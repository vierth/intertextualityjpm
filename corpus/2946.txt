匏翁家藏集匏翁家藏集序匏翁家蔵集序匏翁家蔵集七十卷吴文定公所着而手自编辑者也为诗三十卷不分体制以年月先后为序文四十卷则分体彚载而先后亦隠然寓乎其间盖惟辑其所可识而散佚于世者弗与也公之没其子中书舍人奭刻梓于家既免䘮土京师以属其诸従兄数月报诗卷成又数月报文卷成奭持以吿予请序首简予覧之怅然叹曰言之成章者为文文之成声者则为诗诗与文同谓之言亦各有体而不相乱若典谈训诰誓命爻彖之为文风雅颂赋比兴之为诗变于后世则凡序记书䟽箴铭论賛之属皆文也辞赋歌行呤谣之属皆诗也是其去古虽逺而为体固存彼才之弗逮者亷浅跼滞欲进而不能强其或过之不失之竒巧则失之诘屈不失之诡诞则汗漫错乱而无所归扵是作者虽多而文之体益㣲矣然言彂扵心而为行之表必其中有所养而后能言盖文之有体犹行之有节也若徒为文字之羙而行不掩焉则其言不遏偶合而幸中文以古名者固若是乎㢤公以经学为程试既而徧读左传迁史韩栁欧蘓诸家之文欲尽弃其旧业及为部使所迫取甲科官史局文名满天下老居台阁弗完厥施而终始于所谓文者故其爲诗深厚䃩郁脱去凡近而古意独存其爲文典而不俗鬯而不汎约诸理义以成一家之言由是观之则其识见之真正行履之端恪情趣之冲泊无累者不待挹其容仪聆其论议而后可知也其文之传世固不可少㢤昔人谓一代数人一人数篇其澌尽泯灭者弗论今求之成帙之间非世所选者亦难乎其为观夹知言君子执体裁而求之公之文其有取之无穷而读之不厌者乎然则其散佚者尚博而求之以尽白于天下无徒曰家藏云尔正徳三年冬十月朔光禄大夫柱国少师兼太子太师吏部尚书华盖殿大学士知制诰同知经筵事国史搃裁长沙李东阳序匏翁家蔵集序文章不难于奇丽难扵醇难扵典则虽然醇与则可能也醇而不俚则而能畅殆有非力所至而至者焉其必由所飬乎是难能也故礼部尚书兼翰林院学士文定呉公官禁近前后三十余年文章传布中外海内宗之公旣䘚其子中书舍人奭刻其所谓家蔵集若授予请序朱不自揆窃尝评公之文矣摆脱尖新力追古作丰之千言不见其事余约之数语不见其不足其为诗寄兴闲逺不爲浮艳之语用亊精切不久斧凿之痕自谓淂公之深也兹后何言乎独念公生颇好苏学其扵长公每若数然者及其自着乃独异焉纡余有欧之态老成有韩之格信其学力之至自淂若深乎其不养可知已明兴作若代起独扬文贞公为之㝡为其醇且则也公之文视文贞吾未知所先后位亦显矣使获当路扵时其功业岂少㢤议者至今惜焉而公之所以自讬扵不朽者固自有在又何待扵外者与余获従公久每以道义相劘切其扵序有不淂辤然公此集自当信今传后云家蔵者公之谦也诗诸体凢三十卷序记碑铭杂着四十卷搃之为七十卷正泣已已冬十月之望光禄大夫柱国少傅兼太子太傅戸部尚书武美殿大学士知制诰经筵友国史搃裁王鏊序匏翁家藏集目録匏翁家藏集目录第一卷诗四十二首秋日闲居观溪童捕鱼过南园俞氏书隐次刘祭酒先生韵二首移竹方方壷崇山峻岭图次韵沈启南僧斋夜坐除夜宿丹阳闻笛登南京鸡鸣山分题鄱湖听鴈送黎宪还临川怀陈起东北上题倪云林诗后二首次韵周原巳怀石湖旧游送俞振宗南游雪夜忆友人宿伏龙山中雨后独游园中爲史明古题沈启南畵次韵启南淫雨赠萧汉文哀顾进士文之陈僖敏公輓章正旦雪洛神图雨雹题何刻工卷病项题朱泽民小景幷诗后书句容丁溪僧舎壁爲僧题畵题赵行恕参议所寄沈征士墨梅过陈玉汝溪馆次韵启南访玉汝不遇悼董孟珍悼沈癯樵畵史晓发扬州遇雨济宁夜泊宿河西务遇雪客楼望宫阙南还瓜州渡江过大姚陈氏饮散宿大觉寺追和赵与哲韵第二卷诗四十七首已丑初寓南京眞珠桥外舍诸友擕酒相过与徐仲山顾崇善登城西台晚眺秋夜二首闻原辉弟东庄种树结屋二首雪夜读廖司训诗吴节妇喜沈仲律主客北囘题杨銕崖墓铭后张叔厚画李太白像答奚元启初度日三首除夜三首题院畵二首思母辞爲庐州方君作周烈妇行题金陵陆氏藏刻丝花鸟赠赵典籍赋赵氏双节送郑丗静还浦江四首读友人所寄诗赠宜兴李童子竹禽图爲胡君赋九月十日赴周仲瞻飮菊犹未开得子钟馗元夜出游图送林克容归台州送胡彦超喜雨次韵马廷简雨后园中看种蔬之作访沈主客仲律不遇因题竹上次韵沈主客种竹四首笔翁陆志学年六十五得子禽言第三卷诗三十五首赠金朝瑢寄题阳山澄照寺送林一中福建佥事题郑郎中所藏张师夔畵赠别丁凤仪刑部送盛训术还吴江輓张征西送同年黄敦实知玉山送王合州送刘寺正约之江西审刑爲安福尹纪善追和祭酒李文忠公所遗之作中秋夜飮陆廉伯西斋送同年简齐道归省题靑州先贤祠林良鹭鸶图岳蒙泉畵葡萄赠地理家二首寿席道士题畵松江邓节妇二首送金德润主事改选南京送李侍郎致仕归博罗追送张尚质户部兼怀沈仲律主客翰林斋宿又次费廷言韵庆成宴二首上元夜戴中书宅赏灯脩竹仕女图白云僊女图爲周评事题启南畵二首芙蓉芭蕉送张都水初夏雨霁第四卷诗三十二首赋黄楼送李贞伯少詹事柯公輓章送姜用贞赴南京刑部因怀项文祥与诸友东郭草亭看牡丹二首次韵李賔之病暑昌黎淸节庙苦雨送蒋蒲州送萧汉文分司淸江浦送吴宪之知龙泉送文宗儒知永嘉送项崇仁知建阳赠释子芳草堂凌季行家赏莲和沈廷美次前韵陆文量职方新居䜩集分来字韵飮钱世恒楼上渔翁图送沈仲威送董尚矩归省次韵顾天钖九日病起边文进畵山鹧鸪爲辽阳邵令题同年吴克明知嘉定爲题马图赠张君归吉水兼问讯刘教授先生送戴校官琰赴漳州杨学士新居䜩集分采字韵輓畵士范苇斋廷试掌卷二首爱茶歌闽南王翁重修里社第五卷诗五十七首马逺古松高士图高克明溪山雪意图辛夷牡鸡图爲笔翁张士行题次韵天全翁书遗光福徐用庄雪湖赏梅十二绝陈起东赴官闽中爲题松图李遵道竹树图墨竹墨牡丹夏太卿墨竹谢孔昭畵史明古过宿题治平寺琬上人所藏巨然山寺图追次虞道园先生韵畱题治平寺次前韵宿东禅寺瀞公房畵虎隂雨过相城爲沈陶菴和天全翁赏菊之作过启南有竹别业与启南游虞山题启南所藏林和靖手简追次苏文忠公韵题启南写赠袁德纯同年万壑春云图赠德纯别出阊门与陈味芝诸公送德纯舟中题启南所写春壑晴云图秋林高士图赠张汝弼知南安杨太眞剖瓜图题萱艹图寿从母张孺人题刘佥宪廷美写遗启南畵山行十五首过横塘谒韩蕲王墓望穹窿山经玉遮山入蒸山谒徐天全墓观眠松入铜坑泛下崦泊虎山桥饮七宝泉入玄墓寺憇奉慈菴登光福凤冈饮海云院百丈泉观海云院连理山茶第六卷诗四十三首与参政祝公游正觉寺吴仲圭钩勒竹喜雨四首与贺夫之过陈湖访陈氏昆仲再宿东明院过蹟沙寺韩文公度蓝关图逺游酬海虞陆生写赐服像李龙眠刘阮湡僊图赵松雪长江叠嶂图题张外史伯雨赠曲阜孔君诗后王叔明山水图倪云林墨竹沈恒吉小景畵鹰畵鸡过吴江瑞云观舟经荻扁阻风畱宿王抑夫田舍题王叔明遗沈兰坡畵巳亥上元夜有感胡环畨骑图韩节妇爲姚文𥙿题畵与李贞伯游东洞庭六首过木渎舟行岀胥口游太湖翠峯寺兴福寺小憇湖上望西洞庭山饭法海寺游惠山入听松菴观竹茶炉游金山瓜州阻雨畱曹氏馆宿邵文敬淸江官舎爲题高房山畵过吕梁洪徐州阻风与徐仲山东行五首望峄山观泗河入孔林观手植桧谒宣圣庙第七卷诗二十九首再至都下葺故庐答潘时用和前韵送表弟吴子高南还寄洞庭施翁二首送蒋元用知乐亭憎蝇送顾郞中天钖调永州同知苦雨叹爲陆病逸题畵送马廷简赴福宁州判次韵题元新昌吕孝子德升诗墨后寿徐耕学寿义门郑仕信母八十次李賔之用陶韵止酒腊八月赐宴与陈起东食腊饭寄光福徐雪屋庚子立春朝贺读陈玉汝纪梦之作辛丑元日次韵罗明仲洗马朝贺郊祀毕承天门迎驾庆成宴归招陈起东赏灯元宵独坐翰林宴集阁老以宣召去送孔宪副赴广西怀脩竹书隐题倪云林畵第八卷诗四十四首分题武城送奚郎中归省分说字韵送起东赴江西教谕分服字韵送姜恒頫御史赴南京便养谢孙希恱送蒲团爲费廷言题沈士偁畵张子俊畵松过玉汝半舫斋观童子种植歳寒三友图陆参政輓章端阳日寄颜澄之工部郭忠恕雪霁江行图送伊德载赴南题畵送陈明逺赴丹稜令赋銕瓮城送费廷言归省与僚友出城饯廷言后入月河寺爲李瑞卿寺丞题王叔明义兴山水图与蒋宗议城东观泉次韵张汝弼见寄任月山九马图悼彭侍讲先生秋夜弹琴作醉翁操与原巳过玉汝半舫斋看月重九日与萧汉文出游城南再游城南送僧道茞游五台谢孔昭临王大痴畵陶靖节归去来图悼张亨父咏邵文敬所藏转刀咏汤妪次韵答賔之作书戏效拙体再答三答四答五答次韵答谢于乔送石首鱼腊二首答于乔次韵谢送冬笋又答賔之次韵谢冯佩之次韵送盐笋答于乔再次韵送鱼鲊次韵谢凌季行送新酿饮于乔家以端砚联句毕复拾余韵第九卷诗五十一首辛丑仲山自宁阳回过宿同朝正旦次韵李世贤斋居见怀夜坐怀斋居诸公次前韵次韵鼎仪世贤问予病目賔之鼎仪以前韵倡和句有及予者答之喜苏御史还朝寄寿陈五丈送周希正教谕赴嘉祥题杂畵四首送刘时雍职方使宁府忧旱王叔明村舎图送顾希遂刘以规赴遂昌缙云二县令希遂持栢子庭古木图求题爲其尊翁寿乆旱偶读王半山暮归一首感而次韵送陈坚逺送沈良臣种竹寄李贞伯送吴德征史馆偶作与李世贤游月河寺送许埙还东阳次韵寄潘太守琴送秦廷韶改守建昌送潘栗夫佥宪提学四川彭文宪公輓章王成宪席上赋火内分题习家池送侯佥宪送祁至和参政还湖广送萧汉文贵州佥宪爲邵日昭题荆南春晓图东驾问陆鼎仪之疾次韵罗洗马传校书野歩图送李若虚送陈师禹提学云南送蔡太守赴南宁爲徐仲山题虎丘观泉图题汀州忠爱祠送张兼素答兼素次韵畱别次韵传曰川病中游朝天宫原巳邀赏雪追和叶文庄公喜雪观奕次韵邵文敬对雪哀萧汉文第十卷诗五十五首壬寅正旦侍班和传曰川以病止酒次陶韵再和分题百歩洪送顾工部送汝行敏园居初成次韵李賔之见过观制雨䈳题浦氏兄弟中秋赏月图和胡彦超过园居次韵陆鼎仪过园居和王允逹病杂述分韵得肃字送林朝信爲王希曾题启南长荡图次韵答同年邵汝学约过园居二答李士英三答刘道亨四答胡彦超五答李賔之六答杨应宁对萱花送仲山后坐通法寺西轩送郭翔鹏进士知福宁州兼寄州倅马廷简园中晩歩戏作题顾定之墨竹追次虞邵菴韵畵凤送沈晋州材美秋日曝书偶阅韦蘓州集送僧永冈归吴住白马寺送丁凤仪送林克沖给事使暹罗赴李世贤赏月雨中与李贞伯沈尚伦诸友过隆福寺僧舎对竹张来仪楚江淸晓图诸友贺予新堂有联句数首杨惟立因和酬谢李贞伯送瓦茶炉送传曰㑹中书告病南还新喻与李士英过王鸿胪邓村别墅看菊午憇洪恩寺二首原巳宅赏菊送邵文敬知思南九日诸友过园居小饮次韵酬萧文明次韵李賔之观怀素自叙帖眞蹟次韵李士英刘道亨过园居看菊二首次韵颜澄之畱别题台人钟希哲写文宗儒小像次韵陈粹之鸳湖寓居雪中李世贤招观东坡淸虚堂诗眞蹟次韵爲归贡士题其先曾大父遗训后怀宁二孝子偶见元李希籧提举遗墨乞归賔之第十一卷诗五十八首送吴令济赴邵武推官爲李贞伯题朱寅仲小画和陈粹之元宵五咏闘鸡灯走马灯火花粉丸油䭔送袁德纯知宜兴送王允逹送允逹后饮通法寺西轩陆职方宅宴集分得莺字韵淸明日林亨大邀游兴隆寺饭聪老房聪出姚荣公辈城南倡和四绝句见示爲次韵赵武靖爲四絶句见寄次韵答之和赵武靖病中招饮二首贞伯玉汝原巳擕酒同过园居二首王孟端墨竹爲贞伯题二首送钱世恒御史出廵题赵子固畵兰分韵得江南二字送贞伯二首送贞伯再分韵得舎字原巳玉汝栗夫过园居分韵得昼字题海虞钱氏所藏王均章虞山图送周仁广通判福州得贺美之书言吴民题畵送沈仲律湖广佥宪晓过工部分司池上观荷题厓山大忠祠四首次韵陆鼎仪读文信公指南集得原辉书云东庄两桂树甚茂与诸友出城东散歩水际答雪屋上人长至日饮张兼素后府新斋济之作共月菴有幸分海月菴中月之句因足成答之再答三答送刘职方时雍赴福建参政祈雪斋宿次韵倪学士祈雪斋宿哀李士英二首观盛舜臣所藏竹炉题畵四首第十二卷诗四十五首送冯佩之副使江西提学送贺泽民赴河南佥事谢孙希说送长鸣鸡送贺其厚迎其弟丧南归次韵施焕伯下第观园翁种菜玉延亭成次韵玉汝又次韵李賔之次韵诸友玉延亭联句飮玉延亭喜雨寄寿陈起东五十赋园亭四物凳䈳屏桥送沈尚宝贺千秋节还南京次韵沈时旸雨后过饮园亭兼怀李贞伯二首再次韵答时旸饮后见贻二首喜原辉弟至京大雨坐海月菴玉汝以予辞不赴次韵再约来日复和辞之玉汝复次韵来速乃许赴再和答之赴饮后夜坐月下复次韵次韵朱天昭戒飮次韵济之谢送决明次韵时旸对雨喜晴二首送原巳赴南京院判题启南写游虎丘图送张宗茂道纪南还赋酒榼庆周菊处七十送张兼素出知施宗州分题丰乐亭送文宗儒太㒒送原辉南还原辉行后晩坐有怀冬至谒陵八首出土城度沙河望昌平入昌平学舎题刘谏议祠二首入西陵岀昌平爲白郞中题荷花鹅图第十三卷诗四十九首乙丑元旦星变下诏求言二首次韵施焕伯自制菜灯见送次韵启南写赠施焕伯范庄梓树图分题蒋山送屠寺丞题墨竹赠邵楚雄行二月晦日济之邀看桃花四首追和启南癸卯元夕后过施焕伯饮送仰给事进卿赴四川佥事分题圯桥送张公实参议賔之学士以母病寛以弟丧俱在吿敬蒙东宫赐问賔之有诗纪事谨次韵阅亾友陈起东诗墨輓钟同御史爲杨应宁题夏太卿墨竹送应宁云南访族秋享致斋呈同馆诸公又怀翰林诸公答诸公见和次韵程克勤抱病斋宿又次韵夜坐送储考功静夫次韵胡彦超致仕畱别送沈良臣知归德州秋日园居对雨晚晴爲宁县令萧光甫题墨梅送巫克庄知孟县送袁道官还南京朝天宫送道士罗永澄还住福济观送郑仕信知大犹县兼问讯王允逹次韵侍郎王公还南畱别二首送王抑夫赴官陈畱送林朝信还广西分韵得岁字题启南畵题元顾仲瑛玉山佳处卷后玉汝席上咏物橘新米饭玉箸鱼济之席上咏物风菱银杏冬笋赠顾正科镛还中都悼李御史士常谢济之送银杏寒夜熟寐右臂偶加汤具成疮痛甚因读邵康节臂痛吟戏次其韵第十四卷诗四十七首丙午郊祀斋居夜雨独坐次韵詹事杨公斋居兼忆其弟惟立二首上元日刘道亨家作同年会同年会散夜赴济之爲王惟颙题米友仁苕溪春晓图二月十二日济之复邀看桃花和旧韵四首送顾生伯谦应举观内阁芍药追和元危太檏学士游石湖宝积寺送黄和仲入南雍酬吴元璧自黄州寄石子百枚玉河桥夜坐候朝二首鄕僧来京师者多乞诗而归共十二首智懃还洞庭兴福寺文怀住吴江法云寺古梅住半塘永福寺员政住杭州虎跑寺定佩住城东定慧寺某住石湖宝积寺某还石湖治平寺宗全还七宝泉永明还法华寺眞愼还玄墓寺文鄂住文殊寺戒香归洞庭福源寺爲文宗儒题钩勒竹爲王古直题畵寄其卿郭筠心送文宗儒补送吕秉之太㒒次韵詹事杨公过玉延亭畱题二首送林同知仲璧赴官惠州送杨君谦爲都元敬题春山读易图谒陵宿昌平学舎还宿学舎次韵答陈粹之宪副病中见寄秋夜饯李贞伯取唐人诗各拈三字爲韵三首严布政輓章郭佥事輓章第十五卷诗三十一首丁未春试毕送吴中四进士归省毛珵贞甫陆完全卿杨锦尚絅吴鋆汝砺次韵任太常过园居四首送赵栗夫归省次韵任太常雨中见寄对雨送侯主事归省哀张兼素哀袁德纯送彭教谕道赴长洲学雨后答邵文敬送琴士杨云翰还吴送夏司封崇文谒狄梁公庙谒耶律丞相墓奉送孝穆慈慧皇后梓宫迁葬茂陵奉送宪宗纯皇帝梓宫出德胜门次韵任太常致仕畱别五首送赵武靖西征题赤壁图分题得老字寿杨詹事六首刘文定公輓章第十六卷诗三十一首戊申燕九日次韵徐仲山上元夜过飮次韵文宗儒上元夜飮归送董尚矩使朝鲜送王汉英给事充副使送刘景元使安南送吕丕文给事充副使彭祖观井图次韵颜澄之与文宗儒同游香山淸明谒陵値雨畱昌平学舎次韵杨侍郞吏部后园看花二首观耕籍田初开经筵答济之约游西山不赴再答三答与叶翁游小城南送潘栗夫宪副陜西提学送徐季止送贺御史出守苏州送西指挥分守汀漳爲周郎中公瑞题观莲图送原巳还南京分依字韵中秋夜澄仲山新楼赏月爲陈明之题墨梅爲顾崇善题松溪高士图爲李賔之题赵大年雪景爲陆全卿题刘松年香山九老图初谒茂陵史馆岁暮第十七卷诗六十一首李賔之以问白髭幷代髭答二首见示予髭偶如故而须巳多白因次其韵亦爲问答问白须代白须答再问再代答淸明日园中见杏花初开怀林亨大谢鸣治谒陵遇风谢安游东山图喜储静夫考功自南京至哀原巳哀鼎仪午朝次韵鸣治过叶翁看牡丹和陆廉伯昼寝次老杜韵早起次前韵寄廉伯和廉伯复次前韵㫁夜坐怀王允逹不至次韵陈一夔冒雨见过二首待李世贤同游西山未至晩至湖上宿功德寺航公房饮玉泉二首登华严洞还至湖上答廉伯以游西山负约闻友人食河豚病发而卒送沈元中知余于赠僧瘦冈住吴城宝幢寺芙蓉紫菊图爲陈副使寓题畵园居六咏海月菴玉延亭春草池醉眠桥冷澹泉养鸡䦨爲吴吉士克温题东坡墨竹送文宗儒还滁贺秦脩敬八十送白侍郞还南京分阙字韵次韵答费昭霁二首题石田古松图谢周月窗治宜人病重九无菊次韵賔之重九値雨独坐次韵鸣治对菊谢王主簿送菊爲奫姪题谢廷循畵二首题石田畵过西苑游海印寺次韵鸣治哭王允逹二首早起闻王古直至柬鸣治作鹤房次韵沈启南自治生圹见寄二首喜李贞伯生子遣闷赋竹庆郭汝文五十谢济之送橘二首西域贾胡以狮子入贡有诏却之次韵鸣治次韵陈粹之谒先墓第十八卷诗五十五首送汝行敏守南安周庄懿公輓章徐州重修黄楼陈坚逺新建黔阳宝山书院王忠肃公輓章送王存敬知兴化分韵得但字送刘世熈赴四川佥事管水利谢仲山送鹤图有以庐山千年松遗予者种盆石上苍翠可爱送鸣治擢南京祭酒送毛贞甫给事赴南京喜雨雨后叶翁以丛竹分种因题墨竹谢之立秋日过蔡士弘太守新轩对月杨文懿公輓章二首送何医养病还松江冬至谒陵与黄于敬编修石邦彦检讨宿昌平学舎还至沙河爲屠大理题石田畵爲张英公赋瑞芝次韵玉汝哭兄歳暮怀亾妻辛亥上元夜仲山过饮对雨二首次韵仲山咏兵部芍药题王叔明野航观书图爲杨应宁佥宪题畵二首送陈何二郎中分行南北虑囚夏太常輓章续和任太常写怀二首送贞伯致仕送仲山使封郑府次韵济之招仲山酌别答济之谢送鹤食薥秫米饭简济之济之和复次之夜读白乐天诗集二首读乐天诗遂次韵王孟端山居图招济之观吴穆写竹晩寝次韵李宾之闻谢鸣治自南京归得遗腹孙服山药汤制雪浪石硏送杨君谦致仕章侍郞纶輓章送李世贤擢南京祭酒送张廷祥擢南京翰林第十九卷诗六十三首壬子春享詹事府斋宿郊坛陪祀次仲山韵又次济之韵庆成宴次韵仲山上元夜无灯邀潘侍郎爲同鄕会送严戸部出守西安送颜仲和擢南京翰林检讨掌国子助教事谒文信公祠过仰山寺观姚少师僧服小像伤鹤折翼盆梅红白二色二月尽始开慰济之谒陵遇风三月八日册立东宫志喜济之招看梨花复次往年赏桃花韵四绝题竹送沈尚伦刑部使南安送陈坚逺通判长沙次韵无钖李舜明见寄二首爲陆文质题夏以平太常山水病臂诸友过慰病中简济之阅原已书札题朱竹庆玉汝母宜人九十纪赐枇杷送王警之还洞庭怀济之题陈一夔宪副小像爲陈一䕫乞兎次韵秦廷韶布政闲居感兴四首记园中草木二十首槐榆柽枣桧栢槿橊竹丁香马㯽榔酴醾刺醾葵决明黄连紫芥马蔺草朱藤牵牛芦八月十六日夜对月简仲山送萧文明致仕东归送秦廷贽副使送陈一䕫调瑞州同知次韵朱天昭御史自岭南见寄送周侍郎伯常使封秦府题周仲瞻藏綵绣花鸟第二十卷诗五十首与周公载运使㑹饮追和述懐韵杨补之竹枝读济之南都纪行诗谒元世祖庙送林世调赴广东参政元夕雪十六夜邀仲山济之禹畴饮送陆全卿廵按福建钱舜举仇书图送姜恒頫改守宁波便养廷试东阁閲卷赤壁图赵松雪兰竹图送吴禹畴赴广东兵僃副使送施克寛太㒒守思州府文湖州丛竹图送仲山赴广东参政癸丑闰五月十四五日乆旱大热十七日得雨始解偶阅王荆公集首卷见二诗颇合乃次韵以寄济之连雨再次前韵寄济之倪云林秋林野兴图次韵爲王应爵进士题天平山石湖二图送张叔亨岀廵云南送朱尧民送陈宗理知永定早朝送戴师文参政郭浦待渡图范寛雪山图赵大年春江图杨补之雪梅图王澹游岁寒图钱舜举水僊花次韵题畵谢吴承翰送悟道泉姪奕勺泉烹茶东坡乐水图元人陈惟寅有苏杭怀古诗各六首予以杭未至而苏事甚多总和六首沈石田追倣黄大痴长卷爲林御史舜举题次韵韩彦哲州倅促予作生墓志爲奎姪题石田雪景次韵石田七十自寿炀帝龙舟图第二十一卷诗四十九首𬗋筠亭补送艾郞中使朝鲜次韵二首题崑山朱氏所复王朋梅小像题许道宁秋山暮霭图过先茔登南横山絶顶文宗儒蓄匏硏借观闻启南有匏研更古次前韵题启南写绯桃图题元人任本立墨竹追次虞邵菴韵西溪舟行二首乆旱得雨五月十三日种竹丛桂堂前晚晴夜坐西山杂兴七首丛桂堂前看月有感后夜无月爲盛舜臣题山水长卷次韵石田戏朱野航短视丛桂堂前五咏梅栢㯶藤竹谢石田送匏硏复次前韵中秋后二夜独坐题汤溪胡氏藏朱泽民山水大幅顾天钖参政以公事毕过吴中省墓复还南阳送别题王浚之茗醉庐叹雨中桂树重阳前连雨续潘邠老诗四首雨止后复续邠老句二首赵松雪秋江待渡临本南唐王齐翰剔耳图文宗儒以重九独饮用东坡古来四事巧相违之句续成一诗见示偶夜过宗儒北庄乗月而归因次韵以复爲史太守题畵谢王惟颙赠雕漆柱杖第二十二卷诗四十六首题华东湖作族姪女冬娘死节传后题王孟端赠赵定轩墨竹二首题柯敬仲博士墨竹赵松雪溪山秋霁图临本挑鼻图春溪聚禽图题陈季昭畵题范文正公书伯夷颂后题西阊吴子润制刻丝寿图陆天游畵黄大痴画杜东原畵任月山七马饮饲图登故友史西村小雅堂访启南舟中望虞山夜宿启南宅风雨大作题启南过吴江旧图过荻扁畱题王苇菴宅赋苇菴新栽四栝谒外家墓送僧无碍归太原爲奎姪题吴隐之刺史遗像答光福张君送杨梅树题陈宪副卖书图后纪游灵巖纪游天池予以服除赴京启南谓年老难别拏舟逺送感念故情以诗叙谢题无钖李舜明家藏宋王梅溪谢先世侍郎琳爲主司启幷题御赐诗遗墨后宿吕城自邵伯至宝应风雨中连日过湖入淸河下邳道中见山望桓山过沛县怀县令颜伯伟与其子同死兵难泊济宁东昌道中偶阅畵册各赋短句菜瓜茄萝卜葱荸荠杨梅笋木笔柂子渡口驿遇风第二十三卷诗三十一首谢周尚书伯常送鱼次太保屠公韵和屠公次前韵纪赐鲥鱼吏部右厢前种竹谢僚友佀公摘送左厢前杏子和周伯常谢佀公送杏二首谢屠公送西域眼镜旧蓄一鹤吏部后三年复来而鹤尚存感而有作次韵屠公谢佀公送玉黄子二首叹右厢前枯梨树秋享斋宿偶与屠佀二公论世俗以老态从上爲夀徴戏成二绝谒陵与韩贯道戸部大胜寺前晚坐小憇昌平城外崔老家咏肩舆谢屠公送新榛送吴笺与屠公答屠公见和屠公和章有一岁百笺之句则百岁合用万次韵答之题元朱本初道士贞一藁后枯梨结实分送屠佀二公答屠公谢送家园枣秋坛陪祀谢屠公送猫夜阅陆放翁劒南集因怀北隣故陆詹事廉伯哀陈一䕫答刘时雍宣府见寄生日次韵答玉汝见贺答济之次前韵第二十四卷诗六十六首戊午正月十一日郊坛分献东鎭上元日邀乡友小会会饮屠公以不预次韵见戏因和答之朱天昭廵按福建还止宿城西佛寺以不预会次韵复和答之送王惟安赴思南惟官次韵玉汝得曾孙梨澍复有一枯者感叹再咏读石崇王明君词咏吏部后园艹木与屠公倡和桃梨枣竹杏马蔺艹紫芥酴醾玉簪牡丹芍药孟夏太庙候祭偶登东园涵春亭次韵送徐侍郎公肃致仕对萱花有感校白集杂书六首次韵启南游金焦二山见寄二首又次韵弔郭璞墓饮阳羡茶乆旱始雨适校白集至喜雨篇因次韵昼寝选事毕左阙下临水东望又闻莺小园初名一鹤后鹤失去及改忆鹤和济之次玉汝过饮园居韵乆雨遣闷公署阻雨晩坐夜宿公署不寝谢文宗儒以茶榼寄赠月蚀小池种莲未发而叶颇盛晩坐赏之闻故园山茶爲人所折谢陈原㑹寄方舄闻西坟新栽松树种莲公署朱郕公輓章补寿徐阁学七十恭题一宣庙畵所翁畵龙图题吴尚书忠节录后予旣以忆鹤名园复有致一玄鹤者蓄之月余一旦飞去送少师徐公致仕归宜兴送吴克温奉㫖护送舅氏少师公南还咏水僊花读济之撰贡士顾伯谦墓铭次韵玉汝新拜南京佥都御史之作予偶衣褐傅曰川举孟子语见戯予更号褐夫因诗答曰川次韵刘时雍归休留别观土鲁畨遣使入贡永定寺咏甘菊题郭锦衣新宅假山阅黄山谷集见八音诗戏作一首题王浚之茅山图送同年周公载运使擢按察使致仕第二十五卷诗六十三首已未正月十四夜与奭园中看月送梁洗马使封安南夜宿公署二首失猫偶读古人十二辰诗戏作一首招之咏南内新柳五首梨树尽枯下复发数花更识感叹独游部中后园看梨花简旧寮佀公次韵玉汝报恩寺访旧酴醾花下偶成祈雨斋宿二月十五日殿试东阁十七日东阁喜雨忆与李世贤同游吴中西山东邻叶翁送牡丹初闻莺秦公邀赏左厢前芍药病目大庙候祭复游东园次韵周伯常尚书秩满又次韵纪谢赐物题朱泽民集古玉图后李时雍户部端午再蒙扇缕之赐相与感叹有作读刘静修先生集竹园寿集次前韵自寿次韵周公自寿玉汝年亦六十以擢佥南台不预寿集因次前韵以寄端阳日邀鄕友小飮秦公崇化爲江西布政使时尝泊九江忽见数舟遭风被覆使人救之获生有爲诗美之予亦爲作一首玉延亭西植夜合花二首董北苑溪山风雨图次韵李时雍病起二首哀文宗儒中秋夜偶过济之遂成艮会济之有诗次韵次韵周伯常落齿题三忠庙送济之归省送马秀才再入翰林次韵周伯常见寄内阁阅秘书喜得石湖集冬日内阁闲书二首自述早入直房輓陈坚逺通判喜杜子开将复先世延绿亭病肺病中读白集拟作二首范石湖集有卧帽诗病中畏寒畧效其制观乌丝竞渡图美曹太守毁淫祠寿都宪闵公七十雪中朝囘题陆全卿所藏赵千里卧雪图煨橘刻李贞伯篆书海月菴扁第二十六卷诗五十首元旦早朝次林亨大韵郊祀翰林朝房斋宿承傅曰川见过夜坐复次韵宿神乐观过沈道士旧馆元夕邀鄕友会饮次韵屠公过赏缭丝灯过鄕人赏灯同年会饮送同年陈瑞卿宪副还临淸次韵题奕姪影翠轩园中作石台其旁多枣吏部右厢前有朱藤一株六月十三日园居喜雨园居雨后六言四首观天鹅池中对浴玉延亭傍新开小径二首新正无事偶阅鄕先哲范文穆公石湖集见其多道吴中事因摘取其句有渉于春者輙赋一绝得十二首雪寒探梅赏海棠新正书怀春朝早起元日立春咏吴中二灯丙午新年六十一岁俗谓之元命春日田园杂兴春困干道辛卯三月望夜与周子充内翰泛舟石湖距九年复以是夕泛湖怀昔游自横塘过黄山民病春疫爲倪尚书题王孟端舎人墨竹爲陆全卿题米南宫雪景爲杨起同题沈石田拟谢雪村山水爲钱世恒题石田雪景爲毛贞甫题孙君泽山水又爲题高房山山水爲杭人题畵和杨应宁次陶韵止酒夏日园中小适二首次韵鸣治病中二首雪园杂赋四首寄寿陈朝用布政爲奎姪题延香亭寄寿萧文明七十寄寿吴子高六十第二十七卷诗六十六首春山图送戴贠外出保桂林送张光禄时逹还南京贺成国夫人胡氏七十盆中桃花送王汝英南归送邵国贤送白太傅致仕送冡宰屠公致仕园中行读白集新月园中夜歩同年㑹予以病不赴简席间诸公送工部徐尚书以病乞归加太子太保致仕送礼部徐尚书加太子太保致仕送伦修撰文序父南还爲毛宪清题花竹图送李世贤赴南京礼部侍郎题沈良德送行图翰林送李世贤九日风雨二首早寝谢叶惟立送菊送陈德修擢南京右都御史送何道士授都纪还鎭江次韵藤梢雪后入朝次韵韩贯道送济之以冬至谒陵谢济之送橘次韵二首又次韵谢送银杏杨应宁擕畵册过园居相示已而雪作圣驾郊坛看牲次玉汝韵生日谈命正月十三夜与乡友会饮十五夜赴西涯饮次韵李谕德生子爲钱副郎世恩题桂兔图傅水部索石田玉洞桃花图寄寿乃兄宗伯盆中红梅二首送汪太守致仕送杨太卿应宁赴南京齿痛輓毛伏羗送史引之知随州送马学士良佐还南京送宋郎中岀守广信园居二首追和朱乐圃先生苏学十题泮池玲珑石百榦黄杨公堂槐辛夷石楠多干栢并秀桧新杉泮山爲崔太卿题史都宪墨竹爲钱佥宪题二士图题石田畵卷寄时旸第二十八卷诗八十七首题谢鸣治归来图次前韵怀古园鸣治新修国学朝房雨后宿此有作次韵乆借内阁朝房次前韵寄寿太宰尹公八十盆荷初开适値风雨对之感叹代荷花答园中即景二首雨后移竹园北新搆板屋济之有作次韵答之济之再和复次韵济之三和复次韵偶阅白集有东园玩菊之作今岁小园菊开颇盛辄复次韵有感效白体雪中对竹板屋二适负暄对雪送陆全卿赴浙江副使送罗编修擢南监司业答鸣治乞花二首再答鸣治乞花不得二首待鸣治过园居鸣治至次前韵送吴克温赴南京翰林闻家园树爲去岁风雪冻死得仲山德州所发书园居对月怅然成咏园居续咏藤障花门榆篱草径䕷屏树屋昼闻鬼车送李郞中擢应天府丞自六月初七夜乘凉看月后毎夜有月輙赋一首初八夜初九夜初十夜十一夜十二夜十四夜十五夜三姊寿七十以八月十三日生因题月兎图奉贺爲陈玉汝题启南山水大幅鸣治种荷无花见予所种亦同有作次韵三首老病二首奕姪搆二亭于东庄以书来报待予归休与诸老同㳺喜而寄此病卧玉延亭谢朱懋恭同年寄龙井茶题墨竹赠李尚书时雍赴南京二首玉延亭晚坐惜月效白体有感送张济民擢知思南新制方竹杖夜坐闻砧中秋风雨和石田题王濬之畵扇二首病中读周益公集因纪二首咏荆墩咏胡牀煑栗粥读韩文公陇吏诗招曹良金饭题墨竹赠良金还东昌九月十八日大雪又十日雪益大作秋雪叹次韵济之斋居苦雨韩贯道示所和复次韵答之送杨温甫郎中出守杭州竹田杜东原畵爲奫姪题爲姪奎题沈石田畵夏太常墨竹爲杨郎中题纪赐杨惟立以南京吏部考绩至京畱修会典书成覩卷首与予联名有诗志喜次韵答之次韵惟立奉天殿进会典次韵进会典明日赐宴礼部次韵鸣治歳暮有感第二十九卷诗三十七首癸亥正月九日以张廷式工部自易州分司来初作同年会于李时器宅时器出松竹梅于盎云岁寒三友人各以一物自儗复同倡和十四日再㑹予家二十日三㑹廷式公馆儗松和廷式儗竹和时器儗梅绝飮闻鸡新歳与玉汝世贤禹畴济之爲五同会王汝以诗邀饮因次韵书室晓坐二月四日上出视朝志喜次韵鸣治见怀郊祀与杨惟立寓宿神乐观马道士房次韵屠元勲陪祀送玉汝擢副都御史仍赴南京园中一鹤长鸣群乌时噪其旁若相语然因观曰集有乌鹤赠答之作輙效制爲四绝乌问鹤鹤荅乌鹤问乌乌答鹤谢冯副郎送惠山泉题西戎献马图赠杨应宁都宪督理陜西马政应宁示赠行诸作题其后题米南宫诗墨爲潘时用博士寄寿其叔父鹤溪太守八十读苏集有除夜诗因自赋以寄鄙怀次韵友人海昌对月见怀寄寿赵完璞八十新麪叹登广福寺佛阁望西山次韵谢鸣治初入馆修史纂之作中秋夜与叶翁饮感范魏公食粥事翰林新修王毕适奉命教庻吉士坐乆偶成题米南宫水墨图寄寿施焕伯七十斫蟹第三十卷诗四十九首咏春雪寒夜怀杨应宁简鸣治斋居谢屠元勲送解家香与廷式饮时器宅爲会再饮予家次廷式韵三会廷式公馆次时器韵斋居答廷式又喜廷式夜访正月九日再答廷式送胡副使擢广东次韵屠元勲李若虚斋居联句见寄送王编修九思归省谢陆参政文量归田稿偶读司马温公诗集有和邵尧夫年老逢春三首各以本题四字起句有感于中辄倣而和之牡丹初开奭奂张幕以护作诗示之送刘仁仲归省送刘司直展墓夏夜起坐爲马彦中道士题夏太卿雨竹次韵答鸣治病中写怀次韵屠元勲以二世诰词刻石树先茔之作二首闻赵栗夫擢广东按察使乞归不遂五月十五日蒙赐鲥鱼盆中养鱼病中爲顾良弼题墨梅次韵李世贤遣祀天寿山祷雨有应二首次韵世贤和供字韵之作约顾良弼擕酒来慰病后独游园中爲屠元勲题畵二首世贤以予拒客次前韵复和答之谢顾良弼李世贤擕酒过访世贤谢送鹤雏次韵答之再答世贤过访之作谢顾良弼送甘州狗𣏌爲世贤题唐子华钓舟图韩贯道爲陈太㒒题滁州环山楼寄示次韵题赵仲穆马图赠谢鸣銮还台州次李若虚韵二首五同㑹西涯示东兖纪游诸作有谒颜庙一首予昔谒庙未有诗因次韵补之诗余三十二首咏墨菊咏木芙蓉咏桂花秋夜对月翰林斋宿对雪又和李石城贺张东海太守致仕答傅体斋约游西山玉延亭午坐夀费葯轩和答李世贤庆五十又答王济之又答陈玉汝又答周原巳又答孙希说又答朱天昭又答赵栗夫又答贺其厚又答杨君谦二首苦雨喜晴追和元张伯淳学士赠长芦弹琵琶者游虎丘谢吴中亲友舟中咏沙燕临淸晚泊晩行御河公署冬晩题脩竹士女图题倦绣士女图题宫人二景二首癸亥岁除自寿第三十一卷记一十四首匏菴记医俗亭记佩韦记陋淸合记耻菴记甘节堂记静逸斋记重建延绿亭记重建觉山寺记汤隂县儒学修建记太康县修学记汤溪县儒学记武冈州重修儒学记第三十二卷记一十一首西溪草堂记义乌陈氏祠堂记长洲县学田记义乌县重修永慕庙记义乌王氏新建忠文公庙记吴县儒学进士题名记望洋书堂记榕江记虚菴记冷菴记蔗菴记第三十三卷记一十二首萧山县建龛山牐记南野记宝训堂记玉涧记周孝子庙记归菴记光福山游记慧林房记兴福寺记崔廵抚辩诬记东湖记苏州府重建文庙记第三十四卷记一十一首胡忠简公祠记休宁县兖山二堨记觏泉亭记博平县迁学记武学设庙像记听乌轩记金鄕县学修建记无钖钱氏改建祠堂记三辰堂记承天寺重建大雄殿记得月亭记第三十五卷记一十一首涂岭南窝记承庆堂记荣感堂记鲁两先生祠记华氏粹墨轩记东村记砺菴记华守方义事记贵溪县重建儒学记许州儒学修建记主一斋记第三十六记记一十一首阳山白龙神庙重修记叶文庄公祠记慈㓜堂记长垣县重修学堂冈孔子庙记敬义堂记春和堂记钖荣堂记都御史盛公所受敕书碑隂记心耕记古田县重建文庙记宜兴县重建先贤祠记第三十七卷记一十一首朝城县重修儒学记嘉兴府儒学明伦堂重建记廉石记浒墅重造普思桥记常州府新修醮楼记鎭江府重修儒学记南禅集云寺重建大雄殿记吴县修学记瑞贤亭记韩氏立后记瞻竹堂记第三十八卷记一十六首敕祀鹤山先生魏文靖公记朱孝子旌门记绿野书院记阳山大石巖云泉菴记冬日赏匊图记凤阳府重修儒学记靑州府重修儒学记沙湖隄记苏州府新立义冢记胶州重建儒学大成殿记正觉寺记温州府新建鹿城书院记新安县学文庙重修记新安县重建静修书院记两山楼记顺庆府修建庙学记第三十九卷序一十四首送陈翰林先生序送琬上人序赠盛用美序游阳山诗序赠周元基序送秦府教授汤君诗序送周仲瞻应举诗序兰舟诗序送章廷佐还金华序送陈起东教谕宁德诗序送陈寺副序周绅字叔谨序郁处士輓诗序钱伯启輓诗序第四十卷序一十三首送陈编修师召南归展墓序送同年知州县序赠王惟用序赠行人杨君擢监察御史序樊山集序银爵联句序愚乐菴诗后序尚古会诗序赠周原巳院判序赠施焕伯同知许州诗序园中四兴诗集序永感诗后序科世继图序第四十一卷序一十二首丁未会试录后序赠王部贠外郎胡公序崑山叶氏族谱序南安傅氏族谱序赠都宪孔公诗序濳斋诗集序旧文稿序恩荣图序赠孟御史序西涯逺意录序后同声集序赠王刑部归省诗序第四十二卷序一十二首贺监察御史徐君序雨菴宗谱序伊氏重修族谱序贺监察御史陈君考最序新安吴氏累世遗像序周氏立后序容溪诗集序抱璞南归诗序赠进士秦君序吴冡遗文序乐存藁序公余韵语序第四十三卷序一十二首送少师徐公致仕还鄕序盛氏重修族谱序容菴集序经筵侍班倡和诗序越溪卢氏族谱序送南京吏部尚书秦公诗序启事余情序石田藁序使东赠别诗序尚书严公流芳録序壬戍会试录序慈溪姚氏家乘序第四十四卷序一十四首刘文恭公集序同年三友会诗序五同㑹序送太子太保户部尚书周公致仕诗序送南京兵部尚书韩公诗序衢州府志序山东泉志序赠衍圣孔公袭封还阙里诗序送陈都宪玉汝赴南京诗序重庆刘氏族谱序名贤确论序完菴诗集序西潭诗藁序弘治壬戌进士同年会录序第四十五卷序一十三首赵隐君叔敏五十寿序偕寿堂诗序寿贺感楼先生序夀陈未菴序庆都宪盛公七十寿诗序少傅徐公夀诗序竹园夀集序太子少保左都御史闵公七十夀诗序山西参政祝公夫人钱氏庆寿圗序寿王孺人序丘母太安人寿诗序靳母太孺人范氏寿诗序皇甫母寿序第四十六卷引七首述祖德诗引送刘武陵诗引赠邵汝学守楚雄诗事送刘世熈佥事诗引柯詹事游西湖诗引干干斋藁引游吴中西山诗引说五首徐氏兄弟字说黄氏二子字说陈镃字说张进士兄弟字说銕柯说表六首礼部试拟宋以范仲淹爲枢宻副使谢表赐进士及第后率诸同年谢恩表拟颁赐重刋贞观政要谢表文武百官请太皇太后立皇太子苐二表第三表拟功臣子孙袭封谢恩表颂二首丰年颂平胡颂致语七首上元节皇太后宴致语上元节皇上宴致语圣节皇上宴致语端午节皇上宴致语中秋节皇太后宴致语重阳节皇上宴致语元宵节皇上宴致语第四十七卷箴二首谨疾箴成斋箴铭二十三首逢恩堂铭衍庆堂铭家藏研铭英石铭思贻堂铭滋德堂铭娄菴铭海月菴铭节菴铭鼎硏铭晁无咎硏铭重硏铭邃菴铭益菴铭方竹杖铭桃竹压尺铭书厨铭畵厨铭匏研铭古匏研铭文宗儒得宋匏研借观累日輙爲之铭桂巖书院铭靳充道大研铭赞二十五首元朱泽民先生遗像赞王纳斋像赞耕学徐翁像赞张汝弼像赞新野王府教授陈以道畵像赞武畧将军李君像赞李指挥像赞故蒋乐亭像赞王舎人允逹像赞江西布政使朱公像赞丁易洞像赞钱院判像赞太卿刘公修史像赞费司业野服像赞王光菴先生遗像赞阁学徐公像赞姚栗菴像赞处士吕愚隐像赞孝子吕德升像赞孙钦斋先生像赞陈宪副像赞韩克敬像赞施修撰遗像赞沈启南像赞刘戸部时雍像赞第四十八卷题䟦二十九首䟦所录方先书后题吴贞母传后䟦谢山人诗藁恭题扬文贞公所书宣宗御制诗后书今人畵册后题勿斋藁后书壬辰科进士题名后䟦王允逹藏宋仲珩草书䟦项文祥刑部爱日藁䟦世儒堂记题杜东原绝笔题萧凤仪生朝诗题贺大理与张用斋手帖䟦黄山谷草书䟦李龙眠女孝经图䟦宋中兴名臣手帖䟦所录杨参谋诔后䟦启南所藏黄山谷墨蹟题王右军书洛神赋石本后书续编怀古录后䟦米海岳临颜鲁公坐位帖䟦山谷书后汉人隂长生三诗䟦元诸家墨蹟䟦宋虞忠肃公手帖书胡训导小录后书旧题王驸马草书千文后题陈淸全先生小像书隐者邢用理遗文后题怀素自叙眞蹟第四十九卷题䟦三十一首䟦宋理宗御书赐郑丞相诗后䟦解学士笔舫铭题宋大慧禅师手帖䟦虞氏遗墨题沈云鸿藏其父所写古木慈乌图题伊尹耕莘图䟦鲜于困学草书后赤壁赋跋陈秘书遗墨䟦赵吴兴临王右军十七帖䟦米南宫龙井记石本题袁静春寄鲜于太常诗后䟦元诸名公所书静春堂诗后题袁养福所书郭有道碑文题东坡遗张平阳诗眞蹟题重刻缶鸣集后䟦楮遂良书唐文皇哀册文䟦天全翁赏灯联句题王清献公遗墨䟦和靖处士小简题唐赵模摹集晋人千文题宋四家书䟦山谷书发愿文题楼节妇诗卷题楼氏全淸堂诗卷题杨銕崖遗墨题王右军此事帖眞蹟题张汝弼南行诗后䟦陈廷壁模啸堂集古录后䟦天全翁词翰后题赵松雪水村图䟦东坡与蜀僧二帖第五十卷题䟦三十九首䟦文信公过小靑口诗遗墨䟦宋孝宗赐虞雍公手诏题宋呉中三大老诗石刻题欧阳文忠公遗像䟦朱氏所复雎阳五老图䟦李龙眠所畵前代君臣事实䟦米南宫书宋宗室崇国公恬墓志铭䟦李西台墨蹟䟦子昂临羲之十七帖䟦王氏文集䟦黄氏祖德录䟦孔氏所藏先代文移题僧朋云墨梅再题所摹懐素自叙帖䟦沈氏写山楼诗文后题虹桥别业诗卷䟦东坡楚颂帖题李营丘畵后题高房山畵䟦王允逹廷试策䟦苏东坡书醉翁操题陈起东诗藁后题谢氏眞则堂记后题李賔之北上录后䟦宋王芦溪先生遗墨䟦宋仲温墨蹟䟦夏太常竹卷䟦欧阳文忠公遗墨䟦范文正公书伯夷颂石刻䟦钱谦斋与林逢吉书䟦秦二世泰山石刻䟦后汉尉氏故吏处士人名䟦后汉太守范府君碑额书岑嘉州诗集后䟦四烈图䟦所摹东坡楚颂题九歌图后䟦度尚碑题陈佥宪传后第五十一卷题䟦三十二首䟦夏宪副所藏褚河南书儿寛赞墨蹟䟦东坡墨蹟书邵通判决防诗后䟦沈启南畵卷题朱文公请祠治姦二札䟦张即之墨蹟䟦朱存复录范文穆公田园杂兴诗后䟦元人顾玉山小像䟦桃源雅集记䟦元人与朱泽民提学手简䟦屈可菴墨竹卷题韩都宪手卷题岳蒙泉与其子壻李士常御史手帖䟦宋王伯虎受官敕四道䟦宋高宗奨谕着作郎王苹敕䟦王氏绍兴敕牒䟦眞西山与王周卿手帖䟦王德文公据䟦王光菴遗墨䟦刘参政与杨君谦手简题李职方藏山谷草书䟦文信公硏铭䟦方寸銕志后读颜孝子传䟦杨文眞公题赠泰和令呉公墨梅诗后题江处士传后䟦息菴书训䟦黄楼赋题元人墨蹟䟦林居鲁所藏邓文肃公二人䟦祝生文藁䟦韩文公庙碑第五十二卷题䟦三十一首题临川两先生小像后题虞邵菴赵子昻邓文原诸家书后䟦东坡三刻䟦三杨遗墨䟦林尚书叶侍郎尹尚书杨尚宝联句题全沖堂记并诗后䟦赵文敏公手帖䟦八一轩诗后䟦方正学寿朴堂文䟦所临东坡二帖后䟦李提举遗墨题山行杂录后题缌山杂咏后䟦魏元𥙿遗墨䟦金氏所藏诗畵䟦赵松雪纨扇赋䟦碧落碑䟦何翠谷药案䟦东坡和人梦游桂林西峯诗后䟦弥月诗刻䟦汉晋逸士图书陈氏复义庄记后题东行记胜图后䟦马氏遗文卷䟦山谷草书恭题进士王奎所藏制策题䟦文信公墨蹟恭题粮长敕谕䟦沈石田畵册书嘉鱼县湖西义学记后题陆鼎仪训子帖后第五十三卷题䟦三十九首䟦清明上河图䟦苏子美草书老杜绝句题倪云林畵䟦周寅之八哀诗后䟦杨文贞公幷杨晞颜尚书遗墨后䟦唐贤夜宴图䟦徐仲山纪行诗䟦张氏尺牍书拙脩菴记后题王荆公诗后题米原晖逻钓图䟦米原晖寓大姚村所书三诗䟦米原晖云山图题朱陆二先生遗墨后䟦陈闳人马图䟦韩干马图䟦石勒问道图题马逺桺塘聚禽图题刘松年三生图䟦颜鲁公祭文藁䟦孙过庭书谱䟦高闲艹书千文䟦蔡忠惠公谢赐御书诗眞蹟䟦黄山谷书南山懒残和尚歌䟦赵松雪书王右军四事读分韵送文太㒒诗首简题史氏宜乐堂诗序后䟦颜鲁公干禄字石刻䟦秦氏科第录书大雅堂卷后䟦鉅鹿耿氏公牍后䟦赵彛斋畵兰蕙䟦豳风图䟦下蜀江山图题白云亲墓图䟦林酒僊诗䟦宋仲温草书䟦原巳松轩赋第五十四卷题䟦三十四首䟦赵魏公临智永眞艹千文䟦杨眉菴春怀八咏题钟繇眞蹟䟦大石联句后䟦滕用衡贞符颂题郑氏所藏文移䟦司马氏家藏宋诰䟦陆翁所藏石田畵后䟦陈宪副所藏文移䟦华栖碧手帖䟦尤牧菴遗墨䟦杨文贞公与尤参议诗札䟦宋人哀徐徽言诗后䟦倪云林诗䟦溧阳史氏家藏公札题陈僖敏公印像䟦赵集贤书邹将仕墓志铭䟦钱氏所藏群公手简䟦范文正公道服赞䟦范文正公与尹师鲁手帖䟦范忠宣公诰䟦范氏所藏唐诰书俞烈妇事题雪洲卷后䟦甲秀堂帖䟦张朱二先生手帖䟦水东日记抄本后䟦李氏宋敕题奂儿所藏王守溪诗墨后书重刻宝光寺碑后䟦叶文庄公手简恭题院使王玉被赐药方后恭题医士陈宠被赐药方后恭题尚书屠公被赐朝觐官敕文后第五十五卷题䟦三十六首䟦南园俞氏文册题解学十墨蹟䟦旧所书白乐天诗恭题累朝恩命录后题绍兴瑞应图后恭题尚书秦公所受制策题后䟦沈石田游张公洞诗后题周氏崇本堂记后䟦宋贤四帖䟦宋贤五帖䟦宋贤三帖䟦王氏所藏宋敕二通䟦户部尚书周公加官移文䟦吏部举荐祭酒谢公咨文䟦王右军眞蹟䟦王献之眞蹟䟦李贞伯手帖题东庄记石刻后䟦鲜于困学诗墨䟦卢彦昭遗墨题石勒问道图䟦馆阁诸老与沈民则学士简䟦赵松雪乞药手帖䟦张东海杂书䟦芸窗父师集䟦宋濳溪书所着郑濂名解䟦宋方二公墨蹟䟦赵仲穆马图䟦江贯道江山长图书韦斋先生集后䟦朱文公三帖䟦明皇讲易图䟦颜氏家庙碑䟦元人墨蹟䟦刘宠一钱图䟦张樗寮墨蹟第五十六卷祭文二十六首祭陈祭酒先生文祭叶侍郎文祭褚御史文祭蒋元用文祭贺其荣文祭李士英文祭亾弟原晖文祭周原已文祭邵文敬文翰林祭杨文懿公文祭吴参议文祭徐文靖公文翰林祭徐文靖公文祭文温州文祭李时泰宪使文祭少詹事王公文祭侍郎徐公文祭陈大玉文祭外母朱孺人文祭亾妻陈宜人文祭韩夫人文焚黄告先考妣文东荘奉安先考畵像祝文上京告祠堂文告二代赠官祝文受诰告二代文第五十七卷杂文二十四首吴越弔古赋咎须文汤媪传端友传鹤臞解已亥上京录爲孟浩启殡歛金疏爲何令歛金疏张氏建楼上梁文哀流民辞拟汉高帝求贤诏拟宋仁宗令天下州县建学诏丁未岁作同年会请帖记常熟曾氏记梦先世事畧与潘典籍时用简与谢祭酒鸣治简论西北僃边事宜状奏请东宫讲学疏问安疏乞恩致仕疏第二疏第三疏第五十八卷行状述四首四川按察司佥事陈君行状天全先生徐公行状贺复菴行述亾兄原本行述传七首牧野子传周义士传莫处士传徐南溪传许孝子传仅斋居士传萧节妇传第五十九卷传四首侍郎黄公传布政使陈公传倪文毅公家传白康敏公家传第六十卷墓志铭八首生圹志一首闾丘賔用墓志铭监察御史张君墓志铭陈府君墓志铭山隂田处士墓志铭正义处士墓志铭解元贺君墓志铭荆门知州徐君墓志铭宿田翁生圹志进士卞君墓志铭第六十一首墓志铭一十首寿藏铭一首祭酒陈公墓志铭先考修撰府君墓志宗人府经历龎君墓志铭瓯宁童府君墓志铭鸿胪寺主簿何君墓志铭韩府仪賔曹公墓志铭亾弟原晖墓志铭泰州百戸胡君墓志铭𥙿菴汤府君墓志铭医师钱橘隐夀藏铭新淦县丞颜君墓铭第六十二首墓志铭一十一首吴府君墓志铭陆宗博墓志铭鄕贡进士徐君墓志铭李君信墓志铭陈汝中墓志铭周以节墓志铭周元凯墓志铭周叔能墓志铭宋助教先生墓志铭鄕贡进士陈君墓志铭大理右寺正彭君墓志铭第六十三卷墓志铭一十二首寿藏铭一首鄕贡进士徐君墓志铭监察御史陆君墓志铭贺感楼先生墓志铭工部贠外郎吴君墓志铭鄕贡进士陈君墓志铭广西右参议赠右参政马君墓志铭南安知府汝君墓志铭江西佥事杨君墓志铭德州同知韩君墓志铭福州府知府张君墓志铭亾兄处士墓志陆秉诚墓志铭逸晩翁寿藏铭第六十四卷墓志铭一十首埋铭一首桂阳州同知杨君墓志铭山西参政前兵部侍郎张公墓志铭承事郎邹府君墓志铭姪孙健埋铭黄和仲墓志铭武选郎中陈君墓志铭刘美存墓志铭沈府君墓志铭封詹事前光化知县王公墓志铭苏州教授刘先生墓志铭太常寺卿任公墓志铭第六十五卷墓志铭九首寿藏铭一首陈处士墓志铭封御史陈公寿藏铭封贠外郎林公墓志铭封刑部主事赵公墓志铭莫君庆善墓志铭封御史李公墓志铭封御史王公墓志铭封户部郎中史公墓志铭封编修吴府君墓志铭封户部主事秦公墓志铭第六十六卷墓志铭九首墓记一首刘弘逺妻许氏墓志铭贺贤妇墓志铭张廷端妻墓志铭周氏墓志铭顾恭人邹氏墓记陈母王安人墓志铭诸景通妻张氏墓志铭旷孺人墓志铭华守方妻顾孺人墓志铭黄母太宜人张氏墓志铭第六十七卷墓志铭一十首亾姊吴氏墓志铭周母蒋氏墓志铭胡母刘孺人墓志铭太宜人陈氏墓志铭沈寿妻蒋氏墓志铭布政袁公妻盛安人墓志铭靑涧县主墓志铭毛母何氏墓志铭林孺人墓志铭朱孺人墓志铭第六十八卷墓志铭一十三首圹志二首太宜人董氏墓志铭彭母刘氏墓志铭崔母墓志铭顾惟诚妻吴氏墓志铭顾孺人墓志铭李宜人墓志铭姪妇朱氏圹志亾妻陈宜人圹志先妣太宜人墓志铭虞母邹宜人墓志铭佥事陈君妻周孺人墓志铭张安人王氏墓志铭张景春妻胡氏墓志铭戴母庄氏墓志铭郭母徐氏墓志铭第六十九卷墓志铭一十一首钱夫人庄氏墓志铭史母太淑人邓氏墓志铭封孺人髙氏墓志铭徐母朱孺人墓志铭韩夫人墓志铭王母陈孺人墓志铭太孺人贞节俞氏墓志铭吴叙州妻夏安人墓志铭刘太宜人苏氏墓志铭徐宜人朱氏墓志铭太恭人石母赵氏墓志铭第七十卷墓表八首编修李君墓表淸逺史府君墓表朱隐氏墓表阳武训导陈先生墓表陈佥宪墓表林先生墓表许处士墓表隆池新阡表第七十一卷墓表九首陜西按察使王公墓表医师王瞶斋墓表止菴吴府君墓表融县知县周君墓表沈教授先生墓表乐亭知县蒋君墓表姜正术墓表卫稽勲墓表封主事训导陈君墓表第七十二卷墓表一十首杜东原墓表御医刘公墓表院判周君墓表素菴钱府君墓表耕隐翁墓表安仁知县谢君墓表隐士徐静菴墓表顺天府治中顾公墓表训导孙公墓表兰州同知钱君墓表第七十三卷墓表一十三首刘氏新茔表怡隐处士墓表盛雪溪墓表梅友处士墓表中书舍人王君墓表上犹知县郑君墓表永定知县陈君墓表工部贠外郎胡君墓表定州知州刘君墓表乐㑹知县周君墓表思耘处士墓表蔗菴翁墓表耻菴魏府君墓表第七十四卷墓表一十六首南宁知府蔡君墓表医士盛君墓表隐士史明古墓表四川参议周公墓表教授管先生墓表山西副使朱公墓表周月窗墓表汉中知府李公墓表院判陈君墓表苇菴处士墓表处菴徐府君墓表海盐丞邝府君墓表钱伯寛甫墓表承事郎王应祥墓表承事郎苏君墓表吴医沈宗常甫墓表第七十五卷墓表一十三首封主事徐公墓表赠主事陈公墓表封知县夏府君墓表封御史林公墓表施孝先墓表封院判周公墓表仰府君墓表赠给事中杨公墓表太安人张氏墓表王节妇墓表张淑人墓表林母叶宜人墓表何母太淑人吕氏墓表第七十六卷墓碑铭九首墓碣铭二首都指挥江公墓碑铭太㒒寺少卿李公墓碑铭浙江参政陆公墓碑铭贑州知府顾公墓碑铭湖广参议徐公墓碑铭应天府尹髙君墓碑铭温州知府文君墓碑铭武库郎中金公墓碑铭南京国子祭酒刘公墓碑铭贵州佥事萧公墓铭盐运同知侯君墓碣铭兵部郎中吴君慕碣铭第七十七卷神道碑七首刑部侍郎林公神道碑山西参政祝公神道碑工部尚书萧公神道碑太㒒寺卿吴公神道碑都御史李公神道碑都御史陈公神道碑都御史谥襄敏邓公神道碑𥙷遗重修㑹通河记重修京都城濠记曲阜重修夫子庙碑重修都城隍庙碑南京朝天宫重修碑南京兵部尚书秦公去思碑匏翁家藏集目录匏翁家藏集匏翁家藏集卷第一匏翁家藏集卷第一诗四十二首秋日闲居委巷寡人蹟杳无尘俗侵虚窗对高树日午落踈隂玄蝉响方断好鸟复一唫俯首阅陈编直窥古人心抱沖世味薄处寂佳境深凉风满衣袖自起弹吾琴琴声和以畅永日有余音观溪童捕鱼江南五月黄梅雨一夜新添三尺水莲叶东西芦苇间斜阳映水鱼生子溪童褰裳脱双履一见水深心独喜不须撒网与扳缯捕得鱼来多赤鲤鲤鱼最短亦盈咫犹有老鱼不知止君不见魦鱮鲂鰋乗长河去入龙门求大鲔过南园俞氏书隐次刘祭酒先生韵二首鸥渚茅堂古树秋校书人去几人游山林白日无车马一老窗间着孔丘芳草桥头小路斜书声隐隐识君家醉玄方丈坐终日黄菊秋深未着花五月十三日移竹今朝竹醉教移竹荷锸穿云去路賖却笑此君多潦倒醒来巳在别人家方方壷崇山峻岭图上淸楼阁万山中百折丹梯鸟道通我欲置身巖壑里白云深处覔僊翁次韵沈启南僧斋夜坐蹑云何处宿古寺郭东偏露下鹤初警月低人未眠安心元有法不语卽爲禅寂寂空堂夜焚香绣佛前除夜风雪孤灯下坐深寒漏迟百年能几夜一岁不多时索室初驱疫持肴欲祭诗推窗看梅树巳发向南枝宿丹阳闻笛烟冷江空孤月明夜深人静浪初平故园才隔二百里短笛不禁三四声树逺丹阳临古驿山围鐡瓮望高城相逢尽是离家客只向蓬窗说旅情登南京鸡鸣山秋尽荒山鸟蹟稀拂衣独上扣禅扉屋头鹿下缘靑磵树杪僧行入翠㣲千里风烟搔短鬓六朝文物付斜晖悠悠身世浑如此目断天边一鴈飞分题鄱湖听鴈送黎宪还临川碧天云冷鴈声悲楚客惊秋不尽思彭蠡湖头愁起处衡阳峰下梦回时波漂菰米风生渚月映芦花雪满陂此去临川无百里帛书休恨到家迟怀陈起东北上江城寥落岁䦨珊遥忆离人北上难雨雪载途双宦辙云霄万里一儒冠马头木落淮山莫塞上风来易水寒欲折梅花逺相赠几时驿使到长安题倪云林诗后二首高人自号云林子独住云林岁月深足低千峰几两屐人间六印一钩金华佗无术医淸癖苏晋长斋养素心寂寞小蓬壶上路百年陈蹟莫追㝷阮籍疎狂甘自放清风高卧酒盃深池塘梦去忽生草丘壑移来不换金脱帽竹间朝沐髪焚香花底夜清心祗陀旧宅风烟古一片五湖何处㝷次韵周原巳怀石湖旧游上方高处共扪萝落木空山雨满簑野寺推门黄叶乱湖亭倚棹白云多向来行乐成陈梦别后离愁遶绿波满𥿄新诗更清省令人相对忆隂何送俞振宗南游手扶藜杖岀南园不向妻孥告一言白髪𬒳肩过浙水青山回首隔呉门平芜客路何时尽乔木人家几处存此去越中怜歳莫绨袍应见故人恩雪夜忆友人宿伏龙山中孤城钟漏促寒鸡风雪残灯梦欲迷静夜独眠高榻上故人遥在数峯西空林松子时时落绝磵梅花树树低知是山中有佳兴柴门淸晓候封题雨后独游园中荒园歇秋雨疎竹透朝阳落叶茆檐下惟闻鸟语凉孤踪乆尘土超然欲坐忘爲史明古题沈启南画崒嵂终南山黄河抱其趾旧闻塞天地延袠几千里阳乌浴虞渊落霞散如绮层峦蔼佳气苍翠不可拟史君松陵彦家世昔居此夜梦或见之旣觉心亦喜老南慰兹圗历历宛相似不知经营劳但见丘壑美赤松眞吾师白云是知已爲报山中人明年泝江水次韵启南淫雨阳气涣不收淫雨夜复昼倒倾怪盆翻倂集疑辐凑鸠妇频见离蛇医颇遭诟日月何道行雷霆半空闘顾无大药资已彼太虚疛下堂褰裳齐岀戸缩颈脰相忘鱼圉洋竝坐鸟栖宿不辨过河牛时看挂树蜼乞浆歳在酉祭社日维戊民謡适厚诬神赐诚大缪攸除荆室完旣潴白渠熘叵将瓿甊盛强把桔橰救具棹防陆沉移书縁屋漏因之悯大田岂暇念灵囿荷蓑徒水畊痔镈休火耨溪毛遶宅生田穉几家茂灶沉或浮釡墻覆乃失霤汤汤咸其咨荡荡孰能斯仓不成千厥赋难至冓空闻田畯喜亦笑楯郎怐积恶等贯盈饮酒比多又极备固有由太甚不可复往日害未消今岁势仍骤藁项八口饥疾首两眉皱神禹合腁胝蒙庄念昬瞀地志费推㝷水经慵句读岀门一壷随俯井尺繘收花姬首夜膏石丈齿朝潄彼苍有闻知下土敢陈奏朝廷辟四门刑罸谨三就听政厌衡石祈年饰笾豆谁召淮呉烖复致川广㓂居人废锄犂行者耀甲胄赤子困泥涂苍生脱衣袖米价市上腾钱神槖中走写帖颜腹空题诗沈腰瘦况兹雨再零绝类人多疚否塞求疏通崎岖戒顚踣幸有客露冕岂乏人衣绣发廪在斯今爲府合仍旧首从刍荛询急向膏肓灸莫厚庻以宁不佣遂全覆滂沱免月离霡霂应春候因地脩厥利自天获多祐渐垦千畞连卒致万家富呉沼尚无虞蜀天底须㤱顿如元丰间不落贞观后永图幸勿忘肤见奚足狃一挽康年回吾邦卽非陋赠萧汉文蓬蒿偃箘簵瓦砾混璠玙君子负俗累骋歩忙疾徐辛勤感骤骥独抱夏侯书我道盖如此俗流訾迂疎终然不可屈惊悔动鄕闾游心千载上抗志万里余君德日巳崇荣名常炳如哀顾进士文之死生亦常事脩短有定理命也奚足哀所哀谅非此文之少秀发鄕邑数佳士二十取科名束带遂从仕社稷不足安一世但平视志高固超越气盛非委靡壁立屹岱宗尘绝奔騄駬抵掌好高谈人物善臧否历历无终穷牙颊注流水把笔或缵言随物冩形似于其气尽时新意尤崛起累累相示余俛首不敢拟利器徒自怀逺道迩卽止百年十未过二竖蚤见俟力疾陈疏封在告逾一纪癯然体如削饮食半药饵纩息一以定竟作重汪踦岂无立言人墓道表濳美骸骨乆当朽名姓元不死团辞寓所哀窃儗仲宣诔陈僖敏公輓章勾呉山水秀人物见英姿特岀斯人类端爲后辈师万间当柱石四海仰纲维执法星辰应行威草木知常令三尺谨不使百工隳鐡面严风采脩髯足表仪若金须汝作予采毎畴咨雅量蠡难测淸心湼不淄忘家安社稷鎭俗坐边陲破胆惊西贼知名诵小儿方平留画像仁杰立生祠春雨浑无迹秋霜讵有私希文应接武尧叟是连枝德业昭书传功名付鼎彛一身思进退万室系安危巳觉知几蚤谁云见事迟悬车心尚赤解组鬓如丝赤子谁依恃苍天不愸遗朝廷终北极江汉自东驰郷里嗟生晚临文泪满頥正旦雪天上颁新历华夷正朔同推窗瞻北斗开戸纳东风巳觉天时变何忧吾道穷雪花休乱落吴地两年丰洛神圗僊妃不可卽洛水遥相望手持靑芙蓉游戯水中央金翠耀容饰木难缀明珰飘飖白雪裾荡漾靑霓裳人神本殊道倐忽登北堂嫣然启玉齿气若幽兰香冯夷与海若左右更举觞洛水讵可测人寿安能量云軿期再来少隔三千霜雨雹江城六月暑气薄夜半有声敲屋角静听彷彿是何声淅沥丁当更瀺灂初如有客来扣门入夜不应声剥喙须臾万骑争奔驰矢石交挥攒乱槊披衣惊起推半扉入手磊磈心方觉奇形三出花半开幻作牛羊幷六驳买绡客泣海市珠献玉人弃荆山璞吁嗟天工一何巧岂有郢人爲砻斵百年老人浑未识此物尝闻雨幽朔何爲江南亦有之欲问天工愁缅邈虽云盛隂脇阳气人事所召言尤确迩来巳过到黄梅半月犹闻雨声浊三吴大水眼复见高田可航井可濯园林和煖木再华疆界浸淫禾未获京师今春乃缺雨弘羊就烹罢贾榷诏书逺下甦民力天子减膳仍彻乐百官黜陟劳大臣一饭岂止髪三握极无极备皆云凶况复于今天雨雹皇仁洋溢恐未周天欲斯民𬒳殊渥题何刻工卷女娲补天天不漏卷石犹穿太山熘郢工运斤风欲生斵岀难供孙楚潄云根可断亦可转磨砻几日方成就梁州之贡天下无忽然跃出东山袖颂功载德绝妙辞两手不停烦刻镂丞相中郎字奇古右军䘚更笔深秀东山虽老眼犹明一一犹能论结构空堂考击声丁丁丝连缕缀如絺绣小或蝇头大或丈深必因肥浅必瘦东山择业何其贤古人石刻今流传周宣中兴文石鼔李唐九成铭醴泉延陵墓上止十字荐福寺里须千钱行人泪堕岘山下过客手摹江水边其余诸刻难尽述东山直视如无前百年独守三寸鐡姓名与石同贞坚回看巧技未旋踵肆中野草浮荒烟昌黎河东如可作梓人圬者堪同编只今东山旣頽矣子孙守之上愼㫋闭门一日白石烂党人之碑愼勿镌呜唿党人之碑愼勿镌千载之美无使安民专病项人生自召百一病伤彼六欲兼七情我今有病出偶尔开口欲说难爲名幸非寒战与潮热一痛却使心怦怦籧篨戚施古人疾二者一旦来相婴执书未暇矻矻坐伏枕顿作咿咿声千钧重负未容释更觉肩背遭笞搒董宣不屈汉公主徐积巳见胡先生昨朝向人忽作别卽欲回顾仍前行昻头莫肯少轻诺侧目欲就多欢迎我生由来汎掘强只今见者尤加惊独鹤引吭频饮啄大鸡盛气相諠争嗟吁元首本无恙股肱何不思扶倾端愁蔓延入骨髓此病始知爲匪轻轩𡵨医经动盈卷不识何药堪煎烹莫如闭戸学导引动盪血脉方和平未能痛定得思痛把笔遣闷诗先成题朱泽民小景幷诗后睢阳画癖不可医睢阳作画眞画师岂维长绢善挥洒只此短𥿄谁能爲野旷天寒气萧爽人坐茆亭绝尘想阶前旧雨客不来天未晴云心独往靑山滴滴靑于苔平地忽见芙蓉开秋声似向耳边起石上乔松若箇栽意长要在无多笔余墨淋漓缀唐律诗中有画画中诗百年再见王摩诘书句容丁溪僧舎壁丁公溪上古招提策马来㝷路欲迷逺道黄埃临水隔当门绿树与云齐山中地僻无人到窗下僧闲鸟自啼瀹茗焚香坐终日不知林外夕阳低爲僧题画秋风一骑秣陵还未得浮生半日闲画里南朝何处寺闭门黄叶满靑山题赵行恕参议所寄沈征士墨梅不见王孙知几年更堪东老入重泉江南风景浑如旧春草梅花共怅然过陈玉汝溪馆落木城东路荒溪接板桥行来浑觉近坐定始知遥鹤羽休频扫龙团且慢浇乘闲卽到此折简不须招次韵启南访玉汝不遇结屋靑林下移家绿水傍古苔留晩照残菊带秋光过客空敲戸题诗复上堂主人非隐逸莫怪马蹄忙悼董孟珍独持古道作今人白首峨冠称隐沦垂老不堪三月病移家空是一生贫箧中书帙悲遗墨窗底棋枰积素尘深巷东风花自落扣门无复过西邻悼沈癯樵画史秣陵春色厌驱驰投老吴门白髪垂灯下解衣盘礴处山中持斧啸歌时一贫比宪元非病三绝如䖍不数痴落日高堂开障子雪峰烟树使人悲晓发扬州遇雨鸡鸣扬子湾人发广陵驿草深路不分潮长舟难逆故国去非遥怀归心日剧隂雨忽复来前村又投蹟济宁夜泊呜呜画角语城头暝色苍茫倚舵楼古戍烟生人巳散长河月落水空流异邦信美非吾土他日重来是旧游千里郷心孤枕上可能今夜梦刀州宿河西务遇雪客怀牢落鬓毛斑水宿淹旬去路艰一夜雪花如席大始知身巳到燕山客楼望宫阙天畔登高阁非关望故园再瞻双凤阙如在百花原民俗今成化朝家又改元五陵佳气在长护紫㣲垣南还瓜洲渡江柔橧鸣咿哑曈昽天欲曙残星带河汉积水渺烟雾依㣲京口山迢逓维扬树中流忽巳过始入江南路过大姚陈玉汝宅饮散宿大觉寺追和赵与哲韵月出平湖积水空上方僊梵隐花宫似闻薝葡林间雨緫是芙蓉浦外风有客题诗先我到向僧分榻几人同敲门自怪来何莫投辖传盃恼孟公匏翁家藏集卷第一匏翁家藏集匏翁家藏集卷第二匏翁家藏集卷第二诗四十四首已丑九月十三日初寓南京眞珠桥外舎诸友携酒相过相逢共酌金陵酒月白尊前笑语长醉后眞珠桥上立只应今夜不思鄕与徐仲山顾崇善登城西台晩眺荒台寂寞不知名台上经霜宿草平万井白烟高郭遶千峰落日大江横居民不省前朝事过客空爲此日情东望郷园怀抱恶一杯须与故人倾秋夜二首秋深无过鴈书问旷庭闱新月复将满故山犹未归孤灯明夜榻双杵捣寒衣寂寞难成寐更长觉漏稀明河垂碧落灏气满彤闱上国将身住中宵有梦归月高频看劒秋尽未成衣嬴得头颅上年来髪渐稀闻原辉弟东庄种树结屋二首折桂桥边旧隐居近闻种树绕茆庐如今预喜休官日树底淸风好看书旧业城东水四围同游踪蹟近来稀结庐不必如城市只学田家白板扉雪夜萧条学舎石城隂夜雪当阶一尺深二水空洲迷白鹭半山高寺失靑林闭门只合书灰坐覔句还思拥被吟却忆故园亭子畔红梅花发照瑶琴读廖司训诗先生抚州彦来爲婺州师淸晨坐高堂讲席拥臯比弟子百数人岀入矩与规先生以身教未尝费言辞共云今人中得此胡翼之我友王允逹托交两无疑恨我不识面示我所寄诗诗长三过读读之竟忘疲其辞如劒锋凛然白差差上忧吏治陋下忧士习卑孰爲障頽波孰爲张四维三复先生言苦心良可悲欲将今世人化爲唐虞时士皆元与凯吏皆臯与䕫王道恒荡荡齐民緫熈熈忧怀庻可慰聊用一解頥窃观先生心卓尔岀等夷但恐言太高反爲当路嗤方今法宫中圣人贵无爲一相乆自择谓能系安危守椟旣有人自毁玉与龟谅非有言责勿起岀位思幸卷三寸舌横经固其宜抚州古名郡山川有诸奇草庐与道园近世尚可追着书寓㣲意足爲千载垂再拜向先生吾言止于斯呉节妇十八来澁滩双鱼水中居七年一弹指水中有枯鱼妾身旣无夫妾心惟有死婉婉锦䙀中柰此两女子白月照空闺哑哑乌夜啼天明不飞去肎向西林栖九泉望不极莫化江边石化石石虽坚可转亦可泐年年过𧖟月是妾纺织时只将两行泪抽作千丈丝生爲吴氏妇死爲吴氏鬼子不如我信有如澁滩水喜沈仲律主客北回客路天寒叹乆违独骑瘦马雪中归缘知到处皆题句还忆去时初授衣画省炉烟官事了靑山杯酒世情非旧闻朝市多高隐不待沧江作钓矶题杨鐡崖墓铭后泰定年间名进士会稽山下老徴君金陵不看三秋月玄圃长嘘五色云对客唿儿将鐡笛从人笑我醉红裙风流尽付吴淞水还绕刘伶四尺坟张叔厚画李太白像庐山瀑布三千尺只抵僊才一半长何用画师张叔厚夜来落月满空梁答奚元启客居空有故人思正値江东薄暮时日逺自惊衣带缓天长偏恨帛书迟冰消壁水鱼犹伏春到琼林鸟独知好在紫宸朝散后莫因官况废题诗初度日三首忽忽行年三十六回头事事緫知非人生七十巳过半何况人生七十稀我生之辰月宿斗薄命偶与昌黎同聦明不及如何好最是无文可送穷东野数日失三子谁信如今也到吾淸泪下时禁不得此生巳媿东门吴除夜三首独眠孤馆梦难成静里时闻爆竹声爲惜一年惟此夜起来烧烛到天明月暗城头击柝迟鸡鸣山下客愁时万家闭戸逢今夜只有离人独不宜夜深灯火四无邻强醉金陵麴米春却忆去年何处宿三义河口更愁人题院画二首翩翩白马紫丝缰驰过弯堤十里长千树桃花万株柳前头宫殿是昭阳璚楼金屋映丹霞只把僊家比内家落日美人秋水上红粧一面乱荷花思母辞爲庐州方君作手线缝衣裳一断难再续去去慈母颜不知几时复线断犹可缝母死不可逢乃知堂背蘐不及墓上松蘐草花易发松树色不改玄宅一以闭人世忽千载无母何所恃孝子积恨深惟应无母者方识孝子心周烈妇行烈妇高州人随其夫赴琼山训导舟次江西遇㓂其夫濳匿他处烈妇以爲死于水矣遂抱其㓜子亦赴水死人多作诗哀之其鄕太学生吴耕爲余道其事赋此西江水深浪如屋一妇船头仰天哭哭声遶江江水平玉颜一掷鸿毛轻想当汪汪双眼底只见良人不见水抱儿语儿儿勿啼妾身不是河伯妻仓皇鱼腹期同葬不道良人固无恙良人无恙去作官妾身虽死心则安愿身莫化爲精卫愿夫善射如后羿愿身化作金㒒姑一时射杀萑苻徒题金陵陆氏藏刻丝花鸟天孙织成才尺许淸晓误落银河东云头雪掌光凌乱人间只合归良工金刀刻镂十日功嵌红𥙷碧夸玲珑西川海棠谁移得鸟歌蝶舞游丝中紫凤天吴顚复倒杜家短褐难爲好香风吹动水精帘白月穿空雕玉缫古来画笔争挥扫黄筌赵昌眞草草囘首云间陆士龙壁上丹靑使人恼摩挲此巧绝代无采桑枉却秦罗敷天寒日暮衣裳短乞与窭人遮粟肤赠赵典籍老将白髪戴乌纱四库书中卽是家三月春风犹不到曲栏梅树已开花赋赵氏双节粤王台下清风孤赵家两妇同哭夫靑春白日声呜呜眼中一掬明月珠无夫不惜千金躯有泪只添一曲湖湖波彻底如冰壷写岀赵家双节圗谁其赋者吴门吴送郑世静还浦江四首三百余年孝义门一朝握手见诸孙君家自有麟溪集底用临𡵨索赠言同心堂上乐陶陶又见靑槤发嫩条手把记文曾三复非关作者是陈樵溪头杰阁号临淸万卷灰飞岁屡更他日重生书带草君应不忝郑康成元末忠臣世所夸登堂挥翰见枯槎百年遗墨须珍重长作江南第一家读友人所寄诗残暑犹未退晓起坐书轩隔水见靑林怅然思故园淸风偶披拂衫袖何翩翩属兹乞假睱开牗涤嚣烦口诵故人诗如与故人言蔼蔼春云飞翙翙孤凤骞藻句和未得中心徒弗谖何日陈湖濵相与弄潺湲赠宜兴李童子彼美靑衿子从人解索诗诗成如可诵莫羡谢杨儿竹禽图爲胡君赋江南烟雨竹枝底一箇子规枝上啼日暮不须啼更急行人初到秣陵西九月十日赴周仲瞻饮菊犹未开莫恨黄花开独迟淸香巳觉到金巵重倾昨日王弘酒强和今朝郑谷诗根在乆从南国种节高应耐北风吹相逢人世长堪笑不羡齐山杜牧之得子予生因嗣续往往被人怜重听哌哌泣还惊六六年桑蓬行射礼朱宻检医编今日爲儿祝惟应寿最先钟馗元夜岀游圗终南老馗状酕醄虎鞾乌弁鸭色袍靑天白日不肎岀上元之夜始出爲游遨鬼门关头月轮高乌犍背稳如駼駣鬼媍涂两顂鬼子垂一髦徒御杂沓声嗷嘈导以灵姑旗翼以大食刀荼垒左执鞭质矫右属方明前持漆灯张若后拥㹈旄离末罔两不可一二数肩担背负手且操奇形狞色使人怕一似駮枭獍兼猿猱战伤人血化燐火各出照地点点如焚膏隂风飒飒吹荒臯百怪屏气不敢号汝軰逺遁莫我遭我欲饮汝血甘如饮醇醪我欲㗖汝肉美如㗖羊羔肎容汝軰在世长贪饕吁嗟乎老馗眞爲百鬼中一豪所以唐皇想其像诏令道子冩以五色毫吾尝疑其事展圗不觉再把短发临风搔忆当天寳年左右皆鬼曹太眞宫中逞狐媚禄山殿上作虎嘷当时设有老馗者安得纵彼二鬼逃便须缚以苍水使者所扪之赤绦献于天阍尸诸兽牢寝其皮㧞其毛效尔一日驱驰劳坐令温泉生污泥骊山长蓬蒿上除唐家百年害下受唐史千年褒却来上元夜任尔烧灯幷伐鼛送林克容归台州彭城风雨人空眠看云梦草皆徒然争如天台林少颕一舸竟泛秋风前天台路接秦淮水季也秋台耀金紫官高章服自不同兄弟之情只如此东华淸晓芳尘香却怪马啼来往忙夜来忽作天台梦梦去不知岐路长征车在门待明发还向三吴归百越到家高卧赤城霞回头却望金陵月送胡彦超年过四十不作官还将短髪笼儒冠平生一经已烂熟胡爲挟入桥门观前年郷书名始刋曲江又避春风寒重来桥门住三载打头矮屋聊盘桓朝虀暮䀋不满盘何须故人劝加飡日高对案笑扪腹自有五色之琅玕侧身西北望长安眼中一朶红云团天门欲往澁如棘若比蜀道尤云难嗟哉出处谁得似颇似吴下吴生寛呉生作诗忽盈𥿄送君还到春闱里春闱多士多如蚁勿将老少分忧喜君不见韩昌黎张童子同是陆公门下士昌黎文章如皦日童子声名逐流水人生传世有如此区区科第何难耳喜雨孟夏困隆暑宛若三伏时大雨宜时行飒然平旦客居苦烦促摄衣起看之垂丝映芳树圎纹散清池逍遥亦何事高咏陶韦诗湿灶烟火絶僮㒒饭我迟中膓旣云适我亦忘我饥如何北山陲草木咸熈熈次韵马廷简雨后园中看种蔬之作幽人薄滋味鼎爼却脂膏宁将口腹中贮此土之毛荒园㣲雨过恶草亦以薅赤根列嘉菜黄蔓杂新䝁入手未盈把何足充大庖谅无食肉相此种任贪饕匪乐故侯隐颇谙丈人劳端知中林鹿所食在芹蒿因怀柴桑翁不爲五斗挠亦知束带时何如荷鉏高斯人乆寂寞流俗仍滔滔载诵艺蔬篇陶翁幸重遭访沈主客仲律不遇因题竹上不见竹间人空题竹间句淸风牵我衣依依不能去次韵沈主客种竹四首我爱此君子林间毎独来便成终日坐应是隔年栽冻雪长梢在春风旧叶摧佳人空谷里翠袖拂苍苔医俗亭前物如何到此来淸风当我笑醉日被人栽蟠土龙头缩垂檐凤羽摧平生持苦节一任伴荒苔坐深郞署下碧色上衣来试问谁家有还输此地栽主人腰共瘦凡卉节空摧却爱凉隂底长封一丈苔书窗时起揖错认故人来下管彤庭用孤根粉署栽多因春雨长不爲晚风摧欲借林间地高眠读古苔笔翁陆志学年六十五得子金陵老陆鬓如丝喜气朝来忽上眉甲子细推应较晩卯君新到莫嫌迟作诗不用夸三凤典乐曾闻止一䕫收拾牙籖幷玉轴他年亲手付麐儿禽言摘桑看火新妇摘桑门反鎻春𧖟食饱易得眠雪蠒结成非臝蜾官司要和买织造急于火去年卖丝数倍利两月养𧖟十月坐殷勤向火祝焚𧖟宁焚我匏翁家藏集卷第二匏翁家藏集匏翁家藏集卷第三匏翁家藏集卷第三诗三十五首赠金朝瑢向晚暑气淸有客扣我戸褰裳起迓之聆语若平素似谙姓与名欲问或恐误客言君岂忘坐请爲君诉未及三两言拊掌顿惊悟忆当景泰初寛也年尚孺鼔箧郡庠间巳解亲外傅君时从舅氏来向官下住同登讱菴门讲业日相聚歳乆君乃归浙水舟独泝屈指别来年巳过二十数两地无尺书居常但瞻慕相见不识君颜色巳非故不知今何爲乃有此奇遇君言自别来云路殊窘步五试于有司曾未合尺度及兹邑大夫而以我充赋老母今在堂白日迫迟暮禄仕求养亲学职今乃作邵武亦名邦有任于此赴天假便道还一拜先人墓其余衷曲情请俟更㒒布我闻君言巳流涕发喑哑动如参与商古语今始寤感君昔善交蒙子今枉顾我欲赠子行金玉不足富内廷逹外邑坦坦皆仕路与子游其间愿各勤保护倘爲同门羞适取举世恶修德崇令名他年有良䎸寄题阳山澄照寺令威禀僊骨化鹤去辽东传闻有遗井乃在靑山中山深草木盛苔径谁能穷爰有释氏子于此构莲宫殿阁颇雄杰林杪见靑红高厓石色古小洞云气通神龙室其地上下雨兼风岁时郡长吏祈祷屡年丰我昔过东麓落日明丹枫所恨足力弱徒然望巃嵸何时蹑其巅历览无怱怱回头发长叹深愧南飞鸿送林一中福建佥宪蹇劣无外慕中岁偶成名束带趋阙下获侍君子行弱水限瀛洲明星垂贯城蹟异虽悬隔心同常合幷拙性素寡谐有盖非徒倾乃叔寔严师令兄况名卿而我师事余乆矣熟芳声方深追倍乐俄动暌违情朝廷得一相贤者宜同升端如孤凤起鹤鹄相和鸣八闽连百粤城郭三山横此中持宪节海波会澄淸同朝再有日超迁当政成题郑郎中所藏张师䕫画师䕫画好不可诬笔法颇似崑山朱未论人品高与下胸次自是吞江湖平林绝涧云糢煳深处自有哀猿唿靑苔细路絶人蹟遇着卽是渔樵徒忽然空翠落衣袖崇山峻岭相萦纡丹梯百尺通玄都僊家茫茫还有无弱质本是山泽癯见此不觉掀长须卧游三日犹不足王维辋川无此圗题诗却问郑大夫此圗应着千金沽赠别丁凤仪刑部我昔白下逢丁仪黒漆点睛玉琢頥相看不用道名姓开口一笑先谈诗君诗不作宋元语开元大历相追随虽去专师李与杜亦或下友参兼维其余佺期之问軰蔑视何异群小儿于时塲屋文最盛君独事此将安爲譬资章甫适于越越人断髪无用之我方一倡巳自误君复累和爲人嗤凉秋八月桂花发多士竞赴郷闱时临风再作老妇舞鹿鸣接席元无期凤皇翩翩起千仞先后琼林栖一枝玉堂载笔我甚愧乌府阅狱君无疑燕南二月草芽绿君忽捧檄东南驰张家湾头买大舫官河三日冰流澌南都作官殊可乐故宅况在秦淮湄淸晨出门了公事薄暮还家及我私北堂阿母年七十萧然两鬓萦游丝入房唤妇出共具禄米作饭甘如饴人生作官有如此淸如伯夷安肯辞更忆南都北城外此地乃爲少昊司太平堤长二里许马蹄缓缓鞭垂垂钟山削翠几千仞影向玄武湖中窥水光山色两奇绝饱看未觉诗膓饥㝷常马上得佳句封题寄我当休迟送盛训术还吴江一舸东南去望望故里门夕阳烟市影秋水雪滩痕制药当书案弹琴罢酒尊相过官舎里应是史西村挽张征西汉室论诸将行边许卫靑征西慿豹略逐北至龙庭闭戸功名遂环营涕泪零千秋元不死麟阁俨仪形送同年黄敦实知玉山怀玉山中路烦君此一行官因科第重人比县名淸黄霸终京兆言游暂武城亦知离别易杯酒不须倾送王合州南岀都门去逢人问合州一官爲别驾万里付扁舟巫崃流泉晓峨嵋片月秋缘知蜀道易随处有诗留送刘寺正约之江西审刑天子斋居罢舞雩使臣承命岀皇都朝端法吏谁爲最江右冤民自此无雨脚随车应不断麦苗蔽野未全枯汉庭治狱多超擢拭目看君立要涂爲安福尹仁器纪善追和祭酒李文忠公所遗之作先生去作泉台客泸水悠悠岁月多太学旧规三舎在中朝淸节几人过斯人有感空临楮后軰无能也掇科欲冩和章频不就玉堂踈雨墨重磨中秋夜饮陆廉伯西斋到手金杯且慢斟小斋一醉夜沉沉关山未觉分南北人月何须论古今水落蒹葭应自老秋来蟋蟀爲谁吟不知霜露沾衣处偏是诗家感慨深送同年简齐道归省春半相逢在礼闱题诗忽复送君归卢前名姓慙杨炯洛下文章见陆机晓日攀龙恩似海秋风跃马去如飞新年草色知人意应向阶前映綵衣题靑州先贤祠汴宋人才无古先东方作郡緫名贤朝廷择相多从此州县劳人岂信然隐隐故疆分海岱堂堂遗象照山川只今新庙烦虚位莫道前脩美独专林良鹭鸶图风吹碧芦湾芦叶何飘萧幽禽止其下爱此波迢迢意态殊容与羽翮仍道遥饮啄旣得所有食谁能招附人惭鹰隼巢林笑鹪鹩何彼白头鸟向我声哓哓陋哉里巷语此意奚足描功名及成遂禄位期侈骄白日不廻驾㝠行到中宵冯车一引首始知路非遥鄙夫复眷恋顾乃叹无聊谁爲去此鸟勿使汚轻绡岳蒙泉画葡萄曾是文渊阁下才才高只合有人猜白头骑马凉州过却使葡萄入画来赠地理家二首平生两屐共扁舟南过荆门北冀州着得文章塡破箧翻嫌司马是空游万里江山一览中巳堪借手谒诸公儒先纵有山陵议恐与君家意不同寿席道士白头一羽客何处曾相逢月下老翁井云间玉女峰蹁蹮还似鹤变化眞犹龙试问渠年纪山中有古松题画谁持画障索我歌见画如向江南过扁舟坐我顺流去两岸不断山嵯峨山中老树靑婆娑云深难辨枝与柯渺然一片漾㣲白千顷平湖生逺波想当若人作此画墨汁如雨流滂沱夕阳落尽板桥上何彼行客偏么么我生固有山水癖犹道圗画传来譌昨朝骑马岀城去看山直到燕山阿千巖万壑靑不了较之江南山更多长溪浅渚舟如梭亦着渔翁披绿蓑靑鞵布韈不曾办马背未必愁坡陀若非尘鞅縳人住山水佳处须行窝题诗自笑徒吟哦佳哉此圗如我何烟江叠嶂冩长句我亦年来嫌老坡松江邓节妇二首夫亡朱是苦能禁一水才知节妇心不信临卭斯寡者向人偏赋白头吟节妇名高谁与齐眼中觉得九峰低直须二字平生尽贞烈宜从卷首题送金德润主事改选南京便养清晓辞朝去离颜带笑欢但知因养母不道是之官路指桃花渡衣冲麦秀寒钟山如有待江上作龙蟠送李侍郎致仕归博罗白云浑不碍罗浮望尽家山南海头暮景迫人陈短䟽春风吹髪上扁舟臣于社稷当爲恱身在江湖亦有忧此日都门称叹者品题先入二疏俦追送张尚质戸部兼怀沈仲律主客秋风骑马向南行送别深惭句不成顾我只如前曰懒思君应比后湖淸朝囘晓月当琼岛梦逐春潮到石城遥想斋居无俗客相过多见沈云卿翰林斋宿迢迢淸夜宿词林不是西园只赏心天上星辰华盖近海中烟雾玉堂深话长绛蜡频销烛梦短靑绫独拥衾明日庆成何以献愿同张耒赋当今又次费廷言韵月满蓬瀛树影涵并游僊馆不胜惭欧阳白战多诗禁周泽淸斋厌酒酣兵卫森严环阙下神光隐约起郊南玉墀春宴明朝事载望君恩四海覃庆成宴二首玉陛东头第一筵坐分春色愧群僊诗题共和篇三百酒价无论斗十千曲舞羽衣齐作队花簮金字巧成联卷阿鸣凤今重覩定恊周家旧卜年阁门传诏下琼筵许傍文楼坐列僊凤历纪元初满十玉杯称寿定过千颂钟应律歌工起阶楯成行卫士联旣醉小臣思寸补拟书无逸献新年上元夜戴中书宅赏灯南客相逢惜此宵灯词酒令破寥寥莫教隐几生春梦就可联镳去早朝月色渐临靑琐闼风光多在玉河桥休文不赴斯文约应是嗔人折简招脩竹仕女圗曾读杜甫佳人篇佳人今向画圗传练裙缟袂春风里不减花神幷水仙牵萝补屋居空谷日莫依然倚脩竹只隔西邻短短墻杨花榆荚纷相逐白云僊女圗霞裙雾带空中起何物嫣然一僊子下方尘土不沾衣来往踏云如踏水瑶池西去扶桑东万里聊乘半日风却笑洛神波底住一生空卧水晶宫爲周评事题沈石田画二首芙蓉忆渉秋江水曾采芙蓉花花边荡桨白日暮美人不见令人嗟秀色天然凈如洗依旧幽花照江水高堂四壁起秋风不是丹靑那得此周卿爱此如爱莲胸中风月元无边惭余未拟爱莲说爲君且赋芙蓉篇芭蕉老卉呈娇红破叶留故绿正当零落时对此殊不俗我思石田生秋色塡满腹腹中抑郁无柰何信手冩之忽盈幅滚滚白露初爲霜苔花冷蚀山骨苍眼昬错道逢僊子绿丝歩障红绡裳送张都水幽燕建都邑九鼎从而迁八政一曰食仰此东南偏歳漕四百万舳舻相后先云帆罢转海江淮逹且沿迤逦经齐鲁有渠昔人穿噫此㝷丈耳譬若沟浍然置牐以启闭相时爲节宣严严鲁山下平地多流泉泉流入漕渠其始才㳙㳙奫沦惟自足安知可浮船疏导非人力济世嗟何縁张君官水部治水思昔年往来相度之涤源同九川功成旣归朝大臣慕其贤封章始朝荐行李仍夕旋维此百泉眼利博人争传入渠有余沥可漑万顷田只今东方民老㓜咸顚连藁项与黄馘嗷嗷口流涎潴洩倘有䇿旱涝何须怜漕粟国用足种粟民生全他年司马氏载入河渠篇初夏雨霁好雨夜来过朝阳散新晴朝囘一解带偃仰向南荣焚香遣尘虑读书恱道情屋角槐初绿时闻好鸟鸣谁知城市里心境有余淸匏翁家藏集匏翁家藏集卷第四匏翁家藏集卷第四诗三十二首赋黄楼送李贞伯维河有源星宿同导河积石思神功浊流汗漫失故道积石却与澶渊通平郊脱辔万马逸一夜径度徐州洪徐州太守苏长公夜唿禁卒登城墉一身未足捍大患岂无木栅兼竹笼戏马台旁二十里有隄横亘长如虹高城不浸三版耳挽回鱼鳖仍耆童防河录成天有工黄楼高起城之东五行有土可制水底用四壁涂靑红太守登楼宾客从举杯酹水临长风河伯稽首受约束不敢更与城争雄水流滔滔向东去纾徐演漾殊从容负薪投璧竟何用汉家浪筑宣防宫自公去后五百载水流有尽恩无穷我生慕公公不逢安得置我兹楼中颖滨淮海独何幸留得两赋摩苍穹凤池舎人今李邕南行别我何怱怱登高眺逺必能赋封题须附㝠飞鸿少詹事柯公挽章莆阳山水邑文献代相仍檐也唐时有襄于宋室称惟公从后起余子让先登科甲眞能冠词锋莫敢膺进言希祖禹纪事到呉兢巳向经筵入元从史馆升肺肝求主识气力待谁慿愼宻中无罅方严外有稜副君资讲读胄子要师承缞服终难夺纶书逺自征逓中翻报讣都下尽喧腾夏屋梁惊折长河岸善崩几年储宅俊他日旷疑丞当宁徒前席斯文失右肱人言犹悄悄天视故儚儚䘏典恩光下哀歌韵语兴嘅予生旣晩爲彼役无能乆候仪庭凤焦思岀壑氷竹根巖月落荔子海云蒸公起当何日高唿恨不譍送姜用贞赴南京刑部因怀项文祥南去分司画省郎行行因得奉高堂巳如毛义爲人子早向宗元识吏商春草讼庭稀狱案碧山官舎有书牀项斯别后年华改爲谢无诗逺寄将与诸友东郭草亭看牡丹二首曾是平章宅里花赏时还在故侯家帝郷况有此亭古人世但知今日嘉吟兴待生沧海月醉颜惊见赤城霞风流前軰凋零尽欲覔遗踪事巳賖背郭林亭风物幽緑隂时节更须游独怜芳草容人卧多谢名花爲客留锦水筑堂从杜老漆园成器想樊侯暮春未许山隂占今日燕南禊事修次韵李宾之病暑夏暑亦常事江南未宜歇维此曰朔方气候无差别洞庭碧汪洋太行靑嶻遥思蛟室空岂畏羊膓折对食七或丧解衣带翻结颇闻上古时处野复居穴宫室始湫隘文字非漫㓕虽云蔽风雨重我此炎热连朝常厩焚未夜忽庭爇豳风咏凿冰月令纪乗驖彼日故迟来斯言自高掲四序功成退三王世兴迭祝神司夏令一月眞滥设将行衣未装旣醉醨还醊发狂果大呌排闷得深恱贫者衣裳单所虑穷冬节露胫与蹁跹赤脚宁蹉跌暑气任蒸人吾生况江浙昌黎淸节庙君臣有大义谁独能废之虽云行天罚有责安可辞南巢到牧野此事巳再爲彼动固以时我义亦自持所以周家粟不及首阳薇飘然脱屣去鸿鹄靑㝠飞维昔能让国去周固其宜马迁执史笔歌我安适归我归旣无所无乃非怨词借有颕濵叟删润庻已知二子百世师邦人讵能私要之天壤间郡当置一祠请观昌黎颂奚假吾声诗苦两入夏忧不雨雨甚亦可忧幸此米价减宿麦且有收人情稍觉舒天意复见尤一雨过三日其势殊未休九市成九河可车翻可舟比屋垣墻倒汎汎宅载浮妇女出大呌儿童夸善泅又闻城西偏水患更不侔一家三压死阳者恐不瘳事急欲走避有足谁家投闻之是叵忍援之猝无谋我欲作天问问此来何由但恨此来时在天少迟留往夜东门火平明失其楼雨来火不作火㓕雨乃流汉儒传五行箕子叙初畴人迩天亦迩此理或可求赋诗遣孤闷废卷发长讴因之望逺海安得登高丘送蒋蒲州郎吏纷纷塡仕途初试几人爲大夫如君本是青云器有身岂合居江湖山右大州称古蒲手中新分太守符昨闻州人吿荒歉衆口待子歠且餔进士中人不流俗设施肯作科名辱黍稌丰登鸡犬宁聊以兹行遂民欲宣武街头车巳裴乗此十日秋风凉靑天眉宇太行秀平野襟带黄河长州中父老出郊迓来日太守登公堂送萧汉文分司清江浦谁云何逊在扬州只到淮南便舣舟东阁官梅千古事小山丛桂一时秋考工有记烦开卷都水成功属运筹浦口相过曾订约锦𫀆须共月中游送呉宪之知龙泉争爱江东孤凤凰南飞浙水见文章从来民事偏爲重此去科名定有光燕寝焚香稀案牍春郊骑马徧耕桑长安极北谁云逺要听成人颂蟹匡送文宗儒知永嘉同年出宰联翩去大邑争夸浙水东选士初行常法外期君当在古人中竹房夜照江心月柳浪朝翻海面风此地从来诗景胜还闻㧞擢论民功送项崇仁知建阳高歩贤科衆所推笔端文字岂无施巳看作令如龎统不待逢人说项斯千载宋儒眞可学一时秦吏谩爲师公余爲我㝷遗蹟应踏扁舟入武夷赠释子芳草堂出吴阊门走山塘山塘北去七里长平郊崛起虎丘寺云树一簇攒青苍我昔家居绝尘事两足只有登山忙扁舟揺揺掠岸去㝷奇深胜时徜徉舎舟登岸纵所适四尺古墩当道傍道傍父老说遗蹟刘公佐邑殊循良邑人此地曾拜送相与聚土示不忘我欲题诗纪其事碑亭淡淡余残阳翛然欲去更回首忽见侧畔依僧坊靑松夹道䕃寺额大书金字何煌煌竹隂萧然槿花舎中有丈室幷㢠廊一从京师住三载东南引领徒相望旦朝忽有僧来谒自言来自胥台鄕吾师出家修苦行吴下知名芳草堂今年新领祠部檄刘公墩边开道塲敢持绢素乞一语南还留作山门光嗟哉后丗重异教三呉尤云炽而昌穹楼杰殿涂金碧直以壮丽充缁黄其间号称彼善者屈指一二无留藏白云寺建爲范老表忠观改因岳王只今此寺虽俭朴寺名却爲刘公彰此墩可夷碑可仆有僧世守庸何伤投簪还鄕㑹有日便拟入寺㝷支郞旧时诗句如可补坐我草堂焚妙香凌季行家赏莲盆池当坐长新荷眼底西湖渺绿波便可乘舟如太乙依然临水散东坡碧筩凉露先秋下华屋香风向晩过酒客不胜金谷数对花聊赋醉时歌和沈廷美次前韵重把淸尊对碧荷醉来激水作圎波谁移东海红云岛絶胜西山玉雪坡花底佳篇惭我和门前俗客任渠过晩凉身在江湖上唱出渔郞欵乃歌陆文量职方新居䜩集分来字韵士龙宅里小筵开坐对春佩拂槛回未许持杯称酒德故教分韵见诗才紫垣近接烟花绕翠幙高张燕雀来更爱西偏靑不了主人须筑看山台饮钱丗恒楼上何处风来六月寒只疑高阁近江湍酒杯鲸䟦当筵举劒器龙蟠拂袖看白雨不禁前日大靑天偏到晩晴寛西山翠落僊洲外倚遍君家十二䦨渔翁图数株古树荒溪濵一竿占断如无人溪深水聚鱼亦聚谁遣两翁当要津苇间大艑何爲者亦有长竿手中把两翁得鱼慎勿争只学收门取多寡送沈仲威一江秋水隔姢姢南去美人初放船爲客相逢多异县如君况说是同年三吴人物何曾乏二沈声名共所傅我忝交游昆仲里赠言那惜满华笺送董尚矩归省楚尾迢迢不计程却因慈毋重行行乆爲朝士多鄕梦始信江神也世情锦敕有光天日烂布帆无恙水波平江都父老如知得莫向津头候董生次韵顾天钖九日病起重来不是旧刘郞篱菊都从病里黄小院入愁双杵外故鄕归梦一灯傍诗家供给山当戸客鬓侵陵树着霜明曰也须扶杖岀唿童巳制锦爲囊边文进画山鹧鸪爲辽阳邵令题黄筌赵昌绝代无边卿好是皆可模鸾坡曰转供奉暇余墨冩成山鹧鸪鹧鸪只识山中路画史强之入毫素辽阳有客自高飞不信韩翁感爲赋同年吴克明知嘉定爲题马圗吴卿别我呉门去是把横图索题句开图见马如见人逸气稜稜八尺身圉人骑度燕河水万里长风生两耳归来饱啖玉山禾呉门草靑柰尔何赠张君归吉水兼问讯刘教授先生东风不入客衣寒二月扁舟忽下滩到日缁尘诗里咏还家春草梦中看诸公台省堪分席何处山林独考槃苦忆传经老刘向更烦相见劝加飡送戴校官琰赴漳州浑河花发照青春舟载儒官下逺津族甲浮梁惟有戴地分漳水緫爲闽㯽榔且进盘中食夏楚应生帐下尘学舎五经多扫地愿期安定岀纯仁杨学士新居䜩集分采字韵子云一区宅气势如爽垲结构借良工经营信多载虚檐小雨遇高栋浮云蔼胜地惜天时华筵散香霭倾倒尊与罍烹炰鼎兼鼐园蔬竹有萌土物蛏爲醢衆客放情怀诸郞耀文采酒面卧西山歌喉翻小海河朔事空传江南景仍在诗篇杂戏谑饮量无欺诒不知白石移未许清风改雅集当再期盆荷笑相待挽书士范苇斋艺苑闲评到苇斋一时边氏是朋侪赋诗难使游魂返看画空将病眼揩酒肆藏名余瓦缶金门徒歩只麻鞵拙工巧宦纷如许今丗何人最寡谐廷试掌卷二首画㦸连阶虎豹屯九重端拱一人尊王言载见如纶出寒士还同挟纩温地上圗书环壁宿宫中絃管奏云门朝来识得天心喜砚沼均沾雨露恩华盖依然逼翰林大廷对策感重临雨晴东阁天逾近云起西山日未沉序化行无曲学舜衣垂处最虚心三年食禄成何事第一胪传愧玉音爱茶歌汤翁爱茶如爱酒不数三升幷五斗先春堂开无长物只将茶灶连茶臼堂中无事长煑茶终日茶杯不离口当筵侍立惟茶童入门来谒惟茶友谢茶有诗学卢仝煎茶有赋拟黄九茶经续编不借人茶谱补遗将脱手平生种茶不办租山下茶园知㡬畞世人可向茶郷游此中亦有无何有闽南王翁重修里社南闽有龙峰下维里居民里名曰兴教民风朴而淳有社昔所建岁乆埋荆榛王翁社中彦动以礼法遵谓此如不葺日就圯与堙学校聚生徒朝廷聚缙绅市㕓聚贾客田野聚农人凡人各有聚不聚事终泯我力虽云薄此社当我新维木固无胫山林可选抡维瓦亦无足河濵可陶钧工匠并手作落成才㡬旬法律于此读爼豆于此陈信义于此讲孝弟于此申于此劝农事于此赛田神作朝而息暮报秋复祈春爰有诸父老伟然古衣巾会饮日将夕言笑皆恂恂少壮从杖者长㓜自有伦相与称王翁重我里居仁后人庻勿坏千载传南闽匏翁家藏集匏翁家藏集卷第五匏翁家藏集卷第五诗五十七首马逺古松高士圗寄傲天地间不爲俗士知九衢纷车马有足难并驰偶来长松下时复一解頥手持白鹤羽万事付一麾吾心在太古身即太古时所以陶渊明羲皇不吾欺须臾白云起青山变容姿即此见世故长歌返茅茨高克明溪山雪意圗赤脚眞人龙凤姿俯视艺苑时游嬉良工待诏金门里高生前身应画师含毫吮墨立良乆自言臣是唐王维平生胸中无一物独有山水能容之郭熈成名乃新进范寛得意才并驰丹靑兢巧称院体后来不比宣和时宻竹千冈松万壑苍翠峰峦白湖泺岸傍桂楫何处移磵曲茅堂是谁縳行人暮归天漠漠遥望前村愁雪落船头一老独闲睱诗思分明入寥廓刘侯朝回过燕市亦复爱画入骨髓偶从太㒒得此圗毎一开之心輙喜天全僊翁惜题字评品数行而巳矣翁今已逝侯亦亡两洞庭荒渺湖水石田多才从后起况有佳儿好文事只今此物欣有託赋诗独愧前人耳宋社乆巳屋宋画如有神刘侯地下勿长叹楚弓得失皆吾人辛夷牡鸡圗爲笔翁张士行题辛夷花发照晴川独立春风亦竦然莫惜锦毛加束縳涪翁囊底恰三钱次韵天全翁书遗光福徐用庄雪湖赏梅十二絶永和人物数诸王曲水难胜一野航得似太湖三万顷梅花湾里作家郷不游鴈荡即鲈郷又𬒳五湖勾引忙举棹落梅春雪乱开尊临水玉泉香我爱涪翁与放翁此翁应在二之中登山临水当年事北郭移舟旧约侬快雪初晴冰满湾长溪未许放舟还坐移月里千株树卧看湖边万玉山新筑呉西白玉城城中长作看梅行锦袍更向船头坐便有神僊世外情不向山人道姓名词中裴度晩年情江南风月无人管天府新除老上卿天落平湖见髩丝傍人休笑放舟迟杜陵野老愁泥滓只许青鞵布韈知雪后船窗向晩开孤山杖屦胜徘徊戞然何处玄裳影想见坡僊化鹤来湖口无人踏断槎石梁新筑仆银沙如今要识经营意信歩前山好看花太湖莫作镜湖看聚坞铜坑地更寛日暮最高峰上立靑天尺五即长安连宵朗月在靑空始悞身居大雪中莫唱霓裳羽衣曲人间自有广寒宫爲报春风万树梅年年爲汝费深杯徐卿况复能相引不尽青山不拟回陈起东赴官闽中爲题松圗松有岁寒操北地固所宜何年移孤根种之炎海湄土人反吾疑岂畏霜雪欺不知长养地枝叶恒如斯屈曲赋形质苍古带容姿惜哉仰受䕃山上苗离离酸甘适衆口采摘皆及时岂不见闽产橄榄幷荔枝李遵道竹树圗蓟丘常共此君游又向人间见小丘满目疎篁连古木偶然临楮忽惊秋墨竹深林不减篔筜谷乱影都归丈八沟最爱长竿如緑玉何年去上钓鱼舟墨牡丹素衣依旧染缁尘京洛相逢巳暮春偶忆沉香亭北事恼人偏是画中眞夏太卿墨竹今代风流夏太常幷刀时复剪苍筤墨君已老湖州逝却喜人家肯筑堂谢孔昭画卢鸿草堂今有无吴中时见谢翁圗松风涧水书声合林下高人不可唿史明古过宿故人过我室逺自黄家溪歳暮委巷中旧路浑不迷感此十年内望望各东西斗酒相欵曲自起谋吾妻纵谈遂忘暮日隐柴门低相逢旣不易欲别还悽悽挽衣愿少留方牀幸同栖况有坐间客行将蹑云梯唿童更洗琖春韭亦满畦是时月初出光辉夺靑藜夜乆庭宇空鹤蹟满雪泥起歩脩竹园擭擭惊乌啼凈扫竹下壁爲我须留题頽然相枕借邻家起寒鸡天朙返舟楫吴江正流澌题治平寺琬上人所藏巨然山寺圗追次虞道园先生韵疎林逗晚照际水扄柴关中有方丈室翠纳千重山山路多白云滃然隔尘寰倚笻望崷崪展席听潺湲愿邀巨然老置我水石间忘归饱清晖从此终日闲层峦结暝色不逐樵夫还留题治平寺次前韵野岸舣舟楫登登扣禅关木杪望飞阁半依茶磨山翻嫌栋宇高隔林见人寰右湖分一曲殿脚临潺湲老僧阅梵语趺坐寒云间不知城中人暂到非长闲棹歌答空谷沿流月中还宿东禅寺瀞公房来爲东荘游还作东林宿林下扣禅屝幽径行自熟斋厨夜寂然倦睡杂僧㒒方牀习趺坐饮我一茶足坐乆汤室温洗沐解尘服衲翁故延欵展画更烧烛逶迤水上城突兀月中屋夜静风转号旷野有高木疎雨忽复来春梦不可续端如紫极宫百感入诗腹便当游汗漫安复事拘束晚岁返旧庐爲邻岂须卜画虎是谁捉笔圗勐虎出山耽耽气尤怒便欲当前一扼之自笑书生不能武乱山西绕洞庭波山下争传虎蹟多千年故事刘琨得何日偶然还渡河隂雨春来不独东风顚以隂以雨仍连连岂惟元日到人日又复上弦交下弦甲子岁朝传好语东南民力待丰年天时人事有如此回首朔云增慨然过相城爲沈陶菴和天全翁赏菊之作菊花开日是重阳坡翁妙语不可当我云但得花之趣何必秋来菊有黄神僊中人寿且康老年见客才下堂幅巾飘飘映华髪导我直过东篱傍菴居春风定先到巳见菊苗三寸长浩歌渊朙饮酒章悠然依旧虞山苍素琴无絃旧有例当春赏菊嗟何妨封题一笑报苏子爲我转致陶柴桑过沈启南有竹别业系舟高柳下又是十年余遥踏无媒径重㝷有竹居笔精知宋画器古鉴商书前軰题名在风流邈不如与启南游虞山三首夜宿相川口清朝唤舟人舟人请所之指彼虞山垠山如知我来笑迓野水濵蔼蔼春雨余翠洗云中身我亦重兹山竦然正冠巾虞仲骨巳朽高名宛如新悠悠松间路弔古在兹晨放舟转山塘行行自知津春服亦旣成庻以适此春我本不饮人爱山如爱酒春游亦易事岀戸即掣肘决策爲此行所幸得良友书彼足病弱扶掖乃能走虞山遥在望岂意落吾手侧足乱石间纵目平湖口赏心虽云乐弔古怅然乆丹井事有无刻铭覆华构如何梁昭明书台蔽林薮斜日下岭西落霞满川上晚色催人还轻舟复摇漾佳山难爲别持酒忽惆怅悠然一囘首舟尾叠青浪故人知我怀捉笔冩其状怀土心未除移山力何壮便如王维诗终南亦堪望流观入中夜鼓枻起高唱题启南所藏林和靖手简追次苏文忠公韵西湖处士林君复结庐近傍湖波渌百年何物独伤廉墻下梅花緫寒玉满城烟火十万家未信谁人能脱俗壷酒嬉春拾翠钿歌钟入夜烧红烛独教老鹤闲应门走傍湖隂濯双足高平范公遣使来寄以新诗胜餽肉风节文章厚与淳两句平生成实录才多墨妙更入神只许唐翁和高曲果然遗墨似其人如倚淸风扪瘦竹惜哉甫里天随生不趂斯人书𣏌菊题启南写赠袁德纯同年万壑春云图袁卿高爽不可攀平生眼底无吴山肩舆偶度支硎岭俯视龙池才破颜前山后山作屏几千歩横冈铺翠被向晓浓云触石生当春好雨从龙起吾郷沈子今王维笔端万壑能移之圗成欲赠袁卿去却请我軰仍题诗天台鴈荡东南有卿昔好游曾遍走县斋昼静对新图从此不须开戸牗赠袁德纯别太平肇爲县乃自黄巖分阻山且薄海土俗殊狺狺持牒好争讼于古巳有闻虽云士风美甘露难救焚幸哉百里宰一朝得袁君君来坐堂上颜色无戚欣谓民如丝然治之岂宜棼清节我自持济以愼与勤踰年能化服相顾归耕耘公庭昼寂寂凭几西日曛犹恐耳目隘适野访忧瘽肩舆之所至如渴皆醺醺君本廊庙器壮年蹑青云胸中十二䇿献纳同河汾小试出等流信矣光斯文今兹报政还道经吴淞濆自庆忝同荐诗以扬其芬岀阊门与陈味芝诸公送德纯舟经山塘登寿圣寺阁时雨初霁西山益佳还饮舟中爲陈允德题启南所写春壑晴云圗是日文宗儒谈龙事甚异故及之偶闻客谈万山中灵湫一勺能藏龙春来佳气满空谷想见龙起云争从谁驱雪浪盪我胸蓦然次散浑无踪半塘雨过登高阁引手欲摘青芙蓉秋林高士圗风回木落多霜䧏水流慢高士谢俗尘溪头独来惯班荆成坐乆天日喜清晏野旷山尽出隔岸殊可辨度岭识樵夫遥知有云栈王丞在北垞柳子游南涧山水乐亦同君应免讥讪赠张汝弼知南安阙下五色云烂烂非烟雾吴会天东南却因风吹度夙禀泽物心终爲济时具迢迢大庾岭人出南中路旣滋九龄松亦复漑梅树触石此其时终焉遍天下揽之愿少留飘然不予顾杨太眞剖瓜圗深宫六月凉风至纨扇团圎夺秋气却恨君王赐浴迟华清水热通宵沸金刀手弄云鬟低杨柳楼头日已西莫夸碧椀红瓤美玉齿病来憎瓠犀题萱草圗爲从母张孺人六十之寿北堂慈母坐薰风萱草当阶见一丛莫向洛阳看旧谱此花眞是寿安红题刘佥宪廷美写遗启南画寂寂茅亭下悠悠野树边扣门无俗客题句有诗僊虎蹟黄泥坂鹅群白石泉相城回棹后画里故依然山行十五首过横塘夏半横塘风日多画船载酒压晴波高田得雨皆秔稻长荡翻云足芰荷未必他年成故事也须随处结行窝悠悠十里城西路此是登山第一歌谒韩蕲王墓家国何多难推㝷爲蔡童嬴秦方逐北周室竟迁东江左朝廷在淮南驿骑通天终怜宋土时则有韩公一劒横天外诸酋在目中南云当箭镞黄盖走艨艟伐越期成霸于濳耻㑹戎萧墻狼䟦尽野穴䑕群空聚米筹三鎭开门待两宫齐王眞济美鄂国与争雄有诏从中制惟诗咏内讧闲游嗟我独和议约谁同殉塟长弓劲题铭片石穹龟趺呈细刻龙额表孤忠草树樵苏断粢盛享祀丰神灵悬皎日生气亘长虹异代今全盛当论保障功望穹窿山我昔闻吴谚阳山高抵穹窿半壮哉㧞地五千仞始信吴中有奇观铜坑邓尉作屏扆天平灵巖当几案其间法华与雅宜水边横亘如长岸何人着山经宜作吴山冠但嫌地势高山家毎忧旱舟行半日青已了却被浓云忽遮断水回路转二三里依旧诸峰青历乱人云山顶百畞平合结茅庐傍霄汉龙门胜蹟未遑添坐向船头先饱看经玉遮山见山不识山借问山中人玉遮亦深秀翠色耸嶙峋肩舆绕其趾面面松杉新峰峦稍回伏穹窿复呈身细草被长岸盛夏无埃尘乘闲即行乐愿作兹山賔入蒸山谒徐天全墓平生眺贾共襟期欲使才名百世垂衆口是非何日定老臣功罪有天知湖山彷彿精神在杖屦从容岁月移逝矣姚崇嗟不返慿谁爲刻墓前碑观眠松盘盘蒸山麓侧径频折旋山人引我去云有长松眠石磴被蔓草摄衣歩相连果然见奇树如神龙蜿蜒鳞甲生满身仍怪鬐鬣全恍若出巨壑疑将赴深渊未学扰龙术却立不敢前天风谷口起绕视惟茫然枝干旣屈曲不中栋与椽兹山非栎社亦复全天年旁有短石垣制作良且坚四垜矻不动宻累皆古甎断裂苍藓间有碑昔人镌铭文巳磨㓕篆书冠其顚荒山少居民始知陆公阡摩挲发长叹助我松声圆草棘莫剪除应乏云仍贤旭日照松下囙之弔重泉入铜坑铜坑山下摘杨梅曲经人从树杪来共爱石桥凉气逼湖梢未放酒船回泛下崦新春已负雪湖梅却爲杨家果特来落日酒船山色里水南人道画中回泊虎山桥南人相见诧杭州自料西湖让一筹天爲渔家开下崦晩宜书舫驻中流新诗巳判纵横写佳境从教次第游孺子歌声何处起落霞孤鹜水悠悠饮七宝泉谁将七寳地贮此一泓秋片月从空堕淸冰出壑流冷涵山骨瘦细咽竹根幽半勺能消暑名宜水记收入玄墓寺高登邓尉山遥入玄墓寺老僧具衣履出门迓予至落落长松间一径独深䆳鞺鞳钟磬声鸟雀少惊异仰面睇山腰殿宇危若坠长廊扫清风脩竹自爲篲结夏四五人趺坐更无事树宻山果悬草深井泉秘盘旋登小楼洞庭正相値洋洋太湖波兀兀林屋翠始知衆山中此寺眞画笥闻昔万峰老卓钖据兹地道行旣孤绝遗言有高致化去动吴人金帛争布施岁乆骨当朽遗容未全敝禅堂昼寂寥云水乏供馈惟余佳山水不改太古意磨厓纪胜游吾当一题字甜奉慈菴野寺堪逃暑登登去扣关林深长碍树路转又逢山石钵分中饭云房借半间玉茶花落尽坐抚不知还登光福凤冈昔年曾学登山法纵歩不忧山石滑舎舆径上凤冈头趂此凉风当晚发逺山朝臣抱牙笏近山美人盘鬒髪我身如在巨海中青浪低昻出复没山下人家成市㕓家家炊烟起曲突梅林屋宇遥隐见一似野乌巢木末寺僧见山如等闲翻怪群山兢排闼偶凭高阁发长笑笑我胡爲蹑石钵夕阳满目波洋洋西望平湖更空阔山灵爲我报水僊预设淸冷供酒渴吴人非不好登山一宿山中便愁杀扁舟连夜泊湖口舟子长篙未须刺懒游巳笑斯人騃狂游不学前人逹若邪云门在于越何必青鞵幷布韈饮海云院百丈泉白云翻海涛行人渺无踪兰若囙以名秀倚青芙蓉兹山非百丈泉名与山重问泉所发源寺僧偶相逢㳙㳙出乱石㶁㶁循长松山中不凿井饮足忘深冬始知白云多护此蜿蜒龙品评借道园遗墨无尘容所恨生也晩操杖何由从歩来当长夏坐挹清心胸纪事强追和岂圗碧纱笼谪僊咏瀑布莫访香炉峰观海云院连理山茶奉慈山茶好标格花开如杯呈玉色海云山茶更絶奇奇处不论红与白两株竝植东轩前宻叶如屏遮几席枝柯一一相交加爲是同根忍分拆初疑一人独义手忽作两人仍促膝少焉掉臂才跬歩又复控卷当肘腋碧玉磨沙成玦环靑丝绹索分徽缠我来庭际稍摩挲引子春虵忧毒螫试量旁干得三围毎扫落花凡一石风霜饱历三百年未识何人手中植寻常绕树多诗客堦下莓苔留古迹河中曾辱昌黎文西蜀休夸孔朙栢丗间大树尽有之似此山茶何处得匏翁家藏集匏翁家藏集卷第六匏翁家藏集卷第六诗四十三首与参政祝公游正觉寺陆公巳逝逐浮尘洪老重来刈野榛百畞园林成故事一天风雨醒游人碧梧凈洗今何在脩竹丛生旧有因白髪耆英留醉墨晩凉传玩席间珍吴仲圭钩勒竹画家不见吴道子石塔尚记梅沙弥百年笔法兼衆妙又向人间㸔竹枝秦川织锦文琐碎嶰谷截玉形参差苦心却怪扬雄语雕䖝篆刻嗟何爲喜雨四首雨挟风潮势未休何人对此独忘忧桔橰挂壁农夫坐起舞茅檐忽打头农家勤动自新春怪见平畴有断纹孺子何曾知稼穑过庭沾湿亦欣欣不饮何曾说半酣饭余扪腹巳堪惭疎慵又感天公惠午后当阶雨最甘荒园频漑趣奴星晓起常闻汲井声菜饭始知畱客易花䦨更觉照人朙与贺美之过陈湖访陈氏昆仲再宿东明院时玉汝居京师而主僧顿公没矣囙遗其徒良琛东明院里重投宿偶见前题一嘅然欹枕乱蛩如昨夜入门高树却多年季方不与元方在小朗还同大朗贤何处玉笙吹夫歇山扉新月照人眠过碛沙寺日斜湖上过野寺倦登临老树风声合頽垣雨蹟深蛟龙濳近浦鸟雀避丛林不见筠溪叟诗襌乆绝音韩文公度蓝关圗韩公上书谏佛骨自分投荒生不还忍寒作诗示姪軰千古增重蓝田关关门雪深阻去马直气早已开衡山唐皇殂矣骨亦朽瘴江无墓空潺湲呜唿瘴江无墓空潺湲潮州庙碑不可删逺游嗟彼城市人而有江湖想如何屋下身忽在扁舟上逺游无定踪日日慿五两南风舟尾发千里落吾掌如观山海图瞬息历九壤扣舷歌离骚八极愿长往旁人发大笑此语意何广屈子百世师未许后人倣酬海虞陆生写赐服像胪传春殿偶前行赐服深惭岀上方岂爲形神劳绘事故慿粉墨着恩光诗中曹氏今爲庻壁上吴生逺擅塲归到山林还有託幅巾偏称鬓毛苍李龙眠刘阮遇僊圗谁与龙眠作画评高唐云雨笔端生欲知刘阮天台事试读韩子桃源行赵松雪长江叠嶂圗长江滔滔向东泻忆昔扁舟顺流下慈悲阁前浪花白两岸靑山似奔马蒹葭杨柳风飕飕江行六月疑深秋归来巳是十年事看画偶然思旧游江流树色非邪是仍见山腰隐高寺赤㟁沧洲杳霭间只尺悠然起愁思苕溪影落鸥波亭王孙弄笔何时停北来戎马暗江浒千古遗恨归东溟题张外史伯雨赠曲阜孔君诗后结庐句曲号贞居石鼎千年句法如所有白云难赠客岂无淸露可爲书湖隂小阁题金菌月下高冠制玉蕖白首交游洙水上归儒深恨早回车王叔朙山水圗黄鹤高楼巳搥碎空有江南黄鹤山山深有客持樵斧终日置身林木间临风高歌白石烂隔水或看秋云还老夫亦有幽居兴对此径欲移柴关倪云林墨竹古来画法即书法时从用墨窥良工云林胸次本高洁墨气自与爲人同扁舟日暮过甫里竹梢落𥿄含淸风想应停笔怅然乆诗思遥逐天随翁沈恒吉小景扁舟同泛十年前夜宿西山一坞烟逝矣斯人犹在目古村黄叶带清泉画鹰林塘秋晩木叶稀瞥然如褰原宪衣野鹰木末俯首晲岂欲供尔清晨饥严霜涂涂百草腓平郊且莫张虞机天空海濶羽翮徤终当一击奋我威区区鹑鸟何足数草间任尔东西飞画鸡杜翁昔赋縳鸡行韩子曾联闘鸡句朱冠銕距本同形勇怯在人分感遇鸡耶𬒳縳良可嗟闘鸡虽勇何足夸争如此鸡只独立昂然不属诗人家过吴江瑞云观笠泽矶头访瑞云洞门高掩寂无闻重湖急雨过龙阵小坞乱石眠羊群有怀庐山陆脩静敢比会稽王右军与客松隂论往事摩挲残碣慨遗文舟经荻萹阻风留宿王抑夫田舎岁暮江村落日悬谁家渔网设平田岸头行客讼风伯堂上主人疑水僊斗酒急唿聊慰借扁舟欲去重留连荒溪白屋炊烟少县吏那堪横索钱题王叔朙遗沈兰坡画黄鹤山人樵古松踏月夜访兰坡翁浴鹅溪边放杯酒尺素顿发青芙蓉百年坐卧松雪中似舅宛有王孙风谁教彦逺作画记姓名也合收王蒙淸霜不管坡兰丛兰芽仍茁吴门东山人倒骑黄鹤去黄鹤一去青山空巳亥上元夜有感夜堂春酒十年前白发朱颜笑语传孤露余哀双袖湿凄凉无寐一灯悬长街未尽人犹走急雪初晴月正圎身在故鄕悲感集他时今夕况幽燕胡瓌畨骑图汉家诏下五将军虏骑冲寒度塞云终信奇功收幕府如今不是奉春君韩节妇阊门烟火万家稠独掩深闺赋栢舟曾识市中无二价肯将从一负韩休爲姚文𥙿题画忆醉园池之上悠悠二十余年城里人家似此画中风景依然与李贞伯游东洞庭六首过木渎舟行三十里初向渎川过客路偏逢雨人家尽枕河桥横光福岭水接洞庭波倐尔嗟春及田间见荷蓑舟行岀胥口孤蓬遥踔太湖心着雨高山水墨深积气上蒸炊正熟弱流西注压将沉不囙迢逓辞清赏转觉空𪷟助醉吟诗里白公夸月夜未知奇观属春隂游太湖翠峰寺步转危峰路豁然梅花丛里见靑天春泥不汚登山屐又过长松啜冷泉兴福寺小憇九坞寒泉一磵流遥从木末望山头春风未扫禅林雪更爲梅花半日流湖上望西洞庭山百家栈上望西山纵目遥过销夏湾未遂眞游劳指点聊冯高兴去跻攀石坛相距才十里林屋都来有万间报与山灵须少待㑹将亲手扣僊关饭法海寺行尽松杉岭惭平日高深谷喜新晴山楼饭罢浑无事独倚危䦨听水声游惠山入听松菴观竹茶炉与客来尝第二泉山僧休怪急相煎结菴正在松风里褁茗还从谷雨前玉碗酒香挥且去石牀苔厚醒犹眠百年重试筠罏火古杓争怜更瓦全游金山大舶西来趂晩潮留云亭上兴飘萧水从灔滪流偏急春到崐崙雪尽消万里亰华瞻北极一时人物慨南朝中泠入口平生足坡老诗篇巳命骚瓜洲阻雨留曹氏馆水长瓜洲上鮆鱼高楼三日雨疎疎主人能慰江南客晨起唿童作笋菹宿邵文敬清江官舎爲题高房山画卷淮南春夜风兼雨空堂萧萧杂人语戸曹好客无与娯故展长圗慰覊旅大山矗矗如覆釡小山历历还聚黍人家隔㟁见衡茅艇子随潮归浦溆眼昏莫辨云中树据案唿童执高炬千里悠悠亦逺游却喜意行无险阻阖闾城中爲我家俗事到门多峻拒平生惟有山水缘招我登临无不许忆昨离家始浃旬此物依然入东楚乃知高侯画有神未让道宁与僧巨愿君从兹慎藏弆对棋宁赌淮南墅过吕梁洪力尽千艘势若倾隐然门限入彭城汉封岱岳分来脉禹凿梁山拟旧名高㟁茅茨民舎稳绕滩风雨客心惊平生亦爱王阳语壮岁难辞险处行徐州阻风苏家故事畱诗句仍见夜中风雨来水激万艘难捩柁鼔行千阵不枚怒号应撼藏蛟窟奇观须登戏马台河上去程谁算得拟㝷石室弔桓魋与徐仲山东行五首望峄山鲁郊空且旷目力安能竆倐见千仭青横截乎其东群山相后先蹲踞犹儿童尼丘亦逺避何曾数龟蒙尝读禹贡书其阳产孤桐剪伐成何用茅茨舜爲宫谅惟制琴瑟抟拊归良工囙之怀古人仰睇云霄中观泗河四源合一水古河因以名望之渺千顷永口汪然淸荡摇邹峄山映带兖州城余波入漕渠资国功匪轻疎濬借水部来往劳经营欲渡免舟楫石堰筑且平临流一纵歩鱼鳖不我惊即欲竆其源何惜此数程念昔洙泗间讲业皆诸生河广岂水然圣泽惟盈盈兹游幸沾漑自庆非徒行浴沂效前哲春服亦旣成入孔林两楹旣梦奠黯矣斯文光巍巍鲁城北冠屦于焉藏墓木不可辨合抱十万章知爲门弟子移植来四方惟昔治任日相向哭且伤孰知千载下儒者犹心丧愚生复何幸瞻拜俄其旁去我有周末蔼然觌温良如陪游与夏执贽同升堂惓惓东引领夙愿今始偿峄山千仭高泗水百里长何必四尺封天壤俱存亡观手植桧鲁宫乆巳坏孔宅仍如新悠悠二千载手泽嗟尤存所存匪他物奇树当高门矫矫历霜雪青靑出埃尘亲承时雨化生意常欣欣相传借文字烈火经嬴秦而此特萌蘖挺然异其群群木绕庭际合抱高入云㝷常岂得似隐起成旋文端如人索绹徽纆依然分米芾好奇士于道未必闻玩物有述作意与石丈均我来重谒拜欲去歩㡬廵维鲁多松栢斵度见诗人徂徕与新甫遥瞻失嶙峋谒宣圣庙林立穹碑蚀古苔广庭端拜殿门开玉封高竝东山峙圣泽长盈泗水洄已冷阬灰科斗出未行绵蕞太牢来只今老树成连抱天遣森然愧宋魋匏翁家藏集卷第六匏翁家藏集匏翁家藏集卷第七匏翁家藏集卷第七诗二十九首再至都下葺故庐城东地僻称吾曹匠石功成屋脚牢九市尘埃眞可避一天风雨漫相挠不嫌巷隘妨肥马却爱墻低过浊醪终老吴门敝庐在叔孙必葺笑徒劳答潘时用和前韵有卜邻之意词林无事本淸曹颇胜山虞掌兽牢半畞住来邻可卜一朝谋定客休挠过从须免投空刺称贺先判出宿醪緫道诗人家具少载书仍有借车劳送表弟吴子高南还冒暑拏舟来冲寒上车去非关好逺游骨肉情深处寄洞庭施翁二首流泉匝屋老梅村忆接春风笑语温曾识醉翁山水意爲收尊爼只开门先朝翰撰是诸孙白髪淸门古道存送客过溪成乆立不扶藜杖到黄昏送蒋元用知乐亭雨后泥途㒒马劳东驰急欲试牛刀早从郷里知民事不爲科名重吏曹海㟁循行秋水盛淞江瞻望白云高汉书毎爱桐鄕说史笔无能亦强操憎蝇依然秋后转多蝇信矣欧公作赋憎谗说欲行曾止棘寓言犹在却疑冰绞蝇取象缘交足挥麈妨眠罢曲肱一夕北窗寒气至营营知尔亦无能送顾郎中天钖调永州同知西南山水富淸幽子厚文章记永州此地一行殊不恶何人三黜独无忧全家下瀬冯孤棹空槖迎寒典敝裘便道呉西亲展墓却非前度望松楸苦雨叹朝雨风从西暮雨风从东东风西风朝复暮绕檐雨脚惟随风长街泥深困牛马广庭水漫欢儿童今年春熟巳无望秋禾复偃沟塍中禾头生耳应俗语哀哉岁计嗟成空朝班侍立日复日日闻银台陈疏封四方水灾什六七祈免二税须年丰圣君无爲抱渊沖一语悉属司徒公司徒经制在国用爵赏所费财当充江南被灾巳十载田畴今与江湖通都城此雨有深意天欲示人如发蒙诏书寛大行当下作诗欲贺耕田翁爲陆病逸题画一卧茅庐三月深岀门秋水散蹄涔亦知病里多新语不肯从人换槖金送马庭简赴福宁州判胸中贮书十万篇清诗妙墨皆堪传平生知巳有我在当世㡬人如子贤向来六馆同周旋石城风月仍年年青袍徒歩赴铨选白日旅舎穷残编年余五十得州佐差胜抱关幷乗田眉间乃有毛义喜便道得过庭闱前上堂捧酒拜家庆纡朱曵玉何须怜秋尽黄花开未全小春想见江南天临平山中乐三月雪晴好泛闽江船次韵题元新昌吕孝子德升诗墨后百年纯孝出儒门天意能令片𥿄存手蹟封题联从子人家收拾仗诸孙蛛丝煤尾呈奇物春雨秋霜感厚恩南望沃洲山下路草堂风月冷琴尊寿徐耕学邓尉山中一布衣筑堂住近钓鱼矶扁舟绿水才三尺小圃黄花满四围公府招延开幙乆里人争讼入城稀祝翁强徤长如此老作田邻愿莫违寿义门郑仕信母八十白麐溪上旧旌门举案何曾有妇言独向一身完至行能令三子荷慈恩长绳欲繋西飞日春酒来如初发源前去耄期才两武含饴还待哺玄孙次李賔之用陶韵止诗昔观止诗诗意谓诗巳止㗳然吾丧吾翻在辩说里渊朙宁止酒文术乃责子苦思得孟郊新声有侯喜纷纷诸诗人一言予可起何况数百言和荅各有理兹事已三年屈指丁及巳穰穰亰邑间散落亦富矣秋水盛吕梁安能辨涯涘寥寥十二篇眼中邈商祀腊八日赐宴诏遣长筵列凤池人间节序九重知食传内饔眞成例坐接同官易得诗雪里高寒瞻玉宇风前㣲动识朱旗十年左掖频分席深愧黄封酒满巵与陈起东食腊饭嵗暮相过恨少欢小筵腊饭拟春盘休开碧碗抄云子旋把金刀镂雪团故里㡬人同雅集吾生今日本闲官天寒更爲唿尊酒醉后犹能赋伐檀寄光福徐雪屋吴下隐君徐雪屋乆缘山水伴渔樵孝廉有士还堪荐贫贱于人眞可骄书卷夜当巖月展布袍寒傍渚风飘铜坑深处杨梅熟尚忆题诗坐石桥庚子立春朝贺金阙遥𨳩动乐声殿前袍笏侍春卿歳星忽傍东方起晓日初辞北陆行拟学宋臣题帖子待看唐室进傩名礼成再望天门拜列坐均霑钖燕荣读陈玉汝纪梦之作忆年三十忧无儿𥿄上僊翁谁赠之沈卿自云手亲写俨然挟弹张须眉悠悠十五流年内儿子三得仍三遗门悬弧矢虽暂喜架挂襁褓翻深悲只今沈卿亦逝矣厚意虚辱令人疑翰林吉士东吴产长身广颡兼丰頥视予屈指五年少三儿玉立肩参差尚忧娶妇孙未抱天生两臂将安施沈卿有子尤善画良夜梦感僊圗披起来捉笔忙志喜一段奇事成新诗陈君陈君眞好奇向人说梦何其痴惟君有子昔无梦如我有画今无儿苏家轼辙亦偶尔此例岂可攀而爲从来仁者说有复敢以天道冤无知君心不足陇还蜀我欲易满尧之䕫朙年相与发一笑我当弄璋君含饴辛丑元日次韵罗朙仲洗马朝贺紫垣兵卫法句陈立仗天阶满瑞麐律应宫县分气候光生庭燎散星辰周诗所愿无如夀尧德难名緫是仁玉殿三回叨侍从衣冠深沐御牀春郊祀毕承天门迎驾礼成郊祀属新年盛事休夸古赋传万马尽驱惊海泻六龙徐度识天旋日高衮服依黄钺风细韶音隔綵㫋只尺尧眉眞可覩华夷拭目共争先庆成宴归招陈起东赏灯公署斋居长曼曼三日尽将荤酒断故人契濶令我思欲往从之足如绊翻然骑马何处归御宴日高初饮散腹囊例许携其余犹有郊坛牲一段午窗坐睡晩始醒妇辈堪唿㒒能衅盘飱巳具酒有无拍拍欲浮欣满罐竹炉火暖酒惭温瓦鼎汤鸣肉先烂作诗聊代折简招及此孟春今始半客中无物相与娱一盏华灯光灿灿烦君爲我搜诗膓佳节岂宜空对案酬和惟应陈与周要见累累珠一贯怱怱歩屧不可迟他日来观成禘灌元宵独坐屋底烧灯俗强同莲花照眼瓣能红月光转向中天好人意何如昨夜浓故里关心惟弟姪谁家拍手有儿童春风又报城门柝起步空庭见断鸿翰林宴集阁老以宣召去白玉堂开酒未䦨忽传中使下金銮汉家事事归台阁犹幸三公坐不安送孔宪副赴广西十年大夫官亦荣萧然𬒳服仍儒生胸中自有万人敌何劳擐甲兼操兵岭南群蛮昔猖獗干戈满眼尸纵横连民窜伏遍荒野高州残破余空城是时君来作民牧仰天誓欲安黎氓身骑羸马从孱卒瘴岭恶谿循数程群蛮望见遥相惊我来惟伏信与诚片言开谕才脱口马前罗拜咸输情腰悬木牌悉听命手断药矢谁违盟弱男寡妇免系累山谷日昬犹哭声惟连惟高我守令汝獞汝猺吾父兄军中主帅骄心萌谓此已降皆可刑独将一身保万口讫今军旅休南征君于异类且有德斯民眷眷能相倾祝良张乔世重见人物信是吴中英外台迁擢终借㓂上国追随争识荆同鄕数聆情话好偏怪不肎夸功成迩来用兵贵神速下僚旋踵登公卿以君累嵗出死力有司岂合先知名迢迢桂管古所置领檄再作西南行投荒历险自无怨公道借借归时评奇功聊尔录一二碑文敢拟淮西平怀脩竹书隐春寒漠漠雨𬈑𬈑假寐书牀午梦醒十载客居便巷陌一时鄕思绕园亭繁花昭槛知堪赏乱石钩衣忆所经恰有古苔三畞绿都来脩竹万竿靑当窗好鸟通人语挂树危藤学字形日射韭畦朝可剪香凝㯶室昼常扄鹿塲旧筑犹存号鹤冡新封未刻铭架上残编归拟读移文不待北山灵题倪云林画黄金散与列僊儒江上扁舟逐钓徒爲语纷纷评画者要知迂叟不爲迂匏翁家藏集卷第七匏翁家藏集匏翁家藏集卷第八匏翁家藏集卷第八诗四十四首分题武城送奚郎中归省舟行漕渠上日暮临孤城泊舟试借问因得兹城名逶迤无百雉人烟少交横蕞尔齐鲁间独感郞官情吴门至洙水岂乏三十程偃也能北学学道功乃成一朝辞孔席去作邑宰行爲治以礼乐用武忘甲兵宣尼昔枉驾辙蹟犹分朙壮哉孰非县不贮絃歌声遗风𬒳千载易使还黎氓问俗野烟起怀贤春草生因寻言游室更酹澹台茔分说字韵送起东赴江山教谕门前短狐裘下马立深雪忆君逺来初寒气方凛冽俯仰曾几何时候巳向热三日春风顚黄尘没车辙城南大道傍正怪柳可折悠悠二十年会合嗟乆缺旅馆相过从情话始亲切新檄复自持向我忽言别别路何所之遥遥指东浙邑以江山名信美不待说独言抱高才进取一何拙长须渐斑斑仕版仍下列幸惟师道崇君子意所屑置酒临长濠适値修禊节觞咏争骋怀我独如哽噎挽衣不能畱越柁行且捩惟君处鄕闾早歳得诗诀运思无凝滞往往笔爲舌客居屡相投佩诵总淸绝只今屏障间一一悬珮玦离忧聊借兹庻㡬自怡恱分服字韵送姜恒頫御史赴南京便养落花芳草连平陆骢马行行入南服岂无斗酒可畱君头白高堂怀就禄娄水云低异太行秣陵天近如韦曲过庭莫道谏书稀手中自削三千牍谢孙希说送蒲团新编满叶未全干倦坐藜牀毎弄丸罄矣相随无长物块然宜付此闲官禅心似彼何时动病肘从今有处安聊就坡翁偷谑语一诗换得两尖团爲费廷言题沈士偁画枇杷双鼠古诗三千兼刺美孔笔不曾删相鼠齐谐志怪到张华博物应疑鼠有牙虫鱼註成非磊落韩子作诗讥郭璞后来埤雅亦何爲中有鼠谱烦农师鼯鼬鼱鼷本同族散在人家称小畜画图此种栗鼠否竹䶉野处同其俦纷纷恣食高廪米画伏穴中那有体一前一郄夸委蛇李斯爲汝误巳多暖风吹林金颗颗独在江南饱珍果永州事败无孑遗甘与鹪鹩守一枝张子俊画松案头佳楮不盈尺上有千丈之长松非关月落影如许连蜷欲起双蛟龙我方隐几当清昼彷彿徂徕见深秀空堂飒飒风声寒满把稜稜霜骨瘦昔闻张卿人品高王芾与之称二豪凤池挥洒岀天趣往往笔底翻波涛杜陵诗翁去我逺愧此毕弘与韦偃故园旧种隂巳成独客燕山歳华晚过玉汝半舫斋观童子种植豆篱瓜圃旋看成坐觉斋居意思淸待到翠隂堪覆坐老夫须挈酒壷行歳寒三友图桧生巖壑里凛然岁寒姿衆卉岂不好贞心少相知南望庾山麓北瞻淇水湄气味虽脗合犹恨道远而生绡才盈丈一旦聚于斯匪籍缩地术良工亲手移能事出腕指託物由心思邪人多党与蔓草难芟夷正士每特立嘉树不附丽时或倒置之山苗反离离维此一堂上霜雪同襟期聊因草木类窃比唐虞时后稷旣在位继以契与䕫纷纷共鲧辈末路将何爲陆参政挽章一世惓惓义举心宦途豪俊毎披襟秋台吏牍阳春暖炎海戈船岛屿深客满郑庄曾置驿人如陆贾却无金锦云溪水声呜咽执绋何劳更记音端昜曰夏至端昜一日来人间节序倂相催饭包靑箬爲时食瓮拆黄泥有宿醅幸少俗尘栖陋室喜多甘雨润枯荄此时又作家园想笋箨藤花满石台寄颜澄之工部京口相逢又一年别来书札頼人传午窗睡起频挥汗最忆金山共飮泉郭忠恕雪霁江行图路岀三崃风飕飕江天雪霁宜行舟水枯滟滪高突兀木叶落尽俱东流艨艟相联蔽江下半空结构如危楼两舷之间可走马主人恐是王益州独嫌百物具蓬底如何不设戈与矛后系一舟亦千斛什器满载余瓿瓯靑帘翠幙互掩映綵绳锦缆纷绸缪玉炉频爇沉香火寒气不到珊瑚钩篙工柁师噤无语指落层冰谁爲收安得挽以百牯牛代汝㒒夫力且休人生得意在富贵鄕里小儿惊宦游望中隐隐连逺洲深树落照哀猿愁日将暮矣泊何处万里㡬转青山陬狂僊画笔穷㝠捜图外意思令人求陶翁愿弃五斗米未肎折腰从督邮飘然轻飏孤舟去惟有葛巾犹在头高哉斯人谁与俦呜唿高哉斯人谁与俦送伊德载赴南亰刑部阙下争看进士袍南行又喜入刑曹靑云濶歩空尘土丹凤孤飞好羽毛茂苑百年门巷旧甲科两世姓名高不须分禄遥爲养甘㫖公余手自操题画送陈明逺赴丹稜令洞庭木叶起秋思正是扁舟入蜀时十里山城知卧治卷帘淸昼见峨嵋赋銕瓮城送费廷言归省銕瓮城何崔嵬孙吴昔此作亰邑万夫筑土施金椎上有千雉环列下有四门洞开隐然屹立絶飞鸟独许北固山相陪吾尝登其上纵目重徘徊西瞻秣陵树南望姑苏台北瞰长江作衣带东观巨海如酒杯城中多居民市肆浮红埃时平目不识兵革城闉积雨生靑苔万室相掩映水曲幷山隈兹城眞画笥收拾能兼该芙蓉楼头朝日岀凤凰池上春风来官寮登高或乘暇能赋岂乏王与枚郡人暂从天上回都门车骑声喧豗当筵何物可赠别一阕銕瓮歌新裁北固有时崩銕瓮无时隤诗家比兴义窃取坚爲君操高爲才秋江水满君行哉与僚友岀城饯廷言后入月河寺月河秋水㵼城隂十里沙隄马蹟深自笑竝游如宿约祗缘淸坐费新吟危亭近逼孤云角小径濳通万石林不是巳公畱客住晩天思正盈襟爲李瑞卿寺丞题王叔明义兴山水图阳羡山深懒杖藜卧游三日路仍迷云中望见乗舟者始识遥通罨画溪与蒋宗谊城东观泉因忆旧谈越中五洩之胜秋早俄惊急雪流夜来高㟁雨初收同行頼有三山客试问何如五洩游歇马旋成燕市饮扣舷遥想越人讴玉泉山路凉风爽还约㝷源向上头次韵张汝弼见寄尽去淫祠如狄相大兴鄕学类文翁郡中有守今难得岭下斯民乆不逢诗法雕虫成小技术家磨蝎忝同宫逺期君子来朝日横浦风高起雪鸿任月山九马图前元画马任月山九马意态皆天闲开图似具方臯眼不在骊黄牝牡间日午归来千里道渴者飮泉饥龁草风前汗血流未干仍见双蹄腾枥皁曹韩巳逺图有无犹頼杜老诗如图慨予何以慰马癖空对騄駬幷騊駼唐家自得王毛仲一时下乘千金重此图卷却勿浪开旅日日宜蒙诵悼彭侍讲先生江右才名束髪知商家三俊用何迟鄕贤忠节心相契古作雄深力独追壁宿云昬愁永夜潇泷石润瑞多时澘然一掬临风泪谁说东坡只哭私秋夜弹琴作醉翁操偶弹醉翁操载诵醉翁吟斋居当月夕风露正盈襟谁云在城市而独非山林似闻松风起吹落古涧隂涧水相和荅琅然有余音神游幽谷底歩入瑯瑘深翁貌殊秀伟幸哉见于今挂壁有长图山林气萧森高人多古意亦复弹吾琴纷纷流俗外谁识此同心与原巳过玉汝半舫斋看月时八月十四夜锦袍寒重未成眠飞盖西园又一年桂魄强论千里径人心犹待十分圆天低韦杜看逾近夜乆奎娄坐稍偏更拂冰絃弹古调醉翁余兴付琅然重九日与萧汉文出游城南诗家长不负淸秋疋马城南又岀游霜落茱茰经古沜烟横首蓿度高丘莫论来岁知谁徤还怪前人管蝶愁向晩悠然何所见靑山依旧满墻头再游城南灯高始经旬野景宛非昨园空秋叶深山凈寒云薄淸尊喜共持破帽拚重落日暮淡忘归黄花翳孤壑送僧道茞游五台头白吴中一老僧惯将双足付崚嶒如今又向五台去此是诸山最上乗谢孔昭临黄大痴画大痴道人避丗士移家旧隐虞山里早年能画老入神落笔虞山宛相似深林依稀村坞重水口近与昆湖通高冈磈硊势欲堕此老前身黄石公百年以后谁其亚昔者吴门称老案头临画似临书咄咄逼人眞可诧风流前辈杳难攀谑语空传叠山窗中逺岫依然在天际春云仍自还陶靖节归去来图摇摇轻舟暧暧故里陶翁归来僮㒒咸喜柔㯭将停长缆斯理迎候者谁曰维五子舒宣前拜继以阿端雍佟傍门翟氏整冠家人相见孰云寡欢督邮何人县令何官治我三径彼五斗束带则难荷鉏何有力耕虽劳頼有浊酒一杯对持田父我友歳荒乞食翁则不贫荜门柴车素琴葛巾孤松可抚高柳可薪佳菊可采幽兰可纫使翁乏此中亦自乐乐夫天命而无愧怍白云遥遥怀古有作班庐旣返斯语自昨两晋文章惟归来篇画史运笔丹靑乃传王室终燬相门独全荆轲之咏又孰传焉悼张亨父词林何事失斯人不见风流逈出尘昨日退朝鞭共举他家联句墨犹新棺停旧舍魂归逺车过长街腹痛频无力能爲孤寡计题诗聊复报关津咏邵文敬所藏转刀铄金巧思出工倕独抱机心展转危报主乆知深自许授人难辨倒相持笔端字悟藏锋妙囊底锥嫌脱颖迟诗社埋头羞锐进吴笺一割尚差差咏汤妪笑汝皤然似一公竆冬相伴胜房空三缄口不思援上九转肠应爲热中诗咏怀春同少女礼云当夕称衰翁平生知足浑无辱不恨孙弘布被蒙次韵答賔之作书戏效拙体书家新样出眉山若拟丰姿定玉环砚沼百坡空对影管城一孔但窥斑临摸恶札劳唐楮结构奇材得鲁般此意亦知聊戏我试看搀夺语尤顽再答西台退笔冢如山魏晋书家尽辙环长爱弱毫能瘦硬戏将浓墨故斓斑物知乆假非眞有师出无成定早般嵗暮百篇期和答莫辞呵涷手偏顽三答苏墨穰穰满屋山宿缘疑是手探环马形始悟当书尾羊鞹无劳强索斑屡屈汉庭陪綘灌逺输齐粟荷姚般社中一笑同游戏三绝君仍有絶顽四答春风初起到燕山书客朝来喜赐环诗阵且敎旗正正朝衣空涴墨斑斑廉颇谢罪宜先蔺赵鞅行军巳殿般只尺西台还故歩雪当独立愧疎顽五答都下才名李义山诗筒相送㡬循环寒蛩入戸声初咽拙鸟成巢羽独斑聊复据鞍如马援不因夺邑愠劖般壮年巳受书坛戒幸少童心莫比顽次韵答谢于乔送石首鱼腊二首腴腹无劳重剖开依然尺素喜偕来野人顿顿宜常食甲第纷纷自满堆雪里作羔夸道韫病中和粥慰僧嵬相逢旧是烟波客兴绕江湖句易裁篛笼擎送手亲开片玉遥从海藏来自取刳膓胶独饵若敎骈首石成堆名传诗客如通印力尽渔工学背嵬楚俗未知鲜食美莫临陶鼎索新裁答于乔次韵谢送冬笋西郭淸风棊墅开门前俗物敢持来聊供香饭抄云子爲想长鑱斸雪堆空腹冷含金琐碎壮心未怯玉崔嵬知君能画非馋守乞与鹅溪绢剪裁又答賔之次韵吴船遥泝雪江开曾遶篔筜谷口来鹿角几时林下解蒲芽何物市中堆小盘朝送情偏雅巨室山装势亦嵬人说孟宗多孝感北堂供馔手亲裁谢冯佩之次韵送盐笋桃竹初疑一束开齿牙还辨越船来囊盛藤子新题帖饭煑芹菹漫作堆兴逐先春风味胜功收斥卤雪花嵬任渠老硬相评品未许伶伦当管裁答于乔再次韵送鱼鲊晴窗褁鲊帖初开碧碗红鲜入馔来礼尚右腴空古制食宜方丈向前堆舌端渐觉香膏美齿上频惊脆玉嵬东海任公今傅六鳌须爲一时裁次韵凌季行送新酿六尊寒掩蓬门午不开东邻新酿叩门来黄封内法何从授红印他家自满堆饮量笑添清浍濶吟肩醉耸玉山嵬青州旧例今重举从事多能未减裁飮于乔家以端砚联句毕复拾余韵披云离北巖度岭入中夏饮水从溪渔过都倾市贾气陵松滋侯姻缔雪涛姐重借剪楚茅方凾斵川椵津津剖马肝濈濈摸羊觟刖足恨蹒跚仰唇惊閜守黒面岂黥含贞口终哑静维有寿焉玷尚可磨也鲁史纪获麟晋帖题褁鲊供给到唐文护持等商斚眉形空爱纎风字仍嫌哆却立敢摩肩偻行当出跨载观七八评重补六一写取友必于兹舎渠总其亚器随诗铭传人当碑刻打严韵拾孑遗㣲才任聊且匏翁家藏集卷第八匏翁家藏集匏翁家藏集卷第九匏翁家藏集卷第九诗五十一首辛丑仲山自宁阳回过宿同朝正旦齐鲁分司地三年不负知过门多旧话下榻又新诗晓日瞻鸾辂春风集凤池联班同拜舞鹓鹄喜肩随次韵李世贤斋居见怀时予病目不岀饭罢斋居撤𥿄屏定知踏月歩空庭上林此夜归鸿落后圃何年睡鹿醒綵笔淋漓分晓露玉堂突兀带春星高情只尺劳相望思绕西山万叠靑夜坐怀斋居诸公次前韵布衾寒拥对牀屏鹊遶南枝月过庭瞑目谁除童子障斋心自比太常醒花时渐好仍笼雾灯节相催屡问星便有玉堂天上意铜罏当案冷烟青次韵鼎仪世贤问予病目药褁长随老杜居全慿坐客诵方书巖前激电空闻烂屋上繁星顿觉疎遥望未能知匹马不祥幸免见渊鱼诗家善谑坡应尔旅馆清斋泽也如似说北门春色近试分东壁夜光余烦君漫举卢仝事此事非予却是渠賔之鼎仪以前韵倡和句有及予者答之十日寒窗叹索居案头空积故人书屡亲药物靑囊近乍免朝仪玉珮疎春到能言惭慧鸟日高犹瞑羡鳏鱼隂铿句法何人得陆贽才名后代如独恨无讥非郐下尚畱遗韵岂周余心斋不比身斋者谁识淸宵梦石渠喜苏御史还朝昔报分司御史归曾闻父老共歔欷江南列郡同三辅天上群星有太微白笔手题封事满赭衣人立讼庭稀周家拟用苏司㓂只尺威颜定不违寄寿陈楳轩五丈八十天南永夜寿星孤盛事新传自古吴长巷鐡瓶依甲第广庭丝障拟蓬壷山花似锦争来献春酒如渑不待沽玉敕早封周柱史蒲轮遥载汉经儒云霞荡影连华屋鸾鹄分行峙碧梧离席旅酬期客醉当阶答拜却人扶康宁无恙应僊骨僖敏同胞亦美须带索緫夸三乐在将车犹忆二难俱岿然郷里灵光殿乆矣丹靑范蠡图杖屦未能随父执衣冠独幸接师模广成千岁从今致晏坐楳轩看织乌送周希正敎谕赴嘉祥心繋慈闱里名题乙榜前治装初北上奉檄又南旋得禄家无累横经席可专此行应暂屈拔擢在他年题杂畵四首䇿杖何所适高歌度林丘靑山余兴在三歩更回头昔观水村图长爱赵松雪只尺眞宛然人家倚丘垤雪湖淸可游欲往乏艇子谁筑临湖亭寒波动窗几水云同渺然细岭空翠色忆在太湖东弁山恨相隔送刘时雍职方使宁府面承天诏下蓬莱路指江西巨舰开持节緫行藩国礼按图兼试职方才锦袍明月神僊去畵栋飞云帝子来河汉莫劳瞻望乆星槎秋近却须回忧旱云汉诗人咏删余见圣经民情方贸贸天道岂㝠㝠赤地连秦㬜淸流凅汭泾端愁禾种断乆待麦苗靑竟日瞻雌霓中宵问毕星近郊仍太甚当宁不遑宁丙枕勤图治秋台缓用刑省躬曾下诏逆耳遂俱听好雨当驱魃狂风预杀螟小臣期入贺志喜更名亭王叔朙村舎图田间雨过骑秧马箔底烟生餧火𧖟偶看王翁村舎景翛然午枕到江南送顾希遂刘以规赴遂昌缙云二县令路指天南处士星联车淸晓发都亭汉家循吏应同传预熟堂前戒石铭希遂持栢子庭古木图求题爲其尊翁寿老僧作畵眞游戏不向绳牀立文字禅余捉笔扫生绡王宰胡爲独能事槎牙古树形甚奇疑是蛟龙傅双翅云蒸雾涌不可覊倐尔卷之藏畵笥亦知社木非不材全此天年皆自致石罅盘根意却甘樲棘任渠生满地海虞顾翁隐者流有子敎成爲县侯翁今年纪过八十头白人间无所求日长抱孙坐堂上右手尚能持酒瓯试题古树爲翁祝遥与庄子论春秋乆旱偶读王半山暮归一着感而次韵八月不雨天㝠㝠宿麦半死黄兼靑雨师出游风伯阻半道执辔车还停天门万里欲往扣阍人辞言谁听盆池养鱼眞戏尔勺水亦复扬淸泠洛川迢迢不救旱川神㣲步夸娉婷安能㪺之洒九土一唱吴歌摇越舲送陈坚逺杏园事落莫已过燕都春有司愧浅陋使子志不伸铨曹重县令谓此民所亲终然𬒳简㧞去慰黔阳民黔阳在西南地与川蜀隣茫茫沅湘间曷置子一身朝廷不忘逺一视同其仁逺人德乃服劳子以抚循子昨来都下本作观国賔买屋柴市南地偏避车尘十年艰旅食家人总䜣䜣我数往扣戸子輙起正中淸谈尽欵曲书画复前陈客中易交结何人最情眞如子兄弟贤气力安能振庻几年尚壮美玉终难湮洞庭木叶下水落当知津扁舟逐去鴈怅望逺行人送沈良臣杏苑春风后车尘带落花儒衣初出郭御扁旧传家易许丁寛讲诗从沈约夸扁舟明日路江上暮云遮种竹人间此日六月六独卧北窗逃暑溽起来手校百家书种树新编存旧箓今朝种竹云最宜况是淙淙雨初足城西佛寺许见分亟往乞之休待促泥涂十里何遥遥健歩携筐驰两㒒丛林夏半放叶稀新笋纎纤簪琢玉雨余荒砌更旁㝷土润长鑱还易斸入门便作摩戞声眼中遂有篔当谷连年生意殊寥寥凈扫虚庭无寸菉此君与我多宿缘不鄙闲官故临辱长身袅袅凡六辈痩骨陵稜才一束浅深稀宻种如法更记南枝水频沃淸风屡爲拂缁尘何异振衣新出浴翛然摇动乆参差墻下疎隂散朝旭词人墨客㑹登堂预傍诗坛建牙纛素餐语陋歌伐檀多识名惭收采藚青春高宴桃李园尤怪谪僊销夜烛好来此地倒壷觞安用他家置茶局日高相对欲忘味一任连毛幷脱粟长庆诗中纪似贤白传名言斯实录敢作㝷常草木看造次下堂犹整㡤平生求友益者交劲节虚心尽忠吿岂学㝷常稽阮徒散髪昬昬困醁因怀旧隐辟小园一箇茆亭四围绿坡僊爲我制诗箴楣上分朙掲医俗扁鹊徒闻药最神平居肯费黄金赎醉眠欹枕石牀危放歩曵笻苔径曲中林惯去复惯来鸟兽相忘免惊触塲开町疃伏麏䴥巢接栟榈哺鸜鹆燕都再住又三年俗病谁医日忧笃北地高寒木易凋难同吴越兼闽蜀不图致此到吾庐信是此君多眷属春来雷动箨龙行尚怜地窄身踡跼邻家隙地半畞余乆矣弃爲牛马牿迩来见售敎扫除歘见踈槐䕃䌓蓐古井西偏粪壤平移种终当操畚挶沟浍循行防旱干雪天障护从皲瘃猗猗如箦且如包放出千竿惬吾欲邵家旧例倘可攀小结行亭工自督交游倘识匏翁情昔者诗篇烦再续寄李贞伯金毋桥头置隐居近来淸思复何如遥知舶趠风吹尽燕子催人好束书送吴德徴溽暑宜多雨南行又见君开尊临积水挂席带疎云片玉崑山出淸风建业分郷邦爲别意投赠媿无文史馆偶作天阙何巍巍脩廊接高阁冠珮相追随何曾叹离索値此夏日长深居凈炎歊仰惭昔人言兼有天人乐泛观百氏书得意时一噱新水涨玉河流云度朱箔农家望甘雨缘知夜来落阶草回枯荄盆荷承嫩萼欣欣耳目间群物俱有託安知宿麦空孰与求民瘼悠然发孤咏薫风动檐铎与李丗贤游月河寺春闱滥校文喜与子爲伴匆匆三试余文卷总堆案夕览不成眠朝披遂忘盥当其忙迫时往往至逹旦倦甚复醒然长鸣老鹅乱地与门钥分人从壁钟唤空庭岂不广欲歩足如绊谓当撤棘园偿劳借游玩人事各纷纷诗社盟屡叛荏苒入夏来仰天复忧旱及兹得甘雨行潦且弥漫天气今特佳隂晴料能断驾言出东郊尚趂季夏半缓行乏肩舆低载维欵段㒒夫请所之聊循月河岸野寺虽荒凉当门有奇观雨后流泉长絶胜冰始泮危亭合淸隂絺绤也须袒兼爲河朔饮酒到请勿算马上谈新诗先此发一粲送许埙还东阳浙河昔枉棹千里来吴中茅堂乏延欵脩竹维清风爱子脱流俗宛然如妇翁信哉得许劭因之想王通当时旣别去传闻学弥工固应领郷荐名姓登南宫我重爲子喜仕路今方崇却缘感霜露一卧春闱空有司幸借口弗驾车虚攻被褐出太学伏暑怜未终过我复告别仍还浙河东都门雨新霁晩天见长虹津头水势盛趠岸宜孤蓬遥遥八华山翠色高巄嵸读书有旧隐绩学期成功三年藋上鷃一日云间鸿次韵寄潘太守琴闽南阙政頼君修吏治评来汉代优民有田畴歌召杜士能经学比程仇乞身岂爲浮言动去郡惟将故事畱未老一笻端可却自临溪足与山头送秦廷韶改守建昌京尘漠漠爱楼居卧看天街雨脚疎诗儗前人知可到史修循吏许谁书倘开东阁应先入暂守西江亦美除试向新民谈旧政三年化及武昌鱼送潘栗夫佥宪提学四川豸服初成咏五紽西行兼得里门过汉家暂託文翁事蜀道休听太白歌诸老词章惟故郡频年交谊共贤科雪消三崃江流急定拟将诗度旋涡彭文宪公挽章馆阁先登宠渥全名齐东里继郷贤史家房杜功难录文苑欧曾法独传四海日长依化国九亰天逺隔重泉后生三载相从地坐对薇花欲泫然王成宪席上赋火肉竹烟冉冉暗中浮佳味谁将制法求熊掌不劳重宴客羊头何用亦封侯黒臀彷彿逢公子白蹢分明岀婺州饱后厨人还细聂一盘红玉荐新蒭分题习家池送侯佥宪遭时爲汉官佐宪游楚地偶过习家池还询山公事遗音有歌童倒载亡归骑后世愧高情徒然効沉醉送祁至和参政还湖广赤墀忆共接班行当日君犹作正郞乆向江西参政事又来阙下沐恩光三年考绩因虞典千里提封过楚彊秋满都城临别意只将诗句纳行囊送萧汉文贵州佥宪连宵不省是离筵空喜当轩朗月悬男子岀游须万里大夫能赋已千篇吏曹荐士知无忝王事劳人信独贤坐待高秋天气爽好怀还託鴈书传爲邵日昭题荆南春晓图尚书高公成絶艺二百年来许谁继爱此荆南春晓图雾雨𪷟𪷟湿靑䯻邵君读书当万山诛茆结屋才三间深林卓午日光漏勐虎犹能窥一斑东驾问陆鼎仪之疾次韵罗洗马传校书廿年翰苑旧儒臣简命东朝进讲频病体卧来聊假日思传到旋生春㝷常赐食当前席只尺登瀛迓要津想见幽懐多感激秋宵无寐望仪宸野歩图山风不断鬓毛凉谁扫迢迢赤岸霜莫怪回头三歩里石林端可坐焚香送李若虚浙中妙山水造化夙所置美哉聚干斯千里一画笥行观与坐阅举笔皆可记其间多诗人良亦山水致季侯豫章产诗骨禀尤异决狱最屡书岂不称法吏苦吟顾无俦自谓性偏嗜骑马长安街推㪣见诗意终然胸中奇抑欝未能肆擢官副外台偶在两浙地阶庭列儒生案牍积文字多暇仍出游玆惟惬吾志扑砚饶淸晖新题翻目试寄与蓝田丞吾仍有公事送陈师禹提学云南万里行行马独前外台仍喜得同年路开六诏连车辙业讲诸生对简编銕豸冠高还自整碧鸡祠古漫相传两张条约曾亲见愿向遐方继昔贤送蔡太守赴南宁五马齐驱雪蹟深除书新领荷纶音地偏正倚西南事天逺须怀只尺心陆绩淸名惟载石蔡邕高调岂弹琴春风驿使应多便拟报诸蛮总献琛爲徐仲山题虎丘观泉图徐子昔年官水部匹马萧萧历齐鲁运河水满万艘通汶泗交流无壅土归来泉志手亲编好与河渠书竝传不识当时陆鸿渐齿牙空味虎丘泉题汀州忠爱祠闽南初置千夫长邓贼乗机濳聚党一朝变起沙尤间山谷群蛮应如响竹鎗𥿄甲锐且坚白昼横行争扰攘尽驱壮者入寨中忍见寡妻啼道上列城有警朝出兵府库大开悬厚赏贼徒失计渐诛夷流血成川归洗荡守帅何曾论胁从刻日搜山当不爽军门有令谁敢违汀州推官独称枉推官在州十八年狱空有颂人曾传宁将一身与贼死身安要与民俱全纷纷总作邀功计道路所获皆牵连下车解縳焚簿籍似此活人知几千卧龙山下陈牲醴民欲祀生翻祀死千年何以表赤心忠爱煌煌有题字独怜仕路终府僚报德茫茫嗟此止岂不闻玉堂谢学士闽人说是推官子送张兼素北河冰合滞方舟来作亰华两月畱公议在人书上壮怀于世抱先忧旋归幸慰斯民望抚字劳从异日酬握手不夸春榜旧南雍风月乆同游答兼素次韵畱别南去难同郭泰舟客楼宻雪故延畱来朝初考虞廷绩岀守眞分汉室忧巳似往年重惆望可能终日遂𢋫酬春风逺召还堪慰联珮相期凤诏游次韵传曰川病中岁暮偏惊客过门方书时与国医论笻拖冻雪当松院屋背方塘类水村日籴五升知贵贱月收一束问寒暄杜陵诗句依然在想见微吟对浅尊游朝天宫扑衣尘雾入门消脩竹奇松歩屧遥紫府新开延日月碧台高筑倚云霄城头瑞鹤招还下海上枯槎坐欲漂爲忆僊家烂柯事手摩石刻是前朝原巳邀赏雪乘兴谁移雪夜舟淸晨书札喜相投极知今日三宜赏亦爱前人四即休腊粥餽余犹宿饱春醪倾满更新蒭回瞻玉宇高寒处快马何人自软裘追和叶文庄公喜雪都人举手荷尧天不用书云更卜年睍未曰消应待伴霰维先集似争权作劳愿附三农后志喜谁夸十载前独坐南窗红日满敢辞磨墨制新篇观奕高楼残雪照棋枰坐觉窗间黒白朙袖手自甘终日饱苦心谁惜两雄争豪膺欲击形还匿怒蚁初交阵巳成却笑面前岐路满苏张何事学纵横次韵邵文敬对雪酒力难胜夜气严硏池水涸咽铜蟾客居燕赵惊初见歳在壬寅信可占棋士手皲犹对局诗人齿冷欲停籖北风作阵斜窗白吹㓕银灯坐未厌哀萧汉文吾郷二年间人厄何屡见生者若晨星死者如激电张卿当壮年疾行巳云先凌老俄继之身后谁主奠禇子逺召来丧舟遽南旋安知吾汉文䇿马奔复殿异哉难重陈此事眞大变汉文少也孤惟日亲笔砚旣壮登甲科世故尝历练工官亦甚劳精勤素无倦仕优兼好文提斈首膺荐终然刚直姿此辈方悁悁遂成贝锦诗侧席阻深眷幸尔頼圣明不失外台选一时重贤名逺去人反羡朋侪置别筵我数获陪宴席间杂珍肴独怪强下嚥𬒳病盖巳深憔悴见颜面杪秋城东隅联骑争往饯举鞭大道间欲别仍恋恋孰期驱征车税驾翻餙輤计从南使来交游走相唁客居地苦寒启牗放朝睍念旧涕泪零雪后还集霰嗟惟玆四人在朝竝呉彦其一吾同官其三自同县汉文死差强故宅归偶便独怜钟鼎才堕地成破甗嵗晩魂茫茫有手恨莫援呵笔一写哀聊爲故人传匏翁家藏集卷第九匏翁家藏集匏翁家藏集卷第十匏翁家藏集卷第十诗五十五首壬寅正旦侍班炉烟如雾蔼彤墀半启金门复道危只尺星辰华盖转中间日月衮衣垂普天凤历开寅岁平旦鸡人报卯时御座不胜袍笏近侍臣偏识汉朝仪和傅曰川以病止酒次陶韵古来旷逹人有酒谁肯止忘忧惟借兹况在疢疾里此事陶翁然岂意至吾子不知翁作诗聊以诗自喜使当呻吟时得酒蹶然起所以谓浊醪其中有妙理匪独藐二豪旣醉且忘已美酒与恶石去病殆均矣但嫌过饮人拍浮渺无涘㑹将二卤陈稽首致禋祀再和闲居发深思欲止无所止幸哉此顽躯不落诗酒里止诗昔李侯止酒今传子而我处其间漠然无愠喜所止谁尼之旋踵兴复起不如不止人二事能料理古人尚少眞俯仰孰知已缄书报陶翁我止乃眞矣春服不待成驾言玉河涘未下孟郊拜岂曰杜康祀分题百歩洪送顾工部长河势屈曲学海遥之东瞬息泻千里滔滔若无穷忽然经彭城怒发何其雄千艘相上下往往惊篙工昔闻入蜀险殆与三崃同行人举足计聊号百歩洪此地山绕路㣲禹安能通凿石尚磊磊急流爲磨礲喷射声愈振石腹疑中空尝登戏马台忆羽能战攻自夸重瞳子不数隆凖公长驱八千人气撼沛与丰余威付此水叱咤犹生风美哉河渠使来往殊匆匆水利归上国期成疏濬功月夜披羽衣淸啸黄楼中下视瓠子河枉筑宣防宫送汝行敏共挹淸风坐竹林吴门相见到于今乆闲池上挥毫手未怯天边倚劒心考绩最高楷士论分司多暇註官箴马头送别还长啸不减孙登鸾凤音园居初成次韵李賔之见过扣门遥过我夏日更劳公小屋聊方就淸尊幸不空畦长连古井树老映疎栊归骑休催整追凉賸晩风观制雨䈳作轩未料宛丘长檐下增修匠石良坐倚前楹天忽逺歩当平砌午偏凉白云就宿看逾稳急雨来催信不妨敢与苏家论择胜半间难遣十夫将题浦氏兄弟中秋赏月图月临嘉树不成眠夜半中庭忽短筵率尔盃盘聊草草閧然箫鼔却阗阗荀陈星象空相应王风流亦可传玉季丹靑兼有引尽将秋兴落华笺和胡彦超过园居三畞幽栖地新诗枉孟郊高题无凤字拙构有鸠巢委巷重劳问衡门也用敲一尊聊奉欵亲手破霜匏次韵陆鼎仪过园居开门小圃思悠然敢与陶翁较地偏此日便敎悬木榻谁家却去坐琼筵藜羔韭饼眞能具菊本瓜苗早已徒歩相过应莫厌只愁东郭履先穿和王允逹病中杂述日午畏新暑歩就疎槐隂淸风飒然至当此一披襟闲居任寥落而独懐同心入夏阻良觌荒园变鸣禽怀哉乆在告幸无官事侵口吐陶韦句时将代呻吟向晚有奇事忽此金石音平生在学道富贯安能淫青巖旧隐居兴入烟岚深微词写雅趣展玩良足钦崚嶒耸诗骨怅望西山岑分韵得肃字送林朝信十年载法冠能使百寮肃共瞻风裁高鹓班耸孤鹄平生献替心奏草惟自读圣皇记老成昨喜批荐牍议从吏曹公初岂假梦卜辍君副臬司万里骋遐躅章服增煌煌金銙映朱襮雅志在澄淸姦邪首仍触昔闻走豺貇今见蛰蛇蝮团团八桂林得此一枝足薰风吹双旌欲渡江水绿饯别杂交亲天气适炎燠酒䦨棊槊喧醉墨巳盈轴羡君有兹行昼锦非所欲实惟家庆全乐哉难具录爲王希曾题启南长荡图吴绫八尺余逺胜好东绢坐移长荡来歘向眼中见按图想旧游峦岭非生面阳山踞独尊虎阜奔而殿柔橹一摇摇船头翠痕转春水澹若空白云故多变佳哉吴中景独许沈郞擅典客方壮年孰云宦途倦吾志毎图南欲趂秋风便幽深付一笻此乐人勿羡次韵答同年邵汝学约过园居触热相过敢惮烦㑹唿童子扫蓬门俗流未许通车马年契长期到子孙巳儗置棊刓木局旋敎开酒击泥尊荒园半畞淸风足他日应消楚客魂二答李士英堂成圬者更相烦只尺墻东别置门长愿淸风分故旧独㝷芳草忆王孙楚人预约空诗帖吴客难言乏酒尊荒径寂寥春去逺倚䦨还用弔花魂三答刘道亨坐待刘义洗热烦雪车冰柱早临门自怜学圃空称老谁似登堂累抱孙杜子刈葵蔬入馔陶翁収秫酒盈尊奕塲莫谩夸能事高着还当恼醉魂四答胡彦超园丁频遣愧劳烦菜垄淸隂巳满门车过陈平多长者官如胡质有诸孙小堂定拟虚中席内府初停给上尊不怪连朝风雨恶暑天眞爲洗诗魂五答李賔之菴居联咏旧曾烦诗令严来岂棘门欲系苦匏同贱子毎夸僊李得贤孙过街莫放追风骠对影须开问月尊不是葛洪川畔路李源休覔旧精魂六答杨应宁池上挥毫思不烦忽传诗句到柴门官联贾至称中舎字许杨脩识外孙西郭向人空折简东堂延客已开尊杏园旧例推年少风雨孤村莫断魂对萱花萱花映丛竹颜色殊觉佳新雨湿还重薰风吹复斜不嫌开易落一日仍一花岁晩竹当茂无令人独嗟送仲山后坐通法寺西轩歇马东城下缘堤踏浅沙长因送客日数得到僧家灌木隂三畞奔泉响万车晩来檐熘断天际散红霞送郭翔鹏进士知福宁州兼寄州倅马庭简闽海遥遥独置州忽看秋水动扁舟暂爲魏阙三年别定向吴门十日畱甲榜尚称新进十双旌巳作古诸侯公余独恨诗筒少爲同官马少游园中晚步戏作晩凉散歩淸隂下一树古槐当广厦畦间雨过井水浑墻上烟凝日光赭病来一月不朝参名姓在朝身在野要知未许吾独闲舎有闲僮厩闲马城中尘雾涨天高披襟谁是同游者果然此日是匏翁昨种苦瓜今可把题顾定之墨竹追次虞邵菴韵林间春雨过亭年叶初干如与幽人对翛然貌独寒传神者爲谁顾老从后起不及湖州文犹胜蓟丘李画凤凤鸟乆不至曾致宣尼悲获麟尚𬒳杀不至亦其宜去周二千载见者今爲谁徒从书传中强尔分雄雌画工五色笔点染毛羽奇不须舞箫韶展图即来仪高冈岂岐山独立迎朝曦嗈嗈更喈喈又即卷阿诗遂令后世人如生舜文时我欲走四方按图往求之胶东与北海恐有汉鶵遗不如求之人徐庻或在兹百年方承平凤德宜未衰寄语楚狂辈高歌独何爲送沈㬜州林美贤名曾是故郷闻壮歳高科静不群坐上谁爲黄叔度榜中吾爱沈休文鞭蒲此去犹无用符竹从来岂易分吏散午衙公事简定将书史对炉熏秋日曝书偶阅韦苏州集白日落未尽竹隂满前除翛然暑气退高檐当雨余新松无悴色萱花亦巳舒偶观草木性中懐一欣如脱㡌被麤葛庭际方收书爱此韦郞句把诵意蜘蹰焚香更扫地适喜中堂虚累月犹在告深惭此闲居送僧永冈归吴住白马寺石缝梅泉一缕淸早年依此学无生紫藤垂坞人迂步白马䭾经寺得名法席坐挥㯶拂短官河去上木杯轻山中试茗何时好拟借禅房折脚铛送丁凤仪解装适新秋浃旬指堪数俗事各匆匆雅客未重覩爱君产南都树立弃衆取高情薄云霄淸气塡肺腑尝闻策蹇驴经诣大江浒天寒无一事独看雪花舞维此一段奇㬜人可爲伍信尔趣尚高佳句随口吐作官不岀郷且幸居北部往来湖山间吟兴不曾忤旧台悲凤凰逺州拟鹦鹉所至必畱题锦囊有诗谱此来非好游聊复较官簿客居大不堪昩目满尘土掉头倐言旋颇类孔巢父水路凉思多船窗静挥尘何处落孤帆夕阳带疎雨送林克沖给事使暹罗凤诏初从阁下裁僊郞遥向极南开林回早弃千金壁陆贾方施万里才沧海云帆知几转岛夷卉服定偕来巳判天阙三年别还待星槎八月回赴李世贤赏月岸帻披襟素影中施牀列坐短墻东月宫桂树依然在人面桃花巳不同巷陌曲当尘坌逺酒杯凉沁露华浓夜深忽作掀髯笑犹喜论文兴未竆雨中与李贞伯沈尚伦诸友过隆福寺歩来禅榻畔气逼团蒲竹雨檐前乱茶烟林下孤乗闲携畵卷习静对香炉到此忽终日浮生一事无僧舎对竹老禅趺坐处疎竹翠泠泠秀色分邻舍淸隂覆佛经萧萧日暮雨曳履绕方庭张来仪楚江清晓图江州失守遗空宅避难来爲吴地客当年北郭擅才名若比唐人是张籍社中四杰知爲谁杨炯徐陵曁高适感时抚事相倡和岁乆家家有诗册吴地非无禄可千直气塡胸羞枉尺笔端奖借意何深试与七姬题墓石幸逢世道辑干戈山谷遗民总征辟自信容台不负丞初行重典难逃责炎荒不及江流淸怀沙赋就髯如㦸伤哉社友谁复存霅上孤坟少松栢莆阳朱君游宦来得此横图殊爱惜登堂示我实失惊展卷茫然爲离席此老能诗夙所知丹靑岂料居高格米狂余事巳尽传王宰何人敢相迫墨痕流动淡且浓𥿄上斑斑皆手蹟日光云气荡欲开最爱层层楚山碧竹窗疎雨助新凉坐我扁舟沿七泽更将八咏当棹歌直下龙江酹僊魄诸友贺子新堂有联句数首杨惟立以疾不赴他日徧和其韵因取末首和而酬之任渠府谒更台参晓起微吟带宿酣尚忆小堂虗左席忽传新墨满方凾连篇且爲从头数隔巷眞如对面谈后夜只畱沧海月待将余兴付东菴李贞伯送瓦茶炉搏埴功成上短筵茶香酒煖尽相便送来陶鼎风斯下移近寒屏火始然巧匠刻铭依古制才人联咏费新篇却怜吴地官窑徧深幸遗材出万甎送傅曰㑹中书告病南还新喻钖宴琼林识醉颜盛年文采映朝班竝游凤沼鸾坡上总在金昆玉季间楚产向来非北学汉官初许暂南还诗囊药褁行装满秋兴先归合皂山与李士英过王鸿胪邓村别墅看菊午憇洪恩寺二首歩入南园乱菊丛霜余篱落淡秋容朝衣欲解寒香细醉眼频楷秀色重李愿他年须共隐王弘此地正相逢谁夸九日龙山会千古风流接旧踪城南韦曲路非遥游客逢秋不待招巳过菜畦还柳市不劳月夕更花朝邻僧乍许分禅榻田父那嫌借酒瓢万木号风平野濶晩来欹枕听江潮原巳宅赏菊休从云外望天香谁似萧然林下粧嫩蕋渐成黄面老低枝犹比白衣长曾随枸𣏌添风味却笑芙蓉住水郷诗社淸忙今又动看花直拟过重阳送邵文敬知思南万里南行秋气深却因畱别费清吟书家巳擅临苏手仕路俱怀易播心折桂石城曾作伴种椒淮浦定成林召南家世应无忝诗里甘棠旧有隂九日诸友过园居小飮乆拚秋尽有淸忙篱下依然万点黄休说满城风送雨端愁今夜露爲霜饭随郷俗驼蹄短硏入诗筵凤味长愿得他年身共徤故山归去醉重阳次韵酬萧文朙尺书遥向天南寄秌晓临窗病眼昏把袂尚怀前日别开缄如对故人言风高白鴈联群过霜后靑松壮节存莫便遐方爲乆计赐环终许荷殊恩次韵李賔之观怀素自叙帖眞蹟法书莫辨赝与眞眞者一见余风神吾生苦不解鉴赏犹道此卷超凡尘少时曾观圣母帖片石错比荆山珍风神巳乏祗骨骼邈然陆地望天津囊无黄金可悬购自笑微生常乞邻此卷五年凡两阅手抚秃翁心转亲向来作书总孟浪尽弃旧学从新春枣凾藏弆人莫识李侯知得嗟何因昨来借观坐展玩始识半面俄全身长廊豁气或狂怒细墨垂丝兼笑颦秃翁早受佛氏戒不贪尚带痴仍嗔观书得诗吾获利室有双壁非全贫临摸咄咄付能者旧例乞邻缘与人次韵李士英刘道亨过园居看菊二首诗人浑不厌贫家闲就荒园看菊花倾倒腊醅瓶未罄品题秋色句争嘉残英抱节眞霜杰本草言功有日华醉后却劳归骑晚西风乌㡌数枝斜天寒墻下见枯桑丛菊朝来未减黄小巷幸违东市逺疎篱能受北风凉肯因过客开门嬾頼有唿童洗盏忙日暮掇英衣袖满𥿄屏低拥慢焚香次韵颜澄之畱别朔风吹面到燕南喜报天街驻两骖江水长怀曾共饮京尘初拂便交谈作官地偶分南北考绩名宜压二三歳暮旌门人独倚过家须着綵衣参题台人钟希哲写文宗儒小像羸马空囊貌不寒吏曹重署博平官他年若赴天书召此幅须畱父老看次韵陈粹之鸳湖寓居北来湖上借幽居坐占鸳梁作嬾渔未许扣门传隐诀暂忘烧烛治官书一㕓故里爲谋易百畞他年不愿余花柳满村初病起门生谁惜送篮舆雪中李丗贤招观东坡淸虚堂诗眞蹟茫茫巨海流银沙光分民舎幷官衙诗人说诗等说法四坐纷天雨花寥寥小巷绝人蹟谁肯柱杖过吾家曲中合沓失朱鹭谷口联翩多白鸦靑葱揺落上林苑一夜乱缀琼瑶葩故人相送定石炭恶客好飮惟江茶淸晨忽报有苏墨折简邀看门频挝形疑虾蟆似曾压技痒虮虱谁爲爬料知刻本来广右醉笔漫㓕犹堪嗟坐当大雪发长笑新酒正熟浮红霞是日往观果刻本葢世贤招饮恐客不至故绐尔乃复次韵出门骑马踏雪沙玉堂吏散成空衙何人手剪吴江水而我目眩梁园花客居长至叹寂寞頼有东邻僊李家试开泥尊香泼蚁却笑石本光翻鸦淸虚堂中事巳往妙墨零落随风葩空膓啖尽元脩菜渴吻煎彻庭坚茶诗成一𥿄来万里峒石至今椎宻挝浓书銕把纯绵褁深刻蟹上潮泥爬似人可喜非浪语与客争观还共嗟莫言此幅字漫㓕夜乆屋壁飞晴霞朙日世贤持启南雪岭图索题复次韵小径升堂新筑沙退朝无事还私衙谁移雪岭入我屋老眼白日疑昏花坐游未觉足力倦倐过野店仍山家浅溪舟胶集冻鸭空谷屦响翔饥鸦狂风入林一搅动零落玉蕋兼珠葩此时谁扫林下白急欲往煑僧房茶忽然仰面见高寺扣戸还须持马挝长安十年走薄宦对此似将尘土爬西湖㝷僧天欲雪苏子故事今人嗟淸虚旧韵更可借捧砚独无王子霞爲归贡士题其先曾大父素节翁遗训后归君入我戸手中何所持自云曾大父晚歳有训词读之心凛凛宛与生同时时当洪武初立法张纲维翁也长郷赋死者皆等夷避祸行万里跻险兼履危一身孰爲伴妻妾负两儿或犯盗贼狠或当狼虎饥道中屡脱死若有神所司艰苦历三闰恩宥溥见施终然隐渡江龟卜不我欺本无处世意乃有还郷期痛定如熄艾甘回忽含饴享年数近百孙曾美而嬉扶杖登春台世道仍熈熈始知百年内苦乐眞相资细书示后人微意当知之吾闻崑人语此翁德惟滋所以少坎轲福履绥期頥余泽乆不竭仕宦方自玆爲善必获报翁也安能私今人处平世逸居可无爲怀宁二孝子珍禽或同穴佳木或连理蕞尔怀宁城乃有二孝子一邑一人孝巳多一家二人当如何母存共作堂上戏母死谁敢临丧歌有母斯有子事死如事生兄孝难爲弟弟孝难爲兄有司不须问邻里试看墓上涌岀泉一泓又有紫芝烨烨廿一茎山川发祥非狥俗朝廷旌表始称情欲知孝子姓与名吴氏本源与本淸偶见元李希籧提举遗墨乞归賔之盖希籧其先丗也因賔之作海月菴记爲以此酬之遗墨持归走僮仆想见开缄重薫沐百年珠玉慨沉埋袖拂蛛丝光夺目遂令短𥿄一尺余价压书巢三万轴乞邻与人眞自慙艺苑酬功百言足夜归解带不成眠海月亭亭当矮屋埌然乌鹊忽惊飞月下新篇巳堪读湖湘文种传一家前有希籧后怀麓吴人再结文章缘几上分朙畱此幅锦囊収贮莫教迟俗匏翁家藏集匏翁家藏集卷第十一匏翁家藏集卷第十一诗五十八首送吴令济赴邵武推官阙下相逢叹乆疎交游巳是十年余科塲独使名终抑启事谁将例复拘上郡官寮持仕牒故家孙子抱遗书越舲摇动春风急此乐何如过里闾爲李贞伯题朱寅仲小畵春半扁舟过太湖洞庭着雨翠糢煳惟应旧日同游者爱此朱郎水墨图和陈粹之元宵五咏闘鸡灯坐上初看吐绶红夜深童子忽开笼羽毛争讶分明处烽火都子无知将手触后世诸孙更好文还向吴人获珠玉匏翁家藏集卷第十归踊跃中句到孟韩犹觉晦力如刘项漫争雄独持一炬当罇爼输与朱翁善折冲走马灯銕骑交驰映落晖长戈应借鲁阳挥眞成烽火连三月早筑金城巳四围矢石声沉坚莫破旌旗影转疾如飞伯仁一炬非相戏信落兵家第二机火花细蕋纷纷顷刻开坐观火候亦奇哉春回玉琯微微动风定金沙飒飒来桂子忽从天上落莲花谁向水中栽夜庭一霎聊供笑坐客休将见䟦猜粉丸凈淘细碾王霏霏万颗完成素手稀须上轻圆眞易拂腹中磊磈便堪围不劳刘𥙿唿方旋若使陈平食更肥旣饱有人频咳唾席间往往落珠玑油䭔赋滑津津色未干聊因佳节助杯盘画图莫使依寒具书信何劳送月团曾见范公澄杂记独逢吴客劝加飡当筵一嚼夸甘美老大无成忆胆九送袁德纯知宜兴此日公车拟荐贤更敎遗爱与人传邮程却算三千里科甲还惊十二年吴邑烟花曾有约荆溪山水亦前缘丈夫事业今方始莫学苏公便买田送王允逹群居恒纷纷取友惟荦荦彼无志操徒处丗甘龌龊富贵谓可求奔趋冀超擢孰能脱卑污特立等山岳王子有高趣小节乃俭朴当初入官时世事巳先觉求闲计巳违欲去意中确上章乞养痾坚卧从勘驳得请即挽车不顾雪泥浊故山启巖扉絶涧聆水乐闭戸还着书吾事在家学蹇予忝末契乆矣借磨琢相过虽不疎相别亦巳数累日独惘然念此岁月邈随行谁我畱所愧圣恩渥终当蹑遐踪别手不重握送允逹后饮通法寺西轩杯酒频将别恨浇日科酒尽却无聊独嫌去客忙骑马更欲㝷僧懒度桥小圃杏花春尚浅长沟流水意俱遥年华似与人相约墻外秋千映柳条陆軄方宅宴集分得莺字韵良会未云巳不计杯酒仃杯酒非所重重此郷里情退朝入公所軄务各有萦歳首幸休暇于焉尽平生谐谈接群彦参坐从名卿衣冠旣相合壷矢亦无争今日更乐甚献酬满前楹东皇况解事助以积雪淸向夕却灯烛尊罍晃然明主人岀新语四座意俱倾失群慨归鸿求友怀迁莺未毕终日兴更申来歳盟淸明日林亨大邀游兴隆寺饭聪老房聪岀永乐初姚荣公与梁用行辈亦以是日游城南倡和四絶句见示爲次韵柳下行来过佛楼旋携越酒荐闽羞香车尽日如流水总向长安陌上游傍井循墻踏细尘椿芽兰叶一时新杜陵亦是㝷诗者隔水空怜见丽人诗卷曾畱白下城北来燕地又淸明慿谁更和襄阳曲七十余年共此情围棊拥矢各分朋绣佛垂堂晩独登社里庐山随处有逺公今日是诗僧原巳玉汝栗夫过园居分韵得昼字散吏如野人园居幸麤就旋乞桃李栽疎篱几枝透莫嫌花蕋稀倚树巳堪嗅入夏倘成隂还来坐淸昼予初登进士第时武靖侯赵公实奉诏待宴礼部公旣老病家居念旧爲四绝句见寄次韵答之甲榜题名愧起家赐来法酒胜官茶元戎传诏怀当日许戴琼林第一花散吏萧然自一家渴心长爱玉川茶曲江院里重回首翠幙春风隔杏花连云甲第列侯家坐上曾分旧赐茶充国老来诸子壮战袍重见织团花莫府功高早卧家囊收薏苡不思茶华笺诗到行行整谁说临文老眼花和赵武靖病中招飮二首琼林钖宴巳多时想见褒公虎豹姿今日春风过甲第马头飞絮逐游丝老将闲居不计年旧藏腰带赐通天频婆树底多诗兴痩句谁夸贾浪僊贞伯玉汝原巳携酒同过园居二首门设荒园尽日开探春时枉故人来盘中自愧无鲑菜墻下惟夸有鹊槐愿得常年供𥿄墨尚畱隙地筑亭台习家池上山公醉马背须看倒载回石庭延客坐斜晖此际残花亦缓飞新作园官非强授故冲诗阵忽重围晩晴霞彩浮高屋春冷风威入裌衣后日相过应上巳野泉犹可袚除归王孟端墨竹爲贞伯题二首九龙山下竹千竿尽属高人王孟端何处看来浑似此山堂疎影落漪澜百年风致宛如新满地淸隂庇后人金母桥头重问舎墨君堂上旧传神送钱世恒御史岀廵峩冠夸宪史秉笏侍明廷奉使初乘传宁亲复过庭五云违北阙六月息南𬈑出郭人争饯临岐马不停朱凾藏手敕绣服映腰鞓风送花塡路沙随水接汀才华张美锦意气逼靑冥万里前旌动光摇执法星题赵子固画兰王孙弄笔成墨薮九畹依然连百畞开图墨沈将误拾扑袖香风不劳齅破缣零落三百年非借好事安能传寸根无土强生活郑老后来眞可怜分韵得江南二字送贞伯二首忽对春风南陌还思夜雨西窗上丘恨不千尺望见离人渡江渺渺绿波芳草此时送别何堪潮到浔阳向上人归钟阜之南送贞伯再分韵得舎字宛然李公垂精悍眞可诧譬彼千里驹骨相有定价维昔掌丝纶朝回屡淸暇考古如不及万卷压高架危言动朙主雅意资圣化去之十年余尚复令人怕平生所交游往往至卿亚形蹟乆遗忘气力岂慿借名列杨王前身处季孟下乆次仍兵曹分司得车驾金陵佳丽地古句非假借秦淮汇㶚浐钟阜郁嵩华况此亦故郷无劳买官舎所惜者吾徒临别当首夏家家竞饯飮长日对尊斚安能叙中情坐语此短夜离怀逐江流千里向南泻题海虞钱氏所藏王均章虞山图扁舟昆湖去忆向虞山还当时迫日暮未得竆跻攀至今三短章寂寥不重删安知六载后依然见玆山谅无愚公愚頼有顽僊顽顽僊隐居处深林置柴关丹灶火常伏药阑苗载芟高情付缣素丹靑色斑斑玆山卧平野隐然不成环逶迤亦甚逺攒蹙何其悭只尺见百里群峯互垂鬟飞鸟归易没浮云岀偏闲拂水最奇丽空巖故漩澴天风或稍定石壁仍潺潺僊宫对佛寺妙境非人寰独怜仲雍墓谁爲剪榛菅短棹载书卷浩歌水云间彷彿归菴翁往来寳严湾窃禄本无补乞身亦多艰卧游毕旧愿坐啸开尘颜送周仁广通判福州靑衫乌帽去翩翩剧郡劳人信独贤地下文襄宜有后江南凋敝不如前济民长策存家传游宦初程接祖筵公道从来能自荐三山风月谩相延得贺美之书言吴民被灾书来吴下少浮沉入手犹疑得好音泉客美珠俄化血田家新谷巳剜心附毛却恨皮何在竭泽安知水不深肉食词林无寸补短吟聊复代官箴题画水长鹅肫荡口花飞鸎脰湖边吴歌唱彻归去日暮靑山满船送沈仲律湖广佥宪江左才名自一家流传诗法到京华乍来一月俄成帙更别三年定满车赤壁巢危畱夜鹘洞庭波逺带秋霞遥知使节登临处讼牒稀时早散衙晓过工部分司池上观荷匹马城西趂早凉偶来池上见红粧鱼牀近接浮云影树屋高撑漏日光翠柄依然摇白羽碧筒眞可当淸觞莫乘轻筏过南渚鸂鶒鸬鹚正满塘题厓山大忠祠四首休指厓山弔战塲忠魂乆巳过钱塘三仁可少文丞相一死如前李侍郞毒雾涨天横沴气落星浮海散寒孤坟最是无抔土新庙依然有瓣香飓母谁怀国事忧回看夜壑巳无舟山河满地皆胡马潮汐常时自海䲡空使䜟书符四广不教宗社复东周孱兵到此谁非死名姓纷纷惜未収独上高丘望大洋晩风吹泪湿衣裳何人忍耻修䧏表当日临危进讲章岛国全身惟叛相潭州无事却勤王史家未识畱燕意便把祥兴系宋亡厉阶千古恨辽金戮力终成国步侵鼎足一时撑海角旄头中夜到天心间关豺虎魂空返寂寞鱼龙骨共沉臣节屡书犹不尽欲将遗事託碑隂次韵陆鼎仪读文信公指南集柴市遗祠凛若生艰危当日仗忠诚衣裁左衽惭相尚缨结南冠死却荣正气自胜牢狱困飓风偏使乗舆惊从容取义眞难事泪落陈编此日情得原辉书云东庄两桂树甚茂两桂当年汝自栽石庭一别手书开经行巳讶枝相碍爱护应劳土重培宻处栟榈休剪去常时鸜鹆毎巢来香传隔巷繁花发欲趂秋风买棹回与诸友岀城东散歩水际岸花汀草驻残春歩逐渔郎更问津侧足冈峦浑不畏㑹心鱼鸟自相亲一湾巳似江南意半日都忘洛下身西岀郭门劳仆马靑山眞是误游人答雪屋上人舣舟山足扣禅机记得云林启半扉静夜香炉浑不冷深秋书札未应稀雪中老屋怀薝卜湖上长鑱负蕨薇须信大顚诗律细世人休更笑畱衣长至日饮张兼素后府新斋斋居淸绝坐忘还朙月从渠照醉颜自署何妨棋品下相过不在酒杯间葭灰微动台官识羽檄稀来幙府闲谁似当时张仲蔚蒿莱满地戸常关济之作共月菴有幸分海月菴中月之句因足成答之幸分海月菴中月此事流传亦甚奇隔屋绝胜千里共可庭宁受一方亏翛然歩屧归深巷聊复诗筒过短篱报我澄波三万顷他年应宿太湖湄再答他空应宿太湖湄独许风流白傅知林屋千间眞可住画船十只也须移藏来左劵言非戏分过东墻事若痴后夜不如同醉赏羽觞飞处两无疑三答羽觞飞处两无疑月过槐梢人去时齐相已忘求楚贡㬜人终肯救秦饥淸辉全借浑非少旧好重修幸不迟愿得浮云长散尽家家帘幕与秋宜送刘軄方时雍赴福建参政早振词林五色翰廿年郞署忽弹冠校书刘向成新序判事姚崇起夏官楚客不惊湖海濶闽山能隔雪霜寒他时召伯甘棠树只是南风荔子丹祈雪斋宿坐乆窗间耿玉绳斋卢人静黯残灯常年乐事心偏向深夜忧怀力未胜月色满庭疑是雪河流沿岸想无冰校书刘向今如在更欲相从论庻征次韵倪学士祈雪斋宿玉河西畔路如迷云雾蒙蒙万木低三日偶成祈雪会一篇将拟聚星题香凝斗帐淸无寐地接公堂近可跻夜半揽衣人欲起长廊月白误寒鸡哀李士英二首逝矣平生恨独贤同官今几是同年词林有一谁言少科甲惟三我愧前弱息命名悲反席衆人谈梦悟乗船安能便作南迁客死渔舟冻不移况有樵斧响占断楳花湾甘爲五湖长深坞閟淸晖谁知有佳寺惜哉挂帆人只爱江风利淸湍带平冈谁使入毫素老树四五株结茅恨迟暮匏翁家藏集卷第十一别吞声重黯然歳暮西街日景収马头残泪忆交游朝班竝立常连肘仕路争趍毎掉头经解暂缘持药废孝思犹作治棺谋萧条旧舍难重过春到惟应卉木愁观盛舜臣所藏竹炉葢倣惠山元僧之制其伯父侍郞公铭其傍听松菴里试名泉旧物曾将活火煎载读铭文何更古偶观规制宛如前细筠信尔呈工巧暗浪从渠搅醉眠絶胜田家盛酒器百年长共子孙全题画四首云阁靑山岀松厓翠瀑流悠悠三歩外爲尔一回头匏翁家藏集匏翁家藏集卷第十二匏翁家藏集卷第十二诗四十五首送冯佩之副使江西提学天上朝辞玉陛行杏花开处动双旌秋台高荐皆公议春榜重悬满后生江右儒风当复盛越中文士莫相轻长安门外期重见爲报三年学政成送贺泽民赴河南佥事御史才名阙下知外台欲赴类分司豸衣未敝何须改螭墨当㘭尚不移南浦吟成芳草色曲江过尽杏花时诤臣自古关休戚汉使行将召望之孙希说送长鸣鸡何物䙰褷白锦毛庭前觧縳便长号徒闻野鹜令人爱未许苍至锄治循东墻札札瓦砾除奚顾宿草伤壅土成数畦遂分界与疆土爰布美种能风要深藏因感昔人语种植信有方日夕度壠行依然自褰裳流泉俯可挹长沟设隄防所恨天乆旱井泥浑且黄安能足灌漑顿使莱甲长人力巳云至天时亦相妨縁知田野外黄沙正茫茫何如但肉食此劳不须尝玉延亭成次韵玉汝偶栽山药得佳名墻下幽亭一日成车马勒回无俗士壷觞倾倒尽平生升阶脱屦长头近倚槛观书老眼朙此后来游谁复障绕篱须爲惜残英又次韵李賔之灵苗种后亭初筑匠石园丁共玉成聊复栖迟称小隐不应服蝇代尔劳㧞距群来如赴敌峩冠独立自分曹夜深风雨偏安枕餔餟从今子敖送贺其厚迎其弟解元其荣丧南归临别匆匆把客裳爱君谁比四朙狂只从门外看扶柩肎信诗中咏䦧墻诸子读书应不废故人沿路定相将朙朝我更成寥落西馆尘生六尺牀次韵施焕伯下第礼闱难遣独离群老手春来最惜君暂向长途聊弛担倘逄知已更论文客楼高卧三竿日禁闼遥瞻五色云爲语施雠宜少待韦编终不负精勤观园翁种菜园居无所营䈥力徙自强惜哉一畞地愧尔三年荒淸晨老圃食学长生盘中便可少苜蓿阶下休夸有决明欲向楣间乞题字墨云飞动看英英次韵诸友玉延亭联句楼高未许卧陈登聊结荒亭楫客升坐定园花红雨断望迷宫树緑云层墻低渐觉箫声近杯浅休嫌酒面澄愿得畱诗成故事西菴入夜更挑灯饮玉延亭喜雨园门新设不曾关天意能供半日闲冻雨一畨惊屋漏晴虹千丈比桥弯墨翻荷叶诗人句红绽橊花醉客颜頼有冷泉娯晚酌篱根流出更潺潺寄寿陈起东五十束髪同游不岀郷廿年两别费相望江山绕郭供诗笔岁月畱人坐讲堂红颊也应夸独好白须休更较谁长要知乆客京华者寿域跻来巳鴈行赋园亭四物凳楹间设席坐来安横木旁施当曲䦨面面不妨闲徙倚晓凉疎雨最宜看䈳槐花暗落雨声中䈳高撑两翼同忆泛扁舟过木渎靑山缘岸正推蓬屏小红疎翠不遮亭灾日西行借𥿄屏隂雨暂时谁许撒更多游客要题名桥移得诗中丈八沟雨余新碧水初浮晩来客醉高眠处莫讶孙郎不枕流送沈尚宝贺千秋节还南京琅函遥捧望仪宸六月楼船度海津旱歳喜逢三日雨好官闲避十年尘桃花满种玄都观柳色重迎琐闼人莫叹丗情今尚在南归须爲问江神次韵沈时旸雨后过饮园亭兼怀李贞伯二首农家苦乆旱嗷嗷三伏中异哉暑气酷宛与炎方同夜眠闻好雨早起乘凉风吾亭适麤就欢声助园翁簿书怀杜老笠屐来苏公愿从康衢民击壤歌时雍故人五年别举杯贺奇逢俯井挹澹泉登台眺危峰天高孤云落晩晴度㝠鸿四海人亦多吾生交独寡有时忽仰叹浩气振屋瓦竆巷谢逢迎荒园任疎野欲从独乐翁往赴耆英社长日无所营新秋更清暇鸡忝不满盘醴酒仍在斝却枉知友来冒雨独骑马因怀西台李去弔长沙贾封书白门边弭节苍梧下再次韵答时旸饮后见贻散吏幸无事合置荒园中着书忘其词安复论异同墻下枣垂实飒然起秋风感时忽搔首五十眞衰翁投牒愧一岀束带随三公晨趍揖东阁夜梦游南雍郷使来吴下入门偶相逢中怀不能语倚壁如頽峰南飞孰可系仰见青天鸿淙淙澑垂此事乆亦寡移书防漏湿矮屋初堕瓦乆旱雨固好垫溺念郊野况复南楼人百歩隔诗社淸池下幽禽坐对共闲暇妙墨尚在函浊醪复盈斝持此欲就之泥深没羸马疎慵幸免朝早谢凤池贾风低碧篠丛怅望西窗下喜原辉弟至京逺道亲携药褁来当门下马拂黄埃不惊旧日形容改犹记前宵梦寐回出巷亲朋宜渐访上牀儿子欲相陪平生四海尤怜汝得向窗间笑口开大雨坐海月菴即看池面水平桥旋觉孤亭势欲漂老父得鱼过别市谁家移竹趂明朝四陵下马应难避北巷将书莫见招吾弟逺来能慰我彭城今夜忆逍遥玉汝以予辞不赴次韵再约来日复和辞之道上蹄涔接板桥诗筒将去却愁漂纵横燕市云爲雨彷彿巫山暮复朝半舫若浮宜自系尺书仍至故相招泥深我㒒难忘蹶莫使前瞻马尾遥玉汝复次韵来速乃许赴再和答之佳时巳过鹊成桥菰米榆钱忽乱漂明月避人应此夜烈风欺客更崇朝须知木屐平生着敢负皮冠旧日招终胜李侯蹲马背披蓑兀兀路遥遥赴饮后夜坐对月复次韵谁从天上作飞桥万里端愁月浪漂一雨歩来非卜夜五更起坐不论朝水浮北巷深宜掲人隔西河近可招后会共期秋半胜三旬屈指尚嫌遥次韵朱天昭戒饮早觉平生一事非枯喉涓滴到应微旧传丙吉车茵汚今见陈遵井辖稀三爵不妨从监史百壷眞念隔庭帏却愁孤馆当寒夜御冷慿谁制寝衣次韵济之送决明畦间香雾正氤氲童子清晨荷锸勤不惜离披垂翠羽端愁摇动落黄云药名早得宣公註书带休从郑老分病目向来俱有頼凉风吹汝莫纷纷次韵时旸对雨喜晴二首飒飒复霏霏淸晨坐掩扉短篱垂豆角破壁上苔衣润觉琴声缓凉惊酒力微客楼诗句满未许沈郎肥断虹连返照向晚喜新晴逺市浮埃尽长沟积水淸歌謡童子事刈获野人情身在幽燕地无劳赋北征送原巳赴南京院判晨趍入禁闼夜梦游郷关屡见高堂人宛然两眉弯忧来心如割归计何其难终感圣恩渥不爲臣情悭南都许便养简任非投闲十年积忧怀一朝变欢颜而我复助喜安能复畱攀初冬入吴境逺见阳华山舟中坐念之岂亦梦寐间里巷争叹息乐哉此南还题启南写游虎丘图云巖不减灵巖好昨者胡爲渉行潦千人石上两靑鞵日岀深林歌杲杲一时取乐能偿劳水西山北争探讨涧泉潄齿心亦淸石壁题名手亲扫西去阳山十里遥冒雨有人归不早明朝见话入云巖扼掔捋须空懊恼好山不趂晴时游此事巳差何足道安知犹有独游人隔水相望在阳抱何处移来此画图我方起观俄绝倒诗情画意各有在岁月依然仍可考虫鸡得失不须争泡影死生难自保再到京华住六年匏翁头颅欲全皓江南归计有时成次第山行非草草卧游且把画图开鹤涧松菴亦天造翻嫌二客不能从回望周郞与东老送张宗茂道纪南还身隐吴门五十年玉京来往只翛然东华尘土霞裳外北斗光芒宝劒前犹喜山林通雨露亦知官府足神僊飈车又逐天风转俯视千艘滞海壖赋酒榼庆周菊处七十无稜非觚有盖如瓮重或可以挈空不可以送是名曰榼人所常用维榼之腹容酒百斛维榼之口出酒千斗酒旨且多洋洋如河汝不化乌有我肯游无何飮之旣醉拍手歌酒数行歌未巳笑鸱夷老无齿一生只呷三江水不如吾常隐吴市闲与主人较年纪贺客上堂连坐满榻凭彼药囊赋此酒榼送张兼素出知施宗州歳暮移家赴逺州南行谁复爲身谋一章之死无他悔六诏平生亦胜游科甲翻令吾軰重史编应向古人求都门持此聊相赠不惜寒风透敝裘分题丰乐亭送文宗儒太㒒何处亭成乐岁丰瑯琊山在乱云中西南林壑夸尤美六一文词信独工幽谷泉鸣琴操古石屏路转酒船通幸当归马滁阳日此地来游兴不空送原辉南还淸秋欲尽向南旋别泪何堪重泫然吾巳行年当五十汝今归路又三千亦知禁酒胜良药好爲修书附便船旧业东城劳葺理相期岁晩在园田原辉行后晚坐有怀东望秋云压柁楼晩来水宿定通州却愁细雨行装湿还恨深沟送骑畱临别题诗偏觉嬾坐来唿酒不忘忧惟应后夜生新月两地悠悠照白头冬至谒陵八首出土城马上冲寒出北门豁然平旷识干坤地连周囿民犹小天作燕山势独尊看月未忘黄土寺披烟仍见白浮村百官令节长来此笾豆如流总骏奔度沙河桥下流澌玉一湾六年重此照衰颜疎林小店行厨到落日平原猎骑还韦杜南连多白草居庸北距尽苍山天寒喜报王师转驿路无尘羽檄闲望昌平脱辔能凌千丈冈解裘还耐北风凉迢迢古辙余秋水漠漠平畴又早霜日隐峰峦天易暝树连城郭路何长孤云飞处梁公庙犹似当时望太行入昌平学舎绕檐苍翠数峰齐倦坐空堂意巳跻高处川原浑历历晡时风日稍凄凄行来假馆先思睡诗就还家各有赍苜蓿满盘供饭足坡翁休爱捣香虀题刘諌议祠凛然毛髪万言危叹息名贤逺莫追甘露翻成他日变清流宁受北司嗤古人爲鑑无如子后軰登科又属谁深夜高眠频梦见孤峰残月照新祠门傍高槐向晚开忠魂长绕故郷来诸生入学供苹藻使者停车治草莱展卷不平新史赞赠官空繋后人哀千年遗恨应难尽谁念唐家有祸胎入西陵句里靑山笑复来画屏眞爱四围开南循古路凡千折西上高陵第一回赋雪不劳重授简书云还拟更登台天潢乱蹑支机石谩说昆明有刼灰岀昌平晴旭熏人属仲冬茆檐谁识煖如烘冰花细结重溪石天籁遥传万壑松此日淸酣除酒禁诸公太瘦带诗容来春褁茗应非晚最爱池泉歕九龙爲白郎中题荷花鹅图前朝画学人如市不独丹靑竞山水点朱涂粉擅写生花鸟纷纷总良史赵昌名与黄筌齐后来更称崔子西御府収藏三百轴未数溪鸥兼野鸡丈缣如冰笔如刷似向崔家传妙诀晴窗信手恣临模水面鹅成亦精絶群鱼岀游意不闲一跃欲过疎柳湾翠荇荡揺金掌底雪毛洒落淸波间晩凉莫把荷花摘回首惊猜还歛蹟红衣翠盖锦云稠此物爲尔增颜色戸曹何从购得来公退闭门时展开城南矮屋撑欲破家人一笑皆云咍丗间妙笔眞难致持去莫教成故事试看书罢便笼回只换羲之五千字想公闻此当捻须秋风高兴非鲈养鹅老向江南住须是结茅临滆湖匏翁家藏集卷第十二匏翁家藏集匏翁家藏集卷第十三匏翁家藏集卷第十三诗四十九首乙丑元旦星变下诏求言二首午门黄繖忽高张御墨开来秪数行从此谏官闲不得案头多制上书囊诏㫖分朙近可听千官拜舞出彤庭定从新岁多新政却认妖星是瑞星次韵施焕伯自制菜灯见送茏苁翠玉巧相连疑送春盘入夜筵园子看来犹恍若市人携过巳喧然肯将根柢埋泥土未许光华照木天䞉有儒家风味在买油聊费㡬青钱次韵启南写赠施焕伯范庄梓树图行人墻下摩挲处重是范公亲手培此日载将嘉树赋淸风长傍义庄来空寻蚁穴难成梦免制牺尊岂不材须信畵家原有意展图如对北山莱分题蒋山送屠寺丞方山在其南破山在其北中维郁然高失却两山色昔人云龙蟠信矣甚奇特神灵乐幽栖后世姓𥘉易其阳筑坛塲高帝始建国是时昭瑞应香雾俄四塞终然作陵园万古奠南极至今五色云变化在顷刻迢迢太平堤高出如膂嵴行人睇层峰势压厚地侧陟官喜南行拭目此亲觌棘寺拄笏时公余幸闲隙丞其不负子终朝翠千尺题墨竹赠邵楚雄行柳州刺史诗犹在种柳何如种竹淸便向滇南长孙子郡人须系使君名二月晦日济之邀看桃花四首风将花信报来眞不见花开只见尘却爱君家红两树小园只合号藏春花气歕人暖欲醺不须庭下舞红裙诸公好尽杯中物春色三分巳二分夕阳持酒酹花魂新柳疎疎总映门渐有狂风吹绿暗巳无朙月上黄昏两株浓淡喜齐开句引诗人共看来纵使堦前都落尽幸无流水只靑苔追和启南癸卯元夕后过施焕伯饮天上星河隔一帘夜寒诗骨避重檐大牀坐乆头相触短𥿄题多手自粘佳节巳过灯火在当年合向画图添鱼行桥下平生路未老同游不待占送仰给事进卿赴四川佥事石城风月共襟期不负高名旧所推给舎官御新改日朝廷言路大开时西郊屡望云行宻东郡争传水涨迟秋到扁舟三崃稳想应甘雨逐分司分题圯桥送张公实参议行经下邳城试访畱侯事遗蹟今何存临流漫相指侯也本韩人天其卑刘氏能撃沙中椎顾取圯下履何必魁梧人中心始知耻举足直受之匍匐更前跪欲爲帝者师寍被老人使嗟当嬴秦时虐𦦨到经史兵书尤所禁搜索徧焚毁一编出袖中依然先秦字乃知老人愚逺胜始皇智黄石聊託名老人亦人耳避世能全身同时类黄绮维古多斯人过客勿疑此去之千年余爲侯究终始始见沧海君终从赤松子賔之学士以母病寛以弟丧俱在告敬蒙东宫赐问賔之有诗纪事谨次韵僊踪毎恨失同堂赐问深惭及右坊班近前星仍递直语温他日尚无忘薫风又喜萱花茂苦雨偏伤棣蕚芳孤抱幽忧增感激晩来诗句爲携将阅亡友陈起东诗墨寥落江山寄一官恶怀中岁反多端犹瞻寿域遥持酒岂料书帏已葢棺坐上威仪眞简率句中风韵少酸寒晴窗遗墨斑斑在泪洒瑶笺不忍看輓钟同御史屹立丹墀犯逆鳞台端风采一时新豸冠不倩旁人正螭墨能将大计陈试使剖心应爲国亦知缄口定全身周君巳死宗元逝墓碣终当表直臣爲杨应宁题夏太卿墨竹舎人好画谁与俦子美诗里之刘侯凤池退食多淸暇毎抱缣楮从人求昨者开筵宴賔客四壁彷彿横沧州酒酣指点到脩竹数竿倒拂湘江秋清风翛翛刷翠羽孤凤欲下中堂游乃知夏卿妙笔墨奇态纵横才顷刻歘然令我走避之仰面分眀堕崖石纷纷眞赝不可知我意是竹皆堪诗试看北地苦难得此种数尺靑垂垂舎人好画兼好奇朙日南行过九疑扁舟夜静月𥘉出想对楚人歌竹枝送应宁云南访族曲水当年翠幙新看君曾探杏花春愧无文赠张童子喜有诗传贾舎人洛下未通黄犬信滇南不祀碧鸡神卜居京口谋如定晩岁扁舟尚可亲秋享致斋呈同馆诸公柴禁门深早散朝歩归斋合坐寥寥日高宿雾浑如扑秋至凉风不待招河上圉人来浴马树边童子去承蜩诗僊只在炉烟底繙尽晴窗白雪谣又怀翰林诸公古樗当戸翠隂浮畏暑时时候蓐收人逺端如隔千里日长何止度三秋焚香合送淸泉饼酌酒休夸白玉舟頼有大牀便午睡只将幽梦绕瀛洲答诸公见和诗筒相送少沉浮入手云笺次第收苑鸟乱归𥘉对晚井梧将落又惊秋庙垣驰过天闲马斋合横如野渡舟忧抱无缘从祀事高丘南望是长洲次韵程克勤抱病斋宿嬾着朝衣侍禁门非关好睡只昏昏吏归别院鸡声起客去当阶马蹟存展卷书鱼常自拂倚牀壁虱未堪扪知君痛定还思痛便腹空畱百壮㾗又次韵使坐此夜金茎浥露凉谁家玉琯弄淸商河流屈曲东溟近星彩䦨干北斗长法驾出宫千骑整庙庭陈爼万松香诗人抱病浑无寐欲献豳风七月章送储考功静夫独赴南都第一曹癯然风骨旧儒袍海郷人物前朝盛春榜声名此日高粉署品评多有暇𬗋宸趍谒未胜劳平生爲忝斯文契云路难畱自羽毛次韵胡彦超致仕畱别昔人早巳叹贤劳十载何堪第六曹忽报两涯秋水盛囘看千里白云高逺途重负归方释巧宦争驰战敢鏖爲想东阳名酒熟和陶诗就合风骚送沈良臣知归德州吴下传经乆得师名高黄榜副深期进身自惜凡三揖出守于今又一麾亲老定储迎养禄官廉须立去思碑连科佳话郷人纪三沈贤名欲共驰秋日园居对雨但闻人悲秋未闻人悲夏所以凉风生不如暑雨泻何况风雨交萧萧自深夜朝来御裌衣寒粟凛生胯凄然园林间物色巳可讶两榆本朽材牵牛故慿借引蔓何其长见汝易凋谢决明颜色鲜独立出其下篱落幸无求疎枝正相亚晩晴阅书短窗下陡觉双眼明不知荒园中晩来雨𥘉晴西墻阁夕照晴光射东生海天一何高崛起虹蜺横须臾歛去之天巧聊戏呈忆昨延二子剧谈见郷情忧怀爲少散非借宿酒淸却愁雨旣甚飘风复相倾安能更致之共此林下行篱落满秋意菊枝巳含英我自比陶潜人谁作王弘聊申再三约预订重九盟爲寍县令萧光甫题墨梅老榦弯碕新榦直总是昆吾镔銕色枝头忽被北风吹迸出疎花成戏剧薄如蝉翼细蝶须敢与腊雪偏相敌雪也无香复易消阻山背水俱无䇿花神冷笑不言功月下翛翛倚苍壁狂游不到绮陌间小隐时当野桥侧平生高韵有谁知此种奇姿何处得𥙷之已逝叔雅亡人间乆矣无淸蹟诗人未𥙷白华诗畵家重倒金壷墨悠悠此意我所谙欲向萧侯聊比德试看寍县九年官箧里只余花的的士林传玩等甘棠黄鹤楼中莫吹笛送巫克庄知孟县霜落都门重此行长材聊复慰饥氓定期赤地连村熟试看黄河绕郭淸春院种花前令事秋闱攀桂昔年情中州不与长安隔䞉有人来逹政声送袁道官还南京朝天宫九曲门深古洞天冶城山色尚依然重开𬗋府如三岛一着黄冠也十年聊逐斯人游世路更从何处领眞僊数间祠屋偏邻近好拂丹靑护㬜贤送道士罗永澄还住福济观独鹤翩翩下玉亰霜空无际趂秋晴乆爲玄学惭方士亲向僊班谒上卿水岸曲通三岛僻夜坛频礼七星明橊皮绕壁题诗满归与囘僊又庆生送郑仕信知大犹县兼问讯王允逹州县劳人叹独贤秋风捩舵又南旋浦江乔木浑无恙庾岭梅花却有缘岂待新迁随例得更将遗爱与人传靑巖山下经过地爲谢闲居凤沼僊次韵侍郎王公还南京畱别二首畱务经心白发新从来学海更知津入朝未曵尚书履直阁曾垂学士绅天上诰词瞻湛露郢中诗句和阳春后生共有攀畱意不独词林满故人秋水浮来画舫新南归仍喜渡天津未从江左夸王导如向朝端见李绅黄菊又逢燕地晩靑山偏爱秣陵春陛辞却枉重曈顾应识靑宫旧学人送王抑夫赴官陈畱南都听罢鹿鸣歌坐觉悠悠岁月过乆矣长才淹上国壮哉名悬隔南河郑庄此去须行水赵过从来善种禾能使流移皆复业看君声誉数车多送林朝信还广西分韵得岁字玉河冻不流晓结冰花细客馆傍东堤三旬喜畱滞捧表𬒳光华开筵接亲契抵任尚迟迟吴门度新岁题启南画闭戸萧然乱雪中巳无賔客晚堂空藁梧独㨿忘爲我老笔能挥爱此公却构石䦨临絶涧似闻茆屋卷秋风十年别却西庄路岁暮相思白发同题元顾仲瑛玉山佳处卷后神龙飞度石头城一日吴门失顾荣池上已亾金粟影邑中不改玉山名故人断简重相授内史高文孰与评栩栩百年眞梦境濠梁还见旧题铭玉汝席上咏物橘来从马上郎犹带洞庭霜香雾腾金斚淸冰贮赤囊曾闻书后写宜向醉中尝爱此非陈𬗋能畱客满堂新米饭绕厨香饭歕𥘉成吴下长腰旧有名何事今年荒旱甚贡余犹自饱新粳玉箸鱼天寒凿破水晶宫贮向银盘望若空对案莫敎容易食层冰指落念渔翁济之席上咏物风菱长腰如磬折入手讶中空岁晩怀佳味吾曾白傅同银杏洞庭霜落后不数橘能黄把玩还长笑因怀阮籍狂冬笋锦䙀秋后脱玉趾雪中过大嚼何须肉平生爱老坡赠顾正科镛还中都淸晨持刺扣门投有客来从淮水头吴下故家依二曲沛中遗调习三侯阅人诗画才情丽传世衣冠仕路优欲尽尊前郷土话雪晴归骑恨难畱悼李御史士常纷纷饿莩蔽河津不䘏微躯欲徧廵驿骑书来俄即世輤车棺在巳周身道涂涕泪从诸弟文字交游失此人知是平生无别好只将诗句哭元賔济之送银杏错落朱提数百枚洞庭秋色满盘堆霜余乱摘连柑子雪里同煨有芋魁不用盛囊书复写料非钻核意无猜却愁佳惠终难继乞与山中㡬树栽寒夜熟寐右臂偶加汤具成疮痛甚不能举移因读邵康节臂痛吟戏次其韵聊以遣闷耳春满寒衾拥瘦躯无端一痛折肱如爲文曾效前修撰作字俄迁左秘书礼擎拳情可恕医因掣肘病难除坐来岁暮多忧色此苦谁非自取乎匏翁家藏集卷第十三匏翁家藏集匏翁家藏集卷第十四匏翁家藏集卷第十四诗四十七首丙午郊祀斋居夜雨独坐春城闭重门夜馆耿孤烛嘿坐方悄如柝声逓相续拥衾未成眠伴我只僮仆微雨恣飘扬寒花结群玉员丘岁有事大驾朝出宿明当还法宫天意亦可卜淸道少浮尘龙车爲膏輹郊南只尺地宿麦芽巳绿愿言同发荣皇恩被隂谷次韵詹事杨公斋居兼忆其弟惟立二首何处淸斋三日东衙仰见重檐未忘解带题字爲爱焚香下帘俗子休云寂寞宿儒合处深严月明望断西野刺眼靑山最尖莫信瀛洲路逺相望只隔西东长沟碧泻千丈宻树靑含万重杜老看云未足谢家梦草应同早朝还跨高马金阙将鸣晓钟上元日刘道亨家作同年会共爱城西此会稀退朝争歩出彤闱好风入座𥘉行酒瑞雪当阶故点衣盛世官衘惭未称诸公名节愿相依从今便作同年录毎遇新春幸莫违同年会散夜赴济之九衢飞雪暗楼台疋马城西此夜囘只尺过门犹不入寻常劝酒定相推灯光四壁悬明月鼔响千家殷洊雷宛有眉山风致在淸虚堂里似重来爲王惟颙题米友仁苕溪春晓图古今画法凡㡬变顾陆以来皆有传纷纷衆史后何多丹靑点染徒相绚澹然水墨谁所爲直以霜毫付星砚谢家林下有淸风号国马前还素面闲情逸韵觉翛翛岂似长安水边见只今破𥿄蝉翼如一疋犹胜好东绢楚山淸晓别有图当时曾入宣和殿惜哉画谱弃斯人正坐涪翁党遭谴吁嗟此事亦区区姓名得失何须辩吴中故物存㡬何近岁人家豪夺徧王郎乃独保藏兹寄我数囘看不倦水逺眞从天目山烟深莫辨乌程县恍然载我江南游案头喜有春云便二月十二日济之复邀看桃花和旧韵四首去岁看来记得眞依然树底踏香尘东园旧羡花开早屈指犹先廿日春红粧半醉倚斜曛细草同裁八幅裙蜂蝶纷纷休共閙两株香粉要平分花朝何事黯诗魂下马徘徊嬾入门陌上徒歌归缓缓罇前难得醉昬昬春风次第要花开试看园丁更种来不用诗招熊少府明年随意坐苍苔送顾生伯谦应举南国重临大比时袖携书卷过门辞洛京巳受丁寛易吴郡休云顾恺痴贤父设施眞是政老夫投赠不成诗少年云路呈高手未论秋风折桂枝观内阁芍药丝纶阁下㡬枝红长许行看数歩中独荷发生应近日未容零落便随风品高巳作词林话根老还收药剂功若向人家园里种倚䦨安得致三公追和元危太檏学士游石湖宝积寺禅堂拥翠总云岑误认天平万石林学士放歌来水曲道人偏袒坐松隂飮泉别涧多溪鹿啄木空山或野禽亦欲他年闲倚棹绕湖风雨听龙吟送黄和仲入南雍范公园里重回头二十年前忆共游壮岁始看登仕路春风相见在皇州桥门德业争先进贡院文章岂但收独恨南还畱未得却慿飞絮绕行舟酬吴元璧自黄州寄石子百枚岷江东流㡬千里江头累累多石子黄州幸遇苏长公怪石得名从此始浴江小儿信手探戏与易之惟饼饵自云智出儿之上不知儿得从泥滓儿争啖饼饱而嬉笑杀先生痴絶矣亦知中有不痴在作供分明立文字当时若将饼饵供饼饵有尽僧不喜盆中五色粲如星客来只费三升水黄州通守古同宗三十年来况知巳公退闭门无所爲偶然兴落江之涘遣人拾取仅百枚寄我封题仍一𥿄开缄未毕便倾倒数颗犹藏布囊底我家旧蓄汉铜槃用以盛之称二美遂令菜圃汲寒泉顿觉雪堂移矮几日长玩弄暑气消信哉一段眞奇事但嗟圆滑匪他山潄处安能砺吾齿老狂自效坡僊徒置我胡爲衲僧里作诗一笑頼谁知石也点头云有理他时须更报琼瑶莫怪匏翁不知止便成后后怪石供传世还将文字纪玉河桥夜坐候朝二首禁垣迢逓接僊桥歇马长来候早朝薄雾不遮蓬岛月急湍如涌浙江潮天门灯烛晨光起隂洞衣裳暑气消身在翠微宫里住倚䦨谁弄玉人箫白玉䦨边水气通凉生高树总含风河循碣石疑无底天转牵牛望正中朝报不闻空羽檄宫僚稀见秪诗筒亦知夙夜成何𥙷丹扆劳多念圣躬郷僧来京师者多乞一诗而归葢皆旧识于山水间者共十二首智懃还洞庭兴福寺杖钖过京华西山即是家有时论日月随处卧烟霞怀土情终恶还郷路亦賖春深俞隝里应爲问梅花文怀住吴江法云寺见说湖心寺人须一苇杭水浮林屋近地限雪滩长挂衲投禅杖繙经坐讲堂邑人多好施应爱道风香古梅住半塘永福寺灵鹫山中一树梅千年古意自西来暗香浮动今何处应向刘公墩下开员政住杭州虎跑寺百花菴里乆栖禅竹树萧然野水边欲洗北来尘土足扁舟直到虎跑泉定佩住城东定慧寺乆从玄墓山中隐又向湖州市里行浮世此身皆可託应同圆泽话三生某住石湖宝积寺碧山影落石湖心诗句从来最易寻爲语山僧须管领他年吾欲载登临某还石湖治平寺湖上何年开宝坊峭峰爲壁树爲堂地高巳与诸天近何处人间是上方宗全还七宝泉细饮山根七宝泉北来还上五湖船大方游徧浑无滞佛法胸中巳了然永明还法华寺吴西山水尤佳处旧有莲宫号法华归去缘知添嫩竹到来犹记褁新茶眞愼还玄墓寺诸徒祝发总嘻嘻正是山门复盛时预约旧游须再到好磨苍壁待题诗文鄂住文殊寺文殊兰若今何在说在阳山箭阙傍入定不知风雨过白龙应向钵中藏戒香归洞庭福源寺扁舟何处发逺自北都还若住人间世无如湖上山孤云仍两角此地少三斑橘柚能供税秋深便掩关爲文宗儒题钩勒竹碧玉参差望若空高枝疑在月明中百年写法今如许爲忆君家石室翁爲王古直题画寄其郷郭筠心赤城霞气映柴关筠石翛然屋数间堆案有书谁共较过门惟许方山送宗儒南望瑯瑘尚郁然山林重结半生缘未论幽谷能量马更话淸池有酿泉上邑多年怀异政古官今日荷新迁秋来海月菴中意莫忘持盃坐短筵补送吕秉之太㒒典客南行荷美除皆山忽忆记环滁政成有地眞堪牧诗就临溪尚可渔寿母频供堂上馔故家长保箧中书相逢尽是靑云客科第谁从世禄余次韵詹事杨公过玉延亭畱题三首退直从容下木天杨雄多病喜新痊楣间旧墨分明在秋雨频经洗更妍高轩重过晚凉天诗癖秋来独未痊试爲续题谁得似屋梁明月共淸妍槐亭缺处见靑天仰诵新诗百病痊秋色解人畱欵意小红疎翠故妖妍送林同知仲璧赴官惠州燕都才识面浙郡乆知名合与方州去仍爲半刺行凉风双斾逺积水一舟轻欲访东坡事缘知待政成送杨君谦子有好学名得之直从㓜矻矻忘其疲每以夜爲昼谁令不自爱坐与简编闘旋致心腹间有病见脉候郷人尝谓子文笔眞似舅舅也昔养痾亦在掇科后七日仪部官在告月且又服药未见功具疏遂入奏昨朝获俞音颜面喜欲皱西风作新寒南去不可逗相过一何疎相别一何骤子去固欣然孰与箴老缪惟子有书癖舎书莫能救譬如病酒人戒飮貌愈瘦何如稍饮之病去渐复旧子病偶类玆简编实醇酎茹多仍吐之𥿄上发奇秀三年当复来观子所成就爲都元敬题春山读易图山中春雨过嘉树如新沐鸟语时复闲惟闻磵声续对此一欣然孤怀浩无欲便携童冠人咏归效沂浴归来亦何事妙意溢春服寤寐羲文间手持一编读惓惓济时心愿言均发育谒陵宿昌平学舎闭门无事谢诸生西舎支牀睡未成树老不禁风势急山高空负月华明连槽疲马时相啮隔屋群鸡忽乱鸣安得故人来此宿壁间持烛共题名还宿学舎夜深踏月到孤城尘土衣裳一振轻谏议祠空凡再宿广文官冷又前迎思家不觉心旌动纪事谁将腹藁呈肯信身逢长至节三年南望是神京次韵答陈粹之宪副病中见寄游宦西南乆挈家故居回望隔京华下牀倚杖慿医药把笔题诗散墨花捷报拟闻收犵狫穷搜还见放蚺蛇祝良定有萆车在归路应循旧辙斜秋夜饯李贞伯取唐人诗各拈三字爲韵三首光动疎林月似沉小园畱客坐墻隂尊中䞉有江南酒拚唱离歌到夜深湾头一月系方舟阙下三年续旧游昨日林亭看写照凛然诗骨映淸秋常见挥毫满凤池未应白首在畱司赠公还用诗人语天子于今念所毗严布政輓章绣衣玉敕重分司忆昔公来提学时浅薄空惭当日奖高明未许后生知省中㡬处扬风采阙下频年候羽仪万里蒲阳南望拜墓门春尽草离离郭佥事輓章自古皆有死何人能免之病来仍服药尚冀延少时病甚不能起犹遗生者悲何况不以病悲亦从可知郭公官外台精勤多设施风采振列郡声名出分司往来江湖上官事有程期岂是冯河者轻身忘险危伤哉俄须间遂与此世辞楚水向东去千古从湘累湘累乃自沉试诵怀沙词惟昔识公面尚记来京师骨气颇亦寒或云数宜奇斯言遂偶中相术能无疑不弔乃于彼託音聊在兹匏翁家藏集匏翁家藏集卷第十五匏翁家藏集卷第十五诗三十一首丁未春试毕送吴中四进士归省毛珵贞甫春榜名高第㡬行自夸毛义出吾郷班联玉陛通朝籍政试银台挟奏章就制衣冠归故里近将舟楫倚廻塘君恩浩荡应难忘仰见门前进士坊陆完全卿郷书高荐赴南宫又见名题甲榜中王弼易编眞有得陆机文赋早偏工身辞霄汉天门近宅傍江湖水路通却借君恩爲母寿綵衣频着舞春风扬锦尚絅礼闱曾忝校文章笔势如流欲擅塲巳向天门看放榜忽传恩诏许还郷画船得意春风顺綵服承颜白日长爲语时人莫相羡晏婴心不在扬扬吴鋆汝砺逺承恩诏许寍亲谁似高堂具庆人逺去不劳东道主暂畱眞作北都賔贤科始觉文章贵仕版高题姓字新总道故郷风物好壮年爲国在经纶次韵任太常过园居四首暑气郁蒸知嬾出肩舆只许到寒家元脩席上能供菜康节车前惯看花尊酒长空非北海册书相对是南华醉郷不识茫茫路始信吾生亦有涯出土尚嫌瓜蔓短灌畦方爱井泉深门前有客马常系墻外谁家屋俯临未必市朝生俗状只应鱼鸟识闲心好山移得聊相欵阶石累累总碧岑卓午风来特地淸槐花落处入檐轻高荷乆待莲生子香草不甘梅是兄倒屣出迎翻失礼解衣畱坐更忘情玉延自是吾家物欲学卢公也烂烹休笑吴侬故态狂小园日渉歩能量闲慿却爱琴徽冷连饮惟夸茗碗香何日归田成老嬾终年学圃觉淸忙乘凉莫惜重相过只待篱边雨一塲送赵栗夫归省生当全盛时仍遇至乐事岂因掇高科不在登贵仕故园寄吴江游钓旧爲戏别来余七年往往入梦寐家有大父母八袠行且至手题数行书昨者附郷使书云吾衰矣乆望汝归侍汝父母犹壮归日尚可迟老人风中烛此语眞善譬此意岂不知此愿独不遂明主勤万㡬旷职儆有位故缓归省期俾尽匪懈义而况宵旰间切切在法吏私情苦难伸如絷千里骥遥望天之南安得挿双翅终焉舜文心天下以孝治一朝恩诏颁跪听殊足慰又如骥欲奔始脱衘与辔匆匆治行装旧馆视若弃载感明主恩仍给道里费长河引轻舟连日风更利鲈郷适新秋水芳散荷芰日出垂虹桥骈肩看乘驷登堂问起居称寿先举觯此髫者吾儿彼冠者汝季各令向前拜起立亦以次邻里争入门感叹共惊异斑白映锦衣三世一堂备此乐难具陈尽出上所赐努力在他年图报端可冀次韵任太常雨中见寄矮屋哦诗发长噫前债未偿仍后债园中雨急水㬥增满地江湖失疆界败墻欲压走避之早受邹轲知命戒只今一雨八月余小犬隔篱应吠怪檐角俄惊瀑布流槐梢不见虫丝絓恍然置我吴淞间拍岸风涛殊澎湃此时此意属何人只许玉延亭主解天公聊作小儿嬉来独何迟去何快晩凉芳草徧池塘一跃靑蛙亦嫌隘褰裳行水过菜畦短杖临流自疏杀狂风㧞树隔东邻却笑唿童气全惫对雨淸池水长欲平桥雨势浑如上晩潮泛泛渐于亭础近淙淙眞是笕泉遥即看竝浴鹅群戏却恐新生鱼子漂东望菱濠归去好吴侬家有木兰桡送侯主事归省圣皇崇至德文母上徽称有诏恩斯洽先朝例可徴下臣如挟纩中抱切临冰覆奏俞音得传闻孝道兴严闱辞旧任散秩荷新陞起舞衣裁锦颁来诰织绫饭香収早稻水落荐鲜菱住占江湖景吟成月露形刑疑应乆待路转孰先登六月南溟息风回看大鹏哀张兼素当年南去共伤神雪骑冰梁万里人折槛巳回明主意赐环能爱小臣身忠贤慷慨常相契情事蹉跎独未伸廿载心知从此绝岂缘同榜失相亲哀袁德纯对客方谈治邑才出门俄送讣音来乆知宪节从家过肯信丧车竝海回直气未舒空奏牍高怀无间便啣杯伤哉失却靑云器孤寡累然更可哀送彭教谕道赴长洲学逺爲郷邦贺得师扁舟南去莫迟迟还从苏郡更新学重见胡公举旧䂓难弟追思如昨日诸生相候已多时淸门乆忝斯文契赠别安能惜赋诗雨后答邵文敬急雨过荒园似向城西去丰草覆淸池凉风起高树中怀适欣欣入手得佳句累日苦炎蒸翛然在何处送琴士杨云翰还吴落木萧萧坠客衣靑天独鴈向南飞登高徧览皇都壮话旧常将旅食违卷满云烟停綵笔堂虚风露冷金徽郁林石近娄江水应爲临流作钓矶送夏司封崇文萧然客舎洛阳城晓拂尘埃识贾生夜半未承宣室召秋深重作秣陵行畱司今日浑无事言路何人独有名知是箧中藏旧笏诸孙应不愧玄成谒狄梁公庙逺从唐室见贤豪殿上香烟映赭袍入夜不忧虓虎噬向晨休报牝鸡号庭空树瘿凭谁剖沙满溪毛欲自薅读罢碑文出门去史家余论范公高谒耶律丞相墓角端人语太兵还帷幄功高掩伯颜身託中原只抔土神归朔漠自重关僧伽香火靑松盛翁仲风霜白石顽遗象俨然惊叹乆一间空屋倚西山奉送孝穆慈慧皇后梓宫迁葬茂陵列骑随龙輴分官送梓宫戒涂惟吉日绕驾总悲风钩弋名殊乆轩辕象极崇桥山迁葬地队道定相通奉送宪宗纯皇帝梓宫出德胜门风急扬沙砾皇皇出北门吞声犹未哭眯目巳先昬耕凿伊谁力登庸本圣恩晩来龙驭逺云去鼎湖存次韵任太常致仕畱别五首归去如公未当贫淸溪碧嶂自爲邻地偏易觉柴门晩室煖先知布被春书爲长观成故𥿄衣从新浴少浮尘集云山下吾庐在得向今朝置此身此身眞喜置吾庐尚有牀头一束书海口潮生知进退天心月到识盈虚巳辞朝士谁通讯欲就渔翁更卜居百里好山俱在眼只教童子导篮舆篮舆朝出看山𥘉懒学陶濳去荷鉏新法不行谁执抝旧书无用是濳虚俗人自诧才名盛老态终嫌礼法疎三月柴门无客到日高闲把白头梳濯足梳头旧有缘更教午睡学坡僊一身自足三间屋百岁谁増半畞田遇壑便回忧险地看云高坐爱晴天朝鸡官马俱无用嬴得工夫是晏眠晏眠不觉过残冬枕上哦诗倣鲍溶犹喜形骸从小隐肯将名姓入斜封日中尘满争爲市树底隂多独课农应笑丁公偏差异夜深腹上梦生松送赵武靖西征火云六月烧长空旷野旌旗相间红王师未度卢沟水先声巳撼燕然峰大将臂弯明月弓锦袍银甲豪且雄前年一箭定两广去年疋马平辽东四夷瞠若在眼底不知何物爲西戎西戎跳舞眞狂童此軰置之谭笑中飞刍輓粟走千里到日且欲苏疲癃利兵坚甲何足说自有十万藏吾胸黄河东偏结巢穴鼷鼠五技依然穷沙塲半夜无马蹟捷书晓入明光宫此行本爲报天子岂意子孙皆上公史臣载笔鸾坡下愿纪周宣薄伐功题赤壁图江流东绕千尺堤山鹘上结危巢栖游人夜半放舟过举酒试说曹征西征西当年下江浒八十万军尽貔虎眼中见惯刘琮徒吴蜀区区何足数舳舻相衘千里连气吞刘备兼孙权岂知䇿士巳旁笑笑彼逺来非万全长江之险人能共不独阿瞒兵可弄东吴会猎尺书驰权也难将首亲送帐底㧞刀军令行如此奸雄安足惊周瑜早巳借前箸黄盖何曾论五兵五兵争如一炬火北军败走南军坐纷纷燥荻与枯柴乗取便风才十舸波涛起立半天红强虏灰飞一夕空平生亲手註孙子未信水军能火攻谁云此行才足耻更闻褁疮归淯水玄武池头计巳疎铜爵高台聊自起当今四海如一家三国争雄眞可嗟尚想纶巾廵垒堞犹将折㦸洗泥沙武昌夏口东西路画史分明入毫素空余赤璧付游人嬴得坡僊两篇赋分韵得老字寿杨詹事六十当代文章伯致身何太早长趍白玉墀独立红云岛逍遥馆阁间屡见书上考试问今行年六十不称老孰云进独难鬓发全未皓賔詹畧举歩前路到师保平生胸腹中所有希世宝光怪时吐之把玩惊浩浩借之千金笺当彼五色缫持以示世人片语莫能造常恨群经残矻矻肆探讨纷然註疏家旧说欲一扫其间孔壁文尤谓顚且倒旁牵与后缀务使句完好遂令伏生徒口授𥘉具藁我愿天扶公精力免枯藁长畱人间世立论自羲皥书此以寿公余事无足道刘文安公輓章𥙿陵𥘉䇿士高歩入词林科第前无㡬声华直至今唐人当陆贽汉代失刘歆碧海瀛洲逺靑藜夜阁深羲经千古学宋论一生心制虏无三表匡君有六箴紫垣𥘉秉笔白发未盈簮自负心如水曾期汝作霖瘁躬方几几盛世巳骎骎俄作前楹梦难将恶石鍼礼官公谥议士类杂哀吟墓有新题石家余旧赐金斯文成落莫吾道付浮沉后辈夫何恃先民最所钦玉堂嘉话在谈者欲沾襟匏翁家藏集卷第十五匏翁家藏集匏翁家藏集卷第十六匏翁家藏集卷第十六诗三十一首戊申燕九日京师胜日称燕九少年尽向城西走白云观前作大会射箭击毬人马吼古祠北与学宫依箫鼓不来牲醴稀如何义士文履善不及道人丘处机次韵徐仲山上元夜过饮坐阅年华复看灯故人今夜喜新增频呵冻笔冰花少缓酌深杯酒面澄身在社中应我老名扬海内更谁朋毎逢令节成淸会只恐豪门总不曾次韵文宗儒上元夜飮归佳节相邀入醉郷夜深谁肯宿茅堂高悬应恨油灯暗细嚼聊供粉饵香即席从容移笔硏出门顚倒执衣裳何时更慰清寒苦一举仍须累十觞送董尚矩使朝鲜圣主新登宝位高儒臣寍肯叹贤劳天朝雨露随黄𥿄海国云霞映锦袍周室受封箕子逺汉廷陈䇿董生豪史编有待归无缓慿仗春风送节旄送王汉英给事充副使高歩黄扉见俊人使轺恩诏动靑春关门缓度风霜少岛屿遥瞻日月新岁乆礼仪存制作路长民俗待咨询百年候吏前驱惯鸭绿江头不问津送刘景元使安南元年新建总熈熈诏下恩光及逺夷刘向暂辞天禄阁王褒空拜碧鸡祠离筵有酒杯重覆归路无金槖可垂应向交人谈圣德越裳白雉谩云奇送吕丕文给事充副使赐衣新着叹光华画舫春风散鼔笳天上诏书颁絶域浙东科第出名家朝廷正辟求言路给事𥘉乘奉使槎不是相如还蜀日前驱谁向里人夸彭祖观井图贾客适江海洪涛渺无津忽焉飓风作舟楫竟漂沦蜑叟川上浴何殊白鸥驯寍知有饥鳄俟汝水之濵履危信多险处坦终无屯所以下堂戒名言推子春郁然大树下谁写彭祖眞飘萧白须发千年貌如新草间者塪井蛙股谅可伸保身乃至此寿合希庄椿古人不可作故事从谁论此老飮水活应仗汲井人且彼欲往观人当置车轮中心宜憷愓岂徒保吾身聊成一转语图画固有因玆事有与无不须吾重陈纷纷奉遗体足以惊凡民次韵颜澄之与文宗儒同游香山香山西望乱云横冒冷能骑瘦马行只许两人同一笑如从九老话三生泉多细品煎茶味林宻微闻伐木声应讶金闺通借者朝衣清早入皇城淸明谒陵値雨畱昌平学舎朝来好雨偏春城疋马谁忧阻去程陵墓百年神屡䧏籍田三日礼𥘉成崇桃积李诗家景绿野靑山画障情学舎高眠无一事又题祠壁记清明次韵杨侍郎吏部后园看花二首雨脚前朝信似麻冯䦨物色偏京华要知吏部庭中树不放平章宅里花大手年来罢草麻挥毫重喜近文华公门桃李今如许总𬒳春风尽着花观耕籍田春郊风动綵旗新快覩黄衣是圣人盛礼肇行非自汉古诗犹在宛如豳朝臣共助三推止野乐全胜九奏频稼穑先知端可贺粢盛不独备明禋𥘉开经筵蓬莱晴旭照璇题卫士成行陛楯齐朱戸洞开通上下绯衣列侍隔东西报经训志臣恭尽负扆虚心圣敬跻浅薄不堪叨盛事愧将周赉手亲携答济之约游西山不赴西山佳处约同登旧学登山法颇能莫笑晓来风雨阻卧游诗句也堪誊再答苏门长啸说孙登小技平生亦惯能此后山行难再约史书堆案要抄誊三答诗家山路说登登风雨萧萧便不能若说累年诗劵起字多须用倩人誊与叶翁游小南城长街尘土日随人不见靑靑草色新北阙嵯峨聊暇日南城迢递故寻春寺僧供茗当爲忝野老担花胜卖薪欲访辽金旧时事百年何处有遗民送潘栗夫宪副陜西提学嗟我同年友多分臬事淸衣如内台制簪向法冠横乘传非无例书铨孰有名纷纷来蜀道往往说潘卿万里驱驰地三年报称情心劳随使节蹟逺渉羌城子产游郷校文翁载史评士风从此盛公议自然明启事山涛具词头贾至行趍朝逢异数迁秩荷殊荣新政颁应满高官卑不轻人才工造就仕路厌将迎有待文班接重看学政成慿谁到西陜先爲贺诸生送徐季止迩从吴门至起蹟南宫坊儒冠满尘土京国𥘉观光早年富文学下视举子塲蹉跎乃至此宿志犹未偿逺来亦堪喜有兄官职方一见季氏面欢然态如狂秉烛屡相对颇怪梦寐长纷纷同来客寝食各有妨独于下马日曾不殊家常有姪巳进饭有㒒争施牀试言仲氏意迟子葺高房靑山映金阙西戸正相当引子数共登把酒还自尝嗟我忝交契累在尊爼傍感此友于乐郁闷隐中肠巳毕内廷试复治南雍装天风满寥廓仰望孤鸿翔上林多嘉树回翅期成行送贺御史出守苏州吴民方切九重忧祖道休将五马畱朝着乆称才御史封疆还属古诸侯香凝燕寝韦郎咏舟过花桥白傅游我忝郡人无以颂拟叨循吏传重修送西指挥分守汀漳坐却东夷二十年平生文事欲兼全兵曹屡荐声名乆海道遥分号令专玉帐淸风开笔阵水犀波静戈船班超自有封侯相宠诏重期万里传爲周郎中公瑞题观莲图玉井莲开花十丈此事诗家徒自诳何处池头有此花分明蜀锦裁成障淸波渺渺波洋洋水榭人疑坐天上白羽风轻频自摇红粧日出闲相向画工作此待谁题意匠欲追崔子西平生比德是君子耶溪不拟定濂溪濂溪旧有爱莲说意见岂与埤雅齐溪流一派接双井云孙早蹑靑云梯送原巳还南京分依字韵溽暑犹未退颇觉槐隂稀栖燕乆相识鸣蜩静还飞昨者冒江雨逺来自京畿重念交亲意时时欵我扉晩凉理旧话海月流淸辉西堂设卧榻夜永风褰帏惟子官医院绩美谁能讥入朝复陛见只尺瞻天威铨曹巳书最旅舎仍言归谅亦恋老拙所重定省违幸哉被封典恩光照庭闱白头自足乐无劳制斑衣行旌向晩动酒尽情依依中秋夜登仲山新楼赏月天街东来喜横亘夜静无尘断车乘靑天故遣月娱人特爲中秋光转莹昔人徒讶一分亏此物始知千里径团团饼饵家家如矮屋仰观殊不称望里撑空木最高上施平板还加钉巳好楼居仍好客主人引我凌飞墱解衣裭带重延畱案上珍腴巳先饤须臾衆客报齐来一笑顿忘腰折磬庾公故事拟重修亦复平生无浅兴少焉月转檐楹间起傍朱䦨时一凭俯观南苑白茫茫素练平铺目难瞑中山地近兎毫分巨海波浮蚌胎孕举瓢便可酌河潢着屐那能絶泥泞椽笔谁将华牓题玆楼只合名超胜置身如在太湖心万斛龙骧𥘉下矴端愁波浪欲掀翻爲语诸公宜坐定群童献技舞且歌凤腹空空四絃絙我方沾醉陶陶然新调疑从梦甲听夜深风露忽凄凉高处不胜寒起胫主人劝飮意何浓美酒如泉瓶未罄底须隔屋问西邻走送茶瓜劳㒒媵明年未省在谁家郷社佳期当预订言方脱口客巳闻吐酒閧然争出应我家海月旧传名菴外淸光长有䞉王猷隔巷毎共之今者安知非我赠戏言若大却非夸薄意颇诚眞不佞小园虽说乏楼居早向幽亭设长凳杜老还教径扫花范家莫道尘生甑诸公倘许过高轩就烦执此诗爲证爲陈明之题墨梅溪藤百尺余惨惨颜色变遂令尘埃中难识冰雪面秋阳射疎窗晨起偶开卷妙手非补之历历花可辨横柯弯且枯老干直不颤天寒北风高满眼集玄霰爲顾崇善题松溪高士图厨里丹靑能变化昔者恺之眞善画依然灵物属云孙仍见生绡堂上挂烟雾溟蒙晓不开长松临磵何年栽急流喷薄厓石动白昼歘尔生风雷望中秀色参天起潄涤孤根从磵水何物离离径寸茎自信山苗难在此高人独立意如何想见清晖入腹多支硎山下寒泉侧爲忆深林柱杖过爲李賔之题赵大年雪景故缣断裂如刻镂上有雪图世稀有墨㾗隐隐题名存熟视始知元祐手叠嶂崇峦失翠微高原淡淡畱斜晖岁云暮矣北风急樵舎渔庄俱掩扉疎林寂历寒雅返意中不觉西涯逺海子桥西柳巷深歇马何时歩鱼堰爲陆全卿题刘松年香山九老图高松大竹生翠寒宻林隐隐攒峰峦杳然流水出深谷新凿山中八节滩江州司马不爱官笑领诸客来盘桓棋枰诗卷各有适适意岂在陈杯盘酒酣耳热忽起舞戏折名花斜挿冠趍朝疲薾足非病在野轻徤心偏安权门赫赫夸牛李门下党人分彼比直气腾腾逼石楼甘作香山老居士刘侯此图超俗尘能与九老俱传神衣冠虽作山林样状貌终爲台阁人孰爲胡杲与吉旼孰爲郑据幷刘眞二卢张狄总预集居士乐易皆相亲独怜旧友今何处禹钖微之嗟失身𥘉谒茂陵玉册金根閟涧阿高陵𥘉谒泪滂沱九天载覩星辰近万木长哀风雨多岂有衣冠游道路何曾寝殿贮嫔娥鼎湖瞻望嗟无及空抱乌号夜渡河史馆岁暮书与姪和之高馆冰生砚沼坚盈箱公案总陈年法家有事多成狱史学无能强入编戸外龙文云气满殿头鸱吻日华鲜残冬坐此嗟何补寂寞全胜着太玄匏翁家藏集卷第十六匏翁家藏集匏翁家藏集卷第十七匏翁家藏集卷第十七诗六十一首李賔之以问白髭幷代髭答二首见示予髭偶如故而须巳多白因次其韵亦爲问答问白须早年曾咎汝颇忆爲文时忽焉白满把次第行及髭衰老固宜尔此理奚待思但恐缘我咎报复未可知嗟汝今且白白尽何能爲及髭更连髯延蔓还至谁有言试述答静听当支頥代白须答颔下濈濈如美哉映眉髪倩盻未足夸于我或有缺此阉偶蒙幸彼妇徒称哲乆喜得子依过眼岂云瞥子今自衰老感怆何忽忽白也我旣宜岂好爲容恱置之勿复言处世口须呐再问与汝少相处到今㡬何时汝白胡独早不及径寸髭山苗映涧松物类偶有思草薙诚不忍念汝惟故知买药强涂染此事吾肯爲独怜相处日后去当讯谁眞能成我老爱护均双頥再代答先人有所遗身体及肤髪而我处其间微细亦罔缺人生有脩短何曾判愚哲惟道或有亏千岁等一瞥子尚忘乆要于道能不忽彼髭既如故捻弄自堪恱吾舌虽巳亡臆对犹不呐淸明日园中见杏花𥘉开疎花寂历似残红病眼摩挲望欲空巳恨浥开无细雨却愁吹落有狂风物华又报淸明节人世眞成白发翁爲语天工须索性剩将春色慰人浓怀林亨大谢鸣治谒陵遇风天外狂风尽日吹朝陵有客正驱驰㝠㝠花树春难见飒飒尘沙晩更随官马不愁迷古辙奚奴应恨挈新诗归来尚可夸僚友沾湿犹胜冒雨时谢安游东山图东山高卧如龙蟠天下苍生望谢安徴书再下翻然起五十不妨𥘉作官征西将军姓桓者致我胡爲居幕下新亭狎视犹小儿流汗何人面如赭北兵百万次淮淝别墅与客方围棊捷书巳至未终局江上阿玄班我师高怀磊落多长技谁识向来游戏事后世风流强慕之登山也复携歌妓喜储静夫考功自南京至与子三年别长存耿耿思偶来今日雨又属暮春时风度看逾好功名喜未迟吏曹能自署应不数光羲哀原巳浓霜夜陨菊田荒不及根同蔓草长顾影共悲遗二老歛形偏恨比三殇术畱医案眞余事名列诗家已大方亲友凋零怀抱恶临风惟有泪成行哀鼎仪海濵归卧岁华新静里焚香独养神病势巳除知更徤讣音俄到冀非眞不将文字名当世岂爲郷邦惜此人路接娄江嗟后死他年谁与共垂纶午朝次韵鸣治卫士成行总面东朱门传跸静如空高飞海燕红云近煖入宫花白日中华盖逼时瞻北极袗衣垂处咏南风银台奏罢诸司事旰食多劳念圣躬过叶翁看牡丹吴下移根已甚难七年才得两枝看开时况被薫风急种法还教宿土干却爱陶盆当石砌未夸华屋荐金盘主人笑对成佳兆记取花名是寿安和陆廉伯昼寝次老杜韵杜老当时句宛然况逢四月称高眠绿池芳草纷纷积白日游丝冉冉牵史馆何人仍直睡郷无事莫开边炉熏巳冷茶烟起自笑闲官可质钱早起次前韵寄廉伯月黒频将蜡炬然翻因夜短不成眠趍朝何补君恩渥出舎聊从吏役牵马秣未看腾枥上鸡栖谁听语埘边江南一枕无残梦欲向司农谢俸钱和廉伯复次前韵断夜坐衰年视物更茫然日落寻常索枕眼乆坐谁言才断绝细吟翻喜忽联牵薫风作暑如𥘉伏海月生明又半边却恨连墻稀䜩集挑灯那送酒家钱怀王允逹不至翛然风雨作深秋何处江行定泊舟诏下数行曾逺召书来前月巳亲収官河浅澁知难进仕路淸闲好竝游犹有旧时高榻在扫尘还拟重延畱次韵陈一夔冒雨见过二首黄酴醿花已狼籍春去荒园空复游芳草池塘犹可咏石庭风雨故相畱唿童系马当门扇对面开尊罢酒筹因话闲时眞未得一时须爲散新愁独冲风雨东街口日暮相过意亦奇桥上醉眠成故事席间高咏得新诗曲䦨循径行须徧矮屋横丹坐不危满目湿云生暝色请君休信是晡时待李世贤同游西山未至隐隐云𥘉散匆匆日又斜门前方系马厨下预烹茶巳幸能成约胡爲复恋家莫将行乐事终付别人夸晚至湖上到湖疑路尽忽复转林塘雨后添泉脉云中漏日光新蒲仍自绿怪柳不成行欲唱吴歌去慿谁覔野航宿功德寺航公房山下禅堂向晩登扶笻一笑有卢能饭余蔬笋収斋钵供杂香花映佛灯汉阙乍违同野吏吴音无改尽郷僧蒲团睡稳回淸梦风雨萧萧撼古藤饮玉泉二首龙唇歕薄凈无腥纯浸西南万叠靑地底洞名疑小有江南泉品类中泠御厨络绎驰银瓮僧寺分明枕玉屏曾是宣皇临幸处游人谁复上高亭垂虹名在壮神都玄酒爲池不用沽终日无云成雾雨下流随地作江湖坐临且脱登山屐汲飮重修调水符渇吻正须淸冷好寺僧空自置茶炉登华严洞缘厓缭绕近靑天十歩回头一竦然但觉群峰俱在下忽临空洞更无前三年桓椁坚谁凿半夜庄舟重莫牵便借石牀逃酷暑白云爲幕称高眠还至湖上湖上寻归路行行背落晖靑山嫌客去白鸟背人飞不觉过泉牐空劳带雨衣江南如梦醒仍见水田肥答廉伯以游西山负约晩骑羸马傍湖隂影落澄波数尺深衆乐固知胜独乐豪吟长恐压微吟清高巳向金门隐老大其如白发侵莫道邻居难见面闲忙须信不同心闻友人食河豚病发而卒惟子禀素弱有病常缠身遂能通医方数与药褁亲衆医每谢郄自谓识病眞体中苦多热食尤忌诸辛至如所飮酒惟爱淡与淳以吴投药曲未肯一沾唇往爲风所中治疗累踰旬恐终误朝谒归卧娄江濵一朝有信至奄忽形离神固知病再作不知作何因嗟哉河豚鱼未足充八珍古人譬莫邪信矣能杀人烹调虽云善发病莫与伦柰何甘此旣死目须瞋脯作子美祸冰爲圣俞屯二物尚可食所恶鱼无鳞重价争买致聚食当𥘉春匪直悼吾友亦惟戒吴民送沈元中知余干南去意何如云霄举足𥘉文名从甲榜宦业有刑书北阙须通籍西江且下车当令遗爱满不止白公渠赠僧瘦冈住吴城宝幢寺古院淸如许高冈瘦若何不须居十刹𥘉喜附双峨窗满霜余柿庭深雨后莎法筵挥麈处先爲敌诗魔芙蓉紫菊图芙蓉数枝娇且新宛然丽人逢水濵靓粧缓歩不动尘晓起淸露沾朱唇菊花意态淡可亲老圃秋来𥘉卜邻其间颜色或不眞却立恐遭石丈嗔江州刺史送酒频余沥岂缘能醉人眼中红紫纷前陈洛阳何须诧靑春室空未觉诗家贫咄哉二妙谁传神爲陈副使寓题画深林有隙地似与高人谋屋宇四五间豁然对溪流群山倾如赴白云出谁収屋中亦何有琴书足销忧玩之以终老隐志于焉求宪史富淸誉中怀慕前脩山林有宿好横图挈同游不惜持示我我意殊相投凉风报秋信高兴归沧州园居六咏海月菴云浪推来白玉盘坐深良夜不胜寒茅檐巳尽平生兴何处蓬莱阁上看玉延亭薯蓣年来𥘉种成楣间有客便题名慿谁爲报坡翁道我亦能烹玉糁羔春草池自笑沟如丈八强儿童莫漫种鱼秧谢家诗句空成梦此夜依然春草长醉眠桥陶翁逐客向樽前醉后高眠任自然嗟我作桥容客醉不妨醒眼看高眠冷澹泉似嚼淸冰未下盐天然滋味此能兼隐之日飮分余沥世上贪夫能使廉养鹤䦨吴下枯篁一束来绸缪牗戸却常开云霄伴侣休相讶不是虞人畜鸟媒爲吴吉士克温题东坡墨竹坡僊写竹如作书笔底溢出书之余书形譬石压蟾蜍俗人不识称墨猪古来书画同一法使彼见此当轩渠宻叶濈濈何所如宛如卧𧖟首不舒浓霜涂干外筠厚香粉浥节中心虚平生妙句眞可诵可使一日无此居西窗坐对发长嘘不知有感感何事岂以文翁方逝欤雨晴把玩敞吾庐淸风习习摇琼琚送文宗儒还滁官非京尹免台参寺版题名也自堪公事共知心独尽直言曾上面无惭绩书騋牝才名出家寄瑯琊秀色含触热却怜分手去园亭何日重高谈贺秦脩敬八十扁舟忆泊钖山东十载丰神梦寐中巢父钓竿随海雾陶僊笙乐坐松风朝廷钖诰还因子郷社评诗合让公第二泉甘眞可酿百杯春酒莫教空送白侍郎还南京分阙字韵都城作淫雨连属从暑月垫溺及四郊高丘抵深窟大臣抱忧思时事切于骨廨宇虽少安中夜心兀兀惟昔官讷言衮軄常补阙至今存奏疏忠谠莫湮没此来实称贺沾湿屡谢谒明主勤万㡬宵旰常矻矻已闻发仓廪岂但谨刑罚有诏戒群工名实期综核兵曹爲卿亚畱务不可忽衆贤方满朝献纳軄免越陛辞沐嘉眷朱服映象笏平生尽瘁心官簿积功阀凉气生新秋方舟待明发召还当不遐臣节益以竭次韵答费昭霁二首进讲轲书到七篇毎瞻红日海东边恩承汉代惭何补学拟商贤恐未然天逺㝠鸿空慕弋路长疲马只垂鞭卜邻定向东城下对面须将隐诀传杜陵休自託狂夫肥遯中园不改图应笑苍蝇随骥尾谁将腐鼠饲鹓鶵晴云岀岫无心计流水当门隔歩趍犹有诗编题四兴平生功业岂全无题石田古松图谢周月窗治陈宜人病笼中采掇皆良药用之不当翻爲虐京国名医不乏人一日城南逢扁鹊人言用药如用兵须慿指下难隃度急攻缓补随所施信是胸中有方略沉痾脱去不言功但使危忧变安乐月窗妙术眞通灵妙处自得非医经金门不肯受官軄野服只爱居林垧惠山山下高松树愿比此树长靑靑潄泉飡雪仍产药上有兎丝下茯苓世人抱病争取给熈然黄发同千龄重九无菊佳节喜载临借有杯中绿如何篱落间独少数枝菊遥遥小南城异品应满目野人不好事移送何不速无酒人但醒无菊人尤俗我与陶渊明事事相反覆俗病惟自知客醉解畱宿渊明祗欲眠往往客遭逐黄花有时衰一赏巳自足岁晏色靑靑墻隂自脩竹次韵賔之重九値雨独坐怀麓堂前树萧萧感暮秋闭门逢节序落㡌想风流空负此时酒闲登何处楼不须论雨䜟四野少禾头次韵鸣治对菊晓园移送带烟霏看处诗成韵屡依来使相逢休更问娯人眞觉淡忘归霜余未落怜高节月下无言对冷菲谁识城东幽寂者空庭疎雨独沾衣谢王主簿送菊看菊曾爲别墅游邓村风露六年秋幽姿入眼犹黄面晩节惊心易白头巳叹无钱空复对何妨有酒自相酬陡然篱落增颜色更把重阳故事修爲奫姪题谢廷循画二首云中叠嶂翠糢煳深树茅堂隐若无莫向昔人论画品开窗聊对谢公图江湖极目渺无涯蚌蛤随潮上浅沙开口自甘濡沬老聒人偏恨是鸣蛙题石田画麤毫浓墨信手写长卷𥘉开是谁者溪泉山石断复连亦着茅亭在林下石翁足蹟只吴中意到自忘工不工平生所见亦不少但觉一幅无相同伪作纷纷到京国欲以乱眞翻费力我方含笑人独疑眞蹟于今惟水墨我观此画虽率然老气勃勃生淸妍江湖欲寻具眼识须上米家书画船过西苑松偃琼台不受尘虹桥绰楔记通津瀛洲水满分禆海灵囿垣长接禁宸虎圈乆关空兽簿龙舟稀泛静鱼纶赏花未许陪游幸谁羡赓歌作宋臣游海印寺次韵鸣治北风𥘉急避高垣竹屋清寒且负暄客喜抱琴仍送酒僧忙扫地更开门投闲易度人间世择胜眞游海上村飮后题诗多老气頽然翻觉醉翁尊哭王允逹二首孤舟遥寄一身危病骨秋深瘦莫支二竖岂劳催死别九原安忍问归期夜䦨烛尽多新梦岁暮书回少故知爲忆相从今廿载诲言重领是何时短札驰来病巳危牀头笔力强撑支兼程到此犹难见万事从今敢预期徐穉力耕人自荐王裒行孝世皆知百年家学诸孤继看取遗编手校时早起喔喔鸡三唱城居类逺村发随秋叶落目与晓灯昬对案仍唿饭披衣又出门自怜衰朽物终岁谒天阍闻王古直至柬鸣治长安风雪値残年又报王猷过阙前尘土不沾京洛袂冰澌能送浙江船平生踪蹟知忙甚此老须眉想皓然頼有故人相慰借对牀唿酒夜灯悬作鹤房枯篁宻苇作房栊故遣僊禽宿此中曾见江南多鸭舍亦知吴下有牛宫绸缪牖戸朝南日倚傍垣墉避北风莫笑乘轩如衞懿苦寒须念雪园空次韵沈启南自治生圹见寄二首射渎西行水路斜细论形势见隆洼宋儒尚作山陵议郭氏眞称地理家亲手铭文镌白石邻僧香火傍丹霞乆知诗骨偏强徤曵杖何妨阅岁华倚圹高歌对断厓鄙人安得此襟怀门深拱木栽培徧山近浮云坐卧偕曾子启予言不妄庄生息我意终乖司空自有藏身地不学刘伶说便埋喜李贞伯生子秣陵疎雨作秋凉贺客缘知总上堂奕叶相传宜李氏通家有喜是吴郎台高又复看招凤书好何曾写弄麞万卷旧藏应会读任渠嬉戏满摊牀遣闷岁杪匆匆只五旬恶怀偏属长年人㓜儿嬉戏两顽物老妇呻吟一病身风急独瞻乌止屋月明闲与鹤爲邻郷书近报吴田熟此夕愁眉稍觉伸赋竹庆郭汝文五十竹似贤昔日闻之白乐天乐天好竹好其德此语虽佳意未全古来贤者必有寿吾于竹也盖亦知其然所以风雨穿其雪霜压其肩空园寄傲不肯屈节操挺挺老愈坚吴门开寿域隐者跻独先堂上不合生此竹何人移入图中悬画家窃取诗人意以竹比德仍比年淞江之濵地宜此从今种满数畞田削筠必带节斫榦当及箯筠可作冠榦可杖杖须入手冠须顚逍遥长醉竹叶酒掀髯一笑淸风前谢济之送橘二首得月亭边碧树攒及时摘实仗园官报君嘉惠如相称须是闽中荔子丹黄红错落满雕盘如见珊瑚间木难莫把糖囊名更改齿牙眞不带淸酸西域贾胡以狮子入贡有诏却之次韵鸣治万里流沙奇兽去数行新诏满朝欢须知此物眞无益始信爲君亦不难盛世粪田曾却马他人野鸟自称鸾即看重译皆归化敌国何方是契丹次韵陈粹之谒先墓岁暮寒风透布𫀆东门血泪洒平臯心穿泉壤三重固手挿松楸数尺高北阙巳承恩典重南山不动孝思牢显亲却在扬名里身退能招士论褒匏翁家藏集卷第十七匏翁家藏集匏翁家藏集卷第十八匏翁家藏集卷第十八诗五十五首送汝行敏守南安南过䖍州山势回朱旙遥见绕城来郡中未诧刘昆政池上犹称贾至才枫落吴江还倚棹梅开庾岭独登台千年汉吏多遗爱此去贤名定许陪周庄懿公輓章镐京遥在望人物乆难湮寿俊文还富诗歌甫及申䇿名怀得士听讼信如神淹繋圜扉少超迁荐牍新周官卿有亚舜世弼爲邻畿内逢凶岁朝端遣重臣饥民忙救援荒政细条陈国史方传信台丞又即眞京储须乃积畱务要同寅定辟资宏父司平得凖人帝心常在简物议始能伸急召将驰使闲居巳乞身梦归阳曲路坐阅秣陵春报主身犹许忧时俗更询惄遗嗟一老溘逝恨玆晨䘏典终临穴良工载琢珉龙章殊赫赫麟子总振振不忍缘思枣争夸克荷薪寻常蒙见与宿昔幸相亲试诔平生蹟团词泪满巾徐州重修黄楼楼中不见羽衣人黄垩依然四面新坐使河流循故道俯临山石倚长津名邦信美皆吾土胜日登高与衆賔从此欲传州守事只须题壁扫淸尘陈坚逺新建黔阳宝山书院黔阳县里推贤令赤宝山前复古祠高栋数间仍旧牓断圭三尺有残碑沅湘杳杳多人物唐宋悠悠㡬岁时日吉登堂陈桂酒迎神须赋楚人辞王忠肃公輓章垂绅绝席见孤标正色昌言历五朝除吏巳如崔祐甫得君寍论李文饶典刑尚有嗟何及寿考无遗幸后凋百世悠悠存美谥盐山南望白云遥送王存敬知兴化分韵得但字退朝赴西曹勤事流笔汗狱讼方纷争直以片言断老胥抱文书卷舌讵能吕侯惟简孚汉吏或精悍似君实兼之古人亦何但从来白云司往往重文翰当君治狱余诗句又其冠秀雅超凡尘落𥿄莫改窜朝士相与游敬服不敢玩如彼千仞冈凤翥争仰看吾苏昔缺守政剧孰可干衆论咸拟君岂爲闽郡筭一朝见御批光动姓名焕五马俄在门腰带仍巳换十年幸相知良会毎连案如何朱夏𥘉置我离筵畔所欣仕途开难顾文社散作诗贺闽人私怀未须乱送刘世熈赴四川佥事管水利行行万里去分司直到西川欲尽时肯使江流归灔滪还看山月照峨嵋外台总自刑曹出上马亲将御敕持千古李冰功不废离堆刋木建生祠谢仲山送鹤图东园白鹤似人长花径孤栖毎自伤粉墨如新𥘉点染羽毛依旧欲徊翔只疑明月还畱影却恨空林不入行对此忽爲苏子叹谁能唿取下高堂有以庐山千年松遗予者种盆石上苍翠可爱眼底依然五老峯离奇数寸亦长松盆中贮水成儿戏几上看山称老慵全节始知君子德小材宁却大夫封茯苓岁乆还如斗拳石空嗟自不容送鸣治擢南京祭酒十载台南有卧龙重来史局又相从高名早巳扬延阁宿望尤宜置辟雍六馆旧传唐学制五经今作汉儒宗镐京自昔人才盛试看南金总在镕送毛贞甫给事赴南京寂寞园居吏隐兼喜闻新擢一掀髯官当要地斯通显名在贤科却乆淹脱颕巳非人自荐抗章应与軄无嫌频年爲感过从意秋到惟将别恨添喜雨北方苦春旱入夏雨亦微俄然见檐澑及午正霏霏散歩荒园中不觉沾我衣草木总欣恱膏沐滋容辉昨者宿斋戒徧走神祠祈礼官朝入奏独与皇心违谓此在朕躬朕当斡玄机宸衷之所至端能动天威今年定有望吾民应免饥雨后池上积雨余惟闻芳草气我亦爱韦郎赋诗工五字新蝉爲谁鸣老鹤作人跪吏隐眞自兼翛然亦高致叶翁以丛竹分种因题墨竹谢之东巷靑靑早见分岁寒别种共欣欣世间益者成三友林下贤人咏五君雨过不须论醉日风囘时复见晴云传神妙手今难得聊入筠窗翠凤群立秋日过蔡士弘太守新轩高轩早与素秋通庭下脩篁共㡬丛巳凿西垣延爽气更开北牖纳淸风主人解作投闲计有子眞成肯构功委巷尘埃浑不到畱诗何用碧纱笼对月秋月㡬回赏独有今年闲月闲不自知径度云霄间淸光頼掩闭孰把槐梢攀欲邀二三友岂爲杯酒悭幽抱未能释安能得欢颜空庭歩百匝悄悄中宵还杨文懿公輓章二首词苑年来失老成越乡䰟去镜川平史编未就多遗恨恩典初行已易名海内雄深传制作尊前萧散见神情玉延亭上畱题处手墨如新泣后生病深趺坐绾朝绅手削封章避位频吏省却缘儒术重宫寮偏荷圣恩新群经自得私抄意小圃能容后乐身巳矣不夸门地盛白头谁复见杨椿送何医养病还松江旅舎天潢侧医名衆所闻口尝池上水目望九峯云慈母应无恙诸郎定好文莫言扶病去珍剂正烦分冬至谒陵与黄子敬编修石邦彦检讨宿昌平学舎楼头钟鼔咽寒风树杪星河转碧空百里人家多野外五陵兵卫满城中游歌此地诸生在信宿连宵有客同孤榻拥衾淸不寐夜长惟有赋诗功还至沙河高陵囘望白云中匹马南归从两童朔旦正临长至日昨朝犹起不周风谷深落叶塡能满桥断层冰结自通便买村醪成一醉喜闻郷老话年丰爲屠大理题石田畵生绡丈许畵者谁石田老人今畵师年来都下家家有此幅吾知出亲手笔意纵横信所之夹岸翛然已疎柳溪隂欲度无舟楫万杙成桥逺相接何处诗人夸瘦破帽欹风粘落叶两山对峙开高关谽谺𣑽宇容干间半空丹雘势突兀雪窦天台眞等闲老人昔共游虞山此景彷彿曾跻攀昆湖荡漾临几席水绕渔庄凡㡬湾京华十年走尘土看画分明能破颜山林在望鸟飞倦春到江南吾欲还爲张英公赋瑞芝伟哉定兴王卜塟燕山麓坟上穹碑太史文大书平定交南录惟王昔统百万师天子使殄西南夷富良江上旌旗度生縳渠魁黎季犁伏波将军立铜柱何如伐石作穹碑独怜㓕胡心不逐胡云移平生遗恨无所洩坟上倐化爲灵芝不然天意惜忠义故遣瑞物以表之我观世间芝草亦常有谁似煌煌大如斗将门有子复登坛摘处仍归曹伟手此芝便合作如意帐下偏禆看指授岂不见云中飞报入京师丑虏闻风连夜走次韵玉汝哭兄吴东富山水亦复含淸晖扁舟昔所造宅舎烟云微陈翁喜客至劝饮爵频挥入夜犹未散水月交流辉乆忆此事在孰知斯人非书来当岁晏仲也惨无依平生友爱念恨不身南飞惟翁本善士保身巳全归但怜母氏老孤抱眞难爲厚禄幸可致诸郎侍庭闱足爲膝前慰少洩胸中悲岁暮忆亡妻素帷风动不胜寒魂气茫茫乆盖棺时到暮年偏感物身畱空舎强从官呻吟尚有遗言在惨侧无如死别难松竹近窗灯火暗夜堂孤坐涕汍澜辛亥上元夜仲山过饮角灯悬处乆生尘携酒相过頼故人率尔杯盘谁主客喧然箫鼔自比邻花枝欲动风爲信云气偏遮月满轮却叹吾生有涯者京华又住十三春对雨二首西斋闲看雨失与故人期旱地徐应入浮云湿不移藤梢𥘉上架芦笋故穿篱案上书籖乱𢋫歌有杜诗晩来犹宻雨小径踏成泥乱雀依檐近踈花照槛低荒园须日渉稚子不时携渐与邻家隔高林绿巳齐次韵仲山咏兵部芍药赤云司里隔红尘手种名花过雨新旧谱未夸金带品清词合制玉楼春闽中陈紫空佳味洛下姚黄岂侍臣老眼摩挲须此物买栽甘作灌园人题王叔明野艇观书图泊舟野水际不作水嬉谋舟中载书卷隐志于焉求坐处书在手卧时书枕头何须有酒飮始足销吾忧日暮渔翁返临溪劝少畱还乘明月出同向太湖游爲杨应宁佥宪题画二首胜地着孤亭翼然临绝岸杖屦复溪头斯人来独惯靑松栽巳高白石煑应烂诗思逐浮云峰囘忽中断乆移京口居雅爱江南意歩过淸风桥归来甘露寺壮岁难好闲宦辙驱人至余习画图间山林逺能致送陈何两郎中分行南北虑囚迩来治狱谁最精陈何二君俱有名手持朱墨发浩叹仍爲死者求其生岂云借此以要誉刑罚所贵惟公平平生读书眞自得吕刑两字爲明淸迩来旱灾及千里宸衷恻恻忧吾氓谓玆感召必有自玺书早谕秋官卿死囚巳释十五六尚恐枉抑连神京遥遥甸服隔南北一朝妙选令分行行哉星象动贯城此事付託殊不轻亦知仰副九重意轩车所至无冤声他时狱案总驰奏覆视何用烦廷评夏太常輓章凤池宣召荷文皇书艺当年独擅塲蕺岭逺师王逸少鑑湖终赐贺知章垣西笔翰传中舎海上楼船载太常幽室筑成方昼寝谁将前辈儗淸狂续和任太常写怀二首梦里生松腹笑皤三公其柰此公何旁人作镜冠常正逺使将书字不譌子美淸晨开画障乐天终夜却诗魔自闻说到山中景转觉便宜得最多便宜多处总无心城里移居景更深岁月有终还有始形骸何古亦何今文峯云起依危壑秀岘风囘动逺林我独似知山下路抱琴时向梦中寻送贞伯致仕引去谁谋及故人买田阳羡遂成眞张公洞口终期我金母桥边早置身郡志续修知旧事郷筵𥘉会得嘉賔百年风节人争仰笑对秋波白髪新送仲山使封郑府钟鸣长乐宫丹陛列僊仗盛典欣复行鸿胪晓传唱国门洞开处使节亲手持千里覃怀地遥遥车载驰于玆建王国地亦称四塞济水流其南太行峙其北周家爲夹辅岁乆惟亲藩天潢派不逺玉树支仍蕃将命重分封宜先司马属登高旧能赋美誉扬仕录临别遥相赠淸风歌穆如翛然堪比德眞不让璠玙去矣尚无迟归哉尤勿缓兵曹有公事子复才不短季札尝适郑行装犹纻衣要知如今人垂槖只空归次韵济之招仲山酌别偶値三旬隙堪偿十载忙有官原是夏此月岂无阳重过烟花市长驱翰墨塲不缘持玉节安得解铜章未去须常会将来孰可量试看王子宅或比郑公郷飮处谁招得行期巳坐忘园蔬从嬾摘山果更高装弄月当花槛临风泛羽觞细篁如客瘦独鹤拟人长使者新恩渥儒生故态狂阳关莫先唱西出路㣲茫答济之谢送鹤野人朝扣门抱鹤来特赠谓我有一鹤作配实相称长揖谢野人尔言眞可听惜哉荒园名往岁巳先定群鸟百不多我鹤一不少所以爲僊禽何曾比凡鸟迎风或长鸣独立殊矫矫其子不须和况乃是中表王子所居处旁有半畞园有园却无鹤虽美何足言唿童转赠之入门即翩翻主人亦珍重视若凤与鹓菴居数延致畜之胜乘轩客或告主人赠鹤意如何西邻与吾子平日必不和岂不闻谚语不和劝养鹅养鹅人尚可鹤也食更多主人意不诺谓尔何善谑我生与西邻自信不相恶千岁食巳储作诗送鹤食薥秫米饭简济之碗面盈盈红玉浆不妨礧磈塞空膓饥时信矣易爲食珍品徒然何足当朝士有谁飡粝饭市人犹自号麤粮传闻吴地今爲沼一饱甘随鴈鹜行济之和章有菜恨滋味好之句复次韵君家菜瓮碧流浆饭熟应兼此下膓须是芥根新切称未容槐叶冷淘当苏松欲种无闲地陈蔡相从胜绝粮诗到却如靑李帖朝来能博两三行夜读白乐天诗集二首何物灯前消夜长一编入手坐焚香俚言却许朱絃和眞味似将玄酒尝前辈任他爲李杜近时知巳得王杨从今谢绝闲賔客晤语惟容白侍郎目眩天教放夜光诗题渉猎过千章屡逢禹钖兼元稹不到姑苏即古杭老恣登临年有谱病消歌舞药无方看渠二事惓惓说生死犹疑未尽忘读乐天诗有五十八归来之句予明年正及其期遂次韵五十八归来归来未爲速嗟我从去年巳过六回六秋尽园亭前衆叶错黄绿岂不爲渠笑此地乃种木旧业寄吴中有木兼有竹幸哉同乐天我愿无不足王孟端山居图花落家僮扫独迟山居幽兴属王维茅堂借宿如爲黍不用主人烹伏雌招济之观吴穆写竹人家于此君一日何可无君家有此语千载不可诬我生所交好不在五大夫培植力巳尽往往折且枯吴郎玉峯产过我制新图写眞能逼眞墨汁信手涂折者忽焉长枯者忽焉腴此君人欲见顷刻遂可唿闻君有高致子猷未曾徂游艺能屈巳常愿爲其徒就观必有得背后胜临摹当令墨竹派乃近在中吴请君即上马更勿烦僮奴晚寝土牀便偃息温暖足能伸半晚连长夜三朝隔小春江南𥘉到梦都下未归身犹頼闲松竹临窗伴主人次韵李賔之闻谢鸣治自南京归得遗腹孙乞身上章疏挥手返故园依依赤城路望见非里门恐负无后罪行谋及诸昆邓攸亦偶尔天道𥘉无言者谁泣无子乃有孙父兮今何人敢任顾复恩幸哉北山梓延绵此孤根遂令台南族宗祀宛犹存故人闻远信喜剧向予论感叹至终夕未服山药汤吾家玉延亭人比銕炉歩王延乆不栽亭名只如故客从怀庆来老守转相附上产细捣成楮槖缄且固严冬早朝时沸汤满瓯注举匙旋调饮何物是寒具空腹觉温然卯酒眞可吐或复好饮茶损耗疾终痼惟此能补中医家言不误岂缘重服食衰质合调护轻身与延年神僊非所慕此药𥘉得名宋讳不敢唿更名仍加号本草爲笺註后来陈简斋乃有玉延赋登亭须满飮名实始相副苏公服胡麻说梦㡬时寤制雪浪石研鼍矶千丈接蓬莱割取鳌簪带海苔巧匠旁观须利器书家常用岂麤材轻磨玉髓难随墨凈洗金星不染埃岂是苏公斋里物只供清玩势崔嵬送杨君谦致仕公署席未暖求去何嗷嗷济河先焚舟预卖冠与袍我不更劝子知子意殊牢昨者见章疏陈情欲长号谓臣心腹间有疾刺如刀自宜鍼石恶不任簿书劳蒙恩钖封典父母喜俱叨雨露不知感臣岂如蓬蒿壮年可驱䇿正合从时髦臣实自知愧柰縁病相遭当道奨恬退幸尔遇山涛九重遂俯从孰谓天居高郎官信美秩视之等秋毫未论子所能此足称贤豪纷纷投牒者群然赴仪曹其间或衰迈虚名尚贪饕如子眞难得识者争嘉褒而我复增愧头颅巳霜毛归心觉愈急如索更加绹子归免覊绊槛兽𥘉奔逃卬首不回顾跳舞向林臯岁暮多冰雪长河阻轻舠河神不世情助子水滔滔旧宅傍吴市门前是南濠性不耐居处志惟嗜游遨南指天目山誓将友猿猱归来必自得有乐斯陶陶发洩胸中奇文塲战当鏖多事反自今笔墨肯停操巳忘虞卿愁且着屈子骚章侍郎纶輓章前星力輓不辞艰往事犹传景泰间奏疏争光须日月官曹增重抵丘山镐京天赐余生乐浙水身从未死还千古姓名存国史特书谁许后人删送李世贤擢南京祭酒乡里交游岁月移赤墀黄阁毎追随史家有事垂成日师席无人独去时大学贤关惟古制镐京王业是𥘉基廿年不踏江南路天遣登堂奉寿巵送张廷祥擢南京翰林北阙重来从史事西江仍许慰慈容玉堂地逈神情逸金匮书成宠渥浓星斗气冲丰狱劒霜天声递景阳钟瀛州独歩悠然处喜见龙蟠第一峰匏翁家藏集卷第十八匏翁家藏集匏翁家藏集卷第十九匏翁家藏集卷第十九诗六十三首壬子春享詹事府斋宿公署沉沉息此身斋居常感岁华新靑松植立双童子乌鸟喧唿万市人金屋渐浮周苑日玉河能隔洛街尘晓来袍笏趍跄地拟候钟声出𬗋宸郊坛陪祀次仲山韵万队旌旗绕竹宫百官环珮歩来同碧台烂若中霄月𬗋殿泠然半夜风庭燎晶荧光倐起洞门幽逈路濳通乗云陟降神如在共识天心鉴圣衷又次济之韵庭燎光中序立齐夜寒月到竹宫西星辰近与天堦接烟雾都将海市迷韶乐九成来鳯鸟僊桥千丈卧虹蜺骏奔不省今何处但觉人寰景象低庆成宴次仲山韵日高黄繖倚云张乆立眞怜陛楯郎池上𢋫歌夸制作殿中列坐忝班行周仪未数三千说舜服亲瞻十二章谁道曲终无以献舞筵驯兽正跄跄上元夜无灯城中结綵共焚膏况说灯山驾六鳌形影相依聊复问鬓毛如许不胜搔林梢每岁春星正屋上谁家海月高五十八年眞老矣安能游戏逐儿曹邀潘侍郎爲同郷会束带门前早肃賔瓮醪畦韭及新春偶成洛社耆英会得见吴都里巷人座上素怀叨末契朝端淸德重纯臣浩歌激烈声争和醉后相忘意更眞送严戸部出守西安出守何曾爲一麾山公高荐乆相知汉家辅郡先京兆唐世才臣重度支极北朝廷通奏疏终南堂纪入歌诗他年㕔壁题名姓谁独令人有去思送颜仲和擢南京翰林检讨掌国子助教事先生自此升何处胄监于今在镐京老学共推师道重新衘仍系史官淸唐家高馆犹三舎汉代诸徒岂两生不用朝天时早起靑山隔屋自鸡鸣谒文信公祠当时正气亘干坤忠义谁将宋史论柴市宜爲南向象崖山应有北归魂已酬郷里晞贤志能报朝廷养士恩一读六歌人便哭天敎遗墨燬无存过仰山寺观姚少师僧服小像城里僧庐掲仰山姚公于此昔投闲顾瞻图畵长廊外拂拭尘埃破壁间困虎封侯头可相眞龙识主手亲攀朱衣玉带宫师贵最爱跏趺静掩关伤鹤折翼名系东园最所怜竹䦨苇室更教编多缘湫隘淸风少却使䙰褷白羽偏屡舞安能重按节一飞无复独沖天不妨翘足长看院有食仍须致汝前盆梅红白二色二月尽始开燕山何处识天寒细蕊𥘉开春欲䦨之子莫将桃叶咏有人眞作杏花看素姿似是畱晴雪冷艶分明缀渥丹缩取江南地来此暗香浮室胜芝兰慰济之谒陵遇风中元每多雨长至或多雪雨雪两不多独有清明节一年最好是淸明欲将公干作私行黄沙眯目开不得却恨前年不出城风来力如射狐裘向谁借寂寞沙河旁杏花定先谢大风作题思往时马上掩口犹联诗请君试拾锦囊底传向词林亦一奇三月八日册立东官志喜仗内司晨始报辰连班袍笏侍群臣青宫载启依黄道金册𥘉颁出𬗋宸率土尽知颙望满前星逾觉瑞光新御桥微雨欢声动恩诏传宣听未眞济之招看梨花复次往年赏桃花韵四绝强把花容比太眞乐天诗句亦凡尘谁嫌小适园偏小䞉贮人间一段春张谷遥遥忽返魂徒闻桃李在公门三年不到园中去犹喜看花眼未昏菴居淸晓爲谁开有客城西跃马来莫怪狂风偏拂槛也知晴雪不粘苔倚䦨挥翰带微醺错认羊欣白练裙记取一株全放处从前廿日是春分题竹送沈尚伦刑部使安南隐侯标格如图畵使者清风动节旄万里交南何处去清风一道过湘臯送陈坚逺通判长沙黔阳爲令乆德政邑人传复佐长沙郡谁来建业田慈祥民可近文雅弟难贤旧路行应熟湖风自引船次韵无钖李舜明见寄二首檏学无能渐白头荒田稊稗尚无秋乆怀晦蹟眞成隐深愧虚名强见収幽梦有时过惠麓故园终岁寄长洲凉风欲送扁舟去还许寒氊坐客否惠麓云深有卧麐幽栖能避洛京尘诗名早擅如唐室礼法全疎岂㬜人泉落空阶消溽暑鸟鸣深谷度靑春旧闻人说山中乐廊庙谁论秉国钧爲陆文质题夏以平太常山水崑山夏公官太常手写墨君能擅塲岂知华亭别有夏公者山水落𥿄深而长凤池退食多佳兴闭戸松隂还满径小笔能将浅綘施云里峰峦隐危磴深林少行客中有瀑布淸仰面见高寺涧厎似听晨钟鸣国医陆君素善有声画自拂京尘当寓一卧游三泖九峯间溽暑连朝喜清暇病臂诸友过慰长夏翛然一病身案头药褁自相亲幽居却似偷闲者高卧翻成避暑人能笑口难教独闭无名指复倩谁伸园亭坐乆无延欵诗卷棋枰取次陈病中简济之病疡忆前时幸枉一胥晤喜来下堦迎彳亍非故歩今者得末疾其状已似痼只尺不相闻何况数里路雨过篱落间延蔓豆兼瓠溽暑行将徂节序忽惊悟旭日上短墻昏昏睡方寤起坐强一编落袖惊宿蠧有客过我门投刺首不顾谅非心知人衷曲向谁诉阅原巳书札斑斑遗墨宛如新安得交亲更此人信矣行间浑茂宻翛然物外最淸眞世家传菊根初断公署听莺语自频扶病玉延亭上坐槿花残照独伤神题朱竹庆玉汝母宜人九十姚城一水连席墟中有陈氏之宅居寿母行年问何如始生之辰是国𥘉谁云头上白发疎翟冠高戴犹胜梳大帛一疋裁衣裾恐是手中自织欤仲也巳荷大理除不劳在家扶板舆丹山𬗋凤啣天书低徊下舞两翼舒翩然湖上惊游鱼羽毛变化心独虚寿筵风回响珩琚以叶作酒笋作菹僊家丹药勿复储食此寿可千岁余纪赐枇杷吴船入贡泝江涛分赐儒臣幸此遭卧病谩思新橘柚退朝休赋旧樱桃珍奇未惜𥘉加惠浅薄无能莫效劳箬笼晓来倾㵼处金丸错落骇儿曹送王警之还洞庭洞庭山脚倚高楼归梦分明遶十洲春草池塘怀故事夜堂风露感新秋深林结屋能安隐逺水拏舟岂好游士行百年兼孝友入门还慰老亲忧怀济之东街良会正愁稀况复秋来重乆违巳向昨朝辞比阙预知多士候南闱祖筵莫听骊驹唱驿棹遥瞻画鹢飞试拟还朝何日是都门应见雪霏霏题陈一夔宪副小象狱事能平合受褒诗家人物在刑曹平生志量淞江小此去声名石廪高爲陈一夔乞兎古诗三百篇于兎言何烦其名因以识一编旧曾繙此物性特狡穴处异于狟君家能畜养孰谓其爰爰岂亦遇犬获跃跃蹶其蹯不然向君投絷之忘救援缺口今强食肯乐笼与樊啮突求逸去有如槖鼠喧其势乆必死枉杀应啣冤东城幽僻地早已辟兔园登登版筑劳亦复有周垣册子不遗下挂角非乌犍此物纵其内长乐草木蕃跳舞适野性何殊在郊原园中有一鹤爱之不乘轩饮啄得伴侣上下共奔骞及此月将满吐生子当繁君昨过我飮许赠偶有言便须速抱送不至休如膰幸勿苦疑我意在炮与燔次韵秦廷韶布政闲居感兴四首有灾或无妄有誉或不虞仕路分南北泣下非杨朱人心自能保九夷亦安居钖山翠如削此地眞吾庐汉臣献忠谋朝衣蒙首领惜哉晁氏危我负非孝景物望归谢安世务识王勐出处非其时中心亦当省侏儒仅三尺强傍高墻窥不见室家好妄论非所宜宣尼若归鲁其行肯迟迟西江水淸澈照影无忸怩逝矣柴桑翁千载不可作载歌归去来上下仍丘壑人情信寡谐天命眞足乐望望梅里烟人家满村落记园中草木二十首槐东园忆𥘉购粪壤频扫除墻下古槐树憔悴色不舒况遭衆攀折高枝且无余爱护至今日浓隂接吾庐数歩巳仰视伟哉鉅人如非借此䕃庇谁结幽亭居立爲衆木长奴仆柽与榆榆始我种三榆近在亭之左西日待隐蔽隂成客能坐七年长渐高宻叶巳交鎻生钱闻可食贫者当果蓏其一忽憔悴啮腹缘蚁蜾持斧欲伐之材未中船舵藤蔓方附丽不伐亦自可古人无弃物守圃尝用跛柽读诗识其名谁谓材无用西戎毎度河此木能载重所以人字之岂在作梁栋两株倚东篱计亦七年种相对垂靑丝蓦地来二仲枣荒园乏佳果枣树八九株纂纂争结实大率如琲珠此种味甘脆南方之所无日炙色渐赤儿童巳窥觎剥击盈数斗邻舎或求须早知实可食何须种柽榆此木颇耐旱地宜土不濡所以齐鲁间斩伐充薪刍近复得异种挛拳颣人痀曲木未可恶惟天付形躯良材却矫揉不见笏与孤桧栢桧栢性相似安论不同形城南乆移植用以护幽亭桧也渐生粉栢兮复垂铃幸非两石间自足全余龄古槐虽老大秋到即凋零园空霜雪冷见此独靑靑槿南方编短篱木槿毎当路北地少爲贵翻编短篱护要知一物耳贵贱以地故夏末蕋累累生意含晓露花开亦可观别种更相妬独怜一夕间颜色巳非素蕋多固应尔此理眞自悟不见萱草花开落只朝暮橊团团复亭亭园子巧相竞都下朝千盆花市此爲盛我独解其缚高枝遂其性参差花更繁绯绿错相映安石名巳蒙休从谢公姓竹翛然数君子落落俱长身东家毎借看歩去不嫌频移栽幸许我巳自前年春自我得此辈园居岂爲贫但忧积雨霁日暴少精神终然勤灌漑枝叶还如新因兹悟爲学黾勉在斯晨丁香花开不结实徒冒丁香名枝头缀𬗋粟旖旎香非轻乃知博物者名以香而成或者树相类惜未南中行𥘉栽只一榦肥壤枿争萌分移故园内不知枯与荣终当问来使亦欲如渊明马㯽榔有树吾不识人云马㯽榔㯽榔产南海结实因瘴郷平生冒其名岂亦如丁香白花细而宻实甘翻可尝其叶与麻同沃若泽且光麻马音或譌欲问郭驼亡酴醿酴醿发长条丛生类蓍草毎记衆花开此种开独早南方色多红黄色见者少但嫌易零落蜂蝶食不饱曲䦨强遮护童子日必扫花落当复开岂似主人老昔枉诗客来覔句歩频绕载诵成感伤谁来慰幽抱刺醿酴醿有数种同名而异字花𨳩欲折难铦钩如棘刺白者榦独长红者香更种之小径旁所恨罥衣袂挿竹加编缚歩障差可颣石家金谷园恐乏此佳致葵託身北墻隅幸免人所践苗长已过墻入土根不浅叶间蕊何多濈濈满圎蠒此种觉尤佳观者尽云鲜倾心识忠臣卫足存古典作羔谅非菜名同亦须辩决明黄花隐绿叶雨过仍离披不爲杜老叹未是凉风时服食治目眚吾将采掇之不须更买药园丁是医师黄连花细山桂然阶下不堪嗅野人斸其根根长节应九苦节不可贞服食可资寿其功利于病有客嫌苦口戒予勿种兹味苦和难受岂不见甘草百药无不有𬗋芥惟芥本菜颣秋深掇而藏此种乃野生巳向春𥘉长𬗋花布满地叶嫩亦堪尝气味旣不辛却与芥同行北人无不食木枿与草芒入盘以油和齿颊流肥香马蔺草薿薿叶如许丰草名可当花开颣兰蕙嗅之却无香不爲人所贵独取其根长爲箒或爲拂用之材亦良根长旣入土多种河岸傍岸崩始不善兰蕙亦寻常朱藤袅袅数尺藤往岁手亲挿西菴敞短檐借尔两相夹岁乆终蔓延枝叶已交接有花散红缨有子垂皂筴赤日隔繁隂偃息可移榻但忧风雨甚高架一朝压霜雪却不妨忍冬共经腊牵牛本草载药品草部见牵牛董风篱落间蔓生甚绸缪谁琢𬗋玉簪叶宻花仍稠日高即揫歛岂是朝菌俦隂气得独盛下剂斯见収便须作花菴谁与迂叟谋芦江湖渺无际弥望皆高芦芦本水濵物乆疑平陆无移根偶种植沟浅土不汚纵横忽徧地叶卷多葭莩白花可爲絮长榦须人扶毎当风雨夕萧萧亦江湖宛如扁舟过榜人共歌唿浩然发归兴岂爲思莼鲈八月十六日夜对月简仲山秋色平分昨夜过才看月好淡星河海东游气消俱尽天上淸光减未多有酒却嗟无客共新诗其柰故人何欲知賸得人间景超胜楼头对素娥送萧文明致仕东归琐闼忠言奏疏间炎方三转到闽山北来未慰诸公望东去空惊疋马还独振衣裳临潞水好修书札过榆关海濵自昔曾垂钓须信任公乆好闲送秦廷贽副使万里遥瞻贵竹行九重垂念远人情崑山片玉浑无价画省清风最有声杯送夜筵歌宛转棹移秋水击空明臬司不是投闲地莫过长沙问贾生送陈一夔调瑞州同知古筠南去兴飘然仆子诗囊早在肩莫以瑕疵论白璧不妨颜面照淸泉秋江直入吴中路春树遥瞻渭北天壮志未衰功业始莼鲈谁爱味新鲜次韵朱天昭御史自岭南见寄强比蚊山力不堪刑书军政喜能谙郷心莫绕三江上风裁争瞻五岭南都下乗骢传故事台端着豸忆新衘秋园嘉话来年续海月依然在小菴送周侍郎伯常使封秦府使节遥持路几重大藩西去又分封二南风化犹周召四塞山河岂邶鄘专对不劳看数马旧游多喜忆乘龙云间僊掌应招客须爲题名太华峰题周仲瞻藏綵绣花鸟越女染丝成五色隔窗未学秦川织鲛人水厎夜不眠乞与冰绡才数尺洛阳名花旧谱传品第巳无天下敌妙手能収后素功画苑群工空叹息珍禽入贡从岭南长羽凈扫花间石金刀莫遣断其尾高格岂是雄鸡匹顾影峩峩见冠帻日午畏寒交锦翼姚黄魏𬗋杂鞓红顿觉春风价增百古来观象闻虞皇絺绣分明有六章女红相习来亦乆一日灿烂悬高堂周卿得此朱雀航施朱傅粉皆寻常寸心欲效仲山甫献入明光补衮裳匏翁家藏集卷第十九匏翁家藏集匏翁家藏集卷第二十匏翁家藏集卷第二十诗五十首与周公载运使会飮追和往岁所寄述怀韵京邸当年客马周如公相见未输筹登名早爲唐科喜流涕长怀汉室忧煑海功多成国计肆筵情重杂时羞只今公道知犹在幸値明时岂陟幽杨补之竹枝补之旧擅梅花手忽向人间见竹枝数叶翛然书法在此中惟许㬜人知读济之南都纪行诗长卷亲书截剡藤调高欲和却难能灯檠夜静频生灺砚沼冬深始结冰舟入龙潭轻一叶屐回鼋岭历千层句中了了江南意爲忆登临我亦曾谒元世祖庙百年中国乗衰运万马临河度斡难鲁史会戎犹甚谨燕都称帝亦偏安冠裳巳敝尘埃积爼豆虽陈栋宇残零落御容茅屋底居民只作羯胡看送林世调赴湖广参政巳爱超迁惬所推不知清议尚嫌迟省中公事方多日席上同年渐少时西控早成持檄梦南行兼慰倚门思春来舎馆浑如旧荀氏于今更有慈元夕雪巳愁冬煖欲闻雷雪落燕山幸此回隂满同云连紫禁色欺明月映瑶台六花总向早春放一尺不须平地堆况値元宵好风景万家欢赏共传杯十六夜邀仲山济之禹畴饮雪月交辉叹未曾寒生砚沼见春冰年将六十应推我地比西南巳得朋坐乆市灯无一盏饮残官酒只三升山隂回棹眞堪笑此夜分明兴可乗送陆全卿廵按福建豸角冠高近赤墀身依霄汉立多时天威瞻仰承新命王事咨询咏载驰人好不忧风裁少地偏难使德音违行行却与吴门便绣服登堂奉寿巵钱舜举仇书图斑衣绣袴红锦绦眼中嬉戏皆儿曹三儿仆地地着尻紾臂扼吭力与鏖风旗破偃失所操箧笥所有藏不牢一儿傍晲髧两髦独抱书卷不忍抛就中此子差独高霅川老钱眞画史意匠经营妙如此嗟哉㓜而不孙弟䦧墻之事从兹起请师教儿读曲礼送姜恒頫改守宁波便养汉书旧说河南守未许吴公美独专奏疏屡陈容便养官阶无改胜乔迁地连越峤仍持檄家在娄江好放船从此升堂了公事夜筵春酒乐高年廷试东阁阅卷𬗋云垂戸结春隂坐接群公奉工音薄识未胜甄别事长才俱罄对扬心大官供给珍羞满常侍奔趋禁闼深汉代贤良遗制在披沙应喜得兼金赤壁图西飞孤鹤记何祥有客吹箫杨世昌当日赋成谁与註数行石刻旧曾藏赵松雪兰竹图鸥波亭上春风笔秀色翛然共一丘头白江南眞想见幽兰丛竹带桑洲送吴禹畴赴广东兵备副使辞朝𥘉下大明宫臬事都归玉敕中绣服逺廵兵卫绕戈船闲泊岛夷通天常作雨连重岭海不扬波少飓风却羡宦游亲友在公余应喜一尊同送施克寛太仆守思州府十载周家有仆臣喜承新命驾朱轮岂无辅郡劳贤者须信宸衷念逺人山下行春缘草树天中入夜望星辰烦君莫改巴陵政遗爱今犹在楚民文湖州丛竹图湖州去世六百年尚畱细竹翠娟娟纵横散乱如蓬贱岂是坡僊咏汉川两崖脩影何处见石罅百折流淸泉泉鸣竹响合虚籁我欲柱杖听泠然送仲山赴广东参政乆从夏官卿分署专典选莫府累上功鉴别殊不倦吏胥服精疆寮寀推老练以兹绩屡书有最却无殿属当黜幽时诸省多获谴山公重人才启事遂登荐御批由论定岂借气力援参政三品官后世号方面坐鎭惟大藩宣化及州县孰云岭海遥炎蒸少霜霰民物夸繁雄此地今甚善米粟出要荒赋入同禹甸公田况早収积蓄总饶羡巳不烦催科况乃免鞠谳中年始入广身已脱俗谚鲸波就再渉浮海亦乗传章服耀金绯眞不忝恩眷公余适凊暇发箧得诗硏山川有诸奇题咏语顷徧此行信堪喜更喜过家便十载别吴门亲友幸相见衣锦当书行玺书因争眩行哉不可缓我独重恋恋平生託心知故旧莫予先都下常合幷秋社异鸿燕时枉过园居辨折启文卷海月故延畱盘蔬杂藜苋往往入夜还行歌共群彦孤怀今何如谁复容鄙狷乆旱得微雨南风特狂煽城东大道傍树暗时节变嘤嘤求友声黄鸟听百啭临别心惘然举酒未能饯癸丑闰五月十四五日乆旱大热十七日得雨始解偶阅王荆公集首卷见二诗颇合乃次韵以寄济之气候殊非常地不限南北不知人间世何地独淸寂炎风晚逼人背坐时屏息遥思凌隂居须用冷淘食淸晨头未梳终夜汗犹拭欧公赋病暑徧诵句难摘好风从东来长夏适吾适故人不相逢岂谓一墻隔向来旱太甚土燥忧地坼暑气何可当对案曾废食一雨洗熇烦人情俱有获夕阳写脩篁庭际开画壁披襟纳凉思虚馆聊憇息积水溢淸池疎髭照能白连雨再次前韵寄济之脩篁在池南朱藤在池北置我干其间翛然转幽寂雨丝宻复疎其势当未息农家宁米贱安坐得饱食再和弯碕篇端溪巳新拭泚笔何处书圎荷手亲摘靑林郁然深东望怀小适冒雨定不来共月却相隔危亭昔再成池涸岸如坼何况旧井泥莫汲寒泉食安知庚伏天乃有此厚获水流声满池屋漏㾗在壁朝囘无一事僮仆犹偃息苇间莹然明老鹤羽偏白倪云林秋林野兴图经鉏堂前木犀黄何人晏坐问天香迂翁胸中有清癖欲摘繁花归枕囊秋林野兴图亲写百年零落燕都下市门不遇杜长垣残墨谁将手重把次韵爲王应爵进士题天平山石湖二图万石如林貌得眞纵横碧润共苍峋城中拄笏须闲客林下峨冠有正人支老邻居驰骏马范家先墓倚危麔岘山未必高如许遗爱当思继㬜臣古亭石刻手曾模宋墨当年记石湖绝涧百盘横略彴晴波九级荡浮图开园种树山爲界放水灌田天赐租重拟四时编杂兴范家莫认是尧夫送张叔亨出廵云南晓承天语五云低眞觉香烟满袖擕南诏逺人劳按治北畿多士忆提撕乆看桓典乘骢马未信王褒祀碧鸡应过滇池诗兴满不妨挥笔制新题送朱尧民连雨起凉飔新秋迎溽暑匆匆即言旋晩共园亭语泥淖一尺深驴车在郊墅路人勿相疑不是从选举送陈宗理知永定爲爱君家世先朝有直臣急除官未晩小试县犹新地逺能驰誉才长却称身熈然山谷厎骑马徧行春早朝晨鸡𥘉唱揽衣裳城阙遥分见曙光耿耿长庚带残月迢迢行潦接污潢桥头雨过添新水苹末风来送早凉自笑江南未归客廿年骑马入朝忙送戴师文参政雄藩瞰南海富庻冠诸州稽古建方伯参佐须名流戴君本台产早爲贤科收兵曹善裁决可与姚崇俦况乃饫文墨士林名不浮冡宰始高荐夏官难固畱惜哉重末务无能爲国谋边徼偶多事方劳九重忧玉关度羽檄未解小邦仇又闻古灵武胡马满山头兵技彼或短将材此谁优山川有险易地利更当求坐见万里外须烦人运筹幸君年尚富仕路广且脩朝廷爱人才巖穴犹当搜有才如君者岂置南海陬暂去勿复顾蛮方候回辀郭熈雪浦待渡图宋人能畵非等闲郭熈绝艺如荆关御府收藏三十轴玉堂犹自遗春山横图若此才数尺春山相逢应厚颜北风怒号振平野巖石吹堕林柯弯望中惨惨皆雪意飞鸟未倦争飞还何人剪水作六出山上陟失千靑鬟渺然上下同一白但见空林枫叶殷流泉不流冻作滴岂似雨过听潺湲群猿入洞失连臂文豹藏窟无一斑须臾坑谷尽塡满万顷荡漾仍澄湾野航载客遥在望举手招唿急欲扳冰花粘棹行尤澁云低落日悬孤环徃来浦口屡渉险未识舟人心孔艰拥裘马上莫相笑山南捷径非人寰范寛雪山图华原范生性落魄太岳终南双草屩酒酣握笔发天眞无奈胸中饱丘壑开门仰望青嵯峨谁遣纷纷雪花落前峰后岭失崚嶒何处移来千玉璞良工袖手琢不能此语分明非善谑长溪一夜冰梁成山足潺潺垂短瀑风回木落冈峦空遥向林端见高阁兴来便欲扶笻行去倚危䦨招独鹤人间此景却输吾寒士多年甘寂寞赵大年春江图宻林蔽日青蒙茸两岸都归烟雾中分明罨画溪头景只欠垂纶一钓翁钓翁莫放扁舟去沙上鸳鸯方好睡落尽桃花人不知夜来细雨春流杨补之雪梅图竹外斜枝冻雪干杨翁风度亦酸寒扁舟稳系吴山麓须向石湖深处看王澹游岁寒图脩竹风回玉珮淸松声相和紫鸾笙北人不识梅兄面莫怪王蒙说手生钱舜举水僊花种尽芳根花不发霅翁笔厎忽生妍人云须向水边种始悟花名是水僊次韵题画木叶下回溪依然见山影高人爲寻诗不畏溪头冷日落云𥘉还鸟鸣林更静占此一壑居人生非不幸谢吴承翰送悟道泉成化己亥春予偕李大仆贞伯游东洞庭山宿吴鸣翰宅明日偕过翠峰寺寺有悟道泉饮之甘美相与题诗而去今二十年矣一日鸣翰弟承翰使人舁巨瓮以泉见饷予嘉其意以诗之于是太仆公与鸣翰皆物故矣试茶忆在廿年前碧瓮舁来味宛然踏雪故穿东涧屐迎风遥附太湖船题诗寥落怜诸友悟道分明见老禅自愧无能爲水记徧将名品与人传姪奕勺泉烹茶风味甚胜碧瓮泉淸𥘉入夜铜炉火煖自生春巨区舟楫来何逺阳羡旗枪㵸更新妙理勿传醒酒客佳名谁与坐禅人洛阳城里多车马却笑卢仝半饮尘东坡乐水图右手按膝左手㦸长帽不着豪气溢此公岂是寻常人眉山秀出文章伯擘开靑崃喷玉泉石罅百折犹轰然山中自当一部乐何用嘈嘈鸣管絃惠州饭饱浑无事罗浮之西山崛起白水畱题属此公万里来游天所使黄衣翛然戴小冠水乐同爲杜牧看图中不是程正辅方外当爲邓守安元人陈惟寅有苏杭怀古诗各六首予以杭未至而苏事甚多总和六首自古繁雄地驾言游且行载瞻至德庙容象宛如生回塘入古咏一水仍前横胥山高百尺势抵越王台越今在何许溪名犹越来当时嚭与种齿骨亦浮埃五噫歌不作葬近要离墓耕夫戒挥鉏忍使墓砖露更念皇伯通徘徊不成歩壮哉重瞳子叱咤人如无子弟八千人渡江惟一唿英姿不复返吴门空夕芜南昌有一尉官卑同抱关献书论时事能动天子颜市门卒何贱高风杳难攀王珣开别墅林石冠吴都安知歌舞地𣑽㖵託浮屠居民祠短簿撄肉多神乌沈石田追倣黄大痴长卷爲林御史舜举题大痴道人顾长康平生痴绝仍画絶长卷当年我亦观大畧犹能爲人说山川歴历百里开彷彿扁舟适吴越平林曲岸客共游复嶂重湖天所设渔工樵子互出没定有高人在巖穴墨沈淋漓拾未能信得画家山水诀爲人说此亦徒然把笔安能指下传对本临模未爲苦运思想象谁能专晴窗设色手自改输与吾郷沈石田次韵韩彦哲州倅促予作生墓志面辞天阙向南归落落晨星故友稀人比荆州今即是年过蘧瑗尚知非旧施美政争传播预恐芜词少发挥表圣逹生眞不忝寿茔石表定生辉爲奎姪题石田雪景瑶林依石断云攒雪后西山更好看忆向越来溪上过梅湾玉削数峯寒次韵石田七十自寿寿数长期百岁零试看把卷眼明星未夸共仰人如斗尚忆𥘉生岁在丁宅近江湖云际白天寒松栢雪中青北堂自献长生酒不爱嫦娥药最灵炀帝龙舟图画栋重重半空里殿脚谁云在平地洛宫遥载到芜城试看龙舟浮绿水锦帆高挂起春风恍若江神僃驱使万岁千秋乐未央左右何须奏封事当时殷鉴有陈家亲闻玉树后庭花流连岂在宴安日荒惑昔者先萌芽渡江伐罪岂不见悔杀井中张丽华䢴沟迢迢㡬百里暮雨萧萧杨柳斜惟余尺许龙舟様畱与人间说隋炀鲍翁家藏集卷第二十匏翁家藏集匏翁家藏集卷第二十一匏翁家藏集卷第二十一诗四十九首西斋前作歩廊三楹奕姪种𬗋竹数竿于前因名𬗋诗人自昔咏长亭匠氏何劳检木经白板也须存古制𬗋筠聊复制新铭苔痕渐上阶还甃月色无边戸不扄携向江湖风若利吴歌唱动便扬舲补送艾郎中使朝鲜次韵二首天高广乐奏淸都日近金门动玉枢当代使䂓应在槖古人王会巳成图诵诗专对须郎署秉礼相传自海隅东去莫论穷八站喜无烽火照长途前星光动诏颁时赐服煌煌称汉仪乆爱姚崇裁滞事又看陆贾制新词归循山海旄垂节歩上星辰履餙綦鸭绿江头谁击鼓晓来相送有冯夷题崑山朱氏所复王朋梅小画存复斋中此一毫楚弓亡去更谁櫜摩挲故物仍三叹不爲朋梅意匠高题许道寍秋山暮霭图逺山近山翠浪倾爱此万叠秋𥘉晴巳多浮云巖下宿只有暮霭空中生草树纷纷纵复横风回落叶塡磵坑哀猿啼处日将暝谷口不见樵夫行重洲复渚望不极渔舟独岀沙鸥惊三山二水昔人句彷彿当时登石城何如攒蹙寻丈里一目千里当前呈画家意匠劳经营墨气浓淡皆有情平生见此眞有几不负长安许道寍残山岂合推马逺寒林亦宜矜李成世间神品吾所遇沈老旧藏高克明二图作配实相称品格岂待宣和评呜唿人言名畵眞是名一笑顿觉千金轻过先茔登南横山绝顶时表弟吴子高姪奎奕儿子奭奂侍行南山翠色与云齐万级登登石作梯水入太湖萦白练树依重岭簇青藜雊鸣麦壠闻田雉角解松林遇野麑日暮载瞻茔域近恩光新沐首频低文宗儒蓄匏研借观数日宗儒以其制与拙号合遂以赠予硏额刻元丰二年及㬜斋学士四字印文曰李泂身垂苦叶入秋肥𬗋玉分明满一围遗物未亡残墨少旧铭犹在昔人非固辞莫怪还终受乆假安知遂不归应念老夫同气味百年文苑幸相依闻启南有匏硏更古次前韵平生端爲饮泉肥几格惟忧笔阵围忽见铭文眞偶合向来形制却全非空囊得尔复何望文苑㣲斯谁与归莫道我心犹可转石田有石样还依题启南写绯桃图卷首题石翁乐事四字桃作六出有议其误者予因解之石翁乐事嗟何事终日春风绕笔吹寄语看花人仔细绯桃干叶半开时题元人任本立墨竹追次虞邵菴韵籊籊猗猗竦而立岂读卫风名始识倐将长身记水墨放旷似嫌依六逸临风首肯对以臆谓我此言人莫敌岁寒雅操从少习玉版禅机尤秘宻毛髪萧萧垂绀碧湘江新沐如膏湿鹧鸪日暮啼且集任公东海登钓石高竿未斫碍云日运思正慰王猷忆深林溟溟烟雨滴风动仍听无孔笛湖州巳逺休物色蓟丘无复斋名息百年笔法尚能传箧中喜爲邹阳得西溪舟行二首溪上扁舟隔月来农家风景稻齐栽石湖正接鲇鱼口芳草又生麋鹿台越国深谋当日得吴宫遗曲后人哀毎当怀古伤幽抱日落灵巖首更回淸晓农家始荷蓑一篙𥘉试水㾗多乱山遮断疑无路长岸回旋自有河休縳草龙依古法徒闻秧马作长歌船窗欹枕𥘉成梦却报荷花荡巳过乆旱得雨夜深凉思入衾禂一雨俄爲五月秋庭下尽将瓿甊覆岸头𥘉见桔橰収谩添城市儿童喜深慰山郷父老忧拟效石湖编杂兴闲居岂独爲身谋五月十三俗云竹醉日种竹丛桂堂前时旧竹俱亡医俗亭亦撤去拟别搆数椽名之曰复竹东园不见绿纷纷二十余年别此君徤仆荷锄乗醉日老夫擕枕欲眠云逺支散处怜无恙旧记犹存愧不文拟向墙隂结低屋楣间题字是云云晩晴浮云自解散空中无所依草树总欣恱沃若生光辉蝼蛄似相语鹁鸠忽低飞虚庭亦何有新绿生苔衣倦来聊自释柔翰𥘉停挥细咏柳州句千载人巳非慨慕至终夕世岂惟陶韦夜坐伐鼛一何促击柝一何迟夜景坐来寂流萤自参差片月不常照浮云相蔽亏葛襟满凉气伏暑无炎曦坐来欲歛席微雨犹丝丝良夜岂不爱耿耿如有思出处有道在行止非人爲惟应乞身后终年守茅茨西山杂兴七首岸头偶遇种瓜翁爲说瓜田可免穷瓜到熟时钱易得只愁萤火作蝗虫横山西麓见山农爲说山田最害侬一畞犹输粮七斗何曾囤里蓄冬舂小戸无田粮最悭从来戸内只荒山一升旧额加三四割尽茅柴难补还老农头白种山田不识山中有蕨拳苗可作𦵔根作粉何爲忍饿度荒年手持长锸背擕筐日出深山斸药忙不爲延年资服食卖钱买米纳官粮海上风来偃绿杨城中人喜夜乘凉不知农父芸苗处只爱田间水似汤雨势如倾水满塘旱田能救是高郷明朝还用晴干好恐使低鄕告水荒丛桂堂前看月有感广庭新甃石累累偏与秋来看月宜凉气故延今夜坐淸光不负古人词小山丛桂含香待流水淸苹逐歩移来岁未知谁在此西家长笛莫教吹后夜无月月向圆时正好看浮云入暮故漫漫隂晴明日眞难料用舎平生只自安天上无人凌倒景海东何处溢淸寒虚檐不碍长松树独坐胡牀到夜䦨爲盛舜臣题山水长卷城西荡双桨遥背伍胥门人家枕河住渐喜历郷村豁然见平田农夫荷鉏去好风低嫩苗微雨洒高树苇间多放艇柳下或扳罾锦布芰荷荡沙明鸥鹭汀鱼梁接牛宫沽酒新郭市迤逦到横塘虹桥垂四趾乱山似遮路旋转自长溪水入太湖北云生光福西扣舷唱吴歌有客中流过千载懐古心悠然欲相和香径旣云没琴台亦成空山头明月上仍照馆娃宫登高信徒劳望逺发深喟闲展图画看旧游一何颣次韵石田戏朱野航短视石翁目如炬下见渊鱼沉么么蝇头字夜读成书淫作诗调朱子譬如火烁金又如白日中光烛孤云隂其诗信善谑当于古人寻嗟彼肯者病遇人惟听音其病最所苦画地不及瘖虽然苦若此乐师能鼓琴朱子却差胜瞳子职自任使见素服者何曾谓靑袊惟恐醉生花酒至戒满斟矻矻手所抄书卷徧词林平生临池兴墨气识浅深时复瞑焉坐雅思发孤吟要知视短者反视惟求心丛桂堂前五咏梅水雪难爲石多缘虫所伤园丁莫医治试检郭驼方败叶频飘砌弯柯强出墙谁嫌花寂历还解吐寒香栢细数先人植依稀六十年狂风莫能㧞撑壁尚危然日午影犹侧霜多皮更坚平生借依倚巨石幸相连㯶栎社异兹种如何身颣之奇形岂天赋割剥谅非时磥磈还同瘿扶踈不是痿犹能爲拂子敢负少陵诗藤墙倾何须附尺地幸相容但惜渠何罪髠爲城旦舂纒根维石固食叶有虫攻卬首疑飞跃乗云欲化龙竹委巷名脩竹胡爲不称名空庭秋月落短影愧诗评袅娜因风舞蹒跚着地行仰看松百尺能结岁寒盟谢石田送匏砚复次前韵园官惊见瓠壷肥肯信良工自范围物在要论眞与假谱亡空较是耶非岀门合辙何从合逃墨归儒始是归不是痴翁多玩好平生有号更谁依中秋后二夜独坐不须把酒问靑天秋色平分恨稍偏巳觉𥘉昬星渐宻难敎旣望月长圆诗中蟋蟀依牀下江上芙蓉到槛前更有桂花香可挹垂堂独坐未成眠题汤溪胡氏藏朱泽民山水大幅晴云乱落长涧叠嶂秀依宻林水乐铿然自作茅堂可彻鸣琴顾天钖参政以公事毕过吴中省墓复还南阳送别北来一月逐賔鸿秋水方舟有便风独恋松楸忘道远徧观禾黍乐年丰身强肯惜驱驰力地重当论保障功山薮逋民知在念相逢吴下恨匆匆题王浚之茗醉庐昔闻尔祖王无功曾向醉郷终日醉醉鄕茫茫不可寻后世惟传醉鄕记君今复作醉鄕游醉处虽同游处异此间亦自有无何依旧幕天而席地聊将七椀解宿酲飮中别得眞三昩茅庐睡起红日高书信先回孟谏议陆羽卢仝接蹟来仍请又新论水味不从卫武歌抑诗𥘉筵客散多威仪无功先生安得知醉鄕从来分两岐叹雨中桂树幽香发丛桂秋半以爲期今年节序早怪尔独开迟开迟不须较终然亦迟萎及此正开际金粟仍累累倚树日频嗅折枝戒童儿夜来风雨作毎旦无晴曦繁花总狼籍衆叶共纷披此犹坎坷人发逹値年衰一朝不自意忧患复干之植物尚如此人生安足悲重阳前连雨续潘邠老诗四首满城风雨近重阳景物萧然嬾下堂门外催租敎且去篱边送酒唤谁尝人期稔岁禾俱偃俗爱佳名菊未黄无限悲秋莫能记强将诗句续潘郎满城风雨近重阳桂树丛深閟小堂扫地焚香聊复尔升阶拜石亦何尝壁间着色新苔绿庭下无声败叶黄莫把茱茰还徧挿老年衰鬓似冯郎满城风雨近重阳录事年来筑草堂宴坐谩将茶饼阅淸斋惟许菜羔尝浮空到处云头黒射地何时日脚黄溪上得鱼惊水长扁舟簑笠见渔郎满城风雨近重阳秋水浮渠绿绕堂书爲贪看偏易忘药缘常饮不须尝楼高正爱遥岑碧墙短先惊古树黄坐念昔人眞自愧杨雄三世尚爲郎雨止后复续邠老句二首满城风雨近重阳何处欢声忽閧堂酒击宿醅犹强饮饭炊新米定争尝歩临积水惊垂白坐傍明窗写硬黄老倦不能亲句读敎儿安得作贤郎满城风雨近重阳倐见斜曛晚入堂病有客来难答拜食无君赐孰先尝笼収鸭脚累累白盘饤驼蹄濈濈黄一任西邻还扑枣杜诗不用赠吴郎赵松雪秋江待渡临本苹末风生江水响野航载客时来往白云故映丹枫明秋色满前谁独赏江头待渡心不忙日落高人犹偃仰负薪只恐到家迟隔岸樵夫岂吾党妙句穷搜入杳冥诗成似作推㪣状此图旧出松雪翁百年模写将无同纷纷眞赝何足论堂上依然攒数峰南唐王齐翰剔耳图丝毫细染王良史玉手亲収黄保仪剔耳不妨闲释卷捻髭全胜苦寻诗危言自足惊都尉善戏何须及帝姬冩入志林传后代眉山此段事尤奇文宗儒以重九独饮用东坡古来四事巧相违之句续成一诗见示偶夜过宗儒北庄乗月而归因次韵以复古来四事巧相违近拟田家置短扉学圃敢夸今日是开尊未觉老年非岸头轧轧挑禾去树里荧荧乞火归明月满窗仍列岫主人堪比谢玄晖爲史太守题画靑山岧嶤环洛下洛人尽是看山者史侯早作甲科人只踏京尘跨骢马昨分符竹到苏州夙夜常怀民社忧吴山西望亦不俗日坐黄堂无暇游是谁写入丈缣里白云移来露其趾乔林深处着茅庐黄髪高人多寿祉惟昔郷人白乐天当时游赏亦称贤请侯暂辍一日事却按画图还泛船谢王惟颙赠雕柱杖良工雕刻几时成入手铿然忽有声海鹤蜕来苍骨露壑蛇蛰起𬗋皮明江心桃竹空劳咏阶下藜科浪得名雅意扶衰眞不薄欲将文木作凾盛匏翁家藏集卷第二十一匏翁家藏集匏翁家藏集卷第二十二匏翁家藏集卷第二十二诗四十六首题华东湖作族姪女冬娘死节传后江淮兵变到中吴死节多从女丈夫独有冬娘名姓着一篇家传頼东湖题王孟端赠赵定轩墨竹二首凤凰池上掌丝纶余兴依然见墨㾗戏写一枝何处赠吴门相见赵王孙秋风欲动觉萧萧万木空怜叶自凋见说舎人高致好一枝惟许换吹箫题柯敬仲博士墨竹奎章阁下鍳书时书法翛然见竹枝碧玉渐高应解箨倩谁深刻道园诗赵松雪溪山秋霁图临本爲奎姪题碧山争秀扫蛾眉故着丹枫点染之松雪斋中人不见后人犹解学主维挑鼻图昨见剔耳人今见挑鼻者莫言人道我有嚏我自打春溪聚禽图春溪逺发春山中一夜好雨溪流通绿波泛涨渺无际但见桃花千树红鸳鸯鸂鶒何容与散乱中流锦爲羽仓庚独似避游人去踏花枝落红雨草深哺子芳洲晴叶暗仍闻求友声展图便有会心处放棹欲作春溪行玄裳缟衣彼何者爲恋高松倚平野莫论鸿鹄志安知名字俱摽在埤雅题陈季昭画金昌亭侧旧楼居索画人来坐不虚谁信高年笔犹徤案头临画似临书题范文正公书伯夷颂后郷先正范魏公楷书韩子伯夷颂宋元以来题咏甚多然奸桧亦厠其间有韩范不时有此心谁与论之句是可笑也寛旧观此卷今再从公裔孙从䂓借观焚香再拜谨题其后西望天平万石林凛然生气到于今名文有託幽光显余事能传楷法深义士若微眞接蹟名臣虽有莫论心岁寒堂里千年物敢作寻常翰墨临题西阊吴子润制刻丝寿图机中织锦惭秦娥唐宫刺绣如拙何綵丝日暖临窗搓新艺试看投金梭剜云割雾补银河旁人不识以手摩非纻非縠非绮罗但见空明摇玉波上有双桐交碧柯下有灵草连绿莎奇石矻立仍嵯峨僊人曵杖颜微酡幅巾翛然歩平坡高跻寿域髪未皤丹靑朱粉费调和画家自来无此科裁成莱衣舞婆娑羔皮岂少缄与紽吴中妙手不可磨树间有字知爲他五色文缫一尺玻淸晓持向高门过海鄕乐事新年多试唿家童歌此歌陆天游画翛然掩陋室幸此绝尘鞅偶开水墨图颇慰山林想危岑瞰深碧湖水平于掌乔木四五株秋气始萧爽不逢弄舟人似听伐木响二老足高致多暇自来往落照变巖姿临流更欣赏黄大痴画叠嶂带微云淸溪落高树茅屋是谁营缘知最佳处城中无一㕓门外有双屦不尽此图情痴翁更题句杜东原画曾过杜老宅不见旧林亭此日看图画多年失典刑古藤垂地紫弱柳映门靑彷彿当时意吾衰鬓巳星任月山七马饮饲图一马𥘉饮泉三马共啮草二马欲饮一未啮七马絷维俱枥皁圉人饮饲亦良苦莝草汲泉须美好驱驰正用千里力不使尔渇使尔饱尔如无用却徒然天闲肥马云锦连登故友史西村小雅堂路绕黄家溪水长春风洒泪复登堂草荒求仲常来径尘满元龙旧卧牀分手死生嗟契阔伤心聚散觉凄凉高丘数尺栖神地碧树争凋不待霜访启南舟中望虞山忆与启南同游今二十年矣蜿蜒平野卧靑山相见令人独厚颜徒有诗篇曾记咏巳无筋力再跻攀船头旋转慿黄帽水面低回拟翠鬟旧日同游谁在者欲从东老学淸闲夜宿启南宅风雨大作賔筵灯烛对淸光更许扁舟系岸傍衆窍尽号风在野旧㾗犹记水侵墙草堂突兀春星暗柳市回环海浪长天意莫言能殢客老年难自别西庄题启南过吴江旧图吴松江腹太湖头雌霓连踡卧碧流我昨经行觉尤胜满船明月下沧洲过荻扁畱题王苇菴宅三十年前此地来高门重见向阳开席间香气梅花供庭下淸隂栝子台春及西畴农事动晚来东浦钓船回主人爲涤胸中垢临别还敎进茗杯赋苇菴新栽四栝嘉树𥘉从何处移竝持高节巳虬枝良材旧作荆州贡别种休评杜老诗春雨总沾亲手植岁寒能长及肩随他年五老成賔主秀色参天映寿巵谒外家墓高茔昔所筑逺在西山陬始凿处士穴万石临上头忽逾二十载旁峙复二丘荒凉树尽伐蔓草自绸缪周垣旣倾缺中路废谁修处士有厚德贤配信其俦如何使至此天道亦可尤二子伯最美独抱子女忧上冡无哭声陈设空肴羞我独重感叹泪下不可收有姪弱不振生计且无谋琢石爲表识次第植松楸吾当任其事庻以慰诸幽送僧无碍归太原出门有碍是何言万里南游自太原总道水流还赴壑亦知叶落要归根爲奎姪题吴隐之刺史遗象南行曾是饮贪泉百世清名尚卓然遗象未知还似否赋诗惟与后人传答光福张君送杨梅树曾乞杨家果树栽铜坑山里忽移来荐新毎恨无佳味欲向先茔手自培题陈宪副卖书图后过门作别意何如爲说嘉禾去卖书倐过驿程轻是舫乆知家具少于车古人糟粕犹酣甚旧日筌蹄岂弃余莫把卖书图也卖要看淸节正须渠纪游灵巖灵巖爲故吴宫自唐以来诗人题咏甚多而吴人岁必往游故范文穆公诗有不到灵巖即虎丘之句予少时犹见山下有石碑曰第一宫后寺旣坏而山复遭石工之厄游者益少弘治丁巳三月予将北上与文宗儒辈匆匆一行时主僧方戒凿石种松满山予喜兹山之复兴也赋诗纪之千载吴宫瞰渎川重寻蹊径意茫然靑山亦有兴衰日白髪空怀少壮年巨石凿残怜匠斧平湖浮动爱渔船主僧手种松杉徧拟待成林更坐禅纪游天池予与李世贤文宗儒诸公徧游西山晚至天池有老僧三人皆垂白髪数寸见客相视眙其一人明日持卷造予家索诗自言不入城者二十余年矣怜其意恳旣爲题二绝句复赋此纪之怪石巉然銕削成寺前仍有一泓淸山深游客来应嬾林宻居僧见若惊瘦骨能支猿鹤老长颅不剃雪霜明将诗何用眞堪惜二十余年复入城予以服除赴京启南谓年老难别拏舟逺送感念故情以诗叙谢行经钖谷又毘陵岂是山隂兴可乘千里绿波随客去中宵白发向人增老年敢祝惟多爱厚禄深惭自不胜杖屦相从须有日临岐诗劵最堪慿题无钖李舜明家藏宋王梅溪谢先世侍郎琳爲主司启幷题御赐诗遗墨后宋家南渡有文豪赐葬犹瞻墓栢高畱得旧时遗墨在持衡眞喜录英髦宿吕城连朝离抱不能平又记南来宿吕城酒散长亭惊雨至棹依高岸识潮生麦秋未到犹三月瓜歩将临只一程頼有故人同夜坐白头相对烛花明自邵伯至寳应风雨中连日过湖满船风雨过重湖湖上帆开百幅蒲逺岸茭芦纷自舞中流鹅鹳乱相唿行期莫把前程算身计先爲晚岁图积水混茫三万顷只将震泽抵中吴入淸河扁舟离东楚始入淸河行欲向水濵问如何负清名淸河自南下黄河自东倾昔者本异派下合犹分明一从河爲患散漫殊纵横兖豫失故道迂行过彭城迤逦数百里汹涌势不平遂令清河浊敢望黄河淸孰爲究其故厥咎从何生淸浊各归宿巨海终合幷河伯须率职勿俾识者惊下邳道中见山我行过京口靑山似追饯十日浮浊流无复见山面今朝入下邳有物卧平衍风回乱帆开山色如复见茫茫旷野间翠几谁所献舟中跼蹜身自觉忽轻徤欧公记瑯琊苏子咏阳羡勿以此竝论聊慰平昔愿望桓山郭外冈峦如大环西偏人说是桓山舟中引领犹堪望石上题名孰与删堂制若封黄壤燥斧㾗仍带紫苔斑孔林树古无人伐地下知君亦厚颜过沛县怀县令颜伯伟与其子同死兵难诛错兵来汉室轻区区一令肯前迎何人独以家爲计有子还怜史失名主辱固当全大节身亡旋复共孤城夜深河上扁舟过呜咽犹闻流水声泊济宁路入任城怀旧事谁家有酒当金龟南湖积水将分处孤月随人正满时翠柳行深乌市乱黄沙岸古燕巢危薫风送暑趍京国心与河流欲竝驰东昌道中偶阅画册各赋短句菜翠玉晓笼篵畦间足春雨咬根莫弃叶还可作羔煑瓜瓜颣一何多吾欲问老圃更乞东陵侯来救渇者苦茄种茄粪壤中地力亦易竭厥状虽不同难将味分别萝卜葱玉杵削未舂金丝束成缭和以翡翠茎倂作春盘料荸荠累累满筐盛上带葑门土咀嚼味还佳地栗何足数杨梅五月果𥘉熟枝头鹤顶丹欲知甘泠好千颗荐冰盘笋巳抱锦䙀儿仍参玉版师吴门啖已足正属燕来时木笔半含成木笔本号是辛夷一树石庭下故园增我思栀子此种爲薝卜名曾载佛书瓣香凡六出郄与雪花如渡口驿遇风黄沙障天天半昏砲头风急万马奔何人去塞土囊口天与河流一色浑旷野麦苗才尺许只见风来不见雨雨师风伯不相匏翁家藏集匏翁家藏集卷第二十三匏翁家藏集卷第二十三诗三十一首谢周尚书伯常送鱼次太保屠公韵南行渉大江唤买隔船窗占梦虽非衆携来郄得双尺书烹有字长铗怨无腔酒熟眞堪荐唿童倒玉缸和屠公次前韵记赐鲥鱼贡道泝长江颁来出琐窗百筐皆满尺八座合成双腥气银爲鬛肥膏玉作腔知公食有剩须用置冰缸吏部右厢前种竹老翁自把百年量种木何如种竹强乞得巳从邻舎近移来恰比主人长成林便儗逃空谷赐笋无劳出上方喜有双松爲伴侣岁寒高节共刚膓谢僚友佀公摘送左厢前杏子一树临窗𥘉试花又看结实压枝斜薫风吹熟甜如蜜坄我何须用木瓜和周伯常谢佀公送杏杏爲伯常植者二首亲手移来别苑花隔窗窥见数枝斜蚤知结实甘如许何用靑门去种瓜数颗累累映杂花方庭红日影斜斜夜来风雨还堪惜巳似黄台四摘瓜谢屠公送西域眼镜家藏古铜镜满面尘始拂不但人妍媸更可照百物虽然明若此其背暗如妍媸旣莫辨百物亦尽匿此镜从何来异哉不可诘圆与荚钱同凈与云母匹又若台星然两比半天出持之近眼眶偏宜对书帙蝇头琐细字明莹颣椽笔子生抱书淫视短苦目疾及玆佐吏曹文案夕未毕太宰定知我投赠不待乞一朝忽得此旧疾觉顿失谢却拨云膏生白讶虚室扁鹊见五臓未必有奇术随身或持此遂使目光溢世传离娄明双睛不能没千年黄壤间化此直百镒闻之西域产其名殊不一博物有张华吾当从彼质旧蓄一鹤部中后三年复来而鹤尚存感而有作置尔寛闲处忆在三年前三年我复至见尔忽悽然尔尚识我否不识有由然面皱须尽白岂似前三年惟尔善飮啄顶朱翅仍玄谁能养尔翅更使羽毛全上飞入白云下集归靑田饥啄江南禾渇饮山中泉寛闲处在此鸿鹄相周旋终岁被拘挚吾当还省愆次韵屠公谢佀公送玉黄子二首碧盌盛来黄玉团良工虽巧未能钻临风更带淸冰嚼倂作人间六月寒牛心空是赤团团黄玉悬枝宛若钻须共杨梅三百颗冰盘错落照人寒叹右厢前枯梨树庭院隂疎日又西翛然相对有枯梨霜前少叶遭虫蚀月下无枝借鸟栖不及蒹葭犹倚玉争如桃李自成蹊吾生老态还同此秃髩临风句强题秋享斋宿斋合相通畵舫同置身书卷笔牀中沾衣尚带丹墀雨挥尘难招玉宇风高柳鸣蝉惊旅客枯梨行蚁对衰翁到来两月惭无补又是人间伏暑终偶与屠佀二公论世俗以老态从上爲寿徴戏成二绝六十余年作宦游未知前路几春秋人言老态须从上白尽髭须正不愁白尽髭须正不愁吟诗捻断更风流从今越把诗吟苦索性还敎白到头谒陵与韩贯道戸部大胜寺前晩坐高树丛生积水淸乱蝉齐噪夕阳明靑苔满地畱人蹟黄土何年系寺名便与诗家谋共隐不从衲子话无生胡牀坐乆凉隂下縳木爲桥喜更平小憇昌平城外崔老家深巷隂隂古辙斜靑山不向小堂遮禾苗蔽野多遗穗槐树参天自落花百岁迁移燕地事五陵豪杰汉人家主翁头白无徭役闲渉田园看摘瓜咏肩舆翼然轩葢忽临头下泽浑非马少游稳坐终嫌人代畜平行聊当水乗舟歩依绿树还相碍卧看靑山得自由风雨出陵骑马倦一时无价可相酬谢屠公送新榛七月辽阳巳降霜簪头落地野榛香三年不到燕山下又喜频将玉颗尝送吴笺与屠公入手新诗已百篇奉偿日费有吴笺故知供得高才足岁取于今拟十千答屠公见和一岁诗成知几篇洛阳高价起华笺况公更有鹅群好未满黄庭字五千屠公和章有一岁百笺之句则百岁合用万笺次韵答之兴到挥毫乏短篇故应相送只长笺请公莫问长笺价百岁都来少九千题元朱本𥘉道士贞一藁后龙虎山中託鍊丹身操儒行隐黄冠解衣弄月当泉壑滴露研朱倚石坛舆地着书还有考竹宫将命却无官遗编不用重评品虞范亲题在卷端枯梨结实分送屠佀二公谁道枯梨生意迟秋来结实尚离离斑多或被蚊蝇咂味美还招鸟雀窥律在不妨犹擅食诗成相送敢违期玉丸流液能消渇日啖何须说荔枝答屠公谢送家园枣有僊种之称诗赠吴郎有杜公西邻扑枣事还同若将僊种来相比小圃安能抵阆风秋坛陪祀殿外泠风似飒然卽看庭燎列星躔牲肥岂秩无文祀谷熟当书大有年舜乐九成神欲陟鲁宫三望事犹传小臣十载从龙处忆侍銮舆向籍田谢屠公送猫东巷所居第破屋才数间何物争穿牖穴地深且跧入夜唿队出踪蹟殊奸顽衣囊屡嚼啮书架能缘攀厥类虽甚伙厥状亦甚孱卽欲扑灭之寸矢弓莫弯谁家有小畜非獾复非豻眈眈视而歩如虎出深山善捕却容易偏乞何其艰公幸恤我患使人忽分颁竒形合相法尾短睛悬镮黒白错爲章宛同野狸斑骏足尚可市此价金千锾今我幸得此夜卧不鳏鳏拊牀少叱咤高枕当闭关利爪最善获头颈血流殷穴中知有警逺遁犹穷蛮苏子休赋黠张汤免诛姦但恐恋旧主逸去须遣还持此爲公谢简略无多删夜阅陆放翁劒南集因怀北邻故陆詹事廉伯葢集爲陆君借予抄者惜未完耳北邻人去巳三年覩物思人爲怅然不信形骸难玩世岂如糟粕自遗编隔墙无客𫾣棊局对案谁家棹酒船九十放翁诗万首可怜无复象翁贤哀陈一夔谪官已半刺出守仍一麾逺州乆未到岂是行迟迟此地少文物蛮夷窃相窥无由劳抚字劫掠以爲嬉置君于其地常恨非所宜一朝下恩㫖稍幸得量移齐安佳山水足以爲诗资如何始闻命巳与人世辞哀哉生何蹇天道令人疑怀沙自求死泽畔非湘累君容不憔悴君性尤坦夷平生无所好所好止于诗毎当尊爼间賔朋争笑嬉耳独若不闻凝然方有思积成西潭稿千首尚多遗往岁过吾家首简乞题词雅意乆未复见面遂无期遥遥度岭峤孤榇谁扶持想应只僮㒒返舎当何时妻子相向哭悔不惜相随薄暮寒窗下思君交涕洟诗人例多竆身竆名不衰聊将此自慰亦以示所知答刘时雍宣府见寄懒不修书愧故知忽传驿使逺投诗忍寒上谷分司地冒暑西街作别时助尽军兴眞不忝了来官事却非痴新年有诏行当召北望遄归慰我私生日次韵答玉汝见贺入手投来绝妙词忽惊生我日当斯衰疲强竭驱驰力老大惟怀鞠育时上国醺人非麴米故鄕招客有丝痴儿绕膝争爲寿不觉灯前一解頥答济之次前韵春酒频行莫致词雪园何意客来斯岁除媿我仍𥘉度年壮看君独后时六尺瘦躯支藁木数茎衰髩罥游丝故鄕只合先归去况话湖山便朶頥匏翁家藏集卷第二十三匏翁家藏集匏翁家藏集卷第二十四匏翁家藏集卷第二十四诗六十六首戊午正月十一日郊坛分献东鎭半夜云烟护石梯燔柴𥘉举乐声齐旌幢缭绕天门近台殿依稀海市低恍若神祗相上下秩然海岳隔东西愿言圣主精诚意降福穰穰及逺黎上元日邀鄕友小会佳辰邀客徧东西谁惜长裾涴雪泥驷马仅容嫌巷隘浊醪能过爱墙低聊因官假休衙早暂叙鄕情入座齐莫念老夫筋力倦烧灯直欲听朝鸡会饮屠公以不预会次韵见戏因和答之雪后群山映郭西肯劳玉趾履涂泥市灯入夜光犹短鄕酒逢春味更低寡和已慙歌似郢衆咻却恐语难齐小堂若设三公席四坐人皆作木鸡朱天昭廵按福建还止宿城西佛寺以不预会次韵复和答之宪节遥停禁籞西南来骢马不沾泥太㣲执法星躔近滕六濳踪雪阵低吴下异材原不乏睢阳高会故当齐三年濶别多情话小约何妨黍与鸡送王惟安赴思南推官年壮曾题太学名蒙恩𥘉喜授官行舟乗驿传从新例囊带刑书恤逺氓仕路谁爲贤郡佐儒门不失旧家声春风得意过鄕国一夜桃花水自生次韵玉汝志得曾孙之喜男女早婚多一代只今人亦有恒言却慙小子爲前辈更喜名家得外孙吴苑新居眞福地于公故事有高门客来偶叙家庭礼陡觉今年辈行尊梨树今岁复有一枝枯者感叹再咏闲看梨树发长吁巳斫枯枝旋复枯老态最堪爲我伴朽材终不要人扶回瞻桃李颜无厚徧历风霜势自孤试待秋深仍结实收功还见在桑榆读石崇王明君词㬜代何人石季伦古词始倡王明君明君颜色不可见后世只因颜色论自兹词人不一一其间言语何纷纷吾思明君颜色未必美畵工被杀非信史汉元嫁后汉成世边塞年年通汉使君王本是好色人昭阳宫中潴祸水岂不学曹瞒念蔡姬黄金不惜赎峨眉又恨明君不制十八拍思怨谁将心事知呜唿江都王女巳先嫁良家之子奚足悲妇人出处亦有命汉室御戎何失正请君谱作琵琶词莫怨匈奴怨刘敬咏吏部后园草木与屠公倡和桃城南春色晓移来粧点园林锦作堆嫩绿不须将叶认淡红巳是带花开玄都自发刘郎咏幽谷还敎谢判栽此日公门深似许昼长高鎻正抡材梨名果先从张谷来纷纷碎雪欲成堆淡粧自把娥眉扫巧笑谁将瓠齿开园子岂求他种接主人能使及时栽天桃灼灼惊凡目缟素应甘自不材枣萧森何处爲舁来曾带荒园宿上堆燥壤岂劳长瓮灌低枝不碍短篱开敢将艶色夸桃树胜要淸隂乞柳栽頼有当时僊种语爲薪莫漫比樗材竹种处能招凤鸟来月明淸影拂书堆笋鞭遇石犹斜出花米逢春莫乱开此物似贤今合荐吾家医俗旧曾栽若从后圃论高节梨白桃红孰取材杏花信风寒巳早来隔墻俄见赤云堆竝头两树长相倚屈指三春始得开曲水少年谁复探公门今日要兼栽莫言结实供人啖破核还堪作药材马蔺草难唿童子上堦来头髪髼松乱作堆丰草舞风眞错认繁花浥雨欲争开长鑱荷处休敎斸高岸崩时合用栽谁拟㯶榈爲拂子杜陵诗里独怜材紫芥满目斓斑布地来春风惊见锦灰堆菜根作苦终嫌咬茗叶浮香爲拨开何处兎葵嗟竞掇昨朝马蔺悔多栽传闻此种畨邦致用向中华亦楚材酴醿玉簮春色秋光递往来慿䦨数尺土高堆翠摇钗股风吹堕玉削簪头露濯开山谷诗中那忍摘唐昌观里合求栽花容淸丽人争爱谁向周书问梓材牡丹嫣然国色眼中来红玉分明簇一堆最爱倚䦨如欲语缘知与酒特先开洛中旧谱头须接吴下新居手自栽若向花间求四配扬州琼树是僊材芍药品高眞自广陵来旧谱空怜壁角堆千叶连云如竝拥两枝迎日忽齐开诗中相谑何须赠担上能賖也用栽记取今年才看起醉吟多借曲生材孟夏太庙候祭偶登东园涵春亭次韵松隂覆处一亭幽涵尽春光送两眸宫漏稀闻知地僻胡牀列坐觉人稠桔橰倚树禽相语略勺横溪水自流不是庙庭来候祭昼长安得此清游送徐侍郎公肃致仕尺疏陈情再吁天病来翻幸得归田高怀岂爲虚名累直道能将晚节全鄕社侍行多后辈都门追送半同年只今晏子身仍在南去相从愿执鞭对萱花有感节序交夏至繁花俱巳摧幸有堦下萱烂熳犹争开乆旱土更燥绕砌无靑苔上焉炙烈日下焉擈浮埃如何色仍秀岂是深根荄朝将淸水沃恐尔晩易萎萎者旣先落秀者犹相催安得麦与禾似此一回栽年年摘其穗坐食惟加培天时有水旱漠不能爲灾此花号忘忧忧怀翻自来平原空若甑长河浅于杯若人及行客愁叹声如雷感召当分责食禄惭非材校白集杂书六首公事𥘉闲就枕眠睡魔偏向静时缠就中还有醒然处爲校苏州刺史编苏州刺史十编成句近人情得俗名垂老读来尤有味文人从此莫相轻庐山秀甲草堂低杭郡湖开六井西所幸平生最佳处坐游时按集间题白莲靑石未爲奇官满舟中只自随二物千年还在否淸风谁报洛人知齐云楼子化烟埃往日园池安在哉故府荒芜经世变前贤遗蹟重堪哀山路新开到武丘仍栽花柳近河头吴人只爱行游便还忆当时刺史否次韵启南游金焦二山见寄二首西岷一股翠嶙峋漂堕东南扼海神弱水混茫能负物假山硊却劳人波光静耀鱼龙夜地道潜通草木春更上妙高台上去世间何处避黄尘独游胜地拈诗笔岂是坡翁有后身天地何妨容一老江山相对作三人茶新正趂中泠水花在能储四月春愧我经行犹别去死生契濶不须论又次韵弔郭璞墓瘗鹤铭题陶隐居当时同瘗骨应如诗篇入选非唐制艺术流传有㬜书山石稜稜孤塜在江波滚滚一身余葬师寻穴嗟如许气聚风藏事已虚饮阳羡茶今年阳羡山中品此日倾来始满瓯谷雨向前知苦雨麦秋以后欲迎秋莫夸酒醴淸还浊试看旗枪沉载浮自得山人传妙诀一时风味压南州乆旱始雨适校白集至喜雨篇因次韵麦秋麦巳无况种黍与菽向晚声萧萧忽听在枯竹岂惟惊我耳遂尔拭吾目起视方庭间沾衣走㒒㒒渠决会须成檐澑忽相续憔悴两靑松叶垂若新沐萱花回故红藤蔓长新绿诗人歌太甚及此和霡霂时巳虑狱囚诏方停土木私舎未拟还坐乆索灯烛昼寝深院三朝雨微凉六月天纱厨垂绿水竹簟蹙苍烟不用垂头坐𥘉传阁足眠孔门嫌昼寝犯训几时悛选事毕左阙下临水东望柳塘千顷绿云铺此景人间未必无金屋朱垣看倒影只除海上是蓬壷又闻莺上林绿暗始闻莺只许啼来三两声莫道诗人听不惯曾歌伐木爱嘤嘤小园𥘉名一鹤后鹤失去乃改忆鹤亦以声之近耳白羽翩然长似人惯闻唿伴向东邻淸䰟招下天还暝瘦骨埋来草又春少保畵图传粉墨长公词赋说车轮荒园不惜名重改过客无疑事始眞和济之次玉汝过饮园居韵扣门不厌往来频乘暇相过緫故人顾我巳爲黄面老与君不是白头新小园树朽更三主委巷墙低少四邻日暮持杯难作别吴音满坐语偏眞乆雨遣闷湿云压檐低不省犹是昼倚槛阅书编檐头自悬澑铜盆置庭中点滴若刻漏须臾雨来多声响一何骤虹背何曾弯雨脚不停走溽暑类江南湿气屋未透小戸困沮洳俯出从狗窦颇闻石炭贵妻子自相诟幸此得安居无术爲援救砚沼映术烟写怀不能就公署阻雨晩坐公堂吏散下孤帏畏向长途冒雨归压架渐看藤蔓长坠阶𥘉觉豆花稀蛛藏檐隙难施巧鼠啮书堆定苦饥最是农家忧水溢坐惭支禄更垂绯夜宿公署不寐郎吏廵风夜未眠老夫愁雨亦醒然暑囬河朔三秋景润比江南五月天似着寝衣斋榻上卽听朝鼔禁门前争如蓑笠归胥口芦苇丛中泊钓船谢文宗儒以茶榼寄赠畴昔山崖与水濵行时茶具每随身俗缘未尽还分郡淸物犹存合赠人陆羽已尝泉最美迟任休说器惟新只今𥿄褁眞堪笑携去尤惊范景仁月蚀怪哉如有物来侵奔走台司奏鼓音鲁国不书非史阙卢家多咏亦诗淫苍苍正色天殊近隐隐幽光夜向深正是生明人共仰浮云来蔽又成隂小池种莲未发而叶颇盛晩坐赏之秀色亭亭挿浅波翠盘擎处只高荷江湖入眼谁嫌小风露惊心巳觉多白羽似揺诗莫咏碧筒堪饮客须过晚来闲听萧萧雨独欠扁舟着短簑闻故园山茶爲人所折山花昔年植正在竹亭西雨露频长养岂同蒿与藜廿年始还家见此枝犹低隔岁缀芳蕋花开剪成缇亭今巳撤去乱石甃爲隄复此与花别梦寐不能迷颇闻此树下春来踏成蹊衡门不常关顽童皆有携如何忍攀折狼籍满春泥遂令鸟雀至月夜无枝栖渊明问来使草木入诗题安得人爱惜高与南檐齐谢陈原会寄方舄佳制新成一尺方退朝便作野人装他年吴下登山好着屐应怜去齿忙闻西坟新栽松树甚茂东坟长松树风雨屡㧞之落落余数箇古藤相附丽西坟近所筑数畞平如坻嫩桧旣环植新松亦复移移来自西岭其短才牛氂草棘毎爲厄腰鎌要鉏治常恐山叟懒不见畅茂时家信忽逺至幸借春雨滋青青自㧞起芄芄异茅茨千尺由寸茎长松总如斯百年藏吾骨淸隂抵高帷寄语子姪辈爱护当从兹种莲公署有一花二房之异尽说人家有瑞莲何人曾见绿房骈冰蚕分卧头还竝翠鸟同栖翼自联莫信楚江萍似斗空闻泰华藕如船戸曹得此眞爲异定兆年年大有年朱郕公挽章虎城西踞壮神州身属安危四十秋小大皆蒙贤将福东南不系圣君忧九京地隔旌麾偃百世人膺爵邑畴能保荣名须令德古来休比富平侯补寿徐阁学七十黄阁身居近五云四朝弼亮古尝闻曾因旧学称良傅常有嘉谋告圣君故族遥传徐孺子义田重置范希文万方钖福须劳助寿域高跻更䇿勲恭题宣庙畵所翁畵龙图黒云作雨𥘉收脚似有飞龙露头角恍然拈笔欲写之目眩金鳞仍走郄所翁好龙非好眞眞龙自爲龙传神小臣稽首不敢视龙去鼎湖经几春题友云吴尚书忠节录后南望滇池新庙开忠贤遗象许谁陪早知斯世爲臣义不负中朝出使才辫髪肎因胡俗变戴头眞向虏庭来百年宇内终当死大节堂堂未可哀予旣以忆鹤名园复有致一玄鹤者蓄之月余一旦飞去短垣局促损精神忆鹤名园又有因野性未便烟火食高情谁会水云身缟衣化尽京尘满碧落招来海月新东去靑田如不返须防矰缴遇虞人送少师徐公致仕归宜兴丹陛班东第一人圣恩初许作闲身麟袍玉带辞黄阁龙敕朱凾下紫宸盛事敢夸今最少贤名当使乆如新平生杖履相从志罨画溪头拟问津送吴克温奉㫖护送舅氏少师公南还千年诗里渭阳情往送谁辞此一行御笔批来眞有㫖驿舟驰去岂无名相君乆仰爲前辈舅氏相亲是外甥却到荆溪兼定省白头堂上喜还惊咏水红花绕庭秋色爲谁奢旧谱无名亦自嘉垂穗岂殊香稻粒映丛惟少白苹花事忙岂有闲情种人老如将醉面夸畱向窗前娱晚景凉风起处莫吹斜读济之撰贡士顾伯谦墓铭墨痕湿处石𥘉镌入手铭文忽怅然好学如斯眞可许成名自昔岂无传严亲拭袂当灵几㓜子摊牀乱旧编落日起亭唿不起鄕邦争惜后生贤次韵玉汝新拜南京佥都御史之作东街车骑少相过况听南行又作歌冬日匆匆何甚短晨星落落更无多豸冠旋制峩晴昼鹢舫遥驰压碧波却访旧游经虎观也劳淸梦绕鸾坡予偶衣褐傅曰川举孟子语见戏葢以予名字相属也予以褐爲贱者之服服之固宜亦仍孟子语更号褐夫因作诗发曰川一笑㒒本吴中一贱儒乆慙朝服强纡朱肎忘往昔称匏老只合从今号褐夫养勇怕逢宫辈受愿作许行徒欲知名字原相属试检轲书定不诬次韵刘时雍归休畱别竝缀朝班愧长年曾谈云梦有腴田天临阙下频投疏水落湾头早问船冀马归山无一蹶吴蚕登箔过三眠岳阳楼上江湖近范老高文定宛然观土鲁畨遣使入贡西行万里度流沙职贡重修逺慕华诏下巳将金印复师还不用玉门遮毳衣伏地皆专使皮币充庭有数车介子目甘爲盗刼奇功莫向圣朝夸永定寺在予家西唐韦刺史集有咏闲斋北池等诗至元高季迪辈又有经永定废寺诗后搆造复完而堂掲海印旧榜乃元泰不华所书雄伟可观今年秋寺忽毁于火予少尝读书于此因爲诗惜之废寺经行处前人句里来一朝不戒火百岁几抡材斋合空春树池塘满刼灰旧游眞不忘谁扫读书台咏甘菊秋来有佳植种类繁且奢灼灼满庭院其名爲菊花世人重颜色称号何其嘉一种花甚小丛生只山家不假人修饰婆娑任欹斜味甘而不苦色正而不邪采之可以食苗叶嚼无查与𣏌气味合天随赋中夸吾老逾六十不图数年加扶衰正借此何须紫河车有客分遗我细根带泥沙霜余巳枯藁实落手可明年当早食春风又萌芽题郭锦衣新宅假山坐对前山起夕岚只疑身到大江南危当树杪云峯倚淸逼窗间雪岭含夹道似分靑玉崃入门全类紫阳菴主人爱石因移宅袍笏还如米老参阅黄山谷集见八音诗戏作一首金钟奏𥘉响石磬声难和色丝语终晦竹简字偏磨置向匏翁前自击土鼓歌诗家有因革豫章如木何题王浚之畵茅山图句容古县频来往万转荒溪出乱松畵里茅山依旧在白云开处见三峯送同年周公载运使擢按察使致仕天马行空莫敢驱十年争叹服䀋车朅来阙下增新秩竟向闽南问故居名姓愧联春榜旧声华喜出戸曹余平生高致公应得窃禄铨曹独笑予匏翁家藏集卷第二十四匏翁家藏集匏翁家藏集卷第二十五匏翁家藏集卷第二十五诗六十三首巳未正月十四夜与奭园中看月短垣先见月东升踏月行歌傍古藤此物要知终胜火吾家方恨正无灯聊从杖屦怜儿子不设杯盘愧友朋白髪惭多良夜少仰天亦欲系长绳送梁洗马使封安南五凤楼高赋早成交人先已识才名诵诗三百能专对问路西南却易行封册逺颁金字细赐袍新制赤文明平生不是相如辈鄕里何劳负弩迎夜宿公署二首翛然斋阁炷香淸省吏循墙巳报更案牍顿疎诗易得牀帏𥘉下梦难成数茎细草繁霜少一树枯梨片月明春半故园花尽发主人何处逐浮名倚牀长听夜鸡鸣顾影频吁三两声思颕徒爲前辈事游燕不是少年情巳藏旧历开新历莫置长檠弃短檠惟有註书心未老穷愁何必比虞卿失猫偶读古人十二辰诗戏作一首招之鼠辈公然昼出游厨中恣食肥如牛虎斑非鞹忆此物兎口无阙嗟爲俦徒闻豢龙术曾学安论捕蛇功可収塞翁失马终非福牧子亾羊政尔忧猕猴若驯我岂爱鸡犬或放人须求归来买猪肉餧汝置汝十二生肖头咏南内新柳五首宫柳条长绿渐深苑墙一带欲成隂銮舆春半稀游幸不用相如赋上林向来千树总枯杨又见青青覆苑墙独有老人堪叹息春风不到鬓丝傍节近淸明柳色新玉河桥畔少车尘都门送别应无数谁敢临𡵨折赠人绿嫩遥看更碧柔非烟非雾晓难収墙高不使花飞过却化浮萍出御沟狂风吹得数枝斜翔凤楼高未许遮忽听哑哑无处覔不知叶宻巳藏鸦梨树尽枯下复发数花更识感叹数花明处夕阳迟屋角春风不满吹短枿未多行蚁下孤根亦有蛰龙知诗家只爱歌桃叶老妇如看舞柘枝岁复岁来人共老星星白髪总如斯独游部中后园看梨花简旧寮佀公纷纷香雪覆南墙去岁看花共下堂春满名园非洛下人如前度少刘郎官途易散浮云薄公事𥘉稀白日长更过数朝应落尽重来一醉亦何妨次韵玉汝报恩寺访旧葢尝同寓文僧房今三十二年矣歩重临塔影边禅房深处袅香烟金陵王气惟当代兰若淸氛似往年花石映门幽径侧竹林围屋古台前旧游零落多诗思莫怪摩挲爲怅然酴醿花下偶成手挿芳根傍右厢春来竞发似新粧惊看白髪三千丈笑对金钗十二行爲想得名因以色若敎结实定无香花开阅尽人间客百岁都能醉㡬塲祈雨斋宿靑天一片月𥘉肥贪看从来惜素辉春尽酴醿縁架发夜深蝙蝠遶檐飞安居独守垂堂戒饱饭难逃素食讥坐乆载歌云汉句不知天意与谁违二月十五日殿试东阁阅卷抵夜始出五凤楼前满素辉黄昏踏月过彤闱遥闻银钥将収起莫认金莲独送归三百登科无曲学九重侧席定宵衣不缘儤直𥘉来此宫树惊乌欲乱飞十七日东阁喜雨三日斋居念圣躬麦秋将至重农功下方和气能爲雨尽日浓隂不作风洒徧北门檐澑急挹多东阁砚池空绯袍不惜皆沾湿抱卷𥘉来翠殿中忆前年是日雨中与李世贤同游吴中西山肩舆冒雨过田塍又叹人生二岁增鄕里喜逢靑琐客山林惊见白头僧龙门嶻云千叠松径逶迤岭十层此日绯袍殿中跪金笼牛首信陶弘东邻叶翁送白牡丹故园两岁梦鞓红凤尾花新百种空锦幄未能如富室瓦盆亦足慰衰翁一枝争买金钱满三朶齐开玉盏同独恨春深无暇赏暮归吹落又狂风𥘉闻莺屋上鹁鸠无数鸣春来何处有流莺年华荏苒终三月音调间关第一声幽谷出来如有意上林投去又无情吴城东畔茅亭下忆在垂杨夕照明秦公邀赏左厢前芍药妙手何人簇绛纱平台惊见数枝斜梁家园里无遗种吏部庭前得好花量浅莫将深盏酌眼昬犹用宻帘遮诗中近侍非公论谁说唐人是作家病目吾生短视物如遮老眼重增满黒花及席终当慿相者检方须用问医家欲看花巳过三月未读书应尚五车昨日临池犹作字数行春蚓总欹斜太庙候祭复游东园百畞园依淸庙开去年首夏忆曾来繁花尽落畱红药新笋丛生带绿苔北阙倚云通劒珮南宫隔水见亭台令人又作山林想况有萧萧白髪催次韵周伯常尚书秩满海内频逢大有年绩书三载不徒然太仓未发陈陈粟东省须开秩秩筵近荷宠褒卿有理乆违淸诲我多愆靑宫旧学当年事执卷犹思傍细氊又次韵纪谢赐物红日初高启九诏传马上小黄门物颁八座虽常例身事三朝有旧恩早戒吏人书象笏暮开家庙勺牺尊仰瞻喉舌公须应囊括休占六四坤题朱泽民集古玉图后五瑞示信存虞书玄圭钖禹成功𥘉后来列国分寳玉鲁璜楚壁皆其余阗河方折不爱寳昆吾刀铦雪同皓辟邪人马若天成璏环㻫琫犹文藻卧蚕盘螭看更好细数三十种非少今世谁爲张茂先试言此物何人造鸡冠蒸栗及猪肪土花半蚀痕苍苍其间直出三代上遗形尚发孚尹光龙眠居士不可作洗玉池中水应涸何如征东旧提学过眼写之无执着丈楮流传二百年妙矣宛如新出璞李时雍戸部乆居南土端午再蒙扇缕之赐相与感叹有作身到彤庭续旧游御桥俄与百官畱趋朝歩澁虽难进赐物恩浓好共酬字扇有铭休障面綵丝成缕欲纒头端阳节近题诗惯谩说江南竞渡舟读刘静修先生集木落西山见一峯容城何处问遗踪德辉欲览空翔凤王业如兴有卧龙隐蹟微茫随世代悲歌激烈发心胸静修斋里高风逺晚学抠衣恨莫从竹园寿集七客同期贺诞辰古诗三寿句如新合爲一百八十岁总是东西南北人露下高松如细雨风回脩竹满清尘杏园雅集今重见良史当筵亦写眞次前韵自寿予惟乙卯是生辰老大无闻白髪新韩子立朝犹此秩温公入㑹独何人瞥然一世如惊电瞠若三贤岂后尘臾待他年爲此集香山容我作刘眞次韵周公自寿莫较生年卯与申忝登科甲亦爲辰三公齐寿今难竝两署同官旧有因节傲岁寒依竹祖隂连夜合对花神吾皇钖福眞能助愿筑春台徧九垠玉汝年亦六十以擢佥南台不预寿集因次前韵以寄诞节曾闻岁在申善忘无复是生辰北都逺眺惟南国三寿同跻少一人台署升堂分柱史戈船鼓櫂动江神直看更得玄孙喜祝颂无如此意眞端阳邀鄕友小飮此日端阳兼夏至佳时又喜有诗材城中强取园池乐海上正当风雨来鄕郡繁雄休复论賔筵狼籍更须陪人生会合非容易马上何妨看月回秦公崇化爲江西布政使时尝泊九江忽见数舟遭风被覆使人救之获生有爲诗美之予亦爲作一首九江柘矶风力恶白头浪起舟难泊鱼龙跳舞贾客愁樯倾檝摧凡几舟浪里漂流命如掷岸上何人独相惜须臾挽之登袵席仁哉頼有秦方伯此事传闻争叹息嗟嗟江西之民有万亿溺者岂惟爲贾客不知陆地上方伯举手长援溺玉延亭西植夜合花二首夜合花开满树红吴人贱汝号乌茸家僮斫去爲薪用却向亭西植两丛两丛如杖植亭西暑月能遮赤日低待得成隂吾巳去后人须记白公题董北苑溪山风雨图黒云拥高山顷刻风雨至豁然海潮声艹木争偃地旷野少人行山僧独归寺衲衣尽沾湿敲戸何急事仓皇村居民乗屋亦何亟一婢巳抱瓮一妇更持器重茅惜被卷破屋家所寄戴笠者渔郎理网屈双臂老翁若望家担物终不弃陆走尚甚危水行可无畏前溪波浪恶篙折水流駃行者当早归居者不预备良工爲此图三叹有深意想见晩来晴云凈山泼翠始信翣时间天工特相戏次韵李时雍病起二首病骨稜稜带白须谁知诗腹却长腴黄扉出纳声名乆紫禁追随意气孚终喜和鸣同瑞鸟难教驰歩学生驹西风欲起犹持扇应怪元䂓尘易汚南国遥遥望眼舒承恩相好自传胪强烦官秩居金部幸接班行在玉除旱比往年何太甚暑从今日是多余入朝又喜披公服侍史须将日历书哀文宗儒吾鄕沈衢州逺致尺书在发书报文侯有疽发于背我忧体肥人此疾恐爲害犹冀有良医或倚以致瘥忧怀适浃旬浙疏驰独快乃六月七日死期特兼载哀哉此良牧天夺眞可怪念昔爲永嘉勤政略不懈豪民戸先鉏淫鬼祠必坏抚下自有术百里免凋瘵及此领郡符先声过疆界穷谷争出迎耄倪总罗拜君𥘉闻再起仕路厌行迈因察民情欢下车始无悔梳积弊源一旦决欲溃坐堂日孜孜访问及细碎孰爲狼所贪孰爲蚊所嘬犴狱满冤囚亲手爲破械去岁东海涯光气作妖怪横飞类鬼车数丈无首戴具疏即自劾遂及弊事槩谓此如许除吾宁自引退有司格不行当道有窒碍公退长太息空负民所爱吾惟尽职业庻偿爲守债使民自按堵守法勿就逮百家立爲约礼义相告戒民曰贤侯言敢不各敬佩君终抱忧思弊事卒吾败大者如䀋銕骨髓竭称贷彼力固巳穷吾体亦眞惫遥遥走一使求去乃至再知巳总爱才不使投匦内孰知今日事俄有此变态凡君求归休民輙叹无頼群情逹铨曹以及寮与寀今也魂茫茫棺归只空廨岂惟民无依失侣嗟我辈乆爲晚年期几杖作鄕会对酒乏清言临事无善诲城西多旧游山色愁晚对有穴未及临泪尽继以嘅中秋夜偶过济之忽鄕友数辈至遂成良会济之有诗次韵晚凉东巷偶相过小适园中奈近何秋到共传平半好客来不速过三多金尊注酒微微飮綵笔题诗缓缓歌白髪满头重看月素娥应笑巳非他次韵周伯常落齿人具脆耎躯老至必衰矣向来少艾时金石自比儗孰知销与泐成坏乃常理何必騐他人亦尝察诸巳忆昔爲儿童当门齿先毁家人不惊异嬉戏翻喷水忽忽六十余仅保此顽軆齿势终欲落幸未与公比公年视吾少却以落齿耻且云半百𥘉齿卽巳落只今岁落到牙而年顺及耳动揺每朝扣药物更服饵作羔怯驼蹄下饭爱牛乳存者费剔肉尤苦于目眯又如涧中石漱处带泥滓有齿且自落有命当自俟勿爲引身谋区区缘数齿题三忠庙庙在城东祀诸葛武侯岳武穆王文信公都人周珍买地以建者都城东面起车尘庙貌巍然见鼎新汉业强从三国号宋家难赎两贤身朝班可劝爲忠事野史能歆好义人上下千年同室坐有周端合配三仁送济之归省冰花欲结潞河湾驿棹南行未许闲恩赐已知千镒重寿容应见两眉弯天高鸿燕难相値春到江湖及早还安得从行仍作伴胜游当共了西山送马秀才昔过淸河古县前三义田舎忆曾眠停车暂寓当除夜悬矢𥘉生巳壮年丹旐可怜依旅殡素冠深愧附官船天寒水澁驱驰逺行孝应将姓字传再入翰林次韵周伯常见寄天曹昔忝挹淸尘仕学兼资意更眞三嚥巳沾松下露一嘘如沐琯中春唐朝学士聊兼职周礼司徒重敎民阙下方期从歩履衰年病肺恨多屯内阁阅秘书喜得石湖集衰年何意到文渊万卷书中又木天頼有好书心未老开厨先得石湖编冬日内阁闲书二首午梦瞢瞢在旧曹隔窗人语怪嘈嘈日光不到疎櫺上始觉宫墙数仭高檐际浓云故意黄𥘉看微雪点宫墙外边寒气知尤甚更爇乌薪取酒尝自述行年六十五多病力尤微馆阁无才称山林与愿违白头休傍镜瘦骨不胜衣强作趋朝歩低头过琐闱早入直房凤楼西北望乗月歩耒深旧馆联詹事新衘复翰林背灯聊养目面壁岂明心石砌重登处何人识足音輓陈坚逺通判黔阳出宰向南驰通守长沙又几时毎爱淸修长向慕乆无佳报巳生疑故家谱在多遗事合郡人应有去思难弟相逢能慰我爲谈接武得麟儿喜杜子开将有兴复先世延绿亭之意隐儒雅号託东原因对旌门有小园瓦砾未除庭馆废衣冠不乏子孙繁便栽美竹开脩径更种垂杨筑短垣谁作杜陵兴复计平泉有记不须言病肺肺病从何生茫然使我疑安得上池水饮以洞见之其𥘉动则喘百歩足莫移有如登山然气息促嘻嘻胸鬲痛若刺坐定须少时寒风屡击搏咳哕理所宜声出难自制痰生与声驰长夜兀兀坐披衣踞如箕倚牀呕出心擭擭连涕洟服药罔奏功古方岂予欺中心窃自忖吾当询上医医云肺受病火邪郁于斯干枯口欲饮洪大肺不迟其证见于外不待言而知大膓爲肺表又爲脾土司其法当治本此病其已而我闻上医言直以病源推孰知年老人自与病爲期血气巳先耗精力从而衰百病乃横出岂但肺与脾譬之庭前木𥘉发甚荣滋及其历岁乆自尔枯而萎根非不附土壅漑亦徒爲人病实坐老药力将安施惟当蚤休退旦暮恒熈熈内以养寸心外以息四支庻几全天年瞑目与世辞坐客勿多讶吾言是医师病中读白集拟作二首炉中添炭火长红屋厎翛然一老翁褥厚枕高眠未稳饭香羹美食难空岂因避俗居深巷即欲趋朝怯冷风才得安闲便生病官高休更说三公𥿄窗煳宻一灯明古木号寒欲二更栖鸟竝枝知雪候蛰虫坯戸避风声蠧编乱向书厨积蛛网难从药褁生何事衰年成肺病旁人莫讶酒爲名范石湖集有卧帽诗病中畏寒略效其制牀帏夜下入寒飔卧具新成颇自宜落帽孟嘉无复尔结缨季路亦何爲老来髪秃兼能护近得头风不用医欲向石湖传旧样兠鍪相似只存诗观乌丝竞渡图五色彰施成畵片刺绣刻丝吾屡见何来一段蹟尤竒乌綵细入鹅溪绢首卬尾掉纷龙舟天潢竞渡过中流虹桥千丈弯如卧云阁半空高欲浮轻舠荡漾呈百戏吹笛击鼙争意气冠裳立候总朝臣御驾来应鉅是偶观妙手绝代无老眼频疑畵史摹女工挑线亦常有谁聚氄毛爲此图印文特识元文代上有奎章天历在么么十五字题名至大仍书庚戌载御府畵图皆等闲后皇对此独开颜苑中刻木能依样嬴得都人号鲁班美曹太守毁淫祠神耶妖耶吾不知相版五色错杂施墙隅小庙瓦数片吴下人家家有之家人有病问卦师师云汝病神所爲杀猪烹羊陈祭品歌讴叹上酒巵侑以吹竹仍弹丝号以茶筵眞酒席宛如生人宴会时有祭自丰病自危吴人岂皆白须眉如何至死犹不悟恶俗信鬼不信医岂惟生死于神听商贾出入听指撝贤哉黄堂曹太守谕民此事何不思聪明正直者爲神焉肎嗜汝酒与牺祭者得生不祭死神道所好何偏私且彼爲神旣尊贵身居小庙嗟何卑汝民愚昧诚可悯悯汝徒费空家赀太守升堂朝出令民心敬信犹蓍龟争持神象出门毁烈火三日焚无遗端如人醉今始醒风化顿觉随时移唐有狄公任廵使美政先闻毁淫祠后来入朝作贤相邪鬼安敢侮与欺我愿吴人常奉令自此崇正无复疑祖先当祭祭勿薄五祀当祭祭勿迟遂成美俗载郡志当与贤守名同垂寿都宪闵公七十宫保官高寿古稀台端德重自生威浙西山水钟淸逺斗北星辰傍紫微执法独蒙公论许引年难负圣恩归眼前相称绯袍好增秩须将玉带围雪中朝回题陆全卿所藏赵千里卧雪图水阁傍寒塘雪深没茅把晓见白皑皑松竹枝尽亜天阙集朝鞾冷风透双踝须知卧雪人犹胜踏雪者煨橘洞庭雪后颗燕市雪中团冷比冰泠柱坚于金弹丸齿牢谁嚼得指瘃欲投难旧作糖囊咏今将火齐看炮来非入药鍊出似成丹香喷皮𥘉剥园収核谩鑚人情惟软熟风度少寒酸莫向吴人说家家正满盘刻李贞伯篆书海月菴扁篆法乆欲绝李公得眞传近时鄕先辈彷彿如滕权昔爲我题扁握笔指腕悬顾盻张髯须起立竦背肩俯仰爲陈蹟屈指十五年破屋垂雨澑墙上蜗涎三字被侵蚀黒犹高县海月夜照之墨光却新鲜正如公性气精悍老犹然见物不见人吴山隔重泉惜哉不可作手蹟忍弃捐寿以西川木良工善雕镌庻几如坐对仰面在屋椽匏翁家藏集匏翁家藏集卷第二十六匏翁家藏集卷第二十六诗五十首元日早朝次林亨大韵圣主朝元再遇申万年行夏尽从寅鸡人高唱时爲卯凤历𥘉开日属辰传出制词均大庆献来方物见咸賔登台定有占年者平旦条风是好春郊祀翰林朝房斋宿承傅曰川见过壁宿东行近紫宸光昨夜动𥘉春乆传天上骑箕事能念河西斫桂人空谷闻音眞可喜小童见䟦却堪嗔淸茶一啜怱怱去千歩长廊月色新夜坐复次韵静坐焚香拱玉宸乔柯隔屋巳含春流年不觉重加我胜日音自可听鼙鼓风传通夜市草堂月出隐春星诸公勲业他时事此夕杯行且莫停次韵屠公过赏缭丝灯聊乘佳节枉群公特设屛灯照醉容云母擘开成五色鲛人织出费干功似观池上阎生畵相称筵前李贺钟银烛再烧光正好只疑身在玉楼东过鄕人赏灯新春车骑集东街共爱华灯尽好怀屈曲屛将云锦簇方空斛是玉丝排鬼工琐细终伤巧蛮舞麤疎亦类俳坐乆銕箫声未断更烧银烛过书斋同年会饮当日城西约巳违同年作会恨何稀老身忽叹将专席旧物空怜是赐衣仅有八人连臬府都来九度过春闱安能尽赴天书召坐满长筵齿更依送同年陈瑞卿宪副还临淸坐临雄鎭近齐东六载褒词出考功臬府昼开兵卫肃邮程水长檄书通贤劳当在超迁上契谊频从雅会中最是湾头催解缆畵船南引恨春风次韵沈石田题奕姪影翠轩天街眯目满缁尘竹树谁家自作邻吴下正忧连岁旱燕南如见故园春临窗弄笔图偏妙对景题诗语最眞他日轩中须晏坐翠隂应覆白头新园中作石台其旁多枣树以木末相结如屋形石台淸樾净埃尘枝榦相樛结搆新司马花菴工最省申屠树屋事成眞野航恰受无多客大厦将顚自近邻却笑平生鸠比拙作巢聊尔独栖身吏部右厢前有朱藤一株予手种也今岁始闻花开甚盛手种朱藤巳七年长条缘架毎相缠只看叶宻清隂覆忽报花多紫粉悬风下掉头嫌一老雨余舒眼盻三贤从今堆字诗还和写入当时艹木编六月十三日园居喜雨溽暑三朝北土无翻盆一雨巳连晡只从碧落倾银汉不用淸冰贮玉壷风偃小园纷艹木水深平地欲江湖忽然志喜缘何事弧矢漂流走羯胡园居雨后六言四首凿渠暗疏积水开径䞉引淸风𥘉喜一塲雨过夕阳正射墙东水接方池绿满花塡小径红疎日落槐虫自起雨多菊虎能除高荷种出几柄矮竹移来数丛豆荚新生自绿葵花老去犹红淸唳每怜白鹤长号颇厌玄蝉晚来更有忙事窗下自収简编观天鹅池中对浴白羽雪同明游戏绿波里爲我增颜色小池亦淸泚新蒲生正繁高荷凈如洗衆碧相掩映倐尔欲藏尾萍藻浴且浮恣食更从尔尔本云衢物何时落尘滓犹胜樊笼中容与莫惊起玉延亭傍新开小径二首路转朱藤近水涯过桥常恐堕靑鞵如今足力眞能省五歩移来卽上堦墙隅隙地结茅菴只尺孤亭手可探独自歩来从捷径却无人道是终南新正无事偶阅鄕先哲范文穆公石湖诗集见其多道吴中事因摘取其句有渉于春者輙赋一绝得十二首葢予入官适三十年处世几七十岁公私所系不卽归田赋成令儿子辈诵之恍如身在吴中亦可以自慰也昔人有和陶之作予僭名爲赓范其不免文穆公之笑乎雪寒探梅诗云吴下得春元自晚新年京国竞繁华东巷深居自一家春到不如吴下晚石湖诗里探梅花赏海棠诗云聊爲海棠修故事探梅直过万山隈手内何曾折得回故事重修春不断石湖诗里海棠开新正书怀诗云先渡南村学灌畦年来双足弱难行却遣郊南再看牲夜半范村将梦渡石湖诗里一舟轻春朝早起诗云寒惟病骨知新正有假放朝官夜宿斋房睡未安却怪山林犹早起石湖诗里怯春寒元日立春诗云交运丑支辛吴中士女爱迎春争看千行百戏陈兀坐窗间论岁序石湖诗里丑支辛咏吴中二灯诗云雨丝风外绉又云弱骨千丝结吴中元夕旧相承街上家家搭竹棚夜静风沙吹满屋石湖诗里看丝灯丙午新年六十一岁俗谓之元命诗云岁后当生次星临本命辰强将华髪戴朝簪元命来七岁深我比前人尤觉老石湖诗里记星临春日田园杂兴诗云一年一度游山寺不上灵巖卽虎丘灵巖上了虎丘还春到吴人更不闲两地一年仍一度石湖诗里去游山春困诗云诺惺菴里唿春困菜盘椒酒忆江南春困相唿我独堪世外尚无人解此石湖诗里诺惺菴干道辛卯三月望夜与周子充内翰泛舟石湖距九年复以是夕泛湖有怀昔游诗云石湖花月浮春空忆共僊人同短蓬紫薇村北暮烟収花月浮空记昔游我后益公还识面石湖诗里泛僊舟自横塘过黄山诗云东风巳绿南溪水更染溪南万柳条溪南万柳绿成湾先壠频年抵暮还遥望松楸常洒泪石湖诗里过黄山民病春疫诗云连年薄熟甑生尘又云疲氓惫矣可更痛吴田连熟事非眞半在官仓半在人疲惫满村春病疫石湖诗里叹吾民爲倪尚书题王孟端舎人墨竹翛然见此林下姿淸省颇类隂何诗舎人自得挥毫趣湖州巳逝前无师平生见话足高致俗子来乞以手麾不知此幅爲谁作增价况有頥菴词靑溪太宰童子时自言故人持赠之立朝卓卓重风节此君契合能相资南来行李特携此不忍弃去缘心知自公退食持示我似竹可喜何须疑爲公临楮赋淇澳淸风拂叶犹猗猗爲陆全卿题米南宫雪景北固山前江水淸长供此老濯冠缨焚香寳㬜斋中坐江山写入毫端轻此老胸中有奇气不与衆史闲争名翛然一种自机轴惊倒范寛幷李成昔者吾尝阅畵史眞蹟人间嗟见此卧游佳境不逢人但觉寒光浮棐几古树枝摧瞰急湍雪岭更从人面起全卿藏此凡两幅持一赠我分片玉曾是平生好洁人挂处休将手频触爲杨起同题沈石田拟谢雪村山水雪村巳逝知几年妙畵曾向吴中传少时看畵老能忆此事还输沈石田昨者西阊杨给事乘兴放舟过相川坐间偶及雪村畵爲言杨谢世有连石田唿童急展绢冉冉水石兼云烟两山秀色相对峙长松落磵声随泉秃翁观泉不归去岂是磵厎寻诗篇石田作畵不卖钱给事得之眞有缘墨痕断烂称古蹟莫上米家书畵船爲钱世恒题石田雪景都下类江南暑气一何酷钱卿适开筵羽扇不停擈忽然坐凌隂挂壁有长幅高峯树玉幢空洞倚垩屋皑皑不可辨岂复分涧谷故家虞山阳昆湖眞在目水榭何年成分明傍湖曲隔船人试问舣棹何所欲客云不于人聊借松下宿松树数十株忍寒仍故绿对之恣披襟寒气迫诗腹日暮暑未消持杯故相触寄语石田翁此图金莫赎爲毛贞甫题孙君泽山水十日一水五日石古人畵笔殚精力后来简澹亦天成披图试看孙君泽山腰飞瀑千尺长悬厓老树爲山梁人间溽暑不可耐欲从二老乘新凉又爲题高房山山水燕南蹙翠维房山高公昔者生其间戏拈畵笔少明豁玉女峯亚垂烟鬟积雨𥘉収隔春树望见人家隖边住亦知中有王维诗行到水穷无覔处爲杭人题畵山水佳且近古杭犹未游𨳩图见所似畵手擅风流松林敝茅屋高士亦何求袒裼坐终日富贵如云浮北岭可杖䇿西湖宜泛舟他时挂冠去终与杭人谋和杨应宁次陶韵止酒孔门好学人谓未见其止窃尝闻斯言乃在鲁论里未止以止学善学颜氏子惟彼㫖哉味入口顾不喜嗟孰爲厉阶爰自杜康起纷纷嵇阮徒以醉自有理异世特相契两醒屈与巳柴桑虽任眞空言亦邈矣茫茫渉大川此止未有涘诗史纪厥始惟十有三祀夏日园中小适二首藤蔓红稀枣叶靑欲逃新暑只登亭夕阳西去淸隂满闲向篱根拾鹤翎荷钱𥘉放乱浮萍却有新条结翠屏几日小园无雨到莫㪺池水入花瓶次韵鸣治病中二首北望成均对两厢喜闻勿药下危牀问奇客至如扬子求益人多异互鄕半月不因陪祭懒十年惟有着书忙时人欲识高贤意道体于今用亦藏不见高贤岁又重佳篇欲和愧难工过从未许仍随衆予告缘知亦在公故里方山犹自好新年尊酒定谁同春风座上横经处须信先生道未竆雪园杂赋四首因从尘市过始觉雪园淸鹤蹟皆成字乌啼似语名石低丛竹倚架重古藤横委巷无来客空余酒满雪园何所有一望白皑皑巳没新开径还堆旧筑台药将槐角碾香以栢铃煨偶忆前人事诗从凤沼来雪园何所得投我是琼瑶把滑还循槛冲寒亦过桥空中眞有絮畵里岂无蕉扫去人何俗谁家拥树腰雪园何所乐笻杖日频拖池涸无鱼笱林空只鸟窠形惭珠玉秽家爱米䀋多禁体争夸巧当时禁若何寄寿陈朝用布政欵门忆昨驻肩舆别去深惭音信寿域遥瞻三载后诗篇急𥙷七旬余闽南遗爱传应徧洛下耆英会不疎娱老莫将他事说麟儿把笔已能书爲奎姪题延香室脩竹东连斋合深篆烟长袅散轻隂客来如入芝兰室佛语徒闻薝卜林王氏佩囊犹俗态韦郎扫地只淸心如何消受安闲福不是观书定鼔琴寄寿萧文明七十故人高隐在关东闽海归时从两僮甘蔗味佳𥘉入境晚榆隂重巳収功诗篇欲和多仍妙书法争评老更工欲寄一尊爲逺寿近来酒量与谁同寄寿吴子高六十吴门别后意常悬使到频将手札传汝老巳当三寿始吾衰又在六年前歩来委巷诸徒满望取高科有子贤春酒一尊须共飮欲从明主乞归田匏翁家藏集卷第二十六匏翁家藏集匏翁家藏集卷第二十七匏翁家藏集卷第二十七诗六十六首春山图平野春雨过危峰殊秀发玉女洗头罢端如盘髩发高人携笻行似畏溪桥滑结伴是何时松林闲採蕨送戴员外出守桂林子有长才早致身仕途随处是通津六千里外桂林郡十五年前杏苑人出守要知从古重作官何幸与民亲昌黎亦羡登僊去诗里骖鸾句尚新送张光禄时逹还南京早入工曹绩用成徊翔又作北都行长才未展犹闲地畱务能分巳列卿言论高来通世故须眉苍尽好风情傍人莫怪南归速春色遥追到石城贺成国夫人胡氏七十画㦸门深翠幙重北堂春酒色𥘉浓江南秀出名臣裔天上荣加大国封僊箓载颁人跨鹤海图亲献客乘龙百年将种能供养高廪长盈禄万钟盆中桃花一本而绯碧二色小圃喜多春色繁花一倂斑斑红霞映水将落白雪当墙可攀坐乱老人髩髪行惊醉客容颜二乔台上连臂不数唐家玉环送王汝英南归尺疏陈情入舜宫御批眞喜彻重瞳银台异宠曾加秩金匮奇才屡奏功家食固知千指衆友怀皆说一心同铜官山色浑如旧昼锦煌煌在目中送邵国贤簿书钱谷叹徒劳提学俄闻出戸曹都下文名如子少江西学政是谁高玺书耀日悬霄汉驿舫乘风压雪涛自古賔兴先只行不将小技望贤豪送白太傅致仕玉敕新承墨未干都门行色万人看法曹屡奏三年绩恩㫖重加一品官胜地扁舟行乐徤故人尊酒过从欢不须更入香山去自有西园八节滩送冡宰屠公致仕皇朝出入着勤劳未老头颅有二毛迁秩兼闻离宪府収功仍喜在铨曹天章笑捧新颁敕昼锦荣披旧赐袍更向人间夸至乐登堂日日献春醪园中行读白集北斋坐后又西轩挟册休将比兎园毎託心情常託物巳忘官职未忘言吴中故郡荒烟积洛下幽居宿州蕃老至一编空在手燕山畱滞媿高鶱新月新月如少女静姢凝晩粧亭亭朱楼上隐隐银汉旁桂树未全长玉兎在何方自然多思致何必满容光黄昏延我坐檐下施胡牀遂尔成良会淸风复吹裳愿言常不负莫学参与商园中夜歩曵履孤亭侧披襟小径前藤垂风独细树隐月难圆散秩朝非懒闲居病易痊老年无着作只拟录归田同年会予以病不赴简席间诸公新秋良会禁城西独坐公堂未得跻三客预期非不速十人堪叹亦难齐情亲只託诗筒送体弱谁将药褁赍向晚凉生还坐想不知若箇醉如泥送工部徐尚书以病乞归加太子太保致仕中外勤劳四十年平生晩节更能全身登八座官殊重名列三公位独专敕捧龙章天日近衣裁麟角海云鲜肩舆日日何妨出故里看山有宿缘送礼部徐尚书加太子太保致仕玉带横腰喜气新赐归争看越精神史官早授爲前辈圣主畴咨念老臣旸谷卜居眞有地南宫增秩更何人亦知恩重难忘报夜夜山中礼北辰送伦修撰文序父南还万里南来系一舟綵衣春酒动离愁魁山黎水虽堪住赤县神州也合游晚市缁尘仍触暑月林淸影忽惊秋朝家恩典三年事阙下亲承愿少畱爲毛宪淸题花竹图繁花匝地凝春色脩竹凌空傲岁寒共向生辰呈秀丽偏于晩节报平安中朝有待贤孙至东海须将大老看白髪乌纱添入畵汉家恩诏定加官送李世贤赴南京礼部侍郎史局文塲滞此身高才𥘉喜试经纶东朝侍从踰三载南省追陪只二人云起望家虞阜晓花开退食秣陵春都门醉别遥挥袂且脱京华眯目尘题沈良德送行图不用高歌陟岵篇赐归眞慰母心悬翟冠自送双笄总綵服重裁两袖翩九世医名多积德一门科第总称贤吴中秋到慈闱启尽说宜将盛事传翰林送李世贤都门无计可畱公况是秋来有便风尚忆陆机游洛下莫疑张翰向江东词林前辈晨星少鄕社无人海月空定有天书还召入暂将畱务託南宫九日风雨二首满城风雨重阳日何处重登戏马台丹阙入朝衣尽湿玉堂置酒席难陪墙边赤枣怜俱落篱下黄花恨未开安得吴门簑笠叟芙蓉江上送鱼来满城风雨重阳日平地江湖大涨时木偶自漂应去逺曲生不召故来迟人间纪事兼诗话座上传神满髩丝何物报晴眞可喜喳喳鸣鹊在槐枝早寝老去贪眠负月华不知夜景到秋嘉疎篁倚石还摇影丛桂遮堂定着花吟就挑灯当别馆梦回捣练是邻家如何七十年将近犹踏朝门听鼔挝谢叶惟立送菊园门岁晩只常关忽送幽花满目斑天意故教秋色好世情不使物华闲临风酹酒怜人老傍径编篱恨地悭頼有疎篁爲伴侣平生高节总难攀送陈德修擢南京右都御史百年京镐设南台门对钟山紫翠堆畱务逺分承宠命旧章重整见高才豸冠戴向风前正鹢舫行从水际开便道过家谁不羡鄕人争看锦衣回送何道士授都纪还鎭江次沈石田韵鹤驭云中来北固霞裾尘外别东华名题金阙分僊袂蹟寄丹山离俗家鸿宝记长当吏牍玄都观古即公衙天寒归路淸如许滕六前驱撒玉砂藤梢藤梢绕篱落黄叶照淸池属当秋气尽欲落巳先萎寒风旣披拂微雪复点之坐见憔悴色不复如前时感之重叹息人老良可悲雪后入朝天门晴雪映朝冠歩澁频扶白玉阑爲语后人须把滑正忧高处不胜寒饥乌隔苑应餐尽驯象当庭又踏残莫向都人夸瑞兆近郊或恐有袁安次韵韩贯道送济之以冬至谒陵公事驱人更莫辞亦知不是翰林时同行尚忆匆匆去暂别犹劳耿耿思百里向前瞻汉庙五陵依旧入唐诗年来喜识荆南面相送惟应少酒巵谢济之送橘次旧韵二首味甘不用两眉攒种得成林合弃官食后不将皮核弃扶衰僊丹嘉惠恭承又满盘牛车雪滑到应难糖囊莫道名非称入齿冰浆信不酸又次韵谢送银杏绿叶丛丛鸭脚攒霜前摘取属园官无花结实犹堪食羞杀花王是牡丹玉子累累走大盘老人手种食应难闽南橄榄形虽似待得囘甘巳受酸杨应宁携畵册过园居相示巳而雪作园居寂寞掩柴扉诗客从容出禁闱遥听鹤声𥘉出迓频瞻马首莫言归临窗看畵忘唿酒据地围炉试解衣寒气逼人将日暮不知林下雪花飞圣驾郊坛看牲次玉汝韵天寒迎驾作郊行道院唿僮洗玉觥石鼎不逢狂道士铜炉还饷老门生投来濡肉羓无彘杂以枯鱼鲞似鲭须是石湖风雪夜蓬窗吹火叙同盟生日人皆遇除夕我复临生朝举头望七十前去三载遥信哉百年内行歩爲下桥早衰视茫茫面髪且萧萧安能如松栢岁寒还后凋衰頽固老态加以病相挠但胜陌上花易逐风沙飘所愧軄业旷难免素餐嘲淸秩徒兼授黄金自横腰盘南开别业旧约负渔樵更念丘壠隔悲怆尤无聊孤灯对卧榻转展至中宵谈命有客能谈命言予运正通运通亦何事爵位当日崇客言与吾意所见颇不同凡今登仕者命服华其躬人徒见其美入朝恒惴惴临事惟忡忡官秩乆益进职业愈难供王法或幸免淸议安能容一朝奉身退忧患顿若空趋朝谢车马睡足日头红田园日以渉山水任所穷出门无禁制开口无灾凶乐哉难具述林下始収功吾生果有命归去在吴中正月十三夜与鄕友会饮绕檐星月带明河佳节相逢肎易过合郡几人常减少流年如我独加多畵屏重展销银蜡春酒争持荡碧波正是金吾𥘉弛禁下堂休问夜如何十五夜赴西涯饮浙灯光起透藤丝偏与西堂雪月宜故事上元𥘉放假新年三日预爲期老人正尔思吴俗童子何堪唱楚词醉后再倾红票酒情深浑忘出门迟次韵李谕德生子志喜紫禁朝囘歩雪中传闻吉语信非空悬弧在戸弯如月挂綵当筵烂若虹上日邀賔须岁满中年爲父岂途穷如何识此眞堪喜我忆平生事颇同爲钱副郎世恩题桂兎图悬崖碧树争倒垂金钗乱挿还参差古香能受秋风吹亦复有藤缕络之洞门一似逢僊姬身缠寳璎坠朱緌其下何物趺坐危赤睛玉毫光陆离长耳耸起分两岐视而孕焉䨲是儿惟上有物扬清晖团团冰镜一尺围人名爲月非此谁月中桂满兎且肥信哉有影乃在斯历观畵记从新施収藏莫盛宣和时高格雅淡今何稀黄筌赵昌曷不师素面朝天夸姨市娼涂抹衆所嗤蓦然展观亦甚奇翩翩五色斑斓衣傅水部索石田玉洞桃花图寄寿乃兄宗伯传说骑箕上天去傅巖于今在何处翠倚西江千仭高玉笥山前子孙住一溪流水漱云根万树桃花遮洞门胡麻饭逐落红乱宛然此地武陵村主人自是青云器去作玉皇香案吏不须手拍洪崖肩水部郎官是难弟劳书寄语山中人少迟归来三百春妙手谁能移寿域分明只在人间世盆中红梅二首盎里孤根强屈蟠低枝老硬欲凌寒不随桃杏供人目颜色生来自渥丹坐见荒园二月过莫瞻春色在乔柯分明一段江南景日暮频将老眼摩送汪太守致仕吴学犹传旧敎条南来别驾路何遥上章忽入新报增秩仍爲大府僚老去乌纱常在首闲来金带巳横腰人生止足谁知得鄕里高名岂自邀送杨太卿应宁赴南京太卿楼船向何处直到石头城下住江上人迎访故卢堂前我忆瞻嘉树南人只爱江南行江南乐多无宦情何如去家只百里黄金横带爲淸卿老我平生忝知巳不得相从附船尾客居𥘉沾燕子泥官河忽涨桃花水金陵本是帝王州高台依旧凤凰游知君到日好诗兴佳句从今无李侯齿痛日者齿病作病起吾莫知知之亦甚易年老理固宜忆当七八岁正値毁齿时齿落乃复生如艹薙即滋今势且欲落旣落生无期又如枯树然安能发新枝落亦不自爱独何以痛爲使彼无所痛尽落奚足悲夫岂若韩子计岁以数之何况舌自存而复食无亏吟声虽函胡尚可和吹箎食物虽龃龉尚不废含饴但使痛除去此外不求医輓毛伏羗早持一劒䇿奇勲忠勇平生亦罕闻象应星辰通上将气驱貔虎冠三军捐躯报国怀方略进爵酬劳着诰文当宁只今劳北顾谁令颇牧起丘坟送史引之知随州儒者之余事缵言以爲文古人尝有言文章能润身君昔在闾里诵习殊精勤浮俗志莫夺翩然曵儒绅稍长取鄕贡谦抑愈恂恂蹉跎二十年贤名只如新昨欲就常选懒看曲江春同辈争劝畱颜色自欣欣入仕非一路期以泽吾民我志乃在此科甲眞浅论铨试出绪余冀马竟空群楚邦非险逺民风更淸淳宋贤读书处遗蹟想应存此地𥘉爲守平生志方伸三年成美政吾老犹当闻送马学士良佐还南京院事淸闲不下堂手披竹简置铜章虞廷𥘉考爲三载马氏重闻有五常官到镐京谙典故地通岷水接家鄕南风又引扁舟去一振尘衣上凤冈送宋郎中出守广信水部才名满数车向来相识自京华云间接壤爲邻郡江右分符得过家旌斾微沾秋野雪桅樯高入晚汀霞亲民长䇿今须展故里谁将昼锦夸园居二首朝囘当暑葛衣轻影过清池浴鸟惊种得玉延才出土客来何物可爲羔静处谁兼吏隐名名兼况有老儒生却怜一畞幽栖地百里吴山不会行追和朱乐圃先生苏学十题泮池半形循学舎一水转松林盛矣来多士依然广德心跨桥方觉濶垂钓不知深此地名龙脑扬波愿作霖玲珑石奇特非常品来从建学前乆爲钱氏物中有洞庭天轻比濵浮磬温须玉出烟菱溪何足记想见状顽然百干黄杨严凝霜雪后蕃衍弟兄同帖莫题靑李刀难断寸葱厄多逢岁闰材短谢良工桃李纷如许终看立下风公堂槐宻叶连街上孤根寄学中名扬苏子记隂覆鲁侯宫旣乆今何在惟乔自不同曾沾时雨化多幸遇朱公辛夷庄周称散木形状独离竒名在谁多识花开毎及时鸟窥无可食虫蚀也须医作笔应全误纷纷落硏池石楠泮水根常漑临池路不遥顾瞻依曲槛爱护障轻绡别种爲交让终年亦后凋有材非㸑用斤斧免山樵多干栢新甫传遗种吴门见后昆碧霄多直干黄壤本同根霜雪持高节莓苔接古痕三年非桤木十畞自隂繁竝秀桧讲堂前竝立霜雪傲玄㝠此树今犹在常年不改靑雨来添秀色风动散微馨科第能相继题名下有亭新杉生爲松栢类不逐岁寒凋弱质蒙春雨高情薄紫霄诸生沾賸馥巧匠待长条此日材当大𥘉栽自宋朝泮山少小游歌地升堂歩未竆移山元费力覆箦竟成功狭径埋芳艹孤亭纳暑风登高夸壮丽兴学念文翁苏自宋有学景祐𥘉范文正公来典鄕郡延安定胡先生爲师继之者爲乐圃朱先生公旣名臣二先生又良师皆一时人才造就遂盛于天下学故吴越钱氏南园也规制宏壮逺去市井山水之胜嘉树奇石错植其间宛然林壑也旧有十题曰泮池玲珑石百榦黄杨公堂槐辛夷石楠龙头桧蘸水桧鼎足松双桐至乐圃掌教时巳亾其四先生乃益以多榦栢竝秀桧新杉泮山而十题复完今去当时巳数百年独泮池泮山尚在而讲堂前二桧疑即竝秀若奇石固有不知其孰爲玲珑也寛爲童子入学固不知十题之名独见国朝士大夫咏学中诸景诗石刻然皆非十题之旧矣比寛自在都再入翰林专掌诰敕暇日得阅秘书而乐圃集在焉见十题之作而先生自叙其前尤详乃悉次其韵一过夫今之学遭贤郡守屡加兴修规制益胜然所谓诸景又亾其三四矣况数百年以前者乎故旣和其诗复序其事庻其物虽亾而其名犹存后世亦有考焉尔辛酉五月旣望序爲崔太卿题史都宪墨竹容台有地堪种竹北土高寒数根足未许长竿可钓鱼况云美笋能熝肉太卿好竹如好僊夜梦时时游渭川醒来忽见竹满壁墨痕湿处何苍然彷彿庭前秋月白影落旁枝犹百尺化龙只恐起清波栖凤却疑依巨石人间酷暑何时徂对此翛然暑气无伊谁能事写此图人云中台史大夫爲钱佥宪题二士图二翁吾不知爲谁晩来共坐崖石危一翁攘臂方谈诗一翁抱膝如有思平湖万顷渺风漪隔岸苍山脚下垂巖姿树色望忽断正是白云𥘉起时吴中山水正如此震泽洞庭天下奇更敎此地看明月万钟千驷将何爲我欲徒歩往从之只恐二翁嫌我是俗客尘衣不使污崖石题石田畵卷寄沈时阳松林昼静人独行隔林似听吾伊声春山满眼发苍润知是晓来𥘉雨晴南望荆溪溪上路路绕长松千万树太湖荡漾映高门此是荆溪长往处何人能弃冠裳归只向松隂覔诗句便欲从之未有期淸梦时时此中去石田高士卧东林故写长图慰我心封题却附湖船上只恐云深无处寻匏翁家藏集卷第二十七匏翁家藏集匏翁家藏集卷第二十八匏翁家藏集卷第二十八诗八十七首题谢鸣治归来园三畞新开山下园古村才得数家存经心劳止多闲事遗腹崭然有长孙栗里一尊常自满眺家千首更须温主人莫作终焉计召命临门敢负恩次前韵怀故园老夫亦自有东园因赋归来若目存乆负木鑱歌杜子何妨布被笑公孙别来渐觉淸风逺坐处常思白石温便逐秋波放舟去时人莫漫笑忘恩鸣治新修国学朝房雨夜宿此有作次韵笑挥公帑百金余轮奂惊看胜旧居一日葺来犹故事两山占断岂吾庐夜中风雨题诗满天上星河待漏𥘉广厦仍思庇寒士先生才调未全疎乆借内阁朝房次前韵词林再入岁周余自笑东房乆借居汉代虽多闲禄秩吴门幸有旧田庐高眠斋榻春回后惯着朝衣日出𥘉天念老人仍借景隔墙嘉树绿扶疎寄寿太宰尹公八十恭惟太宰尹公天下逹尊济南遗老寛辱爱颇乆奉问独疎徒因微末之嫌恐致率易之诮幸三朝之耆旧功业旣成属八袠之高年体履益胜聊陈韵语因寄下怀敬祝期頥以慰衆望廊庙乆违思旧德山林何幸着名卿临湖对月将杯举出郭看花却杖行杨绾在朝风俗美山涛典选品流淸济南耆俊从来有坐见高年过伏生盆荷𥘉开适値风雨对之感叹一面红粧拥翠盘风风雨雨不胜寒园门半掩无人到我独怜渠只自看代荷花答淡红数瓣出天然根託盆池强自连风雨满园香更逺无人来看不须怜园中即景二首竹隂日暮意翛然山石依依共晩年白槿数枝相映好似将颜色弄清姸萍藻多从雨后生绿波常共小池平朱藤覆满休轻剪待看繁花映水明雨后移竹人言种竹须雨过何况移来雨仍大此君此日馆吾家擕酒客来争作贺早年忆与竹相亲到此频栽凡百箇晨浇暮灌常不活犹怪园丁何懒惰其宻如箦今两丛东邻分得肩难荷长鑱依然白木柄手种任爲泥所涴虚亭掩映翠色新使我对之终日坐檐前有地绕丈余覆以淸隂谁敢唾寻常岂乏凉飔生日午风淸俄逺播欧公曾云凉竹簟酷暑可逃当此卧颇似吴中顾辟疆独许献之登上座望尘不作金谷趋高节应甘首阳饿平生何故取于斯正爲冰霜莫能挫京都百物皆有之自笑当居此奇货敲门只恐人借看林下苍苔轻踏破从今艹木俱等闲当以竹题爲日课试将竹榜掲园居客到先将此篇和园北新搆板屋制甚檏陋济之有作次韵答之古诗载板屋遗制千载下嗟我同心人在其是谁者江南想所无都下知更寡匠巧免刻楹童顽难毁瓦中虚亦生白外美聊饰赭夜宿惟僊禽朝奔无野马苇席平可眠荆墩矮宜坐缘木构巢避风停艑舸囷囷疑乃仓渠渠愧非夏雨漏痕在壁月窥光落斚仍劳诗家咏不待畵工写其如功省何从此价增也济之再和复次韵退食初自公我常在其下凡此连墙居孰是无椽者价直旣甚廉规模亦殊寡成风劳运斤御雨谢陶瓦农家费索绹甲第自涂赭似巢宜借鸠非厩休畜马打头忽欠伸结趺从起坐车停难倾葢柁捩莫旋舸向阳缘度冬当暑却忘夏负暄兼看书临水还洗斚倘有王维来当爲魏野写景胜实颣之言大非夸也济之三和复次韵古人爲宫室栋上而宇下异哉方舟如吾岂作俑者万间与一勿复论多寡暖日忽上阶烈风免飘瓦维此湘山材曾遭始皇赭公来价十倍伯乐同相马举杯更相属试说再延坐敝巷旧得名居民业拆舸近市物预储爰自去年夏辛勤始有此岂易陈一斚病体强栖迟中抱聊自写檏陋何足夸前言眞戏也偶阅白集有东园玩菊之作今岁小园菊开颇盛輙复次韵今岁置秋闰又见秋将䦨客居贮秋色幸复有东园凡今百种花孰不畏天寒胡此斓斑者节去犹未残瓦盆围板屋毎坐于其间玉毬旣高坠金钱更相连东篱偶采菊不爲花所牵岂如陶翁高见山独悠然我欲学此翁无菊非所难翁如欲学我无酒却鲜欢园有松与竹秀色同新鲜唿之作三友庻以怡衰颜有感效白体吾秩殊不卑巳作三品官吾寿亦不少巳望七十年官卑何足计寿少眞可怜不见一逹者躯干如丘山昨朝犹啖肉今夕俄奄然官高亦何用有寿差直钱从此心所愿仰面惟吁天官乞常落后寿乞常向前更乞早还鄕不待歩履艰放舟日临水䇿杖日登山筋力幸强徤何必驾高辕此愿如我遂俸禄皆等闲雪中对竹平生此君子夙好似相敦昨乗暑雨过移种向东园衆木经秋落黄叶亦无存独此瘦骨尔日午隂犹繁天公故历试夜来雪翻翻雪落洗其叶雪消漑其根颜色愈觉好靑靑映园门高节黙自持难与俗人言板屋二适负暄朝坐见日升夕坐见日落午坐日更多煖气如火灼陋居颣田家不省在城郭高树凡数株黄叶被霜搏何曾遮阳乌更复聚寒雀旁不启窗扉前不垂帐幕炙背眞可献此语非善谑昌黎却避景迁坐身屡作我幸无此劳竟日不展脚自我有此居绵裘不重着自我有此居火炉但高阁冬日何可爱可爱更可乐对雪大方本无隅虚室自生白吾屋𥘉落成老庄言不易白也从何生有物皑皑积空园何所见怪石惟露嵴谁写偃竹图须带鹤在侧平铺得奇观寒气亦渐逼展席坐稍深蒲团阁双腋旁无一木支上止片板隔端愁厚将压却喜轻似掷阶踏凤沼诗案堆兎园䇿鄙性自不饮泥瓮乆不坼凈扫但烹茶此乐更甚迩送陆全卿赴浙江副使豸角冠高映赤墀衆中才操许谁知人登台省夸何易子去江湖恨不迟亲舍相望通色养臬司争喜覩风仪春来独觉门墙冷老大空搔两髩丝送罗编修擢南监司业舟引薫风好筭程江头立候总诸生一章再补贤关缺六馆先期士类成路入石城瞻虎踞山临璧水听鸡鸣曾闻南国游歌惯不厌长街振铎声答鸣治乞花二首北牖新开忽好奇庭中艹木最相宜谁知小圃春风后只有酴醿三两枝池上朱藤总着花飞虫绕屋颣蜂衙何如枉却公来赏况有新醅不用賖再答鸣治乞花不得二首新暑蒸人属夏𥘉恨无花送强分疏朝来北牖多生意想见庭前艹不除城北相望见面迟只将新句乞花枝花枝乞得成何用自是尧夫要作诗待鸣治过园居西街何处踏黄沙未午空惊树影斜扫地频敎除短径临风独坐数飞花行来双阙应相近望入群山幸不遮自笑贫居无欵曲只唿童子预烹茶鸣治至次前韵空庭雨后少尘沙委巷迢迢辙蹟斜休沐有期能致客借看何处更移花绿隂覆地禽相语淸水盈池树半遮四月江南无使到宿醅聊可当新茶送吴克温赴南京翰林纶阁花香日影浮荐章争喜得名流虞书𥘉进东宫讲唐典犹从北馆修家庆及时开寿域官淸尽日在瀛洲安能便趂僊舟去南望金陵是旧游闻家园树爲去岁风雪冻死我家冬靑树百株先子手种东庄上年深郁郁丈余高能与东庄作屏障我家木犀树两株亦复团团高丈余少时我种东园里犹忆此地称山居嘉树我生好怡恱家僮寄书来报说园林遭厄家家同去岁何期大风雪冬靑根逺犹且瘁木犀叶落仍不发其余橘柚与篁竹畏冷固宜难尽活吴中三月春巳残生意萧条如十月嗟哉气候何如斯老人自言未见之树埋厚土褁以皮冻死尚作枯柴枝东南民力尽徭役无衣无褐死可知安得麤布数万疋尽爲此辈遮羸肌伤心偶赋冻树诗诗成敢吿良有司得仲山德州所发书云去京师陆行只三程恨不能一见是夜园居对月怅然成咏使车停处发邮筒消息年来喜易通疋马三程岐路近两人千里月明同园名屡易常爲主酒量难添巳作翁信是无由能缩地归欤须约故山中园居续咏藤障歩当斜径绿成围頼有长藤叶不稀不恨刺䕷枯朽尽向来行处惯钩衣花门新开小径傍西垣手种酴醿花巳繁不似陶翁园日渉门虽设处却开门榆篱不劳细竹倩人编乱挿榆秧犬莫穿坐待儿童争采食高枝春尽欲生钱艹径翠繁绿缛不知名石甃中分一径行行处莫言人蹟少靑苔踏破不曾生䕷屏长条抽绿缀红云园子新从雨后分板屋向南将树塞莫讥管氏儗邦君树屋薿薿光浮叶蔽空举头惟有碧云蒙夜来雨漏牵萝补圬者安能复食功昼闻鬼车古燕气候异隂雨近何多恶鸟啾啾鸣高飞形么么夜鸣巳可怪昼出当如何尔亦岂虚出出必事无他鹡鸰载常棣凤凰见卷阿欧公咏鬼车可作安可歌弋人亦慕此将谓是驾鹅获之可以献野外欲张罗送李郎中擢应天府丞清班缀立色无惭工署徊翔意自堪名属山公终启事身从韩子不台参旧𨳩辅郡依江左遥望神京傍斗南壮岁要知功业盛看君黒髪正胜簪自六月𥘉七夜乗凉看月后毎夜有月輙赋一首此夜看新月亭亭正向西光因藤蔓少影与竹梢低千里谁同赏三更我再题明年相见处约在越来溪𥘉八夜此夜仍看月淸光稍觉多兎豪才闪烁桂树渐婆娑还傍西楼隐应从北阙过坐来贪看乆更问夜如何𥘉九夜此夜仍看月人云是上弦彤弓三尺直靑镜一䂓圆光借无全日疆分岂半天幽都近辽海始觉地形偏𥘉十夜此夜仍看月隂云未拨开还敎童子侍如待故人来多病须灵药常醒只耻罍淸光不相负依旧满书台十一夜此夜仍看月黄昬始正中树多增目睫天濶荡心胸暗室明于昼银河淡若空爽然消暑气身到广寒宫十二夜此夜仍看月胡牀坐稍偏淸风还共至良夜未须眠庭际怀丹桂池中见白莲平生无所好对此輙欣然十四夜此夜仍看月看时却向东影悬眞载魄光晕颣重瞳偶値靑林缺还当玉宁空何须论诗䜟范老句偏工十五夜此夜仍看月眞从海上生金盘承露湿玉鑑扫尘淸诗句慿谁和菴居爲此名人心当自识天道岂常盈三姊寿七十以八月十三日生因题月兎图奉贺桥头水满月流辉设高堂映綵衣节贺中秋今巳近寿期百岁古尤稀门䦨旧傍金狮壮图畵新成玉兎肥小弟相看俱老矣愿爲煑粥正怀归爲陈玉汝题启南山水大幅马家作畵才一角剰水残山气萧索畵苑驰名直至今输与毫端不浮弱此幅壮哉谁写眞吴西山水见全身行春桥上曾遥望待乐亭中好细论鸣治种荷无花见予所种亦同有作次韵三首幸免花开重赏花近来多病早休衙高荷亦自知人意盆厎移花过别家翠葢亭亭巳早枯红衣点点定西湖试看一勺盆池水此日无花也合无野花次第隔篱开不待园丁着意栽莫向濂溪论气韵还输康节识根荄老病二首七十嗟无几难教病不生巳孤君相意莫慰友朋倩昼寝安逃罪朝吟乆绝声吾衰忽如此更苦入朝行数日冠裳解依然一老生看花无目力养鹤少心情夜月劳延坐秋风感作声近来添老景腰痛况难行奕姪搆二亭于东庄一在振衣冈名看云一在曲池旁名临渚以书来报待余归休与诸老同游喜而寄此尔父西菴扁拙修当年种树带平畴近闻肯搆爲吾计有待归休与客游山上看云依鹤峒园中临渚对桑洲只忧歩履非轻徤更欲池边置小舟病卧玉延亭高卧眞如隐士闲病来受用未爲悭平池积水从消长尽日淸风自往还短杖好扶宜野歩小冠初着称衰颜直须归到吴城下新搆幽亭况两间谢朱懋恭同年寄龙井茶谏议书来印不斜忽惊入手是春芽惜无一斛虎丘水煑尽二斤龙井茶顾渚品高知巳退建溪名重恐难加飮余爲比公淸苦风味依然在齿牙题墨竹赠李尚书时雍赴南京二首司空德望重同袍直自黄门到戸曹总道南都优老地更看晚节傲霜高三十余年契义心白头相与戴朝簪南行翻喜淸风近来岁吴门候好音玉延亭晚坐残暑酷怜何处同只将河朔比江东半䂓新月未全白一穗幽花仍澹红鹤歩临池应爱水蜩鸣抱树似唿风客来只劝秋凉出无病无官岂邵翁惜月效白体入夜见何物旣圆且复平空悬无所系忽从东海生以彼比金盆金盆无此明以彼比寳镜寳镜无此淸所恨容易缺每忧不常盈况复当盈时或不値天晴又爲日薄蚀仍被云纵横隂晦时毎多淸明能几更所以尤爱惜对此难忘情我欲告上天高高鉴微诚天有日与月譬如两目睛使夜或无此天目一巳盲尽扫诸浮翳一旦驱天兵不论晦朔夜常从天上行当令仰见者无不腾欢声有感唧唧蛩鸣夜喔喔鸡鸣旦惕然发深省二物如相唤茫茫开辟来一元过强半人身与浮沉世道分治乱吾生处其间一息眞可叹寸心冀无怍此外奚足筭送张济民擢知思南豫章巳作甘棠咏潞渚𥘉从贵竹行万里思南称上郡寸心拱北望神京绯袍金带娱慈母皂葢朱旛候逺氓他日汉家循吏传虚名应不比王成新制方竹杖𬗋玉新裁恰过肩斑斑四面带湘烟病躯借尔能扶直巧手烦渠莫削圆世事固知方则止时人应道曲能全此生得免模棱诮晩节相依尚挺然夜坐闻砧何处疎砧隔短墙东邻有妇捣衣裳风林落叶秋声动露艹鸣蛩夜气凉乆别官寮忘馆阁毎从儿子话家鄕强扶笻竹归深院半壁残灯独上牀中秋风雨都人期赏月此夜合家欢市上人争送豆瓜堆满盘那知风雨至失却此团团天公亦戏人人情苦多端隂晴讵可定感此发长叹和石田题王濬之畵扇二首尺图宛见狄溪春我昔经行记得眞欲作畵评重阁笔只今还属当行人𬗋藤花落石台春隐者幽居写最眞畵品平生应自定何须延誉待他人病中读周益公集以术家谓其身坐磨蝎宫宜退不宜进寛命与公偶同所愧名贤德望不及逺甚其退尤宜因诗纪之二首术家早巳论身宫浅薄安能比益公止岂人爲当有命退如时序况无功过从却愧高车满请乞惟忧短疏空忽报南方风雨甚病怀犹自望年丰益公论命居磨蝎欧子作诗思颕州合志不须分后学乞身将复顾先忧买田负郭甘供税种树临溪拟泊舟更欲范村从一老月中常作石湖游咏荆墩错节盘根地厎埋野人发地作枯柴制来礧硊俄登席送到蹒跚忽上阶曲几异形休用斩胡牀同颣亦教排识荆巳遂平生愿隅坐相依称小斋咏胡牀座上斜撑三尺牀病躯随意与低昻睡来有枕还成梦不用乌皮作隐囊煑栗粥腰痛人言食栗强齿牙谁信栗尤妨慢熬细切和新米即是前人栗粥方读韩文公泷吏诗自古东吴游宦鄕愁听泷吏比潮阳苏公亦是南迁者长作岭南人不妨招曹良金饭曹君履忧患颜色何欣如学道想有得委命心常舒属以公事至翛然寄僧居行装止诗卷一㒒身与俱西城隔风雨遥念夜堂虚自剔长明灯开函看佛书蹇予负老病秋至叹归欤坐上无淸言何人能慰予明须就我饭巳摘园中蔬题墨竹赠良金还东昌此日此君何所往聊城聊避洛京尘淸风到处难移节好雨来时更润身九月十八日大雪又十日雪益大作秋雪叹吾生本江南不惯见秋雪见之自北都都人亦不说𥘉偕雨兼零忽逐风急刮渐看瓦沟平仍畏石墄滑陡然作寒威贫家埶难活米炭几时储虀䀋何处斡以至褁曲身况也无衣褐病軆强自支忧世亦颇切玆事巳两见浃旬未辽阔月令不深考政事何所缺惟天量有容阳气终奋发赤日中天行竆檐徧昭晣凉飔只凄然勿遽变凛冽霏霏嘉瑞成却待嘉平节次韵济之斋居苦雨病卧三月余幽忧满怀积索居当杪秋更爲雨声迫淙淙泻空阶岂但作点滴缅怀同心人恨不坐连席斋居掩公署纪异稽史籍向来明月共数歩东巷隔及此遥相望南箕与东壁寄示苦雨篇此意吾巳识黄叶湿还飞穿窗破愁寂韩贯道示所和复次韵答之宿禽噤无语落叶纷欲积入夜雨不休愁思爲促迫作诗写幽怀累幅空硏滴嗟公乆鳏居所恨谁暖席夜长如僧斋名但挂朝籍坐念西署淸遥如千里隔䦨风仍送雨梦觉声撼壁垂头坐牀下童子何知识八荒同一云杜老感幽寂送杨温甫郎中出守杭州刑曹巳脱簿书忙剧郡新除又古杭雪后逺郊驱五马川中名族数诸杨白公石在官𥘉满苏子堤成姓共长莫信一麾俄出守前贤遗爱自黄堂竹田东庄诸景中之一也长姪奎取以爲号使来请一言予喜其不忘旧业也赋近体一章遗之断桥流水接村墟中有脩篁一畞余附郭乆爲先世业筑塲宜共此君居斸萌不断畱嘉种结实能収助宿储幸免输租同岁晚子孙常愿把犂鉏杜东原畵爲奫姪题溪上悠悠西日沉炊烟生处万山隂试看畵笔随人老此幅吴中何处寻又爲题沈石田畵高峯玉立势亭亭石鏬长松数寸靑儒雅堂中还讲业案头终日对遗经夏太常墨竹卷爲杨郎中题友石山人去不还泒传墨竹在崑山长身逈出云烟外疎影平分水石间管列笙竽陈雅乐声囘环珮入淸班此君此日常相见种处从今手可芟纪赐中官高捧出闱诏赐宫寮带与衣云鹤岂胜弯背着花犀仍向病腰围受来臣职将何补持出君恩不可违章服在躬元不称平生加等复何祈杨惟立以南京吏部考绩至京畱修会典书成覩卷首与予联名有诗志喜次韵答之令甲纷然合百司校雠何幸得同时北门再作冠裳会东观常将笔硏随汉祖三章垂约法唐人六典费精思煌煌一代新编上名在卢前愧莫辞又次韵惟立奉天殿进会典缃帙装成进御𥘉綵舆僊乐下东除史家未许依唐典册府空闻纪宋书陛楯夹陈云气绕殿帘高卷日华舒子云笔厎多淸兴欲和新篇恨不如又次韵进会典明日赐宴礼部喜动龙颜覩巨编礼曹开宴特传宣祖宗政令侔三代文武公卿合一筵迁史仅终天汉事周诗宜有鹿鸣篇玉堂岁莫多嘉话乌帽宫花席更联次韵鸣治嵗暮有感石湖住近万株梅买得湖田苦未回都市每惊风俗改老人偏觉岁时催客居顾我聊兼隐仕路怜渠更用媒头白相看知巳在方山矻立势难頽匏翁家藏集卷第二十八匏翁家藏集匏翁家藏集卷第二十九匏翁家藏集卷第二十九诗三十七首癸亥正月九日以张廷式工部自易州分司来𥘉作同年会于李时器宅时器出松竹梅于盎云岁寒三友人各以一物自儗复相倡和京国重临十日春同年寥落是壬辰合成松竹梅三友历尽冰霜雪一身谈剧欲更庭下㒒饮余不醉座中人白头却叹吾偏老坐对杯盘意转亲十四日再会予家雅会新年喜再成过门冠葢见交情深穿委巷春风暖高出疎林海月淸唐国太康原有戒齐人同好不重盟岁寒高节眞堪取三友相看肎负名二十日三会廷式公馆馆即杨文敏公朝房所谓聚奎堂也积雪全消春载阳上元巳过日𥘉长城中灯假何妨满社里诗盟不可忘三友自成闻喜宴五星犹仰聚奎堂明朝易水遥相望强向筵前更举觞儗松朽株于尺傍林臯纵受寒风不怒号老去竹梅长作伴春来桃李独分曹材充清庙难爲栋赋就中山且作醪今日会中邀入会百年高节愿同高和廷式儗竹翠榦靑枝玉削成翛然谁识此君情根盘濈濈鄱山逺影带萧萧易水淸雨润何妨还改色岁寒能保不渝盟枯松幸託同心乆相会无劳问姓名和时器儗梅冰雪生香畵未成相看绰约更多情竹君比玉姿偕美松老如柴骨不淸诗咏逋僊甘独隐谱修范叟爱同盟从来能作和羔用早向商书已识名绝饮平生不能飮常爱能饮人三杯已至醉陶然见天眞浅飮分数酌夕宴可自晨流连至终席尚可陪嘉賔近者患齿痛痛处葢有因酒入咽喉间其气烈且辛遂令痛作时难合上下龈酒乃天美禄分定于人身天欲绝吾飮何必言谆谆惟令痛及齿不使沾其唇空庭满冰雪寒气加新春对酒不能飮天意岂不仁不爲酒所困庻免书诸绅闻鸡繁星满春空鸡鸣鸣不巳试问鸣何爲意在唤人起揽衣不能眠人各勤所事士人争入朝商人争入市惟有怠惰人翻嫌声聒耳杀其善鸣者入庖执刀七雄鸡职司晨不与牝鸡似牝鸡鸣声低岂识司晨理不知家之索顾以声可喜枕上偶闻鸡感叹爲流涕新岁与玉汝世贤禹畴济之爲五同会玉汝以诗邀饮因次韵时玉汝𥘉治楚狱还朝班常喜接鸳行束髪同游自故鄕狱事不冤如定国归途无险胜王阳三江巳隔非吾土五老安知共此堂更待城东春色好小园还约看红芳书室晓坐南窗兀坐日光浮残雪犹看在瓦沟畏冷又过冬一难觉衰眞合古三休便人强以家书附多事闲将日历修喜报圣躬膺万福南郊拟从六龙游二月四日上出视朝志喜凤楼高隐五云端钟鼔声传列奉銮世道巳登三代盛圣躬常系万方安殿前旭日天仍近仗外春风树不寒仰见赭袍陞黼座千官拥笏尽腾欢次韵鸣治见怀层轩孤榻在此地岂吾庐星彩三更满风威二月𥘉河冰淸㶁㶁宫柳翠疎疎诗自昌黎后惟公更押于郊祀与杨惟立寓宿神乐观马道士房僊房地逈步频移影澹西窗落照迟旧日诸公无在者新年老友更同谁坐深蜡炬当筵剪听彻鸾笙隔屋吹便欲联名题壁上郊斋须记仲春时日煖斋宫赐食频曲廊连歩得杨津卜郊此日非三望陪祀谁家有四人展卷鉴书夸茂宻开函投句爱淸新忆从史局曾相别却向僊房得更亲次韵屠元勲陪祀南郊春半喜新晴盛礼𥘉从改卜行刑狱仍令司㓂禁祝词先许奉常更酒倾玉瓒分三献乐奏萧韶合九成衰病不堪陪祀列仰瞻袍笏羡光荣送玉汝擢副都御史仍赴南京南都人识旧淸风新命仍归玉敕中执法星高依斗北畱台地重隔江东睢阳会散谁偏老洛下吟成我未工欲忘离情须是醉当筵休放酒杯空园中一鹤长鸣群乌时噪其旁若相语然因观白集有乌鹤赠答之作輙效其制爲四絶或者能道其意非特所谓自取笑也乌问鹤尔胫虽高不上天尔躯虽大却然小园半畞门常掩独舞孤鸣待几年鹤答乌结巢长比凤如阿阁虽高性不贪试待明年毛羽长一飞直到大江南鹤问乌缁裳玄不分明聒耳争嫌擭擭声尔自上林能攫食如何来此欲通名乌答鹤饱食横飞不愿余弹来能避翼能舒终年只向空园住不会谋身不似渠谢冯副郎送惠山泉何处泉满腹惠山横翠屏山逺不能移谁移此泓渟客从山下来遗我泉两瓶磊磊石子在中涵数峯靑宛如淸晓汲尚带鱼龙腥煎茶水有记陆羽着茶经舌端辨淸浊岂但如渭泾兹泉列第二不甘让中泠幸蒙苏子咏将诗作泉铭至今山游者争仰漪澜亭逺饷踰千里瓿甊载吴舲后人不好事此事乆巳停大瓮封泥头所重惟醯醽一朝俄得此高屋惊建瓴阳羡茶适至新品攅寸莛虽非龙凤团胜出蔡与丁二物偶相値活火仍荧荧蟹眼泡渐起羊肠车可听煎烹旣如法倾泻散兰馨连饮渇顿解更使尘目醒缾厎有余沥照见髪星星嗟此一段奇何意当衰龄不须茶始飮饮水心常惺未足酬雅意聊用报山灵题西戎献马图赠杨应宁都宪督理陜西马政乌駥晓度黄河来蹴踏万里风沙开四蹄垂銕不可凿拳毛绕腹非凡材戎人牵过萧关下毳衣氊帽胡爲者不辞驰献到关西闻道杨公来主马平凉极望水艹新监苑重开列圉人此疋眞爲渥洼种隐起龙文犹满身马复令行如诏㫖蕃恩应看锦云比唐家莫说惟毛仲秦世徒传有非子内地养马连长槽㪺水莝艹民何劳杨公一来壮兵气万骑逐北天山高羯胡夜撤穹庐遁马政旣成公入觐还将此疋献天闲不是按图空索骏应宁示赠行诸作题其后溽暑不可耐三㐲且未䦨琳馆遥相望出门一何难况也値连雨道上不曾干雨多亦自喜客去幸盘桓试看何所得诗卷满牀摊西行良足慰跃马过长安仰瞻太华峯俯挹黄河湍騋牝散郊野监牧纷奚官严霜𬒳百艹边城惊早寒怀人当不寐明月中宵看题米南宫诗墨向晩得奇观案有翰墨陈展卷即可辨逈然出风尘寻常势欹侧此幅殊不伦字止五十六端人似垂绅复如旗正正又若车辚辚书家有定论俗士妄生嗔不见苏公语超妙仍入神公昔家京口海岳近爲邻墨蹟多散落至寳终难堙譬彼荆山玉旁逹见孚尹惊看忽入手幸矣归卿人百世恐朽敝摹勒须坚珉铭文配瘗鹤终古焦山垠爲潘时用博士寄寿其叔父鹤溪太守八十闽南归老二十年鹤溪先生徤如前却杖放歩登山巓上下与鹤同蹁跹眼明不着养生编试问先生何以然口碑曾听闽人传有守以来公最贤竆檐小民蒙见怜举手加额毎祝大愿公居家年百千翰林从子今儒僊竹林南望归无缘我爲封诗到寿筵和我妙句篇须全勿令邠老美独专读苏集有除夜诗首四句云行年三十九劳生巳强半岁莫日斜时还爲昔人叹葢述白太傅语也后苏公年止六十五而白公七十六予今年六十九适介其间因自赋以寄鄙怀岁暮日斜三十九更加三十又何如劳生强半苏终少视古犹稀白有余学士仍兼惭老学书生未敢望尚书平生却恨张师德能保虚名不是渠次韵友人海昌对月见怀怀僊不信有瀛洲汗漫眞爲此夜游浮世纵观俱是海高人独立最宜秋髪晞淸露如新沐手挽银河欲倒流却向君家夸故事羽衣明月倚黄楼寄寿赵完璞八十时得人治盲目复明手书示报忧世非私百畞田上书当道忆当年高歌行野仍三乐妙术传家是十全玉璞独完双足在金轻刮两瞳悬年开九袠休言老手蹟封题尚宛然新麪叹忆昨城西路归来背夕曛艽艽麦未割极目尽黄云黄云方满郊都无一日别如何盘盂中忽复堆白雪乃知昨所见总是豪家庄匆匆谋一饱岂似野人忙年老重食新感叹继以泣何不迟数朝垂满珠粒登广福寺佛阁望西山城中过坊口时见山一面车尘半空起忽复不可见今日出城西𥘉喜见山便恨当长夏时艹木更葱蒨遮胸如执圭隐首或侧弁行行七里余胜地得僧院仰瞻何突兀杰阁俯高殿百级蹑层梯身向西䦨转横絶旷野中苍翠争自衒巳将目力竆却任胫骨颤群山不知名起伏端可辨势从西南来遥向西北旋万马如驰逐阵列如鏖战白云与碧霭巖姿陡然变谁倩丹靑人爲我展畵卷老至客京华宦游眞巳倦若使入山行所历岂能徧一览靑可了无如此中善次韵谢鸣治𥘉入馆修史纂之作儒官职业敢终辞犹幸相从得故知圣学仰承惭薄识史编旁考惑多𡵨极知古事能爲鑑甘比工但筑基四库大开还自喜老来才免借书痴中秋夜与叶翁饮天凈眞如海不波依稀倒影见山河却嫌群木交加甚只恐浮云点缀多此夜浙江潮汹涌去年燕地雨滂沱一樽更与邻翁饮老至佳辰肯放过感范魏公食粥事长白山中虀粥冷丹阳道上麦舟空故人他日能施惠君子当时巳固竆翰林新修工毕适奉命敎庻吉士坐乆偶成仰见沉沉畵栋连坐当华屋是何缘朝廷正用储贤士山泽安能置列僊水激长隄声若泻日临高树影𥘉圆自怜老眼浑无见亦爱新凉对简编题米南宫水墨图云山烟树总糢煳此是南宫鹘突图自笑顶门无慧眼临窗墨蹟澹如无寄寿施焕伯七十㓜从鄕校託交游束髪相看到白头我愧济南非伏胜人言吴下有施雠高怀巳见开三径遗爱犹闻在两州少待登堂成一笑手持春酒献还酬斫蟹斫鲙曾有人斫蟹始自予蟹也我所欲所欲宁舎鱼南人无不食水族到蛏蜍风味觉斯下至美当输渠今岁美且贱不待霜降𥘉鼎烹本何罪连收同族诛我老齿将落两螯柰偏腴手持但垂涎颇亦晋人如姜醯旣登案聊间以嘉蔬一斫即可断大嚼巳无余所恨性不饮右手犹自虚晋人定相笑醒然一何愚口腹爲小体养之愧轲书惟应知味者或取斯言欤匏翁家藏集卷第二十九匏翁家藏集匏翁家藏集卷第三十匏翁家藏集卷第三十诗四十九首咏春雪燕山春巳半寒气逼窗纱乱撒纷无际平铺凈少瑕绕檐惟作片缀袖不成花红绽妨桃蕋靑抽厄艹芽水中仍灭没空里恣交加向日痕𥘉薄因风势复斜危墙应便压平地总无洼寒夜怀杨应宁西望关西更向西度关人去定闻鸡卽看万马如云锦浪比孤鸿踏雪泥群牧循行频检括连章驰奏自封题山城夜坐销官烛想见霜寒咽鼔鼙简鸣治北望高城树半遮遥怜孤榻卧官衙新年不见诗循例长夜惟知梦到家世道丰亨争自喜宦途疲惫独堪嗟乞身须约同归去七十于今我亦加斋居谢屠元勲送解家香坐来斋合欲清心忽对名香到夜深巳似古人频扫地更无俗客共鸣琴煖烟盘曲丝萦碧细屑圆成着削金始信解家眞得法清泉饼莫送词林与廷式飮时器宅爲会东街晴雪映朝裾早赴公席不虚有约只敎三友共重来未及一年余清谈尽日巵言出列坐中堂鼎足如凖拟百篇成别录新春良会不胜书再会予家次廷式韵休将修褉比山隂一笑荒园欲堕簪量浅不爲河朔饮曲高难和郢中吟疎林夹戸鹪巢小残雪当阶鹤蹟深入夜不须敎继烛吾家海月正浮金三会廷式公馆次时器韵易水东行踏雪埃依然公馆向阳开人歌孝友侯谁在堂比淸虚我复来飮酒不劳三爵戒赋诗眞见百篇才天门半掩归途晩疑是词林直回斋居答廷式手拆诗函翰墨香持来知自聚奎堂诗坛未觉三人少灯假重期十日长微雪点阶添晓色条风入戸动春光斋居更喜移居近古树南边隔一墙又喜廷式夜访斋居满座散茶香忽枉肩舆到小堂公事强畱三日乆淸谈能爲一宵长乌金屡爇销寒气红蜡频烧避月光却爱两郎常侍敎书声隐隐过南墙正月九日再答廷式斋居解带坐焚香又见题诗寄艹堂只尺地连人独逺寻常春近日𥘉长诏严北阙闻天语礼盛南郊振夜光谁念重复命老来犹自走循墙送胡副使擢广东衣绣煌煌映赤墀身依霄汉立多时出廵每爱咨民疾迁擢仍看荷宠私阙下三年须奏绩岭南一道重分司遥遥祖德仍相继此日淸名亦畏知次韵屠元勲李若虚斋居联句见寄西署遥瞻每系心託交常想岁华深安能乘兴还移棹岂爲知音是鼓琴老去文塲惭曵白春来诗椟喜分金汉家大祀看成礼更拟高才赋上林送王编修九思归省陂种树乆成村况话终南正对门附郭有山兼有水上堂爲子更爲孙词林秀发膺清秩春日舒长献寿尊两母白头谁不恋遄来须用答君恩读陆参政文量归田稿陈塘宿艹徧新茔别集年来又刻成凤鸟自怜毛羽好孤栖终有不平鸣偶读司马温公诗集有和邵尧夫年老逢春三首各以本题四字起句有感于中輙倣而和之年老逢春人共咍小园日渉去仍回墙边槐树是谁种篱外桃花特地开冰到泮时终在沼石依隂处自生苔折腰最苦无筋力欲和渊明归去来年老逢春人更狂不登高阜卽平冈忘怀毎怪言非浅好睡还惊梦不长过市尘多如触雾临窗花少胜焚香长将短髪淸晨理又听钟声谒未央年老逢春人自惊春寒不饮负良朋江南报到犹深雪都下听来无早莺司马惯将笻杖䇿尧夫来挽小车行诗成却怪昌黎语凡物呜因不得平牡丹𥘉开奭奂张幕以护作诗示之春深喜见一枝红翠幕高张日正中爲语两郎须记取爱身当与爱花同送刘仁仲归省毎爱西川玉一双独承恩㫖到鄕邦长途未畏连云栈胜地终夸濯锦江旧喜文塲先入彀近看史笔巳如扛郫筒春酒秋𥘉熟隔座生香透碧窗送刘司直展墓石城挟册看翶翔好学如君尚未忘谱上刘歆应别泒诗中阮是同鄕还乘驿传从恩召毎见经帏进讲章识慕亦知崇似许莫瞻河水叹洋洋夏夜起坐病首稜稜卧未便坐临风露小堂前姢姢缺月𥘉离海隐隐明河欲亘天忧旱有诗歌倬彼还家无计叹茫然夜深童子垂头处独听城楼刻漏传爲马彦中道士题夏太卿雨竹太卿巳逝墨君存笔法依然带雨痕不识南阳鍊师面百年遗物属诸孙次韵答鸣治病中写怀扶杖孱然望北宸暑风终日自扬尘地连黄阁翻忧逺疏入银台自觉频身计欲还似王言不断莫如纶白头相对应相笑滋味眞同苦与辛次韵屠元勲以二世诰词刻石树先茔之作二首伐石南山压厚坤诰词考德爲求源秦川旧姓眞堪数浙水清门乆自存城里白云凝逺望林间春雨沐重恩百年积德终当发试看秋台有孝孙合德无劳衆口评两篇天语最分明秋台此日生无憾巖壑多年死亦荣湖水流清环隧道鄂山分翠遶罗城穹碑屹立高如许长表人间罔极情送文侍御宗严奉使河南尽说文家好弟兄更夸仲氏绣衣明宪㙜此日官爲重军政多年例巳成花下莫辤清酒薄津头遥望画舡轻从来练逹民间事不负朝廷是此行爲奎姪题画林下苑亭坐此翁旋移诗景入胸中江湖日暮多风浪应咲张㠶使顺风闻赵栗夫擢广东按察使嗟我頽衰正乞归喜君新命出彤闱吴江一水能移棹越地千山好振衣学政巳成心亦倦狱词重判手如飞却思二十年前事转觉诗朋座上稀乞归不遂银台投疏列三回批答频惊御笔来过料残生蒙帝力误居高位召天灾老身况复加多病明主何曾弃不才恩㫖下临当勉起就令供职巳衰頽五月十五日蒙赐鲥鱼二尾病卧书窗越几旬朝来犹自食时新江东到此如论价须抵盘中二尺银盆池养鱼雨来水面似跳珠幸免鱼得共濡只尺洋洋犹自乐不知盆外有江湖病中勉起难将軄再供菴居长夏称疎慵聊从消遣千行帖全仗扶持八尺笻天上雨来苏病骨溪头水长滞行踪夜凉忽作江南梦聚坞灵巖紫翠重爲顾良弼题墨梅芳名曾向谱中传似见临溪影倒悬爲语游人休乱折低枝正与雪霜便次韵李世贤遣祀天寿山祷雨有应二首祷祠𥘉命礼曹臣百里将诚易感神周雅累章歌太甚汉雩成队舞何频四郊有地无干土三日爲霖绝点尘见说隂晴才倐忽下山犹自月华新北瞻高岭覆靑盆云起桥山势独尊岱岳干封非汉事桑林重祷有汤孙鲋浮洞彻行千里马去蹄涔散万村淸晓朝衣沾湿处喜承天宠出金门次韵世贤和供字韵之作约顾良弼携酒来慰乆拟盘餐爲客供病中百事叹俱慵髪稀自落如枯叶病骨难支抵瘦笻老者安居犹费力诸公徤歩敢追踪黄花酒熟须邀饮佳节遥期九日重病后独游园中八尺笻枝在手中小园游处拟温公离奇不合翻多寿伛偻安能更直躳足弱敢临堦石乱眼昏浑觉花空绿隂满地闻啼鸟此乐何如与衆同爲屠元勲题畵二首百顷平湖望若空游人如在水晶宫日长对此消炎暑髙阁安能着病翁白头三鸟共称翁竝立高枝总下风何物世间爲俗人犹自羡三公世贤以予拒客次前韵复和答之自怜杯酒不能供老病多缘见客慵开戸出迎难倒屣上堂酬拜定携笻预期空挹云间影迳造须畱竹下踪莫信黄花时节好小园须称绿隂重谢顾良弼李世贤携酒过访𥘉伏将临日正长肩舆同约到茅堂逺林忽辱来公子小圃翻能致辟疆花下扶笻临乱石藤隂移席避斜阳幽居无物相延欵绿树成行晩更凉世贤谢送鹤雏次韵答之短颈宛延颣鹜形忍看抱送出前庭诗筒相谢须千首园扁曾题只两翎月下长鸣声未亮树间低舞足犹俜南宫见说多僊侣莫遣群飞入杳㝠再答世贤过访之作病卧空园两月长何曾延客一升堂忽看枣实眞成果乱挿榆秧巳作疆自喜淸隂消伏暑谁期佳节到重阳酒酣碧碗深如许不厌冰浆沁齿凉谢顾良弼送甘州枸𣏌畦间此种看来无绿叶尖长也自殊似取珊瑚沉銕网空将薏苡作明珠菊苗同摘慿谁赋药品兼収正尔须曾是老人宜服食只今衰病莫如吾爲世贤题唐子华钓舟图日落长堤古树隂渔舟争放碧溪浔看渠共理丝纶手眞有前人竭泽心韩贯道爲陈太㒒题滁州环山楼末联有游人莫作寻常看季子文章在上头之句以予尝作楼记也因贯道寄示次韵亦赋一首山过淮西此地优元龙豪气正登楼公涛绕壑声如泻石窦生云势欲浮庻子泉淸仍弔古判官花好不知秋冯栏逺瞰孤亭小更有文章在下头题赵仲穆马图王孙畵马兼畵人神全色不均一人汲水来饮马一马欲饮将腾身二马俯首啮蒭藁一人按榭睨枥皁天闲不待秋高肥一马不渇二马饱朔方用兵万骑驰三马竝立如不知赠谢鸣銮还台州次李若虚韵二首海上三年别故山客中骨肉眼前看行装自解书千卷卧榻聊分屋半间晋代诗才推谢眺严陵风节见方干翛然不爲冠裳累悔不从君旧学闲京国看作宦游从来试未曾投家庭行义存三代隐逸声名出九流旧节悬车应不改上庠分袂岂无由幸逢尧舜巢父依然去饮牛五同会日高连步出金闺鄕里衣冠比聚奎巳幸容予爲五一不劳邀客向东西古人事例眞率流俗杯盘整齐白髪萧然叨坐首敢辞挥笔制新题西涯示东兖纪游诸作有谒颜庙一首予昔谒庙未有诗因次韵𥙷之鲁人有东家颜氏非西邻陋巷带眢井千载犹荒村古屋自曾光累代加褒甄继昔心不违至今里称仁贤哉克复语后生庻前闻岂知簟瓢乐乐道非乐贫我昔过其里指途借居人是时属炎暑萧索如𥘉春老树尽摧折周垣半頽堙入祠重瞻拜瓣香贽明神终退见者疑爲原宪孙泗水淸滉漾尼山翠嶙峋落日无以荐悠然歌采苹诗余三十四首咏墨菊丑奴儿风枝露叶凉思起占断东篱爱杀开时只恨王弘送酒迟緑衣黄里诗人句不是相知颜色堪疑新浴羲之洗硏池咏木芙蓉满江红桃李无言怅乆与靑春相别谁料到秋深依旧红芳未歇乱蕋偏承白露滋柔枝肯被凉风折望耶溪有种二名同眞比窃桂枝香菊花节月中僊霜下杰试移来向老圃爲同列宝髻偏非坠马粧绿裙低爲凌波掲叹知心惟有一高蟾诗题绝咏桂花浪淘沙节侯属金行花信堪慿凤钗乱挿缀黄英蓦地凉风吹落地犹作金声洛下未知名合唤花卿天香不与衆芳争何事芙蓉遥避去野水盈盈秋夜对月大江东去危楼百尺隐秋蟾微露半䂓檐角吹灭银灯聊坐待自卷西堂帘幙积雨𥘉収纎云不起讶星河俱落屋梁光满赴人如有盟约何事李白题诗强分今古有酒宜高酌慢抚枯桐三二引写我一时之乐古树风囘荒堦蛩语未觉秋声恶芙蓉花上今夜露华堪濯翰林斋宿对雪满庭芳官烛全销朝衣未着簌簌谁打西窗春威犹弱滕六尚难降信是春前少见燕市上也复嘷尤庭槐白一时点缀冰柱倩谁扛斋居当此夜香凝𥿄帐酒涸银缸马蹄散空畱玉斗成双郢曲无人传得词苑客宜制新腔争如唱柳州佳句簑笠钓寒江又和李石城南鄕子深院上衣飘谁把风前玉树摇起望街头人独去迢迢足蹟分明过石桥近午恨还销平满阶除待此宵恶客犹嫌无酒飮寥寥明日东家折简招贺张东海太守致仕定风波庾岭寒梅干树开南安太守赋归来向晩春风狂卷地只有梅花一笑不吾猜拂袖高台亦快哉风月相随直到九峯隈遥计到时春已暮白髪苍颜醉也不曾頽酒洌鱼肥料得要人陪答傅体斋约游西山靑玉案西山于我如无分要游时春常尽住向京华凡六闰出城偏近山僧笑我此事无人信故人书札劳相问可惜情怀还不顺冒暑同游游也闷湖堤须待杏花疎雨吹湿双吟髩玉延亭午坐如梦令午枕莫教重睡亭上老槐垂翠暑气此间消一阵好风随至多事多事又过菜畦行水寿费葯轩临江僊此日葯翁开七袠人来倂贺新年逢恩堂里鼔塡然改元闻好语纪事作长编江上扁舟𥘉到也慿将玉季书传买田抽取俸中钱它年如得请一笑两华顚和答李世贤庆五十风入松一从身作翰林官气味便酸寒图书堆里匆匆过功名晩青镜羞看无事不修年谱有时还上诗坛卯君逢卯岁将残五指屈来完往年难比今年好围炉处妻子团栾新岁行人欲发家书光报平安又答王济之水龙吟短篱重过诗筒生朝引起东邻兴厌歌旧调恭承新约年年来庆酌则鄕人不似轲书斯须之敬愧云路先驱老妇当时学舞柘枝腰硬如今细数行年若流水吾心不竞多谢累累珠玉客邸将何囘赠頼菴居一物堪分月儿端正期生子攀月里最高枝吾言非侫又答陈玉汝满庭芳三十年前以文爲戏把笔曾咎长须有绳难系西日渐桑榆堪叹须都白了兼捻断憔悴非吾今犹徤他年见客囘拜要人扶朝来无限恨白云零落春草荒芜伤情处锦䙀当日哌哌富贵非吾愿也松菊畔能保遗躯吴门去扁舟荡漾时复过陈湖又答周原巳沁园春蜡炬销银夜诵新词美成再来觉痴年渐长后生可畏秋藤垂雨春笋惊雷传菊堂中梦梅室里两处寻常几往囘愿他日竝舟射渎接履胥台命宫浪把韩苏比磨蝎于人安取哉想共瞻山斗何其重望如开武库是甚高才雪拥蓝关风淸赤壁落得平生衆手推但持酒信人生万事有命安排又答孙希说千秋岁残年竒事试看门如市怪寿旦人能记藏钩今夜乐饮酒全家醉春又至银幡挿髻随儿戏有问吾年纪逢五𥘉辞四杜老句坡僊字雕虫空自苦畵虎难相类始知得蘧公往事眞堪愧又答朱天昭贺新郎分袂嗟何乆天一方望美人兮吴趋坊口今日喜重逢燕地不见雪花如手正残冬晴明时候贱子行年刚半百征车来带得阊门酒歌一阕酌三斗况君本出睢阳后便如五老来吾寿更把筵中词客数又合着香山九眼底事大都非偶春半报君惟两语唤小僮急向西楼走金榜首题朱某又答赵栗夫醉蓬莱叹平生事业秃笔成堆残书盈架九载心劳儗阳城书下气力无多头颅如许向老来谁怕瞻望西山经营东圃频年无暇疋马何来白云司里语妙非诗意浓如畵世俗相过笑称觞持帊岂待枫落吴江一句爲鄕闾增价兎管停豪凤笺畱尾试题除夜又答贺其厚喜迁莺蓬门朝启笑委巷荒凉谁施朱棨京国繁华贫居幽僻村坞依然堪抵却有三间破屋能作故人客邸称寿处吾见其兄若逢其弟好礼爲我再解金龟当槽坊新醴狂客如君谪僊非我何事将罇爼洗且复呵开冻砚亲手探词源底岁旣暮肯谢卢家茶乞颜公朱又答杨君谦二首大江东去早年踈懒岂知得到中岁童心犹在五十无闻我预向论语篇中高载破硏冰坚空罍尘满此是家常态寒窗孤坐悠然徒有深嘅何事车马喧阗入门来总是亲朋寮寀执雉持鱼荐宿醅况有堆盘生菜举盏相酬适腊尽春囘羲和交代老夫衰矣惟君宜自加爱曲高难和问谁倡此白雪阳春新调须是宗人才识得曹氏碑文之妙蒲柳姿零牛羊齿长得此眞堪笑才如瓮蠒一时缲出成缭老手亲付新郎作长纶便向六鳌垂钓波及鲸鱼惊昨宵地下鬐扬尾掉病眼摩挲看春榜题名灵龟休燋尝闻人语科塲最怕年少苦雨浣溪沙几阵南风挟雨飘霎时窗外过春潮端愁西郭衆山漂翠绕玉河牵荇菜绿摇金水舞兰苕田中宿麦恐无苗喜晴同前晚来踈雨过柴关还我斜阳屋满间东方螮蝀一何弯把笔欲题山宛转枕书高卧鸟绵蛮意随天上白云闲追和元张伯淳学士赠长芦弹琵琶者木兰花慢自浔阳客散千古事少风情忽丹穴将雏空山啄木上下和鸣谁云不如竹也却千愁万恨託丝声好把金龟当酒莫将银甲弹筝玉堂风静落花轻学士旧曾听想泪湿靑衫情缠綵笔沉醉𥘉醒长芦往时年少怅悠然对坐到天明空使后人怀古夜窗怏雪时晴游虎丘江神子千人石上可中亭僧说法鬼来听此事休谈但爱石崚嶒二十余年身再到头巳白树犹靑劒池一道更淸泠第三名载泉经斜阳啼鸟酒𥘉醒小阁半间重徙倚苏子语是诗铭谢吴中亲友淸平乐金昌亭下舟泊当春夜水底星光光许大风利帆开似马晓来送客忙追不知人在天涯莫诮褰裳宵遁怕当人面分离舟中咏沙燕忆王孙身轻不受柳风吹小穴藏身託土隄隄若崩时穴更移免啣泥谁说华堂便好栖临淸晚泊柳梢靑畵鹢高飞长河作带细柳成帷晩睡𥘉醒棹歌声起错认南归淸源城郭旁围望道上行人未稀油壁香车红泥细酒故土全非晩行御河西江月隐隐高原碧柳茫茫古岸黄沙小舟不见卖鱼虾有酒何曾论价水学客膓九曲路迷人蹟三义滩头茅屋两三家此景畵师休畵公署冬晚蝶恋花落叶满阶吹不去上苑哑哑只有鸟争树吏散堂空人静处风景嗟如许时事惊心那忍赋白髪垂垂总是愁千缕日隐西山当薄暮扁舟好问江湖路题脩竹士女图阮郎归嫣然何物歩苔茵霞裾谁染尘淡粧一面认来眞水边非丽人如抱恨更含颦隔园脩竹接东邻风前忙转身题倦绣士女图同前日高碧树午隂圎绣牀人未眠回文锦字綵丝缠停鍼还怅然飞絮底落花边靑春将暮天辽阳人去几时还眞将诗意传题宫人二景二首重叠金太湖石畔苔痕滑玉阶扶上看明月若比广寒宫宫中人又空夜寒风力重别馆帘钩动爲问夜如何松隂月正多离宫复道遥相望歩来不设靑丝障琪树列千行更闻金粟香玉奴传信至上有飞琼字明日会蓬莱还同僊姥来癸亥岁除自寿踏莎行一岁之终吾生之始年称七字从今起俗说添年是减年不添不减那能此天念踈慵人怜委靡词林老大成何事若教归去更安闲不知活到多年纪匏翁家藏集卷第三十匏翁家藏集匏翁家藏集卷第三十一匏翁家藏集卷第三十一记一十三首匏菴记匏无用之物也孔子所谓系而不食者是也夫物受形于天地而繋且不能食其爲物可谓至愚而微虽谓之无用不过也然人知其无用而不知其无用之用若晋叔向有云苦匏不材于人共济而已又书曰八音克谐神人以和而匏居八音之一笙十三簧竽三十六簧皆列管匏内则是匏不徒能济难而且适宗庙朝廷之用其功不小而大即谓之有用亦岂过哉尝因是以相天下之人能动作而食人之食者多矣求其能济难而适宗庙朝廷用者㡬人耶则人曾一匏之不若又况匏固未尝食人之食而人反借之以济难用之于宗庙朝廷则无用者未必不爲有用而有用者乃归于无用其相去亦远矣余于栖息之所题曰匏菴因复爲之记葢匏之无用足以自况而其所以有用则非余之可及遂因以自励焉医俗亭记余少婴俗病汤熨鍼石咸罔奏功而年日益久病日益深殆由腠理肌肤以逹于骨髓而爲废人矣客有过余诵苏长公竹诗至士俗不可医之句瞿然惊曰余病其痼也耶何长公之诗云尔也旣自解曰士俗坐无竹耳使有竹安知其俗之不可医哉则求竹以居之而家之东偏隙地仅半畞墻角萧然有竹数十箇于是日使僮奴壅且沃之以须其盛越明年挺然百余其宻如箦而竹盛矣复自喜曰余病其起也耶因构小亭其中食飮于是坐卧于是啸歌于是起而行于是倚而息于是倾耳注目举手投足无不在于是其借此以医吾之俗何如耶吾量之隘俗也竹之虚心有容足以医之吾行之曲俗也竹之直立不挠足以医之吾宅心流而无制竹之通而节足以医之吾待物混而无别竹之理而析足以医之竹之干云霄而直上足以医吾志之卑竹之历氷雪而愈茂足以医吾节之变其潇洒而可爱也足以医吾之凝滞其爲筩爲简爲箭爲笙箫爲簠簋也足以医吾陋劣而无用葢踰年而吾之病十巳去二三矣久之安知其体不飘然而轻举其意不释然而无累其心不充然而有得哉古之俞跗秦越人軰竹奚以让爲然而是竹也不苦口不腼眩不湔浣肠胃不潄涤五臓长公不余秘而授之余用之旣有功绪矣使人人皆用之天下庻㡬无俗病与明年余将北去亰师亰师地不宜竹余恐去竹日远而病复作也旣以名其亭复书此爲记迟他日归亭中愿俾病根悉去之不识是竹尚纳我否佩韦记以物治物者有矣未闻以物治人者也以人治人者有矣未闻以人治于物者也诗曰他山之石可以攻玉所谓以物治物者也书曰民心罔中惟尔之中所谓以人治于人者也独西门豹有取于韦至佩之以自警其殆以物治人而人治于物者与葢君子观天下之物苟有益于已者虽贱且微不之弃若韦之爲物非若象犀珠玉珊瑚木难之足贵重也其材不过履而巳黻鞸而巳决拾而巳但其性缓有似乎人性之不及豹所以取之与夫道以中爲贵过与不及不足以云道豹之性卞急过乎中者也故有取于韦是以其不及而济吾之过也箕子衍三德之畴有曰高明柔克高明刚而过中者也克之以柔所以济乎刚而适其中也豹其能自克者与其巧于取物而善于治已者与豹之后有唐柳子厚尝赋佩韦葢亦有见于此矣今周亰元基则又以佩韦自号元基其慕豹与其慕子厚与豹固良吏史迁独以其一事出于俳遂寘于滑稽之列固非也然称其治邺民不敢欺则亦刚果彊察其性未克变也子厚急于仕进党于叔文以污其身卒被谴谪则亦未知所谓缓者也斯二人者果足慕乎求足慕者在孔门得一人曰仲由氏其爲人勇于爲善虽父兄有所不顾则性之卞急者孰有出于仲由者乎故夫子尝退之能使令名无穷元基尚慕斯人乎急于义而缓于利急于实而缓于名急于责已而缓于责人庻㡬得缓急之宜以适厥中不亦善慕古人者乎其或不务出此则所谓突梯滑稽如脂如韦以洁楹者吾何取于佩韦哉陋淸合记亰师民数歳滋地一畞率居什伯家往往牀案相依庖厠相接其室宇湫隘至不能伸首出气王侯第宅则又穷极壮丽朱门洞开畵㦸森列所藏者唯狗马玉帛而巳二者人胥以爲病海虞凌君季行官于亰师家城之东南委巷中余尝造焉引余入一合崇广仅丈许织筠爲门连楮爲幕中设一榻自琴册棊砚之外无他物余方侨居民家坐而乐之欲遂忘去季行曰吾治兹合有年矣子将何以名之余曰噫先生之居若公子之苟完然非小人之近市若叔孙之必葺然无大人之高堂陋矣淸哉其兹合也夫葢木不加雕土不加饰不巳陋乎俗不能容尘不能入不巳淸乎合而名之曰陋淸不已宜乎季行曰善己丑三月晦日记耻菴记胡君彦超佳士也余得其爲人巳久南宫之试始见而获交焉君间以其所号耻菴者乞爲之记余未暇以爲及来南都同在太学又以耻菴记爲请余始欲爲之然而不得其所以名菴之意何也耻之于人不一也古之人不若人则耻之声闻过情则耻之二者君尝有之乎吾以所见者言去年秋当大比试亰闱者㡬三千人而君以第六人荐人之不若君者则多矣君何爲而耻及今年太学私试君复在第一时与试者亦数百人人之不若君者亦多矣君何爲而耻岂眞以声闻之过情耶则君之爲人吾尝知之其问学充矣而自视若虚其文词妙矣而自处若拙未尝以矝能衒名也然凢试士其侪辄相谓曰彦超吾所知今之试名氏前列者非彦超而谁巳而皆验则声闻之不过情也亦审矣君又何爲而耻窃惑之他日以告彦超彦超曰岂谓是哉虽然亦是之谓也夫自科举之学兴而词章之学废自词章之学盛而后圣贤之学微其弊非一日矣吾不暇远引他郡婺吾土也请以婺言何如前乎此者若王子充若宋景濂若胡仲申若柳道传若黄晋卿若呉立夫诸君子其言卓然爲一世之所宗吾尚能若其人矣乎然此固以词章之学言也等而上之若许白云若金仁山若王鲁斋若何北山若吕东莱诸君子其道卓然爲百世之所宗吾尚能若其人矣乎固不若也则吾爲鄕人者何爲而不耻乎夫圣贤之学本也学者之所先也词章之学末也学者学之而不汲汲焉者也士而不爲圣贤之学巳足耻又况科举之学又词章之末者乎其学愈若人则其耻愈甚其声闻之远近其耻之大小以之吾独何爲而不耻乎余闻其言而媿之叹曰君可谓知耻者矣然吾闻耻不若人者终若人若人则无耻矣余固不知耻者因君之言而耻焉则君之敎我者不旣多乎请以君之言爲记甘节堂记妇人之于夫曰柔而巳矣曰顺而已矣若曰贞曰烈者非其德之常也妇人而有贞烈之行者是固妇人之不幸也亦其夫之幸也其家之幸也葢一家之中有父母焉吾夫爲子而养之于上吾唯承之于下焉耳有男女焉吾夫爲父而敎之于前吾惟佐之于后焉耳能养者孝能敎者慈孝与慈美德也吾夫之所得专也吾能分其美而巳吾之所得专者固所谓柔与顺也柔与顺二者无所用之而独专夫孝与慈之德以获乎贞烈之名是固妇人之不幸也亦其夫之幸也其家之幸也义兴李君恪之卒其配蒋氏方盛年一时誓欲从君于地下旣自叹曰死吾志也亦吾职也顾有所不可死者夫不吾託家不吾系虽死可也夫吾託家吾系而死之吾之志则行矣职则尽矣如夫何如家何且吾爲今日李氏一担夫也以所负荷者重而一息肩则两物从而委之地矣故吾质虽薄足虽弱亦惟尽吾力而巳耳于是养其舅遁菴翁以孝闻敎其子震业成领亰闱荐第二鄕人以蒋氏之善处生也取易之语题其堂曰甘节震与余同业胄监相好甚间语及其母之事至于呜咽流涕而不能已他日因请记其所谓甘节堂者余复之曰诗有之汎汎栢舟在彼中流妇人之所自誓也蓼蓼者莪匪莪伊蒿孝子之所自伤也子之母氏之贤无俟余言人其以栢舟之人与之矣而子固可谓善受敎者蓼莪之篇具在简编则愿子终身诵之以无忘母氏之贤静逸斋记㑹稽徐先生之丞国学也作斋庐于其私第之左题曰静逸命寛宜有记寛旣谢不敏且有惑焉葢天子建官于国学曰祭酒曰司业曰丞皆尊官也祭酒司业坐堂上临诸生传道而授业以敎不以政然敎或不可以一衆也丞始以政辅之是故鼓钟以严其节惟丞夏楚以收其威惟丞月书而季考惟丞德行艺仪之劝相惟丞丞之职亦重矣烦矣是将纷纷焉扰扰焉惟政之施不暇求先生之所谓静逸者无有也然以寛之㳺于门下者余二年矣见先生之所施如一日诸生之㳺于门下者不啻数百人矣见先生之所御如一人其从容闲暇若无所事事则又有所谓静逸者滋惑焉以是无以应命葢旣久乃有省曰先生之静逸其在内而不在外以本而不以末乎何谓内与本心是巳何谓外与末身是巳心之静逸寛不能言也而先儒周子尝言之其曰圣人定之以仁义中正而主静至论学之要曰无欲也无欲则静虚静则有似乎拙故其着拙赋有曰拙者逸论静逸者尽于此矣而以身言则是老氏之无爲也无劳也夫以无爲爲静譬若木之藁焉其不畅茂若逸矣然则朽腐而不可用也以无欲爲静譬若水之止焉其不流动固逸矣然则淸洌可以鑑也故心可以言静而身不可以言静心可以言逸而身不可以言逸况乎心者身之主也静者动之体也逸者劳之本也心茍静则以静制动其动也若静心苟逸则以逸待动其动也若逸此先生之居乎其职所以从容闲暇若无所事事者也噫若先生者其得周子之言者乎其善学圣人者乎以是爲记寛亦庻㡬知先生者乎重建延绿亭记成化八年七月呉郡大风雨鹿冠老人杜先生延绿亭坏焉明日雨霁先生曵杖逰于园中茅茨旣摧梁木亦折垣墉且阤竹树尽偃顾而叹曰噫嘻亭坏矣殆天意耶虽然独不有人力乎二子启咨知其意遂相与召匠氏筑之旣成邀先生坐于亭上则摧者完折者固阤者立偃者起葢不日而旧观还矣先生喜曰天意殆欲新吾亭耶他日乃以书来亰师谓寛宜有记寛闻大道之世烈风不崇朝骤雨不终日而昔者之风雨也胡爲乎来哉果天耶亦由人耶吾何从而问耶问之人则人非天也恶乎知问之天则天非人也恶乎答旣足以惑亦可以忧葢余之居于是而去呉下也远虽未尝目击其变顾其事理有可得而推者故尝以先生之一亭观之则四野之外弱夫贫妇其绳枢瓮牖岂无有不胜其震凌而相对以怨咨者乎又以先生之一亭前后推之垣墉阤矣则疆畎之欲修也劳乎力竹树偃矣则禾稼之不登也乏乎食而弱夫贫妇又岂无不胜其沮洳而相对以怨咨者乎当此之时亦有如先生之二子筑而新之者乎是固可忧也夫先生隐者知一亭而巳不暇此忧而余亦不敢以此告然而未可知也杜少陵茅屋爲秋风所破歌有安得广厦大庇寒士之语先生少陵后人也而老于诗爲其后学其学则遇其变独不忧其忧乎因书以谂于先生不识以爲何如重建觉山寺记由亰师东走七百里有关屹然当其冲关之北大抵山也入山而行石路危峻林薄蒙宻凢四十余里始得觉山山之麓有禅寺在焉寺之建相传自唐旣兴而复废皆莫能考其歳月入国朝其废如故虎狼得以穴其上狐豕得以室其傍而人之蹟于斯絶矣顾荒茅野榛中独其遗址依然犹存有高僧曰悟定者杖钖来关中知其处曰甘澹泊而安岑寂者吾侪之分也是山于吾独宜遂入居之结草以爲菴累石以爲牀遗外身世若独有所得者未㡬旁近之民皆翕然高其道化其德而持金帛以施之者家至视其金帛旣无所于用遂谋复旧䂓爰市美材召大匠择日兴功功未及半而定化去矣其弟子本清谓其师之志不可以不继也乃益爲复旧之举淸爲人淳朴而无伪颛静以有爲而人之助其费者如其师凢其门庐诸殿各有位置緫若干楹寺成群峯后抱远岫前峙势若屏几而寺之宅其间又若人之负而慿之也寺之东北有泉出于石罅色白而味甘汲之不竭凢僧之日飮于此取给焉山爲寺而秀泉爲寺而清而人之蹟爲寺而多葢遂爲一大丛林矣寺未有记于是清徒歩来亰师介余同年友萧君文明求爲之曰兹寺之废而兴其歳月无亦使后人之莫能考也余不之拒夫佛法起于西域而入于中国炽于都邑而延于边徼行之者非一日学之者非一人其势必不能反之于彼而絶之于此矣然彼佛言之其始亦唯澹泊之甘岑寂之安以成其道也而都邑者固朝市祖社之所在臣民人神之所止佛旣不欲居学佛者且不可居而其徒乃欲高其宫广其庭以与吾人争㝷常之地于此岂非妄哉有能远引而去像设其佛于深山大谷之间枕石飮泉以求其所谓道者而居之则彼之居旣得其所而吾党之士亦讵肎穷追而深过之哉此悟定师徒觉山寺之建所以可取而余于其寺之记所爲以不拒也寺之重建始于正綂十年之十月毕于成化六年之十一月记之日爲八年之九月戊申云汤隂县儒学修建记古之民有四曰士曰农曰工曰商而已四民各有其业所聚亦各有其处农聚于野工聚于肆商聚于市而士则聚于学故求菽粟者适乎野而得以农之所聚也求什器者适乎肆而得以工之所聚也求货财者适乎市而得以商之所聚也至于学则道德之所从出观法道德者适乎学而得非以士之所聚也乎夫简一郡一邑之俊秀而敎之一堂之上所习者尧舜禹汤文武周公孔子之法所讲者父子君臣夫妇长㓜朋友之理所诵者易诗书春秋礼乐之文非若农工商贾之爲业比也是故学校兴然后道德明道德明然后风俗成风俗成然后礼乐可作而天下治矣皇明有天下余百年文敎大行士类益盛自国都以逹于郡邑莫不有学汤隂彰德之属邑也邑令尚侯令邑之五年政旣益善民安物丰邑有学建自国初规制甚陋久且倾圯凢师生之讲习于是者弗便㑹宪副临海陈公奉勑提督学政河南侯以其事白之公曰是令之职也其亟图之爰出公钱若干万撤而重建之若大成殿若㦸门若明伦堂若东西斋若庖厨之类次第以成余则仍旧而加新之工始于成化某年月日毕于某年月日太学生尚宣故学之诸生也扵是走亰师致敎谕某君之言而因余同年李君鐩请记其事其言曰邑自有学以来士之㳺于斯者日衆而领鄕荐登科甲者仅仅可数今幸侯之此举工甫毕是年领鄕荐者得三人明年春甲科得一人皆侯之功也愿书之余闻其言曰诺哉夫学校道德之所从出而爲人所观法者也国有学爲一国之所观法郡有学爲一郡之所观法邑有学爲一邑之所观法今侯之爲此举也邑之人犹有争讼者乎犹有越人于货者乎犹有出谇语反唇以相稽者乎无之是侯之功也且学校者古有之今亦有之古之学校养士以明道德后世学校养士以取科第是果同乎虽然㳺于斯者不曰所习者尧舜禹汤文武周公孔子之法乎所讲者父子君臣夫妇长㓜朋友之理乎所诵者易诗书春秋礼乐之文乎夫然则后世之学校明道德者其心也取科第者其蹟也夫以道德爲科第庻㡬无忝爲学校而足爲人之观法此则凢爲士而㳺于斯者之所当知也太康县修学记国之所以立者天子与公卿大夫百执事之人共治之也而所谓公卿大夫百执事之人非夫人可以冒而爲之皆贤才论定而官之者也夫贤才之生有用之之时必有取之之法有取之之法必有养之之地自今日观之徴聘不出于上荐举不行于下上之欲用其人者皆取之于场屋下之欲爲人所用者亦由于是而巳矣上之欲取其人者皆养之于学校下之欲爲人所取者亦由于是而已矣则学校者固塲屋之地也尝考之古人设爲此者或以之养老而寓其礼于爼豆之陈或以之习射而寓其礼于弓矢之发或以之受成献馘而寓其礼于军旅之讲所谓穷理正心修巳治人之术一皆寓于此当是时取人之法虽以纳言而承庸之必射侯以明其心术虽以六艺而宾兴之必德行以考其根本人才之岀所以彬彬乎其盛者由其取之养之者有道也世道之有古今若四时之序其温燠凉寒不能不爲之变者顾其遗制如受成献馘虽不复举而养老有酒习射有圃犹未至于尽亾特所以取士者势不能与古一辙耳今天子即位之初慨然欲兴学校变风俗如尧舜三代之时诏复宪臣提学仍赐之玺书以重其行乃于八年之春临轩䇿士倦倦焉犹以学校虽兴而风俗浮靡爲虑宪臣之钦若于下者固不遑寍处天下之士亦有感激而兴起者矣按察副使临海陈公尝以监察御史提学南方一时风敎爲天下最及是超擢仍卑以学政往莅河南公移昔尝敎人者敎之所至入学官临诸生示之以躬俾自畏慕间取朱子小学书及冠祭之礼之大者令诵习之他条约不琐琐也若夫舍宇之不葺器数之不僃者曰此有司之失职也则颇督责之开封之属县有太康太康有学在县治之北隅其兴创岁月县有志可考宣德以来爲河水所圯且其制卑陋弗称县令崔寿尝修宣圣殿及两庑他未暇以爲成化六年古曹王珣以进士来知县事首以修复爲巳任曰此固吾之职也乃集士民谕以相助衆欢然从之乃计材用拓基址凢门堂斋庐悉易其旧殿庑之故修者则更设圣贤像及祭器其中以其余材建敷敎堂囷馆爲宪臣考业之所缭以周垣树以绰楔焕然爲一方伟观工始于八年之六月毕于明年之三月㑹王侯更治他县去而易水田畯来代临视惟谨于是学之师生不忘侯之功使来请文以爲记夫学校养士之地也设爲之者非虚器而修饰之者非美观诚欲士之求㳺于斯者进修于斯讲习于斯以爲上之人所取所用之资也故士譬若谷粟然有谷粟而无仓廪储之固腐烂而不可食然仓廪旣完而所储者或稊稗糠粃亦何用哉此今日木石瓦甓之费斧斤版筑之劳宪臣之所督责县令之所犇趋者不在乎所养之地而在乎所养之人也而今而后凢㳺于斯者仰焉而视俯焉而思升其堂则思㳺心于高明正大之域立其庭则思置身于平直眞实之地以倡风俗以成贤才以爲国家之用以答天子之意其必自此始也汤溪县儒学记成化庚寅歳知金华府李侯嗣以其地曰汤溪者民居成聚而阻山带水服役于上者弗便乞割龙㳺兰谿金华遂昌四傍近县之裔别爲县以便其民白之藩臬奏请于朝复乞卑之令以治旣得请仍以汤溪名县越明年胙城宋君约来知县事君至无所出政爲创廨宇以居未㡬卽有事于学校曰此有司之首务也其可以后乃相地于县治北之二里曰官山歳壬辰之秋功始兴凢爲明伦堂爲东西斋爲庖厨爲射圃亭爲师生之舎若干楹又以学必有庙爲大成殿爲两庑爲宰牲房若干楹门墙深严堦庭高广凢所创建举皆如法又明年甲午之春而功告完遂选民之俊秀者充其中而置书籍缮器用以爲其诵习之资侯旣嘉令之有爲又谓学成矣不可无师儒以敎复奏请之命且下则具书与图託进士胡君超谒予文以爲记胡君汤溪之人而余之同年友也其言曰始宋君承李侯之指而建此学以县之设凢以便民而巳使所以兴作而歛其财用其力则是便之者未及而困之者已至甚非所以爲民父母之意顾县多大山长林凢木石之费旣取给于是至于辇载版筑之劳不免役及乎民而所役亦必措置以酬其直故财不告乏力不告穷而卒成其事皆贤守令之善意也幸书之以告后人余曰然哉虽然贤守令之意尤有善于此者试一言之葢民之生莫不有欲欲不能皆足也于是有争夺之心莫不有性性不能皆纯也于是有弃暴之心此有天下国家者必施之治与敎以处其民治所以定其欲使不至于相凌敎所以复其性使不至于相失二者不能偏废者也然古之居其位者未尝不以一人之身而兼二者之责后世始分而二之虽曰分而二之而敎之者未尝不頼于治之者作兴而成全之也自世之爲郡县者多俗吏不务岀此率留意于簿书筐箧之间徴求趋走之际视学校之巳设者尚不之省而况慨然创建思所以作兴而成全者乎此贤守令之善意所可书者也今夫汤溪之有学爲之守令者意旣出此而其人民亦皆有所遭遇矣则爲之师儒者独不思所以敎之然欲敎之尤宜谨之何也汤溪县之新者也汤溪之民民之新者也爲新民者譬若㓜子然始而训告之以正言指示之以正事则其听受之余自然一言一行皆趋于正久之将习与性成而终爲贤人君子之归以之用于天下国家无弗可者矣夫有人民而不能敎之不义未敎而遽责其人不仁故吾之记是学于守令旣与之矣尤不能无望于爲师儒者武冈州重修儒学记士之有志于学者讽诵乎诗书讨论乎礼乐考求乎典章察识乎人品微而爲性命精而爲道德大而爲彛伦广而爲事物必学之无所不知无所不能斯其爲士也唯士之职如此故人亦以是责望之有所不知不能则相与嗤笑以爲非士而士亦曰吾不知不能吾之过也然爲学之道未易以言譬之于筑筑者必有桢榦舎桢榦而欲其墙之立无是理者于是有文以学有艺以㳺而文艺之制立矣士而求此不啻已足抑其说之浩博茫然探索不知要领故又譬之瞽及于阶席有弗之知过在相者之不告耳于是有师以导有友以辅而师友之道立矣文艺旣具师友旣得使无所处之地是又贾人之不于市工人之不干肆未见其物之售而业之精者此学校之设非所以爲处学者之地乎夫士有志于学求其道之在我者而巳在我者且不暇爲力乌暇计其身之所处耶曾子曰君子所贵乎道者三动容貌斯远暴慢矣正颜色斯近信矣出词气斯远鄙倍矣笾豆之事则有司存葢学校之设岂特笾豆之事之小者哉其兴其废士何庸心亦有司者任之耳武冈爲湖南一大州州有学旧在城南兴贤门外宋崇寍绍兴凢两迁筑遭元季兵火竟燬国朝洪武庚戌仍卽旧址筑之其功视前爲僃景㤗间益加修建顾其地尝爲豪彊所侵终其规模弗称州学佥按察司事邵君分廵湖南旣爲复所侵地併用官帑白金市傍近隙地以广其址于是佥都御史吴公方廵抚湖襄宪副严君亦以提学至遂以兴修之役委知州事李侯复初同知州事戴侯某乃计财用召工役期成厥功功成殿庑深严堂皇高敞厨库斋庐之类皆爲一新崇垣外缭广庭中甃以及祭器文籍亦无不僃居者曰安观者曰美经始于成化壬辰秋某月落成于明年冬十月他日州守倅与其学之师生谋谓是举不可以不记使来请文于余嗟夫有司之职尽矣㳺于斯而学焉者独不思所以免过乎匏翁家藏集卷第三十一匏翁家藏集匏翁家藏集卷第三十二匏翁家藏集卷第三十二记一十二首西溪草堂记由华亭东行二十里而近得芥泾焉泾本水名吴人以溪爲泾故曰芥泾縁溪居民百余家有田可耕有圃可种有矶可钓有市可贾有舟楫可通有桥梁可度有仙宫佛庐可逰赏而憇息介其间乔木蓊郁远若云屯下见周垣高宇隐隐焉渠渠焉者戴氏之所居也戴故宦家至彦文府君与其子声伯国初坐法谪迁淮西居四年始释而回自号复乐声伯生二子曰廷奉廷礼皆以文学称于鄕廷奉生一子曰南亰考功郎中景元廷礼生二子曰陈州守景昇中书舎人景晖其后裔事儒业举进士复相继继有之故邑人皆推戴氏不特爲一鄕一里之望也一日中书君告余曰始吾前人之罹患而归也如劳而息如病而差此复乐所由号者今吾借前人之德蒙大君之㤙际世亨嘉列官禁近初未尝有忧也何有于复乐亦如未尝劳且病也何有于息何有于差哉吾之幸旣多顾于老氏止足之戒窃尝闻之往歳命儿子佑筑草堂于故居之偏隙地之上以爲逸老之计堂成而溪水环其西因名曰西溪草堂愿爲我记之余与景晖生隣郡仕同朝而贤其人久矣旣不复辞则爲述其居止之美家世之盛归于其所以筑堂之意乃复爲之说曰书云峻宇诗咏夏屋若草堂者不丰不侈不华不美虽田夫野老皆能办之何贵于天下乎葢堂不足贵也而贵其人昔之筑是堂而称于世者杜子美之于浣花白乐天之于庐山仅仅一二而巳二公之人品固皆足爲斯堂增重然子美生当乱离漂泊之际不免有秋风所破之叹况其困于无赀盻盻然望王録事成之庐山之奇秀虽甲于天下然乐天以左迁而来亦筑于覊穷流落之日且切切然弟妹婚嫁未毕司马歳秩未满以爲岀处行止不得自遂未必获终老于斯是皆不能无憾者也若景晖之忠信文雅其爲人已自足贵而亨嘉禁近又有如其所自幸者则西溪之景物视浣花庐山虽不知其何如而其堂中主人之忧乐有可得而知矣夫緑野堂他人不冝取爲巳有在子孙宜世守之可也是堂也爲戴氏子孙者涂之茨之汛之扫之日必葺之百世之后有过之者指曰此景晖所尝归休者也所以使人消贪饕之心免殆辱之累者不在兹堂乎堂凢三楹崇若干尺广若干尺溪水由松江而来汇于此南流爲黄浦东南入于海义乌陈氏祠堂记义乌陈氏之长曰惟䕃者旣揔家政将作祠堂于所居婺溪之上以奉其先世也谋于族人曰堂不难于作难者神主之位次欲其当乎义而不失乎礼也若之何于是其从子樵进曰礼之欲议尚矣与其议于家孰若倣诸人惟麟溪郑氏世号义门天下之观礼者皆自远而来况吾与之隣壤者哉盍一往观之旣观而归则告诸叔父曰樵巳得郑氏之礼之意矣葢郑氏生同族而居不同堂而食故死同祠而入不同椟而祭固事亾如事存之道也吾家生不同居然而歳时有㑹男女异席宜爲寝室以安神主夫妇共椟祭则迁主于堂男女类序其文共书一版但各见其所继之宗世满则祧之是亦事亾如事存之道也是亦郑氏之意也惟䕃曰然诸姪若文橚等乃各量田岀其粟五之一以相厥事凢爲寝室五楹间中祀其六世祖贤八府君爲不祧之主自其考庸一府君而下左昭右穆位次秩然堂爲间如寝之数又轩其前间如堂之数以爲子孙奉祀之位其两傍又爲庑二十二楹间上以祀各宗庻母左次扁曰神储积粟以供祀事右次扁曰义储积粟以僃修葺宰牲有庖藏器有库缭以周垣固以高门工起于成化六年九月二十一日越十二月九日告成会其邑鄕贡进士王君允逹之上亰师具书始末託以请记夫礼之制何本本于人情而制也惟其本于人情而制故议礼之家可以迁徙而无一定之说若祭之爲礼礼之尤重者也古之祭者有尊卑贵贱之分故所祭有亲疎多寡之数祭法曰王七庙诸侯五庙大夫二庙官师一庙士庻无庙无庙则伤乎人情而孝子孝孙无所致其报本追远之心于是世之大儒君子立爲世数以祭之或以三世或以四世或及其始祖至考亭朱子辑爲家礼一书然后其说始定而郑氏累世同居本支益盛神主位次犹病家礼之不可行也遂少变之然岂求异于儒先哉葢人情之不得巳也若夫陈氏生旣不同族而居至于事亾之际其礼因复少变之又岂求异于他人哉葢亦人情之不得巳也故儒先之祭莫不以宗子爲重郑氏陈氏变之者因合祭而特变其位次耳于家法则自若也然皆惜其不及正朱子立爲常法以通行天下耳余嘉惟䕃之好礼而重允逹之请也特爲记之以俟后世之君子云长洲县学田记古之圣人制器以利天下之用播糓以充天下之食其于生民之虑至矣若夫建人极惇天伦使君君臣臣父父子子兄兄弟弟夫夫妇妇各安其位而不相乖争得以用其用食其食于庐居族处之间者虽尧舜禹汤文武皆与有功然而数圣人当君师之责君亿兆之上其道固然也孔子穷而在下无其责也而功则过之有若所谓自生民以来未有盛于孔子者也夫功之大者其报同是故一器之制工人不敢忘其巧一糓之播农夫不敢忘其勤是皆有祀焉以报之而况功之在乎日用彛伦之内者宋周元公所谓宜乎万世无穷王祀夫子者也今天下皆有学学皆有庙以祀夫子至其门人与汉唐宋元以来诸贤凢有功斯道者皆得从祀然其粢盛牲币一惟临事取具于民未有置田以特共其事者长洲苏之首邑也近歳有司惬陋其学旣併其庙新而大之顾綂于郡中歳时祀事县大夫与师生不得专意荐享馨香弗闻肥腯弗陈殿庑寥寥位特虚设邑人华喦氏旣遣其子河入学爲弟子员且曰长洲与呉学并列郡城彼有田以充朔望释菜之费繄此独无非甚阙典乃告干敎谕四明陈君愿割长稔私田二十畞籍干学歳可得米四十斛以充之君曰善爲白于邑令阳曲赵君君亦曰善于是陈君恐其久而或废也书来属余记其事嗟夫夫子之道如天其日月之照临雨露之霑濡风霆之皷动于万物者随处而是一田之入不足以盛其祀事一祀之脩不足以彰其大功葢虽欲报之有不可得而报者而喦复爲此举岂有助于尊崇之意哉夫亦尽其心而巳则其爲人与世之好施予止于资浮屠老子以妄希利益者贤愚可知矣长洲余父母邦也去之数年庙学改建固欲拭目以观况有若喦之好德若此可辞无记喦字维瞻本常之无钖人爲南齐孝子宝之后今占籍长洲世緫鄕赋鄕人以爲贤云义乌县重修永慕庙记世道升干唐虞三代之时逮春秋战国而降至于秦极矣其浇风薄俗见于贾生之告汉文帝者可考颜孝子生其时顾独以孝称至以名其县其爲人岂所谓特立之士与或曰秦都西北而孝子生东南其恶政不足以被之殆不然夫东南之人亦多矣独称孝子其必有过人者故唐虞三代之时有驩兠飞廉之属犹秦之世有孝子皆不随世升降者也是故于孝子一人可以见天性可以识人心其事异其行难其功大宜其自秦至今县人庙祀之而不忘也初孝子未有庙宋端平三年丞相乔行简始爲奏请而赐名永慕旣而兵部郎康植稍创之又二十余年县令李补乃大兴厥功庙制始僃且自爲之记元末庙废入国朝若县令李玉丞刘杰皆尝修葺久而复废废而重修加于旧制则今县令东筦方君俊之功爲多君将爲是举旣斥俸金倡其县人一时好义者知之争以财力来助后四月爲成化十年冬季董役者亟以完告鄕贡进士王君允逹将乐令吴君吉甫皆县人也喜君知所爲政相与求文记其事于是庙之役讫矣方君亦以母忧去矣后之爲县者遽无所施其功矣然予闻孝子事以葬亲故群乌啣土助之伤吻遂闻于世今庙左有坟巍然相去数十武宋魏文靖公了翁固尝大书六字表之余恐里之无知者不有反畚其土以充版筑陶埏者乎不有操斧斤以伐其木纵牛羊以践其地者乎畚之伐之践之则伤孝子之心矣若然虽则楝宇完美将舎之而不居牺牲肥而黍稷馨将吐之而不食矣其亦封其坟崇其垣固其门而谨视之然后孝子之心安安则有庙必居有祭必享而方君之功始爲不负矣用书此以告后之爲县者义乌王氏新建忠文公庙记唐昌黎韩氏以文章妙天下历千百年鲜有及之者岂其下笔刋落陈言卓然成家足以耸动乎人哉其气充其理直其言逹而畅也固宜方鎭州之乱王庭凑围牛元翼于深州穆宗诏愈宣慰其军且戒愈度事可否无必入愈奋曰安有受君命而滞留自顾者遂疾驱入之当是时庭凑操刅逆愈甲士林立愈以寡弱之质直婴其锋顾乃厉声开说将士闻之震掉失措气沮而语塞卒之不劳一旅不失一镞服庭凑而出元翼愈之功也故尝窃论韩氏之文之妙由其所养者充所守者直而其名至于今称之者非徒以其文而以其人也皇明初兴以文章用于时者多婺产若学士宋公景濂待制王公子充尤称杰然者二公之在馆阁日惟以文章爲事人以文士目之久矣一旦王公奉使西南夷而伏节以死然后知公之学有用也葢高皇帝以神武取天下号爲无敌独云南恃其崄远未下乃洪武五年以公使其地佥谓公文士不宜蹈不测之夷虏公受诏不顾旣至见其主梁王其臣逹理谕之再三初皆有降意巳而犹豫留公不遣公持节必俟降之乃返㑹元之遗蘖有使云南闻纳我使让梁王王岀公俾自当之公引天命国埶爲词其言甚壮且曰我远使来誓爲国死不能爲若屈元使怒梁王恐遂死公后八年大兵竟平其地而郡县之又后爲正綂六年朝廷始赠公学士谥忠文以报其死节云呜唿公之爲文学乎韩者也其爲使亦同乎韩者也而其事之成否身之存亾则有幸不幸之分焉然公不可谓不幸者故姑即并时宋公较之当二公以文章见用其名寔相伯仲宋公之位差显然身见其子若孙皆死于法旣老不能免川蜀之行而其故居在金华者莾焉荆棘过者怜之若公则没于王事其气节伟然且官有赠行有谥而其子孙皆贤而有文能守其田庐又有爲庙于家以祀公如其曾孙今进士汶者此所以爲公幸也王氏初居义乌邑中后南迁十里曰青巖山则自公始公之子国子博士绅尝与其兄绶谋作家庙不果仅即堂之夹室以展祀事博士之子处士稌仍其旧室旣卑隘岁久将压汶始克爲之乃择正寝之东爲屋三间中奉公爲百世不迁之祖子孙列袝右男左女秩如也垣门堦庭高固整广不陋不侈于礼爲宜工始于成化十一年八月十三日明年十一月二十八日讫功汶复割田倡其族人以供粢盛之费乃以书告其友吴寛曰家庙之制未称吾尊祖之意若庖湢斋戒燕飮之所皆所宜爲而未爲者吾一人之力不足也虽然吾志有在终当爲之幸子爲文刻之庙中以识吾志寛感君之好礼不复辞让辄爲书之是庙也凢以奉王氏先世而独详于忠文公者葢公王氏百世不迁之祖也爲百世不迁之祖则享百世不迁之祀夫世至于百远矣后人能如汶之贤则可不然有能知其故而思所以尊祖者乎固宜详书以告是亦汶之志也吴县儒学进士题名记后世所谓进士者其实倣乎汉其名取乎周其原则出乎唐虞而已唐虞之敷言着乎舜典周之论秀见乎王制汉之对策载乎班史其说粲然皆可考见自汉而隋而唐而宋而元益以文章经术取士士繇此选者高言乎天道卑言乎人事近言乎圻甸远言乎夷狄若性命道德之奥敎化风俗之机纲维之张弛礼文之囙革人才之进退吏治之得失以及兵戎田赋刑名水利之类凢国家之大体当世之急务上所当闻下所当爲者一日之间立乎殿陛之下操笔伸纸随问而对其言直与䛕也存乎士而士之志于是乎见其言用与舎也存乎君而君之德亦于是乎见士之志君之德皆于是乎见则世道之昇降亦于是乎见矣国初右武事上民功士之出爲世用者不限以科第至于永乐纪元民庻且富文敎大兴龙飞初科取士倍蓰于前一时绩学馆阁试政方州者多其人至今言进士科者首称之葢文皇帝所以鼓舞一世摩砺天下而爲此盛举耳延及宣德正綂间士益向风争相磨濯攘袂以起以至于今日如星列云族焕然以相辉蔼然以相映人文宣昭而天下化成矣吴爲苏古县县有学旧在胥门内宣德末北徙一里而近后四年当廷试其进士第一人适出吴学邑之人杂然譁曰是地之利也四方传言以爲奇事其识者则疑之葢王者必世而后仁岂惟仁哉斯文之兴亦然周之文历二代而后盛明之文历累朝而后盛其时之久近世之疏数不同其理同也故使其学徙于百年之前欲科第之盛不可得使徙于百年之后欲科第之不盛亦不可得此世道气运所在未可以浅近窥者也进士例题名学官于是敎谕汪洋训导潘䆳陶福相率言于令若守皆曰宜如故事乃集洪武庚辰科以来得若干人次第刻之石而虚其一则有俟乎将来者嘉兴县儒学科第题名记今之应进士贡者皆郡邑之秀学校之良始而宪臣校其文贡于省试之谓之鄕试其法严甚皆视其地人才之多寡而定之解额巳乃贡于礼部试之谓之㑹试其法如前有司得其人略具名数请于上裁巳乃贡于廷试之选举至此则不复去留而皆得预进士之赐然又爲之差等焉其精宻如此凢前二试旣书其名榜中犹以不能广于四方也复刻木传之至廷试而制益详犹以不能垂于久也复立石太学传之其愼重又如此然彼士之题名于石者固本郡邑而升学校而出者也于是守令有倣其制而爲之者以鄕邦之盛事而他日文献之可徴者在此也今天下布政司十有三而浙江其首曰嘉兴爲属郡郡有属邑亦曰嘉兴邑令太原陈君璧尝委其学之师生取国初以来凢贡士于省于部于廷者悉刻之石使来请余爲记葢题名之举其初亦惟欲不没其人而巳孰知人有贤否则视其名者必有美刺旣有美刺则反于身者可无劝沮所系有甚大者嘉兴浙西之大邑也自李唐时有大贤君子生于其鄕遂启后代斯文之盛然往者吾不可知今之仕者莫不出于科第见其事之愼重不反而爲吾身之愼重乎且古之仕者必考其德行而宾兴之后世此法巳废然君子将囙其废而遂废其所以修身乎出者吾不可知今之㳺学者将皆由科第而岀见其事之愼重不反而爲吾身之愼重乎若然则斯石也岂徒不没其人而巳信乎所系有甚大者陈君以名进士来爲兹邑刚明廉敏克举其职可谓能愼重其身有光于科第矣其又爲此举岂将视此以自劝沮而益资其宦学也乎望洋书堂记出葑门而行有浦有泾有江有湖望之渺然皆水也人之相往来非舟楫不通非桥梁不渡故吴自古称泽国而禹贡纪扬州之域之水而吴居其二焉徐君季止鄕校士之良者家夹浦之南瓜泾之上而松江陈湖皆在其目睫间葢尝聚书数千卷筑室而藏之囙题曰望洋书堂夫望洋者庄子之寓言也季止何取于斯葢水之爲物孔孟毎举以示人曰逝者如斯夫曰原泉混混不舎昼夜此类是巳若此虽出于庄子吾固取其言宜季止之取之也大凢物不可以相形形之则有小大学不可以相较较之则有浅深知其小自以爲足而不穷其大观物者之鄙也得其浅自以爲至而不造其深学道者之陋也以观物之妙而爲学道之助此河伯之叹非叹水也叹道也故其言曰闻道自以爲莫巳若者我之谓也吾固取其言宜季止之取之也然而季止之所望者于江于湖而止其亦不免见笑于大方之家也乎尝试与子东行百里登丘而望则海固在而水之大者于是爲至子将惊焉惜无辩如海若者语子以道尔虽然若则辩矣于道未闻也其亦反吾舟升吾堂日取孔孟之书读之当自有得则海之爲助也多所谓大方之家且归于子矣子之兄仲山方以水部主事分司海上固当有得于水试以余言质之榕江记木之产于地者曰松曰栢曰栝曰桧曰豫章曰桐皆良材也其用于世大者爲栋爲梁小者爲桷爲梲各随其材以爲用夫以材之良不用于什器而于宫室亦不枉其材矣然而数木也其生徧于天下而亦足天下之用惟五岭之南有木曰榕臃肿离奇偃蹇蓊郁横柯曲榦间有丝焉乗地辄复爲根歳久丛坐成林其高且大过松栢栝桧豫章其不黄落而凋桐梓所不及也榕旣偏生一隅中原之人初不之识故诗三百多草木之名而篇皆不载后世如郭璞陆佃之博物着书复遗之仅一见于柳子厚之诗而巳余尝读子厚之诗而识其名询之土人而知其状曰此可取以譬平人矣葢榕之材虽不若松栢之类之坚可用之于宫室而其高大不黄落而凋足以䕃庇乎人岭南春夏之交日气酷烈行旅负载之徒䟦履劳苦争息其下或风雨暴至而避之亦何异夏屋之帡幪也故虽不爲宫室之用而其功与宫室等岂不犹鄕里巨人厌爵禄谢民社而浮沉乎闾井之间一旦里之人有急焉投之无不周䘏者岂惟仅全其身以自足而巳潮阳隐士陈孔诚甫淳朴恭谨兼通隂阳树艺之说家邑之华里村宅前有榕数十株数邀宾友携子弟往逰其间弹琴赋诗意甚乐也有水自西山来折而东环其宅又东注于海而榕适际水水日夜漱其根濯其条更茂宻可爱孔诚或坐盘石投竿而钓悠然有㑹于心囙自号榕江或谓之曰子其终老于是而忘斯世耶则对曰吾巳有子岀而仕矣于是使其子呉江敎谕颢来乞余记所谓榕江者葢孔诚託此以自譬者意实有在岂惟追凉风弄明月以爲供宾友子弟之乐之计耶且江之广不足以爲负舟然抱瓮者卽之亦可以灌畦孰谓孔诚无意于此江本岀岷山禹贡所谓岷山导江是也此亦曰江南人指水之急流者多借以名之尔虚菴记葢尝观于理矣大而极于天地远而贯乎古今广而散乎万物而人之一心至小也至大者寓焉至近也至远者綂焉至狭也至广者具焉此无他其爲体有限其爲量无穷也心之量何如虚而巳矣自私者或闭其岀入之门自昧者或塞其神明之舎于是斯理无从而入大者由我而小远者由我而近广者由我而狭此可咎乎理哉试举其麤者言之耳以虚而后天下之声入聩者虽雷霆不能闻矣目以虚而后天下之色入瞽者虽黼黻不能视矣以至于鼻于口莫不皆然而况于心之危而微者乎吾友南昌太守张侯汝振尝读易至咸之象曰山上有泽咸君子以虚受人深有契于其指囙以虚菴自号而属余爲记余非知易者然窃观于理与心而得之泽譬则理山譬则心也泽之所钟者水山之所聚者土水性润而下土性燥而纳土之燥也水以之而入心之虚也理以之而入此君子之受于人者用此道也汝振少登甲科爲六卿属辄以清愼举其职声名盛矣然其自视欿然及爲南昌凢所设施皆岀乎流俗郡中论国朝贤守以汝振居一二而汝振所以欿然者益甚簿书之余方日夜求治道察民情欲与古循吏并列有乐正子好善遗意夫有千里之寄而位乎千万人之上此地上有山之象于此而好善不足此山上有泽之象善矣汝振取于易之虚也然而虚者于理有所得而不自满之谓使其中无所得而曰虚焉者此鄙夫之空空其心茫然而无所主庄子所谓虚舟也惟其有所得而不自以爲得则受于人者充然而有余裕然后施于人者了然而无所窒碍又庄子所谓虚室也此亦虚菴之一说也冷菴记天地之气以时而变春温而后爲夏夏燠矣极则变而爲秋秋凉而后爲冬冬寒矣极则又变而爲春四气循环葢未有温而不燠燠而不凉凉而不寒寒而不温者也然有当其时而不变者洪范所谓恒燠若恒寒若是也亦有变非其时者月令所谓寒气緫至冻闭不宻是也则气虽出于天必有人事以感召之二书皆爲治道而作夫岂诬人者哉陈君粹之佥江西提刑按察司事治声旣着而独有取于冷之说至以名其菴观其意岂政欲尚急而事不好谋乎且粹之刑官也凢所谓省囹圄去桎梏毋肆掠止狱讼皆其职之当然者岂欲先时而有爲后时而不爲乎不然岂以其官之冷如杜子美赠郑处之云乎䖍在当时徒以三絶见称于人禄山之叛与王维辈同受伪署彊颜苟活其爲人亦厌寒而喜燠者曾谓粹之慕之乎而况粹之以名进士拜廷尉属出佐臬司宪节所至前迎而后拥其势力足以造命其号令足以使人官且不冷乎求之治道而不得参之官秩而不合然则有取于冷者何哉夫粹之官虽显其谦抑谨畏泊然如寒士视气燄薫灼之徒平生不忍一过其门其自守如清冰严霜凛凛乎人不可犯此其所以爲冷菴也乎其求记于余也久至是始复之必有知粹之者以余言爲然蔗菴记蔗草类也或谓之柘汉郊祀歌泰尊柘浆是也葢其甘美芳洁可羞于神明不独解酲止渴如神农氏之书所载而巳至晋顾长康毎食必自末至本有渐入佳境之语后世遂以人晚节儗之抑恺之善谑孰知一时之戯遂爲千古之谈耶今山西参政致仕祝公乃以蔗菴号吾里钱翁叔谦且爲赋其事翁喜而再拜以受复来属余记之钱氏世居吴郡乐桥之北与余家东西相距不五十武翁兄弟五人家庭间斑白相映比歳四人者皆巳谢世而翁独岿然存也然翁不独爲一家之老而巳余又见里之老者数軰闾巷间斑白相映比歳皆巳谢世而翁独岿然存也蔗菴之号于翁寔宜且老者自古爲贵当虞夏商周之世养国老庻老莫不有学至于廵守诸侯养老有庆遗老有让犹惓惓焉降及春秋世道衰矣葵丘之会亦以敬老爲命夫老之所以取贵者岂徒以其年之高哉其于世故也纯熟于理道也明逹固将乞言以裨益于治耳而老者亦曰吾年不可以徒高也思益邵其德若毕公弼亮四世而克勤小物衞武公年九十而作抑戒之诗乃所谓老也使若黄发儿齿梨面鲐背而曰吾老矣考其德曾孺子之不若槩可以列豆笾进几杖养而敬之乎是故朽株断梗而人不之食者以无甘美芳洁之味园公田叜而人不之敬者以无纯熟明逹之德也今夫翁之爲人静厚而端重和易而详雅鄕人之所师事郡大夫之所宾礼不可谓徒老者其生余七十年矣状貌充然如壮夫方日从公卿才士与夫高僧逸人徜徉山林泉石间其中必有得也匏翁家藏集卷第三十二匏翁家藏集匏翁家藏集卷第三十三匏翁家藏集卷第三十三记十二首萧山县建龛山牐记浙河之东多可耕之田而常苦水旱然亦莫甚于绍兴葢其地界于江海之间潮至则海沙渐壅而水不通故雨滛则江流暴涨而田皆没其患岂无自而致者尝考之郡有小江有渔浦浦旧有碛堰凢水自山隂之天乐慈姑麻溪而来与金华义乌诸曁之水合流于江者足以障之不使分杀其势则沙固不能当其湍悍矣夫水道无阻则涝易洩而旱有济其爲利也可知自堰之废农人始以爲病旣久莫有爲民虑者浮梁戴侯廷节由监察御史岀知绍兴之三年政旣有成益留意水利旣相山隂境内置五牐以洩江南江北之水矣他日行县至萧山问民所苦县令陈君瑶亦以苦水对侯遂与之行水指龛山断处曰是独不可置牐乎乃以委陈君君召父老沈珪軰经度材用而命司税凌祯宣义郎汪雷督功功讫因名曰龛山牐仍设卒守之相时旱涝以爲启闭自是水有节宣田无汗莱农人复以爲利于是陈君念侯之功不可无纪述爲书授儒士沈锷求记于予予未暇作会陈君以忧制去而宜兴吴君淑来代修治益谨曰不可使侯之功终泯泯也乃复以书来促之葢事未有不由人力而成者虽天地之大凢可以养人者必其人辅相而致其可以病者尤甚爲民牧者首宜施之力治之然人莫不曰治水惟得其要者难尔治得其要虽洪水能导之于禹治失其要虽淮水不能堰之于梁则人力亦未可以槩施之也今夫萧山爲县东南有小江旣涨塞以阻水之行矣西北有钱塘江顾其广足以有容而龛山当其涯适有断处此犹兵家井陉之陿马陵之险也使治水者不于此而他图又犹兵之四岀漫战于野舎其吭而不之扼也是岂可哉今也爲牐于此虽㝷丈之间凢木石之具足爲当关之一夫抑何水患之不能捍者此戴侯之功书以告后之人也寔宜是牐也久而必敝后之人修之而复敝而复修之虽至于千百世可也虽与龛山相爲存亾可也则其利岂止今曰而已牐之制爲门二中施横木深若干尺广若干尺傍列石柱上架石梁各四其材用木爲椿三百石爲丈六百灰爲斤三万五千其工四千五百六十起于成化乙未之四月讫于是年之十二月又三年戊戌七月戊子记南野记去歳之冬予以事岀城之东北扁舟行三十里许见积水渺然捕鱼擉鳖之徒徃来于其间民际水而屋泛泛若野航问之民此江耶湖耶则以田对予因惊曰方冬水宜涸而其势如此彼春夏之时民之妨于耕耘也信哉于是折南又行二十余里其田稍高隐然有疆畎视其田间稻本固在予方喜此地尝有秋矣及视其民皆有饥色复问之对曰田之所入不足以供赋税且称贷于人足之尙何暇爲口腹计耶因益念曰此有秋者且不能自给如江如湖者当何如葢自长洲以逹于海虞之境皆可推而知也无钖与二邑爲隣壤其地独高土独厚高而厚宜有旱干之忧然其间有沟有渠足以潴水涝则能容纳旱则能灌输故稻麦恒熟且其农功甚勤终歳竭力于垄上者不息又其赋视吴中轻什伍自非有螟风霜之变民不至饥也邑有赵氏从长洲而迁世有积德以力田爲业宅之南有田不知顷畞其彦曰广渊因以南野爲号求予文记之予闻赵氏居鸿山之麓去山数里又有若鵞荡者有田可收也而又有山可登有水可浮也于巳巳足于人无求读吾书循吾理安吾分乐君上之赐而不遗父母兄弟之羞他鄕之民何敢望广渊也是爲南野记宝训堂记宋人有好书以名斋者米芾之宝晋是也有好畵以名堂者王诜之宝绘是也书与畵皆吾长洲魏氏之所有不之宝而宝训焉君子与之所谓宝训者葢魏之先有曰景纯翁年八十五时手书百余言以示其子本成本成谨受之所以守身而承家者惟其训是頼至其孙公美曾孙芳藏其手蹟益谨他日作堂以居遂名之曰宝训复走予请一言记之诗人之言曰维桑与必恭敬止夫人之于人且有贱恶之者桑二木耳而曰恭敬岂人不如木哉说诗者曰古者树二木墙下以遗子孙给𧖟食具器用者以其爲父母所植而恭敬之此孝子之心也然孝子于木犹加恭敬况其形之于言笔之成章而谆谆以训我者其敢慢易也乎维昔赵简子将置后不知所立乃书训戒之词于二简以授二子三年而问之伯鲁不能举其词求之巳失之矣问无恤诵其词甚习求其简出诸袖中而奏之于是简子以无恤爲贤立以爲后二简甚微古之人固有以此观其子孙之贤否者矣今景纯之没巳久其训词予尝一读乏不待识其人而知其贤于是本成亦以卽世公美且老而芳尚壮于宝训之有堂也观魏氏三世之贤者于是乎在玉涧记吴之集祥里自唐以来有庙祀周之康王久而庙将压天顺𥘉先修譔公倡里人重建之复自购庙中故地尝所侵于民家者得什二三作小屋于后以俟守庙者居更二十年莫能得其人有道家者流沈复中始自城西福济观迁入之复中呉之虎溪人也谨厚质朴里人曰宜顾尝自号玉涧丐予爲记尔雅谓山夹水曰涧则涧者水之行于地中者也复中所居城市之所环绕庐井之所贯络求诸山水无所得安有所谓涧者岂其少家虎溪旣壮去其父母而犹思其地耶夫虎溪山水则有之亦安有所谓玉涧者必欲求其实则玉岀于西域去中国余万里如于阗之三河可以当之然人蹪罕至又何有于斯耶虽然复中老氏之走也老氏之言曰不出户知天下当其晏坐一室神㳺八表视析津咸池皆吾目前之一沼耳何三河之逺之有以是而记玉涧庻㡬得之然此亦外也非内也学道者守一身而忘万物凢口鼻耳目之属皆有所託喻若黄庭经所谓玉池者安知非复中所谓玉涧类耶嚥嗽之际汪然而盈谷然而鸣潨然而行孰谓玉涧在乎两山之间万里之外而不在乎吾之一身耶周孝子庙记姑苏城东南隅有周孝子庙庙始建于常熟在宋干道间邑人周容奉母朱氏有至行人称周孝子且其平生好义见罹患难者拯救之恒恐后旣没一日降于其家以已爲神告其母且曰容硕爲国効力以保护鄕闾后果如其言终歳民无菑患邑人遂相与庙事之其后淮南大疫云有往施紫苏汤者全活甚衆淮人渡江酬之偶见庙貌始知爲神事传邑中凢病者祷讫汲井投紫苏煎飮卽瘥旣七十余年进士赵必鉘等因具其事又以除蝗驱虎救水旱捍寇盗显蹟数条上于官朝廷特赐庙额曰灵惠实淳祐十二年二月也历元至国朝秩于祀典县长吏率僚属歳一祭之不废若苏城有庙歳月已远莫能考其创建之由岂常熟爲苏属邑苏人亦冀其神灵波及郡中以事之与而近自景泰甲戌歳吴中大雪民饥而疫作相枕借死祷者取水煎飮如灋亦多获生民益神之自是凢有所求争走庙下毎旦庭庑如市顾其庙旣卑隘祷者益多至无所容足傍有王英者自其父谦以来再世守庙以精勤称谋欲改建而不敢专其事则与里正陈忠周玘軰言于县于府旣如所请且下帖文俾英专守勿懈于是募财于衆一时施予者踵接而苏衞千户陈俊更割地以广其址乃以成化七年某月兴功又明年庙成庙故西向始易以南爽垲端整有堂有室有垣有门覆井有亭焚楮有炉以至象设器用亦无不僃他日郡人尝德于神者相率言其事可记英遂砻石丐予书之自昔吴越多滛祀唐狄梁公按行江南悉斥去之所不去者夏禹泰伯季扎伍员四庙而巳君子葢深与之然祭灋谓灋施于民以死勤事以劳定国能御大菑能捍大患者则有祀今孝子爲人虽非若古人之灋施于民也然使里之悖逆者闻其风则媿而改行虽非若古人之能御大菑捍大患也然使里之疾疹者感其灵则安而获福庙而事之岂不宜哉噫梁公旣远吴俗益甚其尤可叹者家自爲庙祝非其鬼人小有疾则指以爲祟往往杀羊豕以大飨之其歌讴欢笑俯仰跪起类乎生人之宴而卜筮巫祝之徒假以获利者皆是曾谓孝子肎飨其祀乎而人亦敢以其祀祀孝子乎予嘉孝子有𥙷于世敎也有益于民也有合于祀典也于庙之成不能巳于记归菴记齐景公登牛山临其国城泫然流涕曰美哉国乎何爲去此而死至桓魋死爲石椁三年而不成君子同以爲愚夫景公有马于驷之人也所以重去其国固宜孔子大圣也而魋欲杀之尚何望其能明乎死生之际哉若夫汉之阳王孙戒其子以棵葬逹则逹矣然视墨子之俭且不及于儒者之道何有承事郎海虞钱君允言年六十卽治葬穴于虞山之下曰宝严湾而屋其旁以爲岁时㳺宴之所题曰归菴乞予文记之归之爲言葢取乐正子春之答其门人者允言有取于此其贤于人也可见夫云归于山水归于壑鸟归于林兽归于圹凢物必有所归也而况于人乎葢求货物者朝适于市及暮则归于家者归之近者也岂若归于穴者之乆自世之庸人以是爲讳虽附于身者不豫爲僃况附于棺者乎附于棺者不豫爲僃又况深檐高栋而大书以表之乎王逸少云死生亦大矣岂不痛哉逸少晋人也而犹爲此言此君所以爲贤也与钱氏在邑中称故家其先世有孝义行甚着子孙贵显至君持身益谨尤善敎子子承德且登进士第出爲县令行当召还有封典下其家矣㳺宴之乐葢自今始光福山逰记成化十四年五月光福徐翁用庄邀予爲西山之㳺予诺之然不忍独逰也则爲书招史明古乙酉明古来自呉江丙戌舟发胥门西过横塘由木渎斜桥折而北行经灵巖读宋韩蕲王墓碑前望穹窿晚乃至光福首过徐氏用庄喜客至见其子玭其孙天颕更召其里隐士徐孟祥同导予歩虎山桥桥南登擅胜亭还飮其家夜宿来靑堂丁亥缘玉遮入蒸山谒徐武功墓循北麓观眠松遂泛下崦入铜阬还泊虎山桥戊午逰邓尉山飮七宝泉入玄墓寺憇奉慈菴登凤冈而还已巳过海云院观连理山茶读虞道园百丈泉遗墨已乃别去晡时至胥门明古还呉江予入城是逰也历四日舟行六十里舆行四十里总得诗三十首悉录归用庄僃山中故事慧林房记慧林房旧名菴在苏城东南王判司巷元大德庚子有吴十四公者舍其居以建而初主之者曰明庆也庆传崇杰杰传某珪珪传某贤贤传与齐齐传永黙黙传宏渐当国初有诏天下佛寺大可领其徒者余悉撤而迁入之于是慧林入寿寍禅寺更以房名时洪武未也渐传道舒旣皆化去舒传文靖靖传智勤则歳久而室庐益敝矣乃成化已亥其师徒遂相与修葺之且谓慧林自併于此宜得文字使后人可考而知因数请于予惟昔孙吴国于江左苏之有寺葢自此始至于萧梁踵其故都好佛愈甚一时穹庐广殿徧于国中今试询其肇建之代无非赤乌天监而巳延及后世其君所好虽不若前代之甚然亦有兴无废至其徒又倣其制而致力于斯金碧丹雘往往而是而寺益盛矣皇明有天下政令一新乃以爲过而裁抑之百余年来頽垣坏础间垄畮秩秩使人得耕种以爲食者皆昔所谓兰若也亰都不暇论凢今四方私创者着于律求一寺之肇建者不可得此固圣政所当纪者岂特使慧林后人考其始迁歳月而巳渐伟然缁流中与先君友善予㓜犹及识之舒能读儒书靖与勤皆淸介谨愿不妄交㳺葢予家故居在东城下比歳与吾弟原辉往理之道中数访其庐久而益知其行可敬也勤有徒曰惠侃孙曰善秀皆能保其业者云兴福寺记呉地多水其最鉅者曰太湖湖中多山其最鉅者曰洞庭洞庭爲山周可百五十里中有穴相传禹藏治水符于此因名其东十里又山相距而差小其胜略等人称东洞庭以别之当波涛浩渺间两山对峙郁然苍翠俨如畵图殆道家所谓蓬莱方丈者民环山而居善植果木世擅其利而屋宇闾巷联络映带忽不知其爲山林也其尤胜处往往有佛寺㨿之成化十五年二月旣望予与李兵部应祯爲东洞庭之㳺自岱心吴氏肩舆行十里许入俞隖得寺曰兴福主僧恩复岀迓客延登其后小阁是时梅华方盛开弥望如白云崖谷莫辩山有九隖九隖之水合流循寺门而行松根石罅水声㶁㶁意甚乐之予旣畱诗而去未㡬北来京师车马尘埃间未尝不想东洞庭之㳺之乐也一日有僧扣门来谒予熟其貌则昔者复公之徒也其言曰兴福寺久矣其恨无文字刻石可考往者幸辱㳺览惟终卑之此智勤所以来者予尝爱其寺㨿山水深远处殊爲幽僻宜学佛者居其徒歳食田园所入可以自足而予所接如复如勤軰又皆恭谨能守戒律称学佛者予何爱一言不爲记之寺建于梁天监二年传有于将军者所舍宅故在山之东麓始居者曰淸禅师至唐迁于此歳久兴废皆莫能知可知者废于国初而深谷邃公复兴之二传仍废而僧亦絶矣景泰间今复公始自其山灋海寺从里人之请而来凢建门堂殿阁数十楹而佛像咸具葢智勤实相其事而成之是爲记崔廵抚辩诬记国家屯军旅爲防姦御侮计自京师逹于边徼曰衞曰所建置殆徧而所谓军旅多以罪谪发之人于灋子孙絶则以同籍者补充惟别籍于谪发之先者不豫其人书于版册甚详里有正有胥有耆老版册一出其手歳久弊起或脱漏或隐匿其罪着于律令甚重毎歳部符下府州县俾专官理之旁稽穷讯若治狱然又数歳特遣御史理之所以稽且讯者益宻谓之军政其灋载于条例甚僃葢使凢名在尺籍者不得幸免然亦不欲诬平民以充什伍之数而吏不察往往失灋意以爲民患若某衞军王阿隆者故崑山县太仓二十九保人也旣没而户且絶其族子凯一旦赴御史郭观自首爲隆之裔匿他里葢凯固王氏别籍子特利隆所遗田产爲是耳观谓民无自诬以军者信之二里连坐如律者凢二十四人悉配苏州衞今职方郎中陆君文量时尚逰鄕校以其父某爲里正在连坐中卽状其事求白于观观以成案爲词衆争称冤适今南亰吏部尚书致仕崔公以都察院右副都御史廵抚畿内走诉之公览状曰是固可辩檄观辩之观不理衆乃复诉于公公委所属衞若府官集二里父老軰覈实而凯之兄且自外归白其事竟坐凯以罪悉复二十四人者爲农实天顺四年之八月也时文量爲雪冤颂以献公其父曰公有恩德于吾人及吾子孙是未足以报乃与其弟祐图于衆欲建公生祠歳时祝之顾有禁不可旣数年衆益思公文量乃具始末请记曰此吾先职方公与里人之意也幸书之予因述此以复公名恭字克让世家顺德之广宗登正綂元年进士第历仕内外四十年政尚忠厚而刚明善断其岀廵抚尤号识大体恩德被人者尚多此其一事耳在公固不足书然在崑山之民不可不书也且世之徤吏爲民患也久固有与其事类可书以示人者闻昔宣德初所谓军政条例始行于天下御史李立往理苏常等府立旣刻薄济以苏倅张徽之凶暴专欲括民爲军民有与辩者徽辄怒曰汝欲爲鬼耶抑爲军耶一时被诬与死杖下者多不可胜数苏人恨入骨髓然畏其威莫敢与抗也并时常倅则有张宗琏独不阿御史意数被辱宗琏痛民无辜竟忿郁以死死之日民相率犇走哭奠及䘮岀白衣冠送者数千人至立庙祀于江隂之君山庐陵杨文贞公实记其事而徽后犯灋死刑部狱中䑕食其肉其子贫困寄食呉下道路见者犹嗤骂之此善恶之报也夫观之刻不至立与徽之甚而宗琏之遗爱可彷彿于公因附记之以爲当官者之劝惩云东湖记东湖本陈湖也在长洲邑东南周可六七十里其涯多良田居民资之予凢再㳺焉而再乐皆以访陈氏故而有汝器玉汝昆仲爲之主也当成化已丑歳予与玉汝同试礼部归及秋过其家午飮毕汝器亟命舟泛湖入夜始还则月色如昼水波若空尊爼之间歌声相发有杜子美渼陂之乐后十年爲戊戌之秋予复过其家则玉汝初登进士第居亰师汝器见客至益喜顾患末疾使僮奴舁行庭中相从以爲乐而引满剧飮如前日欢仍命舟泛湖则惫而不能从矣予由姚城过蓆墟登碛沙入瑞云观弔古访俗悉着于诗有苏子瞻西湖之乐及暮还而汝器笑迎干门更具酒飮客且曰吾生长于是于是而农于是而渔久矣中间虽一出长鄕赋辄谢去今旣老矣有子若孙矣世俗事无预矣而吾益得与林僧野叟棹扁舟举杯酒岀没于渚云沙月之间浩然而歌悠然而醉其乐不可以语人者吾将终身焉湖在吾家之东因以东湖自号其亦可记乎予曰唯唯旣来亰师数以书抵其弟促予记所谓东湖者葢予于东湖再乐特再逰耳使屡逰之亦恐厌也然忆汝器畴昔之言如是必有眞可乐者予独未足以窥其趣也异时与玉汝南还汝器之疾当瘳相与益穷其乐酒酣兴发尚爲执笔赋之苏州府重建文庙记苏有学于城南实创于魏国范文正公更五百年来所以修葺而开柘者惟贤守是頼至于今日规模益壮天下之言学者莫能过之故四方贤士大夫之道郡中以一㳺其地爲快然犹病文庙与学之弗称也葢其制非特视学爲陋歳久且敝尔乃成化八年鄱阳丘侯霁来知府事政旣克举境内悉安叹曰事神吾职也有如文庙敝陋孰任其过然吾不敢专也乃请于廵抚左副都御史洛阳毕公公从之则计财度工择日而从事始改作大成殿于旧址之北而侵于西者二丈有奇次作櫺星门南与殿直以十年三月兴功功垂完而侯报政于亰遂去任矣其年蠡吾刘侯瑀自监察御史超擢来代政治益善视此举非得巳而前功所当继也未㡬殿与门竟成旣而若两庑若㦸门若神厨皆以次改作崇卑广狭悉合程度言言潭潭逈异旧观而庙与学始称矣他日知长洲县刘君辉知呉县文君贵曁敎授林君智軰合言于寛以二侯之功不可泯者愿记之以示后人嗟夫孔子之道大如天地与之相参高如日月无得而踰万世之下被其膏泽者区区土木所能报其功耶而复爲此无亦尽所以尊崇之者以免有司之过耳葢比歳儒臣建请有欲加以笾豆佾舞之数者下群臣议议者亦谓此不足爲孔子重轻而朝廷不然竟从其请行于天下惟所以尊崇之者无所不致其极也诏下爲十二年九月庙适以功完告明年春祭笾豆旣陈佾舞列而栋宇深广足以有容观礼者美之虽然二侯之意岂徒爲是劳费以充郡中美观者耶礼行于斯乐奏于斯致尊崇于斯固所以伸报本之私若夫瞻拜之顷庙貌尊严洋洋乎如在其上如在其左右岂无油然兴其希贤希圣之心者乎易曰观盥而不荐有孚颙若二侯之深意安知不出于此且是庙之作凢以事神也惟夫前后之相济彼此之无嫌而一出于公其功遂不至废推此道以治民此民所以同归于治也与寛故学之诸生也于二侯无能爲役因诸君之请敢忘其浅陋而书之初学门在庙街之东凢出入于学者必渉街以行丘侯以神人之分当严也顾旁近多居民民旣喻其意皆乐徙去乃徙其门于庙门之西更爲门于泮池之北以逹于庙然后庙左学右截然以正后有贤守以庙学爲事者其尚修之葺之以无隳其成功也哉匏翁家藏集卷第三十三匏翁家藏集匏翁家藏集卷第三十四匏翁家藏集卷第三十四记十一首胡忠简公祠记有宋资政殿学士赠通奉大夫忠简胡公吉之庐陵人也公薨后鄕人祠之学官以配欧阳文忠公其子孙之祠于家者则宋元之季两燬于兵至国朝宣德乙丣其九世孙伯俭始复率其族人搆之今其祠在所居香城里者是也夫君子之泽五世而斩斩则服穷则灋不得祀今去公三百余年矣子孙何故而祠之子孙可也鄕人又何故而祠之噫公之功虽祠之他郡亦宜况其鄕人哉又况其子孙哉何也义莫大于纲常公思扶之讐莫重于君父公思报之力莫彊于夷狄公思御之计莫深于权奸公思折之此公之功也葢当汴宋之季靖康之初金虏一旦长驱而南遂䧟亰城巳而乗舆北狩宗社南迁军民困于迫逐府库竭于徴求中国之祸莫甚于此原其始之所以启此祸者固由阉人喜功之过按其终之所以成此祸者则由朝士主和之罪也而其爲罪之魁者则莫若一秦桧桧之凶悖挟虏势以爲要君之计窃主柄以遂罔人之谋从违在人祸福惟巳然当其时朝士林立昧于永图桧言一岀从者如响其违之者不过徴言其失于利害之间有能明目张瞻而极论之者不过公与李纲张阐二三人而巳若公之位尚卑而言尤切实有不与虏共戴天桧同朝之誓奏疏所上炳炳焉赫赫焉读之足以痛快人意眞所谓与日月争光者也用是桧深恶之竟遭贬斥幸而桧死而公获保其生至于再用益守前说毎进对之际惓惓必以恢复爲言且陈和议成否有十可弔十可贺之䇿及薨遗表犹有愿爲厉鬼杀贼之语则公之忠诚坚定岂卖直于一时者比哉呜唿公乎其宋之砥柱乎当时旧物虽舎公之言不能尽复而斯世公道卒因公之言未至尽亾遂使天下之人纲常之义知所当扶君父之讐知所当报夷狄知所当御权奸知所当折其功所以爲盛也此固虽他郡祠之亦宜况其鄕人哉又况其子孙哉于是祠成而伯俭卒其子若环益修葺之至其孙缙又述其祖父之意请寛记其事寛少读公奏疏已得公之爲人而敬慕之后获与缙同年旣以识其子孙爲幸又以无文之言记公之祠不尤幸乎祠凢三楹中奉公遗像而其子江东运判澥其孙户部尚书槻少师兵部尚书矩以及运判之子并从祀于旁其诸显者尚多以世数疏远不预也杙尝仕于朝忤史丞相弥远岀主管华州云台观终德庆守绰有祖风于缙爲九世祖缙以名进士拜行人奉使所至以淸介称亦不失其家灋者因併书之以见胡氏之盛云休宁县兖山二堨记休宁爲县多山山中多田田之势旣因山以高而雨水不常得也故民每有旱暵之忧幸而两崖之间有渠焉其水可以漑田然源上而流下不啻若高屋之建瓴其势特泻而去也乃有障之之灋而堨以筑堨卽堰也县人之语然尔此灋旣善而其利且多及夫春夏之月上源湓溢下流湍悍所谓堨者或薄与狭且冲激以坏则屡有筑之之劳而人亦困葢县之东南曰兖山有水自遂安白霁岭而来历百余里入淅河而去至此其流甚下其水甚急而其渠甚䦚堨之筑始难爲功故有齐程二堨成而坏者不知其㡬矣里人汪志德世宁读书好义而多才识尝以改筑堨事言于县县令信之委爲堨长乃率其衆籍于官计田畞岀财力先事齐堨堨成长四十丈广二丈用工八百起于正綂戊辰毕于是歳之冬旣乃及程堨至此则其流益下其水益急其渠益阔而功尤难始伐石筑之又以其家田多比近诸凢所费不敢及其里人也堨成长五十丈广三丈用工二千起于天顺壬午之秋毕于甲申之冬二堨凢漑田五十顷其渠长及四里补缺塞漏不遗余力于是水道旣修天时无患田率有秋而其直倍常里人德之世宁以程堨坚而可乆独谓齐堨乆亦坏也乃复什其人歳出财力修之徐图易以石焉因其弟新昌令世行至亰师请记其事以示诸后人俾勿坏嗟夫人岂必仕而后能成事哉亦随其身之所处而施其力之可行者耳处天下有天下之事处一国有一国之事以至于处一鄕一里有一鄕一里之事使处天下与国而事无所建不若处鄕里而能建事者如世宁新安一隐士耳其水利所及下焉饱其家族中焉惠其鄕里上焉给其国用使其岀而用世则郑国白公王延世之所行可推而行之天下与国也吾故与其人而记之觏泉亭记自国家迁都于燕太仓益实长府益充皆以漕运而致其食货之入孰非舟楫之所载乎由亰师而南舳舻相衘维缆相结凢数千里不絶其舟楫之来孰非河渠之所浮乎地势隆污望若堦级置牐蓄水洩复盈焉其河渠之通孰非源泉之所济乎泉多见于齐鲁之地其发甚微其流甚迂微则易堙迂则易竭夫使其滔滔汨汨岀而无穷者又孰非人力所以濬而导之乎工部所掌水利其一朝廷特设主事一人分治之三歳始代去成化十六年予同年洛阳乔君廷仪奉命以往当歳之春泉脉初动廷仪辄率官吏召卒徒出而从事畚锸所施濬导如灋勤敏之称彻于中朝顾所至露坐无以爲风日之庇乃使人伐山木次第筑亭泉上曰吾将于是督役而觏夫泉之行也因以觏泉名之书来求文以记其成惟古人之乐多託于山水之间略举泉言之若柳子之于愚泉欧阳公之于酿泉可以槩见独惜其人皆放斥于外而不得尽其用于时徒啜其淸漱其甘以爲自娯之资而巳今廷仪则以泉爲职者也方其从事于斯历旷野入重山险远幽䆳皆有足蹟可谓天下之至劳而何有于乐虽然及功之将毕视其湓然而岀沛然而行济乎河渠而浮乎舟楫载乎食货以给乎国用当是时有志于世务者亦可谓天下之至乐而遂忘其劳矣故泉一也渟滀而无爲觏之者乐其适乎巳发洩而有用觏之者乐其利乎世适乎巳者小利乎世者大然则泉也人也宁爲此乎爲彼乎初廷仪受代爲吾友徐君仲山其勤敏予尤知之仲山尝着泉志凢泉之形状与其出之正侧汇之深广流之向背具载于编予皆识之计散见于州邑间者百二十余而无关于漕渠者不预其用心可谓宻矣今廷仪且满任而闽黄君世用将往代之世用久仕于外练逹详愼天官卿特推择爲此举其职殆无难者书曰惟周公先愼厥始惟君陈克和厥中惟毕公克成厥终夫亭不足书而泉则重事也以三君之相继敢叙其功而望其成焉博平县迁学记博平爲县属东昌故有学有学则亦已矣何以迁爲葢置器者必得其所然后器不坏而人有用学器之大者也置非其所欲其不坏而有用得乎此博平之迁学固有不可巳者而非后人之所好爲改更也初学建于县治之东歳久而废国初文治肇修有诏天下复废学而博平始克重建然其地旧爲污池实土以筑仅克成功终其卑湿未㡬而坏坏辄修之而卒坏焉者重以夏秋雨潦不胜浸滛之爲患也比歳斋庐门庑坏且不存其存者殿堂数楹岿然頽垣中亦欹倾将压甚非朝廷所以建学之制成化十八年长洲文君林来爲县始入学顾而叹曰学之敝其甚矣进诸生问之得其故则问常所㳺于学者其数有㡬曰余百人学重建以来出而取科第者其数有㡬曰仅六人且曰玆事寥寥六十年无继之者矣君复叹曰学之敝若是师于何而教弟子于何而学固宜人材之不振也其必有以改更之乃行视地得布政分司于城之东北其地势高燥而可居其屋宇麤略而可因则具其事移于廵按御史于司于府报皆曰宜明年功兴而君则不忍以财力困其民也顾得钱之没入于官者若干缗谷之劝分在官者若干石而委主簿雷义发而爲用凢学之故材复撤而改之民故无所困而功卒完六月堂成七月斋庐成巳而庙成至于师生私居之舎亦以次成矣于是㳺于斯者讲授有所祀飨有地欣欣然皆有及时进修之意是歳秋举于鄕者遂得一人父老惊叹以爲吾贤令之所致也他日师生走书亰师特求予文记其所以迁学者惟古人有所营建其大者如衞文公之于楚丘召穆公之于谢邑莫不相度其地之宜见于诗者可考也若夫宫室之美则尤详于斯干之篇而况天子之有辟廱诸侯之有泮宫皆行礼之地不得其宜与美何于乐思乐之云之有夫廱与泮其制皆取于水未闻置于水者也而博平爲学若此始谋者亦旣不谨后之人又特补漏支倾因循苟且而爲居逸遗劳之计且其人率皆久任可以有爲而不爲何其怠也今夫文君由甲科而岀补任于兹未及改歳而召命且下其事未暇以爲而复爲之又何其勤也君廉敏多惠政数奏疏于朝乞蠲除民间所尤疾苦者非特迁学一事可书也而迁学又事之可久政之至重者故特书之亦俾后之㳺于斯者以无忘君之功云尔武学设庙像记亰师有武学所以敎诸衞武臣之子孙将世其官者其始建于正绕癸亥制尚弗称后朝廷以城东旧第赐故太平侯张公巳而公辞焉有诏改爲学而以国子监丞阎禹钖掌学事学旣宏丽师生安焉顾学无庙其制弗僃成化已丑禹钖爲奏请乃得建庙葢特改明伦堂爲大成殿而以其后室爲堂今太师兼太子太师英国张公尝与诸同列入学校艺旦则谒庙叹曰圣世承平文敎旁逹虽州邑必有学学必有庙庙必有圣贤像繄此独用木主于庙制亦弗僃闻故陆侍郎家有孔子并四配像盍往请之于是侍郎之子郎中华等相与喜而言曰先人爲此岂欲私于家者诚得僃庙制有补于学官甚幸吾何敢爱一时好义者更岀赀以相木石之费师生益喜以学事督于兵部也白之若尚书涞水张公而下皆欣然曰宜以乙巳二月之吉舆置殿中而奉安之祭告如礼敎授朱以尝任其事也谒予请记予诺之而未暇以爲旣久今尚书华容刘公兵务之余益重学事以英公之意美而不可负也复请于予夫聚数百人于学训之以师儒督之以文武大臣其业进士以明乎孔子之所删述者什一二耳其余所诵而习之者非兵书乎所试而䇿之者非方略乎所操而爲业者非驰射之间乎较其勤惰第其工拙月有课歳有赏国家安不忘危作兴材艺以爲缓急之用者至矣然衞灵公问陈于孔子以未学军旅爲对其肎爲之师以飨其祀乎或者不能无疑于此噫孔子大圣也岂以军旅而不知者盍不观于夹谷之会其言曰有文事者必有武僃有武事者必有文僃因请具左右司马以从及齐使来人以兵刼定公折之以言谕之以理齐卒以汶阳之田归之所谓不战而屈人之兵者也军旅之事莫大于此则知孔子所以不对者以灵公失道而复以此问爲不当耳故曰孔子焉不学而亦何常师之有惟其无常师此所以爲文武之师而通天下宜祀之也与虽然庙之有主古之制也易主爲象后世之制也不从乎古而从后世岂不以升降于斯俯仰于斯者释弓矢而执笾豆离士卒而亲工祝覩道德之容洋洋乎其盛足以作其礼义之勇消其悍戾之气而君子犹有取乎故爲书之听乌轩记距呉城东三里葑谿之上有封若堂焉者故长洲朱处士叔明之墓也墓之侧有屋若舟焉者处士之子颢庐于其墓者也处士旣没颢居䘮尽礼鄕人以爲孝且葬日哭于墓墓有木百株乌数十旦暮鸣其上不去颢听之哭益哀或者因题其屋曰听乌轩云呉寛曰父子之恩人与鸟同也父子之性人之所通鸟之所塞也而世言乌生子辄反哺则鸟之通于父子之性者乌而巳然而鸟有口必鸣者也初何与于人人有耳必听者也亦何止于乌其鸣也若独爲人而鸣其听也若独爲乌而听者葢亦有所相感焉耳夫惟有所相感也故鸣者不鸣之以口而鸣之以意听者不听之以耳而听之以心听之以心则凢鸣乎其前者皆足以动乎其中况乌固鸟之孝者哉是故旦而鸣焉吾听之戚然而不寍感吾省于亲之时也暮而鸣焉吾听之惨然而不乐感吾定于亲之时也其鸣益悲其哀益切则是其哑哑者足以致吾之皇皇其擭擭者足以益吾之望望鸣之者弗止哀之者弗辍孰谓乌不爲人而鸣人不爲乌而听也哉作听乌轩记金鄕县学修建记孔子生于鲁仕于鲁而设敎于鲁故一时弟子所从㳺者虽至自四方而鲁人爲多夫德行言语政事文学四者人才之难得者也其人则具于孔氏而司马迁叙其徒亦谓身通六艺者七十余人皆异能之士何其盛哉故曰鲁无君子者斯焉取斯所谓君子者其岀于七十余人之俦乎当是时人各以其所得转相传授虽去之百年莫非其徒孟子所谓予未得爲孔子徒也予私淑诸人也自孟子来又二千年所在学者纡侈袂曵方履誾誾秋秋视唐尤盛至考其所自来必自鲁孔子而况爲鲁之人耶然学者之事甚博非索居孤陋而能通者必由讲而明由敎而入此学校所由设而爲亲师取友之地舍是虽鲁人亦难爲贤也今之兖州府故鲁地府之西南百八十里有县曰金鄕故有学旁岱岳祠金大定间始迁于县治之东旣坏国朝洪武元年重建复坏而修则正綂十一年也比歳水溢爲患而学益坏诸生莫安其居业废不讲学官至僦居于外而敎亦弛盛君德汝人也以进士来知县事敏而有爲谓兴学养士尤不可缓则白其事于府从之初市材营作以居学官属时小康乃益计度材用爲陶匠之需以成化十六年四月三日兴功因在官者役之更择良吏董其役而躬爲之指授以建以修物不费而民不劳明年二月十有一日而功迄完凢堂皇斋舎殿庑门墙以及仓库庖厨其制一新至所谓坟书台讲文亭射圃之类废辄修举不遗余力葢自有学以来莫有盛于斯者于是敎谕古吴金君铣具书其事抵予求记夫鲁之学见于诗人之所咏歌如泮水之篇是巳金鄕去此不逺而今之县令有民人社稷之寄与古诸侯略等诗曰穆穆鲁侯敬明其德盛若其有之又曰济济多士克广德心士之㳺于斯者其尚无负贤令之意而不失爲鲁之人哉无钖钱氏改建祠堂记礼之祭其先也自天子至于士皆有庙庻人特祭于寝天子尊矣后世贵而显如古诸侯大夫之官亦可以爲庙若夫士于制旣不得爲而寝者亦生人之常居非所以专意于先世之地此朱子祠堂之名所由立其制所由定而爲天下之通礼也按其书曰君子将营宫室先立祠堂于正寝之东爲四龛以奉先世神主夫正寝之东阳位也葢灋古左祖之义曰先立见治家者急于事先而追远报本之道所当举也则祠堂之制人可以得爲而又不可不爲如此然而流俗日卑徇末而贵近高其宫大其室以爲宾客之乐妻妾之奉子孙之计者皆是语及先世则漠乎不以爲意往往卽私居之偏置神主其苟简至是虽诸侯大夫或然况乎爲士若庻人者哉钱氏在江南爲名族其世代迁徙考于前人之述作可见葢自呉越忠懿王俶纳国干宋至于今余五百年子孙业儒而爲士务农而爲庻如无钖甎桥之族尤盛者若将仕府君惟常旣用朱子之说以祀其先至如晨必谒出入必告正至朔望必参时节必荐新且惟其说是遵若忌日不飮酒食肉哀慕终日又其孝也府君旣没其子孟濬奉承先志惟谨乃天顺壬午之秋家被火厄祠堂燬焉孟濬以爲惧旣重建如制顾其地隘不可拓而族人日益衆堂成殆无所容乃卽其地改建重屋奉安神主于上其下因爲藏器物若遗书衣物之库而孟濬以爲非制其心不安也他日述其事谂于予遂请爲之记夫礼固有变者麻冕礼也纯俭而孔子从之杜氏之葬在西阶下至欲合葬也季武子许之钱氏之爲此举其亦礼之变者与葢爽垲而不汚深广而有容周旋于斯着存于斯洞洞属属如将见之与世之茍简者异甚虽以爲祠也亦宜乃书以复孟濬其尚安焉孟濬之先曰元永嘉书院山长彦春生文林处士伯刚伯刚生梅堂处士公逹公逹生惟常此其四世所得祠者惟常有弟二人曰惟孝惟义父没而异居诸子曰孟津孟溥軰又各爲小宗之祠云三辰堂记维皇明以经术取士士之明于经者或专于一邑若莆田之书常熟之诗安福之春秋余姚之礼记皆着称天下者易则吾苏而巳苏之易始于顾顺中先生一时㳺其门者岀则取科第以其经转相传授歳久师弟子益衆延及他郡莫非出顾氏人方先生爲汉杨何云先生讳巽顺中其字尝登永乐甲辰进士第后十二年爲正綂丙辰而其子今贑州守字德明者继之又三十六年爲成化壬辰而其孙今工部郎中余庆字崇善者复继之三世荣显歳适皆在辰人以爲异贑州公乃以三辰名其堂而工部以予有鄕党之好且同年也请爲之记予因叹曰顾氏则异矣而其盛岂独葢于苏人哉粤自国初诏行科举毎三歳一行其后或不行迨永乐甲申至于今日行之皆如制殆三十科于此可谓久且数矣然方州所擢其少者科止一二人若陋邦僻邑至未尝有荐于鄕之士文敎之行经术之明其难也如此而顾氏上下五十年前后三世皆有其人此其盛岂独葢于苏人哉夫今固有兄弟同升者然其盛止于一时不若父子相继之远况又继之以孙者乎岂有不偶然者乎葢事之来也有自德之发也有时先生之学固良然闻其先有隐德始于其身发之而又不及授政以没后仅以贑州公尝任御史获赠如其官宜其复发之后人也惟公昔有声宪台及出守大郡惠政在人今工部以明敏勤愼爲朝廷任用方奉诏行水淮济间且有利益于国后世之登第者不必以辰而异也将有蒙其泽继之而益盛者乎承天寺重建大雄殿记萧梁氏好佛其下化之一时佛寺江左爲盛然尤莫盛于呉中若承天又吴中之特盛者相传寺爲衞尉卿陆僧瓒宅而舍以建者自梁以后废辄兴之至元至正间主僧南楚极力改作而其制之壮伟精巧絶矣金华黄文献公寔爲记其事入国朝殆历八十年当正綂癸亥之十月寺一夕大火荡然无存又明年适朝廷颁大藏经至僧纲司都纲永端时兼住持特建堂九间以尊奉之其后僧徒相视莫敢复措手者葢三十年于此今住持道泽谓寺不可终废也然功宜自大雄殿始乃谋建之葢承天固郡人之所瞻仰者也于时闻有是举争出钱粟来助其徒戒昌更刺指血书灋华经誓成其事而助者益衆矣竟以成化甲午七月丙辰起功凢六年而功始完高广深濶一如旧制凢所像设亦无不僃于是泽公领郡荐来受都纲之命乞予书之其言曰寺之功甚鉅此未及其半吾当次第成之而未可必也幸先卑之文以记嗟夫大雄之建非以奉佛也乎佛之道吾不能知然尝观于其书务爲宏博广大之说故学其道者毎务爲宏博广大之事亦惟好于上者极其护持而不拘以灋禁化于下者致其崇奉而不惜乎财力此其事之所以成也今夫官府学校所以出政令而资风化是固有益于上下者或病其敝且陋而有所爲焉费于公而罪戾至劳乎民而怨谤生继之者视以爲戒故有终其任不易一木增一瓦者此其事之所以废也则泽公之爲此举固其才之长力之专以出乎其徒亦惟其爲彼而不爲此此其费若劳虽不可以数计卒能随其用使致其才力以成乎所谓宏博广大者而还郡中之旧观也予故记之以示其后之人得月亭记吴县西五十里有巨浸禹贡所谓震泽是也周职方又曰具区今呉人皆舎之不称称必曰太湖尝观昌黎韩子有避风太湖七日鹿角之语则指楚之洞庭而言今湖中多山其最大者亦以洞庭号之又山上有地曰甪头土人谓汉甪里先生尝居此其说固无据岂吴楚二水其大相敌故其名相倣耶且山有洞因名不知湖何以名郭景纯谓巴陵有地道濳通此山然则楚以名水呉以名山葢以此与予生未尝逰楚徒得其伟观于传记诗歌之内而吴固吾鄕也往尝过友人王翰林济之水行出胥口适烟雨满湖初焉山兀兀压水面巳而云气弥漫忽失所在扁舟茫茫莫知所之予心甚恐然其景则奇而可玩矣窃意使当良夜月出其间鴈骛鱼龙戯㳺淸风来而白露下金波渺然一望万顷其奇当如何而恨未之值也洞庭之东有山对峙其势若分其脉则属而竞秀于空明之际若不相让济之之先託以隐居者累世矣其大父惟道府君尝卽所居韩港南尤胜处作亭曰得月府君旣下世其父光化令解组而归受封养歳修葺之与宗族宾客登览以乐济之因属予记夫月天下所共有也而必于此曰得者葢以惟此可以尽月之奇他虽有之不足爲得耳然其奇惟居于此者知之㳺于此者知之他人不知也光化父子固所知者虽欲告予亦不能也而予又安能言之匏翁家藏集匏翁家藏集卷第三十五匏翁家藏集卷第三十五记十一首涂岭南窝记莆阳之野有鳯山山之北里许爲象峯峯之东又里许爲宝涧涧之南二百歩则爲涂岭皆胜处也监察御史林君贵实旣卽象峯葬其先进士府君鳯山葬其先太孺人则又迁其先大父兵部府君改葬于宝涧乃曰吾于先世之藏亦旣尽心矣惟吾奉遗体将六十年于此不豫治所以藏焉之地其何以爲子孙耶于是又卽涂岭而经营之旣成坡壠聮属于前水泉潆洄于外其左则峯峦北峙而昻然以高其右则岭岫南趋而偃然以下以其拱护之周宻也因名曰涂岭南窝而属予记之葢旣久始克以复君初以名进士拜御史之职自以遭遇淸时感激奋发凢事可言不知则巳葢尝上疏论大臣在景泰时事上命鞠于朝堂其罪叵测巳而大臣且爲救解言林某所以不可罪者上亦察其意在朝廷无他图也遂释之当是时天子仁明大臣忠厚君刚直一举而三得之中外相传以爲盛事君旣岀提畿内学校建白益不巳自度与时不合则移疾还家踰十年吏部复彊起之至则都台遂以两浙盐灋奏公往理岀国门未远复卽条数事驰奏人益爲公危之不自䘏也葢公至是刚直之气虽凛然如故然心益劳貌益衰居数月实以病求去而不可留矣或谓君以孤童自树立不思保其身以延其世徒以有言责乃累累献纳以蹈危险之地向非上保全之则无此身巳久是固意在朝廷矣柰家门何及此顾区区爲涂岭之藏窃疑其所以爲孝也孔子曰志士仁人无求生以害仁有杀身以成仁葢人未有不死者死固爲得其死况公固有言责而非犯岀位之讥者乎故得其死虽其身委之沟壑君子且荣之岂徒荣其人且荣其父祖以爲有子也有孙也孝固莫大于此然此岂爲人臣爲人子孙者之所愿哉今公旣幸其身之能保乃爲此南窝者百歳之后歛手足形体附先人之侧又合夫古人全而归之之道其所硕无不得矣吾是以记之而不终辞南窝之前有田若干畞歳所入可充祭祀其外杂植名果若干株嘉木又若干株其实可食而材可用又公所以遗子孙者因併载之以传示于后世云承庆堂记无钖有大族曰邹氏邹氏有良士曰佑之佑之之先在宋忠公以直谏闻天下其兄子朴则佑之所从出也自是数世居田间皆有厚德至佑之而家益大佑之念其来之有自也卽所居之堂名曰承庆而谒予以记请旣久始克爲之夫所谓家国天下其势相去大小远甚至论其所立则无不同者故周秦有国皆数传而有天下及其后或三十世而止或一二世而止则固系其仁厚彊暴之不同耳今夫民庻之处鄕曲武断豪夺以立其家者倐起而忽灭巳不足论若夫其家之硕大蕃昌显荣久远魁然爲郡邑之望者岂无自而致尝考其先鲜有不以仁厚立家者夫以仁厚立家初非欲爲子孙地然天道自不容释之观于邹氏是巳佑之以是名堂其知所自者哉然吾闻佑之已承前人之庆方且不自安享复欲遗其庆于后人故其壮时济贫拯困巳汲汲如不及及年且老深居一室足蹟不至城府悉以田业委其子俾勿替其所以爲仁厚之事则邹氏之庆殆无终穷者是故农夫之治田也劳于耕耨至获而食则安且乐矣然食焉而不知储其谷种以爲来年耕耨之计则食未有能继者佑之善治田其必知此聊以是譬之荣感堂记今世以进士爲荣荣之者何葢进士天子之所亲策问而擢之者也及授之官秩劳绩巳着则又进之阶颁之纶音以褒嘉之而于其上有父母又必有恩典及之人尤以爲荣虽然其人幸而父母存焉所以荣之者固可喜也不幸而父母亾焉则所以荣之者适可悲耳中顺大夫知金华府旴眙陈公德脩作堂于其邑之私苐题曰荣感意葢在此公尝以书来曰某生数歳而先母见背頼先君之敎遂领鄕荐登甲科时先君亦弃诸孤不及见矣旣而某擢文选主事久之调南亰刑部㝷陞员外郎毎三歳考最辄蒙恩赠先君如某官先母由安人至宜人一皆如制及某再陞郎中调武选遂岀守名郡得厚禄而吾父母去世久诚有如先正范魏公之叹者此吾堂之所以名也愿有以记之予视其言戚然夫父母之恩人皆知之然未有如蓼莪之诗言之详且切者葢孝子不得终养故其情至此顾其人岂必有名位然后有所感伤哉而公所以卒感焉者夫亦因得于其外而益动于其中至其哀思无所发洩而姑以名其堂也与葢予尝读欧阳文忠公什邡陈氏荣鄕亭记窃叹其文则美矣然陈氏徒以预进士之选遂筑亭以爲其鄕之荣而夸之其意则陋也今公以名进士内居郎署而爲六卿之属外守疆土而受千里之寄其荣加于什邡之人数倍不以爲夸而反以爲恨于是贤于人远矣公爲政淸简静重多及民之惠有子曰大章益好文继取甲科鄕人相传以爲盛事而公终不以爲夸也鲁两先生祠记鲁两先生者爲宋泰山先生孙公明复徂徕先生石公守道也祠始建于今泰安州治之西而隣于岳庙金源时遂爲庙併元改建于岳麓巳而复爲浮屠氏据入国朝乃附祠于州学而规制狭隘祀礼简率无以慰鲁人之思至是州守前进士德淸胡君瑄白于廵抚山东左副都御史无钖盛公公谓其事系于风化甚重慨然奏请于朝事下礼部议从之仍俾有司毎歳春仲祀以羊一豕一秩爲常典于是胡君复请于藩臬诸公择地得于州治之东南以成化二十二年八月建祠焉工未毕盛公以请老去而眉山呉公来代益重其事趣成之旣成胡君乃以书来请记于石大贤君子所以能使人久而尊崇者非区区末学所知顾请之之意坚不可巳也惟两先生生宋盛时泰山来自平阳而寓于鲁其学长于春秋着尊王发微简易公平多得经之本义一时名公贤士高其学行至妻以女或见之后范魏公富郑公交荐其贤始授官官止殿中丞徂徕则生于鲁当孙公退居泰山之时实执弟子礼事之其爲人好善嫉恶尝着怪说中国论及唐鑑以爲世戒而庆历圣德诗尤爲人所传播常以经术敎授于鄕在太学益以师道自居太学自此而兴初举进士甲科官止太子中允葢两先生平生见于欧阳文忠公墓志而国史取以爲传者其大畧如此按其言论其世信其爲大贤君子卓然岀乎流俗而表然爲一方之望者也故在当时并爲人所尊仰至卽其所居山称之以配其德可谓至矣然泰山虽尝𬒳荐而人亦嫉之不得尽其用若徂徕之刚直旣没而祸患作㡬不能保其遗骸而庇其妻子小人之不相容亦势之所必至者今去之六百年虽天下皆知有两先生而鲁爲所寓所产之鄕道德之风蔼然犹存宜人尤尊仰之祠象焕然而不至于卒废人心之公不能自巳如此又欧阳公所谓发先生之光者今则愈久而愈光矣两先生葬处守臣又推朝廷尊崇之意旣加封护惟谨且二氏幸皆有后而石差繁复选其人入学充弟子员鲁人之思庻㡬慰之因併载其事刻之祠下云华氏粹墨轩记无钖华氏有传芳集予尝阅之叹曰沨沨乎何一家文词之盛如此然必有可以纪述者否则士大夫不暇于此矣葢于贞节堂知华氏之有妇于春草轩知华氏之有子有妇而贞有子而孝人道之大端尽矣于此而无纪述于文词乎何贵贞妇爲元功德使司都事子举之妻陈氏孝子爲陈氏之孤㓜武而当时爲之纪述者则礼部尚书干公文传翰林学士黄公溍参知政事危公素翰林承旨张公翥太常博士胡公助江淛儒学提举杨公维祯其尤着者也㓜武四传爲思济益念先德思所以表扬之而当时爲之纪述者则礼部尚书王公英大理少卿沈公粲太常少卿郑公雍言国子祭酒陈公询武功伯徐公有贞其尤着者也历歳旣久遗墨宛然实与华氏并传于大江之南思济之子守方旣尽取他作併刻之以成所谓传芳集矣顾其间贞节春草尝失之他氏而复焉者于是守方之孙壁字允章者爲之惧特作屋贮之而题曰粹墨轩使来求予记其事葢予亦见人家之藏墨妙者矣客至毎岀而夸之以爲奇玩然于其家世漠乎不相渉也有如华氏今日之所藏者乎借有之或其事不足重亦惟爲人一赏之资而已有如华氏先世之可传者乎则凢登是堂发其遗墨而览之者不惟见允章之贤而贞妇孝子之爲人亦若见之将必正襟肃容㒺敢䙝易有不泚然其颡惕然其心而感发者乎吾是以书之东村记呉江莫氏尝显于宋入国朝有讳礼者事太祖高皇帝爲户部侍郎当洪武之末不幸坐累没于亰师举族谪戍边徼第宅荡然过者伤之及庚辰改元诏下其兄子辕始自戍所释归渐理旧业世旣承平辕子震字廷威者更奋于学遂登进士第再入仕籍竟以淸介寡合渉历郡县归老于家子旦能读其书继举于鄕而莫氏之名复振旦字景周好古有文追念先世不忘于怀葢侍郎公尝卽所居绮川之后筑室艺圃号曰东村同时詹中书孟举寔爲题扁景周自新昌训导秩满而妇叹曰东村先侍郎所治也歳久芜废予当葺之乃悉以其尊人所置田庐让其弟昊将于此终身焉他日谒选吏部过予叙故旧已乃以记请予旣许诺而其子壻赵员外栗夫始来促之于是吴中盛族称于国初者零落巳尽岂意百余年后再见其子孙如莫氏者乎然子孙能复富贵皆不足道惟有礼义乃可贵耳而景周于此寔有之夫绮川爲山水之会其胜处过于东村者无限必于此而葺焉非知有其祖者乎且兄弟之间均分其产犹相争讼者比比能悉让之而使父母之心安焉非知有其弟者乎知祖者孝知弟者友孝友具而人道巳得他尚何爲哉景周自爲东村记其意巳僃其将赴南亰国学之擢也念无以赠者乃终书此东村去吾家二十里而近宋范文穆公石湖故居正相朢湖上多名山予将卜居与景周爲东西隣异时扁舟及门当取文穆田园襍兴诗细和之以爲东村故事砺菴记世之夸者待其身甚美自以爲人不可及卒之终身无一德名世以及乎人者惟贤者不然往往以檏陋顽劣自处葢非甘爲庸人之伍其心诚不满假惟见人之美已之恶欿然如无能之人此德所以日进而人所以贤也与砺爲悍石则眞檏陋顽劣之物昔之好石者不以爲贵君子独取之以自况焉毛君贞甫自爲诸生巳有贤名及登甲科表然进士之列人尤材之顾其意未尝一日足也乃以砺名其菴居而以爲号及是拜给事中将之南亰来请予记夫石以坚爲材彼之奇巧秀润者非不可爱然多不适于用砺固悍石其质虽麤而性则坚惟其麤且坚也物之欲成器者反以资之诗所谓他山之石可以攻玉是也玉物之至美者犹资于砺非砺则不能以成器砺之爲用亦切矣是可与他物之不材者并论耶然则贞甫之去而入官也岂惟使朋友寮寀资其德而巳朝廷以畱务见属其责任不小将上有益于君下有利于世又如书所谓若金用汝作砺者乎葢以砺自处贞甫不以材美爲夸若可缺者孰知人方以材美资之有不可缺者乎吾于贞甫斯文之契至厚者敢以是告之华守方义事记国家财赋倚江南而给郡县有官都保有长皆特设以治其事连数郡有廵抚大臣其职虽无所不治其实以治财赋爲急也葢其事甚重如此江南田赋在高等农旣受困至输于公者视常额太率又出什四五以僃蓄积之损转运之费用是民困益甚禾始登里胥徴歛日走于门所收仅输于公卽不幸有水旱风霜之变则家无宿储惟屋庐子女之鬻以偿夫水旱风霜一歳之灾也其赋或可以例免如濒湖之田日沦于水田亾而赋独存又谁爲之免者故民指爲子孙无穷之害曰吾寍遇灾也葢其害自苏松湖州皆然若常之无钖地势较三郡爲高然其东距邑六十里曰延祥鄕有鹅湖焉周可三十里湖之北有荡田三其曰淸荡故尝筑塘捍水自永乐乙酉大雨塘坏而湖决田之爲巨浸者凢五百畞有奇顾皆国初没入于官者其赋视他爲重民破产偿不足则均于里之人乆之亦不能偿也鄕有华氏曰守方甫敦檏谨厚人也数爲代偿尝自计曰此灋其可久乎昔者周文襄公行县至固忧及乎此具疏言于朝始许民垦草田以收其入时民力巳疲且以乏食而止吾今使垦之于是视上福梅李怀仁三鄕得地如淸荡之数乃发粟二千斛使民从事民曰此举利我也争欣然而趋巳而其地皆成良田而赋自此足向之所谓害者始息嗟夫守方眞善爲义者哉夫馁者人持斗粟与之未必不喜然仅给数日之食而巳及粟尽而复与之而复尽复能与之乎故其爲惠也有时而穷是以孟子谓郑子产以乗舆济人惠而不知爲政而谓徒杠舆梁成者民未病渉也守方惟知此意故能爲此举惜其老于田间隐而不仕其泽止及于一鄕之人是可叹也大予不识守方独数闻钖人谈其义事而其义之大者莫甚于此因记之以遗其诸子炯燧焲俾视之庻㡬兄弟间以义相劝传之子孙以爲家灋云贵溪县重建儒学记贵溪爲广信属县象山奇伟芗水深长相与映带乎远近者可朢而可㳺也故其人亦多秀雅而有用于世然人才之生非必皆学于家必有聚而敎之之地则自宋庆历以来而学巳建元季毁于兵当国初肇兴文治始复其旧历三十余年爲永乐丙申以圯于大水乃自县治之东而西徙之有病其陿隘者仍徙于故址终焉逼瞰江流毎春水暴涨啮其隄而垣墉辄坏修补之力视旧益多而人复以爲病故都察院右佥都御史高公邑人也方致仕家居谓学可拓而新之不宜以改作自诿以右布政使三山陈公行县且至託敎谕陈玉振等白其事陈公固有意于斯文者卽命署县事推官蔡君弘远经度之顾财物无所岀爰召境内富民谕以意指衆亦好义各岀所有来助乃使训术李祥軰恊力董其事然料财用仅足以完一堂而巳乃成化十八年之冬始作堂五间于旧庙之右爲师生讲业之所当是时梁木方架而东阳卢君适奉命来知县事至日君谒庙巳延见师生争以建学故告君曰功其成于我乎视其址诚陿隘而旁有故驿舍地惜卑甚欲取客土增筑广之其役甚重曰吾始至猝劳吾民乎于是民方以讼求直者閧然于庭乃悉使先役而以情词重轻爲差凢筑之深广各十二丈高八尺许旣平且坚数月而就至是木石之材工匠之力皆以规画而僃越明年秋斋庐舍馆门庭廨宇以次作之而学成又明年春复作礼殿两庑而庙成爽垲宏丽焕然爲江右学宫之首葢其材艮其力勤故其功大而美然君之谋虑亦精而尽矣昔时庙学庳陋凢所谓象山芗水之胜爲民居障蔽不得效其奇伟深长之观及是眞如踊跃奋迅而岀则凢㳺于是者又皆安而乐焉君旣规画有方以其余力复伐巨石卽学宫之前筑堤捍水曰毋使圯而坏如昔时也功毕之又明年师生以高公之经始卢君之成终非特使吾軰安居而美观者其功不可忘而其意亦可会也使人走亰师求记于予夫高公之淸德雅操邑人皆知之不俟予言予独恨于公不之识耳如卢君则尝识之于塲屋而道谊之契巳久今其令于玆且数年德政之声蔼然流播朝廷行将召而用之不久于外然念君一旦去任民虽思之恐久而莫能考也遂因建学之举书而俾刻之君名格字正夫岀东阳宦族以名进士授今官云许州儒学修建记许在河南距河甚远垫溺之患之所不及地宜稻多木实旧有潩水西湖之胜其余波汇城四周犹多鱼鼈莲芡之利自昔人才之生旣盛而爲牧守者率多名臣故许天下称大州焉成化癸丣以来陜洛大侵延及数郡许之人懔懔然甚危适无钖邵君国贤以名进士来知州事极力抚之而济以同知州事长洲施君焕伯之贤民始有生意而州竟无事犹昔日之许也踰年田旣屡熟农商交庆于是子弟之请入学者益衆邵君谓学可以兴矣且谓诸生朝揖于堂受业而退必有肄习之舍葢终日之所居而不可离者也顾其舍在堂之左爲东西相向规制狭隘人蹟冗杂且歳久頽圯殆不可居乃谓功宜自此始视其旁近民居多隙地购而拓之凢建屋八联联爲四间歩道相通户皆南向旣而门堂斋庐以及庙庑渐次修饬复得故材建尊经阁自是其学完美鉅丽始与州称葢邵君规画之谋而亦施君济而成之学正某等以二君兴学之功当记也使来请文夫士不求安居此其自处然尔非人所以处乎士也曾子曰笾豆之事则有司存笾豆礼器之小者犹存乎有司况学校乎今夫许之爲州旣大其簿书寔烦其赋役狱讼寔重他人方汲汲爲务而何暇以学校爲意然二君必此之急数年来凢所谓簿书亦无不淸赋役狱讼亦无不平岂其才固自优裕耶葢吾闻二君属时平康公暇辄以文事相娱诸生旦暮从而讲业蔼然风敎之行儒者爲政异于流俗乃如此顾其意望于诸生者未巳也葢又以士读书止于科第之计故其学多拘滞不通乃复置群经诸史若干卷以资观览必欲造人才如昔之盛且于鄕鎭并建社学礼聘师儒而劝谕其民遣子弟之俊秀者肄习其中遇州学生徒之缺选以充之其于牧守之道可谓至矣因併载之俾许之人久而有所考焉功兴于成化丙午某月毕于弘治巳酉某月明年九月上日记主一斋记昔者程子之释敬曰主一又从而释一曰无适其义已尽至朱子则合而释之曰主一无适之谓敬其铭敬斋所谓勿贰以二勿参以三则主一之说也所谓不东以西不南以北则无适之说也敬之爲义至是益明然无适卽主一之谓非主一之外又别有所谓无适犹之诚曰眞实无妄云尔世之学者莫不知敬而不知所以爲敬得程朱之言而从事焉则知所依据而无所瞀惑岂非持敬者之要哉葢人处其身于万事万物之中胶胶扰扰酬应不睱使吾之心所守不专鲜不爲事物之所摇夺而归于利欲之途者况仕而有民社之寄居高以治人处繁以制政或所守之不专其能得行简临民之道而免涖事惟烦之病乎河南左布政使海虞徐公以主一名斋而因以爲号请予记之公淸谨刚正伟然今之贤臣也以一身当方岳重任爲天子宣化于外人但见其数千里之内民事辑而不知公之所守者专也故易坤之六二曰敬以直内义以方外所以以敬义并言者葢义以爲用必敬以爲体非敬则义有不能行者矣孔子曰执事敬至他日旣曰修已以敬又曰修已以安人又曰修已以安百姓言安人安百姓之道皆不岀乎敬也敬之功用如此而主一者敬之义也儒先非有所自得不能爲此言则公非有所自得其能爲此名乎予固无所得者于其义岂复有所发明姑爲公记之虽然居无越思事靡他及涵泳于中匪徐匪亟南轩张氏之箴僃矣奚俟予言匏翁家藏集卷第三十五匏翁家藏集匏翁家藏集卷第三十六匏翁家藏集卷第三十六记一十一首阳山白龙神庙重修记阳山在吴城西北二十里而近视他山特高且大葢吴之鎭也相传昔有白龙产其下其说载于郡志甚异其神秩于祀典庙而事之亦甚久矣夫山之高大者能岀云雨必有神司之而龙之爲物用云雨以爲灵者也使依得其地则足以致其用昭其灵而山得龙以依其泽亦博其势亦尊而他山固不足以儗之矣陜右孟公以监察御史擢守苏州明年爲弘治庚戌入夏不雨公以农事爲忧曰国家粮饷多仰给是郡使禾藁不收非惟民无以爲食其何以免徴歛之苦乎乃七月朔斋沐巳率僚属行祷庙中未至而雨远近沾足民皆欢然颂公公曰此神之赐也其何以爲报哉顾其庙倾圯弗修者六十年于此若旧有献殿特存其址而巳乃具材用徴工役择人董治未及数月而功告成适长洲丞鲁聪以公事上亰师俾持书来请文爲记夫洪范庻徴曰肃时雨若无所谓祷者春秋始书大雩公羊传曰大雩者旱祭也至汉世令郡国上雨泽旱则公卿官长以次行雩礼则有所谓祷矣世之长民者视民之说其身之修本也春秋之说其事之举末也不修其身而徒举其事虽祷于神神将不降其居不歆其祀尚何有雨之应哉故于庙之成因书公之所以感乎神者必有其道则后之祷于此者其亦知所谨哉叶文庄公祠记故吏部左侍郎谥文庄叶公事英宗爲兵科给事中当已巳之变亰师戒严公忠愤激发数日奏疏七八上区处兵事悉中机宜自是有名于时后出参政山西遂擢都御史南北廵抚制御蛮夷功绩益着宪宗之世召爲礼部侍郎改吏部而终公苏之崑山人也旣没㡬二十年慈溪杨君名父由进士来知县事廉愼有爲自以少知公名今获令兹土无以慰仰慕之意适今天子初卽位用臣下言撤天下佛庐之私建者君承诏而喜曰吾志可成矣葢谓公之爲人天下皆知其贤况鄕人哉没而祀于其鄕此礼也顾佛庐有当撤者乃特毁弃其象以改公祠设位于中歳时率僚属师生拜而祀之他日託公之子壻兵部郎中虞君元凯来道其事而以记请夫世之仕者孰不急于政事有政事矣然无文学以资其识则所行者不免爲俗吏之事又孰不重乎文学有文学矣然无气节以立其德则所能者不免有文人之讥故三者毎患人不能兼而公之政事载于国史者甚僃巳不必论其书册满家笃学考古至忘寝食所着述专以欧阳子爲灋纯雅明白其词蔼然平生尤慕鄕先哲范文正公身虽巳贵萧然犹寒士也謟佞之徒有所倚而起者恶之不忍与接其所自处可谓重矣是以其名起于当时传于天下而士大夫置公于国朝名臣之列此岂无自而得者特公以中歳而没使天假之以年其见于世者当又不止于此呜唿惜哉寛初入翰林虽及接公而受其诲言然不久公巳去世窃以爲恨而名父尝有斯文之契者况其爲此又当乎人心故虽无文犹彊书而复之祠成于弘治三年二月明年正月戊戌记慈㓜堂记吴中业医者百余家其间以良名者数人耳陈君公尚以小儿医预焉予尝以吴特一郡故陈氏得专其良使居亰师未可知也于是公尚以医士徴至则亰师业医者数倍于呉中其间以良名者亦数倍而公尚复以小儿医预焉夫术业所聚多则难爲名非特医家爲然而医家之等第尤有甚焉者今公尚之医于一郡于亰师无不以良名吾固知其术业矣国朝设大医院以处衆医御药房则在禁宻中深宻之地毎选医之尤良者处之公尚旣在选中屡入用药辄奏其效初授御医㝷擢院判今上即位以例仍初官然其名固不以官得者是以以病求治者自若也公尚之先曰良炳在元卽以医仕其孙本道爲同县孟景旸赘壻景旸善小儿医而没于国初之灋旣而本道亦卒有子彦斌受其医于母葢尝得文信公旧书慈㓜堂三大字揭于药室而金华王文忠公记之彦斌生仲和能世其业而庐山陈检讨先生复爲之记公尚则仲和之子也旣世其业益盛而饬其堂益完于是感其医者多爲之诗公尚乃续旧所得杨文贞公而下数首请予序其前夫所谓慈㓜者前軰之言僃矣顾予何以加之葢人之生子爲之保护以免于水火此特慈于家慈之小者也亦父母之道当然也惟医之于病莫不视之犹子其慈之所及者则广而毎患乎业之不良或反致乎短折之祸而何慈㓜之有公尚旣非其人宜大爲之咏歌也予晚得子而公尚之慈吾㓜者尤至心窃感之书此果足以爲报也乎公尚名公贤爲人谦谨人皆重之非特以医而巳长垣县重修学堂冈孔子庙记天下有郡县则有学有学则有庙以祀孔子着于朝廷令典而有司之所守者于此旣有庙学矣或复即墟里之间而祀之岂其私于孔子耶葢孔子之功在天下万世虽家祀之于礼亦宜而况墟里之间其遗蹟所在庙而祀之亦惟致吾尊崇思慕之诚此后人所以不敢坠也考之史记孔子去鲁适衞又去而适陈过匡与蒲今大名古衞地也而属县长垣有匡城蒲鄕与史所载合若其北十里有土隆然以高曰学堂冈居人相传以孔子与门弟子尝讲学于此故名其语若近俗然家语载子路治蒲孔子入其境敎之爲政其事当不诬也冈旁有庙建自前代而废至国朝天顺癸未知县刘弘始克重建而自爲之记历歳渐久倾圯不称今天子即位之歳屡诏有司凢古陵墓坛庙许加修治后四年监察御史河内吴君廵按畿内宪体旣振益喜咨询间因行县过所谓学堂冈者叹曰庙坏至此独非有司之事乎言于知府临汾李侯侯欣然曰某之意也遂委知县古吴杜启沼其事启承命不敢缓乃发公帑得钱若干缗以爲可用卽市材物召工匠以弘治亥九月兴功越月而毕若殿若㦸门若讲堂若杏坛若问志咏归二亭以次完美以其余力复建东西斋房及櫺星门其寝殿旧设孔子象而以子路曾晢冉有公西华侍坐以四贤于此问志虽无所考不敢遽废若子畏于匡颜渊后至蒲子贡执辔二贤固可考者而遗之不可乃增设其象爲六初其地隘用耆老言复地之侵于民者东西凢八畞其南北更置三畞而规制始大又县故有官地六十余畞亦侵于民仍复之以充祭田歳收其入爲修治之费而计虑更远矣庙成以其地幽僻学者宜居因聚里中子弟延致仕敎谕陜人袁佑敎之于是玆冈之胜殆与古书院等启以爲宜有记也遣人至亰师以请夫宪臣出按于外以簿书狱讼爲急者多矣视古圣贤事孰以爲意彼着于令典者尚多忽之况其余乎然不知宪臣之职果止于簿书狱讼乎抑亦在乎风敎之所系者乎吴君惟知其然而爲此举亦惟有若爲守如李侯者而能成其美意也然又非启之爲令经营措置不惜心力安能致成功之速自是而后人知圣人过化施敎之地油然兴思其君子相慕以文相尚以礼皆化而爲良士其小人虽所谓彊而勇困而奸者皆化而爲良民所以变其俗革其心果不难治者有不在此乎故记之以示后之爲政者敬义堂记昔者圣人以其存于心见于事者发之于言莫过于释易坤六二之爻两言之僃者也夫敬义德之大者有其一已足而圣人犹以爲偏必并举而言之葢主敬以直其内则体立守义以方其外则用行内外兼全体用具尽此所谓德不孤也爲学之道无出于此世之人莫不能诵其言有能用其言者乎太子太保吏部尚书三原王公以进士起家历官四十余年岀抚万民入统百官凢所以见诸事业者率用两言至于切劘治道启沃君心往往见于章疏天下人皆传诵之亦自两言而推之也然此皆见于事者故人知公以义方外而不知直其内者之有敬也公以平生之所得者在此期于终身行之乃题其私居之堂以自警不鄙寛使文选主事李君赞来徴爲记寛谢不敏而李君道公之意不舎也葢此两言儒先发其意也巳尽而公之蹈其言已久何俟区区之文哉惟公爲世名臣声望表然与古人等今上卽位之初知公之贤特起于致政之余而信用之二歳间公虽以求去者数上固畱不听然天下有识者亦惟恐公之去也惟昔武王践阼三日欲闻藏之约行之行万世爲子孙恒者之道召师尚父问之师尚父举丹书以告曰敬胜怠者吉怠胜敬者灭义胜慾者从慾胜义者凶是巳武王受其言至铭诸器物以示不忘所谓敬义葢巳启乎易之说然必以怠慾吉凶从灭爲言者武王虽圣训戒之道当如是也公事先帝旣必出此及是起用犹惓惓焉以是爲说则公平日之所得者岂止于易所以名堂者岂止于身必欲武王其君万世爲圣子神孙恒者乃公之志也与因书以谂于公不知以爲何如春和堂记周月窗先生以名医起至亰师侨居城南一室甚陋然公卿贵人而下以病求治者日遣仆马迎立于庭殆无所容其名旣着则未尝以医求进故虽老翛然犹布衣也是以人不独良其术又皆贤其爲人非流俗所及月窗尝爲予言世之病者多不知医故託之医者以治葢以生死之命寄之也其必死者不论若可生者而死焉是其过在医而其人比比见之则其术可不谨哉自吾少时好读岐黄书求大方衇之师而学之徧旣通其说则习疡医求其师而学之亦徧复通其说乃稍岀以治病亦不敢以人之命轻试之也必勤候而谨察之久之觉无所失乃数出以治病葢谨之如此始吾视病者呻吟不寍惨然如在吾身必致其生而心始乐因窃念安得天下之人无病可治而无术可施举康彊怡愉熈熈焉陶陶焉登于上寿而吾与之并生于天地之间若春气旣至太和薫蒸有生之类无不发育则吾心岂不益乐也哉吾家无钖之野旧以春和名堂以见志幸爲我记之予曰是志也古人之所尝言者也惟昔曾点欲以暮春与童冠軰浴沂舞雩咏而归焉独爲孔子之所与夫春天地发育万物之时而仁之蹟也仁者对时育物使天下无一物不得其所亦天地之心而巳是心在人所谓不忍人之心而人皆有之者也孟子特引孺子入井以证其事岂若医之爲术直以不忍人爲务其事尤专且切而以是名堂则其心益广耳大也葢方寸之间生意盎然与天地相流通世之仁术孰加于此予感月窗治病甚深特记其所以习医之难而终不欲以医名以见其存心之仁未可以医浅视之也钖荣堂记光禄寺良醖署正萧君光甫前知江西寍县时有卓异之政爲部使者条奏朝廷命所司覈实乃进其阶文林郎制词略曰旣廉且愼能先正其身惟公则明而后服乎衆褒美之言可谓至矣其末又曰循吏特书相朢于今古小民难保当愼乎始终则致饬勉之意而朢其终惠乎元元也于是复赠其父乐昌敎谕如其官母林氏曰孺人及封妻戴氏如之恩典所及显扬一门君感激无巳曰光甫将何如以报上耶乃名其堂曰钖荣以示不忘谓予相好久来乞文记之萧莆田故族也岀宋淸节公子荆之后自君之上二世皆儒官君少举于鄕初授潼川州学正敎灋巳善作成人才修建学宫勤劳甚着知其才者遂荐知安县安爲蜀中穷处高山深箐与畨夷接壤县无城郭民不时出没鬪狼抚治爲难君至适寇乱焚刼之余扫瓦砾以治兼以豪猾吞并庐井空虚而赋役未免君知其弊力扶仰之凢寇往来要路悉立城堡爲守御计巳而流移渐复乃建县治及诸公廨更立社学以敎子弟三载境内无警士民感化俄以内艰去任老稚相率悲号攀畱旣去贼仍犯境民争走诉阙下愿复得君爲县不报乃数以书问讯安否葢朢君服满来治也后改寍县寍俗喜争先有熊何大姓讼田至数年不决宪司始委君勘问君阅其词卽得曲直召谕于庭遂皆帖服旣久民益信君公平争者渐息一旦有盗五十余人突至市中欲入县刼库藏君遣人谕之卽输谢而退去犯他县杀略数家县令及典史皆被害而寍独无事君不忘僃移文行台得调官军守御建营舍百余间居之而寍终君去任晏然也去之日民泣畱如安县时且各持金帛来赆悉却去上吏部考最始有光禄之擢知君者以光禄虽亰秩未足以展君治才而君处之怡然其所以自持者益严也比僚吏及庖夫数百人诣吏部言君廉愼有爲宜擢用事虽不果行然君之贤名至是愈显矣名堂之意不待予文特述君平生居官者数事书以爲记葢以见制词之褒乎君者非溢美而君之得乎上者非冒宠渥以夸人必将陟崇阶全晩节而无所负乎平生也都御史盛公所受勑书碑隂记都察院左副都御史盛公以成化癸巳自延平知府擢广西右参政又十一年癸丣至都御史命下皆有勑书重其行公旣致仕而没有副本谨藏于家其弟頥与其子唐龙相与刻石立于公之墓前所以表着纶音以见公爲上委任之意而其姪虞更请寛书其碑隂葢公旣登进士第初授监察御史与同列论事补外徊翔郡县者十五六年政蹟卓异有古循吏风及擢参政专督粮储益尽心其事于时仓廪充足邉务脩举实称敕㫖乃进布政使遂召爲刑部右侍郎俄调南亰未行始以都御史廵抚山东时适歳荒饿莩满道公赈济有灋病者得食流移尽归六郡熈然皆有更生之望循行所至不立威严下情赴愬悉得自逹于是广储偫均徭役诸事以次举行必使民得实惠期至久远而不苟于一时朝廷方无东顾之忧而公引身去矣寛尝窃论刑官之设莫大于司冦其尤良者如书所称苏公之敬刑一歳中不过能平反冤狱数人而已况爲其亚而不得专者乎公固守正不阿刑无枉抑然与赈饥民数十万口以免其死徙其功孰多虽尽瘁匪懈事不废弛然与积粟至数百万石以免民他日之死徙其事孰大必有能辨之者则朝廷所以辍公东行岂知公长于抚民而有以成其政也与不然何敕㫖之委任于公者重如此也且今世之人以入朝爲荣一旦远去辄怏怏不乐事多以怠甚者厉民以洩其忿公之去也方怡然自得至则勤劳益甚计虑咨访不异畴昔爲郡县时彼固有岀于强爲以需再召者而公请老之疏其词恳切誓必得命乃巳其贤于人何远哉故因记敕书后以着公之大节若其平生之详则墓碑具焉心耕记呉郡陆氏隐于田间而业农者累世矣世修礼义表然爲郡之望至处士宗博益振其业乡人尤赖之宗愽尝自号心耕或者则以陆氏居松江陈湖之上田连阡陌上而赋税下而衣食皆取给于是宗博及其壮歳当勤生力本之不暇虽未能躬耕以食力亦必往来相视冲风日履泥涂与佣奴同其劳苦而曰心耕何耶或者又以昔许行欲滕君与民并耕而食孟子引古人劳心劳力之语以晓之宗博少尝爲郡县推择长田赋有治人之责岂以其心亦若耕者之劳耶或以其说似矣而未得其意夫孟子以农爲喻者尚有之揠苗助长心不忘乎集义之戒也舎巳芸人心不废乎自修之训也故农夫能耕则田不荒而谷可成君子亦惟自治其心使不至于荒而已盖心苟荒则恶乘之以入故曰见恶如农夫之务去草焉芟夷藴崇之绝其本根勿使能殖盖言恶不可长如此夫恶不长则心无私欲之累而德亦成日用之间俯仰自得岂徒其身之安其泽之流于子孙者亦将享其利于无穷于是宗博之下世数年矣三子完宜某皆善承家完更以名进士授监察御史一日吿予曰先君无恙时欲得记所谓心耕乆矣玆敢成其志而终惠以一言幸甚嗟夫三吴之野终岁勤动爲上农者不知其几千万人也晏然处于家庭之间而矻矻然经营乎方寸之地其劳尤甚焉者此宗博之所独知而未可与不知者道也古田县重建文庙记自佛老之说行于天下人争信而趋之昔之大贤君子以斯道自任者极力以辟而卒不能去其敎愈昌其徒愈盛偏州下邑其宫室常数十区而吾儒学校之设虽通都大郡其制特一二而美丽宏壮不能彷彿其制者常然也古田爲福州属邑学有庙建自前元甲午至今二百余年矣殿宇倾圯视学宫特甚岁时师生行礼于是懔然有覆压之危乃弘治元年今提刑按察司副使天台杨公行县至训导张瑄知公之重文敎也卽以其事白他日公谒庙顾而叹曰佛老之徒特以祸福诱人有所兴作不劳而成今是庙爲吾夫子神灵所止其功在生民其道在万世固师生朝夕瞻仰以尽报本之地而坏若是独不有愧于其徒乎且朝廷崇重斯道惓惓于是而不仰体德意又独非有司之责乎邑之人传公之言莫不感悟一时以金来助者得数十斤方入山伐鉅木而水涸莫致俄天大雨遂抵学旁又若有神相之者于是良匠逺至卜日旣得主簿孟顼偕瑄董其役乃以是年七月庚寅兴功其冬十二月甲寅功讫䂓制高广迥异旧观然象设未僃门庑未易而丹雘之功尚未施也敎谕周眞方图谋之适知县屠容持檄初至曰此固吾爲令者之事也遂次第成之且期学宫修葺当与庙称其于文敎能知所重复如此初邑中乏进士之选余六十年庙成之又明年庚戌贡士罗荣遂擢廷试高等人以爲竒相率有遣子弟入学之愿于是屠君以是役当记且宪副公之功当载也乃具始末来请惟闽去中州万里在禹贡荒服之外历三代至汉其民旣庻复徙之江淮间盖乆而生息复盛然未知以文学爲事也在唐常衮爲观察使始设学校敎之爲文又能屈巳以倡率之于时士子更相慕效而文学大兴其人遂与中州等学校之设其有益于天下如此今国家承平岁乆闽中人才固巳过于前代独古田视他邑爲不及岂非其地僻逺无倡率如衮者之在上乎乃今得宪副公而令佐师儒又谨承于下宜邑人之尚义好文者之勃然也予与宪副公爲同年进士知其治狱明愼能持宪体乃复畱意于此非识治道之本者乎故书以记之宜兴县重建先贤祠记宜兴爲县乆矣人物之生相望不绝宋寳庆间县令赵与悊尝建先贤祠岁乆祠废至莫知其遗址所在其可考者眞文忠公所爲记而巳弘治二年武陵陈君䇿以进士出宰其县数举善政士民安之他日问知所谓先贤祠之已废也怅然兴叹以爲巳责乃卽学宫东偏隙地谋重建焉士大夫皆以君之是举能慰后人景仰之意然谓吾鄕先贤之盛不止故祠之所列者因相与考之史传参之志书自汉至宋得数人而视旧巳多自宋至国朝又得数人而凡游寓于玆及守郡而卒葬其地者则仍其故而不敢废若㬜孝侯周公唐将军卫公皆有专祠固不必与于斯也祠成託某求文记之盖昔之贤者去我巳乆其声音容貌邈乎不可得而接也独其道德政事气节文学见于纪载者炳炳如在顾予浅陋又不能深求其所至窃独爱其人散见于二千余年之间一旦列于一堂之上鄕人骏奔岁修祀事若子孙之于祖考然者此无他世不同也其爲人之贤同耳贤则他邦之人皆可祀之而况其邑之贤者乎然是贤者以道德政事气节文学自立于世惟尽其在我者其心尚不求当时之知乃求后世之祀乎而后世之祀之者又岂有所觊于诸贤哉亦惟申其景仰之意以尽其在我者焉耳且曰后有贤如斯人者将爼豆于斯一如故事所以感发乎人而起其思齐之心者又有在也宜兴在江南爲奥区山秀而水淸予将往游焉当拜于祠下因从其鄕人子孙访诸贤之遗事而尚论之兹特记其祠之成尔匏翁家藏集卷第三十六匏翁家藏集匏翁家藏集卷第三十七匏翁家藏集卷第三十七记十首朝城县重修儒学记东昌有州曰濮濮有县曰朝城朝城有学建于前代至于国朝凡数百年于此爲令者因其坏輙修之然不过补罅支倾以苟一时之完而巳弘治戊申今天子卽位改元之岁也隆庆刘君章以进士来知县事下车之三日入学谒先圣于庙已乃登堂以临诸生顾而叹曰学其陋矣惜吾政未信于民而遽兴是役不可然此寔治道之先务不可缓者巳而政之所及皆以爲善凡所号召争趋赴之君知其民之可使也乃以修学事白于州于府于司皆曰宜越明年二月材用旣具始建诸生肄业之舎爲间三十若堂若斋若㑹馔之所以次而成又以群贤从祀宜建两庑以翼文庙复爲间三十六若㦸门若櫺星门若神厨若库亦以次而成至于殿庑之内易以塑象俨然圣贤之临于上也缭以周垣植以名木学之䂓制无乎不僃至癸丑之冬督工吏张本以功讫吿盖是役甚大经营措置之间惟以其民不堪爲虑故历五年始克成之可谓难矣爲令者之心可谓尽矣敎谕盛佐训导黄贡林靳忠以令之功宜有文以记于是君之同年友吏部贠外郎东阿刘君约率其学弟子张钊来请予谢无暇则其请不巳乃书以遗之夫濮爲卫地而朝城实其境内孔子至于是邦尝有辙蹟焉其人旣庻而富幸辱敎之之语然欲敎之未有外于学校之设者故曰设爲庠序学校以敎之皆所以明人伦也人伦明于上小民亲于下民旣亲矣则风俗自厚法令必行而刑罚可省爲令者且无事矣治道先务诚在于此虽然学校士之肆也其毁誉所在而上之得失见焉子产不毁鄕校卒爲贤大夫而有遗爱之称然则今日令之所以经营相度以尽其心者岂徒资以敎民亦惟察其言谨其身平其政以终惠乎百里之内其亦有意于此乎嘉兴府儒学明伦堂重建记天下皆有学学必有堂堂必以明伦名孟子曰夏曰校商曰序周曰庠学则三代共之皆所以明人伦也其义实本于此然自三代以前舜命契爲司徒敎人之道巳不外此则三代之所以明乎此者亦因乎旧而巳而非创爲之也顾其时风俗旣厚人心不亡爲君师者犹有近于禽兽之忧世道旣降其立法爲敎又当何如此学之名堂所以不能忘乎此也然古人之明人伦未尝爲此名也惟能尽其实而敎化自行后世之明人伦未必有其实也惟其爲此名而敎化有不行焉孟子不又曰人伦明于上小民亲于下存古之名行古之实还风俗之厚复人心之正奉朝廷之美意施郡县之善敎此固今日爲守令者之事而亦安能舎学校而他图哉盖学校者行礼讲业固明人伦之地乃师生之所聚而士庻人观法之所在其可以不加意视与他公署等哉嘉兴在浙江爲大府凡公署之设无所不僃况于学乎况于师生之所聚如明伦堂之尤不可缺者乎其学始建于唐拓于宋元而修葺于国朝者见于纪载巳详堂故在文庙后正统间知府黄侯懋始得隙地迁于学之东北其制宏敞人皆美之后五十年爲弘治癸丑学不戒于火堂若后室一旦尽燬时同知林君荗坚适署府事方图重建已而知府佟侯珍至谂知其故曰财出于公力出于下吾爲天子初守玆土岂不知所惜哉使是堂而改作也是可巳也惟不可巳此吾所以不能巳也且僚佐尝有意于此其责不在于我而终诿之乎乃抡材鸠工属吏董役明年堂成已而其后室亦以次成矣视旧高踰数尺其制爽垲人益美之落成之日卿大夫致仕而家居者自兵部尚书项公而下毕集堂上颂侯之功他日敎授萧子鹏等则来吴中请文记其事予辞之然侯自吏部属出佐苏州予固知其人及爲守去苏甚迩又闻人称其美政不置则于是举安能吝一言而不与之哉于是后数月训导范祐及诸生姚玉辈相继来促乃卒书之是举也经始于甲寅之春讫工于乙卯之秋凡用木石瓦甓之颣其数载于籍可考也廉石记石之产于吴者奇形怪状不可尽述良工采之好事者赏之君子则藐之于此有石焉顽然数尺重而不奇蠢而不怪尽山中皆是物也良工弃之好事者藐之君子则赏之岂徒赏之又从而贵之敬之视其物殆与鲁璜秦璧等非物也人也盖当汉末吴郡陆公绩仕于孙氏爲郁林太守相传泛海归吴舟轻恐覆取巨石爲装盖其廉如此公家娄门之内临顿里之北石畱民家至今犹存而埋没土中仅露其背过者犹能指而称之曰此汉陆公郁林石也然未有表识之者今监察御史胙城樊君祉廵按吴中闻而美之谓知府史侯简曰先哲遗物固宜表识且有可以风厉乎人者在顾其石僻在东城非官吏朝夕属目之所其爲埋没等耳吾将有以置而立之侯以爲然于是吴县知县邝璠长洲县丞王纶相与督役夫曵置察院之侧作亭覆之而樊君爲名之曰廉石石始僻而通乆湮而显观者閧然足蹟不绝皆曰古之才御史必以扬淸爲事樊君此举虽去之千四百年之人犹且扬之况其近者乎且御史之軄在乎举贤举贤者可以激劝乎一时石之不朽虽至于千万年可也其有功于风纪甚大且乆惟昔南中有贪泉焉飮之者见宝货以两手攫而怀之物之能移人心如此今之廉石正与此戾自玆以往凡过而视之者其廉士固欣然摩挲爱玩以益励其操若夫贪者将俛首报颜趍而过之有不动心而改行者尚得爲人类也乎石之立爲弘治丙辰四月越月而亭成樊君旣题其楣曰汉郁林太守陆公廉石复别琢石请予爲记予美其事故诺而助成之浒墅重造普思桥记浒墅在苏州西北境上其民际水而居农贾杂处爲吴中一大鎭自景泰间朝廷置分司于此舟楫益集居民益繁贸易往来以限于官河皆称不便成化初虽尝作桥以免济渡而南北辽绝人蹟折旋犹以爲不便也居民相传故有桥在周孝侯庙傍访求之果得石刻题曰普思桥视其时宋庆元三年也乃图重造而不敢专以戸部主事藁城刘君焕方奉命分司于此敏而有爲始合言以请君曰是民功也吾何敢沮且从而奖励之他日工部主事贵溪姚君文灏行水至闻其事亦从而劝相之然民亦未敢专也则言于知府史侯侯曰宜又言于廵抚都御史朱公公亦曰宜于是里父老沈浩等更相吿言出财以助凡得白金若干两择弘治九年某月兴工是年某月工毕刘君喜其事之果成也曰是桥财费甚鉅劳力甚多其利益甚广不可使后之人无所考也介鄕贡进士浦君应祥来请文以记夫事之成未有不由于人和者周之作洛四方民大和㑹桥梁之役虽非是之比然民不欲爲则上之人虽驱而使之不能成也至于民旣欲爲上之人或咈之而不从则其事亦岂能成哉惟夫民欲爲之人能从之故虽财费鉅而劳力多不待踰岁而穹然坚厚不易爲之役遂以吿完虽然人则和矣亦惟得其时耳盖吴自古爲泽国数被水患今岁则大熟粒米狼戾民旣有秋成之利视义所在慨然施予亦不之吝此所以易成也欤桥之脩一十二丈其广二丈三尺崇如广而减二尺董其役者曰倪某凡出财者其姓名悉刻于碑隂云常州府新修谯楼记江浙之间多名郡若常州其一也据城之中伟然而壮者爲郡治直郡治之南巍然而高者爲谯楼楼之建旣乆而燬宣德末重建于郡守桂林莫侯历六十年于此风雨震凌朽烂剥落前人之功日就废坏今郡守泰和曾侯以刑部郎中治狱有声朝廷推择而来廉明有爲庻事毕举有言谯楼当修者侯曰天子念江南凋敝俾出守养民今惠政未洽而遽使之非所谓未信而厉已者乎民闻之曰侯之爱我甚矣自侯之来岁则大熟侯不厚歛而有余粟吾辈吝以自私使不岀升斗以助盛举是不知义也倡而继之如出一口相与具材用召匠役将卜曰兴事而侯亦未之许也于是同知方君岳等赞之曰此民之情也咈之不可乃从之未㡬朽烂者坚剥落者完甎石竝用丹雘错施郡中美观于是爲最工讫侯以暇日与僚佐賔客登而落之方君等以宜有记也具书来道侯之爱乎民与民之所以感乎上者其意甚僃予固知侯者乃不辞而书之盖古之人固勤于政然居高明逺晀望所以游目骋怀者不之废也故后世谯楼亦古台榭之制耳况更鼔刻漏以警乎民者在是岂特爲郡中美观而巳常州自昔爲守义之邦上之人于工役之所当兴者犹重劳乎民民感其意卒成其所当兴者岂非使民也义而民易使也欤记之固宜工始于弘治九年某月某日讫于是年某月某日鎭江府重修儒学记鎭江爲府距江濒海地险且固自国初用武多所资给当时恩诏下颁惓惓焉优䘏之故其府赋税薄而田里不困百余年来朝廷以江南要地自牧守以至参佐莫不愼择其人敦厚之政旣洽于下故其民衣食足而俗不奢夫不困则其中自乐不奢则其外无慕于是士皆可教长材美质之人诵诗读书以儒爲业而游乎学校者蔚然可视及其岀而与四方之士较艺乎塲屋之间往往有首冠乎科第者此非其明验乎居上者以其人果不负乎教也益惟以学校而加之意盖府之有学自宋历元在府治之南国朝景泰间知府张侯嵓以其势卑隘始东迁之至今五十年矣而頽坏已甚未有能修之者今知府郑侯杰自大理寺正来又得前兵部主事高君鑑等爲参佐好文重士始相恊谋以修学事移于廵抚都御史四明朱公公曰吾奉天子命以养民财力固所当惜然以学校槩视之是不知务者卽报使举行侯又以董其事者当择也得承事郎曹贵委之贵勤敏而公财不妄费工成䂓制宏美观者称叹于是敎授董宗道具修学始末使诸生逹冕萧杲来请文刻石盖学校之设古制也自三代以至今日上下数千年其间虽有失道之主未有能废者以圣贤之道不可废而道明于此也然以明于此者非明于学校之地明于游学校之人则其人之寄亦重矣哉孟子曰君子不下带而道存焉故庙而祀之洋洋乎如在其上与在其左右者非夫人也圣贤也圣贤者道之所在也诵其言求其道居于鄕使习俗丕变于一时用于世使德业大行于百世然后称乎游于此者此固朝廷崇儒之美意而有司之所奉行而不敢废者也彼科第云者特假之以致吾身之阶耳果足以爲士子望哉故因记学之成而及之学之制自堂斋以下爲间百五十庙自殿庑以下爲间四十八周垣爲堵四百十经始于弘治乙卯八月明年九月而功讫云南禅集云寺重建大雄殿记吴有佛寺曰南禅集云者国初所赐额也寺之始建不可考自唐宋以来多名僧居之入皇明又有若宝昙和尚者高皇帝知其名召赴阙下俾住蜀之峨嵋化行其地乆之而还因奏先所居吴门集云㫄有妙隐大云二寺乞合而一之爲是上从之始赐今额实洪武二十四年也事见左善世弘道所制宝昙塔铭乃成化十二年十月十三日寺烬于火主僧德本以爲巳事欲重建之而力未能也于是徧扣富室求施积财蓄料盖越十寒暑爰以二十二年五月十一日兴功始克建所谓大雄殿者像设旣完供养益盛乃复建方丈以爲宴息之所观者称叹以本公之劳其心力疲其精神不负乎其教有可嘉者然其意犹以寺之䂓制未僃欲悉建之而力亦未能也特求予记其功之成者至于数四而不巳惟玆寺在城之南有山林幽绝之胜自昔贤士大夫尝辱爱之盖唐开成初寺僧法弘惠满等作千佛堂经藏刺史白乐天旣爲之记又尝以文集七帙寘于寺中非以寺之有人而有所託乎及宋苏子美谪湖州长史流寓吴中作沧浪池以乐今寺后积水犹汪汪然子美尝遗洛中故人书云吴多佛寺可游玆寺非其首欤夫前贤之遗事其可考如此予独爱一言而不爲本公复哉本公字一源俗岀阳湖马氏而受业于半塘寿圣寺曰显祖庭爲徒今年老退归旧隐而惓惓于兹寺如此眞所谓不负其教者乎吴县修学记苏多属县惟吴之建最古县皆有学惟吴学之迁爲近盖学初偪于西城甚陋宣德乙卯周文襄公廵抚吴中与知府况侯始迁于今昇平桥东可谓美矣然人复以爲有可改作者门偏而不直尔前令仍旧皆未暇及㑹监察御史海阳吴君一贯廵按至诸生言之君以爲宜于是任丘邝君璠以进士来爲县政令旣行岁适大熟曰此费不甚固无难者未几䂓制端整径亦不迂而学益美矣君又以校官宅舎塡塞门内而藏书阁后有菜圃复筑而迁之学前旧有隙地独缺其西南又购民居以广之至于跨池以作梁临衢以树表凡所倾坏无不修治弘治丁巳春功旣讫敎谕李某训导某某率诸生来言曰愿有记也自予家居二年见邝君爲政精敏若修学特其一事耳然人又以改作爲劳民而以仍旧爲省事者盖出于鲁人爲长府之说也夫长府之制释者以爲藏货财之所当时改作或病其卑隘而欲新之未可知者若然则以利爲意而刻剥攘夺之患必不能免此曾子所以止之而孔子所以是之也如学校之设聚人才于斯明人伦于斯惟患居上者不之务耳盖鼔舞振作使游息之士感动其心自有不能已于学者此正教养之机也吴君克持宪体固不妄举事者否则邝君亦肯爲哉故记之以示后人瑞贤亭记世所谓瑞者或昭于天或发于地往往有奇验于人载于传记其事甚异然特一见而巳至于屡见而屡验人争信之不以爲异而以爲常则其事益不可致诘矣宋韩魏公登进士第唱名至太史奏五色云见人以爲公瑞吾尝疑其事之适然惟魏公其人足以当之故其事传耳然亦所谓一见而巳者吉邑有水曰潇泷自永丰欧鄕以下诸水皆合于此束以两山奔流喷激乱石间声如迅雷其上有渊深不可测灵物潜焉其西崕有巨石二矻起数丈俯瞰深碧状若人负而立者父老以爲毎夏秋之交石上采色烂然如虹如霞照映水面则鄕士必有掇高科者郡志载之盖其验乆矣宋天圣间独不验衆方疑怪旣而欧阳文忠公流寓随州连魁三试则公固鄕士也历元至皇朝屡见之正统壬戌若刘文介公俨天顺甲申若彭侍讲敎竝以状元及第此其尤验者也其异如此初石名不雅或易以瑞贤仍作亭其旁名瑞贤亭而里人王全璧者实董役事功毕亦乆矣又考自宋以来百里之内由科第而出者得若干人悉刻其名氏以着其验于是彭公旣没其兄之子杰桓同登甲科皆验于此他日来道其从父畴昔之意求记于予予爲公门下士恐辱公命乆未敢复也盖石之爲物天下多有之而世之掇高科者亦多于天下其瑞不验于彼而独验于此其亦有说乎抑科第未足以当其瑞乎试以欧阳公言之气节振乎頽风文章变乎陋习天下后世仰其人品以爲不可及其瑞果系于科第乎若刘彭二公先后特起平生气节文章亦欲希乎文忠者其瑞又繋于科第乎葢其事甚异非贤者不足以当之彼以科第云者亦浅之乎知石矣易以今名于是爲称此鄕之士或以予言爲然其亦相与以先正爲法则瑞当见之敢刻石以俟韩氏立后记人之初本乎一祖而巳其后子孙益繁族属始分分则有续有绝其势必然于是君子制爲人后之礼而绝者续矣后世宗法废而不传人各宗其近者至于近者绝焉则奉祀无主承家无统而其法益废爲其族人者能无惧乎吴中韩氏自宋魏国忠献王以来自汴徙杭有爲马歩军副总管性卿者又自杭徙苏而居城中乐桥之南性卿生转运使某三传爲复阳复阳生奕字公望诒字公逹公望生存字伯承伯承生充字克美克美生永祺永祺生宗祀宗祀年十八而卒不幸无子而韩氏之宗子遂绝至于故居荡然过者伤之于是公逹之孙襄字克赞者以爲惧曰韩氏宗子其遂已乎今吾且老不及此图之他日何以见祖先于地下葢克赞有子金金有子宗福宗福有二子其仲曰熹序其昭穆实宜爲宗祀后乃弘治丁巳某月卜得吉曰克赞率族人吿于祠堂而立焉旣又恐后人之不知也以书来请记其事于石以示惟韩氏出故相家自入国朝公望以隐节文学高于一时而公逹与其从兄公茂竝以医术显于永乐间被宠眷甚渥而韩氏之名益着按其家乘公望初无子复阳以公逹始生命育以爲后而名曰诒公逹旣仕一日太宗文皇帝问知命名之故以昭穆之紊也卽命改之赐字公逹俾以字行公望闻之喜曰昔先人恐无以爲后者特权一时之宜耳今旣蒙恩改正此韩氏之幸也其事葢百年于此而公望之后不意竟绝克赞于此汲汲图之以合先世之志是岂偶然之故哉礼曰亲亲故尊祖尊祖故敬宗敬宗故收族君子谓克赞此举其知礼者乎其知本而孝者乎诗曰以嗣以续续古之人熹也长而好学以无忝其家世也哉瞻竹堂记吴中高氏世家飮马桥之北物货车马纷然于门固居也其先廷用府君性爱竹尝植竹于庭翛然有园林之气葢尝扁其轩曰可竹故贺感楼先生爲记之府君旣下世而竹固在其仲子䇿字德良者以爲先人所好也岁时壅灌爱护甚至意不自巳乃作瞻竹堂以寓孝思介感楼之子其厚谒予请记诗人之言曰惟桑与梓必恭敬止以桑梓爲父母所植故恭敬之而不敢慢也然艹木之生其类甚多人子必于桑梓而恭敬者以桑可以饲𧖟梓可以成器而父母种植之美也故唐李德裕平泉庄记曰坏吾一艹一木者非佳子孙葢德𥙿所植皆珍奇之产特以资玩好者世故不之取也今夫竹有君子之德白太傅故有似贤之称人之贵之乆矣前人植之意葢在此则德良所以瞻对之者固岀于孝思亦欲资其德以爲鄕里之贤人耳诗又不曰瞻彼淇澳箓竹猗猗有斐君子如切如嗟如琢如磨敢爲德良赋之匏翁家藏集卷第三十七匏翁家藏集匏翁家藏集卷第三十八匏翁家藏集卷第三十八记一十六首敕祀鹤山先生魏文靖公记弘治十一年四月苏州府长洲县民魏芳奏宋魏了翁登庆元五年进士累官至资政殿大学士参知政事赠太师秦国公谥文靖公尝讲学于临卭白鹤山下及谪居靖州建鹤山书院以居学者后在政府理宗亲书书院扁仍赐居第于苏州以疾命就医郡中及卒遂葬城西高景山下后以居第爲书院而坟墓至今有碑在焉惟公立朝大节及讲明道学之功当时与眞文忠公相上下故人以眞魏竝称国朝旣以文忠公从祀孔子庙庭而范文正公苏人也亦有文正书院又以公有功于宋亦命守臣卽书院岁时致祭顾独遗公徒使书院岿然神位虚设实爲缺典玆幸遭际圣明崇儒重道屡降明诏表章先贤修举废坠如念公之功特赐秩之祀典岂惟爲魏氏之荣而巳所以慰吴中士大夫之望者在是盖芳之自陈如此事下礼部议以公平生具载史传考论其功于法得祀宜命守臣春秋举行如范文正公故事覆奏从之芳感激乃谒予吿曰圣朝盛典一旦光贲于斯文至矣幸载之文词以示后世寛不能而其意益恳葢公居第实在苏城之南元至顺初公之孙起欲以其地䂓爲书院言于侍臣以逹于上命以旧扁掲于堂楣复敕学士虞公爲之记公之功至是始显观记之所云一时尊崇之意虽若甚盛亦不过令其子孙世奉祀事而巳岂若今日由于礼官之所议岀于君上之所从陈其牲醴奉其币帛内岀祝词俾有司奠读如仪有国朝之盛者哉公之功至是益显岂前代之可拟哉抑公之仕宋当冦乱扰攘蹙于偏安之地忠言沮塞尼于权奸之人其事业旣不得大行于时独其讲学之蹟见于所着如九经要义周易集说等书有不可泯者故虽百世之下学者犹有頼焉则夫论其功者祀之于一郡果足以报之乎葢国初王忠文公子充尝着从祀孔子庙庭议其谓历代儒先有功于圣道者至宋有周元公而程氏兄弟承之迨朱子集其大成中更学禁独眞魏二公不背其学力爲已任其所着述皆黜异端崇正理质诸圣人而不谬足以缵朱子之绪以爲当列于从祀其言合于公道君子取之乆之诏文忠公从祀旣如其议然则公固不得而遗之也夫报功之典夫人当言之非一人所能私者则寛之记此亦岂以私于公哉君子其必有以取之朱孝子旌门记言天下戸口莫庻于苏郡者夫十室之邑必有忠信而况于郡之大者乎今朝廷颁恩诏輙令有司具节孝者来上然自建国以来凡百余年苏郡节妇岁有之何孝子之寥寥耶岂其行爲难人莫能举耶其见于公牍者洪武初有张孝子一人可谓少矣至成化间始又得朱孝子一人乃乙未岁旌门之典旣下士大夫爲文辞以表扬之者不一而足于是朱孝子之名播在人口予因疑郡中孝子固多彼竆居僻处者特无爲表扬之耳如张孝子非託之公牍其名亦巳亾矣此可见文词之有用也朱孝子爲人与其名字里居见山西参政祝公传巳详其年今将八十康徤不衰比岁又以恩诏钖仕服荣身当其父没尝庐墓上予旣爲作听乌轩记今其子存理以旌门铭颂赋数十篇持至都下见示又欲得予一言记之葢知文词之有用惟恐其父之名不传亦其孝也绿野书院记关中有大儒曰横渠张先生当宋之盛以道鸣于时君子以其德尊与孟子比夫自尧舜至于孔子率五百岁而道一传孔子没而道无所属此孟子之自叙而其自任之意亦可见也至昌黎韩氏以轲之死不得其传则直归之孟子矣然至其时巳千岁所谓以其数则过矣者而秦汉以下儒者亦多而曰不得其传则孟子岂易比哉自唐至于宋又五百岁始得濂溪周子河南程子先生实竝时而出而君子独以先主比之孟子虽程子亦推称之则其人品之高岂非振古豪杰之士哉故当是时西方学者争师宗之人至于今过其地仰其人肃然起敬不能自巳武功爲西安属县城南有绿野亭先生之遗蹟也葢先生少时学尚未醇及至洛中见程子论易自以爲弗及乃遂西还以与学者讲究后旣出仕于朝他日适外治狱而还卽移疾屛居南山下以事着述葢史之所纪大畧如此绿野之蹟岂其西还与屛居之时乎陜西提刑按察司副使杨君应宁由近臣也领学政公勤善敎士子经指授者輙取科第君曰此非所以敎学者也尝行县顾瞻山水明丽可爱所谓绿野亭者岁乆旣毁而遗蹟犹存先贤风㫖宛然如见始谋卽其地搆屋以祠先生别爲屋㑭士子讲习其中庻几仰止景行之意诸生闻之相与感激言于廵按御史乃下其事于君君以县令宋学通尝复古废祠亦急于风敎者复以其事委之学通方经度材用而邦人士咸乐相助数月而功毕名之曰绿野书院择士子充其中而以县学训导赵文杰爲之师俾日讲性理之学凡县学诸生则五日一至听讲其䂓约大率与白鹿睢阳类未几若西安凤翔诸生闻风就学者踵至君时坐堂上躳督劝之沨沨乎道学之流行也君旣喜其志之成间以书请记夫养士于学校取士于科第此固朝廷今日之法然学校之所讲习者皆经传之精微欲用其人特以科第取之耳爲士者昧其意以圣贤之言止用以资爲利禄之计而不知道与法之不相背也今幸贤宪臣有见于此革其故习特爲此举以作兴之学政之大无踰于此其用心可谓至矣使今之领学政者皆如君之用心风敎其不变也乎虽然圣贤之言学者无弗当讲者而横渠先生尤吾今日臯比之师也其书则正蒙西铭具在因其言求其心反之于躳见之于事而又谨其节文循其以礼爲敎之䂓㧞于流俗爲世醇儒此固贤宪臣所望于士子者也于是取科第岀爲世用以行其所学贤宪臣之意亦岂爲士子禁哉书院建于弘治某年某月工毕于某年某月明年十月癸未记阳山大石巖云泉菴记吴虽号泽国其西有山亦连延不绝阳山在稍北视诸山雄伟特甚其隂石巉然起如人负奇骨而伛者当嵚崟硊间有僧居在焉号云泉菴成化间予与太㒒少卿李贞伯吴兴张子静松陵史明古往游自浒墅北转入小溪舎舟从平田行仰见石势欲堕举足甚恐入门竹树幽茂薛荔满墙僧缘崖架木有小屋在石下益奇客喜而就宿联爲长句明日太㒒大书屋壁复题名石上而去后二十年予再还吴中则太㒒以下相继而逝自叹不能独游而徒得沈启南所作巨图时取而玩之耳一日有僧来谒问其名曰智韬则菴之主人也曰山居辱公题咏后游者接踵而至大石之名㬥着于时此皆诗人和篇也予旣爲书其末智韬复请曰菴未有爲记者更乞书之葢山之有菴相传爲宋珍护禅师所创其扁则银靑光禄大夫齐国公德刚所题然莫能考其爲何人也石之大且奇者散列不一当时与客议此可亭此可堂且轩者尚多今岁乆其地如梦中事不能了了况予且老未知他日归休再能游否所幸主僧有开拓志来游者或能成之当再爲书之刻崖石上冬日赏菊图记弘治二年十月二十八日翰林诸公会予园居爲赏菊之集旣各有诗寛以爲宜又有图寘其首乃请鄕人杜谨写之葢据案停笔而搆思者今南京国子祭酒致仕方石谢鸣治也竝方石坐濡笔伸𥿄欲作字者太子少保礼部尚书兼文渊阁大学士西涯李賔之也持杯而旁坐者南京都察院左佥都御史成斋陈玉汝也举茗椀而回顾者掌国子祭酒事礼部右侍郎泉山林亨大也背立而观飞鹤者太常寺少卿兼翰林院侍读学士石城李世贤也循除而采菊者故詹事府詹事兼翰林院侍读学士冶斋陆廉伯也后至而褫衣者今詹事府少詹事兼翰林院侍读学士守溪王济之也坐泉山之次唿童子进馔者爲寛而小儿奭捧卷而进亦预焉大率写其意不求甚似至于衣冠古雅亦不必佀今人而况艹木之产乎夫古今人雅集多有图传于世以寛所见如宋王晋卿之西园元顾仲瑛之桃源国朝杨文敏公之杏园皆模写一时人物各极其思而又必有记之者后世得以按而识之寛故述其人于图后付奭藏之览者庻识其爲某某也后十年己未四月二十四日凤阳府重修儒学记凤阳古称濠梁爲我太祖高皇帝龙兴之地也山川雄秀王气郁然望而知爲帝王之宅一时谋勇之臣从高皇帝而兴者皆在百里之内征伐四出日事武功仰惟圣心惓惓戎马间独以诗书爲事故当洪武建元之三年旣以其地爲中都卽立中都国子监敎育人才以修文敎爲乆安长治之计七年改中都爲凤阳府始以监爲学而其制始定当是时天下学舎多遭兵革而废诏有司兴修如故而凤阳有学自洪武至今上改元弘治又历一纪葢百三十年于此中间爲守者如章侯锐而上视其頽坏亦尝修治然不若今孟侯此举之大也侯名俊陜右人始以才御史岀知苏州刚明㢘愼称爲贤守及以家艰去改守于此宿弊尽除废事毕举则益优于治而力且有余也初至顾其学复就頽坏且规制多阙曰吾其复遗劳于后人也乎然犹不敢自专乃移于提学御史方君及廵抚大臣而下皆获报可始爲此举踰年而功毕僚佐称羡师生安适以及郡之人士来观者相与叹曰玆学之修起頽爲壮易坏爲美补阙爲完民不知劳财不知费何侯之才之长而功之美也侯闻之曰此公役也固吾爲守之责也吾惟以不能其责是惧而何才何功之有虽然吾岂避其名而使后人无所考哉适医学正科顾镛以公事上京俾持书请记夫自古莫不有学而国朝有学自凤阳始论者以凤阳拟汉祖之丰沛夫汉祖过鲁以一大牢祀孔子书之史册以爲美谈及归故鄕宴父老不过使童子歌三侯之章而已其于建学之事固无睱者惟昔武王伐殷之后即偃武修文而以立五敎爲首于是建学讲礼天下化而服之故其诗曰镐京辟雍自西自东自南自北无思不服此之谓也其后成康继世而文益盛孔子曰周监于二代郁郁乎文哉吾从周葢周之文实自武王启之然则凤阳有学镐京辟雍可谓异世而同贯者欤今世论以武功辅成帝业一时受爵土之封者莫盛于此及乎学舎肇建文敎大行天下向风以収无思不服之效亦莫先于此所谓文武渊薮非此孰当之贤有司之意惟知其然故辍簿书刑狱之劳而行诗书爼豆之事所以仰体圣心以爲此举凡来游于此者所当知而不负者也乃疏其功役于后学之修自文庙大成殿始次两庑庑之南北各增建三十间又南修㦸门门之外爲泮池池之上爲石梁又南建櫺星门殿之北修明伦堂东西四斋相向其南又各增建六间堂之北修尊经阁东爲神厨西爲神库各三间其西爲馔堂爲厨东爲仓亦各三间至于诸生肄业之舍会讲之堂习射之所以及校官之宅无所不僃此其功之大者余不能悉书也功始于弘治丁巳三月毕于戊午九月己未五月记靑州府重修儒学记靑在禹贡九州之一其地介海岱之间葢今济南登莱皆其境也后世建置不常至国朝其制始定而州县所隷凡十有四信爲东方大郡比岁天子命建藩国于玆繇役大兴供亿莫计而守适缺人吏部推择胜其任者得昌黎杜侯源侯岀世家早登甲科爲大理属初岀治莱有声葢于东方土俗稔知之故其治靑裕如也然当多事之余财力旣竭民将不堪使他守居此仅治簿书而巳而侯能躬节俭率衆方兴学校如平时曰此吾爲守者先务也使缓之不有愧于古之良吏乎其僚佐若同知邹儒通判张坛贠鼐推官陈天祥皆以爲然而力赞之遂择以弘治己未某月兴功学建于国朝洪武初屡敝屡修前守之功因旧爲多至侯始大其役凡堂殿皆易以巨木坚甓丹碧焕然与旧殊观下至庖库之类使亦完美初诸生隷业悉散处于外至是即学之隙地建屋四十间间四爲联使之聚居以便讲学及将建双表于门外求其材特有石柱一岁乆卧道旁一日发地俄得其一适称郡人相传以爲异事功完敎授杨和等合诸生孟霁以下感侯之德有足书者以使来请夫有郡寄者虽切于民事终不能免工役之举然有可巳者有不可巳者鲁人爲长府闵子骞曰仍旧贯如之何何必改作此可巳者也孟子曰岁十一月徒扛成十二月舆梁成民未病渉也此不可已者也然于不可巳之中又有所当急者又孟子所谓设爲庠序学校以敎之是也葢民病渉无甚害者苟不教则近于禽兽而礼义不兴莫知所以尊君亲上之理将至于不可治其害甚矣侯惟知此故当鞅掌无暇之际而首事乎此凡以爲教民计耳不然劳其心复劳其民伤其财侯岂爲是哉靑古齐地尝辱曹参以治治道贵淸静之言犹在也自是侯高居一堂东望葢公如将见之当避席以舎侯用公之言民从侯之教靑之治行当爲天下最也沙湖隄记周礼职方氏东南曰扬州其泽薮曰具区浸曰五湖今苏郡在古扬州境内而具区即太湖也又在今吴县境内独所谓五湖者莫考其蹟然水所潴輙数千顷以湖名者不知有几岂即周礼之五湖耶或曰太湖中分爲五故名夫旣曰具区不应复言五湖是必不然凡田之竝湖者旣借灌漑之利而风波冲激田塍輙崩则有浸淫之苦至于舟揖往来固擅乘载之利然而风波猝兴港渚无避亦有覆溺之忧葢利害之相倚伏如此湖之在偏隅者不必论若距郡城东二十里曰沙湖凡太仓崑山嘉定崇明之人之所必经者其广袤各数十里横绝道上其北多腴田其中多舟楫人以爲患者尤甚旁有盗薮以行刼爲业客舟爲风波所阻集于岸下多不能免人益患之昔人欲筑隄以捍水者乆矣皆以土石所施无所附丽其功难成遂置之乃弘治丙辰工部主事姚君文灏奉敕来督水利始白于廵抚右副都御史朱公谓隄可筑公往视之亦曰可筑且曰是宜用卷埽法葢吾治河决时所巳试者也谋旣恊姚君乃专任其事先时君从工部侍郎徐公浚常熟江口获苇利之占于民者以爲公用及是遂頼其济一时夫卒尽力材用毕具功垂成而君移疾去矣今郎中傅君潮来代周行田野水利大兴他日行至沙湖叹曰是隄之功其可巳乎至是廵抚爲左副都御史彭公复劝相之而隄竟以完吿其濶爲丈三长爲丈三百六十隐然如城坚壮可乆而水势汪汪安流成渠人皆称便惟古土功之兴春秋谨之大抵因民之所利而利之则易爲功违之则难然又有难易焉者孟子曰爲高必因丘陵爲下必因川泽葢言因其势者则易也故世之捍水者未有不因于土之势然非知乎水之性亦终于坏而已今夫沙湖爲隄旣无所因可谓难矣顾其水湍悍特杀而抑之其漩洄演漾固无所滞此其所以竟成也彼梁作淮堰成而即坏惟障而塞之不知其性尔水利之不行巳乆行则有利焉然能去其患则利在其中如是隄然葢耕者无浸淫之苦则安于田畞行者无覆溺之忧则乐于道路贾者无掠夺之恐则保其货财利何博于此是役也前守爲史侯简今爲曹侯凤皆经画其事者若通判陈玮知县刘珂邝璠县丞窦㣧主簿喻秉则劳绩竝着皆可书者于是傅君使来请文刻石予郡人也喜水患之能去且知君之才操与姚君竝美无忝于上命也遂爲之记后之人尚谨视之以无隳其功云苏州府新立义塜记上世之人亲死有举而委之于壑者葬埋之制未有也中古始有之葬于中野厚衣之以薪不封不树其制犹未僃也后世作爲棺椁其制始僃而焚尸之说亦起夫上世荒逺人穴居野处茹毛飮血故亲死不葬可谓薄其亲矣然䘚无所谓焚尸者人情之所不忍也其所以不葬者养生送死庻事艹略其道皆然后世宫室飮食皆极其厚则葬埋之制亦厚而卒有焚其尸者岂人情独有所忍哉葢西域之法谓之茶毘自佛入中国中国之人习见其事不以爲怪而从之愚者惑其言之妄贫者乐其法之省不忍之心顽然与木石相类噫何恶俗之不可变也在国朝洪武三年下诏禁之令天下皆立义塜其后又诏立漏泽园至特载之律令犯者其法甚重圣政推仁可谓泽及枯骨矣苏爲郡自国初兵荒之后户口见于版册者其数巳甲于天下承平以来生齿益繁殆倍其数死者卜吉安厝固遵礼制至于小民焚尸日亦不绝造饰其语谓之火葬或拾其骨于煨烬之余而埋之甚者直投之水而巳愚而贫者固不足论其有知识而力足以葬者亦从而效之噫何俗之恶乆而不能变也弘治十年新蔡曹侯以监察御史出知苏州正身率下令行禁止甫及三年俗则大变独视其民不以礼葬痛切于已曰此徒禁之而无以处之不可也慨然有义塜之举他日移于廵抚都御史彭公廵按御史王君皆曰盛举也报使行之侯始与僚属择地之高亢者营之城有六门各立一塜其广皆百畞有奇周植木爲限而大书门楣以表识之令初下民感于义或岀地以献其购于民者则劝富家及益以官钱平酬其直若地之赋税则岁以余粮代𥙷其余事悉有区处塜成侯复下今各里有愿立者亦从其便始侯爲此询谋于衆皆曰此固盛举也奈地有限而人无竆何虽侯亦疑之旣曰古之有仁心者必有仁政使已之何以守玆土以居民上亦惟尽吾心行吾政终吾任而巳吾何暇计且后之继吾者独无吾心吾政乎当复有以处之夫礼缘人情谓人情之可缘者焚尸可以言人情乎虽然民不可以家谕也非载之文词不可㑹僚友倪林二同知以公事上京师託以爲请予闻叹曰此前人所不能行者何意行之于今日哉子产曰爲善者不改其度故能有济也侯之爲善恐无以助敢不书乎乃悉侯之意以谕其民曰尔有父母有人损其一指尔怒乎尔有妻子有人残其一目尔怒乎尔必怒而讼于官以报其雠今尔父母妻子之死不以土掩覆之乃亲置烈火中使其肢体糜烂肠胃断裂非特毁其一指一目而已傍观者犹蹙额泚颡不忍尔固人也非木石也何独忍乎今尔幸遇贤守爲尔治葬地尔有丧其安厝于是及尔有力能自择地则迁塟于外不禁使死者得保其骸骨生者得识其坟墓爲弥之虑逺矣其功大矣尔民其知之无惑自是敢复有违其制者朝廷法律具在将加尔身无悔凡义塜在某都某圩与顷畞之数及好义之士出地若财者姓名具刻之碑隂胶州重建儒学大成殿记天下有府若州县即有学皆以爲风化设也夫县之置甚广而附于府者学亦不废况州不附于府亦无县以附其学有必设者凡学皆有庙以祀孔子及配享从祀诸贤当庙学初建工必完物必坚固美好而不敝乆之完者缺坚者坏甚则倾頽而敝矣夫一器之用必求其新庙学岂特一器而已其栋宇垣墙与夫堦庭之类风雨之所侵凌霜雪之所摧压人蹟之所践踏虫鼠之所藏匿有不敝者乎人见其敝必指爲守令事曰曷不葺而新之爲守令者有狱讼之剖决粮饷之征输徭役之调发畜产之孳牧其事盈乎前固无暇以及虽然此固政事也于风化有所繋乎茍其人泛然不以爲意此世所谓俗吏而不知急先务者则守令固难得其人也幸而得其人矣视庙学如其家有必葺之意然而旱涝之相仍螟螣之或作盗贼之窃发饥馑之荐臻岁有不虞实无暇而爲之则爲守令者又难得其时而非其人之罪也胶属莱州有学创于金承安间增修手元至元末重修于国朝洪武初至今百三十年可谓乆矣其庙制不徒敝更卑陋不足观凡春秋奠献至不能容足弘治丁巳州守曹君暠以名进士爲抚州推官多着政绩擢守于兹始至入学谒庙覩其制不称慨然叹曰前守不必论今其责在我矣他日即审地势计财用将有所改作适岁不登饿莩流移赈䘏不暇明年戊午民稍康又明年己未岁益熟君曰吾事济矣乃与同知梁山等议皆曰善又白于知府李侯侯亦曰善君首捐巳俸爲倡衆相劝以助始购诸隣地广袤数丈以大其䂓顾财物所岀卽境内牢艾二山伐木斵石辇载竝至更市巨木于江淮间以充梁栋之用召精工择良曰而役兴焉殿旧爲三间乃左右增置爲五间凡门庑斋厨亦增于旧合五十余间深广爽洁巍然改观至于祭器咸僃陶冶必精以及广庭徧植嘉树辛酉八月工吿完初君兴是役屡往临视经营指画劳心爲多落成之日释奠以告牲醴毕陈周旋有地僚吏咸集士庻聚观师生欣欣莫不颂州守之功曰此盛事也寥寥之余获见此举宜有纪述以示后来于是学正朱斌具述其事来请予于君爲鄕人越自早岁重君之贤玆其爲政又知所先务如此可无一言以相其役乎葢自君爲州旣新庙学踰嵗再熟政治益行废坠悉起部使者至若廵抚都御史徐公而下率加称奖可谓贤守矣因附及之若夫施敎于斯讲学于斯仰瞻于斯兴起其志以成人材爲朝廷之用州郡之光不徒爲是美观者此固君之深意在师生嘿喻而已正觉寺记吴城中分四隅惟东南居民鲜少自巷术外弥望皆隙地大率与郊野类访其遗蹟先朝废宅及故佛老之宫爲多今正觉寺者相传其先爲宋杨和王别墅后爲元人陆志寍寓馆旣而舍爲僧院号大林菴国朝洪武二十五年诏淸理释敎菴倂入万寿寺遂废乆之一内侍有公事于吴得其地适有僧自滇南来曰弘此宗者才智人也寓于吴多所兴修内侍遂以其地遗之于是此宗上京师奏乞爲寺朝廷特从之因赐寺额曰正觉而爲住持实自此宗始时宣德乙卯岁也其事见翰林学士金公问所赠序文此宗没传其徒福暄暄传其徒祖鎭再世有戒行能守其业予昔家居与故山西参政祝公往游坐谈竟日畱诗而还葢二十余年矣一日鎭公以书来言寺创于前人巳乆未有记之者愿书之夫吴自六朝来佛老之宫相望于郡中穹门广殿长廊杰阁土木之功竆极侈丽所以成此者岂皆其徒之身之所出哉出之人而从其说以爲福田利益者也予尝独爱正觉爲寺其地殆百畞非不能爲彼侈丽之观者顾其屋才数楹于奉佛居僧仅足而巳其外悉用以树艺其徒特食其所入以自足不鼔其说以求于人其亦贤于其类者哉故爲记之志寍故大家在当时园亭最胜尤好植竹至今美种蔓延不絶人犹以竹堂称之地旣幽僻入其寺竹树茂宻禽声上下如在山林中不知其爲城市也又幸其去予家更迩徒歩可至予将归老良时䇿杖与故旧子姪同游于此卽事赋咏其乐有日也温州府新建鹿城书院记浙水之东推温爲上郡非以其物产之美山水之秀也特以其地人才之多耳人才之多者或以事业闻或以文章显在他郡固有之若其人以义理自守名敎自乐求乎其内而无待于外此则所谓道学之士而非人所能及也葢自宋濂溪周子黙契道体继孔孟之学于千载之上一传而爲河南程子四传而爲新安朱子竝朱子而生者爲广汉张子皆衍濂溪之学于百岁之下者道学旣传海内风动士相慕恱莫不奋迅而起往往负笈枢衣不逺千里而来以得登门爲幸讲明道谊羞称功利可喜之事辩质性命不惑于佛老似是之言所谓事业文章乃其余事乆而转相传授或私淑诸人其多不论也当是时温之士于四先生之门皆有足蹟以其数计之合二十有三人噫可谓盛矣自宋历元至于国朝二百余年凡事业文章之焜燿者郡中尚能道之顾于此诸贤若不知有其人幸其名氏言论散见于诸书者昭然犹在有终不得而泯者弘治辛酉郡守吉水邓侯受命而来凡所以惠乎民者旣无不至间考诸书竦然兴叹曰此邦先哲之盛如此而吾守玆土居士民之上于一夫有善尚当表扬之况多贤如鲁者乎且祭法勤事捍患者亦祀之况有关于世教者乎此其责不在我而谁知永嘉县新安汪君循好贤方切乃奉侯之意择地于郡之鹿城躬自计度创爲书院作堂若干间中奉四先生旁则诸贤列侍像设旣完版位斯置其气貌若相接其謦欬若相闻俨乎凾丈之间师弟子之相授受也又辟馆舎若干间使士之学于斯者居之其䂓约大率倣白鹿洞而行其所以励乎人又无不至者适侯与汪君以公事至京事毕偕来请记窃尝观孔子设敎于洙泗之间一时弟子莫非齐鲁之产惟子游一人自吴而来若夫孟子之时北学于中国者亦唯陈良一人自楚而至惟温去闽颇迩其人学于朱子亦宜若去洛则逺矣何程门诸贤之多不减于闽耶吾是以益叹其盛非特当时所不能及而巳侯爲此擧固出于尊崇先哲之意然所以望于后学者尤多葢四先生世不常有而其书则常存学于斯者岀而升堂则仰而挹其淸夷之容入而读书则俯而探其淸微之㫖以守义理以乐名敎以无愧于鄕之诸贤安知后世无贤守令者爲爼豆其闲哉侯名淮字安济举进士爲吾所取士雅知其贤其爲此吾固嘉其非俗所能及也敢不书书院既成汪君以家艰去而东昌刘君来代复使人守视惟谨期不至于废坠亦可嘉者因倂书之新安县学文庙重修记保定爲畿内大府属县十七新安在府东民鲜而地僻驿舎不设终歳殆无过客县令周君以进士选至乃得优于爲治岁余徭役旣均赋税自足刑罚必中狱讼益淸治绩遂爲诸县最知府董侯察其贤以新安不足爲也欲练其才俾摄州事州亦治数月代者至始还任民皆欢动如见父母令下惟行事举辄立君固知民之可使也初君来爲县三日例入学谒文庙视䂓制狭隘配享诸贤坐列促迫上漏旁穿不蔽风日叹曰庙之陋至此及丁祭陈设无地礼容莫展思有以兴修之者乆矣君尝行野见有木若于章可用又城上多蔓艹刈而积之人莫喻其故一旦召陶工治爲瓦甓计材物巳具始与学之师生议所以兴修者且曰今提学御史陈公方以此督责有司我其可慢皆应曰然乃择弘治庚申八月朔旦兴功俾县丞刘朝典史徐铭分董其事然欲役乎民顾民方阻饥不忍劳之适行赈䘏之令谕之曰来受役者日给米三升民争趋赴如流不四月而功成殿之前建屋三楹广与殿称筑台护之殿及两庑合二十五楹自梁柱外悉易其故材而一新之以及祭器尝假于人至是亦无不备县有学见于国志者特载建于前元修于本朝永乐六年不着修建者主名宣德以来题于屋梁者有县令李俊焦祥谭绶三人亦莫考其修葺之始末于是敎谕韩文珍训导萧韶相与谋曰贤令此举无亦使后人之茫然也乃具事实遣诸生蔡环张睿走京师求文刻石予爲君之鄕人知君之修于家者巳乆旣又闻施于政者岀于流俗毎喜爲道之及此举官不伤费民不吿劳经营量度之间未尝不寓乎仁爱之意尤事之可喜者故特书之以示后之人而他故不暇及云君名伦字伯明苏之崑山人新安县重建静修书院记孟子曰五百年必有王者兴其间必有名世者至叙禹臯陶伊尹莱朱太公望散宜生于七篇之末所谓名世者历历可数自周而降哲人贤相亦或庻几乎此莫不因其盛时有兴于上者从而岀焉皆足以名世若有不偶然者此岂非天意乎抑又有不尽然者管寍生于魏武攸绪生于周是也夫二子虽生于乱世而不爲乱世之用当纲常旣沦而节义独立天其于一人之身明斯理之未亾以示乎万世虽谓之有意可也夷狄乱华世固有之或俶扰乎一时或偏据乎一方未有历百年合九州偃然南面使生民尽变而爲左衽如胡元之盛者当是时乃有大贤君子生于河北曰刘静修先生隐居力学观变待时俯视一世藐焉不满其风节孤峻眞有凤凰翔于千仭之意顾其自守甚严而处世则善葢将合伯夷柳下惠而一之是以名闻中朝徴书再至始一就之而卽归终竟辞之而不起观其与时宰书词气雍容若不爲异至于岀处之际介然不茍者固在也先生䘚葬容城祠墓固在今新城西二十里有土矗起者三人号其地曰三台鄕先生讲学之地也故有静修书院爲当时所赐额而临川危公素爲之记元季兵荒书院竟废百余年来艹棘中遗址犹存过者尚能指而道之弘治十四年前进士崑山周君伦来爲县以先生爲百世之师也在他邑宜表之况新安有先生之遗蹟忍覩其废而遂巳乎君临事无私而才具更优民信其德乐于成事不数月而书院吿完其制特三楹中设先生象而爼豆之初三台中有孔子庙东有学西有书院庙亦废乆而学改爲神祠君毁之而庙亦不复建曰邑中有庙着于令典此不巳渎乎乃改建书院于是知礼者以爲宜台下有地数畞可树艺委居民李彦行収其入岁时县令率僚属师生往祀俾供费焉他日君以考绩至京爲予道其故予闻之悚然曰寛少居鄕则慕先生之爲人今书院之役卽欲爲文以记惜言不文恐爲先生辱君起曰固所愿也乃诺之而亦未能爲也㑹君以政绩着闻有召命将去任䘚强书之葢先生之高时之人固有识其志者惟爲国之讳不敢显言耳予则何虑于此虽然先生之所爲亦自尽其志焉耳他何庸计先生旣晦蹟不仕功业无闻惟事着述以追程朱之学所号四书精义易系辞说皆不传今所传者特遗文数册而已同时有藁城安黙菴先生尝有私淑之益其爲人庻可谓同道者君复得其遗文刻之将竝传于世因记书院之成故及之以见君之尚德好文非俗吏之所可及也两山楼记谢方石先生往岁以南京国子祭酒退处于家作两山之楼日登眺其上及召起爲礼部侍郎仍掌祭酒事两山之楼犹在念不置或曰浙东多名山天台鴈荡爲尤胜先生生长其地宜其不能忘也其知者曰先生所谓两山者非此之谓也葢先生所居左有山曰缌右有山曰大梦而楼适居其间故名尔其知之深者曰先生所谓两山又非此之谓也葢缌山先生之高祖孝子府君与曾祖处士之墓在焉大梦山其祖侍郎府君祖母节妇及其父侍郎府君母淑人之墓在焉顾盻之顷不啻与先世相接者葢悠然而白云生若覩容貌于巖谷之下泠然而悲风发若聆謦欬于林木之表思慕之怀庻以自舒耳然则缌梦二山之至近者意且不在彼天台鴈荡虽胜又何暇论哉于是先生居国学者三年梦寐故居春雨秋霜未尝不南望而流涕也上疏乞归至于再三天子知先生爲贤师重其去不卽允从先生以私情未遂也谓寛曰两山楼未有记愿书之以解吾之思寛与先生生同年而加衰系官于朝归亦未得孤露余生不胜丘壠之感也乃强书以复之顺庆府修建庙学记今之郡县犹古之列国也国有学学则三代共之春秋凡筑囿筑台作门作廐悉书之若建学未有书者岂无学乎葢筑与作者以不宜故书学其宜者不必书也观于子产不毁鄕校则列国有学特于不毁见之皇朝之兴百四十年文敎播于天下虽邉徼之地武卫有学况郡县乎惟学之建其始䂓制多艹略弗僃后之爲治者复因其简陋任其倾頽待其身如寓客漫不之省其有意于此者或侵乎公帑劳乎民力往往取戾而去人以是惩不复爲意可叹也顺庆爲四川属府知府沈侯以南京刑部郎中简任而至侯爲人清约简重蔼然君子人也日坐堂上临民治事不动声色而施号令皆有条序尤惓卷于风化以学校爲风化所关也初至视其学不称已有改作意乆之政通敎行可以举事乃具材物发徒夫择日兴工戒不欲速以期坚完葢历四年而工始毕财不费乎官力不劳乎民䂓制僃而美人心和而恱侯之经营相度其心亦劳矣于是僚友师生皆以其事当刻石以示乆逺侯因考绩至则来请予予于侯爲鄕人重侯之贤乆矣覩其爲政出于俗吏可喜敢不书葢其学前爲明伦堂次㑹馔堂次号房皆偪而卑隘顾其后有隙地可展爲基乃悉撤去故屋特明伦堂如故直其北增立㑹讲堂其后仍立㑹馔堂各三间会讲前当甬道之半立御书楼东西两偏各立号房四联联爲屋六间皆南向其两端有垣垣有门东西相向以通岀入㑹馔东立厨房三间西立仓屋五间此学之制也若庙之南有櫺星门故以木爲之及故无致斋之所又神厨神库与宰牲堂故在明伦之东北于供祀不便乃伐石爲门而于明伦两翼各立斋庐二间及迁厨库于东庑后之东北此庙之制也或仍旧而修改或鼎新而建造余皆葺而新之栋宇秩秩綵绘焕然树以绰楔郡人耸观工始于弘治十二年之六月毕工则十六年之六月也又附郭南充县学倾頽尤甚侯复以其余力及之亦无弗僃至于坛庙之互迁以合于礼道涂之改筑以便于行作书院于郊外以爲憇息之地造公馆于路次以爲止宿之所余不能尽纪后之人其尚知侯之劳其心以无堕其功也哉侯名林字材美苏之长洲人成化辛丑进士匏翁家藏集卷第三十八匏翁家藏集匏翁家藏集卷第三十九匏翁家藏集卷第三十九序一十四首送陈翰林先生序成化改元之岁翰林陈先生居太夫人之丧于家时朝廷方修英宗皇帝实录诏起先生于衰绖中俾与编摩之列先生受诏乃言曰君命当不俟驾然丧三年中制也敢不及况日月有时舎是无以用吾心敢有后悔遂上章以终制请言甚恳切不报章再上恳切益甚䘚获可君子谓上可谓不夺人之亲而先生亦可谓不可夺亲者也何其盛哉于是三年之丧毕矣先生曰向也有吾母之丧可止也不可不止今旣复常矣况尝被君命可行也不可不行行止中乎礼而巳卽治装将北辕疾驱凡爲亲若友谋所以送之者以寛尝汛扫门下也属书其事寛闻子生三年然后免于父母之怀故先王定爲三年之丧者非以此爲足以报其亲也特爲之限而无过不及耳然自世之人以奔走承顺爲忠者率先短之自以爲当然而不疑此岂或有一道邪葢尝观诸子夏问于孔子曰金革之事无辟焉者非欤孔子曰昔者鲁公伯禽有爲爲之也今以三年之丧从其利者非也噫使孔子非知礼者邪不必从其言也孔子知礼者也言其可以不从乎况夫亲丧固所自尽而夫人旣不能行旣使行之亦不过强焉耳欲求其哀之眞发于中得乎固有若三易衰如鲁昭者焉食蒸肫如晋阮籍者焉沐浴佩玉如石骀仲之庻子者焉若此者虽谓之不能行可也今先生独断然行之一主于哀不愆于度岂有意于行古之道矫今之弊哉亦曰发于中之不能自巳耳则先生不可谓之孝乎夫孝非细行也不特观子道将臣道亦于是乎岀故寛于先生之行也因始终言之若夫一时亲友之在祖道者其名氏则列于左方成化二年闰月旣望序送琬上人序古之人㓜而学于家学成矣于是出而仕以行所学而沛其功业于时及功业旣就则奉其身以退其出处进退葢各有时如此后之人固有能然者矣其不然者亦不可胜数学未成则求仕旣仕矣惟富贵利逹之所究心又不知所退幸而有一二退焉者非其民迫而逐之必其上之人厌而弃之又非其志之素也何也古之人所以知仕而知退者非其旣仕而后洁身也由其学于前故于出处之际了然也后之人所以知仕而不知退者非其旣仕而后贪位也由其无所学于前故于出处之际㝠然也是固不足怪也然亦未尝不爲之深嘅焉上人文琬爲人介而通和而庄嗣其师玺公住郡城之寳积寺修举废坠不遗余力且月必一执麈尾爲里人讲佛氏法有不善而革化者亦多矣葢二十年于此一日语其徒宗文曰吾老矣城西洪范院吾少受业所也将即此归隐焉若夫讲席汝其嗣之其徒与父老畱之不得乃来乞言送之予闻昔宋有怀琏者居黄州安国寺爲僧首乆之当赐号欲谢去有畱之者琏笑曰知足不辱知止不殆卒谢去葢尝取重于眉山苏长公矣若上人者其亦琏之徒欤佛之法非吾之所知岂其于吾道亦尝知所学者非欤是何其出处之善也士大夫固有媿其人者矣夫此处之善吾党之事也求于吾党之士而不得而反得于彼此予之所尤深嘅者欤成化丙戌八月二十四日序赠盛用美序今年秋予妻之兄陈汝中尝病求治于用美用美一见即得其疾曰如此治可生如彼治可死如此治可以少生如彼治可以速死旣治之而汝中迟其效竟饮浮屠药不及四日死予固咎汝中不善择医而亦窃叹用美之医之良也他日有王时彦者来曰日者吾妻有疾谓不可治者几医矣独盛先生至以爲可治治之而愈而吾无以爲报也念昔方技士其名氏焯焯在人者由有史传可以考见则文章能永人之传信矣敢有请于执事予旣喜时彦之于医善择而益叹用美之良于医也遂诺之葢吾吴中之医无虑数百家其术吾能言之大略依古方专巳见而巳然古方有竆尽人之病则伙已见多浅薄病之理则邃宜其治人之病什不得其三四也其最知名者处方立见可谓超于数百家者矣然或能听而形色不可辩或能视而声音不可察则于古人所谓望闻者已不能兼之矣宜其治病什亦失其二三也今夫用美年甚壮视明而听聦尤喜问学于古圣贤载籍固已㫄披而博览其意欲决科第取资级以起天下之废乆矣不幸而不遇因稍出其家学而时出以试之未乆名隐然起吴下然医之理奥深非一日可学而知者而用美固通儒宜其决死生论迟速若辩黑白然有得而无失也予序其事旣以赠用美亦弔汝中之失而贺时彦之得也游阳山诗序吴城西北山之可望而见者曰武丘曰阳山武丘近而小阳山逺而大近则易至小则易竆逺大者则皆病之故吴人于武丘岁率屡游而阳山未尝有足蹟焉成化丁亥夏四月十八日鄢陵周京元基始约诸友游焉翌旦至者七人不至者三人水行至日昃乃登陆歩三里许始至至则攀援以上历崄巇跻阻隘及山之半而力巳疲矣山之胜处至是巳得其大畧而游兴方发不可已遂连歩再进得巨石离坐其背相与指顾之则见夫群木之杪大泽之滨错靑叠碧隆然卧屹然立冲然起者葢莫非吴之山也噫兹山之逺大始以爲至矣惟身履其地则逺者大者犹自若而向之所谓逺大者一旦皆废岂非以向之所见者近故近者可以爲逺处者小故小者可以爲大乎予于是而悟夫学焉测之而益深索之而愈广者学也彼方及于近小而遂以爲巳至者非妄乎知其未至而不至者又非畵乎此皆吾辈之所当知也苟知之则兹山岂徒游哉同游者旣各爲一诗以纪岁月俾予序其首予故僣书其说如此抑吴之山可游矣求其名天下者如岱华诸山其逺且大犹有甚于今日所见者予将从此而去徧探历览以竆其力之所至不知亦有从予游者否乎虽然岂徒游哉赠周元基序古者以巫医竝称医果贱术乎哉然而辨五色审六气本之以七情两之以九窍要非儒者不能通医非贱术也明矣故世之能通乎此者命之曰良医曰良医虽与儒竝称可也不能通乎此者命之曰庸医曰庸医虽与巫竝称亦可也夫儒与巫高卑固悬绝矣医者高或可以竝乎儒卑或不可以竝乎巫亦系乎学不学之故欤元基之医上师其父菊处先生而于儒家言亦无所不窥谓之良也固宜虽然爲儒而兼乎医斯谓之通儒爲儒而止用以资乎医谓之良医可也谓之通儒不可也元基其亦使人不谓之良医而谓之通儒可乎元基之医数有奇验若治周君性之之疾其一也因性之求言爲赠吾故有是说云送秦府敎授汤君诗序国朝之制郡必建学学设官五人其一人握印谓之敎授敎授坐一堂诸生百数人皆郡之俊秀旦莫以次受业进退俯仰唯谨士而得爲敎授亦荣矣然敎授秩九品亦未有初授而至者县必由敎谕州必由学正然又不徒限以岁月其诸生登贡亦必有定数焉九载而无一人或有之而其数不盈皆贬秩故往往有终身不迁者士而至爲敎授亦难矣若夫官不由乎州县劳不限以岁月绩不考乎贡士之多寡一授遂至是职而其爲軄旦暮受业者又皆帝室之懿亲藩府之华裔非若郡之俊秀所可比伦其得之旣不难爲之而益荣惟吾苏汤君以修爲然君少以明经践塲屋不中去之秦乆之藩府知其名方岳敬其行相与荐于朝因有是命其拜官且踰年矣去年偶以事过家畱数月将复之官友人夏德辉率能言者赋诗赠之而属寛爲之序寛闻昔之称醇儒者在汉曰董仲舒一人而巳矣观其对江都王之言曰仁人者正其谊不谋其利眀其道不计其功㫖哉斯言寔万世之至论非特有国者之所当知也今贤王子孙智夙成过汉宗室逺甚涵养匡辅之功固不假乎人而君则不可不以仲舒自处以仲舒自处岂在他求哉道谊功利之间公私之所由判也朝以道谊而劝讲勉其所以正所以明夕以功利而入谏戒其所以谋所以计夫然后能举其軄矣若曰是职也得之旣不难爲之而益荣褒衣危冠出入王门以自诧于人此庸衆人之所爲也曾谓君爲之乎夫以言相䂓者朋友之情也寛辱在朋友之后故敢以此言爲君䂓成化四年三月二十七日序送周仲瞻应举诗序今之世号爲时文者拘之以格律限之以对偶率腐烂浅陋可厌之言甚者指擿一字一句以立说谓之主意其说穿凿牵缀若隐语然使人殆不可测识苟不出此则群笑以爲不工葢学者之所习如此宜爲人所弃也而司其文者其目之所属意之所注亦唯曰主意者而巳故得其意虽甚可厌之言一不问其失意虽工輙弃不省其言曰吾知操吾法以便吾之取而巳恶睱计其他葢有司之所取又如此夫国家今日之用人莫急于科第其事可谓至重矣重之至则宜愼之至愼之至则宜精之至然而上下之所爲如此吾不知其何说也夫旣以科第爲重则士不欲用世则巳如欲用世虽有豪杰出群之才不得不此之习顾其所以习之者无若前之所云则可矣上之人不欲荐扬人才则巳如欲荐扬人才虽有休休有容之量不得不此之取顾其所以取之者无若前之所云则可矣所以若前之云者岂下之人所习在是而上之人姑取之耶抑亦上之所倡在是而下靡然从之也呜唿文之敝旣极极必变变必自上之人始吾安知今日无若宋之欧阳永叔者而一振其陋习哉吾又安知无若苏曾辈出于其下而还其文于古哉太原周君仲瞻侍其尊人大司宼游于南都有年矣其爲人淸愼而雅明爽而逹葢予所谓出群之才也平居脱去骄贵气习独喜与太学畸寒之士相讲学其学长于春秋而尤好古文词以予之同其好也相好日厚㑹今年当大比告于司㓂公将就试于其鄕诸友者惜其去而不可畱也则相率作诗赠之诗成其所厚胡彦超叶昌伯辈过予俾序诸首简噫仲瞻之行决矣以其学之长而少徇乎流俗其所科第也必矣然或使其确守所学不从风而随波焉世亦未必无欧阳子者取之葢文之体有不定也而学之志有定所以有不定者时之尚所以有定者吾之守时之尚自尚而吾之守自守此眞所谓特立之士非流俗之所知而惟仲瞻爲可以语此也仲瞻之兄伯常先生官于翰林固尝有意于欧阳子者仲瞻道经北都试卽而騐焉予之年先于仲瞻而学视仲瞻爲后葢天下之困于塲屋而拙于科第之尤者以是颇知其说而以爲吿若夫由科第以登仕版所以致君泽民之道仲瞻之得于家庭者有素矣予奚言爲成化七年三月望日兰舟诗序古者大夫乗车汉太守车特驾五马无所谓舟也然又曰大夫方舟则又无所谓车者岂非陆行必车水行必舟随其地而然欤吴故号水国城中曲港缭绕如带其外则长江重湖望之渺漫不知其际故出者必假舟以行番阳丘侯来爲郡守濶逹爽朗大见设施士识其心民頼其政间岀郭省耕歛问疾苦乃造爲舟舟之制其外如轩其中如堂其后如楼有牖可以瞻望有席可以偃休图书笔研外有兰一本盎于座间葢侯之所好也故号其舟曰兰舟侯旣自爲之记士大夫爲诗以咏之者数十成化甲午侯述职上京寔乗所谓兰舟者未至使人持所爲记视某且请爲之诗序某郡人也系官于朝尝恨不得承侯下风虽毎得其政而道之然特其蹟耳今幸得其文以读则侯之心于是可识矣葢兰草类也易以喻同心之言离骚以拟孤臣之节礼以述佩服之用本艹以着起疾之功故孔子曰与善人居如入芝兰之室以兰之有德有用爲善人之类也侯之心其可识矣夫兰非善人也似善人者也以其似善人而犹好之况眞爲善人者好之当何如耶侯之心益可识矣侯旣惟善是好则是兰植之㕔事可也斋庐可也而复植之舟中吾又知侯好善之心无处而不在也昔者孟子闻乐正子爲政喜而不寐门人以其强与有知虑多闻识爲问而答以好善且曰好善优于天下而况鲁国乎吾又知侯不足于一郡之治也不终于一郡之治也书曰若济巨川用汝作舟楫其在兰舟哉其在兰舟哉送章廷佐还金华序由金华至金陵水行千余里顺风扬帆不数宿可至非必供职役服商贾而有事于兹者皆可游也九州之地不能兼美文物之盛者或不足于山水山水之奇者或不足于文物而金陵固天子之都也海内文物于是乎聚而钟山石城长江秦淮流峙而被带之葢古所谓佳丽地也其地美虽逺不可不游况不逺乎章君廷佐金华之宦家也少入郡学读书旣长慨然有四方之志今年冬来游于兹适其鄕之知友一时皆在太学相见叙契濶外取六艺之文百家之言与之校雠问难以考其学暇则又相与上下山水间㝷古人遗蹟以慨想其事葢畱连欵曲者旣阅月而廷佐东归之兴作矣诸君以予有同学之好旦尝识君乞爲文送之庄周有云去国数日见其所知而喜夫以见所知而喜则逺游者其中固有所不乐耶葢乐以游不乐亦以游竆登览广见闻则游固可乐逺亲戚离朋友则游亦可以不乐今廷佐之游可谓乐矣欲求其不乐则鄕之知友一旦皆集于吾前而忘其身之去国者何尝有不乐耶然予闻金华雅多贤凡今日之在太学者皆㧞其尤者也㧞其尤者于太学金华贤士之野不㡬于郡之空耶则廷佐之去国也无不乐其归也顾有所不乐耶虽然朋友所用讲学以资道者道不在人则在乎书书之所载皆古人之遗言也取友者鄕国天下不足又尚友古之人诵其诗读其书论其世而巳予闻廷佐之先有山堂先生着述甚富其曰群书考索者倘无恙廷佐试归而读之将有余友矣亦将有余乐矣送陈起东敎谕宁德诗序自予八鄕校爲诸生一时所与游者百数人起东最善自予爲诸生卽知取友至于今日所善十数人起东最故予旣获友起东以相讲习以相辨论以相责望而箴䂓出焉入焉无处而不司朝焉夕焉无时而不同未始有离群之叹一旦起东领鄕荐分敎济阳于是别去迨浙省校文之便始获一见葢十年于此矣明年起东有宁德学谕之迁南行过家而予已入南雍于是不相见者又当十年噫十年后其果见耶葢起东今巳食禄逺方而予亦爲朝家之所储养以待任使者宦途四逹惟所命之今年燕明年越吾不得而知今年秦明年楚吾亦不得而知事之近者且不知况欲知其事于十年后耶则吾于起东之别安得不爲之深嘅虽然人情尔士君子之交道与义二者非以畱连征逐爲也吾与起东昔日之所讲习而辨论者尚能记忆乎所责望而箴䂓者尚能持守乎能记忆则于道义也不昩能持守则于道义也不废若然则起东虽在万里外吾犹见也苟昔之所巳明者今或昩之昔之所巳行者今或废之则吾与起东虽同在一堂之上犹不见也葢世固有友天下善士不足又尚论古之人者夫古人去我已逺吾犹能友之以道义同也况于与之同时者哉况于与之同里而同门者哉起东将之任以吴中士友赠行之作寄予曰子宜爲序予观诸诗皆发乎情止乎礼义庻几古诗人意也予于起东最故且善者情不能巳矣敢不以礼义终其篇送陈寺副序南京大理寺副陈君粹之官大理者三年矣今年夏将考绩于天官卿于是太学之士交于君者咸饯之于太平门之私第酒初行有举觞以属君者曰乐哉君之兹行矣乎君以名进士爲廷尉属持廉守公眀法意谙狱情将书善最获超迁可乐君之父母皆康疆无恙兄弟具在而家于京师因得拜其父母接其兄弟可乐国朝之制凡官于两京者三年获赠封其亲君之父母例受封爲宗族光闾里荣可乐以一行而三乐具焉敢以此酒爲君贺君曰子之称我者则过矣爱我者则厚矣虽然知我之乐耳不乐则固不知也愿以复于子闻之古人食人之食者忧人之事受人之託者尽人之职吾虽守一官秩六品然食人之食不可谓不丰受人之託不可谓不重则夫忧人之事尽人之职可不自勉乎乃今岁之春大风㧞木雨土弥旬重以旱旸自京师达于齐鲁野无麦苗民之流移甚矣天子恻然靡宁思所以弭之者乃者诏两京虑囚有司亦奔走钦承于下而天意未囘民气未复则吾爲法吏者何以自处岂狱之淹者尚未舒耶冤者尚未伸耶抑或失之姑息而要囚亦与之开释耶不然岂以是爲弭灾之故事而不足行耶抑天意不在是而事固有大于是者耶抑以文不以实而应之者非其道耶吾一不知其故窃惑之然则吾心之乐耶忧耶必有知之者矣衆未有以应寛时亦在坐乃起而言曰衆之所以贺君者乐乎一巳君之所以自处者忧乎天下一已之乐私也其事小天下之忧公也其事大是不可以不书虽然君之忧君之自知也非衆人所以赠君也不书可也而食人之食受人之託世固有丰且重于君者其忧宜又何如则不可不书以谂诸于是乎书周绅字叔谨序大司㓂太原周公有叔子曰绅且冠其兄仲瞻奉公之命使爲绅制字且欲绎其义以爲绅朝夕勉寛谢不敢文且下无能发挥于绅而仲瞻则不之舍也乃以叔谨字之而爲之序曰古人之制服所以文其身也亦所以谨其身也故首爲之冠足爲之屦腰爲之带皆所以检束其身而不使之旷荡焉耳是故戴冠于首孰与乎脱冠之蕳然而君子必戴冠者恶其首之不谨也纳屦于足孰与乎解屦之便然而君子必纳屦者恶其足之不谨也束带于腰孰与乎禠带之放然而君子必束带者恶其腰之不谨也夫以三者之不可不谨如此使人苦于检束乐于旷荡而不冠不带不屦以爲礼焉则是牛马而已矣尚复有人道乎今夫绅带之垂者也礼曰参分带下绅居二焉则绅之爲制其长可知长则作事不便便或至于失容失容反䧟于不谨矣故礼又曰勤者有事则收之走则拥之是知腰之有带带之有绅固所以谨其身而于绅收之拥之亦所以谨其身也以是而推其余朝则结佩者以佩之长也恐事君之容不谨也抠衣趍隅者以衣之长也恐事长之容不谨也皆収之拥之之类也夫古人之制服也旣各有法而其𬒳服也亦各有意则所以谨其身也可谓至矣绅之爲义庻尽于此而寛犹有说焉葢君子观乎物则能悟乎理知其麤则能喻乎精故观绅之收也则韫匮而藏之之理在是矣观绅之拥也则卷而怀之之理在是矣观绅之有事则収走则拥也则深厉浅掲而因时制宜之理又在是矣夫然后道之隐显行藏事之轻重缓急无一有不谨者引而伸之触类而长之不徒以物谨其身而必以理谨其身斯于字也称矣寛闻叔谨力学好德行将出爲邦国之用以接司㓂公之武而于王事有所勤也故进以是说云郁处士輓诗序元之季刑政大弛天下曰入于乱庸奴盗贩之徒一旦竝起假名字据土壤日㝷干戈以相攻击民生其时旣失所依附往往践荆棘履涂泥相率四出以苟旦莫活少须臾死葢季世之埶固然也于时红巾盗起于汝颕间声埶摇浙西甚盛处士之先乃自吴东来居金陵之虎口城以假息焉及太祖受命以兴削群雄逐元氏天下复定于一而渐趍于治乃都金陵以建无穷之业旣又邑縁江以北之地徙其民实之而处士之先适在徙中故今遂爲江浦人予不及识处士独识其子太平学谕珍于王允逹所珍字君聘始仕爲义乌司训允逹尝师事之而诚服焉者他日允逹从君聘持诗一编过我于太学请予书其首于是处士旣䘚而士大夫所爲輓之之诗也呜唿方天下之乱斯民残于兵革父母妻子不相联属如氄毛之在烈风中随所飘荡莫知至止其祸何可胜言而予亦吴人也先世幸处围城中得保园庐以居安知百年后鄕人之去国也巳逺乃复识其子孙而与之爲斯文之交乎乃复考论其平生而序其所谓輓诗者乎执笔之际不觉爲之三叹抑是编之作所以称处士之贤而哀处士之死者僃矣予其鄕人也独序其所以感叹者而他故不暇数数云钱伯启輓诗序翁之没数年矣其子腴尝得士大夫所作輓诗数十篇求爲之序予未暇以爲及予居京师复以书来请予未暇以爲则意予未信其父之爲人也乃复以其友人濮君誉所爲事状顾贰守陈司训二先生所爲墓铭若表示予嗟夫翁之爲人巳足徴于其诗岂待此而后信耶葢士居乡闾间一旦遇变故爲卓絶竒伟之行以惊动人之耳目人固能道其事而传之至于平居无事孝弟行于家仁礼存于心泯然无所见于施爲视之常人耳至其终老以死里之人始相与追念之曰是人亾矣其平生亦尝忮害我乎固无也亦尝谗谮我乎固无也然则非所谓善人乎其贫者则曰是人尝有以周我也否则有意于此而力未之能耳其弱者则曰是人尝有意以植我也否则有意于此而力未之能耳其不善者又曰是人尝有以导我而我未得爲善士者自不能用其言耳然则非所谓善人乎于是能言者始出词章以哀之今世所谓輓诗是也夫称述乎人于其身存之前者或迫于人情于其身没之后者毎得乎公论故曰百年后公论始定是也是编之作虽数十篇而寔公论之所在吾故终序之使后之人有考焉匏翁家藏集卷第三十九匏翁家藏集匏翁家藏集卷第四十匏翁家藏集卷第四十序一十三首送陈编修师召南归展墓序凡有官联于京者三年许归省其亲亲没许展墓其始求省与展者具疏以奏天子下吏部覈得实则许许则给道里费仍限之日月而来葢朝廷故事也凡官于翰林者其人或省亲或展墓自阁老院长而下咸作诗以赠其行至序所以作者之意则以次而爲其年之先后秩之崇卑皆不之计葢翰林故事也陈君师召由明经登进士高第入翰林编修国史者有年矣今年秋得展墓之请所以赠其行者亦旣成什顾其序文当属之寛寛以后且卑辞旣不可得乃独于师召之行窃有畱之之意葢师召长于经术者也今天子且御经筵近儒臣于易诗书春秋礼乐之文其间可劝可阻可因可革凡可以爲治道助者师召宜执经以劝讲其上不可一日辍也后生小子游于师召之门者常至数百十人于易诗书春秋礼乐之文其间可辨可解可是可正凡可以爲学术助者师召冝横经以开导其下不可一日辍也是师召一身兼有安富尊荣孝弟忠信之责者而去之如上下何虽然师召则去矣去则速其来而巳矣来且吾有望焉师召莆田人也莆田爲邑业儒而攻文者比屋而是故其科第视他处爲特盛其举于鄕者常三之一举于礼部者常三十之一吾意其邑之长材秀民如前代欧阳詹者固巳毕出效用而尽之于科第矣然而三人同居出处或殊况一邑之人哉吾又意夫长山宻林之间士之积学好古深藏不市如近代陈衆仲者尚亦有若人乎有之幸与俱来得若人而用上可以经术辅天子下可以经术敎学者爲天子辅则师召之责分矣夫古者人臣之见君也必有所执之贽孰谓师召之来独无以借手者乎寛故序以望之成化八年八月送同年知州县序国不能以自给也皆仰平州县而州县之事无不一出于民其大者田野非民不辟以其能耕植也府库非民不充以其能供输也甲兵非民不威以其能战闘也学校非民不修以其能游习也民之系于国也不旣重矣乎然所以亲乎民而治焉者则州县之吏耳故事又无一不制于守令葢民能耕植矣其水旱则自我而僃民能供输矣其赋税则自我而歛民能战鬪矣其盗贼则自我而弭民能游习也其礼义则自我而率守令之系于民也不尤重矣乎则守令固可谓重任矣而后世乃有不屑爲之者何哉夫孔门弟子如子游子贱贤矣未闻辞武城单父之命国君尊矣滕之爲国截补之仅五十里今人得如子游子贱巳不易得而跨数百里之地而爲州县岸然位平干万人之上与古王公等而复不屑爲之弗思甚矣上御天下得济南尹公爲天官卿而其亚得崑山叶公莆田陈公三公者相与同心辅政思愼选法谓天子宵旰畱意斯民而进士者又天子之所亲擢而畱意者也未可烦以他事其以民託之治治有蹟当请于上而㧞用之先是壬辰岁所擢进士二百五十人者具有司观政乃蕳其人悉授以大州上县谕以意而遣之衆皆感激奋迅无复几㣲不平之意其行也同年友谋所以赠者推寛爲之序寛以国之仰给乎州县而州县之民处乎田里或以其可虐而虐之则不知其系于国者之重守令之奔走乎州县或以其可易而易之则不知其系于民者之重遂序其所以重者人书一通爲赠而其人其州县则㫄书以别之葢凡上之人统乎守令者于是亦宜重之矣虽然非所以爲诸君赠也彼之重我易我何与我事特患吾之不能自重而自易耳诸君之游于庠序于入官之法固巳饫闻然而同年之情有不能巳者试举古人之成言爲诸君更一诵之惟正惟淸可以处巳惟公惟眀可以接人惟愼惟勒可以临事必兼此数者而后爲自重也然则上之重我者固在于是而我亦不失其所系者之重之实矣夫台省廊庙其地甚高诸君旣善自爲阶吾见其升而上也壬辰之擢寛偶以名数先诸君承史官乏诸君第行俟德政成寛虽不文尚当执笔传循吏以爲诸君役也赠王惟用序王故儒家其医则出其先光菴隐君光菴当洪武永乐间以奥学笃行沈晦于时时金华戴元礼以医高天下元礼丹溪朱彦修门人也光菴与之友善得闻其师之说间出以治病遂造神妙然尤喜治贫困及方外之士病固其尤仁也光菴三传是爲时勉先生时勉读儒书能继其医存其仁名益起吴下而延及于两京惟用则先生长子也其医之继其仁之存其名之起而延及者如其父葢先生年旣老求以治病者益衆因使惟用代之惟用察病之精论病之当人固谓其称时勉子而时勉亦曰是眞吾子也益使代之家君东庄先生素疆今年春偶失调摄而病作焉寛旣窃禄于朝人自吴来者秘不道其实乆之家君始书以来曰吾尝病矣得惟用治之而愈矣顾吾病非惟用治不愈汝宜爲文以报寛始闻之大惊惊定而喜喜极而感乎惟用者自意不賟之文不足以爲报也而重违严命则书以爲惟用赠虽然文果止于是乎哉若昔光菴之医故姚恭靖公广孝尝爲之传今惟用父子无媿其家学者其奏功之妙吴下人能谈之寛虽不文幸职国史凡技术之良者得书之异时执笔传其事使千载之下知有其人其亦庻乎爲报也韩文公云无亦使其无传焉嗟夫有如惟用父子使之无传可乎赠行人杨君擢监察御史序昔者东汉之世安阳魏桓被征其鄕人劝之行桓曰干禄求进所以行其志也今后宫千数其可损乎廐马万匹其可减乎左右权豪其可去乎皆对曰不可遂隐身不出当时莫不高其爲人予尝窃论之桓之爲人则高矣然特未仕者之言也若夫巳仕者飨其禄受其爵而又以言爲职则人君之事皆吾之事未宜诿之以不可坐视其患而不出一言以救之也葢后宫千数不言也言之安知其不可损廐马万匹不言也言之安知其不可减左右权豪不言也言之安知其不可去如是而不从再言之可也如是而又不从则吾之责旣尽虽去之可也否则如孟子所谓吾君不能者此岂事君之法乎抑在东汉天下之事亦多矣桓虽不用而读其言吾独以其知所本也而尤取之杨君舜美河南人也通经学古以名进士拜大行人有专对之才不辱君命之节三载考最擢监察御史其旧所同官自司正林君而下将往贺之而予同年友张司副来请文于予予以舜美巳仕者也其奉使而出能知四方之事特其末耳尝观汉宣帝以萧望之出补郡国望之谓上哀悯百姓出谏官以补御史然朝无诤臣且不知过所谓忧其末而忘其本也遂征入之夫御史今之谏官也以舜美之才之节而使爲之不可谓之忘本因举汉事爲言葢不特贺舜美且爲朝廷贺也樊山集序前三年缙云樊时登与予会试礼部告予曰阜尝辑樊山集成矣愿有以序予以未见斯集爲辞旣而时登下第去复贻书以请予答之如前日今年春时登再试礼部则挟所谓樊山集者而来予阅之集有内外篇葢其一家之书也内篇载樊氏之述作其逺自汉光禄勲凖始外篇载樊氏之事行其逺自汉寿张敬侯重始按时登自序樊氏系出南阳之湖阳始迁河东再迁长安三迁池州四迁眞州五迁浙东而分常山缙云二族以爲斯集本其家乗而作而家乗又本于史传而录若新野之瞱鲁阳之英猗氏之逊庐州之子葢冠州之楫史虽有传以不载家乗故不得而及则如凖如重之逺其爲樊氏之先殆无可疑然予观之集中缙云之樊自宋翰林应奉江浙儒学提举万葬处之城南万之子𣏌孙始定居缙云三传而爲太中大夫江西右参政敬其间虽隐显不同皆以德行文学爲鄕人所宗则其逺代虽无重若凖巳自名家况其有之乎若夫时登以鄕校之秀登于春官其学行之美度越流辈方将率其昆仲子姓出爲时用则其近代虽无万若敬亦自名家况其有之乎夫古者人臣功德之大于是赐姓命氏使之别于后世后世无不姓不氏之人则先世无无功无德之祖此理之易眀者也然而历世旣逺宗法不立而又遭値变故至于谱牒散亾虽欲祖其人有不可得而祖者欲次第推而上之其亦强焉补缉而巳则理虽易眀而其事有难行者矣今樊之爲氏实本于樊侯仲山甫集中不之祖者时登之意葢出诸此抑亦无史传可据家乗可稽之故耶樊氏依山而居鄕人号其山曰樊山时登因复号其集曰樊山集云银爵联句序成化十八年春正月壬午天子有事于南郊明日庆成有宴又明日出内帑白金遣中贵人持赐执事之臣而林君朝信以御史监祀预焉朝信旣拜受曰是上恩也其可以䙝召工攻爲之爵而铭其尾曰郊赐示不忘也他日出以酌客客亦曰是上恩也其可以䙝乃爲诗以侈其事有首倡以句者衆次第续之予旣在列及章成朝信复强予序之葢君之使臣也有常事臣之在官也有常职惟其事与职皆有常也故其禄亦有常上非过与而下非过受其道当然尔今朝廷岁一郊祀亦常事也而其事则大御史岁一监祀亦常职也而其职则重惟其事与职之大且重也由是有所特予者非私于臣也推敬神之心也夫旣由此心而推之则下之受者又岂敢易其物哉而朝信于此尤致其意不爲他器而必爲礼器焉其又知所以敬君者欤今朝信旣秩满以才望超擢广西宪副于是行矣便道得以会其宗族出此爵酌之宗族不敢䙝也又得以会其鄕党出此爵酌之鄕党不敢䙝也及去而履任得以会其僚友出此爵酌之僚友不敢䙝也则凡几席之上樽爼之间不必立之监佐之史自无号呶屡舞之人信所谓一爵而色洒如二爵而言言三爵而油油俨如立于殿陛之下终其飮而不敢乱也夫爵器之小者而礼攸生敬攸起其系于人则大也是宜序其诗而播之是岁六月巳未序愚乐菴诗后序新喻傅曰川先生以其先检讨公所得士大夫愚乐菴诗示予俾书一言于后愚乐菴者检讨公名其居室而因以爲号者也诗凡若干首故少詹事莆田柯公旣序之矣予复何言孔子曰知者乐愚知之反也以知者之乐则愚者之不乐可知然知与愚述其人者云尔而非所以自述有人曰吾知人也则未必知徒爲夸大之虚言耳有人曰吾愚人也则未必愚适爲谦抑之美德耳公之爲号所谓自述者则吾见其知而不见其不知见其乐而不见其不乐也名菴之意有可信乎其亦有不可信乎抑公之厚德吾尝闻之凶岁买田高其直而后取贫人贷粟负其本而复予凡平生所爲皆较计毫末之徒之所笑者而公爲之终身虽谓之愚亦信葢世之人刻薄慧察一身之外惟恐有遗利者其心毎戚戚而不安至于重厚质朴浑然若无心计者顾多坦坦而自得岂惟其中之乐而巳其泽之流及于后人者尤多可验公有二子曰瀚曰潮瀚即曰川天顺甲申进士初仕爲翰林检讨而以其官赠之今陞修撰兼司经局校书潮成化辛丑进士爲中书舎人竝以甲科进文行表然爲士林之望诸孙亦秀雅不群傅氏之盛葢自公蓄之此所以爲可验也因序其诗之后而及之尚古㑹诗序浙河之西人稠而力勤地沃而物衆所在聚而爲市布缕菽粟以相贸易权衡度量以相较计喧呶上下之声昼夜不绝欺诈所必至争讼所由兴其势宜然于此而欲敦礼让重信义䂓过失恤患难以复乎先王之世亦难能也哉有能之者自非好古特立不爲流俗所移之人乌能倡而成此孟子曰待文王而兴者凡民也若夫豪杰之士虽无文王犹兴其人庻几所谓豪杰者耶海宁之野有市曰长安鎭里人杜文昭辈十有一人当成化壬寅正月初吉始立鄕约行于里中其条凡七大抵倣蓝田吕氏之法名之曰尚古会同里盛君居于京师嘉此举之善也走士大夫告之欲咏歌其事以传士大夫闻而亦嘉之輙爲咏歌之不辞旣成编复走予求序其首夫谓之古者非成周而上也乎嬴秦去周甚近宜其俗有先王之遗风然谇语德色之说巳见于贾谊之告汉文帝者则自秦而下皆不足以当古也且古者化行于上民俗皆美其立法之详巳不可考今独载于孟子者曰死徙无出鄕鄕田同井出入相友守望相助疾病相扶持数语尚可见之则当时所以爲井田者岂徒使其出赋税以给公上之需而巳诚欲其相亲睦以保其恒心不至于放僻邪侈而䧟于恶也此法旣立民旣不待自爲约而巳约于上矣惟约于上则凡受田之家其俗无不同者自井田之制不行约于上者巳废此民所以自爲约也欤惟自爲约其俗又安得而同哉昔横渠张氏欲买田行之而未就吕氏之约则又不待乎田者顾其法废亦乆何意文昭辈复举而行之茍使人皆倣其法俗有不美而世有不治者乎夫此十一人者爲会于一鄕其事若小然实风化之所在故爲序之且以坚其约使不至于遂废也赠周原巳院判诗序自予官于朝买宅于崇文街之东地旣幽僻不类城市颇于疎嬾爲宜比岁更辟园号曰亦乐复治一二亭馆与吾鄕诸君子数游其间而李世贤亦有禄隐之园陈玉汝有半舫之斋王济之有共月之菴周原已有传菊之堂皆爽洁可爱而吾数人者又多淸暇数日輙会举杯相属间以吟咏往往入夜始散去方倡和酬酢啸歌谈辩之际可谓至乐矣独原巳或时惨然有不豫色衆怪之而予独知之者葢原巳之父菊处先生与其母闾丘孺人皆年近七十无兄弟侍养于家宜其不乐非区区杯酒所能解者今年适南京太医院乏人握印而原巳以医出入禁中且十年上识其爲人儒者遂以御医擢判院事原巳拜命喜不能自制葢非喜于得官也南京去吴甚迩至是便道得过其家而迎其二亲养之无难耳方原巳念其亲欲暂谋一归省不可得岂意得此固宜其乐于是原已将行吾数人惜其去而不可畱也玉汝遂歛诸诗赠之凡与原巳厚者亦皆在焉予于原已有亲交之好因卽尝所同游乐者书其上以授噫原已则行矣其亦乐矣异时一读此其亦不能忘吾数人也乎赠施焕伯同知许州诗序今之举进士而得者或相与惊曰彼亦与是选耶其有不得者或又相与惊曰彼亦不与是选耶夫合数千人于塲屋三试之什一取之其法可谓严且精矣其人得与不得宜厌乎衆而复有惊叹之者私议之所在公道之所出此固有司所不能及者也然则前之所谓与选者有其名而无其实所得特外耳何有于内其人果荣乎后之所谓不与选者有其实而无其名所得在内矣何必于外其人果辱乎余昔两忝校文之列自谓能得士至所失亦不少焉尝以是愧于心若吾友施君焕伯乃有司之所深愧衆人之所尤惊者乎焕伯少游郡学遂领鄕荐自是试于春官輙不偶凡二十年于此今岁始从吏部选得同知许州噫卽焕伯观之谓毎试不失天下士其可信乎谓尽得天下士其亦可信乎且塲屋所试特文艺耳故衆之所惊叹者亦惟在乎工拙之间若古之賔兴以德行爲先则未必于𥿄上数千言之间而知之者此又有司之所不能及者也自予爲童子与焕伯游知焕伯之深者莫如予其爲人简易谦和虽不爲奇绝可怪之行然其中实廉介有守欲求其过不可得者许之人尚勿易视之名实之相违文行之相负士之难论也乆矣焕伯行得赠诗十二篇予爲序其首归之中园四兴诗集序古诗人之作凡以写其志之所之者耳或有所感遇或有所触发或有所怀思或有所忧喜或有所美刺类此始作之故诗大序曰诗者志之所之在心爲志发言爲诗后世固有拟古作者然往往以应人之求而巳嗟夫诗可以求而作哉吾志未尝有所之也何有于言吾言未尝有所发也何有于诗于是其诗之出一如医家所谓狂感谵语莫知其所之所发者也予自官干京师承乏太史氏四方之人以京师爲士林而又以馆阁爲词林争有所求然率不过庆贺哀輓之作而巳幸其或爲贞孝节义事正吾所当咏歌者又无从覈其事之有无漫州数语应之至于中之所欲言者反爲所妨而未暇于作常欲峻绝求者以力追古人而未能也费君昭霁家贫好学博闻彊记而尤攻于诗平居凡有所感遇有所触发有所怀思有所忧喜有所美刺一于诗发之诗成不复篇爲之题总名曰中园四兴四兴者葢倣杜子美之秋兴推而广之而曰中园则系以其号也手抄成编请予评而序之予读未及数篇巳得其心志之大畧葢昭霁惟隐居不仕得不乱其所学然耳若其造语虽若近师乎宋然方之今人空疎卑弱熟软枯淡輙以盛唐自诧者殊科此又不暇论也昭霁少时尝习程文欲取科第以见于世巳而弃去卖药城东一意古学其学之所至独予与阊门周庚知之庚旣校正其诗非予谁爲之序者永感诗后序今礼部有登科录者所以录登进士之科之人而着其姓名以传于世也其下则详系其年贯字行而上及于三代于其人曰具庆则衆必以爲喜至曰重庆又喜之甚也于其人曰严侍慈侍则衆必以爲恨至曰永感又恨之甚也夫今之士争以得甲科爲荣其所出之存没他人犹喜之恨之况其子孙所以喜之恨之者当何如耶成化壬辰科凡二百五十人具庆者视严侍慈侍固多然重庆仅十五人而巳若永感者至三十人而江宁吴君宪之其一也宪之平生旣甚恨于此而士大夫知其恨者因作永感之诗慰之吏部右侍郎晋陵王公旣序之矣宪之以予旧好且同年也俾序其后于是宪之以南京山东道监察御史考最得赠其父敎谕府君如其官母钱氏孺人天章烂然贲及闾里所以慰之者甚至葢彼固有具庆者不辱而危之巳幸何有于此若君之父母虽没而被兹恩典且暝于地下矣君可无恨然白华之诗爲美孝子而作者则不可以无序也顾王公巳爲之予可畧贤科世继图序成化辛丑予同考天下士得莆田林泝居鲁闽之人皆曰是固积学者巳而居鲁登进士第出爲金华推官谳狱明审民不告枉抑予方喜其学之见于行事也又三四年吏部知其名竟召爲工部主事适天子新卽位上疏言事者再皆切要语予又喜其学之见于论议也自是居鲁名益起凡中朝之士无不知有其人者而予亦以昔者取士之得自幸也居鲁在闽中爲世家其先叔祖讳庭芳尝登永乐戊戍进士第至天顺丁丑其父棨继之及成化丙戍其叔父敷继之葢今又继以居鲁莆田科第固盛而林氏一门其可见者如此人谁不荣之庭芳终新会令棨按察佥事敷韶州守二世三人循良謇谔之名至今播在鄕里而居鲁之贤实似其前人则人所以荣之者非荣其科第也荣其贤耳然而复有爲贤科世继图者居鲁乃以求序于予噫言科第于莆田譬如较斤削于宋鲁之地所产皆良无足贵者若其累世仕宦之美不可以不书而居鲁则予所亲见者乃颇详之居鲁今将分司浙江仕路方进尚其愼之以爲科第增重俾后人得以嗣承于无竆则所以可书者又自今始也匏翁家藏集卷第四十匏翁家藏集匏翁家藏集卷第四十一匏翁家藏集卷第四十一序一十二首丁未会试录后序皇明有天下百二十年于兹文敎所及无间遐迩士怀负才美以幸际盛世益自磨濯以兴于是举于鄕而来会试礼部者翁然咸集上命文学重臣充考试官而滥及臣寛旣竭其驽钝以从事则卷册浩穰动盈几案不可胜校窃叹士之操笔能爲文者若是其多信乎世之乆治也然昔尝怪宋苏洵以文妙天下顾于当时之文若不足其日盛者夫文载乎道道因文而凝不因文而散而洵之言若此岂不以世之所尚者文则所立有大于此者将分其力夺其志及其弊也不几爲浮华之言乎夫浮华之言荡然无益于世其体裁类俳足以惑人是以君子患之今日所取士岂亦有是乎葢言与理俱胜取之理胜于言取之若夫言胜于理固所谓浮华者不能取也然世亦有善于爲言疑若近于理者一时亦可以欺有司要之终身不可掩焉今天子仁明刚徤图治方切顷因群吏述軄特敕铨曹严黜陟之典以治行责成其下甚至圣意所向昭然可识葢以文取士其立法然耳其终以是望于天下乎是科得士三百五十人择其文得二十篇刻之葢自知贡举而下诸执事之名氏皆在爲会试录将献诸朝臣愧无以塞责敢谨序其事于后赠工部贠外郎胡公致仕序昔汉文帝登虎圈善啬夫代尉对禽兽簿甚悉欲超迁之张释之谓周勃张相如皆称长者此两人言事曾不能出口岂効此啬夫喋喋利口捷给耶文帝乃止夫文帝爲汉贤君犹以口辩爲能他尚何望哉然当是时啬夫亦幸不用耳用则或至于偾事如主父偃江充贾捐之杨兴之流槩可见巳若勃相如爲汉名臣巳不必论他如周昌石建亦似其爲人其忠直孝谨足以补乎朝廷而风乎郡国是岂啬夫所能及者噫惟啬夫之见贤于人此后世不以才智外见者争指爲迂濶迟钝而不能用用必多浮薄喜事之人而国家忠厚敦朴之风衰矣予同年胡公彦超少而明经淹滞塲屋者二十余年旣登进士第徊翔郎署者又十余年今岁始得从大夫之列命下数日即上章以老请所以求去者甚切大臣特知公文学而畱之而公不顾也旣得请数日即治装归其鄕且曰吾惟不能见几至于今日来者可追吾巳悟之矣噫公何进之迟而退之速也如此方今朝廷淸明天下平治公卿大夫以仕惟其时由弱冠至于白首偃然不以归老爲意公何独求异于人而去耶以其心爲有愧耶则公之督治于事皆集而能知其弊以其心爲有畏耶则公之操持于法巳守而能免其过所不能者其亦在乎言语歩趋之间应对奔走之末而巳矣故能者进而不能者退亦势之所必至者此予虽爱公之深而亦不敢畱公也公出浙东大族所居曰靑阳其地甚胜山溪环合可以登临中有良田可以耕获而族之子弟又多好学可以敎育其乐且不可一二计与世之罢则无所于归者不类此又不必畱公者凡同年致其事而去者仅见公一人予固郄去而未能者因公之别也能无一言赠之崑山叶氏族谱序族谱之作谓不忍忘其祖耶则推而至于百世之逺可也然或无所据则茫昩而不可信其亦从其近者泝而上之至于不可信乃已孔子曰夏礼吾能言之𣏌不足征也殷礼吾能言之宋不足徴也文献不足故也足则吾能徴之矣此岂特故国爲然有家者使文献不足其亦有所据乎周之末沈诸梁封于叶因以爲氏后凡氏叶者必祖之若吾崑山之叶独不知出于此耶自汉唐以来叶之显者亦多又独不知出于此耶故赠吏部左侍郎春之作谱则断自五世祖秀实府君始其上固不知也则缺之数年其子文庄公蒐辑遗蹟复推至于宋刑部侍郎逵其上亦不知也则缺之又数年公之弟与谦访于松江之族得石本焉葢始于光禄少卿参自以爲出于刑部之上也至考之旧谱则光禄爲刑部之少子自刑部而下世系尤明遗像咸具且秀实府君旧亾其名今始得之而与谦甚恨其兄之不及见也旣辑成三巨编而叶氏族谱于是始僃乃来京师持示予请序予受而阅之叹曰何其有据而可信也此岂非文献之足乎葢尝论谱之作固在乎世系之眀而尤待于子孙之贤贤则不忘本虽逺犹知重之不贤虽父母兄弟且不知重况其逺者乎故虽有可据亦往往弃而不省叶氏之先贤者固多若夫文庄公之贤则近代之所少者其好古博雅于故家旧族犹惓惓焉又况其先世耶然公无恙时毎以谱之未僃不能承其先志爲恨至是犹幸其弟之贤竟克成此此叶氏之后人宜寳而传之以无忘其功者也昔予初在翰林公尝以秀实府君事实见示欲予题之自愧浅陋不敢执笔岂意公没后乃序是编盖虽与谦之请而亦公之遗意也故卒书之而不敢辞南安傅氏族谱序戸部主事傅君时举旣仕于朝去其家数年以其族大且逺甚惧后人无以知其所出之原所别之派也寓书于其叔父孔亮伯兄耀宗请谱之谱旣成则奉以请予序之葢傅之先爲光州固始人在唐有讳实者仕至威武军节度使尚书左㒒射兼御史大夫广明间避乱入闽家于泉之东郊而闽始有傅氏㒒射生八子析居僊游连江长泰而南安则长子左侍禁之所居也其后当宋子孙最盛凡擢科第登仕宦者不间一再世至故元稍晦入国朝复有以文行从有司荐起者至时举遂登甲科爲司徒属以振其族人而其族复盛矣自㒒射至时举得十七世悉列于谱中凡行第名讳与夫娶某氏仕某官葬某地知则载之否则缺之若其行实见于家传着于墓铭修于郡志者亦皆附于后其法视欧苏氏虽不合然一展阅则数世以来父子兄弟前俯后仰左提右挈蔼然如聚于一堂之上所以使其嗣续兴孝友之心不以涂人相视者非此编之助也乎时举又言吾傅氏虽派别不同范文正公云然吾祖宗视之则均是子孙固无亲疎也葢僊游之派特盛其谱可考惟吾南安巳有散居他里如坎井仓前者况其逺者乎固有知肇庆不还如侍禁公六世孙倘之后吾旣访而得之若连江长泰不相通者巳乆今幸以公事得便道过之而躬访焉他日又将合诸派以爲谱而吾之愿始毕矣予厚其意嘉其事遂书爲序以赞其成云赠都宪孔公诗序后世以文武分而爲二乆矣故逢掖之士业诗书习礼乐茫乎不知兵事者皆是然所谓兵事亦非张弓驰马以贾勇角技于战陈之际夫亦运筹建䇿足以制胜而御侮耳士旣不事乎此及一旦有事颜色萎薾往往爲介胄者之所嗤笑或者以卫灵公问陈于孔子子有军旅未学之对不知孔子此言葢有爲而发独不见其爲鲁司㓂时却莱人以兵曰有文事者必有武僃其尝学军旅足可证矣世之爲通儒者莫不以孔子爲法而况爲其后裔者乎今廵抚贵州都察院右副都御史孔公实出阙里其先在元季有游学江南者遭乱止于姑苏遂爲苏人公自爲诸生以文称里中及登甲科爲守令皆在岭南适其地当㓂盗残破之余公能以威制服群蛮而以信义结之卒使其党俯首听从不敢违令遂完其城郭聚其人民而复其郡县如故公名旣起自是擢居藩臬凡其地用兵公輙往赴而乱者即定朝廷浸知公才可大用乃有都御史之命葢公至是所统益广任益重而名益盛如都匀黒苗方叛以知公在即相解散巳而群蛮愈向化而朝廷遂无西南之忧公于是禁戢官吏休养士卒政治旣优乃务兴文教先时士人毎三年大比輙附试云南公因建请特设科塲如他省例事虽未及施行而论者知边徼之无警而武僃之有暇矣公初拜都宪时鄕人之仕于朝者喜公之大用也多爲诗赠之予与公爲同里而相知实深不可无言以序乃爲书其首方今圣天子在位臣下有劳于外者皆得召还然未有如公劳之甚而乆者则公岂乆居于外其将益展布以毗于一人而施及于四夷乎吾特书此俟之濳斋诗集序昔在永乐间文治旣兴人才振迅争欲出爲世用文学吏事蔚然可观至于书艺医术亦极一时之选葢文皇帝在位造就作兴以遗后圣无穷之用者也当是时吾吴中则有沈以濳先生以文学之良传医术之妙初居京师稠人中巳有儒医称然上未甚知名也一日太医院判蒋用文病上遣使问之曰卿卽死孰可代者用文以以濳对卽日自医士擢御医时朝廷方愼名器俄以濳得此人以爲荣遇后没杨文贞公志其墓实载其事以濳有四子曰寅賔宇宙能世其医不绝宙有子复以儒显其伯仲曰杰曰焘相继登甲科杰守归德有善政召授京秩而焘且绩学翰林爲庻吉士尝相与谋刻其大父着述以传顾徒得其诗数十首而巳葢以濳爲学长于诗初有稿号潜斋集后忽散逸而此数十篇则录之人家者其平生得意之作尚多有也沈氏兄弟旣以爲恨视此益重之曰吾大父之言可以少而不传乎使更访求之安知其不积累而多乎乃终刻之而请予序其首以俟云旧文藁序寛年十一入鄕校习科举业稍长有知识窃疑塲屋之文排比牵合格律篇同之使人笔势拘絷不得驰骛以肆其所欲言私心不喜时幸先君好购书始得文选读之知古人乃自有文及读史记汉书与唐宋诸家集益知古文乃自有人意颇属之适与诸生一再试郡中偶皆前列輙自满曰吾足以取科第矣益属意古作然旣业爲举子势不得脱然弃去坐是牵制学皆不成故累举于鄕卽与有司意忤虽平生知友未免咎予之迂予则自信益固方取向之文选及史汉唐宋之文益读之研究其立言之意修词之法不复与年少者争进取于塲屋间未几当大比之岁提学宪臣有知予者乃强遣之不意名在鄕解又四年试春官皆不见黜㝷登进士第又四年不幸遭先君之丧而归旣免丧理旧箧得乱稿三四编葢自壬辰岁以前二十年间所爲文也当时自媿其词之拙陋而毁弃者甚多此特偶存者耳欲悉焚之不忍因重录而类序之嗟乎予之好黄子厚之好而朱子之所不好者也录此不觉赧然恩荣图诗序古者天子之使群臣自治民行师以至修土功交邻国之类皆劳事也惟念其劳有宴以相聚会于以乐其心而通其情今见于鹿鸣诸诗是巳后世賔兴之举旣非古若至隋唐以来士之出于进士科者徒以制䇿奉对得通于天子天子固未尝识其人也而其人亦未尝有一事之劳也輙有宴焉葢重其科如此然未有如皇朝之尤重者也乃传胪之明日卽赐宴于礼部仍命武臣之尊者一人主其席而廷试执事之臣自读卷以下皆预大官供馔教坊作乐以侑号其宴曰恩荣葢重其事又如此虽然岂故爲是繁缛之礼哉必有意焉无钖陈君文美自爲举子时巳有声鄕邑成化辛丑试于春闱旣捷及廷试遂登名第二甲获赐进士出身旣偕同年饮宴如制他日复请善绘事者写宴归之图时自观览图成乞予序其上夫市人以一饭与人必有所望焉非徒与也而受一饭者亦必有所报焉非徒受也况宴重事而况朝廷之宴之重者乎故重其事则望于人亦重葢所以警动其心使之自尽焉耳今文美爲地官属已三年惓惓焉惟恐一日之旷其职乃复作此图以示不忘其知所重者欤其知所以报上者欤其亦可谓有意者欤若曰是宴之赐也常事也醉饱嬉游漠然不加之意虽市人之所不爲而谓文美爲之乎其或知所以重止于夸耀闾里之人以爲一时之光荣而谓文美又爲之乎此予皆知其必不然者故序之赠孟御史序凡天下不问边徼荒逺之地虽庸夫孺子语及朝廷之官莫不知有御史者御史之名可谓着矣朝廷设六部以分掌庻事不相侵越惟御史按行天下自官吏䀋课学校军政刑狱水利皆得以治或非所治者亦得以论其得失陈其利病御史之职可谓重矣是以古之能举其职者人主多褒奖之虽以言触犯亦优容之以其有益于国者多故耳咸宁孟君世杰早从其叔父成都同知良璧受学学成取科第始仕爲桐鄕令循良之政尝见于旌异之典巳而吏部知其才可居内台也奏请于上召爲御史初奉命廵按畿内风声然盗贼歛蹟及出按苏松等府宪体益振官吏畏服葢不数月狱讼无称冤者今年君以考绩书最蒙赐敕进阶荣及其父母妻室如制于是其同官文君天爵来请言爲赠予未暇复及文君出按河南而马君良玉申请不巳噫区区不文之言何忍爲君吝哉葢予苏人实知君往岁所以振宪体者大率详明平恕以尽下情不倚势作威而巳自后如君之贤者固多否则直以鞭朴巖峻之法以临田里脆耎之民使之无讼亦何难者是可嘅也君旣非其人推此以治他事必无不治者彼天下知有其官而不知有其人者何限如君虽使后世知有其人岂特今日而巳耶故书以赠之西涯逺意录序西涯学士遗方石侍讲诗十三首书六通爲一卷而诗则与萧文眀李士常潘时用联句爲多总题曰西涯逺意录者葢其意倡于西涯且出其笔也初成化间方石以内艰去服满不起卽所居缌山之下结屋读书有终焉林壑之志故西涯所遗书自道契濶外惓惓焉趣之出及方石志不可回言不卽复其后遂有果哉之叹葢以义处人如此自是凡十年爲弘治改元国史旣严有司奉诏㫖入缌山敦劝上道方石始来葢其计虑之审动以其时卒能以义自处君子益重之夫市朝之上争名竞势之徒相挤相䧟惟恐不及固不足爲二公语然其得罪于二公者可胜言哉凡西涯笔札之妙人多得之而方石以同年故相契尤厚所得殊多不下数百𥿄此特家居时出于浮沉之余者耳寛从二公后已乆窃观是卷有出处之义在非常时赠遗者比乃书而识之后同声集序馆阁日长史事多暇方石西涯二公凡所会晤游赏与夫感叹怀忆餽遗悉发之诗今见卷中者西涯特录巳作而方石则有联句在焉总五十首号后同声集葢往时二公同在翰林诗巳成卷陈愧斋太常尝以同声集号之此则二公竝以家艰先后终制从修实录之命复聚于翰林相与倡和者故以后云予尝观古诗人莫盛于唐其间如元白韩孟皮陆生同其时各相爲偶固其人才之敌亦惟其心之合耳合则其言同同则其声自有不得不同者然君子小人莫不有声其声之同亦各以其类二公平生以道义相重志节相高非特以词章相胜者故发之于诗和平深逺览之可诵诵之可听譬之乐则如凫氏之钟薄厚适宜侈弇中度自然无石播柞鬰之病其爲声也眞同所谓金声乎予之鄙陋固不足以识其妙然以是论之亦可谓闻乐知德者乎方石以翰林侍讲初擢南京国子祭酒欲别去持此示予曰愿有序则漫应之竟不予舎也赠王刑部归省诗序黄巖王君存敬官于刑部者数年其父和州公与其母安人皆老于家而大父南耕翁则益老矣其叔父某因作诗寄之有若得来看百岁祖何妨迟作十年官之句存敬捧而叹曰此弼夙昔之愿也弼岂弃两世之老而恋一官之荣者顾例未得归耳乃去岁之夏俄有诏下凡朝臣去家六年许省其亲衆方爲存敬喜而存敬适奉㫖往治齐狱及是事毕还朝始克遂愿诗老王古直其鄕人也与陈一䕫副郎乃卽其叔父诗分十四韵歛诗赠之其间或一韵叠至二三首者葢有敬之才操非特见于治狱而巳其诗名在士林籍甚人争愿爲文字交且其一家重庆世所难得而承诏荣归用以寓乎叹羡者亦有在焉王在宋巳多显官今居黄巖山中一姓凡千余家皆隐于农而所居险阻人蹟罕通大抵类武陵桃源自存敬之先四世徙居邑中子孙复出而仕存敬之归也又将访之而兼尽乎睦族之义吾闻之古直云匏翁家藏集匏翁家藏集卷第四十二匏翁家藏集卷第四十二序一十二首贺监察御史徐君序福建道监察御史徐君时中之官于朝也谨重廉正名声卓然皆曰徐君眞古所谓才御史者于是任满三年都察院自院长而下考其绩惟称至吏部亦然皆有词以褒美之其同官相与举酒贺君复走予请文序其事予与君爲同午进士不可谓不知君者旣许诺葢旣乆始克爲之然君爲人之贤亦以乆而益信夫自今天子嗣登寳位圣政日新固不可胜纪然其大而要者在听言而巳故天下之逺虽艹茅贱士莫不有章疏以逹于九重之上其可采者虽苛细之事未尝不下群臣议而行之而况爲言官者乎夫进言补阙固爱君者之心而尽言招过亦非事君者之体故古之人尤致谨于此而不敢易者若唐阳城爲谏议大夫七年始论裴延龄诬䧟陆贽事城固奇士亦必待乆而后言者葢不欲易其言而渎告之也其后延龄卒不至相位人谓城之力居多是以言不易出出则上之人必曰彼未尝言也今言之必其言之当行也无弗听者虽然其人不能平心以处事正已以格物而徒哓哓然以强聒于下欲上之听亦难者何也其身不诚自不能感动乎人也吾尝观君于事之大者旣与同列取而论之天子信用无不施行曰彼苛细之事人能言之吾固可免也葢具老成持重如此自是君惟不言言则欲弗听不可得也若君尝按行畿内淸军政而人不称冤治文案而吏不敢欺遇事卽爲不任智数又不必书者君之先爲浙东人今居贵州其旣考最蒙恩进阶而赠其先府君如其官母陈氏号孺人而封其配夏氏如其母云雨菴宗谱序言禅者必祖逹磨自逹磨至于秀于能而其支巳分又自能而后爲曹洞云门法眼潙仰临济诸宗而其名遂立葢闻之其徒云尔夫人一也则心亦一也禅学者明吾心而巳今分支立名以自别如此岂所谓殊途而同归者耶虽然南北相訾反戾闘狠其道遂隐如昔人所论者其流弊亦不少也诸宗逺者至十八传而绝近者六七传而绝惟临济乆而独传于天下在国朝宣德正统间有高僧曰祖渊江西人也自闽之雪峯寺召至授官至僧录司右善世一时恩宠旣加四方之人因其尝所居地称之曰雪峯禅师而不名褁粮相从争愿出门下其徒旣盛于是师制二十字使世爲名复自别其派旣化去后人世居僧录其尤能扩其教者曰故善世道坚古心古心之徒益盛其尤知名者曰今善世戒璇大章大章住隆福寺有年矣朝廷屡遣中贵人卽其庐修佛事而勲戚卿士又多与之往还承奉应酬之劳殆无虚日章疏书札裁治精捷则又出其徒定征手也征喜读儒书而词翰俱妙有前人风当其少暇闭戸焚香笔墨左右矻矻不休乆之成巨编则奉其师之命所修雨菴宗谱也雨菴爲雪峯禅师别号其谱自雨菴而上泝焉爲总图逺者畧也如族之有祖也自雨菴而下沿焉爲谱图近者详也如族之有父子兄弟也一展阅间上下数十世分合传受粲然无遗谱成乞予序其首葢自诸宗旣绝今所传者同出于临济所不同者特有讲与教而已门戸判然又不可混大章师徒何虑而必爲此噫诸宗不同出于逹磨乎其爲此者亦虑夫合而复分如所谓相訾者乎相訾而道复隐此谱之所以作也乎抑又有说焉今祝髪受度出于雨菴者不可胜数其人散在四方乆而不知有相视爲涂人者其亦使考而同同而不散乎然则后人有能续而修之虽百世可考也而况今日哉是谱也自朝廷恩典至于诗文书札皆系而书其所题曰雨菴宗谱吾知此而巳故特序之伊氏重修族谱序伊氏自沐阳徙吴中岁乆遂爲着姓其居城西之通波坊吾㓜犹及见其盛也家喜藏书多延接郡中儒流正统初有曰侃字士刚者更擢田科给事禁中一时賔客登其门者不絶未几士刚卒而家遂落吾尝疑伊氏何遽至此巳而其族在南京者曰乗字德载再擢甲科爲司㓂属出佥四川按察司事吾始信伊氏复有人也德载之高祖子文府君尝修族谱上及七世而止至于今日殆余百年族人益繁而散处益逺德载乃奉其尊人绍方之命推考诸派各爲世次而重修焉其法以居吴中及迁临濠者爲姑苏凤阳派以迁两京者爲金陵金台派又以居南京而𬒳旌表者爲金陵旌表派派各有图而总列小传于后绍方父子爲此其亦有深意也乎夫自国初倣汉徙闾右之制谪发天下之人又用以塡实京师至永乐间复多从驾北迁当是时苏人以富庻𬒳谪发者葢数倍于他郡乆之惟无谱可考子孙漠然不知其所从出子文伊氏始迁之祖也故爲是惧而汲汲焉创之幸而有若绍方父子之贤复汲汲焉续之于是其族始合终分源委不紊览之虽数世以前千里之外若同居一堂之上昭穆以序亲疏以明此岂非伊氏之幸哉抑是谱非得子文创之干前窃恐今日亦不知所从出然则后人有欲复修是谱者则绍方父子独不爲异日之子文哉绍方年老受封不忘本始数来吴中买田筑室将复振起其族非特修谱而已德载爲人廉谨有文重念鄕里之旧与予相好特甚间以考绩至持其谱请序故书以还之贺监察御史陈君考最序弘治三年监察御史陈君瑞卿奉命廵按山东宪节旣至一道肃然自藩臬而下咸相戒奉法不敢怠忽君乃奖循吏除奸民至于平冤扶弱悉见奏疏及岁满将代复建白六事曰重守令以固国本曰申律例以饰武臣曰愼刑狱以全民命曰禁刁讼以厚人伦曰专委任以便稽考曰散储蓄以济缺乏凡数千言所以禆益治道者甚切上悉嘉纳令所司施行士大夫皆曰陈君眞识政体者卽超迁而用之可也闻者谓然初君爲御史三年考最蒙恩进阶及赠封其父母若妻制敕下颁光贲闾里诸僚友若今王大理邦鎭而下尝请文爲贺会予有史事且君有山东之行不果及是还朝其僚友复以爲请予能巳于言耶葢今之有言责者必曰御史故有所不知知无不言有所不言言无不尽此其职也古之所谓才御史者不外乎此夫论事易识事难事有本有末得其本则其末自举而民惟邦本又本之大者也然民亦岂能自治必得守令治之则守令又民之本也虽然守令岂夫人能爲之哉今之制御史代还必察其人书而上于当道及三载述职当道者多据以黜陟之噫是法也唐虞之世必待九载而行者也当是时人才之盛固有所谓九德者矣亦有六德三德者焉有六德则是三德未僃也有三德则是六德未僃也人才之生其难如此必至于其德一不可取然后黜之亦必至于九载如鲧之绩用弗成其明验也而何后世之率易耶此君所以首及之必言取人之法而不以遂弃其人爲言葢曰往者已无及亦惟谨之于始而巳此所谓知政体者若夫禁刁讼一说尤切时弊葢非特爲小民言者所以还忠厚之风革浮薄之俗以助今日淸明之治者其在于此乎陈氏之先爲扬之高邮人以武功官太原者累世至君始业儒登成化壬辰进士第去岁庚戌其子㴻复继之而陈氏遂以儒显君初知嘉兴武邑二县廉眀刚果多惠政可之召爲御史两廵畿内輙着才名非特山东而巳予忝与君同年相知寔深故于贺礼之举也终不能巳于言云新安吴氏累世遗象序新安多大族若吴氏其一也吴之先出泰伯以国爲氏氏吴者固莫盛于吴而新安亦吴地其盛爲宜有名常以世经字者见予于京师曰常之先出于吴而家于新安之南溪自有家以来谱牒具存若自宋运干府君而下至吾先人斯荣处士凡九世则世数不逺畵象亦存常之兄弟恐其乆而或失也装爲巨册藏之又恐后人之阅之者徒得其形似无以知其事行之略复各爲小传于后惟其前未有序之者巳而出其族人云南参议文盛手书以示文盛予之同年葢託以请序之说也夫畵象之作记礼者所不及昔之大儒所不取然予窃以爲孝子之情无所不至故其亲没而祭之也无所不思与其思之孰若取其象阅之宛然如见之乎夫此亦生而识其父者耳世固有㓜失怙恃而不识者必问其形似于所识之人又孰若取其象阅之宛然如见之乎故此虽不出于礼不取于人而无害于爲孝亦可以爲思成追逺之一助也今世经藏此与其兄弟及其群从不独见其一世上而三世又上而九世皆得见之能不慰其无竆之思也乎因书以酬其意俾与谱牒谨藏之勿失周氏立后序惟周之得氏乆矣其先本出周平王子别封于汝以国爲氏或以爲赧王之后黜于民间因氏焉历汉魏晋唐以来子孙散处天下代有名人若吴中周氏尤多有自鄢陵从宋南渡仕爲拱卫司兵马钤辖使守嘉定者因家于吴钤辖生一子曰副尉某副尉生一子曰元平江路医学录子华学录生五子其长曰江隂医学敎授观光敎授生四子其长曰平江路医学正继周学正生四子其长曰国朝光泽县儒学训导瑾训导生四子其长曰太医院医士文威医士生四子其长曰处士宗器处士生二子其长曰封南京太医院判菊处先生尚正菊处生一子曰南京太医院判庚庚字原己贤而有文用医而仕显于先世娶安人陈氏生一女继安人顾氏皆无子葢自副尉至原巳凡九世世爲长房而原巳独鲜兄弟且以无子爲忧初爲御医时其从父尚义以吉府良医致仕与其二子良方同居京师良娶王氏生三子其季始周岁原己殊爱之曰吾无子此独非吾子乎乃弘治巳酉二月原巳病卧官舎其子壻陈键自吴中往视顾谓之曰吾卽不起必以良之子爲后口授以书俾谨识之不忘原己旣没键扶柩还以治命咨千菊处与其配闾丘安人菊处曰吾与尚义爲同祖兄弟以其子之子爲吾子后于昭穆寔宜会族弟行人秉臣出使还朝乃以其事託焉尚义父子初未卽从秉臣曰此礼也亦制也且原巳之意也其何可违竟从之秉臣遂卽私第设醴祀告先世祀毕集族人及素与原巳厚者若予与今李祭酒世贤陈大理王汝徐武选仲山王谕德济之同饮因命其子曰绎葢取相续不絶之义酒半秉臣起告予曰兹事繋吾周氏甚重旣劳长渚爱助敢请序以文使绎长而有知庻知所重以承宗祀济世德至于永乆予曰诺于是绎生六岁矣菊处使家僮春来迎之曰吾夫妇旣老幸及见吾孙也岁二月尚义之配丁孺人乃保抱之行而秉臣以前说申请予故书其事以归周氏而必述世系于前者见原已爲周氏宗子理不可絶绝而思继之虽他人皆宜尽力况其同族如秉臣者乎葢自后世风敎不行有讳爲人后而忘其所出者或非所当后而强后之以利其所有者是皆紊礼背制取讥于世若绎当爲人后而无所强于礼无紊也于制无背也于家法不废于世系可明也君子必有取于斯也故序之容溪诗集序成化间称才御史有贵溪姚君仲逺后佥陜西按察司事而没没之日家具萧然所以遗其子者独有书数百卷幷所作诗数十篇而已葢君少好吟咏自举进士京师有金台藁爲御史时有栢台藁出廵于外有行台藁及在陜西有外台藁皆藏于家至是其子文灏会粹成编总名之曰容溪诗集容溪者君所自号也间以刻本相示而乞予序之君尝廵吴中其廉介高亢予时颇知之然不知君能诗也观于此编旣得诗人之体且其词气严厉而愤世感事之意时复发见若利劔出匣锋铓差差见之凛然不敢狎视正如其爲人故曰在心爲志发言爲诗谓诗非心声也哉顾君蚤世其爲言止于此而不及究其所至且其才不尽见于用而所传者亦止于此知君者葢深惜之君初游太学与故谕德刘景元善景元爲人亦所谓廉介高亢者也故特相契合而叙君平生于墓石者甚详今附于集后其亦诗之案平君有七子而文灏独仕其字秀夫尝试礼部予得其文奇之今以刑部主事调判常州益贤且文有光其家世者也抱璞南归诗序左谕德四明杨君惟立初以成化乙酉浙省冠鄕解再试礼部不偶居都下日与四方名士讲业号丽泽会期必取进士乃巳衆亦推让君以爲惟立岂乆在人后者及壬辰之试所得多丽泽之士而君顾复不偶衆皆愧焉余不在㮄中者亦借君以自解是秋八月君念太安人在堂束装卽还于是社友以诗赠之者十四人联爲巨卷题曰抱璞南归诗时欲求予序其首不果后六年戊戌礼部及廷试君竟在高等遂入翰林转春坊文行老成与其兄故文懿公颉颃馆阁间而予获与相好甚慰乆而益笃君间出诗音之意予不能违也窃惟世之人与其等辈小有得失以爲蹟不同往往失其初好其死生贵贱交情反覆非特如翟公署其门者至于塲屋争名之地殆有甚焉得者自以爲足而生骄矜之心失者自以不足而出忌疾之语风俗浅薄使人感伤观于此卷投赠谆切至于累篇岂特见诸君之贤得免乎议而君受而藏之若护奇物则君之贤不尤见乎然则所谓丽泽者独在于文艺之间乎自壬辰至今二十三年十四人者存没显晦巳不能同乃疏其名字官邑使杨氏子孙他日有所考以敦世契云任彦常吉甫南京人福建佥事致仕简显齐道新喻人终进士张祥思履吉水人终南宁知府周轸公载莆田人今山东䀋运使潘璋栗夫金华人终陜西副使李孟旸时雍睢州人今广西布政使杨荣时秀余姚人终工部贠外郎逹毅士弘丹徒人终南京刑部郎中司马垔通伯山隂人福建副使邵贤用之宜兴人今云南佥事陈洵汇之钱塘人终曹州知州刘传师正嘉定人终泉州知府徐洪公溥萧山人终刑部贠外郎白钺秉德南宫人今翰林编修弘治癸丑六月丁亥序赠进士秦君序弘治七年十二月八日寛闻先太宜人之丧将归守制上念寛爲春宫旧学之臣特敕有司治葬以荣其亲事下工部于是尚书刘公等遵奉惟谨而择其属往督之得临海秦君从简葢从简以省元初登进士第观政部中士大夫皆曰秦君贤士此行必有可观者及至吴以部符下府知府史侯等遵奉益谨乃吴城西二十里南横山之麓先茔在焉太宜人当祔葬于是遂卽其地以八年四月八日兴工则木石旣具工役毕集君躬督其事调度有法人不知劳凡所搆造无不如制工成一旦山水秀发林墟改观恩光赫然下贲泉壤启殡之日观者万计葢朝廷优䘏之典而君调度之功有不可诬者君爲人旣有才干而淸谨谦约执礼如诸生吴中士大夫称其贤者益多而叹伏之以爲不可及皆曰君之来也承上恩㫖其事固重然特小试其才耳自兹还朝任用之地无不宜者相率爲诗以赠而礼部主事杨君君谦旣序其首矣斩然衰绖之人非惟不当言亦不必言也顾朝廷之恩不敢忽而君之劳不敢忘故敢以不文之言卒犯非礼之议亦情之所不能自巳者也吴冡遗文序吴中人物之盛在汉唐巳前逺矣自宋以来其人历历可数若其冡墓所在过者犹能指而道之其铭志埋没土中者固不可见至显刻于外者多断裂磨灭不可览诵虽近世犹然况百年之上而益逺者乎是以鄕邦后学欲尚论前辈者茫无所据尝窃病焉夫人之德学功业务尽其所当爲者固不汲汲爲传逺之名然学士大夫之所撰述则必期其传而至于埋没断裂使其人德学功业晦而不章且幷其出处生卒亦不可考是不独其子孙之恨而巳幸其榻本或钞录之副藏于人家者犹可搜访一二于是鄕贡进士都君元敬得数十篇将刻之曰託于石者有时而亾惟刻于木而摹印焉庻可乆也葢凡其文见于学士大夫集中而行于世者皆不在故题曰吴冡遗文而请于予曰愿有序也故书之樵乐存藁序湖州自昔称山水淸逺人之产其地者多以文雅相尚其亦钟山水之秀而然乎岂所谓清逺者亦有所助乎葢言诗之盛者必以唐爲首若辋川之有王右丞香山之有白太傅浣溪之有杜子美樊川之有杜牧之其尤着者也是故市之尘埃孰比乎烟霞之胜闾巷之人蹟不若乎泉石之佳发乎兴致荡乎胸怀景美而意自奇蹟爽而趣自妙不期乎诗而诗随之吾固尝观之矣长兴吴氏世居吕蒙山之下号衣冠旧族四方之人以其所居之得其地也称其氏者必以山配之然所以称之者他固不必论亦惟以其科第仕宦之世继耳虽然此亦足以尽吴氏之美乎葢自靑霞处士以诗鸣于国初今浙中所传林霏集是也其季遗夫隐君早承诗学以其兄遗芳旣仕于外退然家庭间奉亲之际口輙吟哦以此乐而终身发于篇章和平闲雅皆可讽诵顾其平生爲诗颇多藁率弃去今所存者特数十篇隐君旣以寿终诸子保藏手泽不敢失坠葢五十年于此而诸子者亦皆下世矣至是其孙琼与其弟珍珫等谋刻诸木期与所谓林霏者竝行于世扁舟入吴奉以请序惟隐君之葬杨文定公寔表其墓其发扬潜德至矣末独谓其望弁山盻霅川耳目所及形之歌咏熈然自得人莫能窥其际也君子以爲知言予故取而书之隐君讳畴遗夫字也以号樵乐故题其集曰樵乐存藁自隐君旣没山水如故而子孙益繁隐显虽异皆能爲诗葢有所受也亦有所助也此吴氏之所以称于人也公余韵语序士大夫以政事爲职者率早作入朝奏对毕或特有事则聚议于庭退卽诸署率其属以治公务胥史左右持章疏抱簿书以次进虽寒暑风雨不爽当其纷冗往往不知佳晨令节之已过也葢勤于政事如此又何睱于文词之习哉予自翰林承乏吏部以旧习未忘欲复事此而兴致索然执笔輙废或终日不能成章毎以自笑他日同官郓城佀公示予一巨帙题曰公余语韵则皆士大夫投赠之作而以政事爲职者居多岂诸公之优于其职能肆其余力以及此耶抑亦公之雅嗜吟咏尤笃于交游而能致此也览之复以自愧夫诗以言志志之所至必形于言古人于此未有弃之者故虽衰周之人从役于外而诗犹可诵况生于今之盛世者乎葢退食自公宣其抑鬰写其勤苦逹其志之所至亦人情之所必然者至于纪朝廷宴赐之盛仪志国家祀戎之大事灿然卷中亦无不僃后有读之者信其爲治世之音也公俾序其首敢忠其蹇陋爲强书之匏翁家藏集卷第四十二匏翁家藏集匏翁家藏集卷第四十三匏翁家藏集卷第四十三序一十二首送少师徐公致仕还鄕序少师兼太子太师吏部尚书华葢殿大学士宜兴徐公今岁以老疾上休致之请天子难其去谕畱者再其后请益恳始允之仍赐之敕以序公之贤而君臣之义于是爲尽噫公之去可谓荣矣近世大臣之去有如公之去者乎当公得㫖之日公卿大夫相与追论公之平生咨嗟之声相闻而不絶虽闾巷小民亦然葢爲天下惜而非爲乎私也旣不能畱则自馆阁台省与夫门生鄕里争走文章鉅公家求言赠公以张其事至于郎署庻官则爲歌诗所以称颂乎公者连卷累册至数十篇噫公之去可谓荣矣近世大臣之去有如公之去者乎岂惟近世爲然古亦有如公之去者乎葢尝观于昌黎韩子送杨少尹序以汉二疏年老辞位去供张祖道都门外送者车数百两道㫄观者叹息其贤班史旣载其事后世复图其蹟以杨侯之去丞相爱惜白以爲郡小尹不绝其禄又爲歌诗以劝之长于诗者亦属而和之谓二疏未必有是事葢所以夸杨侯之盛也噫使昌黎生于今日见公之事又当作何语耶且杨侯爲少尹特不绝其禄耳今天子念公旣诏驰驿以行而俾官属护送之且令有司厚给月廪而岁有隷人以供役焉圣眷未巳又官其一子俾世其禄焉然犹未巳复遣中官持白金寳镪与夫袭衣往赐于其第葢其盛如此古亦有如公之去者乎于是诸勲戚若太师兼太子太师英国张公而下以与公同朝乆享公之德亦皆惜公去而不能畱者具图与诗以赠则又兼疏杨之事而有之顾来请予一言予言何足爲公重哉聊序公所以盛者而归之盛氏重修族谱序惟盛氏在吴中爲大族子孙散居郡邑多以医爲业当皇明永乐间见用于朝若太医院御医启东叔大二先生尤着者其次亦多爲郡邑医官至于业儒而出往往爲名进士仕于内外者不绝故人指爲衣冠家予少则交其族人获闻其家世之略以爲出宋参知政事文肃公度文肃显于当时功业在史传世称名臣岂所谓本深而末茂者欤盛氏之彦曰用阳尝以手修族谱请序于予而自序其家世以示则益得其详焉葢其先唐末有讳珰者初居虞城后仕吴越爲余杭令始家干浙历四世曰京登宋眞宗朝进士官至工部侍郎文肃公则其从弟也文肃生集贤校理中甫中甫生知宿州仲南仲南卒葬于汴子孙又家焉仲南生中和中和生瑄再世爲司谏瑄生岫授宣义郎当靖康之难与其父扈跸南渡通判平江府退居吴江儒林里而盛氏始爲吴人后四世曰益乃迁居郡中益生忠元爲江浙医学提举司提领五世而绝季子宗仁生寓翁而医复传寓翁生景华在国初就贤良辟获参大议不仕而归启东则其长子也其家世之可考者葢如此夫人莫不有所出而知其所出者则少固其子孙渐微无所于考亦其人不爲之考故耳夫不爲之考则其所出不过得于传闻传闻之言止于三五世可也能至于数世皆能历历道其名字乎况能道其事行者乎此谱之所当作不可缓者用阳爲此惧而矻矻乎忘其纪载之劳自本而支衍而别之如序昭穆于宗庙之间秩然不乱其盛氏之良史哉葢其谱初修干其先曰钱塘县尉存诚其先君子汝德继修之旣四十年而族人益繁用阳于此焉置之岂惟使后人莫考其先而已将使家乘断缺而继志之道衰矣然则用阳其盛氏之贤子孙哉用阳业儒而精于医居市中而隐德甚着其名暄号师省于余杭府君爲十九世云容菴集序鄕校间士人以举子业爲事或爲古文词衆輙非笑之曰是妨其业矣噫彼葢不知其资于塲屋者多也故爲古文词而不治经学于理也必阂爲举子业而不习古作于文也不扬二者适相爲用者也鄕贡进士谢君少游郡学卽好古文词旣取鄕贡不幸未仕而卒幸其子昞及其二孙雍睦能承其家尝痛其父祖早世而无所传搜箧中得遗文数篇将刻之以自慰葢君没于景泰初至今巳五十年吴中举子何啻数百人其间登高科跻贵仕以功名显者固有之余子皆寂然无闻而谢君爲当时所不好者独传于人不知君者读之犹知有其人而若不死者则古文词之爲用岂特资于塲屋而巳睦方爲邑学弟子介其友陈维祐持君遗文来请一言予不及识君窃叹君所传者止此使更活数十年其成就当如何哉聊书以还之君讳会字惟贞吾长洲人以号容菴故名其集云经筵侍班倡和诗序国朝经筵之设实自英宗皇帝之初其制以儒臣二人进讲必以给事中监察御史各二人侍班今天子之八年爲弘治乙卯又三年戊午吾鄕朱宪副天昭实以御史尝预其事天昭以其先曾大父三畏公在洪武中事高皇帝给事戸科侍奉天门说书有诗乃以旧韵追次二首以纪其荣士林传和成什沨沨乎其盛也惟朱氏出自睢阳自宋历元累世业儒而仕入国朝得三畏公三传爲天昭竝以文行列于侍从获观圣学于视朝之余信可谓荣矣是宜咏歌相续而传和之盛也天讲学之事在台谏得预爲荣若在翰林特常事耳今天昭之子希周弱冠登高科遂入翰林执经讲学在上左右有不必纪其事者夫惟以常事不纪吾见朱氏之荣所以爲不可及也欤予不及识三长公而与天昭父子厚善喜朱氏三世之有人也敬羡而书之越溪卢氏族谱序族谱之当作固也若世次之逺审而可信族人之蕃混而或遗必作之使近且少焉虽士大夫不以爲意葢以爲其族易知不必作尔孰知数世之后近者逺少者蕃后人欲作之则已无及矣此君子之所深虑而必惓惓于斯者吾郡有卢氏世居越来溪之上有讳士诚者欲作族谱未果而卒其子纲居鄕业医恐坠先志竟成之顾其谱自其身泝而上之特五世曰靑州通判吉始自靑州而上有爲临安令者虽见于家乘以其父早孤不知世次遂不敢载其愼重如此可谓不失之诬矣纲有子曰雍修谨好学往年予家居持所业来见巳嘉之及是具书以其父所修族谱请题其首由今日观之卢氏世次之近族人之少此谱不作可也由雍以后子孙日蕃支分派别欲考而知此谱非其权舆欤卢氏在唐爲望族名位有极显者使他人必祖之而伯常于近世不可考尚阙而不书况逺者乎所谓其事核者岂特作史也哉吾是以题之弘治巳未八月望日送南京吏部尚书秦公诗序自昔有国者多僃两京之制然非銮舆所在特设畱守而巳未有如当代之盛者葢自永乐间鼎迁于兹诸署在南京者视国初竝设如故至官有多寡则系于事之繁简非以南北之分有所轻重之也彼安于除命与乞便其私者固多其人或自以爲轻重者其中往往不怿若置之外郡然岂以违逺阙庭不得近天子之光耶或以迁擢不同爲言窃恐知其人之浅而贤者固不如是也葢仕而能尽吾职展吾才虽四裔之逺莫非可居之鄕况周之丰镐汉之灞浐地美物衆如古所称佳丽地者乎不然岂若汲长孺之薄淮阳乎则今之南京又非淮阳一郡可比人岂当薄哉或曰萧望之亦名臣也俾守外郡则不愿人亦效望之耳夫望之不愿守郡以欲立朝居谏诤之职也今南京谏诤之职固在且当不讳之朝言路大辟凡食禄者皆得以建白而不拘于有言责者乎窃恐知其人之浅而贤者固不如是也吏部右侍郎秦公出舒城故族以天顺丁丑登甲科至今四十余年渉历中外政绩茂着而淸恪恭谨有前辈风今岁南京吏部尚书倪公奉㫖迁兵部有参机务之寄大臣合词举公拟代天子知公贤可当斯任卽可其秦公感激择日以行寮长宫传屠公重其去赋诗赠之诸公皆和之屠公谓寛当有序夫南京高皇帝建国之地也吏部尚书高皇帝建官之制也诰词其在昭如日星惟欲鉴别人才公于推举以充任用耳葢视其事之繁简而序其官秩者今日铨曹之常例也因其人之贤能而无拘于资格者又今日诏㫖之殊恩也有若人焉凡爲官长者皆得以奏荐其属况掌铨曹之事者乎南京去此虽三千里而逺一疏疾驰越旬可至天子方侧席以待屠公得如诏㫖斟酌举用公可不畱意乎寛幸承乏忝佐其事于公之行也以事无大于此者故一言之启事余情序吏部所掌不一而以铨选爲重其制见于高皇帝所定軄掌传之累朝遵行不废然选有急选有常选急选多止数十人不过具疏奏请而巳常选率二月一举行则至数百人其仪天子视朝毕退就便坐尚书偕左右侍郞及吏科都给事中升阶进奏奏巳天子特命光禄供酒馔仍命中贵一人视疏所具疏入尚书以下及文选官属岀次阙左㫄舍候得㫖乃启疏塡㮄掲示于衆其大略如此其事可谓重矣顾此数百人者虽出于先时之所论定然品秩司署繁冗纷杂而欲取具于半日之间或稽校稍不审未有不舛譌者今四明屠公以都察院左都御史进拜尚书自弘治丙辰二月掌选临事优𥙿事无弗治且以余力毎选检韵书次第拈三字爲韵赋绝句一首与同事者更倡迭和积成巨卷取晋山公语题曰启事余情间俾予序予从公后兄二岁余见公才长而思敏精力尤过人怱遽中往往得句如常时自媿疲努迟钝章多不成窃尝叹服不巳而又何序之有比予蒙恩再入翰林公务淸简念公之意不可乆违也乃卒序之昔在春秋之世列卿宴㑹必命赋诗以观志君子卽其所向而断其所就无少爽者况铨选固所谓重事乎圣主侧席有招倈之心群士弹冠有登庸之望使无一语以写之得不爲赵文韩宣子辈之所讥乎阅是卷者母曰寂寥乎短章不足以僃咏歌之数卽其言察其志将必有所得者诗凡若干首自丙辰讫巳未之作皆在后有所得当别爲卷藏之公名滽字朝宗以尚书加太子太傅曰钟爲佀公大器曰民恱爲秦公崇化曰瀚爲林公亨大皆侍郎佀公今擢右都御史秦公南京吏部尚书曰源爲季君本淸曰矼爲魏君秉德皆都给事中本淸终太常寺少卿予爲吴寛原博以侍郎今兼翰林院学士云弘治十二年冬十二月上日序石田藁序诗以穷而工欧阳子之言世以爲至矣予则以爲穷者其身阨必其言悲则所谓工者特工于悲耳故尝窃以爲穷而工者不若隐而工者之爲工也葢隐者忘情于朝市之上甘心于山林之下日以耕钓爲生琴书爲务陶然以醉翛然以游不知冠冕爲何制钟鼎爲何物且有浮云富贵之意又何穷云是以发于吟咏不淸婉而和平则高亢而超绝求之唐人若陆鲁望是巳今其诗具在予尝读而爱之鲁望吴人也吴之诗自鲁望首倡盛于宋尤莫盛于元然其人多生干季世身虽隐其时则穷则其诗亦悲而巳予尝读而伤之入皇朝来偃兵息民天下向治及承平日乆人情熈熈士之求仕者争治经义取科第而出若相城有沈氏顾独好隐葢自絸菴徴士巳有诗名于江南二子贞吉恒吉继之至吾友启南资更秀颕虽得于父祖之教自能接乎宋元之泒以上遡乎鲁望且其宅居江湖间不减甫里之胜賔客满坐尊爼常设谈笑之际落笔成篇随物赋形缘情叙事古今诸体各臻其妙溪风渚月谷霭岫云形蹟若空姿态倐变玩之而愈佳揽之而无尽所谓清婉和平高亢超絶者兼有之故其名大播不特江南而巳予少居鄕亦喜爲诗辱相倡和方自愧于松陵之袭美而其子云鸿乃欲得予序其石田藁者予何以爲序也噫圣俞旣仕而得乎竆名启南不出而全平隐节其诗之工一也而悲乐则殊览者当自得之启南诗余发爲图绘妙逼古人或谓掩其诗名而卒不能掩也今年七十余诗思益发数日輙成什予虽不能窥其际又安得而尽读之耶使东赠别诗序弘治十二年七月阙里灾守臣遣人驰奏天子恻然思所以慰安先师孔子者内出祝词择儒臣往祭而太常寺少卿兼翰林院侍读学士海虞李公世贤实承命以行士大夫争赋诗送之而鄕人之仕于朝者则自成什于是太常马公宗勉委予序其首予读其诗所以致疑于天人之际者深矣惟昔孔子过宋令弟子习礼于大树之下桓魋恶而伐之孔子曰天生德于予桓魋其如予何葢天之厚于圣人如此及汉鲁共王欲坏孔子宅以爲宫室上堂闻金石丝竹之音乃止人之尊乎圣人又如此然则今者召灾之故天耶人耶吾何从而致诘耶公博学多识眀乎刘向之说独不能识此耶虽然是不必致疑亦不必致诘天子追崇正道宸衷靡寍公惟将使指修祀事以逹九重之诚而巳恶庸知其他尚书严公流芳录序汉承秦后高帝与民约法三章旣除其苛政及所用人皆重厚长者以革其浇风葢天下不能戸晓惟示以意向则人自化之考之当时如周勃曹参张相如数辈及其后石庆父子皆在显位而啬夫喋喋利口者竟不得用汉之所以治安者非更化用人之力乎自汉以后兴者必乗极敝之后尚论其治质而近古皆莫汉若葢历二千年而皇明兴则元政之苛虽不及秦至于彛伦攸斁所谓夷狄有君特明于此及其季世强臣䟦扈弑逆祸作亦亾之甚矣我太祖受天明命肇修人纪思有以变汚俗一时列于庻位者其间智巧而喜事者初或见容旋复斥去其憸倿奸顽之徒必殄绝之不使妨吾政令故一时信任莫非所谓重厚长者往往㧞于田野之间置之庙堂之上尊宠峻擢不论资序其人设有过误又必委曲保全而下及其家人皆知上意而翁然改行淳风旣囘而天下大治矣求其人若兵部尚书唐公铎国子祭酒宋公讷春坊庻子郑公济光禄卿徐公兴祖可数者目后则又若工部尚书严公震直尤所信任特被恩眷者也公湖之乌程人世力田爲旧族洪武初设粮长郡县推择得公毎岁率先输粮鄕民素感公德恐后期累公无逋负者时方征富民出仕号税戸人材上察公檏直勤事召至授布政司参议而畱治通政司事累迁工部尚书俄以公过降监察御史欲历试以练其才逺使者再事皆称㫖及所建白皆见施行遂擢都察院右都御史其属复犯公过引以自责复降御史未㡬仍拜工部尚书凡公贬秩则恩眷愈重而公奉职益谨卒能全其身完其家蕃其子孙以至于今葢历百余年鄕里称仕官家必以严氏爲冠公之平生大畧载于国史郡志其详见于郑庻子王敎授所爲记可考至是公之曾孙思南府推官绩虑公事行湮晦奉家录二帙入京谋于今太子太保刑部尚书闵公将刻木以传葢太保公严氏外孙也爲编次爲六卷名流芳录乃率之来请序寛生与公邻郡幼则闻郷人多谈公事至称其家必曰严府葢重之也顾惟后生寡学恐爲公辱而何以爲言哉是编凡公居官屡蒙恩㫖直述于前不敢润色恐失实也次则公象赞及记序碑铭等文而以南游集终焉集则录公奉使安南时敕㫖幷与其国往复书于前而纪行诗则使广西者俱在公喜爲诗稿多不存存者特此又以见公有德有文而汉吏亦有所不及云壬戌会试录序自国初来见于着令三岁一行必于岁首者曰朝觐曰科举而巳朝觐即古所谓述职当其时天下有司咸集于京师察其政绩而黜陟之爲吏部事科举今所谓㑹试当其时天下士子咸集于京师考其文词而取舎之爲礼部事皇上御天下之十五年爲弘治壬戌之春朝觐事毕次及科举礼部尚书臣傅瀚等上疏言故事㑹试当用知贡举官臣瀚与左侍郎臣张昇右侍郎臣焦芳各以事不预请简其人以充于是吏部右侍郎臣王鏊特奉命摄其事臣寛适承乏翰林则命偕侍读学士臣刘机充考试官其同考试官爲侍读臣白钺修撰臣朱希周臣伦文叙编修臣罗钦顺臣陈澜臣叶德臣丰熈臣刘龙检讨臣刘瑞都给事中臣屈伸给事中臣徐忱贠外郎臣张天爵主事臣杨子器臣冒鸾监试爲御史臣张纶臣余本实余自提调以下各执其事于是士自举于鄕合累科来试者及先是从乙㮄分教于外限年许复试者总三千七百余人论经量地取之必均然亦未敢专也则具数奏请圣裁巳定始按卷启封列其名氏而㮄示之又择程文刻之臣寛谨序其事葢臣观于今日士至数千可谓多矣及所取士止于三百其数不及什一亦可谓精矣精则皆其人而无不得者春秋葵丘之会四命曰取士必得彼所谓得特伯者之佐耳卓然天朝稽古建官惟贤惟能始克任用其盛与三代竝称何五伯功利之徒之足云耶然自古之賔兴法废舎德与行惟于艺而考之文词亦艺也出于心思而着爲手蹟犹夫言也惟于言而取乃可疑焉葢昔孔子尝使门人言志矣他日则曰始吾于人也听其言而信其行今吾于人也听其言而观其行及观其行矣又曰察其所安以孔子之圣其于人也旣听其言必观其行旣观其行又必察其所安乃巳今之取士徒据𥿄上数千言能合乎理通乎政务而文采可诵以爲能尽其人可乎仰惟皇祖立法万世常行而于科举一事悉罢前代诗赋诸科必以明经爲本端其习尚巳爲近古至廷试复赐之䇿问以观其志旣第其人则授以官授以官则试以事试以事则考其绩其在外服而来朝者又使各述所軄以察之是故取之于前者虽据乎文词考之于后者必本乎政绩实与古敷言试功之意同则其人亦何所掩哉惟今岁当述职之余上特诏吏部进退人才必考验其实以爲劝惩继自今凡入官有异等者必蒙宴赉以荣之且将超迁以显用之否则黜绝之殆无所容又与古庆让之意同臣寛幸从史官后敢特书圣政于会试录首以示士子且以播之天下也慈溪姚氏家乘序浙东称旧族有慈溪姚氏其先爲越州人在宋曰嗣宋者仕庆历间爲浔州守再世曰溱始迁慈溪自宋历元至于国朝族人益蕃故广东参政堂其裔孙也考其先可知者上至十五世爲族谱谱成殆四十年于此其从子广西佥事镆续修之又下及三世曰谱则僃矣惟先世自元国子助教登孙而下文词多散失幸见于板刻行世者犹存一二至自宋以来名公文词爲先世作者亦多存焉别爲集以次于谱之后若近世所受累朝诰敕尤有光于家世者则谨录其文以冠于集之首总名之曰家乗以参政公守苏时予犹爲诸生而其子鄕贡进士鉌旧尝同学之故来以序请夫自魏晋以来人重门地延至于唐山东诸族往往以婚姻相陵或舎其鄕里而妄称或弃其祖宗而他附其弊至此夫古之得姓必始于圣贤及诸侯大夫后虽别而爲氏自非若汉唐赐姓以乱之特有盛衰嗣绝之分耳故有得姓之家必有受姓之祖其理晓然如姚之得姓本出于舜越中尚名其邑其后子孙散处天下而曰思廉曰元崇尤显于唐爲当时名臣今皆不之祖断自浔州府君始所谓据其可知者其派的而正其事核而明足以传信于家虽其人不甚暴着然处者有隐节而多行义出者尽官守而多材能其由科第爲儒官者不但能立师道又多擅文名于一时若参政公更登甲科爲廉吏吴人至今称之今佥事君继起又贤而有文顷以礼部副郎推擢宪臣提学将以经学指授一方爲朝廷作成人材后之人自足以祖之夫家乗一家之史也佥事君作而成编其有功于姚氏甚大是宜序而及之匏翁家藏集卷第四十三匏翁家藏集匏翁家藏集卷第四十四匏翁家藏集卷第四十四序一十四首刘文恭公集序文章之士世固有之山林之间贱而在下者其文旣多晦而不传至于贵显之人或放而无行读其文者且嗤之况欲其传哉夫人自少至老矻矻然执笔缵言能造其妙者几人幸其文之妙矣贵而鄙其行贱而掩其名欲其传又难如此寛故于郷先达文恭刘公之集读之所以深叹也刘爲吴中世家自宋以来以儒宦相承入国朝値家中衰而公居贫力学未尝降志永乐间竟取科第入翰林益笃于学纂修讲读皆称其任文名旣着有求者辄酬应之若不辞拒然平生愼许可少假借言之所施未尝徇俗以恱人人亦未敢易而求之也葢公爲人俭质无华而少玩好静退不竞而絶奔趍故形于着作者不以险怪侈靡爲工往往于和平蕳澹之中而有温纯典雅之意知公者以爲似其爲人焉公旣没藏于箧中率多乱稿其子瀚从仕中外皆以刑狱爲职未睱编次及是以陜西按察副使致仕始以其暇爲之以寛居同里及仕又尝同朝契好甚乆乃奉其遗稿以示俾序其首寛生也后不获承公之敎特从诸生中一尝望见其颜色而巳今幸得其遗稿而读之亦何异蒙公之指授者顾浅陋之学虽按察君缪加委重其非公之望乎旣辞不获他日君则以书俾其子今直阁尚宝卿棨来言曰某老矣先子之文将板刻行世愿序文之及见之也葢公在翰林最乆后自国子祭酒擢少詹事官亦显矣而公所以俭质静退者自持愈至犹夫山林人也故其行巳鄕人知之同时之人知之逺方后軰或有不知者将无疑其文乎孔子曰有德者必有言敢书曰此有德者之言也学者宜相与传之公殁后数年天子念公爲春宫旧学之臣特赠礼部左侍郎谥曰文恭而有司复祠公于学官知德者以爲合于公议云同年三友会诗序成化壬辰登进士第者二百五十人可谓多矣自壬辰至弘治癸亥三十二年亦可谓乆矣前乎二三科其年益乆则宜其人益少然未有少于壬辰者葢仕者仅三十人仕于朝者仅三人寛与工部左侍郎汤隂李公鐩时器右侍郎德兴张公宪廷式而廷式又分司于外岁惟一至而巳今岁廷式旣至三人者相语曰圣天子方膺万福又幸四方无虞三边少警且朝廷举灯假故事与臣民皆乐吾三人更不接杯酒以爲一日欢所谓同年会者不几于废乎乃正月九日初会于时器宅酒半时器出松竹挴三物于盎致席间以爲玩曰此昔人所谓岁寒三友者今日殆似之相与一笑十四日再会于家二十日三会于廷式公馆馆爲建安杨文敏公朝房卽所谓聚奎堂也凡爲会三人者性皆不飮终席醒然淸言不穷善谑间发欢洽累日契好益深退辄赋诗以纪其事又以齿爲序即三物各占其一更倡迭和不觉成什噫往岁爲会座客满堂起坐諠譁劝酬淋漓若以爲乐惟夫人之衆也情话不交雅音不作闯然而集閧然而散不啻市人之于朝暮者孰有旬日之内爲三会之频三会之余得诸诗之富者乎况礼不忘恭乐不失正以道义相期必託于言以节操相励善取诸物岂以酒肉爲事求一饷之乐如聚蝇蚊爲昔人之所讥者乎乃录其诗请国子典籍陈启阳绘图以冠而寛复序之人藏一卷传之子孙以讲世契亦足以有征也五同会序自有人类以来其世茫然而无穷人生其间大率百年生乎吾前者瞻之不可得而接生乎吾后者顾之不可得而待乃于无穷之世相値而同时其亦难得也哉夫旣生同其时矣或居有南北之隔居同其鄕矣或仕有内外之分使又居同其鄕仕同其朝不益难得也哉虽然三者旣同或不同志而同道犹夫古今南北内外而巳亦何难得之有吴人出而仕者率盛于天下今之显于时者仅得五人曰都御史长洲陈玉汝礼部侍郎常熟李世贤太㒒寺卿吴江吴禹畴吏部侍郎古吴王济之及予爲五人去岁五人者公暇人輙具酒馔爲会坐以齿定谈以音谐以正道相责望以疑义相辨析兴之所至卽形于咏歌事之所感毎发于议论庻几古所谓莫逆者同时也同鄕也同朝也而又同志也同道也因名之曰五同会亦曰同会者五人耳禹畴以越人丁君綵妙绘事俾写爲图饰爲长卷推予序其首图中坐于左者爲予竝坐者世贤前行者爲玉汝次济之又次禹畴皆容貌惟肖气韵奕奕独予白髪苍颜頽然以老可叹也五人者初期相续爲会不巳未几玉汝擢副都御史赴南京济之以外艰去自是会者惟三人予年旣高又将引退虽后之来者当复盛予固不可得而待也送太子太保戸部尚书周公致仕诗序古者四十始仕七十致仕大率仕三十年耳后世入仕不限以年若致仕则与古同不特三十年矣因其仕途之优近制凡年六十上下俾不得仕其退之之易至此非以后来选人积滞爲此一时疏通之计乎然固有进之之难年踰五十迁延铨部而不得仕者及入仕有未及三五年而遂去者矣仕途之穷又至于此葢以年论者待群吏然耳若大臣则不拘乎此而乆任之自汉以灾异䇿免三公于是大臣去位恩礼衰薄至身不能容书之史册爲千古之恨夫三公论道经邦理隂阳其遇灾异也心不自安固难立位乎其自处之道固宜然岂上之处其人哉葢当择其人于将用之时不当黜其人于方用之日择而后用用之必乆待之自与群吏异等故曰官不必僃惟其人旣惟其人其退自有不得而易者顷者大臣上章请去者五人上重其去降温㫖慰谕之巳而且许之五人者其一爲太子少保戸部尚书周公公出太原世家早登甲科徊翔翰林春坊者几三十年史局编摩贡闱考校皆举其軄上在靑宫公爲讲宫尤多启沃之功然人皆知公文士而巳一旦朝廷卑以政务凡礼仪铨选皆若素习通儒之名翕然以起及掌戸部以身任事不顾利害而爲之有古大臣风顾公夙夜在公筹度国计而其劳亦甚上所以终悯其情而许其去也欤彼以适有星变而疑举汉故事者世道方升监于三代一时敝政果足取法耶五人之去皆𬒳恩典公得加太子太保尚书如故且令有司行优老之制仍赐之敕所以褒美者甚至曾谓汉世有是哉公卿大夫于公之去羡而惜之者不能巳于情亦不能巳于言也相率作诗送之郓城佀公以都御史代谓予与公僚契最乆也请序其首不敢辞送南京兵部尚书韩公诗序顷予奉诏修大明会典凡令甲所载诸司送上者得以编览仰见高皇帝立国之初经营缔造日不暇给而右武之时于兵戎一事尤劳圣虑葢府卫统成什五团结营屯聊比城隍环护至于厩牧器械之类亦无弗僃所以安内攘外居重驭轻以成万世之治者其事皆掌于兵部可谓任之重者矣自永乐间定都于北而兵部所掌如故葢王蹟肇基所以建不㧞之业垂无穷之统者在此于是其地称南京朝廷特敕勲臣一人专总机务即周之保釐唐之畱守之意而兵部尚书独得参赞其间可谓任之益重者矣故南京竝设六部而兵部爲要者其官等其任重也今岁兵部有尚书之缺命吏部集大臣推举得本部左侍郎洪洞韩公缙绅交贺皆以爲得人葢南京倚江带山地大物衆逺距三千余里然朝廷视如三辅无东南之忧者特以一二大臣坐鎭之耳夫法不务乎纷更威不尚乎姑息复世俗于淳厚识事变于几微使人相生相养而不知其功者惟简重淸恪有雅量者能之而公实其人此今日以爲得人也或以公有是德器且逹于政事勤于问学宜畱以近天子助治化顾辍之于外可乎夫南京不宜以外视固旧都也有机务有兵戎之事所谓任之重而益重者他日天子念公乆劳于外直以御墨数行召公还朝亦何难之有于是少师马公及侍郎梁公与公有同僚之谊旣得诸公赠行之作乃以序文委予予与公相好惜公之去亦不能畱也聊书以俟衢州府志序衢州府旧有志自元以来亦旣屡修之矣今太守姑苏沈侯复修之者何葢历岁旣逺虽山川如故而彊域或分况田畴益辟而戸口或衍与夫人物之盛衰公署之兴废赋税之厚薄物产之多寡古今有不同者其能巳于复修乎且旧志府与县分载其事若无统属侯复以爲不可于是致仕教谕开化吾君冔始承侯之意检阅故籍搜访近事以终之而敎谕西安吴君䕫复助之而成此编得若干卷侯以考绩至京来告云凡衢之人之游于斯者数辈皆以序文请夫衢入国朝隷浙江爲南境土沃民勤号称善地若名臣贤士之出尤盛固不睱论惟宣圣正宗越自鲁地从宋南迁赐居郡城巍然庙祀故衢虽列爲一郡实与阙里南北相望天下言故家旧族者莫能先之其地增重非特所谓善而巳侯少与其仲连登甲科竝通朝籍及出守于兹严于持身而勤事爱民治行甚着顾郡事繁冗而路要冲狱讼驿使纷然盈前鞅掌之余方爲此志其高于俗吏数等矣而彼之爲俗吏者自以簿书爲能必訾以爲不急之务抑孰知其所以爲急哉孔子以夏殷之礼能言之而叹𣏌宋之不足征者以文献之不足葢文献之所系如此然则今日衢之文献足矣后世其亦有所征哉山东泉志序山东泉志六卷今都察院右副都御史吾友徐公仲山官水部时治泉而修者也首载诸泉而以泉图冠之次河道泉所入之地也次堰泉所行以障之者也次牐泉所入以节宣之者也次题名其官皆爲泉而设者也次碑记其文皆爲泉而作者也总名曰山东泉志山东者后世之所称古齐鲁之地是也公以志宜有序间以书来请夫泉或出于山或发于地天下有之不特齐鲁之地而齐鲁诸泉浚之独爲有用者以漕河近其地惟浚之则収其利可以运载以足乎食也若孟子谓禹治水掘地而注之海惟掘之则去其害可以树艺以得乎食也夫水之与泉其大小不同其刑害可得而言也公自蚤岁读书巳识治道及登甲科分司于外究心泉事竟成治绩自是出入勤劳贤名益起遂从方岳进擢内台奉命廵抚复临山东则责任日重非治泉比旣于民事益加容心其流惠泽以利乎人者亦岂泉之比哉忆在成化间公方治泉而予适上京相遇于济宁同谒孔林行经泉上巳叹其督治之有方及公受代而还则出所谓泉志者相示今计其时巳踰二纪而此书犹存岂意复爲序其首耶执笔之际而感慨系之赠衍圣孔公袭封还阙里诗序弘治十六年六月廵抚山东都御史徐源等上言宣圣孔子之后自汉以来累加封典至国朝以其嫡裔一人定封衍圣公专奉庙祀所以褒崇之者益重今六十二代孙曰闻韶次当袭封谨奏上若曰崇儒重道莫先于孔氏其亟行之事下吏部遣官诣阙里传召命乃是岁九月公乗传至入觐巳有诏闻韶其袭封衍圣公如制公感恩择日上表陈谢如仪他日上益思所以褒崇之者特遣中贵人持玉带一麒麟文绮一以赐仍卑之玺书以侈其事一时文武廷臣下曁宿卫将校至都人士见者莫不称叹曰朝廷待宣圣之后其盛如此吾等何幸身亲见之越月公卜日将还馆阁自少师刘公而下以皆诵法孔子获见其后际盛时𬒳盛典相率爲诗篇以赠诗成以其序属之寛寛愧而谢焉不获则亦何说之有葢自有载籍以来莫古于六经其次爲论语爲中庸又其次爲家语其书皆出孔氏乃天下万世之所传者也是虽非孔氏之所得专则固出于孔氏者也惟其书出于孔氏爲孔氏之后者必先传焉夫其先传者爲六经爲论语爲中庸爲家语举诸子百家之言虽废之可也他尚何以加之今观诸诗之义亦惟称叹其盛而已未敢有助于公意葢出此然公于是试一读之必思所以仰答乎上固不能已虽谓诗之有助于公亦可也若如其先僖对汉章帝之言此乃崇礼先师尊崇圣德非臣一家之私荣则亦误矣葢章帝作乐以祀孔子是固爲孔子也推其世泽而荣其后人爲后人者其复以僖之言自处乎闻韶爲公名其字知德生二十二年矣爲前衍圣公以敬之子今太子太保长沙先生之壻庄重静黙动止有仪人以爲得内外之敎云送陈都宪玉汝赴南京诗序顷予与鄕人之仕于朝者姚城陈玉汝海虞李世贤松陵吴禹畴震泽王济之爲五同会葢袭睢阳之意而循洛社之例軄务之余期月一聚饮以释其劳相乐也未几玉汝擢左副都御史于南京因叹良会之不常感乐事之难乆有不胜其慨然者于是玉汝行予作诗赠之世贤而下和之凡与玉汝厚而能言者复和之诗旣成什有谓玉汝之去一人耳而畱者四人四人犹足以乐而一人离群索居其必不乐可知此殆未知玉汝者夫南京玉汝畴皆游宦之地也公署所在左山右湖极其胜槩圣祖之所肇建以爲法官引觞之助见于奎章可考谓玉汝爲不乐可乎玉汝且多雅怀善唫咏淸时佳景触目皆诗至若春水方生凉风或发率甲士泛戈船练兵干龙江鹭洲之间如汉昆眀故事先声所至盗贼屏蹟上下千里居民行旅晏然无警以尽职务以扬声名谓爲不乐又可乎文事武僃兼于一身且爲玉汝壮之岂特乐而巳诗宜有序予于五人中年最高故书之重庆刘氏族谱序族之有谱非特观其族之盛亦系乎世之盛而后作也凡谱皆藏于家惟欧苏氏之谱见于集中遂传于世今以苏氏论之自唐爲蜀人旣有文如老泉者而老泉复有子如轼辙者考之当时宋兴平蜀巳百六十年居民乐业文治大行地虽险逺而苏氏之文章巳盛于天下谱之所作宜其时矣葢人处乱世父子兄弟且不相保况宗族乎及世巳定始得全其生保其家乆之族人益蕃而又得有文者出谱之有作固族之盛而然亦世之盛然也自元季之乱湖湘之人往往相随入蜀爲避兵之计皇朝应运以次削除群雄而王蜀者自若乃洪武四年天兵始平之蜀固乐土也当是时刘氏有自兴国而来曰珉一府君者遂定居重庆之巴县葢百五十年于此矣传六世有登成化己丑进士第者曰䂓仕于朝爲才御史御史君生三子曰春曰台竝首冠鄕解春登成化丁未进士第今爲翰林侍读学士台登弘治丙辰进士第爲礼部主事皆以文行称于士林若族人成材者尚多刘氏故有谱遭乱散失莫能究其先世特里巷唿爲大袖刘氏葢以其先业儒而服逢掖也至是御史君始复作谱近自珉一府君始可谓不失之诬矣其法以古人五世爲一图者未可用而独用长宁周氏九世之制其说自见于谱例谱成学士君请序于予噫刘氏其盛矣皇朝之盛不于此而验乎名贤确论序名贤确论一百卷皆唐宋人所着也其说散见于文集中或病其不归于一辑成此编以便观览其所论逺自三皇近至五季或论其世或论其人或论其事或专论或通论上下数千百年皆具于此夫人生乎千百年之下而欲论乎千百年之上其世逺其人亾其事隐考其治忽辨其贤否求其得失以爲定论其亦难矣葢人生同时者毎有爱憎之心其居异代者必无好恶之念此人之常情而名世之贤又不必以此语之也惟世之立论者逞异以爲高出奇以相胜人自爲说不肯附和如法家之断狱得其情者固多或失于惨刻流于姑息者其刑未必皆平也故虽文章大家君如武王以爲非圣臣如冯道犹以爲贤史笔操纵一至于此他尚何望哉钖山钱孟濬出江南大族好爲义举以此编不能家有因刻以传世来请序于予自顾区区末学何足以知此旣乆始克书而归之惟此编特出于唐宋之人予犹恨其不上及于汉如贾谊过秦之类岂汉以来别自有编耶完菴诗集序夫诗自魏晋以下莫盛于唐唐之诗如李杜二家不可及已其余诵其词亦莫不淸婉和畅萧然有出尘之意其体裁不越乎当时而世似相隔其情景皆在乎目前而人不能道是以家传其集论诗者必曰唐人唐人云抑唐人何以能此由其蓄于胸中者有高趣故写之笔下往往出于自然无雕琢之病如韦柳又其首称也世传应物所至焚香扫地而子厚虽在迁谪中能穷山水之乐其高趣如此诗其有不妙者乎完菴先生刘公少爲刑部属出佥山西按察司事居三载卽弃官归吴中年始五十耳公神情萧散无冠裳之累其家长洲之野江湖之上日玩云水不足引水爲池累石爲山号小洞庭与客登眺以乐兴至辄瞪目爲吟哦声其诗专法唐人语多与合当时所与倡和者武功徐公参政祝公及隐士沈石田数人而巳自公之没而徐祝二公相继下世吴中风流文雅不可复见矣予于公爲后辈而託交乆成化辛卯予北上与公别明年公遂不起窃恨之于是公之曽孙布登进士第旣喜公之有后而布尝辑公诗名完菴集者请序则又喜其诗之不亾也完菴者公归田时号也自以保其身名幸而无亏如玉返璞以全其眞观公晩节之善如此又唐人王右丞辈有不可及者其诗仅百篇所遗者尚多读者如得其爲人则又奚以多爲哉西潭诗藁序故黄州守华亭陈君一䕫性喜爲诗自爲刑部属吟咏不以公务废退归私第不问家事意惟在诗或朋游聚饮衆方举盏諠譁独凝然注目其意亦在诗也一䕫爲人清俭静厚治狱不苛鄕人服其量隣家感其德蔼然君子人也尝以年劳擢湖广按察司副使未行俄与同官数辈坐事槩降外任去爲瑞州同知居三年有惜其困省迁高州守高州在岭南爲蛮夷瘴疫之鄕官虽稍迁意更不乐复有惜其困者移守黄州及闻命则巳病矣竟卒嗟夫诗人例多穷其言果可信耶一䕫在刑部时所与倡和者有余姚陈汇之崑山秦廷贽黄巖王存敬吴江赵栗夫其后汇之调官死廷贽存敬皆擢官逺方亦死今独栗夫在尚畱滞浙江提学多穷之言于是益信一䕫与予相好公暇过城东必造予园居徙倚树石间輙畱诗而去其号西潭用以名其藁尝持藁数册委予序后闻讣窃悲其不幸至此不忍发而视也顾其子恱屡以书来促曰先人传家无他物惟书数百卷诗藁数册而巳幸哀其穷而卒书之夫穷而后工又欧阳子之言自一䕫赴瑞州及入岭南恱复辑其诗爲二册夫其穷益甚则其诗当益工予又安忍视之特书此以慰一䕫于地下且以爲恱孝思之慰云尔弘治壬戊进士同年㑹录序今之登进士第者多爲同年㑹然莫盛于初㑹之时葢其人皆聚于京师方释塲屋之累而观朝廷之尊且被冠裳之华而无簿书之冗一旦张筵合乐举觞劝酬其情岂不畅且适哉弘治壬戌登进士第者三百人乃八月廿二日会于城东武学循故例也夫国朝令典进士传胪之明日必赐宴于礼部其会尤盛然出于天子之命公卿百执事之臣皆在又有勲戚大臣一人奉命主宴于上终宴无敢諠譁者故其会也以法若夫斯㑹则坐以齿序初无田第之拘饮以量釂不必监史之佐熈熈然意气相得契好相敦故其会也以情情之畅所以济乎法之严惟法之严所以益见乎情之畅也欤是会也衆推张龙汝言爲醵首他日偕会中数辈来告曰凡爲会必书其人大畧与所授官刻之爲小录亦近例也幸忝门下士敢以序请予未睱及又二年复来告曰同年授官且徧矣争欲得一编以藏愿卒书之葢进士之制有登科录以传于天下有题名碑以树于太学所以重其事者岂爲其人夸诩之资哉亦欲览之者警动于心耳孔子曰三人行必有我师焉夫三人至少而犹有师况三百人之多乎其人善不善固吾所以爲劝惩者也今三百人一爲会之间即成此录而必繋其官官有内外皆爲天子分治政事出入迭爲不终其职然而卒有内外之分以美不美爲言者此流俗之见也故览是录曰某也官美不必羡也不若论其人之善善吾效焉曰某也官不美不必厌也不若论其人之不善不善吾不效焉使其人官美而不善非惟不羡也且厌而不效矣使其人官不美而善非惟不厌也且羡而效之矣葢官之美不美在外者也人之善不善在内者也君子将重其内乎抑重其外乎亦不惟其官惟其人可也然则是录虽若简畧然资于吾者多矣昔司马文正公序谏院题名有忠诈直囘之语今是录亦题名类耳乃特发文正公意以告诸君惟勿以词之费而少省之则幸矣匏翁家藏集卷第四十四匏翁家藏集匏翁家藏集卷第四十五匏翁家藏集卷第四十五序一十三首赵隐君叔敏五十寿序兰溪吴令济告予曰经之内兄赵叔敏氏宋淸献公后也其六世祖讳景文者寔公之七世孙自太末来主兰溪簿因家焉母吴氏经之姑而先礼部府君之曾孙女也吾姑蚤失所天而能教叔敏以下三子至于成立今叔敏生五十年矣隐居于家乐善好脩鄕称长者而有子庠爲邑庠生学且有成吾将因叔敏始生之日庆之或者拘以三寿之说谓其年数未及乎此而庆之无谓子以爲何如予曰令济曷不观诸记礼者之言乎人寿以百年爲期故礼百年曰期五十者百之半也以一日譬之五十以前日之昼也五十以后日之夜也以一岁譬之五十以前岁之春夏也五十以后嵗之秋冬也此其天时之逺近长短虽不同而其理无不同者然吾遂得以人事譬之则莫若治田爲切夫治田者凡所以履涂泥冒风日以勤动其四体者皆昼之所爲也至于夜则休息而安矣凡所以反土而耕去艹而耘以培殖乎百谷者皆春夏之所爲也至于秋冬则获而食矣今叔敏之播德于家种德于躬至于五十年之乆犹治田者之劳于昼于春夏者也自是而往逍遥乎杖屦饱煖乎肉帛以僃享诸福至于百年亦犹治田者之逸于夜于秋冬者也夫然后月可庆也时可庆也岁可庆也奚必下寿中寿上寿而后可庆哉则是庆也非庆之始欤且吾闻之淸献公之爲人也以寛厚仁恕爲宋名臣竝时若眉山苏长公称其以惠术扰民如郑子产而至今闾巷小民皆能道其名字其德之厚可知赵氏之田可谓美而腴矣又况有若叔敏者竭力鉏耰于其上乎吾见公之所遗者不惟可以饱叔敏而且及其子孙百世而有余也则是庆也又将爲后世之庆之始欤令济曰诺吾其庆也偕寿堂诗序偕寿堂者林君朝信与其弟廷孚奉其父守轩先生其母夫人夏氏之堂也堂之作乆矣今年朝信考大行人最擢监察御史其父母之年适皆六十其生之朝适皆冬月心窃幸二亲之俱存而钖命之封来且有日此偕寿所由题其堂也于是京师诸缙绅相语以爲此林氏之盛事不可不声诸诗一时大篇短章铿然竝作总得若干篇朝信来请予序之予忆家食时常过林氏之居居迩邑治胥徒号呶间闻书声琅然窃异之入其门升其堂弟子数十人列诵左右甚恭一人方冠古衣而中坐者守轩先生也揖予入坐顾堂之前楹掲守轩二大字予因指而问曰先生之所守者何哉曰守吾职而已予又向曰先生之职若何以守之曰布吾衣㕓吾居犁吾田读吾书而巳矣虽然岂惟吾之职哉推而言之天子有天子之职诸侯有诸侯之职卿大夫有卿大夫之职天子守其职则天下安诸侯守其职则国安卿大夫守其职则家安士庻人守其职则身安身安则可以保手足完髪肤而天年全矣葢予昔之所闻于先生者如此今者朝信之请其言固于是乎验然先生之所以全天年者固验于所守之内而他日之受天恩又有得于所守之外者则孟子所谓耕也馁在其中学也禄在其中之言不于是乎又验哉彼夏夫人之行不出闺门吾固不得而知然以先生之爲人知其必有妻也诸缙绅之诗所以发扬偕寿者至矣吾固即守轩之说以着其偕寿之自云寿贺感楼先生序先生长于予能忘予年而辱与爲友其于文事相我导我者多矣及予官翰林与先生别者三四年又不忍疏予数贻以书所以相我导我者又不止于文事予媿乎其言也今年其仲子恩以京闱解元来试礼部予问先生起居何如曰犹前日也谈笑何如曰犹前日也飮食歩履何如曰犹前日也则旣爲之喜及问先生之年曰六十矣其生之日曰二月廿又一日也予念无以谢先生者欲爲文以祝愿其寿则莫若称述其爲人也葢先生之先有曰公宣者仕国初爲大理评事居官廉平能以贫乏遗其后人生复菴府君复菴生先生其贫乏自若少乃教授里中讲说义理輙㫄引曲譬以开诸生非世所谓句读师也撡笔爲文章一法庐陵南丰简约而理足平易而味长知言者与其文平生不信浮屠不尚巫祝凡邪妄不经之事一切屏去曰吾知尽人事而巳其治家岁计月量卒致饶𥙿厚于御下故童㒒之职益修俭于自用故賔客之奉不绝常慕鄕先正范公爲人欲爲施贫活族之举若待其弟常之曲尽恩意尤人所难及者敎养诸姪与其子等里中薄俗爲之一振知德者又与其行夫大理公位不酬德弗究厥施先生以文行承之能不愧爲其孙孝也解元君方将擢甲科登贵仕以大究厥施先生以文行启之能不愧爲其父慈也诗曰乐只君子遐不眉寿先生殆诗所谓君子耶则寿至于期頥皆自致者而亦何俟于祝愿哉予故特称述其爲人寿陈未菴序陈未菴先生少与其兄醒菴先生同侍其先太史公居京师一时馆阁诸大老皆及识之故其闻见博而学问多翘然爲吴中士林之望其生永乐壬辰至今成化乙未年六十四矣寛少未菴余二十年辱有斯文之契而濶别以来思所以寿之者葢尝读医经曰八八则齿髪去夫齿发去者衰之极也未菴之生适惟其时矣然予闻其状貌若不相符者岂𡵨伯之欺我耶不然其所禀之异于人耶不然其所养之有道也葢𡵨伯又曰上古之人其知道者法于隂阳和于术数食飮有节起居有常不委作劳形与神俱此摄生者之论所以养乎血气者也孔子曰血气旣衰戒之在得乃独置血气而不理方以贪得爲戒则专事乎理义者也以理义爲事非养其心者乎故孟子曰仁义礼知根于心其生色也晬然见于面盎于背施于四体四体不言而喻若然则形与神俱有不足言者此儒者之効也非摄生者所知也夫未菴儒者敢以儒者之言爲寿且以明其所养者有道乃在此而不在彼也庆都宪盛公七十寿诗序成化丙午秋都察院左副都御史无钖盛公方廵抚山东遣人驰奏于朝曰臣眀年年七十矣于法宜得致仕谨具疏以请上念公乆劳于外诏允之且俾乗传还鄕人以爲荣公旣抵家与其弟时正处益相友爱鄕之士大夫从公游者杖屦不绝而公旣解政务心神益闲适往来山水田园间饮酒赋诗甚乐也葢与昔人所谓罢则无所于归者不类公生以四月二十日先是时正以其子虞官于京师也俾请诸词林先生作诗爲庆而以序文属之予予幸託交于公寳知公平生大节一二因试述之公温厚君子也当其立朝然能言人所难言与爲人所不能爲者葢爲御史时武臣有矜功者则抗章极论而无所畏惮爲刑部侍郎时阉人有黩货者则闭门自守而无所謟阿其特立之操虽素号刚直者或不能及是以与世多忤其身朝置于台省廊庙之上暮巳在于郡县方岳之间而徊翔于外终老以归也然公之心雅不以内外爲轻重所至尽力民事如恐不及固有去任之后逾数十岁道经其地民犹相率枕借车下而遮畱之者及其出而廵抚则公黜陟均徭役至活饥民数十万口而不自以爲功此公所以寿者欤夫公之寿亦未暇论予独爱公前日能全身而归荣𬒳恩典进退之际无乎不善彼爲富贵所累之人不啻如䧟泥涂中仰望公于靑霄之上而不可及有不胜其叹羡者矣诗凡若干首因序其上以及予之有感于公者倂书之少傅徐公寿诗序弘治十年少傅兼太子太傅吏部尚书谨身殿大学士宜兴徐公以年七十具疏请休致大略谓臣居官四十余年夙夜驱䇿苟免过愆今旣衰老若复贪恋宠荣不自引退恐犯不知止足之戒疏入上不允若曰卿先帝旧人以遗朕用者何遽引退且有德望老成辅导年乆之褒仍令风雨寒暑免朝以优礼之公闻命感激不敢再言遂强起视事初公之请老也士大夫相与叹曰今之人名列仕版虽末秩微禄不忍舎去公位三公之尊享万钟之富顾以盈满爲惧欲退居田里以全晚节一何高哉及命下又相与叹曰昔之大臣不厌公议固有使致其事者今则勉畱恳至视之眞如左右手惟恐一旦失去其恩礼所施又何厚哉然则公之所以自处与上之所以待公者可谓两得之矣乃七月二十一日爲公始生之期先时公率不受贺有言于公者曰耆俊之重于世见于诗书传记所载乆矣公年七十爲国元老独不宜贺乎且所以贺之者非特爲公一身而巳书曰皇建其有极歛时五福用敷钖厥庻民天子尊居于上者也非大臣纳诲辅德无以成歛福之功庻民卑处于下者也非大臣宣化播德无以获赐福之利公居庙堂之上雍容自如校其劳若与百司日进章疏陈政事者有所不及然一言之入所以濳沃上心黙相治道而天下之人隂受其赐者葢不可以数计则公之寿岂不爲上下贺哉其贺不巳大乎自兹公其赞襄宻勿康强期頥天子仰成永绥乎邦国庻民乐业长保乎室家其贺不巳逺乎旣巳言于公寛辈幸有鄕邦之雅辱公之爱不敢以私自逺也倣古诗人之义致祝颂之词而勉爲之序竹园寿集序太子太傅吏部尚书鄞屠公太子少保戸部尚书曲阳周公都察院右都御史郓城佀公同生正统庚申至今弘治己未同跻六十佀公之生差先屠公稍后介其中爲周公乃五月四日也是日诸僚友若戸部尚书祥符王公太子少保左都御史乌程闵公吏部右侍郎舒城秦公戸部左侍郎灵寳许公右侍郎睢州李公右副都御史临淮顾公及予七人即周公私第之后园置酒合贺觞豆旣陈冠裳辉映劝酬交错俯仰有容及就坐淸风习习入窗槛来若破新暑酒政斯行乐音具举谈笑欢唿起坐成旅情好甚洽賔主尽醉皆以爲自有寿筵以来无若此盛者予忝预兹集乃首赋四韵爲倡诸公咸和之秦公别集古句诸公又和之周公复自有作又咸和之皆以爲自有寿章以来亦无若此盛者一时观者相与称羡以爲三公官爵尊显福履隆厚岂非当朝人物之杰出者欤予曰是固然然三公所以致此者亦岂易哉当其蚤嵗刻厉学业始登甲科及旣入官朝廷历试以事累建劳绩始列大僚然位益高则责益重故夙夜在公鞠躳尽瘁惴惴然以恐抡择人才以任庻事恐厥官剂量储蓄以资国用恐厉厥民振扬风纪以率群吏恐骫厥法仰思未得眞有古人终夜不安寝之意是以人见其今之寿耳不知其平生履历之多见其今之乐耳不知其中心忧畏之至彼侥倖之是图逸豫之是躭如世小夫之所爲欲享其寿且乐不可得者则所以致此者果易乎哉夫三公所以有今日者固出于自致亦惟其身之遭际耳葢生全盛之世立重熈之朝頼圣天子在上优礼之愈加信任之不贰得以成其寿且乐者不然亦岂可得哉衆以爲然乃更举觞以祝三公曰愿自今跻于上寿黄髪在位益竭谋猷以副圣天子倚毗之心三公亦举觞以酬曰愿诸公同心以辅圣政流无竆之闻爲邦家光祝巳衆授简请载之予曰賔主之意见于今日之所倡和者已尽此可畧曰意之笃者词必复其何畧之有乃载之是集也坐有善绘事者爲锦衣二吕君屠公援宣德初馆阁诸老杏园雅集故事曰昔有图此独不可图乎二君遂欣然模写各极其态因按其次第系于卷中其始竝湖石坐者左爲佀公右爲许公一童子拍手导鹤舞以娱之爲周公坐稍逺使其二子共具伯曰太学生孟捧杯前行仲曰刑部主事曾方拱立听命竝立竹间者左爲李公右爲顾公皆凝然有思若索句状屠公则章巳成一童子捧砚从竹下书据石案而题卷者爲予共案坐而持者爲王公执麈尾者爲闵公亦若有所思者独坐而握卷则爲秦公其集句巳就之时欤若二君左爲纪右爲文英展畵竝观而图终焉园中艹木非一种而竹多且茂故以竹园寿集题卷首卷成转写各得一卷臧于家又出屠公之意云是岁六月二十八日吏部左侍郎长洲吴寛序太子少保左都御史闵公七十寿诗序国家定都于北又及百年比来都下生齿益繁物货益满坊市人蹟殆无所容自畿甸以逹于外年谷屡登人畜厌食舟车转漕数千里不绝可谓盛矣予尝观汉史称文景之世京师之钱贯朽而不可校太仓之栗腐烂而不可食衆庻街巷有马乘字牝者摈而不得聚会守闾阎者食梁肉爲吏者长子孙居官者以爲姓号窃叹其盛至此不图于今日复见之何其幸哉夫汉之所以至此者岂世道之自尔良由文景在上淸静恭俭有以致之耳考之当时爲大臣者又皆质檏重厚以喋喋利口爲耻若执法之吏则有御史大夫直不疑之爲人人称长者此所以助成一代之治化也葢孔子曰礼乐不兴则刑罸不中刑罸不中则民无所措手足夫民至于无所措手足又何休养生息之有此法吏之得人民命之所以生全而国脉之所以延长也仰惟今天子在位一纪于兹圣德好生尤重刑辟治化流行固非文景之可儗至所以执法者则爲乌程闵公公少起科甲初授监察御史巳有廉谨名自是出入中外竝爲法吏名益振于时遂以右都御史总督广东西戎务自公愈持重不邀异功民夷感化岭海晏然天子嘉之召拜南京刑部尚书居二年始改左都御史俾握台印再加太子少保公居位更持大体宪度旣肃狱讼尤淸长者之风无忝汉吏于是公年七十上疏求致仕天子固畱之且有端愼老成之褒士大夫以爲荣冬十二月十七日爲公始生之期其僚友右都御史佀公幸公之畱而喜公之寿也告于法署诸公及与公素所厚者乃皆作诗贺之佀公以予与公有鄕邦之契来以序请葢予又尝观诸史凡刻薄之徒深文巧诋号爲酷吏未有不反中其身者惟厚德之人往往富贵寿考不少差爽固天道之自然也今天下如汉盛时非特殷富而巳黄髪鲐背之老嬉游闾里所在而是问其寿非期即艾彼亦虽蚩安知所以至此者则夫天道顾独于公遗之乎自是公寿当加秩当增尚安于位助天子养育元元以成太平之治又将有序其事者然则七十之诗其殆首倡乎弘治十二年岁次巳未十二月望日山西参政祝公夫人钱氏庆寿图序吴中以儒名家者钱氏居其一夫人则同知靖安州用昭之子而少育于其伯父乐琴先生孟书以归于今山西参政祝公公以文章掇高科以功业历贵仕夫人所以享其富盛安荣者三十年于兹今公旣致政家居夫人年且六十心安体舒视眀听聪怡然不知其老之至也其生八月三日子瓛旣托畵史爲爱日之图而求太史天全先生爲文书其上矣其子壻汤瑄曰吾半夫人子也今爲夫人寿独无以寓其祝愿之意可乎则图所谓麻姑赴宴者诿予书之予曰夫人之寿有太史爲之文太史之言至矣予尚何言即予有言岂能彷彿于太史之万一也瑄曰不然图各有意意各有在幸子无终辞因爲之言曰夫麻姑非世所谓有道而僊者乎昔之记其与蔡经王方平遇者其言荒唐怪诞不可尽信要之人少思寡欲以全其天年此事理之所固有若夫熊经鸟申吐故纳新而六千二百岁吾形未尝衰者此则所无也何以言之古之人若秦始若汉武天下之事其谋无所不致其智无所不得其方无所不取而于之一事终不可致不可得不可取者岂秦汉之谋之智之力不若人也葢以求于事理之所无者故尔夫人莫彊如秦皇莫富如汉武而于僊犹若此况下秦汉之万万者哉此世之君子所以无僊也今夫夫人生长儒族而来嫔君子以养其心以检其身以和其家者旣无所不至可谓求于理之所有者矣是以康彊恱豫获享大年岂非亦事之所必有也哉而况膺封典被宠渥有君上之恩娱心志享甘㫖有子女之养其所以爲僊者葢多矣彼世之所谓僊者果足爲夫人慕乎然则斯图也可以无作而复作之者其亦假是以寓夫祝愿之意也夫丁亥八月朔日序寿王孺人序成化十二年监察御史王君克深奉上命出按浙西苏松常鎭四郡岁满将代还朝君广平威人也母汪氏蒙恩封孺人旣寿且康以享禄养于家君欲便道登堂爲孺人寿来乞予一言予以君有可以寿其母者应曰唯唯葢常鎭间有大渠凡两浙漕粟率由此以逹于江或以其水浅隘宜浚凿者言于廵抚大臣大臣适务纳群䇿欲兴利东南遂以其说可用也发四郡民夫万余往赴其役然不知渠实于漕舟无妨也时农方务収获日夜供赋税事譁然畏行君闻之曰农旣无暇又时向寒人将皲瘃此岂施畚锸时耶即移郡县止之未几天大雪寒甚江湖皆冻合人履冰而渡寠人僵卧不能出戸向之役者于是举手加额曰我辈微王御史冻死水濵矣迨明年春雪益甚平地三尺余菜麦皆不熟入夏淫雨连月下田成巨浸谷价踊贵民饥甚大臣遂下令劝分一时徤吏奉行恐后料人赀产使出以助有司往往不得其实或尽出所有不足则伐木撤屋以给贫者贫者无实惠富者废恒产人情兀兀相率有流离之势君廉知其弊复移责郡县大臣㝷亦悟事寝而人始安争益感君君之行事它皆不暇书独此二者有及人之惠故书之夫君之惠及人旣多孺人之寿吾不能量也所谓有可以寿其母者以此孺人以洪武巳卯生今年八十矣有四男子其季御史君一女适大理评事广宗陈观观予同年进士云成化戊戍岁春正月八日序丘母太安人寿诗序当子产之初治郑也舆人歌之有孰杀子产吾其与之之语及三年又从而颂之予尝叹春秋之世去古未逺爲国者以礼法绳其下下輙兴谤如此及其乆也政学旣洽公论始定而颂亦兴焉则又见人心之古犹自若者向使子产之治郑也未三年而止吾见其终负谤而去安能自明于后世哉虽然谤者凡民之无知者耳君子之察衆恶必不因凡民之言而无遗爱之许也鄱阳丘侯时雍来守苏郡郡甚大而侯之才则长簿书狱讼谈笑而办治旣有余力将兴文事举礼仪而先之以馆舎学校之修建当是时民固未信也相与譁然葢阳受其役者虽若不堪而隂被其赐者亦不知也侯旣以濶畧自信爲之益力于是以例报政于朝槩以不谨去軄一时士之有志于国家储人才者相与深惜之然侯爲人不独长于治郡而巳性且孝公务稍暇退事其母太安人者甚至凡吴中水陆珍品悉致之以爲朝夕养及是将归其家告予曰霁尝恨吾母老不得专意养之今虽不及共臣职得共子职足矣且曰苏之士大夫尝设二十题绘图赋诗爲吾母寿而序文尚缺愿爲我书之予应曰诸乆之始克酬其请葢昔之爲贤子者养其亲也以道其爲母之贤者享其子之养也亦以道以道虽处竆陋之鄕终日啜菽饮水其中乐不以道虽处崇高之位终日烹鲜击肥其中不乐也惟宋欧阳文忠公之贬夷陵其母言笑自若谓其子曰汝能安之吾亦安矣人至今称贤母子今侯之去职也亦三年矣子产之谤虽不能止于当时而公论亦巳定于今日其爲之子者旣坦然而无愧则爲之毋者宜释然而无忧而况人情安乎故鄕非若文忠之遭贬乎又有子专意以养不爲官守之所纷扰乎乐其可胜言者凡侯平日之爲养必以禄俸吾恐鄱阳之人疑太安人之或有所不乐也故推侯之以道养者书以爲序予又闻侯之将归其鄕也道由吴中奉太安人以归属县持白金爲赆者凡千两侯悉挥去不顾若然则侯之贤过于今人逺矣因书之以见其所爲养者益以道云太安人某氏爲赠刑部主事某之配其生爲正月三日明年寿八十矣靳毋太孺人范氏寿诗序太儒人范氏出京口名族爲温州经历靳君某之配今翰林编修贵之毋也少得妇道事温州有贤名温州以廉能爲上下称重去郡二十余年人犹思之道京口者必问安否人以爲必有妻以相之也初太孺人屡孕不育欲爲温州置妾温州不可而止旣而生编修君则太孺人年几五十矣编修君志向旣高力学不怠遂首冠鄕举及礼部廷试竝在高等一日文名殆徧天下人又以爲必有母以敎之也其旣授秩翰林乃迎养其母于京师居二年偶以私事乞归于是太孺人当受封典有日顾不少畱以待复从其子而行行有日编修君走予告曰吾母老矣以某禄仕之故往来道上不获安居自媿无以乐其志者柰何予曰乐哉葢男子生而有志于四方及壮而去之逺亦莫不以鄕井爲念况年老者哉况若太孺人之处闺闼者哉暑雨初至河流暴溢顺流而南行不必至其鄕而乐矣及夫长江旣达金山在望舟行而将则不必至其家而乐矣于斯时賔客亲戚以及郡县闻子之有寿母而归也相率造门称贺而子冠带俨然侍立左右举觞酬酢太孺人有不乐者乎曰乐吾所得同朝士大夫诗数篇将及其时歌以爲寿愿书其说干上遂书之皇甫母寿序今世以庆寿爲事者岁不知几人岂今之人独好平事哉天下承平旣乆人得全其天年喜而有庆人情固然然庆者在人受其庆者在我能思吾身也孰从而生吾寿也孰从而致则世之不敢受庆者多矣吾邑皇南君彦眀以永乐巳丑生至今成化戊戌年旣七十其配吴氏年亦六十有五亲友将往庆之如常礼彦明瞿然不敢受然庆者亦閧然不可遏则曰吾幸有老母在堂明年寿且九十愿移所以庆吾者爲吾母庆何如其子信郡学生也使来质之予予曰若翁可谓善处寿者矣知所以有其身而不遗其亲知所以及其亲而不违乎人厚乎人伦近乎人情其谁曰不可行于是岁四月十有四日其母之生朝也客皆登其堂再拜其母毕然后向彦明夫妇亦再拜君子谓皇甫氏之有庆也可以观考亦可以观礼遂载之文而传之匏翁家藏集卷第四十五匏翁家藏集匏翁家藏集卷第四十六匏翁家藏集卷第四十六引七首述祖德诗引述祖德之作宋谢康乐有之自谢以后寥寥焉夫世之诗人竭岁月疲精神簸弄风云刻畵泉石以至一艹木一禽鱼之微皆蒙题品独于先世吝不吐一词及之其曰往事也恶庸知又恶庸传嗟夫有美弗知知而弗传古人之所深诮其不明不仁者也彼风云泉石艹木禽鱼人知之人传之虽不题品何害顾乃役志于此忘情于彼其亦识轻重者乎缙云赵侯来自荆州示予诗一篇所以述其祖德者甚僃凡氏族之分析家居之转徙官爵之封拜学术之传授无不附见葢不必阅谱牒读传志而其数世以来具着篇中予受而读之爱而取之而忘其词之于康乐何如也乃复爲之引之一时读此诗者别有题识于后侯名琏字士英以监察御史出知荆州多惠政号贤大夫云送刘武陵诗引刘君与淸以名进士初出爲武陵令其友陈吉士玉汝取桃源八景率诸同志咏歌而投赠之属予引其首葢古桃源实在武陵境内今则别自名县矣然八景亦惟仙景者着称于世是固所谓桃源乃晋渔者逢避秦时人处也其事见陶靖节记甚悉予尝爱其说曰黄髪垂髫竝怡然自乐噫何蔼如太古之风也世代旣逺人蹟益通而与淸适宰其地志锐而才长循吏之效当复见于今日吾知武陵一聚一落之间皆化而爲桃源之人也京师去彼虽逺政声流传如东西州吾将侧耳以俟赠邵汝学守楚雄诗引戸部贠外郎湘隂邵君汝学出守楚雄其僚友赵良玉与诸同年赋诗赠之推予引其首汝学少有孝行及爲吏治钱谷展其长材遇事无难易輙办楚雄在云南大郡也其爲守也固宜然吾闻命下之后大司徒独惜其去者何哉葢今关东西仍岁大旱饥民相食天子不忍使其民至此迩者诏发粟百万俾大臣择其属徃赈之使汝学尚爲部官其在行无疑救荒之术必有可观者宜大司徒之惜之也夫以汝学之贤能如此关陜之人失之楚雄之人独得之是行也其不可爲楚雄之人贺也乎送刘世熈佥事诗引蜀之成都有二江爲秦李氷所凿民堰之可漑田数千顷比岁大旱蜀人苦饥以堰坏而水无所障然耳廵抚大臣因奏请立监司官专领其事朝廷从之然治水所在必有狱讼于是择其人得刑部贠外郎刘君世熈葢君尝爲工部属治漕渠有绩及迁刑官其軄益举遂擢佥四川按察司事以往而或者则以世熈长于法律当畱爲司㓂助不当辍之西南数千里外所职殆与古稻人等是不然夫蜀人以旱故爲饿莩者不可胜计使水利成必不至此今之刑官固多能平反冤狱然一岁所活有若是之多乎况君听狱固自不废乎士大夫相率送之以诗予爲世熈里人相好乆则序其事而复以诗系于后云柯詹事游西湖诗引故少詹事莆田柯公游西湖诗十首大兴隆寺无相宗师之所藏也葢公与寮友同游而宗师实从因以所得诗书而归之予不及识公独闻宗师谈公高致以公不妄谒人居闲輙过其庐饮茗淸坐往往至日暮始去他人或具酒肴邀之有不赴者因思公不可复见至于欷歔不巳他日乃出此十首请予书其前予心重公而因循未果则宗师亦巳去世矣及是其徒德瑾始复道其师之意曰此吾家故物幸卒书之公平生简重淸雅与俗寡谐一时同朝有善谑者见公亦不敢狎侮而方外士何爲独得于公即此则宗师之贤亦可知矣昔宋惠勤从欧阳文忠公游感公之德终身不忘苏长公称之以爲士大夫或不能及宗师其勤之流欤瑾有戒行类其师师没而能寳此亦可重者欤其诗后有和者予未暇及独亦尝游其地有诗数首聊复书于其后而归之干干斋藁引杨惟立先生以精勤之学发而爲文不爲驾空浮浪之语而有据事切实之意予窃爱之往岁自翰林擢南京吏部幸畱务淸简益得肆力于文葢虽应人之求亦未尝泛然苟作也故自弘治巳未至辛酉历三载仅得此数十篇顷以考绩至内阁大臣以纂修会典事严奏畱之予毎与共食见惟立食巳輙操笔属艹其精勤如此惟立少予一岁而彊力不衰今书成南还其着述当益富予安得尽观之乎游吴中西山诗引弘治丁巳三月十七日石城先生将北上过吴中诸友告别予与文宗儒邀爲西山之游乃约马宗勉林朝信及予姪奕同行舟泊阊门雨忽作客有言仅可登虎丘者宗儒作色言曰游必西山有言虎丘者浮以太白葢虎丘非不佳以熟游故尔舟至枫桥雨渐止自支硎舆行至天平而返凡行四十余里历数山或隂或微雨其景益奇缘山游者多晴时未有见雨景者是日入天池有老僧三人皆垂素发数寸见客相视眙明旦诣予索诗自言不入城者乆矣予怜其意爲书途中所得二绝句与之后八年石城检沈石田畵卷俾书其上茫然不记一字但别有四韵存藁中亦记天池事者遂书之及巳未三月适是日复雨与石城读进士廷试卷偶忆前事复得四韵倂书于后说五首徐氏兄弟字说舜命九官其二爲䕫龙䕫典乐龙作纳言终舜之世不闻有再命者葢惟任之专故二人得乆于其官其軄皆修而能助舜之治也然后世亦有专于任人者其人或反败事此可见舜于二人择之于先者之愼也故曰舜有天下选于衆举臯陶不仁者逺矣因臯陶而于䕫龙有可知者徐氏兄弟曰䕫曰龙䕫旣长好文以其父可泉府君遗命不逺数千里来京师请字于予葢予与可泉有外族之好故䕫有以请耳顾予无以爲字者特本舜之命字䕫曰舜乐龙曰舜言夫直而温寛而栗刚而无虐简而无傲舜之所欲而䕫之所当敎者也谗说殄行震惊朕师舜之所恶而龙之所当察者也今去舜巳逺其言载于书者昭然具存读其言如生其时以䕫所当教者变其气质之偏以龙所当察者去其言语之失所以成中和之德绝谗慝之行而爲君子之归此二子所当知固而父之所望而予之所字者之意乎黄氏二子字说黄仲和有子二人曰鹤曰鹄予尝字鹤颉之鹄颃之和仲复请予说其意予曰此诗邶风之云也然诗特言燕之飞而上下耳若夫鹤鹄又鸟之大者其飞则上薄云霄一举千里岂燕之比哉虽然鹤鹄固同爲鸟其所出犹殊兄弟者同气而生之人也友爱急难之情诗人尝以鹡鸰喻之矣至于天秩之礼则不以恩而废者故其上也如行之当先非欲陵其弟爲兄之道然也其下也如行之当后非欲逺其兄爲弟之道然也闺门之内各止其所而长㓜之序得又若鸿鴈然夫得其序则和矣和则乐矣诗又不云兄弟旣翕和乐且湛二子当终身诵之陈镃字说陈世业农玉汝独以其先处士君之命从儒者游绩学攻文遂登鄕贡且将取甲科入官矣然尝念先业不忍弃则以农事授其长子而名之曰镃镃旣冠使来求予字而敎之葢孟子述齐人之言曰虽有镃基不如待时爲字曰以时镃也思而父命名之意无惰其身无违其候以无荒其田则汝能子而父汝嘉矣豳风曰三之日于耜四之日举趾汝其于而举之周颂曰庤乃钱镈奄观铚艾吾将从汝观矣张进士兄弟字说张进士玮谒予告曰玮与弟璨辱先生字乆矣以其说请亦屡矣幸终以一言敎之此岂特玮兄弟之意实吾父之意亦吾先大父之意也葢吾游南廱时玮尚㓜侍其大父助敎公读书官舎中公尝遣之来学因求予字而敎之今十八年矣公手书尚存而玮复惓惓于此予忍负之哉夫玮璨皆以玉言玉物之可贵者也然其所以可贵以玉韫于石而与石异故耳则若所谓燕石与玉似者亦可贵乎葢珷玞之类可以惑衆人而不可以惑良工必使良工曰是玉也乃其可贵者也虽然温润而泽缜宻而栗玉亦非寡也必其质之大光之着如玮璨之谓使良工曰是嘉玉也是美玉也乃其眞可贵乎人之所以异于艹木鸟兽者其爲状非特玉石之可混也有人于此其名人其实艹木鸟兽则何以立于世必能尽所以爲人之实而与艹木鸟兽异焉及其德之所就不徒曰人必曰是吉人也是贤人也则其眞爲可贵非嘉玉美玉之谓乎故字玮嘉玉璨美玉者如此玮方登甲科爲世用如玉之荐于宗庙以礼乎神合于记礼者之称矣而璨亦好学有文蓄而未发其待贾而沽者欤銕柯说松栢之生与衆木等耳惟松栢多託根崖谷间不爲石所扼且其枝叶郁茂历岁寒而后凋又不爲霜雪所摧则非衆木可及者固其操之坚人故以銕拟之可谓铮铮乎出乎其类矣予友刘君与淸早登进士第两爲县令皆有遗爱声及召爲监察御史立朝侃侃声益起内台巳而出按于闽于广宪度大举挫豪疆抑势要两道肃然不忝古直指使者君尝行于野见松栢挺挺坚不可屈若有契于心曰士大夫所守当如是因以銕柯自号交游间知其善取乎物也称之不以字必曰刘銕柯后君超迁太㒒少卿人犹以未足展其才也居三年会四川缺廵抚大臣吏部以君名上诏即擢右佥都御史以行君乃走予告曰往以銕柯自号葢欲厉乎已耳然未有着干文者敢以是渎予素知君不独其操类乎松栢也而材实类焉今夫君奉天子令出以抚治者非蜀乎按其地东连陜洛西控蕃夷陆有栈道水有崃江天下言地之险者莫过于此而民之易动者亦莫过于此夫地险而民易动若与内地异也顾昔多辱名臣治之其尤着者若李冰之水利文翁之风敎诸葛孔明之政绩皆不暇论其近而卓卓者有张益公葢其以鎭静爲功恩威爲德所以御易动之民于将乱之日晏然如平时者非其材之大能含蓄于蚕丛之国于胸中何以得此彼松栢在山上干云霄其榦连抱大匠伐之以建淸庙明堂宏壮可容万人材大故也与淸适类乎此一銕柯果足爲君道哉虽然材大而操无可取与樗栎何异故终爲此说以复之弘治庚申夏六月巳酉表六首礼部试拟宋以范仲淹爲枢宻副使谢表臣某伏以西府崇严位遇均于将相贰枢赞畵责任重于朝廷政论与闻本兵是寄葢欲折冲万里之外于以坐论一堂之中苟瘝厥官适重其咎伏念臣遭遇圣眀乆尘任使屡前而郄知不足而心有余旣仆而兴威未加而恩巳至非惟蒙保全之大造何以被特逹之深知起自南官委之西事固尝受钺未成充国之功将以息民竟出魏绛之䇿方国门之待罪遽枢筦以承恩恳避莫谐贪荣是愧兹葢伏遇皇帝陛下知出无爲仁而有勇肇位四海而机柄独操咸和万民而衡石不设大以事小恒施仁于小邦安不忘危毎念战爲危事用人如用药不遗马勃牛溲取士若取材肎弃竹头木屑故兹迂拙亦在甄収臣敢不勉竭庸虚上承知遇感激难逢之会奋励无能之资后乐先忧期不负于素学外攘内治以无玷于淸班载看群䇿之兼収坐致三边之惕息赐进士及第后率诸同年谢恩表伏以稽古右文喜値丰亨之运设科取士欲求疎逺之才自前代以来逮我朝而盛布帛菽粟浑然犹三代之言月露风云陋矣非六朝之体辞逹而巳文在于兹葢必先择于有司夫然后献之天子是惟圣祖敷求之意至于文孙恪守而行礼意加隆人文益着如臣等性殊朴鲁学本空疎呻吟呫毕之间以岁以月游息范围之内如天如渊乆蒙作养之恩竝预甄収之数食芹而美虽怀一献之素心采葑不遗遽辱九重之淸问荣随宠至感与媿幷兹葢伏遇皇帝陛下禀上知之资居大君之位唐尧之德化不识而不知虞舜之聪明好问而好察惟末学幸遇乎大有作爲之主故直言得行于无所忌讳之时爰题金㮄之名载钖琼林之宴维其偕矣方正席以扪心何以予之忽在笥而被体礼仪稠叠颜面忸怩其何德以当皆不求而至臣等受兹宠遇相与告言一饭不忘岂独报以国士寸心自誓庻无忝于贤科再期圣德之益崇永保天休之滋至拟颁赐重刋贞观政要谢表具官臣某钦蒙圣恩颁赐重刋贞观政要者虚叨厚禄巳玷淸班宠赐新编尤过素望领受之际感激何如臣诚欢诚忭稽首顿首伏以居上克明成汤见称仲虺爲臣不易孔子尝告定公欲监成宪以无愆必学古训乃有获布在方册昭如日星惟兹一卷之书实有三代之意葢后六国而爲秦汉又越八朝而得李唐在太宗爲君始也用魏徴之言躳行仁义故贞观之治终焉视姬周之世庻几成康凡其纪录之祥无非治理之要用忠良而来谏诤逺声色而杜谗䛕土木之功不兴效夏禹之卑宫室祷祀之事旣绝陋秦皇之慕神僊戒敕储贰之守成尊崇师傅以辅德经书礼乐讨论无遗贡赋兵刑审处必当此其大较未易尽言其爲说心乎四十篇而垂统至于三百载厥后张九龄金镜之录兹维权舆又如李德𥙿丹扆之箴得其梗槩董史不作兢书可追兹葢伏遇皇帝陛下圣治日亲化工天运终始典于学厥德自修左右惟其人求贤下及慨然有诏美矣是书欲日闻嘉言旣俾词臣之进讲谓世乏善本特令工匠之翻刋校正精而无鲁鱼亥豕之譌赐予重有若钟鼎琬琰之贵千年视爲糟粕一旦发其英华窃惟唐之盛时顾独兢有先见书名贞观意在开元惜不用之当时幸获遇于今日臣旣被兹殊渥岂敢视爲虚文由魏徴之语而师臯䕫期终身取法乎上推太宗之心而祖尧舜愿一人允执厥中文武百官请太皇太后立皇太子第二表伏以慈宫地逈修五福于昌辰温室日高敷重光于昭代所以承万年之统于是繋四海之心事重恊从理宜申吁恭惟太皇太后殿下坤仪乆着王化攸资保育圣孙彰地道成功之大诞生元子衍天潢流泽之长恭惟保国之谋特有建储之议鸿名当正大本亦安长乐遥瞻旣合词而上请俞音未获徒深切于下怀据先朝之旧章讵宜迟缓爲今日之盛事再尽恳诚候金册之涣颁仰紫宸而颙望第三表伏以太极无爲妙化工之发育前星有耀宣象纬之光华天道应而昭彰人谋从而翕集未劳谦让必仰赞成恭惟太皇太后殿下德竝虞嫔功同周姒慈仁性厚元爲中壸之表仪顾复恩深长享一人之奉养衍本支之弥茂致宗社之益安臣工鼔舞于龙墀巳洽朝廷之庆使者涣颁乎凤诏复增海寓之欢是宜正位于东宫相率陈词于北阙恳忱交积烦言遂至于再三懿㫖尚稽渇望寔同乎亿兆仰祈慈训深启宸衷国之大猷成汤不忘乎遵守事有先务尧舜斯急于推行况旧章可考而具存惟大本相传而豫建断乎不惑䇿当定于禁中勿以未遑礼必举于岁首冀成盛典誓获俞音传万世而奉宗祧皇图巩固处重闱而膺福祉寿域崇高拟功臣子孙袭封谢恩表伏以云龙风虎前人収汗马之功銕劵金书当代举剖符之典恩光扬于介胄庆泽被于子孙闻命惊心受言愧污兹葢伏遇皇帝陛下圣神文武博厚高明功加于时知祖宗创业之不易赏延于世念臣下与国而同休爰施天地雨露之仁再谨河山带砺之誓遂令枯朽亦被沾涵钖以旧封在周室五等之列给之常禄胜汉家万尸之名凡所遭逢将何报称冲沙漠天山之霜雪敢惜捐躯挹云台麟阁之丹靑尚期接武虽驽骀徒费乎刍粟而海岳聊补乎㳙埃载辑载櫜示干戈弓矢之弗用来王来享致珪璧琮璜之竝陈欣覩四方之无虞敬祝一人之有庆颂二首丰年颂臣尝读诗周颂至丰年之章见周家以仁厚立国安养斯民致兹天贶以昭其德若夫春秋桓公三年亦书有年君子则以桓之德不足以致而书之所以着其异且以着余年之不有耳故诗以其常而咏春秋以其异而书其说各有在者恭惟我太祖高皇帝受天明命以有天下敬天勤民一念以之传之列圣以至今上皇帝益守益承罔敢怠忽乃成化纪元之十年天下极安岁则大熟寔有周家之庆当爲周人之诗臣因窃取诗人之意撰爲颂一篇非敢言诗亦惟咏其常云尔其词曰圣人在位立天下中位不惟大德惟其崇圣德伊何广渊笃恭何有外朝何有深宫何有出入何德不逢以兹对越一祖四宗祖宗在天精神与通惟圣勤恤和我受民不殖货利不好游田谓民虽微独于我亲尔饥尔寒尔劳尔勤孰尔惠鲜属我一身天监厥德保佑且申曷以昭之降兹丰年丰年如何多黍多稌亦有稻梁盈彼廪庾亦有秉穗遗彼塲圃始于京都延及三辅以及吴越以及齐鲁道不拾遗家不闭戸爲裳爲襦女有余布以祀以享男有厚醹鼓腹而歌垂髫而舞彼白者叟此黄者孺皥皥熈熈莫知其故人曰圣人圣则无爲俨然南面有垂裳衣操其柄观揽其纲维左择一相是训有司圣之所爲则止于斯若昔尧舜万几兢业未治皇皇旣治惙惙圣心符之求治益切益懋大德肃乂谋哲雨旸适时寒燠应节丰年之庆四海一辙小臣不文载纪圣烈平胡颂胡元主中国九十余年侵越我疆土渎乱我彛伦改易我制度腥风汚俗民化于夷葢三代以来所无之大变也我太祖高皇帝受命自天起于南服提一旅之师平四方之乱迨兵至元都皇威烜赫遂詟元君而走之于是疆土以复彛伦以明制度以立海宇廓淸干坤再造葢三代以来所无之大功也大宗高皇帝入继大綂克笃前烈制御旣严攘却尤逺列圣传序端拱于上边徼晏然至于今日武事再修深袭辄捷皇上慨然以古黩武爲戒将销兵归马专事文敎期与臣民同享嘉靖之乐臣生逢其时承乏史氏宜有纪述以传示天下后世因撰成平胡颂一篇然必述高皇帝者葢周之成王尝成伐奄伐淮之功周公作诗不以爲夸而大明之什特举武王肆伐大商之事爲言其义葢有在也臣敢窃取其义而爲之词其词曰皇天徧覆以莫不容惟其截然此华彼戎禹蹟茫茫戎何敢越越而猾夏天则有伐伐不自爲实託之君君奋其威应天顺人赫赫太祖维汤维武天戈所挥孰敢予侮胡起朔漠瞰我中原长驱入之窃称有元厥罪未悛兴师往问城社寥寥虏则宵遁虏旣遁矣假息冰天驽马悲鸣斡难之壖是曰平胡何有汉祖平城之厄以报千古皇成其旅纵彼勿追彼顺天命敢拒王师是曰平胡汤武奚让辑宁永淸以伐以放风俗百年沦胥于夷仗旄秉钺汛之扫之兆民有主安其家室以及冠裳以及飮食罔不得所克长万夫内修外攘是曰平胡徧师廵行肃淸沙漠马牛其空匪示以弱大变克除大功克成是曰平胡遂开太平挫逆以威抚顺以德接蹟来降数累千百歳时朝贡稽首阙庭孰系其首而请长缨圣子神孙绳绳继继平胡之功垂𥙿万世致语七首上元节皇太后宴致语臣闻天心正而玑衡平斗杓初转夜气淸而宫禁宻袆服旣成华灯缀明月之殊广乐张洞庭之野烛龙啣火放高𦦨于天门川后静波扇微和于灵沼仰坤仪之可象瞻寿域以无疆瑞雪飞扬绿树碧檐休报晓暧烟浮动琼楼玉宇不知寒俯视人间风斯下矣深居天上夜如何其恭惟皇太后陛下恩育圣神化行慈俭配地有载物之德博厚能容补天成炼石之功勤劳多助俯膺逹孝坐阅昌辰初进千觞挹金茎之淸露载陈四韵採黄竹之遗风诗曰仰望慈颜一笑开九华灯影接蓬莱尽教雾合云窗启未遣香车宝马回树杪天潢垂岛屿空中海市结楼台柘袍侍宴良宵永不是㝷常问寝来上元节皇上宴致语臣闻四时之序春秋于正月必书三代以来礼乐自天子而出岁首载临乎嘉节天心允惬乎群情朗月光重华星色正况逢百年无事试看四夷咸賔西被威声胡贾渉流沙而贡异兽东渐德敎倭奴浮巨海以献名香虏马遁而不敢南窥蛮烟消而相将北附万机斯暇良夜未央恭惟皇帝陛下賔日授时继天出治居左右而行庆赐万物咸新登圆丘而致精诚百神竝享虞舜有天下而不与文王当日昃而未遑合禹贡而奉一人广陈玉食衍箕畴而钖五福成造春台臣等幸遇治朝叨居乐部谨呈口号用写心声诗曰凤阁遥瞻七宝牀龙舆初下五云鄕綵花竞剪春偏早金炬齐烧白昼长眞见海中浮阆苑不从马上奏霓裳君心化作光明烛採得民謡爱末章圣节皇上宴致语伏以夏历载颁共喜天时之正鲁台遥望将书云物之祥阳气先囘于朔方瑞星特起于南极一人有庆四海无虞恭惟皇帝陛下懋德建中对时育物御圣人之大宝居王者之明堂垂衣裳以受朝山唿殿陛执玉帛而来贡云涌蛮夷惟周文克厥宅心宜虞舜必得其寿醴泉甘露却云表之金茎芝艹嘉禾陋曲中之黄竹开八方之寿域登一世于春台臣等咸造金门近瞻丹扆建皇极歛五福用推箕子九畴之言绥万邦屡丰年愿上周公七月之咏八音竝作四韵先呈诗曰海上蓬莱日月长僊家又进紫霞觞载歌白雪从金母遥见红云捧玉皇率土归诚眞有道自天申福正无疆新诗制得当筵献此是康衢第二章端午节皇上宴致语伏以一人富有乎大业盛德常新四夷咸賔于治朝方物毕献游豫斯同乎夏谚乐岂巳见于周诗幸预荣观共夸盛事恭惟皇帝陛下丕承列圣宏覆兆民惟措世于无虞乃乘时以爲乐适临重五暂辍万㡬讲筵乆重乎修文禁苑不忘于较武震雷霆而跳跃勇士来虎贲三千蹑云雾而腾骧名马出天闲十二张弓挟矢争脱辔以如飞伐鼓摐金兼击毬以爲戏唿声动地角艺入神翠华旣驻于僊山淸跸俄移于灵沼鱼龙竝跃鹅鹳齐鸣锦缆牙樯光动洛川之上绣旗羽葢影浮瀛海之间广便蕃醉饱之恩及于臣下无驰骋流连之乐监于先王载託新篇用娱高宴诗曰欣逢佳节覩宸游万岁山前御气浮赤骠追风过上苑黄龙戏水在中流旌旗尽绕军容盛台榭高登月令修周囿要知行幸少艹深麋鹿自中秋节皇太后宴致语伏以日驭载驱夸父逺追于南陆斗柄横指蓐収正位于西方秋光喜遇平分夜景愿言均施腾欢声于四海乐莫大焉行逹孝于一人养之至也地大物衆天高气淸酌寿酒以齐倾望慈宫而上献凉风生玉宇织女早进袆衣淸露溢金茎嫦娥自和灵药乃罢㧞河之戏仍爲玩月之游泛水先临太液池舟牵锦缆乘云试入淸虚府曲舞霓裳万物生辉六宫同庆恭惟皇太后陛下坤仪静厚履德柔嘉诞育圣躳乆着虹流之瑞维持王化允爲风敎之端有开必先宜享其盛惟称颂之不足岂歌咏之可无诗曰瑶池开宴瑞云红秋到人间喜正中水落银河如喷雪天高琪树总含风佳期不与三山隔乐事须敎四海同万里僊桥眞可度素娥争候广寒宫重阳节皇上宴致语伏以四时行而百物生当素秋之令节一人庆而兆民頼得华夏之欢心旣省歛以重农功仍习戎而班马政事因时举乐与民偕恭惟皇帝陛下干徤长旋离明毕照念祖宗之创业常见羔墙欲黎庻之安生毎爲宵旰尊居五位独断万几嘉与四方均临重九宫中称寿先仰奉乎慈颜阙下赐酺载俯推乎大赉黄扉爰启玉食斯陈云表露华挹金盘而屡献海东霞彩裁锦障以㫄施可以登万岁之山升高自迩于焉望九州之野视逺惟明故事旣修新声宜播诗曰百谷丰登海宇寍乘时游豫驾初停云开汉殿翔双鳯风转尧阶动九蓂凉气巳随卿士月祥光先见老人星玉盃酌取黄华酒愿奉明君享万龄元宵节皇上宴致语伏以和风拂拂轻冰初泮九龙池皓月团团薄雾全消双凤阙念良宵之易度覩佳节以重临旣授人时宜从世俗恭惟皇帝陛下禄位名寿僃于圣躳知聦眀出乎庻物有周文王之德无淫于游观如韩昭侯之言毎爱乎嚬笑长承景运屡致丰年巍巍乎居上不骄皥皥如与民偕乐华灯齐放光辉照耀于千门玉醴毕陈和气薰蒸于六合乃罢曼衍之戏爰歌丽则之音载助淸欢少娱高宴诗曰金屋沉沉奏管絃红云高拥柘袍鲜边城屡报全无事史笔重书大有年灯火满空垂列宿楼台平地贮群僊天门北望淸光近赐得黄柑次第传匏翁家藏集匏翁家藏集卷第四十七匏翁家藏集卷第四十七箴二首谨疾箴人或赠物则谨置之而况此身父母之所遗家有用物则谨掌之而况此身妻子之所仰身之脆耎非木与石伤之七情报以百疾疾之旣来有术奚施疾之未来有术不知我明告子子尚听之色之恱目惟男女之欲思所以逺之如脱桎梏味之爽口惟飮食之欲思所以禁之如畏鸩毒多言则伤气欲养气者言不费多思则损血欲养血者思不越忧不可积乐不可纵形不可太劳神不可太用凡此数言终身宜诵孔子谨疾与齐战同匪疾是谨惟德之崇谨疾之术谨德之功成斋箴陈玉汝本其字以成斋自号字实予所制葢取张子西铭语乃爲作成斋箴以终其义云有璞玉于此旣磨旣琢惟见其玉莫知其璞相古圣哲增益不能况也吾人孰是安行履险思危处困思亨不有警惕我德孰成德旣成矣或止于画曷观其初贫贱忧戚玉成乎器人可不德庻几于是终日干干仰视俯思以无忘张子之言铭二十三首逢恩堂铭寛尝观于农夫之治田矣有耰有耕有播有芸有漑有获天下之言劳者莫过之若是而又有水旱风霜螟螣之忧葢历三时之乆而収一嵗之功可谓难哉然其爲食也得之则饱饱则安安则乐斯民頼之至拟之于天夫其安也有劳者致之也其乐也有忧者出之也知其劳且忧而成食之难则人临一饭自有不得而易视者此可以爲费氏论也费爲京口名家世有积德郁而不发至叔高甫益以介直闻里中而又没不及寿知德者惜之葢旣乆其季子誾始以第一人荐于礼部廷试复在高等由翰林庻吉士授编修遂擢国子司业费氏世德至是始验矣叔高甫生子五人皆有父风让旣早世详诠谆相与筑堂以爲岁时享宴之所堂成而其弟适以编修考最朝廷进其阶而封赠其父母妻室如制命书煌煌下贲其庐誾曰上恩如此吾其可忽敢即斯堂以彰宠赐乃以逢恩名之以寛尝善其兄弟间也俾爲铭铭曰言言高堂费氏作之吉日旣成爲酒落之门有玺书自天而来父老叹嗟岂偶然哉蓄此孔德嘅其先人报不于身于其子孙忠厚且文伟矣惟誾乃擢高科爲时儒臣出入翶翔史馆成均汝惟有劳恩尚多有勉之敬之爲朕左右天子有命誾拜稽首江流汤汤润及门墙过者必式玺书在堂衍庆堂铭句容王氏作衍庆之堂有曰可学者求铭于翰林修撰长洲吴寛其铭曰有高者堂维人肯搆岂堂之高亦基之厚相彼初基筑之登登乃积乃累有功有程我闻吉人爲善不足如筑基然覆此夏屋有施斯报有往斯来必有余庆岂欺我哉庆源旣深泽流必逺后复浚之其庆益衍昔之德符眉山铭章顾我何人亦铭斯堂家藏硏铭他山之石金声玉理斵以资予扣之谂尔知其白守其黑将爲老氏磨不磷湼不缁抑爲孔子石也臆对吾职文字书善书恶记言记事以成子信史而已尔材亦良职止于是欲与辩之嗒然隐几英石铭有物硁硁产南服九疑其顚小有腹天将作雨云气疾揽之匪云拊之玉淮南小山在吾目思贻堂铭有万其物我惟爲人揆人之生匪坠自天有父有母爰有此身身之克修曰义与仁身之不修曰顽与嚚惟孽自作惟德自新人之议之必及其亲亲旣没矣不没者存僾然有见忾然有闻旦朝而起有善可循日中而昃有恶可悛中心思之力可弗振乃如去疾乃如飮醇亲之荣辱于焉而分翼翼高堂深于寝门仰焉而思如省于晨俯焉而思如定于昏贻厥父母亦诏子孙庻其视兹勿怠而勤滋德堂铭苗在于田耕之深种之斯深虽有旱干孰得而侵虽然一月不雨苗且能之一时不雨亦从而萎有秋之功欲成而老农之力则疲有子弟于此爰作桔橰以灌以漑以代其劳苗秀而实其廪斯高渠渠新堂钱氏所作悠悠先人去我巳邈仰焉思之尚有所託树德务滋其利也博哉娄菴铭贺君其荣于物少容其父感楼引娄师德事诲之其荣因以娄菴自号爲之铭曰孰不知医药惟参蓍我有隐疾孰克治之人亦有言不如恶石遐思古人曰娄师德我疾旣痊我德斯全如豹有韦如董有弦韦弦可朽名菴则寿有忍乃济终身无咎海月菴铭一鹤园西偏作小屋入夜月升海实据其胜乃题曰海月菴爲之铭曰至逺维海月所出至高维月海所溢至小维菴眞虮虱强収二物合而一晦㝠风雨抱吾膝吴子悄然如有失庻㡬无愧此暗室节菴铭松栢在山童子可折其叶嶷嶷不以霜雪人之爲人匪松栢然至灵于物降衷于天委质爲人适人爲妇爲义不终于理则负相此屋庐君子攸居以节题铭今之砭愚我澹于水我介于石风雨震凌矢心无失鼎砚铭都宪盛公得端溪石琢而爲砚如鼎形以遗其姪虞使永保用爲之铭曰菌蠢媻跚于几格间它山旣凿隐然如环彼惟覆餗折其足我惟含垢坦其腹斯文有传言可复原泉混混尚日沃之晁无咎砚铭莫曰良职方得宋晁无咎墓中砚示予爲之铭曰归来于幽文气抑郁有发其藏从九原出绛人湿肤济水莫袚视之黟然古雅而质嗟岂有胫倐焉入室将託后人以续其七述乎钟砚铭惟凫氏遗此式金之形玉之德勿击摐宜洗拭中有容外无隙处儒林惟墨食尚寳用无时泐邃菴铭同年杨太常应寍作屋于居之后以窈然而深逺也名曰邃菴而因以爲号请予铭之铭曰杨子所居有屋渠渠有堂有室乃有菴庐于时偃息于时启处于时探索有图有书谓爲邃者形蹟所拘杳焉茫焉莫测其隅礼乐爲辔道德爲舆竆其所之载驰载驱察知幽潜洞见古初维邃之义乃心之虚谷可量马渊可藏鱼母曰方寸其形区区万理包涵谷如渊如有疑邃者执此以祛益菴铭表弟吴子高名谦因以益菴自号爲铭曰惟谦受益天道则然自益赞禹前闻斯言谦之爲卦六爻皆吉周孔发挥出于受益益之爲训以饶以添有欲求益其惟守谦美哉菴居玩以卑牧庻乎有终鬼神是福方竹杖铭旧藏方竹一茎老病将归制以爲杖铭其上而刻之铭曰执之稜如击之铿如孰谓中虚而外无隅抱节不渝尚克相予予老将归行则与俱桃竹压尺铭桃竹杖见杜集或制压尺遗予爲之铭曰桃名而竹质外直而中实不以爲杖而以爲尺尺则不枉以资吾佔毕书厨铭匠氏作此藏书简便可舁爲铭其门扇虚其胸维书可丛窽其足维绳可束是爲行秘书吾安能知之畵厨铭厨制如藏书而加广礼后之悟绘事后素观古事蹟爲德之助晋有长康此尚有之物何所灵勿学其痴匏硏铭予作菴名匏间得佳石燕人陈杲爲制匏硏铭其背曰诗咏苦叶良工尔砻我有菴居尔以类从肉食无墨尔则不食终身从吾乆而勿泐古匏硏铭上刻元丰二年及晋斋学士四字如其造于宋而元李漑之所藏者沈石田以此遗予其上有刻字知爲古物也铭曰自宋历元墨蚀而斑维形之檏维质之顽维墨尚同归于匏翁文宗儒得宋匏硏借观累日辄爲之铭学士之硏太㒒藏之以示吴子其敢当之上有苦叶下有瓜匏系于斯殆爲吾设元丰题字几五百年匪古可翫有象宛然畱意于物古人所戒椟而还之尚俾勿坏桂巖书院铭婺源戴氏之先作桂巖书院葢因其所居里而名后病其隘改徙里之翁村而仍以旧名不忘本也其诸孙兵科给事中宝之来请予铭爲之铭曰有美者居戴氏所作堂序秩如莫匪是学聚书延师以觉后觉子弟诜诜咸蹈矩矱出用于时里士奋跃石鼔岳麓千载是若爰作先祠享祀以时凡我宗族亦聚于斯有田有廪有义以施游歌之人匪但是资南望婺源山川秀美笃生文公兹惟阙里桂巖种德旧扁在此讲座有铭敢效遗轨靳充道大硏铭山骨斵成而宻外虽有文不胜质文字发祥光采出墨沈有容满不溢用之宜归大手笔转圜即非晁氏物赞二十五首元朱泽民先生遗像赞诵其诗读其文而不识何如其人观其畵玩其书而不识其人何如古貌长身今旣获识元之泽民汉之陆绩王讷斋像赞是维王讷斋先生考其世家在程门爲正学论其术业于周礼爲上工谨于行而黙然终日之间惟其口之讷居于家而了然四方之事惟其心之聪遗书浩穰而能读也孝委巷陿隘而爲礼也中衣巾古雅气貌肃恭就而挹之儒者之风耕学徐翁像赞口不食君之禄而惟惠则能使人足虽至偃之室而其事不爲谋身故或隐而去将逺追乎南州之徐穉其旣耕且学又夷视乎谷口之郑眞虎山之麓太湖之濵葢予尝扁舟及门而与之爲主賔者也张汝弼象赞霜髯斑斑而貎则泽其阅世也当如靑松之倚石雾目𪷟蒙而心则了其鉴物也又若秋水之在沼豪气比陈元龙而翦翦者无所容高论拟孔文举而录录者不足数其人品如此则其学术政事之出于流俗可知也已然则世方谓其艹圣爲东吴之精岂能窥其戸庭诗律敌西江之派适以拾其稊稗况所谓乐燕游善戏谑又愈失其大畧此殆弃滴之语于瓠子而徒见笑于东海若者也新野王敎授陈以道畵象赞知其德者信其貌之必庄考其学者惜其名之未扬旣有而推于人其教也不困将老而致其事其器也终藏是惟先生爲人之大畧不然又何以嗣续乎先朝之直臣而模范乎宗室之贤王也耶武畧将军李君象惟临淮李氏保此畵象百年于兹其似与否吾何从知不知者貌可知者德葢其率鄕兵归王国全一城之民垂累世之泽其德乃尔则形似在乎不论而况其平生官簿之履历也哉李指挥象壮哉王师安华攘夷桓桓此公功在西陲有赫丗官嗣而大之爲时勇将可按而知若其静厚不伐廉介有爲勇而且贤知者其谁而吾独诵其警身训子之词矣故蒋乐亭象抠衣鄕校业精于勤汪汪其量熠熠其文入对大廷出宰上县有志方行溘焉不见其寿㡬何其劳则多其惠则深邑人之歌邑人之歌后人之泽者儿验此世德王舎人允逹象介而通其中也有容俭则固其外也无慕淸且和不扬其波刚无虐独完其锷泊然惟躳而克举此我求其人世济其美文忠之孙孝庄之子方仕路之争骛忽揽辔而回车振淸风于斯世非富贵之可拘吴江之濵越山之麓岁晩之期吾言可复江西布政使朱公象公名胜字仲高金华人正统间爲刑部郎中出知苏州居官㢘平公恕赋足讼息六七年间府中殆无事旣超擢江西未至而没苏人至今论近世贤守必首及公其子钺贡来礼部持公畵象见示寛㓜犹及识公对之感叹不巳爲之曰悃愊之资淸静之治民惟期安政不好异呜唿公乎眞古循吏而今不可复致矣丁易洞象江山回合中有斯人淸脩苦节博雅多闻将老受封不改其素饮水中看云北固钱院判象赞越人之医秦人之爱千载有传其术斯在名扬治朝手沐徴书及㓜之念不忘其初荷恩则多保身惟智曰有后人宦业可嗣今而巳矣孰起其人我视遗象宛得其眞太卿刘公修史象赞黄阁高居淸风穆如望之若僊朱襮琼琚肆吾直笔畧无趦趄而恶不隐而美不虚如司马迁成一代书藏之金匮登之石渠其才之称爲良史者所谓他人不足巳常有余者乎费司业野服象赞前史所载列僊之儒其服则是其貌不如岂心逸而休抑义胜而腴求之形似葢亦区区惟阳城能教人而考其师道之旣立故陆贽善议论而望其相位之必居其尚智周道济沛然有余而垂绅正笏以跻乎台阁之长及夫功成名遂泊然若无而戴笠䇿杖以从乎山泽之癯则出处之际又孰得以爲迂哉王光菴先生遗象赞吁嗟先生吴之隐沦谓其拙于用而文足以叙事谓其绝乎俗而术足以济人谓其生而迂其智能全于世谓其死而怪其孝不忘乎亲葢古所谓通儒而又谓之独民吾于先生亦云阁学徐公象赞允矣康济之才卓然弼亮之志淸阶屡陟固爲儒者之荣黄阁高跻斯尽衆人之慰岂负贵而骄盈惟君宠而祗畏观夫退食委蛇忘其势位蹜蹜循行沉沉黙识试卽其容或得其意忧治世而危明主念小民而思寒士鞠躳尽节务竭其才之所施正巳格心期充其志之所至故泰山乔岳虽不见其运动之劳而长江大河自能成其渐渍之利也姚栗菴象赞栗菴自京师归隐吴城东故居绝意仕宦专以授徒爲业今年巳七十余矣沈石田爲写其象且之予与栗菴交甚乆而别踰十年想其抵掌谈笑风度宛然在目独能无一言乎赞曰优游城市之间萧散园池之上其蹟虽混大孰识其心之淸其气惟豪不自知其言之放笑无謟容走非俗状浮云乎宦情坚石乎寿相吾尝熟其人葢城东姚栗菴之象也处七吕愚隐象赞愚隐新昌人生宋末历元至国初年百岁而没其六世孙刑科右给事中献奉遗象求曰蹟之隐寍当乎不智之名心之仁自发于必恭之貌里居东越倾廪毎应乎求世値前元束帛不得而召视荣启期如弟而有乐可歌得庾黔娄爲子而行孝以报须眉皓然厥象惟肖葢无忝乎百岁老人之号者也孝子吕德升象赞德升爲愚隐处士之子今给事献之五世祖也国初应召不仕养亲以孝闻给事奉遗象求赞而述其平生尤详赞曰宛斯人之如在拟古人而庻几方治世之躳遇惟养志以无违起于丘园虽龙颜之屡觐避乎矰缴竟鸿羽之高飞葢不爲危言激论之张范能自託于雅才淸思之陶韦歛以布衣白首全归余泽所𬒳百世是依孙钦斋先生象赞钦斋先生昔以监察御史提学至吴中寛时尚㓜幸尝受教旣乆不能忘也今年先生之季子莹贡上礼部奉先生遗象见示德容宛然甚慰怀仰谨爲之以述先生爲人之大畧曰惟敬惟和不慢不㬥先生之身实载斯道惟优惟严不徐不躁先生于人实以身敎幽暗不欺造次允蹈名虑乎彰闻志期乎深造言不忘乎君上而爲至忠行可通于神明而爲纯孝故直以先生拟诸古人而后生小子亦庻乎知德之奥者也陈宪副象赞金石不渝之心松栢后凋之操处世不趍时以模稜遇事不违道以执抝一举甲科而名誉即扬两典臬事而刑狱不浇追洛社之高躅望其杖屦而益尊发吴门之雅音讽其篇章而甚妙㿑然如不胜衣淡然而无所好宛然眉目之可亲又见厥象之惟肖也韩克敬象赞依隐而智济物而仁好古而雅任情而眞考其世固出韩伯休之后观其号能慕蘧伯玉之爲人者欤施修撰遗象赞故翰林修撰施宗铭先生家藏遗象其嗣子凤奉以求赞曰具区之淸毓此国英矫然孤凤以鸣太平何翔于甸遽匿其形维昔海内盛播其名幸哉遗象以慰平生孰尼其行孰毁其成命也在天呜唿宗铭沈启南象金石其声玉雪其肤身处乎一邑名扬乎两都设几乞言有敬老之郡县欵门求见有好贤之士夫辨博倾坐人而守之以讷通明识时务而处之若愚塞胸中之丘壑洩指下之江湖演而爲诗益而爲书岂特王摩诘之辈抑亦文与可之徒妙哉钟老写此酷如淸冰玉壷之莹彻碧梧翠竹之扶疎吾又见石巖里之谢㓜舆也刘戸部将雍象赞此戸部侍郎华容刘公象也观其貌无毫髪之不差予未敢知论其心得底里之皆实则予庻几葢正而不迂和而有辨简様而好文勤瘁而忘倦功在朝廷而口不自言名满寰区而身欲无见其平生可谓自信不疑孤立无援者也惟引去之勇决见晚节之益高慨吾徒之莫从望云霄之羽毛匏翁家藏集卷第四十七匏翁家藏集匏翁家藏集卷第四十八匏翁家藏集卷第四十八题䟦二十九首䟦所录方先生书后右方希直先生遗其友国子博士王君仲缙书五通遭时多故其手蹟之毁弃者七十年于此矣顾其书幸爲王氏家乗之所収载博士之孙汶间以示寛因碑录而列之先世师友尺牍中寛旣以不善书恐爲先生言语文字之累辞而汶强之卒爲录之于乎先生之言语文字妙矣固不在乎区区笔墨之间而况所以爲先生者又不在乎言语文字间者耶临𥿄之顷不觉使人出涕题吴贞母传后国初文章萃于金华凡当时忠孝贞烈之事其人虽处遐僻皆頼其笔传之至今况爲金华之人其爲纪录也固宜刘养浩爲宋濳溪胡长山门人文章甚得二公法度尝作吴贞母传则贞母固頼其传矣然事行頼文章而传文章亦頼事行而显则又安知养浩不頼于贞母耶贞母之玄孙福字吉甫者初登进士第来请予题因书此数语归之䟦谢山人诗藁呜唿山人巳矣予得其遗藁于其从子翰林编修鸣治而读之惜其无年无位无子而独有此诗也悲夫虽然山人之所无者乃衆人之所常有其所有者乃衆人之所常无则予于山人亦何惜其不得爲衆人也哉恭题杨文贞公所书宣宗御制诗后宣宗章皇帝之在位也天下晏然号称至治亦惟有若少师杨文贞公寔左右之今四十年矣一时君臣旣不可见而独见文贞手书御制诗慨想当时明良相逢之盛一德一心雍容和乐几事之余发于声画葢与虞舜作歌臯陶赓歌同一意也呜唿休哉是诗今爲都御史钖山杨公所藏翰林修撰臣寛获观而谨识之时成化九年夏四月辛未也书今人畵册后此册皆今日供奉内廷诸良工所作者古者人君好畵立之院设之官着之谱于时畵士如马夏梁苏辈皆落笔精巧妙绝一时然卒之爲丧志之累徒遗后世之笑而巳观于此册则吾君万几之暇玩道而不玩物之心固于是乎见而彼供奉者葢亦不获尽所长于缣素间矣题勿斋藁后故福建布政使临海陈公所着勿斋藁一编藏于家乆矣其子今河南宪副遣人自治所持以示寛使序其首传之寛以不敏辞且辞以前辈制作非区区末学所敢序者旣自顾迂拙之才平日辱宪副先生知爱最深终不可无一言以复则爲题其后归之忆爲童子游鄕校中窃知公之名旣长凡公爲御史时刚正之气謇谔之节溢于弹劾匡救间者颇能得其语而道之至其出爲方岳美政良法大见设施又能纪其一二葢不徒知其名而巳他日宪副先生以御史提学南方略去条约专以身教一时学者翕然丕变有慕德耻恶之心人曰此勿斋公子也寛时犹在诸生中自幸识公之子因其子之贤而公之德学所以薫陶其后人者又从可见旣益得其爲人愈欲推求之意其发于文章必有可读者而恨未之得也乃今得而读之然后先生之爲人完然于我矣抑是编之作朴茂平实初非与世夸竒弄巧之徒争胜负于笔墨间者也而彼竒巧者其能事止此孰知事之有大于此者乎后之人于先生当考其气节考其政事考其德学而读其文章可也书壬辰科进士题名后今上之八年擢进士二百五十人此其太学题名碑也是科寛寔以下材误在高等待罪史馆忽焉三年彼之居省寺任州县者咸奋厥志美政向成寛将何爲以报恩宠然则题名之举固所以爲荣亦所以爲愧也欤工部主事潘璋同年进士也出示搨本谨书其后而还之䟦王允逹藏宋仲珩草书宋舎人草书予游南都时屡观之今复观于此披玩数四殊不厌也䟦项文祥刑部爱日斋藁文祥笃于伦理者也今其诗百余篇归于此者什六七葢与世所谓诗人异矣读是编者不必论其工于爲诗当论其工于爲人可也䟦世儒堂记世儒堂在郡城之南学之西绍菴俞隐君之所作也予游学宫时暇则与一二友生过之绍菴輙野服出见客梅边竹下相与啸歌以爲乐往往至日落始去故予于他胜处累岁或不一至独喜至俞氏者亦惟以绍菴之眞率可爱也俞氏之先有讳倚者自汴徙吴至绍菴凡十二世世以易学鸣其间尤知名者石涧贞木二先生焉堂之作绍菴旣自爲记今年冬予将北行葢有感于旧游之乐也爲书此于后云题杜东原绝笔此图杜东原先生绝笔也葢予友贺解元其荣当成化甲午之秋将上春官之东原别东原作此爲赠未毕而病旣没始得之其子贡士启水微石痩林木疎豁虽乏点染之蹟而别情行色隐然可见东原可谓妙于畵矣东原先儒林府君之执友也其以诲言及予甚多而尤以予嗣续爲念予居京师尝作松子图见祝乆之复以书来曰图有验否其意之勤厚如此寛之得请而归也旣痛不及见吾父而东原亦巳即世矣叹前辈之凋伤古道之寂寥区区笔墨之间而感慨系之东原没时年七十有九题萧凤仪生朝诗海虞萧冬官汉文以其先凤仪府君生朝诗遗墨示予府君作此诗年才二十二耳葢又十年而卒其诗有曰惟人万物灵可与天地参四端本完具衆理咸包含不知学践形反类书蟫旣见其年少志大所就有不止乎文艺者至卒章曰虚形寓两间藐焉同吴蚕乘化暂流转使用希彭𥅆其言虽若类乎死之䜟而逹生委运之意又自可见使其不死眞足以立德于世未可知也然君虽不寿而有子如冬官者方以政事文学有光科第足以不死其亲不然则此盈尺之𥿄且将索之䑕穴中安得有此金声玉振流响于士林间耶题贺大理与张用斋手帖贺大理讳贤后更讳言字公宣其先自蜀徙吴中国初仕爲江隂县学训导擢大理评事未几竟死工役一时遗书尽废独所着诗有藁藏于家旣及百年孙甫字美之者始得此帖于采莲泾之俞氏葢贺昔尝与俞邻也其曾孙解元恩请予题之观大理公自序艰苦至乞米等语与颜鲁公事类则其淸贫亦甚矣而卒与贪夫同死然在当时不可谓不得其死也此其可爲太息者予因述其出处大畧庻后之览者知其爲人必有同予一嘅者矣用斋姓张氏吴江人尝与大理同官江隂有诗藁亦藏于贺云䟦黄山谷草书李白赠怀素长歌山谷写此歌所谓飘风骤雨落花飞雪等语虽自谓可也䟦李龙眠女孝经图昔人论文章不关世教虽工无益予以爲图畵亦然此卷写女孝经四章而其事蹟则毎章图之初不知作于何人独其上有乔氏半印可辨启南得之定以爲李龙眠笔及观元周公谨志雅堂杂钞云巳丑六月二十一日同伯机访乔仲山运判观畵而列其目有伯时女孝经且曰伯时自书不全则知爲龙眠无疑启南眞知畵者哉图中爲女妇辈所以共軄进戒者皆闺门之法家国之利而其容气端庄详雅览之使人竦然起敬足以消其淫媟戯嫚之心非特女子之有家者当爲监戒也所谓关世教者此类是巳䟦宋中兴名臣手帖宋至靖康祸乱极矣此岂皆天命哉亦必有人事也葢启之者王述之者蔡而成之者童秦其事皆有本末可考然以当时人品论之虽小人之多不能多于君子又以当时人力较之则君子之强不能强于小人此无他国势旣卑君心旣怯譬犹下坂一挽之者难爲力推之者则易爲功也呜唿可胜恨哉其号君子者当以李忠定爲首张忠献赵忠简次之而李参政光吕太保頥浩辈又次之之数公者名愈高则位愈不固故忠定摈斥特多而甚夫耕者必有耦占者必有三以力之合而谋之衆也向使数公一日同坐于庙堂之上得促膝以论国计必能合群策以抗一虏其祸乱必不至于此极而离坐之席未煖又有人以参之甚者撤其席而挤去之乃眞以庙堂爲传舎边徼爲家室其出没往来不啻参商鸿燕然徒使百世之下手蹟数行乃独聚于一卷之间人心之公于是而见呜唿其可恨也夫其可悲也夫䟦所录杨参谋诔后右元张文蔚撰杨参谋诔予得之陈玉汝玉汝得之吴江虞氏呜唿元政不纲群雄竝起使人得据全吴之地富贵者十余年此守臣不职之罪有媿于椿者也予毎思得故老谈吴中旧事而天下承平百余年来无一存者椿之事虽载郡志知者尚鲜予幸此篇出于破箧故𥿄中将假此请于儒林诸公题识其后以㬥白椿之死事因别录一通还之玉汝椿之爲参谋也此云守齐门郡志云娄门然谓其妻得尸于张香桥要以娄门爲是椿能文予又从玉汝得其作吴人金伯祥瞻云轩记附于后且以见文士之能死义诔所谓通经执义奋不顾身者也其字子寿先世蜀之眉山人爲少师栋之裔后徙居吴文蔚字懋实吴兴人䟦启南所藏黄山谷墨蹟山谷论书云凡书要拙多于巧近世少年作字如新妇子粧梳百种点缀无列妇态观此老杜二诗乃其所自作信哉其爲列妇也与欧阳公谓苏子美论书而用笔不逮其所论者异矣沈氏子孙宜世藏之题王右军东方朔赞大令洛神赋石本后二王眞蹟宋御府所藏合三百余𥿄靖康之难一废于金人之手矣今或遗逸于好事家者去晋益逺墨闇楮朽眞赝莫辨而卒寿其书流传人间则幸有石本在耳模刻者之切于是乎可赏若此二帖又羲献之名书也然较之世所传法帖体格殊异葢彼皆短牍小简信笔数行如乐毅论黄庭经与此赞则全篇成章宜其严整不苟异于他书而稧飮序出于觞咏游骋物感兴发之际笔意飘逸又不可以执一论若洛神爲献之平生所好写亦用意之书也然自昔人所见惟自嬉至飞十三行耳此独得其全文何耶陈味芝先生挟此示予城东别业因悟古人书如云行太虚态度不定观书者又如鲁僖登台以望使毎岁分至启闭皆八表同昏之云虽不望可也书续编怀古录后顾元公自吴归晋晚节爲讨贼之举事㓛伟然世皆壮之以予观此适所以爲晋耳于吴何预夫其才终能平陈敏而免爲晋之逆贼不若始之讨司马氏而遂爲吴之纯臣使当时事势有不可爲则从张悌之死可也从诸葛靓之逃亦可也而曰采南山蕨飮三江水非空言乎不然惑于张季鹰之言也夫以爲有四海之名者求退良难则靓独非名士乎吾恐季鹰不爲此言也靓没后百年得陶靖节家世勲旧与元公畧同而一彭泽令视黄门侍郎则有间矣然二人皆尝讦之酒以自晦者使元公得遇靖节必知浊醪妙理其酣畅忘忧不在入洛之后矣呜唿惜哉因观吾鄕朱性甫续编元谢子兰怀古录爲书此说葢窃取春秋僃责之义而不敢爲世俗附和之论也䟦米海岳临颜鲁公坐位帖米海岳自序于古名家书学之几徧故其临模之际往往逼眞此颜鲁公坐位帖元袁文淸公定爲海岳所临者夫鲁公平日运笔圆活淸润能兼古人之长米则勐厉奇伟终堕一偏之失以孔门方之其气象眞有回路二子之别故此书则如旣见孔子后欲效陋巷自乐而行三军当一队之故态时复一发于词气间也䟦山谷书后汉人隂长生三诗隂长生此诗非山谷书之几没于世然此卷卒爲世所重者岂以其诗哉抑之刑曹好藏古法帖能识其妙此又其先博士公时巳藏又其家之故物云䟦元诸家墨蹟近岁号能鉴赏书畵者吾苏有刘佥宪廷美华亭有徐正郎尚賔二公旣皆以博雅见称于人而又力足以致奇玩故人家断缣残墨率归之其得之旣多而益不足爲之废寝食汲汲走东西购求不巳岁乆大江之南称収蓄之富者莫敢争雄焉二公旣没士大夫爱其雅才淸韵无复见斯人也相与叹惋然二三年来吴人所得书畵固有出于他姓者而爲二公尝所得者亦不少也于乎死者之骨未朽而手泽尚新人复得而持去之予毎自以爲玩物者之戒亦未尝不引之以戒乎人也若相城沈氏自兰坡府君生蠒菴徴士蠒菴生同斋同斋生石田世游艺苑继继不絶家藏故物殆及百年益完益盛至于维时笃好又复过之葢予所闻见于沈氏者五世于兹其亦难得于今日也哉夫物之聚散势也然不有以散其何以聚聚所以伏乎散者也世之人欲聚其散者固惑而予因其聚散置悲喜其间亦惑也惟以爲故物不可失坠此则子孙之爲孝者一端而不可不加之意耳维时持元人书翰一巨卷求予题识因卽鄕里之近事家世之美德告之爲惑爲孝是在维时而已元人以书名家不在此卷者无几若其一代书法之妙则善鉴赏者自得之䟦宋虞忠肃公手帖虞忠肃公采石之战日星晦蒙江水震荡功烈赫然于时足以詟伏彊虏媿死名将疑其平日爲人有喑恶叱咤千人皆废之状及观其手帖词语详雅气象雍容乃眞一书生耳公之子孙居吴中者世藏此帖今爲葑门朱性甫得之夫性甫虽好文事藏此吾固知其意不在笔墨间也书旧题王驸马草书千文后成化元年八月予在南京寓报恩寺之悟师房题此千文今一纪余矣师旣化去其徒大章持来吴门复一示予览之茫然如诵他人语因忆所寓时诵习旣辍禽声树影间焚香危坐使行童斸竹萌烹苦茗啜之一时淸寂之乐莫可言喻葢报恩者昔人之明招也闭目了然何异苏长公之想龙井而绿隂四合又如虞邵菴之忆开元因一展卷间有不胜其感叹者矣顾予方牵于吏役未能脱然世俗何时得复偕大章一共此境其乐当不减于前日也聊书卷尾俟之书胡训导小录后初胡君选授苏学训导即以当世可施行者数事建白于朝予得其章读之巳多其通于世务非腐儒比及予不幸居忧于家士大夫过者往往道君之行而陈味芝先生至爲小录以传他日君亦有母之丧将乞予铭墓而先之以门人予曰胡先生则贤矣其母之贤亦可知矣如吾忧制何敬辞其门人曰先生甚慕执事欲託以表着其母执事独不移所爱其亲者及之乎予不能答明日君㐮服拜请庭下其容甚戚予感焉曰诺旣踰朞祥始克执笔爲之终篇及君曰㢘介善教人葢据小录而书也王浩义生以郡学弟子从游有年窃观宻察诚服其师及取所谓小录者别书一通朝夕自览其意葢曰先生旣以忧去不获左右侍览此庻几如见其人或有益也复来请予一言葢义生可谓善学矣诵其诗读其书而论其世虽去我千载犹有益况尝亲炙之者乎卽是以想其爲人吾见盈丈之卷数百之字皆义生之函丈夏楚也小录称及李司训某者字居定号讱菴台之黄巖人本林氏爲考功郎中茂弘之子而寛之师也爲人之贤诚无愧于胡君没巳二十余年其兄之子刑部侍郎一鹗尝谓寛宜爲作传寛嬾嫚未能有媿于味芝多矣题陈淸全先生小象寛尝闻前辈称陈淸全先生爲前元吴中名流毎恨生晚不及识其爲人今其五世孙骢奉赵仲穆所写先生小象相示杖屦翛然眞神僊中人也拜瞻之余敬题其后先生讳深字子微淸全其号也年八十五而终所着有读易诗春秋等编永乐间曾孙纪善曰绍先者献朝矣书隐者邢用理遗文后用理吴之狷士也隐居葑门之东以医卜自给足蹟不出闾里葑门人有不识其面者故佥闽宪事陈公永钖与用理同里居素刚介少容独加敬重旦则挟册就质疑难往往至昏莫乃返然用理终岁不一至其庐也有翁董二帅作鎭于吴以用理名隷尺籍欲邀致爲子弟师輙辞谢其后郡守丘侯知其名请预鄕饮亦不赴人益高之所居陋巷中敝屋三四间靑苔满壁而折铛败席萧然贫家长日或不举火客至相与淸坐而巳用理体淸瘦如削旣壮不娶家止一僮淡泊如野僧室多藏书手自校定至前说譌缪多能是正其学自经史外凡释老方技之说无所不通平生嬾述作故其文止数首亦不畱稿朱存理性甫与爲东西邻少从问学爲収访而录之用理讳量号蠢斋卒时年六十二葬所居北原糜字围预自志墓畧见其家世矣若其爲人固所谓狷士也予与用理交乆往予出东郭过周氏女兄次必扣其门访之与论甚合归未尝不叹其淸苦廉介类古隐者尝欲传其平生不果适性甫以其遗文示予聊附书其后呜唿用理巳矣惜予笔力弱且言不足信后安得如欧阳子者置之独行传之列使其名永存耶虽然此非用理之所计也题怀素自叙眞蹟素师自叙初爲南唐李氏物历苏邵吕三氏流传转徙又不知几家今爲荆门守徐君得之寛闻昔黄山谷作字苏长公从㫄称赞钱穆父云惜不见怀素自叙二公不以爲然后山谷获见之始深叹服今卷后云藏于蜀中石阳休家以鱼牋临数本者是也颕濵题字时尚恨其兄不及见此顾寛何人乃得预此奇观赏玩之际岂胜欣幸及观序内担笈杖钖西游上国等语知书虽学之一节欲造微处其精勤若此则学之大于此者可以小得而自足乎然则予之欣幸又不独在此惊蛇走虺骤雨旋风间而巳也匏翁家藏集卷第四十八匏翁家藏集匏翁家藏集卷第四十九匏翁家藏集卷第四十九题䟦三十一首䟦宋理宗御书赐郑丞相诗后右宋御书律诗一首小序曰朕诞节载临集英钖燕其后题曰赐郑丞相识以二玺其一文曰庚戌庚戌淳祐十年也然宋自南迁后凡三历庚戌此何以知之葢建炎四年绍熈元年皆无郑丞相有之者淳祐也按宋史郑淸之以端平乙未拜右丞相丙申享眀堂以灾异免淳祐甲辰爲少保奉朝请丁未复右丞相乙酉转左赐诗在明年春又明年封齐国公致仕越六日而卒此其证也或者不考指爲徽宗诗夫当时虽有郑居中爲省长然不名丞相至孝宗朝始改尚书左右㒒射同中书门下平章事爲左右丞相况诗有靑阳闦动之语徽宗则以十月生且在位二十五年亦无庚戌岁此又易辨者若夫宋君多能书其字畵识者自能鉴之又不暇论也故此诗知爲理宗赐淸之无疑夫淸之以旧学故致位宰辅旣免倐起眷遇益加翰墨之赐史家尝载其显德谟明阁扁至于诗篇微末不胜纪录此特流落人间者耳然片纸挥洒官而不名即此足以见当时宠异之恩矣世之览者必将慨然于斯䟦解学士笔舫铭笔之用于世乆矣自韩文公作毛颕传其名始起文字间吴兴张文寳在国初业擅制造因名其舟当时士大夫多爲诗文遗之而学士解公缙绅特爲作铭葢公之书妙固资其用而赏之也文寳之孙士行侨居吴中能传其业持公铭文求予题识予以文字爲职而亦资其用者惜书不若解莫能赏其妙而文不若韩可以增重其名然念毛颕之功不可负而士行之意不可拂也聊题数语归之题宋大慧禅师手帖当宋被金虏之难一日虏忽议和刑部侍郎张九成谓金寔厌兵特张虚声以撼我耳因陈十事云彼能从吾言则许之必使权在朝廷时秦桧力主和议以言诱九成终不能夺遂深恶之顾九成素好佛学他日问法于径山杲公适方议神臂弓御敌杲遂借以爲喻桧闻之卽指爲谤讪贬九成南安军至窜杲衡州乆之移梅州㝷反初服主阿育王寺帖中云罪废十七载及续蒙再赐爲僧又出作粥饭主人等语是也吴城东独闲上人乆藏此帖今传其徒志勤予观之窃有可慨者夫当桧在相位屈巳和戎甘心事雠凡异巳者一切屛去如九成固不能逃矣而杲缁流也亦波及之则当时志士贤人遭其毒手者可胜计哉杲在宋南渡后爲禅宗称首孝宗朝赐号大慧然晦菴朱子谓其作事少点检喜怒不中节观帖中憾藏谷家发誓愿等语葢亦可见而姚荣公广孝特以忠孝许之谓其嬉笑怒骂无非佛事荣公佛者岂亦党同之论耶䟦虞氏遗墨吴江虞堪胜伯一字克用宋相忠肃公之八世孙也贫而好古藏书甚富所与往还皆四方名士一时以诗文简牍相赠遗者动盈箧笥胜伯旣以云南府学教授没于官其子镛且能读父书授徒里中至其孙湜始去儒业先世故物时卖以供衣食费湜有子权家益贫物益卖不巳崑山叶文庄公尝作书止之力加提挈竟得一官未几而卒自是家愈落初虞氏所藏词翰无虑数箧权卒后妻子仅以一鱼褁置屋梁今则倂其亾矣予毎见其家遗墨未尝不把玩兴叹葢物聚而散此其常理无足怪然未有不聚于贤而散于愚者此可以叹虞氏之世也友人陈玉汝之子镃得此数幅乞予题之虞与陈姻家也且居隔一水镃之藏此其爲鉴亦何逺之有则此虽盈丈之𥿄出于伤鼠啮之余所以助吾之德者固在不然玩物丧志适足爲德之累吾何取于镃耶题沈云鸿藏其父所写古木慈乌图石田作此葢偶写其西庄景物耳其子云鸿遂藏护谨甚以予父之执也奉以乞言夫其哑哑而鸣翩翩而集相覆以羽相哺以食者云鸿固有感于乌之孝矣若夫扶踈紏结轮困离竒上耸㫄撑其大数围者非木耶世之故家莫不有此木子孙不能保其先业伐而薪之而乌止于他人之屋者多有之云鸿视此而有感焉讵非孝之深者乎题伊尹耕莘图古图畵多圣贤与贞妃烈妇事蹟可以补世道者后世始流爲山水禽鱼艹木之类而古意荡然然此数者人所尝见虽乏图畵何损于世乃疲精极思必欲得其肖似如古人事蹟足以益人人旣不得而见宜表着之反弃不省吾不知其故也此爲伊尹耕莘图图之工拙予不能辨若其工于造意有不待辨者尚贤蓄此想其人论其世志其志而乐其乐以尚友于三代之间其爲助不旣多乎䟦鲜于困学艹书后赤壁赋鲜于困学书名在当时与赵吴兴邓巴西各雄长一方困学多爲草书其书从眞行来故落笔不茍而点画所至皆有意态使人观之不厌不若今人未识欧虞径造顚素其散漫连延之势终爲飞蓬蔓艹而巳钖山邹永章蓄此后赤壁赋观之数行后益可把玩然自愧非书家不能深如其妙处耳䟦陈秘书遗墨宋朝奉大夫秘书监知台州四明陈公着题松江图古笺诗一首藏于吾鄕古敬脩氏古笺之妙一工人所能耳不足论独公写此诗时年八十矣观其用笔沉着端径而行复匀整不苟足以占知其爲有德君子也葢公登寳祐丙辰科文信公榜进士初历州县时宰欲致之门下弗附及国亾遂隐不仕其爲人巳无媿于信公故其刚方之气溢而爲书如此凡公事行家世之详巳见其子泌外孙胡世佐与今陈味芝先生䟦语矣泌之子桱仕国初死于起居注有史才卽尝着通鑑续编者䟦赵吴兴临王右军十七帖学书者师晋王氏乃爲善学若近代吴兴赵公又其高第弟子也公于右军书尤喜临十七帖此则马抑之刑曹所藏一日持示适客有自钖山来者亦岀一本观之笔画肥瘦稍异然皆出公手无疑客又言吾族人尚藏其一亦眞蹟也于一日之间所闻见者巳得三本乃知此帖葢爲公平日书课所谓弊精疲力以学书爲事业用此终老而竆年不免如欧阳子之所讥者然欧阳子又谓古人作书初非用意逸笔余兴淋漓挥洒使人骤见惊绝徐而察之愈无竆尽夫其书之妙如此岂一举笔而遂能哉葢其㓛巳用于平日乆矣故世传右军临池学书池水尽黑因有墨池之名事之有无固不足辨然果欲其书法之妙虽由天资人品而学力所至亦不可诬观于吴兴公足以验之矣䟦米南宫龙井记石本天水尹希賔尝蓄米老所书秦太虚龙井记石本字画雄放但其文惜多缺处其子寛因录全文于前以便读者託吾友史明古求予题之尹君之意虽爲故物重然亦重乎米书而又不无不重乎太虚之文也君如重其文则太虚又尝有龙井题名记及东坡䟦语更录以附于后则不独全龙井之文且倂龙井之事全矣予方与明古约同游杭预期日月而龙井者杭之胜处也至则当按记文所载次第登览亦将爲数语以续古人归其爲君再书以附之题袁静春寄鲜于太常诗后予少喜考论吴中前辈尝阅元黄文献公文集袁静春先生墓志知其爲吴人而尤以不得见其子孙爲恨他日社学师袁以昭氏过予谈及其家世则静春乃其五世祖也又明日挟静春所寄鲜于太常游钱塘杂诗来示于是静春之子孙旣得见之又得见其手蹟而诗有怀吴中钱德钧以下诸友之作又因得见前辈数人于一日间爲欣幸乆之䟦元诸名公所书静春堂诗集序等作后元儒袁通甫先生着静春堂诗集诸名公若龚子敬陆文圭杨仲弘汤师言陈绎曾之有序虞邵菴郭祥卿之有䟦钱仲鼎之有诗所以交而互评之者殆无遗意诗旣刻板后燬于兵火此卷爲当时诸公手书幸哉独存而黄晋卿爲作墓志亦在卷中葢尝论及其诗因附之也然籍此篇则通甫之学行可以考见而不徒爲能言之士矣静春与子敬祥卿尤善赵文敏公称爲吴中三君子又尝图汉司徒安卧雪事遗之以拟其高节其见重如此是图数年前予在南都寔见之今不知流落何处惜乎不得与此卷竝藏袁氏也海虞吴都宪旧爲通甫五世孙都察院检校以寍题此卷以寍卒无子今归其从弟以昭以昭教授社学不坠儒业保护故物他尚数种通甫于是乎有后矣题袁养福所书郭有道碑文前辈下笔便有典刑虽行草不苟况正书乎此吾徒所当媿者袁君养福元石洞山长静春先生之孙也而郡学教授仲长之子所书郭有道碑文端劲淸峭深得欧阳率更笔意以其字画之妙如此宜有书名于时然吴人固不知有袁养福也使予不见此幅亦几失之乃知前辈能书者尚多而失之者不少矣其曾孙㫤字以昭者持示予请题一言以昭之意在乎先世手蹟耳初不计其书之何如也养福字能伯仕国初爲福建宪史高太史季迪有诗赠行而陈检讨嗣初称其行洁负才气有诗声葢不特能书而巳其书碑文外又有九歌藏于家题东坡遗张平阳诗眞蹟东坡遗张平阳村醪诗眞蹟旧藏光福徐良夫家据东阳黄晋卿题识诗凡六首今耕学翁得之巳亾其半可惜也然吾闻良夫所藏高编大册甚富今则一字不存矣则此卷虽脱落爲幸巳甚且徐皆出偃王春秋时徐子章羽被执子孙散处扬徐间今耕学与良夫同姓同里此卷之在耕学犹在良夫也爲幸益甚呜唿楚人得失孔子鄙之吾恐故家子孙得以借口也故拘拘于徐云若夫坡老声畵之妙前辈论之详矣区区末学何足以知此题重刻缶鸣集后洪武史官高启季迪有诗千篇号缶鸣集其夫人之兄子周立公礼尝板刻于所居之甫里正统末燬于火郡人徐用礼复取刻之增多倍于旧而姑苏杂咏在焉按缶鸣公自爲序云自戊戌至丁未之作得七百三十二篇及公归田后又益以戊申至庚戌之作葢得二百二十八篇乃合十三年之诗而成此编序又云自此而后着者当别自爲集葢明年辛亥作杂咏甲寅公死于法矣今考杂咏统百二十二篇而用理所增仅三年之诗也几九百篇一何多哉尝观谢翰林元懿序谓公初爲四集删改会粹始成缶鸣则今所增入岂多昔所弃去者犹存于世错置其间欤不然作于三年者悉取而未及删欤读者颇以爲病则欲侈其诗适所以累其才欤周暟仲英者甫里人也老而好文谓缶鸣爲里中故物而公之手选也慨然重刻又以旧板缺公自序更补之汲汲走予请一言予忆爲童子公之诗往往成诵稍长弃去遂忘其词仲英虽有请安能知太史之所至哉惟苏文忠公有言诗至于杜子美故近代学诗者多以杜爲师而尤得其三尺者虞杨范三家而巳然文忠又谓子美以英伟绝世之资凌跨百代古今诗人尽废然魏晋以来高风絶尘亦少衰矣世以爲确论若季迪生値元季非不知有子美者独其胸中萧散简逺得山林江湖之趣发之于言虽雄不敢当乎子美高不敢望乎魏晋然能变其格调以彷彿乎韦柳王岑于数百载之上以成皇明一代之音亦诗人之豪者哉所恨蚤死未见其所止何如君子爲之慨叹故庐陵杨文贞公评诸诗独夸其乐府拟古及五言律爲胜其意亦可识矣是集又闻尝刻于建寍郡斋未见行世若杂咏僃有诸体知诗者以爲工则有板在郡中云䟦褚遂良书唐文皇哀册文褚公初以善书见知文皇后数直谏补益国事殊多遂受顾命以大节着爲唐名臣卒之书爲余事此其书文皇哀册文藏于吴江史明古明古喜读史能阳秋古人不独贵其书也然于古人所爱则得其模刻之语亦深味之况其手蹟哉则虽谓贵其书亦可也此卷于大行与崩字皆加涂改葢尝有献入前代御府者爲上讳耳䟦天全翁赏灯联句天全翁自南诏归适太参祝公佥宪刘公皆致仕家居三公有斯文知契凡登临游赏之乐必共之酒酣兴发更倡迭和落𥿄人争传之以爲奇玩此灯夕于魏公美所联句也公美持以示予于是翁与佥宪谢世数年独大参公在耳当此夕览此诗尤深慨然予又闻之联句时初人爲三韵至刘当结尾翁嫌其语意蹙爲益二句以今观之则如乐止以圉爲一成又以柷奏有禅续不绝之意因倂及之以示世之知诗者题王淸献公遗墨元淸献王公以父积翁䕃㓜即受官得赐田宅于吴后更治郡仕至行省参政而归老吴中以没故公书蹟吴人多得之此卷皆公平日所作韵语亲书者也藏于光福徐用庄氏按史称公所至政绩㬥着又其淸白之操得于家传㓜及拜许文正公于京师卽知所趍向中年尤致力于根本之学故自号本斋然则尚论公者勿徒求之区区诗章字畵间以浅其爲人可也䟦和靖处士小简去林处士殆五百年区区遗墨数行后世保护完然如新彼人品庸劣者虽伐山石大书而深刻之固有踣之者矣成化戊戌岁二月十六日因观沈启南所藏二小简题题唐赵模摹集晋人千文晋人之书见于今日者大抵石刻耳如赵公去晋未逺其所摹集多予平生所未见者固宜葢褒鄂巳没庻几见其英姿飒爽于缣素间者曹将军之功也明古其谨藏之题宋四家书朱文公论当时名书独推君谟书有典刑而谓黄米出有欹倾狂怪之势故世俗甲乙曰苏黄米蔡者非公论也沈启南得此四家书列之深合文公之意遂定曰蔡苏黄米䟦山谷书发愿文启南所藏黄书数种予尝获徧览当以此卷爲最题楼节妇诗卷楼节妇之事见于洪武永乐诸名公纪载而咏歌之者详矣其曾孙仲彛尝纳诸天全徐先生求题识而藏置不谨𥿄烂而字脱其尤不可读者潜溪宋学士传文也顾其事已录于郡志不必假此而后传而仲彛尤深惜者家之故物也他日持是请予题其故遂书之题楼氏全淸堂诗卷今人家子孙往往斥卖旧物以供衣食甚者爲博奕歌舞之费殊可叹也如楼氏此卷旣失而人复归之其事甚小然欲观仲彛之贤者当在于是题杨銕崖遗墨大将班师三军奏凯破斧缺斨倒载而归此书或似之淸痴笔翰好奇宜其珍重若予之浅陋则未能学也题王右军此事帖眞蹟右王右军此事帖凡二十字葢尝爲金源氏物章宗数印犹烂然楮墨间签题亦其手书信可寳也成化戊戌岁五月壬午吴寛观于徐太守维亨爲题题张汝弼南行诗后右张驾部出守南安纪行诗若干首虽皆一时率尔之作然而天时人事之变家人朋友之情皆可考见亦张氏诗史也至送其子弘宜会试有权门利路之戒则有见于近日丧名检而害身家之人最入仕者之所当知也岁丁酉仲冬十一日扁舟道吴过宿脩竹书馆明日示以此册读之一过书其后而还之䟦陈廷璧模啸堂集古录后古器物今世不可多见其铭文题字頼有刻板如啸堂集古录之类岁乆板亦毁则印本在人间又頼有临模之者耳然临模惟私于一家印刻可公于四方世之好事者能捐十金以成此举则三代秦汉以来之制作人家有之当与孔壁科斗书竝传于世而老而嗜古如陈君廷璧亦免矻矻之劳矣䟦天全翁词翰后长短句莫盛于宋人若吾鄕天全翁其庻几者也翁自赐还后放情山水有所感叹不平之意悉于词发之旣没而前辈风流文采寥寥乎不可见巳明古旧爲翁所知爱得此数篇示予光福舟中酒酣耳热相与歌一二阕水风山月间有不胜其嘅然者矣题赵松雪水村图戊戌八月三日予过独树湖泊舟苇间出此阅之景物宛然益叹松雪翁畵手之妙此图今藏射渎徐氏后十七日雨中再阅题䟦东坡与蜀僧二帖吴城西治平寺足菴房旧藏苏长公墨蹟戊戌岁九月十二日冒雨往观之寺僧亮欣然出示葢公二帖皆与其先茔隣僧者也帖尾惓惓焉有怀归之意然公竟死葬于外其言卒不克酬亦可以发游宦者之叹匏翁家藏集卷第四十九匏翁家藏集匏翁家藏集卷第五十匏翁家藏集卷第五十题䟦三十八首跋文信公过小靑口诗遗墨宋以祥兴元年八月加文天祥少保封信国公闰十一月公屯潮阳与邹㵯刘子浚合兵讨贼不克被执于张弘范葢明年二月宋亾弘范卒不能屈公乃送至燕京此其在道中所作诗也夫古人死国多出于一时之慷慨公何独迤逦于途宿畱于馆日犹赋诗不即就死岂尚有地觊耶葢不知公之死已乆仰药而死不死絶粒而死不死死而不死忠义之气鬰塞于胸中聊假之诗以洩之故使公即死无此诗矣诗之有无固不足爲公之轻重然玩其言想其人亦足以示于世此天所以缓公之死也欤公所着有指南等集寛尝读而悲之今兵部贠外郎李君应祯出示此𥿄手蹟宛然如新葢自巳卯至今戊戌二百十年矣䟦宋孝宗赐虞雍公手诏右宋孝宗赐虞雍公手诏也按宋史公尝两出宣抚四川详此诏乃罢相后所赐当在干元九年葢明年改元淳熈公薨于蜀矣初公在相位孝宗命选谏官名旣上顾用他所荐者遂力求去因有宣抚之命及入辞上方以金虏爲事谕以决䇿亲征使治兵竢报诏所谓整军经武弥难消萌此意犹在也即此见孝宗复雠之志未尝少替所以倚重于公者惓惓如此使天助宋假公数年岂特成采石一战之功而巳呜唿惜哉题宋吴中三大老诗石刻自昔吴多名园在宋则有朱伯原先生乐圃其名载郡志可考今吴县北一里废地数十畞台池洼隆犹有当时遗意也葑门朱性甫自云出于先生遂好求乐圃事蹟他日得残石焉题曰吴中三大老诗葢太子少保元公绛游乐圃而作而和之者集贤修撰程公师孟太子賔客卢八革也间持墨本谒予求言惟先生邃于性理之学着述浩穰爲时儒师圃之所辟固将讲学以睦族求志以俟时者而一时賔客题咏亦岂徒爲嬉游放浪之言而巳葢予尝读先生之子发与其家人书叹故庐燬于兵人而谓圃中所存有朋云斋斋中有数石刻皆贤太守部使者鄕邦旧德宿望耆英之诗磨涤于墙壁间尚可观考此石岂其一欤今考三诗刻于元祐戊辰至今成化戊戌适四百年埋没人家忽复发露人不敢以石易之葢非重石也重其人也然则人可以不自反而力于德乎题欧阳文忠公遗象此宋欧阳文忠公遗象也葢公守滁时写旧本在无钖施氏㫄有题识吾友李兵部应祯使畵史模而藏之间以示寛容貌秀伟眞天人风致拜瞻之顷何异见公于酿泉幽谷之间操几杖而从之游也䟦朱氏所复睢阳五老图朱氏自子荣得此卷后二百余年偶入崑山夏太卿家其裔孙日南使其子鄕贡进士文赎于太卿之子德威德威诺焉而却其金俄而病卒后家人竟归于朱一则求其所当有一则与其所不必有其孝其义皆可书也惟五老之会杜祈公首倡以诗王侍郎而下和之至欧阳文忠讫范忠宣十八人亦和之今皆不在卷中鄕贡君方益求先世遗物必能录而补亾也䟦李龙眠所畵前代君臣事实龙眠此卷实与史笔相发明可谓畵家之良史非但工于艺而已葢古所谓图畵者如此卷中自汉高帝讫唐明皇事凡八未暇悉论独于女祸不能无感焉耳夫剪髪启宠适成唐室之乱当熊见妬反兆汉业之衰后之有天下者尚监之哉䟦米南宫书宋宗室崇国公恬墓志铭米南宫此卷元袁淸容而下五人有䟦皆不着所藏主名今在广省参政刘公家公博学好古宜此卷之归之也䟦李西台墨蹟此书深厚温醇有盛德若愚气象称西台所作长洲吴寛观于无钖邹氏因题䟦子昻临羲之十七帖书家有羲献犹诗家之有韦柳也朱子云作诗不从韦柳门中来终无以发萧散沖澹之趣则书不从羲献可乎松雪翁毎临此帖葢其平生书课其书之独歩当世也宜哉䟦王氏文集予家藏书一编曰麟角集曰过庭集总题曰王氏文集葢古写本也旣杂乱不可读置之箧笥巳乆他日偶阅同里医师王讷斋家乘见列先世所着书目而二集在焉因以归之王氏在宋自闽徙吴称文献家国初多故遗书尽失不独此编也麟角爲唐水部郎中棨所着过庭则宋戸部郎中伯虎着也皆不完王氏子孙尚访而补之䟦黄氏祖德录黄巖多君子以予所闻见皆出而仕者意其山林之下必有淸节厚德如昔史氏传隐逸之类而恨未之见也乃今观于黄氏祖德录读侍讲谢先生所作松坞府君传然后知果有其人矣侍讲与黄同邑相知最深而其于人尤少许可传之所述必不妄人故信之其曰祖德录则本府君之孙吏部郎中世显而名吏部固予所谓君子者又知其贤有自其爲此录葢与李习之撰皇祖实录之意同云䟦孔氏所藏先代文移孔颜孟三氏子孙游学于外所至儒学书院人给米石葢前元所着令此则宣圣五十五世孙克刚克信至正间游江南时平江嘉兴二属邑文移也其间有行供宿顿优加礼待等语于以见当时遇三氏者之厚何其盛哉克刚旣北还独克信畱居平江巳而兵阻遂占籍长洲生希安希安生双流知县友谅友谅生广东副使公镛再世甲科爲时名宦保守故𥿄不敢遗失葢此虽残墨数行足以信吴中百年有阙里一派其爲孔氏子孙左验而与谱牒相参考者庻其在此予获与副使公同邑里知其贤能无忝家世所以友之事之何异宓子贱之在鲁也尝窃自幸他日其弟公铎持此见示三叹之余敬书其后题僧朋云墨梅朋云墨梅特感松雪翁知巳而赠之可谓自重者矣维颕藏此不逺数百里持以求题于予其亦知所以重之者欤再题所摹怀素自叙帖苏黄门题此帖时尚恨不令其兄一见后坡翁得见之则曾公卷所谓冯当世家本也偶得其䟦语而山谷观于石阳休家者又得其说于名臣言行录因具录于后见苏黄爲一代书宗所以评自叙者如此以爲博雅者之助云䟦沈氏写山楼诗文后予少颇好畵知臞樵翁之善畵也数过其雅趣堂翁出见客衣冠雅而言貌古宛有前辈风致非今世所谓畵史也公尝知予所好輙出手写得意者遗予予至今宝藏之翁旣以高寿终其子如美偶示予写山楼诗文一卷葢吾鄕立菴俞先生文靖靑城王公学士钖山王公庐陵解公曾公诸名人之作具在皆爲翁寓金陵时作者也披览之余缀此数语以识畴昔之意翁讳遇字公济臞樵其号也如美能传其业子元且有文行今年登进士第惜翁不及见之题虹桥别业诗卷吴中多名园而陈氏之绿水尤着者非以当时亭馆树石之佳亦惟主人之贤而诸名士题咏之富也今世本又爲别业于虹桥前临通衢后接广圃兼有城郭山林之胜题咏沨沨彷彿绿水之作陈氏累世之贤于是可考惜予不能序其诗如高太史季迪耳聊因世本之命书其后以识之䟦东坡楚颂帖予旧藏坡翁楚颂帖石刻而缺其后三行颇以爲恨葢其石巳亾也李兵部贞伯一日得其眞蹟来示岂胜快然葢嘉祐初公登进士第与同年蒋之竒联宴席蒋阳羡人也谈及其鄕山水之胜遂有终老此地之约公旣谪居此帖则元丰七年量移汝海过阳羡时作者其后公归自海外而薨周益公题其后以种橘之约竟堕渺茫若独爲公深惜呜唿公之志大矣所欲爲于天下者特区区一园一亭三百木奴而巳乎题李营丘畵后成化十四年八月十七日李应祯吴寛同观海虞周氏所藏营丘山水于石湖舟中题高房山畵后高尚书夜山图幷赵松雪以下诗䟦吴寛尝阅于射渎徐氏戊戌岁九日䟦王允逹廷试䇿今之取士惟廷试最爲近古淸问下询莫非国家安危大计它固未暇屑屑及之士生斯时尽言不讳有㧞擢而无斥逐眞一时进言之机也皇上卽位以来凡五试士此则戊戌岁进士今中书舍人王汶所对制䇿也寛庄诵一过其气充其理直其言伟而顺矣以汶之学当在高等然抑置三甲仅得赐同进士出身于以知是科得士之盛而冀北之野果难爲马也耶寛于是乎有愧䟦苏东坡书醉翁操予尝得坡翁此𥿄𥿄尾八印烂然莫知爲何人藏也一日偶阅虞邵菴先生文集至李梅亭续类稿序谓梅亭爲宋中书舍人直学士院寳章阁待制临川李公刘字公甫而僃述其入蜀历守荣眉进总漕事幷总蜀帅成都守本路宪四川都大卖茶买马等司凡八印谓公平日所得图书辄以八印识之予因出此𥿄视其印文皆合乃知其尝爲李公所藏无疑邵菴又云公所藏近时或散失民间犹及见什伯于一二安知此𥿄非及见者耶然类稿序邵菴爲其孙积而作去公尚未逺巳有散失之语顾予乃欲聚而得之岂非愚哉坡翁翰墨知书者必能品评未暇论予独喜知其所自出而尤有可叹息者在故题之题陈起东诗稿后近时学诗者以唐人格卑气弱不屑模倣辄以苏黄自负者比比卒之不能成徒爲阳秋家一笑之资而巳吾友陈起东少喜吟咏专以唐人爲法故其出语淸圆和畅有王岑高刘之风予与之别十年矣昨来京师得见此稿皆其官闽中时所作知其学不少变而语益不杂自是而柳而韦而谢而陶若升阶耳予虽不足窥其所至它日相与归老吴下尚当爲数语评之题谢氏贞则堂记后黄巖谢氏世德之盛亦幸爲其子孙如鸣治侍讲者汲汲传美焉耳故虽以予之浅陋尝缪爲之执笔而不敢多让葢于温良府君之孝行见其母子之道隆于寳庆太守之会缌见其宗族之情洽至此又有贞则堂之作则闺门之内复有其人而其家之所以爲盛者于是乎有本矣题李賔之侍讲北上录后览賔之此录其间在南都时登临题咏凡崇台长榭古庙幽亭与夫僊宫佛庐之映带乎江山者皆予旧所经游而裴徊者也闭目了然殊深东坡龙井之叹䟦宋王卢溪先生遗墨古人去我巳逺诵其言可以想见其人况得其手蹟而观之其风度宛然在目中矣安成彭氏家藏宋王卢溪先生十简寛幸预观虽纸敝墨渝而此老正气勃勃可挹葢余三百年于此岂亦赠胡忠简之语所谓江山护持者耶彭之逺祖母出于卢溪凡书问所及其间可以爲训者世守不失故自将仕公十传至浙江佥宪生四子其三登甲科竝显于朝葢读书种子自外族而来者深且逺矣蕳后题识数十家其说巳悉軄方主事礼字彦恭者佥宪之季子也以寛有同年之好俾复书之䟦宋仲温墨蹟国初书家称三宋谓璲克广也克字仲温号南宫生其书出魏晋深得钟王之法故笔墨精妙而风度翩翩可爱或者反以纎巧病之可谓知书者乎仲温爲吴人其墨蹟在吴中者顾少开化徐君惇夫乃有此巨册而眞行艹章艹皆具信可寳也䟦夏太常墨竹卷畵家惟墨竹颇寓书法近时得其妙者莫过于毘陵王孟端舎人而夏太常仲昭尝师之早岁类其笔意其后稍变而崑山之人师之者更数辈独屈礿处诚颇类之而今人家所得往往出其手也然眞赝固自能辨如此卷阅之卽知其爲夏公所作无疑题欧阳文忠公遗墨此欧阳公脩唐书纪表时二小帖也黔阳令陈君坚逺持以示予片𥿄数字于史事无大关系而后世独加爱护终不落蛛丝煤尾中非物也人也䟦范文正公书伯夷颂石刻右范文正公楷书韩文公伯夷颂石刻其后独有纯仁纯粹二子䟦语而文潞公以下诸贤之语不在葢初刻本也在吾鄕范庄其眞蹟尝获见于公裔孙从䂓尚多元人题识未之刻也此颂尝入秦桧贾似道家二人者固未足以爲公污然桧独系之诗曰韩范不时有此心谁与论则读者未尝不发笑也䟦钱谦斋与林逢吉书谦斋当国初尝应诏言事今见存稿中其言简而直不爲阿佞之态宜其尽言于朋友之际不难也䟦秦二世泰山石刻此秦二世时泰山石刻也葢始皇东封有颂至是李斯等奏请刻之其文见史记曰丞相臣斯臣去疾御史大夫臣德昧死言臣请具刻诏书刻石因明白矣臣昧死请具刻诏书刻石此作金石刻又夫上缺大字不同其余灭丞相臣三字葢石有四面此其一耳按集古录本云得之江邻几谓邻尝自至泰山顶上见其石顽不可刻又谓旁无艹木而野火不及故能乆然风雨所剥其存者才此数十字及观金石录云刘䟦亦尝亲见碑四面有字乃摹得之文虽残缺然首尾完具不可识者无几而秦篆完本复传世间则所得字不如赵之多而二说且不同矣吾友徐仲山以工部主事治泉齐鲁间因登泰山摹此遗予葢去欧赵时又数百年其所得止此亦其宜也又后数百年磨灭当益多斯之眞刻传于世者当益少好古之士宜相与惜之䟦后汉尉氏故吏处士人名此后汉尉氏故吏处士人名也按金石录载尉氏令郑君碑君字季宣聘君之孙年五十有七卒于中平二年余皆断裂不成文理亦不知其爲尉氏令特以碑隂人名知之其碑至今益残缺视此尤甚故不模此刻近岁叶文庄公碑目亦不载集古录且无而予独得之葢非仲山好古不能爲予致之也䟦后汉庐江太守范府君碑额此后汉庐江太守范府君碑额也按汉书范式字巨卿山阳金鄕人以独行闻干时所谓与张劭爲死友者式少游太学后举州茂才四迁荆州刺史卒于庐江太守其碑相传爲蔡邕书金石录载其立于魏靑龙三年知其非出邕手碑巳残缺故不模独得其额甚完亦可爱也书岑嘉州诗集后岑嘉州诗集一册故刑部右侍郎黄巖林公爲江西按察使时遗予者公好藏书装池必精葢其平日处事不苟之一端也壬寅岁七月十二日曝书因书其后䟦四烈图人之所不欲者莫如死死非人之难事也乎若四烈妇之事沈水死矣断臂几死者也当熊杀虎则以死自分而不死者耳故载之史传而人皆知之然史传所载不特此四妇人而人或不知者则以其事不奇故也然其死则一而巳况世之死而不载者何限是以君子恨之尚寳沈君以此卷示予于是四烈妇之事又有取而爲图者宜其事益爲人所知也䟦所摹东坡楚颂帖邵文敬太守世家阳羡其先作天逺堂葢取东坡至阳羡词语见于周益公䟦文敬感其事因俾予临一过而请李賔之尽录益公之说以见其家旧事其意不在帖也然此帖亦阳羡嘉话文敬所宜得者惜予不善用墨遂使坡翁风韵衰飒乃复摹一过而归之庻终得其形似耳文敬之官思南便道过家将掲旧扁于堂倘能砻片石刻之堂中亦一奇也题九歌图后朱子之註离骚可谓无遗憾矣后人旣无容赘词则有爲九歌图者其初葢出李龙眠人从倣之此本则崑山许君鸿高所藏也图后各系其歌许君谓爲其鄕先辈朱季宁中书之笔予观之信其书之妙犹有晋唐人遗意也歌名九其爲章实十有一楚词辨证亦以爲不可晓至于礼魂则畵家所不能及者故其图缺云䟦度尚碑此汉荆州刺史度侯碑也在沛县湖陵城牐下僚友董尚矩过其地见而爲予道之适顾崇善工部出理漕渠予因託之加爱护焉崇善欣然旣徙置徐州官廨他日乃搨此本见寄观之则残缺巳甚独其额完而首尾有君讳尚字博平与永康元年数字可识耳其余隐隐皆不成文以其残缺宋人遂磨而题识其间然亦难识矣若谓此碑初在北陵东郊缺裂仆地有欲徙之者不果旣而大水至冲入于河或集善水者挽出之始徙于使星亭而嵌其西壁葢叙其徙置之难如此所谓使星亭不暇访独不知此碑何时复在今牐下岂其地即亭之遗址耶夫度侯事具载汉书不假此而传独惜古刻之存于世者少若此碑使更岁乆将益爲风雨所坏其与顽然片石何异此尚矩崇善之力足爲好古之助而予所欲书者也题陈佥宪传后大江之西其人尚气而徤讼近世名臣有出于其鄕者独谓其俗可重而非他郡可及岂其时俗尚美欤然薄义喜争见于曾南丰之文则其来亦乆不然所谓可重者皆士大夫而不及市井之人欤比岁俗益敝往往搆党造词赴阙投诉其词有至数万言者或其人相仇一旦杀同产数十人吏畏祸至不敢以闻朝廷廉知其故率用重典处之幸其俗之少变而未可必也吾乡陈君粹之佥江西按察司事有爲传其政蹟者而于治狱尤详予得而阅之信其讼之深险闇昩猝难与辨非粹之之公之明未能破其姦而使之服其罪也而或者不察顾谓粹之疾恶巳甚夫刑凡以爲恶者设于恶者不姑息而必致之刑所以伸人之冤而洩人之愤也自非及于平人何有于甚独惜粹之岁廵一道不得乆且专而今复以秩满去耳使终得粹之于此彼将无所用其讼而终变其俗矣乎匏翁家藏集卷第五十匏翁家藏集匏翁家藏集卷第五十一匏翁家藏集卷第五十一题䟦三十二首䟦夏宪副所藏禇河南书儿寛墨蹟书家谓作眞字能寓篆隷法则高古今观禇公所书益信䟦东坡墨蹟予尝见东坡所书九歌于吴中今复从宪副夏公见此笔意尤觉老硬然东坡所爲惓惓于正则者疑皆在黄惠琼儋时书观者必能会此意于𥿄墨间也而其后岁月氏名皆不着岂常所谓多难畏人者耶书邵通判决防诗后吴人得围田之利乆矣比岁大水冒隄上田至与江湖相连岁屡不収而民益困此可独咎乎天时哉葢田之利修于人力而亦未尝不坏于人力其所以坏之者专其利于己而不恤乎人耳今长洲崑山常熟三县皆在郡东弥望皆昔之良田也田傍故有渠豪民争堰之以爲巳利毎夏秋雨作水不得洩凡田之居上流者始病至于舟楫阻而不通其爲害亦乆矣壬寅之夏今通守沔阳邵侯受廵抚王公之命往决之计六十余堰先是欲爲此役者民往往持梃相击逐其妇子争卧堰上至不得施畚锸惟督役者阘茸且苟小利而不知大惠其事遂巳侯独不顾奋然爲之而害始除更立条约以爲后禁春秋葵丘之命曰无曲防而孟子讥白圭以隣国爲壑若侯非知爲政者乎近有携鄕人歌诗数篇至京师所以颂侯之惠甚悉凡仕于朝者遂从而和之于是吴田皆登岁则大熟予适读其诗窃喜吾人之有生意也爲之三复不巳而因有说焉葢常熟东北有白茅港水所从入海而海潮亦从而入者也潮日再至皆浊泥旣退而泥畱岁乆海口渐堙水不得尽洩自有吴以来葢不知几濬矣予闻父老云元末伪吴张士诚尝发卒数万事此而功竟成今十纪于此濬之实维其时王公葢尝有意而未暇及使复委其事于侯吾知其必济也䟦沈启南畵卷吴中多湖山之胜予数与沈君启南往游其间尤胜处辄有诗纪之然不若启南纪之于畵之似也大理杨公方向用于时顾有山水之好得此卷爱之而以示予予去吴中数年矣山水胜处虽尝往来于怀然其景象特如梦寐中不复了了阅此何异短舆孤棹穿云渉涧徜徉终日而凡市桥田舎林亭溪阁与夫渔樵所集僊佛所居鱼鸟之闲暇烟霞之晻霭几案间一览殆徧而且免夫登顿之劳何其乐哉题朱文公请祠治姦二札寛㐲读文公与时宰二手札大儒君子恬静刚直之气数百载之下犹充溢𥿄墨间其门人序公事行所谓谨难进之礼厉易退之节不贬道以求售不狥俗以苟安者亦畧可以窥见矣二札今爲旴𣅿陈明之所藏明之初登进士第将有官守其不徒玩此必有所以向慕之者在矣䟦张即之墨蹟昔人爲八音与政通而文章以时高下岂惟文章哉字畵亦然故因时可以知书因书可以验时有不可逃者张即之生宋南渡后书名在当时甚盛此所书杜诗巳不完开化徐敦夫得以示予葢书之变至此巳极当时所以重之则世变亦可知矣夫卽之欲自成家故其书法如此若以虞道园之说断之则亦太甚矣乎䟦朱存复录范文穆公田园杂兴诗后士起里巷登庙朝往往溺于富贵虽爲人劾而逐之不知退即退焉长叹无聊日夜跋望召命之至视田园萧散漠然不知所以爲乐者何限范文穆公仕南宋至参知政事而爲吴人筑老圃堂于石湖之濵种梅万株歌咏自乐此其所赋四时田园杂兴诗也其诗六十首凡村居景物摹写殆尽虽老于犂锄间者或不能及而感叹民隐之意时复寓焉公尝使金与虏主面定受书之礼庭中纷然共怒至欲杀之公不爲动竟完节而归今读其诗特一田父野翁耳安知前日毅然不屈于疆塲之外者乃其人耶于是可以见公之所养矣公诗自序作于淳熈丙午此则录寄其同年者谓幸且老徤所作将不止此抑不知后来果有作否惜不得其全集阅之元征东儒学提举朱存复先生手录其诗成卷其玄孙今进士天昭持示予先生以文学知名于吴怀抱高洁寔有文穆之风录此可以见其好尚而天昭向用伊始未暇及此顾予老且至他日乞身而归访公遗蹟取其诗歌之以与田父野翁相倡和于壠畞之上亦足以乐也䟦元人顾玉山小象玉山小象五观浴马与摘阮皆壮岁事豪挟之气可掬何其伟也补释典写道经则游心虚寂之地其气巳衰至于旣老方牀曲几与一老翁对语癯然病状宛若维摩诘又何其惫也然是时玉山方避徴辟爲全身逺害之计与夫屑屑于得失以犯孔子血气之戒者岂不犹贤乎五象今特有石刻一存吴中所谓补释典者予从其五世孙镛观此展玩之余不能无蒙庄氏三患之叹䟦桃源雅集记元之季吴中多富室争以奢侈相高然好文而喜客者皆莫若顾玉山百余年来吴人尚能道其盛而予又尝阅玉山名胜集则当时所与名士登临宴赏之文辞皆在信乎其盛也玉山在国初以其子元臣爲元故官从诏㫖徙居中都于是一时富室或徙或死声销景灭荡然无存独玉山之后仕宦不绝再世爲御医其玄孙士通以医学正术致仕好文如先世今以其官传子镛镛以公事来京师谓予爲鄕人也携示此卷葢桃源爲玉山隐居诸景之冠而此集杨銕厓又所谓诸集之冠者也风流文采俨然有晋宋人遗意岂其世巳乱託此而迍焉者耶其事已不必论惟此集至今巳百三十五年而顾氏之孙不失衣冠之族藏其故物宛然如新其亦可谓贤矣䟦元人与朱泽民提学手简有元名公奇士与夫方外高流其手蹟大畧见于卷中即此可见提学公文雅之盛足以致人之爱慕也卫幕许君鸿高得于朱氏以鄕先逹故藏之甚谨朱氏虽欲复之忍弗能舍葢其好古如此卷中独虞邵菴一札非出亲书特注名其后乃病目中所法也许君所得又有当时与提学公韵语数十篇别爲卷藏于家䟦屈可菴墨竹卷屈可菴作此四𥿄遗吴惟谦刑部尽其所长者矣惟谦外舅爲太常夏公公以墨竹名世惟谦得之旣多然复有取于可菴岂非欲兼収而竝蓄者耶题韩都宪手札成化元年广蛮反朝廷命今武靖赵公往征而起都宪韩公于浙省赞之方二公行师檄书所至人争用命固巳震慑蛮方矣此则都宪一时遗武靖书札而一二韵语亦附其间武靖旣戒其子谨藏之俾以示予夫此虽皆片𥿄而予因得窥见二公之所以成功者葢人共事未有不成于和而败于乖况行师又国之大事乎今观二公之深谋宻议纎悉不遗其相推相信宛然若兄弟朋友之相告语者宜其一举平蛮武功赫然与狄靑崑崙关之捷相望是岂侥倖者哉他日都宪归休吴下寛以里人辱不鄙得数接言论时旣病矣激烈之气犹溢眉睫间而今则巳矣世之伟然如公者不可复得矣所幸充国虽老征蛮筹䇿朝廷犹将访之残㓂不足灭也题岳蒙泉与其子壻李士常御史手帖观蒙泉翁手帖其间因士常有兄之丧不肯应举而力劝之之语益叹士常之贤逺于人而非今世所能及也卷内杂以叶文庄公遗蒙泉一帖葢与翁论士常学业因以附之耳䟦宋王伯虎受官敕四道右宋王伯虎初登进士第授建州司理参军时所受敕也按许文定公将志公墓公爲司理州有疑狱乆不决乃命撤械休于庭帷其㕔而濳听之囚互相咎质其是非明日讯之衆相顾而惊以服出其滥死者三四人然则公可谓能其官不负于敕词矣公字炳之闽之福淸人仕至戸部郎中从子伯起后家吴中是生着作先生信伯爲河南程氏门人子孙累世业儒又十世爲讷斋隐君时勉且以医名保其先世敕牒凡数轴手授其子观使谨藏之噫吴多故家求能保其故物而不失者吾见王氏而巳观字惟颙方以名医徴赴京师以予交其父子间也尽携其所藏者示予以岁月考之此轴最乆葢嘉祐四年至今几六百年矣按墓志公以流内铨主簿改太子中允检详枢宻院礼房吏房文字一时建白数事议者以爲知大体而删定例册自宋初以来爲件得八千七百有奇又以泰山汾隂籍田朝陵行幸之类非常礼摭其行于时者爲件得一千五百又以高丽入贡修成宴劳式皆奏上之观此则宋之弥文亦可见矣此敕按家乘所录首缺敕王伯虎等枢宻本兵九字公以馆阁校勘坐事谪监鈆山县盐酒税敕词所谓小疪去职者也哲宗初迁朝奉郎再迁秘书省校书郎获𬒳此敕其后亦缺数行其词载家乗可考也按王氏录本公凡五被制敕今眞蹟之存者四然多缺而不完此则权饶州军所受者亦缺其前数行幸当时三省官所署名皆在若吕申公汲公孔舍人在中书刘忠肃公顾龙图在门下王右丞在尚书而吏部则苏公子容孙公莘老元祐人才信乎极一时之盛矣䟦宋高宗奖谕着作郎王苹敕宋着作王先生在绍兴初以布衣被荐得召见行在当戎马间陈说数百言正而不迂高宗重之因有通儒之目遂除秘书省正字未几兼史馆检勘会敕范沖重脩神宗哲宗实录以辨宣仁太后之诬先生适预其事书成此其奖谕之词也巳而有着作郎之命一时因论昔诋诬之罪追贬章惇蔡卞公论翕然始行然先生之学实出于伊川程氏以躳行实践致君泽民爲事初不专于着述世虽知所重而用之未当其任爲可惜耳先生爲人见伊洛渊源录读者当自知之䟦王氏绍兴敕牒绍兴三十二年高宗禅位之岁也考之宋史宰辅志是岁左右㒒射同平章事爲陈康伯朱倬六月倬罢以观文殿学士提举太平兴国宫故牒尾特具衘而无押字杨椿自兵部尚书权翰林学士除参知政事以省贰故特书姓葢当时之制如此然王氏此牒不知所受主名族谱独有讳晋之者官终登仕郎或其人也䟦眞西山与王周卿手帖周卿讳德文吾鄕王氏之先也仕宋虽不甚显然其学实出于其曾伯祖信伯先生帖中所谓先着作是也故西山眞先生特与之善他如魏参政了翁游丞相似杜丞相范王待制遂亦尝举荐陵阳李侍郎心传因谓其所交皆天下正人然则此帖岂非其一证左也哉惟颙其善藏之䟦王德文公据按德文墓志云海陵赵守善湘以逆全毁破城壁委请经理以功奏补承信郎考之宋史绍定三年以善湘爲江淮制置使赵范知扬州巳而李全反明年善湘范及范弟葵率兵追全全往海陵竟走死新塘今公据爲端平元年所给时葵范収复三京已去淮东𥿄尾有赵姓葢善湘也但所谓汪不知爲谁且其间复署泰州军事判官泰州即海陵其爲奏补时公据益可信德文即眞西山所与手帖者贤而有文卒葬吴县横山䟦王光菴遗墨光翁固高士其遗墨断烂非后人之贤孰爲収拾而存之䟦刘参政与杨君谦手简故广东参政刘公钦谟博学多闻所蓄书殆与崑山叶文庄公等观此小简与杨仪曹君谦託以购书者意甚恳恳葢可见矣然君谦于公爲甥平日所得于公者止此宜其爱护而不忍弃也题李职方藏山谷草书昔东坡见山谷草书从㫄称叹钱穆父独惜以爲未见怀素眞蹟后山谷见自叙帖书法顿觉大进不审此卷作时是尝见耶抑或未见耶职方公深于书者藏此其必能辨之䟦文信公硏铭自杨銕厓藏文信公硏铭后百余年传吾崑山叶文庄公公又传其子鄕贡进士晨铭云寿吾文之传今硏之存亾未可知孰知此铭反有頼于公而传耶展玩之余爲之敬叹䟦方寸銕志后予尝见故元时吴人印章刻畵古雅疑其多出于吾子行之手而不知有朱伯盛者今观杨銕厓顾玉山辈方寸銕志幷诗始知之伯盛名珪玉山称其爲西郊草堂之邻葢崑山人叶君廷光与爲同县宜其获此而藏之也读颜孝子传太史陈先生所作颜孝子季栗传予读之不知今世之有斯人也他日则以季栗孝行问诸其族属曰然问诸其邻里曰然又问诸季栗所识之人莫不曰然嗟乎太史之传于是乎不诬矣然传所载季栗孝行不一而事生视事死颇畧予因问得之以补传之所未及葢季栗侍其父自凤翔还旦必躳爲其父涤溺器家人止之曰此臧获辈事耳何以自爲季栗曰非尔所知葢其心恒恐其亲之有疾毎视其溺之清浊而异其烹调之味其父固亦不知也如是者终其父之没昔人载庾黔娄侍父病不载其尝药而载其尝粪者以尝药人所易尝粪人所难其难者爲之则其易者可知矣今季栗躳涤溺器亦黔娄尝粪类耳但黔娄于其亲之旣病而尝之不若季栗谨之于未病也世之事亲者又当以季栗爲法䟦杨文贞公题赠泰和吴令墨梅诗后杨文贞公居馆阁时寔秉相权其言之出足以进退天下士若泰和公之父母邦也邑令爲其所自推择可知予尝见公手书两封託其令吴野景春治其子者其后景春爲令旣多善政用公之言不恱于其子考绩来京顾使罢去夫公之贤固非莫知其子之恶者而景春爲人亦公所知也公旣不能荐之同升诸公又不能畱之以幸其邑之人而卒听其去者岂一时特欲遂其悬车之高耶不然则越石父之求絶于晏子也此卷爲景春之孙诸曁训导英所藏葢文贞因其去题墨梅以赠者固邑人之事也闻当时冡宰王公别有赠行序文见所以去之之意惜不得一览之姑爲书其后如此题江处士传后旋德江处士当正统间行荐举法郡守上其名辞不起后复有荐之者旣就道卒引疾而归李太史賔之爲作传特称其贤噫处士则贤矣至槩以中庸之道其亦贤者过之者乎岂当其时处士于心必有所不合不然特欲矫一时倖进之弊而故爲是高致耶然此吾何以识之葢其子汉登进士第爲司徒属慨然常有济时泽物之心固处士之敎也不然贤其身而遗其子以不贤他人且不爲而谓处士爲之乎䟦息菴书训鸿胪寺主簿范君以升生数岁时其父斋求训于其外祖礼部郎中息菴蒋公公时巳老居鄕手书嘉言数条寄之君乃日诵习长益惟训是行今且老犹能举其词不忘而爲人淸修详雅见称士大夫间葢其得之者有自矣息菴以善书事先朝年及七十即致仕绰有高致后年及百岁而终苇斋则善畵尤刚介寡求竟以布衣终身此二公者世徒以艺士目之则君之所得者又岂徒𥿄上之陈言而巳耶䟦黄楼赋此苏子由所作黄楼赋而其兄子瞻所书也石刻在徐州爲方柱周遭书之其后磨灭一面其首相接处复失其半行遂不全相传爲雷所击耳题元人墨蹟浙右文雅莫盛于元季若徐㓜文倪元鎭马孝常周履道诸公旣皆有名当时至衲僧羽人亦或弄笔墨而追逐于文塲诗社间阅此卷可以槩见矣然百余年来淸词妙墨损尘昬零落无几挹前辈之风流保先世之手泽非时旸亚参之贤乌足以有此䟦林居鲁所藏邓文肃公二帖赵邓在当时以文翰齐名而邓公二帖言必及赵氏今人畧能弄笔墨遂有相轻之意有愧于前辈多矣居鲁笃学好古藏此岂亦有取于斯耶䟦祝生文藁祝生允明年七八嵗时其大父参政公一日适爲文成请客书之予时亦在坐见生侍案㫄嘿然竟日窃异之因指文中难字以问无弗识者益竒之且料其他日必能事此也然亦安知其能至此哉昔欧阳文忠公着鸣蝉赋其子棐侍侧不去公谓其后必能爲此赋棐竟以文名葢人于事惟无所好好必成如生㓜已知好加以静哩不露宜其成之至此也生尝具书以杂诗文一卷投予予旣叹赏今日其妇翁职方李公复示此册于是阅之则生之进于文其势殆不可御而予将避之矣䟦韩文公庙碑此东披撰韩文公庙碑也板本云不随死而亾此作不随生而亾语若不通然爲公亲书不应有误又手扶云汉作手决张企翶佥宪提学广东寄予此本因志之匏翁家藏集卷第五十一匏翁家藏集匏翁家藏集卷第五十二匏翁家藏集卷第五十二题䟦二十九首题临川两先生小象后吴中别有两先生象视此差小艹庐类矣独邵菴作黄冠短氅服其后亦附此诗然是目眚前所书故其貌稍壮寛旣尝模得之今再见叶廷光所藏聊记其后题虞邵菴赵子昻邓文原诸家书后邵菴先生于书固自能然非赵邓书家者类后人槩而评之不可也丁未五月十三日偶观崑山叶氏所藏题而还之䟦东城三刻吏部左侍郎宜兴徐公多藏古人墨蹟此三帖以皆邑中故事特刻之石而爲摹之者则蔡桂芳德馨其先崑山人今居京师爲衢守士弘之子攻书翰其所摹三刻幷诸题识用意精到与眞蹟不差毫髪可谓劳且能矣予旣喜坡公书得传于世而德馨之劳且能者亦不欲泯其姓名而无传因卽墨本题之以爲展玩者告若德馨之意则不图乎此也䟦三杨遗墨今世称名臣必曰三杨叶文庄公因取其手墨联属爲卷葢重其人也庐陵之书寛尝阅其一二若建安南郡者乃始见之耳䟦林尚书叶侍郎尹尚书杨尚宝联句卷中联句林叶杨三公皆巳下世今独尹公在然其去位亦岁余矣览之可叹题全沖堂记幷诗后永乐间吾郡刘康民以医徴至京师得从馆阁诸老游一时文词大畧其此卷中而其名字邑里与夫官位出处又得学士曾公武功徐公疏其后可按而知也康民生六子其季爲季诚官崇明医学季诚生四子其仲爲延龄官太医院能世其医而保此卷不失徐公云后二十年欲求诸老一字不可得公于诸老爲后辈而没亦乆其一字又可得耶因延龄示此旣伤人物之益谢而其从弟兵部郎中师正复爲予谈其大父医术之妙而甘以士服终身又感世道之难复爲叹息而书之䟦赵文敏公手帖天台杨氏之先仕杭宋甚显至叔和犹宋之民也赵文敏公在当时以诸王孙避兵其地馆而庇之其义士也巳自宋亾而杨氏亦晦旣百年再显于国初者数人而不幸槩以法免葢又百年至吾同年商霖竟以名进士爲良法吏而杨氏复振天之报叔和者其终不爽如此此则文敏公与叔和手帖而商霖检诸故书而得之者予读之窃叹宋之屡迫于虏宗室四散苍黄奔走如杜子美哀王孙之云犹幸有叔和者而隆凖之属得以容身焉不然其不至于泣路岐而窜荆棘也乎此叔和之义所爲可尚而文敏公乆而不忘其情犹欲荣以一官可谓知报德者他固不暇论也䟦八一轩诗后太常卿瑞安任公以八一名轩葢倣欧阳子六一云者然欧阳子所好者五物而以身老其间爲六一公则所好者八物而以意寓其间爲八一故六一者无物我之间八则皆物而我时取其一耳此其名若同而意则不同者噫琴奕壷酒之类物之微者也欧阳子浑然与之爲一其自待亦薄矣寓意于物而不畱意于物如苏长公之言公其非玩物丧志欤公所得致仕之请将归其鄕益以道自乐超然物外于八者且无一取而况所谓六一云者耶䟦方正学寿檏堂文吴江莫景周尝从它处得正学方先生所记其家寿檏堂文而或者疑非出于正学之手虽景周亦不能无疑也去岁予偶从金华王允逹获观正学文抄而此作在焉允逹之先忠文公与正学爲契旧所抄当得其眞因以告诸景周景周之疑一旦冰释遂请予识于后其意葢欲予爲左证耳然彼云记而此云䟦以文体观之当以䟦爲是䟦所临东坡二帖后欧阳文忠公志老苏先生墓云葬于彭山之安鎭鄕可龙里今坡公二帖云石头堋头坟茔岂可龙别名先世葬处乎丹稜今陈明逺爲予言眉守许君数访苏氏遗蹟而不可得因以旧所临二帖遗之俾执而往访焉其或得之也䟦李提举遗墨崑山许氏藏元人墨蹟数𥿄中有茶陵李公一初题朱泽民山水诗一首予识公爲賔之学士之族高祖也爲乞而归之賔之旣得甚喜遂加裱饰复俾予书其所自来葢公在元尝登高科自翰林出爲州倅后副江浙儒学提举故吴中人家往往得其词翰观于此𥿄可谓妙矣虽非其后人亦知爱之况爲其后人者乎题山行杂录后山水在天下如方巖之竒而名不着者葢多有之鴈荡则着矣徃年文宗儒爲永嘉令得一游毎夸于予予固不能无所羡也谢方石先生家居时尝从其叔父寳庆公与其族人鄕友数辈兼游两山竆极幽䆳往返倡和诗遂成帙予读之益羡无巳窃有他日必游之誓然方石自言山多险绝处临之使人甚恐衰年筋力度不能再到矣予家去山殊逺且与先生生同岁而加衰闻之兴致索然又有西涯无复是梦之叹虽然吴江风利扁舟如飞决䇿一行夫谁我尼其相比近如天台武夷之胜将倂游之其亦未可知也题缌山杂咏后方石先生读书缌山之下凡一水石一䖝鸟以至器物人事之类皆设爲题而成杂咏五十篇葢其起居偃息无时而不在乎缌山也缌山初名杜而更之自先生始则以其地爲其先孝子府君葬处而岁时聚宗族于斯因㑹缌亭名而名之者也读其诗玩其意以爲在乎区区水石虫鸟事物之间者所知亦浅矣䟦魏元𥙿遗墨宋魏文靖公有赐第在吴中后改建鹤山书院其详见邵菴虞先生爲公曾孙起所着记书院东有读易亭则公之次子静斋尝取公谪居渠阳时旧扁而名乆之亭圯其后人曰元𥙿者乃复搆冶之此𥿄则其所求诗文事实也其称先生念焉不知何人而元𥙿自称玄孙殆起之子也百余年来书院岿然犹存凡廵抚大臣行部至辄舎于是而亭则复圯独有老屋数间而巳比岁刑官从大臣于是治狱遂爲缧绁鞭笞之所吴人茫乎不知所谓读易亭矣犹幸此𥿄爲魏文实氏家藏得以考见其地葢文献足徴如此夫文实与元𥙿同出毕万之后其得失所系可拘拘于楚人之说也乎观者当自知之䟦金氏所藏诗畵送行诗六首其人爲陈敬陆玘黄钺唐鹤谢伦叶林上有小序不着姓名葢六人之一也钺复爲图皆以赠金彦枢者彦枢崑山太仓人其曾孙祺祜竝游京师携以请题于予按诗序作于洪武辛未是时朝廷方用重典予意人畏法不暇而序以爲与彦枢㑹于京师有诗酒之乐岂以敬等皆非知名之士得以隐于都市而事此耶然当是时虽耆老胥史皆以人材徴用况文艺之士如六人者耶夫六人者予旣不知其终何如所知者独彦枢传其后今巳三世祺善治生祜入太学更好学将出而仕矣葢此虽微物而金氏文献之足徴者在此后之人其尚永保之勿壤䟦赵松雪书纨扇赋右赵松雪书纨扇赋当暑诵之凉思飒然此卷观杨文贞公题识初爲莘君所藏今归吾鄕陈湖陆氏䟦碧落碑赵明诚金石录旧说谓李阳冰酷爱此碑自恨不如推击之而缺以其言爲不然极是葢因碑有缺处故流俗附㑹之如此今吾子行所补岂正缺处耶此碑有别本见广川书䟦此本精妙爲初刻无疑刑部主事陈明之好古帖得此示予予于古文奇字不能识况此多变体非籍其㫄释文读之几不成句也䟦何翠谷药案仕者或与世龃龉志不得行而民不得𬒳其惠往往隐于医曰是亦足以行吾志惠吾民也云间何翠谷先生故业儒尝登鄕举将仕矣竟以医老千里中其殆有见干此其子以仁能传其术出其先人药案一卷相示葢其手笔也予不知医独爱其书之妙率易中深得晋唐人意态是可玩也䟦东坡和人梦游桂林西峯诗刻此东坡和人梦游桂林西峯诗也石刻在桂林府学字畵纎细颇不类他刻葢其石嵌壁间岁乆爲人手摸而平故文浅而然顾工部以公事至广西知予所欲得也搨而见赠惜乎𥿄墨不甚精耳䟦弥明诗刻此衡山道士轩辕弥明谒桂林尧君庙诗也与东坡梦游西峯诗共一石顾列其后或言石鼎联句韩昌黎以轩辕弥明自寓其姓名观此诗作于开元二年距联句时葢百年则昌黎且未生是眞有其人矣昌黎以弥明年九十余南轩张子考其岁以爲失实固是又谓其诗比联句格力未老以爲少作亦以年岁推之也乎若好事者託爲弥明诗以神异其人则不可得而知也䟦汉晋逸士图此图笔法之妙诚如石田所评然汉晋人物亦多矣若孟敏堕甑陶侃运甓之类使写之岂不尤妙也乎书陈氏复义庄记后昔范文正公置义田于吴中宋至元族人岁食其入国初有犯法者田悉没干官今所存义田皆非旧物特续置者耳成化间其族有举进士京师者上疏乞复其田所司谢曰待子异日居当道自复之未晚吾不能也竟格不行今观东阳路西陈平仲复义庄事窃叹平仲之贤然亦幸其田不没于官其势爲易复也题东行纪胜图后成化间仲山官工部治泉山东徧历齐鲁之郊公余得览观古圣贤遗蹟而山水佳处亦皆有足蹟焉事竣归见沈启南隐君爲谈其胜启南遂写成十图其经营位置仲山之所指授也图成示予因忆往岁自吴门上京师仲山候我于任城相与恭谒孔林途间度泗水望峄山悉见题咏如岱岳麟台灵巖蒙岭诸景皆在杳霭空旷间甚恨不得一至今观此图则皆得卧游矣而仲山今爲司马属虽坐治文书不出台省然不若曩时驱驰登顿上下林壑虽劳而实乐观此能无嘅然于中乎䟦马氏遗文卷东阳马氏族谱序之者抚州守马文壁䟦其后则自宋承㫖以下凡十一人皆国初名笔也岁乆断裂其裔孙逢原贡来京师始加装饰而求李西涯学士题其首曰马氏家寳世之爲寳者多矣而逢原所寳者在此逢原其马氏之贤子孙哉䟦山谷草书故太常卿崑山夏公所蓄书畵燬于火者数种此山谷草书诗卷葢出煨烬中者故其下竝缺一字公之子今大理寺副德声以此爲先世物手补完之与眞蹟无异自是爲夏氏后人者尤宜寳藏不特爲古法书矣恭题进士王奎所藏制䇿题弘治庚戌今上即位之三年也乃春三月朔率循旧典䇿士于廷又明日传胪掲㮄而安福臣王奎得赐同进士出身国朝重进士科奎出安福安福在大江之西士以治春秋名天下出是科者尤盛奎从后起其业益精一试礼部而名遂成可谓时之俊杰也巳故事廷对人赐䇿问及对毕得自藏以爲荣奎于是仍加表饰而藏之愈谨意不自足复奉以示寛请识其下方敬诺之叹曰朝廷待贤之礼有盛于进士科者乎夫士服韦布起艹茅一旦立于殿陛之下得近淸光奉大对何幸及此苟非其人固有过阙门瞻望徘徊不可得而入者矣然士当恩宠之下其初亦未有不感激者乆则忘之者皆是奎爲是岂欲夸于里之人以爲荣且幸耶悬之堂壁顾諟不忘俨然如在当时然如处其地恍然如渥恩之方被也则岂肯负其君而不思报享其名而不图称者乎奎年甚富仕宦伊始其所树立有不頼乎此弗信䟦文信公墨蹟文信公之死伟矣其流离之际亦惟其能以诗发之故信公之有诗如屈原之有骚皆善明其死者也钱君世恒以家藏三诗示予葢出公亲书以寄其妹氏者此又原之女也乎其诗今载指南录中而此则系以与其妻妾子女决绝之言呜唿泪下如雨读者尚然而西台恸哭如公门下客者未必其涕之无从也此卷初爲王淸献公家物公巳没家人理筐箧书翰丛积见此𥿄损烂将裂以拭酒巵公之子季境适见之识爲信公手书惊叹存之后归常熟陈原钖家乆之爲钱允言所得今传其子世恒庚戌十月二十三日记恭题粮长敕谕昔在高皇帝初定天下以苏松等府粮饟所资择产厚之民俾理其事号以粮长每岁将征歛例赴阙下面听宣谕而还自鼎迁于北累朝恪遵其制率下敕词于南京戸部人给一道此则长洲徐渊成化十三年所给者渊家世力田及爲郡县所推择能奉法无过事皆先集而民晏然不扰衆方頼之不幸下世其弟今兵部郎中源藏是敕惟谨寛伏读一过大哉王言其意恳切固汤武之诰天下者其词易直则欲民之皆晓而不及文耳葢高皇帝之典则所以导民爲善者然犹存书曰天佑下民作之君作之师君师之道治敎之理于此数百言者巳具世余十纪民安居田里供赋税以食人者惟恐或后而国用饶足仓粟红腐如汉盛时孰非吾君训戒之力也哉䟦沈石田畵册石田翁爲王府博作此小册山水竹木花果虫鸟无乎不具其亦能矣近时畵家可以及此者惟钱塘戴文进一人然文进之能止于畵耳若夫吮墨之余缀以短句随物赋形各极其趣则翁当独歩于今日也书嘉鱼县湖西义学记后宋庆历间范文正公置义田于吴中以瞻宗族其惠止于一家同时嘉鱼李宗儒宗仪兄弟卽所居湖西特建义学则其惠不止及于一家且延于邻邑矣李氏自宋至元仕宦不絶入国朝又大发干都御史田数年来承芳承恩承箕又竝以科第显爲义之报其逺如此今承芳官大理以义学爲先世事恨其乆废与诸弟有志兴复而方未足也过予谈其事予甚嘉之因谩书以记他日事成则学者之受惠而后人之食报其有穷巳耶弘治辛亥六月一日书题陆鼎仪训子帖后鼎仪太常平日训其子爰无所不至此又特书以授之者爰旣能受训且保其先人手笔不忘可谓贤子矣于是鼎仪之没三年慨想哲人不可复见阅此爲之泫然匏翁家藏集卷第五十二匏翁家藏集匏翁家藏集卷第五十三匏翁家藏集卷第五十三题䟦三十九首䟦清明上河图金燕山张着以此图爲张择端笔必有所据至后人乃以择端作于宋宣政间今畵谱具在当时有如斯人斯艺而独遗其名氏何耶大卿朱公藏此巳乆予始得展阅恍然如入汴京置身流水游龙间但少香尘擈面耳朱公云此图有稿本在张英公家葢其经营布置各极其态信非率易所能成也䟦苏子美草书老杜绝句全卿侍御得此卷示予予初阅之以爲山谷书不知其出于沧浪翁也葢翁晚寓苏州其手蹟绝少虽予苏人亦未尝见其书也山谷与翁生同时葢尝师之故其书相类后特加工耳然翁之妙处未可轻论所谓惟观其深者知之题倪云林畵云林子当元末不与陈敬初辈食张氏禄避地云间以全其身葢鸿飞㝠㝠不丽于鱼网者也此竹石图作于乱定之后乃国朝建元洪武之岁而云林爲书甲子其意欲效陶靖节耶然不知云林出处与靖节同否范斋先生俾予题识因以质之䟦周寅之八哀诗后崑山周寅之作八哀诗葢拟杜子美以哀其鄕八贤者也八贤中予所识者宪副张公侍郎叶公及朱评事三人若宪使王公今秀水教谕成宪之祖予尝表其墓者而卢太守殷教谕及孙刑部亦素闻其文行气节者也所不知者吕沁水而巳然列于诸公之间其爲人亦不待论矣即此可见崑山之多贤而况或有所遗乎予于寅之亦未之识成宪携其诗来示幷得其自序读之知其向慕之高巳超乎流俗岂特取其词而巳哉䟦杨文贞公幷杨晞颜尚书遗墨后寛㓜则闻两杨先生寓武昌时所与共贫贱之事今观文贞公手帖益信所传之不妄若晞颜尚书则诗文数首亦出手书蔼然有德者之言也噫世岂有文行若两先生而长贫贱者手玉女于成是岂虚语吾党安居厚奉而嬉游不学其终爲常人也宜哉寛生也后不及识文贞公昔居鄕里犹幸遇尚书于道时尚总角尚书年巳八十余犹下马与揖其谦厚如此卷首有小象故独知其似阅之不觉竦然起敬也吾鄕汤原静旧藏此今传其子曰忠忠以太学生游京师重其先人遗物出入必偕非但名贤词翰可重而已䟦唐贤夜宴图唐贤夜宴不见载记畵者特意当时必有其事想象爲之耳此固不必深论独太宗方在秦邸罗致人物极一时之盛至于王魏楚材后来复収用之其终成贞观之治宜哉论者独以敬宗何人亦从房杜之列夫开馆置属始皆以文学进彼能爲帝丘之对者徒以该博见取耳唐史序十八人者特殿其名意亦有在吾固有感乎世以文学进者不能皆贤其利口辨给能免乎邦家之祸也耶此卷爲翰林编修黄子敬所藏子敬志识甚正其亦有感于兹乎䟦徐仲山纪行诗使劳事也古诗有岂不怀归之语葢使臣之意而其君能道之如此至曰大夫不均我从事独贤则直形于言矣仲山武选有册封郑藩之行往返余三千里有所感遇嘿然成诗驿舎止宿辄索𥿄笔录之当竆冬逺行冲犯霜雪劳亦甚矣而其意和平闲静畧无怨怼又将出于四牡北山之上也乎䟦张氏尺牍故元时宜兴张氏自鹤溪而下累世好文雅多所交游其往还尺牍散落人家克温以邑人故能聚成此卷亦爱慕前辈之意也张氏以爲吴县尹者予尝过吴中治平寺见小屛上刻其诗一首当时爲人所重如此壬子六月九日病中无聊爲书此于后书拙脩菴记后右拙脩菴记一篇故中书舎人王君允逹爲亾弟原晖作者菴在东庄续古堂后西偏拙脩云者葢取东坡先生和陶诗下士晚闻道聊以拙自脩之语也记成于原晖亾后之一年又五年而允逹亦不可作矣偶检书箧得之益增悲痛葢原晖平日谦抑好德之心于此可见而允逹笃于孝友推以及我其情亦可识也因裱饰成卷冠以二李先生题字幷旧图一𥿄姪奕旣长知求其父遗事乃归而俾藏之题王荆公诗后陈君坚逺旧尝爲予言其先艾菴先生藏王荆公墨蹟亟欲见之而不可得顷其弟明逺始持来示览之不类公书特其诗耳其诗今载集中题曰天童山溪作葢天童浙东胜处公爲鄞令时所游行地也陈之先出宋相升之升之与公善复尝共事后人自建宁徙鄞再徙南京至坚明兄弟竝以科第发身通守湖湘间淸才雅操有光祖德爲多夫先友不作而词语若新故鄕虽离而景物犹在是诗非秀国子孙藏之而谁耶题米原晖逻钓图吴淞秋晚群渔集小舟捕鱼渊中谓之起丛今观史文鉴戸曹藏小米此图览之景物宛然其间渔具数种予不能识安得陆鲁望者爲一一赋之䟦米原晖寓大姚村所书三诗大姚在吴东四望皆水而有土隆然上有佛寺据之其㫄多居民隐然聚落葢江湖间一佳处也而陈氏实居其地爲望族昔米元晖尝过此手写三诗而爲沈石田所藏以玉汝大理里中故物也因以归之自宋绍兴至今几四百年不知流传几家而复归其里人眞奇事也予忆旧访玉汝宅扁舟出没巨浪间竟日始至自以其地幽僻过者殆少乃今得米氏则所以使前人姓名不遂湮没而吾无羊叔子岘山之叹者非此诗也耶䟦原晖云山图玉汝旣得原晖三诗他日过赵给事良度见壁间云山图题曰作于大姚妹家顾而叹曰此又吾里中故物也良度乃亦归之玉汝因令其子镃与诗蹟竝藏仍乞予题其后此图自吴中转徙京师今复归其里人其事又益奇也题朱陆二先生遗墨后朱陆二先生道学之妙皆杰出于百世之下者也世之论者谓其学不同此特因其议论之不合耳夫惟不合故各得发其所蕴而理愈明岂非后学之幸哉二先生竝称于世其遗墨乃亦联焉朱子书与黄商伯作于提举鸿庆宫时正韩侂胄用事故有时论日变等语若陆子书则残缺不完莫知所与主名独其语及晦翁者犹存宁波通守王君必充家藏二帖巳乆与其弟宜都令必懋谒选都下携以相示大贤君子之书岂区区所当题识亦可谓不知量者也䟦陈闳人马图世以韩干马爲第一然明皇犹怪其无闳笔力令师之今观此卷虽破烂而人马精神犹存信出干之上也䟦韩干马图韩干畵马之妙见于杜少陵之歌僃矣所谓畵肉不畵骨观于此图尤信䟦石勒问道图畵谱载隋展子䖍有石勒问道图此幅殆倣之者刘后村以爲郑夹漈家物今谦斋宫傅先生得之观澄之禅定勒之作礼意态各极其妙自是畵家绝品正不必究其事也题马逺柳塘聚禽图柳塘水漫群鸟翔集只尺中似来亲人晋简文帝云㑹心处不在逺其言妙矣题刘松年三生图右三生图赵松雪鉴爲刘松年笔其后题咏者二十人皆近代名僧葢亦有慕于泽者欤䟦颜鲁公祭文稿禄山之变鲁公与其从兄杲卿同心抗贼杲卿竟不屈而死而爲杨国忠所蔽无褒赠之典后朝廷用鲁公诉始赠太子太保谥忠节此公将赴饶州刺史至东京拜扫先墓告于杲卿之父濠州府君元孙之文也其间历叙一门俱得蒙恩葢公道终不可泯如此公之书疏直淸劲畧无一毫倾侧之态其爲人实似之葢不待使李希烈知其遇难必死而不愧其兄也䟦孙过庭书谱孙过庭书谱曾爲宣和御府所収有上下卷今下卷巳亾上卷亦不完然得其数字亦足以见古人用笔之妙况此烂然累幅哉过庭书传世者葢止此当永爲洑溪书堂之寳玩也䟦高闲艹书千文唐僧多能书如高闲其一人也闲又得韩昌黎文其名益显葢缣素易坏不必传世惟载之名人之文则传也乆观怀素自叙多援士大夫语可见闲之书予特见此知书者必能鉴之䟦蔡忠惠公谢赐御书诗眞蹟蔡忠惠公书名重当时上尝令写碑志则以例有资利辞曰此待诏职也与待诏争利可乎力不从竟巳其人品如此其书之庄重凡落笔皆然岂以御前表疏始不苟耶宫傅谦斋先生得此甚加珍惜葢非特重其书重其人尔䟦黄山谷书南山懒残和尚歌山谷好佛故书此歌亦甚着意然其平生固未尝一笔率易也䟦赵松雪补唐人临王右军三帖唐人临右军三帖固不若张翼之乱眞然松雪所补视唐人则如张芝之鴈行矣䟦赵松雪书王右军四事松雪翁平生学书以羲献爲师故喜书其事其风度葢亦类之书分韵送文太㒒诗首简文君宗儒以名进士历宰永嘉博平政绩暴着数爲廵按宪臣奏请旌异有㫖竟召入时同召者多得御史君政绩出同辈上顾以南京太㒒丞去士大夫爲不平者閧然而君谈笑自如曰吾固宜尔也于是衆相与饯之有诵晋谢氏诗四句以似爲宗儒今日发者乃分韵爲诗赠之旣成什矣后数年宗儒称疾归而予以制服家居适阅旧册叹宗儒滞于㒒丞蓄其才猷不获展布必有任其咎者固吾党之愧也题史氏宜乐堂诗序后史氏在溧阳族旧且大永乐间仲川仲和兄弟作宜乐之堂一时人多题咏而梁用之先生寔爲之序后七十余年仲和之孙户部主事文鑑求其诗不可得幸序文在梁先生集中乃录于卷而请士大夫补亾葢文鑑之贤而史氏爲有后也予又闻文鑑云序中名常者尝预修永乐大典时事竣当得太学生乃不屑就竟登进士第仕至郡守葢其族之多贤乆矣䟦颜鲁公干禄字石刻此颜鲁公干禄字也按成都句咏䟦公尝刺湖州此刻初在其宅东㕔后翻刻蜀中予所得乃全幅然缺平声字虽上声亦不完岂是二石或一石而两面书之予所得者乃其半耶或所谓刓缺而不可推究者耶然不应缺之之多也书盛于晋顾多破坏其体鲁公此本特正其缪误以惠学者则其书名岂特妙于笔墨而已咏所书与公书颇类岂尝师公而得其彷彿者耶䟦秦氏科第录故舒城秦公子仪科第录三册其孙戸部侍郎崇化之所藏也公以洪武巳卯应天府鄕试中式明年㑹试礼部再中遂登进士第凡试必有录公家所藏者岁乆皆不存及是户部公以科第继起游仕于外从人访得而誊写之始复完具方公登第后初授兴山知县在太宗朝满考命从给事中治事再署应天府事时仁宗监国已知其名后公旣擢刑部郎中寻以事调卫辉适洪熈改元上辅政策二十五条悉见纳已而有㫖召用俄卒于道知公者葢深惜之于是侍郎公以淸才雅望佐掌邦计固其贤足以自致亦先世之所郁而未发者有以遗之欤书大雅堂卷后元季盗起蕲黄间陈友谅来㓂饶州州人胡振卿集义旅以助官军鄕里方倚之俄有他㓂至竟死于难其妻赵氏又能守志不移崎岖避兵卒保其孤节义之美可谓萃于一门矣其鄕周伯琦尝爲其孤节题所居之堂曰大雅而金华宋太史而下皆书其事以传振卿之死至今殆百四十年其六世孙刑部员外郎韶寳藏遗墨惟谨而刑部尚书旴江何公而下尚爲书其事不已岂非其事足以感动乎人欲爲㬥白于世也乎予因忆当时固有与其事类者葢元季倡乱以陈友谅张士诚爲首士诚自泰州猝入姑苏守将脱寅不能御遁去其参谋杨椿独挺身前向誓挫其锋盗刃其胸瞑目怒骂而死明日其妻覔其尸旣得遂自经死于是杨廉夫辈亦传其事而吴兴张文蔚实爲诔辞其节义若此虽吾鄕之人有不知者葢惟无后人如员外君之贤故耳此可叹当时尚有类此者惟无后人或未尝託之文辞而人之不知者多矣此又以见文辞之有用也予尝得所谓诔词者故于椿独知之乃因读振卿事敢附书于后椿字子寿故蜀之眉山人流寓吴中爲宋少师栋之后平生多着述葢文士也䟦鉅鹿耿氏公牍后寛尝阅耿氏家乗知其世序甚逺葢自金历元累叶仕宦虽不甚显而未尝弃儒爲业及皇明有天下始定戸版耿氏犹以儒系籍至科举诏下而卢氏敎谕汝明先生遂登鄕试先生有四子其季事英宗爲南京刑部尚书卒谥淸惠淸惠有三子其仲事宪宗及今上爲吏部尚书再世甲科显庸于时淸德雅望济美不绝而耿氏遂爲海内仕宦家之冠噫盛矣于是吏部公检诸故箧得其大父当时所给戸帖及鄕试公据曰此吾家故物不可弃也饰成鉅卷而谨藏之以寛在寮末公暇出以相示夫所谓戸帖国初人家有之而公据则凡预鄕试者未必无也惟夫子孙贤虽世踰十纪而断烂故物犹相传如新否则煌煌寳墨玉轴牙籖往往有落于他人之家者然则此盈尺之𥿄岂独考见耿氏之先而其后世之有人不于是而见乎耿氏初爲鉅鹿大族后有讳昉者仕平定爲宣武指挥因家焉及汝明先生官卢氏爱其风土而诸生感其德教且畱居之故今又爲卢氏人云䟦赵彛斋畵兰蕙赵彛斋爲宋宗室畵名在前元虽不若松雪翁之盛然胸中自有九畹百畞幽姿秀色溢出腕指间亦无声之楚骚也容轩隐君积学不仕葢同宗之贤者其藏此卷固吾家旧物之可惜亦气味相投而相好也耶䟦豳风图国初林子奂作豳风图毎图篆书其诗于后学士解公又各疏其大畧而总题之观之者如生于周处于豳而古风宛然必如是而后爲图畵也䟦下蜀江山图此宋范寛畵下蜀江山图也葢川崃之间戈船云梯捷渡仰攻旌旗若林飞鸟莫度所以模写王全斌辈一时武功之盛大畧可见噫劒门天险古有是言然终不可恃而人得以取之所谓固国不以山谿之险也欤题白云亲墓图故赠太子太保都察院左都御史陈公孟玉在永乐间以太医院医士居京师悲父母早亾南望吴门輙潸然流涕求得翰林王公汝嘉作白云亲墓图记以自慰一时名公卿多爲之诗今八十余年矣其曾孙鄕贡进士汴谨藏之而以示予葢记所称太保公镒时爲监察御史后长宪台卒谥僖敏伟然爲时名臣声望在中朝功业在西土爲吴中仕宦之冠然不知太保之孝实有以基之观于此卷可以见矣后有着窦谏议录志程太师墓者其必有取于斯䟦林酒僊诗酒僊名遇贤俗姓林在宋爲苏城东禅寺僧人传其事甚异至号圣僧以其嗜酒故又号酒僊此卷皆其所作诗也诗意有高绝处葢寒山子之流当时张卽之特书以刻石其石巳亾寺之东林房独藏此本夫寒山子之诗虽晦菴朱夫子亦赏之此酒僊之言所以不可废也䟦宋仲温草书右索靖草书势宋仲温书葢得其妙而无愧于靖者也今人或肆妄议则以学之者之过而未见其眞蹟耳䟦原巳松轩赋予旧见原已制此赋自以爲未及古作者不即持出其愼重葢如此夫今之文士才豪者固有之若详宻典重如原巳者吾未多见也匏翁家藏集卷第五十三匏翁家藏集匏翁家藏集卷第五十四匏翁家藏集卷第五十四题䟦三十四首䟦赵魏公临智永眞草千文古今人书千文甚多如赵魏公此卷尤秀润可贵者按方正学䟦语宋舎人仲珩尝评此以爲公中年得意书仲珩爲国初书家第一手其言如此岂待他人言哉此卷初爲临海叶夷仲惠仲之物今文太㒒宗儒得之太㒒之子壁好文而能书必有以识其妙矣䟦杨眉菴春怀八咏予过西山道经王氏主人叔仪出杨眉菴春怀八咏示客葢眉菴与叔仪之先世曰允原在国初同官幷州书以遗之者也其详见郡人冯之严序文于是叹允原之后有人虽区区故物犹保守不坠而先世因以考见于斯则此𥿄有益于王氏且多岂可以吟弄风月之蹟少哉题钟繇眞蹟史载钟太傅事魏殊有伟绩此荐焦季直表又见其爲国不蔽贤之美其书平生所见特石刻耳若眞蹟之存于世者仅此启南所藏法书甚多吾固知其不能出此上也䟦大石联句后予与故李少卿诸公夜宿西山云泉菴爲大石联句偶寄一时之兴耳二十年来不意和者之多如此主僧智韬持以来见爲之愧叹韬云自公畱题后菴名盛传于时而游者不绝虽韬亦爲士大夫所礼噫韬言过矣大石吴中奇物也安能终晦使米南宫在且将束带拜之若之见礼于人乃石之所波及也予安能爲若轻重哉韬请书其语于后遂书之䟦滕用冲贞符颂惟太宗文皇帝入继大统之初一新鸿业文物焕然四方以祥瑞来奏者不绝一时臣工颂声交作所以述朝廷之盛以传播天下而耸动之也此则翰林待诏吴人滕用衡所献祯符之诗三篇苜驺虞次神龟次河淸每篇八章章四句乃其手写副本而正书篆皆具葢用衡以能书荐起篆尤其所长时未授职故欲以此自见也然吴中人特知其能书而巳向非此卷其多艺之美㡬没之矣予友文太㒒宗儒藏此使其子壁持以相示昔汉武之世招延天下文学之士如司马相如枚臯之徒勃然而起于是麟马寳鼎芝艹之类沨沨乎形于歌咏千载之下乃复见于皇朝呜唿其盛矣哉题郑氏所藏文移元政旣非群雄角逐我太祖高皇帝起而削平群雄以宁祸乱若浙东数郡先入版图于是李曹公以王室懿亲尚冒国姓特授同佥枢宻院分守其地当是时兵戈扰攘日惟攻伐之不暇而诏书下播即以表扬孝义爲先务葢与武王式闾封墓之事同也此二𥿄爲浦江义门郑氏蠲免徭役文移下之郡县者其族长允敬藏之甚谨使其诸孙鍯奉以见示夫蠲免之典所以旌异郑氏自宋元巳然文移葢尝及之然天下多事废政巳多于此独能举而行之又与武王政由旧之事同也百三十年来有司遵奉朝廷之美意所以待乎郑氏者愈乆不替使其族人得于承平之世粒食安居以享先世义聚之利可不知所感激乎苟知之其亦益务爲义以图报于下而巳矣敬观之余爲书其后䟦司马氏家藏宋诰宋刑部侍郎司马公伋出温国文正公后此其遇郊祀恩获赠其父祯诰也其裔孙福建副使垔保藏不失使其子公持以示寛寛闻宋之南迁公实从行越之有司马氏自公始葢四百年于此而此诰与其子孙竝存固温国之德厚亦公有以保其族而延其嗣也欤䟦陆翁所藏石田畵后人言石田翁好异闻有欲得其图畵者輙谈鬼怪之事以动之事穷或凑合而成故失之诬者颇多阊门陆汝器以所得图畵示予不啻百十幅凡山水艹木禽兽果蓏蔬菜无所不僃然汝器淳实人也于鬼怪事非惟不能谈亦不欲谈而得畵之多如此则人言其可尽信也哉䟦陈宪副所藏文移天顺八年有诏天下凡致仕官廉贫不能自存者有司毎岁给米五石以资养赡葢旷世之恩典也今贵州按察副使陈君粹之自弘治初即退居于苏太守史侯以君爲人适与诏㫖合特上其事于廵按御史吴君报使举行此其当时文移于是朝廷之厚恩有司之美意具于尺𥿄之间其事甚盛传之陈氏子孙则前人之淸节虽百世之逺因以见之然予窃有感叹者葢君初自臬司归考其年法不应致仕夫不使之食禄于官顾使之给米于家将必有任其咎者矣䟦华栖碧手帖此无钖华栖碧先生与吾鄕陈叔方先生手帖也叔方名植号愼独在元季与栖碧俱以隐节文艺相契合故叙其过从之情然其意特在旌表事葢栖碧有母陈氏守节欲援例举行耳此帖百余年流落人家其七世孙蒙购得之故家文献此又其足徴者乎跋尤牧菴遗墨右尤牧菴先生杂诗文幷简札共一册先生生元末仕于国初爲湖广布政司经历少则师事陈敬初内史妙于词翰而文名在吴中尚晦非其子孙之贤保护此册传之至今安能使人知其名哉先生之曾孙曰公厚以铅山知县致仕家居使其子樾持此相示叹吴中前辈文学如先生者亦几失之则无遗蹟可考者失之多矣此又可见鄕邦文士之盛也䟦杨文贞公与尤参议诗札故江西参议尤公从其父牧菴先生宦游武昌时适庐陵杨文贞公流寓其地相好甚厚也及文贞旣贵而尤公亦从鄕校起爲部官至佐藩省所得文贞手墨最多其存者仅止此耳夫二公以贫贱之交相辅以道义相资以文学自少壮至于白首交好不改视今世反覆小人何如哉展观之余爲之敬叹䟦宋人哀徐徽言诗后当宋被金虏之迫士大夫多死于难者此则龙游徐徽言之死而人哀之之诗也其后又有吴正传先生䟦语益可寳重徽言在南渡后赐谥忠壮其死事载宋史忠义传未暇考也䟦倪云林诗云林徴君以雅洁爲人所慕片𥿄流落亦多藏弆况与其人之先世者乎此中秋夜一诗及厠䑕古体皆写遗其鄕邹惟高者其裔孙元饶以其家故物保之尤谨予尝爱云林诗能脱去元人秾丽之气而得乎陶柳之法然世之知之者尚少特以其隐处山林之下耳䟦溧阳史氏家藏公札右溧阳史氏家藏公札八𥿄其一曰修者宋建炎初转保义郎所给其七曰仁遂文德仁寿元至元间充安抚司提领及权县尹与随军议事所给也史之先当汉世祖中兴有曰崇者佐命有功封于溧阳旣卒庙食其地至今千五百年子孙散居邑中不可胜数其出而仕者旣皆见于谱牒此特近代公札之仅存者及入国朝益以科第发身予所知者戸部主事学进士后二人后观政戸部以公事过吴中持此八𥿄见示窃叹汉之功臣如邓禹之不妄杀子孙虽显于当时然今亦无闻焉崇之功固不若禹之盛必其有德于人者不浅不然何其嗣续之繁仕宦之多至于乆而不绝哉故因题此以推本其先世俾史氏子孙无忘其祖德而益绍之云题陈僖敏公印象故少保僖敏陈公在正统景泰间以都宪廵抚陜西惠政甚着西人感之称爲黒胡爷爷至刻印其象家事之飮食必祝葢予少闻其事如此有传其象至吴中者公之姪孙贡士汴得之以示予始信其然感叹不巳爲题其下以识䟦赵集贤书邹将仕墓志铭元故将仕邹公墓志铭实赵集贤子昻撰又其亲书于石者也闻之此石尝沉于水后始出之复树于墓固将仕之濳德当显亦集贤之书不可泯没耳将仕裔孙永章重其家故物以搨本见示葢邹氏文献有足徴者其在于此集贤平曰石刻甚多然爲人书碑碣亦少非将仕爲人之贤何以得之䟦钱氏所藏群公手简钱氏以小儿医称于吴中乆矣往时伯常先生被召入太医院典御药其术旣数有验遂授御医进院判当其退自内直士大夫迎治婴孺疾者户外㒒马不绝先生不间逺近皆赴往往入夜始归此卷皆当时所与手帖也自刘文安公而下凡数十𥿄大率言医事者此可以观钱氏之医也于是先生下世几二十年其子汝砺亲传术业益妙保守此卷不敢失坠他日踵门见示爲书其后以识䟦范文正公道服赞右范文正公爲同年许书记作道服赞眞蹟道服之制不可考许公爲此其意萧然物外非不臧之服也不然文正公岂率易爲人下笔者哉此卷今藏范氏义庄赞后又有文与可诸贤䟦语亦不可得者也䟦范文正公与尹师鲁手帖宋盛时有西夏之扰范公与尹师鲁合谋戮力以抗之相得甚深葢以道义事功爲友者也此二帖公与师鲁者其一巳刻于文正尺牍中寛尝阅之何幸今日复获见此眞蹟哉然二帖不藏于尹氏复归于文正子孙则其后世之盛衰亦可知矣䟦范忠宣公诰在宋父子显于朝者称韩吕二家然岂若范氏之盛哉此诰乃忠宣公拜㒒射时所受其词又出苏次公足以逹爰立之意圆吉主奉出示敬书其后䟦范氏所藏唐诰文正公云祖宗积德百余年始发于吾今观柱国隋此诰在唐咸通二年所受至文正公时葢二百年矣其本原深厚如此后复四百六十余年而此诰藏于范氏无恙文献足徴岂特有国者爲然哉书俞烈妇事吴学生顾春以好学成疾疾亟与其父惟寅决别其妻俞民悲痛誓不二志及春未死以指抉其目睛不得脱则引刀刺之其姑适见之急夺其刀而一目巳伤无所见也春旣死县令邝君闻而嘉之遣人遗之布粟以慰之文宗儒太㒒俞之舅氏也悲春早世赋诗哀之因以着俞氏之节俞氏之父济伯和之士林争和之葢人心之不能自巳者也今之制妇人前三十岁守节至后五十始获旌表以其志乆而不渝其节乃坚故也如俞氏之节以死自誓顾未可死耳当其勇决于顷刻之时巳有百年之志彼渝与坚岂足爲俞氏论哉俞氏有二男女才数岁遗腹一男亦数月矣因览是卷爲书此于首人心之不能自巳予独不然乎题雪洲卷后江隂夏叔度先生自号雪洲隐居田里行义好文所与交皆一时名士予所知者若倪云林王光菴辈是也其生当国初用重典之日云林光菴皆爲自全之计而雪洲处之自若亦以寿终今其子孙益乆而盛江南人所称习礼夏氏也予方北上其玄孙从寿以都水主事分司徐州持雪洲卷求题卷中有说有诗有赋而篆其首者爲翰林待诏滕用衡图之者爲中书舎人王孟端也二公亦所谓一时名士而与雪洲交者也都水以先世遗墨甚多后悉散失以所藏仅此爲恨然后人能继儒业且登甲科官郎署有光于先世巳多岂以遗墨爲哉顾其孝思惓惓在此其亦益访求之予何时得尽览之耶䟦甲秀堂帖此甲秀堂帖也旧刻千庐山陈氏内有周石鼔文谱秦泰山诏谱幷权铭量铭汉邓隲讨羗竹简隋炀帝序曹子建帖晋王右军荀侯帖唐欧阳率更颜鲁公倣右军帖鲁公祭稿怀索帖李太白醉稿白文公诗宋司马文正公铭苏东坡手简黄山谷诗诸刻予少时藏此一日刘廷美佥宪过予家见之借去后刘公没从其家索之不可得葢其三子异居裂而分之矣弘治丙辰予居家三子始各持还仍合于一其刻旧亦不完而石亾且乆予故尤惜之耳䟦张朱二先生手帖右张南轩朱晦菴二先生手帖南轩所与葢曾裘父而晦菴所称曾君恐亦裘父耳二先生生同时学同道其笔翰在天下后世人皆重之亦以类相从也固冝义乌王氏藏此巳乆亾友允逹旧尝示予今传其子俯俯尚谨藏之哉䟦水东日记抄本后右水东日记三十八卷故吏部侍郎叶文庄公所着也议者以其间颇有臧否之论其子孙固在不当传出于是公之子始秘之则巳爲湖广刻木而都下家有之矣顾其本模写无法提行过多读者厌之近世纪载家几绝幸文庄爲此足以考见时事因录本稍便观览不忍弃去惟多譌字虽加校正不能免耳䟦李氏宋敕右宋吏部侍郎李公琳爲左朝请郎大夫台州崇道观时转于朝奉大夫敕一道葢以年劳受也又敕一道则公自左中大夫充敷文阁待制以病谢事特授左中大夫令致仕而去者噫宋之待士于是爲至矣公旣没孙柯复以遗表恩泽授官其告身具在有足徴者公之十一世孙庻字舜明业儒不仕爲无钖士林之望保藏故物岁乆益谨葢四百余年而书种不断可谓难得者也题奂儿所藏王守溪诗墨后陶渊明责子诗曰虽有五男儿总不好𥿄笔黄山谷谓陶氏诸子岂眞不好𥿄笔者渊明特戏言耳奂儿得王守溪学士诗墨饰爲卷藏之惟谨噫奂儿岂眞好𥿄笔者耶戊午季冬二十一日承天门听恩诏还喜而识之书重刻寳光寺碑后汉郁林太守吴郡陆公绩故居在郡城娄门内即今寳光寺是也寺兴废不可考国朝永乐间重建学士庐陵曾公从住持大馨之请爲纪其事碑旣刻而燬往岁予家居今住持文奎检箧中得眞蹟见示则出程中书南云书固无恙也予以陆公淸节旣可崇重而其文其书亦不可泯没者奎公欣然买石遂复刻之乃以书来仍请书其故于后夫吴之佛寺无虑数百区往往富贵之人求福田利益舍宅爲之未有出于前贤故居如寳光者如记中谓陆公亦有舍宅之说岂公没后子孙爲之耶否则吴人慕其德相与尸而祝之于此以成之耶奎公以谨悫爲衆推主兹寺方务修葺岂惟阐佛之敎亦惟慕公之德而爲此举其爲人亦可嘉巳初公自海外归以巨石压舟后寺稍徙而西石委弃民家殆百余年今移置城中察院之侧名之曰廉石因倂书于此使后人有所考云弘治十二年七月四日䟦叶文庄公手简故浙江参政崑山陆君文量端雅好学尤善吏事最爲叶文庄公知爱非特鄕里之故而巳右手简十𥿄乃公平日遗文量者其子伸藏之甚谨顷来试礼部毕奉以示予噫今仕宦之孙于先世遗墨委弃尘埃中往往用以褁物拭案畧不知惜予所见者亦多观于此其爲人之贤否何如耶四月五日恭题院使王玉被赐药方后钦惟皇上当圣政之暇游心文艺尝徧阅圣祖太宗文皇命儒臣所修永乐大典择医方之良者以太医院使臣王玉精于其术亲御翰墨特俾左右持赐之玉旣拜受不胜荣幸装潢成册将传之子孙永爲家寳以臣寛在侍从之列谨奉以示期以芜词表扬宠遇之万一臣寛仰而叹曰仁哉圣心乃天地生物之心也易曰天地之大德曰生圣人之大寳曰位可以守位曰仁葢仁之爲道爱人而巳矣爱人者视天下之人痒苛疾痛皆切于身惟欲去其所苦以竝生于世焉耳故世之爲术者亦多惟医称爲仁术其良方载之大典实多顾大典爲书卷帙浩繁藏之中秘天下人旣不得而见其分门别类包罗古今无所不僃皇上不以他所载者书而独书乎此以爲医家之赐岂非欲广仁术于天下而欲人皆跻于寿域以竝生于世也欤臣寛愚昩寡学窃窥圣心之所在谨识于后岂特表扬玉之宠遇而巳若夫宸翰珠圆玉洁动合䂓矩深得天纵之妙此又不暇赞述者玉被赐在弘治丁巳八月后二年己未六月十二日通议大夫吏部左侍郎臣吴寛拜手稽首谨识恭题医士陈宠被赐药方后太医院之设其下有医士常数百人而得入御药房供事者才数人而已葢居禁中典御药必其人艺术精良性行醇谨者始预冠带医士臣陈宠旣在选中乃弘治己未五月皇上出用药二奇方识以御寳而赐之此又数人者之所少有而宠之所独得者也宠感激无已饰爲巨卷奉以见示惟宠之先专门小儿医擅名吴中者累世矣至其父公贤始获召用于朝后任御医秩满恳以老疾请蒙擢院判致仕还家宠早承医业深得其妙旦暮出入小心恭谨皇上念其勤劳录其功绩又重其世医之子乃有此赐是虽出于特恩而非有所私于宠也宠于二方旣珍藏之以图报荣遇之不偶其亦广传之以推播恩泽于无竆云恭题尚书屠公被赐朝觐官敕文后弘治十二年天下藩臬及郡县长吏下至裔夷胥史例朝于京师乃正月朔旦天子御奉天殿受朝毕明日诸司咸集吏部太子太傅臣滽侍郎臣寛臣民恱偕都察院大臣公行考察而黜其不軄者什一二皆所以遵奉旧章也已而其人得不黜者刑官若台谏复露章劾奏天子以旣去其泰甚悉宥使图后効比其还任仍赐之敕以戒谕之其人旣皆拜受而臣滽等三人人亦被赐一通焉葢凡敕词所以爲戒谕者谆切简要其人遵行即良违即否居铨曹者他日特执此明试而省成耳大哉王言治道攸系如臣至愚亦知所以从事矣于是臣滽以玺书当谨藏缀以素楮俾识其由臣寛幸从铨曹后获躳逢其盛顾所被赐者亦烂然在室时出而拜观之尚相与钦承于下以无忘天子惓惓进贤图治之意云是岁二月十八日通议大夫吏部左侍郎臣寛拜手稽首敬书匏翁家藏集卷第五十四匏翁家藏集匏翁家藏集卷第五十五匏翁家藏集卷第五十五题䟦三十六首䟦南园俞氏文册南园俞氏在苏学之西予少数过之主人嗣之辄出其家遗墨欵客时嗣之甚贫巳斥卖供衣食费乆之吴下人家多得之此册则其先墓志铭传幷杂文及录本而进士都元敬所得者元敬重儒家故物装饰保藏可谓託得其人矣惟俞氏自宋以来仕不甚显至石涧先生益着书乐道再世爲立菴先生开门授徒尤有学行国初尝爲都昌令予尝闻嗣之言先祖以忧制还惟一弊箧家人启之得布褁物甚重意其俸赀也视之乃官上一斫柴斧耳其淸操如此故其所遗图书之外绝无他物子孙贫乏亦其势然往岁予再经南园则其居巳属他姓悉犂爲菜圃矣嗣之有子曰元盲无妻子且入存䘏院呜唿世儒之家乃至此哉斯理之不可晓者因览此册聊书之以识感叹题解学士墨蹟永乐时人多能书当以学士解公爲首此册眞行草小楷皆具而𥿄墨竝佳故其下笔圆滑纯熟尤爲得意乃公传家物也观公前后题识所以示其族人者可见今爲吾鄕薛朝英得之朝英保爱甚其亦识公之意者欤䟦旧所书白乐天诗予昔过凌鸿胪季行爲书此卷季行旣没无子书畵散失后二十年有持此卷过市中求售者东巷叶惟立见而购之葢惟立爲童子时尝师事季行今六十年矣犹念其师故物藏弆惟谨其意可谓厚矣以予手书持来相示予忆过季行时季行出家酿飮予予性不能飮飮少辄醉故握笔狂放不复成字览之可笑又忆是日陈玉汝周原巳皆在从㫄助势不觉满卷今玉汝佥都南台原巳下世亦乆而予且老岿然尚存是可慨也季行讳逺号近菴海虞人淸懒窝则寓居都下之轩名也恭题累朝恩命录后吏部左侍郎林公辑其家自正统以来五十余年所受敕六诰十一总爲一编名累朝恩命录以寛辱有契义奉刻本见示俾题其后惟林爲闽中着姓历世旣逺族属滋盛其尤盛者则莫若公之派也葢闻其先数世以长厚之德洽于郷里始发于瑞州府君府君以循良之政被于郡县再发于公是以恩命涣颁旣及其身又及其先世君子以朝廷与之爲非滥而林氏受之爲非倖可谓上下交得者也若公爲人德学纯懿士论推先逹于宸衷遂由师儒之长特擢铨衡之佐宠用之秩方加未巳其恩命所及岂止一世二世将上及于三世乃巳则此录殆其权舆也乎公有数子其伯庭桂登鄕贡进士不幸早世其仲庭㭿继擢甲科能济世美列官库部修谨举职恩命所受当续刻之倂爲林氏盛事云题绍兴瑞应图后呜唿宋至中世其遭外侮甚矣幸而垂亾之际高宗嗣位以少延国祚不然𬒳髪左衽中国皆其人矣葢召祸出于人其终不至于绝者天也谓高宗无功于宋人谁信之然而国土日蹙偏安一隅卒不能复祖宗旧物谓高宗有功于宋又谁信之吾尝窃论其事高宗爲诸王时岂有意于神器一旦祸变忽生爲群臣推奉得非所有出于望外故和议易成而忠言难进中兴之功卒视汉世祖愧焉陆全鄕侍御以家藏瑞应图见示览之信其事之出于天也葢自古帝王受命必有祯祥固不必怪此必高宗禅位后畵史追述其事写此所谓出于天者若其出于人者则见于史传人其肯写之乎图有十二各有赞词不知作于何人独其畵手精妙非俗工可到知畵者必能辨之恭题尚书秦公所受制䇿题后舒城秦公爲戸部侍郎时以先大父郎中府君在洪武末科第录三册见示旣爲题其后今复见公天顺初继登进士所受制䇿题幷所对䇿一卷而以钖宴归第图系焉噫百年来祖孙二世以甲科相承仕宦不絶而公又以淸名雅操际遇明时比岁改吏部再拜南京吏部尚书有光于前人多矣䟦沈石田游张公洞诗后石田尝两至宜兴与克温翰林谋游张公洞輙爲雨阻叹曰名山之游信亦有命也去岁乃始与大本隐君游而愿始遂因作图而系诗于后更爲序引述其胜殊僃他日传至都下予获读之葢虽未及游而兹洞巳在吾目中矣题周氏崇本堂记后周氏居吴城东委巷中予少尝过之门径淸雅竹树幽茂如山林间主人导予登堂葢其家先祠也其扁曰崇本则以其先出道国元公祀以爲始祖而名也堂有记刻石读之则故吏部尚书王文端公所作也惟宋道学之盛实自元公始然自营道望吴中不啻数千里何意大贤君子乃独传其一派于东南岂非吴中之幸哉自武功以来子孙世以儒宦相承予尝识其一二顷以堂记录本寄示再爲读之慨然有感噫此吴中文献之可徴者也其敢不书䟦宋贤四帖右手帖四首富文忠公弼次李庄简公光次楼宣献公钥而大慧杲禅师亦以宋人附焉文忠相业盛矣而元刘仁本巳有䟦语庄简宣献皆南渡以后人望也大慧虽缁流然尝忤秦桧被谪亦僧中之英乎毛宪淸修撰持其鄕人所藏此卷见示聊记之䟦宋贤五帖宋名贤杜祁公唐质肃公张文定公韩献肃公兄弟手帖五通皆眞蹟也太宰林公俾寛鉴之谨记其后䟦宋贤三帖宋儒王德文尝註魏鹤山先生渠阳诗鹤山因致手帖以谢又尝以所註示杜尚书范李侍郎心传二公因亦答以手帖所谓渠阳诗其裔孙观字惟颙者旣取刻本翻刻传世矣他日复得此三帖装池寄示噫惟颙于先世亦可谓尽心矣䟦王氏所藏宋敕二通惟颙家藏先世宋敕四通予尝悉题其后顾其文多残缺葢岁乆之理当然也此敕爲淳熈九年其先曰大本者充两浙参议赠其父中大夫者而残缺益甚然寸缣一字他人视之不足重在王氏爲至寳矣此敕前曰董克忠等五人拟官后曰仰充两浙西路安抚司参议葢大本府君所受敕也或以其㫄有妻安人陆氏语遂以爲陆氏所受误矣陆氏下有状字岂大本以公事出因其妻吿求据而行者耶䟦戸部尚书周公加官移文今年夏大臣一日致仕者四人而太子少保戸部尚书周公亦与焉命下之后仍加公太子太保以荣之此则中贵人传㫖而本部移公之文也公旣归太原其子兵部主事曾谨录移文饰爲轴悬之以侈上恩谓予与其父乆有僚契特奉以示葢公之去上不特加之官而巳陛辞之日复赐之敕以行凡所以爲恩典者皆与他同可谓盛矣然自公致仕一时畱公者奏疏交上殆数十人至今口语犹籍籍未已上念公乆劳竟不忍畱则所以爲物议者独不与他同其亦可谓盛矣予旣无力畱公敢因曾之请敬书于下特识感叹羡慕之意以复之䟦吏部举荐祭酒谢公咨文台南谢方石先生在弘治初以翰林侍讲擢南京国子祭酒一时巳爲得人未几先生移疾去屛蹟缌山中着书自乐绝仕进意而言者以先生学行纯正宜表率当世荐章交上上深纳之然不欲烦以吏事也前三年㑹祭酒缺吏部遂以先生拟上而先生具疏再辞不获命始勉就道旣至诸生皆以爲得师而士大夫则贺朝廷之得贤也方先生起用时吏部有咨文三通其弟业从之来取其词剪贴成卷持以相示寛览之非特见先生之贤又以见下之见贤能举上之得贤能用而式克钦承之意又于大臣见之呜唿何其盛哉其谓之咨文者文移之体云尔初通有寛押字葢寛时佐吏部也䟦王右军眞蹟赵光禄家藏二王眞蹟予欲借观已乆壬戌四月九日济之携过园居时急雨初霁新暑翛然相与阅之眞一快也䟦王献之眞蹟米姓晋唐法书眞蹟秘玩目有献之中秋帖赵松雪以爲寳晋刻石即比余因出石刻校之间有不类处夫形似且失况其精神气韵欲得之难矣此眞蹟所以可贵而恨世不多见也䟦李贞伯手帖故太㒒少卿李贞伯最喜交游然非其人輙怒见颜色不与接一言此手帖一卷皆遗今孙太常志同者葢非志同契合之厚何以得此而志同重其爲人虽贞伯没乆片𥿄数字及琐细事者亦不忍弃又所谓一死一生乃见交情者欤题东庄记石刻后先侍郎府君治东庄时吾弟原辉实往助之府君旣不幸即世而原辉继亾亦幸有子奕稍长能守旧业以今宫保长沙李公所作记书屛间岁乆漫灭请其友文征明爲古刻石以传永乆其于先志可谓能继矣葢府君之治兹庄固思续古之人然陶靖节不求自安之意至老不衰若原辉所以结屋种树勤力于此又岂李卫公爱惜艹不以供玩好者耶凡爲吴氏子孙皆当知之石刻成书其后以示壬戌五月十六日䟦鲜于困学诗墨书家例能文词不能则望而知其笔画之俗特一书工而巳困学翁平生以善书掩其诗名余毎读其诗輙叹其妙若此篇槩亦可见葢世之学书者如未能诗吾未见其能枢也都宪顾公示此因以谂之䟦卢彦昭遗墨右纨扇绝句一首海虞卢彦昭题赠其鄕顾立中者彦昭在元季尝从杨銕崖游故其词翰皆淸雅可爱然生値兵乱更其家后遭多难遗墨散落幸立中家藏此因归其曾孙用才用才传其子志卢氏世业医至志业益精志字宗尹以医士选入御药房供事读书好文不独以医名葢其先世所从来者逺矣予老多病借宗尹旦夕疗治旣感之他日宗尹携此见示装池甚谨又见其于旧物知所保重尤贤之遂爲题此以识岂惟使卢氏子孙知有先世而巳且使邑人知有前辈其诗后题曰丝桐老人者葢彦昭自号也题石勒问道图石勒尝以汉世祖自许其英杰可想彼佛图澄一胡僧耳见之爲礼如此何其卑抑之甚也岂澄之术眞足以动之欤然澄能起其子之死不能救其国之亾其术果可贵乎此图写勒问道能尽其态知绘事者当以爲工虽勿论其事可也䟦馆阁诸老与沈民则学士小简论书者谓欲人品高尝以是验之可信故翰林学士沈公民则松江人也在永乐初即以善书际遇文皇历事累朝宠眷益盛一时馆阁诸老若三杨公文简黄公文靖金公学士曾公苗公皆世所谓名臣无不忘势位与之交好公之书法固妙非其人之贤何以得此公有弟曰民望亦以书至大理少卿子藻爲中书舍人至是公没旣乆今皇上爱慕公书询其家得公玄孙世隆特授以官如藻俾司制敕如公葢古今以书被宠眷者莫有盛于沈氏者也世隆去公四世能保守旧物尝以诸老手帖数幅装池见示窃叹区区片𥿄不满数字而前人淸风蔼然犹存然则世隆欲传家学其亦谨于人品之间益思继其祖德也哉䟦赵松雪乞药手帖华亭陆恱道以医名于前元松雪赵公尝有手帖乞药观宋濳溪先生䟦其后以医爲不受官蒙赐号处士而归葢其高致如此非特以医名者自其孙景深以来能世其业至于今又得文质以医学敎授太医院成就后学爲多家藏旧物虽断烂数行保守不坠处士可谓有后矣䟦张东海杂书东海张公守南安时杂书数𥿄郡掾刘暹得之成卷公之子时行黄门持以示予中有公与予诗一首葢公写而未发者予欲取之因感楚弓得失之语书其后而还之䟦芸窗父师集张沟南先生有诗名于元末其诗恨未见之徒得高太史季迪䟦语谓其诗格律深稳不尚篆刻有㑹理切事之语季迪爲当时诗宗观其评品如此则其诗可知矣吾友王守溪吏部今藏其诗二册而其子瑄之作皆在题曰芸窗父师集芸窗葢瑄之号独所谓师者不知所指岂集中附载者皆其人欤癸亥二月郊祀斋居爲读一过因记其后沟南名端字希尹江隂人瑄字藻仲尤以书名云䟦宋潜溪书所着郑濂名解太史宋先生所着义门郑濂名解尝见于潜溪集中此则太史手笔也太史之学其该博不必论其书亦淸古有法若其后䟦语数篇与所附名说皆诸贤亲书亦未尝一笔放恣览之益增吾党之愧䟦宋方二公墨蹟宋仲珩舍人方希直侍讲同生国初其书与诗皆世所贵重者也惟立吏部得其手蹟而联爲卷藏之岂非哀其先后以死有慨于中耶希直尤爲人取讳言故其名氏遂被剜去然甫百年则其长篇鉅什巳题刻于世而家有之矣䟦赵仲穆马图予尝观唐陈闳马图叹其精绝今见仲穆临李伯时之作眞能继之至于胡人牵马尤极其态所谓心合意㑹又不止于云满身者此图仲穆写寄其弟奕者后入崑山顾仲瑛家今爲文侍御宗严得之葢自古千里之足骨朽无遗而二百余年飒爽之气犹宛然尺素间又何天闲十二之足夸哉䟦江贯道江山长图予方病齿卧陈太㒒明之使小僮持畵卷入迫观之就枕展尺许即知爲宋人笔不觉蹶然起称赏至图穷未巳葢宋江贯道所作曾入元御府柯博士敬仲所鉴定者也贯道之笔少见况其后有叶石林陈简斋林希逸诸公题识益可贵重明之好古博雅此卷得所归矣书章斋先生集后朱子受学实出其父韦斋先生之命尝叹韦斋临絶之时知所以教子如此然无以考韦斋之学何如也前吴令邝君旣刻此编寄予始知朱子之所以爲大儒者得于家学爲多葢遗书沾漑旣足以成乎内而延平诸先生之教特助乎外耳然则欲知朱学之源流者此编当与晦菴集竝传于世可也癸亥十二月七日书䟦朱文公三帖朱文公先生以淳熈初提举浙东力论台守唐仲友不职朝廷虽从其言寔忤时宰隂庇仲友之意自是先生遂归且乞奉祠伪学之论遂起而先生弃于时者数年此三帖葢皆与越中陆故翁者首在官时所发其二则旣归后发者爲宫谕靳君充道所藏惟先生书札在集中者最多无非论治道讲理学之语若此类固不得而僃载也然所谓杜门读书毕此数年爲上䇿自余眞可付一大笑等语读之亦可以观世道矣䟦明皇讲易图钱舜举旧作明皇讲易图爲建安杨文敏公家物公与庐陵南郡二杨公俱有诗此则临本也葢公之曾孙今考功郎中旦追念故物不可见使绘士爲之者而其诗仍录于后于先世一物之微能不忘如此考功所以卓然有美誉于时而无忝于前人也欤䟦颜氏家庙碑此唐颜氏家庙碑爲鲁公眞卿撰幷书按䟦尾此碑遭兵乱仆于野宋太平兴国七年都院孔目孔延袭始移置府城孔庙中而碑幸完予知碑名乆矣恨不可得同年周公瑞都宪廵抚陜西始寄至犹恨缺其额耳葢以碑额爲无用多不搨或碑穹工人艰于搨而置之不知碑无额如物无首爲完物乎况此额爲李阳冰篆书可谓二絶何可缺耶䟦元人墨蹟元人自赵魏公而下书简幷诗凡若干幅皆眞蹟而魏公夫人管氏一简在焉自古妇人之书少见独石刻有卫夫人者此幅虽不逮然亦可谓难得也巳䟦刘宠一钱图周公曰平易近民民必亲之刘宠之受一钱其平易之政可以想见若时苗畱犊则淸而激矣然今仕者宁有畱犊之心虽一钱不受可也吏部郎中东河刘君博之出爲河南参政以所藏赵千里此图相示博之向慕前贤其爲政必知所愼矣䟦张樗寮墨蹟樗寮在宋书名甚盛然好用秃笔作大字遂爲后来丑怪恶札之祖噫不得其意而强效之其弊至于缚艹如帚以燥爲工是眞所谓丑怪者也匏翁家藏集卷第五十五匏翁家藏集匏翁家藏集卷第五十六匏翁家藏集卷第五十六祭文二十六首祭陈祭酒先生文维成化九年岁次癸巳正月初三日甲午门生翰林修撰吴寛谨以淸酌庻羞之奠昭告于前国子祭酒方菴先生陈公之灵呜唿先生而止于斯文章足以传来世议论足以动当时节行足以爲流俗之表学术足以爲后生之资凡先生之所以自立者固无容议而爲一小人之中伤不待终日而足以去之葢论先生者天下之公而去先生者一人之私呜唿先生自信太过自负太奇宁堕乎人之计不愧乎天之知岂同舎亾金之难辨将逺附乎汉之不疑徒使学士大夫门生故友称先生之冤者扼腕叹息至于泣下之涟洏寛昔童年登门求师孺子可敎以扑以麾逮赴试于礼部拟卒业于经帷夫何寛之不幸而先生殃祸之是罹俄除名于仕版旋託体于灵輀旣惊而定有哭以悲幸旧学之未忘偶不弃于有司及大廷之对䇿何天子之宠绥原寛之所以致此非先生之敎而爲谁卧龙之山卜葬有期考平生之事行在墓道之当碑将乞文于知者维刘太常直笔之可垂亦有文藁其光陆离行刻木以传世维丘刺史精择而无遗夫先生之爲人固不待二者而显然非是无以慰吾党之思其余不可以多及视寛之力所能者而卽爲缄词逺奠荐此一巵呜唿哀哉祭叶侍郎文维成化十年岁次甲午六月二十五日戊寅翰林修撰吴寛谨以淸酌庻羞之奠致祭于近故通议大夫吏部左侍郎鄕先生文庄叶公之灵而言曰呜唿公乎国之名臣鄕之老师今则云亾还葬有期我有哀诛假此陈词惟公蚤岁聪明内闭坦坦施施莫测其际人或无知谓公不慧旣入鄕校乃登贤科操笔爲文势如悬河出其端緖所蓄则多岁在已巳龙舆北狩给事禁中公也畱后事宜可行章疏即奏凡所建白人谓何骤公曰国事臣子之疚卒却疆虏都城如旧军兴吿病出参陜政克赡边储士卒用命朝议伟之寻徴入之中台有法付公执之徭獞跳梁辍公南行挟我药物救彼杀伤自掩功能濳走猘狂岭外单车汉之祝良徭獞旣怀惟此玁狁逐北之余伺我蠢蠢有城有堡有庾有囷上谷之郊制御斯尽北门鎻钥宋之㓂凖公虽劳矣未可丐闲六卿之亚召公而还以典三礼以统百官在帝左右大袍高冠议论从容有阙弥逢国有外事亦复劳公黜渉南甸相视西戎呜唿公乎贵显莫逾然一儒如齐宴子不见有余门无过谒家无蓄储惟其好义振竆恤孤寤寐郷贤希文爲徒公之文章宜在馆阁典雅浑成不露角南丰之纯临川之约而复劬书矻矻竆年手不停披以考以硏碑文鼎铭竹简韦编邺侯之富欧公之全呜唿公乎学识之长才德余事有如不亾未见其止累朝眷顾宠遇寔隆没也讣闻震悼宸衷赐谥易名以示优崇生荣死哀恩被始终凡民有丧匍匐酸辛有如我公岂曰凡民鄕之老师国之各臣一觞跽进鉴于斯文祭褚御史文维成化十七年岁次辛丑八月癸卯朔越二十七日已巳友人翰林修撰吴寛谨以淸酌庻羞之奠祭于监察御史褚君昌㣧之灵曰嗟嗟昌㣧昔登贤科名显于世矣而出宰大邑遽当平长民之寄及擢宪台身显于位矣而廵历数州适兼乎校人之事安不足以酬劳乐不足以偿畏此固尽瘁事国者不以爲意也今则一病浃旬医莫爲技舎馆方迁溘焉永弃气将绝而复嘘目不瞑而若视则亦以言爲责者未得遂其志也客囊萧条歛含无僃僮㒒扶棺哭殡于次虽行道者恻然况乎鄕里知旧不爲之洒泪哉所幸不亾君尚多嗣树立而兴其后可冀具薄奠而写哀託微词以爲诔祭蒋元用文维成化十八年岁次壬寅六月十日丁未翰林修撰吴寛谨以淸酌庻羞之奠祭于亾友乐亭令蒋君元用之灵嗟嗟元用器局渊宏渺乎其际群居嬉嬉莫见明叡然而伸𥿄疾书滔滔不滞出其緖余遂取科第塲屋之间固巳服其文艺至于小试治才寛而有制事旣克集民不吿厉则田野之内又皆沾其德惠也嗟嗟元用有胡质之淸夫旣常畏人知有阳城之劳而独不爲身计致一疾之乆缠踰千年而长逝慨禄养之不终况恩封之如例故虽死而不瞑岂恋恋于斯世嗟嗟元用遗腹有子甚秀而慧母氏鞠之后尚可继亲老而能慰者在斯想其方长号而忽収泪也返葬于鄕冒暑迢递何以寓哀致此薄奠祭贺其荣文维成化二十年岁次甲辰二月三十日丁亥翰林院修撰吴寛谨以淸酌庻羞祭于亾友解元贺君曰吴下之别忽经五年春试有期君来必先谓当一见握手驩然岂意解装病巳乆缠馆我半月寡笑与言言及此来利名所牵吾父且老可缓一官今旣病甚命也在天奉身还家俟病稍痊终隐不出薄置田园吾时语君君尚南旋仕路信劳拙性不便后当相从南陌东阡顾此数语天胡天怜人愿竟乖遂隔九泉嗟君待我师友之间死于我殡中情乃安或者不察惊叹而传维昨礼闱吾滥预焉拆卷塡名实多省元使君不死孰后孰先袍笏满街箫鼔喧阗乃有丧车萧然道边孤怀感伤出涕涟涟扶护维兄歩有吴船还葬于吴水道可沿刚正而文直亮而贤其人如存有棺未迁今也则亾舎馆实捐觞豆在案往矣勿遄祭李士英文维成化二十年三月二十日丁未友人安福刘震长洲吴寛致奠于翰林编修李君之灵昨者柩迁城南吾二人适入试院不获一送甚恋恋也今旣事毕而出佛寺萧然犹及奔走而遣奠也夫送死有奠送生有饯饯者有时而还奠者无时而见也呜唿悲哉凡君之葬有志有表庻几平生可以爲传也然则区区觞豆之意特寓乎知死之哀而不必其言之羡也呜唿悲哉祭亾弟原辉文维成化二十一年岁次乙巳十一月二十六日癸酉兄右春坊右谕德寛遣姪奎具清酌庻羞祭于亾弟原辉之灵曰去岁九月送子于郊孰谓此别永不相见闻讣以来悲痛无巳亲友劝说岂能释然子有厚德鄕党所知知之尤深宜莫如我当寿而天则莫知焉我仕于朝一纪余矣不坠家业以有子在今复何恃实悬我心子幸有男秀而可教议婚于朱其事巳成日用之计周甥是倚抚教之恩谅不肯负因此薄奠畧陈数言中怀万端岂能尽述惟昔长兄不及中寿岂意至子又损数年顾影孑然我独尚在势孤力寡生世几时虽欲不悲亦不可得抱病来省子情巳尽我系于官独何爲情子病在身劝子少饮今则巳矣尽此一酌呜唿哀哉祭周原巳文维弘治二年岁次巳酉七月二十日丙子左春坊左庻子兼翰林院侍读吴寛具淸酌庻羞遣姪奎奕奠于故原巳院判之灵曰自子别去屡得手札毎言瘦躯二竖爲孽其后一缄置此不说我意子病势当渐脱孰知讣闻才距两月墨蹟宛然尚可展阅昔者之来岂遂诀别中心感伤其痛如抉当寝或梦对饭或噎追思往时雅㑹不缺月夕花朝诗卷有䟦幽忧之怀借此慰恱子旣南官尊爼且辍谓当还鄕此兴终发今则巳矣顾先我没子年不衰而位方逹子名维扬而志尚郁士行旣修世泽未竭子于人间亦尚可活所爲至此理不可诘维子与我交亲甚切凡子平生畧具墓碣亦有哀章和者更迭驰此叙哀千古契濶祭邵文敬文维弘治三年岁次庚戌正月二十日癸酉詹事府少詹事兼翰林院侍读费誾太常寺少卿兼翰林院侍读傅瀚左春坊左庻子兼翰林院侍讲学士李杰左春坊左庻子兼翰林院侍读学士李东阳左春坊左庻子兼翰林院侍读谢迁吴寛左春坊左谕德林瀚掌国子监司业事右春坊右谕德刘震翰林院侍讲谢铎谨以淸酌庻羞之仪驰祭于亾友中顺大夫严州府知府邵君文敬曰呜唿文敬生何所好世亦有之莫与君竝君之于诗其视唐人则如贾孟㝠搜极讨思苦而淸皆可以咏君之于书其视晋人不必大令博倣㫄摹蹟丽而奇偏工草圣君初善奕坐客满堂缩手敢竞后始谓此非仕所宜益务爲政中心自许剧郡可居不惟蕳静彼不知者投之竆荒几负才性后更东浙衆曰宜哉方爲君庆到郡未几矻矻设施民安吏听诗书且置尚以奕爲期必报称惟志初立惟名方扬而身巳病岂其心劳如昔阳城力不能胜凡人所遭脩短盛衰莫不有命而君于此独预其短复违其盛岂非命耶尚复何言惟顺其正君喜交游闻讣以来逺莫赠眉目了然如见其人呜唿文敬翰林祭杨文懿公文维弘治三年岁次庚戌二月癸未朔十九日辛丑左春坊左庻子兼翰林院侍读吴寛谨以柔毛刚鬛之奠致祭于吏部右侍郎兼詹事府丞谥文懿杨公之灵曰公以易直之资高明之志美丽之才淸雅之思心有所独得每订定乎经书口有所欲宣悉发挥于文字信贤科之有人置词林而得地今上之初进贤以类识公老成侈以禄位辍之宫僚擢之吏侍固俾展其才猷实欲试之政事四海之内方共仰其功能数月之间巳屡避乎名势疏封竟获乎陈请馆阁遂专乎载记何信史之垂成俄哲人之长逝惟葢棺之后而士论始公况易箦之时而今命亦治此可见其身之归全庻不忧乎人之责僃今则䘏典旣加复赐之谥出朝廷之殊恩爲儒者之极致独惜乎当代之燕许顿亾其手笔尚候乎后世之子云或识其腹笥春云在空黯然魂气拜送柩车斯文情义而囘视乎一门之盛群鳯联翩莫不在乎䘮次则公亦可以无憾乃复爲公一恸而収泪也祭吴参议文维弘治四年岁次辛亥五月丙子朔越二十三日戊戌同年友吴寛谨以淸酌庻羞祭于故云南参议吴君文盛之灵曰君以廉愼之操精敏之才官事满前谈笑而裁昔自工曹迁于逺省俄遭内艰骥足未骋及兹服阕复来京师卧病族舎骨立形衰僮㒒遑遑溘焉就木有客入门莫弔而哭同年廿载下世已多如君之贤其人几何自昔有丧匍匐徃救曷以写哀荐此觞豆祭徐文靖公文维弘治十三年岁次庚申八月癸未朔越二十七日巳酉诸生吏部左侍郎兼翰林院学士吴寛谨以淸酌庻羞驰祭于少师文靖徐公之灵曰寛昔居鄕稔闻公名及旣入仕识公于京蒙不鄙弃欢如平生词林多暇语辄㒒更公位益高不自骄盈引进后辈蔼如父兄道义之语至今服膺公之立朝惟恃忠诚巍巍黄阁高不闻声百官尽軄万姓安生黙相之力天子仰成宠任之重不替而增公曰可矣岂乏贤能引退未巳有疾忽婴终获所请势位巳轻公卿饯送殆空一城道㫄嗟叹亦有黎氓公之厚德于兹可徴曷不畱公长存典刑何夺之速天岂瞢瞢殡于高堂南望宜兴未能一恸中心怦怦聊此叙述以洩私情翰林祭徐文靖公文公自少年巳擢高第徧历淸阶不以吏事及壮遭逢宪皇在位受知特深旧学有自欲付大任吏事卒试㧞之词林用不以次今上之初以公是遗何以处之深严之地乃职论思乃典内制乃预机务宠用日异公所禀受淸明之气公能承载深厚之器大事在前从容暇豫身任其难事竟克济谓公才优实则蜜致谓公量宏实则谨畏忠言上摩厚泽下被辅德以成从欲以治补益则多而力亦瘁曰病在躳疏乞休致恩㫖慰畱莫夺其志归荣几时有讣忽至宸衷恻然老成见弃特辍视朝爰及赠谥䘏典加等以报劳勚嗟今之人有望莫致谓位不得谓时不値考公平生无所不遂朝士念公自相弔慰况也相从馆阁契义抚棺无从徒发永喟薄奠遥驰惟寓哀思祭文温州文维弘治十二年岁次巳未十一月丁巳朔越二十四日庚辰吏部左侍郎兼翰林院学士吴寛谨遣姪奕以淸酌庻羞之奠致祭于故温州太守文君宗儒之灵曰官制之分必有内外外与民亲守令爲最君两爲县永嘉博平竝有异政卓尔腾声孰不召用君当称首䜛言阻之而君顾后太㒒有丞丞实负予歛其施设困翼不舒君曰何哉莫非命吏马政必修以复故例列郡相顾惟循其常例卒不复吾其故鄕称病七年田园自足大臣荐扬有诏以促君曰何哉吾心巳安况也古温郡寄益难未至百里父老争候旧令载瞻如获慈母兴利除弊扶弱抑强或怨或詈吾身自当奏疏迭陈莫匪民事或格或行吾力巳至终欲引去自刻无能民则固畱身不可兴嗟哉君子何命不淑季夏七日一逝不复郡失贤守泣声相闻何以系思子孙氏文属县奔趋竞以财衰服累然泣血以拒曰父在官无取于人于此取之上累吾亲君虽云亾幸有贤子治可移官信乎家理闻讣数月时一戚然顾独后死长君十年修短死生必有定命闻有梦徴特假以病未及临穴聊以写哀复有墓文以慰泉台祭李时泰宪使文维弘治十五年岁次壬戌六月辛丑朔越八日戊申吏部左侍郎兼翰林院学士吴寛谨以淸酌庻羞之奠驰祭于同年友故陜西提刑按察使李公之灵曰纬矣维公早勤所务学于仲兄义同师傅竝登甲科二凤同翥公时方少奋翼莫御乃驾使轺官簿初注乃入内台曰爲侍御出廵淮南外严内恕宪体然势要是惧争避逺之不俟言拒竟遭其䜛从此而去去国数年万里旅寓居炎荒中德业益树终焉䜛言莫胜淸誉臬司屡迁闻望愈着下无冤民如豁云雾维陜以西古号天府控制民夷得专一路救敝扶衰日坐公署力则巳竆才则甚𥙿起则何淹逝则何遽何天不遗何人不遇抱负大才将安所赴仲兄在朝过时悲慕南迁司空欲临其墓凡我同年哀莫能助遥具薄筵便道亦附公其有知幽梦当寤爲举一觞以尽平素祭少詹事王公文维弘治十六年三月二十八日乙未吏部左侍郎兼翰林院学士末眷吴寛谨以淸酌庻羞之奠致祭于故封詹事府少詹事兼翰林院侍读学士前光化知县王公之灵曰公当壮岁仕与民亲惠政所及深得乎民三载告归未尽其志宦业巳传而子巳贵孰不生子贵如之何名重词林岂惟高科再受恩封公正无恙高葢横金安此禄养封典未巳子佐文铨寿终于寝有讣忽传帝念近臣何以爲慰谕祭有文茔域是治凡此褒䘏他人敢希子侍经幄匪以其私考公终身僃享诸福人莫不亏我无不足忝同鄕郡乆託亲交无由执绋系官于朝微言可缄薄奠斯致遥望灵筵写此契义祭侍郎徐公文维弘治十六年癸亥十一月二十九日壬辰礼部尚书兼翰林院学士吴寛谨以淸酌庻羞之奠驰祭于南京工部右侍郎徐公曰南望海虞壮哉爲县岂曰富疆实称文献县多故族徐有鉅人敎以义方公德维淳少登甲科谏垣就列奏疏屡陈衮职补阙试以民事出牧大藩南北所至不求自安付以大任益尽其责都宪我官司空我职民终受惠国不伤财志行所学德副其才婴疾尚微引去何速高节有余衆望不足尚期召起以慰苍生溘焉长逝惜哉老成遗言自卑德薄能鲜戒其子孙勿求䘏典有臣如公天子忍忘何以上闻宪臣有章质直勤劳世岂多有鄕贤凋谢相弔而走吴山伐石宜刻褒贤无由临穴致此惓惓祭陈大玉文维弘治十四年岁次辛酉三月初二日庚戌同年友吴寛谨以淸酌庻羞之奠致祭于都察院右副都御史陈公大玉之灵曰公寓西陲早受家学抱艺入京多士与角遂登甲㮄乃列戸曹簿书钱谷身任其劳公有美才亦不即见迨擢大藩而事益练江右民俗治之尤难以静治剧以简治繁工役大兴惟时建国我劳其心民省其力谓民顽梗父之母之居则易使去则有思去之一方称者一口名彻于朝三任莫乆内台之副爲古中丞卑以畱务置之旧京仓廪丰盈不爽外韩滉在唐国计有託夙夜筹畵尚耻素飡报国不足公亦有言生居边方习见戎虏毎誓捐躯欲得死所推公之志论公之才俄止于此知公者哀朝廷念公䘏典不薄祭葬以礼有司奉若重惟故里在于中州居斯葬斯不忘首丘忠信可交廉谨不取旣见其人亦闻其语今则巳矣不见其人死生永别曷得而亲呜唿哀哉祭外母朱孺人文维年月日季女壻翰林修撰吴寛谨以柔毛庻羞之奠致祭于外母朱孺人之灵曰寛昔委禽今踰廿年高堂登拜数聆训言白髪垂垂德容俨然去之京师濶阻山川起居何如封书问安使者未及讣音忽传嗟嗟孺人持行寔贤内助成家有赫门䦨子孙森森美矣田园人匪富视惟义之全岁月几何丧事连连悲伤旣甚疾疹莫痊凡此情事墓石巳镌孺人于寛母道存焉启殡有期薄奠几筵祭亾妻陈宜人文维弘治四年岁次辛亥八月初七日左春坊左庻子兼翰林院侍读吴寛以柔毛之奠吿于亾妻宜人陈氏之灵与子相处三十余年我困而亨子实偕焉复来京师又踰一纪促我早归无贪名位我闻子言中心然之岂料子病纒身益危言不即从子亦莫救所恨诸亲不在左右送子归葬斯言不忘系于史事愿复不偿生不同归死实可悯言及于兹悲痛何忍子尚行矣我终乞身临穴而葬当共诸亲子行无恐亦无我恋酒肴在筵非谓遣奠呜唿哀哉祭韩夫人文于维夫人㓜有女德来嫔于韩寔爲佳匹维都宪公有武有文宣力四方爲国树勲阃内非人公能不顾顾则萦心有勲曷树公累进秩夫人与同龙诰在函遂沐高封富盛显荣孰不歆艳窃视其身自奉何俭公旣不禄俭德益加闺门悄然人孰敢譁嗟未亾人俄以亾报吿哀于朝维子之孝昔都宪公赐葬有坟有诏合藏以从良人仍命有司谕祭维賟䘏典所颁爰视都宪静专勤愼妇德可评宜跻于寿宜享其荣都宪在鄕伟哉先逹薄奠遥驰忝居鄕末焚黄告先考妣文维成化十三年岁次丁酉十月乙未朔越二十二日甲寅孤子翰林修撰寛谨以洁牲醴齐昭吿于显考府君显妣张氏曰壬辰之春寛忝史职三载考最仰荷推恩封赠之典施及存没惟我显考拖疾拜命旣易冠服奄弃人间玺书继颁不及亲捧孤怀感伤未即奉告惟兹恩典岂寛自致追慕尊慈极其劳瘁以鞠以教克长克成昊天不弔先后弃捐禄养靡从痛恨无巳兹谨录黄焚于墓所伏惟尊灵祗奉休命音容茫茫悲慕不绝呜呯痛哉东庄奉安先考畵象祝文维成化十三年岁次丁酉十二月某日孤子寛谨以牲醴之仪敢昭吿于显考修撰府君东城之下先世所基嗟嗟府君寔生于斯迨长西徙门戸独持每念旧业东望兴悲乃修乃复有年于兹树有桑柳屋有茅茨有庭有戺有园有池本原之地有大其䂓东庄自号用表孝思今者不幸溘焉弃遗灵爽长存没且有知眷恋兹地䰟气必之乃奉遗象张之堂楣着存于心如覩容仪凡此旧业不废不堕曰维季弟肯搆肯菑一觞陈吿聊写吾私载瞻载拜涕泪交頥呜唿痛哉上京吿祠堂文维成化十四年三月六日玄孙翰林修撰寛谨以牲醴敢昭吿于四代考妣寛忧制旣终例宜起复丙寅日吉巳卜启行维是逺违不胜攀慕吿二代赠官祝文维弘治十一年岁次戊午十二月壬辰朔越六日丁酉孙吏部右侍郎寛敢昭吿于二代考妣曰寛无所能忝窃官禄实頼先德始克致兹乃今年十一月二十九日三载考满十二月四日荷蒙恩例推及其先显祖考处士赠吏部右侍郎显祖妣韩氏赠淑人显考谕德府君加赠吏部右侍郎显妣宜人张氏显妣太宜人王氏竝加赠淑人及妻宜人陈氏亦加赠淑人感激之余悲喜交集谨具酒馔用申䖍吿受诰祭吿二代文维弘治十二年岁次已未八月戊子朔十二日巳亥孙吏部左侍郎寛敢昭吿于二代考妣不肖逺借先德垂休于身叨佐铨曹倐经三载伏蒙恩例推及惟均乃于今晨获受诰命祖处士府君赠通议大夫吏部右侍郎祖妣韩氏赠淑人考谕德府君加赠通议大夫吏部右侍郎妣宜人张氏太宜人王氏俱加赠淑人诰词煌煌竝蒙褒美追惟先德实克承当谨録一通先僃焚燎家祠茔墓自当转行故妻宜人陈氏亦加赠淑人谨以酒馔同用告匏翁家藏集卷第五十六匏翁家藏集匏翁家藏集卷第五十七匏翁家藏集卷第五十七杂文二十四首吴越弔古赋嗟予生兮好游泛扁舟兮夷犹渺江湖兮万里翛然兮不可畱紧世纷之混浊兮惟山水谐其夙心览九州之博大兮吴越僻在乎东南寻故都之遗蹟兮逝去此而披宿莾江山依然其高深兮聊登临以上下淸晖娱人以忘归兮亦惟怀贤以弔古念姬周之俶世兮二国始霸而图王隣壤之不相能兮数勤兵以相当吴启衅以召祸兮不暇计夫死生与存亾谓虽雪耻于夫椒兮卒致夫种之行成贪美饵而不悟兮羗自以爲得计孰知鸷鸟之匿形兮将以肆其击噬后四十年之有吴兮果符史墨之得岁噫嘻直臣䟽兮佞人见亲自古而然兮匪独嚭之与贠国灭亾而不救兮讵全委之于天殷鉴之不逺兮何无疆之违其祖武见毫毛而不见睫兮欲兴师以攘取求附庸而不可得兮屈爲楚之臣虏虽覆亾之有先后兮亦奚异乎吴之末路悲夫花落兮故宫艹生兮荒台社稷兮墟棘鹧鸪飞兮麋鹿来恃强力兮爲国虽蹔兴兮輙衰唯有德之不可忘兮历千载其犹赫赫揆吴越之鼻祖兮寔夏禹与泰伯逃荆蛮以让国兮任洚水以爲巳责高风邈其不可及兮万世犹沐浴其膏泽瞻淸庙兮下车奠椒浆兮进趋适于越兮之句吴归来吾鄕兮遵先哲之坦途咎须文姬仲子始冠有问以年数者对之未尝不以爲诈一日览镜始悉其状葢其过在须也爲文以咎之噫吾语汝须人之一身五藏是俱惟肾之余乃爲汝须汝须之生种类亦殊两颊曰髯口上曰髭汝居口下其垂如胡然汝于人出必有候不少不老不先不后而独何故即爲我有初焉萋萋勃然满口绸缪连延纷纭杂揉其宻如林其丰若蔀其直如㦸其蓬若帚旣非淸眉之暎目岂若鬒髪之在首不取人恱徒增我丑见者称唿率加以叟即吿以年罔不曰否旣骇生客亦惑故友䧟我于诈舎汝安咎彼其耳目口鼻各有所司天君有命奉职无亏汝须之生则异于斯泰然而垂百无一爲且今犹可逮寒暑几易日月载驰汝将变黒爲白如抽茧丝感光景之迅速适足以增老大之悲我不汝咎咎将安施言巳忽见有人缁衣玄裳颀然长身率衆而称须神曰我属躁进敢尔有犯适辱切责度不可赕脱容尽言九死何憾当夫张筵设几賔客交互让汝左席职我之故我何负于汝五逹二𡵨歩履从游让汝一武繄我之由我何负于汝宜叔而伯而弟宜兄以有我在孰轻汝称我何负于汝汝今顾以区区老少之故咎我我负汝耶汝负我耶且耳听目视鼻嗅口食虽爲汝役实爲汝贼嗜彼臭味眩于声色蛊惑心志曾无纪极亦有人生不免襁褓得见垂白欢欣绝倒凡我有言岂自斧藻和药剪我而君臣义笃煑粥燎我而兄弟情眞燃我于持烛之顷者可窥人之量拂我于㑹食之际者即受人之嗔怒之辄张足以壮将帅之勇气捻之而断足以役诗人之吟䰟种以数茎而拜上相垂焉至带而位元臣染我以药旣见咏于唐士纒我以帛尤足重于晋人阉寺薰腐之除我即与之绝沙门寂灭之教我不与之亲具此群行汝岂弗知况我虽微亦汝亲枝不敢毁伤古训是遗我不汝咎反我咎爲能削即削奚费说词少焉隐然不见仲子惊悟静言思之深自悔悞掀须一笑欢好如故汤媪传媪之先金姓少昊之苗裔也夏禹治水功成别钖之氏世有从革之德载周书洪范篇穆王时有金母寔生媪媪少遇爲燧人氏之言者授以水火相济之术善养气能吐故纳新延年不死人异之昼窃观其所爲块处室中一腹枵然及暮惟飮汤数升而巳人因扣之曰媪何以寿对曰汝独不闻冬日则飮汤之说乎吾术止此他无以吿子者因号曰汤媪媪爲人有器量能容物其中无钩距而缄黙不泄非世俗长舌妇人比性更恬淡贵冨家未尝有足蹟独喜孤寒士有召即往藜牀𥿄帐相与抵足寝和气蔼然可掬唐有广文先生知其名召之媪至谦抑居下坐广文揖而进媪曰足下虽冷官妾则妇人岂可与公比肩哉广文多其让与语至夜半頽然睡偶以足加其腹媪亦不怒天明更与语倾倒殆尽自是广文非媪寝不安席尝曰和而不流淸而不激卑以自牧即之也温惟媪能兼之以爲知言媪复知医思以济世人谓其满腔子皆春意也有贵介公子犯寒疾独卧别室迎致之媪初不欲往或曰此正媪行仁之秋也何以拒爲不得巳一行视其疾巳在骨髓循其经络起足厥隂曰是非鐡石可加法宜用汤液从其言体温温自下起若飮姜桂附子然及视其剂则其平日所飮者也公子奇其效欲畱侍终身诸姬患之相与䜛于公子曰媪虽知医然昼伏夜见踪蹟叵测其殆鬼物邪公子尚愼之媪闻而愠见曰吾平生号能容物至是不觉使人热中卒骂曰家世非寒族幸自温饱无求于世若辈粉白黛绿专以色媚人鬼物眞自谓吾见若辈之杀公子也竟去及接他人终不失和气公子亦遂疏之诸姬更进御末几疾复作竟死如媪言媪同时有夫人竹氏与媪毎春秋时輙爲人弃置相㑹嘿然无怨言叹曰人生出处各有时耳媪自周历汉唐至宋巳二千余岁人谓其犹处子也阅人虽多无可以当意者闻涑水司马公有淸德欲依之公得媪恨晚家有侍妾不一顾其夫人亦贤乃盛饰之以进卒挥去旣而公拜相夜则思天下事往往逹旦不寝媪进曰公幸不弃处我布衾之下愧无以报德惟公尽瘁事国貌日加瘠幸爲天下自爱公惊曰吾乆不闻媪言媪言甚爱我愿卒闻媪之所以处世者媪曰昔在周末犹及见老子敎予曰汝惟知足知足不辱予谨受敎以至今日公悟曰媪殆谓我也即谢事退居于洛后薨朝廷因有温国之封媪后寿益高虽云得异术要其先世从革之德所致不可诬也端友传端友葢春秋时卫人端木叔之裔端木叔好游庄周称其维山川险阻无所不之者也尝南游过五岭至端州曰此吾姓也止之遂去木称端端州即今肇庆是也岁乆子孙分三族而巖居者差盛其人缘溪而渔多津而黒又其目或绀碧识者輙能辨之曰此端氏之良也岁时有司常选其族人贡献上方其遗才自负甚重往往老死溪山间顷有人携其昆仲四辈北游都下句吴有成皿君者好古之士也方宦隐南宫一见契合延之上坐以爲吾取友天下未见其比遂定爲文字交它日东阜曰木生遇之曰是固端氏之良也吾识其资性巳乆特不知所以裁之耳因与之处加琢磨之功未几皆有用北方知名士如燕硕者未能或之先也生笑曰此所谓成皿者其爲人外若峭厉而中实温润且不磷不缁有坚白之德君爱之与手足等曰吾之有是四端也犹其有是四体也昔尹公之他端人也取友必端吾志于尹者愿终身结交因唿之曰端友而不名特作漆室贮之居闲无事数相与语其昆仲皆善臆对觉主人意勌辄更端焉一日主人将有文事召致之俄避席曰此非㒒所独能㒒尝识绛人陈玄因玄识中山毛颕㑹稽楮先生三人皆才士请与之俱其无所忌克如此主人好爲此君传神或时率三人供事左右无不如意有以韈材进者楮辄引退独端友举止自如玄颕皆倚重焉初三人善弘农陶泓及见端友始知泓之麤疎也遂弃之后三人相继衰谢而逝端友岿然独存葢其平日静厚有容而颕性锐楮质薄故寿不及玄虽知守黒之说顾好面攻人过竟亦短折幸端友能念旧故毎求三人者之后而提挈之以故其功着于儒林不绝素患渇疾医有井华者治之辄愈葢知主人故鄕惠山有名泉尝念曰吾安能往饮以解吾渇耶井华疑其侍人金注间之曰古谓以金注者㱪愿公勿行浸润之譛可也乃用其治法如故其量固有容能含垢纳汚然日必浴而去之有言其不及娄师德者曰吾旣使其自干矣不去人不谓我爲贪墨乎其廉洁又如此论者谓韩昌黎爲颕立传如泓何人得牵联书乃独遗端友何耶或曰昌黎时端氏尚未显故不知或曰端氏所居去潮阳甚迩昌黎尝谪其地无不知之理或曰知之葢端氏非其人不交交则文雅士彼胥史驵侩之流何敢望其面如韩云官府簿书市井钱货必不屑记注此其遗而不录欤其族人阮有才具多出用于世莫知其名今寓于成皿君曰钟曰鼎曰黼曰黻匏翁曰欧阳子序端氏谱于端氏若有所不足而独夸深溪歙氏爲尤良夫韩欧爲古今文章大家与端氏交最乆犹不相知它尚何望哉惟眉山苏长公以端氏出而歙之名文者始废不用其人品高下至是若定虽然吾恐起韩欧之争端也故尝窃评之曰端氏比德于王有君子之道上也语曰硁硁然小人哉抑亦可以爲次矣其歙氏之谓乎鹤臞解人与鸟皆物也然人贵而鸟贱今人以鸟名人人必咈然而怒者恶其以贱加贵也司马徴谓龎士元曰凤灵鸟也士元有隐德差可儗之而非余人之所可及则人岂皆贵而鸟岂皆贱也哉爲凤之匹者鹤而巳易以载诗以咏春秋左氏以录其匹凤也固然而浮丘伯相之有曰圣人在位则与凤皇翔于甸其匹凤也益然矣故世亦有以鹤儗人者若晋人谓嵇绍如独鹤之在鸡群当绍时贱名检而狭节信君子小人无以别白于世宜其有鸡鹤之说也今吾师陈先生何乃亦以鹤臞自号耶葢先生生今之世可谓圣人在上矣官于京师可谓翔于甸矣而复有取于鹤者岂眞以鹤之形类我之臞耶夫饥则臞饱则腴凡有血气者莫不皆然先生居翰林有年矣俸有太仓之粟食有太官之膳何自而不饱则亦何自而不腴哉其必有说也葢事苟有乐于心则啜菽可以饱否则虽八珍杂陈于前将不下咽矣是故先生之臞寛能言之朝廷淸明百揆时叙先生一乐也不然不乐也学者皆贤斯文有托先生一乐也不然不乐也不乐则不饱不饱则不腴此鹤臞所以自号也欤若夫肉食而无墨素飡而伴食其状魁梧其腹瓠壷犹自嘤嘤若莺泛泛若凫附人若鞲上鹰攫食若道㫄鸟岂先生所谓鹤臞也哉巳丑闰月十七日巳亥上京录成化十五年巳亥三月十日丙寅予服阕上京诸亲友送至无钖者是夜宿钖山驿河下丁卯与李应祯夏德干访陈考功朝用盛布政时望秦太守廷韶曁李舜明施以淸诸君午飮时望宅遂同游惠山朝用置酒漪澜堂饮巳廷韶复邀过听松菴观竹茶炉炉有瓦杓亦旧物也予出新茶使主僧煑之火始然而汤巳沸又炉内圬土甚薄而外不燥可异予有诗是日热如五月戊辰至常州时应祯别往宜兴矣以风逆复来㑹同德干访陆谕德廉伯飮其家巳巳应祯往宜兴德干别于犇牛庚午至鎭江时行李舟自白塔何出约至瓜洲俟于江口辛未雨癸酉与儒士唐惟敬将游金山适颜澄之主事自北来遂同徃游子约表弟姪侍行入山主僧导飮第二泉归坐其堂堂直长山僧请堂名因以翠几名之予与澄之皆有诗甲戌渡江寓瓜洲曹氏乙亥雨丁丑至扬州晚飮沈时旸参议舟中巳卯宿湾头白塔舟始至夜至高邮㬥风阻舟庚申㑹李佥都纲于盂城驿辛巳过宝应壬午至淮安㑹平江伯陈锐千都参将胜私第午后二公具酒送至移风牐晚至淸江浦邵文敬贠外吴文盛主事来访晚过文敬公署登寄寄亭止宿西轩是夜大风雨文敬有诗予次韵答之癸未畱轩中题高彦敬山水卷卷长丈许奇蹟也夜始返舟乙酉渡淮宿崔鎭丙戌宿宿迁四月朔丁亥宿沙方浅戊子宿干沟巳丑过吕梁洪有诗庚寅至徐州辛卯大风晚始过洪有诗壬辰宿黄家牐癸巳宿下沽头甲午宿上沽头乙未宿沛县丙申雨大风宿沙河丁酉宿谷亭戊戌宿师家庄己亥至济宁徐仲山方治泉山东出候于公馆庚子饭洪天章主事毕与仲山同行谒阙里午憇昌平驿道中有望峄山观泗河二诗昏至曲阜宿辛丑入孔林祗拜先圣墓次泗水侯墓次沂国公墓退息于驻跸亭题名壁间而出南行经颜庙入谒已始至阙里谒先圣庙殿爲金章宗建礼毕衍圣公孔弘泰导观先圣手植桧云桧尝被焚此其蘖尔大可三四围旋文如绳庙中石刻自汉魏而下多不可徧读乃升延賔堂见三氏学诸生衍圣公邀飮其府自孔林至此予与仲山皆有诗晚抵宁阳宿仲山分司壬寅经汶上宿东平癸卯至安山时舟已行至此遂登舟仲山复送至上七级牐甲辰与仲山别宿魏家湾乙巳宿临淸丙午经甲马营林朝信御史以廵河至㑹于舟中宿郑家口丁未宿德州戊申宿连窝己酉宿兴济庚戌宿沙河辛亥宿直沽壬子宿蔡村癸丑宿叶村府甲寅乙卯大风黄沙蔽天泊和合驿河下五月朔丙辰至张家湾戊午入京城爲孟浩启殡歛金疏长洲孟浩宗逺出自各家迁居敝里岁在戊戍季夏二十日不意以一疾而卒家贫无子虽殡歛之费亦假贷于人兹欲举葬先壠而妻女累然计无所出维昔宗逺数造高门辄蒙厚惠使仁心无间于存没见义事能全其始终幸哉椁周于棺必也金重于羽聊持短疏兼致讣音贤人君子当有不俟予言而慨然者矣爲何令歛金疏葢闻恻隐之心发于入井之孺子感激之事见于结艹之老人岂因要誉而引手以援惟其报德而捐躯以亢斯言信矣于传有之前乐㑹令何耕希尹乆淹璧水年五十而得官再渉鲸波历万里而赴任三年守俸一旦除名衆方惜其无辜身尚罹乎余祸在缧绁而非罪事类冶长有兄弟而若无忧如司马弱㒒叩圜扉而飮食或绝贫妻寄南海而音书不通旣乏缇萦孰爲赴诉其事适同令伯兼无强近之亲使无囘生之仁人徒有庾死之恶日爰求实惠聊假空言枉尺而直寻宜若可爲也辞十而受万是爲欲富乎谨疏张氏建楼上梁文伏以叔孙必葺去舎如始至之时公子苟完居室无尽美之意逮数间之不足而重屋之肇兴工省价廉或伐千竿之竹竆奢极侈可建五丈之旗风雨无忧星辰可摘惟勾吴故郡有张氏名家蓄诗书以敎后昆艺黍稷以给公上隐惟求志居必择邻胥口当门慨吴相伍贠于百世甪头接壤怀汉家四皓之一人犹嫌爲陆地行僊直欲作风尘表物厥旣得卜方鸠僝功木旣无胫而梓人得鲁公输瓦岂有足而汚者爲王承福度量于崇卑之际斟酌乎奢俭之间非方寸之木可高翼然百尺与万间之厦绝异聊尔三楹燕雀高飞云山不碍升天拟夫子之犹可及近市陋小人之得所求爰上虹梁辄陈藻句抛梁东碧瓦鳞鳞旭日红千载吴王歌舞地休将高阁诧涵空抛梁西人倚危䦨望欲迷湖水一杯春更绿眼前惟觉洞庭低抛梁南窗户薫风细细含隔水分明开畵障高峰山色染晴岚抛梁北万里君门瞻上国杜陵野老句偏工云近蓬莱常五色抛梁上举首浮云眞可抗始知韦杜咏长安去天尺五言非妄抛梁下使者临门空劝驾下方尘土怕沾衣不是山人索高价伏愿上梁之后脱蹟凡近游心高眀蝉蜕污浊之中凤览德辉而下登高作赋幸仲宣之少畱怀古题诗服崔颢之寡和赏心乐事游目骋怀哀流民辞成化十六年九月不雨至于今年五月北方高亢旱干尤甚野无麦苗赤地亘数千里流民就食者相枕借死道上闻之可哀乃作哀流民辞其辞曰嗟尔流民何去其土而不顾也莫不有室家亦莫不有坟墓也民曰有之岂不知居此而安兮适彼而无所附奈遭岁之不易兮迫死期于旦暮幸吴楚之小康兮将呿口而待哺聊假息于涸辙兮冀升水之活鲋慨千百以爲群兮相擕持而南下朝揽采乎凫茨兮夕窜伏乎宿莾彷徨于河济之壖兮又乏舟楫之可渡对洪波而长号兮殆饿死而交仆嗟尔流民兮一至此哉尔其何辜兮遘此天灾纳之沟中兮孰手而推召此旱暵兮其有自来将征歛之无艺兮夺私家之蓄积将贡献之争尚兮拟正供而诛责岂騋牝之蓄养兮爲军兴之未息抑瓴甋之搏埴兮缘土功而重役维有司之奔走兮曾赤子之不皇恤肆箠楚之强虣兮兼败官而贪墨有一于此兮灾实召之嗟尔流民兮愚尚有知明圣如天兮居高听卑举弊事而悉改兮行愼择乎有司辟言路而无塞兮来鳏寡之有辞今且蠲租兮巳责劝分兮赈饥宁汲黯之矫制兮遣富弼而拯危尔尚少须臾死兮被汉诏之恩私拟汉高帝求贤诏诏曰贤人国之利器舎之非所以爲国也盛世君臣遗后事上率用此道若敷求哲人㫄招俊乂是巳属者海内祸乱朕率豪杰平之借天之灵卒成厥功然天下平之武勇非得贤者安利之奚由传之无竆朕蚤夜思得其人而士大夫惩艾秦㬥莫肯效用不我求之彼亦安肯即我耶其令郡国博访草野苟有其人礼遣上道以称朕惓惓之意拟宋仁宗令天下州县建学诏朕惟古者政事修而治化隆人才用而风俗美所以致此者岂徒然哉粤稽庠序学校之制建于虞夏商周之日葢欲聚学者诵诗书习礼乐养其德性明于伦理业成而用世道系之朕寤寐先王思继厥美而志勤道逺有年于兹乃者开天章阁召执政大臣给以笔札俾条陈当世急务可施行者佥以建学育才爲言朕嘉纳之夫百工居肆以成其事士不于学校养之则虽有纯明朴茂之资学何由成然养得其地而敎之非其人敎之得其人而取之非其法亦有司者之过也其令天下州县故无学者皆建学务举通经有道之士以教授之至于试士勿拘声病以爲进退使学者得以骋其说焉夫建学立师以养人才于用之之先更制革弊以求人才于用之之际朕待学者之道亦至矣子大夫其何以副之布告天下明知朕意丁未岁作同年㑹请帖兹择正月二十日作同年㑹者佳节再临毕官假于中旬之末淸朝共立罄私情于一日之间佥谓故事之当修维其时矣强以薄劳而是效非曰能之扫门巳自平前朝燃烛尚宜乎此夜坐以叙齿而定固无所争飮必尽量而休更须相劝诗歌旣醉喜賔主之不分盟在乆要期子孙之亦讲敢云可坐而致尚冀不速而来聊代口陈余期面教记常熟曾氏常熟曾汝翼自南雍来就敎职作诗投予求见诗序有定靖后裔之语询之葢出宋公亮之后南渡后公亮四世孙怀事孝宗爲丞相赐地常熟子孙因家焉汝翼云公亮告身虽缺犹在吴思菴有䟦语甚详怀无一字存者家谱爲族人藏瓮中埋于地乆而发之上毁烂矣公亮与韩魏公同在政府其名巳着怀位至丞相通鑑续编屡书之而宋史无传不知何说也汝翼之父尝任知县家贫甚而汝翼且老今得桐庐训导六月二日记梦癸亥岁以㑹典进呈将有恩命二月二十夜梦一人竝立堂上一内臣从堂后出与揖若怀一帖子云查例何必多只一条足矣言毕即入时王济之对立云巳定乙丑日矣遂觉起视历头乙丑爲二十八日大吉颇异之二十二日济之邀飮爲谈其事至期早朝毕果召吏部与手敕行寛有礼部尚书之命始知凡事前定非人所能爲也先世事畧先祖讳生元末性醇谨谦厚口未尝出恶言里中称爲善士平生畏法不入府县门毎戒家人闭门勿预外事故历洪武之世鄕人多被谪徙或死于刑邻里殆空独能保全无事至永乐间无疾而卒年六十有四先祖母韩氏出宋蕲王世忠之后王所居在苏城南号韩家巷先祖母少时犹自故居出嫁性慈顺当先祖没时年巳五十余旣除丧犹痛哭不巳两目遂盲抚教先父及鞠养长孙皆至成立先父少孤且鲜兄弟遭家衰谢能自卓立以故居荒落稍徙而西遂拓其家以大凡亲戚旧有恩及他贫寠者率购屋俾居其㫄更给以衣食其尝被侵虐者亦以德报之不计葢平生惟务损巳尤不能作伪故吴儒杜东原先生尝作文赠之直书曰赠有德之士吴序尤称好礼如立祠堂置祭器必依古制及开家塾収书籍以敎子姓等事里人视以爲法而尊敬之者无间年七十七以寛忝甲科入翰林受封甫及二月不幸下世先母张氏少归先父以姑目盲奉事益谨抚前室之子尤有恩意勤劳内助开拓产业佣奴千指衣食必均且赞成异事甚多亲邻頼之人称女丈夫不幸早世凡受恩之家哭之如失慈母其贤行至今人能道之先继母王氏静嘿安重内事悉倚诸妇怡然终日而巳归先父时父母旣没而家且在百里外历四十年未尝一归年七十四而终以寛受封及以恩例蒙葬祭之典人以爲贤德之报也亾妻陈氏爲吴中大家女家在阊门西号马铺陈氏少则端重诸姊妺不敢狎侮及归寛和顺明惠益守内则以生子屡失特爲置妾竟得二子而抚爱如巳出至待其母尤厚尝劝寛仕宦宜知止足至今忆其言而愧之与潘典籍时用简昨奉雅意畧述先德非敢望采入制词但仗褒美以光泉壤庻知不失之诬耳亾妻事畧敢亦附上葢大贤如考亭朱子与陈君举书且复及此不讶幸甚李谢二先生处不再麈渎乞知之草率不恭惟亮察不具与谢祭酒鸣治简寛年旣壮始获登仕历职三年以先人年高即乞归省中道闻讣痛恨不胜惟先人以孤童自树立纯心厚德爲鄕闾所信服者无间当治葬时欲求名笔以发扬幽潜自念孤露余生设若进秩恩典尚有可冀乃敢忍死畧述数语纳之圹中去岁忝以吏部秩满遂蒙推及平生志愿至是始遂今日益衰疲分当引去更无他图惟南望先茔碑石未树此心恻然倘一旦溘先朝露则先人之心之德无以垂示后人不孝之罪大矣伏惟执事抱道退闲言出足以传信而寛乆辱知爱幸不斥绝如获矜察慨然允赐岂惟扬先人之美亦可以释寛之罪也往岁王存敬太守将以此託正以有待之故不果兹黄文选便敢终仰渎情事迫切不暇他叙所有先人行录具在别禇惟是率易负谴莫逃切望览择下慰私恳不宣论西北僃边事宜状中国之与夷狄其贵贱之势不敌审矣自汉唐宋之君苟求安利身自降屈或和亲或结盟或纳币其始也待彼愈厚其终也侮我愈多葢失其所以自贵而忘其所以爲贱也绝是数者使人知中外之势截然如人畜之异其等者此则我祖宗之威也此则所以爲国朝也且汉唐宋之立国适当夷狄强盛之秋虽爲是降屈亦尝有斩单于获颉利擒鬼章之捷矣方今夷狄极衰中国全盛以盛遇衰宜其有强无弱即不举兵举则直取之可也何彼稍入剽掠当边寄者出师之计未行济师之请巳至宵旰忧虑遂劳圣心则知能使中外之截然者果出于祖宗之威其卒不能使边徼之晏然者乃由于将帅之过然又安知彼今日之衰不爲他日之盛此谋国者宜长顾却虑而求一将之得也葢洪武永乐之初武臣皆起自行伍身经百战功名当贵自我取之故其名实相副后世子孙承袭旧勲坐享高爵固有不能弯弓跨马者矣此其名实相戾无怪其不能将也故将不难于择而难于无其人以择是果无其人哉特在于养之而巳兹欲令公侯伯年二十以上五十以下者间岁分畨畱其半以僃宿卫其半遣之边方悉大将麾下练习阵法览观地形察军士之勇怯究虏入之虚实边事旣熟人望旣归一旦有事使之当虏必能战胜攻取而所谓僃边之事足以付之矣故臣之论边事必先及此然后乃敢爲之说夫立国必有土守土必有疆不当有者不可取所当有者不可弃是以汉武悔轮台而终下哀痛之诏汉元罢珠崖而不失强大之国葢古人之不勤逺畧如此国家建都于燕边方之险北则如人之有背东西则如人之有臂是皆要害之地虽尺寸不可以弃者固尝设城堡置烽以严僃之若夫西北一隅当黄河之曲沙漠以南独无屛蔽东起榆林西至灵武旷然辽隔几至千里冦来则爲苑囿居则爲营窟势不能制至劳三面城守地分力弱尝有不测之虑臣尝考其地自汉唐之时皆爲中国所有河北则唐之三受降城河南则汉之朔方郡方张仁愿之筑受降也唐休璟以爲两汉以来皆北守河今筑城虏腹中终爲所有仁愿不从六旬而城竟成斥地三百里而逺置烽候千三百所自是突厥不敢踰山牧马朔方益无㓂岁省亿计夫休璟非不知兵事者使仁愿夺于其议则大功几于无成后世无仁愿之将遂爲仁愿之举是驱其人以饲虏也将遂弃其地以与之乎则恐瓶罍相关唇齿相附虏骑驱驰日蹙我地有不拘拘一河曲者其爲劳费益有甚焉闻之缘边多可耕之地屯田之法虽巳举行然而地力则未尽地利则未収是人功之未至也宜益谪发有罪之徒召募无业之人往耕之专设农官数人经度其事待其岁入有余官爲䨀贮庻分馈运之劳以免罢敝之苦三四年后委积旣充兵力旣足有将才者旣出来则可战居则可攻候其空虚之时遂兴版筑之役纵不能如受降之城河北必当如朔方城河南亦可以扼虏之冲省三面城守之费也夫种世衡范仲淹当西夏猖獗之日应敌不睱而青涧大顺诸城倐然而就此皆前代之可考者岂有今日而不可爲者乎虽然赵充国有云兵难隃度愿至金城图上方畧以充国犹爲此言区区臆说诚非至计特以国家之事皆臣子所当尽心者故一言之奏请东宫讲学疏詹事府掌府事吏部左侍郎翰林院学士臣吴寛等谨奏爲东宫讲学事臣等竝以菲才误充讲读等官夙夜忧愧期少副皇上简任之意而軄业不修廪禄虚费是臣等之罪也窃惟东宫讲学除大寒大暑之外止于春秋之时则是一岁之内不过数月况当其时自淸晨至于午前即止则是一日之内不过数刻其间且有朔望节令及风雨又免祖宗立法甚简葢欲圣子神孙可守而易行也臣等仰见东宫殿下年渐长成必益务学私心共喜以爲皇朝之庆然自两年以来间歇旣多及今秋月已深寒气又逼恭候日乆未临讲筵葢礼人生十岁出就外傅居宿于外诚欲离近习而亲正人也此虽古之庻民亦然况爲天子之元子而有天下之责者故虽习读于中闱不若此就于外傅居储副之位遵祖宗之法亲近儒臣讲明治道不尤愈乎伏望皇上特谕殿下早临讲筵非但习读经书知治道而有益亦惟接见臣下养睿性以无愆臣等不胜惓惓颙望之至爲此具本亲赍谨具奏闻问安疏詹事府等衙门掌府事吏部左侍郎兼翰林院学士等官臣吴寛等谨题爲问安事臣等恭闻圣体偶尔违和暂免视朝及今渐就平复未覩天颜实切瞻恋伏望皇上倍加调理愈见痊安以慰臣下惓惓之情臣等不胜至愿爲此具本亲赍问安伏候敕㫖乞恩致仕疏詹事府掌府事礼部尚书兼翰林院学士臣吴寛谨奏爲老病乞恩致仕事臣惟士大夫年七十而致仕此古今之定制也臣今年巳七十未敢遽有引退之意以取知止之名者自以身荷厚恩尚图报于万一也但臣病痛在身不能勉强支持此虽年五十六十亦当求退况七十爲致仕之时乎是以不免烦渎圣聦诚出于不得已之故耳缘臣素患下血之疾数日輙发精力乆耗近交闰四月以来自腰以下软弱无力不能舒伸巳成痿病且两足浮肿作痛难忍不能动履又爲湿病服药无效终日僵卧在牀呻吟不绝葢由血气旣衰百病自作是以平曰眼昏头眩手颤气喘事多遗忘言多蹇澁一切老态未易悉数衰朽如此人皆见怜臣于前年两次具本吿老荷蒙恩㫖勉畱不胜感激今复二年年旣益高病复益重苦楚万状实难度日伏望皇上俯察下情非出矫诈准令致仕以尽余年使臣得生还故鄕没葬先垄臣之感激又当何如爲此具本令家人吴复投进谨具奏闻伏候敕㫖闰四月十日进十二日奉圣㫖卿学行端谨誉望素着委任方隆岂宜引年遽求休致不允所辞第二疏谨奏爲老病陈情恳求致仕事臣因年及七十凡眼昏头眩手颤气喘等项老病日增近者又患腰软不能舒伸足痛不能动履调治日乆未得痊可自知衰朽难以支持于本月初十日巳曾具本陈乞致仕非敢循引年之例实爲养病之谋也伏蒙皇上不忍弃绝特见优容过爲褒奖之辞曲尽勉畱之意臣虽愚昩敢忘厚恩正当竭其驽钝再效驱驰如古人所谓鞠躳尽瘁死而后巳可也然人于天下之事随其才力大小皆可以强爲惟血气旣衰精力旣耗加以病痛在身虽欲强爲自不可得如臣老病如此岂但不堪委任即如趋朝之劳亦自不堪是以敢冐违命之罪再陈吁天之情诚出于不得巳之故耳况値此荒歉之岁畱此衰朽之人旣妨贤路又费厚禄有损于时深爲可惜伏望皇上改颁恩㫖特遂私情赐臣致仕早得还鄕臣不胜恳切愿望之至爲此具本再令家人吴复投进谨具奏闻伏候敕㫖闰四月廿六日进廿九日奉圣㫖卿学行闻望舆论攸归方切委任有疾宜善加调理岂可固求休致所辞不允第三疏谨奏爲老病恳求致仕以弥灾异事臣因年老有病不能支持二次进本求退荷蒙圣㫖褒奖勉畱感激无巳再蒙钦遣太医院官到家诊视累用良药又蒙遣内臣赐以酒米等物自念菲才当此宠眷虽尝力疾望阙叩头私心以爲倘得一旦痊可即当趋朝陈谢再竭驽钝以僃驱䇿于万一但臣伏念老病如此固宜求退即今天意示儆尤宜退避不容自巳葢自去岁淮扬等府乆旱饥民流亾巳不忍言今岁延及京师幷河间等府亦皆不雨尤爲可虑仰惟皇上朝夕忧勤以爲灾由人兴特诏诸司革去弊政不事虚文圣心及此即大舜所谓洚水儆予之心也在廷之臣闻仑恐惧以爲政由人举用非其人则弊端不去莫不引咎自陈悉蒙圣㫖勉畱修省不肎弃绝臣窃思之凡求退者多年壮而志气方锐或年老而精力未衰尚能奋发以图后效如臣旣年老加以病痛在身譬如朽木已无可用犹乃居位食禄全不知止弊政之本实在于兹所谓上干和气诚有如圣谕者伏望皇上俯察愚悃不以一槩容畱特许致仕还鄕非惟下遂私情必然上回天意自可以召和气而消灾异也爲此具本再令家人吴复投进颙望恳切不胜恐惧之至谨具奏闻伏候敕㫖五月十六日进十八日奉圣㫖灾异示变正宜同加修省卿屡引疾巳有㫖不允其勉起供軄不必固辞匏翁家藏集卷第五十七匏翁家藏集匏翁家藏集卷第五十八匏翁家藏集卷第五十八行状述四首四川等处提刑按察司佥事陈君行状曾祖均钖赠太子太保都察院左都御史妣某氏赠正一品夫人祖孟玉赠太子太保都察院左都御史妣高氏继翁氏皆赠正一品夫人父铸封河南道监察御史母顾氏封孺人贯苏州府吴县凤凰鄕集祥里陈僎年四十五状君讳僎字汝翼其先汴人后徙家于吴自太保而上代有隐德入国朝有建昌丞者君之叔祖天瑞也天瑞仕犹未显至君之伯父少保僖敏公镒始极贵僖敏方握台印时门戸赫奕爲吴中仕宦家第一其子姓尤盛君生长贵族居诸子中独以问学爲事从里师郑镠受周易昼夜讲诵弗怠学旣就緖郡邑将援例荐于上适监察御史庐陵孙先生以提学至闻之曰是子秀异当自取科第以世其家奈何慿借气力去作官耶寝其事而从臾之学君感激奋励益探索于经史诸书景泰元年应应天府鄕试以第十四人荐司文衡者且录其程文一通以传四方二年中礼部试遂登进士第观政礼部五年拜南京河南道监察御史阶文林郎天顺四年迁四川按察司佥事爲御史时数断疑狱尝有坠马死者家人指爲一人所杀其人被掠不胜将自诬服君覆讯之察其有冤色廉得死者故与之有怨其家缘此欲中伤之阅其尸果得坠死状即日罢其狱行殿火民有盗其一木者吏比例禁中物以法当斩君曰此固行殿也岂禁中乎况所盗者煨烬之余耳竟以减死论盖君治狱必使人法竝行故屈抑者多所平反然至于怙终者则亦未尝少贷也南京龙江设提举司掌䀋课官守商贾往往赃贿上官幸纵其姦弊不问君实廵䀋一商从他人得君家书一𥿄转致之冀识君君曰吾家书顾令汝辈持来耶笞其人投书火中因痛绳其下以法无几姦人歛手不敢犯他日谒都御史轩公公曰君非焚家书御史乎爲之称叹四川僻在西南地杂蛮僚溪藏峒伏爲患无时朝廷亦旣设僃岁乆人懈僃地贼日肆虐㓂钞城郭杀县长吏君至成都闻有警率民兵二千直抵长宁戎县勦灭而因以鎭抚之至则贼方聚衆数万据崄阻势炽甚殆不可当君曰贼势如此而吾提孤军入不测之地非计之得也乞师于朝上命同知都督府许贵将兵五万击之旣破其寨君独挺身入巢穴追擒余党百人获其马牛器械无筭被虏男女悉出之贵将移师君爲前驱列营大埧不解甲者两月复破其寨四十余俘获益衆贼旣平君建言蜀多小邑国家止立令典然二人或以事去职一旦缓急顾使他官摄之谁与致力哉其内江南溪以下二十二县宜置丞簿一人抚民而乌蒙乌撒东川部缘边郡县去京师尤逺吏至稍习夷情毎三载辄考绩去往返万里动至累岁夷人得以乘间窃发宜通九载考之便又长宁戎珙与蛮寨邻境而攻守缺人宜免宜賔南溪江安纳溪民兵松潘征戍及缘边汉夷民夫䀋井逺运使专攻守可也他如欲补军伍设关堡置器械诸事皆处之有法而爲虑逺事未及施行明年夹江之花溪贼再发右佥都御史陈公以君练习遣行君至激励士卒号令严明赏罚必信人人爲用命遂大破其衆旣而汉州德阳彰明以次平所至降者君释不杀一以恩抚循之御史上其功未报蜀旣无事君书守僃䇿㑹议贵州还至叙南背岸峯江水惴悍舟触石破遂及溺焉成化二年四月十三日也年四十五娶周氏郑府右长史之女封孺人子男四人曰浙曰汴曰沆曰沂女二人长许嫁朱穆次尚㓜君爲人孝友慈爱伯兄蚤丧趣令其孤汉就学而常资给之𥘉无子子仲兄之子浙旣得三子而遇浙益厚其居官斤斤谨守尤以廉洁称其行郡虽笔砚亦自持廪米稍余遇邮驿衢路摧壊輙斥以善修之尝督马政江北岁满濒囘同官或遗以墨三笏辞不受曰墨幸自足无烦相遗也其人媿叹君本贵富家子位旣通显以身许国其廵行边徼出入行陈跃马被甲毅然一介胃士功业着矣谓宜向大用而接武僖敏而卒至于此惜哉然君之死不可谓非正命也当王事鞅掌时见丝发小害缩首萎腇不肎出一指力者皆是君独不顾前后奋力爲之虽至于死死而尽其道者也夫惟尽其道而死谓之正命岂不然哉卜是年八月二十七日葬于吴山先墓之次将谒当代文章鉅公以图其不朽寛其里人也谨爲之状如此天全先生徐公行状曾祖文贞祖子复考孟声竝前赠推诚宣力守正文臣特进光禄大夫柱国武功伯曾祖妣某氏祖妣某氏妣丁氏竝前赠武功伯夫人贯直苏州府吴县凤凰鄕集祥里徐有贞年六十六状公讳珵更讳有贞字元玉徐之先出伯翳爲嬴姓国于夏殷周世周穆王时偃王诞当国以仁义得诸侯心后死彭城传徐子章禹章禹被执于吴子孙散处徐扬间历秦汉三国晋唐而下代有闻人公之先皆树德遭时沉晦连世不仕至孟声甫生三子以其仲有异质始敎从名师学即公也公年十二三入小学巳能古文词颕敏殊甚卓然出诸生上少长再学于都宪思菴吴先生学益进文益奇公时巳有用世意慨然欲经济天下其议论所发往往出人意表思菴曰子欲求仕乎乃率之见国子祭酒頥菴胡先生请授进士业时頥菴以事称病不出坐卧一土牀虽亲故至皆伏枕与语初见公颇以㓜小易之旣而使面赋一诗公援笔立就皆老成句頥菴爲之蹶然起而循牀行极加称赏遂以其业授之公学未几月即了其义宣德七年年二十三中顺天府鄕试明年登进士第有诏简进士绩学翰林爲庻吉士数视列宿公与其列所以作养而期待之者甚至乆之一日宣宗御便殿召所简二十八人者亲命之题试之上览公文粲然成章擢居第一即日授翰林编修公之入翰林也一时前辈若杨文贞文敏诸公皆雅知公名而器重之而公不屑以文名也益欲爲有用之学凡军旅刑狱水利之类无不讲求其法而一欲通之或曰公軄业在文字事此奚爲公曰此孰非儒者事使朝廷一日有事用我辈吾恐学之巳无及矣闻者以公有逺大志宣宗崩预修实录纂述之际多所补益寻简命修玉牒再迁侍讲英宗之世公思天下承平日乆宜先时爲外攘计上疏言武僃事凡数于言所以制御北虏者殆无遗䇿上嘉纳之及已已之变京师戒严朝议以文臣分守要害地钖之玺书使行监察御史事而公得河南公视诏㫖言于执政者必得便宜行事卒易书而行至则作鎭彰德民时闻变相率窜匿山谷间公驰骑往招之而以郡县吏素所得民者从行旬日还其家就业者数万人遂紏义旅爲京师声援至者多太行群盗公日亲阅之敎以坐作进退击刺之法然使自相团结不籍其名以故其人虽难制皆踊跃愿爲之用旣而胡㓂遁京师解严而公亦召还矣景泰二年充经筵讲官明年迁右春坊右谕德仍兼侍讲㑹河决山东之沙湾前此遣治者率筑其决水大至筑辄坏更七年绩用弗成饟道旣阻而役卒疲甚朝廷不知所爲议举可以治之者大臣乃以公应诏遂擢公左佥都御史以行于时运河水涸舟楫不通公始至适冬月水忽暴发舟人皆欢唿以爲神水公乃谓其属曰是役甚大且难非积岁不能成功彼数万疲卒吾不能用也宜散遣以休息之吾与之期使来然又虞其遣于一日衆且生乱因量其地之逺近而日遣之道路寂然若无知者卒旣去公乃乘小舟以究河之源流遂踰济汶沿卫及沚循大河道濮范还始度地行水而前所遣卒亦依期而来矣公因上疏言治水之䇿大意谓凡平水土其要在知天时地利人事而巳天时旣经地利旣纬而人事于是乎尽且水之爲性可顺焉以导不可逆焉以堙禹之行水行所无事用此道也今或反是治所以难葢河自雍而豫出险固而之夷斥其水之势旣肆又由豫而兖土益䟽水益肆而沙湾之东所谓大洪之口者适当其冲于是决焉以夺济汶入海之路而去诸水从之而洩隄以溃渠以淤涝则益旱则涸此漕运所爲阻者然欲骤而堙焉则不可故溃者益溃淤者益淤而莫之救也今欲救之请先疏其水水势平乃治其决决止乃濬其淤因爲之方以时节宣俾无溢涸之患必如是而后有成制可之公因作制水之牐疏水之渠渠起金隄张秋之首凡百余里而至于大潴之潭踰范曁濮又上数百里经澶渊以接河沚用平水势旣平命其渠曰广济牐曰通源渠有分合而牐有上下凡河流之㫄出而不顺者则堰有九长袤皆至万丈其水旣不东冲沙湾及更北出以济漕渠之涸治旣有緖乃作大堰其上捷以水门缭以虹隄堰之崇三十有六尺其厚什之长伯之门之广三十有六丈厚倍之隄之厚如门崇如堰而长倍之用平水性旣平乃濬漕渠至数百里复作牐于东昌之龙湾魏湾者八积水过丈则放而洩之皆通古河以入于海葢及三年而功成先是有发京军疏河之议公又奏蠲濒河州县之民牧马庸役而专事河防以省军费纾民力水患旣治国家至于今頼之归奏朝廷嘉其功陞左副都御史及英宗之复位也以公有迎复功擢兵部尚书兼翰林院学士与典内阁事未几封推诚宣力守正文臣特进光禄大夫柱国武功伯食禄一千一百石兼华葢殿大学士典内阁事如故追封三代如公子孙世袭锦衣卫指挥使公旣感上知遇即以身任天下之事每奏对多至数百言上亦才公数开纳一时宠遇旣隆而曹石辈旧所与同功者始忌而疾之矣㑹监察御史杨瑄紏曹石侵夺民田事上旣曲宥之而曹石以爲公所使也遂以事中伤公下之狱頼上之明出公参政广东公去数日而曹石恨不释必欲置之死地复以事诬公致之京狱苦讯三日竟无状适承天门灾上感悟竟宥公爲民金齿公至其地辟一室日惟玩易而巳时有奏守臣胡姓者事词连及公上察其诬不问居三年上益念公特使还其家公旣还杜门却扫人罕见其面及曹石相继败死始出游湖山间以自乐买地林屋洞天将爲终焉之图因自号天全居士今上即位覃恩海内诏赐公章服闲居又九年以病不起实成化八年七月十五日也年六十六公爲人精悍短小目光炯然其论古今事纚纚终旦不倦而慷慨激烈音吐淸亮听者竦然其奉命所至多所建白鎭彰德时问诸父老得岳武穆父祖之墓于汤隂因具牲醴祭之以作义旅之气复奏请于朝即其地建庙以祀武穆治水之余行视邹鲁间奏复前元赐颜孟二氏田六十顷之没于官者且增置二十顷悉卑其嗣人以供祀事及旣遭遇先帝大见于用方将尽展所蕴以行其志未及半载而遭䜛被逐矣公之学自经传子史百家小说以至天文地理医卜释老之说无所不通其爲文古雅雄奇有唐宋大家风致晚岁文笔益老所着有史断若干卷文集若干卷公娶蔡氏宋忠惠公襄之裔孙有贤行前封武功伯夫人子男一曰世良儒学生侧室苏氏出也女六人长适祝瓛次适王次适鄕贡进士蒋廷贵次适朱琇次二未行葬卜卒之明年某月某日墓在吴县玉遮山之原寛与公居同里而生后于事行有未尽知间得之学士大夫与公之故旧者数事谨爲之状以僃执笔者采而书焉成化九年春正月戊申翰林院修撰承务郎里生吴寛谨状贺复菴行述贺复菴先生讳承字宗振复菴其自号也其先世次邑里谱亾不可考祖季昭始来自蜀居吴城之采莲里遂爲吴人季昭生公宣有学行洪武中任常之江隂儒学训导卒官大理评事娶钱氏里儒文则之女贤而知书生先生初大理官江隂时乐其风土因占籍焉旣列官于朝以没未几举家相继病死时先生生八年矣累然无所归官以土笼舁归江隂依孙氏女兄女兄之姑素悍少恩数奴㒒之先生年虽㓜即自知奋厉乃复来吴中适舅氏鄞县敎谕孟书开讲里中因畱受业迨年稍长有司以力役趣还江隂至则裸身无一金之资其困苦有人所不能堪者邑有薛伯润氏独爱之因妻以女而授以田庐先生虽日伍农夫而学业不废宣德初朝廷方急军伍同知苏州府张徽率以重法逼平民从军先生有怨家以某嫌名于大理公者讽里胥诬之先生不胜搒掠卒诬服旣而尽鬻其田庐两诣京师陈冤状事卒白犹苏州卫终其身用是贫益甚时翰林检讨陈怡菴先生方致政家居今参政祝公尚未仕两家以亲故相与衣食之稍获济而卫有抚军黄姓者知先生辟馆请敎诸子及里之后生乆之弟子行束脩以从游者日衆自奉旣有余而先生之子甫亦渐长乃悉以家事付之而专意于敎授如是者余三十年成化三年八月谓家人曰吾尝以术推巳生辰岁在亥当死今其时矣至是疾作其子煑药以进輙挥去越两月竟卒十二月二十七日也先生爲人诚心不欺亦不疑人欺巳尝理田事所入不问多寡或爲家奴窃去亦不竆讯性介特寡交游虽婚姻家累岁不一至以尝遭困阨故家且𥙿犹以俭约自持平生喜吟咏属句对偶精切作字虽率然亦不苟配薛氏先七年卒子男二长即甫娶处士王用充氏之女次庸娶祭酒刘文恭公之女女一嫁诸焕孙男六慈恩息愈意应恩补郡庠生女六曾孙男二牧收葬以明年戊子三月二十二日墓在吴县胥台鄕黄山之原惟先生少则孤贫壮尤顚踬而能淸修疆学以立其身亦可谓善处变者矣至其晚节虽获康适而卒老死行伍则其善行亦何以自见于世于是有頼于世之大贤君子铭之表之诔之以发其濳而永其传焉寛不文谨因甫之属笔述其槩以请亾兄原本行述亾兄讳宗字原本姓吴氏世爲苏之长洲人先修撰府君长子也府君初娶同里居氏生吾兄居氏方免身而没頼祖母韩氏保护僃至而继母张安人更鞠之如巳生迄长以大吾兄生而谨畏未尝出门与里中儿嬉戏旣入小学诵习颛勤不以风雨寒暑废业年十七八先府君以少兄弟而家事方殷使分掌之吾兄于事輙能治其治事左右簿籍虽一钱尺帛必谨记注乆之出入岁月莫有能欺之者人以克家子称之素寡交游倦酬应故或终岁不出里门里人至有不识其面者性复俭约室无妾媵之奉衣履敝必更浣濯补缀以服之尤好洁所居汛扫拂拭日数次不厌而至于置器物亦必有常处葢其爲人如此寛旣窃科第仕于朝鄕党以爲贵显矣然吾兄自处如前日绝无骄侈气人益贤之成化乙未之秋寛得归省而先府君不幸巳弃诸孤兄弟相见抱持恸哭孰意明年而吾兄亦以病不起呜唿哀哉葢吾兄待人极和易终其身未尝以恶声加人故卒之日自继母王安人而下哭之皆尽哀而佣奴辈亦有泣下者其生以永乐庚子八月五日卒以成化丙申八月二十八日享年五十有七娶陆氏子男二曰奎曰奫奫习进士业女曰淑眞适夏靖先卒孙女一将以卒之明年十二月四日葬于吴县五都太平鄕花园山先茔谨述其事行请铭于仁人君子幸终哀而卑之传七首牧野子传牧野子名观字賔用姓闾丘氏所居在吴城西少好文吟咏不以事废家有田数顷牛数角奉二亲暇辄牧于野或于牛背得诗则折竹窍而度之而叩角以自乐往来田畞间人见其所牧牛肥不与他牧者类也因问之法曰吾牧牛无他能也渇则飮之饥则饲之劳则体之寒作宫以御之燥凿池以浮之饲之飮之体之御之浮之而不饥不渇不劳不寒不燥也故欲左左欲右右唯吾是指而鞭箠不足用驱之耕则深而功倍辍耕则或飮或食或卧或立或奔或驯或鸣或䑛而各适其适自不知其肥也吾牧牛以此闻者曰此善牧也因以牧野子称之更以自号云或曰牧野子负才具少出即有获其肎辞公卿大夫之荣名而甘受牧野子称邪殆有说也葢牧野子生四十年尚无子而古有牧犊子者七十无妻无子与无妻等耳牧野子者自伤与之同欤或曰牧野子与牧犊子不同也牧犊子无妻是自弃其子牧野子固有妻而年又不与之若安知其终不有子其不然也审矣殆将出而相君成业如古百里奚者牧野所以拟之欤牧野子皆不听方驱牛于野作歌曰朝登于岗兮夕降于阿我牧我牛兮靡知其他载歌曰牛止吾居兮牛行吾随我牧我牛兮余非所知歌竟而去赞曰牧野子之爲人不足疑也观其作歌之意葢安于牧而无外慕者也又其言足爲爲民牧者法使民牧者得若人而用之则民庻几其理岂不诚然良民牧哉顾今之牧民者反以厉民曾牧野子之不如此牧野子传所由立也周义士传义士讳缙字伯绅湖广武昌人也曾祖寿元翰林直学士祖福五余杭县尹父仲彰不仕义士生五岁丧母叶氏頼继母翟氏抚教稍长游县学累试于鄕不偶以岁贡入胄监初试事巳有廉谨名时户部委勘天下钱谷所遣几千辈归报多失实坐赃罪者什八九义士独免初授永清县典史居官廉谨益甚岁余摄县事方境内多盗捕治有法不滥及平民一县皆安是岁旱蝗不爲灾俄而兵起藩府一时守令相率迎降永淸地尤比近义士极力爲拒守计顾其民寡弱相率逃散则自度不能有爲佩印南奔将他图焉道闻继母之丧还家以礼葬毕乃紏义旅爲勤王举战缆戎器数日畧具则闻南师熸而天命去矣遂去匿编氓间巳而事露有司即其家械赴京师义士自分必死慷慨就行至则朝廷终义其志特下之狱乆之谪戍兴州葢从轻典也居数年以其子代还屛蹟田园怡然自得后年八十而终孙源以监察御史擢知扬州贤而有惠政着循吏称葢义士之泽云论曰史家有言臣冬爲其主用汉高所以不杀李布仁义之道葢两得之观周义士事其殆类此夫王原采周是修辈頼名公述作其事昭然在人有如义士谁知之者于是扬州以其平生授予则其大节在此乃取以爲传旣以表义士之志且愧世之爲丁公而幸免者莫处士传处士讳辕字逊仲号顺菴其先爲湖州莫氏后徙吴江之绮川宋有讳子文者登宝庆二年王㑹龙牓进士知广德军生若鼎嘉兴录事参军又五世讳湜号芝翁尝以耆德召见高皇帝参大臣议事生三子长禧次礼累官至戸部侍郎次祺处士禧之仲子也生当国初适朝廷方用重典御世俄逮其父子竝系诏狱处士时年十一耳日夜悲痛愿以身代父死理官试加胁诱语无反覆遂释其父而独系之父更称冤阙下竟致瘐死事始已时莫氏以赀产甲邑中所与通婚姻皆极一时富家处士窃独忧之每指同姓洱海卫者一人曰是吾族也人莫测其意后党祸起芝翁与其子侍郎公相继死于法余谪戍幽闭一家无能免者而处士卒以尝附尺籍免人始谓其智其兄完伯与其妻亦前以家祸病死矣有遗孤二皆在襁褓间所以保护者甚至乃复变姓名濳入都下窃其父祖遗骸归葬于鄕葢冒法禁几死者数矣迨巳卯改元家人竝蒙恩宥归而故居荡然无遗处士身任劳苦再造其家字孤䘏寡恩意僃至痛念先世辄潸然泪下仍却酒肉不御者数年处士爲人沉重寡言笑中有谋畧而寛厚能容不见涯涘里有葛琬者勇而酗酒尝疻处士臂诸子执之将送于官处士曰此其人何足与较者释其缚遣去琬恶益甚鄕人患之争陈其杀人状于郡郡守况公下里中使证其事处士语人曰所言琬杀一家三人葢偶溺水死耳奚足罪琬闻之于狱中仰天号哭曰吾负莫长者矣后琬竟论死则闻诸子有力焉者爲怃然不乐者累日富人沈文度莫之姻家也有女许嫁陜右刘氏巳而文度坐事死家谪戍边处士爲収养其女于家或以刘道逺不复娶更来聘之不许卒僃资装适之刘视若巳女然马华者与莫爲邻举家死疫遗一子才数岁人畏其疾弗之顾处士亦収养之至壮大毎遇节序更给酒肉与之使祭其先其厚德多此类不能尽录也处士少时尝语芝翁曰昔范文正公置义田以赡族岁入租仅八百斛耳今吾家数倍于此独不能爲之乎翁深然之而遭家故愿弗之遂平生以爲恨其治家严而有法事必于古礼而行凡世俗淫祀一切屛绝其尤所恶者释道巫祝尼媪之类少从鄕先生张子宜易九成游故闻见甚博而尤好读史能历论古今事虽老见格言大训犹手自抄录平生动息起居悉有笔记岁乆积成大册下笔爲词章语多可诵其年七十七而卒前卒精爽不乱口占三诗平生履历亦畧可见于是亲友追思其贤援古易名例私谥曰贞孝而配以先生称之处士娶沈氏袁州太守昌三之女有贤行子男曰震登进士第由嘉鱼海䀋二县令陞建宁通判延平同知廉介端方不能与时俯仰凡秩满始一迁官今复归老矣女二人长适云南参议赵忠次适士人沈滋孙男二旦由鄕贡进士授新昌训导有文学次昊曾孙男女各一史官吴寛曰吴自唐以来号称繁雄延及五代钱氏跨有浙东西之地国俗奢靡用度不足则益赋于民不胜其困宋兴钱氏纳土頼其臣湛其籍于水更定赋法休养生息至于有元极矣民旣习见故俗而元政更弛赋更簿得以其利自私服食宫室僭拟踰制卒之徒足以资㓂兵而巳皇明受命政令一新豪民巨族刬削殆尽葢所以鉴往弊而矫之也然闻之长老言莫氏在当时尚谨礼法而槩及之幸而得处士者用智全身以保有子孙继取科第登仕宦孰非处士一人启之追数当时同被党祸者其终何如然则若处士者子孙虽百世祀之可也徐南溪传南溪徐公讳讷字敏叔南溪其自号也世爲苏之常熟人高祖珵元海道万户佩金虎符曾祖恢祖豪迈不仕至正间倾赀集鄕兵御乱居民頼之祖伯臯父孟明皆有隐操母邹氏徐之先居邑之邵舎墅至恢祖始迁渔梁后复避乱干外及孟明之世还而田庐荡然矣于是公生亦壮不自安逸率其僮奴服劳农事家用再起以治家非礼衣食虽足祗益争尔若江隂严志道同邑计蒙正皆闲于礼者相与爲友事多讲而行之闺门之内严而有法凡释道巫觋一切屛绝特采江州陈氏临川陆氏浦江郑氏家范之可行者合百七十余条爲一编又取古之同居者爲集都御史思菴吴公修撰止菴张公序其首以示子孙俾世守之又作堂曰崇礼毎且夫妇同坐堂上子孙及诸妇序立堂下拜讫公大声曰母听妇言皆应曰诺复令少者读孝弟事实数章而后退如是者葢四十余年子孙受教无敢违者公以俭德闻于鄕服止絁布毎曰一锦绮之费至米数石省之可济十余家之饥奈何弗惜今都御史恪其季子也㓜尝服绫亦怒之良乆乃巳妇有归宁者或服织金曰服是勿入吾门入则当火其衣于庭如范文正公家也其俭如此客至无不延欵然行酒有节人信其俭不爲异或迂议之者故荐公长鄕赋以困之民更服其公正而事率集时大理少卿熊公槩廵察江南一时豪民翦除殆尽独识公稠人中询以民事公应对合宜甚见称奖平生义举视力所及即爲之当岁饥邻里告于公顾所藏不足遣人籴麦江北得六百石悉就舟次散给他如发廪假贷不収其息者时有之不足纪至于贫家婚丧及生产急难所以周给之者不可悉数量尤有容豪猾或诬以重法者事虽竟白然人以爲深雠公当不能忘也思菴吴公特书唐娄文贞公赞遗以讽之公即刻诸斋壁终身不复校自少好学迨老犹喜读史上下数千年事与人评论如指诸掌正统已巳享年七十四而终初以恪仕赠徴仕郎工科给事中后赠通议大夫都察院右副都御史配周氏及侧室张氏俱赠淑人子男八愼恺悌怀恜怿悛恪愼恺怀俱义官恜由鄕贡历古田长宁知县恪登进士第历工科给事中湖广左参议河南右参政左右布政使至右副都御史孙二十一人曾孙四十二人玄孙人论曰世谓吴俗侈靡观于徐公之爲人岂信然哉葢其持身以勤俭实有魏唐遗民之流风治家以礼义又若齐鲁诸儒之质行其意葢欲举三代而还之孔子曰十室之邑必有忠信况壮哉海虞将百倍于此宜其有人如公也惟其隐处不仕其法止传于子孙其惠止及于鄕里不能尽酬其志是以君子惜之然公有子奉命廵抚政泽所被何啻千里竟以直道自信不容于时頼天子保全之而功名益显葢公之教云许孝子传孝子名坪字时正姓许氏婺之东阳名家也孝子生则知孝稍长其父光令从师逺方习举子业以母时方病癎静曰母病儿可去左右耶即去方寸巳乱学果能成耶父嘉其意乃巳凡母病发孝子輙抱持流涕见医药弗效则吁天愿以身代母疾竟减及以寿终居丧哀毁骨立以父在恐伤生爲强进食飮俄而其父一夕以中风卒痛恨不及医祷号哭擗踊绝而复苏爲不食者累日及食悉却滋味旣葬庐于墓墓林木茂宻周匝数里多勐兽穴其中孝子攀木悲号入夜不绝声亲知劝之曰子固孝其如遗体何始日一往哭之至遇父母忌日犹哀如初丧故郡中皆称孝子孝子平生不独爲孝其义事尚多不及载云史官吴寛曰东阳许氏予尝知其家世在晋有孜旣以孝称至宋有琼复以节着元则有大有业儒而隐今复得孝子何许氏之世有人也孝子从弟故鄕贡进士埙予昔识之独未识孝子其友太学生马逢原特爲予谈其孝行乃笔而爲传葢予之职业在此至于他日行旌表之令则有司之事非予所能及也仅斋居士传仅斋居士长洲人姓吴氏名瑄字元璧仅斋其自号也大父曰文质永乐间爲浙之乐清令循良笃厚人称古君子居士少禀高资超轶不群从师讲业未毕其说而意巳解爲文初习塲屋体及读汉唐人制作曰文当如是落笔语即不俗游郡学有声视前辈瞠若不顾提学使者较艺必居上第顾数举于鄕不偶叹曰此非有司之过也吾业高而不熟耳郡中岁当贡一人于礼部居士强就例曰吾乃爲贡士耶入太学名益起成化初顺天府行鄕举竟中选再从礼部试复不偶乆之谒曹得黄州通判今南京工部侍郎海虞徐公参议湖广知其名索其文数篇置行囊中遇好文者辄出示之于是藩臬官皆待之加等初授通判人谓其职治田赋非跅弛士所宜至则益事事民见其不苛刻更感之赋入率以时居三年言于上司曰某不愿仕矣飘然东归买宅阊门西市中即其后筑别业日爲溪园之乐客至或不冠带曰吾巳弃官矣幸恕我蓄古器物数种时出以娱客或扁舟出访故旧岁不一轻造郡县门人以是高之居士爲人简易直率言无隐情与人辨论必大呌见拘拘剪剪者不欲与语曰吾性不耐是也或有过面斥之衆知其无他亦不怒也在黄州时遣人拾江中石子百枚遗予予曰此苏长公故事也作长句谢之往岁予还吴中居士与信阳守施君焕伯同过予相见道旧事皆皤然以老居士曰君知我者能爲我传其平生乎予曰若能以古铜卣润笔当如命曰吾宁无身后名卣不可无葢居士素惜此物予故调之耳及是其子建亦取鄕举就试春闱道其父意噫此吾故人也安忍负之赞曰孔子思鲁之狂士而谓鄕原爲德之贼所谓狂士孟子以琴张曾晢牧皮当之三子葢孔子之所思若鄕原则原壤之流乃所恶者也居士其爲琴张曾晢牧皮欤其原壤欤必有能辩之者夫年未六十轻弃其官如弃币帚焉即此贤于今之人逺甚此固不待辩者他尚何论哉萧节妇传萧节妇者讳静专越之㑹稽人也其父曰胡季舟先生母曰董氏节妇生而端重婉嬺敬共女事父母爱之尝曰生子何必男有如静专者可使去左右耶乃爲择赘壻得里士萧贵贵字用和故苏之长洲人先世以仕宦居越爲人贤而志学与节妇处甚宜居岁余季舟先生方分敎松江以公事如京师未至百里有盗掠其衣装用和适侍行遘病未愈加之惊悸遂卒节妇旣得凶问恸哭连日夜意不欲生其父母曰汝不识吾不汝逺行意耶今汝纵爲良人死独不爲父母计耶节妇感其言而止当是时节妇年甫十八生子才六月耳即誓曰吾当上奉父母下爲萧氏守此儿遂屛膏沐躳布素泊然闺中人莫见其面后季舟移教苏学满任谓苏爲萧氏故土也携节妇与其子居之及子旣长节妇日督之学以成父志遣入鄕校爲弟子员葢乆而成名即今聊城教谕绶也绶先爲灵宝训导节妇享其禄养者巳十年今年七十康彊无恙人以爲天道之报其节云史官曰节妇之失其夫年则少矣而其一节至于五十余年之乆志则坚矣然而朝廷屡下旌门之令独于节妇遗之此岂非有司者之过耶以是推之吾知竆鄕僻壊如节妇之爲人而遗之者多矣虽然旌门所以劝于一时而传其事可以垂之后世吾恐人以有司者之责责史氏也故特书之匏翁家藏集卷第五十八匏翁家藏集匏翁家藏集卷第五十九匏翁家藏集卷第五十九传四首侍郎黄公传公讳孔昭字世显姓黄氏唐末有讳緖者爲昭武鎭都监避乱自闽中徙家台之黄严后其地割爲太平故今爲太平人所居洞山更数世族益大人称洞黄曰与庄有善行生礼逊号松坞尤邃于学以刚介好古闻鄕里礼逊生瑜兵部軄方主事贤名甚着生公二世竝以公贵赠南京工部右侍郎公年十四遭軄方公与母夫人金氏相继下世自京师扶柩返葬哀毁骨立人巳谓黄氏有子旣长执友建宁守贺浤知其贤举爲松溪训导不果公叹曰士之出仕乃借人举荐耶慨然誓取科第以世其家楼居读书刻苦特甚至忘寝食及入邑学家贫乏资给而学益力遂中鄕试天顺庚辰登进士第初授工部屯田主事同官有贪汚废事者与公不合以计挤之无所得而公之名因起其人旣被黜公独署司事事悉举而宿弊尽革时适议慈懿太后山陵公愤其事曰治葬吾軄也亟艹奏疏将上而朝廷竟从衆议乃巳寻擢都水贠外郎郎署无故例不得改调吏部以公贤而工官非宜特奏改文选命下皆以爲宜后擢郎中公持选法最愼汲汲以人才爲虑尝曰国家之用才犹富家之积粟粟积于丰年乃可以济饥才储于平时斯可以济事自顷人矫激沽名以闭门谢客爲高天下人才何由知之故公退客至辄延见询访有所得必书于册往往量其才随其地参之舆论荐于天官卿用之务使用之各当其才虽小官卑軄亦不敢忽或因势家千请欲私用其人辄力言其不可时旣不能尽沮后其人多自败衆始服公之正凡在文选者十五年擢通政司右通政专淸武軄贴黄又三年始擢南京工部右侍郎时工役不息屡假私钱以给材用岁乆多所逋负公至以提举等司隙地皆爲豪强侵占奏复之以収其利公署毁于火且重建一新方渐革诸弊一如屯田时而公俄以疾卒矣享年六十四公淸介有守自举进士已有廉名及授秩以公事之江南虽鄕人之仕其地者以尺帛来餽亦郄去后同考㑹试有势家子暮夜持百金私谒叱之不容见然终不言其人其处公事必尽其力非特无私而巳终身俭素虽老且贵如未仕时至待宗族独不计惜尝以旧居悉让其弟以女弟贫乏斥俸令养之凡亲友患难疾病必扶植乃巳尤不妄交游故布政使陈公士贤今祭酒谢公鸣治皆鄕人之卓然者独以道义相好若刑部侍郎林公一鹗旣没念其子孱弱爲经纪其丧复辑其事行传之后奉诏得荐举异才以今应天府尹樊公廷璧福建按察佥事致仕章公德懋奏二人葢公素所贤者士论以爲得人平生好学不倦公暇輙手一册日求古书多自校正更辑鄕里前辈文词爲赤城论谏录幷赤城诗集板刻行世其所自着质实而理胜有定轩集若千卷定轩者公之别号也娶淑人蔡氏生子三俌工部营缮主事居官有父风次挺佐皆早卒孙五绍绎绾约紒旣卒朝廷遣官祭葬如䘏典而绾以例爲国子生寛幸交公营缮君因以公平生爲託乃撰次如右而复论之曰周礼太宰之軄掌建邦之六典葢兼六卿之事无所不掌者也后世特以选举爲务其属分任于下爲部凡四其軄可谓专矣而文选尤爲要秩使其人不贤虽有贤太宰不能独治百官由之不得其人此其所以爲要也昔毛价仕魏爲东曹椽所举皆淸正之事能以俭率人一时士皆以廉节自厉今观公之爲人葢亦近之后虽超迁惜其卒以工官而去虽有知者荐爲巳助而竟不用是可叹也夫价仕非其时君子惜之予闻正统间黄巖有李茂弘考功静退有守君子人也其名至今不衰公尝慕而称之以追其遗风孔子曰鲁无君子者斯焉取斯其是之谓欤然则公之子孙视此其能嗣公也哉布政使陈公传公讳选字士贤姓陈氏台之临海人也其先出东阳爲宋国子司业左辅之后元𥘉徙僊居再徙临海曾祖濬圭祖泰生赠文林郎广东道监察御史父贠韬爲御史出廵福建活沙冦胁从者数万人表然有名卒官福建右布政使后赠正奉大夫正治上卿娶夫人金氏以宣德四年十一月二十八日生公于台之文肃坊故第公少则沉静端悫不妄言笑稍长从鄕先生陈佥宪璲游日坐一室诵习未尝嬉戏弊衣粝食人不堪其淸苦而处之自如爲文平雅若不以词尚而理致深宻读之有味识者已知其爲德者之言也景泰元年以礼经中浙江鄕试天顺四年㑹试第一人遂登进士第𥘉授山西道监察御史才识已着凡大狱当议者都御史必咨以取平出廵江西风纪大振虽不以刑法立威官吏相戒自不敢犯俄广蛮流刼贑之龙南督兵勦捕遂平之岁满还朝适宪宗嗣位向用言官益思献纳时有词臣二人尝被谪调者将谋复用公上疏言君子小人进退治道所系不可不愼言甚剀切竟沮其谋他所弹劾者尚多其人自是直名闻天下然亦爲人所忌矣乃始出提学南畿至则以学者不务实行而竞爲浮华之文以取科第力欲变其故习徧历郡县居宿学宫黙然端坐以身爲敎至竟日不施朴刑第其文必以理胜爲主且先令读小学书暇輙习冠祭礼一时诸生翕然感化或有过被责一言深自愧赧若无所容论者谓自庐陵孙先生之后继之者公而巳秩满擢河南按察司副使𥘉治军政朝廷以公提学之善也复以命公公爲敎大率如前日而充养益深中州学者皆自以爲得师其气象加宏𥙿矣凡八年迁按察使父老素知公贤及是至自外郡皆焚香迎拜道㫄曰我辈有福矣公旣视事首释系囚爲立约而去诸宿弊一切罢革专以简易爲治吏卒歛手虽同官亦竦然谨畏未几闻继母沈夫人䘮士民争泣送城外去而益思之有爲肖象立祠者服除赴吏部特擢广东右布政使踰年转左公念广民疲困爲除徭役罢和买僃赈济皆爲惠养计数辨冤狱闽人頼克寿等三十九人渔于海舟爲风漂至潮州守者获之坐以通畨罪其人以苦讯诬服又邑民刘马住及黄福等十九人被诬爲盗公察其冤悉释之尤不畏贵倖中官有弟冒爲武职者逼娶寡妇爲夺还之于是又有提督市舶司者倚进贡爲奸利役户苦于供需特爲奏减三十人其后畨人马力麻与海商私通贩易诡称苏门荅刺国使臣市舶利其货不问公发其伪谓如不得巳姑纳其方物畱其人即此赏劳庻免缘途供馈亦绝其后私通之弊时又有撒马儿罕使臣怕六湾自甘州以狮子入贡将取广南浮海还国云欲从满刺加更市狮子公言此兽何用于世彼西域贾胡爲图利耳使堕其谋必贻安南诸夷之笑国体所关甚非细故中官旣蓄减役户之怨且素利进贡及是毎爲沮抑怨益深乃诬奏公他事勘问者求事实不得必欲文致以罪竟逮公赴京广人数万号泣拥畱之公行至南昌以病卒成化二十三年五月二十一日也年五十八故人张翰林廷祥爲治歛具而归其丧于家士大夫闻而悲之公立志以古圣贤自期濳修黙识不求人知其学以克已求仁爲要因以克菴自号读书不资于文词遇格言即手录于册以爲力行之助而寤寐儒先特取宋史道学传刻印以传学者平生言若不出诸口视所当爲者勇于爲之不顾利害其处事缓而详御下严而恕至于言动端庄虽家人见其终身然也身旣贵显燕㑹惟服先人故衣带客至瓦器疏食懽然无愧色自河南闻丧还行装萧然牛车一两而巳及之官广东骑驴出都门而去其俭约有寒士所不及者元配王氏赠孺人继张氏皆有妇德子男四曰藩曰翼皆早卒曰戴曰虑二女孙男一女一戴贤而有父风初公倣范文正公置田百四十畞以充祀先周族之用号思逺庄及卒后族人以公无遗赀举田还戴戴不可曰先人置此凡以行义也戴取而私之独无愧乎况治命又尝俾勿废此乎人谓公有子公没之明年今天子改元弘治庻政一新工部主事莆田林沂爲公理前事上言陈某淸介正直有古人之节居官力爲朝廷布宣德泽惟恐不至天下想望其风采冀其大用乃爲小人诬䧟以死当爲昭雪下大臣议咸以沂言是宜复其官俾其家礼葬之爲人臣激劝頼天子明圣即诏有司如所议行公之葬其知友祭酒谢公旣爲铭而工部侍郎黄公复爲行述足以传世矣寛念自爲诸生辱公知爱今幸承乏史氏可无纪载乃谨爲公传以归于戴藏于家云赞曰昔之大儒以道学名者其学必适于用如晦菴朱子尤可考见观其抚民之方摩上之道攻邪之论处变之才确然可法葢必如是而后谓之道学也然当其时小人犹以伪学指目况后世乎夫后世迂腐矫诞之徒乃眞其人顾以道学自处其谁许之如陈公之学适于用者如此頋其所立有过人者虽不以道学名而君子则自许之若其罹䜛谤遭祸患古之圣贤所不能免于公乎何损然则有感于世道者虽爲公释然可也倪文毅公家传公讳岳字舜咨姓倪氏其先从宋南渡家于钱塘国初诏徙江浙诸省民实京师公之高祖启在徙中故今爲上元人自启以下三世皆未显至公之父谦在英宗之世始以进士及第入翰林仕至南京礼部尚书卒赠太子少保谥文僖文僖尝奉命祀北岳其配姚夫人夜梦绯袍神人入室寤而生子文僖以爲岳神所感也因名其子曰岳即公公生而瓌硕逈异常儿性更孝姚夫人没时年甫七岁居丧哀而尽礼弔客叹异㓜即知向学业文之余兼通吏事偶有群吏将赴吏部试戏出狱词爲题令剖断㫄观者曰此老吏笔也识者巳知公他日非特以文名者文僖以翰林学士主顺天府鄕试爲怨家中伤谪戍宣府公从行患难中学业益勤旣长文僖择日筮賔爲行冠礼边人环观叹羡自是习行之天顺壬午以宣府学生鄕试中式甲申登进士第年二十一选爲庻吉士绩学翰林预修英宗实录成化乙酉始授编修实录成加俸一级先是文僖用诏恩复学士一时父子同在翰林人以爲荣后文僖擢南京礼部侍郎致仕家居公乞归省因过钱塘展墓还任乙未秩满进侍读明年选充经筵讲官于是文僖再起爲尚书仍以疾致仕公再乞归侍竟遭丧服除还任适今上爲皇太子讲学春宫诏辑文华大训内阁大臣首以公名上壬寅书成进学士甲辰充春宫讲读官丙午擢礼部右侍郎仍命经筵进讲弘治戊申爲今上即位改元之岁进左侍郎癸丑拜尚书丙辰俄加太子少保改南京吏部尚书已未再改兵部赐敕参赞机务明年始召爲吏部尚书兼太子少保如故公状魁岸目光炯炯袍笏伟然望之如资明睿爲文敏捷若不经意初在翰林凡考校纂修绰有余力毎进讲上前以古义附时事爲劝其言剀切而音吐洪畅人拟之范祖禹上屡属目始有大用意及在礼部遇事如素习无难易即治累遇行大礼凡载于仪注者旣多赞相合礼若国朝自德祖以下九庙巳僃及宪宗山陵礼毕神主将升袝于制当祧庙下礼部集廷臣议或以德祖以下四庙以次当祧至太祖爲百世不迁之祖公以此说固所以尊太祖然岂太祖崇本尊亲之意哉故周旣追王太王王季又上祀先公以天子之礼其意葢出于此国家自德祖以上莫推其世则德祖乃周之后稷也不可祧懿僖仁三祖以次当祧至太祖太宗爲周之文武百世不迁今宪宗升祔当祧懿祖一庙宜于太庙寝殿后别建藏祧主之所如古夹室之制毎岁暮则奉祧主合享亦应古袷祭之制时又有言孝穆太后当祔庙者复诏议之公言周之姜嫄爲帝喾次妃后稷之母故周礼有享先妣乐舞葢指姜嫄而鲁颂閟宫之诗特见其名此别庙之明证也且唐宋以来皆有故事可考如奉慈殿是巳今孝穆神主宜于奉先殿㫄别立庙岁时祭享悉如奉先殿之仪知礼者皆以其言爲然奏上诏悉从之二疏葢皆出公手云时今上初元慨然欲新庻政公与同官恊心辅政首革淫祠正神号将举宿弊尽除之建言者因及孔庙从祀诸贤亦宜改正公言汉儒专门六经转相传授煨烬之余頼以不坠其间诸儒立身不无可议能传经之功自不可泯故自唐以来列于从祀彼七十子名字载于迁史巳乆又何必以区区臆见追论于千百年之后哉遂格不行未几尚书耿公自南京召至适以灾异求言公偕上七事又以八事继之大率劝上躳节俭以先天下言今天下奢靡成俗财匮民竆惟从所好而巳且天下之土地有恨而宗室之分封益增百年后又将何以处之宜以时减杀又近岁额外设官颇滥凡所供给皆出于民民安得不困宜以时裁革公尝以所当言者尚多不能专主爲恨及拜尚书适京师有大雨雹之变即上言天之吿陛下至矣葢变不虚生宜深求其故以回天意可也又劝上勤讲学开言路黜奸贪进忠直止无功之赏停不急之役番僧惑世以异术售不宜复召而来贾胡邀利以夷兽进宜郄而去故事四方奉报灾异多不能数奏惟岁终一上至公次其日月先后援引经史爲证言甚恳至欲上下同加修省不事虚文上嘉纳之尤严度僧道之禁以爲近世弊事莫甚于此有言及者辄辟之旣以政事爲巳任士大夫争推重其才然所以取怨于人者亦多矣在南京吏部奉诏考覈诸司人服其公明无异议者以灾异叠见率诸公卿条奏二十事如法祖宗谨好尚恤军民选将帅积边储等事皆切于时后复以淸宁宫灾再以二十八事上诏皆下诸司看详行之公旣有才具部事益简人以爲不足爲竟改任自永乐间迁都于北毎以武臣一人有重望者畱后而以兵部尚书共事故其责任视他部爲重人以公爲宜一时武僃修举军民倚重相戒不敢犯法畱都肃然于是上知公果可大用始有吏部之命公居常则能鉴别人物一旦当铨选抑扬进退各当其才或言别白太过终当召怨公不䘏曰吾知冡宰之职当如是若诸末务不喜纷更日昃退归私第若无事者当廷议凡军民利病能究知其故正色侃侃言之衆亦惟公一言而定天下想望其风采方以吏部得人贺而公以疾不起矣年五十八疾革昬愦口喃喃犹及御虏事葢时边报方急也索笔作书惟及朝政其狥国之心至死不巳自㓜事其父与继母郭夫人能尽子道友爱诸弟不以异母间其恩意诸弟亦谨事之至于亲戚故旧所以周䘏之者尤至平生驭下虽严然未尝妄笞辱一人故人望其外若不可亲其中心实厚也卒之日人莫不痛惜之上闻讣震悼特赠荣禄大夫少保谥文毅公娶卢氏生一子夭继娶袁氏无子以弟阜之子霦爲后霦蒙恩授中书舎人三弟阜登进士第今爲工部郎中山泽中书舎人寛与公同朝三十年同在翰林同侍春宫颇知公乃因阜等之请爲传其平生藏于家论曰国朝罢中书省专任六部治政事圣谟深逺超出前古当时尤愼简六部之长欲其练习庻务俾三岁更迭爲之后旣不行有缺止于转迁而巳百余年来政事举息则存乎其人若其间或稍自振迅衆辄相顾而惊以爲立异故东汉时在位者多淸确谨畏循常袭故之人其弊必至取媚于时如胡伯始而后巳如文毅公爲人挺然任事不少还忌其亦有大臣之风者哉白康敏公家传公讳昻字廷仪姓白氏常之武进人也少入县学学业精敏出同辈景泰丙子中鄕试明年天顺丁丑遂登进士第年始二十三耳时英宗𥘉复位更新庻政重言官之选明年擢公南京礼科给事中南京六科官不僃设其选尤重公𥘉受职巳有才名俄丁家艰甲申服满改刑科成化戊子转左给事中辛卯进都给事中皆刑科公以言责自任南京户部尚书张凤不法公劾奏凤爲大臣不加之罪何以示戒有㫖械至京巳而释之凤虽幸免而一时多公直宪宗𥘉即位値北虏犯边经筵辍讲公上言帝尧不以洪水之灾而不明峻德太王不以昆夷之侵而自殒厥问今日正皇上讲学以爲修德之助之时不宜厌安以隳圣德他日有黄雾之异又上言六事皆当世要务其尤切者曰谨命令以全大信谓陛下即位尝诏罢贡献矣而贡献者不绝尝罢织造矣而织造者自如尝禁权豪不得中䀋矣势要不得求地矣京城内外不得创造寺观矣而皆不爲衰止愿守大信勿以亲倖而易其度可也监察御史谢文祥以言事得罪不可测公率同列救之谓文祥所言虽狂妄然爲御史非出位而言且其心无他宜含容之以开言路疏入文祥得降用其余献纳者尚多然公务持重不屑屑以小事论至于事干刑狱者得以参驳亦不琐琐摘抉人小疪故人皆称公知大体而名益起壬辰擢应天府丞京民苦差徭繁重多破家公至适署掌府事爲定役法人称均平至今用其法不变乙未擢南京大理寺少卿辛丑进南京都察院左佥都御史奉敕兼管操江仍廵捕沿江盗贼时有刘通者与其党操舟贩盐幷行刼夺出没江海间势炽甚公调士卒追捕至太仓分兵截其要路知通窘迫示以威信谕以祸福谓如自首服许以不死通知公长者遂挺身来归叩头感泣公戒谕已仍纵之归通即率其党以降特械通至京凡胁从者悉释不问事平公复奏沿江要害守僃等官遇有警当互相应援又请降关防印记以便行事皆从之未几陞本院右副都御史寻掌院事丁未陞南京兵部左侍郎奉敕修凤阳皇陵幷曰塔寿春诸坟时当荒歉衆以兴大役不堪公均工节用劳心调度越二年功遂毕与𥘉计省其半以其余财仍行赈䘏民反获济今上之二年爲弘治巳酉河决金龙口漕运多阻召公往治改户部左侍郎公奏南京兵部郎中娄性从行始至河南相度水势虑水复趋张秋发卒数万自阳武封丘祥符兰阳仪封数县筑长堤捍之遂导河自中牟决口至尉氏下颕州经涂山合淮水入海又修汴堤令高广如一上树万柳使不崩頽又浚宿洲古睢河入运道以分徐州之势又筑萧县徐集等口以杀汴徐之势又自鱼台历德州至吴桥修古河隄又自东平至兴济凿小河十二道引水入大淸河及古黄河以入海河口各作石堰相水盈缩以时启闭扵是河竟不爲害而漕运获济公又见高邮之甓社湖风浪倐作多覆舟或舟触岸辄坏议即其东一二里开复湖以避其患河成舟安行无险名其河曰康济人思公惠别名白公隄治水事竣改刑部侍郎辛亥署掌都察院事遂陞右都御史尝言风宪官爲朝廷耳目凡廵行一道当询属吏贤否之状上于吏部及本院部院据其词以行黜陟且以所上之虚实爲御史之黜陟庻几各得其实而人有所劝惩也又天下军卫士卒消耗宜预覈尺籍之数卑淸军御史使按籍搜考以绝埋没诸弊又天下奏报灾伤荒稔反戾上不知国计之当储下不知民隐之当䘏由有司以其地濶逺可以欺谩之故宜令御史预遣人踏勘田土高下之则造爲图册设有水旱可据此以蠲税粮而里胥无所容其奸也御史李兴廵按陜西以酷刑处死无敢爲言者公曰兴爲吾属岂可避嫌而不爲一言乎乃率衆大臣上言兴之㬥固可罪然非杀无罪者今以死处兴设有故勘故杀者又将何以加之奏上兴得免死癸亥陞刑部尚书公心素厚断狱不苛尝曰秋霜之肃何如春阳之和乎数谕属吏以人命至重尤当谨重狱故冤抑者旣多平反其可矜疑者亦多从末减毎以律爲万世之法条例爲一时之宜今吏得爲奸皆条例繁冗之故因详定爲若干条奏上颁行内外而奸弊始少甲寅尚书一考加太子少保戊午东宫出阁进太子太保积阶至光禄大夫勲至柱国以其官赠曾祖均礼祖思恭父珂竝光禄大夫柱国太子太保刑部尚书曾祖妣钱氏祖妣蒋氏妣郑氏王氏竝赠一品夫人配蒋氏封一品夫人公居官四十年勤劳不倦济以精力事至輙办及决大事往往以从容数言裁定多不失正其待人气温色愉言出如恐伤之下至舆皁有过未尝轻加笞辱属吏以公事获罪必爲掩覆营救得免乃巳人以急难来吿如切于身所以排解之者尤尽其力故感其恩者不特鄕里亲友而巳公官三品时其弟昇早世以其遗孤垣奏爲太学生尝置义田立义学凡族人之贫而㓜稚者以养以教皆得其所其厚于宗族又如此今上知公德宠遇甚厚屡有金织文绮之赐或病在告辄遣御医诊视幷遣中贵人赐以酒馔等物庚申以星变再上疏引咎避位情甚恳切上不得巳允之特进太子太傅致仕驰驿而归令有司举优老之典仍赐玺书所以褒美之者尤重及行士大夫倾朝祖送人以爲荣公三子埈圻坊皆孝预作园池以待公归公至家日与亲友极登临游泛之乐入夜飮宴略无衰惫之态于是蒋夫人年亦高矣与公偕老堂上旦夕子孙率诸妇罗列阶下称觞爲寿大江之南论福履之厚无踰公者公卒年六十八上闻讣悼惜爲辍视朝一日赠太保谥康敏遣有司谕祭者九仍命治葬于某处新茔惟白氏之先爲河南人从宋南渡占籍武进岁乆爲大族近代自公伯父瑜爲礼科给事中父珂爲大冶教谕渐显于时及公官益显子弟宗族奋起连取科第至数人皆爲显官诸孙又皆秀而可望故鄕里论仕宦之盛又无踰白氏者论曰世之登科第而进者累数百人莫不英伟踔厉言论风生自以爲一世不足爲考其平生往往跖盭顚蹶而止求其后以功名富贵而终者特一二耳而此一二人者观其在位多寛绰厚重含垢纳汚不皦皦以自高不沾沾而自喜浑然若无能之人曾不爲新进少年之所与孰知他日任重道逺以建国家大事者则此所谓无能之人耳故尝论常之先逹若胡忠安公其一人也白公继起其后功名富贵考终于家与之畧等可不谓鉅人长者乎书曰必有忍乃其有济有容德乃大公其人矣匏翁家藏集卷第五十九匏翁家藏集匏翁家藏集卷第六十匏翁家藏集卷第六十墓志铭八首生圹志一首闾丘賔用墓志铭天顺六年夏五賔用遘疾药而愈愈而复作如是者数四势浸剧君知不可爲即却药俟绝言谈如平时数日死君尝力疾筑堂他日欲奉亲读书其中至是其父抚楹大恸曰堂儿所筑者曾不得一日居悲夫其殡于此寛与君相好非直以表兄弟也亟往哭之且爲之说曰仁者不必寿世有是言君年四十三耳岂非信欤而又言仁者必有后君娶妻更二三妾然生男輙夭死徒有三女子在此又何邪失之此者幸得之彼奈何君独两失之邪岂所谓仁者君非其人邪君事父母甚力于其有忧必致之乐乃巳女兄赘于家生女复赘与之处欢然人不知其家之三姓友人陈公辅死而家贫甚爲之歛且葬岁必一持酒肴祭墓下其行多此类谓君非仁者畴诺哉然则君之致此吾无从考也前葬其甥周京爲状乞铭予旣爲说以信其死而深疑其无后以传乃复叙次其事而铭之賔用字也讳观姓闾丘氏苏之长洲人其先有讳孝终者宋元丰间仕至朝议大夫黄州守曾祖叔庄祖公望父廷端皆不仕娶同县徐氏生女皆㓜仲许适张祼君爲人修谨好义是非取舍不肯苟随人尤愼交交则不变身虽混居市其高旷静约荣利漠然处山林者未必如也少好学长益喜习书攻诗诗平实有理致所着有井蛙藁若干卷书得晋人笔意君眇一目人谓其以疾故不仕非也年未四十髪巳种种尝自怪其蚤衰然不意即死矣死之日爲天顺七年闰月某日以又明年某月日从母顾氏柩葬天平山之原于是其母先卒六月矣铭曰生不寿死不后人之自取邪数之不偶也晋陆士衡唐孟东野君兼其人于千载下我爲之铭岂曰知者南京福建道监察御史张君墓志铭于乎人惟无志与材以见于世而藁死林下死者固无憾生者亦不之惜也或有志郁而获信材閟而及试于是而死则死者生者亦何足憾且惜乎乃若吾友惟善之死志方信而倐郁材将试而卒閟此不惟惟善之目不瞑凡爲其姻戚僚友莫不爲之扼腕太息而流涕也君讳俌字惟善姓张氏其先爲汴人随宋南渡家于苏遂爲苏之长洲人曾祖祐之祖士逹父明逺皆不仕君弱冠入郡学即知黜华向实卓然出诸生治尚书景泰四年中应天府鄕试三举进士輙中乙牓得学官輙辞不就居太学扫一室读书朝暮虀䀋萧然一寒士而君益自刻厉乆之从夏官卿掌奏疏居一岁谒选吏部考君才可用奏理南京都察院刑六阅月刑无颇类都御史高公才之以其名上成化二年三月即拜南京福建道监察御史浃辰将取道还家爲母吴夫人寿一夕㬥卒闰月乙亥也年四十一友人鄕贡进士查君文外兄太常典簿李君浩相与殓之官爲给舟载其柩还其兄佐与其二子以四月庚子葬君于吴山先茔之次君爲人谨谨不少放刚简端悫而有廉隅善事亲与人交笃而不汎配钱氏故大宁都司断事某之女子男曰谟曰训女长适朱存理次许适徐季华次尚㓜自君初登贵仕即死不识者亦有噫嘻声禄位庸者所待以爲荣者也君之志固不在是予之所以惜君者亦果在是乎系之以铭曰木产于地封之艰漑之不易寻斧纵焉垂成器飘风㧞之匪材自弃嗟嗟张君无乃类人不胜天奚足异陈府君墓志铭陈氏故河南人宋南迁从之家于苏遂爲吴县人世业医其隂有德于人葢已乆矣至君之兄少保僖敏公旣以重望旷度爲天子宠任而君之弟铸复以子贵封河南道监察御史一时陈氏贵显遂爲吴中仕宦家之冠君时处伯仲间畧不以门地骄人缩首歛足语出恂恂其抑畏反居寒士下故鄕里称厚德者必曰陈君陈君云君讳锜字有容叔父季玉无子以父命爲之后母朱氏老而无依尝迎养于家君以其事父者事叔父而季玉之祀不绝以其事母者事外母而朱氏之意甚适也永乐初父被召爲太医院医士君惧其老弗胜劳请以巳代乆之父没居忧制以疾遂不上成化元年六月二十七日年六十七终曾祖德卿祖均钖父孟玉皆赠太子太保都察院左都御史曾祖妣某氏祖妣某氏妣高氏继孙氏皆赠一品夫人娶夏氏继刘氏子男五人倬俌佾佖佩女二人长适庄信次许适传奎孙男十二人女四人以二年十二月二十二日葬吴山之先茔前葬其弟御史君率倬等哭再拜持状乞铭予于君爲里人颇知君不可辞无铭铭曰于维陈氏世有濳德自汴徂吴乆晦其蹟维僖敏公爲时名臣宠禄之来萃于一门小人施施孰不慿借君方退然自持愈下维葬有铭可考不诬以媿小人以慰诸孤山隂田处士墓志铭成化庚寅六月一日山隂田处士卒享年八十有三以明年当卒之月日葬于邑亭山先茔之次初处士之疾病也属其子敬曰吾即死唯吾所辑丧仪是行百凡葬具宁薄母厚唯刻石志墓古人所不废者汝其图之至是敬使其甥吴瓛走南京持状谒予再拜以请予以不知处士辞而监丞徐先生恳恳道处士之贤于予先生处士之邑人也予信其言且嘉处士之能不乱其命而其子之能从之也卒诺之按状田之先蜀人也宋有讳奕者仕爲右正言从高宗避金虏之难徙家临安四世孙起居郎昭再徙㑹稽昭生荣荣生茂义茂义生忠始籍山隂而娶于朱生处士讳亨字时泰别号勿菴少失侍奉其母得子道甚母没哀毁踰礼人多称之其治家尚严肃而尤以信义服其鄕鄕人有争辩者待处士一言而定至于憸人悍夫望见处士于道皆爲之趋避不暇或者比之王烈焉平居坐一室端然终日如对大賔则有修敬之扁富而能贫服用贬损如小家谓奢之有害也则有贫富相因之图雅好礼岁祀先必宿斋戒而仪物两僃患流俗之渎其先也则有辟𥿄钱之说其治丧斥去浮屠氏法而一惟儒者又以繁文末节之不足行也则有简易丧仪之书他言行之可书者尤多不能载故邑中推数好古而知礼者必及处士处士初岁绩学期以表见于世旣不果则一意治家正俗欲追古善士而及之逮其晚节益有高致作翠拱之楼以居弹琴赋诗若无与于世者常偕里中遗老十人结淸闲之㑹月爲一集葢有洛社之遗风云处士元配杨氏继王氏子男一人即敬女二人适吴麟钱侃孙男三人曰阜曰寅曰宣宣爲郡庠生铭曰有以裨乎世奚庸推而仕也有以传于人奚庸愧乎死也夷考其行于今之世而见古之士也呜唿若人而今则亾徒见亭山之下有封若堂也而采蕺之麓秦望之峯翩然白云泠然淸风彷彿乎䰟气之之乎其中也正义处士墓志巳丑岁予举进士不第识乌伤王允逹于国学予问允逹尝所友者则首以浦江郑仕信对且曰仕信以国子家居且来矣其年冬予与允逹偶出歩眞珠溪之浒见有骑而从两仆来者允逹遥指而笑曰此非吾所谓郑仕信耶趍而迎之果然仕信亦止骑从拂黄埃须眉间执允逹手语道上予亦愿见仕信者见之一如平生欢自是予三人者交好甚诵习暇辄相过从坐如鼎足然他日仕信独过予予迓之门视其色若有隐忧者私怪之而难乎问有顷始起而言曰玺之父之弃诸孤岁星八周矣当下窆时墓石且砻而求其执笔者不得吾兄弟私计之以爲宁缓勿苟恐爲吾父羞兹玺获投分于子能忘情于玺乎则应曰君之欲铭其先人意葢在文笔也予念束发时即尝读麐溪集集间他文辞之载弗暇论如沖素府君之葬晏朝请铭蓝山府君之葬方承事铭靑田府君之葬黄文献铭奉议君贞孝处士则欧阳文公宋太史亦皆有铭顾子何人而使与于斯恐不独羞先人且恐爲诸先哲羞予方苦辞仕信耳若无闻而首巳至地矣予曰无巳取事状视遂出诸袖中葢允逹所制也予疾读一过曰君家家䂓百余条先君子动率与之合可谓贤子弟矣然在郑氏则常日事也奚庸书至饭饥殡死娶贫凡数十事可谓长者矣然亦郑氏常事也又奚庸书其非常事者惟曰正统间有㓂难㓂退能修复旧业完其家者可书又曰天顺𥘉火起于家以家庙吁天而熄及火复作庙卒无恙可书以二者可书惜予文笔疎陋不能昭之阐之也若夫郑自沖素以下世德焯然史于国志于郡乗于家者甚僃又不假书虽然君必欲书之敢弗书乃书曰明故正义处士讳旭字允𥘉曰正义者鄕之易名郑本出荥阳累迁至浦江之白麐溪天下所谓义门者也曾祖铭祖得金华税令父栋嫡母张母姚处士娶陈生四男瓖瑡琥玺一女适国子生戴廷用男孙七胄庆镐镗錞钺女孙三其二适李戴璠其一尚㓜处士卒于天顺甲申三月七日春秋七十有四以岁之十二月六日葬其邑松林先茔之右解元贺君墓志铭始君自吴中来就试京师其状貌羸然望之可惊予扫一室使治其病数日病转剧则爲书报其家其兄慈冀得一见也不一月疾驰四千里而来则君巳死矣且死神思愈淸谓予曰吾不可以执笔爲我书所以告吾父者予诺之抵夜促书巳具顾其子放姪收曰其善藏之顷之翛然而逝呜唿惜哉君讳恩字其荣姓贺氏其先蜀人也后徙于吴曾祖公宣大理寺评事祖宗振父美之皆业儒不仕母曰王氏自君爲童子时用其父敎力学不少懈旣游郡校治易得其义而止未尝曲爲之说下笔平易谨宻皆可诵也成化四年举于鄕第一明年例试礼部以病不果后凡三试輙屈然其业益精名益完尝入太学祭酒司业期待者甚至与同舎生讲业皆推让之以爲不可及家居学者争集其门终日恳恳不厌指敎去而取科第者凡若干人遂以易师称吴中爲人喜辩说是非无所徇于人人以其中无它也亦无怨恶之者至其事父兄孝友敎子弟严而有法其可称者多矣君𥘉以兄之子放爲子后得子曰改女一人皆㓜其娶吴氏也生于正统巳未七月十二日卒于成化癸卯十月三日年四十五其兄慈载其柩将以明年十月三日还葬于吴县胥台鄕黄山之先茔予固与君厚者不能无一言以相其役也窃观君之死公卿大夫虽不识君者皆惜之其识者尤悲悼之所以得此于人者非以君宜有爵位而不及致故邪然彼徒有之者而人方幸其死则人宁得乎名邪得乎爵位邪况彼亦终死而同归于尽邪因书此以慰其父兄子弟之哀亦以自慰云尔爲之铭曰抱美玉兮来售历长路兮止息方握手兮劳苦倐舎予兮谁即形惨惨兮魂茫茫藐二稚兮在吾侧岂乗风而反斾恋吴山以爲宅嗟死者之纷纷奚名誉之借借维好修而有文宛其人兮如存才可用兮自致命在天兮尝闻君维安此兮无怨见临绝之云云窃独怪其不瞑岂平生乖愿乎荣亲命无往而不在安斯圹兮尚永閟乎千载湖广荆门州知州徐君墓志铭徐世家江隂之梧塍君之曾大父曰均平有隐德大父曰本中尝以人材徴未仕而没后朝廷追旌其墓曰义民父曰景南疎财尚义获受官服其娶孔氏而君所生母马氏也君讳泰字士亨以避先讳更字大同㓜与其兄惟正受父训学业不少纵惟正尝一出爲中书舍人而君从鄕校贡入太学文名在六馆间借甚旣乃应顺天府鄕试时主试则学士刘公俨也居君首选人以爲宜或有以私故独谓所取士非公者请覆试于上不可乃即禁中特试前列五人文成皆称所第名而君尤以富嫌于人其事益白于是士论翕然归刘公至没而得谥文介亦以此其后再试礼部輙中式有司嫌君輙弃去人争惜之乆而历政宪台以能明法律例有御史之擢复以嫌不果竟授黄之罗田令初至官谓爲政当先足食否则敎未可施乃数训民务农凡贫无牛种者輙给与之更立义仓以爲储蓄之计巳而岁大侵遂发粟赈民不足则下劝分之令且作饘粥以食羸弱不能行者一时惠及邻邑所全活不可胜计先时民多论财嫁娶君禁之使必以时民有其后将绝以贫故出继他姓者爲赎还其家富民买田或不纳税税遗贫户至六百石有竒者徴迫殆死爲发其弊得免君居官尤廉毎斥所当得公钱市粟以僃饥岁其服食百需一取给于家而巳时有但飮罗田水之称于是黄人争欲得君守郡两司爲具疏闻于朝遂擢知荆门然非黄人所望也去任之日争送之郊悽然不忍舎荆门号难治君治有余力州几无事部使者才之㑹夷陵有疑狱数年矣乃檄君往谳谳之即决其明敏如此三年有鸠来巢于㕔事之梁人以爲善政所致相与歌之俄遭孔孺人丧归再遭父丧以生不能荣及其亲爲痛与其兄竭力治葬人怜其孝服除荆门父老数辈诣阙奏愿复得徐知州疏下吏部从之君在任历五月矻矻理弊政疾作即不可治卒之日成化十五年十月丙午也年五十一君襟度濶逹遇义事敢爲绰有父风与其兄处相友爱甚笃家产故厚能身率族人以俭教子姪学必勤苦巳而遂有取科第者实自君启之性善吟咏有生白生诗藁藏于家生白者其所自号也君初娶同邑赵氏处士时显之女再娶海虞章氏国子助敎仪之女男二曰元谷曰元菽出侧室王氏顾氏女五其壻曰华颕陆节周祥熊夏黻夏玞至是君之丧归自荆门卜卒后之三年正月壬申葬于所居东三里许马鎭村福昌里之原其兄惟正以予尝交君前葬具书以卞户部之状来请铭爲之铭曰才莫不宜而止于斯古亦有言止或尼之嗟世之人多以禄仕仕不以禄君也尽瘁簿书钱谷莫匪爲民宁身之诎而民之信岂徒诎焉又夺之年惟此铭文庻永其传宿田翁生圹志成化丙午翁年六十有六曰吾老矣一旦即病不起何如盍豫僃所以藏吾身者于是治棺棺成又曰盍豫僃所以藏吾棺者于是治圹圹成又曰他日子孙必求志吾墓者其或失之诬乎则以书来京师请于予曰吾故韩氏孤童也昔先祖院判府君遗命祖妣倪安人俾爲伯父府君后时旣㓜无知识頼先母张孺人抚育之如已生而叔父府君更怜之稍长则爲择配以家世业医也命从从兄梅窗先生学早夜肄习亦旣勤矣葢吾之于医虽不能过人然于治病未尝不尽吾心或不可治虽有厚利直谢却之使更他医而巳惟吾性禀介直与世多忤故两以医荐皆沮于人且愚不逆诈至于囊槖枵然此皆区区置之不足道也独念吾母张孺人守节岁乆尝言于有司蒙恩旌表以少酬所以抚育吾者他如修祠堂必谨祀事以奉先世置墓田必立条约以示后人此则不敢不勉焉者今而且老惟上下山水与名人胜士杯酒啸咏以韦布终其身焉吾有子曰金曩尝侍外舅张御医先生于京师先生高于医者得尽传其秘爲知者荐授崇王府良医而吾晚年卒頼其禄养比又爲吾入粟赈饥有章服之荣此固非吾所望然念其孝不忍违也吾娶张氏能守妇道不幸先卒有子四人长即金次鋆次鎏次鏊鏊庻出也女六人孙男若干人女若干人张氏卒时以先墓在城西者隘始卜葬雅宜山凤字号而虚其右以俟吾今所治圹即其地也吾平生大畧如此惟託斯文之雅及吾生存以一言记之幸甚予与翁别又数年矣尝见其年壮气盛时好面折人过论事侃侃无所畏忌及渐老癯然一医更谨厚静黙可亲今得其书其言眞率不妄如此视彼好自夸诩而考其行无一副者岂不贤甚矣哉于是志之韩之先出安阳爲宋魏国忠献王之裔世有显者至国初有曰复阳先生始精于医传其子曰公望隐居不仕曰公茂公逹竝以医事太宗文皇帝最见宠遇公逹生三子曰伯济伯广伯尚伯广娶喻氏生翁而爲伯济后伯尚实敎而成立之其名襄字克赞宿田其别号也以永乐辛丑十月九日生圹成于丙午某月某日明年七月十日志进士卞君墓志铭今年夏有传寅之死者予不之信或曰子何以不信寅之死予曰寅之淳谨人也无㬥气无刻行如是而又当盛年固无死理曰无死理不有死命乎居数日有自南来者曰寅之殓矣殡矣吾且临其丧矣则叹曰噫嘻寅之其果死于命耶方谋与诸同年爲文祭之以写其哀而寅之之兄退之适遣使来京师持鄕进士翟舜民之状乞予铭墓且自爲书遗予予旣进使者问寅之之所以病且死故旣乃发其书考其状而叙之曰寅之讳諲姓卞氏常之武进人父曰庭兰生六子寅之其次子也爲人兰其淸玉其洁而衣冠椘䠂眉目如畵出入家庭庠序间于父兄师友之情最深也父尝以诬被拘寅之忧甚日则躳操飮食进之狱中僮㒒请代其劳不听异母兄谅蚤世家人少之谓丧礼宜杀寅之执益尽此皆其㓜时事爲宗党所称道者旣长益好学从良师受三礼探索辨难专门礼经者不能屈至爲程文务抑其词使与理称成化七年以邑学生举应天府秋试主司今杨学士徐侍讲争奇其文擢魁其经八年春遂中礼部试廷试复在高等天子赐之进士出身故事进士不即授政第使从有司观之寅之得兵部谨饰如诸生名益起部中㑹有大臣死者朝命董葬事南行经齐鲁时适东方大旱民饿疫者相枕借寅之感焉行次房村疾大作兼程抵家见其母若兄弟疾少愈一日宻召其弟诠译等谓曰爲我治棺衾皆怪之翼日竟不起九年五月五日也年甫二十九死之后发其箧得奏章一通言东方事宜所以区画其荒政水利者甚僃见者益悲其用世之志云以明年二月十七日葬其先茔寅之娶徐氏生一男二女卞爲浙右名族予尝爲寅之志其弟诚之墓颇着其家世矣兹故不复载铭曰膏其轴适于陆折其輹车则覆嗟哉寅之命何鞠匏翁家藏集卷第六十匏翁家藏集匏翁家藏集卷第六十一匏翁家藏集卷第六十一墓志铭一十首寿藏铭一首前朝列大夫国子祭酒陈公墓志铭今上之五年擢国子祭酒邢公爲礼部侍郎而以翰林侍读学士陈公代之公上疏辞不获则就軄一时僚属生徒皆自以爲得人公爲人师庄重简黙于教条重改更特持成䂓御人度使可守而巳至簿书钱谷之事一付主者务揽大纲不琐琐问出入曰吾职不在是也故事国子师生月给钱若干爲飮食费然以事去不及给者则贮爲公钱用之葢更数祭酒皆然至邢公继之颇以法绳人人始有怨言及旣擢去或欲诬其以公钱入已者且及公公置之殊不以爲意事遂上闻诏大臣杂治邢公对簿力辨公叹曰吾官至国子师尊严矣安能对刀笔吏掉口舌乎不吐一词竟服时适有从中醖酿之者狱词上僃皆坐除名于是诸生数百人诣阙上章爲公诉诬枉不报士论冤之其有志世道者则以朝廷一旦辱二大臣去之如反覆手又爲国体惜之也公旣免官家居言笑如昨日将治装南还不幸而疾作矣遂以七年九月乙酉卒于崇文街里第年五十七夫人钱氏护柩归葬吴县伏龙山之先茔实九年二月壬申也公讳鑑字缉熈世本嘉兴啇氏元季之乱曾大父賔避地长洲之周庄冒氏陈大父讳某父讳润赠翰林编修公生方㓜稚编修君谪戍葢州道京师遗公故人范叔瓒家稍长去从王太卿一居爲老氏学非其志也然公少有高资窃好儒家言能通其说下笔爲文章辄有奇气他日以事如浙东市书盈箧而归昼夜诵习卒弃其学而归于儒以其余力治进士业正统九年中顺天府鄕试第二人明年礼部中乙牓不就入国子爲李忠文公弟子文名益起忠支奇之十三年中㑹试十八人廷试擢第一甲第二人授翰林编修景泰元年代祀北鎭医巫闾山还充经筵讲官七年迁修撰英宗复位奉使朝鲜天顺四年同考试礼部明年预修大明一统志寻选充东宫讲官六年主顺天府鄕试丁母太孺人沈氏忧服除迁侍读修英宗实录成进侍读学士成化四年主应天府鄕试明年奉诏敎庻吉士翰林未几国子之命下矣公爲人容貌岸然望之若不可亲及就而聆其言论蔼如也人有善喜爲之称道其不善者亦疾之如仇故卒以此得祸少罹患难家室荡然能以孱弱自树立及登第得官而编修君没戌所乆矣间因东使代祀便道函其父骨归而逆母太孺人养之于官旣而得㫖赐归葬其父于鄕母子同入里门卒完其家室而加光大之人以爲难公事太孺人孝而尽礼太孺人卒居丧三年不肉食不内处不酬应文事时朝廷方修实录严有诏起公公上章求终制不允章再上恳求允之平居无声色之好好止藏书幷古书畵器物而巳朝鲜尝因公来使以妓女侍公诗却之夷人敬叹至版刻其投赠诸诗行于国中其爲文才赡而气完所着号方菴集凡若干卷善笔札至临模古人眞蹟殆不可辨配钱氏封孺人贤而有内助功公无子子弟之子涞先卒三女长适汤璧次适范轮次许适丘某而天孙男一人曰柢公之葬苏守鄱阳丘侯时雍实经纪之而墓铭顾未之刻寛则有罪焉葢寛少游于公之门公不以其不肖毎与进之今幸窃科第入翰林而公旣不见则闻公之葬独无一言以下慰于九泉乎爲之铭曰得丧紏纷有万其状自我得之或以人丧我力可爲人不可知终焉面目求无腼而公则其人进退甚适公议未亾则我借借此冤可置彼惜孔多归全一丘其如公何先考封儒林郎翰林院修撰府君墓志府君讳融字孟融姓吴氏苏之长洲东吴上鄕人自高曾以来代有隐德父曰寿宗尤以淳笃称生値元季逮国𥘉能晦匿自全娶同邑韩氏年五十始生府君时洪武巳卯二月甲寅也府君㓜则端确兼多智识如鉅人性至孝父尝有疾以童子徒歩入西山汲涧泉煑药以进稍长即善治生父曰吾晚得子而子能自立如此固先世之德之致也喜而特祀吿之府君旣孤年甫十四自顾无他兄弟卓然以门户自任当是时所居城东遭世多故隣之死徙者殆尽旣荒落不可居乃徙今集祥里依从母之夫顾执中氏顾方以赀雄里中乆而家渐衰执中且病唿府君告曰吾视诸子鲜克承家者吾即死惟是舎宇勿爲他人有也府君泣而诺之及执中没府君厚与之直而仍居其子不使他适迄今葢五十余年府君旣以勤俭谨畏拓其家以大而城东旧业然未尝一日敢忘而不经理之晚岁益种树结屋爲终老之图因自号东庄翁及孤寛忝科第入翰林爲修撰获以其官封府君阶儒林郎然不幸命下则旣遘病矣卒以成化乙未八月戊子年七十有七娶居氏继张氏继王氏皆封安人子男三曰宗曰寛曰宣女四适沈鏸周谔沈绶王节周氏女先卒孙男四曰奎曰奫曰奕曰福孙女二长适夏靖先卒次许适徐美中曾孙男一曰俊章女一以卒之年十二月甲申葬于吴县五都太平鄕花园山之先茔𥘉寛居京师闻府君病凡再上章始赐归省未至家之七日而凶问至寛哀号悲恨痛彻心骨声容如存闻见无及日月有时敢次叙平生大畧刻石纳之幽堂若夫府君之德所以积于躳见干事庇于子孙推及于亲戚鄕䣊者当求诸名笔表于墓道寛悲哀昬愦不能悉书也呜唿痛哉孤寛谨志奉议大夫宗人府经历龎君墓志铭宗人府所设官有令有正皆极品然未尝授其人常以驸马都尉一人之尊贵者署其事其属有经历亦必有淸望之士乃授葢愼之也龎君朝仪以沔阳守满考特擢爲之君静厚人也言动不躁且负才具足以有爲始至府中覩廨宇倾圯葺之如新人莫知其费之所出顾所掌自皇族谱牒册籍之外更无所事又府署深逺终日寂然如山林间吏卒阖戸昼寝而君益闲散无以施其才岁余病作竟卒实成化二十二年十一月十九日享年若于君讳珵字朝仪其先山西大同人曾祖福忠谪戍北平又徙太仓故今爲大仓人祖景仁考仲礼仲礼娶某氏生君始遣君入卫学爲儒生君能自奋励以天顺某年遂登应天府鄕试旣而试礼部輙不中始仕爲沔阳沔阳大州号难治恶少年往往白昼肆剽掠莫敢何问君始至擒其首恶者一二治之余皆歛蹟属县景陵有巨奸相聚隂持吏短长起减词讼其党有一太岁十虎三彪之号亦皆就擒死狱中他日盗聚竹林湾势张甚捕者皆空还君出其不意以小舟直抵其巢穴盗相顾惊曰太守来矣遂奔散获二十余人寘之法州境遂宁廵抚都御史刘公敷特旌其功以励衆州旣称治君乃料户口以均徭役作沟渠以僃旱涝行之悉有法至今人思之葢君爲州如此可不谓负才具足以有爲者耶君娶陆氏子男一人皑女三人孙男一人皑将扶榇南还卜卒之明年某月某日葬于太仓殷冈门外以予尝知君奉王翰林济之之状谒拜乞铭予以知君晚爲辞而皑不舍也铭曰位则不卑才无所施尚有遗爱与沔水东驰嗟君子兮藏于斯瓯宁童府君墓志铭童爲闽世家其先葢出晋车骑将军牧之至唐有避乱由广陵来者始居瓯宁之西鄕遂称西童氏在宋曰蜚卿朱文公门人也着述甚富自是子孙以儒业相承而族益大元末曰瑛者率鄕兵拒伪汉陈氏入国朝论功授官瑛生文贞文贞生衡衡娶杨文敏公女弟生府君少则醇良旣长寡言愼行与物无忤事父祖与继母吴尽孝父没事叔父而孝不替至与兄弟及诸子处友爱慈厚家庭间盎然也童旣大族君待其族人凡亲疎贤愚一以恩意其居鄕谦谨人皆爱重之或有忿争以一言谕之辄服岁饥出粟赈贷不责其必偿其后朝廷令有司行劝分之令君首奉诏始授承事郎非君所望也君少好学而舅氏又贵显于朝力足以荐人君时虽尚少然不肎依附以取仕宦教其子宜以科第出用子钦竟登鄕贡而君则不及见矣旣七年钦赴试礼部始持其友滕行人祐之状来乞铭且出其家乗一编相示则自唐宋以来至于国朝名人之文词皆在予愧乎其请也顾钦之意恳恳乃爲书其事行之槩卑之刻于墓上君讳诩字士敏号恬斋以永乐丙申十月二十五日生成化辛丑四月二日卒享年六十娶吴氏先十二年卒子男六人曰俞曰钦曰佐曰中曰康曰钺女五人长适朱燫次适朱爟皆文公十世孙次适建宁左卫指挥张渊次适江楫孙男十人曰辅曰輗曰轨曰辙曰轼曰輖曰晏曰诚曰䇿女九人以卒之年十一月二十六日葬于其鄕泰山之原而铭之则丁未之三月十二日也铭曰闽有名族初则以儒视其箧中穰穰遗书问孰保兹惟士敏甫其在里居亦不怍俯视其后人振振何多况也有人巳掇鄕科有施必报尚在他日藏兹山丘其固其宻鸿胪寺主簿何君墓志铭鸿胪寺主簿何君去其家十年以例乞归省旣得㫖行至半道闻母孙氏丧哀痛不食者累日及抵家而疾作竟卒成化二十年十月十五日也享年五十七其子椲自太学亟归将以明年十一月十三日葬君于泰兴县永丰之原谒予请铭予辞焉其请益至葢旣乆始克爲之君讳嵩字与瞻姓何氏世爲泰兴人其先有讳某者以好义闻鄕里君之高祖也曾祖彦淸祖伯舟父頔頔娶吕氏生君兄弟三人君最㓜以父命爲伯父颢子爲人美风仪而绩文学道汲汲如不及初不欲仕日之田间课农勤苦甚粟辄倍收然农事暇未尝废学也尝至京师高文懿公以鄕里故与语奇之文懿时在馆阁欲荐君可用力辞乃巳旣归愈益敦行时都御史王公竑廵抚淮扬今南京兵部尚书王公恕爲扬守二公世所谓伟人相与论郡内士必及君他日兵部行县遂造君之庐其见敬礼如此后君以事再入京师竟用知者荐授鸿胪寺序班秩满陞主簿居官黙黙非所乐也君性孝友事所后父若母一如所生二兄相继没以痛哭故致疾其学务博览尤熟于史上下数千载事能记忆不遗若佛老之教非特不信亦不一窥其说也然君平生惟不爲奇绝可骇之行故其名誉不出于鄕而予亦不知君及观当世二三名臣所以待君者则其爲人可知也且状爲进士储君巏作储固其鄕人也知君尤详予特节而书之君娶张氏子男三人曰杰曰椲椲鄕贡进士曰楫揖后兄岳先七月卒曰楷出妾杨氏女二人李贵宗刘时其壻也孙男一女二铭曰仕而食焉巳升诸朝没而殡焉不在于郊嗟哉何君名永昭韩府仪賔曹公墓铭维太祖高皇帝有子曰韩宪王王有子曰襄陵庄穆王王有女曰淸涧县主主长而甚贤王奇爱之爲择佳配公时年十六以从母之夫陈公杰爲平凉守自吴中往视之他日王适见公察其可妻也使人言于陈其夫妇重违王意卒诺之巳而资遣之入京诰授仪賔阶亚中大夫仍赐章服鞍马而归鄕人以爲荣公讳珙字仲璜姓曹氏世家苏之吴县爲人俊伟豪爽无龌龊态人多乐与之交然或不当其意虽显要者亦篾视之好面斥人过尤能分辨曲直言出人亦无不服者身虽处富贵未尝一日忘其故土见吴人与语辄流涕而所以接遇之必厚以父母早世尝迎其兄玚事之甚谨兄没抚其遗孤若巳子然其平生葢如此以成化十八年十二月十三日卒享年五十有七子男四人长铭爲县主出以军功授官服次钺次锜次铨女三人长适平凉卫千户张英余未行孙男二人长澄郡庠生次澜女四人于是铭来吿哀朝廷爲遣官赐祭将以卒之又明年甲辰十一月壬寅日葬于平凉县由延里之原以予其郡人也奉御医周原巳之状泣拜请铭铭曰孰谓吴产而爲韩人迨其中身生子长孙坐上雄豪洒然襟度维不骄盈足以铭墓亾弟原辉墓志铭呜唿原辉果弃我而逝耶悲夫初原辉病少愈欲来京师视予或止之不顾曰吾必一视吾兄竟来予见之惊喜甚然窃忧焉畱四月还相与痛哭而别至家仅五月而病剧遂不可救葢昔者不逺数千里而来其与我诀别也悲夫原辉讳宣姓吴氏世家长洲爲先修撰府君之季子而吾之母弟也年十三母张安人不幸下世一旦能自谨饰居家塾依予以学凡嬉游博奕之事皆无所好也稍长每早作之城东经理旧业种树成列凿池环之更筑屋田间爲农隐计题其㫄室曰拙脩因号拙脩居士而时举杯歌晋唐人田园诗以自乐尝曰吾有忧虑惟入园林临水石不知其脱然以去也性孝友能顺适父兄意先府君尝馆亲党之无依者数人至原辉馆之不替而长女兄寡居无子则迎养于家其仲早丧生女才数月亟取鞠之如巳出一男曰遂尚㓜更抚教之至于长而成立其心之厚如此平生奉巳食不求丰衣不求华惟取足而巳尤不自爱往往亲爲劳苦之事与人处平和谦抑尊爼间相与劝酬飮輙尽醉醉则黙然不乱故人皆爱而亲之其娶沈氏先卒有子一人曰奕出侧室顾氏女一人适徐美中其生正统三年十二月十一日卒成化二十一年三月二十日年止四十八以是年十二月十三日葬于吴县太平鄕花园山先茔之次予尝与原辉约他日归老必于东城而原辉亦曰吾当益经理其地与吾兄乐也悲夫今尚何望哉葬旣有日吾何忍铭然亦不忍终无铭以暴白吾弟之爲人也铭曰父兮母兮子于是依兮尚俟其后兮吾与子同归兮明故昭信校尉泰州守御千户所百户胡君墓志铭胡之先淸江人也在元有仕爲万户者曰焕章焕章生德渊国初戍守盱眙仪眞等处爲队长后徙泰州生志学志学娶刘氏生君君讳伦字大经爲人重厚明敏且好学畧通隂阳医卜之说而于九数尤精少则在行伍人皆爲不乐而君殊不以爲意曰此吾世籍也旧制凡戍江北者岁更至京师操僃及君即擐甲出门冲冒霜雪不以行役爲难辞如是者凡三十年其小心守法自裨将而上皆信之景泰初北虏旣遁京师犹戒严方务储粟塞下爲守御计慨然纳粟六百石以例授试百户当是时君益欲以功名自奋遂从武平伯陈友往征迤西得选置帐下以资谋画师还实授百户武平以君有赞助劳拟再论奏不果人又爲公不平而公亦不以爲意也旣还泰州谓天下承平敎其子必以文显其子玉竟登进士第列官于朝卒如其志君性孝侍父疾乆而不倦母孀居二十五年奉养僃至及父母终居丧哀毁而有礼其爲人如此则所以称于人者岂特才谞而巳以永乐甲午五月十日生成化乙巳十一月十七日卒享年七十有二以明年某月某日葬于州西九里沟之原娶薛氏怀庆知府广之女先卒子男五长即玉礼部仪制淸吏司主事次琏袭百户次瑄次珍次珙女二长适许瑺先卒次适州学生李鑨孙男九曰嵩岳巖余未名女九长适韩源余尚㓜仪制君将归治葬自爲状来请于予且曰玉忝以明经致用适与先人同品秩幸尝考最例不得封典甚恨愿卑之铭以慰也予重违其情乃诺而铭之曰胡在故元实爲武官厥旣失之家幸以完公以才谞稍自振㧞赏不酬劳功簿孰阅未复于武卒显于文甲科仪曹卑其后昆维此幽堂百世无改追荣其先亦尚有待𥙿菴汤府君墓志铭汤府君以成化十七年正月廿二日卒旣卜明年十月廿五日葬于先茔矣其子瑄持御医周原巳之状始来乞铭其墓君讳溍字宗本自号𥙿菴翁其先常之江隂人也后徙于苏遂爲吴县人世勤生殖家至府君之世而家始益大府君有兄弟八人其仕者曰渭他皆行货于外府君亦尝一至京师竟归而治生于内盖府君善殖产所以居积弃取得古人遗法然凡钱帛之出入估直之上下必公必平而其爲人又刚直重厚素爲人所信服当衆言交竞徐出一言无不帖然以去其家旣益大而居者甚衆衣食所资婚丧所需以及赋税所出一惟府君所区画当是时其家出者率僮奴能恊力化居而収倍蓰之息仕者有民社能守法奉公而有善最之名而府君于是乎有力于汤氏矣然府君至此自持益谨自奉益约兄弟子姪得于见闻者更相饰厉不敢爲骄奢之习所谓礼生于有者及其旣没而族人始悲思之夫爲市交易见于易牵车服贾着于书至司马迁作史记特爲白圭猗顿立传葢货殖人生日用所不能巳者推而言之其大者不可以爲国使国之财赋得其人而理之不惟可以足用而其效至于使民知礼节而俗厚矣府君曾祖曰润卿祖曰均泽父曰善善以渭贵封大兴县知县母曰杨氏封安人其配周氏继徐氏王氏周出男二人曰琪曰瑄瑄以书艺进授鸿胪寺主簿女一人嫁浦文泰庻出女一人许嫁某孙男三人曰僎曰传曰伦女二人一嫁朱延一在室府君享年六十有八其葬在吴县太平鄕荐福山合周氏兆铭曰郁然高丘是惟𥙿翁之坟嗟翁百年匪𥙿其身以殖其家以垂其子孙何以爲用惟其义何以爲本惟其仁何以知此吾其里人医师钱橘隐寿藏铭吴县西三十里有雅宜山钱氏始葬山下者曰良玉府君橘隐则府君之仲子也其名恺字伯康自号橘隐钱氏世业小儿医其先爲江都人在元有曰益者任常州医学教谕因家焉益生元善国𥘉以名医徴奉诏往治晋王子疾愈王奏畱之卒葬太原元善生宗道晋府良医正宗道生良玉太医院医士良玉娶高氏苏州人也再家于苏故今爲长洲人橘隐以永乐丙申十二月十二日生自其蚤处巳传医业然其气豪爽不欲以医名居都下者数岁所交多名公奇士议论间发辄倾其坐人岁巳巳适有胡虏之惊慨然叹曰吾生不能立功名于时至于悋惜财物视军兴缺乏不少助之可乎乃市马若干疋上之以例被恩典之荣巳而归吴复叹曰吾生无德泽及人惟医吾家故业也盍终假是以施吾仁乎始出治病治辄验毎旦启门迎致者閧然而入其多殆不能酬应而窭家子辄抱携而来累累于路不绝一与论视而不责其必报其爲医善究病源而议论娓娓足以发之所处方大率持重尝曰壮夫尚欲固本况婴孺气体脆弱可以峻急求乎至所治药虽竒材贵品不䘏购求往往躬自修治不付他手葢其精如此故其医益验遂与其兄伯常院判齐名数十年来大江之南言小儿医者必曰钱氏其名浸闻中朝然橘隐旣老不愿仕矣橘隐翛然长身而礼度雍容蔼然有和气少从故礼部尚书杨公游巳尝亲其德学中岁日与归田诸老登临宴赏以极其乐葢其好文尚礼则不以老而倦也配王氏太原人世以武显柔顺温𥙿称贤宗族间子男三人曰钢先卒曰锐曰钺女二人适陈傚莫益荣孙男四人曰同文曰同伦曰同德曰同理女四人曾孙女一人于是橘隐生七十年即雅宜先茔之次治寿藏爲二穴异日将幷王氏葬焉工毕具书及庐山陈孟英先生所述事状来请曰幸及吾无恙时爲之铭庻平生有所託而传也予谓橘隐旣不讳乎彼而复事乎此岂其犹不忘情乎死生之际耶窃惑之虽然曾子之启手足亦欲门人知其平生而况即先人之㫄异时奉其遗体而归于是行不亏名不坏以见于地下岂特无毁伤而巳是宜序而铭之铭曰惟伯康父作此玄室凿而筑之旣坚旣宻峯峦嵚崟泉水淸漪自我先人巳藏于斯世之熈熈人之怡怡尚百岁后从而归之新淦县丞颜君墓志铭成化丙戍春予忆赴君山游之招君迓之门甚恭命其孙泾趣治具指山而游之君年老矣导客顾甚轻徤始登岝㟧峰晚过何山飮僧舎归宿其家诘朝饭毕与客由支硎过禅关度西岭万松间遂入天平谒忠烈庙旣乃飮白云泉扣大小石屋望龙门而归仍宿其家益设酒肴乐客予惫甚欲卧未得而君貌益恭气益爽当是时予窃窥见君之德而其寿考亦足以占之葢历十年爲乙未岁十月十二日而君终于正寝春秋七十有五于是泾登进士第以嫡长而孤居忧于家咨其叔父所以葬大父者累然衰服拜于门出其同年徐仲山所爲状以墓铭请君讳璋字廷用姓颜氏其先传自北徙吴莫知其世曾祖均仕元爲㢘州知州祖仁平江路逹鲁花赤父希诚母吕氏君娶卜氏继顾氏子男三人曰镃早卒曰錤曰镒女四人适汤铭陈瑾顾荣其一在室孙男三人曰泾曰渭曰深女四人曾孙男女各一人以卒之明年十二月二十一日葬君于吴县何山之原君少以宦家子知学问稍长推择爲县吏巳能立名行县中人称之及上吏曹给事如例授安福县丞再岁丁外艰服除改上饶俄又丁内艰服除改新淦在安福时县有豪猾数持吏短长及发民隂私以射利君始至知之召置庭下数其罪遣去其人惧而止县遂以宁新淦爲江西剧县素号难治县官率不乆罢君有干局愈以勤愼自持仕竟满考常掌二税见民有鬻儿偿官者叹曰此岂得巳者乎吾爲民父母而使民至此奚以我爲遂以俸代偿之自是益畱意民隐其心之厚如此故所至去任民辄挽畱之旣去辄思之君县丞旣九载例得迁官曰吾独不知止乎即具疏请致其事归时年始六十云君归日以敎子孙爲事或时循垄畮课农业与耕夫伍无嫌也因自称稼轩老人性尤喜山水胜日寻佳处登临游泛竟日忘返其乐有人所不及知者君伟仪观美须髯而庄重详雅能起人敬才旣不尽用世然晚见其孙取科第贵显于时论者谓其德泽之及后人者深且长矣铭曰维古发身不拘一隅在汉名臣刀笔簿书颜君之才与崔子俱予不负丞而丞负予相彼小人有出无处以官爲家畴曰归欤车攻维工孰始匪舆乐奏维瞽孰终匪圉凡物且然而人弗如师峯之下有旧田庐奉身而退庻保令誉昔所抱孙焜燿朝𥚑翛然考终世等敝帤孰讣县氓来挽丧车百世尸祝桐鄕之墟匏翁家藏集卷第六十一匏翁家藏集匏翁家藏集卷第六十二匏翁家藏集卷第六十二墓志铭一十一首吴府君墓志铭民日滋繁俗日滋降虽平日号士大夫者矜夸矫诈相习以非相尚以利曾不爲怪何望乎闾里之民哉吴府君寛之从母之夫也少失问学不求声闻以故不得列于士大夫而爲闾里之民然而考其平生士大夫或有媿者性直率畧无缘饰见有作伪者骇叹曰彼何爲然中少容言出輙冲人人以其无他亦不之憾其论事必自本之末纚纚不巳然遇非所知者虽同席终日嘿然无一言亦尝与人贸易物无二价而一钱尺帛取予必当至于治家屋庐俭而必完什器朴而必整不然曰吾心不安也其爲人葢鲁论所谓直愿而信汉书所谓悃幅无华者欤府君讳能字景贤长洲人世有善誉父文华亦谨悫人也母邹氏继母陈氏府君生二岁丧母长于祖母宣氏与其姑之力旣壮与先君修撰公同娶于张先君之德厚矣然必愼所与故平日非府君莫与计事一觞一豆必相对乃乐尝曰吾二人虽友壻而姓同殆兄弟也府君亦曰吾生与居同巷死当葬同原后不幸先君下世府君哭之恸又二年爲成化十三年二月壬午而府君亦卒年六十五素不讳死旣病凡送死之具悉自区画及病甚精爽不乱曰吾其逝矣遂卒娶张氏有贤德二男子曰谦曰详孙男一曰㑹女一府君处世虽寡合而独厚于伦理念祖母尝保护已祖母没哭之几丧生亲戚贫而病者尤加问遗而与家人处欢如也卒之岁寛以先君之丧例赴京师归哭之将葬谦等谓宜有铭寛以府君之德不甚表着宜刻之墓上乃碣而书之虽然寛何忍执笔哉以卒之岁九月癸酉葬于吴县太平鄕花园山之原东距先君之墓百歩铭曰三代巳逺孰爲古人一独受孰匪凡民有位弗得有德弗泯葢堕甑之孟敏必郭泰而后学如耕谷之子眞微杨雄而无闻则知委巷之中衡门之下遗逸之者未可一二而云死者不作有封维坟㬥濳发隐可无刻文陆宗博墓志铭长洲陆宗博以成化十三年十一月巳丑卒年四十二初其病也里之人相率走神祠祝曰幸活陆君以终惠我及卒皆彷徨无依至有泣下者曰公家徴需甚亟吾等疲矣安得庇我如陆君者及岁漕粟缘输纳以破产者比比安得贷我往役免我出息如陆君者且吾等水泽之民也岁若涝荒有司不尽以爲灾安得出粟贷偿不幸灾自利如陆君者其言流闻城市知其事者信之以又明年正月壬午将葬君于邑西福寿山之原其子完奉南昌太守张君汝振之状来乞铭南昌与君中表兄弟也其言宜实则视其状适与所闻者合予乃叹曰宗博一布衣耳徒爲郡县推长田赋能施惠于里人遂致人悲慕如此彼有禄位操生养之具者民反欲推之去甚者以死祝之其有媿于君也哉凡君平日于人危急率救䘏之不系于赋役者尚多故言出能使人信服公事易完而私争易决其卒也宜人悲慕之如此也陆爲郡中着姓系出吴大司马抗在宋有曰千九朝议者始居陈湖之上四传爲仲祥以力田大其家仲祥生文伯文伯生守道守道生起敬累世事行具载家乘起敬娶周氏年踰四十以无子忧一夕梦其先人抱一儿遗之曰以此嗣汝亢吾宗者必此儿也巳而得君其讳溥字宗博别号心耕少则谨厚温雅有鉅人度稍长其父母与其所生母夏相继而没治丧能黜浮屠氏法一用古礼鄕党巳贤之他日乃约其弟宗涵恊力治家而躳俭朴以率其下家益振起如前人䂓模于是宗涵亦壮矣钱帛无私藏飮食必共享其怡然相爱有崔孝芬孝暐遗风至其推孝友以待族人者恩意尤厚尝曰人惟以祖宗之心爲心则族人何疏戚之有故衣食居室待君而具者数人其年始四十即邑中治别第将谢家事日从贤士大夫开尊爼阅书畵以爲乐然不幸卒矣娶华氏处士惟德之女男子三人曰完郡学生娶郭氏曰宜聘惠氏曰宇尚㓜女子三人长适范璋次适孔彦庆次在室铭曰君子之泽或流于国或被于鄕身有崇泽有短长有如陆君惜无位矣而复蚤亾虽然其志则行其名则扬其遗于后人者尤不可量显者一时寿者一世惟可称述虽死不逝鄕贡进士徐君墓志铭苏之嘉定有以兄弟同登鄕贡者徐德充德宏也巳而德宏擢进士第拜监察御史德充独不偶乃益发愤读书以必取甲科爲期他日四方名士相与讲易京师号丽泽㑹君在㑹中陈经传指摘隐奥几无遗义爲文章辄能得所谓主意者士后多中高第爲显官而君竟以贡士卒于家年止四十五君讳忭其字德充先世爲汴人从宋高宗南迁至嘉定之黄渡家焉族属蕃盛遂爲东吴大姓有讳俊杰者生子英以高年受章服之钖子英生承事郎述娶陈氏生君兄弟三人其仲即君也少秀敏善记诵学书有法出诸生中旣长爲同邑朱近仁赘壻朱遣代繇一辱庸吏慨然与其弟谋爲举子初学于范佥宪诚夫习程文志专而功宻邑大夫才之将荐之京辞不肎就业成当天顺壬午岁卒以明经登鄕贡云君爲人有气岸议论侃侃其色毅然若不可近然平生交游之士亦多海内其治家严整毎谓推之天下事不足爲而事业可坐建葢其自许也可谓重矣使其不死得当一官守一职不知其所就何如也君卒以成化十一年十二月二十三日将以又明年二月十五日葬于疁城西项泾之阳时德宏以御史出知乐陵以书来曰吾兄不幸天死非执事铭无以慰吾之悲敢爲之事状以请于是君之子琨奉书若状再拜泣告予辞之复再拜予不得而辞也葢德宏之爱其兄琨之爱其父拂之不可而况予与德宏有鄕里斯文之好者乎君之配曰朱氏生一子瑜侧室胡氏生一子即琨女一适陆堂铭曰马不可以守闾亦不及以驾车望千里而至只曾跛鼈之弗如水曲兮交衢御者兮踟躇抱吾才兮安吾命幸不失其驰驱李君信墓志铭予少与居同里而学同师者施君焕伯一人而巳焕伯今岁来试礼部毎遇予坐辄谈及里中事至于存没盛衰之际未尝不叹息也葢数十年来若李氏其尤可叹者君信李氏之佳子弟也名瑞其字君信别号志隐其先本京口人宋南迁避兵入吴中遂畱家焉家故饶于赀肆联比人蹟閧然其叔祖惟中亦尝仕爲工部郎中一时号称盛族君信旣生豢养且少姿容端厚举止安舒出入闾巷间人多指目之尝选入鄕校居一二岁去专以养亲治家爲事时君信年尚少见族人或不能自立者慨然有逺游服贾之志南抵瓯闽北至京师凡行数千里未尝以劳苦客居累岁亦未尝有过举旣归益督僮奴治生业入则量物货出则置田畞家卒頼以不坠人尤称羡之君信旣有力于李氏尝曰吾岂颛颛爲一家温饱计者惟学而致用乃吾先世之事而早岁之志也因遣其二子皆入郡学方日夜程课之以冀其成而君信以疾卒矣年止四十七君信爲人寛厚有容恶声㬥怒不见于口面人或犯之反引咎自责其人后亦多悔至于宗族亲戚施之恩意尤多好读史于古人贤否得失辄从其弟子道之以爲劝戒曾祖孟辉封工部主事祖惟孝父公纪皆不仕母冯氏其娶王氏大理评事世英之女先卒子男二人曰鹏曰鵾女一人许嫁张𣏌孙男一人其卒以成化十九年正月三日以明年某月某日葬于吴县十三都黄山先茔之次于是焕伯致二子之意出其状请铭其墓予固君信里人也乃以其可叹者书而爲铭曰孰保其存而不没孰还其盛而不衰此可以力致彼可以数推君能致之人能推之可以无憾庻安于斯陈汝中墓志铭君讳纶字汝中世爲吴人自高曾而下咸有隐操父仲礼府君尤负谨厚称母沛国朱氏生男女五人君最长爲人容貌俊伟襟度洒然喜飮酒仲礼早以家事委之事杂然于前君区处有余力而飮酒不废客至相与啸歌投壸尽欢乃巳然其治下颇严家多佣保臧获辈闻君罄欬声虽素惰者亦起趋事仲礼卒而产业弗坠者以有君也好举义其饭饥槥死一岁中不知几人尝大雪见产妇水濵流血被岸君就问之其夫曰我泉之晋江人也从戌东鲁南还同舟者以妇免身爲不利也弃诸此君恻然唿归其家爇薪作糜活之凡月余其夫泣拜于君曰微长者吾夫妻子母三人几不免及辞去复赠之金钱若干作道里费逾年使人持一通文来谢称之曰恩人云君所爲葢如此娶叶氏生子男三人连一月死女二人嫁袁纶唐鼎其卒以成化二年九月二十七日年四十三遗言以弟纪之子瑬爲后始君抱疾更数医治之不效然其势未剧也有以浮屠善医荐者君惑其说求速愈而巳取其药飮之呕血一升遂死呜唿惜哉医之过也药之罪也而尚何咎哉夫医以用药药以攻疾疾不能去而反以致死则亦何以医药爲哉彼浮屠者庸妄人也目不知医经口不辨药性指不察衇候人之虚实病之乆新一切置不问而惟其药攻击之其杀人葢亦多矣而君不知复罹其毒呜唿惜哉医之过也药之罪也而尚何咎哉自君之死世之服药者可以戒矣弟纪将以某年月日葬君于吴县至德鄕鸡笼山之原寛其女弟之夫也刻石于其墓而系之以铭曰维天福善于古有闻不在其身必在其子孙嗟嗟汝中曾不获下寿孰谓于其身亦旣无一子孰谓于其子孙岂古之人不信而今之天不仁不然人之君子天之小人其庄周之云也乎周以节墓志以节讳谔吴葑门周氏祖曰文昱父曰叔能皆以谨约称里中母毛氏三子以节行二生有父祖风无子弟过郡尝繇役其家于鎭逺鎭逺爲荆楚之裔路崄而逺人皆难之汝节重烦其兄弟慨然请行水陆往返几二万里事虽毕而身亦劳加以炎瘴得疾竟不可治成化十三年七月十五日卒年四十八配吴氏先修撰府君之女也生男一曰遂娶王氏女一适朱存敬继室杨氏生一男曰遇女二皆㓜将葬以卒之年九月九日遂予之甥也若欲得予一言呜唿吾姊之葬尝志其墓而悲其夭今十七年矣而悲未能释孰意又志吾姊之夫之墓耶墓在吴县花园山之原夫妇合兆是爲志周原凯墓志铭君讳南字原凯姓周氏崑山石浦人也曾祖桂一祖子明父仁代以力田致饶𥙿当国初初选长鄕赋者周氏在选中至原凯葢百年于此原凯尤鄕人所谓贤者毎与季父用和兄原道更出入治租事率先公后私其催科之善繇役之均民不扰而事亦济下皆頼之景泰乙亥夏不雨耕者吿病原凯以旱言于部使者曰苗藁矣非除田租岂惟民无所于偿将去其土辟徴歛之苦矣部使者竟从其说旣曰田租虽除如目前饥民何即发私藏出粟若干斛赈民民益全活所以頼之者又不惟催科繇役间也原凯㓜失怙恃居丧哀毁无童状弱冠奋于问学卓然能自树立人不知其爲孤儿也家居尤笃伦理闺门之内情意蔼然外而接賔朋待师儒必知敬尝患末疾者乆不良于行巳而失明然闻客至輙蹶然以起使子弟夹持之出迓尽欢乃罢及病革命迁之正寝俟绝所以处后事谕诸子者讫终语皆不乱其终以成化甲午三月廿六日享年六十配吴氏子男三人曰顺曰泽曰泰孙男二人曰恩曰孝思女三人卜明年某月某日葬于邑㳌川鄕之先茔前葬泽以邑庠生居忧㑹其友张君时学赴试春官以进士吴君德徴之状拜授之俾乞铭于予铭曰崑山崔崔石浦湜湜原凯之生有美其德石浦湜湜崑山崔崔原凯之亾鄕人之悲周叔能甫墓志铭顷予志从母之夫吴翁之墓叹当世闾巷之民有士大夫之行不获见知于人遂泯然以死者毎有之若今周叔能甫又一人也叔能长洲人世居葑溪之上其父文昱母毛氏生二子叔能讳杰叔贤讳傃两人者自少至壮相友爱旣乆叔贤出居溪南与其妻相继卒巳而其子妇之卒遗㓜子一人十二岁孙二人长八岁次六岁累累然垂洟积垢啼号仆卧日惟待餔于人叔能窃念曰吾弟在吾弟之妻在子若妇在三子者有祖有父有母字矣今而皆亾吾尚可以顾吾家乎其遂爲之父之祖乎即往其居治生爲其衣食谋早夜与同卧起至栉纵洮潄皆身任之且鞠且教凡七年三子者迄崭然以长而叔能亦旣衰老始还卒于家成化十三年四月七日也享年七十有五将以其年九月葬于陈公鄕受字圩之先茔诸孤拜请铭文葢予之仲姊叔能之介妇也谂知其事则应曰若翁有可书者吾又奚辞然念叔能頼与予家连姻予颇能文辞不然又泯然以死失一贤士矣此予所爲叹者叔能之配曰毛氏三男曰谦娶税氏曰谔后三月卒娶吴氏继娶杨氏曰诚娶范氏一女曰淑贞适吴海孙男六曰迪遂述遵选遇女七曾孙男三叔能貌癯然言咿咿常恐伤人生惟不爲竒伟事然即其所以处兄弟如此其贤于人者逺矣铭曰䦧墙之咏昔见于诗况也兄弟子之孙之肆伐其根顾柯与枝有贤周君善推所爲鞠而教之乃母乃师小夫好奇去本逺而本之谓何天显民彛周君克举家人而离嗟此商俗终然靡靡匪爲葬铭母曰费辞宋助教先生墓志铭宋之先自唐主客员外郎騈爲闽观察判官始寓莆田再世而漳州推官铣复由晋江还而定居遂爲闽南着姓其后仕而尤显者曰邦光宋元符庚辰进士官至知涟水军先生之十二世祖也曾祖孟祖寓皆以儒术敎授于鄕父劝沐阳训导其配林氏生子六人其长先生也先生旣岀儒宦家而舅氏爲翰林院学士文至所从游如方行人源深又一时名师故其学有所受天顺壬午遂以明经举于鄕明年试礼部中副牓例授敎官以举人署安州学正寻遇恩诏实授丁沐阳府君忧服除改濮州再丁林氏忧服除始擢国子监助敎阶迪功佐郎三年进阶修职佐郎又五年而卒成化甲辰二月甲申也享年五十有七先生讳农字汝勤以字行别号拙轩爲人淸俭少欲言笑有时称爲师者初在安州率蚤作坐堂上以临诸生䂓约严甚受业者开谕敷析必尽其说乃巳衆皆恱服更以余力督治学舍而一新之数爲提学者之所称重岁大比藩省交聘校文尝赴江西所得多知名之士至改任教法益善士往往自㫄郡来学葢出而取科第者前后凡若干人及陞国子祭酒司业知其贤礼之尤至尝以次当爲王府长史时其子端仪巳登进士第仕于朝矣曰吾爲国子监师且有子以养尚何慕耶竟不就故戸部尚书翁公深叹羡之今南京太常寺少卿陈公赞其畵像有惟安恬以履乎素分不巧营以乎进趍之语葢二公皆邑人知先生尤深云先生平居谦恕和易接之蔼然君子人也治家不严而肃旣病甚子妇在侧不忘训教将绝㑹僚友来视其子忧戚中仓卒以便服出见顾语之曰此岂所以见长者礼乎其恭愼如此娶吴氏安福训导封户部贠外郎时望之女子男五人长即端仪礼部精膳司主事次侨次偁郡学生次儒次俌女四人长适黄棠次以疾在室次许适林某次尚㓜孙男二人长嵩次峨先生没后一月端仪将归其丧卜得其年某月某日葬于某山之原乃自爲状谒予请铭予尝往来亾友李翰林士英家李与宋鄕邻也因以知先生之贤而礼部君贤如其父尤知之予安忍卒辞铭曰闽有故家宛然余韵何以见之执礼而愼少而自学惟润乎身及其施教亦成乎人岂惟成人而又有子以养其生以送其死以归于兹丘尚千百祀鄕贡进士陈君墓志铭君讳璲字孟䂓苏之吴县人陈氏故业医后更业贾至孟䂓奋然读书从儒者游遂业儒成化四年以府学生中应天府鄕试再试礼部不中归而得疾孟䂓长不满六尺然容貌丰硕当其疾作少间过予予初见之不知其爲孟䂓也颇怪其羸痩至此乆而疾复甚竟以成化十三年十二月十三日卒年止三十六以十五年正月三日葬于吴山陈湾村将葬其父涕泣请铭而其弟子缪頥杨循吉数辈且谒予曰巳买石琢爲碣矣谨俟予许诺然不忍即铭也他日其从兄佥江西按察司事粹之复以书来谢曰亾弟得执事铭吾悲少塞乃铭之予尝与君同游学宫应天之试又与之同㮄相好葢知其平生大率无遗行可议也君家居爲易师弟子亦有取科第者然其学不专治进士业兼能古文词其与人论事多不畅逹至下笔衮衮数百言叙述輙有条序胜口舌逺甚曾大父曰孚敏太医院医士大父曰有常父曰振其配曰姚氏无子以弟珩之子田爲后铭曰呜唿孟䂓以文爲业以学爲师何有作慝而止于斯此明短折彼昬耄期事不可诘理不可推呜唿升斗之望垂槖而归谷也丰下相术可非惟老在堂孰养与持家人之悲学者之思读此铭诗庻其慰而大理寺右寺正彭君墓志铭寺正彭君以成化十六年六月二十五日卒于官舍年止四十二卜葬以卒之年某月某日其妻李孺人挈其诸孤子女累然扶其柩将渉江湖数千里以归其同官陈尚賔怜之来告曰彭君且葬宜得铭文念其孤皆㓜莫能请也予闻之恻然则应曰诺君讳铨字大用世爲㐮阳人弱冠入鄕校从博士受诗善辨质疑义爲程文灿然可诵以天顺三年中湖广鄕试明年试礼部名在副牓例得敎官不就入太学归省遭父丧服除凡四试始登成化八年进士第观政都察院初授大理寺右寺评事三年迁寺副又二年再迁寺正君重厚有才具状貌伟然爲太学生时客居者数年妻子嗷嗷待君而食其贫困甚矣然未尝降志于人及爲大理属所操持益固而谳狱详明得法吏体尝奉诏赈灾齐鲁间当缺食之际区画有法民頼以不馁死旣而流移者皆复业有司遂欲徴宿逋君不可曰是重灾之也具其事奏请于朝竟获蠲除民感其惠至有泣下者君世不仕父英以君评事考最赠如其官母韩氏号孺人子男三人曰缙曰绅曰经女三人予与尚賔皆君同年进士也故尚賔以铭请而予宜爲之铭铭曰成之不易毁之若弃庻几发之在其嗣匏翁家藏集卷第六十二匏翁家藏集匏翁家藏集卷第六十三匏翁家藏集卷第六十三墓志铭一十首寿藏铭一首鄕贡进士徐君墓志铭是爲鄕贡进士徐君元献之墓元献名也其字尚贤常之江隂人世隐于农爲大族岁出田赋以供国用多至数千石其大父尤好义朝廷爲旌其门江浙间字称曰景南是也父惟正尝任中书舎人娶同县颜参政泽女生君君资特颕慧甫十岁巳能赋诗坐客叹赏皆以爲徐氏有子矣稍长习举业勤劬刻厉终日矻矻不自休其父爲人更严毅数延良师教之暮则躳造学舎督责其业往往至夜分始去然君所习不但如今世举子而巳凡它经诸子及汉唐以来古文词悉务记览故其下笔沛然若不可御成化十六年以县学生员举于鄕今罗洗马明仲李学士賔之爲试官得其卷奇之擢魁其经衆以爲当明年赴礼部人慕君争欲一识面者及入试竟落第公议皆爲君不平君则叹曰吾行于衆未孚行升胄监益务学以尽吾之事而巳它何足计归且踰年犹不忍去其父也俄而疾作临绝顾其父泣告惟以不能荣亲爲恨及语所以保家之道甚至人谓其孝而识且逺也年止二十有九君性谦谨见人如不能言其所自处泊然寒士也与世之骄侈者绝不类少学于张翰林亨父亨父没妻子无以爲生所以周给之者一出于君士大夫称之故卒也皆惜之卒以成化十九年三月癸丑以又明年某月甲子葬于江隂县观庄村从其母兆予昔家居君以文事来辨质者叹矣予所望于君者则不止此虽君亦不以此自望也而年竟不及壮所学不得一施岂不惜哉于是君没后数月其父亦下世其子经使人以濬县令吴君之状来乞铭予不得辞也君娶薛氏生一子即经经尚㓜美而好学铭曰将永其年乎或有其位乎抑皆致之蔑德与艺琐琐庸庸奚寿奚贵呜唿徐君知保其家不知立身惟笃于义而显于文所不可致者尚在其后之人也乎山西道监察御史陆君墓志铭成化丁未监察御史陆君奉命出廵四川明年爲弘治戊申八月二十六日以疾卒于成都察院年五十于是返柩至家葬且有日其子恱持鄕贡进士周泽之状上京师以墓铭请予昔过江都始识君于舟中江都君所爲县也则闻君论政事多忧民之言及询之县人皆曰君眞爱我者也以是知其贤后君将考绩吏部未至朝廷巳召君爲御史𥘉试軄俄以父丧去服除实授复以母丧去服除还任甫三月有四川之命巳而卒矣葢君官虽且显然两罹家艰志不获畅及是方有所爲竟抱其才以没其可惜也乎君讳愈字抑之姓陆氏相传出唐相宣公之后自曾祖昌四而上皆居嘉兴海盐之东人以其姓姓塘祖成始迁马廐里后割其地爲平湖故今爲平湖人父桂娶朱氏生君君少游县学刻意诵习岁壬午中浙江鄕试㑹试不偶入太学与四方文士讲业号丽泽㑹乙未竟登进士第𥘉知江都至则毎鄕月召有齿德者一人使陈民隐以是民间利病知之无遗吏胥无能欺者田濒江湖不时息宿而税有定额能均之贫民始安以民遭旱涝不知所僃教之凿港以时蓄洩邵伯鎭隄毎爲水啮而崩以石甃之岁省修筑之费当岁饥极方赈济民多鬻子女于江南爲赎还其家流民复业则劝富人出牛种贷之秋成遂皆沾利其后有官银数万两将输户部言于廵抚大臣得畱爲僃荒之计而县始有蓄积尤称刚果御吏理军政尝诬平民戍边者百数家抗之累月不从竟得免有屯军㬥于一鄕人多畏之即躳徃擒置于法以其地旷恐生变特奏立廵检司葢其见于爲县者如此及擢御吏廵视京仓使出纳必乎人莫敢违其法至出廵以蜀在万里外官吏多纵弛也宜以严治属郡以至宣慰司而下皆竦然相戒其人或犯法虽倚中贵人势必按之不少假借倚势者率其下编竹绝流取鱼人误触輙遭其虐更痛治之其所至多释系囚平反冤狱或修建养济院以惠孤贫慨然有尽举弊政之意平生亲贤好士而性尤仁厚有姊早寡迎养于家弟遗一子育之如巳出至于朋友亲戚所以周恤之者亦多又可谓贤矣配吴氏子男五曰恺曰悌先卒曰恱俱吴出曰恂曰忱侧室曹氏出女一尚㓜孙男一曰堂女二以卒之明年某月某日葬于里中铭曰有爲者才止于其身宜食者禄遗其子孙何以遗之惠泽在人欲知其然考于刻文贺感楼先生墓志铭弘治巳酉贺感楼先生病且剧年七十有六其冬顾谓其子慈等曰我死汝必买石志吾墓其往即吴原博以请然能及我之见乎慈等泣而从之则使家僮践冰雪不逺数千里至京师以书来告予读未竟泣曰先生果不可起耶虽然先生爲人非求后世名者今以是託我必有意也先生讳甫字美之姓贺氏其先自蜀徙吴家世业儒而贫大父公宣仕国初爲大理评事父宗振侨居江隂娶薛氏生先生躳教之学忍贫刻厉志不少变学业旣成始还吴中出爲塾师以共养其亲人以其善教争相招延居数年则以亲老不欲出弟子往往从学于家乆之亦倦教悉谢却焉因谓衣食不足虽古人不能爲仰事俯畜之计况欲爲义事乎乃事废举使子弟分治之下至僮㒒皆爲尽力而家业复成其治家有法事不论鉅细处之井然有条率剂量所入以爲用度俭而不陋丰而不华及家益𥙿子孙益繁数举贫乏时事爲戒或以故物示之使无妄费然视事所当爲者则直爲之不吝先生眞确人也与人言论无所诡随而剖析事理臧否人物必当善造就后进仲子恩授徒于家今毛给事珵陆御史完王进士俸辈多起而成名然所以开发其学者先生之力居多雅不信佛老巫觋隂阳术数之说至斥绝其人里人有化之者笃于伦理待弟庸及其二子意愈无所不至族人有寓湖南监利者特使其子访之而挈其少者俱来教以儒业恩以明经首鄕解未尝夸于人顾诲之益力后恩举进士卒于京师初甚悲痛巳而叹曰此固命也吾其安之耳遂怡然以老然益遣诸孙进学宫期继取科名所以诲之者则不懈也先生仪观修古衣冠整洁对客举觞谈谑间发绰有古人风度爲文章疏通简质善于叙事凡郡中有所纂述必礼请以预其后则以老辞不复出重其名者輙造其庐拜之初正统间诏有司举士无钖遂以先生名上吏部以所举非本邑爲不合例罢归竟以隐终其身论者尤惜其才云先生初号耻轩后更号感楼人因称感楼先生娶王氏有贤行先卒子男四人长即慈次即恩次息次应应亦先卒女一人适沈堂孙男五人曰牧収放改敢女一人曾孙男一人先生卒以其年某月某日以某月某日葬于吴县胥台鄕之原铭曰死生之际古人之所愼也夫岂有所觊惟示其得正死而无闷也然疾病则乱于此是图其人之贤不必问也起而从之不可复得吾独抱夫私恨也黯然在堂待此以瞑无怪吾言之不尽也后世茫茫欲知其人亦可考而信也明故奉训大夫工部营缮淸吏司贠外郎吴君墓志铭成化二十三年工部贠外郎吴君以公事自芜湖还朝舍于崇文门外四月十七日与鄕人数辈㑹飮予家尽欢而散入夜疾㬥作旦有吿君死者予弗信已而果然鄕人相与惊曰昨者之㑹劝酬谈笑宛然君之声容也而何爲至于此则相与爲文祭之于是其子金将扶柩返葬泣拜请铭旣许诺而去其葬有日矣始遣人奉吾友史明古之状来君讳璠字朝用苏之吴江人也㓜入县学以勤敏称景泰七年中应天府鄕试凡再试礼部輙中副牓㑹修英宗皇帝实录选工书者君在选中出入馆阁者三年复当㑹试君与今汝汀州行敏期必以进士举白于李文逹公公不许竟以实录成授中书舍人当是时君之父政与母杨氏皆在堂且老矣君叹曰中书近臣顾不可以荣吾亲耶三年考最父竟封如其官而母号孺人间尝奉恩诏使山东将还守臣厚赆君悉却不受又尝副驸马都尉周公往平凉册封韩王所以赆君者益厚郄之如前日其廉洁如此秩满连丁父母忧起复始擢工部专董神木厰君素刚有才干共事者与诸工皆惴惴不敢违法已而陜西大饥人相食廷议以京储足支数年可省岁漕之未过淮者八十万斛令陜人赴河南受之便顾河流浅淤且漕卒非熟路不习水性恐败事宜先得人往治其役使无险阻之害是固水利工部举其属以爲无如君者乃以君名上遂被玺书以行君至其地往来相度经营调度延见父老皆以爲河不运漕乆矣势难猝通爲悉陈其利病君得其说行之公私俱济逺近称便先是户部侍郎李衍奏汉唐建都关中自河入渭竝通舟楫今宜举行之有㫖仍命君往视君行至三门析津见水势险恶叹曰岂有水如此而可以运漕者乎爲奏所以不可行之状甚僃诏从其说河南之民得免兹役而不重困者君之力也葢还而有芜湖抽分竹木之命其卒年六十以弘治元年某月某日葬于邑之亢字原配同邑范氏封孺人继东安郝氏子男四人曰金曰銮俱太学生曰鎭曰锐女五人适某某君貌毅然议论侃侃不阿狥人意及与人交际欢如也居家待子弟严厉下至僮㒒辈闻其声畏之然量力授事用能不废先业而推之以治官事故无不举也其自芜湖而还以年劳将再擢官而君坚欲休致曰吾老矣有田在吴江之上种秫作酒足以自乐虽使黄金横带尚能㒒㒒然从人奔走乎或畱之笑而不应葢不及陈请而卒然其志则可尚巳明古状君之事详而有法予特取其槩序而爲铭曰才足以居位劳足以济事不究厥施惟系其志有禄不饕其志则高命如之何安此丘阿鄕贡进士陈君墓志铭士自少时必有志向其所向高者巳不暇论其次亦将择术业流声名以出乎凡民之上或不获遂则栖栖彷徨若无所容有至于终身而不遂者则其气抑郁愤懑死而不瞑不亦可悲也哉以予观于塲屋之士往往与命争胜负至于无如之何乃巳陈君初居市中稍长慨然有志于学家贫无以资给人颇沮之君不顾方从师习爲程文刻苦特甚巳而入县学与诸生讲业诸生多富家子君处其间自若竟以易经中成化甲午应天府鄕试凡上礼部得校官輙不受乃益教其子言读书言亦中鄕试于是父子同在礼部有劝之者曰校官可受矣君不应敝衣破履徒歩京师其志必欲得进士至是凡五举不能得南归数月竟卒于家年六十四君初名黻字德明更名洪谟后复更元谟则以爲国学生避祭酒周公名也君世家长洲祖闻道考仲王母杨氏君娶宋氏生男即言女二适归恺徐绍宗妾生男某孙男一女一其生宣德巳酉六月二十七日卒弘治辛亥三月十七日将以明年某月某日葬于某山言介其友数辈泣拜请铭君质檏少外慕家素无厚产能自力于学凡葬母婚弟皆竭所有营办家本戍籍能脱族人于转徙徭役中皆其力也铭曰旣成其巳复成其子志则得矣而止于是其孰所使广西等处承宣布政使司右参议赠右参政马君墓志铭邕容间群蛮跳梁民被残虐不得耕作殆无宁岁朝廷命守臣分道出兵勦之副帅马俊当自古田入俊负勇自雄衆推参议马君偕行君不复疑慨然就道行且百里初与㓂遇杀获颇利俊易之明日入益深数阻堑君虑㓂有僃戒勿进俊谓前军度者殆尽此何足虑复行路屈曲而隘仅容一骑士卒隔绝不相顾俄伏发丛薄间君知事急即下马谕㓂㓂固识君曰此非马参议乎柰何从俊至此遂倂遇害麾下死者数十人时弘治五年正月二十三日也报至上爲悯然诏赠君右参政仍令其子效才爲太学生且命有司谕祭皆出特恩云君讳铉字孔任成化八年进士初授工部虞衡司主事专督蓟州銕治始至知冶事多奸弊去首恶一人衆惧而守法旣乃日务施设工役减而岁课倍增三年当代廵抚大臣知其才奏畱之又三年迁贠外郎满考还本司再迁郎中方乞归省亲遣造吉王坟工讫还掌司事巳而有广西之擢矣君居官精勤事无巨细经君裁酌者后即可行与人处和而有守视义所当爲非人言所感貌虽寝而双目闪烁有光对客楚语而理致了然可听其事父母孝交朋友信而待宗族甚厚尝制义田百畞以赒给之又别置田五十畞供祭祀家塾之费性好学多通而尤深于易公暇輙与诸生讲业所着述皆成卷帙人多传之家世吉之永新业儒爲宦族君之曾祖成安祖性愚俱不仕父体和封奉直大夫工部虞衡司贠外郎母尹氏封宜人配甘氏亦封宜人子男二长即效才次效良女一许嫁安福刘腾腾之父今掌国子司业事春坊谕德道亨也道亨与予皆君同年进士闻君之死相与伤痛不巳于是效才乃奉道亨状来乞予墓铭予闻君尝分守古田能以恩信服群蛮及议用兵延数月始发彼固知僃矣而况出不以律如宋任福者事安得不败哉虽然人孰无死君独死于国而朝廷褒䘏之厚且如此亦可谓得其死矣君死时年五十以明年某月某日葬于某山之原铭曰嗟孔任兮藏于斯魂气郁结兮将何之百粤迢迢兮桂岭崄巇藏蚖虺兮伏豺豼肆毒齿兮伤人肌化厉鬼兮逐灭而无遗吾身虽亾兮民乐且嬉酌浔之水兮爼豆有祠目光炯然兮象而置之嗟孔任兮其安于斯明故中顺大夫江西南安府知府汝君墓志铭弘治六年南安府知府汝君述軄于朝以老例得致仕命下君即日驰归未几病作以其年七月七日卒享年六十一其孤舟等卜明年十二月某日葬于吴江县某都某地託兵部主事吴鋆奉其先友史明古之状来乞铭鋆爲君之子壻𥘉讣于予予方爲之悼惜曰君劳于仕宦乆矣始就闲适何遂至此今之葬予能忘情乎且明古与君知契尤深自以叙君平生甚悉则予又能巳于言乎君讳讷字行敏汝氏苏州吴江人其先葢出商之汝鸠汝方至春秋时晋有大夫叔齐及寛汉有鲁相郁自魏晋以降未有显者今其族独盛于吴江居黎里者十室而五多不相通葢同所出也君之曾祖曰琪祖曰玑父曰思逺世掌田赋于鄕思逺蚤丧君頼祖母吕氏抚育以长少从故进士奚昌授尚书景泰四年以县学弟子鄕试中式屡试礼部不中君素善书㑹修英宗皇帝实录选入史馆岁余将再从礼部试期必取甲科时李文逹公爲緫裁官沮之实录成竟授中书舍人一时朝臣当受诰敕者率欲得君书蹟来请于门者不绝君不以劳辞或以金币酬谢輙却去曰此职业也秩满擢南京兵部武选司贠外郎再迁郎中精勤明敏益举其职今冡宰致仕三原公爲司马最器许君公退輙召与语凡掌武选十年擢知汀州俄丁生母忧服除改知南安南安距庾岭爲海南货物所入之道其细民仰负荷爲生大姓则居积致富商贾杂处往往争利搆讼官吏受赇多不得平君视犯者一断以法迄无所上下至于细民尤加意抚䘏之必不得巳始施鞭挞人以爲得牧守体自君入官行履完洁交游所与能逺贵势且爲人坦易表里一致平居善谈笑脱去富贵气习其于财利漠然未尝枉已茍一介之取尤不与人较有粥田者旣受直后輙倍约或劝君讼君曰与小人较自失多矣卒让与之故仕宦三十年田庐无所增益卒之日家无遗财其㢘介可知也君喜爲诗格韵平畅所着有学鸣集若干卷书法淸劲得晋人笔意父思逺以君贵赠南京兵部武选司贠外郎母黄氏爲宜人生母计氏封太宜人妻陆氏封宜人先卒三男子曰舟曰砺皆业进士曰霖尚㓜五女子长即适主事吴鋆次适金泽余皆在室男孙一曰世恩铭曰嗟嗟汝君美而有文我识其人白而长身孰不出仕仕而不反游乐于鄕君则不晚南安之政视民恐夷岘山之泪横浦之碑曷不百年以慰民思乃歛以殡子孙环视亦有知友事行以次后知其藏我铭在是江西提刑按察司佥事杨君墓志铭江西提刑按察司佥事酆都杨君致仕余二十年以弘治七年八月十八日卒享年七十三君讳大荣字崇仁天顺元年登进士第𥘉授大理右寺评事巳善折狱有名法司间庐陵王恭毅公时长大理藐视其属顾独见器许㑹宪宗命大臣各举所知擢用恭毅特举君始有江西佥事之擢江西俗喜讼词相牵引輙数十百人挟私报复反覆深巧猝未易辨君至稍加讯鞠即见情伪南昌有势要人被盗其子壻诬仇家君察其诬状释去衆爲君危毅然不顾曰某不能以民命附势也后眞盗出始皆媿服建昌豪民杨洪三以盗诬朱槐等二十八人庾死且半亦辨其诬而抵豪于法阖邑称快九江指挥李贵与百户田春不相能知廵按御史金忠刻欲䧟之嗾盗引春春不胜搒掠诬服君独疑之时多惮金无敢争者曰案成矣君争之甚力立释春及同案者十六人故都御史贵溪高公实传其事然君非特折狱而巳尝分廵九江盗猝起设䇿掩捕之获其首舒原一等三十五人未几盗复起宁县杀官吏衆相愕眙计无所出君不爲动曰是恶能爲徐谕兵士躬督捕之获罗万珪等七十人邻邑爲万珪余孽所苦复遣人濳捕获之凡五十二人自是所部帖然无敢爲梗者君旣以才具自负耻随俗上下大忤当道者秩将满竟乞致仕去部民数千人争走上司请还君君不顾而行士大夫叹其高致多赋诗送之今张学士廷祥爲序其首君旣家居非公事不至县门然事有不平者亦言之令不能嘿嘿也家故饶𥙿更斥所有爲义事不一至所感遇往往发之于诗岁乆成编号静轩集云君之先爲麻城人五世祖德元仕元爲万戸统军于蜀始家酆都曾祖继祖祖文兴俱不仕父弘道隂阳学训术赠文林郎大理右寺评事母戴氏封孺人娶吴氏封如其母先卒子男六人曰孟琦华隂县丞曰孟瑛刑部主事曰孟琳隂阳训术曰孟琼曰孟瑶曰孟瑜女十人长适蕲水县主簿文学次适承事郎夏邦政次适贡士张阅巖次适千户罗璋次适贡士牟正大次适县学生黄吉次适国子生易象次适县学生王寅余尚㓜孙男五曰干曰蒙曰頥曰晋曰巽女六曾孙男二于是孟瑛将归葬其父旣卜得卒之明年某月某日以其父平生宜有铭自爲状来请于予予曰子之母之葬尝书其墓矣此宜他图则固请不巳乃叙而铭之铭曰杨在巴蜀自楚而分有家爰起以武统军旣历四世爲佥宪君邑故朴野科第无闻君游鄕校襃然出群遂取甲科始显以文孰不入官人亦有云凡治刑狱颇类放纷君在臬司强抑冤伸群盗歛蹟况敢信信直道自信掩其功勤虽不获上卒信于民投劾而归早奉其身扣船其畱耄倪蔽津高位不酬大耋渐臻乃以其余遗其后人过庭受教儒服振振仲也刑曹复继淸芬乐哉鄕社几席前陈邑令乞言礼爲上賔何命之遘岁行在寅奄忽即世莫知其因龙停之原若堂者坟琢石叙述永閟幽窀山东德州同知韩君墓志铭成化丙午山东德州同知韩君以病乞致仕白于廵抚都御史无钖盛公公以君可用不许君请益坚则许之因嘉其恬退以爲属吏劝也乃给官舟遣人护送还鄕所以礼待之者甚至仍卑以符有履历年深操持洁白仁厚牧民人皆称颂之语所以褒奖之者尤切也君旣还日与亲戚故旧游宴闾里间以乐时复爲诗章与知友相倡和因自号乐闲以见志他日过予握手叙少壮时事相与感叹乃曰某蒙朝廷之恩当州郡之寄愧则多矣而劳亦甚焉今获奉身而退以寻晚岁之乐囘视同辈存者几人则劳虽甚而幸亦多然人岂有乆幸于世者哉葢数年前尝即某鄕预爲葬穴而黄州通判吴君元璧旣爲寿藏之铭今弘治丙辰年且七十四而实病矣愿更爲志铭以及我之见也予曰公虽病而状貌加壮年虽高而食飮则丰何遽爲是则不以爲然数具书来促继之以诗曰某实病甚矣恐不及见矣爲之恻然君名熈字彦哲姓韩氏世爲吴人少入郡学习尚书翘然诸生中累举于鄕不偶循例入国学居数年始选授德州同知德州距京师不逺舟车上下号爲要冲君日夜酬应不倦州守倚之上官知其才数委以事亦惟君廉公人故信之而事皆济若淸军伍运粮饷讯冤狱赈饥民及造浮桥数事州人皆能言之君和厚人也接人欢然人有急难亦善排解性疏通然重名检不肯爲无耻事见士大夫之贤者则乐亲之治家不紊子孙能奉其教而僮㒒亦爲尽力故君得白首安享其乐焉大父文诚父永昌皆以隐终母某氏以永乐癸卯某月某日生君君娶张氏先卒子男二曰玢娶高氏曰瑾娶顾氏女一曰秀卿适袁鼒皆蒋氏出也孙男二女二皆㓜铭曰吴城之西地惟吉陬日召工作幽室有禄不饕守官律孰厚其藏惟此物欲掩其幽俟百袠吾言不欺尚可质明故福州府知府张君墓志铭弘治八年冬福州府知府张君述职于朝明年旣毕事将还任便道过家俄以疾卒实闰三月三十日也享年六十四其孤瑶方治葬具趋吴中以南京兵部郎中华山之状来乞文表于墓上予念君北上时尝过谒予今几月耳遂至于此爲之惨然君讳逊字时敏号钝轩姓张氏无钖人也曾大父均佑元万户大父定考文简皆不仕君少入县学爲弟子年二十四中鄕举后五举进士輙不中始授福建同安知县至即以廉洁自励大书座隅曰不如是神其殛之早夜施政勤敏不懈修举废弛赈济竆民不扰而食足有内侍家故居邑中恃势豪横侵占田园一切夺还之民豪户有丁三百余税粮不时纳追徴輙及族长往往瘐死狱中验其人而均泒之始无逋负者治爲诸县最部使者毎举君以爲县令法因奏请旌异遂擢福宁知州州治频海盗贼出没爲害遣人捕之即皆散去其爲政一如同安时以丁母钱氏忧去服满适涿州缺守州事剧难治乃以授君涿蜜迩京师路当要冲公使人往来如织君量民出车籍记姓名使旋相受役始无往时不均之叹州有滞狱至则决之人服其明讼始息巳而天旱蝗生捕之殆尽是秋谷倍收明年蝗益甚积地尺余君焚香祝天悉西北飞去部使者复奏其绩获给诰命进阶奉直大夫恊正庻尹赠其父如其官阶母爲宜人室邵氏赠宜人继王氏封宜人又明年始有福州之擢初至事方冗积未几裁决无遗及事有不便于民者竝罢之乃平徭役公用度使吏无所用其奸又禁凶恶不得自逞其徒畏法争歛蹟以避毎旦上堂吏左右立燃烛治文书不休藩臬二司在上督责禀承不遑暇食而君处之𥙿如君爲守令多慕古循吏其所施设大率以养民爲务故去任之日民輙畱之在同安时立石道㫄称颂德政持金餽赆有追至数百里之外者君旣拒却民亦立石颂之及去涿州争脱其鞾悬于坊市以示不忘事虽不古亦足以观民情也葢官不必崇惟其行乎志政不必异惟其得平民屡仕州县莫非亲民之官志之所至无所不遂惠泽下被民多怀之彼列淸贯居要地者非无其人考其平生亦足让乎故载其治行一二以慰君千九原且以爲其子孙之慰耳君二子长即瑶次琇俱县学生女三长适华麟祥次适盛奭次许谈一骏孙男四曰伯徽伯纯伯伯师亾兄䖏士墓志亾兄讳宗字原本姓吴氏世爲苏之长洲人先修撰东庒府君长子也先君初娶居氏生吾兄居氏旣免身而没頼祖母韩氏保护僃至而继母张安人更鞠之如巳生迄长以大吾兄生而谨畏禾尝出门与里中儿嬉戏旣入小学诵习颛勤不以风雨寒暑废业年十七八先君以少兄弟而家事方殷使分掌之吾兄于事輙能治其治事左右簿籍虽一钱尺帛必谨记注乆之出入岁月莫有能欺之者人以克家子称之素寡交游倦酬应故或终岁不出里门里人至有不识其面者性复俭约室无妾媵之奉衣履敝必更浣濯补缀服之尤好洁所居汛扫拂拭日数次不厌至于置器物亦必有常处葢其爲人如此寛旣窃科第仕于朝鄕䣊以爲贵显矣然吾兄自处如前日绝无骄侈气人益贤之成化乙未之秋寛得㫖归省而先君不幸巳弃诸孤兄弟相见抱持恸哭孰意明年而吾兄亦以病不起呜唿哀哉葢吾兄待人极和易终其身未尝以恶声加人故卒之日自继母王安人而下哭之皆尽哀而佣奴軰亦有泣下者其生永乐庚子八月五日卒以成化丙申八月二十八日享年五十有七娶同里陆氏子男二曰奎曰奫奫习进士业女一曰淑眞适夏靖先卒孙女一以卒之明年十二月四日葬于吴县五都太平鄕花园山之先茔将葬寛旣请少司成费廷言先生铭墓上之石矣复取尝所述事行刻之纳于墓中以爲志云陆秉诚墓志铭陆自晋以来爲吴郡着姓更千百年陆姓者里有之若其家之盛衰族之聚散则系其人之贤否耳距秉诚二世尚有仕爲县佐者自时浸亦无闻若秉诚在子孙中其殆可称者乎秉诚讳忠爲则新之孙以高之子母曰李氏氏没时秉诚年甫十四又二年而以高没一旦遂筦家政人爲其素不习事虑而秉诚辄能贸易以爲衣食谋妻子讫頼其温饱视群从家幸不与俱坠性孝友常痛不及养亲遇时物必荐生鲜兄弟一女兄旣嫁事当行止朝暮咨之如母此其可称者秉诚娶王氏无子再娶何氏生一男曰鼎一女曰素淸适张钊侧室生一男曰节孙男二女一秉诚生于宣德丁未四月八日卒于成化丙申二月十二日享年五十以岁戊戌三月十一日始葬于吴县五都太平鄕花园山之原予兄原本其女兄之夫也故二子来求予铭铭曰太平之鄕山水深长中有幽室斯人斯藏百年爲期而止于此慰以一言息我以死逸晚翁寿藏记礼曰百年曰期故予尝论人之生以一日譬之五十以前日之昼也五十以后日之夜也以四时譬之五十以前时之春夏也五十以后时之秋冬也明乎是说则能逹乎委顺之道逹乎是道则能治乎豫僃之具是故鸟宿于林兽藏于山知乎夜者也鱼潜于渊虫蛰于室知乎秋冬者也惟物尚然人不如物可乎见世之将老者或爲人衣衾或爲之棺椁或又爲人之葬穴葢知斯理之必然而豫僃者是以君子与之若吾里逸晚翁其所谓知斯理而能豫僃者乎或以翁家素饶𥙿故爲此彼贫者虽故爲而力有所不能葢无财不可以爲恱者也是殆不然夫贫者劳苦困迫求无所得欲无所遂不能以自存往往唿天以祈死然人终不与之者葢非发于中心之眞也富者则异于是安康欣乐求无不得欲无不遂故常以死爲讳有不忍言及之者于此而及之则发于中心之眞而知斯理之必然者也弘治壬子翁年六十有六乃八月之吉即吴城西横山先茔之侧命工作葬穴土厚而燥材良而坚深广仅容不侈不俭功毕以其子瑬居京师俾请文以爲记予与翁居甚迩且有交亲之好欲辞之不可㑹瑬将归省请不已则书此授之翁名瀚字宗大自号逸晚姓汤氏其先家江隂后徙于苏爲吴县人曾祖曰润卿祖曰均泽父曰彦祥赠大兴县知县母安人杨氏汤爲吴中大族聚居凡百人翁于同母兄弟最少少即敏恪善治事事难决者诸兄顾咨于翁翁更服劳不倦数贾于外以资给其家之用度乆之积更厚及其兄渭起太学知大兴县虽有禄入凡用度愈资给之渭竟以廉吏称至遇人谦和士大夫多喜与交若郡太守行鄕飮礼翁得预賔席比岁郡中饥有劝分之令翁出米若干斛授承事郎时有司急于赈䘏多滥及里人谓翁独宜而翁亦不以爲荣也配徐氏子男五人曰璠曰璋曰玺曰瑬曰珙璋珙俱早卒玺爲伯兄后瑬鸿胪寺序班女一人适袁泰孙男二人曰似曰俶是爲记匏翁家藏集卷第六十三匏翁家藏集匏翁家藏集卷第六十四匏翁家藏集卷第六十四墓志铭九首埋铭一首明故承务郎湖广桂阳州同知杨君墓志铭君讳士儆字敬甫姓杨氏福建建安人也曾祖伯成赠少傅工部尚书兼谨身殿大学士祖荣少师工部尚书兼谨身殿大学士赠特进光禄大夫左柱国太师谥文敏父钖不仕乡人私谥贞素先生母詹氏继母刘氏世有厚德发于文敏公功业在朝廷儗古名相而门户显荣当世无比君生长盛族好学如寒士当其㓜稚文敏公方赐吿归诸子孙环侍左右视君气貌独心竒之稍长游郡学遂登乡贡上礼部试不偶入国学时邢公逊爲祭酒抗颜待士阅君试卷甚加称赏厚礼遇之两遭家艰以不得取甲科继先世爲恨竟授中书舍人俄坐从子累调惠州卫经历人谓君被挫当自弛放至则益治政务宿弊渐除有军帅素横巳罢官犹私役士卒数辈君立俾复伍军吏振肃相戒毋犯法于是郡守以下有事皆就咨访士子更多执经从学举于乡者遂盛凡六年以考绩过家乃畱不上今上即位有诏京官诖误外补者量加擢用始得桂阳州同知君叹曰吾病矣安能复奔趋郡县间耶竟乞致仕又十年益病俄中夜起浴更衣平明肩舆造郡学徘徊而归又明日卒两僮挟坐神爽不乱实弘治丙辰六月十九日也年六十四君伟状貌美须髯望之知爲奇士虽目眚手一卷不释性无他好见奇书辄重购之或从人假借下至僮㒒亦善誊写故藏书甚富至于古书畵尤能品鉴不差所与交皆当世名人若文庄丘公惠安胡公太㒒少卿李公其尤善者考订文义多见书札君母早世鞠于继祖母刘夫人言及輙流涕士仪有遗腹子旦特抚教之至登进士第今爲吏部贠外郎至于里人多加恩意然素直少容往往面斥人过曰吾不能阿意取容也因自号直菴亦取直道事人之意娶江氏参政銕之女子男二长易乡贡进士次暹俱庻出孙男一女一俱㓜将以卒之明年某月某日葬于登僊里之原予适上京师君之从子亘以顺天通判候我子河上曰世父不幸没矣爲之惊悼葢不意良友之遽失也亘因述治命以墓铭请且自爲状授予意甚恳至乃爲书之铭曰唐有姚宋相业不诬后世有人望爲魏謩仕路徊翔吾实以病岂义之忘亦惟有命储书充栋遗其子孙无忝先世以酬国恩伟然其人嗟不可作最其平生于此焉託明故山西等处承宣布政使司右参政前兵部左侍郎致仕张公墓志铭山西右参政前兵部左侍郎张公以疾乞致仕凡再上疏词益恳切始得㫖将行竟卒于官舍实弘治戊午二月十六日也享年六十三初公在兵部会土鲁畨侵扰哈密累岁未巳朝议谓哈密爲通西域要路自文皇帝时王其酋长给以金印俾屛蔽一方今微弱不振宜得文武大臣有才望者往治其事时公方佐兵部上乃命公钖之玺书所以责成之者甚切公至谓比来夷狄肆侮边将不能僃御此威令不行所致也始奏调分守副帅一人罪鎭守以下官三人爲误事者之戒且谓御戒之道当先固我彊塲如永昌鎭夷比近甘肃今永昌旣被杀掠而鎭夷人户牛羊茁壮虏尤垂涎两路孤悬实难防守宜择有谋勇者三人各率游兵二千互相策应内旣无虞徐图其外则畨族小配不足治也旣乃询谋群策筹画计虑旦暮不遗乆之乃合衆议条上六事一定酋帅谓哈密寄居边城岁乆供费不赀殊非长策今其地残破旁有苦峪城合给与耕具种粮遣回居住特设酋帅一人副帅三人各给冠带以统摄之二除乱本谓哈密旣弱下人数叛其主投顺土畨愿爲乡导至杀虏其王占据其地今其人家族寄居于此必来省视或充贡使而入密识其人即擒捕之以正其罪三访夷情土畨西距哈密七百里译知其国城堡倾頽兵马稀鲜特恃崄逺有急则易于北走耳当先用间谍以离坏其党然后出其不意以掩撃之四遏乱畧土番累受朝廷金缯之赐其志益骄今所赐物宜追还之仍闭关郄绝勿与交通且拘其贡使特纵其一二归语其主俾自审去就彼旣计竆必来欵塞再议处之五固封守肃州临边设鎭以来台堡相接仅爲守望之计虽有嘉峪一关卑隘不称宜加修筑务极坚完更展城垣建楼橹以爲贡道伟观六预调度夫虏骑犯边每以冬月宜以其时于缘边要地预屯重兵若干以便应援又须预练游兵若干以俟调用仍储刍粟若干可给五年之需则庻乎有僃而外患可免也他所建请者尚多事下兵部集议于朝尚书马公以公筹画深逺计虑精详非苟简于一时者比輙覆奏行之于是土畨始相畏服而哈宻渐得以自立矣乃复修土功以广戍守饰兵器以便战伐皆爲经乆之计西方旣无事公乃还朝将陛见或谓宜疏经畧事目以上公曰吾昔巳具奏矣巳而言官劾公不俟召而还者遂落軄有山西之命衆以公乆劳于外今不发一矢坐制黠虏之乱当蒙显擢顾以微眚去意公不平而公即巳赴任矣至则益事事不懈葢踰年遂致仕及卒人尤惜之公讳海字文渊姓张氏少游乡学爲弟子性敏而勤才名特着天顺巳卯山东鄕试第一人成化丙戌登进士第授户科给事中进左给事中再进都给事中遂擢顺天府丞再擢太㒒寺卿丁内艰服除适吏部尚书尹公以怨谤去位一时乡人皆遭贬斥公得云南鹤庆府知府弘治戊申今上嗣位召还爲顺天府尹明年拜兵部右侍郎进左侍郎巳乃降授参政平生履历如此公素刚直居谏垣一时同官建言章疏多出公手数因灾异陈时政得失劾两京大臣之不职者爲府丞时一中要方用事势张甚尹以公事偕公往见先屈膝公独立庭下人爲公危而公自如及爲尹公事塡委裁决无滞性更廉洁位旣通显犹僦屋而居喜文事发于论议烨然可观也张世爲济南德州人公之祖忠父鹏举俱以公贵赠通议大夫兵部右侍郎祖妣孙氏妣李氏俱赠淑人配潘氏封淑人子男二曰弘谟曰弘文女六长适举人冯一中次适吴江知县前进士郭郛次适生员李璇次适举人杨麓次适生员赵子仪次许生员邹頥贤孙男四曰僎国子生曰佳曰佃曰佩将以卒之岁某月某日葬于州城东三里弘谟遣其子僎奉公之门人前春坊庻子王世赏状来乞铭而吾僚友侣公公之同年友也哀公之志行爲之请曰愿有述以慰公于地下予辞不获乃叙而铭之铭曰九河东导古有平原孰筑而藏张公之阡公起甲科始居谏垣侃侃正色我责在言累列淸贵戾飞于天倐退终起如鹢与鸢公抱儒术以修吏事岂惟能官夷险一致乃佐司马邦政攸司丑虏何爲跳舞西陲㓂养未殄彼骄且疑天子曰咨汝往正之幕府运筹将士禀命郄使闭关练师补乘坐伐其谋我道自胜强摧弱植讻讻以定公曰旋哉将士且休归报天子以释西忧功未及酬而底于罚自古则然拘以成法圣明烛隐遐弃毕还况也论功终宜赐环美疢在躳公不可待西望金城方略具在託以铭诗良史当采承事郎邹府君墓志铭无钖之士岀而仕者多矣然其野亦多隐君子其尤以介直称者静脩邹府君也君讳贤字佑之自号静脩世爲无钖人其族在江南唐有都官霖宋有忠公浩世次可考曾祖曰伯惟祖曰洪昭父曰以善皆居田里有隐德以善娶同邑处士华思济女生子四人府君其长子也少失父能执丧如礼稍长以嗣守先业爲难惓惓焉语诸弟诸弟显之等旣奉其教而府君经画尤勤劳家益𥙿鄕人頼之或空乏輙造门称贷府君一弗拒惟其取息甚廉旦暮称贷者益多后其人不能偿在他人必逼取之府君即戒其下曰彼贫耳非负我者遂折其劵不复校人以爲长者当荒岁米价踊贵他人多加息府君不可曰乗时射利吾不忍爲也且吾先世以义起家又何忍违之及佃人输租遂减其额荒甚则尽除之以爲常人感其惠不特无所怨而巳异日输租皆争先而至无敢负者于是他召怨者纷然陈于官府若府君终身名不挂讼牒人又以爲难其治家严肃晨起谒先祠毕退御家衆俾分治公私事必随其材授之凡钱谷出入吉凶百须以及分给上下衣食皆有常数而籍记之里族以空乏告者视其亲疏而量助之以尝出粟助官府赈饥例授承事郎强之始受后更出财爲工役之助者不一或劝其行赂以结纳者则痛拒之曰吾未尝爲不法事顾先于法耶势家有求婚姻者必谢绝之曰吾不敢以男女之好凭借其气力也弟遂之先卒抚其孤甚至族姪有早世者妇孀居无子乞其孙爲后曰彼自有兄弟后当生子可继吾苟从之是利其所有也其妇至诉于官竟不从故事有非义往往违乎流俗咈乎人情无暇恤者于是乡族有爲非义者惟恐府君知之固有化而爲义者矣府君性喜读书尝有感于诸葛武侯之语名其斋曰静脩因以爲号晚岁益自谨畏作堂曰戒得可以见其爲人矣弘治十一年府君年六十八四月二十二日其生辰也俄以疾卒逺近伤叹有泣下者娶华氏出其母族贤而克配先卒子男三曰愚承事郎曰鲁先卒曰钝邑学生女四适华铎华奎钱仁徐元谷孙男五益旦尚甫申女四予与府君别数月耳挺然之色犹在目睫间则巳长逝矣因叹贤者宜享高寿何遽至此然闻其承家有人无愧先德则府君之泽当未竭也卜卒之明年某月某日葬泰伯鄕寍山先茔之侧合其配兆愚等託礼部主事钱君恩奉福建布政使致仕陈公状来乞铭府君平生好文事每以相属今旣不复见忍无以慰之乎爲之铭曰有县惟壮延陵故疆有士惟美德盖于鄕问其鄕人德如之何口不能言惠我则多惟彼宵人好行不义义不可行发其内愧仁厚之事介直之声施于有政止于家庭彼有政者窃位与禄孰使鄕人相向而哭惟古隐逸风㫖犹存后有过者式兹墓门姪孙健埋铭惟吾兄本斋府君有子曰奫奫有子曰健生有美质自爲儿重不好嬉戏凝重如成人稍长习举子业日从经师游旣冠且娶俄得疾家人见其素壮尤善饭易之其妻之父名医也诊其脉惊曰是不可救越三日果死弘治十二年六月二十一日也年甫二十一其父与母张氏痛健早世不忍即葬以又明年十一月二十八日始葬于南横山之北祖墓之旁健娶王氏遗腹生一女往予居家见健向学不懈及视其所业可进谓他日必能继取科第而何负吾望耶奫以书来欲得一言爲埋铭铭曰物之成毁皆有数存汝质虽美能永其身其藏其瞑以无伤其亲黄和仲墓志铭弘治巳未冬和仲以太学生谒选吏部馆予家明年夏得疾逾月加剧医不能治或劝之曰铨法不愿任軄者例授一官荣身君当得州佐于君意何如和仲谢曰吾自束髪蒙朝廷造就至今曾不效一日驱驰之力以报厚恩又徒叨命服之荣以嬉游乡里间耶㑹其友柳贡士子学将南还则劝之还家就医药竟从之予视其病势爲治棺纳舟中行至德州以庚申十月六日卒子学爲歛如礼返柩于家以辛酉九月九日葬于吴县荐福山先茔之次和仲讳箎字和仲自号夷斋姓黄氏世爲吴人父克礼母徐氏生二子长曰埙早卒其次爲和仲㓜入郡校从予学与故解元贺君其荣今佥都御史陈君玉汝同讲习累应鄕举不偶乃贡入南雍乆之历试畱务俟选家居者又数年常自叹其衰不得乆仕岂意遂不仕耶然使和仲仕其才未可知若其清悫谨畏称爲良吏可知也其平生择言而发择事而行又人必择而交虽杯酒相欢坦然忘形其中介然者固在往时郡守李公闻其贤延爲塾师僚佐皆遣子弟来学和仲出入官署深自晦匿人不知爲太守客也治家秩秩有条虽一飮食不苟家临市中逺商与邻往往以白金相託率不封识葢人服其信义如此娶同里王氏有内助功子男三人曰鹤娶盛氏宋文肃公度十七世孙曰鹄娶孔氏宣圣五十九世孙曰京尚㓜女一人许适刘谷孙男三人曰堂曰阅曰某女五人先葬鹤鹄具书来乞铭自予闻和仲卒惜其志郁弗少伸又恨其死于道路不于我殡爲之流涕今其孤寡累然在室忍无一言以助其丧乎和仲卒年五十九此所以自叹其衰者铭曰身不即仕伤哉即死仕不徒名死而犹荣兵部武选清吏司郎中陈君墓志铭兵部武选淸吏司郎中陈君一夕病作暴卒士大夫相与痛惜之其尤厚者则往哭之若武弁军校亦多有嗟叹声噫君居官不以声势临下直沉静耳何以得于人者如此葢君爲人淸而不激公而且恕勤劳而不以爲功诚恪而不以爲德惟其乆任而人信之文武选对设自前代巳然至国初右武尤重其事百余年来武以世官传历旣置所谓黄簿者藏于天府专官清理然其人升降改调罢革宥复与新旧继绝例纷然如毛率难于事选者且其人往往附势冒功势家多爲请託君輙逊谢之曰法如是耳有言武官冗食坐敝天下当尽革旁支承袭者君白于尚书马公曰此非律例意合稽其本支凡出立功授职之人后者仍得承袭余当如所言他日又有旁支乞请者君复谓此辈乆隷官籍若援近例一旦斥绝彼安所归乎况今行伍缺乏尚欲募人补充若授其人以一队长令本卫食粮操练庻两便又一武官子某甲未及承袭犯强盗而死其弟乙年㓜告优给于例犯强盗者子孙不得承袭君以爲甲爲盗且未授官乙固非爲盗者子孙不得援旧例然亦其弟也不稍抑之则无以示戒宜视其父职降一级食优给俟其长袭所降官马公韪其议悉奏行之遂着爲令他所议定者尚多会诏大臣各举其属才行可超擢者公遂以君名上然尤重其去畱以爲助者乆之不意其竟止此也公以是尤惜之君讳恺字企元姓陈氏世爲苏之崑山人居邑之东太仓有卫学君少游其间从易师习举业成化戊子登应天府鄕举累试礼部不偶益力学自奋甲辰竟擢进士第弘治戊申初授主事癸丑陞署贠外郎是冬实授乙卯陞署郎中丙辰实授进阶奉政大夫葢任武选者十四年卒年六十时辛酉二月七日也曾祖福一祖颕俱不仕考杰以公贵累赠武选郎中妣龚氏累赠宜人君娶许氏封宜人二女长适学生魏瓛次许赘查玄复故孟津教谕若庸之子俱庻出以从弟胤子茞爲后从治命也于是胤闻讣来扶柩归将以卒之年某月某日葬于城西姚泾先茔之次持状来乞铭予与君同举于鄕相知三十余年铭实宜爲状爲君同官刘君挺所着而翰林修撰毛君澄君之鄕姻也复以书来所以互述君之贤者甚僃夫居鄕有行鄕人知之惟其居官容有不知者故畧及其一二事云铭曰貌之黯然若有忧思人所知者匪以其私不见其人亦巳踰时哀此孤寡萧然繐帷家有嗣续礼亦宜身爲正郎官不卑贤哉有誉其永垂刘美存墓志铭刘儆美存资端谨㓜即不好嬉戏有餽以鸽令畜以弄者固郄之独好书册长游吴学居诸生中治进士业輙合程度举于鄕屡不偶然无嗟怨声事其父都宪公其母李恭人甚得子道都宪公仕于外代理家事事纷至干前处之𥙿如也某有丧不能举或爲持劵假贷意其耻也阳辞之他日袖白金濳往爲助且戒无令人知其人感德竟不能隐人知其心之厚也其年三十三俄以疾卒稍相知者皆痛惜之曰美存爲人不宜致天而何以得此于是都宪公廵抚蜀中得凶问惽绝投牀下即日引疾归归而抚其棺大恸曰儿果逝耶吾不可不㬥吾儿之行乃自叙述来请葢予与都宪公相知乆因知其子之贤痛惜尤甚忍无一言以慰之耶刘氏之先出清江宋名臣原父之后七世祖持矩仕元爲行省都事始徙新淦高祖云芳国初编戍于苏云芳生迪吉迪吉生谦海谦海生宗正宗正生三子其季曰缨即都宪公公旣贵累赠其父太㒒寺少卿母张氏累赠恭人娶恭人李氏生一子即美存美存娶诸氏爲曹州同知祥之女生一子曰过聘彭氏二女长许嫁张某次许嫁林某皆仕族其生以成化某年某月某日卒以弘治十四年闰七月十九日以明年十二月某日葬于吴县上金湾之新阡铭曰才也则成不成乎名不成何由委命勿争有身则倾有志不行亦幸有子尚待其成以慰平生孰非兹铭沈府君墓志铭邑人沈纲闻其父翠云府君之讣走予吿曰纲客居都下乆矣吾父病曾不得一日侍此终身痛恨者今将归治葬如获一言爲铭则纲于临穴之际尚可以逭罪也葢纲之妻寔予亾妻陈淑人之姪女故有是请焉府君讳孜字文庆别号翠云世爲长洲人而家比虎丘爲着姓大父友之在永乐宣德间廵抚大臣以吴中赋厚方重粮长之设友之于时已爲郡县所推择父行娶王氏生府君少爲县学弟子治易勤苦后以父没而母更老度不可逺仕遂谢归以农隐而或业贾以养生性笃实不事华靡与流俗相违治家尚节俭故能保其业待人以谦恭故能处乎衆至其奉身之全畏法之至故姓名不挂于讼牒里人以善士目之其生永乐甲辰仲冬廿六日其卒弘治丁巳季冬廿四日以卒之又明年已未孟冬廿八日葬于武丘乡袁家浜先茔之次娶魏氏宋又靖公九世孙子男二人长即纲娶陈氏次曰纪娶姚氏继吉氏女一人适张瓛孙男三人元吉元利元贞女二人铭曰际太平之时望中寿之域身旣克全志何所鬰归于兹丘其永无封詹事府少詹事兼翰林院侍读学士前光化县知县王公墓志铭弘治十六年二月三日封詹事府少詹事兼翰林院侍读学士前光化县知县王公卒其子吏部右侍郎鏊闻丧去位上曰兹朕经筵日讲官也宜有以慰其哀乃命有司谕祭公及造坟安葬皆视三品礼鏊感激谢恩已将归治葬奉僚友今南京兵部尚书河东韩公状授其友吴寛以墓铭请寛于王氏有契义敢不诺公讳琬字朝用以字行姓王氏苏之吴县人在宋建炎初居东洞庭山葢三百余年于此族人衆至以王名其所居巷公之曾祖曰廷寳祖曰彦祥考曰惟道惟道伟然有大度读书尚礼义生三子公其季也㓜则羸而多疾正统间有司选县学生贠里中子弟皆走匿公独请入学时年二十一矣自以学后时耻不及流辈感愤奋发其刻苦有人所不能及者屡举于鄕不偶遂贡入太学乆之试事毕授知湖广光化县光化隣荆襄至则值㓂乱初定居民未苏极力安辑而䝿客往来有事于所谓太岳者犹徴求无虚日公不忍重困其民靳不多与皆不满意而去又山谷流民万计大臣尽驱出境至焚其庐舎以绝之公独招倈其人上官巳不恱后朝廷知驱民非计遣都御史原公廵抚公承意指肩舆入山谕民所以安辑之意民相率而至乃悉编其里社仍缓其赋役以生养之皆帖然从令县旣无事即兴学校更募民习射定赏格以爲防守计上官以爲迂滋不恱在任三年适其子以进士及第入翰林曰吾有子巳仕矣遂乞休致归筑别业于郡城西自号静乐居士公质似鲁而识甚明力似懦而行则果其与人或忤亦惟其性之直而不诡随也少时读书有法每见子弟语之至于养生有道则独得者爲多亦不自秘也尝考其先世可信者修爲族谱若父祖没乆犹欲以死相从人尤称其孝者葢其配叶氏卒以先茔隘别卜地而葬且数年矣后见其子官吏部以生或被封没当得恩典不忍与其妻独受无以光于前人也乃还葬其配于先茔至是以公合而祔焉竟如其志公初以其子䝿进阶文林郎再封右春坊右谕德复至今封配叶氏累赠恭人子男四长铭次即鏊次铨府学生次镠女三适某某孙男八曰某某女四曾孙男二女一公老益疆一日忽盥栉更衣夜半翛然而逝享年八十四以卒之年某月某日葬蒋坞葢先茔云铭曰震泽西望有山郁然王氏居之岁乆而蕃世有隐德其德则厚不食其报以贻其后公蚤奋志冀取科名终焉入仕以惠黎垊言与时违事与志戾顾其后人已显于世吾德未容亦有所贻植槐于庭世德可追爰受其名复享其禄考终而藏吉日惟卜惟此荣域列于左昭吾亲在兹其乐陶陶岂惟乐焉亦旣荣矣敕葬有光百世无涘苏州府儒学教授刘先生墓志铭苏州府儒学教授刘先生以天顺三年致学事而归归二十年而卒旣葬亦二十三年矣其孙柰始遣其弟蒋不逺六千里歩至京师以书授其学故诸生吴寛曰先大父临终命诸子以墓铭爲属不幸诸子相继没其责在柰等又皆孱弱不振因循至今罪甚大也兹敢奉治命以吿寛闻之恻然感叹曰先生吾郡贤师也寛㓜受教益其何敢忘按临安知府王公佐状曰刘出汉长沙定王发之后代有显者其后子孙居泰和株林再徙吉水夏朗爲邑中名族五世祖天声登宋咸淳乙丑进士第终桂阳军教授天声生益厚益厚生维德世治尚书在前元竝隐不仕维德生礼当国初行科举一试有司不偶居家教其子纉竟登鄕举纉娶曾氏是生先生讳谕字体信自号信菴少与从弟故翰林学士文介公俨同学千家勤苦特甚永乐丁酉与文介联登江西鄕举宣德癸丑中乙牓授山东乐安县学教谕连遭亲丧服阕改浙江萧山秩满始擢教授于苏秩再满请老得致仕成化初遇诏恩进阶登仕郎先生深于经学所至教人孜孜不倦乐安萧山士初未好学自经先生指授科第始盛故大学士刘文和公实出其门且有首冠鄕举者于是湖广秋试礼聘校文鉴别旣精士皆叹服苏爲大郡缺教授吏部以先生拟奏人以爲称至则知其学爲范文正公所建而胡安定朱乐圃两先生尝居师席曰吾敢有愧于先哲哉于是先生亦老矣爲教愈笃日必坐堂上爲诸生校课业往往手自改削而择其尤秀异者列侍考校不使暇逸夜则令宿斋舍犹爲讲解疑义不辍其语人必以礼义㢘耻爲先以吴俗少俭质见有服饰华美者輙戒之人知先生得师道一时有自外郡遣子弟来学者郡守重之入学与爲賔主礼暇则以诗篇相倡和而提学宪臣亦不以官属遇之先生孝友人也初仕乐安亲尚在得一美衣食必遣人缄奉弟体实爲安肃训导没于官徒行护丧还鄕尝以其族大亲修谱牒刻印毕家给一册即毁其板曰母爲他人得之以乱吾家世也经学之外爲古文词典雅得法有曾王遗意所着有南园集归田录若干卷其好学至老手不释卷迨致仕家居犹爲子孙授业云先生以成化丁酉十二月三日卒享年八十五后五年壬寅葬于里中桂源东坑初娶张氏乡贡进士持永之女继娶萧氏进士应昻之后皆有贤德子男四人曰范配纪纶范纪竝县学生女一人适张耆德孙男十人曰蓬杰柰广本府蒋廪兰度女六人俱适仕族曾孙男若干人女若干人铭曰古有经师在汉爲盛口授其词书维伏胜刘之传经自宋天声五世不绝曰爲先生㓜处于家克传其学出以所传觉彼后觉先生爲教先之以身不戏而恭不慢而寅讲授有条亦维善诱诸生得师頼以成就苏学在昔有胡有朱后五百年合其范模曷不乆畱终惠学者吾老将休往投鄕社诸生之后寛忝在焉年稚而愚实闻斯言自伏以来多跻寿考天厚其躬见此一老寿终于寝哀动其鄕桂源卜吉以固其藏春雨秋霜墓木拱矣家仍多故孰传其美先人之责诸孙是图琢石宜书寛维其徒明故通议大夫资治尹太常寺卿任公墓志铭公讳道逊字克诚姓任氏其先鄞人也曾祖观贵国初长鄕赋输赋后期谪戍温州遂爲瑞安人观贵生杰杰生公颕悟不群七岁能赋诗作字径数尺有法宣德甲寅有司以神童荐于朝年甫十二耳宣宗皇帝闻而竒之面试其书嘉叹俾即文华殿绩学供给甚厚未几命爲国子生景泰庚午初授顺天府照磨仍以书艺供奉公不图倖进每九年考最輙进一秩故自中书舎人五转至太常寺卿仍考最食从二品俸凡历仕四十年供奉勤愼未尝有过弘治戊申年六十六上疏请老甚恳蒙赐致仕而归葢家居十六年以癸亥八月十七日卒享年八十二公爲人清心寡欲于世味泊如也公退静处门无杂賔室无长物翛然如衲僧兴至弄笔翰輙作书畵以自适或时吟咏发舒情思皆山林语若不知身在禁近者因自号坦然居士又号八一道人亦可见其平生矣尝着书一编推性命之原窥造化之妙有邵康节观物遗意名集云山樵语录集云山者公所居之处也自秘其书不妄示人公旣归贫而能守愈自高洁惟日登楼以云山自娱未尝一造郡县门前郡守文侯林邓侯准重其风节数遣县令高賔存问周䘏以尊礼之公临卒无一言及后事发其箧几无以爲歛祖父竝赠嘉议大夫太常寺卿祖妣吴氏妣沈氏竝赠淑人配孙氏封淑人孙氏出同邑名族爲徽州守某之女贤惠多材艺与公处至老相敬如初先公三年卒年七十七生女一适孙某又庻女一适鲍某公官三品例有䘏典于是公所养子永春永和走告于朝䝉遣今郡守李侯端谕祭及造坟安葬卜以明年某月某日与孙淑人合葬于某山之原公居京师时与予特相好屡过予焚香淸坐竟日忘返及公得请去数致书问讯山川辽絶恨不复一见也知公葬有日乃爲书此刻石然公亦岂图是哉特尽予之情且以爲后世吿尔铭曰望东南之遐陬兮郁苍翠之群山怀高贤之宅其下兮渺云海之囘环挹清晖以瞻眺兮忘冠裳爲何物谓不能遗世而脱俗兮终乘云而倐忽嗟儒僊之高举兮帝念之而莫屈顾金门之俦侣兮孰终被乎厚䘏白石粲兮青松长凿黄壤兮筑幽堂后世无毁伤兮庻知斯人之藏匏翁家藏集卷第六十四匏翁家藏集匏翁家藏集卷第六十五匏翁家藏集卷第六十五墓志铭九首寿藏铭一首陈处士墓志铭成化己丑春宽与处士之子琼同试礼部不偶将南归半道而处士之讣至琼痛哭不自胜即日易轻舸兼程而行旣抵家哭尽哀遂图所以葬其亲者乃泣告宽曰琼有大罪三少逺游鄕校不得朝夕居家以事吾亲吾罪一也游学又不能奋发早取科第以光显吾亲吾罪二也以科第故去数千里外亲病不及尝药亲没不及临棺吾罪三也负此三大罪吾何以名人子哉呜唿往矣不可逭矣虽然亲有善而人不知知之而传不逺亦罪也然欲其传之逺非假文词不可惟吾亲之葬某县某乡某围旣卜其地矣其年某月某日又卜其日矣其事行又有吾友王抑夫论撰而爲状矣子知我深者愿卑一言以逭我罪予悲其言不能以他辞拒也处士讳某字某姓陈氏家长洲之陈湖世以善士称干乡处士之父某赘于邑大姓吾氏国初吾旣逺徙而陈亦衰落处士极力田畞间以赡其家其妻钱氏躳纺织以助之两税旣充至身之衣食有不暇顾葢其勤苦有如此者乆之家乃𥙿所买田宅予人直寍厚里之无行者以处士仁而可欺也取其田欲更售之处士再予之直不校他售田者以处士真可欺也輙欲更售处士輙再予之旣而里人亦感媿葢其醇悫有如此者遭岁恶富室贷民粟取息倍他日处士曰此正吾行惠之秋也反借是以自利乎卒少取之后人负其粟至八百余斛叹曰此非其家之果不足耶不然寍肎负我哉皆爲之折劵葢其长厚有如此者郡有纳粟𥙷官之例所司以处士名上处士不欲部使者固强之处士亦固辞之曰吾寍出粟不愿官也其后郡邑俾董区赋处士辞之不获则使其子珪代之葢其高洁有如此者处士年旣老母氏尚无恙依依其旁若孺子然毎旦问安否莫必设酒肴于中堂使子孙以次奉觞欢唿歌啸以极其乐及亲以天年终居丧尽礼不以老故废盖其孝敬有如此者呜唿处士之善行此其大凡也是不可使人知耶是不可传之逺耶予交于陈氏旣乆视珪琼犹兄第视处士叔父行也南归之日将拜处士于堂上而乞言焉然不意不可见矣惜哉处士生于癸未十一月之哉生魄没于巳丑闰二月之旁死魄子男二长即珪次即琼女三皆有归孙男六曾孙男一女一铭曰陈湖之濵有此德人其德伊何曰义曰仁仁不忮物义不失身问其名居古可比伦汉有太丘鲁有收门德人巳矣流泽未止浩浩洋洋如湖之水经史满牀禾稼满塲遗厥子孙如韦如龎彼美仲氏登贡于鄕尚有禄仕爲家之光尚有龙章贲于幽堂封文林郎河南道监察御史陈公寿藏铭成化某年某月某日封文林郎河南道监察御史陈公作寿藏于其祖墓之侧旣成求寛爲铭寛公之里人也寔知公宜铭铭曰陈本嬀姓虞舜之蘖满封于陈后爲楚灭完也奔齐以国爲氏历秦汉唐闻人益起吴之有陈自洛而迁荡析离居有德以延根柢完固枝叶华鲜迨至有明逾三百年曰镒有戒伟然深中长宪内台事我三宗岀釐西土入保东宫以亢其家自卑而崇厥五兄弟公也其季在洪武末壬午之岁四月七日诞生于第铸以命名有成其字公生嶷然越自童穉一似其兄美须鉅鼻匪貌似之行实拟之流泽浅深隐显使之赫赫门墻惊动小夫公处其门视之如无岂无锦绮爲衣爲裳大布厚缯我服则光岂无肥甘爲肴爲酒盂蔬勺水我奉则厚不惟其身及其子孙以俭居侈以谦居尊昔在同气求异其居公让不取如逺而疎匪家爲谋唯子之教僎也秀异置之鄕校遂登甲科监察一道分司南都不墨不虣究厥自来惟教之效帝曰汝僎予爲汝报钖之封章烂然堂奥豸冠峩峩绣服煌煌南街北里逍遥徜徉匪夸鄕人君赐惟彰以颉以颃以接其兄公年七十宛然壮夫献酬百拜从者不扶逹人大观万年须臾临渊履冰幸全髪肤成必有坏惕焉预图石湖之濵吴山之麓累累若堂郁郁拱木凿于兹我所自卜从我先人歛我手足厥旣讫功旣坚旣实载其初终磨此山石公之先代有乘有谱有讳德卿是曰曾祖均钖孟玉曰祖曰父以子孙贵诰赠三老赠之何如都宪宫保母高继翁赠皆夫人公娶顾氏封孺人焉生三男子曰俊仪僎僎终佥宪卒与俊先女子惟一周纪是姻孙淮汉潮浙汴沆泾维汉曁汴将有科名有三女孙其一未行男一女四是维孙曾陈德未衰后当绳绳论撰执笔着之兹铭封奉直大夫户部贠外郎林公墓志铭林爲闽着姓考其初多迁自固始公之先则始迁者曰唐左朝奉大夫穆数传至禹臣宋中神童科长子津爲尚干官而家益大津三传曰天钖天钖生必方必方生昌茂世有隐德昌茂娶宋氏生子四人其季公也公讳樵字汝谈以字行别号梅竹翁爲人孝其父母而友爱其诸兄甚至居鄕里间惇尚礼义至老不倦人皆能道之葢谓其孝曰公侍母疾必躳奉汤药不以委人夜必独处而嘿祷于神以祈佑母没事父益谨他日父疾更作适邻郡盗起人争爲避匿计公独抱持其父无使惊动及父没日惟守丧次不以事变中少违于礼谓其友爱曰兄有患劳瘵疾者俗忌传染或谓公宜逺之则侍奉益亲兄竟没于其手其奉先忌日必祭月朔必荐以至出告反面一遵古礼而行雅好客所以欵接而餽遗者礼意甚洽尝筑别墅以与客游置琴奕樽爼其中相与欢然也家故饶𥙿至邻里有急难輙周䘏之无所悋尝曰吾父岁散谷三百石行之七年而没今吾以食口衆费去所散谷安得如吾父之数终身行之乎葢谓其尚礼义又如此公有子尤善训诲㓜即谕以先世事使知立家之难稍长延良师于塾教之而时亲校其所业不少纵也后二子㙱壂相继擢进士第列官于朝人爲公荣之于是公用㙱贵初封工部主事加封今官岁丙午年巳七十余二子竝以公事过家捧觞称寿人益爲公荣而公亦自以爲乐也巳而公戒其子曰吾幸康强汝辈宜勿以私情顾恋及皆还京师而公以明年正月五日卒矣享年七十有三二子旣闻讣予往弔之则悲恸不胜且以墓铭跽而固请明日乃奉其友周户部公载之状来公爲人予昔闻之故翰林编修李士英葢士英尝教其家塾知之爲深予旣信其状之不诬而㙱又与予爲同年相好其何忍违之公娶叶氏封宜人子男四曰㙱今爲吏部郎中曰壂工部贠外郎曰址曰垐鄕贡进士女二长适黄刚次适府学生陈铿孙男四曰鑛曰釴曰钥曰锏女二以戊申某月某日葬于闽某山之原铭曰闽越有民居海壖汉世徙实江淮间异时或从固始迁爰自五季历宋元其间林族乆更繁仕版不绝世屡传贤哉若人处丘园善诲厥子嗣厥先甲科继登两曹联推恩钖封属高年五福向用亦巳全振振后来者益蕃世济其美美且专乡人论德无间言后欲考之石斯镌闽山归全在高原明故承德郎刑部主事赵公墓志铭承德郎刑部主事泾阳赵公就其子太守兰之养居兖州者数年他日有归志其子不忍与别公谕所以涖官者曰汝第行此以终惠斯民过养吾多矣兰泣而志之公归旣抵家辟园林日与賔友爲乐又踰年以病卒实弘治三年三月二十五日也享年七十五后二十三日太守闻讣哀恸不自胜即日解印奔丧使人走京师乞墓铭于予而济寍学正卢君其邑人也爲之状赵世家泾阳公之曾祖均玉祖仲良父秉才皆有隐德秉才娶王氏生子四人曰肃寛谧整后用谧贵赠至奉训大夫南京兵部贠外郎而王氏初封安人再赠宜人整即公也其字子齐以永乐十四年十一月二十五日生生数岁丧兵部公旣长奉王宜人孝而事诸兄更恭兄谧初游邑庠颇以家业爲虑公挺然请身任其劳有所得輙资给之谧遂得颛意问学竟首冠鄕举继登进士第仕至江西左参政有声于时尝曰吾所以有今日者吾弟之力居多其何忍负之当之官南京乃擕其子去躬督教之不倦其子竟亦登进士第以仕即太守兰也兰以初官刑部亦获封公人以爲公友恭之效云公爲人介而有容恭而有礼乐善好施恩意蔼然一族人少孤贫无依特加抚养及长仍爲僃礼以娶邻人遭岁歉将鬻田谕以不可而助遣之就食于外后归复助之耕其人竟保产业余凡以婚丧缺乏来告往往斥所有以助畧无责报意公旣好义人益信服有争讼者多往决于门得一言即止而尤见礼于邑大夫比岁行乡饮必延致爲大賔更数及门存问公虽贵自持益谦谨人以是贤之初公年五十尝病昬不知人事者数日俄醒而言曰吾病其愈矣诸子惊喜问故曰适见一老人谓我平生力善未宜死俾随行约数歩指以归路遂醒人皆异之巳而病果愈葢至是又二十五年始卒公娶陈氏有贤行封安人子男三人长萱不仕次即兰次芝吏部听选官女一人适邑庠生孙璟孙男八人曰细蚤卒曰縡曰絅曰纬余尚㓜女十一人曾孙女一人以卒之年某月某日葬于邑安吉乡东原先茔之次予与太守以同年相好知其有贤父亦乆序而铭之岂独爲孝子之慰而巳铭曰泾水洋洋属于渭汭漑彼田畴其利不可计嗟嗟德人与水而逝其泽则存尚被乎后裔松栢在原爰识幽竁封而崇之永矣百世莫君善庆墓志铭君讳庆字善庆别号南溪常之无钖人也无钖在江南爲上邑最称富饶而君雅有特操凡衣服饮食所以奉其身者未尝因时俗好尚爲少变也家有僮奴数人各授以事门庭终日寂无人声常暮扄门不再启俄夜有扣而唿者甚亟君曰吾家固无事也岂有赴吾乞药者乎葢君尝得竒方每以济㬥疾者问之果然平生于佛老巫觋之缪妄一切屛绝读史至奸侫事輙忿然作色谓子弟曰是宜爲戒然爲人虽严励若不可犯至所合者更欵洽兵部郎中秦公脩敬以齿德高一鄕不妄交际每过君必畱坐竟日而返家有重屋数楹雅洁可居更即溪上开别墅与同里有隐德者四五辈往游其间赋诗饮酒萧然林泉之风庸俗人莫得而预也惟其中少容卒爲人所不乐而君亦卒不少变是眞有特操者矣君有子骥与兄子骢爱而教之必等二子用其教竟成而骢遂登甲科爲名进士时君巳没骢数感泣曰吾何以报吾叔父也会以例暂还其乡因得葬君乃来乞铭意恳恳不休曰吾兄弟欲借此以自慰耳予感其孝卒诺之君生于宣德庚戌五月十日卒于成化癸卯五月十九日葬以卒之又明年某月某日墓在靑山之原娶龚氏有贤行子男二人长曰骏早卒次即骥女一人适龚复莫之先爲汴人从宋南渡遂家无钖君之曾大父曰能兴大父曰顺昌父曰文盛皆有隐德至君虽益好隐然能教骢仕自是莫之显实君启之铭曰流俗靡靡未见其涘孰爲障之有隐君子介而不近乎名淸而莫凂乎巳考其平生是亦贤巳其亾者身其归于是明故封监察御史李公墓志铭成化二十三年四月天子恭上母后徽号推恩臣庻凡京官七品以上父母存而未及封者悉与封之于是闽县李公中美用其子江西道监察御史烨之贵封如其官鄕邦荣之葢公至是年巳高明年改元弘治正月十日遂以疾终寿八十二越三月讣至御史君方按行畿内即入朝纳上玺书将归守制以葬其父宜有铭乃奉其鄕林广州之状来请广州于李有姻友之好固知公之爲人而予与君爲同年昔者君爲秀水钱塘二县其地皆与吾苏密迩则知其爲政㢘平淸谨使民爱慕及君居内台益得宪体予窃敬之乃今知君之所以贤繄有公之教也公讳得嘉字仲美别号安素世居怀安之焦溪大父琚始迁福城其地曰兴贤者居焉琚生遂明娶孙氏生公甫成童失恃执丧如成人比长奉母母安其养而规画家政悉有条理更能持勤俭遂𥙿其家母心益乐性坦直和易待人无良贱皆尽礼意尤乐施予每斥其子所分禄以济贫乏自奉虽薄不计也郡尝大疫里俗惑于巫公家亦多病者日惟饮药而巳平居喜读史见古人贤否得失可爲法戒者輙书置座隅以自儆其教诸子必业儒数延良师于家塾而躬率之学诸子或少懈必督责之后多有成云娶陈氏赠孺人先十年卒子男四人烜鄕贡进士未仕而卒娶陈氏以守节旌表次炤亦早世娶林氏次即烨娶蓝氏次炫县学生娶谢氏女二人适朱灼黄世孚孙男六人賔实寛寰宥宪以卒之年某月某日葬于邑长兴山之原铭曰惟德之崇惟吉之逢遗其子孙复还其躬贵而考终尚閟兹幽宫封文林郎江西道监察御史王公墓志铭吴江王氏故邑之梅里大家也其先有讳寿之者当元末自度兵乱当蹂践其地避之邑中竟全其家是爲公之高祖也曾祖良辅祖彦澂父守仁世有隐德守仁娶吴氏生公讳宗吉字天祐甫三岁父母相继下世頼庻母浦氏抚育以长又里有吴善者与守仁故厚更力教公视如巳子而公亦奋志以学业自课家有遗书日取而读之务求通其义至忘寝食里父老见其谨厚而勤可以爲师也争延致家塾公年虽少偃然据函席教法严厉一时以老宿目之旣而叹曰学固爲士也然吾家故业农舎之不可则置田使僮奴耕以养生乆之囷有余粟贫者称贷不肯过取其息于是贷者益多或负其粟不偿他日贷之如故人谓其长者成化乙酉岁饥悉取逋劵焚之辛丑饥甚更出粟六百斛助县官赈施以例授承事郎非其志也他所爲义事如寒者予衣病者予药死者予棺平生不可胜计至于造梁以济渉者七凿井以救暍者四亦其事也公貌脩长而词气温恭虽私居无戏言乆坐无惰容接之俨然德人也处衆诚而恕虑事逺而周厚人而约巳孝先而慈下喜诵汉人爲善最乐语题所居堂曰乐善因以爲号其教诸子有法命伯季理家政仲叔习举业各当其材其仲竟登进士第授监察御史有声宪台比岁公从受封如其官阶文林郎呉江自昔有臞菴王氏以隐蹟遗邑中公即所居东开圃种橘千株竹万竿筑亭馆其间又创月湖莲陂于松江太湖之上爲别墅数与賔友往游赋诗饮酒乐而忘归人以爲思致不减雪滩也其年七十有三以弘治十年十月四日卒娶于氏先卒继娶沈氏有贤行封孺人子男四伯曰贤承事郎娶龎氏仲曰哲即御史君娶申氏亦封孺人叔曰明国子生娶贺氏季曰敏娶申氏女三长适郁缙次适徐质俱县学生次适朱佩孙男五曰恩县学生曰懋曰京曰东曰惠女七曾孙男一曰桧公尝择葬地得于吴县王山之阳爲山水胜处心甚乐之遂依古制预治棺歛之具至是卒诸子卜卒之又明年三月一日安厝哲旣闻讣以廵按广东还例造阙下复命巳乃谒予泣拜奉事行之状以墓铭请予与公同郷尝再接公信乎所谓德人者乃按状书以序之而又得公平生训戒子孙之语曰处世勿急急于谋利薄田数顷足以具饘粥与其过取以贾怨致祸孰若省费以安巳济人又曰凡百成败皆有天命吾老矣平生经历虽小事未有不由天成者愼勿患得失而丧名节也谓哲与明曰汝辈他日倘遇时致用愼勿以刑立威以偏断事以利丧守以死易节葢理讼以虚心仁恕求之尚不得民之情况任情偏执以肆残刻乎且盗贼以贫竆伤人刼财自罹刑杀士君子食人之食反借其势杀人以利巳天其祐乎吾虽不仕然见郡邑仕宦以辎重归者不数年遭不肖子孙荡废无遗以淸白归者其子孙必贤葢天理也其言皆有补于世教因僃书之以爲王氏家训云铭曰作邑于吴太湖汤汤汇而支分于彼松江昔自梅里徙家在兹爰历四世维公受之考公之初而亦不易克自勤渠以长家世匪直长之古亦有言爲善最乐公其有焉旣有于躳亦垂于训闺门秩秩见此后㣧绣衣直指荣过里闾帝命襃封公承玺书有美园池游咏以乐我思古人臞菴载作乐不可乆孰从我游我有眞宅山阳一丘德人虽亾风㫖固在传隐逸者庻乎可采封奉议大夫户部郎中史公墓志铭公讳埙字元谐号直菴姓史氏世爲溧阳人生五岁而孤旣长卓然自奋与其弟箎同心治家务持勤俭家仅立輙好施予当景泰间岁荐饥里人求贷悉发所有给之后或不能偿遂巳其厚德传闻邑中然性伉直不畏强暴里有匿群盗而分财者一日面攻之其人愧恨则使盗刺诸濳处盗知公不忍加害而去族人推其行惟其言是遵有违其教者与衆共责之不少恕念从兄骁骑千戸源没于王事从父以辰孝行及祖姑贞烈竝祠之以励其族族人感化率同于善鲜有犯法者其仪观脩伟外严内夷接之可敬治家有法巨细整整至如诸子秩秩也子学用其训登进士第居官有贤名公䝉恩受封初爲承德郎户部主事进奉议大夫户部郎中享年七十一其卒爲弘治十二年四月二十一日也配沈氏累封宜人子男三人长即学户部郎中娶王氏封宜人次孳娶倪氏次孚娶秦氏女一人适蒋德威先卒孙男三人曰北生曰南生曰里生女二人卜卒之明年某月某日葬湖埭村先茔之次学持其友吴翰林克温之状造予请铭惟史氏之先显于西汉以恩泽封侯者数世至光武兴复崇以功始封溧阳崇没庙食其地历晋唐以来仕宦不绝入国朝更多取甲科近岁则若学与给事后是也葢自崇至今千五百年子孙环庙而居不可胜数南土论族旧且大当以史氏爲首其详见传记谱牒的然可考此不复着姑叙公爲人大畧以见其隐于田里亦无忝其家世云尔铭曰奕奕寝庙溧河之阳庙不废祀子孙在旁诜诜衣冠莫非孙子嗟奉议公克振而起隐节旣善义方亦多视其后人再取甲科生也荣封没也安厝百世其承郁郁其墓封文林郎翰林院编修吴府君墓志铭翰林编修吴君奉诏修大明会典精勤尽职书且成俄闻其父可晚府君病即日束书曰方寸乱矣安能卒事乃谋归省䟽将上而其父凶问至矣予往弔之君泣曰一鹏前日之请巳不敢望顾复有所渎未敢请耳葢君谋归时来乞文记其父号所谓可晚者冀持归以慰恱其心幸其病之瘳也故云然后数日持其友杨给事起同状来乞墓铭曰一鹏不得慰吾父于生前亦得慰于地下然此岂一鹏之意哉幸怜之予感其言又数日君将归治葬促文甚亟曰葬具吾父自治巳乆顾无以致吾力者幸怜之予益感焉府君讳行字仲恒姓吴氏苏之长洲人其先有隐德至其父宗遭外患而卒家业衰谢府君时尚㓜奋志植家葢历勤苦者三十年而家始振当衣食初足即好爲义事遇贫困者周䘏不计或有所假贷倾囊与之有小官尝负债客死吴中其子方爲他所负者追索不巳府君顾爲之请免仍赠以道里费俾得还家其心之仁厚如此爱接贤士大夫有过门者延欵恐后今工部侍郎海虞徐公至吴中輙主其家公择交者府君之爲人可知也素不较人侵侮一旦爲里胥以私憾故窜名尺籍中谓此如隐忍将不爲祖先之羞子孙之害乎白于官卒置其人于法有一奴横或来告闻之盛怒即笞而斥之仍诣吿者谢曰微君言几爲吾累其气之刚厉又如此家居武丘塘上商舟贾舍上下相比不使其子治生业日督之问学其子竟登进士第授国史官即一鹏也尝因其子居京师乗兴北来览观衣冠文物之盛旣而登西山饮玉泉乐之畱一月而归未几蒙恩授封如子官感激于中数北望拜赐遗书其子俾图报称以无忘上恩甚恳恳也弘治庚申年七十有二十二月七日以疾卒卒前一月忽拏舟徧访鄕邑诸亲友次至工部徐公对酒谈笑竟日葢归而卧病不起临卒索酒飮飮讫沐浴更衣而坐长孙在旁顾曰其语而父愼勿过哀第记吾宿昔之言可也其明逹又如此府君娶司氏再娶赵氏赠封竝孺人子男一即一鹏孙男三曰子忠子孝子文女一人以卒之明年某月某日葬于吴县天平山之隂铭曰武丘之塘流水溶溶秀眉丰颊乃有此翁善不近名里有直躳其人不亾在吾目中惟德之修惟吉之逢以振其家以荣其封尚閟乎幽宫封承德郎户部主事秦公墓志铭常之无钖有秦氏其先葢高邮人在宋有从苏文忠公游以文章名世者曰观子湛通判常州畱武进不还其后曰瑞五再徙无钖季子叔谦生彦起彦起生物初物初生景薰景薫娶某氏而公爲继室杨氏出也讳霖字润孚号卑牧子自其先祖以儒业教授乡里爱公秀颕置诸生中教之旣长学成邑中子弟争愿得公爲师居家塾严教条甚得师道人敬之称必曰卑牧先生授业之余手一编终日不释双目爲昏学旣该洽尤精于史能历记往事喜爲歌诗有唐人风致爲文尤长于启札往往爲人所传诵所着述多成卷帙至于作书有法又其余事也平生自处静黙有能而不扬待人坦夷有犯而不计清修苦节至于终身若其友爱之情兄震早亾能抚其遗孤弟雷无子复召与同处皆非人所能及者公中岁始得子曰金谓家世以儒业相承无显者令习塲屋文图出仕金竟登进士第及爲户部属每贻书戒以居官之法所以成其子之贤名者又得父道也以金三载考最蒙恩封承德郎户部主事制词有林泉高蹈郡邑遗才经学淑人化行乡里之襃人以爲无愧葢受封者数年康强无恙与里中名士结碧山吟社赋诗饮酒爲乐一日金乞归省公见其子欢甚数月疾忽作而卒享年七十七娶余氏继王氏赠安人亦先卒子男二长即金有文行累官户部郎中娶钮氏封安人次曰铭庻出娶张氏継徐氏女一适杨能孙男二曰泮曰湜女三许嫁王俨张文惠华天福公生于宣德二年七月五日卒于弘治十六年正月九日以卒之年某月某日葬于归山新阡金居家遭丧旣得躳治殓具乃以例上吏部给符守制自爲状谒予曰葬有日敢以墓铭请葢金尝分司临清迎养其父予忆过其地见之公被服儒雅翛然有隐君子之风可敬也况金之情恳可无以慰之乎铭曰士未必仕也学有以及乎人不独成乎巳也而况显于郎署贤哉有子足以行其志也有纶音以钖封有廪禄以供养望八十而考终当瞑焉于吉壤匏翁家藏集卷第六十五匏翁家藏集匏翁家藏集卷第六十六匏翁家藏集卷第六十六墓志铭九首墓记一首故刘弘逺妻徐氏墓志铭妇人之于夫其犹臣子之于君乎君有不幸其臣能仗节不再仕是谓忠臣夫有不幸其妇能守义不再嫁是谓贞妇此万世之论也然而臣则忠矣君有遗孤焉不能立而传之如国何妇则贞矣夫有遗孤焉不能字而教之如家何何也葢臣每患乎不忠忠而有益于人之国忠之大者也妇每患乎不贞贞而有益于人之家贞之大者也臣之忠者未暇论尝得今之爲妇者曰徐氏是爲吴岁士季逺之女母曰李氏生徐氏嫁爲里人刘弘逺妻嫁未几弘逺一疾遂卒当是时徐氏哭之欲死曰夫吾託以身者今夫旣死身安所託乎所亲劝止之时徐氏年裁二十四生子毓甫一月又适丁刘氏中衰衆谓徐氏虽忍死终当再嫁以全生或问之徐氏指其孤仰天誓曰吾所爲不即死者以有此孤耳孤存与存孤亾与亾吾终不食言也君子谓徐氏于是乎从一矣诗曰我心匪石不可转也其是之谓乎迨毓稍长徐氏窃念曰是子何以敎之其农耶贾耶虽然农贾非所以爲敎也闻之医可养生可以济人盍教之学旣曰学必有师因遣其子从御医盛启东游数年大通医家言遂爲吴中上医君子谓徐氏之于子也择可教而教之于是乎慈诗曰教诲尔子式谷似之其是之谓乎徐氏葢嫁而从夫者五年夫死而从子者五十年年七十有四以成化二年五月二十二日卒有男一人即毓有男孙三人曰慈曰节曰奉女孙一人适张镒葬以卒之又明年十一月十六日合其夫之兆墓在吴城西三里鴈荡村将葬毓以内弟职方主事起巖之状请铭状所载事行不一予独掇其大者书之铭曰世道之降人鲜完德虽有公卿家尔忘国孱然妇人其质靃靡至性独存良心不死以保其孤以植其家我不内疚庻无媿其夫呜唿徐氏死亦不朽求之古人孰与爲偶若卫共伯妻邹孟轲母其殆兼而有之者乎贤妇贺氏墓志铭吴有贺美之先生性度夷旷对客谈笑甚乐他日过予视其色独戚然予曰公亦有忧耶对曰吾少娶王氏生四男子其一女曰顺贞爲人贤明可爱今则病矣诚不忍见其死以是忧之月余美之复过予其色益戚曰吾女且死适与家人诀别其贤明益可信吾慰以言父无以爲汝力者汝死而葬当求吴翰林作墓铭以㬥汝平生耳吾女颔之旣而其女死成化十三年六月十五日也于是卜葬地得吴县荐福山之东麓将以明年九月二十四日葬焉而美之果来索铭且自爲之状曰贺故蜀人也元末兵乱始迁吴中先大父评事府君初居江隂畱居之至先人复菴府君复归于吴适死徙之余而吾更多病贫无以爲家僦屋以居授徒以食以苟旦暮而巳当是时吾女日处一室内无姆师之训外无亲戚往来相开导然其于女红爲之皆极精巧至如书史亦晓大义此固吾妻所不能教而吾所不暇教也及年十八归长洲沈堂字拱南者其舅汝祯爲故御医以濳先生之孙姑陈氏则翰林检讨怡菴先生之孙也吾女自归沈氏所以正救其夫承顺其舅姑者皆以道夫倚之卒不失爲儒医家子孙舅姑乃喜葢乆而知其解事也举门以内事悉卑之治治輙有条理家頼以振舅姑益喜其族人亦曰此吾家贤妇也爲妇近二十年凡生二男曰颜曰颀一女曰德静颜稍长教之甚严其家当通衢未尝使入中习贾人生业业必儒者每蚤夜程督之不少纵当病革谕之曰吾即死汝必北学于而舅氏舅氏者吾儿解元恩也时方卒业胃监故遣从之学言巳遂岀衣装付之辞色甚厉畧不爲可怜状且谓舅姑与吾夫妇曰我死愼勿悲悼恐爲老年累又劝吾爲其夫择配以相家少焉而逝无一言乱者此固所谓其贤明益可信者也惟昔有意于子幸卒铭之以无遗生死者之恨予乆善贺氏父兄知其女与弟之贤也有素然其贤皆见于平时者孰知其临绝识见如此足以爲铭矣铭曰将死之言常人乃善旣病之命古人或乱善也人竆乱也神散纩息未定贤否斯判有如贺氏不以此移于其死时其生可知闺阃相弔痛失女师庻几不死假此铭诗故张廷端妻杨氏墓志铭杨氏讳眞字眞澄其先台之临海人宋慈湖先生仲简之后高祖仲礼元江浙儒学提举曾祖子铭始来占籍苏之常熟冒姓倪氏祖师颜复氏杨父彦立娶缪氏富而好施予豪一县中生女温淑明慧竒爱之不忍嫁财虏得廷端爲赘壻廷端初补邑庠生数试于鄕不利壮游京师乆之杨氏去从之逆旅廷端美姿容多才艺性尤喜饮酒酒中写竹石最得夏玉峯笔法一时若孙太傅袁锦衣贵冠中朝争遣㒒马迎致之盘礴挥洒酣歌淋漓往往入夜醉归或谓之子终日游贵戚间亦一顾念家乎则对曰吾幸有妻或时廷端家居不出士大夫輙相过从门外日止马数骑廷端好客不问有无輙唿酒出饮杨氏居中治具精洁能适其意廷端性旣旷逹橐中不肯畱一钱诸公贵人相与谋曰张君乆客犹故吾也妻子不无觖望幸今有补官例盍歛岁所以润笔者荣其晚节乎廷端亦不拒然不知杨氏实亦无怨也其后子惩给事礼曹得铸印局副使夫妇就养南都居一载而卒杨氏悲思之未几亦卒成化十二年七月廿六日也以明年二月十五日葬邑之积善鄕郁泽里合廷端兆子男三曰宪惩心女四兰赘邓雷蕙适乡贡进士王锐金适邹鹤玉适王棠孙男四曰循环徤登女四铭曰从其困安而无闷惟妇德之顺就养于彼归藏于此是谓有子周氏墓志铭寛之表姊闾丘氏适同里周尚正甫尚正吴之名医也生子庚脩洁儒雅能世其业然不欲以医名益览典籍以广问学有文名吴下其配陈氏性明淑内行可则以知书解事不类常妇人称周氏配生一女而病病凡十年以成化丙申六月三日卒年止三十初庚以医被召给事御府数过予忧父母老无兄弟以养语必及其妻曰陈氏贤而病则痼矣其必无相见日庚甚恨之至是竟卒将以明年九月十八日葬于吴县至德鄕沙泾村祖墓之次予适家居尚正来吿曰吾家失此孝妇视左右藐焉一女孙氏耳吾夫妇悲之吾子之悲可知巳幸爲铭其葬以慰吾三人者予曰唯唯陈氏讳淑庄长洲着姓父曰宗祥母曰徐氏庚初名京更今名其字未定也铭曰葬而有铭巳非古妇人特铭失之愈事不害义有所祖猎较虽小乃从鲁纷纷反唇肆讥侮有贤如陈亦堪数勿云短章才数语彼妇之铭吾不与顾恭人邹氏墓记顾恭人邹氏爲故进士赠监察御史巽之妇今致仕贑州知府之妻而工部都水司郎中余庆之毋也都水奉敕廵理漕渠恭人实从之养以成化二十年二月二十四日卒于扬州享年七十有五将以其年十二月二十九日葬于长洲县梅林鄕之先茔而都水来京例受命居忧乃奉徐武库仲山之状泣拜以墓文请宽少居鄕里则闻恭人之贤及与都水同游太学同登甲科又同官于朝恭人皆从其子获数拜之乆而益知其贤可信表于其墓亦宜恭人之先爲毘陵名家元末避兵苏州遂爲长洲人父曰公敏娶金氏生监察御史亮辰州知府顺与恭人亮以文学知名于时恭人自㓜得闻书史大义其孝敬友爱则天性然旣归于顾适贑州初登进士第由翰林庻吉士授行人家业萧然犹故儒生也当是时恭人恶衣菲食能安其贫至亲操井臼以供食饮每旦公入朝輙先起理盥栉具俟之以爲常公数奉使于外独抱其子以居一室悄悄他日公归见少女侍问之曰吾尝请于公欲置妾以冀多子此其人也后公爲御史出廵山东摘奸击贪声闻烈烈恭人恐爲怨家中伤终日钥门不通人蹟而公卒保无事人莫不贤智之恭人素不妬与其妾处服用必与巳等而待其子女皆若已出方公出廵时莆田有林鲁祥者以太学生教授京师恭人察知其学行遣其子从之游他日鲁祥之妻自闽中来得恶疾客居无爲治汤药者恭人乃延入其家朝夕躳事之甚至及疾危更爲治棺歛遂卒于其室一时鲁祥之友如林柯两学士闻之称叹皆欲爲文传其事恭人平生勤俭旣老犹治家旦暮于家人必先起而后寝虽贵且富未尝忘其初葢澹薄布素以终其身其待亲戚有礼驭奴㒒有恩尤谨于教子往往随事䂓正之尝语之曰吾所以恒从汝于外者岂特资奉养而巳诚不欲汝䧟于过也其子居官竟举其职而其妻刘氏本出儒宦家亦化其德称贤于宗族间云恭人初从贑州公封孺人以子尝任主事进今封则复从公秩也子即余庆女一适鄕贡进士杜启其一子曰余祥女二长适刘奉次许适刘嘉䋭皆妾段氏出孙女五长适钱同文次许适钱富春余皆㓜葢今世称女妇之能者不过烹调缝纫之间而巳至其忌疾残忍之行则反以其能葢之畧而不问有如恭人其果有是乎况世俗所谓能者恭人有不能之乎虽然能之不足爲恭人称者故特取其一二事之可重者书之葢予述女妇亦多未有如恭人之知者也陈母王安人墓志铭陈母王安人爲太原左卫百户璠江西道监察御史璧之母也安人以璠贵受封以成化二十年八月二日无疾而终璧闻讣号哭痛恨不得一日迎养其母于官也以予同年相好乃自爲状请予铭墓故以自慰者安人讳善字淑懿世爲高平人号称着姓父曰龙门卫指挥同知贵母曰淑人阎氏年及笄嫁爲故昭信校尉敬之妇初入门巳得妇道岁时祀先礼賔凡内外事于昭信意皆能顺适姑李氏孀居乆性甚严重家人莫敢犯者安人佐昭信事之祢谨姑年踰九十未尝一日不得其欢心其爲妇如此至其柔顺谨厚平生人不闻其叱咤声而于诸女妇尤重长舌嗜酒之戒曰有违吾训者非吾女吾妇也其教子孙必于儒业故璠虽以兵事得官尤谨而好文璧竟登进士第爲贤县令才御史而诸孙取科第者相继不绝其爲母又如此安人卒后昭信六年年八十二寿考显荣享有诸福人不以爲过也子男二人即璠璧女二人适罗通王宣孙男五人汉㴻皆鄕贡进士瀞百户法况皆㓜葬以卒之年十月二十五日墓在阳曲县辛村合昭信兆铭曰文与武于其门寿与贵于其身致以内行由乎人有欲知者攷于斯文故国子生诸景通妻张氏墓志铭张氏讳妙微苏之吴县人故佥河南按察司事存诚之女翰林编修叔义妇而国子生景通之妻也初佥事公之任南京国子助敎道遇㓂掠其舟中露刃拟之张氏方八岁即以身蔽父㓂不忍加害因获免当是时叔义以编修掌监丞事与存诚同官且同鄕相好也得闻张氏孝行遂使其子景通聘之旣娶景通以力学致疾不起张氏时年仅二十有四耳生一子祥甫四歳即自誓不嫁曰吾当如祝夫人祝夫人者编修之母而张氏之祖姑也尝蚤寡守节朝廷旌其门吴人称诸节妇家后张氏卒酬其言完然一节几四十年克称其家妇云其生永乐十七年二月八日卒以成化十二年四月十六日年五十八子男即祥以郡学弟子应岁贡入国学孙男二人女二人祥将以十三年十月二十六日葬其母于长洲县武丘鄕旣请贡士施君焕伯爲事状乃奉以求予爲铭曰祥所以克长立不坠儒业者寔维吾母之力顾吾母持身无愧于祝夫人祥则无似曾不足以致有司表着于世罪甚大也葬宜有铭使不更图之其何以名人子敢固有请予与祥同游学宫知其母之贤也乆况叙节义爲世道劝史氏责也乃敬诺而铭之铭曰维妇事夫必敬必戒能持此言于其夫生存者有之及其死之后鲜有不懈者呜唿靡然世俗今见其人属纩之余凛凛此身归于其室往送之门旷孺人墓志铭成化八年寛与安福刘震道亨莆田李仁杰士英同举进士及第一时贺客之集门者甚伙而寛之中独戚然不乐者悲吾母之下世而禄不逮养耳葢寛之无母士英之无父其悲同独刘君之父母且在固可贺也旣越月君之父以书来曰汝母不幸以去岁病死矣且曰汝母之葬有日葬而法不得特铭然其生而爲妇爲妻者虽可铭亦可畧也凡汝之所以成立者汝母之功居多不铭恐无以慰汝之心汝其图之君执书噭然哭失声曰梦耶非眞耶何宛然吾父之手蹟耶他日乃以其事来吿曰震生未龀之二年家君遣从学于季父德音去家二十里而逺吾母毎送之门怡然如平时旣去輙涕泣终日曰吾见其方孺恐以我之爱而思归耳后十年震补邑庠生又十二年而领乡荐入而教诲之出而资给之吾母之心何如其劳也葢又十年始获登第授翰林编修之軄而吾母巳不及见矣吾之心何如其悲也则又噭然哭失声旣乃吿以其父之命曰震于子幸有同年好铭非子孰宜爲者寛苦辞不获则敬问其母之岁曰六十有一其氏曰旷其里居曰邑之沧洲其父母曰如辙曰王其子曰男长即震次善女四适某某其孙曰男三乔楚轩女一其卒之日曰辛卯岁十二月某甲子其葬之日曰卒之明年某月某甲子其葬之地曰某鄕某山之原铭曰是维旷孺人之墓壤之树之尚有恩光自天而来以慰其子之悲华守方妻顾孺人墓铭无钖华守方将葬其妻顾孺人请予铭墓上之石爲之铭曰维顾得氏逺有世序昆吾支流爲厥初祖商周而秦而汉而晋有荣元公望于吴郡呉郡之顾咸祖于荣更千百年乃云乃仍赵宋之世有号百七爲时郎官将仕其秩始爱钖山卜居云吉将仕四传是曰重九登一继之植德致富庇乎其鄕启乎其后以至仲实以至廷秀其在孺人曰祖曰考廷秀娶魏寔生孺人翼翼其孝婉婉其仁维孝维仁闻于宗婣生十六年于华来嫔华之先宝南齐孝子后玹仕元功德都事栖碧贞固乐勤处士学有诗书耕有耒以扬其芬以济其美爰有山桂克大克𥙿是生守方而娶于顾守方甚脩以义自负虽父之教亦妇之助义之未行则克先之义之巳行则克全之时祭月宴岁衣日食门以内事于我乎职祭丰宴盛衣完食精舅姑不劳娣姒无争良人三妹将适他氏岂无资装我箴我黹亦有诸儿崭然庭戺鄕赋岀司家事入理我提我携爲贤子弟我积虽厚服用则凉节缩口体救彼病亾我力虽余纺绩不置勤动手足率彼媵婢家人化之延及比邻不妇不母媿畏孺人孺人慈惠出于㓜成有盗事觉而欲自经密代偿物盗死获生即此类推贤益可称孺人生年六十有七壬辰腊月十一日卒子男三人爲孺人出长炯补官次燧与焲二邹一钱三女是匹孙男维八女六在室有三曾孙女二男一卒之明年肇卜玄堂山曰西寿鄕曰延祥季秋壬子葬日惟良先是守方哀妻无时谓其人贤我则知之我后子孙孰克而知知而不传我责安辞维山有石可伐可移不朽之託曰有文词乃述事行而以状来太史考据作此铭诗黄母太宜人张氏墓志铭武弁之士承借前人余烈得世其官乆而益逸遂成骄惰之习其贤者有志于用矣然知四方平治武僃可弛则欲以文艺自奋于稠人中往往儒衣冠游鄕校出而取科第者屡有其人若吴门黄氏兄弟初皆从师问学其伯仲旣以次世官而卒以科第显者其季暐也方暐之显有司如制以表其门里之人相与指异之曰其季之所以成名者嗟乃母太宜人之贤也葢暐之父正统间以苏州卫鎭抚赞画军政顾爲其子之逸之虑也求师教之得贺宗振先生宗振故吴儒适以嫌名诬入尺籍公延致之身率其子事之于塾当是时太宜人处阃内惟恐其师之不安也语公曰贺先生罹患而来家得无空乏乎輙斥所有使人敬遗之冀行专意以教其子及公不幸没于京师门戸萧索其后岁更大侵食益不给则率诸婢业鍼黹以赡衆口至所以礼其师者尚不阙暐时㓜每曰吾不从死者于地下以此子稚耳其必教之以无忘先志乃日夜督责之尤亟稍长则遣入吴学习举子业暐亦感激竟以有成云太宜人讳安字妙安张氏故武德将军苏州卫左所正千户开源之女也张之先在元以汉人隷辽阳省居守将纳哈咄部下国初归附从战有功授官传至开源娶解氏以永乐五年生太宜人年十七归于黄初入门资装甚盛然无骄盈之色而自奉愈俭约姑陈氏喜曰吾妇能以有余处不足其贤过人矣陈氏治家严尝冬夜侍左右不敢去诸婢度更深寒甚濳从其后炽炭炙之其严如此而太冝人所以事者益谨鎭抚公初任百户坐事将赴逮京师太宜人忧焉归而谋于父用其计以捕得黠盗数辈免罪俄遇赦更录前功陞副千户巳而以才谞荐改鎭抚及长子曜例袭父初职复调浙江之盘石卫会闽㓂起朝廷遣大将讨之师次吴中太宜人谓曜曰此非汝取功名之秋乎曜即毅然扣军门请行㓂平以功陞千户㝷得复卫皆太宜人之贤也太宜人初以鎭抚封宜人晚以曜进今封以成化十九年二月十三日卒享年七十有九子男三人长即曜次明次即暐曜壮即谢事让其官于明暐以成化十八年中应天府鄕试举进士不偶入太学有声女三人长适鎭海卫千户耿昇先卒次适广州卫副千户阮寳柱次适广州卫副千户阮瑾亦卒孙男六人曰宇早卒曰田曰界曰异曰果曰桂孙女四人长适苏州卫指挥使张钦次适邹鲁次许皇甫录次尚㓜将以卒之年九月某日葬于吴县梅湾万池乡合鎭抚公兆暐以予有旧好走书京师幷自述其母平生来请予铭予因重其能自奋于文艺者且感其母之贤也爲叙而铭之铭曰黄世官居吴门殆百年武且文繄母德俭而其余爲子孙岁不易家多艰克自守存孤单终振起表宅里孰致之维有子子若孙俨成行享寿祉乐洋洋嗟子孙保承借母目瞑兹丘下匏翁家藏集卷第六十六匏翁家藏集匏翁家藏集卷第六十七匏翁家藏集卷第六十七墓志铭一十一首亾姊吴氏墓志铭吾姊嫁爲周谔之妻者吾仲姊也年十九而嫁嫁十三年而卒年止三十有二姓吴氏讳妙善世居长洲父某母张氏吾姊生十岁时从女师授书习女事巳不烦勤诲稍长亲鍼黹刀尺经手即可观性简约静颛处一室未尝轻越户限平居非荅述或终日无一语他或譁笑巳独端然若弗闻者故家人皆严重之虽父母舅姑遇之亦异他女妇雅不喜靡丽资于身者常不足而推诸人者亦必以道也其处上下内外属皆能顺适其意而尼媪之类则不欲与之接葢其爲人如此其旣得疾也家君往问焉答曰幸少差他日复问其答如初及疾甚或曰前言者其绐父邪曰老人不堪忧死命也何必累老人哉由是吾姊之卒家君痛惜之而不自知其哭之恸也其生宣德庚戌闰十二月二十五日卒爲天顺壬午三月某日卜地于吴县太平鄕花园山之原乃以明年癸未八月十六日葬焉生子一人曰遂甫六岁女三人曰素廉许嫁未存敬曰素云五岁曰素静生始五月今吾弟宣抱养于家吾姊之疾岁当大比尝语宽曰吾得起而见汝应试乎孰谓其竟卒而不能如其言乎呜唿其可哀也夫其可哀也夫铭曰行之完也女妇之良命之亏也闺壸之伤报弗称施孰是主张吁嗟乎彼苍周母蒋氏墓志铭周氏居江隂顾山之下其以山配氏称江南乆矣葢自伯源甫以力田造家生子宗苑至孙孟敬家益大田益广名称益盛蒋氏则其配也孟敬爲人襟抱濶逹尝一日出粟六千石助县官赈饥事上朝廷特赐玺书襃之而旌其门曰孝义孟敬曰凡吾粟之岀先大父遗我后人者也顾此恩宠我何敢居于是伯源甫下世矣遂复得旌其墓曰义民仍取旌门者题其堂以侈上赐且以自劝故庐陵杨文贞公爲之记其畧曰国朝旌庻人墓自孟敬始葢纪实也时人以爲荣然当孟敬出粟粟多至弗胜载虽他人视之亦有悋惜意蒋氏居中方从臾之不少沮一言故卒就孟敬美事用是蒋氏之名亦爲乡党知葢孟敬至此名称愈益盛矣贵而矜名者率嫌不与通邑人因得疵而讼之遂父子竝繋诏狱事有无卒莫能辨竟死戌其家三人独其季子以㓜弱故幸不及蒋氏日与孟敬侧室俞抱持而啼一室孤寡相视累然也当是时周氏不绝如带天顺改元恩赦下其仲始还自云州戌蒋氏教之约用度谨交际复理田事迨季亦渐长则延良师教之使业进士冀再光门闾数年间卒植其孤复其家蒋氏力也然其二子亦孝知母之有隐忧也朝夕相与娱之岁时称寿列长延集宗族于所谓孝义堂兄弟二人衣斑觞醴起舞于前蒋氏亦爲之破颜一笑云其生以永乐甲申五月二十七日卒以成化甲午九月十六日寿七十一子男三振先卒者拱承事郎掖邑庠生女四长适朱武亦先卒次适许池孙男三祥熊祥骥祥鼎女二以丁酉岁正月某日葬于邑之香山北麓合其夫之兆掖奉其兄之命持海虞卫君之状蹐予门再拜请铭蒋氏讳贤字淑贤出无钖湖塘亦着姓父曰昂夫母曰郭氏铭曰维妇从人而人匪从昔同其盛有替则同家难旣多遑恤我躳衘橛之惊幸途弗竆扶孤举坠克昌其终白髪种种门楣复崇问此何爲维妇之功山穴窈然託体其中龟筮恊吉子孙具逢胡母刘孺人墓志铭苏郡儒学有贤师曰训导胡君君有贤母曰刘氏年八十有九以成化十二年正月七日终于家讣至训导君将去任卜其年某月某日葬其母于安成某鄕某山之原持从兄黄州推官性之状从以诸生朱文辈谒予乞铭予旣弔君且谓君不得乆专教法造就学者更爲诸生弔旣乃以礼辞铭不获退则据其状而书之刘氏世爲安成栎冈人父曰志亨年十七归同县胡时宪甫初入门巳能持妇道甚习舅如庸翁性颇严峻难事事之偏适其意及姑欧阳氏没奉后姑王氏旦夕曲意承顺有人所难及者人以故称之居数年胡不幸多故讼兴疫作死亾相仍家之财物或有乗间尽匿之者当是时刘氏适筦内政一置不问方脱簪珥鬻衣服以佐日费卒之相其夫复产业如前日人以是愈益称之及时宪旣亾痛哭如不欲生诸女有欲爲佛事资㝠福者则不许曰吾知丧服葬祭之礼而巳彼佛何爲者其后仲子以明经中鄕举得教軄数遣人迎养輙辞不往曰吾爲未亾人独享禄养非心所安也此予所谓贤母也刘氏有男子二人曰常曰经女子七人一适姚氏六适刘氏孙男二人曰振华曰振仪女五人曾孙男女各三人经即训导君其爲人廉介善教人有吾鄕陈永之先生录其事此予所谓贤师也然其贤孰非出于其母者是宜铭铭曰经传攸存闺门称首柔正维妻圣善维母婉婉孺人德则多有来嫔于胡年则甚后有酒有浆有箕有帚亦有诗书教诏在口奉我舅姑事我天子成我诸儿我心庻矣家室和平产业完美历变得常妇功乃尔九十其寿旣乐且康报施则然匪气独长安成之野鲁国之防岂效崇封刻此铭章太宜人陈氏墓志铭吾友兵部軄方郎中陆君有母曰太宜人陈氏苏之崑山人也軄方有才操文学蔚然士林之望太宜人所以安其禄养荣其封命者几二十年乃成化甲辰十二月甲子俄以疾卒享年七十有五太宜人少归于陆与其夫惟敬处甚宜而事其姑尤以孝称姑有子㓜病尫羸苦于鞠养太宜人爲之乳哺以代其劳子多夜啼輙抱负行室中往往至逹旦不寐竟长大之又以姑念其二女之病与无子也馈遗殷勤每先其意居常与家人㑹食有一美味必别储之以奉其姑姑病亲尝汤药当暑侍之乆而不惓后数岁姑没衆争取所遗物独凭尸号恸不顾以哭泣故目竟成疾葢其孝如此其处诸妇中雅善含容若子孙有小过必责诮之不少贷也葢自惟敬没所以成立其子孙者其力爲多性俭朴不喜华靡然特精于女事虽瀚濯之麤者人莫能及凡其贤能巳尝见于学士大夫之所纪载至是軄方将以明年某月某日葬其母于太仓陈门塘之先茔手录其事衰服蹐予门吿曰愿得墓铭太宜人早丧其父宗义頼母姚氏鞠之而伯父宗训更读书秉礼故㓜则不失教多知古人贤孝事实其所以施于家者葢有所受也以其子尝任稽勲主事初封太安人后进今封子男二人长容即軄方君次宏孙男四人曰仪伸伟传女四人长适太仓卫指挥使张汉次适柴震谈章次许适武勲铭曰维养之丰而封亦崇人曰有子不观其躳何以观之令妻贤母况也平生亦复孝妇鼎食阃居天与之寿子心伤悲谓独不乆嗟此刻词维以慰之沈焘妻蒋氏墓志铭蒋氏名淑芳吴人蒋恒敬之长女也恒敬之先居宜兴号儒宦家后徙于呉至曰惟明始业贾以爲生惟明生恒敬娶陈氏初得女贤而且能其父甚爱之不忍嫁也乃得焘爲赘壻焘字良德御医以濳之孙方游郡学爲诸生才质伟然可望与其妻处甚宜之时其妻有一弟病乆所以视其起居旣劳及其弟死未几一妹俄继之重悲伤哭泣而病亦作遂不可救死之日成化十五年十二月十七日也年二十六以明年三月巳亥葬于沈氏某山之先茔予妻安人与其母兄弟也闻其死哀甚适焘以书来请墓铭吾妻曰是女之爲人有可书者乃序曰蒋氏年数岁时巳善箴黹稍长益婉嫕事其父母与待其父母之党孝爱甚笃性不喜华靡凡服饰之美者多斥去之颇好佛尝念父母之恩欲报遂蔬食数年旦则焚香诵佛书以祈焘至抚其弟妹于饮食衣服之外尤能以善言开之宛如女师然旣与其夫处闻诵说圣贤经传輙了其大义始悟以佛氏爲非更劝其夫益勤学业焘感之读书学宫每月朔望始一归其家葢有乐羊子之妻之风焉及病革嘱其夫以数语皆非流俗妇人所能及者焘悲其言而从之是果贤巳铭曰手足之情男子或弛于彼失之乃得之此眇然弱质不岀庭戺古不伤生我宁哭死有家于家父母所喜葬则从夫百岁以俟喜者以悲况乃夫子託此慰之且播厥美故云南左布政使袁公妻盛安人墓志铭故云南左布政使华亭袁公有贤配曰安人盛氏南和县学教谕忠之女也初公娶于张贤而早卒求继室难之后得安人安人貌端严而性明惠持身肃然言动不妄婣族皆爲公贺公居官廉洁自禄俸外无一金之蓄安人能以勤俭助之又能抚育张氏所遗诸子恩意甚至故公不知其妻之尝没而诸子亦不知其母之尝失也公尝佥广西按察司事时以蛮獠不靖日督兵于外亦惟安人之善治家因得尽心军旅间卒成功名超迁至按察使其后有云南之擢则忧其父高年畱安人侍养于家其父亦乐焉不知其子之逺去也未几公卒于道柩至安人迎哭屡至顿絶而其父明年亦亾安人率诸子治两丧皆合乎礼观者称之葢又数年而安人以病不起实成化丁未五月一日也享年六十有二有六男二女男曰伟曰仪曰僖曰倣曰佩曰亿女长适县令陆翰次适张天恩自倣以下与张氏女安人出也孙男若干人曰某某女若干人佩善书以鸿胪寺序班直文华殿将迎养其母俄而讣至他日欲归治葬乃持中书舎人倪君之状来请墓铭曰佩不及事吾母于生时而爲此送死之具何如其悲也予怜而许诺安人葬以卒之年某月某日墓在华亭某鄕合布政公兆其称安人者以公初任刑部主事所受封也铭曰以顺爲正德之良顺而克相家必昌咄彼哲妇反其常呶呶长舌何可当有贤安人名允臧夫子陈力孰所襄被以命服终煌煌独不逮养子所伤何以慰之此铭章靑涧县主墓志铭县主旣没其子铭自平凉驰吿于朝上若中宫闻之皆遣内臣赐祭于其第仍敕有司营葬如制于是铭复念曰吾母甚贤今且葬墓宜得铭乃来请于予予辞之其请不巳则起而言曰吾母实太祖高皇帝之曾孙韩宪王之孙而襄陵庄穆王之长女母妃曰钟氏而吾母则夫人冯氏出也以正统间赐封号曰靑涧县主吾母㓜则以孝称祖母妃季氏得疾甚危尝吁天刲股作糜以进竟愈之巳而冯夫人疾作愈之如前日事闻诸朝特赐玺书奖谕有宗室之光之语葢吾母虽生长富贵无骄侈态凡阃以内事能以身任其劳暇则阅女史以自鉴而巳与吾父仪賔府君处尤能顺适其意吾父甚宜之凡余四十年相敬如一日至待诸子不以亲疎间其恩意葢言其母之贤如此是固宜铭也县主没以成化十八年四月十二日享年五十有五后八月仪賔公继没乃以又明年甲辰十一月壬寅日合葬于平凉县由延里之原县主有子即铭以军功授官服其三子钺锜铨女三长适平凉卫千户张英余未行孙男二曰澄郡庠生曰澜女四人铭曰麟趾之化及于宗族维孝斯安维敬斯睦维此克举可考其余子孙百世护此幽墟毛母何氏墓志铭鄕贡进士毛珵以成化十七年十月十七日丧其母何氏明年四月二十九日将葬于吴山之原以书属其友周原巳爲状请予铭往予闻珵葬其父得治圹法以是送其亲死如礼所谓附于棺者无悔足矣何取于铭原巳则道珵之意甚恳若不可巳者乃视其状得其母数事葢谓其勤曰珵之父叔行甫初赘于俞及妇死而归故产巳废时何氏入门爲继室图所以养生者悉脱簪珥贸丝昼夜治爲缝缕鬻之衣食竟足谓其孝敬曰姑范年高诸子巳分爨遂逓养之何氏谋于叔行曰吾家幸麤立独不能具孟饭专爲老人奉忍使之㒒㒒往来乎姑安焉则益致甘㫖不缺谓其和且慈曰何氏旣能养有嫉之者至出诟詈语遂曲爲卑下以恱其意卒相驩然叔行有前妻之子玉尝出于外及叔行没立召归主丧更日以善言导之大率言其爲人如此可谓贤矣何氏之先无钖人父复初爲长洲陈氏赘壻始家于苏毛世爲苏人其先皆不仕至珵以明经取科第家益振然凡珵所以从师向学者多其母之教其又贤矣何氏卒时年六十有二男子三人长即玉次珵次瓒女子一人适沈椿女孙五人铭曰葬而望望庻有寿母何以寿之其藏不朽吴山嵚崟墓木森森有待宠光孝子之心林孺人墓志铭翰林编修李君与予爲同官且有同年之契也数爲予言吾母老吾居京师乆吾所爲不即归者冀得科第有官秩以慰之也今幸得而有之又例不即归然历三年封典当下归亦可以荣之也吾寍待焉居无何君之弟仁贵以母亾书来告君启封哭失声明日予往弔之又哭失声曰吾不忍言吾情事也旣而起拜曰吾母无恙时诸凡葬具窃忍预图惟是葬宜得铭敢以累子予视谊不可辞则应曰诺他日君自爲状授予曰吾母林氏莆田人也林出唐九牧苇公之后苇公之弟藴以忠见称而从子攒以孝致瑞闽中谓忠孝林家曾祖弃游洋训导祖应龙太学生父琚隐居不仕母宋氏吾母天性贤明知书解事平居严重不苟言笑蚤归于先训导府君柔顺有礼成内助功归未几遭舅孟芳先生丧家适中衰能尽斥簪珥以营葬具而大姑郑氏年高左右承颜俾忘丧子之忧先府君后领乡荐分教雷州于时姑宋氏年亦高遂请畱养姑迫之行乃行雷在万里外有所得岁时遗致殷勤不以逺废其孝类如此及先府君以母忧起复改除寍县未行而卒还葬萧然贫家也吾母数抆涙严戒诸孤曰贫吾安之乆矣奚足忧忧汝辈之坠家世耳呜唿不肖所以有今日者其孰使之巳矣不可得而报矣卒以成化十年四月乙丑享年七十有四子二人即仁杰仁贵孙男一人曰某女四人卜是年某月某日葬邑太平山之原合先府君兆葢状云然铭曰闽中氏族林居多维孺人出忠孝家唐诸王孙谱不磨早年委禽仍伐柯有姑孝敬家乃和有夫柔顺礼匪颇有丈夫子登高科以严爲慈日抚摩诲言在耳去则俄荣封未下如哀何千秋同穴山之阿子孙蛰蛰坟峩峩朱孺人墓志铭朱故淮南名家也后徙于苏遂爲吴县人有曰福贤者生孺人笄年归干故陈府君仲礼氏陈亦吴之名家也族大而产厚孺人入门能处其上下而未尝营私卒能使府君兄弟老而欢然府君家濵大河尝天雨雪见挽官舟者冻饿不能前輙作糜盎中徧食其人邻有客死者人莫之视爲具棺歛之而归其丧事多此类府君旣没生子纶好义益甚绰有父风寛尝志其墓所谓活产妇水濵者也仍世积德吴下称之然里之人则曰陈氏父子之爲义孺人与有力者孺人爲人仁恕恭勤和其亲戚惠其婢㒒至如烹调缝纫之事皆可爲女妇师然此不必论独所以赞其夫导其子者心则厚矣宜若得厚报数年前一月夭其孙男女七人明年而府君没又四年而亾其长子又四年而仲子死焉孺人连哭数丧悲痛无聊又四年是爲成化十年二月十五日亦卒于疾矣年七十有二子男二长即纶娶叶氏仲曰纪娶江氏女三长适吴恭次适蒋礼次适翰林修撰吴寛孙男二曰曰瑬女六适袁纶沈纲唐鼎汤璋其二尚㓜以十二年三月十七日葬于吴县至德鄕金山之原祔其夫之兆夫孺人之德礼肃仁𥙿类苗夫人惜无壻如韩退之者铭其墓而传之铭曰陈氏之德世继其厚有有导有贤妇母孰惠其迪而逢其咎孰种之勤而获则否潭潭高堂㷀㷀白首偿德几何其殆中寿诸女弱孙爰及孀妇哭号于野扶送其柩壸彛旣全天道莫究我尚有待逺在其后匏翁家藏集卷第六十七匏翁家藏集匏翁家藏集卷第六十八匏翁家藏集卷第六十八墓志铭一十首圹志二首太宜人董氏墓志铭太宜人董氏太原人爲故太医院判钱公伯常之妻今御医钝之母也钱世家江都后徙晋陵以小儿医名院判少侍其大父晋府良医宗道居太原而太宜人之父亦爲府中典仗故娶之后良医卒其子良玉挈院判南还占籍长洲未及立家复以医荐入太医院而畱其配于吴当是时太宜人爲冡妇勤苦特甚凡可以奉其姑者必极力致之于是院判益妙于医病家日迎之去家事悉委太宜人以治又其弟三人渐长凡一门衣服飮食率取给焉亦惟其平日不妄费一物家竟立中岁从院判仕干京师内助之力益多年且高其子钝继仕复从之荣养巳至然每教子妇必举少时勤苦事爲言不能忘也钝初仕爲院使得以其官赠其父太宜人因亦受封焉命下半载俄以疾卒享年七十有九钝将归葬持其友周行人秉臣之状泣拜请铭予交御医父子间知太宜人之贤甚熟葢其严毅端庄而检朴者皆可称道是固可铭也子男四曰铉钝铸铭女二适冯钊张经竝先卒孙男七女八其生永乐十年九月十二日其卒弘治三年五月十三日以卒之年某月某日葬于吴县雅宜山之原合院判兆铭曰遥遥晋墟昔产于是徙家吴中从我夫子家之克立独任劳事终老京师贵不骄侈子孙繁昌南北嶷嶷厚养高封尚以医仕荣则巳多亦多寿祉合葬丘原夫子是竢百世之余其谨以视彭母刘氏墓志铭彭世吴人以赀雄里中有曰至朴者益以谨敏承家家故乆而不替而至朴亦惟有其配刘氏以勤俭助之耳刘氏讳素能爲仲显之女母曰项氏爲人凝重渉知古女妇事旣归至朴其舅姑春秋巳高左右奉养得其欢心舅姑以得贤妇私相庆幸乃悉以家政委之治刘氏恒谦抑不敢先诸妇乆之然亦无出怨言者教诸子必以礼义仲昉爲吴庠生程其学业更以女工率之使勤下至僮奴辈待之亦多恩意尝有窃其金首饰者后虽知其人卒隐而不言其寛厚如此家尝值火至朴囊重赀投井中他日使人下取之弗得颇不乐刘氏慰解之曰财固不可以非其道而得至非其道而失亦付之数而巳至朴爲之释然其明逹又如此至朴旣卒又明年爲弘治庚戌闰九月十四日亦以疾不起以明年某月某日合至朴葬于长洲县习义鄕先茔子男三曰时娶徐氏曰昉娶胡氏曰暐聘丘氏女一适陈凤孙男一将葬诸子相向泣曰吾母之贤人孰知之亦惟图所以铭其墓者耳于是昉请其师鄕贡进士陆君爲状託吾姪奕以书来索铭予重其孝不忍违也铭曰妇人之行不出闺门孰谓其家而系其人闺门之伤其人不存书所存者慰其子孙崔母墓志铭吴江崔澂以太学生居母丧于家哀而尽礼将葬以愿得铭文请于其父其父文友贤士也曰妇人法不得特铭然如尔孝私情何会其邑汝太守行敏上京师授以状来即予求予尝闻崔氏有年少好学喜从士大夫游者葢澂也巳而其所从游士大夫多以书至称澂之母贤而澂甚孝宜有铭以慰之乃按鄕贡进士汝其通状爲着崔母墓志铭而序之曰崔母姓黄氏其先爲闽人宋祥符间有讳应龙者仕于吴而家焉后徙湖之乌程曰栖梧黄氏者因其里名也其后曰衍以好文雅着名郡中又后三世曰俨兄弟五人伯俊国初仕爲广东参政季份尝入史馆出爲峄县教谕而俨亦两被召却竟以隐终俨生瓛瓛生兰俱不仕黄旣爲衣冠家而崔之先曰刑部主事龄与俊官同朝及份更占籍吴江适与崔比近故兰以女归文友而生澂其讳某少有淑德夸于族人及爲妇事舅姑孝敬僃至每得珍味必先献于堂上而后食家业素厚数劝文友散所积以周贫乏文友从其言多成义事其教澂必守礼法谨交游而尤以俭檏爲言见服饰稍华輙令去之澂用其训亦成贤名故自入崔之门夸之者如其族人及其卒也内外皆曰何贤者之不寿也其卒以弘治五年九月四日得年四十有九以卒之明年某月某日葬于其邑某乡子二人长即次清先卒孙二人曰俊卿伟卿铭曰黄在吴江旧称名门少择所归于崔来嫔淑德何多止于中身㣧祚旣延生子长孙子也悲伤忍死其亲何足慰之託此铭文顾惟诚妻吴孺人墓志铭崑山顾惟诚卜葬其妻吴孺人有日矣以其孙濳赴试礼部俾奉兵部郎中虞君元凯之状来乞铭而大理寺副夏君克声且爲之请曰此叙州守惟谦女兄也其贤宜知之乃视其状曰顾与吴皆邑中名家其先礼部主事凯娶安人沈氏实生孺人少处闺闼贞淑端重夫妇竝爱之爲字曰馨礼部公蚤丧其父公式方仕京师母太安人陈氏老不能就养畱其配侍奉于家而俾孺人助之乃择赘壻得惟诚而凡家事亦以属焉孺人爲人旣孝其母不劳其祖母安且乐不知其子之去家也至奉舅姑时节往省或遣人致甘㫖不绝其舅姑安且乐亦若其子之家居者礼部公晚得三子孺人保爱以长不以异母弟间其恩意于是其祖母若父母相继而没及见仲弟惟谦且取科第爲显官始从惟诚归养舅姑孝谨益至惟诚尝与鄕里诸耆硕月必爲会以诗酒相娱乐孺人共具丰賟虽老不弛自少知书见子孙勤于学业者輙喜一日令㓜者背诵大学或一字遗脱犹知之及喜诸小说凡载孝义事者曰惟其言俚世俗可劝也葢虽病亦不废云以弘治四年十一月某日卒享年七十五子男三式贡士左义官仝邑学生孙男四培直潜澡培直亦邑学生潜乡贡进士女五长嫁邑学生沈信次许嫁杜稹次许嫁夏景洪其二俱㓜曾孙男一文徴女四以卒之又明年某月某日葬于某山之原铭曰吴东高门倚崑阜顺正无违善爲妇良人相视同白首造家以盛期可乆子孙振振信非偶亦有成名起文薮不凿斯坎中能受我铭其藏石不朽顾孺人墓志铭同邑朱尧民隐居葑门读书好古然素禀孱弱未尝逺游一旦扁舟上京师行三千余里见予予曰天暑甚君何爲至此则颦蹙曰凯葢有不得巳之故耳惟凯㓜多病六岁几死頼吾祖母顾孺人日夜抱持含药饮之始有生意以抚以教得至于今日今吾祖母不幸见弃而吾祖父及吾父皆巳即世凯于诸孙爲长法当承重服不宜去几筵爲不孝事然葬有日必得一言铭墓非躳请不可葢凯自顾无可报吾祖母者亦惟致其力于奔走劳苦之间而不忍自安耳幸念之于是出其所爲状而周纪善希正实爲之塡讳者予与尧民别乆接之惊喜而又感其孝不可无言以慰也乃序而铭之孺人讳兰字似兰姓氏爲讳思贤者之女其母范氏生而贞淑父母不忍出嫁得里人朱某爲赘壻某字某后称怡晚翁是也翁少有志期自立产业孺人能以勤苦佐之及翁卒能教其一子子复卒再鞠其三孙皆至成立凡三十年于此而产业不坠终其力也子曰賔孙长即凯次文次稷曾孙五其旣老病风痿卧于牀者六年其妇钦氏率诸孙妇奉侍甚谨竟不起其生永乐甲午十一月六日卒于弘治壬子十二月三十日以明年九月三十日葬于长洲县子字圩之原合其夫之兆铭曰岁之将新曷不少延爲八十年亦旣多寿不称其贤人尚有言惟完其家内事可专孙曾满前哀哀鞠我匪独母然谨送于阡李宜人徐氏墓志铭宜人徐氏爲封奉训大夫翰林院侍读学士李公希润之配而南京国子监祭酒杰之母也当成化初以其子任翰林编修获封孺人后十八年其子擢侍读学士始进今封葢又五年爲弘治壬子八月甲子以疾卒享年七十五及是其子趍赴阙下以母丧奏乞守制天子念其爲旧学之臣特越常制赐其母祭葬事下有司奉诏惟谨乃择明年九月甲子葬于常熟虞山之隂而以铭墓之文託之予予尝叹宜人自中歳受封与其夫白首同堂安受禄养及兹寿终复被恩典人间之福向用畧僃爲之子者亦可以无憾矣尚何假于铭文哉岂宜人平生必此而后着乎乃据其邑人监察御史贾君之状书之徐爲常熟大族在元以赀产中邑中人称徐半州宜人爲继宗之女母曰季氏继宗寛厚长者读书守礼有故家仪范于诸子女中独竒爱宜人始归于李葢李族亦大而学士公尤贤也当是时宜人处尊卑间上承旁接皆尽其道人巳谓其能妇及爲主母总内事学士公益得自逸其闺阃防范必严密賔祭供用必周至亲戚往来之礼必厚嫡庻抚育之恩必均人又谓其能母也旣贵尤不自侈大衣服惟布素虽老丝枲未尝去手其勤俭葢天性然故卒之日内外亲族哭之皆尽哀所以道其贤者不绝云子男三人长即杰娶章氏封宜人次值娶陈氏次傚娶吕氏女四谢山吴洵赵炘呉舜臣其壻也其季与女皆庻出孙男五人如逹爱祖敬祖应鳯应鸾女六铭曰海虞城北峩高门自我笄年始来嫔五十余禩长子孙至老相敬妇道存子也抗颜师道尊中堂禄养鼎釡陈始终荣耀蒙天恩归于斯丘刻斯文内行幽閟扬其芬姪妇朱氏圹志朱氏苏之吴县人吾姪奕之妇也生成化六年正月初九日后十八年而嫁嫁三年而卒卒时爲弘治六年二月十三日葬以其年十二月十二日墓在吴县五都花园山之下朱氏少爲其父以愼母邓氏所钟爱及嫁其舅拙脩翁与其姑沈氏皆没而事奕所生母顾氏无违礼性和厚奕与之处甚宜予在京师知其贤喜之及闻其病而死惜之其葬也书其畧以志亾妻陈宜人圹志宜人陈氏世爲苏之吴县人父曰谨以厚德称鄕里母朱氏正统丙辰十一月十日生宜人年二十一嫁予自予游太学官翰林南北所至宜人皆从弘治戊申得疾疾少止复作竟以庚戌二月十二日卒于京师寓舍㑹予有史事先返柩于家冀他日乞归躬视葬地今岁癸丑疏上于朝俄有吏部之擢愿弗克遂乃择其年十二月十二日权葬于呉县五都太平鄕先茔之左宜人事先谕德府君孝敬尝有男女数人男长者曰康寿女曰顺正皆夭死后爲予图嗣续得二男曰奭曰奂宜人抚之皆如巳出而待其母陈氏尤厚若其明惠之资端重之行至传闻士大夫间予未暇述也予初爲修撰获封安人及爲谕德始进今封宜人每感恩以爲过而劝予曰仕可止矣予未能从其言即归于是乎有愧吏部右侍郎前詹事府少詹事兼翰林院侍讲学士吴寛志先妣太宜人王氏墓志先妣太宜人王氏世家郡之常熟在景泰初宽母张宜人不幸见弃先谕德府君求继室得太宜人当是时阃内外事府君巳悉付子妇太宜人得以自安凝然终日而巳平居抚子孙以慈待婣戚以和沉静重厚寡笑与言惟父母早世自归府君历四十余年未尝一省其族及年益高身益徤俄而疾作遂不可救呜唿痛哉生于永乐庚子某月某日终于弘治甲寅十月二十三日享年七十五子男曰宗曰宽曰宣宗宣皆先卒曰宇亦夭女四宇与女适王节者出太宜人孙男曰奎曰奫曰奕曰奭曰奂女二曾孙男曰健曰俸曰某女三太宜人初以寛爲翰林修撰蒙恩封安人及寛进春坊谕德而府君亦巳见弃乃加太宜人之封荣显虽至而侍养则违寛窃以爲恨前岁上疏乞归省会误擢吏部不果讵意今日遂至大故恨当何如耶于是天子念靑宫旧学以宽有讲读之劳特命有司谕祭幷造茔域以葬乃择卒之又明年正月三日葬于吴县五都南横山之西合府君兆宽忍哀畧识岁月纳诸圹中亦惟叙恩典之盛以示子孙图报焉尔虞母邹宜人墓志铭宜人邹氏爲封兵部车驾司王事虞君震之母曰宜人者则以车驾之父侍郎府君尝任通政司参议所受封号也宜人寿八十以成化五年十一月十八日卒以明年十一月二十八日旣葬于邑之金潼合府君之兆后二十年车驾以葬未有铭爲恨俾其子臣来请而自爲之状曰虞与邹俱崑山人宜人之父长卿与虞之先在国初俱以富民徙实南京两家以鄕里故相往来府君初分教金华知其贤娶之乃奉其母顾宜人以行而宜人之母陈氏老而无依亦从宜人孝养僃至旣而府君丁母忧还崑山僦屋以居犹寒士也宜人安之昼夜纺织方爲衣食计及府君服阕初选爲礼科给事中再擢参议禄俸稍厚然宜人自奉不异爲教官时子女之生不求乳母必亲乳之曰饥人之子吾不忍也震有妹早丧育其孤女于家爲择良族嫁之震之妻周宜人勤于女事必指以教其女而教震尤严切切焉以勿坠儒业爲训及府君以兵部右侍郎而卒扶柩归葬空囊萧然尚无田庐宜人安之复如爲教官时葢宜人持身有淑愼之德无妬忌之心处家有勤俭之功无邪妄之见其贤不能尽书也子男三长即震次谦次鼎女二长适锦衣卫百户张敬次适陜西按察司佥事陈咏孙男四长即臣登进士第爲兵部軄方司郎中次民次炜次秀女七人曾孙男五人玄孙男一人虞相传出宋雍公允文后本蜀人宜人尝谓震曰汝父闻族人有居吴江者宜访之以成其志至则果得五世祖元统间亲书复田公牍适与谱合于是虞之家世始知所出葢宜人之力也府君讳祥字仲祯历事先朝爲时贤臣宜人实克配之予不及见侍郎公而与其孙郎中相好知其居官所以不媿其先者葢有所自也乃不辞而爲之铭铭曰身有其贵家无所资能安其常于夫则宜墓木拱矣刻石有词旣㬥贤德亦慰孝思再世复显慈训是遗凡今之妇盍观于兹故四川佥事陈君妻周孺人墓志铭吴中仕宦家自国朝来以陈氏爲冠葢僖敏公功在西土爲时名臣其后继登甲科世列宪职又有若公季弟之子四川佥事曰僎字汝翼者孺人则其配也其讳妙清姓周氏出崑山名家爲郑府长史之女母曰夏宜人长史公尝爲监察御史有名中朝治家整肃孺人资秀慧且得家教旣笄而嫁处贵族受荣封绝无矜侈熊其舅故封监察御史有成与其姑顾孺人皆贤之佥事君初在南京或廵行于外孺人輙闭户独处虽三尺童子不许踰阈及从至蜀中适㓂难方炽佥事君数岀僃御孺人所以居家者益谨一日佥事没挈擕诸孤逺道归葬念舅姑皆高年左右承顺能慰释其意教其子汴业儒汴竟登鄕举初佥事君未有子以兄汝韶之子浙爲子后孺人得汴诸妾更生二子沆泾孺人待之皆与巳子等可谓贤矣汴以其毋老恐违侍养屡不应春选孺人年七十五卒之日弘治八年二月某日也明年正月某日葬于吴山先茔之次子男四浙娶钱氏汴娶杨氏沆娶顾氏泾早卒女二长适乡贡进士朱木次适吴恪孙男四东同宷林女三适刘灿夏卿其一尚㓜诸子将治葬奉监察御史夏公状来请铭葢夏公与孺人爲中表兄弟知其贤甚深而予与陈氏同里居有世契亦窃知之故不复辞爲之铭曰少则有家同享其贵匪贵之享缝羃中馈宪台凛凛一道肃然何以相之有妇之贤载耀高门襃然而秀何以教之亦有贤母从子而养从夫而藏吴山郁郁䕃此幽堂张安人王氏墓志铭王故闽人爲唐水部郎中辅之之后在宋多显者后徙吴中曰着作郎苹河南程氏弟子也尤以道学闻子孙以儒业相传国初有仲光处士兼通医术又三世曰时勉医名益着娶严氏生安人爲季女名珍字秀珍少归名族爲工部贠外郎张玮嘉玉之配而爲赠工部主事静源之妇南京国子监助教钢之孙妇也嘉玉㓜则好学旣长登进士第居官清约以考最获封其妻至是安人以疾卒于京师年止四十适嘉玉以公事之便载其柩还葬率其子来请铭曰少妇之亾不足以劳长者惟玮幸尝游门下而亾者有足铭亦欲慰其子之哀耳乃岀安人之兄太学生惟安所爲状以拜状曰吾妹婉和柔懿自能言宗党称唿不误而与同辈相嬉戏未始有争年六岁吾母教以女工及授以女诫诸书即通解稍长率之祭奠馈食若浣濯诸事即能服劳尤能以礼自持居一室人未尝识其面也其贤如此此吾之所知者及爲妇妇道益修嘉玉得尽力于学姑太安人陈氏常有疾以安人爲冡妇委以家事治之甚习而事其姑凡汤药食饮必亲奉葢不以事废其待族亲甚厚及教其子则严未尝纵之使惰也此又嘉玉之所称者今则不可见矣故闻其卒内外亲族哭之皆哀足以知其爲人矣其生正统乙亥三月八日卒以弘治甲寅六月二十五日以又明年丙辰七月十六日葬于吴县竒禾山善人桥先茔之次有子二人伯曰希范聘顾氏爲湖广按察司副使源之女仲曰希程铭曰惟出与归其胄实华内德克举无忝其家旣兴其荣而夺其寿家人是伤其获亦厚张景春妻胡氏墓志铭吴城东有甫桥桥之北有张氏居之世积善济以勤生家致殷厚至景春左里中尤称善士而勤生如先世能益振其家景春固贤其配胡氏更以贤济之此家所以益振者胡氏讳素安性端简凝重资尤明慧景春父子多游京师服贾阃内事惟胡氏是頼凡钱帛岀入之记注米薪储积之剂量亲戚庆弔之往来佣奴衣食之分给处之秩然也其治家更身率以俭不好华侈至于里巷女媪所信邪妄不经之事尤不能惑也故人皆称景春有贤妇素无疾俄疾作遂卒其生正统丁巳八月二十八日卒以弘治己未三月二十六日享年六十三张与胡皆长洲人胡氏之父曰德清母曰袁氏当胡氏居室时巳能行孝及归于张姑以年高在堂奉事与母同姑卒哭必尽哀人益称其孝云有男子二人长曰雍娶梁氏次曰凖娶李氏女子二人长适吴次适刘柷孙男六人曰溥濂瀚滂涛孙女四人曾孙女一人将葬得地于吴县十二都白华山之原卜卒之又明年二月三日葬焉于是凖来道其父兄之意求予爲铭葢予兄之子也惟以姻㜕故特知胡氏之贤故铭之铭曰诗咏宜家于兹可信岂人之宜而家亦振女妇之德实繋于家阃内之事今何頼邪顾而不见泣然叹嗟尚閟于兹壤地不污戴母庄氏墓志铭长洲戴冠有母病走百里外求医治之疾痼不可治其母竟卒冠自咎爲不知医药或妄投痛哭不已将葬则咨其父文昱甫愿其墓铭庶以自慰者乃来请于予而自爲之状曰吾母庄氏也讳妙淸父曰思恭尝长鄕赋以庇其民破产而家遂落娶卜氏生吾母在诸女中最㓜然不妄嬉笑曰环坐而缉坐必下起必先麻枲辄先满筐更精好可织葢其用心之专也岁理𧖟事𧖟未眠而桑或不给食对之甚悲家人曰何重利至是应曰吾不忍蝡蝡而死岂爲利哉葢其存心之仁也此皆吾母㓜时事旣笄而归吾父巳四十年勤俭慈顺如一日吾父甚宜之平生食不邪味工不奇巧畏听恶言言恶事非特有娠时然事姑孝夜寒必再起问衣衾厚薄姑之旧衣垢以尝得乎自浣濯爲幸虽尝茹素礼佛然不肎以一钱施浮屠氏至亲戚及隣里女妇之贫者则随所有週给之不吝冠家市中㓜独喜习儒业亲戚咸曰业儒固善然猝不得成名不若业贾可朝夕养生母间而谓冠曰即不成名亦不失爲士人其必事此他日吾食贫无悔也吾父亦然之冠故卒业儒旣而入鄕学爲弟子虽屡踬塲屋而吾母怡然自若也此其爲人大畧如此吾母之卒以成化十三年十一月十二日享年五十九子男二长即冠娶夏氏次冕娶韦氏孙男三人恩愚宪女一曰贞德葬以卒之又明年某月某日墓在何山之原冠不肖旣壮未仕未能显荣吾亲甚愧恨也兹敢以状上惟怜而卑之铭幸甚葢其状云然寛属以忧制归自京师则闻有戴冠者好学而文愿一见之乃今以铭文见托所以叙述其母者读之可悲因知其笃于孝非世所谓文士比也乃按其言而叙爲之铭铭曰溪流洋洋母氏在堂有过于庭儒其衣裳纷纷小夫日中爲市孰从而儒惟母之使母之云亾子也其惄蔼然其文凛然其德葬也有铭何加于词爰刻之石惟慰其悲郭母徐氏墓志铭郷贡进士郭君忱待试礼部闻其母徐氏丧疾驰还家恸哭曰吾生不及仕以荣吾母今而吾母将葬何以尽吾心乎则告其父曰惟葬地之当择也乃行西山冲冒䟦履无所不至凡数月始得于至德郷愽士坞之原则又吿其父曰葬旣得地矣吾母之贤不当有铭乎乃自爲状来请于予至于数四而不巳徐氏讳静端世家长洲爲嘉定县医学训科惟德之女及嫁郭氏爲承事郎汝文之妻郭大家也其舅宜轩府君伟然族人之望生汝文克肖爲其妇寔难徐氏入门事宜轩与其姑成氏皆得其意及舅姑下世相汝文治丧则歛葬必厚治家则耕织必勤以至祖先之享祀亲戚之丑遗必丰子女之婚嫁婢㒒之衣食必均若其举止之必端用度之必俭则持其身又无不至者汝文甚宜之比岁疾作重以爱女及殇孙之戚悲痛之余遂不可救享年五十有七其生正统己未八月六日卒以弘治乙卯十一月一日以卒之又明年二月四日葬焉子男三长即忱娶云南按察使张公汝振女次恱娶无钖邹氏次怿娶同邑蒋氏女一适监察御史陆完赠孺人孙男四人受福受益受采受学女九人予重忱之孝且以汝文之失良配不可无铭以慰之也铭曰内言不岀如无其人匪岀其子曷知其亲目厚而勤曰丰而均曰端而俭以特其身有家以盛有子以显视彼哲妇内助何鲜乃卜吉壤西山之垂欲知其贤刻石有词匏翁家藏集卷第六十八匏翁家藏集匏翁家藏集卷第六十九匏翁家藏集卷第六十九墓志铭一十一首钱夫人庄氏墓志铭故南京吏部尚书赠太子少保钱文通公之配夫人庄氏世爲松江华亭人父曰克勤母某氏夫人未生有术者指其庐言曰此地当出贵人巳而夫人生旣笄克勤与钱雅相好遂以夫人归文通公公时爲诸生游乡学勤苦特甚夫人昼夜纺织以资给之公得专意问学遂取高科入翰林以文名于世及姑赵夫人没夫人居丧兼治家事公得庐墓行孝至于服除乃归后公官益高禄益厚夫人自封孺人进宜人至今封可谓富贵显荣矣居常犹亲女事衣布素人不知其爲命妇也及公年七十以尚书致仕而归夫人年相若髪不变白聦明强健岁时设宴子孙以次奉觞爲寿终日端坐不少欹侧人又不知其年之高也夫人少则孝敬其舅姑皆严毅事之得其欢心平生遇妾媵无妬忌之行训子孙有勤厉之言至待族婣御僮奴皆有恩意居家处事尤善含容有人所不能及者而闲静和婉虽老不轻出中门私居虽子孙亦未尝闻其笑语声也弘治八年八月十六日夫人卒享年八十六子男七人曰岗承事郎曰𡵨府学生曰峄俱蚤卒夫人岀曰峘国子生曰山金山卫指挥佥事曰岌国子生曰巖女二人中牟县学训导张玙金山卫指挥使翁熊其壻也孙男七人曰启宏进士某部观政曰启賔国子生曰启容府学生曰启某曰启春曰启贤曰启明女七人国子生陈槩承事郎陈福国子生沈高士人江隆其壻也余尚㓜曾孙男六人曰文绶曰文晔曰文曜曰文暐曰文诰曰文缨女三人先数年文通公没上敇工部营葬于邑畲山之原至是有司以夫人之丧闻复蒙谕祭如制于是启宏以嫡孙持服卜明年十月某日以夫人合葬乃自爲状使其弟启容介先友马太常来求墓铭铭曰孰不爲妇贵者㡬何亦孰不贵其寿不多贵不自侈布素俭勤老复自检止于中门赫赫文誉驰于逺夷文通有妇于内相之富贵匪共共此一丘视其松槚宠光未收视其丧次衰绖则盈再世复发甲科成名爰求其故曰由诲言奉而嗣之何但曾玄叙其淑行着兹铭章庻㡬阃内其人不亾史母太淑人邓氏墓志铭史与邓皆洛阳名家也太淑人讳德恒爲阳谷县丞瑄之女少归于史爲朝城知县赠山西道监察御史某之配而爲今苏州知府蕳之母也御史君初丧其配陈氏求继室得太淑人端庄婉顺抚陈氏遗女更慈及御史君以乡贡士入太学居都下者四年亲汲爨以供之灯火共事虀盐竝食有人所不能堪者巳而从其夫官朝城爲县令妻亦贵矣其自处勤俭犹前日也于是君以善政清节爲朝廷旌褒所以成其贤名者太淑人有助焉天顺癸未君卒于官太淑人年三十三耳一子生甫十一年累然携以归不以㓜孤弛教丧始毕即遣入郡学脱簪珥买书以资诵习其子竟登进士第以才御史出守苏州遂其养苏州自古称繁雄之地其子旦起治文书至日中未巳上禀承而下裁决不得一视家事事惟太淑人任葢至此爲郡守母益贵矣其自处勤俭犹前日也自爲妇非归寍不出至是居苏州数年未尝一越公廨门其子退食亦不一问公事惟以严刑㬥怒公取予爲戒其子遵奉慈训书之座隅卒之善政清节无愧其父至屡受旌襃以成贤名太淑人之助益多若其延欵賔客施予贫困旣老无所厌倦又其可称者太淑人初用其子贵封孺人再进今封恩典益盛每以不获与其夫同受爲恨其年六十八俄以疾卒生于宣德庚戌五月十四日卒则弘治丁巳正月二十八日也子男一人即蕳娶纪氏前太常博士文逹之女女二人长适河南守僃都指挥李端即陈氏出次河南卫右所正千户姚惠孙男一人曰迎举聘毕氏户部郎中孝之女女五人长适毕玉次许适路平侯正刘成恩一尚㓜其子将返柩于洛卜卒之年某月某日葬于北邙山先陇之次以通守李君状来请铭予郡人也守有丧方无以爲助其何敢辞铭曰有郡古开浙河右禄俸旣丰养则厚口体致乐乐则否刑罚取予在不苟我言如从民可阜卓哉高堂此贤母曷不食报享眉寿哀哀号擗今何有母则可惜惜尚有以忧去任子爲守北邙山中深且岰从我良人百世乆刻石以藏同不朽故封孺人高氏墓志铭监察御史王君爲予言其先孺人之贤葬旣十二年矣未有铭之者敢以父命请予知君巳乆及是出按吴中风裁凛然类古才御史固知其家教之有自也则诺之孺人讳伟字俊卿姓高氏其先光州固始人也唐末迁闽遂爲闽县人宋有讳腾茂者隐居着书卒赠通议大夫子惟月以中奉大夫致仕封怀安县开国男自后多显人大父讳昊国朝永乐间以春坊清纪郎改知常山县妣尤氏封安人父讳环不仕妣林氏孺人少归于王是爲邹平县学教谕佐之配王故濠之定逺人国初以军功授武阶守闽中而好儒业教谕君初游乡校家适中衰孺人以柔顺事其夫养其姑益谨及姑没斥簪珥僃丧具以葬之人称其孝教谕君旣登鄕贡初授桐庐训导孺人从之官以内事自持教谕君得专意教人孺人力也擢邹平始畱居于家婚姻以时庆弔以礼家政秩然人又称其能初其姑没遗子女皆㓜弱爲抚育之如母及孺人生子稍长即教之业儒所以训戒者甚严其子竟登进士第自知上饶召爲御史人尤称其贤也惟其平生恩意在人故卒之日亲族皆哭之哀虽邻妪亦有泣下者卒以成化乙巳七月十四日享年五十三以明年十二月二十五日葬于候官县草市都茶园山先茔之次后九年爲弘治乙卯其子以御史考最蒙恩封孺人云子男四人长鼎即御史次鼒其次炅庻出也女三人适洪文辅张逵黄文陞孙男一人曰钟女二人方教谕君致仕归而孺人巳先数月没矣故哀痛特甚自爲文记其墓予故据而序之铭曰行不出乎外而教能成于内柔顺严明刻石巳载也惟不与之寿而独与之贵铭以昭之葢亦有待也徐母朱孺人墓志铭孺人讳某出吴县孙溪朱氏父曰孟渊母陆氏少归于徐爲讳晔字仲辉者之配徐之先在宋从南渡至吴而居光福者数世矣国初仪礼司序班曰鲁生可仪爲范氏赘壻范氏世居天平山之下魏国文正公后也可仪生某某生仲辉仲辉以岀粟助有司赈饥授承事郎虽隐于鄕而名闻吴中其族人以孺人爲仲辉妇无惭德者孺人仪容修伟而慈惠孝敬闺门取则性更勤俭手治衣食不以老废仲辉立家頼其助爲多有子圻继其父长田赋孺人教之务爲长厚圻能举义事岀粟赈饥如其父有司奉诏更旌其门人谓圻之承家頼其母者益多也于是仲辉旣没十有三年孺人以寿终葢年七十有八矣其生永乐庚子六月十九日卒以弘治丁巳二月三十日以明年某月某日葬于马鞍山之原合仲辉兆子男二人长即圻娶陈氏次奎侧室李氏出娶顾氏女一人适陈舆孙男一人曰瑛女三人其二巳嫁曾孙男二人曰讃曰谧女二人圻尝乞墓铭于予及予北来其甥陈霁方登进士第绩学翰林爲状来促曰外祖母贤行甚僃此其槩也愿取而铭之铭曰山有巨石地深且幽门有乔木可䕃以休有家于兹内行脩慈孝勤俭正且柔老从良人地下游欲考其贤此焉求韩夫人墓志铭都察院右都御史韩公以成化戊戌卒于家朝廷尝遣官治坟于吴县雅宜山之原后二十年其配夫人金氏没其子斆具疏告哀天子识公生时多着劳绩而天人寔其配也特下礼工二部议葢大臣妻受封而卒者例赐祭而治坟后凡合葬者近时顾特令其家启圹而有司无预也至是工部覆奏以爲非䘏典意遂从之斆归将与其兄文图葬事乃乞予铭惟都宪公爲国朝名臣其择配必得其人之称者当其未贵时其先府君以富民徙居京师生公初娶夫人王氏蚤亾遗一子即文继娶得夫人夫人之先世爲宛平人有曰大和者豪侠不群娶鲁氏生夫人其弟某方爲工部贠外郎与公有仕宦之好知夫人贤而可配始娶之未㡬公以监察御史岀廵江西夫人谓公曰长洲故鄕也无第宅可居他日公何所归乎公以爲然明年还过吴中始卜居东城下而公竟归老于此历仕中外至居宪台功业赫然夫人亦从受封可谓富贵矣然处之自如未尝有矜喜色中间公以直道忤人三被降黜夫人亦不忧且时慰公曰公心无愧造物者岂令公终在人下耶巳而皆验夫人居家则奉舅姑以孝从行则事公以顺公性迈爽少暇輙具酒馔与賔佐乐饮夫人治具毕独以麤淡自奉平居衣服亦无纨绮之丽人不知爲命妇也及公致仕后俭德益甚迨至寡居尤严于治家僮奴辈帖帖无敢纵者当病亟子妇请医祷輙戒以有命则使启箧视之凡殓具咸僃可谓明逹矣葢年六十九而卒其生宣德戊申八月二日卒于弘治丙辰闰三月二十六日葬以戊午某月某日子男三文光禄寺典簿娶吉安知府张某女斆工部司务娶浙江布政司参议寗某女敞侧室王氏出娶安吉主簿朱某女女一适苏州衞指挥使谢瑛夫人出也孙男三勲勤勣勲府学生女三曾孙男四某某女三铭曰宪台赫赫维韩公江岭植立功尤崇夫人来嫔婉德容受恩钖号荣则同闺阃内助嗟成功倐归于兹全厥躳帝命守臣爰启封雅宜山气俄郁葱女妇孰克荣始终子孙来视当无竆王母陈孺人墓志铭崑山王成宪初任训导寓京师而奉其母陈孺人以居禄虽薄母乐某养意甚安也予以乡里故常往来其家知其母旣老能治内事故成宪官虽小頼其母之贤意亦安也于是成宪去爲秀水教谕复养其母于官秀水距崑山不二百里其母或归则假公事以省不见其母者葢无几日耳俄其母以疾终成宪痛哭不自胜予适亦以忧制居家特趍吴中持状请铭及予北来又以书促曰葬且迫期矣非得此不敢掩圹念其言恳至乃爲作王母陈孺人墓铭而序之曰陈氏讳某字某与王氏爲同县人父曰归安主簿某母曰夏氏父母初未有子不欲嫁其女始择赘壻得王君寍寍之父英国初爲陜西按察使时号廉吏陈氏爲其妇居贫节俭人谓爲无愧及寍卒独处室中躳纺织以自给教其子读书夜必与共灯火稍暇即取弊衣补缀不自逸也其待亲族必以礼御婢㒒必以恩事其母尤孝母年八十余老而无齿日必作肉糜以进或含哺之当是时其姑阎氏亦老矣恨不得侍左右数迎至家所以奉之者如其母可谓孝矣其生永乐巳亥某月某日卒以弘治丙辰十二月二十六日享年七十八子男二人长即成宪娶张氏继刘氏次成章娶朱氏女二人适益经周夏孙男二人曰某曰某女五人以丁巳某月某日葬于本县马鞍山之原合其夫之兆铭曰生从其子有禄以养死从其夫有地以葬惟孝与慈其人则贤庻慰其子託此以传太孺人贞节俞氏墓志铭俞氏以名家女少归于顾顾与俞其先皆常熟人后其地分隷太仓州故今又爲太仓人其曰太孺人者因其子守元任中书舎人三载考最而朝廷封之也曰贞节则以守元之父赠中书舎人文安早世太孺人能守志无玷有司上其事于朝廷而请旌之者也太孺人讳如琼爲景明之女景明赘于陈其配又名士原钖之女也当其少时内外族人皆称其贤议非其人不嫁始择文安归之和顺孝敬动守内则舅姑以爲得贤妇方窃相庆居二年文安忽遘疾而没娠守元甫四月耳当文安病剧祝之曰汝善自保即生男庻延我后以爲父母慰巳而得守元质弱多病几死者数太孺人屡欲自经曰吾所爲不死者有此儿耳仰天大恸见者感泣后守元竟无事旣长母子相依㷀然闺阃间亦惟守元性醇谨尤頼其大父希增从父某教而成之旣长补县学生遂登进士第爲近臣论者谓其至此可谓难矣他日守元念其母迎养于官遂𬒳恩典显荣表着有光其家其所以至此者又可谓幸矣于是守元生一子而天太孺人悲伤过甚疾作而没守元痛其母哭之欲绝曰不肖㓜累吾母今复以儿女累之吾何以爲情哉将还葬于鄕其友毛翰林宪淸爲状以授适其从大父河间通判希邃以公事至率之请铭予以乡里故知其母之贤乃诺而书之太孺人没时年六十二其生正统戊午十一月十八日卒以弘治巳未二月六日以其年某月某日葬于双鳯鄕合其夫兆铭曰孰谓有家而寡其居孰谓无子得禄以娱内行则僃莫不可书惟其大者志节不渝恩典下颁有耀门闾报德不爽鄕里惊吁生从其子没从其夫地下见之无媿其初女妇之事或疑有无持此刻石匪失之诬吴叙州妻安人夏氏墓志铭叙州太守吴君惟谦有贤配曰安人夏氏故太常寺卿仲昭之女礼部主事某之妇也夏吴皆苏之崑山人太常公以文雅名当世而生多女其尤贤者爲安人公尝曰是女嫁必其人而惟谦爲子弟性敏且嗜学礼部亦曰娶妇必其人乃称他日婚礼竟成两家以得人贺安人归于吴者几四十年以惟谦尝任南京刑部主事受今封旣而惟谦自郎中擢守叙州安人畱居于家治内政俄以疾卒弘治九年二月二十八日也享年五十八于是惟谦以考绩过家始择地于邑之某都将以十二年某月某日葬焉谓安人贤不可遂没他日上京乃自爲状求予铭其言曰安人出富贵家性独勤愈少游学宫归必夜读安人每以纺绩共灯火及鸡将鸣必趣愈起入书舎以爲常后愈登鄕举将赴礼部试属安人病不能行安人曰君之父母老且日望君显荣乃以我故輙畱乎愈始行他日又以愈未得子爲忧言于舅姑所以当置妾之意舅姑称赏不置口曰妇人妬忌常情吾新妇识虑之逺乃尔过于人多矣当成其美意乃置妾姚氏竟得四子其二安人所及见者抚育皆如巳出长子东㓜患惊搐安人适亦病卧于牀闻之遽起抱置于怀家人请自爱曰儿爲重吾身不足惜也其贤如此四子长即东县学生次曰南爲惟谦兄后次曰西曰北女五人长适承事郎王铭次适鄕贡进士陆伸次适长洲县学生文壁皆安人出次许适陆某次许适朱某孙男一曰某予与惟谦同举于鄕相好乆其居南京有声刑官间大臣有奉诏尝特荐长臬司者㑹擢叙州不果及守郡声益起爲蜀守之最鄕人皆以爲安人有劝相之助焉是宜铭铭曰仕学所资非师即友孰谓闺中而人亦有老安其养㓜頼其慈俯仰事畜一身系之何爲中年遗贵与富钖号彛章不以没废累累衰服诸子在丧欲知妇德尚升其堂刘母太宜人苏氏墓志铭刘母太宜人苏氏以其子约仕于朝来就禄养者数年约初爲南京吏部稽勲主事后改吏部考功旣封其母曰太安人及约进验封郎中适恩诏下遂加今封后二年爲弘治庚申八月一日卒享年八十五太宜人尝以年高思归故鄕约劝畱之至是痛恨恸哭不巳将扶柩归葬奉其友毛修撰维之状造予请铭葢约试礼部时爲予所取士及予佐吏部又爲属官不能违也苏爲东阿儒族太宜人㓜则警敏庄重钟爱于其父敏与其母郭氏乡人知其有贤女也争欲聘之旣笄竟归于故赠吏部验封郎中某入门善修妇道时其舅教谕府君巳没姑吴氏孀居家范严整太宜人事之孝谨食必侍立食未巳不敢退也姑或怒益下气跪而谢过不命之起不敢起也其爲妇如此太宜人生男子一人即约及女子一人余男女九人皆诸妾出待之衣食均平一如已子人称其有恩也居常语之曰尔祖父仁厚隂有德于人当发于其后尔业宜力学向用以光先世以约资美训督更严夜恐其怠必躬自纺织课其读诵约竟登甲科以显于时人又称其善教也及约官吏部常以勤于軄业爲戒夜必先起趣使趋朝出门乃复寝以为常其爲母又如此刘爲名家宗族甚盛太宜人与诸子邑居或时过旧业族人不问长㓜闻其至迎拜于道不绝虽素所刚严者亦尽礼不慢可以知其贤矣子男长纾次纯次即约次绮次绾女长适陈某寡居次早卒次适苏绅贾纶赵邢璋孙男四人长田乡贡进士次谷次苑次巖卜卒之年某月某日葬于邑西苫山之原合其夫兆铭曰封之旣荣养之旣厚曰惟有子而亦有寿无憾于世世亦何有丧车在野迎哭争先凡此族人乆服其贤归从所天尚永閟于兹阡徐宜人朱氏墓志铭都察院右副都御史徐公仲山自湖省受简命廵抚山东奉敕东行便道将过家其配宜人朱氏道中疾作即剧其子楶迓之百里外扶侍抵家明日竟卒弘治庚申十月二十七日也享年六十宜人世爲吴人居盘门南爲善族父曰景椿母曹氏宜人㓜爲女子巳敦厚寡言笑女德着邻里旣归于徐事其舅故赠兵部郎中公信姑任宜人以孝处妯娌以和若其俭质不好华侈未尝修饰容仪爲时俗熊至鍼黹丝枲无一日去手又其勤也仲山少游郡学有贤名人谓宜人德实与合自是仲山登进士第授工部主事分司齐鲁后改擢兵部官至郎中考最蒙恩进阶宜人輙从受封初封安人加封宜人可谓贵矣然勤俭之德如故及仲山出官方岳秩至二品禄入益厚且历三省皆富饶地宜人未尝资爲服饰之需其勤俭之德亦不改也仲山因念宜人爲妇四十年今年且老当共享富贵一旦遽至此爲哭之恸其子楶则念其母鞠育成立曾不获奉养之报恸哭不欲生于是仲山不遑治葬往涖东土居数月楶不逺二千里驰白其父曰葬旣得卜不得铭文不敢葬也其父曰是固吾意乃遣使持书及贺宪副泽民之状来请葢泽民与仲山少同学相好实知宜人然予与仲山通家巳乆若宜人之行亦岂待状而后信者因忆十余年前予妻陈淑人卒宜人痛惜不巳曰安得以妇德相警励如淑人者今宜人卒吾知有痛惜之者矣宜人生子男一即楶苏州卫中所副千户娶吴氏太㒒卿禹畴之女庻子一曰棠出某氏聘沈氏故太医院御医以濳曾孙女女二人长许适雷环先卒次许适郡学生周玉孙男一曰勲聘王氏监察御史思德女女一许聘嫁刑部郎中黄日昇孙鲁以卒之明年十一月二十八日葬于吴县反陂鄕尧峯之西从先兆也铭曰妻没而思母没而悲人情则尔莫不哭死姻戚伤焉以及邻里谓否德者何以至此刻文幽堂未慰夫子煌煌诰词襃赠厥美足以慰之亦尚可俟太恭人石母赵氏墓志铭石与赵皆藁城名族赵在国初有爲四辅官兼太子賔客曰民望者孙曰凖爲赵王府纪善是生太恭人嫁于石爲临晋县学教谕赠监察御史麟之妇山西按察使玉之妻今河南道监察御史玠翰林院检讨珤之母也初教谕以事谪居韶州而没其配徐孺人挈诸孤海峤万里䟦渉返葬纪善闻而称叹曰有妇如此吾女宜事之遂以太恭人许归按察公及入门公爲诸生尚贫凡舂汲纺绩之劳皆身任之旦暮爲衣食计不使其姑有不足之意后公旣贵自内台擢臬长日则出治公务若阃以内事亦皆身任之迨公归老于家禄俸绝矣所以助于内者益勤尤不使其夫有无聊之叹也公有子五人其二爲玠瑶同年举进士皆出太恭人其三庻出太恭人遇其母旣善所以爱而教之者与巳出等曰吾夫尝羡窦氏五桂今不幸弃诸孤忍负其志而不力教乎其贤如此若其平日谦而不骄忍而能容仁而好施尚多可称而亲戚邻里以爲女师焉太恭人初从夫御史之贵被敕封孺人及瑶以检讨考最复进今封号则从其夫按察使之秩也五子玠娶刘氏瑶娶王氏继翟氏次瓘次珮次瑱皆㓜女四长适周尚贤出太恭人次许适米秩余尚㓜瑶居史局纂修会典垂完俄闻其母丧更以其兄玠出廵陜西未还益痛不得侍母疾则持其友傅编修邦瑞状来乞墓铭曰幸忝门下愿有以慰吾兄弟之哀予爲之戚然太恭人享年六十七以弘治十五年十月二十八日卒明年三月十五日葬于邑南徐村合其夫兆铭曰召南之化及于大夫之妻惟妻之贤可见家之齐也少同其贫老同其贵及称未亾人而二子巳显于位也有禄以养而疾不及扶持则亦瞑焉而逝知不能顾乎私也吉坏旣凿从其夫于此墓木郁然子孙百世而谨视也匏翁家藏集卷第六十九匏翁家藏集匏翁家藏集卷第七十匏翁家藏集卷第七十墓表八首翰林院编修李君墓表君讳仁杰初字唐英后更字士英兴化府莆田人也曾祖缵历城县主簿祖馨业儒不仕父焕雷州府学训导当训导公宦游岭海间君畱侍其祖母宋氏于家时尚㓜巳能尽孝养而自力于学出则从师友质问归则与其弟仁贵相讲授学旣成竟以书经魁天顺三年鄕试成化八年会试礼部复在高等廷试得赐进士及第遂入翰林爲编修阶承事郎未几丁母林孺人忧服除还任三年考最赐敕进阶文林郎而封赠其父母妻如制秩将满而病卒矣年五十二初君被病每旦犹朝或劝之少休其朝如故迨其剧乃巳其谨畏如此君治经得其说从学者常数十人病且剧犹矻矻坐堂上爲诸生讲解其精勤如此年逾四十即治葬穴曰死者人之常他日不欲以后事累吾家也及是谓家人曰吾父不幸时客囊萧然殆不能殓痛恨至今未忘吾即死殓无独厚其明逹而孝又如此呜唿可谓贤巳君性卞急少容亦惟其中介直不能矫饰以阿人意然至遇知友杯酒相属谈谑间发欢如也自居京师未尝一走要地请谒日则汛扫室庐弹琴投壷种花养鱼以雅洁自适而巳平居旣以经学爲业及门蒙指敎者輙取科第尝一同考礼部士得人爲多其见于及人者仅如此配孺人陈氏今户部郎中鼐之姊有贤行男一人曰义方尚㓜女二人林待育林宜笃其壻也其卒以成化十九年十二月廿四日以明年某月某日葬于某山之原宽于君爲同年而相知深哀君之没而不可复得也爲表其墓而复论其母曰李氏之先出于唐宗室有封之蔡者八传曰丹以祠部郎中迁莆田令改刺金州未行而卒子孙遂家莆田历宋及元与邑中方宋郑号四大姓仕宦累数世自教谕府君而下官益小族益衰其世几絶至君奋然起甲科列史职且显于朝而禄位寿考又止于此不能酬其爲人所以复兴者其在后人乎夫望其后人以济其世美死者之志庻乎在是清逺史府君墓表史之先嘉兴思贤鄕大族也元季有黄翁居呉江穆溪之上与史甚迩翁善处士讳荣者得其子居仁爲赘壻而穆溪有史氏自此始居仁生府君其讳彬字文质淸逺其自号也㓜跌宕不覊喜趋人之急国初法制方严郡县吏仍故习贪纵自若府君因民所疾恶与诸少年縳其魁献阙下处死一县称快而府君得赐食与钞给驿舟还家其父顾忧之曰吾家世醇厚汝所爲若是非史氏福也府君谢曰儿㓜尚气耳居无几悉谢遣故所与游者改行自励务爲恭谨每出入遇人无贵贱下之尤以俭约自持视义所不当费吝不用一钱竟以力田拓其产业时朝廷重粮储设长税者其后岁比水旱加以军兴调发民不堪相率窜去田多荒税旣不给长往往被罪府君适代爲之知其弊所始务先爱养民力乃约束管内自里胥以下不得取民毫毛利民感恱流亾复归当春輙出循阡陌间劳来不倦爲相视土地所宜指授种树之法粪治之方而随所不足爲补助之旣乃使田甲检视耕垦五日輙具报有惰慢者召其人诮之甚则杖而徇于衆由是税入居最县官以爲能每治水诸使行县则推使前对至民生利害必反覆辨论之无所畏事多罢行洪熈年初诏天下民有戸绝而田废者除其额许民自垦而薄税之然法重失实者官与长连坐吏胥辈要求百端奸民往往待短长以快其私人揺于触禁莫敢籍报府君慨然曰此朝廷德意也惧祸不可遂条上得减税若干石家无私焉里人谢曰微公吾属不沾上赐矣其见于居鄕者葢如此府君爲人孝友而沉厚寡言人不见其喜愠重然诺自少至老未尝食言遇事可行不计利害故人多德之而小人亦不喜然府君虽至死守之不悔也其没以宣德二年三月十日享年六十二配同县沈氏少府君一岁勤俭孝敬助府君成家后三岁卒合葬小旬原子五人晟旻昊昌昻孙十一人曾孙若干人玄孙若干人府君尝曰礼嫡庻异礼秩吾当推行于家其析产令诸子不得与长子齿且曰后世子孙可守此法无废也其见于治家者又如此府君葬旣六十年未有表其墓者其曾孙鑑始爲状请予与鑑相知乆矣葢尝观其家世隐居力本辅以礼义文雅表然爲江南之望意其积之者必深且长不然何其盛至此乃今得府君之爲人而益信焉惟唐李翶汲汲于得昌黎韩子铭其祖之墓合于礼所谓知而能传之意是以君子与之况由其祖而及其上者鑑其孝也哉朱隐士墓表崑山有隐士曰朱日南甫其讳夏别号勉斋系出唐孝友先生仁轨初爲亳人后迁于睢数传爲宋兵部郎中贯以耆德与杜祁公等会于鄕世所谓睢阳五老是也其后有曰子荣仕至直阁㓜值金兵之乱始来吴中历世儒宦其尤以文学知名者元儒学提举德润国朝中书舍人吉隐士则提举之曾孙而中书之孙也父曰永安早卒隐士㓜故未知学甫成童忽慨然自奋遂以儒业世其家初未娶其母郁孺人病请治于医师郑有林有林固儒者察其事母状窃叹其贤因以女归之及年渐长人自百里外延致于塾而隐士亦曰吾旣不仕使子弟頼我而有益亦不爲独善矣遂以授徒爲业其教人有法学者敬服至终身不更他师葢隐士旣老始谢去时从大夫士之家居者爲雅集邑令尤賔礼之不衰而隐士固无所求也鄕里称必朱先生而不敢字葢重其操云其家旣故所藏先世手泽与名人遗墨无虑数十函后多散失乃数访求于人积成家乗十卷提举所着有存复斋集毁于火复手自编录卒頼以传以直阁葬常熟岁必往视且惧其终废也请于叶文庄公表其上然不独厚其先世而巳鄕先逹刑部尚书顾公没旣乆而无后倡好义者治其墓亦得不废平生旣业儒不营生产特有数金一夕爲人盗去巳而察知其人则所识者即隐其事不发槖中遂空不计也其心之仁厚如此爲诗文语皆平澹如其人尤精于书甚得楷法成化二十一年四月二十七日以疾终享年七十一配郑氏有贤行子男四人曰器早卒曰文吏部观政进士曰质曰彬太学生女一人适沈传孙男一人曰希周女一人卜葬以卒之明年十一月十九日于是文将归治葬自爲状请予表墓其言甚悲予于隐士爲郡人相距六十里而近而与其子相好二十余年然未尝一识其面葢其足蹟少至城府巳可见其高矣且未自直阁之子修撰大有以下皆葬吴县阳山其后族人或葬崑山隐士独不忍去其先世仍命葬必阳山至是其子从之其孝又可见者夫人不出而仕爲隐然比比而是无足称数故皆不得隐之名如日南甫可以无愧者故题其墓以表之河南阳武县儒学训导陈先生墓表先生姓陈氏其先来自永嘉在宋有讳文骥者仕苏州茶盐常平干办公事始畱居长洲文骥生子荣元汾水县儒学教谕子荣生天祐天祐生元善俱平江路医学正元善生希武希武生孟敷孟敷生良绍俱不仕而业医不绝良绍娶韩氏太医院判公逹之女再娶王氏翰林侍讲汝嘉之女先生则韩出也讳颀字永之少孤鞠于继母而学于舅氏福州敎授王应良通春秋景泰元年以邑学生中应天府鄕试明年㑹试中副牓授湖州府学训导丁母忧服阕改荆州祖母丧承重服阕改阳武先生精于经义用以教人日必坐斋舎恳恳讲说及爲程文指授有法而持行淸纯虽不必严立教条人多感化之者每各省乡试争聘校文尝独赴江西得士爲多在阳武时廵按御史会两司考察校官推先生爲列郡之最因畱署开封学事以先生宜遂敎授也章三上举之不报然亦非先生所望也先生状貌癯然早衰年仅五十五即恳请致仕两司知其志坚不可夺咸作诗送之而诸生畱之不得尤以爲恨葢自湖州去任巳然先生爲人外若和易中实刚介有守事小有非义毅然不肎爲尤号廉洁湖州发地得竒石或谓可载归爲玩先生曰此固非吾家物也卒弃不取初至荆州太守钱公先生故人也知先生贫赠一官马以便出入他日纳还之公言其可受故先生曰受则伤廉且亦爲公汚竟谢却举子有怀金以希幸进者斥逐不容见或赚其币去家人觉之则曰吾固使取之也其德之厚又如此性孝友推之以待宗族欢然也能择交而笃于信义乆而不变其爲文章平实温雅诗亦淸切无浮浪语所着述有之京等録若干卷其曰味芝居士集者则从其别号而名之也陈旣医家先生少则通其业治病多验及老而家居亦资以自给然不若世俗之医之计利也其娶汤氏继周氏朱氏子男二长廉甫次钦甫先卒孙男二梦得桂孙女六先生以成化十九年八月二十五日卒享年七十明年四月十七日葬于吴县高景山之原后三年廉甫使人持其叔父颙所撰行实请予表墓予获交于先生闻先生之没方悼惜无巳岂敢以不文之言辞惟先生学行卓然吴人皆知之何待于表而后着将以是爲廉甫复然念今虽知之乆而人或不知故卒书之后有修郡志者按而列于人物之类庻先生之名传之愈逺又非区区金石所能及也陈佥宪墓表宣宗章皇帝之临御也知人善任小大之臣各当其才庻事旣康四海益治时则有若监察御史陈公祚出廵江西乃独爲圣学之虑具疏驰奏大畧谓帝王之学先于明理明理在于读书葢圣贤嘉言善行载在典籍皆足以爲后世师法若非素加讲习则于理未尽明虽有生知之质高世之见欲其行事之悉合于道者鲜矣陛下僃有圣德惜经筵之典未甚兴举讲学之功少有程度故所谍者虽得于此或未得于彼虽知其一或未知其二而于圣贤精微之藴古今治乱之由岂能周知而洞察乎而所谓学尤贵乎知要知要则治功易成而效可得惟宋儒眞德秀大学一书其言明白恳切凡圣贤之格言古今之实蹟无所不载陛下欲致太平舍此书不可愿于听朝之暇命儒臣讲说非有大故不可间歇使知孰爲邪佞之可逺孰爲民利之可兴孰爲民害之可革古今若何而治若何而乱政事若何而得若何而失必能开广聪明增光德业而忠贤以道义辅德者愈见于信任邪佞以奇巧荡心者自见于疎逺天下之民受福无竆矣上览公奏巳有以嗜欲邪佞等语若有所指者疑焉他日以问侍臣或叩首爲婉词以对且谓祚縁于忠爱所发无他上意稍解先是有㫖械公赴京幷籍其家比至竟不忍加刑特系之狱英宗即位察公忠直复其官尽还其家属云公讳祚字永钖世家于吴曾祖翠山祖正父子敬母顾氏公㓜即不群弱冠补郡庠生永乐初诏修大典以善书预选非其志也明年遂以春秋领鄕荐又二年登进士第入翰林爲庻吉士时方重进士科即拜河南右参议爲政持大体惠爱在民尝与臬司官交章言事谪均州太和山佃戸至则躳自耕作其劳苦有人所不堪者而处之𥙿如同谪士大夫遣子弟从受经一爲讲解不倦凡十年仁宗即位念谪者才多可用诏吏部选起之公在选中㑹上晏驾不果用宣宗初年仍命宪臣即均州群试之公策第一吏部覆试复第一特擢山西道监察御史公在言路愈自激厉一时弹劾贵幸爲之歛蹟出廵福建紏贪黜庸自方岳而下不少假借所至尤恤民隐福州属县民苦上官知买破产不足供公廉知其弊即日禁止之民大称快岁满还朝奏开白塔河漕粟事宜悉见施行未乆河就湮塞劾督工役者上虽曲宥其人而在廷多公直旣乃有江西之行而繋狱者几五年始获复官再廵湖广风力愈劲部下肃然旣而言辽王不法事上怒甚复械赴京论死未几事竟验卒直公原之因改南京云南道益务建明户部侍郎吴玺奏举主事吴恱恱有过不得举玺被劾鞠狱者因以私憾附致其罪恱亦不胜考讯而死公叹曰狱重事也法司故爲深刻乃尔今灾沴荐臻軄此之由乞坐其人以变乱成法罪大理依阿宜倂罪之奏可以犯在赦前幸皆不坐仍敕天下法司一遵律断当以狥私深文爲戒秩满用大臣荐擢佥福建按察司事闽人素知公至是相戒不敢犯法诸军卫厉民者公痛绳之民益安焉分廵兴化漳泉等郡郡旧多神祠爲考其建置之由诸不载祀典与非古节义系名教者悉除毁之其庙学坛宇出官帑一新士民感之爲记刻于石乆之㓂起沙尤诸郡骚然公时移疾不出刑部侍郎薛希琏廵抚闽中知公贤强起公爲力疾视事者数月闽旣无警辞曰某自蚤岁即渉仕途虽庸陋无补苟有所见不敢不尽今年几七十且病无能爲矣因疏请致仕时同官以㓂起皆贬斥去乃独得请而归闽人虽不忍去公而亦爲公荣之旣归自号退翁杜门却扫日惟以订经籍立家法爲事葢年七十五而终景泰七年二月癸丑也以是年十二月庚申葬于吴山桃花坞之原配王氏子男一曰寍新野王府敎授女二长适辰州知府邹顺次适太常寺少卿凌信孙男二曰怀曰恱恱郡庠生女一公爲人风神整峻音吐刚厉平生虽疾恶少容然居官遇贤能吏輙荐举之尤号有识鉴出廵时两值鄕举如湘隂鲁文莆阳柯潜頼公监临得不枉抑后皆知名于世若其他事死之孝治家之礼临财之义爲学之勤葢终其身如一日者其详国有志家有传墓有铭可以槩见寛独循教授君之请按中书舎人李君应祯之状节其出处之大畧表于墓道而复系之曰呜唿公乎古之遗直也其忠诚激发与唐刘去华等而考其前后殆有甚难者葢方脱均州之谪士之厌竆阨者孰不缩首卷舌退藏于后以自全能复进言巳难矣况言之所指隐然时弊以取必死之祸是固尤难也幸其出一生于九死虽古之好奇节者知所惩艾而藩府之疏不旋踵而入此不亦尤难矣乎夫去华之言虽剀切止于一落第不耦公言若少缓其祸则大至其挫之而气愈壮摧之而节祢坚此可见其中卓然有得而非沽一时之名侥倖苟且以塞责者之所爲也孔子曰邦有道危言危行柳下惠曰直道而事人公其有之林先生墓表先生讳谟字君定别号讱菴其先本闽之林氏有讳适者避乱徙黄巖之泉溪岁乆族益大连起仕宦而林氏遂冠郡中后泉溪割置太平县故今爲太平人高大父天麟以爲舅后冒李氏至先生之子孟始复氏林遵父命也曾大父原绅华亭知县大父长民赠行部户曹主事父茂弘吏部考功司贠外郎考功爲人清节卓然爲浙东士夫称首先生㓜承父教刻意问学正统辛酉以县学生登贡士省明年会试礼部中副牓授苏州府学训导秩满丁考功忧以疾卒于家景泰三年九月二十四日也年止四十三配同里丘氏孝子谭之孙女有贤行子男四人曰嵩曰穹俱蚤世曰孟曰苏女二人适赵珪季存信孙男一人曰保琨女二人先生旣卒之二十三年爲成化甲午十二月二十九日始克葬于其鄕九屿之原先生端介清谨人也当分教苏学时弟子初入学必执贽以见先生曰吾官虽卑然亦奉朝命軄敎诲有禄俸之入彼虽循常礼如法律何悉拒不纳则有以图畵爲贽者亦拒之故礼部尚书杨公仲举寔爲文序其事先生自守旣严同官颇疾之卒不变其诲人惟因其人愿学初不之强故或终岁不施夏楚然诸生视其词貌稍厉则跼蹜如被挞一时感化以行业自修者有其人先生素多病讲授之余退坐一室闭户萧然不知世间有荣利事葢尝侍考功居京师习程文于陈学士循及满考上吏部陈适当路有气势能荣辱天下士或谓先生稍亲附之可得超迁爲朝官先生至则一登其门尽诸生礼竟不再往其自守如此君子谓先生不媿于其父云先生旣葬之明年孟等以书来曰先君之没以择地不即得葬故缓罪甚重也葬而更无一言以人谓孟爲何如且先君门人惟吾子显而有文其必爲我图之他日先生之从子刑部侍郎鹗亦曰吾叔父所以爲师儒者不可以无述寛曰唯唯葢宽总角入学宫居讲下所以蒙指授者甚至终身不能忘也今頼以文词爲业他人有善且录于吾师奚辞惟惜当时旣㓜且愚不能悉记先生事行爲可憾乃姑以所知者一二涕泣而书之以复孟等俾刻之墓上庻林氏子孙有考焉许处士墓表许氏在东阳有南西二族皆出晋孝子孜之裔处士之先则自西族来居邑之昭仁里有讳琼者当宋宣和间以捍睦㓂功授秉义郎竟死㓂难鄕人庙祀之元柳文肃公寔爲纪其事刻石庙中处士之十五世祖也曾祖大有通儒术人称草菴先生祖宣父本皆有隐操本娶麟溪郑氏再娶南溪贾氏而生处士其讳煜字允彰生九月而孤旣长事其母甚孝与其伯兄光处更友爱凡事独任其劳而不敢遗及之性勤敏自奉且薄家卒頼以𥙿顾于财不甚惜遇贫乏者往往赈贷之叹曰小惠不终竆乎乃授以理财之术因其术获温厚者十余家素刚直好面斥人过乡族或相忿争闻处士至皆惴二避去一邑令固贪夫也偶遇宿其家处士辄数其事曰爲百里宰当如是乎令大慙服许旣盛族世率好礼若方蛟峯许白云李草阁吴德基诸名儒皆尝爲塾师及其乆也遗风犹存至处士治家动遵古礼而于佛老巫觋尤加摈绝不使乱其家法其志葢将举礼制而尽行之然不幸以疾卒寔成化十三年三月二十六日也享年五十有四其配郑氏讳儒字德仁亦出麟溪爲蜀府左长史楷之曾孙处士燿之孙璧之子未嫁母汪氏寝疾左右扶持者三年族人巳称其孝及归于许恭敬和慈安静俭约宛有义门轨范人感而化爲贤妇者亦多以免身而病者二十年然凡遇祭祀必强力而起临视牲醴惟谨适丧处士哀甚而病剧以十三年十月二日卒享年五十九以卒之年十二月二十一日合葬于里之胡山子男三人曰堪垣埙孙男三人曰佐伉俟女二人埙予友王进士允逹之子壻也以邑庠生持服居忧与其兄谋所以显其亲者乃自爲状不逺千里来吴门乞予书墓上之石曰不肖孤託妇翁之契敢以先德累予感其孝不忍违也夫婺多君子在昔爲盛其显者焯然在人耳目隐者亦多以诗书礼义重于鄕评故近世杨文贞公有云浙东尚文雅予尝媿乎其论今观处士爲人亦可信矣三子者皆贤而有父风埙更好学将取科第入官所以显其亲者又当有在隆池阡表惟沈氏之先皆葬其里相城至处士恒吉之卒也其子周视先茔卑隘始择地于吴县西山行数日不得他日得隆池焉葬之初其地名龙池周以其土隆然而起也更今名沈氏故爲长洲邑中大家中衰有曰良琛者始居相城能辟田复其家以大是生孟渊永乐初以人才徴引疾归卧江南有诗名于时而厚德雅量福履最盛配朱氏生二子其仲处士讳恒以字恒吉行别号同斋自其少时与其兄贞吉同学于家塾而塾师爲翰林检讨陈嗣初先生也且其父徴士好客一时名流相过从者日常满坐处士因尽得接见前辈而熏其德渐其艺以成其名人以有子爲徴士贺徴士旣老奉养益厚处士乃日以致乐爲事恒使人走市中求甘㫖之味供之尝夜有㓂至偶外寝得脱去旣而念父母所在还入其室号唿之㓂挥刃及其袂迫逐堕水中水适浅不溺人以爲异葢孝也其配唯亭张氏有贤行子男三人长曰周次曰召先卒次曰豳女四人皆嫁其一蚤寡守节孙男三人曰云鸿曰应蟾曰应奎女四人处士貌厚而神淸望之温然美玉也所居窗几明洁器物古雅而奇石嘉树掩映庭戺俨如畵中风日淸美每被古冠服登楼眺望神情爽然或时扁舟入城畱止必僧舍焚香㵸茗累夕忘返善绘事妙处逼宋人然自重不苟作亦善爲诗落𥿄可诵平生好客绰有父风日必具酒肴以须客至则相与剧飮虽甚醉不乱特使诸子歌古诗章以爲乐其视市朝荣利事眞有漠然浮云之意以成化十三年正月晦卒享年六十有九葬以又明年正月三日于是周泣告其友翰林修撰吴寛曰不肖奉先训获列于士大夫间自媿无以显扬之者惟幸得一言表于其阡耳敢以状请寛惟处士以风韵高逸爲吴人称慕岂其江湖之上足以自乐而忘斯人乎闻昔正统间周文㐮公以工部尚书廵抚畿内慨然以经理国用爲巳任戒郡县愼选长田赋者处士在选中公知其贤待之不以庻人礼适岁饥发廪赈贷明年春督偿亟甚民相视不堪处士首率父老往诉于公乞至秋乃偿公不可则爲反覆辨其利害公悟从之后用其言爲令又民岁漕粟输纳多不足豪家利以金贷比比破产处士当其往役也辄预贷之而不取其息民至今感其惠若其忘怨释雠䘏贫排难爲惠不能尽书葢沈氏自徴士以高节自持不乐仕进子孙以爲家法遂使处士之仁心及于一鄕况又掩于文艺之美人不尽知之乎夫发濳阐幽吾党之事也故因周之请书其事爲隆池阡表俾刻之匏翁家藏集卷第七十匏翁家藏集匏翁家藏集卷第七十一匏翁家藏集卷第七十一墓表九首嘉议大夫陜西等处提刑按察司按察使王公墓表元入中国据之其末世政益弛俗益坏天下悉变于夷而浇薄奢僭大抵与贾生之论秦者无异我太祖高皇帝起而救之用重典以治顽民由旧政以修废事一时口给心计号多才能虽多举用辄见翦除其卒在位所以辅世而长民者莫非质直悃愊之人而天下之俗遂还于厚若故按察使王公其一人也公讳英字俊伯苏之崑山人初从鄕校贡入太学以诸生选授监察衘史乆之高皇帝察公可用特命署都御史事而大书敦厚王英四字掲于殿柱以励百官当时朝士以罪去者比比而宪臣尤甚公独以秩满陞刑部郎中俄出知寍海县葢欲以民事试之也及太宗文皇帝嗣位知公名召还复郎中㝷擢陜西按察使丁内艰服除改山西秩满仍命治陜巳而得代还行至泗州疾作而没享年六十三公立朝守正不阿旦夕兢兢谨畏毎顾其妻子曰吾以身许国其勿以死生爲意但吾获死于正足矣乃绝不问家事而时具疏有所建白上知其忠直也多嘉纳之然疏入辄毁其藁人不得而知也及长臬司务以简静爲治狱至而决虽不爲强辩深文而巨奸宿蠧恐惧首服不能隐其罪至待寮友和而正寛而有容凡所设施人皆取以爲法固有千里之外闻公之名而感慕者公平生不立声誉居官凡四十年得其事行葢若此然足以见公之爲人矣王之先在宋有左朝请大夫葆以忠纯文雅称于时周益公实爲文志其墓子孙累世以儒素相承至公遭时始复仕公初娶何氏崑山令平之女继娶阎氏子男三人曰寍曰安曰定女三人其一嫁同里朱辉孙男三人曰某早卒曰成宪曰成章曾孙男一人女一人公没于永乐二十年四月十九日以其年十月六日葬于马鞍山先茔后六十余年成宪官京师以予有鄕里斯文之好持公墓铭且别爲状请予文表墓予观国初多鉅人长者如汉之石建周仁张欧辈岂惟有益于时用能保其身全其家传其子孙其淳厚之风逺矣公旣其人迨去世巳乆凡与之处者犹不能忘故靖逺伯王公骥刚毅少容以与公旧寮也追念之不置尝致手札问讯其妻子所以周䘏之者甚厚叶文庄公于公爲乡后辈拜公遗象赞之爲名贤而至于今邑人尚能谈其居乡里时一二事曰公一日行道傍有负鹾者挤公堕水中怡然摄衣而归他日复遇于道其人知爲公也弃所负而走公使人追还之尝微服入吴市门时适有鞾禁门者执公爲庻民宜有罚公笑曰吾官人也门者不信取冠服示之始释其缚公亦不怒邑令盛设酒馔邀公辞之竟赴邻翁饭或怪之公曰邻翁贫治具不若邑令之易且官府吾可轻入其门耶葢公平日未尝有私谒至人有以私事干者辄逊谢之曰吾不能尔其他事大率类此此益可以见公之爲人也故书以系之医师王瞶斋墓表吴中号多医家若王氏则出宋儒苹之裔初不以医名而名之实从仲光隐士始仲光亦儒者生当国初垢汚沉晦不欲以医闻葢再世始发于瞶斋其讳敏字时勉初号讷斋后更今号仲光之从孙也父寛早世用母沈氏教居贫力学慨然思追其先世及之顾欲资医以养母以先友韩伯承医有所受也遂游其父子间巳而再学于盛御医启东数年尽通二家之说卒爲医师名旣曰起延及旁郡抱病就治者不绝于门凡病谓可治治輙愈不治即无能治之者皆借记爲药案岁乆积至百余册所活人葢不胜计然其奇不特因病而见也往往观色察脉能预言其病当作巳而皆验其术旣高有宪臣行郡至吴中延见之一富人乗是怀千金求以解罪力拒去故郡县皆重其爲人不独以医也其爲人容止端重衣冠伟然望之知其儒者当其壮时礼部屡移文郡县欲致之用竟以重听辞不赴至是爲成化乙巳年七十有二而没实五月一日也其娶严氏继谷氏亦先卒子男四人曰鼎节泰观鼎先卒泰县学生节观俱太医院医士女四人长适练庄次陈廉次李珪次进士张玮孙男八人曰槐朴橒杰谷杲庆炳女八人曾孙女一人王氏之先闽之福淸人也自宋徙吴四百年于此世葬吴县横山至是节等旣祔葬其父而观以名医徴爲有司迫遣来京师乃泣请于予曰观将乞归守制惟先君墓上未有刻词敢以是累予叹曰子之先君吾父兄不幸以疾累之多矣惟无以助子之丧是恨尚复何靳乃据其兄泰状书而授之若其乎日治疾之奇蹟则具载于所着药案者藏于家后有传方技者可考焉止菴吴府君墓表吴氏世居吴江韭溪之上其先有讳秋渊者从虞文靖公游以文学称里中其后族益大且厚葢六世始得朝用以明经登鄕举官中书舍人其父母年皆八十余蒙恩褒封康强逸乐而嗣续甚盛壮者克家少者奋志学业竞入邑庠爲弟子贠又有登鄕举如朝用者矣其爲族如此予忝与朝用同朝相好间尝谂其先德曰璠愚无所知窃闻诸吾父曰凡吴氏所以有今日者汝之大父毋止菴府君与翁孺人之德也汝其识之则又以其事语璠曰壬午之岁文皇帝旄钺渡江天下同日响应乡人争持鉏犂四出剽掠以杀人爲嬉而吴江尤甚然特乗之以报私怨而巳里有戚吴二氏旣焚死盗手殆尽时吾兄方壮长田赋恐不能自保请僃之府君曰吾平生所恃者惟善耳且吾未尝以怨遗人人奚以怨报我不爲僃方出户侦望而盗巳号唿拟之府君不得巳避去翁孺人遂急唿家人登舟盗至无所得益怒出两舟追十里许及之相拒才寻丈人人自分必死翁孺人计无所出惟黙祷于神求救俄而盗所摇浆蓦然皆绝因得脱去潜于洞庭山中迨事定始还适有诏抚循郡县诸被杀伤者得赴有司言状所获盗輙论死如法不俟奏报当是时吴江群盗悉斩之长桥血流涔涔湖口尽赤或谓府君曰公怨可报矣府君曰天幸全活我家彼蠢蠢者固于我无他特一时相从爲乱耳其置之勿言翁孺人亦深然之其人乃得不死至今里中某氏某氏固在皆其人之子孙也凡府君善行以不幸早弃诸孤不及多见即有之而吾时甚㓜又不克知独此吾躳尝其患犹能记忆也予旣得闻其事他日朝用来吿曰府君之葬无爲铭者及祔葬翁孺人而故少詹事刘文恭公铭之又逸其事吾父每痛于心兹愿得文词显刻墓上以自慰解且使我后之人得以考见先德相率以仁厚爲法而克肖之也予辞不获则爲具书之而系之以论曰呜唿爲善获福此常理也世徒见善与福或参差焉遂谓善不可恃而肆然爲恶无所忌惮观于吴府君于是知善之眞可爲矣葢方群盗追及之际而府君一家皆获生全固足以验其平日而事定之后曾不爲憾反含容以生全之视彼睚眦必酬者相去何如至是则种德益深而食报益厚此吴氏所以有今日也欤后之人果能克肖其先则族之大且厚者安能料其所至也哉府君讳爲字孟才止菴其别号也少爲翁氏赘壻以永乐辛卯十一月十三日卒享年四十三翁孺人之卒则以正统巳巳九月二日享年八十七子男四人曰敏致效政政封中书舎人二女长适李琳次适张琳孙男五人曰瓛璲瑾璠璩璠即朝用也曾孙男若于人女若于人文林郎融县知县周君墓表融县知县周君以天顺六年三月二十二日卒于官舎享年六十有三后四年爲成化改元三月二十五日旣葬于吴县星湾之先茔又后十七年其配孟氏卒诸孤奎以融县丞秩满上吏部闻丧将归治葬乃泣告予曰先人之葬巳乆而墓上之石未有文以刻今不幸再遭吾母之丧愿附书之敢以状请按状周之先汝人后徙营道再徙浔阳在宋有道国元公所谓濂溪先生者君之十一世祖也道国二传曰兴裔仕至和州观察使领侍卫马军都虞候御金兵于平江以力战死赐葬常熟虞山子孙遂爲吴人和州四传爲元松江监税文英文英生江浙行省照磨南南生长洲县儒学教谕敏敏生浦隐居教授以高寿终配钱氏爲吴越武肃王之裔生君其讳网字文叙号谨斋少从易师游卓然有志家学旣长将由科第出爲世用不果监察御史成䂓程富以经明行修交荐授融县丞融爲柳属县民鄙而杂以苗种素称难治君治能因其俗而以静厚不挠爲功民安焉初莅政政事所当行令簿或不从君必委曲开说而以诚意动之旣乆皆服事必咨决于君常有业舟者十八人被诬以强盗历岁不能辩柳守檄君辩之一讯而白后其人合钱五十万来却之而去其廉明如此九载民争挽畱之时河间王忠肃公鎭两广疏其政蹟于朝乞擢君知县以慰民望从之君在任益修惠政属岁屡歉苗㓂作民流亾者不可胜数君保障有法境内独无事民始不知陆耕作诗谕之每春夏间躳行阡陌劝课劳来不倦于是食足㓂至可守县学初在城外倡谋迁之以避㓂难更立条约以教诸生遂变士习后多举于鄕者俗好淫祀溺邪说复力禁之余事之罢行者其惠利尤多廵抚都御史叶公特遣人持羊酒以旌其能且将荐知大府而君卒矣卒之日民悲思不巳后㓂难复作都御史韩公率兵士往勦而子奎从行有功公曰是故周令之子也其谙融俗巳熟特奏授县丞奎亦有才具民安焉如君爲县时君性孝友尝迎养其父于官公退左右承颜无违礼父年旣益高而君被畱爲令不获从之还吴也思及辄流涕平生惓惓先世建祠堂置祭器所以祀之者必于古礼是行尝以道州宗族疏逺状上礼部得循例复其家孟氏爲亚圣公五十六代孙宋信安郡王忠厚其逺祖而宗人府经历宗严其父也贤而知书至老能勤从其夫若子居融者乆无恙及还吴适以疾卒实成化十五年某月某日也享年八十有九葬以明年某月某日祔其夫兆男三人长璧庻出次即奎次参女一人适徐宽孙男四人曰钦曰钺曰钥曰某女三人惟周氏爲吴儒族其出而仕者虽不甚显而世继不绝如君爲县又能举其职而与民相安者几二十年葢儒而吏者其政蹟固异于人也昔汉世重乆任爲吏者长子孙况君又有子世其官父风绰然皆可书者乎因爲表于其墓使其子孙有以考而继之则周氏之泽将衍于百世之逺矣沈教授先生墓表成化十六年萧山沈先生以安肃教谕秩满上吏部一时学职数十人天官考其绩居先生第一遂陞南安教授命下不幸疾作以其年三月八日卒于正阳门东寓舍年六十有二先生昔训导吾苏寛时爲诸生游学中斋庐相属谓寛可教也数召与讲说文义谆谆恳恳辄移时不休及来京师寛往拜之怪其貌加瘠而言论则如昨可喜方欲请益然不意止此呜唿惜哉先生讳环字时徤自号卑牧子世爲越人宋有讳某者仕甚显阶至银靑光禄大夫先生其裔孙也曾祖讳某祖讳纯一皆不仕父讳寅监察御史母某氏先生少则勤学业从张翰林士谦游辨难质疑不肯爲卤莾之习及入乡校手一卷闭户终日人罕见其面景泰元年中浙江鄕试明年试礼部中乙牓始授苏州训导满考陞内黄教论丁御史公忧服除改安东下继母某氏忧服除改安肃所至教人不以乆倦诸生以所业进必亲爲改削爲文一主于理而措词精致尤号有法然不颛颛爲举子业也经指授者去而试于鄕辄取高第大藩知其名岁大比三以礼聘校文得士爲多先生爲学坚确而宻切书不泛读读必成诵而考古求义必至通而后巳寝食之外日惟以笔墨爲事动息记注讫于终身皆可考也平生自奉甚簿凡世俗所尚莫能动其意者尤安静有守宗伯邹公少与同门相好尝欲引荐固辞乃巳好论事与人不苟合如论从祀孔子群贤谓闵损生不愿爲费宰没而以其国封之爲不可又公伯寮之愬子路荀况之言性恶王弼之宗庄老贾逵之忽细行杜预之建短丧马融之附仇家皆得罪圣门而腼然爼豆之间与群贤齿殊非朝廷崇儒重道之本意具疏将上之会疾作不果其持论正大率类此先生娶魏氏南京吏部尚书文靖公女也有贤行子男五人曰釡早卒曰鉴曰鎏曰蓥曰金鉴蓥皆县学生孙男三曰文滂曰文涛曰文淐女二人先生初卒其鄕人汪礼部景昻旣爲经纪其事又四月其子鎏闻讣来迎其丧归将以明年某月某日葬于某山之原属其门人翰林庻吉士陈璚志其墓矣更以表墓之文属之宽义不能辞也惟师道之繋于天下也重独怪无能重之者当先生初得南安时知郡守爲华亭张公汝弼也贤而好文可仗以立教法成人材爲之窃喜旣不克遂志他日则闻汝弼在郡中尽去淫祠欲兴学校而求贤师不可得也噫使先生在而往教必欢然相合教法以立人材以成岂非南安士子之幸哉然则先生之没其可惜者大矣因倂识之以着其志云乐享知县蒋君墓表成化十八年正月二日乐亭知县蒋君卒于官署其妻徐氏扶柩返葬道经京师凡与君交者行数里逆其丧而殡于城东之佛寺徐氏即使其㒒来告曰吾夫不幸至是幸尝託交执事愿爲文表于墓上他日陈给事玉汝复持其父书若状道其事甚悲予不忍视尚忍爲之执笔耶君讳廷贵字元用姓蒋氏宋有春官侍郎堂爲苏守卒葬城西之尧峯子孙遂占籍焉其后曰逹卿生叔昻叔昂生宗韶宗韶生惟淸世居吴松江之上爲长洲大族惟清娶赵氏宋宗室周王元俨之裔孙生君初入鄕校所业巳与诸生不类间爲古诗文卒然满𥿄畧不经意善治易成化辛卯举于鄕王司杨学士得君文卷竒之遂擢魁其经戊戌登进士第观政吏部巳亥出知乐亭辛丑卒矣年止四十一君尝失偶故武功伯徐公方择壻得君遂妻之凡生女三人其二皆许嫁名家其一尚㓜君卒后四月始生一男人以爲君幸君爲人和易宽绰与人无校其中汪汪莫能窥其际性甚孝旣卒能致其继母邹氏之悲可以观其爲子也至其处昆弟朋友率过于厚鄕人皆知之不必书惟乐亭去吴中甚逺其政事有知之者乎葢君初视县事岁适歉赋役更繁民殊不堪君具疏奏免者什六七一时民巳頼之明年朝廷有建州之役所过郡县军兴浩穰郡守谓君必能办此乃委督诸县调度有法事集而民晏然县属永平前令以其地僻治之率卤莽君知其弊凡狱讼徴歛必躳勘其案牍校其量衡往往至夜分不休暇则延见尝老询其人情察其土俗巳而民间贫富强弱户知之即有所赋役辄当其人至有争辨者剖析如见不能欺君持巳更廉亦常以此律人先时郡遣吏卒至馈遗甚丰至是无所得相与出谤詈语君处之漠然县治后有门人出入如市得以交通僚吏行私君塞之贪者不便会君以疾作遂撼以堪舆家不利之说君曰吾身可死而门不可开也且门尝开前令固有死者矣衆旣失计更造爲飞语逹于京师卒不爲动病益作而治事益力乆之皆服曰此君所以爱我也君旣爲县有声吏部俟其考最将召用而君卒矣及卒郡自守佐以下皆惜之其僚吏有哭之哀者而其民尤悲思之不忘其爲县葢如此夫今之登甲科者以州县非清贵多不乐及君领檄所知者尤以君性度窃有不胜任之忧君独安于其职至于精敏刚明得乎上下者又如此此所谓其中莫能窥者也因书以示吾鄕里且以爲其父兄宗族之慰云姜正术墓表将仕佐郎嘉兴府隂阳学正术姜君讳雍字尧民其先郡之濮川人也后徙汉溪曾大父琼当元季之乱倾赀产募义兵以保鄕里衆頼以安大父齐父忠皆不仕君㓜嗜学务汎览载籍尤喜爲诗稍长勤俭谨畏才具充然父尝长鄕赋于官出纳劳甚君忧之即请曰有事服劳子职也儿虽疲薾敢以身任比年赋益完以其余力佐治家事而事亦治也里之长老皆以能子称之而尤爲郡守舒公所知正统末盗起于闽朝廷命将往捕浙东西诸郡皆率民壮以从舒谓衆可以议事者莫如君乃挈君同行一时军中多所赞画盗平欲酬以一官即以正术荐然非君所长也君固长于治事于是事輙属之郡竝海筑堤捍水功乆弗成至君督工卒成之平生更廉不以官小自弃郡尝檄验盐货无敢以利汚之者今浙江按察使杨公继宗方爲郡刚明廉洁最愼许可独知重君则君之爲人亦可见矣乆之君致其事杜门以教子孙凡数年而卒享年七十有五卒之日成化十四年五月十一日也以其年十月九日葬于其邑林溪之原君娶张氏子一人曰渭孙三人曰臯曰学夔曰龙曾孙五人曰震霖雯霦霁于是学夔以明经登进士第谒予告曰学夔之有今日皆先大父之教也惟先大父即世五年于此不明不仁何所逃罪惟是林溪之原宜得铭文表于墓上因据其状录其事授之且以慰其后人之孝思云卫稽勲墓表奉训大夫吏部稽勲清吏司贠外郎卫君讳邦字翰之泽州周村里人而予之同年友也始予与君接即知其爲醇谨确实人乆而接之屡则其所以醇谨确实者益可信予尝叹曰使今之人皆如君浇薄之俗可变而予皆得如君者与之处岂不坦然易直而何疑虑之有而君今则巳矣醇谨确实之人益衰矣习孰与变而吾孰与处其亦重可叹矣葢数年前君尝中风而愈及是疾再作遂瘖卒之日其二子差长者皆不在侧孤寡累然殆不能爲丧其同官相与经纪其事始克歛而殡之月余其子冕至自其鄕将扶柩归葬诣予涕泣以表墓请因出其所爲状跽而进其言甚悲予不忍视也卫之先世业医无仕者曾祖曰文瑞祖曰景昭父曰沖沖娶梁氏生君君娶张氏生男四人长即冕次晟次显次昌女二人孙男二人君年九岁丧父居丧如成人与其兄麟事其母孝敬甚至母孀居亦善教遣君入州学从人借书读辄不忘竟领天顺壬午鄕荐成化壬辰始登进士第观政刑部丁母忧服除今吏部尚书尹公察君贤畱爲其属初授稽勲主事三年考最进阶以其官封其父母与妻皆爲安人又三年遂陞贠外郎又一年而卒实壬寅岁十月十四日也年止四十六以明年某月某日葬其鄕某山之原予固知君者表其墓亦宜乃书之曰古之仕者或有言也言则极其所思或有爲也爲则究其所欲后世葢不能遂矣有如卫君议论不出诸口功业不显于时群行独处匪求人知虽然不出诸口其知识则了然而明不显于时其操履则凛然而贞彼譊譊睢睢志乎进取之徒夷考其平生亦何足称也哉封承德郎户部江西司主事前濵州儒学训导陈公墓表成化十五年七月前山东濵州儒学训导陈公以其子戸部主事瑗三载考最蒙恩封如其官阶公时年几九十矣旣拜命以其年闰十月二十七日卒适户部君有公事于陜右则趋归治葬巳乃来京师援例居忧而以墓表之文诿予予与君有同年之好不能辞明日因得阅公手修族谱平生所叙述亦具于后则陈氏之家世与其人皆可考见乃按而书之公讳敏字志学姓陈氏其先居陈葢汉文范先生仲弓后也自唐宋以来代有显者公之大父彦良始自陈徙居太康父景文遭元末大乱再徙于汴景文娶韩氏河东廉访司经历克温女生三子公其仲也少孤母夫人守节鞠而教之永乐丁酉以开封府学生中乡试明年试礼部名在乙牓授濵州儒学训导公爲教勤而有法士类以兴未几有妖妇唐赛儿者以邪术惑衆濵之从者亦百余人约先焚州城掠马畜往据青州爲反计州适乏守倅有宻吿于公者公自谓已责顾城无门可守乃夜施絙以䦨出入忽一人疾驰而来爲絙所絷获之讯知贼巳至使举火爲内应公急唿州人登城仓猝无兵器乃投瓦石击退之公谓贼失利而城下有淸河必还而夺舟顷之果然则舟巳唿集南岸矣贼知城中有人遂引去不复有窥伺意公益画守御䇿更四月不宿于家然贼自是势益炽连䧟数城山东大扰而濵独完无事州人感之走诣上司请公遂摄州事适驾北廵大兴繇役公出令召衆千夫即集虽劳无怨者后朝廷遣中官行视有司仓库皆以亏析被罪公以能谨出纳独免州守代至仍司学事视庙学頽圮大修葺之又先时丁祭祭器輙假之民家至是始具秩将满俄而汉府反罪人旣得以濵比近坐不吿反者师生数十人悉谪戍甘州甘逺在西北邻夷地人未知学公至从游者衆教之如在东土时乆而察其子弟材多可用讽部使者奏请建儒学巳而诸生连起领鄕荐皆公之门人时岳翰林正忤㫖谪居更遣其子瑗往从之游而边人益知所向学矣公素好礼不以患难废凡冠婚丧祭一遵古制而行武胄化之至治丧不用浮屠者数家故公虽名在尺籍自廵抚重臣而下遇之必以賔师礼有询及边事者輙能言其利害所以补益于筹画者尤多也公之才具葢如此凡居甘五十余年胸中浩然不戚戚于废弃独族属坟墓之思未尝一日而忘于怀痛其母以忧患卒于濵葬具简畧不逺数千里至其地改葬之以族人散处爲之谱图以示子孙使知其所自出其惇本爲孝又如此则岂特其才具可称而巳因窃论公少居学軄若无所施爲于世一旦遇变故遂能完一州之民其德亦厚矣然卒被罢去使人不能不疑乎报德之差至其后也身见其子登科第列官于朝而以高寿荣被封典若天固延其年以待者则报德之理固在孰谓天道果不可信哉公旣卒以道逺不能反葬于汴乃以卒之某年某月二十一日葬于甘城南原子孙于是世守之而甘之有陈自公始也公娶李氏继娶黄氏金氏而金氏以生瑗贵赠安人子男五人曰玘曰玹曰珣李所出也曰瑮黄所出也其季即瑗也玘玹皆卒女二适严震刘玘孙男六人玘之子曰宗曰宇瑮之子曰思永思某思敬珣之子曰思恭孙女六人曾孙男一人是爲表樵隐翁墓表吴江之东十里有庞山湖湖之东庞氏居之志曰山以庞氏而名尔庞氏之先有曰千二公者自河南从宋南渡至苏州遂爲吴江人翁讳友谅字彦孚曾大父福一大父寿之俱以高年终父子安善士也母朱氏翁生旣壮敦孝友之行父殁竭力事其母务适志意佐其兄友直治家家益振及掌郷税税无不给者后其家以富民起实京师即代其兄以徃已而念其母不置具疏陈情遂得归士大夫作天钖归养诗以赠之而翰林张公士谦寔序其首归十年母殁时翁年亦高矣居䘮致哀人以爲难性刚直而慈厚郷人有忿争多能分辨其穷乏者亦多周者给之不吝治家严肃子孙遵行其训无敢违者县大夫歳行鄕饮礼翁必预景泰间吴中大饥朝廷初行劝分之令翁出粟若干石获受仕者冠服以荣其身旣老曰吾志不在是也乃自号樵隐以见志其年八十有四无疾而终预相地于甘泉里治生圹搆屋于㫄守之仍置田百畞以供祀事其明逺又如此至是葬其地焉翁生于永乐已丑正月二十日卒于弘治壬子三月十一日葬以乙卯十二月二十四日娶钮氏先卒子男二人曰鑑曰镛皆义官女二适丁参成让孙男五人曰瀚曰浤曰济曰滶曰汉女八适吴森沈濬凌溥顾绅范承宪钱爻吴洵练元良曾孙男四人曰传宗曰继祖曰绍宗曰绍裔女三人鑑镛旣治葬事来谒拜曰惟先大父之葬辱故国子祭酒李忠文公表其墓今不幸有先人之䘮敢介友人朱君性甫以请期必得一言以刻墓上予重其意乃据事状叙之系之以词曰湖之水兮涟涟纳衆流兮灌良田繄斯人兮衍世泽与湖水兮不涸以息嘅鹿门之旣逺兮出有后人不遗以危兮子孙益振享高年兮乐吾眞葬必于鄕兮在湖之濆湖有山兮郁数里之在望表幽墟兮庶斯人之不忘匏翁家藏集卷第七十一匏翁家藏集匏翁家藏集卷第七十二匏翁家藏集卷第七十二墓表一十首杜东原先生墓表先生讳琼字用嘉姓杜氏苏之吴县人以成化十年十月二十六日卒葬旣十年其里诸生吴寛始克表其墓曰先生今世之隐君子也学不在于爲文而巳行修家庭而伦理蔼然以厚教不止于授徒而巳化及乡闾而风㫖超然以高色淸而夷凡贤愚不齐之人皆可与语然爲塾师以其㒒一言之慢即日归家而不可畱其守道也甚介行和而易凡巉绝难继之事有所不爲然母病医药弗愈则刲股作糜以进其爲孝也甚烈姊老而敬事之不衰有类于燎须师没而哀慕之无替必爲之制服孩提不苟取故囊无不义之物白首犹愼交故坐有必端之友至于地侵于邻而不争金盗于㒒而不问又其事之琐琐者葢当宣德正统间天下承平求贤诏下士之有一行一艺者皆得荐于守令先生顾以母老力辞守令问知其所欲也卒用旌其母之节而不敢强其仕遂以隐终身所谓隐不违亲贞不绝俗者先生其近之故东海徐太史以中行之士与之者以此则先生不谓之君子哉惟昔东汉之世仕者固不暇论矣若危言激论以贬人刺世者每不得全其身至深藏远引而食力养亲者亦足以遂其志故郭泰虽贤于范滂不免近于侠周爕若亚于黄宪终不失于高后之论先生者其必有以识之矣先生得宋朱长文乐圃而家其旁自号东原吴人因称东原先生卒年七十有九三子能世其儒业其登鄕贡者曰启寛辱先生爱慨先生之没而不可作也用表其墓且以慰吴人之思云尔太医院御医刘公墓表公讳毓字德美姓刘氏其先金陵人也高祖季德迁于苏州始爲长洲人季德生翰卿翰卿生公威公威生弘逺弘逺生公公生甫一月而孤母徐氏抱公鞠于外家以长初从徐姓徐故居药爲业凡本草所载公少巳习知迨长母择业以授独谓医可教也遣之从学盛御医启东盛之医岀王仲光韩复阳而二家又本朱丹溪其医所从来旣正公学之更勤岁乆涵蓄精赡出以治疾率中其法愼攻击以培养本原爲主有言其奏功若缓者不爲改曰吾之得于师者如此然人竟获生至不可生者他医见其势未剧方投药而公巳忧形于色曰此则吾所不能治者也巳而果然公性和平谦厚未尝以危言恐人而䂓利亦未尝以竒见自负而邀名故人皆服其德以爲不可及公自少恬淡不慕仕进一日朝廷下吴中悉起诸名医公当行适歳且暮有司趣上道不得巳冲冒风雪至京衆不任劳苦咸嗟叹时公年巳高亦不戚戚也旣入太医院爲医士㝷选入御药房时称得人宪宗纯皇帝方在位俄命诸医用药公蔽于人不得荐用荐用者药不效始以公名上乃得召见巳而圣躳获安自是上因识其状貌将官之竟爲人蔽不果后其人以罪去始授御医三年考最赐敇进阶又六年公自顾年益高曰布衣终身吾志也今旣得官且老矣可以止足矣况后辈林立尚可与之争进耶遂上疏乞休致同列知其志不欲仕故尼之疏再上坚卧不起卒得㫖而归他日上复思之顾左右问故白须老人安在耶其得乎上者如此又二年以疾卒实弘治戊申六月二日也享年七十有二公气貌淸雅语音琅然治家俭而中度论事正而近情接人和而庄详而无伪平生事母甚孝以母少则守志教之成立作堂奉之表曰慈节至以名其子以示不忘好读书谓惟此爲有益也因以益斋自号士大夫重其爲人皆以益斋先生称之尝买田里中筑室曰景陶杖屦往来情兴感发往往託之赋咏云配苏氏子男三人曰慈能传其业后一月卒曰节府学生曰奉先卒女二人长适张翼次尚㓜孙男四人曰祖徴曰某曰某曰某女二人曾孙男一人初公以先世葬吴县鴈荡村颇隘取客土筑之令仅容其棺曰吾忍去此而他葬乎至是节以卒之年某月某日葬公旣有志其墓者乃复请予表之予与公有斯文之好公之归吴每怀思之而贤智其人不巳葢自今上改元大举黜陟之典凡以医仕者多见裁抑人始羡公乞身之早莫不高之夫好进之徒无所不至然其后鲜有不败者惟公初以守巳之坚故进之则迟及旣进矣其中实有不乐者此其终见事之明而退之亦速也老子曰知足不辱知止不殆公旣有焉则以公爲医师者岂非知之浅者乎夫出处大节世多未善吾是以取而表之南京太医院判周君墓表弘治二年二月辛亥原巳院判卒于南京后二十日讣至士大夫凡识原巳者咨嗟之声相属至有垂涕者其不识者问知原巳爲人亦曰是宜悼惜者之多也当其病甚亟欲归吴中一见父母竟不及行而卒于是其友李贞伯爲治殓具后五日子壻陈键扶柩至家又七月将葬于吴县沙泾村以宜有文表其墓也陈玉汝则请于予呜唿予与原巳有交亲之好非浅其文岂待请耶第有不忍爲者然度原巳望我者在此乃卒书之原巳初名经更名京后又更名庚号菊田㓜即颕异从塾师学书落笔有法而诗则得子舅氏闾丘賔用之教爲多迨长益好学每夜五鼓辄起诵习居诸生中如无能人及见其述作知其所蓄充然也家本业医不欲以医名然医亦无所不通又闾巷之士争爲举子业多取科第顾独向古学殊无羡慕意葢将隐居养亲以终其身知其才者则谓原已当自见于世无可泯焉一日太医院奏下吴中徴医士数辈中有原已名非所望也时太守丘公方请修郡志原巳始乞入学就弟子列冀免不可得被迫遣上京人知其爲儒医也尤敬重之未几选入禁中典御药及数以医验始获授御医居数年以父母益老无兄弟侍养悲思无巳适南京缺掌院事者衆推之乃擢院判以往至则公署乆坏医徒散逸空廨数间而巳原己慨然欲复旧䂓修葺一新药饵毕具初其下习爲纵弛多怨言旣乆见其无私始皆叹服无敢弗执役者原己爲人愼宻淸雅状貌癯然视之如懦夫中实刚介不随其擢居南京官亦美矣一旦意有不乐即欲引去人力劝之而止平生动作不苟虽简札细事未尝草率性喜爲诗与知巳者酒间赋咏终夕不倦其摘抉古事叙述人情平实深秀语多绝俗每爲词林诸公称赏其自处歉然不以爲能也然与之交者则慕其贤非但以诗况医乎哉其医旣爲余事至视人疾用药必谨不取竒效故获生者甚多亦不自以爲能周之先鄢陵人也从宋南迁有爲钤辖使守嘉定者子孙遂爲吴人自宋历元代爲医官高祖曰继周国初光泽县学训导曾祖辅治春秋能诗不仕祖鼎尤深于医父南承其业而名益着以原已贵封院判母闾丘氏封安人原已初娶陈某女再娶太常寺丞顾本女赠封竝安人一女陈出壻即陈键其卒也年甫四十七呜唿世未有不死者死而可悲有如原已者乎葢非特以不寿以无子之嗣续耳虽然古之贤者或天亦或无子若其父母皆老而衰相视㷀㷀则生者旣无所託然后知死者之可悲也其可慰者死而无所望于人而致人争惜之其名彰彰于世身没而若存家断而若续他人何以及此葢系乎天者无如之何亦惟求其得乎人者而巳百世之下有知原己葬于是者尚相与护其墓也哉素菴钱府君墓表浙西有钱氏莫盛于海虞葢多岀吴越国王之裔然其间以诗书孝义蔼然闻望乆而不衰者则莫盛于昆湖之族也在宋旣多显人至元有曰希祖仕爲玉山县学教谕生讳甦者爲人学博气豪当国初以布衣上疏论星变高皇帝嘉之因命撰祭元㓜主文称㫖欲畱用竟辞归以全其身人称谦斋先生其仲子中得娶赵氏宋宗室后是爲府君考妣也府君讳完字汝周别号素菴少孤能守先业与弟公逹恊力治家家益拓以大事母视其意所在即承顺无违其外祖母旣老而舅氏时中更丧明母窃忧之遂迎养于家以终天年而时中有子复爲买田筑室居之每念世父迪少即代父死于法而无后以传曰凡吾子孙所以有今日者以大父之幸存也特买田百畞俾后人祀之勿忘其器局深濬果毅多筹畧郡县推长田赋事旣克举民不吿劳以地濒湖数遭水患尝募民筑堤捍之数年皆成腴田坐享其利故自守令而下有事輙谋之府君而名誉益起里有争讼者往往就质固有越竟而至者矣好爲义事故都宪思菴吴先生小学集解成谓是书有补于世甚大亟命工刻之苏守金华朱公方创社学郡中岁出米三十斛以助子弟之费其余邻里亲戚之家贫窭患难所以周给之者尤多葢又尝输财助边得赐仕者冠服以荣其身云府君娶王氏子男五人曰昌封监察御史曰晔浙江都司经历曰昉曰昇曰昆鄕贡进士女四人适王震秦樌张汝嘉夏伟孙男十一人曰承德监察御史曰承芳曰承恩曰承美曰承源曰承惠曰承宪曰承意曰承绪曰承智曰承颜曾孙男二人曰稑曰秬府君卒以景泰庚午十月二十三日享年五十有九以明年三月三日葬于虞山先茔时旣有铭其墓者矣后三十六年爲成化丙午御史君奉父命请予表于墓上嗟夫十室之邑必有忠信而况海虞繁雄之地乎如府君之爲人行义足以庇乎里闾而无不怀才谞足以动乎郡县而无不信虽谓一乡之善士可也葢其先世孝义之泽如此独惜其终于田间不少见用于世而后人科第仕宦方显于时卓然爲昆湖之族非府君有以遗之乎吾是以表之耕隐翁墓表翁姓徐氏其先长洲人也国初徙实南京永乐间从驾再徙乆而还乡故今又爲吴县人翁初讳某更讳有贤字元仅少值父母俱丧与其伯兄松菴府君其仲天全先生相友爱以天全起甲科爲儒臣曰吾可不求仕也遂以家业自任方还乡尽力筑室以居旣完而隘悉让其兄乃即其后隙地别筑焉当是时翁衣食尚未足始往来湖湘间服贾乆之不复出则买田课耕日与农夫同其劳苦不恤也因自称耕隐翁及所蓄旣厚然未尝侈用以改其初而时出所有以周给人后更应诏输粟助边得授承事郎以荣终身翁貌淸癯双目炯然性多能尤善鉴古器物与人处和易可亲晚节益脱畧世事颇好散诞居田野间或经月不冠賔客至輙陈尊爼歌古调以乐之翛然物外人也其生永乐庚寅二月二十七日卒于弘治巳酉十一月十九日享年八十曾祖文祯祖子复父孟声俱以仲兄贵前赠武功伯曾祖妣某氏祖妣某氏妣丁氏俱赠夫人翁配高氏有内助功子男二人曰世英娶王氏曰世杰先卒娶张氏女一人适杨黼孙男五人曰美中曰美德府学生曰美辉曰美恩曰美质女四人适汤传柳介蒋炜其一未行曾孙男一人曰亨衢女六人初翁预治葬穴于吴城西珍珠坞书来请记予未暇作及是翁卒其子世英复以书来曰不幸先人至此奈今葬有日惟表墓宜有文愿述之以终先志予与徐有姻好知翁爲人之贤他事虽不书可也独得其一可书者方天全仕于朝以天顺初功至封伯爵贵显巳极一时所与同功者率乗势引㧞人虽厮役倚以得官翁时侍其兄居京师何所不得顾闭门退缩窃以爲忧而天全竟爲同功者所诬䧟巳而其人事败而死则天全自谪所赐归矣彼冒功得官者皆从之被黜而翁则无事也葢兄弟倘徉乡里相聚而乐者数年识者竝贤智之此固翁之所爲可表者而事状之所不及者欤江西安仁县知县致仕谢君墓表江西安仁县致仕谢君卒以弘治元年正月四日巳而其配金孺人亦卒则三月十九日也其孤麒等旣择明年八月二十六日合葬于长洲县陈公鄕奉字围之原使人北来奉状求表其墓葢以予与君交乆故尔君姓谢氏讳缙字朝用别号履菴世爲长洲人曾祖子华祖贵宗父思信思信娶同里茹氏生君君少从里师学在诸生中颕异不群稍长出游江湖间或劝之曰子尚可学也始悟而归谒见郡守况公遂补郡学弟子贠治易甚勤顾屡举于鄕不偶始贡入胄监居数年授安仁知县至则先举废政数条而尤以兴学校爲事士有文行者輙优礼之更作弥高亭示人以向道之意先哲李俟菴邑人也取其遗稿板刻以行一时文化流行诸生感慕多所成就君爲政尚忠厚不以声色立威然民亦不敢违令邑有宿逋召民谕之使输不施搒掠未几相率担负而至国赋遂完又尝岁旱斋沐祷于神祠翼日大雨沾足邑人以君积诚所感翕然形诸歌咏葢居官凡四年民方爱之而致仕归矣君素孝友初之官奉其母行或以母老沮之曰吾所爲欲得禄者正爲养亲计耳今旣得之而弃其亲何以尽吾心哉卒奉以行所以养之者甚厚待选吏部时适值岁侵䟽足食养民九事上于朝多见施行而客居颇乆舎馆萧然畧无愠色袁锦衣彬知其贤礼请爲塾师袁虽贵倾一时未尝借其声势以取利也平生举止端重歩趋不乱而言词清婉如恐伤人作书师欧阳率更楷正有法其运笔安闲虽累千字不误卒时年六十九金孺人爲同里讳得诚者之女性婉娩以勤愼俭约治内卒年七十二子男三人曰麒曰麟曰黻麟长洲学生黻早卒女四人计镛王澳滕泽陈观其壻也孙男四人曰同仁曰同义曰同礼曰同智女三人惟古之长民者不以法制爲急故曰平易近民民必亲之又曰恺悌君子民之父母是也如郑子产所谓勐者窃恐其矫当时纵弛之弊故爲是言不然勐岂平易恺悌之说乎予闻君之治民姁姁然视之犹子甚得父母之道使乆任之其政必有可观惜乎旣去不尽所施至是不幸且没矣故因表墓之请乃着君爲政如此以爲㬥戾者之愧云隐士徐静菴墓表徐之先爲婺之桐山人后徙吴之洞庭山遂爲邑着姓自其先好延郡中儒者爲塾师以教子弟惟其重文雅凡四方名士游其门者不绝静菴自爲童子得于薫染者旣多故其学识广而甚逺又洞庭在太湖上巖壑竒丽林木茂密爲天下极胜处静菴上下登临殆无虚日平生得于娱玩者旣熟故其思致美而甚清发而爲诗缛丽鲜新语皆可诵若西蜀晏铎海昌苏平辈一时所谓诗人也静菴与之倡和偃然不相下岁乆积成卷帙故刘文恭公实序之静菴讳震字德重静菴其自号也爲人不独以诗名其尊重不苟自守介然郡大夫岁行鄕饮礼虽屡请不赴也与人交情谊周至然非其人輙谢绝之笃于教子不令就生业以损其志常曰金帛之丰愈于学问之积耶家故有厚产不喜自奉累斥以周贫乏有鬻田者必过与之直或以屋售后念其露居竟还之其直不复索葢其德之厚如此静菴旣老扫一室左图右史日静坐頥神不预世事如是者几二十年以弘治三年闰九月初三日卒享年七十九配郭氏继顾氏子男四人曰淮濚濂潮孙男十人曰辂鳯麟䡕鵾鸾隼余未名女五人曾孙男五人女三人以卒之明年葬于某处淮等旣求王谕德济之铭其墓复求予文表之葢往岁予尝访济之于湖上登高以望所谓洞庭者苍翠深秀宛然在目且闻其中多隐君子以吟咏自乐谓异日往游其地必将访之如静菴眞其人巳而今何遽卒耶岂其年巳高固不可得而待耶若其诗或传至京师尝畧读数篇未暇深究而徒想其风致于湖山之间以表其隐操如此知静菴者其亦以予言爲然乎明故奉议大夫顺天府治中顾公墓表顺天府治中顾公以天顺六年六月十三日卒于官后三十年其配亢宜人卒其子大理寺右少卿佐居忧于家适其子伯谦赴试礼部俾来告曰先宜人之葬旣得今学士长沙李公铭其墓矣顾治中府君虽亦有铭之者然无文刻于墓上以表扬先德佐之不孝也惟吾同年太常董公有状幸念鄕曲之好卒书之予曰唯唯顾之先爲吴着姓当国初以临淮兵荒之余诏徙民实其地而吴产爲多故公之大父彦臯始自吴江徙居其地故今爲临淮人公讳震字启元少游邑学治易有声举于乡累诎竟以贡入冑监乆之授石屛知州石屏隷云南民夷杂居最号难治公治以简静又以恩信结之其下化服俄以艰去服除改湖广之安陆益以平恕皆乐亲附境内患盗掩捕所获不即用法必谕遣之巳而无复犯者居数年学校以修刑狱以清至仓廪实而凶荒有僃廵抚大臣以公政绩上于朝请加旌异遂蒙进阶幷赠其父时杰奉直大夫安陆州知州母骆氏宜人秩满将去民攀畱号泣作去思碑其得平民如此于是吏部知公名特擢顺天府治中食四品禄时属县永清隄决耎儿渡役夫至数万乆不能塞工部尚书赵公谓公可用奏委之公调度有法不踰月而功成又官租累岁爲豪猾侵匿见役里胥不胜追徴之苦公究其弊租足而民亦安葢公居官临事不避难而尤以忠诚待人故所至皆有政绩可颂故王忠肃公方在吏部将超用公而公未老巳欲引去未几遂以疾卒矣享年五十七公和易寛厚与物无竞而自持不苟凡历官二十余年囊无遗赀卒之日仅足棺歛而巳初娶殷氏早卒继即亢氏竝封宜人方公之官云南时亢宜人以舅姑老而路逺不能就养请畱侍于家旦暮孝敬僃至俾公得尽心官事公性好施所得禄俸屡用以赒宗族宜人畧无难色及其子佐尝自刑剖郎中出知河间就养于官僚佐诸妾皆来爲寿宜人正色斥之曰汝爲少妇安得至吾家耶皆愧服而去其卒年八十六子男一即佐孙男四伯谦乡贡进士次伯谐次诣次识女一曾孙女一惟古之爲善者恩德及于一乡一里其家必兴其子孙必盛葢报施之道当然耳至于循吏所以兴且盛者尤甚葢其恩德之所及者尤广不止于乡里故耳予于治中公不之识独观大理君以淸才雅操起爲法官而伯谦益好学有文行将取甲科而起前人恩德不于此而验乎故书以刻之眀故江西广信府儒学训导赠奉直大夫南京兵部车驾淸吏司贠外郎孙公墓表公讳瓛字汝瓒号抑斋姓孙氏其先𣏌人也元季曾大父伯瑛官江浙录事司兵乱不归遂家华亭大父仲恭父士逹俱不仕公早孤事母沈氏尽孝稍长入郡学时萧山魏文靖公分教于松爱公勤苦亲以书授宣德乙卯举于乡明年试礼部中副榜例授教职以母老慨然不辞遂授广信训导而奉其母以行时学政乆废公至严条约勤训诲士类大兴当鄕饮酒有贡士坐不以序斥之使下其人衘之后爲考功郎适公秩满赴部必欲修怨而公以丁母忧免服除不出人劝之曰向吾所以仕者爲养母计今复何爲乃闭户教其二子蕃衍鄕人有尽礼延爲塾师者輙亦往赴葢专以授徒爲事者二十年及衍擢进士第守深州公就养于官数以善政戒饬尝大书其室曰勤以补拙俭以养廉愼以免过惠以得民人以爲得居官之要衍用其教竟称贤守成化巳酉九月二十日公以疾卒享年七十九衍奉柩归葬于鄕之蟠龙原合其母任氏兆公爲人坦夷简亮不立城府于利尤无所好平生作书有法晚喜爲诗有可笑集藏于家任氏出儒宦家爲褔建参政勉之女母曰姚宜人性贞静且孝事姑不违其志相夫治家能居贫守约子女婚嫁皆不失时尤通书史数援引以教其子亦善作书卒以成化辛卯十月某日享年六十九子男二人即蕃衍女二人适张朋焦简孙男四人雍睦承德承恩女三衍后以治行着召爲南京兵部贠外郎三年以考绩来告予曰先父母之葬衍忍哀自志其墓矣而墓上之文未刻乞书之言巳其容甚戚及出其志文以示其词尤悲予不忍读也予谢曰子免丧乆矣能不忘乎哀如此其将何以慰之于是衍考最蒙恩赠其父奉直大夫南京兵部车驾淸吏司署郎中事贠外郎母爲宜人乃畧述其事行而特书其恩典报之曰此可以刻于墓矣子之哀亦可以少释矣明故兰州同知封儒林郎翰林院修撰钱君墓表君讳和字用之姓钱氏元季高祖德以兵乱自桐乡徙华亭因家焉曾祖实尚义任侠祖复喜读书而于中庸尤精人称钱中庸父昌娶同县范氏生君少入郡学爲诸生所推许作文务雄丽视进士第若不足取成化戊子登鄕举屡试春闱不偶其后子福亦预试叹曰吾尚与儿子辈争得失于塲屋间耶即赴吏部乞一官始得兰州同知兰隷云南在万里外人爲君不堪慨然就行居三年子福春闱廷试皆第一君闻之复叹曰儿子辈得禄可以养我矣尚复奔驰绝徼以从仕耶即乞一公干入京师复赴吏部乞致仕竟归时年五十二耳葢又三年受敇封如子官而卒君初贫弱丧其父能极力营葬事母尤孝性刚直少容出见里人爲不义事輙忿形于色及闻母召急趍命其容怡然也方去兰州人谓夷方当不必拘文法以治有罗知州者与丽江木守以世官结㛰上下相倚肆爲贪虐君绳之急罗不堪乃㗖以利君正色曰天子务绥逺人正念汝俗恬杀人命我参佐州事以钤制汝顾从汝欲耶罗知计不行欲挟木伤之君以诗投木木感动曰文士也不可君尝催课自正供外不多取一毫群夷德之浸闻于藩臬于是方参政宪林副使俊争委以他州事及摄县赋足狱平事率以治乡人曹佥事时中虑君卒爲州长所䧟令署黒盐井提举司以避逺之曰此亦以利㗖耶君至谕父老曰弊可除者幸毋我隐苟以贿及吾门者必罪先是井以潦乏盐自君莅事岁课益盈君之居官葢如此第不及乆任人多情之自君致仕与乡里诸老月一会饮必至醉乃巳醉輙歌唿以乐或䂓其放者笑曰是非若所知他日醉如故葢君以群聚或及里闬官府短长故一託之酒以自全云其处世又如此君娶陆氏封孺人子男二长即福翰林院修撰次祚鄕贡进士女二人长适徐翶次适太学生胡亨孙男一元女一予与君有斯文之契乆矣福于是以表墓之文来属葢君居官有治绩然在逺州知之者少及其居乡旷逹混于流俗其意之所在人亦知之者乎至其平日能教其子取高科列淸贯以文学知名于世所以出于君之教者其事甚显人则无不知者夫惟知之故其事可畧其所不知者则不可不详也若其生卒岁月与夫葬地见于李学士賔之志者益畧不着匏翁家藏集卷第七十二匏翁家藏集匏翁家藏集卷第七十三匏翁家藏集卷第七十三墓表一十一首刘氏新茔表长洲刘氏世葬邑之武丘鄕岁乆族人益繁其地陿隘殆不能容于是承事君介之与其配汪氏相继卒距其一里曰袁巷始爲新茔而合葬之葬之日寔弘治七年八月九日也君讳浒介之其字号澹菴其先葢汴人有爲黄州统领者从宋徙建康至元榷茶提领钟山再徙长洲提领生处士元善处士生国初沛县儒学教谕德让教谕生赠中书舎人仲舆中书生詹事府少詹事赠礼部左侍郎谥文恭铉文恭四子伯曰澄叔曰泳皆早世仲曰瀚登进士第历仕大理寺丞以陜西按察司副使致仕其季即君君以宣德四年八月二十四日生于京师私第六岁丧母夫人某氏稍长向学后以父兄俱仕于朝独任家事巳能服劳其出入用度善计量有无人称有干蛊才又能以勤俭自守所积旣厚益不妄费其容止俊爽及居鄕里遇长上尤知礼逊人所以称之者不徒治家而巳平生虽事废举然教其子必业儒以继家世竟有登乡贡者以尝输粟助有司赈饥获授仕服故称承事君者其官阶也卒以弘治六年四月十四日享年六十四元配王氏继即汪氏讳守贞出唐越国公华后爲翰林检讨某之孙光禄署丞晋之女少归于刘能执妇道以勤俭助其夫慈惠及其下自舅姑以下皆贤之先君一年以九月二十四日卒享年若干岁子男五人长曰桥早丧次曰梓曰桐曰荣曰栩桐贡士梓栩以输粟荣以书艺俱授仕服女三人适韩勲黄经顾巖孙男五人庻点黙烋某女六人刘氏在吴中爲衣冠旧族至文恭公以奥学笃行爲天子近臣宪副君复起自甲科爲良法吏族人仕者尚累累有之家门之盛亦鲜及矣他人爲子弟而无过者有几如承事君虽不出而仕然能保其家业不坠而益盛他人又有几耶书曰世禄之家鲜克由礼君其免乎此矣于是梓等奉贺宪副泽民之状请文刻于石乃书以爲刘氏新茔表云怡隐处士墓表处士姓华氏世家无钖爲江南望族其先自宋元而上见于前人之纪载者巳僃曾祖㓜武有诗名祖悰考仲谆皆有隐德乡称长者仲谆娶顾氏生五丈夫子其三爲处士讳宗寿字思源怡隐其号也家故多田富甲邑中至国初悉散所积以免祸后仲谆再造其家能不自逸率其子若孙躬耕田间家复𥙿诸子旣应酬于外处士居家更助其父爲义事岁免私租若干斛不惟水旱而巳又数推所入以周贫乏景泰间米价贵里人争仰食其家顾所蓄不足即发藏金䨀以继之诸闭籴者感愧遂无乗时以儌利者先时其父误坐法被系刑曹伯兄思济偕走阙下陈冤状适染疫病卧寓舎危甚处士日吁天泣祷思济竟起而父冤亦雪后父以天年终诸兄弟始异居所以扶持孱弱排解怨争者惟处士是頼处士身履俭德服食不求华美中旣愼宻尤有雅量犯者輙能容之其人往往愧服亦以长者称云配邹氏子男二人曰守吉守庆皆庻出女五人适惠洪邹翰徐益钱祚蔡观孙男六人曰烨焕灿煇炫勲烨灿俱以输粟授散官女六人曾孙男七人曰谨诰谟余未名玄孙一人女一人处士以天顺六年九月十四日卒享年六十三是年之冬黒葬于其鄕椿桂山先茔之次而故张宪副节之爲之铭矣至是守吉复恨末有表墓者託其友夏御史德干具行实来请葢自处士之卒至今三十余年矣门闾盛而愈高产业积而加厚其所从来者虽逺然非处士能继其德何以致此今守吉兄弟旣似其前人其后可见者又及三世使继其德不巳华氏之泽其有竆乎夫发扬先德固孝子之意而乘示后嗣又其意之深者故书以遗之盛雪溪墓表弘治八年六月十二日雪溪盛君卒享年六十七初君尝触热过吴中予视其貌若瘁然谓老者当尔后数日讣至爲之惊悼于是其孤虞等卜葬以是岁十二月十七日乃来求予文刻于墓上予素善虞而识君亦乆知其所以爲子弟及待宗族处乡党之事而福建布政使陈公朝用又君之知友也状其事尤详乃爲书之君讳頥字时正姓盛氏雪溪自号也世爲常之无钖人当其少时父文珪客游岭南尽以家事委君君治之甚优人不知其父之逺去也后其兄时望登进士第授监察御史君即遣人迎其父归曰奉养之具幸巳麤给可勿劳于外矣数治具速故旧亲侍杖屦于泉石间以乐之巳而其兄以言事忤㫖出知束鹿君驰书慰之曰兄所爲者古人直道之事当益尽职爲天子牧民仍岁致米物以爲禄俸之助其兄安之治绩卓异以循吏称于时屡迁至陜西布政使再擢刑部侍郎君益思念不逺数千里两往省视且畱其子虞旦暮承奉于旁及其兄以都御史廵抚山东得致仕之请君即后圃作方塘书院日奉以宴游其间其所以爲子弟者葢如此平生待子姪辈恩意平均女兄及其弟妇皆孀居周䘏僃至推及他人爲义事不一人有善尤喜称道其不善而相犯者亦能容忍襟度畅逹客至饮噱终日有召之者卽往必尽欢乃巳其所以待宗族处鄕党者盖如此自君治家田畴益广室庐益完若与时之人不能忘情于殖产者然其高情逸韵与邑中文士登临歌咏不以富贵爲乐则非人所能及也君之祖子实与其父文珪俱以其兄贵赠都察院左副都御史祖妣吴氏妣马氏俱赠淑人娶冯氏先卒子男二长即虞礼部铸印局冠带儒士娶张氏次夔国子生娶卞氏女二适过鑑杨干孙男一铨女四许适杨旦陈鸑华泰其一尚㓜在成化初邑人饥朝廷行劝分之令君初输粟授承事郎以筞其身比岁饥益甚有诏输粟千石者视军功授官君慨然发廪得授苏州卫指挥使其亦可谓荣矣然士大夫称之必曰盛雪溪而不以官葢着其隐操也故作盛雪溪墓表以从鄕人之言以顺孝子之情云梅友处士墓表成化丁未恩诏下凡民年八十以上者钖以冠带荣之于是梅友处士新安程彦彬甫年八十二矣即日拜赐于家鄕里以处士善人宜受殊典不徒高年而巳者相与称贺不绝明年改元弘治乃六月十日处士无疾而卒则又相与哭之皆曰善人亾矣诸孤穆宗等卜明年十二月十三日葬干休寍县黄尖岭之麓旣毕事相向而泣曰吾程氏世有名文以纪载先德有如先府君之爲人可使没而不传乎其季景宗乃自爲状图其事俄以疾继卒后八年景宗之姪庆某与其子庆珫痛其先志之未遂不逺千里趋吴中谒予言之故持状泣拜哀动坐客予初辞之竟诺之然亦有所未暇也居数月则庆玩再趋而至以请予感其孝卒忍拂其情耶程氏世爲新安人出梁将军忠壮公后处士之族居富溪在宋有曰卓者爲本州学正曰骧中文武两科爲中书舎人骧有风节子孙以儒雅相继鄕里至今以舎人称其门其后曰存生僖僐生齐齐娶商山吴文肃公孙女生处士其讳尚质字彦彬自号梅友以纯雅旷逹重于鄕议而志古好文汲汲如不及然未尝爲矫俗要誉之事葢程氏尝十世同居处士力欲复之经营会计惓惓不忘先世有葬他郡者岁乆巳失访求得之立石以识宗人今太常卿克勤作统宗谱贻范集率其昆仲所以助成之者甚力一日家人不戒于火闻诰牒犹存余无所问其于先世葢如此尝扁其斋居曰崇本以自志平居无他嗜好惟以敦行孝友爲事以礼正家其容貌端庄俨如賔祭子孙侍立肃如也故虽鄕人无敢慢易者俗多尙气而喜争每深鄙之曰公门无一字此吾家法也子孙好学者则奖进之旣老犹日课其学业不倦平生手录古人遗文至三百余卷所编次有富溪程氏族谱十五卷鄕约一卷流芳集十卷林泉风月亭集一卷泉石斋集三卷诸墓下顷一卷其所自着曰崇本斋稿者又若干卷藏于家配吴氏出同里故家少处士一岁孝而克相子男七人振宗早卒播宗熈宗爲伯父后亦卒穆宗匡宗硕宗景宗女四人适汪康吴若鸿范显护黄智相孙男十三人庆璋庆琪庆璨先卒庆瑰庆珠庆琰庆珫庆玑庆玕庆琇庆莹庆班女十三人适吴世珉毕芸生吴蓥黄怡品孙式孙巖汪太弘黄琼余未行曾孙男六人侃侔杰伦俨佳女一状所载处士事行甚伙葢景宗之孝惟恐其父之美或遗耳予旣取而书之而未敢必人之吾信也然状谓处士初从竹埜吴君游称其博雅谨厚有前烈风晚与参议方公钝斋苏公相友善方叹其学行如是不沾一命而老鄕校苏赞其行高益谨文老益工有古君子风度三人于处士有交亲之契其所许与必当人其有不信也乎故复取以表之以慰其子孙之孝思云明故中书舎人王君墓表成化五年宽游南京得友一人焉曰王君允逹其讳汶义乌人也王氏自宋以来号爲儒家五世祖炎泽得朱吕道学之传婺人谓之南稜先生曾祖祎在国初以文学事太祖高皇帝爲翰林待制使云南执节死义追赠学士谥忠文祖绅国子监博士考稌隐居授徒门人私谥孝庄先生后赠中书舍人母李氏赠孺人允逹生禀特异志向甚端少孤思继家学极其勤苦家素贫能守道自乐挺然无所降屈好古执礼笃行实践不欲以文士名然操笔爲词章丰蔚可诵亦无忝其家旣壮从鄕校贡上礼部卒以春秋登鄕举遂擢进士第居京师癯然静退犹寒士也尝上疏乞就郡教授奉忠文公祀不遂乃授中书舍人遇事持正同官惮之居三载见有非其道进者称疾而归今上之初用贤图治或荐允逹可起而用部符下允逹初不欲行郡县与鄕人迫强之道病甚曰吾决不能仕矣然获至京师与故旧一见以死无恨未至五十里竟卒年五十七允逹纯孝人也自忠文公之死博士君痛恨食不忍兼味孝庄如之至允逹巳三世犹不忍改以忠文公宜庙食死所遗书廵抚大臣爲奏请于朝始秩于祀典又忠文公有续大事记在蜀藩得板刻行世亦其志也居家作祠堂置祭田凡所行礼参酌其宜其教人有法出其门者輙有可观至所与交皆一世名贤于情意最笃也其不贤者则疾之往往面斥其过使无所容葢其爲人若隘而才则通处世若迂而行甚直使其见于用则功必加于人泽必下于世顾仅以行义厉乎一乡一邑之间知允逹者葢深惜之其娶俞氏有贤行封孺人子男二长俯县学生次仰女三长适贡士许埙次适龚一尚㓜允逹卒时爲弘治二年十月四日葬以明年十二月六日今祭酒谢公旣爲之铭寛宜表其墓上以良友之不可复得也葢乆而不能成文抑允逹之贤人知之不必书惟其有不可及者则不可以不书也尝闻谢公言往年自台州往访允逹鄕人无少长贤不肖闻其名皆唯而立其学者即其所居皆称之曰齐山先生至不敢斥其姓又闻其友马谷曰允逹没门人迎柩于数百里之外将至亲友又行数十里迎哭皆尽哀又各爲位而哭于家葢百数十人及其家长㓜僮㒒皆疏食如丧父母呜唿允逹之得此于人者其必有道矣故书以表之明故江西上犹县知县郑君墓表君讳玺字仕信姓郑氏世爲浦江人自其先沖素处士绮合族而居至君爲十一世曾大父得金华府税课使大父栋父旭皆不仕郑氏世称义门家范甚整然亦乆矣君少入县学爲弟子能不失礼度称义门子弟累试于鄕不偶循岁贡例入南京国学祭酒而下知其所出皆优待之而君亦自重凡诸生始入学必相出钱餽遗谓之班钱君独不受岁余历事大理寺又数岁选授湖广安化知县安化山深地瘠民多负税君劝富家代纳而贫民始安未几流移者多复业乃更蠲其役俾务恳辟能辨疑狱他县有狱未决者上官亦多委君廵抚大臣才之将奏调大县俄丁母陈氏忧而去民畱之未得数致书问安否服除改江西上犹俗尚狡猾玩法侮吏君先去其甚恶者而法竟行方欲设施而君病作以没实成化二十二年九月十日也年五十二以明年十一月二日葬于本里松林山先茔之次君勇于爲义遇事所当爲者无畏缩态人有患难輙仗之往往倾赀以济亲贤服善情意周悉与人言无所隐饰然逆其意者即见于言面巳而不复计其峭直如此其家自正统间遭火厄堂宇荡然无以合族君每愧恨自安化归特出俸金先葺门庑数楹其志他日欲尽复旧䂓而行之则君没矣君初娶虞氏继陈氏子男三人曰鏓曰鏸曰铦铦蚤卒女一人适东阳许储皆陈出予㳺南京始与故中书舍人王君允逹交允逹数言同郡有郑仕信者甚贤巳而君至遂相好而信其贤不诬君之葬允逹旣爲之铭其子鏓以予知其父不逺数百里来请文表于墓上于是允逹亦卒矣感念畴昔爲之泫然鏓亦贤如其父郑氏其将复兴乎永定知县陈君墓表弘治八年福建永定知县陈君述軄于朝道出上杭疾作而卒其年八月二十一日也年五十四柩至卜明年八月某日葬于吴县桃花坞先茔之北其从兄俊与其弟怡率其子若孙来拜请文表墓其状则君女弟之夫丘连州镐所造也予与君有旧好闻君之丧方爲之悼惜不巳其能巳于言乎君姓陈氏讳恱字宗理别号同轩世家苏之吴县自其祖福建佥事祚以直节显于先朝祠于乡贤而陈氏遂闻吴下父寍仕终新野王府鎭国将军教授亦笃行士也母徐氏生君长身脩髯伟然如神爲人严毅方正是非好恶无所诡随人谓其有祖父风教授君历任歙县及武邑校官君皆从侍家庭薫染所得旣多稍长入鄕学讲议精博同辈争推让之视科第若不足取竟以岁贡例补国学生居数年始选授永定知县永定在万山中爲闽之竆处自正统末以㓂乱增设险阻寡民㓂不时发君初至即有警谓急则延祸故缓之而县中卒无事先时无城郭可守始经画材力以筑民获安居善决狱平恕不苛狱无冤滞于是他县有疑狱宪臣輙委之无不允当者君平生遇事必精审而行至行吉凶诸礼一惟佥宪公所定乆而不改孝于父母事其兄宗德甚敬抚其㓜弟怡尤有恩意嫁女必作戒词一帙送之曰吾寒儒无以爲装汝能守此无忝家世即孝矣其教人有法多所造就而爲文必以理胜惟其困于塲屋不获用也娶徐氏有贤行子男二人长炯娶徐氏次焕尙㓜女二人长适龚烯次适查应臣孙男二人长麒次麟女一人惟昔功名之士抱其才猷欲见于世然不得其地与时未有能自见者如君之才猷亦美矣不知者一置之下邑巳无所施爲然他日尚有所冀也夫旣仕晚而其寿止于中身则又将何所爲哉昔佥宪公之墓予尝从君之请爲书其石今君不幸至此予故道其志之所以不获信者表之明故工部营缮淸吏司贠外郎致仕胡君墓表工部营缮淸吏司贠外郎胡君致仕数年以疾卒于家弘治某年八月二十日也享年六十四以明年某月某日葬于汤溪县白杜山之原后二年其孤谷来请书其墓上之石其状则君之友陈宪副粹之所造也予念君生旣相厚则于其旣没能忘情耶遂曰诺又数月谷复来请乃书以遗之君讳超字彦超自号耻菴姓胡氏初爲衢之龙游人今割其地置汤溪又爲金华之汤溪人族大而盛号浙东名家曾祖德仁祖希华父宗韶希华隐居能诗宗韶有义侠风以君仕赠承德郎工部主事母祝氏赠安人君兄弟九人少独嗜学补县学弟子贠有贤名每鄕举皆拟爲举首顾屡不偶遂贡入南京国学成化戊子试于应天府竟登高荐壬辰擢进士第观政工部初授都水主事丁祝安人忧服除改虞衡主事凡二考始擢营缮贠外郎未几即乞致仕归丁未用恩诏例进阶一级给米四石人以爲荣君爲进士时藩王及大臣有赐葬者工部委董其事事毕能郄餽遗巳有廉名及授职分治通州河道竝河隙地多爲势家占据言于尚书卒归之民京饟分贮通州岁脩廪庾费用甚鉅稽究出入能除故弊工役毕举平生见于官政大畧如此君爲人檏厚无外好日闭一室以书卷自娱其学精于毛氏诗旣壮犹从经师讲议不倦以其学授人后多取科第而宗族子弟頼其启发出而仕宦者常有其人性喜吟咏持笔运思顷刻满𥿄旣老且病不忘旧习前卒数日犹以杜少陵二句爲韵作述怀二十首而时事所感亦寓焉当君居官其年巳踰五十仰承俯接重迟详缓若不与英妙者类然老成练逹遇事自办其軄固不旷也惟君自重不求知于当道又不乐与新进少年争进取于是归休于家得以全其身乐其志以没此其可书者也君娶方氏有贤行封安人子男三人曰顺蚤卒曰谷曰绶绶县学生女一人适兰溪县学生郭时明孙男五人女五人明故奉训大夫定州知州刘君墓表定州知州刘君初知处之缙云秩满吏部以君有政绩将擢置宪职或言君长于牧民者遂授定州踰年以父丧去而君亦以疾卒弘治癸丑八月二十七日也享年五十七君讳竑字以䂓姓刘氏其先汴人从宋南迁有讳亨者家于常熟因家焉亨生善甫元常熟州判善甫生仲昇海道万户仲昇生伯彰海道百户伯彰生子谋子谋生宗实皆不仕宗实娶顾氏生君㓜颕敏不好嬉戏补县学生专治毛氏诗刻厉坚忍期必取进士第成化乙酉登鄕贡屡试礼部不偶竟选授缙云知县民恃险阻往往以闘杀爲嬉或讼于官輙逃匿上司捕之急几欲生变君始请缓之犯者卒感悟就狱特罪其首恶而连坐者尽释人以爲平有妇人杀其夫狱乆不决君焚香告于神是夜梦一鬼散髪号泣言死状明日坐厅事忽有旋风扬沙绕案引妇讯之果得其实人又以爲明县有银课中贵督取民殊不堪君屡犯其怒所以捍卫乎民者甚力当造户版民多行贿吏胥爲诡避计君度田多寡分户三等自是赋役始均而好弊息其惠政旣多岁旱祷雨輙应蝗不爲灾人争歌颂之县在万山中故多㓂警自君至境内晏然尝有群盗聚处山谷间君遣人谕使之去盗曰我辈将往金严假道于此刘侯仁人也岂敢犯其境哉卒无事故刑部尚书彭公韶以公事至浙御史王弁畅亨廵按至知君贤交章荐之及君去任民挽畱不得号泣徧野有奔送百里之外者定州土俗劲悍君革政以治先时戍卒毎虐其民君稍以法绳之始皆知畏而民获安其相讼者顾多质于州及武臣有自降虏起者素狎侮州官至是亦皆慴服未乆政声流闻廵抚大臣遣人持羊酒浆劝之君居官以身勤事不求安逸而疆力颛志令必期行尤以清俭自持所至不挈家累惟二童竖随侍而巳家故殷富而自奉甚薄禄俸有余别储以僃公费或以遗竆士有劝爲家计者则引鄕里贪夫丧名者曰此可以爲戒也故事守令蒙旌异者必受恩典君旣擢州守遂格不行葢非制也君终身所恨惟此耳旣卒之又明年四月八日其孤葬君于双鳯鄕进贤泾之北原谓宜有文表于墓上踵门稽颡以君之从弟鄕贡进士俶所爲状请予固知君之爲人者乃按状书之缙云之政则郡人潘太守从民之请有文载其事立石县中可据也独惜君守定州不乆则可书者尚多其不爲古之循吏乎然即此亦足以传矣故表之故乐㑹知县周君墓表景泰甲戍四月六日广东乐㑹知县周君卒于官得年四十八乐㑹之人相与奔走悲号曰天何夺吾贤令之速也争愿买地葬君而筑室以居其妇子其配楼孺人不可曰此非君之志也且如吾父母舅姑之老于家何于是其民聚土爲冡歳时祀之以慰其思明年柩归以十二月一日葬于长洲县武丘鄕半塘之原后四十年爲弘治乙卯六月四日楼氏年八十九而终将以明年十二月二十四日祔葬其二子诏训始来乞文表墓君爲吴中前辈予虽不之识然与诏相好乆知其父母之贤可书也君讳泰字景通自号讷斋少从邑人楼日宏先生学治尚书甚勤而重迟和敏与诸生异非特能文词而巳日宏察其佳士遂以女归之旣壮受徒阊门居市中谨谨不放时有师儒郑德辉者亦厚德君子也人以君配称之其业旣精正统戊午以儒士举于乡再试礼部不偶授潮阳县学教谕训迪勤励士子多所造就秩满考最始有乐㑹之擢人谓其地险逺爲君不乐而君怡然之任至则以其俗陋专务教化民皆从之踰年而君不幸卒矣楼孺人讳嬿字懿端出宋太师楚公异之后六传爲乡贡进士可先始自鄞迁长洲至日宏益业儒娶严氏生孺人通书史精女工尤有孝行当乐会之归抱其孤儿䟦渉岭海数遇㓂难誓不受辱以死自分竟完其家无事归教二子诏亦举于鄕爲嘉祥教谕复享其养以老成化末恩诏下孺人年踰八十矣更受肉帛之赐人以爲荣二子长即诏兴王府纪善次训一女嫁吴佐孙男五璐璧琦璞琮女八曾孙男一女二夫君子之仕也不必考其政惟能得乎民则其政之仁厚可知君在海外未乆设施不甚见一旦不禄而民至欲畱葬其地此岂以势力使之哉必有所以感之者也至于妇人之行不出闺门亦不必究其行惟能成其子则其行之严肃可知若楼孺人寡居时二子皆在提抱间使非其母教育之则身且不可保况望以科名禄仕进爲王傅而有光其先人哉是宜书以表之思耘处士墓表吴中称儒家曰陈氏其先在宋忠文公尧叟之从父邺始自蜀徙南康之都昌七传至篆登宣和进士累官明州通判再徙星子五传至洽咸淳鄕贡进士生仝仝生徴受学临川吴文正公之门元末避兵于吴故今爲呉县人徴二子汝秩汝言竝业儒汝言在国初爲济南府经历生继爲翰林检讨儒行益尊学者称怡菴先生后祀于郡学四子长曰宗有文而早世娶陆氏三子处士其季也讳佃字世本自号思耘少孤学诗于从父孟贤得唐人法稍长岀爲塾师即善教后念母老居家治生资以爲养故第在城西南有园池甚胜以族人衆作别业于虹桥日渉以乐更买田阳城湖上时往课耕不以爲劳也平生旣业儒不失旁通医家言至于通逹世务量度生业有人所不能及者善谈论娓娓不休而衣冠整洁动履肃恭俨乎儒者之风也凡郡中行鄕饮礼及朝廷有纂修事处士必预焉其年七十以弘治丙辰正月十六日卒明年某月某日葬于吴县荐褔山先荣娶滕氏户部尚书德懋曾孙有妇行先卒子男三曰谟娶张氏曰训长洲县学生娶滕氏继唐氏曰諌女四长嫁孙仁次许嫁刘文毓而卒次嫁施颕次㓜孙男五杲昉晢煦暟女七予与处士交乆比自京师归复接其言貌未觉其衰也终月不见则闻处士以病不起爲之悼叹诸子将治葬奉乡贡进士都君元敬之状来请表其墓而处士有知友信阳太守施君焕伯曰处士可表也遂书之蔗菴翁墓表翁姓钱氏爲长洲名家出武肃王裔诸兄皆隐于市不仕其一爲大寍都司幕官仕亦不显其季即翁讳逊字叔谦蔗菴其别号也少游江湖间中岁屏蹟里巷至老益喜闲适翛然逸士也翁无子以家事悉付赘壻素与竹堂僧暄公爲方外交即精舎傍凿池开圃数擕亲友往游烹鱼煑笋日醉以乐或避暑竹林下脱帽啣杯有六逸风致平生奉养甚厚市中新味人争售之翁治以荐客亦不自享也故山西参政祝公与翁相好取顾恺之语特以蔗菴号之翁喜而受予昔爲文以记然翁虽好逸乐未尝从侈靡习至老其德固无悖其常者里人故敬重之郡县知其贤岁举鄕饮必致翁三賔之列不徙以高年也翁生永乐戊子三月二十九日卒于弘治甲寅十一月二十八日享年八十七以戊午三月六日葬于长洲高景山之原娶沈氏太医院医士孟本女先卒女三适李溶朱其一杨瓛即赘壻瓛有子钊冒钱姓爲翁后于是钊特鄕贡进士陈原㑹之状来请表墓之文予翁同里巷视之大人行也言何足爱葢自天下承平揠兵旣入戴白之老所在有之其熈然自得嬉游如孺子宛然有康衢击壤之意翁非其人也乎孟子曰王者之民皡皥如也然则叙翁之爲人亦可以观世道也耻斋魏府君墓表魏之先出毕万其后代爲晋卿及分晋爲诸侯以国爲氏而散居南土吴之有魏氏葢乆矣在宋鹤山先生文靖公自蜀来有赐第在吴中府君以同出于万故宗之曾祖文原祖德父茂茂娶杜氏生君其讳昌字公美耻斋其自号也长身古貌寡笑与言布袍曵地质朴可重家当市中辟其屋后种树凿池竒石间列宛有佳致作成趣之轩以自乐故武功徐公参政祝公佥宪刘公时即其居爲雅集屡有题咏沈石田居士写之图畵间亦惟君之雅澹不汲汲以势趍故士大夫尤爱之也君养亲甚力平时食饮必亲进又必问味可否母卧病数年侍奉不离左右或出外暮归则急趍至前喘息未定必问安否初其祖有遗言百余字皆所以训戒其子孙者君能遵行之仍作堂名寳训以示不忘予尝爲文以记而故李少卿贞伯特爲书之壁间又可见其孝也弟公明任云和训导而卒君以故居让诸姪至故物则俾其子谨藏之曰此先世手泽也君素博古凡三代以来至于宋元器物书畵多能辨识曰此出某时某人无差者喜爲诗则得于其舅氏东原先生之所指授爲多其年八十四以弘治乙卯七月某日卒又明年丁巳某月某日葬于长洲县九都武丘鄕先茔其内弟南京监察御史杜君子开旣爲状而其子芳乃来乞文表于墓上予诺之葢数年前君遣芳至京师有寿圹铭之託欲执笔不果讵意延至君卒而爲此文虽然君好文词者虽不及见亦足以慰于地下也况芳之孝而欲扬其父之美有不可巳乎君娶陈氏先卒子男二人长即芳次蒙女四人其一以疾不嫁孙男六人曰某某女五人曾孙男女四人附书此于后併刻之匏翁家藏集卷第七十三匏翁家藏集匏翁家藏集卷第七十四匏翁家藏集卷第七十四墓表一十三首明故中议大夫广西南寍府知府蔡君墓表惟蔡氏爲吴故族居震泽山中其先在宋有仕爲祕书郎直焕章阁曰世洪者从驾南迁始居于呉数传至吉甫吉甫生仲简国初以人材徴称疾不仕仲简生桂芳桂芳生景东景东娶于徐爲处士庭栢女生君爲长子其讳蒙字时中别号果育年十一举爲县学弟子太守况公视其气皃竒之抚其首曰此子异时名位当如我稍长治春秋学业专勤时临川聂大年分教常州往从之游三试于鄕不捷年三十贡入太学杰然诸生中爲兵部尚书马公昻所知以曹务繁重奏俾专司章疏数月以劳多即入吏部选选在优等始授温州府同知温于浙江爲大府君才优适称府中有事太守輙咨之以行未久惠义及民甚深而名誉益起成化戊子属邑㤗顺山中传有银鑛闽括流㓂群聚争夺杀伤遍野邑里骚动事闻于朝命中使卢某来督官兵勦御贼闻兵且至焚桥塞路其势愈盛候吏驰报时夜漏下二皷君惊起遽帅壮徤五百人往撤石通道伐木爲舆梁官兵旦至乃渡㑹大雨雪不可进冻死甚衆衆议募民壮𥙷伍擣贼巢穴公曰彼皆乌合之衆苟益兵制其死命其势蹙祗益乱耳无若遣一职往谕以祸福爲便衆然之遂推君行君毅然深入贼窟落反复谕之贼感悟立解散兵休而还公复建长久计取民之疆勇丁衆者立爲银赋长领坑夫若干事採凿民始无争夺之患乐清有田数千顷爲山潦冲激坏爲沮洳塲而公税如故破产者甚多君往相地势浚渠筑塍时蓄洩愼防护田遂还爲膏膄而民益有蓄洩之利君治绩旣多御史上于朝获封其父如其官阶奉政大夫母妻皆宜人巳而浙东饥大臣奉敇往绥抚之兼陟黜官吏未至君豫储粟至五万余石以僃赈贷若僚属以下悉条其贤否上之大臣以君可信多从焉秩满将赴吏部而郡方阙守民日拥上司言蔡侯爲宜于是藩臬皆上疏道百姓意未报丁奉政府君忧服除陞湖广辰州府知府道间丁母徐宜人忧服除改广西之南寍下车即集父老察问民间利弊民甚安之三年夷俗渐化如中邦宣化县民兢渡误死被诬入故杀律连七人颂系淹久累政不决始得其情得释巳而大雨弥月洚潦入城居舎荡没民漂死以千数君斋戒帅僚属祷于山川等祠爲文引罪以祝是日水即退视被灾者悉赈䘏之田州守岑浦自恃土官骄悖不法与其族弄兵相攻杀君以直词晓谕皆感服释仇不复敢争至于兴文举义明狱足食诸事尽瘁不懈以劳致疾乃上章乞归既得命即日行明年今上即位诏致仕四品以上进一阶得中议大夫越七年癸丑八月七日以疾卒春秋六十有八配沈氏生女一人适马璇侧室秦氏生男一人习聘徐氏女二人长赘劳麟次适徐鹄君之没习始九龄又四年丁巳麟等率习以某月某日奉柩葬于绮里谷堆山阳奉政府君之侧先期与其姪羽奉状来请文惟公少居郷闾爲知名士及入官輙获乎上政绩有闻于时盖其爲人通而不流和而不泛才足以治繁而济之以勤量足以容衆而守之以恕此所以绰绰乎能举其职也君他行可称者尚多而尤有志于用世惜未究其所至何如耳乃书此表之以慰君于地下云太医院医士盛君墓表君姓盛氏苏之呉江人世居呉中爲名族按其谱出宋文肃公度后数传至寓翁生景华有隐操人称居宻翁景华生启东始业医而精其术仕爲太医院御医受知先朝累𬒳宠渥生数子而俨最长君俨之子也讳暟字用美号闲舟初其父从御医公居亰师始壮而卒君时生甫七年耳与母许氏留呉中頼其祖居宻翁抚教之旣长奋志于学授徒养母曰吾其取科第以仕乎则习举子业顾屡试于郷不偶复叹曰仕必有命也乎医吾家学也吾当继之君旣业儒而理明于医辄通又其家多竒方奥㫖发而究之附以巳意治疾辄验人曰此得盛御医秘传者争往求之君复不计利遇贫贱者率与之药于是求之者益衆医名暴起传至京师遂徴爲医士久之当得官然非君所望也方称疾不出适闻其母䘮而归服除竟不上益以医行于时旣老得未疾有疾者多就治之弘治九年十二月二十八日卒享年七十五君初娶沈氏继潘氏髙氏子男三人曰干娶张氏曰坤府学生娶桺氏曰艮娶夏氏女一人适某孙男五人曰某女四人长适府学生沈济次适袁表次适国子生顾纶之一未行君爲人襟度爽闿而言论眀畅对客饮酒笑倾倒曽无隐情人有过往往面加指斥至人以非礼加者亦能容受不与校也笃于交谊或以急难告辄周给之不吝凢嫁娶䘮葬有不能具者多頼其助亦可谓好义矣去岁予尝过君家君闻予至使人扶掖而出犹諵諵道说旧事窃叹其病且痼非复少壮时态然年既髙子孙森然孝养僃至可无憾也至是竟不起干等乃于眀年某月某日葬君于茅坞之原其父之执德州同知韩君彦哲率之来求予表墓之文君尝谓死生常事当病未剧自述志铭其明逹如此予故书此表之凢其平生见于自述者不复书也隐士史明古墓表吴江穆溪之上有隐士曰史明古其爲人足迹不出百里之外然江浙间人知其名至于郡县大夫亦皆礼下之而予取以爲友盖四十年于此矣其志正而直其言确而厉其所爲无弗依于礼者当其壮时患闾里之人以巫觋惑衆上书县中欲尽除之曰此皆不容于先王之世者不除则风俗不正礼教何由而行耶与人论事辩说超踔坐客莫能屈至有所感奋词气益峻虽逹官贵人冲突不顾见依违狥情者心辄鄙之其治家辨内外定上下严若官府然谓长子承家当世守其居而析产特异于衆曰此吾史氏家法不敢不谨也凢吉凶之事悉违世俗而行必倣于古知礼者取之其学于书无所不读而尤熟于史论千载事历历如见而剖断必公盖有宋刘道原之精至于时事人言得于闻见往往笔之成编则有洪容斋之愽焉若其才如钱谷氷利之类皆知其故使得郡县而治之恢恢乎无难者爲文章纪事有法醇雅如汉人语诗则不屑爲近体兴至吟声咿咿冥搜苦索欲追魏晋而及之家居甚胜水竹幽茂亭馆相通如入顾辟疆之园客至陈三代秦汉器物及唐宋以来书畵名品相与鉴赏好着古衣冠叟履挥麈望之者以爲列僊之儒也间与亲友呉铁峯数人扁舟往来月爲雅集以觞咏相娱乐又尝与刘佥宪沈石田诸公㳺武林经月忘返所至爲文记之曰此未惬吾志也㑹当絶大江北㳺中原览岱华渉河济循王屋庐阜而归其思致之髙如此晚岁益务清旷室无姫侍筑小雅之堂方床曲几宴坐其中或累月不至城郭至即止宿僧舍而巳前二年予家居一日忽冐暑见过饮氷数椀而去又二旬而疾作家人进药俾持去曰吾治棺待尽久矣且吾年六十三又夭耶竟卒弘治丙辰六月甲子也明古状貌竒伟须髯奋张平生喜交游惟其持信义四方之士过其门者不絶于所厚者有过尤好面折故人尤以直谅称之少谒武功徐公公与谈史即许其有识遂数从议论而识益进今致仕三原王公廵抚江南时闻其名延见之询以政务尤许其才然未尝言及私事公益重之且恨其老而不用于世也其讳鑑初字未定后始字明古自号西村人称西村先生曽祖彬祖晟父衍母某氏继母某氏娶张氏子男二人曰永龄太学生曰永钖县学生女一人适鄊贡进士吴蓥孙男三人曰曽同曰某某女一人当明古卒之明年予与文温州宗儒往哭之其二子哭拜即以墓文请予念失此良友方窃悲伤而何文之能爲耶顾有终不得而巳者乃卒之又明年戊午某月甲子葬干穆溪小旬原之上爲表之曰呜唿世有信古执礼如斯人者乎世有愽洽好学如斯人者乎有才之逹论之正如斯人者乎亦有刚直好义髙旷絶俗如斯人者乎有如斯人当观其终逹生顺命能保其躬呜唿眀古庻无愧乎其中明故四川等处承宣布政使司右叅议周公墓表公讳贤字用希姓周氏世爲苏之长洲人少游郡学业举子甚勤正綂戊午应天府郷试中式明年巳未遂登进士第观政礼部辛酉授南京工部主事三载考最封其父徳如其官阶承德郎毋某氏封安人妻陈氏封如其姑丁卯丁父忧服除复任景泰壬申擢浙江布政司右参议未几复丁毋忧服除改四川出廵乌撒道中得疾还至公廨竟卒实天顺巳卯五月十六日也享年五十三于是其配陈安人挈其孤子女沿崃江数千里扶柩归吴以明年庚辰正月二十八日葬于本县武丘乡金字橔先茔之次其同官左参政前刑部侍郎刘公淸既爲之铭俾刻而埋之矣后四十年其子同人奉铭文拜授予曰先人墓木巳拱而石表未立是同人之不能子也愿矜而书之且自先人弃诸孤非吾毋陈安人与吾生毋杨氏鞠育教诲无以至今日不幸三嵗间相继下世今几二十年同人之哀痛未能释也幸附书之以慰惟参议公爲吴中前辈予少犹及见之伟然其貌蔼然其言盖厚德君子也当其爲工部属巳有才名及两佐大藩才名益重其忠厚严明尤爲僚吏所服然皆不得久于其位平生所施畧见端绪而巳没之后人故惜之陈安人亦长洲人年二十归公甚得妇道以成化庚子五月六日卒年七十四生一女适濵州同知仰璇爲大理寺丞宗泰孙杨氏呉县人事公及陈安人有礼后安人二年卒爲壬寅闰八月二日年五十二生三男长即同人次大有早世次中孚一女适姚铉韶州府同知叔谦孙也同人今爲泰安州儒学训导亲没久而汲汲求文扬其美不谓之孝乎于是乎书蜀府教授管先生墓表先生讳潾字以澄自号清轩姓管氏世爲苏之长洲人其先皆不仕曰文通生仲安仲安娶陈氏生先生爲仲子少入府学资特静厚同辈皆敬之不敢狎坐一室昼夜诵习不倦爲文喜简澹而以浮艶爲耻时提学御史爲庐陵孙公每首第其文然公重行检亦惟取其爲人耳一时从学者满门往往去取科第先生顾数不偶处之自如亦无尤主司语年踰四十始贡入太学初授宝庆府学训导宝庆在万山中俗不尚文自先生至严教条诸生被磨礲始有取科第者秩满擢蜀王府教授王见其端雅歳余益重之累被宠赐或以诗篇相倡和每称以先生而不名居数年先生数以老请王輙畱之而礼遇愈至其后年益高请不巳王知不可畱使畵工绘其象藏府中复命府寮赋诗送之临行宠赐甚厚及归又数遗书物致问葢先生之贤致之先生世居葑门至是依外氏卜筑甫里以弘治巳酉八月二十五日卒享年八十四配徐氏有贤行先卒子男五人曰宗娶谢氏曰实娶董氏曰宣娶陆氏曰寛娶徐氏继陈氏曰完先卒女二人归储积周宗茂孙男五人曰缙曰绅曰庆瑞曰庆龄女二人归王恕陆棠曾孙男一人曰积庆女二人先生卒后八年丁巳始卜本县二十都庄字围西江择地以其年某月某日葬焉诸子以予适还吴持里人严翁状来求文表墓又三年始克书之葢予少先生三十年而同游学宫尚忆一时多豪士独先生居衆中不出声气退然如无能后其人得入仕者无几而先生仕虽不甚显然爲师儒者数十年渉崃江万里全身而归子孙满前孝养不缺竟以高寿终此岂偶然也哉必有所以致之者矣乃爲书以表山西提刑按察司副使致仕朱公墓表弘治十一年十月二十四日山西提刑按察司副使致仕宋公年八十三而终公有子恩仕于朝爲刑部郎中持制服将归欲得墓文以葬其寮友顾君大宁辈偕来以请予与恩以同鄕故相过从乆不能违也恩旣归始以江西布政使叶公所爲状託其友太㒒少卿刘君来致其意曰公葬期迫矣待此以刻乃视其状叙之朱故通许人也当宋中世之乱从驾南渡以松江地僻可避兵难始择华亭之七宝鎭家焉曾祖道华祖士清父愼恒愼恒娶陆氏生公讳某字某别号钝菴㓜有高资总角能赋诗有竒句稍长益善记览入府学爲弟子时庐陵孙先生掌教事适周文襄公以廵抚至而提学御史爲彭公二公问弟子之颕敏者孙先生首以公对试之果然公初习春秋孙先生深于诗者更授以诗甫三月即通其义正统三年遂登应天府乡举及还其父适自卢龙戍所归父子相见甚欢未几公当赴礼部试曰吾常以亲寓逺方不得日侍左右爲恨今复忍违逺乎竟不赴又十年始登进士第明年授陜西道监察御史时有北虏之变京师戒严朝廷命诸将悉兵往御公以御史入军中纪功临行语其妻王氏曰吾今不能顾家矣汝亟归奉吾亲吾惟知有王事而巳即日戎服就道谕诸将士以当奋勇死难之义衆皆感激三日虏知有僃而遁有诏班师蒙宴赉甚厚京师旣无事公奉㫖出廵应天等六郡有知太平县白玉者连姻中贵怙势爲害公㢘得其事即按以法一时奸贪歛蹟属吏肃然于是周文㐮公与公犹同行郡称叹不巳歳满代还都御史陈公镒知其才俾掌三法司事俄丁内艰服除擢山西佥事属吏有不法者闻风而去尤累平反冤狱再淸军伍明恕不苛无隐没诬枉之弊才名益起凡分廵官缺公輙兼领其事一日至大同有中贵亲幸者入其境上下惊骇莫知所爲公出郊迎之与语其人竟歛威而去值大雪欲射猎爲乐公曰军士冻馁不堪必有死者况道滑不便驰逐独不自爱乎遂止一时边人不至惊扰者公之力也再丁外艰服除复任山西人多爲公不乐而公处之自如成化五年始擢副使又二年慨然上章请老年五十五耳人劝之不顾归与亲友徜徉园池间赋诗饮酒相娱乐每以善言训戒子孙宗族所以力学治家之道延师儒于塾邻里子弟有愿学者皆来受业后多有成材者自少无兄弟惟一姊与其夫俱蚤世遗孤子女四人悉爲嫁娶且与治田宅不使失所他所周䘏人者尤多公自登甲科受官几五十年而致仕家居者几三十年中间用其子郎中秩满进阶中议大夫赞治尹其配王氏初以公贵封孺人后进封恭人长公一岁与公相处几六十年今尚无恙有六男子长即恩次慈先卒次宪府学生次恕次忞丰城侯府教读次愈二女子长适义官姜佑次适士人梅亨孙男十二言诏诰谟諌训访谘警谔咏讽女九予观公之生世旣跻高寿可谓少矣若夫妇偕老尤少者至于子孙之多多而又贵以继其世此又不少乎故朱氏之盛特爲鄕人之所称慕抑非公之德曷足以致之是岂偶然也哉然予又有闻焉当国初其祖士清爲邑乌溪大姓赵惠卿赘壻赵以富豪于一方士清逆知其家必罹法禁出居于外以避之后竟保其家人莫不贤智之噫此朱氏之所以有公而公所以有今日也欤因系之以告其后人公之葬在邑锦澳西先茔之次葬之日则卒之明年九月十三日也周月窗墓表无钖周月窗以老病而卒又明年将葬于邑之上福乡九里之原其子敷等遣人奉先友李舜明之状以表墓之文请且以书告治命月窗博学多通而于医尤精予尝德其治疾况其临终有所託耶成化末月窗以医徴入太医院爲医士一时医名起都下贵戚大臣求治疾者常数骑集于门以候其用药多本师说而间出奇以取验曰此可用某药矣其人即生否则不予药亦无能生之者诸医名爲之掩当是时诸医艺出其下往往得官职意气扬扬月窗方巾布袍出入翛然视之如无人巳而诸医多遭降黜而月窗如故人皆贤之一日叹曰吾卜居邑之梅里乆矣誓以农隐幸有田庐衣食自足复㒒㒒走尘土中耶即称疾南还鄕人见月窗至皆曰我辈不误死矣其医爲人倚重如此月窗尝爲予言医非吾家传吾见前辈非由家传即师传以其术不可轻用也故吾平日虽究习素难诸书与诸家言亦未尝无师居鄕孤陋屡访于外遇诸科有专攻者輙师之自少至老用心亦至矣然吾非借此以求利特欲济人焉耳予闻其言窃叹曰医家如月窗之专勤其术无弗成者使凡学道者皆如月窗之专勤有弗成者乎月窗爲人简直敦厚言无矫饰议论持正不阿狥人少时慕古义士以气自负数爲人排难解纷往时闽㓂发王师往征小民困于供饷月窗径造主帅白事曰兵出勦㓂爲安民也今㓂未㓕而民先被害朝廷出师之意固如是乎师闻之悚然即下令戒戢士卒一县晏然至于孝友之行信义之心治家以俭朴接人以眞诚平生可称者尚多或以医师目之非尽知月窗者也周氏自宋以来爲邑中故族虽世不显然多爲鄕里竒伟士至月窗始以医名而传其子敷遂爲世业凡其族出子孙与生卒若葬歳月有户部郎中邵君志铭在予特书此月窗讳纮字济广乡人识与不识者皆称周月窗因其号也故题曰周月窗墓表俾刻之明故中顺大夫陜西汉中府知府李公墓表弘治庚申三月二十一日中顺大夫陜西汉中府知府李公卒享年七十一卜以其年六月十五日葬于靑县城北原其孤璧以初丧不敢离次遣人奉教谕俞君劲制事状来乞文表墓予不识公顾尝知其平生一二不获终辞乃爲之书公姓李氏讳佐字廷相自号梅屋其先滁人也曾祖曰文祖曰玉父曰庸累世晦蹟后从尺籍占彭城卫居通州宣德中始徙靑县庸娶沈氏生子二人长曰伟次即公公㓜则颕敏年十三补邑庠弟子员曰从师问学幸其兄伟亦好儒术昼夜程督公不少纵期必取科第公感奋稍长才气顿发下笔輙数千言同辈让之景泰癸酉举顺天府乡试试毕俄闻父丧即日奔还巳而中式公痛恨其父不及见哀毁益甚服阕爲天顺丁丑再中礼部试廷试蒙赐进士出身观政都察院庚辰授知徽州时年尚少决事刚明人莫敢欺以其地近边徼能因其俗以治未几吏畏民怀贤名籍甚廵抚都御史项公忠察公可大任奏荐于朝即擢汉中府知府公感骤进益务勤政废事毕举其治绩大率如徽州而过之素持正人不敢干以私乃有搆诬以䧟之者会述职吏部遂求退年方三十八耳旣归母老尚无恙以获侍养爲喜曰吾不愈于居官耶且曰吾学业所以成者实惟吾兄程督之力朝夕恭谨事之如父孝友之行乆而不衰后母以天年终哀毁如䘮父时明年其兄亦下世痛哭不胜兄有一子曰埜抚爱如巳出及䘏其诸孙使皆得所邑人称之家虽厚积而轻财好施念贫乏者輙周䘏之不计或假贷亦不多责其偿待人爽闿而人皆乐与亲数从鄊里故旧野服游行放情田野酒酣乐府落笔成咏至老其气犹豪也其年七十客皆趍贺明年疾作遂不可起配赵氏彭城百户礼之女子男二人长坚早卒次即璧邑庠生娶孙氏继张氏女一人适朱铸大同经历杰之子孙男四人曰濳曰濡曰沖曰某女一人嗟夫士大夫出而仕者固义也然往往难于退则其始之所以进者亦未必知义不过爲利禄之谋耳故有高年而进取弥锐如昔唐休璟者考公之出殆不过数年意有不乐即引身而归归且三十年始及致仕之期亦可谓恬静者矣公之进退亦未暇论独其年七十时有传其自寿之诗二首至京师者予尝读之窃叹其乐天知命视世事若无足计者则其心之明逹又岂不可见哉故因璧之请书此表之明故太医院判陈君公尚墓表太医之职自前代巳设至国朝尤重其选葢旣置院署以处衆医又特置御药房于禁中惟其人术业之精行检之谨者得预于兹其亦可谓难矣而吾苏独未尝乏人葢今世言医之盛者必及吾苏宜其有人而皆表然以见于时也世逺者不及知而未仕者不暇论自永乐以来若韩氏曰公逹公茂盛氏曰叔大启东刘氏曰原博宗序至沈以濳张致和钱伯常刘德美周原巳相继而出多以儒医称非㝷常俗工可比信乎其爲盛也及公尚院判又以小儿医起于其后其术业之精行检之谨得预其选人谓其无愧于诸公者公尚姓陈氏𥘉讳庆字公贤后以字行别字公尚自号存仁翁先世临淮人也从宋南迁居吴中有讳良炳者仕元知太医院事其后又有号新斋者爲平江医学正生本道爲郡人孟景旸赘壻景旸攻小儿医本道兼通其说生彦斌彦斌生仲和遂以小儿医相传仲和生二子伯曰公学仲则公尚也公尚生七岁而孤母陆孺人寡居以教甫成童卓然自立日夜矻矻读医家言务继其世出治疾多验名扬吴中迎治者塡门或抱携而至有至自百里外者公尚自喜其术之济人初无仕进意一日朝廷召天下名医郡县遂以公尚荐当是时陆孺人年近八十矣公尚因乞终养不获被迫遣至京至则念母不巳竟乞归侍养依依母侧母或有疾輙忧惧食不下咽他日母以天年终哀毁不欲生见者感勤旣免丧言及必流涕其孝如此后再召起未几即选入御药房恭谨不怠及用药屡奏奇效成化乙巳遂授衘医明年进院判丁未以例初官弘治壬子三载考最蒙赐敇命阶迪功郎明年复以功加俸一级又二载公尚自以衰病不任劳苦求去院长以下皆畱之而其意坚不可遏乃上章恳请上准其去特擢院判以荣之归且三载俄得疾不起庚申五月十三日也享年六十八于是其子宠以冠带医士继典御药闻讣痛哭将归守制以其父当被䘏典如例具疏告哀上即命守臣谕祭葢酬其功绩出特恩云当公尚无恙时躳择葬地于吴县横山之原至是宪等卜卒之明年某月某日将启殡以葬宠复以其父爲人当表于墓道谓予乆相好泣请甚至予何忍违之惟公尚性质直无伪与人处不喜谑浪口未尝侮人或人侮之亦不与校尝曰吾惟受损得有今日因爲诗以示其子而名公取其言至爲书石以刻之若其爲医又尝曰父母爱子当体其情婴孺难言必察其状故人有求治者不论旦暮寒暑㒒㒒走视用药精审常求全功至于富贵贫贱之家不计酬报㮣尽其心其甚贫者反以米粟济之以助调治其德可谓厚矣是以公卿大夫重之皆曰陈先生医中君子也葢不特取其术耳以是表之庻亦见其爲人矣其娶仰氏大理寺丞瞻之孙女早卒无子继史氏苏州卫百户浩之女有贤行子男三长即宪次即龙次宥竝传医业女一适查恂孙男五曰表余尚㓜敢系于后俾併刻之王苇菴处士墓表长洲之野有隐居读书曰王苇菴处士其讳锜字元禹苇菴其自号也家世力农吴人因其所居称荻扁王氏处士自少轩然出群从中长益好学自经传百氏务徧览尤熟于史凡先代事非特善记忆而巳考其得失善恶以求其兴衰之故自谓不易其言对客谈辨輙触忤人惟其性刚直以爲言冲于口不能茹虽致人怒亦不暇䘏平生有所见闻即笔之不顾忌讳号寓圃杂记葢处士好从先生长者游又妇翁爲刘草窗草窗一代诗人也居京师博学多识故处士得其议论尤多宅临湖弥望皆田园而堂宇静深间以嘉树窈如也性不饮酒客至必欵曲时出谑语以爲乐或放扁舟出没汀烟渚月间往往赋诗寄兴一日诣毘陵访亲友顾上钖麓入荆溪遇山水佳处輙盘桓逾时巳而径归忘其所访者其高致如此处士生六岁丧其父廷用頼母滕氏守节以教滕氏固贤母处士事之四十年未尝一日去左右其孝足称也友其弟钲钲卒抚其诸子家屡遭火厄故居荡然卒尽力营置以复王氏所以不坠者处士力也弘治十二年十月晦处士以疾卒享年六十八葬有日其二子涞汶遣人乞表墓之词而以事行一编同至予少识王氏昆仲后皆物故数年前独见处士与其从弟陈畱令抑夫岿然存耳涞复与予从子奕相好因以此见委夫惟有世契则处士爲人岂待此一编而后知耶噫望苏台之白云瞻茂苑之乔木故家旧族犹有存者独清逸之士所谓岿然者今复不得见矣因爲慨然伤叹书此旣以着处士之隐节且以识予之感云尔处菴徐府君墓表吴县有徐氏族大且故在宋曰三奇自婺徙吴始择洞庭之胜家焉历十余世四分其族曰庭兰居南偏人称南徐以别之庭兰好文礼士爲山中鉅人生某某生德重有祖风四子府君其季也母曰某氏而府君爲顾氏出讳潮字以同号处菴徐氏宗族旣盛府君处其间伟然不群稍长庄重自持不苟言笑于是诸兄皆成立父使析产治生府君不忍去独依其父以居事不专主必禀而后行旦暮侍奉内敬外愉甚得子道及居丧执礼毁瘠寝苫丧次未尝内处有古孝子行至待其兄曲尽其道有人所难处者兄卒抚其姪恩意蔼如若其嗜学以读书爲第一义自少矻矻研求不倦攻诗学书具有法度生子缙甫垂髫教之即严曰无蹈他日失学之悔也缙缔姻于今吏部侍郎王公资遣入京戒谕就学缙竟登鄕举贻书训之勿遽自满当以古人学业自期缙将取甲科以荣其亲而府君之讣至矣府君娶沈氏子男三人长即缙次绅次缨女三人长适蒋龙次许适朱某次许适马叔雍其年五十二以弘治十四年六月廿四日卒卜某年某月某日葬于洞庭某地缙旣请吏部公爲铭复欲予表于墓上予知徐氏巳久而与其父子且善乃叙其事行遗之葢隐处之士不得施爲于世则所见者止此然有可推而知之者观其孝友之行孚于家可以知其治国之道观其勤励之学积于巳可以知其居官之法古以德行文艺賔兴乎人者知其可移而用也故书以表之明故迪功郎海盐县丞邝府君墓表迪功郎海盐丞邝府君请老于家数年年八十今弘治十六年六月七日卒其子徽州同知璠闻讣而归卜明年二月二十八日葬于任丘城东北二里使其弟琚来曰不幸先人弃诸孤勉襄大事巳砻石将树墓上愿得一言而刻之以扬先德且以爲诸孤之慰耳谨以房郎中瑄所爲状请葢徽州君昔爲吴县有契旧乃诺之府君讳观政字从仕其先爲岭南高要着姓永乐初以畿内兵荒多隙地诏徙四方民实之府君之父福亦在焉故爲河间任丘人福配陈氏生四子府君其季也少入邑庠颕敏好学顾屡举不偶成化戊戍由太学授浙之海盐丞海盐素䌓剧府君以简易佐治民多德之尝督军储有餽金百镒者欲飞售爲奸利乃举手加额曰吾不能爲欺天事甫三载引疾告归遣诸子从经师游日必自课其二遂连起登进士第名能官余亦将起而继之邝氏之盛遂着闻焉府君配尹氏子男六人曰珣先卒曰瑀曰璠自吴县擢徽州同知曰珩登封知县曰琚曰琮俱县学生孙男十一人曰深曰涛曰溶曰淳曰沂曰濳曰灏曰澡曰沱曰汴曰津女九人长适举人张纶次周淮次张绍绍爲县学生次张芝余俱㓜曾孙男一府君有厚德尝遇同舟者遘疾诸恐相染欲内诸水府君哀恳止之复飮汤药竟得生至家脱妻子簪珥爲谢曰活我者此公也府君笑而却之此特其一二事也噫邝氏之盛岂独府君之善教哉必隂有德以黙相于其间者今夫居室但见其栋宇之美榱题之高是直外观耳安知基之坚厚筑之者之有人乎是宜表之以示其后人承事郎钱伯寛甫墓表承事郎钱伯寛甫以成化十四年六月十二日卒年五十六其年十二月二十六日旣葬于吴县荐福山之感慈坞其友今都衘史陈君玉汝时在翰林爲铭其墓矣后二十年其孙同爱兄弟复求予文爲墓表予以史事未暇又七年始书之伯寛甫讳愃姓钱氏自号杏园其先扬之江都人世业小儿医在元有爲医学教谕曰益者始以兵乱徙居吴中遂占籍长洲益生元善国初太医院医士元善生宗道晋府良医正宗道生良玉仍医士良玉娶高氏生子四人伯寛甫其季也少侍其父居京师习进士业徧从经师问学累举于鄕不利叹曰仕宦当有命家世业医济人岂必仕耶取其家藏书习之遇疑难质于诸兄遂通其说他日归吴㓜稚病争请视之或抱擕来就视用药輙有验且不计利人以是称之初良玉有恩于邑人沈以宏氏以宏爲尹山名家无子遂求其子爲赘壻即伯寛甫及以宏卒伯寛甫以故庐爲沈氏物悉归其弟姪别筑室以居中岁更迁居城东前临长溪后带广圃圃中竹树甚茂而杏爲多因以爲号性喜客客至欵飮爲乐尤善谈或笑谑间发意甚适也俄一日目失明其谈笑如故子男三人长金次钖次铎女二人适唐祝刘传孙男二人同仁同爱女若于人曾孙男若干人女若干人予忆与玉汝昔者屡游城东时伯寛甫尚无恙导游后圃常爱其地甚胜今四十年矣历历不忘而主人眉目犹宛然也然伯寛甫享年虽少其子孙则盛而又有若同爱者惓惓欲扬先美可谓知而能传者岂特好学有文将取科第以继其志而巳故爲表之承事郎王应祥墓表应祥讳鳯姓王氏其先以爲自河北从宋南迁籍于长洲者累世矣岁乆族人满闾巷应祥处其间勤生劳力竟拓其家吴人皆知其名然人所以知之者不惟以其产业之盛亦以其爲人之贤耳葢应祥事其父至善甫与其母许氏承顺无违兄麟爲县学生复资给不乏及麟仕汉阳府幕未几乞归与之处雍雍如也其待宗族鄕党礼意周悉家有佣奴千指或有过不忍笞詈其厚而有容如此性好施予贫困者多获济至乞人往往候食于门岁饥郡县劝分尝出赀以应例受散官应祥自陈不愿强之始受于是郡县有工役輙委之又尝遣之京师督赋事皆克济更以才谞称云应祥娶高氏子男二人曰鼎娶陆氏曰钺娶杨氏孙男三人曰楠曰松曰模女三其生宣德十年二月丁卯没于弘治七年八月辛巳乃卜以又明年三月甲申葬于吴县马鞍山之原前葬鼎与予姪有连姻之好来求文表于墓上惟鼎少能承家绰有父风及是居丧尽礼人尤称之乃图葬其父旣得吉壤以弟㓜能身任营筑之劳其爲人亦可谓贤矣应祥可谓有子矣虽然亦应祥之德厚所致也故予书其平生而必及此者以爲其德之验耳爲王氏子孙者其尚考于斯而谨嗣之承事郎苏君墓表苏君克成未冠时㳺郡学爲弟子与予有世契特相厚稍长以其父兄当行役京师即弃儒业毅然代行数往返不倦然因事贾爲养亲计家更𥙿也中歳颇厌事家居数年以其子鼎爲太学生习译书四夷馆将有官秩念其少不更事曰吾当面谕以居官之法复上京师予以君故人也宜于我乎馆时寒月病足疮不能行医以爲皲也易之踰三月南还行至直沽俄卒于舟中时鼎见其父病窃以爲忧不忍舎去尚随侍又頼其姻友今都御史徐公以方伯述职还而护行爲治歛具竟返其柩其长子泰闻讣率妇子号哭迎其丧殡于家卜日将葬遣人持状来乞一言刻石予不能忘情也苏世爲长洲人国初有讳礼者以人材授玉田典史礼生彦衡彦衡生伯让伯让生孟渊孟渊娶张氏生二子君其仲也讳钢字克成克成亦娶张氏亦生二子长即泰妇曰唐氏沙氏次即鼎妇曰薛氏女四适钱钊俞祥王观钱应夔孙男一曰奎女四君年六十五而卒卒之岁爲弘治巳未二月癸巳也以又明年庚申十二月壬寅葬于本县彭蕐鄕觉海山之原惟苏自孟渊拓其家以大有名于郡中孟渊喜交游克成继之交道益广缙绅大夫多过其门克成见人恭谨尽礼性惟不饮酒而相对欢然也若其治生勤敏善会计剂量所以𥙿其家者他人或不能及当其厌事之日顾习稼穑结屋西山中命家僮刺舟出城郭或数日忘返及北来巳不良于行时使人扶掖出巷一观军马市㕓之盛叹曰吾老矣岂意衣袂复染京尘耶吾当亟归敝庐以守先人之业然不意遂卒干道路亦可哀也君尝输粟助有司赈饥授散官如诏㫖故题曰承事郎苏君墓以表之吴医沈宗常甫墓表吴中医家之盛有沈氏沈氏医术之良有宗常甫宗常讳㕓其字宗常自号怡晚少读儒书用以资于医且家故多良方又庭闱中父兄相处言必及医事宗常得于见闻者尤多出而治病遂数着奇效举其尤者鄕人金汝声患鼻衂血涌出神思昏乱飮凉剂不止请宗常治投人参附子人曰血热则行附子大热柰何宗常曰脉细弱非此药不可飮之果愈孔侍郎患体热如燔喘而声重饮食且绝时夏月人谓中热宗常曰公高官常居大厦丹溪有说乃中暑也以暑药进而愈刘太守小便闭不可忍用通利药其闭如故宗常诊其脉紧滑曰此痰结滞脑膈间也以吐药投之亦愈崑山黄逊之年五十余饮食如常神思忽异每日晚歌笑不止人莫知爲何疾曰此隂火助痰火也动则痰升晚属隂歌笑由之宜用二陈汤及降火之剂如其言亦愈长洲吴丞妻产后受惊他医饮淸心安神诸药寝息益不安曰惊从外入葢胆伤所致俾服抱胆丸亦愈许市人李淸之忽腰膝痛甚不良于行皆以血衰治诊其脉洪大曰此火证非虚疾也后当疽发果然又庐陵商人小腹胀痛喘而不食过三日矣视其脉如常询其平日飮食曰近食羊脂曰得之矣小膓爲受盛之府羊脂凝结能无阻乎宜以重汤温之水行痛止从其言不药而愈又一妇夏月患吐利甚危诊其脉沉伏以参附合煎而饮妇家云曾以是进苦不能下咽耳曰此寒疾固宜热剂之弗纳也当热因寒用如其法饮之郎愈其事载药案者尚多不能书葢宗常之医虽得于家学然能察标本适权宜往往出巳见而不泥古方其着效葢如此宗常尤善治生家致优𥙿故其治疾不望报曰吾衣食自有余医特寓吾济人之心耳且因有余每斥以周䘏贫困又不止于医之济人也沈之先爲汴人从宋南迁家吴中今爲长洲人自宋以医仕其先不可考家有思陵御书良惠堂扁至今人称良惠沈氏八世祖瑛元官医提领瑛生彦才平江路医学录彦才生德辉江浙行省官医提举德辉生絅业医不仕絅生以潜国朝太医院御医以潜生寅寅生熈熈娶浦氏生四子其仲爲宗常娶张氏保定太守柷之女继陈氏苏州卫鎭抚熊之女皆贤而无子以季弟圭之子锷爲后锷初娶颜氏工部贠外郎泾之女继周氏女二人许嫁吴继美徐棠竝宦族孙女一人宗常享年六十五其生正统丁巳十二月三日卒于弘治辛酉七月十日卜又明年十二月三日葬吴县隆池新阡锷请其内兄鄕贡进士张君文臣爲状其从大父翰林编修良德廼来道锷意请文表于墓上曰锷有孝行欲显扬其父甚切也惟曲徇其情幸甚固辞不获乃按状书之惟沈氏自御医公医益良尤好儒业有诗名于是子孙业儒者继继不绝至寅之弟宙是生衢州知府良臣及编修君皆登进士第以显于时而游鄕校颕异好学可望以取科名者尚有之人谓其家不特以医名而巳故予表宗常之墓而沈氏之盛亦因以见之匏翁家藏集卷第七十四匏翁家藏集匏翁家藏集卷第七十五匏翁家藏集卷第七十五墓表一十三首封承德郎工部都水淸吏司主事徐公墓表公讳谅字公信苏之长洲人其先爲嬴姓后对于徐因以国氏在周有偃王避难投会稽再传章禹爲吴所执公族子弟散之徐扬二州间事载韩文公偃王庙碑苏于禹贡属杨于汉属会稽故多徐氏代有闻人不絶然自公近世皆隐于农无显者其所居在邑东南当震泽吴淞二水汇爲瓜泾而田其上相传以爲业公㓜而端重如成人资更颕敏父曰文质善士也初敎以学书旣通其意再以九数之法授之凡所谓方田粟布之类人所未易通者习之辄精遂以其艺爲闾里所知宣德末朝廷遣中贵人浮海入岛夷取竒物凡一艺之良者皆选以从公在选中窃以母老忧幸而事寝则时方以足食爲事故工部尚书周文襄公初至吴中廵抚求能济其事者访于郡县得公厚遇之一时征歛转输之法询及田野而取于公者爲多公感激亦竭所能事之世谓文襄善理财赋如唐刘晏公之赞助有焉大臣继是号能称任必守其法者以公尝事文襄率访之比岁公益老不任事而亦辞矣公年十三丧父事其母陈抚其弟瑄孝友两尽平生质实无矫饰尤以信义自持至老好闻善有所得必谨录之三子曰渊源澄敎之有法尝恨少孤废学俾务其大者无以一艺成名其后源以明经竟登进士第爲兵部属澄㳺鄕校且有声而公亦从受封曰承德郎工部都水淸吏司主事用源初官也当命下公与其配任安人同拜于庭下命服煌煌鄕人方羡之未几而公以疾卒矣其卒爲成化十八年三月丁亥享年七十有四讣至兵部君将归卜其年十一月壬寅葬于吴县坂陂郷尧峯之原乃来请其友吴寛文其墓上之石而泣吿曰自吾官于朝吾父数遗书教以忠谨清愼其说不一今手迹宛然皆未能行也而吾父溘焉弃世非子谁慰吾之悲者寛敬诺葢公则没矣至其老而贵吴人皆曰公尝有力于文襄文襄尝欲荐以一官不果宜其终得之也噫此殆知其浅者夫吴中财赋甲天下虽㝷常之地圭撮之粟悉籍于官参错塡委之间而弊所由起者倚是而营其身家之私其人可数公岂特恶此不爲其助文襄立法而隂有德于人葢多矣不然彼之营私者身且不保尚何贵之云而况泽及其后人矣乎此可以爲验者则予表于其墓岂徒顺其子孙之情哉所以劝乎人者意亦有在赠承德郎刑部江西清吏司主事陈公墓表华亭陈一䕫与予同官于朝相好甚公暇过予谈诗辄欣然忘归他日与其友赵栗夫至则其容戚然言欲发且止巳而栗夫爲言曰一䕫之父母不幸俱没而葬乆矣未有表其墓者今者自咎不早爲圗使先德泯焉不显敢介仆以请于是一䕫乃起而拜予固重一䕫者而一䕫乃复不忘其父母如此不又可重乎其何忍拂之状曰陈氏世爲华亭人其先曰庆四者居郡城之南胥顾泖之隂生鼎亨生文德生守仁爲同里张氏赘壻生以言即一䕫之父也其讳纶字以言别号怡筠少侍外舅伯玉宦㳺会稽及长而归适父当就逮京师徒歩从之时永乐间朝廷营建未巳𬒳罪者例发工作即以身代备历艰苦人不能堪而处之自如鄕里称其孝后父母继亡居丧尽哀以陈氏旧业不可废也始还自舅家葺而居之有矣弟缙旣没无子而多赀又其居城西市中或谓可据而有也不听曰吾岂利其死者鄕邻或之用度尝贷其米不偿则曰岁方歉非索逋时也后竟焚其劵初代父工作时毎露卧因得喘疾后非春秋时即深居不出日惟焚香赋诗以自适其诗㓜学于里儒沈师圣巳有妙句及壮犹以旧习未忘时写其兴致而巳其读书能通大义至诸史所载事实则多所记忆云生于洪武乙亥某月某日卒于天顺壬午某月某日以明年某月某日葬俞塘北原配江氏早卒继陶氏能相其夫成家每夜纺织逹旦不休平生见寸帛亦拾而藏之不忍弃以其子向学往往节缩日用以供其师友之费其勤俭如此生于永乐某年某月某日卒于成化巳亥某月某日合葬俞塘则卒之年某月某日也子二人长圭善书艺不仕坎章即一䕫以进士历官刑部郎中尝以先任考最获赐勑赠其父官而陶氏爲安人恩典盛矣而复圗此陈氏子孙其尚有考于斯以嗣其德也哉文林郎大庾县知县夏府君墓表府君讳俊字人杰姓夏氏世爲崑山人而居吴阊门西乆矣家当市㕓中里邻之人争习爲贾公视其子璇玑有妙质独敎之业儒择经师徧令从学而资给之甚厚曰吾固不贤于世俗之厚于嫁女者耶他日玑登进士第历知应城新淦太庾三县遂擢监察御史而璇以太学生亦授州判皆府君之敎也御史君初爲县有循吏称天子褒及其亲于是府君获封文林郎大庾县知县当是时御史君方仕于朝府君自吴中迎来适遇恩命偕其子拜受阙下人莫不羡之其御史君引疾家居极侍养之乐者几二十年而府君年九十四而终实弘治六年二月十二日也府君质庄重言笑有时事父母孝母荣氏性严率其妻承顺无违母常病危祷于神愿同茹素三年以延其生母病果愈尤有厚德女兄之夫仕于外以百金託之岁乆持还封识如故尝买一商物旣而酬其直商误以爲酬矣不纳府君曰若何善忘耶卒强纳之其年旣高节序宾客满门子孙侍侧宴饮终日欢然无倦容至语及其亲然辄流涕不乐耳虽重听入夜犹能灯下观书而歩履更徤人所以羡之者不独以贵也府君之先俱不仕曾太父贵一大父文达父季益世有积德其配沈氏柔慈俭勤称贤里中先三十九年卒赠孺人子男四长即璇娶李氏次即玑娶周氏封孺人次玉娶吴氏次衡娶陈氏继吴氏璇衡俱先卒孙男四日节曰武曰学曰道女六曾孙女二以卒之明年九月十二日葬于吴县横山陈湾村先茔之次御史君使人持状来请文表于墓上噫其何以表之惟御史君自入官以来以淸德见推于人固其有以自立亦府君有以成之也乎闻之府君就养新淦时邑多富室无一人敢造其门请谒者其子因得尽施其公平之政而亦以此不恱于人遂调任而去然其名则益以起矣向使府君有几谏之失且遗辱其子能成其贤完然一节至于乆而不渝耶此人所以羡之者徒得其外之可见者耳夫发其潜着其幽使其德昭然于人此表墓之文所当作也封文林郎广东道监察御史林公墓表惟林氏之先爲鲁人后避晋永嘉之乱散居南土有讳遹者仕爲福淸尉始家于闽遹生仲雅仲雅六子长曰高宋屯田员外郎再徙吴中谱称平江房其季尚有子建任大理寺氶天理之子升兵部侍郎兵部之子眞卿江隂司法八传至诚山公之曾大父也大父曰清隐父曰贵和贵和通易善卜筮之说国朝永乐间五从中贵人泛西海入诸夷邦往返辄数年竟无恙考终于家自诚山以来皆不仕至公生二子曰符登进士第仕至广西按察使而林氏复显公以符贵𬒳勑封监察御史者几三十年夀八十三以弘治九年六月十七日卒公讳昌字士隆号守轩生未朞其父行役于外祖母范氏出魏国文正公之后知书善敎公遵奉不懈旣冠谋以养亲即出授徒故工部侍郎吴公复时知吴县重其名延敎诸子后永嘉叶钖以庻吉士来继其任廉洁无私初建义学礼请居师席待之甚厚而公亦自重未尝轻造县门诸生诚服皆自以爲得师公学不爲浮靡之习朝廷有纂脩事遣官下吴中郡守辄请公预焉及公年益高凡行鄕饮礼辄居宾僎之位起居拜揖不失礼度其与人处不好谑浪饮酒虽至醉其貌愈谨与弟士明相友爱见宣圣裔孙镛孤贫好学察其器识非终困者以女弟妻之后镛仕至都御史有贤名转工部侍郎而没敎其子必业儒符自御史再擢至按察使官亦尊矣公不自侈大及符以公事降知南雄公亦无愠色终日怡然赋诗饮酒如故人无不叹服者娶长洲夏氏封孺人贤行克配以弘治八年正月二十四日卒享年八十一子男长即符娶范氏亦出文正公后次节承事郎娶王氏女一嫁儒士刘潮孙男六原震原复原益原升原泰原鼎女四曾孙男一女一公前卒二年自爲葬铭及是以卒之年十二月十一日葬于高景山之原合夏孺人兆二子以予有交亲之好复请表于墓上予读公铭文窃见其叙世系述事行词质而核乃据而书之呜唿里中耆老淳实如公者不可得而复见矣然受荣封享高夀子孙蕃盛如公者亦岂得哉是宜书之以示永乆施孝先墓表施氏长洲旧族也家尹山之傍在国初科举法未定诏选富民入官有初命爲方岳牧守者号曰人材施之先曰景仁时在选中遂知闽之建宁孝先之曾祖也祖尚义继𬒳荐用从事戸部未仕而没父思继娶薛氏生孝先其讳述孝先字也少㳺郡学勤励谨饰力欲取科名以素婴俯疾乞归田间而命其仲子悌代之俾从师问学入则诲之甚严期无忝家世悌竟登鄕举中岁复以家事付长子恺恺尤能服劳家再𥙿而孝先益晦蹟林下自号遁菴坐卧一室药茗左右日以调摄爲事虽亲友亦不多接见也弘治甲寅年七十以十二月二十一日终于正寝配陈氏先十六年卒子男三人长即恺娶张氏次即悌娶吾氏次曰忱娶颜氏女一人先卒孙男十一人元吉元祥元祐元祚元振元善元享元庆元亮元贞元福女六人将以卒之又明年丙辰十二月十七日葬于其里之先茔悌以予与其先人旧识持状乞表于墓状称其父重厚端悫不好爲智巧与人交言则必信凡声利汾华一切屛去至于诚恪见于追逺孝谨竭于事生尤可道者噫是足以表矣乃循孝子之意书之夫自科举法行士之㳺于学校者孰无干禄之志及其出而仕也然能保其名全其身者亦不槩见也以孝先之隐处较之其得失何如哉因倂书之明故封南京太医院判周公墓表公讳南字尚正姓周氏自号菊处其先鄢陵人也有爲兵马駖辖使者从宋南渡始家于吴子孙累世皆以医仕曾祖曰光泽县训导瑾祖曰太医院医士黼考曰处士鼎娶某氏生公初其先专攻带下医至公兼通诸家言吴中论名医公必居其列其用药不取竒效然人赖以活者爲多有疾者虽百里之外亦来迎治亦惟其不计利人尤感之公爲人和厚衣冠随俗不爲诡异杯酒对客酣笑蔼然平生不好争竞以忍自喜人卒服其德少有孝行母病瞽旦暮躬自扶持所以承顺之者无所不至有异母弟抚爱不衰子庚喜业儒不强以医业庚顾以医𬒳召典御药禁中竟以其官封公爲南京太医院判初庚无子欲以从弟良之子绎爲子及庚卒公遣人入京师抱绎归家而庚始有后公年八十二以弘治丙辰五月十六日卒当疾甚召家人处后事井井不乱且言吾当以某日逝矣巳而果然其明爽如此配闾丘氏封安人生庚庚娶陈氏继娶顾氏赠封竝安人三女嫁冯宇高直汤璠孙男一即绎女一赘陈键于是卜卒之明年某月某日葬公于吴县沙泾村之先茔键率绎来乞表墓道予以公之卒非特生者之悲而巳庚有文而孝死必不瞑不能无望于此独无以慰之乎且公巳衰病尝肩舆过予以生圹之记爲託予旣许之又二月而公遂不起又无以慰之乎故书此于石俾刻之仰府君墓表长洲仰氏吴中名家也曰大理寺丞讳瞻者仕于中朝爲良法吏府君则大理公之长子也其讳嵩字惟高别号逊菴㓜好学稍长侍其父居京师将以书艺荐用以疾弗遂则归治家事益树产业敎诸弟絶无仕进意当是时河东薛文清公爲大理卿得罪中要其父亦𬒳诬同下狱遂谪戍云中凡六年府君不惮劳苦数往省之道过京师辄诉冤于当道者当道者固知其父冤也相与言于上得召还遂复其官居三年其父竟请休致府君力奉养以娱其老且遣其子璇入府学圗嗣宦业璇后得滨州同知复公禄奉养之作居第于葑门外日享其乐于是府君年益高以书遗其子曰吾旦莫人耳汝其归哉璇即日吿归葢明年府君以夀终实弘治九年十月二十二日也春秋九十以明年某月某日葬于某处娶卓氏思南府同知某之女先十二年卒子男二长琮义官娶崇明县医学训科刘季成女次即璇娶四川参议周贤女女二长适太医院判陈公贤次适夏永孙男四曰瀚曰溥曰灏曰濵女二适沈麟王云云县学生曾孙男二女一府君平生读书喜吟咏旣老康强不衰凡郡中行鄕饮礼必预賔席及年八十以恩诏有冠带之荣有司复奉酒肉养老于家况有子仕而能致其养归而能送其终可谓难得者矣铭曰葑溪之阳曰有一老夀乐而康惟其行孝逮其终身亦获其报生际其时死得其所向用之福尚踰其数嗟何憾哉全归兹土赠徴仕郎戸科给事中杨公墓表公讳信字仲实别号樗老姓杨氏苏之吴县人其先累世家崑山自公爲常熟周氏赘壻再徙吴城西当濠上居货执艺比屋而是四方商人辐辏其地而蜀舻越舵昼夜上下于门其地旣爲贾区业货殖者必精悍少年始善筹筭取息而公处其间谨愿无能人也惟服勤持俭如在田畞时与人贸易人亦无忍欺之者乆之衣食自足而里中所谓善筹筭者顾多不及初公孤且弱依姻家谢氏稍长即思报之代谢氏行役旣壮去其家益念旧恩所以周䘏其后人不絶人称其德厚当其年老郡县延与鄕饮酒公曰吾何德以堪惟一赴而巳人又称其德静也于是公生二子伯曰昻仲曰昇以仲生有异徴资更秀颕敎之读书竟登进士第给事禁中昇数上章言敝政人或告公有子爲美官当蒙显荣柰何蹈危机以爲家门忧公谢曰子爲杨氏计诚厚第吾儿有言责使徒食君之禄而无所建明得罪于公议尤多矣乃以书勉昇曰吾老不必念当尽尔职以圗报称可也人又谓公贤彼以谨愿无能称之者特其外貌耳公配即周氏性严谨治家以正家人不敢违其意然其心实慈饥寒劳苦未尝不䘏也少时见故里多豪猾害人者度必不爲所容谋于公爲自全计公所爲徙居于吴凡其家之立子孙之成其力爲多弘治丁巳六月九日公年八十而卒以又明年九月十五日旣葬于楞伽山紫薇村又四年其配以酉七月十五日卒年七十六昇方以公事奉敕往辽左还闻其母丧哀恸不胜他日泣吿予曰吾父弃诸孤岁月几何而吾母不幸复至此何痛如之将以今年某月某日合葬惟先君葬后墓上无文以刻遂乞书之予曰何用此爲也君之所以至此者父母之敎也天子方推君欲报之德之意敕词褒嘉颁以恩典赠君之父徴仕郎戸科给事中母封太孺人此眞足以爲杨氏光矣不腆之言何足以暴先德其以是表之太安人张氏墓表太安人张氏世爲沣州人有以军功授九溪卫百戸者其大父也父娶于孟生太安人少端重精勤女事父母爱之爲择配州判杨公景有妻刘氏适丧求得爲继室当是时刘氏遗一女甫周岁啼饥而病太安人入门即抱置于怀爲索乳媪活之公自以爲得贤配及公擢化州同知州逼蛮峒蛮聚党攻城公善捍御城幸不䧟当其势危僚属妻拏争谋出避太安人独谓不可泰然治家事衆倚之而安州旣无事公始休致有子曰一清生有异质欲敎之顾家甚贫太安人乃脱簪珥资给之而躬督劝之学一清竟以竒童𬒳荐公与太安人携入京师时年十二耳京师人竞观之叹曰虽其子之异亦惟有贤父母之敎之也后用诏旨绩学翰林益督劝之遂登甲科号名进士岁余公没太安人独从巳而食其子中书舍人禄奉养且厚更𬒳封典人复叹羡之太安人爲人寡言笑至老不见喜怒深居阃内能以礼自持性更仁厚奴仆有过容不忍责然敎其子独严当其子仕于朝所交多知名士太安人喜客过从辄治具相欵及闻其与客谈笑失度退即戒之旣其子出佥按察司事提学山西慨然欲振举学政适有无赖子侮诸生杖之㡬死复戒曰爲刑官当如是耶独不忆而父之训乎葢敎之如此以弘治戊申五月十五日卒于太原官舍享年六十有二葬且数月提学君以予同年相好也使其门人阎价华峦两吉士来求表墓之文夫太安人之行固当显书于石若其爲杨氏立家之难百世之下子孙宜亦有所考也乃系之曰杨氏本云南安宁州人中占籍巴陵太安人以刘氏女嫁鎭江胡宗㣧始依之居而葬化州于诈输冈大山支之原太安人实祔提学君壮未有子尝奉母命奏请于朝访族云南而择从子绍芳归嗣其后而杨氏爲鎭江人自此始王节妇墓表长洲有名家曰王氏葬于荻扁益地鄕者累世矣距其北六百歩作新阡以葬者则节妇滕氏也滕氏常州无钖人出宋龙圗阁待制元发之后父曰季常节妇年二十三归王氏爲廷用者之配又六年而廷用卒生二子长六岁次始晬日夜抱而痛哭誓不再嫁宗族见其志坚亦无敢劝之者二子渐长敎之更严其姑以儿无父稍惜之曰惟无父所以敎也姑悟二子竟立节妇居处能以礼自防不轻越中门虽婚姻家不一至闻父季常丧惟向其家哀号而已其严如此家人化之凡寡居辄不嫁争以守节爲贤然性好佛临终益精明侧卧而逝人以爲有所得也其卒以弘治甲寅九月丙申享年八十七曰锜曰钲即其二子钲先卒女二人适周岳张某孙男六人曰涞曰漳曰泾曰汶曰潜曰澐女五人曾孙男六人曰室曰典曰图曰籍曰文虎曰晋马女九人予与节妇从姪陈畱令锐交乆与锜及涞汶皆相好于是将葬以丁巳二月甲申锜持塾师邢参之状来求文表墓惟妇人自少守节迨年踰五十有司例奏于朝旌表其门如节妇事里父老亦上于县矣节妇以爲近名力止之乃巳君子以节妇爲益贤也其后恩诏下凡高年者有肉帛之赐则曰此朝廷养老盛典也敬受之节妇贤行甚伙他皆不必书书其大者以慰其子孙之思云张淑人墓表故山西按察使赵公之配淑人张氏以弘治九年七月十五日卒二子昌龄遐龄将治葬以予亦居忧于家特趋吴中请铭其墓予感其孝旣诺之然未暇作也又明年予还任吏部而遐龄亦免丧以鄕贡进士来试礼部他日谒予言曰先淑人葬二年矣巳有铭刻而埋诸圹中痛惟懿德后世子孙孰得而知之愿书其大略显刻墓上幸甚惟赵公爲鄕先达予虽未尝与之接然闻其居官风采卓然意必有贤配以助之况有状之可据乎葢赵张俱武进右族淑人之父彛尝爲掾岁满谒选京师将得官而卒淑人与其母唐氏不能归适公丧元配朱淑人求继室未得鄕人有知淑人之贤者曰公欲得贤配无踰张氏女者察之果然遂礼聘而娶之其年甫十七耳入门事公巳能修妇道而前室之子昌龄方九岁抚之尤至以舅姑皆不逮事念其母独居无子请于公迎养于家其母安焉当是时公数奉命岀廵诸道无一岁宁居以淑人善治家不复内顾及公超擢山西淑人居内赞相夙夜无违公益得尽心公事乆之公致仕还家一时賔客塡门治具延欵各适其宜少暇公谓淑人曰亦可休矣顾方督诸婢仆树艺纺绩不巳凡日用衣食之费不至缺乏者皆其力也淑人用公恩初封孺人再进今封卒之时年五十三子二人长即昌龄娶杨氏次即遐龄娶陈氏女三人长适鄕贡进士张廷瓛次适承事郎孙统次适生员薛干遐龄与薛氏女爲淑人岀孙男四人女五人淑人合其夫葬邑张墅之原葬之期爲卒之明年某月某日后又明年三月晦表林母叶宜人墓表宜人爲封奉直大夫戸部员外郎汝谈之配汝谈没从其子且享其禄故母称之其姓叶氏与林同出于闽皆称大族宜人当爲妇时事其舅乐稼翁姑宋氏孝敬不怠能得其心尤善处妯娌俾皆雍如也奉直公性刚直少容能以柔顺济之公雅好賔客至必宴饮每宿共具以待品物必备若非远城市而居者佐公理家政凡钱糓出入稽数必精家人数百指衣食有余辄劝公赈施贫乏至称贷而去或不责其偿悯人疾病及猝患汤火之厄常贮良药给之其心之慈虽僮奴有过不忍笞辱而尤恤其饥寒劳苦若儿女然故邻里以佛称之至于敎子则严不少恕子生稍长即不使习里巷鄙语詈言尤以㨂择饮食爲戒迨长遣从良师㳺学业少懈辄白其父责之曰吾不能掩其过使爲不肖子也诸子竟争取科第成名人谓其善敎之力宜人有四子其叔出侧室王氏所以待其母子者恩意无间先是伯任戸部郎中仲工部员外郎竝以公事归爲亲寿适其季复登郷举二老人时巳蒙恩加封命服煌煌同坐堂上子妇率诸孙进觞酒拜舞堂下家庆之盛鲜有及者闽人羡之弘治巳未宜人春秋八十有四以其年四月五日卒子男四伯曰㙱广西布政使仲曰壂贵州左参议叔曰址不仕季曰垐举人壂先卒女二人长嫁黄阳次嫁福州学生陈舜铿俱先卒孙男七曰鑛曰釴曰锏曰鎭曰锴曰錭曰鋗女六长适叶显余未行将以明年某月某日葬于闽县淸廉里辅翼山之原合奉直公兆㙱具书状遣使上京师请于同年友吴寛曰㙱兄弟所以得至此者吾母之力爲多惟吾母内行甚备宜有词刻墓上幸矜而卑之寛念契义之重且闻宜人之贤巳乆乃叙而书之然宜人则贤矣吾闻其子之孝又可书者方其子之擢广西也自岭南而来念其母老使即之任则例不得归省顾闽中迂逺遂兼程以行竟逹其家而宜人卧病适数日矣亦念其子欲一见不可得家人慰解之绐曰子将至矣巳而果然母子相见甚欢葢又数日而宜人始不起鄕人传以爲异噫古称孝感今复见之敢附书于后以爲慈孝之劝云何母太淑人吕氏墓表弘治壬戊刑部左侍郎何公奉命赈饥东方民旣获济公念其母太淑人居家年高急驰至越中省之居数日太淑人趣公还朝恐公不忍舎去躳送之门故示疆力曰汝惟夙夜尽臣节以报朝廷无以我老爲念也公至京阅月则闻太淑人讣音恸哭痛恨不胜将还治葬来告曰吾母有贤行非表于墓上无以示乆逺敢奉寮友屠公之状以请惟昔公以都御史廵抚南畿一时德政𬒳于吴中者甚多葢慈教所致不可诬也今公有请敢不诺太淑人讳姓吕氏世爲新昌人宋有司农卿曰秉南者子孙数传益盛遂爲邑中右族太淑人爲处士文度之女始笄嫁于何爲故赠通议大夫都察院右副都御史崇美之配是生子爲侍郎鑑太淑人未嫁时巳称贤女葢年十二失母杨氏居丧哀毁有礼见叔母吴氏有淑德即母事之事继母曲尽孝敬有人所难及者及爲妇愈遵妇道通议君甚宜之时祖姑吕氏在堂察其贤明遇家事之大者必与议而后行数称之曰吾家得新妇将由此而振乎其舅素菴翁与姑俞氏尤以家事倚治于内太淑人不自爲功所以事之者益谨日必躳具饮膳见食则喜或食不甘则踧踖不自安必再具而进吕夫人晚年患风疾起居飮食左右扶持至躳涤汚秽不烦侍婢历数年不倦尝夜妾王氏生子欲弃之太淑人坐守至旦竟抚育成立平生性更不悋嫁时有私田若干畞岁悉以所入公用至夫族有婚嫁事往往斥簪珥衣服以助之若鄕人贫乏通议君欲加周䘏所以赞成之者尤多故称其贤者内外无间子鑑始学巳善教及登进士第自爲邑令至显官所以教之者尤以节俭爲言葢其自奉竟以布素终身凡状所述事行尚多在他女妇爲难得然在太淑人自谓当然以爲此特常事耳若其出于变故得其二事之非常者当特书之在正统巳巳闽处㓂难连起流刼郡县通议君适旅寓南京一夕里中惊唿㓂且至矣相率奔窜山谷间太淑人以二男女託其舅氏曰吾从舅姑生死以之不暇顾此也巳而知爲譌言乃巳他日邻家失火延及其居家人争取财帛避去太淑人独入祠堂収先世柛主及畵象抱持而坐余无所顾此固事之猝起者而能处之如此其识见过男子多矣是宜书而表之太孺人卒年八十八初以其子爲监察御史封孺人后加今封又通议君卒䝉恩令有司治茔域至是复遣官启圹合葬及赐祭皆如制鄕邦荣之子男三长即鑑次曰銶承事郎次曰某庻出女一适刘兖孙男四长曰宇国子生次曰寰县学生次曰寯曰女五适吕经贤王谊俞极俞嘉言一尚㓜曾孙男二曰绍曰继女一夫太淑人能以慈教成其子爲时贤臣且孙曾诜诜其盛未巳所谓由此以振其家者吕夫人之言不尤验乎因附书之匏翁家藏集卷第七十五匏翁家藏集匏翁家藏集卷第七十六匏翁家藏集卷第七十六墓碑铭九首墓碣铭二首赠昭勇将军都指挥佥事江公墓碑铭英宗皇帝在位方十四年海内富庻号称极治独北虏屡犯边爲鼠窃之计上思所以攘却之者乃下诏躳率六师往征师行以失地利而濳一时将校奋勇争护乗舆而山西等处署都指挥佥事江公与其弟子四人同日死之时正统已巳八月十六日也公讳洪字朝宗其先庐之合肥人祖浩从太祖高皇帝起兵取天下累功官至明威将军太原左卫指挥佥事子孙世袭幷得赠其父大海如其官旣没子澐嗣而公则澐之子也公在太原旣以才勇知名宣德末选总京营左翼乆之陞署都指挥佥事仍守山西旣而从驾北廵遂死于难矣年甫若干公旣死朝廷即命其子涌嗣軄所以慰公于身后者甚至公爲人伟躯干沉毅有谋御下纪律严整而推心任人能与士卒同甘苦葢有古名将之风尤善骑射射輙命中流辈莫与比者性素俭约食馔稍盛即撤去而奉母刘氏必极其滋味母疾更割股肉作糜进之疾获愈人以爲难其配陈氏赠都指挥佥事寳之女寡居能以礼自守教子涌有法涌亦有将才尝从征老军营功多实授都指挥佥事署都指挥使事以其官复赠其父若祖而赠祖母淑人封母太淑人次子涣出侧室尹氏女二长适太原前卫指挥佥事王賔次适太原左卫指挥同知陈良孙男四人曰桓先卒曰朴曰楫曰楠于是涌痛念其父尝愤然有灭虏之志旣奉公遗衣冠葬于先茔他日託武陟令陈君瑞卿状其父死事求表于墓呜唿皇帝之神武所以爲宗庙社稷之虑至矣葢有周张皇六师之遗意而非后世之爲游田者故当时死于难者多公之事若同于人不足书独惜平日号士大夫者弃君父生还以取富贵有媿于王孙贾之母者亦多则公之事固异不书可乎夫死者衆所难生者衆所易能爲其所难而不爲其所易公之所以可取者在是而予爲之表者岂惟慰涌之孝思哉亦惟媿乎人焉尔明故中顺大夫南京太㒒寺少卿致仕李公墓碑铭南京太㒒寺少卿李公致仕之二年爲弘治癸丑七月九日以疾卒于吴城通阛坊第素与公厚者若陈大理璚文太㒒林辈争走弔涕泣又有至自百里之外如吴佥宪淑者以其子㓜相与圗其后事而苏守史公特斥俸金助之且谓公官四品例移礼部以闻于是天子命之谕祭其文有学优才赡性直行方之语所以褒奖乎公者甚至少傅徐公与公最故旣厚赙其家沈启南史明古诸君爲议丧礼且求葬地得于吴县九龙坞乃葬以甲寅十月六日而文君巳爲之铭矣其弟应祥谓寛宜铭其墓上之碑以书及储考功瓘状至初公病甚亟欲与寛一见诀别及是悲恨执笔輙止葢乆而不能成文呜唿吾忍终不㬥吾友之爲人耶公李氏讳甡一讳维熊字应祯以字行晚更字贞伯其先从宋南迁至吴中遂占籍长洲世医家曾祖仲纯不仕祖士文有文行以医士始居南京考讳敞赠南京兵部武选司贠外郎母贺氏继母陈氏俱赠宜人宣德辛亥八月某日公与其弟应祥同生少警朗力学好古博雅尤尚气节景泰癸酉登鄕举举进士不偶入太学中贵人方用事言于祭酒欲致爲塾师公避匿不赴成化乙酉选授中书舎人见同官或由他途以进耻与爲伍乞改教官补外以非例不许他日又有谋直文华殿者故扳公同事以掩淸议公益不乐适有㫖冩佛经上疏言闻爲天下国家有九经不闻所谓佛经也言甚剀切人皆危之頼上仁明特笞而不问巳而乞省继母还竟罢殿直秩满擢南京武选司贠外郎未赴丁继母忧服除改车驾司进軄方司郎中㝷擢南京尚寳司卿又三年始有太㒒之命甫两月以公事诣阙下遂请休致曰即上不许巳再具疏矣竟归素少容至是性益卞急医以爲病徴果不起享年六十三娶王氏永乐初学士景之孙教谕贯之女他封宜人生男曰系先卒侧室某氏生绍才五岁女二人嫁贡士祝允明张廷瓛自公入官数有建白爲中书府当郊祀毕有宴公奏近时中书舎人坐给事中御史后非制礼官重复旧不从知典故者则是之荆襄流民相聚朝议恐爲乱欲逐散之公言民旣垦田筑室爲定居计逐之祗益乱耳不若因而抚之便后卒增置郡县如公言平时企仰先哲见遗象幷石刻必临摹以藏尤慕范文正公题其居室曰范斋因以爲号尝使湖湘念吴尚书云死节国初葬于江夏特访求其子孙及其事蹟以传其气貌严峻若不可亲然喜交游及汲引后进朋友死往往经纪其丧恤其妻子于故旧之情最重也季弟早世岁分禄养其孤好客不倦家坐以空乏故卒之日囊无余资惟遗书干卷而巳平生书蹟淸古文词简雅有法爲世所重公生长南京多游寓宜兴中岁则以吴中故鄕始购屋以居后宜兴故人吴大本治田庐招之公时一往然曰吾固吴人也不可他徙故终于吴而卒葬于是以从公之志云铭曰有美一人宛其精悍自我失之中夜永叹其人何如有德有言有才有艺抑其末焉昔仕于朝翩如孤隼与凤共翔其高千仭衆目仰覩在彼靑㝠南飞不见遽匿其形暂息荆溪终止吴苑莬裘旣营逝矣何逺朋游涕泣有丧共治九龙蜿蜒卜葬于斯茫茫下土贤者不作我有哀诔石表是託遗书满箧眇然嗣人天报其德不惟其身明故太中大夫浙江等处承宣布政使司右参政陆公墓碑铭弘治七年七月戊申浙江右参政致仕陆公以疾卒于家明年十二月庚申葬于太仓陈门塘先茔初公疾革巳不能言若有所属其子者于是其子伸以治命泣请铭其墓上之碑惟予与公同朝二十年相知实深每重公才操当大用于时一旦顾以浮议而去则公不平之气亦宜假此而发然此亦何足爲公重轻哉是宜置之不足道也公讳容字文量姓陆氏先世冒徐氏至公始复未生其母梦紫衣人以笏撃其首曰当生贵子巳而得公弱岁颕敏笃学游鄕校不专治举子业日取诸经子史程诵不辍同辈谓非所急曰聊以抵诸君戏耳独与故翰林修撰张亨父大常少卿陆鼎仪友善三人俱以文行闻于鄕而公尤爲叶文庄公所知天顺三年中应天府鄕试成化二年登进士第授南京吏部验封司主事丁外艰服除改兵部职方司擢武库司贠外郎再擢职方郎中丁内艰服除改武选司遂陞右参政致仕卒年五十九公在兵部勤于公事边报或急奏疏日三四上动輙数千言皆出公手而虑逺持正士论归之西域贾胡进狮子至陜西嘉峪关奏乞大臣率军士往迎公言于尚书外夷以竒兽进朝廷旣不能却若复往迎之宁不贻笑天下后世耶议上遂巳又安南累岁侵扰隣邦有欲加兵者公言安南臣服中国巳乆今事大之礼不亏叛逆之形未见一旦以兵加之恐遗祸不细其事亦巳锦衣百户韦瑛凶悍附势得罪调宣府谋再用指良民妖言爲㓛公言于尚书具疏请下法司鞠之瑛竟坐诛而被诬者十余人皆获释京师称快先时捕妖言者多陞官例得世袭愚民𬒳诬死者无数公请除其例狱遂衰都指挥昌佐求爲金齿腾冲参将公执不可俄中贵人召公至内谕㫖公言西南夷要地必得堪爲将者守御佐非其人若顺成之异日坏事咎将谁执佐计竟沮他日复有中贵人举都指挥二人爲都督佥事者命巳下公益不可言都督大官必积功始得彼何人而欲乱法耶举者市恩专擅尤宜置之于法以爲后戒疏凡再上言甚切直上从之一时虽曲宥其人而自后犯者必罪着爲令他所建白若论马政四事论储养台辅教导勲戚爱惜人才乆任廵抚经理京卫选练禁兵均平钞法愼重会议又八事及在浙江益究察民隐振作士风行县至桐庐且尝发渔家兄弟杀于濳丐者夫妇事人传以爲神明之政焉旣乃条列浙中便宜十事悉见施行间因公务入京又论漕渠利病语斥权贵沮事有人所不敢言者葢公少即有志天下如兵刑水利之类有所得輙手书之册后多见于用云公事父母甚孝父病躬奉汤药不离左右者累月尝夜醉归母不乐自是饮必半杯不敢至醉其居丧尽礼三年不入私室人未尝见其嘻笑治家严肃动容凝重若不可亲狎至与人处欢然也性喜聚书政事之余手不释卷见于着述率明切平实爲诗文凡若干卷外记录诸书又若干卷陆氏世爲苏之崑山人公之曾祖讳福祖讳继宗皆不仕父讳𥙿以公贵累赠奉直大夫兵部武库司贠外郎妣陈氏累封太宜人配张氏河间府通判瑮之女弟封宜人子男一人即伸鄕贡进士女二人长适太仓卫指挥使张汉次适鎭海卫指挥使武勲皆封淑人孙男二人复阳洊阳女一人铭曰瞻彼崑山韫兹良玉玉匪可贵人秀而毓有美陆公白晳而丰少则有志誓终其躬统师筹边惟大司马我佐有劳操纵用舎朝有成宪憸人妄干以身障之我力桓桓力所可爲夷险一视何以爲之国有弊事手削章疏观者骇焉我职在是位卑亦言彼愚不知指爲沽直知者与之则爲尽职爲上爲德不宁惟斯出参政事惠泽益施未究厥才归欤则速逍遥海濵进退不谷白日自顾吾身独全全而归之瞑于九泉明故江西贑州府知府致仕进阶中宪大夫顾公墓碑铭公讳字德明世居吴中爲着姓自孙吴以来代有显者曾祖祐祖荣皆不仕父巽登永乐甲辰进士第称疾不仕教授鄕里以易师终身后以公贵赠监察御史母余氏赠孺人公少孤而贫笃志问学刻苦特甚宣德壬子中应天府鄕试正统丙辰登进士第选爲翰林庻吉士凡四年授行人秩将满用大臣荐擢福建道监察御史乆之陞福建提刑按察司副使俄爲姦民诬奏事旣白犹调知贑州居官五年以老乞归年八十五而终实弘治乙卯年月一日也公爲御史最有才名尝理山东长芦两运司盐法宿弊顿革商人便之踰年再出廵山东适値饥岁或建议犯徒罪以下者赎米宜加于旧公言今米价腾踊民方不堪使乘急多取是益困之也当如旧便饥民夺富家粟吏拟以强盗律公言荒政缓刑杀人者宜以减死论一时全活甚衆至于吏或不軄则自布政使以下輙劾退之不少假借时太保王公文掌都察院事以公得宪体移于御史凡出廵者皆当以公爲法岁满吏民奏畱一年天子特从之及自闽臬调贑人颇爲公不平而公至则方博询民隐专以安辑爲事属县有长河洞洞氓强悍不时出没刧掠屡招谕之而势益炽公以爲是不示之以威吾民终爲鱼肉而巳偕守臣上疏言所以勦絶事宜朝廷用其䇿兵至则刍粮巳具士卒用命捷奏蒙赐金织文衣一袭宝钞二千贯以旌其劳公有治才遇事裁决从容不动声气事无难易无弗办者贑故多讼民莫能欺若豪猾吏胥皆歛手以服人至于今称之旣致仕躳治家政益有条理而节俭简静人莫能及虽老犹善谈论每举一事纚纚然始末不遗往往以居官之法爲后生辈道之皆可持而行也葢公自入官以来凡六十年而家居半之康强自适福履加厚有子余庆再登甲科以司空属考最复蒙恩进阶人以爲公荣于是余庆卜公卒之明年十二月三日葬于武丘鄕梅林先茔以予爲同年俾书墓上之石予念平生数拜公堂上辱诲言爲多则于公之葬固不能巳于言也乃不辞而书之公娶邹氏故赠监察御史某之女有贤行封恭人先公数年卒有子二人长即余庆以河南布政司参议致仕娶刘氏次余祥长洲县学生娶俞氏女三人长适南京都察院理刑知县杜启次适刘奉次适刘嘉䋭余祥与刘氏女皆妾段氏出孙男一人永龄女五爲之铭曰侃侃顾公蚤以文显英皇之初甲科则践词林宿畱才蓄不施专对之美惟小试之乃陟宪台以绳以紏直指一方吏民奔走民有失所我其举之吏有不軄我其沮之赫赫之名闻于朝着予之臬司何夺之遽章贡之间郡事爲䌓公往治之不见其艰引身而归年未耆艾有子继之我事巳代考公入仕五纪于兹孰不入禄如公者谁嗟哉吴中实多寿耉自公云亾今复何有梅林之墟筑此幽堂有厚德者百世无伤明故朝列大夫湖广承宣布政使司左参议徐君墓碑铭君姓徐氏苏之嘉定人也曾祖公行祖茂宗皆不仕父瑄以高科仕至都察院左佥都御史以其官赠茂宗其娶恭人王氏生君讳哻字以质少入县学与诸生处能除去富贵家气习谨饰如寒士数举于鄕不偶从贡例入京天顺壬午竟登顺天府鄕试成化巳丑擢进士第观政都察院初授南京刑部某司主事累陞本司郎中丁母李恭人忧服除擢湖广布政司左参议君在刑部最愼狱事不肯以深文入人罪冤抑者时有平反尚书太原周公特称许之及在湖广益以简静自守所至事有便于民者輙行之尝督运边饷出纳之际能除宿弊而事无后期人方望君再进而君述职于朝事有不乐遂陈于吏部求去矣人皆惜之旣归日与賔友相娱乐诸子更孝极甘㫖之奉与其弟以德尤相友爱良辰胜日燕游歌咏不复知有市朝事其乐可谓至矣然尝曰吾借君亲之恩得至今日使不知足其犯老子之戒乎因自号足菴以见志弘治丙辰五月二十七日俄以疾不起春秋六十七以明年某月某日葬于邑西先茔之次君娶封氏封宜人子男四浈太学生漳县学生沛儒士灌尚㓜女二长适太学生杨稹次在室孙男五倬侨侃某某前葬浈等缞服持邑儒浦东白之状泣拜于门曰先人仕亦显然末能展其志愿得铭于墓碑以彰之予辞不获则诺而铭之铭曰距吴之东曰有壮县万室聚居有族惟衍越自偃王开国于徐支分泒别疁城是居惟都宪公起于邑内厥美济之再世克类问其邑人克类如何发自鄕校爰登甲科乃启刑书爲司㓂属详审求生不易其狱乃擢藩佐以牧楚邦疾苦在民我其与攘公事未终获我私愿故第大开乐我賔宴饮斯歌斯子弟在斯大君之赐先人之遗先人之遗亦有身体全而归之手足可启松栢郁鬰高坟巍然从我先人葬于兹阡春雨秋霜益树益筑子孙方来显仕宜续乃琢贞石勒此铭文以顺孝思告于幽窀明故嘉议大夫应天府尹高君墓碑铭弘治戊午十一月八日应天府尹高君以㬥疾卒年五十七上闻讣命官谕祭营葬悉如制于是其子节上京以葬当树碑墓道谓予与其父同郡又同年持状蹐门泣请造文以刻予以无暇固辞不获则诺之君讳敞字德广姓高氏苏之崑山人累世晦蹟无显者惟积德乆始发于君初其父祖见君资美谓必振其家择经师遣从之游弱冠学且成充县学生成化辛卯鄕试中式明年会试复中廷试蒙赐进士出身乙未授礼部主客司主事戊戌陞精膳司署贠外郎辛丑陞本司署郎中数月实授丙午擢顺天府丞弘治辛亥丁外艰服阕改应天府丞丙辰再擢府尹君在礼部时数奉使于外当今上初立爲储副命颁赏赉南京承接上下仪度雅饰文武大臣咸器重之再遣辽府行册封礼还复赍银币赏大同将士之有军功者南北䟦履未尝宁居会有府丞之缺吏部以君有年劳推擢陞任时府事方殷佐治不倦及今上卽位耕籍田君执事恭谨礼成赐宴人以爲荣畿内饥具疏言民流亾状乞发内帑白金五万两赈济诏如其请民頼以甦者甚衆鄕试爲提调官巳而行考察法黜陟属吏惟公及爲府尹政务塡委以次裁决毕即欲以简静治之或劝以都下非外郡比自古尹京者必严厉明察始称其官君笑曰任吾性而巳公退辄与賔客䜩饮如平时乆之吏乐其简民安其易府中殆无事君美仪观襟度疎润不立厓岸与人处杯酒谈笑欢如也笃于孝友母弟爲人赘壻而卒养其孤寡于家至宗䣊贫乏輙有所济尝以强恕自号足以见其志矣曾祖贵祖达以高年授冠带父霄以君三载考最移封顺天府丞母蔡氏封恭人君娶王氏封宜人生一男即节娶周氏一女适杨瑗侧室郑氏刘氏生二男某某三女适严厚戴德归汉女孙二长适盛有循次尚㓜君之卒诸子奉母于家于是鄕友今管参议琪时爲礼部郎中及王御史倬与其弟主事秩相与治丧发其箧无以爲歛其僚友吕府丞献等咸赙之始克归其丧以明年某月某日葬于本县某山之原旣葬节以𬒳䘏典诣阙谢巳来申前请其状则管君之所造也乃按而序之爲之铭曰伟矣高君白晳而丰匪丰其貌惟量之容凡人可亲亦惟乐易持以治人人亦以治赫赫南甸实古镐京官府参错民庻丰盈文移旁午曰多留务京尹居中仰承俯顾爰以简静驭其䌓雄治道所贵吾师葢公曹参治齐曾不事事有言事者直以酒醉后世取法庻事必堕吏乐民安齐国庻几古亦有人发奸摘伏身其遭凶民不荷福奄然逝矣都人之伤京尹何在客来治丧箧无遗财几不能歛生不苟取死亦可验有赙有赠丧舟克还朝廷念之䘏典斯颁崑山之墟乃凿乃筑鬰鬰松楸恩光下烛学巳行志仕不近名独不终养其目未瞑作此铭诗刻石墓道后有过者託此以告明故中顺大夫浙江温州府知府文君墓碑铭温州知府文君以弘治十二年六月巳未卒于官其年十二月丙申归葬于吴县梅湾之原君所自卜地也捋葬其二子奎壁具书幷事状来请墓道之文予发书叹曰君与予相好乆尝约晚岁归老吴中当㝷山水之乐以偿平生之劳今吾归其时矣而君先我以逝则所与同乐者何人哉且君与人处虽笑谑中多直言而无隐情则所以资益我者又何人哉以是乆不能执笔而其弟监察御史森来告曰吾兄之所望在此呜唿岂吾忘情于良友者终无以慰于地下哉君讳林字宗儒文氏其先蜀人五季自成都徙庐陵宋有讳寳者爲衡州教授始家衡山于信国公天祥爲叔父与通谱后兵乱谱亾莫能知其世次在元曰俊卿以武官起爲鎭逺大将军管军都元帅佩金虎符鎭武昌生五子长定开国初从高皇帝平伪汉终荆州左护卫千户次子定聦选充散骑舎人后爲湖广都指挥蔡本赘壻从本守苏州不归而苏之有文氏自此始定聦生惠惠生洪涞水县学教谕洪生君㓜传家学成化戊子举于乡壬辰登进士第初知永嘉丁父忧服除改知愽平召爲南京太㒒寺丞称病去乆之始起爲温州君居官善察人情遇事剖断无滞永嘉邑大初至日理讼牒千数皆得其情民知其明决也虽家人细事悉来诉者父老以劳神劝曰县今如家翁细事不当亲耶居数月凢民间丁产访知巳悉差科轻重皆手自编定吏不得爲奸而民帖然以服负山居民自恃险逺终岁不服役乃令父老好言谕之民相语曰文公非旧令比自是率如期至邑有奸民数辈习讼喜讦惯持官府短长至杀人无敢问捕之悉置于法其一尤奸者益附中官声势可畏君始至廉得其状若无闻知者其人谓君无能爲也纵弛如故俄白于宪司官言所以当治其人者宪司官以彼有所附难之君不顾以计召其人至岀讼牒一箧示之其人骇服即縳去再宿竟死狱中浙东列郡皆称快邑竝海多盗捕之輙匿岛中一旦召健卒授以方畧悉获之上司论功当赏辞曰此令軄也且邑有盗而捕何功之有邻邑以银课不足中官派偿督责甚急曰银非土产吾民何辜与偿且山泽之利责其所有使不足则常课亦当免况吾民乎竟巳先有爲郡者民相讼难决使誓于神民益惑有事惟神之听乃籍诸神祠不在祀典者悉毁之里爲置厉坛曰此诏令也更取蓝田吕氏鄕约附以时宜使父老立鄕社行之月朔则躳徃讲礼间询民间利弊人人得尽所言其意盖欲正风俗兴礼义以化导其民在永嘉者几四年治行爲浙江诸邑最博平事简事毕辄入学宫与诸生讲业以学宫在郭外隘而卑湿始择地而徙之诸生欣欣翕然向学明年秋遂有举于乡者盖寥寥然六十年矣更考鄕贤孙直讲奭而下作祠学中祀之尝行视四境见其外隆而中洼潴水爲民患乃浚河道凢四十里水始洩去民得安居又民苦岁输纳王府粮言于长史司不听乃上疏极论其弊仍乞治暴横者罪或谓宗室不宜论列祸不测笑曰吾爲民宁能顾利害哉后诏令有司自行徴收如所奏地产美梨有持献中官者中官令民纳以充贡曰梨于民何济使岁爲例其何以堪俾悉伐其树中官大怒会吏部以公政绩卓异奏召当擢宪軄适谗言至竟授太㒒寺丞于南京曰寺丞非官乎至则以马政乆弛鋭意举行抉剔蠹弊奸吏始无所容僚长有狼愎者正色与辩卒亦信服奏按南京将官及有司养马不遵旧制者数辈于是人始知惧而事集今上登极君奉表入贺陈言圣政十事多见施行间又条陈数事于朝谓江南牧马草塲数千顷爲势家所侵而马无所养南方岁岀马二万疋徒劳觧纳而边境不获用皆当究其实继又上三䇿极言利弊所当兴革者奏下竟从其一又以有司所祀马神渎礼不经宜令改正亦从之尝以公署在滁阳而每岁印俵马驹官吏胥长悉集于此殊爲劳费请以寺丞分诣各府人以爲便故事马数不得刷卷曰岂有无文书而能稽较者始令州县治文书必精而其数始莫能隐他所举行者尚多大臣多韪之然亦有嫉其喜事者遂移疾去及丁内艰家居者七年㑹温州守缺知者交荐于吏部以君爲宜命下具疏恳辞不果于是去温二十年人思之未巳及复至相率走百里外迎拜于前至则首省重役疏滞狱更増修郷约爲政大率如前时复令各里立代书辞状之人以减狱讼设互相觉察之法以免盗贼严育女蠲役之条以重人命建军卫立学之制以广文风至于迎春鄕饮之礼悉正其失一岁中凡七上疏皆言便民事民方頼之俄而疾作遂卒阖郡悲思如失父母君居官尚廉洁尤善防闲自爲令事上官执礼必谨至论事侃侃务尽所言或忤其意不顾及临民惟恐伤之苟有疾苦必爲除去之乃巳平居与人言开口輙见㡳里或人有过面攻之若故旧家必周䘏其孤寡曲尽其意而于后辈接纳奖励惟恐不及其心之厚如此更好交游对友谈笑尽欢而于山水登览不厌爲诗文明畅有新意不蹈袭所着述多成编其学自堪与卜筮之类其说皆通可谓博矣君之父涞水君以君贵赠南京太㒒寺丞母陈氏赠安人继母顾氏吕氏封太安人娶祁氏赠安人继娶吴氏封安人子男三人曰奎曰壁俱县学生曰室尚㓜孙男三人女三人铭曰文以武仕显于前元虎符煌煌出鎭雄藩终显以文自涞水君君爲之子家益有闻早登甲科轩然不群始仕于外或易而侮孰测其中经画毫缕民有未安以手摩抚南北异宜此家彼户岂不怀仁皆曰文父颂言百少谗言一多太㒒南迁意孰与阿益勤厥事马政无颇使就宪职当如之何终惠于民寄以剧郡文父复来拯我竆困尔痛尔瘠家至爲问昔时于温恩泽巳浚今也温人罔不沾润海山之陬有异鸟来我当其凶勿爲民烖民曰公死我宁与偕莫救其身阖郡同哀歛金助丧以授其子稽颡辞之无以爲此吾父生廉顾汚其死爰考遗事尚究其志将使勲名流于百祀胡车之行輹折于轨伤哉中道重载是委尚安于兹有佳山水树碑于坟以播厥美明故奉政大夫南京兵部武库清吏司郎中金府君墓碑铭弘治十二年二月二十八日奉政大夫南京兵部武库清吏司郎中金府君以致仕终于家享年八十二府君浙之鄞人也讳亮字克明自其大父荣以上皆不显父暹以府君贵累封郎中母曰宜人胡氏府君爲童子时非特以颕敏称里有学佛者颇知书府君尝受业他日读孟子至墨者夷之章叹曰吾师其人也吾学孔孟之道顾爲其徒可乎遂舎之去更从儒者游人巳竒之稍长适郡中选子弟充生员时多不愿入选者府君自言于郡守守爱其有志特给衣服费遣入学勤苦不舎昼夜习毛氏诗不三年尽通其说正统九年登鄕举明年擢进士第试政工部奉命湖南爲襄王府营葬事竣始授南京行人司司副司事简府君得肆力于学开门授徒日爲诸生说诗言必据理文必合制一时去而取高科者若陆詹事简沈宪副庠而下凡数人秩满擢武库郎中武库兼掌诸司隷人人岁例出白金若干两供官贠柴薪势要不问有无輙先索去卑官贫乏所得顾后府君裁之俾皆以时得人无敢议者俄丁外艰去再丁内艰服除遂不起家居无事日与诸耆硕爲会以乐葢历三十年以寿终于正寝府君爲人有厚德在兵部时僚友当入朝行大庆礼属有瘵疾难于行府君慨然代之其人竟卒临终叹曰吾非金君爲道路之鬼矣平生持巳严而不迫待物直而不绞居官则尽心于公务处家则逺蹟于公庭人苟可交虽逺必亲故贤者薫其德财苟当用虽踈亦予故贫者获其济尤好激引后进至于族人之可教者多躬自指授如淮安通判淮某学训导浩皆其姪也相继以科贡成名府君娶张氏赠宜人继陆氏封宜人傅氏以子洪贵封太孺人子男三长即洪监察御史次潜次澜女一适宁波卫指挥佥事魏政对恭人孙男六某某女二长适杨美琚其一尚㓜洪奉命出廵闻其父丧入朝领檄将归守制来告曰洪不幸惧此大故今当治葬惟吾父官五品谨按令典得树碑于墓敢以状上愿书其文卑之予尝主试文塲洪爲所取士及洪初知吴江又爲邻邑知其善政爲多今又以才御史称于宪台人谓其固能自立亦其父之教也乃序其事而铭之府君葬于鄞之上儒山葬之日则卒之明年某月某日也铭曰南有镐京实多畱务惟夏官卿属有库部孰从甲科擢居司副美矣金君当此贤路君在童年其志巳奇执卷感悟岂背其师入仕则优学惟其时以我所得弟子是资库部皆劳独有余𥙿吏退嗒然莫展才具吾食君禄其禄则丰吾居君位其位亦崇弗畏入畏当保其终鄕闾熈熈黄髪诸老相慰以言公归何早琴奕是娱酒食美好目见佳儿绣衣煌煌託以宦业诲言勿忘八十余年曰考终命彼贪仕者糜灭巳罄或哀而诔或挽而歌鄞山有石工则与磨考事载书潜德斯显爰塞孝思不废令典明故朝议大夫南京国子监祭酒刘公墓碑铭南京国子监祭酒刘公卒其子翘告哀于朝公官四品于法当得谕祭而巳天子知公居官得师道特命工部令有司造坟安葬葢异数也翘以予爲先友知公最故且深来告曰上之崇重师儒至矣不有文词刻于墓上何以表着先德以副䘏典之盛乎幸念之在成化壬辰擢进士第者二百五十人蒙赐及第者三人予与公及莆田李士英后数年士英没独予与公在然皆老矣又南北相望不得朝夕见今公复至此予将何以爲怀耶公之葬安敢无一言特念同年凋谢殆尽不独公与士英感叹之深不能成文耳虽然予旣后死将谁委之公讳震字道亨自号励斋世爲吉之安福人曾祖迪忠以季子安止贵赠翰林院检讨祖彛鼎隐居不仕博学工诗考德望以公贵累赠右春坊右谕德妣旷氏赠宜人公㓜即知好学生六岁其父遣从叔父德育受业出就数里外蹮蹮然挟书以往不以逺辞凡其父遗书训敎藏置惟谨长入县学爲弟子天顺壬午登鄕举及会试屡不偶人爲公淹滞惜则愈自奋发志不少衰竟擢甲科高等初授翰林编修秩满进侍讲弘治戊申爲今上之初㑹国子缺司业吏部求其人不得乃擢公右谕德管司业事秩将满始再擢南京祭酒葢又五年以病卒公爲人气刚而色毅言直而情眞与人处不诡随遇事不合于理咈然不从人有善輙称之不善必斥之不容见朝士好进取者尤薄其爲人故公居官始终自守竟老于监官而无援之者其爲敎以身率先诸生不少纵逸日课季试必严而公至于岁遣历事诸司人无敢紊其序者其居师席望其容貌若不可亲然笃于恩义见寒窭者多周济之南监庐舎岁乆甚敝节缩公用修治殆徧诸生条其学政相与作诗纪之其放恣不率敎者则造爲谤言以腾于外及公卒犹有作诗以辨诬者则公是有在而君子始益信其爲人之贤矣公在翰林当会试两爲同考官廷试掌卷经筵展书皆爲盛事及初擢监官适今上视学蒙与祭酒赐坐堂上公次当讲易词义明畅上爲耸德翌日𬒳赐袭衣仍敇宴于礼部人以爲荣遇平生文思敏赡下笔数百字不蹈袭陈言所着有稿藏于家娶欧阳氏有贤行封宜人子男四曰翘楚轩腾翘县学生轩先卒女三人长适千戸彭勉次适学生王褒彭玘孙男八人曰恩憙愈惠愿感㦂慜女三人公卒以弘治辛酉三月二十四日享年六十八以卒之明年某月某日葬于某山之原铭曰侃侃刘公抗颜爲师国学设官淑匪人私昔目翰林往佐以教勤励率人诸生是效南雍再擢师道益严朝暮鼓钟歩履相御建此良䂓有国之始旣历十纪举而不弛人材振作匪徒效焉心诚服之乐公教焉六馆䜣䜣方窃相庆相向以哭吾道有命人与道亾命如之何惟其名存所得巳多帝念师儒卑以䘏典宠异于常得之亦鲜安成之野筑此幽堂必有鬼神呵护不祥以贲其先以𥙿其后载述平生刻词不朽明故奉政大夫贵州等处提刑按察司佥事萧公墓碣铭成化辛丑工部贠外郎常熟萧公擢提刑按察司佥事提学云贵将受壐书以行有日矣适中人以私憾故谗公于上者頼圣明保全卒与佥事贵州特罢提学当是时公巳遘疾便道行至家仅数日而卒是岁十月二十八日也年五十三公讳奎字汉文姓萧氏其先有讳某者从宋南渡来常熟家焉三传曰顺之爲公之曾祖祖曰安道业儒尤精于地理家之说父凤仪颕敏有文早世公生三岁而孤母周氏守节鞠之而卒成立之者仲父凤鸣也少入邑学后以太学生中成化壬年顺天府鄕试王辰登进士第初授工部都水司主事督造运舰淮南三年考最获赠父如其官母号安人迨还京复督修大仓㝷陞贠外郎公少喜问学昼夜刻厉人不能堪而愈乆不懈竟以成名及居官尤称勤敏工役纷纷未尝以劳自弛于是吏部以公困于俗务非宜荐居外台委以文学之任人方以爲称而公以刚直取怨几䧟于罪矣公平生事母甚孝仲父尝患痈亲爲拭脓进药左右扶持不践寝室者踰月敎其弟塾及其诸子严而有恩与人交重信义或其人虽死犹爲致力以保护其家不巳妻龎氏封安人和柔贞惠与公处甚宜而抚其庻子绶缃维三人更慈安人生女一嫁赵金后公七年以某月某日卒年五十葬合公兆初公将卒语其弟若子宜求吾铭墓塾乃使人来请及是绶等复以书来曰吾母不幸又没将葬矣惟怜而卑之予瞿然曰汉文吾知友也忍负其言终无铭以慰于地下乎铭曰学优而仕仕尼而止孰爲之尼我惟刚直虽晦其才实彰其德驱车何遄我疾则纒欲知其然命也在天从我之先归全斯阡朝请大夫赞治少尹河东陜西都转运盐使司同知侯君墓碣铭成化戊戌河东陜西都转运盐使司同知蕐亭侯君得致仕之请时年五十九后十年会朝廷上皇太后徽号推恩臣庻以其子直仕于朝当受封典获进阶朝请大夫赞治少尹巳而直复用诏㫖归省而君先以疾卒实丁未七月三十日也享年六十有八君讳荩字进忠姓侯氏其先汴人也从宋南迁始居松江故今爲蕐亭人高祖道元当元李兵荒好爲义事曾祖彦才祖世隆考圭竝以隐德称母盛氏君少游郡学庐陵孙先生时爲敎授命作无极太极论文成理致粲然甚见称许正统辛酉中应天府鄕试屡试礼部不中㬌泰乙亥竟从吏部选尚书泰和王公见其文叹曰子何乃不得第进士耶擢寘第一授襄阳府同知君至以属吏不知爲政取前元张文忠公三事忠告刻木传之痛抑豪民爲襄王所知厚加礼待三年俄丁父忧服除改处州州号难治属邑龙泉庆元居民盗凿银鑛恃险爲乱鎭守中贵人欲请于朝尽勦絶之君言此州民常态愿往谕之用其言民皆散去竟无事秩满乃擢都转运盐使司同知盐池无垣诸无頼相率持兵械入池恣取往往争夺杀伤有司莫能禁君上疏陈其弊朝廷命御史一人廵视而人乃知惧仍用其说筑垣以阑人蹟垣广袤百二十余里外凿濠濠外复筑堰以防水患周垣建铺舎二十四以居逻卒复创分司二于池之东西功毕而盐弊顿革先时池旁居民每藏私盐窖中以牟大利君谕以利害民争自首悉归所藏于官自是盐法大通商贾益至边徼多储蓄岁省转输之劳又岁尝大雨池水泛溢盐无所出君率寮属致斋七日祷于池神明日天霁而其旁数里雨如故人以爲诚感葢君居官二十余年尽心职业未尝有过年未六十即自引退又可谓难得也巳君事父母尽孝游太学时値正统末京师有警知其亲之念巳欲得归省请于祭酒萧公公不可君力请而归及旣贵垣以禄不逮养爲恨友其弟能让遗产与之教诸子诲谕谆切鉅细不遗至与人交坦易不变尤好面斥人过人多敬服之其爲学务博览亦多着述配沈氏有贤行先卒初以子方贵封安人后从君赠恭人子男五长正次方湖广提刑按察司佥事次平郡学生次即直刑部主事次朋孙男九僎仪俨倬份伟僖佾某女四长适戴恩余在室君与山西副使朱公瑄江西参政盛公纶爲中表兄弟友恭甚至盛公没君哭之恸及是君没朱公尤哀悼之乃爲状授其子正等于是直来给部符将归守制以予有斯文之雅泣告曰不幸先君弃诸孤卜葬有日矣敢以墓上之文请幸怜而卑之予曰唯唯乃据其状序而爲铭铭曰维侯之先从宋而迁松水卜居殆数百年乌泥之泾来自唐鎭世济隐德发于后胤维朝请公仕以学优惠政及人两佐大州国计所资民不煑海相夺且伤孰爲之宰乃擢运司有疏具陈朝议韪之直指出廵隐然高垣竝手以筑商贾集焉边饷斯足曷不乆任遽引其身俯视无忧家有朝绅昔时甲科今遗其子俄渉崇阶曰有诏㫖孰不富贵考终则难孰不寿考嗣后则单藏兹维深刻石以表百世之余识其宅兆明故兵部武库淸吏司郎中吴君墓碣铭兵部武库清吏司郎中吴君以疾乞归归至德州南四十里卒于舟中适其弟鄕贡进士蓥护行爲治歛具其配汝宜人方来视疾顾遇其丧痛恨不及见挈其遗孤同还白于其舅卜日以葬谓当刻石墓上于是其仲弟训术鈭託公事上京持鄕贡君之状来请葢自君之讣至朋旧有不忍闻者而予尤悼惜不巳其父且老一旦失此佳子又何以爲怀耶吾知君目不瞑不以遗亲之忧之故耶而况藐焉一子所以繋其心者又何如耶俯仰上下有不可死者君何以至此耶君之爲人不宜至此而卒至此者又何耶君性坦易与人言即吐肝肺无隐藏凡矫饰欺世之事不能爲也自爲诸生巳有才名游太学故祭酒晋陵王公素待下严独爱君他日尚书三原王公廵抚江南问士于晋陵公即举君以对试与论议民事喜曰吾友奇才也及在兵部尤爲今少傅钧阳马公所知以君敏而能守常有推荐意而君不幸病矣君讳鋆字汝砺出吴江名族㓜则好学父母忧其质弱不能止稍长徧从良师受经与其弟蓥竝以文名于时同辈推让以爲不可及竟以县学生举于鄕成化丁未登进士第观政工部遣爲大臣营葬俄闻母丧服除初授兵部主事分掌武选陞贠外郎再陞郎中始专掌武库治事如家竟以劳得疾葢居官仅八九年年止四十八卒之日爲弘治巳未某月某日也以明年某月某日葬于祖茔之侧曾祖曰爲祖曰效皆不仕父曰璩有文行累封武库司郎中母李氏累赠宜人君娶汝氏南安知府讷之女累封宜人子男一妾顾氏出三岁竟夭汝宜人奉其舅命以鈭之子某爲后女一人赘陶炜君爲予所取士念其止此宜爲铭以慰之铭曰身不自爱而爱其官嗟有守之必尽求此心之所安惟心之安惟名之完君子之终尚㝷其端凡生者之临穴其拭泪于斯言匏翁家藏集卷第七十六匏翁家藏集匏翁家藏集卷第七十七匏翁家藏集卷第七十七神道碑铭七首通议大夫刑部右侍郎林公神道碑铭天顺丁丑英宗皇帝旣复位庻政更新尤重守令之选有诏吏部即廷臣中推择其人于是刑部右侍郎林公以监察御史得知鎭江及行特命陛辞如方岳官礼更召至文华殿亲加奨谕复赐宴阙下且给楮弊爲道里费皆异数也公感激奋励至则数举善政专以安民爲事故吏部尚书崔公方廵抚其地欲别凿运河以避江行之险公不可曰古运河固在可即此浚之非特省民力而巳用其言时皆称便公旣不以簿书自懈而尤谨于礼法事上甚恭不爲时俗趍謟态文移偶误或令自劾免罪卒不从其自持如此在郡五年民晏然以乐廵抚都御史刘公以鎭江不足劳公治奏更苏州去之日父老送之争愿畱公履悬于府门公谢以非礼乃巳苏事剧公精勤益甚讼牒满前剖断缓急各有次第有好讼者故淹之狱中以困苦之旣而事简以其暇日入学宫进文士讲业若无事者公旣望重于时乆之人皆信服曰公非俗吏也宪宗皇帝之初以政绩㬥着特擢江西按察使江西讼益多治之悉得其情尝有犯大辟赂逹官求生者公不爲动执之愈坚俄有广㓂踰岭行刼贑之龙南信丰二县势炽甚同官方欲爲避难计公慨然约武臣调兵勦之㓂闻而遁广信人妄传妖神诬惑鄕里公寘其魁于法仍牓谕其衆传者遂息进右布政使踰年转左布政使政令所及人益讼其贤朝廷知公可大用召爲南京刑部右侍郎属吏素知公名争自修饰虽寮长亦严惮之丁内艰去任吏部计公服阕数拟进用竟改刑部右侍郎持法平正屡与同列忤至权要请託不行积怨巳甚亦不䘏也偶被疾少间犹夙兴而朝退而治公事如常时其劳瘁巳甚竟以成化十二年十二月八日卒享年五十四公貌庄重眉目秀伟望之耸然平居对妻子无惰容见小吏必束带性更孝母夫人严厉声色稍不和輙跪以请罪延接士大夫礼度雍容见后辈可教必加奖进后多显于世自少嗜学公暇輙手一卷不释凡古人议语往往成诵作字虽率尔亦楷正不苟爲郡多正缪俗鎭江祀汉隐士焦光爲冕服象及左右侍卫如王者公以爲非法始易去至苏且易从祀孔子诸贤塑象爲木主及秩鄕贤祀典次第先时岁迎春于东郊百戏前导观者塞途公悉屛不用识者以爲合礼公讳鹗字一鹗其先爲莆阳林氏出唐金州刺史嵩之后五季徙台之黄巖今黄巖柝爲太平县故爲太平人自宋历元业儒不显入国朝子孙始出取科第多爲名宦公之曾祖讳养民不仕祖讳廷瓒父讳纯江西湖口县学训导祖父竝赠通议大夫刑部右侍郎祖妣章氏妣赵氏竝赠淑人生母程氏封太淑人配王氏封淑人子男二人长莱先卒次薇女二人长适鄕贡士赵崇贤次适叶聦公之卒朝廷旣遣官谕祭治葬如制后十六年复命其子薇爲国子生于是薇来吿曰先人墓道未有铭文敢请寛自爲诸生蒙公知爱公之平生实知之谨述其大畧而爲之铭铭曰惟林之先世家于闽曰刺史嵩实爲唐臣迨迁黄巖隐乆而发乃多闻人显庸不乏以至于公力学自许有光其先甲科继取公在家庭爲贤父兄举动有则昆季是程公在朝廷爲才御史忠言屡陈不举细事公在州郡爲贤牧守自润及苏誉者一口乃长藩臬乃佐秋台天子曰噫曷迟其来来则迟矣其逝何速孰谳而明国有刑狱人亦有言公非法吏儒雅有文恭谨有礼公则巳逝不逝者存岁月愈迈贤名在人美谥不加有司之失何以发潜史氏有述明故资善大夫南京工部尚书萧公神道碑铭弘治庚申南京工部尚书萧公以老疾上疏乞致仕上知公贤不允所以慰畱者甚至阅二月疏再上其词加切始允之特命乗传还鄕仍令有司供食役之用从厚亦异数也公望阙感激曰老臣死且至矣恩典若此将何以报之抵家之明年疾复作竟卒实辛酉三月十六日也享年七十公讳祯字彦祥姓萧氏世家吉安之泰和爲着姓邑中称仕族入国朝仕者不絶然无甚显者公㓜失怙生有高资能自奋于学期必取科第㳺学于外族人有隷尺籍于蜀中者往依之学成弟子多从受业然益困无所遇翛然西归舟行崃江偶堕深渊中自分必死矣忽若有物扶其足而起适得漂橹负而登岸人异其事谓公后当显竟以儒士举于鄕天顺甲申遂登进士第成化乙酉授南京刑部贵州司主事己丑陞湖广司贠外郎治狱明决争讼者一讯輙得其情据律剖断庭无畱狱人皆称之壬辰擢湖广按察司佥事分廵一道明决如在刑部时所至郡县兴举废坠尤好奖进人才敦劝民俗不专以簿书爲事俄苗㓂窃发诏岀兵勦之文武大臣或不相能公适以事在军中曰自古未有大臣不和而能成事者况用兵又事之大者乎爲反覆开解大臣感悟㓂卒平公当纪功则有以妇女首级徼功者辨其伪斥之及奏捷加四品俸吉王建国长沙公复督工役一时夫匠𬒳人扰害者頼公以安廵按御史累奏公治绩辛丑擢本司副使丙午再擢按察使于是莅湖广者岁乆治绩愈着名益起明年遂迁河南左布政使至则宣上德究民隐尤不肯以公钱曲奉权贵人人以爲难戊申爲今上初年会陜西缺大臣廵抚朝廷即以公爲都察院右副都御史赐敕得以便宜行事陜西当凶荒之余民初复业公加意安辑流移者益至乃内务蓄积外爲僃御兵民晏然西方殆无事岁当虑囚得可矜疑者悉置轻典奏上囚多免枉死公作全命录以着朝廷钦恤之意然是时一禆帅犯法素有声势爲请託者多卒论如律复以平㓂功蒙恩有文绮寳钞之赐辛亥迁南京工部右侍郎甲寅改刑部丁巳始有工部尚书之命南京爲旧都凡坛庙宫阙城垣桥道岁乆渐圯修治无虚岁公计夫匠量材物役用必当未尝妄劳费权贵人有乗时求利者往往无所得每土功告成輙蒙恩赐以酬其劳上将乆任公甫三年则公以老疾去而卒矣曾祖廷翁不仕祖维翰考楚绅皆以公贵累赠资善大夫南京工部尚书祖母袁氏母罗氏皆累赠夫人公有兄二人曰彦亨彦淸俱岀前母欧阳氏及罗夫人生公怜其㓜弱析与田产特厚后夫人卒公尚少悉让还二兄取旧劵焚之亲党若故刑部尚书刘公广衡而下率誉公以爲不可及公壮且贵痛念父母不及禄养过茔域輙恸哭如初丧念叔祖志翁无后茔域芜废爲修饰而岁祀之居家作敦本之堂及置祭田以供合祀祖先之费至于处宗族待故旧其心必归于厚也若其历官四十年田庐仅足服食不侈于物无所玩好公稍暇惟读书赋诗而巳其德之俭又如此娶同邑太原周氏累封夫人有贤行爲公屡纳妾无子公乃以兄彦清之子弼爲后弼以公䕃爲国子生孙男二曰益曰善女一许嫁曾某公卒后弼来吿哀上复念公谕祭治葬皆如䘏典将以壬戌某月某日葬于里中杞塘其地公所自择也今都察院左都御史戴公工部右侍郎张公皆爲公同年知友弼往吿曰先人于法得树碑神道敢圗所以刻于石者张公乃爲状授之而戴公则率之来请予谢无暇而请之益力爲序而铭之铭曰吉有萧氏着称于时昔自泸源徙家龙陂延历数世如木分支载培以漑始大发之惟大司空爲时伟器孤童业儒志向巳异宦学有成岂假人致登名贤科起家即吏法家者流刻而少恩哀矜勿误如切吾身敭历所至济以愼勤凡吾所驭莫匪斯民名与禄崇德及位显畱务则多志克大展畴咨若采古难其才工役屡成山有余材西望大江浩然去志公身可扶何隔斯世帝念老臣恩典尝颁不终享之巳葢其棺陈其牲醴治其茔域邦国之典郡邑之职嗣续有人丧服累然以弔以哭賔客连连国无耆俊鄕乏名贤何以考之刻石于阡明故太中大夫资治少尹山西等处承宣布政使司右参政致仕祝公神道碑铭祝之先葢以太祝之官爲氏或曰出黄帝之后以国氏春秋时稍见于郑卫汉有九江祝生宋多名士而江闽最着逮元有曰碧山者自松江来爲海道都漕运万户府经历陞平江路緫管英迈有文卒葬吴中子九鼎遂着籍长洲九鼎生子潜子潜生景章皆不仕景章生焕文材敏行修在国初以瞶疾不在察举惟务树德是生公公讳颢字惟清少有大志以治易名郡学中爲诸生师然不喜躁进有司屡劝驾輙不行宣德乙卯领鄕荐犹不赴省试正统巳未乃登进士高等时诏大珰察进士中有声者四人教内书堂小竖衍邀公入阁下公初未知其故比至乃将试以诗而去畱之公不应而出旣而选授行在刑科给事中务持大体虽多弹劾不肯讦人闺门暧昩尝受㫖宻察在京寺观无赐额者有靑龙寺极弘丽僧言某巨珰以密㫖所建词色倨慢公不听立请毁之丁卯副驸马都尉石公璟封荆世子及都昌王二妃无几丁内艰归适有土木之变景皇帝诏夺情以都御史起复不奉诏服除乃复前职㝷陞山西布政司左参议专督粮储时大㓂之后仓府空竭饥民流散而兵输方殷公昼夜䂓画招亾拊存因时立制凡征歛出内条法委曲不加赋而公私皆给由是廪库充实朝廷乆不他迁赐诰进阶朝请大夫赞治少君本司右参政仍专粮事如故公以晋俗少文思振以儒风举礼义兴学校无所不至临汾阳曲二文庙圣贤望像印金元遗制左衽乃更正之爲文释奠以谢不䖍臯陶祠墓在洪洞其傍近地里传舎旧皆以神名名之乃葺墓建祠题曰有虞士师祠而禁止触犯入作二贤祠于闻喜以祀裵晋公度赵忠简公鼎新明道先生祠于泽州以伊川先生及郝左丞经配广选俊秀以充生徒下教周密大意谓教人与治人不同贵在随材成就必令条品资质以爲程课庸下者毋强以文辞第使学书读律异时不失使任正冠服饰威仪勤察试亲爲讲授诸生唿爲祝夫子而不官后多成名爲显辅者公吏学精甚律令条例通练如指掌疑情滞狱立能剖决而又明愼矜恤每多平反天顺丁丑汾州妖人作乱僭称李天王年号天福公闻变飞檄戒守御严僃毋轻动自戎服驰赴之旣至贼就禽才十六人余皆脇从而所攀援逮千余人三司皆不敢简别公曰千人同谋胡不待聚而遽发且吾等旣不能戢恶而顾又戕善邪不可衆曰然则秪应以盗闻耳公曰盗何事以年号爲哉㒺上䂓免尤不可也乃以十六人爲谋反巳行上奏得㫖一如公议尝监决崞县囚七人令先诣御史录之谓巳允当至公导谕谆复中二人因叹泣更鞠得其冤以语御史御史不从更言公导囚脱死公移疾以缓之御史来问疾公曰某不忍杀平人病心耳因陈其状御史悟乃论囚减死襄陵某甲赘壻后生子巳而甲与妻子悉死遗孙鞠于壻迨长争财交讼二人皆嚚悍多历年所不决公至不施鞭挞令各尽其辞公曰吾知之矣壻之专制足以当抚孤之义然由孙之镃基乃始成善贾之功若必欲直于官徒废业耳吾今爲若翁定之因令籍其产将程其事力而分归之先焚香唿甲名述壻孙曲直壻遽前拜曰公言是某则非矣孙闻之亦跃谓壻曰丈果非邪壻曰非也孙曰丈数年对官司未尝自谓其非今旣得明公而云然然某唯欲得此一言耳丈知其非某独不知邪因相顾乞罢讼终身不校公爲立帖籍卑之皆感泣而去绛有武断于鄕者诬一人数不胜公廉得之会廵至恶子又诬以死公召属吏父老谓曰斯人之冤不难雪吾恐其雪冤之后更受隂害耳吾今爲处之因论徙民于他地而置恶子于边徼莫不称善其他政类此不不殚纪凡周廵道里之间往往驻车延问民瘼封部多名山大川及古圣贤宅里祠墓遇輙登临谒跳赏弔吟赋风流粲然居大参又七年年甫六十遂疏请归田一时耆俊胜集若徐武功有贞刘佥宪与杜东原琼辈日相过从游衍高风雅韵辉暎鄕邦历二十年而公最后乃卒时爲成化癸卯十二月戊子享年七十有九公在给舎藩省皆得推恩其亲父累赠朝请大夫赞治少尹山西布政司左参议母王氏后军都督府都事士逹之女赠恭人配钱氏靖安州同知鑑之女鄞县儒学教谕绅之姪女封恭人子男一人曰瓛即武功之子壻也女三人皆嫁宦室孙男一人曰允明曾孙男一曰续县学生女一人公平生笃于人伦兄没嫂寡买田养之钱氏无嗣命室祀之闺无妾媵庭无譁言作爲诗文体尚丰雅而理致典厚所着有藏修登庸旬宣归田诸藁别号侗轩通爲侗轩集若干卷尤善谈论援经据史贯串今古听者竦服与㓜贱鄕人语则莫非孝弟忠信检身利物之事平居动止有常所御器物虽微不苟废濒卒遗念不忘朝廷高朗令终信邦国之大老也旣卒允明奉葬于吴县之横山后十年而允明举于鄕属者会试京师谒寛请铭公墓道之碑惟士百行公多具之而其所长尤在知人奖掖后进素志亦以此自负寛之在家食也荷公之知特深每过爲期待比窃禄于朝别公者逾十年中间仅一归侍公教者不过三四见其体履康胜耳目不衰挥毫谈飮不殊曩日而子孝孙秀承侍左右加爲公庆之以爲其情适气和宜享上寿迨别去每询鄕人无异语者而今不可作矣呜唿伤哉允明且示侍御杜君子开之状少卿李君贞伯之志书旣详笑缅怀今昔不能自黙勉复书以归之俾刻诸石嗟夫天之报施毎信而嬴公之立心行巳辅世泽物德学功名则旣盛矣享有诸福亦不薄矣稽之人质之天无所弗合以是论公亦有以达幽明而信乆逺矣至于余庆所钟寔在嗣续今允明文名甚盛他时有所建立则公又有不待斯文而永者矣铭曰有伟祝公瑚琏之资昔在先朝奋起乗时给事廷陛分牧藩维内宣耳目外拊疮痍旣庻旣富而复教之廪有谷刍家有书诗礼典兴行义泽弘施郁郁文风邹鲁同归学旣士先材亦吏师明刑愼狱民不能欺活尔垂死殱厥渠魁胡汝晋人受赐维私解组归田吴山与巍遐寿令终诸福无遗人之云亾繄我之思匪独我思后进之怀公玉汝成心若调饥有施而报在此孙枝载掖其立世美永贻令闻不巳式视丰碑明故亚中大夫太㒒寺卿吴公神道碑铭亚中大夫太㒒寺卿吴公以疾卒于官上闻讣遣官谕祭命有司造坟安葬如制兵部给舟载其柩还其鄕友太理寺丞吴君道夫以其子斯可等尚㓜爲经纪其丧且谓公官三品旣荷朝廷䘏典之厚于制亦得树碑神道刻文以示乆逺他日斯可乃奉礼科右给事中王君文哲之状从以两㒒来请予曰公吾之同年也昔者往临其丧念其孤寡累然渉江湖数千里而还方恨无以相其丧况以是爲託乎即诺之旣数月予以病在告又念公葬当有日乃发状而叙之公讳𥙿字敬昆潮之掲阳人曾祖大训祖瑶皆不仕考胄以鄕贡士授广西武缘县学训导后以公恩累赠至通政司右通政妣袁氏封太恭人公㓜颕悟强学善记十岁能属文稍长入县学有名诸生中成化戊子举广东鄕贡明年试礼部不偶入太学时吏部尚书耿公爲司业每试輙见称许名益起四方举子多录其文以藏壬辰登进士第甲午授南京户部贵州清吏司主事旬余丁武缘君忧服阕改户部广西司监督京仓通州仓粮踰年再差徐州皆敏而勤愼出纳无滞丙午陞本部山东司贠外郎于是耿公在吏部素知公会文选司缺贠外郎即以公调补明年陞稽勲司署郎中未几遇例实授耿公旣去任当弘治戊申今上御极召三原王公代之益加器重复调公文选司时王公负天下重望力欲淸选法异时侥倖以进取者一切罢去公夙夜尽軄能承其意凡擢用人才务合公议而小人多不恱者公亦思避怨谤求去庚戌擢右通政专督武官诰命事旣清简不劳而治因念其母太恭人老于家奏乞归省旣至侍养方乐而太恭人俄下世执丧尽哀复入京以例领檄守制服阕还任巳未始有太㒒寺卿之擢公居官方以安静自守适胡虏数入云中㓂掠边将议出师顾马多病死奏乞甚急公日坐堂上选阅至发数千匹不足更出库银数万两往市当是时公巳婴疾复治马政过劳疾益作凡再上疏乞休致朝廷率勉畱之巳而疾剧竟卒辛酉四月十六日也享年五十九以卒之明年某月某日葬邑之某处公娶同邑许氏赠恭人继娶东安许氏赠刑部贠外郎瑛之女封恭人男子四长即斯可次行可际可学可女子五长适谢天经次适林嵩俱县学生次许适姚明清余尚㓜公性度寛绰与人处更和易杯酒相对醉輙忘形素不尚竒诡之行然两冡宰皆一世名臣公爲其属受知信任亦足以知其爲人矣葢状云然爲之铭曰太㒒古官见周冏命后圣攸资曰㒒臣正厥后失职惟以马政汉兴设官修马复令循至于唐闲厩益盛惟公早岁岀由甲科南北郎署岁月乆磨论其勤劳鍂曹爲多和而不随平而不阿冡宰倚之黜陟无颇翔集银台起领太㒒北檄戒严烖及马畜选阅日劳罄彼监牧师出云中万骑驰逐边功则成公病不禄惟帝至仁轸念㒒臣钖以䘏典贲其茔坟公则亾矣厚德未沦衰服在丧㓜稚诜诜禄位有余尚遗后人明故资德大夫都察院右都御史李公神道碑铭都察院右都御史李公受敕总督漕运兼廵抚淮扬庐凤四府任甚重也弘治戊午漕事旣成乞归展墓明年至家疾作遂不可起时二月廿五日也享年六十二守臣讣奏上悼念命官祭葬皆如制他日其子琪遣其弟与走京师奉公同年南京工部尚书董公状来乞墓文惟公才力精疆朝廷方倚以重任一旦遽失之知公者方相与痛惜予交公且乆又以文字爲职忍无一言以述其平生乎乃诺而叙之公讳蕙字德馨姓李氏世家当涂祖顺爲刑部主事以事出爲南雄府经历得孙于公廨即公公生再朞归家㓜则颕异知诗律人号佳子长入郡学受经天顺壬年登鄕举成化巳丑会试列高等廷试蒙赐进士出身观政大理寺明年会给事中缺吏部愼选其人以充公得刑科居数月适京师米贵诏发仓储五十万石分官监粜以平其价民拥道不时得米公涖通州仓设法以给粜者人皆称便才名始起后再偕中官给赏军士衣布等物能革宿弊仍条陈给赏新格以上诏行其言戊戌丁母忧服除还任壬寅擢江西布政司右参议时有中贵怙势挟憸人徧历南方索寳玩行至江西公抵任适三日方分守南昌道以公偕行列郡公言民穷困激之恐生变中贵闻之歛威一时民不大扰者公之力也岁满分守岭北更守湖东断事皆如神民益称颂在湖东时上饶饥民数人乞米于冨家不得遂强耴之郡捕其人以强盗论公曰此辈迫于饥岀于不得巳耳然悉薄其罪恐长乱不可特罪其爲首者余从末减狱始平后四年南贑盗发廵抚大臣议发兵勦除以公旧有善政服其民且知地形险易檄公行公至令驻兵㫄县白于大臣曰前许诸盗自新此举非诏意今宜招抚之使不从用兵未晚也用其言贼党相率散去惟获渠魁数人戮以示戒而已事闻䝉厚赉弘治戊申擢本司左叅政有荐公才可大用者遂擢山西右布政使踰年转左布政使初司中公文岀入吏縁爲姦莫能竆其故至则痛治之而姦弊始息旣乃因俗爲治惠泽多及于民有畵象以奉之者癸丑陞都察院右副都御史総督南京粮储眀年朝廷以漕运事弛当易其人佥以公可用遂转左副都御史兼廵抚四府故事天下廵抚官凢有利弊具疏奏上岁八月毕至京会议后其地或有水旱盗贼等事多不至惟総督漕运者至如常公前后所上二十余疏得与部院诸大臣面定可否事多施行军士困于运输者方幸稍苏上知公果可大用特拜右都御史以褒嘉之而俾総督廵抚如故公具疏辞不允更遣中使赐以寳钞羊酒以劳之人以爲荣遇葢又二年不意卒矣公爲人疏达明敏遇事能变通用法务平恕入仕三十年尤以㢘谨自持人无可议者居家事母孝母病必躬扶持乆而不倦待二弟有恩季父异㸑巳乆后公稍贵复请同居飬之至人有德扵巳虽在㓜时终身不忘其心之厚如此平生喜交㳺好吟咏与士大夫文翰往来动盈卷帙有粹英集蔵于家公之祖顺父翔并累赠通议大夫都察院左副都御史祖母某氏母蒋氏妻陈氏竝累赠淑入继配姚氏封淑人子男二人长琪郡学生次珏太学生女二长许嫁黄某次许嫁刘某皆武臣子孙男二人以卒之明年某月某日葬于采石之马鞍山下今翰林学士南昌张公知公尤深者旣爲铭纳于墓中矣此复最其事行爲神道碑铭铭曰古燕建国旣越百年国之供亿寔浩且繁河渠再凿以浮以沿漕舟毕集开府督焉有美李公召自方岳入总畱务京储是度帝知其才漕事有託兼付列郡俾究民瘼勤劳于外公曰何功行视太仓粟陈而丰抚循其衆公曰何德行视万夫人偃而息奏疏屡上匪爲其私食足人安臣志在斯帝察其衷益増其秩公曰何能惟下之力恩苟徧施臣则以怿采石有墓墓木巳拱乞归燎黄二世沾宠孰知九原公即继踵才不尽施而志亦赍士夫之论小人之思思公之惠曷止万口自江之西及山之右昔在韩滉有声于唐公尽其才亦尚可方惟其不亾託此以扬明故通议大夫都察院右副都御史陈公神道碑铭公讳瑗字大玉姓陈氏其先陈州人也后徙太康元季兵乱再徙祥符至公之父官濵州以汉藩诖误发戍甘州左卫生公公㓜以竒童称年十二弄笔爲举子文已可观天顺巳卯年十八遂登鄕举成化壬辰擢进士第丙申授户部江西司主事丁父忧服除复授本司丁未陞广西司贠外郎弘治戊申署山东司郎中庚戌实授辛亥擢江西布政司左参政丙辰再陞福建右布政使丁巳转江西左布政使戊午始擢都察院右副都御史总督南京粮储用遇恩诏得赐诰进阶通议大夫其履历可考者如此公始居户部巳称淸愼方廷议以盐法坏部中举公往治其事搜摘弊端一时权贵侵夺民利者始皆知畏畿内大水奉诏行赈䘏令饥民获济巳而上疏陈十事其间言权贵役民之弊尤力名始起部中参政江西不以其俗难治施威于下适建亲藩尤善䂓画工完省财力鉅万官民感其惠者至今犹能言之在福建时事有利弊与同官以渐兴除不肯专主尝以文移有乱眞者猝不能辨他日廉得伪印十余皆岀老军吏手擒其人悉寘于法闽城中故有渠通潮汐纵横如井形湮塞六十余年有司乐于因循公始役民浚之仍伐石甃隄凡十余里舟楫通行物货易致民以爲便及转江西民识公者皆喜曰是故陈参政耶始至即除民疾苦数事先时有横取于民者爲委曲裁处上下无怨且谓比岁盗贼不息实缘民困于征输所致爲力均其租税民方感化而公巳召爲都御史矣葢南京百司诸卫粮储出纳月以数万计江浙湖广例有方面官总督岁或不时至公必移文促之务使事集自京卫乌龙潭至江北凤颕诸仓创置岁乆朝廷特设工部主事一人专理修葺然功不大施仍就朽坏公至视如家事旦夕䂓画凡重建若干间皆坚固可乆其功绩可纪者又如此公居官不以威严临下至于待人和厚可亲故所至事不劳而治自其父谪居后怀念汴爲故里公嗣其志竟还居之少承家训及故兴化太守岳公在天顺初从内阁谪居于甘公尝受学蒙指教爲多于宦学之道固有得也曾祖曰彦良不仕祖曰景文父曰敏濵州学训导竝赠通议大夫都察院右副都御史祖妣韩氏妣金氏竝赠淑人配巫氏赠淑人公无子以其姪宋爲后以弘治庚申八月二日卒于南京公馆享年五十九侧室孙氏与宋旣扶柩还汴宋来告哀于朝蒙恩命有司谕祭营葬乃择卒之又明年某月某日合巫淑人葬于祥符县某鄕某里而故祭酒刘道亨先生旣志其墓矣宋复持状来请铭于神道之碑葢道亨与予皆爲公同年义皆不得而辞者铭曰汉有德门文范其人公出后裔始家于陈后再徙家去陈不逺迨寓西陲家益不显公生数岁逈异群儿览书成诵以文爲嬉内训外授饫于宦学抱艺入京遂与衆角旣登甲榜乃列户曹簿书钱谷身任其劳公有美才其绪巳见及擢大藩而事益练江右民俗治之尤难以静治剧以简治繁工役大兴维时建囯我劳其心民省其力谓民顽梗父之母之居则易使去则有思去之一方称者一口名彻于朝三任莫乆内台之副爲古中丞卑以畱务置之旧京仓廪丰盈不爽升韩滉在唐囯计有託计工储物干斯一新素餐无补公犹有云生居边方习见戎虏尙誓捐躯欲得死所推公之志论公之才俄止于此知者则哀朝廷念劳䘏典不薄有祭有葬有司奉若爰念故里竟还中州居斯葬斯不忘首丘忠信可交廉愼不取旣见其人亦闻其语今则巳矣不见其人可见者此掲于高坟明故资德大夫都察院左都御史赠太子少保谥襄敏邓公神道碑铭国家有硕德伟度勤劳于外大臣一人曰都察院左都御史邓公其讳廷瓉字宗器岳之巴陵人也公生有美质颕异过人稍长游县学居诸生中落落不喜爲龌龊行人巳竒之景泰丁卯年甫十八登湖广鄕举甲戌擢进士第明年授知浙江淳安县抵任访民疾苦专施惠政不求赫赫名终九载人无知之者故兵部尚书张公鹏时以都御史廵抚广西独知公荐知梧州疏且上会公丁嫡母楚氏忧不果服阕爲成化巳丑迁大㒒寺丞贵州新设程藩府府在万山中百具未举加以夷獠杂聚猝难抚治吏部求其人得公曰是前荐知梧州者公至悉心䂓画凡城郭街衢及庙宇廨舎以次兴造㮄谕诸夷使受约束政令公平莫不感化垦田不踰入市不扰四境晏然蔚如中州上司以公治绩异等交章举荐吏部以民夷方安公治宜乆任以慰之九载始擢山东布政司左参政提督农务兼管水利弘治戊申再擢本司左布政使特踰年耳明年贵州缺大臣廵抚朝议以公谙其土俗爲宜奏上允之即拜右副都御史奉敕行俄丁母戴氏忧服阕适贵州黒苗乆叛益肆守臣吿急上仍敕公往视兼提督军务㝷改廵抚提督如故公初至遣人百计招抚不从始合衆谋储粮调兵决䇿征勦兵至其地号令严明将校用命斩首几六千级生获二千余口械首恶数辈赴京悉斩于市㓂旣盪平公上奏都匀淸平旧设二卫所属合九长官司其人世禄骄纵稔恶酿患致夷人侵田夺货逞欲无厌巳四十余年于此军疲于戌守民困于转输其害不可胜言今幸党恶削除非大更张不能爲保境安边之计凡所条陈十一事下兵部会议悉见施行始设都匀府一独山麻哈州二清平县一更择流官土官兼治皆公所建白也初公遣养子䕫之子干驰入京报捷朝廷旣授干以锦衣卫所鎭抚即下诏褒公有首决用兵之谋共成平贼之功之语遂进右都御史贵州旣无事召公还掌南京都察院事两广自成化初故都御史韩公雍平㓂之后开府梧州率以宪臣有才望及官高者总督军务兼廵抚之寄公掌院事数月复辍之往公性不琐琐细故至是益思以安静爲治属吏有贤劳者輙举荐以励其余或不职特去其一二太甚者若诸司滥设悉奏除之曰禄俸出于民母徒费也顾群蛮以刼掠爲常往往出没闽楚诸郡公以都御史金公泽廵抚偏方非宜宜以江西一省全付之使二司竝听节制庻军马钱粮可以调度其湖广衡州设兵僃宪臣合迁治所于郴州爲便又以广东泷水爲贼巢宜即其地设千户所调遣新军守御仍宜给与隙地屯种以爲乆计奏上悉从之公于群蛮结以恩信兵不轻出出则成功若郁林川云垆大桂诸种作乱以次平之其后四会等处乗饥窃发其势尤炽未几首恶李㬌光覃杰及其党二百余人悉𬒳斩获两广竟亦无事而公出入溪谷冲冒瘴雾则亦病矣乃上章乞归甚恳赐诏勉畱特遣医往视仍进左都御史以酬其功又三年上知公乆劳边务召还复掌南京都察院事未行以疾卒实庚申六月某日也享年七十一公少孤事二母尽孝待其弟廷璋廷瑞友爱僃至自爲州县至大官处事求济待人不疑雅量廓如莫窥其际至所施设动中机宜其中明炳人亦莫能及也曾祖讳成祖讳华皆不仕父讳鼎华亭县丞祖父俱赠资政大夫右都御史祖母谢氏母楚氏戴氏俱赠夫人配潘氏崇仁知县公源女继龙氏平凉主簿添麟女俱赠夫人子男三人俱早亾于是公讣至上悼惜特赠太子少保谥襄敏仍命有司祭葬乃以壬戌某月某日葬于县东南新城之冈今兵部尚书刘公时雍鄕人也念公之没无后具状率䕫来请铭于神道之碑惟公爲一代伟人尝窃敬慕而公亦不鄙数致书问予愧不能当也旣感公德而刘公之义尤足重者乃不辞而书之铭曰岷山导江汇爲洞庭杰出邓公壮此巴陵公起甲科少展其志爲令若守政亦无异去任无几民知有公唿父与母弃我孺童擢居东藩席尚未暖来旣不速去则不缓我力惟弱我才岂优加以显秩託以遐陬公曰荒服莫非王土不有威德以御以抚抚其柔善御其强梁汉有其人马援祝良瘴岭雾江移此以治帝有深仁仗公再施佚此一老切于宸衷欲安逺人无踰于公南有畱台终老有命边事乆劳而公则病公卿北肩林立于朝上不识公黄髪巳凋治装在门考终于位讣至兴嗟上下莫慰硕德伟度其人岂多世乏长者孰障頽波身之有传不惟有后功在边方是谓不朽补遗重修会通河记水之利于天下国家也甚博且乆葢自禹治水功成任土作贡则壤成赋而其书每谨于贡赋所自入如于兖曰浮于济漯于扬曰沿于江海之类可见然毎州皆曰逹于河者以当时都冀而冀三面距河也夫曰浮曰沿皆指舟行水而言若夫车转之法未着至汉都关中始穿渠引渭以漕关东之粟其后又引汾引河以漕又其后通褒斜道其道自沔入褒褒絶水至斜间百余里以车转从斜下渭司马迁作河渠书实载其说然车之任载少而其费倍蓰于舟所不必计者边徼陿阸之地当用兵战守人固负担餽粮岂特车转而巳而国都供亿不可胜计建万世无穷之利者虽穿渠引水历岁不休亦佚道使民所当然者况因前人之功以成事者乎葢今东南岁漕粟四百万石逹于通州以其什四贮亰城而浙西数郡别漕入御府以及供百司庶官所给者更数十万石城下古有运河元太史郭守敬精水利建请宜弃一畞泉旧源别引北山白浮泉经瓮山泊入城环汇于积水潭合入古运河时用其说就河置牐七距牐里许上重置斗门互爲提阏以过舟行水人以爲便岁省车费若干万迨其季世江南贡赋旣絶国朝且屋其社无事于漕者更四十余年河废不治益乆永乐间太宗文皇帝仍都于此巳而命平江伯陈瑄主漕事瑄以海运道险初创浅舟爲河运舟至通州所谓其粟什四与别漕数十万石者率用车转运卒旣困及是或値霖雨车直更踊徃徃称贷出息以完饷役而困愈甚于是瑄之曾孙锐袭爵世漕事疏请浚河以漕如前元故事上从之乃増修废牐益爲积水计功成而舟至城下矣士女聚观夫役咸喜其事若可久行者未几杂然相传以爲不便猝莫能考其故竟废不行至是或具河所便状言于朝请勿废上以爲然诏加修治仍命锐董其役历数月而毕窃尝观之元之漕由海道而来海舟鉅甚至直沽易以小舟始逹城下今丹制差大而河益堙其旋转徃来势必不利且河之上流多稻田耕者堰之其流始微水故难积眞若不便者使比岁丰稔国家闲暇置其所不急之务专事此役而复导其流无若田蚡爲私计而委其数于天实万世无穷之利也河初名通惠后更名大通今又名会通云作重修会通河记重修亰都城濠记惟太宗文皇帝入继大綂之七年肇建亰都于朔方所以临御中国控制四夷其形势雄其规模大其谋虑深寔与商之迁殷周之作洛匹休于无穷者都城周四十里凿壕廻环广若干尺深若干尺水自城玉泉山而来道出大内穴城爲门于壕委之或时夏秋雨凉沟渠涨溢又爲水口于壕洩之其流皆注大通河东南入于海旣历岁月堙辄加修于是不修者久矣皇上有诏发军天四万人命襄城侯瑾工部尚书领其事而以中侍之贵者监督之以成化九年四月十六日功自西北隅始堰旣筑畚锸并至人爲之伍伍分之地旁广下深一皆如制縁壕之堤有缺坏者则取客土筑之惟坚旣又筑垣堤上以阑人畜之越入者凡爲丈八千三百有奇至于楗牐桥梁之类废则修治不计财用初皇上重劳工役间休息之越明年九月二日功始告完流泉淸涟曲堤整洁楼橹不饰城郭若增而高轮蹄交驰道路若辟而广亰师壮丽不朁有加事闻自督工之臣下逮役夫赏赉有差葢当功役之初兴也有议之者曰壕之爲制凢以设险是举也其守国之良䇿欤闻之窃以斯言是矣而未必尽然何也今天下无虞号称极治虽在要荒之外皆吾祍席之上方将举四海以爲限何事一壕哉然而复爲是者则以亰都文皇帝建爲万世不㧞之丕基也厥初经营亦惟甚难文孙继世时加修之惟知其难故也知其难则推而及于旧章成宪无不由之监之者何止一壕哉且姑卽一壕以窥皇上之大德于污浊之涤而去也则凢宵人恶类必知所恶而屏之不留矣于壅滞之决而行也则凢诤臣拂士必知所好而宣之使言矣于堤之筑而能捍也则纪纲必张而废弛之患无矣于垣之筑而能防也则礼度必严而纵欲之事无矣于财之有用则不至妄费以伤其财于力之可使则不至轻役以损其力土宇于是而恢拓人民于是而保障此岂非无形之险也乎若夫汉水以爲池长江以爲堑视一壕之险大矣然人终得而渡之恶在其爲险者故知神谋之不出此也僃贠词林职在纪载覩功之旣完也敢执笔以记曲阜重修夫子庙碑上在位之十二年今礼部尚书周洪谟爲国子祭酒言夫子集群圣之大成前代率有尊崇之制顾国朝未遑举行非甚阙典诏下廷臣议特增笾豆佾舞之数行之太学以及郡县凢岁时有事于夫子庙者其礼乐如制又专遣儒臣诣曲阜祭告朝野称叹以爲盛事惟夫子庙自唐以来建于天下而曲阜之西有曰阙里夫子之故宅在焉其庙则自汉巳有历代修建子孙世守罔俾废坏至国朝洪武永乐间两尝修之然特因金源氏所旧建弗称今日所以尊崇之者衍圣公孔弘㤗因请于上从之于是山东藩泉二司曁兖州守臣祗承德意相与计财用召工役董治惟谨以某年月日兴功某年月日功毕易腐补漏拓隘增卑䂓制焕然殊异旧观疏闻爰命记其事于碑窃闻道之大原出于天而僃于人其大要不外乎三纲五常而已是道也孰传之惟吾夫子传之其见于六经之所删定赞修者是巳后世人主得其说而行者皆足以维持世教而成允升大猷之治此报本之礼所由举也肆我太祖高皇帝初定天下武功旣成人纪以复知道所由传而本所堂报也葢尝正岳鎭海渎之号于夫子则谓其明先王之要道爲天下师以济后世非有功于一方一时者可比大哉王言非聪明圣知者其孰能知之是以封爵仍旧而一岁再祀秩于典礼甚盛若夫阙里则又三岁一遣人祀之尤所加礼至于今上益加崇重礼乐之制行之未几卽继以此举其心惓惓爲者岂独私于孔氏耶昔汉章帝躬诣鲁致祠作六代之乐大会其子孙自以爲孔氏荣善乎孔僖之对曰此乃崇礼先师增辉圣德非臣家之私荣也帝甚嘉之不倿于庙之成谨纪其事俾天下万世欲观圣德者于此有考焉系之以诗曰海岱曰南维鲁赐履曰有尼丘在鲁之鄙尼丘降神屹然独峙百圣后先道则一揆若尧与舜其尤盛矣人亦有言莫盛夫子夫子之道至高且美流泽汪洋万世攸𬒳世主报功益逺而侈褒以鸿名秩以丰祀衮冕巍巍群贤列侍维鲁有宅共王莫毁奕奕庙堂于汉经始歴魏唐宋迨金源氏式大其规久殆有俟于赫皇明建国十纪文教诞敷及逺自迩明圣得师维道顾諟尊之崇之有乐有礼纷其羽籥错其簠簋谓此器数罔惬仰企乃诏有司乃鸠役使乃伐坚石乃削文梓并手偕作咸献厥技长庑重门崇檐厚阯剥落以完漫漶以玭革故爲新衆目改视曲阜逶迤带以泗水邹峄岱宗前后峛崺轮奂相望终古莫阤匪庙独存维道乃尔圣德煌煌长贲阙里作此铭诗以列国史重修都城隍庙之碑凡天下郡邑皆有城隍有则皆祀其神虽蕞尔小邑无所谓城隍者官亦未敢废祀葢以人民所止必有神以司之也而况亰师爲天子所居有宗庙朝廷有府库廪庾有百司庶职有六军万姓其神当益尊其祀当益丰其庙不当益盛哉庙在太宗文皇帝之初号都城隍庙正綂戊辰尝修之今上之十年时和岁丰灾沴不作上推神之黙助而思所以报者若曰朕惜财力非有益民之事弗用弗使惟是都城隍神保卫我国家厥功甚大庙久弗修何以报荅神贶于是工官奉诏惟谨爰择吉日命良工木石并用丹垩错施凡堂殿寝室廊庑门阶缺折者易完杇腐者易坚漫漶者易鲜功旣告讫神灵洋洋如降如陟都人奔走有祷益应尝观前伐当海内晏安国家无事君心渐移罔知儆戒则土木祷祠之事从之而起若秦汉之君㤗山之封梁父之禅㤗一五帝之祠金马碧鸡之祭杳冥茫昧求非其神以徼福于一身爲后世笑肆我太祖高皇帝受天明命肇定天下卽正岳鎭海渎之号以一洗前古缪妄不经之弊皇上嗣綂监于成宪非其神不祀于其祀必敬而城隍之神虽古经传不着然书曰徧于郡神神非郡神乎又曰减秩无文神非当秩者乎又祭法曰山林川谷丘陵民所取财用也非此族也不在祀典神之功岂独山林川谷丘陵而巳乎所谓保卫我国家诚有如诏㫖者祀之寔宜夫旣宜祀则庙者神之所依也修之亦宜乃着其说于丽牲之碑系之以诗曰赫赫皇明兴于南服鼎迁幽燕如古郏鄏董官绥衆正位辨方包而络之有城有隍其城维何广矣百雉其隍维何泚矣一水维此都会民止于斯相其高深有神是司神之爲德聪明正直以保以卫以殚神职维神有庙爰止爰依维皇有诏爰修爰治灿然焜煌美哉轮奂工巧材良顿还旧观庙之奕奕妥灵掲䖍神之来格有风肃然黍稷馨香牺牲肥腯神享惟诚不享惟物六沴不生百糓用成于千万年福我皇明南亰朝天宫重修碑记曰万物本乎天夫人灵于万物者也物之欲报本者或见于豺獭之微而况于人乎然古之制自诸侯以下皆不得祀天而独人君得祀之者以人君爲天之宗子而万物之至也后世道家者流乃独创爲宫观以极其尊崇之意徃徃土木以肖其形衮冕以制其服椟主以侈其号表疏以逹其词至于俯伏跪起祀赞陈设其科仪之繁物品之冨不可胜纪也爲其敎者多据名山临福地而其蔓延之盛虽壤地遐僻莫不有所谓道流者居之国朝太宗高皇帝定鼎金陵实有龙蟠虎踞之胜所以奠四海之民垂万世之綂者端在于是有非前代区区割据之国所得而拟者方高皇帝之始创天下也城郭以拓宫室以造祖社以建民居以定官舎以缮仓廪府库以完衢路桥梁以修数年之间遂成大业至如浮屠老子之宫则吝不出一毫爲之书所谓不作无益以害有益者是也然圣心惓惓固未尝一事不勤乎民亦未尝一念不敬乎天故每岁首有事于南郊其精诚所感风雨时若民物繁阜得以享其至治焉一日上意若曰朕敬惟天今民事方殷日不暇给不得朝夕对越在庙以荅大贶顾亰城有故元之永寿宫在规模鉅丽鲜与爲比其改名朝天宫俾司道教者体朕至意率其徒属而䖍奉之旣赐名树绰楔通衢大书三字以掲之而宫益爲伟观矣凢四十余年而太宗文皇帝迁都于北仍建朝天宫而号旧都爲南亰云乃成化某年南亰朝天宫一夕燬于火其不爲煨烬者无几守臣以闻且有以修复言者上初置之旣而慨旧物之就废念先志之当承爰诏道录司某官徃董其役然复重劳民也特使劝募爲之一时命下民庶欣然咸愿相助冨者施财巧者効技遂以某年某月某日起功越几年而功完穹门洞曲路迂绕殿庑楼阁执若増高鉅丽之制一还旧日游其地者以爲蓬莱方丈当不是过帝王之都是宫维称宫在亰城之西全节坊傍附晋成阳公卞壷之庙而其后林木茂宻冈阜隐然有故所谓冶亭此皆得不燬者也功完复以闻有诏宜记之碑观前代之君致力神天以爲祷祠之举者比比而是其于民事之所当爲者则略之惟是朝天宫高皇帝仍胜国之旧而不改作者固本于䘏民今皇帝继皇祖之志而复修治者亦在于䘏民民者天予之君以治焉者而䘏之非敬天之大者乎是宜书之以示来世系之以诗曰金陵佳丽秀所钟原城踞虎山蟠龙眞人渡江万马从白旄黄钺开鸿蒙驱逐羯胡扫郡雄厥旣得卜胜土中天人俯仰精神通物繁民阜岁屡丰报荅曷以昭天工睠兹城西有僊宫钖之洪名致尊崇废㒷相㝷理则同毕方南飞一夕空帝念旧物思成功修废㪯坠当朕躬羽衣使者下江东有役不烦大司农褭蹄鹅眼泉流潨北山剪伐南山砻抟埴设色并手攻玉楼翠殿高珑嵸亦有门庑涂靑红美哉轮奂气象雄僊官祝礼数恭劒列星斗冠美蓉或持琅璈奏金镛鸾笙双吹白玉童帷中飒爽来冷风奚待西祀兼东封圣皇无爲㧪渊冲万寿高蹑三皇踪歛福钖民庆奇逢东瞻贠峤西崆峒兹宫相望无终穷南京兵部尚书前广平府知府秦公去思碑文广平爲畿内大府直隷京师非外省属府比惟其地重势尊知府朝廷率愼选其人成化十年舒城秦公以工部贠外郎奉命而至以清约自持済以勤愼每日未出㘴堂上吏抱文书以公事禀必详审可否而行之吏畏其严莫得容其私凡争讼者立庭下阅其情轻与诬者谕使之去余则召其所𬒳告之人爲剖其是非辨其曲直参以情律而断之皆俯首心服无一人称冤者若死刑尤缓其期徃徃平反或从末减者尤多民有赋税以时徴收或遭水旱螟蝗之灾卽具实以奏贫民旣得蠲除亦不使奸民乗时作伪以亏囯用民有徭役则视戸口多寡贫富预定其等第载于册籍及期而分派之无弗均者先时屡荒民流移者衆各县多弃地爲里胥隐占所遗赋税派人输纳究知其弊遣人四出相视得地二千四百八十余顷悉给贫民耕种由是赋税皆足其梳移者加意招抚至者五千八百余人仍给与旧地耕种免其杂役三年民皆乐业益自逺而至先时属县孤贫者无所飬始各令立养済院人月给米四斗其死者又立漏泽园给棺葬之至于仓廪空虚积粟有措置之法驿传疲敝市马免侵刻之害施薬饵而疾病者得生劝资助而㛰䘮者有済尤重文教斈校必葺而完生徒斈业躬目考校别其勤隋莫不奋励人材遂㒷科第始盛自春秋以来郡中多圣䝨墓悉加封护使人守视惟谨公之善政大畧如此公在任宪臣行部至辄录其政绩奏于朝及公秩满将去民攀留者塞道至不得行公旣擢江西布政司参政累迁至南京兵部尚书参賛机务葢三十余年于此父老论前守必首及公曰安得有如公者耶弘治十四年又得陈侯以刑部郎中至其爲政大率如公民爱之曰何我侯一似秦公耶侯因询公旧政如何父老犹能一一道之其色惨然有泣下者侯曰吾其求文刻石以慰尔之思可乎皆曰幸甚于是侯述其事来请予昔佐吏部获与公爲寮友见公之谨厚端重心窃敬之然公未尝一谈及爲郡时事至是始得其大畧敢不书噫公则䝨矣惟世之仕者多矜巳之长而恶称前人之善者比比有如侯之有容者乎书曰有容德乃大他日侯之善政又当有纪之者矣公名民恱字崇化舒城人天顺丁丑进士侯名钦字亮之会稽人成化丁未进士爲予所取士云系之诗曰惟昔任人莫善于汉偱吏屡书见于史传其人何如其政何书赫匕无求黙匕自居不使斯民一朝驩虞史亦有言不失之诬月计不足岁计余如龚如黄世岂终少古训不忘子民有道民亲平易政尚体要率是而行汉人克绍曰我父母曰我师保去之遥遥传之父老燕山北峙壮哉神亰分画甸服曰有广平天子择守惠此黎氓秦公昔来父老前迎公戒㒒夫六辔缓行吾官虽尊斯民勿惊惟此大郡吾治何能不挠狱市惟静惟淸治之踰年政绩何有狱无赭衣家有南畒岂不徭役赴者恐后岂不征科输者恐负孰裭衣冠孰所箕帚里俗自淳士风自厚问何能爲曰有贤守古之遗爱民不忍忘陈侯避舎秦公在堂勒石示逺同垂耿光补遗匏翁家藏集匏翁家藏集补遗一卷匏翁家藏集后序诗以咏性情文以贯道徳立言之纯疪丗道隆污之所系也古诗三百篇风雅颂具载国政民风之异唐虞三代典谟训诰则直言帝王治天下大经大法故诵其诗读其书而至时人㮣可想见也降自汉唐其文诗虽各有表见囘视风雅典谟之制然不伦何恠乎风頽俗降气化之机使然也五季不足道有宋真儒辈出则曰诗曰文一以阐明义理而视古作自辟一途矣于乎时之变迁文之造诣而其人之品格殆与世相须而莫之能违也如是㢤吾故友吴文定公幼游学校禀赋清纯志趣超卓涵养端正笔力雄健赋诗属文即能鄙远尘俗追踪古人予也叨陪研席同舍桥门出入相友每见一诗一文心窃叹异舘阁之具也巳而礼闱廷对果皆首冠自是入官翰林登枢内相日惟文字唘沃为职位望日益髙制作日益盛凢友朋宴㑹离合之私君臣吁咈治化之大形之讽咏着之纪述若雅音毕敔山泉宿潭必底其极者不止千萹而已也方将愤乐忘老而无妄疾作遂殒矣既葬之又明年其子中书舍人奭与从兄奎奫奕蒐阅笥稿得公手笔存录诸体诗凢三十卷序记志说之类凢册七卷自题曰家蔵集盖将以遗后人知精力之有在也奭惧或散失既寿之于梓以公平生厚莫予先也请序于帙于乎公之名编盖亦示谦耳若其诗文予既之上而朝廷政治下而父子兄弟朋友载之金石碑板散见于四方者其去孝经小学人知傅读者为不远是皆发乎人情止乎理义浑然治世之音也非我国家当天运之隆臻治化之羙安得有是人而有是言耶是集也固蔵之天下蔵之人人者也岂特家蔵乎㢤异时史官采辑当代文章求之珠渊玉海以鸣圣世之盛获见三代之人有不在扵是集也耶予不能辤僭为之序正德三年岁次戊辰二月朔旦赐进士出身通议大夫都察院右副都御史致仕友人瓜泾徐源书