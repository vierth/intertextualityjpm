成唯识论自攷X卍XXX重刻成唯识论自攷录序三界唯心万法唯识此性相二宗所由立也说者谓一心真如故号性宗八识生灭故称相宗独不曰心有真心妄心识有真识妄识乎马鸣依一心造起信论立真如生灭二门生灭何尝离真心别有体也天亲依八识造三十颂明真如即识实性与一切法不一不异真如何尝离妄识别有相也龙树中论指因缘生法即空假中是生灭外无真如楞伽云心意识八种俗故相有别真故相无别相所相无故是真如生灭非一异而护法菩萨于识论中最出手眼直云为遣妄执心心所外实有境故说唯有识若执唯识真实有者如执外境亦是法执噫苟得此意何至分河饮水哉尝论之性随相转何性不相设不徧达诸相无量差别安知玅性具足如斯染净功能相本性融何相不性设不深知一性圆顿满足安知诸相无非事事无碍法界故台宗剧谈实相必约百界千如夫五位百法独非百界千如之性相邪百界千如无非实相五位百法独非实相邪若不分别五位百法真俗假实种现差别种种不同则所云点如明相迤逦不同一假一切假者不几儱侗邪护法尅论心心所法各具四分夫相分各各不同可也见分可一向X不同邪即见分各各不同可也自证分证自证分可一向不同邪若使一向不同则心王八心所五十一将一人果有五十九自证证自证分抗然角立互不相知不几割裂纷糅邪然使心王心所惟同一自证证自证分又安得云心心所法各皆四分所成不几堕用别体同之执邪更就相分论之且如拈一茎华此华本质如来大圆镜智之相分也佛眼所见华成所作智之相分也佛智所知华玅观察智之相分也此三为一为异若定异何处别有三华若定一佛眼不视时但灭成所作智相分余二仍在佛智不缘时但灭玅观察智相分本质仍在又眼见华时有眼识相分闻华香尝华味觉华触各有鼻舌身识相分佛一人既尔迦叶复有三华四微百万人天各各皆有三华四微如是无量三华四微同在一处似如一镜不杂不乱无二无别于百万人天中随拈一人相分时必摄一切诸人相分于眼等识中随沾一识相分时必摄余诸识相分重重无尽无尽重重是可思议邪不可思议邪一华既尔物物皆然色尘既尔六尘皆然相分有质尚尔见分宁独不然见分通三量尚尔自证证自证分唯现量岂反不然后世弘相宗者何为自设藩域曾弗一深思也是故习性不习相未有不瞒盰者习相不习性未有不胶滞者唯南岳思大禅师大乘止观一书出识论未来前具阐性相幽秘盖深证无师智耳厥后欲明心要须借文言当知X成唯识论大裨性学惜慈恩没疏复失传仅散现大钞宗镜诸书及开蒙二卷稍存线索国初以来竟成绝学万历初年紫柏大师接寂音之道盛赞此宗爰有俗诠证义集解诸书而绍法师音义为长音义未全故不流通基法主续补成疏亦颇简要慧法主谓疏多譌复出此自考录予谓此宗至方而至圆至〡赜而不乱至深细而非幻罔至详明而有纲要设非玅悟莫穷底里诸家着述固未立极亦各擅所长苟因是而求之深造自得触着性相源头不离只今现前一念则知三乘十二分教皆吾心识註脚与马鸣天亲同一鼻孔出气何竢予言而知深浅得失也成唯识论自攷录序相宗一教茅塞有年盖耽静者流利禾木西来不立文字之语谓拨除名相便可直证菩提于相违差别义全无智眼试思楞伽四卷是谁携来此土世界中种种名相何者不摄彼经云略说有三种广说有八相曰三曰八离识之外更指何物我闻如是而于唯识论可置弗讲耶迩时胜义上人善根居士借此为究竟X资粮者不乏然能通其义而笺释之者仅仅数家高原俗诠之出最先不无异同之议一两之集解王太史之证义精覈详赡超俗诠而上览者自知绍觉之音义绝笔于第八卷手泽具存惜非完璧然光辉之缺月固贤于朦胧之全月会须广布原本以惠后来灵源慧师自攷录之出最晚而义最丰而旨最正洵哉其尽善矣盖论师之疏决文言犹工师之造机关木人脉络节腠张减毫发不得不尔便犯受一尘舍一法之过识论揉于奘师而比量即立于奘师以奘师所立之量证奘师所揉之论三支圆满毋漏毋滥方称合辙他家或不尽尔而慧师独冥契斯理故曰洵哉其尽善也盖师受绍公衣钵之传如领长者家业全而有之巳复驻钖燕都披阅大藏凡涉相教輙镂心板先后研究三十余年故能弘宣佛音等仰完器付嘱学众类泻异瓶斯岂易易哉斯岂易易哉余于此道茫如望洋未测涯涘而沾沾向往不啻屠门之嚼展是录也如入大官厨尝一脔而知为异味日口页自攷第自利而止若曰利他非梓弗永会海幢卓居士先获我心蠲金而付剞劂氏从兹习唯识者执此为指南不至入稠林而堕恶堑其功德岂小补耶崇祯戊辰嘉平月之望瓶城居士闵梦得题X成唯识论自攷录序万法虽𧷤不离能变能变维何识而巳矣识与心异乎生灭不生灭和合一异葢难言之然三藏浩浩海也七为其浪而八王五十一所各有二角一头从自证体起相见用则各以能缘託彼质变自相为所缘蒲萄暎色卷荷暎声皆非能变外实有凡小外万法以徧计执昧圆成实不悟依他缘生无性全妄即真此经论大纲性相合辙而学者岐之饮水分河嘻亦太甚矣成唯识论号曰相宗然如来入楞伽解深密等诸大乘修多罗其滥觞也婆薮盘豆始陷小乘计心外有法阿僧迦患之为礼足内苑而有瑜伽师地百卷之论唯识大义始畅婆薮盘豆悔于厥心遂束以妙伽陀三十而句身约矣亲胜火辩护法难陀十师竞加笺释人私十卷靡定一尊唐奘师西学五天应护法遥记取十论折衷之摘其颔珠辞其鳞爪又束百以十而十师之说如出一人糅众香为丸贯杂华成鬘则今所宗成唯识论是也灵松东指真丹始有相宗之学而慈恩一钵鼎峙天台贤首间后不数X传寝以微灭开蒙一卷鲁灵光独存唐宋诸名家尽化子虗乌有学者遂滋异说如前七为第八见分本质名缘相分名所缘相质合名所缘缘世间人一倍瞻视而不知其自皿于唯识之旨当今此事不得不推我云栖座下绍觉法师而灵源独得其传灵源师者勾余仕族年未壮室以优婆塞入土桥觉师二十年口轮未尝停转源师入耳辄服膺朝往暮归中途寻记其师说必如昔人所称分水泻瓶而后巳故师殁又几二十年其所传习独不谬海昌刻唯识疏则辩音师补润觉师所为唯识音义八卷者以行心亦良苦然大非觉师之旧矣及门新伊玄箸诸师每相顾太息会源师游京师未唱善来辄以师说教北方之学者踞猊背点石头人益知钦其所自一日见海昌疏翩然曳杖履南旋与谁昔同闻之士相论议亦复互有失得惧久而渐讹师说殆将湮泯于是独走黄鹤山发簏中故书且读且讲且录尊其所闻不敢一字谬戾于师说结制三月藁成题以自攷谦不敢居述作仍纳之簏中挈游京师谁昔同闻之士咸谓觉师再出一披其牍不啻觉师坐土桥与诸名隽挥麈尾时也璸沟犹瞀儒妄意涅槃煑蔗之味游先大师门于觉师未尝为役而心向𨓏之得见源师以为犹见觉师矣今年夏五莲居请登觉师座以口轮代转余往听焉神观高凝辩才遐畅土桥之声于是乎大振谓非军持灌口者能乎行且擐师首左臂为慈X恩续一灯而学士麋集谋公其自攷者源师不获自閟适栖水海幢卓居士来一见倾槖为剞劂之费历四三月而成居士今之玄鑑也留心订讐日与一二学人析疑送难岂独以布金剞劂足多乎哉呜唿世之潜心法王者多矣每至此宗则望崖而返富才羡智之士又往往不得其传讹谬滋甚鲁真齐赝孰与辨之吾愿师尽刊当世所为异说者庶无负戒贤忍死待奘师之意不独为土桥吐气沾沾号一先生可也崇祯元年戊辰雪夜云栖学菩萨戒弟子大璸顾若羣合十和南书于湖上玛瑙寺之精舍成唯识论自攷录缘起重言十七所以借重先哲之言以发巳之闻见也余生三十之年尚不知有古先圣道偶一日步莲居入先师讲室得闻观经上品上生章一历耳根即为踊跃庆佛法中有如斯之津梁胡自甘陆沈也耶次日复往如是日复一日虽祁寒溽暑不辍立雪味道积十余载无虗日无间时师尝嘉我之志愍我之勤纵X云集握麈之久师必问慧至不慧至而后陞座如是率以为常三际敷掦二时慈注性相台宗一一传习尤慨台相两宗久没其传矢心必得其旨焉第恨神根暗钝非惟闻者未及致精犹惧久而缺漏以故诵习师说朝夕干惕向者俗缘所牵留金台二十载虽历尘阛未尝不以方䇿自随间临讲肆凡涉相宗輙多异说皆缘相质不明法指心外良可太息近代即有註释诸家同异初无准的或云相分为所缘本质为缘相质合说名所缘缘或云根本智挟带真如而缘为亲所缘缘有漏心心所及无漏后得智见分缘境变相而缘不简有质无质皆是变带相状为疎所缘缘或以前七识为第八见分或云七大中见识为第八见分或言真如为性境或以四缘配八识或以三自性配八识又以四分配八识又以四分配三自性等此皆难凭也吾先师音义八卷惜乎不获全璧门人辩音补辑成疏刻之海昌始余获本喜若复聆师说读未卒业义或缺如今昔有异指眎同闻悉知其有披襟处且如释三有为之有为相能所倒置前后文自矛盾又如东西各有一柱东柱承光西柱发影之类其谬稍多诸方咸目莲居为正学所论着固若是乎此疏实非字字出先师笔也呜唿同听者尚自异闻异禀者岂能共旨今年春余归自京邑寄钖龙居新伊一相两兄约余同订一准则为后学之指南暨诸法友亦欲余宣演所习自惟年耄智昏坚以X疎漏为辞不获巳于一夏中且讲且录讲录并讫麤分章节词鄙义疎不搆虗文以葢义不列繁科以适时不广引旁而害正不骋巳是而病人惟事记昔订今用备末年寻讨命名自攷录非敢举似大方也惴惴添足之诮是惧岂爝火与二曜争明哉录成阁笔为纪始末云尔旹天启丙寅重九日大惠识X成唯识论自攷卷第一明武林莲居弟子大惠录成唯识论者廼标宗会旨摧邪显正之说也明诸佛权实二智开契经劝诫二门立诸法真俗二谛成菩萨自他二益示行人邪正二解破众生我法二执转烦恼所知二障证菩提涅槃二果题中四字通别合称言异众典故云别名与他同故云通二题皆具教行理三兹不繁述就别题中成谓能成立法略则宗因喻三支广有八种一立宗二辨因三引喻四同类五异类六比量七现量八正教量要而言之即安立义谓安布言教成立义理也唯识谓所成立义即真俗二谛之理然此二字若离释者唯谓独一之称此外无余略有三义一者简持义简去徧计所执虗妄我法任持依他圆成二性此以理简情故言唯二者决定义决无离心之境定有具境之心此约心简境故言唯三显胜义五位百法一心变影故二心自体故三心相应故四心分位故五心实性故五中唯心显着为主能变胜余法故此则举识该余故言唯识谓了别眼等诸识各各皆能了别自分所缘境故若合释者以唯言遮境非有识言表心不无心有境无故X名唯识诸教所明唯识不出十界依正略则凡圣因果四位一约凡显唯识如一恒河六道各见不同经云鬼旁生人天各随其所应等事心异故许义非真实境若是实不应异见故云唯识二约圣显唯识如二乘人修九想等观随观一境众相现前颂云心意识所缘皆非离自性故我说一切唯有识无余境若是实宁随心转故云唯识三约因显唯识依定自在心境双寂随欲转变地等皆成如颂云菩萨于定位观影唯是心义想既灭除审观唯自想境若是实何容隐显故云唯识四约果显唯识大圆镜智诸处境识皆于中现如庄严颂云如来无垢识是净无漏界解脱一切障圆镜智相应万境森罗岂离镜智故云唯识通题论者较言旨归审明要会评量本颂意趣决了唯识宗旨圣人设教垂范无越三种方便破法方便袪遣余乘外道情计心外我法故立法方便成就三种能变唯识性相故饶益有情方便令诸众生修行断障历位证果故论有宗释本末今者是宗非释是末非本此之四字能所合标通别兼举是故云也护法等萨萨造按佛灭后九百年中世亲菩萨以慈氏瑜伽论文浩瀚深渊是以提挈纲维作唯识三十颂同时有亲胜火辨二师造释各有十卷千一百年继有护法安慧陈那德慧难陀净月胜友智月八师相次X造释亦各十卷故卷有百慈恩基师以十师制作旨殊见异禀者无依固请奘师揉成今之十卷然而文多影略所尚者以护法为司南故先标首诸师等之菩萨略梵语具云菩提质谛萨埵此云觉有情禀受大乘教法深达唯识理趣名自觉之有情以斯道觉斯民名觉他有情具斯二利故称菩萨造者如法相解如法相说称理建言故云造也唐三藏法师玄奘奉诏译唐代名三藏谓经律论正法自任弘辩导他名曰法师玄奘者大师之讳译者犹言易也以唐易梵以显了义代未显了义故论文大分有三初宗前敬叙分次依教广成分后释结施愿分义当序正流通三段初序中先一偈归敬述意次申造论缘起先归敬述意稽首唯识性满分清净者我今释彼说利乐诸有情初稽首二句归敬请加稽首二字总摄能归三业既身仪端庄口必赞叹意必虔谨一非一举一必摄三唯识等八字即所归三宝唯识性即法宝有二义一谓徧计所遣清净即世俗唯识相二谓圆成所证清净即胜义唯识性性胜相劣举性该之又三十颂中初释唯识相次显唯识性后明唯识位举中以摄初后总以一部为所归也满分清净者即佛僧二宝佛是究竟果人十障究尽二死永捐如莲华开睡梦觉名满清净者三乘因位于二X障中断未穷源名分清净者虽别言三三非三言三体即一岂唯三一圆融亦复能所不二能归之外无别所归方成唯识归敬菩萨造论恐未符颂意必借三宝冥加故先归敬也我今下述造论意我即论主自称彼说指天亲三十颂利谓利益令生解起行因中得闻法之利乐谓安乐断障证果果上得菩提觉法乐涅槃寂静乐诸有情即所被机菩萨造论意在于斯次申造论缘起文三初通彰所为二别为凡小三别破四执今初今造此论为于二空所知障故得大菩提今造下初句先申起次二句正明造论缘由二空者谓真理理尚非一今言二者对所执而言也外道无中执有谓之迷余乘心外计法谓之谬正解生时翻破迷谬二空理显此作论之因缘也生解等一句明生解力用二障谓烦恼所知即事理二障下二句转释二障起灭所由我法二障二空各相主对起灭随断者执有双单障有轻重空有浅深随分证随分断断障等一句明断障功能下二句转释断障所得之果真解脱者简非孤调解脱大菩提者简非二乘菩提文中绮文互见左右言之耳此段缘起总令一切有情解二空断二障证二果故此论之所以作也又为开示谬执我法于唯识理如实知故X又为下二别为凡小谬执我者如下文执我体常周徧等谬执法者即数论冥谛等胜论六句义等余乘所计离识实有色等诸法亦是谬执故今开示令其称实而知了达心外无法翳眼若除空华自灭若达二空我法本寂此段开示总为凡小显唯识理复有迷谬唯识理者或执离心无别心所复有下三别破四执初句总标迷理或执下别明四执初增益谤即有宗依十二处教执心境俱有次损减谤即清辨依密意空教拨识亦无三迷体用即大乘一类菩萨言八识体唯是一如一水镜多波像生四迷王所即经部觉天所计以经言士夫六界染净由心无别心所虽于蕴中亦言心所但于识上分位假立无别实有为遮此等种种异执得如实解故作斯论为遮下结破种种异执指上四师今明实无外境唯有内心体用条然王所宛尔则令四执氷释真唯识量理成此结亦兼前迷谬二空及谬执我法者种种之言该之令于下总结三段作论所由第二正宗依教广成分此释天亲三十颂初二十四行明唯识相次一行明唯识性后五行明唯识行位初明唯识相先假问起若唯有识云何世间及诸圣教说有我法此之一问以唯识对我法互相迭难以为问端上X根利智者于此问下即便了然既言唯识云何得有我法悟知心外无境如良马见鞭影即归正道何烦论主殷勤秖为中下之机未契障重执深闻不能解是以大士大悲不巳巧智无边假立宾主互为砧鎚举颂拈出此问乃一论之提纲立义之关键破执之前矛邪正之权衡也颂曰由假说我法谓异熟思量及了别境识举颂答中初六句先总标三能变前三句略明所变我法次三句略明能变三相异熟即第八识思量即第七识了别境即前六识第八具有三名阿赖耶异熟一切种今不言余二独标异熟者异熟果报义最显故第七梵语末那唐言意思量乃功能今不举名唯标思量者思量性相力最胜故前六各有别名了别是用今不列诸名总标用者以总用能该六别体故论曰世间圣教说有我法我谓主宰法谓轨持论曰下释颂先释前三句初牒颂第一句假字有二义一无体随情假即外道随自妄情计我法故二随缘施设假即圣教随位随缘假施设故我谓主宰者主谓主质如君主有自在力宰谓宰治如宰辅有断割能又主是我体宰是我用言我有体用故法谓轨持者轨谓轨范可生物解故持谓任持不舍自性故彼二俱有种种相转转谓随缘施设有异X彼二下牒颂第二句初句总标我种种下别释有情命者等等十六知见一我二众生三寿者四命者五生者六养育七众数八人九作者十使作者十一起者十二使起者十三受者十四使受者十五知者十六见者即世间谬立我也预流一来等等那含罗汉辟支菩萨佛即圣教假名我也实德业等即胜论六句并数论等所计法也蕴处界等即内典三科并谛缘度等世出世法也随缘施设有异者一随世间虗妄分别缘二随圣教逗机施设缘我有异者外于五蕴和合法上妄计实有我人众生有情命者等内于断惑浅深处假名施设预流三乘等法有异者外论兢生建言各别时方本际实德业等内教被机色心开合三科破迷根界异同四句料拣如是诸相若由假说依何得成如是下先征释第三句何字是征辞征出下文能变识体彼相皆依识所转变彼二离此无所依故彼相下次释初句举颂下转释了别者了谓了达别谓分别八识皆能了别自分所缘境故定相应者王所同依根故同缘境故定俱生灭故和合似一故如王臣主仆不相离故转变有二义初随因缘变施设我法识体者谓识自证分似二分即相见二分变似能缘谓之见分变似所缘谓之相分X相见俱依自证起者此明用从体变如蜗牛头二角出则似二缩则一头彼二者指我法此者相见二分相见为所依我法为能依离所依无能依故也相见依他起过不在兹我法强设所执有咎或复内识转似外境缘此执为实有外境或复下次随分别变执实我法先约法释初一句标似外境者谓似我法非外似外我法下二句转释分别熏习者我执等三种习气也由无始虗妄熏习令诸识生起还变相似妄我妄法此我下二句释妨问云既言内识转变此不在外何由似外境耶通意可知诸有下结过次举喻以喻合法愚夫所计实我实法所依事故亦胜义有愚夫下结判先约假实判亦兼释前颂中假字徧计所执实我实法情有理无此虗假之假内识所变似我似法随缘施设此缘假之假外境下约有无判外境非如识之有内识非如境之无此约外境内心判有无由此一句遮过境依下约二谛判问情计外境是无缘起内境是有与识何别释云境唯俗有识通真俗故云亦胜义有事即体也云何应知实无外境实我实法不可得故云何下广释所变我法先总征总释如何实我不可得耶如何下别破我执先征诸所执我略有三种潜转身中作事业故X诸所下先叙我大小不定三量文中虽列三执即外道四句中我大色小色在我中色大我小我在色中二句初句略标三种三执皆叙似能立量初计我量是有法体常周徧宗随处造业受苦乐故因喻如虗空次计我量是有法不定宗随身大小有卷舒故因舒之大如修罗卷之小如蚊蚋取下破中喻如石木籥风三执我量是有法至细宗潜转身中作事业故因喻如一极微潜转身中作事业者谓时乎在眼见时乎在耳闻或手舞或足蹈等初且非理所以者何所修证法一切我合故先破初家初句总斥次征起先牒执回彼宗因为我因宗立量破之以彼所执常徧宗破彼后半句随身受苦乐因徧则不局身中常则不受苦乐又以彼常徧宗破彼初半句能造业因常则无动徧应无转徧故如何随身常故如何造业因能成宗因既被破宗义宁立次约同异破先立两关若谓我同则作受应通一切此成善恶无分过因果相违过解脱应通一切此成凡圣混滥过若谓我异此中仍约体徧破异若是徧则成彼此相杂过若言异不相杂仍复徧义不成又约一人作受应名一切作受应有如前二过一切我处无别者无别即徧义仍约彼徧义破若作受不通一切仍复徧义不成若谓下牒救词此约各属为救欲遮前过理亦下破徧则必合属则不徧合义即徧义如水X乳之难分故约合破属解脱例前凡圣混滥中亦非理所以者何故彼所言如童竖戏次破次家先总斥次征起文中牒彼宗因更相击破先以宗破因我体是有法不应随身而有舒卷宗常住故因喻如虗空次以因破宗我体是有法应非常住宗有卷舒故因喻如槖籥风槖籥鼓风具也次又一量约随身破体一一即常也我体是有法如何可执一宗应可分析故因同喻如身下一句结责童竖相扑一起一伏以喻宗成因破因成宗破后亦非理所以者何诸有往来非常一故三破后家先总斥次征起先牒执破我量是有法如何能令大身徧动宗至小故因喻如一极征徧动者即彼所执潜转身中作事业也若谓下救以速巡救徧动我虽小是有法似徧动宗速巡身故因喻如旋火轮破中以往来因破彼常一宗往来即速巡也我体是有法非常一宗有往来故因喻如旋火轮旋火不局一方轮相定归生灭以救家似能立三支回为我真能破又所执我复有三种三者与蕴非即非离次叙我即离俱非三种文中虽列三执即外道四句中即色是我离色是我二句合前大小成四句五蕴展转成二十句三世成六十并根本断常成六十二句也此俱有宗犊子部中所执诸部论师X共推不受唿为附法外道初即蕴我理且不然故彼所执实我不成初破即蕴先总斥次立量总破五蕴我是有法非常一宗即蕴故因喻如五蕴五则不一蕴归生灭蕴非常一我亦应尔下别破先立量破色蕴内诸色是有法定非实我宗有质碍故因喻如外诸色内诸色即五根四大外色即五尘诸法次立量破受想行识四蕴心心所法是有法亦非实我宗不恒相续待众缘故因喻如电瓶电不恒续瓶假轮绳以喻心心所法众缘随故有起灭故后立量破余蕴余行即不相应行余色即法处所摄色此二犹是色行二蕴摄故余行余色是有法亦非实我宗非觉性故因喻如虗空以喻余行无体性余色无觉知次立量破离蕴离蕴我是有法理非实我宗无作受故因喻如虗空后立量破俱非蕴俱非蕴我是有法非实我宗非即非离蕴故因喻如缾瓶无觉知非即内蕴瓶有色质非离色蕴瓶非即离非是实我我亦应然依蕴立者如依杌方疑是人非人又既下重牒破非即蕴故不可说有为非离蕴故不可说无为有为是我无为非我例上说之下一句结破又诸所执实有我体故所执我理俱不成又诸下四番征覈破彼有法宗因无实我破有法无常破宗无作受破因诸字牒前大小即离等初X约思虑有无两关覈之初约有思虑立量破有思虑我是有法应是无常宗非一切时有思虑故因喻如缘虑心次约无思虑立量破所执实我是有法不能作业不受果宗无思虑故因喻如虗空下一句结若有若无俱非我体又宗因俱不成又诸所执实有我体故所执我二俱不成二约作用有无两关覈之初量约有作用破我体是有法应是无常宗有作用故因喻如手足等次量约无作用破我体是有法应非实我宗无作用故因喻如兔角下一句结有无不成又宗及有法俱不成又诸所执实有我体正见翻令沉沦生死三约我见所缘是不两关覈之我见者执我之见即乖理谬执之心若非所缘宁知有我如眼不见孰别青黄既非我见所缘故无实我若是所缘如实知故见应非倒无中执有名为颠倒若尔下引教反覆难破先四句引教次二句出毁赞辞若以有我倒见为正则令无我正智为邪岂有下反覆难破岂有无我邪见能证涅槃有我正见翻令沉沦生死耶又诸我见不缘实我随自妄情种种计度四约能所缘立量破我见是有法不缘实我宗有所缘故因喻如缘余心有所缘者谓内识所变蕴然非实我缘余心者谓缘色等眼识等我见所缘X是有法定非实我宗是所缘故因喻如所余法所余法者谓色等诸尘初量破能缘我见如翳眼次量破所缘实我如空华二俱虗妄我皆非实是故下结然诸我执略有二种一者俱生二者分别然诸下束广从略上文我执多种今略束唯二俱生我执无始时来任运而转故名俱生先明俱生起相恒与身俱者与身俱灭俱生故此正明俱生相不待等者简异分别任运而转者简非随缘也此复二种一常相续起自心相执为实我此复下明执相常相续者能缘所缘无间转故此执在第七识中托第八见分为本质变起相分影执为内我言自心相者即四分中一也下说准知有间断者能缘所缘多转易故在第六识者俱生通六七故识所变者谓本识所变也单言五蕴即圣教法相今加取者取是着义即烦恼取也总谓总缘五蕴为实我别谓五中随执一为实我此二我执细故难断胜生空观方能除灭此二下明断位后修道中者二乘则须陀洹巳上菩萨则初地巳上数数修习者地地重虑缘真也胜生空观者地前缘修为劣登地真修为胜生空观即我执正对治数修数灭此言六七俱生地地除也X分别我执亦由现在唯在第六意识中有次明分别起相亦由外缘者兼上内因言也非与身俱者简异俱生邪教谓外缘邪分别谓邪思惟在第六意识者第六能强思计度故此亦二种一缘邪教分别计度执为实我此亦下明执相邪教所说蕴即实德业等所说我即神我大小即离等本质相分实我例上可知此二我执麤故易断生空真如即能除灭此二下明断位分别言麤者俱生任运隐密故细分别对缘相显故麤见道即初果初地初心生空真如即所显理上约能观观此约所观理文互见耳此言分别二执极喜无也如是所说一切我执五取蕴相妄执为我如是下结判初约相分本质判有无自心外蕴者指上俱生分别文中四段本质境也或有者谓第七所缘第八见分第六缘识所变五取蕴相二从缘生故言或有或无者谓邪教所说蕴相及所说我相二皆妄说故言或无凡缘境以本质有无不定故自心内蕴者谓四句起自心相即心所变影凡缘境必有相分故云一切皆有是故下总结然诸蕴相从缘生故横计度故决定非有然诸下约依他徧计判有无四句中前二自心外蕴亦并四句自心内蕴皆依他缘生故是如幻有四句中后二所说外蕴并四句执为实我徧计横X执故决定是无故契经说苾蒭当知一切皆缘五取蕴起故契下引证五蕴之法约众生界说以智推之五蕴俱空经云是身如聚沬不可撮摩即色蕴空是身如泡不得久立即受蕴空是身如𦦨从渴爱生即想蕴空是身如芭蕉中无有坚即行蕴空是身如幻从颠倒起即识蕴空五蕴皆空谁为主宰良由众生于五蕴中颠倒取着妄计有我故云所有我见一切皆缘五取蕴起实我若无云何得有忆识诵习恩怨等事实我下三番通妨显理初约忆识诵习设难忆曾更境识现在尘诵未来事益我损我成恩成怨此以实我对忆识等迭难以明实我不无所执实我既常无变体不离用应非常故所执下牒执破初句牒彼常执后应如前下申出常义后谓今时前谓往昔是事谓忆识恩怨等如婴儿未闲经史壮年则习未习则无巳习则有若我常恒无变则应后如前无前如后有以我前后体无别故方成常义今则不然常义安在若谓下转救我用变易则顺现事我体恒常则成巳宗理亦下破体用相即用如体常仍违现事体如用变常义不成然诸有情各有本识于汝有失非于我宗然诸下显理本识谓第八识一类者唯属无记相X续者无有间转任持种子即持种义更互为因即受熏义一切法谓前七转识及名言熏习等由斯能所熏习力故得有忆识等事总不离识何有实我故所下结责于汝有失者常我不成非于我宗者唯识理显若无实我谁能造业谁受果耶若无下次约造业受果设难以实我对作受迭难以成实我不无此二谁字意成有我所执实我既无变易若有变易应是无常所执下牒执立量破无变易者仍牒常宗实我是有法如何可能造业受果宗无变易故因喻如虗空此以无变易因破彼造业受果宗次量云实我是有法应是无常宗有变易故因喻如电光此以有变易因破彼常宗常宗不成实我焉有变易即作受也然诸有情心心所法造业受果于理无违然诸下显理心谓有漏心王心所谓相应烦恼烦恼能发业烦恼能润生由此心心所力得有作受总不离识何有实我我若实无谁于生死轮回诸趣谁复厌苦求趣涅槃我若下三约生死涅槃迭难以成实我不无此二谁字审覈之辞意成有我所执实我既无生灭故彼所言常为自害所执下牒执立量破实我是有法如何可说生死X轮回宗无生灭故因喻如虗空又量云常我是有法何为厌舍求趣涅槃宗非苦所恼故因喻如虗空此以彼所执常破彼轮回厌求既许流转还灭常我不成故结云故彼所言常秖为自害然有情类身心相续厌患苦故求趣涅槃然有下显理舍生趣生谓之相续烦恼即根本染心所业以思为体厌即随烦恼心所由斯心心所力得有轮回厌求亦不离识何有实我由此故知定无实我愚者于中妄执为我由此下总结结中言但有诸识者由上三段显理中皆约心心所故也故皆不离识此中破我但破外道不破余乘且开章标叙预流一来等此圣位名字我也贤位虽未断我巳禀如来无我教故其执颇轻虽有我衣我钵之诤不同外计大小即离姑且置之有云犊子部中所计即圣教我不然巳在附法外道中收故上破我执竟如何识外实有诸法所执外法理非有故如何下破法执先总征总破外道所执云何非有外道下别征外道且数论者执我是思是实非假现量所得先破数论梵语僧佉此翻为数即慧数也数度诸法根本立名从数起论名为数论论能生数亦名数论先叙执执我是思者我谓神我以思为性即X第二十五冥谛也受用萨埵等所成者谓此神我欲有所须彼萨埵等随起觉慧造化大等为我自在受用也萨埵此云勇勐刺阇此云尘坌答摩此云闇昧敌体而言即贪嗔痴也此三即自性三德亦名胜性未生大等但住自分名为自性若生大等名为胜性有胜用故即二十五谛之初谛也所成大等等者谓此自性初生觉觉生我执我执生五微尘即声触色味香五微生五大即空风火水地五大生十一根初生五知根谓耳身眼鼻舌次生五作业根谓语具手足大小便道后生心平等根自大至平等即中间二十三法也然大下正明所执谓大等二十三法俱萨埵等三本事合成体皆实有现量之所缘现谓显现明证众境不带名言无筹度心亲得法体名之为现量谓度量是楷定之义心于境上楷定自相不错谬故名之曰量此中三执一三合成二是实有三现量得彼执非理所以者何如何可说现量得耶彼执下十番破斥初立量破所成非实大等诸法是有法应假非实宗多事成故因喻如军林等多事谓三本事也既非实有亦非现量得现量缘实不缘假故此以彼三合成破非实有以非实转破非现量得又大等法若是实有转变非常为例亦尔又大下二以能所互破大等诸法是有法非三合X成宗是实有故因喻如三本事此以能成实有破所成非三合成次量云萨埵等三是有法亦三合成宗即大等故因喻如大等此以所成三合成破能成亦应一二三合成萨埵等即大等者由数论家执有法与有等性是一故也转变非常者谓萨埵等能转变成大等诸法所变大等果是无常为例亦尔者如上立量互破萨埵等是有法亦应非常宗即大等故因喻如大等又量云大等是有法亦应转变宗即萨埵等故因喻如萨埵等又三本事各多功能体亦应多能体一故又三下三约多功能破谓萨埵等三本事能生大等诸法则各有多功能体亦应有多汝宗执能体一故体一于能能多体亦应多云何只三也能一于体体一能亦应一云何执有能成二十三法之功能也三体既徧一处变时余亦应尔体无别故三体下四约体周徧破三体既徧者谓体既能生诸法则体徧在一切处谓此三事于一处起用变一法时应一切处俱应起用顿变诸法彼执体徧而无别故今则不尔故知体非徧也或可云一处一法变灭时余处余法亦应变灭以体徧无别故许此三事体相各别故不应言三合成一许此下五破三合成一三事体相各别不应和合共成一相如三人各覇彼此不臣如何可执三合X成一不应下破伏救救云未合时有三合时变为一相今破云合与未合体无别故未合体三合时宁一若谓下转救体异者如金铜鍮石相同者色皆是黄体异故有三相同故合一今牒破成自教相违之过体相既一体应如相冥然是一体异之义不成冥然者隐密难分只应言一合成一相应如体显然有三相同之义不成显然者彰灼可了只应言三合成三故不一句结破又三是别大等是总总别一故应非一三又三下六约总别破总一于别应非一别一于总应非三此三变时若不和合应失本别相体亦应随失此三下七约一相破若谓不和合如未变时应见三相今不和合亦见一色三合成一此言谬矣若谓和合则本事三体三相俱失又与汝执三事体相各别相违进退推之二俱有咎如何可言三合成一不可说三各有二相总亦应三如何见一不可下八约二相破彼执三事各有总相可成一大三事各有别相不失自体下约总别相即破应补一句云别即总故别亦应一如何见三以相即言之总别二相自坏若谓三体各有三相体亦应各三以体即相故若谓下九约三相破先叙执三体各有三相者如X萨埵一体即具刺阇答摩三相二体各具三相亦然今一体秖见一相者和杂难知故既有下约见一破既有三相应当见三宁见唯一今秖见一一体三相之义不成复如下约无异破若彼彼具三展转相望三事应无差别体同名亦混如何知三事有异今既有异各具三相仍复不成若彼下约待三破既待三而成一色以验一中原不具三又约体相相即破若体即相故三三应成九体不应唯三若相即体故秖应是三相不应言各三又大等法皆三合成皆应无异便为大失又大下十约诸法无异破因谓三本事果谓大等法唯量即五尘五大十一根应皆无别此则自教相违过又色等诸境若皆三合成诸尘无别应为一根所得眼等诸根若皆三合成体无差别眼能得色耳鼻等亦能得色此则现量相违过又世间所见现比量所知若皆无异此则世间相违过故彼所执实法不成但是妄情计度为有故彼下总结责胜论所执实等句义多实有性现量所得次破胜论梵音吠世史迦萨多罗此云胜立六句义最为胜故先叙执六句一实二德三业四大有五同异六和合实者谓诸法实体德业所依名之为实实有九种一地二水三火四风五空六时七方八我九意德者谓道德有二十四种一色二香X三味四触五数六量七别性八合九离十彼性十一此性十二觉十三乐十四苦十五欲十六嗔十七勤勇十八重性十九液性二十润二十一行二十二法二十三非法二十四声业者谓业用动作义也有五种谓取舍屈伸行大有者此唯一种实德业同一有故离实德业外别有一法为体由此大有有实等故同异者亦唯一也如地望地有其同义望于水有其异义诸句相望亦然亦离实等别有自体和合者谓法和聚由和合句令法和合如鸟飞空忽至树枝住而不去由和合句令有住等多实有性者谓此六句多分是实及有自性是现量所得之境也彼六句中亦有非实非现量得故如和合非现量得故言多彼执非理所以者何应非离此有实自性彼执下破先总破诸句初量约能生作用破常此是法自相相违因同品中无异品中有故诸句中常住者是有法应是无常宗能生有作用故因喻如所生果次量约不生果破彼离识有性此是能别不极成诸句中常住者是有法应非离识实有自性宗不生果故因喻如兔角等兔角无实体不离徧计心故引为喻以破离识实有诸无下约质碍破诸句无常实有此亦法自相相违因诸句中无常者是有法非实有性宗有质碍方分可分析故因喻如军林等次量以无质碍破其离识实有X此亦能别不极成诸句中无常者是有法应非离识有实自性宗无质碍故因喻如心心所心心所无质碍不离自心以破彼诸句中无常法若无质碍亦非离识别有自性又彼所执地水火风亦非眼见实地水火风又彼下别破诸句文中实德二句立量对破实句所摄地水火风是有法应非有碍非实句义摄宗身根所触故因喻如坚湿煖动复以坚湿煖动是有法非无碍非德句摄宗身根所触故因喻如地水火风此因犯共不定过意令实句有碍成无碍德句无碍成有碍彼此互夺两俱不成则实德二句皆是谬立业句兼在破中地水火三准上立量地水火实句所摄青色等德句所摄立量云地水火三是有法应非有碍非实句摄宗眼所见故因喻如青色等青黄色等是有法应非无碍非德摄宗眼所见故因喻如地水火三此眼所见因亦犯共不定过准此者例上应责者意令两俱不成故知下结先结前二量次结后二量风字是衍文例上结文应加故知无实地水火与青色等各别有性之文文无者略也无实等者正显诸句皆谬立又彼所执实句义中如麤地等应是无常又彼下立量破实句中常法实句中有碍常者是有法应是无常宗皆有碍故因喻如麤地等有碍者即地水火此是有法自相相违因X诸句义中色根所取许色根取故如地水火风次量破诸句中无质碍法无质碍法即实句中空时方我意德句坚等诸句中无质碍法是有法应皆有碍宗色根所取故因喻如地水火风此亦有法自相相违因又彼所执非实德等非有摄故如空华等又彼下立量破诸句离识外别有自性二量如文可立非实德等谓非实所摄德业也非有实等者谓非大有所摄实等三句也彼执诸句其体定异故彼此不相摄以空华石女为同品喻者以成实等离识之外本无非谓显唯识也此俱所立法不成过能成立有所成立无故彼所执有应离实等故彼有性唯妄计度彼所下立量破大有句初量许其有性破其离实等能别不极成过立量可知次量许其离实等破其非有性所依不成过离实大有是有法应非有性宗许异实等故因喻如毕竟无即龟毛兔角等如有下举例破先一句举能例如有非无离有之外无别有性下一句所例如何实等之外有别大有若离下反覆纵夺破上句覆纵上有法指实等下有性指大有下句反纵无法谓虗空等彼既二句夺破下一句结责又彼所执实德业性故同异性唯假施设又彼下破同异初二句略叙外执初文实德业性X即同异性也彼言同异即于实德业上论同论异复执离实德业之外别有同异性理定不然一句总破勿此下牒执家量破此亦下全申执家似能立量此字指同异性是有法非实德业性宗此言离实德业外别有体性异实等故因喻如德业等勿之一字方是破辞亦字对上大有句而来彼执离实德业之外别有大有句今同异句如之是故言亦又应下至实等亦应无别实性等乃举例破先举例又应二字承上若谓同异句异实德业别有则同异句非同异句摄又应实句非实句摄异实性故如德文中字句繁叠义似难明今逐字立为有法互为同喻共成三个量又应德句非德句摄异德性故如业业句例立地等下一行准此实等复立八个三支地等诸性即德句所摄坚湿煖动地等体即实句所摄地水火风以坚性为有法非坚摄宗异地体故因同喻如湿字字互为有法同喻故云更相征诘准此者准上实德业句如实下二句牒例翻破初一句牒例由上十一量文长义广故此一句总束牒之次一句翻破如实性等外无别实等性例而明之实德业之外亦应无别同异性若离下反覆纵𡙸破初句覆纵次句反纵彼既下二句夺破下一句结破又彼所执和合句义由前理故亦非实有又彼下立量破和合立量可知彼许下况破设执X下纵夺破然彼实等非缘离识许所知故如龟毛等然彼下总破所缘诸句非现量境实等六句是有法非缘离识实有自体现量所得宗许所知故因喻如龟毛等彼执六句法实有自体是离识别有为我现量所缘得今以非字破之龟毛是妄意识非量所缘用为同喻以破彼六句法非现量得又缘实智非缘离识假合生故如实智等又缘下立量分破能缘之智非现量智摄初以缘实智立量余五例立假合生者虗妄根尘假合生故故胜论者实等句义亦是随情妄所施设下二句结责亦字对前数论言也有执有一大自在天亦应顿起因常有故三破大自在天先叙执即涂灰外道所计彼执此天为万物因体实周徧常住能生诸法具此四德破中先以能生展转逆次而破后破能生先以能生破常若能生果应是无常有作用故次以无常破徧才生即灭无动义故无容从此转至余方次以不徧破实无为体徧性是真实有为不徧性非真实体既下破能生初句牒执次句破常应居一切时徧应在一切处具诸功能应顿生一切法待欲下破救救云体虽常徧具诸功能要待众生乐欲及缘会方生故无顿生之过违一下斥违教过既待欲缘虽免顿过复违本宗或欲下破欲缘不X须待亦应顿起何以故大自在天因常有故因缘具足法应顿生余执有一大梵时方生一切法皆同此破四例破余执先列名叙执大梵者即围陀论师计梵天为万物之祖能作一切命无命物是故名常是涅槃因时者即时散外道执一切法皆从时生故时是常是万物因是涅槃因方者即方论师方生人人生天地灭后还入于方故方是常是一等本际者即安茶论师计谓世界最初唯有大水时有大安茶出形如鸡卵周帀金色时熟破为二段上段为天下段为地中生一切万物自然者即无因论师计一切万物无因无缘自然生灭故此是常生一切物是涅槃因虗空者即口力论师谓虗空是万物因别有一法是实是常展转生一切法故空是万物因我者即计我论师谓彼计有萨埵命者生者养育者数取趣者如是等谛实常住故眼能见色耳鼻舌身意应知亦然等者等取宿作因论等皆同此破者例上破之有余偏执明论声常如瓶衣等待众缘故五破声论初叙执明论即五明论也谓因明声明内明工巧明医方明定量者楷定不易量度不谬亘焕今古故执为常由声故表彰诠量诸法次执一切声性是常不从缘生待缘显发显时方有诠表如钟皷待桴而响金石待考而鸣丝竹待指而X出文义待吐宣而显彼俱下次破先立量破明论次立量破余声如文有外道执地水火风极微虽是无常而体实有六破路伽耶论先叙执即顺世外道计一切色心等法皆极微成地具四微水具三除香火具色触二风唯触一是故四微是实是常能生麤色言麤色者即是子微因量者即父母微最初极微名为父母聚生麤色名曰子微子微虽是无常不越父母故是实有此中四执极微是实是常能生麤色所生麤色不越因量越者超越违越言其不超不违也彼亦非理所以者何如何可说极微常住彼亦下九番破斥先破因微先立三量破三执初量约有方分破实蚁行者行谓行伍即蚁阵也次量约无方分破其不能生果三量约有作用能生果破常又所生果不越因量色根所取便违自执又所下四破果不越因量又所生果是有法不名麤色宗不越因量故因喻如极微则此下出相违过极微至细非眼等色根所取若谓麤果色不越因量即同极微亦非色根所取此则违自宗麤色是色根所取一者自教相违过二者现量相违过彼计因果各异能生所生不同故此下文皆约因果迭破X若谓果色量德合故如麤果色处无别故五约量德麤细相混破若谓下牒转计量谓因量德谓麤德不越因量故非麤麤德合故似麤由斯故是色根所取所执下立量破所执果色是有法无麤德合宗同因量故因喻如极微此以同因量故之因破果色麤不成麤或应极微是有法亦麤德合宗处无别故因喻如麤果色此以处无别故因破极微细应非细麤细混然因果无辨若谓果色徧在自因由此亦非色根所取六约果徧自因破先牒转计徧在自因者谓所生果色徧在能生自因极微上由因微众多不一故果可名麤还为色根所取则此下立量破果色是有法体应非一宗处各别故因喻如所在因处各别者一一极微各住自位也若谓果徧自因因体既多非一果体如因亦应非一因各别故不成麤果既如因还不成麤由此亦非色果所取二过同前若果多分合故成麤则汝所执前后相违七约多分合成破初句牒转计多分谓众多支分谓果色多分合故成麤可成色根所缘之境多因下以因夺果因合足成根境何用果合成麤既多下追破本计非实则汝下结相违过前云不越因量而体是实今云多分合故非实故云前后相违又果与因俱有质碍或应离变非一非常X八约俱有质碍破有质碍即承上多分合义同处即不越因量义立量云果与因是有法应不同处宗俱有质碍故因喻如二极微俱有质碍者如木石不相过极微虽细犹有方分若谓下立量转救云因果是有法可同处宗体相受入故因喻如沙水铜药果受因如沙受水因入果如药入铜谁许下直夺破法法住自位各各不相到或应下纵夺破纵许能受能入今破云受则可离离则非一入则须变变则非常既非一非常则汝宗常义自坏上计量德合徧自因多分合二同处总皆不越因量转变计成又麤色果体若是一但是随情虗妄计度九约事理相违破一分谓少分一切谓全分彼即一切此即一分彼此一体得应俱得故云彼一切应如此一分不许得一切则违道理许得一切则违现事世间现触见璧等物时唯得此边不得彼边故彼下结责进退即许不许也然诸外道品类虽多所执有法不过四种然诸下束广从略先总标四执一执有法与有等性其体定一如数论等次别破先叙一执有法谓大等二十三法有等性谓萨埵等冥谛彼执非理所以者何色等应无青黄等异彼执下立量破一切法是有法体无差别宗即有X性故因喻如有性一切法即事有性即理事有千差理无二致若法即性体则无差便违巳宗我德体异此则自教相违过亦违下世间相违过又若下现量相违过色若即性色无青黄异与眼现量违声无宫商异香无馨臭异味无甘辛异触无冷煖异则与诸根识现量俱违二执有法与有等性其体定异如胜论等二执下叙异执有法谓实等有等性谓大有性彼执非理所以者何应如声等非眼等境彼执下立量破一切法是有法体不可得宗非有执故因喻如巳灭无非有性则同无巳灭无体类虗空便违一句责成自教相违过亦违下世间相违过又若下现量相违过立量云色等是有法非眼等境宗非色等性故因喻如声等余声等例立三执有法与有等性亦一亦异如无惭等三执下叙俱亦执彼执非理所以者何而执为实理定不成彼执下破初句同前二家过次句一异相违如炎凉相别勿执体同次句一异互夺两俱不成如水火同器自相陵灭一异是有法两俱不成宗体同互夺故如水火一器次句意云二相极违可令同体一切诸法皆然便违世间差别故以勿字破之或同体故此之一异如镜中水火影是假非实量云一异是有法是假非实宗和合同体故因喻如X镜中水火影而执下结破四执有法与有等性非一非异如邪命等四执下叙俱非执彼执非理所以者何色等有法决定实有彼执下破初句亦同前过次约表遮破表谓表显遮谓遮覆如说水冷是表诠不热是遮诠四句皆成有过又非下一异俱非成违世过亦违下出违教过是故彼言唯矫避过诸有智者勿谬许之是故下结勿谬许者良以内外大小所立名言率多相似须以邪正定其内外空中甄其大小渐顿分其别圆则使名言纤毫不滥以义定名万无一失以名求义万无一得是故勿以名同双非而谬许之谓为中道上破外道法执竟余乘所执离识实有色等诸法如何非有余乘下别破余乘法执先征余者对大而言唯此一事实余二则非真一执实有二执离识彼所执色不相应行及诸无为理非有故彼所下总破小乘法相五位别分七十五色法十一心法唯一心所四十六不相应行十四无为有三今但破三位者以不执心心所法离心别有故且所执色总有二种二者无对非极微成且所下先列色法有对者对碍也二色相对互相窒碍如木石不相过根尘相对故一可见有对谓X色尘及能造四大二者不可见有对谓五色根及声香味触小乘有宗谓极微所成大乘即是识变无对谓法处所摄色皆从对色以立其名略有五种一极略以假想观折须弥等至极微处二极逈以假想观析远逈等至极微时三受所引从所防所发善恶之色得名四徧计所执执色为实从所得色得名五定果色解脱定亦鱼米肉山威仪身等彼有对色定非实有能成极微非实有故彼有下先略破有对非实有此以能成破所成何以故能成极微非实有故谓诸极微若有质碍如何可集成瓶衣等谓诸下次广破极微非实有彼一执极微是实有二执极微是能成今初一量约有质碍破极微非实有次一量约无质碍破极微不能成有对又诸极微若有方分必可分析便非实有又诸下立量约有方分破极微便非实有有方分可分折故喻如麤色若无方分则如非色云何和合承光发影若无下约无方分破文有五段初立量破极微无方分如何成麤色承光发影者麤色也此破极微不能成麤色既能成麤色此则有方分何谓无方分极微是有法云何和合承光发影宗无方分故因喻如非色X日轮才举照柱等时所执极微定有方分日轮下第二举麤色现事破以明极微有方分先引事日轮东升照柱壁等时逐日光移随光影转东面承光西面发影承光下牒事破所成麤色光影处既不同能成极微定有方分又若见触壁等物时故此极微必有方分又若下第三约现量破眼见身触俱现量境得此不得彼者以有方分故所成既尔能成亦然又诸极微随所住处由此极微定有方分又诸下第四约和集成麤破不尔者应如非色无质碍如何和集成瓶衣等又彼此相涉亦不成麤由此下结既许和集成麤所执极微定有方分执有对色即诸极微所执极微必有方分执有下第五约名实相违疏有对者障隔质碍义如木石不相过若能成极微无障隔若尔者则有对色亦无障隔则可山壁由之直度便非障碍有对此则名实相违有方分故便可分析定非实有故有对色实有不成有方下结追责本计承上能成极微有方分故定非实有故所成有对色实有不成五识岂无所依缘色五识下次破离识文先征起余乘征云如上破有对非实有岂眼等五识无所依缘色耶既有依缘之色故知心外有法所依谓五根是眼识等增上X所依所缘谓五尘是眼识等所缘虽非无色而是识变即以此相为所依缘虽非下总释所依所缘唯识所变谓眼等识虽有所依所缘之色而是本识所变现非是心外别有极微以成根境但诸识生时由内因缘种子力等于第八识上变似五根五尘眼等五识依彼所变根託彼本质境虽不亲得要託彼五尘质上变作五尘相现即以彼五根为所依以彼及此二种五尘为所缘缘五识若不託第八识所变便无所缘缘所缘缘中有亲疎故然眼等根非现量得此为所依生眼等识然眼等下别明所依谓眼等根虽识变现而不同色等五尘是现量得既非现量得何以知有以能发生眼等五识由彼彼用比知是有此但等者谓此五根虽属色法伹是识上所现功能非是心外别有大种所造之色此功能言即是发生五识作用观用知体如观芽生比知种体故此功能在识在余虽不可说而外求之理既非有定应许此在识非余此能发识名眼等根此为增上依生眼识等此眼等识外所缘缘自识所变为所缘缘此眼下别明所缘初句外所缘缘理非有故者此遮外本质非唯心境宗镜谓能缘缘不着处此是疎所缘缘下句自识所变者此许眼等识所变相X分境是亲所缘缘谓能引生似自识者汝执彼是此所缘缘谓能下破能生为所缘缘先牒计谓若有法能牵引生似巳相识汝执彼能引生法是此似自识之所缘缘缘似自者以相是识之自分故非但能生勿因缘等亦名此识所缘缘故非但下破所缘缘要具二支一能生二带相非但能生一义可是所缘缘如彼论云所缘缘者谓能缘识带彼相起及有实体令能缘识託彼而生今此虽有见託彼生且无此识带彼相起若唯能生一义是所缘缘则因缘增上等无间此三皆有能生义亦可名此识所缘缘彼既不尔此云何然眼等五识了色等时但缘和合似彼相故眼等下破和合为所缘缘先牒计彼计和合者以五识了色等时带彼和合相故非和合相异诸极微勿第二月等能生五识故非和下破初明和合是假非实谓和合相非离极微外有实自体以分析彼和合相至极微时似彼相识定不生故既可分析令识不生故知和合是假非实彼和下承上非实显非识生缘勿第下引喻证论云和合于五识设所缘非缘彼体实无故犹如第二月如眼错乱见第二月彼无实体不能生识故非诸极微共和合位色等极微非五识境X非诸下破极微为所缘缘先牒计执家谓共和合位诸极微以微圆实体可与五识各各作所缘今以非字非之此识下一句出其所以谓眼等识上不带极微相故此约极微破带彼相起是所缘义今既不带故非所缘非诸下破极微无和合上计和合位极微有和合相可与五识作所缘今以非字破之不和下一句出其所以谓不和合时无此和合相故谓极微体相合不合同故引不合以证于合非和下牒上若谓不和合时无和合相巳和合位有和合相则应合与不合极微体相有异今以非字非之故和下结承上体相既无有异故合不合皆非识所缘境论云极微于五识设缘非所缘彼相识无故犹如眼根等色等极微设有实体能生五识然非所缘前破能生引三缘为例今破极微举不带彼相之因共成一量以显极微非五识境有执色等一一极微彼相实有为此所缘有执下破和集为所缘缘先牒计谓极微不和集时体微圆故非五识境共和集位彼彼相资有麤相生彼相不离极微故而是实有为此所缘有麤相生即带彼相起义彼相实有即见托彼生义二支既具故与五识作所缘缘彼执不然共和集位一识应缘一切境故彼执下破初句总非共和下释谓集未集极微体X一宁以共集而为所缘论云和集如坚等设于眼等识是缘非所缘许极微相故瓶瓯下破转计彼计缘瓶瓯等觉相复有别生此仍救成带彼相义今破云瓶瓯等物能成极微微圆平等体无差别缘彼相识亦应无别带彼相义还复不成论云瓶瓯等觉相彼执应无别非形别故别形别非实故共和下复破转计彼计极微亦有差别今牒破云若共和集位极微有麤相别生为此识境则共和集位一一极微各各应舍微圆小相何以应舍非麤相识可缘细相境何以不缘细境勿余境识缘余境故言余者诸尘互望名余如缘色眼识可缘声等若余识可缘余一识应缘一切境故许有极微尚致此失况无识外真实极微许有下结况如文故五识所缘缘非外色等其理极成由此定知自识所变见託彼生带彼相故由此下显内所缘缘由此者承上而言由前外色理非有故故知识变相似色尘等相为眼等五识真所缘缘以具见託彼生带彼相起二义故见谓见分彼谓似色等即有实体能生识义带有二义一者挟带即能缘心亲挟境而缘二者变带即能缘心变起相分而缘相亦有二义一者体相相二者相状相五识缘境于二二义中唯是后义谓于五识体上变带色等相状而为眼等见分所缘故X论云内色如外现为识所缘缘许彼相在识及能生识故然识变时随量大小故说极微是色边际然识下明识所变相非极微成谓五识变色等时随其本质量之大小对至即现所现形量如彼本质非别变作众多极微然后和合共成一物为执下释妨妨曰识变色等顿现可尔经说极微宁不相违释云为执麤色有实体人佛说极微令其除折非谓实有极微诸师乘教以假想观七分七分渐除至不可析又妨云前说极微定有方分是可分析今何又言不可析耶释云虽此极微等故说下如楞严云汝观地性麤为大地细为微尘至隣虗尘析彼极微色边际相七分所成更析隣虗即实空性故说极微是色边际由此应知诸有对色皆识变现非极微成由此下结成巳唯识斥彼外计余无对色是此类故而可说为真实色法余无下破无对色先例破或无下立量破余无对色是有法定非实有宗许无对故因喻如心心所表无表色岂非实有表无下破表无表色表者表彰表显也即身口二业彰显心之善恶也无表即意业余乘征云有表色声二尘摄无表法处色摄此诸色法岂非实有此非实有所以者何且身表色若是实有以何为性X此非下总破总征且身下牒表色中身表征问若言是形便非实有可分析故长等极微不可得故若言下别破身表先破形形即长短形量有宗计形为身表分析长短形量至极微时极微上形量不可得故若言是动亦非实有灭若待因应非灭故次破动动谓动作即屈伸俯仰等正量部计动为身表初生即灭不至余方诸动转义不可得故俱舍云身表许别形非行动为体以诸有为法有剎那尽故有为下二句展转释成云何才生即灭耶有为法灭不待所因譬如电光即现即灭云何法灭不待因耶缘合名生缘离名灭灭若待因应非灭故若言有色非显非形心所引生能动手等名身表业次破心所引生先叙计非显谓非青黄等显色非形谓非长短等形色意谓有色非形显摄是心力用所引生者由此能动手等名身表业也理亦不然此若是动非显香味类触应知次破动义如前破动因即风风性无体何所表示又风属触触唯无记不通善恶瑜伽论云身语表业通三性故非显下例余二尘亦非身表上明色触此例香味声唯语表则知五尘皆非身表业也故身表业定非实有故身下结破X然心为因令识所变表示心故假名身表然心下申正义大乘约心变即异小乘心谓第六识谓第八谓以意识为因动身发语独为最故令本识所变手等前灭后生相似相续转至余方虽非实动似有动作表示心之善恶假名身表非谓离心别有也语表亦非实有声性外有对色前巳破故语表下次破语表初句直破非实一剎下释一剎那声虽是实有其相至微无诠表故此句纵其实有夺其诠表多念下一句纵其诠表夺其实有外有下例前声属有对前巳破竟今不应执然因心故识变似声假名语表于理无违然因下申正义准上应知表既实无无表宁实表既下破无表以有表例破然依思愿善恶分限现行思立故是假有然依下申正义思即徧行中思愿即别境中欲谓第六识相应若善若恶思欲分齐定限动身发语独为最故依此假立无表之名谓此下别分释此字谓无表善恶身语是所发思种是能发增长谓种子将发现行时成熟位也若发则属有表今于将发犹名无表此依散心通善恶位释定中约现行思造作位立者以定中现行相不外彰唯巳独知亦名无表此以定心善位释若种若现俱依思X立故非实有世尊经中说有三业拨身语业岂不违经世尊下先设难约三业一有二无设难今但言心拨无身口岂不违经不拨为无但言非色异熟果故亦名为道不拨下释初二句直答言非色者谓皆思为性也能动下明三种思皆名为业审谓审虑思决谓决定思意谓第六识此二思与意相应能作动意说名意业若思体动作名业此持业释若身口意三之业此依主释起身下释业字义思名业者造作为义是审下释异名此之身口是审决思游行履践故又身口现作善不善因能通能生未来苦乐之果履故通故名道道犹路也通也辅行引成论问云何名业道答意即是业于中行故故名业道前行后三中后行前七中三是业非道七亦业亦道意即是业者意地思也于中行者行身等也故知身等为意所行名为业道前行等者辩起先后将教所列对起先后文列次第身口居先意三居后起之次第意三在先身口居后先起意地故云前行文列在后故云后三后动身口故云后行文列在前故云前七中字但是助句而巳云在此七及三中耳然论文意三是业非道者非身口故亦业亦道者身口二业为意业所行故复名为道今文义立意为能通亦得名道是故后三通至身口X故云而能通七前七是业复为意行是故论云亦业亦道故前七业道亦思为自性故前下结成不唯意业思为自性身语二业体亦是思七业者身三口四善恶业也或身语表中思发故假说为业思所履故说名业道或身下复释身语二表上约能动身发语之思名业此约所发身语表假名为业由内思发故思所履故双名业道此约依主释由此应知实无外色唯有内识变似色生由此下结色唯识变上破色法竟不相应行亦非实有但依色等分位假立不相下破不相应先释通名相应者和顺义谓此非能缘故不与心相应非通善染不与心所相应又非质碍不与色相应又有生灭不与无为相应拣四位法故名不相应谓得非得同分命根无想定灭尽定无想异熟生住异灭名身句身文身共有一十四初总破总征下三句释非实所以非如下一句以明非实有体非异下一句以明非异色心别有用由此句结但依下明依色心分位假立此定非异色心心所如余假法非实有体此定下约三量释成前三义初量云此指得非得等是有法非异色心心所有实体用宗许蕴摄故因如色心等喻此以非异色心等宗显此非异色X心别有用也次量仍以此字为有法此以心心所等所不摄故因显此定非实有体也后量亦以此字为有法此以余假法喻显此依分位假立也余实法谓色心等余假法谓镜像水月等依形质真月假立也且彼如何知得非得异色心等有实体用且彼下别释得非得先大乘问契经说故如说如是成不成言显得非得契经下余乘答补特伽罗此云数取趣十无学法者正语正业正命是戒蕴正念正定是定蕴正见正思惟正精进是慧蕴正解脱是解脱蕴正智是解脱知见蕴此十即无学五分法身也成不成下结经所说二成言正显于得二不成言显于非得故知实有体用也经不说此异色心等现在必有善种等故经不下破初句斥引经不当亦说下引例破七宝者主兵臣主藏臣女宝象宝马宝此即他身如意宝轮宝此即非情若谓得即成就岂轮王实成就他身及非情耶若谓下遮救初句牒救词于善下斥若谓轮王于宝有自在力假说成就于善恶法亦有自在力何不许假说成就而执为实得耶若谓下复遮救初句牒救词宁知下斥若谓七宝是现在可假说者宁知善等非是现在有次句反释现有理无实法离现有故现在一句转释善等种X是实非假此言善恶种子是现在法而是实有非是假说云何执七宝是现在而要假说耶七宝现在而可假说种子现在亦应是假如何执为实得又得于法有何胜用若待余因得便无用又得下推诘破初一句诘问若言下诘破若言有情具此得故能起一切法者不劳修证应起无为而成圣道又一切无情无得应永不起如何现见草木春生夏长耶又未得巳失皆无得应永不生云何亦有未得而得巳失复得耶若俱下遮救若谓未得巳失虽无现得由有无始俱生得为因所以后时复起破云是则同彼外道一因论便违自教因缘二生又得具三性三性应顿现前救云虽具三性须待若善若恶余因方起今破云余因自生得便无用若得于法是不失因故得于法俱为无用若得下破不失因转计云得是法之不失因法者即善恶业法得谓得绳辅行七之三准于有部立以得得渐以后得得于前得故使往业能至未来故有部中业入过去得至未来身死得谢未来报起如一业成以一大得得于业法又以小得得于大得第二剎那以三大得得前二得及以业法初念之得俱成法故又三小得得前三大并初剎那九法成就第三剎那二十七法此之得义出自法相释作无作假使百千劫所作业不忘者以由得X绳不断使之然也故云不失一切有情以此为因成就善等诸法诸可下破成法是有情成于得何为得实无故非得亦无得实下例破非得然依有情可成诸法分位三现行成就然依下申正义初明得三种成就正显于得所有染污法诸无记法生得善法不由功用而现行者彼诸种子若未为奢摩他之所损伏若未为圣道之所永害若不为邪见损伏诸善如断善根者如是名为种子成就若加行所生善法及一分无记法生缘所摄受增盛因种子名自在成就若现在诸法自相现前转名现行成就翻此假立不成就名于诸圣法未成就故翻此下明非得未成就正显非得如文此类下指广结略举一蔽诸复如何知异色心等有实同分复如下释同分同分者谓彼彼处受生有情同界同趣同生同类位性形等由彼彼分互相似性是名众同分亦名有情同分先大乘问契经说故如契经说此天同分此人同分乃至广说次余乘答此经不说异色心等有实同分为证不成此经下斥引经不当X若同智言因斯起故彼既不尔此云何然若同下牒计例破先牒计智谓智解言谓诠表同分者其境均等若同智言因斯同分境均故起者例破云草木境均亦应有同分亦应起同智言今草本境均而无同分不起同智言则众有情不因境均起同智言亦无实同分又于下约无穷责破如文若谓为因起同事欲何要别执有实同分若谓下牒计破先牒计同事谓同所事同欲谓同愿乐由同分为因方起同事愿乐故知同分实有者理亦下破习以成性由性欲生何须别执然依有情身心相似分位差别假立同分然依下申正义身心相似即同义分者因也分位差别者谓天同类人同类等类各非一故方以类聚物以群分也复如何知异色心等有实命根复如下释命根命根者识息煖三事连持一期果报不断名曰命根此依第八种子假立先大乘问契经说故如契经说寿煖识三应知命根说名为寿次余乘答此经不说异色心等有实寿体为证不成此经下斥引经不当又先巳成色不异识应如受等非实命根又先下举例破立量比破色不异识前巳极成煖X是色法应当比知命根亦不离识先一量明若是命根不离识有命根是有法离识无别有宗不异识故因同喻如煖次一量明若离识有非是命根命根是有法非实命根宗异识有故因喻如受想行若尔如何经说三法有此识因后当广说若尔下三番问答释妨初问云若寿煖皆识秖应云识经中何言寿煖识三耶义别下答虽皆是识约义言三阿赖耶识相分色名煖此识种子名寿此识现行名识如四正勤约巳生未生善恶二法义说为四但是一精进住无下次问云义虽说三但唯一识住无心位既无有心亦应无寿煖云何经说而寿不灭亦不离煖岂不下答住无心位识不离身故寿煖亦不灭既尔下三问云既尔者牒上识不离身此名有心何谓无心彼灭下答无心位但灭转识非谓第八证有此识如后引教理此识足为界趣生体无劳别执有实命根此识下结指体遮执然依亲生此识种子住时决定假立命根然依下显正义此字拣余识种识字拣相应法种子拣现行彼所拣者皆非命根今取亲生第八种子此种由先善恶业所引业既不同所引种子亦有差别住时随因长短决定依此种子假立命根复如何知二无心定无想异熟异色心等有实自性X复如下释二无心定及无想异熟先大乘问若无实性应不能遮心心所法令不现起若无下余乘答文中反答意谓离识别有实法方能遮心等不起若无心位有别实法如堤塘等假亦能遮若无下牒计举例破先牒计应无下举例彼既下例破又遮下引假破实谓修定时于定加行此种善故定亦名善谓修下显正义先明二无心加行者谓定前方便也正在定时心心寂灭无复厌患期愿是以厌期但在加行位二定差别者厌期不同若无想定但厌前六不恒行心心所若灭尽定兼厌第七染污恒行心心所故又此二定所依不同一依外道一依圣教界地不同色界五地无色究竟作意不同一欲灭除一求暂息依此不同假立二定无想定前求无想果依异熟立得异熟名无想下次明无想异熟此于加行位求无想果执彼天以为最极寂静真解脱处发胜期愿而希得故此与无想定有别者彼在因此唯果彼有修此无行彼属心此属色所有生得不恒行麤动心心所灭于此分位假立故此三法亦非实有故此下总结三法非实成唯识论自攷卷第一X成唯识论自攷X卍XXX成唯识论自攷卷第二明武林莲居弟子大惠录复如何知诸有为相异色心等有实自性复如下破生住异灭初大乘问契经说故如契经说有三有为之有为相乃至广说契经下次余乘答三有为者谓欲色无色三界系法若色若心皆属有为有为相者谓生住异灭四相有为法上由此无常迁转不停故名此四为有为相以经说三有为之有为相证知异色心外别有有为相此经不说异色心等有实自性为证不成此经下破先斥引经不当非第六声便表异体无为相体应异所相非第下别分三番例斥俱破能所异体第六声即八转声中第六属声也唯识开蒙云体业具为从属依唿今此之字正当彼中第六属字谓系属也连也摄也初直破云不可因此之字便表能所异体次句例破例云色心之体体即色心彼既不因之字表异此云何然又非能下一句直破能相谓生等四相所相谓三有为法非字破能所定异次句例破坚相等等湿煖动地等等水火风勿字约X地等外无坚等破又若有下一句牒纵次句例破无为相谓不生不灭等无为所相谓虗空等应字是反语应异者反显不异也彼无为能所既不异此云何然又生等相若体俱有又住异灭用不应俱又生下破能相有宝自性上计诸有为相异色心外有实自体初句牒计次句以用夺体用不齐兴体非俱有若相下救以相违故用不顿兴而体俱有体亦下立量例破体不应俱有生等用是有法不顿兴宗相违故因喻如体例云生等体是有法亦不应俱有宗相违故因喻如用又住下以体夺用承上立量体既不俱住异灭用亦不应俱有余乘以四相对三世生在未来住异灭三执同现在故也此三既不俱有云何执同现在能相所相体俱本有又执生等便为无用能相下双破能所体用俱有初句牒执次句以用例明能相所相用是有法俱本有宗无别性故因喻如体故云用亦应然此明立则俱立若用俱有又违上文用不顿兴若谓下破转计初句执家约更待因缘成上用不顿兴次句破云所待因缘应非本有用非本有体亦应然能所相用是有法应非本有宗更待因缘故因喻如能所相体何也性相同故此明破则俱破体用既俱非本有此与本执俱有相违又执下承上更待因缘破云所执生X等便为无用因缘自生因缘自灭非关生等故此斥云无用所相恒有而生等合彼此异因不可得故所相下立量显能所不异体所相谓三有为法生等谓能相立量云三有为法是有法而生等合宗所相恒有故因喻如三无为无为所相恒有既不与生等合以证有为所相恒有亦应非生等合也能所体异可以论合今以无为为同类言不与生等合者以破有为法上无别生等来合即有为法上论生论灭者以明非异色心别有又去来世非现非常故彼所执进退非理又去下立量破过未非实有性立量如文以四相对世故破三世即破四相生名下破对世不当生名下四句约现未破不当灭若下二句约有无破不当又灭下四句约同异破不当故彼下约进退结不当退生于未来进灭于现在故云非理然有为法因缘力故后一是无故在过去然有下申正义初六句标四相有无即生灭暂有即住异本无下八句释四相无而歘有谓之生相似相续谓之住剎那迁改谓之异化有归无谓之灭前三下以四相对二世此异余乘所对如何无法与有为相如何下释妨先立难问云灭是无法如何与有为法作相X表此后无为相何失虽俱名表而表有异表此下约表直答生表下先明剎那四相生表于今方有灭表今犹未无异表迁变改易住表非久远用故此下结此依剎那假立四相是故四相皆是假立次明一期四相此依下结前一期下起后初有下正明初有谓始生时后无谓终死时后法如前说名相似中无间断谓之相续渐渐改易名曰转变故经云二十之时衰于十岁乃至六十日月岁时念念迁变等是故下以假立结斥余乘实有复如何知异色心等有实诠表名句文身复如下破名句文身先大乘问契经说故如契经说佛得希有名句文身契经下余乘答此经不说异色心等有实名等为证不成此经下破初斥引谬若名句文异声实有应如色等非实能诠若名下立量破如文纵其异声有夺其非能诠谓声能生名句文者此足能诠何用名等谓声下破声能生名等初句牒计彼计声是能生名句文是所生以所生为能诠能所既异复计名等异声实有此声下破此声自有音韵屈曲足可为能诠何用生名等为能诠此破其声不必生名等为能诠X若谓声上音韵屈曲应异色处别有实体若谓下破转救初句牒救由上许音韵屈曲可为能诠今救云声上音韵屈曲即我所说名句文体异于声而定实有所见下例破形量屈曲谓长短等彼若异色别有此音韵亦应然彼既不尔此云何然此破名等异声实有若谓声上音韵屈曲此应如彼声不别生名等若谓下破转救举喻转救谓音韵声如絃管声非是能诠还欲成生名等为能诠此应下立量并破音韵声是有法不别生名等宗非能诠故因喻如絃管声此仍牒后絃管声非能诠而不能生名等以证音韵声既非能诠亦不能生名等又谁说彼定不能诠不别生实名句文身又谁下大乘征由上余乘举絃管声非能诠以喻音韵声非能诠今征意云絃管声亦可为能诠如人闻声了知宫商等音以证音韵声即是能诠何用生名等声若下余乘立量救絃管声是有法无诠用宗无情法故因喻如风铃声应有者反言无也上以絃管声喻同音韵声此以风铃声喻同絃管声此三皆无诠用必生名等为能诠此应下牒破既云絃管风铃无诠用而不生名等此音韵声如彼二声亦不别生名句文立量破如上若唯语声能生名等执能诠异语天爱非余若唯下余乘转计由上大乘以絃风不能生名等X以证语声不生名等今余乘计云絃风无情不生名等唯语声属有情能生名等如何下大乘牒破既许唯语能生如何不许唯语能诠而要生名等为诠耶何理一句余乘难即次句救异语不下大乘约通局如次答能诠即语通欲界人天共了故能诠异语唯局二禅巳上故以光为能诠故云异语不通下界故曰非余然依语声分位差别文即是字为二所依然依下申正义问既声即能诠如何有名等别答云依语声分位差别如梵音斫刍若二字分唿未有所目说为字分位若二字合唿诠于眼体说为名分位更添阿萨利缚名为眼有漏说为句位故依分位以立名等自性者如言火唯诠烧热自性差别者如言香火简非草木火等文即墨字为二所依瑜伽云云何名身谓依诸法自性施设自相施设由徧分别为随言说唯建立想是谓名身云何句身谓即依彼自相施设所有诸法差别施设建立功德过失杂染清净戏论是谓句身云何文身谓名身句身所依止性所有字身是谓文身此三离声虽无别体蕴处界摄亦各有异此三下明不即离分位故不离差别故不即虽不即离而假实有异声是实法名等假立由此下约二无碍解所缘判差别法无碍解缘名等辞无碍解缘实声声与下约三科判异色蕴声处声界即X摄声行蕴法处法界即摄名等且依此土说名句文妙香味等假立三故且依下问云声上屈曲即以为教色上屈曲亦应得为教答云且依此土此方真教体清净在音闻故若通余土六尘皆可光明等即色香味触法尘也皆可立名句文如净名等所说依声假立简非余乘执为实有有执随眠异心心所是不相应行蕴所摄有执下别破随眠随眠谓烦恼种子随逐有情眠伏藏识或随增过故名随眠彼亦非理名贪等故如现贪等非不相应彼亦下破立量如文执别有余不相应行准前理趣皆应遮止执别下例破余不相应谓流转定异相应势速次第时方数和合性不和合性等法本无咎因执成过是故破情不破法也上破不相应行法竟诸无为法离色心等决定实有理不可得诸无下破三无为谓虗空择灭非择灭先总破且定有法略有三种故不可执无为定有且定下引例对显现所知如色心者色有质碍心有缘虑世智可知现受用如瓶衣者盛持潟贮蔽形遮丑亦世智知不待比量而知眼耳等等鼻舌身谓五色根即清净四大天眼所不能见由彼彼有生识之用以用比度比量证知无为反此非世X智知非比量证此显圣人现量正智亲证故斥云不可凡情世智执为离识实有设许下破实有有用者纵其实有立量以无常破之无为是有法应是无常宗有实用故因喻如眼耳等以有实用故是无常反明无为真常非离色心实有然诸无为所知性故离色心等实无为性然诸下明无为非离色心实有立量如文上言无为非世共知非如色心现所知今量中立无为是所知性如色心等前后似违今则不然前约色心是世智知无为非世智知今约无为是圣智证故用世智所知色心为同喻以喻无为是圣智知义不滥也色心等所显者缘阙不生时性空理显故又虗空等为一为多又虗空下约一多总征若体是一徧一切处有应相杂无应不徧若体下别破虗空体一先出虗空义体一周徧容受随能下破先初句破一能合法谓大小方圆等随合成多此以徧夺一次句破徧若谓定一徧义不成一所合处余不合故此以一夺徧不尔者双救是一是徧牒救破云若是一徧诸法应互相徧诸法若不互徧则一徧之义仍复不成此以诸法不互徧双破一徧若谓下转救若虗空与法合则有如上体多余不合互相徧三过今谓虗空不与法合体一体徧皆成不与法合者虗空自虗空诸X法自诸法容受之义则不成立量破不能容受虗空是有法应非容受宗不与法合故因喻余无为又色下复破一徧上约空中容色破此约色中有空破杂则非一无则不徧此约有无破一破徧也一部一品结法断时执彼体一理应尔故一部下破余二无为先破一一部谓贪嗔等部一品谓上中下品结法者上下五分烦恼结使也择灭者以智慧决择断诸结使也非择灭者不由智决诸法缘阙不生时性空理显名非择灭破义如文若体是多便有品类虗空又应非徧容受若体下立量破多初量总破三无为虗空等无为是有法非实无为宗有品类故因喻如色等虗空下立量别破虗空无为虗空是有法非徧容受宗有品类故因喻如色等余部所执离心心所实有无为准前应破余部下例破余部所执者即后三种无为准前一多例破又诸无为许无因果故应如兔角非异心等有又诸下上破无为非实有此中约无因果故因立量总破诸无为离心之执然契经说有虗空等诸无为法略有二种然契下显正义总标二种一依识变假施设有无有变易假说为常X一依下明依识变施设初句标谓依意识分别变也谓曾下释始则闻名分别由名言熏习数修观力后心心所生时似无为相随观变现依识所变此独影境也此所下通妨问曰无为体常今所变相随心生灭云何言常释云前后相似者由前引后以后似前故无有变易者彼此相同故虽非真常故可假说二依法性假施设有是法真理故名法性二依下明依法性施设初句标谓空下释先出所依法性初句指体空无我谓能观观智真如谓所显实理有无下示义与一切法非一异者一切法即俗此法性即真故言非一真如徧在一切一切不离真如故言非异是法下依理立名法性者谓诸法所依真实理性离诸障碍故名虗空理非妄倒故名真如离诸下次明假施设有显依一理施设众名诸障碍者谓色心一切诸法简择力者智慧观力杂染者谓诸烦恼执障究竟证会谓所证所会真理不由等者谓自性清净涅槃缘阙所显者诸法缘离性空理显苦乐受灭者四禅舍念清净苦乐顿舍鬬心不交想受不行者第九次第定不恒行恒行染污心心所灭名灭尽定此五皆依真如假立真如亦假施设扬声止响故遮拨下显真如名亦是假立损减名拨无增益名执有勿幻曰实非妄曰X真空有真实之名遣情施设不同余宗离色心等故诸无为非定实有不同下结示上破无为法竟外道余乘所执诸法亦如幻事非真实有外道下以三量总显外道余乘所执诸法非离心有非实有性所取能取即相见二分彼此即本质相分初量显所取非离识有次量显能缘不缘外质唯缘内境三量显心心所是如幻有非是实有三量皆如文上言外境不有内心不空恐执者计心为实故以如幻遣之五位诸法悉破竟为遣妄执心心所外如执外境亦是法执为遣下释妨问云上破外境不有广明内心不无今何言亦如幻耶释意可知然诸法执略有二种妄计度故决定非有然诸下束广从略释义与前我执义同但我法为异耳俱生下明俱生起相此复下明执相此二下明断相分别下明分别起相此亦下明执相此二下明断相如是下约相分本质结判有无是故下总结妄执然似下约依他徧计判有无故世尊说慈氏当知依他起性如幻事等故世下引证立量如文诸识所缘二句此明非离心有依他如幻二句此明不可执实上破法执竟如是外道余乘所执缘用必依实有体故如是下总结显我法离识皆非实有故心下结简X心外法初句结心外本质色非是亲所缘缘次句结必用有实体相分境为所缘缘现在彼聚心心所法如非所缘他聚摄故现在下立量简心外心亦非亲所缘缘如文彼此者心王与心所共为一聚诸识相望互为彼此非所缘者如眼识望声名非所缘同聚心所亦非亲所缘自体异故如余非所取同聚下立量简心所亦非心王亲所缘缘如文自体异者心王心所各有自证体故如余非所缘者如声非眼所缘彼聚心非此聚缘由此应知实无外境唯有内识似外境生由此下结由上从疎以至亲不但不缘心外法亦不缘心外心又亦不缘自聚王外所由此王尚不缘所心尚不缘心故知实无外境唯有内心似外境生以结前颂彼依识所变之意是故契经伽他中说习气扰浊心故似彼而转是故下引证如文有作是难若无离识如何说心似外境转有作下释妨先难此难即蹑上似字而生标中反言无实我法假亦应无谓假下释先法次喻真火喻真事似火喻似事勐赤法喻共法乃可下结假说牛等重立喻我法下例标结成斯则有假似故亦应有实若无有实应无假似云何说言似外境生反覆成难X彼难非理离识我法假说火等俱不成故彼难下答初文指前总破次句总标依类依实俱不成类谓似类即似事也人之勐赤类乎火故言类火之勐赤是实有故言实衣类假说理且不成应亦于水等假说火等名依类下先破喻中依类初句牒计总斥勐赤下别破火之勐以势言赤以色言变生成熟化有归无名之为德人之勐以性言赤以色言言类有二谓勐赤相及德然人之勐赤类真火有勐赤之德非类有故是则勐赤类有德则不共若无共德而可假说水无火德何不名火以水亦有勐赤法故若谓勐等虽非类德现见亦有互相离故若谓下牒救云勐赤之德虽非类有然人色赤者性必勐性勐者色必赤有似乎火一体不离故可于人假说火名此亦下破现见有人勐而不赤赤而不勐故类既无德又互相离故知假说不依类成类既下结不依类依实假说理亦不成无共假说有过同前依实下次破依实实者即勐赤德也初句牒计总斥勐赤下别破初句标勐赤德非人火共有谓勐下转释非共有此中亦约无共德破人之勐赤以色心为体依人而住火之勐赤以火微色微触微为体依火而住既人火之德体依各异则人无火X德而可假说过同说水若谓人火德相似故由此假说不依实成若谓下牒转救云德相似故可假说者理亦下破但说似火人不言似德人故由此下结不依实又假必依真事立者故知假说不依真事又假下次破法初牒计总斥真谓下先出真相真谓自相者谓法自体如地之坚性水之湿性等乃无分别现量智得假智及诠俱非其境者此言真相俱非假智及诠所得之境正明假不依真谓假下转释假智者谓作行解有分别心言诠者谓表义名句文身不得自相等者如五识及明了意识初念俱现量心得法之自相若后念意识起时是带名言有作解心唯于色等共相而转共相者谓诸法上无常无我等相乃有分别比量假智所得亦非下谓假智诠虽不得自相亦非离此别有方便施设自相为假所依此总言假智不诠真假智伹依意言声起意言不及处此智便不行能诠谓言及智所诠谓义与境故知下结假不依真由此但依似事而转是故彼难不应正理由此下申正义似事者谓共相也增益者谓现量智了自相已于后剎那有比量智变现影相此是增益由前假智既不依真事似事而立故知但依增益似相而转问曰前言不依似事今言伹依似事此云何通答前言似者约事彼此言似如鍮似X金此相似似也此言似者约识变影相增益境言似故前言类须破此言似须依是故下结责前难然依识变对遣妄执故于识所变假说我法名然依下明遣执故言似由此下引证结归开章假字释前三句竟识所变相虽无量种而能变识类别唯三识所下释颂中后三句文中初结前次起后谓能变识虽有八种约类而言则唯有三一谓异熟即第八识及言显六合为一种一谓下初略释三名初异熟者有三义一异时而熟异谓别异属因熟谓成熟是果异因居现在果熟于未来故二异类而熟类谓三性品类如因中造善造恶所感果报虽苦乐不等总是异熟果因通善恶果唯无记故三变异而熟如造业熏种须数灌溉种子增盛因种变易果方成熟故多异熟者不同前六唯一分故二恒审思量者谓恒常审察思惟度量也此简余识第八恒而不审第六审而不恒前五非恒非审唯此第七亦恒亦审于未转巳转恒常审度我无我相故三了境相麁者谓七八虽俱了境而见相微细故唯此前六了别六尘境相最麤显故六合为一及言显之及者兼并义此三皆名能变识者有漏善恶熏令生长此三下释能变义总标二种能变初释因能变一X因下标名初句言习气者指因等流者谓前七中三性亲种后果似前因即前平等流类故名等流异熟者谓前六中善恶业种属无记性前因通善恶后果唯无记性类别异故名异熟前七是能熏第八是所熏二因习气在第八中故无者熏令生巳生者熏令长生长即能变义前六中不言无记者无记业阙有胜用不熏种故第七无记为能熏者有覆性故二果能变谓前二种习气力故有八识生现种种相次释果能变二果下标名初句牒前因谓因能变果故亲疎二种灌溉成熟有力有八识生指果现种种相谓相见分等即能变义等流习气为因缘故名等流果果似因故等流下分释先明等流果初句牒因前七三性种二取摄是亲因缘八识体谓各自证分相谓各相见分此即是果差别而生即能变义差别者谓诸心心所三性四分等异也名等流果者谓习善等所引同类或似先业后果随转异熟习气为增上缘名异熟果果异因故次明异熟果初句牒因前六有漏善恶种业种摄是增上缘由上等流亲因缘正招感八识果今善恶业种为增上缘助感识生六道四生苦乐由此而分第八前六此即是果酬引业者谓业有力能牵引第八总报主是善恶趣一期报主施戒业引X人天果报杀盗业引三涂果报一期无间恒相续故名真异熟酬满业者谓业无力唯感前六中一分无记是别报由因中善恶瞋忍胜劣高下不同别报自分寿夭贵贱妍媸全阙不等从真异熟生不名真异熟何也有间断故果异因者谓异性而熟故其能造业唯第六识善恶性者能造引满二业前五一分善恶者唯能造满业七八非造前五一分无记亦非其招业成果第八识全前六一分非业招者第七识全前六一分善不善性其第八是总报主总业招前六一分无记是别报别业招无记心等及根身亦别业招皆名正报器世间亦别业招仍名依报此中且说我爱执藏名为异熟非谓一切此中下简异上言真异熟及异熟生皆名异熟故今简之唯取第八此颂中标异熟者此取具三义者名为异熟非谓前七可当此名也虽巳略说能变三名且初能变其相云何虽巳下广释三能变相文中结前起后别征初能变颂曰初阿赖耶识恒转如暴流阿罗汉位舍次颂答颂有十句分十二门解释阿赖耶自相门异熟果相门一切种因相门不可知难知门执受处所缘境界门了能缘行相门常与下相应门唯舍受受俱门是无覆无记三性门触等亦如是心X所例王门恒转如暴流因果法喻门阿罗汉位舍断伏位次门论曰初能变识大小乘教藏初过重是故偏说论曰下依门解释先释自相门初句出名通大小乘谓阿毗达摩等及增一阿含等阿赖耶此云藏具三藏故初标谓与下转释杂染互为缘者诸法于识藏识于法亦尔更互为因性亦常为果性此明能藏所藏义有情执为我者由染污末那执此见分为自内我此明我爱执藏义此即下结此三藏义是识自相摄植习气因任持现行果而为自相故此识下简滥自相分位多者具因相果相也今唯言藏者最初舍故过失重故故偏言之此是能引诸界趣生异熟实不共故偏说之次释果相门初句明得名义梵云毗播迦此云异熟此字指第八善不善业是能引因诸界趣生是所引异熟果故得异熟名离此下反显谓此正是命根等此即下结果相此识下简滥多位者谓善恶凡圣等不同多种者或名心或名所知依等别今异熟果名实不共余自相因相又不共如来地以在有漏故故偏言之此能执持诸法种子持种不共是故偏说三释因相门初句明得名义梵云阿陀那此言执持此以所持显能持名离此下反显此即下结因相此识下简滥因相多种者染净色心共不共等X种异所持虽异能持种义不共余自相果相故偏言之初能变识体相虽多略说唯有如是三相初能下总结一切种相应更分别体用因果理应尔故一切下广明一切种初二句标征谓本下出体自果即所生色心等果功能即能生作用即种子自体差别者谓色心染净种种异故谓第八自证分上一分生现功能约能生义边名之为种此与下辨相本识是体种子是用能持所持故非一摄用归体故非异种子是因所生是果种现相生故非一因果相符故非异虽非一异而是实有假法如无非因缘故虽非下约假实判伏问曰种非一异是假非实初句直答是实亲因缘故次句以假法反成此与诸法既非一异应如瓶等是假非实此与下立量妨难如文若尔真如应是假有许则便无真胜义谛若尔下牒难立量答真如是有法应是假有宗非一异故因喻如种子许假则无真谛彼既不尔此云何然此妨与上伏问虽同答意有别上显种子为因缘此显真如是胜义然诸种子唯依世俗说为实有不同真如然诸下约真俗判上言种子同真如俱实今简种X子是俗谛有真如是胜义有种子虽依第八识体见分恒取此为境故种子下约四分判如文诸有漏与异熟识善性摄故唯名为善诸有下约三性判有漏种初约体性门故唯无记次约功能差别门可通三性望能熏因及所生果而言也无漏种非无记摄望因望果俱是善故体不相顺故二性类别故能治所治故有漏无漏故故唯是善非无记摄若尔何故决择分说异熟种子皆异熟生若尔下释妨牒上无漏种非无记约论为难二十二根下三知根唯无漏信等五根通漏无漏而言皆有异熟种子皆异熟生验此亦通无记何言唯善性耶虽名异熟而非无记非无记性所摄异熟虽名下释初句牒论虽名异熟次句直明非无记依异下约所依得名异性下以同喻显无漏种是有法非无记性宗异性相依故因喻如眼识依眼根识通三性根唯无记故或无下约变异而熟名之闻思熏习转变成熟故此中有义一切种子由熏习力但可增长此中下出三家本始意先本有一切下出本有意由熏下释熏习意问种子即习气习者熏习何言不从熏生今释云但可熏令增长非从熏生X如契经说一切有情如是等文诚证非一如契下引证引二经证本有如文恶叉聚者言染净种多故引论证熏令增长诸有下复证漏无漏种虽俱本有若般涅槃者漏无漏种皆具若不般涅槃者唯有漏种便阙三乘无漏法种次结又诸有情既说本有法尔所得本性住性又诸下引论说本有五种性别此证本具凡圣种子一声闻二缘觉三如来四不定五阐提又引论证无漏种未知当知知知巳又从无始传来者谓有情无始闇识相传依附本识法尔净种由此等证无漏种子有漏亦应法尔有种由此下例无漏既尔有漏亦然由熏增长不别熏生如是建立因果不乱由熏下结成因果义第八识中本有种子由诸转识熏令增长不由别别熏令生起种现相生互为因果如是建立故无错乱若许新熏漏与无漏善与不善亦互相熏因果错乱有义种子皆熏故生如麻香气华熏故生有义下次新熏初句直明熏生前引经言无始有种种界者所熏能熏俱无始有故知无始熏习成就种子下约字义明熏生法喻如文如契经说诸有情心外种熏习或有或无如契下引经论证内种谓本识中功能差别此即不共种外种谓器界谷麦等此即共种自受用者X有熏他受用者无熏又名言等三种熏习故有漏种必借熏生又名下明有漏种借熏生名言等三者谓名言我执有支三种习气此三摄尽色心根尘依正有漏之法彼三下约义结成唯始非本无漏种子亦由熏习是出世心种子性故无漏下明无漏种亦由熏生法界等流者谓般若涅槃圆觉等谓闻无漏正法熏成无漏种子名出世心种性既从闻熏故唯始起有情本来种性差别但依有障无障建立有情下斥前初句直斥前家次句依障成立巳意如瑜伽说于真如境依障建立非无漏种如瑜下引证于真如者迷悟依故毕竟者谓永不可害不般涅槃谓一阐提也一生无暇故二放逸过故三邪解行故四有障过故唯断烦恼即二乘性利钝分二故俱断二障即佛种性故知下结成依障所说成就无漏种言依当可生非巳有体所说下破前地狱三无漏根是种初句牒前下句释义依当来有可生义名为成就非谓地狱巳有种体有义种子各有二类此即名为本性住种有义下第三家双具本始初总标初本有蕴处界功能差别者十八界十二处五蕴各各功能不相X紊乱法尔者显非功力任运本具余引证指初家说本性住结成本有二者始起谓无始来此即名为习所成种次始起现行者一显现简非种子二现在简非过未三现有简非空华兔角等习所成结成新薰若唯本有转识不应与阿赖耶为因缘性若唯下先斥初家若唯本有一句牒初家偏执转识下一句反明转识与赖耶作亲因缘正明转识为能熏此证新熏岂唯本有耶如契经说诸法于识藏展转相生互为因果如契下引颂证初句识为能藏诸法为因识为果次句识为所藏识为因诸法为果故后二句云更互亦常等此颂下申颂意摄大乘说阿赖耶识又如束芦互相依住摄大下引论证如文喻中炷焰生烧者炷生焰喻种生现焰烧炷喻现熏种此约增上缘例亲因缘次束芦相依此约俱有因以喻种现互为因果唯依此二建立因缘与阿赖耶有因缘义唯依下牒定所引经论意若诸下牒执反斥上引经论双证能熏所熏互为因果据标结文意在能熏为斥初家无新熏故非熏令长可名因缘勿善恶业与异熟果为因缘故非熏下破熏长由前初家云由熏习力但可增长今正家意要熏生方名因缘初句牒破次句约善X恶例破云善恶业伹可作增上缘非亲因缘破彼熏长亦非亲因缘又诸圣教说有种子故唯本有理教相违又诸下总斥违教故唯下结违教理若唯始起有为无漏善等应为不善等种若唯下二斥次家若唯始起一句牒次家偏执有为下以五句反显须本有有为无漏者谓四智菩提断惑证理故清净涅槃了因之所了四智菩提生因之所生若无法尔本有亲种应不得生救云闻法界等流正法闻熏习故可为无漏种遮云闻熏是有漏心不应为无漏种反此无漏应生有漏诸佛有漏善不善等例尔应皆互生分别论者虽作是说故无漏法非无因生分别下斥心净为种先牒彼引教分别论者指释经论家心性下出论家释经之文故无下乃始起家引此心性本净为无漏种故云无漏法非无因生虽作是说之句乃今论主斥始起家之辞而心性言彼说何义以体前后无转变故而心下二句总结若说空理一句牒计彼以空理名为本净空非下破心指四智菩提空理真常而非智种常法下出非种子义种子义须剎那灭故云常法定非种子等若即说心应同数论勿善恶等互为因故若即下破即心初句牒计应同下约同外破心相X生灭而体本寂应同数论所计自性恶无下约三性破先破二性心通三性若谓本净恶与无记俱应是善则无二性之别许二性心是善应与信等相应何名恶无记不许是善尚不名善况是无漏有漏下立量破善性非是无漏有漏善心是有法性非无漏宗称杂染因喻如恶心等故不下结有漏心不应与无漏为因勿善一句以善恶反覆互例若有漏心性是无漏差别因缘不可得故若有下以有漏无漏互明差别因缘者同心法也又异生心若是无漏种子现行性相同故又异下约异生应名圣者难若异下牒救则心下破救意以现行心性虽无漏而相有染不名无漏无斯应名圣者之过为救破意谓则心种子亦非无漏何也种子现行性相同故若种子亦性净而相有染应不得名无漏种子何故汝论说异生唯得成就无漏种子然契经说心性净者性是无漏故名本净然契下通经义言心性者即是真如真如是心真实性故或心体本无烦恼名性本净非有漏心性是无漏故名本净然真如体常非心之因亦非种子非有下结责谬引由此应信有诸有情有漏法种类此应知由此下显正义由此者承上性净非无漏四智因X故应信有本有及新熏二种初文显本有无漏下显新熏后胜进者谓资粮加行见修等位胜进之言通浅深故无漏法者即现行观智有漏下例有漏亦应具本始故诸圣教中虽说内种故说内种定有熏习诸圣下通前引教牒上引内种定有熏习以证新熏而不下二句约论意斥拨无本有然本下通论中熏习之言双具生长明其本有故说下结此言有漏种子具本始二义其闻熏习非唯有漏故亦说此名闻熏习其闻下通无漏由闻熏始起初句牒斥上谓有漏心闻正法所熏无漏种是始起闻正下明熏习非唯熏始起亦熏本有出世心者谓无漏正智故亦下结教意熏习该通本始二种闻熏习中有漏性者方便说为出世心种闻熏下判二类有漏心中闻正法熏成种子是有漏性本有无漏种子属无漏性今判云有漏性者三断中是修所断五果中感胜异熟果四缘中为增上缘无漏性者是非所断是正因缘感果应是等流果如有漏戒施是有漏性所感人天尊贵报名胜异熟此正下疑云有教中说有漏施戒名为出世心种今何说为增上缘耶释意可知如无性摄论云此闻熏习虽是世间有漏心而是出世间心种子性故X依障建立种性别者障有可断不可断义依障下通瑜伽依障建立性别初二句标正约无漏种子判性别谓若下释性别故由下结无漏种即智种能发现行治障相违故约无漏种子有无以明障有可断不可断义然无漏种微隐难知而说依障立种性别然无下通妨问曰既约无漏判性别云何论中约障判释义可知不尔下反明若不约无漏断障彼障有何别因有可害不可害者若谓下转计法尔障别无漏下例责云何不许无漏种子法尔而有若本下约义反斥明由无漏种发生现行圣道能害二障依此立五性差别既彼圣道必无生义说当可生亦定非理既彼下破无漏根当生义文中承上若无无漏种现行圣道永不得生说无漏根当生亦非其理然诸圣教处处说有故唯始起理教相违然诸下总斥违教故唯下结违教理由此应知诸法种子各有本有始起二类由此下总结然种子义略有六种不可说有能生用故然种下明种子义先总标列下别释一剎下标名谓当处出生随处灭尽谓体下释义种子体须剎那生灭方有能生胜用如世谷麦假水土缘展转变易方有生芽之用非如数论计自性体常有能X成大等之用故此遮云常法常无转变不可说有能生用如虗空体常无能生用故二果俱有谓与所生故但应说与果俱有二果下标名谓因果同时不相离异谓与下释义种因现果二俱同时二俱现在两相和合成种子义此下承上明遮前后简非同时及非现在相离简非和合现种下转释初句种属无记现通三性故名异类互不相违即和合义一身即现义俱时即俱义有能生用名果俱有非如下转释上遮句种子引种子皆无记性名自类前后无俱现义相违无和合义种生现果因果同时名果俱有种引后种因果前后名必不俱虽因下一句牒上俱不俱而现下明取不取意初句取种因现果俱现同时种望现果有能生用是故取之次句不取种引种何也前因在位后果未生故无自体后果生时前因巳灭故无自体是故不取依生下明立名所由初句明依生现名种次句明不依引种名种故但下结三恒随转谓要长时此显种子自类相生三恒下标名恒者常也随转即相应义谓要下释义长时者恒也从初熏乃至发现行时一类者唯无记性相续者无间无断究竟谓成熟位谓此种子要与本识相应无间而转又复种子自类前后相随至成熟位此遮下遮转识非如种子恒相随X转转易谓三性非一类间断者谓非长时相续此恒随转显种引种义四性决定谓随因力生异性果有因缘义四性下标名性谓三性决定者简非不定谓随下释义因力谓过去能熏若恶若善因也善恶等是所生等者等染净色心功能即种子谓所熏能生前后平等染净不易因果相符故名决定此遮下遮余部色心染净互为因缘故五待众缘谓此要待故种于果非恒顿生五待下标名待谓停待众缘即根境空明作意亲因缘分别染净根本谓此下释义如眼识九缘等此遮下初以众缘遮自然生次以待缘遮缘恒有故种下结引六自果谓于别别具斯六义成种非余六引下标名谓因果相生毫无杂乱谓于下释义各各因引生别别果谓色生色心生心等此遮下初遮外道自在天等一因生一切法次遮余部色心互为因缘色与心作所缘缘心与色作增上缘此是亲因缘引自果是故遮之唯本下结前六段外谷麦等识所变故令不断绝即名引因外谷下辨异由种子名通故须简滥识所变者谓第八所变相分实是现行无六义故非实种子许有因故假名种子外种亲望于芽为能生因传望茎等为能引因准此内种亦有二因赖耶是内种X子亲望名色为能生因传望六处至老死为能引因内种必由熏习生长是共相种所生果故内种下简内外种熏习有无兼判亲踈二缘为增上缘者外种望所生果为增上缘必以内种为亲因缘何也是第八识共相种所生果故自受用者有熏习他受用者无熏习上明种子是因缘以能生故若细详之应有四句料简谓种生现种引种现熏种现引现前三类亲因缘第四类真等流是因缘是种子前二是也非因缘非种子第四是也是因缘非种子第三是也非因缘是种子外谷麦是也此中明种于四义中双取前二若正明一切种义独取初一种生现谓本识中亲生自果功能差别故依何等义立熏习名令种生长故名熏习依何下明熏习义初总征总答何等名为所熏四义性不坚住故非所熏何等下别征所熏下别释一坚住性问诸识俱心法及色法皆可受熏俱得名所熏耶今以坚住性简之坚谓无转易即是一类住谓无间断即是相续由坚住故方能摄植习气乃是所熏此指第八具有此义此遮下明遮转识谓前七也前五随缘起灭第六五位不行第七地上染净转易色法无缘虑是故简之量云转识是有法非所熏宗不坚X住故因如声风等转识亦可互立二无记性若法平等唯带旧种非新受熏二无记性问七八互为俱有依二恒俱转第七有坚住义可是所熏今以无记性简之无记者谓净无记平等即无覆无记如素帛故能受熏此遮下明遮善染如青黄彼此违逆不能容纳故非所熏第七有覆亦在染摄由此下举如来净识极善强盛无所容纳不受新熏三可熏性若法自在依他坚密故非所熏三可熏性问第八心所具上二义可是所熏今以可熏性简之自在谓心王有为主义性非坚密者简非坚固密致谓体性虗踈也此遮下明遮心所依他不自在无为坚密如金石皆非所熏四与能熏共和合性可是所熏非心所等四与能熏和合问此人第八望他人前七具上三义可是所熏今以共和合简之同剎那时同一身处能所故不即一身故不离此遮下明遮他身不同处前后不同时无和合则相离故非所熏唯异下结第八识具此四义非心所等等者如上所简何等名为能熏四义无生长用故非能熏何等下别征能熏下别释一有生灭问诸法皆能熏无为法亦可为能熏否今以有生灭简之有作用故故是无常有作用故生长习气此遮下明遮无为不变故是真常无有作用不能生长X二有胜用若有生灭势力羸劣故非能熏二有胜用问第八心心所恒转如流此有生灭可为能熏今以有胜用简之虽有生灭亦须善染势力增胜方能引生习气此遮下明遮异熟心心所无覆无记势力羸劣故非能熏色法无缘虑不相应行无实体皆非能熏三有增减若有胜用前后佛果应有胜劣三有增减问若取胜用佛果善法殊胜无过可为能熏今以有增减简之若有胜用亦须有增减摄植习气此遮下明遮圆满故无增减彼若下反显有胜劣者以前佛熏多后佛熏少故四与所熏和合而转具此四义可是能熏四与所熏和合问他人前七具上三义可为我之能熏今以与所熏和合简之此遮下明遮义同所熏释唯七下结如是能熏与所熏识如熏苣胜故名熏习如是下总明熏习义先法次喻苣蕂者胡麻也麻本无香因熏故有二俱生灭熏习义成能熏识等从种生时因果俱时理不倾动能熏下明互为因果立量云现种三法是有法因果俱时宗互相生熏故因喻如炷焰等能熏生种种起现行设名因缘应知假说能熏下例同因果初因果例种现相生次因果例种引种前后引生此二下结成亲因缘除此下明X遮余法非因缘者如现引现色引色等是谓略说一切种相是谓下总结前章一切种相应更分别下所有体相本始六义熏习因果等文此识行相所缘云何谓不可知执受处了此识下双征能缘所缘二门谓不下举颂双答了谓了别即是行相识以了别为行相故了谓下逆次略释先释能缘了别者谓明了分别也行相者谓明了之心行于境相也处谓处所即器世间是诸有情所依处故处谓下次释所缘先明所依处如文执受有二谓诸种子摄为自体同安危故次执受二者谓种子一根身一各具二义执中二义一摄为自体二持令不散受中二义一领以为境二令生觉受种子即名言等三习气根即五根清净四大身即根依之处葡萄朵等此二下结执受虽俱执受三类不等根身具四义一摄为自体同无记性故二持令不散第八任持不烂坏故三领以为境第八亲相分故四令生觉受同安危故若器世间唯得领以为境持令不散二义故但缘而不执受若有漏种四义中缺令生觉受一义但有执持而无执受若无漏种四义中唯得持令不散一义故非缘非执受摄为下二句二二义中每略举一以二摄二故X执受及处俱是所缘行相仗之而得起故执受下一句总明三类境俱是第八所缘阿赖下转释因缘力者一者第八自种因缘成熟力二者三类境亲种因缘成熟力自体生者谓第八现行自证分体从自种生三类相分境从自证分体变起能缘行相得起者内仗自证体变外託相分为缘总言相见俱依自证起故此中了者谓异熟识此了别用见分所摄此中下逆次广解先释行相门即颂中了字初文略指异熟见分然有漏识自体生时似能缘相说名见分然有下通明心心所诸分初出二分家初明诸识二分彼相下明心所例王亦二分似所下会通名义若心心所无所缘相自境如余余如自故若心下立二量反证有所缘并下二量意明安慧唯立一心之未尽初量云心心所是有法应不能缘自所缘境宗无所缘故因喻自境如余自所缘者如眼识以色为自所缘自境如余者色境如声香等不为眼识自所缘次量云心心所是有法应一一能缘一切宗无所缘而有能缘故因喻余如自故如一眼识无自所缘色而有能缘者应一切声香等皆如自色为所缘若心心所无能缘相或虗空等亦是能缘X若心下次立二量反证有能缘初量云心心所是有法应不能缘宗无能缘相故因喻如虗空次量云虗空是有法亦是能缘宗无能缘而能缘故因喻如心心所此言心无见分今既能缘证空无见应亦能缘有是理乎反显心能缘者有见分故故心心所必有二相能觉所觉分各自然而转故心下结由上四量反成有能所缘以此证之故心心所必有二分如契下引证初句明唯有内心次句明皆无外境后二句明有二分自然转者相见各从自种生故执有离识所缘境者是心心所自体相故执有下出三分家先大小乘辨异先明小乘三分相离识境者小乘计心外有法说为所缘以所变相分为能缘行相能缘见分为自证体事心与心所同所依缘识受想等相各别故心与下判定小乘王所三分同异心与心所贯下同所依者如眼识王所同依眼根同所缘者同缘外本质色境以相分为行相各自变相故行相相似事虽数等等者事即体事数即心所王依见分与数依见分彼此平等无差而相各异了别领纳等各各有别故达无离识所缘境者如不曾更境必不能忆故达无下明大乘三分大乘了知唯识故无离识境以相分为所缘见分为能缘二分所依名自证体X此若下反释有自证意明难陀二分之未尽心心所见分缘境由自证分证明后时方能记忆若无自证后时应不自忆如不下举见分例更者为经历如见分更境由前见故后时复覩记忆宛然如不曾更必不能忆见分如尺相分如布自证如人若无人知数尺量布必不能自知数故心与心所同所依根识受等体有差别故心与下判定大乘王所三分同异同依一根故以相分为所缘各自变起故云相似以见分为行相王所了别领纳等用不同故云各别王依自证虽与数依自证彼此平等无差而识受等体相差别此之所缘不同前王所同缘本质也此之能缘不同前以相分为行相相似也此之所依不同前以见分为所依事也大小三分虽同其意逈别然心心所一一生时即能量及果彼三体无别然心下承上大小宗虽不同以理推征若王若所各有三分所量下出三分名义量果谓自证体如集下引证初句证相分次句双证见分自证第三句双释上句末句结成无外境相见俱依自证起故又心心所若细分别证自体者必现量故又心下出四分家先立四分此若下反证有第四意明陈那三分之未尽初约心分明有第四次约量果明有第四不应下恐前家救云即以见分为X第三果今遮云不应等见分下出不应义非量摄故证自体者必现量故此四分中前二是外非即非离唯识理成此四下判先判内外前二是用故判属外后二是体故判属内此约体用义言内外非如离心之内外初唯下判能所缘初标相分唯所缘后三俱通能所缘谓第下转释兼判三量第二见分但缘相分见分通三量所缘相分境既有三谓性独影带质故能缘量亦通现比非三种第三自证能缘第二见分并第四证自证分则第二第四又为所缘证自证分唯缘第三自证则第三又为所缘何以第四不缘第二见分以为自证所缘故云无用后二皆现量摄故得互为量果故心下结无无穷过者谓第三第四既皆现量故得互证无无穷过若不然者更须第五证第四如是展转其过无穷内外能所故非即唯是一心故非离是故契经伽他中说此中见者是见分故是故下引证此颂下释颂意如是四分或摄为三或摄为一体无别故如是下束广从略上从一识开二三四分不同从略以至广故今束之从广以至略四分约量果门三分约体用门二分约心境门一心约唯识门此言见是能缘义者恐滥上四分中见故置此言上依门虽别取舍有由悉檀被机各皆当理X如入楞伽伽他中说此一心言亦摄心所如入下引证唯心如是下指广故识行相即是了别了别即是识之见分故识下结归此言见分即颂中了字所言处者谓异熟识即外大种及所造色所言下释所缘门即颂中处字先牒定谓异下释异熟即能变心共相种即器界种人人所变各别名为唯识有情同业相感处所无异然有相似共受用义相与他同熏成自种名共相种由种子因缘成熟力故变似色等等余四尘也大种即地水火风所造即色香味触言外者相分言外如上所判虽诸有情所变各别如众灯明各徧似一虽诸下释伏疑疑云既有情所变各别如何现见是一今牒释云相相似故处无异故如众下举喻例明如众灯之明体异明一量云诸有情所变器界是有法似一宗而相相似处所无异故因如众灯之明谁异熟识变为此相谁异下别明所变不同能变种异由种不同有共中共共中不共不共中不共不共中共故以谁字征出谁人谁种所变有义一切所以者何业增上力共所起故有义下释共中共种变有三师今初云一切有情X变引经证成同业相感故有义若尔诸佛菩萨变为此土复何所用次第二家先斥前若尔下牒前破所变土有四土净秽不同能变亦有圣凡差别今此一切之言无所简别则有凡圣混滥之过诸佛应实变秽折伏刚强权现则可异生应实变净土摄受有缘暂覩则可应实二字是斥之辞又那含圣者厌离有色消碍入空必不下生变此何用是故现居及当生者诸业同者皆共变故是故下正释现居当生所变由现居故佛居净而生居秽故无生佛杂变之失由当生故故无无色变下土之失经依下通前经义一切有二少分一切一切一切经依同业少分一切言也有义若尔器将坏时此变为彼亦何所益第三家先斥前若尔下牒前斥器界有成住坏空各二十劫然彼器非常情俱生灭故要七火一水七水火后风坏时既无现居当生者则此将坏之界谁识变耶又诸下复破当生难那含超出必不下生异生退殁岂不变耶通人间五十年下天一昼夜承斯寿五百上五倍倍增空天展转上寿永劫下地数灾预变何用设有下难无色无身色界有身岂不变耶通上色界身细下界地麤上下悬隔不相依持变彼何益然所变土本为色身虽无有情而亦现有X然所下正释他方自地者如他方五趣杂居地望此杂居名曰自地业分相同彼识亦变此地余地例然此说一切共受用者鬼人天等所见异故此说下释共中不共种变初句结前若别下例释如颂云鬼旁生人天各随其所应等事心异故许义非真实各随所应者随自业力也等事者共也心异者不共也此明各随自业异熟识中共中不共种所变起故诸种子者谓异熟识如真如性不违唯识诸种下释不共中不共种变异熟识即能持有漏种即所持同无记性故是所缘无漏种唯善性非无记摄故非所缘虽非下通妨妨云既非所缘与心相离岂不违唯识耶立量释云无漏种是有法不违唯识宗非所缘而不相离故因喻如真如有根身者谓异熟识即内大种及所造色有根下释不共中共种变先通明似色根者谓眼等五根即清净四大根依处谓如葡萄朵新卷叶等即身根摄此二即能造四大所造四微而成根是不共中不共种变身是不共中共种变有共相种成熟力故不尔应无受用他义有共下正释不共中共他人身处是我共种所变不尔下反释受用他者一切有情互相缘故此中有义亦变似根彼余尸骸犹见相续X此中下通异解初句明变根辩中下引证似自他身之中亦变五根现故有义下显正义初句直明唯变身次句明不变根似自下通所引论谓论中文总意别说自识变自根身他识变他根身故生下引现事证唯变身尸骸相续者正显众有情识之所变故若能变他人之根虽死亦应有见闻故前来且说业力所变随现缘力击发起故前来下约定不定判前所变初句牒前业力因缘变是定若定下初二句标不定等者等通力所变下明不定相身器多恒相续者一期利物或折或摄现秽现净故多相续少分或暂时声光多暂时者一时缘击林沼声光机忘应息故多暂时少分或久停略说此识所变境者及堕法处所现实色略说下总结十有色处谓五根五尘即根身器界并种子即三类境也堕法处者谓五尘落谢影即法处所摄色所现实色者法处色有五种谓极逈极略徧计所执受所引生定果前四是假定果是实定果实色是异熟识所变余四假色是意识分别妄生何故此识不能变似初必有用后但为境何故下通明诸识有二种变先假问由上云十有色处等是异熟变今假不变心等所缘为问端征出二变中为是何等变耶何故不变心耶有漏下X答通明诸识有二种变以显异熟唯因缘变略标二种通言因缘变者谓五八及意识一分皆伏亲踈因缘生唯是现量任运缘性境故通言分别变者谓第七及意识一分皆计度分别生通非比量缘带质独影故初有实体用后但为所缘故颂云性境不随心独影唯从见带质通情本性种等随应是因缘非分别谓五八非因缘是分别谓第七亦因缘亦分别谓第六非因缘非分别谓不相应行异熟识变但随因缘不尔诸佛应非遍智异熟下别显异熟唯因缘变初二句答异熟唯因缘变以有实用故唯变色若变下答以无实用故不变心相分一句出无用所以不能缘者如化人心也须彼下举有用者反显若彼心等有实能缘用者须别从此识中种生而非识变今是识变故无实用无为下一句例无为是观心中现亦非因缘变故亦无用故异下一句结答不变故不缘至无漏下明无漏心不同有漏亦变亦缘故有漏位此异熟识彼识亦缘此色为境故有下总结三所缘在欲下判界地所缘不同如文阿赖耶识当言于欲界中缘狭小执受境于色界中缘广大执受境无色界空无边处识无边处缘无量执受境于无所有处缘微细执受境于非想非非想处缘极微细执受境X不可知者谓此行相量难测故名不可知不可下明难知门初明能缘行相不可知次明所缘境界不可知云何是识取所缘境无想等位当知亦尔云何下重征行相难知如灭下答谓此识行相微细难知如灭定中识不离身故极微细故立量云缘境行相是有法应信为有宗微细不离身故因喻如灭定中识此以灭定中识证成微细行相为有复如何知灭定中有识耶复立量证灭定中识是有法应信为有宗有情摄故因喻如有心时有情无想下例无想如灭定亦有识成唯识论自攷卷第二成唯识论自攷X卍XXX成唯识论自攷卷第三明武林莲居弟子大惠录此识与几心所相应以是徧行心所摄故此识下释相应心所门初句问起次句举颂答阿赖耶下释常相应义始自异生终至赖耶未空均名未转昇沉定散流转还灭世出世间圣凡等位名一切位于此等位恒常与此五所相应此相应是徧行摄者徧一切时恒相随转故徧一切心诸X识和合故徧一切性徧一切地通凡通圣故触谓三和分别变异受想思等所依为业触谓下别释五所先标触体用触谓触对性谓体性业谓业用下皆准此谓根境识更相随顺故说为彼三和合位谓根下先释三和谓根境识体异名三不相乖反更相随顺故名三和触依彼三种生又能令彼三种和合故说触为彼三和合位位者安其生位也如位依人而得建立人复依位而行政令今依三生令三和合故说为位皆有顺生心所功能说名变异触似彼起故名分别皆有下释分别变异变异者即生也谓剎那灭有胜功力方有能生用故谓根等三皆有顺生一切心所功能说名变异分别者相似也如子似父名分别父谓触亦有似彼根等生起心所功能故名分别变异根变异力引触起时但说分别根之变异根变下通妨问曰触既分别三之变异云何集论唯说似根不言境识释曰唯言根者从胜义说一由主有殊胜功能故二由近能近生心故三由徧不唯生心所亦生心故四由续常无间故境识不尔境虽能生心心所以非主故又非近故偏缺二义不名为胜心虽是主近生心所不能生心故非徧偏缺一义故非胜境识皆非相续唯根独胜故X集论但说分别根之变异和合一切心及心所令同触境是触自性和合下释体性和合一切心心所者言总意别别谓如眼识相应触和合眼识心心所同触色境诸识相应触例知此为触体既似顺起心所功能故以受等所依为业既似下释业用既有似三和顺生心所功能故与受等作所依止此是其用起尽经说受想行蕴因二三四和合而生起尽下引证触生心所行蕴者五十一心所中唯除受想余四十九皆行蕴摄故言一切以触而为生缘是故经云二和生识三和生触四和而生受等瑜伽但说与受想思极相邻近引发胜故瑜伽下通瑜伽妨问曰此中言行通诸心所论唯言思何也释义如文集论下通集论集论唯言为受依者何也答以触生受最近最胜故谓触下释近胜义可意等等不可意非可意非不可意顺益等等违损非顺非违以凡可意者必顺益故云极邻近余二准知引发受起比余胜故然触自性是实非假如受等性非即三和然触下判假实问云触既由三和生应是假有今立量证知是实触自性是有法是实非假宗心所性故是食摄故能为缘故因如受想思等六六者X谓识触受想思爱如眼识触所生受乃至意识触所生受等故各皆有六也以想等是心所性思是四食中摄受是十二有支中缘此三乃六六法中摄各别有体非假是实证成触若是六六法摄是实非假别有自性非即三和作意谓能警心为性心是主故但说引心作意下先标体用诸心通名曰意此能作动故名作意谓此下释一者应起未起心种此能警觉令起二者巳起现行此能引令趣境故名作意虽此下释妨如文有说令心回趣异境应非徧行不异定故有说下斥异解先叙回趣异境者正缘此境复引向余也持心令住者专注不移也彼俱下斥斥初回趣异境应非徧行者掉举令心易解散乱令心易缘此二大随中摄故斥次持心令住不异定者此是别境中定故受谓领纳顺违俱非能起合离非二欲故受谓下先标体用领纳三类境为体起爱为用问顺爱违憎云何通能起爱下句释顺境未至求其合巳至希不离违境未至冀不合巳至望其离故于三境皆能起爱有作是说受有二种以境界受共余相故有作下斥异解先叙领所缘者谓领受顺等三类境为所缘者是领俱触者以触生受此受不纳外X境唯纳俱生之触即以触为自性名自性受唯触是受所缘自相不与心王共缘故此中受唯取第二自性受何以不取境界受以境界受通王所共缘故彼说非理受定不缘应名因受何名自性彼说下斥初句直斥若似下约义破初句牒计次破触是受因受即触果若触因生受果果即领因凡似因之果亦应领因皆应受性彼既不尔此云何然又触是受因受既领因应名因家之受触非受自性何名自性受若谓如王食诸国邑违自所执不自证故若谓下牒转计国邑喻触王喻受食喻领纳王从国邑生还食国邑赋即食自物今受从触生领触所生受即受自体名自性受理亦下破以彼前执领纳俱生之触为自性故不自证者如刀不自割眼不自见等若不舍自性名自性受故彼所说但诱婴儿若不下牒转计谓受不舍受自性名自性受次句破一切法谓地不舍自坚性水不舍自湿性等亦皆可名自性受乎故彼下结责然境界受非共余相名境界受不共余故然境下破境界受共余相初句直破次释此受唯领纳顺违三境定属巳者名境界受如王于境但能了别而非领纳触只触对亦非领纳想唯想取X境像作意唯警心思唯造作等于境相上俱非领纳违顺等相此受领纳不共余故想谓于境取像为性方能随起种种名言想谓下先标体用次释分齐相者谓方圆高下等依此像状方起种种名言此是缾此是衣等思谓令心造作为性驱役自心令造善等思谓下先标体用次释正因等等邪因非邪非正因善等等恶非善非恶此五既是徧行所摄所缘事等故名相应此五下明王所相应徧行所摄者徧一切心一切心中定可得故故与藏识相应徧行相后广释者文在三能变中行相异者问云识以了别为行相触以触对为行相作意以警心为行相受以领纳为行相想以想像为行相思以造作为行相行相既异云何相应而时下答正明相应时同者同居一剎那不前后故依同者皆以末那为俱有依故所缘等者等谓相似各变相分为所缘故事谓体事体虽各别和合似一故由二同二等故名相应此识行相极不明了是故唯与舍受相应此识下释受俱门先约识行相明相应舍谓不苦不乐二俱舍故以五义证知此识与舍受相应一极不明了若苦乐受必明了故二不能分别顺违境余受取违顺境故三微细苦乐受行相必麤故四一类若是余受必有易脱故五相续而转若是X余受必有间断故识具五义舍相亦然故与相应又此相应受唯是异熟待现缘故非此相应又此下次约受是异熟明相应初正明异熟谓真异熟随先善恶业引不待违顺现缘随先业转故唯舍受苦乐下反显苦乐反此异熟生属前六识非真异熟不任先业要待现缘方转故非此识相应又由此识常无转变故此但与舍受相应又由下三约无转变明相应识与舍俱恒无转变故有执藏若苦乐俱则有转变宁得执藏由此反覆证明是故此识唯与舍受相应若尔如何此识亦是恶业异熟若尔下释妨先问云此识既唯舍受相应则应是善业所招人天异熟如何亦是恶业所招异熟恶业所招宁无苦受若无苦受应非恶招此约三涂异熟为问既许善业能招舍受如无记法善恶俱招既许下释先约人天异熟例答既许善业能招人天舍受亦应许恶业招三涂舍受何以善恶皆能招舍受耶次立量释舍受是有法善恶俱招宗不违苦乐品故因喻如无记法苦乐品者二涂恶是苦品人天善是乐品如何此识非别境等故此不与别境相应如何下简非余所相应初征起初句总释互相违X故次十句别释后句总结且别境者别别缘境而得生故此识唯是一类相续故不与别境相应皆如文此识唯是异熟性故有间断故定非异熟此识下明不与善染等所俱异熟性谓无记性善等谓信等十一染污等谓根随二十六类不同故故不相应恶作等等谓睡眠寻伺俱通三性其无记者有间断故此无间断故不相应法有四种谓善不善阿赖耶识何法摄耶法有下释三性门先标列四法征起此识唯是无覆无记故此唯是无覆无记此识下举颂总答异熟下别约三释初约依持用释文中反显流转即惑业生杂染法还灭即涅槃与道清净法谓识是无覆无记故与此二作依持用若唯善性不应有五趣昇沉流转用若唯染性不应有转舍转得还灭用故云应不得成又此下二约持种释初句直释是无记故持善染种为善染依次反显善则违染应不与染作所依染则违善应不与善作所依又此下三约受熏释是无记故是所熏性受善染熏次反显若善不受染熏若染不受善熏如香与臰互不受熏无熏习故即无种子无种即无因无因亦无果故曰染净因果俱不成立具上三义证知唯是无覆无记性摄覆谓染法障圣道故此非善恶故名无记X覆谓下释无覆无记义文中反显覆者障蔽义染法谓贪等烦恼圣道谓无漏智净心谓清净理谓烦恼能障蔽智理名覆此识非染故名无覆记谓记别善谓白业恶谓黑业人天清昇乐果名爱三涂沉坠苦果名非爱各有顺益违损殊胜自体可记别名记此非善恶故名无记触等亦如是者故说触等亦如是言触等下释心所例王门初文略明王所必同性次又触下广显五义皆同五法相应者阿赖耶与触等五法相应五所例王一一皆亦与五法相应如触望赖耶及作意等四是五法相应作意望赖耶及触等四亦是五法余三例知四义如文有义触等如阿赖耶亦如是言无简别故有义下斥异解先叙此中触等例王应一例一切例何也亦如是言无简别故此解不应以触等例王名一切种彼说非理所以者何如何同识能持种子彼说下破初句总斥次立量破触等是有法不能受熏持种宗不自在故因喻如贪信等受熏持种方名一切种既无受熏持种义如何例王名一切种又若触等亦能受熏六眼识等俱时生故又若下初句牒伏计若谓触等亦能受熏故亦名一切种者应一下破一约一熏成六破二约多种X一芽破三约五种无用破四约次第生果破五约六果顿生破皆如文谁言触等亦能受熏亦如似火无能烧用谁言下破转救初一句直救不尔下论家复诘谓触下出救词似种相者触等缘境要托第八所缘三类境为质自变相分为所缘即以所变似种相名一切种显依所缘得名非谓受熏持种名一切种下复以三句因成立必有似种相识缘三类境触等若不变似种则与识所缘不等触等与识所缘既等故应有似种又若谓触等但缘似根身等不缘似种生无色界无色可托则无所缘无色有所缘故此即似种又心王缘种触等虽托为质但名疎所缘缘亲所缘缘定应有故此即似种此似种相不为因缘生现识等一句欲免前五过谓约所缘缘名一切种非谓受熏持种如何难言种必生果或一或多若顿若渐耶如触下举似根不为识所依以例似种不为亲因缘亦如下举似火无烧用以喻似种不为亲因缘彼救非理触等所缘不尔本颂有重言失彼救下破触等所缘似种似根等相于后第三句颂文中执受处王缘执受处三类境触等例王亦变三类似相而缘此句王所可相例由此第二句中一切种言定目受熏持种义不尔者若谓前一切种言亦是所缘似种相则本论有重言之咎X又彼所说亦如是言随所应说非谓一切又彼下破无简别初文牒执总破勿触下别破若谓无简别触等如识亦能了别勿字是破辞触等亦与触等相应者文总意别应一一言之若谓无简别者触应如王亦与触相应触与余四可论相应自不相应故他性相应非自性故余四例说心所与五法相应者如触与一王四所论相应也由此下结责故知亦如是言随所应例而例之非谓一切无简别也阿赖耶识为断为常可为转识熏成种故阿赖下释因果法喻门初约断常问次约非断非常答恒转二字释成颂中以恒转二字立门今论约断常为问征出非断非常以恒转释成意在非断非常释成恒转反覆相成可谓义严辞巧也恒谓下转释初一句释恒相无记连持名相续缀前引后名无间次二句释恒义由体恒常故为五趣四生之本由一类相续故能持种不失转谓下初一句释转相新新不住名生灭因移果易名变异次二句释转义生灭故非常因果故非一此明变异义种子义须剎那灭故可为转识熏成种此明生灭义恒言遮断转表非常外触等法恒相随转恒言二句结成犹如下举喻前流喻因后流喻果流流无尽故非断波波转易故非常阿赖耶识是X有法非断非常宗恒转故因喻如暴流又此四句结前起后法喻双标如暴下法喻合释初喻漂溺有情不出离喻前是界趣生施设本未舍阿赖耶识以来恒溺二死苦海由此有诸趣故次喻随缘起识浪喻前可为转识熏成种而体恒相续如楞伽云藏识海常住境界风所动种种诸识浪腾跃而转生后喻内习气外相应恒相随转喻前随业昇沉持种不失习气乃是识所执受摄为自体同安危故如水内鱼触等乃是识所相应他性相应非自性故如水外草上下者意明此识随业昇沉流转此内外法恒随不离如是法喻意显此识故说此识恒转如流如是下总结立喻意又三初文标谓此下释剎那剎那果生因灭者谓一一剎那中即因即果即生即灭现种熏生剎那无住非断非常缘起正理故说下结过去未来既非实有断岂得成缘起正理过去下第一番通妨显理余乘牒前出妨由前二卷初破余乘云过未非实犹如空华今闻果生因灭以成非断非常因灭在过去果生在未来若谓二世非实此乃无因无果则成非常何成非断此蹑世难理过去未来若是实有常亦不成缘起正理次过去下对斥如文此约常斥断X岂斥他过巳义便成何假去来方成非断岂斥下显理初二句承前起后非为斥他成巳意在显正摧邪前因下正显缘起前言果生因灭者非谓二时前因灭位后果即生义言前后秪在剎那现识上即因即果非异剎那如秤下举喻喻明秤喻现识两头喻因果低昂喻生灭非异剎那云时等虽因果事异生灭相殊同居一时更非前后如是因果念念皆尔相续长时如暴流水何假下结斥余乘约二世前后立因立果大乘在一念即因即果非断非常此大小立义之不同也因现有位后果未生既无因果谁离断常因现下第二番通妨显理余乘牒前立难由上云前因灭位后果即生余乘不契因果相即而于前后二字生疑还将因果分属二世为难初难无因望果名因故次难无果望因名果故因果俱无仍成断灭若有因时巳有后果无因无果岂离断常若有下对斥余乘约二世相望对立因果此则因时有果故今斥云果既本有等仍是无因无果还成断灭此约断斥断因果义成依法作用应信大乘缘起正理因果下责过劝信初句略申正义谓大乘依剎那现法上生灭作用义成因果故所下责过汝以二世因果诘难反招自愆体用即果因缘即因彼此X相望互夺俱无次劝信谓此正理深妙离言因果等言皆假施设谓此下显理初句明理绝言思次句明名言假设因果等言者谓果生因灭非断非常如此名言皆假施设观现在法有引后用假谓现识似彼相现观现下释假立相观谓观待谓观待现在法有引后用依所引后法假立当果当果虽无对之仍说现在为后果之因此即现在因假对当果而立也观待现在法有酬前相依所酬前相假立曾因曾因虽无对之仍说现在为前因之果此即现在果假对曾因而立也现识似彼相现者彼指因果即于现在一念识上观待过未假名因果余乘因果二世实有大乘因果依现假立此大小假实之有别也如是因果理趣显然诸有智者应顺修学如是下总结劝修远离二边者因灭故非常果生故非断酬前故非断引后故非常前后两番显理者前于一剎那上即因即果非断非常以成缘起正理对破余乘二世立因立果之不当也后约引后酬前假名施设用显离言中道对破余乘实因实果之谬执也有余部说虽无去来体相虽殊而俱是有有余下斥余部异解初二句总标由上斥二世立X因果为不当今于现法初后分因果谓现下二句标叙一念二时现在法极迅速者如石火电光法虽迅疾犹有初生后灭二时生时下二句释成因果生时酬因此即为果何借曾因对说现果耶灭时引果此即为因何借当果对说现因耶此约现在一念法上初后生灭二时建立因果时虽下二句标叙二时一体乃反覆申明之意也前因下二句释成约一体上论二时故言正灭正生体相下二句结成体谓因果相谓生灭虽殊结二时俱有结一体前大乘言前因灭位后果即生今余部言前因正灭后果正生二文似同其义逈别前于灭位即生意显一剎那上即生即灭此虽亦约现法仍分初后言正灭正生此大小乘词同义异也如是因果非假施设谁有智者舍此信余如是下结无前难者无因时有果之难也彼有虗言都无实义生既现有灭应现无彼有下总斥何容下分斥先破一念二时初约相违破灭若下约三世破次灭若下约有无反覆破若于现法初后分生灭则有义同水火三世各居有无相异等过又二相违如何体一非苦乐等见有是事次破二时一体先立量破生灭是有法如何体一宗相违故因喻如苦乐等生灭若一时应无二同依一体理必不成X生灭下时体迭破初二句约体破时生灭一体则不应言时虽有二次二句约时破体生灭时异则不应言而体是一故生下结破经部师等因果相续因果相续缘起正理经部下直斥经部因果不成彼不下以正义反显阿赖耶与转识现种熏生互为因果故由此下结劝此识无始恒转如流乃至何位当究竟舍此识下释断伏位次门初句牒前次句问后阿罗汉位方究竟舍永远离故说之为舍阿罗下举颂答谓诸下正释诸圣者谓三乘无学断烦恼障究竟尽者分别俱生二俱断尽八地巳前才舍藏故麤重即种子永远离者文中诸圣通三乘此约如来言若约二乘犹未永离金刚道后异熟空故不言所知者所知不执藏故此中所说阿罗汉者永不复受分段生故此中下转释罗汉名不局故次三句出杀贼应供无生三德义云何知然决择分说成阿罗汉及如来故云何下先引瑜伽通证三乘断现名舍次引集论独证菩萨断种名舍若尔菩萨烦恼种子亦不成就阿赖耶识若尔下释妨约集论以难瑜伽集论言顿断烦恼成阿罗汉舍阿赖耶反而言之菩萨若未断尽应X皆成就赖耶何故瑜伽说不退菩萨亦不成就等是菩萨云何集论言成就瑜伽言不成就耶彼说二乘无学果位故彼论文不违此义彼说下先约回心向大答二乘无学位中巳舍阿赖耶不定性故回心向大烦恼巳断故必不退转复起烦恼念念趣菩提故转名不退菩萨先巳舍故不成就阿赖耶虽名菩萨即在罗汉中摄故集论菩萨言成就瑜伽菩萨言不成就文虽似异两不相违又不动地以上菩萨此位方名不退菩萨又不下约深位不退答不动以上即八九十地位一切烦恼谓分别俱生法驶流谓所知障任运转谓自在不为所拘故于一行中起诸行或二至多或无量一至多皆起诸行故念念流入萨婆海故然此菩萨虽未断尽此亦说彼名阿罗汉然此下通妨前云此识烦恼麤重永远离故说名为舍今虽深位犹居在因异熟未空种子尚在何亦言舍通意如文此识谓阿赖耶我见爱等谓末那相应四烦恼即俱生我执生空智果任运现前不复执藏故亦名舍有义初地以上菩萨能一行中起诸行故有义下叙异解此解言不唯第八巳上初地巳来亦名不退证理得智断障起行故虽为利益起诸烦恼故此亦名不退菩萨X问云论言不退菩萨不成就阿赖耶深位不起烦恼可名不退七地巳前以同事摄化犹现烦恼何故亦名不退虽为下通意如文然此菩萨虽未断尽此亦说彼名阿罗汉问云前云断烦恼障究竟尽时名阿罗汉今云何七地巳前俱生未尽名阿罗汉然此下通意如文故集论中作如是说故亦说彼名阿罗汉故集下引论证论文通十地故烦恼如毒禅定观智如呪药彼说非理七地巳前许便违害诸论所说彼说下斥如文若谓断分别不复执藏说名为舍者次约预流并破预流初果巳断分别亦应名舍若言初果名舍则与诸论相违诸论皆言四果罗汉方名舍故地上菩萨所起烦恼宁可以彼例此菩萨地上下叙转救谓地上烦恼由正智所伏不为过失预流不然不可以预流例菩萨为难彼六识中所起烦恼由此故知彼说非理彼六下破俱生烦恼通六七二识六识中俱生可如上说治障相违故第七俱生由出观入观不时漏与无漏相间运行无漏心位不复执藏有漏心位任运执藏宁不同彼由此下结责故不可言通前七地然阿罗汉断此识中尔时便入无余涅槃X然阿下总结非舍下明舍名不舍体勿阿下出不舍所以阿罗汉证有余涅槃时子缚巳断果缚犹存此身智种子由识体执持此时若无持种识亦无所持种种子既无身智现行不起尔时便应灰身泯智入无余涅槃故有余位非舍识体八识成不成应有四句或成就阿赖耶识非转识谓无心睡眠无心闷绝入无想定入灭尽定生无想天或有成就转识非阿赖耶识谓阿罗汉若诸独觉不退菩萨及诸如来住有心位或有俱成就谓余有情住有心位或有俱不成就谓阿罗汉若诸独觉不退菩萨及诸如来入灭尽定趣无余依般涅槃界然第八识虽诸有情此等诸名通一切位然第下释义通诸名先总标谓或下别释释义皆如文前四名通凡圣因果一切位如来位中集起净法故执持净种色根故与净法为依止故任持出世种子故或名阿赖耶摄一切杂染有杂染法执藏义故阿赖耶名通异生至七地皆未舍执藏故或名异熟识能引生死犹有异熟无记法故异熟名通异生至十地金刚道后方空故或名无垢识最极清净未得善净第八识故无垢识唯在如来地淳善净故菩萨下反显如文如契经说如来无垢识解脱一切障圆镜智相应X如契下引证名七义七而体唯一或通或局而该浅深前四通而不局通染净故后一局而不通局如来故赖耶非通非局非通上圣非局下凡异熟亦通亦局亦通金刚亦局博地阿赖耶名过失重故心等通故随义应说阿赖下明断舍前后究竟极果唯转其名沉空滞寂名体俱失心等通者义通染净染随前舍净益长时然第八识总有二位镜智徧缘一切法故然第下总判二位如文与一下一句释与五徧行相应常乐下五句释与五别境相应极净下一句释与善十一相应无染污故简不与根随二十六相应无散动故简不与四不定相应任运一句释舍受镜智徧缘释所缘有漏位局无漏位通染净广狭理应尔故云何应知此第八识圣教正理为定量故云何下引教理证有第八初征问次总答教理为定量故教谓三经四颂五教理谓十理以此楷定不易度量无谬为证谓有大乘阿毗达磨由此有诸趣及涅槃证得谓有下先引一经一颂三番释颂第一番约因缘依持用释此第八识自性微细流转还灭作依持用此第下初二句出引教意第八自性微细体隐用X彰故以用显体颂中下略以二用判颂四句界是因义即种子识等为依止故名为缘界是下先释因缘用因缘分释初句标因种子识出体亲生诸法结为因用依是下初句标缘执持识出体诸法等为依止结为缘用虽因缘义别识体唯一约能生义名种子识约依止义名执持识以此二用显体体一名异也谓能执持诸种子故是谓此识为因缘用谓能下因缘合明广释上义初四句文互隔对承前起后能执持诸种子即前种子为因即变为彼即前亲生诸法与现行法为所依即前执持为缘及为彼依即前等无依止变为彼者牒上谓变一句释成为彼依者牒上谓与一句释成问云执受伹能执受根身不言执受诸识何言与转识作所依止耶以能下通妨广释为依义眼等五识以五色根为俱有依又与下释第六意识以末那为俱有依末那下立量证末那以第八为俱有依并证意识依末那七八二识自性微细不可了知故立量证明第八下明第八有俱有依谓第七立量如文是谓下结成因缘故以因缘之用显体也由此有者由有此识令诸有情流转生死由此下次释依持用先释流转依持用先牒颂略标体用善谓人天清昇乐恶谓三涂沉坠苦第八识出体执持下显用顺流转法者流转谓昇沉往X返苦乐果顺即惑业因随顺生死故由识执持惑业苦种令诸有情流转生死生死即五趣现果苦种于生死为亲因缘惑业种于生死为增上缘虽惑业生皆是流转是与流转作依持用虽惑下释疑疑云惑业苦三皆流转法何故颂中唯言诸趣不及二耶释中约通局判颂文初约果胜偏说次约诸趣名因果通摄诸惑下结故以流转之用显体也及涅槃证得者由有此识令修行者证得涅槃及涅下次释还灭依持用先牒颂略标体用涅槃谓性净法界证得谓无漏正智第八识出体执持下显用顺还灭法者还灭谓归还寂灭之理顺即能还之道由识执持无漏智种令修行者证得涅槃从无漏种发生净行断惑证理故种于现行为生因智于涅槃为了因及者兼也此中但说能证得道是与还灭作依持用此中下约单双判颂文初文单约能证道次句释成涅槃不依此识者清净法界即识实性识依理理不依识故次文单约所证次句释成或此下双说涅槃与道次句释成能还所还品类同故谓涅下出双说意能得道约证理言能断道约断惑言总唯一无漏智耳能所下结能所断证者谓能断道所断惑能证道所证理故以还灭之用显体也又此颂中初句显示依转识等理不成故X又此下第二番约染净依释初句中界字即性义谓识自性无始恒有次句一切法等依者总与染净法为依止第三句由此有诸趣即别为染依止第四句及涅槃证得即别为净依止杂染下转释集谛即能趣惑业苦谛即所趣生此二世间因果也所能趣者会通颂文道谛即能证得道灭谛即所证涅槃此二出世因果也所能证者会通颂文彼二下结以用显体依此识者此第八识唯无记性故与染净为所依前七转识通善染性不能与二作所依故以染净依持之用显体也或复初句显此识体离第八识皆不得有或复下第三番约三性依止释如次配释第二句依他者诸法皆依缘所生故第三句徧计者诸趣皆由分别执故第四句圆成者理智皆是清净法故故以三性依止之用显体也今此下总结三番作用以显体末句反显即彼经中复作是说故名阿赖耶胜者我开示即彼下重引前经第二颂由此本识具诸种子依斯建立阿赖耶名由此下约受熏持种释具诸种子即持种义摄藏诸法即受熏义依斯二义名阿赖耶非如胜性转为大等能依所依俱生灭故非如下简异数论师谓胜性转为大等因果虽殊而体是一果有生灭而因是常今则不尔故云非X如能生种子与现行果非一非异故能依所依俱生灭故与杂染法互相摄藏故说此识名阿赖耶与杂染下约三藏释初句即能所藏次句即执藏巳入见道诸菩萨众故我世尊正为开示巳入下释第四句先约地上见道即初地初心真现观者地前虽修现观惑未断理未证名似现观登地断惑证理名真现观能证解者证未穷源解名分觉有所断有所未断有所证有所未证故为开示或诸菩萨皆名胜者非诸转识有如是义或诸下次通地前未能证解者未能证理未发真智故而能信解者巳具信法二行故转依者一染净依二迷悟依转染得净转迷得悟故名转依非诸下结解深密经亦作是说恐彼分别执为我解深下引第二经第三颂深细显体种子明功能暴流喻相以能执持诸法种子不能通达故名甚细以能下释初句阿陀那具执持执受执取三义诸法种子唯执持者执受四义中阙令生觉受义故色根依处名执受者四义全具故结生相续者结者系属义生者受生相续者胎中五位展转增长乃至舍生趣生由此识与染污意俱能执取故于X母腹中结生相续俱舍云倒心趣欲境湿化染香处无性者谓一阐提无佛性故趣寂者谓定性声闻沈空滞寂故凡夫如生盲不能穷二乘如眇目不能达是一切法真实种子恒无间断犹如暴流是一下释第二句亲生现行名种子转识随缘有起灭种识恒无间断凡即无性愚即趣寂唯第八识有如是相凡即下释后二句起分别执者凡愚我执未离更闻第八复增分别如牛皮龙绳遇日转坚遇水转急唯第下结入楞伽经亦作是说恒起诸识浪现前作用转入楞下引第三经第四颂初一偈唯约喻明次一偈法喻合显合法皆如文境等者等诸缘也谓诸识随缘起灭藏识恒无间断唯此第八可喻如海眼等诸识无如大海故知别有第八识性眼等下反显诸识无恒相续义故知一句正显第八此等无量大乘经中如增壹等至教量摄此等下广指诸经证有第八诸大下明大乘经是圣言量初以四双八双显次以三支五分证初顺理违情故五蕴皆空谁为主宰计我徧常流转诸趣二弃染趣净故诃弃烦恼背彼生死趣进无生归向寂灭三赞内毁外故三宝净德海水为墨书X之莫穷恒沙为舌赞之不尽破四句若红炉点雪毁百非犹云卷太虗四表正遮邪故三科缘起以表幻有不无冥谛时方以遮徧计不有立量云大乘经是有法至教量摄宗契经摄故因喻如增壹等又圣慈氏以七种因诸可怖事先预记别又圣下引七因证大乘经是佛说先总标一先下别明一先不记故文中反显当来有可怖事起如来皆预记别如佛云末法世时有诸魔王入我法中着我袈裟破我正法法必灭尽诸如是等佛先授记此大乘经若是天魔等坏正法故说如来亦应记别今先不记故证知大乘经是佛所说二本俱行故宁知大乘独非佛说二本俱行故众生机器不同如来设教亦异一代所谈教法四教收之毕尽所谓藏通别圆教教四门门门四悉四悉随机令其悦宜治悟藏唯在小三属衍门是知大小俱行宁独大乘非佛所说三非余境故大乘所说故大乘经非非佛说三非余境故广大谓华严等甚深谓法华等华严法界事理圆融不可测量法华实相百界千如岂能思议声闻如稻麻尚不能知故非外道所思量境故不为说说亦不信信尚不生岂是彼说四应极成故若谓大乘是佛所说其理极成四应极成故极成者圆满极则成就此说彼不说X名不极成一切余佛所说其理极成五有无有故若有大乘非大乘教不应正理五有无有故大乘者谓大乘理真如实际等大者广博为义乘者运载为功即大白牛车小乘羊鹿负寡运近止至化城大白牛车任重致远通至宝所若信有大乘理亦应信有大乘教教能诠理离教无理故离大乘无有成佛者声闻位历四阶大乘果登圆极是声闻非大教故不应理六能对治故依大乘经故应信此是佛所说六能对治故修行者谓万行可修六度摄尽藏人唯修事度通以即空心修别次第修圆不次修虽四教有殊皆能引得无分别智皆能对治一切烦恼以六度行破六敝故七义异文故大乘所说是故大乘真是佛说七义异文故谓如说有不可以有取有即非有性色真空举体全空故如言空不可以空取空即不空性立真色理具三千故如庄严论颂此义言极成有无有对治异文故如庄下引颂证如次对上七义余部经中亦密意说非眼等识有如是义余部下引余乘五教证有第八初总标谓大下别引初引大众部密意者言非显了余乘不知有第八故此约根本识证知非眼下反显上座部经分别论者唯此恒徧为三有因X次引上座部及分别论约有分识证知化地部说此名穷生死蕴唯此识名穷生死蕴三引化地部穷生死蕴证知蕴有三种一者一念顷蕴谓一剎那有生灭法二者一期蕴从生至老死恒随转法三者穷生死蕴从无始乃至金刚定恒随转法谓此第八徧三界九地有生死处即以此为依直至金刚心后烦恼尽时方舍故名穷生死蕴离第下反显总简谓无下别简初简色蕴次简心所蕴三简不相应行蕴唯此下正成此识名穷生死蕴说一切有部增一经中三世境故立此四名四引说一切有部四赖耶证知初标列四种谓阿下别释爱乐欣喜俱名为贪初句爱者总贪三世赖耶为我境乐者乐现在正生赖耶欣者欣过去巳生赖耶喜者喜未来当生赖耶依此总别立此四名有情执为真自内我不应执余五取蕴等有情下广释初明从无始乃至七地巳还未断我执恒生爱着不应一句总简谓生一向苦受处者令我自在受快乐故谓生下别简先简余取蕴一向苦受处谓苦偏重处即极热等地狱无等流乐故余取蕴谓不相应行蕴即命根众同分及五蕴身心此余取蕴彼恒厌逆不生爱着唯爱赖耶文中念我令我二我字X即指赖耶五欲亦非真爱着处虽不贪着而爱我故五欲下次简五欲五欲谓欲界五尘离欲者谓不还果人巳断欲界九品思尽俱生我执未尽故于赖耶犹生爱着或约初禅巳上说乐受亦非真爱着处虽厌乐受而爱我故三简乐受离第三静虑染者谓第四禅已离下地染苦乐两舍鬬心不交故身见亦非真爱着处而于内我犹生爱故四简身见非无学谓有学人巳禀信无我故不贪着虽断分别俱生未离故转识等亦非真爱着处虽厌转识等而爱我故五简转识求灭心者谓有学求入灭定外道欲入无想皆厌转识故色身亦非真爱着处离色染者虽厌色身而爱我故六简色身离色染者谓无色界圣凡以离色界烦恼居四空故不相应行离色心等无别自体是故亦非真爱着处七简不相应离色心无体者依色心分位假立色心尚不爱着故不相应亦非爱者异生有学起我爱时定唯显此阿赖耶识异生下总结余蕴有爱指异生不爱指有学而于此识定爱由是下结归引教彼说指所引经巳引圣教当显正理X巳引下显理文结前起后引理有十颂曰持种异熟心趣生有受识生死缘依食灭定心染净谓契经说杂染清净彼持种心不应有故谓契下引经证有持种心显理复引经者谓依教立理理不凭教则同臆说故凭圣言以显理若无下反证经中所谓集起持种心应知即此第八识谓诸转识在灭定等非染净种所集起心谓诸下先简转识非持种心有谓诸转识可为集起心今释云二无心等位有间断有心位中易起脱立量云诸转识是有法不能持种非可熏习非染净集起心宗根境作意善等类别有间断故易脱起故不坚住故因喻如电光电喻有间断光喻有转易此识一类恒无间断契当彼经所说心义此识下正明第八是持种心量云此第八识是有法契当彼经集起心宗一类故恒无间断故坚住可熏故喻如苣蕂若不许有能持种心应同外道执自然生若不下反显初违教理失谓诸下现行不熏成种失所起染净是能熏第八是所熏若无所熏能熏无功是故成失染净下无因同外失若无因种染净法起皆自然生色不相应非心性故宁可执为内种依止色不下简色不相应立量云色不相应是有法非X染净内法所熏岂能持种宗非心性故因喻如声光内法谓染净转识声喻色光喻不相应又彼下复约离识无实自性破色是第八所变相分外分所摄非识体性不相应是心之分位离识无体不可执为内种依止转识相应诸心所法故持种心理应别有转识下简相应立量如文有说六识无始时来何要执有第八识性有说下叙异执前言转识有转易有间断不可受熏不能持种今谓六识依根境缘起前念识随缘有起灭后之分位乃识之类无有间断类者似也即识带起相似之影名类识之体事通三性有转易识之类唯无记而无别是所熏能持种由斯下斯字指六识类即此受熏持种成因果何须第八彼言无义所以者何应不能持内法实种彼言下约假实破数论执大等法是三本事变起是实非假今执类是前念识变起是实应同外道若假则无受熏持种用又执识类何性所摄别类必同别事性故又执下约三性破初句征三性次立量别破善恶性善恶类是有法应不受熏宗许有记故因喻如择灭若是下破无记如文非事下破转救救云心体是善恶而类唯无记故类不断破云非事属善恶类可无记次句释别者谓三性随一如识体善X类性必同善余性例同又无心位此类定无如何可执持种受熏又无下破无心位则无类如文又阿罗汉或异生心无漏法熏许便有失又阿下约凡圣类同破上谓识类无记可受熏又谓识体善恶类唯无记今云阿罗汉识无执藏唯净异生识有执藏唯染若凡圣识类同无记应罗汉识类受染熏可成异生此抑圣同凡过异生识类受净熏不假修持可成圣人此将凡滥圣过二俱有失罗汉是有法应受诸染熏宗识类无记故因喻如异生异生是有法应受无漏熏宗识类无记故因喻如罗汉又眼等根或所余法故不应执识类受熏又眼下约根法类同破眼等根等余五根所余法谓六尘眼等识等余五识根尘识类同皆无记若谓识类无记受熏根尘无记亦应受熏然汝不许根尘受熏亦不应执识类受熏反覆立量云根尘是有法应受熏宗无记性故因喻如识类识类是有法应不受熏宗无记性故因喻如根尘又六识身若事若类能熏所熏必俱时故又六下约能所不同时破有执前念识为能熏后起分位类为所熏立量破云六识若事若类是有法非互相熏宗前后二念不俱有故因喻如隔念者隔念者谓二人身后一句出非互熏所以能熏X所熏必俱时故执唯六识俱时转者故彼亦无能持种义执唯下破六识受熏持种初句出执谓前五识为能熏第六为所熏俱时转故不同隔念前理者有间断故有转易故故不能受熏持种有执色心自类无间故先所说为证不成有执下破色心为种先叙执色心各各自类前因后果故先下遮前所引教理证有第八引证不成彼执非理无熏习故如何可执前为后种彼执下破自类前为后种种子义须熏习方得生长彼执自类前为后种既无熏习种义不成如何下一句正破如何可执自类前为后种又间断者应不更生死位色心为后种故又间下破无间彼执无间前为后种破云又间断者应不更生无色界色间断无心位心间断后退殁出定应不更生二乘无学或入灭定或灰身泯智此巳间断应无三种意成身何以无后蕴汝云无间方为后种死位色心巳自间断岂为后种又上句破间断不生后句破色心不为后种亦不应执色心展转非所熏习前巳说故亦不下破转救救云色心展转互为种生者无色虽无色以有心在二无心定虽无心以有身存即色心互为种生是故二乘无学不无后蕴初句牒执直破次句引前说破转识有间故色非心性故X有说三世诸法皆有起染净法势用强故有说下破三世因果先叙前因现果现因后果然经下通经意经说染净诸法种子集起名心者起染净法心用强故彼说非理过去未来一切因果皆不得成彼说下立量破三世非实又无下破三世因果无作用故不可为因缘若无下反显须有持染净种识方成因果有执大乘遣相空理彼特违害前所引经有执下破执空先叙大乘之理非空非不空般若中偏谭空者为破众生相着乃应机施设有执为究竟拨无一切特违前经引证第八智断证修染净因果亦不谓全无但执非实故智断下破所执成邪如文若一切法皆非实有求石女儿用为军旅若一下约菩萨修行反释初句牒执菩萨下法喻反明幻敌喻生死石女儿为军喻菩提资粮若谓生死涅槃一切诸法皆非实有菩萨不应为断幻化生死勤集梦影资粮期证空华佛果谁有智者行此事耶故应信有能持种心彼心即是此第八识故应下总结劝信证有第八又契经说有异熟心彼异熟心不应有故又契下引经证有异熟心若无下反证X谓眼等识有间断故是异熟生非真异熟谓眼下先简眼等六识非异熟心有谓眼等诸识皆是心法可为异熟心今简云随缘起脱有间断故三性转易故业果者谓满业所感一分无记非一切时者言此时善时恶如电光之有间转故非异熟心立量如文异熟下二句转释有间非异熟心义异熟果及命根等等煖也住时决定岂应断巳更续异熟是有法不应断巳更续宗三法相依住时决定故因如命根等眼等下简业所感无记六识非真异熟有谓若属无记者是异熟心今六识中满业所感者属无记可为异熟心故此简云犹如声等非恒相续是异熟生立量如文定应许有真异熟心复依何法恒立有情定应下显有真异熟心酬引业简非前六是酬满业徧者简非诸识局依自根故不徧三界故无断者简非间断变为下一句明异熟功能身器一句反显以所变对显能变心是有不相应下二句简不相应及心心所皆无有变器身功能若无下反显文中谁字何字反显是异熟心又在定中或不在定彼位如何有此身受又在下约定散身受明有异熟心定位无思虑身心寂静后有怡适之乐散位有思虑身心掉乱后有劳损之苦此若下反明定散后时劳怡皆由定散位中苦乐身受后时怡适由定位乐受后时劳X损由散位苦受若不下反显意显有异熟心方能持定散位中苦乐受问云异熟唯与舍受俱云何能持苦乐受答舍受不违苦乐品故非佛起余善心等位彼心即是此第八识非佛下约三性破明降佛巳还一切有情皆有真异熟心余善心等者谓有漏善恶许时彼者谓起无记心以余善恶心为有法无记心为同喻此明凡起三性心皆有情摄皆应有真异熟心立量云起余善心等位是有法必应现起真异熟心宗非佛有情故因喻如起彼无记时由是下结有第八又喫经说有情流转彼趣生体不应有故又契下引经证有趣生体若无下反证谓要实有恒徧无杂彼法可立正实趣生谓要下正明趣生体须具实有恒常周徧无杂乱四义实有简非分位恒常简非间断周徧须体週三界无维须一类无记非异熟法趣生杂乱皆不可立正实趣生非异下约四义逆次简先明杂乱非异熟法者此句有二义一者反显是善恶法也由此趣生杂乱二者趣生不杂乱者由此异熟为趣生体故也若非异熟趣生杂乱住此一句释成因通易识果隔难知故住此者如住人道起十善心则成天趣起三品恶心则成三涂趣何也以无趣生体故诸异下简不徧诸异熟色谓五根属无记五识中业所X感者谓无记五识此皆不徧趣生无色下一句释成无色全无者根识俱无故反显色界五识分无眼耳身三二地居故诸生下简不恒生得善者谓过去修因感报善如四禅八定定皆属善及意识中无记一分虽徧下二句牒週徧不杂无色名为意成天故意徧三界善故不杂而不恒有者三涂则无报得善五位无心无意识故不相应下简非实有依分位故皆不一句总简唯异熟心及彼心所实恒徧无杂是正实趣生唯异下结成异熟心是趣生体此心若无生无色界故唯异熟法是正实趣生此心下约无色无异熟色破又无异熟心应名超界圣人先约善心难无色界无异熟心唯有意识若起善心应名圣者无趣生体故设许下救虽无色起善心犹是界内趣生善名有漏善是趣生摄次约无漏心难如那含人居无色界起无漏观智应非趣生上地思惑未尽犹是趣生故故云违理勿有下结前过指趣生杂乱等四过此失指应非趣生失以异熟心为趣生体免此二过由是如来非趣生摄故知别有此第八识由是下引如来反证非趣生摄佛无下释成世尊下转释三界果属苦谛有漏因属集谛无记法是戏论种巳舍巳断故非趣生摄正实下结有第八又契经说有色根身彼能执受不应有故X又契下引经证有能执受心执受根身若无下反证谓五色根及彼依处彼定由有能执受心谓五下正明能执受心先二句以根身是所执受对明有能执受心唯异熟心先业所引眼等转识无如是义唯异下出能执受体即第八异熟心眼等下一句简转识非是能执受心无如是一类等义故此言意显眼等转识唯异熟心故作是说此言下出简意此眼等转识无如是义之言其意秪要显转识无一类等执受根身义非是要反显能执受唯果熟心问上言能执受唯异熟心今言非显能执受唯异熟心前后相违者何也答若言能执受唯异熟心诸佛巳离异熟无漏色身应无执受无漏色身即无垢识之所执受问既云诸佛色身为无垢识执受上文何言唯异熟心是能执受然能下答如文谓诸转识现缘起故不能执受有漏色身谓诸下释上简转识意立三量简皆如文皆以不能执受有漏色身为宗初一量明转识随现缘起灭转易故因如声如风故不能执受次量明善染转识非业所引如非择灭此无为属净善缘阙理显非业引故因故不能执受三量明无记转识是异熟生非徧依者各依自根故因故不能执受X诸心识言亦摄心所定相应故如唯识言诸心下心所例王亦非执受非诸色根不相应行彼心即是此第八识非诸下明五色根及不相应行亦不能执受无所缘者反明无能缘也立量如文故应下结有第八又契经说寿煖识三令久住识不应有故又契下引经证有持寿煖识若无下反证谓诸转识有间有转不可立为持寿煖识谓诸下简转识不可立为持寿煖识有间断如声有转易如风立量如文唯异熟识无间无转故可立为持寿煖识唯异下立异熟可为持寿煖识立量如文经说三法更互依持唯识不然岂符正理伏问云经说识言或诠转识何理定知是第八识经说下释引经三法更互依持义以明简转识意识为能持寿煖为所持寿煖为能依识为所依故云更互转识非一类非相续故云不然违经正理虽说三法更互依持何不许识独有间转虽说下申难意欲成转识为能持识初句牒经而许下举煖不徧为例以例识有间转何妨不能为能持识耶煖不徧者无色无煖此以不徧例有间转不徧即有间义此于前理非为过难故前所说其理极成此于下斥初句直斥谓若下约理斥是处者三界X中依法有无处随指也如欲色界具有三法无间无转则三法恒相持必有无间无转异熟识不尔者若无此识则于寿煖无恒持用前以此理者指前二量反覆证成以无间无转因成立异熟是能持寿煖识非诠转识举煖下斥引例不当如无色界无煖煖便无相持用何妨寿与识二恒相持以舍煖时余二不舍余二若舍煖必随舍岂举煖不徧成立有间之转识欲坏我所立无间之异熟故前下结显极成异熟又三法中寿煖二种彼识即是此第八识又三下明三法皆有漏可互相持若以意识为能持生无色界起无漏心尔时何识能持彼寿无漏观心破坏有故亦不可言煖能持寿无色无煖故由此下结有第八又契经说诸有情类生死时心不应有故又契下引经证有生死时心受生时命终时必住散心有心非无心非定心若无下反证谓生死时身心惛昧必可知如余时故谓生下明转识非生死心立量云生死时明了转识是有法必不现起宗身心惛昧极闷绝故因喻如睡无梦又此下立量反覆证明初量云生死位中六转识是有法必不现起宗行相所缘不可知故因喻如无心位次量云生死位中六转识是有法有是宗行相所缘必可知故因喻如余散心时X此二量明生死位转识有则必可知无则不现行反显异熟心不如此真异熟识极微细故名生死心不违正理真异下明真异熟是生死心真异熟心者若此是有行相所缘俱不可了非如转识有必可知亦非是无微细运行非如转识无不现行此识微细运行而又不可了正契经中散有心生死心有说五识此位定无故受生位意识亦无有说下出异解上言行相所缘俱不可了名生死心今执谓生死位中转识俱无名不可了不必约不可了名生死心初句直明生死位中无五识意识下明无意识意识生起须赖三因同时意识须同时五识为明了门散位独头意识须闻他言教引起定位独头须禅定引起生位五识未明着故耳惛不闻言教故散心无定故生因既无故此意识亦无若尔有情生无色界引定散心无由起故若尔下牒执破若谓由三种因意识方生有情下约永不生破非但初生无意识生后永远皆不得生何也无三因故意识若不生何名意成天定心下出无三因所以无色四空名定地定心必由散意识引由散心作念加行故此句标起五识下二句正明无三因无五根故无五识无言语故无他教承上无散心别故无定心X若谓彼定由串习力此即前因何劳别说若谓下救定心由串习故后时现前今牒救词例破云彼天初生时意识亦由串习宁不现起又欲下例下二界初生串习意识亦应现起若谓串习现起前言三因俱成虗设若由下约初生惛昧未即现前为救此即下斥同前因破有余部执生死等位极成意识不如是故有余下出余部执应知下夺彼执意以成正理极成意识不如是故有则必可知无则不现起又将死时由善恶业若无此识彼事不成又将下约死位执受不执受以证第八下上冷触渐起者由善恶业故上下执受有异顶圣眼生天人心饿鬼腹旁生膝葢离地狱脚板出若无下反证无此识故彼事不成转识不能执受身故不应冷触由彼渐生转识下明转识不能执受各别依者各依自根故不行者惛昧不现故不住身者依心根故境不定者徧缘十八界故徧寄身中者同五缘境故其心在在常处诸根故不应一句结唯异熟心由先业力故知定有此第八识唯异下正明异熟执受由识执受寿不灭煖不离三法不相离故识不执受冷触便生即属非情三法相离故虽变下伏问云若不执受同于非情则非识变亦非所缘耶答如文执受四义中但有领X以为境义持令不散义唯有执持而无执受故知下结有第八又契经说识缘名色彼识自体不应有故又契下引证为缘义识即第八名色谓胎中五位识为缘者由业牵识走与赤白和合而成名色故云识缘名色名色为缘者由名色持识令识不散故云名色缘识十二有支中唯此二支逆顺互缘故云展转相依余十支唯顺缘若无下反证谓彼经中自作是释此识若无说谁为识谓彼下出经中自释意非色四蕴者谓受想行识羯逻蓝等等谓遏蒲昙闭尸徤南钵罗奢佉此胎中五位相量云名色与识相依而住更互为缘故如二芦束眼等下简转识非此中识有谓转识可当此识简意如文此识下反显说谁为识者反显第八识也亦不可说名中识蕴羯逻蓝时无五识故亦不下遮异解初文牒异解羯逻蓝时无五识者第六即是名中识蕴为缘之识即第八识又诸转识有间转故故彼识言显第八识又诸下正简转识如文故彼下结显第八成唯识论自攷卷第三X成唯识论自攷X卍XXX成唯识论自攷卷第四明武林莲居弟子大惠录又契经说一切有情彼识食体不应有故又契下引经识食证有第八若无下反证谓契经说食有四种以变坏时色无用故谓契下总释四食一者下别释先释段食初标名示相段者一谓形段有形质可搏取故二谓分段简非数取有时分故食者资益为义转变消坏为相若不变坏反增违损谓欲下出体显能三界中唯欲界系以上三界不假段食故鼻舌二识不起故此以香味触三微为体馨香甘辛冷煖等此三转变冰水肖坏长养诸根资益身命此即食之能事由此下简别四微中不取色者以变坏时色无资益之用故色处非段食所摄或有段物而非是食谓诸段物不能长养诸根大种或有是食而非段物谓若有触意思及识能令诸根大种长养或有是风亦是段物谓诸段物能令诸根大种长养或非段物亦非是食谓若有触意思及识不能长养诸根大种如是所余触乃至识随其所应当作四句二者触食触境为相及顺益舍资养胜故二者下释触食初标名示相触谓触对即五徧行之一触对尘境为相谓有下出体显能有漏者简非无漏识相应之触触对可意等境摄受喜乐怡适诸根身心悦豫此即食之能事此触下简别问X触是遍行遍一切心何者为食答如文属六识偏胜者触对六尘麤显境故摄喜乐受故能生顺益身之舍故简去七八二识中触者行相所缘微细故不摄喜乐受故虽与舍俱非益非损故三意思食希望为相意识于境希望胜故三意下释思食初标名示相意即第六思亦徧行之一希冀攀望为相谓有下出体显能有漏者简非无漏识相应之思与别境中欲俱转可爱境虽未能得由思惟希望故未得欲得亦能资延身命此即食之能事如悬沙止饥望梅止渴之类是也此思下简别思徧八识今取意识相应者希望胜故四者识食执持为相一类相续执持胜故四者下释识食初标名示相识即第八执持根身令不散坏故谓有下出体显能有漏者简非无漏识无漏识不仗前三食增长有漏识由三食增长方能执持此即食之能事此识下简别简前七识取第八者一类相续执持胜故由是集论说此四食令不坏断故名为食由是下结判先约三科判四食三科摄者段食色蕴摄触思行蕴摄识食识蕴摄又段食香味触三处摄触思法处摄识是意处摄又段是香味触三界摄触思法界摄识是六识及意界摄此四下结食义X段食唯于欲界有用而依识转随识有无段食下约三界判段食欲界有用者欲者此界有饮食睡眠婬欲故上界不如是故触思虽遍一切地随识有无故触徧六识若随鼻舌二识唯欲界有若随眼耳身三通二地居若随意识虽徧三界唯除无想天触思随之以判有无识食徧界略不言之眼等转识有间有转一切有情皆依食住眼等下初简转识非识食体有执转识可为食体初二句标简谓无下释约无心位明有间断约有心位明有转易无想天中无故不徧诸有下结斥外执执无第八身命谁持非但违理亦复违经非无心位过去未来如虗空等非食性故非无下二破过未识为食由前云无心位中转识间断今计无心位中虽现无识过未有识及心所故可以为食立量破云过未识等是有法不可为无心位食宗彼非现常无体用故因喻如空华设有下纵过未识有体用立量破云过去有体用识是有法非食性宗非现在摄故因喻如虗空亦不可说入定心等过去非食巳极成故亦不下三破入定心心所为食入定心等谓定前加行破如文又不可说无想定等不相应法非实有故又不下四破无想定等为食牒破如文X有执灭定等犹有第六识于彼有情能为食事有执下复破灭定等以第六识为食先叙彼执非理后当广破于彼身命不可为食彼执下初句总破指广在后又彼下先略破无漏心非食应说者反征辞也无漏下破破坏有者未证转依所有身命昼属有漏治障相违故亦不可执无漏识中不能执持有漏种故亦不下二破有漏种为食初文牒执无漏下立量破无漏识中有漏种是有法不能为彼食宗不能执持有漏种故因喻如涅槃复不可说上界有情众同分等无实体故复不下三破身命互为食初文牒执四食一句直破又无下身命互破初句无色无身则命无食次句众同分即命根无实体故则身无食由此定知异诸转识一切有情皆依食住由此下正明异熟是识食体世尊下引圣言量证唯依取蕴建立有情彼识即是此第八识唯依下通伏妨问曰一切有情皆依食住佛依食住应是有情耶答如文取蕴者取是着义谓有漏五蕴佛非有漏五蕴空故非有情摄又问众生无上者佛是亦着衣持钵乞食城中岂非有情耶答如文随机应现故既异下结有第八又契经说住灭定身不离身识不应有故又契下引灭定识证有第八身行谓出入息语行X谓寻伺心行谓受想此三名行者三之加行也在灭定中皆悉灭故寿即命根一期果报连持不断故煖即第八识之相分根谓五根亦第八相分由有执持故不离坏识即第八是总报主故不离身若无下反证谓眼等识行相麤动依何而说识不离身谓眼下明住灭定者转识皆灭此段成立经中身语心行无不皆灭若不下反显不离身识即是第八何之一字征显第八若谓后时彼识还起如寿煖等实不离身若谓下破转救先立似能立量救灭定中转识是有法名不离身宗后时还起故因喻如隔日疟是则下以想受心行为同品立二量反覆例破无转识灭定中想受心行是有法不应灭宗后时还起故因喻如转识以转识不灭喻受想不灭何名灭受想定亦违经中心行灭言又量云灭定中转识是有法应灭宗起灭同故因喻如心行灭以心行灭喻转识应灭云何计有转识还起次以寿煖根三为同品立二量反覆例成有第八寿煖根三是有法亦应坏灭宗四法互相依持故因喻如识以转识灭喻灭定中寿煖根灭如同无情便成大过又量云第八识是有法实不离身宗四法互相依持故因喻寿煖根三以寿等喻不离身识定是第八非谓后时还起之转识X又此位中若全无识岂得说为住灭定者又此下立量斥同无情灭定位中行者是有法非有情数摄宗全无识故因喻如瓦砾全无识者转识不起又不许有第八故又异熟识此位若无离託余身无重生故又异下立量斥无执持灭定位中诸根寿煖是有法皆应坏灭宗无识执持故因喻如死尸既尔下牒上诸根寿煖皆灭汝谓后时还起今破云后识必不还生何故不还生根寿既俱无汝说不离身识彼识何所依何所属或云后识必不还生汝说不离身者彼名为何者诸异下释不还生义前异熟既尽复生余异熟故无重生又若此位无持种识受熏持种亦巳遮故又若下破无持种识初文谓无能持故则无所持无因种故则无现识过去下明诸法不能受熏持种然灭定等无心位中决定有识实不离身然灭下立量明灭定有识灭定等无心位中是有法定实有识宗具诸根寿煖有情摄故因喻如有心位由斯下结成有第八若谓此位有第六识此定亦名无心定故若谓下约名体相违破初句牒计如文亦不下破若有第六识又立名无心定名体失当两不相符前云后当广破指此文起X若无五识名无心者如五识身灭定非有若无下约诸定滥名破初句牒计谓无五识名无心此救名体不相违意成有第六识名不离身又遮无第八应一下先破彼以五识救诸定者谓九次第等定是则诸定皆无五识皆滥无心名故意识下立量破彼意成有第六意识是有法灭定非有宗六转识摄故因喻如五识身或此位识行相所缘可了知识入此定故或此下约可知不可知对显有第八初量云此位识是有法非第六识宗行相所缘不可知故因喻如寿煖等次量云此位有识是有法非此位摄宗行相所缘可知故因喻如余散心位本为下结斥当文本为止息可了知识故入此定云何入此定犹有第六识应知不可知识即是第八又若此位有第六识又不应名灭受想定又若下约心所有无破先立有无两关若有下先破有心所初句牒计次破一违圣言量二违本定名此定加行但厌受想说心行灭何所相违此定下转救二失初文唯灭受想此救无有违名失受想下受想资助功强独名心行此救无有违教失意谓受想心行虽灭余所犹存还成有心所又成灭受想无想定中应唯想灭此二灭时心亦应灭X无想下举无想例破初救若谓灭定中唯灭受想例而言之无想定中秪唯灭想然汝不许者无想定中不唯灭想亦灭一切心所受想灭定中亦然何谓有心所耶既唯下破资助心强次救此二既能资助能助既无所助应灭膏尽明灭故何谓有第六识如身行灭而身犹在宁要责心令同行灭如身下叙转救以身行灭例心行灭以身在例心亦应在安住定中出入息虽灭而身不灭宁要责心令同受想灭若尔语行寻伺灭时语应不灭而非所许若尔下以语行并破若尔者牒上救词若谓身行灭而身犹在以例心行灭而心犹在亦应语行灭而语犹在而非所许者然汝不许灭定有语例应不许灭定有心然行于法有遍非遍如何可说彼灭心在然行下出三行有别不应齐例初句通判三行有徧有不徧徧者徧大地法故不徧者不徧大地故次二句释义非徧下依义判定三行差别如文许如下举思等为同喻以大地法故因证成受想是徧行摄量云受想于心是有法亦徧行摄宗大地法故因喻如思触作意受想下一句以语寻伺为同喻证受想灭时心亦随灭量云受想灭是有法心定随灭宗大地法故因喻如语寻伺如何下一X句结责救词如何说受想灭而心犹在寻伺即思以思为体故又许思等是大地法如何可言有余心所又许下以受想为同喻证思等亦应灭以成心所皆灭云何言有心所一灭一切灭故量云思等是有法亦应灭宗大地法故因喻如灭受想既尔牒上思等既灭信贪等余心所亦应皆无非徧下一句证成余心所灭徧行灭时余随灭故如何下一句结责有余心所既许思等此位非无想亦应生不相离故既许下以思等为同喻证成受想非无云何名灭受想定一立一切立故量云受想是有法此位非无宗大地法故因喻如思等又此下一句牒上有思等亦应下例思等是有亦应有余心所此中大地法故一因一成受想是徧行摄二成心定随灭三成思等亦应灭四成受想非无如受缘非一切受由斯所难其理不成如受下转救初举例如受缘爱有受起爱有受不起爱以例触缘受非一切触皆能生受由斯下一句结难不成彼救不然有差别故受与想俱其理决定彼救下斥救总斥有差别故不可并例谓佛下引圣言自简云诸受生爱有二与无明俱触所生受为缘生爱与明俱触所生受不生爱曾无处简何X触生受何触不生受故若下承上不简以明有触必有受等或应如余位受想亦不灭亦不得成灭受想定或应下立量结违教违名过此位受想是有法亦不灭宗执此位中有思等故因喻如余散心位许便下一结违教一结违名上破有心所竟若无心所识亦应无如色等法亦非心故若无下约无心所例破有识不见下先以四因释次立三支破先释四句初余心谓前五识五不离所意亦应然何谓无所次余徧行谓余识相应受等或语相应寻伺余行灭时法既随灭意亦应然何谓有识三谓若有心而无受等者受等应非大地摄大地灭时心定随灭故四谓若心所虽无而心犹在此识应无相应法故又若无所而有识此识应非所之相应法故言相应者起灭同故若许有识而无相应法者次量破云此识是有法应无所依缘宗无相应法故非心性故因喻如色等无所依缘者根境识三和由触力故若无相应触三则不和故言识无所依根所缘境也又契经说意法为缘如何有识而无心所又契下引经证有心所初引经若此下依经定义有识必应有所如何下一句结责有心无所若谓余时三和有力不成生触亦无受等若谓下叙救初引余散心时三和有力能成能生X一切心所由此下对显定位三事无能不成不生加行位中厌患彼故若尔应名灭心所定如何但说灭受想耶若尔下破牒前无触故亦无受等破如文若谓厌时唯厌受想依前所厌以定立名若谓下牒救依前所厌成立灭受想名心所皆灭又成无心所既尔此中心亦应灭不尔如何名无心定既尔下破牒上心所皆灭者所厌俱故今立量例心应灭此中心是有法亦应灭宗所厌俱故因如余心所不尔者谓唯灭心所心不灭者如何下一句结斥违名又此定位意识是何非求寂静翻起散故又此下约三性破初句征次先约二性破初二句直言此定位无染及无记何也善定中无此二性故余染下以散位二性心中有心所反例定位意识若是二性应亦有心所不应下反覆夺破定位二性本为厌染修善定不应厌善起染及无记故本为厌散求寂静非求寂静反起散故二性皆散动故若谓是善相应善故应无贪等善根相应若谓下次约善性破初二句牒计彼宗谓相应善故心善应无下一句约有无贪等心所破何谓无心所X此心不应是自性善非善根等及涅槃故此心下牒救转破自性善谓信等善根胜义善谓清净涅槃此二句牒救违自宗者破彼宗谓相应故善是故违也次二句破心非二种善若谓此心是等起善如何善心由前等起若谓下牒救转破先牒救等起者平等发起也由定前加行位中所有善根平等引发定中意识善故理亦下先斥违宗如余下立量破灭定善心是有法非等起宗违自宗故因喻如余善心次句出不等起意或善引不善无记不善引善无记无记引善不善故如何下一句结责散位既不由等起定位云何故心是善由相应力故无心所心亦应无故心下结斥如文初文结斥无心所次文结斥有心王上破无心所竟如是推征眼等转识无想等位类此应知如是下总结初文先遮转识次文引经成立第八识不为止息寂静识者意谓止息麤动转识也无想下例结无想等类此应知等余无心位也又契经说心杂染故彼染净心不应有故又契下约染净心证有第八若无下反证谓染净法以心为本心受彼熏持彼种故谓染下总释初句标心为本者心谓第八为染净诸法之本下四句相对释因心生者持彼种故现X行由之而生依心住者受彼熏故种子依之而住然杂染法略有三种烦恼业果种类别故然杂下别释先释染法初文释列三种烦恼谓见思能发业者业谓有漏善恶诸业是所发者此二是能感之因果谓三界苦乐之报此是所感之果此三各熏自种品类各别故若无此识持烦恼种诸巳断者皆应起故若无下意显有此第八识能持烦恼种文中反显界地谓三界九地往者谓离下染生上界地还者谓报尽还来散入诸趣若无此识持烦恼种净后起染皆应无因何也次二句证无因余法谓转识心心所色不相应行不能持故过未心等无自体故若诸一句牒上烦恼无因则无三乘学无学果须陀洹所断见惑斯陀含欲界六品思阿那含欲思残三品阿罗汉三界思诸巳断者皆无因起故若无此识持业果种烦恼亦应无因生故若无下意显有此第八识能持业果种文中反显异类法者上下界地业果相望染净不同互名异类余种者色心互为种余因者善恶业互为因彼此相望名余业果无因而生圣应还复轮转烦恼一句谓言业果必由烦恼而起彼无烦恼云何复生故云烦恼亦应无因生故又行缘识应不得成此不成故后亦不成又行下约十二支不成破若无此识持业果种则X行缘识应不得成行谓正感后世善恶之业识谓本识内亲生当来异熟果摄异熟识种识中业种亦名识支业种识种俱名识故缘者行望业种为亲因缘行望识种为增上缘既无本识无法持彼业种识种故行缘识应不得成若谓转识能持种子转识无受熏义不能持种前巳遮故若谓结生染识能持种子染识又非业引非持种故结生染识者依中有位有爱恚俱染污意识结者系也属也俱舍云倒心趣欲境湿化染香处于母腹中一念受生便系属彼故名结生染识若无此第八应说行缘名色应字反语时分悬隔无缘义故此行缘识既不得成此后诸支亦俱不成诸清净法亦有三种世出世道断果别故诸清下次释净法初文标列三种世间净道谓四禅八定及十二门禅等出世净道谓九想八背舍十一切处等亦世间亦出世间禅谓六妙门十六特胜九通明等断果谓自性清净涅槃净道各熏自种品类别故答无此识持世出世所依亦应无因生故若无下意显有此第八能持二净道种文中反显异类者以三涂望人天名异类无世净道故以六凡望四圣名异类无出世净道故既无二净种后起则无因余因者染为净因有漏为无漏因所依者谓身心入无余依涅槃者所作巳办故身心皆X灭故谓言净道必由身智而起彼无身智云何复生故云所依亦应无因生故又出世道初不应生是则应无三乘道果又出下别明出世道初二句直明无种故不生有漏下牒救破救云从闻熏习而有净种故斥云有漏类与无漏性别非彼无漏因非识种者非识中种子所生故初不生者无本有种故后不生者无新熏种故或可初无种不生以后例前亦不生既无净因难期圣果道果谓道所证果三乘菩提也若无此识持烦恼种依谁由谁而立断果若兼下意显有此第八能持烦恼种由能断道断此种子方能证得转依二果文中反显谓道下释断烦恼方证断果道谓无漏观智种现俱无者治障相违故染净下一句释现行非有明生暗灭故道相下一句释种子非有公不藏私故量云道相应心是有法不持彼种宗自性相违故因水火不同器故喻如涅槃去来谓去来识也得等谓不相应行既无下结上无识持种所断谓烦恼能断谓观智二皆叵得故二谁字一指所断一指能断此二皆由第八持故若由道力后惑不生唯此能持染净种故若由下牒救破初文牒救谓道起时惑不生故立为断果则初下破初道起者谓五停心总别相念时即成无学现行道力对治现惑种未断故未成X无学若不约种子应须即成何也谓见道所断见修道所断思不假施功悉永不生故何故永不生无识持彼诸烦恼因种故许有下结本文有第八证此识有理趣无边诸有智人应深信受证此下总结十理别有下劝信巳上释初能变竟如是巳说初能变相第二能变其相云何颂曰次第二能变阿罗汉灭定出世道无有如是下释第二能变识文中结前问后颂曰下十二句颂答分十门初二句释名门依彼转三字所依门缘彼二字所缘境界门思量为性体性门思量为相能缘行相门四烦下三句相应心所门及余一句余相应门有覆一句三性门随所一句界系门阿罗下二句断伏位次门论曰次初异熟能变识后恒审思量胜余识故论曰下依门解释初二句结前起后是识下先明释名门依教立名也梵语末那具云讫利瑟咤耶末那此云染污意次句释义亦恒亦审胜前六后一故料简如前漏无漏位恒常审察我无我故此名何异第六意识如眼识等识异意故此名下问答简异此以名同征其义别此持下约离合释答此字指第七持业者识即是体意即业用识体即有思量之用以用显体体能持用故如藏识者识体即有三藏之用体能持用故故举例之量云末那意识是持业释识即意故喻如藏识X彼字指第六依主者识是能依意是所依意即第七是所依之主能依依主依主立名故如眼识等者识是能依眼是所依之主举眼之主以表于识亦依主立名故举例之余四皆然量云第六意识是依主释识异意故如眼识等然诸圣教恐此滥彼为近所依故但名意然诸下简异初约单双简名此单名意彼双名意识又标下二约胜劣简用第八名心积集义胜故前六名识了别义胜故第七二义皆劣故但标意或欲下三约远近简依意识望第八为远所依此为彼俱有依故名近所依如眼识有四所依唯眼根是俱有依是近所依故故但名眼此与意识为近所依故但名意依彼转者显此所依圣说此识依藏识故依彼下释所依门先释依彼二字文初总标此字指第七所依指第八彼谓下转释如文有义此意以彼识种为俱有依方得生故有义下出二家所依不同初家明此第七唯依第八种子不假现识者如前言第八有转义念念生灭前后变异故有义此意以彼识种为俱有依方得生故次家明此俱依种现虽无下释依现意此意地上染净转易故故可依现转谓流转显示此识恒依彼识取所缘故X转谓下训释转字流是相续义转是变异义显示下通释三字显示此第七恒依彼第八取之为所缘我故能依所依无间转故诸心心所皆有所依名有所依非所余法诸心下通明诸心心所三所依初文总标三种初略释一因缘等者初句标名次句出体因即是缘对果得名因有亲能生起义缘有感发功用义若唯言因缘则通通现种故言因缘依则局局自种子故诸有下一句释有为法等者谓色心根尘染净等法皆託此依而生故次一句反显反覆详言简通取局故二增上缘等者初句标名次句出体谓有力殊胜助彼发起故若唯言增上则通通内外违顺亲疎有力无力故言增上缘依则局局内六根处故诸心下一句释八箇心王五位心所皆依俱有根转故次一句反显反覆详言简通取局故三等无间等者初句标名次句出体力用齐等无自类心于中为隔故若言等无间则通通诸心心所一一前念引生后念者皆名等无间言等无间缘依则局局心王故有主义故能开导故前灭意者此对依字而言唯约心王诸心心所皆託此依者一开导时余亦开导故离开下反显反覆详言简通取局故然此三依言生转起别相云何生约依种办体而生转约随顺与力令转起约由前开路令后得起此三别相也唯心下结唯二位心X法通具三所依非所余法者简色及不相应并无为三位也初种子依有作是说种与芽等不俱有故初种下广释先释种子依种子义在生现为用不以引后为功此中二家解释初引集论偏而不正后引摄论正而不偏先出偏解此约种引种义故云种灭果生故引集论证次引种灭芽生为喻有义彼说为证不成𦦨炷同时互为因故有义下次家先斥前偏引集论说无种巳生彼依种引自类后种说故种生下斥前喻种生芽非胜义者约世俗说非约理言种灭芽生非极成者亦有种子与芽俱有者故非极成𦦨炷下显正义以喻显法此喻种现相生互为因果然种自类因果不俱种现相生决定俱有然种下通明三种俱为因缘初句自类不俱此明种引种为因缘次句种现相生此明种生现现熏种此二异类俱起俱为因缘唯种生现是因缘依故瑜伽说无常法与显种与现行互为因义故瑜下通引证三类亲因缘无常法即种子及现行剎那灭故自性谓种子自类皆无记故他性指现果通三性故对种子无记故言他现行望种亦名他性摄大乘论亦作是说定各别有种子所依摄大下双引证种现互为因缘如文又说下独证X种子为因缘依故种下一句结种子依必俱时故设有下通他处妨如文如是下总结次俱有依有作是说眼等五根即种子故次释俱有依能依所依必俱时故故云俱有此中四家释义有别初则邪而不正第四正而不邪第二斥谬有致第三虽当未尽先出初家异解初句立意识为依次句释必有同时意识故无别下一句遮根为依次句释成巳意根即识种故二十唯识伽他中言故眼等根即五识种二十下引证先引颂彼颂下释颂意初句文云世尊为成十法内外二处故为成内五处故说五识种子为眼等五根为成外五处故说五识所变相分为色等五境故眼下一句结成巳意观所缘论亦作是说能熏与种递为因故观所下复引证先引颂彼颂下释颂意眼等色识者依根名为眼识依境名为色识故合名之彼谬谓识之种子名为功能说为五根无别眼等根种与下释后二句种与境色常互为因言色识者色是识之相分境正意根境互为因彼谬谓境色为色识即现行识此能熏现识与识种子递为因故第七八识无别此依要託末那而得起故第七下明后三识如文有义彼说理教相违诸圣教中处处说故有义下第二家解先总斥前违教理若五下约九X番斥破番番违教违理在文可见初句牒执一约界种杂乱破根尘识三各别有种五根属色五识属心若根即识种色种即心种翻此心种即色种色心无别种应杂乱然十下引教证成不可相滥又五识种各有能生皆是色蕴内处所摄又五下二约相见二分破初句依理立二分次句双征以何为根若见下分破若以见分种为根见分属心应识蕴摄便违圣教五根皆色蕴摄若以相分种为根相分属色如前判属外摄应外处摄便违圣教五根是内处摄又若五根即五识种不应说为增上缘摄又若下三约亲疎缘破初句牒执五根是五识俱有依增上缘依摄五识种是五识亲因缘若五根即五识种是以增上缘为亲因缘亲疎二缘混滥过又鼻舌根即二识种二地五地为难亦然又鼻下四约界地破鼻舌二根通色界二识唯欲界此约识种发现识破若根即识根随于识唯应欲界系若识即根识随于根应通色界眼耳身根通五地三识唯二地若根即识根随于识唯在二地若识即根识随于根应通五地论言眼耳身三二地居例对而言鼻舌二识唯居欲界若根识无辨则界地难明故言相违又五识种既通善恶应五色根非唯无记X又五下五约三性破识通三性根唯无记若五根即五识种则根非唯无记亦通三性又五识种无执受摄五根亦应非有执受又五下六约执受破识种无执受者种子潜伏受中阙令生觉受义但言执持根若即识种亦应非执受又五色根若五识种彼以五根为同法故又五下七约同法破意识是有法以末那为俱有根宗转识摄故因喻如五识依五根若五根即五识种应末那即是意识种何也彼以五根为同法故末那既非意识种五根岂是五识种又瑜伽论说眼等识即五识种依但应二又瑜下八约三依破识种是现识亲因缘依根是识之增上缘依前灭意是等无间缘依若根即识种是以增上缘为亲因缘依但应二与论三依相违又诸圣教说眼等根便与一切圣教相违又诸下九约现种彼现起五根与五识为俱有依圣教说故执根唯种种子潜伏不能与识为依故言相违有避如前所说过难妙符二颂善顺瑜伽有避下出朋救增上业种者即五识所作满业熏成异熟习气还感无记五识即此业种名五根作增上依生眼等识既以增上业种为根则合二十X颂识从自种生亦合缘论功能名五根非作因缘生五识种此种但为增上不为因缘又善顺瑜伽三所依前计识种即五根今言业种名根者识中业种名识支故前约识种今约业种业种识种俱名识故仍执识种名五色根彼有虗言都无实义眼等不应通现种故彼有下亦约九番破六义与前全同三义与前稍异今缺界种杂乱亲疎混滥论三所依足上后三如文可见初句责根应通三性次句责根应非执受非字贯下二句若见分为根应非色摄若相分为根应非内摄鼻舌下一句应补一句识随于根应通色界三根下一句应补一句识随于根不应唯二地感意识业应末那者彼以五根为同法故例而明之感五识业应是五根应字是反语若感意识业非是末那则感五识业岂是五根眼等根若唯是种者不能与识为依与教相违又应眼等非色根故故彼所言非为善救眼等非色根者约色心相滥破业种名识若执为根应根非属色摄又若下牒识皆业感约三性破五识通三性业所感者唯无记若皆业感唯应局无记不应通善染善等下约所依破承上无记五识是业所感有眼等为增上俱有依例对善染五识既非业感应无眼等为增上俱有依故彼下一句结责彼言业种为根非为善救X又诸圣教处处皆说如斯迷谬深违教理又诸下结斥违教理先引教教言阿赖耶变根及身并器界若谓无别眼等为俱有依如此拨无此深违教许眼下次引理初句举例眼等五识许变相分五尘如何不许藏识变相分五根此深违理下句结责然伽陀说种子功能非谓色根即识业种然伽下斥谬引颂初句双牒二颂文为破下双申二颂意如文非谓一句双结责初后二家谓根即识种此责初家根即业种此责救家又缘五境明了意识彼此相依势力等故又缘下明意识俱有依意识以五识为俱有依者此约同时意识与五同缘境故若彼下反覆互显俱有依初句谓若眼等识不与彼意识为俱有依次句谓意识亦不应与五识为俱有依何也彼此下一句释相依义势力等者意识以五识为明了门五识以意识为分别依故又第七识虽无间断此即现行第八识摄又第下明第七俱有依由初家判第七八识无别此依恒相续转自力胜故今此通云第七虽无间断等谓见道至修道位漏无漏相间起故量云第七识是有法有俱有依宗转识摄故因喻如六识不尔者谓第七若无俱有依彼第七应非转识摄若无俱有依宗此因名所立法不成过此则违理X若非转识摄因又成圣教相违过故应下结以第八为俱有依免违教理如瑜伽说有藏识故由此彼说理教相违如瑜下引证初引如文彼论下出论意即前依彼转不尔者谓第七不以第八为俱有依第七则不转论应说有藏识故意识得转由此一句结责仍如前有违理教之过是故应言前五转识自能立故无俱有依是故下结判诸识俱有依多少有无如文有义此说犹未尽理更互为依斯有何失有义下第三家解初句斥前立量云第八是有法有俱有依宗识性摄故因喻如余识第七下明七八互为依许现起识以种为依识种离彼不生长住故许现下明第八种现互依初句引明现识依种若无自种现识不转故次句例明种应依现由现识能执持令种住故能熏下反覆释成种依现识如前七现识为能熏令第八中种子生长住故下文云初熏习位亦依能熏第八为所熏名种子识故依字正指能熏识为所依种子依之而生长住故次句反释又异熟识有色界中或所立因有不定失又异下明异熟识亦依色根初出意如契下引经顺证异熟徧依诸根瑜伽下引论反证眼等识各X别依若异下牒论意以明异熟若不徧诸根应如六识非能执受量云眼等六识是有法不能执受有色根身宗各别依故因喻如异熟识异熟识是有法亦不能执受有色根身宗各别依故因喻如六识今异熟不然能执受根身若能执受则所立各别依故因有共不定过量云异熟识是有法能执受宗各别依故因喻如六识则此各别依故一因又成六识不能执受又成异熟能执受故成不定过若欲免此不定过异熟须别立徧依诸根故因由此教理证成异熟识应徧依诸根是故藏识若现起者亦依能熏余如前说是故下结判诸识俱有依现藏识依第七此即前七八更互为依又依色根此即前有色界依色根转藏识种子依现异熟此即前种依现识亦依能熏此即前能熏异熟为生长住依余五六七识如前家所判有义前说皆不应理如王与臣互相依等有义下第四家解初句总斥前诸家次句出斥意依与所依未了故依名则通所依则局前家混言依不了通局故今举此二者意在简通取局故先释依有生灭法者一切有为若色若心皆被四相迁转故此诸法生住皆仗因託缘故所仗因是亲诸法自种故所託缘是疎与力助成故虽有亲因若无助力则不能生虽有助缘若无亲种亦不能X生是以因须依缘缘须依因此二相依方能生法此不简亲疎皆名为依立量云一切生灭诸所仗託是有法皆说为依宗互相依故因如王与臣王依臣辅有宰治臣依君主得令行故言相依若法决定有境为主此但如王非如臣等若法下次释所依初文先立所依四义决定者定有也简非或有或无不定有故有境者有照境义故为主者不由他力自在转故令心心所取所缘者有发心心所功能令各缘自境故具此四义乃是所依即内六处此句出体谓六根乃不共显自名处增上生所依余非下简余字出所简法即色等五尘种子转识及心所不相应行也非有境者此简色等五尘及种子尘是所缘无能缘故种子潜伏故非定者此简转识心王间断不定有故非为主者此简心所依王不自在故不相应行不能令心心所取所缘故举喻云此字指内六处如王但为所依非能依非如臣是能依非所依故诸圣教唯心心所或所依为依皆随宜假说故诸下引教证成初句唯心心所名有所依者此证内六处谓心心所皆依根转故非色下证简意色等等余尘及种子无所缘者反显无能缘故但说下证心是所依简心所非是所依无主义故上立所依唯取六根此引证中兼取心王者何也上约不共近所依故唯取根此约其远依故兼取心X王又前五依色根后三依心故然有下通妨可知由此五识俱有所依又必同境近相顺故由此下结判诸识所依先明前五所依同境者根识同一境故分别者前五缘境无别分析由第六标指分明了别故染净者由第七执不执令前六染净随之六转唿为染净依故根本者诸识种子由第八之所摄藏故如树之根本故圣教下会异不共者如眼根是眼识不共依不与余识共故诸识例之近者后三依为远根是近故顺者根识同境故顺余三各约别义言依故不言顺第六意识俱有所依同转识摄近相顺故第六下明意识所依第七是俱有根又是染净依第八根本依虽五下明不取五识为依意若同时意识可须五识若触头意识不须五识可有可无故言不定圣教下会异如文第七意识俱有所依依止心及意余转识得生第七下明末那所依初文明第八为所依次句反显论言藏识恒与一识俱转故如伽下引证第八为第七所依依止下通证六转识依第七第八阿赖耶识俱有所依非无第八此亦应尔阿赖下明第八所依初文明第七为所依彼识下反显引论证成而说下通妨问前说三位无末那第八以何为所依通意如文三位者谓阿罗汉灭定出世道有覆者染污意也四位者谓声闻缘觉X菩萨八地以上及如来位虽有色界亦依五根可有依义而无所依虽有下遮前异解五根不定有者无色无故识种不能取现境者潜伏藏识故故皆非所依心所所依随识应说若作是说妙符理教心所下明心所随王说所依复加心王若作下结后开导依有义五识但以自类为开导依三释开导依有三家先初家释初句明五识皆不能为开导依自他者眼识望眼识为自望耳识为他次二句明必以意识为开导依第六下明第六开导依初句明独头意识自相续故次句明同时意识由前五引故以前下一句总结意识以前六为开导依次明七八自类各自开导有义前说未有究理遇非胜境可如所说有义下次家释初句总斥且前下纵未自在位者谓有漏位非胜境者谓微劣境如此二义可言五识不相续若自在位如诸佛等如何不许多念相续若自下先明自在位诸根互用者此夺五识他不相续任运决定者此夺五识自不相续寻求是意识相应法言不假者此明无漏位五识不由意识引彼五识身自能相续等流下仍约有漏位明瑜伽中五轮心初率尔二寻求三决定四染净五等流如眼识初剎那对境名率尔属无记次意识于X境寻求寻求巳即于境决定好丑善恶等决定巳即起染净心次眼识随染则染随净则净名曰等流初后是眼识中三是意识等流眼识既为意识三心引起专注所缘未能舍顷此句明五识虽由意识引生于境不移自力亦能相续如何下一句夺前五识自他前后不相续故此段仍约有漏释者自在位中无染故有漏位中假寻求故故瑜伽说决定心后故非二识互相续生故瑜下引证意识染眼识不善转意识净眼识善转不由自分别力者此明眼识由意识为分别依引生不趣余境者此明意识同眼缘色不趣余声香等或善或染者此明二识同一性而转如眼下例余识亦然彼意下判论意二识同时而转意识自相续转眼识亦自相续转既眼下一句牒上二识同时故非一句夺前第六前五互相引生若增盛境相续现前如热地狱戏忘天等若增下次明增盛境热地狱苦境增盛戏忘天乐境增盛境既增盛相续五识对之亦自相续故瑜伽言若此六识故知五识有相续义故瑜下引证此谓前念彼谓后念等无间有引生后义故名意根若五下牒初家五六互为开导彼论下引论斥初句斥意识引五识次句斥五识引意识既不下结成五识自相续五识起时必有意识亦应与彼为开导依X五识下明意识开导由自类同时意识引何假下一句斥前意识由五开导五位无心由七八引若彼用前自类开导此既不然彼云何尔若彼下两家互难初家伏难云彼无心位意识用前自类引何假七八引生次家牒彼难辞反难云五识亦应许自类何假意识引生此既不然者此句纵彼五识不用自类彼云何尔一句夺云何意识要用自类耶平等性智相应末那初起亦应相彼为开导依平等下明第七开导末那初转依时由意识修二空观乃得转染成净故用意识为开导依圆镜智俱第八净识由此彼言都未究理圆镜下明第八开导无垢识初起由第六修我空观第七我执不行烦恼障灭初舍藏名由第六修法空观第七法执不行所知障灭后空异熟故云六七方便引生又有漏异熟以染污意为俱有依转又依悲愿相应善心悲愿即意识相应法此即随第六引业转故云六七为开导依由此句总斥应说五识前六识内皆不违理由前说故应说下结判诸识开导依开蒙云五识于前六内随用何识即知前五有六重依也第六用自类及七八知有三重依也第七用自类及第六知有二重依也第八用自类及六七知有三重依也有义此说亦不应理此但属心非心所等X有义下第三家释初句斥前开导者须自类不俱此遮异类俱起初家五识自他不续则全用他意识自续亦由前五兼用自他七八自类相续则全用自此则前非后是次家诸识开导兼用自他此各有是有非三家自类不俱皆全用自唯是不非深契教理故斥前云亦不应理开导下先立开导法体正义一有所缘境故二自在能为主故三作等无间缘故若是等无间非开导此名则通通王所故若是等无间非开导此名则局唯局王故此字指前念心王有开辟引导力令后念心心所得生此开导依伹属心王故非心所等等色法也避字应作辟若此与彼无俱起义便同异部心不并生若此下举开导正义以是斥非此与彼者谓自类前念后念也无俱起者简非同时谓要自类不俱二义有开导力一身下斥前八识互望则无自类义一身俱起则无不俱义此纵其俱起如何下一句夺其异类斥前诸识互作等无间之过若许为依者纵其异类应不俱起者夺其俱起若不俱起则心不并生故斥云便同小乘小乘止许一意识有见闻觉知之用故又一身中诸识俱起等无间缘唯心心所又一下纵其诸识异类若多若少可作等无间缘次举例破色等与心异类亦应作等无间缘若色X等可为缘又违圣教然摄大乘说色亦容有异类识作等无间缘然摄下举论立妨然字是牒论辞是纵夺言者出论意谓假下申纵夺意小乘谓色心可互为亲因缘论以等无间纵之夺其因缘不尔者救谓非纵辞实是等无间等言下一句斥等者一力用齐等故二遮多少故三表同类故若言色心互作开导三义俱阙故言无用若谓下牒救非遮多少者欲成多识引一识故但表同类者三义中唯得一义田亏二故彼言同类谓心望心为同类虽言同类还成异类故以异类作等无间破之此以彼言陈破彼意许也是故八识各唯自类心所此依应随识说是故下结如文心所亦以心王为开导故言随识虽心心所异类并生诸识不然不应为例虽心下通妨妨云上言自类不俱今言心所随识岂非异类又与后念心王同起岂非并生耶初句牒难次以六义释王所展转相应故展转曰互如众灯之明和合难分故同王起灭故所依根事同故缘境业用同故一开导余亦开导故谓一引一聚一聚酬一一聚引一一酬一聚一引一一酬一一聚引一聚一聚酬一聚故展下一句结前念心王引后念王所此所又引彼所故云展转诸识下问心王既能引异类心所此心王亦应引彼心王X答云诸识不然者诸心相望六义皆无不应为例然诸心所非开导依诸心心所皆四缘生然诸下问上言展转者如王为开导引所令起所亦展转开导王否答如文问云若心所无主义后念心所谁所引生又所不能引所展转之说亦复不成虽无主义还应自类引生此约等无间所引所难问若心下一句牒难第七下答云七八二识有漏位中无信等无漏位中有信等若后信等必由前引前无信等此缘便阙此约心王为开导依引生答次一句引教四缘证成由王开导引起故前云随识应说四缘者一亲因缘二等无间缘三所缘缘四增上缘心法具四缘色法唯初后二缘无心睡眠闷绝等位何烦异类为开导依问上言无间可为开导五位无心意识巳断后时谁为开导答释如文无自类一句应回文云自类心于中无间隔名无间故彼先灭时力用齐等巳于后时为开导故何烦一句责前不应以七八为第六开导然圣教中说前六识非等无间故不相违然圣下通前互引意教中说互引此言陈也意许是增上缘相引非等无间相引瑜伽论说若此识无间故自类依深契教理瑜伽下通论此指前念彼指后念前者引生后义名之意根言总意别者总言六识其意一一别陈X眼识望眼识乃至意识望意识各各自为等无间缘故自下结唯自类傍论巳了应辩正论或开导依易了知故傍论下结归原文初文结前起后此末那虽具三所依今文中依彼转之言伹显因缘依及增上依因缘即识种子增上即现识为显一句释成依同者以第八为俱有依故缘同者以第八为所缘自内我故又前下约用有胜劣故次约了知难易故从胜从难唯言前二由劣由易不言第三傍应作旁如是巳说此识所依圣说此识缘藏识故如是下释所缘门文中结前征后谓即一句举颂答彼谓下释彼字指第八即前第八是此末那所依之识圣教一句引证以所依为所缘故有义此意缘彼识体如次执为我及我所有义下有四家释先初家释初句明以第八体及五种心所为所缘次引论我我所二执证成谓缘下会通论意然诸心所不离识故如唯识言无违教失然诸下通妨妨云论言缘彼藏识今缘心所岂不相违通意如文有义彼说理不应然识为体故不违圣说有义下次家释初文斥前应言下以相见为所缘会通二执相见下通妨如前如文X有义此说亦不应理厌色生彼不变色故有义下三家释初句斥前相分不应理五色下约四义彼五根五境是第八相分是色摄非识摄第七缘心法故器界五尘是第八相分五识託之为本质名疎所缘缘是心外法第七唯缘内境故意识缘五尘与五识同缘故名共境第七不然缘不共境故相分判属我所四空无相分色应无我所执故第五句成上无色义应说此意但缘藏识非实有物不违圣教应说下出巳意会通二执以种下妨难如前通云种即识之功能功能非实者故唯名缘识有义前说皆不应理此无始来一味转故有义下四家释初句总斥前诸家色等下别斥第三家种子通心通色色非识摄此不缘色故论说下立量反明种子是因缘故是实种子是有法非因缘宗假故因喻如空华兔角反显种子若是因缘定是实有又此下通斥诸家我所萨迦耶此云身四烦恼中之一一味执我故无一下例彼约外道剎那心执断不执常故等者有无一异等无二执同一心故亦不下破不应前后次第执一味转故应知此意伹缘藏识此唯执彼为自内我应知下申正义非余法简非心所相分种子又非余者非余三分也相续故似常似常故非种子种X子剎那灭故一类故似一似一故非五心所及相见分等一类相续故故与染净诸法作所依此唯执彼见分为自内我乘语势故说我所言我我所执不俱起故乘语下通妨妨云论言我我所执今何言唯执我耶通云初句约语势言二次句以彼所执见分是我第七能执之我多处下引证如文未转依位唯缘藏识示现种种佛影像故未转下明转未转位所缘有别初句明未转依唯缘藏识唯缘俗故既转下明巳转依位通缘真俗真如即真诸法即俗平等下二句证缘真如知诸下二句证缘俗谛十种平等性者一增上喜乐二领受缘起三远离异相非相四弘济大慈五无待大悲六随诸众生所乐示现七一切众生敬爱所说八世间寂静皆同一味九苦乐一味十功德究竟知胜解差别者知众生根性乐欲上中下种种差别次句即如来现起他受用十地菩萨所被机此中且说未转依时无我我境徧不徧故此中下简异问云既言通缘真俗何故颂中唯言缘彼藏识初二句约局答如文悟迷下约通答转依曰悟了悟属理未转曰迷迷情属事悟时缘通迷时缘局无我是理境故徧我是情境故不徧迷悟约能缘我无我约所缘故转与未转通局有异如何此识缘自所依彼既极成此亦何咎X如何下征问如文如有下举例答后念意识能缘前念灭意前意是后识等无间缘得与后识作所缘缘彼既极成今此所依是增上缘作所缘缘此有何咎又意根是意识所依增上缘意识缘十八界能缘意根彼既极成此亦何咎颂言思量为性相者亦审思量无我相故颂言下释体性门及行相门初句牒颂双标双显下释初句总释以双显释双标次二句分释自性者即自证分体行相即见分之用末那体用俱即思量故故云双显由思量兼释别名者若以等无间名意此名通诸识今以思量名意别在末那次句转释后二句转释恒审未转依位谓异生有学七地以前未舍阿赖耶恒思我故巳转依位谓八地以上巳舍执藏恒思无我理故此意相应有几心所与四根本烦恼相应此意下释相应门初句问起次句举颂答先明根本未显其余是故言且次略消颂义其四者何谓我痴我见遮余部执无相应义其四下总征别列我痴下别释痴谓无明者无智慧真明故痴暗不觉过于漆墨愚迷为义我相者于第八见分託为本质自变影相愚之为我迷真如无我之理故我见谓我执者执我之见名为我见起见随邪犹如罗网亦似稠林缠缚屈曲不能得出第八见分本非是我虗妄谬执故我慢谓倨X傲者慢如高山矜凌自恃竖我慢憧打自大皷故我爱谓我贪者念念执我无有恹足躭染爱着故痴即无明为体见慢爱以无明为因并表下释并字谓慢与见相应爱与慢相应次句出遮意此四常起扰浊内心不能出离故名烦恼此四下释烦恼通名内心谓第七恒执我故故云常起扰浊外识成杂染者由第七执我故令前六所行施等不能忘相成有漏业惑业苦三轮转不息彼有十种此何唯四无一心中有二慧故彼有下通妨十烦恼者谓贪嗔痴慢痴名五钝使身边二取邪名五利使初征偏取义有我下先简余四见诸见皆以慧为体故既有我见余四不生如何此识要有我见故此识俱烦恼唯四如何下问诸见皆慧摄五中何偏取我见不取余四耶二取下答先简三见约麤细有别断有前后故二取邪见唯麤见所断故故非此俱次简边所依我方起断常及我所我见不依此二起故恒内下出偏取意由见下简疑嗔如文故此下一句结答唯四见爱慢三如何俱起行相无违俱起何失见爱下征三俱起行相下略答瑜伽论说贪令心下故彼此文义无乖反瑜伽下引论约相违问分别下约无违答论言贪X慢是第六分别惑故言相违此言贪慢是第七俱生惑故言无违第六贪外境慢外人行相麤浮第七贪内见恃内我行相微细名同义异彼此无违此意心所唯有四耶不尔及余触等俱故此意下释余相应门初文问起次举颂答有义此意心所唯九合与末那恒相应故有义下初家释初文释触等俱三字总标唯九次别列证成前说下释余字及是下释及字此意何故无余心所一类执我故非彼俱此意下明简余所先征谓欲下简五别境善是下简善十一随烦下简二十随烦恼恶作下简四不定皆如文有义彼释余义非理又阙意俱随烦恼故有义下次家释初句先斥释余字非理次斥阙随烦恼烦恼必与随烦恼俱故此余言显随烦恼烦恼下正释余字显随烦恼此中有义五随烦恼嚣动不信懈怠放逸故释随烦恼中四家各释此中下初家释初文明与五随烦恼相应如集下引论列名及覆证成烦恼下约论意会通巳释无堪任即惛沉嚣动即掉举掉举虽徧一切染心而痴位增但说为痴分掉举下通妨问论说掉举是贪分摄此云何言徧一切染心答释引例皆如文X虽余处说有随烦恼故此彼说非互相违虽余下通瑜伽妨论言或六或十不同者依别义说谓依下转释别义解谓行相通第六识分别名麤通第七识俱生名细无记谓有覆无记二十二者二十随中加邪欲邪胜解彼六及十别义如文与此五徧非互相违然此意俱心所十五谓前九法五随烦恼并别境慧然此下正申巳释如文我见虽是别境慧摄义有差别故开为二我见下妨云我见以慧为体如前云无一心中有二慧故今何又别言慧耶答我见唯染慧通三性义有别故诸见不然皆唯染故何缘此意无余心所无余心所义如前说何缘下征简意谓忿下约麤细简十小随无惭下约二性简中二散乱下约内外简三大随文中影略失念轨则即五篇七聚律仪由知不正令身口所作多诸毁犯三业不净故云违越无余下简别境四根本六善不定如前所释有义应说六随烦恼非诸染心皆能徧起有义下次家释初文明六随相应瑜伽下引论列名忘念下明取三随烦恼意文中反释忘念散乱恶慧要缘下顺释三义曾受境种类者忘于曾受正境体于相似类境缘之为真故名忘念恶慧邪简择即不正知惛沉下明简二随意X论说五法徧染心者说十徧言义如前说论说下通集论五徧说十下通瑜伽十徧然此意俱心所十九并念定慧及加惛沉然此下正申巳释如文此别说念准前慧释无余心所如上应知此别下妨云上忘念以念为体今何又别言念耶答准慧释者五十一心所中义有别故忘念唯染念通三性故并有下释加定意加惛下释加惛沉意无掉下简掉皆如文无余心所别境中欲解并善不定等亦如上释有义复说十随烦恼通一切处三界系故有义下三家释初文明十徧瑜伽下引论列名若无邪欲邪胜解时方起贪等诸烦恼故若无下明加邪欲邪解意初文反显于所下顺明乐合离者此邪欲领受可爱境乐其合领受可憎境乐其离由邪解印定可爱境起贪印定可憎境起瞋诸疑理者于色等事余互有无义如前说诸疑下妨云上言邪解徧诸染心疑烦恼于境犹豫邪解于境决定何言邪解徧染心耶答云疑有二种理疑事疑于理不决起疑烦恼于事决定而起邪解故可相应于所下复妨云于事起疑解则无有云何相应答云于理起疑是烦恼疑于事犹豫非属烦恼举事例云如疑人杌非烦恼故余处X下通余论二不徧妨余处言缘非爱事无欲疑相应心无解者但约麤胜是故言无微薄欲解亦可言有非谓全无如缘非爱境欲其不合疑中推敲亦有决定也余互有无者指上五徧六徧彼此互论有无也此意心所有二十四无余心所如上应知此意下正申巳释如文有义前说皆未尽理如何能起烦恼现前有义下四家释初句总斥前诸家且疑下斥第三家加欲解烦恼下斥第二家无惛沉掉举若染下斥初家无散乱失念不正知量云掉举是有法非染污位宗无嚣动故因如善等位故染污心决定皆与徧染心起由前说故故染下申正义列八随名忘念下料简忘念不正知徧不徧义忘念念一分摄亦痴一分摄不正知慧一分摄亦痴一分摄若念慧为体者不徧染心非诸一句释成若以无明为体者此徧染心然此意俱心所十八若作是说不违理教然此下结数论三文者集论五徧瑜伽六徧十徧准前者解通麤细等别义也成唯识论自攷卷第四X成唯识论自攷X卍XXX成唯识论自攷卷第五明武林莲居弟子大惠录次染污意何受相应此染下明相应受此意同前初能变俱是舍受故颂中不出由有二家异解不同故今论中申出辩讹显正初句征起有义此俱有唯喜受恒内执我生喜爱故有义下出初解初句明末那于五受中唯与喜俱次句释成此执第八为自内我恒生喜爱故有义不然应许喜受乃至有顶违圣言故有义下出次解初不然二字总斥次约违教斥圣言喜受止通第二静虑末那徧通三界有顶谓非非想地若谓末那与喜受俱受应随识亦至有顶故斥云违圣言故应说此意四受相应缘唯舍地善业果故应说下申巳释初句总明四受相应五中余苦谓生下释四受义谓随所缘界地善恶果报不同故相应受有忧喜乐舍四别有义彼说亦不应理故此相应唯有舍受有义下出第三解初句总斥前二家此无下释不应意此字谓末那任运简非随缘一类谓唯无记X缘内简非外缘执我谓无别执故云恒无转易变异受谓忧喜乐此以识无转易故斥云不应与变异受相应又此下复以今颂文对前藏识约说不说以辩同异初汎约二识义有异者颂皆别说例今受义若异颂应别说次约今受颂无别说定与藏识受同故结判云此识应唯舍受唯者显不与忧喜乐相应未转依位与前所说恒于所缘平等转故未转下结判上文先明转未转位心所广狭未转依位与前所说十八心所相应此句结前转依与二十一心所俱起举名列数如文如第八识巳转依位者举例明也此句例上例下例上转依第七亦有二十一心所例下巳转依位亦唯舍受俱任运下二句结成唯舍受恒以十种真如为所缘境平等转故末那心所何性所摄有覆无记所摄非余末那下释三性门初句问起性有四种今征四中何所摄耶何字是征辞次句举颂标答非余者简非余善不善及无覆也此意相应四烦恼等若巳转依唯是善性此意下释先明未转位初释有覆等者等八随也圣道者谓入圣之道即正智也自心谓本具净性即真理也此俱染法能覆理智故云有覆障碍隐蔽即覆义次释无记如文如上下通妨伏问云根X随烦恼通染二性何唯言有覆无记摄耶答中先举例上二界谓色无色诸烦恼等由禅定力摄伏藏覆染用不胜极微细故任运转故故是无记例此染法所依微细任运以显能依染法亦然故亦无记次明转依位中与十一善法相应故唯善性简非余三末那心所何地系耶随彼所生彼地所系末那下释界系门初句问起地谓三界九地文中双征王所系属何地次举颂答初彼字谓第八识次彼字指界地谓随第八生何地末那即何地系谓生欲界现行末那之所系缚名彼所系谓生下转释先明未转依先释界地系谓有情生于欲界现行简非种子末那及相应即欲界系乃至二字超文谓生余界地亦然即余地系何以知其随生随系末那心所恒缘自地藏识为我非缘他地藏识为我故若起下次释异熟系二名双举者业所引果故末那执藏故若起彼地酬先引业异熟藏识现在前者名生彼地染污末那缘彼藏识执为内我此染污意即系属彼异熟藏识名彼所系前二彼字指界地后三彼字指异熟或为下三释烦恼系若生欲界现行末那相应心所即为欲界诸烦恼等之所系缚乃至有顶应知亦然名彼所系若巳转依即非所系X若巳下次明巳转依非所系者转依无漏不为界系不为异熟系不为烦恼系此染污意无始相续阿罗汉灭定出世道无有此染下释断伏位次门先问初句问断次句问伏阿罗下举颂总答若伏若断通名无有阿罗汉者总显三乘俱暂伏灭故说无有阿罗下先略释三乘无学果俱名阿罗汉真穷惑尽故此位种现永断名无研真断惑名有学或入灭尽定或修人空观于此二位现行不行暂伏名无出定出观后复还起故曰暂伏谓染污意无始时来俱无漏故名出世道谓染下次广释逆次先释圣道暂伏问无学位中此识永断可言无有有学位中俱暂伏灭如何亦言无有答诸有漏道谓四禅八定但能伏六识中染染污第七微细恒行不能伏灭次明二乘圣道有能伏义无我解即人空观言真者谓人空根本智治障相违故我执不行后得智是彼根本智平等流类亦违我执故言无有真无下结会颂文根本后得俱名出世道灭定既是圣道等流极寂静故此亦非有灭定下次释灭定例同圣道亦真无漏故云等流故此染意亦复非有由未永断此种子故此复现行乃至未灭由未下释暂义明复现行伏问云灭定圣道既皆X无漏能违染意何云暂伏今释云灭定圣道染意虽无由未永断此种子故从此起巳此诸染法犹复现行自未灭还恒相续转故云暂伏然此染意相应烦恼故无学位永不复起然此下次明无学永断先明断相分别烦恼通见所断无漏善法是非所断今此染法是俱生故是染污故意显是修所断极微下明断分齐此染种子与有顶地意识中下下品现行烦恼同时顿断所以者何种子与彼势力齐等俱极微细故有顶谓非非想地下下烦恼谓九品中最下品也即第八十一品思惑金刚下明断位次金刚喻定者三乘即那含后心惭悟菩萨即远行地后顿悟菩萨即法云地后顿断此种成阿罗汉永不复起故言无有二乘无学回趣大乘应义等故不别说之二乘下通妨问曰二乘无学回小趣大从初发心至未成佛位居菩萨前无学时巳断染污应有四位何故唯言三耶答中约三德均等故不别说皆巳永害烦恼贼故应受世间妙供养故永不复受分段生故此中有义末那唯有又说为识杂染依故此中下次辩有净末那先出初家异解初句谓唯有烦恼障相应染末那反言不许有净末那圣教下一句释成无净意三位皆无烦恼障既无相应X障末那亦无故无净意又说下二句释成有染意四是根本烦恼摄故杂染即是烦恼义故末那与之相应前六转识随之成染故为诸识杂染所依以此证之故唯有染意有义彼说教理相违定有俱生不共依故有义下次出正家解初句总斥违教理出世下略释违教无染下略释违理无染意识谓净第六俱生者六七俱时转也不共依者第六以第七为不共根量云无染意识是有法定有俱生不共依宗转识摄故因喻如有染意识执无净意岂非违理论说藏识决定恒与尔时藏识定二俱转论说下别广破违教先违瑜伽初引文若住下以论意显灭定圣道二位有净第七住灭定位六识俱无若无第七尔时藏识应无识俱恒定一识俱转之文虗设住圣道谓第六修观时若无第七尔时藏识应一识俱无二识俱尔时藏识定二俱转之文又成虗设显扬论说末那恒与故知此意通染不染显扬下次违显扬初句即是染意次句即无染意恃举为行即相应我慢翻彼成平等行即相应净末那故知一句结成通染净或应作成恐文悞若由论说阿罗汉位彼既不尔此云何然若由下三违本论初句牒执彼执无净末那故应由下举第八例破颂言三位无者依染意说非无X净末那但舍其染不舍其体次二句反覆例明又诸论言转第七识许佛恒行如镜智故又诸下四违诸论广破违教初一句引论彼如下立量顺明平等智是有法定有所依相应净识宗智所摄故因喻如余智谓成所作等三智也此识下反难违论所依识也能依智也不可下遮转计若谓彼智依六转识初句直破平等智恒行转识间断故次以恒行故因镜智为同喻以成恒行平等智不依转识明有净末那也量云平等性智是有法不依六转识宗许佛恒行故因如大圆镜智又无学位若无第七识然必有此依如余识性故又无下广斥违理立量云无学位第八识必有俱有依是识性故如余眼识等此依即第七也又如未证补特伽罗非依第八彼无慧故又如下约法执所依明有净意此约二乘明不染释之先举有学我执恒行以例二乘无学法执恒行法执所依即是第七此识下反征释依第七也法执即慧不依第八八无慧故不与彼俱由此应信二乘圣道彼未证得法无我故由此下劝信彼我执但与烦恼障俱圣教皆言三位无者但无我执由此者承上法执相应末那应信三位不无净末那彼未证得法无我故法执以第七为所依故法执不障彼智而名净故又诸论中以五同法五恒有依六亦应尔X又诸下明意识有依显有第七五同法者论以前五识为第六识同法喻量云第六意识定有俱生不共依极成六识随一摄故如眼等识宗因有失者若无第七宗有能别不极成失因有共不定过若许前五亦无有依以成第六无依欲免因中共不定过宗中仍有能别不极成过今五同法恒有所依离俱有根必不转故定应许六此依恒有此依即是净第七是故定有无染污意非无第八此亦应尔是故下结申正释是故二字承上之辞如上教理推征定应许有第七净意于无学灭定及出世道中恒起现前言彼下结会颂文无有二字之义如说下举例证成此亦应尔者如净第八非无亦应有净第七此意差别略有三种起补持伽罗我见此意下通明染净第七总标有三位差别初通下别释三相应初明人我见相应意异生恒时相续二乘下明间起一类菩萨者约渐悟也有漏心位意缘藏识起人我见反显无漏心位则不现起次通一切异生声闻彼缘异熟识起法我见次通下明法我见相应意异生声闻独觉恒时相续未证法无我故一切下明间起一切者通约顿渐也法空智果不现前位意缘异熟起法我见言异熟者通至后位故反显法空现前则不现起X后通一切如来相续异熟识等起平等性智后通下明平等智相应意如来恒常相续永断二障究竟二空尽来际故菩萨下明间起见修道中法空智果现前平等性智现起反显法空不现则不现起言无垢异熟者金刚道前异熟未空故言异熟观起执忘因中暂转复名无垢此约智有隐显言间起补特伽罗我见起位如夜迷杌等方谓人等故补特下明二执现起双单差别问前列中初一单言我见相应彼位岂无法我见耶初二句直答双起次句释成我必依法故杌喻法执人等喻我执文外反显法不依我故我法二见用虽有别不相违故此亦应然我法下明二执用别体同问曰二见用别云何俱起两不相违文中释云用别体同故不相违一慧者同体也次举眼等识为喻眼识自证分体一而有了别青黄见分多用见分用别同依一体彼此不违余识亦尔量云我法二见是有法同依一慧宗用虽有别而不相违故因喻如眼等识二乘有学圣道灭定皆唯起法执我执巳伏故二乘下单明法执起位以显法不依我初通明三乘伏我执唯起法执二乘言圣道灭定者定慧法起治障相违我执巳伏故顿悟菩萨言修道者期心顿断见道初心麤垢先落我执巳伏故渐悟菩X萨言生空现前者药病主对我执巳伏故故此三乘皆唯起法执二乘无学及此渐悟亦唯起法执我执巳断故二乘下明断我执唯起法执二乘无学期心单断舍执藏时我执巳断唯起法执回心渐悟菩萨期心次断此根初解先得人空我执先断故法智现前法执不起法智不现亦唯起法执亦者对上二乘言也八地以上一切菩萨犹起法执不相违故八地下别明深位菩萨起法执一切者通举若顿若渐菩萨也我执皆永不行者通指分别俱生二我执也或巳下释不行义渐则永断不行顿则永伏不行法空下明法智不现法执犹起问曰法空虽不现生空现前智生执尽云何犹起今答云不相违故生空与法执不相主对故言不违文外反显法空智果现前法执有间如有经说八地以上不尔烦恼亦应在故如有下引证深位法执一切烦恼者分别俱生也所知障即法执此言现行不约种子不尔者恐谓深位菩萨是种非现今释云若所知种在言在者烦恼种在亦应言在那言唯有所知法执俱意于二乘等说名无覆不障彼智故法执下约法执判先判染不染问大小两乘法执俱在于末那谁染谁净答二乘名不染菩萨名染X二乘名不染者唯修人空观期心但断烦恼障所知不障彼智故于菩萨名染者所知能障彼法智故由此下次判覆无覆由此二字承上菩萨名染亦名有覆不障人空智于二乘名无覆是异熟生摄从异熟识余不摄者皆入此摄是异下简异熟前言随第八所生缘被执我即系属彼恐谓即是真异熟简云法执俱意是异熟生次句释成异熟生问曰前六无记名异熟生今此虽非真异熟随异熟系亦可名异熟何故亦名异熟生答云真异熟名唯局第八异熟生名不唯前六通八识故次举例明如增上缘名宽余三缘所不摄者皆增上缘摄余不下结归本意余真异熟所不摄者皆异熟生摄云何应知此第七识圣教正理为定量故云何下引教理证有末那先问起小乘谓未来名心过去名意现在名识种种分别然无别体云何离眼等识别有第七圣教下总答谓薄伽梵处处经中了别名识是三别义谓薄下先引教别释先通引诸经心意识三是三别名集起思量了别是三别义名义既别应有别体文虽通引意归末那以此证有第七如是三义虽通八识麤动间断了别转故如是下释义伏问曰诸识俱可名心皆有积集义俱可名意皆有等无间缘义俱可名识皆有了别X自分境义勿谓名义别而令体有别初句牒伏问而随下答约义胜相显故各有差别第八独名心者集起义一切现行所熏集诸法种种子为因能生一切起诸现法如是显胜故独名心余识不然虽有积集无集起义第七名意者思量义有漏位中恒审思量藏识为我无漏位中恒审思量无垢异熟为无我二等字等此也余识不然不恒不审故余六名识者了别义别境谓六尘各缘也外门转故麤三性不常故动随缘起脱故间断七八不然一性无间内门细转故勿以通名而滥别义如入楞伽伽他中说能了诸境相是说名为识如入下复引楞伽通证三名各各召体又大乘经处处别说前巳广说故不重成又大下广证有第七何以知诸大乘经所说必为定量耶此义前巳广说即指慈氏先不记等七因解脱经中亦别说有恐厌广文故不繁述解脱下复引深密别证染意先引颂证定彼经下引经自释先释前二句对治下次释第三句尔时下释第四句无自性者此诸烦恼无实自性非今现无本来空寂但于迷时妄谓为有至于悟后始知空耳如是下总结巳引圣教当显正理若无此识彼应非有巳引下显理先结前起后谓契下引经恒行不共微细无明所依证有第七不共无明出体微细恒X行示相覆蔽真实显用无明为能依第七为所依此以能依显所依也若无下反释经言不共无明由依此识而有若无此识经中所说无明应非有故非离所依有能依故谓诸异生于一切分覆真实义障圣慧眼谓诸下初顺释先出能依无明体用一切分即是善恶昇沉定散等位也覆真实义者二空所显真如之理为此所覆而不发明障圣慧眼者真无漏道清净慧眼为此所障而不开晓无明即体覆障即用此显能依有体有用也如伽他说真义心当生俱行一切分谓不共无明如伽下引证真义心谓无分别智正当生时常能为碍俱行异生一切分位谓极微细不共无明此证以用显体也是故契经说异生类惛醉缠心曾无醒觉是故下引经结示无明所盲谓障圣慧眼惛醉缠心谓碍真义心异生恒居生死长夜而不醒觉者无明使之然也长夜有四句分别一是长非夜如七俱贪等三及妙平二智相应心品二是夜非长如六识相应无明三亦长亦夜即七俱无明四非长非夜即六识余贪等若异生位有暂不起有行不行不应理故若异下次反释恒行义初句立意经言恒行无明故次句释成与异生俱迷理无明或行不行不应X正理此言意显无不行时也此依六识皆不得成许有末那便无此失此依下正约所依识体结成文中以六识对显此覆真实恒行之义依六转识皆不得成所以者何识有间断此无明亦应间断则非恒行无明恒染彼转识亦应恒染则非三性转易若谓依六识有此二过故应许有恒行末那方免斯愆染意与恒四惑相应此俱无明何名不共染意下三家释不共义无明不与余俱定依第七先问起染意恒与四惑相应意俱无明与三共转何名不共有义此俱我见慢爱非根本烦恼名不共何失有义下初解以意俱无明是根本惑释不共义见慢爱三非根本惑虽四惑俱三非同类名为不共亦何所失有义彼说理教相违与四烦恼恒相应故有义下次解初句斥前次释纯随烦恼无见等故此三烦恼是十根本烦恼中摄故处处皆说染意与四惑俱何言此三非根本惑应说四中无明是主曾不省察痴增上故应说下申正释初二句以无明为余染法之主释不共义能与诸染作因依故次二句约惛迷增上转释主义此俱见等应名相应如无明故许亦无失X此俱下约余三并问痴既增上名为不共余三非增上应如心所名相应耶若为下答余三若增上为主应亦名不共若约生死流转贪爱为主若依障初圣道不受圣教见慢为主见则偏执一理安肯受教慢既恃巳岂复求他故此三者若为主时亦名不共例如无明许亦无失有义此痴名不共者如不共佛法唯此识有故有义下三解约此识独有余识所无以释不共义例佛十八不共法唯佛独有余人所无故名不共若尔余识相应烦恼唯此识有故名不共若尔下约余识俱染并问此俱无明余识所无名不共者余识俱惑此识所无亦应名不共耶依殊下答初句明依胜义立非互一句斥前问难谓第下释殊胜用能障理智故如是胜用此有余无故名不共此中三解初以根本释不共于文多谬于义全疎次以是主释不共义虽稍当文不会经三以不共释不共文契标章义符经旨既尔此俱三亦应名不共对余痴故且说无明既尔下约余三并问既尔二字牒上无明胜用名不共此俱见等胜用亦然亦应名不共无明下答痴是三主见慢爱三皆用无明为因故独得此名余为主时亦名不共既皆可名不共偏言无明者为对余识俱痴显此用胜且说无明名不共耳不共无明总有二种二独行不共此识非有X不共下料简不共初句总标恐此中不共滥独行故此恒行不共第七相应名为恒行不与第六间断者共名为不共余识间断故云所无反显此识中有独行不共者不与忿等俱起或不与余烦恼起此识非有者反显余识俱故故瑜伽说无明有二非贪等俱者名独行无明故瑜下引证初相应证恒行与三惑俱故非贪等俱证独行是主独行唯见所断忿等皆通见所断故是主下释独行二义复约见修二断以明二种差别言是主者力用麤勐自能为主能发恶业显是分别故见所断次引经证见所断有学永断故不造新业故言非主者行相微细不发恶业显通俱生亦者通见修所断也忿等小随各自为主故皆见断反显非主独行不与彼俱通见修断此中唯释独行明二断者意在简滥显是也是主唯见断非主通见修二断意显恒行不共唯修所断恒行不共余部所无独行不共此彼俱有恒行下约大小乘部结判有无恒行不共约部而言余小乘部中曾所未说不言第七故故言余部所无反显大乘所说有此识故约识而言此识所有余识所无独行不共约部而言大小皆说故言此彼俱有约识而言余识中有此识中无又契经说眼色为缘若无此识彼意非有X又契下引教证成约意识增上缘依证有第七初文通引六识以前五为同法其意别指意识意法为缘者意根为增上缘法尘为所缘缘二和生识故意即第七识若无下反证若无此第七识者经中所说增上缘意则应非有唯一法尘为缘也谓如五识必有眼等此识若无彼依宁有谓如下引理证成初以同法证如眼等五识六转识中摄故必有眼等增上不共俱有所依意识既是六转识中摄理应许有此依彼依即是此第七识此识下反证此识若无彼增上等依宁有量云意识必有增上俱有所依六识中摄故如五识不可说色为彼所依随念计度二分别故不可下破色为依余乘取肉团心为第六依今初句直破次句释成经云意法为缘意属心故非色法故又五识依色但有随念而无计度若执意识依色者应如五识亦唯随念不应通二分别故亦不可说五识无有俱时而转如牙影故亦不下破五无依上以五识有俱有依为同法证第六有依今执五识无依欲证第六亦无初句直破次句释成五识与根俱时而转故次喻俱转牙与种影与形不相离故牙当作芽又识与根既必同境如心心所决定俱时又识下破等无间意非等无间意可为此识依识与所依必俱时故立量云又识与根决定俱时必X同境故如心心所由此理趣极成意识极成六识随一摄故由此下立量结极成意识必有不共显自名处等无间不摄增上生所依极成六识随一摄故如眼等五识不共者如眼根是眼识不共依不与余识共故显自名处者谓依眼之识名为眼识余亦如是等无间不摄者非等无间意根之所摄也增上生者谓根是识之增上生缘也所依者根是识之俱有所依也随一摄者谓于六识随一所摄也又契经说思量名意若无此识彼应非有又契下约思量名证有第七先引经恒审思量故若无下反证谓若意识现在前时既尔如何说名为意谓若下释义有谓等无间意即经中所说思量名意非第七名今释云意识现前彼灭非有体既非有用定不成既尔二字牒上体用思量既俱不成如何经说名意若依圣言量思量即第七非等无间若谓假说理亦不然无正思量假依何立若谓下破假说有谓思量名意者应知假说非关实有体用初二句直破次二句以正破假假依正立故假名为意由正思量无正思量假依何立若谓现前曾有思量尔时名识宁说为意若谓下破第六无意名彼救云谓过去时现在曾X有思量今虽巳灭得名为意今初句牒计次句破云尔时名识宁说为意故知别有第七末那巳灭依此假立意名故知下结第七末那以具恒审思量义故方得名意等无间意依此假立又契经说无想灭定染意若无彼应无别又契下引经无心二定差别证有第七染意下反证谓彼二定俱灭六识一有一无彼二何别谓彼下释义灭定无想此二俱灭前六及彼相应体谓前六心体数谓彼相应心所此二俱灭故曰无异二定有别者唯染污意于二定中一有一无则有差别无想唯灭前六染意则有灭定非唯前六兼灭染污一分染意则无若无第七于彼定中为有为无彼二无心有何差别若谓加行界地依等是故定应别有此意若谓下牒伏救破彼救云二定别者由加行等故非由第七今文初句牒救次句总破次正破彼差别因者谓由有此第七识故若出离想作意为先令不恒行心心所灭想灭为首立无想名此定唯属第四静虑而有漏摄若止息想作意为先令不恒行及染污心心所灭立灭尽名虽属有顶而无漏摄此意若无彼因宁有集论二定有五门差别加行即定前作意界地谓四禅及有顶所依谓佛X弟子说力及外道说力自体者无想以有漏异熟色为体灭定以无漏心法为体假立者无想麤动心等暂不现起假立灭定兼染污不行假立是故下结又契经说无想有情若无此识彼应无染又契下引经无想天染证有第七一期生谓五百劫心心所灭无六转识也若无下反证谓彼长时无六转识便非圣贤同所诃厌谓彼下释义初句无六转识谓六识中我执无也次句若无此意谓第七中我执亦无也谓诸我执唯于六七二识中有二识俱无我执便无何处见有具缚凡夫一期生中都无我执都无者谓无二识中我执也彼既长时无有我执应如涅槃清净无漏便非圣贤同所诃厌初后有故无如是失余法受熏巳辩非理初后下展转释救云彼天六识及彼心所初半劫灭后半劫生初后有故无如是失破云中间四百九十九劫心心所灭无故有过救云过去未来有我执故无如是失破云过去非常未来非现如空华等无故有过所得下约理斥所得无者谓无想定前求无想报故所熏成种招彼异熟染污末那缘彼执我依之麤动想等不行于此位中假立无想有情若无能执末那所得无想异熟应无所得无故能得无想有情亦无伏救云不必末那执即X依异熟立无想有情今释云无想异熟即不相应法前巳遮破藏识无者谓染污末那缘第八藏识我见爱等执藏为自内我摄藏一切杂染品法令不失故由斯以立阿赖耶名若无染意藏识应无藏识无故熏习亦无受熏持种义皆不成伏救云余法亦可受熏今释云余法受熏巳辩非理故应别有染污末那由斯贤圣同诃厌彼故应下以我执结成有染意又契经说异生善染若无此识彼不应有又契下引经三性心中恒带我执证有第七若无下反证谓异生类三性心时所起施等不能亡相谓异下释义谓异生类善染无记三性心时虽外起善恶不动业而内一类相续执我由内恒常执有我故令六识中所起施戒等不了体空执取于相故瑜伽说染污末那末那灭巳相缚解脱故瑜下引证染意徧为诸识依止彼未灭时令六识中相缚见缚不得解脱染污灭巳方得解脱言相缚者谓于境相此意未灭时识缚终不脱言相下转释瑜伽初牒次释谓由染意恒执我故令六转识于所缘境不能了达如幻事等由斯见分相分所拘不得无碍解脱自在故名相缚依如下复引伽他证论X又善无覆无记心时勿由他解成无漏故又善下别约善无覆心时我执证明第七凡起善及无覆无记心皆名有漏者由有我执故若无我执应非有漏救云六识中自有烦恼可成有漏破云自身现行相续之中六识善染不俱起故救云现行善染虽不俱起由有过未烦恼缘缚故成有漏今破云去来缘缚非现非常理非有故救云如施等虽善由受施者具惑故成有漏破中初句牒救直破次句举例并破岂施无漏净田令我有漏施心亦成无漏彼既不尔此云何然又不可说别有随眠彼非实有巳极成故又不下展转释初破随眠转计云别有随眠异心心所是不相应行蕴所摄于善等时现相续起由斯善等成有漏法又不可说四字是牒救破词所以者何随眠非实有前巳极成故亦不可说从有漏种勿学无漏心亦成有漏故亦不下破漏种生救云善等有漏由从无始有漏种生此有漏种不由熏习法尔而有故成有漏亦不可说下二句牒救彼种下先破漏种由与漏俱成有漏种先无我执与善等俱彼种无因成有漏故非由下次破漏生若谓无始有有漏种有漏法起以此为因非由下一句直破勿学下举例并破若谓有漏种生成有漏者应学无漏心亦成有漏勿字是破辞学无漏心亦从有漏种子生起然彼X不成有漏法种自相续中不与漏俱故彼既不尔此云何然虽由烦恼引施等业彼复如何得成有漏虽由下破染引救云善心虽非染俱由前烦恼所引是故施等成有漏法今破云虽由烦恼引施等业而施业起时烦恼巳灭不俱起故非漏正因所以者何以有漏言表漏俱故又无下举例并破又无记业随先业转不待现缘非烦恼引彼复如何得成有漏无记非染引得成有漏善等有漏岂烦恼引然诸有漏由与自身异生既然有学亦尔然诸下释正义然诸有漏施等诸业由与自身现行烦恼俱生俱灭互相增益方成有漏自身简非他惑现行简非随眠俱生俱灭简非过未互相增益简非有漏种由此熏成有漏法种后时现行从此种起有漏义成异生下例有学有学俱生犹未永灭理亦应然无学有漏虽非漏俱故成有漏于理无违无学下通妨妨云无学巳断我执然非漏俱云何亦有有漏法耶如难陀之贪身子之嗔毕陵之慢等释云无学有漏虽非自身现行烦恼俱生俱灭互相增益方成有漏而从先时有漏种起故成有漏于理无违然不熏成有漏法种自相续中非漏俱故X由有末那恒起我执而识类别实有八种由有下结证有下总结然有下通妨总通七八二识妨难难云余处经中唯说六识不说七八二识者何释此如文巳上释第二能变竟如是巳说第二能变第三能变其相云何如是下释第三能变文中结前问后颂曰次第三能变了境为性相善不善俱非颂曰下举颂答颂有三十六句约九门分释一差别门次第至六种二体性门了别为性三行相门了别为相四三性门善不善俱非五相应心所门此心所至不定六受俱门皆三受相应七共依门依止根本识一句八俱转门五识随缘现至意识常现起九五位不行门除生无想天至闷绝论曰次中思量能变识后五谓依发属助如根论曰下依门解释初二句结前起后此识下先总标差别门谓名下别释随根立名初句标六名根者俱舍云身根有九事十事有余根具五义者一依根之识依俱有根而得住故二根所发识由眼等根所引发故三属根之识识系属根如子之属父故四助根之识根如镜光照物无别分析由识于境能了别故五如根之识俱有情数之所摄故虽六识身皆依意转辩识得名心意非例虽六下简滥难云若识随根立名者六皆依意转悉应名意识释中约共不共答虽六识身皆依意X转而五以意为共所依唯第六以意为不共今随不共立意识名例如五识依五色根各随不共立名无彼此相滥过或唯依意故名意识五非唯依意兼依色根故不名意识伏难云随根立名者第八依意应名意识第七依心应名心识今释云随根五义辩识得名非辩心意不应为例或名色识乃至法识谓于六境了别名识或名下随境立名初句标六名次句释义末句转释谓此六识于色声等六境有了别用故名为识今从境立正顺识义色等五识唯了色等故六识名无相滥失色等下简滥难云若随境立名者第六与五同时或了色乃至或了触亦可名色识乃至触识释中约通局答色等五识唯各了色等故名色识乃至触识第六通能了一切法故名法识或能了法独得法名前五不能故不名法故六识名无相滥失不可知执受处了第二能变云依彼转缘彼此第三能变中何故不说依缘释中初句明不说意后句指前指后于次能变中巳说所依即前通明诸心三所依此六所缘义便当说即后二门了境为性相次言了境为性相者能了别境名为识故次言下释颂第三句体性行相二门初句牒颂双标次句释义句中以双显释双标后二句分释双X显义了别识之体了境识之用体用皆能了境故由斯了别境义顺识义故兼释别名者别前心意唯此六名识如契经说眼识云何余所依了如前巳说如契下引证初引文彼经下以释经说眼识依于眼根乃至意识依于意根如是且说不共所依经说眼识了别诸色乃至意识了别诸法如是且说未转依位见分所了余共所依者谓五识皆依六七八识六依第八余巳转依见分所了者谓一根发识缘一切境此六转识何性摄耶谓善不善俱非性摄此六下释第四句三性门初征起次举颂答俱非者谓无记非善不善故名俱非略释俱非二字能为此世他世顺益非于他世故不名善能为下别释三性先释善相此世谓现在他世谓当来所作善业能感二世所欲从心致大饶富人天下简果从因问曰人天乐果清昇顺益可名善否今答云乐果随先业转此世虽能顺益报尽未然此取业因通二世者方名为善能为此世他世违损非于他世故非不善次释不善相所作恶业能令二世所求不遂扰恼身心恶趣下简果从因问曰恶趣苦果沉坠违损可名不善答云苦果随先业转此世虽能违损偿X足自停此取业因通二世者方名不善于善不善益损义中不可记别故名无记三释无记相非顺益义无善可记非违损义无不善可记此六转识若与信等俱不相应无记性摄此六下出体明相摄上但出善不善二性相此中出体信惭愧无贪无嗔无痴勤安不放逸行舍不害六识与此相应是善性摄无惭无愧忿恨恼覆嫉悭害嗔与此相应是不善性摄俱不相应是无记摄有义六识三性不俱便违正理故定不俱有义下释三性俱不俱初解不俱谓六识三性定不俱起次二句释不俱义同缘外境故三性互违故五识下设三性俱起难初二句立定六识俱起善染性同谓五识生必由意识为分别依导引而起俱时而生同缘五境同善同染若许下正难五识三性俱行意识随之应通三性后句结成不俱瑜伽等说藏识一时非一生灭无相违过瑜伽下通妨难云瑜伽等说藏识一时与转识相应三性俱起何谓不俱引论虽引一句全文其意唯用转识三性俱起释云彼云一时依多念说如说一心非一生灭今依一念故不容俱与彼论文无相违过有义六识三性容俱前所设难于此唐捐X有义下次解俱起六识三性容俱率尔下释俱义率尔谓创初之心或多谓五俱起或少谓二三四如眼识率尔必是无记耳鼻等流成善成染五识既容俱起三性必俱五识下斥前难五识与意虽定俱生而善性等不必同故前难五识三性俱行意识尔时应通三性今以五识例意识性不必同此难徒设故瑜伽说若遇声缘若有希望后时方出故瑜下引证先明二识俱起次判属性诸瑜伽师入禅正受若遇声缘从定起者此是与定相应善意识俱转之余耳识生领受此声后方出定非唯下明二识必相假先明意识必须耳识非唯彼定相应意识能取此声无余耳识若唯意识无耳识者定中意识不能闻声于此音声不领受故不应出定非取下明耳识必须意识若谓耳识领受声时即便出定故不与与定相应意识俱时而转理亦不然非取声时即便出定领受声巳若有希望后方出定故闻声时心犹在定定应二识共取此声在定耳识率尔闻声率尔堕心定无记故在定下判属二性初句标定率尔耳识非善次句释成无记定中意识理应是善此明二识俱起性不同用显三性容俱由此诚证五俱意识亦缘五境不说同性X由此下结证性不同无记耳识与定相应善意俱转诸处下复引同境不同性之文结证三性容俱杂集论说等引位中五识无者依多分说杂集下释妨难云集论说等引位中无有五识何故说与定相应意识俱转余耳识闻声释云彼依多分此约少分等引者此通有心及无心定离沉掉名之曰等引生功德名之曰引此既通有心定彼依多分或可言无此约少分或可言有故彼此文不相违反若五识中三性俱转巳永灭除戏论种故若五下结判俱起问五俱意识既不能与前五同性何故前文说六识三性亦容俱起文中约偏不偏答偏注者一向也如眼识属善意识一向偏注亦成于善或余识不善意识偏注亦成不善若不偏注意便无记故六下结成俱起得自在下明佛位唯善性摄后二句简二性道谛摄故非不善灭戏论故非无记六识与几心所相应颂曰三受共相应六识下明相应心所门初句问起颂曰下举颂答论曰此六转识总与六位如属我物立我所名论曰下总标六位恒依下先释心所通名以心为依方能现起故更互相应和合似一故系缚摄属于自心王故名心所次举例明如属我物立我所名属心之法名为心所X心于所缘唯取总相如𦘕师资作模填彩心于下释行相心于所缘唯取总相唯者明不取别相心所于境不唯取总亦取别相亦者明兼取总相心事者了境作用名事次举喻心如画师所如弟子取总相如作模取别相如填彩故瑜伽说识能了别此表心所亦缘总相故瑜下引证徧行初句明心王唯了境之总相作意下诸句明心所兼了总别相即诸心所取所别相者此句该通上下未了者未明了也今作意能明了之可意等等非可意及俱非相摄受谓顺益等谓损害俱相违相言说因者由想安立境之分齐方能生起种种名言正因等等邪因俱非相故作下一句结名心所诸句皆言此者指总相也余处复说欲亦能了皆于所缘兼取别相余处下引证别境诸句中亦字兼总相言也由此下例余四位兼取总别相由此二字承上二位作意能警心心所起触能令心对境皆有顺生心所功能受与想俱受能起爱爱生诸取思为行蕴主欲能希望解能决定念能记忆定慧了得失由此二位缘境方能引起善染等四位诸心所法后一句释成诸位亦兼取总别相虽诸心所名义无异而有六位种类差别虽诸下依标分类问曰通名心所通具恒依等义名义无异何分六位差别答中初句牒问次句依X类分六善染等种类差别故谓徧行有五别境亦五于善染等皆不定故谓徧下依类列数一切下略释六位别义如文然瑜伽论合六为五由此五位种类差别然瑜下引证合意根随俱染共为一位复以下依四辨五先标四一切一切性谓善等三性一切地谓三界九地一切时谓过未现三时一切俱谓与八种识俱相应次正辨差别徧行具四一切可知别境唯初二者通三性故徧九地故善唯有一善徧九地故染四皆无者不通善净故不徧上地故善时无故第八不相应故不定唯一者于善染等皆不定故次一句结此字指四一切此六转识易脱不定非逼非悦名不苦乐受此六下释颂第四句受俱门先总标三受相应六识有易脱故与变易受相应领顺下别释受相非逼非悦者中容境也不苦不乐者舍受也如是三受或各分二苦受亦由无漏起故如是下增数分判先标分二释中初约身心次约漏无漏后句释无漏通苦受问曰无漏是道谛摄永尽诸苦云何通苦受释云修无漏者劳心苦志然后方得是故苦受亦由无漏起或各分三谓见所断又学无学非二为三或各下先标分三释中初约三断次约三学非所断谓无漏受也非学非无学谓凡位也X或总分四谓善不善有覆无覆二无记受或总下先总标分四释中初约四性总分四乐受即善苦即不善舍即二无记有义三受容各分四彼皆容与苦根相应有义下次约一一受别分四谓善与三受相应不善二无记亦皆与三受相应五识下释五识相应任运烦恼纯苦趣中任运烦恼此二烦恼不发恶业者是有覆无记故与苦根相应论说忧根非无记故此释有覆无记既通苦受例之亦通乐舍有覆说通三受例之无覆无记及善不善亦应通三受是故三受容各分四瑜伽论说若任运生意地一切根相应瑜伽下引证证任运生一切烦恼有覆无记摄皆于三受现行可得若通前六识无记者遍与诸识中三受相应不通一切识身者唯与意地三受相应此证有覆既通三受例善不善无覆亦通三受杂集论说若欲界系故知三受各容有四杂集下证不善有覆通三受前约任运烦恼不发恶行者是有覆摄今约虽是任运发恶行者亦是不善亦者显任运者通二性也所余谓欲界系余不发恶者及余上二界任运烦恼皆是有覆无记所摄此证不善有覆通三受例善及无覆亦通三受故知下结据标结文释及引证应皆例之三受各容有四X或总分五谓苦乐忧喜舍无分别故平等转故或总下初总标分五次列名三中下释分意逼身名苦悦身名乐逼心名忧悦心名喜无分别者通前五识名为苦乐有分别者唯在第六名为忧喜尤重者苦乐轻微者忧喜舍不分者非逼非悦于身于心无别异相纯无分别无有轻重故不分二诸适悦受五识相应安静尤重无分别故诸适下约诸识相应分乐喜适悦受者领顺益境故五识相应恒名为乐意识相应约界地分有三种别欲界及初禅近分二禅近分名喜初禅根本二禅根本名乐名喜三禅近分及根本名乐近分谓未至地诸逼迫受五识相应意地慼受名忧根故诸逼下约诸识相应分苦忧逼迫受者领违损境故五识相应恒名为苦意识相应有二家释不同先初家解初句正释唯忧次引教贴释唯忧瑜伽论说生地狱中尚名为忧况余轻者瑜伽下双证六识通苦忧异熟生者即前六识五识俱者属苦意识俱者属忧逼迫无间名曰相续又引寻伺者乃意识相应不共法一分者一向苦受处也故知下结意地重蹙尚名为忧轻者亦尔此释意识唯忧无苦有义通二人天中者纯受尤重无分别故有义下次家解意慼通二约五趣分有三种别人X天唯忧地狱唯苦旁生鬼界名忧名苦捺洛迦此云苦器瑜伽论说若任运生现行可得广说如前瑜伽下引证旁生鬼界通苦任运烦恼有覆无记性摄皆通三受广说如前者通一切识身者遍与一切根相应不通一切识身者意地一切根相应此证意识通苦又说俱生萨迦耶见论说忧根非无记故又说下引证地狱意识唯通苦受俱生简非分别身边二见意识相应唯无记故是苦非忧后句引论贴释忧非无记反显无记是苦此释意识唯苦无忧又瑜伽说地狱诸根纯苦鬼界傍生亦尔又瑜下此段乃次家引证地狱意地唯苦无忧之文瑜伽中二十二根八根定成就谓眼耳鼻舌身命苦舍三根定不成就谓乐喜忧余十一根或成或不成余三定是乐喜忧根以彼必成现行舍故余三下二句乃次家判论定成定不成之文也初句判忧定不成次句判舍定成今判忧既不成只证地狱唯苦无忧以成巳意复夺初家意地忧不成也岂不容舍彼定不成宁知彼文唯说容受岂不下二句乃初家夺他救巳之文因次家判舍X定成今夺云舍定不成因次家判乐喜忧不成今救云宁知彼文唯说容受此句征结次家汝宁知三受中忧不成也容受者即乐喜忧三受虽通言三受救家意许忧是成就根应不说彼定成意根彼容六识有时无故应不下二句乃次家纵难初家之文先难初家不许舍成就初家不许舍次家不许忧二家互夺各不许一则成就根中止有七今纵难之今文言意根者如下文云意根总以八识为自性又瑜伽云能令依止随自在转增上义故八识皆随意转故别立一根地狱位中六识既无意根不成故不可以意根足成第八意根既不可为第八必以舍根为第八舍根既是成就根忧根定是不成就根不应彼论唯说容受如何说彼定成八根不应下四句乃初家诘难次家忧不成就之文初句直难不可以忧为不成根次句指论难破论言诸根中三不成就此文通漫而无的指之辞又无别因以显忧不成汝何为判忧不成耶第三句纵问若论言忧不成就则成就根中止有七故第四句诘难如何定成八根若谓五识不相续故可有希求婬欲事故若谓下乃次家破初家伏救之文初家伏救云五识相应是苦受意识相应是忧受今地狱中分形碎质五根不成根不成故则五识不相续则无苦X受违境唯逼心根故有忧受此救忧是成就今文牒执破云死生闷绝宁有忧根有执喜根亦尔设执下牒执一形者谓男女根中随指一根也理亦下初句总破次释义可知由斯第八定是舍根第七八识舍相应故由期下结先结舍是成根由斯二字承上所简余诸根既不可当第八故结云定是舍根次句释舍义前六有不行时七八恒相续故如极乐地意悦名乐故余三言定忧喜乐如极下次结忧是不成根先举例极乐地意悦名乐无喜以例极苦处意迫名苦无忧后句指论余三定忧喜乐以结忧是不成根余处说彼有等流乐无异熟乐名纯苦故余处下通妨妨云今判余三中乐不成余处不妨说地狱有等流乐例之今虽判忧不成何妨地狱亦有忧初句牒妨应如下释随转者随顺机宜权转施设也立世毗昙云人养六畜饮食温清者在热狱得冷间在寒狱得温间此之温冷果似前因假名等流是异熟果应知彼是随转理说或说杂受处者谓轻狱中或可有乐纯受重狱必无异熟果报乐故名纯苦然诸圣教意地慼受或随转门无相违过然诸下通前引教初句牒前引教次释依多分说者人天名忧旁生鬼界名忧名苦故X瑜伽论说生地狱中傍生亦尔者亦依随转门瑜伽下牒前引教次释亦依随转故又彼苦根意识俱者是余忧类假说为忧又彼下引类通意俱苦根名为忧者是余趣忧之类假说为忧而实是苦或彼苦根损身心故显扬论等具显此义或彼下比例明地狱苦损身心故而亦名忧例如近分喜益身心故而亦名乐既近分名乐而实是喜以例明之地狱名忧而实是苦然未至地定无乐根说彼唯有十一根故然未下通妨难云宁知是喜而亦名乐岂不容彼定成乐根释云未至地唯有十一根故十一根中无乐故十一谓眼耳鼻舌身意命苦忧喜舍由此应知意地慼受恐文增广故不繁述由此下总结有义六识三受不俱非一生灭无相违过有义下明三受俱不俱初正明不俱瑜伽下通妨有义六识三受容俱诸佛巳断忧苦事故有义下次正明俱起义以顺违中境俱起对显三受容俱如前三性故不重释前所略标六位心所胜解念定慧所缘事不同前所下广明六位体用差别先征二位颂曰下举颂答徧行别境论曰六位中初徧行心所由教及理为定量故X论曰下先释徧行初文体用指前次文征徧行相次句总举教理答此中教者如契经言由斯触等四是徧行初引经证触受想思四是徧行心起定有故广说者指耳声乃至意法等又契经说若根不坏此等圣教诚证非一次引经证作意亦是徧行虽根境和合必由作意方能生识故心起必有故是徧行复引云于此者谓境也心所于境作意心王即于境了别王若了别所即作意共和合者王所同时故是徧行广说者触对领纳想取造作皆与王同时恒共和合故是徧行此等下结理谓识起必有三和余非徧行义至当说理谓下引理释彼定生触必由触有即前文触依彼生令彼和合此明触是徧行若无下反释作意等四文中皆反覆释受中言随一者三受中随一受也思中言随一者思能役心造善恶无记之业三业中随作一业也由此下结余非徧行者指别境也次别境者谓欲至慧于六位中次初说故次别下释别境初句标名次句释别境义多分不同者定慧同一所观故云何为欲于所乐境希望为性勤依为业云何下别释欲先征出体用希求冀望而为自性X精进断依而为业用有义所乐谓可欣境于可欣事欲见闻等有希望故有义下先初解所乐谓可欣乐非是可厌及中容境也欲见闻等谓非不欲也于可厌事希彼不合若不希望亦无欲起于可下通妨难云于可厌事若未合时希彼不合若正合时望彼别离岂非有欲此但下释希彼不合者此但求彼不合之时谓有可欣自体可合故望彼别离者此但求彼别离之时谓有可欣自体不离故非于可厌之事而起希望故于下简先简可厌中容境无欲次简于可欣境若不希望亦无有欲此明欲以希望为体有义所乐谓所求境若不希求亦无欲起有义下次解所乐谓所乐求可欣求合可厌求离希望有欲于中下简中容境及欣厌境若不希求皆无有欲有义所乐谓欲观境由斯理趣欲非徧行有义下第三解所乐谓乐欲观一切事者徧通欣厌中容三境也欲观察谓非任运若不下简若不欲观及随境任运观者此全无欲由斯一句结成前文余非徧行有说要由希望境力故经说欲为诸法本有说下简异解先叙由希望力引生心心所方取所缘复引经欲为诸法本以证欲为心心所本意X成欲是徧行彼说不然心等取境由欲能生心心所故彼说下破初句略斥次约义斥作意引心令趣自境诸心心所取自所缘非由乐欲又圣教说若根不坏境界现前作意正起方能生识不说由欲生心心所如说诸法爱为根本岂心心所皆由爱生如说下例破由经说欲为诸法本诸心心所皆因欲起经中亦说诸法爱为根本岂心心所皆由爱生彼既不尔此云何然故说欲为诸法本者故论说此勤依为业故说下通经结示说欲所起身口意若善若恶一切事业或说欲发勤由勤助成一切善事故经言诸法欲为其本云何胜解于决定境由此异缘不能引转云何下释胜解先征出体用于决定境谓非犹豫印定任持而为自性不可诱引改转为业谓邪下转释谓依教理明证之力于境审谛决定印持由斯异缘不能牵引令移此义而趣余义故犹豫境胜解全无由斯胜解非徧行摄故犹下简非徧行故犹豫境非审决心全无胜解非徧行摄有说心等取自境时无拘碍故皆有胜解有说下简异解先叙取境无碍由胜解力意成解X是徧行彼说非理所以者何此应复待余便有无穷失彼说下破初句略斥次征释非理不为碍者即所缘诸法不被碍者即心心所能作增上缘警觉发起心等者根及作意皆非胜解能成此事若谓由此胜解根及作意方胜发起则此胜解复应待余便有无穷失云何为念于曾习境令不忘失能引定故云何下释念先征出体用于曾习境谓非未习明审记忆不忘为性等持所依而为业用谓数下转释谓由念力数数忆持曾所受境令心明记而不忘失能引定起故为彼依于曾未受体类境中故念必非徧行所摄于曾下简非徧行曾未受境及不明记即全无念故非徧行体谓所受自体类曾受同类相似之境有说心起必与念俱能为后时忆念因故有说下简异解先叙若心起时必与念俱何也由念于境明审记持能为后时忆念因故意成念是徧行彼说非理勿于后时足为后时忆念因故彼说下破初句略斥次例破若谓后时有忆念故前必有念而为其因不可后时有痴信等前亦有此而为其因然前心等或想势力足为后时忆念之因故不可执心前定有念X云何为定于所观境依斯便有决择智生云何下释定先征出体用谓系心所观专精倾注不令散乱而为自性智慧所依而为业用谓观下转释谓观如理不如理及俱非境由定势力令心专注而不散逸依斯便有决择智生定能发慧故心专注言显所欲住前后境别应无等持心专下释专注心专注言谓表此心所欲住境此定令心即便能住非唯一境而不迁移不尔下反显见道历观上下八谛前后境别而不是一若非专注应无等持故专注言非唯一境境虽改转心随专注若散心缘境为境所牵若定心缘境非境牵心故名为定若不系心专注境位便无定起故非徧行若不下简非徧行有说尔时亦有定起但相微隐有说下简异解先叙设不系心专注境位亦有定起但相微隐而不昭着非是全无意成定是徧行应说诚言若定能令作意令心取所缘故应说下破初句诫次句设执反诘理亦下破三和合位是触用故若谓下复设执诘亦不下破一剎那心时之最促自不易故若言下重设执诘彼亦下破心取所缘由作意力皆非定故有说此定体即是心经说为心学心一境性故有说下简异解初叙定体即心次引经贴释心学X者三学中定为心学戒为身学慧为口学智在说故心一境性句转释心学此定为心一境性故彼非诚证依定摄心如念慧等非即心故彼非下破先破引经依定摄心定能令心一于境故言定乃心之学根力下立量破即心定非即心根力觉道等道品摄故如念慧等念慧等道品摄故非即是心此云何然云何为慧于所观境由慧推求得决定故云何下释慧先征出体用于所观境料简决择而为自性断除犹豫而为业用谓观下转释谓观得失俱非境中由慧推求而得决定依斯永断所有疑惑于非观境愚昧心中无简择故非徧行摄于非下简非徧行于非所观及迷暗心中无决择智故非徧行有说尔时亦有慧起对法说为大地法故有说下简异解先叙尔时者指上非观境及愚昧心但慧相微隐而亦有起非慧全无大受句举例如纤微物为大物所受隐覆宁知对法句引证徧行愚智心中皆有故意成慧是徧行诸部对法展转相违说十非经不应固执诸部下破初二句破论互违不为定量次二句破违经谬执然欲等五非触等故定非徧行如信贪等X然欲下立量总结欲等五定非徧行非触等故如信贪等有义此五定互相资随一起时必有余四有义下明现起分位先初解此欲等五行相无违更互资益所在恒俱随一起时必有余四有义不定瑜伽说此所缘能缘非定俱故有义下次解先总明此欲等五现起不定次引瑜伽证四一切中无后二者不徧一切时故不徧一切心故所缘四境不定俱起对显能缘五位非恒相应或俱或不俱故起一至四名不俱起五名俱应说此五或时起一谓不专注驰散推求应说下别明不定相先唯起一能所各别独自行单境只心名起一所乐起欲决定起解曾习起念所观起定谓愚下料简通妨简意明有专注而无简择彼加下妨云愚昧心中既无简择何故说彼缘所观境释云定前加行少有闻思故或依下转难既言少有闻思亦可兼慧何云所解唯定释云今依多分不约少时故言唯定如戏下引事证成或于下所观起慧不专注故无定驰散推求故唯慧或时起二谓于所乐起定及慧合有十二或时下起二境若两两不同心则双双各异合有十个二乃至二字超文下文例然所乐决定起欲解所乐曾习起欲念所乐所观起欲定所乐所观X起欲慧决定曾习起解念决定所观起解定决定所观起解慧曾习所观起念定曾习所观起念慧于所观起定慧或时起三谓于所乐起念定慧合有十三或时下起三境既三三共起心亦三三合生合有十箇三所乐决定曾习起欲解念所乐决定所观起欲解定所乐决定所观起欲解慧所乐曾习所观起欲念定所乐曾习所观起欲念慧所乐所观起欲定慧决定曾习所观起解念定决定曾习所观起解念慧决定所观起解定慧曾习所观起念定慧或时起四谓于所乐起后四种合有五四或时下起四境若前后变更心则逆次除一合有五箇四所乐决定曾习所观起欲解念定或于此四起欲解念慧所乐决定所观起欲解定慧所乐曾习所观起欲念定慧决定曾习所观起解念定慧或时起五谓于所乐决定曾习所观境中具起五种或时下起五所缘既俱心亦共境总心齐名起五如是于四起欲等五总别合有三十一句如是下总结初句标结言总意别虽有单双三四合离不同皆名于四起五次句结数起五名总起一至四名别合三十一句欲等各起成单五欲对后四成四句解三念二定唯一是则名为十句二X欲解对三只成三欲念对二欲定一解念对二解定一念定慧三一成十欲等五句逆次除如是只成五句四欲等俱起成一句是名总别三十一或有心位五皆不起及藏识俱此类非一或有下次明不起如非四境者非所乐等四境也率尔心者创始剎那心也藏识俱者有漏第八也如此类中五皆不起第七八识此别境五依转未转皆不遮故第七下明诸识相应随位有无者未转依位第七唯一慧第八全无若巳转依二识皆具五第六下先标诸位皆与五法相应次释依转未转皆不遮故有义五识此五皆无不能推度无简择故有义下明五识二师有无初师明皆无如文有义五识容有此五余三准此有慧无失次师明容有但相微劣而非增上皆如文遮等下通妨问云五识性散云何有定释中等引者梵语三摩呬多通于有心无心离沉掉故名等引生功德名引等持者梵语三摩钵底唯局有心散心论遮等引之定五识无故言性散动非遮等持之定故容五识有定由此下引证有慧眼耳二通通名慧性以例余三五皆有慧未自在位此五或无五识皆有作事智故未自下明未转或无巳转定有通缘真俗正徧知X故取境亲明无犹豫故因穷久远之实修果穷久远之实证故又三世宿命明故那伽常在定故五皆具有智故最极增上而非微劣此别境五何受相应以审决等五识无故此别下明受相应初句征起有义下先初解欲与喜乐舍相应以彼一句释除意忧苦二境非所乐故解念定慧通忧喜乐舍除苦以审一句释除苦意审决等谓解念定慧与第六相应不与五识相应五识有苦意识无苦此四既不与五识相应是故除苦此前意地无苦师释也有义一切五受相应由斯欲等五受相应有义下次解一切谓五法总明五法皆与五受相应论说下别证欲有忧苦初句证欲有忧愁慼即忧相次句释有苦希求即欲意有苦根等者此前意地有苦师释也论说下引论通证欲有忧苦贪爱即欲相应法也苦根下释四法有苦意识既有苦根解念定慧是意识相应法以此证知审决等四应有苦受又五下复以五识有苦证四法亦通苦印境等四即前微细解念定慧由斯下总结别境与五受相应此五复依性界学等诸门分别如理应思此五下结例余门分别性谓三性界谓欲界系等学谓三学此五既具四一切中初二则知三性三界皆通第六意识依转未转既皆不遮则知学等X亦应皆有如是等类例推可知成唯识论自攷卷第五成唯识论自攷X卍XXX成唯识论自攷卷第六明武林莲居弟子大惠录巳说徧行别境二位善位心所其相云何巳说下释善位初结前问后颂曰善谓信惭愧勤安不放逸行舍及不害颂曰下次举颂答论曰唯善心俱名善心所谓信惭等定有十一论曰下解释初句总标善心相应唯者显不与染二俱故次句标名数云何为信于实德能对治不信乐善为业云何下释信征出体用实德能即所信境深忍乐等即因果自性不信即所对治爱乐众善而为业用然信差别略有三种爱乐证修世出世善然信下转释法体无二对所显能故有三种一信实有者谓实事理即世俗谛第一义谛忍谓忍受随顺印可而无违逆二信有德者谓三宝真净德佛德谓常乐我净力无畏等法德谓无为寂灭法X性真如等僧德谓三学圆明六和自备等乐谓欣乐欣慕好尚而无厌足三信有能者谓世出世善世善谓五戒十善四禅八定等出世善谓谛缘度观练熏修等能得能成者谓得世出世道及成世出世二胜果故希望谓欲希求冀望而求必得不信彼心谓于实等不忍乐欲秽染之心爱乐众善对治不信忍谓胜解此即信因岂不适言心净为性忍谓下料简先问此约因果为难皆非自性次句征自相云何岂不下举前心净答此犹未了彼心净言心俱净法为难亦然此犹下复问净即是心应非善所能令心净惭等皆然若谓心俱净法惭等亦与心俱何关别相此性澄清能净心等此净为相无滥彼失此性下重答先释心净此信心所体自澄清亦能净余心心所从胜立名但言心净如水下举喻合明清珠投于浊水浊水不得不清净信投于秽心秽心不得不净惭等下通前惭等何别难谓惭等法顺益义通非净为相此净为相故与惭等无相滥失又诸染法各别有相信正翻彼故净为相又诸下约所治翻对诸染别相非专浑浊唯有不信自浊浊他信正翻彼故净为相有说信者爱乐为相又应苦集非信所缘X有说下斥异先叙爱乐为信应通下次斥应非唯善即别境欲又苦集二谛信所缘境苦集非可爱乐若爱乐即信应非缘此而生信心有执信者随顺为相由此应知心净是信有执下先叙随顺为信应通下次斥应非唯善即胜解欲若印下转约解欲顺相破非信相印持决定而随顺者即胜解相爱乐希望而随顺者即是欲相离彼解欲无顺相故由此下结云何为慙依自法力对治无惭息诸恶行云何下释惭征出体用谓依下转释谓依自身具丈夫相及自禀受脩学法此二俱有尊贵增上之力崇尚宝重贤善为性羞耻自巳过恶有过必改有恶必悛别治无惭通息诸恶云何为愧依世间力对治无愧息诸恶业云何下释愧征出体用谓依下转释谓依世间诃责厌恶增上之力轻蔑拒绝暴恶为性羞耻过罪而不敢犯别治无愧通息诸恶羞耻过恶是二通相非受想等有此义故羞耻下料简先定通别惭愧各有通别二相崇善拒恶是二别相羞耻过恶是二通相圣教从通假说为体若执一句牒执执通相为别相应惭下二句难破若二皆以羞耻为相体应无别二法一体定不相应二既相应云何体一非受下例破受想相应体各别故此二相应体既无别以例受想相X应体应无别彼既不尔此云何然彼此互为同品以立二量反覆申明惭愧是有法定不相应宗体无差故喻如受想受想是有法定相应宗体差别故喻如惭愧若待自他立二别者复违论说十徧善心若待下牒救伏救云羞耻虽二通相惭待自法愧待世间故立二别今牒破云应非实有待他而成故圣说实有故若许下复救救云惭愧虽皆羞耻各别起故故是实有今牒破云若执实而别起应此不徧一切善心便违圣说圣说十徧善心除轻安故崇重轻拒若二别相二失既同何乃偏责崇重下外转难崇重轻拒是二别体善境恶境所缘有殊境既殊异应不俱生不俱别起二义是同何乃偏责若起一无二又不徧善心谁言二法所缘有异俱徧善心所缘无别谁言下内释初句直答不尔下外复征云崇重轻拒既各不同岂非所缘有异而何善心下答释凡诸善心随境生起皆具崇善拒恶二义故慙下结答俱徧善心所缘无别岂不我说亦有此义岂不下救前由上答云善心起时随缘何境皆有崇重轻拒俱徧善心所缘无别故今救云岂不我说此二皆有羞耻过恶所缘亦是无别之义X汝执惭愧自相既同何理能遮前所设难汝执下斥自相既同者汝执惭愧皆以羞耻为体是故同前应惭与愧体无差别二法定不相应之难然圣教说顾自他者于巳益损名自他故然圣下通前引证外问云待自他立非实有者何故圣教说顾自他释云圣说自他非同汝执自法名自世间名他崇重贤善于巳有益名自轻拒暴恶于巳无损名他汝执唯一羞耻观待自他而立二别故是假有崇重轻拒二性不同还指此二名为自他无贪等者等无瞋痴三不善根近对治故无贪下释三善根先总释善根义根谓能生此三生善最胜名之为根近能对治贪瞋痴故云何无贪于有有具无着为性对治贪着作善为业云何下征释无贪体用有谓三有因果不忘之谓有即三界果报有具谓招果器具即有漏惑业于此因果不生染着为性别治贪着通作众善为业云何无瞋于苦苦具无恚为性对治瞋恚作善为业云何下征释无瞋体用苦谓三苦即苦果苦具谓感苦之具即苦因于此因果不生瞋怒为性别治瞋恚通作众善为业问苦具即惑业应当憎之使其远离今于此不憎可纵之起耶答于染不憎甚显无瞋之善X善心起时随缘何境故此二种俱徧善心善心下二法共简问云此二善根一缘有等一缘苦等所缘有异应不俱生非徧善心释云善心起时随缘何境皆于有等无着苦等无恚观待有等无着立为无贪观待苦等无恚立为无瞋非要缘彼如前下例释如前惭愧观善恶立非缘善恶故此二种俱徧善心云何无痴于诸理事明解为性对治愚痴作善为业云何下征释无痴体用理谓诸谛理事谓差别事一一明悟解知而不迷谬为性别治愚痴通作众善为业有义无痴即慧为性如次皆是决择性故有义下料简先初解无痴即慧次引论证论说无痴报教证智前因所感曰报智现生熏习曰教智忘言契理曰证智皆以决择为体复引闻思修慧贴会如次皆是决择性故此虽即慧为显善品有胜功能如烦恼见故复别说此虽下释妨难云慧即别境如何重说释云此虽即慧为显善品有胜功能无痴唯善慧通三性如烦下例释见虽是慧以唯染故别开为二此亦应尔有义无痴非即是慧三世俗有余皆是实有义下第二解初句斥前非即是慧次句正释别有自性别治愚痴故如无下立四量反覆证成非X即是慧别有自性分此二句各立为宗互相影略初量云无痴别有自性三善根摄故如无贪瞋次引论大悲为同品量云大悲非即是慧摄无瞋痴摄故如无瞋痴又大悲无痴互为同品立定若彼下约大悲同品斥前以慧为性初句牒前家执次约大悲立量反斥大悲亦应慧根摄非无瞋痴摄故如慧力慧根等论说大悲既非慧根摄云何无痴以慧为性又若下立量反斥无别自性无痴应非实物无别自性故如不害等论说无痴既是实有应知别有自性三世俗有者不放逸舍不害然集论说慧为体者表信自体理必应尔然集下通前引论报教智是无痴因证智是无痴果非此自性论说慧为体者是举彼因果显此自性如以下例明忍因乐果表信自体此亦例之以贪瞋痴六识相应由此无痴必应别有以贪下约别对治释成有体以贪瞋痴通六识俱根本烦恼摄起恶最胜立不善根断彼必由通别二治通唯善慧别即三根若令无痴即善慧者通别无分应此不别对治愚痴由此无痴应如前二有别自性正对无明即明解为性勤谓精进于善恶品即显精进唯善性摄勤谓下释勤体用于善品应修恶品应断此二事中勇徤强悍而为自性能治懈怠成满善事而为业用勇表下转释勇徤不息以表胜进简诸染法X无任退惰谓不善及有覆也强悍难夺以表精纯简净无记易合间杂谓无覆也既简三性表唯善摄此相差别略有五种无间解脱胜进别故此相下显勤差别初句总标五种所谓下正列五种差别被甲者从喻立名如人入阵先须被甲以防弓矢今求菩提必先誓愿要制虽有势力亦须加功䇿励虽复有勤心或怯下必须勇勐进趣虽逢众苦鉄轮顶旋必不退转虽不退落恐着似爱顶堕故须无足即经下引证五名贴会此五下明二五修相自分行中分下中上三品或资下对凡圣五道等者等加行通达修习究竟位二乘下通妨问曰如上如次配对三乘贤圣智未穷断未尽此须精进若至极位行圆理备云何究竟位亦有无足精进耶今释云二乘究竟欣大菩提诸佛究竟利乐有情大海若知足百川应倒流故此位有无足精进或二下对五位修相二加行者资粮加行加行加行如上六番如次配对文显可知安谓轻安远离麤重令所依止转安适故安谓下释轻安体用远离麤重杂染品法调适畅悦所依身心于善品中堪任修持而为自性转依为业谓此下转释能障定法即惛沉所依止即身心也转安适者定体寂静惛沉障之身心不安轻安对治不安转安故曰转依X不放逸者精进三根离四功能无别用故不放下释不放逸体用无贪瞋痴及精进于善恶品修断事中修学禁止而为自性对治放逸满善为业谓即下转释此约四法功能假立无别体用于断修事至无异相此明无别体于防恶事至无别用此明无别用总显不放逸体用皆即四法故虽信惭等亦有此能非根徧䇿故非此依虽信下伏难云信惭愧等皆能防修何不依彼立不放逸释此如文根即三善根徧䇿即勤信惭等非四法故非不放逸依反显四法是此依岂不防修是此相用此应复待余便有无穷失岂不下料简问云既名防修防修即是此之相用何谓无体用防修下释初句直释防修即四法防修非不放逸相用转救云彼四要待不放逸方有防修作用此救防修还是不放逸体用今牒破云此不放逸自既无体应复待余惭等方有作用如是便有无穷失勤唯遍䇿根但为依如何说彼有防修用勤唯下复问勤唯徧䇿一切善法根但普为诸善依持如何此四有防修用意显防修定属不放逸汝防修用其相云何故不放逸定无别体汝防下展转诘破初句总征若普下约诸法别诘如是下结答初句明离四法无别用次句以用验体故不放逸定无别体X云何行舍精进三根初中后位辩舍差别云何下征释行舍体用行舍者此即行蕴中舍唯善性故简非受中舍属无记故四法令心平等正直无功用住而为自性对治掉举寂静安住而为业用谓即下转释此约四法离障立名先后有别四法令心远离掉举惛沉寂静安住名舍初离沉掉次无邪曲后心任运安隐如次名为平等正直无功用住舍差别相由不放逸先除杂染所令寂静即心等故由不下释妨问曰不放逸与舍皆依四法云何有别释中约体同用别以立二名先明用别除离杂染不放逸用令心静住是行舍用先后有别故次明体同舍如不放逸皆依四法以显相用故无别体次二句转释舍依四法上云舍能令心寂静似乎有异今复言离四无相用又似无差同异云何故今云能令即四法所令即心等欲显此能是故别立虽皆四法不放逸离染舍令心静体同用别故云何不害于诸有情利乐有情彼二胜故云何下征释不害体用此以无瞋为体谓即下转释初句明不害依无瞋假立无瞋下简异问曰不害既以无瞋为体云何显此二别释中初二句体上差别无瞋翻瞋不害翻害次二句用上差别无瞋与乐不害拔苦次一句结差别相次二句判假X实异无瞋有体不害假立问云假实虽异总即一体云何而分与拔释云为显慈悲二相别故显此何意利乐有情彼二胜故有说不害非即无瞋慈悲贤善是无瞋故有说下斥异解先叙初句反斥前次出体谓贤善性次自征释无瞋下次斥不损恼仍是无瞋性次转释无瞋于物不为损恼宁得离此有不害性及显十一义别心所而体无异故不别立及显下释及字先总标义别及言为显十一法外义别心所故谓欣下总列别名虽义下释妨问曰名义既别应须别立云何以及字显之今释云名义虽别而体无异故不别立根随染法二十六种十一善中巳翻十一不信翻信无惭翻惭无愧翻愧贪瞋痴翻无贪瞋痴懈怠翻勤惛沉翻安放逸翻不放逸掉举翻舍害翻不害余十五染用别体同故无翻对余欣等善义别体同故不别立今以及言显之欣谓欲俱无瞋一分随应正翻瞋一分故先释欣欲俱者与善欲相应起故不忿恨恼嫉不字贯下下倣此俱无瞋一分正翻瞋分厌谓慧俱无贪一分随应正翻贪一分故次释厌慧俱者与善慧相应起故不悭不憍俱无贪分正翻贪分不覆诳謟无贪痴一分无处说覆亦贪一分故X次释不覆诳謟无贪痴分正翻贪痴次解不覆唯无痴次句简贪有义不慢信一分摄若崇重彼不慢彼故次三家释不慢或信或舍或惭皆初句标相摄次句释摄义正翻慢分如次兼摄不信掉举无惭有义不疑即信所摄以正见者无犹豫故次三家释不疑皆初句标次句释正翻疑分初兼不信次家兼解三家兼慧不散乱体即正定摄不忘念者即是正念次释不散乱等四法即定慧念相摄如文悔眠寻伺通染不染如触欲等无别翻对悔眠下释不定无翻不定四法通染不染如徧行别境通三性故无别翻对何缘诸染所翻善中余善不然故不应责何缘下料简先约善法立不立问诸染翻善染有二十六善亦应二十六今唯立十一余不立者何也初约相用别不别答信等十一相用各别便别立之余善相用不别便不尔也不应并责又诸染法徧六识者翻入别境善中不说又诸下次约胜劣徧不徧答诸染徧六识者根本中贪瞋痴中二无惭无愧大随中不信懈怠放逸掉举惛沉小随害从胜别立根本中慢疑见小随忿等九唯意识俱故不别立问害亦意识俱何立不害答中初句牒问次二句举过数损他故障大X悲故为知过失翻立不害又问失念散乱不正知亦徧六识何不别立答云此三翻入别境中善念正定善慧善中不说染净相翻净宁少染故于染净不应齐责染净下复约染净多少问答中先约胜劣多少答次约迷悟通局答此十一法三是假有余八实有相用别故此十下异门分摄先释假实三是假有随他相故余八是实相用别故有义十一四徧善心摄众生时有不害故有义下次释遍不遍先异解初明四徧善心次明余七不定推寻下出不定相未决定时不生信若决定时亦可生信惭愧同类者皆以羞耻为性故依处各别者自法世间故起一无二故成不定断烦恼有轻安不断则无无漏道时起不放逸舍有漏则不起悲愍有不害不愍则无此七或有或无故成不定论说下引证如文有义彼说未为应理违能损法有不害故有义下次正解先斥前初句总斥推寻下别斥立量云推寻事理未决定心应非是善无净信故如染心等惭愧类异谓崇善拒恶依别谓自法世间境同谓随缘何境皆有崇拒义若世间道有轻安出世道无则安觉支非无漏摄若无漏道时有不放逸舍世间道无应非寂静防脩不伏掉举放逸X立量云有漏善心应有二法具四法故如出世道善心起时皆不损物应有不害违能损法论说六位起十一者故彼所说定非应理论说下通前引论依彼彼增者谓决定位信增乃至摄众生时不害增作此此说者谓决定位说有信乃至摄众生时说有不害依彼增胜故作此说非此位有他位无也应说信等十一法中定地心中增轻安故应说下正释初二句明十徧善心轻安不徧次二句明不徧义定位方有散位则无次引决择分证初句证十善徧定地谓四禅四空不定地谓五趣杂居次句反证不徧定地增安反显散地则无有义定加行亦得定地名信等十一通一切地有义下别释轻安先异解论说定地增轻安者不必根本定前加行亦得定地名彼亦下一句转释加行亦名定义由斯下一句结欲界亦有轻安不尔者若谓欲界无有轻安便违论说十一通一切地谓三界九地也有义轻安唯在定有通有寻伺等三地皆有故此与下明别境相应彼此不违故十一下明三性唯善者简非染二轻安下明界系轻安非欲唯在上二十通三界皆学下十一皆通学无学非二非见下明断位非见断者意明唯脩所断及非所断有漏十一属脩所断无漏十一非所断六根谓信X进念定慧未知当知根信进既尔余可例然余门下结示如是巳说善位心所谓贪瞋痴慢疑恶见如是下释烦恼先结前征后颂曰下举颂答论曰此贪等六性是根本烦恼摄故得烦恼名论曰下先释通名此六体是根本烦恼昏烦之法恼乱心性故能生随惑枝叶故言根本合则言六开则成十即五钝五利也云何为贪于有有具谓由爱力取蕴生故云何下征释贪体用贪海吞流无有饱足义翻善相可知谓由一句转释贪能生苦爱力即贪取蕴即五蕴苦爱水沃灌能生有芽此贪依十事生一取蕴二诸见三未得境界四巳得境界五巳所受用过去境界六恶行七男女八亲友九资具十后有及中有也云何为瞋于苦苦具起诸恶业不善性故云何下征释瞋体用瞋蚖螫毒挠诸世间义翻善相谓嗔下转释业用身心热恼故不安隐起诸恶业故为恶行所依此属不善性故问憎恚苦具似是善相何称不善答苦具是同类尚自憎之善非同类岂不恚耶此愈显瞋之不善此嗔依十事生一巳身二所爱有情三非所爱有情四过去怨亲五未来怨亲六现在怨亲七不可意境八嫉妬九宿习十他见X云何为痴于诸理事能招后生杂染法故云何下征释痴体用痴暗顽嚚过诸墨漆理谓真如法性等事谓因果实事等于此愚迷闇昧而为自性能障无痴烦恼业生杂染所依而为业用谓由下转释杂染所依无明能起根随烦恼及有漏业此二能招后生五趣果故无明还为此三杂染作依此痴依七事起一世事二世间安立事三运转事四最胜事五真实事六杂染清净事七增上慢事云何为慢恃巳于他轮转无穷受诸苦故云何下征释慢体用陵高下视轻忽一切恃巳胜事于他有情令心高举而为自性能障不慢生苦为业谓若下转释慢能生苦德谓三宝净德有德谓有德之者心不谦下即慢相由慢堕苦故此慢差别有七九种慢类由斯起亦无失此慢下出慢差别七种者于他下劣谓巳为胜或复于等于巳为等令心高举故名为慢于等谓胜于胜谓等令心高举故名过慢于胜谓胜令心高举名慢过慢妄观诸行为我我所令心高举故名我慢于其殊胜所证法中未得谓得令心高举名增上慢于多胜中谓巳少劣令心高举名下劣慢实无其德谓巳有德令心高举故名邪慢九种类者一我胜慢类二我等慢类三我劣慢类四有胜我慢类五有等我慢类六有劣我慢类七无胜我X慢类八无等我慢类九无劣我慢类三品我德处者谓依六事生慢一劣有情二等有情三胜有情四内取蕴五巳得未得颠倒六功德颠倒当知二慢依胜有情事生余各依一事谓慢依劣等二品有情事生过慢依等胜二品有情事生慢过慢卑慢此二依胜品有情事生邪及增上二慢依颠倒起即德处生也我慢妄计取蕴为我我所即我处生也一切皆通见脩所断者此明慢通麤细分别俱生有异故圣位下通妨问曰脩所断即圣位云何得有诸慢现起答如文下文别有断文一科此中不须约断释云何为疑于诸谛理谓犹豫者善不生故云何下征释疑体用疑网无信不可告实于真俗不决疑真为俗疑俗为真如世尊与弥勒谈俗谛声疑闻说真谛即此类也此疑依六事生一闻不正法二见师邪行三见所信受意见差别四性自愚鲁五甚深法性六广大教法有义此疑以慧为体末底般若义无异故有义下简异解先异解初句执慧为疑体次三句释成简择即慧相也毗者比义助者辅助末底此云慧比助于慧即是疑义助慧之法应是慧故般若此云智智慧二义无别异故有义此疑别有自体是故此疑非慧为体有义下次正解疑非即慧而自有体令慧犹豫非X即慧故次引论证论说六中见假余皆实故此证疑有实体次破毗助疑助慧故执慧为疑若南此云智识助于智智应为识非由助力义随所助而即转变是故下结慧非疑体云何恶见于诸谛理谓恶见者多受苦故云何下征释恶见体用邪见交驰不能得出犹如罗网亦似稠林于诸谛理颠倒推求者由染慧故以苦计乐以染计净非灭计灭非道计道能障如理清净正见招集苦事而为业用谓恶下转释谓恶见者以苦舍苦于此他世恒受苦故此见行相差别有五六十五等分别起摄此见下出见差别初句总标次别释身见萨迦耶此云积聚即五蕴身于五取蕴心执增益计我我所一切见趣之所依止为业二十句者色大我小我在色中我大色小色在我中即色是我离色是我四蕴亦然成二十句六十五句者一阴为我四阴为所所中各具璎珞僮仆窟宅三法我与我所合十三句五阴互论成六十五分别起者诸外道等计度而起二边执见谓即于彼七断灭论等分别起摄二边执见于五取蕴萨迦耶见增上力故心执增益计我断常障处中行解脱出离令堕偏僻系缚为业此见差别四徧常论者一者穷心境性二处无因知二万劫众生生灭循环不失计以为常二X者穷四大元四性常住知四万劫众生生灭体恒不失计以为常三者穷心意识本性常恒知八万劫一切众生循环不失本来常住穷不失性计以为常四者既尽想元生理更无流止运转因心所度计以为常一分常论者一者观妙明心徧十方界湛然以为究竟神我众生于此自生自死则我心性名之为常彼生灭者真无常性二者徧观十方恒沙国土见劫坏处名为无常劫不坏处名究竟常三者别观我心精细微密流转十方性无移改能令此身即生即灭其不坏性名我性常一切生死名无常性四者知想阴灭见行阴流行阴常流计为常性色受想灭名为无常有想十六者或自固身云色是我或见我圆含徧国土云我有色或彼前缘随我回复云色属我或复我依行中相续云我在色皆计度言死后有相如是循环有十六相无想八论者见其色灭形无所因观其想灭心无所系知其受灭无复连缀阴性销散纵有生理而无受想与草木同此质现前犹不可得死后云何更有诸相因之勘校死后相无如是循环有八无相俱非八论者色受想中见有非有行迁流内观无不无如是循环穷尽阴界八俱非相七断灭论者或计身灭或欲尽灭或苦尽灭或极乐灭或极舍灭如是循环穷尽七际现前销灭灭巳无复诸外道等计度而起X三邪见谓谤因果作用实事诸如是等皆邪见摄三邪见谤因果作用实事者谓依世间诸静虑故见世施主一期寿命恒行布施无有断绝从此命终生下贱家贫穷匮乏彼作是思定无施与爱养祠祀复见有人一期寿终恒行妙行或行恶行见彼命终堕于恶趣生诸捺洛迦或往善趣生于人天乐世界中彼作是思定无妙行及与恶行亦无妙行恶行二业果异熟复见有一剎帝利种命终之后生婆罗门吠舍戍陀罗诸种性中或婆罗门命终之后生剎帝利吠舍戍陀罗诸种性中吠舍戍陀罗等亦复如是彼作是思定无此世剎帝利等从彼世间剎帝利等种性中来亦无彼世剎帝利等从此世间剎帝利等种性中去又复观见诸离欲者生于下地又见母命终巳生而为女女命终巳还作其母父终为子子还作父彼见父母不决定巳作如是思世间毕定无父无母或复见人身坏命终或生无想或生无色或入涅槃求彼生处不能得见彼作是思决定无有化生众生以彼处所不可知故或于自身起阿罗汉增上慢巳临命终时遂见生相彼作是念世间必无真阿罗汉无施无受亦无祠祀是名谤因无有妙行亦无恶行是名谤因无有妙行恶行诸业果及异熟是名谤果无父无母无化生有情亦无世间真阿罗汉诸漏永尽乃至广说如是一切名坏实事二无因X论者一者是人见本无因何以故是人既得生机全破乘于眼根八百功德见八万劫所有众生业流湾环死此生彼八万劫外冥无所观便作是解此等世间十方众生八万劫来无因自有二者是人见末无因何以故是人于生既见其根知人生人悟鸟生鸟乌从来黑鹄从来白人天本竖畜生本横从八万劫无复改移今尽此形亦复如是当知今日一切物象皆本无因四有边者一者心计生元流用不息计过未者名为有边计相续心名为无边二者观八万劫则见众生八万劫前寂无闻见无闻见处名为无边有众生处名为有边三者计我徧知得无边性彼一切人现我知中我曾不知彼之知性名彼不得无边之心但有边性四者穷行阴空以其所见心路筹度一切众生一身之中计其咸皆半生半灭明其世界一切所有一半有边一半无边不死矫乱者一者观变化元变恒生灭增减有无以理都观用心别见有求法人来问其义答言我今亦生亦灭亦有亦无亦增亦减于一切时皆乱其语令彼前人遗失章句二者谛观其心互互无处因无得证有人来问唯答一字但言其无除无之外无所言说三者谛观其心各各有处因有得证有人来问唯答一字但言其是除是之余无所言说四者有无俱见其境枝故其心亦乱有人来问答言亦有即是亦无亦无之X中不是亦有一切矫乱无容穷诘五现涅槃者或以欲界为正转依观见圆明生爱慕故或以初禅性无忧故或以二禅心无苦故或以三禅极悦随故或以四禅苦乐双忘不受轮回生灭性故迷有漏天作无为解五处安隐为胜净依如是循环五处究竟或计自在世主等者如初卷释邪解脱者非果计果也非道为道者非因计因也因果单计是故言或诸如是等皆邪见摄四见取谓于诸见及所依一切鬪诤所依为业四见取诸见谓单四复四具足四等纳本末三世起不起成百非执为最极殊胜第一之因能得清净解脱出离之果一切鬪诤者有与无诤无与有诤等诸见互违多诤竞故五戒禁取谓于随顺诸见无利勤苦所依为业五戒禁取谓牛狗等戒眠针卧棘拔发燻鼻五热炙身等执为胜因能得净果无利勤苦者谓取戒者多行无益诸苦行事以苦舍苦故然有处说执为最胜说为邪见非二取摄然有下释妨难云有余处说执为最胜名为见取执能得净名为戒取此复云何释云二取各说一单句者是影略说或随转门不尔下若言非影略者执为最胜即非灭计灭执能得净即非道计道如何此二因果单计说为邪见摄非二取者反言二取因果双计也故知余处是影略耳见取戒禁X皆在因故皆得清净果故如是总别十烦恼中自审思察方得生故如是下异门分摄先明俱生分别总别者前五名总不分析故后五名别见所开故贪瞋痴慢身见边见通二所摄疑邪见见取戒取唯分别起次二句释分别义边执见中通俱生者皆恐我断而起惊怖边执下别明边见先初解边见中唯断见通俱生次句释常见不通常相麤故恶教引故此是分别不通俱生瑜伽下引证问何边执见是俱生耶答谓断见摄何以知然先引人证谓见道前学现观者巳伏分别诸惑随眠而于心中起如是怖今者我我何所在耶此俱生见宁非是断次引禽兽证禽兽恐怖我断此属俱生有义彼论依麤相说或是俱生或分别起有义下次解先通论依麤相说断通俱生理推常见亦通俱生造集长时资具者谓蛰虫坏户羣鸟养羞兽搆穴鹊架巢等诸如是类执我常故显扬下引证断常通二此十烦恼谁几相应贪与五见相应无失此十下明自类相应初句征起先以贪对余八贪是爱瞋是憎二境不同故疑境不决贪则不生贪与慢见或相应者影不相应一句爱陵非一故不俱染恃境同故俱起见皆可爱与贪相应X瞋与慢疑或得俱起如次说瞋或无或有瞋与下次以瞋对余七瞋与慢疑或得俱起亦影不俱一句瞋恃非一故不俱蔑憎境同故俱起犹豫未憎故不俱不决愤发故俱起疑顺违者顺事犹豫瞋得相应违未审决瞋不俱起瞋与二取必不相应瞋与三见或俱不俱乐蕴常见瞋不相应苦蕴常见瞋得俱起断翻此者乐蕴断见瞋得相应苦蕴断见瞋不俱起邪见诽拨恶事无瞋诽拨好事瞋得俱起慢于境定疑则不然与身邪见一分亦尔慢于下三以慢对余六慢疑不俱定不定故慢与五见皆容俱起行相不违故慢与断见不俱我断无恃故与身邪见一分亦尔者萨迦耶见执苦劣蕴邪见诽拨所有好事慢皆不相应疑不审决与见相违故疑与见定不俱起疑不下四以疑对五见疑不审决见于境定故不相应五见展转必不相应非一心中有多慧故五见下五以五见互对皆慧为体必不相应痴与九种皆定相应诸烦恼生必由痴故痴与下六以痴对余九痴是诸惑根本故皆相应此十烦恼何识相应由称量等起慢等故此十下明诸识相应初句征起次释藏识全无意识全具末那有四皆如前释五识唯贪瞋痴任运X起故无分下释不与慢疑五见相应称量思察即分别由此起慢等七五识无计度分别故故不与慢疑见等相应此十烦恼何受相应瞋遇顺境喜乐俱故此十下明诸受相应初句征起贪瞋下别释贪瞋痴三皆与五受相应贪会下释妨问贪境适情那通忧苦瞋境逆心何有喜乐释此如文有义俱生分别起慢恃苦劣蕴忧相应故有义下初释俱生分别慢与四受俱除苦问曰慢唯高举何得有忧释此如文有义俱生亦苦俱起要分别起能发彼故有义下次释俱生慢亦与苦俱纯苦趣中意有苦故次分别慢不与苦俱纯苦趣中无此慢故何故无耶彼无邪师邪教等故苦趣中不造引恶趣业故要分别慢能发恶业故此释苦趣无分别正显分别慢不与苦俱疑后三见容四受俱尔时得与忧相应故疑后下释疑后三见四俱除苦疑何容喜欲界系疑犹豫未来无违苦等事亦喜相应故二取何忧缘忧俱见戒及所依蕴与忧相应故有义俱生身边二见断见翻此与忧相应故有义下释身边二见先初解初句明俱生二见喜乐舍俱次二句明不与苦忧俱五识有苦非五识俱非苦相应论说忧根非无记身边二见唯无记X性非忧相应次明分别二见四俱除苦次释有忧执苦蕴常执乐蕴断皆与忧相应有义二见若俱生者广说如前余如前说有义下次解俱生二见非唯喜乐舍亦通苦受次释成有苦纯苦苦蕴苦相应故论说下引证广说如前者谓通一切识身等余如前说者余分别二见准前初家四俱除苦此依实义随麤相者邪见及疑四俱除苦初依下约麤相释初句结前次句起后麤相者一往大略分也皆如文贪痴俱乐通下四地余受俱起如理应知贪痴下明所通乐居界地贪痴俱乐通欲界至三禅通六识故余七俱乐通初二三禅除欲者疑慢五见唯意俱故不言瞋者瞋非乐故疑独行痴欲界唯忧舍余上二界余七烦恼与余喜苦受如理应知此与别境几互相应见非慧俱不异慧故此与下明别境相应初句征起次释贪瞋痴慢容五俱起问此相麤动何容定俱答专注一境得有定故如戏忘天专注一境起贪等故疑及五见各容四俱下二句明疑见各互除一疑除胜解不审决故见非慧俱见即慧故此十烦恼何性所摄虽数现起不障善故此十下三性摄初句征起次下释成瞋唯不善余X九通不善及有覆无记上二下转释余九通二上二界九唯无记摄若欲界系九分别起者唯不善摄俱生能发恶行亦不善摄余俱生九不发恶行细不障善上二界者非极损恼自他处故皆无记摄俱生身边二见唯无记摄不发恶业故起不障善故此十烦恼何界系耶俱生诸惑皆容现前此十下界系摄初句征次句判生在下明现起位先明下地不起上惑九地传传论上下先二句明未离下染上染不现次二句明巳离下染上染现前得彼定者离下染故诸有下问有漏道不能伏惑云何证得上定有漏道世间味禅也分别惑在意识细俱生在第七有漏虽不能伏以六行观能伏第六中俱生展转伏下证上故云渐次问云何唯伏第六俱生释云但迷事故缘外境故散乱麤动正障定故第七俱生反此伏此俱生方得彼定彼地诸惑皆容现前生在上地下地诸惑起下润生俱生爱故生在下明上地能起下惑初二句释上起下惑生第下转释先明起分别第四定谓无想天彼计四禅为四果自谓阿罗汉果报既满中阴现前如无闻比丘谤阿罗汉身遭后有生地狱故次明起俱生上地生下起下润生俱生爱故而言生上不起下者依多分说或随转门X而言下通妨问有处言生上不起下何也答多分不起今依少分言起下地烦恼亦缘上地余五缘上其理极成下地下明下惑缘上初句标下缘上瑜伽下引证贪缘上地既说下例嗔缘上总缘下证身边慢皆得缘上总缘诸行者通缘三界五阴为我我所执断执常起慢故上五既尔余痴疑三见例然皆得缘上而有处言贪瞋慢等边见必依身见起故而有下通妨问有说下惑不缘上者何也答或依麤相言不缘上或依别缘三界五阴各别缘故唯缘自地故次二句转释不缘义上地烦恼亦缘下地疑后三见如理应思上地下明上惑缘下初句标上缘下说生下释陵恃即慢我我所即身见断常边见爱即贪疑后三见八皆缘下不言瞋痴者上不行瞋故痴为惑本徧故不言而说上惑不缘下者彼依多分或别缘说而说下通妨如文此十烦恼学等何摄非学无学彼唯善故此十下三学摄初征次释学与无学唯善摄此十唯染故非二摄此十烦恼何所断耶唯脩所断麤易断故此十下明所断摄初句征次释无漏善法非所断X彼非染故此十唯染非非所断反显通二断次约分别俱生麤细判二断见所断十实俱顿断以真见道总缘谛故见所下先明麤相唯见所断初句标十麤烦恼见道顿断次句释以真见道总缘三界四谛故谛既顿明迷谛烦恼应俱顿断此以所迷对显能迷然迷谛相有总有别灭道是彼怖畏处故然迷下明迷谛总别初句总标次别释总谓下先释总迷初句标十通迷四次二句释迷所以苦谓身心即彼依处集谓烦恼即是彼因灭即断果道即净因治障相违是彼怖畏由迷四谛不能知苦断集慕灭脩道别谓别迷四谛相起别空非我属苦谛故别谓下次释别迷初句标次二句判别迷相二唯迷苦八通迷四身边下先释二唯迷苦苦是世间生死果报身边二见迷此果起次句约能治释所治别脩空观及无我观对治身见及边执见二观唯观苦谛境故谓疑三见亲迷苦理不共无明亲迷苦理谓疑下次释八通迷四先明十迷苦谛标中标八释中通十者苦具身边二见故疑与身边邪亲迷苦理略五取蕴总名为苦愚夫于此五取蕴中起二十句萨迦耶见五句见我余见我所是名迷苦萨迦耶见即用此见以为依止于五取蕴见我断X常故边执见亦迷于苦又诸邪见谓无施等乃至妙行恶行业果及与异熟是迷苦邪见若于苦谛心怀犹豫是迷苦疑二取执彼三见戒禁及所依蕴为胜能净若有见取妄取迷苦所有诸见以为第一能得清净解脱出离如是名为迷苦见取若有妄取随顺此见此见随法所受戒禁以为第一能得清净解脱出离如是名为迷苦戒取于自他见及彼眷属如次随应起贪恚慢若于如是自所起见宝爱坚着是迷苦贪若于异分他所起见心怀违损是迷苦恚若恃此见于彼眷属心生高举是迷苦慢相应无明与九同疎迷不共无明亲迷苦理若有无智与此诸见及疑贪等相应若唯于苦独行无智此二并名迷苦无明此十烦恼皆迷苦谛见苦所断疑及邪见亲迷集等迷谛亲疎麤相如是疑及下次释八通迷三疑及邪见亲迷集等二取贪等准苦应知谓诸沙门婆罗门谤因邪见计自在等是一切物生者化者及与作者无施无受亦无祠祀无有妙行亦无恶行是迷集谛所起邪见若有见取取彼诸见以为第一能得清净解脱出离是迷集谛所起见取若于随顺此见诸法所受戒禁取为第一能得清净是迷集戒取余疑贪等如前应知如是八种烦恼随眠迷于集谛见集所断若诸沙门婆罗门等计边无边不死矫乱诸见X一分及说现法涅槃论者拨阿罗汉所有断德诽谤灭谛横计解脱是迷灭谛所起邪见若有见取取彼诸见以为第一能得清净是迷灭谛所起见取若于随顺彼见诸法所受戒禁取为第一能得清净是迷灭谛所起戒取所余贪等如前应知如是八种烦恼随眠迷于灭谛见灭所断若拨无世间真阿罗汉一切智为导首有为无漏不死矫乱一分诽谤道谛非真出离妄计非道以为正道能尽能出一切诸苦如是名为迷道邪见若有见取取彼邪见以为第一能得清净解脱出离如是名为迷道见取若于随顺彼见诸法所受戒禁取为第一能得清净解脱出离是名迷道所起戒取所余贪等如前应知如是八种烦恼随眠迷于道谛见道所断然瞋亦能亲迷灭道由怖畏彼生憎嫉故谓迷灭道起怖畏心起损害心起恚恼心如是瞋恚迷于灭道下结迷谛亲疎麤相如是委细说者贪嗔慢三不违谛观故脩所断委细下次明细相通脩所断若分别贪瞋慢疑邪见二取相应起者随应如彼见谛所断若俱生身边二见与彼相应爱慢无明此五虽迷苦理细故难断脩道方断又瞋及余爱别迷事生不违谛观故脩所断虽诸烦恼皆有相分名缘有事无事烦恼虽诸下明所缘差别先明有质无质皆有相分者X如前云自心内蕴一切皆有本质不定自心外蕴或有或无若缘现境所仗质有名缘有事若缘过未所仗质无名缘无事彼亲所缘虽皆有漏名缘有漏无漏烦恼彼亲下明缘漏无漏亲所缘有漏者能变之心唯烦恼故本质通无漏者道灭属无漏故缘自地者相分似质余门分别如理应思缘自下明名境事境缘自地者相分似质故名事境他地道灭相不似质故名名境瑜伽论云烦恼所缘略有五种一缘邪分别所起事境二缘见境三缘戒禁境四缘自分别所起名境五缘任运坚固事境余门下结示巳说根本六烦恼相诸随烦恼其相云何巳说下释随烦恼初文结前问后颂曰随烦恼谓忿放逸及失念散乱不正知颂曰下次举颂答论曰唯是烦恼分位差别等流性故名随烦恼论曰下解释先释通名烦恼即前根本分位谓无自体是前支分品位差别谓三性中染分摄者等流谓有自体是前平等流类皆随根本而起随恼于心令不离染令不解脱令不断障故名随烦恼此二十种类别有三徧染心故名大随烦恼此二下依义分类忿等各别起者谓其性勐利各自为主自类不俱不徧二性不徧染心故名小随X无惭无愧自类俱起唯徧不善不徧有覆不徧染心故名中随掉举等八自类俱起徧染二性徧诸染心故名大随云何为忿依对现前离瞋无别忿相用故云何下依类别释先小随先征释忿体用凭触现前多损害境愤发为性谓怀下转释执仗为业身表业者瑜伽云若瞋恚缠能令面貌惨烈奋发若烦恼缠能令执持器仗鬪讼违诤瞋一分故此即下反覆释成瞋为体云何为恨由忿为先离瞋无别恨相用故云何下征释恨体用怀忿畜恶结怨为性先对不饶益境后即念念怀结怨恨不舍谓结下转释热恼结恨不能容耐心热发火铸气为金恒热恼故此亦下反覆释成瞋为体云何为覆于自作罪后必悔恼不安隐故云何下征释覆体用自巳作罪恐失利养名誉隐蔽遮藏而为自性谓覆下转释悔恼罪由忏灭覆必堕苦后时追悔恒忧恼故有义此覆痴一分摄不惧当苦覆自罪故有义下明分位初释痴分摄次引论证由痴暗覆藏不惧后苦故有义此覆贪痴一分摄不可执为唯是贪分有义下次释贪痴各一分摄恐失利养名誉是贪分故次通论唯痴义如说下举掉举例明掉举贪X分亦据麤显非实贪分云何为恼忿恨为先离瞋无别恼相用故云何下征释恼体用忿恨为先者追往过恶触现违缘兇狠乖戾而为自性谓追下转释蛆螫虫行毒也此亦下反覆释瞋为体云何为嫉殉自名利离瞋无别嫉相用故云何下征嫉体用殉者以物循身也谓嫉下转释此亦下反覆释体云何为悭躭着财法离贪无别悭相用故云何下征释悭体用谓悭下转释此亦下反覆释云何为诳为获利誉离二无别诳相用故云何下征释诳体用为获利誉假现威仪显异惑众彰巳有德诡谲欺诈或现亲事或行染语故名诡诈谓矫下转释邪命者四邪谓方口维口仰口下口五邪者一诈现奇特二自说功德三占相吉凶四高声现仪五为他说法此即下释贪痴为体云何为谄为罔他故离二无别谄相用故云何下征释谄体用谓谄下转释曲顺时宜谓高低逐物进退合宜欢慼逢迎颜膝取意之类此亦下反覆释贪痴为体云何为害于诸有情瞋害别相准善应说云何下征释害体用谓有下转释逼恼此亦下反覆释体瞋害别相者瞋断物命害损恼他瞋障大慈害障大悲是二别相X云何为憍于自盛事离贪无别憍相用故云何下征释憍体用自盛事者盛壮种性富豪自在年寿聪明行善颜色文句用对八鸟鸱枭鵰鹫乌鹊鸠鸽醉傲者于诸尊重及以福田心不谦敬故谓憍下转释染依此亦下反覆释贪为体云何为惭不顾自法障慙生长诸恶行故云何下别释中随先征释无慙体用忽绝贤善于诸功德及有德人无敬无崇无所忌难无所随属名为无慙谓于下转释云何无愧不顾世间障愧生长诸恶行故云何下征释无愧体用谓于下转释不耻过恶是二通相复违论说俱徧恶心不耻下料简先定通别无慙无愧各有通别二相圣教依通假说为体若执下一句牒执通相为体则应下难破非受下例破若待下牒救应非下牒破若许下复牒救破并如慙愧翻说不善心时随缘何境所缘不异无别起失不善下由有伏难云善恶境殊所缘有别应不俱生不俱别起二义既同何乃偏责若起一无二又不徧恶心故今答云凡诸恶心随境生起皆有拒善崇恶义故此下结答俱徧恶心所缘无异然诸圣教说不顾自他者是彼等流非即彼性然诸下通妨巳上释义并如慙愧翻说而论下问此二既各有体云何论说贪分通义如文X云何掉举令心于境能障行舍奢摩他为业云何下别释大随先征释掉举体用掉动轻举令心于境不寂静故身如独落口似春蛙意若风灯行舍静住为业奢摩他此云止息妄体真此令易解令能缘不寂故俱障之有义掉举贪一分摄此由忆昔乐事生故有义下明分位先初解贪分引证释成如文有义掉举非唯贪摄而贪位增说为贪分有义下第二解初句斥前次句引论徧诸染心故非贪分又掉下明共相摄凡诸烦恼皆不寂静故次句反明掉举离此不寂静无别相故虽依下通妨难云既共相摄论何说此而为贪分释此如文有义掉举别有自性徧诸染心如不信等有义下第三解立量明有别体掉举别有自性徧诸染心故喻如不信等八大随中不信懈怠徧诸染心别有自性故非说他分体便非实如睡眠等随他相说非说下斥初解初解贪摄无别自体故非实有今斥云非说他分体便非实如不信等虽说他分而是实有勿字反斥之辞而论下通妨难云此既实有云何论说世俗今举例答例如睡眠体虽实有而论亦言世俗此亦应然量云掉举别有自性随他相说名世俗有故喻如睡眠掉举别相谓即嚣动令俱生法不寂静故X掉举下正申体相嚣浮躁动令俱生心心所不寂静是掉举相若离烦恼无别此相故不寂静非此别相若离下斥次解次解掉举谓不寂静烦恼共相摄依共相假立今二句牒释若离烦恼共相无别自体不应别说障止既别障止必有别相故不下一句结斥云何惛沉令心于境能障轻安毗钵舍那为业云何下征释惛沉体用惛懵沉重令心于境不能明了无胜堪任不能修持一切善法轻安远离麤重堪任脩持毗钵舍那此云观灵明洞达此无堪任故俱障之有义惛沉痴一分摄惛昧沉重是痴相故有义下明分位先初解痴分引证释成如文有义惛沉非但痴摄而痴相增但说痴分有义下第二解初句斥前次句释无堪任是一切烦恼共相是此共相摄虽依下通妨难云既依一切烦恼共相假立云何论说痴分释此如文有义惛沉别有自性如不信等非即痴摄有义下第三解初句立定有体虽名下斥初解痴摄痴分平等流类显有自性非即痴摄量云惛沉别有自性痴分等流非即痴摄故如不信等随他相说名世俗有如睡眠等是实有性随他下通妨难云既有自性云何论说世俗有答X中立量惛沉是实有性随他相说名世俗有故如睡眠等惛沉别相谓即懵重令俱生法无堪任故惛沉下正申体相懵昧沉重令俱生心心所不能脩持是惛沉相若离烦恼无别惛沉相故无堪任非此别相若离下斥次解次解惛沉谓无堪任是烦恼共相摄今二句牒释若离烦恼共相无别自体不应别说障观既别障观必有别相故无下一句结斥此与痴相有差别者正障轻安而非迷闇此与下简异问惛沉与痴二相相似同异云何初句总标差别次释异相痴相迷闇正障无痴惛沉懵重正障轻安迷闇懵重体上差别障无痴轻安用上差别云何不信于实德能不信三相翻信应知云何下征释不信体用不信下转解文中指前善信三相谓实有事理三宝净德世出世善于此不忍乐欲故云翻信皆翻信说然诸染法各有别相不忍乐欲非别有性问余诸染法皆能令心秽何故唯言不信然诸下答余染法各别有体非专浑浊唯此不信心秽为性由不下正显体由心秽故不信由不信故于实德能不忍乐欲故以心秽为性非别有性若于余事邪忍乐欲是此因果非此自性X问虽于实等不信而于余事邪忍乐欲此邪忍乐岂非不信自性耶答若于余事邪忍则于实等不忍此是不信因若于余事邪乐欲则于实等不乐欲此是不信果而非不信自性云何懈怠于善恶品谓懈怠者滋长染故云何下征释懈怠体用于善法不脩恶法不断懒惰为性谓懈下转释增染为业于诸染事而䇿勤者非净非染无信不信于诸下简异问云于善不脩可名懈怠于染䇿勤可名精进否今释云于染䇿勤亦名懈怠退善法故又问无记䇿勤云何释云若于无记䇿勤于善无进无退是欲胜解非别有性如于下例释如于无记忍可乐欲非净故无信非染故无不信此亦如之云何放逸于染净品增恶损善所依为业云何下征释放逸体用于染不防于净不脩肆纵流荡而为自性增长恶行损减善法所依为业谓由懈怠及贪瞋痴总名放逸非别有体谓由下明分位此依懈怠贪瞋痴四法而立无别有体虽慢疑等亦有此能障三善根徧䇿法故虽慢下伏问云慢疑等法皆不防脩何不依彼而立放逸答慢疑虽有不防脩能而比四法势用微劣此四障三善根障徧䇿法势用殊胜故此四法X总名放逸推究此相如不放逸推究下料简文中指前不放逸中岂不防脩是此相用及勤唯徧䇿等文两番问难翻善相说云何失念于诸所缘谓失念者心散乱故云何下征释失念体用忘失曾习正境体相于诸类境散乱推寻故有义失念念一分摄论复说此徧染心故有义下明分位三释不同初解念摄次解痴摄三解俱摄前二影略故引论此徧染心者染念及痴皆属染故云何散乱于诸所缘谓散乱者发恶慧故云何下征释散乱体用散乱之者多发恶觉观故有义散乱痴一分摄瑜伽说此是痴分故有义下明分位三释不同初解痴分引论证成有义散乱贪瞋痴摄胜余法故说为散乱有义下第二解贪瞋痴摄引集论证说痴下通前引论痴徧染心论说痴分谓贪下释成贪等令心流荡胜余法故说为散乱有义散乱别有自体随他相说名世俗有有义下第三解立量明有别体散乱别有自体非即贪摄说三分者是彼等流故如无慙等随他下通妨问既有自体何名世俗有通妨如文散乱别相谓即躁扰令俱生法皆流荡故X散乱下正申体相浮躁扰动令俱生心心所皆流荡故若离彼三无别自体不应别说障三摩地若离下斥前次解初句牒谬执既能别障三摩应有别体非三共相三摩地谓正定也掉举散乱二用何别而于相续有易义故掉举下料简先问掉以嚣动为相散以躁扰为相其相似同二用何别彼令下答掉举令心念念转易散乱于境剎那别缘是谓此二别用虽一下通妨问一剎那心性自无易何容从此转至余方宁有易解易缘之义答义如文染污心时由掉乱力故掉与乱俱徧染心染污下料简徧染义问此二常易解缘心境不定染定中无此应不徧耶或由下答或由邪念邪定力所制伏有时暂住俱徧染心量云掉乱有暂时住力所制伏故如系猿猴故云俱徧染心云何不正知于所观境谓不正知者多所毁犯故云何下征释不正知体用由知不正于所观境邪谬知解无常计常无我计我等此即凡夫四倒常计无常等此即二乘四倒皆不能正知非枯非荣中道也谓不下转释毁犯如宝莲香比丘尼谓婬非杀非偷之类尸罗轨则俱破而毁正见由知不正也有义不正知慧一分摄论复说此徧染心故X有义下明分位三释不同初解慧分次解痴分三解俱摄前二影略故引论徧染心者染慧及痴俱徧染故与并及言显随烦恼随其类别如理应知与并下释与并及言颂中三字显随烦恼非唯二十杂事下明余多种差别若杂事中世尊所说诸随烦恼广说乃至愁叹忧嗟欢欣喜爱等问若如杂事说受中苦乐忧喜亦应烦恼摄耶答发而中节此是受摄发不中节此属烦恼摄事分说随烦恼者谓贪不善根瞋不善根痴不善根若忿若恨如是广说诸杂秽事等随烦恼亦摄根本烦恼者是前烦恼等流性故彼此互望俱名等流烦恼同类余染污法者谓别境不定三性中染分者但名随烦恼非根本烦恼摄故问既具余三类染法颂中唯言二十者何也答中先简次收虽有余类唯说二十者谓非烦恼简去根本非字贯下非唯染简去三性中染者唯字又贯下非唯麤简去贪等多种通麤细者简此三类故唯二十此余染法收三性中染此分位收杂事中多种此等流收根本此三皆此随烦恼摄次句释成摄义随其品类差别各各自相摄之故亦唯二十如是二十随烦恼中所引理教如前应知如是下异门分摄先判假实初句总标三类次判忿等小十大三放逸失念不正知定是假有依根X本分位立故中二大二定是实有掉举惛沉散乱通假通实此三各有三释或贪分痴分共相徧染者是假嚣动懵重躁扰为体者是实二十皆通俱生分别随二烦恼势力起故二十下明俱生分别初句标通二次句释义此二十中小十展转展转小中皆容俱起此二下自类相应小十自类不俱次二句释不俱义中二不善心俱随应者小中忿恨恼覆嫉悭害是不善大八一分通不善中二与此俱起故曰随应八大于小中皆容俱起徧染心故有处说六徧染心者以惛掉等违唯善故有处下通八大徧染妨瑜伽说六徧者惛掉互增各不俱起故集论说五徧者惛沉掉举不信懈怠放逸伹违唯善徧二性故此唯染故非第八俱中大相通五识容有此唯下诸识相应二十唯染藏识唯无覆故不相应第七唯大八取舍差别者如前五徧六徧不同第六二十容俱五识唯大中不与小俱生麤勐故由斯中大五受相应如烦恼说实义如是由斯下诸受相应由斯二字承上第六前五有中大故故中大二随得与五受俱小十二解初解忿恨覆恼嫉悭害唯喜舍忧三受相应俱瞋分摄故非乐俱唯在意识故非苦俱谄诳憍三四俱除苦次解忿等四俱除乐谄诳憍三五受俱起此十皆X与苦俱者意有苦受故此受下举前例释前云贪瞋痴三俱生分别一切容与五受俱起此中忿等七是瞋分故谄诳憍是贪痴分故彼既五俱此亦应尔故此二十皆通五受实义如是若随麤相忿恨恼嫉害中大随麤亦如实义若随下麤相明受俱忿等五小忧舍俱是嗔分故非乐喜俱唯意识有不与苦俱覆悭喜舍谄诳憍三乐喜舍俱皆贪分故中大如实义与五受俱起如是二十与别境五故乱与定相应无失如是下别境俱起初明二十与五俱起染念下通妨问云染念谓失念染慧谓不正知不应与念慧俱起答而痴分者亦得相应又问念缘曾习忿对现违何得相应答念亦缘现前曾习类境忿亦得缘剎那过去或退念于后或进忿于前故忿与念亦得相应又问散乱躁扰何容定俱答染定起时心亦躁扰故乱与定相应无失中二大八十烦恼俱行相无违贪痴分故中二下烦恼相应中二大八十烦恼俱小十定非见疑俱起者彼此麤细异故忿根恼嫉害容慢痴俱者所憎所蔑境可同故痴徧染故非贪恚并是嗔分摄者境异类同故悭与痴慢俱者痴徧染心贪恃可同故非贪嗔并是贪分摄者类同境异故憍唯痴俱者此显不与贪恚慢俱贪恚慢如上类同境异故与慢解别是贪分故者爱染陵蔑行相X异故覆诳谄与贪痴慢俱者行相无违贪痴分故贪分者与痴俱痴分者与贪俱染恃境同得与慢俱故小七中二唯不善摄小三大八亦通无记小七下三性摄忿恨恼覆嫉悭害及无惭无愧唯不善摄小三大八通二性摄小七中二唯欲界摄诳谄欲色界余通三界小七下三界摄小七中二唯欲界不通上二唯不善故诳谄欲色憍及大八通三界生在下地容起上十一非正润生及谤灭故生在下明现起位先下起上惑下地容起上十一谓谄诳憍及大八躭着不定于他上地有情起谄诳憍若生下明上起下惑上地起下后十谓中二大八也邪见谤解脱及生下润生爱容起后十故小十生上无由起下非正润生及谤灭故邪见谤灭贪爱润生中二大八下亦缘上憍不缘下非所恃故中二下明相缘先下惑缘上中二大八下亦缘上上缘贪等相应起故即味定贪憎离欲瞋总缘诸行身边慢等小十二解初解小十下不缘上次解嫉等亦得缘上大八下上惑缘下大八谄诳上亦缘下下缘慢等相应起故梵于释子起谄诳故如大梵王于自众中匿巳情事现相诳惑马胜比丘为避马胜所征问故憍自叹等憍不缘下彼下地X法非所恃故二十皆非学无学摄此伹是染彼唯净故二十下三学摄可知后十唯通见脩所断于灭道等生嫉等故后十下三断摄后十唯通见脩二断非非所断次句释成与分别俱生烦恼相应起故见所下别释后十见断差别根本迷谛如前或总或别后十随彼根本总别相应同起亦皆通迷四谛迷谛亲疎亦随根本说前十下别释前十脩断差别二解初解唯脩断如文次解通二断初句标二断次句释二断相依分别俱生起故次句释见断相缘他见等生故见断前十随根本缘谛缘迷别迷亦皆通迷四谛此中下明亲疎迷相二解初解疎迷次解嫉等通亲疎迷皆如文然忿等十但缘有事缘有漏等准上应知然忿下明有事无事有漏无漏如烦恼说成唯识论自攷卷第六成唯识论自攷X卍XXX成唯识论自攷卷第七明武林莲居弟子大惠录巳说二十随烦恼相不定有四其相云何X巳说下释不定先结前征后颂曰不定谓悔眠寻伺二各二颂曰下举颂答论曰悔眠寻伺于善染等定徧地故立不定名论曰下释通名此四名不定者信等唯善贪等唯染各唯局一此非如彼通善通染故名不定等等无记显此四位徧通三性也非如下二句举例以定对显不定触等徧心欲等徧地各皆定徧此非如彼此四唯局意识不徧余七心前二唯在欲后二止初禅不能定徧地故名不定前一句约通二言不定后二句对定徧例不定悔谓恶作恶所作业如是事业是我恶作悔谓下次释别相初释悔先出别名次出体用恶作者谓所作业恶也恶巳所作之业追随懊悔为性障止为业止体寂静悔与掉俱嚣动障之此即下转释悔名恶作恶作是因名追悔即果称今于悔位名恶作者此即于果假立因名即有财释也次句释果立因名意先恶所作后方追悔故悔先下则先不作亦恶作摄次举事释相悔先应作不作是我恶作作与不作皆名恶作者如先不作善后起悔心此悔名善若先作恶后起悔心此悔亦善先不作恶后起悔心此悔不善若先作善后起悔心此悔不善无记作不作例之故此徧通三性眠谓睡眠令身不自在如余葢缠心相应故X眠谓下释眠六情惛闇曰睡四肢放解曰眠先二句出体用观体惺察闇劣障之谓睡下转释身不自在者身通四仪眠唯局卧故心极闇劣释昧寤时六识灵明照了眠位心智昏闇狭劣一门转者释略意识缘境通乎内外梦中独头略向内门此与定寤外仪似同昧略有异定位惺惺寤时周悉二字合显睡眠体用有无下辩异问无心睡眠无此体用何故亦立此名答由此似此假立此名如余下立量喻有体用睡眠非无体用心相应故如余葢缠谓五葢十缠也睡眠葢缠所摄余为同品有义此二唯痴为体说随烦恼及痴分故有义下明二法分位四解不同初解痴为体引论证成有义不然亦通善故说随烦恼及痴分摄有义下次解通染净不然二字斥前次句立通二性应说下释成染二以痴为体净二体即无痴论依下通前所引有义此说亦不应理如不信等说为痴分有义下三解初二句总斥前无记悔眠不属善染应无体耶应说下申巳意悔思慧摄眠思想摄皆初句标次句释次引论世俗有以证他分摄彼染下立量通前引论染污悔眠说为痴分是痴等流故如不信等有义彼说理亦不然随痴相说名世俗有X有义下四解初二句总斥非思慧思想为体次句立意悔缠眠缠是二体性应说一句明别有体与余一句以用有别显体有别此二与余五位心所行相别故随痴一句通论意论随他相名世俗有非无别体寻谓寻求令心怱遽体类差别不可得故寻谓下合释寻伺先出寻体寻逐追求令心怱务急遽于意言境麤疎运转为性次出伺体伺候观察令心怱务急遽于意言境细密运转为性意言境者意所取境多依意地名言故此二下合明二用于意言境细转与安住身心作所依于意言境麤转与不安住身心作所依麤细虽异并用思慧一分为体若令心安即是思分令心不安即是慧分思者徐而细故慧者急而麤故言并用者有兼有正若正用思急慧随思能令心安若正用慧徐思随慧亦令不安寻则正用慧兼用思一分伺则正用思兼用慧一分故云并用思慧一分为体于意下通妨问云体皆思慧何义显别答二体虽同而寻麤转则浅推度而伺细转则深推度麤细浅深义类各别若离下反显若离思慧寻伺体性不可得故及义类差别亦不可得二各二者有义寻伺各有染净二类差别二各下释二各二三解不同初解寻伺是二各有染净二别故名二各二X有义此释不应正理或复各有缠及随眠有义下次解初句斥前次句举悔眠对斥此师亦以寻伺为二但言不应通净唯应在染故斥云悔眠亦有染净二故故不应以染净名各二若以染净名之滥及前二故不应理应说下举例正释如染心所有根本随惑二性不同例此寻伺各有不善有覆无记二性或各有缠随眠名二各二缠谓现行眠谓种子有义彼释亦不应理故置此言深为有用有义下三解初二句斥前不定四后有此言故如何唯局寻伺故不应理应言下次申正义应言二者牒颂二字次句标列此初二字显二种二一种二谓悔与眠二种二谓寻与伺此二下释义此二二种牒上悔眠寻伺各有种性品类故故一二言显二二种此各下释各二此字指悔眠寻伺一一通二故言各二谓染与不染非如一句举例对显各二相善所唯善染所唯染各唯定一此非如彼故言各二或简唯染故说各二言次句释简意有亦说为随烦恼故为显此四通染不染不定一相故说二各二言深为有用者如上种类各别通染通净简唯染具此多义故言有用四中寻伺定是假有而论亦说世俗有故四中下异门分摄初判假实寻伺假有引论证成悔眠二解初解假有次正解是实唯后下一句举X寻伺假有对显悔眠是实世俗下三句通前引论论世俗言但显后二非显前二又如下立量显实悔眠体虽是实论亦说世俗有故如内种子四中寻伺定不相应前二亦有互相应义四中下自类相应寻伺二法定不相应次句释不相应义思慧体同故麤细用异故依于下通妨难云寻伺若不俱起如初禅伺起寻不起岂不滥同近分无寻唯伺地答依于寻伺有染离染立三地别初禅寻伺俱染立有寻有伺地近分先离寻染立无寻唯伺地二禅二染俱离立无寻无伺地不依种起现行有无立名故此三地无杂乱失不应为难俱与下明寻伺与悔眠容互相应悔眠亦互相应四皆不与第七八俱第六识俱非五法故四皆下诸识相应四皆不与第七八俱义如前说者第八中简云恶作等四无记性者有间断故定非异熟第七简云恶作追悔先业此缘现境睡眠重昧外缘暂起此唯内执寻伺依外门转此依内门故非彼俱悔眠唯与第六俱起非是前五相应法故有义寻伺亦五识俱任运分别谓五识故寻伺二解初解寻伺亦五识俱次引论证复引瑜伽寻伺即七分别分别即寻伺复引杂集任运分别谓五识会通瑜伽寻求伺察任运诸分别今此X二论分别既同以证五识亦有寻伺七分别者谓有相分别无相分别任运分别寻求分别伺察分别染污分别不染污分别有义寻伺唯意识俱曾不说与苦乐俱故次解寻伺唯意识俱次引论证此是意识不共法故复引论说寻伺忧喜相应不说寻伺苦乐相应五识有苦乐不说苦乐以证寻伺不与五识相应舍受徧故可不待说而似忧故总说为忧舍受下通妨难云寻伺有苦乐俱但彼论文略而不说例如舍受定有亦不说故释曰舍受徧故可不待说苦乐非徧何缘不说复难云五识有苦乐寻伺无苦乐若言寻伺无苦乐而说寻伺不与五识俱然前云初静虑有意地乐纯若处有意地苦若言寻伺无苦乐亦应寻伺不与意识俱耶释曰初静虑乐总名为喜纯若处苦总名为忧既说寻伺忧喜相应是故寻伺唯与意俱又说寻伺以名身等以名身等义为境故又说下约所缘明与意俱论说寻伺以名句文身义为所缘唯意识境非五识缘是故寻伺唯与意俱故与五识定不相应然说五识有寻伺者显多由彼起非说彼相应然说下通前瑜伽初句牒次句释五识有寻伺者显五识多分由寻伺引起非说此与彼寻伺相应杂集所言任运分别由此五识定无寻伺X杂集下通前杂集初二句先判二论义别杂集所言与瑜伽异彼说下正释义异杂集说任运即是五识瑜伽所说七种分别是五识同时意识相应寻伺故彼一句斥引不成由此一句结五识定无寻伺有义恶作忧舍相应纯苦趣中意苦俱故有义下诸受相应先初解悔与忧舍俱慼行释忧无记释舍眠与喜忧舍俱欢慼中庸释成通三义寻伺与忧喜乐舍俱次释乐俱初静虑中意有乐故有义下次解四各加苦次释苦俱纯苦趣中意有苦故四皆容与五别境俱行相所缘不相违故四皆下别境相应四皆五俱能缘行相所缘境界彼此不相违故悔眠但与十善容俱初静虑中轻安俱故悔眠下与善相应悔眠唯在欲界但与十俱不通上地故无轻安寻伺全俱通初禅故故有轻安悔但容与无明相应此彼展转不相违故悔但下烦恼相应悔但痴俱次释不与九俱意悔行相麤贪等九法细故余三全与十惑俱此彼不相违故悔与中大随惑容俱眠等位中皆起彼故悔与下随惑相应悔与中大俱次句明不俱意忿等各为主故余三与二十全俱次句明俱意眠位X皆容起故此四皆通善等三性于无记业亦追悔故此四下明三性摄初句总明四通三性次句别明悔通无记问于善恶业追悔云何亦通无记释如文有义初二唯生得善闻思位中有悔眠故有义下别释善性悔眠唯生得善不通加行次句释不通意悔相麤鄙眠相昧略加行细悉故寻伺通生得亦通加行次句释通加行闻所成等等思脩三慧皆有寻伺故有义下次家释悔眠亦通加行次句释通加行闻思即加行亦有善悔善眠息故后三皆通染净无记不能寻察名等义故后三下别释无记后三皆通二无记染谓有覆净谓无覆悔非有覆悔相麤勐彼审细故无记有四异熟威仪工巧神通悔唯中二谓威仪工巧非定果者明除意非禅定故除神通非果报故除异熟眠除第四非定引生者释除神通异熟生心亦得眠者释有异熟异熟生心谓无记第六寻伺除异熟有三无记彼解微劣一句释除意恶作睡眠唯欲界有余界地法皆妙静故恶作下明界系先判界摄如文余界地法皆妙静者此明寻伺麤动不遍上七地上地法皆妙静故悔眠生上必不现起寻伺上下亦起下上X悔眠下明现起上地有情悔眠不现者唯欲有故上地起下寻伺下地起上寻伺下上寻伺能缘上下梦能普缘所更事故下上下明相缘伺寻二法下能缘上上能缘下悔眠二解初解悔眠不能缘上次句释成不缘悔麤近故眠昧略故次解悔眠亦缘上境次二句释成能缘邪见悔脩定故梦缘上起曾更境故悔非无学离欲舍故有为善法皆无学故悔非下明三学摄悔非无学者此唯在欲不还果人巳舍欲界染故后三皆通学无学等此三善性摄者名有为善求解脱者是有学位所为善法亦皆无摄学究竟者所为善法亦皆无学摄悔眠唯通见脩所断故通见脩非所断摄悔眠下明三断摄悔眠唯通见脩所断此显不通非所断亦邪下一句释成二断邪见力起者见所断摄等者等有漏善摄者脩所断摄非无下一句释非所断无漏道引者非所断今初非字简之非非所断亦非一句举例对释非所断忧受深求解脱是非所断此非如彼故非非所断有漏者巳断后起无漏者非所断则无学眠非所断摄寻伺通三断寻伺下释通三义寻伺虽非无漏能引无漏者通见脩断无漏引生者通非所断有义寻伺非所断者瑜伽说彼是分别故有义下二家判寻伺所摄初解判寻伺非所断者X于五法中唯第三分别摄次引论证是分别五法者一名二相三分别四正智五如如有义此二亦正智摄又说彼是言说因故有义下次解非唯分别五法中分别属有漏故亦通正智摄说正下释成正智摄八圣道中正思惟是无漏故思能令心寻求伺察故又说思惟是言说因思是语加行故此释思惟是无漏思引寻伺亦是无漏故正智摄未究竟位于药病等故此二种亦通无漏未究下转释菩萨在于未究竟位于诸法门及众生心行等未能周悉如实了知后得智中为他说法必假寻伺推求药病然后随机为说妙法非如佛地无功用说故此二种亦通无漏虽说寻伺必是分别后得正智中亦有分别故虽说下通论斥前论说寻伺必是分别而不定说五法中第三后得智中亦有分别故论所说者正智中分别属无漏故非第三分别属有漏故此约名同义别斥之余门准上如理应思余门下结示如是六位诸心所法设尔何失二俱有过如是下明王所即离先总申问答初三句问王所为离为即次句答设令即离为有何失次复总难若即若离二俱有过X若离心体有别自性或似于信等无别染善法若离下先释离心之过初句举定离心如何下引教出过如契经说三界唯心又说所缘唯识所现摄论颂云心远行独行无身寐于窟能调伏难伏我说婆罗门今此颂中所言心者亦名为意亦名为识言远行者游历一切所识境故独行者无第二故无身者无形质故寐于窟者居在内故难伏者性𢤱悷故引颂初句者意显无别心所染净由心者如契经说心杂染故有情杂染心清净故有情清净士夫六界者如瑜伽论云四大空识能成有情色动心三最胜所依色依四大动依于空心依于识皆不言心所又庄严论说心似二现似信似贪无别染善离心实有若即是心分位差别因缘无别故与圣教相违若即下次释即心之过初句举定即心分位如何下引教出过喻伽中问云诸法谁相应为何义故建立相应答他性相应非自性故为徧了知依自性清净心有染净法若增若减是故建立相应又说心与心所俱时而起如日与光光若即日云何空中复见圆日以此喻明所非即心瑜伽颂言五种性不成有一沙门若婆罗门欲令名中唯心实有非诸心法此不应理何以故且说诸蕴有五种性不成就故又若彼计分位别故有五性者分位别计亦有过失何以故是诸分位展转相望作用X差别若有若无皆成失故若言有者由相异故便应有异实物体性若言无者计分位别则为唐捐又不应说如六识身分位差别由六识身所依所缘有差别故是诸分位一处可得故不应理若谓转变亦不应理何以故于有色物可转变故得有分位前后差别非于无色有如乳酪生酥等异又心因缘无差别故行别分位不应道理于一剎那必不可得差别因缘令彼分位而有差别是故汝计分位差别不应道理又违教故唯心实有不应道理如契经言贪嗔痴等恼染其心令不解脱若唯有心二不俱有是即贪等应不依识若汝复谓以识为先亦不应理无差别过前巳说故又复经言三和合与触俱生受想思等又余经说如是诸法恒共和合不可说言如是诸法而可分析令别殊异又佛世尊为欲成立此和合义说灯明喻是故不可离彼俱生而说和合故名所摄四无色蕴心与心所更互相应道理成就应说离心有别自性应说下申正义如是六位诸心所法离八心王有实自性前斥离心有过今立离心别有者以有后文二谛融判此为语端以成非即非离也以心胜故说唯识等及现似彼皆无有失以心下通前引教问曰教言唯识唯心今谓离心别有此云何通答曰教说唯识等者以心胜所劣X从胜言也一能为主二能为依三行相总四恒决定心所不尔故心胜也次通心似二现心所依心势力引生故说似彼现非彼心所即心又言唯识唯心者亦摄心所恒相应故唯识下结显离过等言者谓远行独行染净由心士夫六界等此依世俗若依胜义是谓大乘真俗妙理此依下结示谛理且依世俗别说有体若依胜义非即非离诸识下例王亦然俗故相有八真故相无相是谓下一句结成二谛巳说六识心所相应及无心二定睡眠与闷绝巳说下明识现起分位初文结前征后次举二行颂答初句六识共依门次四句六识俱转门后三句五位不行门论曰根本识者阿陀那识以根本识为共亲依论曰下先释第一句共依门阿陀那此云执持言根本者转未转依染净诸识现行生起之根本故共依者现行本识为诸识所共增上缘依亲依者即种子识是诸识各别亲种为诸识亲因缘依五识者谓前五转识众缘和合方得现前五识下释第二句俱转门五识下明总说五识意种类相似者一同依色根故二同缘外境故三俱缘现在故四俱现量故五俱有间断故是故总明随缘现言显缘合生不合不生非常现起缘者颂云眼识九缘生耳识唯从八鼻舌身三七后三五X三四若加等无间从头各增一九缘者根境空明作意种子根本染净分别八除明缘七除空明五除空明染净分别分别即自染净即根三唯作意及自种子根境是一依缘同故四唯根境种子作意各又增一等无间缘今谓五识内依本识外随作意五根境等众缘和合方得现前由此或俱或不俱起此等法喻广说如经由此下释第三四句由随缘现或俱或不俱次句释俱不俱众缘顿合五识俱生渐次合时或四至一如水涛波随风等缘或多或少如经广说由五转识行相麤动故无缘碍令总不行由五下释后颂初一句先通明诸识诸识行相有麤有细所借众缘有多有少所以现时有起不起又五识身不能思虑由斯不说此随缘现又五下次别明六识问前五言随缘有现不现时意识亦随缘何故常现起今释中以前五识有间对显意识常起此约思虑能与不能是故转处内外门异故令五六现起有殊五位者何生无想等故六转识于彼皆断五位下释后三句五位不行门先总征标列次别释无想天因中习定求离麤想承斯定方生彼天中违六转识想灭为首从此立名广果无想身寿虽同广果以无寻伺为因果无想以无心为因果有义彼天常无六识又说彼为无心地故X有义下料简六识有无先初解初句立定常无六识次三句引教证成唯有有色支者十二支中名色一支有色无名故有义彼天将命终位依长时说非谓全无有义下次解初句立定彼天命终要起转识次句释成润生爱与意识俱故瑜伽下引证然说下通前引教有义生时亦有转识如余本有初必有转识故有义下第三解初句立定生时亦有转识次句释成中有必起润生惑故如余下举例明有转识余谓余禅天本有初者俱舍颂云本有谓死前俱生剎那后本有即是今身未至当有故言初者即本有初生时也量云正受生时是有法必有转识宗以彼中有必起润生爱故因如余本有初瑜伽论说若生于彼先有后无乃名入故瑜伽下引入义证成初生有转识生彼唯入不起彼本下释成初句反释次句顺释彼本有初必有转识后时灭此而住无心乃名入故决择分言所有生得故彼初位转识暂起决择下引灭义证成初生有转识生得者谓报得异熟生心心所灭此名无想故此言下转释论意显本有初有异熟生无记转识暂时现起由昔串习此定势力违前转识令不现行因此引起真异熟识分位差别说名无想如善下例明加行善根X所引发定故名善定此亦应然无想引生说名无想异熟不尔下斥前以论义责示若本有初竟无转识如何可言唯生得灭既言生得灭故彼初位转识暂起彼天唯在第四静虑能感彼天异熟果故彼天下明所居界地初句判定在四静虑四禅有九天此当第四次二句释不居上下地意下地想心麤动难断上无无想异熟处故无处者四空灭色存心无想灭心存色彼既无色无存异熟色处即能下约因显果思即意业此为能引定为所引思为能感果为所感因既无想果必称因及无心二定者谓无想灭尽定俱无六识故名无心及无下次明二定初二句牒颂总标别列二名次句先释无心通名无想定者谓有异生令身安和故亦名定无想下别释无想定先明脩因功能徧净即三禅中第三天伏此天贪此上未伏厌想如疮如痈如病如箭入体出离作意为先令六转识及心所灭想灭下释立名义问心所俱灭何唯无想答想灭为首立无想名问既言无想何复名定答如文脩习此定品别有三穷蒲寿量后方殒没脩习下明定类差别因有精勤怠情于现法退不退异果中形色寿命不同分下中上种类差别穷蒲寿量者尽五百劫也X此定唯属第四静虑四业通三除顺现受此定下明摄属界地初句判属第四静虑善所引故唯善下上地无如前所说四业者一顺现受上上品善不善业最极殊胜现身便受故二顺生受中品之业稍降上者次生便受故三顺后受又稍劣中品者二生巳后乃至多生受故四顺不定受最微劣下品业排遣在后时节不定故瑜伽四句料简谓时定报不定报定时不定时报俱定时报俱不定时报俱定属前三余三句属第四除顺现受者非于现生即受彼天报故通不定者或有外道由谤解脱生地狱故或转脩正业超出界故此是时报俱不定句也有义此定唯欲界起故唯有漏非圣所起有义下明脩起处初解欲界脩起次解欲界脩色界起除无下明此定有漏圣所不居除无想天至究竟者四禅九天无云福生广果无想无烦无热善见善现色究竟谓上流般不还果人徧没者越无想天生色究竟此由下释越义此天由外道厌想欣彼果入故唯有漏非圣所起是故除之瑜伽论云此无想定非学所入亦非无学何以故此中无有慧现行故此上有胜寂静住及生故又复此定不能证得所未证得诸胜善法由是稽留诳幻处故灭尽定者谓有无学由偏厌受想亦名灭彼定X灭尽下别释灭尽定先明修因功能学无学圣巳伏或离第八地染有顶不定由暂求止息想作意为先令不恒行心心所及染污末那染分及彼心所悉皆灭尽立灭下承上义立名故立灭尽名令身安住调畅柔和故亦名定次句兼出别名由此加行偏厌受想故亦名为灭受想定脩习此定品别有三上品脩者毕竟不退脩习下明定类差别因有精勤怠情于现法中有退不退分下中上三品差别此定初脩必依有顶非无学摄似涅槃故此定下明脩处初脩必依非想地历观四谛为入定之方便由慧资定故定慧均脩故次第下问何故唯依有顶答始从初禅乃至有顶隣接而入九次第定此最后故上无别地是故定属于彼虽属下问此位有顶犹属界系是有漏耶答根本味禅隐没有垢无记故是有漏此依根本净禅不隐没无垢有记观练薰脩九十八使山动故是无漏问必依有顶亦可通余地否答定法转深奋迅超越出入自在从初禅不假方便次第入灭定复从灭定从上向下逆次而出还至初禅故云余地亦得现前问定慧属道谛学等何摄答非二所摄寂静微妙似涅槃故非学所摄非真涅槃亦非无学摄此定初起唯在人中知有藏识不断灭故此定下明起处初句明此定初起唯在欲界人中X次二句释成上界亦起若得自在生色无色亦得现前问色界可起无色无身云何得起答中引证无色名意成天者彼天虽无业果非无名摄非色四蕴是以亦起此定无色界色是佛境界非诸二乘所知无色虽起有二不同不信藏识者生彼不起恐成断灭故巳信藏识亦得现前知不断灭故要断三界见所断惑随应后得所引发故要断下明伏断现起差别先初解先约断惑释要断见惑方能初起断见巳入圣位二乘在初果初心菩萨在初地初心异生一句反释若未断见是异生性异生不能伏灭有顶心心所故此定下次约证理释要证二空随应后得所引发故先根本智证二空巳后得智中脩加行入于人法空二乘或单菩萨或复而不决定故云随应有义下八地脩所断惑中生上八地皆得后起有义下次解此解非唯断见亦须断思三界中唯除非非想下脩惑中要全断欲九品尽余但伏除然后方能初起此定欲界下一句释断欲所以二性谓不善有覆二性繁杂障定强故故须断之唯说下一句引人证不还者巳断欲界九品惑尽不来欲界受生无学菩萨亦然随所应者如上二空单复或全超半超徧没随生八地皆得后起义有要断下之四地生上五地皆得后起义有下三解下八地中要断下之四地谓欲至三X禅余但伏除变异下一句释断下地所以变异受谓苦乐忧喜此相应烦恼种麤动转易障定强故彼随下一句准前单复等若伏下惑能起此定断下末那俱生惑故若伏下通妨先难初句牒前次二句正难若伏下惑能起此定后于所伏不断之惑退转现起之时岂生上地巳却来断下惑耶伏下生上应是有顶断亦下先顺问答初句直答如生下一句例答如生上地得无学者断下末那俱生惑故此亦应然然不还者对治力强但由惑种润上地生然不下伏难云若伏余惑能起此定后所伏者不退转不现起生余地者岂生彼者无润生惑耶释云不还居四禅若生上四地时不假现行但由惑种润生虽所伏惑有退不退故无生上却断下失虽所下次违问答有退即牒前显难不退即牒后伏难而无伏下生上者此义意在断下生上故无却断之失前番顺答然约七识俱生烦恼种三乘将得无学果时一剎那中三界顿断故生上地得无学者有断下地俱生惑义此言顿断者任运内起无麤细故次番违答此约六识俱生烦恼种三界九地一一渐次九品别断或为一聚九品别断故无伏下生上地义宁有生上却断下失此言别断者通缘内外麤细境生品类差别有众多故X若诸菩萨先二乘位一切位中能起此定若诸下明定起位次先明回心先既巳得随处可起无复论其位之高下若不尔者或有乃至方能现起灭尽故若不下明直往渐悟者七地后心永伏诸惑欲界九品虽未永断而能如彼得不还者于此位中能起此定论说下引证有从初地即能永伏亦能现起灭尽定故有从下明顿悟者初地即能永伏如阿罗汉巳断者彼十地中皆起此定经说下引证无心睡眠与闷绝者令前六识皆不现行无心下总标睡眠闷绝初句牒颂次释通名二位俱名无心者六识皆不行故疲极等缘所引身位而由彼似彼故假说彼名疲极下别释睡眠初释相此睡下通妨难云眠即心所与心相应此既无心宁有心所释曰此睡眠时虽无彼昧略之体而由彼引起与彼相似是故依彼假说睡眠此非心所风热等缘所引身位亦违六识故名极重闷绝风热下别释闷绝释相如文或此俱是触处少分除斯五位意识恒起或此下明分摄此字指睡闷疲极风热等缘皆属触尘处摄言少分者触有二十六种地水火风四种是实其余冷煖涩滑饥渴饱闷等皆依四大差X别假立今此二位俱借身根为缘引起一分是身根摄故曰少分由此意识不起除此五位之外意识恒常现起正死生时亦无意识何故但说五位不行正死下释及与二字先问起如文有义无生及与言显说及与言显五无杂有义下答释先初解彼说下次解初句斥前次征释圣教云六时无心不及死生故应说下正释皆如文显五无杂者无想因界似同故二定俱灭心故睡闷外相无异故着此及与言显无杂乱此显六识断巳后时由此不说入无余依此显下通妨问云既言六时此何不说无余依耶释云此五位显后时从自种起无余一入永入故此不说此五位中异生有四唯得存一无睡闷故此五下判凡圣有无圣唯后三者除无想天无想定如来菩萨唯得存一者并无睡闷故是故八识一切有情是谓略说识俱转义是故下总结五随缘现而非常起意虽常起五位中无故八识中二恒俱转意识不遇五种违缘前五识身随缘顿渐则三俱转乃至八俱是谓略说识俱转义若一有情多识俱转彼俱恒时唯有一故若一下六番料简蹑前诸识俱转为难初问一有X情身唯应一识多识俱转非一有情余乘唯知有一识故若立下答初句牒问若立有情依识多少汝起一识名一有情者次句反难至无心位一识不生尔乃应当非有情数又若依识立有情者识与戒善相应起位尔时可说人趣有情设起破戒恶心此属三途他分应非人趣自分然立下正释依命根数及异熟识立俱不违理此恒唯一故一身唯一等无间缘说多识俱者许此缘多故一身下二问诸心心所依四缘生余缘或可容多等无间缘一身唯一如何俱时有多识转既许下先答无间缘先顺问答此等无间既引多所宁不许引多心一引一聚故又谁下次违问答夺破唯一诸心心所前念引后皆名等无间此缘多故又欲一时取多境者识前后生不应理故又欲下次答多识俱转先约众缘力齐诸识应俱前问如何俱时有多识转今释诸根不坏众境现前诸缘和合作意正生而欲多取宁不一时诸识俱转又心所性虽无差别宁不许心异类俱起又心下约心所例俱起问云诸识俱转此则异类并生此约小乘心不并生为难今释云又如诸心所法虽心法性无有差别然善染类别于一身中一时俱转互不相违当知藏识与诸转识于一身中一时俱转亦互不违X又如浪像依一起多故依一心多识俱转又如下约喻喻俱起初句喻依一水起多浪依一镜起多像次句合法依一藏识多识俱转又若不许意与五俱如散意识缘久灭故又若下约同时意识证俱起若一身中唯一识转是则不许意与五俱意非五俱取彼所缘应不明了前五以意为分别依意以前五为明了门量云意识取所缘应不明了不与五俱故如散位独头意识缘久灭法意既五俱以证诸识俱转如何五俱唯一意识相见俱有种种相故如何下三问既五识俱唯一意识如何同眼识取色又同耳识等取声等或一时取多境如眼下举例并答此以五识取境非一例显意识取境或多如一眼识于一时间于一事境唯取一类无异色相或于一时顿取非一种种色相如眼识于众色如是耳鼻舌身识或于一时于一事境唯取一类无异相或于一时顿取非一种种相如是分别意识于一时间或取一境相或取非一种种境相当知道理亦不相违相见下一句转释取多义量云五俱意识是有法于色等境取一或多宗相见俱有种种相故因喻如眼等识何故诸识同类不俱一巳能了余无用故何故下四问此蹑前问也如一眼识既有种种见相应有多同类眼识体俱转体用相依故如何不X俱耶此以见分之用多而难体亦应多于自下答识于自所缘不可了者多亦奚为若可了者一巳能了余无用故是故不俱此言见分虽有多种而了青黄等种种相识体唯一如诸臣辅宰治各各不同君主唯一若尔五识巳了自境名有分别五识不尔若尔下五问此亦蹑前既云一巳能了余无用者五识巳了自境用意何为五俱下答先约意识为五分别依次约意识于五境能明了取眼等诸识缘境如镜照物无别分析意识于中标指能明了故由此下证成圣教依此名有分别五识不尔不应一例多识俱转何不相应如五根识互不相应多识下六问多识既俱应如王所有相应义今何不尔非同下答王所相应者具五义生同一剎那和合似一定俱生灭同所依根共所缘境今此诸识虽有剎那俱起之义非同境故问意与五俱岂非同境释云设同境者彼此所依体数异故所依谓根体谓自证数谓心所如五下例释例如五根五识虽俱时转彼此异故互不相应此亦应尔量云诸识俱转是有法互不相应宗彼此异故因如五根识八识自性不可言定一如幻事等无定性故八识下结成非一非异初句先标非定一次三句X释成行相谓见分所依谓根所缘谓境相应谓心所皆各异故又此灭彼生故能熏四义所熏四义相各异故亦非下初句先标非定异次三句释成引经水波无异楞伽云藏识海常住等因果性者更互为因性亦常为果性次举喻明无定量云八识自性是有法非一非异宗无定性故因如幻事等如前所说识差别相真故相无别相所相无故如前下释疑问云既非定异前何广说三能变识六位心所差别性相初句牒问次释说差别者依世俗理非胜义谛如伽下引证相所相者能相所相如火以烟焰而为能相彼复以火而为所相诸识亦尔执持思量了别而为能相彼复以识而为所相真胜义中皆不可得巳上释第三能变竟巳广分别三能变相由斯一切唯有识耶巳广下重申六颂结显唯识由前开章以我法对唯识互为问端论中广明所变我法非实能变三相差别此中结显归源广明唯识以成前义初申第一颂文中结前问起巳明能变为二所依云何离似无实我法由斯一切唯有识耶颂曰是诸识转变由此彼皆无故一切唯识颂曰下举第一颂答论曰是诸识者谓前所说非不离识心所法等论曰下解释先约转变见相释即开章彼相皆依X识所转变而假施设巳下一段义同先释初句是诸识言亦摄心所皆能变似见相二分是故依之立转变名所变下释第二句即此所变似见相分名为分别及所分别以是能取所取相故此约见相二分释即是因缘变由此下释第三句初句标由斯识变似见相理彼所妄执实我法性离似所变决定非有次二句反覆释离此无别有物物非离此别有非离所依有能依故是故下释第四句诸心心所色不相应四皆有为虗空等六即是无为前三实有第四假有如是一切皆不离识唯言下结唯言但遮离识实物非为遮止不离识法是故亦有心所等法或转变者谓诸内识唯识义成契会中道或转下次约转变我法释即前开章或复内识转似外境巳下一段义同先释初句谓诸内识及彼心所我法分别熏习力故生起之时变似我法外境相见立转变名此能下释第二句谓此能变三界心及心所即名分别虗妄分别为自性故此所执取实我法性名所分别虗妄分别所执境故此约能变所变释即是分别变由此下释第三句由此转变似我法相彼实我法决定皆无前引教理巳广破故是故下释第四句是故一切皆唯有识妄分别有二都无故唯言下结唯言为遮遍计所执离识实物不遮不离识法故真空及依他起亦X是有性由斯下结示唯识我法非有离增益边空识非无离损减边唯识义成中道理显由何教理唯识义成岂不巳说由何下重申教理证成先略问略答虽说未了非破他义巳义便成应更确陈成此教理虽说下次广问答先问前虽广引教理巳彰唯识论意兼破外执显理义隐于中唯识义犹未了今请应更确陈如契经说三界唯心又说有情随心垢净如契下先引教答先引华严心如工畵师等二引深密境唯识现三引楞伽法不离心四引无垢经随心垢净连引四经文虽有别义意秪成唯识又说成就四智菩萨境若实有此云何成又说下次引阿毗达磨经所说四智先标次释一相下初句标智相违识相智者谓所缘境相与能缘识彼此互望更相违反了知心变故名为智谓于下转释一处者谓一恒河四类有情随业异见鬼见勐火人见清流天见琉璃畜见窟宅此皆不离各各能变之识以此验之境非实有随业自殊如必是真宁容各异二无所缘识智谓缘过未彼境既无余亦应尔二无下初句标智无所缘识智者谓识所缘如空华阳𦦨本无所有愚者计实智者达无故名为智谓缘下转释先以独头意识所缘非实以例五识X现缘亦非实有散意识缘过未等非实有境分别宛然以此例余余亦应尔毕竟无法识现可得现可得者岂不都无三自应无倒智谓愚夫智不由功用应得解脱三自下初句标智自应无倒智者无中执有谓之倒见以实见实应非倒智谓愚下转释愚夫于无中执有但是倒情若令凡心能得实境彼应自然成无颠倒不由功用应得解脱如于无常等法谬计常乐我净但是倒情果能实证真常真乐等应成无倒正智今则不然仍成倒见四随三智转智一随自在者于唯识理决定悟入四随下初句标智随智转智者众境变更皆随智转智能了知故名曰智一随下别释三智初释随自在智转智八地巳上得心自在菩萨能任运变大地作黄金搅长河为酥酪令应见者如实而见若离于心有别实境如何地等随菩萨心转作黄金酥酪二随观察者智转智依胜定脩观法者如脩十六妙观落日水氷地树池楼等随观一境众相现前又脩九想八背舍十一切处等但随观者观行转变一切皆成境若是实宁随心转三随无分别智转智诸菩萨得根本智证真如时真如妙境与智冥合平等平等能所一如内外凝寂一切境相皆不现前境若是实何容不现菩萨下结又伽他说心意识所缘此等圣教诚证非一X又伽下引教证成心意识即三能变此之所缘皆不离识是故我说一切唯心此等下广指诸教极成眼等识五随一故如余不亲缘离自色等极成下立量显理先约能缘立量先明前五识量云极成眼等识是有法不亲缘离自色等宗五随一故因如余耳等四识五识相望互为有法同喻应成五量离自色者本质境也不亲缘者疎所缘缘也意成不离识相分色是亲所缘缘也余识识故如眼识等亦不亲缘离自诸法余识下次明后三识量云余识是有法亦不亲缘离自诸法宗识性摄故因如眼识等此识所缘定非离此二随一故如彼能缘此识下次约所缘立量先明五尘所缘即相分此字即自证体二随一者即相见二分中相分能缘即见分量云此识所缘相分是有法定非离此自证分宗相见二中随一相分摄故因同喻如能缘见分见分不离自证分证成相分不离自证分所缘法故如相应法此等正理诚证非一所缘下次明法尘所缘谓后三所缘法相应法谓心王与心所相应心所与心王相应彼此不离故量云后三所缘是有法决定不离心及心所宗法故因同喻如相应法王所相应既不相离证成所缘之法不离能缘心及心所此等下总结正理故于唯识应深信受离有离无故契中道X故于下总证劝信显理我法非有者以是徧计所执性故空识非无者依他圆成非所执故慈尊依此说二颂言有无及有故是则契中道慈尊下引证依此者依此长行说后二颂愚夫所执实我法性但是迷情妄分别有于此识变见相分上我法二性毕竟都无此识中唯有二无我空于彼二空亦有此识空识互言有者依真立俗故真俗相依故此颂长行前二句我法非有空识非无故说下一颂承上显理非无故非空非有故非不空有无牒非不空有有牒非空此颂长行离有离无初句双遮次句双照遮照同时故契中道此颂且依染依他说理实亦有净分依他此颂下简示颂言都无但无我法非无染分依他即有漏识又非所执是妙俗谛故不都无净依他即无漏识亦是圆成实若唯内识似外境起处时身用定不定转若唯下八番问答先一问难此谓世事乖宗难初句牒前唯有内识都无外境次正难宁见世间情非情物处定时定而身不定作用不定各各而转既有世事宁不乖宗如梦境等应释此疑如梦下答如梦中独头妄乱意识缘梦中境苦乐得失计为实有梦时非无及至于醒了无所得二十颂云处时定如梦身不定如鬼同见脓河等如X梦损有用何缘世尊说十二处何缘下次二问难此谓圣教相违难若但是识应唯意法何缘更说五内色根及五尘境成十二处今言唯识识外无余不立根境宁不与教相违依识所变非别实有令知外法亦非有故依识下答初句约唯识总答十有色处皆依第八识变离识之外非别实有为入下明建立十二处意一切愚夫妄执有我由斯生死轮转无穷欲令悟入无我真空说六二法令其观察何处有我如遮下举例犹如有人拨无后世堕断见坑为遮此故说诸有情舍生趣生如旋火轮未有休息复有未达诸法空寂不能趣向无上菩提为欲令入法无我空故说万法唯识所以者何令知外法亦非有故速入法空证无上觉此唯识性岂不亦空不尔如何此唯下次三问难此谓唯识成空难前言诸法皆空此唯识性岂不亦空识性不空还成有法不尔二字略答如何二字覆征非所执故谓依识变由此慈尊说前二颂非所下答依他识性非所执故说法空者依识所变似外境上妄执实法理非有故说为法空非无离言正智所证清净依他唯识性故说为法空此唯识性是妙俗谛此若无者二谛应无所以者何X真俗相依而建立故拨无二谛是恶取空诸佛说为不可治者诸佛说空法为度于有故若复执有空诸佛所不化应知诸法有空不空由此慈尊说前二颂徧计不有依圆不无不有不无中道理成若诸色处亦识为体一类坚住相续而转若诸下次四问难此谓色相非心难初句牒前识变若十色处亦识为体应如意法非有质碍何缘乃似色相显现又能变识剎那转易间断何缘所变色相一类坚住相续而转名言薰习势力起故是故诸识亦似色现名言下答色相坚住而转者谓诸无始虗妄分别皆是名言薰习力起故愚夫执有智者达无由执有故迷之则生死始染法依之而生由达无故悟之则轮回息净法依之而生此之色相迷悟机关染净依处谓此若无正倒无託染净无依故云无倒无染亦无净法是故下结非住似住非色似色如有颂言乱相及乱体及与非色识若无余亦无如有下引证乱相谓所变色相即色识乱体谓能变识体即非色识若相体俱无亦无染净法是故说诸识亦似色而现色等外境分明见证现量所得宁拨为无色等下次五问难此谓现量违宗难诸色声等五外境相分明见证现量所得宁拨为无若唯有识岂不与现量相违X现量证时不执为外不可执为是实外色现量下答难家不知现非二量差别故兴无有相违之难今答中先二句以前五现量对意识非量而分执不执标定五识现量证境之时得法自性无分别故不执为外后意识非量计度妄执在外故现下承上执不执而分内外以判有无五识现量得色等境是自亲相分识所变故亦说为有意识非量所执外色妄计度故说彼为无又色等境是心分故非色似色是内分故非外似外如梦所缘亦非色似色非外似外法喻参明不可执实若觉时色皆如梦境于自色境不知唯识若觉下次六问难此谓梦觉相违难初句牒前如从下正难若谓觉时所缘如梦唯识今观法喻似不全同如从梦觉知彼梦境皆唯心现今觉时所缘何故不知唯识而执心外实有耶如梦未觉不能自知由斯未了色境唯识如梦下答先举喻如梦未醒不能自觉梦境唯心要至醒时返思梦中一切唯识觉时下次合法觉时境色应知亦然未至真觉位不能自知万法唯识至真觉时亦能追觉所缘唯识未得下结答未得真觉恒处梦中由斯未了色境唯识此之法喻参明符合云何以在梦生死妄觉欲同真觉耶外色实无可非内识境他心实有宁非自所缘外色下次七问难此谓外取他心难初句领前他X心下正难他心实有若不能缘不名他心智若能缘之仍成心外有法谁说他心非自识境如缘他心色等亦尔谁说下答初句立定他心是所缘次句约亲疎判谓识下释初句直明识无实用诸识生时无实作用次二句举喻反明非亲所缘识缘境时不能于外吸揽中归犹如手等亲执外物亦不于中趣外奔逸如日舒光亲照外境但如下正喻亲疎缘此中法广喻略今展喻以从法但如净镜影似质现名照彼物非亲能照亲所照者谓自现影识缘他心亦尔託之为质此约本质疎所缘缘明了他心非亲能了亲所了者谓自识变故契下引证法法不相到但识生时似彼相现名取彼物如缘下例缘五尘如眼识缘色境时对彼本质色似彼本质相分显现名取彼色非眼识亲到彼色处亲所了者即自变相分余识缘境亦然说有异境何名唯识既有下次八问难此谓异境非识难若言唯识识外无余既有他心为疎所缘何成唯识奇哉固执触处生疑岂唯识教但说一识奇哉下答初句责疑次句略立虽疎所缘离自识有然不离他能变之心非有所缘便违唯识若谓离自心即非唯识者岂唯识教但说一识不尔如何X不尔下复问不唯一识义复云何汝应谛听若唯一识谁为谁说何法何求汝应下答初句诫听次下斥失六法界凡四法界圣佛法界尊三乘界卑菩萨为因佛界为果佛为九说九从佛求谓诸有情各有识故此事方成若唯一识如是等事悉不成就故唯识言有深意趣定离诸识实有色等故唯下正释初句标立识言下百法总成五位一者心法谓八种识二者心所法谓六位心所三者色法谓所变相四者不相应行法谓分位差别五者无为法谓彼空理所显真如识自下五位唯是一心一识自性故二识相应故三心王心所二所变故四前三分位故五前四所依实性故如是五位诸法皆不离识总立识名唯言但遮愚夫所执徧计外实色等不遮内识所变依他不离识法若如是知唯识教意故定应信一切唯识若如下显益劝信初文解行证入自利利他非全下反显故定下劝信若唯有识都无外缘由何而生种种分别若唯下次申第二颂结显归源广明唯识以成前义初句蹑前次句问后若唯有识都无外缘如一眼识生须假外空明根境等为增上缘助之令生既无外缘内心分别由何而起未有无心境曾无无境心X颂曰由一切种识以展转力故彼彼分别生颂曰下举第二颂答论曰一切种识谓本识中非持种识后当说故论曰下释义先释初句初牒颂标名一切种识次出体谓识所持功能差别次明用此生四果名一切种此种以识为体除离系者非种生故道所证故谓离系果虽可克证而非种生须起现行真无漏道断结得故此现起道亦从种生望于彼果有展转义然非此中正意所说此说能生分别种故彼是无漏清净种故此识下辩种识名义问若尔只当言一切种如何言一切种识耶答虽此种子有能生之功而种无依以识为体故此是本识相分非余即以所依而为自体种离本识无别性故种识二言简非种识现识名识而非是种余种名种而非是识今简非彼故言种识又显本识所持之种非显此种能持之识此差别义后当广说此识中种余缘助故共不共等识种尽故此识下释次句种得余现行为增上缘等助转变成熟显变种多重言如是此摄名言我执有支共不共识种尽故展转力者谓八现识彼皆互有相助力故展转下释第三句八现行识及相应相见分等互相助力此现助彼种彼现助此种故言展转即现识等总名分别分别类多故言彼彼X即现下释第四句即现识等总名分别而有王所染净性受界地现比量等类别故言彼彼此颂意说虽无外缘净种现行为缘生故此颂下总判颂意诸染识种由诸现识等展转助力彼彼得生何假外缘诸净下例净亦然诸清净种转变差别现行净法为缘助故彼彼净法而亦得生何假外缘方得生起所说种现缘生分别云何应知此缘生相所说下旁门广办因缘依处相摄感果先问缘初句蹑前次句问后缘且有四一因缘此体有二一种子二现行缘且下答总标四缘次别释四相一因缘下先标名感果曰因助生曰缘亲办自果亦有助生义故因即是缘故名因缘次指体列数有为法者有简无体法为表有作用简非无为亲能成办自果者一种子二现行种子者谓本识中此唯望彼是因缘性种子下释种子初句标名如上须具六义次句出体谓三性三界九地等功能差别能引下释用以能引为义故次后自类功能即种子所引种子同时自类现果即种子所生现行此唯下结成因缘此字即种子彼字即所起种现望所起果此为因缘现行者谓七转识此唯望彼是因缘性X现行下释现行初句标名谓显现现在现有也次句出体谓七转识至界地等余熏下释用能熏本识生自类种此唯下结成因缘第八心品无所熏故极微圆故不熏成种第八下释简除意问第八亦有现行何故唯取转识及相应不取第八释云第八是所熏非能熏若取第八为能熏则无所熏故问相见性等何亦能熏释云非简所依王所独是能薰此能依相见性等亦是能熏故问何故除佛果善极劣无记释云无记极微劣故佛果极圆满故俱不熏种现行同类展转相望亦非因缘不亲生故现行下简非现行同类谓诸现行识及善染等各各自类前后展转相望但名等无间有开导义皆非亲因缘各从自种生故一切异类谓诸识及相应等异类相望但名增上有助生义亦非因缘不亲生故有说异类同类现行展转相望为因缘故有说下通余处妨假说者以余诸缘假名因缘故有唯说种子是因缘者依显胜说圣说下引证转识与阿赖耶互为因缘如炷与焰展转生烧亦如束芦俱时而转故因缘性定应有二不可执言唯种非现有种生现种引种现熏种现引现前三亲因缘后一真等流二等无间缘谓八现识等而开导令彼定生X二等下释等无间缘初标名前于后法力用齐等中无间隔引令后法生起名等无间缘次句出体八现者简非种子及色不相应后句释用自类者显非他识为缘前念望后纵经多却亦能开辟引导令彼后法定当生故多同类种俱时转故由斯八识非互为缘多同下料简先简种现俱转多同类种谓诸识自类种子引生自现或自现引自种俱时转故非此缘摄须自类不俱方是此缘由斯下承上例简自类种现俱起尚非此缘是故八识异类俱起非互为缘量云多同类种引生现行是有法非此缘摄宗俱时转故因如不相应行心所与心虽恒俱转故得互作等无间缘心所下明收相应问上言自类不俱可作此缘然心与心所异类俱起云何互作此缘释云心与心所虽恒俱转而互相应和合似一定俱生灭事业必同一开导时余亦开导故展转作等无间缘入无余心最极微劣等无间法故非此缘入无下简无余心前无开导之用后无当起之法故非此缘云何知然论有诚说此是彼等无间缘故云何下引证初句征起次引论如前文释即依此义应作是说善与无记相望亦然即依下约诸识界地历明先明藏识初句立界地X引生三界九地更互相生下上下释义下死生上上死生下互相开导其义等故有漏下约漏无漏为缘初句明有漏藏识引生无漏无漏藏识不引有漏次句释不引义善与下例二性无记引善善不引无记善性第八非佛无故此何界后引生无漏回趣留身唯欲界故此何下明无漏起处先问起或从下答先标列二界谓诸下次正释初句标人次句立色界后引无漏次句释义异生求佛必生五净居天得菩提故二乘下初句标人次句立欲界后引无漏次句释义二乘回趣必留欲界身故彼虽必往大自在宫色界心后亦得现前彼虽下通妨问回趣大乘必往大自在宫成佛方转无漏何言欲界引生释义如文有义下次解回趣之人亦色界后引生无漏然五净居无回趣者经不说彼发大心故然五下通妨问经言五净居天无回趣者何言色界后引生无漏释云五净居无回趣者约不发大心者说若有回趣亦通色界第七转识三界九地前后位中得相引故第七下次明第七初句立界地互相引生随第下一句释义随第八生处所系故有漏下约漏无漏互为缘初句立互相生十地下一句释义第七因中转故十地位中出观入观漏与无漏相间起故X二性相望亦然染无记谓有覆不染无记谓无覆此二亦然生空下一句释义生空智果前后谓出观时此属染位智果现前谓入观时此属净位染净相引故此欲色界有漏地上菩萨不生彼故此欲下简无色如经言六欲四禅天王如次即十地菩萨故第六转识三界九地决择分善唯色界故第六下三明第六初二句立界地等互各为缘润生下一句释义润生位善不善得相引故等者等漏无漏第六因中转故漏无漏互相引故生空前后位善染二无记得相引故初起下明无漏起处初句立色界后次句释义决择善谓四加行第六初起无漏在四加行此四善根必依第四静虑方得成满故唯色界后起眼耳身识二界二地善等相望应知亦尔眼耳下四明前五初二句分判五识界地各各自类互作等无间缘善等下明善染各于所依界地为缘有义五识有漏无漏未成佛时容互起故有义下明漏无漏有二解先初解初句立漏无漏互为缘未成下一句释义此师谬谓五识因中亦有转义有义无漏有漏后起此二于境明昧异故X有义下次解初二句立有漏引无漏无漏不引有漏无漏下释义无漏五识非佛无故非佛五根定有漏故根是异熟相分摄故异熟识有漏故五根有漏五色根有漏故五识有漏根是五识不共俱生同境所依此若有漏发无漏识理不相应故此二于境明昧异故有漏根于境如翳目视无漏识于境如净眼观岂令昧根发明妙识三所缘缘谓若有法此体有二一亲二疎三所下释所缘缘初标名谓能缘之心带彼相起名所缘谓有实体能生识故名缘具此二支名所缘缘谓若下先总释义谓若有法者是泛指之辞随举一也有者实有也简非龟毛无体之法具有五义有实体从自证分变故实用相有生见之用故从实种生从所薰相分亲种起故现在实法简非过未及空华故託本质而起非如独影无质故此释缘义带巳相者带谓变带相谓影相言巳相者相即心体自分所摄故此释所缘心即八箇心王相应即五十一心所言或者有起不起故所虑谓是心之所缘虑处故即带彼相起义所託即此所缘境又能牵心令生是心之所託故即託彼而生义次列数一亲二疎如眼等五识缘境须託第八所变五尘为本质于此质上随量大小顿变五尘相现以彼及此二种五尘皆为所缘缘所缘缘中有亲疎故X若与能缘体不相离应知彼是亲所缘缘若与下次别释亲缘能缘谓见分体谓自证分亲所缘者即相分谓与能缘见分共一所依体不相离是见分等内所虑託等者等自证证自证后三皆有能缘义故内所虑託显此相分非外有故相了别法心分虽殊生与所生其体不二应知彼是亲所缘缘即四分中之相分四缘中之所缘若与能缘体虽相离应知彼是疎所缘缘若与下别释疎缘疎所缘者即本质谓与能缘不共所依体相离故但为所託本质能起内所现相取与所取体虽不同内所虑託然似彼现应知彼是疎所缘缘即第八识相分诸识託为本质亲所缘缘能缘皆有离外所虑託亦得生故亲所下约亲疎简有无亲所缘缘于能缘心决定皆有以离所缘必不生故诸心心所四缘生故前云自心内蕴一切皆有疎所缘缘于能缘有无不定如起独头缘过未境离外本质亦得生故有相分境不仗质故前云自心外蕴或有或无第八心品有义唯有亲所缘缘随业因力任运变故第八下历明诸识有无初明藏识初解唯有亲所缘缘初句立次句释有义亦定有疎所缘缘要仗他变质自方变故有义下次解定有疎所缘缘初句立次句释有义二说俱不应理一切位中有无不定X有义下第三解初句总斥前二自他下别斥初家若谓唯有亲所缘缘此不应理自他身土可互受用他所变者为自质故此二句释成亦有疎缘自种下别斥次家若谓定有疎所缘缘亦不应理自种于他无受用理他变为此不应理故非诸有情种皆等故此三句释成无疎应说下正释疎所缘缘不定自种及根疎缘定无无质可託故器界与身转未转位皆有无不定或託他质或不託故第七心品未转依位缘真如等无外质故第七下次明末那未转依位俱生我执恒相应故缘第八识起自心相执为实我故亦定有疎所缘缘巳转依位此非定有缘真如无我无外质故第六心品行相勐利疎所缘缘有无不定第六下三明意识一切位中有无不定同时意识缘现境所仗质有独头意识缘过未所仗质无前五心品未转依位缘过未等无外实故前五下四明五识未转依位麤钝劣故唯缘现境必仗外质方起内所虑託而亦定有巳转依位通缘三世无外质故此非定有四增上缘谓若有法有胜势用能于余法或顺或违四增下释增上缘先标名与力助成令彼生长故名增上谓若下释用有法者简非无体有殊胜势力作用能于余法者此能助彼故或顺或违者如雪如曝皆能令物增长说此与彼为增上缘X虽前三缘亦是增上生住成得四事别故虽前下通妨问曰此增上用前三缘中岂不亦有今复别明者何也释云虽前三缘亦是增上而今第四除彼取余四缘名义有通有别通皆增上别名因缘等前三从别受称今第四得通名耳除别取通者为显诸缘差别相故问前云或顺或违能令余法增长此于几处转耶释云此顺违用于四处转令生令住令成令得四事别故然增上用随事虽多应知即是二十二根然增下显体先标数二十二根于六事增上义立谓于取境眼等六根有增上义命根于住一期相续有增上义男女二根于续家族有增上义乐等五根于能受善恶业果有增上义信等五根于世间净有增上义未知等三根于出世净有增上义前五色根以本识等及善念等而为自性前五下先出十九根体本识等等自种子净色即清净四大谓五色根以本识及种子所变眼等净色为体男女二根以身根少分为体命根以本识亲种一期不断分位假立非别有体意根总以八识为体八识俱转别立一根故前云彼容六识有时无故意非定成根苦等五根以自受为体信进二根以善位信勤为体念定慧三根以别境中善念善定善慧为体未知当知根体位有三种能远资生根本位故X未知下次出后三根体先未知当知根先明位一根本见道位有十六心八忍八智前十五心将见未见第十六心巳见道故无未知当知故是故除之二四加行位近能引发根本故三资粮位即三贤位从初发心乃至未得决择分即见道顺决择即加行未得者即加行前也所有善根远资根本故于此三依信等五根非正善根故多不说于此下出体于此三位中所有信进念定慧意喜乐舍总此九根为此未知当知根体加行下通妨问加行等位求证愁慼亦有忧根何故不说释此如文前三无色有此根者有胜见道傍脩得故前三下简别前三无色谓空处识处无所有处旁脩得者决择分善在四静虑胜见道者兼脩上定故三无色亦有此根或二乘位回趣大者但说地前以时促故或二下二乘回趣大菩提者为证法空于地前亦起未知当知根九地下通妨问法空无漏智虽未起生空无漏智果巳成何谓未知当知耶释云彼于生空虽巳具知未达法空尤所当了所证九地所摄生空无漏智皆是菩萨未知当知根未能证入法空理故问菩萨初见道位亦有此根何故但言地前亦起答以时促故一剎那即见道故是故X不说转名巳知根故始从见道最后剎那非正善根故多不说始从下明巳知根体先明位见道最后剎那谓见道初心从此乃至金刚喻定谓十地满心所有下出体信等无漏九根皆此根性未离下通妨如前诸无学位无漏九根一切皆是具知根性诸无下明具知根体无学位下明位次出体三乘极果所有信等无漏九根皆名具知根有顶虽有游观无漏而不明利非后三根有顶下通妨问既后三根皆名无漏三乘行人依有顶地游观无漏亦应有无漏根何故前言前三无色有此根不言有顶者何也释云行人脩九次第定虽依有顶游观而止观并运将入灭时意偏在定慧不明利非后三根是故不言有顶二十二根自性如是诸余门义如论应知二十下结自性如是者假实异故余门谓性界学等如论应知成唯识论自攷卷第七成唯识论自攷X卍XXX成唯识论自攷卷第八明武林莲居弟子大惠录X如是四缘依十五处云何此依十五处立如是下明十因先总标依处立因次句征起一语依处谓法名想便显此因是语依处一语下别释初明依语依处立随说因谓若有法必有其名如名取相言语寻生依此语故随见闻等诠说诸义此即能说之语为所说诸义之因故依语依处立随说因显扬论曰由于欲界系法色无色界系法及不系法建立名为先故想转想为先故起语由语故随见随闻随觉随知起诸言说是故依语依处建立随说因有义下会通集论论说此因是名想见与语依处义类相同便显此因是语依处此中十五皆言依处者即语等为言说等之所依处故无别体故下诸依处倣此二领受依处谓所观待或成或得此是彼观待因二领下次明依领受依处立观待因所观待能所受性者如观待手足肢节有执持往来屈伸等用应知能持手等为能受性所持物等即所受性谓观待此令彼诸事生住成得者谓由观待能受之者及所受乐等方能令彼善等诸事生住成得反显若不观待此能所受性善等诸事皆不能作而无生住成得故显扬论曰诸有欲求欲界系乐色无色界系乐或不系乐者彼观待此于彼诸缘或为求得或为积集或求受用是故依领受依处立观待因X三习气依处谓内外种谓能牵引远自果故三习下三明依习气依处立牵引因谓未成熟诸内外种从于生位转至熟时然后方能生自现果即此未润习气望彼远果为牵引因四有润种子依处谓能生起近自果故四有下四明依种子依处立生起因谓巳成熟诸内外种即便能生自现行果此望于彼为生起因显扬论曰欲系诸法色无色系诸法各从自种而得生起爱名能润种是所润由此所润诸种子故先所牵引各别自体今得生起立为生起因五无间灭依处谓心心所具摄受六办无漏故五无下五明依六处立摄受因由欲系诸法无间灭摄受故境界摄受故根摄受故作用摄受故士用摄受故诸行转如欲系法如是色无色系法亦尔作用约所作业用言能助现缘故士用约能作士夫言能作现缘故俱除种子者除内外种此取能为助缘者由真实见依处余不系法转真实见即无漏正见无漏法谓无漏有为无漏无为总该智理也除引现行之自种此无漏现行能助引四智助证涅槃故此诸现缘皆是所依之处摄受因者摄受此诸缘成办漏无漏法总摄此诸缘依处立摄受因谓摄下简判摄受五成办一切有漏色心等法摄受六成办无漏智理法十一随顺依处及能引得无为法故X十一下六明依随顺依处立引发因由欲系善法能引欲系色无色系及不系诸胜善法由随顺彼故如欲系善法如是色无色系善法亦尔如是不系善法能引不系诸胜善法及能引发无为作证又不善法能引诸胜不善法又无记法能引无记胜法由随顺彼故是故依随顺依处立引发因现能引种种能引现故双举之十二差别功能依处及各能得自界果故十二下七明依差别功能依处立定异因差别功能即色心等各别种子此种有能起能证差别势力望所生果不相杂乱故言定异各能生自界等果者由欲界系法自体功能有差别故能生自类种种现差别法如欲系法如是色无色系及不系法亦尔能生即生起义能得即证得义各各引生自果不相紊乱故十三和合依处皆同生等一事业故十三下八明依和合依处立同事因和合依处者从第二领受至十二差别功能和合此十一依处要由获得自生和合故欲系法生如欲系法如是色无色系法及不系法亦尔如生和合如是住成得和合亦尔是故依和合依处建立同事因从第二观待至第七定异共此六因皆同生住成得一事业故十四障碍依处谓彼能违生等事故X十四下九明依障碍依处立相违因由欲系法将得生时若障碍现前便不得生如欲系法如是色无色系法及不系法亦尔如生如是住成得亦尔是故依障碍依处建立相违因十五不障碍依处谓彼不违生等事故十五下十明依不障碍依处立不相违因由欲系法将得生时若无障碍现前便得生起如欲系法如是色无色系法及不系法亦尔如生如是住成得亦尔是故依不障碍依处建立不相违因如是十因二因所摄一能生二方便如是下明二因摄十因初句标相摄次列二因菩萨地说牵引种子所余诸因方便因摄菩萨下引瑜伽二处论文约通局以明相摄先引菩萨地举论标名此说牵引生起引发如说现行谷麦等种此说下判释论意有通有局先明能生通摄彼论所说牵引生起名能生因者此说牵引等六因中诸因缘种未成熟位名牵引种巳成熟位名生起种俱摄在此二位中故此二位种名能生因虽有下简现行通妨问云六因中现行生种亦是能生因如初二五九四因中现生种者何故唯言种子不言现耶释曰现行生种虽有能生义而多间断略不言之或亲下兼收现行亦可名种现亲办果假立种名即如现行谷麦亦得种名据此一释六X因中现种因缘四因中现行皆名能生所余因谓初二五九故总说为方便因摄所余下次明方便通摄所余谓随说观待摄受相违及六因中非因缘法皆是生熟种余总方便因摄非此二种唯属彼二因彼二因亦有非因缘种故非此下结会论文非此牵引生起二种唯属二因引发定异同事不相违中亦有因缘种皆是二因摄总名能生非唯彼八名所余因牵引生起中亦有非因缘种皆是余因摄总名方便有寻等地说生起因是能生因余方便摄有寻下次引有寻等地等有伺及余二举论标名此文意说六因中现种能亲生起自类果故此文下判释论意有通有局先明能生通摄彼论所说六因中若现若种是因缘者皆名生起因能生因摄次句释成能亲生起自类种现果故此所余因皆方便摄此所下次明方便通摄所余谓初二五九及六因中非因缘法皆是生熟种余总方便因摄非此生起唯属彼因彼生起因中有非因缘故非此下结会论文非此生起一种唯属生起因牵引引发定异同事不相违中亦有因缘种皆是生起因摄总名能生非唯彼九名所余因生起中亦有非因缘种皆是余因摄总名方便或菩萨地所说牵引而增上者多显故偏说X或菩下明菩萨地局摄初句牒论次句局判二种即彼二因所余诸因即彼余八虽二下通妨问曰牵引生起内有非能生因云何通言能生释曰非不简之从胜显说又问余八因内有非方便因云何通言方便释曰非通取之从多显说有寻等地说生起因余方便摄准上应知有寻下明有寻地局摄初句牒论次句局判生起即是彼生起因余因应知即彼余九虽生下通妨问曰生起因中有非因缘种云何通言生起因摄释曰非通取之去果近亲显故偏说又问牵引中亦有因缘种何故简之不说释曰非简略之去果远疎隐故不说余方便准上者问曰余九因内有非方便因云何通言方便释曰非不简之而增上者多显故偏说所说四缘依何处立复如何摄十因二因所说下明四缘依处立及摄十因二因文中通标论说因缘依种子立立所缘依所余立增上论说下先明缘依处立先引论文此中种子即是三四如外麦等亦立种名此中下判释论意有通有局先明种子通摄此中种子即是习气有润种子随顺差别功能和合不障碍六依处中因缘种摄虽现下通妨简现行问曰四处现行亦有因缘何故不说释曰现行虽名因缘间断不说言四应指因言处应有九四与处X互举者以因数名处即九处耳勿以文害义或彼下兼收现行亦得名种如文如前或种子言唯属第四亲疎隐显取舍如前或种下次明局摄或种子言唯属第四亲疎下例前通妨问曰有润种子依处亦有非因缘法今何通取释曰非通取之去果近亲显故取之又问余三十一十二十三十五五处中亦有因缘种今何简舍释曰余五处中因缘非不收取去果远疎隐故舍之言无间灭境界处者应知总显二缘依处言无下合明二缘依处初句牒论文次句释义非唯五六余依处中亦有中间二缘义故非唯下先明二缘通摄非唯五六余十三依处中亦有等无间所缘缘义故或唯五六余处虽有而少隐故略不说之或唯下次明二缘局摄唯局五六故余处下通妨问曰余十三处亦有中间二缘何故不说释曰非不取之少隐不说其增上缘义通诸处故今释文略之如上论云依所余立增上故论说因缘能生因摄初能生摄进退如前论说下明四缘摄十因二因先引论文相摄文无十因者二因摄故文中增摄受因者摄缘尽故虽方下通妨问曰方便因中具等无间所缘缘增上三缘何故唯言增上释曰方便中增上多故偏说X又问能生方便中亦有无间所缘何故唯言摄受摄二缘释曰摄受中二缘显故偏说初因缘能生因摄问曰能生因中亦有非因缘何故通取释曰因缘显胜进而取之又问方便摄受中亦有因缘何故简舍释曰二因虽有因缘隐少退而舍之所说因缘必应有果此果有几依何处得所说下明因缘得果此问有三上巳明十因四缘一问因缘和合必应有果次问果数有几三问果之依处果有五种一者异熟谓除前四余所得果果有下先答果数初句总标五种次句列释一异熟果诸不善法于诸恶趣受异熟果善有漏法于诸善趣受异熟果一自相续无记谓真异熟二异熟生无记谓诸转识此二总名异熟若单言异熟不摄别报言异熟生总别皆是二等流果一真等流习不善故乐住不善不善法增修习善故乐住善法善法增长二似等流或似先业后果随转如杀生者多病短命救赎生者安乐延年三离系果八支圣道灭诸烦恼断障所证善无为法若诸异生以世俗道伏诸烦恼不究竟故非离系果四士用果诸有一类于现法中依止随一工巧业处起士夫用所谓农作商贾书畵筭数占卜等事由此成办诸稼穑财利等果五增上果增胜殊上有力无力等若眼识等是根根等增上果乃至意识是X意根增上果众生身分不散不坏是命根增上果二十二根各各能起自增上果瑜伽等说习气依处所余依处得增上果瑜伽下答果依之处先引论习气处言显诸依处不尔便应太宽太狭习气下判释论意有通有局先明通得论言依处得果者不可如文取义此显十五依处中通能得五果则宽狭得中若必如文谓不尔者便应太宽太狄四处得四果此则太狭十一全分得增上此则太宽或习气者唯属第三习气亦尔故此偏说或习下次明局得习气唯属第三习气依处虽异下通妨问曰感异熟之牵引因余处亦有此处亦有非牵引因何故通取此处简余不取耶释曰感异熟之牵引因去果相远习气依处亦相远此由感果亲显故偏说之余处疎隐故偏舍之此对有润种子依处去果近故言此远又此习气感异熟果异时而熟故生报后报有异是故言远随顺唯属第十一处随顺亦尔故偏说之随顺唯属第十一随顺依处虽等下通妨问曰余处亦得等流果此处亦得非等流余果何故通取此处简余不取耶释曰感等流之引发因招同类殊胜行相最显随顺依处例之亦招同类相显故偏说之X真见处言唯诠第十而此证离系相显故偏说真见唯诠第十真实见依处虽证下通妨如文士用处言唯诠第九而名相显是故偏说士用处唯诠第九通妨如文此真见士用二俱言诠者非全属故如前云摄受五办有漏法摄受六办无漏故不言因者六处共故所余唯属余十一处余巳显余故此偏说所余依处唯属余十一处虽十下通妨问曰十一处亦能得余四果余四处亦能招增上何故偏言十一得增上不言余耶释曰十一多招增上余四处巳显余四果故此偏说如是即说此五果中十因四缘一切容得如是下答因缘得果若异熟果善恶业感故五因增上缘得若等流果亲疎缘互助故七因及因缘增上缘得若离系果了因所了故五因增上缘得若士用果义有宽狭故初家四因增上缘得次家八因三缘得若增上果体通一切故十因四缘通得傍论巳了应辩正论生净现行应知亦尔傍论下释缘生相先结前起后本识下先明识种为缘生现初句标种作三缘生现现生现是等无间此种生现是故除之谓各下释谓各亲种于自现果而作因缘种于第八及彼触等为所缘缘第八及触等能缘种子故种于彼现有能助力或不障碍为增上缘生净下例净种生现三缘亦尔X现起分别展转相望容作三缘无因缘故现起下次明现为缘生现先总标八现分别前后相望作等无间意识缘余识第七缘第八作所缘缘此识望彼识有能助力或不障碍自他相望作增上缘无因缘者此唯约现皆从自种生故谓有情类自他展转容作二缘除等无间谓有下次别释先明自他为缘诸有情类自他相望他心通者能缘彼心作所缘缘彼此有能助力作增上缘除等无间者自他隔故自八识聚展转相望五识唯託第八相故自八下明自聚为缘自八识聚彼此互望有能助力或不障碍定有增上无等无间者非自类故所缘缘下先总标有无八于七有者第七能缘第八见故第六能缘心法故前五以第八相分为所仗质故七于八无者余七非八所仗质故第七于六五无一有者五识唯缘外色是故言无第六能缘意根是故言有余六于彼第七无者第七唯缘第八不缘前六故第六于五无者五于外转不缘内故唯託第八相故余五于六有者第六能缘十八界故自类前后第六容三能熏成彼相见种故自类下明自类为缘第六前后容三者后念得缘前念是所缘缘前念引生后念是等无间得不障碍助后令起是增上缘非种生故无亲因缘余八X七五唯有等无间增上更除所缘缘不缘巳灭取现境故许五后见缘剎那过去相者五七前后亦作三缘以前识相分为后识所缘故前七于八所缘容有能薰成相见种者前五薰八相分种第七薰八见分种第六双薰相见种故为彼第八所缘境故同聚异体展转相望勿相分境不同质故同聚下明同聚为缘心与心所和合似一名为同聚相用各别称为异体即心心所展转相望有能助力唯有增上而无所缘所仗质同不相缘故或依下简判所缘缘有无先标或依见分说不相缘依相分说有相缘义谓诸下释义谓各相分互为质起如识下例明如本识中所持种子为触等五似种相所託之质触等与识所缘等故无色触等有所缘故亲所缘缘定应有故若不尔者无色既无器界根身触等应无所缘境故设许变色亦定缘种勿相分境不同质故触等定应变似种相故诸相分互为质起有相缘义同体相分为见二缘但说现起互为缘故同体下明同体四分为缘由上从广以至狭此中从疎以至亲相分为见增上所缘见分于相但为增上相分必无能缘用故见于自证容作增上所缘自证于见但有增上见通非量不能证故第三第四俱作二缘展转更互相缘俱通能缘所缘故X上约同聚王所种子相分彼此可互为质缘此中同体四分不依种子相分说但说现起四分互为缘故非相分等定俱互为所缘故言见分不为相所缘自证不为见所缘净八识聚自他展转相分理无能缘用故净八下明净识为缘净八识聚现起分别若自若他自类前后异体同体展转相望皆有所缘净心心所能徧缘故唯除见分非相所缘相分理无能缘用故自证亦为见分所缘净见属现量故既现分别缘种现生现种于种能作几缘既现下例问现种生种初句牒前种现为缘生现分别次句例问种子亦应从现从种起现种一句正问现及种能作几缘生于种子种必不由中二缘起于非亲种亦但增上种必下答初句先简等无间所缘缘次句释成得现起心心所立中二缘故现于下明种由亲因缘增上缘起初二句以现为缘生种次二句以种为缘生种皆约亲疎具缘双只如文依斯内识互为缘起况违教理何固执为依斯下结斥前问若唯内识都无外缘由何而生种种分别故此结云内识为缘等即颂所谓以展转力故彼彼分别生虽分别言总显三界如余论中具广分别虽分下指广虽分别言显心心所而随胜者诸教X立门不同显示差别二谓真识现识三谓业转现四加智识五加相续识等余论广说虽有内识而无外缘由何有情生死相续虽有下次申第三颂结显归源广明唯识以成前义明生死亦不离识初句领前次句问后众生生死轮转随业受报皆假外缘若无外缘由何生死相续颂曰由诸业习气前异熟既尽复生余异熟颂曰下举第三颂答论曰诸业谓福非福此显当果胜增上缘论曰下释有四番今初解先释初句福业谓能感善趣异熟及顺人天受善业非福业者谓能感恶趣异熟及顺三涂受不善业不动业者谓能感色无色界异熟及顺色无色界受善业对欲散动得不动名福非福等即果报相以果名因也因即黑白上上白业此三种业皆以思为体性余心所法立眷属名同招引满异熟果故俱名为业真异熟果酧牵引业异熟生者唯酧满业此虽下释习气名问曰业生即灭何能感果释曰业虽即灭无招果义然薰本识起自功能即此功能说名习气是业气分薰所成故简曾下简非现在实有简非过去曾业是业气分简非现所作业如是下正明为缘感果如是习气数数灌溉至成熟时招异熟果此业习气正显能感当果胜增上缘X相见名色心及心所业招生显故颂先说相见下释次句一者相见谓即取彼实能取实所取故名二取二者取名色色者色蕴名者四蕴即是执取五蕴为义前所言相中亦通取无为以为本质故今此唯显取亲所缘不能缘得心外法故又变无为之相分影亦是名所摄不离心故三者取心及心所法一切五蕴法不离此二故四者取本末谓取亲果第八识是诸异熟之根本故又总报品故名为本余转识等异熟是别报品故名为末即取一异熟也彼取者彼上四取此上诸取皆二取摄即是现行之二取也彼所下释习气名初彼字即能熏现行后彼字即所生现行初后即能熏所生本识上功能即所熏能生文举初后以显其中功能差别名为习气此显下正明为缘感果此二取习气正显当来世异熟果心及彼相应诸亲因缘种俱谓下释俱字谓业种与二取种俱此明增上缘与亲因缘互相助义问颂应亲前疎后文何反之答业种虽疎招报实显故颂先说前异熟者谓前前生谓后后生业异熟果前异下释后二句异熟果谓现在总报或即前一生业感或二生三生前业乃至百千生前业感合名前前余异熟谓当来总报对前名后或二生多生业感合名后后虽二取种受果无穷何假外缘方得相续X虽二下通妨伏问曰二取种子于熏处即生生处即熏生生不巳受果无穷颂中何言异熟既尽虽二取下答初一句牒问业习气下一句总答如因戒善今报人天若不更脩人天果尽恶因苦果例此而言偿足自停故言既尽由异下转释由异熟果一句释有尽一者性别业通善恶果唯无记因果性殊不多相顺二者难招业虽招果然必异世果方成熟故业习气有尽如沉麝伊兰有萎歇故等流增上一句释无穷一者性同因果无殊体性相顺二者易感因果同时互相生故此念熏巳即能生果故二取种易感无穷等流增上二兼举者增上果宽等流亦有等流者种与现行为俱生因种望自类种为同类因故增上无别体即等流性故又是等流果故性同是增上果故易感又二取种望自现行是增上望自类种是等流业种望彼现行及种皆异性故但是异熟由感当来余生业等种子成熟于今身中前异熟果受用尽时即是此身临命终位彼所成熟之业复别能生余异熟果先业尽处后种熟时其异熟果而得复生所以生死不断绝也由斯下结答由此业果相续无穷何假心外之缘方得生死相续此颂意说由业二取心心所法为彼性故此颂下总释颂意由业二取生死轮回业以思为体二取即心法故皆不离识杂心心所无别性故X复次生死相续由诸习气作有为法各别因缘复次下第二解先总标生死相续由三习气次别释三相一名下初句标名由名言气分熏习所成故名习气因名起种名名言习气谓有下一句出体名言下释相一表义音声二显境心法随二下结成因缘随二名言所熏成种作有为法各别亲因缘故名习气有为法即色心也二我执习气谓虗妄执令有情等自他差别二我下初句标名谓虗下一句出体问我是虗妄徧计何得熏种答因执蕴等为我之时熏蕴等种名我执习气我执下释相一俱生二分别随二下结成别立义问我执即名言摄何义别立答随二我执所熏成种令有情等自他差别故别立之三有支习气谓招三界于差别果是增上缘三有下初句标名谓招下出体三界异熟是所招业是能招熏成习气名种有支下释相一有漏善业二诸不善业随二下结成趣别随二有支所熏成种令异熟果善恶趣别应知下结判为缘名言习气是亲因缘我执有支是增上缘问有支业是能招可是增上缘我执种亲生异熟果应是亲因缘云何亦增上答令自他别故成增上此颂所言业习气者俱等余文义如前释此颂下结会颂文如文取我下结释二取名问何故我执名言皆名二取答取我我所及取名言而X熏成故皆说名取取是着义俱字指前释复次生死相续由惑业苦能作因缘亲生苦故复次下第三解明三道轮转初总摄生死相续由惑业苦发业下别释三相颂云受取无明惑行有二名业除五余七支一一皆名苦前二下结判为缘惑业二种助感生死苦故为增上缘众苦习气亲生生死苦故作亲因缘颂三习气如应当知俱等余文义如前释颂三下结会颂文惑苦即二取惑即能取苦即所取业即业种问业何不名取答取是着义业不得名俱字指前释此惑业苦应知总摄然十二支略摄为四此惑下明摄有支初句总标相摄次句列十二支名如论广释无明体谓行蕴中痴行支体谓身语意思识支体谓第八识种名色支体四蕴名名色蕴名色六处体谓内六处即六根触支体谓第八触全前六异熟除第七触唯有覆故受支体谓徧行受爱支体谓三界贪取支体通取烦恼有支体取识等五及行支种爱取润巳转名有故生支体谓识等五现老死支体生支变灭即老死支又称十二牵连十二重城十二棘园缘生缘起四句三世十二时一剎那具十二等总此十二略摄为四一能引支谓无明行别助当业皆非行支一能引支先总标二支谓无明行次出能引义此X二能引从识至受五果种故此中下别释二支相先释无明此中唯取能发正感当果善恶业者后世果是所感善恶业是能感业是所发无明是能发次释行支即彼所发正感后世善恶诸业乃名为行由此下简别由此义故顺现受业即现作现受别助当业即满业助满当果此二皆非行支意显须感生报后报之业及正引当果业方是行支二所引支谓本识内是前二支所引发故二所引支先总标五支谓本识内识名色六入触受五种亲能生起当来世中异熟果摄识等五法次出所引义是无明行所引发故问业即善恶行识等五种通色心云何言业薰五种耶答业即身口意三业有色有心故故薰色心五种于诸行中植心种子即是所引识等五种于一剎那为行所集无有所后约为异熟之种名六处支为异熟触受种名触受支除本识种为识支体及此三种诸余异熟蕴种皆名色支此中识种谓本识因六处与识总别亦然此中下别释五支相识种通八此中识种谓本识因简非余七余因皆是名色种摄余因谓七识因皆是名种摄根身因皆是色种摄后六入触受三因如名次第即后三种或名下约总别释名色为总总摄五因故识及意入触受即名中摄余五入即色中摄余四为别各别立因故四中随胜亦立X余种因种名异义同文中别指者何也因约未润言种约发现言随胜别立故六处与识例上总别复有二重总别集论说识亦是能引识是名色依非名色摄故集论下会通经论先会论集论说识亦是能引次句释成感识业种名识支故问业种名识识种何摄答异熟识种名色摄故次会经经说识支通能所引次句释成业种识种皆识支故业属能引识属所引问论言识属名色此云何通答识为名色依非名色摄故论约能依名色言故说识是名色摄识等五种由业薰发润未润时必不俱故识等下明五支次第问识等五种由业薰发俱时而有云何而分前后次第释中初句牒问虽实同时次句约义而分前后识为主余为伴名色为总余三为别六入为胜后二为劣六触是因六受是果圣教约此四义假说前后或依下依现起位说有前后由斯下结答现起时有前后义故于种位对现行时说初薰因位定无现行次第义故复由当来现起果位所生所引得说同时种生现果必定俱故若依识等初薰发位则不可说生引同时巳润与未润必不俱故三能生支谓爱取有近生当来生老死故三能生支先总标三支谓爱取有次出能生义近X生当来世中生老死者巳润六支合为有故即生老死亲种子谓缘迷内异熟果愚亲生当来识等种故谓缘下别释三支相谓缘迷内至五果种巳此指前七支是后能生所生根本故故兼举之谓诸有情受二种果一内异熟果此即正报二及境界所生受增上果此即依报异熟果愚谓迷理无明支由愚内异熟果于后生苦不如实知发正能招后有诸业即是行支业行为缘引发当来五果亲种即识等五支又由第二迷境界所生受果愚谓迷事无明缘境界受发起贪爱即是爱支缘此爱故复生四取即是取支或发欲求或发有求或执欲取或执见戒及我语取由此爱取和合资润能引业种及所引因转名为有业种及因俱能近有后有果故有处下会通二论业能正感即增上缘名有种能亲生即亲因缘名有四所生支谓生老死身坏命终乃名为死四所生支先总标二支谓生老死次出所生义此之二支是前三支近所生故谓从下别释二支相谓从中有自求父母歌逻罗时至本有中未衰变来如是时间皆生支摄此后衰变壮色不停势如奔马新新不住念念消殒总名为老四大散坏一期报终乃名为死老非定有附死立支将终皆有衰朽行故X老非下料简问生既别立老死何故共立答老非定有夭亡及天上皆无老故附死立支问三相立支病何非支答不徧界趣亦不定有如薄拘罗不识头痛问老亦不定何故立支答老虽不定徧故立支次句释成诸界趣生除中夭者将终衰朽朽即老相故名色不徧何故立支一切一分上二界有问四空无色无想无名此二不徧何故立支答先明定六处未满皆名色摄次明徧化生五根无用未名六处仍名色摄无色意根未明未名意处仍是名摄由斯下引证无想有色无名四空有名无色故云一切支中一分上二界有受非徧有宁别立支经说非有非彼全无问上云徧故立支爱非徧有宁别立支次句释不徧义答先明定定故别立恶趣众生约彼不求苦果故言无有而言令我何时得安乐亦爱我故又生善趣定有爱故不还下问不还果人对治力强爱必不起宁得善趣定有爱耶答虽无现爱如彼取支定有种故又爱下次明徧生恶趣者于自苦身现我境上亦有爱故依无下问契经中说恶趣无爱何故今说亦有爱耶答中先通经言非全无者此显少分亦有犹爱我故何缘所生立生老死依此果位立因为五问所生所引因果性同何故所生唯二所引立五X因位下答先明所引先标因位微隐难知差别依当果位别立五支谓续下释相如文依此下结果位易了差别相故分位相生说识等五果位下次明所生先标果位显着易了差别总立二支以显三苦生显行苦老显坏苦死显苦苦俱舍云略果及略因由中可比二问前言当果五位次第望之以立识等五支果唯二支因何所望答然所生果若在未来为令有情生厌离故说生老死而为二支生即五支现起老死即五支变灭若至现在为令了知分位相生说识等五支次第何缘发业总立无明润业位中别立爱取何缘下明惑总别问发业润生皆是烦恼何缘发业总立无明润业位中别立爱取一问立名不同二问广略有异虽诸烦恼皆能发润而爱润胜说是爱增虽诸下答先明用舍有别答初问发润虽等随位用殊发业位中无明力增故用无明而舍爱取具十一殊胜事一所缘殊胜徧缘染净故二行相殊胜隐真显妄故三因缘殊胜惑业生本故四等起殊胜等能发起能引能生所生缘起法故五转异殊胜随眠缠缚相应不共四转异故六邪行殊胜依谛而起增益损减行故七相状殊胜微细自相徧爱非爱共相转故八作业殊胜作流转所依事作寂止能障事故九障碍殊胜障碍胜法故十随X转殊胜乃至有顶犹有转故十一对治殊胜二种妙智所对治故润业位中爱力偏胜故用爱取而舍无明要数下次明单复不同答次问溉灌频数方生有芽且从初后分爱取二故复用二发起唯一无重繁义故于彼位立一无明故单用一虽取下伏问云取有四种一者欲取谓于诸欲所有欲贪二者见取谓除萨迦耶见于所余见所有欲贪三戒禁取谓于邪愿所起戒禁所有欲贪四我语取谓于萨迦耶见所有欲贪初虽能生欲界苦果余三通生三界苦果此四通摄一切烦恼何缘说爱增长名取虽取下约胜劣偏说初句牒问而爱润胜说是爱增从胜而言非无余惑诸缘起支皆依自地若现若种于理无违诸缘下简自他地问诸支相缘唯在自地亦与他地互相缘否释云诸支相缘皆唯自地有所发行依他无明如下地无明发上地行若不尔者初伏下染所起上定非无明发应非行支所以者何彼地无明犹未起故得彼定巳方现前故问从上下地生下上者彼缘何地境界生受而能令彼贪爱现前答若从上地生下地者缘下地受而起爱支从下生上缘上例知由受种受现生爱皆不违理此十二支十因二果或应过此便致无穷此十下简世同异问诸缘起支同世异世释云十因二果定不同世因现有位后果未生果在现时X因必过去因中前七与爱取有或异或同润未润时俱不俱故巳润则受生报生报定同未润则受后报后报便异生老死二生终归灭爱取有三爱起必润因中前七业定薰种故言各定同世问有说有支两重因果而历三世此何唯一释云如是十二一重因果足显轮转及离断常从因感果迷果行因因灭果生相续无尽施设两重功不增胜此十二支义门别者三相位别名生等故此十下约十六番义门分别先判假实前九是实后三是假五是一事谓无明识触受爱五余非一事五是下二明一多五唯一事余非一事行通善恶名色通二六入有六取通四取有该六法生老死支具识等五三唯是染烦恼性故假说通二余通二种三唯下三明染不染无明爱取三唯是染从识至受生及老死七唯不染无记性故或缘此七起染假说通二行有二支通染不染属善恶无记故无明爱取说名独相不与余支相交杂故余是杂相无明下四明独杂三是独相九是杂相巳润六支合为有故即识等五名生等故六唯非色谓无明识触受爱取余通二种六唯下五明色非色无明等六唯是心法故云非色行名色六入有生老死六支义兼色心故云通X二皆是有漏唯有为摄无漏无为非有支故皆是下六明漏无漏先以有为释有漏次以无漏无为反显无明爱取唯通不善七分位中亦起善染无明下七明三性无明爱取不善有覆烦恼性故行唯善恶是业性故有通善恶无覆无记业种果种合为有故余七无覆异熟果故七分位中亦起善染缘此依此起善染故虽皆通三界而有分有全虽皆下八明界系分全欲界则全上二界分有无想唯色无名四空唯名无色及六入中唯有意处上地行支能伏下地有求上生而起彼故上地下九明治所治上地行支能伏下地染即苦麤障妙尽离六行观厌下欣上有求上生起彼六行故一切皆唯非学无学生净居等于理无违一切下十明三学诸支皆非学无学摄问圣者所起有漏善业此行岂非学摄答圣者业行智慧为缘违有支故非有支摄由此下二句释成非行摄故问若圣不造感后有业生五净居何业感耶答漏与无漏杂脩静虑资助下地故业而生谓圣人以两片无漏夹薰一片有漏练成无漏是那含业有义无明唯见所断余九皆通见脩所断X有义下十一明二断先初解无明唯见所断要迷谛理能发行故迷谛理惑见所断故圣必不造后有业者定无发业烦恼惑故此证无明唯见所断爱取二支唯脩所断贪求当有而润生故初果以上有思惑未尽者必有此故九种命终心者如欲界命终或起欲界心或起色界心或起无色心如欲界起三心余二亦然皆与俱生爱相应故此证爱取唯脩所断余九皆通见脩二断有义一切皆通二断爱取三支亦通见脩所断有义下次解初句明皆通二断次引论证预流巳断一切一分无全断者若无下依论斥前若无明支唯见所断见道位中应全断此宁说预流无全断者若爱取支唯脩所断见道位中应全未断宁说彼断一切一分又说下四句文互隔对说字不字皆贯下句论中但说全界一切烦恼皆能结生不言润生唯脩所断何为判爱取唯脩所断耶论中但说恶趣行唯分别起烦恼能发不谓一切感后有行皆见所断无明所发何为判无明唯见所断耶由此下结此三支亦通二断然无明支正发行者唯脩所断助者不定然无下释成正义先别明三支约正发正润者局一断助发助润者通二断又染污法自性应断非性应断不违道故又染下次通明诸支断相先明诸支二性染不染X异故有断不断别染污即是无明爱取及行有中不善者治障相违彼即永断故有漏不染即是余九有漏善业无记果报非性应断不违道故然有二义说之为断无想定等唯见所断然有下次明断义牒上问曰若有漏善及不染污法不违道故既非应断云何前言皆通二断释中先总标有二义故说通二断次别释一约离缚故言断缚谓六七二识中俱生惑初彼字谓识等五种生等二支此属异熟果第七识相应我见等缘之为我次彼字谓有漏善第六识中相应俱生惑与彼善法杂起皆由烦恼缘彼杂彼不得解脱断烦恼巳彼即解脱依离二缚说有漏善无覆无记唯脩所断是俱生故二约不生故言断彼字谓恶趣行及无想定等邪行依谓分别烦恼作所依彼等生起断烦恼巳彼永不生依不生断说诸恶趣无想定等唯见所断是分别故说十二支通二断者于前诸断如应当知说十下结示断义无明爱取依正助说通见脩所断余诸九支依二断义分属二断十乐舍俱受不与受十一苦俱非受俱故十乐下十二明三受十支乐舍相应除受老死如文十一苦俱受非受俱十一少分坏苦所摄随彼相增所说不定十一下十三明三苦十一少分坏苦所摄老死无X乐依乐立坏故不说之十二少分苦苦所摄是取蕴性故十二全分行苦所摄四相迁转故若依三受而说三苦乐受即坏苦苦受即苦苦舍受即行苦故言依舍说行苦十一少分行苦所摄老死无舍故无行苦实义下结显实义如上若相增不定皆苦谛摄取蕴性故五亦集谛摄业烦恼性故皆苦下十四四谛相摄十二通色通心皆取蕴性总属苦谛无明爱取是烦恼行有是业皆是能招故属集谛诸支相望增上定有契经依定唯说有一诸支下十五明四缘摄先通明四缘增上缘宽故皆定有余三缘局有无不定经依定说故唯增上爱望于取有望于生余支相望无因缘义爱望下别明三缘不定相先明因缘爱增名取爱是取之种子能生现取有即识等五种生即识等现行种望现行有因缘义行即现起业行识即指识支中业种现行薰种有因缘义余八相望无因缘者非亲办自果故而集论说无明望行假说无明实是行种而集下伏问集论说无明望行有因缘义何不取之答中初句牒论次释诸业习气与无明俱共发行支依有支说无明缘行是增上缘依业种说种生现行有因缘义同时业种假说无明实是行种瑜伽论说诸支相望无因缘者依现爱取唯业有说X瑜伽下伏问论说诸支相望皆无因缘何故前言爱望取有望生有因缘义答中初句牒论次释现行爱取同类相望但有等无间而无因缘唯业种有而望于生但有增上无因缘义无明望行爱望于取余支相望二俱非有无明下次明二缘无明望行业行以思为体爱望于取生望老死皆约现行心法言前引后续有等无间后缘前心前为虑託有所缘义有望于生者业种果种而望于生生中识等心法五现果皆为能缘种为所缘种望现说无等无间缘境界受而生于爱爱缘境界亦但所缘亦种望现无等无间余支相望二俱非有此释且依邻近顺次诸聪慧者如理应思此中下结示一依邻近则异隔越越一越二越多二依顺次则异逆次无明缘行等不以行缘无明等三依不相杂乱异于杂乱无明俱时业习气而为无明四依实缘起九实三假故此中三缘约四义说异此相望为缘不定惑业苦三摄十二者唯苦谛摄为生厌故惑业下十六明三道摄初句总标相摄无明爱取三支是惑道摄行全有一分是业道摄七全有一分是苦道摄有处下会通余论有说业全摄有者有支通二业及苦故彼偏依业有说故有说识支业所摄者识支具二业种识种彼偏依业种为识X支故伏问云十二有支皆属苦谛今偏言惑业所招名苦何也释中初句牒问次释七唯苦谛不通集谛谓令有情生厌离故由惑业苦即十二支故此能令生死相续由惑下总结由前开章标云生死相续由惑业苦故今释十二支竟结归原文十二支即惑业苦复次生死相续由内因缘助感生死故说为缘复次下第四解先总标次分判因缘二业为因二障为缘者此二二种但增上缘今约正助以分因缘又业招生显故复名因所以者何生死有二有定齐限故名分段所以下总征总列征意谓有漏业招感生死云何无漏业亦感生死耶次分释二死一分下先明分段初句标名谓诸下先释生死相善不善业为感生因烦恼发润为助生缘三界异熟为所感果三界五趣传传论麤细对变易总名麤腥臊杂秽等次中分段三界迭迭论短长若身若命皆有短长有定剂限不能改转是故名为分段生死二不思议变易生死妙用难测名不思议二不下次明变易初句标名谓诸下先释生死相无漏有为诸业为因由所知障助力为缘殊胜异熟为所感果贤圣高下传传论麤细对分段总名细次释变易改麤身为细质易短寿为长年问既改麤为细易短为长何名生死答觉知势尽名为X死入定还资谓之生无漏资感悲愿改移妙用难测无定剂限名不思议变易生死或名意成身随意愿成故生三种意成身或名下会通异名先释意成身初句标名次句释义如契下引证先举能例次举所例如文三种意成身者一三昧乐正受意生身二觉法自性意生身三种类俱生无行作意生身如次分配三乘亦名变化身无漏定力非业报身故不违理亦名下次释变化身初句标名次句释义如有下引论中问声闻无学永尽后有何能长时度生积行乃至证成无上菩提设令尔者有应不尽答依变化身行道利生成无上觉非业报身故不违理若所知障助无漏业如何道谛实能感苦若所下料简一问若所知障助无漏业能感生死二乘定性此障全在为此所拘应不永入无余涅槃如诸异生不得解脱为诸烦恼所拘碍故二问集能感苦道唯趣灭无漏定愿乃道谛摄如何实能感生死苦谁言实感不尔如何无能发业润生用故谁言下答先答后问谁言定愿实能感苦复问若不尔者义复如何答云无漏定愿资有漏业令业所得现异熟果相续长时展转增胜依资助力假说名感如是定愿资有漏业感果之时非有漏业独能感果中所知障为缘助力彼业方能感殊胜X果然所下次答初问然所知障虽助感生死亦不障解脱所以者何无如烦恼有发润用是以二乘虽有所知亦入涅槃何用资感生死苦为何用下三问生死逼迫应令速尽有何胜益翻令延长自证菩提利乐他故乃至证得无上菩提自证下答先总标为二胜利谓不下别释二利先举人不定二乘自在菩萨次释义烦恼能润生若永断伏烦恼则无当来苦身观知分段报终恐废长时脩菩萨行此利他行遂以定愿资现身因令彼长时与果不绝数数资助致成正觉此自利行现身因者谓有漏业彼复何须所知障助彼复下四问既以无漏定愿资现身因此足资感何须所知障助又留身久住有何益耶既未圆证无相大悲故于身住有大助力既未下答约三义释一由所知执相方起悲愿一类回趣二乘及大菩萨既未圆证无相大悲不能无所求中求无所度中度若不以此所知障力执取菩提有情实有无由发起勐利悲愿二明留身意为断障证理故所知障障大菩提实难卒断为永断除登无上觉是故留身久住三身障相依留身断障依障立身所知障为有漏依既变易身性X是有漏此障若无彼身非有非离所依有能依故故于一句结须所知若所留身有漏定愿出三界者随助因说若所下结判简异伏问凡所留身是分段耶是变易耶变易身三界摄耶非三界摄耶文中先答初问若所留身有漏定愿所资助者分段身摄二乘异生所知境故非不思议微妙用故若所留身无漏定愿所资助者变易身摄非诸凡小所知境故微妙胜用难测量故由此下次答后问由此应知变易生死性是有漏三界异熟果摄是有漏业正所得故望无漏业是增上果摄位极如来二死永亡纯无漏故降此以还皆三界摄唯有漏故有圣下会通他论有说变易生死名为无漏出三界者随无漏业资助因说颂中所言诸业习气俱等余文义如前释颂中下结会颂文俱字如前释变易生死虽无分段亦有前尽余复生义变易下伏问分段生死舍生趣生可言前尽复生变易生死无舍趣义宁得前尽余复生耶释中初句牒问次句释成资助改转亦有前尽余复生义虽亦由现生死相续转识间断非异熟故虽亦下伏问现业现取亦令生死相续无穷云何但言由二习气释中初句牒问次句释成而种定有现行不然是故颂中偏言习气或为下约唯识X显示真异熟因即业种及二取种正能招感真异熟果是本识所执持故不离本识真异熟果即前尽复生总报主是前二因所招感果此异熟果种子亦不离本识故是故皆不说现现异下明简意问何故唯取种子不取现因答现异熟因谓现起诸业二取虽能远招来果现起时方熏熏后须润成熟方感不即与果故问何故唯取真异熟不取异熟生答转识中异熟生无记转易起脱非真异熟故故俱简之前中后际生死轮回由此应知唯有内识前中下例净法初文结前次文标后谓无下释谓本识内有无漏种由转识薰渐渐增胜乃至究竟得成佛时舍异熟识得净无垢任持一切功德种子尽未来际起诸妙用由此下结归唯识若唯有识何故世尊亦不离识所以者何若唯下次申后三颂结显归源广明唯识以成前义明三性及一切法皆不离识先略问应知下略答后一句重征颂曰由彼彼遍计如无常等性非不见此彼颂曰下举后三颂答初一行明徧计性我法及有无一异等全无体故如空中华翳眼见故次行初二句明依他起性诸心心所四分无自体故如幻事等众缘成故次二句明圆成实性诸法所依真性是理体故如晴明空离有无故圆成如麻依他X如绳徧计如蛇后一行明真俗非即非离论曰周徧计度故名徧计理教推征不可得故论曰下解释先略释初一行周悉普徧较计测度故名徧计种类若干名色各异说为彼彼即能徧计虗妄分别由此彼彼虗妄分别徧计种种所徧计物即所妄执蕴处界等若法若我自性差别蕴处界等为我法所依如契经说世间我见一切皆缘五取蕴起我自性谓横计主宰我差别谓有情命者等预流一来等或二十句六十五句等法自性谓横计轨持法差别谓蕴处界等实德业等有无一异俱不俱等此所下牒上明非有此所徧计蕴等法上所有妄执若我若法自性差别总名徧计所执自性如是自性如翳眼空华都无所有或初句显能徧计识巳广显彼不可得故或初下次广释先总判颂文初句即能徧计心次句所徧计境谓依他起后二句明徧计所执非有此释异前上解总约能所皆是徧计所执此解第二句判属依他是所缘缘故初能徧计自性云何自性妄执种为所缘故初能下征释颂初句有二解有义下初解谓八识及相应有漏摄者皆是能徧计心次二句释成虗妄分别为自性故有似所缘能缘故说阿下别证第八是能徧计次一句释成以徧计妄执种子为所缘故X有义第六第七心品曾无有执非能薰故有义下次解谓六七心品是能徧计次以十一句展转释成初一句明六七有我法执故第二句引论证意识退能徧计第三句转释上句意识通二名故第四句明六七有计度分别故第五句明六七与慧相应五八无慧故第六句明二执与无明俱此简第八无无明必无二执故第七句明第七有无明无善性唯有我法执故兼简诸心所非徧计第八句转证上句痴善不俱故第九句明六七有二执不导空智又简善慧心所非能徧计第十句举断常二执不俱起例上有执不导空智第十一句明六七有执是能薰故亦简前五无执八非能薰句中所简併下文一一对斥初家不应通取有漏心等不证实故而不说唯故非诚证有漏下斥前先斥有漏心品若谓有漏心等不证实理皆名虗妄分别岂不证实心品皆是能徧计虽似下斥二取虽诸心心所皆有似二取相现而有徧计不徧计者非谓二取摄皆是能徧计勿无下以无漏例斥勿无漏心有能所缘亦应有执故后得有能所缘亦应有执故经说下引证智有能所缘身土即所缘智即能缘徧计之义四句料简一是徧非计诸无漏心能徧广缘都无计执故二是计非徧有漏第七唯缘第八见分计我故三亦徧亦计即第有漏六周徧计度故四非徧非计即X有漏前五及第八各了自分境无计度故虽说下斥藏识缘种藏识缘三类境不唯缘种若缘种是能徧计若缘余二此又云何故非一切总斥谬引由斯理趣唯于第六第七徧计不同故言彼彼由斯下结示唯六七二识是能徧计问若唯六七何言彼彼释云识品虽二谓于二法三法乃至百千法上徧计不同故言彼彼次所徧计自性云何而非所缘缘故非所徧计次所下征释颂次句摄大下引论释论说所徧计是依他起次句释成徧计心等所缘缘故圆成下简圆成实问真俗相依而立若依他起是徧计心所缘缘圆成宁非徧计心所缘境耶答真非妄执所缘境故众生心处处能缘独不能缘于般若问真俗既相依依他是所徧计云何圆成非所徧计答依他实性即圆成实徧计心缘依他依展转说圆成亦是所徧计徧计下约所徧计对简徧计执伏问依他是徧计心所缘缘成所徧计而徧计所执亦是徧计心所缘有何异耶答徧计所执虽是徧计心之境无实体故而非所缘缘故非所徧计所缘缘义须用实缘起法但名所徧计若有无一异俱不俱等此如空华无别实性无中妄执故名徧计所执虽同徧计心所缘执与不执而自有别徧计所执其相云何与依他起复有何别徧计下释颂第五句举上对显上言依他即所徧X计又言徧计所执初句问徧计所执相次句问二相差别其意正显依他起性问有二义下第二解中一答二义俱明上伏问是能徧计此问所徧计有义三界心及心所二取名为徧计所执有义下答有二家先初解初二句明有漏心品各各体一而似二生此是徧计所执谓见下判差别谓见相二分是徧计所执情有理无故二所依自证分体名依他起缘所生故云何下征引圣教证成二义有义一切心及心所论皆说为依他起摄故有义下次解初文明漏无漏一切心品所变二分皆是缘生亦依他起次文明有无一异等方名徧计所执此答两问双释二相俱明所执不滥所计依他徧计自分诸圣下引证依他唯量者唯是识量一切诸识皆唯识量由所识义无所有故唯二者谓成立有相见二分故相等四法者等后三分十一识者谓身识身者识受者识应受识正受识世识数识处识言说识自他差别识善恶二趣生死识皆名依他起身识谓眼等五界身者识谓染污意受者识谓意界应受识谓色等六外界正受识谓六识界世识谓生生相续不断数识谓筭计一乃至无量处识谓器世间言说识谓见闻觉知四种言说自他差别谓依身差别善恶等识谓生死无量X不尔无漏后得智品二分例亦应然无异因故不尔下斥前先总破二分若谓二分非依他起是徧计所执是则因中无漏智果上后得智皆有二分应亦名徧计所执许应下别分破二分若许相分名徧计所执则应圣智见分不缘彼生若许见分名徧计所执缘相智品应非道谛不许下以无漏例斥无漏二分既非徧计有漏亦尔又若下立量反斥二分非所缘缘徧计所执体非有故应如兔角等又应下约不薰种斥若二分体非有故不薰成种后现识生应无二分又诸下牒救斥救云二分体虽非有而能薰种斥云又诸习气是第八相分摄皆有实体若种非有体岂非有法能作亲因缘若缘下约自证立量反覆例明内相见分是依他起分别缘所生故如自证等体自证等体非依他起分别缘所生故如相见二分反覆证之自证体既依他云何二分非依他起同一因故由斯理趣众缘所生依他众缘而得起故由斯下显示依他颂言分别缘所生者皆是此中依他起摄颂言下牒颂第六句应知下释初解染分名缘所生净分通缘生通实理次解染净依他能缘虑故皆名缘所生是则下结成染净皆是依他摄二空所显圆满成就然今颂中说初非后二空下释颂七八二句初句训释圆成实三字圆X满简非缺减成就简非不成就实性简非虗妄显此下一句约义释徧谓圆满义常谓成就义体非虗谬谓实性义简自下反简自相谓坚湿等即地水等自相此有彼无则不圆满共相谓无常无我等生灭不住则不成就虗空体是妄法迷妄有故我是谬执皆无实性无漏下以理简智无漏有为谓四智菩提离倒故实究竟故成胜用周徧故圆虽亦得此名然今一句正简颂中所说取理简智此即于彼依他起上真如离有离无性故此即下释于彼等七字初一句总释说于下别显于彼者指依他起显圆成依他体非即离彼言显不相即于言显不相离常远离者显妄所执二取有无一异等理非有故前者但空前妄执义显不空依他是缘所成故性者即真如性显二空非圆成实二空所显乃名圆成实依他似有二空似无真如离有离无故由前理故此圆成实则本后智用应无别由前下释颂九十两句初句承上总名二性非异非不异异应下分释反明真如是彼所依实性不可离之故非异依他起性生灭无常若二性不异圆成亦应无常故非不异彼此下转释不异圆成唯净境依他通净非净境根本智唯缘净境后得智通缘净非净若此二性不异依他应唯净圆成应通净非净后得应唯缘净根本应通缘净非净X故云二用无别云何二性非异非一胜义世俗相待有故云何下释颂十一句初句牒前征起如彼下举颂喻例明诸法共相皆无常故皆无我故行等法谓蕴界等一切诸法即蕴等法上显无常无我等义非一非异故异应下分释反明若无常异行等法则诸行不应无常若无常不异此法此无常性应非彼法共相彼法应非无常由斯下合法初句结成二性非一异次二句释成法谓依他即世俗法性谓圆成即胜义二谛相待而成非一非异故非不证见此圆成实依他起性如幻事等非不下释颂十二句初句反标意显证真故方能知俗未达下依标反释此显达徧计执空方知依他有故无分别下顺释根本智证真如巳后得智了达依他如幻虽无始来心心所法变化所成非有似有虽无下伏问一切异生无始以来诸心心所皆能缘自相见等何故云非不证见圆成不如实知依他有耶释义如文八喻虽别总喻缘起非实依如是义故有颂言皆如幻事等虽有而非真依如下引颂反证此中意说三种自性是故此三不离心等此中下初句总标三性不离心谓心下释成能变心心所所变相见皆名依他起众缘生故皆是心X分故不离心横执我法有无一异等于依他上妄执此无实体亦不离心圆成即依他所依实性真俗相依是故亦不离心量云依他起性非有似有众缘生故如幻事等徧计所执性相都无妄所执故如空华等圆成实性所显真理离有无故如睛明空是故下一句结不离心虗空择灭非择灭等何性摄耶虗空下明义类相摄相摄之意由上标云应知三性亦不离识今以三性摄尽一切世出世法则显一切皆不离识初摄六无为先问起三皆容摄心等变似无颠倒故圆成实摄三皆下释初句总明三摄次别分摄曾闻虗空等名随分别有虗空等相数习力故心等生时似虗空等无为相现此所现相前后相似无有变易假说为常是则虗空等六唯心所变故属依他妄执实有此属徧计若依法性假施设有虗空等相故属圆成有漏下转释上心变故属依他能变心等通漏无漏若有漏心变者定属依他若无漏心变者容二性摄净缘生故摄属依他离颠倒故圆成实摄如是三性与七真如云何相摄如是下次摄七真如先问起七真如者一流转真如七正行真如谓道实性七真下释先出七真如相次明相摄流转真如谓X真如随缘成一切法不变随缘随缘不变故曰流转实性实相者无相不相名为实相我法空处真实理显故曰所显实性唯识真如谓识通染净依他依他所依实体故曰唯识实性安立者谓三界以能安立三有众生故昇沉轮转备受众苦苦无逼迫相即苦实性邪行者谓烦恼业行和合积集招集来果集无和合相即集实性清净者染净俱净一切相灭谓生灭俱灭寂灭现前灭无生相即灭实性正行者八正道等治所治故道不二相即道实性此七实性圆成实摄余四皆是圆成实摄此七下正明相摄七之实性唯圆成实摄二智所缘境故随相相摄流转苦集此三二性摄妄执有三徧计性摄此三杂染依他起摄实相唯识清净正行皆圆成实摄三性六法相摄云何三性下三摄六法先问起彼六法中皆具三性皆有妄执缘生理故彼六下释于五蕴中计有实我实法徧计所摄五皆缘生依他起摄五蕴性空圆成实摄无为同上释亦通三性三性五事相摄云何三性下四摄五事先问起名相分别正智如如诸圣教说相摄不定四从缘生皆依他摄X诸圣下释初总标不定谓或下别引四处不定相先引一说彼说下出意有漏心等谓染依他摄相名分别似所诠谓所说之义似能诠谓种种语言无漏心等谓净依他能所皆戏论相离此总名正智四从下总结能变所变能诠所诠若染若净俱从缘生皆依他摄或复有处说依他起二无倒故圆成实摄或复下次引二说彼说下出意有漏心等相分名相余见分及能变体名分别徧计所执二取情有理无假说为名正智真如无颠倒故圆成实摄或有处说依他起性随情立为名相二事或有下次引三说彼说下出意有漏心品四分总名分别所执能诠是名所诠是相复有处说名属依他起性体实非有假立义名复有下次引四说彼说下出意有漏四分由名势力成所徧计故说为名徧计所执有无等随名横计假立义名义即相上所计种种有无等也所徧计属依他徧计所执属徧计此即符合前解初一颂第二番解依他义同也诸圣教中所说五事如瑜伽论广说应知诸圣下结判如瑜下指广论问曰初自性五法几所摄答都非所摄第二自性几所摄答四所摄第三自性几所摄一所摄等又圣教中说有五相与此三性相摄云何X又圣下五摄五相先问起一所诠相二能诠相三二相属相四执着相五不执着相所诠能诠各具三性无漏智等为自性故所诠下释初句总标能诠所诠各属三性谓妄下别属三性妄计能所徧计性摄相即所诠名及分别即能诠故云随应属依他摄真如谓所诠正智谓能诠故云随应圆成实摄后得下一句释智属能诠义本智虽离能所后得变似能诠故二相属相唯徧计性摄次句释成被执着相唯属依他徧计心等所徧计故次句释成不执着相唯圆成实摄离执成智故次句释成又圣教中说四真实与此三性相摄云何又圣下六摄四真实先问起世间道理所成真实后二真实唯属第三世间下释一世间所成真实二道理所成真实三烦恼障净智所行真实四所知障净智所行真实世间真实者谓一切世间于诸事中由串习所得共施设世俗性谓地水火风色香味触等相自昔传来名言决定自他分别共为真实非邪思观察所取故道理真实者谓诸正智随观察行者依现比圣教三量极善思择决定智所行所知事以如实因缘证成道理所建立故烦恼障净所行真实者谓一切声闻独觉无漏方便智无漏正智无漏后得智等所行境界所知障净所行真实者谓诸X佛菩萨为入法无我及巳入极清净者依一切法离言说自性无分别智所行境故世间下释初二真实依他起摄相名分别三事摄故后二真实圆成实摄正智真如二事摄故辩中下引证世间真实徧计性摄共所执故道理真实通三性摄于理生执徧计性摄理随染缘依他起摄无执清净圆成实摄后二真实唯圆成摄三性四谛相摄云何三性下七摄四谛先问起四中一一皆具三性无我所显为自相故四中下释先总标四谛一一具三性且苦下别释先列苦谛下具四观无常苦空无我一一具三无常下标无常中三皆初句出相次句释成下皆倣此无性者谓徧计性空常无自性故起尽者谓依他随缘起尽生灭不住故垢净转变者谓实理随缘凡位随染垢现净隐圣位随净净生垢灭苦有下标苦中三所取苦者五蕴是苦取是着义依五蕴起我法二执故云所依于五蕴执着故云所取事相苦者苦苦坏苦行苦心缘苦境苦境偪心心境合举故言苦苦乐不常有暂时而住乐缘既谢即是坏苦无常所侵即是行苦三苦皆随缘生故和合苦者八苦五苦等众苦和合和合性空体不真实空有下标空中三无性者无中妄执性非有故异性者依他与妄执性相异故自性者体离妄X执空所显故无我下标无我中三无相者无我执相故异相者随缘施设与妄执实我异故自相者无我观所显之理为自相故集谛三者一习气集三未离系集谓未离障真如集谛下标集谛中三习气集者徧计所执自性即所执我法等执字即能执之心习气即能执所熏种子问能执集心此约现行云何名习气答执我法所熏之习气依现行假立故名自性执习气集等起者谓烦恼发业由业增长烦恼互相为缘引起故未离系者谓在缠真如灭谛三者一自性灭三本性灭谓真如故灭谛下标灭谛中三自性灭者徧计自性本不生故二取灭者谓择灭因缘二取不生故本性灭者谓真如体本寂灭故道谛三者一徧知道然徧知道亦通后二道谛下标道谛中三徧知者能知所执性空故永断者能断染分依他故作证者能证实理故徧知通后二者智能徧知依他及实理故七三三性如次配释或假或实如理应知七三下结配三性七三三者谓苦有四三集等各三合有七三如次配释者皆初句徧计性次句依他起后句圆成实或假或实者集唯实配余六假配三解脱门所行境界与此三性相摄云何X三解下八摄三解脱先问起理实皆通随相各一如次此三是彼境故理实下释初句明一一门皆摄三性随相下各别分摄空门徧计摄徧计性空故无相门依他摄缘生无相故无愿门圆成实摄证实理巳无复愿求故缘此下明三门所行境界缘此三门复生三忍一本性无生忍者得此空解脱门了本性中无我人寿命毕竟不生忍可于心故二自然无生忍者得此无相解脱门了知缘起如幻无相非自然生忍可于心故三惑苦无生忍者得此无愿解脱三界苦果皆由烦恼愿求作有漏业若无愿求苦无因得则惑苦无生忍可于心故此三云何摄彼二谛故皆摄在圆成实性此三下九摄二谛应知下释初二句总标世俗具三胜义唯一世俗下释成假世俗者诸法非实但有假名随名妄执故行世俗者三科随缘生灭转变故显了世俗者如智了知情忘理显故一义胜义此约理释义者义理谓真如是最胜之义依主释二得胜义此约果释得者谓所证得涅槃殊胜当体即义此持业释三行胜义此约因释正智为行殊胜圣道而为义故此有财释此三胜义皆圆成摄如是三性何智所行圆成实性唯圣智境如是下十凡圣智摄先问起徧计下释初句明徧X计非二智所行次句释成愚夫下明徧计亦容二智所行境愚夫执有圣者达无故依他起性通凡圣所行凡智任运缘圣智了如幻圆成唯圣境此三性中几假几实不依他缘而施设故此三下十一三性假实先问起徧计下释初明徧计假实次标依他有假有实聚集下释聚集即因成假赖缘成故相续即相续假前引后随故分位即相待假假他成立故皆说为假心心所法及色皆从缘生说为实有若无下伏问缘生之法体即如幻何言实耶释此如文此依俗谛言实圆成下明圆成唯实次句释成不假他缘性本真实故此三为异为不异耶妄执缘起真义别故此三下十二三性一异先问起应说下释初句总明非异非不异依他上妄执成徧计达依他性空即圆成实三无别体故非异妄执缘起真义别故故非不异如是三性义类无边恐厌繁文略示纲要如是下指广结略此中广明三性通摄真俗一切法者前初问答中云三性亦不离识今三性既广摄一切法以显一切法皆不离识识外无余唯识义立成唯识论自攷卷第八X成唯识论自攷X卍XXX成唯识论自攷卷第九明武林莲居弟子大惠录若有三性如何世尊说一切法皆无自性若有下大章明唯识性初句蹑前三性次句问后无性颂曰即依此三性常如其性故即唯识实性三颂答中初二行明无性次一行正明唯识性由前二十二行广辨能变差别以显非空此之二行略明三性无性以显非有非有非空总成缘起正理将欲显体要须鸿渐故以无性为入理之门今此二颂联络前义冠戴后章两楹着此深有意焉论曰即依此前所说三性于有及无总说无性论中先释第一颂初二句牒颂前二句次句引后颂释成无性故佛下牒颂后二句密意者对机破着偏说空无徧计非有依圆非无今俱说无故非了义谓后下释俱说无意依他幻有圆成真实二性非无而有愚夫于彼依他起上徧计执有我法佛为破情于有及无总说无性云何依此而立彼三而滥第二故此不说云何下释第二颂初句征起谓依下立量释三无性徧计量云徧计所执立相无性体相毕竟非有X故喻如空华依他量云依他起性立生无性众缘生故喻如幻事圆成量云圆成实性胜义无性远离诸法故喻如太虗虽依下通妨问圆成中无徧计故名胜义无性依他中无胜义故亦得名胜义无性释云虽依他中无胜义亦得说胜义无性此初依他若说胜义无性则滥第二圆成胜义故此依他不说相章尽此二颂上释唯识相竟此性即是诸法胜义为简前三故作是说此性下释第三颂正明唯识实性今先释第一句初句牒颂初句此性二字承上胜义无性是一切法胜义谛故然胜下总标别列四种胜义蕴处界等因缘生法简非冥谛自性等离此三科世间不成安立故云世间胜义苦逼迫相集招感相灭可证相道可脩相四皆审实是所迷所证故云道理胜义我法二空正智所摄此约脩成故云证得胜义清净法界含摄无际曰一体离虗妄曰真万象轨模曰法分齐分明曰界体即一法界大总相法门体也此约性具故云胜义胜义此中下举颂简非简前取后故最胜道所行义者忘言默契故此诸法胜义亦即是真如如余论中随义广释此诸下释第二第三句初牒颂体一名异故云亦即是真如真谓下释义世间诸法虗无倒妄迁变转易非实非常表显非此故言真如是法住法位世间相常住故云于一切位常如其性故湛然即X如义不虗妄即真义异名指广皆如文此性即是唯识实性为简世俗故说实性此性下释第四句初句牒颂谓唯下释义对三性简先以虗实简徧计次以真俗简依他简二取一唯存实性三颂总显诸契经中总拨诸法都无自性三颂下结示上释唯识性竟如是所成唯识相性谁于几位如何悟入如是下大章明唯识行位初句牒前次问后谁字问人意在简滥舍小取大故几位问位令识浅深免上慢故悟入问脩顿渐有则道不浪阶故谓具大乘二种性者略于五位渐次悟入谓具下总略标答如次答前何谓大乘二种种性方能渐次悟入唯识何谓下初别释种性初句总征二种一者本具二者新薰本性住种性者未闻正法无漏种子无始自成不从薰习令其增长性者体也类也谓本具法尔无漏种子依附阿赖耶识而住不由今有故习所成种性者此闻正法以去闻思脩三慧薰脩令无漏种子生长数习种性要具下结何谓悟入唯识五位谓住无上正等菩提何谓下二明五位初句征起次略列五名皆初句标名次句释相前二在凡曰修后三入圣曰住云何渐次悟入唯识复令悟入唯识相性X云何下三明渐次悟入初征谓诸下释相三资粮位虽无真智凭教生信依观发解故四加行位虽未亲证能引真见故渐次伏除者下忍伏所取中忍伏能取上忍双证二取空见道伏中巳断分别通达相性故十地位中重虑缘真伏断俱生故佛果位中障尽理圆二益具足故是为渐次悟入相初资粮位其相云何初资下广明五位先征资粮从喻进道以此为粮颂曰乃至未起识于二取随眠犹未能伏灭颂曰下举颂答论曰从发深固大菩提心由此亦名顺解脱分论曰下先释资粮发心位果既高旷因必深固决择识谓能观观智即取第六善恶心王初心脩观莫不用此若直以此心观理如用藕丝悬须弥山徒增分别绝念无由若体此性融通无法不趣自然摄得七八二识同为妙观故得名为境即是观心外无法唯识理显初心可脩也加行智劣名顺犹在行前曰未起为趣下释菩提心须具四弘无上菩提即佛道誓成修习资粮即法门誓学为有情故即众生誓度勤求解脱即烦恼誓断顺解脱分谓加行未证涅槃名顺加行前因曰分决择约智解脱约理互立名耳别而言之资粮名顺解脱分加行名顺决择分二名义通约远近而分二别此位菩萨依因善友令彼不起二取现行X此位下释次二句先略释因者谓发大心即不生不灭为本脩因善友即教授同行二知识作意谓志愿勤求资粮即福德智慧依字贯下四法因心既发须值外缘因缘具足志行应修多住外门者多依事相不称理故故于二取种子犹未伏灭此二取言显二取取即是所知烦恼障种此二下广释二取先释第三句二取执取二取之取名二取取二取下释随眠初句辨名次四句释义后一句出体烦恼障者谓执徧计能障涅槃名烦恼障烦恼下转释二障先释烦恼障初句牒名谓执下列头数欲界四谛下各有十使上二界四谛每各除瞋合有七十二并欲百一十二并是见道根本之惑脩道之惑欲界唯六上二界除嗔合有十并欲共十六见修合辨有一百二十八此皆下明障相所知障者谓执徧计能障菩提名所知障所知下次释所知障初句牒名谓执下列头数文举见疑等六根本等谓等随惑烦恼障麤通二性故有多品类以数来显所知障细唯是有覆无多品类故不显数覆所下明障相所知境无颠倒性谓真如理菩提谓四智通障理智故前烦恼即是障是持业释今是所知之障是依主释所知不是障智障障所知X此所知障决定不与余由意力皆容引起此所下明所知与诸识俱不俱初句直明不与异熟识俱次三句释不俱义第八微劣所知麤故第八不与无明慧相应此以无明等为体故所知唯与第六法智俱起障治相待立故第八无智故不与俱七转下明所知与七转识多少不定第七唯四法痴法见法爱法慢而无瞋疑第六全俱前五唯三谓贪恚痴眼等下明不俱意法见疑慢定不相应无分别故余贪恚痴任运而起意识引故此障但与不善无记痴无痴等不相应故此障下明所知与三性俱不俱初句直明与二性俱次句引论证不善无记痴无下明不与善性俱如明与暗非定俱故烦恼障中此障必有有胜有劣断惑前后烦恼下二障辨异初句明烦恼障中必有所知次句释义此为彼依者如迷树杌方谓人故体虽下简异问二障皆以见疑等为体依何差别而立二名初约障用各别答体虽无异障事障理执我执法用有别故故二下次约断有前后答见道位中生空观胜法空观劣断烦恼为正兼断所知脩道位中法空观胜生空观劣断所知为正兼断烦恼此于无覆无记性中若望菩萨亦是有覆此于下约四无记简四无记中是异熟生无记非余三种彼威下明简意势用薄弱故不障理智故X此名下通妨问此障既能覆智障理何言无覆无记释云不障人空智于二乘名无覆能障法空智于菩萨名有覆若所知障有见疑等岂彼更无慢无明等若所下通妨举经为问经说所知种子五住中唯无明住地今何言有见疑等见疑通四住故无明下答先直约无明增胜答如烦下举例答如诸烦恼种子八十八惑总立见一切住地欲爱色爱无色爱立三住地岂彼四住唯有见爱更无慢无明等以见爱偏增偏立名耳此亦应然如是二障分别起者伏二现行通有漏道如是下判断伏差别先约麤细前后二障通二分别俱生分别麤者见所断摄任运细者修所断摄二乘下次约三乘双只二乘断只菩萨断双永断下后约种现伏断断种唯无漏伏现通贤位菩萨住此资粮位中止观力微未能伏灭菩萨下释第四句如文此位未证唯识真如应知亦是解行地摄此位下明依地发解依解脩行故名解行对后加行故云亦是所修胜行其相云何皆是此中所脩胜行所脩下明所脩行先征起略有下释相初句标福智万行虽多此二摄尽指广从要是故云略次二句释义依性各属故且依下处中言六是故云且X通相下约通别判或复下约通局判复有下约二利判通则一切皆通二益依相别分名有所属菩提分等谓四念处四正勤四如意足五根五力七菩提八正道等自利行摄四摄谓布施爱语利行同事四无量谓慈悲喜舍利他行摄如是下结此位二障虽未伏除于所证脩勇勐不退此位下明脩道退不退问此位菩萨二障未除所脩之行为退不退释此如文总标练磨故不退一闻无上正等菩提练磨自心勇勐不退一闻下别释一菩提广大屈引他䇿巳练如宝所旷远五百由旬又复无水草人所怖畏处引他巳证练磨自心颂曰十方世界诸有情念念巳证善逝果彼既丈夫我亦尔不应自轻而退屈二闻施等波罗蜜多练磨自心勇勐不退二闻下二万行难修屈省巳增脩练如身子发心行施为婆罗门乞眼六心犹退省巳意乐练磨自心颂曰汝昔恶道经多劫无益勤苦尚能超今行少善得菩提大利不应生退屈三闻诸佛圆满转依坚固炽然脩诸胜行三闻下三转依难证屈引麤况妙练圆满转依三祇脩行百劫种因时长行远久受勤苦乃可得成引他麤善练磨自心颂曰博地一切诸凡夫尚拟远证菩提果汝巳勤苦经多劫不应退屈却沉沦由斯下结X次加行位其相云何次加下释加行先征加行者加功用行也颂曰现前立少物以有所得故非实住唯识颂曰下举颂答论曰菩萨先于初无数劫非前资粮无加行义论曰下先释加行相文中举前望后以明加行相菩萨下举资粮行满为入下明证道未圆复脩下为断惑证真故正脩加行伏除二取谓煖下列加行四名此四下由异名亦名顺决择分故次句释决择义谓无漏圣道能决择真实故近见下约远近分二位非前资粮无加行义非此加行无资粮义解行义通远近分二资粮远见道故加行近见道故煖等四法依四寻思四如实智初后位立煖等下释四位名义问加行四位智行是同依何有别释中先标依四位立初后即上下义依下寻思立为煖法依上寻思立为顶法依下如实智立为忍法依上如实智立世第一总一见道前方便智以由观行明昧浅深不同立此四名而分四位四寻思者寻思名义二二相同故合思察四寻下总释初句牒名次句释义一寻思名二寻思义三寻思名义自性四寻思名义差别名即能诠名句义即所诠义理名诠自性句诠差别名中有自性差别义中亦有自性差别此四总名所取X假有实无者谓以方便智了此名等依识假立非实有故如实下释四如实智以如实智徧知所取名等离识非有及能取识亦不可得名四如实智名义下释妨问何故名义各别寻求名义自性名义差别则合观察释曰能诠所诠名义相异故别寻求名义自性名义差别二二相同故合思察依明得定发下寻思道火前相故亦名煖依明下别释煖位初二句标依定发慧依行立位谓此下转释无所取创观者发轸始修也所取名等假有实无故初获下释定相法喻合明日前行相谓日将出瞻顾东方巳有精色喻慧前方便即此下释煖义如钻木求火先有煖气喻此位是实智前相故立煖名依明增定发上寻思寻思位极故复名顶依明下释顶位初二句标依定发慧依行立位观慧转胜故曰明增谓此下转释无所取煖位巳观此位复虑故曰重观明相下释定相方前为优故寻思下释顶义如身入高山下有微碍故立顶名依印顺定发下如实智忍境识空故亦名忍依印下释忍位初句标依定发智于无下释印顺义印无所取即下忍位顺无能取即中忍位既无下三句转释无能所取境识俱离能所双绝印顺下一句依行立位印前下一句释印顺相忍境识俱空故亦名忍释忍义先单印境空顺后识空次X单印识空即上忍位依无间定发上如实智此最胜故名世第一法依无下释世第一位初二句标依定发智依行立位方前为优故名上智谓前下转释印二取空对前显后此名双印从此下释无间相最后剎那即见道故异生下释世第一义凡心将尽圣智当生故如是煗顶依能取识世第一法双印空相如是下总结合前二位者观行同故忍位开三者浅深异故世第一双印者功用极故皆带相故未能证实彼相灭巳方实安住皆带下正释颂文先释前二句皆字通指四位带者变相观空故未能亲证安立少物者真如似相也以此自谓唯识实性以彼下释后二句空有二相者前二位境空识有后二位能所俱空空有二相未除故带相观心有所得故非实住唯识彼相下以灭相实住反显未除非是实住依如是义故有颂言次能取亦无后触无所得依如下引证菩萨下二句颂煖位影即所取四法义想下二句颂顶位义亦所取重观所取皆空如是下二句颂下忍位印境空相次能一句颂中上二忍中忍顺能取空上忍印能取空又能所俱空影颂世第一位后触无所得谓触证真如方无所得颂上彼相灭巳方实安住X此加行位未遣相缚未全伏除全未能灭此加下明伏断差别此位未能断分别种子何也未遣空有二相故唯伏分别现行问加行用功何故种子未断现行唯伏释云分别种现与见道违方俱永断故俱生现行少分伏除未能全伏俱生种子全未能灭何也有漏观心故有所得故有分别故此位菩萨于安立谛非如二乘唯观安立此位下明所观谛安立谛者谓四谛真如依苦等四谛下安立故非安立谛谓清净真如不依谛立故为引下明观谛功能二种见谓相见道真见道分别二障谓烦恼所知非安下明三乘旁正菩萨正观非安立旁观安立二乘唯观安立菩萨起此煗等善根託最胜依入见道故菩萨下明所依静虑善根者四位观智众善之根能生一切功德故成就一切佛法故问此四加行诸静虑皆可脩何故有言唯属第四释云方便通前成满局后託最胜依一句释成依第四第四静虑舍念清净故远离喜乐觉观故诸佛于此证果故功德佛法依此生故故名最胜依唯依欲界善趣身起未证唯识真胜义故唯依下明所起趣身欲界中人趣身能修起故次句明简意余趣非殊胜者鬼神沉忧愁之苦鸟兽怀獝狘之悲诸天着乐修罗方瞋此位下出异名X对前资粮故名曰亦对后巳证位未证此位摄次通达位其相云何次通下释通达位先征通达者体会真理也颂曰若时于所缘尔时住唯识离二取相故颂曰下举颂答论曰若时菩萨于所缘境有所得心戏论现故论曰下通释一颂所缘境即所取无分别智即能取不取下一句转释上句不取即离义种种戏论相即能取所取离二取相故乃名住唯识即证下二句约智如平等证离二取无有智外如为智所証无有如外智能证于如一如无二如故重言平等能所下二句反释二取分别有所得故戏论现故有义此智二分俱无说无所取能取相故有义下别释本智初解初句立定缘如本智相见俱无次句引证论说无二取故有义此智相见俱有故应许此定有见分有义下次解初句立定此智相见俱有次句转释智带彼真如相起方名缘彼故若无下斥前无相成巳有相初句反牒若无真如相名缘真如者次句例斥应缘色智无声亦可名缘声智彼既不尔此云何然故应许此定有相分若无下斥前无见成巳有见初句反牒若无见分应不能缘宁得说为缘如之智次句例斥真如体性无有能缘亦可X名能缘彼既不尔此云何然故应许此定有见分有义此智见有相无故应许此有见无相有义下第三解初句立定见有相无次句引证论说真如无相可取正智不取于相故虽有下通妨问曰论说无能取今何言有见分释云论依无分别说非能取非取全无言有见分非全无者正显无分别智也问曰既无相分何名缘彼释云虽无相分此智亲挟带真如体相而起智不离如故如自下举例自证缘见敌体亲证不变相故此亦如之变而下二句反例变缘非亲证反显亲证非变缘后得变相有分别反例本智不变无分别故应下一句结成加行无间此智生时初照理故亦名见道加行下释位名体会即通达照理即见道地地皆见道此最初故偏得此名然此见道略说有二由意乐力有堪能故然此下广释见道初句总标有二一真二相先释真见道初句牒名谓即下释义即前根本无分别智能证理断障故故名见道虽多下通妨问见道之功须八忍八智十六心缘四谛下真如理方得见道何故云加行无间一心见道耶释云虽多剎那功圆行满事方究竟而所缘真如体相一味平等总说一心有义下明二师顿渐初解渐入空有浅深故渐证障有麤细故渐断次有义下次解顿X入作意乐欲观力俱有堪能故二相见道此复有二别总建立名相见道二相下次释相见道初句牒名复标有二一观非安立二观安立初观非安立谛有三品心谓下中上次释三相一有情假谓我相情有理无故缘智谓能缘心此智能遣我执故能除下品分别障故二诸法假谓五蕴法缘起不实故此智能遣法执故能除中品分别障故三此智双遣我法二执故能除一切障故前二下判属法类言类者是前法智之类故法真下明此相见道倣真见道起法者取法倣傚为义真见道别脩人空见分智无间道断自烦恼障解脱道证人空理别脩法空见分智无间道断自所知障解脱道证法空理第三总合二空智总断二障总证二理相见道倣之有义此三是真见道以真见道不别缘故有义下二师各判初判此是真见道次句以相见道反成次判此是相见道次句以真见道反成二缘安立谛有十六心差别建立名相见道二缘下次观安立谛总标十六心复开二种十六心一者下依能所取立十六心初句总标所取谓四谛能取谓四智观谛智名法智观正智智名类智谓于下别释初句总明观苦谛有四心一苦法智忍苦谓苦谛法即苦谛真如智忍即能观之智智力未深名之曰忍此智忍能证理断惑故二十X八者欲界苦下具十上二界每除嗔三界合二十八苦下有二十八三谛亦然合断一百十二言正断者断惑为正证理为旁以形法智证理为正二苦法智重观前理重证所断忍力深着唯名曰智三苦类智忍从智生慧各别证前法忍法智但证忍智故曰内证言后圣法皆是此类者依智而生后类前故此言后位所脩圣智皆是此前之类集论云言后圣法皆是此种类所以者何由初苦忍苦智是后一切学与无学圣法种类从此彼得生故是故无漏慧生各别内证缘此为境是故名为苦类智忍四苦类智从忍生智印前类忍如于下引例后三初句举例苦既有四以例集灭道三一一皆应有四总合有十六心此十下结判所观谛智八观真如者法忍法智观四谛理八观正智者类忍类智观前忍智法真下法真断证法忍法真无间道见分断惑法智法真解脱道证理类忍法自证分证前忍智类智法证自证分印前类忍此皆法真差别名相见道文中虽无证自证之言据上文义合应有之苦类智审定印可苦类智忍故类忍即自证类智即证自证二者依观下上谛境分别随眠名相见道二者下依下上谛立十六心初句总标下谛谓欲界四谛上谛谓色无色四谛观下谛智名法智观上谛智名类智谓观下别释现前界谓欲界不现X前界谓上二界下上二界各有四谛合有八谛每谛各有二心合有十六心一现下略举二句为例例通下上现观忍谓欲界法忍此通四谛下法忍现观智谓欲界法智此通四谛下法智每谛一忍一智合有八心例上四谛类忍类智每谛一忍一智合有八心下上总合有十六心法真下法真断证法真无间见分断苦谛下惑法真解脱见分证苦谛理苦谛既尔集灭道三无间见分断解脱见分证亦然下四既尔上四亦然百一十二者欲界四谛四十上二界四谛各除嗔八谛除八合有一百十二若依广布圣教道理由此九心名相见道苦依下总合九心初句总标凭教九心此即下释成初句言依前别立二十六者即前二种十六也谓法下正明合相谓前十六中苦下法忍法智类忍类智合为一观集下四灭下四道下四皆合为一总成四观后十六中亦合成四观总即八心八相应止总说为一是为九心虽见下通妨问菩萨见道位中止观双运何观有八止唯一耶释此如文由此下一句结诸相见道依真假说分别随眠真巳断故诸相下结示相见假立初句直示假说二字直贯世第一下至随眠一句明假说义非实如所说真见下三句转释可知X前真见道证唯识性二中初胜故颂偏说前真下简二道用别颂中偏说证性者智都无所得离二取相故此为最胜前真见道根本智摄后相见道后得智摄前真下判二智各摄诸后得智有二分耶有义俱无离二取故诸后下转释后得先征有义下三家别释先初解初句立二分俱无次句释成离二取故有义此智见有相无不执着故说离二取次解初句立见有相无次二句释成有见不执下会通圣教问既有见分圣教唯应说离所取不应说离二取释如文有义此智二分俱有由斯后智二分俱有第三解初句立相见俱有说此下释成此字指后得此智託真如为质变相而观不能亲证真如体故似真如相即相分思惟之心即见分又说下引教广证有相见自共相有情根性即相分能分别及能观即见分所现身土即似色所说正法即似声似色似声即相分若不下反显约现身说法显有变似色声转色下通妨问转依位中巳转色蕴故不现似色释中初句牒问次句例明转四蕴依应无受等彼既不尔此云何然如经云因灭是色获得常色等又若下约有所缘明有似境变似境谓相分即亲所缘离自体法谓本质即疎所缘若X不变似境则无亲所缘既无亲缘离自疎缘亦应非有不见有法离亲所缘有疎缘故若有所缘应变似境缘色下牒救例破救云虽不变色而能缘色例破云如眼缘色时不变似声亦应缘声又缘下约亲所缘明有似境无法谓过未境体非实有无缘用故此明无疎所缘若不许变似境又无亲所缘此二皆无故云应无所缘缘由斯下结此二见道与六现观谓尽智等究竟位智此二下明二道摄六现观先征六现下总标别释六观相一思下先标名谓最下出体思慧有三品简余中下取最上品喜受相应简非舍受此明利故共相谓无常苦等引生煖等思生脩故问思唯属思不应名观煖等属脩应名现观今何反之答此观诸法用最勐故偏立现观煖等下简煖等非现观二信下先标名谓缘下出体即三宝净信问信非慧摄何立观名释云信能助观不退立现观名三戒下先标名谓无下出体即无漏净戒问戒非慧摄何立观名释云戒能除垢增明亦名现观四现下先标名谓一下出体观非安立真如根本后得二智通二智故名一切种五现下先标名谓现下出体依前现观后起缘安立谛是有分别世出世智通缘真俗故六究竟下标名谓尽下出体即无学所起尽智无生智此真见道摄彼第四而非自性故不相摄X此真下正明相摄真见道摄彼第四少分者除后得故相见道摄彼第四第五少分者第四中除根本智第五中除世智二三信戒但能助观非慧为体二道不摄思观属因未泯相习究竟在果真穷惑尽俱非所摄菩萨得此二见道时能尽未来利乐一切菩萨下结示二道胜益诸平等谓三平等一切众生一切菩萨一切如来悉皆平等多百门者得百三昧见百世界见百诸佛入百法门示现百身化百世界等次脩习位其相云何次脩下释脩习位先征脩习者重虑缘真也颂曰无得不思议舍二麤重故便证得转依颂曰下举颂答论曰菩萨从前见道起巳妙用难测名不思议论曰下释先释初一句初句承前次二句起后见道起巳者见道位有三心初心断惑即无间道中心证理即解脱道后心起脩即胜进道此当后心余障谓俱生烦恼所知后二句正释颂或离下复释皆如文是出世间无分别智即十地中无分别智是出下释第二句初句牒颂是字承上无得不思议次句释成出世智二取下转释一约能断世间随眠或出下复释一约无漏证真此智下一句结X具二义余智不然者煖等诸智体非无漏故后得不能亲证理故数脩此故舍二麤重令彼永灭故说为舍数脩下释第三句初句牒颂数脩此者承上无分别智能舍二麤重故重虑缘真频脩观行俱生二种地地除之染种麤重故无堪任善无漏种细轻有堪能故是故相违此能舍彼二麤重故证得如斯二转依果此能下释第四句初句承上次句牒颂依谓下先明染净依初句出体依他起谓根本识次句明所依义能与染净法为所依故染谓下转释染净义二分即染净二分由数下约脩因力显转依功由转下明转二障证得二果成立下结示论意转染得净皆由依他起故今此论成立唯识意在于斯或依即是唯识真如在大牟尼名法身故或依下次明迷悟依初句出体唯识真如谓识之体性次句明所依义能与迷悟作所依故愚夫下转释迷则生死始悟则轮回息由数下约脩因力显转依功如虽下通妨问真如性净本自无染何言离染名为转依释此如文虽于下问菩提涅槃二俱果德得则俱得此中何故偏得涅槃不得菩提释云颂意但显唯识性唯识性即性净涅槃二乘下明大小乘依此立名有别声闻究竟孤调解脱如来果满万德俱圆X云何证得二种转依二种转依由斯证得云何下广释转依先征起谓十下总标言十地者一极喜地能益自他生大喜故言十下别释初句标名次释义得入此地具二十五三昧破二十五有显二十五我性我性即圣性圣性即佛性开佛之知见发真中道断无明惑具证二空显真应二身缘感即应百佛世界现十法界身入三世佛智地能自利利他真实大庆名欢喜地二离垢地具净尸罗远离能起微细毁犯烦恼垢故初句标名次释义离能起误心犯戒烦恼垢等清净戒具足故一即因离谓离能起误犯烦恼二果行离谓离犯戒恶业三对治离谓净戒具足然惑有二一麤二细犯亦有二一麤二细由麤烦恼起于故犯由细烦恼起于误犯尚不起误何况故耶三发光地成就胜定大法总持能发无边妙慧光故初句标名次释义随闻思脩照法显现故名发光谓三慧照当地所闻之法又定为能发持为能持慧光为所发所持由前二地戒能生定因定发慧故四焰慧地安住最胜菩提分法烧烦恼薪慧焰增故初句标名次释义不忘烦恼薪智火能烧故名焰地焰即菩提慧焰谓根本智火能烧惑智二障薪薪多火炽转增胜故X五极难胜地真俗两智合令相应极难胜故初句标名次释义得出世间智方便善巧能度难度故名难胜谓真俗无违极难胜故以三地同世未能得出四地虽出而不能随俗多滞二边难以越度今得出世又能随俗巧达五明真俗无违能度偏滞实为难胜六现前地住缘起智引无分别最胜般若令现前故初句标名次释义以有分别智妙达缘生引无分别大智现前悟无染净真如名曰现前七远行地至无相住功用后边出过世间二乘道故初句标名次释义善脩无相行功用究竟能过世间及二乘出世间道一善脩无相到无相边二功用至极三望前超过故名远行八不动地无分别智任运相续相用烦恼不能动故初句标名次释义前六地为相用所动第七虽得无相犹住功用今此地中报行纯熟令无相观任运无间功用不动故名不动九善慧地成就微妙四无碍解能徧十方善说法故初句标名次释义得无碍力说法成就利他行故名善慧得无碍慧尚未称善徧说徧益方名为善十法云地大法智云如空麤重充满法身故初句标名次释义大法智云谓总缘一切诸法之智众德谓陀罗尼门三昧门等喻如水者智能藏彼众德如云含水有能生彼胜功能故荫蔽者隔X断义如空麤重即所知障少分及烦恼障谓此麤重广大如空此智能隐蔽之令不为障碍故摄论云又大如云覆隐如空广大无边惑智二障故又此智充满所证所依法身犹如大云充满虗空故如是十地总摄有为令得生长故名为地如是下释地义先出体性有为功德谓四智中观察平等二智也非余二者此唯因位余二在果故无为功德谓地地中所证真如也与此下释地义地有依持生长之义故以为名十胜行者即是十种谓受用法乐智成熟有情智十胜下释此分十一门先十行名义初句标波罗蜜多名施有下别释义此十胜行前六各有三后四各有二虽各二三显示差别度度皆具自利利他财施谓无染心舍资生具无畏施谓止损害济拔悸怖法施谓无染心如实宣说契经等法律仪戒谓于不善能远离法防护受持由能防护诸恶不善身语等业此即是戒此能建立后二尸罗摄善法戒由自防护能修供养佛等善根能令证得力无畏等一切佛法饶益有情戒由自防护能饶益一切有情令脩一切善根法故耐怨害忍即生忍是成熟有情因安受苦忍即法忍是成佛因寒热饥渴蚊虻等种种苦事皆能忍受无退转故谛察法忍是前二忍所依止处堪忍甚深广大法故被甲精进谓最初时自励我当作如是事誓言假X使热铁轮在我顶上旋我所作为终无退誓即被甲也摄善利乐二进如戒中释由自精进故安住静虑为得现法乐住离慢见爱得清净故引发静虑为能引发八神变等一能小二能大三能轻四能自在五能有主六能远至七能动地八能随自在所作办事静虑为欲饶益诸有情类以能止息饥俭疾疫诸怖畏等苦恼事故般若三品如文方便二者有大智故所作善等不为自求回向有情故不住生死有大悲故为拔济诸有情类不专利巳故不住涅槃二俱无住故称善巧愿谓要誓一佛道无上誓愿成二众生无边誓愿度发僧那于始心终大悲以赴难力谓堪能由思择力正思决择应作不应作故由修习力所修善法有胜堪能无怯弱故智有二者由智助成般若令所修满足受用觉法之乐复由此智成熟有情亦令受用大乘法乐此十性者施以无贪一切俱行功德为性此十下次十行体性此十行体必依身口意三业及善心所五别境而修各各义相如文配释后五皆择法者论说第六是根本智后四皆是后得智并眷属者如行施时以无贪为体与无贪俱行余信惭等则是眷属如施既尔余行亦然此十相者要七最胜一一皆应四句分别此十下三十行胜相要七最胜所摄方可到彼岸X谓诸世间及二乘亦修施等但感人天有漏及二乘果不到彼岸安住菩萨种性者五性之中简非余四菩萨种性方趣极果依止大菩提心者如经云不发菩提心是为魔业悲愍一切有情者不愍有情而行施等秪求自利非兼利故非波罗蜜事业最胜者若不具行一切善事则施等行寡不能满足无上菩提果故无相智所摄者即三轮体空故回向菩提者问既言回向何异依止大菩提心答彼发大心未必回向此中回向亦定发心又发心在行前回向在行后不为二障间杂者即三时无悔也悔即烦恼不了性空即所知四句者一是施非波罗蜜谓离七种而行布施二是波罗蜜非施谓依七种所集戒等三亦施亦波罗蜜谓依七种所行布施四非施非波罗蜜谓离七种而修戒等如戒四句既尔余九四句例知此但有十不增减者证十真如无增减故此但下四十行增减此十不增减者依所治所证皆有十故复次前六不增减者此如余论广说应知复次下前六约治障明不增减除六障者施治悭贪戒治毁犯忍治瞋恚进治懈怠定治散乱智治愚痴次二句约二利故修行成熟广说如论者六度自体谓弃舍防护堪耐䇿勤心住决择六度相舍依正名檀防止七支名戒打骂不报名忍为事X始终名精进四禅八定名禅分地息诤名般若六度相生谓舍家持戒遇辱须忍忍巳精进进巳调五根根调知法界六度对治悭悋毁犯忿恚懈怠散乱恶慧六度果报富具色力寿安辩又施报富戒报善道忍报端正进报神通禅报生天智报破烦恼六度功德施即大富位自在所摄戒即大生所摄忍即大眷属徒众所摄进即大资生业事成就所摄禅即无疾恼少欲等所摄智即一切工巧明处聪慧所摄如意无失六度满相尸毗王代鸽檀满普明王舍国尸满羼提仙人为歌利王割截无恨忍满大施太子抒海并七日翘足赞弗沙佛进满尚阇黎鹊巢顶上禅满劬嫔大臣分阎浮提七分息诤智满又施等三增上生道诸菩萨道唯有此二又施下约二道明不增减施感大财多饶财宝戒感大体谓尊贵身忍感眷属有情归附由富胜形及多眷属趣中增上名增上生道精进勇勐能伏烦恼定能发通成熟有情智慧解悟成就佛法有此三德名决定胜道诸菩萨道唯有此二若阙一种道不成故又前三种饶益有情永伏永灭诸烦恼故又前下约二利明不增减初三利他布施资财饶益于彼持戒自轨不损恼彼忍辱无违堪忍彼恼次三自利问定能伏惑智能断惑可得对治之名X精进不然何名对治释云精勤修习对治烦恼行故亦得治名又由施等不住涅槃由此前六不增不减又由下约无住明不增减前三大悲饶益有情不住涅槃后三大智断灭诸惑不住生死不住二边是涅槃因由此下结示此字指前四番后唯四者为助前六如解深密广说应知后唯下明后四不增减初句总标以四助六方便下别释助相回向方便助施微因回为胜果拔济方便不恼忍恼拔济彼故上求下化誓愿以助精进思择修习转劣成胜以助静虑智能引发出世间慧十次第者谓由前前释总别名如余处说十次下五十行次第初约引持释前前引发后后者身财无悋便能持戒为护禁戒便修忍辱修忍辱巳能发精进精进勇勐能办静虑具静虑巳便能发慧得出世慧能行方便有慧方便能发誓愿发大愿巳有堪能力有堪能故能得受用法乐成熟有情之智后后持净前前者任持于智方能净力乃至任持尸罗令施清净次约麤细释前麤后细者布施为麤持戒则细戒望于忍戒麤忍细传传论麤细难易脩习者承上麤细转明难易布施则易属外财故持戒为难防身口故望忍又易忍属心故传传论难易麤故易修细故难修前八并X名前前后八并名后后隔位相望故致重言第一不名后以无前故第十不名前以无后故第二唯名后非是后后无前前望故第九唯名前非是前前无后后望故第一第二唯名前前不名后后无前前故第九第十唯名后后不名前前无后后故中间余六亦名前前亦名后后别名施等总名波罗蜜此云彼岸到一一行契性空皆悉到于彼岸此十修者有五种脩如集论等广说其相此十下六十行修圆依五圆满初句总标依五修十一依下别释五脩任持脩者住菩萨种性任持一切佛法而修作意修者谓以胜解决定愿乐等心誓求菩提而修意乐修者谓以无恹足起大意乐起大慈悲怜愍有情志期度脱而修方便修者谓无分别智达三轮体空使微因成大善故自在修者谓地上菩萨分证法身而能随类现身得自在故分得四辩能宣佛法得自在故以此自在而修施等依此下结又此五修会前七最胜于前七中唯除第四事业及第六回向其余如次即此五修此十摄者谓十一一展转相望应作四句此十下七十行相摄先自类相摄初句总明一一通摄一切互相顺故如颂云檀度摄于六资生无畏法此中一二三是名修行住戒定各摄六度如后三学中释余可例知后四既为第六所摄是故X十法一一互融依修下明别摄依前前引发后后义则前定摄于后以后必待前引故后不摄前以前不待后引故依后持净前前义则后必摄于前以后能持净前故前不摄后以前不能持净后故纯杂四句一是纯非杂如初地纯修于施不修余九故二是杂非纯通修余行故三亦纯亦杂正修布施兼脩余行故四非纯非杂依别行门不脩此十故此实有十而说六者后得智摄缘世俗故此实下次六十互摄根本后得二智合则言六开则成十此十果者有漏有四或互相资或二合说此十下八十行感果谓资粮加行属有漏位所修诸行感果有四谓等流增上异熟士用除离系者唯无漏故通达修习属无漏位所修诸行感果亦四谓等流增上士用离系除异熟者唯有漏故而有下通妨问有处说有漏无漏皆感五果何也答或漏无漏互相资说或二合说十与三学互相摄者甚深广大如余处说十与下九十摄三学初明戒学初句总标次别释三义一律仪戒者白四羯磨性重讥嫌等无差别不为爱见罗剎毁戒浮囊二摄善法戒者厌恶出家舍于所爱即是檀纤毫不犯拒逆罗剎即是尸安忍打骂宁耐八风即是忍守护于戒犯心不起X即是精进决志持戒不疑不动即是禅知戒是解脱本非牛狗等即是般若虽列六度六全成戒三饶益戒如文三戒与二乘共不共者律仪是共余二不共以二乘不能摄佛法故不能广益有情故又声闻律仪止持作犯菩萨律仪或开或遮斯则共中不共唯佛一人居净戒此戒甚深戒体称性徧周法界此戒广大定学有四一大乘光明定引发作业如余处说定学下次明定学初句总标次别释四义初光明定者定能生慧故此为能照依理立教依教修行依行得果此为所照定光能了始终因果故二集福王定者定能集诸行故众生缚着世间生活业务不能暂舍菩萨弃之一心入禅是名檀若不持戒禅定不发又入禅时杂念不起任运无恶是尸拘捡身口捍劳忍苦制外尘不着抑内入不起是忍初中后夜系念相续行住坐卧心常在定间念不生是精进一心在定不乱不味是定若一心在定能知世间生灭法相深识邪伪是般若定中能具能生诸功德慈悲荷负故言集福如王后二如文此四所缘者谓大乘法为所缘故对治者谓一切法总相缘智以楔出楔遣阿赖耶识中一切麤重障故堪能者谓住静虑乐随所欲而受生故引发者谓能引发一切世界无障碍神通故作业者谓能显示转变往来卷舒或显或隐所作自在故X慧学有三一加行无分别慧所缘行等如余处说慧学下次明慧学初句总标次别释三义摄论释加行慧是寻思慧又希求慧加行名无分别者由此能生无分别智亦得此名根本慧是正证慧是内证慧加行是此智因后得是此智果后得慧是起用慧是摄持慧此三依初后立名虽异体唯是一言起用摄持者摄持种种功德故起种种化用故自性者谓于真义不异计度以为自性所依者谓无分别智所依心非思议故亦非非心为所依止心种类故以心为因数习势力引得此位名心种类此即显示智所依心出过一切思量分别因缘者谓于大乘言音熏习听闻由此所引功能差别及如理作意等所缘者即是无性所显真如解脱增益损减二边斯是无分别智所缘境界行相者于所缘境相似而行故名行相无分别智于真如境相似而行离一切相作意行相以为行相如是三慧初二位中加行现种俱巳舍故如是下约位判三慧种现初二位谓资粮加行此二位中三智种子皆有以具法尔无漏种故现唯加行慧者未证真如无本后二智故通达位中现唯本后二智者以初见道乍证真如无加行故修习位中有二义别始从见道乃至七地位中种现皆三以七地巳前位位之中皆有无间解脱及胜进道故八地以去现唯二者以无功用不假加行X而修进故若尔进趣后位以用何智释云用后得作无漏观任运进趣入余位故究竟位中现种俱二者金刚道后解脱道中并舍加行种故若自性摄戒唯摄戒定摄静虑慧摄后五若自下正明相摄此中相摄有四种义一自性摄不取俱行助伴但各举其当体而言故云戒唯摄戒等二若并助伴相摄者此三学与十行一一皆摄一切三随用相摄者戒摄前三施即戒之资粮戒即自体忍即戒之眷属性故四随相显相摄者戒摄前四前三如前及加摄精进者由精进力守护防非戒令净故定慧相摄如文此十位者五位皆具若现若种俱唯无漏此十下十十行修位漏无漏初句标五位皆修十行修习位最显如经云初地修檀最为增上乃至第十地修智最为增上即最显义然初下复约五位显此十行种现通漏无漏若资粮加行位顿悟菩萨所修胜行种通有漏无漏现唯有漏种通无漏者此指法尔无漏种言也后位种通无漏皆然渐悟菩萨于初二位所修胜行种现俱通有漏无漏现通无漏者谓于地前修生空观巳伏分别现起烦恼与观相应胜行通无漏故然于俱生现起烦恼犹未永伏是故亦通有漏通达位中现唯无漏者巳断分别二障种故修习位中复分二位七地巳前生空法空或出或入所修胜行种现应通X二故八地以去现唯无漏者远行地后纯无漏故种通有漏者法执未尽故究竟位中种现俱无漏此十因位有三种名及烦恼种故未究竟此十下十一因位异名梵言阿僧祇此云无数初无数劫者且约释迦因位而言从古释迦至尸弃佛中值七万五千佛尔时自未知作佛此是初阿僧祇尔时下释名名义尔时行微惑强未得无漏依胜解力修诸胜行但有到彼岸之名字约位则属资粮加行第二无数劫者从尸弃至然灯佛中值七万六千佛尔时自知作佛口不向人言此是第二阿僧祇尔时下释名近义尔时行增感伏所修未得无功用住故名近波罗蜜多约位即是通达及修习中七地巳前第三无数劫者从然灯至毗婆尸佛中值七万七千佛尔时自知作佛口亦向人言此是第三阿僧祇尔时下释名大义尔时行力转增纯无漏故惑永不行故名大波罗蜜多约位则八地以上犹有下简异究竟所知种现烦恼种子此二犹有故未究竟此十义类差别无边而皆摄在十到彼岸此十下指广结略地地相增言一行行类摄言十十重障者一异生性障是故二性无俱成失十重下释十重障初二句标总别名谓二下出障体谓此异生性障依分别烦恼所知种立断此二种即得圣性二乘下明大小乘所断单复不同二X乘见道唯断烦恼一种名得圣性菩萨见道双断烦恼所知名得圣性二真下通妨难云若异生性见道前舍无漏果起无有凡圣俱成就失今既依于见道断种即无间道有惑种俱见道即圣惑种即凡此有凡圣俱成之失释中先约法直明见道现前彼种不成犹明下次举喻显如言明生暗灭不妨明生不与暗并如言一秤低昂不妨昂时即低是故下合法见道圣位现在前时异生性种必不成就是故二性无俱成失无间道时巳无惑种及证此品择灭无为无间下简二道差别先问断惑下释由二义故起无间巳复起解脱一者无间期心断惑解脱期心证理二者无间断彼惑种解脱舍彼麤重无间下通妨问曰惑种麤重有何差别而分二道断耶释云无间起时虽无惑种解脱为舍无堪任性及证无为故分二道文中言种子麤重无堪任性下文又言随眠者此约何义立名有别集论云若善品所摄有堪任性及无记品所摄染污品所摄皆名种子若染污品所摄及无记品所摄名为麤重无堪任故若染污品所摄唯名随眠又于诸自体中所有种子若烦恼品所摄名为麤重亦名随眠若异熟品所摄及余无记品所摄唯名麤重不名随眠若信等善法品所摄种子不名麤重亦非随眠何以故由此法生时所依自体唯有堪能非不堪X能是故一切所依自体麤重所随故麤重所生故麤重自性故今言无间断种子者约分别种子中染污品说解脱断麤重者约俱生麤重中有覆无记是染污品气类摄故此二轻重异故先重次轻麤重即无堪任性下文随眠唯染污品虽见道生亦断恶趣后麤重言例此应释虽见下正明初地所断问见道亦断惑恶趣诸业及恶趣诸果今何但言断异生性耶释中初句牒问而今下释云烦恼是能起业果二种之根本以本摄末亦断业果文中略不言耳由斯下承上俱断故说初地通断二愚现行及彼麤重一执下释二愚相执着我法愚谓分别烦恼所知即异生性障二恶趣杂染愚谓即诸业诸果应知下问愚即痴分执着我法可名为愚业果非痴分摄何亦名愚释云恶趣业果是愚品类总说为愚后准此者后九地误犯三业等皆即愚品亦说为愚故云后准此释或彼下又一解或彼初地说断二愚者即利钝障相应二无明也利即五见钝即贪等但二无明不兼业果故彼麤重言显彼二愚种子次又一解或麤重言不约种子但约二愚所起无堪任性问种子麤重此二义同何云非种而是麤重如入上举例释如无心二定所断苦根非现非种而名麤重此中所断亦然非是种子而名麤重即无堪任性后九地断例此皆然X虽初地所断实通二障不断随眠故此不说虽初下约二障简异先约二障简问初地菩萨通断二障今异生性障是何摄耶释中初句牒问次句正简异生性障意取所知说十下二句释成十地障愚即是无明所知非染污故反简不取烦恼染污故问曰何故不说断烦恼障释云此与二乘共断故不言之次约见修二断简又十无明不染污者唯依十地修所断俱生所知说非谓见所断分别说问曰此修习位亦伏烦恼断彼麤重何故但说断所知耶释中初句牒问而非下释云断烦恼障非是十地正意故不说断烦恼随眠正意唯在断所知故前简分别烦恼种菩萨虽断与二乘共断故不说此简俱生烦恼种留种助生不断故不说理实初地修道位中将成佛时方顿断故理实下明地地初后断障问曰既言十地无明依修所断说是则初地亦断俱生一分何故前言初地断异生性障是分别起耶释云理实修道亦断俱生一分今言断分别者且约最初所断而言初地有三心初心断分别后心断俱生后地约麤细分二心所断例知问曰何故初心断巳后心复断耶释中住满下出初地断俱生之所以满地谓初地后心所应断障谓二地邪行障三时道者初时无间道断本地惑中时解脱道证本地理后时胜X进道进断次地惑初地后心若不进断则初中后三道应无差别既分道别故知亦断俱生一分如初地后心即入二地初心故初地后心所断即二地初心所断障唯一种约麤细分二耳故说下引证先证断所知现观即六现观中四五二观留烦下明不断烦恼所以二邪行障谓所知障中或唯起业不了业愚二邪下初句标名谓所下出障体邪行者犯戒垢心也覆净尸罗故名曰障及依障所起悞犯身口意所作之业彼障下明障相由斯下承上俱断故说二地通断二愚现行及彼麤重下释二愚相一愚即俱生所知障以无明为体二愚即悞犯三业依无明而起是愚品类总说为愚或唯下又一解或是能起业之无明不了业性空故三闇钝障谓所知障中能障总持闻思慧者三闇下初句标名谓所下出障体忘失闻思修三慧故名闇钝彼障下明障相此中总说通障三慧下二愚中别分各障由斯下承上说断二愚一欲下释二愚相一欲贪能障定及修慧问曰上标所知今何得举欲贪烦恼释云昔时彼障多与欲贪俱起约相依义名欲贪愚障断欲伏欲依障转故二闻持愚持即思也持有四种法持义持呪持能得忍持愚通障之四微细烦恼现行障故能永害此身见等X四微下初句标名谓所下出障体此障乃第六识相应俱生身见等烦恼摄最下下约三义释微细最下品者有覆无记故不作意者任运起故远随现行者自无始随逐身转故彼障下明障相菩提分法者以有身见障四念处不能观身不净等问上言所知今言烦恼者何也释云昔时彼障多与身见同体起故约相依义说烦恼名菩提分法正断所知此我见等亦永不行问曰初二三地何不能断释此如文宁知此与第六识俱故此但与第六相应宁知下简异先问六七二识皆有俱生身见何理定知唯第六俱第七下释第七我见与纯无漏性相违故七地巳前未纯无漏犹得现起八地以去方永不行此之身见与我爱等为依持故七地满心方顿伏故又第六俱麤第七俱细麤者前伏细者后伏故此四地所伏烦恼唯第六俱身见等言亦摄无始烦恼二爱亦永不行身见下释等字此之等言亦摄所知障摄定爱法爱定法二爱是烦恼名由与二愚俱起是故摄入所知由斯下承上说断二愚一等至爱愚即是定爱相应所知二法爱愚即是法爱相应所知所知障摄二愚断故烦恼二爱亦永不行五于下乘般涅槃障即是此中乐涅槃者五于下初句标名谓所下出障体厌苦欣寂义同X二乘欣厌未忘取舍角立彼障下明障相能障真俗无差别道此地真如名类无别故由斯下承上说断二愚二愚即是欣厌六麤相现行障未能多时住无相观六麤下初句标名谓所下出障体言麤相者形于后地名为麤相简非种子故名现行十二缘生名染麤相十二缘灭名净麤相彼障下明障相无染净道谓最胜般若现前即证无染净真如由斯下承上说断二愚执有染者执有顺生因缘流转门执有净者执有逆观因缘还灭门相观多行者有相观多无相观少七细相现行障未能空中起有胜行七细下初句标名谓所下出障体言细者形于前地故说为细此亦观因缘与前异者前执流转还灭之染净相此执流转还灭之生灭相彼障下明障相由斯下承上说断二愚一执有取生二求无取灭作意求无未能从空出假故八无相中作加行障生空智果不违彼故八无下初句标名谓所下出障体令无相观不任运起加行障故前之下对前三地历明此地于无相中有加行故未能任运现相现土是故为障如是下明障相由斯下承上说断二愚一无相中作加行二不能自在现相土亦摄相土者愚中摄此一分故八地下简所断障由此地有加行障故但X断六识中烦恼障不断第七中所知障生空智果不违彼故者反显加行障能障法空智故九利他中不欲行障皆是此中第九障摄九利下初句标名谓所下出障体利他中不欲行障者如经云第八不动地菩萨入无生法忍三际平等寂灭现前若诸佛不与此菩萨无量起智门者彼时即入究竟涅槃弃舍一切利众生事即此障也彼障下明障相总标障四无碍解由斯下承上说断二愚初愚障三种无𠵨解次愚障辩才无碍解皆如文愚能下结此愚能障四种无碍解即是第九地中第七识细所知障摄十于诸法中未得自在障大法智云及所含藏者十于下初句标名谓所下出障体彼障下明障相由斯下承上说断二愚一障所起事业者谓化他神通作用如华严云佛子此地菩萨智慧明达神通自在随其心念能以狭世界作广世界广世界作狭世界或随心念于一毛孔示现一切佛境界庄严之事等二障大法智云谓能含之智所含藏者谓力无畏诸功德愚能障此二种此地于法虽得自在证大涅槃大菩提故此地下明断佛地余障初句结前次句起后谓有下出障体所知种现烦恼种子金刚喻定即十地满心将入佛地无间道断障究尽喻如金刚由斯下承上说断二愚故集下引证通证三乘无学顿X断二障顿证二果故卷第九成唯识论自攷X卍XXX成唯识论自攷卷第十明武林莲居弟子大惠录此十一障二障所摄此十下结前十一障摄属二障文中通言二障义开二种二障一者异生性障属分别摄后十种障属俱生摄二者十一障中皆有烦恼障及所知障烦恼障中见所断种八地以上毕竟不行烦恼下通明诸位断义先明见所断烦恼障即分别惑异生性所摄初地初心断彼种子地前加行伏彼现行修所下次明修所断烦恼障即俱生惑即欲贪身见等金刚喻定顿断彼种地前加行渐伏现行地上顿伏令永不行如阿罗汉由故下通妨问曰既如阿罗汉令永不行如何四地犹起我见三地犹有欲贪俱耶释云由故意力等所知障中见所断种无漏伏故障不现起所知下先明见断所知若种若现义同烦恼脩所下次明脩断所知若种若现地地渐灭金刚喻定方永伏尽八地下约后三地以明诸识相应所知有现不现无漏观心及生空智果即第六心也治X障相违故不复行第七相应所知以微细故犹可现行金刚喻定法空智果方乃伏尽五识相应法贪痴等虽未转依第六无漏观心伏故障不现起虽于脩道十地位中而三位显是故偏说虽于下别明三位断义问曰十地位中何故但断所知于烦恼种伹伏不断何故前文又云脩习位中俱断二愚及彼麤重答虽于脩道位中不断烦恼种断所知时而彼烦恼麤重亦渐断灭烦恼障种即有覆无记品所摄麤重即无堪任性三位断者一见道位初二不动地前三金刚道后问诸位皆断何独三位答三位显故是故偏说断二障种渐顿云何任运内起无麤细故断二下明断种顿渐先征第七下释先明俱生烦恼种第七识相应者三乘得无学时一时顿断此约三乘共位远行地后同断此种止齐此地不及上位故次明俱生所知种七识相应者金刚喻定一时顿断何故顿断唯内缘第八为我法无麤细故此独约菩萨故至佛地余六识俱烦恼障种一剎那中三界顿断余六下先明分别烦恼种六识相应者三乘见道一切顿断次明俱生烦恼种二乘分二类一类三界九地一一地各分九品渐次别断八十一品思惑是也一类三界九地地地中九品皆合为一聚总为九品别断菩萨金刚喻定三界一时顿断X所知障种初地初心品类差别有众多故所知下先明分别所知种六识相应者初地初心顿断脩所下次明俱生所知种十地渐断成佛断尽何故渐断谓六识俱者通缘内外麤细境生品类差别有众多故二乘根钝渐断障时前后相望皆容具有二乘下明能断四道加行道者谓引无间道之方便无间道者谓力能断惑故解脱道者谓巳解脱所应断障明证理故胜进道者谓所余诸道渐胜进故是涅槃路故皆名道四道或别或总者总则俱时前位胜进即后位加行故别分前后各自建立故菩萨不分四道别者剎那剎那能断证故问曰经无量劫佛果乃成何言剎那断证答曰时节淹久分别谓长颂曰处梦谓经年觉乃须臾顷过时虽无量摄在一剎那若剎那剎那前后相望皆容具有四道差别十真如者一徧行真如无有一法而不在故十真下明十地证十真如初二句标总别名谓此下释义谓初地所证法界名徧行义真如徧在一切处一切众生及国土三世悉在无有余亦无形像而可得前三句即徧行义后一句即二空义二最胜真如谓此真如于一切法最为胜故二最下初句标名谓此下释义二地所证法界名最胜义远离邪行犯戒垢故大恶病中戒为良药X大怖畏中戒为守护死愚暗中戒为明灯于恶道中戒为勐将死海水中戒为舡筏即最胜义三胜流真如谓此真如于余教法极为胜故三胜下初句标名谓此下释义谓三地所证法界名胜流义从真如流出正体智正智流出后得智后得流出大悲心大悲流出十二部经即胜流义四无摄受真如非我执等所依取故四无下初句标名谓此下释义四地所证法界名无摄受义谓四地断微细烦恼障所证真如非色心有无等法所系属故亦非我执我慢我爱我痴边见我所等所依所取故五类无别真如非如眼等类有异故五类下初句标名谓此下释义五地所证法界名类无别义谓五地断下乘般涅槃障生死涅槃二皆平等非如眼等类有差别六无染净真如亦不可说后方净故六无下初句标名谓此下释义六地所证法界名无染净义谓六地断麤相现行障知缘起法无染无净如摩尼宝体本离垢非莹治方净七法无别真如种种安立而无异故七法下初句标名谓此下释义七地所证法界名法无别义虽诸教法依如建立如无异故又于教中立种种名法界实相等体一名异而如无异八不增减真如现相现土俱自在故X八不下初句标名谓此下释义八地所证法界名不增减义由通达此真如故于诸清净杂染法中不见一法有增有减真如随染净缘成染净法随染缘时染无有增净亦不减随净缘时净无有增染亦不减真如平等故即此下出异名谓此法界是相自在之所依止大小胜劣随欲现前名相自在谓此法界是土自在之所依止广狭净秽随意皆成名土自在相约现身土约现界九智自在所依真如于无碍解得自在故九智下初句标名谓若下释义九地所证法界名智自在义谓九地断利他不欲行障故能以四种无碍辩才任运自在善说法故十业自在等所依真如总持定门皆自在故十业下初句标名谓若下释义十地所证法界名业自在义谓十地断诸法中未得自在障所证真如为神通等之所依止神通作业皆得自在虽真如性实无差别为令圆满后后建立虽真下伏问曰真如之理唯一法界体无殊异何有十耶释曰随德建号假立十名问曰初地见理理无二致一即一切何必后后立此十耶释曰初地虽达一即一切而能证智明昧不同所脩行犹未圆满为令圆满后后建立行即十波罗蜜多如是菩萨于十地中于二转依便能证得如是下释二转依文中先结前于二下起后由前X标中依十地脩十行断十障证十真如二种转依由斯证得故转依位别略有六种而渐伏现行亦名为转转依下总标六种一损下别释初句标名谓初下释义异熟识中所持染净种子由资粮加行位中脩习胜解惭愧故有损染之力益净之能令染种渐减净种渐增问若尔未断障种何名转依答中如文此约伏染名转二通达转谓通达位证得一分真实转依二通下初句标名谓通下释义以断异生性障证得一分真实转依此约乍证名转三脩习转谓脩习位多令非真不显现故三修下初句标名谓脩下释义此依十地渐断渐证摄大乘下判释前六名通达后四名脩习有相观通俗无相观通真入无相观真现非真不现入有相观非真现真不现非真即俗也后四常在无相观多令非真不现余惑未除少分犹现或七地少分非真现八地以上多不现此约分证名转四果圆满转谓究竟位穷未来际利乐无尽四果下初句标名谓究下释义脩行断惑证果益机此即自行始终化他能所也此约究竟名转五下劣转谓二乘位无胜堪能名下劣转五下下初标名谓二下释义专求自利如獐独跳故忻厌未忘不契平等故唯通生空证理未圆故X断烦恼种有所未断故证真择灭非大涅槃故无胜堪能𦕈目矬陋无威德故此约偏真名转六广大转谓大乘位有胜堪能名广大转六广下初句标名谓大下释义自性众生誓愿度自性佛道誓愿成故生死即涅槃离取舍故具达二空究尽渊府故双断二障五住究尽故顿证二德福足慧足故有胜堪能缨络严身威德特尊故此约广大名转此中意说广大转依舍二麤重而证得故此中下约颂简定前颂言舍二麤重故便证得转依者意取第六广大转依六义殊胜故前五中第一约伏名断二三分断未尽第四对因说果第五六义俱劣是故简之转依义别略有四种转依下总标义别略有四种别开一一复具二义一能转道下有二一能伏道二能断道二所转依下有二一持种依二迷悟依三所转舍下有二一所断舍二所弃舍四所转得下有二一所显得二所生得今唯标四是故云略一能转道此复有二随其所应渐顿伏彼一能下别释初二句总标别列一能下明能伏道有漏加行唯能渐伏前云彼障现行地前渐伏无漏根本后得俱能顿伏前云初地以上能顿伏尽二能断道谓能永断所证所引未成办故X二能下明能断道先简有漏加行非是能断二道除有漏三智除加行有漏下出简意有漏道是曾习相执所引故未泯相故谓异生类三性心时虽外起诸业而内恒执我令六识中所行施等不能忘相是故有漏非能断道加行智趣求所证真如所引本智皆未能成办故真理未明本智未显是故加行非能断道有义根本无分别智后得不然故非断道有义下二解初家唯取本智是能断道不取后得变相观空故随眠前巳断故有义后得无分别智根本后得俱能正断有义下次家兼取后得是能断道观谛无倒故能断迷事随眠故瑜伽下引证出世断道谓本智世出世断道谓后得纯世间道谓加行此证通取二智简去加行由斯下结示本智通能断分别俱生理事二障后得唯能断俱生事障二所转依此复有二而不能持种故此不说二所下初二句总标别列一持下明持种依初句标名次句出体根本识即第八依他起由此下二句释持种义由此本识持染种与染现行作所依持净种与净现行作所依圣道下一句释转依义无漏观智舍染得净染法种现俱离唯持清净法种染净虽迁识体无二余依下通妨问前七识并名依他亦能转识成智何非转依释中如文X二迷悟依谓真如而非根本故此不说二迷下明迷悟依初句标名次句出体真如即诸法实性由此下二句释迷悟义迷此真如染法得生悟此真如净法得生圣道下一句释转依义观智起时翻迷就悟染法不舍而舍净法不得而得迷悟虽翻觉心不动余虽下通妨如前三所转舍此复有二由此名舍徧计所执三所下初二句总标别列一所下明所断舍初句标名次句出体真无下先明断种名舍真无间道是能治智二障种子是所治惑治障相违犹明与暗两不并生彼种下次明断现名舍所执我法是所徧计虗妄执情即能徧计种断现灭亦说为舍二所弃舍谓余有漏由此名舍生死劣法二所下明所弃舍初句标名次句出体有漏谓地前所脩有漏心俱善法种子劣无漏谓七地巳前杂脩无漏观智种子金刚下正明弃种彼种下次明弃现有漏善法能感分段生死劣无漏法能感变易生死二现不生名舍生死劣法有义所余有漏法种与二障种俱时舍故有义下二家明弃舍先后初家释无间道起皆巳弃舍有义尔时犹未舍彼第八净识非彼依故有义下次家释解脱道起方弃舍之初句斥前次五句释成一无间道起但能断障善无漏种不相X违故二无间道时犹居因位若言兼舍有漏等种则此菩萨应无一分变易生死三第八异熟受熏持种金刚道后异熟方空无间道时若舍所持则应能持异熟亦舍此位应无所熏识故四若无间道巳舍异熟是则菩萨应名佛故五若无间道巳舍善等起解脱道应无用故解脱功用一弃有漏等种二证极果真理由此下结示解脱方弃四所转得此复有二故体即是清净法界四所下初二句总标别列一所下先明所显得初句标名次句出体涅槃此云圆寂即一真法界简非二乘所证故名曰大具常乐我净故此虽下释所显得义伏问涅槃自性清净本然徧週法界圣凡咸具何言所显及与所得释此如文此依下又问既有障覆何名本净释此如文结归清净法界涅槃义别略有四种其性本寂故名涅槃涅槃下显涅槃义别初句总标四种涅槃之理殊无二致伹以圣凡优劣言之略分四别次列释一本下初句标名谓一下释义先释本净谓蕴处界等一切诸法所依之理虽为客尘烦恼所覆其体本净不染而染难可了知染而不染难可了知不简圣凡平等共有与一下次释涅槃此与诸法不一不异者异应真如非彼实性一则此性应是无常不可以相相不可以名名言语道断心行亦讫真空寂灭唯圣乃知故名涅槃X二有余依涅槃而障永寂故名涅槃二有下初句标名谓即下释义先释有余但断烦恼障子缚已尽身智未泯果缚犹存名曰有余后二句释涅槃身心虽在烦恼寂灭故名涅槃三无余依涅槃众苦永寂故名涅槃三无下初句标名谓即下释义先释无余灰身泯智苦依亦无名曰无余后二句释涅槃大患永灭万累俱寂故名涅槃四无住处涅槃用而常寂故名涅槃四无下初句标名谓即下释义出所知障者烦恼同二乘断故略不说先释无住有大悲故不住涅槃有般若故不住生死涅槃生死二俱不住故名无住后二句释涅槃问穷未来际利乐有情即利他妙用何名涅槃释云用而常寂故名涅槃寂照双融双泯兼显无住之义一切有情皆有初一二乘唯我世尊可言具四一切下简判通约凡圣简有情唯初一者理本具故二乘无后一者缺利他故世尊具四者有理有事故如何善逝有有余依如何下七番料简一问约如来简有余涅槃如来二死永忘诸苦俱寂宁有微苦所依之涅槃虽无实依而现似有是故世尊可言具四虽无下答先约示现明有如索乳疗疾金鎗背痛X等皆现似有之义或苦下次约以无漏蕴为有余依谓非苦所依无漏蕴在说有余依如经云我今此身即是常身法身等若声闻等有无余依如何有处说彼非有若声下二问约二乘简无余涅槃蹑上文二乘无学容有前三为问初句牒定如何下正问若声闻等有无余依如何有处说声闻等非有无余既若有处说无则上容有前三之言徒设有处说彼都无涅槃岂有余依彼亦非有有处下举例斥答又有处说声闻都无涅槃岂有余依声闻亦非有耶既说都无不妨犹有有余依例证有处说非有不妨亦有无余依然声闻等身智在时无苦依尽无余涅槃然声下判断二处所说之意先申后义谓有处说都无者依所知障所依变易苦身未尽故说都无非无烦恼障尽有余涅槃此约才证有余时所知未灭圆寂义隐故言都无尔时下次申前义谓有处说非有无余者即彼声闻身智在时但证有余未证无余故说非有非无后时身智俱泯苦依灭尽之无余依此约未证无余时故言无无余两处论文义同望前望后别说故今以此例斥于彼或说二乘无涅槃者非如一类入无余依或说下先约实无答初句牒问依无下释成依无第四无住处是故说无非无前三又说下次约不X定答初句牒问依不下释成谓不定性才证有余回心向大不入无余是故说无谓有二乘深乐圆寂故复说彼与佛有异谓有下转释二种涅槃差别上言不定性但证有余一类定性入无余依今文先释有余二乘乐寂脩生空观证生空理灭烦恼障证得有余涅槃彼能下次释无余烦恼因忘异熟果尽所依苦身既灭有为观智亦亡身智双泯证得无余涅槃尔时下伏问曰身智都无涅槃谁证释曰入无余时虽无身智而由先时身智证得故可假说彼有身智此位下对佛简异声闻所证清净寂灭与佛无差有体无用与佛有异诸所知障既不感生如何断彼得无住处诸所下三问料简无住涅槃此约敌对为问烦恼与生死乃因果对生死与涅槃乃染净对今所知障以望生死因果不相主对若无生死亦无涅槃则应染净亦不相对云何断所知得无住处涅槃耶此约涅槃名同问彼能隐覆法空真如令于二边俱不住故彼能下答所知虽不感生然能障于法空真理体既被障不能起用利他断此所知法空理显此理即是无住涅槃非是灭生死所得之涅槃此约涅槃义异答烦恼隐覆人空真如障断理显沉空滞寂故所知隐覆法空真如障断理显起用化他故X故此涅槃名同义有异也若所知障亦障涅槃如何断彼不得择灭若所下四问蹑前起问所知若障无住涅槃断彼既证涅槃真如亦应证得择灭无为此约真如与无为名异体同为问择灭离缚彼非缚故择灭下答择灭无为是离烦恼障缚所显彼所知障既不感生非同烦恼能缚有情住于生死故断彼时但证真如不得择灭此约二障缚与非缚为答既尔断彼宁得涅槃既尔下五问仍约二法理同问既尔二字蹑前若所知障既非是缚如何断彼亦得无住涅槃此约择灭与涅槃二理既同断彼不得择灭亦应不得涅槃非诸涅槃皆择灭摄即真如中二择灭摄非诸下约二法义异答初句直答四种涅槃有是择灭有非择灭非诸涅槃皆择灭摄不尔者若谓诸涅槃皆择灭者次举性净例答是则四中初一性净不由择灭应非涅槃能缚下正判义异烦恼是缚择灭离缚故断彼时证真择灭所知非缚但障空理故断彼时不得择灭然断下正答然断所知法空理显说得无住涅槃非此一句结判义别涅槃择灭性各异故故四下约相摄结答以四涅X槃对六无为性净无住即真如摄非是择灭所摄有余无余即择灭摄故断所知不得释灭若唯断缚得择灭者不动等二四中谁摄若唯下六问初句牒上离缚得择灭次句以相摄为问意在答出择灭唯究竟灭不动无为及想受灭无为对余四无为谁所摄耶余四无为者即择灭非择灭真如虗空也非择灭摄说暂离故有非择灭非永灭故非择灭下直答此二非择灭摄暂离者四禅舍念清净名不动退没还来散入诸趣故灭受想定入时暂离出时还起故择灭下一句承上非择灭对显择灭无为一灭永灭又以此究竟灭对显暂离非择灭摄故此二句反覆相成之意也有非下一句转释上初句义有一分非择灭非是永灭此不动等二既非永灭故是非择灭摄意外别显有一分非择灭是永灭者此指所知非择灭摄是永灭故或无住处亦择灭摄究竟灭者择灭所摄或无下上明无住涅槃非择灭摄者以其非是灭缚得故今言亦择灭摄者以由真智灭障得故伏问上明灭缚可是择灭今言灭障何亦择灭释云择灭有二一灭缚名择灭二灭障名择灭如文故四下约相摄结答以四涅槃对六无为性净即真如后三皆择灭不动下结以不动想受灭暂灭对X显后三择灭唯究竟灭既所知障亦障涅槃如何但说是菩提障既所下七问初句牒前所知既障涅槃次句正难如何圣教但说障菩提不说障涅槃说烦恼障但障涅槃理实俱能通障二果说烦下举例答如文理实通障约用偏说烦恼胜用系缚有情恒处生死不能证涅槃故所知胜用障覆所知理境不能证菩提故如是所说四涅槃中唯后三种名所显得如是下结初一非所显得者以自性清净不由断障显故故此唯结后三名所显得二所生得谓大菩提此即四智相应心品二所下次明所生得初句标名次句出体菩提此云觉简二乘中下故名曰大能断惑尽能证理彻故此虽下释所生得义伏问无漏种子法尔而有不从新生何名得耶释此如文结归四智菩提云何四智相应心品云何下总征四智言相应心品者即净八识与自相应二十一法和合共成一聚名之曰品品者类也下一一别释一大圆镜智相应心品如大圆镜现众色像一大下初句法喻标名谓此下释义离诸分别者谓此即无分别正智能所双绝故所缘一句释成如有漏识不可知执受处了纯者无杂净即无染X圆者满义现行功德此为所依种子功德此为能持此能现自受用身实报土能生后三智如大圆镜现众色像二平等性智相应心品一味相续穷未来际二平下初句标名谓此下释义因中执我自他不等今既离执故皆平等诸有情即十地菩萨为现他受用身实报庄严土地地优劣有殊影像亦有差别果上仍为妙观察智作俱有依不住二边名曰一味三妙观察智相应心品令诸有情皆获利乐三妙下初句标名谓此下释义摄论云圆成实性为共相依他起性为自相智观此故六度道品为功德宝智摄此故神通十力即作用差别智现此故随机演法名雨法雨智说此故四成所作智相应心品成本愿力所应作事四成下初句标名谓此下释义普现十法界身三轮不思议化成就本愿所应作业智能成此名成所作智如是四智相应心品一切有为功德皆尽如是下结立智名伏问四智心品每品各有二十二能变所变等云何但得智名释云如是等二十二法者谓五徧行五别境善十一并所依识能变谓内二分所变谓相见分与各各种子现行相应此中智用偏增故以智名显之故此下正结有为X功德即二十二法及神通十力等此转有漏八七六五识故说转八识而得此四智此转下明转依体初句直明转八成四如次可知智虽下伏问曰智即别境中慧应言转慧成智何言转识成智若尔岂不转王成所耶释云称实转王得王转所得所由智随识转识为主故说转识得又转强得强有漏识强者烦恼增故境界胜故无漏智强者烦恼无故境界空故为劝有情故说转识得大圆镜智相应心品持无漏种令不失故大圆镜下明四智现起分位初家谓大圆镜智无间道时即初现起异熟中种俱时空故异熟既舍镜智未起便无能持净种之识次家谓解脱道时方得初起异熟下斥前无间舍种犹未顿舍者但舍所知障种未舍有漏善及劣无漏种此与无间道金刚智不相违故非障下明解脱方舍此种但与圆满佛果定相违故金刚下明无间道若舍异熟则无所熏识若无所熏则无漏不增彼时应即成佛何用复起解脱道为由斯下结平等性智相应心品相依相续尽未来际平等下第七因中转以由第六入双空观断分别二执见道初起颂曰单执末那居种位平等性智不现前双执末那归种位平等性智方现前后十地中俱生未断出观入观有时有漏无漏转易是X故隐显有间十地后心与净第八为俱有依尽未来际相续无尽妙观察智相应心品或无心时皆容现起妙观下此亦因中转生空智品通三乘法空智品独菩萨若二乘生空见道位中亦得初起后至无学若渐悟菩萨解行地终起顿悟菩萨从初见道至上八地起非有漏心非字贯下非无心时无心谓灭尽定意显无漏心有心时方容现起若菩萨法空见道位中方得初起乃至十地后心非有漏等者非字贯下有漏与智相违生空不违法执无心则无意识故此三时皆不现起意显无漏心法空智果有心时方容现起此明因中虽转容有间断成所作智相应心品而数间断作意起故成所下有二师解初师云同六七识亦因中转脩道位中为第六识后得所引亦得初起次师云成佛方起以十下明所依根非无漏故非因中转不共者眼根唯为眼识所依故必俱者是俱有依根识同时故同境者根识同缘一境故此三名异俱属五根皆三依中俱有依摄所依之根既是有漏故不能发无漏识智有漏根昧无漏识明不相符故由斯下结显此智成佛方起数间断者非如前二智相续而转此四种性虽皆本有勿前佛德胜后佛故X此四下伏问曰此四智品皆从本有无漏种生若起现行应一切时均成无漏云何得有前后因果转依之不一耶释云虽从种生熏有胜劣六七因位渐增五八果上圆满又问何以佛位不增不减释云但从种生更不熏种若更熏种则前佛熏多则优后佛熏少则劣大圆镜智相应心品余一分二准此应知大圆下明智缘用大圆镜智有二师解初师云伹缘真如二智之中唯是根本行相下一句释成无分别故是根本智次师云亦缘俗谛先引圣教证成缘俗如文又此下引理证成因中既缘三类境果上决定亦能缘之颂曰大圆无垢同时发普照十方尘剎中行缘微细说不可知非无分别名不可知如阿赖耶通缘真俗故缘真下判属二智根本缘真后得缘俗言后得者谓根本证真之后而得故例余平等妙观体一分二准此应知平等性智相应心品二智所摄于理无违平等下有三师解初师云但缘俗谛缘净第八故例如染位缘藏识故次师云但缘真如缘平等性故等三师云徧缘真俗引经证缘真引论证缘俗随他示现佛影像故颂曰如来现起他受用十地菩萨所被机由斯下结缘真俗根本缘真后得缘俗妙观察智相应心品皆无障碍二智所摄X妙观下通缘真俗二智所摄缘自相即依他起缘共相即圆成实缘一切法谓普照大千皆无障碍颂曰远行地后纯无漏观察圆明照大千成所作智相应心品起化业故后得智摄成所下有二师解初师云伹缘五现境引论如文次师云亦能徧缘非局五境能缘三世非局现境引经证成能作三业化颂曰圆明初发成无漏三类分身息苦轮然此下通前引论皆如文随作下释唯后得随作意生者随妙观察智作意引生故唯后得前三依心根故二智所摄后一依色根故唯后得摄此四心品虽皆遍能破诸疑网利乐有情此四下总申用异先总标谓镜下分释皆如文四智所现总不出真应二身皆有集藏之义真集一切智慧藏于一心应集一切神通藏于一色色心不二通慧一如唯色唯心斯之谓也此约圆义释前三教不尔如是等门差别多种如是下结示差别多种者初约体用明体则转八七六五识而得用则能现三身四土次约四智现起分位六七因中转五八果上圆后约所缘境界该真该俗根本后得智有差别故云多种此四心品名所生得及前涅槃名所转得此四下先结四智名菩提次总结菩提涅槃名所X转得虽转依义总有四种非巳证得因位摄故虽转下简判先约颂简虽转依义总有四种而今转依果中但取第四所转得不取前三何也初一是能转道第二是所转依第三是所转舍俱非所证得颂中既说证得转依之言是故但取后一不取前三此脩下约位简此脩习位四转依中唯取前三不取后一何也非巳下出简果从因意后一属果前三在因脩习位既在因是故唯取前三不取后一后究竟位其相云何后究下大章究竟位先征问起颂曰此即无漏界安乐解脱身大牟尼名法颂曰下举颂答论曰前脩习位所得转依世出世间利乐事故论曰下解释释颂初一句初二句指前显后总答征问此谓下二句总释颂相菩提涅槃二转依果无漏界摄诸漏下转释先释无漏诸漏永尽者二障名漏此即离相应缚义非漏随增者此即显离所缘缚义性净简异二乘无学有所知障不纯净故圆明简彼十地菩萨未圆满故具此诸义故名无漏界是下释界字一者含藏功德二者能生善利五乘谓人天声闻缘觉菩萨也清净法界可唯漏摄四智心品如何唯无漏X清净下通妨问曰清净法界谓涅槃有佛无佛性相常然是无为故可唯无漏四智心品断惑证理属有为故又六七二智因中间转杂有漏故如何唯是无漏道谛摄故唯无漏摄而实无漏道谛所摄道谛下答初二句标答苦集属有漏道灭属无漏谓佛下释成佛功德者谓四智也身土等智所现也虽有下伏问曰成所作智随类示现生死身此即苦谛业烦恼等此即集谛俱属有漏云何皆言是无漏耶释云同事摄化法门示现道谛所摄而实无漏集论等说十五界等五根五识五外界等集论下蹑前无漏以集论难问若佛功德身土皆唯无漏如何论说十八界中除后三界余十五界唯是有漏若属有漏岂如来无五根五识五尘耶有义如来功德身土故与彼说理不相违有义下有三师释初家约深妙理释非界处摄集论三科是思议境今此功德是深妙理是故彼此无违有义如来五根五境论说五识性散乱故有义下次家约法界释非界处摄非集论所说根境是故彼此无违非佛下伏问曰如来五尘可言法界摄非佛有情缘声光等必借如来法界五尘为质变相而缘此所变相既属五尘所託之质宁X非五尘所摄耶释曰有情五识虽託此变麤细有异故而所变相麤可言五境摄所託法界质细非五境摄如来下明如来五识非识界摄次二句引教释成定散有异故如来心恒定有情识常散成所作智何识相应是故于此不应为难成所下料简成所作智由上言如来五识非五识摄今问云既非五识成所作智何识相应第六下答第六相应由前云随妙观察智作意引生故与观下又问成智观智若俱依第六二性有何差别彼观下释差别如文又问二智同依一识应不并生如一类眼识二不俱起智亦应然许不下答初约不并答次约用分答或与下又一释第七相应依根缘境是平等智作用由前云徧缘俗故示现无边佛影像故伏问成所作智依根缘境今平等智亦言依根缘境二智有何别耶谓净下释二智差别缘境虽同现身土有别如文岂不下离问前云转五识成成所作智岂不此品五识所摄非转下答非转五识得智体即五识如转下举例释是故下结责智由慧转五识无慧六七有慧故今问出六七相应非转五得此约因中无慧言也若至果上各各具有二十二法有义如来功德身土彼三皆通有漏无漏有义下第三家释约无漏界摄如来功德身土如应摄在蕴处界中如应者智即识摄身即根摄土X即尘摄彼三皆通漏无漏故余所成者通漏无漏佛所成者纯无漏故集论等说十五界等而非二乘所知境摄集论下通集论初句牒前难家引论彼依下会通论意二乘境既麤浅能缘根识亦麤浅故唯有漏不依如来无漏法说故云非说一切谓余下转释余者谓二乘巳下成就后三通漏无漏十五唯有漏如来皆无漏然余处说佛功德等善常安乐解脱身等然余下会通余处即前初家所说非界处等法门所摄者此显功德是无漏界非二乘劣智所知所以者何下征释是界摄功德身土皆属有为圣说有为一切法皆蕴处界摄而又言非界等者应是第十九界第十三处第六蕴等所摄圣所不许十九等故既无十九等显是无漏界摄若绝下复斥初家初句牒前亦不下以本颂斥又处处说转无常蕴故言非者是密意说又处下复引他处通斥二家常蕴常界即无漏蕴界宁非蕴界所摄又说五识性散乱者皆悉具足而纯无漏又说下斥次家引论如文故佛下结示由前难家以有漏难无蕴界等此直约事难次二解家直以理释故言非界等所摄今约即理之事以成无漏界等所摄X此转依果又不思议非诸世间喻所喻故此转下释第二句初句牒颂不思议三字次三句释义初句总明不思议次二句别明忘言默证故非思喻所不喻故非议此又是善白法性故违不善故俱说为善此又下初句牒颂善字白法性者总释善相离染黑故清净下别释清净法界远离生灭解脱诸苦故曰安隐四智心品现身现土观机说法故曰巧便二种下结善相论说处等不唯无记如来岂无五根三境论说下蹑前是善以瑜伽难问论说处等不唯无记通三性故上言此又是善岂如来身无五根及香味触耶不言色声者许通三性故此中三释广说如前善种所生无漏善摄此中下答初句指前三家论说处等通三性者依余所成说非佛所成一切下别释如来身土唯善如文佛识下伏问曰佛身土等虽皆是善应机所变有漏不善无记相等岂亦善耶释此如文此又是常无尽期故穷未来际无断无尽此又下牒颂常字无尽期者总释常义清净下别释如文所依者智依理故假说为常非自性常从因下转释非自性常然四下约化机无尽说常此又安乐无逼恼故胜法故恒名解脱身此又下牒颂第三句初安乐二字无逼恼者总释X安乐义清净下别释体害者所知障能障理故是体上害此二下结释二性皆无逼恼自安安他俱名安乐二乘下释解脱身唯离烦恼不断所知萤光独照但得自利无殊胜法者无法身本不能起用不能利他恒名孤调解脱非大涅槃大觉世尊成就无上二转依果皆此摄故大觉下释颂第四句先略释颂文如文梵语牟尼此云寂默无量下转释先法次身无量功德等庄严者一切种智为头第一义谛为髻八万四千陀罗尼为发权实二智为眼无漏为鼻四十不共法为齿四无碍辩为舌十力为手如来藏为腹大慈大悲为心三三昧为腰福慧二严为足身者体义依义聚义清净法界为体四智菩提所依万善功德聚集故此下结如是法身有三相别如是下广解法身有六段初正释三身次五法摄三身三三身德别四自他利殊五所依之土六身土合明一佛而有三身者此有三义一体用智与理冥能起大用自报上冥法性体谓之真身他报下赴机缘用谓之应身二权实权谓权暂实谓实录以施权故从胜起劣三佛离明以显实故从劣归胜秪是一身三理事佛本无身随顺世间而论三身仰观至理本实无形俯随物机迹垂化事颂云自性法受用变化差别转文中先总标下别释X一自性身谓诸如来大功德法所依止故一自下初正释三身初句标名谓诸下一句出体受用等一句此以能依显所依胜也离相下释义湛湛绝虑寂寂名断能为色相作所依止凡所有相皆是虗妄即此自性亦名法身次句以依止义释轨持为法诸佛轨之而得成佛功德依止名身前二转依果名法身者乃约复明此真净法界名法身者乃约单显今法身中有三相别者此则约开前二转依果名法身者此则约合虽有单复开合不同此之三身非纵非横不并不别文虽属别义合通圆以法身中具三相故二受用身此有二种合此二种名受用身二受下初句标总名次句列二一自受用恒自受用大乘法乐故谓诸下释义真实功德即四智菩提极圆净常徧色身即无漏五蕴智与理冥故慧光照无量久脩业所得名为自受用报身者依止相续义有为功德所依止故相续湛然尽未来际故二他受用令他受用大乘法乐故微妙功德身即尊特胜应身纯净土即实报庄严土此之身土为十地菩萨示现如来现起他受用十地菩萨所被机此即平等智之所示现合此二种名受用身三变化身谓诸如来令各获得诸利乐事三变下初句标名谓诸下释义随类化者有三一大化现千丈身王大千界被地前机二小化现丈X六身王一四天下被二乘凡夫三随类化猿中现远鹿中现鹿等净秽土者或折或摄变净变秽此被三贤二乘凡夫等所言化身者与应身有异观音疏云变化者歘然而有歘然而无葢是暂时益物相也应则应答同物始终如极乐人民寿不可数佛同无量此土寿促佛同八十有降生日有入灭时即八相佛也此中言随类化者通应通化若应人天此化属应若应余趣此应属化以五法性摄三身者故知三身皆有实智以五下二明五法摄三身有二解初释清净法界大圆镜智摄自性身次引经证真如摄法身引论证镜智摄自性身真如即法界法身即自性名异体同耳圆镜下一句转释上句会通转阿赖耶即圆镜智故中二平等观察摄受用身次引论证平等智现身观察智说法转诸转识得受用者此句通证二智摄受用后一成事智摄变化身次引论证成又智下一句通明四智具摄三身故知下一句结三身皆有实智有义初一摄自性身无相无为非色心故有义下次释清净法界摄自性身此释简去镜智者以镜智品非本性常故有生灭故生因之所生故是有相有为色心法故自性反是故不相摄然说转去藏识得者不可说为色心等物然说下通前初家引论初句牒前引论然初家说X转藏识得自性者谓由下正通论意由转藏识中二障种子显法性身不可谓镜智亦摄自性身智殊下通后句问既云镜智不摄自性云何言智殊胜具摄三身耶释云谓法身是彼四智之依止是彼四智之实性故言具摄三身理实镜智不摄法身唯摄自受用身故自性下出镜智不摄法身之所以问前云自性身中具无边际真常功德岂非法身中有智何谓镜智不摄法身释云自性身中虽有功德而无为故非色心故是故不摄四智品中真实功德种种身相摄变化身四智下明智摄后二身谓通以四智及镜智所起色身摄自受用平等摄他受用成事摄变化说圆镜智是受用佛实有色心皆受用摄说圆下引证初句引证镜智是自受用次句引证平等是他受用虽转下通妨伏问曰此言转藏识成镜智亦得自受用何故前云转第八显法身不言得自受用者何也释云此虽言转藏识亦得受用前文伹言转藏识显法身不说得受用者是文略耳应知转藏识有二义一者转去藏识中二障种子显法身二者转染藏识成镜智得受用前文但说显法身于转染成净得受用一义略不说之又说下以理推之镜智唯应摄受用不摄法身先举法身中无生无灭等相为例镜智反此若非受用摄属何身又受下通明自受用摄四智有为实X德即四智也故四下结又他受用及变化身故此二智自受用摄又他下斥初家三身皆有实智初文直斥二身非智为体虽说下通论意问圣说化身智殊胜摄今何言非智释云论中虽说智殊胜摄化身者似智显现故或依智起故假说智名体实非智又问圣说二身即是二智所现今何言体非实智但说下释义如文故此下一句结二智既非二身故知即是自受用摄应知自性身如镜面自受用身如镜光他受用及变化身如所现像光与面不一不异无面不显光无光不显面此喻智理相冥不二而二二而不二不可施设离异后二身如所现像像虽依面光而现虽离面光无像可得不妨像终非面光不可施设令同故此二身但可云智所现非以智为体也然变化身及他受用无根等用故不说有然变下通妨问曰若后二身非智为体如土木偶何能说法化利有情耶释此如文无上下又问身等有质可能化现心等无形岂能化现释此如文若不下反显能现若谓如来不能现无形质心心所法者如来久巳断贪嗔等云何又能示现有三毒声闻旁生知如来心者此是化现心而非实心如来实心等觉菩萨如稻麻竹苇尚不知故如佛一时深摈众僧还念欲取梵王悉知又于一时念X欲为王如法化世魔王即知而来劝请如佛将泥洹时阿那律陀知佛次第所入诸禅三昧由此下引证随类化身皆令有心涅槃经说人天百万设最后供唯纯陀供是佛亲受余悉化佛皆似有心令彼人天各各自谓佛受我供成所作智化作三业意即心也又依他实心为质变相分心现故虽说下伏问曰圣说变化之者无有根心今何言能变根心等释云化人无根心者约余二乘外道等所化说也又圣说无根心者约根无生识用心等无实染善用故不说有非不化现也如是三身虽皆具足利乐他用化相功德如是下三明三身德别初句总标三身德异谓自下别释自性身唯有常乐我净离诸杂染即净义众善所依即我义无为功德即常义无色心等即乐义自受用身具妙色心等真实功德即四智后二身具似色心等者似智显现不以智为体故又自性身正自利摄唯属利他为他现故又自下四明自他利殊自性身为增上缘者谓真如徧在一切众生身中以为内熏故兼利他自受用身唯自利者智冥理故后二身唯利他者应机现故又自性身依法性土譬如虗空徧一切处又自下五明所依土初句标自性身依法性土虽此下释问曰身即法界土即常寂光其体不二何X分身土释云虽无差别不分而分佛是相义二身自体故四智功德所依故众德聚集故法是性义能持自性故功德自性故诸法自性故随事无边者以变化等三身三土事既无边与之为性岂有边耶立量云法性身土是有法其量无边宗俱非色摄故因喻如虗空自受用身还依自土亦可说言徧一切处自受下初句标自土即无漏色蕴情为能依属报身器为所依属报土此实报土谓圆下释谓无垢识由昔所熏自利无漏净土种子成熟从初成佛变为纯净佛土周圆无际如净下例身根相好如净土量一一无边根根尘尘徧周沙界功德下释妨问曰自受用身体即智慧非是色法如何可约形量而言周圆无量耶释云智慧虽不可说形量而依所证理及所依身亦可言偏一切他受用身亦依自土能依身量亦无定限他受下初句标自土谓实报庄严土然唯净土谓平下释谓平等智由利他无漏净土种子成熟随十地菩萨所宜变为净土大小胜劣前后改转者地地相望传传胜劣不同故能依下以土例身亦无定限一月不降百水不升而随河长短任器方圆无前无后一时普现此是不思议妙应也若变化身依变化土能依身量亦无定限若变下初句标变化土谓方便同居二土谓成下X释谓成事智由利他无漏净秽佛土种子成熟随未登地有情所宜化为佛土大凡小圣机器不同各随业力所见亦异净秽小大前后改转者摄折不同故有净秽随机胜劣故有小大无漏言秽者示机见秽佛唯无漏如经云大火所烧时我此土安隐即此意也能依下以土例身亦无定限后二身应三土皆云前后改转者横论四教竖则三土同居四教方便二教实报一圆赴机有异故大略而分顿部根利渐教根钝若委论者顿中别钝圆利渐中圆利三钝亦可四教传传论利钝所说之法随机兴废若机若应节节改转不可文备宜准教思自性身土一切如来一佛能益一切生故自性下六身土合明自性身土体即真如自他身土皆无差别自受用身土虽诸佛各变如众灯之明彼此不相障碍余二身土随所化有情有共不共所化共者言佛各变者清凉释云如今释迦化身若一类众生若与阿閦等诸佛皆有缘应受其化所化之者身不可分如一释迦成佛度生诸佛同时皆化一身为释迦同在菩提树下一时成佛令诸众生但谓一释迦佛如多盏灯同照一物共发一影实有多光各发影而相杂故谓是一影于不共者言唯一佛变者设见十方百千化佛亦是一佛化诸身耳诸有下双结释成共不共义或多X属一或一属多应更云或多属多或一属一文无者略由共不共相故一切凡圣虽同一心而有相见不相见异虽同变土而有同受用不同受用别是故灵山常耀而覩林树潜辉丈六金躯复见土灰众色莲华宝剎反谓丘垆庄严宝地倒言砂砾斯皆同共不共故也此诸身土若净若秽不尔应无五十二等此诸下明所变漏无漏别先明无漏识变谓上四种身土若净若秽约佛无漏识上所变现者同乎能变但纯无漏纯善下三句释成问曰若能变是无漏所变亦无漏者例应能变是识所变亦应是识则不应有蕴等之别释云所变蕴等与能变识不必皆同蕴等三法因缘杂引生故次明有漏识变此诸身土若净若秽约一切有情有漏识上所变现者同乎能变俱是有漏纯从下三句释成善等下又问若所变同能变者则能变识性是无记所变亦应属无记不应有三性差别释云善等三性与能变识相不必皆同三性因缘杂引生故蕴等下问能变是识所变亦应同识不应有蕴等之别释云所变能变不必皆同三法因缘杂引生故不尔者若所变须同识者应无五蕴十二处十八界三科差别然相分等依识变现许识内境俱实有故然相下承上明所变四分虗实先初解相见二分X依识所变徧计性摄是虗能变识体依他起摄是实不尔者若谓外二分亦是实此则识外有实法唯识理应不成或识相见等从缘生不尔真如亦应非实或识下次解相见二分从缘生故俱依他起虗实如识者依胜义言识如幻梦则所变相见如识亦虗约世俗谛言依他不无则相见如识亦实若尔则有实境耶释云唯言遣心外法不遮内境若不尔者后得变相缘如此之内境亦应非实内境与识既并非虗如何伹言唯识非境内境下通妨问曰境识既并非虗是则应云唯识唯境如何伹言唯识不言唯境识唯内有境亦通外心与心所定相应故识唯下约三义答初云识唯内有境通内外若言唯境恐愚者滥计心外有法是故但言唯识或诸下二云愚夫执有外境起惑造业沉沦生死哀愍彼故遮彼外计令观自心非谓亦无内境观心有二一实相观即于识心体其本寂三千宛然即空假中二唯识观照于起心变造十界四性叵得故或相下三云相见二分皆识为性由熏习力似四分生实唯一体问识性是俗真如是真岂非心外有法释云真如是识实性除识之外无别有法故问曰境唯识变可是一识然诸心所各别有体岂亦一识耶释此如文上释唯识位竟大章正宗意X此论三分成立唯识乃得圆满非增减故巳依圣教及正理分别唯识性相义所获功德施羣生愿共速登无上觉此论下大章释结施愿分此论下释义三分成立故显理明净故本颂圆满故名实双彰故巳依下结文依凭教理故分别性相故所获下回施回自向他故回事向理故愿共下发愿见闻随喜者借因成果故成唯识论自攷卷第十唯识自攷后䟦自攷录者灵源法师之所作也师夙植善本现身长者壮年依绍法师之席遍阅台宗精通唯识论翱翔法门巳称龙象既而晦迹都门精研积稔居士说法辩音广长海内缁流久向唯识一宗莲居独传滴派师薙发后于丙寅春南询偶阅海昌唯识疏虽并宗音义而剖晰烦言不无纰漏开衍大旨亦鲜心得葢圣作既难于明述而笃信弥远其师传忾焉久之一X夕以就龙居主人之请舌笔伸纸追其所忆葢不数月而文成千番义该全帙往来南北再登猊座其所讲演而参订之者殆无遣旨矣广顾向觌法师于长安饫闻绪论于兹十年今春复于莲居座下得读藁本如获拱璧不忍韬之椟中使后学无所遵仰捐赀付梓独肩厥任虽不谓远驾证义系长补短颇堪伯仲较之俗诠为确集解为简浅学者既不厌其深文宿悟者亦难寻其遗义矣嘉慧后来续佛惠命庶几无媿云尔崇祯改元戊辰长至日海幢居士广顾和南书