皇朝文鑑皇朝文鑑序皇朝文鑑序中奉大夫试礼部尚书兼翰林学士兼侍读兼太子詹事兼脩国史管城县开国子食邑五百户赐紫金鱼袋臣周必大奉圣旨撰臣闻文之盛衰主乎气辞之工拙存乎理昔者帝王之丗人有所养而教无异习故其气之盛也如水载物小大无不浮其理之明也如烛照物幽隐无不通国家一有殊功异德卓絶之迹则公卿大夫下至于士民皆能正列其义袚饰而彰大之载于书咏于诗略可考巳后丗家异政人殊俗刚大之不充而委靡之习胜道德之不明而非僻之说入作之弗振也索之易穷也譬之盪舟于陆终日驰驱无以致逺抟土爲像丹青其外而中奚取焉此岂独学者之罪哉上之教化容有未至焉尔时不否则不泰道不晦则不显天启艺祖生知文武取五代破碎之天下而混一之崇雅黜浮汲汲乎以垂丗立教爲事列圣相承治出于一援亳者知尊周孔游谈者羞称杨墨是以二百年间英豪踵武其大者固巳羽翼六经藻饰治具而小者犹足以吟咏情性自名一家盖建隆雍熈之间其文伟咸平景德之际其文博天圣明道之辞古熈宁元祐之辞逹虽体制互兴源流间岀而气全理正其归则同嗟乎此非唐之文也非汉之文也实我宋之文也不其盛哉皇帝陛下天纵将圣如夫子焕乎文章如帝尭万几余暇犹玩意于衆作谓篇帙繁伙难于徧览思择有补治道者表而出之乃诏着作郎吕祖谦发三馆四库之所藏裒缙绅故家之所録断自中兴以前彚次来上古赋诗骚则欲主文而谲諌典册诏诰则欲温厚而有体奏䟽表章取其谅直而忠爱者箴铭賛颂取其精悫而详明者以至碑记论序书启杂着大率事辞称者爲先事胜辞则次之文质备者爲先质胜文则次之复谓律赋经义国家取士之源亦加采掇略存一代之制定爲一百五十卷规模先后多本圣心承诏于淳熈四年之仲冬奏御于六年之正月赐名曰皇朝文鑑而命臣爲之序臣待罪翰墨才识驽下固无以推原作者阐绎隆指抑甞窃读大雅之诗而知祖宗所以化成天下者矣棫朴官人也旱麓受祖也辞虽不同而俱以遐不作人爲言盖鱼跃于渊气使之也追琢其章理贯之也况夫云汉昭于上岂弟施于下济济多士其有不观感而化者乎是则祖宗启之陛下继焉乐文王之寿考申太王王季之福禄人才将至于不可胜用岂止乎能文而巳臣虽不肖尚当执笔以颂作成之效云臣谨序太史成公编皇朝文鑑始末淳熈丁酉孝宗因观文海下临安府今委教官校正毕刋行其年冬十一月翰林学士周公必大夜直奏事语次及之因奏曰此书乃近时江佃类编殊无伦理书坊刋行可耳今降旨校正刻板事体则重恐难传后莫若委馆阁别加诠次以成一代之书上大以为然一日参知政事王公淮李公彦颖奏事上頋两参道周公前语俾举其人李公首以着作佐郎郑鑑为对上黙然頋王公曰如何淮对以臣愚见非祕书郎吕祖谦不可上以首肯之曰卿可即宣谕朕意且令专取有益治道者王公退如上旨召太史宣谕太史承命不辤即关祕书集库所藏及因昔所记忆访求于外所得文集凡八百家搜捡编集手不停披至次年十月书乃克成未及上而属疾上闻之一日因王公奏事问曰闻吕某得末疾朕固忧其太肥向令其编文海今巳成否王公对曰吕某虽病此书编类极精缮冩将毕方欲缴进适值有疾故未果上甚喜曰朕欲见诸臣奏议庻有益于治道卿可谕令进来王公即使其从具宣圣谕乆之乃以其书缴申三省投进书既奏御上复谕辅臣曰朕尝观其奏议甚有益治道当与恩数又闻其因此成病朕当从内府厚钖之已而降旨吕某编类文海採摭精详与除直袐阁又宣赐银绢三百疋两中书舎人陈骙再上缴章上皆留中不行骙㝷罢去旣而赐名皇朝文鑑且令周公必大为之序下国子监板行有媢者宻奏云文鑑所取之诗多言田里疾苦之事是乃借旧作以刺今又所载章䟽皆指祖宗过举尤非所宜于是上亦以为邹浩諌立刘后䟽语讦别命他官有所修定而锓板之议遂寝自太史以病归里深知前日纷纷之由遂絶口不道文鑑事门人亦不敢请故其去取之意世罕知者周益公既𬒳旨作序序成书来以封示太史太史一读命子弟藏之盖其编次之曲折益公亦未必知也今间得于传闻以为太史尝云国𥘉文人尚少故所取稍寛仁庙以后文士軰出故所取稍严如欧阳公司马公苏内翰黄门诸公之文俱自成一家以文传世今姑择其尤者以备萹帙或其人有闻于时而其文不为后进所诵习如李公择孙莘老李㤗伯之类亦搜求其文以存其姓氏使不湮没或其尝仕于朝不为清议所予而其文自亦有可观如吕惠卿之类亦取其不悖于理者而不以人废言又尝谓本朝文士比之唐人正少韩退之杜子美如柳子厚李太白则可与追逐者如周美成汴都赋亦未能侈国家之盛止是别无作者不得巳而取之若断自渡江以前盖以其年之巳逺议论之已定而无去取之嫌也其大略若此太史旣病南轩以书与晦翁以为编次文鑑无𥙷治道何益后学而晦翁晚歳甞语学者以为此书编次篇篇有意每卷卷首必取一大文字作压卷如赋则取五鳯楼赋之类其所载奏议皆系一代政治之大节祖宗二百年规模与后来中变之意思尽在其间读者着眼便见盖非经济録之比也岂南轩未见其成书而朱公则尝深观之耶临江刘公清之又以爲此即删诗定书官使衆材之意盖亦善观此书者故备列之以俟知者相与审订焉从子乔年谨书皇朝文鑑一书诸䖏未见有刋行善本惟建宁书坊有之而文字多脱误开卷不快人意新安号出帋墨乃无佳书因为参校订正锓板于郡斋嘉泰甲子重阳日郡守梁谿沈有开文以鑑名非为标题设也以铜为鑑则可以别妍丑以古为鑑则可以审兴衰以人为鑑则可以正得失至于以文为鑑则又不可以别妍丑审兴衰正得失尽之也新安郡斋旧有文鑑木本余每惜其脱略误莫研精华如渉蓬山而阻弱水隔云雾而索豹章辄叹曰斯文之坠越汉厯唐至我皇宋始还三代之旧今牴牾讹舛若此学者何頼焉郡博袁君甞加订证暨嘉定辛已冬余领郡事一日吏部喻君贻书以东莱吕文公家本来寄余喜而不寐亟併取袁君所校以相参攷易其谬误𥙷其脱畧凡三万字命工悉取旧板及漫裂者刋而新之遂为全书使学者覧表䟽而思都俞吁咈之羙观制册而得盘诰誓命之意閲赋咏而追国风雅颂之音续浑金璞玉之体免覆瓿镂冰之讥藻饰皇猷黼黻治具俾斯文之作厯千万人如出一手越千百载如在一日则文鑑之名为无负文鑑之利为甚愽矣嘉定十五禩壬午夏五月上澣郡守开封赵彦适跋前軰之文粹然出正盖累朝涵飬之泽而师友渊源之所渐也此书会稡略尽真足以鸣国家之盛惜夫锓木之始一付之刀笔吏欠𥙷亡刋误之功后虽更定讹缺犹未能免思𣣔就正有道恨吕成公之不可作也近扵东莱家塾得证误续本命郡录事刘君崇卿参以他集而订正之凢删改之字又三千有竒与刓缺不可读者百余板併新之其用心勤矣其有𥙷扵此书多矣旣迄后将如亰囙语之曰夫校雠工夫如拂几上尘旋拂旋生去后寻绎当更有得录以见寄抑以观子日进之学端平𥘉元清明郡守四眀刘炳书于黄山堂皇朝文鑑朝奉郎行祕书省着作佐郎兼国史院编修官兼权礼部郎官臣吕祖谦奉圣㫖铨次札子先于淳熈四年十一月内承尚书省札子勘㑹巳降指挥令临安府校正开雕圣宋文海十一月九日三省同奉圣旨委吕祖谦专一精加校证祖谦窃见文海元系书坊一时刋行去取未精名贤髙文大册尚多遗落遂具札子乞一就増损仍断自中兴以前铨次庶几可以行逺十一月五日三省同奉圣旨依祖谦㝷将祕书省集库所藏本朝诸家文集及于士大夫家宛转假借旁采传记它书虽不知名氏择其文可録者用文选古诗十九首例并行编纂凡本门爲百五十卷目録四卷祖谦窃自伏念本朝文字之盛衆作相望诚冝采掇菁华仰副圣意而祖谦学问荒凉知识毕陋不足以知前辈文字之工拙黾勉承命今巳经年简牍浩繁取㑹缪戾加以缮冩才毕偶婴末疾尚恐踈略抵牾未敢遽以投进今月二十四日偶蒙具宣圣谕縁祖谦巳除外任俯询所编次第自惧稽缓不胜震惧所有编次到圣宋文海一部共一百五十四册并临安府元牒到御前降下圣宋文海旧本一部计二十册并用黄罗夹复封作七复欲望特与敷奏缴进祖谦不胜皇惧俟罪之至朝奉郎行祕书省着作佐郎兼国史院编修官兼权礼部郎官臣吕祖谦奉圣旨所编文鑑精当谢赐银绢除直祕阁表右臣今月四日承中使李𥙿文宣谕圣旨所编文鑑精当赐银绢三百疋两者奏编无取钖命有加旣叨中祕清切之隆复拜内府便蕃之赐人微恩厚感极涕零此盖伏遇皇帝陛下圣学髙明皇猷渊懿粲然衆作思採摭以无遗蕞尔小臣惧讨论之不称巳逃罪戾仍被眷私抱椠怀鈆曷副右文之意赐金増秩徒慙稽古之荣臣无任感天荷圣激切屏营之至谨録奏闻谨奏皇朝文鑑目録新雕皇朝文鑑緫目赋一卷二卷三卷四卷五卷六卷七卷八卷九卷十卷律赋十一卷四言古诗乐府歌行十二卷十三卷十四卷五言古诗十五卷十六卷十七卷十八卷十九卷二十卷七言古诗二十一卷五言律诗二十二卷二十三卷七言律诗二十四卷二十五卷五言绝句二十六卷七言绝句二十七卷二十八卷杂体二十九卷骚三十卷诏三十一卷勑赦文册三十二卷御札批荅三十三卷制三十四卷三十五卷三十六卷诰三十七卷三十八卷三十九卷四十卷奏䟽四十一卷四十二卷四十三卷四十四卷四十五卷四十六卷四十七卷四十八卷四十九卷五十卷五十一卷五十二卷五十三卷五十四卷五十五卷五十六卷五十七卷五十八卷五十九卷六十卷六十一卷六十二卷表六十三卷六十四卷六十五卷六十六卷六十七卷六十八卷六十九卷七十卷七十一卷牋箴七十二卷铭七十三卷颂七十四卷替七十五卷碑文记七十六卷七十七卷七十八卷七十九卷八十卷八十一卷八十二卷八十三卷八十四卷序八十五卷八十六卷八十七卷八十八卷八十九卷九十卷九十一卷九十二卷论九十三卷九十四卷九十五卷九十六卷九十七卷九十八卷九十九卷一百卷论义一百一卷䇿一百二卷一百三卷一百四卷议一百五卷一百六卷说一百七卷说戒一百八卷制䇿一百九卷一百一十卷制䇿说书经义百一十一卷书百十二卷百十三卷百十四卷百十五卷百十六卷百十七卷百十八卷百十九卷百二十卷启百卄一卷百卄二卷百卄三卷䇿问百卄四卷杂着百卄五卷百卄六卷百卄七卷对问移文连珠百卄八卷琴操上梁文书判百卄九卷题跋百卅卷百卅一卷乐语百卅二卷祭丈谥议百卅三卷百卅四卷百卅五卷行状百卅六卷百卅七卷百卅八卷墓志百卅九卷百四十卷百四十一卷百四二卷百四三卷百四四卷墓表神道碑百四五卷神道碑铭百四六卷百四七卷神道碑百四八卷传百四九卷传露布百五十卷新雕皇朝文鑑緫目终新雕皇朝文鑑目録上朝奉郎行祕书省着作佐郎兼国史院编脩官兼权礼部郎官臣吕祖谦奉圣旨铨次卷第一赋五凤楼赋梁周翰籍田赋王禹偁端居赋种放大蒐赋丁谓洞庭赋夏侯嘉正矮松赋王曽声赋张咏春雪赋钱惟演君可思赋杨亿卷第二赋皇畿赋杨侃大酺赋刘筠中园赋晏殊明堂赋范仲淹卷第三赋松江秋汎赋叶清臣鸣蝉赋欧阳脩秋声赋欧阳脩圎丘赋宋祁右史院蒲桃赋宋祁诋仙赋宋祁悯独赋宋祁灵乌赋梅尧臣凌霄华赋梅尧臣栟榈赋刘敞离忧赋刘敞石室赋狄遵度凿二江赋狄遵度交趾献竒兽赋司马光思归赋王安石历山赋王安石事君赋王回卷第四赋抱关赋王回驷不及舌赋王回责难赋王回爱人赋王回大报天赋范鎭鸿庆宫三圣殿赋刘攽秋怀赋刘攽卷第五赋不寐赋刘攽拙赋周悙頥洛阳怀古赋邵雍灎滪堆赋苏轼屈原庙赋苏轼昆阳城赋苏轼赤壁赋苏轼后赤壁赋苏轼秋阳赋苏轼中山松醪赋苏轼怀归赋沈括黄楼赋苏辙卷第六赋感山赋崔伯易卷第七赋珠赋崔伯易煎茶赋黄庭坚别友赋黄庭坚汴都赋周邦彦卷第八赋大礼庆成赋张耒斋居赋张耒鸣鸡赋张耒雨望赋张耒鸣蛙赋张耒哀伯牙赋张耒求志赋晁𥙷之卷第九赋北渚亭赋晁𥙷之黄楼赋秦观送将归赋蔡确天下爲一家赋吕大钧南征赋邢居实宣防宫赋刘跋卷第十赋南都赋王仲旉飓风赋苏过思子台赋苏过参赋米敝卷第十一律赋有物混成赋王曽金在镕赋范仲淹德车结旌赋宋庠应天以实不以文赋欧阳脩王畿千里赋宋祁长啸却胡骑赋范鎭首善自京师赋王安石历者天地之大纪赋苏颂圎丘象天赋郑獬浊醪有妙理赋苏轼三阶平则风雨时赋孔文仲四海以职来祭赋孔文仲舜琴歌南风赋舒亶公生明赋许安丗智若禹之行水赋孔平仲周以宗强赋沈𥘉佚道使民赋林希王道正则百川理赋江衍郭子仪单骑见虏赋秦观卷第十二诗四言皇雅十首尹洙定州閲古堂富弼祫礼颂圣德梅尭臣魏京刘敞古风刘敞闵雨刘敞新田王安石潭州新学王安石明堂乐章二首王安石颜乐亭程颢何公桥苏轼观棊苏轼和陶渊明时运苏轼和陶渊明劝农苏轼江郊苏轼泂酌亭苏轼卷第十三诗乐府歌行桃花犬歌呈修史钱侍郎李至江南春㓂准西游曲钱易伐棘编路振呉中晓寒曲王琪清辉殿观明皇山水石字歌应制王琪鹎鵊词欧阳脩明妃曲欧阳脩庐山髙赠同年刘中允归南康欧阳脩紫石屏歌欧阳脩山鸟梅尧臣送抚州通判袁丗弼寺丞梅尭臣永叔月石砚屏苏舜钦荒田行刘敞挑源行王安石食黍行王安石杜甫画像王安石题灯陈烈鞠歌行张载君子行张载上书行刘攽茂陵徐生歌刘攽熈州行刘攽江南曲沈括织妇怨文同自君之出矣文同五原行文同法惠寺横翠阁苏轼于潜僧緑筠轩苏轼河复苏轼禽言二首苏轼书王定国所藏烟江叠嶂图苏轼书晁说之考牧图后苏轼鹤叹苏轼荔枝叹苏轼东方书生行苏辙和谢公定征南謡黄庭坚以团茶洮州緑石研赠无咎文潜黄庭坚赠送张叔和黄庭坚平南謡杨蟠打麦张舜民勿去草杨杰妾薄命陈师道古墨陈师道卷第十四诗乐府歌行劳歌张耒江南曲张耒牧牛儿张耒孙彦古画风雨山水歌张耒于湖曲张耒秋雨叹许彦国观易元吉獐猿图歌秦观豆叶黄晁𥙷之渔家傲晁𥙷之莲根有长丝郭祥正金山行郭祥正骊山行李廌筑长堤田昼丛台歌贺铸五言古诗戒儿姪八百字范质怀贤诗怀桑魏公王禹偁怀李兵部王禹偁怀王枢密王禹偁五哀诗故尚书兵部侍郎琅琊王公王禹偁故尚书虞部贠外郎知制诰贬莱州司马㴾海髙公王禹偁故殿中侍御史荣阳郑公王禹偁故国子博士郭公王禹偁故太子中允知洛阳县事颍公王禹偁橄榄诗王禹偁劝学篇张咏悼蜀诗四十韵张咏愆亢取湫水徴巫觋致祷亟遣罢去越翊日渐获优洽刘筠寄岳阳刘从事韩丕温泉诗钱易夏日山居种放谕蒙诗种放卷第十五五言古诗新居感咏杜衍幽居即事杜衍和王校勘中夏东园晏殊列子有力命王充论衡有命禄极言必定之致览之有感晏殊赠刘潜归陶丘石延年鄱阳酬泉州曹使君见寄范仲淹四民诗范仲淹昼锦堂韩琦歳晏出沐感事内讼宋庠秋日白鹭亭向夕风晦有作王琪水谷夜行寄子美圣俞欧阳脩读徂徕集欧阳脩重读徂徕集欧阳脩获麟赠姚辟先軰欧阳脩喜雨欧阳脩飞盖桥翫月欧阳脩奉答子华学士安抚江南见寄之作欧阳脩感兴二首欧阳脩读书欧阳脩感事欧阳脩董永叶清臣悯农叶清臣县斋对雪梅尭臣秋思梅尭臣郭之美忽过云徃河北谒欧阳永叔沈子山梅尭臣送王判官之江隂军幙梅尭臣范饶州坐中客语食河豚鱼梅尭臣送薛氏妇归绛州梅尧臣川上田家梅尧臣送王介甫知毗陵诗梅尧臣卷第十六五言古诗捡书苏舜钦感兴苏舜钦哭尹师鲁苏舜钦秋怀江休复同持国宿太学官舎江休复牟駞冈阅马江休复许希颜太𥘉东州逸党颜太𥘉赠张绩禹功石介小孤山刘敞杂诗效玉川体刘敞杂诗二首刘敞示张直温刘敞朝乗刘敞哀张子厚先生司马光今古路司马光汉文帝王安石戴不胜王安石司马迁王安石杨雄王安石杨刘王安石日出堂上饮王安石我欲徃沧海王安石少狂喜文章王安石今日非昨日王安石田漏王安石送潮州吕使君王安石杂咏王安石谢公墩王安石同昌叔赋鴈奴王安石寓言四首王安石逰土山示蔡天啔王安石夜梦与和甫别如赴北京时和甫作诗觉而有作因简纯甫王安石独卧有怀王安石卷第十七五言古诗分题得瘿木壷吕公着寄题径山怀郎简侍郎张瓌过介甫归偶成曽巩刘景升祠曽巩㸔白云爱而成诗狄遵度哀老妇李泰伯悠悠西江水送李殿丞王回鲁恭太师庙韩维服除送兄弟还都韩维灵沟道中韩维谒孔先生韩维下横岭望宁极舎韩维景仁示去歳所赋菊屏菊塔二诗輙以一篇荅之韩维读书传尧俞举举媚学子王令唿鸡王令秋怀王令杂诗王令采选示王圣美葛子明诸友王令介亭孙觉读魏丗家王安国夏日独居二首王安国堂上有遗羶王安国忘言王安国异服王陶採凫茈郑獬兵器陶弼送同年蒲叔范察判杭州监酒王畴四事邵雍髙竹邵雍巢鸟张光临水黄亢次韵和子仪问蝉黄庶自警范纯仁检覆郏城旱田示同官及寄河南诸贤刘攽杂诗刘攽齐鲁刘攽拟古刘攽漕舟沈文通题福唐津亭陈烈卷第十八五言古诗怀贤阁苏轼和子由记园中草木二首苏轼调水符苏轼赠刘莘老苏轼甘露寺苏轼垂云亭苏轼西斋苏轼司马君实独乐园苏轼除夜病中赠叚屯田苏轼和顿教授见寄苏轼京师哭任遵圣苏轼张寺丞益斋苏轼送郑戸曹苏轼送李公择苏轼怀西湖晁美叔同年苏轼种松得徕字苏轼以双刀遗子由子由有诗次其韵苏轼与王郎昆弟及儿迈遶城观荷花二首苏轼送俞节推苏轼东坡七首苏轼冬至日赠安节苏轼陈季常见过三首苏轼𥘉秋寄子由苏轼过建昌李野夫公择故居苏轼栖贤三崃桥苏轼髙邮陈直躬处士画鴈苏轼次韵王觌正言喜雪苏轼故李承之待制六丈挽词苏轼送范纯粹守庆州苏轼送千乗千能两姪还郷苏轼故周茂叔先生濂溪苏轼欧阳叔弼见访道陶渊明事因语及元载之死叹其识有浅深退作此诗苏轼竹闲亭小酌怀叔弼季黙苏轼东府雨中别子由苏轼过髙邮寄孙君孚苏轼次韵定慧钦老见寄苏轼江月五首苏轼迁居之夕闻邻居儿请诵书苏轼次韵子由所居苏轼和陶渊明饮酒苏轼和陶渊明愁诗苏轼和陶渊明杂诗苏轼和陶渊明庚戍歳九月中于西田获早稻苏轼和陶渊明始作鎭军参军经曲阿苏轼和陶渊明咏三良苏轼和陶渊明咏贫士苏轼夏昼章望之宿简寂观袁陟再游云居袁陟覆验余姚道中王存杂兴二首鲜于侁新堂夜坐鲜于侁海州观放鹘搏兔不中而飞去沈括观余姚海氛谢景𥘉余姚董役海堤有作谢景𥘉法喜堂谢景𥘉村居谢景𥘉新晴山月谢景𥘉属疾梧轩谢景𥘉卷第十九五言古诗买炭苏辙早行孔文仲逍遥亭二首潘兴嗣师道潘兴嗣过百里大夫冡黄庭坚寄秉夷黄庭坚和子瞻粲字韵二首黄庭坚寄师载黄庭坚过家黄庭坚上冡黄庭坚题王黄州墨蹟后黄庭坚和张文潜赠晁无咎二首黄庭坚留王郎黄庭坚和孔常父雪黄庭坚次韵荅邢悙夫黄庭坚题竹石牧牛黄庭坚赠秦少仪黄庭坚谢公定和二范秋怀黄庭坚宿旧彭泽怀陶令黄庭坚题宛陵张待举曲肱亭黄庭坚和邢悙夫秋怀二首黄庭坚次谢与迪所作竹黄庭坚次韵杨明叔见饯十首黄庭坚拜刘凝之画像黄庭坚跋子瞻和陶诗黄庭坚次徐仲车因娄行父见寄之诗黄庭坚游蒋彦回玉芝园黄庭坚沐浴有感彭汝砺就食杨蟠古兴沈辽濉阳徐积别三子陈师道示三子陈师道田家陈师道送苏公知杭州陈师道送李奉议亳州判官陈师道观兖文忠公家六一堂图书陈师道咸平读书堂陈师道次韵荅晁无斁陈师道卷第二十五言古诗寄杨道孚张耒旦起张耒夏日杂感张耒春日杂书张耒感遇张耒昭陵六马张耒斑竹张耒寓陈诗张耒籴官粟有感张耒贺雨拜表张耒田居秦观海康书事五首秦观孤愤吟二首张商英接花陈瓘文选楼李廌寄陈履常邢居实雨后出城马上作邢居实述怀任伯雨春风晁咏之𥘉行山晁咏之王立之大裘轩谢逸闺恨谢逸酴醿依栢引蔓上冒其巅崔鶠江月图崔鶠雨余鲍钦止寄友人张绎秋日书怀毛滂次韵毛逹可给事秋怀念归倪涛赠赵正之林敏功送赵叔问奉议归南都方元修张牧之竹溪林敏修山行曹纬烛蛾贺铸卷第二十一七言古诗禁直杨亿沧浪亭欧阳脩希眞堂东手种菊花十月始开欧阳脩哭梅圣俞欧阳脩和贾相公览杜工部北征篇宋祁白鹘图梅尧臣送葛都官南归梅尧臣和呉冲卿元㑹梅尧臣谕学孙复渔翁刘敞朱云刘敞道傍田家司马光虎图王安石张良王安石寄赠胡先生王安石赠陈景回苏洵和涣之深秋月夜书事狄遵度雨狄遵度有窦复者丗居鎭戎能道边事王陶大孤山黄庶通判国博命赋假山陈襄与子由别于郑州西门之外马上赋诗一篇寄之苏轼送安悙秀才失解西归苏轼送刘道原归观南康苏轼和钱安道寄惠建茶苏轼韩干马十四匹苏轼赠写御容妙善师苏轼定慧院寓居月夜偶出苏轼豆粥苏轼荅西掖诸公见和苏轼国夫人夜游图苏轼郭熈画秋山平逺苏轼任氏閲丗堂大桧苏辙韩信二首黄庭坚杜子美浣花醉归图黄庭坚送范德孺知庆州黄庭坚送谢公定作竟陵主簿黄庭坚过东平侯赵景珍墓黄庭坚紫骝马许彦国墨染丝郭祥正浯溪潘大临豫章别李元中宣德谢逸闻徐师川自京师还豫章谢逸早春偶题崔鶠阻风雨封家市李彭萝访友生李錞卷第二十二五言律诗中秋月王禹偁送枝江秦长官罢秩郑文寳送曹纬刘鼎二秀才郑文寳夜泊江上㓂准春日登楼怀归㓂准楚江夜怀㓂准题太湖罗处约受诏修书述怀感事三十韵杨亿至郡累旬恶风杨亿狱多重囚杨亿梁县界虸蚄虫生杨亿禁中庭树钱惟演寄杨埙赵湘荅徐本赵湘喜故人至王操送人南归王操南兵钱易上知府㓂相公魏野书友人屋壁魏野闲居书事魏野述怀魏野夏日宿西禅潘阆叙吟潘阆歳暮自桐庐归钱塘晚泊渔浦潘阆铭坐右张齐贤酬陈齐民见寄种放勘书孙仅江南立春日吕夷简秋日旅怀江爲江行江爲经战地鲁交大雪鲁交野水钱昭度塞上作唐异闲居书事唐异瀑布石延年曹太尉西帅石延年春石延年赴桐庐郡至淮上遇风范仲淹瀑布范仲淹尧庙范仲淹野色范仲淹八月十四夜月范仲淹题飬眞亭范仲淹有将独鹤行都市道上者左右奔迫野态憔悴因成短韵宋庠春夕宋庠群玉殿赐宴欧阳脩下直呈同行三公欧阳脩东合两中欧阳脩秋怀欧阳脩东晋宋祁咏史宋祁遣吏视诸公茔树回有感三首宋祁文正王丞相文靖吕丞相宣献宋公僻居燕肃卷第二十三五言律诗泛溪梅尭臣发匀陵梅尭臣闻鴈梅尭臣和谢仲弓廷评栽竹梅尭臣览含元殿基因想昔时朝㑹之盛且感其兴废也苏舜钦五哀诗明皇郑獬送赵枢寺丞宰䖍化县陶弼出岭题石灰铺陶弼同宋复古游大林寺周悙頥冬至邵雍晚凉闲歩邵雍重九日登石阁邵雍悟人一言邵雍陈公廙园修禊事席上赋程颢和王正仲熈宁郊祀二十韵刘攽和郑闳仲仙居陈襄和子由𥘉到陈州苏轼广爱寺朱瑶画苏轼过淮苏轼乗舟过贾収水阁二首苏轼郊祀庆成苏轼新年二首苏轼倦夜苏轼次韵王晦叔苏轼次韵公定丗弼登北都东楼二首黄庭坚歳寒知松栢黄庭坚𣢾塞来享黄庭坚神宗皇帝挽词二首黄庭坚次韵崔伯易席上所赋因以赠行黄庭坚司马文正公挽词二首黄庭坚范忠文公挽词二首黄庭坚和荅钱穆父咏猩猩毛笔黄庭坚次韵秦少章晁适道赠荅诗黄庭坚和文潜舟中所题黄庭坚汉阳亲旧携酒追送黄庭坚次韵廖明略陪吴明府白云亭宴集黄庭坚赠扬明叔黄庭坚闲居有感李宗易江上逢晁适道崔子方荷花丰稷寄郑介夫毕仲游春日独游南园杨蟠闻赦有作张舜民曽子固挽词二首陈师道司马温公挽词二首陈师道登城楼陈师道和王子安至日陈师道送呉先生谒惠州苏运使陈师道怀逺陈师道张刍令余杭孙处种圃张耒近清明张耒晨兴张耒都梁亭下张耒舟中暁思张耒南涧月夕俞紫芝广武山怀古刘季孙春日游金明池李昭玘独歩怀元中洪朋宿范氏水阁洪朋石牛庄闲居崔鶠见黄太史髙荷题折氏下城园具则礼春日书怀潘大临江上晚歩潘大临题吕少冯听雨堂李彭春日有怀林敏功卷第二十四七言律诗和御制夏日垂钓作徐铉内宴应制曹翰豫章胡氏华林书堂张齐贤春日书怀㓂准春夕偶作赵湘上李昉相公二首王操温泉郑文寳读江緫传郑文寳梅花林逋小园梅花林逋晨兴魏野山居丁谓民牛多疫死杨亿汉武杨亿莎衣杨朴假中示判官张寺丞王校勘晏殊𥘉秋宿直晏殊安昌侯晏殊偶成石延年金郷张氏园亭石延年首阳石延年喜雨韩琦寄子京宋庠府斋歳晏寄昭文相公枢密太尉宋庠重展西湖宋庠招鲁清范雍书王元之画像侧欧阳脩上致政太保杜师公欧阳脩内直对月欧阳脩下直欧阳脩早朝感事欧阳脩青州书事欧阳脩望太湖苏舜钦春睡苏舜钦中秋松江新桥对月和柳令之什苏舜钦喜永叔安道仲仪除諌官蔡襄咏门龙昌期走笔寄夷陵欧阳永叔谢伯𥘉许昌公宇书怀呈欧阳永叔韩子华王介甫谢伯初寄杭州孙资政唐介读史王安石示张安君王安石详定试卷王安石和金陵怀古王安石思王逢原王安石次韵元厚之平戎庆捷王安石葛溪驿王安石郡舎偶书杨偕送唐介之贬所李师中送唐御史仲讷闻冨并州入相王令𥿄鸢王令闻南阳吕諌议诲长逝郑獬恭和御制上元观灯王珪卷第二十五七言律诗闲居吟邵雍仁者邵雍清风短吟邵雍闲行吟邵雍洛下园池邵雍荅人语名教邵雍何事吟邵雍观三皇邵雍观五帝邵雍观三王邵雍观五霸邵雍观七国邵雍观嬴秦邵雍观两汉邵雍观三国邵雍观西晋邵雍观十六国邵雍观南北朝邵雍观隋邵雍观有唐邵雍观五代邵雍观盛化邵雍问鼎邵雍安乐窝邵雍自咏邵雍首尾吟七首邵雍苍苍吟寄李审言邵雍林下邵雍安乐四吟邵雍自和打乖吟邵雍题华下无相院西溪张先寄李朝议范纯仁郊行即事程颢秋日偶成程颢出颕口𥘉见淮山苏轼新城道中苏轼和王斿苏轼次韵李脩孺留别苏轼直玉堂诏赐官烛法酒苏轼和刘景丈见赠苏轼王文玉挽词苏轼雪后书北台壁二首苏轼徃歧亭苏轼姪安节逺来夜坐苏轼祭常山回小猎苏轼次韵穆父尚书侍祠郊丘苏轼乐全先生生日以鐡柱杖爲寿苏轼新酿桂酒苏轼连雨江涨二首苏轼桄榔杖寄张文潜苏轼夜坐达晓寄子由苏轼六月二十日夜渡海苏轼润州甘露寺沈括感秋扇苏辙寄黄几复黄廷坚寄上叔父夷仲黄廷坚咏雪黄廷坚新喻道中寄元明用觞字韵黄廷坚壶中九华黄廷坚郊丘从驾彭汝砺喜闻中丞包公称职有书杨蟠陪润州裴如晦学士游金山廻杨蟠示诸君徐积次韵㓂秀才寄下邳家兄陈师道次韵春怀陈师道东山谒外大父墓陈师道寄泰州曽侍郎陈师道夏日二首张耒元日任伯雨闻赵正夫迁门下邹浩旅中谕怀俞紫芝寄苏内翰刘季孙望旧庐有感叶涛题半隐堂刘跋晚登秋屏阁示杜氏兄弟洪朋回荅王立之惠书潘大临望西山怀驹父李彭简田升之时升之赴金陵呉则礼病后登快哉亭贺铸卷第二十六五言絶句诗松江夜泊鲍当孤鴈鲍当江上渔者范仲淹淮上遇风范仲淹出守桐庐道中十首范仲淹无絃琴王琪逺山欧阳脩夏夜小亭有怀梅尧臣寒草梅尧臣芳草王安石送望之赴临江王安石沟港王安石梅花王安石歳寒邵雍庐山三首苏轼蜗牛苏轼读史苏辙遗老斋三首苏辙陪谢师厚游范文正公祠十首黄庭坚谪居黔南五首黄庭坚𧖟妇张俞秦王缆舡石扬蟠纨扇张舜民鴈陈师道春日崔鶠题绩溪雪峯楼崔鶠歳暮书堂汪革长安在何许二首贺铸六言绝句题舒州山谷寺石牛洞王安石题西太一宫王安石四贤吟邵雍独坐文同相如文同鹭鸶文同题郑防画夹三首黄庭坚蚁蝶图黄庭坚有惠江南帐中香者戯作黄庭坚子瞻继和复荅黄庭坚和髙子勉黄庭坚登山望海张耒宁浦书事秦观卷第二十七七言絶句诗新蝉㓂准书河上亭壁㓂准离京日作㓂准寄傅逸人张咏赴阙日过申州经石子鎭驿郑文寳菊韩丕题河阳后城平嵩阁李迪水亭秋日偶书林逋自作寿堂因作一绝志之林逋上王相公魏野天华寺吕夷简渔者郭震老卒郭震云郭震观藏珠夏竦睢阳夏竦松江陈尭佐华清宫陈尭佐酬阮逸诗卷鲍当行色司马池雪中晏殊读史谢涛秋夕北楼石延年题龙兴寺老栢院张在荅永叔问客王琪端午帖子词二首欧阳脩温成皇后合春帖子词欧阳脩樵者欧阳脩谢判官幽谷种花欧阳脩对雪忆徃歳钱塘西湖访林逋三首梅尭臣淮中晚泊犊头苏舜钦暑中闲咏苏舜钦夏意苏舜钦蜡烛孙复书汜水关寺壁王安石汉武王安石张良王安石曹参王安石诸葛武侯王安石读唐书王安石怀张唐公王安石南浦王安石𥘉夏即事王安石光宅寺王安石悟眞院王安石示公佐王安石邵平王安石读汉书王安石台城寺侧独行王安石杂咏王安石杨子王安石范増王安石杏花王安石韩子王安石省中王安石沟西王安石归庵王安石封舒国公王安石北山王安石壬戍正月晦日复至齐安王安石书何氏宅壁王安石金陵即事三首王安石定林王安石孟子王安石孔光李泰伯酴醿韩维颕国庞公挽词李师仲负暄闲眠仲讷夜深吟王令登楼三首狄遵度读司马君实撰吕献可墓志郑獬途次叶县观千叶桃花陶弼登潮月亭陶弼对花有感陶弼卷第二十八七言絶句诗天人邵雍禁烟留题锦屏山下邵雍懒起邵雍送苏修撰赴阙四首张载别馆中诸公张载圣心张载老大张载有䘮张载土牀张载芭蕉张载贝母张载题解诗后张载怪石黄庶白云庵黄庶偶成程颢送吕晦叔赴河阳程颢赠司马君实程颢题馆壁刘攽山堂偶书唐询冬至日游吉祥寺苏轼唐道人言天目山苏轼陈季常所蓄朱陈村嫁娶圗二首苏轼春日苏轼赠刘景文苏轼望湖楼醉书二首苏轼望海楼晚景苏轼书双竹湛师房苏轼王莽苏轼金橙径苏轼霜筠亭苏轼中秋月苏轼梅花二首苏轼南堂苏轼书李丗南所画秋景苏轼题澄迈驿通潮阁苏轼归计沈括姑熟沈括静居李宗易虞姬墓苏辙秋祀髙禖苏辙题阳关图黄庭坚题李伯时画严子陵钓滩黄庭坚北䆫黄庭坚和谢公定河朔漫成黄庭坚梅福隐居黄庭坚次韵子瞻延英入侍黄庭坚戯题小雀捕飞䖝画扇黄庭坚竹枝歌二首黄庭坚荅闻善二首黄庭坚病起荆江亭即事黄庭坚台下沈辽宿济州西门外旅馆晁端友召试学士院王钦臣题浅沙泉黄履次韵荅学者陈师道寄都下故人示王子安陈师道绝句陈师道赠呉氏兄弟陈师道絶句陈师道经筵大雪不罢讲二首吕希哲曽点吕大钧题宣州后堂壁张耒栢武公张耒絶句张耒漫成张耒北郊吕大临送刘戸曹吕大临题驿舎卢秉送吕子进张举守关刘季孙题李丗南画扇蔡肇自叹任伯雨感古二首任伯雨途中张公庠张辟彊刘跋春日村居崔鶠读汉书鲍钦止垂虹亭米黻题泗濵南山石壁曰第一山米黻杜牧田昼墨子田昼见降羗感事晁咏之暮雨谢薖雨中谩成谢薖村老马存自齐山借舟泛湖还家曹纬茅塘马上贺铸新雕皇朝文鑑目録上新雕皇朝文鑑目録中朝奉郎行祕书省着作佐郎兼国史院编修官兼权礼部郎官臣吕祖谦奉圣旨铨次卷第二十九诗杂体星名二十八宿歌赠无咎黄庭坚人名和萧十六孔平仲郡名郡名诗呈吕元钧孔平仲药名登湖州销暑楼陈亚荆州即事五首黄庭坚建除重赠徐天隐黄庭坚八音八音歌答黄鲁直晁𥙷之四声还郷展省道中作四声诗寄豫章僚友孔平仲藏头寄贾宣州孔平仲呈章子平孔平仲离合药名离合四时四首孔平仲回纹泊鴈王安石一字至十字咏竹文同两头纎纎两头纎纎二首张舜民五杂组五杂组四首孔平仲了语不了语了语孔平仲不了语孔平仲难易言难易言二首苏舜钦聮句劔聮句风琴聮句悲二子聮句地动聮句集句送呉显道王安石戯赠湛源王安石与北山道人王安石示蔡天启王安石烝然来思王安石集杜句寄孔元忠孔平仲卷第三十骚山中之乐欧阳脩逐伯强文刘敞屈原嘏辞刘敞释谋王安石寄蔡氏女子王安石九诵鲜于侁上清辞苏轼黄泥坂词苏轼南山之田王令我思古人王令山中辞王令江上辞王令放言狄遵度幽命沈括题禹庙璧刘彛诋风穴刘攽弔王右军宅辞钱公辅解雨送神曲李常超然台辞文同廉溪诗黄庭坚明月篇赠张文潜黄庭坚秋风三叠寄秦少游邢居实华清宫词五首田画卷第三十一诏幸西京诏卢多逊祖宗升配诏宋绶赐中书门下诏欧阳脩皇太后还政议合行典礼诏欧阳脩通商茶法诏欧阳脩求直言诏韩维赐中书门下置宝文阁学士待制诏张方平禁内降诏胡宿立皇子诏王珪爲雨灾许言时政阙失诏王珪封太祖皇帝后诏王珪皇太后付中书门下还政书王珪太皇太后赐门下诏苏轼太皇太后赐门下诏苏轼合祭天地诏范祖禹元符日食求言诏曽肇赐夏国主诏韩琦赐观文殿学士礼部尚书王举正不允诏欧阳脩赐夏国主诏欧阳脩赐南平王李德政日历诏宋祁赐判永兴军韩琦再乞相州不允诏王安石赐守司徒检校太师兼侍中韩琦诏王安石赐冨弼乞判汝州允诏王安石赐知亳州欧阳脩乞致仕不允诏二道王安石赐答曽公亮诏王安石赐特放知潭州燕度待罪诏王安石赐宰臣韩琦不赴文德殿文班待罪不允诏王珪赐河阳三城节度使兼侍中曽公亮乞免册礼允诏王珪赐判亳州冨弼乞罢使相不允诏王珪赐吴奎免恩命不允诏王珪戒谕夏国主诏王珪赐宰臣韩琦请郡不允诏吕公着赐王广渊张诜不允诏元绛赐新除落致仕依前光禄大夫范鎭赴阙诏苏轼赐尚书刑部侍郎范百禄乞外任不允诏苏轼㳂路赐奉安神宗皇帝御容礼仪使吕大防银合茶药诏苏轼赐阿里骨诏苏轼赐正议大夫知邓州蔡确乞量移弟硕允诏苏轼赐端明殿学士银靑光禄大夫致仕范鎭奖谕诏苏轼赐观文殿大学士集禧观使苏颂乞致仕不允诏范祖禹赐新除观文殿大学士中太一宫使范纯仁令赴阙供职诏曽肇卷第三十二勑颁贡举条制勑欧阳脩赐右屯卫大将军叔韶奖谕勑欧阳脩赐陜西西路㳂边经略招讨都部署司勑宋祁罢诸路同提点刑狱使臣置转运判官勑刘敞复天下州县官职田勑张方平条制资廕勑张方平皇族岀官勑苏颂赦文建隆登极赦文嘉祐明堂赦文王珪治平立皇太子赦文王珪熈宁七年南郊赦文元绛元丰立皇太子赦文邓润甫册干德上尊号册文范质封祀玉牒文尊皇太后册文欧阳脩皇后册文王安石仁宗皇帝加上徽号册文王珪立夏国主册文王珪皇后册文李清臣仁宗皇帝哀册文韩琦宣仁圣烈皇后哀册文毕仲游钦圣宪肃皇后哀册文李清臣卷第三十三御札大庆殿恭谢御札欧阳脩熈宁元年南郊御札王珪熈宁四年大飨明堂御札元绛批答赐除宰臣文彦博让恩命批答欧阳脩赐新除宰臣冨弼让恩命不允批答欧阳脩赐宰臣冨弼乞退不允批答欧阳脩再赐宰臣冨弼乞退不允批答欧阳脩赐宰臣冨弼乞解机务不允批答欧阳脩赐宰臣文彦博乞解重任不允批答欧阳脩赐枢密使宋庠让恩命不允批答欧阳脩赐杜衍让恩命不允批答宋祁赐贾昌朝让恩命不允批答宋祁再赐杜衍让恩命不允批答宋祁赐陈执中韩琦让恩命不允批答宋祁赐皇弟允迪让恩命不允批答宋祁赐皇长子淮阳郡王免恩命不允批答王珪赐皇伯祖承亮改封秦国公免恩命不允批答王珪赐宰臣韩琦巳下乞立寿圣节宜允批答王珪赐宰臣韩琦巳下上尊号不允批答王珪赐宰臣韩琦免恩命不允批答王珪赐宰臣曽公亮免恩命不允批答王珪赐韩琦免明堂恩命不允批答王珪赐郝质免恩命不允批答王珪赐宰臣冨弼乞退不允批答王珪赐欧阳脩乞退不允批答王珪赐宰臣韩绛免恩命不允批答元绛赐宰臣韩绛巳下上尊号不允批答元绛赐皇伯宗谔免恩命不允批答元绛赐陈升之免恩命不允批答元绛赐宰臣王安石巳下乞御正殿复常膳不允批答元绛赐刘挚辞免恩命不允批答苏轼赐太师文彦博乞致仕不允批答苏轼再赐太师文彦博乞致仕不允批答苏轼赐宰臣吕公着乞外任不允批答苏轼赐宰臣吕公着乞致仕不允批答苏轼赐司空吕公着免恩命不允批答苏轼赐右仆射范纯仁免恩命不允批答苏轼赐门下侍郎孙固乞致仕不许批荅苏轼赐刘昌祚免恩命不允批答苏轼卷第三十四制除赵普门下侍郎同中书门下平章事集贤殿大学士制李沆除吕蒙正中书侍郎兼戸部尚书平章事制李沆除文彦博判大名府制欧阳脩除皇弟允𥘉依前检校尚书右仆射充感德军节度使加食邑食实封余如故制欧阳脩封皇弟九女福安公主制欧阳脩除皇兄允弼武康军节度使加食邑食实封制宋祁除皇弟允迪安静军节度使加食邑实封制宋祁立皇太子制张方平除皇兄宗谔保静军节度使制张方平除韩琦守司徒兼侍中鎭安武胜等军节度使制张方平除吕公弼枢宻使检校太傅制张方平除李昭亮殿前副都指挥使宁武军节度使制张方平除曽公亮检校太尉充枢宻使制胡宿除王德用依前检校太师同中书门下平章事兼群牧制置使充枢密使河阳三城节度使加食邑实封仍改赐功臣制胡宿祁国长公主进封卫国长公主制司马光立皇后髙氏制范鎭曽公亮加恩制范鎭除冨弼枢宻使制范鎭兖国公主降沂国公主制范鎭韩琦加恩制王安石李璋加恩制王安石皇伯祖威德军节度使荣国公承亮加恩制王安石李日尊加恩制王安石卷第三十五制封韩琦仪国公制王珪除韩琦门下侍郎兼兵部尚书依前同中书门下平章事进封卫国公加食邑实封制王珪除曽公亮门下侍郎兼吏部尚书依前同中书门下平章事进封英国公加食邑实封功臣制王珪除文彦博枢密使赐功臣制王珪除文彦博守司空依前枢密使加食邑实封制王珪除富弼依前同中书门下平章事充武宁军节度使判河南府兼西京留守司事仍赐功臣制王珪除陈升之礼部尚书同中书门下平章事集贤殿大学士加食邑实封制王珪除程戡安武军节度使加食邑实封再判延州制王珪除曹佾保平军节度使加食邑实封制王珪除李璋殿前副都指挥使武康军节度使制王珪除郝质殿前都指挥使安武军节度使加勲食邑实封制王珪除皇伯祖承亮检校工部尚书荣国公感德军节度使加食邑实封制王珪贤妃苗氏进封徳妃制王珪皇长女徳宁公主进封徐国公主制王珪除富弼尚书左仆射充观文殿大学士集禧观使制吕公着除富弼依前尚书左仆射兼门下侍郎同中书门下平章事昭文馆大学士兼译经润文使郑国公制郑獬邢氏进号贤妃制孙洙陈升之起复同中书门下平章事集贤殿大学士制元绛除皇弟頵保信保静军节度使进封嘉王制元绛除韩琦京兆尹再任判大名府制元绛除韩绛观文殿大学士知许州制元绛除燕逹武康军节度使充殿前副都指挥使勲封如故制李清臣卷第三十六制除皇伯宗晖依前检校右散骑常侍充淮康军节度使特封濮国公加食邑食实封余如故制邓润甫立皇太子制邓润甫封荆王頵太傅武宁鎭海节度使制邓润甫除皇弟偲武成军节度使祁国公制邓润甫除司马光左仆射制邓润甫除文彦博平章军国重事制邓润甫除吕公着右仆射制邓润甫除吕公着守司空同平章军国事制苏轼除吕大防太中大夫守尚书左仆射兼门下侍郎制苏轼除范纯仁太中大夫守尚书右仆射兼中书侍郎制苏轼除苗授武泰州军节度使充殿前副都指挥使制苏轼除皇伯祖宗晟特起复制苏轼西蕃邈川首领阿里骨加食邑制苏颂刘昌祚加恩制苏辙除文彦博太师河东节度使致仕制苏辙文彦博司徒判河南制曽布除范纯仁观文殿大学士知颕昌府制曽布立皇后孟氏制梁焘徐王改封冀王制范祖禹除向宗良检校司空充醴泉观使昭信军节度使曽肇除皇弟似守太保依前开府仪同三司蔡王充保平鎭安等军节度使制曽肇除曽布右仆射制曽肇复元祐皇后制蔡京蔡京降太子少保致仕制张阁卷第三十七诰韩通赠中书令刘敞王䞇授殿中侍御史王禹偁登州黄县尉东方辛可密州司士参军欧阳脩西京左藏库使内侍省内侍押班任守信可遥郡刺史依旧鄜延路驻泊兵马钤辖欧阳脩前杭州司理参军范衮可卫尉寺丞欧阳脩前知彰信军节度判官禇式可太子中舎致仕欧阳脩虞部贠外郎吕师简可比部贠外郎欧阳脩颕州推官江揖可大理寺丞欧阳脩进纳人空名海词欧阳脩着作佐郎张去惑可秘书丞欧阳脩永兴军节度推官董士廉可着作佐郎欧阳脩内殿崇班郝质可内殿承制欧阳脩龙卫指挥使开赟拱圣指挥使胡元并可内殿承制欧阳脩秦州观察支使乔察可静难军节度推官知陇城县欧阳脩试助教郭固可宁州军事推官欧阳脩范仲温可台州黄巖县尉欧阳脩史馆书直官潘宗益可梓州司戸参军欧阳脩内殿崇班李允恭可内殿承制欧阳脩彰武军节度推官李仲昌可大理寺丞签署渭州判官事欧阳脩泰州兴化县主簿朱思道可卫尉寺丞欧阳脩京西转运按察使虞部贠外郎杜杞可刑部贠外郎直集贤院充广西转运使欧阳脩河北都转运使工部郎中张昷之可兵部郎中充天章阁待制三司戸部副使张方平前秀州崇德县尉左惟温可涟水军録事参军刘敞太常少卿张铸可光禄卿致仕刘敞无爲军録事参军马易简可太子中舎致仕刘敞龙图阁直学士兵部郎中泾原路经略使王素可諌议大夫刘敞太子中舎通判衡州张兊可殿中丞刘敞前邠州观察推官李育可着作佐郎前赵州军事推官许林宗可大理寺丞刘敞皇姪右监门卫将军克孝妻某氏可封仁和县君刘敞西京左藏库使忠州刺史髙阳関路驻泊兵马钤辖时明可文思使刘敞宰相冨弼奏试国子四门助教王渊宰相韩琦奏郷贡进士李常并可试将作监主簿刘敞内殿崇班唐询可内殿承制刘敞定武军节度推官卫观可大理寺丞常州团练推官沈披可卫尉寺丞刘敞翰林学士给事中知制诰欧阳脩可礼部侍郎端明殿学士吏部侍郎宋祁可尚书左丞礼部郎中知制诰范鎭可吏部郎中刑部郞中知制诰王畴可右司郎中三司度支判官太常博士集贤校理宋敏求可祠部贠外郎并依旧职任刘敞礼部侍郎参知政事曽公亮可加正奉大夫进封开国公食邑五百戸赐雄忠佐理功臣刘敞将作监林洙可司农卿刘敞权郴州军事判官杨永可右賛善大夫致仕前岳州平江县张正已可大理寺丞致仕刘敞卷第三十八诰都官贠外郎邢夣臣可侍御史殿中丞沈起可监察御史里行刘敞兵部贠外郎张中庸可开封府判官刘敞屯田贠外郎胡揆除都官贠外郎刘敞度支郎中李硕可三司戸部判官刘敞陜西路都转运使兵部郎中天章阁待制傅求可右諌议大夫河北都转运使工部郎中天章阁待制周沆可兵部郎中依旧刘敞司门贠外郎张巩可开封府推官刘敞曹颕叔充天章阁待制知福州蔡襄张昷之可光禄卿致仕蔡襄王元可右卫大将军遥郡观察使胡宿皇姪右卫大将军岳州团练使可起复旧官泰州防御使知宗正寺王安石起居舎人直祕阁同修起居注司马光改天章阁待制王安石左司諌王陶可皇子伴读王安石范鎭加修撰王安石髙且可着作佐郎王安石德妃沈氏姪孙献卿可试大理评事王安石沈德妃姪授监簿王安石磨勘转官王安石王伯恭转官王安石甘昭吉入内副都知王安石崔峄刑部侍郎致仕王安石皇兄故保康军节度观察留后承简可赠彰化军节度使追封安定郡王王安石参知政事欧阳脩曽祖某赠某官王安石曽祖母某氏某国太夫人王安石祖王安石祖母王安石父王安石母王安石枢密使张昇所生母王安石三司使礼部侍郎田况可枢宻副使王珪屯田郎中詹庠可都官郎中王珪戸部副使太常少卿燕度可右諌议大夫知潭州郑獬劔南节度推官张士澄等可大理寺丞郑獬皇姪右监门卫大将军仲郃可依前右监门卫大将军黄州刺史特封齐安郡公韩维颕王府翊善守太常少卿直昭文舘齐恢可守尚书左司郎中依前直昭文舘兼太子左谕德诸王府记室参军尚书司封贠外郎直集贤院陈荐可工部郎中依前直集贤院兼太子右谕德韩维西头供奉官常用之可右清道率府率致仕右侍禁李襄可率府副率致仕韩维台州宁海县令魏昂可试大理评事充山南东道节推知劔州劔浦县沈文通内东头供奉官廖浩然可内殿崇班沈文通都官郎中杨佐可司封郎中沈文通卷第三十九诰西京左藏库副使杨文广可供备库使沈文通西京左藏库副使髙允元可文思副使沈文通屯田贠外郎王衮可都官贠外郎太常博士杜保衡可屯田贠外郎沈文通徐铎张崇翟思太学博士曽巩徐禧给事中曽巩呉居厚京东转运副使吕孝廉可转运判官曽巩王从伾知岢岚军曽巩崔象先等带御器械曽巩尚书祠部贠外郎知制诰直学士院孙洙可翰林学士知制诰李清臣刘永年充殿前都虞候燕逵充马军都虞候苗授歩军都虞候李清臣翰林医官尚药奉御王永和可依前尚药奉御直翰林医官李清臣中大夫守尚书右丞李清臣可太中大夫依前守尚书右丞王震朝奉郎苏轼可守礼部郎中王震朝散郎勾当京东排岸司胡及可依前官权发遣开封府推官公事王震通直郎河北西路提刑吕温卿可依前官充河北东路提刑奉议郎河北东路提刑吕仲甫可依前官充河北西路提刑王震通直郎着作佐郎丰稷可权发遣提举利州路刑狱公事王震朝奉大夫少府少监吕希绩可权发遣颕州王震朝奉郎行宗正寺主簿杨完可权知衢州王震左藏库使赵谅可供备库使供备库副使王继恩卢昭用可并西京左藏库副使内殿崇班杨贵田珏张仅可并内殿承制王震皇姪右千牛卫将军士倞皇弟右千牛卫将军叔嫣可并右监门卫大将军王震朝请郎权发遣陜西运副叶康直可朝奉大夫再任承议郎权发遣陜西运副李察可朝奉郎再任王震故内殿崇班刘景男可奉职王震朝请郎吴安度等故母广陵郡太夫人王氏可赠荣国太夫人刘攽殿中侍御史丰稷可右司諌刘攽皇叔祖保信军节度使宗隐男仲䙼等可并太子右内率府副率刘攽左藏库副使纯昱可权知廉州刘攽皇城使汉州刺史广南西路兵马钤辖张整等降官添差监当刘攽吏部侍郎胡宗愈可御史中丞刘攽承议郎充祕阁校理权判登闻鼔院张舜民可通判州刘攽太常少卿赵詹可戸部侍郎苏轼鲜于侁可太常少卿苏轼杨绘可知徐州苏轼杨王子孝骞等二人荆王子孝治等七人并逐州团练使苏轼吕公着妻鲁氏赠国夫人苏轼张恕将作监丞苏轼李承之知青州苏轼韩维父亿赠冀国公苏轼母蒲氏王氏赠秦国太夫人苏轼卷第四十诰蒋之竒天章阁待制知潭州苏轼吕惠卿责授建宁军节度副使本州安置不得签书公事苏轼李南公知沧州穆珣知庐州王子韶知寿州赵扬知润州苏轼李之纯戸部侍郎苏轼谢卿材陜西转运使苏轼御史中丞刘摰兼侍读苏轼皇兄右千牛卫将军士昇转官钱勰待制知青州邓绾可龙图阁直学士知永与军钱勰范育直龙图阁知秦州钱勰刘攽祕书少监钱勰正议大夫知枢密院事章悙知汝州钱勰刘奉丗起居郎孔丈仲起居舎人钱勰陈烈落致仕福州教授钱勰蔡确改知安州钱勰侍御史林旦权淮南运副钱勰郭逵自致仕起知潞州钱勰范鎭侍读太一宫使钱勰庄公岳成都提刑苏泌利州运判钱勰刘摰尚书右丞钱勰太仆少卿李周祕书少监曽肇通议大夫贾昌衡正议大夫致仕曽肇左武卫上将军郭逵特赠雄武军节度使曽肇正议大夫知邓州蔡确复观文殿学士差遣依旧曽肇龙图阁直学士朝议大夫御史中丞兼侍读李常中大夫依前龙图阁直学士御史中丞兼侍读曽肇蒋之竒寳文阁待制曽肇御史中丞胡宗愈中大夫尚书右丞曽肇陜西运副吕大忠知陜府曽肇知洪州熊本知越州曽肇朝奉郎石赓京东路提刑曽肇契丹伪公主钖令结牟封夫人曽肇范纯礼复天章阁待制枢密都承旨曽肇故降授太子少保致仕潞国公文彦博追复河东节度管内观察处置等使太师开府仪同三司太原尹潞国公曽肇东头供奉官李志张大中并转两官曽肇尚书左丞梁焘资政殿学士同醴泉观使吕陶李潜落致仕邹浩章楶同知枢宻院邹浩吕希哲直祕阁知曹州邹浩卷第四十一奏䟽雍熈三年请班师赵普论彗星赵普论军国机要朝廷大体田钖论边事田钖諌北征张齐贤卷第四十二奏䟽请除非法之刑钱易应诏言事王禹偁论宰执不许接客谢泌论两省与台司非统摄李宗谔论灵州事宜杨亿论澶渊事宜㓂准諌幸汾隂孙奭又諌幸汾隂孙奭卷第四十三奏䟽论天书孙奭諌作玉清昭应宫王曽论官制孙何请询访晁李刘随请皇太后军国常务专取皇帝处分刘随洪州请断祅巫夏竦荅手诏条陈十事范仲淹卷第四十四奏䟽辩滕宗谅张亢范仲淹请将先减省诸州公用钱却令依旧范仲淹议许怀德等差遣范仲淹论骄卒诬告将校乞严军律韩琦论减省冗费韩琦论西夏请和韩琦论时事韩琦论青苗韩琦荅诏问北虏地界韩琦卷第四十五奏䟽辞枢宻副使富弼论河北流民富弼论辨邪正富弼论边事贾昌朝请继上奏封细陈事理文彦博卷第四十六奏䟽论官官飬子呉及论宋庠包拯论燕度勘滕宗谅事张皇太过欧阳脩论杜韩范富欧阳脩论狄青欧阳脩论贾昌朝欧阳脩论修河欧阳脩论日历欧阳脩论包拯除三司使欧阳脩卷第四十七奏䟽中书请议濮安懿王典礼欧阳脩请𥙷舘职欧阳脩请复唐䭾幕之制宋祁请下罪已诏并求直言宋祁论常平仓余靖论国计张方平论免役钱张方平论灾异刘敞论温成立忌刘敞论辅郡节制刘敞论邪正刘敞卷第四十八奏䟽论増置諌官蔡襄请叙用孙沔蔡襄论陈执中范鎭请建储范鎭请留欧阳脩等供职赵抃论皇城司廵察亲事官司马光请令皇子伴读提举左右人司马光论后宫等级司马光贡院乞逐路取人司马光进五规状司马光卷第四十九奏䟽论治身治国所先司马光论阶级司马光论北边事宜司马光应诏论体要司马光卷第五十奏䟽应诏言朝政阙失司马光论钱谷冝归一司马光请罢韩琦等转官吕诲请诸路安抚举辟士人吕诲论选部吕诲论王安石吕诲卷第五十一奏䟽论治本孙沔请罢不管兵节使公用孙沔论诏狱吴育论本朝百年无事王安石论孙觉令吏人冩章䟽札子王安石请令文武致仕官依外任官给俸钱吕公着论臧否人物冝谨宻吕公着请广収人才吕公着论李定言程颢顾临不当吕公着卷第五十二奏䟽进十事吕公着论韩维不当责降吕公着请议恕私罪韩维论勑不由银台司韩维请不汎于诸家爲颕王择妃韩维论𥘉御殿三事韩维请举遗逸郑獬请置经略副使判官参谋吕大防论章悙范纯仁论黄河范纯仁请寛蔡确贬责范纯仁请放吕大防等逐便范纯仁卷第五十三奏䟽上皇帝书宇文之邵论责任守忠乞一切不问余人傅尭俞论蔡确旣贬请寛心和气傅尭俞论君道程颢论王覇程颢论十事程颢论新法程颢卷第五十四奏䟽上皇帝书苏轼卷第五十五奏䟽徐州上皇帝书苏轼论治道二首苏轼因擒鬼章论西羗夏人事宜苏轼论内中车子争道乱行苏轼卷第五十六奏䟽上皇帝书苏辙卷第五十七奏䟽论吕惠卿苏辙请分别邪正苏辙论省曹寺监法令繁密苏颂论人才刘摰论分析助役刘挚请重修太学条制刘摰卷第五十八奏䟽请修勑令刘挚论监司刘挚论王中正李宪宋用臣石得一刘摰论新法进流民图郑侠论李宪邓润甫代彭思永论濮王典礼程頥论经筵事程頥又论经筵事程頥又论经筵事程頥论开乐御宴程頥上太皇太后书程頥卷第五十九奏䟽论农事范祖禹论明堂范祖禹论立后上太皇太后范祖禹论听政范祖禹论官官范祖禹卷第六十奏䟽论吕大防乞以旱罢梁焘请还政梁焘请令带职人赴三馆供职胡宗愈请诏有司讲究商贾利病王巖叟请广言路参用四方之士王巖叟请复内外官司举官法王巖叟请诏执政裁抑三省人吏侥倖王巖叟请依旧法赈济免河北贷粮出息王巖叟请罢三舎法王巖叟论罢试中断案人入寺王巖叟论堂除之弊刘安丗请戒约传习异端朱光庭请用经术取士朱光庭卷第六十一奏䟽请留安焘王觌请禁絶登科进士论财娶妻丁隲请下御史台体访小人造作谤议丁隲请罢国子司业黄隐职任吕陶諌立后邹浩论选忠良博古之士置诸左右曽肇论内批直付有司曽肇辤免左諌议大夫丰稷论士风游酢论章悙蔡下任伯雨论求言之诏未及旧弼陈瓘论国是陈瓘论瑶华不当遽复何大正不当遽赏陈瓘卷第六十二奏䟽论蔡京陈瓘请检㝷文及甫究问狱案牍龚夫论蔡王府狱江公望论逻察江公望论冯澥崔鶠再论冯澥崔鶠卷第六十三表进刑统表窦仪滁州谢上表王禹偁黄州谢上表王禹偁驾幸河北起居表杨亿谢赐衣表杨亿汝州谢上表杨亿贺册皇太子表刘筠谢直集贤院表夏竦进两制三馆牡丹歌诗状晏殊侍读学士等请宫中视学表晏殊谢除使相判相州表韩琦睦州谢上表范仲淹谢转礼部贠外郎充天章阁待制表范仲淹卷第六十四表辤起复表冨弼谢知制诰表欧阳脩贺平贝州表欧阳脩谢复龙图阁直学士表欧阳脩南京留守谢上表欧阳脩谢覃恩转官表欧阳脩谢宣召入翰林状欧阳脩乞罢政事表欧阳脩亳州谢上表欧阳脩乞致仕表欧阳脩谢赐汉书表欧阳脩谢止散青苗钱放罪表欧阳脩乞致仕第二表欧阳脩乞致仕第三表欧阳脩进修新唐书表欧阳脩贺南郊大赦表宋祁贺生皇子表宋祁代人乞出表宋祁卷第六十五表谢衣袄表宋祁谢换龙阁表宋祁谢加端明表宋祁代陈州章相公乞致仕第一表宋祁乞致仕表张方平服阕谢复官表孙沔扬州谢上表刘敞谢加学士表刘敞贺皇长子封公表王拱辰永兴谢上表司马光进资治通鑑表司马光蕲州谢上表吕诲奏乞致仕表吕诲潭州通判谢上表唐介贺册贵妃表王安石贺生皇子表王安石又表王安石又表王安石又表王安石漳州进珠表王冕卷第六十六表谢知制诰表王安石江宁府谢上表王安石谢翰林学士表王安石谢赐对衣鞍马表王安石谢赐弟安国及第表王安石进修南郊式表王安石谢男雩除中允说书表王安石乞皇帝御正殿复常膳衣王安石第二表王安石谢东府赐御筵表王安石乞罢政事表王安石乞退表王安石第二表王安石贺周德妃及魏国大长公主礼成表王安石贺冬表王安石乞宫观表王安石贺赦表王安石贺正表王安石谢朱炎传圣旨令视事表王安石谢加南郊恩表王安石贺景灵宫奉安列圣御容表王安石贺南郊礼毕表王安石辤南郊陪位表王安石谢免南郊陪位表王安石辤明堂陪位表王安石谢加食邑表王安石广徳军谢上表钱公辅卷第六十七表谢南郊加恩表王珪请皇帝罢谒太庙表王珪谢赐生日生饩表王珪谢赐生日礼物表王珪越州谢上表沈文通越州谢上表元綘谢致仕表元綘定州谢上表吕公着河阳谢上表冯京贺熈寕十年南郊礼毕大赦表曽巩谢元丰元年历日表曽巩谢翰林侍读学士表范鎭谢致仕表范鎭谢龙图阁直学士表宋敏求安州谢上表滕甫谢澶州签判表程颢代谢进和御诗奖谕表强至代都运赵待制谢上表强至代谢再任表强至卷第六十八表淮南转运使谢上表苏颂右仆射待罪表苏颂衡州盐仓谢上表刘摰青州谢上表刘摰知亳州谢上表刘攽知襄州谢上表刘攽徐州谢上表苏轼徐州贺河平表苏轼谢失觉察妖贼放罪表苏轼谢宣召入院状苏轼谢侍读表苏轼杭州谢放罪表苏轼又谢太皇太后表苏轼贺驾幸太学表苏轼谢赐历日表苏轼贺立皇后表苏轼谢礼部尚书表苏轼谢赐对衣金带马表苏轼谢复官提举玉局观表苏轼建宁府节度副使谢表吕惠卿贺元日大朝㑹表吕惠卿谢翰林侍讲学士表范祖禹卷第六十九表开封府群见致辤林希尚书礼部元㑹奏天下祥瑞表林希尚书省谢车驾临幸表林希亳州谢赐䘏刑诏书表林希谢天章阁待制表林希贺皇后册礼表林希代范忠宣贺平河外三州表毕仲游京东运副谢到任表毕仲游谢赐资治通鑑表张舜民谢諌议大夫表张舜民谢赐䘏刑诏表李清臣免加右光禄大夫表李清臣谢中书舎人表苏辙谢尚书右丞表苏辙贺明堂表苏辙降朝请大夫谢表苏辙代贺景灵宫奉安御容礼毕表吕希纯卷第七十表代文潞公谢太皇太后表张耒免右仆射表韩忠彦谢史成授朝奉郎表曽肇陈州谢上表曽肇贺元祐四年明堂表曽肇南京谢上表曽肇徐州谢上表曽肇南京谢上表曽肇贺册皇后表曽肇贺上传国寳表曽肇宣州谢上表贾易鄂州谢上表张商英卷第七十一表明州谢到任表蔡肇代范德孺戸部表廖正一谢昭雪表刘跋谢吏部侍郎表邹浩谢复官表邹浩代范忠宣公遗表李之仪通州自便谢表陈瓘进四明尊尭集表陈瓘台州羁管谢表陈瓘卷第七十二牋对皇太子问政牋李至箴大寳箴陈彭年用材箴田钖文箴孙何省分箴王隋畏言箴刘敞让箴刘敞歩箴蔡襄劝讲箴赵师民友箴司马光视听言动四箴程頥审已箴王无咎卷第七十三铭财货铭李莹续座右铭李至武关铭胡且彭祖观井图铭陈靖门铭吕夷简几铭陈尭佐几铭晏殊击虵笏铭石介槃水铭司马光医铭吕诲明州新修刻漏铭王安石布衾铭范纯仁西铭张载东铭张载鼎砚铭苏轼邓公砚铭苏轼天砚铭苏轼文与可琴铭苏轼徐州莲华漏铭苏轼三槐堂铭苏轼择胜亭铭苏轼九成台铭苏轼端石砚铭苏轼迈砚铭苏轼洪州分宁县藏书阁铭黄庭坚游蓺斋铭黄庭坚研铭黄庭坚黄楼铭陈师道克已铭吕大临蜀舎铭刘跋大圎砚铭晁𥙷之座右铭邹浩家藏古砚铭唐庚古砚铭崔鶠卷第七十四颂广农颂夏竦大顺颂晁逈㑹圣宫颂欧阳脩籍田颂宋祁明堂颂宋祁皇帝神武颂宋祁庆历圣德颂石介钱邓州不烧楮镪颂吕南公卷第七十五賛拟富民侯传賛张咏杜甫賛狄遵度西汉三名儒賛刘敞河间献王賛司马光无爲賛司马光晋蔡谟賛王回嵆绍賛王回画賛李泰伯九马图賛苏轼二踈图賛苏轼偃松屏賛苏轼三马图賛苏轼王元之画像賛苏轼王仲仪真賛苏轼文与可飞白賛苏轼师子屏风賛苏轼管㓜安画賛苏辙王元之眞賛黄庭坚孔北海賛陈师道卷第七十六碑文唐狄梁公碑范仲淹成都府新建汉文翁祠堂碑宋祁文潞公家庙碑司马光澶州灵津庙碑孙洙卷第七十七碑文表忠观碑苏轼上清储祥宫碑苏轼伏波将军庙碑苏轼记来贤亭记柳开待漏院记王禹偁竹楼记王禹偁河南县尉㕔壁记张景亳州法相禅院钟记穆修静胜亭记穆修庭莎记晏殊岳阳楼记范仲淹桐庐郡严先生祠堂记范仲淹新雕皇朝文鑑目録中文鑑一书爲新安所刋布者始于嘉泰继于嘉定而再脩于端平北本于诸帝御讳虽嫌名偏旁缺画惟谨且帋墨精古具爲宋椠宋印无疑抑于理庿嫌讳如筠字之类多未缺笔则幷在端平重脩以前矣叶氏菉竹堂抄本从宋刻传録已逺胜明刋况真种尚存可不弥加珤重邪道光庚寅三月既望隅山邵渊记新雕皇朝文鑑目録下朝奉郎行祕书省着作佐郎兼国史院编脩官兼权礼部郎官臣吕祖谦奉圣㫖铨次卷第七十八记重脩五代祖茔域记韩琦定州阅古堂记韩琦崃州至喜亭记欧阳脩画舫斋记欧阳脩记王沂公祠记刘敞东平乐郊池亭记刘敞先秦古噐记刘敞澶州顿丘县重脩县治记江休复万安渡石桥记蔡襄谏院题名记司马光独乐园记司马光信州兴造记王安石杨州龙兴十方讲院记王安石桂州新城记王安石张尚书画象记苏洵木山记苏洵呉郡州学六经阁记张伯玉分寕县云峰院记曾巩仙都观三门记曾巩卷第八十记兠率院记曾巩拟岘䑓记曾巩抚州颜鲁公祠堂记曾巩筠州学记曾巩齐州二堂记曾巩道州山亭记曾巩霍丘县驿记王囘建昌军景徳寺重脩大殿弥陀合记袁州学记李泰伯义田记钱公辅卷第八十一记庆州大顺城记张载渑池县新沟记赵瞻登州新造纳川亭记章望之清溪亭记王安国刑州尧山县令厅壁记沈括七门庙记刘攽泰州玩芳亭记刘攽新脩东府记陈绎新脩西府记陈绎临湘县阅武亭记刘挚卷第八十二记墨君堂记苏轼凈因院画记苏轼李氏山房藏书记苏轼眉州逺景楼记苏轼荘子祠堂记苏轼灵壁张氏园亭记苏轼放鹤亭记苏轼文与可画篔筜谷偃竹记苏轼南安军学记苏轼成都府运判厅䜩思堂记文同齐州闵子祠堂记苏辙东轩记苏辙卷第八十三记黄州快哉亭记苏辙遗老斋记苏辙司马温公布衾铭记范祖髙湖学田记顾临重脩御史䑓记曽肇适南亭记陆佃蜀州重修大厅记吕陶考古图后记吕大临卷第八十四记抚州新建使厅记王无咎定州凝寿寺塑佛记张舜民大雅堂记黄庭坚汲水新渠记陈师道咸平县丞厅酴醿记张耒双槐堂记张耒照碧堂记晁𥙷之新城逰北山记晁𥙷之髙庙碑隂记唐意拱北轩记邹浩易庵记唐庚颜鲁公祠堂记唐庚绛州思堂记张绎卷第八十五序重脩说文序徐铉赠麴植弹琴序栁开龙图序陈搏奕棋序宋白御覧序田钖留别知已序向敏中栁如京文集序张景送栁推赴南海序穆脩唐栁先生文集后序穆脩景祐卤簿图记序宋绶辅弼名对序刘颜送张损之赴定武幕职序刘牧卷第八十六序祕演诗集序欧阳脩惟俨文集序欧阳脩集古目録序欧阳脩梅氏诗集序欧阳脩送徐无党南归序欧阳脩外制集序欧阳脩诗图总序欧阳脩庆暦兵録序宋祁邯郸图书十志序李淑唐鑑序石介卷第八十七序皇祐㑹计録序田况秦国军衙司都目序钱彦逺送杨郁林序刘敞刘景烈字觧刘敞送湖南某使君序刘敞送马承之通判仪州序蔡襄送张揔之温州司理序蔡襄送黄子思寺丞知咸阳序蔡襄唐史论断序孙甫伊川击壤集序邵雍洛阳耆英会序司马光序礼司马光送陈升之序王安石送孙正之序王安石唐百家诗选序王安石故蹟遗文序王回卷第八十八序谱例序苏洵送石昌言舍人北使引苏洵苏氏族谱引苏洵仲兄郎中字序苏洵列女传目録序曽巩战国䇿目録序曽巩陈书目録序曽巩南齐书目録序曽巩范贯之奏议集序曽巩相国寺维摩院听琴序曽巩卷第八十九序送周屯田序曽巩送江任序曽巩送赵宏序曽巩李氏退居类藁序李泰伯凫绎先生诗集序苏轼田表圣奏议序苏轼钱塘勤上人诗集序苏轼六一居士集序苏颂华戎鲁卫信録总序苏颂章公甫字序章望之郑野甫字序章望之卷第九十序后周书序王安国良方序沈括县法序吕惠卿易传序程頥春秋传序程頥羣居治五经序龚鼎臣送焦千之序刘攽送赵希道序潘兴嗣南丰集序王震卷第九十一序正蒙序范育仁皇训典序范祖禹熈寕太常祠祭揔要序杨杰仁宗御书后序陈师道茶经序陈师道中庸后觧序吕大临进䇿序秦观杨州集序秦观集瑞图序送李端叔赴定州序卷第九十二序送秦少章赴临安簿序张耒捕鱼国序晁𥙷之离騒新序晁𥙷之送田承君序邹浩孙莘老易传序㳺酢论语觧序谢良佐赵氏金石録序刘跂泰山秦篆谱序刘跋新校楚辞序黄伯思卷第九十三论君臣论徐铉持权论徐铉师臣论徐铉劝农论髙钖断论田钖原古贾同原祭郑褎原孝陈尧佐卷第九十四论封建论廖偁洪范论廖偁近名论范仲淹晁错论文彦博本论欧阳脩朋党论阳脩爲君难论上欧阳脩爲君难论下欧阳脩卷第九十五论秦誓论欧阳脩辨惑石介汉论上石介汉论中石介汉论下石介隂徳论石介赏罚论刘敞患盗论刘敞叔辄论刘敞卷第九十六论治戎上刘敞治戎下刘敞贤论刘敞救日论刘敞材论王安石原过王安石周公王安石功名论司马光葬论司马光卷第九十七论心术苏洵任相苏洵辨姦苏洵备辞郑獬唐论曽巩晋武钱勰卷第九十八留侯论苏轼孔子从先进论苏轼续欧阳子朋党论苏轼志林三首苏轼颜子所好何学论程頥萧瑀论张唐芙卷第九十九论三国论苏辙晋论苏辙北狄论苏辙三宗论苏辙汉武帝论苏辙汉昭帝论苏辙汉光武论上苏辙汉光武论下苏辙争论潘兴嗣原谏潘兴嗣通论潘兴嗣卷第一百论隋论李清臣石庆论秦观汉文帝曽肇讳言张耒敢言张耒李郭论张耒邴吉张耒秦论何去非西晋论何去非卷第一百一论明皇论崔鶠杨嗣复崔鶠察言论唐庚悯俗论唐庚义公食大夫义刘敞士相见义刘敞致仕义刘敞卷第一百二䇿内帑田况叙燕尹洙息戍尹洙兵制尹洙根木石介明禁石介贵臣石介言治刘敞明礼蔡襄去冗蔡襄卷第一百三䇿原赏蔡襄礼法郑獬赏格孙洙严宗庙孙洙择使孙洙敦俭钱彦逺䇿略苏轼决壅蔽苏轼卷第一百四䇿劝亲睦苏轼师友王安国举士王安国臣事苏辙民政苏辙埶原李清臣明责李清臣卷第一百五议左右仆射东宫三师为表首议窦仪祖宗配侑仪宋祁郭禛不应为嫁母持服议宋祁请置㢘察罢转运议黄亢爲兄后议刘敞濮安懿王典礼议司马光庙议韩维南北郊议陈襄卷第一百六议救灾议曽巩赏罚议赵曕议御戎仲讷议水王同浑仪议沈括邉议四首张载世守边郡议吕大钧选小臣宿卫议吕大钧民议吕大钧皇族称伯父叔父议颜复议官李清臣官制毕仲㳺卷第一百七说恠说上石介恠说下石介唐说尹源杂说刘敞进说王安石太极图说周敦頥杂说送张琥苏轼刚说苏轼杂说苏轼卷第一百八说迂说王令师说王令葬说程頥史说张舜民弔说吕大钧刍说陈瓘戒治戒宋祁福州五戒蔡襄行舟戒江休复毁戒王回嫌戒王回戒子孙邵雍女戒张载卷第一百九制䇿制科䇿苏轼卷第一百十制䇿制科䇿孔文仲卷第一百十一制䇿拟进士御试䇿苏轼拟御试武举䇿陈师道说书心雅周之衰苏轼君子能𥙷过苏轼大夫无遂事苏轼经义惟㡬惟康其弼直张庭坚自靖人自献于先王张庭坚卷第一百十二书代李煜遗刘鋹书潘佑上叔父平事论葬书柳开大名府请首荐张覃书张咏荅王观察张咏上宰相书田钖荅乔适书穆脩荅枢宻范给事书晏殊上相府书范仲淹卷第百十三书荅赵元昊书范仲淹上吕相公书范仲淹㳺嵩山寄梅殿丞书谢绛与陈都官书富弼上范司谏书欧阳脩与尹师欧阳脩卷第百十四书与石推官书荅吴充秀才书上杜中丞论举官书与四路招讨司幕府李讽田棐元积中书尹洙荅张洞书孙复上孔中丞书石介荅韩持国书苏舜钦卷第百十五与吴九论武举书刘敞荅赵内翰书蔡襄荅刘蒙书司马光与范景仁论乐书司马光与王介甫书司马光卷第百十六书与吴相书司马光荅司马君实论乐书范镇请杜醇先生入县学书王安石荅韶州张殿丞书王安石荅叚缝书王安石荅吴孝宗论光志书王安石贺相公书钱彦逺上杜相公书曽巩与孙司封书曽巩上韩范二招讨书刘奕卷第百十七书与容季书王回上欧阳内翰书苏洵上冨相公书苏洵与两浙安抚陈舍人荐士书陈襄与王介甫书刘攽与门下韩侍郎书范百禄卷第百十八书上梅直讲书苏轼上韩魏公论场务书苏轼上文侍中论榷盐书苏轼黄州上文潞公书苏轼与张子厚书苏轼与李方叔书苏轼上枢宻韩太尉书苏轼卷第百十九书代韩愈荅栁宗元示浩𥘉序书王令上邵不疑书王令与赵六观书张载与吕微仲书张载荅横渠张子厚书程颢荅人示奏草书程頥荅朱长文书程頥谢人求哀辞书林希上林季州书陈师道与秦少㳺书陈师道上曽枢宻书陈师道卷第百二十书上苏公书陈师道与石司理书张舜民与张江东论事书吴孝宗上张虞部书丰稷与王观复书黄庭坚荅李推官书张耒与陈莹中书陈师钖荅李景夏书鲍鈫止谢祭酒司业书周行巳上丞相曽子宣书眺咏之卷第百二十一启贺刁秘阁启杨亿回颍州曽学士启刘筠贺舒州李相公启夏竦免奉使启夏竦荅胡秀才启欧阳脩谢馆职启欧阳脩与晏相公书欧阳脩回文侍中书欧阳脩回谏院传龙图攀违欧阳脩颍州通制扬虞部书欧阳脩回寳文吕内翰书欧阳脩贺吕相公兼枢宻启宋祁贺吕待制启宋祁定州谢到任上両府启宋祁贺参政侍郎启宋祁镇府谢两府启宋祁贺司空吕相公启李淑知陈州谢上启张方平上郑资政启刘敞知永兴军谢両府启刘敞上郎侍郎启王安石谢王司封启王安石上韩太尉先状王安石谢提刑启王安石知常州上监司启王安石贺韩魏公启王安石贺致政赵少保启王安石贺致政杨侍读启王安石谢髙丽国王启王安石谢知制诰启王珪谢相府启苏洵贺欧阳相府启苏洵通倅谢两府启姚辟卷第百二十二启谢倪平事礼书陈襄代贾内翰荅蔡州钱龙图启强至代王给事回陈待制启强至谢永兴军知府王龙图启强至代问候程宻谏书强至代谢両制启强至代韩待制到任谢史馆相公启强至谢除校勘启刘敞与孙观文启刘敞贺致政少傅启刘敞同登州知郡司封启苏颂谢南省主文与欧阳内翰启苏轼谢应中制科启苏轼贺杨龙图启苏轼贺欧阳少师致仕启苏轼贺吕副枢启苏轼贺文尉太尉启苏轼登州谢両府启苏轼谢中书舍人启苏轼荅试馆职人启苏轼谢贾朝奉启苏轼贺范端明启苏轼上参政侍郎启王安国贺课院舍人启沈括贺蔡宻学启张载谢馆阁校勘启林希谢中制科启苏辙贺河阳文侍中启苏辙卷第百二十三启上韩亷公启程頥定亲书程頥贺提刑上官正言状曾肇谢校勘启曾肇谢中书舍人启曾肇回冯如晦学士启曾肇贺翰林曽学士启陈师道谢馆职启秦观㛰书秦观荅林学士启张耒润州谢执政启张耒贺潘奉议致仕启张耒谢觧启李廌回永兴李待制启蔡肇回知河中府宇文学士启蔡肇与常州廖明学士启蔡肇贺陈履常教授启眺𥙷之荅贺李祥改宣德启晁𥙷之永兴提刑谢到任启李昭玘昭雪谢执政启刘跋贺同州侍郎启晁咏之谢永兴待制启晁咏之卷第百二十四䇿问䇿问七首欧阳脩䇿问二首刘敞䇿问二首范镇䇿问二首张载私试䇿问一首苏轼国学秋试䇿问一首苏轼省试䇿问一首苏轼进士䇿问三首刘攽私试䇿问二首苏辙私试武学䇿问一首苏辙为家君作试汉州学䇿问一首程頥省试䇿问二首范祖禹䇿问一首刘跋䇿问一首晁咏之卷第百二十五杂着时鑑栁开败谕种放碑觧孙何书异丁谓责荀贾同禁焚死贾同望岁髙弁戮鳄鱼文陈尧佐州文急就章欧阳脩儒辱孙复𥙷赵肃充州学教授词宋祁卷第百二十六杂着续谥法刘敞责和氏璧刘敞君临臣䘮辨刘敞闵习王安石许氏世谱王安石读玄司马光训俭示康司马光杂识二首曾巩卷第百二十七杂着告友王回记客言王回临淄尉考词黄庻汜水县尉第一考词傅尧俞济源县主簿吕师民考词傅尧俞録事参军考词傅尧俞道旁父老言王令自讼刘恕东坡酒经苏轼述医龚鼎臣弔镈钟文秦观责沈文贻知默姪陈瓘卷第百二十八对问应责栁开荅客问尹源谕客刘敞反求斋对谢逸移文三山移文宋白跛奚移文黄庭坚连珠连珠二首徐铉连珠一首晏殊连珠一首宋庠连珠一首刘攽卷第百二十九琴操怀归操刘敞醉翁操苏轼扵忽操王令画操林希上梁文开封府上梁文杨亿英徳殿上梁文王安石披云楼上梁文陈师道书判辛捕罪人丁过而不救辞云家有救事救疗余靖丙越度官府垣篱官司罪之辞云随甲而往余靖丙为左仆射门立棨㦸其子封国公复请立㦸仪曹不许余靖乙夜居于外丙往弔之或责其非余靖乙为政清隳都城讥其无备辞云都城不过百雉余靖丁去官而受旧属馈与或告其违法诉云家口已离本任甲为县令士乙与其故人丙醉殴乙乙诣县讼丙令问曰伤乎曰无伤也相识乎曰故人三十年矣尝相失乎曰未也何为而殴汝乎曰醉也觧之使去有司劾甲故岀丙罪甲曰闘不至伤勑许在村了夺耆长则可县令顾不可乎王回甲为岀妻已告其在家尝岀不逊语指斥乗舆有司言虽岀妻而所告者未岀时事也或疑薄君臣之礼隆夫妇之恩律不应经王回卷第百三十题䟦䟦放生池碑欧阳脩䟦华岳题名欧阳脩䟦平泉草木记欧阳脩䟦景阳井铭欧阳脩䟦王献之法帖欧阳脩读李翶文欧阳脩读封禅书刘敞书种放事王回书襄城公主事王回书洪范传后王安石读江南録王安石读孟尝君传王安石书剌客传后王安石读栁宗元传王安石书沿淮廵检厅壁傅尧俞书贾伟节庙傅尧俞书魏郑公传曾巩书资治通鑑外纪后刘恕卷第百三十一题䟦书东楽子传后苏轼书黄子思诗集后苏轼题唐氏六家书后苏轼题逸少帖苏轼书鲜于子骏八咏后苏轼书郑玄传林希题论衡后吕南公题郑綮传徐积题张唐公香城记后潘兴嗣书王知载朐山杂咏后黄庭驭书赠韩琼秀才黄庭驭书邢居实南征赋后黄庭驭书邢居实文卷黄庭坚题济南伏胜图黄庭坚题摹燕郭尚父图黄庭坚题陈自然画黄庭坚题徐巨鱼黄庭坚题自书卷后黄庭坚题崔圆传后王无咎书五代郭崇韬卷后张耒题郇公诗帖张舜民主父之事张舜民龙井题名秦观记残经李昭玘书洛阳名园记后李格非䟦薜唐卿秦玺文周行已书与贾明升书后呈崔德符田昼书张主客遗事晁咏之卷第百三十二乐语教坊致语宋祁教坊致语王珪集英殿秋宴教坊致语元綘集英殿秋宴教坊致语苏轼㑹老堂致语欧阳脩哀辞哭尹舍人词富弼哀穆先生文苏舜钦弔岳二生文刘敞苏朗允哀词曾巩钱君倚哀词苏轼钟子翼哀词苏轼文同毘陵张先生哀辞汪革王升之诔刘跋卷第百三十三祭文祭薜尚书文欧阳脩祭尹子渐文欧阳脩祭尹师鲁文欧阳脩祭苏子美文欧阳脩祭范公文欧阳脩祭杜公文欧阳脩祭石曼卿文欧阳脩祭丁学士文欧阳脩祭吴大资文欧阳脩祭孙仆射文宋祁祭孔中丞文石介祭仆射王沂公文尹洙祭梅圣俞文刘敞告伯父殡文刘敞祭范颍州文王安石祭吴冲卿相公文王安石祭杜待制文王安石卷第一百三十四祭文祭韩钦圣文王安石祭曾博士文王安石祭王深甫文王安石祭欧阳少师文曾巩祭王平甫文曾巩祭欧阳文忠公文苏轼祭魏国韩令公文苏轼祭任师中文苏轼黄州再祭文与可文苏轼祭范蜀公文苏轼祭欧阳文忠公夫人文苏轼颍州祭欧阳文忠公文苏轼祭滕大夫母杨夫人文苏轼祭栁仲逺文二首苏轼再祭亡兄端明文苏辙爲家君祭吕申公文程頥祭知命弟文黄庭坚祭彭江州文曾肇代范枢宻祭温公文曾肇代祭刘贡父文曾肇祭张生文张舜民祭王枢宻文张舜民祭范忠宣公文陈瓘祭吕申公文邹浩祭王和甫文田画祭范德孺文毕仲㳺祭陈了翁文㳺酢祭程伊川文张绎祭郑庭诲文毛滂卷第百三十五祭文祈雨祭汉景帝文欧阳脩祭城隍神欧阳脩祈雨祭汉髙帝文欧阳脩北岳祈雪文宋祁祭左丘明文黄晞祭马当山上水府文吕诲诸庙谢雨文曾巩福州鳝溪祷雨文曾巩始定时荐告庙文张载生擒西蕃鬼章苏轼祷雨社稷四首苏轼祭战马文路振谥议孙奭宣公议宋祁张忠定谥议刘敞赵僖质谥议刘敞陈执中谥荥灵议韩维欧阳文忠公谥议李清臣范仲忠宣公谥议邓忠臣卷第百三十六行状冯侍讲行状宋祁张文定公行状宋祁卷第百三十七行状司马温公行状苏轼卷第百三十八行状程伯淳行状程頥田明之行状刘跋卷第一百三十九墓志吴王李煜墓志铭徐铉穆夫人墓志铭栁开徐文质墓志铭穆脩种世衡墓志铭范仲淹范纯佑墓志铭冨弼卷第百四十墓志孙明复墓志铭欧阳脩黄梦升墓志铭欧阳脩尹师鲁墓志铭欧阳脩苏子美墓志铭欧阳脩梅圣俞墓志铭欧阳脩石守道墓志铭欧阳脩苏明允墓志铭欧阳脩卷第百四十一墓志南阳郡尹谢氏墓志铭欧阳脩张晦之墓志铭宋祁吕献可墓志铭司马光葛源墓志铭王安石苏安世墓志铭王安石许平墓志铭王安石陈比部墓志铭王安石王深甫墓志铭王安石赵师旦墓志铭王安石卷第百四十二墓志孔寕极墓志铭王安石戚舜臣墓志铭曾巩钱纯老墓志铭曾巩孙适墓志铭曾巩沈率府墓志铭曾巩卷第百四十三墓志程伯淳墓志铭韩维邵古墓志铭陈绎范蜀公墓志铭苏轼卷第百四十四墓志周茂叔墓志铭潘兴嗣邵康节先生墓志铭程颢李仲通墓志铭程颢张天祺墓志铭张载商瑶墓志铭张耒唐充之墓志铭陈瓘任宗谊墓志铭刘跂王公旦墓志铭滕宗谅卷第百四十五墓表石曼卿墓表欧阳脩太常博士周君墓表欧阳脩胡翼之墓表欧阳脩泷冈阡表欧阳脩处士征君墓表王安石外祖母黄夫人墓表王安石程伯淳墓表程頥吕和叔墓表范育神道碑表范文正公神道碑铭欧阳脩王文正公神道碑铭欧阳脩卷第百四十六神道碑铭晏元献公神道碑铭欧阳脩王武恭公神道碑铭欧阳脩马正惠公神道碑铭王安石梅侍读神道碑铭王安石曾子固神道碑铭韩维卷第百四十七神道碑铭富郑公神道碑铭苏轼卷第百四十八神道碑铭赵清献公神道碑铭苏轼赵康靖公神道碑铭苏轼卷第百四十九传𥙷正先生传栁开退士传种放六一居士传欧阳脩桑怿传欧阳脩赵延嗣传石介范景仁传司马光文中子𥙷传司马光无名君传邵雍洪渥传曾巩卷第百五十传曹氏女传章望之方山子传苏轼公默先生传王向上谷郡君家传程頥巢谷传苏轼孙少述传林希钱乙传刘跋王友传刘跋露布岭南道行营擒刘鋹露布昇州行营擒李煜露布新雕皇朝文鑑目録下虞山小琅骡仙结储藏之冨甲扵三吴即些宋处文鑑藏有三中即家和明时而本㑒幠嗣旗的敏即本百土巴岀罕覩家漠仿龚黉垠畮张筼刻而即夲增匕潡七十緑费处曀小小觉右者扑人眉事只当二伟雪楼芒藏䓺龚和的龙迼䪊连是柘与元皁夲皆絿盖选生刻别假鑍彺夲𥙷完以金璧硬有功视艺扵家波也余当藏之心余藏三苏文辉轻此例室西囘复岀月贲赙岀载入藏梦志回会此覧扵置无靓此禁神张参通光十六年河由小春十日家雤天衡皇朝文鑑皇朝文鑑卷第一皇朝文鑑卷第一臣吕祖谦奉圣旨铨次赋五凤楼赋梁周翰籍田赋王禹偁端居赋种放大蒐赋丁谓洞庭赋夏侯嘉正矮松赋王曾声赋张咏春雪赋钱惟演君可思赋杨亿五鳯楼赋梁周翰伊京师之权舆也遐哉邈乎验河图之象按舆地之书宅禹贡豫州之域距天文辰马之墟因四履建侯之地为六代兴王之居城浚而都派河而渠结坤之络振干之枢星甍栉堵我民之庐海漕山廥我田之租势雄跨胡气王吞吴茫茫万国鱼贯而趋惟圣皇之受命应期运而握符光潜跃龙徳践元亨于帝衢道德何师尊卢赫胥揖让何比陶唐有虞英略神武威惮八区封豕必诛长鲸尽刳虎皮包刃鹄板捜儒坠典皆索阙政咸铺成天下之大务若雷奋而风驱乃顾京室时行圣谟陋宸极之非制稽紫垣之旧图且曰不壮不丽岂传万丗禹之卑宫盖勿暇之计尧之茅茨非经乆之制矧象魏之县法伊亿兆之所视况我力如天我赀如地不渔尔民不牟尔利一毫之费差足爲易乃诏共工度景之中因旧谋新庀徒功台卑而隆椽斵而砻去地百丈在天半空五鳯翘翼若鹏运风双龙蟠首若鳌载宫丹楯霞绕神光何融朱楹虹植晴文始烘绣楣焜燿雕栱玲珑椒壁涂赭绮䆫晕红双阙偶立突然如峯平见千里深映九重奔星坠而交触灵景互而相逢门呀洞缺若天之裂纵举百武横驾六辙金铺烁人光景明㓕舞阳之力莫得而排叔梁之力胡可以挟其下则冠盖葳蕤劒佩陆离车如流水待漏而驰驾肩排踵兼蛮浑夷万衆纷错鱼龙尊卑咸去来之由此竞奔凑于玉墀亶皇风之无外岂朝盈之有时三事庶尹乃拜表萧墙谒帝未央以落大壮登謌永昌曰元圣明兮帝道昌威四海兮君万方峙髙阙兮冠百常赫宋徳兮垂无疆瞻天颜兮献寿觞愿君王兮长乐康帝曰俞哉尔觞且置当听朕言庶晓朕意顷于戎马之暇详窥历代之纪乃知乎夏徳之衰室自庇啇政之壊倾宫大侈楚王章华一身何寄秦皇阿房二丗而弃汉武栢梁孽火随炽陈后三阁义师寻至岂非乎祸生于渐欲起于恣亦如崇饮不已必至昏醉嗜色不已必至乏瘁迁怒不已必絶人纪穷兵不已必暴人胔甘䛕不已必杜忠义溺谗不已必斥贤智亡国之君未尝不尔朕皆知之得以趋避淫于土木雅不如是美其成功良以为愧不举君觞恐骄朕志其大者天地所重者神器尾虎足冰终日惴惴当共重之勿使颠坠谨谢公卿无忘纳诲群臣乃退咸唿万歳籍田赋王禹偁臣谨按周制孟春之月天子亲载耒耜躬耕籍田所以事天地山川社稷先王醴酪粢盛于是乎取之恭之至也自周徳下衰礼文残缺故宣王之时有虢公之諌秦皇定覇鲜克由礼汉祖龙兴日不暇给孝文孝景始复行焉昭帝弄田亦其义也后汉永平中明帝东廵耕于怀县非古制焉魏氏亲耕阙百官之礼盖草创尔晋武太始之年略修坠典宋文元嘉之代亦举旧章齐用丁亥之辰梁以䢖夘之月后魏北齐㳂革有异隋朝唐室文物可观太宗行之于前明皇继之于后自兹已降废而不行将焕先农必待真主皇家享国三十载陛下嗣统十四年武功已成文理已定乃下明诏耕于东郊百执恱随三农知劝礼官博士蹈舞而草仪甸师啬夫謌咏而供职右拾遗直史馆王禹偁再拜而飏言曰耕借之义大矣哉千畒之田三推之礼所以教诸侯而事上帝率人力而成歳功实邦国之彛章皇王之大典昔潘安仁赋之于晋岑文夲颂之于唐今王道行矣王籍修矣神功帝业焕其有光宜畅颂声以播乐府谨上籍田赋一章虽不足形容盛德亦小臣勤拳之至也其词曰十四年兮帝业遐宣寰区晏然乃顺考于古道将躬耕乎籍田务夲劝农稽前文而备矣事神教养奉坠典以行焉万国欢心而怿怿百官供职以䖍䖍章仪注于有司议㳂革于遗编筑坛墠之三陛开阡陌之百㕓文物声明合礼经而有度旌旗衣服应方色而不愆旣而届孟春择元日太史先奏天子将出是月也遒人徇路星鸟中律当东郊之迎春是东作之平秩皇帝于是即斋宫辞帝室戒钖鸾严警跸乗青辂以有威俨朱纮而无逸佩乎玉也悬黎之色苍苍载其旂焉干吕之云郁郁属车负播殖之器后宫献穜稑之实红縻黛耜服葱犗以陆离缥轭绀辕驾苍龙而飘歘太常之礼具举司农之属各率甸师掌舎警御陌以惟严封人野庐设壝宫而靡失于国之东千官景从风清尘而习习雨洒道以蒙蒙时也木德盛阳气充春芒甲坼青青兮葱葱春土脉起油油兮溶溶冠盖蔽野珮环咽风状浮云兮随应龙旂帜张日车徒塞空若衆星兮环紫宫修农事以惕惕袭春服之重重尔乃配少皥祠先农尸祝无媿豆笾以供太牢之牲荐之而肥腯太簇之乐奏之而舂容于是脩帝籍劳圣躬抚御耦以无怠履㳺场而有踪将循乎千畒之制岂止乎数歩之中耕钩盾之弄田但矜儿戯脩建康之春籍未焕农功有以见万乗之尊三推而舎或五或九降杀之义有伦尔公尔侯贵贱之班相亚啬夫洒种以斯毕庶人终畒而告罢千耦其耕焕乎礼成播百谷兮率人乃謌载芟兮扬颂声将见乎余粮栖畒腐粟如京神仓令纳乎黍稷以备粢盛廪牺氏収其藁秸用饷牺牲亲畎畒兮化𬒳重民天而教行自得训农之实非贪慕古之名然后下青坛归绛阙百姓知劝羣后咸谒在镐之宴启謌虞之音发献万寿兮懽唿奏九韶兮铿越开三面以行惠宥五刑而审罚恩流于孝悌力田德𬒳于雕题辨髪兴王土之利固必躬而必亲同三代之风复不矜而不伐大矣哉籍田之礼岂三年而不为躬耕之义将百代而可知我所以举乆废之礼定不刋之仪虑弗勤于四体将有害于三时务农桑兮为政夲兴礼节兮崇教资民乃力穑歳无阻饥神农斵木之功我其申矣后稷播时之利我得兼之供秬鬯以斯在介丰年而有期丕显事天之礼诞謌祈社之诗祀山川兮神鉴明矣配祖考兮徳馨逺而永钖纯嘏用先孝思乃作颂曰倬彼东郊公田是辟大君戾止言耕其籍帝籍旣脩乃及公侯亲尔耒耜勤尔田畴言采黍稷祀于圎丘亿万斯年以承天休又曰倬彼东郊耕坛其崇大君戾止言训其农农功旣督乃知荣辱尔家以给尔人以足言奉烝尝遍于比屋亿万斯年以介景福端居赋种放予尝阖扉而居不乐他游未尝以一词輙于公侯以借浮誉门外苔封草纎非知己之深者无一造其居或罪予曰嗟乎明逸上有明天子贤执事子独贫且贱耻也又易称君子以贞凶子其有是乎予退而作端居赋山鸟寂寂梧隂昼碧穷居退夫耿然不怿精神沮而徜徉冠屦陋而踧踖类沈酣而未醒岂执迷而莫析固贻讥于独善尚多言而自释鲸鹏虽大无风波而何益胡粤万里舍舟车而奚适在圣贤虽有志于下民孰能无位而立辟况予才不迨于徃哲名器敢期于苟得在得䘮不忘于明圣颠沛必思于正直终皮弁以自守恶鹬冠以假饰进不妄而嘻嘻退不怨而戚戚故孟轲有言虽有镃基不如逢乎有年颜氏几圣乐在陋巷亦将育乎令徳兹穷通之自信匪古今之可尤顾窃位而择肉兮予诚自羞寍守道而食芹兮中心日休予将息万竞消百忧养浩气于蓬茅之下饮清源于渊黙之流侣鸾鹄兮云霓之表终焉泯衆议之啾啾大蒐赋丁谓司马相如扬雄以赋名汉朝后之学者多规范焉欲其克肖以至等句读袭征引言语陈熟无有已出观子虚长杨之作皆逺取傍索灵竒瑰怪之物以壮大其体势撮其辞彩茟力恢然飞动今古而出入天地者无几然皆人君败度之事又于典正颇逺今国家大蒐行旷古之礼辞人文士不宜无歌咏故作大蒐赋其事实夲之于周官历代沿革制度参用之以取其丽则竒言逸辞皆得之于心相如子云之语无一似近者彼以好乐而讽之此以勤礼而颂之宜乎与二子不类辞曰仲冬天子严祀事荅神祐伫农隙谨蒐狩踵教夲稽与旧礼容左右武事前后䓁尊第卑上长下㓜人民丰浓物色繁富盖亦閲军实于介胄非徒恣游畋于禽兽者哉前期命虞人以莱莽苍芟拥遏草木躶枯原隰砥阔视军衆寡度地本末髙表四立坦场中豁限田防而兰织志辕门而旌掲青龙白虎拥䕶乎行在之所左罕右毕分乎侍卫之列风萧萧而野鸣云隂隂而昼结麋鹿狼狈以投林狐狸踉跄而迁穴由是司马举职群吏咸秩各有司存皆给名物备驾而六龙集开武库而五兵出辂车金玉旂章日月㦸牙刺举旄头雪宻画蚩尤于斾颠匣干将于劒室騠駃妥贴以负轭骕骦徘徊而转轶召佽飞以前导命玄武而殿卒目恍罗列神惊比师勑战法帅董戎律始建旗以誓衆亦斩牲而戒失所畋之野备物咸毕外事尚刚戊日惟吉上乃乗七驺拥六军白旄方下于北极黄纛已搴于应门服章天地车驾风云日随月侍岳走川奔列缺收声而聴跸丰隆鼓力以扶轮队仗乎八百诸侯殿唿乎七十二君烟霞错杂以垂地河汉颠倒而失源灵祇慑慄恠物骧骞颛帝苍黄而废职元冥倐闪以驰魂俨方离于大内盛已列于平原禡表云已衘枚而前虵阵翼张虎贲环匝鼓以三阕围不四合律戎索以济济饬军威而烨烨镮再振而铙再鸣弓斯张而矢斯浃尔乃驱百兽当一人弓工操轩辕之弧奉御罗氏设商汤之网拥群熊罴之爪距摧折虎豹之心肝分裂射必三兽发则五豝雹逆毛羽星飏角牙肉堕庖丁刃血溅鲁阳之戈诸侯卒事以俨雅百姓宇围而交加上方歛緌以惨怆衆乃靡旗而諠譁围开一方悯尽杀也舍顺取逆彰怀来也出表不顾耻逐奔也等别三杀贵宗庙也得匪上以显孝思下以不愆乎鸟兽之肉不登器者无取貔虎之士罔用命者有诛警进退于钲皷习威仪于卒徒戎事同銮辂廻军声振而方国耸立天仗指而九门洞开郊馌兽而礼之勤也庙献禽而神其享哉以劳饮至以能䇿勲刑必加于共弃爵乃及乎衆尊如是则不曰暴天物不曰教民战于以辨名号而训仁义于以昭文章而明贵贱也下臣窃详三代之书颇究二王之典大閲之制昭然义见军旅之事阙教则失利祭荐之制非理则不献施信赏率怠倦使夫民知方兵识变莫若示蒐畋而敦大劝也后之王者反礼叛经荒乐诛杀放怀荡情借如汉武于古详明博搜圣书广召文英讲评谟训华饬声明凡曰大乐阙焉不行乃穷畋极猎夸国耀兵隔蜀罗设跨秦戈横麛卵夭死獝狨愁声以至欺勐狂而手格喜暴恶以力争岂残忍之足耻唯豪勇之所京下垂歴代不能变更魏晋而下离合寰瀛咸局促以仅守曷礼乐之能兴粤扺李唐时惟㑹昌彼文明二帝实驱驰百王大畋之义犹或废亡若陛下自膺寳命临万方动必法度举皆故常缉牺轩之絶绪新姫孔之旧章郊焉而五帝肃肃享焉而百神洋洋九年三月升于纠坛十有三年躬耕籍田心以民本事由礼先谪王满嗜慾乎驰骋斥帝彻瞽瞶乎神仙故天地不能藏祥而祕瑞日月无以示谴而戒愆甘露降而区宇泽景星烛而氛祲蠲緫治本操化源措虑寂尔存神泊然是以发狂之心无自入焉下臣以谓大蒐之典周公制于往古陛下行于今兹中间数千余祀咸杳昧而不知彼唐汉之士修崇礼仪封禅之征诞明堂之说竒此数事不详于尧舜文武之书臣寕敢狂斐而陈诸所以赋大蒐而謌盛礼也俾千古知至徳之巍巍洞庭赋夏侯嘉正楚之南有水曰洞庭环带五郡淼不知其㡬百里臣乙酉夏使岳阳抵湖上思作赋眀目披襟而观之则翼然动足然跂慄然骇愕然胎恍若驾春云而轼霓浩若浮汗漫而朝跻退若据太山之安进若履千仞之危懵若无识智若通微跛若不倚跄若将驰耳不及掩目不暇逃情悸心嬉二三日而后神始宅气始正若此不敢以赋为事者二年然眷眷不已一日登崇丘望大泽有云崪兮兴歘兮止兴止未霁忽若有遇由是渍阳辉沐芳泽覩一异人于巗之际霞为𥚑云为𬒮氷肤雪肌金玦玉佩浮丘羡门斯实其对因言曰若非好辞者也臣曰然然则若智有所不通识有所不穷用不通不穷而循乎无端之纪若得无殆乎臣又曰然然至极则物应思精则道来嘉若之勤无譁无谈吾为若称云太极之生曰地曰天中含五精五精之用而水居一焉水之䟽迩则爲江兮逺则爲河积则爲潴兮緫则爲湖若今所谓洞庭者杰立而孤廓然如无区其大无徒含阳字隂元神之都暧暧昧昧百川不敢退有若臣者有若賔者有若仆者有若子者有若附庸者有若娣姒者有若禹㑹涂山武巡牧野千出百㑹咸处麾下每六合澄静中流廻睨莽莽苍苍纎霭不翳太阳望舒出没其间万顷咸沸彊而名之爲巨泽爲长川爲水府爲太渊纵之不踰蹁之不卑乍若贤人以重自持诱之不前犯之愈坚又若良将以谋乎邉澎澎濞濞浩尔一致又若太始未有仁义冲冲漠漠二气交错又若混沌凝然未凿此乃方舆之心胷溟海之郛郭也三代之前其气濩落浩浩滔天与物回薄灭木襄陵无际无廓上帝降鍳巨人斯作乃命玄夷授禹之机隧山堙谷涤源畅微然后若金在镕若木在工流精成噐夫何不通是泽之设允执厥中既巽其性遂得其正有升有降有动有静臣应之曰升降动静可得闻乎神曰水之性非圆非方非柔非刚非直非曲非玄非黄画象为坎本乎羲皇外婉而固内健而彰降以姤始升以复张其静处隂其动随阳六府之甲万化之纲式观是泽乃知天常若乃四序之变九夏攸楚烘然而炎沸然而煑群物鸿洞烁为隆暑泽之作颀然其容若去若住若茹若吐灵趋恠觐杳不可覩蒸之为云散之为雨倐忽万象如还太古眞可嘉也若乃秋之为神素气清泚肃肃翛翛羣籁四起泽之动黝然其姿若挺若倚若行若止巽宫离离为之腾风苍梧崇崇为之供云四顾一色黯然氤氲其声沵沵若商非商若征非征东凑海门一浪五千里又足畏也言其状则石然而骨岸然而革气然而荣降然而脉有山而心有洞而腹有玉而体有珠而目穹鼻岛呀口万谷臂带三吴足跬荆巫或跂然而望或翼然如趋彭蠡震泽讵可云乎臣又问曰泽之态已闻命矣水之族将如何居神曰大道变易或文或质沉潜自遂其类非一或𬒳甲而邅或曵𥚑而娱或秃而跋或角而蜿或吞而呀或呿而牙或心以之蟹或目以之虾或脩臂而立或横骛而疾或髪于首或髯于肘或俨而荘或毅而黝彪彪玢玢若太虚之含万彚各备其生而合乎群者也臣又问曰若神之资其品何如也神曰清矣静矣丽矣至矣邈难知矣肇于古古有所未逹形于今今有所未察非希非夷合其心于自然然后上天入地把三根六况水居陆处夫何不烛彼鞚鲤之贤辔龙之仙乃吾之肩也其余海若天吴阳侯神胥龊龊而逰曽不我俦臣又问曰易称王公设险是泽之险可以为固而歴代兴衰其义安取神曰天道以顺不以逆地道以谦不以盈故治理之世建仁为旌聚心为城而弧不暇弦矛不暇锋四海以之而大同何必持险阻何必据要冲若秦得百二而帝齐得十二而王其山为金其水为汤守之不义歘然而亡祸不在大特之者败水不在微怙之者危若汉疲于昆明桀困于酒池亦其类也故黄帝张乐而兴三苗弃义而倾则知洞庭之波以仁不以乱以道不以贼惟贤者观之而后得也于是盘旋徙倚凝精流视罄以辞对倐然而晦矮松赋王曽齐城西南隅矮松园自昔之闲馆此邦之胜㮣二松对植卑枝四出髙不倍寻周且百尺轮囷偃亚观者骇目盖莫知其年祀亦靡记其本原真造化竒诡之絶品也曽咸平中忝乡荐登甲科䝉被宠灵践歴清显几三十载前岁秋始罢冡司出守青社下车之后省闾里访故旧则曩之耆耋悉沦逝童冠皆壮老邑居风物触目迁变惟彼珍树依然故态窃谓是松也匪独以后凋克固歳寒抑由拥肿支离不为世用故能宅兹臯壌免于斤斧向若负构厦之材竦凌云之干必将为梁栋戕伐无余又安得保其天年全其生理哉感物兴叹聊为赋云惟中齐之旧国乃东夏之奥区有囿㳺之胜致直闬之坤隅伟茂松之骈植轶衆木而特殊上轮囷以夭矫旁翳荟而纷敷广庭庑之可庇髙寻常之不踰枝拥阏兮以横亘根蹙缩兮盘纡徒观其前瞻林岭却顾康衢宅寳势兮葱郁据右地兮膏腴类蟠蛰兮蛟蜧讶腾倚兮虎貙将拏攫兮未奋忽伏窜兮争趋色闘鲜兮欲滴形诡俗难图而望之蔚兮若搏鹏之出沧海迫而察之黕兮若方舆之承寳盖矗洞口之㱕云堆巗阿之宿霭谈挥麈兮何多𬒳集翠兮増汰度朔吹兮飕飗含阳晖兮晻蔼吾不知其㡬千岁起毫末而硕大昔去里兮离邦攀緑条兮彷徨今剖符兮临郡识竒树兮青苍憷光景兮遄迈嘉歳寒兮益彰叶毵毵兮不改情眷眷兮难忘异古人之叹栁协予志之恭桑信矣夫卑以自牧终然允臧效先哲之俯偻法幽经之伏藏愿跼影于涧㡳厌争荣于豫章鄙直木兮先伐惧秀林兮见伤幸髙梧之垂䕃愧脩竹之聮芳鸾乍迷于枳棘鷃每悮于榆枋嫓周雅之蹐地符羲易之巽牀既交譲以屈节复善下而同方自储精于甘露不受命于繁霜客有系而称曰材之良兮梓匠之攸贵生之全兮蒙荘之所羙苟入用于钩䋲寕委迹于尘滓俾其夭性而称珍曷若存身而受祉纷异趣兮谁与归当去彼而取此声赋张咏声赋之作岂拘模限韵春雷秋虫之为事也盖取诸声成之文王化之本苟有所𥙷不愧空言尔赋曰罔象迷冥大人忽生混沌初窍呀然震惊二仪吐形万灵吐英天机动制轧而为声故形有美恶焉声有小大焉伊物类之动作俟人事而克全至于大雷殷空万窍吼风不为之隆品物磨臬羽足动发不为之末未若人声与天通功与物长雄口吻之启义于厥躬道机之张腾凌鸿蒙其所闻者羲黄唐虞继踵而至宇宙隘其神造化侔其智在声之伟也得不廻天而动地观其得一之发清清泠泠凉寰洗瀛万类听之如懵而醒仁信之发溶溶弈弈唿道振徳万类聴之如日破黒曰礼曰义相迭而起鸣孝响悌骇心清耳万类聼之如愁得喜广成五老闻而启齿曰是何帝皇之声也如此九道交讹华夷和歌蠢动鼻息欢咍寔多其在物也昭昭融融万类和同万籁响空荅天之功其在人也万心气平万口宣腾云门六英荅君之声故知五音八声声之枝欤金石丝竹声之器欤若本不正而声不清何甞动天地泣鬼神而有诸三五迭生异业同声唱古寡应唿今得精仪事以之繁㑹时风为之劲清作礼者有周旋之矩制乐者有大武之名故圣人之音铿如锵金圣人之治潺如流水加以商辛夏癸行无辙轨情慾沸空淫哇盈耳民不知告政声遂毁幽厉继作心胡可度唱僻者轻脱和伪者交错皷钲之响日驰礼义之风日薄王道民政溃然投壑攻乎亡国之音聚为终身之乐秦恠一声天摇地坑烘赫火烈荒茫海倾阿房辇材枿臬山回紫塞筑垒訇轰震雷钳圣愚儒四海暌孤刮剥亡命痛脑连胫于是民失其业怨口喋喋野薄其农荆榛飏风刑失其矩民哀无所兵革填委死为怨鬼故怨之为气也散为嚣尘积为屯云闭郁六合阳灵不曛怨之为声也烈风相倚怒涛兼起鬼哭于郊神号于市川谷为之闘击山峦以之崩圯陈具一唿而宗社瓦毁天穷地终丑声不已洎于汉唐惟髙与光太宗纉尧开元嗣皇智冠絶古气凌昊苍倚天凭怒即动盪于八荒按劒大唿即交映于中方借力者黎献助声者贤良亦不能广仁义于递奏使道徳之激扬掩商秦之余韵系唐虞之声芳者也未若我后凝神定思诚求理致与圣作则为难于易惟礼是崇惟仁是嗜叩乎杳冥清静以听闻古谬惑皇心不平于以忠良是旌息嗟吁之声不肖是黜息滥谬之声均物恻隐息哀怨之声厚施薄歛息流亡之声四人是别息浇竞之声狴犴是理息冤枉之声道徳是守息兵革之声人劳是恤息雕斵之声小人是逺息邪佞之声正音是奏息惉懘之声竒哉壮矣尧嗟舜惊致章濩之调下觉唐尧之颂轻浩浩荡荡无得而名异声之袭也扬溢昭灼上贤下愚既欢且谑鸟兽跄跄䖝虺跃跃信乎载之一时与有生而同乐余欲引声而作未知何若春雪赋钱惟演癸亥歳二月晦讫季春旦雾霰雪杂下平地二尺寒威于是凌厉阳和爲之潜伏问诸农曰田有伤矣问诸圃曰果不实矣考诸史曰隂阳戾矣予守土者岂不以民爲心因怆然而赋春阳已中百昌俱作彼隂冷而忽兴何飞霙之骤落始䝉蔽于阳乌遂潜藏于天幕氷霰杂下温寒相搏才衮衮而纷揉更霏霏而交错因方就圆填溪满壑迷匹练于素鷴混髙云于皓鹤七盘顿失乎巇崄二室仅存乎崿我有爰田既锄既耰我有条桑且桋且柔岂灭裂而是取顾沃若之待収罹此暴殄予心则忧亦有庶草群木千芳万琲粉落絮起珠倾玉碎建森纚之髙牙垂陆离之长珮掩藩匽之郁栖覆台塘之畏佳病李殭于井干芳兰沉于林会有奔敻敻有鸣嘤嘤趍荐草以无所恋危巢之欲倾顾泽中而罢钓之壠上而辍耕手足瘅瘃吾道不行吾乃诗叹麻衣歌悲黄竹兎园靡召于游客钘山遂仆于王属隔瑶水之来使没骚人之行毂东郭叹不完之衣梁山作思㱕之曲岂由汉女之冤遂至卫民之哭已而违时令反天常气虽凄而不烈风虽暴而不扬忽曜灵之委照伫消释于辉光君可思赋杨亿夫民生在三兮事之攸同子之能仕兮父教之忠念委质而勿贰兮本陈力以首公虽代耕而徯禄兮曷期侈以图丰亦怀材而待试兮将乗时而奋庸夫何直谅不回孤坚寡偶贯岁寒而勿改兮濯江汉而无垢中履絜以好修兮外葆光而虚受筮仕逢亨奏技承平濯鳞禁沼拊翼丹楹尧文载郁禹律惟精荷紫囊而舐笔兮从单于之勤兵霜飈刮骨流尘满缨自此研精藻翰局影天扄毫残鸡管香消鹤绫鬓凋屋帻心悬合铃矧乃郢坊酒醇武都泥紫版急鹄头书详马尾石屋䌷书鸿都约史攟摭阙遗发明统纪窃企迹于前修庶司风于古始虑罔越思身亦勤止宣汉徳于无穷纳舜韶于尽羙志本勿矜言乎有凭非施劳而伐善岂扬已而害能每燥吻而踯躅屡抚心而屏营敷谈泉而载涸皷思风而弗兴感外邪而遘厉殆五日之沈冥怅官事之孰了泪劳府而靡寕岂望夫连城之报岂爱乎画饼之名羗民生之朴忠希在昔之遐踪思不出位罔贪天功慕台骀之业官肯有二事念犂弥之辞赏愈激厥衷庶克终于雅尚聊有禆于素风柰何虺心昌炽锦言萋斐蝇薨薨以交乱犬狺狺而迎吠贤登朝而共嫉女入门而各媚乍缉缉以翩翩竞翕翕而訿訿结合隂邪缔造疑似俾朕师之震惊恣星箕之华哆幸大度之不校専巧言而纵毁胡能伤君徳之巍巍徒以动贤心之惴惴然后饰卫鹤之华轩衒黔驴之短技窃名噐以宴居絶上下之愧畏俟贯恶之既盈将幽神而共弃若夫晬穆东房奚望清光定心服物伟量包荒耿求贤兮不及慎乃宪而惟康延登体貌义问覃详伊蓬心之受惠怜橘性之有常寘之近署采其寸长遇忠见察浸润无伤犯四禁而多恕缓千编而不遑丁寕一札在宥三章践丹涂而乃春宴华林而釂觞动羣伦之耸羡曷丹心之弭忘盛宪多忧长卿沉疾退迹东阁之陂举首长安之日色变愁鬓谗消病骨周田食粟聊彊饭于数升江径诛茅姑却扫于一室岂不念悲哀作主甽畆思君羇心蘗苦别绪丝棼岷江一幸天畿之接畛成周五世庶宰树以参云感骚人之遗韵聊抒意于斯文皇朝文鑑卷第一皇朝文鑑皇朝文鑑卷第二皇朝文鑑卷第二赋皇畿赋杨侃大酺赋刘筠中园赋晏殊明堂赋范仲淹皇畿赋杨侃有赋家者流欲驰名于当丗思着咏于神州忽念前古深怀景慕诵二京于张衡览两都于班固于是辍卷意慙阁笔心伏让而谓臣请书简臣辞不获巳而谓之曰子读二子之赋而知两汉都邑之制宫殿之丽而未知大宋畿甸之美政化之始也予幸得职採风謡官参儒雅千里之郊圻是廵八使之轺车斯假若夫大邑名城神皐沃野画地可记濡毫可冩至于宫禁之深严予未闻也都城之浩穰衆所覩也是故彼述其内子言其外盖万分之举一难尽述而备载昔者唐纲不振国鼎将迁俄梁室之革命启浚都而应天旣观法于左崤右陇亦取则于西涧东瀍大矣雄图昭然圣谟所陈留天下之冲要谓大梁海内之膏腴汉祖得之则齐楚之敌败亡相继咸就擒而即诛梁王守之则七国之师不敢西向尽爲馘而爲俘实王气之长在宜万丗而作都也莫不广封沟设险固襄平割宋之美田戴邑裂曹之沃土滑分属邑之二城陈减太康之万户颕川之鄢陵扶沟荥阳之中牟阳武咸命落编民于州籍升地图于天府故得雄临九州陋视三辅经营历于五代法则垂于万古皇宋之受命也太祖以神武独断太宗以圣文诞敷平江表破蜀都下南越来东呉北定并汾南取荆湖是故七国之雄军诸侯之陪臣随其王公与其士民小者十郡之衆大者百州之人莫不去其郷党率彼宗亲尽徙家于上国何怀土之不闻甲第星罗比屋鳞次坊无广巷市不通骑于是有出居王畿挂户县籍兴产树业出赋供役者矣岂比夫秦迁户口于咸阳汉徙豪杰于陵邑魏将实于河南驱冀民而是入也今圣上之在东宫也尊以皇储尹兹京邑视政之初民讼云集莫不察之以情伪辩之以曲直发伏禁姦亲剸繁剧旣而桴皷不鸣豪右歛迹吏不敢欺民用怀徳若乃龙楼晓出奉法谨身教民以事父也亲拜师传降礼国储教民以事师也公退则侍讲在前出入则四賔是翼尚老尊学与民爲则是时王畿之内易俗移风以至正南面居域中由内及外化行令从是君上德惠素立而政教早崇也若乃锐旅百营髙城千雉孙武教阵呉起抚士其齐如林其勐如虎手击利劒足张彊弩跃马夺槊投石㧞距入则训练出无征战身闲赏厚家有余羡是故拥彊兵卫近甸如大郡雄藩爲屏爲翰者且有九县天设二渠曰蔡曰汴通江㑹海萦畿带甸千仓是兴万庾是建杜预主计刘晏司漕何贡何输呉粳楚月致百万犹责其少汉之太仓积粟红腐使彼粒而计之未及我斗量之数成王之庾万箱以供未若我千艘徃来运江淮而无穷是故备九年之储充六军之给当津处要山积云入者复有五邑若乃惣戎者贵领专城宰邑者上应列星簿旣资髙尉亦秩清率兵守戍者五鎭统骑分巡者两路城皇之外游徼四布桓桓八臣是警是护郊原膴膴春草萋萋邉烽不警牧马争嘶廏空万枥野散千蹄陂闲牧南沙平走西一饮空川一龁空原去如雾散来若云连地广马多古未有焉若乃任土出于民心献芹比于古俗园茄早实时菓先熟瓜重南门笋宜脩竹鬻于市兮利旣兼倍进于君兮恩必霑沐时或戴胜降桑蝼蝈未鸣野人登麦以先至𧖟妇贡丝而已成别有襄陵之桃阳夏之柿朱樱冝于谷林丹杏出于尉民其或阳郷千树之梨扶乐千树之栗比封千户之侯亦何让于昔日醎壤冝北郷之羊野蓑羙东邑之豕鱼鼈凫鴈之盛西有陂兮万顷菱芡莲藕之美东㳂堤兮百里其或仲冬之月礼尚进鲜介䴢素出于逢泽狡兎复多于梁园乃命莱田于虞人选徒于司马四校毕陈六飞夙驾何千乘万骑之驰骋满四通五逹之郊野西或过于圃田之薮东或出于平台之下乃有孟贲之徒乌获之类檀裼而来叱咤而至搏虎兕击熊豕玄豹逆曵白狐生致复有负羽从猎之人控弦伏兽之士落孤鴈于马首贯双鵰于云里然犹示之以三驱之仁寛之以一面之网不使兽殚于下禽尽于上何长杨之猎自谓于禽多云夣之畋敢夸其地广哉圗书载详境土斯见开封则汉志之名邑今二赤之首冠祥符则天书之降年易新名于旧县秸之入斯爲近甸若乃百万衆之分营十二市之环城嚣然朝夕异彼郊垧其东则有汴水之阳宜春之苑向日而亭台最丽迎郊而气候先暖鸎啭何早花开不晚瞻太一之清宫壮先朝之命工宇烟霞之外出俗嚣尘之中效仙人之楼居慕老氏之玄风青青道边千亩何田端拱之𥘉借于此焉黛耜一执青史千年登蓼隄以东朢见髙台之百尺居道之南在冈之北下有广埸可驰可逐我皇帝𥘉即寳位大阅军旅亲乗戎辂习战于此士马秋劲甲胃晨整上慿轼以将观衆无譁而是听列八阵之形申三令之语肃将帅严部伍颇牧授之以方略韩彭进之以旗皷失军容者戮以徇衆有勇敢者赏而裂土彼上林之驰射骊山之讲武岂可同日而语哉其南则有崇崇清坛肃肃齐宫卜是吉土龟从筮从永奉禋祀郊见昊穹燔柴展礼万丗无穷别有景象仙岛园名玉津珍果献夏竒花进春百亭千榭林间水濵珍禽贡兮何方怪兽来兮何郷郊薮旣乐山林是忘则有麒麟含仁驺虞知义神羊一角之祥灵犀三蹄之瑞狻猊来于天竺驯象贡于交趾孔雀翡翠白鷴素雉怀笼暮归唿侣晓去何毛羽之多竒罄竹素而莫纪也忽断苑墙又连池籞介族千状沙禽万类尽㳺泳而徃来或浮沈而出处柳笼隂于四岸莲飘香于十里屈曲沟畎髙低稻畦越卒执耒呉牛行泥霜早刈速春寒种迟舂红粳而花绽簸素粒而雪飞何江南之野景来辇下以如移雪拥冬苗雨滋夏穗当新麦以时荐故清跸而亲至辇从千官郊陈万骑旣观获以云罢亦宴犒而后巳其西则有池凿金明波寒水殿鹢首万艘而压浪虹桥一道而通辇太液无滥觞之深灵沼有潢污之浅时或薰风微扇晴澜始暖命楼舡之将军习昆明之水战天子乃驻翠华开广宴凭栏槛于中流瞰渺茫于四面俄而旗影霞乱阵形星罗万棹如风而倐去千皷似雷而忽过则有官名佽飞将号伏波骧江中之龙避舩下之戈黄头之郎旣衆文身之卒且多类虬龙而似蛟蜃骇鲸鲵而走鼋鼍势震动于山岳声沸腾于江河别有浮泛傀儡之戯雕刻鱼龙之质应乐皷舞随波出没銮舆临赏以尽日士庶纵观而踰月彼池之南有苑何大旣琼林而是名亦玉辇而是待其或桂折天庭花开凤城则必有闻喜之新宴掩杏园之旧名于是连镳上苑列席广庭盖我朝之盛事爲士流之殊荣一派如飞通槽架虚越广汴湍流之上转皇城西北之隅贯都注御沟之口转漕通广济之渠京索导源而干彼金水名河而在兹其北则瑞圣新名含芳旧苑四方异花于是乎见百啭好鸟于是乎闻十洲得景三岛分春延廏之设是名天驷伐大宛以新求渉渥洼而逺致群驱八骏队数十骥虽輓粟之千车乃尝秣之一费彼沙台之崔嵬耸佛刹之千尺冈阜连延于西南原田平坦于东北何沙海之飞扬忽到此而止息莫不地多贤士代出异人何干旄之子子向浚郊而云臻虽梁多于长者非安国而不闻过信陵之祠宇想英风而若存何侯嬴之白首尚抱关于夷门遇公子之好贤忽柱驾而咨询旣同载而过市谒隐屠而驻轮果嘉谋之斯得救邯郸而义伸夺晋鄙之十万终自将而却秦设守冡而奉祀值汉皇之东巡若乃过陈留之故邑访地名之所因盖二留之分别彼彭城而此陈昔赤帝之起义㑹子房而于此始钖贤于上天终受封于兹地旣万户以建侯亦千年而崇祀千屯北县之郛郭三月南河之廛市何飞梁之新迁患横舟之触柱今之雍丘古曰祀国民厚风俗土繁货殖县之西郊山曰谷林其或花迎野望烟禁春深景当妍丽俗重登临移市景日倾城赏心幄幕蔽野轩盖成隂暮而忘归乐不絶音旣同欢于万室罔惜费于千金厥篚织文出于襄邑池濯锦以爲名蜀有江而焉及复有咸平大县我家新建因纪年以命号诏将作而营缮公宇之制甲子畿甸中有大川通阛带阓贯都邑而北来走江湖而南㑹何客棹之常喧聚茶啇而斯在千舸朝空万车夕载西出玉关北越紫塞徴尉氏之名本大夫之邑盖郑国之上田俾狱官而丗袭何彼乐郊今爲畿地爰有仁木应乎嘉瑞二棠合生双榆连理槐独秀而通枝木异类而同气良宰画图而来闻大尹飞章而奏异莫不召虎殿之宿儒集麟阁之名士验彼祥经考乎信史表六合之一家而帝德之光被也加以地多薮泽利有蒲鱼晴澜望皛陂之色山水观惠民之渠乃有檝师炭商交易徃复素衣化缁漆身同色行舟则夏瞻云雨售货则冬祷雪霜经宋楼而关征旣薄历朱曲而市税有常潺潺洎沟涣涣洧水入鄢陵而碧截原田过扶亭而清映闾里珍货奔马栏之道豪侠聚建雄之市彼东昏之旧城易美号于新室似兴废之有时而图䜟之预出何以明而代昏符作畿于圣日考城之人旧俗刚毅郷出勇夫里多壮士椎埋爲姦任侠尚气睚眦必报盃间刃起今爲畿民礼束化𬒳暴虎之徒闻义则畏南徂太康淮阳甚迩地冝瑯玕家有苍翠城过两扶沟踰二备地旣成于上田人不趋于末利桑成隂而春繁枣结实而秋美问中牟之耆民叹鲁恭之仁宰何三异之善政有千年之遗爱遇我后之盛明西朝拜于园陵瞻路隅之灵庙想前史之嘉名祭以上公之礼爵以太师之荣若夫八泽九沟二池三固周流原野表界境土指万胜以遥观见斗门之双注吸惊浪以横来絶长隄而可惧其始也患彼决溢利其塡阏漑万顷之陂泽变终古之舄卤尽若膏腴咸通耒耜有若决漳灌邺旁之田凿泾沃关内之土然后䟽导入白沟之流㑹同爲漕渠之助彼梁固之在东亦派分于波势㳂流有一舎之遥则水无寸差之异何一启而一闭常若合于符契始注陂而雷声终入渠而驷逝散浊浪以澄沙广良田而济丗指阳武以北迈渉博浪之长沙冈断续以千叠尘飞扬而四遮人迷途而莫辨鸟投树以何賖䇿不进兮我马轮欲理兮何博过户牖之名郷乃曲逆之旧里何分社之称平巳宰国而有志经计相之里中思张苍之善筭屈柱史以事秦荣列侯而佐汉宜二贤之灵祠历千古而辉焕西望河流㯲带二邑髙岸山立回湾箭急蚁壤忧漏冲决莫救基根相扶万柳千榆舆梢畚土常设备御建营置卒转粟实庾坚彼金隄鉴手前古秋防夏扞守以朝暮冬计春修役均编户岸舣连航兵屯两渡阻浩浩之波扼憧憧之路北掉讴晨南帆落暮唯姦是防非利是务右倚太行横絶云雾夫雍阻二崤之险洛慿九河之固方之于是彼若平路过濮水之长渠经封国之旧域寥落兮桐牢之亭湮没兮黄池之迹何昔也明誓重重诸侯于此以㑹同今也京邑翼翼四方于此以取则渉长垣之涂历古卫之境城有妇姑之名人慕孝慈之行嘉孔子之入蒲先宰予以观政美大家之东征复农田而发运若乃南瞻潘里北指兰冈树新文于二碑易美号于两郷因东封之行幸感瑞应之非常忽有鸣唳降于穹苍丹顶未辨于烟际玉羽已穿于仗旁九其数象君道之体阳再而降符帝运之重光何德动于上天而道盛于前王也如是哉客旣闻臣之说而知汉以宫室壮丽威四夷宋以畿甸风化正万国彼尚侈而务奢此謌道而咏德乃曰使孟坚可作平子再生读子之赋不敢复谈于汉京也大酺赋刘筠臣谨按前志酺之言布也王德布于天下而合聚饮食焉肇自炎汉𥘉兴日不暇给罚其合醵之㑹着于三尺之法逮乎孝文崇修礼义赐酺之惠繇是流行况我朝盛德形容汪洋图谍固不可以寸毫尺素孟浪而称也臣今所贼者但述海内丰盛兆庶欢康爲负暄献芹之比尔其辞曰圣宋绍休兮三叶重光祥符荐祉兮万寿无疆昭景贶于纪元之号还淳风于建德之郷庆无邈而不𬒳俗无细而不康乃下明诏申旧章赐大酺之五日洽欢心于庶邦尔乃京邑翼翼四方是则通衢十二兮砥平广路三条兮绳直固不以列肆千里集民万亿群有司而先置戒掌次而具饬幕九章兮灿若舒霞廊千歩兮轩如布翼外饔之百品有叙酒正之六物不忒分命司市迁阛阓于东西鸠集梓人校轮舆于南北将以极瑰竒诡异之欢示深慈至惠之泽也于是二月𥘉言春日载阳皇帝乃乗歩辇出披香排飞闼歴未央御南端之峣阙临廻望之广场百戯备万乐张仙车九九而并骛楼舩两两而相当昭其瑞也则银瓮丹甑象其武也则青翰艅艎声砰礚兮非雷而震势慿凌兮弗苇而航且观夫鱼龙曼衍鹿马腾骧长蛇白象麒麟凤凰吞刀璀璨吐火荧煌或㪣气而爲雾或叱石而成羊文豹左拏兮右攫玄珠倐耀兮忽藏画地而川流涆涆移山而列岫嶈嶈神木垂实灵草擢芒䯱髵巨兽绰约天倡曵绡纨而綷䌨振环珮兮铿锵赤刀受黄公之祝大面体兰陵之王木女发机于曲逆鸟言流俗于冶长千变万化纷纭颉颃前者拗怒而欲息后者技痒而激昂舞以七盘之妍䄂间以九部之清商弹筝㩎籥吹竽皷簧南音变楚陇篴鸣羌琵琶出于胡部掺皷发于祢狂方响遗铜磬之韵羯皷闘山花之芳箜篌之妙引𥘉毕笳管之新声更扬洞箫参羌兮上处燕筑慷慨兮在旁琴瑟合奏而奚辨埙箎相须而靡遑信满阬而满谷岂止乎盈耳洋洋而已哉又若橦未之技趫捷之徒籍其名于乐府丗其业于都卢竿险百尺力雄十夫望仙盘于云际视髙絙于坦涂俊轶鹰隼巧过猿狙衒多能于悬絶校微命于锱铢左廻右转旣亟只且嘈噆沸濆皷譟歋突倒投而将坠旋歛态而自如亦有侲僮赤子提携呌唿脱去襁褓负集危躯效山䕫之踯躅恃一足而有余歘对舞于索山跳丸劒而争趋偃仰拜起如礼之拘杂以㧞距投石冲狭戯车虵矛交击猿骑分驱韩嫣之金丸叠中孟光之石凌虚习五案者于斯尽矣透三崃者何以加诸复有俳优旃孟滑稽淳于诙谐方朔调笑酒胡纵横谑浪突梯嗫嚅混妍丑于戚施变舒惨于籧篨乃至角抵蹴踘分朋列族其胜也气若雄虹其败也形如藁木谁谓乎狼子野心而熊罴可扰谁谓乎以彊凌弱而猫䑕同育斯固艺之下者亦可以娱情而恱目是时也都人士女农商工贾鳞萃乎九逹之逵星拱乎两观之下举𬒮兮连帷挥汗兮霈雨钿车金勒杂沓而晶荧祇服靓装藻缛而容兴网利者罢登龙断力田者竞辞畎畒屠羊说或慕功名斲轮扁亦忘规矩寂寂兮巷无居人憧憧兮观者如堵以遨以游爰笑爰语始乃抃舞于康庄终乃含歌于罇爼旁有相如涤器浊氏卖用以兼赢咸鬻良杂苦勺药之味蚔䖶尽取旣贾用以兼赢咸满志而自许又乃百工居肆衆货丛聚锦绣之设𦦨朗甍庑竞相髙以奢丽羌难得而覼缕于以见国家蕃冨上下充足女有余丝男有余粟顾金土兮同价兴礼譲兮郁郁若夫七相茂族四姓良家蝉聮鼎盛照耀繁华皆结驷而连骑虽两汉其宁加则又有莬裘老臣逍遥髙尚乗下泽之车曵灵寿之杖爰稽首于尧云挹衢罇而无量郷里俊造草泽英才览德辉而狎至观国光而聿来顾鼎食之可取岂直野苹之谓哉羽林戴鹖之夫期门佽飞之子罢羽猎于长杨投賔壷于棘矢袭楚楚之衣交臂于㕓里大矣哉惟尧舜之作主兮盛德日新矧臯䕫之爲佐兮嘉猷矢陈奏君臣相恱之乐㑹比屋可封之民湛露未晞在藻之懽允洽太牢如享登台之衆咸臻老吾老以㓜吾之㓜不独子其子而亲其亲鳏寡孤惸兮各有所飬蛮夷戎狄兮孰非我臣粟帛之赐已厚牛酒之给仍均春醴雅醇炮炙芗芬皤发者驾肩而洩洩支离者攘臂而欣欣莫不含和而吐气蹈德而咏仁一之二之日乐且有仪三之四之日不醉无归五日兮餍饫斯极但见乎含哺而嬉介尔眉寿和尔天倪非夫上圣之干干致治其孰能逸豫而融怡者哉敢爲系曰于铄我宋巍乎帝先创业垂统静直动专威烈旣茂文德是宣谦而不宰让之于天上帝允荅灵贶昭然厥庆惟大庶民頼焉爰钖酺饮流惠周旋有殽如阜有酒如川旣醉旣饱无党无偏体安舒兮被尧日气和乐兮畅薫絃祝圣祚兮扬纯懿永延长兮弥亿年中园赋晏殊在昔公仪身居鼎轴念家食之慿厚斥芳𬞞之荐蔌粤有仲子坚辞廪禄率齐体于中野灌百畦而是足惟二哲之髙矩蔼千龄之信牍虽显晦之非偶谅谟猷而可复岂不以崇髙宅乎冨贵声教移乎风俗四民谨旧德之业百乗鄙盗臣之畜义利愧于交战矛盾蚩兮并鬻代工而治兮戒在贪竞付物以能兮使其茂育斯有位之良训乃羣伦之所属天地闭兮贤隐罝网张兮兽伏怖炎火之焚石恧东龟之毁椟甘田畒以昬作晦膏兰而择福我负子戴兮终年靡劳夏葛冬裘兮匪躬是辱斯遯丗之攸处讵纷华之可渎眷予生兮曷爲幸亲逢平盛时进寛大治之责退有上农之赀求中道于先民乐鸿钧于圣期寓垣屋于穷僻敞林峦于蔽亏朝青阁以夙退饬两骖兮独归窈蔼郊园扶踈町畦鲜巾组以遨游饰壷觞而宴嬉㓜子蓬鬓孺人布衣啸傲蘅畹留连渚湄或捕雀以承蜩或摘芳而翫蕤食周粟以勿践咏尧年而不知琴风飒以解愠田雨滂兮及私尔乃坛杏蒙金蹊桃衒碧李杂红缥柰分丹白梨夸大谷之种梅骋含章之饰乌勃旁挺来禽外植樱胡品糅而形别棠棣名同而实析大椑朱柿兮骈发梬枣安榴兮间拆榠楂以馨烈蒙采枳椇以甘芳见识援蘡薁于林际架葡萄于沼侧况夫霜薤含润露葵荐泽芹自南楚蒜来西域苏荏抽颕蓼荽凝液堇荠更茂菲葑代殖苜蓿丽簁蘘荷羃历钟山之菘韭早晚呉郡之苋茄紫白织女耀而瓜荐大昴中而芋食匏瓠在格以増衍藜藿縁隂而可摘若其愈疾栽菊忘忧树萱香珍緑蕙媚服崇兰玉蘂金䔲相思杜鹃辛夷袭紫芍药含丹游龙出隰芳苡生原篱槿彫暮宫槐合昏四衢绮错五出星聮蓑蓑落蘂纂纂𥘉妍护台香而蝶乱聚崖蜜以蜂喧与夫猪苓马勃泽茞溪荪茘芸御冻椒桂含温茰房入佩菰首登飱薜茘成惟昔邪在垣独椹除渇酸浆治烦菖蒲感于百隂亭历萌于大寒卷施心㧞而不死虎櫐蔓生而自悬彘首牛脣之伙鸡肠乌喙之繁红鬓缃肤丹房碧延或山经之号着或药録之名传至夫松桧𬒳径梧楸䕃轩江蕉凝緑海栢浑圆石南荟蔚扶老萦缠矗嶰筠之东美垂溪柳之三眠或后彫而秀出或緫翠以相先丛灌骈滋翾飞所据验九扈以农正察五鸠而民聚戴鵀兴蚕织之候布谷起耕耘之务当陆成而鶗鴂云止麰麦秀而仓庚始翥伯劳惊于早寒盍旦戒乎将曙晨风不击而逐雀斵木无声而食蠧鷮介立以擅泽乌羣嗷而反哺鹪匪陋于荆棘鷃无营于钟皷顺时律以弄吭乐天和而命侣鷰溢溢以交贺鹊翛翛而告语旣罿罻之不设在橧巢而可俯谈王道于樵子接欢歌于壤父凿坎井之凝冽决清渠而灌注愚抱瓮以殚力智设槹而尽虑咸不病于夏畦各无忧于稡茹懿夫观品彚之零茂识元精之所存覩百嘉之穰俭明四序之无愆动植飞潜兮得宜乃恱雨旸寒燠兮叶度而蕃且复谕名花于君子兴瑶草于王孙采家臣之秋实歌上瑞之丰年资旨蓄而御冬撷衆芳而錬颜至若严客幸临良辰是遘载扫危榭爰张宴豆蒙山骑火之茗豫北酿花之酎或秋弈以当局或唐弓而在彀哨壷枉矢之设博簺樗蒲之侑诚一笑兮相乐亦千金而爲寿洒毫牍以摛思极朋情而卜昼送归鸿兮海壖揳鸣瑟兮賔右舞长袖兮相属命欢謡兮递奏无取次公之狂不遗椒举之旧春晼晚兮气佳临髙台兮淑华夏恢台兮日永隂茂林兮脩逈凉月皎兮钟漏寂朔霰飞兮天宇敻廓丹府以惩忿悦灵龟而缮性兹所谓袪鲁相之介节略于陵之独行却园夫之利兮取彼闲适荷王国之宠兮遂夫游泳禽託薮以思骛兽安林而获骋倡佯乎大小之隐放矌乎遭随之命庶乐育于嘉运契哲人之养正明堂赋范仲淹臣闻明堂者天子布政之宫也在国之阳于巳之方广大乎天地之象髙明乎日月之章崇百王之大观掲三宫之中央昭壮丽于神州宣英茂于皇猷颁金玉之宏度集人神之丕休故可祀先王以配上帝坐天子而朝诸侯者也粤自苍牙开极黄灵耀德巢穴以革栋宇以植彻太古之弊明大壮之则风雨攸止宫室斯美将崇髙乎冨贵之位统和乎天人之理乃圣大造明堂肇起明以清其居堂以髙而视壁廓焉而四逹殿岿焉而中峙礼以㓗而俭必表之以茅教以清而流故环之以水曁二帝之述焉合五府而祭矣逮夫夏礼秩秩奉以丗室商祀穆穆制以重屋神禹卑宫阶以一尺之崇成汤受命革以三尺之盛赫赫周堂制度景彰七筵兮南北之广九筵兮西东之长堂并包于五室室辨正于五方左青阳而右緫章面明堂而背北堂耽然太室俨乎中黄都徽名之在南取盛德之向阳或谓厥堂惟一厥室惟九辟阖其三十六户䟽逹兮七十二牖亦规上而天覆复矩下而坤厚近郊之宫广而能受通天之宇髙而弗偶八方象其幅贠九陛参其前后肃肃焉听政之庙应辰而周彰趪趪焉承天之柱列宿而相望环林兮葱葱圎海兮泱泱旣方舟而经梁复素饬其廻墙陈位序以有严议法象而必臧示邦域之景铄期人神之乐康左有辟雍天子学宫坟籍浩以明备文物森其㑹同奉三寿以勗天下之孝设三乏以劝诸侯之风右有灵台庶民子来若经始于神明廼占候于昭回天之道也惟黙黙以有象圣之心也盖惕惕而无灾此三雍之大者故百丗以钦哉若夫约周之礼禀夏之正天子升青阳之位体大德之生彼相恊谋有司奉行庆赐必均历象必明布农事于准直习舞德于和平止伯益之伐木禁蚩尤之称兵惟仓廪兮赈天之穷惟币帛兮礼邦之英无隐不彰无潜不亨蒙荡荡之至仁浸灏灏之醇精此明堂之春也万物爲之荣又若炎以继天羲以永日始于仲吕之管复于清宫之律天子乃登诸明堂曁夫太室命盛乐以象德致大雩以祈实升髙明而有豫定心气而无逸静百官之事驱五谷之疾无索于关无难于门止北伐之威以助养于生生导南风之和以饰喜于元元此明堂之夏也万物爲之繁尔乃象正火位德王金行羽渐于以南向谷万斯而西成天子乃居緫章之奥奏清商之声图有功而专任诘不义而徂征脩法制以谨收藏之令养衰老以恻揺落之情同我度量平子权衡人社以崇厚兆民报本之志神仓以祕示万邦致孝之诚此明堂之秋也天下爲之清反夫虫介时分虎威夕永诗人发其凉之咏日官賔可爱之景天子乃北堂以居南面而省钖饮蒸之庆从祀寒之请于是戒门闾备邉境劳三农于休息警百辟于恭靖关市必易宫室必整无用之器斯彻无事之官必省饬国典以俟来歳之宜讲武经以肃万邦之屏此明堂之冬也天下爲之静斯乃顺其时与物咸宜适其变使民不倦者也稽夫宗祀之文大享之辰上仪乎皇皇盛节兮彬彬比于郊也我则取文之胜方其庙也我则取质之纯损益其礼尊严其亲五天之坐晔晔以陈五帝之席弈弈而伦惟太室之位廼上帝之神作配者先王从祀者五臣樽斚离离玉币莘莘牲牢之举旣遵于夏后𬞞果之荐复本于周人礼无不当诚无不臻圣人于是出斋宫而肃肃𬒳法服而循循酌一献以从质躬百拜以表寅司仪实相乐正攸賔进爼豆之吉蠲罗簨簴之轮囷六乐咸在统羙乎列皇八风相盪同和乎天钧下舞上歌蹈德咏仁非常之祭骏奔者万国莫大之孝蚁怀者兆民于是神醉其德人乐而极太史书于䇿大夫颂于国颂曰明堂崇之明王祀之礼以成之乐以歌之光天之下教以化之若夫元朔㑹同羣后对越穆穆乎舜门之辟晣晣乎宣燎之发帝时待旦而乆求衣以先纡黄组冠通天建日月服干坤佩干将升崑崙进山岳之圭当云龙之轩正圣人之大寳示天下之有尊巍巍焉负扆而立济济焉辨色而入太常正其等衰九賔序其名级中阶之前三公屹然应门之外九采察焉阼阶之东诸侯以同西阶之西诸伯以齐门东北面者子之位门西东上者男之次东门之外则有乐浪蟠木九夷之国西面而而北上西门之外则有蒙汜大秦六戎之属南上而东向南门之外则有朱垠越裳八蛮之族唯北是望北门之外则有荤粥幽陵五狄之种唯东是尚于是兟兟旅进锵锵肆觐向明者盖取诸离观光者受之以晋君臣之位定礼乐之道振雅韶以奏文铎以徇皆望云而就日必歌尧而颂舜上和而下乐金声而玉润晨光赫曦天颜弗违冕绂兮霞集玉帛兮川归盛乎王庭之声明焕乎天家之光辉若北辰之㑹衆星咸粲粲而在共如太阳之临多露普湛湛而将晞莫不君三揖于上臣载拜于下行典礼扬风雅访隽良议穷寡人曷幽而覆盆贤曷侧而遗野于以盛名器于以休宗社署圣法于圎阙驰神教于方夏皇哉耀今昔之荣观至哉敷亿兆之纯嘏故曰揖让而治天下者明堂之谓也惜乎三代以还智者间间诸儒靡恊议者喋喋而皆胶其増损忘礼乐之大本泥于广狭废皇王之大业使朝廷茫然有逾逺之叹惘然有中辍之议殊不知五帝非㳂乐而兴三王岂袭礼而至爲明堂之道不必尚其奥行明堂之义不必尽其制适道者与权忘象者得意大乐同天地之和岂匏竹而已矣大礼同天地之节岂豆笾之云尔自汉魏之下曁隋唐之际堂或三五之上道非三五之丗盖不取其厚而取其薄不得其大而得其细享配之文或然未分政教之烈斯焉弗闻是则帝道不施胡取乎緫章皇德不隆胡取乎合宫故夫明堂之设也天子居之日敬日思思之何也万微存乎消息敬之何也兆灵系之安危繇是惟克念以作圣思尧舜之齐名惧巍巍之弗逮廼孜孜于鸡鸣唯至平之休代思阜财于吾民惧四维之有艰尚疮痍而百辛故圣人之宝俭弗下剥而上侈思寡费而薄索民庶几于格耻惟下武之太宁亦省躬于干戈取诸豫于四方慨风云以长歌惟知人其古难思济济乎贤者盖举一于臯陶廼连茹于天下惟好生之至德思与物而爲春惧幽陋之靡及常咨命于仁人惟及人之一德始若晦而弥彰故三五之君子腾茂实而无疆惟皇极之大范思天下而与平惧万物之或差持我心于诚衡然后见天下齐于无体和于无声厖眉而寿吾何仁之有含哺而嬉吾何力之爲但渊渊緜緜无反无偏浸淳泽以咸若乐鸿化于自然此明堂之道也盖无德而称焉我国家凝粹百灵荐馨三极东升烟于岱首西展琮于汾侧未正天神之府以让皇人之德祖考来格俟配天之仪诸侯入朝思助祭之职岂上圣之谦而愚臣之惑也臣请考列辟之明术塞处士之横议约其制复其位俭不爲其陋奢不爲其肆斟酌乎三王拟议乎简易展宗祀之礼正朝㑹之义广明堂之妙道极真人之能事以至圣子神孙亿千万期登于斯念于斯受天之禧与天下宜而已乎皇朝文鑑卷第二皇朝文鑑皇朝文鑑卷第三皇朝文鑑卷第三赋松江秋汎赋叶清臣鸣蝉赋欧阳脩秋声赋欧阳脩圎丘赋宋祁右史院蒲桃赋宋祁诋仙赋宋祁悯独赋宋祁灵乌赋梅尧臣凌霄华赋梅尧臣栟榈赋刘敞离忧赋刘敞石室赋狄遵度凿二江赋狄遵度交趾献竒兽赋司马光思归赋王安石歴山赋王安石事君赋王回松江秋汎赋叶清臣泽国秋晴天髙水平遥山晚碧别浦寒清循游具区之野纵泛呉松之东瞰沧海西瞻洞庭藁叶微下斜阳半明樵风归兮自朝暮汐熘满兮谁送迎浩霜空兮一色横霁色兮千名于是积潦未收长干无际澄澜万顷扁舟独诣社橘𥘉黄汀葭余翠惊鹭朋飞别鹄孤唳听渔桹之递响闻牧笛之长吹旣览物以放怀亦思人而结欷若夫敌冦𥘉平覇图方盛均忧待济同安则病鱼贪饵而登钩鹿走险而忘命一旦辞禄扬舲髙泳功崇不居名存斯令逹识先明孤风孰竞又若金耀不融洛尘其蒙宗城寡扞王国争雄拂衣客右振耀江东拖翠纶兮波上脍蝉翼兮柈中傥即时之有适遑我后之爲恫至如着书笠泽端居甫里两桨汀洲片帆烟水夕醉酒垆朝盘鱼市浮游尘外之物啸傲人间之丗冨词客之多才剧骚人之清思𬗟三子之芳徽谅随时之有宜非才髙见弃于荣路乃道大不容于祸机申屠临河而蹈壅伯夷登山而食薇皆有谓而然尔岂得已而用之别有执简仙瀛持荷帝柱晨韬史氏之笔暮握使臣之斧登览有澄清之心临遣动光华之赋荷从欲之流慈慰逺游之以惧肇提封之所履属方割之此忧将濬䟽于汇川期拯济乎沴畴转白鹤之新渚据青龙之上游濯埃垢于缁𬒮刮病膜乎昏眸左引任公之钓右援仲由之桴思勤官而𥙿民廼善利之逺猷彼全身以逺害盖孔臧于自谋鲜鳞在爼眞茶满瓯少廻俗士之驾亦未可爲兹江之羞鸣蝉赋欧阳脩嘉祐元年夏大雨水奉诏祈晴于醴泉宫闻鸣蝉有感而赋云肃祠庭以祗事兮瞻玉宇之峥嵘收视听以清虑兮斋子心以荐诚因以静而观动兮见乎万物之情于时朝雨骤止微风不兴四无云以青天雷隐隐其余声乃蓆芳葯临华轩古木数株空庭草间爰有一物鸣于树颠引清风以长啸抱纎柯而永叹嘒嘒非管冷冷若絃裂方号而复咽凄欲断而还连吐孤韵以难律含五音之自然吾不知其何物其名曰蝉岂非因物造形能变化者邪出自粪壤慕清虚者邪凌风髙飞知所止者邪嘉木茂树喜清隐者邪唿吸风露能尸解者邪绰约双鬓修婵姢者邪其爲声也不乐不哀非宫非徴胡然而鸣亦胡然而止吾尝悲夫万物莫不好鸣若乃四时代谢百鸟嘤兮一气候至百䖝惊兮娇儿姹女语鹂庚兮鸣机络纬响蟋蟀兮转喉咔舌诚可爱兮引腹动股岂勉彊而爲之兮至于污池浊水得雨而聒兮饮泉食土长夜而歌兮彼虾蟇固若有欲而蚯蚓又何求兮其余大小万状不可悉名各有气类随其物形不知自止有若争能忽时变以物改咸漠然而无声呜唿逹士所齐万物一类人于其间所以爲贵盖以已巧其语言又能传于文字是以穷彼思虑耗其血气或吟哦其穷愁或发扬其志意虽共尽于万物乃长鸣于百世予亦安知其然哉聊爲乐以自喜方将考得失较同异俄而隂云复兴雷电俱击大雨旣作蝉声遂息秋声赋欧阳脩欧阳子方夜读书闻有声自西南来者悚然而听之曰异哉𥘉淅沥以萧飒忽奔腾而砰湃如波涛夜惊风雨骤至其触于物也鏦鏦铮铮金铁皆鸣又如赴敌之兵衘枚疾走不闻号令但闻人马之行声予谓童子此何声也汝出视之童子曰星月皎㓗明河在天四无人声声在树间予曰噫嘻悲哉此秋声也胡爲而来哉盖夫秋之爲状也其色惨淡烟霏云歛其容清明天髙日晶其气慄列砭人肌骨其意萧条山川寂寥故其爲声也凄凄切切唿号愤发丰草緑缛而争茂佳木葱茏而可恱草拂之而色变木遭之而叶脱其所以摧败零落者乃其一气之余烈夫秋刑官也于时爲隂又兵象也于行用金是谓天地之义气常以肃杀而爲心天之于物春生秋实故其在乐也商声主西方之音夷则爲七月之律商伤也物旣老而悲伤夷戮也物过盛而当杀嗟乎草木无情有时飘零人爲动物惟物之灵百忧感其心万事劳其形有动于中必揺其精而况思其力之所不及忧其智之所不能宜其渥然丹者爲藁木黝然黒者爲星星奈何以非金石之质欲与草木而争荣念谁爲之戕贼亦何恨乎秋声童子莫对垂头而睡但闻四壁䖝声蝍蝍如助予之叹息圎丘赋宋祁若夫天地之区旣奥而腴王者所以作京焉神明之隩匪攻而筑上帝所以定位焉我朝之拥归运也讥函镐保界之陋鄙周雒渟瀯之渊乃据梁之芒芒侦河之浑浑画邦畿之千里于以宅天子之尊然后翼翼干干作邦孚先禘其祖之所自出兮遂有事乎昊天占国南之七里得髙丘之崛然自干㝢之𥘉辟保坤灵而不迁藏伟兆于遐叶震元符于兹年此烈祖所以裒神之对神宗所以旅物之蠲眞考之所陟降丕后之所周旋蔼列圣以烝衎緫万灵而賔延翕降监之厚福焯巍巍而亡原则晋考卜乎委粟汉肹饰乎甘泉曽不得望我之末光绝炎况并驱而齐肩哉敢问圆丘之状也其何如矣广矣大矣略可详矣上崔嵬以郁律兮外博敞而神丽遡朱鸟以髙蟠兮槩瑶魁而邪峙休气回复乎其椒兮荥泉滋渗乎其趾魑魅不若泯伏于其逺兮神明肃然离卫乎其迩于是攘之辟之其菑其翳修之平之其坎其畷上三陔以积髙外四门而䟽陛列道煳頳重营界紫无缩板以作劳不借罽而昭侈因天质之自然非人力之攸致崒兮似髙山之在周邦嶻焉若隆雎之亘汾澨及夫㳙日肇祀于郊之宫陶匏尚质金石有容璧奠褥以苍苍兮鼎㪣云而隆隆百神服食曼衍乎坎间兮有司守燎粲烂乎壝中穆穆天子相维辟公咸盛气以彊力相升降兮穹崇披大紫之莫莫招翠黄之雍雍合萧芗于钦柴曵髙烟乎璇穹塞天渊以隤祉奋光明于亡穷踆乎已事罔有不恭若乃自内出者无匹不行自外至者无主不止故我率乎祖而推本正乎位而升配使礼动乎上则神飨乐交乎下而人喜毕九州以献力罄一纯以尽意君子曰观天下之物无以称其德所以因天事天取至诚之爲贵则斯丘也实国家集福之清场事神之宝畤国听之所冯厚灵心之所翔㑹驻魄寳于飈歘贲黄圗之方志彼草楼列仙之馆像设𣑽王之庐豚蹄种祠之託鳞长九渊之居皆祠官之细祀族之余尚且落成者皷吻而极叹乞灵者䑛笔而争书叛宣父以语怪溺丘明之好巫独圆丘岿而遗美宁儒者佁仅而未之思欤遂作颂曰屹圆坛赫昈昈大盘盘兮君之升帝是飨巩而安兮礼无违福不回委如山兮圣继圣万斯年长监观兮右史院蒲桃赋宋祁癸酉之仲夏予授诏修书寓于右史院䌷绎多暇裴回堂除有蒲桃一本延蔓踈瘠垂实甚寡予且玩且唶以爲省户凝切禁廷敞闲人不夭摧禽不栖啄与平原藁壤有间匪灌丛宿莾所干而条悴叶芸不爲时珍何邪得非地以所宜爲安根以屡徙爲危封殖浸灌信羙非愿因爲小赋代其臆对云昔炎汉之遣使道西域而始通得蒲桃之异种偕苜蓿以来东矜所从以至逺遂徧殖乎离宫去䓤雪之寒郷託崤函之福地并万寳以均载历千古而舒粹玩之可使蠲烦食之足以平志不由甘而取坏廼因少而获贵鄙柚苞之轻侻贱蔗境之尘滓粤何人斯殖我于兹託深严之祕署切轇轕之文榱培孤茎以膏壤引柔蔓乎标枝泉石渠以蒙浸露金茎而泣滋布凉影于宫月猎重葩于禁飔蔽周庐之岑寂隐肃唱而逶迟彼得地而逢辰冝欣欣以茂遂奚敷华而委质反惨惨而兹瘁乏磊砢于当年让纷华于此世是必野荄非曽掖之玩菲实异太官之味困枳橘之屡迁叹匏瓜之徒系亦犹郁柳有性不愿桮桊之华海鸟取容非荣觞酒之馈胡不放之巖际归之壠隂上敷荣于樛木外结庇于缁林蒙烟沐雾跨野弥岑丰茸大德之谷栖息无机之禽保深根以庇本诫繁实之披心穷天年以善育奚斤斧之可寻乱曰阶药衒华堂萱争丽枝以万年爲名木以五衢称瑞是皆託中㳙以进孰荷钩盾之爲地结赏心以自如非孤生之所冀诋仙赋宋祁予旣守寿春览郡图得八公山故老争言山上有车辙马迹是淮南王上賔之遗耕者徃徃得金云丹砂所化可以疗病因取班固书葛洪神仙二传合而质之嗟乎人之好竒而不责实也尚矣而洪又非愚无知者犹慿浮证伪况鄙人委巷语耶作诋仙赋悯兹俗之鲜知兮徇悠悠之妄陈常牵竒以合恠兮欲矜已以自神操百丗之实亡兮唱千龄之伪存彼淮南之有将兮固殊剌而殒身縁内篇之丕诞兮眩南公之多闻谓八人者语王兮历倒景而上賔饵玉匕之神药託此讴乎霄晨王负骄以弗䖍兮又见谲于列真虽长年之弥亿兮屏帑偃而念愆蹇斯事之吾欺兮聊反复乎遗言号圣仙之灵禀兮宜常监德而辅仁不足察王之倨贵兮遽引内于天门已乃悟其非是兮胡爲赏罚之纷纭宁仙者之回惑兮无以异乎常人国爲墟而嗣絶兮载遗恶而不泯故里盛传其遗金兮证碮石之余痕武安隂语而前死兮更生伪铸以赎论彼逞诈以罔时兮宜自警于斯文悯独赋宋祁悯前人之抗志兮虽有适而遂迷恃我醒于皆醉兮矜独是于衆非吾固知髙木不得林兮孤音鲜与之谐特立废于曹踞兮一妍掩于万蚩举吾党以同寐兮挈予觉其何之越家祝而诃冕兮祼户䄇而哂衣奋单辞以正议兮安足救舆谈之参差发介了之精览兮何预群蒙之伥嬉屈自髙以赴渊兮夷已信而饿薇波溃流而无益兮返蒙讙而𬒳訾今吾有道于此兮请质古而莹疑狂者以不狂爲狂兮饮泉流而后宜非圣者以圣爲非兮均猎较而免讥挫尔方而杀㢘兮常偶欣而俪悲保独行以中晦兮庶明哲而爲期灵乌赋梅尧臣乌之谓灵者何噫岂独是乌也夫人之灵大者贤小者智兽之灵大者麟小者驹虫之灵大者龙小者龟鸟之灵大者凤小者乌贤不时而用智给给兮爲丗所趋麟不时而出驹流汗兮扰扰于脩途龙不时而见龟七十二鑚兮宁自保其坚躯凤不时而鸣乌鵶鵶兮招唾骂于邑闾乌兮事将兆而献忠人反谓尔多凶凶不本于尔尔又安能凶凶人自凶尔告之凶是以爲凶尔之不告兮凶岂能吉告而先知兮谓凶从尔出胡不若凤之时鸣人不怪兮不惊龟自神而刳殻驹负骏而死行智骛能而日役体劬劬兮䘮精乌兮尔灵吾今语汝庶或汝听结尔舌兮钤尔喙尔饮啄兮尔自遂同翺翔兮八九子勿噪啼兮勿睥睨徃来城头无尔累凌霄华赋梅尧臣厥草惟夭厥木惟乔草有柔蔓木有繁条縁根兮附蔕布叶兮敷苖朱华粲兮下覆本干蔽兮不昭嗟兮此木几歳几年而至于合抱夫何此草一旦一夕而遂曰凌霄是使藜藿蒿艾慕髙艶而仰翘翘也安知苹藻自㓗蕙兰自芳芙蓉出污而自丽芝菌不根而自长或纫珮带或采顷筐或制裳于骚客或登歌于乐章故得爲馨爲荐爲嘉爲祥皆无附着亦以名扬奚必託危柯而后昌吾谓木老多枯风髙必折当是时将恐摧爲朽荄不复萌蘖岂得与百卉并列也耶栟榈赋刘敞圎方相摩纯粹精兮刚徤专直交神灵兮冯翼正性栟榈荣兮中立不倚何亭亭兮受命自天非曲成兮外无附枝匪其旁兮密叶森森劒㦸铓兮温润可亲廉而不伤兮雪霜青青不畏彊兮寿比南山邈其无疆兮被发文身何佯狂兮沐雨栉风蹇无所妨兮苦身克已用不失职兮摩顶至踵尚禹墨兮黄中通理类有得兮屹如承天孔武且力兮懔其无华不尚色兮表映衆木如绳墨兮播弃蛮夷反自匿兮遁丗无闷曷幽嘿兮明告君子吾将以爲则兮离忧赋刘敞抱戚戚以长处兮弔惸惸以自眎魂离离以骏迈兮精蒙蒙而就翳气贸乱以轇轕兮形爽沕而荒瘁信民生之多囏兮伊天命之方挚知陨性之无续兮畏忝经而遗义日月腾以漂忽兮春与秋其狎至卒抚心以抑志兮谅投艰以遗大胃帝尧之余烈兮历三正而相仍下天汉而逾炽兮启东藩于大彭胡乱夏以泯棼兮贤辟丗而迅征遡江介以幽处兮汔三徙而弗声求王明而受福兮祖来仪于太平友群龙以登绩兮勑休命于逺夷兆别子于都邑兮更名数于京师繇清白以象贤兮爰頽庆而历兹驭长䇿以遹骏兮周穷荒而不疑敌输欢以驯教兮𤏡变服而来娯中心实使生外兮谌大道之难推惟保姓之蝉聮兮上参差以千嵗𥙿后叶之孔艰兮惮情申而事废志激扬之未究兮不克荷而爲罪诲丁宁之在耳兮洵僶俛而违殆忽驰思于昊天兮又寤擗而自怼发与龄以交永兮旦命䜣而罔害凉不肖而遘愍兮曽夫人之髣髴原本始而罔豫兮心涫汤以崩溃履厚而戴髙兮顾乆生其谁頼愿去人间以超举兮复供养以弭忧苟一覩于颜色兮岂余生之足留中怳忽而自失兮恭闻命乎前脩天不可以忌兮道不可与谋毋苟袭匹妇以图谅兮固将徇骞父以寡尤石室赋狄遵度石室之幽古城之陬烟剥雨落苔萃藓稠断劲顽而植立攅衆磊而互鸠鳌首屹以孤挺虹气摅而外浮诮筑金之用侈陋铭燕之积偷杰立西土邈视千秋何爱人而思树卒頽否之靡由室之经始请稽其纪其人则逺其室甚迩其室也奠维人之系其系维何维德之𬒳其𬒳维何撤华于裔弃民而夷尝亦闻之易夷而民侯其伟而惟蜀之启邈乎逺矣㑹牧野而微卢与同导嶓冡而樏橇斯洎或毙力而启其隘或穷兵而伐其地东杭诸夏之喉右得秦原之臂地不爲之限天不设其闭气清肃而休晏物菴茂而𬒳丽柰何推髻之与杂卉服之与俱贪其地则地或爲已有视其民则曰非吾徒已虽善忍彼亦何辜有大人者民之是图视尔之鄙嗟予其吁曰吾不智将彼之愚教而有类圣其欺予解辫而冠削祍而𥚑䟽之濬之使荡其潴培之养之使丰其枯诱而利之麾督而趋圜而规之不絷而拘乃豫乃咏以嬉以娱处乎其变泱乎其舒始也夷貉之弗如今也邹鲁之靡殊始也自我兮居居今也视我兮姁姁孰我有德室其视诸室之奠兮知公之德安以肆兮室之坚兮知公之德纯以一兮室之磊兮知公之德杰以卓兮室之魁兮知公之德硕以鉅兮德不可忘室不可隳隳其室则胡以见公之德泯其德则胡以示后之规孰治其业我将趋之孰缔其迹我将经之故教无俗兮不变俗靡教兮弗移曰吾之智斯亦其宜曰彼之愚故甚之欺况乎位天下之正位居天下之广居其所爲民皆二帝三王之故俗其所治具皆二帝三王之成谟法不更造事不更谋曰是懵者奚足以教则斯室也其谓何乎凿二江赋狄遵度予始至蜀询诸古之贤于蜀有功者以爲无出文翁上者于是作石室赋已而复闻有李侯者于蜀有大功焉二人者用力于民虽有劳逸然参其功亦其等耳于是又爲之赋凿二江使蜀之民知蜀之所以爲蜀皆二公之力乎呜唿吾闻鱼凫氏以降秦太守之前蜀之爲国不㡬千万年方二江之害𬒳兹土以禹之功不是施兮嗟后来亦奚言彼民之昬溺兮无乃得之于天不能迁土而改宅兮其流漂亦谁冤劲崖挺以中亚兮激狂澜而右旋横骛折走莽知其所之兮吼穹谷而下穿蛟鼍鼈蟹呀以相濡兮何允蠢而縁延嘬肤吮血沸以咀嚼兮咸饫腐而饱膻萑蒲菱芡纷以相𬒳兮污百顷之良田土不艺而民无所食兮孰与奏其艰鲜民之害固不可终极兮历百千万世天乃授之以贤曰噫中国之无人遂使民至于此焉天之生斯民兮固使之食饱而居安降巨菑以漂之兮天之意不然水之性固就下善利兮决之则宣濬九川而距四海亦奚艰且九载之孜孜民不惮苦而诉烦盖因利而爲利兮劳之在先不忍一勤其力兮乃至骛万丗而害弗捐胡不浚发其利源剷削其害根巨崖剖以罅裂兮頽干而䧟坤怒石奋以失坠兮吁电走而雷奔荡重渊以倾覆兮丧百恠之精䰟云转雾溢盘薄蹙蹐兮注壑于其间寂寥嵗漫肆以长往兮若气散于坯浑决其余以旁溉兮居其侧数百顷皆膏腴之上珍民降丘而下宅兮若蚁聚而蜂屯则几年几丗之积害一日刷去兮不啻捐芥而荡尘呜唿蜀之爲国非地之中宜乎夷貊之杂处鱼鼈之与同有李侯者至然后别类于水物有仲翁者至然后同俗于华风然则今所以栋宇而处衣冠而嬉皆二公之所翳若李侯之事固所莫得而继彼仲翁之教亦何惮而弗爲呜唿以禹之功至大至神括六合以横𬒳畴有存而勿论胡兹爲害独不得闻无乃力所不洎兮抑亦遗其功于后人而今而后乃知民未得所欲事或有不利先丗所未暇除去圣人所未及裁制苟有志于生民皆吾人之所事若曰兹事体大必圣人而后爲则小子也不敢与知交趾献竒兽赋司马光皇帝御天下三十有六载化洽于人德通于神迩无不恊逺无不臻粤有交阯来献其麟其爲状也熊颈而鸟噣豨首而牛身犀则无角象则有鳞其力甚武其心则驯盖遐方异气之产故图谍靡得而询于是降轺车之使发旁县之民除涂于林岭之隘引舟于江淮之濵旷时月而陟万里然后得入觐乎中宸与夫雕题卉服之士南金象齿之珎欵紫闼而坌入充形庭而并陈于是群公卿士百僚庶尹俨然垂绅荐笏旅进而称曰陛下功冠邃古化侔仪极恭承神祇严奉宗稷纯孝烝烝小心翼翼出入起居不忘于训典进退周旋必咨于轨则体文王之卑服遵大禹之菲食宫室观台无砻刻之华舆马器用无珠玉之饰游必备于法驾燕不废于朝夕此皆帝王所不能爲而陛下行之尚不忘于憷惕是以方内乂宁黎民滋殖垂髫之童耳皆习于诗礼戴白之叟目不睹夫金革至于根着浮流跋行喙息无不翔舞太和涵濡茂泽此殊俗所以向臻灵兽所以来格虽汉室之𥘉黒鷼贡于絶徼周家之隆白雉通于重译殆不足方也臣等谓宜命恊律播之声歌诏太史编之简䇿以发挥不丗之鸿休张大无伦之丕绩不亦伟乎皇帝乃穆然深思愀然不怡曰吾闻古圣人之治天下也正心以爲本脩身以爲基闺门睦而四海率服朝衆和而群生恱随故务其近不务其逺急其大不急其微今邦虽康未能复汉唐之宇俗虽阜未能追尧舜之时况物尚疵疠而民犹怨咨朕何敢以未治而忘乱未安而忘危享四方之献当三灵之釐且是兽也生岭峤之外出沮泽之湄得其来吾德不爲之大纵其去吾徳不爲之亏柰何贪其琛賮之美恱其鳞介之竒容其欺绐之语听其謟䛕之辞以惑逺近之望以爲蛮夷之嗤不若以迎兽之劳爲迎士之用养兽之费爲养贤之资使功烈烜赫声明葳蕤废耳目一日之玩爲子孙万丗之规岂不美欤于是群臣拜手稽首咸曰此盛德之事臣等愚戆所不及陛下诚有意于此臣等敢不同心竭力对扬而行之皇帝于是御棫朴之篇观大畜之繇延黄发之儒显巖穴之秀善有可旌无间于幽逺言有可采不弃于微陋位匪德而不升官无能而不授使稷契居左皐䕫立右伊吕在前周召侍后相与讲经蓻之渊源览皇王之歩骤求大化之所未孚访惠泽之所未究兴民之利若疗夫饥渇除民之害若忧夫疾疚赐予简而功无所遗刑罚清而姦无所漏浮费省而物不屈于求湏苛役蠲而农不妨于耘耨使之夏有葛而冬有裘居有仓而行有糗丝纩之饶足以养其老甘脆之余足以慈其㓜地不加广而百姓足赋不加多而县官富道涂之人耻争而喜让闾阎之俗弃漓而归厚户知礼义之方人享期頥之寿然后旃裘之长顿颡而詟服祝发之渠回面而奔走靡不投利兵而袭冠带焚僣服而请印绶于是三光澄清万灵敷佑风雨时若百稼丰茂休气充塞殊祥辐凑甘露霡霂于林薄醴泉觱沸于嵌窦平虑罗植于阶戺朱草丛生于庭霤凤凰长离骈枝而结巢黄龙驺虞群友而爲畜由是观之则彼裔夷之凡禽瘴海之怪兽皮不足以备车甲肉不足以登爼豆夫又何足以耗水衡之刍而汚百里之囿者哉思归赋王安石蹇吾南兮安之莽吾北兮亲之思朝吾舟兮水波暮吾马兮山阿亡济兮维夷夫孰驱兮亡巇风翛翛兮来去日翳翳兮溟蒙之雨万物纷披萧索兮歳逶迤其今暮吾感不知夫涂兮徘徊徬徨以反顾盍归兮盍去兮独何此旅历山赋王安石余姚县人有与季父争田于县于州于转运不直提点刑狱令余来直之将归闵然望历山而赋之历山在县西上虞县界中或曰舜所耕云历山之峩峩兮予汝耕之孰汝疆之此匪予私云然兮谁汝使子人之子兮余师历山之峩峩兮则维其常人之子兮云曷而亡云曷而亡兮我之思今孰继兮我之悲呜唿已矣兮来者爲谁事君赋王回北面以受命兮命同而功则异矢中心而自賛兮非有道曷明其所爲盖图国之在人兮我得之故爲贵若货利之不敢爱兮奉君欲之所便役股肱而忘死兮济君难于已然岂不输忠而塞报兮柰何犹憾于天倬我图而孔臧兮志常足而名全閲万物之至衆兮孰一人之至寡唿同德以佐佑兮頼先权于取舍张有司而赋政兮寄聦明于夙夜傥虚其人而瘝厥官兮虽有食而谁暇彚以进夫贤能兮罄嵓泽而无留但见朝大夫士兮曁四方之守侯咸显任其所知兮迓交泰之时休君无爲而垂拱兮我亦退食而优游昔重华之弼唐兮抜岳牧与禹稷文命蹑其近武兮晤皐陶而谟九徳挚虺夹以相汤兮羙遂良而举直文公作周衡兮尚勤训于三宅其诚可荐于天地兮况我民之驯格君臣享其淑问兮诒万丗之矜式亚斯之不敢缓兮亦何丗而无人随小大以成功兮但挟覇而未纯谅要道之自然兮如歳运于阳春迷咫歩以它之兮固治乱之所分臧仲之蔽展禽兮坐挂讥于窃位公孙託摈于仲舒兮衆交诋其疾忌夫岂不念于善传兮反贪巧而速累曽莫望于货之徒兮犹可以逃罪彼匠者之构厦兮操斧墨而自能楠老于深林兮斧墨具而焉程惟得人而事君兮乃受命而有成感先儒之话言兮聊颂箴而一明皇朝文鑑卷第三皇朝文鑑皇朝文鑑卷第四皇朝文鑑卷第四赋抱关赋王回驷不及舌赋王回责难赋王回爱人赋王回大报天赋范鎭鸿庆宫三圣殿赋刘攽秋怀赋刘攽抱关赋王回嘉祐五年回始仕爲卫真主簿日负吏责悯已之不如古人也作抱关赋抱关之无责兮聊可充吾食兮匪可食兮吾何易兮抱关之无愧兮聊可由吾仕兮匪可仕兮吾何累兮抱关之无闷兮聊可託吾遯兮匪可遯兮吾何慁兮驷不及舌赋王回彼驷能行骎骎万里此舌能言人才闻耳万里逺矣驷行有疆闻耳甚微舌言无方六辔在手纵之吾游见险逢艰不可控留一出诸口死传吾志善恶吉凶孰追孰避盖古君子取物以箴学士诵焉可毋愼今责难赋王回臣卑而君尊兮侔地道之承天北靣䞇以伏朝兮南面受之偃然役股肱于夙夜兮须有命而后䖍含厥美以自忠兮避成功而不敢先何责善于难行兮奄恭名而独传盖曰善之爲猷兮匪身修而弗克五事生之所廪兮觉𥘉微而渐硕傥一失其本源兮外物来而横逆况宅势于人上兮百度丛而归责治则身安而名荣兮乱甚者丧其家国贤臣出而登用兮爵旣好而禄又丰师保阿焉受教兮箴諌谨于群工匪圣法而不敢述兮推天命于始终使吾君至诚兮执忠信以自主使吾君逹其所忍兮仁无不恕使吾君耻不若先王兮遵义之路使吾君不敢慢于匹夫兮礼乃大具使吾君察天下之理而无凿兮智足以成务勤君之思而劬君之力兮谁谓吾倨盖志行则爵禄可报兮否则遁而去昔舜禹之相尧兮斯猷着于典谟商挚慕其遗风兮引挞市而爲虞说冡宰于武丁兮绳正木而靡渝周公之告孺子兮扬文武之永图召伯又歌乎公刘兮美厚民而匪居虽孔孟之游于衰丗兮固守经而严如宜其名实之一揆兮彼兴废何区区后千载岂无臣兮忘鑚仰于我极逢君欲以就利兮凡枉寻而直尺量君才爲不及兮聊顺时而姑息诋髙论曰迂阔兮喜近已而循迹呜唿君名贬于杂覇兮专颂美于在昔臣不恭莫甚于此兮徒没齿而愧惕窃独嘉夫魏公兮沃唐文而迓衡知正已而民服兮破俗辨之刑名旣柔逺而能迩兮尚惜其学略而功速成作正位之儆戒兮虽刍荛者亦听匪吾言之能赋兮唯尚文之易明爱人赋王回俶天民之秉彛兮同懿德而自好纵百骸以徇物兮义与利其殊报彼君子兮唯先觉是号故忠恕以爱人兮舍元元其焉肖窃诵夫曽氏之求志兮忘违礼而寝于大夫之箦感童子之关讽兮虽疾病犹扶而反席元与春务飬吾欲兮何屑屑而姑息诒话言于一朝兮可推而措诸靡极盖曰德之爲物兮在已而不在他焉其形輶于鸿毛兮其力重于太山吾人所以相保而生死兮固頼此而能然俾各逹其常心兮因厥类区而复迁孝莫大于尊亲兮不格姦于几諌慈莫隆于燕子兮择明师而讲善忠莫美于致君兮专责难于可愿礼莫隆于任臣兮敕钦职而有间莫戚于夫妇之际兮风雎鸠而谁溷莫孺于兄弟之间兮泣关弓而弭怨莫乐于朋友之交兮竞切磋而成信其余泛吾义之所及兮亦应乎求而敢倦异此则䧟父于恶兮晋申生才谥爲恭纳宠孽于骄奢兮卫庄侯卒覆其宗逢主欲以厚歛兮冉求服鸣皷之攻王僚试于私人兮形变雅之大东恣同床之干政兮嬉妲继以兴戎小不忍于咈母兮郑克叔而俱凶损友之三科兮匪孔门之所容况巧言与佞色兮实媚衆以雷同呜唿是非之甚明兮成败亦不爲効历万古而犹惑兮宁醉昬而夣未觉惜劳心而日拙兮窃方循理而造要庶无忝于曽氏之言兮聊矢赋而弥邵大报天赋范鎭大宋七十有二载符节合于圣神陶钧运于真宰化至而干用九令行而风不再泰山四维兮固基图而静宁黄河一清兮抚期运而茂对元尊降休其如响冨媪効珍而弗爱星气交见景炎青赤之光鱼马两至道出东西之海于时百灵㑹钧天之游万物极崇丘之大凿井者罔识帝力仰盆者不知天盖以上方游神治古之表垂意几成之㑹道皇极以甚夷基太平而无外重兹盈成罔或遑怠若曰时靡愆伏物不疪疠恊气洪鬯而融然无际者上穹之保艾邉鄙不耸干戈倒载生灵相与而讙然于内者三后之大赉桉物理以顺考曾朕躬之弗逮不有反本之报曷爲含生之頼况夫事具徃圣之行文备前丗之载嬀庭有六宗之禋周家有始祖之配书以巡岳而用事礼以扫地而展采緫条贯于先猷赫声文乎当代上一其唱下百其响伯夷秩宗之典叔孙奉常之掌咸谨职以先次率参谋而来上佥曰用日之至吾道之长就国之南吾君之向可以爲人而祈福示圣人之能飨也㳙辰之良旣如是讲仪之盛又如彼将命以方底飞文以疾置皷先令于民听俾咸知于上意西踰月毳之垠东走天池之纪北穷祝栗之野南极濮铅之地雷出而奋豫风兴而披靡穹居卉服革体本荐之酋髽首贯胷离身反踵之帅寻声望景知中国之有至仁梯虚航深示戎狄之无外事顺走我辙迹服驯我边辔廼有变觡共觝之兽赤汗赭沬之驷浮琛没羽之珍文钺碧砮之异诸福之物倜傥竒伟衆变之状灿烂谲诡按图谍而未书历封禅而不至滔滔焉峩峩焉来助祭者波委而岳峙吾皇游巖廊操绝瑞嘉闻声教之逺乐观仪物之备迺饬四方近逮周行捜杰索俊提忠挈良相与齐于蟺蜎蠖濩之中思所并而周流常羊者已在出警之先期也阙觚削其如倚铺首呀而欲骧行幄黕而下垂乐宫屼其髙张八校拱着五旗司方礼器之葳蕤军装之陆梁错文以章藻采兮四㑹五逹之庄旣法从之肸饬倐唿鞭之对扬神扶绛扆干行东箱左黄钟兮五应以俱动前式道兮三候而相望始乗舆也颙颙昂昂奋至德之光大明登兮重昬破而群隂藏旣遵途也秋秋跄跄走万人之望骇飈驰兮浮埃沉而瑞气翔参忠信于倚衡兮逺何适而不臧揔德法于衘勒兮大何爲而不防岳然其不动兮躬自厚而矜庄春然其太和兮躬不违而滋凉颛储思于逆釐之事也径息驾乎列仙之场俨陟降以肃㓗兮杳悟灵于忽恍谒之辞称毕孝思之容外溢苇然如伤沛然不怿念报天之罔极顾履霜而怀惕莫重乎礼经之五以观乎丗庙之七内则乐穆羽舞旄狄荐苾芬仪赫奕迟奉乎明灵之来格外则熊司旗虎视㦸威振厉气㪍郁肃陈乎游徼之骈坒俄而传唿旦之声严出庙之跸眄重闉以南直届夫礼神之室观夫涂大朱以洞辟坛八觚而翼骞飒绅緌之綷䌨颎貂蝉之䓤芊上摩星以旓云下藻野而缛川圣人凝旒以则数荐璧而象圎乐六变而导和爵三献而告䖍百神爱瑞以祖洽四方承宇而来旋启膟膋之芬膏焜樵蒸于髙烟杳馨明之升闻蔼嘉休而肃延廻五辂兮清道御两观于中天歌涂巷而沸涌观堵墙而騈塡或隂而霞纷振衣而瞥𬒮方冬而暑盛叠迹而侧肩靓糚千车廻辕冲輣岌若移山之行隐如奔雷之声礚砰硡以拱乎神庭铁衣万骑奋踶横逸皛如积雪之释迅如冲风之疾宛转络绎以环于帝室严办兮中外胪句兮上下縄鹤驭以飞书絙鸡竿而肆赦纵系缧以毕出普疪吝而一洒重离之曜大继明以照四方泰山之云不崇朝而徧天下饬饫赐沐纯嘏受釐而延膝席饮福而奏需雅太室之声曼延于寿历覆盂之安盘固于宗社彼甘泉汾隂后土之祠交门竹宫神光之拜或孜孜于曲请或屑屑于末戒隘哉陋乎曽未知福含生怀万灵之爲大也有一二眉寿顾谓臣曰子游都而盛其际吉其逢者所谓观国之光利用賔于王矣亦甞知盛际之所自出吉逢之所由来者乎子少留吾其语汝夫圣人之将有爲也必本于仁义声而爲乐文而爲礼柄而刑赏统而祠祭崇让以树之怀逺以固之作德以茂之此古先之能事教化之肇基也故其始下诏则有司指圗有经叩天进辞相与上乎号荣者当宁却而不名斯崇让之至诚也将僎仪则百蛮𣢾塞移珍谒讙象译厥角于北阙者本朝羁而不絶斯怀逺之上烈也旣已事则县官去烦削密轻徭缓租驱跻于仁寿者庶黎愉然而在宥斯作德之洪覆也夫一举而关衆目非曰躬圣发愤其孰能大图而殚究子盖亦桉胥庭之图披羲农之箓援结縄造契之具迹卷领垂衣之躅料基绪之冯厚准元精之回复扬波以挹其腴润摛芳以搴其稠缛然后摅文心散辞气伏天庭而进牍臣蹶然而仰曰冨哉言乎微文人后进生其不识王泽之渗漉也谨拜手而系曰赫赫鉅宋体元垂统升中而奉兮恢恢大圎应圣何言隤祉以蕃兮吾皇之隆彼苍之崇合符无穷兮鸿庆宫三圣殿赋刘攽臣伏见陛下追述祖考崇奉明祀新作三圣殿以昭孝明功于天下臣以文学中第太常试官祕书目覩盛事不敢以鄙薄自绌輙作古赋一篇以歌咏盛德昔灵光景福之作丗称其美丽然其所谓壮大不出乎彫刻画缋文彩之煌煌而已又盛道工人之巧民力之衆材木之多金玉之伟臣以谓圣王有作则必智者献其巧壮者输其力山林不敢爱其材府库之聚皆所供亿也是物理之常不足以夸大臣愚窃陋之若夫天命废兴之际圣王授受之符非敏智通逹未有能究知其始终者固难爲寡见浅闻者道也臣窃大之是以略所陋而张所大不敢仰希风人雅颂之列庶几有其志云尔盖上帝之所选建明圣命以天位者乃所以享德而报功焉未有德盛于前功播于后而其子孙寂寥千载无声者也贤哲所谈六籍之云德莫着于有虞功莫隆于五臣禹平水土夏姒以家司徒后稷是教是食肇商兴周历载累百臯陶大理五刑以明于其苖裔乃兴于唐若夫董淳耀以攸司奏庶民之鲜食焚山烈泽害服妖息鸟兽咸若草木允殖固伯益之力焉天报以位俾秦周继于其子孙诬祖不绍去火即水叛礼尚刑法以惨急然犹兼六国一天下而不知变于𥘉二丗以毙非天不相朕虞之后乃其否德得罪于祖而断弃也惟伯益之功未报是以大命复集于赵氏焉五代丧德九土分裂海水横流民用垫溺鸟兽昌炽黔首失职滔滔惑惑盖若洪流之未辟于是太祖乗火而帝继益之功天胙吉土曰惟商丘是爲星火大辰之居亦曰明堂布政之由出潜离隐或跃在渊以有九有百度正焉削祸戡乱出民涂炭风挥日舒天地正观荆燕呉蜀楚越并冀慑威怀仁奔走失气崛强者执服柔从者加赐太宗承之眞宗成之登封降禅矢直砥平巍巍乎邈三五而俦俪彼汉魏之琐琐曽何比京夫伯益始掌火而底绩而宋以火帝兴于火墟天之报施岂不昭昭可推而类也哉且夫积功以凝命而创业因物以胙土由土以建号乐以反𥘉礼不忘其本是故作于原庙建之别都三圣鼎列大厦以居以荅景贶以昭成功俾子孙知厥所由亿兆仰德而不穷也厥后烈风云雨电雷震曜儆戒于下滥炎流烧天子憷于大异反已正德伏念七年乃其有得曰天以德训予而以威震予依类託谕予敢不信夫政不变不足以日新礼不修不足以化民天之示人若曰政礼之敝虽祖宗之爲犹当勿惮乎改更于是诏三事饬九卿和布于旧载损载益以荅天诫以举圣职夫旣天行而日白矣乃复閟宫奖夫神衷三后在天对越上穹经之营之不日成之闳伟竒丽所以使宫寝之勿踰也清闲窅密鬼神之所都也絜百围而置楹兮度千仞以架栋择一木于万章兮顾余羡者犹衆般倕獿人之俦献巧而林立兮莫不心竞而贾用亘长廊其如城兮辟重门其似洞栾拱粲其如星兮侏儒屹其承重如翚斯飞如鸟斯革兮诚可慓其将动阖隂房之宻静兮虽六月其必寒辟阳荣之敞丽兮盖中夜而已旦渉广除而径上兮毎百尺而一级历青珉之莹滑兮曽不得而侧立顾风雨之在下兮足以避夫燥湿良非人力之所爲兮冝鬼神之攸集于是使夫设色之工后素之巧想像形容图写必効夫其龙颜日角天质之颙昂兮臣乃今知眞人之异表于是驾銮辂登玉蚪千乗万骑云动而景附兮想平生之豫㳺旂常缤纷以赩翕兮钟皷轩轰箫管发而啁啾杂鱼龙之竒技兮蜿蜒曼延于道周百神纷而并迎兮出阊阖而御夫龙舟尔乃川后静波屏翳息风舳舻相衘若复道之延属兮亘千里而相通百工备官而夙设兮棹夫讙唿而奏功惟吉行之五十兮余日力而靡穷旣届旣止威仪若𥘉以幸夫寿宫乃即前楹以脩祀事威神如在望之可畏殚金玉以备用罄飞潜以荐味帷帐筦簟之安肆几杖笔研之储偫靡一物之盖阙兮所以广孝思而尽心志守臣侍祠罔不肹饬旣事而旋閟而莫觌列仙之儒偓佺之伦迎神颂祗于其侧若夫祝融重黎相土阏伯固已喜动乎魄情见乎色护清跸而睎盛德也巍巍大哉不可得而记已且夫天命之不忘人生之大寳也祖宗之有继子孙之勿替也兹圣王所以继统垂业超商迈周䘏嗣钖羡贻厥孙谋使万有千歳得以晞风而承流也遂作颂曰崇崇商丘大火主兮曰宋之兴道是配兮建邦设都以有九土兮有皇上帝明德辅兮伯益之功邈不可忘兮三圣承承有烈光兮奕奕寝庙神翶翶兮胥于万年尚无疆兮秋怀赋刘攽丗量力以爲智兮孰不自师其成心不强短以彼修兮亦各济其所任盖周任之明清兮予甞服于德音羌专直其似愚兮遂底滞而废沈惟古人有不遇兮亦奚慨于斯今昔旣冠而从仕兮冀陈力而帅职何日月之不淹兮亹亹至乎不惑丗与我其异衷兮増余怀之黙黙数废日而陪参兮愿自竭而安得将奔走而及事兮愧𥘉心而变色譬游者之无术兮念愈躁而逾没荷衆贤之并容兮曽介善之不遗辱兴廉之未举兮遂以造夫攸司君之门不可以径入兮旣待诏而历时唯𥚹心之狷狭兮乐縄墨其自持诚诡遇其有获兮虽得兽而耻之信天命之有在兮非智勇其孰勿疑时旣秋而凉风兮草木落而变衰皎月丽于西厢兮蟋蟀迅而鸣悲阅四序之代谢兮旣逝者之如斯悼我心之弗获兮起惆怅而称诗皇朝文鑑卷第四皇朝文鑑皇朝文鑑卷第五皇朝文鑑卷第五赋不寐赋刘攽拙赋周悙頥洛阳怀古赋邵雍灔滪堆赋苏轼屈原庙赋苏轼昆阳城赋苏轼赤壁赋苏轼后赤壁赋苏轼秋阳赋苏轼中山松醪赋苏轼怀归赋沈括黄楼赋苏辙不寐赋刘攽忳郁邑其冯中兮何鉴寐其弗夷方永夜之未艾兮廓静处而长思悼旣徃之弗及兮慨来今之曷知绪将絶而复续兮精发越而淫移倐四海其再抚兮泯万朞乎须臾武胜商而归周兮天保定其千亿叔旦兼乎三王兮仰勤思而有获孔潜精于好学兮致愤懑于无益乐好善而用鲁兮孟见喜乎颜色仁弗遇于卫顷兮愿奋飞而不得翟相氛而见祥兮献肇谋乎虞虢彼逺虑之与近思兮智与愚皆从其职嗟民生之多艰兮羌以心爲形役君子有不安其命兮小民有不度其力非蚊虻之噆肤兮曽内怀于大棘惟昔梦之蘧蘧兮旣怅然而独寤亮伐柯之不逺兮何内韄而罙固晞圣人之大觉兮绵万丗而不遇幸曲肱而自怡兮庶无迷于𥘉度拙赋周悙頥或谓予曰人谓子拙予曰巧窃所耻也且患丗多巧也喜而赋之巧者言拙者黙巧者劳拙者逸巧者贼拙者德巧者凶拙者吉呜唿天下拙刑政彻上安下顺风清弊絶洛阳怀古赋邵雍洛阳之爲都也居天地之中有终天之王气在焉予家此治平歳㑹秋乗雨霁与殿院刘君玉登天宫寺三寳阁洛之风景因得周览惜其百代兴废以来天子虽都之而多不得其乆居也故有怀古之感以通讽谕君玉好赋以赋言秋雨霁日色清景方出秋益明何幽怀之能快唯髙阁之可凭天之空廓风之轻冷览三川之形胜感千古之废兴乃眷西北物华之妍云情物态一气茫然拥楼阁以髙下焕金碧之光鲜当地势之拱处有王居之在焉惜乎天子居东都此邦若诸夏不㑹要于方来不号令于天下声明文物不此而出道德仁义不此而化宫殿森列鞠而爲茂草园囿棊布荒而爲平野鸾舆曽不到者三十余年使人依然而叹曰虚有都之名也噫夏王之治水也四海之内列壤惟九而居中者实曰豫州荆河之北此爲上流周公之卜宅也率土之濵建国爲万而居中者实曰洛阳瀍涧之侧此唯旧都迄于今日二千年之有余因兴替之不定故靡常其厥居我所以作赋者阅古今变易之时𫐠兴亡异同之迹追旣失之君王存后来之国家也噫太昊始法二帝成之三王全法参用适冝伊六圣之经理实万丗之宗师我乃谓治民之道于是乎大尽矣逮夫五覇抗轨七雄驾威汉之兴乗秦之弊曹之擅幸汉之衰始鼎立而治终豆分而堕晋中原之失守宋江左之画畿或走齐而驿魏或道陈而经隋自元魏廓河南之土植六朝之风物李唐蟠关中之腹孕五代之乱离其间或道胜而得民或兵强而慴下或虎吞而龙噬或鸡狂而犬诈或创业于艰难或守成于逸暇或覆餗而终焉或包桑而振者故得陈其六事虽善恶不同其成败一也其一曰大哉德之爲大也能润天下必先行之于身然后化之于人化也者効之也自人而効我者也所以不严而治不爲而成不言而信不令而行顺天下之性命育天下之生灵其帝者之所爲乎其二曰至哉政之爲大也能公天下必先行之于身然后教之于人教也者正之也自我而正之者也所以有严而治有爲而成有言而信有令而行拔天下之疾苦遂天下之生灵其王者之所爲乎其三曰壮哉力之大也能致天下必先丰府库峙仓箱锐锋镝峻金汤严法令于烈火肃兵刑于秋霜竦民听于上下慴夷心于外荒其霸者之所爲乎其四曰时若伤之于随失之于寛始则废事乆则生姦旣利不能胜言故冗得以疾贤是必薄其赋歛欲民不困而民愈困省其刑罚欲民不残而民愈残盖致之之道失其本矣其五曰时若任之以民专之以察始则烈烈终焉缺缺旣上下以交虐乃恩信之见夺是必峻其刑罚欲民不犯而民愈犯厚其赋歛欲国不竭而国愈竭盖致之之道失其末矣其六曰水旱爲沴年歳丰虚此天地之常理虽圣人不能无盖有备而无患不得中者加以寛勐失政重轻逸权不有水旱而民已困而况有水旱兵革焉所谓本末交失不亡何待天下有成败六焉此之谓也君天下者得不用圣帝之典谟行明王之教化士可杀不可辱民可近不可下上能抚如子焉下必戴其后也仲尼所以陈革命则抑爲人之匪君明逊国则杜爲人之不臣定礼乐而一天下之政教修春秋而罪诸侯之乱伦删诗以扬文武之美序书以尊尧舜之仁賛大易以都括与六经而并存意者不可以地之重易民之教不可以民之教悖天之时教之各备则居地而得宜是故知地不可固有之也君上必欲上爲帝事则请执天道焉中爲王事则请执人道焉下爲霸事则请执地道焉三道之间能举其一千古之上犹反掌焉则是洛之兴也又何计乎都与不都也如欲用我吾从其中灔滪堆赋苏轼丗以瞿唐崃口灔滪堆爲天下之至险凡覆舟者皆归咎于此石以余观之盖有功于斯人者夫蜀江㑹百水而至于䕫弥漫浩汗横放于大野而崃之小大曽不及其十一茍先无以龃龉于其间则江之逺来奔腾迅快尽锐于瞿唐之口则其崄悍可畏当不啻于今耳因爲之赋以待好事者试观而思之天下之至信者唯水而已江河之大与海之深而可以意揣唯其不自爲形而因物以赋形是故千变万化而有必然之理掀腾悖怒万夫不敢前兮宛然听命惟圣人之所使予泊舟乎瞿唐之口而观乎灔滪之崔嵬然后知其所以开崃而不去者固有以也蜀江逺来兮浩漫漫之平沙行千里而未甞龃龉兮其意骄逞而不可摧忽崃口之逼窄兮纳万顷于一盃方其未知有崃也而战乎灔滪之下喧豗震掉尽力以与石闘勃乎若万骑之西来忽孤城之当道钩援临冲毕至于其下兮城坚而不可取矢尽劒折兮迤逦循城而东去于是滔滔汨汨相与入崃安行而不敢怒嗟夫物固有以安而生变兮亦有以用危而求安得吾说而推之兮亦足以知物理之固然屈原庙赋苏轼浮扁舟以适楚兮过屈原之遗宫览江上之重山兮曰惟予之故郷伊昔放逐兮渡江涛而南迁去家千里兮生无所归而死无以爲坟悲夫人固有一死兮处死之爲难徘徊江上欲去而未决兮俯千仞之惊湍赋怀沙以自伤兮嗟子独何以爲心忽终章之惨烈兮逝将去此而沉吟吾岂不能髙举而逺游兮又岂不能退黙而深居独嗷嗷其怨慕兮恐君臣之愈踈生旣不能力争而强諌兮死犹冀其感发而改行苟宗国之颠覆兮吾亦独何爱于乆生託江神以告寃兮冯夷教之以上诉历九关而见帝兮帝亦悲伤而不能救怀瑾佩兰而无所归兮独惸惸乎中浦崃山髙兮崔嵬故居废兮行人哀子孙散兮安在况复见兮髙台自子之逝今千载兮丗愈狭而难存贤者畏讥而改度兮随俗变化斵方以爲圆黾勉于乱丗而不能去兮又或爲之臣佐变丹青于玉莹兮彼乃谓子爲非智惟髙节之不可以企及兮冝夫人之不吾与违国去俗死而不顾兮岂不足以免于后丗呜唿君子之道岂必全兮全身逺害亦或然兮嗟子区区独爲其难兮虽不适中要以爲贤兮夫我何悲子所安兮昆阳城赋苏轼淡平野之霭霭忽孤城之如块风吹沙以苍莾怅楼橹之安在横门豁以四逹故道宛其未改彼野人之何知方伛偻而畦菜嗟夫昆阳之战屠百万于斯须旷千古而一快想寻邑之来阵兀若驱云而拥海勐士扶轮以蒙茸虎豹杂沓而横溃罄天下于一战谓此举之不再方其乞降而末获固已变色而惊悔忽千骑之独出犯𥘉锋于未艾始凭轼而大笑旋弃鼔而投械纷纷籍籍死于沟壑者不知其何人或金章而玉佩彼狂童之僣窃盖已旋踵而将败岂豪杰之能得尽市井之无頼贡符献瑞一朝而成羣兮纷就死之何怪独悲伤于严生怀长才而自浼岂不知其必丧独徘徊其安待过故城而一弔増志士之永慨赤壁赋苏轼壬戌之秋七月旣望苏子与客泛舟游于赤壁之下清风徐来水波不兴举酒属客诵明月之诗歌窈窕之章少焉月出于东山之上徘徊于斗牛之间白露横江水光接天纵一苇之所如凌万顷之茫然浩浩乎如冯虚遇风而不知其所止飘飘乎如遗丗独立羽化而登仙于是饮酒乐甚扣舷而歌之歌曰桂棹兮兰桨击空明兮泝流光渺渺乎予怀望美人兮天一方客有吹洞箫者倚歌而和之其声呜呜然如怨如慕如泣如诉余音袅袅不絶如缕舞幽壑之潜蛟泣孤舟之嫠妇苏子愀然正襟危坐而问客曰何爲其然也客曰月明星稀乌鹊南飞此非曹孟德之诗乎西望夏口东望武昌山川相缪郁乎苍苍此非孟德之困于周郎者乎方其破荆州下江陵顺流而东也舳舻千里旌旗蔽空酾酒临江横槊赋诗固一丗之雄也而今安在哉况吾与子渔樵于江渚之上侣鱼鰕而友麋鹿驾一叶之扁舟举匏樽以相属寄蜉蝣于天地渺浮海之一粟哀吾生之须臾羡长江之无穷挟飞仙以遨游抱明月而长终知不可乎骤得託遗响于悲风苏子曰客亦知夫水与月乎逝者如斯而未尝徃也盈虚者如彼而卒莫消长也盖将自其变者而观之则天地曽不能以一瞬自其不变者而观之则物与我皆无尽也而又何羡乎且夫天地之间物各有主苟非吾之所有虽一毫而莫取惟江上之清风与山间之明月耳得之而爲声目遇之而成色取之无禁用之不竭是造物者之无尽藏也而吾与子之所共食客喜而笑洗盏更酌肴核旣尽杯盘狼籍相与枕借乎舟中不知东方之旣白后赤壁赋苏轼是歳十月之望歩自雪堂将归于临皐二客从予过黄泥之坂霜露旣降木叶尽脱人影在地仰见明月顾而乐之行歌相荅已而叹曰有客无酒有酒无肴月白风清如此良夜何客曰今者薄暮举网得鱼巨口细鳞状似松江之鲈顾安所得酒乎归而谋诸妇妇笑曰我有斗酒藏之乆矣以待子不时之须于是携酒与鱼复游于赤壁之下江流有声断岸千尺山髙月小水落石出曽日月之几何而江山不可复识矣予乃摄衣而上履巉巖披蒙茸踞虎豹登虬龙攀栖鹘之危巢俯冯夷之幽宫盖二客不能从焉划然长啸草木震动山鸣谷应风起水涌予亦悄然而悲肃然而恐凛乎其不可留也反而登舟放乎中流听其所止而休焉时夜将半四顾寂寥适有孤鹤横江东来翅如车轮玄裳缟衣戞然长鸣掠予舟而西也须臾客去予亦就睡夣一道士羽衣翩僊过临皐之下揖予而言曰赤壁之游乐乎问其姓名俛而不荅呜唿噫嘻我知之矣畴昔之夜飞鸣而过我者非子也耶道士顾笑予亦惊悟开户视之不见其处秋阳赋苏轼越王之孙有贤公子宅于不土之里而咏无言之诗以告东坡居士曰吾心皎然如秋阳之明吾气肃然如秋阳之清吾好善而欲成之如秋阳之坚百谷吾恶恶而欲刑之如秋阳之陨羣木夫是以乐而赋之子以爲何如居士笑曰公子何自知秋阳哉生于华屋之下而长游于朝廷之上出拥大盖入侍帏幄暑至于温寒至于凉而已矣何自知秋阳哉若予者乃真知之方夏潦之淫也云烝雨泄雷电发越江湖爲一后士冒没舟行城郭鱼龙入室衣生于用器蛙蚓行于几席夜违湿而五迁昼燎衣而三易是犹未足病也耕于三呉有田一㕓禾巳实而生耳稻方秀而泥蟠沟塍交通墙壁頽穿面垢落墍之涂目泫湿薪之烟釡甑其空四邻悄然鹳鹤鸣于户庭妇宵兴而永叹计无食其几何矧有衣于穷年忽釡星之杂出又灯花之双悬清风西来皷钟其镗奴婢喜而告予此雨止之祥也蚤作而占之则长庚澹其不芒矣浴于旸谷升于扶桑曽未转盼而倒景飞于屋梁矣方是时也如醉而醒如瘖而鸣如痿而起行如还故郷𥘉见父兄公子亦有此乐乎公子曰善哉吾虽不身履而可以意知也居士曰日行于天南北异宜赫然而炎非其虐穆然而温非其慈且今之温者昔之炎者也云何以夏爲盾而以冬爲衰乎吾侪小人轻愠易喜彼冬夏之畏爱乃群狙之三四自今知之可以无惑居不障户出不御笠暑不言病以无忘秋阳之德公子拊掌一笑而作中山松醪赋苏轼始予宵济于衡漳车徒渉而夜号燧松明以记浅散星宿于亭皐郁风中之香雾若诉予以不遭岂千歳之妙质而死斤斧于鸿毛効区区之寸明曽何异于束蒿烂文章之纠纆惊节解而流膏喜厦其巳逺尚药石之可曹收薄用于桑榆制中山之松醪救尔灰烬之中免尔萤爝之劳取通明于盘错出肪泽于烹熬与黍麦而皆熟沸春声之嘈嘈味甘余而小苦叹幽姿之独髙知甘酸之易坏笑凉州之蒲萄似玉池之生肥非内府之烝羔酌以瘿藤之纹樽荐以石蟹之霜螯曽日饮之几何觉天刑之可逃投拄杖而起行罢儿童之抑搔望西山之咫尺欲褰裳以游遨跨超峯之奔鹿接挂壁之飞猱遂从此而入海眇飜天之云涛使夫嵆阮之伦与八仙之羣豪或骑麟而翳凤争榼挈而瓢操颠倒白纶巾淋漓宫锦𫀆追东坡而不可及归餔歠其醨糟漱松风于齿牙犹足以赋逺游而续离骚也怀归赋沈括归休乎嗟生亦劳兮歳常九行而一息四方已莫不异兮欲终徃而安即披荆榛以孤鹜渉大涂之梗塞投孱颜以坌入孰爲晏眠而朝食謦欬一山而百折兮况千里之绵邈髙浪鳞卷而电划兮近不保乎咫尺嗟子乗此而安之兮託扶揺以寸翮吾一念子之徃兮意乆兀硉而屹栗彼夫人之圣哲宁有欲乎顚踣摩冥冥之无穷抽万丗之潜黙虽皎中而自信亦终壈坎而莫觌来之不可与谋兮果去亦庸何伤旣振辔而大驱兮盖倡佯其所适期无羡于古人兮苟亦善吾之令德终旷荡之可骧兮信幽履之不惑黄楼赋苏辙熈宁十年秋七月乙丑河决于澶渊东流入鉅野北溢于济南溢于泗八月戊戌水及彭城下余兄子瞻适爲彭城守水未至使民具畚锸畜土石积刍茭窒隙穴以爲水备故水至民不恐自戊戊至九月戊申水及城下二丈八尺塞东西北门水皆自城际山雨昼夜不止子瞻衣制履屦庐于城上调急夫发禁卒以从事令民无得窃出避水以身帅之与城存亡故水大至民不溃方水之淫也汗漫千余里漂庐舍败冡墓老弱蔽川而下壮者狂走无所得食藁死于丘陵林木之上子瞻使习水者浮舟擑载糗粮以济之得脱者无数水旣涸朝廷方塞澶渊未暇及徐子瞻曰澶渊诚塞徐则无害塞不塞天也不可使徐人重𬒳其患乃请増筑徐城相水之冲以木堤捍之水虽复至不能以病徐也故水旣去而民益亲于是即城之东门爲大楼焉垩以黄土曰土实胜水徐人相劝成之辙方从事于宋将登黄楼览观山川弔水之遗迹乃作黄楼之赋其词曰子瞻与客游于黄楼之上客仰而望俯而叹曰噫嘻殆哉在汉元光河决瓠子腾蹙鉅野衍溢淮泗梁楚受害二十余年下者爲污泽上者爲沮洳民爲鱼鼈郡县无所天子封祀太山徜徉东方哀民之无辜流死不藏使公卿负薪以塞宣房瓠子之歌至今伤之嗟惟此邦俯仰千载河东倾而南洩蹈汉丗之遗害包原隰而爲一窥吾墉之摧败吕梁龃龉横絶乎其前四山连属合围乎其外水洄洑而不进环孤城以爲海舞鱼龙于堭壑阅帆樯于睥睨方飘风之迅发震鞞皷之惊骇诚蚁穴之不救分闾阎之横溃幸冬日之旣迫水泉缩以自退栖流枿于乔木遗枯蚌于水裔听澶渊之奏功非天意吾谁頼今我与公冠冕裳衣设几布筵斗酒相属饮酣乐作开口而笑夫岂偶然也哉子瞻曰今夫安于乐者不知乐之爲乐也必渉于害者而后知之吾甞与子冯兹楼而四顾览天宇之宏大缭青山以爲城引长河而爲带平皐衍其如席桑麻蔚乎斾斾画阡陌之从横分园庐之向背放田渔于江浦散牛羊于烟际清风时起微云霮䨴山川开阖苍莽千里东望则连山参差与水背驰群石倾奔絶流而西百歩涌波舟楫纷披鱼鼈颠沛没人所嬉声崩震雷城堞爲危南望则戯马之台巨佛之峯岿乎特起下窥城中楼观翶翶嵬峩相重激水旣平眇莽浮空骈洲接浦下与淮通西望则山断爲玦伤心极目麦熟禾秀离离满隰飞鸿羣徃白鸟孤没横烟澹澹俯见落日北望则泗水湠漫古汴合焉汇爲涛渊蛟龙所蟠古木蔽空乌鸟号唿贾客连樯聮络城隅送夕阳之西尽导明月之东出金钲薄于青嶂隂氛爲之辟易窥人寰而直上委余彩于沙碛激飞楹而入户使人体寒而战慄息汹汹于羣动听川流之荡潏可以起舞相命一饮千石遗弃忧患超然自得且子独不见夫昔之居此者乎前则项籍刘戊后则光弼建封战马成群勐士成林振臂长啸风动云兴朱阁青楼舞女歌童势穷力竭化爲虚空山髙水深草生故墟盖将问其遗老旣巳灰灭而无余矣故吾将与子弔古人之旣逝闵河决于畴昔知变化之无在付杯酒以终日于是衆客释然而笑頽然就醉河倾月堕携扶而出皇朝文鑑卷第五皇朝文鑑皇朝文鑑卷第六皇朝文鑑卷第六赋感山赋崔伯易客有爲予言太行之富其山一名皇母一名女娲或于此炼石𥙷天今其上有女娲祠因感其说爲之赋其辞曰曲辕先生从先大夫之南征省黒许于紫霄访武王于朱陵授罗浮之隐书撷三茅之神英息肩淮泗之濵闭辟弦歌与丗无营一日梁国公子铜鞮处士闯然踵门恱然相亲曰先生倦游者矣祈有异闻先生不对賔请愈勤于是爲论山中之物山中之民叙山中之遗懽咏山中之淳文二客相视而笑曰先生唐相之家族蕃西京京于吾郷驾材累程连聮髙山见于群经兹其不言疑未之行试爲先生陈之何如公子賛之处士曰夫坤厚之势犹一人之体崑崙爲之首自首而下岟㟐屹无复平地陵轹百国有隂山焉横二千余里北爲戎狄南爲古圣之所治测中言之殆吾国之干位昕天铜浑周髀保章参地之形兹爲最详上正枢星下开冀方逢胃而毕自柳以张乱则冀安弱则冀强起爲名丘妥爲平罔岿乎甚尊其名太行挟大河于楚东瞰北岳其在旁其髙也逦迤而上始莫知其髙也登蹑千里昂目而前望骇实与夫天当其深也缭绕盘辟始莫知其深也驰朔东而左转垂三月而见嵴盛连延乎碣石传曰东海之水不尽而此山也吾莫知其所极此其知言哉如彼大邦圻钩壤连如彼大川洲维浦聮殊郷异观习乎所传拗然若鞍者曰鞍山突然若灶者曰灶山色黒者黒山形方者方山如此之类名何可殚墨翟察而知骥之贵尸佼过而辨牛之难穆王升由雀道而出丗宗行自大河而还孝明甞登幸上党郡章帝以游至天井关孟德北上纪摧轮之恐谢公西顾引忧生之端阮籍失路而咏怀刘峻怀交而发叹归晋阳子惠之便道对二坂祖濬之祥观开元钖问于逢车武德置县而当烦霍褰吾襟共附吾肘纒午壁之势探长城之口天门掲其部分乌岭支其蹂姑射王屋隆虑雷首靡迤嵚岑参错饤饾或拱其左或捧其右或导其前或賛其后让以竒巘贡以重岫曽夸娥之输力攡大帝之寳授上晻暧兮鹏击下砰磕兮鲸闘又若王畿之外五等诸侯奉命守土率属千万悉靣内而腾辏此山之形也汾潞丹洹滹池易涑沁淇潼清源济溴奄呴将迎纵横嗽激安阳巨马出其夸白䋈北涿度其液触遥阜以孤引㶑荣光而历羃凝染渐渍裒青贮碧此山之容也奠荒有神开社有伯以风主威以云主泽飜手熯阳覆手霹雳近靡百城逺霈万域暴暑亟寒暗天一白烟不得爲瘴气不得爲疫岂其幽深也深其欲而难期其并合也合其力则无敌此山之气候也轩后以来至于成王自时建都迁徙不常逺近表里其隂其阳春秋之前封国旣多春秋之后唯晋爲彊大抵以兵爲阻以险爲防守不敢㢮战不敢忘越至卑耳而齐桓以霸一入孟门而平公几亡燕赵中山卫韩与魏或主山东或主河内或主山西或主河外或城其隈或据其㑹或保作咽颈或恃爲腹背屯留有常阻山阳有常界跬歩之侧万人死之复驱万人而地不少退如罴斯林如虬斯壑左顾右睨瓜牙锋锷乗间薄人肝脑涂地以搴旗虏将而爲乐不然假息窃视扞以城郭从姬歌儿名琲重璞不敢不献虽欲藏之亦终归乎攫搏骇乎哉固甞一朝之中一舎之间烹四十余万之衆筑头颅之山举长平爲鼎镬旧壁荒城豆分棊错今千余年幽隂寂寞此山之势胜也当时雄豪迭指交质行野者非乐其野逐兽者非即其兽裴徊陵陆踰跇坂阜裁约六国䀝睨九道孰爲龙首孰爲天灶向背孰徙草木孰遘器械孰便凭倚孰厚东西孰广南北孰袤爲蛇孰尾爲鹳孰噣孰方孰圎孰牝孰牡冲轮孰敏沮鴈孰懋孰利袭掩孰利藏覆孰此出击孰此入㓂孰可徒搏孰可骑骤孰可㗖诱孰可斥候孰可接战孰可挑闘孰最恐夜孰不欲昼胜此孰遂败此孰救佯遁孰止乗乱孰走孰要于迩孰闭其后记省在目陈说在口慿轼结靷忿豢去就所过之邑鹯视狼吼诘无不讲向无不偶入军则建旗皷入朝则佩印绶以国试胆以民试手爲纵横家随以此售关警迟速称昼贫冨矫尾厉角恐愒飜构鬼神不能窥其密贤畯不能纠其缪中人主之利欲移将相之恩旧其后或主或臣建功立业尤显闻于后丗则有决羊肠之险壍此山之道攻荣阳伐韩以威天下应侯爲秦昭王之谋也据敖仓之粟杜中山之阨距飞狐之口守白马之津使天下知所归者郦食其爲汉髙祖之谋也踰此山入射犬破青犊之衆杀谢躬于邺以収复天下爲心者汉光武之谋也济河降射犬之衆还军敖仓属魏种以河北事然后西向以争天下者魏武帝之谋也进据武牢扼其襟要俾窦建徳不能踰山入上党収河东之地而卒以併天下者唐太宗之谋也徐思以观亦吾之近藩北压燕葪西临顺檀笼里控外聮区接寰州开其隅邑䟽其间衡而爲垒缺而爲关有朝歌内黄黎阳之支离有五原髙平广武之依攀前规成皐逆婴邯郸収褰帷趣驾之威宰簮笏假辔之官大城望之如云小城夹而金完各负城势熊骧虺蟠宿貔貅之倘佯峙刍粟之㠝岏此又其山古今因人以明效者也偏隅之祲蒸郁成象或爲楼阙或类亭障下利垦辟其土白壤谷备五种颕栗丰穰以陶则不窳以牧则易长骍鸨駩駽騧骊驖驵繁鬛赤喙黄嵴白颡竒毛异骨駧駾駚驡或出凹揜或㑹广敞或随龁而乍散或就饮以群徃秦青覩之而目眩造父逢之而伎痒若乃边风夜号寒气朝荡木叶昼脱川原萧爽挺逸彩之踈瞬厉雄心之倜傥分腾而郊野暗聚鸣而阮谷响最下者籝粮载士日中而驰百里凤臆兰筋探前抉后何止乎蹄间三丈马之所施险之所依有德者然后能之其或守之不以道用之失其冝则是二者在所爲盗贼之资司马侯告晋侯以先王之不务者非弃之也而呉起言商纣之国志有激于当时何则宣帝处先零金城而终贻汉患武帝倚元海并州而俄倾晋基自后聦曜石勒姚苌季龙元魏髙齐诸苻慕容唿侣啸类提羌占戎或屯于定襄或保于居庸或建都邺下或渡军河中或攺元离石之北或僣号沙河之东胡尘一踰三关遂空长安之城洛阳之宫揺辔长驱传国都而扼踪暴衣冠于涂炭客宗庙于妖兇更帝迭王抑爲盛衰其四方简册不可得而书者凡几战而几攻由是观之爲彼君者始失之一朝遂使天下之人亲戚离散一百二十六载挂性命于兵锋此又当丗贤人君子登髙虑逺所宜追述爲万丗深诫者也当彼之时国中窄而山中寛天下危而山中安外憸人苟容以盗官兮内浩歌乎考槃外吁嗟愁涕之辛酸兮内逰豕其方欢外穷奢极侈以相残兮内交让乎瓢箪外仍椹缩劔以衔冤兮内乐天其盘桓仁智所依仙圣所迹其动如龙非迅雷烈风不起其出如凤非醴泉甘露不食服皇娲之妙道藏𥙷天之神石或饵木而採芝或吞阳而嗽液或自耦于樵钓或偶怀于老易引公和之余韵振文举之归䇿壄王二老犹自轻之士壷关令狐殆多言之客至精元以友造化绪余尚足以治万国此其山之隐逸也即以仰之首名归山岭巆纡余巉巗孱颜曵泉绅之飘飖束云衣之廻还樻衆精于寳姥糁灵气于天丹矗雰霞之朝覆豁光恠之宵环其金则钣盪镠铣镣鑗鏋鑀其玉则琼玖㻆璒琪玙璠石黄緑而青碧珠玟瑰而木难余粮石脂之硗䂚赭垩理长之斓斒隂映宛倚穹注蟠聮丝絺毡鈶盐铜矾备先赋之不名距三方而祖䌓复有紫沙黄雾神钢是取逗落液于庳涧萃坚英于弱土播蚩尤之遗勇回欧冶之灵顾下分擅乎百源上夹输于六务此其山之琛赂也其鸟五色豪鹰窟生崚崚貌如秋胡明星明星呴拨利㦸足卷枯荆鵰趋鹗随徃还青冥木栖则鵗鷣鸒鹳水止则鸨翠凫䴖殊种诡类莫可殚名其状如麋有距四角马尾声若钟磬以出爲瑞赤虎文豹黄熊封豕鹿瑞䝢行搏坐噬草则紫团之葠勤漏卢麋衔牡蒙苁容首乌牛膝豹足龙沙虎须赤节紫蒨如雷茈胡云英玉支解蠡菴䕡鹿肠鹤虱彭根屈据泽态夭糅芳臭粉敷或同葩异实或冬荣暑枯或珍传太一或用讲臾区木则有榛有栗其桐其椅篁篠怀风桃李成蹊梗柟枫桧思仲芜荑梓枢栲青檀紫葳枞檍槐枣棠榴楟黎阳栌檿桑枌榆棪槻交柢并节韬唐䕃隄身縁中材实资疗肌松栢千歳蹇金石姿弥根万仭之峰落影千丈之溪孤干直出百㝷而后有枝逺而望焉或如翔鸾或如蟠螭其大蔽牛其圎中规参差櫹槮下隔百歩犹樛戞而相覊公子矍然曰陆产之盛仆知焉不若是之详也且闻之汉甘泉肇于武帝唐含元建于髙宗或决事于上或受计其中始用材之有余终兴利于无穷陛下临御以来四十余年未闻图苑囿之观事土木之工戸牖朱緑之饰诏五歳而一易服玩帷帐之具虽屡𥙷而尚供四方黎元自视忲然咸愿献力京师进娯皇躬听钟皷管籥之音瞻车马羽旄之容傥有司因亿兆之心率怀卫磁相泽潞之人披苍莽伐崆巄贱新甫之得简徂徕之封激春淫之悍豪扶丹济其来东经营庶民作爲新宫以壮阆乎中区以周严乎九重高闱祕庐侍从兮蜿蝉翠华黄屋徃来其冲融追三雍养老之法申其孝慈复延英访问之迹考其邪正更取士之弊法着乆官之新令明剌举劝沮之典絶苟简异同之政广庑长廊翼其两旁左选天下经术辩通之士以爲议郎居讲朝廷疑难之义𥙷百司之阙出委观民决狱之事以信其所详右选天下材勇温恭之人以爲卫士居讲司马军机之要掌诸门之禁岀委偏禆别屯之任以观其所莅兴利如此顾不爲伟欤山日以开货日以通衆庶习知勿爲牢笼欲发者发欲攻者攻登者搰者剥者斵者烹者掇者絷者弋者四时憧憧皆民所同庶寳之轮幽万模之纷纭雕艧彩制羽须毛群弓矢铠楯之材舆马骨革之伦𬒳服纎华鼔铸精珍三十取一归于县官宁有闻子富而父贫兴利如此顾不爲伟欤公子再言处士再思之曰公子之惠亦云善矣且民可与乐成不可与虑始况乃三晋人号沉孕鹑火之流烈感斗极之劲气瞻顾端巧手足便利蔑淫蛊狂厉之感无喘夜皲瘃之累专思虑而喜任侠贵然诺而多懻忮重沦姦侈之化孤守而莫变由渗唐虞之泽弥乆而未坠平居之际以气义相视驰马射兽以爲乐投石拔距以爲戯悲歌慷慨以摅其郁矜夸功名以见其志自古受命之主不先得其土则先得其士不得其地不足以控诸夏不得其兵不足以威万㝢粤天寳失御之后事虽近而不复言而五代不纲之时其迹甚明而可以数朱梁失守则晋人南下而急攻河阳师厚不死则魏博六州据山口之路庄宗之祸由邺郡而起清泰之败縁上党之助蕃戎䧟相而石灭邺兵过河而刘去或群盗乗隙而并出或前军自此而先渡河东之举昧李骧疾度控孟津之䇿丗宗之征頼车驾倍程有南平之遇可畏也如人怀心腹之疾难去也如木受根柢之蠧故吾太祖皇帝之兴也践祚五月亲平泽潞念贼失仲卿之计不西下而直趋怀孟而我用向拱之言速济河而击其未聚离穴成擒呉祚之前料登无难色李氏之深谕如洪波薄江借海以爲力大霆击空与电而俱赴交广闽蜀之区淮海江汉之壖彊侯暴王袭顿蹁蹮纳土称臣冠佩隣聮虽天命之所在亦主威之使然其势如此犹藏太原谢将休戎十有九年太宗之弔伐也指师爲林转粮如川断石岭之应刬隆成之坚躬擐甲胄劘锋易弦昼夜围督六师争先压之以天下之重然后始能破焉迨我眞宗抚养其人留跸授关南之师促使益安阳之屯许北虏之通和勑勐将之䟽军以至陛下仁风德泽扶导长养踰八十春赋不闻竭其才力未甞疲其身憙辩者不知约从连衡之谋尚勇者不知収城夺邑之勲室家熈熈老于耕耘如养虎者不与之全物赏先至者不导于一津兹柰何合之深山触勐而爲勍敌之怒心鐖凿棘矜若南国之茶海濵之盐千百良民化爲顽兵或蒙欲而拒捕或负恃而贪凌始逭罪而羣亡终盛气而横行鎭之常贠则威有所不足列之大诛则民转相震惊陆机谓兴利不足以𥙷害君焉孰惩公子曰不然古𥘉生民禽兽杂居无机械以荐食无衣裳以𬒳躯累圣哀之脩其所无鑚燧取火铄金于鑪锐以锋刄俾持以趋逐其䖝虵创其室庐刳木成舟结绳爲罛剡木爲矢弦木爲弧以饮以食以畋以渔服牛轺马纺绩䥳锄后王因之讫今以娯安有至治之丗导民以利复争乱之是虞太公封齐熊绎封楚鱼盐之义山林之阻公一发之民往如鹜不数十年齐楚以冨彼诸侯之国民且守法岂天下之广人或敢侮调发存邑里之籍出入视保伍之名倚之守令之良护以使者之能盖建隆𥘉兴通餽之役奚今日之政姑息而艰行是有司不复举因民之利四方无时有可劳之氓弗䘏所治之法何如而巳亟此禁山搉海之图疑所思之未明处士曰君不闻天子之建宫乎猒江陵之瑰干空邓林之巨树山鬼见荣而儵烁坤后斥緼而容与青帝执规白帝司矩摄离朱之魄䚕其徽纆舍倕茧之神相其斤斧裁鲁鎭以爲址判湘峦以爲础趋歩而龟鸟正叱咤而虹蜺举星覆重撩云缩万堵涂以齐赭甓以土华荐金石之美梁修牙角之赋扬瑶琨与织贝荆砮丹而箘簵蒙羽之纎缟涧瀍之枲纻优尊而百礼六乐华国则东房西序邦贿丰息宁主是耶公子曰嘻上方东𬒳于流求西薄乎羊同南畅于诃陵北憺乎空峒积摰鸿胪塡货大农天人之交何求而不充徒念覃怀之域三河之冲漘断乎沧溟背栖乎犬戎齐楚瓯越鲁郑巴卭辕有所不适檝有所不通重兵之常处列城之所宗将帅之治守诏使之过从壤地所生衣食所庸不疲其赀即疲其力不出于官则岀于农帑焉而乏府焉而空或骄阳淫雨之灾或戍发备河之逢流离其民易资枭雄或隂㑹于朋仇或椎埋以成风故先诸权俾怡其衷禹散历山之金而赎卖子之虐汤铸庄山之币而救无之凶非先君不足以说士非首衆不足以就功如彼泉源我发其蒙如彼委藏我启其封设坐视天财而不知发犹有此民而不以爲兵徒示二虏之涵容处士曰君知其一未覩其二琉璃之河华林之庄昔居臣民今游犬羊然黠虏奚民视此而莫敢乗焉吾非有以守之殆由天设于王公帝限乎豺狼若之何侵而夷之以纾其行饵之可欲以发其狂义未闻于灌瓜兵或兴于争桑投蒭生心文子之至喻牛甘必闘管坚之所量国家近边虽上腴之地乆禁而不耕所弃甚轻爲利甚明发丁以通驿隋政之巳失治气而未尽魏室之旋倾彼乌足陈于治朝哉山东之兵三十五将之师君所闻也请置其说公子曰大农之家不患穿墉而废囷仓善贾之行不念胠箧而捐金珠备得其术则害何能扰利果大入则小或可踈今防秋之兵不寄之土豪而歳起屯戍缮治之物不蓄于逐州而授于京都不募人访铜而私或自铸重给民旷土而争籴于胡遗计若此庸爲利欤由衆人焉南牧之虑将智者兮北伐之涂推石传土决其成功束马悬车胙乎能事突収燕乐捐范阳涿郡三道之师直压怀柔拒虎北石门四兵之势引轻军发羗夏之东穴出竒道斩匈奴之右臂二客纷辩旣乆色相不平抗𬒮俱起质于先生先生冁然而笑适然而兴曰坐吾告汝夫有财而弗取无道者之言也取而不以先王之制无法者之言也二者吾圣人之深恶不顺乎冬夏不相乎隂阳禽兽之殄暴货币之诛戕不时而源枯不禁而山伤逆于天元降爲灾祥则虽传道之人岂容无责哉古者大德大功之人天子尊之公侯之爵殊其奉养之方功厚者享亦厚德长者报亦长推之四海之内入爲公卿出爲牧伯盛不过数十土地所育人民所藏其货易供其财易当然报非天子之独私焉盖天下皆乐其有以报也故其民贤者勉焉以脩其业愚者虽甚欲焉而无敢望其志易平其劳易偿今髙赀大姓之家列肆侔于府库邸第罗于康庄金绀采缀锼劘焜煌被以黼绣褁以雕墻狗马弃齐民之食饮舆妾贱士夫之衣裳賔昏祠葬隳败纪纲通吏买法隂淫陆梁其慿荒负险之民擅弥山络野之疆畜奴如兵占田论郷主逋豢㓂者攸衆寳龟藏甲者爲常州县徒史私爲之视察郷亭部夫公随之奋攘是天下山林之出除公上之赋守令吏寺略有常制每郡每邑宛转麋溃输几侯而几王彊桀相师极欲爲威怒网而川贫笑斧而林飞孰察诸刋剥水火之遗制孰恤乎坚稺曲直之所宜积之徒多而器用殊寡举之或逺而民资自疲冨者售之益轻贫者劳而愈微誓穷原薮之饶而况膏腴之归乃方乃州或蝗或饥民以爲灾而彼反爲冝从是其氓匿税併田之不暇益令羣猾藏租隐地之无疑南方诸山非复昔时材不爱而木不蕃木不蕃而兽不滋迨有千里不毛裹糇莫支是天地隂阳昼夜长养犹不能以充其欲则吾民何负独爲貍而畜鸡盖驭民无予夺之政厚生无发歛之期万物失由仪之道四海废崇丘之诗或者县官列胶干皮羽之须营栋宇舟车之材上苛之以㪣笞下挠之以追催索之于迩则此旣莫有求之于逺则险孰能来方此之时跱蓄之家驩相比朋固所以制百姓之命朞年而簒其业更歳而竭其财如是不巳饥寒怨愁不委于沟壑则聚爲盗贼非此二者吾不知其安所爲哉始于伤财则终于害民察其蠧国必固乎乱俗故国家以皇祐之版书较景德之图録虽増田三十四万余顷返减赋七十一万余斛由是言之土地财利名制约束不用先王之法其爲弊也民失其平若之何而可复高者愈贪而肆虵豕下者抵禁而趋口腹刑罚日増烖害日续盖兼并不去不足以语政制度不立不足与言治禁钖存省米之说贱肉有爱牛之意此言虽小可以推类事爲之法物爲之制数罟之得非不多也先王禁之以其伤生原蚕之利非不博也先王禁之以其害气果实未熟木不中伐用器不中度禽兽不中杀鬻于市者执而有罚不以其时不顺其教捕一禽折一草谓之不仁断一树伐一木谓之不孝公卿大夫羣士黎庶居室有品器械有度车马有等衣服有据饮食有常味人徒有常数戮民不敢服絻君子不履丝屦爲农者不得爲工爲士者不得爲贾天王之尊也合围犹恶其尽物诸侯之贵也杀牛尚戒于无故小旣无越大岂容负草木鸟兽而舜以命益水火土谷而尧以任禹名山大川纵封国而不朌至其林独二十而征五着于后王脩之愈明典之于天官图之于地卿任之九职之事辨其五物之征主山而有虞主林而有衡中士下士賛其政令府史胥徒颁其所行豺祭而弓矢陈隼击而罻罗兴司险逹其道路山师辨其物名兽在前穴氏火物而诱之出阱檴旣设冥氏伐鼔而使之惊然后万民随之诏焉以程斩材者有期日窃木者有常刑至于金玉钖石丱人之专取犀象麋鹿角人之所登率避其孳育以待其丰成必以其时素王称其大顺不可胜用孟轲陈其飬生贵贱有差六器五辂之资民得而无所用兴造不妄五金六材之属民用而无所伤禁发之有期重轻之有常天生时而寒暑平地生财而品类昌硕以盆鼔蕃以谷量暴暴如山岳浑浑如河江山出银瓮丹甑棷聚麒麟凤凰追前丗之盛𬒳于此时以吾君之圣方诸先王陶唐之二宫姚虞之緫章商人之重屋周人之明堂虽尨眉耆耉爱惜朝夕期有以必覩也子之言曽何比今于汉唐陛下慈仁如天广厚如地任臣则勿疑闻諌而必喜赏罚不滥切爱乎民命祭祀罄䖍动交乎天祉逺民之弊虽守臣不知而知之甚详克已之诚在匹夫难行而行之甚易至若五帝宪老之礼三王观风之制六典建官之法三适进贤之例患有司不得其术不患朝廷之不行患臣下不举其职不患信任之不至今也辅相大臣左右良士重君子爲臣去就之节思古人得君功烈之致施以善俗爲本学以力行爲贵居朝廷不以先后持其嫌守藩鎭不以内外疑其势同德一心齐力恊议皐陶谟而矢契稷之业伯夷让而中䕫龙之志以共察天下之善不使有盖虚骄士之党以共収天下之杰不使有妬功蔽贤之吏以衆人之耳爲耳听衆耳之所不听以衆人之目爲目视衆目之所不视授百司因革于吏而緫其成绩委二边军赋于将而责其必治法制素具东南旣饶天府宏壮讲练有时呉越皆霸王之兵朝令乎西西纳十四州之地夕使乎北北归十三州之城浑然临之以至徤隤然载之以不倾伊洛之水画乎其前戎夷畏之踰黄河之湍丘垤之山篑乎其旁戎夷阻之甚太行之横与其邀近功于一山増衆糅之弊牵危疑于徃代汨因循之名使王者之兴百有余年神圣在位而仁爱之泽独未及于禽兽草木曷可同丗而语哉二客离席跼跽媿谢不敏请爲弟子旣而少进曰问阜财得阜民之法问治山得治国之风且昔者将大有爲之君必有所不召之臣欲有谋焉则就之不得巳而后起有学焉而后臣者有不可得而臣者今山之隐逸亦如是而后至乎曰莫可得而知也神农之于悉诸黄帝之于崆峒颛顼之于緑图髙辛之于柏招帝尧之于务成帝舜之于尹寿禹之于国先生汤之于伊尹文王之于鬻熊武王之于尚父周公之于叔齐桓之于管仲然尊德乐道说者如此也吾观之彼数子者之心将如是而巳乎莫可得而知也二客怳若自失再拜而罢皇朝文鑑卷第六皇朝文鑑皇朝文鑑卷第七皇朝文鑑卷第七赋珠赋崔伯易煎茶赋黄庭坚别友赋黄庭坚汴都赋周邦彦珠赋崔伯易髙邮西北有湖名甓社近歳夜见大珠其光属天甞问诸渔皆言或遇于它湖中有窃谋之者则风輙引舡而去终莫能至赋曰万物之精上爲列星其在下者因物而成形故天下之伟寳不妄其所託託物之主实内钟乎神灵吾甞临东海旅南溟泛淮江之汤汤济岳阳之洞庭观其溶液衍𥙿盖天地之委藏祕恠惚恍鲛虬峥嵘岂丗人敢指名哉若乃云夣震泽浮梁合浦兽潜宫亭神见牛渚直湘沅以南浮怀泾渭而北注顾导东而成沧浪激西而爲灔滪延平诞竒汉臯殊遇率传载之杂出爲异物之所处或设限于藩服或效琛于王府铄髙邮之经治裂杨州之故部有湖隷旁将三千所大或万顷小亦千畒迤逦兮聮络参错兮骈布由卑以自处兮倾十数州之羡沃穹山大野谿谷原薮昼夜走险越千里而来赴者莽不知其几千百处压东南之湠漫势㶀㵧而无涯鱼则鰋鲤鳊鳜鯩鲢鲿鯋鸟则鸨鸹凫鹭䴔鹍鸿鴽翥若烟海㑹如泥沙虫螺蠏若虾蛤卉菱芡而荷华水不数舟陆无筭车漑灌乎民田漕引乎国家夹埭长陂程水壤之固护饬官命属厌功利之纷拏迨夫地脉泉源孰爲要遮潜合隂附应淮海之砑微风飜澜矧其甚邪其或骇怒决溢隄防之所不加决漭千里农民播溺宛转流离而不相救又况其庐舎之与桑麻噫是亦渉者之厖观矣瑰祥恢恠庶几乎託焉间乃省贡书考图编所陈者特盘飱之微固不闻有把握之贵爲当丗之所传发咏乎川珍翶翔乎水边爰有芦人渔子相语而来前曰先生之念者货也若夫川泽之精理则不然不寳于人独寳于天今此有夜光之珠产于深渊我意其神先生辨旃其始也天和景晴湖波夜平烟冉冉以四収万籁息而无声则是珠也凛气将之若海月之升含彩吐耀周隅皆明呀绀石而爲宫𬒳緑苔以垂缨挹奔星之光芒吸沆之精英木散景兮扶踈草露实兮红青林乌警而移枝羣犬愕兮争鸣于是卭人徐唿上流俱起抚鸿罿以先趋领罾笱之巳试连徽挺扠洒网持枻嗟虽鑑其眉睫疑未晓其机器方诡置之渐张果造形而巳逝而况伏见靡时欻彼倐此与蛟龙之爲朋曽风雨而作卫彼能三足而在御鼈九肋而充馈汉蛟蚱之青骨郑鼋羮之异味勍牛恱水而黄夺泽马翫绳而足踬犀狎偶而解角翠因媒而折翅江使𬒳执于行役巨鱼爲腊于贪饵文贝瑇瑁出祸其肠腹金华玉英坐穷于淘缒蜃胎寒熠燿自喜忲絶意于遐引适足杀其躯而巳矣是故号数选者我固谓之货也能不爲珠之笑耶予曰呜唿噫嘻信子言也旣明且哲则大雅君子者耶不常所居择利害而去就者耶用以晦明知在巳者耶色斯举矣学孔子之徒者耶薄泥涂而不辱不耻下贱者耶川不涸岸不枯有德郷里者耶乆而不闻其遯丗者耶旣而复曰呜唿噫嘻照魏王之乗耶烛隋侯之室耶谓上币耶饰冠冕而佩耶客有闻者亦矍然而兴曰呜唿噫嘻吾闻诸石室之书曰王者得之长有天下四夷賔服然则得之者或非其心独王者之心耶煎茶赋黄庭坚汹汹乎如涧松之发清吹皓皓乎如春空之行白云賔主欲眠而同味水茗相投而不浑苦口利病解胶涤昏未甞一日不放箸而䇿茗椀之勲者也余甞爲嗣直瀹茗因録其涤烦破睡之功爲之甲乙建溪如割双井如日铸如㔢其余苦则辛螫甘则厎滞呕酸寒胃令人失睡亦未足与议或曰无甚髙论敢问其次涪翁曰味江之罗山严道之蒙顶黔阳之都濡髙株泸川之纳溪梅岭夷陵之压甎临卭之火井不得巳而去于三则六者亦可酌兎褐之瓯瀹鱼眼之鼎者也或者又曰寒中瘠气莫甚于茶或济之盐勾贼破家滑窍走水又况鸡苏之与胡麻涪翁于是酌歧雷之醪醴参伊圣之汤液斮附子如博投以熬葛僊之垩去藙而用盐去橘而用姜不夺茗味而佐以草石之良所以固太仓而坚作彊于是有胡桃松实菴摩鸭脚勃贺靡芜水苏甘菊旣加臭味亦厚賔客前四后四各用其一少则美多则恶发挥其精神又益于咀嚼盖大匠无可弃之材太平非一士之略厥𥘉贪味隽永速化汤饼乃至中夜不眠耿耿旣作温齐殊可屡歃如以六经济三尺法虽有除治与人安乐賔至则煎去则就榻不游轩后之华胥则化庄周之胡蝶别友赋送李次翁黄庭坚曩闻义于孙李指尊选以见招惜予行之舒舒曰其夜以爲朝予望道于垝垣见万物之富有恨逸驾之绝尘又骖予以四牡喟车后之无䇿其四方乎索友仰云飞而注弋俯渊靓之沈钩或一能之胜予忘日月之不予谋或登吞舟之鳞或下垂天之翼手予弓而不释恐斯道之或息维庐江之四李三隐约于龙眠维若人之仕蚤怀明月而丽川歳庚午而㑹梁语闻道之大用吸江汉以爲深累丘岳以自重尾击之而首应西犯之而东抗弃旗鼔而不逐俨其陈之堂堂伟道学之崇崛増懦夫之激昂观出日于东方虽于食马而不吝无肯綮以自试居自喜于余刄彼覆却之万方期斯言之犹信水浑浑而进舟风剡剡而侵裘恐事亲之不劝则惟是之同忧汴都赋周邦彦臣邦彦顿首再拜曰自古受命之君多都于镐京或在洛邑惟梁都于宣武号爲东都所谓汴州也后周因之乃名爲京周之叔丗统微政缺天命荡杌归我有宋民之戴宋厥惟固哉奉迎鸾舆至汴而上是爲东京六圣传继保丗滋大无内无外涵养如一含牙带角莫不得所而此汴都髙显宏丽百美所具亿万千丗承学之臣弗能究宣无以爲称伊彼三国割据方隅区区之霸言余事乏而三都之赋磊落可骇人到于今称之矧皇居天府而有遗美可不愧哉谨拜手稽首献赋曰发微子客游四方无所适从旣倦游廼﨑岖邅廻造于中都观土木之妙冠盖之冨炜爗焕烂心駴神悸䁨而不敢进于是夷犹于通衢彷徨不知所届适遭衍流先生目而招之执其祛局局然叹曰观子之貌神采不定状若失守岂非蔽席隐茅未游乎广厦诛草鉏棘未撷乎兰蔎披褐挟緼未曵乎绮縠微邦陋邑未覩乎雄藩大都者乎发微子姡然有赧色曰臣翶翔乎天下东欲究扶桑西欲穷虞渊南欲尽反戸北欲彻幽都所谓天子之都则未甞历焉今先生讯我诚有是也然观先生类辩士其言似能碎崑崙而结溟渤镂混沌而形罔象试移此辩原此汴都可乎臣固不敏谨愿承教先生笑曰客知我哉于是申喙据牀虚徐而言曰噫子独不闻之欤今天下混一四海爲家令走绝徼地掩鬼区惟是日月所㑹隂阳之中据要緫殊搹键制枢拱卫环周共安乗舆而此汴都禹画爲豫周封郑地觜觽临而上直实沈分以爲次惟蓬泽之故境昔合縻之所至芒砀涣涡截其面金隄玉渠累其嵴雷夏灉沮绕其脇罍丘訾娄夹其胰梁周帝据而麋沸唐汉尹统而宁一故此王国袭故不徙恢坼甸域尊崇天体司徒制其畿疆职方辨其土地前千官而㑹朝后百族而爲市分疆十同提封万井舟车之所辐辏方物之所灌输宏基融而壮址植九鼎立而四岳位仰营域而体极立土圭而测晷蜀险汉坌荆惑闽鄙惟此中峙不首不尾限而不迫华而不侈环晞睋于郡县如岣嵝之迤逦观其髙城万雉埤堄鳞接缭如长云之方舒屹若崇山之䃳坤灵因赑而跼蹐土怪畏榨压而妥贴靡胥不可缒而登爵䑕不可噣而穴利过百二崄踰四塞鄙秦人之践华陋荆州之却月顿捷歩与超足矧蹒与蹩躠阚城爲门二十有九琼扉涂丹金铺镂兽列兵连卒呵夜警昼异物不入诡邪必究城中则有东西之阡南北之陌其衢四逹其涂九轨车不理轚互人不争险易剧骖崇期荡夷如砥雨毕而除粪夷茀秽行者不驰而安歩遗者恶拾而恣弃跨虹梁以除病渉列佳木以安憷愓殊异羊肠之诘曲或踠蹏而折轊顾中国之阛阓丛赀币而爲市议轻重以奠贾正行列而平肆竭五都乏瓌冨备九州之货贿何朝满而夕除盖趋嬴而去匮萃驵侩于五均扰贩夫于百隧次先后而置叙迁有无而化滞抑彊贾之乘时摧素封之专利售无诡物陈无窳器欲商贾之阜通廼有㕓而不税销卓郑猗陶之殖货禁乘坚䇿肥之拟贵道无游食以无爲矧敢婆娑而爲戯其中则有安邑之枣江陵之橘陈夏之齐鲁之麻姜桂藁谷丝帛布缕鲐鮆鲰鲍酿盐醯䜴或居肆以鼔鑪槖或鼔刀以屠狗彘又有医无闾之珣玗㑹稽之竹箭华山之金石梁山之犀象霍山之珠玉幽都之筋角赤山之文皮与夫沉沙栖陆异域所至殊形妙状目不给视无所不有不可殚纪若夫帝居宏丽人所未闻南有宣德北有拱辰延亘五里百司云屯两观门峙而竦立罘罳遐望而相吞天河羣神之阙紫微太一之宫拟法象于穹昊敞阊阖而居至尊朴桷不斲素题不枅上圎下方制爲明堂告朔朝历颁宣宪章谓之太庙则其中可以叙昭穆谓之灵台则其髙可以观氛祥后宫则无非贠无録之女佞倖滑稽之臣陋甘泉与楚宫缪延寿与阿房信无益于治道徒竭民而怠荒故今上林仙籞不闻乎鸣跸瓴甋歳乆而苔苍其西则有寳阁灵沼巍峩泛灔缭以重垣防以回隄云屋连簃琼栏压墀池水则溶溶沄沄洋洋湜湜涵潣滉瀁潚㵾浩溔微风过之则灛泦瀺灂漫散洄淀㵫㵫涟漪大风过之则汨涌湁潗㴎湢㳁掀鼔渼溢不见津儛櫩景以断续漾金碧而陆离恍湡浯与方壷帝令鬼凿而神移其中则有菰蒻萑芦菡蓞莲蕸薲苹蘮蒘其鱼则有鳣鲤鲨鮀鮤鮅鰋鮧鲂鳟鳛鰝鳜鯞王鲔科斗魁陆鼃鼍鼈蜃含螀巨螯容与相羊䕃藻衣蒲其鸟则有鹎鶋鹈鸪鹅鹭凫鹥䴔䴖鹍鴸鷴鹤鸧鹒楚雀鹳挥霍䨊䨊雥雥群孴啄其木则有檆槚栟榈梗楠栴枞棂橒㯽榔檿柘桑杨梓𣏌豫章勾科扶䟽蔽芾竦㝷集弱椅施挐枝剌条条干蟠根矫躩鳞皴其下则有申叶兰茞芸芝荃荪髪布丝匀馥郁清芬其气袭人上方欲与百姓同乐大开苑圃凡黄屋之所息鸾辂之所驻皆得穷观而极赏命有司无得弹劾也于时则有绝丗之巧凝神之技恍人耳目使人忘疲是故宫旋室浮舰移也蛟螭蜿蜒千桡渡也虓虎䖜角抵戯也曐流电掣弄丸而挥劔也鸾悲凤鸣纎丽歌也鸿惊燕居绰约舞也霆震雷动钧天作也犇骉䮋驋群马闯也輷万车辙也洒天翳日扬𡋯壒也杌山荡海欢声同而和气浃也震委虵而嗁罔象出鲛人而舞冯夷者潜灵幽怪助喜乐也若廼丰廪贯廥旣多且冨永丰万盈广储折中顺成冨国星列而棊布其中则有元山之禾清流之稻中原之菽利髙之黍利下之稌有虋有芭有秠有秬千箱所运亿廪所露入旣伙而委积食不给而红腐如坻如京如岗如阜野无菜色沟无捐瘠攟拾狼戾足以厌鳏夫与寡妇备凶旱之乏绝则有九年之预又将敦本而劝稼开帝籍之千畒良农丗业异物不覩播百谷而克敏应三时而就绪跖鏄铠閧灌畷雨霔孰任其力侯疆侯以千耦其耘不怒自力䟽遫其理狼莠不植奄观坚皁与与薿薿沟塍畹畦亘万里而连绎丑恶不毛硗陿荒瘠化爲好畤转名不易惟彼汴水贯城爲渠并洛而趋昔在隋叶禩丁大业欲爲流连之乐行幸之游故凿地导水南抵乎杨州生民力尽于畚锸膏血与水而争流凤䑽徒见于载籍玉骨巳朽于髙丘顾资治丗以爲利迄今抗筏而浮舟桃花候涨竹箭比駃汹涌淈㶠㵯渱沸澅揈防嶏岸湱瀥迅迈匪江匪海而朝夕舞乎滂湃掀万石之巨比拗堂之一芥舵艣不时而相值篙师鼯拱而俟败智者不敢睥睨而兴作緜千禩而爲害岂积患切病待圣人而后除耶厥有建议导河通洛引宜禾之清源塞擘华之浑浊蹙广堤而节暴纡直行而杀虐其流舒舒经炎凉而靡涸于是自淮而南邦国之所仰百姓之所输金谷财帛歳时常调舳舻相衘千里不绝越舲呉艚官艘贾舶闽讴楚语风帆雨楫聮翩方载钲鼔镗铪人安以舒国赋应节若夫连营百将带甲万伍控弦贯石动以千数其营则龙卫神勇飞山雄武奉节拱圣忠靖宣効吐浑金吾掷飏万胜渤海广备云骑武肃材能蹶张力能挟辀投石超距索铁伸钩水执鼋鼍陆拘罴貅异党之㓂大邦之雠电雷击莫不系累而爲囚于是训以鹳鵞鱼丽之形格敌击剌之法剖微中虱贯牢彻札挥铊掷鏼举无虚发人则便捷器则犀利金角丹脂胶竹木以时取之遴弃恶弱割蛟革以连函剫兕觡以爲弭剸鱼服以怀锷百工备尽锃磨锲削其成鉴钢而鋹鏸植之霜凝而电烁故有彊冲劲弩云梯䡴车脩鍜延鏦铦戈兊殳繁弱之弓肃愼之矢谿子之弩夫差之甲龟蛇之旐鸟隼之旟军事蚤正用戒不虞其次则有文昌之府分省爲三列寺爲九殊监爲五左选爲文右选爲武曰三十房二百余案二十四部黜隋之陋更唐之故𥙷弊完罅剔朽焚蠧人伙地溥事若织组滋广莫治亹亹成蛊纎弱不除将胜戕斧虽离娄之明目迷簿书而莫覩豪胥倚文以鬻狱庸吏瘝官而受侮各怀苟且以逃责孰肯长虑而却顾官有隐事国有遗利纷讼牍于庭戺絷累囚于囹圄此浮彼沉甲可乙否操私议而轧沕各矛盾而龃龉于是合千司之离散俨星罗于一宇千梁负栋万楹鎭础诛乔松以爲煤空奥山而斸楮官有常贠取雄材伟器者以充其数上维下制前按后覆譬如长虵抶其嵴膂而首尾皆赴阖户而议飞檄乎房闼应荅乎秦楚披荒榛而成径绎䋦而得绪崇善废丑平险除秽纎悉不遗乎一羽于是宣其成式变乱易守者刑之所取贻之后昆永丗作矩至若儒宫千楹首善四方勾襟逢掖褒衣博带盈仭乎其中士之匿华铲采者莫不拂巾袵褐弹冠结绶空巖穴之幽䆳出郡国之遐陋南金象齿文旄羽翮丗所罕见者皆倾囊鼔箧罗列而愿售咸能湛泳乎道实沛然攻坚而大叩先斯时也皇帝悼道术之沉郁患诂训之荒缪诸子腾而相角群言骀荡而莫守党同伐异此妍彼丑挈俗学之芜秽诋淫辞而击掊灭突之荧烛仰天庭而覩昼同源共贯开覆发蔀于是俊髦并作贤才自厉造门闱而臻壸奥骋辞源而驰辨囿术艺之场仁义之薮温风扇和儒林发秀宸眷优渥皇辞结纠荣名之所作庆赏之所诱应感而格驹行雉呴磨钝爲利培薄爲厚魁梧卓行锋露颕不驱而自就复有珮玉之音笾豆之容絃歌之声盈耳而溢目错陈而交奏焕烂乎唐虞之日雍容乎洙泗之风夸百圣而再讲旷千载而复觏又有律学以议刑制筭学以穷九九舞象舞勺以道㓜稚乐德乐语以教丗胄成材茂德随所取而咸有若夫㑹圣之宫是爲原庙其制则般输之所作其材则匠石之所抡万指举筑千夫运斤挥汗䬠雾吁气如云鼛鼔弗胜靡有谂勤赫赫大宇有若山踊而嶙峋下盘黄垆上赴北辰蘂珠广寒黄帝之宫荣光休气笼昽徃来葱葱郁郁而氤氲其内则檐橑榱题杗贤楹栭閍栱闱闼屏宇阍耸张矫踞龙征虎蹲延楼跨空甬道接陈垩备昈灿烂诡文菱阿芙蕖之流漫惊波廽连之瀷淢飞仙降眞之缥缈翔鹓鶠之地必出竒土无藏珍球琳琅玕璠玙瑶琨流黄丹沙玳瑁翡翠垂棘之璧照夜之蠙鹄象觷角剒犀剫玉锲刻雕镂其妙无伦焜煌焕赫璀错辉映繁星有烂彤霞互照轩庑所绘功臣硕辅书太常而铭鼎彛者环列而趋造龙章凤姿瑰形玮貌文有伊周武有方召犹如蹇谔以立朝图宁社稷指斥利害踟蹰四顾而不挠其殿则有天元太始皇武俪极大定辉德熈文衍庆美成继仁治隆之名重瞳隆准天日炳明皇帝歩送百寮拜迎九卿三公挟辀扶衡仪仗卫士塡郛溢城于时黔首颷集百作皆停地震岳移波翻海倾足不得旋耳不得听神旣安止穷闾微巷惟闻咨嗟叹异之声于是山罍房爼牺樽竹篚践列于两楹瞽史陈辞宰祝行牲案刍豢之肥臞视物色之犂觪登降祼献百礼具成至于天运载周甲子新历受朝万方大庆新辟于时再鼔声绝按矟收镝俨三卫与五仗森戈矛与殳㦸探平明而传点趣校尉而唱籍千官骛列以就次然后奏中严外办也撞黄钟以启乐合羽扇以如翼佽飞道驾以临座千牛环帝而屏息炉烟旣升寳符奠瑞聆干安之妙音仰天颜而可觌羗夷束髪而蹈舞象胥通隔而传译宣表章以上闻奏灵物之充斥群臣廼进万年之觞上南山之寿太尉升奠尚食酌酒乐有嘉禾灵芝和安庆云舞有天下大定盛德升闻饮食衎衎燔炙芬芬威仪孔摄而中度笑语不譁而有文故无族谭错立之动衆躐席布武之纷纭盖天子以四海爲宅有百姓而善羣廷内不洒扫而行礼则天下云扰而丝棼故受玉而惰知晋惠之将卒执币以傲知若敖之不存闻乐而走者爲金奏之下作虽美不食者爲牺象之出门赋湛露彤弓而武子不敢荅奏肆夏大明而穆子不敢闻盖礼乐之一缺则示乱而昭昏是以定王享士㑹以殽烝而刑三晋之法髙祖因叔孙之制而知爲帝之尊岂治朝之礼物尚或展翳而沉湮此所以举坠典而定彛伦者也其乐则有咸池承云九韶六英采齐肆夏箫韶九成神农之瑟伏羲之琴倕氏之钟无句之磬铿铿锽锽和气薫烝于以致祖考之格于以广先王之声昔王道旣弱淳风变浇乐器遭郑卫而毁蒙瞽适秦楚而逃朝廷慢金石之雅正诸侯受歌管之敖嘈文侯听淫声而忘倦桓公受齐乐而辍朝季子始无讥于郐仲尼廼忘味于韶故使制度无考中声浸消非细则摦非庳则髙惟今也求器得耕野之尺吹律有听凤之箫或洒或离或鼖或毊或镛或栈或䇾或筊衆器俱举八音孔调鸑鷟离丹穴而来集鸣嗈喈而舞脩又有賨旅巴渝之舞僸佅狄鞮之倡逺人面内而进技踰山海而梯航故纳之庙者周公所以广鲁观之庭者安帝所以喜其来王若其四方之珍以时修职取竭天产发穷人迹砥其逺迩陈之艺极厥材竹木厥货龟贝厥币锦绣厥服絺绤斿贡羽毛祀贡祭物嫔贡丝枲物贡所出器贡金钖砺砥砮丹鈆松怪石惟金三品惟土五色泗濵浮磬羽畎夏翟龙马千里神茅三嵴方箱椭篚肆陈乎殿陛丰苞广匮亟传乎骑驿连樯结轨川咽涂塞歈终歳而不息至于羗氐𤏡翟儋耳雕脚兽居鸟语之国皆望日而趋累载而至怀名琛拽驯兽以致于阙下者旁午廼有帛㲲罽氍兰干细布水精琉璃轲虫蚌珠寳鑑洞胆神犀照浦山经所不记齐国所不覩者如粪如壤軨积乎内府或致白雉于越裳或得巨于西旅非威灵之遐畅孰能出瑰竒于深阻盖徼外能率夹种来以修好则中土当有圣人出而宁宇然皇帝不寳逺物不尚殊观抵金于嶃巖之山沉玉于五湖之川洞㓵之劔廼入骑士之鞘啮䣛之马或服鼔车之辕至于干象表贶坤维荐祉灵物仍降嘉生屡起晕适背鐍蜺抱珥鸣星陨石怪飈变气垂白鲐背者不知有之况能言孺倪岂独此而巳也复有穹龟负图龙马载文汾阳之鼎函德之芝肉角之兽箫声之禽同颕之禾旅生之谷游郊栖庭充畦冐畤非烟非云萧索轮囷映带乎阙角葱蔚乎城垒鸟不攫勐兽不噬应图合谍穷祥极瑞史不绝书歳有可纪发微子于是言曰国家之有若是欤意者先生快意于吻舌而及此耶先生曰国家之盛乌可究悉虽有注河之辩折角之口终日危坐抵掌而谭犹不能旣其万一此特汴都之治迹耳子亦知夫所以守此汴都之术古昔之所以兴亡者乎客曰愿闻之先生曰繄此寰宇代狭代广更张更弛黄帝都涿鹿而是爲幽州少昊都穷桑廼今鲁地伏牺都陈帝喾都亳尧都平阳廼若昊天而授人时舜都蒲坂廼觐羣后而辑五瑞公刘处豳而兆王业之所始太王徙邠者以避狄人之所利文王作酆方蒙难而称仁武王治镐复戎衣而致乂盖周有天下三百余年而刑措不用及其衰也亦三百余年而五伯更起星离豆割各据谷兵以专利彊侯脇带于弱国不领人君之经费天下日蹙而日裂中国所有者无几当时权谋爲上雌雄相噬孰有长距孰有利觜兵孰先选粮孰夙峙孰有桥关之卒孰有慿轼之士孰有素德孰有彊倚孰欲报惠孰欲雪耻或奉下邑以赂雠或举连城而易器骸骨布野介胄生虮肘血丹轮马鞍销髀势成莫格国墟人鬼噫彼土宇凡几吞而几夺几完而几弛秦中形势之国加兵诸侯如髙屋之建瓴水神臯天邑以先得者爲上计其他或左据函谷右界褒斜号爲百二之都东有成臯西有崤渑定爲王者之里以至置舂陵之侠客兴泗上之徤吏扼襟控咽屏藩表里名城池爲金汤役诸侯爲奴隷拓境斥地輮轥荒裔东包蟠木西卷流沙北绕幽陵南裹交趾厥后席治滋永泰心益侈或慢守以启戎或朋淫而招宄横调无艺而垂竭㳺役不时而就毙卢令日纵而不绁鹭翿厌观而常值睚眦则覆尸而流血愉恱则结缨而珮璲粉墨杂糅贤才逆曵肿微而窃肉食贼臣廻穴而图大器郡国制节侯伯方轨或爲大尾而不掉或爲重膇而屡踕室有丹楹城有百雉朝廷无用于扬燎冠冕不闲于执䞇天维披裂地轴杌棿羣生㸐而殄瘁虽有城池周以邓林萦以天汉曵辇可以陟崇巘设跗可以济深水故魏武侯浮西河而下自哆其地而进戒于呉起盖秕政肆于庙堂之上则敌国起于萧墻之里奚问左孟门而右大行左洞庭而右彭蠡发微子曰天命有德主此四方如辐之拱毂如桷之㑹极其硈巩者天与之昌其辟砢者天与之亡且非易之所能坏亦非险之所能藏非愚之所能弱亦非贤之所能彊故将吞楚也白虵首断于大泽将继刘也雄雉先雊于南阳龙漦出椟而檿弧隐亡周之语蓐収袭门而天帝贻刑之殃人力地利信不能偃植而支仆而皆听乎彼苍故鲸鲵㔥解决一死于吻血兕虎践巍岳爲平岗蹂生灵如蹋块簸天下如扬糠其败也抉目而扸骨其成也顶冕而垂裳由此观之土地足以均沛泽而施灵光而巳易险非所较贤否亦未可议也先生曰以易险非所较者固巳乖矣以贤否非议者乌乎可哉客不闻王公设险以守其国有德则昌者乎地欲得险势欲参德迫隘卑陋则无以容万乗之扈从供百司之廪饩据偏守隅则无以限四方之贡职平道理之逺迩膴原申区割宅制里走八极而奔命正南面而负扆举天下于康逵力士䪆而不敢取贪夫汗缩而不敢睨者恃德之险也襟冯终南太华之固背负清渭浊河之注搤人之吭而拊人之嵴一日有变而万卒立具然而布衣可以窥隙而试勇匹夫可以争衡而号唿彼天府之衍沃适爲人而保聚此以地爲险者也地严德畅然后爲神造之域天设之阻大哉炎宋帝眷所瞩而此汴都百嘉所毓前无湍激旋渊吕梁之绝流后无太行石洞飞狐句望浚深之岩谷丰乐和易殊异四方之俗兵甲士徒之须好赐匪颁之用庙郊社稷百神之祀天子奉养群臣稍廪之费以至五谷六牲鱼鼈鸟兽阖国门而取足甲不解累刄不离韣秉钺匈奴而单于奔幕抗旌西𤏡而冉駹螘伏南夷散徒党而入质朝鲜畏菹醢而修睦解编髪而顶文弁削左袵而曵华服逆节踯躅而取祸者折简唿之而就戮耽耽帝居如森鍉利镞之外向死士逡巡而莫触仁风冒于海隅颂声溢乎家塾伊昔天下阽危王猷失度皇纲解纽噑豺当路帝怀寳历未知所付可受方国莫越艺祖图纬恊期讴謡扇孺赤子云望而风靡英雄螽趯而蝇附玉帛骏奔者万国冠冕充塞乎寰宇绝塞税铠而免䩜障垒熄㸂而摧橹拜槛神威有此万旅奕丗载德蔑闻过举髪栉禾耨子擕稚哺击菓懋穗䟽恶鉴妩鈋觚角之碜刻刜搀抢而牧圉爰曁皇帝粉饰朴质称量纎鉅锽锽奏庙之金玉璨璨夹楹之簠簋训典严密财本丰阜刑罚纠䖍布施优𥙿田有愿耕之农市有愿藏之贾草窃还业而歛迹大道四通而不车续马连千百爲群肩舆载前郄而后跙搏壤歌咢者万井未闻欭嚘而告瘉虽立壝爲界其谁敢㩱膊以批捭况此汴都者乎抑又有天下之壮客未甞覩其奥也且宋之𥘉营是都也上睇天时下度地制中应人欲测以圣智建以皇极基以贤杰限以法士垣以大师屏以大邦扞以公侯城以宗子以义爲路以礼爲门键钥以柄开阖以权扫除以政周褁以恩廼立室家以安吾君有庭其桓社稷臣也有挻其桷衆材㑹也有闱孔张通厥明也有牖孔阳逹厥聦也其槛如衡前有慿也其壁如削后有据也其陛则崇止陵践也其极则隆帝居中也邑都旣周宫室旣成于是上意自足廼驾六龙乗德舆先警跸由黄道驰骋乎书林下观乎学海百姓欣跃莫不从属车之尘而前迈妙技皆作见者胆碎廼使力士提挈乎隂阳搏捖乎刚柔应乎成器方圎微硕或粉或白随意所裁上方咀嚼乎道味斟酌乎圣泽而意犹未快又欲浮槎而上穷日月之盈㝷天潢之流派操执北斗之柄按行二十八曐之次夺雷公之枹収风伯之鞴一瞬之间而甘泽霶霈囚孛彗于幽狱敷景云而黯霭统摄隂机与帝唯诺而无阂如此淫乐者十有七年疲而不止諌而不改吾不知天王之用心但闻夫童子之歌曰孰爲我尸孰釐我载茫茫九有莫知其界客廼覤覤然惊拳拳然谢曰非先生无以刮吾之蒙药吾之瞶臣不能究皇帝之盛德谨再拜而退皇朝文鑑卷第七皇朝文鑑皇朝文鑑卷第八皇朝文鑑卷第八赋大礼庆成赋张耒斋居赋张耒鸣鸡赋张耒雨望赋张耒鸣蛙赋张耒哀伯牙赋张耒求志赋晁𥙷之大礼庆成赋张耒惟宋六丗皇帝践祚之七年所以和同天人绥静中外垂鸿袭𥙿増髙累厚以对神祇祖考者固巳蒙被充塞光融翕赫六合一意四海一口无得而言矣粤以壬申之仲冬将有事于南郊乃诏列位恪职赋事而有司建言惟我国家因时施礼郊丘之位天地咸在牲币并荐礼乐合举而古者乃以隂阳之至即南北之郊别位殊时荐献异数有司其何从于是天子惕然深思祗畏敬戒曰兹大事我其敢专群公卿士典礼之官竭思和㑹以订不易于是议者曰先王齐明以享帝而帝之享否虽圣人未由知之惟受福者其享之占也恭惟国家合祭天地于兹六丗矣惟我太祖躬膺骏命以遏乱畧堂皇二仪拓落八极以定万丗之业太宗威定宇内震荡大卤以一九有定天下于一尊眞宗熈洽冨盛符瑞委积南牧之猘不战请命威加北荒奏功岱宗仁宗席安据厚不动指顾孽獠猾羗含毒内向吏士未顿藏窜屈伏终始太平垂五十年英宗入纂百姓与能神考有爲六服承德此可谓受天地之福矣然则神祇之安吾享也其乆哉于是天子乃翳青云之屋乗雕玉之舆应龙受辔招揺翼辀建虹霓之修竿兮飏彗星之飞斿太一执节以先駈兮二十八星拱手布武经营而周流貔貅六师雷霆万乗𥘉海沸而云涌忽山峙而川静盖天子粹然玉温徤然天运望宫门而动色顾执䇿而命进惟烜赫之灵源兮实鼻祖于神明览光德而来降兮舘玉宇之严清张咸英之广乐备干籥之盛舞景光交彻鸾鹤来下神嬉灵豫醉爵饱爼翼翼清庙观德之宫七圣在天时降于宗丗有哲孙岂弟无疆惠我文人瞻祖祏而念功兮顾祢室而感亲圣孝油然发中兮在位望而含辛霁旸告旦祥飈掠尘从我髦士来祗精禋御史肃吏司马饬兵旣逶逶迟迟云流而日行兮又汹汹业业海运而天声灵旗洪斾翕赫歘霍兮攫挐龙虎而乱鲲鹏雄骜憺威而震伏兮柔良化礼而肃清弛威弧戢天戈兮固巳熄㓕蚩尤而折搀枪执飞廉圉啇羊属之有司兮羲和磨刮披拂尽献其光明盖倾都空闾翘首跋足俯窥履綦傍觇佩玉者忽焉不知手之加颡口之成祝也于是背都城望帷宫郊垧坦其迤逦兮场圃旣寒而毕功頽青云以连属粲虹霓之经纬紫微下属于两观勾陈错施于万雉扶倾之神仰立而拱翔德龙下抱而曵疑神变之歘成兮涌九地而出峙连庑千柱广殿万杙飞甍闘桷洞牖屹壁酸股之隅眩目之极唐洛执筭而莫计班倕操斤而自惑者类非资材于斵墁而皆机杼之纺绩也一室之用足以温一家一宫之费何啻衣一国惊霆之跸旣震汹壑之声咸寂敞斋寝之静深兮何清虚而䆳密天子方端而虚俨而一多仪未举精意巳塞甲夜始晦严鼔载作飞歛走伏神詟鬼愕望舒腾精以烛宵兮玄冥収威而布德灵鼍五震轸车将中天子乃被衮执玉兮齐明庄栗之诚动于进趋表于形容千燎具扬万炬毕融上揜荧惑旁烁烛龙近爲朝晹逺爲融风赫赫曦曦煌煌辉辉列次之士野屯之师岿如酌醇醪而御兼衣黄流汪洋璧玉照彻祥祲衡布恊气下浃音爲乐和形爲人恱白质之兽箫声之鸟纷披杂沓应奏而舞节陟降旣周燎烟始升奔星走虹奉璧荐牲丰降奔驰而仰骛兮祝融焜煌而上征开阊阖兮辟清都后帝燕兮百神愉圎钖盖兮方献舆岳输固兮溟効濡于是礼备乐成整车而旋万类环极端门辟天赏出千庾恩流百川北包大壤南尽岛蛮西越流沙东穷海壖令未脱口雷运风传野无穷人狱无宿愆破械解缧负帛囊钱车反其舎士复其伍効技呈才千铙万鼔天子举酒以属羣公咸曰休哉天子之功系曰于穆圣主建皇极兮严恭精禋帝来格兮柔祇并位俨牲璧兮文祖右坐临有赫兮于惟祖宗有常则兮讳兵畏刑后货食兮政有损益兹不易兮帝则鉴之戬谷钖兮兢兢业业日一日兮三载一祀年万亿兮齐居赋张耒仲夏之月隂气始至阳旣盛而𥘉剥隂浸亨而用事水伏畏涸火燎方炽其于人也心实过炎而肾受其弊惟人之生受命在子推卦曰坎于行爲水微阳所潜元气之始故火甚烈则正气或因而衰则水受害者君子之所深畏于是屏事燕息涤虑斋居旣静事以无形又逺眺而髙居却纷华而弗陈与淡泊乎爲徒绝嗜窒慾爱精啬神声色不御滋味罕亲冲然与和俱游湛兮以道合眞故能躰强志宁愉乐寿考逺去疾厉保此难老呜唿苟能推此以尽道考此以察物则岂惟斋戒以御时冝其颠沛而勿失且夫氷炭相乗利害交至陨真盗和岂独隂沴道心惟微易失难常困于侵陵有如㣲阳则浣心涤志以却外垢虚中保和以全天君故能渉至变而不濡更万变而常存盖将穷年以斋居岂特飬生而善身乎鸣鸡赋张耒先生闲居学道昧旦而兴家畜一鸡司晨而鸣畜之旣老语黙有程意气武毅𬒳服鲜明峩峩朱冠丹颈玄膺苍距矫攫秀尾翘腾奉聀有恪徐歩我庭啄粟饮水孔肃靡争山川苍苍风霰宵凝黯幽䆫之紞紞恍余梦之𥘉惊万里一寂钟皷无声闻振衣之腷膊忽孤奏而泠泠委更筹之杂乱和城角之凄清应云外之鸣鸿弔山巅之落星歌三终而复寂夜五分而旣更万境皆作车运马行先生杖屦而出观大明之东生雨望赋张耒淡海天之苍茫观骤雨之霶霈飘风击而云奔旷万里而一蔽卒然如百万之卒赴敌骤战兮车旗崩腾而矢石乱至也巳而余飘旣定盛怒巳泄云逐逐而散归纵横委乎天末又如战胜之兵整旗就队徐駈而回归兮杳然惟见夫川平而野阔夫云霞风月之容雷雨电雹之变非巧力之能爲盖人间之绝观必也登雄楼杰阁之峥嵘慿髙山巨海之空旷彻除耳目之障蔽而后能穷极变化之竒状嗟我居之卑湫兮束视听于㝷丈顾所欲之莫得兮徒临风而惆怅鸣蛙赋张耒余寓山阳学舎夏大雨屋四隅成塘聚蛙以千计声鸣不绝夜爲不能寐客有献予以杀蛙之术曰投余药一丸蛙无类矣童子将用之予曰不可复爲赋示之夏雨𥘉止积潦过尺有蛙百千更跳互出幸此新霁夜月清溢我劳其休归偃于室于时蛙鸣若啸若啼若诉若歌若欢若悲若喜而语若怒而诟若哕而呕若咽而嗽瘖者之唿吃者之闘或急或缓或清或浊若羗丝野鼔杂乱无节兮又似夫蛮歌獠语诡怪之迭作也尔其困于泥潦失其所处而悲又若夫旱暵旣乆得其所处而乐也爰有童子持烛来谒曰蛙羣夜鸣君寝其聒考之周官洒灰駈蛤君其教之余得尽杀余语童子尔无是酷尔乐而歌而哀则哭哭则悲嗟乐有声曲聚语群争引吭而唿一日之间不宁须臾蛙不汝嫌汝奚蛙诛万物一府谁好谁恶尔奚自私已厚蛙薄参通彼巳乐我自然弭尔怒心置烛而眠夜半张子援枕而吁顾谓童子记吾言欤前言未究请卒吾说物各有时夫谁敢遏尔观夫春露𥘉霭朝华始敷文羽清喙飞鸣自如若奏琴筝而和笙竽清耳恱心听者爲娯及夫阳春旣徂炎火将极恶草蕃遮淫潦潴积蛙于此时生养蕃息跳梁号唿噫气横逸子如之何时不可逆时乎时乎美恶皆然当其盛时谁得而迁及其雪霜旣降木实草衰飞蝇聚蚊孽无所施于是此蛙歛吻収足尫然土中一声不出党散巢披不可终日盛不可常与衰迭来子姑忍之奚以杀爲哉哀伯牙赋张耒伯牙鼔琴后丗无如我哀伯牙似智而愚天地之间四方万里知尔琴者一人而巳钟子旣死其一又亡欲弹无听泣涕浪浪已奏已闻欲语不可愊塞满怀无所倾写折杨黄华巷歌里曲入邑娯邑入国恱国回视伯牙面有矜色夫操至伎者必不和衆人之耳而媚衆耳者又善工之深耻违衆者常孑孑其无与而冒耻者乃身安而获利则亦安知夫至艺之非祸而庸工之非祉也嗟夫将爲至巧者必无顾于终身之无与则至巧之于人乃不祥之上器操不祥之器终身而不知则伯牙者乃后丗之深戒求志赋晁𥙷之㓜余不自知惷兮愿求古人而与之游髙平邑于大野兮鲁东鄙而北邹固余心其悃𣢾兮求前圣又不逺岂无邻莫可与谋兮治邴氏而俗泮幽离房诚不忍兮弃此而莫能藏执徐之青阳兮余先孑兮东征横武林之大江兮暀始宁之南邑路㑹稽以周流兮求历山之所在昔封嵎之丗守兮以后夫而致刑越惩耻于夫椒兮进樵女而抑心懿二臣以国覇兮卒焉异夫出处行束薪而自言兮妻不忍而求去助申威于司马兮卒殒声以淮南睚诉死于婆娑兮悲绰约之亦纎彼章程之诡啸兮旣眙于甲夜何仲御之清激兮而亦云骇夫观者纷回穴其莫识兮泮千载而迹陈思苖山犹若兹兮又何悲乎曲水惟郑公之志约兮逢神人焉靡求山峍而谷纡兮风浏浏乎旦莫耿吾何不可留此土兮切悲越人之机岂其食鲑而化音兮无所用吾之緌冬曚曚其多雨兮夏瘅热以生蠚溪水之浅深兮舟上下而击石吾遵夏盖之山兮聊以观乎逺海吾先子之𥘉服兮羌董道而不攺小人之有心兮犹不假器末余从于东安兮依哲人而闻谊蜀苏子之有㕓兮汉遗化而多儒徃者其不可及兮曷不从子之庐胡余食兮山中夕余宿乎江上悲丗俗之近市兮余安能忍而与之皆徃余令楼季爲右兮使王良前余丗解辔而驰石兮𬗟余得此坦涂良吾辀使环灂兮密吾牙使扑属揽九州而顾怀兮夫安知余力之不足遘余生之罹悯兮归将母乎故都伏里门而畏邻兮幽独守此四隅时命大缪兮吾遑遑欲何之慨永夏之冝养霜薆然其萃之増歔欷以啜泣兮杀身其安可宇摧荣而藩穴兮雀䑕去而不舎四序之不淹兮春蔼蔼其旣菲揽卉木犹若兹兮吾独不聊此时悲予仲之婉娈兮饶其心以诗礼吾不能操赢而坐闾兮耘东山而自食歳旱暵而不雨兮螟又生余之场属歳秋之有谷兮河出坟而汤汤于陵子之终𥚹兮井上李其犹饱服芬芳而㓗腹兮夫岂不足以忘老衆虒豸而好朝兮咸得时而的㿨持衣裳而鬻暑兮余固知余贾之不售思遐举而莫从兮心纡轸而衋伤讯黄石以吉凶兮棊十二而星罗曰由小基大兮何有颠沛旣非𥘉志之敢期兮曽何以知其所系颒清济以去垢兮芝九茎而爲华宵倚楹而悲咤兮畴独忧余之无家萧苑候之慷慨兮孰云非食之故济澶渊之灵津兮横中流而飈怒思城阙之挑逹兮勉踵夫昔之人羿之志于彀兮亦反求夫余身小人不知学礼兮畏罪罟之所㝷宋七丗之炳灵兮皇纯佑此下土举贤而授能兮哀茕独此黎庶牧羊而肥兮式亦用而有闻辟雍之洋洋兮宇干日而紏纷连袵以成云兮汗而爲雨岂余不足于同门兮独惆怅而延竚先事而后得兮惟其食者之费举九鼎于鲵渊兮亦人假夫一臂余张子之好修兮蹇博大而无朋雪霏而宇栋兮松栢不攺其青固黄子甞语余兮曰此是爲明月虽工师不以佩兮保厥美亦未艾彼喔咿爲巳甚兮羌浮石而沉木子云之好思兮亦衆谇其寂寞虞氏之爲政兮举五臣而与言彼霡霂之射谷兮何足以容江潭之鳣衆不察余之情兮求余𥘉犹未沫超孤举而逺㝷兮唯夫不足以论丗良恫韩而成汉兮皓保惠而悟髙成功则去兮曽何足以介其一毛融躬行旣卒骄兮禹服义亦太靡陈辎车与乘马兮桓荣亦酋乎富贵蕃居室以不理兮滂之志以四海允膺之激烈兮羌不以生而害义意岂弟神所嘏兮何以罹此不祥岂其莫忍邻之捽兮纷救闘而得伤嘉林宗之善裁要成败而不失宁遵不知时之可爲兮行渔瀬以毕丗喟嵆康之蹈尽兮愧孙子其安𥙷阮清舌而咎目兮潜固自识而逺去谓道不可爲兮爲者败之衆悖然咸不留兮惟至人焉在之泮千祀而语邻兮孰与至人之服意神龙之乗云兮吾欲从焉以足士生各有遇兮吾何爲侘傺兮此时曽藿叔不足以化兮求余身其庶几滋兰以旨蓄兮菊以爲糗脩忠信以抑躁兮大安知余之后图前圣吾永頼兮揽百子与并舆时翺翔于道奥兮历年歳以爲娯皇朝文鑑卷第八皇朝文鑑皇朝文鑑卷第九皇朝文鑑卷第九赋北渚亭赋晁𥙷之黄楼赋秦观送将归蔡确天下爲一家赋吕大钧南征赋邢居实宣防宫赋刘跋北渚亭赋晁𥙷之北渚亭熈宁五年集贤校理南丰曽侯巩守齐之所作也盖取杜甫宴历下亭诗以名之所谓东藩驻皂盖北渚凌清河者也风雨废乆州人思侯犹能道之后二十一年而祕阁校理南阳晁𥙷之来承守乏侯于𥙷之丈人行辱出其后访其遗文故事廑有存者而圃多大木历下亭又其最髙处也举首南望不知其有山尝登所谓北渚之址则羣峯屹然列于林上城郭井闾皆在其下陂湖迤逦川原极望因太息语客想见侯经始之意旷然可喜非特登东山小鲁而巳廼撤池南苇间坏亭徙而复之请记其事𥙷之曰赋可也作北渚亭赋其词曰登爽丘之故墟兮睇岱宗之独立根旁礴而维坤兮支扶踈而走隰跆琅邪与鉅野兮梁清济而北出前湠漫而将屯兮后嶊嶉其相袭坯者扈者峄者垣者礜者磝者障鲁屏齐曰惟历山或肺附之箕拱环连势厓绝而脉泄兮万源发于其间谷射沙出浸淫潗濈瀺灂汨泌澎濞㴾潏忽瀵起而成川经营一国其利汾浍防爲井沼壅爲碓硙得平而肆廼滉漾而滂沛经民闾而贯府舎兮潴爲池之千畒惟守之居面巖背阻邈闉阇之遗址兮肇嘉名乎北渚悲经始之㡬何兮牛羊牧而宇顚非境胜之爲难兮善择胜之爲难尝试观夫其园千章之萩合抱之杨立而成阡跻历下之岧嶤望南山之孱颜脩榦大枝出櫩造天藐砠岫之蔽亏乍髣髴其云烟思僊人之楼居尚轻举而髙飜盍驾言其北游登斯渚而盘桓岗峦忽其翔舞萩杨眇以如箸抚千里于一眒收城郭乎环堵其下陂湖汗漫葭芦无畔菱荷荇藻蘅荃杜茞衆物居之浩若烟海歳秋八月草木始衰乃命罾罟观鱼其脽鸣桹四合方舟顺涯鲿鲤窘乎深塘兮鸿鴈起于中泜复有桂舫兰枻浮游其中榜歌流唱自西徂东纎饵投隈微鳞挂空客顾而嬉倾盂倒钟明月出于缺岭夕阳眇其微红天耿耿而益髙夜寥寥其方中骇河汉之冲波披海岱之泠风恐此乐之难留兮愿乗槎乎星渚期韩终与偓佺兮采芝英乎瑶圃庶忘老而遗死兮路漫漫其脩阻于是酒酣太息中座语客曰自昔太公奄有此丘是征五侯桓公用之攘狄尊周方其盛时山河十二号称东秦临菑遨乐中具五民秋田靑丘实囿海濵而薛又其小邑也区区之赋食三千人其彊孰与比哉观华不注朅其孤巘虎牙桀立芙蓉菡蓞尚想三週追奔执韅下车取饮仅以身免困责质于萧同尚何私乎纪甗而齐自是亦不竞矣夸夺势穷虽彊安在事以日迁而山不攺则物之可乐固不可得而留也认而有之来不可持所玩无固去何必悲此齐侯之所雪涕而晏子之所窃嗤也今我与客论古人则知述属有感而歔欷岂不重惑也哉仕如行贾孰非逆旅託生理于四方固朝秦而暮楚曽无必于一笑尚何知乎千古于是客冁然喜再拜举觞而前曰凡主人言理实易求而我旷然巳忘昔忧使客常满使酒不空请寿主人如汉孔公主人亦辴然喜受饮反觞执客之手而言曰诗固有之未见君子忧心忡忡旣见君子云胡不乐再拜洗觞而酬客舎然大笑黄楼赋秦观太史苏公守彭城之明年旣治河决之变民以更生又因修缮其城作黄楼于东门之上以爲水受制于土而土之色黄故取名焉楼成使其客髙邮秦观赋之其辞曰惟黄楼之瓌玮兮冠雉堞之左方挟光晷以横出兮干云气而上征旣要眇以有度兮又洞逹而无旁斥丹雘而不御兮爰取法于中央列千山而环峙兮交二水而旁奔冈陵奋其攫拏兮谿谷效其吐吞览形势之四塞兮识诸雄之所存意天作以遗公兮慰平日之忧勤繄大河之𥘉决兮狂流漫而稽天御扶揺以东下兮纷万马而争前象罔出而侮人兮螭蜃过而垂涎微精诚之所贯兮㡬孤墉之不全偷朝夕以昧逺兮固前识之所羞虑异日之或然兮复压之以兹楼时不可以骤得兮姑从容而浮游傥登临之信美兮又何必乎故丘觞酒醪以爲寿兮旅殽核以爲仪俨云霄以爲侍兮笑言乐而忘时发哀弹与豪吹兮飞鸟起而参差怅所思之迟暮兮缀明月而成词噫变故之相诡兮遒传马之更驰昔何负而遑遽兮今何暇而遨嬉岂造物之莫诏兮惟元元之自贻将苦逸之有数兮畴工拙之能爲韪哲人之知其故兮蹈夷险而皆冝视蚊虻之过前兮曽不介乎心思正余冠之崔嵬兮服余佩之焜煌从公于楼兮聊裴回以倘佯送将归赋蔡确昔人之言秋意也曰若在逺行登山临水送将归此其平日游子之所悲怨慕悽怆尚不能自支而况于予乎恋髙堂之慈爱积三歳之违离余亲属子以侍我行且复命于庭闱其送子也乃在粤岭之南溟海之西洗亭之侧泸水之湄出门踯躅以将别仰天涕泣之交頥浮云爲我变色行路爲我赍咨而况于予乎予方省愆念咎藿食布衣髪如秋霜形如藁枝子见吾亲勿以告之明明二圣仁如天也雷霆雨露固有明也孤臣放逐乆当怜也晨夕定省归可期也子告吾亲其以斯也居乎天下之险处乎人迹之稀触氛雾以罙入仗忠信而不疑以余之故而两走乎万里嗟如子者其谁周楚之郊余亲所栖瞻彼白云予留子驰安得借翰于鸿鹄径从子而奋飞也天下爲一家赋吕大钧古之所谓天下爲一家者尽日月所照以度地极舟车所至以画疆以八荒之际爲蕃衞以九州之限爲垣墻列国则羣子之舎王畿则主人之堂凡民之贤而不可逺者皆我之父兄保传愚而不可弃者皆我之㓜稚获臧理其财乃上所以养下之道分责之事乃下所以事上之常浑浑然一尊百长以酙酌其教令万卑千㓜以奉承其纪纲贸迁有无而不知彼我之实损益上下而不辨公私之藏大矣哉外无异人旁无四邻无㓂贼可御无闾里可亲一人之生喜如似续之庆一人之死哀若功缌之伦一人作非不可不媿亦我族之丑一人失所不可不闵亦吾家之贫尊贤下不肖则父教之义嘉善矜不能则母鞠之仁朝觐㑹同则㓜者之定省承禀廵守聘问则长者之教督抚存呜唿周德旣衰斯道斯屈析爲十二并爲六七势不相统乱从而出忘祖考之训则刼夺其屡盟之时轻骨肉之命则战死于争城之日曲防遏籴以幸其灾纵谍用间以乗其失乖睽有甚于闚墻鬪很不离于同室迨至秦政以强自吞推所不爱以残自昬斧斤亲刄其九族涂炭自隳其一门兴阡陌而废井田则委货财于盗贼之手置郡县而罢封建则託妇子于羁旅之屯贫冨不均㡬臣仆其昆弟苟简不省皆土苴其子孙自汉以来终亦不复虽有王侯而不得辄预其政虽有守令而不得乆安其禄譬之锦衣玉食纵无所用之子雕车良马委不善御之仆门庭虽存亦何足以统制闺门无法则何縁而雍睦豪疆日横而畧无鞭朴之制单弱日困而不识襁褓之鞠岂天理之固然寔人谋之不足甞闻之治乱有数废兴有主昔旣有离则今必有合彼旣可废则我亦可举惟盛德之难偶故旷时而未覩岂有待于吾君将一还于治古南征赋邢居实嗟予生之贱贫兮常坎壈而多忧汨东西与南北兮无畎畒以归休皇六丗之十祀兮朅来賔夫京师奉晨昏于庭闱兮忽十年其于兹哀衆人之梦梦兮乗巇危以射利骛精神于末流兮固廉士之所耻慕前哲之髙蹈兮临川流而盥耳惧离群之孤陋兮将逺举而复巳彼丗论之纠纆兮谓白圭爲多疪何我公之㓗清兮亦见尤于盛时皇命之不可淹兮方仲春而戒行惟甲子之良晨侍安舆而南征昔仲尼之去鲁车迟迟以淹留此虽非吾之旧邦兮犹惨惨而怀忧賔朋肃驾而来饯兮班豆觞于水湄执余手以踟蹰兮不觉涕下而霑衣辀轧轧而不能前兮马萧萧而反顾念长路之超逺兮恐白日之云暮敕仆夫使整驾兮遂奋𬒮而辞去将发而回首兮望国门之穹崇唯小人之眷恋兮情郁结乎余衷经土山之盘䊸兮入空谷之鸿豁野旷荡而无垠兮榛林萧条而来风鹿以鸣羣兮鸟嘤嘤而求犮怅遑遑于中野兮徒悁悒其谁咎晨脂车于诸阡兮夕税驾于尉氏登髙丘以长啸兮声慷慨而凌厉想阮氏之风流兮停予车于山椒斯人不可得而见兮寄陈迹于蓬蒿时荏苒其不淹兮春草生兮靑青群雉挟雌以髙飞兮仓鹒得意而和鸣麦渐渐以𬒳陇兮遵微行而徂征欲淹留以容与兮心揺揺而靡宁平原坱莽以阤靡兮逈极目乎百里独焭焭以逺游兮曽不得而少止历钓台之故丘兮渉颍水之溱溱望周襄之芜城兮弔封人之圮坟魂飞扬而不反兮墓芜秽而不治曽不得其死所兮岂纯孝之可恃蹇邅回于水濵兮日掩掩其黄昏问捷径于野人兮释予马于汝坟中且展转而不能寐兮起视夜之何其仆夫告予以肃装兮指明星而疾驰群山崴嵬而造天兮践羊氏之北境企余足以长望兮南路眇其方永经昆阳之遗墟兮聊裴回而逡廵髙城曲而特起兮雉堞隐嶙而犹存狐狢穴处于其下兮鼪鼯吟啸而成羣蒿艾蓊薆以相依兮枳棘郁其榛榛悼汉氏之絶灭兮想丗祖之中兴方巨滑之滔天兮恣豺狼之噬吞肆横行于天下兮駈虎豹以爲羣仗大义而奋讨兮实南土之裔孙运搀抢而一扫兮忽电灭而无存彼百万之貔貅兮曽一旅之莫亢信天道之辅顺兮岂人谋之不臧迄于今㡬千祀兮魂魄游乎何郷冀髣髴其神灵兮歩徙倚而彷徨过宛叶而弭节兮陟方城之峨峨叹羁旅之无友兮弹劔铗而浩歌覧陵阜之参差兮实鬻熊之旧疆不修德而恃险兮曽几何而不亡宿上唐之候舘兮听晨鸡之悲鸣濯予缨于泌水兮瞻桐栢之崎嵚飘风嫖怒以来东兮薄寒惨悽而中人云漫漫以承空兮霰雪下而纷念佳人之阻脩兮叹行役之多艰车䧟淖而不进兮马顿辔而盘仆夫憔悴以怀归兮憩章陵而南迈奠浊醪于汉祠兮顾白水之如带眞人一去而不返兮佳气葱郁而如在历﨑岖之九邑兮渉川路之千里心澹澹而忘食兮筋骨疲乎鞭箠唯君子之无累兮虽九夷其可居矧神农之所宅兮土深厚而无虞诵孔氏之法言兮疾没丗而无名就寂寞以闲处兮非予心之所慿植木兰以爲篱兮涂申椒以爲堂荃蕙披靡而盛茂兮衆香郁其芬芳优游偃息静以索志兮又何必归夫故郷宣防宫赋刘跋余以事抵白马客道汉瓠子事感其语故赋曰元封天子旣干封临决河沉璧及马慷慨悲歌河塞筑宣防之宫燕其羣臣乃称曰隤林竹兮揵石菑宣防塞兮万福来顾眄意得诏问东方大夫乐乎朔进而跽曰君王佩干符妥坤灵封岱岳禅云亭雷行焱驰一跸四海力余气盈爰览德水至于人靡遗智天不爱祉石城金墉屹立亭峙则又经广轮度栋宇裴回领畧心解目覩八隅九维千门万戸沈严神丽秦帝之府于是植翠华喧灵鼍觞川流浩长歌神哉沛君心和患去喜至无所复加可谓乐矣然臣观之未可谓无忧也天子愕眙不怡少焉顾曰亦有说乎朔再拜曰主臣盖闻大川之源发乎崑崙之神墟出阳纡与陵门道积石而沉游包浑沦与俱逝羗亹亹其徂征千里一曲万里九折盘礴瀇滉唿洽沕潏荡然长波激爲迅湍莽不知其几何遂异派而同澜巳而略广武循大伾辚沛轹洛积爲委输瀵沸出乎地上怳莫际其焉如粤若神禹继道作德范围天仪聮络地脉䟽排湠漫镌凿窄峉平野其蓺人有安宅化鳞介爲冠冕盖千有八百国臣曽问遗黎遵海隅繇平成之徒骇下东光之胡苏渊然覆鬴脩若马颊如鬲及盘以简以㓗太史分流参汇衆折然后安翔徐回脉脉并酾纡余衍漾緜眇逶迟虬潜蛟伏波不得兴视荣光与休气茂玉检而金绳焕乎三日而五色何必千歳而一清若夫羣雄逐兮位隔并山川围兮气弗宣託汹涌以爲货兮阻厜㕒以自藩崇墉连蜷矗以相售兮巨浸瀺灂汨乎宛延立遮害之亭谨白马之津雉堞瞰其东区脱临其西又东北留其行又西北系其归垂天之翼横海之鳞豗隤胶葛曽不得抢榆枋而泛蹄涔匒匌勃郁靡所容怒霆击电掣歘巳脱兎益以桃华之流驶乎竹箭之驭弥满澒洞千里四顾乃始伐薪石程疀汰鸡距之防横鐻牙之木上下连环旁侧伏阙竹落干緷夹㮴而下岌乎喘牛蹶若踶马糗粮齐山徒庸成林商羊鼔舞泽门讴唫析骸樵苏惨于长平之祸累块珠玉埒乎水衡之藏谅人谋之或违将度数之适逢今夫唿吸潮汐关窍丘源洲潬浮空澭泹旁穿井乍甘而撤舎麦未藁而培根何灵龟之下伏寓三峯乎层巓表泰紫之嶕峣陋灵光之岿然长封爲扄土键石鐍守如崤函叶万不拔然而燕雀贺而人吊枝叶茂而本拨财乏力屈河且再塞君王方且驻属车以流观启离宫而落成却四载之乗劳负薪之臣举烽赋酒飞轮奉牲戢长虑于一笑起驾望而慿陵神闲意定澹然无营语未旣天子数顾尚席推凡欲兴臣朔逡巡却立不谢而退其后舘陶之役竟如东方大夫言皇朝文鑑卷第九皇朝文鑑皇朝文鑑卷第十皇朝文鑑卷第十赋南都赋王仲旉飓风赋苏过思子台赋苏过参赋米黻南都赋王仲旉洛阳王仲旉侍亲客于宋十有余年矣宋南都也山川城邑人物风俗禽兽草木博观而穷覧粗得其凡焉因借华阳先生涣上公子爲问荅以赋词曰华阳先生与涣上公子歩于西山之隈环于竹圃之左曰美哉邈乎土地之沃人物之伙也公子喟然叹曰先生睹斯而巳独不闻徃者之事欤上自五帝中接三代下讫汉唐目击而可知指陈而可喻请爲先生言之于显乐国在睢之阳其地则宋其分则房夏豫周青秦砀汉梁带以黍丘之野包以阏伯之疆盟猪出其右汳水更其旁涣谷濊猚漻涞逐黄从横驰骛源分派张过乎陨石之壄径乎龙丘之冈行乎钓台之渚出乎谷城之塘上接大河通于银潢下逹涡泗汇于淮湘漰喾灂淼淼洋洋㵗㶔淑潏潏汤汤若乃历华里经汋陵乗襄坞陟贯城傍空桐而过沙随阶鸿口而升横亭伊髙辛之帝子主大火而脩祀鄙葛伯之仇饷猗汤征之攸始嘉微子之启封卒继承于商氏访桐卢之两门孰丗逺而难纪企蒙城之故邑怀园之傲吏登北冈而逺瞰想桥公之德懿铭三鼎与征钺曾余光之未坠仰子乔之飈驭丗独尚其丘坟临绘水而徙倚诵相如之髙文閟双庙之灵宇钦张许之威神忠义焕乎日月丗弥乆而逾新英风激于万代如想见乎其人观山川人物之旧才得其凡而略之仆固未能详也若宫室苑囿之盛池沼台榭之广侈靡夸前光辉绝后惟梁孝王有足称者仆愿继其说而先生自覧其切焉汉有天下至文而昌九族敦序帝室以光乃命子武俾侯于梁惟梁大国城四十余北限泰山之险西界髙阳之墟御备东南则九州之奥区焉广衍沃壤则天下之膏腴焉于是舎大梁之故土卜睢阳之新都傍漻城而连属起甬道以萦纡外广池洫内经郭郛陋九筵与百堵法上国之规模发小鼔以始倡下节杵而和之流乐府而度曲岂余音之独遗于是乃作曜华之宫儗阿房与林光郁正殿之虆巍然起乎中央散彤彩而澔涆复炜炜以煌煌惊虬龙于金楹乍矫首以腾骧轩鸾翥于飞甍欲乗风而下翔历太阶之寳砌骈璧瑛与玉珰光陆离而眩目足几徃而徜徉旁有曲室后连洞房叫窱窈窕仰不见阳列方䟽而散骑玉女睨而悠飏又有宴间之舘寔曰忘忧文章灏博卓落瑰竒者萃乎其中贡以文鹿白鹤参以渌酃细柳间以连璋沓璧缀以清管弱丝东苑望囿三百余里骏鸃鹪山鹊野雉守狗戴胜鸲鹆翡翠声音相闻翶翔徃来万端鳞崪不可胜记其木则柽松楩柟楸梧柘橿欃檀木栏栟榈豫章华枫翠槐古桧朱杨云封雾鏁临谷𬒳冈其果则樝梨梬栗素奈朱樱紫枣来禽呉橘楚橙其草则蕙若兰茞䕷芜荪茏杜蘅菥江蓠芎䓖庭蕉耸緑堦药飜红糅以忘忧合欢之嘉植杂以避暑延寿之芳丛芬芬馥馥蒙蒙芃芃其竹则篔筜籦䈽䇙篈篃踈篁密篠布壠夹池檀栾蓊葺婀娜陆离露滋雪映风靡云披于是乎复道连绵亘数千歩飞阁层楼动以百数望平台与离宫瞟眇忘其何所中有百灵烟岚竒秀表以落猿之巖环以捿龙之岫旣盘纡以茀郁亦映带其左右面百尺之深潭瀬鸣玉之清熘升望秦之峻岭怀故关而回首维彼蠡台在城之西势千仭而崛起岂终日之可跻攀未半而神悸意欲下而复迷惊斗杓之頫逼颀霓鬛之下垂疑眞仙之攸舘非人寰之所栖屹清冷之对峙复偃蹇以穹隆上慿危槛之峥嵘怳忽不知其几重下瞰清渊之澄澈金碧倒影乎其中旁接鴈池緑争漪涟秋浪涨雨春波拍天鹤洲背其后凫渚面其前棹女讴而荡浆渔人集而叩舷水禽则有䴙䴘鳵鶂鴐鹅鹭鸥凫鶵鹤子鹄侣鸿俦翶翔载沉载浮旣瀺灂而随波蹔蜚鸣而惊舟水草则有藨苎薠莞蒹葭蒲蒋白苹緑荇芡实莲房雨濯干而増緑风翍华而吐芳王临是国绰有余闲思游东苑纵猎乎其间于是乘雕玉之舆驯寅褭之马纷万骑之徒骛千乗之驾服太阿之雄劔靡彩虹之珠旂鸣和銮以玲珑翳羽盖以葳蕤安国奉辔严忌附舆扈从横出并山之隅左许少右专诸依冈爲罝因川爲渔奋骇百兽电激雷驱搤雄螭蹵豪猪犀牦辚麕麌轹游嶲駏驉弓不妄发应声而殊铤不虚掷洞胷穿髃山殚谷尽孑然无余于是梁王弭节而还容与委虵徘徊徃来其乐未衰相与賔客复游于鴈鹜之池登龙舰飞凤盖钓锦鳞出文贝弋白鷴挂黄鹤鸧鸹下鹔鷞落薄暮日斜俛仰极乐获兽之多弋禽之衆子虚之所遗西賔之所略也驰骋少怠明日乃宴于平台召相如延邹枚绮席列雕屏开脍猩脣炙豹胎酌金浆之酎觞缥玉之醅吹紫凤之箫击灵鼍之鼓聆辽滇之歌睇巴渝之舞又有邯郸曼姬燕代丽女轻祛靓粧绰约媚妩明眸微睨色授神予于是衆客皆醉頺然忘归浩歌起舞献寿考无疆之诗曰君王渊穆德日跻间暇游宴乐无涯愿千秋兮万歳常与日月争光辉先生曰噫公子何谓兹邪若公子所谓重耳而轻目荣古而陋今胶以人物之陈迹炫以山川之旧经又乌覩大宋之盛乎夫大宋之开基也肇自商丘大启土宇创洪图而遗亿代一帝统而超邃古万国𬒳德泽四裔畅皇武西盪巴蜀东澹海漘北指幽蓟南曜朱垠天乙七十里而兴王姬周三十丗而卜宅曽何足云至于祥符之际累盛而重熈増太山之髙禅梁父之基神祇安妥日星光辉宝符瑞应萃乎斯时于是廵方㝢幸亳社动天辂备法驾海夷献珍黄云覆野就见百年存问鳏寡明壹法度赦宥天下当是时也翠华廻驭龙斾载扬廼睠兹土如归故郷观紫气于芒山辨白水于南阳洒翔鸾之神翰掞鸿藻之天章于是建南京陪上国首诸夏作民极对列乎浚郊相辉乎洛宅颁庆洞开归德峻峙若阊阖之特闱连馺娑与枍指伟宫室之光明仰觚稜之神丽俭不至陋奢不逾侈旁立原庙岿㠑穹崇殿实有三一祖二宗显文谟而承武烈弥万祀而无穷观其英豪之域冠盖相望元勲隽老五姓寔昌蹈先生之学舎溢诵声以洋洋敬郑公之硕德仰文正之余芳俯浪宕之旧渠廻伊洛之清流酾江呉之漕粟浮宝鹢之千舟若乃昭仁崇礼廻鸾祥辉连阛带阓列隧通畿万商千贾鳞集羽归星布纎丽山积瑰竒来不可抑徃不可羁南獠蛮而东濊貊纷大贝与明玑其军旅则棘门细柳连緫百营驭以骁将厉以犀兵时以蒐狝之际阵以鱼丽之形扼一都之冲㑹耀万里之天声其原野则田畴弥望不可计数浸以曜渔之源𬒳以沃壤之土举趾即云荷锄廼雨芃芃离离禾麦稷黍其亭舘内之则有流触渌波桧隂四合照碧妙峯武备道接外之则有朝雨暮云暖风残月又有王觞金缕光华宴喜嘶马落帆芳草柳枝之列聮观光与望云指中天之巍阙其池沼则东西二湖迢迢水澄似镜波泛如潮窥驯鹭于别渚识海鴈于旧桥尔乃金鱼分籥玉麟剖符命夫辅弼耆德侍从鸿儒鎭抚东土保釐此都视先王之遗民爱风俗之安舒乗剸繁之多𥙿觉坐啸而有余陟髙台而环望悟神意之自如临緑水而暂止疑放旷于江湖若予之所举仅知其髣髴十分未得其一隅吾子徒闻孝王之遗风旧迹不暏大宋之丰功伟烈也徒诧梁国故墟之名不知艺祖兴王之实也徒夸兎园之大鴈沼之广不识原庙之尊帝宫之美也曜华故基鞠爲茂草孰若都城佳气郁与云翔诸侯僣上游宴无度孰若天子廵守动静有常珍怪之翫竒木异卉孰若农夫之庆黍稷稻梁先生之言未终公子矍然若惊惘然若醒茫然若有所失者旣而幡然攺曰鄙哉予乎嗟予舎近而取逺习迷而遂非其亦乆矣先生博我以皇道宏我以王圻使数十年所眩曜释焉无疑仆虽不敏请终身而诵之先生于是作歌以遗焉其辞曰翼翼神都皇祖起焉煌煌巍阙眞人廵焉有睟其容三殿位焉于万斯年天子明焉飓风赋苏过仲秋之夕客有叩门指云物而告予曰海气甚恶非祲非祥断霓饮海而北指赤云夹日而南翔此飓之渐也子盍备之语未卒庭戸肃然藁叶蔌蔌惊鸟疾唿怖兽辟易忽野马之决骤矫退飞之六鹢袭土囊而暴怒掠衆窍之叱吸予乃入室而坐歛祍变色客曰未也此飓之先駈尔少焉排戸破牖殒瓦擗屋礧击巨石揉拔乔木势飜渤澥响振坤轴疑屏翳之赫怒执阳侯而将戮鼔千尺之涛澜襄百仭之陵谷吞泥沙于一卷落崩崖于再触列万马而并骛㑹千车而争逐虎豹詟骇鲸鲵犇蹙类鉅鹿之战殷声唿之动地似昆阳之役举百万于一覆予亦爲之股慄毛耸索气侧足夜拊榻而九徙昼命龟而三卜盖三日而后息也父老来唁酒浆罗列劳来僮仆惧定而说理草木之旣偃辑轩槛之已折𥙷茅茨之罅漏塞墻垣之頽缺已而山林寂然海波不兴动者自止鸣者自停湛天宇之苍苍流孤月之荧荧忽悟且叹莫知所营呜唿小大出于相形忧喜因于所遇昔之飘然若爲巨耶吹万不同果足怖耶蚁之縁也嘘则坠蚋之集也呵则举夫嘘呵不足以振物而施之二虫则甚惧鹏水击而三千搏扶揺而九万彼视吾之惴慄亦尔汝之相莞均大块之噫气奚巨细之足辨陋耳目之不广爲外物之所变且夫万象起灭衆怪耀昡求髣髴于过目视空中之飞电则向之所谓可惧者实耶虚耶惜吾知之晚也思子台赋苏过余先君宫师之友史君讳经臣字彦辅眉山人与其弟沆子凝皆竒士博学能文慕李文饶之爲人而学其议论彦辅举贤良不中弟子凝以进士得官止着作佐郎皆早死且无子有文数百篇皆亡之予少时常见彦辅所作思子台赋上援秦皇下逮晋惠反复哀切有𥙷于丗盖记其意而亡其辞乃命过作𥙷亡之篇庶几君子犹得见斯人胷怀髣髴也客有自蜀游梁傃关而东览河华之形胜兮访秦汉之遗宫得岿然之頽基兮并湖城之西墉弔汉武之暴怒兮悼戾园之悯凶闻父老之哀叹兮犹有归来望思之遗恫吁大台之䜛颊兮实咀毒而衔锋败赵国于俛仰兮又将覆刘氏之宗间汉武之多忌兮谓左右之皆戎杀阳石而未厌兮又瘗祸于宫中狃君王之好杀兮视人命犹昆虫死者几何人兮岂问骨肉与王公惑狂传之浅谋兮不忍忿忿而杀充上曽不鍳予之无聊兮实有豕心负此名而欲亡兮天下其孰吾容苟逭死于泉鸠兮冀稍乆而自理遘大患于仓猝兮怀孤愤于永巳念君老而孰图兮嗟肉食其多鄙独三老与千秋兮怀爱君之拳拳犯雷霆之方怒兮消积祸于一言洗沉冤之无告兮戮䜛人其巳晚幸曽孙之无恙兮或慰夫九原虽筑台其何救兮固知巳矣之不諌䰟㷀㷀其归来兮盖庶㡬于复见也昔秦之亡也祸始于扶苏眇斯髙之羸豕兮视其君犹乳虎曽纩息之未定兮乃敢探其穴而㗖其雏在晋四丗有君不惠孽妇晨雊彊王定制惟愍怀之遭离兮实追二于汉戾顾孱后之何知兮亦号唿于旣逝冩余哀于江陵兮发故臣之幽契仍筑台以望思兮盖援武以自例呜唿噫嘻可弔而不可哂兮亦各言其子也彼茂陵之雄杰兮系九戎而鞭百蛮笑尧禹而陋汤武兮盖将与黄帝俱仙及其失道于几微兮狐鬼生于左臂如婴儿之未孩兮易耳目而不知甘泉咫尺而不通兮与式干其何异一旣上配于秦皇兮又下比于晋惠君子是以知狂圣之本同而聦明之不可恃也览观古𥘉孰哲孰愚皆知指笑乎前人而莫知后之视予方汉武之盛也肯自比于骊山之朽骨而况于金墉之独夫乎自今观之三后一律皆以信䜛而杀子暱姦而败国吾筑台以寄哀信同名而齐实彼昏庸者固不足告也吾将以爲明主之龟策自建元以来张汤主父偃之流与两丞相三长史之徒皆以无罪而夷灭一言以就诛曽无兴哀于旣徃一洗其无辜独于据也悲歌慷慨泣涕踌躇呜唿哀哉莫有以楚灵之言告者曰人之爱其子也亦如余乎天道好还以德爲符惟孟德之忍兮以嗜杀以爲娯彼扬公之爱脩兮岂减吾之苍舒恨元化之不可作兮然后知䑕辈之果无同䑛犊于晚歳兮又何怨于老臞吾将以嗜杀爲戒也故于末而并书参赋米黻武帝旣祠太一受釐颁胙意得气泰神怡志豫阅符合瑞至于向暮于是升通天之台揽泬寥之路覩三星聮影晻然当戸顾侍臣曰是何星也侍臣枚臯进曰参星也帝曰是何主对曰是主民帝曰可闻其晻欤臯曰臣之浅学俳侪优队捷语翩言奉欢承话称道盛德受况甚大此大对也臣不敢帝曰先生无辞臯乃跽而进曰自周衰道䘮百里一王嗜欲加僣民财用伤贪如硕䑕堕号鹈梁匪鸢匪鲔或潜或翔至于暴秦袭冕而狼赵郊坑肉魏野封疮粤岭山断辽海城长骊丘虚地阿房绣墻则是星也晻晻而无光帝曰亦甞有明乎曰有古有治君曰尧与禹敬时命官以民爲主民之乐生鼔腹歌舞次逮成汤视民如伤一夫不获如巳纳隍周之文武汔于成康道德化洽礼义兴行刑措不用至于百龄则是星也亦常炜烨而晶荧帝曰冝乎自此不复有光矣曰有昔秦箓不究上天悔亡乃命髙祖匹夫奋张一洗丗乱恵绥四方化其姦宄约以三章及我文景恭俭惇朴隐恤赈周徳泽甚渥太仓积红腐之粟司农朽不较之索则是星亦甞爗爗而灼灼今陛下承累圣之休光翕五福于仰戴坐明堂神明之㑹据建章珍陆之海臣万国朝四裔名王系于祈连宛马来于天外致赤鴈駮麃之异物获宝鼎芝房之珍恠名在百王之上游德并五帝之左界而乃晻晻而无光臣臯所以堙郁而未快逡廵而不对也古训有言曰民犹水也可以载舟可以覆舟言未及休命盖陈钩寝不得寐三起问筹翌旦坐明光殿封冨民侯皇朝文鑑卷第十皇朝文鑑皇朝文鑑卷第十一皇朝文鑑卷第十一律赋有物混成赋王曾金在镕赋范仲淹德车结旌赋宋庠应天以实不以文赋欧阳脩王畿千里赋宋祁长啸却胡骑赋范鎭首善自京师赋王安石历者天地之大纪赋苏颂圎丘象天赋郑獬浊醪有妙理赋苏轼三阶平则风雨时赋孔文仲四海以职来祭赋孔武仲舜琴歌南风赋舒亶公生明赋许安世智若禹之行水赋孔平仲周以宗彊赋沈𥘉佚道使民赋林希王道正则百川理赋江衍郭子仪单骑见虏赋秦观有物混成赋王曾妙物难模先天有诸着自无名之始生乎立极之𥘉不缩不盈赋象宁穷于广狭匪雕匪斵流形罔滞于盈虚原夫未辨两仪中含四象虽欲兆于形质曾莫知夫影响问洪纎而莫得自契胚浑考上下以都忘孰分天壤及夫大朴将散三光欲萌清浊待兹而一判昬明由是以相生然后品彚咸观用作有形之始淳和外发或知至道之精是何小不隐于纎介大不充于寰海配一气以㝠运亘终古而斯在纵隂阳之推盪我质难移任变化之纷纭斯形不改岂不以有者眞有之筌物者生物之先冥搜而兆朕斯显寂听而音容莫传得我之小者散而爲草木得我之大者聚而爲山川视焉且无讶深蟠于厚地搏之不得疑上极于高天本自疆名诚难取类其始也既出无而入有其终也亦规天而矩地既不可指掌而窥又不可困人而致明君体之而成化则所谓无爲而爲君子执之而立身亦同乎不器之器无反无侧神之听之谅潜形于恍惚实委化于希夷倾毁何由固秉持之在我刚柔有体将用舍以随时今我后掌握道枢恢张天纪将穷理以尽性思反古而复始巍巍乎执大象而抚域中达妙有之深㫖金在镕赋范仲淹天生至宝时贵良金在镕之姿可覩从革之用将临熠耀腾精乍跃洪鑪之内纵横成噐当随哲匠之心观其大冶既陈满籝斯在俄融融而委质忽晔晔而扬彩英华既发双南之价弥高鼔铸未停百錬之功可待况乎六府㑹昌我禀其刚九牧纳贡我称其良因烈火而变化逐懿范而圎方如令区别妍媸愿爲轩鑑傥使削平祸乱请就干将国之宝也有如此者欲致用于君子故假手于良冶时将禁害夏王之鼎可成君或好贤越相之容必写是知金非工而弗用工非金而曷求观此镕金之义得乎爲政之谋君谕冶焉自得化人之㫖民爲金也克明从上之由彼以披沙见寻藏山是务一则求之而未显一则弃之而弗顾曷若动而愈出既踊跃以来伸用之则行必周流而可铸美夫五行之粹三品之英昔丽水而隐晦今跃冶而光亨流形而不缩不盈出乎其类尚象而无小无大动则有成士有鍜錬诚明范围仁义俟明君之大用感良金而自试居圣人天地之鑪亦庶几于国器德车结旌赋宋庠君有至德时乘大车当偃革以无外乃结旌而有𥘉奉驾陈仪采物虽资于备设鸣鸾示礼旂旒匪俟于垂舒顺考前经铺闻徃说谓戎事以既息贵君车之有结雍容抚轼盖藏饰以尚纯肃穆展铃讵垂旓而就列盖由抑乃盛饰昭夫令名虽冠品于舆服蔑扬威于斾旌肃轸无譁方敛藏于斿厉驰轮有度靡赫奕于緌缨且夫礼有质文器随用舍车号乎德则崇化于邦本旌结其表则示人于天下意自象见名非人假君轩弭节孰讶乎卷而怀之国乘制容益显乎素爲贵者是知车之用兮充德以成大旌之饰兮辅威而孔昭既武怒之不作信军容而外销组辔启行陋邦旄之孑孑错衡遵路殊风斾之揺揺若然则动有彛仪文无异色虽严驾以备物终去华而表德故使礼典攸重民瞻不忒皇皇整御始中括于采章轞轞肃容岂外扬于藻饰用能上载明德旁昭缛仪自驾言而戾止殊幅裂以藏之升降惟寅仅比非心之屋章明尽屏宁同止猎之緌大矣哉邦礼是崇帝仪资始实务德以垂教必收旌而昭理宜乎国容备而兵器销率由兹而尽矣应天以实不以文赋欧阳脩天灾之示人也若响应声君心之奉天也惟德与诚固当务实以推本不假浮文而治情彼虽不言讁见以时而下告吾其脩德祸患可销于未萌臣闻天所助兮惟善则降祥德苟至兮虽妖而不胜皆由人事之告召然后天心之上应若国家有阙失之政则当频见于衆灾欲人主知戒惧之心所以保安于万乘臣请述当今之所爲引近事而爲证至如阳能和隂则雨降若岁大旱则阳不和隂而可推隂不侵阳则地静若地频动则隂干于阳而可知又如黒者隂之色晦者隂之时或暴风惨黒而大至白昼晦㝠而四垂日食正旦雨冰木枝如此之类皆隂之爲盖隂爲小人与妇女又爲大兵与蛮夷若四方之爲患则羣隂之失宜故天象以此告吾君不谓不至陛下所宜奉天戒不可不思是谓应以实者臣敢列而言之若夫愼择左右而察小人则视听之不惑肃清宫闱而减冗列则恭俭而成式况乎逺佞人者孔宣父之明训放宫女者唐太宗之盛德又若西师乆不利宜究兵弊而改作叛羗乆未服宜讲庙谋之失得在陛下之至圣行此事而不忒庶天意之可回虽有灾而自息方今民疲赋敛之苦又值饥荒之年赀财尽于私室苖稼尽于农田劫掠居人盗贼并起流离道路老㓜相连陛下视民如子覆民如天在于仁圣非不矜怜故德音除刻削之令赦书行赈济之权然而诏令虽严州县之吏多慢人死相半朝廷之惠未宣天至高逺也惟可动以精诚民之休戚也皆系君之好尚惟善政之能惠则休符之并贶富有四海之大独制万民之上一言之出兮谁敢不从百事责实兮自然无旷发号施令在圣意之必行变灾爲祥则太平之可望今汉史有五行之志尚书有洪范之文愿诏侍臣之讲说许陈古事于听闻可以见自召妖灾虽由于时政能招福应亦自于明君故禾偃于风表周王之觉悟雉鸣于鼎成商帝之功勲盖恐惧脩省者实也在乎不倦祈禳消伏者文也皆不足云臣生逢纳諌之圣明不闲直言之狂斐惟冀愚忠之可採苟避诛夷而则岂盖赋者古人规諌之文臣故敢上干于旒扆王畿千里赋宋祁王有一统人无异归中四方而正位画千里以爲畿揔大衆之奠居式昭民极据方来而处要㠯重皇威二代而还维周有制擥庶绩以图大廓多方而爲衞作我上国垂诸永世以谓地非中夏无以示天子之常尊土不一圻无以待诸侯之入计尔乃测圭于地考极于天风雨之所交者道里之必均焉郊野错而回合郷遂亘而蝉聮沟封斯万疆埸且千差籍九畿定夫家于都鄙出车万乘括赋入于原田是谓辨方且非期侈廓焉天府之国巍乎王者之里爵禄命赐之供亿朝觐㑹同之厎止不偪陋以取侮不夸矜而役美侔江海之重润乃据上游法日月之径围用张天纪且其蛮夷面内玉帛骏奔内则百官承式外则四国于蕃化之逺者礼益广归之衆者务愈繁必在制广轮于有截示极挚于羣元倍十子男大有由而御小任包甸稍卑不得以侔尊亦由天之高焘物而无外地之厚广生而咸頼使髙而可度则寥廓何仰厚而易知则沉潜有害是用控天下以咸乂极宸居而称大诗美四方之是则理乃同归史称后世之无加事诚胥㑹美夫周原膴膴禹画芒芒或处瘠爲教或建瓴是防然皆按成事于神甸迹前谋于令王所以汉相论都首识金城之广召公相宅前知墨食之祥洪惟我朝奄有方国託宏基于天地亘长藩于道德所以申画邦畿是用守之无极长啸却胡骑赋范鎭制动者以静善胜者不争伊刘氏之长啸却胡人之乱兵初历历以传闻合围风靡遂稍稍而引退一境尘清当其分晋室之忧勤守并门之冲要边寇衆至虏战数挑胜不可以近决敌不可以前料凌云拔帜谁爲赵壁之谋诉月登楼独引苏门之啸出自予口期于衆闻征角更变宫商互分俨神意以不动服戎心而若醺终夜长吟故异鸡鸣之客逺人咸听遂收乌合之羣是知安可破危利能图害攻而至吾不爲之戚服而去吾不爲之泰亦犹雅歌之乐坐鎭军中不假射声之威横行塞外岂不以啸本予发抑扬而自娱骑虽尔衆顾视而如无既倾听以知汉乃散逃而入胡若楚军夜遁之时闻歌于四面殊汉将道穷之日振臂而一唿宜夫深谋者爲衆归尚力者必自匮此以安而得儁彼以彊而失利因惟口之出好去满目之异类遂使本朝双阙时有内面之人广莫一隅不逢南牧之骑大哉人籁斯发边兵遂潜盖得先声之术曾无黩武之嫌谈笑而却秦军理宜共底偃息而藩魏室功亦难兼是何据一郡之尊慿百姓之助势至小也以徳而大啸甚微也因诚以着使被发之丑类咸审音而逺去夫如是则有天下之君曷爲西北之虑首善自京师赋王安石王化下究人文内崇繄京师首善之教自太学亲民之功闿承师论道之基先繇毂下广成俗化民之谊甫暨寰中古之圣人君有天下治逺于近制衆以寡不用文何以修饰政教非设校何以崇明儒雅迺建左学率先诸夏在郊立制系一人之本焉养士兴仁形四方之风也本仁祖义取材歛贤讲制量于中土鬯声明于普天始于邦家用广师儒之衆行乎郷党斯爲庠序之先是何拳拳诸生亹亹先觉所传者道徳仁义所隷者诗书礼乐以言乎功则万世用乂以言乎化则八纮匪邈其流及于三代率以明伦此理达于诸侯谁其废学故曰校官者庶俗之原本京邑者羣方之表仪养源于上则庶俗流被设表于内则羣方景随惟时于变繄上之爲三王四代惟其师使人知化兆姓黎民辑于下自我兴基向若俗败隄防朝隳统纪教化之宫衰落礼义之官废弛郷风者无以劝于善隷业者不能官其始则抚封之主毁郷校者有之承学之民在城阙者多矣必也启胄子之祕宇据神邦之奥区宪先王而讲道风下国以恢儒邑翼翼以宅中契商人之咏士彬彬而蒙化参汉室之谟噫孝武逸王也而有兴置之谋公孙具臣也而有将明之论矧睿明之主绍起俊乂之僚并建宜乎隆儒舘以视方来使元元之敦劝历者天地之大纪赋蘓颂昔圣王建官司地因象知天推历用明于大纪考星咸自于初躔合三体以爲元成书㝡密举二篇之定䇿备数无愆古有善谈载于前志因太初创历之首述徃圣知时之义莫不究极象数精穷天地有时以记夫启闭有日以纪乎分至躔离弦望也于此而爲正晦朔昬明也于此而攸示下可辨乎斗建上靡差于辰次惟君审玑衡之运所以绪正于元功使民知寒暑之来然后顺修于时利况夫历爲一岁之本纪明太极之基惟精祲之至妙岂深思之与知必也迎辰以策定晷于仪帝舜则羲和而分命颛顼则重黎而是司皆所以准厥二气乗于四时圣有作也人皆度之制自清台得举正履端之要职由太史尽观文察理之宜若乃辰集于房月穷于纪孟陬既协于月建摄提亦随乎杓指国将班正朔以爲令王乃观情性而顺理章蔀元之书兮着于彼子丑寅之正兮见于此可以察发敛于未然定舒惨之所以推而生律子阳午隂而互分治以明时春作秋成而是拟且夫天之运也日与星而代逢地之道也柔以刚而莫穷非乃圣无以探其赜非立法无以举其中我乃错综气候稽参变通起建星而运筭故积岁以成功考连珠合璧之辰得名尤邃应大吕黄钟之统立道斯同用能钧校旧仪审观新度成败因之而遂纪气节于焉而可步于以极隂阳之大端于以备六五之中数亦何异鲁经比事举二中以岁成羲易穷神合五位而象布后王以是知历象不可不审经纪不可不循或立元而谨其始或节事而授于民冯相则致乎日月保章则志夫星辰以定五十五数以通三百六旬所谓见道而知治何患以天而占人彼爲刻漏以考中星但纪晓昏之度处璇玑而观大运盖明气候之因犹未若测运动于二仪齐徃来于七政建乃星纪先夫筭命吾皇所以监古历之尤䟽颁新书而考正天人之际因以明焉乃知夫作者谓圣圎丘象天赋郑獬礼大必简丘圎自然盖推尊于上帝遂拟象于髙天必在国南蟠宏基之髙厚用符阳体取大运之周旋王者揆礼之文爲民之倡修明大禘导迎景贶有祭焉格神于下有祀焉享帝于上谓丘也其形特异我所以贵其自成盖天也其体亦圎我所以法之相尚尔乃旋仲冬之序迎至日之长扫以除地升而诏王是必肇灵壤以髙峙模圎清而上当择吉土之成基乃定其位倣髙穹之大体以就乎阳由是懽然神意交穆然天贶授徧羣灵以从之祀严太祖以爲之侑焕尔盛容配乎大就成非人力耸宝势以下蟠仰合干仪环太虚而髙覆然则礼有物也其制可象天无形也其端可求故我相法于厚地取类于重丘崇崇其髙隐若积土之固浩浩其大浑如洪覆之周是故有藳秸以籍诚有陶匏以荐礼大裘焉以彰其质苍璧焉以象其体固异周朝授政筑层级之三成汉祀命郊兆重阶之八陛是则事至神者物无以称其德接至髙者丘所以表其䖍与地居上如天转圎对方泽之成形乃殊其象规大仪之㝠运自贵其全圣人所以明礼大原建邦茂宪兆其成迹符于至健夫然因天事天得先民之至论浊醪有妙理赋苏轼酒勿嫌浊人当取醇失忧心于昨梦信妙理之凝神浑盎盎以无声始从味入杳㝠㝠其似道径得天眞伊人之生以酒爲命常因既醉之适方识此心之正稻米无知岂解穷理麴糵有毒安能发性乃知神物之自然盖与天工而相并得时行道我则师齐相之饮醇逺害全身我则学徐公之中圣湛若秋露穆如春风疑宿云之解駮漏朝日之暾红初体粟之失去旋眼花之扫空酷爱孟生知其中之有趣犹嫌白老不颂徳而言功兀尔坐忘浩然天纵如如不动而体无碍了了常知而心不用坐中客满惟忧百榼之空身后名轻但觉一盃之重今夫明月之珠不可以𥜗夜光之璧不可以餔刍豢饱我而不我觉布帛燠我而不我娯惟此君独游万物之表盖天下不可一日而无在醉常醒孰是狂人之药得意忘味始知至道之腴又何必一石亦醉罔闲州闾五斗解酲不问妻妾结袜廷中观廷尉之度量脱鞾殿上夸谪仙之敏捷阳醉逷地常陋王式之褊呜歌仰天每讥杨恽之狭我欲眠而君且去有客何嫌人皆劝而我不闻其谁敢接殊不知人之齐圣匪昏之如古者晤语必旅之于独醒者汨罗之道也屡舞者髙阳之徒欤恶蒋济而射木人又何狷浅杀王敦而取金印亦自狂踈故我内全其天外寓于酒浊者以饮吾仆清者以酌吾友吾方耕于渺莾之野而汲于清冷之渊以酿此醪然后举洼樽而属予口三阶平则风雨时赋孔文仲圎极之运泰阶以平表圣神之徳盛致风雨之时行位正六符炳光芒于常次气流四序普散润于羣生大仪之逺兮其体髙明列宿之繁兮其文交错君道修于下则瑞爲之证人事失于此则变从而作伟一徳之温恭感三阶之炳烁腾精于上烛太微紫微之居垂象于人应时雨时风之若爗爗华藻苍苍昊穹常煇乎太一之座密次乎文昌之宫则必天地恊应隂阳大同沐之以膏雨挠之以祥风上灿髙躔既色齐而光大俯呈休验俾根着之滋丰灵台齐政兮知精祲之祥太史占天兮测宿离之㑹上焉两两之悉正下焉元元之永赖盛泽鼔舞洪恩霶霈观文察变仰魁斗之均明薄山流渊苏物情而交泰岂不以天至邈也其监无私星至逺也其应不欺惟上阶之成象合元后之题期或当乎卿大夫之列或主乎士庶人之卑率皆腾燿而有烂守常而莫移致此恊气播于大时薫兮解愠之美沛若如膏之滋顺轨而居展开徳宣符之效以节而至无鸣条破块之爲斯盖位焉不易其尊卑行焉不差其经纬使清微之令均被乎率土霡霂之泽昭苏乎品彚化养无外涵濡罔既相比而列连炳焕于七星仰观其符知恊调于六气诚由至仁之化也四表光被太平之治也兆民允怀蔼休功于万宇兆祥应于三阶载于传则微凄苦之戾出于记则无焱暴之乖验斗覆而嵗穰求端则正占毕明而夷贡取类其皆班固志之也晓然示人方朔陈之也勤于致主修皇徳以上动焕台光而可覩符作肃作圣之事鲜极备极无之苦又何必飨帝于郊始能节乎风雨四海以职来祭赋孔武仲上圣孝至诸侯职扬当一人之奉祭罄四海以来王肃尔骏奔各𫐠修方之旧翼如显相用严肆祀之常夫惟承祖宗积累之休处廉陛崇高之势尊其亲也既重假庙大其礼也又当配帝化首正宁教流当世本至诚之恭爱可以感人极四海之欣欢入而助祭时也六服面内五侯至前同姓异姓兮各奉玉帛大賔大客兮迭承豆笾并来享以悦怿咸侍祠而吉蠲造此阙庭鎗八鸾于外屏盛其馔贡洽百礼于中天择于大射则賔自得贤誓以常刑则臣无废职辨其吉礼之掌同厥驩心之得俨若将事欣然献力分行逓见居多振鹭之容承命勤修皆有和羮之徳诚以报本反始者神圣之美教尊祖严父者朝家之上仪在盛王之颙若格緜宇以承之故尔各备上服并承约軧所以周庙陈常美羣公之肃肃汤孙致飨咏列辟之祁祁衆莫衆于侯方尊孰尊于君者大邦小国兮至自畿外美味和气兮实于堂下共承上化参徳逊于前书各尽臣恭恊祼将于大雅夫尽九州之力致五福之膺殊免爵于西汉异责茅于召陵以极精禋之意用全孝飨之能荐牡惟时推至诚而茂对执膰有序賛大事以灵承噫徳教所加惠心益着外易俗于蛮貊下感心于黎庶矧乎茅土分宠亲贤同虑幸丁萃亨之时孰不驩虞而来助舜琴歌南风赋舒亶帝意虽逺琴音可通欲发扬于孝道遂歌咏于南风寓意五絃写生成之至徳託言万物荷长养之元功粤其耕稼陶渔至爲君聦明睿智积诸已日深致孝之念躬尽事亲之理以谓鞠养之徳欲言之不足生育之爱欲报之何以缘情指物孰形孝子之思流咏在琴且载南风之旨时其比屋熙乂巖廊靓深包我万虑冩于一琴恊天地以同趣按丝桐而播音作以叙情适在无爲之日薫兮入奏永言至孝之心盖曰风之于物也有化养之恩覃亲之于已也有劬劳之徳博眷物理之明甚假琴声而逺託一弹而欢意具写再鼔而羣心咸若按絃而奏声参韶乐之淳寓象而言义并凯风之作议夫琴求以意而不求乎形器帝乐在孝而非乐于絃歌感民之义岂并于北里思亲之志固深于蓼莪藏韵于心非止解一时之愠寄声于政又将陶万国之和自是正音畅而化洽幽遐恊气流而时消惉懘闺门聴之则翕尔和顺朝廷闻之则欢然感厉风被乃俗功归于帝又得䕫工之奏同乐于民不烦邹律之吹阜财于世兹盖渊黙玩意优游面南歌孝风之逺暨託琴理以中含惜乎道与世汨乐非徳参操变而亡徒起后人之叹音调而理空闻前史之谈夫岂知昔者导乐理之淳淳达孝思之进进内将报徳之㒺极外以格民之大顺然则歌琴之意至矣哉莫如虞舜公生明赋许安世事欲无蔽心宜尽公既守正以宅志遂生明而在躬祛一意之党偏不私乎物照百爲之情伪罔汨于中若夫外交事变之繁中固心诚之守以谓虚已鉴物则枉直昭晣挟情适事则是非纷纠欲庶理之皆辨舍至公而则不中立不倚始持正于羣伦旁烛无疆遂致明于万有无陂无侧不阿不偏非妄恶也恶其衆之所弃非作好也好其衆之所贤盖依违牵制者固已去矣则明白洞逹者乃其自然百志惟宁居絶倾邪之渐五綦不乱遂观昭旷之先盖夫智因窒而后昬性以私而有党爱憎既絶则眞伪必审取舍既平则善恶不爽抱纯正以中执涵机灵而内养所以主心善治汤无蔽塞之忧直道钦承文有照临之广岂不以湛静者人之性偏闇者性之情知静爲本故虚之则定知闇爲害故去之则明正厥心官始闲邪而制物发爲智烛终迪哲以通诚大抵处有累之地者莫不徇私对无穷之变者鲜能不惑凡适理以非眩由秉心之自克得不保守天质蹈行圣则周而不比无一曲之蔽情静之徐清有三知之入徳因知心乃物之鉴公爲职之衡系吝既屏纯明自生以之察已则事至不惑推而成务则物来敢名是故君子养源于以致忠邪之判大人正已岂徒无谮愬之行嗟夫有爲者易失其本心无惮者或迷于至理故伾文党与以丑正恭显庸回而嫉士智尚昧于自保识敢期于逺视惟夫以公正爲心明则生矣智若禹之行水赋孔平仲古有大智中潜至明何行水以爲喻盖存心之自诚渊然剏物之谋敏而外发沛若决川之势顺以东倾夫惟灵万类而生毓五常之粹不滞于物其端曰智然顺其故则不致于交谲悖其本则浸成于大伪居惟适正委美质之自然举若下鸿措安流于无事审利图害筹安计危藴千虑以无惑包万殊而不遗每优游而处此不汨乱以行之内畜清明陶天眞而去诈逺侔䟽凿适地势以流卑湛然恬养于中廓然识周于外不涤源而涤性之垢不治水而治情之害较迹无间成功亦大可通塞壅顺意表以弥纶如决怀襄贯地中而滂沛大抵多计者流于机巧好辨者溺于空虚其弊明甚惟人戒欤故我抱灵鉴以无隐导沉㡬而自如心常恶其凿也势若排而注诸舜以是而察迩言聦明并决尧因之而急先务障蔽皆除夫运至计以利仁绍徽谋于平土徳一也何独议乎智人一也何独尊乎禹盖智之于物兮必顺适其理而禹之于水兮亦䟽导其苦茍能此道宜効臯陶之谟一失其原或谓白圭之愈后世苏张之辩胜庄老之道鸣其耀才者或笼愚而不正其矫枉者又絶圣以无营皆与性以相戾譬濬川而逆行亦犹戕柳以爲之桊并非其质揠苗而助之长反害其生噫喻玉莹者楚有屈平侔蓍龟者秦闻樗里或以易变而贻诮或以不知而爲耻皆莫若顺其性以行焉所谓智者乐水周以宗彊赋沈初古之建国制莫如周盛宗枝而作庇强王室以承休治尚以文重恩亲于同姓世緜其祚大形势于诸侯自昔后稷开基公刘经始盛徳物被丰功世美文武大其业成康继其轨奚永永以能然盖亲亲而得以任先宗子恊图夹辅之勲本固王家益植太平之趾天邑中奠侯封外崇大邦小邦兮我所钖壤伯父叔父兮汝其懋功巩国势于寖盛粹民风于大同膺木徳以当天王图以永法辖星而建屏邦本其隆有衮服以华其躬有金路以优其命寳玉分赐脤膰均庆所以等异诸臣恩先庶姓史称乃徳盛陈过历之期诗大其功茂着维城之咏岂无异姓与之翊昌岂无列辟与之賛襄推本而治尚亲则强故苍箓之兴起始诸姬而阜康忠厚一时重本枝而相辅仪刑百世壮基绪于重光至如鲁卫之所分邢茅之所附衆列邦壤一宁国祚岿然磐石之安屹然宝鼎之措无烦兵革坐收御侮之功不假山河自得爲藩之固譬夫木之殖枝茂者干必大水之委源深者流必长繄尔列辟辅予一王秦室寖微盖削五侯之壤汉邦未善徒恢七国之疆盛哉本本之扶持承承之操术国五十兮比如犬牙之制年七百兮緜如瓜瓞之实方今宗也盛而国也强跨基图于周室佚道使民赋林希古者善政陶乎庻民上安行于佚道下无惮于劳身敎思有原得乐趋于农役人知足养胥仰戴于君仁始也井天下之田比民居之域乃辟疆里乃营稼穑寒则思爲之衣饥则愿爲之食法既归厚利兹各得盖上执其道务优佚以便民衆乐其生率欢娱而竭力春使之作熈然恱从冬使之息庆其有终趋时也如鸟兽之至收成也如寇盗之空利而不庸自足王民之用厚而无困本资帝力之功蠢惟有生不能自恤役之所以奉其已利之然后知其佚仰有以供其祭祀俯足以宁其家室谷播其始化同豳俗之深壤击而歌野有尧民之质俾尔昼出于塾俾尔宵索其绹无力役以夺其节无赋敛以爲之搔曽动作之敢息由醇醲之所陶驱于足用之原安而服业图厥终身之养乐以忘劳大抵强民者难使从利衆者乆益慕及充其口腹之欲由竭其手足之故汝业既毕汝居既固爲之一日之蜡怠心已忘优尔三时之农收功有素然则于于其处皥皥其趋俾常产之各得顾闲民之举无治贵优游农者愿耕耘于野俗相廉逊老而不负戴于涂噫藏其用者其政神厚其本者其民愿化而不示其迹劳而不知其困斯道也养生送死无憾焉何有于怨王道正则百川理赋江衍物格大顺化由至公本一道以持正致百川而㑹通庶政修明端若承天之意衆流恊应沛然行地之中尝闻宰物之工提平在圣大而覆载者既辅相以徳广而融结者皆管摄以政故彼灾祥系乎邪正惟王有归徃之义盖在爲公而水存平准之称遂皆得性何则明审刑罚持循纪纲亶聦明而作后一好恶以遵王执此之政兮坚若金石行此之令兮信如隂阳有猷有爲屏邪心于党附或源或委畅柔徳于灵长由是温洛效珍荥河荐祉若江汉焉莫不归其润若畎浍焉莫不循其理民自絶于昬垫物大蒙于丰美坦周人之砥道率履大中恊夏后之神功敉宁洚水岂非徳之隆者髙深逺近而必及道之公者徧覆包含而不偏博既通于化育幽遂达于渊泉上广尧仁有既陂之九泽下殊幽暴无皆震之三川况夫中和发于圣诚精祲交于神造万物之类尚率育而揔揔五行之本宜分流而浩浩平康在治兹咸叙于彜伦脉络交通遂安行于故道向若所持悖缪所向阿私或盛外家之宠或简宗庙之仪害既作矣时将殆而白马沉而福益逺金堤塞而民已疲是以雅什贻讥盖念沸腾之失汉臣建白重兴涌溢之悲殊不知水之爲功物资其泽以之浸润也其功倍以之灌溉也其利百然而䟽导则莫胜其劳壅塞则悉罹其厄惟王道公正而不颇自然顺适郭子仪单骑见虏赋秦观回纥入寇汾阳出征何单骑以见虏盖临戎而示情匹马雄趋方传唿而免胄诸羗骇瞩俄下拜以投兵方其唐祚中微胡尘内侮承范阳猖獗之乱值永泰因循之主金缯不足以塞其贪嗜铠仗不足以止其攘取云屯三辅但分诸将之兵乌合万羣难破重围之虏子仪乃外弛严备中输至诚气干霄而直上身按辔以徐行于是露刃者胆䘮控弦者骨惊谓令公尚临于金革想可汗未厌于寰瀛顿释前憾来寻旧盟彼何人斯忽去幢幡之盛果吾父也敢论戈甲之精岂非事方急则宜有异谋军既孤则难拘常法遭彼虏之悍劲属我师之困乏校之力则理必败露示以诚则意当亲狎所以彻卫四环去兵两夹虽锋无镆邪之锐而势有太山之压据鞍以出若乘擒虎之騘失仗而惊如弃华元之甲金石至坚也以诚可动天地至大也以诚可闻矧尔熊罴之属困乎蛇豕之羣于是时也将乘骄而必败兵不戢则将焚惟有明信乃成茂勲吐蕃由是而引归师殱灵夏仆固于焉而暴卒祸息并汾非不知勐虎无助也受侮于狐狸神龙失水也见侵于蝼蚁曷爲锋镝之交下遽遗纪纲而不以盖念至威无恃于张皇大智不资于诙诡逺同光武轻行铜马之营近类曹成独造国良之垒向若怨结不解祸连未央养威严于将军之幕角技巧于勇士之场攻且攻兮天变色战复战兮星动芒如此则虽骁雄而必弊顾创病以何长符秦夸南伐之师坐投淝水新室恃北来之衆立溃昆阳固知精击刺者非爲将之良敢杀伐者非用兵之至况徳善之身积宜福祥之天畀故中书二十四考焉由此而致皇朝文鑑卷第十一皇朝文鑑皇朝文鑑卷第十二皇朝文鑑卷第十二诗四言皇雅十首尹洙定州閲古堂富弼祫礼颂圣徳梅尧臣魏京刘敞古风刘敞闵雨刘敞新田王安石潭州新学王安石明堂乐章二首王安石颜乐亭程颢何公桥苏轼观棊苏轼和陶渊明时运苏轼和陶渊明劝农苏轼江郊苏轼泂酌亭苏轼皇雅十首尹洙天监受命也自梁至于周兵难不息宋受命统一万方焉天监下民乱靡有定甚武且仁祚厥眞圣仁实怀徕武以执竞匪䖍匪刘拯我大命自昔外禅月经日营令以挟制政以隂倾帝初治兵志勤于征奄受神器匪谋而成淮潞弗䖍卒污叛迹戎辂戒严皇威有赫彼冦诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功天监四章章八句西师征蜀也主用西师岷梁弗賔匪曰负固实交晋人予训予誓合我将臣正厥有罪无庸伤民矫矫虎士载摧其壁于嗟孟侯亦果其策迎师而降靡抗锋镝岂独身谋完是宗国蜀都既平将臣失律此衆悍骄彼民危慄当涂叫呶合万爲一匪怀则威帝心是恤帝曰将臣予嘉乃庸废命毒民尔弗有终邦典用疑惟罪惟功靡殛而削恊于厥中帝曰孟侯受封于楚淑旂琱戈备物异数俾尔族姻及乃文武服在王庭靡不有序蜀民唿歌天子威灵保我者封暴我者刑匪功是私匪弱是陵天子惠民畴敢不承西师六章章八句耆武受俘也命将伐南海平金陵俘二王以献耆武定功时惟二方淮服其义海南遂荒孰孱而盭孰暴而猖自底不譓乃终灭亡帝戒二俘同即尔诛予惟民无辜休息是图时其辑矣宁威独夫帝嗟污邦乆罹于兵或暴下以征或敷虐以刑予命中典恊于国经民服德音室家以宁耆武三章二章八句一章六句宪古令守臣也削其附庸以强帝室焉帝怀永图治古是宪四方守臣惟屏惟翰在昔艰难弗惠训典跨都连城高牙以建有土有民肆乃征缮以息以容终焉叛换凡今帅臣狃厥闻见匪革乱原曷清多难帝告庶邦式是典彜元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私母㐫而国作福作威天子有命畴敢不祇子孙承承唯万世规宪古二章章十六句大卤王师讨晋罪也冀州之疆粤惟大卤俗忮而专地扼而固恊比幽都荡揺边圉三垂既夷兇威弗沮帝御六师百万貔虎剪其附庸至于城下锋镝始交梯冲如舞蠢尔孱王请附降虏我士奋扬愿究吾武皇帝曰吁念彼黎庶匪鲸匪鲵复爲王士晋郊既平九区以宁陈功太庙告假威灵在昔武王于啇观兵维我艺祖亦勤于征匪贷晋罪俟厥贯盈圣作圣继巍巍相承皇矣二后功莫与京大卤二章一章二十二句一章十四句帝籍修故典也躬耕以劭农焉帝籍于郊典仪具陈务农以训供祀以勤祀在诚诚匪勤于人训农以实匪训以文帝谨二物乃躬乃亲公侯卿士暨厥庶民千甸有制饬哉惟寅帝赉高年式宴且喜种种黄发族立而议我生艰难暴乱以继耳狃金鼔目狎戎器皇其我图亲讲农事有子有孙力田孝悌鼔舞至仁薫焉如醉帝籍二章章十四句庶工任贤也帝咨庶工畴其辅予俊乂以登厥劳乃图匪忘旧勲非贤勿俞巍巍衮台盛德以居任贤伊何昌言是庸勉告尔猷罔恤廼躬岂无狷辞怫于予衷予不尔疵尔无面从始时从官戎容扬扬今帝左右儒冠煌煌朝廷以尊文物典章得人之盛奕世重光庶工三章章八句帝制北方请盟也帝制万邦罔有弗賔蛮夷戎狄羁而勿臣威格三方稽颡献珍单于革心愿交使人帝谋公卿列侯庶校咸曰彼心暴戾隂狡既扰我疆复利吾宝无若励兵袭其还道皇曰有衆予实念兹战无必胜矧其归师借曰大获畴能尽之益俾余丑毒吾朔陲乃俞其盟北州以绥在汉世宗抗威北戎暴农筭商经用弗充中土震骚汉南始空降及后世犹称厥功于穆圣考德无与偕匪勤于兵北人遂来逮是三纪逺俗以怀生民休息呜唿仁哉帝制五章四章八句一章十句皇治恤刑也帝仁于用刑在位者以寛恤爲治焉皇底其治钦哉惟刑在疑而宥罔察爲明爱怒弗肆孰爲重轻母一弗辜惟典之平前世理官倚法以刻匪彼爲仇盖曰任职今之蔽狱务正其辟鍳于前人繄我仁德皇德在仁寖而成风公侯卿士靡不率从麛卵萌生咸保厥终不鄙不夭乐哉融融皇治三章章八句太平封祀告成功也噫太平无象兮世乌得而知维盛德可迹兮其封祀之仪东岱宗兮西汾脽礼上帝兮賔地祇皇有征兮吾民以嬉皇有祈兮吾民是私天敷佑兮俾皇之釐永世亿宁兮无疆之基太平一章章八句定州阅古堂富弼天下十八道惟河北㝡重河北三十六州军就其中又析大名府定州眞定府高阳关爲四路惟定州㝡要定爲一路治所实天下要重之㝡知是州者兼本路兵马都部署居则治民出则治兵非夫文武才全望倾于时者不能安疆埸屏王室也然自国初已来专以武臣帅诸路庆历七年甘陵妖贼据城叛河北妖党相揺以谋应卒骄将偄人心大震天子悟始议选儒臣帅四路以督诸将廼起知郓州资政殿学士给事中昌黎韩公帅眞定以遏乱萌明年春贼诛人安既而夏大雨河决商胡东北入于海河北灾人复不宁流徙失业者四出咸不翅千里僵殍满道天子侐然且虞他姦遂以公帅定定既要重天下宿兵素多属伤残之后官民枵困征赋逃无几而兵不少减兵袭旧幸歉益骄以悍公夙夜裁整以威以怀兵之骄不从令者捽其首恶斩以徇略爲条教余怗怗就约不敢譁于室至有调发者逺而弥戢如公亲临已而招集逋亡四流争还如啼孩奔父母惟恐其后至则充然各得其欲农无废陇赋有余粒不旁诛横敛而上下足堙漏补罅一面完固公既击彊梗之兵又育彫瘵之民左行斧钺右哺饮食乱者毕治亡者毕存礼法政教向之人所不得闻者今渐濡酣饫无不贯彻自是边人革其耳目新其肝肠优爲而乐从故人易治而功成速也又明年秋天子图公之功诏加大学士公先尝表其志幸终三年不愿亟易也至天子抑骑召而使即以授姑遂公请亦以慰斯人爱公之心也公惕宠处官虽无事未尝辄自豫念兵与民之急宜无过者矧临要重之路忧虞所系凡是绘画不可以无法廼择取历代贤守良将揔若干人行事创大屋以类相次绘于周壁牓之曰阅古堂盖欲阅古之人所爲而爲之法也噫公雅文杰武自当视乎古人且天下方迟公入辅以致太平若其安疆埸屏王室岂庸考古而后能哉实公冲然不自有其有而归乎古人也其悬知来者不师绘事而公是师也虽然蹋古蒐善惠人警已公之意谓其至矣乎公邮问索诗因粗序所致之旨以志其始而示于后诗曰朔方之兵劲于九土尤劲而要粤惟定武兵劲在驭用则罴虎失驭而劲骄不可举曰保曰贝闭壁连阻武爵斯守束手就虏皇帝曰噫汝武曷取有敝必革以儒于抚公来帅定始以威怒有兵悍横一用干斧连营怛之胆栗腰伛既惧而教如脂如乳以刺以射以钲以鼔无一不若师师旅旅列城自敕靡不和附隂沴爲梗降此大雨大河破洩在河之浒民被黜垫田入汚莽流离荡析不得其所公慼曰吁予敢宁处廼大招来乃大保聚乃营帛粟寒衣饥茹民归而安水下孰御彊弱死生由公复虑曰义曰仁震肃春煦合和蒸天天顺以序公境独稔爰夌爰黍公俗独乐夫耕妇杼人虽曰康公亦奚豫谓此一方民与兵具务剧任重稽古人𥙿人皆谓公与古爲伍公文化民公武御侮何思古人公不自许遂择竒将绘于堂宇列其行事指掌可数前有古人在我门戸后有来者依我墻堵斯堂勿坏有堂有故堂之不存来者曷覩宏乎焕乎千载是矩祫礼颂圣德梅尧臣溥哉孝享将事于宁文武卿士冠劒在庭奚俟帝斋风霰其零风霰不已钩陈豹尾龙旂太常立列比比帝居路寝百辟就次至于谷旦漫漫翳翳帝入灵宫左撞黄钟陞阶置玉日气曈曈鸿鸿杲杲氛驳隂扫宿于太宫月星皓皓侍祠之臣鹄举鹭振或捧其匜或进其巾辅相夹导俯偻鲜鳞圭瓉以陈登歌以均东向虚位发爵亲亲平明帝还紫宸序班望帝之颜穆穆闲闲檐步廊廊雪浮阳光大楹烂烂朱陛煌煌称祝万寿万寿无疆却登宝舆以御端门揭鸡肆赦雷动干坤于时都人于时妇女于时蛮夷异口同语天子万年仁圣之主臣时执册与物咸覩敢播于诗庶闻九土魏京刘敞上二十年治建北京以章明先帝廵狩之德以逹孝思于下于时野之处士或相与议曰盖文王都丰武王都镐丰镐之间不能数百里文武之位不过侯伯而诗人乃以圣人之德天子之事歌之有如圣朝德位相侔述作相继而无遹骏烝哉之诗此乃处士之罪非公卿之过也乃考声譔辞以继大雅垂之无穷其文曰皇作大都大都雄雄奄定北国四方来同皇曰卿士在昔圣考祗遹文武维慈㓜老天监在上既有明德乃命于下罔有不服匪允命之亦章庆之匪允服之亦保育之时维玁狁侮予之疆靡度靡虞跳唿以狂业业烝黎载震载惊侵魏及澶羣心不宁帝奋厥武百万其士匪怒以棘于三十里如虎如貔如霆如雷靡有逺迩天子其来天子来止士增其喜孰偷其生以不奋兴驱之浑浑攘之贲贲靡有辀张殱厥鲸鲲或献其宝或请其命帝振于旅维时既定屹屹魏土山河之固匪山河则固维上帝伊怒既閟尔弓既櫜尔予玁狁臣之四方是休皇曰卿士圣孝之德允于孝思孝思维则尔眎于魏以作我都以赫厥灵俾后勿踰皇曰卿士维帝时功时亦维人维冦莱公尔敬尔止弼予于治期尔前人用迪尔事皇曰卿士维帝作武垂是万年莫敢予侮泰山之封后土之禅予监若兹惟天是眷翼翼魏土天子国之穆穆原庙圣人则之孰爲彊暴来觏来觐俾詟于威于忠是训显显天子孝德自躬率是休烈覃之北戎河水东注昭哉禹绩时万斯年天子之德古风刘敞子欲富矣何用爲富农不若工工不若贾子欲贵矣何用爲贵德不若名名不若势粹兮纯兮三五之人兮终窭且贫兮孰知其珍兮闵雨刘敞臣伏见春首以来天乆不雨历官李用晦治大衍轨革太医赵从古治黄帝六气咸以谓风旱岁恶然陛下焦心劳意侧躬修德蕃乐损膳议狱宥过以迎导善气爰及言事得罪者唐介杜枢之徒复特见甄序小大之臣莫不欣然人情悦则天气和矣乃三月己巳日入而雨至于庚午诗不云乎益之以霡霂既优既渥既霑既足生我百谷以此见圣人之德与天相符言出而物应行发而神助虽水旱之占有常数者犹不能违之况其眇者乎窃观诗书所载盛德之君至诚动天之速未有及陛下者也臣不胜皷舞之至谨撰闵雨诗一首十三章章六句投进以闻堪舆絪緼一晦一明或沉而毁或亢而旸自古以然世习爲常民生㝠㝠靡究靡知其幸而吉不幸而灾猖狂妄行唯所遇之天命降监在我元圣兼覆广𥙿四方既定维民之恤无所疵病伊年暮春旱乆不雨人曰时哉历有常数禹汤之贤莫能弗遇帝独喟息是岂足言化育万物若镕以埏患在诚薄不能动天退而斋心渊黙以居钟鼔不抎宴游不娱左右肃然一怀瞿瞿䟽狱省刑与物更始内恕孔悲引咎在已爰及四海愚智咸喜追悟谠直褒进淹滞声色无迕式序在位嬖习权近慑威屏气已已乃雨若有鬼神凄凄其风渰渰其云自东徂西罄无不均匪震匪拔匪溢匪洩生曰百谷区萌毕逹以享以食小大胥悦天子之德视雨之施肇自京师达于四裔无有蛮貊孚我君惠天子之政视雨之时飬老长㓜速哉熈熈更化易俗而民不知天子之庆视雨之积自天降康时万时亿眉寿无疆以靖四国新田王安石唐治四县田之入于草莽者十九民如寄客虽简其赋缓其徭而不可以必留尚书比部郎中赵君尚寛之来问弊于民而知其故乃使推官张君恂以兵士兴大渠之废者一大陂之废者四诸小渠陂教民自爲者数十一年流民作而相告以归二年而淮之南湖之北操囊耜以率其妻子者其来如雨三年而唐之土不可贱取昔之菽粟者多化而爲稔环唐皆水矣唐独得岁焉舩漕车輓负檐出于四境一日之间不可爲数而唐之私廪固有余循吏之无称于世乆矣予闻赵君如此故爲作诗诗曰离离新田其下流水孰知其初灌莽千里其南背江其北逾淮父抱子扶十百其来其来仆仆慢我杂屋赵侯劬之作者丕饥岁仍大熟饱及鸡鹜僦舡与车四鄙出谷今游者处昔止者流维昔牧我不如今侯侯来适野不有观者税于水濵问我鳏寡侯其归矣三岁于兹谁能止侯我徃来之潭州新学王安石治平元年天章阁待制兴国吴公治潭州之明年正月改筑庙学于城东南越五月告成孔子用币潭人曰公爲善政以德我又不勚我而爲此学以嘉我士子谁能诗乎以诵我公于无穷皆辞不敢乃使来请诗曰有嘉新学潭守所作守者谁欤仲庶氏吴振养矜寡衣之褰襦黔首鼔歌吏静不求乃相庙序生师所庐上漏旁穿燥湿不除曰嘻迁哉迫阨卑汚当其坏时适可以谋营地虑工伐楩楠槠彻故就新爲此渠渠潭人来止相语而喜我知视成无豫经始公升在堂从者如水公曰诲汝潭之士子古之读书凡以爲已躬行孝悌由义而仕神听汝助况于闾里无实而夸非圣自是虽大得意吾犹汝耻士下其手公言无尤请诗我歌以逺公休明堂乐章二首王安石皇帝还大次憩安之曲有奕明堂万方时㑹宗子圣考作帝之配乐酌虞典礼从周制釐事既成于皇来暨歆安之曲穆穆在堂肃肃在庭于显辟公来相思成神既歆止有闻惟馨钖我休嘉燕及羣生颜乐亭程颢天之生民是爲物则非学非师孰觉孰识圣贤之分古难其明有孔之遇有颜之生圣以道化贤以学行万世心目破昏爲醒周爰阙里惟颜旧止巷污以榛井堙而圯郷闾蚩蚩弗视弗履有卓其谁师门之嗣追古念今有恻其心良价善谕发帑出金巷治以辟井渫而深清泉泽物佳木成隂载基载落亭曰颜乐昔人有心予忖予度千载之上颜惟孔学百世之下颜居孔作盛德弥光风流日长道之无疆古今所常水不忍废地不忍荒呜唿正学其何可忘何公桥苏轼天壤之闲水居其多人之徃来如鹈在河顺水而行云驶鸟疾维水之利千里咫尺乱流而涉过膝则止维水之害咫尺千里沔彼滥觞蛙跳鯈游溢而怀山神禹所忧岂无一木支此大坏舞于盘涡冰拆雷解坐使此邦画爲两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁非石则坚公以身先民以悦使老壮负石如负其子䟽爲玉虹隠爲金堤直栏横槛百贾所栖我来与公同载而出讙唿塡道抱其马足我叹而言视此滔滔未见刚者孰爲此桥愿公千岁与桥寿考持节复来以慰父老如朱仲卿食于桐郷我作铭诗子孙不忘观棊苏轼予素不解棊甞独游庐山白鹤观观中人皆阖户昼寝独闻棊声于古松流水之闲意欣然喜之自尔欲学然终不解也儿子过乃粗能者儋守张中日从之戏予亦偶坐竟日不以爲厌也五老峯前白鹤遗址长松䕃庭风日清美我时独游不逢一士谁与棊者戸外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳和陶渊明时运苏轼丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似爲余发也乃次其韵长子迈与予别三年矣挈携诸孙万里逺至老朽忧患之余不能无欣然我卜我居居非一朝龟不吾欺食此江郊废井已塞乔木干霄昔人伊何谁其裔苗下有碧潭可饮可濯江山千里供我遐瞩木固无胫瓦岂有足陶匠自至啸歌相乐我视此邦如洙如沂邦人劝我老矣安归自我幽独倚门或挥岂无亲友云散莫追旦朝丁丁谁欵我庐子孙逺至笑语纷如剪发垂髫覆此瓠壶三年一梦乃复见余和陶渊明劝农苏轼海南多荒田俗以贸香爲业所产秔稌不足于食乃以藷芋杂米作粥糜以取饱予旣哀之乃和渊明劝农诗以告其有知者咨尔汉黎均是一民鄙夷不训夫岂其眞怨忿刧质寻戈相因欺谩莫诉曲自我人天旤尔土不麦不稷民无用物怪珍是植播厥薫木腐余是穑贪夫汚吏鹰摰狼食岂无良田膴膴平陆兽踪交缔鸟喙谐穆惊麏朝射勐狶夜逐芋羮藷麋以饱耆宿听我苦言其福永乆利尔鉏耜好尔邻偶斩艾蓬藋南东其畒父兄搢梃以抶游手天不假易亦不汝匮春无遗勤秋有后冀云举雨决妇姑毕至我良孝爱袒跣何愧逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美江郊苏轼惠州归善县治之北数百步抵江少西有盘石小潭可以垂钓作江郊诗云江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓忘鱼乐此竿线优哉悠哉玩物之变泂酌亭苏轼琼山郡东衆泉觱发然皆冽而不食丁丑岁六月轼南迁过琼始得双泉之甘于城之东北隅以告其人自是汲者常满泉相去咫尺而异味庚辰岁六月十七日迁于合浦复过之太守承议郎陆公求泉上之亭名与诗名之曰泂酌其诗曰泂酌彼两泉挹彼注兹一缾之中有渑有淄以瀹以烹衆喊莫齐自江徂海浩然无私岂弟君子江海是仪既味我泉亦哜我诗皇朝文鑑卷第十二皇朝文鑑皇朝文鑑卷第十三皇朝文鑑卷第十三诗乐府歌行桃花犬歌呈修史钱侍郎李至江南春寇准西游曲钱易伐棘篇路振呉中晓寒曲王琪清辉殿观明皇山水石字歌应制鹎鵊词欧阳脩明妃曲欧阳脩庐山髙赠同年刘中允归南康紫石屏歌欧阳脩山鸟梅尧臣送抚州通判袁世弼寺丞梅尧臣永叔月石砚屏苏舜钦荒田行刘敞桃源行王安石食黍行王安石杜甫画像王安石题灯陈烈鞠歌行张载君子行张载上书行刘攽茂陵徐生歌刘攽熙州行刘攽江南曲沈括织妇怨文同自君之岀矣文同五原行文同法惠寺横翠阁苏轼于潜僧縁筠轩苏轼河复苏轼禽言二首苏轼书王定国所藏烟江叠嶂图书晁说之考牧图后苏轼鹤叹苏轼荔枝叹苏轼东方书生行苏辙和谢公定征南謡黄庭坚以团茶洮州緑石研赠无咎文潜赠送张叔和黄庭坚平南謡杨蟠打麦张舜民勿去草杨杰妾薄命陈师道古墨陈师道桃花犬歌呈修史钱侍郎李至宫中有犬桃花名绛缯围颈悬金铃先皇爲爱驯且异指顾之闲知上意珠帘未卷扇未开桃花揺尾长生至夜静不离香砌眠朝饥秪傍御牀餧彩云路熟不劳牵瑶草风微有时吠无何轩后铸鼎成忽遗弓劒弃寰瀛迢迢松阙伊川上远逐龙輴十数程两皆涟涟似垂泪骨见毛寒顿憔悴万人见者倍伤心微物感思犹若是韩卢备猎何足嘉西旅充庭岂爲瑞闻君奉诏修实録一字爲褒应不曲白鱼赤鴈且勿书愿君书此惩浮俗江南春冦准波渺渺柳依依孤村芳草逺斜日杏花飞江南春尽离肠断苹满汀洲人未归西游曲钱易花销秋老白日短败红荒緑迷空舘拟将清血洒昭陵幽谷蛇啼半山晚十年辞家勤献书王孙不许延公车江头祖庙祭无血重门生草寒离离我有黄金三尺劒姦骨余㾗古波艶佩入函关无故人玉握凋零七星暗伐棘篇路振伐棘何所山之巓秋风骚颾棘子丹折根破柢坚且顽斸夫趑趄汗污颜攅锋束芒趋道还之森森缭长藩暮冬号风雪暗天漏寒不鸣守犬眠主人堂上多金钱东陵暴客来窥垣举手触锋身陨顚千矛万㦸争后先襟袖结裂不可揎跖破指伤流血殷神离气沮走蹁蹮数尺之墻弗复攀索头丑奴搔河壖朔方屯师连七年木波马领沙塡塡气脉不絶如喉咽官军虎怒思吼轩强弩一发山河穿将不叶谋空即安翫养小丑成兇顚推刍挽粟徒喧喧边臣无心静国艰爲余讽此伐棘篇吴中晓寒曲王琪大泽穹天莽同色碧瓦阊门晓花白石岩左右断行人洞庭一夜冰千尺曾持汉节单于北雪舞金山风卷碛却怜冻足幸双摧一生不向胡廷屈今年补郡来南州中吴风土清且柔令严气正天地肃忽惊身𬒳貂葺裘玉兰酒熟金醅溢大白连云尚难敌长松虽老不须忧几日红梅断消息清辉殿观唐明皇山水石字歌应制王琪皇家四叶恢圣功天临日烛清华戎汉条静治洽柔教尧心稽古开神聦有唐英主称好文仙毫洒落驱风云壮哉山水有竒字焕乎八法存翠珉自从弃置咸阳道藓駮烟滋委宫草天开神賛㑹休辰甄改再作皇居宝如何沦废三百春迎逢睿鍳来紫宸奎钩粲粲光华动羣玉森森气象新丹籞春妍瑞霭深文梁藻栋结芳林鸿翔鳯翥径方文杯流泉涌蒙亲临鲰臣荣幸从金舆钩婉魂惊拭目初多慙揽笔非清藻唯庆千龄际帝图鹎鵊词欧阳脩龙楼凤阁郁峥嵘深宫不闻更漏声红纱蜡烛愁夜短緑䆫鹎鵊催天明一声两声人渐起金井辘轳闻汲水三声四声促严粧红靴玉带奉君王万年枝软风露湿上下枝间声转急南衙促仗三卫列九门放钥千官入重城禁籞琐池台此鸟飞从何处来君不见颍河东岸村陂阔山禽野鸟常嘲田家惟听夏鸡声夜夜壠头耕晓月可怜此乐独吾知眷恋君恩今白发明妃曲欧阳脩汉宫有佳人天子初未识一朝随汉使逺嫁单于国絶色天下无一失难再得虽能杀画工于事竟何益耳目所及尚如此万里安能制夷狄汉计诚已拙女色难自夸明妃去时泪洒向枝上花狂风日暮起飘泊落谁家红颜胜人多薄命莫怨春风当自嗟庐山髙赠同年刘中允归南康庐山髙哉几千仞兮根盘几百里嶻然屹立乎长江长江西来走其下是爲扬澜左里兮洪涛巨浪日夕相舂撞云消风止水镜静泊舟登岸而远望兮上摩青苍以晻霭下压后土之鸿厖试徃造乎其间兮攀縁石磴窥空谾千巖万壑响松桧悬崖巨石飞流淙水声聒聒乱人语六月飞雪洒石矼仙翁释子亦徃徃而逢兮吾甞恶其学幻而言哤但见丹崖翠壁远近映楼阁晨钟暮鼔杳霭罗幡幢幽花野草不知其名兮风吹露湿香涧谷时有白鹤飞来双幽寻逺去不可极便欲绝世遗纷痝羡君买田筑室老其下挿秧盈畴兮酿酒盈缸欲令浮岚暖翠千万状坐卧常对乎轩䆫君怀磊砢有至宝世俗不辨珉与玒策名爲吏二十载青衫白首困一邦宠荣声利不可以苟屈兮自非青云白石有深趣其气兀硉何由降丈夫壮节似君少嗟我欲说安得巨笔如长杠紫石屏歌寄苏子美欧阳脩月从海底来行上天东南正当天中时下照千尺潭潭心无风月不动倒影射入紫石巖月光水㓗石莹净感此隂魄来中潜自从月入此石中天有两耀分爲三清光万古不磨灭天地至宝难藏缄天公唿雷公夜持巨斧隳崭巖堕此一片落千仞皎然寒镜在玉奁虾蟇白兎走天上空留桂影犹杉杉景山得之惜不得赠我意与千金兼自云每到月满时石在暗室光出檐大哉天地闲万怪难悉谈嗟予不度量每事思穷探欲将两耳目所及而与造化争毫纎煌煌三辰行日月尤尊严若今下与物爲比扰扰万类将谁瞻不然此石竟何物有口欲说嗟如钳吾竒苏子胷罗列万象中包含不惟胷寛胆亦大屡出言语惊愚凡自吾得此石未见苏子心怀惭不经老匠先指决有手谁敢施镌鑱唿工画石持寄似幸子留意其无谦山鸟梅尧臣婆饼焦儿不食尔父向何之尔母山头化爲石山头化石可奈何遂作微禽啼不息送抚州通判袁世弼寺丞梅尧臣㠶䟽䟽纎緑蒲二十四幅轻江湖髙秋逆水上天去朝过瓜步暮濡须长风沙头问鲤鱼大孤山侧鸣寒鸟鱼腹无书报家信慿乌爲到西山区西山松栢应更好及取之官来拜扫永叔月石砚屏歌苏舜钦日月行上天下照万物根向之生荣背则死故爲万物生死门东西两交征昼夜不暂停胡爲号山石留此皎月痕常存桂树散踈隂有若图画成永叔得之不能晓作歌使我穷其源且疑月入此石中分此两曜三处明或云蟾蜍好溪山逃遁出月不可关浮波穴石恣所乐常娥孤坐𥘉不觉玉杵夜无声无物来捣药常娥惊推轮下天自寻捉遶地掀江踏山岳二物惊奔不复见留此玉轮之迹在青壁风雨不可剥此说亦诡异予知未精确物有无情自相感不闲幽微与髙邈老蚌吸月月降胎水犀望星星入角彤霞烁石变灵砂白虹贯巖生美璞此乃西山石乆爲月照着岁乆光不灭遂有团团月寒辉笼笼出轻雾坐对不复嗟残缺虾蟇从汝恶觜吻可能食此清光没玉川子若在见必喜不彻此虽隐石中时有灵光发土怪山鬼不敢近照之僵仆肝脑裂有如君上明下烛万类无遁形光艳百世无亏盈荒田行刘敞大农弃田避征役小农挈家就兵籍良田茫茫少耕者秋来雨止生荆棘县官募兵有着令募兵如率官有庆从今无复官劝农还逐鱼盬作亡命桃源行王安石望夷宫中鹿爲马秦人半死长城下避世不独商山翁亦有桃源种桃者此来种桃经几春採花食实枝爲薪儿孙生长与世隔虽有父子无君臣渔郎漾舟迷远近花闲相见惊相问世上那知古有秦山中岂料今爲晋闻道长安吹战尘春风回首一霑巾重华一去宁复得天下纷纷经几秦食黍行王安石周公兄弟相杀戮李斯父子夷三族富贵常多患祸婴贫贱亦复难爲情自随衣食南与北至亲安能常在侧谓言黍熟同一炊歘见陇上黄离离游人中道忽不返从此食黍还心悲杜甫画像王安石吾观少陵诗谓与元气侔力能排天斡九地壮颜毅色不可求浩荡八极中生物岂不稠丑妍巨细千万殊竟莫见何以雕锼惜哉命之穷顚倒不见收青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧甞愿天子圣大臣各伊周宁令吾庐独破受冻死不忍四海赤子寒飕飗伤屯悼屈止一身嗟时之人我所羞所以见公像再拜涕泗流推公之心古亦少愿起公死从之游题灯陈烈富家一椀灯太仓一粒粟贫家一椀灯父子相聚哭风流太守知不知惟恨笙歌无妙曲鞠歌行张载鞠歌胡然兮邈余乐之不犹宵耿耿其尚寐日孜孜焉继予乎厥修井行恻兮王收曰曷贾不售兮阻德音其幽幽述空文以继志兮庶感通乎来古搴昔爲之纯英兮又申申其以告鼔弗跃兮麾弗前千五百年寥哉寂焉谓天实爲兮则吾岂敢羌审已兮干干君子行张载君子防未然见几天地先开物象未形弭灾忧患前公旦立无方不恤流言喧将圣见乱人天厌惩孤偏窃攘岂予思瓜李安足论上书行刘攽仕不至二千石贾不至五百万此事夸者忧而非志士叹君不见下邳少年受书起幄中运筹制千里功成不受三万戸拂衣归从赤松子君不见计然半策诛强吴鸱夷扁舟浮五湖三致千金不自擅至今籍籍宗陶朱大贤富贵不爲已心事邈与常人殊逢时致身如反手云烝龙变无时无君勿爱上书献赋称贤豪剌绣倚市相矜高丈夫昔曾笑徒劳商贾旦旦争锥刀茂陵徐生歌刘攽茂陵徐生老且迂一心区区长信书拜章北阙三待报意欲霍氏安无虞那知世主心不同积恶未极难爲功徙薪曲突事不尔壮侯几人当受封髙岸爲谷丘渊移鲁酒之薄邯郸围人生快已各以时旧意望君君不思熈州行刘攽自胡请盟供贡职关西二纪剽兵革胡人岁来受金帛地虽国本胡不惜帝家将军勇无敌谋如转圜心匪席精诚动天天不隔凿空借筹皆硕画贾生属国试五饵买臣朔方发十策偏师倐然尽西海一月三捷犹余力百蛮解辫慕冠带五郡扫地开城壁葱岭陂陁蒲类深回笑秦并与禹绩尚书论功易等差御史行封自明白武功貤爵十万金彻侯印组丈二尺奋行过望理自尔少从进熟来无极忆昔汉武开西域天下骚然苦征役哀痛轮台置肥美割弃造阳捐斗僻岂知洮河宜种稻此去凉州皆白麦女桑被野水泉甘吴儿力耕秦妇织行子虽爲万里程居人坐盈九年食熈州欢娱军事息天王圣明丞相直江南曲沈括新秋拂水无行迹夜夜随潮过江北西风卷雨上半天渡口微凉含晚碧城头鼔响月脚垂天际笼烟鏁山色高楼索莫临长陌黄竹一声无北客时平田苦少人耕唯有芦花满江白织妇怨文同掷梭两肘倦踏籋双足趼三日不住织一疋才可剪织处畏风日剪时审刀尺皆言边幅好自爱经纬密昨朝持入库何事监官怒大字彫印文浓和油墨污父母抱归舍抛下中门下相看各无语泪迸若倾泻质钱解衣服买丝添上轴不敢辄下机连宵停火烛当须了租赋岂暇恤襦袴前知寒切骨甘心肩骭露里胥踞门限叫骂嗔纳晚安得织妇心变作监官眼自君之出矣文同自君之出矣弔影度晨夕中门一步地未省有行迹闺闱足仪检常恐犯绳尺欲寄锦字书知谁者云的五原行文同云萧萧草摇落风吹黄沙昏寂寞胡儿满窟卧寒日卓旗系马人一匹夜来烽火连篝起银鹘唿兵台游人寻我旧游处但覔吴山横处来于潜僧緑筠轩苏轼可使食无肉不可使居无竹无肉令人瘦无竹令人俗人瘦尚可肥俗士不可医旁人笑此言似髙还似痴若对此君仍大嚼世间那有杨州鹤河复苏轼熈宁十年秋河决澶渊注鉅野入淮泗自澶魏以北皆絶流而齐楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庶几可塞乎乃作河复诗歌之道路以致民愿而迎神休盖守土者之志也君不见西汉元光元封闲河决瓠子二十年鉅野东倾淮泗满楚人恣食黄河鳣万里沙回封禅罢𥘉遣越巫沈白马河公未许人力穷薪蒭万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻収微緑神功不用淇园竹楚人种麦满河淤仰看浮槎栖古木禽言二首苏轼南山昨夜雨西溪不可渡溪边布谷儿劝我脱破袴不辞脱袴溪水寒水中照见催租瘢姑恶姑恶姑不恶妾命薄君不见东海孝妇死作三年干不如广汉庞姑去却还书王定国所藏烟江叠嶂图江上愁心千叠山浮空积翠如云烟烟耶云耶逺莫知烟空云散山依然但见两崖苍苍暗絶谷中有百道飞来泉萦林络石隐复见下赴谷口爲奔川川平山开林麓断小桥野店依山前行人稍度乔木外渔舟一叶江吞天使君何从得此本㸃缀毫末分清妍不知人闲何处有此景径欲徃置二顷田君不见武昌樊口幽絶处东坡先生留五年春风揺江天漠漠暮云卷雨山娟娟丹枫飜鵶伴水宿长松落雪惊昼眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇书晁说之考牧图后苏轼我昔在田闲但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼔鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世闲马耳射东风悔不长作多牛翁鹤叹苏轼园中有鹤驯可唿我欲唿之立坐隅鹤有颜色侧晲余岂欲臆对如鵩乎我生如寄良畸孤三尺长颈阁瘦躯俛啄少许便有余何至以身爲子娱驱之上堂立斯须投以饼饵视若无嘠然长鸣乃下趋难进易退我不如荔枝叹苏轼十里一置飞尘灰五里一候兵火催塡坑赴谷相枕借知是荔枝龙眼来飞车跨山鹘横海风枝露叶如新採宫中美人一破颜惊尘溅血留千载永元荔枝来交州天宝岁贡取之涪至今欲食林甫肉无人举觞酹伯游我愿天公怜赤子莫生尤物爲疮痏君不见武夷溪边粟粒芽前丁后蔡相笼加争先取宠称入贡今年鬪品充官茶吾君所乏岂在此致养口体何陋耶洛阳相君忠孝家近时亦进姚黄花东方书生行苏辙东方书生多愚鲁闭门读书口生土䆫中白首抱遗经自信此书传父祖辟雍新说从上公册除仆射酬元功太常弟子不知数日夜吟讽如寒虫四方窥觇不能得一卷百金犹复惜康成颕逹弃尘灰老𥅆瞿昙更出入旧书句句传先师中途欲弃还自疑东隣小儿识机㑹半年外舍无不知乘轻策肥正年少齿踈唇腐眞堪笑是非得失付它年眼前且买先腾踔和谢公定征南謡黄庭坚传闻交州初陆梁东连五溪西氐羗军行不断蛮标盾谋主皆收汉叛亡合浦谯门腥血沸晋兴城下白骨荒谋臣异时坐致冦守臣今日愧包桑已遣戈船下离水更分楼船浮豫章颇闻师出三鵶路尽是中屯六郡良汉南食麦如食玉湖南驱人如驱羊营平请谷三百万祁连引兵九千里少府私钱不可知大农计岁今余几土兵蕃马貔虎同蝮虵毒草篁竹中未论刍粟捐金费直愁瘴疠连营空我思荆州李太守欲募蛮夷令自攻至今民歌尹杀我州郡择人诚见功张乔祝良不难得谁借前箸开天聦诏书哀痛言语切爲民一洗横尸血摧锋䧟坚赏万戸堑山堙谷穷三穴南平旧时颇臣顺欲献封疆请旄节庙谋犹计病中原岂知一朝更屠灭天道从来不争胜功臣好爲可喜说交州鸡肋安足贪汉开九郡劳臣监吕嘉不肯佩银印征侧持戈敌百男君不见徃年濒海未郡县赵佗闭关罢朝献老翁窃帝聊自娱白头抱孙思事汉孝文亲遣劳苦书稽首请去黄屋车得一亡十终不忍太宗之仁千古无以团茶洮州緑石研赠无咎文潜黄庭坚晁子智囊可以括四海张子笔端可以回万牛自我得二士意气倾九州道山延阁委竹帛清都太微望冕旒贝宫胎寒弄明月天网下罩一日收此地要须无不有紫皇访问冨春秋晁无咎赠君越侯所贡苍玉璧可烹玉尘试春色浇君胷中过秦论斟酌古今来活国张文潜赠君洮州緑石含风漪能淬笔锋利如锥请书元祐开皇极第入思齐访落诗赠送张叔和黄庭坚张侯温如邹子律能令隂谷黍生春有齐先君之季女十年择对无可人箕帚扫公堂上尘家风孝友故相亲庙中时荐南涧苹儿女衣袴得补纫两家俱爲白头计察公与人意甚眞吏能束縳老姦手要使鳏寡无颦呻但回此光还照已平生倦学皆日新我提养生之四印君家所有更赠君百战百胜不如一忍万言万当不如一黙无可简择眼界平不藏秋毫心地直我肱三折得此医自觉两踵生光辉团蒲日静鸟吟时鑪薫一炷试观之平南謡杨蟠海南山似刀溪恶如发弩溪山毒烟中人骨水有蛟蜃陆犲虎蛮人傜贼行若飞纵火刼民杀官府溪中之水涨赤血山头积尸变成土经年鬪战兵已穷磔将屠城不可数官家发军救死国万里欢喜得时雨诛擒凶党功德髙海水一清奏歌舞山非无险水非无阻有地不城城亦不武将民赤肉致戈㦸口不能言心自苦打麦张舜民打麦打麦彭彭魄魄声在山南应山北五月太阳出东北才离海峤麦尚青转到天心麦已熟鹖旦催人夜不眠竹鸡唿雨云如墨大妇腰鎌出小妇具筐逐上壠先捋青下壠已成束田家以苦乃爲乐敢惮头枯面焦黒贵人荐庙已尝新酒醴雍容㑹所亲曲终厌饫劳僮仆岂信田家未入唇尽将精好输公赋次把斗升求市人麦秋正急又秧禾丰岁自少凶岁多田家辛苦可奈何将此打麦词兼作挿禾歌勿去草杨杰勿去草草无恶若比世俗俗浮薄君不见长安公卿家公卿盛时客如麻公卿去后门无车唯有芳草年年加又不见千里万里江湖濵触目凄凄无故人唯有芳草随车轮一日还旧居门前草先除草于主人实无负主人于草宜何如勿去草草无恶若比世俗俗浮薄妾薄命陈师道主家十二楼一身当三千古来妾薄命事主不尽年起舞爲主寿相送南阳阡忍着主衣裳爲人作春妍有声当彻天有泪当彻泉死者恐无知妾身长自怜古墨行陈师道晁无斁有李墨半丸云𥙿陵故物也徃于秦少游家见李墨不爲文理质如金石亦𥙿陵所赐王平甫所藏者潘谷见之再拜云眞廷珪所作也世惟王四学士有之与此爲二矣嗟乎世不乏竒乏识者耳敬爲长句率无斁同作秦郎百好俱第一墨丸如漆姿如石巧作松身与镜面借美于外非良质潘翁拜跪摩老眼一生再见三叹息了知至鉴无遁形王家旧物秦家得君今所有亦其亚伯仲小低犹子姪黄金白璧孰不有古锦句囊聊可敌睿思殿里春夜半灯火䦨残歌舞散自书细字答边臣万里风尘入长筭𥘉闻桥山送弓劒宁知玉盌人间见夜光炎炎冲斗牛㑹有太史占星变人生尤物不必有时一过目惊老丑念子何忍遽磨研少待须㬰图不朽明䆫净几风日暖有愁万斛才八斗径须脱帽管城公小试玉堂挥翰手皇朝文鑑卷第十三皇朝文鑑皇朝文鑑卷第十四皇朝文鑑巻第十四诗乐府歌行劳歌张耒江南曲张耒牧牛儿张耒孙彦古画风雨山水歌张耒于湖曲张耒秋雨叹许彦国观易元吉猿獐圗歌秦观豆叶黄晁𥙷之渔家傲晁𥙷之莲根有长丝郭祥正金山行郭祥正骊山歌李筑长堤田画丛台歌贺铸五言古诗戒儿姪八百字范质怀贤诗王禹偁五哀诗王禹偁橄榄王禹偁劝学篇张咏悼蜀诗四十韵张咏愆亢取湫水徴巫觋致祷亟遣罢去越翊日渐获优洽刘筠寄岳阳刘从事韩丕温泉诗钱易夏日山居种放谕蒙诗种放劳歌张耒暑天三月元无雨云头不合惟飞土深堂无人午睡余欲动身先汗如雨忽怜长街负重民筋骸长毂十石弩半衲遮背是生涯以力受金饱儿女人家牛马系高木惜恐牛驱犯炎酷天工作民良乆难谁知不如牛马福江南曲张耒江蒲芽白江水绿江头花开自幽淑人家晨炊欲熟时旋去网鱼惟所欲徃来送租只用船未省泥沙曾污足有钱买酒醉邻畔终日数口常在目不学长安贵公卿每遣离心寄朱毂朝游巖廊暮海岛谴人未归身自逐牧牛儿张耒牧牛儿远陂牧远陂牧牛芳草绿儿怒掉鞭牛不触涧边柳古南风清麦深蔽目田野平乌犍砺角逐草行老牸卧噍饥不鸣犊儿跳梁没草去隔林应母时一声老翁念儿自携饷出门先上岗头望日斜风雨湿蓑衣拍手唱歌寻伴归远村放牧风日薄近村牧牛泥水恶珠玑燕赵儿不知儿生但知牛背乐孙彦古画风雨山水歌张耒山深巖高石壁青白日忽变天晦㝠黒风驱云走不停惊电疾雨来如倾山前雨㸃大如手山下水涌危槎横崩崖古树老有灵吼怒直与风云争枝披叶偃闘不怯万窍却欲藏雷霆鞭驴疾驱者谁子石路崄涩驴凌兢目迷心慑愈走愈不及来憩树下如寒蝇苍茫直与鬼神接恍惚不保龙虵惊平居此乐忽入眼孙家古图才可辨柰何一幅一尺余欲夺天地之奇变我心爱之良有以昔若山行亲遇此一生两足不下堂输尔朱门贵公子于湖曲张耒芜湖令寄示温庭筠湖隂曲其序乃云晋王敦反屯于湖隂帝微行至其营敦梦日遶之觉而追不及故乐府有湖隂曲按晋地志有于湖而无湖隂本记云敦屯于湖又曰帝至于湖隂察营垒而去予顷游芜湖问父老湖隂所在皆莫知之也然则帝至于湖当爲断句乃作于湖曲以遗之使正其是非云武昌云旗蔽天赤夜筑于湖洗锋镝巴滇緑骏风作蹄去如灭没来不嘶日围万里纒孤壁虏气如霜已潜释虵矛贱士识天颜玉帐髯奴落妖魄君不见铜駞陌上尘沙起胡骑春来饮瀍水浮江天马是龙儿蹙踏扬州开帝里王气髙悬五百秋弄兵老濞空白头石城战骨卧秋草更欲君王分上流秋雨叹许彦国霖雨不出动隔旬门前秋草长于人江湖浩渺欲无岸锦石㝡小犹生云微阳片月何曾见只有莓苔香笔砚田家黍穗未暇悲茅屋且爲萤火飞观易元吉猿獐图歌秦观参天老木相樛枝嵌空怪石衘青漪两猿上下一旁挂两猿熟视苍蛙疑萧萧丛竹山风吹海棠杜宇相因依下有两獐从两儿花飱草囓含春嬉艺老笔精湖海推书意忘形形更奇解衣一扫神扶持他日自见犹嗟咨金钱百万酒千鸱荆南将军欣得之老禅豪取槖爲垂白昼掩门初许窥房栊烱烱明冬曦榛藂羽革分毫釐残编未终且归读岁暮有闲重借披豆叶黄晁补之蒹葭苍豆叶黄南村不见冈北村十顷强东家车满箱西家未上场豆叶黄野离离䑕窟之兎入畦豕母从豚儿豕豚啼咿咿衔角复衔萁豆叶黄谷又熟翁媪衰铺糜粥豆叶黄叶黄不独豆白黍堪作酒瓠大枣红皱豆叶黄穰穰何膴膴腰鎌独健妇大男徃何许官家散弓刀要汝杀贼去渔家傲晁补之渔家人言傲城市未曾到生理自江湖那知城市道晴日七八船熈熈在清川但见笑相属不省歌何曲忽然四散归远处沧洲微或云后车载藏去无复在至老不曲躬羊裘行泽中莲根有长丝郭祥正莲根有长丝不供贫女机柳梢有飞绵不暖寒者衣朝歌悠悠暮歌短下地沉沉上天远东生白日还西流志士长怀万古愁金山行郭祥正金山杳在沧溟中雪崖氷柱浮仙宫干坤扶持自今古日月髣髴躔西东我泛灵槎出尘世搜索异境窥神工一朝登临重太息四时想像何其雄卷帘夜阁挂北斗大鲸驾浪吹长空舟摧岸断岂足数徃徃霹雳鎚蛟龙寒蟾八月荡揺海秋光上下磨青铜鸟飞不尽暮天碧渔歌忽断芦花风蓬莱乆闻未成徃壮观絶致遥应同潮生潮落夜还晓物与数㑹谁能穷百年形影浪自苦便欲此地安微躬白云南来入我望又起归兴随征鸿骊山歌李廌君门如天深九重君王如帝坐法宫人生难处是安稳何爲来此骊山中复道连云接金阙楼观隐烟横翠红林深谷暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游墟市变我上朝元春半老满地落花人不扫羯皷楼高挂夕阳长生殿古生青草可怜吴楚两醯鸡筑台未就已堪悲长杨五柞汉幸免江都楼成隋自迷由来流连多丧德宴安鸩毒因奢惑三风十愆古所戒不必骊山可亡国筑长堤田画筑长堤白头荷杵随者妻背胁伛偻筋力微以手置胷路旁啼老夫七十妪与齐五尺应门生两儿夜来春雨深一犁破晓径去耕南陂南隣里正豪且强白纸大字来唿追科头跣足不得稽要与官长脩长堤官长亦大贤能得使者意正堤驾轺轩不复问余事终当升诸朝自足富妻子何惜桑榆年一爲官长死丛台歌贺铸累土三百尺流光二千年人生物数不得待摧颓故址秋风前武灵旧壠今安在秃树无隂困樵采玉箫金镜未消沉几见耕夫到城卖君不闻丛台全盛时绮罗成市游春辉一从琱辇闭荒草萧散行云无复归招魂想像风流在晴华露蔓犹依俙纡棘迳撩人衣禾黍晚成貆貉肥层檐壁瓦碎平地梦作鸳鸯相伴飞登临弔古将语谁城郭人民今是非指君看取故时物南有清流西翠微彷徨华表不忍去岂独辽东丁令威五言古诗诫儿姪八百字范质昨得谢课书希于京秩之中更与迁转余以诸儿姪軰生长以来未谙外事艰难损益懵然莫知因抒古诗一章晓之去年初释褐一命列蓬丘青袍春草色白纻弃如仇适㑹龙飞庆王泽天下流尔得六品阶无乃太爲优凡登进士第四选昇校雠历官十五考叙阶与尔俦如何志未满意欲陵云游若言品位卑寄书来我求省之再三叹不觉泪盈眸吾家本寒素门地寡公侯先子有令德乐道尚优游生逢世多僻委顺信沉浮仕宦不喜逹吏隐同庄周积善有余庆清白爲贻谋伊余奉家训孜孜务进修夙夜事勤肃言行思悔尤出门择交友防㥀畏薫莸省躬常惧玷恐掇庭闱羞童年志于学不墯爲箕裘二十中甲科頳尾化爲虬三十入翰苑步武向瀛州四十登宰辅貂冠侍冕旒备位行一纪将何助帝猷既非救旱雨岂是济川舟天子未遐弃日益素飡忧黄河润九里草木皆渍吾宗凡九人继踵昇官次门内无白丁森森朱緑紫鹓行洎内职亚尹州从事府掾监省官高低皆清美悉由侥倖昇不因资考至朝廷悬爵秩命之曰公器才者禄及身功者赏于丗非才及非功安得专厚利寒衣内府帛饥食太仓米不蚕复不穑未尝勤四体虽然一家荣岂塞衆人议颙颙十目窥龊龊千人指借问尔与吾如何不自媿戒尔学立身莫若先孝悌怡怡奉亲长不敢生骄易战战复兢兢造次必于是戒尔学干禄莫若勤道艺尝闻诸格言学而优则仕不患人不知惟患学不至戒尔远耻辱恭则近乎礼自卑而尊人先彼而后已相䑕与茅鸱宜鑑诗人刺戒尔勿放旷放旷非端士周孔垂名教齐梁尚清议南朝称八逹千载秽青史戒尔勿嗜酒狂药非佳味能移谨厚性化爲兇险类古今倾败者历历皆可记戒尔勿多言多言者衆忌苟不㥀枢机灾危从此始是非毁誉闲适足爲身累举世重交游拟结金兰契忿怨容易生风波当时起所以君子心汪汪淡如水举世好承奉昻昻增意气不知承奉者以尔爲翫戏所以古人疾籧除与戚施举世重任侠唿俗爲气义爲人赴急难徃徃䧟刑死所以马援书殷勤戒诸子举世贱清素奉身好华侈肥马衣轻裘扬扬过闾里虽得市童怜还爲识者鄙我本羇旅臣遭逢尧舜理位重才不充戚戚怀忧畏深渊与薄氷蹈之惟恐坠尔曹当悯我勿使增罪戾闭门敛踪迹缩首避名势名势不乆居毕竟何足恃物盛必有衰有隆还有替速成不坚牢亟走多颠踬灼灼园中花早发还先委迟迟涧畔松郁郁含晚翠赋命有疾徐青云难力致寄语谢诸郎躁进徒爲耳怀贤诗王禹偁仆直东观时閲五代史见近朝名贤立功立事者耸慕不已思欲形于謌咏而未遑今待罪上雒不与郡政专以吟讽爲事业因赋怀贤诗三首仍以官氏列于篇首云桑魏公魏公王佐才独力造晋室挥手廓氛霾放出扶桑日感慨㑹风云周旋居密勿下民得具瞻上帝赉良弼沉沉帷幄谋落落政事笔品流遂甄别法令颇齐一䟦勑朝据案论兵夜造膝多士若鸳鸿官材咸有秩诸侯如狼虎请谒尽股栗秉钧多事朝绰绰有纪律远将留侯比近以賛皇匹志在混车书誓将阐儒术皇天未厌乱运去何飈歘高祖猒寰区少帝无始卒老成既䟽远羣小相亲暱渎武兵渐骄倒悬人不恤和亲絶强虏谋帅用悍卒魏公在藩垣上䟽论得失七事若丹青辞切痛人骨忠言殊不省直道果见屈铁马从北来烟尘昼蓬勃穹庐易市朝左袵杂缨绂主辱臣不死囚縳自安逸唯公独遇害身殒名不没惜乎英伟才济世功未毕一读晋朝史遗恨空郁郁子孙亦不振天道难致诘李兵部有唐张曲江盛名何暐晔请诛安禄山先觉不见纳胡鶵有反相其事远相接贤人何代无旧史聊可猎兵部事晋朝文学中科甲强臣方䟦扈朝士多恇怯独持尚方劒愿斩犇鲸鬛堂堂张彦泽反势凌阊阖邦章请显戮直气不可压三进叩玉墀植笏立蓂荚皇情弥慰抚清问屡应答终焉念小恩曾不顾大业高吟归去诗潺湲泪承睫旋踵即乱华有同虞不腊张公领铁马朝市胡尘合剌谒甚闲详辞气殊不慑虎狼不敢害加礼爲下榻当年弃謇谔异代居调爕相位席不煖帝泽安可洽斯人既沦亡此风亦萧䬃滑稽何足累大节世已乏安用学腐儒矻矻守礼法王枢密西枢经纬才慷慨遇真主文学中甲科风云参霸府直躬在密勿未始畏强御凭案读古书箕踞视太祖泽欲浸生民化将还邃古拆寺遇武宗排佛如韩愈尽发郡苾刍使之艺禾黍兵威遂强盛人力不耗蠧世宗征淮甸委任当留务马前拜侯伯堦下列椹斧叱咤气生风将校汗如雨手筑太平基胼胝不辍杵具瞻人有望衰运时不与脩短天难忱殱夺民何怙恩深与小敛抚椁甚悲沮云亡复殄瘁前哲非虚语世岂乏贤良材难具文武历象过羲和文章敌燕许可能随衆人㝠寞归尘土子孙虽衆多必复事未覩谁铭迁客诗高揭王公墓五哀诗王禹偁予读杜工部八哀诗唯郑广文苏司业名位仅不显者余多将相大臣立功垂裕无所哀矣噫子美之诗盖取人之云亡邦国殄瘁而已非哀乎时也有未列于此者待同志而嗣之云故尚书兵部侍郎琅邪王公琅邪名父子少孤起徒步贽谒桑魏公藻鑑非易与抚顶乆叹惜王杨许爲伍诸侯取爲官佐幕大名府主帅杜重威功大心䟦扈天骥𬒳絷维神龟罹网罟六师薄孤垒三面开生路主人既释放賔筵因诖误逼胁本非辜贬谪寻不赴折腰纡墨绶搨翼乆未举梁竦耻州县长卿有辞赋里行旌邑政柱史登朝序抨弹志不乐润色身有素锦窠应列宿星垣吟药树丹青生帝典金玉铿王度东观秉直笔南宫司贡部时英萃门下蔼蔼腾嘉誉鹏掀六月风豹蔚七日雾多才同列忌嫉恶姦人怒排斥屡专城织罗仍典午名官颇流离衣食常贫窭文明起代邸振㧞非不遇紫微虽正拜白发已迟暮史鱼直有遗枨也刚不吐非才占清列志欲投兕虎英俊在草莱力能生翅羽毁誉两无私华衮闲萧斧掌选循故实尹京耻钩鉅名位仅三事疾瘵婴二竖告满拜贰卿君恩慰沉痼终见哲人萎萧萧空壠墓鲤庭有令嗣鳯阁登仙署两制列门生九原应自许苍苍犹足信吾道似有诉余庆在子孙明明深可据故尚书虞部员外郎知制诰贬莱州司马渤海高公文自咸通后流散不复雅因仍历五代秉笔多艳冶高公在紫微滥觞诱学者自此遂彬彬不荡亦不野惜哉伤躁进忤㫖出合下吾君登大宝兊泽连洒均阳又淮阳移徙曾不暇遂无牵复命虚偶文明化何路得自新赍志入长夜人谓责太深终于郡司马故殿中侍御史荥阳郑公柱史有名迹清才自天纵运思庆云合落笔醴泉涌歌诗与文赋铮铮人口讽扬袂入泽宫鹄心一箭中恃才善戏谑负气好侮弄大志有谁知细行乖自讼小諌事丗宗惕惕佩光宠太祖方历试握兵权已重上书范鲁公先见不能用历数不在周讴谣卒归宋汗漫失屠龙接舆遂謌鳯行荷伯伦锸高卧毕卓瓮神德不爲嫌优待台宪俸晚求万泉令吏隐官资冗一旦随朝露识者弥哀痛无子副家声身丗若一梦文编多散失人口时传诵空持一器酒何处浇孤冡故国子博士郭公汾阳饱经术赋性甚坦率在昔举神童广阳推杰出尚书诵在口何论落自笔緫角取科名弱冠纡缨绂早佐襄隂幕汉鼎入周室失志罢屠龙佯狂遂扪虱周行亦僶俛吏隐多放逸滑稽东方朔图画王摩诘古文识蝌蚪奥学辩萍实字穷苍颉本篆证阳氷失王绩醉爲卿伯伦居无匹俸钱乏一囊官路从三黜朱衣多不着白发仍慵栉渐老羁旅年方见昇平日忽以伎术召此意殊郁郁放口忤无须何门求造膝遁逃终见捕谴逐道中卒遗孤落闾阎荒塜鸣蟋蟀手泽渐难求谁家耀箱帙投吊焚此诗九原应有物故太子中允知洛阳县事颍公洛阳冨文彩峭㧞四子流提笔入广埸辞气干斗牛擢第在芸阁言事触冕旒在降宰百里道胜心无忧才高耻吏役放荡不检脩起应贤良科下笔不见休青官尚淹恤寺县且优游轻才粪土贱高义云天浮悬磬任贫窭盈樽长献酬知己彼何人鳯阁与鳌头推挽终不起壮志将焉收晚年圮桥役闗市良可羞忽焉爲异物寒草封一丘孀婺应冻饿交友谁寻求遗孙方稚齿爽秀已遒遒皇天若有慿必使光贻谋橄榄王禹偁江东多果实橄榄称珍竒北人将就酒食之先颦眉皮核苦且澁历口复弃遗良乆有回味始觉甘如饴我今何所喻喻彼忠臣辞直道逆君耳斥退投天涯丗乱思其言噬脐焉能追寄语采诗者无轻橄榄词劝学篇张咏大化不自言委之在英才玄门非有闭苦学当自开丗上百代名莫遣寒如灰晨鸡固自勉男子胡爲哉胷中一片地无使容纎埃海鸥尚可狎人世何嫌猜勤慎君子职颜闵如琼瑰刻薄小人事斯辈直可哀放荡功不遂满盈身亦灾将心须内疚祸福本无媒悼蜀诗四十韵张咏至道纪号元祀春正月爲审官院考绩引对天子曰天厌西蜀岁荐饥馑任失其人枉政残剥民兴恶作孽授命虎旅殄灭兇逆矧彼黔首不聊其生观人安民朕意罔怠寛则育姦勐则残俗得夫济者实难其人尔惟方直历政有绩卭僰幽遐徃理其俗克畏克爱汝其钦哉祗奉命乘辂西征夏四月二十有八日供厥职噫谋术庸陋罔敢怠忽豪猾抑之赋敛乃息存恤穷困招绥流亡杜厥剥削宣扬皇风间一岁而民弗克安非郡县之罪偏将之罪也有听者孰不知民心上畏王师之剽掠下畏草孽之强暴乎良家困弊渐复从贼庶賖其死深可忿也天子远九重孤贱者惮权豪而不敢言呜唿虽采诗之官阕之乆矣然謌咏讽刺亦不可寂然咏敢作悼蜀古诗四十韵书于视政之㕔有识君子幸勿以狂瞽爲罪蜀国富且庶风俗矜浮薄奢僣极珠贝狂佚务娱乐虹桥吐飞泉烟柳闭朱阁烛影逐星沉歌声和月落鬬鸡破百万唿卢纵大噱游女白玉珰骄马黄金络酒肆夜不扄花市春惭怍禾稼暮云连䊵绣淑气错熈熈三十年光景倐如昨天道本害盈侈极祸必作当时布政者罔思救民瘼不能宣淳化移风复俭约情性非方直多爲声色着从欲窃虚誉随俗纵贪攫蚕食生灵肌作威恣暴虐佞罔天子听所利唯剥削一方忿恨兴千里攘臂跃火气烘寒空雪彩挥莲蕚无人能却敌何假施击柝害物黩货軰皆爲白刃烁瓦砾积台榭荆棘迷城郭里第鎻苔芜庭轩喧燕雀斗粟金帛市束刍罗绮博悲夫骄奢民不能饱葵藿朝廷佥元戎帅师荡兇恶虎旅一以至枭巢一何弱燎毛熖晶荧破竹锋熠爚兵骄不可戢杀人如戏谑悼耄皆丽诛玉石何所度未能剪强暴争先谋剽掠良民生计空賖死心殒获四野起豺狼五畒孰耕凿出师不以律余孽何由却俾夫炽蜂虿寡术能笼络边陲未肃清胡颜食天爵世方尚奔竞谁复振謇谔黄屋远万里九重高寥廓时称多英雄才岂无衞霍近闻命良臣拭目观奇略赴郡之初寻属愆亢有司举旧典取湫水徴巫觋以致祷而涉旬靡应农事方急遣罢去越翊日渐获优洽刘筠优诏将州任视政才旬时田畯诉炎暵坐虞多稼萎云将掉头去波臣涸辙危行部殊未及随车杳难期徃慙神父化今取旱母嗤诸曹白事者雩典举旧规郡北岐棘山上有三湫池衙吏絜齐徃汲水置缥瓷朝服领巫觋诘旦迓诸岐承以结綵舆奉于五龙祠自是率宾介寅午𣢾于斯纷敷荐楮镪浸渍洒杨枝瓦鑪松香钝瓢樽黍酌醨四壁绘神变正筵塑灵仪怖若叶公牖怪甚葛仙陂老觋十数軰勃屑头如魌童巫及伶倡貌寝语喽囇但多罋盎质曾乏婉娈姿交手操钤拂合譟屡僛僛喧尘着蓬发秽汗落粉頥一闻且一呕掩鼻以攒眉隮蔚朝待族败革震散之巽飘暮欲息窍竹唿复来慢黩固已甚诞妄相冯随如是者浃日仅得沾服滋嗟予政无状百拜胡敢辞矧夫民习俗姑用慰赍咨抑闻古人言天鉴实无私神道贵得一何乃託邪师遽俾送湫勺撤役勤茧丝申明恤刑诏挺重舍轻疑从此四三日油霈洽封圻又闻尧汤丗水旱轸君慈存救自有术敛散适所宜元元无菜色九载尚熈熈周礼地官职皇舞虽有祈道经莅天下伤民诚弗爲惟神禀聦正远鬼务肃祗愿守有常德可戒兴妖思寄岳阳刘从事韩丕秋来忆故人寓目临大野远近闻清商依稀奏豳雅经霜树半红无风叶自下一片洞庭心聊慿塞鸿写温泉诗钱易悲哉天宝时帝耄政不修宠幸尊妇人隂极阳已柔外戚盛本枝栉比封列侯丞相大将军备位甚悠悠天下安既乆积渐力不周车服金玉焕黎庶饥寒愁骊山温泉宫昼幸与夜游一游百司备万费一日休虽能心自快化作社稷忧国忠咨吞噬林甫怀姦偷胡雏据太原钟鼓无计收黄尘蒲长安惨黩九庙羞唐天未使絶返正知疾瘳自兹游赏地荆棘生荒秋旧物悉已废蜘蛛挂重楼览者咸寒心一过三廻头因知帝王业坚固宣鸿猷岂可信嗜欲侮弄生疮疣雕墻峻宇诫简牍况有由飜思黍离章续之应可仇夏日山居诗种放隂隂林木静寂寂无人境红绽紫葳香岚沈玉膏冷看云时独坐㥀事常中省何客驭风来新篁动踈影谕蒙诗种放大盈卑百渎自成浮天浔崇丘下累块竟爲蔽日深王者在谦小夙惟尧禹心拜言尊贤仁㥀德弃珠金自满九族散匪骄百善寻炳兹夏商鉴灭国因夸淫皇朝文鑑卷第十四皇朝文鑑皇朝文鑑卷第十五皇朝文鑑巻第十五五言古诗新居感咏杜衍幽居即事杜衍和王校甚中夏东园晏殊列子有力命王充论衡有命禄览之有感晏殊赠刘潜归陶丘石延年鄱阳酬泉州曹使君见寄范仲淹四民诗范仲淹昼锦堂韩琦歳晏出沐感事内讼宋庠秋日白鹭亭向夕风晦有作王琪水谷夜行寄子美圣俞欧阳脩读徂徕集欧阳脩重读徂徕集欧阳脩获麟赠姚辟先辈欧阳脩喜雨欧阳脩飞盖桥翫月欧阳脩奉答子华学士安抚江南见寄之作欧阳脩感兴二首欧阳脩读书欧阳脩感事欧阳脩董永叶清臣悯农叶清臣县斋对雪梅尧臣秋思梅尧臣郭之美忽过云徃河北谒欧阳永叔沈子山梅尧臣送王判官之江隂军幙梅尧臣范饶州坐中客语食河豚鱼送薛氏妇归绛州梅尧臣川上田家梅尧臣送王介甫知毗陵梅尧臣新居感咏杜衍无似老且病唯恐归田迟一旦得引年九天还聼卑尚霑二品禄俾尽百年期恩深沦骨髓感极横涕洟始营莵裘地来向濉水湄城隅㝡穷僻匠者寕求竒卜筑悉由已轩牖亦随宜外以庇风雨内以安妻儿鷰雀莫羣噪鹪鹩才一枝因念古圣贤名爲千古垂何尝广居室俭爲后人师亚圣乐箪食寝丘无立锥文终防势夺景桓耻家爲文园四壁立郑公小殿移伊余具贠者适㑹承平时无术毗万务无才抚四夷爲郡亦龊龊劳心徒孜孜保身已天幸拊已冝自知开卷颜闲厚复惧来者嗤朂哉知止足清白犹可追幽居即事杜衍寂寂复寂寂告老闲居日径草高于人林鸟熟如客黄巻不释手清风常满室内顾平生心无过此时适和王校勘中夏东园晏殊东园何所乐所乐非尘事野竹乱无行幽花晚多思闲窥鱼尾赤暗辨蜂腰细树影宻遮林藤梢狂罥袂潘蔬足登膳陶秫经取醉幸获我汝交都忘今昔丗欢言捧瑶佩愿以踈麻继列子有力命王充论衡有命禄极言必定之致览之有感晏殊大钧播羣物零茂归自然黙定既有初不爲智力迁御冦导其流仲任派其源智愚信自我通塞当由天宰丗白臯伊迷邦有颜原吾道诚一㮣彼途钟百端卷之入纎毫舒之盈八埏进退得其宜夸荣非所先朝闻可夕陨吾奉圣师言赠刘潜归陶丘石延年丈夫未大用身与仁义闲可宜更聚㪚风尘摧其颜君今归柯泽路出梁宋间梁宋有吾庐亲老待我还矧复君先归因君头应班春老有时回人老不再少草自有时荣发白不再好人生不如春发生不如草可堪送别春草前青春未老人先老鄱阳酬泉州曹使君见寄范仲淹吾生岂不幸所禀多刚膓身甘一枝巢心苦千仞翔志意苟天命冨贵非我望立谭万乗前肝竭喉无浆意君成大舜千古闻羶香寸懐如春风思与天下芳片玉弃且在双足何辞伤王章死于汉韩愈逐诸唐狱中与岭外妻子不得将义士抚巻起眦血一霑裳胡弗学掲厉胡弗随低昻于时宴安人灭然已不扬匹夫虎敢鬪女子熊能当况彼二长者乌肯巧如簧我爱古人节皎皎明于霜今日贬江徼多慙韩与王罪大祸不称所损伤纎芒尽室来官下君恩大难忘酒圣无隐量诗豪有余章秋来魏公亭金菊何煌煌登高发秘思聊以摅吾狂卓有梅圣俞作邑郡之旁矫首赋灵乌拟彼歌沧浪因成答爲戏移以赠名郎泉南曹使君诗源万里长复我百余言疑登孔子堂闻之金石音纯纯自宫商念此孤鸣鹤声应来逺方相期养心气弥天浩无疆铺之被万物照之谐三光此道果迂阔陶潜吾醉郷四民诗范仲淹前王诏多士咸以徳爲先道从仁义广名由忠孝全美禄报尔功好爵縻尔贤黜陟金鑑下昭昭媸与妍此道日以踈善恶何茫然君子不斥怨归诸命与天术者乗其隙异端千万惑天道入指掌神心出胷臆听幽不听明言命不言徳学者忽其本仕者浮于职节义爲虚言功名思苟得天下无所劝赏罚几乎息隂阳有变化其神固不测祸福有倚伏循环亦无极前圣不敢言小人尔能亿禆灶方激扬孔子甘寂黙六经无光辉反如日月蚀大道岂复兴此弊何时抑末路竞驰骋浇风扬羽翼昔多松柏心今皆桃李色愿言造物者廻此天地力圣人作耒耜苍苍民乃粒国俗俭且淳人足而家给九载襄陵祸此户独安辑何人变清风骄奢日相袭制度非唐虞赋敛由唿吸伤哉桑谷人常悲大弦急一夫耕几壠游堕如云集一蚕吐几丝罗绮如山入太平不自存凶荒亦何及神农与后稷有灵应爲泣先王教百工作爲天下器周旦意不朽刋之考工记嗟嗟逺圣人制度日以纷窈窕阿房宫万态横青云荧煌甲乙帐一朝那肯焚秦汉骄心起陈隋益其侈鼔舞天下风滔滔弗能止可堪佛老徒不取慈俭书竭我百家产崇尔一室居四海竞如此金碧照万里茅茨帝者荣今爲庻人耻宜哉老成言欲攦般输指尝闻商者云转货頼斯民逺近日中合有无天下均上以利吾国下以藩吾身周官有常籍岂云逐末人天意亦何事狼虎生贪秦经界变阡陌吾商苦悲辛四民无常籍茫茫伪与眞游者窃吾利墯者乱吾伦淳源一以荡頽波浩无津可堪贵与富侈态日日新万里奉绮罗九陌资埃尘穷山无遗寳竭海无遗珍鬼神爲之劳天地爲之贫此弊已千载千载犹因循桑柘不成林荆棘有余春吾商则何罪君子耻爲邻上有尧舜主下有周召臣琴瑟愿更张使我歌良辰何日用斯言皇天岂不仁昼锦堂韩琦古人之冨贵归于本郡县譬若衣锦游白昼自光绚不则如夜行虽丽胡由见事累载方册今复着俚谚或纡太守章或拥使者传歌樵忘故穷涤器掩前贱所得快恩仇爱恶任骄狷其志止于此士固不足羡兹予来旧邦意弗在矜衒以疾而量力惧莫称方面抗表纳金节假守翼郷便帝曰其汝俞建纛徃临殿行路不云非观叹溢郊甸病躯谐少休先陇遂完缮歳时存父老伏腊㓗亲荐恩荣孰与偕衰劣愧独擅公余新此堂夫岂事饮燕亦非张美名轻薄诧绅弁重禄许安闲顾已常兢战庶一视题牓则念报主眷汝报能何爲进道确无倦忠义耸大节匪石乌可转虽前有鼎镬死耳誓不变丹诚难悉陈感泣对笔砚歳晏出沐感事内讼宋庠山海有完士希世无良筹偶穿东郭履遂别野人舟不耻篆刻赋来肩英俊游私智甚凫短尘容若鸱愁备贠太史氏补属冨民侯姑学了官事何尝分主忧日贪斗食利歳感星躔周中都冨才彦方驾若龙虬茂先善史汉平津治春秋髙文用司马格五宠吾丘闲阔路逢葛缤纷人召邹桑羊兴贾竖安国出缧囚汲郑贵交盛徐陈英藻遒况乃天下枢雄雌来九州衣冠径复道鼔吹出长楸席上万钱箸桥边八列驺雍容绂鲁玦意气拂呉钩咨余良不韪瓴甓厠琳璆吹竽昔已滥在梁今可尤台阁魏舒被风霜苏季裘有志谢轩鹤无机防海鸥恭竢杜陵课诛茅归故畴秋日白鹭亭向夕风晦有作王琪白鹭敞西轩栋宇穷爽垲千峯若聮环翠色不可解是时天宇旷六幕无纎霭金斗熨秋江素练横衣带干坤清且敛气象朝昏改芦花作雪风飞舞来沧海九宵汀鹤起万里樯乌快月上三山头乌没横塘外沧茫洲渚寒银错星斗大开樽屏丝竹披襟向箫籁余生本江湖偃蹇欣所㑹清兴虽自发苦嗜亦吾累鱼龙凭夜涛四面忽滂湃安得犀灯然煌煌发水怪水谷夜行寄子美圣俞欧阳脩寒鸡号荒林山壁月倒挂披衣起视夜揽辔念行迈我来夏云初素节今已届髙河泻长空势落九州外微风动凉襟晓气清余暧缅懐京师友文酒邈髙㑹其间苏与梅二子可畏爱篇章冨纵横声价相磨盖子美气尤雄万窍号一噫有时肆顚狂醉墨洒霈譬如千里马已发不可杀盈前尽珠玑一一难柬汰梅公事清切石齿漱寒瀬作诗三十年视我犹后辈文词愈清新心意难老大譬如妖韶女老自有余态近诗尤古硬咀嚼苦难嘬初如食橄㰖眞味乆愈在苏豪以气轹举丗徒惊骇梅穷独我知古货今难卖二子双鳯凰百鸟之嘉瑞云烟一翺翔羽翮一摧铩安得相从游终日鸣哕哕问胡苦思之对酒把新蟹读徂徕集欧阳脩徂徕鲁东山石子居山阿鲁人之所瞻子与山嵳峩今子其死矣东山复谁过精魄已埋没文章岂能磨寿命虽不长所得固已多旧藁偶自録沧溟之一蠡其余谁付与散失存几何存之警后丗若鑑照妖魔子生诚多难忧患靡不罹宦学三十年六经老硏摩问胡所专心仁义丘与轲扬雄韩愈氏此外岂知他尤勇攻佛老奋笔如挥戈不量敌衆寡胆大身么么徃年遭母䘮泣血走岷峨垢面跣双足锄犁事田坡至今郷里化孝悌勤蚕禾昨者来太学青衫踏朝靴陈诗颂圣徳厥声续猗那羔鴈聘黄晞晞惊走邻家施爲可怪骇丗俗安委蛇谤口由此起中之若飞梭上赖天子明不挂网者罗忆在太学年大雪如翻波生徒日盈门饥坐列鴈鹅絃诵聒邻里唐虞赓咏謌常续㝡髙第骞游各名科岂止学者师谓宜国之皤夭寿反仁鄙谁尸此偏颇不知詉詉者又忍加诋诃圣贤要乆逺毁誉暂諠譁生爲举丗疾死也鲁人嗟作诗遗鲁社祠子以爲歌重读徂徕集欧阳脩我欲哭石子夜开徂徕编开编未及读涕泗已涟涟勉尽三四章收泪辄忻懽切切善恶戒丁宁仁义言如闻子谈论疑子立我前乃知长在丗谁谓已沉泉昔也人事乖相从常苦难今而每思子开巻子在颜我欲贵子文刻以金玉聮金可烁而销玉可碎非坚不若书以纸六经皆纸传但当书百本传百以爲千或落于四夷或藏在深山待彼谤熖熄放此光芒悬人生一丗中长短无百年无穷在其后万丗在其先得长多几何得短未足怜惟彼不可朽名声文行然䜛诬不须辨亦止百年间百年后来者憎爱不相縁公议然后出自然见媸妍孔孟困一生毁逐遭百端后丗苟不公至今无圣贤所以忠义士恃此死不难当子病方革谤辞正腾喧衆人皆欲杀圣主独保全已埋犹不信仅免斵其棺此事古未有每思輙长叹我欲犯衆怒爲子记此寃下纾㝠㝠忿仰叫昭昭天书于苍翠石立彼崔嵬巓询求子丗家恨子儿女顽经嵗不见报有辞未能铨忽开子遗文使我心已寛子道自能乆吾言岂须镌获麟赠姚辟先辈欧阳脩丗已无孔子获麟意谁知我尝爲之说闻者未免非而子独曰然有如埙应篪惟麟不爲瑞其意乃可推春秋二百年文约义甚夷一从圣人没学者自爲师峥嵘衆家说平地生崄巇相㳂益迂怪各鬪出新竒尔来千余歳举丗不知迷焯哉圣人经照曜万世疑自从䝉衆说日日遭蔽亏常患无气力扫除浮云披还其自然光万物皆见之子昔已好古此经手常持超然出衆见不爲俗牵卑近又脱赋格飞黄摆衔羁圣门开大道夷路肆腾嬉便可勦衆说旁通塞多岐正途趋简易愼勿事岖﨑着述须待老积勤宜少时苟思垂后丗大禹尚胼胝顾我今老矣两瞳蚀昬眵大书难乆视心在力已衰因思少自弃今纵悔可追戒我以勉子临文但吁嘻喜雨欧阳脩大雨虽霶霈隔辙分晴隂小雨㪚浸淫爲润广且深浸淫苟不止利泽何穷已无言雨大小小雨农尤喜宿麦已登实新禾未抽秧及时一日雨终歳饱丰穰夜响流霡霂晨晖霁苍凉川源净如洗草木自生光童稚喜瓜芋耕夫望陂塘谁云田家苦此乐殊未央飞盖桥翫月欧阳脩天形积轻清水徳本虚静云收风波止始见天水性澄光与粹容上下相涵映乃于其两间皎皎挂寒镜余晖所照耀万物皆鲜莹矧夫人之灵岂不醒视听而我于此时翛然发孤咏纷昬忻洗涤俯仰恣涵泳人心旷而闲月色髙愈逈惟恐清夜䦨时时瞻斗柄奉答子华学士安抚江南见寄之作欧阳脩百姓病已乆一言难遽陈良医将治之必究病所因天下乆无事人情贵因循优游以爲髙寛纵以爲仁今日废其小皆谓不足论明日壊其大又云力难振旁窥各隂拱当职自逡廵歳月隳頽纪纲遂纷纭坦坦万里疆蚩蚩九州民昔而安且冨今也廹以贫疾小不加理浸淫将徧身汤剂乃常药未能去深根鍼艾有竒功暂痛勿吟呻痛定支体胖乃知鍼艾神勐寛相济理古语六经存蠧弊革侥倖滥官絶贪昏牧羊而去狼未爲不仁人俊乂沈下位恶去善乃伸贤愚各得职不治未之闻此说乃其要易知行每艰迟疑与果决利害反掌间舍此欲有爲吾知力徒烦家至与户到饱饥而衣寒三王所不能岂特今所难我昔忝諌列日常趋紫宸圣君尧舜心闵闵极忧勤子华当来时玉音耳甞亲上副明主意下寛斯人屯江南彼一方巨细到可询谕以上恩徳当冬反阳春吾言乃其㮣岂止一方云感兴二首欧阳脩懐禄不知慙人虽不吾责贫交重意气握手犹感激煌煌腰间金两鬓飒已白有生天地间寿考非金石古人报一饭君子不苟德忧来自悲歌涕泪下沾臆仕宦希寸禄庶无饥寒迫读书爲文章本以代耕织学成颇自喜禄厚愈多责挟山以超海事有非其力君子贵量能无轻食人食读书欧阳脩吾生本寒儒老尚把书巻眼力虽已疲心志殊未倦正经首唐虞伪说起秦汉篇章与句读解诂及笺传是非自相攻去取在勇断初如两军交乗胜方酣战当其旗皷催不觉人马汗至哉天下乐终日在几案念昔始从师力学希仕宦岂敢取声名惟期脱贫贱忘食日已晡燃薪夜侵旦谓言得志后便可焚笔砚少偿辛苦时惟事寝与饭歳月不我留一生今过半中间尝忝窃内外职文翰宦荣日清近廪给亦丰羡人情慎所习酖毒比安宴渐追时俗流稍稍学营办盃盘穷水陆賔客罗俊彦自从中年来人事攻百箭非惟职有忧亦自老可叹形骸苦衰病心志亦退懦前时可喜事闭眼不欲见惟寻旧读书篇简多朽断古人重温故官事幸有间乃知读书勤其乐固无限少而干禄利老用忘忧患又知物贵乆至寳见百鍊纷华暂时好俯仰浮云㪚淡泊味愈长始终殊不变何时乞残骸万一免罪谴买书载舟归筑室颍水岸平生颇论述铨次加㸃窜庶几垂后丗不黙死刍豢信哉蠧书鱼韩子语非讪感事欧阳脩空山一道士辛苦学延龄一旦随物化反言仙已成开坟见空棺谓已超青㝠尸解如蛇蝉换骨蜕其形旣云须变化何不任死生董永叶清臣董生少失母老父鳏且贫无田事耕稼客作奉晨昏朝推鹿车去大树爲庭藩农家乏甘旨糠籺苟自存父死不得藏鬻身奉九原人道孝爲本畎畒知所尊伤嗟世教薄至行岂足论廪禄厚妻子楄柎遗其亲靳吝一抔土因循三尺坟空令丘壑闲凛凛慙英魂悯农叶清臣甲子孟冬予随牒之呉郡汎舟丹阳毗陵闲徐歩野次周视民田其苖甚丰而谷皆秕问诸获者则曰是春无雨中夏始布秋未及实霜降而秕奔诉诸县已更季旦吏曰农田之制不是过也子姑输之虽然予卒歳不粒矣闻之有感故作是诗五月雨未沛吾民耕固迟中秋霜早至我稼飒其委膏泽叹苦晚芁苖惜遽衰盈畴皆秕稗卒嵗误京坻国谢三年蓄人悲一顷萁编齐陈牒诉奔走失程期县籍拘彜制官征有定规劳歌不可继爲作悯农诗县斋对雪梅尧臣密雪夜来积起见万物春山川忽改色草木一以新古邑失荒秽王路覆平均从兹庆丰年蹈咏慙小臣秋思梅尧臣梧桐在井上蟋蟀在床下物情有与无节候不相假寥寥风动叶飒飒雨堕瓦耳听心自静谁是忘懐者郭之美忽过云徃河北谒欧阳永叔沈子山梅尧臣春风无行迹似与草木期髙低新萌芽闭户我未知忽闻人扣门手把蟠桃枝问我此蟠桃縁何结子迟但笑不复答问者当自推振衣向河朔河朔人伟竒以兹不答意迟子北归时送王判官之江隂军幙梅尧臣徃时初渡江颇爱江南美谁知坐卧间思极烟波里絮逐魮鱼繁鼓添莼线紫君行语风物到日应相似范饶州坐中客语食河豚鱼梅尧臣春洲生荻芽春岸飞杨花河豚当是时贵不数鱼虾其状已可怪其毒亦莫加忿腹若封豕怒目犹呉蛙庖煎苟失所入喉爲镆鎁若此䘮躯体何须资齿牙持问南方人党护复矜夸皆言美无度谁谓死如麻我语不能屈自思空咄嗟退之来潮阳始惮餐龙蛇子厚居柳州而甘食虾蟇一物虽可憎性命无舛差斯味曽不比中藏祸无涯甚美恶亦称此言诚可嘉送薛氏妇归绛州梅尧臣在家朂尔勤女功无不喜旣嫁训尔恭恭已乃逺耻我家本素风百事无有侈随宜具奁箱不陋复不鄙当须记母言夜寐仍夙起愼勿窥䆫户愼勿辄笑毁妄非勿较竞丑语勿辨理每顺舅姑心况逆舅姑耳爲妇若此能乃是儒家子看尔十九年门阃未尝履一朝陟大行悲伤黄河水车徒望何处哭泣动隣里生女不如男天亲反由彼川上田家梅尧臣斜光隔河明入照桑柘下臯壠生麦苗青青尚堪把逺见牛羊归相亲童稚野醉歌秋草闲颇与丗家寡送王介甫知毗陵诗梅尧臣呉牛常畏热呉田常畏枯有树不䕃犊有水不漑稌孰知事春农但知急秋租太守廹县官堂上怒奋须县官促里长堂下鞭扑俱不体天子仁不恤黔首逋借问彼爲政一一何所殊今君请郡去预喜民将苏每观二千石结束辞国都丝韀加锦縁银勒以金涂兵吏拥后队劒挝盛前駈君又不若此革辔障泥乌徐行问风俗低意骑疲驽下情靡不逹略细举其麤曽肯爲衆异亦罔爲丗趋学诗闻已熟爱棠理岂无皇朝文鑑巻第十五皇朝文鑑皇朝文鑑卷第十六皇朝文鑑巻第十六五言古诗检书苏舜钦感兴苏舜钦哭尹师鲁苏舜钦秋懐江休复同持国宿太学官舎江休复牟駞冈阅马江休复许希颜太𥘉东州逸党颜太𥘉赠张绩禹功石介小孤山刘敞杂诗效玉川体刘敞杂诗二首刘敞示张直温刘敞朝乗刘敞哀张子厚先生司马光今古路司马光汉文帝王安石戴不胜王安石司马迁王安石杨雄王安石杨刘王安石日出堂上饮王安石我欲往沧海王安石少狂喜文章王安石今日非昨日王安石田漏王安石送潮州吕使者王安石杂咏王安石谢公王安石同昌叔赋鴈奴王安石寓言四首王安石游土山示山蔡天启王安石夜梦与和甫别觉而有作王安石独卧有怀王安石检书苏舜钦烦心思所持屏事入小合踾扑下尘梁侈哆张败笈雨烂百数畨虫食三四夹轩昻醉墨閙纎悉新书杂鱼子或破碎蚕儿尚狎恰快心伯长文䟦尾清臣榻㓜辞反知进故句时自惬坠亡多玩爱存聚必劵帖踈密交及戚前后生与诲束俨父师寒暑布儿妾谑浪突忽还私匿情再接怆事涕涔涔悯时叹一饷诚寂寞千里遽㑹合游心到句涌开眼见苕霅京华历历复节物忩忩渉恍尔惊异方遁去乃几腊回头厌襞积举体觉疲束阁聊欠伸梦断风一飒感兴苏舜钦后寝藏衣冠前庙宅神主吾闻诸礼经此制出中古秦嬴食先法乃复祭于墓汉衣以月游于道盖无取宣帝尊祖庙失制徧九土孝元酌前文一旦悉除去魏帝乐铜台遗令置歌舞昏嗣竟从之此事狂夫阻唐制益纷华诸陵鎻嫔御旷女日哀吟于先亦奚补吾庙三圣人乘云不可覩威灵已霄汉嗣皇念宗祖绘事移天光刻象肖神武徧勑旧游地输材起宫宇阶墄釦以金墙壁衣之黼功旣即奉迎法仗叠箫鼓玩好择珍竒目夺不可数三京佛老家已有十数处朝家虽奉先越礼古不许君不祭臣仆父不祭支庶丹楹岂非孝圣贬甚萧斧大祀当以时寝庙即其所惜哉恭俭徳乃爲侈所盬痛乎神圣姿遂与夷爲侣苍生何其愚瞻叹走旁午贱子私自叹伤时泪如雨哭尹师鲁苏舜钦前年子渐死予哭大江头今年师鲁死予方旅长洲初闻尚疑惑涕泪已不收举盃欲向口荆棘生咽喉忆初定交时后前穆与欧君颜白如霜君语清如流予年又甚少学古衆所羞君欲举㧞萃声偶日抉搜不鄙吾学异推尊谓前脩今踰二十年迹远心甚稠后㑹国南门夜谈雪满楼青灯照素髪酒阑气益遒昨君握兵柄节制关外侯予才入册府俄作中都囚飞章力辩雪危言动前旒时虽不见省凛凛压衆媮旋闻君下狱六月送渭州渭州旧治所昔拥万貔貅堂中坐玉帐堂下森蛇矛令严山石裂恩煦春色浮衅生无根牙衆言起愆尤返来入狴犴吏对安可詶法冠巧椎拍刺骨不肯抽削秩贬汉东驱廹日置邮穷涂无一簮百口谁相赒诸子继死亡清血渍两眸贸然几䘮明愤苦结不瘳君性本刚峭安可小屈柔暴罹此寃辱苟活何所求人闲不见容不若地下游又疑天憎善专与恶报雠二竖潜膏肓衆鬼来揶弃局奔南阳后事得所投心胆尚卓荦精明已弥留生平经纬才萧瑟掩一丘青天自芒芒长夜何悠悠万物孰不死死常在严秋君齿方盛壮衆期树风猷二边况横猾四海皆疮疣斯时忽云亡孰爲朝廷忧予方编呉氓日自亲锄耰无縁匐匍救兀兀空悲愁时思荘生言所乐唯髑髅物理不可诘此説诚㝡优秋懐江休复西风万里至旷然天地秋暮雨生夕凉百虫鸣啾啾楚山晓苍苍楚水亦悠悠骚人试登临感物增离忧所思在遐方欲徃路阻脩香草有蕙茞嘉树有梧楸白露委芳馨彫零使我愁穷年倦羁窘江湖思旧游纫兰制芰荷飘泛一叶舟肆情云水间意适何所求同持国宿太学官舍江休复翳翳云月薄冷冷雪风清学省夜岑寂天街断人行广庭层阁隂寻廊歩余明松篠递遥响如闻絃诵声悠悠子佩诗讲坐尘埃生廻就直舍休亹亹谈道精心㑹境物融泯然遗丗营寒眠屡展转寤言冩素诚牟駞冈閲马江休复牧马散近垧閲视乘高秋駞冈似沙苑堆阜带川洲坡陁故梁城萦薄西南陬连棚映林樾星罗倚层丘回风吹阵云奔腾歘来游野性脱羁馽饮龁遂所求腹干颇肥张郁怒何彪休羣敺骤麋鹿逸势凌蛟虬军戎选轻捷和銮御调柔毛物有千名衆美归骅骝梁王愁思台佛刹居上头朅来一慿眺遗墟莽悠悠信陵骨已朽巖穴谁见收当时英豪軰事逐东波流置酒临风轩聊以纾烦忧许希颜太初鍼工许希下蔡人住梁门西市三十年及天圣中皇躬遗裕有内戚达其姓名上召见三进鍼而疾平面授尚药奉御其赐予不可胜纪谢恩毕西向而拜上询其故奏曰臣拜本师扁鹊也上惜其用心不忘本给钱五十万爲立祠封曰灵应侯或曰人生乎世愼乎习希失其习者也使希不习医而习儒其遇主之日不忘先师明矣若然则读书爲儒乗时取富贵高冠长劒昻昻庙堂之上自负自得不知素王之力者许希之罪人也因爲诗云京城名利涂车马相奔驰其间取冨贵徃徃输巫医前后十数軰身没名已隳独有许希者藴蓄何瑰竒始自下蔡来所处尤喧卑西市三十年汨汨无人知一朝仗至艺骤登文石墀三鍼愈上疾神速不移时酬以六尚官着借通端闱旌以三品服佩紫垂金龟于时称谢毕西向复陈仪当宁惊且问历历宣其辞臣传扁鹊术遇主今得施特此一展谢臣心不自私主上惜其意击赏爲嘘唏仍给水衡钱国西命立祠复加灵应号金额照华榱自此辇毂下求祷何祁祁我过庆成坊见之心且悲秦医术虽妙五腑及四肢所习得其人千龄祀不亏鲁圣术至大帝道与民彜所习非其人一朝反相持小吏师荀况窃爲辩説资作相劝焚书诈云愚蚩蚩后之爲儒者其心皆李斯昔在布衣日动守先王规朝谈十二经夕诵三百诗依凭稽古力荣进无他岐及居庙堂上劒长冠峩巍自谓天所赋焉知有宣尼宣尼断袭封十经寒暑移他姓爲邑官郷老皆惊疑上章寝不报九重遭面欺諌官不举失御史不言非尽爲许希笑得路忘先师东州逸党颜太初天之有常度躔次絶乖离地之有常理沉潜无变亏人之有常道高下遵轨仪三才各定位万古永不移二仪设有变修徳可以祈人道或反常其乱何由支昔在典午朝国祚向陵夷日向中夜出赫赫来东陲地向太极裂中有苍鹅飞高厚灾且异人妖亦繁滋始有竹林民怪诞名不羁次有夷甫辈高谈慕无爲沉湎多越礼阮籍兼辅之虚名能饰诈光逸与王尼何曾有先见不能救其衰张华徒竭力无以扶其危至今西晋书读之堪涕洟尔来历千年炎宋运重熈东州有逸党尊大自相推号曰方外友荡然絶四维六籍被诋诃三皇遭毁訾坑儒愚黔首快哉秦李斯与丗立宪度迂哉鲁先师流宕终忘反恶闻有民彜或爲童牧饮垂髽以相嬉或作概量歌无非市井辞或作薤露喝发声令人悲或称重气义金帛不爲赀或曰外形骸顶踵了无丝尘聚复优杂何者爲尊卑遥闻风波民未见如调饥偶逢绅带士相对如拘縻不知二纪来此风肇自谁都縁极显地多用宁馨儿斯人之一喝翕然天下随斯人之一趋靡然天下驰郷老爲品状不以逸爲嗤宗伯主计偕不以逸爲非私庭训弟子多以逸爲冝公朝论人物飜以逸爲竒家国尽爲逸礼法从何施我常病其事中夜起思惟平地三尺限空车登无岐重载历百仞所来因陵迟万一染成俗虽悔何由追衆人皆若梦焉能分其麋衆人皆若醉不知啜其醨天下皆病痿俾谁就鲁医天下皆病狂何暇炙其眉幸有名教党可与决雄雌所嗟九品贱不得立文墀贾谊唯恸哭梁鸿空五噫终削南山竹冒死指其疵愿乘九庙灵感悟宸心知赫尔奋独断去邪在勿疑分捕复大索憸人无孑遗大者肆朝市其徒窜海湄杀一以戒万是曰政之基千奴共一胆胆破衆自隳无使永嘉风败乱昇平时赠张绩禹功石介李唐元和间文人如蠭起李翺与李观言雄破姦宄孟郊及张籍诗苦动天地持正不退让子厚称絶伟元白虽小道争名愈弗已卒能霸斯文昌黎韩夫子吾宋兴国来文人如栉比黄州才专胜汉公气全粹晦之号絶羣平地走虎兕谓之然駮杂亦文中骐骥曰稹洎卢震江沱自爲水朱巖兼孙仅培塿对岳峙卒能霸斯文河东柳开氏嗟吁河东没斯文乃屯否汨汨三十年淫洼满人耳粤从景祐后大儒复唱始文人如麻立枞枞櫕战骑徂徕山磊砢生民实顽鄙容貎不动人心胆无有比不度蹄涔微直欲触鲸鲤有慕韩愈节有肩柳开志今读禹功文矛㦸寒相倚寳光千里高飞出破屋里龙音万丈长㧞出重渊底雷霆皆藏身日星或失次我慙年老大才力渐衰矣禹功气奔壮今方二十二前去吾之年犹有十四歳今读禹功文䰟魄已惊悸更加十四年丗应絶俦类卒能霸斯文吾恐不在已禹功幸勉旃当仁勿让尔小孤山刘敞惊波触南崖反怒射北壁苍山与相排所谓小孤石蟠根万仞渊耸角百丈碧祠堂豁精严行旅进粉泽或云妇女神肸蠁颇有迹吾知定名意似欲旌介特流俗失其眞传闻莫开释居人私其利祸福妄损益竞爲媢奴説以诬聦明徳先王拱山川礼典有庙食柰何媚于灶屈已忘正直吾欲爲小孤作书解行客复恐不见从嗟哉丗多惑杂诗效玉川体刘敞毁巢鳯不至竭泽龙不游贤者有所归得非龙鳯俦周公下白屋圣徳被九州赵禹谢賔客汉朝以爲优浇淳不相袭用合何其缪苟徇一身利不爲万姓谋哀彼枤杜诗死生遗道周杂诗二首刘敞凿井取泉饮上山採薇食岂不信憔悴所愿皆我力泉也非难致薇也不易得志士耻徒饱衆人苟所获牺牲畏刍豢樊笼害羽翼晤理宜在早无爲晚更惑道薄徳亦散功名爲时须用力丗所贤守正衆云愚智者竞蒿目小人复迩图悠悠三季后此风益已渝安知治未病䑛痔而多车尧舜无能名越哉已矣夫示张直温刘敞筑山必使高凿井必使深百工戒浅近盛徳羞浮沉焉有尺寸枝能栖垂天禽焉有升斗泉能容横江鲟借兹谕物理足以开君心隘在容不足弱在力不任大道如路然固无古与今朝乗刘敞朝乗日车出暮载星影还顚㝠朝暮中出入咫尺间已觉素志非更知人理艰小利专欲速大徳不踰闲哀张子厚先生司马光先生负材气弱冠游穷边麻衣揖鉅公决策期万全谓言叛羗軰坐可执而鞭意趣小参差万金莫留连中年更折节六籍事精研羲农讫周孔上下皆贯穿造次循绳墨儒行无少愆师道乆废阙模范几无传先生力振起不絶尚聮緜教人学虽博要以礼爲先庶几百丗后复覩三王前释老比尤炽羣伦将荡然先生论性命指示令知天声光动京师名卿争荐延寘之石渠阁岂徒脩简编丞相正自用立有荣枯权先生不可屈去之归卧坚孤嫠聚满室餬口耕无田欣欣茹䔧藿皆不思肥鲜近应诏书起寻取病告旋旧庐不能到丹旐风翩翩人生㑹归尽但问愚与贤借令阳虎寿讵足骄颜渊况于朱紫贵飘忽如云烟岂若有清名高出太白巓门人俱绖带云梯㑹松阡厚终信爲美继志仍须专读经守旧学勿爲利禄迁好礼效古人勿爲时所牵修内勿修外执中勿执偏当令洙泗风郁郁满秦川先生傥有知无憾归重泉今古路刘敞出门道路多纵横不可测我今欲远行须问曽行客徐徐逢路人借问青松侧客曰今何徃答之游京国客乃指要路而言行有益古路虽大道不如今路直但行今人路犹如假羽翼彼客别我去独自踌躇立爲见今古路信乃无苦忒今路足轮蹄古路多荆棘欲行今人路恐背古人迹欲行古人路今人笑迂僻又拟不出门柰何饥寒逼哀哀此时路悠悠苍天色不避今人嫌路须行古陌古陌虽然逺且保无蹶失勉哉自勉哉前去难之适不获见杨朱万古凝愁魄汉文帝王安石轻刑死人衆短䘮生者偷仁孝自此薄哀哉不能谋露台惜百金灞陵无高丘浅恩施一时长患被九州戴不胜王安石昔在宋王所皆非薛居州区区一不胜辛苦亦何求懐禄讵有耻知命乃无忧此士自可怜能复识此不司马迁王安石孔鸾负文章不忍留枳棘嗟子刀锯间悠然止而食成书与后丗愤悱聊自释领略非一家高辞殆天得虽微樊父明不失孟子直彼欺以自私岂啻相十百扬雄王安石孔孟如日月委蛇在苍旻光明所照耀万物成冬春扬子出其后仰攀忘贱贫衣冠眇尘土文字烂星辰歳晚天禄阁强颜爲剧秦趋舍迹少迕行藏意终隣壤壤外逐物纷纷轻用身徃者或可返吾将与斯人杨刘王安石人各有是非犯时爲患害唯诗以谲諌言者得无悔厉王昔监谤变雅今尚载末俗忌讳繁此理宁复在南山咏种豆议法过四罪玄都戏桃花母子受顚沛疑似已如此况欲谆谆诲事变故不同杨刘可爲戒日出堂上饮王安石日出堂上饮日西未云休主人笑而歌客子叹以愀指此堂上柱始生在巖幽雨露饱所滋凌云亦千秋所託愿永乆何言值君收乃令卑湿地百蚁上穷锼丹青空外好鎭压已堪忧爲君重去之不使一蚁留蚁力虽云小能生万蚍蜉又能髙其础不尔继者稠语客且勿然百年等浮沤爲客当酌酒何豫主人谋我欲徃沧海王安石我欲徃沧海客来自河源手探嚢中胶救此千载浑我语客徒尔当还治崑崙叹息谢不能相看涕翻盆客止我且徃濯髪扶桑根春风吹我舟万里空自存少狂喜文章王安石少狂喜文章颇复好功名稍知古人心始欲老蚕耕低徊但志食邂逅亦专城仰慙冥冥士俯愧扰扰氓良夜未渠央青灯数寒更拨书置左右仰屋慨平生今日非昨日王安石今日非昨日昨日已可思明日异今日如何能勿悲当门五六树上有蝉鸣枝朝听尚壮急暮闻已衰迟仰看青青叶亦复少华滋万物同一气固知当尔爲我友南山居笑谈解人頥分我秋栢实问言归何时衣冠污穷尘苟得犹苦饥低徊歳已晚恐负平生期田漏王安石占星昬晓中寒暑已不疑田家更置漏寸晷亦欲知汗与水俱滴身随隂屡移谁当哀此劳徃徃夺其时送潮州吕使君王安石韩君掲阳居戚嗟与死隣吕使掲阳去笑谈面生春当复进赵子诗书相讨论不必移鳄鱼诡怪以疑民有若大顚者高材能动人亦勿与爲礼听之汨彜伦同朝叙朋友异姓接昬姻恩义乃独厚怀哉余所陈杂咏王安石懐王自堕马贾传至死悲古人事一职岂敢苟然爲哭死非爲生吾心良不欺滔滔声利间绛灌亦何知谢公王安石走马白下门投鞭谢公墩昔人不可见故物尚或存问樵樵不知问牧牧不言摩挲苍苔石㸃检屐齿痕想此絓长樯想此倚短辕想此玩云月狼籍盘与罇井迳亦已没漫然禾黍村摧藏羊昙骨放浪李白魂亦已同山丘缅懐莳兰荪小草戯陈迹甘棠咏遗恩万事付鬼録耻荣何足论天机自开阖人理孰畔援公色无惧喜傥知祸福根涕泪对栢伊暮年无乃昏同昌叔赋鴈奴王安石鴈鴈无定栖随阳以南北嗟哉此爲奴至性能恻人将伺其殆奴輙告之亟举羣寤而飞机巧无所得夜或以火取奴鸣火因匿频惊莫我捕顾谓奴不直嗷嗷身百忧泯泯举一息相随入缯缴岂不听者惑偷安与受绐自古有亡国君看鴈奴篇祸福甚明白寓言四首王安石不得君子居而与小人游疵瑕不相摩况乃祸衅稠高语不敢出鄙辞强颜酬始云避世患自觉日已偷如无一齐人以万楚人咻云复学齐言定复不可求仁义多在野欲从苦淹留不悲道难行所悲累身修周公歌七月耕稼乃王术宣王追祖宗考牧与宫室甘棠能听讼召伯圣人匹后生论常高于丗复何实瞢瞢俗所共察察与丗违违丗有百善一疵恶皆归就求无所得犹以好名讥彼哉负且乘能使正日微言失于须臾百丗不可除行失几席间恶名满八区百年养不足一日毁有余谅彼耻不仁戒哉惟厥初游土山示蔡天启王安石定林瞰土山近乃在眉睫谁谓秦淮广正可藏一艓朝予欲独徃扶惫强登渉蔡侯闻之喜喜色见两颊唿鞍追我马亦以两黥挟歛书付衣囊褁饭随药笈翛翛阿兰若土木老山胁鼓钟卧空旷簨簴雕业升堂廓无主考击谁敢辄坡陀谢公冡藏椁乆穿刼百金买酒地野老今行馌懐起东山胜践比稠曡于时国累卵楚夏血常喋外实备艰梗中仍费调燮公能觉如梦自喻一蝴蝶桓温适自毙符坚方天厌且可缓九钖宁当快一捷彼哉斗筲人得䘮易矜怯妄言屐齿折吾欲刋史牒伤心新城埭归意终难惬漂揺五城舟尙想浮河擑千秋陇东月长照西州堞岂无华屋处亦捉蒲葵箑碎金谅可惜零落随秋叶好事所传玩空残法书帖清谈眇不嗣陈迹怳如接东阳故侯孙少小同鼓箧一官初岭海仰视飞鸢跕穷归放款叚高卧停逺蹀牵襟肘卽见着㡌耳才擪数椽危败屋爲我炊陈浥虽无膏污鼎尚有羮濡筴纵言及平生相视开笑靥邯郸枕上事且饮且田猎或昬眠委翳或妄走超躐或叫号而寤或哭泣而魇幸哉同胜时田里老安帖易牛以寳劒击壤胜弹铗追怜衰晋末此土方岌嶪强偷须臾乐抚事终愁惵予虽天戮民有械无接折翁今贫而静内热非复叶予衰极今歳傥与鸡梦恊委蜕亦何恨吾儿已长鬛翁虽歳长我未见白可镊祝翁尚难老生理归善摄乆留畏年少讥我两呫嗫束火扶路还霄明狐兎慑蔡侯雄俊士心憭形亦谍异时能飞鞚快若五陵侠胡爲阡陌间踠足仅相蹑谅欲交辔语怯子不能嗋夜梦与和甫别如赴北京时和甫作诗觉而有作因简纯甫王安石水菽中歳乐鼎茵暮年悲同胞苦零落㑹合尚凄其况乃梦乖阔伤懐而赋诗诗言道路寒乃似北征时叔兮今安否季也来何迟中夜遂不眠辗转涕流离老我孤主恩结草以爲期异叔善事国有知无不爲千里永相望昧昧我思之幸唯季优游歳晚相携持于焉可晤语水木有茅茨畹兰伫归憇遶屋正华滋独卧有懐王安石午鸠鸣春隂独卧林壑静微云过一雨淅沥生晚听红緑纷在眼流芳与时竞有懐无与言伫立钟山暝皇朝文鑑巻第十六皇朝文鑑皇朝文鑑卷第十七皇朝文鑑巻第十七五言古诗分题得瘿木壶吕公着寄题径山懐郎简侍郎张瓌过介甫归偶成诗曽巩刘景升祠曽巩看白云爱而成诗狄遵度哀老妇李泰伯悠悠西江水送李殿丞王回鲁恭太师庙韩维服除送兄弟还都韩维灵沟道中韩维谒孔先生韩维下横岭望宁极舎韩维景仁示去歳所赋菊屏菊塔二诗辄以一篇答之韩维读书傅尧俞举举媚学子王令唿鸡王令秋怀王令杂诗王令采选示王圣美葛子明诸友王令介亭孙觉读魏丗家王安国夏日独居二首王安国堂上有遗羶王安国忘言王安国异服王陶採凫茈郑獬兵器陶弼送同年蒲叔范察判杭州监酒王畴四事邵雍髙竹邵雍巢鸟张光临水黄亢次韵和子仪问蝉黄庶自警范纯仁检覆郏城旱田示同官及寄河南诸贤刘攽杂诗刘攽齐鲁刘攽拟古刘攽漕舟沈文通题福唐津亭陈烈分题得瘿木壷吕公着天地产衆材任材谓之智栋桷与楹杙小大无有弃方者以矩度圆者中规制嗟尔木之瘿何异肉有赘生成拥肿姿赋象难取类櫽括所不施钩绳爲尔废大匠睨而徃恻然乃有意孰非造化功而终朽不器刳剔虚其中朱漆爲之伪浆挹酒醴施用惟其利牺象非不珍金罍岂不贵设之于楹阶十目肯注视幸因左右容反见谓竒异人之于才性夫岂逺于是性虽有不善在教之揉励才亡不可用由上所措置饰陋就其长皆得爲良士执一以废百衆功何由备是惟圣人心能通天下志寄题径山怀郎简侍郎张瓌天地一洲渚北平南欹危幽并深以厚江淛清且竒武林颇英秀川汇仍山卑应接殚天巧类非人力爲径山㝡佳处有巖称玉芝居防俗士驾地乃贤人宜郎公留名德平时爲羽仪引年归故里不复衣朝衣留侯黄石心白传香山期结宇名胜外日与尘事违泉石景物状尽在诸贤诗伊予来东藩滥持使者麾平生爱山水弗惮命驾之当候秋风高逺造巖下扉澣濯缨上尘散歩松闲綦未能继高躅聊用慰所思过介甫归偶成曾巩结文谓无嫌忠告期有补直道讵非难尽言竟多迕知者尚复然悠悠谁可语刘景升祠曾巩景升得二蒯坐论胜凶残正当䘮乱时能使憔悴寛缤纷多士至肃穆万里安能收衆材助图大信不难诸公龙鳯姿有待乆盘桓得一固足兴致之岂无端廼独采樗栎不知取椅檀盖云器有极在理良足叹看白云爱而成诗狄遵度秋风吹白云触处自何谷初犹半洞门欻出遍巖腹零落依水湄片叚挂枯木余影透微白灭迹混空緑烟萝自蘙荟岛溆徒萦曲安知苍梧野下覆猿鸟哭谁能乆徘徊返顾视黄鹄哀老妇李泰伯里中一老妇行行啼路隅自悼未亡人暮年从二夫寡时十八九嫁时六十余昔日遗腹儿今兹垂白须子岂不欲养母岂不怀居繇役及下户财尽无所输异籍幸可免嫁母乃良图牵车送出门急若盗贼驱儿孙孙有妇小大攀且唿回头与永诀欲死无刑诛我时闻此言爲之长叹呜天民固有穷鳏寡实其徒仁政先四者着在孟轲书吾君务复古旦旦师黄虞赦书求节妇许与旌门闾繄尔愚妇人岂曰礼所拘蓬茨四十年不知形影孤州县莫能察诏㫖成徒虚而况赋役闲羣小所同趋姦欺至骨髓公利未锱铢良田歳歳卖存者唯莱污兄弟欲离散母子因变渝天地岂非大曽不容尔躯嗟嗟孝治主早晚能闻诸吾言又无位反袂空涟如悠悠西江水送李殿丞王回殿中丞李侯清叔筦颕之酒事三年入朝阙下将别其徃还寮友皆索言焉长乐王回辱清叔之交㝡深而慕其才志魁特将有以成功名于世也以谓挟此才潜此志者第循其本而完之则物之应者自广然功名之成否岂足道哉故作悠悠西江水诗一章以兴其义塞清叔之索而聊冩其意云悠悠西江水浩浩拍两涯深㵠含渊潭澄澄露陂池介鳞育性命跳泳各适宜人谋济任途航楫又㳂洄飘风吼天地白浪相飜豗旁观骇非常水德自不亏风收浪还恬狎者终何疑贤豪应丗务有本亦若兹刚明发其用恺悌以成之外物虽横来我心固如夷功名岂足道请监江水诗鲁恭太师庙韩维善教邈无迹其流在民心君看鲁太师庙食犹至今岂如文俗士朱墨坐浮沉趋营止目前不顾患害深去汉余千载此弊竟相寻我行道祠下感激爲悲吟不见田雉驯啼鵶空满林服除送兄弟还都韩维日月忽已逺再见新谷升䘮期有常数吉我衣与缨俯仰自悲咤泪下肝胆崩尚惟立身报未即泯余生肃肃忠宪公秉德辅休明报国有遗意训言犹在听况兹丗厚恩兄弟秩王庭一朝出门去事业各有营上当答君仁下以爲亲荣独此抱痾瘵谢喧守柴荆扫冡奉时祭履田课春耕既无公家责聊徇狷者情出处虽云异要以道爲程灵沟道中韩维春风来无迹泱莽天地和羣生乐时阳衆鸟舞且歌嗟尔道傍叟寒馁独见罗短席不自蔽皮骨橕枯柯唿童问所以口噤不得哦所见且如此况余生齿多吾闻古三代仁术固匪他老㓜孤洎疾饩养平不颇斯道乆寂寞吾悲其柰何谒孔先生韩维月出高树枝影动酒樽处树深月色薄稍以灯火助主人喜我过斟酌亦云屡于时幸无累所谈非近务凉风自逺至清景淡吾虑方斯西山秋历览陪杖屦下横岭望宁极舎韩维驱车下峻坂西走龙阳道青烟人㡬家緑野山四抱鸟啼春意阑林变夏隂早应近先生庐民风亦淳好景仁示去歳所赋菊屏菊塔二诗辄以一篇答之韩维斯民去古逺日与巧伪迁粲粲黄金花揉屈同杯桊列屏耸浮图光彩生盘筵匪惟悦羣儿爱咏及华颠我欲叱园吏解结除其编万物有本性各使归自然读书傅尧俞吾屋虽喧卑颇不甚芜秽置席屋中闲坐卧羣书内横风吹急雨入屋洒我背展巻殊未知心与昔人㑹有客自外来笑我苦痴昩且问何爲尔我初尚不对强我不得已起答客亦退聊复得此心沾湿安足悔举举媚学子王令举举媚学子居曰不吾知知而有不能无乃失于欺不知未爲患不欺浩难期咄哉天下怀何以天下爲唿鸡王令鸡唿鸡来前犬嗾犬至止夫岂必可召役以食乃尔今吾曷爲悲人而鸡犬爲自计无自存西山谢夷齐秋懐王令槭槭庭树叶朝零非昔稠呦呦草虫鸣暮急晓未休尔虫无不平岂亦有哀忧胡爲劳呻吟与士感伤投壮士亦何者哀哦与虫酬所抱不列陈调苦难謡讴极目有逺见直懐羞曲求蒿䔧袭乆安功名忘前收日月忽未几天地今复秋少壮负所懐老大安能谋生无及人功死骨埋泉羞胡爲不奋飞徒与寒饿雠杂诗王令古人重非道饥不苟豆羮有爲非其心或不脱冕行如何后丗人以官业其生鄙哉乐欺人犹以学爲名采选示王圣美葛子明诸友王令酒樽厌运行衆客喧已醉忽得簿上籍共出声名外孤昻忽雄轩泯黙亦驯致追争相后先得失自愚智随时有能称逐衅得诃訾虽非人力爲适与天幸值或竞以祸覆亦有终自遂卒无及物效徒有高人气回樽变新局忽若已异丗嗟人乆以迷高爵乐自嗜谁爲衎衎饱竞逐孜孜利矜骄侈雄奢摧折叹淹滞昬昬忘所大扰扰争其细安知茫昩闲身非天所戏是非未暇辨欢戚先已至退之昔裁诗颇以豪横恃暮年意气得金玉多自慰买居纪厢荣顾影乐冠佩喜将闾巷好持与妻子议彼哉何足道进退兹焉系安知九列荣顾是德所累宁论圣人爲适莫固以义有时曲肱乐不以易冨贵吾曹颇勉脩兹道乆自诣何必问浮云斯理固可视介亭孙觉眞人昔未起奔鹿骇四方连延天目山两乳百里长有地跨江海无种生侯王中霄燎穹旻列石表坛场朱旗大梁野英气吞八荒寥寥百年后故物亦已亡所余彼巉巖峯巅屹相望主人承明老星斗工文章筑亭紫霄上坐客苍株旁攀云弄明月晓星生扶桑禹山隔波涛简书永埋藏愿逢希夷使水土还故常读魏丗家王安国亹亹谈先王古今谁有得施爲虽绪余要在情不匿嗟彼三代后沦胥入战国翟璜闻一言僶俛慙李克论材称权衡轻重无物惑吾心能如此乃可任人责夏日独居二首王安国竹苗敷夏隂萝蔓蔽朝亮感此节物佳百骸适无恙委蛇投广厦萧瑟絶遗响稍雠简编余俄得冠裾放身虽势利乖心遂弦歌尚黙然想圣贤游丗无得䘮抱关秉翟闲未分弃冗长人生适意难聊各安所郷晳晳池沼鯈緑萍随下上黳黳堂庑燕白昼容俛仰顾我亦晏如环庐花药长无材助太平得地幸闲旷稍披千古书日觉神明王乘闲盼物情自适忘外奖涵濡覆载仁谁废鱼丽唱黄尘洮陇戍黑雾荆衡饟奔波暍道边毕命营边障吾此独何爲飞潜乐能飨何时闻解严慰彼西南望当使少陵翁得见廉耻将堂上有遗羶王安国堂上有遗羶堂下无聚蚁但知嗜欲求不必风雨至客方笑营营贪得故无几安知万类中趋舍忘彼已天乎顾人寰等是一时戏受形巨细分阽患后先尔浸淫蚍蜉生穴柱从此始庄生亦知言信矣当弃智忘言王安国宋国旌孝子东门毁以毙楚王好细腰后宫馁而殪物情信可怜徇外易生死身存宠可夸亡矣安所恃吾今思彼哉未足语择利扰扰智惊愚卑卑学阿丗吹嘘出虹蜺顿挫入尘滓爱憎虽人爲荣辱乃天使恩无斯须懐怨已塞天地百年唿吸中毫髪谁豫已逹者黙然窥隂阳驱意气始终本何有一息累万丗由来适人适宿昔多如此喟余聊自欲安得忘言士异服王陶辛有叹被髪赵灵喜胡服遂成陆浑戎终有沙丘辱用夷反变夏亡礼以从俗先王仁义术讵用此求福齐桓九合功不以兵车毂仲尼叹微管几爲左袵属尔来豪侠儿徃徃异装束耀武何必然御戎有前躅余敢告司关异服宜禁肃採凫茈郑獬朝携一筐出暮携一筐归十指欲流血且急眼前饥官仓岂无粟粒粒藏珠玑一粒不出仓仓中羣䑕肥兵器陶弼五代乏真主姧雄何僣伪横磨阔刃劒白日相篡弑我宋有神祖潜德动天意故天意若曰徃爲我之嗣神祖拜稽首乃即皇帝位不惠兆民乐不怒诸侯畏颠倒执玉帛奔走恐后至大商国三分一朝有其二太宗以义抚真宗以仁治王道竹箭直诵声金鼎沸独有隂山戎时时冦边地天子赫斯怒大警廵澶卫射杀右贤王遂断匈奴臂狼心帖然服结好同昆弟自此两河闲寂寂无戎备卒闲喜夜歌将老贪春睡自此爲太平恍逾三十歳戎昊乘我闲南驰贺兰骑阳关乆夜开枢朽不可闭阵云起秦雍杀气横泾渭使臣股慄奏宰相瞋目议佥曰亟发兵竖子坑甚易仓惶筑边垒未战力先瘁逼廹开库兵土蚀锋铓脆防秋採旧屯推毂谋新寄旧屯老且死少者无实艺良由不训练手足迷击刺新寄将家子从小生冨贵六韬未尝读口但知肉味师复从中御进退由寺权轻号令冗两战无遗类曹公弃七军晋人获三帅吾兵自此䘮有诏新其制此器不预设一旦何从致朝廷急郡县郡县急官吏官吏无它术下责蚩蚩辈耕牛拔筋角飞鸟秃翎翅簳截㑹稽空铁烹堇山碎供亿稍后期鞭扑异他罪愁氛壅太虚霁景昼冥晦我闻郭汾阳料敌多竒异单箠谕突厥蕃长膝双坠又闻李西平临戎有英气身着红锦袍懐光肝胆碎是知用兵术在人不在器君耳舜高听君目舜明视愿採谋略长勿倚干戈鋭送同年蒲叔范察判杭州监酒王畴释之乆未调王粲尝从军谓言塞垣事壮气横风云育材幸明代荐贤无令君如何汉酤冗沉此荆山珍萍氏本几酒周官有彛伦孝武事攘郄志清天地屯连兵无时已四海萧然贫官始操酿具榷之饱师人利源一以洩頽波荡无垠糜谷费耒耜良糵争清醇酒禁着律令犯笞及其身狂药乃䧟穽伤哉尧舜民炎灵属我后天资英且仁邦力早雄冨汉制仍相循歳赋二千万经入固已勤弥年拥武节乘边清国氛雄雄百万师跨迈聮燕秦仰给倾府库赏赉图戎勲加敛犹不足返古当何云杭城东南剧地将湖海邻榷利冠天下旗亭压重闉彼虽斗筲职亦择才英臣风露气已肃溪潭寒弥新沙榜朝泛泛吴涛暮沄沄南州近牛斗气象雄霜旻汀枫变老枿赤叶晴相纷尝茶泊幽寺观鱼下轻䑳行当收翘楚宁复混蒸薪无爲狎吴叟坐恋秋江莼四事邵雍㑹有四不赴时有四不出无贵亦无贱无固亦无必里闬闲过从身安心自逸如此三十年幸逢太平日高竹邵雍高竹碧相倚自能发余清时时微风来万叶同一声道污得夷理物虚含逺情阶前闲歩人意思何清平巢鸟张先乌啼东南林危巢鶵五六心在安巢枝一日千徃复脱网得羣食入口不入腹穷生俾反哺岂能报成育临水黄亢人生朝复暮水波流不驻去年咋日水今日到何处惆怅雨残花嫣红随水去花落水东流识尽人生事次韵和子仪问蝉黄庶落日挂树闲长我亭下隂园林动秋意髙蝉忽微吟清风转余声杳若下逺岑微物感时节铿鍧吐商金古乐乆破碎兹虫抱金音荒忽尚偃蹇激起壮士心愿爲秋蝉操被之朱丝琴自警范纯仁忆昔爲小官位卑职易营朋知喜其勤民口亦见称中闲忝台諌已觉言难行然赖识者恕尚谓无欹倾数年忽遭遇用大过其能名虚称不实任重力难胜具瞻不可欺举动招讥评士论因不与自知亦甚明禄厚难报答徒兹骄侈萌子孙忘艰难服用饶夸矜清白素风减冗长浮费增亲旧多责望厚薄贻怨憎贫贱胜富贵古语信可慿请病䝉罢免方幸忧责轻俄复统一道抚民帅边兵冦狂适偃蹇民疲未苏醒胜负系司命休戚及羣氓细务委将佐大事禀朝廷所禀有违从委择有不精差失虽豪釐致败或丘陵殒身何足道误国玷家声可不常惕惧临渊履春冰庶几免危溢书此爲心铭检覆郏城旱田示同官及寄河南诸贤刘攽昔歳歉无年今夌仍荐饥罢民去南畒贱价捐东菑借借道路闲饿者何累累藜藿不充肠然旄与倪嗟我禄代耕每食爲不怡徒懐仲由志身贱郍得施属城上民讼比牒皆苦词奉诏实有无百闻谢一窥星言説桑田行与父老期触热不敢休重趼宁告疲郊原赤如赭秉穂无孑遗艺不可分四旁生蒺䔧流行诚代有愚弱岂易欺附上亦有刑残下罪攸司鄙夫不忍此告吏咸赦之庶兹咻噢恩足以苏惸嫠大农急经费言利析毫釐二吾犹不足一切宁谓宜国侨敏争承郑邑用不危冯援焚劵书田氏人若归区区二小邦两士能若斯当官在必行匪石安可移诸公悉吾友此志良弗非当令徇路人一听狂者诗杂诗刘攽齐有梁丘据晋有乐王鲋据能爱晏婴鲋欲残叔誉二臣嬖两朝事君爲悦豫景有尚贤志据逆以爲助平失宥善心鲋乃速其去毋以据爲贤易地则同趣丈夫处丗闲必有遇不遇岂无觉者乎正色君亦悟区区嬖幸徒何忍就朋附齐鲁刘攽齐鲁大儒师专门盛章句应物非己长何以责成务乃其忠孝心足以事君父不如商利徒反道趋诡遇剥牀以及肤泉货山岳聚赐金再百斤封邑成千户若母天事变岂不厚且固商鞅既诛夷桑羊亦刀锯寄言逢衣人施施幸安步拟古刘攽老莱隠穷楚因与时丗隔暮归恠车辙夜起辟山泽若人不可见况肯低颜色安知丛台下一旦三千客西迁竟不还嗟哉莫良画漕舟沈文通漕舟上太仓一钟且千金太仓无陈积漕舟来无极畿兵已十万三垂戍更多庙堂方济师将柰东南何题福唐津亭陈烈溪山龙虎蟠溪水鼔角喧中宵郷梦破六月夜衾寒风雨生残树蛟龙喜怒澜慇勤祝舟子移棹过前滩皇朝文鑑巻第十七皇朝文鑑皇朝文鑑卷第十八皇朝文鑑卷第十八诗五言古诗怀贤阁苏轼和子由记园中草木二首苏轼调水符苏轼赠刘莘老苏轼甘露寺苏轼垂云亭苏轼西齐苏轼司马君实独乐园苏轼除夜病中赠叚屯田苏轼和顿教授见寄苏轼京师哭任遵圣苏轼张寺丞益斋苏轼送郑户曹苏轼怀西湖寄晁美叔同年苏轼送李公择苏轼种松得徕字苏轼以双刀遗子由子由有诗次其韵苏轼与王郎昆弟及儿迈遶城观荷花二首苏轼送俞节推苏轼东坡七首苏轼冬至日赠安节苏轼陈季常见过三首苏轼初秋寄子由苏轼过建昌李野夫公择故居苏轼栖贤三崃桥苏轼髙邮陈直躬处士画鴈苏轼次韵王觌正言喜雪苏轼故李承之待制六丈挽词苏轼送范纯粹守庆州苏轼送千乗千能两姪还郷苏轼故周茂叔先生濂溪苏轼欧阳叔弼见访道陶渊明事因语及元载苏轼竹间亭小酌怀叔弼季默苏轼东府雨中别子由苏轼过髙邮寄孙君孚苏轼次韵定慧钦老见寄苏轼江月五首苏轼迁居之夕闻邻居儿诵书苏轼次韵子由所居苏轼和陶渊明饮酒苏轼和陶渊明愁诗苏轼和陶渊明杂诗苏轼和陶渊明始作鎭军参军苏轼和陶渊明庚戌歳九月中于西田获早稻苏轼和陶渊明咏三良苏轼和陶渊明咏贫士苏轼夏昼章望之宿简寂观袁陟再游云居袁陟覆验余姚道中王存杂兴二首鲜于侁新堂夜坐鲜于侁海州观放鹘搏兔不中而飞去沈括观余姚海氛谢景初余姚董役海隄有作谢景初法喜堂谢景初村居文与可新晴山月文与可属疾梧轩文与可北山僧舍有阁曰怀贤南直斜谷西临五丈原诸葛孔明所从岀师也苏轼南望斜谷口三山如犬牙西观五丈原郁屈如长蛇有怀诸葛公万骑出汉巴吏士寂如水萧萧闻马檛公才与曹丕岂止十倍加顾瞻三辅间势若风卷沙一朝长星坠竟使蜀妇髽山僧岂知此一室老烟霞徃事逐云散故山依渭斜客来空弔古清泪落悲笳和子由记园中草木二首苏轼种柏待其成柏成人亦老不如种丛篲春种秋可倒隂阳不择物美恶随意造栢生何苦艰似亦费天巧天工巧有几肯尽爲汝耗君㸔藜与藿生意常草草芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花揺江湖江湖不可到移植苦勤劬安得双野鸭飞来成画图爱玉女洞中水旣致两瓶恐后复取而爲使者见绐因破竹爲契使寺僧藏其一以爲徃来之信戯爲之调水符苏轼欺谩乆成俗关市有契繻谁知南山下取水亦置符古人辨淄渑皎若鹤与凫吾今旣谢此但视符有无常恐汲水人智出符之余多防竟无及弃置爲长吁赠刘莘老苏轼江陵昔相遇幕府称上賔再见明光宫峩冠揖搢绅如今三见子坎坷爲逐臣朝游云霄间欲分丞相茵莫落江湖上遂与屈子邻了不见喜愠子岂眞可人邂逅成一欢醉语出天眞士方在田里自比渭与莘出试乃大谬刍狗难重陈嵗晚多霜露归耕当及辰甘露寺苏轼欲游甘露寺有二客相过遂与偕行寺有石如羊相传谓之很石云诸葛孔明坐其上与孙仲谋论曹公也大铁镬二案铭梁武帝所铸画狮子一菩萨二陆探微笔李衞公所留祠在寺手植柏合抱矣近寺僧发古殿基得舎利七粒并石记乃衞公爲穆宗皇帝追福所塟者也江山岂不好独游情易䦨但有相携人何必素所欢我欲访甘露当途无闲官二子旧不识欣然肯联鞍古郡山爲城层梯转朱栏楼台断崖上地窄天水寛一览吞数州山长江漫漫却望大明寺惟见烟中竿很石卧庭下穹窿如伏羱缅怀卧龙公挟䇿事琱鑚一谈收猘子再说走老瞒名髙有余想事徃无留观萧公古铁镬相对空团团坡陀受百斛积雨生微澜泗水逸周鼎渭城辞汉盘山川失故态怪此能独完僧繇六化人霓衣挂冰纨隐见十二叠观者疑夸谩破板陆生画青猊戯盘跚上有二天人挥手如翔鸾笔墨虽欲尽典刑垂不刋赫赫賛皇公英姿凛以寒古柏亲手种挺然谁敢干枝撑云峯裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肯少安废兴属造物迁逝谁控抟况彼妄庸子而欲事所难古今共一轨后丗徒辛酸聊兴广武叹不待雍门弹僧清顺新作垂云亭苏轼江山虽有余亭榭着难稳登临不得要万象各偃蹇惜哉垂云轩此地得何晚天功争向背诗眼巧増损路穷朱栏出山破石壁很海门浸坤轴湖尾抱云巘葱葱城郭丽淡淡烟村逺纷纷乌鹊去一一渔樵返雄观快新获微景收昔遁道人眞古人啸咏慕嵇阮空斋卧蒲褐芒屦每自捆天怜诗人穷乞与供诗本我诗乆不作荒澁旋锄垦从君觅佳句咀嚼废朝饭西斋苏轼西斋深且明中有六尺牀病夫朝睡足危坐觉日长昏昏旣非醉踽踽亦非狂褰衣竹风下穆然中微凉起行西园中草木含幽香榴花开一枝桑枣沃以光鸣鸠得美䕃困立忘飞翔黄鸟亦自喜新音变圆吭杖蔾观物化亦以观我生万物各得时我生日皇皇司马君实独乐园苏轼青山在屋上流水在屋下中有五畮园花竹秀而野花香袭杖屦竹色侵盏斝樽酒乐余春棊局消长夏洛阳古多士风俗犹尔雅先生卧不出冠盖倾洛社虽云与衆乐中有独乐者才全德不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效瘖哑除夜病中赠叚屯田苏轼龙钟三十九劳生已强半歳暮日斜时还爲昔人叹今年一线在那复堪把玩欲起强持酒故交云雨散惟有病相寻空斋爲老伴萧条灯火冷寒夜何时旦勌仆触屏风饥鼯嗅空案数朝闭合卧霜髪秋蓬乱传闻使者来䇿杖就梳盥书来苦安慰不怪造请缓大夫忠烈后髙义金石贯要当击权豪未肯觑衰懦此生何所似闇尽灰中炭归田计已决此邦聊假舘三径粗成赀一枝有余暖愿君更信宿庶奉一笑粲和顿教授见寄苏轼我笑陶渊明种秫二顷半妇言旣不用还有责子叹无弦则无琴何必劳抚玩我笑刘伯伦醉发蓬茆散二豪苦不纳独以锸自伴旣死何用埋此身同夜旦孰云二子贤自结两重案笑人还自笑出口谈治乱一生溷尘垢晚以道自盥无成空得懒坐此百事缓侧闻顿夫子讲道出新贯岂无一尺书恐不记庸懦陋邦贫且病数米铢称炭惭愧章先生十日坐空馆袖中出子诗贪读酒屡暖狂言各烦愼勿使输薪粲京师哭任遵圣苏轼十年不还郷儿女日夜长岂惟催老大渐复成凋䘮毎闻耆旧亡涕泫声輙放老任况寄逸先子推辈行文章少得誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对姦将哀哉命不偶每以才得谤竟使落穷山青衫就黄壤宦游乆不乐江海永相望退耕本就君时节相劳饷此怀今不遂归见累累葬望哭国西门落日衔千嶂平生唯一子抱负珠在掌见之龆齓中已有食牛量他年如入洛生死一相访惟有王濬沖心知中散状张寺丞益斋苏轼张子作斋舎而以益爲名吾闻之夫子求益非速成譬如远游客日夜事征行今年适燕蓟明年走蛮荆东观尽沧海西渉渭与泾归来闭户坐八方在轩庭又如学医人识病由饱更风雨晦明滛跛躄瘖聋盲虚实在其脉静躁在其情荣枯在其色寿夭在其形茍能阅千人望见知死生爲学务日益此言当自程爲道贵日损此理在旣盈愿君书此诗以爲益斋铭送郑户曹苏轼水遶彭祖楼山围戯马台古来豪杰地千载有余哀隆准飞上天重瞳亦成灰白门下吕布大星陨临淮尚想刘德舆置酒此徘徊尔来苦寂寞废圃多苍苔河从百步响山到九里回山水自相激夜声转风雷荡荡清河壖黄楼我所开秋月堕城角春风揺酒盃迟君爲坐客新诗出琼瑰楼成君已去人事固多乖他年君倦游白首赋归来登楼一长啸使君安在哉送李公择苏轼嗟予寡兄弟四海一子由故人虽云多出处不我谋弓车无停招逝去势莫留仅存今几人各在天一陬有如长庚月到晓烂不收宜我与夫子相好手足侔比年两见之賔主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其爲人不待风马牛他年林下见倾盖如白头怀西湖寄晁美叔同年苏轼西湖天下景游者无愚贤深浅随所得谁能识其全嗟我本狂直早爲丗所捐独专山水乐付与寕非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯爲尔妍胡不屏骑从暂借僧榻眠读我壁间诗清流洗烦煎䇿杖无道路直造意所便应逢古渔父苇间自寅縁问道若有得买鱼勿论钱种松得徕字苏轼春风吹榆林乱叶飞作堆荒园一雨过戢戢千万栽青松种不生百株望一枚一枚已有余气压千畮槐野人易斗粟云自鲁徂徕鲁人不知贵万灶飞青煤束缚同一车胡爲乎来哉泫然解其縳清泉洗浮埃枝叶伤尚困生意未肯回山僧老无子养视如婴孩坐待老龙蛇清隂满南台孤根裂山石直干排风雷我今百日客养此千歳材茯苓无消息双鬓日夜催古今一俛仰作诗寄余哀以双刀遗子由子由有诗次其韵苏轼宝刀匣不见但见龙雀镮何曾斩蛟蛇亦未切琅玕胡爲穿窬辈见之要领寒吾刀不汝问有愧在其肝念此刀自藏包之虎皮斑湛然如古井终嵗不复澜不忧无所用忧在用者难佩之非其人匣中自长叹我老衆所易屡遭非意干惟有王玄通堦庭秀枝兰知子后必大故择刀所便屠狗非不用一歳六七刓欲试百鍊刚要须更泥蟠作诗铭其背以待知者看与王郎中昆仲及儿迈遶城观荷花二首苏轼昨夜雨鸣渠晓来风袭月萧然欲秋意溪水清可啜环城三十里处处皆佳絶蒲莲浩如海时见舟一叶此间真避丗青蒻低白髪相逢欲相问已逐惊鸥没清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来两溪间云水夜自明送俞节推苏轼呉兴有君子淡如朱丝琴一唱三叹息至今有遗音嗟余与夫子相避如参辰犹喜见诸郎窈然清且深异时多良士末路䘮初心我生不有命其肯枉尺寻东坡七首苏轼余至黄二年日以困匮故人马正卿哀余乏食爲于郡中请故营地数十畮使得躬耕其中地旣乆荒爲茨棘瓦砾之场而歳又大旱垦辟之劳筋力殆尽释耒而叹乃作是诗自愍其勤庶几来歳之入以忘其劳焉废垒无人顾頺垣长蓬蒿谁能捐筋力歳晚不偿劳独有孤旅人天穷无所逃端来拾瓦砾歳旱土不膏﨑岖草棘中欲刮一寸毛喟然释耒叹我廪何时髙荒田虽浪莽髙庳各有适下隰种秔稻东原莳枣栗江南有蜀士桑果已许乞好竹不难栽但恐鞭横逸仍须卜佳处规以安我室家僮烧枯草走报暗井出一饱未敢期瓢饮已可必自昔有微泉来从远岭背穿城过聚落流恶壮蓬艾去爲柯氏陂十畮鱼虾㑹嵗旱泉亦竭枯萍粘破块昨夜南山云雨到一犂外泫然寻故渎知我理荒荟泥芹有宿根一寸嗟独在雪芽何时动春鸠行可脍种稻清明前乐事我能数毛雨暗春泽针水闻好语分秧及初夏渐喜风叶举月明㸔露上一一垂珠缕秋来霜穗重顚倒相撑拄但闻畦陇间蚱蜢如风雨新舂便入甑玉粒照筐筥我乆食官仓红腐等泥土行当知此味口腹吾已许良农惜地力幸此十年荒桑柘未及成一麦庶可望投种未逾月覆块已苍苍农夫告我言勿使苗叶昌君欲冨饼饵要须纵牛羊再拜谢苦言得饱不敢忘种枣期可剥种松期可斲事在十年外吾计亦已悫十年不足道千载如风雹旧闻李衡奴此䇿拟可学我有同舎郎官居在灊岳遗我三寸柑照坐光卓荦百栽傥可致当及春冰渥想见竹篱间青黄垂屋角潘子乆不调沽酒江南村郭生本将种卖药西市垣古生亦好事恐是押衙孙家有十畮竹无时容扣门我穷交旧绝三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆冬至日赠安节苏轼我生几冬至少小如昨日当时事父兄上寿拜脱膝十年阅凋谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里妷忆汝緫角时啼笑爲梨栗今来能慷慨志气坚鐡石诸孙行复尔丗事何时毕诗成却超然老泪不成滴陈季常见过二首苏轼仕宦常畏人退居还喜客君来輙馆我未觉鸡黍窄东坡有竒事已种十畮麦但得君眼青不辞奴饭白送君四十里只使一帆风江边千树柳落我酒盃中此行非逺别此乐固无穷但愿长如此来徃一生同初秋寄子由苏轼百川日夜逝物我相随去惟有宿昔心依然守故处忆在怀远驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱颜不可恃此语君勿疑别离恐不免功名定难期当时已悽断况此两衰老失涂旣难追学道恨不早买田秋已议筑室春当成雪堂风雨夜已作对牀声过建昌李野夫公择故居苏轼彭蠡东北源庐阜西南麓何人脩水上种此一双玉思之不可见破宅余脩竹四邻戒莫犯十畮森似束我来仲夏初解箨呈新緑幽鸟向我鸣野人留我宿裴回不忍去微月挂乔木遥想他年归解组巾一幅对牀老兄弟夜雨鸣竹屋卧听邻寺钟书䆫有残烛栖贤三崃桥苏轼吾闻太山石积日穿线熘况此百雷霆万丗与石鬪深行九地底险出三崃右长输不尽溪欲满无底窦跳波飜潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出歛歛半月殻玉渊神龙近雨雹乱晴昼垂瓶得清甘可嚥不可嗽髙邮陈直躬处士画鴈苏轼野鴈见人时未起意先改君从何处㸔得此无人态无乃藁木形人禽两自在北风振枯苇微雪落璀璀惨澹云水昏晶荧沙砾碎弋人怅何慕一举眇江海次韵王觌正言喜雪苏轼圣人与天通有诏寛狱市好语夜喧街湿云朝覆砌纷然退朝后色映宫槐媚欲夸翦刻工故上朱蓝袂我方执笔侍未敢书上瑞君犹伏合争髙论亦少慰霏霏止还作盎盎风与气神龙乆濳伏一怒势必倍行当见三白拜舞讙万嵗归来饮君家酣咏追旣醉故李承之待制六丈挽词苏轼青青一寸松中有梁栋姿天骥堕地走万里端可期丗无阿房宫可建五丈旗又无穆天子西征燕瑶池材大古难用老死亦其宜丈夫恐不免岂患莫已知公如松与骥少小称伟竒俯仰自廊庙笑谈无羌夷清朝竟不用白首仍忧时愿斩横行将请烹干没儿言虽不见省坐折姦雄窥嗟我去公乆江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沉痛八哀诗邪正乆乃明人今属公思九原不可作千古有余悲送范纯粹守庆州苏轼才大古难用论髙常近迂君㸔赵魏老乃爲滕大夫浮云无根蔕黄潦能须㬰知经几成败得见眞贤愚羽旄照城阙谈笑安边隅当年老使君赤手降于莵诸郎更何事折箠鞭其雏吾知邓平叔不鬪月支胡送千乘千能两姪还郷苏轼治生不求富读书不求官譬如饮不醉陶然有余欢君㸔庞德公白首终泥蟠岂无子孙念顾独遗以安鹿门上冡回牀下拜龙鸾躬耕竟不起耆旧节独完念汝少多难冰雪落绮䊵五子如一人奉养眞色难烹鸡独食母自飨苜蓿盘口腹恐累人宁我食无肝西来四千里敝袍不言寒秀眉似我兄亦复心闲寛忽然舍我去嵗晚留余酸我岂轩冕人青云意先䦨汝归莳松菊环以青琅玕桤隂三年成可以挂我冠清江入城郭小圃生微澜相从结茅舎曝背谈金銮故周茂叔先生濂溪苏轼丗俗眩名实至人疑有无怒移水中蟹爱及屋上乌坐令此溪水名与先生俱先生本全德廉退乃一隅因抛彭泽米偶似西山夫遂即世所知以爲溪之唿先生岂我辈造物乃其徒应同柳州柳聊使愚溪愚欧阳叔弼见访道陶渊明事因语及元载之死叹其识有浅深退作此诗苏轼渊明求县令本縁食不足束带向督邮小屈未爲辱飜然赋归去岂不念穷独重以五斗米折腰营口腹如何元相国万钟不满欲胡椒铢两多何用八百斛以此杀其身何啻抵鹊玉徃者不可悔吾其返自烛竹间亭小酌怀欧阳叔弼季黙呈赵景贶陈履常一首苏轼歳莫自急景我闲方缓觞醉余西湖晚歩转北渚长地坐略少长意行无涧冈乆知荠麦清稍喜榆柳黄盎盎春欲动㶑㶑夜未央水天鸥鹭静月雾松桧香抚景方婉娩怀人重凄凉岂无一老兵坐念两欧阳我意正麋鹿君才亦圭璋此㑹恐难乆此欢不可忘东府雨中别子由苏轼庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归来知健否莫忘此时情过髙邮寄孙君孚苏轼过淮风气清一洗尘埃容水木渐幽茂菰蒲杂游龙可怜夜合花青枝散红茸美人游不归一笑当谁供故园在何处已偃手种松我行忽失路归梦山千重闻君有负郭二顷收横从卷野毕秋获殷牀闻夜舂乐哉何所忧社酒粥面醲宦游岂不好毋令到千钟次韵定慧钦老见寄苏轼闲居蓄百毒救此跛与盲依山作陶穴掩此暴骨横区区效一漑岂能济含生力恶不已出时哉非汝争江月五首苏轼岭南气候不常吾尝云菊花开时乃重阳良天佳月即中秋不须以日月爲断也今歳九月残暑方退旣望之后月出愈迟然予尝夜起登合江楼或与客游丰湖入栖禅寺扣罗浮道院登逍遥堂逮晓乃归杜子美云四更山吐月残夜水明楼此殆古今绝唱也因其句作五首仍以残夜水明楼爲韵一更山吐月玉塔卧微澜正似西湖上涌金门外㸔冰轮横海阔香雾入楼寒停鞭且莫上照我一杯残二更山吐月幽人方独夜可怜人与月夜夜江楼下风枝乆未停露草不可借归来掩关卧唧唧虫夜话三更山吐月栖鸟亦惊起起寻梦中游清絶正如此驱云扫衆宿俯仰迷空水幸可饮我牛不须违洗耳四更山吐月皎皎爲谁明幽人赴我约坐待玉绳横野桥多断板山寺有微行今夕定何夕梦中游化城五更山吐月䆫逈室幽幽玉钩还挂户江练却明楼星河澹欲晓鼓角冷知秋不眠飜五咏清切变蛮讴迁居之夕闻邻舎儿诵书欣然而作苏轼幽居乱蛙黾生理半人禽跫然已可喜况闻弦诵音儿声自圎美谁家两青衿且欣习齐咻未敢笑越吟九龄起韶石姜子家日南吾道无南北安知不生今海阔尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴次韵子由所居苏轼幽居有古意义井分西墙谁言三伏热止须一杯凉先生坐忍渴羣嚣自披猖衆散徐酌饮逡廵味尤长和陶渊明饮酒苏轼道䘮士失已出语輙不情江左风流人醉中亦求名渊明独清眞谈笑得此生身如受风竹掩冉衆叶惊俯仰各有态得酒诗自成和陶渊明怨诗楚调示庞主簿及邓治中苏轼当欢有余乐在戚亦頽然渊明得此理安处固有年嗟我与先生所赋良竒偏人间少宜适惟有归耘田我昔堕轩冕毫釐眞市归来卧重茵忧愧自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不早悟犹推渊明贤和陶渊明杂诗苏轼眞人有妙观俗子多妄量区区劝粒食此岂知子房我非徒跣相终老怀未央兎死縳淮隂狗功指平阳哀哉亦可羞世路皆羊肠和陶渊明庚戌歳九月中于西田获早稻苏轼蓬头二獠奴谁谓愿且端晨兴洒扫罢饱食不自安愿此治圃畦少资主游观昼功不自觉夜气乃潜还早韭欲争春晚菘先破寒人间无正味美好出艰难早知农圃乐岂有非意干尚恨不持锄未免骍我颜此心苟未降何适不间关休去复歇去食菜何所叹和渊明始作鎭军参军经曲阿苏轼虞人非其招欲徃畏简书穆生责醴酒先见我不如江左古弱国强臣擅天衢渊明堕诗酒遂与功名踈我生值良时朱金义当纡天命适如此幸收废弃余独有愧此翁大名难乆居不思牺牛龟兼取熊掌鱼北郊有大赉南冠解囚拘眷言罗浮下白鹤返故庐和陶渊明咏三良苏轼此生太山重忽作鸿毛遗三子死一言所死良已微贤哉晏平仲事君不以私我岂犬马哉从君求盖帷杀身固有道大节要不亏君爲社禝死我则同其归顾命有治乱臣子得从违魏颗眞孝爱三良安足希仕宦岂不荣有时纒忧悲所以靖节翁服此黔娄衣和陶渊明咏贫士苏轼夷齐耻周粟髙歌诵虞轩产禄彼何人能致绮与园古来避丗士死灰或余烟末路益可羞朱墨手自研渊明𥘉亦仕弦歌本诚言不乐乃径归视世差独贤夏昼章望之一日常百刻转若车轮忙千日十万刻百年能几长逹者齐古今一生甚微茫夏日岂爲永而足以较量人丗不足惜行善乃自彰无及间暇时般乐爲滛荒夷齐饿人者颜闵非公王其人品孰亚周氏与虞唐亦用仁义积岂今身未亡冨贵无可恃莫与公道强夜思昼以力四序皆流光示君夏昼诵惕惕其自伤宿简寂观袁陟名山崇祕祠终夜得清赏真气溢空浮流泉随砌响林峦片月散殿阁髙风行天际斗杓直庭中盘石横逸人今何之故岭不改秀白鹤唳松梢青灯巖窦怳追汗漫驾深悟逍遥言四顾羣动寂冥心归灏元再游云居袁陟风吹岭头树似欲招行客縁云过绝顶复见紫霄宅平观三百里下视八千尺隼击九秋严鹏展万里翮五老鎭相望西岫天与敌可笑培塿羣亦自矜寸碧氛埃卷宇宙鴈骛下川泽旣谐慧智心若蹈圣贤域危亭据中峯回抱竦天壁沈沈古帝坐左右列夔稷举头河汉通直欲攀南极合奏天地籁两耳清历历吁嗟万类微胡爲竞朝夕安知太清上我方适所适尚思西巘路去冬蹑双屐髙兴挹洪厓大句鼔天力到今巖壑间浩浩起金石安得少陵翁物外讲新格重来羁绁在欲隐丗累廹多谢受命松长存歳寒色覆验余姚道中王存一夫死非命涤验更两吏一囚坐法诛三覆与衆弃去年交阯败杀戮无贱贵江淮屡歳眚积殍沟壑秽圣人于赤子爱重若彼至谨小以遗大谁其原帝意杂兴三首鲜于侁幽居观物变天道固虚盈炎驭日方炽微隂一已生凉风动野草桃李先飘零蜩螗集髙栁络纬响空庭愁心独耿耿宵梦竟难成一气斡元造爲功未尝烦羣生自委化天地亦何言凫胫不可増楮叶不可镌欲益固爲损劳心非自然不见平阳侯醇酒聊终年三王贵养老取重在乞言酒醴副佳肴黄髪斯皤然朝廷本忠厚风俗亦变迁岂意汉道微侍中惟少年耆旧无备问李公所以难新堂夜坐月色皎然由连理亭信歩庭中徘徊乆之因爲五言一首鲜于侁秋风动微凉天雨新霁后闲斋独隐几明月在髙栁振衣歩庭下颢气入襟袖天空云汉明隐约辨列宿苍苍松桧上零露霏欲流脱叶满闲园繁华迨衰朽清宵望蟾彩宜付一杯酒多病谢樽罍城头转寒漏海州观放鹘搏兎不中而飞去沈存中秋霜濯空林暮日在峯顶冥冥起长风稍稍绝遗影骁禽值勐搏俯取不待顷岂非求者乖矫翮成远骋未能谢榛莽那用遽悻悻此心竟可怜得失未宜病观余姚海氛谢景初海上风与雨未朕先气升泽卤杂山云蓊郁相薫蒸交语面已障安辨丘与陵衣濡带革缓臭腥殊可憎自非昌其阳疾疠得以乗君子却隂邪何必医师能余姚董役海隄有作谢景初五行交相陵海水不润下处处坏堤防白浪大于马顾予爲其长恐惧敢暂舍董衆完筑塞䟦履率旷野使人安于生兹不羞民社调和隂与阳自有任责者法喜堂谢景初虚堂庇风雨结不务壮外饰无髹髵置物况容长开箧药剂灵拈棊白黒抗阶花澹亦夭庭石碧交向出门鸟雀喧燕处物我䘮呉俗夸有素佛徒侈相尚独能守质静坐以矫流宕栖之果自喜何须山海上村居文与可日影满松䆫云开雨初止晴林梨枣熟晓巷儿童喜牛羊深涧下凫鴈寒塘里田父酒新成瓶瓮馈隣里新晴山月文与可髙松漏踈月落影如画地徘徊爱其下夜乆不能寐怯风池荷卷病雨山果坠谁伴予苦吟满林啼络纬属疾梧轩文与可髙梧覆新叶满院发华滋白日一何永清隂闲自移暖虫垂到地晴鸟语多时病肘倚枯几泊然忘所思皇朝文鑑卷第十八皇朝文鑑皇朝文鑑卷第十九过家黄庭坚上冡黄庭坚题王黄州墨蹟后黄庭坚和张文濳赠晁无咎二首黄庭坚留王郎黄庭坚和孔常父雪黄庭坚次韵答邢夫黄庭坚题竹石牧羊黄庭坚赠秦少仪黄庭坚谢公定和二范秋怀黄庭坚宿旧彭泽怀陶令黄庭坚题宛陵张待举曲肱亭黄庭坚和邢夫秋怀黄庭坚次谢与迪所作竹黄庭坚次韵杨明叔见饯十首黄庭坚拜刘凝之画像黄庭坚跋子瞻和陶诗黄庭坚次徐仲车因娄行父见寄之诗游蒋彦回玉芝园黄庭坚沐浴有感彭汝砺就食杨蟠古兴沈辽濉阳徐积别三子陈师道示三子陈师道田家陈师道送苏公知杭州陈师道送李奉议亳州判官陈师道观兖文忠公家六一堂图书咸平读书堂陈师道次韵答晁无斁陈师道买炭苏辙苦寒搜病骨丝纩莫能御析薪燎枯竹勃郁烟充宇西山古松枥材大招斤斧根槎委溪谷龙伏熊虎踞挑抉靡遗余陶穴付一炬积火变深黳牙角犹忿怒老翁睡破氊正昼出无屦百钱不满篮一坐幸至莫御炉歳増贡圜直中常度闾阎不敢售根节姑付汝升平百年后地力已难富知夸不知啬俛首欲谁诉百物今尽然岂惟一炭故我老或不及预爲子孙惧早行孔文仲客兴谓已旦出视见落月瘦马入荒陂霜花重如雪海风吹万里两耳冻几脱歳晏已苦寒近北尤凛冽况当清晓行遡此原野阔笠飞带绕颈指强不得结农家烟火微炙手粗可热岂能迂我留而就苟且活仰头视四宇夜气亦渐豁苦心待正昼白日想不缺逍遥亭潘兴嗣作亭名逍遥此理诚不虚寛于一天下原宪惟桑枢况我卜清旷风雨庇有余方池容㶑灔小径足萦迂花木颇窈窕松筠亦扶踈鸣蛙送鼔吹好鸟来笙竽可琴亦可咏可饮亦可娯盘虽无下筯賔食亦有鱼恢论或申旦隐几忘移晡困来展足眠醉倒从人扶率尔但付畅因烦而领无邺侯三万轴方朔五车书弃置复弃置任自相贤愚无妨吾逍遥此乐诚何如师道潘兴嗣师道乆不振小儒咸自私破崖求圭角务出已新竒恻恻去圣远六经秦火隳不有传授学渉猎安所爲汉儒守一经学者如云随承习虽未尽摸法有根基荐绅立朝廷开口应万机附对皆据经金石确不移熟烂见本末较然非可欺吾愿下学官各立一经师务尽道德业不取章句辞庶几昔人风炳然复在兹过百里大夫冡黄庭坚行客抱忧端况复思古人何年一丘土不见石麒麟断碑略可读大夫身霸秦虞公纳垂棘将军西问津安知五羊皮自粥千金身末俗工媒孽浮言妬道眞幸逢孟轲赏不愧微子䰟寄秉夷黄庭坚少时调诗书贯穿数万字尔来窥陈编记一忘三二光隂如可玩老境飜手至良医曾折足说病廼眞意和子瞻粲字韵二首黄庭坚公材如洪河灌注天下半风日未尝撄昼夜圣所叹名丗二十年穷无歌舞玩入宫又见妬徒友飞鸟散一饱事难谐五车书作伴风雨暗楼台鸡鸣自昏旦虽非锦绣赠欲报青玉案文似离骚经诗窥关雎乱贱生恨晚学曾未奉巾盥昨蒙双鲤鱼逺託郑人缓风义薄秋天神明还旧贯更磨荐祢墨推挽起疲懦忽忽未嗣音微阳归候炭仁风从东来拭目望斋馆鸟声日日春柳色弄晴暖漫有酒盈樽何因见此粲元龙湖海士毁誉各相半下牀卧许君上牀自永叹丈夫属有念人物非所玩坐令结欢客化爲烟雾散武功有大略亦复寡朋伴咏歌思见之长夜鸣鹖旦东南望彭门官道平如案简书束縳人一水不能乱斯文嫓秬鬯可用圭瓉盥诚求活国医何忍弃和缓开疆日百里都内钱朽贯铭功甚俊伟迺见儒生懦且当置是事勿求冰作炭上帝羣王府道家蓬莱馆曲肱夏簟寒炙背冬屋暖只令文字垂万丗星斗粲寄师载黄庭坚齐地谷翔贵排门无爨饙二仲有甘㫖奉亲亦良勤原田水洸洸何时稼如云无民愿丰歳政自不忘君过家黄庭坚络纬声转急田车寒不运儿时手种柳上与云雨近舎傍旧佣保少换老欲尽宰木郁苍苍田园变畦畛招延屈父党劳问走婚亲归来飜作客顾影良自哂一生萍託水万事雪侵鬓夜阑风陨霜干叶落成阵灯花何故喜大是报书信亲年当喜惧儿齿欲毁齓系船三百里去梦无一寸上冡黄庭坚自公返蓬荜税驾上丘陇霜露此日悲松楸十年拱养雏数羽毛𥘉不及承奉康州断肠猿风枝割永痛少年不如人登仕无前勇髪踈牙齿揺鲸波怒号汹愿爲保家子敢议丗轻重称觞太夫人鱼菜赡庖供题王黄州墨蹟后黄庭坚掘地与断木智不如机舂圣人怀余巧故爲万物宗丗有斲泥手或不待郢工徃时王黄州谋国极匪躬朝闻不及夕百壬避其锋九鼎安盘石一身转孤蓬浮云当日月白髪照秋空诸君发蒙耳汲直与臣同和张文潜赠晁无咎二首黄庭坚龟以灵故焦雉以文故翳本心如日月利欲食之旣后生玩华藻照影终没丗安得八纮罝以道猎衆智谈经用燕说束弃诸儒传滥觞虽有罪末派弥九县张侯真理窟坚壁勿与战难以口舌争水清石自见留王郎黄庭坚河外吹沙尘江南水无津骨肉常万里寄声何由频我随简书来顾影将一身留我左右手奉承白头亲小邦王事略虫鸟声无人王生解鞍马夜语鸡唤晨母慈家人肥女慧男垂绅有田爲酒事豚韭及秋春生涯得如此旧学更光新索去何草草少留慰囏勤百年才一炊六籍经几秦要知胷中有不与迹同陈郢人怀妙质聊欲运吾斤和孔常父雪黄庭坚春皇赋上瑞来宁黄屋忧下令走百神大云庇九丘风声将仁气灔灔生瓦沟寒花舞零乱表里照皇州千门委圭璧晓日不肯收元年冬无泽穴处长螟蟊两宫𥘉旰食补衮献良筹有道四夷守无征万邦休耆年秉国论泾渭极分流辍耒入班品逸民尽归周股肱共一体间不容戈矛人材如金玉同美异刚柔政须衆贤和乃可踈共吺改弦张弊法病十九已瘳王指要不匿蚀非日月羞桑林请六事河水问九畴天意果然得玄功与吾谋此物有嘉德占年在麦秋近臣知天喜玉色动冕旒儒馆无他事作诗配崇丘次韵答邢夫黄庭坚爲山不能山过在一篑止渥洼骐驎儿堕地志千里岷江𥘉滥觞入楚乃无底将升圣人堂道固有廉陛邢子好少年如丗有源水方求无津涯不作蛙井喜儿中兀老苍趣造甚竒异过阅王公门袖中有漫刺别来阻河山望逺每障袂斯文向千载有志常寡遂后生文楚楚照影若孔翠不应太玄草晞价咸阳市雨作枕簟秋官闲省中睡梦不到汉东茗椀乃爲祟闻君肺渴减颇复佳食寐读书得新功来鴈寄一字题竹石牧牛黄庭坚野次小峥嵘幽篁相依緑阿童三尺箠御此老觳觫石吾甚爱之勿遣牛砺角牛砺角尚可牛鬪残我竹赠秦少仪觌黄庭坚汝南许文休马磨自衣食但闻郡功曹满丗名籍籍渠命有显晦非人作通塞秦氏多英俊少游眉最白颇闻鸿鴈行笔皆万人敌吾蚤知有觏而不知有觌少仪袖诗来剖蚌珠的历乃能持一镞与我箭锋直自吾得此诗三日卧向壁挽士不能寸推去輙数尺才难不其然有亦未易识谢公定和二范秋怀黄庭坚西风一叶脱迹已不可扫巷有白马生朝回焚谏草谁云事君难是亦父子间所要功补衮不言能犯颜宿旧彭泽怀陶令黄庭坚濳鱼愿深渺渊明无由逃彭泽当此时沉㝠一丗豪司马寒如灰礼乐卯金刀歳晚以字行更始号元亮凄其望诸葛肮脏犹汉相时无益州牧指撝用诸将平生本朝心歳月阅江浪空余诗语工落笔九天上向来非无人此友独可尚属余刚制酒无用酌盃盎欲招千载䰟斯文或宜当题宛陵张待举曲肱亭黄庭坚仲蔚蓬蒿宅宣城诗句中人贤忘巷陋境胜失途穷寒葅书万卷零乱刚直胷偃蹇勲业外啸歌山水重晨鸡催不起拥𬒳听松风和邢夫秋怀二首黄庭坚王度无畦畛包荒用凭河秦收郑渠成晋得楚材多用人当其物不但轴与薖六通而四辟玉烛四时和相如用全赵留侯开有汉名登泰山重功略天下半让颇封韩彭事成羣疑泮天道常曲全小智骜后患次谢与迪所作竹黄庭坚吾宗墨脩竹心手不自知天公造化鑪揽取如拾遗风雪烟雾雨荣悴各一时此时抱明节君又润色之抽萌或发石悬箠有阽危林梢一片雨造次以笔追勐吹万籁作微凉大音稀霜兎束豪健松烟泛砚肥盘桓未落笔落笔必中宜今代捧心学取笑如东施或可遗巾帼选愞如辛毗生枝不应节乱叶无所归非君一起予衰病岂能诗忆君𥘉解鞍新月挂弯眉夜月上金镜坐叹光景驰我有好东绢晴明要㑹期漪漪淇园姿此君有威仪愿作数百竿水石相因依他年风动尘洗我别后思开图慰满眼何时遂臻兹次韵杨明叔见饯十首黄庭坚平津喜牧豕佽飞能斩蛟终借一汲黯淮南解兵交杨子有直气未忍死草茅引之入汉朝谁爲续弦胶杨君清渭水自流浊泾中今年贫到骨豪气似元龙男儿生世间笔端吐长虹何事与秋萤争光蒲苇丛事随丗滔滔心欲自得得杨君爲已学度越流軰百坐扪故衣蝨垢袜春汗黒睥睨纨袴儿可饮三斗墨清净草玄学西京有子云太尉死宗社大鸟泣其坟寂寥向千载风流𬒳仍昆冨贵何足道圣处要䇿勲桑舆金石交旣别十日雨子舆裹饭来一笑相告语杨君困箪瓢诸公不能举傥可从我归沙头驻鸣橹山围少天日狐鬼能作妖睒闪载一车猎人用鸣枭小智窘流俗蹇浅不能超安得万里沙霜晴看射鵰元之如砥柱大年若霜鹗王杨立本朝举丗作郛郭观公有胆气似可继前作丈夫存逺大胷次要落落虚心观万物险易极变态皮毛剥落尽唯有眞实在侍中乃珥貂御史即冠豸顾影或可羞短蓑钓寒濑松柏生涧壑坐阅草木秋金石在波中仰看万物流肮脏自肮脏伊优自伊优但观百丗后传者非公侯老作同安守蹇足信所便胷中无水镜敢当吏部铨恨此虚名在未脱丗纠缠念作白鸥去江南水如天拜刘凝之画像黄庭坚弃官清颍尾买田落星湾身在菰蒲中名满天地间谁能四十年保此清净退徃来涧谷中神光射牛背跋子瞻和陶诗黄庭坚子瞻謪岭南时宰欲杀之饱喫惠州饭细和渊明诗彭泽千载人东坡百丗士出处虽不同风味乃相似次徐仲车因娄行父见寄之诗前朝老诸生太半正丘首投荒万里归烦公问健否徃时望江宰今爲夏津吏它日可教之玉音尚无弃游蒋彦回玉芝园黄庭坚春生潇湘水风鸣涧谷泉过雨花漠漠弄晴絮翩翩名园上朱阁观后复观前借问昔居人岑绝无炊烟人生须冨贵河水清且涟百年共如此安用涕潺湲蒋侯眞好事杖屦喜接连车载溪中骨堆排若差肩厌看孔壬面丑石反成妍感君劝我醉吾亦无间然乱我朱碧眼空花坠便翾行动须人扶那能金石坚爱君雷式琴汤汤发朱弦但恨赏音人太平随逝川平生有诗病如痼不可痊今当痛自改三衅复三湔沐浴有感彭汝砺去垢如去邪不欲留毫分髪不止一沐身不止三熏如何迷本原浴德不自勤区区养樲棘俯仰愧前闻就食杨蟠未知田上劳徒厌鼎中味及与农事接方惊食者贵余生寡营求念此岂易致况敢怀寸禄平居但羞愧古兴沈辽我不叹白髪安得新少年徃者不失势后来岂能贤丗间亦多士倚伏良有縁寄语夸夺子古人已皆然濉阳徐积尝闻唐李氏丗号爲贤妻以力营七䘮或谓难庶几孰知蔡家妇其事乃同之岂特在中馈无往而无仪孝于其所尊慈于其所卑旣知义所在能终义所爲我生至此极我嫁逢百罹其属死略尽其骨俱无归身爲未亡人心乃眞男儿以已任其责无忘须臾时但恐事不济安知恤寒饥乃捐奉生具而爲送亡资面不御膏沐首不加冠笄金珠鬻于市文绣容何施更无囊中装唯有身上衣殆将截其髪幸苟完其肌所得盖良苦所积从细微如此十年乆犹以爲支离日时卜诸良宅兆相厥宜一举十八䘮一旦得所依手自植松楸身亦沾涂泥何暇裹两足但知勤四肢居者叹于室行者泣于𡵨鸟亦助叫号人思操虆梩冥冥长夜䰟所获喜可知郁郁佳城中不爲中道尸卒办其家事少慰而心悲义深海可涸行坚山可摧孤诚贯白日幽光凌虹蜺吾闻古烈女荦荦非无竒一死尽易处一节亦易持至如张氏者使人尤歔欷谁爲孝妇传谁爲黄绢碑亦有淮上翁爲述濉阳诗移书太史氏无令兹逸遗别三子陈师道夫妇死同穴父子贫贱离天下宁有此昔闻今见之母前三子后熟视不得追嗟乎胡不仁使我至于斯有女𥘉束髪已知生离悲枕我不肯起畏我从此辞大儿学语言拜揖未胜衣唤爷我欲去此语那可思小儿襁褓间抱负有母慈汝哭犹在耳我怀人得知示三子陈师道去逺即相忘归近不可忍儿女已在眼眉目略不省喜极不得语泪尽方一哂了知不是梦忽忽心未稳田家陈师道鸡鸣人当行犬鸣人当归秋来公事急出处不待时昨夜三尺雨灶下已生泥人言田家乐尔苦人得知送苏公知杭州陈师道平生羊荆州追送不作逺岂不畏简书放麑诚不忍一代不数人百年能几见昔如马口衔今爲禁门键一雨五月凉中宵大江满风帆目力短江空歳年晚送李奉议亳州判官陈师道祁氏号外府藏室多异书自公有余力一览意何如爲学虽日益受益不受诬正须髙着眼濠梁有游鱼观兖文忠公家六一堂图书生丗何用早我已后此翁颇识门下士略已闻其风中年见二子已复歳一终唿我过其庐所得非所蒙先朝羣玉殿冠佩环羣公神文焕王度喜色见天容御榻谁复登帝书元自工黄绢两大字一览涕无从似欲託其子天意人与同历数况有归敢有贪天功集古一千巻明明并羣雄谁爲第一手未有百丗公庙器刻科斗宝樽播华虫缅怀弁服士酬献鸣瑽瑢挿架一万轴遗子以固穷素琴乆绝弦棊酒颇阙供向来一瓣香敬爲曾南丰丗虽嫡孙行名在恶子中斯人日已逺千歳幸一逢吾老不可待草露湿寒蛩咸平读书堂陈师道昔人三百篇善丗已有余后生守章句不足供嗫嚅一登吏部选笔砚随扫除闭合画眉妩隔屋闻歌唿奉公用汉律宁复要诗书俛首出跨下枉此七尺躯今代陶朱公不作大梁屠计然特未用意得轻全呉爲邦得畿县政密自计踈宁书下下考不奉急急符用意簿领外筑室课典谟平生五千巻还舍不问途旧事更汉唐稍以诗自娯复作无事饮醉卧拥青奴桃李春事繁轩䆫昼景舒鸣屋鸠唤雨窥檐燕哺雏休吏散篇帙修篁献笙竽听然一启齿斯民免爲鱼次韵答晁无斁陈师道女生愿有家名妾以不聘田里亦慕君又恶不由正欲行不问涂已破宁顾甑耕蚕无一廛庖井要三径还家忧患余挽须儿女竞十年宁有此一寒可无命平生晁夫子得士公室庆稍无车马音复作賔客请论文到韩李念旧说苏郑长年断消息独语谁和应此生恩未报他日目不瞑归卧无好怀扣门有佳听谁来雪霜后更觉天宇浄少好老未工持刃授予柄皇朝文鑑卷第十九皇朝文鑑皇朝文鑑卷第二十皇朝文鑑巻第二十五言古诗寄杨道孚张耒旦起张耒夏日杂感张耒春日杂书张耒感遇张耒昭陵六马张耒斑竹张耒寓陈诗张耒籴官粟有感张耒贺雨拜表张耒田居秦观海康书事五首秦观孤愤吟二首张商英接花陈瓘文选楼李廌寄陈履常邢居实雨后岀城马上作邢居实述怀任伯雨春风洪朋初行山晁咏之王立之大裘轩谢逸闺恨谢逸酴醿依柏引蔓上冒其顚崔鶠江月图崔鶠雨余饱钦止寄友人张绎秋日书怀毛滂次韵毛达可给事秋怀念归赠赵正之林敏功送赵叔问奉议归南都方元修张牧之竹溪林敏修山行曹纬烛蛾贺铸寄杨道孚张耒士师我自出爽迈凌清秋年少不饮酒昏灯夜问囚君家外大父听狱代其忧备饥朝煮饭驱蚊夜张帱狱成上府时稽颡唿张侯怒心临缧绁相盗以戈矛无令市死厉请帝号重幽旦起张耒漫漫东牖白开帷纳晨光欠伸推夜枕扣齿被朝裳瓦盎汲石泉漱甘齿颊凉维兹孟夏初宿雨清髙堂栖鸟起且啅露莺鸣更藏悠悠晚花殷落落古栁苍西舎初鸣舂东隣出求粮客马已别枥商车欲踰冈羲和一扬辉羣动皆扰攘有生无不求谁得偃于牀人生但如此勤苦亦可伤况我病倦翮飘飘信风翔永怀中林士栖志烟霞郷愿言寄旅迹栖託以徜徉夏日杂感张耒士而怀其居孔子亦云非贤臣事晋侯夜载使逃齐酖毒比燕居君子不可怀乐小必害大安近逺之迷野刍养骐骥当念和銮驰一饱愿即止几何非犬鸡髙贤意有在汲汲不敢违安能守槽枥长伴儿曹嬉春日杂书张耒昨日爲雨备今晨天乃风障风谨自保通夕雪迷空备一常失计尽备力不供因之置不爲拱手受祸凶当爲不可坏任彼万变攻筑室如金石何劳计春冬此道简且安古来家国同感遇张耒穰侯擅关中颇畏诸侯客搜车计已迟终困范公策庸夫吝冨贵百计私自惜势移祸败至智巧竟何益至公览英俊苴补乃无隙请看桑林饿亦脱赵子厄昭陵六马张耒天将刬隋乱帝遣六龙来森然风云姿飒爽毛骨开飈驰不及视山立俨莫回长鸣视八表扰扰万驽骀秦王龙凤姿鱼鸟不足摧腰闲大白羽中物如风雷区区数竖子縳取如提孩手持扫天箒六合无尘埃艰难济大业一一非常才惟时六骥足绩与英衞陪功成锵八鸾玉辂行天街荒凉昭陵阙古石埋苍苔斑竹张耒重瞳陟方时二妃盖老人安肯泣路傍洒泪留丛筠颇疑葛陂化㸃㸃留斑鳞愼勿脱水去人丗多埃尘寓陈诗张耒我不知暑退但觉衣汗干颇怪庭中天湛然清以寛有物叫草根啾啾自相喧问知己新秋大火流金丸天工变寒暑正尔事亦繁静观付一笑吾事宁相关但使筋力健悠然佳意还喧喧憎邻里砧杵乱人眠籴官粟有感张耒持钱籴官粟日夕拥公门官价虽不髙官仓常苦贫兼并闭囷廪一粒不肯分伺待官粟空腾价邀吾民坐视旣不可禁之亦纷纭扰扰田畮中果腹才几人我欲究其原宏阔未易陈哀哉天地间生民常苦辛贺雨拜表张耒羣云雨事毕振旅不复阵扫天无一尘千里还緑润晨朝大明贺沙路万蹄印朝光泛翠瓦佳气去人近颇闻避斧扆侑膳彻龙笋愿君爱物心从此至尧舜田居秦观鸡号四隣起结束赴中原戒妇预爲黍唿儿随掩门犂锄带晨景道路更笑喧宿潦濯芒屦野芳簪髻根霁色披宿霭春空正鲜繁辛夷茂横阜锦雉骄空园少壮已云趋伶俜尚鸱蹲蟹黄经雨润野马从风奔村落次第集隔塍致寒温眷言月占好努力竞晨昏海康书事五首秦观白髪坐钩党南迁海濒州灌园以餬口身自离苍头篱落秋暑中碧花蔓牵牛谁知把锄人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鹎鵊何关汝十居近流水小巢依嵚岑终日数椽间但闻鸟遗音鑪香入幽梦海月明孤斟鹪鹩一枝足所恨非故林培塿无松柏驾言出焉游读书与意㑹却扫可忘忧尺蠖以时诎其信亦非求得归良不恶未归且淹留海康腊己酉不论冬孟仲杀牛挝祭鼔城郭爲沸动虽非尧历颁自我先人用大笑荆楚人嘉平猎云梦孤愤吟二首张啇英平津䛕武帝尧舜未爲聦归来东合士称颂比周公势利变人心上下交相蒙低颜望眉睫一喜生春风优游卒兹歳安知朝野空青青一本桑下可百夫息泠泠一井泉上有千人汲千里以爲郡百里以爲邑生齿岂不繁教化繄尔力何事北䆫人叹此徒劳职接花陈瓘色红可使紫叶单可使千花小可使大子少可使繁天赋有定质我力能使迁自矜接花手可夺造化权衆闻悉惊诧遣我屡叹吁用智固巧矣天时可易欤我欲春採菊我欲冬赏桃汝不能栽接汝巧亦徒劳雨露草必生雪霜松不死不死有本性必生亦时尔汝之所变易是亦时所爲时乎不可违何物不随时文选楼李廌申辕应楚聘邹枚适梁苑藩侯喜賔客贤贤易鹰犬黄绮游汉庭羽翼缯缴逺秦府十八公攀附名益显昭明衆才子文囿俾蒐选髙斋切浮云雉堞俯晴巘尚应愧河间笔削非大典寄陈履常邢居实十年客京洛衣袂多黄尘所交尽才彦惟子情相亲㑹合能几日欢乐何遽央春风东北来飘我西南翔骊驹已在门白日行且晚停觞不能饮将去更复返把腕捋髭须悲啼类儿女人生非鹿豕安得常羣聚朝别河上梁莫渉关山道匹马逐飞蓬离恨如春草去去日已逺行行泪横臆昨日同袍友今朝异郷客来时城南陌始见梅花白回首汉江头黄梅已堪摘杖䇿登髙城极目逈千里落日下青山但见白云起逺望岂当归长歌涕如雨归心如明月幽梦过颍汝抱膝长相思故人安可见忽枉数行书彷彿如对面纷纭辇毂下冠盖争驰逐吹嘘多贤豪肯复念幽独空斋听夜雨深竹闻子规此情不可道此心君讵知雨后出城马上作邢居实旣雨天气佳微云淡如扫欲寻烟际钟骑马河边草紫椹饱黄鹂人家夏𧖟老田妇踏缫车隔篱语音好嗟我一何愚读书浪枯藁不及此中人终年客长道述怀任伯雨元符庚辰歳孟冬十二日任子丞大宗碌碌奉朝籍圣主访落𥘉听言劳日谏路贠有阙求人恐不及谁谓方遴选邂逅首踈逖诏㫖忽中授闻命旦夕惕不是忧不合致君忧失职旣忧亦复喜不是贪禄秩平生慕古人素愿或可毕精神倍䟽瀹激昻登文石青云开九天清光亲咫尺每见情益交肝胆尽剖析敬承丁宁训重许以忠直自喜千载遇奋身遑他恤志欲收主威力先排巨室切齿愤钦永刻意望䕫稷不数千羊皮岂让一狐腋勤勤履霜戒不复虑不宻问夜欲自劳百䟽竟何益哀哉爱君心不能当衆嫉投湘爲独醒得罪因怀璧尚赖天德广阅歳已再谪仇人意未厌穷荒必投斥转海仅万里艰危备经历有时遭飓风天地如抺漆雪浪山崩頽轰豗飞霹雳扁舟甚桔橰俯仰顚倒立双樯卷欲折绳断水蘸蓆鲸鳄口垂涎喷咤烟雨集万怪竞周章腥臊助嘘吸生平仗忠信安敢保瞬息寅縁脱鱼腹岛屿稍登陟天气郁欲流土色焦成赤草木蒸氛雾亭午日未出荒径少人行悉窣走虺蜴居民滂溪浒横斜户百十矮屋尽棚栏臭秽如圏枥家家啖菜粥杂米无十一小鱼与细鰕相尚珍鼎食鸟言纷嘲哳卉服坌蒙羃颜色尽黄肿太牛抱瘴疾其风贪以淫其俗拙以僻殆非人间世宜尔太荒閴我生本匹夫赋性自眞率雅有江海志仕宦特牵迫一日偶遭际用舍何敢必但思忠邪分于国系休戚周嫠不恤纬我意何穷极女倚门啸我情第堙郁呜唿谋身者所宜念隂骘春风洪朋春风吹桃李欻然满中园羣动不遑息胡蝶纷飞飜我亦感兹时步屧遶林间颜色岂不好持乆良独难置酒休其下聊复罄余欢君看桃与李成蹊亦无言𥘉行山晁咏之霭霭初蒸云落落欲坠石山深多晚花照水自红碧渔艇入烟小松竹凌烟直西风漾碧波扁舟恣欹侧客从北方来苦遭丗俗迫登临虽夙愿山川多未识浩荡渉寒流跻攀并苍壁扪萝窥鸟道踏迳穷人迹清泉洗尘心山鸟惯幽客逸兴良未巳日下千崖赤十载孙承公好具登山屐王立之大裘轩谢逸小人拙生事三冬卧无帐忍寒东䆫底坐待朝曦上徐徐晨光熈稍稍气血畅薫然四体和恍若醉春酿此法祕勿传不易车百两君胡得此法开轩亦东向苏公名大裘意岂在万丈但观名轩心人人如挟纩闺恨谢逸汲井澣我衣伐石固我墉尘埃不被体寂无人迹通洋洋西江水我车不敢渡夙驾岂不早早行畏多露行止旣有义离合亦有时衆人岂无心不如我所之酴醿依柏引蔓上冒其顚春风亦已老自厌丹采媚独留白雪花洒此千尺翠嵯峨珠笼冠缥缈冒佛髻幽香勿袭人恐爲眞色累但愿保明姿终日奉清对要之万物伙污㓗自有类江月图崔鶠冥冥一叶轻不知水与天独于灏气中仰见素璧圎超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买鱼蓬追此水墨仙雨余鲍钦止础润雨欲作好风每相先萧萧清入帘令我心洒然闭门倦永夏枕书日昏眠快此风雨余端如濯飞泉盆山有佳趣草木更幽妍井华养文石香篆横云烟俯仰方丈间胜事亦可怜永怀触热子我劳良独贤寄友人张绎有客厌事事㓗身山之幽寒暑不相贷乃有卒歳忧有生此有事简之成赘疣澄江本无浪不如信虚舟六经乃道要无以利心求一朝与理㑹万境眞天游伊水正清泠子行无滞留西风昨夜至送子驰中流落月洒残梦已着古岸头我病强送君是行良难俦异时青门下谁识东陵侯秋日书怀毛滂秋日吐微明寒叶堕半碧姢姢竹弄影冉冉香引脉䆫明棐几净水石涵虚白茶开睡足眼苔上嬾行屐屋寒无燕雀岂独少賔客顾我警露友伫此辽天翮相对虽不言孤髙比三益迩来丗外心渐觉眼界窄儿时喜功名今念眞戯剧平生飜羮手欲烂谁能炙岂待二顷田初无一廛宅第当营糟丘努力期百尺頽然寄踈慵坐看驹过隙韩郎食不足苦心定谁惜那知落英繁吾食岂无夕举手谢飞鸢一䑕何劳吓次韵毛达可给事秋怀念归结茅逺人村破屋水半扉凉叶堕清响空山转斜晖微官卧江汉素心乆依依十年天涯秋揺落几芳菲马蹄嵗月去蝶梦东南飞平生丘壑志有言輙乖违不如孤征鸿春风自知归赠赵正之林敏功君爲稻田官君非力田科我今耕田夫爲君奏田歌南亩茨梁稼东郊烟雨蓑田家不作苦奈此嵗暮何悯悯望有年一失成蹉跎立苖非不踈稊稗常苦多小人剥良善蓬蒿贱嘉禾去恶借老农芟夷戒骈罗夫君邦之彦妙年加切瑳治国与治身此道终靡他人心不相逺如以斧伐柯愿君日显荣吾言期不磨奉同程致道着作次鲍溶冬夜答客韵送赵叔问奉议归南都方元修清秋不相借白髪日更多尘埃困烦促原野怀经过聊当倚滂润资以生吾禾岂不念离羣惊鹊宁择窠王孙别都去澹若依松萝暂别亦复难赓诗饮无何我行那尔尔渺邈踰江河賸须作佳句相我沧浪歌张牧之竹溪林敏修张牧之隐于竹溪不喜与丗接客来蔽竹窥之或韵人佳士则唿船载之或自刺舟与语俗子十反不一见怒骂相踵弗顾也人或以少漫郎余独喜其与古人意合乃作竹溪诗幽间古城隂结屋清溪曲溪流湛回映上有青青竹漫郎欣得之緑髪咏空谷髙风及前脩胜趣随逺瞩恶客徒扰人立谈非我欲麾去宁汝嗔眞意聊自足或言不当尔徃徃相谤讟答云岂吾私恐作林泉辱源流别泾渭臭味同草木肯当百事胜容此一物俗独余嵇阮軰荡桨戒臣仆浊醪浇古胷日没还秉烛仆沗瓜葛后意气颇相属平生㡬两屐共老三径菊行年事无定此计诺已宿径须买牛衣儿亦荷书簏从子竹间游溪鱼刴寒玉山行曹纬日出过山头日入宿山下我行山亦行隠隠似奔马朝昏山送迎山意自倾写借问征途间谁如此山者烛蛾贺铸鬼蛾来翩翩慕此堂上烛附炎竟何功自取焚如酷感彼万动微保生在无欲不见青林蝉饮风聊自足皇朝文鑑卷第二十皇朝文鑑皇朝文鑑卷第二十一皇朝文鑑巻第二十一诗七言古诗禁直杨亿沧浪亭欧阳脩希眞堂东手种菊花十月始开哭梅圣俞欧阳脩和贾相公览杜工部北征篇白鹘图梅尧臣送葛都官南归梅尧臣和呉沖卿元㑹梅尧臣谕学孙复渔翁刘敞朱云刘敞道傍田家司马光虎图王安石张良王安石寄赠胡先生王安石赠陈景回苏洵和涣之深秋月夜书事狄遵度雨狄遵度有窦复者丗居鎭戎能道边事大孤山黄庶通判国博命赋假山陈襄与子由别于郑州西门之外马上赋诗一篇寄之苏轼送安秀才失解西归苏轼送刘道原归觐南康苏轼和钱安道寄惠建茶苏轼韩干马十四匹苏轼赠写御容妙善师苏轼定慧院寓居月夜偶岀苏轼豆粥苏轼答西掖诸公见和苏轼虢国夫人夜游图苏轼郭熈画秋山平逺苏轼任氏阅丗堂前大桧苏辙韩信二首黄庭坚杜子美浣花醉归图黄庭坚送范德孺知庆州黄庭坚送谢公定作竟陵主簿黄庭坚过东平侯赵景珍墓黄庭坚武昌松风阁黄庭坚书磨崖碑后黄庭坚沧州亭怀古沈辽纵歩湘西张舜民寒夜张耒谒客张耒有感张耒北邻卖饼儿张耒奉先寺张耒美哉张耒紫骝马许彦国墨染丝郭祥正浯溪潘大临豫章别李元中宣德谢逸闻徐师川自京师还豫章谢逸早春偶题崔鶠阻风雨封家巿李彭梦访友生李彭禁直杨亿凤楼鸳瓦蟾波湿衆籁声沉百虫蛰仙盘云表露成霜何人夜半牛衣泣芝泥香熟封诏书河汉西倾移斗车隂风摵摵起庭树寒澌戞戞鸣宫渠千庐迭唱传宵警海山鳌背蓬壶顶金釭珠网结绮钱玉井银牀垂素绠前席受釐询硕生观书百斤须中程投籖乍应严皷节求衣误听苍蝇声渴乌漏尽繁星曙鱼钥建章开万户初日曈昽艳屋梁鸣鞭一声下天路沧浪亭欧阳脩子美寄我沧浪吟邀我共作沧浪篇沧浪有景不可到使我东望心悠然荒湾野水气象古髙林翠阜相回环新篁抽笋添夏影老枿乱发争春妍水禽间暇事高格山鸟日夕相啾喧不知此地几兴废仰视乔木皆苍烟堪嗟人迹到不逺虽有去路曽无縁穷竒极怪谁似子搜索幽隐探神仙𥘉寻一迳入蒙密豁见异境无穷边风髙月白最宜夜一片莹净铺琼田清光不辨水与月但见空碧涵漪涟清风明月本无价可惜秪卖四万钱又疑此境天乞与壮士憔悴天应怜鸱夷古亦有独徃江湖波涛渺飜天﨑岖丗路欲脱去反以身试蛟龙渊岂如扁舟任飘兀红蕖緑浪摇醉眠丈夫身在岂长弃新诗美酒聊穷年虽然不许俗客到莫惜佳句人间传希眞堂东手种菊花十月始开当春种花唯恐迟我独种菊君勿诮春枝满园烂张锦风雨须臾落顚倒看多易厌情不专鬪紫夸红随俗好豁然髙秋天地肃百物衰陵谁暇弔君看金蘂正芬敷晓日浮霜相照耀煌煌正色秀可䬸蔼蔼清香寒愈峭髙人避喧守幽独淑女静容羞窈窕方当揺落看转佳慰我寂寥何以报时携一罇相就饮如得贫交论乆要我从多难壮心衰迹与丗人殊静躁种花不种儿女花老大安能逐年少哭梅圣俞欧阳脩昔逢诗老伊水头青衫白马渡伊流滩声八节响石楼坐中辞气凌清秋一饮百盏不言休酒酣思逸语更遒河南丞相称贤侯后车日载枚与邹我年最少力方优明珠白璧相报投诗成希深拥鼻讴师鲁卷舌藏戈矛三十年间如转眸屈指十九归山丘凋零所余身百忧晚登玉墀侍珠旒诗老虀盐太学愁乖离㑹合谓无由此㑹天幸非人谋颔须已白齿根浮子年加我貌则不欢犹可强闲屡偷不觉歳月成淹留文章落笔动九州釡甑过午无饙馏良时易失不早收箧椟瓦砾遗琳璆荐贤转石古所尤此事有职非吾羞命也难知理莫求名声赫赫掩诸幽翩然素旐归一舟送子有涙流如沟和贾相公览杜工部北征篇唐家六叶太平罢宫艳醉骨恬无忧孽虏诟天翠华出模煳战血腥九州干疮坤痍四海破白日杀气寒飕飗少陵背贼走行在採梠拾橡塡饥喉眼前乱离不忍见作诗感慨陈大猷北征之篇辞最切读者心陨如摧辀莫肯念乱小雅怨自然流涕袁安愁才髙位下言不入愤气郁屈蟠长虬今日奔亡匪天作向来顚倒皆庙谋忠骸佞骨相撑拄一燎同烬悲崑丘相君览古慨前事追美子美眞诗流前王不见后王见愿以此语诒千秋白鹘图梅尧臣双睛射空眼角耸筋瓜入节鞴绦垂翅排霜刀毛缀甲雪色愁突秋云披当时始得不知价朝发海东夕九疑丗爲竒俊玩不足夺质移神归画师而今推向深堂上燕雀屏絶宁来窥画师黄荃出西蜀成都范君能具知范云荃笔不取次自养鹰鹯观所宜毰毛植立各有态剜竒剔怪乃肯爲寻常饲鹰多捕䑕捕䑕徃徃驱其儿其儿长大好飞走其孙卖䑕迭又衰范君语此亦有味欲戒近习无他移送葛都官南归梅尧臣不羡新爲赤县尹惟羡暂向江南归江南羃羃梅雨时风帆差差并鸟飞竿夹岸长若桅水笼畜鱼鲜且肥家在千山古溪上先应喜鹊噪门扉和呉沖卿元㑹梅尧臣千官车马阊阖来昼漏始上阊阖开峩峩左右升龙进昨夜雪飞云作堆殿前冠劔鱼鳞立东风入仗旗脚回黄钟一奏宝扇掩玳帘卷起香雾排鸣鞘未尽霹雳响翠辇已退黄金阶圣人端冕御法座大乐旅作声和谐羣公抃蹈丹墀下尚书奏瑞四夷怀乘舆却入更衣合通天绛袍陞玉榻百拜称觞万歳闻两廊赐食簪裾匝曲传大定舞缀踈波旋烟敛饬宫车衞官解严多士退日光停午气象舒吴君才笔天下杰归来作诗传石渠石渠秘䆳无凡愚石渠酬唱皆严徐我慙短学复在后收余掇弃聊以书谕学孙复㝠观天地何云爲茫茫万物争蕃滋羽毛鳞介各异趣披攘攫搏纷相随人亦其间一物尔饿食渴饮无休时苟非道义充其腹何异鸟兽安须眉人生在学勤始至不勤求至无由期孟轲荀况扬雄氏当时未必皆生知因其鑚仰乆不已遂入圣域争先驰旣学便当穷逺大勿事声病淫哇辞斯文下衰吁已乆勉思驾说扶顚危撃暗敺聋明大道身与姬孔爲藩篱是非丰悴若不学愼无空使精神疲渔翁刘敞白头老翁披败蓑求鱼终日罩淮波波深水阔望不絶网目虽繁能几何大鱼鳣鱏入渊底小鱼鲲鲵登网里手皲足趼吁可怜何不爲网大如天朱云刘敞志士不忘弃沟壑勇士不忘䘮其元伏鸡搏狸狗袭虎感激只在精神存汉朝陵替外戚盛五岳振荡三辰昏臣彊主弱上不悟廷中唯唯谁能言朱生节义迈金石面劾不避师傅尊愿求上方斩马劔诛一厉百清其源天威震怒不我受利刄接颈雷霆奔当前折槛色不变命在顷刻谁攀援昔时仲尼鲁司寇七日行戮端干坤嗟哉此生志不就㝠㝠后土理其冤汉家社稷变王氏张禹虚蒙师保恩卓然先见在物表佞臣败国谁复论我愿乗云𣢾天阍巫阳掌梦招其䰟立朝謇謇辨邪正无复姦䛕开幸门道傍田家司马光田家翁妪俱垂白败屋萧条无壮息翁携鎌索妪携箕自向薄田收黍稷静夜偷春避债家比明门外已如麻筋疲力弊不入腹未议县官租税促虎图王安石壮哉非罴亦非貙目光夹镜当坐隅横行妥尾不畏逐顾盻欲去仍踌躇卒然一见心爲动熟视稍稍摩其须固知画者巧爲此此物安肯来庭除想当盘礴欲画时睥睨衆史如庸奴神闲意定始一扫功与造化论锱铢悲风飒飒吹黄芦上有寒雀惊相唿槎牙死树鸣老乌向之俛噣如哺雏山墙野壁黄昏后冯妇遥看亦下车张良王安石留侯美好如妇人五丗相韩韩入秦倾家爲主合壮士博浪沙中撃秦帝脱身下邳丗不知举国大索何能爲素书一巻天与之谷城黄石非吾师固陵解鞍聊出口捕取项羽如婴儿从来四皓招不得爲我立弃啇山芝洛阳贾谊才能薄扰扰空令绛灌疑寄赠胡先生王安石孔孟去丗逺矣信其圣且贤者质诸书焉耳翼之先生与予并时非若孔孟之逺也闻荐绅先生所称述又详于书不待见而后知其人也叹慕之不足故作是诗先生天下豪杰魁胸臆广博天所开文章事业望孔孟不复睥睨蔡与崔十年留滞东南州饱足藜藿安蒿莱独鸣道德惊此民民之闻者源源来髙冠大带满门下奋如百蛰乗春雷恶人沮伏善者起昔时硚跖今骞囘先生不试乃能尔诚令得志如何哉吾愿圣帝营太平补葺廊庙扶倾頽披旒发纩广耳目照彻山谷多遗材先取先生作梁柱以次构架桷与榱羣臣面向帝深拱戴仰堂陛方崔嵬丙申歳余在京师郷人陈景回自南来弃其官得太子中允景回旧有地在蔡今将治园圃于其间以自老余尝有意于嵩山之下洛水之上买地筑室以爲休息之馆而未果今景回欲诗遂道此意景回志余言异日可以知余之非戯云尔苏洵岷山之阳土如腴江水清滑多鲤鱼古人居之富者衆我独厌倦思移居平川如手山水蹙恐我后丗鄙且愚经行天下爱嵩岳遂欲买地安妻孥晴原漫漫望不尽山色照野光如濡民生舒缓无夭扎衣冠堂堂伟丈夫吾今隐居未有所更后十载不可无闻君厌蜀乐上蔡占地百顷无边隅草深野阔足狐兎水种陆收身不劬谁知李斯顾秦宠不获牵犬追黄狐今君南去已足老行看嵩少当吾庐和涣之深秋月夜书事狄遵度洞庭叶下凉飕飕冻天顽白凝不流圎月拟缺不忍缺轻露欲浮终未浮忆吹朱籁凤軿上更採紫芝云峤陬玉楼天半几千尺珠树玲珑悬上头雨狄遵度髙林风怒雨声黒小阁灯背人语䦨谁知云外月髙照定是叶间莺最寒时觉急飘愁未巳似闻徐滴喜初飜骊驹北首榆关路天晴烟树沙碛寛有窦复者丗居鎭戎能道边事君不见鎭戎德顺弓箭手耕种官田自防守相团置堡御蕃军下视贼庭殊不有杀羊取骨燃艾炙试卜贼兵知入寇都校招唿入堡居堡外重围百里余墙低城小不难破贼箭如棚城上过堡中不及数十人且鬪且骂且欣欣登陴斫门谓平取应弦死伤已无数䆫间定箭射酋豪一箭已闻哭声举争将锦囊裹贼尸鸣金收衆唯恐迟不惟城堡依然固吾衆不伤毫与釐自从干戈动四鄙覆军杀将曽无耻朝廷未省遗边功何事此勲不闻纪安得天兵百万衆尽如此辈坚且勇大孤山黄庶彭蠡百里南国襟万顷苍烟挿孤岑不知天星何屋无居止鬻妻弃子人不售价例不复论羊豕白日市井闻号叫夜堆廊庑如虫虺县官哀怜发赈救一饭才得一盂尔岀门未暇充喉咽已有数十塡沟水我时过之不忍顾徃徃悲咽胷塡委岂无智虑裨万一逺地不得号君耳钱侯作倅忠且仁悲怜饿殍如亲子日开官廪与之食又令豪右发储峙昨日持书白转运披陈肝肾献金矢更乞兵储二万斛民之大命方有倚侯从新年作假山自闻民饥不得视非无泉石可盘乐人今方瘁何能喜愿侯勿遽爱此山念此膢腊存狐蚁天无疫疠五谷熟生者保聚归田里此山之石坚不坚将与侯德无穷已与子由别于郑州西门之外马上赋诗一篇寄之苏轼不饮胡爲醉兀兀此心已逐归鞍发归人犹自念庭帏今我何以慰寂寞登髙回首坡陇隔惟见乌㡌出复没苦寒念尔衣裘薄独骑痩马踏残月路人行歌居人乐僮仆恠我苦悽恻亦知人生要有别但恐歳月去飘忽寒灯相对记畴昔夜雨何时听萧瑟君知此意不可忘㥀勿苦爱髙官职自叹冨贵在天那得忙十年闭户乐幽独百金购书收散亡朅来东观弄丹墨聊借旧史诛姦强孔融不肯下曹操汲黯本自轻张汤虽无尺箠与寸刃口吻排撃含风霜自言静中阅丗俗有似不饮观酒狂衣巾狼籍又屡舞旁人大笑供千场交朋翩翩去略尽惟我与子犹徬徨丗人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动隣里烹猪羊君归爲我道姓字幅巾他日容登堂和钱安道寄惠建茶苏轼我官于南今几时尝尽溪茶与山茗胷中似记故人面口不能言心自省为君细说我未暇试评其略差可听建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知眞味永纵复苦硬终可録汲黯少惷寛饶勐草茶无赖空有名髙者妖邪次顽犷体轻虽复强浮泛性滞偏工呕酸冷其间绝品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落收百饼嗅香嚼味本非别透纸自觉光烱烱粃糠团凤友小龙奴隷日注臣双井收藏爱惜待佳客不敢包裹鑚权倖此诗有味君勿传空使时人怒生瘿韩干马十四匹苏轼二马并驱攅八蹄二马宛颈骏尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者旣济出林鹤后者欲涉鹤俛啄最后一匹马中龙不嘶不动尾揺风韩生画马眞是马苏子作诗如见画丗无伯乐亦无韩此诗此画谁当看赠写御容妙善师苏轼忆昔射策干先皇珠帘翠幄分两厢紫衣中使下传诏跪捧再拜闻天香仰观眩晃目生晕但见晓色开扶桑迎阳晚出歩就坐绛纱玉斧光照廊野人不识日月角髣髴尚记重瞳光三年归来眞一梦桥山松桧凄风霜天容玉色谁敢画老师古寺昼闭房梦中神授心有得觉来信手笔已忘幅巾常服俨不动孤臣入门涕自滂元老侑坐须眉古虎臣立侍冠劔长平生惯写龙凤质肯顾草间猿与獐都人踏破鐡门限黄金白璧空堆牀尔来摹写亦到我谓是先帝白发郎不须览镜坐自了明年乞身归故郷定慧院寓居月夜偶出苏轼幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱栁万丝垂尚有残梅一枝亚清诗独吟还自和白酒已尽谁能借不辞青春忽忽过但恐欢意年年谢自知醉耳爱松风㑹向霜林结茅舍浮浮大甑长炊玉熘熘小槽如压蔗饮中眞味老更浓醉里狂言醒可怕但当谢客对妻子倒冠落佩从嘲骂豆粥苏轼君不见唿沱流凘车折轴公孙仓皇奉豆粥湿薪破灶自燎衣饥寒顿解刘文叔又不见金谷敲冰草木春帐下烹煎皆美人萍虀豆粥不传法咄嗟而办石季伦干戈未解身如寄声色相传心已醉身心顚倒自不知更识人间有眞味岂如江头千顷雪色芦茆檐出没晨烟孤地碓春秔光似玉沙瓶煑豆软如酥我老此身无着处卖书来问东家住卧听鸡鸣粥熟时蓬头曵履君家去答西掖诸公见和苏轼双猊蟠础龙缠栋金井辘轳鸣晓瓮小殿垂帘碧玉钩大宛立仗朱丝鞚风驭賔天云雨隔孤臣忍泪肝肠痛羡君意气风生坐落笔纵横盘走汞上樽日日写黄封赐茗时时开小凤闭门怜我老太玄给扎看君赋云梦金奏不知江海眩木瓜屡费琼瑶重岂惟蹇步困追攀已觉侍史疲犇送春还宫柳腰支活雨入御沟鳞甲动借君妙语发春容顾我风琴不成弄虢国夫人夜游图苏轼佳人自鞚玉花騘翩如惊燕踏飞龙金鞭争道宝钗落何人先入明光宫宫中羯鼔催花柳玉奴弦索花奴手坐中八姨眞贵人走马来看不动尘眀眸皓齿谁复见只有丹青余泪痕人间俯仰成今古吴公台下雷塘路当时亦笑潘丽华不知门外韩擒虎郭熈画秋山平逺苏轼玉堂昼掩春日闲中有郭熈画春山鸣鸠乳燕𥘉睡起白波青嶂非人间离离短幅开平逺漠漠踈林寄秋晚恰似江南送客时中流回头望云巘伊川佚老鬓如霜卧看秋山思洛阳爲君纸尾作行草烱如嵩洛浮秋光我从公游如一日不觉青山映黄髪爲画龙门八节滩待向伊川买泉石任氏阅丗堂前大桧苏辙君家大桧长百尺根如车轮身弦直壮夫连臂不能抱孤鹤髙飞直上立狂风动地舞枝干大雪飜空洗颜色人言此桧三百年未知此是何人植君家大夫老不遇一生直气未尝屈没身不说归故里遗爱自知怀旧邑此翁此桧两相似相与阅丗何终极汝南山浅无良材栎社栋椽聊障日便令杀身起大厦亦恐衆材无匹敌且留枝叶挠云霓犹得丗人长叹息韩信二首黄庭坚韩信髙才跨一丗刘项存亡飜手耳终然不肯负沛公颇似雍容得天意成臯日夜望救兵取齐自重身已轻蹑足封王能早悟岂恨淮隂食千户虽知天下有所归独怜身与哙等齐蒯通狂说不可撼陈豨孺子胡能爲予尝贳酒淮隂市韩信庙前柏十围千年事与浮云去想见留侯决是非丈夫出身佐明主用舍行藏要自知功名邂逅轩天地万事当观失意时韩生沈鸷非悍勇笑出跨下良自重滕公不斩丗未知萧相自追王始用成安书生自圣贤左仁右义兵在咽万人背水亦书意独駈市井收万全功成广武坐东郷人言将军眞汉将兔死狗烹姑置之此事已足千年垂君不见丞相啇君用秦国平生赵良头雪白杜子美浣花醉归图黄庭坚拾遗流落锦宫城故人作尹眼爲青碧鸡坊西结茅屋百花潭水濯冠缨故衣未补新衣绽空蟠胷中书万巻探道欲度羲皇前论诗未觉国风逺干戈峥嵘暗㝢县杜陵韦曲无鸡犬老妻稚子且眼前弟妹漂零不相见此公乐易眞可人园翁溪友肯卜邻邻家有酒邀皆去得意鱼鸟来相亲浣花酒船散车骑野墙无主看桃李宗文守家宗武扶落日蹇驴䭾醉起愿闻解兵脱兠鍪老儒不用千户侯中原未得平安报醉里眉攅万国愁生绡铺墙粉墨落平生忠义今寂寞儿唿不苏驴失脚犹恐醒来有新作常使诗人拜画图煎胶续弦千古无送范德孺知庆州黄庭坚乃翁知国如知兵塞垣草木识威名敌人开户玩处女掩耳不及惊雷霆平生端有活国计百不一试薶九京阿兄两持庆州节十年麒麟地上行潭潭大度如卧虎边人耕桑长儿女折冲千里虽有余论道经邦政要渠妙年出补父兄处公自才力应时须春风旍旂拥万夫幕下诸将思草枯智名勇功不入眼可用折箠笞羗胡送谢公定作竟陵主簿黄庭坚谢公文章如虎豹至今斑斑在儿孙竟陵主簿极多闻万事不理专讨论涧松无心古须鬛天球不瑑中粹温落笔尘沙百马奔剧谈风霆九河飜胷中恢踈无怨恩当官持廉且不烦吏民欺公亦可忍植勿惊鱼使水浑汉濵耆旧今谁存驷马髙盖徒纷纷安知四海习凿齿拄笏看度南山云出城送客过故人东平侯赵景珍墓黄庭坚朱颜苦留不肯住白发政尔欺得人婵姢去作谁家妾意气都成一聚尘今日牛羊上丘垄当时近前左右嗔花开鸟啼荆棘里谁与平章作好春武昌松风阁黄庭坚依山筑阁见平川夜阑箕斗挿屋椽我来名之意适然老松魁梧数百年斧斤所赦今参天风鸣娲皇五十弦洗耳不须菩萨泉嘉二三子甚好贤力贫买酒醉此筵夜雨鸣廊到晓悬相看不归卧僧氊泉枯石燥复潺湲山川光辉爲我妍野僧早饥不能饘晓见寒溪有炊烟东坡道人已沉泉张侯何时到眼前钓台惊涛可昼眠怡亭小篆蛟龙缠安得此身脱拘挛舟载诸友长周旋书磨崖碑后黄庭坚春风吹船着浯溪扶蔾上读中兴碑平生半丗看墨本摩挲石刻鬓成丝明皇不作包桑计顚倒四海由禄儿九庙不守乗舆西万官已作鸟择栖抚军监国太子事何乃趣取大物爲事有至难天幸尔上皇跼蹐还京师内间张后色可否外间李父頥指挥南内凄凉几苟活高将军去事尤危臣结春秋二三䇿臣甫杜䳌再拜诗安知忠臣痛至骨丗上但赏琼琚词同行野僧六七軰亦有文士相追随断崖苍藓对乆立冻雨爲洗前朝悲沧洲亭怀古沈辽潇水悠悠天际来夹江古木抱山回栅中人物不满把日晏市散多苍苔九疑巉天古云埋遥想帝子龙车廻心衰目极何可望九歌寂寂令人哀纵歩湘西张舜民今朝不易得天晴闲过江西取意行忽然林外见山色又向桥边闻水声緑竹长松间桃李天然翠幕围罗绮日暮归舟醉不知晚风吹过湘江水寒夜张耒暗空无星云抹邑犬叫野人履霜歳云莫矣风落木夜如何其斗挿江屋头眠鸡正寂寂野县严鼔先逢逢摩挲老面起吹火春色牀头酒满缸谒客张耒入门投谒吏翩翩我非欲见礼则然异哉賔主两无语客起疾走如避燃我已不恭愧昔贤忍使涂炭朝衣冠人生暂聚鸿集川春风吹飞何后先有感张耒羣儿鞭笞学官府翁怜儿痴傍笑侮翁出坐曹鞭复呵贤于羣儿能几何儿曹相鞭以爲戯翁怒鞭人血流地等爲戯剧谁后先我笑谓翁儿更贤北邻卖饼儿每五更未旦即绕街唿卖虽大寒烈风不废而时略不少差因爲作诗且有所警示秬秸张耒城头月落霜如雪楼头五更声欲絶捧盘出户歌一声市楼东西人未行北风吹衣射我饼不忧衣单忧饼冷业无髙卑志当坚男儿有求安得闲奉先寺张耒荒凉城南奉先寺后宫美人官葬此角楼相望髙起坟草间柏下多石人秩卑焚骨不作塜青石浮屠当丘壠家家坟上作享亭朱门相向无人声树头土枭作人语月黒风悲鬼揺树宫中养女作子孙年年犊车来作主废后陵园官道侧家破无人扫陵域官家歳给半千钱街头买饼作寒食美哉张耒美哉洋洋清颍尾西通天邑无千里舸舣大艑起危樯淮颍耕田倍收米芒芒陂泽带平原古时沟涧还相连昔人屯田戍兵处今人阡陌连丘墓今年雨足种麦多北风吹桑鸣空柯髙城回望郁嵯峨丰年闾井闻笙歌河边古隄多老栁去马来船一回首百年去住不由人歳暮天寒聊饮酒紫骝马许彦国黄金络头玉爲觼蜀锦障泥乱云叶花间顾影骄不行万里龙驹空汗血露牀秋粟饱不食青蒭苜蓿无颜色君不见东郊瘦马百战场天寒日暮乌啄疮墨染丝郭祥正缲丝自喜如霜白输入官家吏嫌黒手持退印竞传唿倐见长条染深墨墨丝归织家人衣别买输官吏嗔迟寄言夷狄与三军汝得丰衣民苦辛浯溪潘大临公泛浯溪春水船繋帆啼鸟青崖边次山作颂今几年当时治乱春风前明皇聦明眞晚谬干坤付与哥奴手骨肉何伤九庙焚蜀山骑驴不回首天下宁知再有唐皇帝紫袍迎上皇神噐苍忙吾敢惜儿不终孝听五郎父子几何不豺虎君臣宁能责胡虏南内凄凉谁得知人间称家作端午平生不识颜眞卿去年不答髙将军老来读碑泪横臆公诗与碑当共行不赏边功宁有许不杀奉皇犹敢语雨淋日炙字未讹千秋万嵗所鉴多豫章别李元中宣德谢逸旧闻诸李隐龙眠伯时已老元中少一行作吏各天涯故人落落踈星晓西山影里识君面碧照章江眸子了向来问道渺多歧只今领袖归玄妙老凤垂头噤不语古木查牙噪春鸟身在幕府心江湖左胥右律但坐啸第愁一叶钓渔舟不容七尺堂堂表我今归卧灵谷云君应紫禁莺花绕相思有梦到茅斋细雨青灯坐林杪闻徐师川自京师还豫章谢逸九衢尘里无停辀君居陋巷不出游满城恶少弋凫鴈对面故人风马牛别后梦寒灯火夜归来眠冷江湖秋冯驩老大食不饱起视八荒提蒯缑早春偶题崔鶠寒风淅沥鸣枯苇小鸭睡残犹未起更教细雨结轻寒坐听萧萧打䆫纸石盆养蒲已抽翠雕斛栽花先弄紫拥炉闭合赋幽香未怕春冰生砚水阻风雨封家市李彭徃时李成写骤雨万里古色毫端聚行人深藏鸟不度便觉非复鹅溪素龙眠老腕作阳关北风低草云埋山行人客子两愁绝未信莆萄能解颜两郎了了解人意似是画我封家市戯作新诗排昼睡忽有野鴈鸣烟际梦访友生李彭少年结客长安城妄喜纵酒工章程支离老去一茅屋枕书卧闻长短更友生相望止百里寒夜寥閴无微声梦中乘兴輙见戴剡溪聊尔扁舟行觉来蘧蘧一榻上不用僮仆争欢迎吹灯弄笔欲书寄䆫前白月方亭亭皇朝文鑑卷第二十一皇朝文鑑皇朝文鑑卷第二十二皇朝文鑑卷第二十二诗五言律诗中秋月王禹偁送枝江秦长官罢秩郑文宝送曹纬刘鼎二秀才郑文宝夜泊江上宼准春日登楼怀归宼准楚江夜怀宼准题太湖罗处约受诏修书述怀感事三十韵至郡累旬恶风杨亿狱多重囚杨亿梁县界虸蚄虫生杨亿禁中庭树钱椎演寄杨埙赵湘答徐本赵湘喜故人至王操送人南归王操南兵钱易上知府宼相公魏野书友人屋壁魏野闲居书事魏野述怀魏野夏日宿西禅潘阆叙吟潘阆歳暮自桐庐归钱塘晚泊渔浦铭坐右张齐贤酬陈齐民见寄种放勘书孙仅江南立春日吕夷简秋日旅怀江爲江行江爲经战地鲁交大雪鲁交野水钱昭度塞上作唐异闲居书事唐异瀑布石延年曹太尉西师石延年春石延年赴桐庐郡至淮上遇风范仲淹瀑布范仲淹尧庙范仲淹野色范仲淹八月十四夜月范仲淹题养眞亭韩琦有将独鹤行都巿道上者野态憔悴因成短韵宋庠春夕宋庠羣玉殿赐宴欧阳脩下直呈同行三公欧阳脩东合雨中欧阳脩秋怀欧阳脩东晋宋祁咏史宋祁遣吏视诸公茔树回有感三首宋祁僻居燕肃中秋月王禹偁何处见清辉登楼正午时莫辞终夕看动是隔年期冷湿流萤草光凝睡鹤枝不禁鸡唱晓轻别下天涯送枝江秦长官罢秩郑文寳衆论才名外亲人似古人官嫌容易逹家爱等闲贫解印诗权在移风泽国春政声交不得惭见数鄕民送曹纬刘鼎二秀才郑文宝旦夕春风老离心共黯然小舟闻笛夜㣲雨飬花天手笔人皆有曹刘世所贤郴侯重才子从此看莺迁夜泊江上寇凖嵗暮崃中村维舟古树根羣峯初落月夜后独闻猿流水自无尽客愁那可论平明离楚岸迢递指吴门春日登楼懐归寇凖高楼聊引望杳杳一川平野水无人渡孤舟尽日横荒村生断霭古寺语流莺旧业遥清渭沉思忽自惊楚江夜懐寇凖西风生远水萧飒度吟台明月夜还满故人秋未来寒蛩啼暗壁败叶下苍苔谁念空江水年年首重回题太湖罗处约三万六千顷湖侵海内田逢山方得地见月始知天南国吞将尽东溟势欲连何当洒爲雨无处不丰年受诏修书述懐感事三十韵太极垂裳日中原偃革初楼船秋发咏衡石夜程书好问虗前席徴贤走传车蓬莱侔汉制煨烬访秦余䌷绎资金匮规模出玉除纷纶开四部祕邃接千庐饫赐双鸡膳亲廻六尺舆华芝下阊阖白羽拥储胥望气成龙虎披文辨鲁鱼清光无咫尺玄览亦踌躇羣彦挥鈆笔㣲生滥石渠嵇康眞懒慢谢客本空踈讲学情田埆谈经腹笥虚月评依许邵文体慕相如雅饮欢娱合清言鄙吝祛弥旬容出沐终日喜羣居抚已慙鸣玉归田忆荷锄池笼养鱼鸟章服畏猿狙圜府愁尸禄天阍愧弊裾虚名同郑璞散质类庄樗国士谁知我邻家或侮予放懐齐指马屏息度羲舒寡妇宜忧纬三公亦灌𬞞危心惟觳觫直道忍蘧蒢往圣容巢许先儒美寗蘧晨趋叹劳止夕惕念归欤秦痔踈盃酒颜瓢頼斗储如谐曲肱卧犹可直钩鱼矫矫龟衘印翩翩隼画旟一麾终遂志阮籍去骑驴至郡累旬恶风杨亿邓禹功曹器马周令长才叨临万室郡骤致五风灾大木行将㧞繁云黯不开自知蒙闇极民吏窃相咍狱多重囚杨亿铁鏁银铛衆金科伏念频絶闻空狱奏深愧片言人清颍黄公接甘棠召伯邻懐贤不能继多辟岂由民梁县界虸蚄虫生罗处约方喜云油布俄闻叶螣生田神何纵虐稼政自非明颍鳯那充食吴牛已絶耕黄堂厌梁肉惕尔自心惊禁中庭树钱惟演紫闼分隂地丹条擢秀时高枝接温树密叶覆辛夷夜影瑶光接晨英玉露滋乘春好封殖爲赋角弓诗寄杨埙赵湘闭门苔自长春恨极天涯落日山横水空城雨过花断狂曾避蝶多病更无蛙江上无消息风吹渡柳斜答徐本赵湘天远草离离秋霖寄信迟相思逢叶尽独坐听蝉悲岳色寒前见松心雪后知频招犹未至时复检清辞喜故人至王操地僻无賔侣柴门昼始开溪山寒叶落江国故人来话旧惊霜鬓论诗滞酒杯相留喜同宿不寤曙光廻送人南归王操相送当揺落孤舟泛渺弥去帆看已远临水立多时别浦寒鸿下空山夜鹤移他年重㑹面冷鬓共成丝南兵曾见南兵苦征辽事一如金疮寒长肉纸甲雨生蛆山小韲霜骨河枯臛腐鱼黎元无处哭丁戸日相踈上知府寇相公魏野文武禀全才何人更可陪有官居鼎鼐无地起楼台圣主诗方和亲王状始廻鎭临求二陜调燮辍三台鳯阁须重去龙旌暂拥来下车三度雨上事数声雷未暇瞻珪璧先蒙话草莱㡬思趋相府恐惧复徘徊书友人屋壁魏野逹人轻禄位居处傍林泉洗砚鱼吞墨烹茶鹤避烟闲唯歌圣代老不恨流年静念相寻者还应我最偏闲居书事魏野无才动圣君养拙住山村临事知闲贵澄心觉道尊成家书满屋添口鹤生孙仍喜多时雨经春免灌园述怀魏野东郊魏仲先生计只随缘任懒自扫地更贫谁怨天有名闲富贵无事小神仙不觉流光速身将半百年夏日宿西禅潘阆此地絶炎蒸深疑到不能夜凉如有雨院静若无僧枕润连云石䆫明照佛灯浮生多骨贱时日恐难胜叙吟潘阆高吟见太平不耻老无成髪任茎茎白诗须字字清搜疑沧海竭得恐鬼神惊此外非关念人间万事轻嵗暮自桐庐归钱塘晚泊渔浦乆客见华髪孤櫂桐庐归新月无朗照落日有余辉渔浦风水急龙山烟火㣲时惊沙上鴈一一背南飞铭坐右张齐贤㥀言浑不畏忍事又何妨国法须遵守人非莫举扬无私仍克巳直道更和光此箇如端的天应降吉祥酬陈齐民见寄种放竹扉常昼掩幽僻置身安自委渔樵分因思出处难周庭方设燎汉将尚封坛莫问渔樵意人寰事万端勘书孙仅儒家无外事招客勘青编笔墨东西置朱黄次第研频忧伤㸃窜细恐误流传改易文辞正增加字数全目因繁处倦心向注中专端坐穷今古披襟见圣贤疲劳时举白游息或谈玄得兴忘昏旭题名记嵗年栖毫思确论废巻恨亡篇鱼鲁皆刋定谁人敢间然江南立春日吕夷简灰律何时应江春昨夜来细风光动柳残雪不藏梅余冷迷清管微和发冻醅闭门无客到樽爼爲谁开秋日旅懐江爲迢迢江汉路秋色又堪惊半夜闻鸿鴈多年别弟兄高风云影断㣲雨菊花明欲寄东归信徘徊无限情江行江爲越信隔年稀孤舟㡬梦归月寒花露重江晚水烟微岸直帆相望沙空鸟并飞何时洞庭上春雨满蓑衣经战地鲁交西边用兵地黯惨无人耕战士报国死寒草迎春生沙飞贼风起昼黒阵云横未持天下箒何以扫搀抢大雪鲁交万象晓一色皓然天地中楚山云母障汉殿水精宫远近梅花信高低柳絮风吟䰟清不彻和月上晴空野水钱昭度野水光如璧澄心不觉劳与天无表里共月见分毫緑好磨长劒清宜汎小舠淡交今已矣惆怅越波涛塞上作唐异防秋人不到万里絶妖氛马放降来地鵰闲战后云月依孤垒没烧逐远荒分未省爲边客宵笳懒欲闻闲居书事唐异幽居经宿雨屐齿徧林塘一境无过客千山自夕阳昼禽多独语夏木有余凉招隐诗慵寄时清谁肯忘瀑布石延年飞势挂岳顶无时向此倾玉虹垂地色银汉落天声万丈寒云湿千巖暑气清沧浪不足羡就此濯尘缨曹太尉西师石延年仁者虽无敌王师尚有征独乘金廐马都领鐡林兵肃气闗河暮屯烟部落晴旗光秋烧去甲色夜江横士喜击中鼓虏疑闻后钲无私乃时雨不杀是天声濯濯前谁拒堂堂彼自倾寒逾博望塞春燕隗嚣城外使戎心伏旁资帝道平公还如画像爲賛学班生春石延年一气回元运恩含万物深隂阳造化首天地发生心有信来还去无私古到今和风激遗畅南转入薫琴赴桐庐郡至淮上遇风范仲淹圣宋非彊楚清淮异汨罗平生仗忠信尽室任风波舟楫顚危甚蛟鼋出没多斜阳幸无事沽酒听渔歌瀑布范仲淹逈与衆流异发源高更孤下山犹直在到海得清无势闘蛟龙恶声吹雨雹麄晚来云一色诗句自成图尧庙范仲淹千古如天日巍巍与善功禹终平洚水舜亦致薫风江海生灵外干坤揖让中鄕人不知此箫鼓谢年丰野色范仲淹非烟亦非雾羃羃映楼台白鸟忽㸃破夕阳还照开肯随芳草歇疑逐远帆来谁㑹山公意登高醉始廻八月十四夜月范仲淹光华岂不盛赏宴尚迟迟天意将圆夜人心待满时已知千里共犹讶一分亏来夕如澄霁清风不负期题飬眞亭韩琦新葺公居北虚亭号养眞所期清策虑不是爱精神满目林壑趣一心忠义身吏民还解否吾岂苟安人有将独鹤行都市道上者左右奔迫野态憔悴因成短韵宋庠明心本霄汉此路极喧埃何意鸣臯罢飜同舞市来波臣忧辙涸海鸟避风灾寄语昻昻质非君羽独椎春夕宋庠暝色蔽孤斋空轩向夕开花低应露下月暗觉云来烛牖轻蛾聚风枝倦鸟猜无言聊隐几万境一灵台羣玉殿赐宴欧阳脩至治臻无事丰年乐有成图书开祕府宴饫集羣英论道皇坟奥贻谟宝训明九重多暇豫八体极研精笔力千钧劲毫端万象生飞牋金洒落拜赐玉锵鸣盛际崇儒学愚臣滥宠荣惟能同舞兽闻乐识和声下直呈同行三公欧阳脩午漏声初转归鞍路偶同天清黄道日街阔绿槐风万国舟车㑹中天象魏雄戢戈清四海论道属三公自愧陪羣彦从来但朴忠时平容窃禄嵗晚叹衰翁买地淮山北垂竿颍水东稻粱虽可恋吾志在㝠鸿东阁雨中欧阳脩直合时偷暇幽懐坐独哦绿苔人迹少黄叶雨声多云结愁隂重风传禁漏过瑶图新嗣圣玉塞乆包戈相府文书简丰年气候和还将鳯池句聊杂野人歌秋懐欧阳脩节物岂不好秋懐何黯然西风酒旗市细雨菊花天感事悲霜鬓包羞食万钱鹿车终自驾归去颍东田东晋宋祁仓卒浮江日声明建号初羣臣让禁脔上宰制单綀气锐烧桁战心欢折屐书纎儿竞撞坏不念好家居咏史宋祁古有容容福人讥龊龊贠生贪巧作奏死戒直如弦欲重高门地非论媚灶天诗书大儒冢丝竹后堂旃东合飜刍马西园窃瘗钱道谋谁执咎戸选不因贤朱鼓成妖日羗雏入贺年须防反室诏终取阖门怜异日谗成锦先时黙似蝉空贻后人叹流涕掩青编遣吏视诸公茔树回有感三首文正王丞相宋祁两朝推巨德万务罄斯猷汉日左右手尧年忠孝侯名言天下满故事省中留宸篆旌碑首刋文又㡬秋文靖吕丞相庆历公三入虏谋揺太平啖金眞间敌挠酒不寒盟上印情离切然髭疾遽轻惜哉天弗憗宸幄泪先横宣献宋公昔去劝明辟俄归参大钧公孙未及相诸葛已伤神名待天渊蔽文争日月新英䰟同玉树不向土中春僻居蓬茅城市远草径接鱼村白日偶无客青山长对门药鑪留火暖花坞带烟昏静坐搜新句冥心傍酒鐏皇朝文鑑巻第二十二皇朝文鑑皇朝文鑑卷第二十三皇朝文鑑卷第二十三诗五言律诗泛溪梅尧臣发匀陵梅尧臣闻鴈梅尧臣和谢仲弓廷评栽竹梅尧臣覧含元殿基因想昔时朝会之盛且感其兴废苏舜钦五哀诗司马光访徐沖晦郎简即事王安石招丁元珍王安石半山春晚即事王安石定林王安石自白土村入北寺王安石和象之北轩书事韩维平居王安国明皇郑獬送赵枢寺丞宰虔化县陶弼岀岭题石灰铺陶弼同宋复古游大林寺周頥冬至邵雍晚凉闲歩邵雍重九登石阁邵雍悟人一言邵雍陈公廙园修禊事席上赋程颢和王正仲熈宁郊祀二十韵刘攽和郑闳中仙居陈襄和子由初到陈州苏轼过广爱寺观朱瑶画苏轼过淮苏轼乗舟过贾收水阁二首苏轼郊祀庆成苏轼新年二首苏轼倦夜苏轼次韵王晦叔苏轼次韵公定丗弼登北都东楼二首黄庭坚歳寒知松柏黄庭坚𣢾塞来享黄庭坚神宗皇帝挽词二首黄庭坚次韵崔伯易席上所赋黄庭坚司马文正公挽词二首黄庭坚范忠文公挽词二首黄庭坚和答钱穆父咏猩猩毛笔黄庭坚次韵秦少章眺适道赠答诗黄庭坚和文潜舟中所题黄庭坚汉阳亲旧携酒追送聊爲短句黄庭坚次韵廖明略陪呉明府白云亭宴集黄庭坚赠杨明叔黄庭坚闲居有感李宗易江上逢眺适道崔子方荷花丰稷寄郑介夫毕仲游春日独游南园杨蟠闻赦有作张舜民曾子固挽词二首陈师道司马温公挽词二首陈师道登城楼陈师道和王子安至日陈师道送呉先生谒惠州苏运使陈师道怀远陈师道张刍令余杭孙处种圃张耒近清明张耒晨兴张耒都梁亭下张耒舟中晓思张耒南涧月夕俞紫芝广武山怀古刘季孙春日游金明池李昭玘独歩怀元中洪朋宿范氏水阁洪朋石牛庄闲居崔鶠发匀陵梅尧臣秋雨密无迹蒙蒙在一川孤村望渐远去鸟飞已先向晚云漏日㣲光人倚船安知偶自适落岸逄沙泉闻鴈梅尧臣湿云夜不散薄处微有星孤鴈去何急一声愁更听心应失旧侣翅已高青冥㡬日江湖上凫鸥共满汀和谢仲弓廷评栽竹梅尧臣移得溪边翠来爲庭下隂惜根存旧土带笋助新林暗换萧萧叶知虚寸寸心东风莫揺撼培㙲未应深览含元殿基因想昔时朝㑹之盛且感其兴废苏舜钦在昔朝元日千门动地来方隅正无事辅相复多才仗下簮緌肃天中繖扇开皇威瞻斗极曙色辨崔嵬赤案波光巻鸣鞭电尾回熊罴驱禁卫雨露覆兰台横赐倾中帑穷奢役九埃只知营国用不畏屈民财翠辇还移幸旻天未悔灾羣心尊困兽回首变寒灰曾以安无虑翻令世所哀行人看碧瓦独鸟下苍苔虽念陵为谷遥知祸有胎青编遗迹在此地亦悠哉五哀诗司马光孔子恶利口之覆邦家者甚矣䜛之爲害不可一二数也聊观战国以来楚之屈原赵之李牧汉之晁错马援齐之斛律光皆负不世之才竭忠于上然卒困于䜛不能自脱流亡不得其所而死或者国随以丘墟此其尤可大哀者也因即其事作五哀诗且以警后世云屈平白玉徒为洁幽兰未谓芳穷羞事令尹踈不忘懐王寃骨销寒渚忠䰟失旧乡空余楚辞在犹与日争光李牧椎牛飨壮士㧞距养竒材虏帐方惊避秦金已闇来旌旗移莫府荆棘蔓丛台部曲依稀在犹能话郭开晁大夫人主恩犹盛谗夫弄舌端旋闻就斧质不得解衣冠反虏齿才冷谋臣心尽寒晁宗噍类尽汉室泰山安马伏波汉令班南海蛮兵避郁林天涯柱分界徼外贡输金坐失姦臣意谁明报国心一棺忠勇骨漂泊瘴烟深斛律丞相君臣日荒宴歌舞讳言愁老相犹当国疆邻不敢谋谣言虽未出姦谤已先流谁察忠臣意通宵抱膝忧访徐沖晦郎简湖上访髙士径深行緑苔应闻山犬吠知是野人来岸帻出相接柴门自为开林间清话久薄暮搒舟回即事王安石径暖草如积山晴花更繁纵横一川水髙下数家村静愒鸡鸣午荒寻犬吠昏归来向人説疑是武陵源招丁元珍王安石黙黙不自得纷纷何所为画墁聊取食猎较久随时秋入江湖暗风生草树悲黄花一杯酒思与故人持半山春晚即事王安石春风取花去酬我以清隂翳翳陂路静交交园屋深牀敷每小息杖屦或幽寻惟有北山鸟经过遗好音定林王安石漱甘凉病齿坐旷息烦襟因脱水边屦就敷巖上衾但留云对宿仍值月相寻真乐非无寄悲虫亦好音自白土村入北寺王安石雨过百泉出秋声连衆山独寻飞鸟外时度乱流间坐石偶成歇看云相与还会须营一畮长此听潺潺和象之北轩书事韩维舍北多嘉树垂隂及四邻清风常满竹好鸟不惊人图史无他物讴吟佚此身应容里中客一醉倒冠巾平居王安国絺绤散南风平居触事慵古今无适莫义命有违从水鸟迎秋舫山花映夕舂故乡图画见垂老愧尘容明皇郑獬四海不摇草九重藏祸根十年傲尧舜一笑破干坤夷狄皆冠冕犲狼尽子孙潼关兵已破会忆老臣言送赵枢寺丞宰虔化县陶弼路入南云下如何轻解携人烟五岭北星斗大江西暖雪梅花树晴雷赣石溪青衫欲无泪不奈鹧鸪啼出岭题石灰铺陶弼马度严关口生归喜复嗟天文离巻舌人影背含沙江势一两曲梅梢三四花登髙休问路云下是吾家同宋复古游大林寺周頥三月山方暖林花互照明路盘层顶上人在半空行水色云含白禽声谷应清天风拂巾袂缥缈觉身轻冬至邵雍何者谓之㡬天根理极㣲今年初尽处明日未来时此际易得意其间难下辞人能知此意何事不能知晚凉闲歩邵雍得处亦多矣风前任鬓斑年过半百外天与一生闲莹静云间月分明雨后山中心无所愧对此敢开颜重九日登石阁邵雍事出一时间时过事莫闲当时深可爱过后不堪看夏去休言暑冬来始讲寒人能知此理忧患自难干悟人一言雍百虑谋犹拙一言迷自开世间无大事天下有雄才唯恐人难得宁忧道未恢忌心都去尽何复病尘埃陈公廙园修禊事席上赋程颢盛集兰亭旧风流洛社今坐中无俗客水曲有清音香篆来还去花枝泛复沉未须愁日莫天际是轻隂和王正仲熈宁郊祀二十韵刘攽骏命膺长发鸿图本愼徽八方星拱极四海日升晖旧典增咸秩弥文示表㣲圣时均玉烛天统正璇玑南极迎阳复隂泉候气归积髙常眷顾昭孝毎无违羽卫来双阙和銮并六飞风霆齐命令龙虎㑹旗旂帐殿层城暮金波列宿稀严更虚夜鼜彫辇下彤闱广乐千人唱升烟万目晞衆神知受记象物竞来依陟降兼明察圆方比范围送音仍鬻鬻畀福想霏霏霈泽苏羣动春阳畅墐扉庆深周掲厉感极至歔欷多士参鸣玉㣲生厠皂衣肃雍瞻帝武奉引近天威儒舘鹓鸾旧长謡锦绣辉因知子云赋何足颂巍巍和郑闳仲仙居陈襄我爱仙居好临民必以诚簿书无日暇狱讼积年生百疾求箴补千钧待凖平嗟予不如古斯道未能宏我爱仙居好隆儒尠大方诸生令讲艺童子俾升堂买地兴民学驱车下党庠三年邑未化官满意彷徨我爱仙居好公余日在房忧民极反覆责巳未周详法律行随手诗书坐满箱老来须向学多病喜平康和子由初到陈州苏轼旧隐三年别杉松好在不吾今尚眷眷此意恐悠悠闭戸时寻梦无人可说愁还来送别处双泪寄南州广爱寺朱瑶画苏轼朱瑶唐晚辈得法尚雄深满寺空遗迹何人识苦心长廊欹雨脚破壁撼钟音成坏无穷事他年复弔今过淮苏轼好在长淮水十年三往来功名眞已矣归计亦悠哉今日风怜客平时浪作堆晚来洪泽口捍索响如雷乘舟过贾收水阁二首苏轼袅袅风蒲乱猗猗水荇长小舟浮鸭绿大杓泻鹅黄得意诗酒社终身鱼稻鄕乐哉无一事何处不清凉曵杖青苔岸系船枯柳根德公方上冢季路独留言已占蒲鱼港更开松菊园从兹来往数儿女自譍门郊祀庆成苏轼帝出乘昌运天心予太平文章三代继制作七年成大祀干坤合刚辰日月明㤗坛朝扫地魄宝夜垂精仰御圆苍盖还观海岱城北流吞朔易南极落搀抢升燎灵光答回鸾瑞雾迎需云徧枯藁解雨逹勾萌可颂非天德因箴亦下情民言知有酌帝谓本无声富国由崇俭蕲年在好生无心斯格物克巳自消兵化国安新政孤臣反旧耕还将清庙什留与野人赓新年二首苏轼小雨暗人日春愁连上元水生桃叶渚烟湿落梅村晚市人归尽孤舟鹤踏飜犹堪慰寂寞渔火乱黄昏北渚集羣鹭新年何所之尽归乔木寺分占结巢枝生物㑹有役谋身要及时何当禁毕弋看引雪衣儿倦夜苏轼欹枕倦长夜小䆫犹未明孤村一犬吠残月几人行衰鬓乆已白旅懐空自清荒园有络纬虚织竟何成次韵王晦叔苏轼钟鼓江南岸归来梦自惊浮云世事改孤月此心明雨已倾盆落诗仍飜水成二江争送客上杪㸔桥横次韵公定世弼登北都东楼二首黄庭坚眞皇多庙胜仁祖用功深卜宅迁九鼎破胡藏万金百年休战士当日纵前禽欲断匈奴臂不如留此心汉皇勤远略晚节相千秋不足中原地犹思一战收圣朝方北顾斜日倚东楼庙筭知无敌寒儒浪自愁嵗寒知松柏黄庭坚羣隂彫品物松柏尚桓桓老至惟心在相将到嵗寒霜严御史府雨立大夫官牺象沟中断徽弦爨下残光隂一鸟过斩伐五牛难春日辉桃李苍颜亦预观款塞来享黄庭坚前朝夏州守来款塞门西圣上开皇极降书付狄鞮氊裘瞻日月𠢐面带金犀殿陛闲干羽边庭息鼓鼙永输量谷马不作触藩羝声势常相倚今闻定五溪神宗皇帝挽词二首黄庭坚文思昭日月神武用雷霆制作深垂统忧勤减梦龄孙谋开二圣末命对三灵今代谁班马能书汗简青钓筑收贤辅天人与圣能辉光唐六典度越汉中兴百丗神宗庙千秋永裕陵帝鄕无马迹空望白云乘次韵崔伯易席上所赋因以赠行黄庭坚迎新与送故渠已不胜勤民卖腰间劒公寛柱后文诸郎投赐沐高㑹惜临分去国虽千里分忧即近君司马文正公挽词二首黄庭坚国在多艰日人如大雅诗忠清居没世孝友是生知加璧延诸老櫜弓抚四夷公身与宗社同作太平基毁誉盖棺了于今名实尊哀荣有王命终始酌民言蝉冕三公府深衣独乐园平生两无累忧国爱元元范忠文公挽词二首黄庭坚信道虽常尔知人乃独亨书林身老大谏纸字欹倾鳌去三山动人危五鼎烹保全天子圣几杖送余生公在昭陵日文章近赤墀空嗟伏生老不得迩英帷去国几三虎闻韶待一䕫谁言葢棺了新乐鎻蛛丝和答钱穆父咏猩猩毛笔黄庭坚爱酒醉䰟在能言机事疎平生几两屐身后五车书物色㸔王㑹勲劳在石渠㧞毛能济世端爲谢杨朱次韵秦少章晁适道赠答诗黄庭坚二子论文地隂风雪塞庐宁穿东郭履不奉子公书士固难推挽时闻有诏除负暄眞得计献御恐成踈和文潜舟中所题黄庭坚云横疑有路天远欲无门信矣江山美懐哉谴逐䰟长波空永记佳句洗眵昏谁奈离愁得村醪或可尊汉阳亲旧携酒追送聊爲短句黄庭坚接淅报官府敢违王事程宵征江夏县睡起汉阳城邻里烦追送杯盘㵼浊清祗应瘴鄕老难答故人情次韵廖明略陪吴明府白云亭宴集黄庭坚江净明花竹山空响管弦风生学士麈云绕令君筵百越余生聚三吴远接连庖霜刀落鲙执玉酒明船叶县飞来舄壶公谪处天酌多时暴谑舞短更成妍唯我孤登覧观诗未究宣空余五字赏文似两京然医是肱三折官当嵗九迁老夫㸔镜罢衰白敢争先赠杨明叔黄庭坚穷竒投有北鸿鹄止丘隅我已魑魅御君方燕雀俱道应无芥蔕学要尽工夫莫斩猿狙杙明堂待栋桴闲居有感李宗易进退荷君恩孤懐岂易论以闲销日月何力报干坤架上书千巻花前酒一樽相持两成癖此外尽忘言江上逢晁适道崔子方渺渺连江雨㣲㣲到面风主人留一饷佳士得相逢㑹面嗟何晚论诗许有功君家好兄弟更觉此心同荷花丰稷桃杏二三月此花泥滓中人心正畏暑水面独揺风净刹如金涌嘉賔照幕红谁歌採菱曲舟在晓霞东寄郑介夫毕仲游郑子安强否梅花万里春如何投虎穴直欲犯龙鳞北阙今无数南方信有人可怜妻子在年少不谋身春日独游南园杨蟠天净鸟飞远路幽花自香春风吹草木野水满池塘事去青山在人间白日长兴来搔短髪微意乆难忘闻赦有作张舜民击破塡街道传声过水濵国严三嵗礼恩洗万家春舟楫亲南斗衣冠拱北辰岭南并岭北多少望归人曾子固挽词二首陈师道早弃人间事眞从地下游丘原无起日江汉有东流身世从违里功名取次休不应须礼乐始作后程仇精爽回长夜衣冠出广庭勲庸留琬琰形象付丹青道䘮余篇翰人亡更典刑侯芭才一足白首太玄经司马温公挽词二首陈师道恭黙思良弼诗书正百工事多违谢傅天遽夺杨公一代风流尽三师礼教崇若无天下议恶美併成空百姓归周老三年待鲁儒世方随日化身已要人扶玉几虽来晚明堂讫授图心知死诸葛终不羡曹蜍登城楼陈师道城郭春容晚因行可当游飞来双蛱蝶目尽一浮鸥崃崄山将合江平水却流同来端兴尽且爲小迟留和王子安至日陈师道物理有终极人情从往还隂阳消长际老疾去留间申白徒懐惠巢由不买山更歌吾和汝风日稍侵颜送吴先生谒惠州苏运使陈师道闻名欣识面异好有同功我亦慙吾子人谁恕此公百年双白鬓万里一秋风爲说任安在依然一秃翁懐远陈师道海外三年谪天南万里行生前只爲累身后更须名未得平安报空懐故旧情斯人有如此无复涕纵横张刍令余杭孙处经年独穷处此去岂无营最近吾民病无嗟县令名官卑人易信政肃化方行更有论心处前溪水正清种圃张耒僦舍亦爲圃从人笑我痴自求佳草木仍挿小藩篱吾事正如此人生聊自怡霜松未及尺独我见竒姿近清明张耒斜日去不驻好风来有情江城过风雨花木近清明水树闲照影山禽时引声吾年行老矣淹泊蹇何城晨兴张耒端居嵗已晏杖屦亦萧然云露䆫前日秋明树外天大江寒欲落诸岭霁逾鲜白首无聊剧昏昏只醉眠都梁亭下张耒金塔青冥上孤城莽苍中浅山寒带水旱日白吹风人事剧飜手生涯眞转蓬高眠待春涨鲑菜伴南公舟中晓思张耒树色未啼鸟桨声初度航客灯青映壁城角冷吹霜飘泊年来甚羁游情易伤年丰清颍尾吾计亦差良南涧月夕俞紫芝华髪念秋晚青灯怜夜长香团菊花露寒着橘林霜月在北䆫底人行南涧旁婆娑不知去身兴两俱亡广武山懐古刘季孙楚汉兵相接干坤昼亦冥虎争千里震龙战四郊腥故垒从谁问严祠自昔灵北风吹败木落日任飘零春日游金明池李昭玘日有江湖思坐无车马尘横桥自照水啼鸟不惊人辇路晴飞絮宫门暗鎻春多情老园吏洒地喜相亲独歩懐元中洪朋净尽西山日深行城北村琅珰鸣佛屋薜荔上僧垣时雨慰呺腹夕风清病䰟所思渺江水谁与共忘言宿范氏水阁洪朋枕水凿䟽櫺云扉夜不扃滩声连地籁林影乱天星人净鱼频跃秋高露欲零何妨唿我友乘月与扬舲石牛庄闲居崔鶠不识春风面知从底处来红深桃靥破绿静水帘开物外心常挂人间事不谐从今江海去无复世推排见黄太史高荷万里南溪郡黄香得赐环盛名喧海内摧翮返云间太史资诚峻郎官选亦悭朝廷才特起堂奥援谁扳一梦追前事羣公厄后艰中伤皆死祸放逐罕生还别驾之戎僰侨居傍草菅想知谙鸟道闻说异人寰杨子家元窘王维室乆鳏鵩来心破碎猨叫泪潺湲逹观终难得羁愁必易删衆情相恻悯灵物自恬憪逈阁澄秋眺幽䆫耸夜跧蜀天何处尽巴月几回弯坠履䰟空断遗弓涕忽潸石门凄殿楯铜雀惨宫鬟帝綂聨仁圣皇恩感艳顽网罗䟽党禁诛蔓扫朋姦㸃检金闺彦凋零玉笋班尚令宗庙器遥隔鬼门闗拊髀咨询及含香诰命颁笑谈趋赤县吟咏落乌蛮奏记懐东观移文颔北山应将九迁待未补七年闲士愧千钧弩身谋五两纶退藏欣望气延仰窃窥班昌谷词源窄浯溪笔力孱斵轮深类扁投斧欲随般鹄卵眞能伏龙鳞敢冀攀不嗔无绍介试遣略承颜题折氏下城南吴则礼系马后河川可人冬景妍要看花到地付与水浮天未觉随戎马端来唤酒船谁云是闗塞胜事总堪传春日书懐潘大临舟楫凌漳水风涛接蠡湖龙媒成跬歩骊颔脱㣲躯乐土供游戯深文苦絷拘胷中虽磈磊墻外或歌唿老去嵇康懒归来寗子愚千钟眞臭腐十畮借膏腴春雨何曾密园花竟自都小桥藏细柳方沼出新蒲酒熟拈巾漉经传带雨锄行盘随所有坐客㡬时无日转淮隂暮门通鸟迳迂仰头看哺鷇引手亦将雏抚事盆缫茧劳生戸转枢形骸浮大块毛发燎红炉借问青宫犊何如浊水凫士衡甘食酪张翰合思鲈世论几胶枉人心尽好竽屠龙非至计射雉屈良图借箸方隆汉推枰已灭吴从渠画麟阁吾自着潜夫江上晚歩潘大临白鸟没飞烟微风逆上船江从樊口转山自武昌连日月悬终古干坤别逝川罗浮南斗外黔府若何边题吕少冯听雨堂李彭碧涧寒侵屋幽云夜度墻贪看山入坐怪听雨鸣廊苦乏隂铿句聊登孺子床非君无汲引寄傲学潜郎春日有懐林敏功风高收雨急日薄过䆫㣲梅蘂初迎臈春溪欲染衣形容今日是游衍昔人非节物闗愁绪归鸿正北飞皇朝文鑑卷第二十三皇朝文鑑皇朝文鑑卷第二十四皇朝文鑑卷第二十四诗七言律诗和御制夏日垂钓作徐铉内宴应制曹翰豫章胡氏华林书堂张齐贤春日书怀宼准春夕偶作赵湘上李昉相公二首王操温泉郑文宝读江緫传郑文宝梅花林逋小园梅花林逋晨兴魏野山居丁谓民牛多疫死杨亿汉武杨亿莎衣杨朴假中示判官张寺丞王校勘晏殊𥘉秋宿直晏殊安昌侯晏殊偶成石延年金郷张氏园亭石延年首阳石延年喜雨韩琦寄子京宋庠府斋歳晏寄昭文相公枢密太尉宋庠重展西湖宋庠招鲁淸范雍书王元之画像侧欧阳脩上致政太保杜师公欧阳脩内直对月欧阳脩下直欧阳脩早朝感事欧阳脩青州书事欧阳脩望太湖苏舜钦春睡苏舜钦中秋松江新桥对月和柳令之什苏舜钦喜永叔安道仲仪除谏官蔡襄咏门龙昌期走笔寄夷陵欧阳永叔谢伯初许昌公宇书怀呈欧阳永叔韩子华王介甫谢伯初寄杭州孙资政唐介读史王安石示长安君王安石详定试卷王安石和金陵怀古王安石思王逢原王安石次韵元厚之平戎庆捷王安石葛溪驿王安石郡舍偶书杨偕送唐介之贬所李师中送唐御史仲讷闻冨并州入相王令纸鸢王令闻南阳吕谏议诲长逝郑獬恭和御制上元观灯王珪和御制夏日垂钓作徐铉物茂时平日正长翠华停驭睠方塘文竿乍拂圆荷动頳尾时飜素荇香赏只应从暇豫圣恩宁肯间沉翔呑钩自是贪芳饵犹笑成汤一面张内宴应制曹翰三十年前学六韬英名尝得预时髦曾因国难披金甲不爲家贫卖寳刀臂健尚嫌弓力软眼明犹识阵云髙庭前昨夜秋风起羞见团花旧战𫀆豫章胡氏华林书堂张齐贤一百年来烟爨同衣冠江左慕家风儿孙歌舞诗书内乡党优㳺礼让中孝悌筠编争纪录门闾天语赐褒崇莫将六阙方朱氏叶叶蒸奉始终春日书怀宼凖曾读前书笑古今耻随流俗信浮沉终期直道扶元化敢爲虚名役片心黙坐野禽啼昼景闭门官柳长春隂世间事了先湏退不待霜毛渐满簮春夕偶作赵湘一夕衡门独自开雨隂深巷小尘埃醉醒风傍池边起坐乆月从花上来何处夜歌初欲断四邻春梦未知回因思此兴无人共时复孤吟歩绿苔上李昉相公日首王操弱冠登龙入粉闱少年清贵古来稀袖中诏草朝天去头上宫花侍宴归卓笔玉堂寒漏㢠卷帘池馆水禽飞三台位近犹谦逊闲听秋霖忆翠㣲又朝苑优游数十春文章敌手更无人对敭旒冕如僚友下直门阑似隐沦倚槛白云供醉望榰笻黄叶落吟身年来得意知难继大半门生作侍臣温泉郑文宝潺湲如燎岭云隂玉石鱼龙换古今只见开元无事乆不知贞观用功深笼无觧语衣无雪堆有黄沙粟有金惆怅胡雏负恩泽始知夷甫少经心读江揔传郑文宝行人慵过景阳宫宫畔离离禾黍风庭玉有花空怨白井莲无歩莫愁红吟诗功业才虽大亡国君臣道最同争忍暮年归故里纶竿廻避钓鱼翁梅花林逋吟懐长恨负芳时爲见梅花輙入诗雪后园林才半树水边篱落忽横枝人怜红艳多应俗天与清香似有私堪笑胡雏亦风味解将别调角中吹小园梅花林逋衆芳揺落独暄妍占尽东风向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有㣲吟可相狎不须檀板共金樽晨兴魏野夜长乞待得晨兴耽睡僮犹唤不应烧药炉中无宿火读书䆫下有残灯临堦短髪梳和月傍㟁衰容洗带氷料得巢禽飜怪讶寻常日午起慵能山居丁谓峒口清香澈海濵四时芬馥四时春山多绿桂怜同气谷有幽兰譲后尘草解忘忧忧底事花能含笑笑何人争如彼美钦天壤长荐芳香奉百神民牛多疫死杨亿南海逸风如失性东吴喘月不逢医一元祀典古所重九谷民天命在斯眞相柅车宁致问族庖更刃亦焉施炎神疠鬼争爲虐度虎消蝗复是谁汉武杨亿蓬莱银阙浪漫漫弱水回风欲到难光照竹宫劳夜拜露溥金掌费朝飡力通青海求龙种死讳文成食马肝待诏先生齿编贝郍教索米向长安莎衣杨朴软绿柔蓝着胜衣倚船吟钓最相宜蒹葭影里和烟卧菡蓞香中带雨披狂脱酒家春醉后乱堆渔舍晚晴时直饶紫绶金章贵未肯轻轻博换伊假中示判官张寺丞王校勘晏殊元已清明假未开小园幽径独徘徊春寒不定斑斑雨宿醉难禁灔灔杯无可奈何花落去似曾相识燕归来游梁赋客多风味莫惜青钱万选才初秋宿直晏殊绛河星斗夜䦨干禁署沉沉闭九闗上帝册书羣玉府仙人宫阙巨鳌山凉蟾影度秋隂薄促漏声来夜唱闲拥鼻吟多欲愁絶严钟凄断树乌还安昌侯晏殊莲勺移家近七迁鲁儒章句世相传闗中沃壤通泾渭堂上繁声逐管弦身服儒衣同蔡义日将巵酒对彭宣高坟丈五阳陵外千古朱云气凛然偶成石延年力振前文觉道孤耻同流辈论荣枯动非仁义何如静得是机闗不似无孔孟也宜轻管晏臯䕫未必失唐虞侯王重问吾何有且自低心混世儒金鄕张氏园亭石延年亭舘连城敌谢家四时园色鬬明霞䆫迎西渭封侯竹地接东陵隐士瓜乐意相闗禽对语生香不断树交花纵游㑹约无留事醉待参横月落斜首阳石延年逊国同来访圣谟适观争国誓师徒耻生汤武干戈日宁死唐虞揖让区大义充身安是饿清䰟有所未应无始终天地亡前后名骨虽双此行孤喜雨韩琦何假嗔雷击怒桴黙然嘉泽浃民区经时亢隔羣心骇数月焦熬一阵苏已发宋苖安在揠再生庄鲋不虞枯须㬰慰满三农望却敛神功寂以无寄子京宋庠八年三郡驾朱轮更忝鸿枢对国均老去师丹多忘事少来之武不如人车中顾马空能数海上逢鸥想见亲唯有弟兄归隐志共将耕凿报尧仁府斋嵗晏节物感人輙成拙诗上寄昭文相公枢密太尉宋庠处世何常尽値才虚名高位自惊猜千重浪里随流出百尺竿头试险回衰鬓不徒欺晓雪孤心兼欲伴寒灰嵩阳颍曲风烟接已仗归云作隐媒重展西湖宋庠绿鸭东陂已可怜更因云窦注西田凿开鱼鸟忘情地展尽江湖极目天向夕旧滩都浸月过寒新树便留烟使君直欲称渔叟愿赐闲州不计年书王元之画像侧欧阳脩偶然来继前贤迹信矣皆如昔日言诸县丰登少公事一家饱暖荷君恩想公风采常如在顾我文章不足论名姓已光青史上壁间容貎任尘昏上致政太保杜相公欧阳脩俭节清名世絶伦坐令风俗可还淳貎先年老因忧国事与心违始乞身四海仪刑瞻旧德一樽谈笑作闲人铃斋幸得亲师席东向时容问治民内直对月欧阳脩禁署沉沉玉漏传月蕐云表溢金盘纎埃不隔光初满万物无声夜向阑莲烛烧残愁梦断蕙炉熏歇觉衣单水精宫鎻黄金阙故比人间分外寒下直欧阳脩宫柳街槐绿未齐春云不解宿云低轻寒漠漠侵駞褐小雨班班作燕泥报国无功嗟已老归田有约一何稽终当自驾柴车去独结茅庐颍水西早朝感事欧阳脩疎星牢落晓光㣲残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝隂常处士十年骑马听朝鸡青州书事欧阳脩年丰千里无夜警吏退一室焚清香青春固非老者事白日自爲闲人长禄厚岂惟慙饱食俸余仍是买轻装君恩天地不违物归去行歌颍水傍望太湖苏舜钦杳杳波涛阅古今四无边际莫知深润通晓月爲清露气入霜天作暝隂笠泽鲈微人鲙玉洞庭柑熟客分金风烟触目相招引聊爲停桡一楚吟春睡苏舜钦别院帘昏掩竹扉朝酲未解接春晖身如蝉蜕一榻上梦似杨花千里飞㗳尔暂能离丗网陶然直欲见天机此中有德堪爲颂絶胜人间较是非中秋松江新桥对月和柳令之什苏舜钦月晃长江上下同画桥横截冷光中云头艳艳开金饼水面沉沉卧彩虹佛氏解爲银色界仙家多住玉华宫地雄景胜言不尽但欲追随乘晓风喜永叔安道仲仪除谏官蔡襄御笔新除三谏官喧然朝野尽相欢昔时流落丹心在自古忠贤得路难好竭谋猷居帝右直须风采动朝端世间万事皆尘土留取功名乆远㸔咏门龙昌期枢动夲爲荣辱主长因外戸细推寻干坤出入无穷象夷狄闗防有限心揜到善人非远大开当古道自高深九成载举箫韶奏穆穆无凶合在今走笔寄夷陵欧阳永叔谢伯初舟行无险似瞿塘满崃猿声断旅肠万里更堪人谪宦经年应合鬓成霜长官衫色江波绿学士文蕐蜀锦张去似长沙非黜辱比于连郡亦遐荒可能作赋嘲巫渚好爲投文弔耒阳下国难留金马客新诗传与竹枝娘才如梦得多爲累情甚安仁乆悼亡絶境化成儒雅俗远民争识校雠郎典词悬待修青史谏草当来露皂囊不用临流羡渔者便将缨足濯沧浪许昌公宇书懐呈欧阳永叔韩子华王介甫谢伯初十年趋竞浪求荣因得闲曹减宦情乱种黄花添野景旋移高竹听秋声驱驰贱事犹干禄约勒清狂爲近名早晚持竿钓鲈鳜双溪烟雨一舟横寄杭州孙资政唐介何人富贵不图安大抵爲臣节欲完手执枢机谋国易心存忠义入时难临风未觉龙媒老冲斗谁知劒气寒天子圣神思旧德肯教旌驭乆盘桓读史王安石自古功名亦苦辛行藏终欲付何人当时黮闇犹承误末俗纷纭更乱眞糟粕所传非粹美丹青难写是精神区区岂尽高贤意独守千秋纸上尘示长安君王安石少年离别意非轻老去相逢亦怆情草草杯盘供笑语昏昏灯火话平生自怜湖海三年隔又作尘沙万里行欲问后期何日是寄书应见鴈南征和金陵懐古王安石懐鄕访古事悠悠独上江城满目秋一鸟带烟来别渚数㠶和雨下归舟萧萧暮吹惊红叶惨惨寒云压旧楼故国凄凉谁与问人心无复更风流详定试巻王安石童子常夸作赋工暮年羞悔有扬雄当时赐帛倡优等今日论才将相中细甚客卿因笔墨卑于尔雅注鱼虫汉家故事眞当改新咏知君胜弱翁思王逄原王安石蓬蒿今日想纷披冢上秋风又一吹妙质不爲平世得㣲言唯有故人知庐山南堕当书案湓水东来入酒巵陈迹可怜随手尽欲欢无复似当时次韵元厚之平戎庆捷王安石朝廷今日四夷功先以招懐后殪戎胡地马牛归陇底汉人烟火起湟中投戈更讲诸儒艺免冑争趋上将风文武佐时惭吉甫宣王征伐自肤公葛溪驿王安石缺月昏昏漏未央一灯明灭照秋牀病中最觉风露早归梦不知山水长坐感嵗时歌慷慨起㸔天地色凄凉鸣蝉更乱行人耳正抱踈桐叶半黄郡舍偶书杨偕偃息铃斋度嵗华着书人静笑聱牙斯文自信惊天地吾道谁知系国家独爱杉篁寒不变更怜江海阔无涯因思朝市争名地何似优游刺史衙送唐介之贬所李师中直诚自许时不与孤立敢言人所难去路一身轻似叶高名千古重于山并游英俊颜何厚已死姦雄骨尚寒天意若爲宗社计肯教夫子不生还送唐御史仲讷力犯雷霆衆共危远投魑魅独爲宜忠州学业眞无负高庙神灵固有知自倚圣明容直道未甘憔悴死荒陲满朝卿相多公议莫把文章作楚词闻富并州入相王令元首赓歌乐股肱四方虽远喜声盈忠贤不死天心在辅弼终归圣虑精中国自今应更重本朝前日可嗟轻要须待见成尧舜未敢轻浮作颂声纸鸢王令谁作轻鸢壮远观似嫌飞鸟未多端才乘一线凭风去便有愚儿仰面看未必青霄因可到偶能终日遂爲安扶揺不起沧溟远笑杀鹏搏似尔难闻南阳吕谏议诲长逝郑獬子文三仕去何频一卧南阳竟没身明主自应容直道皇天何事杀忠臣拄天力屈空留草贯日心存不化尘黄壤不知人世事爲君恸哭楚江濵恭和御制上元观灯王珪雪消华月满仙台万烛当楼宝扇开双鳯云中扶辇下六鳌海上驾山来镐宫春酒霑周燕汾水秋风陋汉材一曲昇平人共乐君王又进紫霞杯招鲁清范雍吏隐便同眞隐者闭门终日懒追随人间寡合无如我天下知音更有谁莫爲利名踈旧分好灰心计话前期从今寂寞吟情减只有思君两首诗皇朝文鑑卷第二十四皇朝文鑑皇朝文鑑卷第二十五皇朝文鑑卷之二十五诗七言律诗闲居吟邵雍仁者邵雍淸风短吟邵雍闲行吟邵雍洛下园池邵雍答人语名教邵雍何事吟邵雍观三皇邵雍观五帝邵雍观三王邵雍观五伯邵雍观七国邵雍观羸秦邵雍观两汉邵雍观三国邵雍观西晋邵雍观十六国邵雍观南北朝邵雍观隋邵雍观有唐邵雍观五代邵雍观盛化邵雍问鼎邵雍安乐邵雍自咏邵雍首尾吟邵雍苍苍吟寄李审言邵雍林下邵雍安乐四吟邵雍自和打乖吟邵雍题华下无相院西溪张先寄李朝请范纯仁郊行即事程颢秋日偶成程颢岀颕口𥘉见淮山苏轼新城道中苏轼和王斿苏轼次韵李脩孺留别苏轼直玉堂诏赐官烛法酒苏轼和刘景文见赠苏轼王文玉挽词苏轼雪后书北台壁二首苏轼徃歧亭苏轼姪安节远来夜坐苏轼祭常山回小猎苏轼次韵穆父尚书侍祠郊丘苏轼乐全先生生日以鐡柱杖爲寿苏轼新酿桂酒苏轼连雨江涨二首苏轼桄榔杖寄张文潜苏轼夜坐逹晓寄子由苏轼六月二十日夜渡海苏轼润州甘露寺沈括感秋扇苏辙寄黄几复黄庭坚寄上叔父夷仲黄庭坚咏雪黄庭坚新喻道中寄元明黄庭坚壶中九华黄庭坚郊丘从驾彭汝砺喜闻中丞包公称职有书杨蟠陪润州裴如晦学士游金山回作杨蟠示诸君徐积次韵宼秀才寄下邳家兄陈师道次韵春怀陈师道东山谒外大父墓陈师道寄泰州曾侍郎陈师道夏日二首张耒元日任伯雨闻赵正夫迁门下邹浩旅中谕怀俞紫芝寄苏内翰刘季孙望旧庐有感叶涛题半隐堂刘跋晚登秋屏阁示杜氏兄弟洪朋答王立之惠书潘大临望西山怀驹父李彭简田升之时升之赴金陵呉则礼病后登快哉亭贺铸闲居吟邵雍闲居须是洛中居天下闲居皆莫如文物四方贤俊地山川千古帝王都絶竒花畔持芳醑最软草间移小车只有尧夫负亲旧交亲元不负尧夫仁者邵雍仁者难逢思有常平居切勿恃何妨争先路径机闗恶近后语言滋味长爽口物多须作病快心事过必爲伤与其病后能求药不若病前能自防清风短吟邵雍清风兴味未全衰岂谓天心便弃遗长具斋庄缘读易每慙踈散爲吟诗人间好景皆输眼世上闲愁不到眉生长太平无事日又还身老太平时闲行吟邵雍长忆当年扫弊庐未尝三径草荒芜欲爲天下屠龙手肯读人间非圣书否㤗悟来知进退干坤见了识亲踈自从㑹得环中意闲气胷中一㸃无洛下园池邵雍洛下园池不闭门洞天休用别寻春纵游只却输闲客遍入何尝问主人更小亭栏花自好尽荒台榭景才眞虚名误了无涯事未必虚名揔到身答人语名教邵雍开辟而来世教敷其间雄者号眞儒修身有道名先觉何代无人逹奥区焕若丹青经史义明如日月圣人途鲰生涵泳虽云乆天下英才敢厚诬何事吟邵雍何事教人用意深出尘些子索沉吟施爲欲似千钧弩磨厉当如百鍊金钓水误持生杀柄着碁闲动战争心一盃美酒聊康济林下时时或自斟观三皇邵雍许大干坤自我宣干坤之外更何言初分大道非常道才有先天未后天作法极㣲难看蹟收功最乆不知年若教世上论勲业料得更无人在前观五帝邵雍进退肯将天下让着何言语状雍容衣裳垂处威仪盛玉帛修时意思恭物物尽能循至理人人自愿立殊功当时何故得如此只被声明类日中观三王邵雍一片中原万里余殆非孱德所宜居夏商正朔犹能布汤武干戈未便驱泽火有名方受革水天无应不成需请观仁义爲心者肯作人间浅丈夫观五伯邵雍刻意尊名名愈亏人人奔命不胜疲生灵劒㦸林中活公道货财心里归虽则饩羊能爱礼奈何鸣鳯未来仪东周五百余年内叹息惟闻一仲尼观七国邵雍当其末路尚纵横仁义之言固不听肯谓破齐存即墨能胜坑赵尽长平清晨见鬼未爲恠白日杀人奚足惊加以苏张掉三寸扼喉其势不俱生观羸秦邵雍轰轰七国正争筹利害相磨未便休比至一雄心底定其如四海血横流三千賔客方成梦百二山河又变秋谩说罢侯能置守赵高元不是封侯观两汉邵雍秦破山河旧战场岂期民复见耕桑九千来里开封域四百余年号帝王剥丧旣而遭莽卓经营殊不念高光当时文物如斯盛城复何由更有隍观三国邵雍桓桓鼎峙震雷音絶唱高踪没处寻箫鼓一方情未畅弓刀万里力难任论兵很石宁无意饮马黄河徒有心虽曰天时亦人事谁知虑外失良金观西晋邵雍承平未必便无忧安若忘危非善谋题品人才凭雅诮雌黄人事用风流有刀难剖公闾腹无木可枭元海头祸在夕阳亭一句上东门啸浪悠悠观十六国溥天之下号寰区大禹曾经治水余衣到弊时多虮虱瓜当烂后足虫蛆龙章夲不资狂冦象魏何尝荐乱胡尼父有言堪味处当时欠一管夷吾观南北朝方其天下分南北聘使何当絶往还偏霸尚存前典宪小康犹带旧腥羶洛阳雅望称崔浩江表竒才服谢安二百四年能并辔漫将夷虏互爲言观隋始谋当日已非臧又更相承或自戕蝼蚁人民贪土地泥沙金帛悦姫姜征辽意思縻荒服泛汴情懐厌未央三十六年都扫地不然天下未归唐观有唐邵雍天生神武奠中央不尔羣兇未易攘贞观若无风凛凛开元安得气扬扬凭高始见山河壮入夏方知日月长三百年间能混一事虽成往道弥光观五代邵雍自从唐季坠皇纲天下生灵被扰攘社稷安危悬卒伍朝廷轻重系藩方深冬寒木固不脱未旦小星犹有光五十三年更五姓始知除扫待眞王观盛化邵雍纷纷五代乱离间一旦云开复见天草木百年新雨露车书万里旧山川寻常巷陌犹簮绂取次园林亦管絃人老太平春未老鸎花无害日高眠吾曹养拙頼明时爲幸居多宁不知天下英才中遁迹人间好景处开眉生来只惯见丰稔老去未尝经乱离五事歴将前代举帝尧而下更无之问鼎邵雍请将调鼎问于君调鼎工夫敢与闻只有盐梅难尽善岂无姜桂助爲辛和羮必欲须求美衆口如何更得均切勿轻言天下事伊周殊不是庸人安乐邵雍安乐中三月期老来才㑹惜芳菲自知一赏有分付谁让万金无孑遗美酒饮教㣲醉后好花㸔到半开时这般意思难名状只恐人间都未知自咏邵雍老去无成齿髪衰年将七十待何爲居常无病不服药间或有懐时作诗引水更怜鱼并至折花仍喜蝶相随平生积学都无效只得胷中恁坦夷首尾吟邵雍尧夫非是爱吟诗爲见圣贤兴有时日月星晨尧则了江河淮济禹平之皇王帝霸经褒贬雪月风花未品题岂谓古人无阙典尧夫非是爱吟诗尧夫非是爱吟诗诗是尧夫处困时事体极时观道妙人情尽处㸔天机孝慈亲和未必见松柏嵗寒然后知匪石未闻心可转尧夫非是爱吟诗尧夫非是爱吟诗诗是尧夫自试时事体待谙然后信人情非乆莫能知同霑雨露蓬蒿质独出雪霜松柏姿见惯不如身歴过尧夫非是爱吟诗尧夫非是爱吟诗诗是闲观蔬圃时暖地春初才翁鬰宿根秋末却披离韮葱蒜薤青遮陇蓣芋姜蘘绿满畦时到皆能㺯精彩尧夫非是爱吟诗尧夫非是爱吟诗诗是尧夫不强爲事到强爲须渉迹人能知止是先机面前自有好田地天下岂无平路歧省力事多人不作尧夫非是爱吟诗尧夫非是爱吟诗诗是尧夫重惜时西晋浮夸时可叹南梁崇尚事堪悲仲尼岂欲轻辞鲁孟子何尝便去齐仪鳯不来人老去尧夫非是爱吟诗尧夫非是爱吟诗诗是精神未耗时水竹清闲都占了鸎花富贵又兼之梧桐月向懐中照杨柳风来面上吹被有许多闲捧拥尧夫非是爱吟诗苍苍吟寄李审言邵雍一般颜色正苍苍今古人曾望断肠日徃月来无少异阳舒隂惨不相妨迅雷震后山川裂甘露零时草木香幽暗巖崖生鬼魅清平郊野见鸾凰千花烂爲三春雨万木凋因一夜霜此意分明难理㑹直须贤者入消详林下邵雍老年躯体索温存安乐中别有春万事去心闲偃仰四支由我任舒伸庭花盛处凉铺簟檐雪飞时软布裀谁道山翁拙于用也能康济自家身安乐四吟邵雍诗安乐中诗一编自歌自咏自怡然陶镕水石闲勲业铨择风花静事权意去乍乘千里马兴来初上九重天忺时更改三两字醉后吟哦六七篇直恐心通云外月又疑身是洞中仙银河汹涌飜晴浪玉树查牙生紫烟万物有情皆可状百骸无病不能蠲命题滥被神相助得句缪爲人所传肯让贵家常奏乐宁慙富室賸收钱若条此过知何限因甚台官独未言书安乐中一部书号云皇极意何如春秋礼乐能遗则父子君臣可废乎浩浩羲轩开辟后巍巍尧舜恊和初炎炎汤武干戈外汹汹桓文弓劒余日月星辰高照耀皇王帝覇大铺舒几千百主出规制数亿万年成楷模治乆便忧强䟦扈患深仍念恶驱除才堪命世有时有智可济时无世无旣往尽归闲指㸃未来须俟别支梧不知造化谁爲主生得㡬多竒丈夫香安乐中一炷香凌晨焚意岂寻常祸如许免人须謟福若待求天可量且异缁黄徼庙貌又殊儿女裛衣裳中孚起信宁烦祷无妄生灾未易禳虚室清明都是白灵台莹静别生光观风御冦心方醉对境颜渊坐正忘赤水有珠涵造化泥丸无物隔青苍生爲男子仍身徤时遇昌辰更歳穰日月照临光自大君臣庇䕃効何长非图闻道至于此金玉谁家不满堂酒安乐中酒一罇非惟养气又頥眞频频到口㣲成醉拍拍满懐都是春何异君臣初际㑹又同天地乍絪緼醺酣情味难名状酝酿功夫莫指陈斟有浅深存爕理饮无多少寄经纶鳯凰楼下逍遥客郏鄏城中自在人高阁望时花似锦小车行处草如茵巻舒万古兴亡手出入千重云水身雨后静观山意思风前闲㸔月精神这般事体权衡别振古英豪恐未闻自和打乖吟邵雍安乐中好打乖自知元没出人才老年多病不服药少日壮心都未灰庭草刬除终未尽槛花擡举尚难开轻风吹动半醺酒此乐眞从天外来题华下无相院西溪张先积水涵虚上下清几家门静岸㾗平浮萍破处见山影小艇归时闻草声入郭僧寻尘里去过桥人似鑑中行已凭暂雨添秋色莫放脩芦碍目生寄李朝请范纯仁仕逾三黜信多艰名节常忧不自完幸頼圣明寛罪戾敢辞闲僻尽盘桓孟生坠甑何能顾贡氏尘冠岂复弹俸入虽贫家世事釡鱼从此已称丹效行即事程颢芳原绿野恣行时春入遥山碧四围兴逐乱红穿柳巷困临流水坐苔矶莫辞酒盏十分醉只恐风花一片飞况是清明好天气不妨游衍莫忘归秋日偶成程颢闲来无事不从容睡觉东牎日已红万物静观皆自得四时佳兴与人同道通天地有形外思入云烟变态中冨贵不滛贫贱乐男儿到此是豪雄出颍口初见淮山苏轼我行日夜向江海枫叶芦花秋兴长平淮忽迷天远近青山乆与舡低昻寿州已见白石塔短棹未转黄茅冈波平风软望不到故人乆立烟苍茫新城道中苏轼东风知我欲山行吹断檐间积雨声岭上晴云披絮㡌树头初日挂铜钲野桃含笑竹篱短溪柳自揺沙水清西崦人家应最乐煑芹烧笋饷春耕和王斿苏轼异时长恠谪仙人舌有风雷笔有神闻道骑鲸游汗漫忆甞扪蝨话悲辛气吞余子无全目诗到诸郎尚絶伦白髪故交空掩巻泪河东注问苍旻次韵李脩孺留别苏轼十年流落敢言归鱼鸟江湖只自知岂意青天扫云雾尽唿黄髪寄安危风流吾子眞前辈人物他年记一时我欲折繻留此老缁衣谁作好贤诗卧病逾月请郡不许复直玉堂十一月一日鏁院是日苦寒诏赐官烛法酒书呈同院苏轼㣲霰踈踈㸃玉堂词头夜下揽衣忙分光御烛星辰烂拜赐官壶雨露香醉眼有花书字大老人无睡漏声长何时却逐桑榆暖社酒寒灯乐未央和刘景文见赠苏轼元龙本志陋曹吴意气峥嵘老不除失路今爲哙等伍作诗犹似建安初西来爲我风黧面独卧无人雪缟庐留子非爲十日飮要令安世诵亡书王文玉挽词苏轼才名谁似广文寒月斧云斤琢肺肝玄晏一生都卧病子云三世不迁官幽兰空觉香风在宿草何曾泪叶干犹喜诸郎有曹志文章还复富波澜雪后书北台壁二首苏轼黄昏犹作雨纎纎夜静无风势转严但觉衾裯如泼水不知庭院已堆盐五更晓色来书幌半月寒声落画檐试扫北堂㸔马耳未随埋没有双尖城头初日始翻鸦陌上晴泥已没车冻合玉楼寒起粟光揺银海眩生花遗蝗入地应千尺宿麦连云有几家老病自嗟诗力退空吟氷柱忆刘义徃岐亭郡人潘古郭三人送余于女王城东禅庄院苏轼十日春寒不出门不知江柳已揺村稍闻决决流水谷尽放青青没烧㾗数畆荒园留我住半缾浊酒待君温去年今日闗山路细雨梅花正断魂姪安节远来夜坐苏轼南来不觉嵗峥嵘坐拨寒灰听雨声遮眼文书元不读伴人灯火亦多情嗟予潦倒无归日今汝蹉跎已半生免使韩公悲世事白头还对短灯檠祭常山回小猎苏轼青葢前头㸃皂旗黄茅冈下出长围弄风骄马跑空立趂兎苍鹰掠地飞回望白云生翠巘归来红叶满征衣圣朝若用西凉簿白羽犹能効一挥次韵穆父尚书侍祠郊丘瞻望天光退而相庆引满醉吟苏轼千章杞梓䕃云天樗散谁収老郑䖍喜气到君浮白里丰年及我挂冠前令严钟鼓三更月野宿貔貅万灶烟太息何人知帝力归来金帛㸔骈肩乐全先生生日以铁拄杖爲寿苏轼二年相伴影随身踏遍江湖草木春擿石旧㾗犹作眼闭门高节欲生鳞畏涂自卫眞无敌捷径争先却累人远寄知公不嫌重笔端犹自斡千钧新酿桂酒苏轼擣香筛辣入缾盆盎盎春溪带雨浑収拾小山藏社瓮招唿明月到芳尊酒材已遣门生致菜把仍叨地主恩烂煑葵羮斟桂醑风流可惜在蛮村连雨江涨二首苏轼越井冈头云出山䍧柯江上水如天牀牀避漏幽人屋浦浦移家蜒子舡龙巻鱼鰕并雨落人随鸡犬上墻眠秪应楼下平堦水长记先生过岭年急雨萧萧作晚凉卧闻榕叶响长廊㣲明灯火耿残梦半湿帘帷浥旧香高浪隐牀吹瓮盎闇风惊树摆琳琅先生不出晴无用留向空堦滴夜长桄榔杖寄张文潜时初闻黄鲁直迁黔南范淳父九疑也苏轼睡起风清酒在亡身随残梦两茫茫江边曳杖桄榔瘦林下寻苖荜拨香独歩傥逄岣嵝令远来莫恨曲江张遥知鲁国眞男子独忆平生盛孝章夜坐逹晓寄子由苏轼灯烬不挑垂暗蘂炉香重拨尚余熏清风欲发鸦飜树缺月初升犬吠云闭眼此心新活计随身孤影旧知闻雷州别乘应危坐跨海幽光与子分六月二十日夜渡海苏轼参横斗转欲三更苦雨终风也解晴云散月明谁㸃缀天容海色本澄清空余鲁叟乘桴意粗识轩皇奏乐声九死南荒吾不恨兹游竒絶冠平生润州甘露寺沈括丞相高斋半草莱旧时风月满亭台地从日月生时见眼到江山尽处回三国是非春梦断六朝城阙野花开心随潮水漫漫去流徧烟村半日来感秋扇苏辙团扇经秋似败荷丹青髣髴旧松萝一时用舍非吾事举世炎凉奈尔何汉代谁令收汲黯赵人犹复用亷颇心知懐袖非安处重见秋风愧恨多寄黄几复黄庭坚我居北海君南海寄鴈传书谢不能桃李春风一杯酒江湖夜雨十年灯持家但有四立壁治病不蕲三折肱想得读书头已白隔溪猿哭瘴烟藤寄上叔父夷仲黄庭坚艰难闻道有归音部曲霜行壁月沉王春正月调玉烛使星万里朝天心颇令山海藏国用乃见县官恤民深经心陇蜀封疆守必有人材备访寻咏雪黄庭坚春寒晴碧来飞雪忽忆江清水见沙夜听踈踈还密密晓㸔整整复斜斜风回共作婆娑舞天巧能开顷刻花政使尽情寒至骨不妨桃李用年华新喻道中寄元明用觞字韵黄庭坚中年畏病不举酒孤负东来数百觞唤客煎茶山店远㸔人秧稻午风凉但知家里俱无恙不用书来细作行一百八盘携手上至今犹梦遶羊肠壶中九华黄庭坚湖口人李正臣蓄异石九峯东坡先生名曰壶中九华并爲作诗后八年自海外归过湖口石已爲好事者所取乃和前篇以爲笑实建中靖国元年四月十六日明年当崇宁之元五月二十日庭坚系舟湖口李正臣持此诗来石旣不可复见东坡亦下世矣感叹不足因次前韵有人夜半持山去顿觉浮岚㬉翠空试问安排华屋处何如零落乱云中能廻赵璧人安在已入南柯梦不通頼有霜钟难席巻柚椎来听响玲珑郊丘从驾彭汝砺今嵗郊丘上始躬宿斋初出未央宫百年礼乐星辰烂万国衣冠锦绣中精意与天相应接人心如水自流通圣时好作休成记今日谁爲太史公喜闻中丞包公称职有书杨蟠薛宣执法动朝廷丙魏如今亦有声公道未亡犹可立世人不惯却须惊幅员润泽嘉谋进台阁风流故事明时论已兼言责重莫教天下笑虚名陪润州裴如晦学士游金山廻作杨蟠世上蓬莱第几洲长云漠漠鸟飞愁海山乱㸃当轩出江水中分遶槛流天远楼台横北固夜深灯火见扬州廻舡却望金陵月独倚牙旗坐浪头示诸君徐积古俗今时不用分只将虚实判浇淳养心有要先除伪入德无难只用眞此道若从爲得路他岐如徃是迷津我曹好尚虽迂阔最爱山夫共野人次韵寇秀才寄下邳家兄陈师道少共千忧老一官中间毁誉两茫然去留有命眞如此俯仰从人却未然故着江山供极目正将强健入新年惊逢小杜风流胜信有衣冠不乏贤次韵春懐陈师道老形已具臂膝痛春事无多樱笋来败絮不温生虮蝨大杯覆酒着尘埃衰年此日乃爲客旧国当时只废台河岭尚堪供极目少年爲句未须哀东山谒外大父墓陈师道土山宛转屈苍龙下有槃槃盖世翁万木刺天元自直丛篁侵道更须东百年富贵今谁见一代功名託至公少日拊头期类我莫年垂泪向西风寄泰州曾侍郎陈师道八年门第故违离千里河山费梦思淮海风涛眞有道麒麟图画岂无时今朝有客传河尹是处逢人说项斯三径未成心已具世间惟有白鸥知夏日二首张耒长夏村墟风日清檐牙燕雀已生成蝶衣晒粉花枝午蛛网添丝屋角晴落落踈帘邀月影嘈嘈虚枕纳溪声乆判两鬓如霜雪直欲樵渔过此生枣径瓜畦经雨凉白衫乌㡌野人装幽花避日房房敛翠树含风叶叶凉养拙乆判藏姓字致身安事巧文章汉庭卿相皆豪杰不遇何妨白髪郎元日任伯雨忆惜东班贺紫宸和风佳气净无尘龙墀初下觚稜日雉扇齐开玉座春接武九霄曾近侍投荒三载作流人穷通忤合虽天理俯仰寻思不爲身闻赵正夫迁门下邹浩促膝论心十二年有时忠愤泪潸然不闻一事拳拳救但见三台每每迁天地岂容将计免国家能报乃身全它时㑹有相逢日解说何由复自贤旅中谕懐俞紫芝白浪红尘二十春就中奔走费光隂有时俗事不称意无限好山都上心一面琴爲方外友数篇诗当槖中金㑹须将尔同归去家在碧溪烟树深寄苏内翰刘季孙倦压鳌头请左符笑寻颍尾爲西湖二三贤守去非远六一清风今不孤四海共知霜鬓满重阳曾挿菊花无聚星堂上谁先到欲傍金罇倒玉壶望旧庐有感叶涛重来旧屋谁爲主江令萧条叹独存已愧问人才识路更悲无柳可知门舟车到处成家宅嵗月惟惊长子孙孤客滥巾非得已故交零落与谁论题半隐堂刘跂一堂图籍自陶冶三迳萧兰俱嵗华定非平恩许侯宅㑹是仲长公理家端居雅不烦屏当佳设颇尝成咄嗟唯我身闲数来徃徽絃一泛卽生涯晚登秋屏阁示杜氏兄弟洪朋病人汤熨暂时停谩向秋屏台上行白日忽随飞鸟去青山断处落霞明林闲嘒嘒寒蝉急江上悠悠烟艇横富贵功名付公等嗟予老矣负平生荅王立之惠书潘大临归自江南卽定居漫劳亲友问何如刚肠肯爲黎羮转病骨聊凭竹杖扶南圃上腴千树橘东湖春水百金鱼明年生计应堪说待倩君侯买异书望西山懐驹父李彭去嵗湖湘赋凛秋闻君江国大刀头百年㑹面知几遇十事欲言还九休照眼遥岑落懐袖过眉柱杖立汀洲莫言青山淡吾虑谁料却能生许愁简田升之时升之赴金陵吴则礼建业风流端可怜石城江色晓鲜鲜鸟窥汉节梅花底雨湿柂楼春水边霜髪雠书有东观锦嚢覔句属南天枯肠不饱太官肉我种芋魁今十年病后登快哉亭贺铸经雨清蝉得意鸣红尘开处见归程病来把酒不知厌梦后倚楼无限情鵶带残枝投古刹草将野色入荒城故园又负黄华约但觉秋风鬓上生皇朝文鑑巻第二十五皇朝文鑑皇朝文鑑卷第二十六皇朝文鑑巻第二十六诗五言絶句松江夜泊鲍当孤鴈鲍当江上渔者范仲淹淮上遇风范仲淹岀守桐庐道中十首范仲淹无絃琴王琪逺山欧阳脩夏夜小亭有怀梅尧臣寒草梅尧臣芳草王安石送望之赴临江王安石沟港王安石梅花王安石歳寒邵雍庐山三首苏轼蜗牛苏轼读史苏辙遗老斋三首苏辙陪谢师厚游范文正公祠十絶黄庭坚謪居黔南五首黄庭坚𧖟妇张俞秦王䌫船石杨蟠纨扇张舜民鴈陈师道春日崔鶠题绩溪雪峯楼崔鶠歳暮书堂汪革长安在何许二首贺铸六言题舒州山谷寺石牛洞王安石题西太一宫王安石四贤吟邵雍独坐文同相如文同鹭鸶文同题郑防画夹三首黄庭坚蚁蝶图黄庭坚有惠江南帐中香者戏作黄庭坚子瞻继和复荅黄庭坚和髙子勉黄庭坚登山望海张耒宁浦书事秦观松江夜泊鲍当舟闲人已息林际月㣲明一片清江水中涵万古情孤鴈鲍当寒多稻粮少万里孤难进不惜充君庖爲带边庭信江上渔者范仲淹江上往来人但爱鲈鱼羙君㸔一叶舟出没风波里淮上遇风范仲淹一棹危于叶傍观亦损神他时在平地无忽险中人出守桐庐道中十首范仲淹陇上带经人金门齿諌臣雷霆日有犯始可报尹亲君恩泰山重尔命鸿毛轻一意惧千古敢懐妻子荣妻子屡牵衣出门投祸机宁知白日照犹得虎符归分符江外去人笑似骚人不道鲈鱼美还堪养病身有病甘长废无机苦直言江山藏拙好何敢望天阍天阍变化地所好必眞龙轲意正迃阔悠然轻万钟万钟谁不慕意气满堂金必若枉此道伤哉非素心素心爱云水此日东南行笑解尘缨处沧浪无限清沧浪清可爱白鸟鑑中飞不信有京落风尘化客衣风尘日以远郡枕子陵溪始见神龟乐优优尾在泥无絃琴王琪寂寞之淳音其爲乐至深应嫌皷腹者犹是抚絃琴远山欧阳脩山色无远近㸔山终日行峯峦随处改行客不知名夏夜小亭有懐梅尧臣西南雨气浓林上昏月色寒影不随人寥寥空露白寒草梅尧臣寒草才变枯陈根已含绿始知天地仁谁道风霜酷芳草王安石芳草知谁种缘阶已数丛无心与时竞何苦绿葱葱送望之赴临江王安石黄雀有头颅长行万里余想因君出守暂得免包苴沟港王安石沟港重重柳山坡处处梅小舆穿麦过狭径碍桑回梅花王安石墻角数枝梅凌寒独自开遥知不是雪爲有暗香来嵗寒邵雍松柏入冬看方能见嵗寒声须风里听色更雪中㸔庐山三首苏轼青山若无素偃蹇不相亲要识庐山面他年是故人自昔懐清赏神游杳霭间如今不是梦眞个到庐山芒鞋青竹杖自挂百钱游颇怪深山里人人识故侯蜗牛苏轼腥涎不满殻聊足以自濡升高不知回竟作黏壁枯读史苏辙江河浪如屋要须沧海容可怜狄仁杰犹复负娄公遗老斋三首苏辙乆无叩门声啄啄问何故田中有人至昨夜盈尺雨避事已谢客养性不㸔书书中多感遇掩巻輙长吁人言里中旧独有陈太丘文若命世人惜哉忧人忧陪谢师厚游百花洲槃礡范文正公祠下道羊昙哭谢安事因读生存蕐屋处零落归山丘爲韵黄庭坚忆在昭陵日倾心用老成功归仁祖庙政得一书生羊生但着鞭勿哭西州门故有不亡者南山相与存庆州自不恶籍甚载声华忠义可无憾公今有世家公归未百年鹳巢荒古屋我吟殄瘁诗悲风韵高木伤心祠下亭在时公燕处临水不相猜江鸥㑹人语公有一盃酒与人同醉醒遗民能记忆欲语涕飘零委径问謡俗高丘省佃作昔游非苟然今花几开落在昔实方枘成功见圆机九原尚友心白首要同归人去洲渚在春回花草斑清谈值渊对发兴如江山落日衘城壁祠东更一游悲来惜酒少安得董糟丘谪居黔南五首黄庭坚相望六千里天地隔江山十书九不到何用一开颜霜降水反壑风落木归山冉冉嵗华晚昆虫皆闭关冷淡病心情暄和好时节故园音信断远郡亲賔絶山郭灯火稀崃天星汉少年光东流水生计南枝鸟冥性齐远近委顺随南北归去诚可怜天涯住亦得蚕妇张俞昨日到城郭归来泪满巾遍身罗绮者非是养蚕人秦王䌫船石杨蟠色隂长带雨疑是白云根欲问东廵事今犹不敢言纨扇张舜民纨扇本招风曾将热时用秋来挂壁上却被风吹动鴈陈师道来往违寒暑飞鸣在稻粱未知溟海大不肯过衡阳春日崔鶠落日不可尽丹林紫谷开明明远色里歴歴暝鸦回题绩溪雪峰楼崔鶠题诗最高处不爲付人㸔记着今朝胜山明松雪寒嵗暮书堂汪革霜重堦铺纨风凛肌生粟心庄耳目清思虑无由俗长安在何许二首贺铸长安在何许疑在青天上矫首遡西风浮云断人望长安在何许疑在白日下裴徊天一隅华月生新夜六言题舒州山谷寺石牛洞王安石水泠泠而北出山靡靡而旁围欲穷源而不得竟怅望以空归题西太一宫王安石柳叶鸣蜩绿暗荷花落日红酣三十六陂烟水白头想见江南四贤吟邵雍彦国之言铺陈晦叔之言简当君实之言优游伯淳之言条畅四贤洛阳之望是以在人之上有宋熈宁之间大爲一时之壮独坐文同不报门前賔客已収案上文书独坐水边林下宛如故里闲居相如文同相如何必称病靖节奚须去官就下其谁不许如愚是处皆安鹭鸶文同避雨竹间㸃㸃迎风柳下翻翻静依寒蓼如画独立晴沙可怜题郑防画夹三首黄庭坚子母猿啼槲叶山南山北危机世故谁能樗里彀中皆是由基惠崇烟雨归鴈坐我潇湘洞庭欲唤扁舟归去故人言是丹青折苇枯荷共晚红榴苦竹同时睡鸭不知飘雪寒雀四顾风枝蚁蝶图黄庭坚胡蝶双飞得意偶然毕命网罗群蚁争収坠翼策勲归去南柯有惠江南帐中香者戏作黄庭坚螺甲割崑崙耳香材屑鹧鸪斑欲雨鸣鸠日永下帷睡鸭春闲子瞻继和复荅黄庭坚迎燕温风旎旎润花小雨斑斑一炷烟中得意九衢尘里偸闲和高子勉黄庭坚句法俊逸清新词源广大精神建安数六七子开元才两三人登山望海张耒鸟去苍烟古木人归绿野孤舟信美虽非吾土消忧且复登楼宁浦书事秦观挥汗读书不已人皆怪我何求我岂更求闻逹日长聊以消忧皇朝文鑑巻第二十六皇朝文鑑皇朝文鑑卷第二十七皇朝文鑑巻第二十七诗七言绝句新蝉冦准书河上亭壁冦准离京日作冦准寄传逸人张咏赴阙日过申州经石子鎭驿郑文寳菊韩丕题河阳后城平嵩阁李迪水亭秋日偶书林逋自作寿堂因作一絶志之林逋上王相公魏野天华寺吕夷简渔者郭震老卒郭震云郭震观藏珠夏竦睢阳夏竦松江陈尧佐华清宫陈尧佐酬阮逸诗卷鲍当行色司马池雪中晏殊读史谢涛秋夕北楼石延年题龙兴寺老栢院张在荅永叔问客王琪端午帖子词二首欧阳脩温成皇后合春帖子词欧阳脩樵者欧阳脩谢判官幽谷种花欧阳脩对雪忆往歳钱塘西湖访林逋三首梅尧臣淮中晚泊犊头苏舜钦暑中闲咏苏舜钦夏意苏舜钦䗶烛孙复书汜水关寺壁王安石汉武王安石张良王安石曹参王安石诸葛武侯王安石读唐书王安石怀张唐公王安石南浦王安石初夏即事王安石光宅寺王安石悟眞院王安石示公佐王安石邵平王安石读汉书王安石台城寺侧独行王安石杂咏王安石杨子王安石范増王安石杏花王安石韩子王安石省中王安石沟西王安石归庵王安石封舒国公王安石北山王安石壬戌正月晦复至齐安王安石书何氏宅壁王安石金陵即事三首王安石定林王安石孟子王安石孔光李泰伯酴醿韩维颕国庞公挽词李师中负暄闲眠仲讷夜深吟王令登楼三首狄遵度读司马君实撰吕献可墓志郑獬途次叶县覩千叶桃花陶弼登潮月亭陶弼对花有感陶弼新蝉冦准寂寂官槐雨乍晴高枝㣲带夕阳明临风忽起悲秋思独听新蝉第一声书河上亭壁冦凖暮天寥落冻云垂一望危亭欲下迟临水数村谁画得浅山寒雪未销时离京日作冦准致君才业本无能恋阙情懐老不胜欲过龙津重回首曈昽初日上觚稜寄传逸人张咏当年失脚下渔矶苦恋明朝未得归寄语巢由莫相笑此心不是爱轻肥赴阙日过申州经石子镇驿郑文寳得罪先朝出粉闱五原功业有谁知年深放逐无人识白雪关头一望时菊韩丕造化功夫岂异端自缘开晚少人㸔若敎㹅似陶潜眼肯向芳春赏牡丹题河阳后城平嵩阁李迪南指嵩高北太行大河中出贯灵长君王不恃金汤险自有仁恩结万方水亭秋日偶书林逋巾子峯头乌臼树㣲霜未落已先红凭栏高㸔复下㸔半在石池波影中自作寿堂因作一絶志之林逋湖外青山对结庐坟前脩竹亦萧踈茂陵它日求遗藁犹喜曾无封禅书上王相公魏野圣朝宰相年年出君在中书十四秋西祀东封俱已毕好来相伴赤松游天华寺吕夷简贺家湖上天华寺一一轩牎向水开不用闭门防俗客爱闲能有几人来渔者郭震江柳弄风颦翠黛山花着雨湿燕脂却收短棹拈长笛一叶舟中仰靣吹老卒郭震老来弓劒喜离身説着沙场更怆神任使将军全得胜归时须少去时人云郭震聚散虗空去复还野人闲处倚笻㸔不知身是无根物蔽月遮星作万端观藏珠夏竦敏手机心颇自安遮藏有路巧千般主公当面无因见只怕傍人冷眼㸔睢阳夏竦海鴈桥边春水深略无尘土到花隂亡机不管人知否自有沙鸥信此心松江陈尧佐平波渺渺烟苍苍菰蒲才熟杨柳黄扁舟系岸不忍去秋风斜日鲈鱼乡华清宫陈尧佐百首新诗百意精不尤妃子即尤兵争爲一句伤前事都爲明皇恃太平酬阮逸诗巻鲍当木有毫端水有源渐成盘错始潺湲右丞画笔多平浅平浅应知近自然行色司马池冷于陂水淡于秋逺陌初穷见渡头頼得丹青无画处画成应遣一生愁雪中晏殊平台千里渇商霖内史忧民望最深衣上六花非所好畒间盈尺是吾心读史谢涛百年竒特几张纸千古英雄一窖尘惟有炳然周孔教至今仁义浸生民秋夕北楼石延年秋霁露华清带水月明天色白连河夜䦨澄景生㣲动瑟瑟层飔上下波题龙兴寺老栢院张在南邻北舍牡丹开年少寻芳去又回唯有君家老栢树春风恰似不曾来答永叔问客王琪班班踈雨寒无定皎皎圆蟾望欲阑应在浮云尽深处更凭丝竹一催㸔端午帖子词二首欧阳脩楚国因谗逐屈原终身无复入君门愿因角黍询遗俗可鍳前王惑巧言嘉辰共喜沐兰汤毒沴何须採艾禳但得臯䕫调鼎鼐自然灾祲变休祥温成皇后合春帖子词欧阳脩内助从来上所嘉新春不忍见新花君王念旧怜遗族长使无权保厥家樵者欧阳脩云际依依认旧林断崖荒磴路难寻西山望见朝来雨南涧归时渡处深谢判官幽谷种花欧阳脩浅深红白冝相间先后仍须次第栽我欲四时携酒去莫教一日不花开对雪忆徃岁钱塘西湖访林逋三首梅尧臣昔乘野艇向湖上泊岸去寻高士初折竹压萝曽碍过却穿松下到茅庐旋烧枯栗衣犹湿去爱峯前有径开日暮更寒归欲懒无端撩乱入舡来樵童野犬迎人后山葛棠棃案酒时不畏尖风吹入牖更教牀畔覔䲭夷淮中晚泊犊头苏舜钦春隂垂野草青青时有幽花一树明晚泊孤舟古祠下满川风雨㸔潮生暑中闲咏苏舜钦嘉果浮沉酒半醺牀头书册乱纷纷北轩凉吹开踈竹卧㸔青天行白云夏意苏舜钦别院深深夏簟清石榴开遍透帘明树隂满地日卓午梦觉流莺时一声䗶烛孙复六龙西走入崦嵫寂寂华堂漏转时一寸丹心如见用便爲灰烬亦无辞书汜水闗寺壁王安石汜水鸿沟楚汉间跳兵走马百重山如何咫尺啇于地便有园公绮季闲汉武王安石壮士悲歌出塞频中原萧瑟半无人君王不负长陵约直欲功成赏汉臣张良王安石汉业存亡俯仰中留侯于此每从容固陵始议韩彭地复道方图雍齿封曹参王安石束髪河山百战攻白头富贵亦成功华堂不着新歌舞却要区区一老翁诸葛武侯王安石恸哭杨颙爲一言余风今日更谁传区区庸蜀支吴魏不是虚心岂得贤读唐书王安石志士无时亦少成中世随世就功名并汾诸子何爲者坐与文皇立太平怀张唐公王安石直谅多爲世所排有怀长向我前开暮年惆怅谁知此南陌东阡独徃来南浦王安石南浦东岗二月时物华撩我有新诗含风鸭緑邻邻起㺯日鹅黄袅袅垂初夏即事王安石石梁茅屋有弯碕流水溅溅度两陂晴日暖风生麦气緑隂芳草胜花时光宅寺王安石齐安孤起宋兴前光宅相仍一水边蜂分蚁争今不见故窠遗垤尚依然悟眞院王安石野水纵横潄屋除午牎残梦鸟相唿春风日日吹香草山北山南路欲无示公佐王安石残生伤性老耽书年少东来复起予各据藁梧同不寐偶然闻雨落阶除邵平王安石天下纷纷未一家贩缯屠狗尚雄夸东陵岂是无能者独傍青门手种瓜读汉书王安石京房刘向各称忠诏狱当时迹自穷毕竟论心异恭显不妨迷国略相同台城寺侧独行王安石春山撩乱水纵横篱落荒畦草自生独往独来山下路笋舆㸔得緑隂成杂咏王安石乌石岗头踯躅红东江栁色涨春风物华人意曾相値永日留连草莽中扬子王安石儒者陵夷此道穷千秋止有一扬雄当时荐口终虚语赋拟相如却未工范増王安石鄛人七十漫多竒爲汉敺民了不知谁合军中称亚父直湏推让外黄儿杏花王安石垂杨一迳紫苔封人语萧萧院落中独有杏花如唤客倚墻斜日数枝红韩子王安石纷纷易尽百年身举世何人识道真力去陈言夸末俗可怜无补费精神省中王安石万事悠悠心自知强颜于世转参差移床独卧秋风里静㸔蜘蛛结网丝沟西王安石沟西直下㸔芙蕖叶底三三両両鱼若比濠梁应更乐近人浑不畏舂鉏归庵王安石稻畦藏水緑秧齐松鬛初亁尚有泥纵蹇寻冈归独卧东庵残梦午时鸡封舒国公王安石桐乡山逺复川长紫翠连城碧满隍今日桐乡谁爱我当时我自爱桐乡北山王安石北山输緑涨横陂直壍回塘灔灔时细数落花因坐久缓寻芳草得归迟壬戌正月晦复至齐安王安石风暖柴荆处处开雪干沙浄水洄洄意行却得前年路㸔尽梅花㸔竹来书何氏宅壁王安石有兴提鱼就公煑此言虽在已三年皖灊终负幽人约空对湖山坐惘然金陵即事三首王安石水际柴门一半开小桥分路入青苔背人照影无穷柳隔屋吹香併是梅结绮临春歌舞地荒蹊狭巷两三家东风漫漫吹桃李非复当时伏外花昏黒投林晓更惊背人相唤百般鸣柴门长闭春风暖事外还能见鸟情定林王安石定林脩木老参天横贯东南一道泉六月杖藜寻石路午隂多处听潺湲孟子王安石沉魄浮魂不可招遗编一读想风标何妨举世嫌迂阔故有斯人慰寂寥孔光李泰伯王莽欲爲先与草董贤将过自迎门省中树木何闲事却对妻孥不肯言酴醿韩维平生为爱此香浓仰面常迎落架风每至春归有遗恨典刑犹在酒盃中颍国庞公挽词李师中独立无朋但任真不持声势掩君亲若将坤体论臣道公是朝廷第一人负暄闲眠仲讷茅檐晴日暖于春一枕钧天乐事新满眼繁华皆得意午眠安稳却无人夜深吟王令叩几悲歌涕满襟圣贤千古我如今冻琴絃断灯青晕谁㑹男儿半夜心登楼三首狄遵度途次叶县覩千叶桃花陶弼三月官桃满上林一花千蕚费春心叶公城外襄河北一树无人色更深登潮月亭陶弼渡头人语知潮上下㸔南江东北流试引轻㠶学归去茶山溪浅却囘舟对花有感陶弼得莫欣欣失莫悲古今人事共花枝桃红李白蔷薇紫问着春风自不知皇朝文鑑巻第二十七皇朝文鑑皇朝文鑑卷第二十八皇朝文鑑巻第二十八诗七言絶句天人邵雍禁烟留题锦幈山下邵雍懒起邵雍送苏修撰赴阙四首张载别馆中诸公张载圣心张载老大张载有䘮张载土牀张载芭蕉张载贝母张载题觧诗后张载怪石黄庶白云庵黄庶偶成程颢送吕晦叔赴河阳程颢赠司马君实程颢题馆壁刘攽山堂偶书唐询冬至日逰吉祥寺苏轼唐道人言天目山苏轼陈季常所蓄朱陈村嫁娶图苏轼春日苏轼赠刘景文苏轼望湖楼醉书二首苏轼望海楼晚景二首苏轼书双竹湛师房苏轼王莽苏轼金橙径苏轼霜筠亭苏轼中秋月苏轼梅花二首苏轼南堂苏轼书李世南所画秋景苏轼题澄迈驿通潮苏轼归计沈括姑熟沈括静居李宗易虞姬墓苏辙秋祀髙禖苏辙题阳关图黄庭坚题李伯时尽严子陵钓滩黄庭坚北牎黄庭坚和谢公定河朔漫成黄庭坚梅福隐居黄庭坚次韵子瞻延英入侍黄庭坚戯题小雀捕飞䖝画扇黄庭坚竹枝歌二首黄庭坚答闻善二首黄庭坚病起荆江亭即事黄庭坚台下沈辽宿济州西门外旅馆晁端友召试学士院王钦臣题浅沙泉黄履次韵答学者陈师道寄都下故人示王子安陈师道絶句陈师道赠吴氏兄弟陈师道絶句陈师道经筵大雪不罢讲二首吕希哲曽点吕大钧题宣州后堂壁张耒桓武公张耒絶句张耒漫成张耒北郊吕大临送刘戸曹吕大临题驿舍卢秉送吕子进张举守关刘季孙题李世南画扇蔡肇自叹任伯雨感古二首任伯雨途中张公庠张辟疆刘跂春日村居崔鶠读汉书鲍钦止垂虹亭米黻题泗濵南山石壁曰苐一山米黻杜牧田昼墨子田昼见降羌感事晁咏之暮雨谢迈雨中漫成谢迈村老马存自齐山借舟泛湖还家曹纬茅塘马上贺铸天人邵雍羲轩尧舜虽难复汤武桓文尚可循事既不同时又异也由天道也由人禁烟留题锦幈山下邵雍春半花开百万般东风近日恶摧残可怜桃李性温厚吹尽都无一句言懒起邵雍半记不记梦觉后似愁无愁情倦时拥衾侧卧未忺起帘外落花撩乱飞送苏脩撰赴阙四首张载秦弊于今未息肩高萧从此法相㳂生无定业田疆坏赤子存亡任自然道大寕容小不同颛愚何敢与机通井疆师律三王事请议成功器业中阖辟天机未始休袗衣胝足両何求巍巍只爲苍生事彼美何尝与九州出异归同禹与颜未分黄合与青山事机爽忽秋亳上聊騐天心语黙间别馆中诸公张载九天宫殿郁岧嶤碧瓦参差逼绛霄藜藿野心虽万里不无忠恋向清朝圣心张载圣心难用浅心求圣学须専礼法脩千五百年无孔子尽因通变老优游老大张载老大心思久退消倒巾终日面岧嶤六年无限诗书乐一种难忘是本朝有丧张载有丧不勉道终非少爲亲嫌老爲衰举世只知考妣功缌不见我心悲土牀张载土牀烟足䌷衾暖瓦釡泉干豆粥新万事不思温饱外漫然清世一闲人芭蕉张载芭蕉心尽展新枝新巻新心暗已随愿学新心养新徳旋随新叶起新知贝母张载贝母阶前蔓百寻双桐盘遶叶森森刚强顾我蹉跎甚时欲低柔警寸心题解诗后张载置心平易始通诗逆志从容自解颐文害可嗟高叟固十年聊用勉经师怪石黄庻山鬼水怪着薜荔天禄辟邪眠莓苔钩帘坐对心语口曾见汉唐池馆来白云庵黄庻白云无种满地生有时出山爲雨露老僧惆怅望云归尽日庵前自来去偶成程颢云淡风轻近午天望花随柳过前川旁人不识予心乐将谓偷闲学少年送吕晦叔赴河阳程颢晓日都门飐斾旌晚风铙吹入三城知公再爲苍生起不是寻常刺史行赠司马君实程颢二龙闲卧洛波清今日都门独饯行愿得贤人均出处始知深意在苍生题馆壁刘攽壁门金阙倚天开五见宫花落古槐明日扁舟江海去却从云气望蓬莱山堂偶书唐询在处烟云早晚生自疑唿吸气皆灵十年梦寐江山里今见江山入戸庭冬至日游吉祥寺苏轼井底㣲阳回未回萧萧寒雨湿枯荄何人更似苏夫子不是花时独肯来唐道人言天目山上俯视雷雨每大雷电但闻云中如婴儿声殊不闻雷震也苏轼已外浮名更外身区区雷电若爲神山头只作婴儿㸔无限人间失箸人陈季常所蓄朱陈村嫁娶图二首苏轼何年顾陆丹青手画作朱陈嫁娶图闻道一村唯两姓不将门戸买崔卢我是朱陈旧史君劝耕曾入杏花村而今风物那堪画县吏催钱夜打门春日苏轼鸣鸠乳燕寂无声日射西牎泼眼明午醉醒来无一事只将春睡赏春晴赠刘景文苏轼荷尽已无擎雨盖菊残犹有傲霜枝一年好处君须记最是橙黄橘緑时望湖楼醉书二首苏轼黒云飜墨未遮山白雨跳珠乱入船巻地风来忽吹散望湖楼下水如天放生鱼鼈逐人来无主荷花到处开水枕能令山俯仰风舡觧与月徘徊望海楼晚景二首苏轼横风吹雨入楼斜壮观应须好句夸雨过潮平江海碧电光时掣紫金蛇青山断处塔层层隔㟁人家唤欲譍江上秋风晚来急爲传钟鼓到西兴书双竹湛师房苏轼暮鼓朝钟自击撞闭门孤枕对残釭白灰旋拨通红火卧聼萧萧雪打䆫王莽苏轼汉家殊未识经纶入手功名事事夜井千金购得解飞人金橙径苏轼金橙纵复里人知不见鲈鱼价自低湏是松江烟雨里小舡烧薤擣香虀霜筠亭苏轼解箨新篁不自持婵娟已有岁寒姿要㸔凛凛霜前意须待秋风粉落时中秋月苏轼暮云収尽溢清寒银汉无声转玉盘此生此夜不长好明月明年何处㸔梅花二首苏轼春来幽谷水潺潺的皪梅花草棘间一夜东风吹石裂半随飞雪度闗山何人把酒慰深幽开自无聊落更愁幸有清溪三百曲不辞相送到黄州南堂苏轼扫地烧香闭合眠簟纹如水帐如烟客来梦觉知何处挂起西牎浪接天书李世南所画秋景苏轼人间斤斧日创痍谁见龙蛇百尺姿不是溪山曽独徃何人解作挂猿技题澄迈驿通潮阁苏轼余生欲老海南村帝遣巫阳招我魂杳杳天低鹘没处青山一髪是中原归计沈括住山人少説山多空只年年忆薜萝不是自心应不信眼前归计又蹉跎姑熟沈括新晴渡口百花香石子池头鸭㺯黄卷幔夕阳留不住好风将雨过梅塘静居李宗易大都心足身还足秪恐身闲心未闲但得心闲随处乐不须朝市与云山虞姬墓苏辙布叛增亡国已空摧残羽翮自令穷艰难独与虞姬共谁使西来敌沛公秋祀高禖苏辙干德年中初一新頺垣破瓦委荆榛兴亡举坠干戈际闲暇方知国有人题阳闗图黄庭坚断膓声里无形影画出无声亦断膓想得阳闗更西路北风低草见牛羊题李伯时画严子陵钓滩黄庭坚平生久要刘文叔不肯爲渠作三公能令汉家重九鼎桐江波上一丝风北䆫黄庭坚生物趋功日夜流园林才夏麦先秋緑隂黄鸟北䆫簟付与来禽安石榴和谢公定河朔漫成黄庭坚汉时水占十万顷官寺民居皆浊河岂必九渠忘故道直缘穿凿用工多梅福隐居黄庭坚呉门不作南昌尉上疏归来朝市空笑拂巗花问尘世故人子是国师公次韵子瞻延英入侍黄庭坚延和西路古槐隂不隔朝宗夙夜心公有胷中五色线平生𥙷衮用功深戯题小雀捕飞䖝画扇黄庭坚小虫心在一啄间得失与世同轻重丹青妙处不可传轮扁斵轮如此用竹枝歌二首黄庭坚竹竿坡面蛇倒退摩围山要胡孙愁杜鹃无血可续泪何日金鸡赦九州命轻人鲊瓮头船日瘦鬼门闗外天北人堕泪南人笑青壁无梯闻杜鹃答闻善二首黄庭坚公醉面桃花红人百忤之无愠容莘老夜阑倾数斗焚香黙坐日生东陶令舍中有名酒无夕不爲父老倾四坐欢欣观酒德一灯明暗又诗成病起荆江亭即事黄庭坚成王小心似文武周召何妨略不同不湏要出我门下实用人材即至公台下沈辽石梅落落欲黄时细雨蒙蒙暗不开数日不行台下路不知江水过山来宿济州西门外旅馆晁端友寒林残日欲栖乌壁里青灯乍有无小雨愔愔人假寐卧聼疲马龁残刍召试学士院王钦臣翠木隂隂白玉堂长年来此试文章日斜奏罢长杨赋闲拂尘埃㸔画墻题浅沙泉黄履栏低沙浅一泓寒雨不増深旱不亁要识有源爲可取余波更向大江㸔次韵答学者陈师道大阿无前锋不缺鈆刀不堪供一切至柔绕指刚则折善而藏之光夺月寄都下故人示王子安陈师道湖海相忘日自踈经年不作一行书世间惟有韩康伯肯爲渊明住歳余绝句陈师道里中餽杏得尝新马上逢花始见春勤苦着书如作吏世间枉是最闲人赠吴氏兄弟陈师道得失媸妍只自知略容千载有心期恨君不识金华伯何处如今更有诗绝句陈师道书当快意读易尽客有可人招不来世事相违每如此好怀百岁几回开经筵大雪不罢讲二首吕希哲水晶宫殿玉花零㸃缀宫槐卧素屏特勑下帘延墨客不因风雪废谈经强记师承道古先无穷新意出陈编一言有𥙷天颜动全胜三军贺凯旋曽㸃吕大钧函文从容问且酬展才无不至诸侯可怜曾㸃推鸣瑟独对春风咏不休题宣州后堂壁张耒过雨山亭暑气㣲老人犹未试生衣满园闲緑无人到春日南风燕子飞桓武公张耒北征谈笑缚姚公静扫诸陵见洛嵩不用登高笑夷甫正缘此軰使君雄绝句张耒风掉浮烟匝地回雨将浓翠扑山来晚凉楼角三吹罢夕照江天万里开漫成张耒闭门春风作徃还谁家有花堪醉眠栁腰榆荚争入眼江海一枝逺若天北郊吕大临村北硗田乆废耕试投嘉谷望秋成天时地力难前料万粒须期一粒生送刘戸曹吕大临学如元凯方成癖文似相如反类俳独立孔门无一事唯传颜氏得心斋题驿舍卢秉青山白髪病参军旋粜黄粮买酒尊但得有钱留客醉也胜骑马傍人门送吕子进张举篱鷃云鹏各有程匆匆送别未忘情恨君不在蓬笼底共听萧萧夜雨声守闗刘季孙晨鸡三呌未开闗留滞行人更解鞍却上月明高处立晓风吹面作清寒题李世南画扇蔡肇野水潺潺平落涧秋风瑟瑟细吹林逢人抱瓮知村近隔坞闻钟觉寺深自叹任伯雨当年言路亦逡廵白简青蒲十一人半斥炎荒半除籍而今无一预朝绅感古二首任伯雨一言借谕资钟㑹意在张华亦已深大抵知言由飬气可怜晋武有蓬心指鹿姦谋岂偶然都缘人事不由天要知左右皆言马只爲当时杀正先途中张公庠一年春事又成空拥鼻㣲吟半醉中夹路桃花风雨遇马蹄无处避残红张辟彊刘跂老画骎骎不可攀风流依约片言还小儿若悟他年事肯复生心涕泪间春日村居崔鶠春草门前已没靴更无人过野人家离离细竹时闻雨淡淡䟽帘不隔花读汉书鲍钦止汉公事业比阿衡纯用诗书致太平它日何人颂功德至今嘲笑亦诸生垂虹亭米芾断云一叶洞庭㠶玉破鲈鱼霜破柑好作新诗继桑苎垂虹秋色满东南题泗濵南山石壁曰苐一山米芾京洛风沙千里还船头出汴翠屏间莫论衡霍撞星斗且是东南苐一山杜牧田昼弟病兄孤失所依当时书语最堪悲岂图乞得南州后却限寻芳去较迟墨子田昼末学纷纷自有师能言兼爱我犹疑定知已驾云梯后却悔初心泣染丝见降羌感事晁咏之沙塲尺箠致羌浑玉陛朝趋雨露恩自笑百年家鳯阙一生肠断国西门暮雨谢薖晚雨墙东暗緑槐清隂庭院锁莓苔委堦红药将春去贴水青荷与夏来雨中谩成谢薖东风浑作勒花寒寂寞林塘不受㸔玉板鹤翎俱未识梨梢空有涙阑干村老马存肉死皮亁垂鬓丝寻暄扶杖向东篱文王没后无人问直至而今大半饥自齐山借舟泛湖还家曹纬十里平湖漫不流晚风吹浪打行舟定知归得侵灯火家在菰蒲最尽头茅塘马上贺铸壮图忽忽负当年回羡农儿过我贤水落陂塘秋日薄仰眠牛背㸔青天皇朝文鑑皇朝文鑑卷第二十九皇朝文鑑巻第二十九诗杂体星名二十八宿歌赠旡咎黄庭坚人名和萧十六孔平仲郡名郡名诗呈吕元钧孔平仲药名登湖州销暑楼陈亚荆州即事五首黄庭坚建除重赠徐天隐黄庭坚八音八音歌答黄鲁直晁𥙷之四声还郷展省道中作四声诗寄豫章僚友孔平仲藏头寄贾宣州孔平仲呈章子平孔平仲离合药名离合四时四首孔平仲回纹泊鴈王安石一字至十字咏竹文同两头纎纎两头纎纎二首张舜民五杂组五杂组四首孔平仲了语不了语了语孔平仲不了语孔平仲难易言难易言二首苏舜钦聮句劒聮句风琴聮句悲二子聮句地动聮句集句送呉显道王安石戏赠湛源王安石与北山道人王安石示蔡天启王安石烝然来思王安石集杜句寄孔元忠孔平仲星名二十八宿歌赠无咎黄庭坚虎剥文章犀解角食未下亢竒祸作药材根氐罹斸掘蜜蜂夺房抱饥渇有心无心材慧死人言不如龟曵尾卫平哆口无南箕斗柄指日江使噫狐腋牛衣同一燠高丘无女甘独宿虚名挽人受实祸累棊既危安处我室中凝尘散髪坐四壁矗矗见天下奎蹄曲隈取脂泽娄猪艾豭彼何择倾肠倒胃得相知贯日食昴终不疑古来毕命黄金台佩君一言等觜觽月没参横惜相违秋风金井梧桐落故人过半在鬼録柳枝赠君当马䇿岁晏星囘观盛德张弓射雉武且力白鸥之翼没江波抽絃去轸君谓何人名和萧十六孔平仲式㣲子叹归期滞踈钟皓月僧䆫睡满郭丹枫已送秋李白桃红春又至绿杨朱戸锁娉婷燕赵壹笑谁相视红颜回眄能溺人有若大川无际涘吾曹操行薄云天去险就平当择地严君平昔敎诸子肯向赣江爲此事勿捐仁义纵欢娱力与主张兴废坠不才疆使酬杜诗搦管能令言鄙志郡名郡名诗呈吕元钧孔平仲相人观久逺要且视资质酒酸本多甘绢败爲少密公家渭川后端亮气不屈播移虽裔土宁妥如旧荜优游归孔圣坎壈笑赵壹傥来等荣辱所遇顺劳佚道合接谈賔文房散书帙当其泰定时海宇更无物耳目并已忘何心蕲冕黻忽闻韶曲奏更觉巴音失温纯比金玉清越胜琴瑟似追少陵歩眞得建安骨从今益淬厉及此舒长日唱酬安敢同心钦但斋栗药名登湖州销暑楼陈亚重楼肆登赏岂羡石爲廊风月前湖近轩䆫半夏凉罾青识渔浦芝紫认仙乡却恐当归阙襟灵爲别伤荆州即事五首黄庭坚四海无逺志一溪甘遂心牵牛避洗耳卧着桂枝隂前湖后湖水初夏半夏凉夜阑乡梦破一鴈度衡阳垂空青幕六一一排风开石友常思我预知子能来幽澜泉石绿闭门闻啄木运柴胡奴归车前挂生鹿雨如覆盆来平地没牛膝回望无夷陵天南星斗湿建除重赠徐天隐黄庭坚建极临万邦稽古陛下圣除书日日下有耳家相庆满意见升平父老扶杖听平生所传闻似仁祖德性定鼎百世长櫜弓四夷静执事当在朝官冷殊未称破帽风欹欹简易不骑乘危顚相扶持泉石共嘲咏成乐涧阿中傲世似未敬收潦下秋船期公拜嘉命开元命观事身得见全盛闭门长蓬蒿或许老夫病八音八音歌答黄鲁直晁补之金兰况同心莫乐新相知石田罹清霜念此百草腓丝㸔煑吐士听愤悱语竹马非妙龄羙人恐迟暮匏系鲁东家今君尚天涯土膏待阳燀气至如咄嗟革薄不可廓士迫下流恶木无松栢心蝎处蝼蚁託四声还乡展省道中作四声诗寄豫章僚友孔平仲萧滩波潺湲巴丘山崔嵬江天如相迎风吹浮云开思乡人皆然惟予频归来松楸弥青鲜舂容生泉台乆雨水陡长泱漭似海广苇底解小艇晓起荡两桨早饭野篠下鸟语静愈响有酒我不饮引领但子想四际又暮夜意诣尚未到系䌫坐树䕃嘒嘒厌聚噪径歩气向暝岸啸韵自报内顾自慰幸比歳屡拜扫执热逼入伏一叶益局促日落月欲出豁若脱桎梏木色郁碧幄竹节削绿玉赤脚踏白石宿泊得沐浴藏头寄贾宣州孔平仲高㑹当年喜得曹日陪宴衎自忘劳力回天地君应惫心狭干坤我尚豪豕亥论书非素学子孙干禄有东臯十年求友相知寡分付长松䕃短蒿呈章子平孔平仲王骆声华星斗傍方州投老憇甘棠木逃剪伐枝长碧石耐䥴磨性有常巾禇藏经勤问学子孙传业富文章十年留落归何暮日听除书侍玉皇离合药名离合四时四首孔平仲草满南园绿青青复间红花开不择地锦绣迳相通浆寒饮一石蜜液和巖桂心渇望天南星河粲垂地参旗挂綵木通夕凉如水银汉耿半天河桥暝烟紫雪片拥頽垣衣裘冷如甲香醪不满榼藤枕欹残臈回纹泊鴈王安石泊鴈鸣深渚收霞落晚川柝随风歛阵楼映月低弦漠漠汀帆转幽幽岸火然壑危通细路沟曲绕平田一字至十字咏竹文同竹竹森寒㓗緑湘江濵渭水曲帷幔翠锦戈矛苍玉心虚异衆草节劲踰凡木化龙杖入仙陂唿鳯律鸣神谷月娥巾帔静苒苒风女笙竽清簌簌林间饮酒碎影揺罇石上围棊轻隂覆局屈大夫逐去徒悦椒兰陶先生归来但寻松菊若论檀栾之操无敌于君欲图潇洒之姿莫贤于仆两头纎纎两头纎纎二首张舜民两头纎纎织女梭半白半黒右军鹅腷腷膊膊石子坡磊磊落落大风歌两头纎纎蠒绾丝半白半黒蝇蠧之腷腷膊膊母赴儿磊磊落落忠臣词五杂组五杂组四首孔平仲五杂组垂衣裳徃复来就桀汤不获已剪夏商五杂组花木春徃复来江湖人不获已议和亲五杂组锦绣叚徃复来随阳鴈不获已犹仕宦五杂组朝霞明徃复来车马行不获已方用兵了语不了语了语孔平仲公餗欲成忽覆鼎银缾汲绝还沉井乳虎咆哮落深穽青萍一挥㫁人颈不了语孔平仲无言以手寻珮环寒暑迭运彫朱颜八骏踏地几时徧六龙驾日何年闲难易言难易言二首苏舜钦拟把鈆刀伐丹桂欲坐眢井攀青天排罗婴儿拒九虎未若以道干贵权地上拾芥亦细碎掌里数文犹苦辛脱使擿丸下峻坂未若以财而发身联句劒联句圣人作神兵以定天下厄蚩尤发灵机干将构雄绩槖籥天地开鑪冶隂阳辟南帝输火精西皇降金液炎炎崑岗荧汹汹洪河擘雷霆助意气日月沦精魄神气不在天错落就三尺直淬临溪泉横磨太行石雄雌威并立昼夜光相射提擕风云生指顾烟霞寂坚刚正人心耿介志士迹初疑成夏鼎魑魅世所识又若引呉刀犀象谓无隔截波虬尾滑脱浪鲸牙直顽水挂隂雷皎月乘孤隙河角起彗气云罅露秋碧晓镡星斗烂夜匣飞龙宅舞酣霰雪回弹俊球琳击鲜揺霅水光腻乱湘山色青蛟渇雨瘦素虺蟠霜瘠清敲锵以鸣寒姿坚且泽鬼类䘮影响佞党摧肝膈一旦㑹神武四海屠兇逆周王奉天讨商郊千里赤楚子扬军声秦师万首白祥辉冠呉楚杀气横燕易与君斩鳌足八极停震虩翁君刜鹏翼三辰増焕赫莫使化猿翁辱我爲幻惑莫使暴虎人屈我执仇敌尊严侯冠冕左右舞干戚功成不可留延年空霹雳风琴联句窍竹漏天风张絃拟峄桐佳名从此得妙响未曽穷夜静危台上人闲皎月中依依听不足秋露满兰丛悲二子联句有客自逺方来以二子説穆子疾病初家事巨细缺邻人苦其求医师久已决案盃小大空布被旁午裂余喘尚能皷老愤知已结目凄望羊泓髭㫁反喟茁忧酸系余生噑留永诀语妻后日计书䇿未可彻敎子立丗资圆曲勿自恱吾属何流离衆人方草窃凌子乆道路十口着羁绁恰旅重江间正值大饥节既无裹饭交疾走继麤粝又无执浆人及时沃枯渴惜哉殒天命痛焉在亲绖帝胡生尔身世复称其杰胷伏气万丈肠贮怨百折艰难泊风波憔悴堕霜雪乆仆勤龙钟弱女痴䠥文随寒饿空道与烟焰㓕魂兮竟何归去矣不得别长府岂无财莫济医药切太仓岂无粟莫解腹肠热天子圣在上海内清欲澈伊人胡不官既死安得活朝青与暮紫神喜天下轧昂车与怒马门满道不绝之子苟间厠斯民乃贪餮高亢世弗亲方严鬼所掣敢言才足珍宁免否来啮思潜涙辄抽惨旧面成耋举目此牢落侧身今鄙媟箴言耳空虚险论口卼臲作诗告石梁聊以慰寒骨地动联句大荒孟冬月末旬高舂时日腹昬盲伥风口鸣呜咿万灵困隂戚百植嗟阳衰浓寒有胜气大冻无败期六指忽揺拽羣跖初奔驰丸铜落蟾吻始异张浑仪列宿犯天纪预验汉志辞民甍函皷舞禁堞彊崩离坐骇市声死立怖人足踦垣途重车偾急传壮马欹陵阜动抚手砾块当扬箕停汚有乱浪僵木无静枝衆啄不暇息沓嶂惊欲飞踊塔撼铎碎安流荡舟疲倒壶䘮午漏顚巢骇眠鸱居人眩眸子行客劳髑儿南北顿儵忽西东播戎夷四鎭一毛重百川寸涔微斗薮不知大轩轾主者谁共工岂复愁富媪安得爲宁无折轴患顿易崩山悲衆蛰不安土羣毛难丽皮惊者去靡所仆或如见挤轰雷下檐瓦决玉倾仓粢双顚太室吻四跃宸庭螭万宇变旋室百城如转机念此大菑患必由政瘕疵胜社勇厥气孤阳病其威传是下乘上亦曰尊屈卑夫惟至静者犹不可保之况乃易动物何以能自持高者恐顚坠下者当鎭绥天戒岂得慢肉食冝自思变省孽可息损降祸可违愿进小臣语兼爲丹扆规伟哉聦明主勿遗地动诗集句送呉显道王安石五湖大浪如银山问君西游何当还以手抚膺坐长叹空手无金行路难丈夫意有在吾徒且加餐屏风九叠云锦张千峯如连环上有横河断海之浮云可望不可攀飞空结楼台动影褭窕冲融间沛然乘天游下㸔尘世悲人寰泊舟浔阳郭去去翔寥廓君今幸未成老翁衰老不复如今乐戏赠湛源王安石恰有三百青铜钱凭君爲筭小行年坐中亦有江南客自断此生休问天与北山道人王安石可惜昻藏一丈夫生来不读半行书子云识字终投阁幸是元无免破除示蔡天启王安石身着青衫骑白马日驰三百尚嫌迟心源落落堪爲将却是君王未备知烝然来思王安石烝然来思送程公也公来以薧麋馈我我饮饯之率西水浒故作是诗念我独兮亦莫我顾烝然来思程伯休父我有旨酒尔殽伊脯酌言醻之式歌且舞不留不处适彼乐土言秣其马率西水浒有客宿宿于时语语山有桥松江有渚式遄其归不我与作此好歌倡予和女集杜诗句孔平仲君不见潇湘之山衡山高八月秋高风怒号草木黄落龙正蛰哀鸿独呌求其曹男儿生无所成头皓白漂零已是沧浪客唿儿覔纸一题诗此心炯炯君应识皇朝文鑑巻第二十九皇朝文鑑皇朝文鑑卷第三十皇朝文鑑巻第三十骚山中之乐欧阳脩逐伯强文刘敞屈原嘏辞刘敞释谋王安石寄蔡氏女子王安石九诵鲜于侁山清辞苏轼黄泥坂词苏轼南山之田王令我思古人王令山中辞王令江上辞王令放言狄遵度幽命沈括题禹庙壁刘彞诋风穴刘攽弔王右军宅辞钱公辅解雨送神曲李常超然台辞文同濂溪诗黄庭坚明月篇赠张文潜黄庭坚秋风三叠寄秦少游邢居实华清宫词五首田画山中之乐欧阳修佛者惠勤余杭人也少去父母长无妻子以衣食于佛之徒徃来京师二十年其人聦明材智亦尝学问于贤士大夫今其南归遂将穷极吴越瓯闽江湖海上之诸山以肆其所适予嘉其尝有闻于吾人也于其行也爲作山中之乐三章极道山林间事以动荡其心意而卒反之正其辞曰江上山兮海上峯蔼青苍兮杳㠝丛霞飞雾散兮邈乎青空天鑱鬼削兮壁立于鸿䝉崖悬磴絶兮险且穷穿云渡水兮忽得路而不知其深之几重中有平田广谷兮与世隔絶犹有太古之遗风泉甘土肥兮鸟兽雝雝其人麋鹿兮既寿而丰不知人间之几时兮但见草木华落爲春冬嗟世之人兮曷不归来乎山中山中之乐不可见今子其徃兮谁逢其一丹茎翠蔓兮巖壑玲珑水声聒聒兮花气蒙蒙石巉巉兮横路风飒飒兮吹松云冥冥兮雨霏霏白猿夜啸兮青枫朝日出兮林间涧谷纷兮青红千林静兮秋月百草香兮春风嗟世之人兮曷不归来乎山中山中之乐不可得今子其徃兮谁从其二梯崖架险兮佛庙仙宫耀空山兮郁穹隆彼之人兮固亦目明而耳聦宠辱不干其虑兮仁义不被其躬䕃长松之蓊蔚兮借纎草之丰茸苟其中以自足兮忘其服胡而颠童自古智能魁杰之士兮固亦絶世而逃踪惜天林之甚良兮而自弃于无庸嗟彼之人兮胡爲老乎山中山中之乐不可久迟子之返兮谁同其三逐伯强文刘敞寳元二年予羁旅淮南医来言曰今兹岁多疾疫予因作文以逐伯强伯强厉也能爲疫者故逐之皇皇上天兮后土浩浩厥生孔繁兮其施甚溥陶陶仲夏兮草木蕃庑鸟兽孳息兮我民乐胥我民孔灵兮上帝是仁天子圣兮百工日新上无粃政兮下无悖人邻里其集兮乐哉欣欣伯强何爲兮孰畀以政反世五福兮持极以令我民不怡兮既爽其盛白黒眩瞀兮孰察其正谓寿反天兮谓康反病仁义无益兮苟且爲幸嗟尔伯强兮其独何心絶世和气兮俾民不任上天孔神兮大德曰生天不可长罔兮民不可乆侵天诛诚加兮安所避雷公驱兮风伯逝嗟尔伯强兮何所诣南有蛮兮爲冦爲逋西羗戎兮恃艰自虞天子孔仁兮靡焉毕屠伯强徃兮代天伐诛嗟中国兮不可久留子不去兮顚倒思予屈原嘏辞刘敞梅圣兪在江南作文祝于屈原讥原好竞渡使民习尚之因以鬪伤溺死一岁不爲辄降疾殃失爱民之道其意诚善也然竞渡非屈原意民言不竞渡则岁辄恶者讹也故爲原作嘏辞以报祝明圣兪禁竞渡得神意维时仲夏吉日维午神歆既词钖辞以嘏曰朕之初生皇揆予度嘉朕以名终身是守抑岂不淑不幸逢遇离愍被忧天不可诉宗国爲墟宁取自贼朕爲忍生岂不永年悁悁荆人是拯是怜赴水蹈波疚不废旃既招朕魂巫祝背先岂朕是私将德是传沦胥及溺初亦不悛其后风靡民益轻死匪朕之心是岂爲义妇弔其夫母伤其子人讯其端指予以詈予亦念之其本有自昔朕婞直不爲衆下世予尚之谓予好怒昔朕不容自投于江世予尚之谓予弃躬既习而闘既逺益缪被朕伪名污朕以咎朕生不时乱世是遘民之秉彞嘉是直道从仁于井朕亦不取汝禁其俗幸懐朕忠好竞以诬一何不聦我实鬼神民焉是主其祀其祷予之所厚予惧天明焉事戏豫予悯横流焉事竞渡予怀尧舜焉事狎侮汝维贤人曾不予怒徇俗雷同讥予以好履常徇直切谏尽节人神所扶未必皆福去邪即正何以有罚曽非予怀可禁其爲毋使佞臣指予以戒钖尔多福畀尔厖眉使尔忠言于君毕冝释谋王安石云冥冥兮蔽日风浩浩兮吹沙出予驰兮不得块独处兮咨嗟嗟天地兮无穷暑与寒兮相客以短褐兮忧亲孰知予兮孔棘维抱闗兮击柝乃予仕兮所冝禄可辤兮尚冒养孰割兮方亏岂吾事兮固拙宁我辰兮独悖信物默兮有制尚可侔兮内外寄蔡氏女子王安石建业东郭望城西堠千嶂承宇百泉遶霤青遥遥兮纚属绿宛宛兮横逗积李兮缟夜崇桃兮炫昼兰馥兮衆植竹娟兮常茂柳青绵兮含姿松偃蹇兮献秀鸟跂兮下上鱼跳兮左右顾我兮适我有班兮伏兽感时物兮念汝迟汝归兮携㓜九诵鲜于侁尧祠车辚辚兮庙堧皷坎坎兮祠下竽琴兮并奏㓗时羞兮䖍祠事瑶华爲馔兮沆爲浆象笾玉豆兮金鼎煇煌海珍野蔌兮杂错而致诚神之来兮风雨萧萧前驱干毕兮上有招摇羽林爲卫兮虹霓爲旗鳯凰左右兮扰伏蛟螭神之降兮金舆灵欣欣兮肸蠁德难名兮覆焘千万年兮不忘舜祠道歴山兮逶蛇思古人兮感叹并储胥兮肃止仰曾云兮晻暧兽何鸣兮林中鸟何悲兮山上木何爲兮不剪草何爲兮茂畅帝之神兮在天帝之德兮在人物具兮四海心精兮一纯采秀实兮山间摘其毛兮涧底玉醴湛兮琼茅肴修杂兮兰茞乐备兮九奏鳯舞兮仪韶人骏奔兮如在君卒享兮神交周公噫嗟兮文公岿然兮祕宇怅王室兮多难独勤劳兮左右四国流言兮冲人不知东征问罪兮慆慆不归大电以风兮天威震惊弁启金縢兮衮衣有光公之心兮大成文武公之子兮建侯启土山川兮附庸奄凫绎兮龟蒙万子孙兮承祀亿兆人兮仰止惟夫子之叹嗟兮不复见于寤寐何莽新之假摄兮文姦言而欺一世造作诡故而戕刘兮亦亟殄宗而絶嗣公之圣而德恊天兮何妄人之辄自拟俾其顚而不终兮天实表公衷而警后肃进拜于庙堂兮冝奉时之牲酒皷钟兮在宫琴瑟兮在堂神之格兮乐享民欣欣兮不忘孔子曲阜兮遗墟先师兮阙里神髣髴兮如在涕潺湲兮不已穷天地兮一人掲日月而照临生无万乘之位兮三千之徒心服而四来嗟愚陋之不明兮乃商赐之爲疑羗纷纷其妄作兮悖道违义而弗自知顾六艺之折衷兮取舍纵横而恊于道后世苟轻肆于胸臆兮必遽贻于诟病三纲立而五教明兮实治世之宏矩履厚地而戴高天兮胡一日之可舍冝万龄之庙貌兮春秋不乏其时祀合仁义以爲冠兮结忠信而爲佩集道德以爲裳兮服文章而爲带列笾豆爲左右兮苹藻牲牢而㓗肥酌玉醴以爲酒兮错琼瑶而爲粢升堂而北面兮望冕旒之巍巍惟神明之降鉴兮洞精神其来歆岳神云蓊蔚兮山之巓瞻岳灵兮望青天崭巖崷崪兮磅礴无垠巄嵸嵂勃兮宁一以爲仁草木杂而罗生兮人不可名鸟兽蕃而走集兮虞不能知因高错事兮道此跻陛登岱勒成兮胡爲而七十二君齐余心兮不外高余冠兮甚伟撷芳杜兮爲衣掇紫芝兮作佩栢实兮松华石髓兮兰英蕙肴陈兮玉案明水湛兮清尊诚拳拳兮不解寐接神兮怳若有言嵩高峻极兮生甫与申周道将明兮宣以中兴水旱不常兮虫螟以灾稼穑卒荒兮民生流离劳来安集兮之子之功祐此下民兮宁遗神羞河伯清秋方初兮霪雨降而无时旧坊弗治兮河水泛滥而爲灾潏汨沸渭兮澎湃奔波而霈来崩腾覆溺兮夫岂河伯之不仁汗漫千里兮荡然室闾耄稚惊号兮丘冢爲家蛟螭愤怒兮鱼鼈纵横鼋鼍驰骛兮凫鹜飞翔皇天无亲兮视听以民五序参差兮咎极以滋圣惟唐尧兮固遭横流臣有舜禹兮舆心所依御灾拯溺兮九叙可歌四凶逐去兮二八以陛天地平成兮海隅蒙福白马玉璧兮非神之欲箕子伟夫子之正谅兮适遭世以离尤悼祖宗之累积兮大命顚而逢忧忠良屏逺兮谗䛕寖昌神龟在涂兮虺蟒升堂紫鸾笯置兮鸩羽飞扬驺虞潜遯兮豺虎纵横江篱鉏割兮钩吻日滋芳荃不御兮蔓草难图比干剖心兮夫子佯狂蒙难以正兮大明其伤灵脩不察兮国以云亡旧邦维新兮武功以成囚奴释辱兮作賔于王九畴演绎兮大法以彰五事钦明兮君道日隆彞伦攸叙兮庻政其凝朝鲜分封兮夷貊化行传国中山兮蕃子以孙庙貎有严兮祀典攸存岁时奉事兮斯千万年㣲子肇公孙之璇源兮玄鸟降而生商并禹稷之圣贤兮实惟桓拨之王历嬀姒之世数兮道日跻于武汤始伐罪于仇饷兮人怨咨而徯来顾寛仁之冝民兮天俾式于九围谅除残而代虐兮犹云德之有慙頼燕翼于孙谋兮治克举于三宗老成不怨于不以兮隐处不伤于厄穷世四十有六而下衰兮岂天命之将隳寔遭家之不嗣兮顾丽色之惟㣲念社稷之颠倾兮七庙无所凭依帝眷在于有周兮抱祭器而焉归虽白马之见庙兮聊血食于商丘伟夫子一言兮诚有取于三仁双庙旄头光芒兮戎马驰海水沸荡兮鲸鲵飞烟尘蔽日兮杀气昬金鼓轰天兮山岳奔小国不守兮大国颠倾王侯戮辱兮虵豕肆行二公仗义兮捍贼濉阳析骸易子兮併力小城势穷力殚兮外无救兵亡身徇国兮宁屈虎狼仰天视日兮气以扬扬衣缨不绝兮貌如平生旅游驰驱兮歴此旧都致词双庙兮涕泗不收惟忠与孝兮死义爲尤遭丗扰攘兮适履其忧訏谋顚置兮边将怙功尾大权移兮三鎭握兵忠贤在野兮谗邪肆意女谒内用兮戚臣外圯纪纲日紊兮典刑日弛胎旤阶乱兮谁执其咎义士没身兮沈寃莫置猗欤二公兮行人歔欷上清辞苏轼君胡爲乎山之幽顾宫殿兮乆淹留又曷爲一朝去此而不顾兮悲此空山之人也来不可得而知兮去固不可得而讯也君之来兮天门空从千骑兮驾飞龙隷星辰兮役太岁俨昼降兮雷隆隆朝发轸兮帝庭夕弭节兮山宫圹有妖兮虐下土精爲星兮气爲虹爱流血之滂沛兮又嗜疟疠与螟䖝啸肓风而涕淫雨兮时又吐旱火之烟融衔帝命以下讨兮建千仞之脩锋乘飞霆而追逸景兮歙砉扫灭而无踪忽崩播其来㑹兮走海岳之神公龙车兽鬼不知其数兮旗纛晻霭而冥蒙渐俯伛以旅进兮锵劒佩之相砻司杀生之必信兮知上帝之不汝容既约束以反职兮退战慄而愈恭泽充塞于四海兮独淡然其无功君之去兮天门开款阊阖兮朝玉台群僊迎兮塞云汉俨前导兮纷后陪厯玉阶兮帝迎劳君良苦兮马虺隤闵人世兮迫隘陈下土兮帝所哀返琼宫之嵯峩兮役万灵之喧豗黙清净以无爲兮时节狩于斗魁诣通明而献黜陟兮轶荡荡其无回忽表里之焕霍兮光不烛于九陔时游目以下覧兮五岳爲豆四溟爲杯俯故宫之千柱兮若毫端之集埃来非以爲乐兮去非以爲悲谓神君之既返兮曾颜咫尺之不违陞祕殿以内悸兮魂凛凛而上驰忽寤寐以有得兮沐浴而献辞是耶非邪臣不可得而知也黄泥坂辞苏轼出临臯而东骛兮并藂祠而北转走雪堂之坡陁兮历黄泥之长坂大江汹以左缭兮渺云涛之舒巻草木层累而右附兮蔚柯丘之葱蒨余旦徃而夕还兮歩徙倚而盘桓虽信美不可居兮苟娯余于一盻余㓜好此竒服兮袭前人之诡幻老更变而自哂兮悟惊俗之来患释寳璐而被缯絮兮杂市人而无辨路悠悠其莫徃来兮守一席而穷年时游步而逺览兮路穷尽而旋反朝嬉黄泥之白云兮莫宿雪堂之青烟喜鱼鸟之莫余惊兮幸樵苏之我嫚初被酒以行歌兮忽放杖而醉偃草爲茵而块爲枕兮穆华堂之清晏纷坠露之湿衣兮升素月之团团感父老之唿觉兮恐牛羊之子践于是蹶然而起起而歌曰月明兮星稀迎余徃兮饯余归岁既晏兮草木腓归来归来兮黄泥不可以久嬉南山之田王令南山之田兮谁爲而芜南山之人兮谁敎堕且来者何爲兮径者谁趾草漫靡兮不种何自始吾徃兮无耜吾将归兮客我止要以田兮寄于治我耕浅兮谷不遂耕之深兮石挠吾耒吾耒挠兮嗟耕难雨专水兮日专旱借不然兮颖以秀螟悬心兮螣开口我虽力兮功何有虽然不可以已兮宁时我违而我不时负我思古人王令我所思兮忽古今之异时生兹世以爲期欲勿思而柰何独斯人之弗见故永怀而自歌乐吾行之舒舒忽忘世之汲汲睇万里以自骛兮岂宁俯以効拾载重道远兮予欲行而谁与累九鼎以自重兮固尫之不举矫身以爲衡兮权世之重轻广道以爲路兮听人之来去山中辞王令山中兮何游登彼山兮乐夫高弃吾马兮取步降吾车兮足两屦石当道兮行旁木碍上兮下俯曾蹈险之非艰聊凭高而下顾何所视之乃牛而独见之如鼠彼侏侏者出其下兮曾其身之非伛于嗟徂兮离娄之死则已古不较其爲短长兮何独计其高下山之高兮崔嵬山之路兮百折而千回趋前行而就挽笑顾后使推之彼游者谁兮何以子之车来江上辞王令江之水兮东流泝湍流兮寄吾舟舟无袽兮载函重风乘波兮棹人用济不济兮柰何横中流兮涕滂沱来何爲兮不待今虽嗟兮安悔舟方乘兮人不吾以覆且溺兮我同人死江之水兮东流济欲济兮何由水浸浸兮滩露暮涛下兮夜潦收舟不行兮推之于陆力不足兮汗颜行无由兮涂足时不逝兮柰何归日暮兮涂逺风高兮水波行踌躇兮竚望聊逍遥兮永歌江之水兮东流㳂湍流兮望归舟舟来归兮何时步芳洲兮濯足陟南山兮采薇江风波兮日暮望夫人兮未来江之水兮东流㳂湍流兮望归舟风滔滔兮浪波若嗟徃者兮未还惜行人兮将去去何道兮归何时执子手兮牵子衣行何如兮来复济岂无兮它时放言狄遵度惘兮忽长不乐兮安极眺平野兮千里坐空馆兮四壁对寒日兮苍莽披劲风兮悽慄鸟悲鸣兮羣䘮草离披兮路塞呜唿物之生天地间虽大小参差不齐然其材亦各有所适草木不以㣲而废其用陵岳不以大而专其职独人事岂不然亦由兹而可识性之禀既有贤愚之异位之设亦有贵贱之隔使大小各得尽其材譬一体之和怿及年嵗之未暮兮思欲竭其所得曷独求已之爲兮顾泯然者可恻古之圣贤固癯瘁而不敢暇兮畏天命之诛殛天之赋已以是材兮敢不奉而惊惕呜唿而今而后用与不用吾将繋之于天在已之有固斯须而不敢斁幽命沈括山木啸兮云幽幽秣我归马兮无爲久留江鼯翔兮雨漫漫回予车兮水渐幰仲何爲兮中野澹将洋兮踈驾目逝兮形留郁逍遥兮日下㵼慕兮流观抚节兮浩望驷黄戾兮靡骋旋吾辀兮焉徃不我虚兮斯辰思何爲兮鞅掌题禹庙壁刘彛皇祐二年秋予自闽由太末登天台川陆间行至于郡凡数千里观山泽之可树殖者或荒潴焉田亩之可畎浍者或漫灭焉自剡而西遇雨数日农田甚丰垂获而遭霖潦之害春夏斯民饥莩癏瘠未起者重困是水予心哀焉呜唿冝树殖而荒潴冻馁之源也冝畎浍而漫灭水旱之道也天地非不生且育然而吾民重罹饥困賛乎化育之道未至焉耳夜过鑑湖人指南山而告曰禹庙也予具冠带瞻望内起恭肃不觉感叹泣下既而欲志其事厥明次于㑹稽之门遂冩屋壁其歌曰地生财兮天生时圣贤之賛育兮咸适其冝畎浍距川兮川距海水旱罔至兮民无冻饥亩田是起兮帝载以熙万世永頼兮胡不践履而行之呜唿禹乎谁知予心之増悲诋风穴刘攽背崧右洛兮维汝泱泱左界韩郑兮前关鲁阳陵丘曼延兮土膏脉良生植遂茂兮厥夭且长咨飘风兮胡很而狂乘冬肆威兮怒号以常通昼亘夕兮日月夺光宇宙昬惑兮顚倒玄黄折枝排根兮松桂毁伤冲空动楗兮披户登堂兽亡其曹兮鸿鹄失翔问谁尸之兮厎此不祥曰兹穴之诡异兮窃神之机幽崄穷竒兮狭中不夷皷舞蜚廉兮招摇南箕平居无事兮滛乐而尔爲历九州而遐观兮孰乐土其若此独蛮夷之僻陋兮乃自古记之矣邈炎洲之荒忽兮汨大海其千里上雾下潦兮垫隘瘴疠魑魅羣游兮乐人之死蓄爲飓风兮㿊毒疵疠扶涛驾山兮舟航糜毁历日旋时兮然后得已西极旷荡兮隂碛无垠流沙不波兮瀚海无泉五谷不生兮蓬棘蓁蓁热风之来兮天地翳昏触肌爲痏兮四肢若燔亦幸有老駞之先知兮呜唿而告言归命野兽兮廑焉得存彼鬼方之幽昧兮固冝以然慨土中之与邻不避不偏胡穴神之忍兮固蔽以顽用夏变夷兮至于髦蛮外百里而不同兮兹邑独爲匪民帝之高居兮临照在下虎豹服仁兮九阍莫阻巫咸上愬兮帝命斯许巨灵夸娥兮干其绝膂拔山投石兮北海之渚大野夷爽兮八风攸叙号令专一兮莫予敢侮蒙常圣时兮维民所取穴神虽悔兮夫孰闵汝弔王右军宅辞钱公辅晋王右军宅于越之蕺山爲浮图而绘像存焉好事者犹能指墨池鹅池之遗迹而表识其上予尝恨东南山之佳水之胜多夺于浮图氏而衣冠隐沦无一人得之者既过右军宅掷文以弔之曰晋去今兮千龄未余彼山峩兮晋贤人之故居故居泯其几时兮今变化于浮图呜唿伤哉绝云巍岗葱葱苍苍竹茂草美烟高气长古松蓊兮虬盘怪石呀兮虎骧前稽岭之横峙兮下鑑水之辉光逺市井之喧卑兮据城垒之低昻春可游而纵望兮夏可息而凄凉秋可登而感槩兮冬可处而乐康无一时之不得冝兮环一目而周四方眞孤高之所庐兮非丑族之能当生冝形体之放浪兮死冝魂魄之栖藏呜唿伤哉彼灵何之兮黙不闻一怪与一祥果无知兮徒结塞予之中肠果有知兮奚坐视缁徒之贼戕将后叶之湮沦兮无能振其祖芳抑乱离之荐遭兮百易主而百亡吾固弗得而知兮兹涕泗而徜徉嗟道之衰兮异类蠧侵而日昌嗟越之雄兮岂㣲一丈夫之勇刚如可赎兮虽万金可捐万室可偿胡恬夷而莫丑兮徃徃助资其栋梁聊捐文于山之侧兮将鑱石乎洲之堂嗟嗟越人穷千万春兮冝吾文之弗忘解雨送神曲李常怒风兮扬尘日烁石兮将焚水泉竭兮厚地裂嘉谷槀兮孰薅且耘神龙兮灵壑挹清波兮幽濆鸣鼍皷兮舞神觋庻下鉴兮霈祥氛触石兮山巓倐四骛兮天边惊霆怒兮电炽飜河汉兮绳悬黍离离兮发嘉穗壠高下兮水潺湲讙吾人兮拜贶请奉事兮无有穷年肃旂斾兮先驱咽箫笳兮拥归舆椒醑甘兮牲币㓗如肸蠁兮爲之踟蹰瞻前山兮嵯峨指去路兮萦纡神德大兮报无以称徒感涕兮长吁超然台词文同方仲春之盎盎兮览草木之菲菲胡怫郁于余怀兮怅独处而无依陟危谯以骋望兮丘阜嶊崣而参差穷莽苍以极视兮但浮阳之辉辉忽扬飈以晦沬兮洒气霾于四垂踬余之所行兮溷溷其安之蜕余神以遐骛兮控泬寥而上驰辟晻暧以涉澒洞兮挥霓旌而掉云旗摆长彗以夭矫兮从宛虹之委蛇曵采旒以役朱鳯兮驾琼辀而驱翠螭涉横潢以出没兮历大曤而蔽亏翀万里以一息兮俯九州而下窥有美一人兮在东方去日乆兮不能忘凛而㓗兮岌而长服忠信兮被文章中皦皦兮外琅琅兰爲襟兮桂爲裳俨若植兮奉珪璋戢光耀兮祕芬芳贾世用兮斯巻藏游物外兮肆猖狂余将从之兮遥相望回羊角兮指龙肮转嵎夷兮蹴扶桑笴参山兮聊徜徉下超然兮拜其旁顾有问兮言非常忽掉头兮告以祥使余脱乱天之罔兮解逆物之缰已而释然兮出有累之场余复僊僊兮来归故乡濓溪诗黄庭坚舂陵周茂叔人品甚高胸中洒落如光风霁月好读书雅意林壑初不爲人窘束世故权舆仕籍不卑小官职思其忧论法常欲与民决讼得情而不喜其爲小吏在江湖郡县盖十五年所至辄可传任司理参军运使以权利变具狱茂叔争之不能投告身欲去使者歛手听之赵公恱道号称好贤人有恶茂叔者赵公以使者临之甚威茂叔处之超然其后廼寤曰周茂叔天下士也荐之于朝论之于士大夫终其身其爲使者进退官吏得罪者自以不寃中岁乞身老于湓城有水发源于莲花峯下㓗清绀寒下合于湓江茂叔濯缨而乐之筑屋于其上用其平生所安乐嫓水而成名曰濓溪与之游者曰溪名未足以对茂叔之美虽然茂叔短于取名而惠于求志薄于徼福而厚于得民菲于奉身而燕及茕嫠陋于希世而尚友千古闻茂叔之余风犹足以律贪则此溪之水配茂叔以永久所得多矣茂叔讳悙实避厚陵奉朝请名改悙頥二子寿焘皆好学承家求余作濓溪诗思咏潜德茂叔虽仕宦三十年而平生之志终在丘壑故余诗词不及丗故犹髣髴其音尘溪毛秀兮水清可饭羮兮濯缨不渔民利兮又何有于名絃琴兮觞酒冩溪声兮延五老以爲寿蝉蜕尘埃兮玉雪自清听潺湲兮鉴澄明激贪兮敦薄非青苹白鸥兮谁与同乐津有舟兮荡有莲胜日兮与客就间人闻挐音兮不知何处散髪醉高荷爲盖兮倚芙蓉以当妓霜清水寒兮舟着平沙八方同宇兮云月爲家怀连城兮佩明月鱼鸟亲人兮野老同社而争席白云䝉头兮与南山爲伍非夫人攘臂兮谁余敢侮明月篇赠张文潜黄庭坚天地具美兮生此明月陞白虹兮贯朝日工师告余曰斯不可以爲佩弃捐椟中兮三岁不㑹霜露下兮百草休抱此耿耿兮与日星游山中人兮招招耕而食兮无卹榛艾蓁蓁前吾牛兮疻不可更扶浅耕兮病岁深耕兮石婴耜登山兮临川雉得意兮鱼乐小风兮吹波从其友兮尾尾日下兮川逝射雉兮丧余一矢佳人兮㓗齐怅何所兮行媒南山有葛兮葛有本我羞餔兮以君之鉏来秋风三叠寄秦少游邢居实秋风夕起兮白露爲霜草木憔悴兮窃独悲此衆芳明月皎皎兮照空房昼日苦短兮夜未央有美一人兮天一方欲徃从之兮路渺茫登山无车兮涉水无航愿言思子兮使我心伤秋风淅淅兮云溟溟䲭枭昼号兮蟋蟀夜鸣岁月祖迈兮忽如流星少壮几时兮老冉冉其相仍展转反侧兮从夜逹明怅独处此兮谁适爲情长歌激烈兮涕泣交零愿言思子兮使我心怦秋风浩荡兮天宇高羣山逶迤兮溪谷寂寥登高望逺兮兮不自聊驾言适野兮谁与游遨空原无人兮四顾萧条猿狖与伍兮麋鹿爲曹浮云千里兮归路遥愿言思子兮使我心劳华清宫词五首田昼帝将汰兮般乐睠名山兮华薄羗谁爲兮云中眇宫殿兮戍削飞檐兮䡾䡾绣栭兮错梲飏壁门兮釦砌承桂柱兮璇跋梅有坛兮椒有苑燠芳莲兮水澹澹睎组岫兮晃朗建明珠兮直上彤楼兮绿阁瑶坛兮羽幄犬羊兮西清鹿得名兮山客殷复殷兮夷城驾缭复缭兮女墻下俨龙旌兮鳯盖怳而明兮忽而暧与女猎兮河曲金爲羁兮玉爲勒与女席兮天涯霓爲裳兮羽爲衣望夫君兮余思乐不极兮告我以不归怅千秋兮若此时不可兮屡得有美一人兮心所歆被姣服兮蹑纎英朝与出游兮夜忘归山之樊兮罗百司钩膺兮陆续五贵般兮相属沬骊驹兮骛寳轴诸娣从之兮两大国犀屏兮象筵堕珥兮委钿捐珠琲兮雾散裛兰气兮冤延霞冠兮翠珮粲巾㡚兮云之际合衆艳兮儵爚转清矑兮流涕歈音兮眇眇芳尘兮缥缥骋祕乐兮天中播钟虡兮夹陈龟盘兮羯皷埙篪高张兮纷緜緜而来下奄四海兮黩侈君之心兮未已邑里移兮朝㑹迁光葳㽔兮列貂蝉顾文葆兮赑屃悄不愕兮不言障玉座兮金鸡钖之带兮十围夫人自秉兮美质蹇何爲兮尔疑浴芳华兮瑶池待夫人兮未来忽中变兮偃蹇拓九闗兮洞开郁勃兮駓駓䇿駮駮兮奔螭摐鉟皷兮蔽野戈铤动兮拂霓操吾矛兮反吾逐兵接腋兮车接毂帝顺动兮将焉薄屠云驹兮彻丰屋龙轙兮华辀和銮兮啾啾拥周衞兮失次旂旗纷兮九斿臣邻兮嫔御俇攘兮载路钿扇兮榆翟鱼须笏兮赤繶舄誊驾君兮逶迟凭余怒兮不夷踠美人兮道曲怅羽袖兮襹朝弛鞅兮山阿夕流憇兮江浒折琼枝兮蕙茞将以遗兮无所歌汾冩兮悲秋风邑邑兮余愁欻与尔兮目结心骚屑兮顾怀天兵合兮詟羣兇销氛沴兮奏肤公皇穆穆兮来归盍将疑兮层宫秋风兮飔飔红实兮离离泯无人兮迹絶敞紫殿兮金扉霜霑庭兮月侵墀蹇罘罳兮失玻瓈怆石熘兮激激濯芳葩兮俨如昔锦凫兮绣骛思柔匹兮妍嫮溟海阻兮太息魂之来兮秋之夕涕焭焭兮増悲敕所思兮爲余繄之解帏𬒮兮玉体谓芬馨兮可佩捉而祍兮原中遗而履兮行路览故处兮犹疑徙丹楹兮延伫秣余马兮脂余车岁二月兮西南徂登朝元兮骋望兴废忽兮愁予龙垧兮亹亹清川兮弥弥浮绿树兮中天非云非烟兮眇如荠蔚丰壤兮气冲融畴陇静兮芳卉明灼祇服兮雅艳发组绘兮鲜荣祥光兮绕缭红霓回氛兮海收潦轶咳语兮曾穹薄飞栾兮下眺抚华清之巨丽兮孰转踵而失之望秦陵之坡陁兮羗郁郁而蔽之骊之山兮毕之原丘累累兮草芊芊谅前世兮俱尽余又悲兮有唐皇朝文鑑巻第三十皇朝文鑑皇朝文鑑卷第三十一皇朝文鑑巻第三十一幸西京诏卢多逊祖宗升配诏宋绶赐中书门下诏欧阳脩皇太后还政议合行典礼诏欧阳脩通商茶法诏欧阳脩求直言诏韩维赐中书门下置宝文阁学士待制诏张方平禁内降诏胡宿立皇子诏王珪爲雨灾许言时政阙失诏王珪封太祖皇帝后诏王珪皇太后付中书门下还政书王珪太皇太后赐门下诏苏轼太皇太后赐门下诏苏轼合祭天地诏范祖禹元符日食求言诏曾肇赐夏国主诏韩琦赐观文殿学士礼部尚书王举正不允诏欧阳脩赐夏国主诏欧阳脩赐南平王李德政日暦诏宋祁赐判永兴军韩琦再乞相州不允诏王安石赐守司徒检佼太师兼侍中韩琦诏王安石赐冨弼乞判汝州允诏王安石赐知亳州欧阳脩乞致仕不允诏二道王安石赐答曾公亮诏王安石赐特放知潭州燕度待罪诏王安石赐窣臣韩琦不赴文德殿立班待罪不允诏王珪赐河阳三城节度使兼侍中曾公亮乞免册礼允诏王珪赐判毫州冨弼乞罢使相不允诏王珪赐吴奎免恩命不允诏王珪戒谕夏国主诏王珪赐宰臣韩琦请郡不允诏吕公着赐王广渊张诜奨谕诏元绛赐新除落致仕依前光禄大夫范鎭赴阙诏苏轼赐尚书刑部侍郎范百禄乞外任不允诏苏轼㳂路赐奉安神宗皇帝御容礼仆使吕大防银合茶药诏苏轼赐阿里骨诏苏轼赐正议大夫知邓州蔡确乞量移弟硕允诏苏轼赐端明殿学士银青光禄大夫致仕范鎭奨谕诏苏轼赐观文殿大学士集禧观使苏颂乞致仕不允诏范祖禹赐新除观文殿大学士中太一宫使范纯仁令赴阙供职诏曾肇幸西京诏卢多逊定鼎洛邑我之西都燔柴泰坛国之大事况削平江表厎定南方惟率土之混同自上天之鉴祐内慙凉德感是洪休得不罄以恭䖍申其告谢睠惟京而西顾兆阳位于南郊豆笾陈有楚之仪黍稷奉惟馨之荐朕今暂幸西京取四月内选日有事于圆丘冝令有司各扬其职礼容仪卫典故在焉祗事肃成无或烦扰诸道州府不得以进奉爲名辄有率敛凡在中外当体予怀祖宗升配诏宋绶朕闻王者奉宗庙贵功德禋天祀地则有侑神作主之尊审谛合食则有百世不迁之重朕以寡薄获承天序寔頼先烈汔臻治平惧不能扬祖宗之休丕显懿铄夙夜惟念弗遑宁居恭以太祖皇帝奋淳耀之精辑乐推之运属五代浇季中华剖裂英威一震罔不率俾夷僣黜暴皇纲再张革其桀骜纳诸轨度规摹闳逺诒万世法太宗皇帝躬盛圣之资乃膺继体及来闽粤复汾晋方夏一统尉候万里兴文教拔羣材思皇政经忧劳庶务恵泽渐渍浃人骨髓眞宗皇帝钦明孝熈恢纉鸿绪勤俭以率下哀矜以谨刑抚和二边兵不复用民靡知役物遂其生因时昭泰宪章考古登封巡祭声明焯耀享国多载仁恩漙博昔商周之际则长发大禘严父配天逮于汉氏亦能尊二宗立庙乐朕甚慕之肆我艺祖之受天命建大业可谓有功矣二圣继统重雍累洽可谓有德矣其令礼官稽按典籍辨崇配之序定二祧之位中书门下审加详閲称朕意焉赐中书门下诏欧阳脩朕纉承丕基抚有方夏谓教之不可以家至而行之毎务于身先惟是俭勤敢忘勉励期与羣庶臻于富康而人殆久安骄于佚欲物丰太盛耗以浮虚苟奉养以自私忘僣奢之爲戾士民交黩贵贱靡分惟其彊力之能无复等威之制考于着令虽有旧章顾在攸司鲜闻用法民遂安于常习弊罔革以滋深纪纲既紊于度程风俗以至于流荡俾朕有欲治之意不能副余之诚心而民多自䧟之愚未免烦余之训导夫令信由于贵始下化先于上行眷予一二之臣其率庶工而警职俾尔多方之衆勿踰常宪以干刑庶渐革于侈风以共趋于治路凡居室之制器用之度冠服之章妾媵之数其令中外臣庶遵守前后条诏如有违犯仰御史台及开封府纠察闻奏其诸路州军即委转运使提㸃刑狱臣寮及逐处长吏施行布告中外咸使闻知皇太后还政议合行典礼诏欧阳脩朕顷以嗣承大统方执初䘮过自摧伤遂婴疾恙皇太后尊居母道时遘家难闵余哀荒俯徇诚请勉同听览用适权冝頼保䕶之勤劬获清明而康规利垂二百年如闻比来爲患益甚民被诛求之困日惟咨嗟官受滥恶之入岁以陈积私藏盗贩犯者实繁严刑峻诛情所不忍使田闾不安其业商贾不通于行呜唿若兹是于江湖间幅员数千里爲䧟穽以害吾民也朕心恻然念此久矣间遣使者徃就问之而皆讙然愿弛榷法岁入之课以时上官一二近臣件析其状朕嘉览于再犹若慊然又于岁输裁减其数使得饶阜以相爲生刬去禁条俾通商贾历世之弊一旦以除着爲经常弗复更制损上益下以休吾民尚虑喜于立异之人缘而爲姦之党妄陈奏议以惑官司必寘明刑用戒狂谬布告遐迩体朕意焉求直言诏韩维朕渉道日浅晻于致治政失厥中以干隂阳之和乃自冬迄春旱暵爲虐四海之内被灾者广间诏有司损常膳避正殿冀以塞责消变历日滋乆未蒙休应嗷嗷下民大命近止中夜以兴震悸靡宁永惟其咎未知攸出意者朕之听纳不得于理欤狱讼非其情欤赋敛失其节欤忠谋谠言郁于上闻而阿谀壅蔽以成其私者衆欤何嘉气之久不效也应中外文武臣寮并许实封直言朝政阙失朕将亲览考求其当以辅政理三事大夫其务悉心交儆成朕志焉赐中书门下置寳文阁学士待制诏张方平昔我艺祖神武不杀诞昌寳祚太宗修文德以光大业眞宗崇儒术以承休命仁宗善继谟烈化成治定咸有述作焕于简编河汉昭回奎壁相照迺规层构䆳在西清宪上帝藏书之府章累朝稽古之盛并掲嘉名以登畯望俾服凝严之职因爲咨访之地诚圣哲之逺业熈洽之髙致也仁祖升遐先皇纂御首命近列论次遗文钿轴宝函未终繙録白云紫气遽复上賔今告毕功甫将安奉大训九歌之重垂丗共长广内祕室之藏贻谋无极祗循故事遹成先志寳文阁冝置学士直学士待制着于令禁内降诏胡宿朕绍承骏烈祗服先猷蹈道以临庶邦愼宪而持大柄驭之予夺正以赏刑悉任至公靡容紊法比有憸幸肆兴妄图或违理觊恩或负罪希贷率求内出间亦奉行蠧政亏风莫斯爲甚虽屡颁于诏约曾未絶于私祈兼虑臣庶之家近贵之列交通请託巧诈营爲隂致货赇密输珍玩寅缘结纳侵挠权纲方务澄清当严禁诘傥复违犯断在必行重念成汤以六事责躬女谒包苴之先戒管氏以四维正国礼义廉耻之具张矧宗祀之㳙成属祥釐之均被嘉与中外绌此非衺勉于自新以隆至治今后应内降指挥特与恩泽及原减罪犯者并仰中书枢密院并所承受官司具前后诏条执奏不得施行及臣庶家如有潜行货贿结託贵近者并令御史谏官觉察论奏咨尔丞弼体朕意焉立皇子诏王珪人道亲亲王者之所先务也盖二帝之隆治繇兹出朕甚慕之右卫大将军岳州团练使皇兄濮安懿王子犹朕之子也少鞠于宫中而聦知仁贤见于夙成日者选于宗子近籍命以治宗正之事使使者数至其第迺崇执谦退乆不受命朕黙然有嘉焉朕蒙先帝遗德奉承圣业罔敢失坠夫立爱之道自亲者始固可以厚天下之风而上以严夫宗庙也其以爲皇子爲雨灾许言时政阙失诏王珪盖闻古之圣贤在位隂阳和风雨时日月光星辰静黎民阜蕃以底休平朕甚慕之朕猥以眇身託于王公之上夙夜以思惟惧不能以承先帝鸿业而比年以来水潦爲沴廼八月庚寅大雨京师室庐垫伤被溺者衆大田之稼害于有秋窃迹灾变之来曾不虚发岂朕之不敏于德而不明于政欤将天下刑狱滞冤赋繇烦苦民有愁叹亡聊之声以奸其顺气欤不然则何天戒之甚着也今饬躬焦思欲销复大异而未闻在位者之忠言进祈自新厥路何繇焉应中外臣寮并许上实封言时政阙失及当世之利病可以佐元元者悉心以陈毋有所讳执政大臣皆朕之股肱其恊德交修以辅朕之不逮封太祖皇帝后诏王珪昔我艺祖皇帝之兴以天发之期兵未始一血刃而卒再造区夏其大谋盛烈被诸万世而莫髙焉朕奉承圣绪夙夜不敢康乃顾后之子孙寖微弗显而有司未尝议封爵之文岂朕所以尊大统推亲亲之意哉且积厚者其流逺施大者其报丰宜令中书门下考大宗之籍以属近而行尊者一人裂土地而王之使常从献于郊庙世世勿复絶皇太后付中书门下还政书王珪日者昊天不弔先帝上賔遽扬末命之言方结未亡之痛而皇帝践祚之始衔哀过情忽传诏于外廷请预闻于庶政载念承邦之重累申还辟之文皇衷未回羣听犹郁顾人子之诚虽至然国家之事靡安况日听治朝躬发神明之断出驰禁䟆衆闻舆马之音百姓莫不交欣三灵以之荐祉吾尝视前史之戒思絫圣之图将退饬于母仪庸进彊于君德从容房闼不亦美欤昨权同听政事候皇帝康复日如旧去岁两曾降手书还政辅臣等并于皇帝御前纳下今来圣躬已安好其军国事更不同处分故兹示谕宜体至怀太皇太后赐门下诏苏轼皇帝嗣位于兹四年华夷来同天地并应而皇太妃以恭俭之德鞠育之恩虽典册以时奉行而情文疑有未称皇帝以祖考之奉尊无二上而吾惟春秋之义母以子贵其推天下之养以慰人子之心宜下礼部太常寺讨寻如于典故有褒崇未尽事件令子细开具闻奏太皇太后赐门下诏苏轼官冗之患所从来尚矣流弊之极实萃于今以阙计员至相倍蓰上有乆间失职之吏则下有受害无告之民故命大臣考求其本苟非裁损入流之数无以澄清取士之源吾今自以眇身率先天下永惟临御之始甞敕有司䕃补私亲旧无定限自惟薄德敢配前人巳诏家庭之恩止从母后之比今当又损以示必行夫以先帝顾託之深天下责望之重苟有利于社稷吾无爱于髪肤矧此恩私实同毫末忠义之士当识此诚各忘内顾之心共成节约之制今后每遇圣节大礼生辰合得亲属恩泽并四分减一皇太后皇太妃准此合祭天地诏范祖禹朕闻五帝不相㳂乐三王不相袭礼丗有损益因时制宜惟我祖宗严奉郊庙当遣官摄事皆考合于前文唯奠玉亲祠自裁成于大礼每以三岁对越二仪咸秩百神大赉四海迄先帝元丰之末讲方丘特祭之仪盖将补一代之阙容振百王之坠典朕惟菲德嗣守丕基列圣巳行谨当遵奉先朝未举惧不克堪是以昔岁仲冬竭诚大祀神祗飨答祖考燕宁前诏有司载加集议犹欲咨度诸儒之论稽参六艺之文然理既不疑则事无可议断自朕志恊于佥言祗率旧章永爲成式今后南郊合祭天地依元祐七年例施行仍罢礼部集官详议元符日食求言诏曾肇朕以眇身始承天序任大责重罔知攸济永惟四海之逺万几之烦岂予一人所能徧察必頼百辟卿士下及庶民敷奏以言辅予不逮矧太史前告天将动威日有食之期在正月变异甚鉅殆不虚生夙夜以思未烛厥理将以弥纶初政消弭天菑非药石之规孰开朕听况今周行之内人有所怀刍荛之中言亦可採凡朕躬之阙失若左右之忠邪政令之否臧风俗之媺恶朝廷之德泽有不下究闾阎之疾苦有不上闻咸听直言毋有忌讳朕方开谠正之路消壅蔽之风其于鲠论嘉谋唯恐不闻闻而行之唯恐不及其言可用朕则有赏言而失中朕不加罪朕言惟信非事空文尚悉乃心毋悼后害应中外臣僚以至民庶各许实封言事在京于合属处投进在外许于所在州军附递以闻布告迩遐咸知朕意赐夏国主诏韩琦昨以夏国累年以来数兴兵甲侵犯疆陲惊扰人民诱迫熟戸去秋乃复直叩大顺围迫城寨焚烧村落抗敌官军边奏屡闻人情共愤羣臣皆谓夏国已违誓诏请行拒絶先皇帝务存含恕且诘端由庶观逆顺之情以决衆多之论逮此逊章之禀命巳悲仙驭之上賔朕纂极云初包荒在念仰循先志俯谅乃诚既自省于前辜复愿坚于永好苟奏封所叙忠信无渝则恩礼所加岁时如旧安民保福不亦休哉赐观文殿学士礼部尚书王举正乞致仕不允诏欧阳脩夫朝廷之广大贤隽之衆多必有皤然耆寿之臣以当上所优礼之异或事思所访则有老成俾时之式瞻以爲人望故礼虽七十犹有不得谢者焉卿懿文髙行有君子之风清节令闻爲当世所重閲书祕殿日侍清闲进读经筵坐论道德固非有官司之责筋力之劳冝思少安副我眷待赐夏国主诏欧阳脩朕嗣守丕图日新庶政方推大信以恊万邦思与藩屏之臣永遵带砺之约矧勤王而述职固弈世以推诚而近年以来将命之使或不体朝廷之意罔循规矩之常多于临时率尔攺作旣官司之有守致事体以难从且下脩奉上之仪本期效顺而君有钖臣之宠所以隆恩岂宜一介于其间辄以多端而生事在国家之抚御固廓尔以无疑想忠孝之倾输亦岂欲其如此故特申于㫖谕谅深认于眷怀今后所遣使人更宜精择不令妄举以紊彜章所有押赐押伴使臣等亦巳严行戒励苟有违越必寘典刑载惟信誓之文炳若丹青之着事皆可守言贵弗违毋开间隙之萌庶敦悠久之好赐南平王李德政历日诏宋祁颁历之义以初爲常俾一天下之归用谨人时之授以卿列壤南裔率职本朝宣我恩化慰彼黎庶每属岁元之㑹必荣庙朔之藏朕亦推处禨祥裁辅舒惨申命太史分次左方宜案象以奉行表布和之胥洎特兹驰钖勿怠钦承赐判永兴军韩琦再乞相州不允诏王安石卿当国家之多难任社稷之至忧实能忠勤以济勲绩方均逸豫适此外虞烦我元功良非得已亦惟体国义不辞劳今虽尚谋经武之时非有蒐兵伐罪之事坐临诸帅固可优游何必旧邦乃能休养勉绥居息以副倚毗赐守司徒检校太师兼侍中韩琦诏王安石便道之鎭朝廷故常来朝京师朕意所欲使事曲折旣当闻知忠言嘉谟又所饥渇虽知勤勚可不勉哉赐冨弼乞判汝州允诏王安石比饬使人具宣至意就令赐告冀遂宁瘳卿严祗朕命不敢遑息顾念吏卒闵其久留触热载驰用忘勤勚恭以事上卿实有之仁及贱微又能如此忠诚所恻岂独朕心从容小邦姑以养福勉绥吉禄毋恤后艰赐知亳州欧阳脩乞致仕不允诏二道王安石股肱名臣与国同体礼当得谢朕尚难之况年非告老之时而勲在受遗之籍不留屏辅人谓斯何姑体至怀少安厥位卿勲德之旧简在帝心从容一州足以休养而抗奏至于四五必以田里爲归岂朕视遇故老有不足于礼乎何其求去之果也欲喻至意莫知所言惟能勉留实副勤伫赐答曾公亮诏王安石眚烖变异以戒人君推之股肱朕所不敢元勲旧德实頼交脩谴告之来必缘象类明谕朕志使当天心庶几君臣并受遐福不务出此而果于辞权是惟保身岂曰谋国赐特放知潭州燕度待罪诏王安石卿受命方隅助宣德化姦兇弗率乃触大诛引慝自归谓当谴黜万方有罪责在朕躬虽尔长民岂专任此赐宰臣韩琦不赴文德殿立班待罪不允诏王珪天子之御正朝乆而未讲宰相之班百辟后亦从隳㩜台简之忽陈规邦彜之浸略盖延英赐对每隃中之咨故宣政留班不及大昕之谒矧在职之匪懈奚引愆而靡宁宜斥细嫌用绥素瞩赐河阳三城节度使兼侍中曾公亮乞免册礼允诏王珪天子临轩拜三公其礼旧矣今朕以上公之秩加于元臣方戒有司卜日而册授之乃援比固辞不能爲朕引绂廷下吁其礼何时而可复邪虽用勉从则匪朕心之怿赐判亳州冨弼乞罢使相不允诏王珪朕初临丕基首撰大吏方劳精而共务忽引疾以屡辞去虽隃于岁年念不舍于朝夕适览奏函之蔇又将使衮之还且重禄所以赋上贤乐郡所以优旧德宜收曲虑终保髙名赐吴奎免恩命不允诏王珪天子惟君万邦建时百辟以祗迪于乃事矧曰左右之臣以朝夕承又乃辟予敢有弗钦尔克懋乃猷兹庸命尔图厥政尔乃陈所以固辞朕命者三朕思有虞之世羣臣皆让亦莫安厥位终敇之曰兪汝徃哉尔弗逖闻于前人其率时训惟厥中呜唿愼尔止毋倚乃身乃罔弗孚于休戒谕夏国主诏王珪维乃祖考克有西土世爲汉藩辅今尔弗蹈于前烈廼窃署重爵以使奉币于朝方边吏拒还乃复稽留境上不及廷见之期洎朕亲㩜贡函而僣我王命实如所闻朕疑风俗荒逺未逹朝廷之仪虽然弃信慢常谊不可长其务思先世之约以保绥于斯民毋忽是图以奸我有邦之罚今后所差使人即不得僣拟赐王广渊张诜奖谕诏元绛洮岷之役师旅载兴维予信臣一廼忠力百尔调发并济厥须告凯奏功实繄佽助特加褒宠有腆分颁宜体眷怀益图来效赐新除落致仕依前光禄大夫范镇赴阙诏苏轼夫有德君子以精神折冲譬之麟凤能服勐鸷朕虚怀前席以致诸老非敢必以事诿也苟得黄髪之叟皤然在位则朝廷尊严姦宄消伏卿虽笃老乃心王室毋惮数舍之劳以副中外之望赐尚书刑部侍郎范百禄乞外任不允诏苏轼成王命君陈商民在辟予曰辟尔惟勿辟予曰宥尔惟勿宥惟厥中古之有司与天子相可否盖如此而况公卿之间议有异同而不尽其説哉例在中书与在有司固宜审处归于至当而卿遽欲以此去位非古之道也其益修厥官以称朕意㳂路赐奉安神宗皇帝御容礼仪使吕大防银合茶药诏苏轼于赫神考如日在天虽光明无所不临而躔次必有所舍肆予命尔祗奉此行礼既告成勤亦良至感慕之外嘉叹不忘赐阿里骨诏苏轼惟尔祖先丗笃忠孝本与夏贼日寻干戈亦惟恃我朝廷爵秩之隆用能保尔子孙黎民之衆肆朕命尔嗣长乃师而承袭以来强酋外擅尔弗能禁恣其所爲遂据洮城以犯王略隂连夏贼约日盗边朕愍属羗之无辜出偏师而问罪元恶俘获余党散亡山后底平河南绥服朕惟率酋豪而捍疆埸乃尔世功叛君父而从仇雠岂其本意庶能改过未忍加兵果因物以贡诚愿洗心而效顺尔既知悔朕复何求已指挥熙河路更不出兵及除已招纳到部族外住罢招纳依旧许般次徃来买卖及上京进奉尔宜约束种类共保边陲期宠禄于有终知大恩之难再勿使来疑复爲虚言赐正议大夫知邓州蔡确乞量移弟硕允诏苏轼以义责备春秋有失教之讥以情内恕诗人有将母之念硕之得罪事在有司难以贵近之亲而废朝廷之典反观来请有㮣予心重违兄弟急难之词以伤人子奉飬之意赐端明殿学士银青光禄大夫致仕范鎭奖谕诏苏轼朕惟春秋之后礼乐先亡秦汉以来韶武仅在散乐工于河海之上徃而不还聘先生于齐鲁之间有莫能致魏晋以下曹郐无讥岂徒郑卫之音巳杂华戎之器间有作者犹存典刑然铢黍之一差或宫商之易位惟我四朝之老独知五降之非审声知音以律生尺览诗书之来上閲簨虡之在廷君臣同观父老太息方诏学士大夫论其法工师有司考其声上追先帝移风易俗之心下慰老臣爱君忧国之志究观所作嘉叹不忘赐观文殿大学士集禧观使苏颂乞致仕不允诏范祖禹祖宗以来贵德尚齿鼎槐之老莫不眷留班于大廷表仪百辟卿向繇省辖进涖宰司深执劳谦恳求去位置使祠馆勉徇雅怀巳退处于丘园尚何殊于田里矧卿筋力克壮聦明不衰中外所瞻足以重国体兹至意无或费辞赐新除观文殿大学士中太一宫使范纯仁令赴阙供职诏曾肇卿三朝元老四海具瞻出处爲邦国之重轻用舍繋仁贤之消长乆置散地宜还本朝俾陟降于殿帷仍緫司于琳馆岂惟尊德尚齿昭示宠优庶几鲠论嘉谟日闻忠告昔周公巳老犹在京师留侯虽病不去汉室眷惟旧弼异世同心闻命疾驰副朕所望赐宰韩琦请郡不允诏吕公着夫忘身徇国者前志之所髙送往事君者人臣之所勉顾惟寡昧矧在亮隂永言负荷之艰实赖股肱之助荐披来奏颇异予闻谓巳事于山园必听辞于椤柄虽末代或尔在本朝则无唯天圣之𥘉冯拯去位非緑使领而获罢盖以疾疢之匪任卿体力素强望实兼劭所宜遗履谦之近节懋经国之逺图深体至怀勉绥厥位皇朝文鑑卷第三十一皇朝文鑑皇朝文鑑卷第三十二皇朝文鑑卷第三十二勑颁贡举条制勑欧阳脩赐右屯卫大将军叔韶奖谕勑欧阳脩赐陜西西路㳂边经略招讨都部署司勑宋祁罢诸路同提点刑狱使臣置转运判官勑刘敞复天下州县官职田勑张方平条制资廕勑张方平皇族岀官勑苏颂赦文建隆登极赦文嘉祐明堂赦文王珪治平立皇太子赦文王珪熈宁七年南郊赦文元绛元丰立皇太子赦文邓润甫册干德上尊号册文范质封祀王牃文尊皇太后册文欧阳脩皇后册文王安石仁宗皇帝加上徽号册文王珪立夏国主册文王珪皇后册文李清臣仁宗皇帝哀册文韩琦宣仁圣烈皇后哀册文毕仲游钦圣宪肃皇后哀册文李清臣勑颁贡举条制勑欧阳脩夫儒者通天地人之理而兼明古今治乱之源可谓博矣然学者不得骋其説而有司务先声病章句以牵拘之吾豪儁竒伟之士何以奋焉有纯明朴茂之美而无斆学养成之法饬身励节者使与不肖之人杂而并进则夫懿德敏行之贤何以见焉此士人之甚弊而学者自以爲患议者屡以爲言朕慎于攺更比令详酌仍诏宰府加之参定皆以谓本学校以教之然后可求其行实先䇿论则辨理者得尽其説简程式则闳博者可见其材至于经术之家稍増新制兼行旧式以勉中人其烦法细文一皆罢去明其赏罚俾各劝焉如此则待士之意周取人之道广夫遇人以薄者不可责其厚今朕建学兴善以尊子大夫之行而更制革弊以尽学者之材予于教育之方勤亦至矣有司其务严训道精察举以称朕意学者其思进德脩业以无失其时凡所科条可爲永制赐右屯卫大将军叔韶奖谕勑欧阳脩朕固嘉汝向学励善蔚然而有文与夫习富贵之骄而乐狗马之翫者异矣然夫学者所以知君臣父子之礼出可以施于国入可以施于家汝其慎择厥师讲救其阙使言行无过以自逺于悔尤夫能异于衆人诚爲有立必至乎君子然后大成汝其勉之无或中止赐陜西西路㳂边经略招讨都部署司勑宋祁朕䘏军旅之苦宠边陲之良事从优寛情无遴爱至于常愆细过并许功除烦文苛法罕由吏议昨滕宗谅张亢并缘事任合给公用库钱俾其宴享賔僚犒饫军伍而乃用度无艺簿领失防阳託贸营潜有牟入攸司言上遣使即推如闻逮系颇多鞠劾弥广本其冗费宁足深诛巳罢案穷悉令原贷其滕宗谅等止免一官量降差遣虽屈吾法期慰士心且夫尽用市租美推赵将来从我取谊表汉臣每慕前风思全大体尚虑诸道帅守便以兹事爲惩或损狭饩牵或裁量药饵苟存畏避谓免讥弹胡益至公亦非朕意但当循经费之式去自润之私取仰于官均惠于衆由兹厎绩夫何间然安节坦怀毋或疑惮罢诸路同提㸃刑狱使臣置转运判官勑刘敞国家兼覆㝢内疆理天下分州立邑十有八路惟吏之不平民之失职政之颇颣狱之纠纷未能独察也故设纠䖍之司使奉钦恤之寄专属朝寀贰以武吏诚欲审疑察枉释冤决滞纳民于不冤流化于无讼而武吏或起世家或由军功文墨期会未必深究监司背项适增其繁夫非其习而望其效违其方而冀其功不亦难乎其罢诸路同提㸃刑狱使臣令枢密院勘㑹巳及二年者即令赴阙未及二年者与就移合入差遣及于河北河东陜西缘边兵马多处相度添置路分都监以次补用庶几人尽所长官不虚受夫转运使之任所以寄耳目治财赋集事功也江南东西荆湖南北广南东西福建益梓利䕫等十一路此其去京师逺者万里近者数千里或跨带山海﨑岖蛮夷而皆一员主之处则无与参虑出则无与僇力设有缓急之警调输之烦机㑹一失民受其弊甚非豫虑先事之䇿其各增置转运判官一贠以三年爲一任选差第二任以上知州资序人候一任满日与提㸃刑狱差遣初入知州及第二任通判资序人候满两任日与提㸃刑狱差遣若居部无状隳职败事亦重行其罚盖士常患任之不当其材无以见长用之不久其任无以就功今朕别异文武使得自试选擢贤能使得次进吾于士大夫可谓无负矣其各竭力悉心勉成功名布告中外咸谕朕意复天下州县官职田勑张方平昔在先帝诏复公田合王制班禄之差得圣人养贤之义载原深㫖本自爱民比者搢绅之间屡陈利害之意以谓郡县受地有无不齐铨审除贠权利爲倖辩竞以之伤俗因缘至于害人故尝命官断以定数诚足釐于浮弊然未安于予怀礼不云乎厚禄以劝羣臣则下之报礼重凡厥文武仕于朝廷虽廉素者惟士之常而冨贵者人之所欲其全寛大之体自有公平之制所宜给其所未给均其所未均约爲等差㮣令增足使事父母者得以致其养畜妻子者得以致其乐冠昏䘮祭有所奉庆恤馈问有所施不牵私室之忧必专公家之虑则六计可以弊羣吏之治四方可以期衆职之修傥自犯于有司亦何逭于彜宪上广先朝之惠示不敢渝下俾诸臣之言审兹自定惟尔中外体予所存条制资廕勑张方平周礼大司乐掌学政以六艺教郡国子汉制光禄勲典任籍以四行察三署郎兹其官材本于世冑然当辨论必属俊良令廕法之所原古典刑之是宪惟因循之日久寖滋蔓而倖多敝生作法之凉滥起推恩之过且赏延于世谅非及于踈宗官惟其人顾何取乎髫稚暨阶仕进之路复无诲育之科室不茨墉田不疆畒处不裕立身之道出不闲从政之方略观贵途良鲜旧族此则上因朝廷法制之不立下自父兄训义之不孚故俾宰司详爲定令使夫冡嗣先录以笃爲后之体支子限年以明入官之重设考艺之格激之向学立保行之条勉令率履前史不云爵禄者天下之砥石人君所以砺世磨钝兹实用焉庶乎位有称职之才朝多济世之美非惟爲国造士是乃爲臣立家咨尔具僚知朕此指皇族出官勑苏颂自我祖宗叙邦族大则䟽封于爵上次则通籍于闺台普集京师参奉朝请然而世绪逺皇枝益蕃属有亲踈则恩有隆杀才有贤否则禄有重轻今而一贯于周行是亦奚分于流别虽睦婣之道诚广而德施之义未周故廷臣数言宰司继请谓宜定正限以等彜朕惟亲戚之间经史有训汉唐之世典故具存或以九族辨尊卑或以五宗纪逺近或听推恩而分子弟或许自试而效才能或宗子之贤得从科举或诸王之女自主昬姻尽前世之所行顾当今之未备况我朝制作动法先王岂宗室等衰反无定着因俾羣公之合议将爲一代之通规载揽奏封具陈条目以谓祖宗昭穆宜从世世之封王公子孙抑有亲亲之义若乃服属之既竭洎于才艺之并优在随器以甄扬使当官而勉懋至于任子之令通昏之仪凡曰有司之常一用外官之法佥言既允朕意何疑告于将来遂颁明命噫自义率祖既殊升降之文因时制宜斯尽变通之利咨尔宗盟之衆固多博识之伦奉承新书当体朕意赦文建隆登极赦文五运推移上帝于焉睠命三灵攺卜王者所以膺图朕起自侧微备尝艰苦当周邦草昧从二帝以徂征洎虞舜陟方翊嗣君而纂位但罄一心而事上敢期百姓之与能属以北虏侵疆边民罹苦朕长驱禁旅徃殄胡尘鼓旗才出于国门将校共推于天命廹廻京阙欣戴眇躬㓜主以暦数有归寻行禅让兆民不可以无主万机不可以旷时勉徇羣心巳登大宝昔汤武革命发大号以顺人唐汉开基因始封而建国宜国号大宋攺周显德七年爲建隆元年乗时抚运既叶于讴謡及物推恩宜周于华夏可大赦天下于戯革故鼎新景命初隆于王室眚灾肆赦鸿恩普洽于民心更頼将相王公恊谋同力共禆寡昧以致升平凡尔万方咸知朕意嘉祐明堂赦文王珪朕承三圣之基履四海之贵深惟持国之日久益念爲君之道囏有临听之廑庶以图天下之佚无奉养之靡庶以资天下之丰兢兢万务之维微勉勉前事之所戒倚以左右辅弼之正予敢有弗钦事于上下神祇之明予敢有弗肃属九谷登冨三辰昭华象来桂海之祥尘絶玉关之警有邦之应于朕岂功恭念爲天之子者必修报本之禋爲人之子者必怀追养之慕重循菲德屡缉旷文顷按明堂之图古如路寖之制载经斯室载度斯筵直大火之骍芒乗季秋之肃气物无上帝之称非躬祠不足昭虖䖍圣维文考之尊非严配不足尽虖孝于时备法物之驾服大冕之章格灵贶于眞庭欵清德于太宇还祗宗祀之举具饬纯诚之将廼神光陆离烛于荐鬯之夕喜气休晏被于燎柴之时亶丕事之继成敢蕃釐之专飨宜孚廷涣以契天心可大赦天下于戯承神之胙既均辉耀之微盪俗之瑕复若风霆之布盖礼鉅则择之博孝至则劝以遐尚頼秉文之英经武之杰厉同寅于王室壮大治于邦图共荷无疆之休亦膺无穷之闻治平立皇太子赦文王珪王者承天立极莫不思长世之图爲国建储所以正万邦之本故朕亲先父子而天下不以爲爱命发朝廷而天下不以爲私粤予上嗣之良禀自日跻之圣出而就傅寖穷学肆之闻入则承颜勤至寝门之问比䟽荣于王社益侈德于天枝顾荷丕基之艰犹虚正体之贰矧汉文命嫡着于即祚之初年且夏后立子期以传家于万丗维羣元之所徯维大器之所承式符少海之祥宜践东朝之位肆显册之丕发嘉佥言之大同爰契欢心用覃旷泽可大赦天下于戯文昭武穆夙诒燕后之谋震长离明本有承华之象盖义重虖先者礼必亟举庆施虖上则惠必遐流咨尔庶方当体朕意熈宁七年南郊大赦元绛王者钦崇神天严奉宗祏就郊以飨所以诏天下之恭假庙而烝所以教天下之孝洪惟五圣之烈诞辑百王之文肆予冲人昭事上帝载念物无以称维一诚可以展大报之仪祭不欲烦维三岁可以述躬行之典恊会康年之顺道迎至日之长是用朝荐殊庭裸将太室乃进登于阳畤以裒对于皇穹合祛柔祗陟配文祖祝燧告絜賛牺尚纯六乐变音舞奏而诸物至二精扬燎烟升而万灵交方丕事之获成敢蕃禧之专飨宜旉大号以赉多邦可大赦天下于戯意尽精禋既秩宗祈之举政施惠术亶昭庆宥之行维时黎元绥我德泽尚頼谟明四近忠荩羣材仪图新美之功劢相隆平之运同厎于治永孚厥休元丰立皇太子赦文邓润甫父子一体也惟立长可以图万世之安国家大器也惟建储可以系四海之望位序蚤定而人莫不以爲恱典礼亟崇而衆罔敢以爲私永惟上嗣之贤寔有妙龄之誉入而视膳孝友见于夙成出则好书聦哲繇于自得粤绍休于正统犹虚位于东朝廼考蓍龟之占廼稽方册之实载㳙吉日肇辟青宫周家先亲不敢忘庙社之重夏后与子盖以顺天人之心宜覃旷恩徧暨群品可大赦天下于戯离明震长緜帝绪于亿年解吉涣亨洒天仁于万物盖礼之所行者大则泽之所流者深咨尔多方体朕至意册干德上尊号册文范质维干德元年嵗次癸亥十一月己酉朔十六日甲子摄太尉守司徒兼侍中萧国公臣质守司空平章事臣溥尚书右仆射平章事臣仁浦及内外文武臣寮马歩诸军将校藩郡守臣四夷君长缁黄耆艾等七千五百人谨再拜稽首上言曰惟天爲大惟尧则之又曰舜有天下无爲而理是以古之言道德者莫先于二帝一则曰聦明文思一则曰温恭濬哲英声茂实意无欲而自彰景福鸿休心无求而自至巍巍荡荡无得而言伏惟皇帝陛下髙明博厚宣慈惠和纯粹之德全孝友之行着惟精惟一知微知章向者龙尚处于潜渊日未离于旸谷歴试之际志在扶危险阻艰难何徃不济跃马蹈髙平之阵麾戈佐淮甸之征喋血鏖兵一月三捷劳旋饮至论功莫二洎乎天监厥德用集大命人祇叶应风雨咸若鼎运初建国歩犹梗始则李筠犯顺长㦸指阙并人连祸寇我北鄙于是有太行之行重进怙乱弃德崇姦幅员千里生民被毒于是有广陵之役千乗万骑如霆如雷询彼仇方震叠区宇翠华宵至坚城旦下连平二孽有同符契累朝巳来出师诛暴未有若兹之竒速也顷者华风不竞中国政微五岭三江置诸度外殊文异轨六纪于孳肇启圣谋驱攘宼乱荆湖厎定南土晏然燕蓟之戎汾晋之孽燕巢幕上朝不谋夕边事少间理道无壅严恭寅畏一日万几勤于已而泰于人俭于躬而丰于物明四目而高视逹四聦而逺听不侮鳏寡恤天穷也信及豚鱼遂物性也惜力念耕耘之苦推食闵介冑之劳法家之流既峻且密乃诏大理重正刑名俾尽哀矜务从寛简减盗窃之罪缓盐麴之禁好生之德通于神明若乃昧爽丕显坐而待旦商汤之戒慎也侧身损已长辔逺驭汉文之化导也循名责实信赏必罚建武之法制也果敢决断从善如流贞观之风烈也帝王之道于兹备矣太平之业于兹成矣于是祗见清庙致其孝享圎丘展礼对越上玄一献而天帝降祉再献而神人以和三献而万禄攸报祥风拂𬒮休气绕坛熈熈怡怡羣心胥恱国家大庆衆庶共之肆赦覃恩俾民更始与天合道谓之应天大无不覆谓之广逺无不至谓之运博施济衆谓之仁智周万物谓之圣化成天下谓之文保大定功谓之武其德无际谓之至德臣等不胜大愿谨奉玉册玉宝上尊号曰应天广运仁圣文武至德皇帝伏惟垂日月之明监亿兆之情凝旒端委昭受鸿名如山岳之固如松柏之贞干健不息品物咸亨承天之祐万寿千龄封祀玉牒文维大中祥符元年岁次戊申十月戊子朔二十四日辛亥有宋嗣天子臣敢昭告于昊天上帝启运大同惟宋受命太祖开阶功成治定太宗膺图重熈累盛粤以冲人丕承列圣寅恭奉天忧劳听政一纪于兹四隩来暨玄贶殊尤祯符章示储庆发祥清净可致时和年丰羣生咸遂爰荷顾懐敢忘继志佥议大封聿伸昭事躬陟乔岳对越上玄率礼祗肃备物吉蠲以仁守泣以孝奉先祈福逮下侑神昭德惠绥黎元懋建皇极天禄无疆灵休允廸万乗其昌永保纯钖尊皇太后册文欧阳脩维治平二年岁次乙巳十一月丁巳朔十有六日壬申嗣皇帝臣谨稽首再拜言曰臣闻昔者明王之以孝治天下者非家至而日见也盖有要道焉推所以行于已者爲天下率尽所以奉其亲者爲天下先而四海靡然而承风矣洪惟有宋受命造邦百年四圣而小子获承之以继我仁考之遗休余烈方与羣公卿士夙夜以思勉其不逮庶㡬如我仁考付畀之意以申罔极欲报之心此固慄慄祗惧不敢遑宁者也顾惟眇末之质提携鞠育慈仁咻煦至于有成自我圣母嗣位之始哀迷在疚而忧勤艰难一日万务恊和绥靖保祐扶持功施邦家亦惟我圣母永惟至恩大德无物可称是以稽参典礼率吁羣心合志一辞恳恳惓惓不胜大愿谨遣摄太尉具官韩琦司徒具官胡宿奉玉册金宝上尊号曰皇太后恭惟皇太后圣善明哲柔闲静专粤自正位中宫内助先帝隂礼修而教行俭德着而下化遂及万国先于正家逮夫玉几受遗遭时多难勉徇勤请权同听决而明识逺虑动懐谦畏深鉴汉家母后之失恊于神民咨尔向氏懿柔淑恭旧有显闻肇功唯祖弼亮帝室流德之泽覃延后嗣是产硕媛比贤姜任越朕初载来嫔蕃邸盥馈在中率礼无违以至嗣服祗承内事斋明夙夜罔有旷失宜崇位号表正宫庭今遣摄太尉推忠恊谋同德佐理功臣枢密使光禄大夫检校太傅行尚书刑部侍郎上柱国东平郡开国公食邑五千户食实封一千戸吕公弼摄司徒朝散大夫右谏议大夫参知政事䕶军太原郡开国侯食邑一千一百戸赐紫金鱼袋王珪持节册命尔爲皇后夫惟兴王釐厥士女咸自内始逹于四海朕克勤人用弗怠朕克俭人用弗奢朕克正人用无敢侧颇僻尔勤相朕乃济登兹于戯匪初惟艰惟慎厥终尔忱念兹朕以永享天禄尔亦豫有无疆之福岂不韪哉仁宗皇帝加上徽号册文王珪维元丰六年岁次癸亥十一月壬寅朔二日癸卯孝孙嗣皇帝臣谨再拜稽首言曰臣伏观古先格王莫不大名发于前而大惠昭于后其法皆本于至公而不可易至后世臣子又欲尽报上之道以谓君德甚盛其言不足以包衆美于是有至郊加诔之文夫欲推事存之礼述追逺之志则奉素享之荣号益新纪之鸿烈谋羣公请太室洋洋虖际天接地而震显之不亦当灵心而传古谊乎恭惟仁宗神文圣武明孝皇帝躬清明之资赋神睿之略干行施之不息仁性根于自然时乘六飞端御大器知穷八荒而不见其迹泽及万彚而不居其功尔乃简抜畯贤放逺邪佞宥恕刑狱怀保鳏寡赏不徇所私罚必当于理兴农桑之本务缉礼乐之坠文有惨怛好生之心吏或误入重辟必终身见斥有寛裕从谏之度言者屡进狂直必曲意见容念兵革之伤夷则不杀而服念稼穑之勤劳则罔宁于逸矧履天下之尊而持之以抑畏飨天下之冨而宝之以俭素舆马不闻于游盘钟鼓不渉于间燕宫室亡奢靡之饰器服亡瓌竒之玩加以夙夜齐㮚事天之诚尽霜露憷惕念亲之感深方朝廷之久安廼大革因循而圣政又新爲社稷之重计廼前定祸乱而皇嗣蚤立故四十二年仁恩川流涵濡薰蒸格于上下日月华风雨均四时和百谷蕃北有犷狄而不能骄西有黠羗而不能䡍实封二千五百戸王珪奉玉册玉宝加上徽号曰仁宗体天法道极功全德神文圣武濬哲明孝皇帝恭惟明德在天临受徽称维亿万年永钖嘉祉谨言立夏国主册文王珪维熈宁二年岁次己酉三月戊辰朔十四日辛巳皇帝若曰于戯昔尧合万邦而民风和周建列土而王业楙若古申命盖国家之成法也咨尔秉常迪性纯壹饬躬靖䖍生禀山川之灵旧传弓钺之赐抚有西夏尊于本朝知事君必尽其节知守国当保其衆乃内发诚素外孚誓言质之天地而不欺要之日月而不昧朕用稽酌故典表显徽实钖尔以茅土之封不爲不宠加尔以车服之数不爲不荣涓辰既良备物既渥诞举丕册以华一方今遣朝奉郎守尚书司封郎中上轻车都尉赐紫金鱼袋刘航文思副使银青光禄大夫检校太子賔客兼御史大夫骑都尉彭城县开国伯食邑七百户刘怤持节册命尔爲夏国主爲宋藩辅夫履谦顺者靡不膺长福懐骄肆者靡不蹈后虞率身和民时乃之绩徃钦哉祗予一人之彛训可不慎欤皇后册文李清臣皇帝若曰天相予祖宗兹历世宁康朕既敬绍丕绪罔作丽观底信内外惟法惟式蕲以正邦今左右弼臣礼仪正贰暨族老宗妇各䖍厥事咸铺绎旧闻明敭于位曰干施坤承日照月俪四时不忒万物用成盍稽则象询考卜筮若时元吉正名钖服俾长首六宫以母天下予惟国有故常是何敢弗率咨尔王氏乃祖忠劳王家书于太史子孙公侯出入藩服惟功泽逮兹是生硕媛淑嫕温恭备有嘉德聘归王邸入承事皇姑靡不若礼上天右序予家蚤育元子庆在宗庙惠赉于四方乃以某年某月某日遣摄太尉具官某摄司徒具官某赐尔皇后之宝方寸有半文盝螭纽授之玉册厥简五十命尔翟衣笄纚博鬓黼领大带以朝暨岁时将祀于东西宫金舆朱盖武贲禁卫歩障行导是惟显哉尔其克后职思后道履中体顺兹日飨多福集大祐于厥躬其尚佽助予治昭闻于无穷于戯懋戒之哉仁宗皇帝哀册文韩琦维嘉祐八年岁次癸卯三月癸卯朔二十九日辛未仁宗神文圣武明孝皇帝崩于福宁殿旋殡于殿之西阶粤十月戊辰朔六日癸酉迁座于永昭陵礼也龙驭賔天珠襦留殡万方之轨同臻七月之期兹近法仗已严灵輴未进风云惨郁以生悲臣妾涕号而思殉孝子嗣皇帝臣接统承尧念亲晞舜徘徊象物惊禁从以如存摧慕仙游致哀诚兮必尽繄临奠以长辞盖终天之永恨乃命弼臣以文传信其词曰惟宋受命与天无疆艺祖以武厎宁四方神宗以文万邦一王眞庙绍隆赫然其光逮夫仁宗益炽而昌厥生之初上帝惟祜天日之表振古未覩色出圭璋歩严龙虎其俾眞人来绥下土元良之建匕鬯是主寝门之问恊若文武嗣训之循纂承丕绪左右献言以䝉自处大运归干独化陶甄进良黜姦始章圣权其仁如天其度如渊其仁伊何得之自然草秀而茁虫飞而翾尚不忍伤况吾民焉惠泽之霈滂洋幅贠物无不滋四十二年猗如天兮化功则全其度伊何汪然莫际巨细必容黙分诚伪臣在言职不知讳忌时肆诋讦衆嫉狂易圣心怡然曰此忠义是也吾从过焉何戾猗如渊兮是能致治明慎庶狱极于哀矜惟法所在未尝妄刑郡邑之吏责之详平一失入罪无阶显荣尊爲天子以俭爲贵崇尚清虚屏斥纷丽向缘不怿辅臣入视殿幄萧然茵衾故敝率用缯素了无文绮衆目惊嗟上曰何喟吾之受用素止如是此民膏血乌敢妄费恭事天地孝承祖宗九见圎丘再祗合宫大祫于庙亲借于东服器精备粢盛㓗丰小次不御秉圭颙颙何必戸晓民胥偃风取士之路务存至公十二临轩䇿之必躬儁髦尽得巖穴几空有将有相曰功曰庸眇视三代吾其比崇北胡之强西夏之猘时欲眺梁恣其贪嗜吾以威怀折其凶锐两皆摇尾从我羁饵百蛮梯航琛賮日至礼乐具修干戈不试夫惟立嗣天下之基前世令王或牵以私事不前定濵于乱危我出独断挺然不疑求贤于宗唯圣是知神器之重其传有归庙社以安生灵以嬉迹其大公尧舜之爲昔在人上必有偏好或乐驰逐或喜征讨或务宴游或专营造或迩声色或泥丹灶棊奕之工击拂之妙有一于此下从而效噫吾仁宗澹无所乐曰吾好者在勤政道日必旰具惟先之绍间时弄翰或隷或草垩帚之挥十竒万巧去冬之暮清燕之间再辟天阁诏唿从官亲作飞白侍臣纵观心合造化生成笔端书幅踰百大均宠颁退坐羣玉行觞尽欢呜唿哀哉赐墨尚湿宸章未刋植璧斯䖍遽有金縢之祷缀衣遂彻俄承玉几之言呜唿哀哉大变之来天倾地裂四海之恸风号雨血兆民震骇其无生百辟冤乎而仅絶乗云之游兮汗漫而自髙持之慕兮僵仆而徒切因疑前㑹之非常似与羣臣之叙诀呜唿哀哉候律云凛诹辰恊元严蜃路以方驾视羽幢兮始前池竹揺雉车旗饰鸾背朱雀之通逵指青龙之吉山关路长兮去复去宫车挽兮还不还痛彻六宫兮莫如逝泪洒重瞳兮胡可攀呜唿哀哉寒日昼昏愁隂夜积卷晴霓于丹旐荡霜波于素帟悲笳互咽六州之奏憎悽骏岳前瞻万岁之声何閴大隧一扄幽堂永寂人间之恨空长帝所之欢岂极呜唿哀哉秦汉而下御邦子民夐越三纪才闻数君其间治乱以相駮否亨之不醇如仁宗享国之久而始终太平兮彼安敢望吾之清尘生而无穷者厚载健而不息者髙旻惟至仁盛德与髙厚之俱兮万世巍然而不冺呜唿哀哉宣仁圣烈皇后哀册文毕仲游维大宋元祐八年岁次壬申九月三日癸酉大行皇太后崩于寿康殿旋殡于崇政殿之西阶粤明年正月迁祔座于永厚陵礼也菆殿帟空袒庭燎晻云似郄而复凝月虽辉而如惨孝孙嗣皇帝臣临遣奠以兴哀瞻振容而永慕鳯吟管以何悲龙挟輴而若驻羽卫罗阙神仪布路爰制近司纪陈圣度其词曰皇矣大宋宝命自天重明累圣跨成轶宣正后在中契于坤干较任比姒亦逾于前有系自姜源深积厚功熈我朝方虎是偶奄韩宅鲁益昌厥后月瑞日符是兴太母于铄太母躬义率仁居静犹地含和如春正素自禀聦明夙闻作合英祖齐昇并曜受养神考隂功善教体道不违惟德是傚元丰末命帝命惟辟听断勉同以补天隙拥佑神孙立民之极恭以励人俭惟化俗衣有大练奁无片玉房闼不出四海在目信义由中九夷思服如鑑不尘如璞不缁三事大夫正直是咨宗藩外戚渗漉惠慈人爵王官虽卑不私庙谒靡行外朝靡践池籞靡临惟正是勉服御靡更惟恶是善庸尔万方爲则爲典左右皇躬动有坛宇居由范防造次于是隆且昌如天清明霁日之光治化方成忧劳亦至外若平居中潜遘厉坤轴轧以夜摧月轮翩而晓坠守大化之靡怛尚斯民之爲意呜唿哀哉珠箔低垂兮云雾犹隔蕙帐髣髴兮炉烟未销想仙驭以何适谢人寰而已遥万乗号恸哀纒九霄千官缟素雨泣东朝呜唿哀哉人与神兮变何速秋复春兮时以徂牺罇盈兮未忘于平昔池綍动兮难留于须㬰翼八翣以爲卫陈六衣而汜涂呜唿哀哉野苍茫兮人渐逺仗徘徊兮天欲晚遡洛涧兮嗟备物之如在逾巩岸兮知神游之不返山川巳兆于眞宅松栢犹凝于故苑呜唿哀哉玉晦龙蛰金藏鑑昏泉关掩夜宫闱泣晨车轨同兮虽来于万国宝座闭兮惟朝于百神鱼惟炬以非日鴈长飞而不春呜唿哀哉成内则于三朝贻素风于千祀致理之勤兮今已徃大道之公兮古如此何逺其家以爲国而忧其民之犹子宜大书而作册俾永光于宋史呜唿哀哉钦圣宪肃皇后哀册文李清臣粤建中靖国元年辛巳岁正月壬戍朔十三日甲戍大行皇太后崩于慈德殿二月壬辰朔十一日壬寅殡于西阶以三月壬戍朔八日己巳戒百官请命于太庙谥曰钦圣宪肃皇后太史筮之将以五月辛酉朔六日丙寅迁座于永裕陵礼也哀子嗣皇帝臣极永感之怀写无穷之慕躬荐泂酌奉宁輴驭痛三牲之养忽至于遣奠悲万寿之祝俄成于晞露罄咳如在声容不返毕铜史之余滴动金商之清挽暑令忽其成凄薰风飒其变惨像设既严物仪具有惟是册书用传不朽宫臣承诏式䖍事守纪渐寓哀贻之永久其词曰我宋隆康恩渐动植逺惟暨迩生成滋息趋走贤智修官懋职遐及四裔左祍重译维相向公梁栋宗祏逮女曾孙逌家瑞国蚤归王藩旋被褕翟至性温温令仪翼翼道意礼学生知自得庆寿宝慈问安昕夕执养寒暑端庄不易内辅神宗賛助陪益凡厥见闻舒徐启迪十有九年晏粲椒掖万邦託慈六宫仰式约省外氏汤沐脂泽斯世丕平隂与多绩比懿夏啇涂山简狄姜嫄太姒聮祛并舄元符三祀岁执徐直正月己卯变同剨砉巍巍哲宗武威文德夫何弗祐忽遘窀穸上嗣考庙将决大䇿于时弼臣或藏邪慝辄进异论欲倒白黑頼我圣母沉潜刚克折之陛前气殚语塞庭罗犀渠门屯闟㦸龙德利见寰宇庆怿一指顾间长宁社稷譬如娲皇神工妙力錬石补天断鳌立极冲融宇宙滉漾澡涤靡贤不登靡冤不释臣尝侍对与闻训敕曰我皇帝圣材天钖子道勤毖政事祗惕治本乱原讲磨䌷绎惠心溥愽物理研覈帝堪多难子复明辟何俟祔飨始还禁阈幸济初艰后罔余责重下教告亟就安适帝扳以留恳款襞积数请弗回推玺郄籍义尽今兹事髙徃昔在汉马邓固多惭色其于邦民忧不离臆动履仁俭示先壸则服无珠玑器无瑶碧禁戒彫绘弃捐组织言祖经坟智该儒墨诸书过眼疑微洞析兢兢瞿瞿殆忘寝食凉暄密移疹气侵蚀皇帝圣孝启处在侧药审刀圭术穷鍼石禬禳山川犹期千亿丹剂虽灵冥筭终厄佛供昼昬䘮氛夜赤祲象告凶轩星示坼数圯坤元景沦望魄五十八载驰光度隙呜唿哀哉梓匠奏工嫔娥罢饰帐殿先途殡堂撤席缟士鼎鼎绛旌弈弈左背城阙右径阡陌彀骑䟃𧽼绨车咿噫箫笳悲吟卤簿哆赫万类夺辉四民聚戚御服苴麻皇情栾棘呜唿哀哉雾雨故宫莓苔旧墄鳯幌萧森兽扉虚寂辇路鑑奁孰非陈迹引望山园涕濡竹栢惟有徽音长留宝册呜唿哀哉皇朝文鑑巻第三十二皇朝文鑑皇朝文鑑卷第三十三皇朝文鑑巻第三十三御札大庆殿恭谢御札欧阳脩熈宁元年南郊御札王珪熈宁四年大飨明堂御札元绛批答赐除宰臣文彦博让恩命批答欧阳脩赐新除宰臣冨弼让恩命不允批答欧阳脩赐宰臣冨弼乞退不允批答欧阳脩再赐宰臣冨弼乞退不允批答欧阳脩赐宰臣冨弼乞解机政不允批答欧阳脩赐宰臣文彦博乞解重任不允批答欧阳脩赐枢密使宋庠让恩命不允批答欧阳脩赐杜衍让恩命不允批答宋祁赐贾昌朝让恩命不允批答宋祁再赐杜衍让恩命不允批答宋祁赐陈执中韩琦让恩命不允批答宋祁赐皇弟允迪让恩命不允批答宋祁赐皇长子淮阳郡王免恩命不允批答王珪赐皇伯祖承亮攺封秦国公免恩命不允批答王珪赐宰臣韩琦巳下乞立寿圣节宜允批答王珪赐宰臣韩琦巳下上尊号不允批答王珪赐韩琦免恩命不允批答王珪赐宰臣曾公亮免恩命不允批答王珪赐韩琦免明堂恩命不允批答王珪赐郝质免恩命不允批答王珪赐宰臣冨弼乞退不允批答王珪赐欧阳脩乞退不允批答王珪赐宰臣韩绛免恩命不允批答元绛赐宰臣韩绛巳下上尊号不允批答元绛赐皇伯宗谔免恩命不允批答元绛赐陈升之免恩命不允批答元绛赐宰臣王安石巳下乞御正殿复常膳不允批答元绛赐刘摰辞免恩命不允批答苏轼赐太师文彦博乞致仕不允批答苏轼再赐太师文彦愽乞致仕不允批答苏轼赐宰臣吕公着乞外任不允批答苏轼赐宰臣吕公着乞致仕不允批答苏轼赐司空吕公着免恩命不允批答苏轼赐右仆射范纯仁免恩命不允批答苏轼赐门下侍郎孙固乞致仕不许批答苏轼赐刘昌祚免恩命不许批答苏轼御札大庆殿恭谢御札欧阳脩勑内外文武臣寮等执珪璧以事神严祖宗而配帝虽有国之常典亦因时而制宜朕承三圣之丕基抚万邦之有衆俭于已使天下之民丰劳于心致天下之民佚罔敢怠忽庶几洽平而首春以来偶爽调适赖三灵敷祐百福来臻顺以节宣获兹康裕加以边隅不耸风雨以时虽庶物之咸和顾眇躬而增惕是用稽先朝之成宪询故实于有司即广殿之翼严择灵辰之良吉式伸昭谢以格纯休宜示先期故兹诞告朕取今年九月内于大庆殿行恭谢之礼其今年冬至亲祀南郊即宜权罢所有合行诸般恩赏并特就恭谢礼毕一依南郊例施行至日朕亲御宣德门宣制仍令所司详定仪注以闻务遵典礼勿俾烦劳咨尔多方咸体予意故兹札示想宜知悉熈宁元年南郊御札王珪有天下者莫重上神之报爲人子者莫严宗庙之承率躬三岁之祠常候一阳之应缅慕先圣光施沖人载循禋类之期适在谅隂之际大惧不能备饬仪物奉将粢盛于是刺六经之文传博士之议皆以谓丧有以权而顺变祭无以卑而废尊矧稽参西汉之彞沿用景德之制顾予凉菲赖帝况临遂卜天正之辰徃脩郊见之礼方且进祈茂祉以大芘黎元昭格至精以终图熈事庶几能飨其敢惮勤朕以今年十一月十八日有事于南郊咨尔攸司各扬厥职诸道州府不得以进奉爲名辄行科率其百司除事神之物并宜一切仍旧外余应干供奉所须务令淳约以称朕不忘孝思之义熈宁四年大飨明堂御札元绛勑内外文武臣寮等朕荷二仪之休履四海之冨经庶政之至治秩将礼之弥文钦惟五圣之谟常躬三载之祀自纉隆于大业已肆类于圜丘兴言緫章未诏嘉飨维仁祖之武宜谨于遵修维文考之尊宜严于陟配况万宝时懋三光仰澄官师恊恭方夏底定是用稽仍路寝之制㳙选肃霜之辰上以裒对天明展昭事之重下以敕厉民志示追养之勤特戒先期以孚大号朕取今年季秋择日有事于明堂其今年冬至更不行南郊之礼所有合行诸般恩赏并特就祀明堂礼毕一依南郊例施行至日朕亲御宣德门宣制咨尔攸司各扬厥职诸道州府不得以进奉爲名辄行科率务循典故无致烦劳批答赐除宰臣文彦博让恩命批答欧阳脩省表具之朕躬俭约以先人而生民未足忧勤以励政而百职多隳岂布德之不明抑任人之弗至是以斋居正虑先志后占鉴屡易以爲烦念难知之可慎永惟商周之所记至以梦卜而求贤孰若用搢绅之公言从中外之人望卿以旧哲比尝相予惟宇量能寛以服人惟纯诚故久而益信勲德兼着可以重朝廷忠信不回可以临大事夫谋于其始而既审则果于必用而不疑汝其钦哉朕命无易所让宜不允仍断来章赐新除宰臣冨弼让恩命不允批答欧阳脩卿有忧国爱君之心而忠以忘其己有经邦济时之学而用未䆒其能夫畜久而积厚则施之不穷虑深而计熟则谋无不获兹朕所以虚心仄席有望于卿也矧卿正直不回庸邪素忌小人所异君子所同是以在外十年而左右之誉不及履躬一德而搢绅之望愈隆朕内决于心外询于衆敢谓有得卿其何辞赐宰臣冨弼乞退不允批答欧阳脩朕眷惟宰辅之司实系朝廷之重职或非称势因易揺比以连年厌于屡易戒用人之不审致厥位之靡安故于图任之初尤极精求之意而议者谓卿有天下之誉庆朕得非常之才岂惟断不惑于予心固以慰久郁之人望则朕之用卿者至矣卿之自待者如何而方沃嘉猷遽形退让骇无因而及此曾莫谕于乃诚岂廊庙之崇责重者其忧难任而冨贵之至位髙则其虑易危邪朕尝历考徃昔之人其于进退之际过计而图全者未必无患忘身而徇国者固多令名惟尔之明必知所择宜少安于职业用深体于倚毗再赐宰臣冨弼乞退不允批答欧阳脩夫知人之明可谓难矣而任贤之术兹岂易哉若乃听之不聦信之不笃施设之方未尽弗极其材迟速之效有时莫能少待则被其任者实亦艰欤卿以纯一忠亮之诚藴宏深逺大之业朕虚已以听推心仰成至于一二之臣是惟同德下逮衆多之论曾靡闲然方将甄叙贤愚修明法度务究本根而更治不速岁月之近功期于有成兹乃予意奈何中道而将止夫亦奚託以爲辞矧上下旣交宁有不通之志而君臣相遇岂爲易得之时当体余怀勉安厥位赐宰臣冨弼乞解机务不允批答欧阳脩夫宰相之事非可以岁月考而一二数也其在朝廷选贤任能而各得其职下俾民俗迁善逺罪而不知其然至于法度修纪纲正然后相与慎守而安行之以臻于治此朕所以虚心一意日有望于卿者也今事有绪而卿辞焉岂朕德之不明将顾时之不可中道而止夫何谓哉俾予获用材不尽之讥而卿渉苟安自便之计予所不取卿其勉焉赐宰臣文彦博乞解重任不允批答欧阳脩夫知其人之爲贤任则勿贰事其君而有道去不可轻此古之臣主之明举措必慎所以收功于一时而垂法于后世也卿夙有时望爲予柄臣自复秉于国钧仅三周于岁序若乃进退贤否诛赏罪功每于听纳之间敢忘虚已顾彼搢绅之论曽靡异辞方期有成以副予意而乃过形谦损思避台衡岂寡德弗明于用才而不尽将多言害正致厥位之难安苟异于斯夫何引让矧卿忠信之节足以叶予之一心材谋之优可以断予之大事兹所柬注宁烦谕言赐枢密使宋庠让恩命不允批答欧阳脩朕以因时致享克展于孝思巳祭受釐大均于庆泽乃眷耆明之哲实予体貌之臣肃临事之有容既交神而蒙贶宜推异数以示眷怀虽嘉好谦曷止成命赐杜衍让恩命不允批答宋祁比虚右弼以须畯望卿清约忠壮华皓一节出入讽议靡事不爲挺然公实见于有政朕志先定成命惟行况万几处可百职脩理朕所倚办卿宜知之遽閲让函猥徇谦㮣且诞告羣方不容颛辞久旷台路便废撝逊钦服宠章赐贾昌朝让恩命不允批答宋祁卿曩侍经筵巳知国器历守京邑则风绩早树进领邦宪则威名流闻扬休山立自处中道朕以爲履正识敏材任辅佐引与机政参贰台司曽是踰年休有成效观行则懿俾谋则臧断自予志冠升枢省诞告百执初无异言猥露奏封深存撝逊况训谕巳熟典命难淹速即钦膺以光朝举再赐杜衍让恩命不允批答宋祁向以戎丑尚桀师伍留屯公私乏匮不可赀省又官滥于外吏欺于中苛察过当浮竞成俗济水无益治丝愈棼图所振整未知厥序以卿久在枢禁习緫事经年耆识茂尽悴事国是用选自予志对秉台衡借敏材以康调发之难褒介节以惩进取之弊朕既寡德方兹仰成尺奏荐闻能让犹固已尝批喻宜体眷永母烦费词早膺宠典赐陈执中韩琦让恩命不允批答宋祁朕比执珪币祗事神祗至诚所向鸿釐如答是以推衍天祉沛流茂恩徧録侍祠之劳悉从进律之典卿卓有成效恊于佥言而临荣引让稽恩未拜閲露章而既熟非公论之所期便可钦膺即废谦执赐皇弟允廸让恩命不允批答宋祁朕睦懿亲差次宠典年长者崇爵属近者尚恩眷尔忠贤用加节制公言斯恊朝涣旣颁何执常谦欲遂素守道风虽亮允令难稽徃哉惟谐母或烦请赐皇长子淮阳郡王免恩命不允批答王珪昔我祖宗诞受天命厥惟艰哉克正皇猷丕懋乃绩以遗我子孙无疆之休今朕纂厥服惟稽古建尔元子于有邦乃季秋辛亥羣公庶尹罔不祗朕言于廷尔乃陈德弗及期畀于一二弟兄之贤我闻曰立爱惟亲立敬惟长其敢示天下以私乎汝惟徃哉尚廸时命无违赐皇伯祖承亮攺封秦国公免恩命不允批答王珪夫戚藩之建王室是毗古者皆世袭其封近代或别予之邑旣非祖烈之服又失庙祠之传故朕推近属之长贤脩先王之旧履以大子孙不絶之序以均宗社无穷之休适㩜露章过形沖节宜体亲亲之意庸光继继之图赐宰臣韩琦巳下乞立寿圣节宜允批答王珪赤制告图肇承题序青炜动陆俯恊诞期卿等过稽旧章列上芳牍缘华封之素祝建寿圣之嘉名窃惟受天元符抚国休运百辟称觞而在席四夷奉币而在廷敢以菲懐抑于舆望赐宰臣韩琦等下尊号不允批答王珪朕获承大统三载于兹䝉天之休海内清静方将饬齐辂㓗纯牺以祗见天地宗庙之灵乃敢昭发丕册扬徽垂鸿以自施虖尊荣者哉不图执事之臣列上表功之号且临政之日浅未有盛烈之章况事神之意恭岂在弥文之饰适增于媿难徇所陈赐宰臣韩琦免恩命不允批答王珪夫王者壹天下之仕宰相遂万物之宜故君臣同德而教化成朝廷上贤则分职治肆朕承邦之久得卿共政之均且国用失浮规节财力之匪易吏涂过冗甄序名品之爲囏历勤劳之百爲蹈夷险之一致向属冢卿之缺适登台席之元稽卜神谋孚言朝听维百辟之是式维兆民之是瞻奚兴曲让之辞殊阏大公之举慊然衆志郁于予闻盖德盛而位隆者望虽与归然任剧而责至则事当随决思体睠毗之异祈收撝固之情徃代天工母留邦涣赐宰臣曾公亮免恩命不允批答王珪夫天文中阶之象色正则二气钧国柄三事之司体公则万化缉朕何尝不寤寐邦杰弥纶政机以美风俗之原以甄序官师之品所繋甚大维材之难卿行足以厉朝谋足以经国代言二禁而号令皷虖羣动赋政中畿而神明照于宿姦顷陪议于宰涂旋冠谟于宥省邦之维度靡不举兵之纪律靡不张属上台之进贤宜右弼之膺宠忽起舜庭之让未施鄼国之规羣情郁然予心劳止矧夫付安危之几则望岂云浅当名器之分则处之勿疑所期广猷虑以同寅会精神而辅力当抑谦风之固徃调大化之元岂朕之独跋太平亦卿之与有令闻赐韩琦免明堂恩命不允批答王珪予临路寝之上曾览八纮邈然有通神明之志廼季秋宗祈既右上帝亦右文考始予斋精临献而惧不胜及观夫簠樽在堂钟石在庭至陟降上下之数与夫九州四海美物之荐罔不具饬噫何其礼之盛欤非尔元宰之臣孰緫裁剸之故巳降之制爲百辟先亦皇天降休命于我家非予之所敢专也今书固辞顾不废予惠术之施虖赐郝质免恩命不允批答王珪国家提万兵之劲萃之畿中谋元帅之良护于巖下矧卿尝从征伐之事加有宿卫之勤宜授钺于师坛緫环宫之夜柝盖旌劳者必异其宠御衆者必予之权母爲过兢其服重委赐宰臣冨弼乞退不允批答王珪朕肇履邦图每恭天戒属初炎之在序偶时泽之弗滋且正于近畿顾民灾之未逺然应不旋日知人事之巳修卿还来相予居位未乆奚抗章而引咎将援故而辞权虽蹈夫圣贤逺览之思殆戾于君臣交儆之意勉规弗及终厎于成赐欧阳脩乞退不允批答王珪夫与政之途盖天下之责至者丛矣顾虽智勇不能以御流訾之来前日御史加非于卿朕惟其辞甚悖于义理之文今䜛者放而疑者释卿犹欲以去位岂朕所望焉传不云乎礼义不愆何恤人之言其起眎事母重朕之不敏也赐宰臣韩绛免恩命不允批答元绛卿方重淳深清明端亮閲文武之二枋谋猷于百爲属者羌种跳边王师淹戍徃视方略以宣威灵嘉维尔忠蔽自朕志絶轶前比延登冢司扶世泽民将倚调于元化靖兵戡乱犹伫建于肤公况惟涣号之孚巳穆广朝之听胡爲恳牍欲避隆名虽难进之风自髙沖尚而仰成之属殊咈顾懐趣宜钦承母重撝固赐宰臣韩绛巳下上尊号不允批答元绛朕闻唐虞之世君臣吁俞相与敇戒以康庶事未闻其自燿功德大爲名称以动天下之听朕以凉菲获承皇绪固巳极崇髙之位号矣向者奉郊宗之祀三事大夫亦屡以徽册来上而愧不敢从方且嘉与衆贤夙寤晨兴以营极治之业要之万世建无穷之基亦有无穷之闻不犹愈于虚名欤臣之尊君义则勤至朕守弗夺母烦数陈赐皇伯宗谔免恩命不允批答元绛卿爵齿兼尊德名参劭佑予郊庙之事克有夙夜之勤畴劳策勲时乃旧典徃承成命无用勤辞赐陈升之免恩命不允批答元绛卿久服枢筦恊成王功屡陈诚辞愿解几政方建将旄之重且增台路之华况辅成万微尝宣左右之力兼赋二枋宜旌文武之谟即当钦承安用冲挹赐宰臣王安石已下乞御正殿复常膳不允批答元绛垂象之变咎在朕躬内惟菲凉敢不祗惧避朝损膳钦天之渝神休震动销去大异而三事庶尹咸造在庭愿复旧常至于再请且星隆晷德犹赖交修况天畏棐忱固当屡省弭烖向福其庶几焉赐刘摰辞免恩命不允批答苏轼政如农耕以旣获为能事言如药石以愈疾为成功若耕不获疾不愈朕何望焉所以用卿者非以冨贵卿也勉卒成业何以辞为赐太师文彦博乞致仕不允批答苏轼卿出入四世师表万民无羡于功名而有厌于冨贵其所以忘身徇国舍逸就劳者岂有求而然哉凡以先帝之恩生民之欲也卿之在朝如玉在山如珠在渊光景不陈而草木自遂去就之际损益非轻昔西伯善养老而太公自致鲁穆公无人子思之侧而长者去之卿自为谋则善矣独不为朝廷惜乎药饵有间时游庙堂家居之乐何以异此再赐太师文彦博乞致仕不允批答苏轼朕脩身以承六圣虚已以听四辅而法度未定隂阳未和民未乐生吏未称职中夜以思方食而叹虽不敢以事诿元老实望其以身率百官卿犹未即于安孰敢不尽其力此圣母沖人之本意而天下有识之所望也昔唐太宗以干戈之事尚能起李靖于既老而穆宗文宗以燕安之际不能用裴度于未病治乱之效于斯可见朕意如此卿其少安赐宰臣吕公着乞外任不允批答苏轼夫以才御物才有尽而物无穷以道应物道无穷而物有尽凡今之患所乏非才以卿笃于爱君必能建长久之策澹然无我可以寄枉直之权二年于兹百度惟正事既就绪民亦小康至于微疾之屡攻是亦髙年之常理卿其良食自辅为国少安譬如止水之在盘岂复劳心于鉴物心且不劳而况于力乎赐宰臣吕公着乞致仕不允批答苏轼宰相不自用人主不自爲予欲识人物之忠邪故以卿为水镜予欲知利害之轻重故以卿为权衡苟明此心虽老犹壮与其轻去轩冕独善其身孰若优游庙堂兼享其乐益此义勿复有云赐司空吕公着免恩命不允批答苏轼夫国以得人为彊如勐兽之卫藜藿以积贤为宝如珠玉之茂山川湛然无为物自蒙利故崔公发议则淄青慙服知朝廷之有人蜀使抗词则孙权回顾叹张昭之不在得失之效岂可同日而语哉朕之用卿意实在此国计之重可无复辤赐右仆射范纯仁免恩命不允批答苏轼自昔先帝之世屡叹材难及朕嗣位以来专用德选虽爵禄名器出于独断而长育成就实在羣公长短不遗辅相之责苟无为国养人之意必有临事乏使之忧朕用慨然当食不御思得英隽之老共收文武之用惟卿笃于忧国明于知人灼见朕心宜在此位徃任天下之重母事匹夫之廉赐门下侍郎孙固乞致仕不许批答苏轼吾不出帷幄临御家邦实赖股肱之良以持纲纪之要于其进退顾可轻听之哉卿顷自近藩擢贰东省本以年德之故非有筋力之求若夫正颜色出词气使人望之而忠诚可信鄙倍自逺斯可矣岂可一病未能造朝遂欲舎而去哉诚请虽勤于义未也赐刘昌祚免恩不许批答苏轼卿国之虎臣帅我爪士緫章大祀宿卫有劳宜爲六军之先以承大赉之庆辞而不有殊匪吾心皇朝文鑑巻第三十三皇朝文鑑皇朝文鑑卷第三十四皇朝文鑑卷第三十四制除赵普门下侍郎同中书门下平章事集贤殿大学士制除吕蒙正中书侍郎兼户部尚书平章事制李沆除文彦博判大名府制欧阳脩除皇弟允初感德军节度使制欧阳脩封皇弟九女福安公主制欧阳脩除皇兄允弼武康军节度使制宋祁除皇弟允迪安静军节度使制宋祁立皇太子制张方平除皇兄宗谔保静军节度使制张方平除韩琦守司徒兼侍中鎭安武胜等军节度使制张方平除吕公弼枢密使检校太傅制张方平除李昭亮殿前副都指挥使宁武军节度使制张方平除曾公亮检校太傅充枢密使制胡宿除王德用枢密使制胡宿祁国长公主进封卫国长公主制司马光立皇后高氏制范鎭曾公亮加恩制范鎭除冨弼枢密使制范鎭兖国公主降沂国公主制范鎭韩琦加恩制王安石李璋加恩制王安石皇伯祖威德军节度使荣国公承亮加恩制王安石李日尊加恩制王安石除赵普门下侍郎同中书门下平章事集贤殿大学士制闳散同功归马遂隆于周道萧张叶力断蛇因肇于汉基必资佐命之臣以辅兴王之业推忠恊谋佐理功臣枢宻使光禄大夫检校太保兼御史大夫上柱国天水县开国伯赵普功参缔造业茂经纶禀象纬之淳精契风云之良㑹洎赞枢机之务屡陈帷幄之谋沃心方伫于嘉猷调鼎宜膺于大用俾践台衡之位仍兼书殿之荣尔其罄乃一心熈予庶绩君臣相正勿忘献纳之规夙夜在公勉致隆平之化徃服休命无愧前修除吕蒙正中书侍郎兼户部尚书平章事制李沆天道无私日月星辰助其照皇王不宰股肱辅弼代其工所以端拱守成垂衣制理永建丕平之景运遐追三代之令猷其有业茂经纶才推谨厚参大政而已淹星嵗秉至公而无舍寅昏宜颁出綍之殊恩俾正持衡之重柄爰择刚日特降命书推忠佐理功臣朝散大夫给事中参知政事柱国东平郡开国男吕蒙正四气均和五行钟秀有济时之略辅之以温恭挺命世之才守之以循黙爰覩舜旌之进善遂指魏阙以来仪临轩覩敏赡之能射策见纵横之略暨兹登用益着谟明公忠推社稷之臣凝重见庙堂之器眷兹大体久郁具瞻屡宣作砺之功克懋秉钧之绩别钖褒功之美号仍陞驭贵之崇阶勲籍增荣井田加赋预列侯之峻爵同大利之计书顾优恩之在兹谅名器之无假于戏云从龙而风从虎今也其时启乃心而沃朕心必求诸道尔宜周旋庶政佐佑眇躬缓兹宵旰之忧翊我隆平之运同厎于道岂不美欤除文彦博判大名府制欧阳脩朕惟将相之崇资是为文武之极选隆其名器所以重朝廷列于蕃宣所以屏王室矧乃居留之任必属老成之人爰择刚辰敷告有位具官文彦博器闳而厚识粹而明学得其方通古今而知要才周于物适大小以惟宜自奋发于声猷早更扬于中外居则参禆乎国论出则宣畅乎皇威两践台司首当柄用贤愚式序举百职以咸修纲纪甚明赞万几而至悉自恳避钧衡之任出司管钥之严逮此逾时蔚然休问眷言邦哲实简予衷是用更其拥节之荣委以别京之重劲兵所宿是资緫制之权雅俗惟淳兼赖抚绥之政于戏与国同体是谓股肱之良惟民具瞻方隆师尹之望顾我旧德岂烦训辞徃其钦哉祗服休命除皇弟允初依前检校尚书右仆射充感德军节度使加食邑食实封余如故制欧阳脩爵赏当功则爲善之劝广名器不假则至公之道存然而隆恩睦亲所以厚乎风俗建侯作屏所以扞于王家非余敢私乃国旧典具官允初质性纯茂禀乎天姿学问发明由于师训维我叔父时爲贤王缅怀遗烈之存属乃克家之善自被蕃宣之寄久参朝请之聮宜从留务之繁进委临戎之重节髦并建井赋兼增佥谋克谐宠数惟渥于戏干戈卫社内有宣勤夙夜之臣甲胄在躬外有奋力行伍之将尔其念宴安之怀毒知冨贵之难居戒损于满而罔敢自骄劳身以谦而克保其位无忘朂励徃服恩荣封皇弟九女福安公主制欧阳脩朕稽有国之彞章着皇女之称谓取其主以同姓所以见王体之尊必也钖之美名所以彰礼命之宠载涓吉日敷告在廷皇弟九女岐嶷之姿有生知之异禀柔顺之质得天性之自然方严保傅之规以养肃雍之德俾遵旧典褒以徽章嘉乃妙龄盛哉仪服考佥言而惟允非予意之敢私于戏隆仁恩以厚亲兹惟教爱习图史而循法繄乃夙成祗若训言徃膺涣渥除皇兄允弼武康军节度使加食邑食实封制宋祁朕惟一二兄弟屏扞吾家每推骨肉之爱以强本根之託矧在迩属早休厥声适及刚辰进膺异数具官允弼甚德而度参仁以和居贵而罔流心训恭而逺祗悔间陪郊献佐庀宗司抑抑攸仪举皆率履绰绰斯𥙿内无违言成予叙亲时乃脩职比者虽䟽王爵未厌宠名宜停后务之繁俾领元戎之制増食爰赋兼实干封于戏盘石而宗寄莫重焉扞城于国义莫先焉可壮非猷可顺非迪仍辍就藩之逺姑隆绥族之恩徃惟懋哉显对嘉命除皇弟允迪安静军节度使加食邑实封制宋祁朕闻立爱莫先于亲繁支实庇其本每念攸训匪伊异人用推序之典期光夹辅之体具官允迪承焘天祏衍庆宸莩举动严方趋古闲敏思长冨贵之守寖肄朝夕之䖍向留使华允穆公路顷以王邸殂谢予懐悼惊念其堂眷深桥梓维城有寄墨绖还朝载隆近属之恩俾领中军之节仍增邑食且实户封于戏乃考之忠勋四邦是式乃兄之光宠十乗有仪尔偕厥荣毋或兹忝钦即殊奖祗励逺猷立皇太子制张方平维我祖宗继天统业积有功德克享上帝之心肆其子孙永承百世之祀朕祗纂谟烈详览古今繄崇建于元良实保安于国本上尊宗庙孝无大于奉先下庇生民教莫逾于居正式宣显册敷告万邦皇长子具官英粹日跻中和自至仁义充涵之美言动惟时礼乐交错之华威仪可象抑畏䟽封之重敏修典学之勤亦既多闻足当大受是宜诞膺徽命肇启储闱懋升明两之辉益广在三之道非余私于尔惟天祐于余家衍宝祚之灵长成寰区之庆赖徃慎厥德以答扬我列圣之光训不曰休哉可立爲皇太子有司择日备礼册命施行除皇兄宗谔保静军节度使制张方平朕惟前王懿德治古旧章必隆蕃屏之亲以穆怀柔之体矧居迩属夙着令名宜揆刚辰诞扬休命皇兄具官宗谔甚德而度参仁以和近雅不流绎如钟吕之正内明自照莹若珪璋之温率履无违在宗有𥙿特推恩典之异聿示表仪之光钖尔骍旄属之瑞节时庸褒叙式昭宠嘉于戏祗畏者保身之永图恭俭者有家之长业事近效逺罔或忽诸徃惟钦哉尚克终誉除韩琦守司徒兼侍中鎭安武胜等军节度使制张方平朕光宅万邦肇新骏命正权纲之逺御审名器之大方眷予宗臣特崇异数以表图勲之重用昭报礼之隆爰揆刚辰诞扬赞册具官韩琦宣昭贤业熈亮天工光翊三朝咸有一德材周五则之用体备四时之和社稷是经文武惟宪在成功而弗处实有大以能谦荐上奏封恳辞政柄顾倚毗之厚诏谕数颁而精恳之坚辞诚难夺增宠上阶之峻特开两鎭之崇蔽自朕心事非旧典当盛辰而均逸望故里以荣归大业甚明休灵殊渥于戏臣行其志兹爲自得之全君笃于恩深惜老成之去无安帅节之乐犹待衮衣之还乃情本朝遐不谓矣除吕公弼枢密使检校太傅制张方平本朝之制地分二府之严执政之臣共干庶邦之重文武承式兵民是图属在贤明緫司使职诞敷明制敭告大廷具官吕公弼器緼纯明机灵精逺瓌材任重中广厦之栋梁雅音自和合清庙之琴瑟登贰枢机之密洽闻议虑之长屡陈忧国之言多发便时之策深明王体有简朕心宜陞帝傅之崇以正本兵之任爰田増赋真食衍封名器益隆典章允穆于戏信而能用尝思明哲之难知无不爲期尽臣邻之益祗若休命以赞大猷除李昭亮殿前副都指挥使宁武军节度使制张方平外拥节旄方鎭元戎之重内司禁卫太微上将之雄匪时英材畴若嘉命图用亲率宜扬大庭具官李昭亮诚禀忠淳风力敏给世载其德有狐赵之旧勲文定厥祥廼姜任之高姓早阶华显允蹈中和入从法从之华出领翰垣之要属以军政契于士心训抚有方简稽允肃眷殿巖之离卫悉王旅之选锋典兹中权职在圻父特赐节旄之命爰将注意之隆峻以等威统诸环列于戏斋钺所付是爲王之爪牙兰锜之严实曰予之心膂勉旃诚报茂对宠休除曾公亮检校太尉充枢密使制胡宿经逺虑微必慎制兵之术折冲消难亦资画䇿之臣是宪枢躔聿崇使号盖政谟之攸寄匪耆哲而莫居适得其人诞敷厥命具官曾公亮风业硕茂志虑深纯学多贯于前言性颇修于中道有方重之德可以抳躁而镇浮有明逹之材可以造几而成务甞讲劝于左右亦召置于禁严博我训言代予明命间请临于寰辅遄擢典于京师咸有治功遂闻政本通明练于百物参知穆于羣言贰公之司久陪于论道内密之任宜正于筦枢仍加传导之名更益陪之数崇阶驭贵眞食衍封并示宠章式旌殊礼于戏典机之任莫慎乎微击柝之言盖取于豫勿谓承平之久益思备御之深祗服斯言徃践乃位除王德用依前检校太师同中书门下平章事兼羣牧制置使充枢密使河阳三城节度使加食邑实封仍改赐功臣制胡宿内枢之地上范于斗宫前筯之筹参寄于人杰以经常武之事是号本兵之司图冠厥名畴緫予务乃眷元侯之长早崇右府之聮爰择刚辰复还旧物具官王德用志怀果烈风㮣沉雄通于竒正之谋居然英杰之气春秋閲礼韫义府以惟深甲令书忠载世家而有旧比膺推毂荐历干城先十乘以临戎长万夫而观政德刑具举威惠参施能名播于外夷沉机隐于敌国曏咨俊望擢典繁机翼济事功迪宣忠力孚乃诚而匪懈研诸虑以惟微旋均基宥之劳亟树藩宣之治蹈险夷而一致服忠孝而两全简在朕心洽于朝听是用升凤池之宠秩聮虎节之荣章倚殿辅邦用陪京室属右枢之阙职咨羣岳以择材佥曰汝贤宜弼予治盖天子二老出以居方伯之尊寰内诸侯入则处公卿之任抑惟曩制举是隆名用起壮猷使纂旧服仍峻云台之号兼增井牧之封式厚耆英有加名数于戏枢机发令制戎事以惟艰樽爼折冲经人谋而匪易徃慎乃位益思其忠祁国长公主进封卫国长公主制司马光帝妹中行易象赞其元吉王姬下嫁召南美其肃雍命服亚正后之尊主礼用上公之贵宠光之盛谁昔而然矧同气之至亲推异数而何爱祁国长公主席灵长之绪承濬哲之祥禀干坤之粹和钟日月之明润渊懿可度柔嘉有章志女功而忘劳承师教而不倦今玉笄在首厌翟戒涂方结帨于皇家将执笲于士族宜䟽沫土之邑俾适冨平之孙庸展茂恩诞孚醲化于戏琴瑟静好式昭和乐之音雷风顺承是爲常久之道勿以夫家之平素有亏妇德之听从祗服训词永绥福履立皇后高氏制范鎭天子之有后如天之与地惠养万物如日之与月临照四方苟称号之弗崇则臣民之安仰京兆郡君高氏生阀閲之后而不自矜大处冨贵之习而能安素约服在藩邸宜于室家肆朕缵承嘉乃辅佐惟长乐之奉养左右不可不䖍惟六宫之表仪晨夕不可不肃爰正轩星之位以爲国风之倡举是典册告于治朝于戯拜教所基人伦兹重涂山启夏太任兴周勤劳一时焜燿万世乃其縂笄纵日侍慈颜衡紞纮綖时承宗祝庶㡬天下之俗知我门中之私曾公亮加恩制范鎭朕观前世之载考宗祀之文周汉旧章残缺无次王郑异说杂互莫同大抵奉亲以严率民以孝交神明于合莫厚风俗之本原具官曾公亮执礼蹈方刺经援古爕均大化固已治平制定多仪又皆节适四时之气其和见于豆笾九州之力其精在于玉帛使朕得昭升烈考裒对上灵诚意所通顾飨如答惟时显相宜有褒嘉峻阶级所以明等威崇表号所以懋功赏陪多赋流衍眞封于大典越熈至恩胥暨惟裁成辅相以遂万物之宜惟同寅恊恭以収庶工之效庸昭况施永乂基图除冨弼枢密使制范鎭兵布于天下而至衆故统之有本元谋出于堂上而无穷故资之于明哲是以基于静密式畅逺猷始乎几微能成大务若时付卑兹谓剧艰前推忠恊谋同德守正佐理功臣特进行礼部尚书同中书门下平章事昭文馆大学士监修国史兼译经润文使上柱国河南郡开国公冨弼文武相资柔刚并适诚贯金石材隆栋梁徃在先朝尝爲上宰至言无隠精虑有开方国计之是毗以亲䘮而遽去况夫西汉而下巨唐以还讫于本朝凡厥公相率就起复以爲权宜而卿固执礼经恳辞恩诏三年始事四海具瞻再炳台符之文兼崇枢极之任重陪多赋庸示褒章于戏天命甚难神器至重始初缵绍正赖经纶幸元老之聿来偕衆贤之同济庶几凉德罔累庆图兖国公主降沂国公主制范鎭陈车服之等所以见王姬之尊启脂泽之封所以昭帝女之宠兹惟亲爱之攸属时乃化风之所关苟不能安谐于厥家则何以观示于流俗兖国公主生而甚惠朕所钟怜故于外家之近亲以求副车之善配而保傅无状闺门失欢历年于兹生事弗顺逹于闻听深所骇惊虽然恩义之常人所难断至于赏罚之际朕安敢私宜告大庭降从下国于戏惟肃雍以成美德惟柔顺以辑令名乃其恪思庶永来福韩琦加恩制王安石朕祗率旧章肇称吉礼对越天地具获灵明之歆相维公卿并膺休显之赐其孚大号以宠元勲推诚保德崇仁守正恊恭赞治亮节佐运翊戴功臣淮南节度扬州管内观察处置营田等使开府仪同三司守司徒检校太师兼侍中行扬州大都督府长史上柱国魏国公食邑一万三千七百户食实封五千户韩琦躬受伟材出陪熈运保兹天子进无浮实之名正是国人退有顾言之行开朝廷之两社揉方域之万邦辰猷具臧器宝加重中辞机轴之要外即蕃屏之安衡紞纮綖备三公服饰之盛櫜兠㦸纛兼大将威仪之多序绩既崇脩方弥谨恊成宗祀之礼豫有显助之劳肆衍本封申加美称于戏恩典徽数所以旌帝臣明德茂功所以奖王室徃惟励翼服此褒嘉李璋加恩制王安石若昔大猷绍天明命必有献享之礼作民㳟先必有褒嘉之恩自国贵始翊卫功臣奉宁军节度使郑州管内观察处置河隄等使光禄大夫检校司空持节郑州诸军事郑州刺史兼御史大夫上柱国平原郡开国公食邑四千三百户食实封一千户李璋世载忠善躬服俭勤以后家之洪支爲帝室之隆栋入緫营卫则兵师无譁出乘蕃维则吏属不怠近付京都之籥外更方鎭之旄贡职惟脩祀仪获考进加功号申衍邑封以畴服采之勤以恊劝劳之典于戏贵冨有危溢之可戒禄位匪侈骄之与期图惟庆誉之终尚恊龙光之施皇伯祖威德军节度使荣国公承亮加恩制王安石朕祼献庙堂燎禋郊丘内蒙祖考之居歆外获神祇之顾飨嘉我近属与有陪辅之劳扬于大庭使膺褒显之福具官承亮德义自表爵齿兼尊魁然肃艾之材尚矣神灵之胄世承厥庆有跗蕚之芬华朝赖以宁若翰藩之严密乃相肆祀实绥思成进加奠食之封申赐诏功之号于戏孝恭可以仪宗室信厚可以化邦人匪时亲贤孰朕承翼徃肩宠奖尚恊荣怀李日尊加恩制王安石朕绍膺骏命稽用上仪祗事郊宫并受三神之福推恩方夏外交四表之欢告于有司钖是在服推诚保节同德守正顺化翊戴功臣靖海军节度观察处置等使同中书门下平章事李日尊躬懐德善世济忠勤奠兹南邦居有扞城之效卫我中国使无疆场之虞赐之大将之旄胙之眞王之爵徃践厥位知欣戴于宠章来献其琛用恊成于熈事陪采邑褒进文阶载加眞食之封式允懋功之典于戏人之所助惟怙冒于王灵国以永存顾循守于侯度率时新命保乃旧邦皇朝文鑑卷第三十四皇朝文鑑皇朝文鑑卷第三十五皇朝文鑑卷第三十五制封韩琦仪国公制王珪除韩琦门下侍郎兼兵部尚书进封卫国公制王珪除曾公亮门下侍郎兼吏部尚书进封英国公功臣制王珪除文彦博枢密使赐功臣制王珪除冨弼判河南府制王珪除文彦博守司空依前枢密使制王珪除陈升之礼部尚书同中书门下平章事集贤殿大学士制王珪除程戡安武军节度使再判延州制王珪除曹佾保平军节度使加食邑实封制珪除李璋殿前都副指挥使武康军节度使制王珪除郝质殿前都指挥使安武军节度使制王珪除皇伯祖承亮检校工部尚书荣国公感德军节度使制王珪贤妃苗氏进封德妃制王珪皇长女德宁公主进封徐国公主制王珪除冨弼尚书左仆射充观文殿大学士集禧观使制吕公着除冨弼依前尚书左仆射兼门下侍郎同中书门下平章事昭文馆大学士制郑獬邢氏进号贤妃制孙洙陈升之起复同中书门下平章事集贤殿大学士制元绛除皇弟頵保信保静军节度使进封嘉王制元绛除韩琦京兆尹再任判大名府元绛除韩绛观文殿大学士知许州制元绛除燕达武康军节度使充殿前副都指挥使制李清臣除韩琦依前同中书门下平章事进封仪国公加食邑实封制王珪朕按奉高之仪思承上帝之福咏我将之什知配文王之功诹辰季秋之良尽志孝飨之事应一郊之定卜躬三岁之宗祈于时陈物采于国中接神明于堂上璧玉温㓗粢盛令芳灵光烛于大庭休气䝉于重宇畴相丕祀于显元臣肆膺拜胙之釐元绛除燕达武康军节度使充殿前副都指挥使制李清臣除韩琦依前同中书门下平章事进封仪国公加食邑实封制王珪朕按奉高之仪思承上帝之福咏我将之什知配文王之功诹辰季秋之良尽志孝飨之事应一郊之定卜躬三岁之宗祈于时陈物采于国中接神明于堂上璧玉温㓗粢盛令芳灵光烛于大庭休气䝉于重宇畴相丕祀于显元臣肆膺拜胙之釐首布告廷之命具官韩琦命世发德佐王矢谋财万化于物宜熈百工于帝载已任沈机之断力陈逺驭之图若岁爲霖可以济天下之旱如易占筴可以判天下之疑责大而智愈深事昭而情犹勉廼先庚之诏靡物备而不严维自昔之文或礼阙而不讲使朕得裒六天之对款七庙之灵辑于昭旷之仪顾匪烈文之辅兹庸钖之名壤建尔上公广奉田之腴复眞食之赋汝爲汝听汝劳汝嘉于戏在福不敢康盖天有难忱之命于德如弗及盖民无常懐之心虽朝廷之甚休益君臣之相勑宜兴盛治允答灵歆除韩琦门下侍郎兼兵部尚书依前同中书门下平章事进封卫国公加食邑实封制王珪王者绍景炎之序履皇极之尊永惟置器之艰属在佐王之略睠夫上宰翼我先朝适及委裘之辰肆于奉瑁之始定策宗社贯心神明逮躬丕务之咨敢后元勲之奖首敷邦涣诞告朝伦具官韩琦器博而适时道闳而济物禀星辰之精粹㑹日月之休明历宣外劳更倚二柄蹈夷险之一节寄安危之大机仰文考之知贤絶时髦而登用维召公之託尝闻顾命之言维汉相之谋终应大横之兆盖懐先见者识之邃决至虑者材之英天扶不拔之基神賛非常之辅是用进文昌之卿序正黄闼之台符隆以封爵之文益之户田之数以蕃尔宠以懋尔庸于戏天视靡私居饬有邦之畏民心曷戴一归厥后之仁念先猷之弗敢康顾成业之不可恃益经茂烈永佐昌图除曾公亮门下侍郎兼吏部尚书依前同中书门下平章事进封英国公加食邑实封功臣制王珪大火基宋实开五圣之符六龙乘干遂继中天之运乃睠近弼荐更三朝元勲冠于百僚利泽施于万世载蠲谷旦敷告治廷具官曾公亮学通天地之微谋合圣贤之举包刚柔于九德固夷险之一心蚤膺皇祖之求爰履公台之位有臯䕫之论能变尧民于时雍有丙魏之声不改汉家之故事肆我文考遗予冲人咨顾命之老臣辅𥘉政于天下重宣至策终仰丕成进首中台之班徃颛东省之务既䟽荣于公社益躐数于爰田功之所加宠不敢后于戏恐德弗类念高宗之未言俾民不迷繄尹氏之素力共祗天监永恊邦休除文彦博枢密使赐功臣制王珪天极环枢上通帝位之纪神兵㑹府内严师律之谋朕方垂讲丕平进经常武虽天下无事思备御之不敢忘盖王者有征视安危之不敢忽适登髦杰资以辅予具官文彦博器闳而深材敏以济早贲贤人之业实膺圣考之知以忠孝之名形家国之盛节以文武之略辑将相之大猷肆纂命于皇图廼离忧于䘮纪迨终哀戚甫见仪刑属疆事之方兴烦师旄之载举折冲境外方将出憺于王灵收画幄中曷若坐图于庙胜宜长机廷之务亶符巖石之瞻于戏过饵北戎未厌贪骄之志再盟西夏犹苞狂忽之图终伫竒勲用恢逺驭除文彦博守司空依前枢密使加食邑实封制王珪朕若稽先王维御羣品左谋金铉之老以经治于庙堂右属鸿枢之良以定策于帷幄厥有成绩可勿褒乎具官文彦博风力肃明器资恢杰临至剧有转圜之易定大谋如执玉之坚逮事神文之朝已缉熈于鼎路追言圣考之遇又密勿于机廷肆凉昧之丕承㑹精神于羣虑虽兵民之异本亦文武之交脩未隆赞册之恩曷懋图庸之举其保宏父允釐华阳顾岂名分之私终繄老成之助于戏有若闳夭尚迪文王之彞罔俾阿衡以专商家之美徃笃尔烈永承于休除冨弼依前同中书门下平章事充武宁军节度使判河南府兼西京留守司事仍赐功臣制王珪三台处中以裁万物之化四岳緫外以牧黎民之蕃如山河之经九州如股肱之卫一体出处之际朕无闲然具官冨弼复贯有元蹈中弗勉学几圣而独至识造物之未形贵名起于三朝盛德仪于百辟乡召从于列屏俾进翊于冡司爲日尚新何恙靡巳未及经邦之务遽陈避位之辞诏虽屡而莫回章甫却而复至朕怃然自念嗟莫能胜既闵劳于政机其听遂于私佚建彼徐节以殿东郊守兹洛符以保西宅仍位鸿钧之贵尚优黄发之行于戏不处成功专老氏荣名之畏其旋元吉要羲经履道之终虽弗从于吾游亦自保于而福除陈升之礼部尚书同中书门下平章事集贤殿大学士加食邑实封制王珪色齐三阶则风雨不失其序圣如二帝然股肱亦繄其人朕上抚干纬之明下㥀国钧之寄方审求于贤辅俾参穆于政途若时登庸盖出定命具官陈升之识几圣藴谋合皇猷学积于原而心弥充智酬于变而力弥𥙿早膺仁祖之擢以遗文考之知肆予沖人克即大任问甲兵则有镇抚四夷之略问衣食则有运理羣物之心朕方稽百王之谟经一世之绩宜进躐于贤序以延登于宰廷夫知历选之既囏体委用之寄重则义莫得以爱已道惟专于泽民岂特无疆之休亦有无穷之问于戏论金谷之计其归内史之司作霖雨之滋是应高宗之命徃熈帝载庸代天工除程戡安武军节度使加食邑实封再判延州制王珪周礼命卿司马掌国征之事汉仪遣帅将军颛阃制之权自非谋经帷幄之咨名厌疆陲之难则何以稽图而受社赐律以临戎兹畴旧政之良式恊师虞之望具官程戡体忠忱之度蹈夷雅之风进搴艺文之华仕阶名秩之膴方先朝之吁畯更三府之告猷左右六年夙夜一节肆纂休于皇绪适留寄于边冲空深寤寐之思且重安危之倚上金城之方略犹知充国之彊习阙里之弦歌还见祭遵之佚就付两河之节荐绥西土之封既衍食于爰田复陪输于眞户风声虽旧宠数维新于戏制夷狄者备不可遽忘守方隅者埶不可数易盖威素申则敌情慹信久着则士心懐尚坚壮图徃服渥命除曹佾保平军节度使加食邑实封制王珪朕承景历之昌嗣丕基之重涣敭大命胥泽羣元咨我方岳之良时维屏翰之宪念宣劳于剧委稽涣奖于陟文卜以刚辰告于列序具官曹佾体沖韵邃气劲谋沉传圯上之神书託西京之肺附显允祖烈实爲宗臣于皇母仪克后先帝济忠纯于奕世履谦劼而保躬鬯共武之威廼践元戎之贵助守文之德式繄外戚之贤进导徽猷参聮台路肆纉膺于圣统方倚辅于英藩载䟽冢位之荣増视上公之峻隆阶表贵衍食封萃爲宠休以睦婣近于戏诏爵禄之柄天官以驭夫羣臣钖车马之仪大雅以褒夫元舅盖绩美则报之厚爱隆则礼亦蕃徃懋淑声永绥多福除李璋殿前副都指挥使武康军节度使制王珪羽林神兵北环天卫之象黄帝李法中严邦律之师国家鬯武节于四遐提禁屯于千列进緫凝严之护历图劲杰之资稽衆得人告廷孚命具官李璋气沈而果事性裕而知方厉许国之单忠逹治兵之善志绪服高华之望名推亲信之良朕念长乐之慈怆不及养顾渭阳之族闻盖多贤自擢领于戎昭已积迁于留寄属巖除之缺帅宜斋钺之命才六纛启途既袭重侯之贵万兵留帐方资缓带之安虽其素劳不曰异宠于戏执干戈则有社稷之卫常慎于假人听皷鼙则有将帅之思实深于注意维蹈忠义者急于报主盖喜功名者要之逄时勉规壮图尚率明训除郝质殿前都指挥使安武军节度使加勲食邑实封制王珪国家统御之势大维持之业隆外倚四岳藩翰之臣中谋万夫貔虎之帅故奉委裘而羣情固闻受瑁而三灵趋肇临发政之辰首下攽朝之命具位郝质性资庄厚气略沉雄通玉帐之善经体金行之正气自昔先帝知爲劲臣因其勤旧之名立在亲信之地㑹缀衣之陈牖提卫甲之环宫曾无夜鼜之譁自得刚牙之重绍帝符于景祚涣邦号于前彞视秩冠于文昌徙节临乎安武加以緫正使范陪井封并旌巖陛之劳以表师干之宠于戏加勲食邑实封制王珪国家统御之势大维持之业隆外倚四岳藩翰之臣中谋万夫貔虎之帅故奉委裘而羣情固闻受瑁而三灵趋肇临发政之辰首下攽朝之命具位郝质性资庄厚气略沉雄通玉帐之善经体金行之正气自昔先帝知爲劲臣因其勤旧之名立在亲信之地㑹缀衣之陈牖提卫甲之环宫曾无夜鼜之譁自得刚牙之重绍帝符于景祚涣邦号于前彞视秩冠于文昌徙节临乎安武加以緫正使范陪井封并旌巖陛之劳以表师干之宠于戏天之壁垒象在羽林王之爪牙职于圻父盖地严则必资拱扈之力师衆则尤赖训齐之方徃坚壮图思答殊遇除皇伯祖承亮检校工部尚书荣国公感德军节度使加食邑实封制王珪盖闻周兴建土遂膺年历之长秦失罢侯靡复藩维之援此国家所以监用徃制封崇茂姻以夹辅于王家以怀柔于天下肆膺皇绪涣举丕彞皇伯祖具官承亮躬耆德之英被忠训之厚曽无车服珍宝之玩固有诗书道术之明稽帝尧之仁畴先骨肉之爱顾秦悼之后不减祖宗之蕃自居留务之荣浸广皇支之誉按戊午之新泽合南阳之近亲华鄂承跗旌乐和于列邸犬牙交壤寄雄畯于师旄既行爰田之封又陪眞食之入助建大统图繄老成于戏积厚者流长虽本神明之祚德隆者爵重况如宗族之贤均履多祥勉钦渥命贤妃苖氏进封德妃制王珪帝居六宫之制率辅于皇猷天极四星之华实禆于壸事朕嗣膺邦统思穆人伦褒临妃掖之英化始宸闱之顺命龟荐日班綍布朝贤妃苗氏性资惠明仪度闲肃居蹈箴图之戒动循珩珮之龢八月良家早被后庭之选平阳别馆爰开贵主之祥而能进逺骄华举思谦畏褕衣奉祀上以賛于后勤彤史流徽下以仪于嫔则庸贲德言之茂益隆位序之崇名以副劳议非能典于戏坐而论妇之礼盖视三公之尊内有进贤之心始安君子之佐维正道然后式于外顾私谒不可黩于中徃服训辞永绥宠命皇长女德宁公主进封徐国公主制王珪周美王姬之华下王后之一等汉推帝女之宠主同姓之诸公故至爱形而九族欢内则正而四海顺乃睠公宫之懿适从世阀之逑宜合丕彞用孚羣德皇长女德宁公主僊支袭庆邦媛流徽钟天性之深慈躬女图之茂矩㓜而勤组训之习亦既饬妇事之脩长则有室家之归将以经人伦之始维衿鞶之有命维车马之有行卜仲冬之嘉辰祉大易之元吉琼华在着已戒齐风之醨粉水䟽园莫如徐国之乐侈燕谋于皇裔充美化于民闾显钖徽章大旌柔度于戏前㩜唐家之制盥馈不可以阙供近稽仁庙之橅冠服仍从于少损盖肃雍者贤之检俭约者古之师其体至懐自膺长誉除冨弼尚书左仆射充观文殿大学士集禧观使制吕公着圣王赋禄所以崇德而劝劳贤者辞隆所以激贪而厉俗眷我外相惟时宗工愿还重绂之荣盖露累章之请既重违于悃愊宜特示于褒优载揆刚辰式敷涣号推诚保德崇仁忠亮佐运翊戴功臣武宁军节度徐州管内观察处置等使开府仪同三司检校太师同中书门下平章事徐州大都督府长史上柱国郑国公冨弼体资忠亮识藴渊闳炳岳渎之粹灵挺栋甍之厚器光辅仁祖蔚爲文武之师迨事先皇实緫机衡之要引疾遽辞于大柄均劳式殿于近邦未移巖石之瞻併及洪河之润肆予纉绍尤渴仪刑虽体力之未平顾风猷之克壮而乃过持沖守深逊宠名谕言已周诚意弥确朕惟安危所寄虽赖老成之人损益有规宜伸大雅之志俾进班于左揆听复节于中台仍緫领于殊庭竚论思于祕殿用彰宠数盖示眷懐于戏进止不胶共扶于名义幽明有相终卑于寿臧风于四方时汝之德除冨弼依前尚书左仆射兼门下侍郎同中书门下平章事昭文馆大学士兼译经润文使郑国公制郑獬秉箓膺图将继配天之大业铨时论道必资名世之元臣以言乎体貌则旧德之英以言乎望实则羣材之表爰立作相宜莫如公丕昭宠数之殊孚告治朝之听具官冨弼智资大雅德懋硕肤学足以造圣人之微几足以通天下之变繇贤科之得隽摅逺业以奏功在仁祖时则首冠庙堂有弼谐九德之美在英考世则再登枢府有折冲万里之谋庶绩已熈太平将洽属留侯之多病容裴度以爲藩恺悌所宜神明自复方王家之不造固贤者之有爲昔居畎畮而志犹在于爱君今处朝廷而义岂忘于忧国是用召从方守进拜元台仍左揆之旧班兼东台之茂秩爰田衍赋盟府易勲兹实异恩庸昭注意于戏上理乎天工则日月星辰以之顺下遂乎物宜则山川草木以之蕃近则诸夏仰德以承流逺则四夷倾风以待命凡予欲治惟尔责成勉尽嘉猷用光丕训邢氏进号贤妃制孙洙王宫六寝崇建妇官天极四星垂着妃象所以恊宣隂教助穆宸闱矧视秩于上公必敷求于淑哲朕厉精于治选纳尤希嫔嫱靡充位号多阙兹延登于邦媛用播告于路朝婉仪邢氏德称后庭体合法相居念保阿之训动循环珮之音授弓矢于媒祠占熊罴于吉梦是宜详案旧典升备列妃进参褕狄之华益昭彤管之炜坐论妇礼正始国风品冠六仪名超九御于戏周南之咏卷耳无险诐私谒之心齐诗之美鸡鸣有警戒相成之道宠灵烜赫礼秩优隆匪时婉嫕之良畴若褒嘉之命佐后内治尔尚勉哉陈升之起复同中书门下平章事集贤殿大学士制元绛闵子绖而服政先贤称得事君之宜晋侯墨而临戎前志谓达变礼之用矧予丞弼奄遘闵囏久虚席以思贤宜敷朝而涣号具官陈升之藴浑厚之量挺高明之材体备四气之至和智通万方之逺略发纾一德感会三朝经武斗枢之庭则王灵震叠赞元鼎铉之府则邦治恊宁端正百度之原章明九叙之极向钟家疚越解政均稽之师言厥有前宪桓焉夺服其惟诏使之从赵熹离忧未始宰司之去盍来复于台路以大熈于天工于戏断恩从权自昔弗踰于国制移孝扶义维时尚乂于王家勉一乃心无替朕命除皇弟頵保信保静军节度使进封嘉王制元绛史谓建大宗之封如安盘石之固诗美得同气之助若敷常棣之华朕绍五圣之休昭九族之序固已倚天属于本根之重措公姓于翰干之彊况于至亲宜有显册播告羣位厥维大公具官頵燕翼发祥温恭迪哲英姿茂而玉𥙿盛气粹而阳休讲蓺服儒多推道术之对好礼乐善雅有智思之文曏稽立爱之经屡衍建侯之宠有华上公之衮有淑元戎之旂贤仪明师论参穆是用端筴以审繇按图而定名表爲眞王奄爲乐国画岷峨之野陪以爰田易肥涣之麾加之两组循典常而出合谨着定以奉朝列第环宫弥耸开元之观侧门通禁永承长乐之颜备饬爱怀布章庆誉于戏展亲以诚信我则友于天伦秉德以辅陪尔则蕃于王室思长富贵之守懋底忠孝之成徃其钦哉以对猷训除韩琦京兆尹再任判大名府制元绛分陜称伯召南当公职之尊启魏就封毕万得国名之大况吾元老爲世宗臣久倚师垣之严宜迁尹节之宠饬宣典策敷告搢绅具官韩琦道醇而深器逺而博浑浑忠孝之业宪宪文武之姿感通仁朝亮衆采于台极翼戴英考捧大明于天衢肆朕缵图厥𥘉谋落燮谐四气之序熈辑百官之成登昭公槐奄涖国社镇定大事妥如九鼎之安承宁诸侯端若元龟之信岁勤再閲师律既和重念郊圻之雄旁据河山之险徒得君重以宣王灵就更西雍之旄留主北门之钥载爰赋并实干封于戏汉咨陈平安危注于上意唐用裴度轻重繋乎厥身维廼纯诚无愧前烈懋服休命徃其钦哉除韩绛观文殿大学士知许州制元绛国家登延弼疑内以起功于庶事图卑藩翰外以发政于四方闵劳申恩倚重均体肆敷丕号庸谂广朝具官韩绛躬庄厚之姿函忠忱之度济世美以特立告辰猷而具臧娄陪国均实辅台德向自保釐之寄再膺翼亮之咨高平师师緫脩衆职之果公孙斤斤参听百官之成久宣于勤闲愬以疾确辞几务之剧祈即燕申之休感于朕聦姑徇尔欲宜还宰韨徃建州麾陟春官常伯之尊兼禁殿隆儒之冠载更功号增衍井封于戏乃眷臣邻虽尔身之在外不忘寿耇岂兹心之谓遐其服宠章以将福履除燕达武康军节度使充殿前副都指挥使勲封如故制李清臣祈父之官司王爪士上将之任爲国虎臣予得智勇之材俾共左右之位诞敭休命播告大廷具位燕达抜迹戎行厉躬武节深明分数之守兼识变通之权捍外侮于西陲佐濯征于南服尝皷儳趋阨以奋率烝徒能降城艾旗以盪定逋冦夙付简稽之籍进督蹏噭之军人知训齐衆不譁敕是严师律擢扈殿巖越从廉车遂緫斋钺于戏惟威爱足以临下惟忠义可以报君勤懋乃心钦迪朕意皇朝文鑑卷第三十五皇朝文鑑皇朝文鑑卷第三十六皇朝文鑑卷第三十六制除皇伯宗晖淮康军节度使特封濮国公制邓润甫立皇太子制邓润甫封荆王頵太傅武宁鎭海军节度使制邓润甫除皇弟偲武成军节度使祁国公制邓润甫除司马光左仆射制邓润甫除文彦博乎章军国重事制邓润甫除吕公着右仆射制邓润甫除吕公着守司空同平章军国事制苏轼除吕大防守尚书左仆射制苏轼除范纯仁尚书右仆射制苏轼除苗授武泰军节度使充殿前副都指挥使制苏轼除皇伯祖宗晟特起复制苏轼西蕃邈川首领阿里骨加食邑制苏颂刘昌祚加恩制苏辙除文彦博太师河东节度使致仕制苏辙除文彦博司徒判河南制曾布除范纯仁观文殿大学士知颕昌府制胃布立皇后孟氏制梁焘徐王改封冀王制范祖禹除向宗良检校司空充醴泉观使昭信军节度使制范祖禹除皇弟蔡王似保平鎭安军节度使制范祖禹除曾布右仆射制范祖禹复元祐皇后制蔡京蔡京降太子少保致仕制张阁除皇伯宗晖依前检校右散骑常侍充淮康军节度使特封濮国公加食邑食实封余如故制邓润甫御侮尚亲先王未之或改折冲授钺天下所以久安眷惟尊属之贤蚤有皇支之誉其敷褒律以告治廷皇伯邕州管内观察使金紫光禄大夫检校右散骑常侍持节邕州诸军事邕州剌史兼御史大夫上柱国天水郡开国公宗晖器宇闳深履尚方重诗书自乐慕汉邸宗英之闻孝友夙成有濮园天性之爱爵隆而无偩贵之累禄富而懐约已之风陞拜廉车之崇益增公族之重是用畴庸躐等辨域展图付名部之整军奉贤王之明祀维衮及绣视上公之仪钖山与田壮元戎之寄兼陪真赋庸示宠章于戏亲亲主恩非异数无以昭其意继继在德惟训嗣可以孚于休更恢逺猷以称茂渥立皇太子制邓润甫建储非以私亲盖明万世之统主器莫若长子兹本百王之谋朕荷天地之况临席祖宗之诒燕廼睠上嗣之贵蚤应前星之祥宜告大廷诞扬孚号皇子彰武军节度使延州管内观察处置等使检校太尉开府仪同三司持节都督延州诸军事延州刺史上柱国延安郡王温文日就睿智夙成回驰道之车能止班轮之骛辨南阳之牍允符东海之休自䟽钖于王封益光华于德望胜衣视膳温然孝友之姿好礼受经不烦师傅之诲是用历盛阳之嘉日举列圣之大章肇正青宫肆攽显册以恊离明之吉以系天下之心于戏立爱始亲商以成千嵗之业建嗣必子汉以抚四海之民斯爲永图徃膺徽典封荆王頵太傅武宁镇海节度使制邓润甫朕罹国大忧绍天明命黄陵玉座永怀复土之深清庙朱絃序陟宁神之礼哀恫罔极感慕从中念宗藩尊属之贤有文考同生之爱图功甚茂送徃良勤敷告大廷肆攽显册皇叔武昌武安等军节度鄂州潭州管内观察处置等使守太保开府仪同三司持节都督鄂州潭州诸军事鄂州潭州刺史上柱国荆王赐賛拜不名頵身端而行治识逺而量夷地则茂亲时惟名德翼戴王室雅有二南之风表仪宗枝独包两献之学恊䇿庙社乃心朝廷昨朕承祧畴劳钖命属缉裕陵之礼逺护灵驾之行事有感懐义当褒异是用进以官班之等宠以帝傅之崇出节徐郊建麾青社以应采菽来朝之赐以慰棠棣孔懐之情于戏诗美大宗是爲四国之翰礼尊叔父固曰一人之嘉徃服龙光益膺福祉除皇弟偲武成军节度使祁国公制邓润甫朕奉承燕谋获绍大统永怀先烈曷胜哀疚之情眷顾同生宜厚褒封之典孚我明命扬于治廷皇弟偲岐嶷得于自然温文见于异禀挟天材之美质应帝武之嘉祥未临射矢之辰遽起号弓之慕踰年于此钖壤惟时矧周人尚亲尤重本支之务汉廷左戚亦隆襁褓之封规裁半楚之疆载彻滨河之域苴茅制社授钺殿邦用建上公尹兹北国策勲加等衍邑实租于戏西望𥙿陵敢忘㓜子之爱东朝长信进预诸孙之游徃服恩辉益延寿祉除司马光左仆射制邓润甫帅羣臣宿道而向方在慎取相佐王者修政而美国莫若求人顾惟眇躬获嗣大统储思业业不敢忘六圣之休注意贤贤将以緫万方之俭襃进上宰敷告外庭正议大夫守门下侍郎司马光受材髙明履道醇固智足以任天下之重学足以知先王之言逮事厚陵徧仪侍从之列被遇文考擢緫枢机之繁有大臣特立之风蹈君子难进之节方予访落之始起应秉均之求调娱万几必先教化之意辨察百职不失礼义之中是用谘诹佥言褒加异数越陞左揆之路兼峻东台之班申衍爰田陪真食于戏上寅亮于天心则隂阳风雨以之顺下遂字于物理则山川草木以之宁内阜安于兆民外鎭抚于四裔盖辅相者爲之基杖而老成者重于典刑勉行所闻以底极治除文彦博平章军国重事制邓润甫师傅道之教训先王所以迪厥官老成重以典刑天下所以资其智廼眷旧德时谓元勲谋合祖宗之心名载鼎彞之器申攽賛䇿播告外朝河东节度管内观察处置等使守太师开府仪同三司太原尹致仕上柱国潞国公文彦博大而清明方严而信厚出则秉乎旄钺入则緫我钧衡文武兼备其才夷险能致其力毕公之弼四世三纪于兹傅説之緫百官万邦其乂爵隆无冨溢之累名遂有身退之荣神明相其寿康人心想其风采是用还之论道倚以经邦以帝者之师臣谋议庙堂之上以天下之大老制驭夷狄之情庶几有爲底于极治陪多井申衍真封于戏吕望惟贤起佐文王之治周公已老留爲孺子之师矧我耆英无愧前哲徃宣一德用格多盘除吕公着右仆射制邓润甫国莫难于置相君莫重于知人尧舜之隆盖以畴咨而熙载商周之盛至以梦卜而求贤天降割于我家予未堪于多难思用耆德交秉政钧其敷宠章以诏羣辟金紫光禄大夫门下侍郎上柱国东平郡开国公吕公着行应仪表学通本原忠义得于天资功名自其世美𬒳遇先帝尝入賛于枢庭曁予沖人遂同寅于政路传经意以谋国体推上泽以纾民心叙收儁贤𥙷苴法度方重不倚雅有大臣之风调娱适中遂通当时之务是用陞之右揆委以繁机申衍爰田陪真赋尔则代天而理物予则羞耉以惟君于戏丞相之位未尝无其人儒者之效久不白于世孟轲言无有者数百嵗扬雄称自得者二三臣盖迪逺业者其功难循近迹者其力易勉行所学以底丕平除吕公着守司空同平章军国事制苏轼仁莫大于求旧智莫良于用衆旣得天下之大老彼将安归以至国人皆曰贤夫然后用今朕一举仁智在焉宜告治朝以孚大号金紫光禄大夫守尚书右仆射兼中书侍郎上柱国东平郡开国公吕公着訏谟经逺精识造微非尧舜不谈昔闻其语以社稷爲恱今见其心三年有成百揆时叙维乃烈考相予昭陵盖清净以宁民亦劳谦而得士凡我仪刑之老多其賔客之余在武丁时虽莫追于前烈作召公考固无异于象贤而乃屡贡封章力求退避朕重失此三益之友而闵劳以万几之烦是用迁平土之司释文昌之任毋废议论时游庙堂于戏大事虽咨于房乔非如晦莫能果断重德无逾于郭令而裴度亦寄安危罔俾斯人专美唐世除吕大防太中大夫守尚书左仆射兼门下侍郎制苏轼朕闻天子有道其德不可得而名辅相有德其才不可得而见故汉之文景纪无可书之事唐之房杜传无可载之勲当时安荣后世称颂予欲清心而省事不求智名与勇功天维显思将启承平之运民亦劳止愿闻休息之期眷予元臣咸有一德咨尔百辟明听朕言中大夫守中书侍郎上柱国汲郡开国公赐紫金鱼袋吕大防造道淳深受才宏毅果蓺以达有孔门三子之风直大而方得坤爻六二之动久践右闼蔚爲名臣宜陞左辅之崇兼综东台之务加赋进秩宠数益隆得位与时忧责弥重于戏若古有训无竞维人崔公建中之风以除吏八百而致裴垍元和之政以荐士三十而能惟公乃心何逺之有除范纯仁太中大夫守尚书右仆射兼中书侍郎制苏轼朕惟朝廷之盛衰常以辅相爲轻重若根本彊固则精神折冲故蔿吕臣奉已而不在民则晋文无复忧色汲长孺直谏而守死节则淮南爲之寝谋朕思得其人付之以政使天下闻风而心服则人主无爲而日尊咨尔在廷咸听朕命中大夫同知枢宻院事上柱国髙平县开国伯赐紫金鱼袋范纯仁器逺任重才周识明进如孟子之敬王退若萧生之忧国朕览观仁祖之遗迹永怀庆历之元臣强諌不忘喜臧孙之有后戎公是似命召虎以来宣虽兵政之与闻疑逺猷之未究坐论西省进贰文昌增秩益封兼隆异数于戏时难得而易失民难安而易危予欲守在四夷以汝爲偃兵之姚宋予欲藏于百姓以汝爲息民之萧曹勉思古人以称朕意除苗授武泰州军节度使充殿前副都指挥使制苏轼出緫元戎作先声于士气入爲环尹寓军政于国容将伸阃外之威以迪师中之吉咨于尔衆朕得其人侍卫亲军歩军副都指挥使威武军节度观察留后持节福州军州事福州刺史上柱国济南郡开国公苖授早以异材见称武略被服忠义有烈丈夫之风砥砺廉隅得士君子之槩荐杨边圉益着劳能抜自衆人旣蒙先帝之遇遂拜大将无复一军之惊祗扈殿巖肃将斋钺予欲少长有礼而兵可用汝其夙夜在公而令必行于戏爱克厥威罔功兹爲深戒师衆以顺爲武古有成言惟懋乃衷毋忘朕训除皇伯祖宗晟特起复制苏轼曾闵之哀丧不贰事汉唐之旧礼有夺情矧予藩屏之亲实兼臣子之重虽闺门以恩掩义而公侯以国爲家伯臣司宗职不可旷要绖服事古有成言非予尔私其听朕命皇伯祖彰化军节度泾州管内观察处置等使检校司空开府仪同三司持节泾州诸军事泾州刺史判大宗正事上柱国髙宻郡王宗晟天资纯茂德履方严袭余庆于祖宗蹈格言于师保典司属籍克有令名郢客卒业于浮丘辟疆受知于先帝允釐厥位毋愧昔人属此闵凶累然毁瘠嗟日月之逾迈重职业之久虚宜复宠名式从权制于戏出居官次非王事不谈退适倚庐读丧祭之礼则忠孝两得人无闲言功名益隆亲有显誉勉服朕训光昭前闻西蕃邈川首领阿里骨加食邑制苏颂祭有十伦之义施爵赏以爲先福者百顺之名本忠孝之自出朕祗祓阳馆崇严祢宫配神穹昊之尊流泽幅员之广嘉与卿士同兹庆休便蕃优渥之恩固无内外之异告于朝寀布乃言纶西蕃邈川首领河西军节度凉州管内观察处置押蕃落等使金紫光禄大夫检校太保持节凉州诸军事凉州刺史上柱国宁塞郡开国公阿里骨生有轶材少负伟略禀天地之义气得秦豳之遗风奠塞外之封疆继承列土拥河西之旄钺坐护诸羌长雄一方作我西屏属九筵之讲礼盛四海之骏奔来献其琛实相予祀是用加命王公之数视秩帝傅之崇增井赋于爰田广国租于真食于戏尔有时享嵗贡之恪史不絶书我有馂神观政之方惠必及下旣均承于纯嘏宜益厉于忠规徃服训言克享天禄刘昌祚加恩制苏辙朕因路寝之正举合宫之祠礼乐法商周之隆车服兼汉唐之盛出款原庙还享上穹职贡充庭工师履位兵卫如植旌斾不烦实惟有人以克成礼殿前副都指挥使武康军节度洋州管内观察处置等使持节洋州诸军事洋州刺史上柱国彭城郡开国侯刘昌祚天姿鸷勇惟本忠良结发征羌号马上之飞将授钺临塞皆关中之要区方西鄙之须材㑹中军之谋帅卑之旄节之重付之貔虎之师归閲浃旬旋闻辑睦逮此熙成之庆赖其宿卫之勤旣增封爵之崇仍加真食之厚于戏古之明主立赏以待有功古之贤将有功而耻自列服予霈泽之异勉尔勲名之思贵当益恭老当益壮除文彦博太师河东节度使致仕制苏辙周公未尝之鲁老亦居丰留侯晚虽彊飡终不任事盖委寄之重初无间然而止足之风所不敢废惟我耆旧历事祖宗纉服之初复命以位虽师保之地优佚不烦而丘樊之心朝夕以请布告在位俾闻髙风太师平章军国重事上柱国潞国公文彦博克孝而忠允文且武其在师旅有方召之勲其在朝廷有崇璟之业士民视其去就夷狄震其威名时更四朝躬蹈一节先皇帝愍劳以事旣许其归越予访落之年凛有涉渊之志起之旣老待以仰成出入五年终始全德进而论道日闻典训之言倚以折冲卒靖边防之警委成功而不处指莫景以求安勤请屡闻诚心莫夺顾瞻闾井近在洛师郭氏有永巷之严裴公有緑野之胜岂以簮绂之累久致形气之劳贵极上公旣无复加之爵秩分领全晋仍卑久还之节旄增广旧封益衍真食殚尽人臣之宠归从父老之游于戏音声不遐尚有就问之礼几杖以俟复期亲祀之陪勿以进退之殊而废谋猷之告式燕且誉俾寿而康文彦博司徒判河南制曾布秉国大均絶席庙堂之上经时常武运筹樽俎之闲维吾老成多所更践恳辞几务徃殿近藩敷告于廷进畴厥位推忠恊谋崇仁同德经邦賛治守正保运亮节佐理功臣枢宻使劒南西川节度管内观察使处置桥道等使开府仪同三司守司空检校太师兼侍中兼羣牧制置使行成都尹上柱国潞国公文彦博器资宏伟智谟靖深逮事祖宗蚤登丞弼周旋左右当四海之具瞻宻勿枢机实万邦之爲宪肆予纉御属在倚毗深惟注意之勤勉徇均劳之请眷言耆旧宜所褒崇增秩上公衍封真赋光华故里揭全晋之旌旄偃息名城壮陪京之屏翰出入中外始终显荣于戏进而论道经邦则必告嘉猷于后退而承流宣化则必下膏泽于民惟徃钦哉尚多受祉除范纯仁观文殿大学士知颕昌府制曽布谋谟庙堂入则股肱于大政偃息藩翰出则师帅于一方维时宗工引疾辞位均逸近辅敷告大庭通议大夫守尚书左仆射兼中书侍郎上柱国广平郡开国公范纯仁端良禀于世资乐易成于天性有砥名厉行之志有面折廷争之风越自累朝更华选曁沖人之嗣服适文母之仰成咨于臣邻付以宥宻一践枢要再秉国均朕恭已绍庭向明图治缉熙绪业追遹先猷方有望于弼谐遽固辞于机务重违尔志姑即厥安增视秩之荣名进陪封之宠数式隆体貌何吝眷私于戏论道经邦常在倚毗之地承流宣化勿忘励翼之心祗服朕言徃共尔位立皇后孟氏制梁焘正家者义之先天下从而定矣大昬者礼之本圣王所以重焉朕继体持盈侧身思永方切基图之固敢娱宫室之安太母以万世爲心命䖍宗事之重大臣以两极陈义请建坤仪之尊谓王道之大所由兴故人伦之始不可缓明扬德阀之懿简在慈闱之公钦承温诏之音俾正中宫之位载蠲吉日敷告大庭故侍卫亲军马军都虞候眉州防御使赠太师孟元孙女忠孝令门善庆奕世幽闲专静蔼闻和声婉睦惠慈雅应柔则天作之合文定厥祥人谋恊从龟告并吉是宜入听内职辅宣外和式瞻祎翟之章上直轩龙之象嘉典大备并行今古之情文盛德有开增美国家之治理于戏惟恭俭爲冨贵之守惟忧勤爲康乐之资如关雎之进贤则可以基风化之成如樛木之逮下则可以将福履之盛用久乃济匪𥘉其难勉尔钦修以法三宫之端一相予显祀以崇七庙之清明垂光紫庭袭誉彤管可立爲皇后徐王改封冀王制范祖禹周尊公旦倚爲四辅之师汉重王苍位处二公之上及我仁祖加礼荆王顾惟沖人敢后叔父诞敷明命播告治廷皇叔永兴凤翔等军节度管内观察处置等使守太尉开府仪同三司雍州牧兼凤翔牧上柱国徐王赐诏书不名颢禀训英皇同气神考仁义根于天性孝友冠于人伦昔在先朝蚤膺异数迨宣后九年之政无爱子一毫之私追惟崇庆之功罔极昊天之报方毕太宫之祔飨莫先尊属之褒嘉是用登拜师垣仍聮使节彻彼徐土受兹冀方内奨皇家外绥侯服进陪多赋衍食真封于戏并建亲贤实爲社稷之卫益彊藩屏用承祖考之休徃膺典册之光永介寿祺之祉式昭令德无愧前人除向宗良检校司空充醴泉观使昭信军节度使制曾肇昔周盛世则有申伯之良翰在汉懿亲则有少君之长者眷吾仲舅蚤着贤称登进宠名诞敷诏号醴泉观使奉国军节度明州管内观察处置等使持节明州诸军事明州刺史上护军河内郡开国公向宗良席庆深厚秉德粹温富贵无自满之心恭孝有夙成之质肆朕承祧之始首膺授钺之荣兹属东朝亟还大政念崇德报功之谊将钖异恩守右贤左戚之规莫回慈㫖换节濒江之地参华空土之名增衍户租併申朕志于戏维我太母有劳皇家方其艰虞则出任社稷之重及底康靖则还就宫闱之安动静必惟其时进退靡失其正而犹鉴观前载深抑外亲尔其念长乐之好谦思文简之垂𥙿益坚素履永保令名除皇弟似守太保依前开府仪同三司蔡王充保平镇安等军节度使制曾肇朕惟本朝之制厚公族之恩列第京师不忍使之去国兼荣将相未尝责以治民岂惟致叙之仁抑亦隆夹辅之势矧吾宠弟实位真王念方属于妙龄将即安于外邸虽云宻迩能不疚懐肆举徽章用孚羣听皇弟武昌武成等军节度鄂州滑州管内观察处置等使守司徒开府仪同三司持节都督鄂州滑州诸军事鄂州滑州刺史上柱国蔡王似出神明之冑钟禖祝之祥气禀温良生知逊悌雅爱图书之习夙坚忠孝之诚桐叶䟽封已侈盘维之寄棣华致好毎和乐之私比遵朝着之趋尚处宫隅之邃屡观启奏祈避禁严志虽莫回情实未忍思在宗之谊岂忘原隰之裒顾开府以时难废国家之典廼蠲谷旦增峻官仪更两镇之节旄正三师之位叙兼陪井赋益壮宗藩于戏周诰孟侯则曰无康好逸汉诏诸子亦云无迩宵人盖位不期骄者人情之常宠至益戒者前哲所尚徃服休命永绥令名除曾布右仆射制曾肇左右置相以緫吾喉舌之司东西分台以斡我钧衡之任居中如鼎足之峙承上若台符之聮相须而成阙一不可廼登次辅以告大廷左光禄大夫知枢宻院事上柱国鲁郡开国公曾布敏识造㣲懿文贯道器周小大之用智适古今之宜𬒳神考特达之知亟跻禁从膺先朝倚注之重久执事枢而能悉心公家宣力夙夜忠以迪上谊不辞难忧勤百爲壮老一节肆朕纂临之始尤嘉翼戴之劳参稽师言图任旧德文昌端揆之列紫微陪侍之班合兹宠名作我近弼仍迁阶品增衍户封于戏朕有休息百姓之心汝则觌文而匿武朕有综覈庶工之志汝则务实而去华以至甄序材良奨正直澄清风俗振肃纪纲使万物各得其平无一夫或失其所汝之职也尚徃钦哉复元祐皇后制京朕绍休列圣承训东朝施惠行仁旣诞孚于有衆念今追徃用叙于我家废后孟氏顷自勲门嫔于王室得罪先帝退处道宫逮兹累年克庸祗德皇太后念仙游之寖邈抚前事以兴悲恻然深矜示不终废申崇位叙还复宫庭乃诏辅臣具依审议虽元符建号已位于中宫而永泰上賔无嫌于并后于戏原情起义盖示亲亲之恩克已慎身宜成妇妇之道其率循于懿范以上答于深仁徃服茂恩永膺多福蔡京降太子少保致仕制张阁政事所寄尤严误国之诛人臣之姦莫重欺君之罪我有常宪扬于大庭太师致仕楚国公蔡京顷以时才久膺柄任两冠台衡之峻三登公衮之崇庶图尔庸以弼予治而緫秉机务出入八年事紊于将来谋悉违于初议擅作威福妄兴事功轻爵禄以示私恩滥钖予以蠧邦用借助姻娅宻布要途聚引兇邪合成死党以至假利民以决兴化之水託祝圣以饰临平之山岂曰怀忠殆将徼福屡有告陈之迹毎连狂悖之嫌虽仅上于印章犹久留于里第偃蹇弗避傲睨罔悛致帝意之未孚昭星文而申谴言章继上公议靡容固欲用恩难以屈法宜禠师臣之秩俾参宫保之官聊慰羣情尚爲寛典于戏天事尚象明罚所以弭灾人道恶盈省躬所以引咎徃钦善贷无重后愆皇朝文鑑卷第三十六皇朝文鑑皇朝文鑑卷第三十七皇朝文鑑卷第三十七诰韩通赠中书令刘敞王䞇授殿中侍御史王禹偁登州黄县尉东方辛可密州司士参军欧阳脩任守信可遥郡剌史依旧鄜延路驻泊兵马钤辖欧阳脩前杭州司理参军范衮可卫尉寺丞欧阳脩前知彰信军节度判官禇式可太子中舍致仕欧阳脩虞部员外郎吕师简可比部员外郎欧阳脩颍州推官江揖可大理寺丞欧阳脩进纳人空名海词欧阳脩着作佐郎张去惑可祕书丞欧阳脩永兴军节度推官董士廉可着作佐郎欧阳脩内殿崇班郝质可内殿承制欧阳脩开赟胡元并可内殿承制欧阳脩乔察可静难军节度推官知陇城县欧阳脩试助教郭固可宁州军事推官欧阳脩范仲温可台州黄巖县尉欧阳脩史馆书直官潘宗益可梓州司户参军欧阳脩内殿崇班李允恭可内殿承制欧阳脩李仲昌可大理寺丞签署渭州判官事欧阳脩泰州兴化县主簿朱思道可卫尉寺丞欧阳脩京西转运按察使杜𣏌可直集贤院充广西转运使欧阳脩河北都转运使张昷之充天章阁待制三司户部副使张方平前秀州崇德县尉左惟温可涟水军録事参军刘敞张铸可光禄卿致仕刘敞无爲军録事参军马易简可太子中舍致仕刘敞龙图阁直学士兵部郎中泾原路经略使王素可谏议大夫刘敞太子中舍通判衡州张兊可殿中丞刘敞李育可着作佐郎许林宗可大理寺丞刘敞皇姪右监门卫将军克孝妻某氏可封仁和县君刘敞西京左藏库使忠州剌史髙阳关路驻泊兵马钤辖时明可文思使刘敞宰臣冨弼奏试国子四门助教王渊宰相韩琦奏郷贡进士李常并可试将作监主簿刘敞内殿崇班唐询可内殿承制刘敞定武军节度推官卫观可大理寺丞常州团练推官沈披可卫尉寺丞刘敞欧阳脩可礼部侍郎宋祁可尚书左丞范鎭可吏部郎中王畴可右司郎中宋敏求可祠部员外郎并依旧职任刘敞参知政事曾公亮可加正奉大夫进封开国公刘敞将作监林洙可司农卿刘敞权郴州军事判官杨永可右賛善大夫致仕前岳州平江县张正已可大理寺丞致仕刘敞韩通赠中书令刘敞易姓受命王者所以徇至公临难不苟人臣所以明大节周故天平军节度使检校太尉同中书门下平章事侍卫亲军马歩军副都指挥使韩通定交覇府委质前朝荷戈共历于艰贞钖壤迭分于戎律朕以三灵睠祐百姓乐推言念元勲方畴异渥苍黄遇害良用怃然追升浴凤之池式表潜龙之旧王贽授殿中侍御史王禹偁故事御史府三院转迁各有月限考绩之命异于他官国朝以来不用此制必因行庆方得叙迁其闲才行有闻爲衆所誉者不时而授人以爲荣具官王贽本以懿文辅之通识自登宪署继领诏条絜己爱民所在称理司漕运者奏其课执风宪者举其才受代南康陛见与语宜从改秩用以劝能勉荷宠光勿渝素履登州黄县尉东方辛可宻州司士参军欧阳脩朕以信示天下而以禄报有功今尔辛缘死事而命于官然按察者纠失职而来有请按察吾所诏也不从则不自信念功吾所急也不报则无所劝焉是用易尔散秩优尔俸禄免尔吏责俾尔自安庶几使吾信赏并行而不失西京左藏库使内侍省内侍押班任守信可遥郡刺史依旧鄜延路驻泊兵马钤辖欧阳脩国家自灵夏不賔边隅多警议者率以谓用兵之道任将宜专恩信不久则无以得士心山川不习则不可图胜筭自兵宿于野久而无功此殆将帅数易之患也苟有能者无遽夺焉以尔具官任守信选以敏材临于戎事肃军捍冦宣力有闻遽以飞章自言满嵗顾久亲于矢石岂不念于勤劳然而士卒之乐旣汝安夷狄之情惟汝熟虽欲代汝实难其人所宜旌以郡章仍临旧部体兹委寄服我茂恩前杭州司理参军范衮可卫尉寺丞欧阳脩朕观两汉名臣多或出于丞史小吏非夫丞史之能出名臣也乃知古虽吏属亦必选用贤材焉今中书丞相之职比古公府曹掾之制吏员已爲简阙欲任其事岂不择人故诏铨衡俾其慎选具官范衮有司来上以尔爲材进尔诸丞徃率乃职古人可慕无自怠焉前知彰信军节度判官禇式可太子中舍致仕欧阳脩昨按察者言尔事有迹而尔方以老自请吾屈言者不究而进尔以秩全尔之归吾之欲成人之美而不欲成人之恶如此汝其休矣知我之仁虞部员外郎吕师简可比部员外郎欧阳脩国家向因寡兵特立赏格俾劝勤者速于集事而议者皆患应募之卒虽多而难用岂夫训练之未至将由简閲之不精然而号令重于已行赏罚贵乎存信今有司按籍言尔当迁徃服新恩其思实效颖州推官江揖可大理寺丞欧阳脩朕思与多士共宁庶邦而贤豪材美之人或自沉于幽逺与夫懿节茂行之韫于中而未见于事者吾皆不得而徧观焉故以举类之科而爲官人之法今举者言尔行可称命尔新恩以期后效进纳人空名海词欧阳脩官者所以治人而非以假人之器也朕闵西人之劳而欲纾其乏有出其私以佐吾之用者是亦有益于吾民俾命于官所以示劝尔其徃矣服我茂恩着作佐郎张去惑可祕书监欧阳脩国家设官之法患乎巧伪干誉者之难止故考绩之格三载而一例迁所以使沉实守正之人得以自进及其弊也庸人希累日之赏而贤者不能自别故又增旧法稍欲因举类而求能者焉惟尔之材世所称美夫累日而迁非尔志干誉而进不可爲惟思厥中务广其业永兴军节度推官董士廉可着作佐郎欧阳脩自古竒伟之士因时立功而名在竹帛者率皆不以细文常行责其备盖于其大者人有所不能者焉惟尔少而好竒不徇小节喜从兵事思奋其材今积久録劳盖从请者若夫异赏待尔有爲内殿崇班郝质可内殿承制欧阳脩夫被甲驰马出而与敌周旋于原野搴旗斩馘归而与士卒数俘获于军中量功较计蒙褒被宠进而受赏于朝廷此将帅之事也岂不荣且乐哉战之功有小大国之赏有重轻膺此茂恩更期后效龙卫指挥使开赟拱圣指挥使胡元并可内殿承制欧阳脩朕之劲兵鋭将戍于边者不可胜数惟尔能以武勇出乎其间方吾思得勐士之时吾之大臣以尔来上髙爵厚禄爲尔等而设也徃其勉矣吾将观汝之能秦州观察支使乔察可静难军节度推官知陇城县欧阳脩夫吏之不能称职者或谓数易使之然今尔尝佐于州就临属县其上下政令之便及士风民俗之所安皆所习知可以爲治将观汝绩无替其勤试助教郭固可宁州军事推官欧阳脩自边陲用兵而天下游谈之士趋时蹈利者吾非不知其滥而未始怠焉者冀必有得于其间惟尔之能乃其素学夫学有实者诘之不穷而推之可用嘉汝施设精而有条虑变适宜将观汝用范仲温可台州黄巖县尉欧阳脩尔弟仲淹参吾大政方欲辅朕平赏罚推至公以修纪纲而正庶位尔今所任有土与民惟过与功则有赏罚尔勤厥职可不戒哉史馆书直官潘宗益可梓州司户参军欧阳脩给事有年其劳可录宜命以秩俾旌厥勤凡爲有司惟久则习尚安乃职以谨克终内殿崇班李允恭可内殿承制欧阳脩朕患州县之吏不职者不能御姦禁暴而悯吾民罹于贼盗故于捕盗之吏推赏尤厚非以爲私盖有爲也今尔之请自陈其劳方吾以赏行劝之时惟恐不及故加尔宠非狥尔私夫古有让功不言之贤惟尔宜慕彰武军节度推官李仲昌可大理寺丞签署渭州判官事欧阳脩羣材之在下者思达其上难矣而在上者思得可用之材岂爲易哉朕顷自择能臣使举其类而洙以尔充荐今琦又以爲言琦洙皆能体吾劳于择士之心者举尔不应不慎霈然推宠吾所不疑尔尚勉哉以称兹举泰州兴化县王簿朱思道可卫尉寺丞欧阳脩夫廉爲吏之一节也今保荐之法惟以受财爲同坐则待夫能吏岂尽其材尔其奋厥所长思有所立不独守夫一节而已焉京西转运按察使虞部员外郎杜𣏌可刑部员外郎直集贤院充广西转运使欧阳脩自一隅用兵而调发输役之繁无逺不及况广东西之路于东南尤爲逺者而吏多不良吾之疲民旣有赋歛之劳而今罹盗贼之患吾一虑及爲之恻然凡与吾忧国者岂遑暇于安居哉汝爲吾徃其可惮劳吾又嘉汝名臣之后好学博文尚有荣名以爲汝宠凡吾寄汝之事繄汝之材吾惟责成尔可自勉河北都转运使工部郎中张昷之可兵部郎中充天章阁待制三司户部副使张方平唐自开元以还王室多故行在之所不能备官而从军兴之期顾多应卒之事爰从权便置诸使而天下庶政始不归于尚书省今之㑹府乃在三司盖自中台至于寺监之务几关出纳无不緫者故建其长以治要立其贰以治凡设其攷以治目以言乎三司之副是犹文昌之丞辖助上率下举纲振目常出髙选以賛大计具官张昷之才识器用政事风采称于朝廷着于方面今边候多警戎车未脱凡物力之充屈生齿之耗登职司版图必借精力故谋于衆还尔外台尚悉乃心以集吾事前秀州崇德县尉左惟温可涟水军录事参军刘敞天下无事人得养老长㓜脩孝悌之行甚善而猾恶之民起爲盗贼夺攘以侵扰之郡县所患者也汝以邑尉捕击如律尚书条上阀閲迁尔糺曹祗服明命益思自奋太常少卿张铸可光禄卿致仕刘敞古者有司年至则致仕所以恭让而不尽其力也具官张铸履尚夷粹足以检俗精力强敏足以济物而能顾礼畏义愿上印韨朕闵劳以官职之烦今听其请夫佚老之士虽不输力于朝其矫厉风节不亦过絶保禄持宠不知止者乎俾列九卿以荣其归祗若休命思底终誉无爲军录事参军马易简可太子中舍致仕刘敞控搏禄利者至于迁籍损年饰貌匿衰以缓退休之期尔齿未耄仕无缺行能决于去庸非廉乎自下郡掾升东宫属归安乡闾足爲荣观矣龙图阁直学士兵部郎中泾原路经略使王素可谏议大夫刘敞朕临御天下赖宗庙之灵方内乂安元元蒙福而徃者戎狄窥间缘隙时入爲暴患皆在守圉之臣文不能附衆武不足威敌使贪暴之民震惊朕师具官王素假节剖符居边三年内镇抚百姓外教战士令行禁止惠于鳏寡爰及疆外羁縻之虏咸怀服集不失朝贡中国以安朝廷益尊此蕃卫之勲也诗不云乎大邦惟翰其议迁秩升于谏列以慰吏士出车东山之思太子中舍通判衡州张兊可殿中丞刘敞郡有倅贰关决衆务所以优民事示重慎也俗吏不察大体而矜势怙权以争重轻吏民反苦之甚非朝廷意尔居职自若奏课亦善通籍循省以畴嵗劳方天之休其朂哉前邠州观察推官李育可着作佐郎前赵州军事推官许林宗可大理寺丞刘敞古之礼珪璋特达而璧琮有借宝非不同也所从用之异岂唯宝哉士亦宜然育用文学进有以自见林宗繇吏材选称于知己夫蓬丘图书之府廷尉法理之本徃爲之属各践尔位思所以报毋堕而守皇姪右监门卫将军克孝妻某氏可封仁和县君刘敞常棣之诗其辑之乱曰宜尔家室乐尔妻孥知其爲治内之本也今夫宗妇则有汤沐之邑封君之号此其所以称宜且乐不亦光大章显乎具官克孝妻某氏慿庆良奥作嫔懿近柔静之操足仪闺壸庄肃之风能承祭祀俾䟽列壤且择令名尚无懈于夙夜思能对于休宠西京左藏库使忠州刺史髙阳关路驻泊兵马钤辖时明可文思使刘敞执干戈典兵马之臣当以战多勇功受赏于朝而但累嵗月计资考以此取髙位壮士之耻也然今天下乂安士无所试其能故偏禆将帅例以恩进迁尔使列以观来效尔亦母谓易而得之因易以守之盍亦竭节顾义思所以报国者乎宰相冨弼奏试国子四门助教王渊宰相韩琦奏乡贡进士李常并可试将作监主簿刘敞曩者朕亲祀清庙推恩延赏而大臣得荐其门下之士置之仕籍今丞相以常等闻夫与我陶冶万物长育人材者非丞相欤何惜一命以慰士大夫之望其慎所履毋辱已知内殿崇班唐询可内殿承制刘敞边吏欲其奉法守职以安吾民而不欲其徼功兴事以挠王略也故嵗满无负者辄迁其秩尔有治状恊于赏格进承制命无隳常守定武军节度推官卫观可大理寺丞常州团练推官沈披可卫尉寺丞刘敞昔唐有天下诸侯自辟幕府之士唯其材能不问所从来而朝廷常收其俊伟以𥙷王官之缺是以号称得人今州郡从事皆吏部㫖授然其试之临政而不苟察之行已而有立亦皆一时之选已故吾亦且命以九卿之属使渐而升于朝观与披也旣历试于外又亟称于知已得人之声庶必能勉焉翰林学士给事中知制诰欧阳脩可礼部侍郎端明殿学士吏部侍郎宋祁可尚书左丞礼部郎中知制诰范镇可吏部郎中刑部郎中知制诰王畴可右司郎中三司度支判官太常博士集贤校理宋敏求可祠部员外郎并依旧职任刘敞古之爲国者法后王爲其近于已制度文物可观故也唐有天下且三百年明君贤臣相与经营扶持之其盛德显功美政善谋固己多矣而史官非其人记述失序使兴坏成败之迹晦而不章朕甚恨之故择廷臣笔削旧书勒成一家具官欧阳脩宋祁创立统纪裁成大体具官范镇王畴宋敏求网罗遗逸厥恊异同凡十有七年大典乃立闳冨精覈度越诸子矣朕将据古鉴今以立时治爲朕得法其劳不可忘也皆雠有功迁秩一等布其书天下使学者咸观焉礼部侍郎参知政事曾公亮可加正奉大夫进封开国公食邑五百户赐推忠佐理功臣刘敞朕承七庙之光继三圣之绪惟慎祀时享未足副盛德委事有司未足尽诚孝故稽旷典历吉日亲率公卿躬执豆笾昭见祖宗并受祉福若乃裒时之对申钖无疆天㝢之内莫不受获而况一二耋老肃雍显相者乎具官曾公亮德器浑厚智谟闳逺予欲观于雅颂参元鸟清庙之诗以追孝于前人汝明予欲谨于王事极四海九州之美以备物于大飨汝图予欲时和歳丰以荐厥嘉生登黍稷之馨汝翼予欲制礼恊乐以对越太室交神人之雍汝助夫赏国之典不可废也进阶中朝颁爵上公衍食加田勒忠甲令使百执事粲然皆知辅德致治之报焉不其伟欤将作监林洙可司农卿刘敞自周以来稷爲大官今吾非废稷不务也而官益轻岂居其职者未能勉乎具官林洙资禀通𥙿临履脩㓗擢正卿位尚宜其事昔乃先正实领大农之任以迪文考今年谷未充边人望哺尔其勤身敏行无忝名实于以劝穑劭民庶有赖焉济尔世美不其多乎权郴州军事判官杨永可右赞善大夫致仕前岳州平江县张正已可大理寺丞致仕刘敞年至还政典也而贪禄者或不能止能止者皆好礼者也至于以廉自嘉者有不待年去矣今永也礼而正已也廉忽而不录何以慰其子弟之心或升籍朝闺或丞事卿寺归荣乡闾以乐暮齿皇朝文鑑卷第三十七皇朝文鑑皇朝文鑑卷第三十八皇朝文鑑卷第三十八诰都官贠外郎邢梦臣可侍御史殿中丞沈起可监察御史里行刘敞兵部郎中张中庸可开封府判官刘敞屯田贠外郎胡揆除都官贠外郎刘敞度支郎中李硕可三司户部判官刘敞陜西路都转运使兵部郎中天章阁待制傅求可右諌议大夫河北都转运使工部郎中天章阁待制周沆可兵部郎中依旧刘敞司门贠外郎张巩可开封府推官刘敞曹颍叔充天章阁待制知福州蔡襄张昷之可光禄卿致仕蔡襄王元可右卫大将军遥郡观察使胡宿皇姪岳州圑使起复泰州防御使知宗正寺王安石起居舍人直祕阁同修起居注司马光攺天章阁待制王安石左司諌王陶可皇子伴读王安石范鎭加修撰王安石髙旦可着作佐郎王安石德妃沈氏姪孙献卿可试大理评事王安石沈德妃姪授监簿王安石磨勘转官王安石王伯恭转官王安石甘昭吉入内副都知王安石崔峄刑部侍郎致仕王安石皇兄故保康军节度观察留后承简可赠彰化军节度使追封安定郡王王安石参知政事欧阳脩曾祖某赠某官王安石曾祖母某氏某国太夫人王安石祖王安石祖母王安石父王安石母王安石枢密使张昇所生母王安石三司使礼部侍郎田况可枢密副使王珪屯田郎中詹庠可都官郎中王珪户部副使太常少卿燕度可右諌议大夫知潭州郑獬劒南节度推官张士澄等可大理寺丞郑獬皇姪右监门卫大将军仲郃可依前右监门卫大将军黄州剌史特封齐安郡公韩维頼王府翊善守太常少卿直昭文馆齐恢可守尚书左司郎中依前直昭文馆兼太子左谕德诸王府记室参军尚书司封贠外郎直集贤院陈荐可工部郎中依前直集贤院兼太子右谕德韩维西头供奉官常用之可右清道率府率致仕右侍禁李襄古率府副率致仕韩维台州宁海县令魏昂可试大理评事充山南东道节推知劒州劒浦县沈文通内东头供奉官廖浩然可内殿崇班沈文通都官郎中杨佐可司封郎中沈文通都官贠外郎邢梦臣可侍御史殿中丞沈起可监察御史里行刘敞御史执宪毂下纪纲国体非雅亮劲正之士不足参论议广聦明拯与景初吾所信也使之愼柬厥僚必皆其人而拯也以起闻景初也以梦臣可稽之阀閲察之望誉人咸曰允哉予甚嘉之夫鑑以明故可正容绳以直故可形枉毋勤小补而遗大体毋忽近务而隳常守事君尽礼其可以报知己乎兵部贠外郎张中庸可开封府判官刘敞京师衆大之居其俗具五方而诸侯所视法也号称难治盖自古记之爲之尹者专用击断则网密俗敝崇之以寛则威信不立故常择精明䟽通之人以参其职具官张中庸材剧而用博行脩而志坚处烦决疑必有余𥙿俾賛浩穰之政当适寛勐之中根本之地尔惟钦哉屯田贠外郎胡揆除都官贠外郎刘敞朝廷鎭抚四夷以绥中国贵于息民而不务佳兵故常申敕边吏毋邀竒功五岭以南蛮夷杂居其俗剽悍尤爲易动而桂州一都㑹也前通判军州事尚书屯田贠外郎胡揆承用诏旨悉心疆事终揆之任怗然无虞亦可谓善吏能宣明威信者矣夫守边之患常在见小利而不达大体以侵迫驱夺之爲故至大沸贻忧吾民则若揆者不可以不赏也稍增其秩以示褒宠度支郎中李硕可三司户部判官刘敞财赋大计一出于民取之寡则用不足然而民逸取之多则用有余然而民困此三司之难也术不能通轻重智不能调盈虚则吾不以爲之僚具官李硕尝以名字典郡风采奉使敏以爲政精于检下所到而治有迹可纪使之参计耗登賛举筹䇿庶可以不伤财不害民乎徃即㑹府毋乏乃事陜西路都转运使兵部郎中天章阁待制傅求可右諌议大夫河北都转运使工部郎中天章阁待制周沆可兵部郎中依旧刘敞岐毕吾西土也被山带河百二之险而有昆夷之虞燕亳吾北土也平原广牧四战之地而有玁狁之警赡足兵食纲领郡县将命宣指甚难其人具官傅求明智敏察表以文雅具官周沆深中笃厚居以名捡并委节传分按州郡皆有述职之勤美俗之风夫较考陟明其来尚矣或正諌省之列或迁夏卿之属所以褒善劝能尔其钦哉司门贠外郎张巩可开封府推官刘敞京师者举衆大之辞名之者也风俗杂而狱市繁治称浩穰吾令襄爲尹急吏缓民甚有文理其僚虚席思得敏才以左右之具官张巩尝使行河决川涤源衆工胥作輓漕以通其精力干用效在已试俾賛辇毂之政尚克有立夫都邑翼翼四方是则无习苟且违道干誉则予一人汝嘉曹颍叔充天章阁待制知福州蔡襄朕念善爲维持之䇿者运天下如臂使指欲其大小相临而威令必达故也东南之郡长乐都㑹表山环海地险而逺八州生衆系乎緫帅非有干明之资能办吾事者不可以遣具官曹颍叔智力精敏应几必决荐更器任籍有声称将漕益部还贰计曹而猥繁之务罔不给肃今属以方面之重宠以延阁之华尔其缮除兵械补完城堞怀绥困穷剪遏兇猾使吾人无愁苦之叹朝家有剸倚之赖朕志唯是尔仪图之张昷之可光禄卿致仕蔡襄朕于羣臣进退之际曷尝不腆然思之方其强仕发智能以济务则有官赏以懋其材逮其谢归养志意以自佚则有恩渥以宠其行仕宦者岂不雍然得其所耶具官张昷之立节清峻无缁磷之苟临事明敏有批导之利恤民以惠屏姧以严循吏之风闻于当世自升禁近之列屡委宣藩之重服老聃之言而知止蹑踈广之迹而告老尔其还上官事秩以列卿休于而家尚体朕意王元可右卫大将军遥郡观察使胡宿阃制之师盖威于不若巖除之卫乃备于非常唯中外之迭更在倚毗之兼厚具官王元才资沉敏节尚刚严少厉武锋博通军志干方授任政屡服于藩方厌难折冲功实施于边境眷言雍部控于西州委以牙爪之师屯乃襟喉之地苛慝不作部分有严閲牍奏之爰来叙足腓之微苦愿寘环卫乞朝京师须药石之有瘳虽金革而无避忠言可壮诚实不诬朕以拱扈之严当资于宿将察廉之任用寄于旧勲遥緫十连聮司二卫式表䟽恩之数且伸从欲之仁惟忠力之是图亦威名之斯赖体兹优遇更竭乃诚皇姪右卫大将军岳州团练使可起复旧官泰州防御知宗正寺王安石先王纠合宗族而分职以治之所以严宗庙也宗庙严则礼俗成而天下治其事岂可以轻哉今朕选于近属以脩宗正之官亦先王治亲之意也以尔具官惠仁孝恭忠信纯笃故迁厥位以称御侮之实而使任事焉夫士之欲施于政未有不学而能者学所以脩身也身脩则无不治矣朕言维服尔徃懋哉起居舍人直祕阁同修起居注司马光改天章阁待制王安石扬雄曰周之士也贵秦之士也贱周之士也肆秦之士也拘盖言先王以礼让爲国士之有爲有守得伸其志而在上不敢以势加焉朕率是道以君多士以尔具官司马光文学行义有称于时故明试以言使司告命而乃固执辞让至于八九改序厥职以伸尔志是亦髙选徃其懋哉左司谏王陶可皇子伴读王安石自天子至于士未有不待学而成者今朕欲进诸子于学求可与居者而大臣以尔爲言尔乆在諌垣有闻于世兹惟愼选可不勉哉范鎭加修撰王安石昔周人藏上古之书以爲大训而孔子春秋天子之事也盖夫讨论一代之善恶而撰次之以法度之章非夫通儒达才有识足以知先王不欺足以信后世则孰能託尚书春秋之义勒成大典而称吾属任之指乎以尔具官范鎭有该通之材有纯㓗之操辩论深博溢于文辞论思禁林时议惟允则夫按善恶见闻之实断是非去取之疑人之所难宜以命尔尔其精思熟考自勉以古之良史而毋袭近世以事属辞之失使无以考焉髙旦可着作佐郎王安石唐虞以三考黜陟幽明而其所命或终身于一职然则其所谓陟者盖爵服之加而已今之增位犹古之加爵服也以尔乆于职事而功用应于有司之法故使增位以报焉虽所更之嵗月与黜陟之法古今不同而吾所以褒厉庶工非与唐虞异意尔其毋怠思称厥官德妃沈氏姪孙献卿可试大理评事王安石朕于后妃之家不欲以恩挠法法之所当得者义亦无所爱焉尔方眇然未克有知而以外戚之恩得试理卿之属时乃邦制不爲尔私勉哉有成以待官使沈德妃姪授监簿王安石京官吾所重也故设磨勘之法以待吏部之所选非有劳而无罪及有任举之官则不可以得之尔由外戚以孩㓜入官得吾之所重其强勉学问求爲成人以称吾待尔之意磨勘转官王安石有司考尔等之阀閲而扬尔等于朝廷朕亲览焉皆应迁法夫命官赋禄之事朕非轻之也维以章有德序有功名在审官则三嵗而一迁亦维以闵夫职事之劳而勉之尽力尔等勿谓名器之可计日以自取也而无报上之意焉王伯恭转官王安石方今仕于朝廷者率三嵗而一迁论者患其不足以劝功然日月乆矣能祗愼不怠免于罪悔则亦宜有以褒嘉此朕所以使尔得迁之意也士之爲义盖有常心何必利焉然后知劝甘昭吉入内副都知王安石古者王之正内必有任职之臣予若稽古而思得吉士以充其选以尔服勤左右多历嵗年有专良之称无侧媚之毁其使序于正内以允廷论之公焉尔其审门闱谨房闼入宣宫令出賛朝事悉心夙夜一以忠信则维予尔嘉尔亦永绥宠禄崔峄刑部侍郎致仕王安石仕焉而告老者自一命以上必有以慰其归况吾迩臣恩纪所厚宜增位序以示褒优以尔具官崔峄比以明扬久于烦使入参侍从出备藩维践更滋多寄属惟允引年辞位得礼之宜进贰秋卿以荣居息古之士者非苟自佚其身唯愼行祗法以助成王德尔所知也徃其懋哉皇兄故保康军节度观察留后承简可赠彰化军节度使追封安定郡王王安石乐其生而哀其死欲其富贵之无穷仁人于亲戚莫不然而王者得尽其褒崇之意具官承简于宗室爲近属于朝廷爲大官有温恭恪愼之称无骄嫚逸欲之过不幸至于窀穸用震悼于朕心义兼亲贤恩礼当称今夫建牙树纛节制一军而封爵至于称王人臣之极也朕其追命以赐焉尚其有知享此休显参知政事欧阳脩曾祖某赠某官王安石君子善善之义下及子孙况推而上之至其祖考所以褒美崇宠顾岂可以不称哉故先王宗庙之制视其爵禄位之髙下以爲世数之逺近而本朝追命之礼亦从其子孙名数之卑尊具官欧阳脩曾祖潜于丘园躬有善行畜积之庆施于曾孙爲时宗工名重天下图仕以登于右府褒嘉当及其前人东宫之孤位已显矣进秩一品尚其享哉曾祖母某氏某国太夫人王安石尊之欲其贵亲之欲其冨岂特人主有是心哉推是心以施于人此人主所以与天下同忧乐之意也禄有厚薄故礼有隆杀位有髙下故施有逺近古之道也其可忘哉具官欧阳脩曾祖母含德在躬作嫔令族积善之庆覃其后昆惟时闻孙实朕良弼登豫政事人无间言其䟽大邦之封以报流泽之施宠灵之极尚克享哉祖王安石爲吾政事之臣所以崇宠之者备矣于是尊大前人之志亦宜有以称焉具官欧阳脩祖某积行在躬潜而不耀畜其善庆以赖后昆厥有闻孙爲朕良弼典司机要海内所瞻追命之荣至于帝传进登师位以极褒嘉尚其冥灵膺此休显祖母王安石朕䟽郡县以君诸臣之母欲以称慈孙孝子之心至于政事之臣则封国及其王母所以望其功者厚矣则慰其心者顾可以薄哉具官欧阳脩祖母来嫔名家克配君子积善之福覃于其孙左右朕躬豫国政事嘉而有后钖以大邦维灵在幽尚克膺此父王安石大臣得爵命其先人至乎公师非古也然礼者人情而已矣当于人情而义足以劝士则何必古之有哉具官欧阳脩父某畜其德善不显于世克生贤佐爲朕股肱东宫一品人臣髙位追以命汝用嘉有子尚其享此以称餽祀之盛哉母王安石古者子爲诸侯大夫而父爲士则其祭以诸侯大夫之礼朕以谓得享其礼而位号不称则不足以尽孝子之心故今有列于朝廷皆得追崇其考妣又况于爲吾左右辅弼之臣哉具官欧阳脩母严称于天下能教其子爲时名臣恊于询谋进断国论虽禄养不及而馈享有加启封大邦于礼爲称尚其幽穸知享此荣枢密使张昇所生母王安石传称春秋之义母以子贵说者或非焉而人子之爱其亲岂有穷哉已则冨贵而亲不与焉固人情之甚可哀者也当有追崇之礼称其思慕之心具官张昇所生母温柔惠和得嫓君子克生贤佐爲朕宝臣允于庶言秉国枢要追崇之典旣启尔邦其改新封以鸿后庆尚其冥漠享此恩荣三司使礼部侍郎田况可枢密副使王珪天文三阶中躔紫极之辅国事二柄右列鸿枢之司维君臣之谟明有夙夜之基命朕当登进时杰賛襄大猷以导万微之中以合九德之㑹匪至公之进曷羣听之归以尔具官田况器怀闳深业履端厚材适国家表里之体学贯天人精祲之交而自髙贤册于大廷仪畯游于清路西垣名命之粹内阁论思之勤拥帅节于边而天声憺于殊俗筦财柄于内而国用丰于历年兹庸倚尔忠力之良置诸宥弼之地熙我大业垂之亡穷噫本天下之兵莫重安危之寄在帝右之陟有若臣邻之荣盖德懋者宠所隆任大者责亦至勉思尽瘁永克承休屯田郎中詹庠可都官郎中王珪世治俗厚贤能衆多其髙材异行则待以越次之位而守职奉法亦褒累日之赏非有厚薄理则然也尔服于朝着陈力事任有司稽年书阀应陟其增一秩以慰夙夜浚明之勤徃服休命勿忘祗饬户部副使太常少卿燕度可右谏议大夫知潭州郑獬湖湘之南溪蛮剽悍而易扰阹而驯之则亦弭伏至其失御遂出而囓边其祸亦不细得无肃乂廉治之帅爲之良牧者哉以尔具官燕度醇明忠厚通于世务更荐要剧芒刃愈出俾副大农厥功茂焉宜加赐諌议大夫鱼符犀节徃甸南服内以惠斯民外以柔殊俗朕方端扆面朝以迟尔之奏课矣劒南节度推官张澄等可大理寺丞郑獬万官之才岂朕一耳一目之可尽之哉然而卒所以能尽之者寄朕之耳目于岳牧连帅推而进之耳维汝脩方宿业以廉治自显荐牍交上可勿听乎宜宠以廷尉丞以示我择材之公皇姪右监门卫大将军仲郃可依前右监门卫大将军黄州剌史特封齐安郡公韩维朕按属籍以观祖宗之世而陈王之后独微且其位不章显朕甚悯之以尔具官仲郃孝友谨善守法度爰命褒録以鸿厥庆剌史重任也郡公髙爵也遥领绍建兹谓显休噫惟务学可以正已惟率礼可以保位汝其懋哉颍王府翊善守太常少卿直昭文馆齐恢可守尚书左司郎中依前直昭文馆兼太子左谕德诸王府记室参军尚书司封贠外郎直集贤院陈荐可工部郎中依前直集贤院兼太子右谕德郑獬唐制左右谕德掌谕太子以道德其内外庶政有可爲规讽者随事而賛论焉则处其官者其选可以不重哉以尔恢清谨廉正不失其常以尔荐质直和厚可任以事而或入道经训或賛爲书记使王有闻繄尔能力属储闱之肇启择郎曹而并进夫语道者非序而安取论德者惟行之爲艰母或易言以坠予训西头供奉官常用之可右清道率府率致仕右侍禁李襄可率府副率致仕郑獬古之仕者量其可任则受至于不能而止所以逺殆辱也朕嘉斯人之徒故于谢事而归者必增秩以遣之徃钦茂恩以安末路台州宁海县令魏昂可试大理评事充山南东道节推知劒州劒浦县沈文通前日天下令长多非其人始诏剌举牧守之臣察廉爲之故逺近之县十七八治朕甚嘉之汝其选也汝旣三嵗被代而知者尚鲜何哉虽然不可不少褒也其升职幕府复爲百里益有以荐于朝者当命汝迁焉内东头供奉官廖浩然可内殿崇班沈文通禁闼小臣衆矣非以德举而材选也特以给左右之役导内外之事而已故未尝轻命以迁所以异乎吾外廷士大夫之典也今尔考不幸乃有遗封以尔爲请朕念尔考事我之乆位于通显汝亦谨信无咎故进汝之秩班于殿朝以爲汝宠朕于汝父子可谓至矣其思所以报我者焉都官郎中杨佐可司封郎中沈文通水之爲利害也甚矣尧舜其犹病诸故历代建以爲官莫之能废而朕用稽焉惟尔佐学行材智廉正肤敏实吾士大夫之望而自领都水出入累嵗夙夜尽瘁具有厥功朕甚嘉之故因有司大比之叙陟尔左曹之正以爲朕宠其徃宿尔业愈献厥成则亦当有以称尔矣钦哉皇朝文鑑卷第三十八皇朝文鑑皇朝文鑑卷第三十九皇朝文鑑卷第三十九诰西京左藏库副使杨文广可供备库使沈文通西京左藏库副使髙允元可文思副使沈文通屯田贠外郎王衮可都官贠外郎太常博士杜保衡可屯田贠外郎沈文通徐铎张崇翟思太学博士曾巩徐禧给事中曾巩呉居厚京东转运副使吕孝廉转运判官曾巩王从伾知岢岚军曾巩崔象先等带御器械曾巩知制诰直学士院孙洙可充翰林学士知制诰李清臣刘永年充殿前都虞候燕逵充马军都虞候苖授歩军都虞候李清臣翰林医官尚药奉御王永和可依前尚药奉御直翰林医官李清臣中大夫守尚书右丞李清臣可太中大夫依前尚书右丞王震朝奉郎苏轼可守礼部郎中王震朝散郎勾当京东排岸司胡及可依前官权发遣开封府推官公事王震通直郎河北西路提刑吕温卿可依前官充河北东路提刑吕仲甫可依前官充河北西路提刑王震通直郎着作佐郎丰稷可权发遣提举利州路刑狱公事王震朝奉大夫少府少监吕希绩可权发遣颕州王震朝奉郎行宗正寺主簿杨完可权知衢州王震左藏库副使赵谅可供备库使供备库副使王继恩卢昭用可并西京左藏库副使内殿崇班杨贵田珏张仅可并内殿承制王震皇姪右千牛衞将军士倞皇弟右千牛衞将军叔嫣可并右监门衞大将军王震朝请郎权发遣陜西运副叶康直可朝奉大夫再任承议郎权发遣陜西运副李察可朝奉郎再任王震故内殿崇班刘景男可奉职王震朝请郎呉安度等故母广陵郡太夫人王氏赠荣国太夫人刘攽殿中侍御史丰稷可右司諌刘攽皇叔祖保信军节度使宗隐男仲䙼等可并太子右内率府副率刘攽左藏库副使纯昱可权知廉州刘攽皇城使汉州剌史广南西路兵马钤辖张整等降官添差监当刘攽吏部侍郎胡宗愈可御史中丞刘攽承议郎充祕阁校理权判登闻皷院张舜民可通判虢州刘攽太常少卿赵瞻可户部侍郎苏轼鲜于侁可太常少卿苏轼杨绘可知徐州苏轼杨王子孝骞等二人荆王子孝治等七人并逐州团练使苏轼吕公着妻鲁氏赠国夫人苏轼张恕将作监丞苏轼李承之知青州苏轼韩维父亿赠冀国公苏轼母蒲氏王氏赠秦国太夫人苏轼西京左藏库副使杨文广可供备库使沈文通前日南夷负恩爲乱以覆坏我郡邑至于用师而后定虽朕不德不能怀服方外而亦将吏不戒不习之罪也故深察徃失而推择所遣益不敢轻惟尔文广材武忠勇更事有劳故今以尔緫一道之兵戍于邕管又陞尔于诸使之正以重其行尔其祗听朕命戒疆事习军计使南徼无警而朕爲知人则时乃之功矣其徃钦哉西京左藏库副使髙允元可文思副使沈文通武吏以材勇进以功力赏古之制也方天下无事兵革不试则汝武吏安得自效以取赏哉然内外之职嵗月之劳亦不可遗也今允元最状旣应陟法其增秩一等以明劝羣吏屯田贠外郎王衮可都官贠外郎太常博士杜保衡可屯田贠外郎沈文通朝廷治定士大夫幸当其时而进于位以周旋乎太平之政岂非休哉然患常生乎乆安而因循苟简之弊不能无也在乎彊勉而已矣诗曰夙夜匪懈书曰懋哉懋哉今有司弊三载之治故各増尔秩一等其各徃服祗我明训思有攸立母自致斁败徐铎张崇翟思太学博士曾巩博士列于成均以讲教爲任尔以经明选用徃服厥官盖尊其所闻以诱率学者汝之守也其尚钦哉徐禧给事中曾巩有事殿内之臣职在于平奏述详命令纠其违者而正之覆其是者而行之至于决狱官人条陈法式之事莫不当攷察焉其任可谓重矣具官徐禧以材进拔典执邦宪兹用推择俾践厥位惟精敏不懈可以周閲读惟忠实不挠可以司论驳朕方观尔之效尔尚勉于厥修吴居厚京东转运副使吕孝廉可转运判官曾巩朕进抜能吏以督视一路盖州县政令之举措公私货食之敛散莫不任焉得人之难攷择惟愼以尔干敏閲试惟旧用是分兹东部属以使事夫施于民者厚而刑罚清求于民者约而财用赡使德流泽通而风化辑穆以称朕忧悯元元而励精庶务之意尔其勉矣徃服训辞王从伾知岢岚军曾巩崇筑培垒本以辑治军旅及四方旣平而假守之臣实任民事列于有土之官矧岚谷并边寄属尤重尔以选择徃祗朕命夫能开示恩威以惠养吾人而怀附异俗则爲善于其职尚思尔守无替训辞崔象先等带御器械曾巩乗舆所在供御之物无一不备具者故铠甲弓矢属之以从者亦不去于侧非左右亲信恶足以任此哉尔给事惟旧宜就兹列益思祗恪以称厥官尚书祠部贠外郎知制诰直学士院孙洙可翰林学士知制诰李清臣以文辞爲号令明谕朕志于天下者在制诰陈古今论得失裨朕之欲闻者在访议二者皆学士职之故于侍班爲亲且贵以尔具官孙洙繇学术行谊显进有名于时博习坟史多识典故代予言训蔚然可观眞秩禁林使与材称恩宠茂矣尔愼旃哉刘永年充殿前都虞候燕逵充马军都虞候苖授步军都虞候李清臣左右虎贲之士与羽林彀骑材官蹶张皆天下拳勇之秀以严宿卫厉武节也旣命帅分緫之而虞度兵计候司戎事亦统护之贵职岂轻任其人哉以尔具官某威行军中名动疆外材称所付忠忘其私乃俾次迁以补督将之缺予命休显汝思报焉翰林医官尚药奉御王永和可依前尚药奉御直翰林医官李清臣凡方技有益于人者皆以备王官之一守而尔原诊察色称爲明习稽勤序课迁尔之秩其益勉哉中大夫守尚书右丞李清臣可太中大夫依前守尚书右丞王震朕初纉承大赉于天下虽汪洋之泽所被者广要以贵贱逺近爲先后隆杀之节故吾政事之臣所以褒嘉者旣不敢后而致隆焉具官李清臣秉德含章将明密勿先帝图任以贰政几弼予一人与有勤绩徽章爰钖禄秩有加进陟勲资益陪常赋终审厥与尔则有辞惟予一人并受多福朝奉郎苏轼可守礼部郎中王震尔议论文章卓然名世而失职浸乆所学未伸今兹命尔爲郎以待不次之选孔子曰如或知尔则何以哉维尔之才不患无位朝散郎勾当京东排岸司胡及可依前官权发遣开封府推官公事王震开封专理京师非有二辅乱其治也独僚属尽才则𥙿无事矣吾比不补其缺使得自择所宜顾以尔闻殆必如举徃其恊乂咸底于休通直郎河北西路提刑吕温卿可依前官充河北东路提刑奉议郎河北东路提刑吕仲甫可依前官充河北西路提刑王震朕析河朔爲两道而各置使者盖祥刑惟察非若财臣之欲周知而移用也揣权称事其任惟均互易攸司咸祗厥守通直郎着作佐郎丰稷可权发遣提举利州路刑狱公事王震尔以儒学有闻而颇称澹黙试之涖事其殆不烦度此祥刑训于厥属若予钦恤尔则有辞朝奉大夫少府少监吕希绩可权发遣颕州王震今之郡守及唐剌史郎官出入之资也尔以选择入省故出得善州夫岂弟之政非文深吏所能成也唯尔懋哉务称吾意朝奉郎行宗正寺主簿杨完可权知衢州王震逺州剌史吾所加择顾尔以求得之知尔能成岂弟之政也虽然吾可谓体羣臣矣传曰体羣臣则士之报礼重尔可不勉哉左藏库使赵谅可供备库使供备库副使王继恩卢昭用可并西京左藏库副使内殿崇班杨贵田珏张仅可并内殿承制王震新城之役调卒于他道其在行者尔实緫之部分严整弗怨弗咨于是劳还宜有宠慰率迁官秩各服恩荣皇姪右千牛衞将军士倞皇弟右千牛衞将军叔嫣可并右监门衞大将军王震宗子无职事之劳而有考绩之法者亲亲之恩欲有加而无已也然非迪教饬身则弗应有司之格衞府之帅冨贵矣徃其祗哉朝请郎权发遣陜西运副叶康直可朝奉大夫再任承议郎权发遣陜西运副李察可朝奉郎再任王震朕惟西土弗靖尔则在行靡征不从日月逾迈典护邦计实繄厥劳练达边机毋易尔旧宜加宠陟申即故封有功见知其说无斁故内殿崇班刘景男可奉职王震有臣不难杀身以报国赏其可薄乎顾死者已矣殆禄其近属尚爲之旌劝永惟乃父之忠劳尔是以有禄可不勉哉朝请郎吴安度等故母广陵郡太夫人王氏可赠荣国太夫人刘攽邦君之德具鹊巢驺虞之化孝子之思有凯风寒泉之感哀荣之典兼备爱敬之治维广追崇懿行奚恡光宠朝请郎吴安度等故母王氏辅佐君子挺幽闲之操宜其家室备均一之美遗芳未泯积庆方厚举集门凢伯仲几乎万石䟽恩郡治汤沐近于百邑爰因合宫之祀申钖漏泉之泽俾封成国仍付荣名䄖翟有光壤户知贵殿中侍御史丰稷可右司諌刘攽在廷之臣位下而望重者唯諌官而已爲其得劘切人主纪纲国体也然非其学足以达道其智足以周务见微而知着择善而有容亦安能称其事而宜其官哉以稷自居宪府绰有士誉名不虚得材实允副移珥笔之权当伏蒲之选谠言正色迺其素守吐刚茹柔毋愧前哲则我爲知人尔号称职矣皇叔祖保信军节度使宗隐男仲䙼等可并太子右内率府副率刘攽公族之子属近爱至未及有知膺受光宠非以祖庙之隆庆朝家之叙邪副率之贵是惟通籍勤身戒事以就长立左藏库副使纯昱可权知廉州刘攽合浦之地古爲珠官琦珍所聚掌握致冨宜得廉吏爲之守长且蛮蜑荒逺难驯易扰非夫武壮智略不能鎭服以是数者推择用汝祗莅恩宠益思善效皇城使汉州剌史广南西路兵马钤辖张整等降官添差监当刘攽中国之所以临抚戎蛮常以威信结服其心岂其夸于杀人见小利而起后害乎尔等咸以选擢见任边徼贪于首功轻肆翦戮无辜横死近二十人文书自营谩不以实覆案究极恻然伤嗟宜正典刑以慰遐僻差夺官秩用惩无状尚体寛恩思自悔咎吏部侍郎胡宗愈可御史中丞刘攽权衡之于轻重绳墨之于曲直由其无私而素具是故应物而不贰朝廷风宪之任忠谠之士亦所以素具而待列位也命官之艰得人惟允具官胡宗愈秉心端直爲学深厚粹然特达之姿渊如有容之度粤自润色纶省献纳琐闱副贰天官藻鉴多士绰有休誉举爲称职是宜付中司之权寄执法之柄尔其修胷中之诚应方来之务有节于内则物无不察以义自处则动无不中称此茂恩着爲显效承议郎充祕阁校理权判登闻皷院张舜民可通判虢州刘攽前以御史言事不合朝廷优容直臣未尝备责故移位他局仍在毂下而舜民力自摧谢又以其多病及家婚娶求得自便天道从欲而有曲成吾何恡焉虢略要郡倅贰维重祗服恩宠毋怠勤恪太常少卿赵瞻可户部侍郎苏轼理财正辞禁民爲非曰义先王之论理财也必继之以正辞名正而言顺则财可得而理民可得而正自顷功利之臣言政而不及化言利而不及义中外纷然朕益厌之具官赵瞻明于吏事辅以经术忠义之节白首不衰爰自秩宗擢贰邦计将使四方之人知予以耆老旧德居此官者盖有盍彻之意焉鲜于侁可太常少卿苏轼奉常之职非特以治郊庙之度服器之数而已国有大政事大议论必稽焉昔鲁秉周礼齐不敢谋而晏子太师折冲于樽俎之间国之典常君臣之名分上下守之有死不易则国安而民服朕选建卿士付之礼乐意在于此非我老成之人学足以通古才足以御今智足以应变彊足以守官深于经术达于人情其孰宜之诗不云乎彼其之子邦之司直徃修厥官无斁朕命杨绘可知徐州苏轼士有拙于谋身而巧于治民踈于防患而密于虑国其自爲计则过矣而朕何疾焉先帝龙兴首擢用尔置之台諌以直谅闻言虽无功效于今日简易轻信失之匪人坐废十年陶然自得诗人所谓岂弟君子者绘庶几焉彭城大邦吾股肱郡政成民悦朕不汝忘杨王子孝骞等二人荆王子孝治等七人并逐州团练使苏轼先皇帝笃兄弟之好以恩胜义不许二叔出居于外盖武王待周召之意太皇太后严朝廷之礼以义制恩始从其请出就外宅得孔子逺其子之意二圣不同同归于道可以爲万世法朕奉侍两宫按行新第顾瞻怀思澘焉出涕昔汉明帝问东平王家何业爲乐王言爲善最乐帝大其言因送列侯印十九枚诸子年五嵗以上悉带之着之简䇿天下不以爲私今王诸子性于忠孝渐于礼义自胜衣以上颀然皆有成人之风朕甚嘉之其各进一官以助其爲善之乐尚勉之哉母忝乃父祖以爲邦家光吕公着妻鲁氏赠国夫人苏轼妇人之德如玉在渊虽不可见必形诸外视其夫有羔羊之直相其子有麟趾之仁则内德之茂从可知矣具官吕公着故妻鲁氏名臣之子元老之妇所资者深故志存乎仁所见者大故动恊于礼环佩穆然闺门化之而降年不永禄不配德其攺封大国正位小君庶几爲女史之光非独慰其夫子而已张恕将作监丞苏轼朕惟人材之难长育之无素事至而求有不可得是以访之元臣大老之家推择其子弟庶几似之以尔名臣之子笃学好礼敏于从政试之匠事以观其能尔克逺猷无忝乃父以称朕意李承之知青州苏轼朕东望齐鲁之国河岱之闲沃野千里生齿亿万商农阜通儒侠杂居可以大度长者服难以细谨法吏治也具官李承之生于甲族世爲名臣屡试有劳所见者大肆予命汝尹兹东土昔曹参爲齐问治于其师盖公盖公曰治道贵清静而民自定汝师其言则予汝嘉韩维父亿赠冀国公苏轼朕闻仁宗在位之乆有同成康得士之盛不减武宣如储药石以待疾病如种梓漆以备器用凡今中外文武之选率多庆历嘉祐之人而况一时之老成与闻当年之大政德业传于父老仪刑见于子孙名在国史像在原庙朕用慨然想见其人具官韩维故父亿少禀异材进由直道出爲循吏入爲名卿福禄终身而人不疵冨贵弈世而天不厌实生三子翼辅两朝旌旄交驰棨㦸互设朕欲贲其家庙而贵已穷于人爵攺封大国益着隆名庶使昭陵之老臣永爲北土之藩辅母蒲氏王氏赠秦国太夫人苏轼愼终追逺仁也显亲扬名孝也得志行道泽可以及天下而冨贵不能及其亲天也虽不能及而追荣之典可以贯幽明褒大之训可以表后世礼也呜唿此亦仁之至义之尽矣具官韩维故母蒲氏王氏族爲世望德爲女师恭俭以成其夫严敬以成其子使朕获老成之佐以济艰难之𥘉宜推异恩以报旧德皇朝文鑑卷第三十九皇朝文鑑皇朝文鑑卷第四十皇朝文鑑卷第四十诰蒋之竒天章阁待制知潭州苏轼吕惠卿责授建宁节度副使本州安置不得签书公事苏轼李南公知沧州穆珣知庐州王子韶知寿州赵扬知润州苏轼李之纯户部侍郎苏轼谢卿材陜西转运使苏轼御史中丞刘摰兼徒读苏轼皇兄右千牛衞将军士昇等转官钱勰待制知青州邓绾可龙图阁直学士知永兴军钱勰范育直龙图阁知秦州钱勰刘攽祕书少监钱勰正议大夫知枢密院事章知汝州钱勰刘奉世起居郎孔文仲起居舎人苏辙陈烈落致仕福州教授苏辙蔡确攺知安州苏辙侍御史林旦权淮南运副苏辙郭逵自致仕起知潞州苏辙范鎭侍读太一宫使苏辙庄公岳成都提刑苏泌利州运判苏辙刘摰尚书左丞苏辙太仆少卿李周祕书少监曽肇通议大夫贾昌衡正议大夫致仕曽肇左武卫上将军郭逵特赠雄武军节度使曽肇正议大夫知邓州蔡确复观文殿学士差遣依旧曽肇御史中丞李常中大夫曽肇蒋之竒宝文阁待制曽肇御史中丞胡宗愈尚书右丞曽肇陜西运副吕大忠知陜府曽肇知洪州熊本知越州曽肇朝奉郎石赓京东东路提刑曽肇契丹伪公主钖令结年封夫人曽肇范纯礼复天章阁待制除枢密都承旨曽肇文彦博追复河东节度使太师开府仪同三司曽肇东头供奉官李志张大中并转两官曽肇尚书左丞梁焘资政殿学士同体泉观使吕陶李潜落致仕邹浩章楶同知枢密院邹浩吕希哲直祕阁知曹州邹浩蒋之竒天章阁待制知潭州苏轼三后在上遗文在下炳若云汉昭回于天乃眷藏书之府因爲育材之地爰登秀杰以备顾问虽持节出使剖符分忧一挂名于其间遂增重于所莅且使民见侍从之出守知朝廷之念逺也具官蒋之竒少以异材辅之博学艺于从政敏而有功使之治剧于一方固当坐啸以终日勿谓湖湘之逺在余庭户之间务安斯民以称朕意吕惠卿责授建宁军节度副使本州安置不得签书公事苏轼元兇在位民不奠居司㓂失刑士有异论稍正滔天之罪永爲垂世之规具官吕惠卿以斗筲之才挟穿窬之智謟事宰辅同升庙堂乐祸而贪功好兵而喜杀以聚敛爲仁义以法律爲诗书首建青苗次行助役均输之政自同商贾手实之祸下及鸡豚苟可蠧国以害民率皆攘臂而称首先皇帝求贤若不及从善如转圜始以帝尧之心姑试伯鲧终然孔子之圣不信宰予发其宿姦讁之辅郡尚疑改过稍畀重权复陈罔上之言继有砀山之贬反覆教戒恶心不悛躁轻矫诬德音犹在始与知已共爲欺君喜则摩足以相欢怒则反目以相噬连起大狱发其私书党与交攻几半天下姦赃狼籍横被江东至其复用之年始倡西戎之隙妄出新意变乱旧章力引狂生之谋驯致永乐之旤兴言及此流涕何追迨予践祚之初首发安边之诏假我号令成汝诈谋不图涣汗之文止爲款贼之具迷国不道从古罕闻尚寛两观之诛薄示三危之窜国有常典朕不敢私李南公知沧州穆珣知庐州王子韶知寿州赵扬知润州苏轼剌史秩六百石以按列郡而治行卓然乃以二千石爲郡守昔以责人者今以自责则物被其惠民无间言尔等皆尝奉使督察官吏公明之称达于朕听董制江淮控临河海任亦重矣益勉之无使风采减于平昔李之纯户部侍郎苏轼保国犹保身药石不如养气御民犹御马鞭箠不如轻车故兴利以冨民不如省事而民自冨广求以丰国不如节用而国自丰朕嘉与庶工共行此志具官李之纯屡试以事号称循良虽爲有司不吝出纳宜膺躐等之用庶无虚授之讥服我训词以厌公议谢卿材陜西转运使苏轼治边者不计财惟边之所用治财者不䘏民惟财之爲冨此古今之通患也朕知汝才智可倚忠厚可信故以西方之政责成于汝徃与帅守者谋之惟适厥中以民爲本御史中丞刘挚兼侍读苏轼孟子有言君仁莫不仁君义莫不义一正君而天下定矣朕惟台諌言责之臣虽知无不言常救之于已失而劝讲进读之士盖朝夕纳诲故日化而不知合于孟子正君之义非独有司之事也具官刘挚以道事君非法不言使朕日闻所不闻天下称焉宜因古今册书之成文取其兴坏治忽之要论言之于无事救之于未失使朕立于无过之地岂非汝争臣之大愿乎皇兄右千牛衞将军士昇转官钱勰九庙子孙其丽蕃衍垂绅入侍悉以嵗迁拱衞之严列于督护尚惟敦睦以称恩休待制知青州邓绾可龙图直学士知永兴军钱勰雍州积髙号称陆海屏翰之重坐鎭西陲贤相所宜付畀其选具官邓绾资适逢世早践禁途蕃宣回翔嵗月淹乆学士通贵还陟近班帅守鎭临徃敷寛诏服我休宠无怠毖懃范育直龙图阁知秦州钱勰古者不以勇勐爲边贵谋而贱战故国家妙选耆儒颛付方鎭外以训齐戎旅而内以息安元元用此道也具官范育才猷智略夙膺器任选衆揆材徃临帅阃夫新秦奥区控扼汧陇绥怀夷落应援新邦无以乆安而忘备豫祗膺休显益思报称刘攽祕书少监钱勰学者以东观爲老氏藏室道家蓬莱山而国家所以涵养令器待才用者之宅也以尔攽词艺之冨回翔之乆擢贰厥官益将试用正议大夫知枢密院事章知汝州钱勰黜陟之典咸徇至公进退之间尚存大体具官章早繇法从亟预近司肆彼躁轻失于审重至于暬御之列尝通问遗之私比议役书本俾参订当其敷纳初不建明逮于宣行始兴沮难务从含贷益至喧呶鞅鞅非少主之臣硁硁无大臣之节稽参故实稍屈典刑噫朕以㓜沖仰烦慈训苟乖恭事曷肃宪章其解政机徃临郡寄弗忘循省服我寛恩刘奉世起居郎孔文仲起居舍人苏辙欲治国家当先得士顷者人物之评废而长育之道微朕顾瞻周行恻焉兴叹或盘桓乆次而未用或沉伏下僚而莫知将以责成功折遐冲人不素具其何赖焉具官刘奉世家世名臣才颍风发试以治剧烦而益明具官孔文仲进以直言文史足用责之典礼守正不回斯皆一时之俊良多士之领袖方欲寘之侍从益当养其才能左右史官号爲要地前后达者皆由此途手刋册书足以明枉直之效密侍殿陛足以观进退之详益勉自修以须不次陈烈落致仕福州教授苏辙维孝友于兄弟是以爲政尔以笃行见纪于东南虽老而不试可以无憾朕方欲推尔所爲施于郷人其起视学校使诸生有所矜式蔡确攺知安州苏辙朕体貌大臣务全终始有善则藩饰褒显以风励天下有过则迁就讳避以曲全旧恩至于用法盖不得已具官蔡确早以才力奋于下僚旋蒙器使致位元宰弟硕不类贪冐有素而溺于私爱以废公议曲从举吏之请遂成黩货之辜其骄奢淫纵之状理无不知而涵养蒙蔽之甚殆非体国致烦言之并作虽欲宥而不能黜守小邦仍褫旧职徃自循省尚体至恩侍御史林旦权淮南运副苏辙淮甸之民荐罹饥馑乃者诏发仓廪辍吴楚之漕以拯其急犹以乏食流徙达于朕听朕惟救荒之术行之略尽惟得良使者因事施宜爲若可赖尔由郎官以才任御史习于扬楚之故其爲朕徃视之均徭薄敛禁暴戢姦无使斯人重被其困郭逵自致仕起知潞州苏辙秦伯复用孟明是以能覇蜀人亟诛马谡终亦无功朕周于用人笃于求旧虽设干羽以怀柔异类而听鞞皷则无忘将臣岂其旧勲乆废不用具官郭逵蚤学弓劒晚通诗书勇而有谋整且能暇威名慑于西鄙柄任及于中枢南伐无成嗟伏波之遂弃退居能饭知廉颇之未衰擢从解组之余复寄长民之任过而能改岂一眚之足云穷当益坚或来功之可冀勉于图报以称异恩范鎭侍读太一宫使苏辙爲国无强于得人用人莫先于求旧朕历选贤俊至于侧微患其德望之未充而典刑之未练舍骐骥而不御临长道以咨嗟人皆病之予何疑者具官范鎭文冠多士有扬雄之遗风任历三朝守刘向之忠节蚤事仁祖首开社稷之言晚说𥙿陵复陈尧舜之道自处以义归不待年身友渔樵已无求于当世名书简册恍或疑其古人兹予纉服之初日思讲义之益谓白首穷经之乐尚可推以与人而眞祠访道之游足使退而养志勉徇予意毋留所安庄公岳成都提刑苏泌利州运判苏辙守令贤否朝廷不能自知天下利病吏民不能自言宣吾德泽于下而达民情于上者部使者也朕旣选用旧人而去其贪暴诏举亲进而汰其不以实者矣以尔公岳乆任剌举所至称治以尔泌家世文雅通于吏事益利崄逺民罹茶盐苖役之害罢瘵未复朕念之深矣其悉乃心谨察苛吏与民休息毋废朕命刘摰尚书右丞苏辙汉御史大夫能任其职则爲丞相近世中执法议论不挠亦𥙷执政昔我仁宗优养正士开受直言时则有若包拯张昇之流咸以敢言获闻大政旧俗已逺此风寂寥容恱相承亦弃不用朕追怀先正选建忠贤谔谔之声庶几前烈具官刘挚早以御史祗事𥙿陵力陈是非不避权宠十年流落志气不衰召置台端首开正论进任中司之要屡开白简之言风声凛然国是已定朕欲试其行事之实是用付以右辖之权治忽所关寄任尤重夫以言责人甚易以义持已实难尔其勉之毋使辅政之功不若言事之效太仆少卿李周祕书少监曽肇东观以图书爲职长贰之选尤髙非年耆德茂未易得也然秩清务简处不争之地恬于荣进则能安之好利夸侈者不能一朝居也具官李周质性纯厚临事有守历试烦使时之老成位于列卿衆谓淹乆进秩外史徃服少事优游省闼不亦美欤通议大夫贾昌衡正议大夫致仕曾肇士大夫束发起家白首辞位终始无悔人之所难岂无褒嘉慰尔归老具官贾昌衡名卿之裔以吏能进历试内外致位通显优有风绩号称廉平上书引年愿还印绶嘉其知止足之谊闵尔有官职之劳序进文阶以爲尔宠退安闾里益俾寿臧左武衞上将军郭逵特赠雄武军节度使曾肇念功隐卒国有彝章矧予劳旧之臣尝处訏谟之地奄终寿考宜极哀荣具官郭逵少也知书长而甚武蚤着战多之绩深通静胜之谋伏波未衰尚威名之可倚营平旣老亦筹䇿之是咨孰云注意之辰忽起云亡之痛听皷而增感赐鈇钺以饰终尚其有知膺此异数正议大夫知邓州蔡确复观文殿学士差遣依旧曾肇法始于贵者所以示朝廷之公恩笃于旧臣所以爲天下之劝眷吾近弼尝絓微文虽符守之旣更顾宠名之尚阙吏民安仰廉陛未尊具官蔡确材术䟽通谋猷肤敏与闻机政自元丰之纪年升冠宰司当𥙿陵之复土属均劳于辅郡旋禠职于殿庐原情无它在法当复尚淹时日以塞人言未忘矜念之心难废公平之典备顾问于帏幄稍还近班宣条教于翰垣益思尽瘁龙图阁直学士朝议大夫御史中丞兼侍读李常中大夫依前龙图阁直学士御史中丞兼侍读曾肇有位而无官守有禄而无事责此阶散所以无常贠也然必积日累年不罹罪悔有司铢寸校量应格然后一迁亦已艰矣具官李常闳𥙿而靖深温恭而谅直秉义陪朕朝夕有恪盖直延阁长宪台侍经席皆儒学之华选仕进之要地也人处其一以爲宠荣尔今兼之其任重矣兹又因其嵗成进秩二等徃服朕命职思其忧蒋之竒宝文阁待制曾肇三圣图书萃在延阁儒学之士列职其中讽议计论惟时妙选虽身在江海之上而名近日月之光则世以爲荣任亦加重具官蒋之竒冨以辞艺博知古今台阁践更号爲乆次眷予南服付以列城属愚民弄兵骚动岭表武夫利赏贼杀善民而尔应接经营多中机㑹有罪就戮无辜获申载嘉汝能宜用褒显进于侍从之列不改师帅之旧使逺人观望益加二千石之尊爲汝之光不旣多乎御史中丞胡宗愈中大夫尚书右丞曾肇先帝稽古建官肇自三省维尚书万事所出丞实緫其纪纲纠正官邪弥纶国典非通达治道刚毅有守乌能胜其任哉具官胡宗愈明允笃诚敏于世用待时以君子之器立朝有诤臣之风直笔正绳无所回挠开广朕意见弗欺之忠补助政体多可行之论断自朕志擢贰中台躐进文阶増峻堂陛唐太宗尝谓尚书丞百职纲维事一失中天下有受其弊者而当时魏郑公戴胄刘泊軰迭处其位皆号得人今朕虚已仰成股肱是赖尔其矫正浮伪振肃偷堕使官修政举有正观之风则岂独汝爲称职亦以副先帝作则垂宪之心可不勉哉陜西运副吕大忠知陜府曾肇朕于用人不尽其力不夺其志均其劳佚欲臣下恱而知劝也尔以材谞乆勤于外自陜以西兵食所赖而屡以疾告自请方州甘棠之郊姑遂尔欲坐啸卧治安其土风庶几少休毋忘忠报知洪州熊本知越州曾肇㑹稽西阻淛河东渐于海有陂湖灌漑之利故嵗多顺成有丝枲鱼盐之饶故俗重犯法狱讼稀简土风和平置守牧人此爲乐国具官熊本辞学起家果艺从政南宫西掖试用有声番禺豫章循行可纪因尔能效委兹重寄环地千里提封七州兵籍赋舆莫不兼緫名聮侍从之列身寄牛斗之闲是爲宠荣益务报称朝奉郎石赓京东路提刑曾肇朕于用刑宁失有罪而嵗报大辟有加无损意法网尚宻使民难避易犯欤抑吏之不良犹有迁情以就法者欤故于临遣使臣尤欲使知朕意以尔质厚而识明宜能导民以逺罪哀矜而折狱矧齐鲁之俗易与爲善徃祗朕训其尽尔心契丹伪公主钖令结牟封夫人曾肇先帝威德覆被四方宜有逺人举宗内属优钖命数朕其可忘某人生自大邦嫔于西土能慕声教叩关请朝引对在廷益嘉恭顺胙之成国视古小君象揥翟衣以爲尔宠徃帅种落举爲王民范纯礼复天章阁待制枢密都承旨曾肇枢机之地选用士人宣纳密命自神考始肆予纂服收抜端良寘诸左右盖遵先志具官范纯礼夷易有守笃实无华恂恂自持言行相顾失职兹乆秉心不移起分州符未厌舆议其还延阁侍从之邃来賛右府訏谟之微副予咨求竚尔忠益故降授太子少保致仕潞国公文彦博追复河东节度管内观察处置等使太师开府仪同三司太原尹潞国公曾肇朕嗣位五月三下恩书徽纆桁杨栖置弗用放流窜逐系踵生还尚念故老元臣尝位丞弼或夺爵身后或殒命贬中霈泽之行岂限存殁不有追复孰慰营魂具官文彦博佐佑四朝勲德兼茂粤自神考命爲师臣逮及先皇咨以重事去国未乆啧有烦言降秩春宫仅存公号赍志没地屡閲嵗时蔽自朕心悉还旧贯维垣印绶冠秩百工全晋节旄视仪三事纳书泉壤流泽子孙死而有知可以无憾东头供奉官李志张大中并转两官曾肇朕图疆场之功常以静胜爲优斩获爲下顾如尔等立效西陲实在前日第劳行赏则有旧章其徃自今当体朕意尚书左丞梁焘资政殿学士同醴泉观使吕陶君臣之㑹遇岂不难哉平居竭股肱之效则与之合谋一旦有筋力之忧则遂欲去位违从之际朕甚重之虽朝廷始终之恩固无所间而贤者进退之分亦贵其全爰有宠章以襃逺业具官梁焘藴造道之深识知事君之大方早以文学之望更直于儒林晚以諌诤之才尽规于治路向从内相之选进领中台之权资其纳忠距此周嵗大纲已举知戴冑之有劳竒论不闻惜少翁之告病遽形奏牍求解政几章却复来至于五六尔旣怀知止之义屡请于朝予亦有优贤之心敢劳以事宜跻华于祕殿仍庀职于眞宫示以眷存遂其安佚惟五福之报德必钖之寿康惟大臣之爱君不系于出处其绥吉履益茂壮猷李潜落致仕邹浩朕欲士大夫风节奋厉以成一世之俗而忘已徇物或者安之与其严法以示惩曷若表贤而自劝以尔自爲礼义行贯幽明归卧郷闾世所推尚精神思虑虽老不衰近臣以闻适恊朕意传不云乎可以处而处可以仕而仕孔子也尔旣师之以治已有日矣勉承朕命以畅逺猷章楶同知枢密院邹浩朕惟天下治安之本实在二府故文武虽若异任而眷注未尝不均必求其人以賛枢极具官章楶受知哲庙擢付师权旣生致于酋豪且广恢于境土屡形捷奏数被襃嘉眷宥密之须才越班聮而登用蔽自朕志宠示殊恩惟不忍肝脑之涂郊原故能爱重人命惟备见飞輓之耗帑廪故能谨惜邦财事在变通尔知之矣勉思所以善其后者以副朕跻民仁寿之意吕希哲直祕阁知曹州邹浩祕阁聚天下之图籍以崇养豪英以鉴观理乱惟时分直不轻授人以尔学知所宗行与言称方从卿寺出守辅藩兹用襃嘉以爲尔宠夫济隂患盗乆矣以尔之不欲而表励之则虽赏之不窃将不特见于空言而已徃其懋哉皇朝文鑑卷第四十皇朝文鑑皇朝文鑑卷第四十一皇朝文鑑卷第四十一奏䟽雍熙三年请班师赵普论彗星赵普论军国机要朝廷大体田钖论边事田钖諌北征张齐贤雍熙三年请班师赵普伏覩今春岀师将以收复幽蓟屡闻克捷深快舆情然晦朔荐更已及初夏尚稽克复属在炎蒸飞輓甚烦战鬬未息王师渐老吾民亦疲夙夜思之颇增疑虑伏况陛下英谋电断洪化神驰自前怀徕闽浙混一诸夏大振英声十年之间遂臻康济蠢兹偅鬻诚非我敌盖以本无礼义复处穷荒迁徙鸟举难得而制自古圣王置之度外恣其随逐水草实以禽兽畜之伏料圣明何足介意窃虑邪謟之軰蒙蔽睿聪致兴不急之师颇涉无名之举臣尝披载籍颇识前言窃见汉武帝时主父偃徐乐严安所上书及唐相姚元崇献明皇十事忠言至论可举而行伏望万机之余一赐观览其失不逺虽悔何追臣窃念大发骁雄徃歼兇丑百余万之生聚飞輓而供数十州之土田耕桑半失兹所谓以明珠而弹雀因鼷䑕而发机所失者多所得者少况得少之中旣难爲益失多之外复有他虞又闻战者危事难保其万全兵者凶器深戒于不戢所系甚大不可不思臣又闻上圣之人不凝滞于物事无固必理贵变通前书有兵乆生变之言此可以深虑也苟更图淹缓转失机宜旬朔之间便涉秋序臣又虑内地先困边境早凉虏则弓劲马肥我则人疲师老恐于此际或误指纵臣方冒宠以守藩独献言而阻衆盖以暮景残光所余无几酬恩报国正在此时伏望速诏班师无容翫冦臣复有万全之䇿愿达四聦之听唯陛下精调御膳保养圣躬惠绥疲羸使之冨庶自然边烽不警外户不扄率土归仁四夷慕化殊方异俗相率来庭蠢彼契丹独将焉徃又何必劳民动衆卖犊买刀有道之事易行无爲之功最大如斯吊伐是爲万全臣又思之陛下非次兴兵亦恐出于偏听贪功之辈专务倾邪意爲身谋岂思大计但欺君而是念实害政以自居事成则获利于身未成则贻忧于国苟至于此爲之柰何昨来縁取幽州未审谁画其䇿虚实之效悉已彰明望推其人寘之刑典庶昭圣德以厌羣情俾姦伪之心于兹知惧忠良同德皆务竭诚臣欲露肺肝先寒毛发迟疑数日未敢措辞又念徃哲垂终尚闻尸諌微臣未死安敢面谀然知逆耳之言非是安身之计其如位髙禄厚才薄命轻将酬国士之心岂比衆人之报投荒弃市甘俟于显诛窃宠偸安不宁于方寸惟期至圣曲照愚衷论彗星赵普臣伏覩御批札子云所爲妖星謪见引证古今莫知所措自旦及暮莫敢遑宁臣等伏捧眞踪同承圣旨兢惶战惧各不胜任其间老臣最负深过三十年之重任但愧叨尘一千载之明君将何辅弼忝列三台之首慙无一日之长自知政术踈遗宁免妖星谪见被苦者无由披诉偷安者不敢指陈虽衆议以明知柰皇情而莫恻隐蔽之咎惟臣最多甘俟严诛仰期待罪今则人心颇郁上象自差起狂夫思乱之谋生丑虏犯边之计天时人事不比寻常唯有今年倍须保护伏审陛下初知妖异亲谕德音便欲遍与恩泽优加赏赐旣发一言之善须增百福之祥令由惠物之心必有变灾之望才经旬朔似有攺移窃闻司天台内妄陈邪佞之言深惑圣明之听惟云妖异合灭契丹臣窃虑俱是謟谀未明眞伪乞加询问须见实情乞问司天台内所有前件奏未委按何经典臣今将所按经典逐件进呈伏望陛下亲赐看详便知可否臣闻五星二十八宿与五岳四渎皆在中国不在四夷而又尚书尧典云万方有罪罪在朕躬岂可契丹封疆不属万方之数臣今老迈岂㑹隂阳惟将正理参详以前书证验三坟五典必可依凭今録到故事五件谨分析如后一按汉书天文志及诸书云嵗星辰见东方行疾则不见不见则变爲妖星石氏云搀抢爲天棓又曰彗星所爲扫也其本类星其末类彗也小者数寸长或竟天彗状如箕亦爲孛孛然如粉絮形状虽异其殃一也皆是逆乱凶悖非常恶气之所生也见则爲兵爲患除旧布新之状不有大乱必有大兵天下合谋暗闭不明破军流血死人如麻哭声遍天下干戈并出四夷来侵余灾不尽下爲水旱饥疾凶恶之事不可具载又云凡关天象变异下方必有灾殃如人脏腑有疾亦先形于面色象不虚发惟圣德可以消除一按左传云齐有彗星齐侯使禳之晏子曰无益也祗取诬焉天道不謟不二其命若之何且天之有彗以除秽也君无秽也又何穰焉若德之秽禳之无益也诗云惟此文王小心翼翼昭事上帝聿怀多福厥德不回以受方国君无违德方国将至何患于彗诗曰我无所监夏后及商用乱之故民卒流亡若德回政乱民将流亡祝史之爲无能补也公说乃止其后齐国果有田氏簒夺之祸一桉晋书天文志魏文帝黄初六年五月壬戌荧惑入太白一桉蜀记魏明帝问黄权曰天下三分鼎立何地爲正对曰当验天文即可知也徃昔荧惑守心而文帝崩矣吴蜀无事此其验也一桉梁书武帝大通元年荧惑犯南斗梁武帝跣足下殿走以猒之是年后魏孝明帝崩武帝叹曰索虏亦应天道一按唐书云髙宗緫章元年四月有彗星见于五车上避正殿减常膳令内外五品以上各上封事极言得失许敬宗上言星虽孛而光芒小此非国眚不足上劳圣虑请御正殿复常膳髙宗不从敬宗又曰星孛而东北王师问罪此髙丽将灭之征上曰我爲万国之主岂得推过于小蕃哉二十日而星灭右具如前今检寻故事闻达宸聦冀将师古之文聊证顺情之说伏况陛下勤求理道独出前王虽然彗星呈妖自有皇天辅德臣所愿者除旧布新之事专乞陛下亲行变灾爲福之祥乃爲陛下已有如此则商髙宗之桑谷遂至中兴周武王之资财须行大赉伏望陛下恭承天戒大慰物情明施旷荡之恩更保延长之祚盖縁凡关世事否泰相逐倚伏盈虚岂能常定圣朝开国三十年国冨兵强近古无比诸方僣伪并受驱除无一国不亡无一人敢敌可谓鞭挞宇宙震慑华夷若非圣德神功终恐兆民未泰战争劳役宁有了期虽哲后修仁本意固无于亏阙而羣生造业随縁有近于感招傥时运以相逢于圣贤而不免尧水汤旱乃是明征臣又窃闻陛下自覩星文深劳帝念转积动天之德思覃及物之恩则知多难兴王传闻于徃昔殷忧启圣实见于当今可谓何福不生何灾不灭臣今诚恳思达冕旒仍须面具数呈不敢形于翰墨伏恨言词蹇澁气力衰羸步履犹难未任拜跪自从发动多有风涎如或一息不来便忧一词难措以兹情抱实有感伤乞于闲暇之时伏望略赐宣唤贵将微细皆具奏闻兼縁臣乆负过愆因此合专陈首伏以臣谬将鄙拙虚受恩荣旣不能致主安民又不能除姧殄冦叨据秉钧之任忽招如彗之妖方抱耻于朝廷实难安于禄位伏况前代每逢灾变必先册免三公今遇盛时乞行严宪明加黜责用激忠良臣无任负愧怀悚战惧兢惶待罪之至论军国机要朝廷大体田钖臣伏念自忝諌垣今已周嵗无一言可禆时政无一善上答君恩盖以陛下文明无事可諌朝廷公共无事可言然尸禄旷官忧慙益切尽忠补过夙夜宁忘今輙以军国要机朝廷大体布在一䟽上达四聦乞陛下寛鈇钺之诛容微臣尽刍荛之见所谓冒万死而不顾当可言而不疑又伏念陛下登位已来未尝罪一直言未尝戮一敢諌天慈寛𥙿睿鉴昭彰虽前王好諌之心未如陛下諌官敢言之节不及古人不惟负陛下超擢之恩抑亦亏臣子公忠之道何以安一膳之饱何以安一裘之温胡颜立侍从之班无艺带清华之职碌碌随衆遑遑惜身不如马之代劳不及犬之吠盗臣所以奋发之志思有所伸激切之词不敢自隐伏乞陛下察而恕之又望陛下容而用之臣所言军国要机者一朝廷大体者四今爲陛下引喻而言之臣闻古先圣人牢宠天下弛张睿略舒卷人心使万人之心如一心四海之意如一意其若驭马又如铸金善驭者使之驰则驰使之止则止善铸者使之圎则圎使之方则方苟失其机又失其时则万人不一心四海不一意亦犹不善驭马不善铸金使之驰而不驰使之止而不止使之圎而不圎使之方而不方若是则危与乱虽未萌而不得不忧机与时虽未失而不得不惧故古人云居安思危又曰理不忘乱臣每念有唐之末天下分离中原土疆不过千里自先帝恢张皇业开辟天下平吴取蜀易如破竹唯河东遗孽终不能平洎陛下一举取之功名光大世宗先帝所不及也然自河东破后圣驾回旋诸军之心皆望赏赐四海之内亦俟霈恩岂谓陛下未覃赏捷之恩未行䇿勲之礼经今二载所谓踰时今北方之戎不来朝贡幽州孤垒未复封疆臣以国家兵甲之强朝廷物力之盛灭戎人甚易取幽州不难然自古制御番戎但在示之以威德示之以威者不穷兵黩武不劳人费财示之以德者比之如犬羊容之若天地或来朝贡亦不阻其归怀或背驩盟亦不怒其侵叛臣伏虑陛下以幽州未取戎贼未平一旦又来扰边万乗复思再驾欲快圣意欲展睿谋虽举必成功动无遗筭然臣请陛下或展郊禋之礼或行封禅之仪因此赏河东之功因此示䇿勲之信人心懈怠者复恱军功劳苦者终酬帝泽滂沱物情通泰所谓陛下驾驭其意镕铸其心使之驰则驰使之止则止使之圎则圎使之方则方苟不以威信铸其心恩惠驭其意臣恐使之驰则止使之圎则方当是时陛下必念臣今日之言陛下必思臣今日之諌也此谓军国之机一也又念交州未下战士无功春秋谓师老费财兵书曰钝兵挫鋭臣闻圣人不务广于边鄙唯务广于德业武有七德陛下何不广之天生四夷陛下何须取之必若圣德日新皇风日逺逺夷自然入贡外域自然来降苟不来降又不入贡彼国自有灾疠彼人自罹凶荒尚书曰惟德动天又曰四夷来王周易曰圣人先天而天弗违天且弗违况四夷乎臣尝读韩诗外传言成王之时越裳来贡九驿而至周公问其所来其人曰天无迅风疾雨海不扬波三年矣意者中国殆有圣人合徃朝之昔太宗征辽魏征苦諌及贞观太平之后天下州郡三百有六十羁縻之州有八百屯田置戍悉在外荒岂是一一加兵然后方来内附今陛下取交州何速况大国取交州何用交州谓之瘴海去者不习土风兵在彼中留滞颇乆愿陛下且罢斯役暂息南征交州未平不足损陛下功业交州旣得不足光陛下威声臣但以师老费财爲可图钝兵挫锐爲可惜盖征讨之役费用非轻皆生民苦力之财悉诸国所供之赋乞陛下惜轻费之用望陛下念征戍之劳此谓朝廷之大体一也臣尝读六典左右拾遗补阙掌供奉讽諌凡发令举事有不便于时不合于道者小则上封大则廷諌臣又读唐书见给事中得以封駮诏书封谓封还诏书而不行駮谓駮正诏书之所失又起居郎起居舍人得在天阶之下备书王者之言今来諌官寂无声采设使诏书有所失审制敕而不可行给事中不敢封还而不行不敢駮正其所失给諌旣不敢违上旨遗补又不敢贡直言其次起居郎起居舍人不得立轩陛之间不得纪言动之事使圣朝好事或有所遗而不闻致陛下德音或有不知而不録加之御史不敢弹奏左右丞今尚阙贠又中书舍人是陛下近臣司陛下诰命臣毎于起居日但见其随班而进拜舞而回未尝见陛下召之与言未尝闻陛下访之以事臣虑其各有所见欲待问而方言各有所陈欲因便而方奏伏乞陛下或询访以事或宣召与言冀各尽其诚心兼得观其器业又今三馆之中虽有集贤院书籍而无集贤院职官虽有祕书省职官而无祕书省图籍臣伏读去年九月十一日所降制敕条贯百官仍于朝堂习仪及委宪司申举此则陛下思复古道大振朝纲臣唯见所习者仪未见所举者职如职业各举则威仪自严君有君之威仪臣有臣之礼法何患百官不整肃何患庶政不允釐臣乞今后给事中得以封駮诏书起居郎得以纪録言动御史得以弹奏諌官得以抗言左右丞得以纠辖台司中书舍人得以祗应顾问中书舍人得备顾问则皇猷日新左右丞得辖台司则风宪益整諌官抗言则陛下闻所未闻知所未知御史弹奏则百僚震悚一人尊严起居郎得在左右则盛时无遗国史大备给事中得以封駮则诏勑无误出政事无错行此则朝廷之大体二也今天下一家海内万里四方所凑辇下骈阗万货所归京师冨盛军营马监无不髙严佛寺道宫悉皆壮丽陛下又新西苑复广御池池若汉之昆明苑若周之灵囿足以爲陛下宴游之所足以见圣朝宏大之规唯尚书省是前代所营公署低隘南宫二十四司不在其间六尚书无本㕔诸郎官无廨宇至于九寺三监寄在内前廊下加礼部无贡院试处非省垣毎年考试举人权就武成王庙非太平职司之制度非清朝文物之规仪乞陛下俟西苑毕功御池罢役重新省寺用列职官此则朝廷之大体三也臣又毎于行路之次见有羁锢之囚荷以铁枷不觉自骇不知其人所犯何罪又不知其囚复是何人臣谨桉刑统准狱官令枷杻各有短长钳鏁各有轻重制度尺寸并载刑书未见以铁爲枷者也凡今州县欲笞一小罪絷一轻囚必详格文尽依典法奉国家所颁之律遵法寺所定之科以铁爲枷事出法外伏乞陛下釐革此法免伤皇风昔唐太宗因看明堂图见人五脏皆系于背圣慈恻隐于是免人徒刑况太平之时将刑措而不用至仁之主宜钦恤以居先此则朝廷之大体四也臣所言者要机乞陛下审而察之所举者大体乞陛下採而用之臣不任感恩思报激切屏营之至拜手顿首谨言论边事田钖臣闻动静之机不可妄举安危之理不可轻言利害相生变易不定用舍无惑思虑必精夫动静之机不可妄举者动谓用兵静谓持重应动而静则养冦以生姦应静而动则失时以败事动静中节乃得其宜今北鄙绎骚盖亦有以居边任者规羊马细利爲捷矜捕斩小胜爲功贾怨结仇乗秋致冦召戎起舋职此之由伏愿申饬将帅审固封守勿尚小功许通互市素获蕃口抚而还之如此不出五载河朔之民得务三农之业亭障之地可积十年之储前嵗俶扰边陲亲迂革辂今兹张皇声势颇动人心若玁狁来侵六龙夙驾戎羯旣退万乗方归是皆失我机先落其术内所以五月兵不得分屯农时人不得务敛劳顿斁耗可胜言乎军国大端固当愼始戎族未乱未烦强图狄势未衰何劳力取待其乱而取之则克乗其衰而兵之则降旣心服而志归则力省而功倍自古贪利荐食不独匈奴邀功起戎亦自边将当鉴前轨以恢永图昔汉安帝时东夷犯境连年不息汉颇患之其主云亡其子继立汉乃命使弔之东夷感恱还汉生口一隅晏然至于南蛮亦尝畔涣始由边吏增赋乗怨爲冦光武时西戎犯边班彪请置护羌校尉通其货之有无治其人之冤枉塞垣遂安诚愿考古道务逺图示绥怀万国之心用驾驭四夷之䇿事戒輙发理在深谋臣又谓安危之理不可轻言者国家务大体求至理则安舍近谋逺劳而无功则危爲君有常道爲臣有常职是务大体也上不拒諌下不隐情是求至理也帝王之道忌萌欲心汉武帝躬秉武节遂登单于之台唐太宗手结雨衣徃伐辽东之国率义动之衆徇无厌之求输常赋之财奉不急之役是舍近谋逺也沙漠穷荒得之无用夷狄遗种杀之更生是劳而无功也位下秩卑敢言者少言而见听则进而无疑言而不从则退而惧罪臣又谓利害相生变易不定者兵书曰不能尽知用兵之害者则不能尽知用兵之利盖事有可进而退则害成之事至焉可退而进则利用之事去焉可速而缓则利必从之而失可诛而赦则姦宄之心或有时而生害可赦而诛则忠勇之人或无心而利国可赏而罚则有以害勤劳之功可罚而赏则有以利僣踰之幸能审利害则爲聦明以天下之耳听之则聦以天下之目视之则明故书曰明四目达四聦惟此聦明在无壅塞尽去相蒙之弊仍恊知几之神臣又谓取舍不可以有惑故曰孟贲之狐疑不如童子之必至思虑不可以不精故曰差若毫釐缪以千里自国家图燕以来连兵未解财用不得不耗人臣不得不忧恢复弔伐之名虽建洪业可否祸福之实宜留圣心愿陛下精其思虑决其取舍无使旷日持乆穷兵极武爲国大计不得不然諌北征张齐贤方今海内一家朝野无事关圣虑者岂不以河东新平屯兵尚衆幽燕未下辇运爲劳以生灵爲念乎臣每料之此不足虑也自河东初降臣即权知忻州捕得契丹纳米专典皆自山后转般以援河东以臣料契丹能自备军食则于太原非不尽力然爲我有者盖力不足也河东初平人心未固岚宪忻代未有军寨入冦则田收顿失扰边则守备可虞而反保境偷生畏威自固及国家守要害增壁垒左控右扼疆事甚严恩信已行民心已定乃于鴈门阳武谷来争小利此则戎狄之智力可料而知也圣人举事动在万全百战百胜不若不战而胜若重之谨之则戎虏不足吞燕蓟不足取自古疆埸之难非尽由戎狄亦多边吏扰而致之若縁边诸寨抚御得人但使峻垒深沟畜力养锐以逸自处宁我致人此李牧所以称良将于赵用此术也所谓择卒未如择将任力不及任人如是则边鄙宁边鄙宁则辇运减辇运减则河北之民获休息矣民获休息则田业增而蚕织广务农积谷以实边用且戎狄之心固亦择利避害安肯投诸死地而爲冦哉臣又闻家六合者以天下爲心岂止乎争尺寸之事角夷狄之势而已是故圣人先本而后末安内以养外人民本也夷狄末也中夏内也夷狄外也是知五帝三王未有不先根本者也尧舜之道无它焉广推恩于天下之民尔推恩者何在乎安而利之民旣安利则戎狄敛衽而至矣陛下爱民利天下之心眞尧舜也臣所虑羣臣所闻多以纤微之利尅下之术侵苦穷民以爲功能者彼爲此效相习已乆至于生民疾苦见之如不见闻之如不闻敛怨速尤无大于此伏望谨择通儒分路採访两浙江南荆湖西川河东有伪命日赋敛苛重者攺而正之因而利之使赋税课利通济可以经乆而行爲圣朝定法除去旧弊天下诸州有不便于民事委长吏闻奏如敢循常不以闻白当严加典宪使天下耳目皆知陛下之心戴陛下之惠此以德懐逺以惠利民则幽燕窃地之皇朝文鑑皇朝文鑑卷第四十二皇朝文鑑卷第四十二奏䟽请除非法之刑钱易应诏言事王禹偁论宰执不许接客谢泌论两省与台司非统摄李宗谔论灵州事宜杨亿论澶渊事宜宼准諌幸汾隂孙奭又諌幸汾隂孙奭请除非法之刑钱易臣窃闻圣人之爲政也太上以仁其次以智仁智不行上下无信是故刑之设也盖国家不得已而用之约礼从轻察罪肆赦圣人实有悯伤之心焉是以刑之用期于无刑尔非欲毒于民也凡有罪之狱则五辞五听无有疑屈然后择其时而行之又痛其不可尽行乃施许赎之典则君之省刑爱民断可知矣尧之时诛四罪止曰殛鲧于羽山窜三苗于三危放驩兠于崇山流共工于幽州何独不言杀鲧诛三苗戮驩兠斩共工于其处然此四者皆杀戮灭絶之典也盖尧之仁圣而四者虽凶尚恶言杀是故国之慎者莫先乎刑刑之伤者无甚于杀乃修其法式以节其用贵刑踰法法有所据不本于法则刑黩刑黩则法无据法无据则国政暴国政暴则臣不敢言臣不敢言则一人专善恶之心以独理天下独理不及则几于乱矣秦任商鞅仁智不行而厚于法天欲丧秦而始皇复酷于民弃三代之法恣一时之威行肉刑族诛之制爲秦民者皆冤之残害父母之体令受苦痛一人有过而九族遭戮汉祖旣入关萧何以文无害居宰相故约秦之法爲三章文帝有德诏除肉刑此盖秦汉是非明在简䇿夫古之肉刑者劓椓黥刖之类然此刑者非死刑也以其身命尚存令受是刑后代尚以虐而絶之死刑者有二焉大斩小绞绞者以首领犹全故分二等百代奉之以爲常法有司承式罔敢增变窃见近代已来非法之刑异不可测不知建于何朝本于何法律文不载无以证之亦累代法吏不敢言而行之至于今日或行刧杀人白日夺物背军逃越与造恶逆者或时有非常之罪者不从法司所断皆支解脔割断截手足坐钉立钉悬背烙筋及诸杂受刑者身具白骨而口眼之具犹动四体分落而呻痛之声未息置之阛阓以图示衆四方之外长吏残暴更加增造取心活剥所不忍言十五年前杭州妖僧爲变数歳前蜀部两廻作乱事败之后多用此刑亦恐仁圣之朝不能除之则永爲讹法今盖以已死之刑复加脔截断割此即古之五虐之刑不酷于今矣凡罪当死故重矣刑止于杀则绞斩行焉复使先受苦痛脔截断割然后就刑然亦非欲黩于刑所贵诫于后人令无犯者臣淳化中寄居寿春县见廵检使生钉一贼于集衆之际有盗人物者此岂严刑可诫乎若使严刑可诫则秦之天下无一黔首爲盗贼矣汉文措刑亦乱国矣三代已来跻民仁寿当先刑矣齐之以刑亦不当言民免而无耻矣臣愚见以谓一人爱民民亦爱一人旣爱于上则奉上而惧苟以严刑欲诫则惧虽未至而怨巳深伏惟陛下仁理天下德感中外事天地如父母爱赤子如婴孺愆伪悉荡祥瑞叠现古帝王不能行之者皆行之近代未复古者悉复之臣恐近丗非法之刑非陛下能除之则后代相承益爲常行矣臣又窃见唐太宗以人之五藏系于背有罪者仍不令鞭背盖虑伤其命故于今称善理天下能致社稷皆曰文皇放死罪四百令归毕农然后就法至期而无一人不到者此岂在严也且近广州僣称帝号理广以酷施于毒刑汤煎锯解靡所不至广民冤之立于刀刃今之史传贬以尚刑太祖神德皇帝平之而絶其法广之民于今歌颂鼔舞方保其生死亦无怨令或非法之刑不除亦恐政阙况剖心剒胫独夫受行之已爲万古所笑今以此爲刑臣耻之陛下必亦耻之非臣尽心报政孰肯言于陛下非陛下大圣仁慈孰能信臣而行之哉臣不胜深有所望乞自今后明下诏书断天下非法之刑止存绞斩则仁政王道尽在此矣陛下从而行之则诛臣一身愚直之罪亦幸矣应诏言事王禹偁伏覩陛下即位赦书云所宜开諌诤之路拔茂异之材又奉御史台告报准诏命内文武臣僚并许直言极谏此实陛下诞彰圣德广逹民情速致时雍追用古道之深旨抑亦宗社无疆之休军民莫大之幸也臣才虽无闻諌则有素先皇帝时𥘉拜右正言直史舘即日进端拱箴一篇又上御戎十事䝉先朝采纳擢陞纶阁判大理寺时抗䟽论道安之罪执法雪徐铉之冤贬官商山咎实因此寻沐徴用再尘諌垣又上李继迁便宜寝而不报俄忝内庭兼駮正亦尝攺更宣命封还敇书虽无报于朝廷盖粗伸于职业伏遇陛下钦奉顾命惟怀永图嗣位之𥘉赦书旣如彼听政之后诏命又如此臣苟有所见隐而不言是上负先帝用人之心下孤明主求谏之意也臣死罪死罪顿首顿首伏以圣朝享国四十余年边鄙未甚宁人民未甚泰求利不已设官太多今陛下治之惟新救之在速臣伏虑书生执言有奏陛下以爲三年无攺于父之道可谓孝矣此不知古今异制家国殊涂者也假如帝尧旣殂帝舜在位尧时有八元未进四凶未除舜乃流放举用善恶两分未闻后之人曰尧不及于舜也舜不孝于尧也伏惟陛下遏老生之常谈奋英主之独断则天下幸甚谨縁军国大政奏事五条傥稍动于圣心庻大开于言路其一曰谨边防通盟好使辇运之民有所休息方今北有胡虏西有继迁胡虏虽不犯边戍兵岂能减削继迁旣未归命餽饷固难寝停关辅之民倒悬尤甚臣愚以爲陛下即位之始当顺人心宜敕疆吏致书虏臣使逹犬戎请寻旧好下诏赦继迁之罪复与夏台臣顷在翰林见继迁上表云乞取残破夏州以奉拓䟦氏祭祀先皇帝虽有批荅只许鄜州节度縁继迁本是反侧之人岂肯束身归国所有诏命不行今陛下嗣统大振皇威亦恐继迁令人进奉因举前事彼必感恩此亦不战而屈人之师也如其不从则备御诛擒皆有方略且使天下百姓知陛下屈已而爲人也或曰富国彊兵不可示人以弱此乃夸虚名而忽大计者也其二曰减冗兵併冗吏使山泽之饶稍流于下伏以干德开宝已来国家之事臣所目观当时东未得江浙漳泉南未得荆湖交广朝廷财赋可谓未丰然而击河东备北虏国用亦足兵威亦彊其义安在所蓄之兵锐而不衆所用之将专而不疑故也自后尽取东南数国又乎河东土地财赋可谓广矣而兵威不振国用转急其义安在所蓄之兵冗而不尽锐所用之将衆而不自专故也今诚能简锐卒去冗兵而委之以将帅用恩威法令驾驭之资之以天下之财赋而曰兵不振用不丰未之有也臣愚以爲陛下宜经制兵赋如开宝中则可以髙枕而治矣至于引唐虞比三代者皆爲空言臣所以不取臣又见开宝中设官至少何以验之臣本鲁人占籍济上未及第时常记只有刺史一人李谦溥是也司户一员今司门员外郎孙贲是也近及一年朝廷别不除吏当时未尝阙一事矣自后始有团练推官一员今枢密直学士毕士安是也太平兴国中臣及第归郷有刺史陈廷山通判阎暐副使阎彦进判官李延推官栁宣兵马监押沈继明监酒税又増四员曹官之外更益司理问其租税减于曩日也问其人民逃于昔时也一州旣尔天下可知冗兵耗于上冗吏耗于下此所以尽取山泽之利而不能足也夫山泽之利与民共之自汉已来取爲国用不可弃也然亦不可尽也方今可爲尽矣何以知之只如茶法从古无税唐元和中以用兵齐蔡宰相王涯始建税茶之法唐史称是歳得钱四十万东师以济今则钱数百万矣民何以堪之臣故曰减冗兵併冗吏使山泽之饶稍流于下者也其三曰艰难选举使入官不滥古者郷举里选爲官择人士君子行脩于家学推于衆然后荐用登之于朝故从政而政和临民而民泰自三代涉两汉虽有㳂革未常远去此道者也隋唐已来始有科试得人之盛与古爲侔然自唐𥘉终太祖之丗科试未尝不难矣每歳进士不过三十人经学不过五十人重以周髙祖之后外诸侯不得奏辟士大夫罕有资䕃故有终身不获一第没齿不获一官者先皇帝毓德王藩覩其如此临御之后不求备以取人舍短从长㧞十得五在位将逾二纪登第亦近万人不无俊秀之才亦有容易而得如臣者容易中一人尔臣愚以爲数百年之艰难故先帝济之以汎取二十载之霈泽陛下宜紏之以旧章伏望以举埸还有司如故事至于吏部铨择官材亦非帝王躬亲之事比来五品已下爲之旨授官今则幕职州县而已京官虽有选限多不施行太祖已来始令后殿引见因爲常例以至先朝调选之徒多求侥倖或以哀鸣泣涕便获起资或以捷给山唿便陞京秩遂使长定格眞同长物吏部官只若备员旣无耻格之风渐多阘茸之吏臣愚以爲宜以吏部还有司依格勑注拟其四曰沙汰僧尼使疲民无耗夫古者唯有四民治民者士也故受飬于农工以造器用商以通货财皆不可阙也而兵不在其数盖用井定之法农即兵也有事则战无事则耕自秦已来以彊兵定天下故战士不服农业矣是四民之外又生一民而爲五也所以农益困然而执干戈衞社稷理不可去也但使帝王之道不得与三代同风汉明之后佛法流入中国度人脩寺历代增加不𧖟而衣不耕而食是五民之外又益一民而爲六也故魏晋而下治道不及于两汉有唐大儒韩愈谏宪宗迎佛骨表云昔黄帝在位百年年百一十歳少昊在位八十年年二百歳颛顼在位七十九年年九十八歳帝喾在位七十年年百五十歳尧在位九十八年年百一十歳舜禹皆寿百余歳当时未有佛也是知古圣人不事佛以求福古圣人必排佛以救民假使天下有僧万人每日食米一升歳用绢一疋是至俭也而月有三千斛之费歳有一万疋之耗何况五七万辈哉而又富僧鉅髠穷极口腹一斋之食一袭之衣贫民百家未能供给此旣不能治民又不能力战不造器用不通货财而髙堂邃宇丰衣饱食而已不曰民蠧其可得乎臣愚以爲国家度人衆矣造寺多矣计其费耗何啻亿万先朝不豫舍施又多佛若有灵岂不蒙福事佛无効断可知矣陛下深鉴前王精求理本亟宜沙汰以厚生民若以嗣位之𥘉未欲惊骇此軰且可一二十载不令度人不许脩寺使自销铄渐而去之亦救弊之一端也又其五曰亲大臣远小人使忠良謇谔之士知进而不疑姦纎倾巧之徒知退而有惧夫君爲元首臣爲股肱言同体也得其人则勿疑非其人则不用凡今天下言帝王之盛者岂不曰尧舜尧舜之道具在方册是时百姓不亲五品不逊契作司徒敷五教蛮夷猾夏宼贼姦宄咎繇作士明五刑伯夷典礼后䕫典乐禹平水土益作虞官大哉尧之爲君可谓委任责成而无疑矣或曰诚如是尧有何功德耶臣曰有知人任贤之德尔虽然尧之道去丗辽远恐不可复臣以近事言之唯有唐之政可以损益而行焉臣读元和贤相裴垍传宪宗尝命垍铨品庶官垍奏曰天子择宰相宰相择诸司长官诸司长官自择僚属则上下不疑而政成矣以陛下之明择数十人诸司长官常恐不逮若更令臣择庶官恐非致治之要当时识者以垍爲知言伏望陛下远取帝尧近鉴唐室旣得宰相用而不疑使宰相择诸司长官诸司长官自取僚属则垂衣而治矣所谓忠良謇谔之士知进者也臣又闻古者刑人不在君侧语曰放郑声远佞人又曰浸润之譛肤受之愬不行焉可谓明也矣是以周文王左右无可结韈者言皆贤也夫小人之徒巧言令色先意希旨事必害政心惟忌贤非圣帝明王不能深察臣又按旧制南班三品尚书方得登殿比者三班奉职卑贱可知或因遣差亦得陞殿惑乱天听䙝黩至尊无甚于此伏望陛下振举纪纲尊严视听在此时矣不可不思所谓姦纤倾巧之徒知退者也臣愚以爲今之所急在先议兵使衆寡得其冝措置得其道然后议吏使清浊殊涂品流不杂然后难选举以塞其源禁僧尼以去其耗自然国用足而王道行矣今若不去冗兵不併冗吏不难选举不禁僧尼纵欲减人民之赋寛山泽之利其可得乎伏惟陛下承二圣之贻谋鉴千古之治道明比日月几先鬼神圣智所周不遗一物英断所及出于百王而又三事大臣受遗辅政岂容郎吏輙议国经盖以臣素𬒳宠光常思报効有所贮蓄不敢缄藏臣又念诏书云言之而不用罪在朕躬求之而不言咎将谁执臣不胜大愿所以輙进狂瞽上干冕旒伏惟陛下践诏书之言则天下幸甚也谨斋戒拜䟽实封附递以闻惟陛下寛其罪而念其诚以来谏诤之路则臣死无恨矣论宰执不许接客谢泌伏覩明诏宰执枢密使不许接见賔客是疑大臣以私也书曰任贤勿贰去邪勿疑张说谓姚元崇外则踈而接物内则谨以事君此眞得大臣之体今天下至广万机至繁陛下以聦明寄于辅臣自非接见羣官何以悉知外事若令都堂候见则羣官请见咨事略无解衣之暇古人有曰疑则勿用用则勿疑若政在大夫禄去公室国祚衰季强臣擅权当此之时乃可爲虑今陛下鞭挞宇宙揔揽豪杰朝廷无巧言之士方面无姑息之臣礼乐征伐自天子出书曰无偏无党王道荡荡今日之谓也奈何疑执政爲衰丗之事乎昔孔光不言温室中树顾雍封侯三日家人不知谢安石对客围碁捷书至而客不觉大臣当密愼如此虽妻子犹不得闻况它人乎使非其人当斥去之旣得其人任之以政又何疑也设若杜公堂谒见之礼岂无私室乎塞相府请託之渐岂无它径乎此非陛下推赤心以待大臣大臣展四体以报陛下之道也王禹偁昧于大体妄有陈述上累圣德蒙蔽聦明狂躁之言不可听用论两省与台司非统摄李宗谔臣按通典叙职官以三师三公门下中书两省爲先而㑹要亦以两省爲首惟六典准周礼六官以尚书省官居上而两省亦在御史台之前此不相统摄一也唐开成三年御史台奉宣今后遇延英开拟中谢官委台司前一日依官班具名衔奏其两省官即令本司前一日奏是两省得以专逹此不相统摄二也朝㑹图门下省典仪设版位御史中丞班在丹墀上两省官后立此不相统摄三也故事文武百官内殿起居失仪左右廵使奏文武班内有官失仪请付外勘当如两省官失仪即奏云供奉班内有官失仪请付所司以此言之惟两省官失仪左右廵使不敢请付外勘当此不相统摄四也又御史台止奏南衙文武百官班簿门下中书两省各奏本省班牓子此不相统摄五也文武常参官每遇假告皆经御史台陈牒惟两省官自左右正言以上假告直经宰相陈牒遇正衙见辞谢文武常参官皆于朝堂四方馆陈状两纸惟两省官止陈状一纸旣不与百官叙班亦无台参之礼此不相统摄六也文武常参官幕次并在朝堂惟两省官在中书门内每遇殿起居及大朝㑹䜩集并设次在御史中丞之上盖地望亲近在宪司之右此不相统摄七也五代开延英奏事先宰相次两省次御史中丞次三司使次京尹又常朝叙班御史中丞羣官先入次东宫保传次两省官次左右仆射及朝退仆射先出两省官次东宫保传次御史中丞羣官夫以后入先出爲重不相统摄八也伏以中书门下两省自正言以上皆天子侍从之官立朝叙班不与外司爲比故在正衙则与宰相重行而立通衢则与中丞分路而行常参则师传入于两省之前朝㑹则台官次于两省之后地望特峻职业有殊官局之间不相统摄御史台每牒本省并不平空所以本省移报亦如其仪而文仲止凭吏人之言遂有闻奏且无典章爲据伏况台宪之职所宜紏察姧邪辨明冤枉廷臣有不法之事得以弹奏下民有无告之人得以申理而于文牒之内争平空与不平空其事琐细乌足助于风威哉论灵州事宜杨亿臣读旧史见汉武北筑朔方之郡平津侯谏以爲罢敝中国以奉无用之地愿罢之上使辩士朱买臣等发十䇿以难平津不能对臣以爲平津侯爲汉贤相深明经术习知利害属武帝以雄俊自任志在开拓买臣等以词辩获进并侍左右前史又称平津每朝㑹论议但开陈其端使人主自择不肯面折廷诤由此言之非不能折买臣之舌盖所以将顺人君之意耳即朔方之非便有自来矣且地在要荒之外固声敎不及元朔中大将军衞青攘却匈奴取其河南地以列置郡县今灵州是赫连昌地后魏置州盖朔方之故墟匈奴之旧壤僻介西鄙悬絶诸华数百里之间无水草烽火不相应亭障不相望当边境谧宁羌戎即叙道路不壅饟馈无虞犹足以张大国之威声爲中原之扞蔽自胡鶵作梗边邑屡惊杂虏爲其脇从兇党因而猖炽待之以爵赏颇骄蹇而不恭讨之以甲兵又遁逃而无复凡有嬴粮之役必兴狙击之谋每至灵武转输大湏发卒防援离去内地皆无闘心经渉畏途多有菜色自曹光实白守荣马绍忠及王荣之败资粮扉屦所失至多将士丁夫相枕而死以至募商人入糓输帛偿以数倍之贾复于积石之孤壤别筑清远之一城边民绎骚国帑匮乏旣不能制黠虏之死命又不能救灵武之急难数年之间兇党逾盛灵武危堞岿然仅存河外五城继闻䧟没但坚壁清野坐食糗粮闭垒枕戈苟度朝夕且使贼迁横行沙漠俶扰疆陲击列鎭之戍兵侵属国之蕃部虽有警急无候望而得知纵或凭陵但缮完而入保未尝出一兵驰一骑敢与虏角此灵武之存无益明矣平津所言罢敝中国以奉无用之地正今日也臣以爲存之有大害弃之有大利且如国家募人入粟偿以十倍之直发卒转饷渉兹不毛之地此古人所谓率三十钟而致一石殴民于死地者也今或弃之即可以歳省戍卒分守内郡一卒之费可给十夫国家无飞刍輓粟之劳士卒免暴露流离之苦必谓废之即亏失土地伤损威重且如尧舜夏禹圣之盛者也地不过数千里而明德格天四门穆穆武丁成王商周之明主也然地东不过江黄西不过氐羗南不过蛮荆北不过太原而颂声并作号爲至治及秦汉拓土穷兵逺略虽疆理益广而干戈日寻府库之资财屡空生灵之肝脑涂地校功比德岂可同年而语哉夫蝮蛇螫手壮士断腕蚁壤不塞将漏山阿今灵武之存爲害甚于蝮蛇供馈之费爲蠧逾于蚁壤无鸿毛之益有泰山之损岂可忽远大之略徇悠悠之谈昔西汉贾捐之尝建议弃朱崖当时公卿亦有异论元帝能排衆多之说奋独见之明下诏废之人颂其德元帝之意宁欲自弃其地当其内属爲郡固已置吏而拊循及其称兵构乱岂可劳民而征戍故其诏书曰议者以弃朱崖羞威不行夫通于时变即忧万民民之饥饿危孰大焉且宗庙之祭凶年不备况乎避不嫌之辱哉臣以爲正与今日灵武之事相类必以失地爲言即燕蓟八州河湟五郡所失多矣何必此爲议者又以西北诸蕃戎马是产资其控制以通贸易环庆诸州内附蕃落借其屏翰以免惊骚此又迃阔之甚且戎人爲利所诱故互市于边関蕃部之族自强故能庇于种类必来宼于环庆固无隔于藩篱百雉危城千里悬隔自救不暇岂及于他议者又以其土田沃饶有汉陂之利恐贼迁因而播种益以富强况戎人但以攻剽爲能罔知耕稼之事河陇之外弃地甚多延袤百城提封万井西汉屯田之所疆畔犹存傥事力耕可以积糓何必独耕灵武乃能足食若灵武于贼有大利即是必争之地当朝夕攻取岂至于今皆爲孟浪之谈殊非经乆之计况又歳有调发动致宼攘借宼兵而赍盗粮竭民力而耗国用爲患之大无出于斯虽庸人竖子亦知其可弃也若或精选单介间道而行赍持诏书宣布王命令其尽焚庐舎自拔而归丁壮悉令持兵老㓜以之襁负古称归师不可遏又曰置之死地而后生当此之时人百其勇临难思免其锋莫当又须申命偏师扬言出塞军声旣振贼势自分即灵州东迁之民不虞邀击之患虽有剽刼易爲枝梧且国家所惜者士民所急者财用岂可以骁果之旅委于饿虎之蹊府藏之实填于庐山之壑今若弃去灵武退守环庆卒免戍于絶域民思保其室家供馈不出于郊圻恩德自沦于骨髓民力不竭士气易扬何敌不摧何戎不克陛下又愤兹黠虏思欲翦除臣以爲不可黩武以穷兵止可伐谋而制胜臣窃料贼迁睢盱边塞之外倔强沙漠之中脇制诸羗啸聚不逞无耕桑之业无𧖟织之工爲䑕窃之谋以资衣食聚乌合之衆以扰塞垣致蕃夷之服从用兇威而駈逼非有厚利能诱其人朝廷今废弃灵州每歳更无馈餫絶其觊望何所窥图平夏之西池盐斯在先是贸易粟麦用资糇粮今条禁甚严法网尤密无敢踰越渐致携离皆困贼迁之术也臣窃见太祖朝命姚内斌领庆州董遵诲领环州二人所统之兵才五六千而已阃外之事一以付之军市之租不从中覆用能士卒効命羗夷畏威朝廷无旰食之忧疆场无羽书之警臣欲望于武臣中选有将帅之才知边鄙之事者三数人分布诸郡各量其所将兵多少付之除廪禄之外赐一大县租赋恣其犒设令开幕府辟召髦俊爲之僚佐咨以策略勇力之士禀其指踪之用军旅之政许之便宜而行傥贼迁侵边郡军戍扰内属蕃部并脣齿相援腹背夹攻或战马正肥戎士思奋即召发内属讨虏之羗俘获之余尽分麾下且戎人利于降附盖廹兇渠傥挠之以劲兵示之以大信怀荒振远推亡固存出金帛以购酋豪悬爵秩以宠降附明立赏格厚荅战功即贼迁之腹心稍稍奔溃亲离衆叛事去运乖茕茕独行谁与爲伍但塞外一胡人耳安能与大邦爲雠哉若欲成谋庙堂功在漏刻臣以爲北虏方黠其材犹丰腥膻之羣如臂使指未可以歳月破也直须废弃灵州退保环庆然后以计困之耳如臣之䇿秪得三两骁将付以一二万精卒以数县租赋给其用度令分守边郡贼迁可以计日成擒朝廷可以髙枕无事矣论澶渊事宜宼准臣伏奉圣旨擘画河北边事及将来驾起与不起至何处者一臣伏覩边奏犬戎游骑已至深祁以东窃縁三路大军见在定州魏能张凝杨延朗田敏等又在威虏军等处东路深赵贝冀沧德等州别无大军驻泊必虑虏骑近东南下寨轻骑打刼不惟老小惊骚兼使贼盗团聚直至天雄军以来人户惊移若不早张军势必恐转启戎心臣欲乞先那起天雄军兵马一万人往贝州驻泊令周茔杜彦钧孙全照部辖若是虏骑在近即仰近城覔便掩杀兼令间道将文字与石普阎承翰照㑹掩杀畨贼近召募强壮入贼界烧荡郷村刼杀人口仍乞照管南北道路多差人探报畨贼次第闻奏及报天雄军一则贵安人心二则张得军势以疑敌人之谋三则石普阎承翰等闻王师北来壮得军威四则与邢洺地里不遥张得掎角之势一随驾兵士衞扈宸㞐固不可与犬戎交锋原野以争胜负天雄军至贝州兵马大驾未起已前不过三万人万一犬戎至贝州已南下寨游骑渐更南来即湏那起定州兵马三万以上人骑令桑賛等结阵南来鎭州及令河东雷有终手下兵士出土门路与定州兵马㑹合相度事势紧慢那至洺州以东方可圣驾顺动假万乘之天声合数路之兵势更令王超等在定州近城排布照应魏能张凝杨延㓪田敏等处兵马令作㑹合次第及前来累降指挥索拽候抽移得定州河东兵马附近始得幸大名一或恐万一定州兵马𬒳犬戎于鎭定间下寨抽那不起邢洺之北游骑侵掠天雄军东北县分老小大叚惊移须是分定州三路精兵差在彼将帅等㑹合及分魏能张凝杨延㓪田敏等兵马渐那向东傍城寨牵拽如此则犬戎必有后顾之患亦未敢轻议悬军深入若是车驾不起转恐畨戎残害生灵或是銮辂亲征亦湏过大河即且幸澶渊就近易爲制置㑹合兵马兼控扼津梁右臣叨列宰司素无竒略即承清问合罄鄙诚伏覩皇帝陛下睿智渊深圣猷宏逺固已坐筹而决胜尚犹虚已以询谋兼彼犬戎颇乏粮糗惟腥膻之衆必怀首尾之忧岂敢不顾大军但图深入然亦虑其凶狡须至过有防虞烦渎天聦伏増战惧諌幸汾隂孙奭先王卜征五年歳习其祥祥习则行不习则增修德而攺卜陛下始毕东封更议西幸殆非先王卜征五年㥀重之意其不可一也夫汾隂后土事不经见昔汉武帝将封禅故先封中岳祀汾隂始廵幸郡县遂有事于泰山今陛下旣已登封复欲幸汾隂其不可二也古者圜丘方泽所以郊祀天地今南北郊是也汉𥘉承秦唯立五畤以祀天而后土无祀故武帝立祠于汾隂自元成以来从公卿之议遂徙汾隂后土于北郊后之王者多不祀汾隂今陛下已建北郊乃舎之而远祀汾隂其不可三也西汉都雍去汾隂至近今陛下经重关越险阻轻弃京师根本而慕西汉之虚名其不可四也河东唐王业之所起也唐又都雍故明皇间幸河东因祠后土圣朝之兴事与唐异而陛下无故欲祠汾隂其不可五也昔者周宣王遇灾而惧故诗人美其中兴以爲贤主比年以来水旱相继陛下宜侧身修德以荅天谴岂宜下徇姦回远劳民庶盘游不已忘社稷之大计其不可六也夫雷以二月出八月入者也育飬万物有人君之象失时则爲异今震雷在冬爲异尤甚此天意丁宁以戒陛下而返未悟殆失天意其不可七也夫民神之主也是以圣王先成民而后致力于神今国家土木之功累年未息水旱作沴饥馑居多乃欲劳民事神神其享之乎此其不可八也陛下必欲爲此者不过効汉武帝唐明皇廵幸所至刻石颂功以崇虚名夸示后丗尔陛下天资圣明当慕二帝三王何爲下袭汉唐之虚名其不可九也唐明皇以嬖宠姦邪内外交害身播国屯兵交阙下亡乱之迹如此由狃于承平肆行非义稔致祸败今议者引开元故事以爲盛烈乃欲倡导陛下而爲之臣窃爲陛下不取此其不可十也臣言不逮意陛下以臣言爲可取愿少赐清间以毕臣说又谏幸汾隂孙奭陛下将幸汾隂而京师民心弗宁江淮之衆困于调发理须鎭安而矜存之且土木之功未息而夺攘之盗公行北虏治兵不逺边境使者虽至宁可保其心乎昔陈胜起于徒戍黄巢岀于凶饥隋炀帝勤逺略而唐髙祖兴于晋阳晋少主惑小人而耶律德光长驱中国陛下俯从姦侫逺弃京师涉仍歳荐饥之墟修违经乆废之祠不念民疲不恤边患安知今日戍卒无陈胜饥民无黄巢英雄将无窥伺于肘腋戎狄将无观亹于区脱乎先帝尝议封禅寅畏天灾寻诏停寝今姦臣乃赞陛下力行东封以爲继成先志先帝尝欲北平幽朔西取继迁大勲未集用付陛下则羣臣未甞献一谋画一䇿以佐陛下继先帝之志者反务卑辞重币求和于契丹蹙国縻爵姑息于继迁曽不思主辱臣死爲可戒诬下罔上爲可羞撰造祥瑞假託鬼神才毕东封便议西幸轻劳车驾虐害饥民冀其无事往还便谓成大勲绩是陛下以祖宗艰难之业爲侫邪侥倖之资臣所以长叹而痛哭也夫天神地祇聦明正直作善降之百祥作不善降之百殃未闻专事笾豆簠簋可邀福祥春秋传曰国将兴听于民将亡听于神愚臣非敢妄议惟陛下终赐裁择皇朝文鑑卷第四十二皇朝文鑑皇朝文鑑卷第四十三皇朝文鑑卷第四十三奏䟽论天书孙奭谏作玉清昭应宫王曽论官制孙何请询访晁李刘随请皇太后军国常务专取皇帝处分刘随洪州请断祅巫夏竦荅手诏条陈十事范仲淹论天书孙奭臣窃见朱能者姦憸小人妄言祥瑞而陛下崇信之屈至尊以迎拜归祕殿以奉安上自朝廷下及闾巷靡不痛心疾首反脣腹非而无敢言者昔汉文成将军以帛书饭牛阳言牛腹中有竒书杀视得之天子识其手迹又有五利将军妄言方多不雠二人皆坐诛先帝时有侯莫陈利用者以方术暴得宠用一旦发其姦诛于郑州汉武可谓雄材先帝可谓英断唐明皇得灵宝符上清䕶国经宝劵等皆王鉷田同秀等所爲明皇不能显戮憷于邪说自谓德实动天神必福我夫老君圣人也傥实降语固宜不妄而唐自安史乱离乘舆播越两都盪覆四海沸腾岂天下太平乎明皇虽仅得归阙复爲李辅国刼迁卒以馁终岂圣寿无疆长生乆视乎夫以明皇之英睿而祸患猥至曽不知者良由在位旣乆骄亢成性谓人莫已若谓谏不足听心玩居常之安耳熟导䛕之说内惑宠嬖外任姦回曲奉鬼神过崇妖妄今日见老君于阁上明日见老君于山中大臣尸禄以将迎端士畏威而缄黙旣惑左道即紊政经民心用离变起仓卒当是之时老君宁肯御兵宝符安能排难邪今朱能所爲或类于此愿陛下思汉武之雄材法先帝之英断鉴明皇之召祸庻几灾害不生祸乱不作諌作玉清昭应宫王曾臣伏闻朝廷设谏争之官防政治之阙非其官而言者盖表其忠况当不讳之朝复忝非常之遇苟进思之无𥙷惧窃禄以贻讥臣伏覩国家诞受殊祥荐膺秘箓祚洪图于万叶超盛烈于百王陛下寅畏寳符陟封名岳功垂不朽泽浸无垠奉若之心斯爲至矣而清衷濬发成命亟行自经始已来庀徒斯广辇他山之石相属于道涂伐豫章之材远周于林麓累土陶甓挥锸运斤功极弥年费将鉅万掩祈年之旧制踰槩日之前闻辍贵近以董临假使权而领䕶如此则国家尊奉灵文之意不爲不厚矣崇饰台观之规不爲不壮矣然则臣之愚恳或异于斯旣有见闻安敢缄黙臣以爲今之兴作有不便之事五焉虽鸠僝已行未可悉罢苟或万一采刍荛之说省其功用抑其制度亦及民之大惠而忧国之逺图也所谓五者之目请爲陛下陈之且今来所创立宫规制宏大凡用材木莫匪楩楠窃闻天下出产之处收市至多般运赴宫尤伤人力虽云役军匠宁免烦扰平民况复军人亦是黎庶此未便之事一也迩者方毕封崇颇烦经费今兹兴造尤费资财虽府库之中货寳山积畚筑之下工徒子来然而内帑则积代之蓄藏百物尽生民之膏血散之孔易敛之惟艰虽极丰盈尤宜重惜此未便之事二也夫圣人贵于谋始智者察于未形祸起隐微危生安逸今䨇阙之下万衆毕臻暑气方隆作劳斯甚所役诸杂兵士多是不逞小民其或䑕窜郊廛狗偷都市有一于此足贻圣忧此未便之事三也王者抚御寰区顺承天地举动必遵于时令裁成不失于物宜靡崇奢侈之风罔悖隂阳之序臣谨按孟夏无发大衆无起土功无伐大树今肇基卜筑冲冒欝蒸俶扰厚坤乖违前训矧复旱暵卒痒雷电迅风拔木飘瓦温沴之气比屋罹灾得非以失承天地之明效欤此未便之事四也臣切聆中间符命之文有清净育民之诫今所修宫阁盖本灵篇而乃过兴剖撅之功广务雕锼之巧虽屡殚于物力恐未恊于天心此未便之事五也伏望遵祖宗之大猷察圣贤之深戒迁思回虑惩往念来诏将作之官息勤苦之衆辑宁羣品对越髙穹如此则遐迩宅心人祗快望必若光昭大瑞须建灵宫将毕相劳聿爰成绩则臣敢效愚计亦可必行但能损彼规摹减其用度止朴素无取瑰竒惟将之以诚明仍重之以严㓗名数之际加等是宜实费之资节敛爲要俾四海之内知陛下爱重民力之意岂不美欤昔太宗皇帝建太一上清等宫亦不使穷极壮丽臣窃惟陛下宜遵而行之取爲法制以示不敢踰即鸣谦大德光于千古矣奈何特欲过先帝之制作乎并覩西京造太宗之影殿东岳置㑹眞之宫计其工庸亦皆不啻中人十家之产然于尊祖礼神则盛矣其于邦国大计则犹未足爲当时之急务也臣料陛下必谓海内承平边隅清晏人康俗阜时和年丰纵或筑宫无损于事则臣复谓其不然也方今疆场甫定虏廷有姑息之虞民俗苟完仓箱无红腐之积况关辅之地流亡素多近甸之民农桑失望虽令有司安慰亦恐未复田产秋冬之间饥歉是惧亟经营于神馆虑稍欝于舆情且往古废兴之端前王得失之事布在方册足爲商鉴者陛下览之详矣非假愚臣一二言焉试观自昔人君崇尚土木孰若清浄无爲者之安全乎愿陛下留神垂听无忽臣言则天下幸甚今虽上下之人皆知事理如此而人人自爱莫敢轻黩冕旒至于左右大臣则虑计之不从致见踈之悔中外百执则虑言之难逹招妄动之尤使忠谠之谋未行良爲此也惟臣出从幽介遭遇文明特受圣知度越流軰官爲侍从身服簮裳粗识安危之机未申𥙷报之効捐躯思奋今也其时又安敢循黙苟容不爲陛下别白而论之乎是以辄率妄庸轻冒宸严感发于中无所顾避陛下寛其鼎镬之罪矜其蝼蚁之诚深鉴古先试垂採择无谓创一灵宫爲一细事而弗恤也臣以爲兴役动衆尤系事机不可不察也当使郷校之中豪姦之党无所开窃议之口则微臣之望也天下之幸也论官制孙何六卿分职邦家之大柄也故周之㑹府汉之尚书立庶政之根本提百司之纲纪令仆率其属丞郎分其行二十四司粲焉星拱郎中员外判其曹主事令史承其事四海九州之大若网在纲有吏部焉辨考绩而育人材有兵部焉简车徒而治戎备有户部焉正版图而阜财赋有刑部焉谨纪律而诛暴强有礼部焉祀神祇而选贤俊有工部焉缮宫室而修隄防六职举而天下之事备矣有唐正观之风最爲称首于时封疆甚广经费尤多亦不闻别分利权特刱使额而军须取足玄宗侈心旣萌贪地不巳北事奚契丹南征合罗鳯召发旣广租调不充于是萧景杨钊始以地官判度支而宇文融爲租调地税使虽利孔始开祸阶将构然版籍根本尚在南宫肃代物力萧然于是有司之职尽废而言利之臣攘臂于其间矣征税多端本于专置使额故德宗之𥘉首降诏书追行古制天下钱糓皆归文昌咸谓故事复兴太平可致而天未悔祸叛乱相仍经费不充使额又建于是裴延龄以利诱君甚于前矣宪穆而下或廹于军期切于国计用救当时之急率以权宜裁之五代短促曽莫是思国家三圣相承五兵不试太平之业垂统立制在兹辰也所宜三部使额还之六卿或曰禄百辟赡三军皆是物也臣亦有其说夫盐鐡者盖筦榷山海之谓也而物非自集须假牢盆户部者盖均一征税之谓也而财非自生须计田赋度支者盖供亿军国之谓也而粟非自行须资漕运但检勾专一相㳂置之耳今莫若精择户部尚书一人专掌盐鐡使事俾金部郎中员外分判之又择本行侍郎二人分掌度支户部使事各以本曹郎中员外分判之则三使洎判官虽省犹不省也仍命左右司郎中员外揔知帐目分勾稽违或曰事有便宜行之巳乆何必攺作逺师昔人斯又非通论也但雅俗兼资新旧参列则进无掊刻之虑退有详练之名职守有常规程旣定周官唐式可以复矣兹事非艰在陛下行之与否请询访晁李刘随臣伏覩近降除书以客省使康州防御使李允则特授宁州防御使仍放朝谢与假将治者恩加勲旧事出非常凡居将帅之臣各励公忠之节窃以李允则素怀韬略动有机权屡委边防务期安辑不邀功以生事无纵敌而失谋虽古之将无以加矣是以行命之日中外皆喜必若制置军马经略亭鄣枢近大臣成筭之外若召而赐对询以方略则老将谙练必有所长臣又伏见太子少保致仕晁逈端庄植性冲澹自居历仕三朝垂五十载徊翔两制踰二十年先帝宠遇便蕃讲求典礼议论详正无不叅预加以继司文柄时谓得人今之台阁清流州郡循吏逈之论辨所得居多近者引年致政斯爲逹礼五常百行盖无缺焉文苑指爲宗师朝野推爲君子有兹儒雅之望未行优异之恩臣亦愿两宫圣慈特同允则近例赐以全俸丰其燕居其或朝廷将行大礼时议大政宰司裁成之外特开延英访以经史耆儒详练必有可观每遇万机余闲温凉得所详延二老赐之从容俾说往古治乱之因国𥘉经制之务如此则文事武备尽美于昌朝养老乞言有光于古昔尊礼宿旧益厚时风传示方来用清史册臣以爲文武班中功名雅望终始一致以至髙年者惟此二人允谓时贤恐须旌别请皇太后军国常务专取皇帝处分刘随臣辄露危言上尘圣览退量僣易甘俟显诛况居有道之朝幸在得言之地念臣出入谏署于今八年才识本踈𥙷报无状旣临衰暮合尽忠规洪惟皇太后天资圣明手扶宗社爰自先朝不豫万机倦勤皇帝飬德东朝选贤资善太后预闻政事参决居多洎皇帝膺龙跃之期年尚冲㓜太后承顾託之命心如坚石垂帘以对羣臣尽力以报先帝戎夷率服华夏乂安终始不渝中外咸仰于国家显隆平之业于皇帝极慈爱之情天地之功全母子之道备光耀简册垂亿万年然天下治矣王业崇矣皇帝长矣太后勤矣而犹祁寒盛暑劳曵圣躬一日万机烦于圣断臣闻虚心以致遐寿澄神以保大和欲乞今后军国常务并逐日专取皇帝处分所贵清神飬素延圣母万寿之期内竖问安成皇帝孝治之德天下幸甚微臣愿毕洪州请断祅巫夏竦臣闻左道乱俗祅言惑衆在昔之法皆杀无赦盖以姦臣逆节狂贼乱规多假鬼神揺动耳目汉之张角晋之孙恩偶失防闲遂至屯聚国家宜有严制以肃多方切以当州东引七闽南控百粤编氓右鬼旧俗尚巫在汉栾巴已尝翦理爰从近歳传习滋多假託禨祥愚弄黎庶勦絶性命规取货财皆于所居塑画魅魑陈列幡帜鸣击鼓角谓之神坛婴孺襁褓巳令寄育字曰坛留坛保之类及其稍长则传习祅法驱爲童隷民之有病则门施符术禁絶往还斥逺至亲屏去便物家人营药则曰神不许服病者欲饭则云神未听飱率令疫人死于饥渇洎至亡者服用又言余祟所慿人不敢留规以自入若幸而获免家之所资假神而言无求不可其间有孤子单族首靣㓜妻或絶户以图财或害夫而纳妇浸淫旣乆习熟爲常民𬒳非辜了不爲怪奉之愈谨信之益深从其言甚于典章畏其威重于官吏竒神异像图绘歳増邪箓祅符传写日伙小则鸡豚致祀敛以还家大则歌舞聚人食其余胙㛰葬出处动必求师刼盗闘争行须作水蠧耗衣食眩惑里闾设欲扇揺不难连结在于典宪具有章条其如法未胜姦药弗瘳疾宜颁峻典以革祅风当州师巫一千九百余户臣巳勒令攺业归农及攻习鍼灸之脉所有首纳祅妄神像符箓神衫神杖魂巾魂㡌钟角刀笏沙罗等一万一千余事巳令焚毁及纳官讫伏乞朝廷严赐条约所冀屏除巨害保宥羣生杜渐防萌少禆万一荅手诏条陈十事范仲淹伏奉手诏今来用韩琦范仲淹冨弼皆是中外人望不次拔擢韩琦暂往陜西范仲淹富弼皆在两地所宜尽心爲国家建明不得顾避兼章得象等同心忧国足得商量如有当丗急务可以施行者并须条列闻奏副朕拔擢之意者臣智不逮人术不通古岂足以奉大对然臣䝉陛下不次之擢预闻政事又诏意丁宁臣战汗惶怖曽不获让臣闻历代之政乆皆有弊弊而不救祸乱必生何哉纲纪寖隳制度日削恩赏不节赋敛无度人情惨怨天祸暴起惟尧舜能通其变使民不倦易曰穷则变变则通通则乆此言天下之理有所穷塞则思变通之道旣能变通则成长乆之业我国家革五代之乱冨有四海垂八十年纲纪制度日削月侵官壅于下民困于外夷狄骄盛㓂盗横炽不可不更张以救之然则欲正其末必端其本欲清其流必清其源臣敢约前代帝王之道求今朝祖宗之烈采其可行者条奏愿陛下顺天下之心力行此事庶㡬法制有立纲纪再振则宗社灵长天下蒙福一曰明黜陟臣观书曰三载考绩三考黜陟幽明然则尧舜之明建官至少尚乃九载一迁必求成绩而天下大化百丗之后仰爲帝范我祖宗朝文武百官皆无磨勘之例惟政能可旌者擢以不次无所称者至老不迁故人人自励以求绩效今文资三年一迁武职五年一迁谓之磨勘不限内外不问劳逸贤不肖并进此岂尧舜黜陟幽明之意耶假如庶僚中有一贤于衆者理一郡县领一务局思兴利去害而有爲也衆皆指爲生事必嫉之沮之非之笑之稍有差失随而挤䧟故不肖者素飡尸禄安然而莫有爲也虽愚暗鄙猥人莫齿之而三年一迁坐至卿监丞郎者历历皆是谁肯爲陛下兴公家之利救生民之病去政事之弊葺纲纪之坏哉利而不兴则国虚病而不救则民怨弊而不去则小人得志坏而不葺则王者失政贤不肖浑淆请託侥倖迁易不巳中外苟且百事废堕生民乆苦羣盗渐起劳陛下旰之忧者岂非官失其正而致其危耶至若在京百司金糓浩瀚权势子弟爲占据有虚食廪禄待阙一二年者曁临事局挟以势力岂肯恪恭其职使祖宗根本之地纲纪日隳故在京官司有一员阙则争夺者数人其外任京朝官则有私居待阙动踰歳时往往到职之𥘉便该磨勘一无勤效例䝉迁攺此则人人因循不复奋励之由也臣请特降诏书今后两地臣僚有大功大善则特加爵命无大功大善更不非时进秩其理状循常而出者祗守本官不得更带美职应京朝官在台省馆阁职任及在审刑大理寺开封府两赤县国子监诸王府并因保举及选差监在京重难库务者并须在任三周年即与磨勘若因陈乞并于中书审官院愿在京差遣者与保举选差不同并须勾当通计及五周年方得磨勘如此则权势子弟肯就外任各知艰难亦有俊明之人因此树立可以进用如今日巳前受在京差遣巳勾当者且依旧日年限磨勘其未曽交割勾当却求外任者并听其外任在京朝官到职勾当及三年者与磨勘内前任勾当年月日及公程日限并非因陈乞而移任在道月日及陞朝官在京朝请月日并令通计其逺官近地劳逸不同并在假待阙及公程外住滞或因公事非时移替在道月日委有司别行定夺闻奏如任内有私罪并公罪徒巳上者至该磨勘日具情理轻重别取进止其庶僚中有髙才异行多所荐论或异略嘉谋爲上信纳者自有特恩进攺非磨勘之可滞也又外任善政者着闻有𥙷风化或累讼之狱能辨冤沉或五次推勘人无翻讼或劝课农桑大获美利或京城库务能革大弊惜费鉅万者仰本辖保明闻奏下尚书省集议爲衆所诉则列状上闻并与攺官不隔磨勘或有异同各有所执取旨出于圣断仍请诏下审官院流内铨尚书考功应京朝官选人逐任得替明具较定考绩结罪闻奏内有事状猥滥并老疾愚昧之人不堪理民者别取进止巳上磨勘考绩条件该说不尽者有司比类上闻如此则因循者拘考绩之限特逹者加不次之赏然后天下公家之利必兴生民之病必救政事之弊必去纲纪之坏必葺人人自劝天下兴治则前王之业祖宗之权复振于陛下之手矣其武臣磨勘年限委枢密院比附文资定夺闻奏二曰抑侥倖臣闻先王赏延于丗诸侯有丗子袭国公卿以德而任有袭爵者春秋讥之及汉之公卿有封爵而殁立一子爲后者未闻余子皆有爵命其次宠待大臣赐一子官者有之未闻每一歳有自荐其子弟者祖宗之朝亦不过此自眞宗皇帝以太平之乐与臣下共庆恩意渐广大两省至知杂御史以上每遇南郊并圣节各奏子充京官少卿监奏一子充试衘其正郎带职员外郎并诸路提点刑狱以上差遣者每遇南郊奏一子充斋郎其大两省等官旣奏得子充京官明异于庶僚大示区别复更每歳奏荐积成冗官假有任学士以上官经二十年者则一家兄弟子孙出京官二十人仍接次陞朝此滥进之极也今百姓贫困冗官至多授任旣轻政事不举俸禄旣广刻剥不暇审官院常患充塞无阙可补臣请特降诏书今后两府并两省官等遇大礼许奏一子充京官如奏弟姪骨肉即与试衘外每年圣节更不得陈乞如别有勲劳着闻中外非时赐一子官者系自圣恩其转运使及边任文臣𥘉除授后合奏得子弟身事者并候到任二年无违阙方许陈乞如二年内非次移攺者即许通计三年陈乞三司副使知杂御史少卿监以上并同两省遇大礼各奏荐子孙其正郎带舘职员外郎并省府权判官外任提点刑狱以上遇大礼合该奏荐子孙者须是在任及二周年方得陈乞巳上有该说不尽者委有司比类闻奏如此则内外朝臣各务乆于其职不爲苟且之政兼抑躁动之心亦免子弟充塞铨曹与孤寒争路轻忽郡县使生民受弊其武臣入边上差遣并大礼合奏荐子弟者乞下枢密院详定比类闻奏又国家开文馆延天下英才使之直祕府览羣书以待顾问以飬器业爲大用之备今乃登进士髙等者一任才罢不以能否例得召试而𥙷之两府两省子弟亲戚不以贤不肖辄自陈乞馆阁职事者亦得进𥙷太宗皇帝建崇文院祕阁自书碑文重天下贤才也陛下当思祖宗之意不宜甚轻之臣请特降诏书今后进士三人内及第者一任廻日许进干教化经术文字十轴下两制㸔详作五等品等中第一第二等者即赐召试试又优等即𥙷馆阁职事两府两省子弟并不得陈乞馆阁职事及读书之类御史台画时劾弹并谏院论奏如馆阁阙人即委两地举文有古道才堪大用之士进名同举并两制列署表章仍上殿称荐以充其职如此则馆阁职事更不轻授足以起朝廷之风采绍祖宗之本意副陛下愼选矣三曰精贡举臣谨按周礼郷大夫之职各敎其所致三年一大比考其德行道艺乃献贤能之书于王王再拜受之登于天府盖言王者举贤能所以上安宗社故拜受其名藏于庙中以重其事也郷大夫之职废旣乆矣今诸道学校如得明师尚可教人六经传治国治人之道而国家乃专以辞赋取进士以墨义取诸科士皆舍大方而移小道虽济济盈庭求有才有识之士十无一二况天下危困乏人如此将何以救在乎教以经济之业取以经济之才庶可救其不逮或谓救弊之术无乃后时臣谓四海尚完朝谋而夕行庶乎可济安得晏然不救坐俟其乱哉臣请诸路州郡有学校处奏举通经有道之士专于教授务在兴行其取士之科即依贾昌朝等起请进士先䇿论而后诗赋诸科墨义之外更通经旨使人不专辞藻必明理则天下讲学必兴浮薄知劝取爲至要内欧阳脩蔡襄更乞逐场去留贵文卷少而考较精臣谓尽令逐场去留则恐旧人捍格不能创爲䇿论亦不能旋通经旨皆忧弃遗别无进路臣请进士旧人三举巳上者先䇿论而后诗赋许将三场文卷通考互取其长两举𥘉举者皆是少年足以进学请逐场去留诸科中有通经旨者至终场别问经旨十道如不能命辞而对则于知举官员前讲说七通者爲合格不㑹经旨者三举巳上即逐场所对墨义依自来通粗施行两举𥘉举者至于终场日须八通者爲合格又外郡解发进士诸科人本郷举里选之式必先考其履行然后取以艺业今乃不求履行惟以词藻墨义取之加用封弥不见姓字实非郷里举选之本意也又南省考试举人一埸试诗赋一埸试䇿人皆精意尽其所长复考较日乆实少舛谬及御试之日诗赋文论共爲一埸旣声病所拘意思不逺或音韵中一字有差虽平生苦辛即时摈逐如音韵不失虽末学浅近俯拾科级旣举之处不考履行又御试之日更拘声病以此士之进退多言命运而不言行业明君在上固当使人以行业而进而勿言命运言命运者是善恶不辨而归诸天也岂国家之美事哉臣请重定外郡发解条约须是履行无恶艺业及等者方得解荐更不封弥试卷其南省考试之人巳经本郷询考履行却须封弥试卷精考艺业定夺等第进入御前选官覆考重定等第讫然后开看南省所定等等内合同姓名偶有髙下者更不移攺若等第不同者人数必少却加封弥更宣两地参较然后御前放牓此爲至当内三人巳上即于髙等人中选择圣意宣放其考较进士以䇿论髙词赋次者爲优等䇿论平词赋优者爲次等诸科经旨通者爲优等墨义通者爲次等巳上进士诸科并以优等及等者放选注官次等及等者守本科选限自唐以来及第人皆守选限国家以收复诸国郡邑乏官其新及第人权与放选注官今来选人壅塞宜有攺革又足以劝学使其知圣治身之道则国家得人百姓受赐四曰择官长臣闻先王建侯以共理天下今之剌史县令即古之诸侯一方舒惨百姓休戚实系其人故历代甚盛之时必重此任今乃不问贤愚不较能否累以资考陞爲方面懦弱者不能检吏得以蠧民强干者惟是近名率多害物邦国之本由此凋残朝廷虽至忧勤天下何以苏息其转运使并提点刑狱按察列城当得贤于衆者臣请特降诏旨委中书枢密院且各选转运使提点刑狱共十人大藩知州十人委两制共举知州十人三司副使判官同举知州五人御史台中丞知杂三院共举知州五人开封知府推官共举知州五人逐路转运使提点刑狱各同举知州五人知县县令共十人逐州知州通判同举知县县令共二人得前件所举之人举主多者先次差𥙷仍指挥审官院流内铨举以后所差知州知县县令并具合入人历任功过举主人数闻奏委中书看详委得允当然后引对如此举择则诸道官吏庶几得人爲陛下爱惜百姓均其徭役寛于赋敛各获安宁不召祸乱天下幸甚五曰均公田臣闻易曰天地养万物圣人养贤以及万民此言圣人养民之时必先养贤养贤之方必先禄厚禄厚然后可以责廉隅安职业也皇朝之𥘉承五代乱离之后民庶凋弊时物至贱曁诸国收复天下郡县之官少人除𥙷至有经五七年不替罢者或才罢去便入见阙当物价至贱之时俸禄不辍士人之家无不自足咸平巳后民庶渐繁时物遂贵入仕门多得官者衆至有得替守选一二年又授官待阙一二年者在天下物贵之后而俸禄不继士人之家鲜不穷窘男不得㛰女不得嫁丧不得葬者比比有之复于守选待阙之日衣食不足贷债以苟朝夕到官之后必先来见逼至有冒法受赃賖举度日或不耻贾贩与民争利旣爲负罪之人不守名节吏有姦赃而不敢发民有豪猾而不敢制奸吏豪民得以侵暴于是贫弱百姓理不得直冤不得诉徭役不均刑罚不正比屋受弊无可奈何由乎制禄之方有所未至眞宗皇帝深思逺虑复前代职田之制使中常之士自可守节㛰嫁以时丧葬以礼皆国恩也能守节者始可制姦赃之吏鎭豪猾之人法乃不私民则无枉近日屡有臣僚乞罢职田以其有不均之谤有侵民之害臣谓职田本欲养贤縁而侵民者有矣比之衣食不足坏其名节不能奉法以直爲枉以枉爲直衆怨思乱而天下受弊岂止职田之害耶又自古常患百官重内而轻外唐外官月俸尤更丰足簿尉俸钱尚二十贯今窘于财用未暇増复臣请两地同议外官职田有不均者均之有未给者给之使其衣食得足㛰嫁丧葬之礼不废然后可以责其廉节督其善政有不法者可废可诛且使英俊之流乐于爲郡爲邑之任则百姓受赐又将来升擢多得曽经郡县之人深悉民隐亦致化之本也惟圣慈深察天下幸甚六曰厚农桑臣观书曰德惟善政政在养民此言圣人之德惟在善政善政之要惟在养民养民之政必先务农农政旣修则衣食足衣食足则爱肤体爱肤体则畏刑罚畏刑罚则宼盗自息祸乱不兴是圣人之德发于善政天下之化起于农亩故诗有七月之篇陈王业也今国家不务农桑粟帛常贵江浙路籴米二百万石其所籴之价与辇运之费每歳共用钱三百余万贯文又贫弱之民困于赋歛歳伐桑枣鬻而爲薪劝课之方有名无实故粟帛常贵府库日虚此而不谋将何以济臣于天下农利之中粗举二三以言之且如五代羣雄争覇之时本国歳饥则乞籴于隣国故各兴农利自至充足江南应有圩田每一圩方数十里如大城中有河渠外有门闸旱则开闸引江水之利潦则闭闸拒江水之害旱潦不及爲农美利又浙西地卑常苦水沴虽有沟河可以通海惟时开导则潮泥不得而堙之虽有堤塘可以御患唯时修固则无摧坏臣知苏州自点检簿书一州之田系出税者三万四千顷中稔之利每畒得米二石至三石计出米七百余万石东南每歳上供之数六百万石乃一州所出臣询访髙年则云曩时两浙未归朝廷苏州有营田军四都共七八千人专爲田事导河筑堤以减水患于时民间钱五十文籴白米一石自皇朝一统江南不稔则取之浙右浙右不稔则取之淮南故慢于农政农政不修举江南圩田浙西河塘太半隳废失东南之大利今江浙之米石不下六七百文足至一贯文省比于当时其贵十倍而民不得不困国不得不虚矣又京东西路有卑湿积潦之地旱年国家特令开决之后水患大减今罢役数年渐巳湮塞复将爲患臣请每歳之秋降勑下诸路转运司令辖下州军吏民各言农桑之间可兴之利可去之害或令开河渠或筑堤堰陂塘之类并委本州运选官计定工料毎歳于二月间兴役半月而罢仍具功绩闻奏如此不絶数年之间农利大兴下少饥歳上无贵籴则东南歳籴辇运之费大可减省其劝课之法宜选官讨论古制取其简约易从之术颁赐诸路转运使及面赐一本付新授知州知县县令等此养民之政冨国之本也七曰修武备臣闻古者天子六军以宁邦国唐初京师置十六将军官属亦六军之义也诸道则开折冲果毅府五百七十四以储兵伍每歳三时耕稼一时习武自正观至于开元百三十年戎臣军伍无一逆乱至开元末听匪人之言遂罢府兵唐衰兵伍皆市井之徒无礼义之教无忠信之心骄蹇凶逆至于丧亡我祖宗以来罢诸侯权聚兵京师衣粮赏赐丰足经八十年矣虽已困生灵虚府库而难于攺作者所以重京师也今西北强梗边备未彻京师衞兵多逺戍或有仓卒辇毂无备此大可忧也逺戍者防边陲之患或缓急抽还则外御不严戎狄追奔便可直趋关辅新招者聚市井之軰而轻嚣易动或财力一屈请给不充则必散爲羣盗今生民巳困无可诛求或连年凶饥将何以济赡军之䇿可不预图若因循过时臣恐急难之际宗社可忧臣请密委两地以京畿见在军马同议有无阙数如六军未整须议置兵则请约唐之法先于畿内并近辅州府召募强壮之人充京畿衞士得五万人以助正兵足爲强盛使三时务农大省给赡之费一时教战自可防虞外患其召募之法并将校次第并先密切定夺闻奏此实强兵节财之要也候京畿近辅召募衞兵巳成次第然后诸道俲此渐可施行惟圣慈留意八曰减徭役臣闻汉光武建武六年六月诏曰夫张官置吏所以爲人也今户口耗少而县官吏职所置尚繁令司隷州牧各实所部二府于是条奏并省四百余县天下至治臣又观西京图经唐㑹昌中河南府有户口十九万四千七百余户置二十县今河南府主客七万五千九百余户仍置一十九县主户五万七百客户二万五千二百巩县七百户偃师一千一百户逐县三等而堪役者不过百家而所供役人不下二百数新旧循环非鳏寡孤独不能供役西洛之民㝡爲穷困臣请依后汉故事遣使先往西京併省诸邑爲十县其所废之邑并攺爲鎭令本路举文资一员董榷酤关征之利兼人烟公事所废公人除归农外有愿居公门者送所在之邑其所在邑中役人却可减省归农则两不失所候西京併省稍成伦序则行于大名府然后遣使诸道依此施行仍先指挥诸道防团州巳下有使州两院者皆爲一院公人愿去者各放归农职官㕔可给本城兵士七人至十人替人力归农其郷村耆保地里近者亦令併合能併一保耆管亦减役十余户但少徭役人自耕作可期冨庶九曰覃恩信臣切覩国家三年一郊天子斋戒衮冕谒见宗庙乃祀上帝大礼旣成还御端门肆赦天下曰赦书日行五百里敢以赦前事言者以其罪罪之欲其王泽及物之速也如此今大赦每降天下欢唿一两月间钱谷司存督责如旧桎梏老㓜籍没家产至于寛赋敛减徭役存恤孤贫振举滞淹之事未尝施行使天子及民之意尽成空言有负圣心损伤和气臣请特降诏书今后赦书内宣布恩泽有所施行而三司转运司州县不切遵禀者并从违制徒二年断情重者当行剌配应天禧年以前天下欠负不问有无侵欺盗用并与除放违者仰御史台提点刑狱司常切觉察纠劾无令壅遏臣又闻易曰先王以省方观民设教故有廵狩之礼察诸侯善恶观风俗厚薄此圣人顺动之意今廵狩之礼不可复行民隐无穷天听甚逺臣请降诏中书今后每遇南郊赦后精选臣僚往诸路安抚察官吏能否求百姓疾苦使赦中及民之事一一施行天下百姓莫不幸甚十曰重命令臣闻书愼乃出令令出惟行准律文诸𬒳制书有所施行而违者徒二年失错者杖一百又监临主司受财而枉法者十五疋绞盖先王重其法令使无敢动摇将以行天下之政也今覩国家每降宣敕条贯烦而无信轻而弗禀上失其威下受其弊盖由朝廷采百官起请率尔颁行或昧经常即时更攺此烦而无信之验矣又海行条贯虽是故违皆从失坐全乖律意致坏大法此轻而弗禀之甚矣臣请特降诏书今后百官起请条贯令中书枢密院看详㑹议必可经乆方得施行如事干刑名者更于审刑大理寺究明㑹法律官员参详起请之词删去烦冗裁爲制敕然后颁行天下必期遵守其冲攺条贯并令缴纳免致错乱设有施行仍望别降敕命今后逐处当职官吏亲𬒳制书及到职后所受条贯敢有故违者不以海行并从违制徒二年未到职已前所降条贯失于检用情非故违者并从本条失错断科杖一百余人犯海行条贯不指定违制刑名者并从失坐若条贯差失于事有害逐处长吏别见机㑹湏至便宜而行者并湏具縁由闻奏委中书枢密院详察如合理道即与放罪仍便相度别从更攺皇朝文鑑卷第四十三皇朝文鑑皇朝文鑑卷第四十四皇朝文鑑卷第四十四奏䟽辨滕宗谅张亢范仲淹请将先减省诸州公用钱却令依旧范仲淹议许怀徳等差遣范仲淹论骄卒诬告将校乞严军律韩琦论减省冗费韩琦论西夏请和韩琦论时事韩琦论靑苖韩琦答诏问北虏地界韩琦辨滕宗谅张亢范仲淹臣闻议论太切必取犯颜之诛保任不明岂逃累己之坐彞典斯在具寮式瞻臣自边陲误膺奖擢授任不次遇事必陈切见故监察御史梁坚弹奏滕宗谅于庆州用过官钱十六万贯有数万贯不明必是侵欺入己及邠州宴㑹并泾州犒设诸军乖越不公至圣慈赫怒便欲罢去臣縁在彼目击虽似过当别无切害不曾有一兵一民词讼至于处置边事亦无踈虞臣遂进諌乞圣慈差官根勘逐一且与辨明未消挫辱恐误朝廷赏罚又有上言张亢骄僣不公臣亦乞根勘辨明或无深过如有大叚乖越侵欺入已臣甘同受贬黜臣所以激切而言者非滕宗谅张亢势力能使臣如此竭力也盖爲国家边上帅将中未有曾立大功可以威衆者且遣儒臣以经略部署之名重之又借以生杀之权使弹压诸军御捍大宼不使知其乏人也若一旦以小过动揺则诸军皆知帅臣非朝廷腹心之人不足可畏则是国家失此机事自去爪牙之威矣唐末藩鎭多杀害逐去节度使于军中自立帅臣而当时不能治者由帅臣望轻易于揺动之故也今燕度勘到滕宗谅庆州一界所用钱数分明并无侵欺其毁却泾州前任公用历勘到干连人只称有送官员等钱物亦不显入己又是元弹奏状外事件所有张亢借公用钱买物事未发前巳还纳讫又因移任借却公用银却留钱物准还皆无欺隐之情其余罪状多未摭实其干连人当盛寒之月乆在禁系皆是非辜若今燕度勘问二人旣事非确实必难伏辨或逼令认罪又是陛下近臣不可辱于狱吏或至録问有辞即湏差官再勘其合干人当转不聊生兼边上臣寮见此深文谓朝廷待将帅少恩于支过公用钱内搜求罪戾欲䧟边臣且塞下州郡风沙至恶触目愁人非公用丰浓何以度日岂同他处臣僚优游安稳坐享荣禄陛下深居九重当须察此物情知其艰苦岂可使狱吏爲功而劳臣抱怨臣欲乞圣慈据燕度奏到事节特降朝旨差使臣二人赍去取问滕宗谅张亢如实是巳犯便仰承认当议量情亲断如别有縁由亦具分析闻奏候到见得别无枉抑便可取旨断遣如有异同即乞朝廷别选官勘鞠免致冤滞其干连人且乞指挥放出知在臣则巳有不合保此二人罪状乞圣慈先次贬黜免令臣包羞于朝受人指笑傥圣慈念臣不避艰辛尚留驱使即于河东河北陜西𥙷一郡臣得经画边事一一奏论或𥙷二辅近州臣得爲朝廷建置府兵作诸郡之式以辅安京师臣之此请出于至诚愿陛下不夺不疑况臣乆爲外官不知辅弼之体本是麄材秪堪犬马之用若令臣待罪两府必辱君命且畏人言臣无任祈天望圣请命激切屏营之至请将先减省诸州公用钱却令依旧范仲淹臣窃见朝旨下陜西省罢同解干耀等九州军公使钱共一千八百贯文窃以国家逐处置公使钱者盖爲士大夫出入及使命往还有行役之劳故令郡国馈以酒食或加宴劳盖养贤之礼不可废也谨按周礼地官有遗人掌郊里之委积以待宾客野鄙之委积以待羁旅凡国野之道十里有庐庐有饮食三十里有宿宿有路室路室有委五十里有市市有候馆候馆有积凡委积之事廵而比之以时颁之此则三王之丗巳有厨传之礼何独圣朝顾小利而亡大体且今赡民兵一名岁不下百贯今减省得公用钱一千八百贯只养得兵士一十八人以一十八人之资废十余郡之礼是朝廷未思之甚也况今来逐州使命之外各有军营每年春后边兵歇泊动经半年军中人员并无宴犒之具虽条贯有旬设之名逐州每月一次举行军员各给钱一百文巳来官务薄酒二升旣无公用更不赴筵亦不张乐岂朝廷宴享将校之意州郡削弱道路咨嗟当全盛之朝岂宜如此或谓有公使钱处收买食物搔扰民户殊不知郡守得人自能约束如非其人更出己俸买物亏民愈甚是见其小而不思其大也伏望圣慈速降指挥下陜西河北河东路转运司昨来经减废公用钱处并令依旧庶恊典礼稍息物论况朝廷用武之际于此一事尤宜照管臣等乆在边任深知此事近贰枢庭岂当缄黙议许怀德等差遣范仲淹臣窃见许怀德在延州爲不进兵击贼及军民虚惊抛弃随军粮草遂送永兴勘劾该赦释放授秦州部署近又西贼侵边破荡刼熟户一千帐不能保护即合重行朝典以其在边无效降充永兴部署郭承祐降知相州爲转运使紏奏充北京都部署此二人一面责降一面迁转天下闻之是朝廷赏罚㒹倒取笑四方何以激劝勲臣何以鉴戒惰将如王信狄青实有武勇堪任管军亦恐未有大功迁转太速祖宗朝任用边将赏赐至厚使用度充足委信至重使生杀在己惟惜官职不令满志恐有懈惰不思立功实前王驭将之术也又朝廷曾降诏所阙都虞等更不循转候有边功除授今却不因功劳冲攺此诏而今后国家之命全无信矣惟用兵命将之令尤要取信系国安危与其它号令不同如须合转起亦候过郊礼使作该恩方可进爵愿陛下再三思之仍乞丁宁指挥两府今后议论赏罚不可轻易须是有所激劝不招旁议方可施行臣谓国家承五代之弊赖祖宗威德陛下仁圣保守四海乆无祸难今四夷巳动百姓巳困仓库巳虚兵旅巳骄国家安危实未可保惟赏罚之柄驾驭天下如赏罚频失将何以保太平之业臣切惧之愿陛下裁择论骄卒诬告将校乞严军律韩琦臣近闻虎翼长行武赟引见日唐突告论本指挥使关元部辖严紧及将人口上京下军头司取责后并送开封府勘鞠窃如本府勘得武赟各从杖一百定断臣窃以军中之法最爲严重苟从寛弛爲害匪轻其武赟旣陈告部辖将校不公自有殿前马步军司合属去处引见之际咫尺天威固非军人论事之所及将辩讯又多诬罔之辞盖近年兵卒骄纵类率如此国家屯置师旅衆踰百万一营只委将校数员若钤制稍严便即捃拾小过于引见之际唐突论诉朝廷不以大体断之两皆获罪必恐此后兵卒将校渐废阶级之制但务姑息以求无过若一旦边境有急使其亡躯命而赴汤火必不能爲陛下用也陛下诚宜于泰宁之辰深戒有司凡百军旅之事常以训戢爲意有违犯者时以重法行之其将校苟非大过止因部辖严峻爲兵士所怨求细事以致其罪者亦当舍而不问所谓惩一卒而警万衆去小慈而行大仁惟陛下熟赐财详天下至幸论减省冗费韩琦臣准勑以御史王素上言乞依贾昌朝所奏取景德至景祐年凡百用度靡有巨细校计所入所出之数省罢不急等事蒙差张若谷任中师并臣与三司同共详所奏定夺减省闻奏窃以臣先监左藏库日朝廷亦曽差官于三司令将咸平景德天圣景祐年支费比附其时三司巳检寻天圣巳前帐案不足遂下在京诸司库务差人监勒检寻亦是多不存在甚爲骚优臣輙上言若检寻前项年分帐案得全比附见今来支费数多朝廷若不能节用乃是徒摭空文或勘㑹近年帐案但见得冗费即行减罢亦不须见逺年文字蒙下三司检寻终不齐足只将近年帐案勘㑹结絶了当今陛下敦崇俭之本沛然垂诏以经费有度复议均节斯乃陛下兴化致理爱养元元之深意也天下黎民实䝉惠福若又湏将景徳至景祐年逐年月计度较计必是依前虚有劳费淹滞无成况今西鄙设偹聚财实边之际所宜移兹冗用以助兵须岂可迁延岁时不求速效臣欲乞将三司逐案景徳年来帐籍及照证文字勘㑹不必年分整齐但见得官中交用显有虚费即定夺减省闻奏臣复观古先哲王兴俭以劝天下必以身先而后臣庶省分有司率职从上之令犹风靡而响应之也虽有侥倖觊觎之徒抑制其欲亦不敢兴造怨语动惑衆心何则上躬行而下知所劝也臣愚欲望陛下饬宫掖之间先务节俭凡奢靡之饰竒巧之玩无名支赐无度取索一切罢之仍诏三司与臣等计㑹入内内侍省御药院内东门司取先朝及今来赐予支费则例比附酌中定夺减省臣等定夺之后或有飞语流谤断在宸衷屏而不听如此则县官之用可期充足且内藏宜圣景福等殿库盖累朝蓄聚以备非常今或外用既节而不絶内帑支取即与外库供亿糜费一同亦望陛下深思祖宗经乆之制更务谨节臣又以出纳之用各有攸司冗费之弊必能知悉仍乞特降勑命下三司委诸路转运使副发运使逐处知州通判在京诸司库务勾当官员除官吏兵马请给则例自来已有定制不在起请外如有诸般用度显有虚费可以减省者即具利害擘画闻奏降下依敕定夺其三司人吏有所见亦聼经三司具状陈述如显然大叚减省得官中钱物其元起请官吏即乞特行酬奖臣备员谏列误被圣选不避衆怨罄竭上陈唯冀裁择早赐进用论西夏请和韩琦臣闻赵元昊将纳和来人已称六宅使伊州刺史命官之意欲与朝廷抗礼臣等谓元昊如大言过望不改僣号之请则不可许卑辞厚礼从兀率之称亦有大可防者臣等观朝廷信赏必罚今已明白帅臣奉诏巳得便宜又旧将渐去新将渐升前弊稍除将责实效约束将佐不令轻出训练军马率多变法但今极塞城寨或未坚牢新集之兵未可大战若贼今春便来以臣等计之尚可忧虞然大军持重竒兵夜击宜无定川之负也如俟秋而来则城寨多固军马巳练或坚壁而守或据险而战无足畏矣臣等巳议于一二年间训兵三四万使号令齐一阵伍精熟又使熟户蕃兵与正军参用则横山一带族帐可以圗之降我者使之纳质而厚其官赏各令安居籍爲熟户拒我者以精兵加之不从则戮我军鼓行山界不爲朝去暮还之计元昊闻之若举国而来我则退守边寨足以困彼之衆若遣偏师而来我则据险以待之蕃兵无粮不能乆聚退散之后我兵复进使彼复业每歳三五出元昊诸厢之兵多在河外频来应敌疲于奔命则山界蕃部势穷援弱且近于我自来内附因选酋豪以鎭之足以断元昊之手足矣然乞朝廷以平定大计爲意当军行之时不以小胜小衂黜陟将帅则三五年间可集大功仍诏中外臣僚不得辄言边事以沮永图我太祖太宗统辟四海创万丗之基业今以三五年之劳再定西陲岂以爲晚耶契丹闻国家深长之谋必惧而保盟不复轻动然后中国有太平之期矣臣等所以言彼贼非礼之求不必从者盖有此议也臣等早䝉圣奖擢预清班西事以来供国麄使三年塞下日劳月忧岂不愿闻纳和少图休息非乐职于矢石之间盖见西戎强梗末衰挟以变诈若朝廷处置失宜他时悖乱爲中原大祸岂止今日之边患哉臣等是以不敢念身丗之安忘国家之忧湏罄刍荛少期𥙷助望于纳和御侮之间慎其处置爲圣朝长乆之虑论时事韩琦臣闻汉文帝袭髙惠承平之后躬行节俭国治民富刑措不用时贾谊上书言事尚以为可恸哭太息岂其过哉盖忧深思逺图长乆之计欲大汉之业垂千万丗而无穷者也今陛下绍三圣之休烈仁德逺𬒳天下大定民乐其生者八十余载矣而臣切覩时事谓可昼夜泣血非直恸哭太息者何哉盖以西北二虏祸衅巳成而上下泰然不知朝廷之将危宗社之未安也臣今不暇广有援引请粗陈其大㮣切以契丹宅大漠跨辽东据全燕数十郡之雄东服髙丽西臣元昊自五代迄今垂百余年与中原抗衡日益昌炽至于典章文物饮食服玩之盛尽习汉风故虏气愈骄自以爲昔时元魏之不若也非如汉之匈奴唐之突厥本以夷狄自处与中国好尚之异也近者复幸朝廷西方用兵违约遣使求割关南之地以启争端朝廷爱念生民爲之隐忍歳益金币之数且固前盟而尚邀献纳之姧谋招纳亡命虽外示臣节而内恃兵力至元昊则好乱逞志西併甘凉诸蕃以拓境土自度种落强盛故僣号背恩北连契丹欲成鼎峙之势非如继迁昔年跳梁于银夏之间耳且元昊累歳盗边官军屡衂今乗定川全胜之气而遣人纳和则知其计愈深而其事可虞也议者或谓昨假契丹传导之力必事无不合岂不思契丹旣能使元昊罢兵则必能使元昊举兵乎况比来辞礼骄抗殊未屈下北虏之言旣巳无验亦恐有合从之䇿夹困中原朝廷若轸西民之劳暂求休养元元且以金帛㗖之待以不臣之礼臣恐契丹闻之谓朝廷事力巳屈则又遣使移书过邀尊大之称或求朝廷不可从之事隳其誓约然后驱犬羊之衆直趋大河复使元昊举兵深宼关辅当是时未审朝廷以何术而御之哉若委西鄙于藩臣专事北宼陛下亲御六师临澶渊以待之即未知今之将卒事力与环衞统帅比眞宗北征时何如哉如欲驻跸北京以张军势臣恐虏衆由德博渡河直趋京师则朝廷根本之地宗庙宫寝府库仓廪百官六军室家所在而一无城守之备陛下可以拥北京之衆却行而救之乎臣所以谓可昼夜泣血者诚忧及于此冀陛下一寤而急爲拯救也朝廷若谓今之盟约尚可固结则前三十年之信誓朝廷何负二虏而一旦违之哉彼犲狼之心见利而动又可推诚而待之乎夫得以先见预爲之防则功逸而事集若变生仓卒骇而图之虽使良平复生爲陛下计亦不能及矣臣是以夙夜思之朝廷若不大新纪律则必不能革时弊而弭大患臣輙画当今所宜先行者七事条列以献其大略一曰清政本夫枢密院本兵之地今所立多苛碎纎末之务中书公事虽不预闻恐亦类此谓宜诏中书枢密院事有例者着爲法可拟进者无面奏其余微琐可悉归有司使得从容谋议赐对之际专论大事二曰念边事今政府循故事才午即出欲稍留则恐疑衆退朝食罢忽遽签书而去何暇欵及疆事哉谓宜须未正方出延此一时以专边论三曰擢材贤自承平以来用人以叙迁之法故遗才甚多近中书枢密院求一武臣代郭承祐聚议累日不能得谓宜倣祖宗旧制于文武中不次超擢以试其能四曰备河北自北虏通好三十余年武备悉废近慢书之至骚然莫知所谓宜选转运使二员密授经略责以歳月使营守御之备则我待之有素也五曰固河东前歳昊贼䧟丰州掠河外熟户殆尽麟府势孤絶宜责本道师度险要建城堡省转饷爲持乆之计六曰收民心祖宗置内藏库盖备水旱兵革之用非私蓄财而充己欲也自用兵以来财用匮竭宜稍出金帛以佐边用民力可寛而衆心安矣七曰营洛邑今帝都无城隍之固以备非常议兴葺则爲张皇劳民不若隂营洛邑以爲游幸之所歳运太仓羡余之粟以实其廪庾皇居壮矣论靑苖韩琦准转运及提举常平广惠仓司牒给靑苖钱须十戸以上爲一保三等以下人爲甲头每户支钱第五等及客戸母得过千五百第四等三千第三等六千第二等十千第一等十五千余钱委本县量度増给三等巳上更有余钱坊郭户有物业抵当愿请钱者五家爲一保依靑苖例支借诸县不得避出纳之烦致诸人扇摇人户却称不愿请领如不愿请领即具结罪状入马递申以凭选官晓谕如却愿请本县干系人别作行遣事理稍重具事申奏如夏秋収成物价稍贵愿纳钱者当议减市价钱数比元请钱十分不得过三分假令一户请钱一千纳钱不得过千三百臣窃以国之颁号令立法制必信其言而使民受实惠则四方观听孰不欣服伏详熈宁二年诏书务在优民不使兼并乗其急以邀倍息皆以爲民而公家无所利其入谓合先王散惠兴利抑民豪夺之意也今乃郷村自第一等而下物业抵当者依靑苗例支借且郷村上三等并坊郭有物业户乃从来兼并之家也今皆多得借钱每借一千令纳一千三百则是官放息钱与𥘉诏抑兼并济困乏之意絶相违戾欲民信服不可得也又郷村每保湏有物力人爲甲头虽云不得抑勒而上户旣有物力必不愿请官吏防保内下户不能送纳岂免差充甲头以备代陪复峻责诸县人不愿请即令结罪申报若选官晓谕却有愿请者则干系人别作行遣或具申奏官吏惧提举司势可升黜又防选官晓谕之时岂无贫下浮浪愿请之人苟免捃拾须行散配且下户见官中散钱谁不愿请然本户夏秋各有税赋又有预买及转运司和买两色䌷绢积年倚阁借贷麦种钱之类名目甚多今更増纳此一重出利靑苗钱愚民一时借请则甚易至纳时则甚难故自制下以来一路官吏上下惶惑皆谓若不抑散则上户必不愿请近下等第与无业客户虽或愿请必难催纳将来必有行刑督索及勒干繋书手典押耆户长同保人等均陪之患大凡兼并所放息钱虽取利稍厚縁有逋欠官中不许受理往往旧债未偿其半早巳续得贷钱兼并者旣有资本故能使相因歳月渐而取之今官贷靑苗钱则不然须夏秋随税送纳灾伤及五分以上方许次料催还若连两料灾伤则必官无本钱接续支给官本因而寖有失䧟其害明白如此更有縁此烦费虚扰之事不敢具述去歳河朔丰熟常平仓籴米斗钱不过七十五至八十五以来若乗时收敛遇贵出粜不唯合于古制而无失䧟之弊兼民实𬒳惠亦足收其羡赢今诸仓有籴入而提举司亟令住止盖尽要散充靑苗钱指望三分之利收爲己功县邑小官敢不奉行岂暇更䘏贻民乆逺之患哉诸路所行必料大率如此朝廷若谓陜西尝放靑苗钱官有所得而民以爲便此乃转运司因军储有阙遇自冬涉春雨雪及时麦苗滋盛决见成熟行于一时则可也今乃差官置司爲每歳春夏常行之法而取利三分岂陜西权宜之比哉兼𥘉诏且于京东淮南河北三路先行此法俟成次第即令诸路施行今此三路方忧不能奉行而遽于诸路遍差提举官以至西川广南亦皆置使伏惟陛下自临御以来夙夜忧劳励精求治况承祖宗百年仁政之后民浸德泽唯知寛䘏未尝过扰若但躬行节俭以先天下常节浮费渐汰冗食自然国用不乏何必使兴利之臣纷纷四出以致逺迩之疑哉欲望圣明更赐博访若臣言不妄乞尽罢诸路提举官只委提点刑狱官依常平旧法施行答诏问北虏地界韩琦臣晚年多病心力耗殚日欲再乞残骸保此頽暮不意陛下以北虏生事深思预防记及孤愚曲有询逮敢不勉竭衰残少塞圣问臣切以契丹称彊北方与中国抗者盖一百七十余年矣自石晋割地并有汉疆外兼诸戎益自骄大祖宗朝屡常南牧极肆凶暴当是时岂不欲悉天下之力必与虏角哉终以爱惜生灵屈就和好凡疆场有所兴作深以张皇引慝爲诫以是七十年间二边之民各安生业至于老死不知兵革战闘之事至仁大惠不可加也臣观近年以来朝廷举事则似不以敌爲恤虏人素以乆彊之势于我未尝少下一旦见形生疑必谓我有图复燕南之意虽闻虏主孱而佞佛岂无强梁宗属与夫谋臣䇿士引先发制人之说造此衅端故屡遣横使以争理地界爲名观我应之之实如何耳所以致虏之疑者臣试陈其大略髙丽臣属契丹于朝廷乆絶朝贡向自浙路遣人招谕而来且髙丽小邦岂能当契丹之盛来与不来国家无所损益而契丹知之谓朝廷将以图我此契丹之疑也秦州古渭之西吐蕃部族散居山野不相君长耕牧自足未尝爲边鄙之患向闻强取其地建熈河一路杀其老小以数万计所费不赀而河州或云地属董毡即契丹壻也旣恐辟地未巳岂不往诉而契丹闻之当谓行将及我此又契丹之疑也北边地近西山势渐髙仰不可爲塘泊之处向闻差官领兵徧植榆栁冀其成长以制虏骑然兴于界首无不知者昔庆历慢书所谓剏立隄防障塞要路无以异矣然此岂足恃以爲固哉徒使契丹之疑也河朔义勇民兵置之歳乆耳目巳熟将校甚整教习亦精而忽然团保甲一道纷然义勇旧人十去其七或拨入保甲或放而归农得増数之虚名破可用之成法此又徒使契丹之疑也自虏人辩理地界河朔縁边与近里州郡一例差官检讨修筑城垒开淘壕堑赵冀北京展贴之功役者尤衆敌楼战棚之类悉加完葺増置防城之具率令备足逐州兵甲器械累次差官检视排垜张盘前后非一又诸处刱都作院颁降新样广谋造作澶州等处刱爲战车此皆衆目所覩谍者易窥且虏人未有动作彼无秋毫之损而我已费财殚力先自困弊徒使契丹之疑也近复置立河北三十七将各专军政州县不得闗预雄州地控极邉亦设将屯其随军衣物有令兵士已办者有令本营増置者有令官造给付者以至预籍上户车马骡驴凖备随行明作出征次苐不可盖掩此又深使契丹之疑也夫北虏素爲敌国设如此则积疑起事不得不然亦其善自爲谋者也今横使再至𥘉示偃蹇以探赜朝廷代北与雄州素有定界若优容而与之实虏情无厌浸淫不已诚如圣诏所谕固不可与或因其不许虏遂持此以爲已直纵未大举势必渐扰诸邉卒隳盟好盖事有因縁而至此者乃烦明诏访以待遇备御之要自顾老朽夙夜思之其将何䇿上助圣筭然臣闻言未及而言谓之躁言及而不言谓之隐臣昔曾言散青苗钱不便事而言者辄肆厚诬非陛下之明㡬及大戮自此新法之下虽闻其有未恊人情者实避嫌疑不敢更有论列今亲𬒳诏问事系国家安危言及而隐是大不忠罪不容诛矣臣甞窃计始爲陛下谋者必曰祖宗以来纪纲法度率多因循苟简非变不可也治国之本当先预有富疆之术聚财积谷寓兵于民则可以鞭笞四夷尽复唐之故疆然后制作礼乐以文太平故始散青苗钱使民出利所得之利复以爲本但务多取歳増本钱无有定数又爲免役之法自上等以至下戸皆令次第出钱募人应役从来上戸轮当衙前重难故其间时有破败者今上戸一歳出钱不过三十余缗安然无事而令下戸素无役者歳歳出钱此则损下戸而益上戸虽百端补救终非善法又役钱之内每歳更纳寛剰钱以备它用此所谓富国之术者也且农民送纳夏赋税一年两次纳不前者始有科校之刑今纳青苗与役钱巳是加赋有过限者亦依二税法科校则是一戸一歳之中常负六次科校民不胜骇矣稍遇水旱则逋负官钱流移失业是巳着见孰敢言者又内外置市易务尽笼天下商旅之货官自取利主以得利爲功锥刀必取小商细民遂无所措手加以新制日下更攺无常州县官吏茫然不能详记稍有违者坐以徒刑虽经赦降去官不得原免监司督责以刻爲明此法之苛过于告缗故州县之间官吏惴惴然日苟一日皆以脱罪爲幸夫农者国之根本也商者能爲国致财者也官吏者助朝廷之教化者也今农者则怨于畎畒商者则叹于道路官吏则所在不安其职恐陛下不能尽知也夫欲攘捍四夷以兴太平而先使邦本困揺衆心离怨振古以来未闻能就此功者也此则爲陛下始谋者之大误也陛下有尧之仁舜之聦知其所误能攺不吝圣人之大德也又今好进之人不顾国家利害但谓边事将作冨贵可图献䇿以干陛下者必云虏势巳衰特外示骄慢耳以陛下神圣文武若择将臣领大兵深入虏境则幽蓟之地一举可复此又未之思也今河朔累歳灾伤民力大乏縁边次边州郡刍粮不充新选将官麄勇保甲新点未经训练若驱重兵顿于坚城之下粮道不给虏人四向来援腹背受敌欲退不可其将奈何此太宗朝虽曹彬米信名德宿将犹以致歧沟之败也臣愚今爲陛下计谓宜遣使报聘优致礼币开示大信逹以至诚具言朝廷向来兴作乃修备之常两朝通好之乆自古所无岂有它意恐爲谍者之误耳且疆土素定当如旧界请命边吏退近者侵占之地不可持此造端欲隳祖宗累丗之好永敦信约两絶嫌疑望陛下将契丹所疑之事如将官之类因而罢去以释虏疑万一听服可迁延歳月陛下益养民爱力选贤任能踈逺姦䛕进用忠良使天下恱服边备日修塞下有余粟帑中有羡财俟虏果有衰乱之形然后一振威武恢复旧疆快忠义不平之心雪祖宗累朝之愤陛下功德赫然如日照耀无穷矣如其不服决欲背约则令河北诸州深沟髙垒足以自守虏人果来入宼所在之兵可以伺便驱逐大帅持重以全取胜自此彼来我往一胜一负兵家之常不可前料即未知何时复遂休息也至于清野之法则难尽事宜之际不可率一境之民比户将牛马糇粮尽入城郭盖至时或有往保山寨者或有挈家渡河者或有留人看守㽵舎者或有就近入居城郭者当使人得自便方保安全固不可按图先定必令入城郭而居虽有严令必不从也在祖宗朝屡经北虏之扰郷民避宼率亦如此愿朝廷不须一一处置臣历事三朝十年辅相官巳极品归荣故郷万事无不足者年将七十宿疾在身毎思告老而去庶全始终比縁圣问之及因敢一贡尽言非嫉善非求进用只以自信今天下之人渐不敢以直言爲献臣实不忍负累朝眷遇之恩犹觊狂瞽一悟圣心爲宗社之盛福惟陛下加察赐以不疑非独老臣幸甚天下幸甚皇朝文鑑卷第四十四皇朝文鑑皇朝文鑑卷第四十五皇朝文鑑卷第四十五奏䟽辞枢密副使富弼论河北流民富弼论辨邢正富弼论边事贾昌朝请继上奏封细陈事理文彦博辞枢密副使富弼臣今月二十二日伏奉制命授臣枢密副使右谏议大夫以臣在病假特差合门祗候盖自浦赍诰勑至臣私家臣不敢捧授即时已却令盖自浦赍回当日上表叙述恳免未奉指挥间今日又䝉差降中使传宣云此命是朝廷大用并不因人特出圣恩精选令臣湏受者俯伏听命神魂惊䘮便就死所未能酬报臣本无才术骤沗荣近徒守愚直之性误荷圣明之知尚以契丹渝约无故造端遣使驰书有割地和亲之请事起忽遽遣臣报聘臣遂仗祖宗之灵庆禀陛下之圣谋再诣虏庭复修前好然亦不免増重币噉无厌敛生民膏血之资成国朝耻辱之事臣痛恨切骨慙无面颜初欲抗于匈奴分毫不许又念彼既生隙必求用兵臣死节则至微于国则无益遂且屈意勉彊就小商量止以欵仓卒之祸故忍耻辱偷活幸望他时可以雪耻也臣自知所干此事只是且救目下奔突之患未是长久安宁之策缘自始及末臣皆预闻臣每至北朝凡通和四十来年未尝见者蕃汉官臣尽见之四十来年两朝人使讳而不敢説者臣尽説之至于两朝理乱兴亡无不讲贯兵马战闘无不校量以此臣所以尽见得契丹委实彊盛奚霫渤海党项高丽女真新罗黒水鞑靼回鹘元昊尽皆臣伏一一贡奉惟与中原一处为敌国而已兵马畧集便得百万霈然余力前古不如非是不敢南牧只是不来尔来之则无以枝梧臣所以谓未是长久安宁之策者臣知其子细故也前史云百闻不如一见他人之説皆出传闻臣之所陈尽是目击以此知臣之所説不可不信也今来虽且通和他日未保无事则是臣向来奉使不足为劳既不为功岂敢受赏所以去嵗再三恳辞枢密翰林二学士者是自知无功而不敢受也䝉陛下察臣愚鄙特赐开许臣自此于是稍得安心矣今者又蒙特出圣意非常㧞擢臣始闻有命汗流浃背前二学士与臣见守官职若不相远尚不敢当况枢府之地号为大用以臣前恳所述岂可受之臣执性至愚惟道为务不是饰让亦非好名美禄高官人之所欲但看事理有可受与不可受尔苟无后悔受之无疑祸若相随以死不受今北虏虽暂通和向去事未可知臣若受赏万一他日复有变动朝廷责使人冐赏之罪臣断不敢避斧钺之诛设或朝廷谓使人只是干一时之事后来不可加责且恕重诛其如天下公论亦不肯放臣矣臣畏惧公论甚于斧钺臣所以累次不敢受赏功之命者实欲逃他日斧钺之责公论之逼也况自去嵗再通和好后来议者便以谓无北顾之虑边鄙戎备渐已废㢮匈奴知我懈怠必为他日不测之患臣所以日夜忧惧寝食不遑见今在身官职尚恐他日不能保存况当赏功之恩乎纵朝廷未暇为刷耻之计岂不忧异时之患且思所以备豫哉臣今所以不敢受赏者犹望人信臣忧惧之説必为戎备或有变动不至失事亦臣之効也臣若遂受其赏则人必谓使人既已受赏决无事矣是臣冐荣禄安朝廷之心他日变故由臣而致也臣每思及此尤愿终身不受爵赏伏望陛下思夷狄轻慢中原之耻常怀雠雪之意坐薪尝胆不忘戒备内则脩政令明赏罚辨别邪正节省财用外则选将帅练士卒安辑疲废崇建威武使二边闻风自戢不敢内向纵有侵犯疆塞不为深患此乃是宗社无穷之庆天下太平之基也一使人不加滥赏岂足烦陛下丁宁之若是乎今虽上违圣意不即拜命臣衘感恩遇已出万死不能报矣臣愚志已定乞更不差降中使深恐愈渎圣听益重臣罪早来虽已具此恳尽附中使口奏讫犹虑有所未悉臣为足膝疮肿未任朝见不得亲对天颜剖露肝胆谨再具札子奏闻特乞矜允臣不胜死生大幸论河北流民富弼臣昨在汝州窃闻河北流民来许汝唐邓州界逐熟者甚多臣以朝廷前许请射系官田土后却不令请射尽须发遣归还本贯臣访闻流民必难发遣得回既已流移至此又却不得田土徒令狼狈道路转见失所遂专牒本州通判张恂立便徃州界诸县流民聚处一一相度或发遣情愿人归还本贯或放令前去别州或相度口数给与民田土或自令樵渔採捕或计口支散官粟诸般救济庶几稍可存活内只有给田一项违着朝廷后来指挥比欲奏候朝㫖又为流民来者日益多深恐救䘏稍迟转有死损遂且用上项条件施行去后方具奏闻寻准中书札子奉圣㫖一依奏陈事理其后来者即教不得给田候春暖劝谕令归上路后方知其余州军所到流民不拘新旧并只用元降朝㫖尽不许给与田土臣其时以急于赴召不及再有奏陈自襄城县至南薰门共六程臣见缘路流民大小车乗及驴马驰载以至担仗等相继不絶臣毎逢见逐队老小一一问当及令逐旋抄札只路上所逢者约共六百余戸四千余口其逐州县镇以至道店中已安下臣不见者并臣于许州驿中住却一日路上之人臣亦不见者比臣曽见之数恐又不下一二百戸三二千口都计约及八九百戸七八千口其前后已过并今未来及有徃唐邓莱州等处臣所不见者又不知其数多少扶老擕㓜累累满道寒饿之色所不忍见亦有病而死者随即埋于道傍骨肉相聚号泣而去臣亲见而问得者多是镇赵邢洺礠相等州下等人戸以十分为率约四五分并是镇人其余五六分即共是赵州与邢洺礠相之人又十中约六七分是第五等人三四分是第四等人及不济戸与无土浮客即絶无第三等已上之家臣逐队遍问因甚如此离乡土远来他州其间甚有垂泣告者曰本不忍抛离坟墓骨肉及破货家产只为灾伤物贵存济不得忧虑饿杀老小所以须至趂斛斗贱处逃命又问得有全家起离来更不归者亦有减人口蹔来逐熟候彼中无灾伤斛斗稍贱即却归者亦有去年先令人来请射或买置田土稍有准备者亦有无准备望空来者大约稍有准备来无一二余皆茫然并未有所归只是路上逐旋问人斛斗贱处便去臣窃闻有人闻于朝廷云流民皆有车仗驴马盖是上等人戸不是贫民致朝廷须令发遣却归本贯此説盖是其人只以传闻为词不曽亲见亲问但知却有车乗行李次第颇多便称是上等之人臣每亲见有七八量大车者约及四五十家二百余口四五量大车者约及三四十家一百余口一两量大车者约及五七家七十口其小车子及驴马担仗之类大抵皆似大车并是彼中漫乡村相近邻里或出车乘或出驴牛或出绳索或出搭盖之物递相併合各作一队起来所以行李次弟力及大戸也今既是贫下之家决意离去乡土逃命逐熟而朝廷湏令发遣却回必恐有伤和气臣亦曾子细説谕云朝廷恐你抛离乡井欲拟发遣却归河北不知如何其丈夫妇人皆向前对曰便是死在此处必更难归兼一路盘纒已有次第如何得归除是将来彼中有可看望方有归者也此已上事并是臣亲见亲问所得最为详悉与夫外面所差体究之人不同簿尉幕职官畏惧州府州府畏惧提转提转畏惧朝省不敢尽理而陈述或心存谄妄不肯説尽灾患之事或不切用心自作卤莽申陈不实者万不侔也伏望圣慈早赐指挥京西一路如流民到处且将系官荒闲田土及见佃人占剰无税地土差有心力向公官员四散分俵各令住佃更不得逼逐发遣却归河北其余或与人家作客或自能樵渔採捕或支官粟计口飬饲之类更令中书检详前后条约疾速严行指挥约束所贵趂此日月尚浅未有大叚死损之人可以救䘏得及论辨邪正富弼臣伏䝉圣造擢冠宰司虽步履尚艰稍稽入觐屡得寛告跧跼私门然不敢安居常思当今切务欲申报塞而事颇纷综固非笔墨可尽今且以一事最大者仰尘天听伏惟圣慈更赐裁察夫君臣之道本是一体君者元首也执政者股肱心膂也谏官御史侍从论思者耳目也内外羣有司者筋肌支节血脉也体若具备方能成人为君者上下之官亦具而无阙方能成国爲国者正如为人之体也人之体一脉不和则为疾矣君之国一官不和则为害矣体之不和为疾最大者股肱心膂也国之不和为害最大者执政也夫执政者辅賛万㡬为国大臣日至君前议论天下之事赏善罚恶进贤退不肖喜怒系乎人情之舒惨邪正系乎朝廷之盛衰是执政者天下之所观望羣有司之所师表也执政不和则羣有司安得而和哉羣有司不和则万务安得而治哉万务不治则天下之民受其弊矣民既受弊则国家衰乱随之此万万必然之理也是故爲国者欲求治且安非天下人和不可也欲天下和非中外官司皆和不可也欲中外官司皆和非执政先和不可也执政者乃朝廷教令之所出而天下治乱之所系也安得不和也尚书臯陶曰同寅恊恭和衷哉周武王曰纣有亿兆夷人离心离德予有乱臣十人同心同德康王曰三后恊心同厎于道夫三后皆当时圣贤此足见圣贤若不和亦不能同致其道也且夫执政者和则类无猜嫌所议皆合事必极其理尽其善然后行下人固悦服而禀从之承流宣化风动草偃遂使天下䝉其利则岂有不治而安者乎及其至也乃能致昇平而令国家享祚于数百年者矣昔西汉陈平为右相周勃为左相勃既诛诸吕平以勃功高遂以右相推勃及平对文帝决狱治粟事有条理勃自知能不如平复推平为右相也唐太宗召宰相房乔以杜如晦能断大事如晦复谓乔善嘉谋而太宗卒用乔策兹四相者非用心至和以天下为任安肯互相推荐为国远虑如是之切而不自争胜邪此乃臣前所谓执政者和则致时昇平使国家享祚数百年之明効也若执政者不和则议事之间动有疑贰或忿争于官府或辨列于君前咸蓄不平之心必无至当之论假使彊自牵合终成乖戾互相厌苦阴肆倾挤门下宾朋助为揺撼彼此窥伺是非纷挐忿逞私憾之雠何䘏公家之事既行于下人不悦服而不肯禀从沦胥展转遂至天下受其弊则岂有不衰而乱者乎其甚者至有贾祸召乱为国大患而不可救者矣昔唐宪宗相裴度时方镇䟦扈度劝帝用兵诸道判乱者悉皆归服宪宗遂成中兴之业王室大振既而悮用李逢吉为相逢吉大姦邪嫉度功业令门下朋党号八関十六子者兴造谤讪百般中伤以至撰作謡谶谓度有天分宪宗既惑度遂罢去寻致河朔徐汴再䧟贼庭王室复弱矣僖宗用郑畋卢擕为相争黄巢邀请节旄事擕以畋语至切遂拂袂投砚而起喧于都下然衆议畋语为是擕议为非时又用宰相王铎为都统出讨黄巢擕大不悦益固执不与巢节旄只授以率府率其意欲激黄巢之怒使铎功不成以快已志殊不以天下安危为虑而僖宗不明终用擕议巢果大怒拥衆百万自岭表横行天下是时大乱无一州一县不用兵者俄而两京陷没僖宗幸蜀生民涂炭之极自古无比久之巢虽渐败而朱温自巢军投来终移唐祚自号大梁兹二相者营私徇已用心不公挤䧟忠良败坏时政或翦弱王室或覆亡宗社为臣至此陨族何偿此臣前谓贾祸召乱为国大患而不救者之明効也以此足见执政者和与不和实系乎天下治乱之本存亡之机也如人股肱心膂之疾可以䘮其生也至于諌官御史侍从论思及内外羣有司者亦不可谓其职小而容有不和也苟有不和则如人耳目筋肌支节血脉之疾安得爲其小而不治之使和平哉周武王曰纣有臣亿万惟亿万心予有臣三千惟一心夫三千者举其内外官也成王曰庶官惟和不和政厖礼曰和者天下之达道也汉刘向亦曰衆贤和于朝则万物和于野昔贤又以烹调鼎鼐更张琴瑟操执辔驭合炼药石设于方以为谕者或大或细未有不以和为主也为君者不可不察也不可不审其所择也夫内外大小之官所以致其不和者何哉止由乎君子小人并处其位也盖君子小人方圆不相入曲直不相投贪廉进退不相侔动静语黙不相应如此而望议论恊和政令平允安可得耶安可幸而致邪易㤗卦君子道长小人道消则时自泰矣否卦小人道长君子道消则时自否矣若使君子小人并位而处其时之否泰必无两立之理君子常寡小人常衆则小人必胜君子不胜君子不胜则奉身而退乐道无闷万一小人不胜则阴相交结互为朋蔽驾虚鼓扇白黒杂糅千歧万辙眩惑主听必得其胜然后能巳也小人既胜则益复肆毒于良善枭心虺志无所不爲所以自古泰而冶世少否而乱世多者亦止乎小人常胜君子常不胜之所致也小人但能乱不能致治若小人或能致治则易更九圣必不于小人道长之时谓之为否也凡六十四卦三百八十四爻大抵诸圣以意象配君子小人而分善恶至多不可悉数也易曰小人不耻不仁不畏不义不见利不劝不威则不惩夫小人者圣贤无不鄙而恶之故易曰小人而乘君子之器盗思夺之矣诗曰忧心悄悄愠于羣小此皆圣贤鄙恶小人之甚者也书曰君子在野小人在位民弃不保天降之咎此谓用小人则民叛而天降灾也仲尼曰君子中庸小人反中庸荀子亦曰君子小人相反也夫小人所为既与君子相反戾则安可使之并处哉所议安能得其协和哉夫天子无官爵无职事但能辨别君子小人而进退之乃天子之职也自古称明王明君明后者无他能辨别君子小人而用舍之方为明矣至于烦思虑亲细故则非所以用明之要也夫前车者后车之所望也古事者今事之所鉴也仲尼删书于尧舜大禹皆称曰若稽古傅説戒高宗亦曰事不师古以克永世匪説攸闻恭惟皇帝陛下禀上圣之资嗣累朝之业纉服未久勤劳已至更望考前世盛衰治乱之迹近代安危存亡之机凡于选求力辨邪正所喜者未可遽用之所怒者未可遽弃之礼曰爱而知其恶憎而知其善者是也又人所毁者未必爲恶人所誉者未必爲善仲尼曰衆恶之必察焉衆好之必察焉者是也孟子尤于进退善恶之説至详齐宣王问曰吾何以识其不才而舍之孟子对曰国君进贤如不得已将使卑踰尊踈踰戚可不慎欤左右皆曰贤未可也诸大夫皆曰贤未可也国人皆曰贤然后察之见贤焉然后用之左右皆曰不可勿听诸大夫皆曰不可勿听国人皆曰不可然后察之见不可焉然后去之夫一国之人皆曰贤皆曰不可亦不可不谓之出于衆议而不可不从之也孟子尚以谓未可信而进退之犹复躬自察焉直俟王亲见其果贤则用之亲见其果不可则去之此所以大防姦人朋比毁正誉邪也亦所以防偏见者以丹素甘辛而好恶之差也盖恐用舍或爽则所损多也实慎之至也苟如是而失之者尚恐不免然亦鲜矣陛下君临天下必不得如孟子之辞尽闻天下所议论若夫左右之説及在廷诸人之语则皆可闻之矣然固未可遽信而遽行更在博询而参校之也所询者须询于可询者也询之必不肯误陛下也若询及姦险浮薄不正之人则向所谓爱憎毁誉偏见者皆有焉有之则邪正错乱是非混淆陛下至英至睿亦莫得而辨之也兹事虽自古圣王亦以为至难臯陶曰在知人在安民禹曰惟帝其难之帝谓尧也仲尼独取尧舜比之如天尚以知人安民为难况自尧而后者哉由是而语陛下可不㥀之㥀之又㥀之大抵有天下者得人则治而安不得人则乱而危至甚则又遂系乎存亡也臣前所援据特一二而已但且欲证臣狂瞽非臆説焉其有在方策者比比皆是不可殚引陛下开巻则见之矣惟望慎之㥀之又慎之也臣昨䝉陛下召从僻左之外起于衰病之中祗是念其旧人授以国柄辞不获免夙夜惊惶若非傍假衆贤共成大政则臣虚薄老朽立见败事况夫四海至广万机至烦更借天下之才以济天下之务所以不避烦渎之罪愿陛下持古鉴今选贤与能者乃犬马之至诚也惟圣情开纳则非臣之幸乃宗庙之庆生灵之福也臣死罪死罪论边事贾昌朝太祖初有天下鉴唐末五代方镇武臣土兵牙校之盛尽取其权当时以为万世之利及太宗时所命将帅率多攀附旧臣亲姻贵胄赏重于罚威不逮恩而犹仗神灵禀成筭出师御冦所向有功自此以来兵不复振近嵗恩倖子弟饰厨传治名誉多非勲劳坐取武爵其志不过利转迁之速俸赐之厚御侮平患何患于兹然乘边鄙无事尚得以自容自西羗之叛骤择将领鸠集士衆士不素练固难指踪将未得人岂免屡易以屡易之将驭不练之士故战则必败此削方镇兵权太甚之敝也且亲旧恩倖任军职者出即为将帅素不晓兵一旦付以千万卒之命为庸人驱之死地此用亲旧恩倖之敝也臣以谓守方镇者无数更易管军职任并刺史以上官秩宜谨其所授以待有功如杨崇勲李昭亮辈皆恩倖之人尚在边任宜速选人代之此救敝之端也陛下有意听臣臣请复陈当今备边之尤窃者六事一曰驭将帅古之帝王以恩威驭将帅以赏罚驭士卒故军政行而战功集干德中诏王全斌等伐蜀是冬大雪太祖御讲武殿氊幄顾左右曰今日居此幄尚寒不可御况伐蜀将士乎即脱所服貂裘暖帽遣中使驰赐全斌此御之以恩也又曹彬李汉琼田钦祚讨江南召彬至前立汉琼等于后授匣劒曰自副将而下不用命者得専戮之汉琼等股慄而退此御之以威也今每命将帅必先疑贰非近倖不信非姻旧不委钖与金帛巨万而心无感悦者以例所当得也盖承前一皆用例至举兵之际须特出非常然后可以动其心也又陜西四路自緫管而下钤辖都监廵检之属悉参军政谋之未成事已先漏彼可则我否上行则下戾虽有主将不専号令故动则必败也请自今命将去疑贰推恩意舍其小节责以大效爵赏威刑皆得便宜从事褊裨而下有不听令者以军法论至于筦榷赋税供军府库之物使皆得用之太祖虽朘削武臣之权然边将一时赏罚及用财集事则皆听其自専有功则必赏有败则必诛此所谓驭将之道也其二曰复土兵今河北河东彊壮陜西弓箭手之类盖土兵遗法也且戎狄居苦寒沙碛之地恶衣麤食好驰善射自古御寇却胡非此不可然河北乡军其废已久陜西土兵屡为贼破其存者十无二三臣以谓河北河东彊壮已诏近臣详定法制宜因閲习视其人武力兵技之优劣又择其家丁夫之壮者以代老弱每乡为军其材能絶类者籍其姓名而递补之陜西蕃落弓箭手贪召募钱物利月入粮俸多就黠湼混为营兵今宜优复田畴安其庐舍使力耕死战世为边用则可以减屯戍而省供餽为不易之利内地州县増置弓手亦当约如乡军之法而閲试之其三曰训营卒太祖朝下令诸军毋食肉衣帛营舎之门有鬻酒肴则逐去士卒有服缯帛者则笞责之异时被甲铠冒风霜攻苦服劳无不一当百今营卒骄堕临敌无勇此殆素所资用之过也旧例三年转员谓之落权正授虽未能易此制即不必一例使爲緫管钤辖宜于其间择有才勇可任将帅者授之又今之兵器多名诡状制造不精不适于用虚费民力宜按八阵之法依五兵之用以时教习使启殿有次序左右有形势前后相附上下相援令之曰失一队长则斩一队何虑衆不爲用乎其四曰制戎狄今戎狄荡然与中国通北方诸国则臣契丹其西诸国则臣元昊而二虏合从有掎角中国之势就使西戎来服不免与之重贿是朝廷嵗遗二虏不可胜计古之备边西则金城上郡北则云中鴈门今自沧之秦緜亘数千里非有山海峻深之阻独恃州县镇戍尔凡嵗所供赡又不下数千万以天下嵗入之数才可取足而一谷不熟则或至狼狈也契丹近嵗兼用燕人治国建官一同中夏昊贼据河南列郡而行赏罚善于用人此中国之患也宜度西域诸国如沙州唃厮明珠灭藏之族近北如黑水女真高丽新罗之属旧通中国今为二虏隔絶可募人徃使诱之来朝如此则二虏必憾憾则爲备备则势分此中国之利也其五曰绥蕃部属戸者边垂之屏翰也如延有金明府有丰州皆戎人内附之地朝廷恩威不立抚驭乖方比为疆虏胁从而塞上诸州藐焉孤垒蕃部既坏土兵亦衰恐未有破虏之期请令陜西诸路缘边知州军皆带安抚蕃部之名多设方畧务在招集财赋法令得以自専择其族盛而有劳者以为酋帅如河东折氏高氏之比庶可为吾籓篱之固其六曰明探候古者守疆封出师旅居则有行人觇国战则有前茅虑无其审谨若此太祖命李汉超镇閞南马仁瑀守瀛州韩令坤镇常山贺惟忠守易州何继筠领棣州郭进控西山武守琪戍晋阳李谦溥守庆州董遵诲屯环州王彦昇守原州冯继业镇灵武筦榷之利悉辅军中仍听贸易而免其征税许募勇士以为爪牙故边臣富于财得飬死力为间谍夷狄情状无不预知二十年间无西北之忧善用将帅精于觇候之所致也今西鄙刺事者所遗不过钱数千畧涉境土盗听传言塞命而已故虏情贼状与夫山川道路险易之利势絶而莫通夫蹈不测之戎入万死之地觇伺微密探索机㑹非有重赂厚赏孰肯自効乎愿监艺祖任将帅之制边城财用一切委之専使飬勇士为爪牙而临战自卫无杀将之辱募死力为觇候而望敌知来免䧟兵之耻也请继上奏封细陈事理文彦博臣读唐史见白居易为翰林学士因事进谏谏语甚切直宪宗不悦谓宰相李绛曰白居易小子是朕㧞擢致名位而无礼于朕朕极难柰绛对曰居易所以不避死亡之诛事无大小而必言者盖酬陛下㧞擢耳陛下欲开谏诤之路不宜阻居易之言宪宗曰卿言是也由是言多听纳臣以居易被宪宗㧞擢才为学士能尽忠极谏以报恩遇而况臣非才寒进孤立无党独䝉陛下误听特力㧞擢位至宰相犬马之诚坚于报主然自待罪两府已逾二年略无谋猷上禆神圣虽则日奉天颜常亲黼座所奏覆者率多冗细事务常程文书徒烦睿听无益治体以此为宰相职业真所谓素飱尸禄龊龊小谨而已岂陈平所谓宰相者上佐天子理阴阳顺四时外镇抚四夷使卿大夫各得任其职之义乎房乔杜如晦唐之贤相太宗犹常责之曰公为宰相当须开耳目求访贤哲有武艺谋略才堪抚衆者任其边事有经明德脩立性明悟者任以侍臣有明干清悫处事公平者任以剧务有学通古今识达政术者任以治人此乃宰相之禆益也比闻听受词讼日不暇给安能助朕求贤哉斯言之责诚为至当臣每侍丹衷累闻德音常以求贤致治为切务推诚纳谏为至德臣愚不能上副圣意而陛下至仁未忍以大议责臣而臣独不内媿于心乎臣复自念性本朴忠言多蹇拙幸得进对咫尺天威凡所敷陈或未详尽臣尝观唐宰相赵憬奏章欲上䟽论事其略曰稽颡丹陛仰对宸严蹇讷易穷遽数难辩理详则尘渎颇甚言畧则利害不分窃闻正观开元之际宰辅论事或多上书所冀获尽情理时德宗嘉纳之今臣之愚犹憬之志此后有面陈口奏顷刻之间或蹇讷有所未尽事理有所未周即欲继上奏对细陈理道上禆睿圣访纳之勤下尽微臣区区之藴固不敢妄陈偏见亦不乞留中不出惟冀圣慈特赐详择皇朝文鑑巻第四十五皇朝文鑑皇朝文鑑卷第四十六皇朝文鑑巻第四十六奏䟽论宦官飬子吴及论宋庠包拯论燕度勘滕宗谅事张皇太过欧阳脩论杜韩范富欧阳脩论狄青欧阳脩论贾昌朝欧阳脩论修河欧阳脩论日历欧阳脩论包拯除三司使欧阳脩论宦官养子呉及臣闻书云官司相规工执艺事以谏臣不肖亲逢寛仁之主为执法吏輙原刑罚之本愿効愚衷惟陛下幸怜赦臣以毕其説窃惟前世肉刑之设断肢体刻肌肤使终身不息以至屦贱踊贵有鼻者丑刑罚之滥廼如此汉文感缇萦之意谓刑者不可复属虽欲改行为善其道无由诰于四方易之以鞭笞曰斩左趾者笞五百劓者笞三百然已死而笞未止外有轻刑之誉内实杀人景帝益寛之仅有存者祖宗鉴既徃之弊蠲除烦苛顾我细民爱同赤子始用折杖之法新天下之耳目兹盖旷古圣贤思所未至一旦决而行之海㝢元元如被父母之教惠泽之厚沦于骨髓矣陛下至明如日广覆如天高拱法宫深恻民隐何尝不申饬羣吏亲揽庶狱而疑谳屡报无不䝉生厯代用刑未尝如本朝之清宜乎天报之以佳瑞钖之以纯嘏陛下方当隆盛之际未享继嗣之庆者臣窃惑焉臣闻天地之性人为贵王者之治故当上调阴阳下顺万物一虫鱼之细草木之微不当其宜则执政者有罪焉耳况乎肖方圆之貎禀精粹之灵乎失其意者宦官太衆而陛下未寤也何则古者肉刑之一曰宫圣人除之所以重絶人之世今陛下不以爲意使宦官之家竞求它子勦絶人理希爵赏爲门戸之庇童㓜何罪陷于刀锯因而夭死者未易可数夫有疾而夭者治世所羞况无疾乎有罪而宫前王不忍况无罪乎臣又闻汉永平之际中常侍四员小黄门十人耳唐太宗定制无逾百员臣不敢远引汉唐取必于当世请以祖宗近事较之陛下试观祖宗时宦官凡几何人今凡几何人衆寡之差不待臣言而陛下可见臣愚以谓胎夘伤而鳯凰未至宦官盛而继嗣未育伏望陛下顺阳春施生之令濬发德音诏巖廊大臣详为条禁进献为宦官者一切权罢敢有擅宫童稚者寘以重法沮者必谓权罢进献则不足任使臣谓非不足也弊在掌典它务之过也陛下若令宦者兼领外事则虽多而不足如令専守中禁则虽少而有余且宣传诏㫖分干职任则有外廷三班之臣在外何必区区于中人哉今三班使臣待阙都下率三二嵗未能补吏至于出妻鬻子嗟怨道途和气既伤廉隅都尽抑亦内臣侵牟员阙所致今既罢去进献絶领佗务姑可许飬子得以为后但勿去其世耳于内臣之计则不致伤恩于陛下之私则不为害物若然天心必应圣嗣必广召福祥安宗庙之策无先于此孟子有言老吾老以及人之老㓜吾㓜以及人之㓜惟陛下留意不胜中外幸甚干冐旒扆陨越无地论宋庠包拯臣等今日中书传谕奉圣㫖宣示宋庠自辩及求退等事臣等䝉陛下擢任处之谏垣惟采取天下公议别白贤不肖敷闻于上冀陛下倚任常得其人以熈大政不使贪冐非才者得计胶固其位害败于事廼臣等之职分亦陛下所责任者也固不敢缘私诋欺变黒为白惑乱陛下耳目动揺大臣爵位以取竒誉巧资身计斯亦臣等所自信陛下所明照者也臣等昨于二月二十三日具札子论列宋庠自再秉衡轴首尾七年殊无建明少效补报而但阴拱持禄窃位素飱安处洋洋以为得策且复求解之际陛下降诏未及断章庠乃从容遂止其请足见其固位无耻之甚也今乃自辩谓臣等议论暗合己意臣等亦谓庠本意暗合天下之议论也斯不近于欺乎陛下所深察矣且云无过则又不然臣等窃以前代治世至于祖宗之朝罢免执政大臣莫不以其谟明无效取羣议而行也何则执政大臣与国同体不能尽心竭节灼然树立是谓之过宜乎当黜非如羣有司小官之类必有犯状挂于刑书乃为过也唐宪宗朝权德舆为宰相不能有所发明时人讥之终以循黙而罢复守本官宪宗聪明仁爱之主也德舆文学德行之人也当时罢免只缘循黙不必指瑕未致罪名而然也至于祖宗朝罢免范质宋琪李昉张齐贤亦只以不称职均劳逸为辤矣未尝明过也近嵗方乃摭拾细故託以为名扬于外庭斯乃不识大体之臣上惑圣听有此举措非所以责大臣之义也宋庠岂无细过臣等不言之者盖为陛下惜此事体臣等所陈惟陛下圣度详处若以为是则乞依前来札子早赐施行傥以臣等为谤讟时宰敢肆狂妄亦乞治正其罪重行降黜臣等无任激切竢命之至论燕度勘滕宗谅事张皇太过欧阳脩臣昨日风闻张子奭未有归期消息贼昊又别遣人来必恐子奭被贼拘留西人之来其意未测边鄙之事不可不忧正是要借将帅効力之际旦夕来传闻燕度勘鞠滕宗谅事枝蔓勾追直得使尽邠州诸县枷械所行栲掠皆是无罪之人囚系满狱边上军民将吏见其如此张皇人人嗟怨自狄青种世衡等并皆解体不肯用心朝廷本为台官上言滕宗谅用钱多未明虚实遂差燕度勘鞠不期如此作事揺动人心若不蚤正絶则恐元昊因此边上动揺将士忧恐解体之际突出兵马谁肯为朝廷用死命向前臣忝为陛下耳目之官外事常合採访三五日来都下喧传边将不安之事亦闻田况在庆州日见滕宗谅别无大叚罪过并燕度生事张皇累具奏状并不䝉朝廷答报况又徧作书告朝廷大臣意欲达于圣听大臣各避嫌疑必不敢进呈况书臣伏虑陛下但知宗谅用钱之过不知边将忧嗟搔动之事只如臣初闻滕宗谅事发之时特有论奏乞早勘鞠行遣臣若坚执前奏一向遂非则唯愿勘得宗谅罪深方表臣前来所言者是然臣终不敢如此用心宁可因前来不合妄言得罪于上不可今日遂非致误事于国臣窃思朝廷于宗谅必无爱憎但闻其有罪则不可不问若果无大过则必不湏要求瑕疵只恐勘官希望朝廷意㫖过当张皇搔动边鄙其滕宗谅伏望速令结絶仍乞特降诏㫖告谕边臣以不支蔓勾追之意兼令今后用钱但不入己外任便从宜不湏畏避庶使安心放意用命立功其田况累度奏状并与大臣等书伏望圣慈尽取详览田况是陛下侍从之臣素非姦佞其言可信又其身在边上事皆目见必不虚言今取进止论杜韩范富欧阳脩臣闻士不忘身不为忠言不逆耳不为谏故臣不避羣邪切齿之祸敢冐一人难犯之颜惟頼圣慈幸加省察臣伏见杜衍韩琦范仲淹富弼等皆是陛下素所委任之臣一旦相继而罢天下之士皆素知其可用之贤而不闻其可罢之罪臣职虽在外事不审知然臣窃见自古小人谗害忠贤其识不远欲广陷良善则不过指为朋党欲揺动大臣则必须诬以专权其故何也夫去一善人而衆善人尚在则未为小人之利欲尽去之则善人少过难为一二求瑕惟指以为朋党则可一时尽逐至如大臣已被知遇而䝉信任者则不可以他事动揺惟有専权是人主之所恶故须此説方可倾之臣料杜衍等四人各无大过而一时尽逐富弼与仲淹委任尤深而忽遭离间必有朋党専权之説上惑圣聦臣请详言之昔年仲淹初以忠言谠论闻于中外天下贤士争相称慕当时姦臣诬作朋党犹难辨明自近日陛下擢此数人并在两府察其临事可以辨也盖杜衍为人清㥀而谨守规矩仲淹则恢廓自信而不疑韩琦则纯正而质直富弼则明敏而果鋭四人为性既各不同虽皆归于尽忠而其所见则各异故于议事多不相从至如杜衍欲深罪滕宗谅仲淹力争而寛之仲淹谓契丹必攻河东请急修边备富弼料九事力言契丹必不来至如尹洙亦号仲淹之党及争水洛城事韩琦则是尹洙而非刘沪仲淹则是刘沪而非尹洙此数事尤彰着陛下素巳知者此四人者可谓公正之贤也平日间居则相称美之不暇为国议事则公言廷争而无私以此而言可见杜衍等真得汉史所谓忠臣有不和之节而小人谗爲朋党可爲诬矣臣闻有国之权诚非臣下之得専也臣切思仲淹等自入两府已来不见其専权之迹而但见其善避权也夫权得名位则可行故行权之臣必贪名位自陛下召琦与仲淹于陜西琦等让至五六陛下亦五六召之至如富弼三命学士两命枢密副使毎一命未曽不恳让恳譲之者愈切而陛下用之愈坚此天下之人所共知臣但见避让太繁不见其専权贪位也及陛下坚不许辤方敢受命然犹未敢别有所为陛下见其作事如此乃开天章召而赐坐授以纸笔使其条事然衆人避让不敢下笔弼等亦不敢独有所述因此又烦圣慈出手诏指定姓名専责其条列大事而行之弼等迟回近及一月方敢畧条数事仲淹老练世事必知凡百难勐更张故其所陈志在远大而多若迂缓但欲渐而行之以久冀皆有效弼性虽鋭然亦不敢自出意见但举祖宗故事请陛下择而行之自古君臣相得一言道合遇事而行更无推避臣方恠弼等䝉陛下如此坚意委任督责丁宁而犹迟缓自疑作事不果然小人巧譛而曰専权者岂不诬哉至如两路宣抚国朝累遣大臣况自中国之威近年不振故元昊叛逆一方而劳困及于天下北虏乘衅违盟而动其书辤侮慢至有责祖宗之言陛下愤耻虽深但以边防无备未可与争屈志买和莫大之辱弼等见中国累年侵陵之患感陛下不次进用之恩故各自请行力思雪耻㳂山傍海不惮勤劳欲使武备再修国威复振臣见弼等用心本欲尊陛下威权以御四夷未见其侵权而作过也伏惟陛下睿哲聦明有知人之圣臣下能否洞达不遗故于千官百辟之中亲选得此数人骤加擢用夫正士在朝羣邪所忌谋臣不用敌国之福也今此数人一旦罢去而使羣邪相贺于内四夷相贺于外此臣所以爲陛下惜也伏惟陛下圣德仁慈保全忠善退去之际恩礼各优今仲淹四路之任亦不轻矣愿陛下拒絶羣谤委信不疑使尽其所爲犹有禆补方今西北二虏交争未巳正是天与陛下经营之时而弼与琦岂可置之闲处㐲望早辨谗巧特加图任则不胜幸甚臣自前嵗召入谏院十月之内七受圣恩而致身两制常思荣宠至深未知报效之所羣邪争进谗巧而正士继去朝廷乃臣忘身报国之时岂可缄言而避罪敢竭愚瞽惟陛下择之论狄青欧阳脩臣闻人臣之能尽忠者不敢避难言之事人主之善驭下者常欲闻难言之言然后下无隐情上无壅听姦宄不作祸乱不生自古固有伏藏之祸未发之机天下之人皆未知而有一人能独言之人主又能听而用之则销患于未萌转祸而爲福者有矣若夫天下之人共知而独其人主之不知者此莫大之患也今臣之所言者乃天下之人皆知而惟陛下未知也今士大夫无贵贱相与语于亲戚朋友下至庶民无愚智相与语于闾巷道路而独不以告陛下也其故何哉盖求其事伏而未发言者难于指陈也臣伏见枢密使狄青出自行伍号为武勇自用兵陜右已着名声及捕贼广西又薄立劳効自其初掌机密进列大臣当时言事者已为不便今三四年间虽未见其显过然而不幸有得军情之名推其所因盖由军士本是小人面有黥文乐其同类见其进用言我軰之内出得此人既以为荣遂相悦慕加又青之事艺实过于人比其軰流又粗有见识是以军士之心共服其材能国家从前难得将帅经畧招讨常用文臣或不知军情或不闲训练自青为将领既能自以勇力服人又知训练之方颇以恩信抚士以臣愚见如青所为尚未得古之名将一二但今之士卒不惯见如此等事便谓须是我同类中人乃能知我军情而以恩信抚我青之恩信亦岂能徧及于人但小人易为善诱所谓一犬吠形百犬吠声遂皆翕然喜其称説且武臣掌机密而得军情不惟于国家不便亦于其身未必不为害然则青之流言军士所喜亦其不得已而势使之然也臣谓青不得已而爲人所喜亦将不得已而爲人所祸者矣爲青计者自宜退避事权以正浮议而青本武人不知进退近日以来讹言益甚或言其身应图䜟或言其宅有火光道路传説以爲常谈矣而惟陛下犹未闻也且唐之朱泚本非反者仓卒之际爲军士所廹尔大抵小人不能成事而能爲患者多矣泚虽自取族灭然爲德宗之患亦岂小哉夫小人䧟于大恶未必皆其本心所爲直由渐积以至蹉跌而时君不能制患于未萌尔故臣敢昧死而言人之所难言者惟愿陛下早闻而省察之尔如臣愚见则青一常才未有显过但为浮议所喧势不能容尔若如外人衆论则谓青之用心有不可知者此臣之所不能决也但武臣掌机密而为军士所喜自于事体不便不计青之用心如何也伏望圣慈深思远虑戒前世祸乱之迹制于未萌密访大臣早决宸断罢青机务与一外藩以此观青去就之际心迹如何徐察流言可以临事制变且二府均劳逸而出入亦是常事若青之忠孝出处如一事权既去而流议渐消则其诚节可明可以永保终始夫言未萌之患者常难于必信若俟患之已萌则又言无及矣臣官为学士职号论思闻外议喧沸而事系安危臣言狂计愚不敢自黙论贾昌朝欧阳脩臣脩伏覩近降制书除贾昌朝为枢密使旬日以来中外人情莫不疑惧缙绅公论渐以沸腾盖由昌朝禀性回邪执心危险颇知经术能缘饰姦言善为阴谋以䧟害良士小人朋附者衆皆乐为其用前在政府屡害善人所以闻其再来望风畏恐陛下聦明仁圣勤俭忧劳每于用人尤所审重然而自古毁誉之言未尝不并进于前而听察之际人主之所难也臣以爲能知听察之要则不失之矣何谓其要在先察毁誉之臣若所誉者君子所毁者小人则不害其爲进用矣若君子非之小人誉之则可知其人不可用矣今日毅然立乎朝危言正论不阿人主不附权臣其直节忠诚爲中外素所称信者君子也如此等人皆以昌朝爲非矣宦官宫女左右使令之人往往小人也如此等人皆以昌朝爲是矣陛下察此则昌朝爲人可知矣今陛下之用昌朝与执政大臣谋而用之乎与立朝忠正之士谋而用之乎与宦官左右之人谋而用之乎或不谋于臣下断自圣心而用之乎昨闻昌朝阴结宦竖与造事端谋动大臣以图进用若陛下与执政大臣谋之则大臣自处嫌疑实难启口若立朝忠正之士则无不以为非矣其所称信以为可用者不过宦官左右之人尔陛下用贾昌朝为天下而用之乎为左右之人而用之乎臣伏料陛下必不为左右之臣而用之也然左右之人谓之近习朝夕出入进见无时其所谗谀能使人主不觉其渐昌朝善结宦官人人喜为称誉朝一人进一言暮一人进一言无不称昌朝之善者陛下视听渐熟遂简在乎圣心及将用之时则不必与谋议也盖称荐有渐久已熟于听矣是则陛下虽断自圣心不谋臣下而用之亦左右之人积渐称誉之力也陛下常患近嵗大臣体轻连为言事者弹撃盖由用非其人不叶物议而然也今昌朝身为大臣见事不能公论及交结中贵因内降以起狱讼以此规图进用今闻台谏方欲论列其过恶而忽有此命是以中外疑惧物论沸腾也今昌朝未来外议巳如此若使居其位必不免言事者上烦圣听不尔则昌朝得志倾害善人坏乱朝政必为国家生事臣愿圣聦抑左右阴荐之言採缙绅公议之説速罢昌朝还其旧任则天下幸甚臣官为学士职号论思见圣心求治甚劳而一旦用之偶失而外庭物议如此既有见闻合思禆补论修河欧阳脩右臣伏见朝廷定议开修六塔河口回水入横壠故道此大事也中外之臣皆知不便而未肯有为国家极言其利害者何哉盖其説有三一曰畏大臣二曰畏小人三曰无竒䇿今执政之臣用心于河事亦劳矣初欲试十万人之役以开故道既又舍故道而修六塔未及兴役遽又罢之已而终为言利者所胜今又复修然则其势难于复止也夫以执政大臣鋭意主其事而又有不可复止之势固非一人口舌可回此所以虽知不便而罕肯言也李仲昌小人利口伪言衆所共恶今执政之臣既用其议必主其人且自古未有无患之河今河浸恩冀目下之患虽小然其患已形回入六塔将来之害虽大而其害未至夫以利口小人为大臣所主欲与之争未形之害势必难夺就使能夺其议则言者犹须独任恩冀爲患之责使仲昌得以爲辞大臣得以归罪此所以虽知不便而罕敢言也今执政之臣用心太过不思自古无无患之河直欲使河不爲患若得河不爲患虽竭人力犹当爲之况闻仲昌利口诡辨谓费物少而用功不多不得不信爲竒䇿于是决意用之今言者谓故道既不可复六塔又不可修诘其如何则又无竒䇿以取胜此所以虽知不便而罕肯言也衆人所不敢言而臣今独敢言者臣谓大臣非有私仲昌之心也直欲兴利除害尔若果知其为害愈大则岂有不回者哉至于顾小人之后患则非臣之所虑也且事贵知利害权重轻又不得已则择其害少而患轻者为之此非明智之士不能也况治水本无竒策相地势谨隄防顺水性之所趋尔虽大禹不过此也夫所谓竒䇿者不大利则大害若循常之计虽无大利亦不至大害此明智之士善择利者之所为也今言修六塔者竒䇿也然终不可成而为害愈大言顺水治隄者常谈也然无大害不知为国计者欲何所择哉若谓利害不可必但聚大衆兴大役劳民困国以试竒策而侥倖于有成者臣谓虽执政之臣亦未必肯为也臣前已具言河利害甚详而未䝉採听今复略陈其大要惟陛下诏计议之臣择之臣谓河水未始不为患今顺已决之流治隄防于恩冀者其患一而迟塞商胡复故道者其患二而速开六塔以回今河者其患三而为害无涯自河决横壠以来大名金堤埽嵗嵗増治及商胡再决而金堤益又加功独恩冀之间自商胡决后议者贪建塞河之䇿未尝留意于隄防是以今河水势浸溢今若专意併力于恩冀之间谨治隄防则河患可御不至为大害所谓其患一者十数年间今河下流淤塞则上流必有决处此一患而迟者也今欲塞商胡口使水归故道治隄修埽功料浩大劳人费物困弊公私此一患也幸而商胡可塞故道复归高淤难行不过一二年间上流必决此二患而速者也今六塔河口虽云已有上下约然全塞大河正流为功不小又开六塔河道治二千余里隄防移一县两镇计其功费又大于塞商胡数倍其为困弊公私不可胜计此一患也幸而可塞水入六塔而东横流散溢滨棣德博与齐州之界咸被其害此五州者素号富饶河北一路财用所仰今引水注之不惟五州之民破坏田产河北一路坐见贫虚此二患也三五年间五州凋弊河流汪溢久又淤高流行梗澁则上流必决此三患也所谓为害而无涯者也今为国悞计者本欲除一患而反就三患此臣所不谕也至如六塔不能容大河横壠故道本以高淤难行而商胡决今复驱而注之必横流而散溢自澶至海二千余里隄埽不可卒修卒修之虽成必不能捍水如此等事甚多士无愚智皆所共知不待臣言而后悉也臣前未奉使契丹时已尝具言故道六塔皆不可为惟治隄顺水为得计及奉使徃来河北询于知水者其説皆然虽恩冀之人今被水患者亦知六塔不便皆愿且治恩冀隄防为是下情如此谁为上通臣既知其详岂敢自黙伏乞圣慈特谕宰臣使更审利害速罢六塔之役差替李仲昌等不用选一二精干之臣与河北转运使副及恩冀州官吏相度隄防併力修治则今河之水必不至为大患且河水天灾人力可回惟当顺导防捍之而已不必求竒策立难必之功以为小人侥冀恩赏之资也况功必不成后悔无及者乎臣言狂计愚惟陛下裁择论日历欧阳脩臣伏以史者国家之典法也自君臣善恶功过与其百事之废置可以垂劝戒示后世者皆得直书而不隐故自前世有国者莫不以史职为重伏见国朝之史以宰相监修学士修撰又以两府之臣撰时政记选三舘之士当陞擢者乃命修起居注如此不为不重矣近年以来员具而职废其所撰述简略遗漏百不存一至于事闗大体者皆没而不书此实史官之罪而臣之责也然其弊在于修撰之官惟据诸司供报而不敢书所见闻故也今时政记虽是两府臣寮修纂然圣君言动有所宣谕臣下奏议事闗得失者皆不纪录惟书除目辤见之类至于起居注亦然与诸司供报公文无异修撰官只据此铨次系以日月谓之日历而已是以朝廷之事史官虽欲书而不得书也自古人君皆不自閲史今撰述既成必录本进呈则事有讳避史官虽欲书而又不敢书也加以日历时政记起居注例皆承前积滞相因故纂录者常务追修累年前事而嵗月既远遗失莫存至于事在目今可以详于见闻者又以追修积滞不暇及之若不革其弊则前后相因史官永无举职之时使圣朝典法遂成于废坠矣臣窃闻赵元昊自初僣叛至复称臣始终一宗事节皆不曾书亦闻修撰官甚欲纪述以修撰后时追求莫得故也其于他事又可知焉臣今欲乞特诏修时政记起居注之臣并以德音宣谕臣下奏对之语书之其修撰官不得依前只据诸司供报编次除目辤见并湏考验事实其除某官者以某功如狄青等破侬智高文彦博等败王则之类其贬某职者坐某罪如昨来麟州守将及并州龎借缘白草平事近日孙沔所坐之类事有文据及迹状明白者皆备书之所以使圣朝赏罚之典可以劝善惩恶昭示后世若大臣用情朝廷赏罚不当者亦得以书为警戒此国家置史之本意也至于其他大事并许史院据所闻见书之如闻见未详者直牒诸处㑹问及臣寮奏议异同朝廷裁置处分并书之已上事节并令修撰官逐时旋据所得录为草巻标题月分于史院躬亲入柜封鎻候诸司供报齐足修爲日历仍乞每至嵗终命监修宰相亲至史院㸃检修撰官纪录事迹内有不勤其事隳官失职者奏行责罚其时政记起居注日历等除今日以前积滞者不住追修外截自今后并令次月供报如稍违滞许修撰官自至中书枢密院催请其诸司供报拖延及史院有所㑹问诸处不画时报应致妨修纂者其当行手分并许史院牒开封府勾追严断其日历时政记起居注并乞更不进本所贵少修史职上存圣朝典法此乃臣之职事不敢不言论包拯除三司使欧阳脩臣闻治天下者在知用人之先后而已用人之法各有所宜军旅之事先材能朝廷之士先名节军旅主成功惟恐其不趋赏而争利其先材能而后名节者亦势使之然也朝廷主教化风俗之薄厚治道之污隆在乎用人而教化之行于下也不能家至而谆谆谕之故常务尊名节之士以风动天下而耸励其媮薄夫所谓名节之士者知㢘耻修礼让不利于苟得不牵于苟随而惟义之所处白刃之威有所不避折枝之易有所不为而惟义之所守其立于朝廷进退举止皆可以为天下法也其人至难得也至可重也故为士者常贵名节以自重其身而君人者亦常全名节以飬成善士伏见陛下近除前御史中丞包拯为三司使命下之日中外喧然以谓朝廷贪拯之材而不为拯惜名节然犹冀拯能执节守义坚让嫌疑而为朝廷惜事体数日之间遽闻拯已受命是可惜也亦可嗟也拯性好刚天姿峭直然素少学问朝廷事体或有不思至如逐其人而代其位虽初无是心然见得不能思义此皆不足恠若乃嫌疑之迹常人皆知可避而拯岂独不思哉昨闻拯在台日常自至中书诟责宰相指陈前三司使张方平过失怒宰相不早罢之既而台中寮属相继论列方平由此罢去而以宋祁代之又闻拯亦曾弹奏宋祁过失自其命出台中寮属又交章力言而祁亦因此而罢而拯遂代其任此所谓蹊田夺牛岂得无过而整冠纳履当避可疑者也如拯材能资望虽别加进用人岂为嫌其不可为者惟三司使尔非惟自涉嫌疑其于朝廷所损不细臣请原其本末而言之国家自数十年来士君子务以恭谨静黙为贤及其弊也因循苟且頽堕寛㢮习成风俗不以爲非至于百职不修纪纲废坏时方无事固未觉其害也一旦黠虏犯边兵出无功而财用空虚公私困弊盗贼并起天下骚然陛下奋然感悟思革其弊进用三数大臣鋭意于更张矣于此之时始增置諌官之员宠用言事之臣俾之举职由是修纪纲而縄废坏遂欲分别贤不肖进退材不材而乆弊之俗骤见而骇因共指言事者而非之或以为好讦阴私或以为公相倾陷或谓沽激名誉或谓自圗进取羣言百端几惑上听上頼陛下至圣至明察见诸臣本以㤀身徇国非为己利谗间不入遂荷保全而中外之人久而亦渐为信自是以来二十年间台谏之选累得谠言之士中间斥去姦邪屏絶权倖拾遗救失不可胜数是则纳谏之善从古所难自陛下临御以来实爲盛德于朝廷补助之効不谓无功今中外习安上下已信纎邪之人凡所举动毎畏言事之臣而政事无巨细亦惟言事是听原其自始开发言路至于今日之成效岂易致哉可不惜哉夫言人之过似于激讦逐人之位似于倾陷而言事之臣得以自明者惟无所利于其间尔而天下之人所以为信者亦以其无所利焉今拯併逐二臣自居其位使将来姦佞之人得以为説而惑乱主听今后言事者不为人信而无以自明是则圣明用諌之功一旦由拯而坏夫有所不取之谓廉有所不为之谓耻近臣举动人所仪法使拯于此时有所不取而不为可以风天下以㢘耻之节而拯取其所不宜取为其所不宜为岂惟自薄其身亦所以开诱它时言事之臣倾人以觊得相习而成风此之为患岂谓小哉然拯所恃者惟以本无心尔夫心者藏于中而人所不见迹者示于外而天下所瞻今拯欲自信其不见之心而外掩天下之迹是犹手探其物口云不欲虽欲自信人谁信之此臣所谓嫌疑之不可不避也况如拯者少有孝行闻于乡里晚彰直节着在朝廷但其学问不深思虑不熟而处之乖当其人亦可惜也伏望陛下别选材臣为三司使而处拯他职置之京师使拯得避嫌疑之迹以解天下之惑而全拯之名节不胜幸甚臣叨尘侍从职号论思昔尝亲见朝廷致諌之初甚难今又获见陛下用谏之効已着实不欲因拯而坏之者为朝廷惜也臣言狂计愚伏俟诛戮皇朝文鑑巻第四十六皇朝文鑑皇朝文鑑卷第四十七皇朝文鑑巻第四十七奏䟽中书请议濮安懿王典礼欧阳脩请补舘职欧阳脩请复唐䭾幕之制宋祁请下罪已诏并求直言宋祁论常平仓余靖论国计张方平论免役钱张方平论灾异刘敞论温成立忌刘敞论辅郡节制刘敞论邪正刘敞中书请议濮安懿王典礼欧阳脩伏以出于天性之谓亲因于人情之谓礼虽以礼制事因时适宜而亲必主于恩礼不忘其本此古今不易之常道也伏惟皇帝陛下奋干之健乗离之明膺天地神灵之休荷宗庙社稷之重即位已来仁施泽浃九族既睦万国交欢而濮安懿王德盛位隆冝有尊礼陛下受先帝命躬承圣统顾以大义后其私亲慎之重之事不轻发臣等忝备宰弼实闻国论谓当考古约礼因冝称情使有以隆恩而广爱庶几上以彰孝治下以厚民风臣等伏请下有司议濮安懿王及谯国太夫人王氏襄国太夫人韩氏仙游县君任氏合行典礼详处其当以时施行请补舘职欧阳脩臣窃以治天下者用人非止一端故取士不以一路若夫知钱谷晓刑狱熟民事精吏干勤劳夙夜以办集为功者谓之材能之士明于仁义礼乐通于古今治乱其文章论议与之谋虑天下之事可以决疑定策论道经邦者谓之儒学之臣善用人者必使有材者竭其力有识者竭其谋故以材能之士布列中外分治百职使各办其事以儒学之臣置之左右与之日夕谋议求其要而行之而又于儒学之中择其尤者置之廊庙而付以大政使緫治羣材衆职进退而赏罚之此用人之大略也由是言之儒学之士可谓贵矣岂在材能之后也是以前世英主明君未有不以崇儒向学为先务而名臣贤辅出于儒学十常八九也臣窃见方今取士之失患在先材能而后儒学贵吏事而贱文章自近年以来朝廷患百职不修务奖材臣故钱谷刑狱之吏稍有寸长片善为人所称者皆已擢用之矣夫材能之士固当擢用然専以材能为急而遂忽儒学为不足用使下有遗贤之嗟上有乏材之患此甚不可也臣谓方今材能之士不患有遗固不足上烦圣虑惟儒学之臣难进而多弃滞此不可不思也臣以庸缪过䝉任使俾陪宰辅之后然平日论议不能无异同虽日奉天威又不得从容曲尽拙讷今臣有舘阁取士愚见具陈如别札欲望圣慈因宴闲之余一迃睿览或有可采乞常赐留意请复唐䭾幕之制宋祁臣闻唐时出师用兵每十为五䭾法马牛任从所便其间随行什物锅幕之类皆具故师行万里经亘嵗月无有阙乏自五代之乱更相侵扰其兵不出中国弱者轻赍强者因粮遂失五䭾法至今相承不复讨寻臣伏见朝廷之制每指挥五百人指挥使得夹幕一具副者得单幕一具马军得叶锅布行榻等若干步军得锅若干自军员以下更无帐幕或出次野外虽甚风雨亦无所庇又战士被甲所将衣衾悉自负荷军马则盂杓之类悉在马上然则行数百里人马强力皆已先疲脱若逢贼安能挽蹋击刺与争胜哉故无幕帟则士卒无所休庇无䭾物则士卒须自负荷此于军戎亦非小害臣乞诏近臣检求唐䭾幕法下殿前马步军司议可复与否明条利害上禀朝廷指挥请下罪已诏并求直言宋祁臣闻王者父事天明母事地察政合而祥至道失而咎臻自然之应也然至乱之世不能絶祥甚治之代不能无咎僻君以祥自㤗故益侈而趣亡贤主以咎脩德故愈畏而䝉祉则祥无必庆咎无固凶视销伏之如何耳臣伏见顷嵗以来灾害数见依类託寓异占同符天本示法而尊乃有躔离流薄之变地当安固而静乃有都国震动之占陛下奉承郊丘嵗丰月洁当䝉介福翻至大异何哉得非事有召姦法有阶隙天于宋室谆谆存顾先几豫虑以启圣心欲陛下据易图难缘微警着奋扬刚德固执主威厌销未萌以光丕业也臣伏读前史五行志以验于今累威重谴不可不察若乃羣星流散则民人荡析之象也月行黄道地震州邑则边戎窥间臣下擅恣后妃将盛年谷且饥之兆也去年火焚兴国寺浮屠延燔艺祖神殿已而盗坏宗庙釦噐者再则神不昭格之意也自昔灾异之发远者十数年近者三四年随方輙应类无虚已陛下何不暂㮣清虑推求其端方今典刑设张上下禔穆而臣便论危事必难取信然陛下试一念至假有荡析以何策固安假有饥空以何理振救脱致窥间有任之将谓谁傥令擅恣可防之姧有几灾异不验国之福也苟使遂验则陛下御之之虑得不素具于彀中哉然请先言其要臣闻君以操柄为重臣以奉命为恭柄舍之则重者反轻命窃之则恭者更僣伏惟陛下念爵赏之典刑罚之权虽览羣言一决宸虑无委成假借以开贵近牵制之私书称惟辟作福惟辟作威夫威福者天子之所以固大宝制兆人之术臣有作福作威则害于而家凶于而国古之王者亦何能使刑悉当罪赏皆称功要之事出于主则纳忠者有归政出于臣则植私者必衆传曰倒持太阿言柄之不可失也又曰吐珠必含言失之不可收也若夫后宫戚里祈恩丐赏者日月不乏陛下且当断而不听以示至公内省黄门给事左右亦宜数加训敇使思不出位此皆助阳抑阴之术也臣闻伯禹三王之长逢辜引慝宣王成周之良思患侧身故能感彻神祇收还威怒囬沴气为太和化已衰为中兴陛下览照今古至详至熟今变眚日着中外暴闻而罪已之问不形于诏书思患之谋不留于询逮委远天戒虚而未荅踰时越月群下黙然间者但引缁黄晨斋夕呗修不经之细祀塞可惧之大变人且未信天胡可欺臣诚至愚窃恐销伏之间未为得计也伏望陛下不以灾之未遂为宴安不以嵗之屡丰便忘荒馑普诏百执各贡所怀庶几天下条贯粲然先见粗举六事以禆万一聨冩于左如有可采续当条陈科别惟陛下裁赦其罪姑垂省閲臣无任瞽狂待罪之至论常平仓余靖臣闻天下无常安之势无常胜之兵无常足之民无常丰之嵗由是古之圣王守之有道制之有术傥有缓急不可无备伏覩真宗皇帝景德中诏天下以逐州戸口多少量留上供钱起置常平仓付司农寺系帐三司不问出入每年夏秋两熟准市价加钱收籴其出息本利钱只委司农寺専掌三司转运司不得支拨自后每遇灾伤赈贷使国有储蓄民无流散者用此术也前三司使姚仲孙今春已来于京东等处借支司农常平钱以给和买虽然借支官钱以充官用循常视之似无妨碍若于经远之谋深所未便臣窃惟真宗皇帝圣虑深远臣敢梗㮣言之当今天下金谷之数诸路州军年支之外悉充上供及别路经费见在仓库更无余羡所留常平本钱及斛㪷等若以赈赡饥荒此固常虑所及矣万一不幸方隅小有缓急常给资粮应卒可备岂非先皇暗以数百万之资蓄于四方者乎今若先为三司所支则天下储蓄尽矣伏乞特降指挥三司先借支常平本钱去处并仰疾速拨还今后不得更有支拨并依景德先降勑命施行又闻昨来遭旱州军司农寺至今未曾指挥出粜斛㪷伏乞指挥司农寺遍牒诸路州军应合出粜斛㪷去处并仰疾速开仓减价出粜无使人民天所此实惠民之急经国之要者也论国计张方平臣窃惟天之生民以衣食为命圣人因是而为之均节立君臣贵贱等威之分以止其争且乱故礼也者文饰此者也刑也者防禁此者也凡所为赏罚法令仁义㢘耻皆缘此而后立者也衣食不足何礼刑之有哉内无以保其社稷外无以制其夷狄国非其国矣故货食者人事之确论非高谈虚辤之可致者也今京师砥平冲㑹之地连营设卫以当山河之险则是国依兵而立兵待货食而后可聚此今天下之大势也臣在仁宗朝庆暦中充三司使嘉祐初再领邦计尝为朝廷精言此事累有奏议所陈利害安危之体究其本原冗兵最为大患略计中等禁军一卒嵗给约五十千十万人嵗费五百万缗臣前在三司勘㑹庆历五年禁军之数比景祐以前增置八百六十余指挥四十余万人是增嵗费二千万缗也太祖皇帝制折杖法免天下徒初置壮城牢城备诸役使谓之厢军后乃展转增创军额今遂与禁军数目几等此其嵗增衣粮几何是皆出于民力则天下安得不困臣庆历五年取诸路盐酒商税嵗课比景德㑹计录皆増及三数倍以上景德中收商税四百五十余万贯庆暦中一千九百七十五万余贯景德中收酒课四百二十八万余贯庆历中收一千七百一十万余贯景德中收盐税课三百五十五万余贯庆历中收七百一十五万余贯但茶亦有增而不及多尔天下和买䌷绢本以利民初行于河北但资本路军衣遂通其法以及京东淮南江浙景祐中诸路所买不及二百万疋庆历中乃至三百万疋自尔时及今二十年但闻比校督责不闻有所寛减也如此浚取天下岂复有遗利自古有国者货利之入无若是之多其费用亦无若是之广也昔唐室自天宝之乱肃代之后国力大窘禁军乏饷畿甸百姓至挼穗以供兵食登都城门以望四方贡奉之至可谓危蹙也然患难平则兵有时而解兵解则民力纾矣今中外诸军坐而衣食无有解期天下困敝已如此而上下恬然不图营救宝元康定中夏戎阻命西师在野既聚军马即湏入中粮草在京支还交抄银钱物帛一嵗约支一千万贯以上三司无以计置即须内帑供给庆历二年三年连年支拨内库银䌷绢只此两次六百万疋两三司以补不足寻即支尽西事已定二纪于兹中间亦不闻有所处置者邦家不幸大变仍臻颁赉之余府库虚匮宿藏旧积盖无余几万一因之以饥馑加之以冦戎臣恐智者难以善于后矣夫苟且者臣下及身之谋远虑者陛下家国之计兹事体大在陛下所忧无先于此财计之任虽三司之职日生烦务常程计度簿书期㑹则在有司至于议有系于军国之体事有闗于安危之机其根本在于中书枢密院非有司所得预也今夫赋歛必降勑支给必降宣是祖宗规摹二府共司邦计之出入也今欲保大丰财安民固本当自中书枢密院同心协力修明真宗已前旧典先由兵籍减省以次举其为敝之大者若宗室之制官人之法诸生事造端非简便者裁而正之至于微末细故于国计盈虚不足为损益属之有司可矣提其纲则衆目张澄其源则下流清易曰穷则变变则通通则久又曰变而通之以尽利节卦之辤曰节以制度不伤财不害民故伤财害民之事当为制度以节之尔若但遵常守故龊龊细文避猜嫌顾形迹恤浮议而废远图忽人谋而徼天幸日月逝矣嵗不我与后虽噬脐何嗟及矣臣服在近列荷恩三朝窃见时事日以廹急不胜忧愤輙罄狂瞽惟陛下留神省察论免役钱张方平臣窃惟昔者圣人所以治民之道别其四业任之九职农夫効稼穑之力虞衡主山泽之利百工饬化八材商贾阜通货贿各率所事以奉其上而上之所以取于民惟田及山泽关市此财用之所出也顾㳂革损益虽历代不同要之必本于此过是则非王制矣伏见近建赋役之法率令输钱夫钱者人君之所操不与民共之者也人君以之权轻重而御之事制开塞以通政术称物均施以平准万货故有国家者必亲操其柄官自冶铸民盗铸者抵罪至死示不得共其利也夫钱者无益饥寒之实而足以致衣食之资是谓以无用而成有用人君通变之神术也本朝经国之制县乡板籍分立五等以两税输谷帛以丁口供力役此所谓取于田者也金银铜铁鈆钖茶盐香矾诸货物则山海坑冶场监出焉此所谓取于山泽者也诸莞榷征筭斥卖百货之利此所谓取于闗市者也榷钱一物官自鼓铸臣向者再緫邦计见诸鑪嵗课上下百万緍天下嵗入茶盐酒税杂利仅五千万緍公私流布日用而不息上自宗庙社稷百神之祀省御供奉官吏廪禄军师乗马征戍聘赐凡百用度斯焉取给出纳大计备于此矣景德以前天下财利所入茶盐酒税嵗课一千五百余万缗太宗以是料兵閲马平河东讨拓䟦贼嵗有事于契丹真宗以是东封岱宗西祀汾睢南幸亳未尝闻加赋于民而调度克集庆历以后财利之入乃三倍于前朝而惟日不足何事功之异也举是而言则本末之原有可得而究者矣陛下悯时政之损敝志在变而通之以财成天下之务故创法立制设青苗以赈乏絶建募佣以㢮繇役所大措置事以十数要在崇德而广业以恵飬元元而已臣官在守藩职在长民朝廷政令非敢出位而言至于民事利害以言职也夫民事之利害衆矣顾率钱之患独切故敢具言其事自古田税谷帛而已今二税之外诸色㳂纳其目曰陪钱地钱食盐钱牛皮钱篙钱鞋钱如此杂科之类大约出于五代之季急征横歛因而着籍遂以为常今以一陈州言之州四县合二万九千七百有余户夏秋二税凡斛㪷一十五万八千有零硕正税并和预买䌷绢三万有零疋丝绵四万九千有零两此常赋也复有盐钱一万五千八百有零贯并夏秋㳂纳钱虽缘敝法承习已久然此诸色钱常例亦多用折纳斛㪷不悉输钱也大㮣古今田制未有输钱之法也今乃嵗支苗钱六万七千余贯计息钱一万三千三百贯有零嵗纳役钱四万七千余贯此乃常赋之外嵗输贯钱六万余千以陈之户口不敌诸州之一县率是以准天下之所输可见也凡公私钱币之发歛其则不远百官羣吏三军之俸给夏秋籴买谷帛坑冶场监本价此所以发之者也田庐正税茶盐酒税此所以歛之者也民间货布之丰寡视官钱所出之少多官钱出少民用已乏则是常赋之外钱将安出若募钱输官还以募佣钱既出入非畜聚也夫募钱者率之本民散于堕游市井自如南畒空矣穷乡荒野下户细民冬至节腊荷薪刍入城市徃来数十里得五七十钱买葱茹盐醢老稚以为甘美平日何尝识一钱臣闻诸路其间刻薄吏㸃閲民田庐舎牛具畜产桑枣杂木以定户等乃至寒瘁小家农器舂磨铚釡犬豕凡什物估千输十估万输百食土之毛者莫得免焉故天下之民遑遑无所措手足谓之钱荒吏厉锋气以刻削为功干赏蹈利而赏利从之此岂圣意之然耶必料天聪亦未之详闻也陛下本欲以美利利天下至于施为见于行事非复圣意所存者矣陛下盛㫖一出执政奉行稍已增益至于有司苛细甚矣颁下诸路职司之官各出所见展转交害本同而末异朝行而夕改郡县承用以至不胜其敝且民田二税水旱检放自有常制青苗之息或遇灾伤犹暂倚阁募役之钱年虽大杀不可免也豪滑乗民之急举贷取息至或相因倍输诚侵酷矣然不越谷帛民耕织之所有也州县之役若身充若雇佣率三分其费而二分出于薪粒大乡户衆一役代归十余年间安居无所预矣募法之行且三年初年民始大骇吏议法未一或纳或否次年已有伐桑枣卖田宅鬻牛畜今年稍荒歉处民流散多矣推此其可以经乆者耶而乃恬弗为怪莫之改图㠯恐国家之忧不在四夷而见伏戎于莽矣伏惟陛下深思宗社之重俯察下民之情申命大臣精议输钱之法此大事也非取于高谈虚论苟且而已矣夫苟且者臣下之身谋远虑者陛下家国之计愚而不可欺弱而不可胜者民也傥民情失于抚御大势一有动危虽有智者恐无以善于后矣输钱二事而募法之害尤重臣故勤勤先其重者今所开陈特举大体其为害条目不可悉数也臣上荷圣恩至深至重自念衰疲不任陈力一旦先犬马填沟壑没有遗恨故求一对清光专为陈此愚恳少効补报粗寛愧负事闻天听退就斧钺臣所快也惟陛下留神省察论灾异刘敞臣伏以圣王所甚畏事者莫如天所甚听用者莫如民是故观天意于灾祥察民情于謡俗因灾祥以求治之得失原謡俗以知政之善否诚少留意则皆粲然矣前古贤圣之君莫不循此以导其下忠信之臣莫不缘此以讽其上上下相饬而自天祐之窃见朝廷每有吉应嘉瑞则公卿称贺至于灾异非常可恠之事则寂然莫有言者虽归美将顺臣子之常操而于儆戒吁俞理似未尽陛下复不自延问以求天意恐非所谓小心翼翼昭事上帝聿怀多福者也臣愚以谓五经灾异之説最深最切设四方所上竒物恠变妖孽沴疾有非常可疑者宜使儒学之臣据经义传时事以言若其言是可以当天意若其言非足以广圣聪如近日雨雪骤寒人有冻死者此亦灾变之一端矣惟聪明睿智忧深思远顺时防微不可不虑也臣忝近列愚不能通古今切观前世商高宗周成王畏天威享福祚之益诚愿陛下留意于此臣不胜区区论温成立忌刘敞臣伏闻勑㫖为温成皇后立忌礼官请对不许臣切惑之凡朝廷常务百司小事犹当上稽旧典下探衆论何况宗庙大礼至尊至重岂可以一时之宠独决圣心义有僣失贻笑万世亏损盛明悔不可追今议者乃云有邪臣密眩惑圣聪导陛下以非礼劝陛下以拒谏若此无实尚非美事设其实然罪亦大矣当伏两观之诛以谢天下且自太祖以来后庙四室皆陛下之妣也犹不立忌奈何以温成私眤之爱变古越礼则是贵妾于妣尊嬖于嫡上无以事宗庙下无以教后嗣恐祖宗神灵不乐于此非陛下奉先思孝之意也昔成汤改过不吝故称圣王格于皇天愿陛下毋笃于嬖近之宠毋安于邪佞之説毋变先帝之旧典无枉宗庙之正礼回意易虑割情去私询于司存追寝过命使万万亿年无复讥议天下幸甚臣以无能忝备儒馆礼乐之失臣得预言论辅郡节制刘敞臣伏覩诏勑建置辅郡改张官司实欲开广王畿増重京邑垂制久远强干弱枝者也然臣切有所惑以谓许郑陈滑曹既在寰内则不当复存军额犹称节镇节镇之设盖古方伯连率之谓非寰内诸侯也凡改制立法固必闗盛衰之中然后可以永世无敝昔孔融疾曹操専法汉王室寡弱于是建议欲复古千里之制不以封建操遂恶融终于害之然此本由汉家制度无法不稽古尔设令京师诸侯素有分限则强臣何由因缘以觊觎今朝廷甫欲建设近辅周卫都内诚不宜复存五州节制之号以开后世诸侯因缘封建之萌何况今之节制重于古之封建孔子曰必也正名名之不正五变之末至于民无所措诸手足故不可不审也汉武本置三辅皆治长安中非不知鼎立千里之内为便也其意乃实不欲使亿兆之衆偏有所分而已及唐虽以同华为二辅各自一郡然犹不立军额立军额者皆方面征镇当一道者也臣谓今日事体固当法之忠武彰化等军额尽可停罢独存其州名于理为允伏乞令近臣详议论邪正刘敞臣伏以驭臣之道在分别邪正正臣当亲而近之邪臣当踈而远之至于天下之人亦皆以此窥朝廷若正臣聚于朝则姦雄屏息治平可望若邪臣聚于朝则侥倖竞进倾败可待二者不可不深察也臣伏覩朝廷太平积久贤能衆多然其间邪正亦杂有之或爱君忧国非公正不发愤或朋党比周背公树私亦有循黙自守不能为善又不敢为恶陛下临御三十余年矣以上圣之姿监羣下所为固无遁形固无隐情然有可戒谨者在此而已凡正臣常难进而易退邪臣常易进而难退何以言之正臣者唯义所在言则逆君之耳是所以难进也言或不用不欲自显因事而去是所以退易也邪臣者唯利所在言则逢君之欲是所以易进也行虽恶不顾礼义名虽丑不知愧耻患失之耳是所以难退也此两臣者愿陛下参伍观之毋使当亲者踈当踈者亲则朝廷尊荣而社稷安矣近者翰林侍读学士吕溱枢密直学士蔡襄继出典郡今又闻御史中丞孙抃翰林学士欧阳脩知制诰贾黯韩绛并乞补外此其人等皆有直质无流心议论不阿执政有益当世者也诚不宜许之使四方有以窥朝廷而姦佞侥倖之雄因而竞起此则分别邪正之一端也臣以孤拙忝官侍从日夜思惟无以少禆聪明恐陛下忽于正臣之易退而忘左右前后直道之不容也不胜其愚谨献所闻唯赐采择之皇朝文鑑卷第四十七皇朝文鑑皇朝文鑑卷第四十八皇朝文鑑卷第四十八奏䟽论增置谏官蔡襄请叙用孙沔蔡襄论陈执中范镇请建储范镇请留欧阳脩等供职赵抃论皇城司廵察亲事官司马光请令皇子伴读提举左右人司马光论后宫等级司马光贡院乞逐路取人司马光进五规司马光论增置谏官蔡襄臣伏见朝廷选用王素余靖欧阳脩等増备谏官是三人者皆特立之士昔以直言触忤权臣摈斥且久今者一日并命人无贤愚万口相庆皆谓陛下特发神断擢任不疑盖陛下深忧政教未举赏罚未明羣臣之邪正未分四方之利害未究故増耳目之官以广言路此陛下为社稷生灵大计也臣切思任谏非难唯用谏之难如素靖脩等忠诚刚气着信于人况䝉陛下奖㧞之知必能箴阙失献明模擿囬邪击权倖思所以报効也然邪人恶之必有御之之説不过曰某人也好名也好进也彰君过也或进此説正是邪人欲蔽天聦不可不察臣请为陛下陈之一曰好名夫忠臣务尽其心事有必湏切直者则极论之岂顾名哉若避好名之毁而无所陈施则土木其人皆可备数何烦陛下选拣如此之至况名者圣人以之励世俗分善恶岂可废乎借使为善近名陛下试思今之人远权利敦洁行以近名者亦几人哉二曰好进前古谏臣之难者遭昏世上犯威严旁触势要鼎镬居侧斧锧在前死且不辤安得好进乎盖近来諌官进用太速故世人得以谓之好进今谏官有尽忠补阙之効陛下但久而勿迁使其人果忠且义虽死于是官万无恨矣三曰彰君过凡谏诤之臣盖以司乎过举也缓则密䟽急则昌言期于必正若人主从而行之适以彰乎从谏之美安得谓之彰过乎然谏官亦有好名好进彰君过者异于此巧者之爲谏臣事之难言者则喑而不言择其无所忤者言之就令不行不复再议退而曰事我尝言之矣此可谓之好名也容容黙黙无所耻媿践厯资序以登贵仕此可谓之好进也凡人主之有过谏官最为近密或不尽言人主何从而知且变更乎传之当世垂之于后终以为过此可谓彰君过也臣向之所论乃忠臣巧者之分愿赐省览今陛下出于圣虑自擢谏官必自主之若有陈述于理适当即赐施行无使天下之人谓朝廷有好谏之名而无好諌之实使其言有讦切亦愿优假无为姦邪谗间致有斥逐使天下之人指朝廷有拒諌之失也臣迹远言近不任兢惶激切之至请叙用孙沔蔡襄伏见分司南京孙沔以罪谴谪臣以守官海域去京师至远事出传闻不得真实然观贬降之重及有履秽之词皆谓孙沔知杭州日有赵氏事沔诚有之固当重责然沔之治杭州刬除蠧弊撃擿豪强令行禁止与浮屠大族日爲雠敌其间虽有过当而风俗混淆至今衰息所爲如是虽至愚之人必能自察沔虽阔略然老于人事以严明自处而輙爲不法至此使一日罢去小人共怨何恃而得安全是明目而投槛穽孰肯为哉臣恐审问体量之际未得其实臣闻赵氏与父同日下审问所其父一夕而死所以道路之言皆谓榜掠以成其事古者大臣不理沈寃沔以尝副枢府待罪而已臣恐継今以后大臣有罪不能自明由沔而始顷年侬贼冦钞二广近侍至多独沔被遣瘴毒恶地干戈危处沔亲当之是亦有劳矣今以累赦之余三州检索安能无过沔且老矣摧落之余岂复自振然臣子之分恶名难受伏乞陛下哀怜念已用之効察难明之咎湔洗拂拭有所任用必能修省以报陛下天地再生之施论陈执中范镇臣闻去年十二月荧惑犯房上相未几陈执中家决杀婢使议者以爲天变应此臣切谓不然执中再入爲相未及二年变祖宗大乐隳朝廷典故缘葬事除宰相除翰林学士除观察使其余僣赏不可悉纪陛下罢内降五六年来政事清明近日稍复奉行至有侍从臣寮之子亦求内降内臣无名超资改转月须数人又今天下民困政爲兵多而益兵不已执中身爲首相议当论执而因执循苟简曾不建言天变之发实为此事陛下释此不问御史又专治其私舍大责细臣恐虽退执中未当天变乞以臣章宣示御史然后降付学士草诏使天下之人知陛下退大臣不以其家事而以其职事后来执政不敢恤其家事而尽心于陛下职事请建储范镇伏惟谏官者为宗庙社稷计也谏官而不以宗庙社稷计事陛下者爱死而尸利之人也臣不为也臣不为爱死尸利而以宗庙社稷之计献者知谏官之任也不敢负陛下也惟陛下裁之臣使契丹还过河北河北之人籍籍纷纷皆谓陛下方不豫时有言曰我不能管天下事也又唿大臣而戒之曰且看太祖太宗面道路传闻不审信然否如其信然则有得有失其失谓何陛下忧劳万㡬有风露晦明之感才一不豫而遽言不能管天下事此臣所谓陛下之言为失也其得谓何方陛下不豫时中外皇皇莫知所为而陛下方以祖宗后裔为念是宗庙社稷之计虑至深且明也臣所谓陛下之言为得也今陛下既已平复御殿听政是向之失者以为得也愿推所谓得者而终行之行之之术非明则不审非果则不决惟审与决而宗庙社稷之计定矣方今祖宗后裔蕃衍盛大信厚笃实伏惟陛下㧞其尤者优其礼数试之以政或置之左右与图天下之事以系天下人心异时诞育皇嗣复遣还邸则景德中故事是也初周王既薨真宗皇帝取宗室子飬之宫中者天下之大虑也太祖皇帝舍其子而立太宗皇帝者天下之大公也宗庙社稷之至计也唐自昭肃后君臣之间讳言储副事者闇君之为也伏惟陛下观太祖皇帝大公之心考真宗皇帝时故事而黜唐昭肃以下之为断于圣心以幸天下臣不胜大愿臣考之于古参之于今谋之于心书之于䟽䟽成而累月不上者大惧无益于事死今之世以累陛下之明也既而自解曰陛下方不豫时尚不忘宗庙社稷之至计今已平复肯忘宗庙社稷之至计而杀敢言之諌官乎必不然也臣所以冐万死而无避也伏惟赦臣万死之罪审之决之以定宗庙社稷之至计非独臣䝉更生之赐乃天下之人之心也不胜区区之愚臣昧死再拜请留欧阳脩等供职赵抃伏以天子南面之尊左右前后湏得正人贤士为之羽翼朝廷有大赏罚可以询访有大阙失可以禆益有大急难可以谋议有大礼法可以质正窃见近日以来所谓正人贤士者纷纷引去朝廷奈何自剪除羽翼臣未见其能致远也忧国之人莫不为之寒心如吕溱知徐州蔡襄知泉州吴奎被黜知寿州韩绛知河阳府此皆衆所共惜其去又闻欧阳脩乞知蔡州贾乞知荆南府侍从之贤如脩軰无几今坚于请郡者非他盖杰然正色立朝既不能曲奉权要而乃日虞中伤皆欲扳溱襄奎绛而去耳今陛下又从其请而外补之臣恐非朝廷之福朝廷万一有缓急事则陛下何从而询访也何从而禆益也何从而谋议也何从而质正也所失既多虽悔何及诗不云乎济济多士文王以宁此谓文王虽大圣人得居尊而安宁者盖在朝多贤哲之士而致之然也臣愚伏望陛下鑑古于今勿使脩等去职留为羽翼以自辅助则中外幸甚臣无任恳切纳忠之至论皇城司廵察亲事官司马光臣等伏闻皇城司亲事官奏报有百姓杀人私用钱物休和事下开封府推鞠皆无事实欲乞元初廵察人照勘其皇城司庇䕶不肯交付臣等切详祖宗开基之始人心未安恐有大姦阴谋无状所以躬自选择左右亲信之人使之周流民间密行伺察当是之时万一有挟私诬枉者则斧钺随之是以此属皆知畏惧莫敢为非今海内承平已踰百年上下安固人无望望世变风移宜有釐革而因循旧贯更成大弊乃至帝室姻亲诸司仓库悉委此属廉其过失广作威福公受货赂所爱则虽有大恶掩而不问所憎则举动语言皆见掎摭臣等常病国家择天下贤才以爲公卿百官而犹不可信顾任此厮役小人以爲耳目岂足恃哉今乃妄执平民加之死罪使人幽系囹圄横罹楚毒幸而不自诬服仅能辨明若更不听有司诘问元初廵察之人少加惩戒臣恐此属无复忌惮愈加恣横使京师吏民无所措其手足此岂合祖宗之意哉伏望朝廷指挥皇城司令送元初廵察人下开封府推问本情或仇嫌或察访卤莽各随其状依法施行仍自今后永为定制庶可以塞欺罔之源絶侵寃之门以全国家至公之道请令皇子伴读提举左右人臣伏见陛下差直史馆王陶充皇子伴读祕阁校理孙思恭充本位説书此诚国家之首务圣哲之远图然臣闻三代令王置师傅保以教其子又置三少与之燕居至于左右前后侍御仆从之人皆选孝悌端良之士逐去邪人母得在侧使之日见正事闻正言然后道明而德成心谕而体安福被兆民功流万世此教之所以为益也今陶等虽为皇子官属若不日日得见或见而遽退语言不洽志意不通未尝与之论经术之精㣲辨人情之邪正究义理之是非考行已之得失教者止于供职学者止于备礼而左右前后侍御仆从或有佞邪谗巧之人杂处其间出入起居朝夕相近诱之以非礼导之以不义纳之以謟谀济之以诈伪虽皇子资性聪明端悫难移然亲近易习积易易迁謟谀易入诈伪易惑如此则虽有硕儒端士为之师傅终无益也臣闻孟子曰虽有天下易生之物一日暴之十日寒之未有能生者也吾见亦罕矣吾退而寒之者至矣又曰一齐人传之衆楚人咻之虽日挞而求其齐也不可得矣臣愚伏望陛下多置皇子官属博选天下有学行之士以充之使每日在皇子位与皇子居处燕游讲读道义耸善抑恶辅成懿德其左右前后侍御仆从亦皆选小心端悫之人使所属官司结罪保明然后得入仍专委伴读官提举觉察若有佞邪谗巧之人诱导皇子为非礼义之事者委伴读官紏举施行即时斥逐不令在侧若皇子自有过失再三规诲不从者亦听以闻如此则必进德修业日就月将善人益亲邪人益踈诚天下之幸也大理评事赵彦若孝友温良谨洁正固博闻彊记难进易退国子监直讲李寔好学有文修身谨行秘阁校理孟恂清纯恺悌始终如一此臣之所知也伏望陛下择此三人及广求其比以备皇子官属臣推心尽忠不敢存形迹僣越妄言伏俟谴谪论后宫等级臣闻王化之兴始于闺门故易基干坤诗首闗睢前世皆择良家子以充后宫位号等级各有员数祖宗之时犹有公卿大夫之女在宫掖者其始入宫皆湏年十二三以下医工胗视防禁甚严近嵗以来颇隳旧制内中下陈之人竞置私身等级寖多无复限极监勒牙人使之雇买前后相継无时蹔絶致有军营井市下俚妇女杂处其间不可辨识此等置之宫掖岂得为便臣尝念此不胜愤惋今陛下即位之初百度惟新嫔嫱之官皆阙而未备臣谓宜当此之时定立制度依约古礼使后宫之人共为几等等有几人若未足之时且虚其员数既足之后不可更增凡初入宫皆湏㓜年未适人者若求乳母亦湏选择良家性行和谨者方得入宫传之子孙为万世法此诚治乱之本祸福之原不可以为细事而忽之取进止贡院乞逐路取人准中书批送下知封州栁材奏欲乞今后南省考试进士将开封国学鏁㕔举人试巻衮同煳名其诸道州府举人试巻各以逐路煳名委封弥官于试巻上题以在京逐路字用印送考试官其南省所放合格进士乞于在京逐路以分数裁定取人所贵国家科第均及中外如允所请乞下两制详者当院今将簿籍勘㑹近嵗三次科场比较在京及诸路举人得失多少之数显然不均盖以今朝廷每次科场所差试官率皆两制三馆之人其所好尚即成风俗在京举人追趋时好易知体面渊源渐染文采自工使僻远孤陋之人与之为敌混同封弥考校长短势不相侔孔子曰十室之邑必有忠信如丘者焉言虽微陋之处必有贤才不可诬也是以古之取士以郡国户口多少为率或以德行材能随其所长各有所取近自族姻远及夷狄无小无大不可遗也今或数路之中全无一人及第则所遗多矣国家用人之法非进士及第者不得美官非善为诗赋论策者不得及第非游学京师者不善为诗赋论策以此之故使四方学士皆弃背乡里违去二亲老于京师不复更归其间亦有身负过恶或隐忧匿服不敢于乡里请解者徃徃私置监牒妄冐戸贯于京师取解自间嵗开科场以来远方举人或惮于徃还只在京师寄应者比旧尤多国家虽重为科禁率至于不用䕃赠冒犯之人嵗嵗滋多所以然者盖由每次科塲及第进士大率是国子监开封府解送之人则人之常情谁肯去此而就彼哉夫设美官厚利进取之涂以诱人于前而以苛法空文禁之于后是犹决洪河之尾而捧土以塞之其势必不行矣书曰无偏无党王道荡荡国家设贤能之科以待四方之士岂可使京师作妄之人独得取之今来柳材起请科场事件若依而行之委得中外均平事理允当可使孤远者有望荣进侥倖者各思还本矣难者必曰国家比设封弥腾録以尽至公其诸路举人所以及第少于在京者自以文艺踈拙长短相形理宜黜退今若于封弥试巻上题在京逐路字号必虑试官挟私者因此得以用情是正不然国家设官分职以待贤能大者道德器识以弼谐教化其次明察惠和以拊循州县其次方畧勇果以扞御外侮小者刑狱钱谷以供给役使岂可专取文艺之人欲以备百官济万事邪然则四方之人虽于文艺或有所短而其余所长有益公家之用者盖亦多矣安可尽加弃斥使终身不仕邪凡试官挟私者不过徇其亲知乡党今虽题逐路字号若试官欲徇亲知则一路之人共聚一处不知何者为其亲知若欲徇一乡党则一路之中所取自有分数岂可偏于本路剩取一人以言之虽题逐路字号试官亦无所容其私也若朝廷尚以爲有所嫌疑即乞令封弥将国子监开封府及十八路临时各定一字爲偏傍立号假若国子监尽用干字开封府尽用坤字京东路尽用离字京西路尽用坎字偏傍其余路分并依此例委知贡举官于逐号之中考校文理善恶各随其所长短每十人中取一人奏名不六人以上五人以下更不取人其亲戚举人别试者缘人数至少更不分别立号只依旧条混同封弥分数取人其合该奏名者更不入南省奏名如允所奏乞降指挥下贡院遵守施行者进五规状右臣幸得备位諌官窃以国家之事言其大者远者则汪洋濩落而无目前朝夕之益䧟于迃阔言其小者近者则脞委琐徒足以烦浼圣听失于苛细夙夜惶惑口与心谋涉厯累旬乃敢自决与其受苛细之责不若取迃阔之讥伏以祖宗开业之艰难国家致治之光美难得而易失不可以不谨故作保业隆平之基因而安之者易为功頽坏之势从而救之者难为力故作惜时道前定则不穷事前定则不困人无逺虑必有近忧故作远谋燎原之火生于荧荧怀山之水漏于涓涓故作重微象龙不足以致雨画饼不足以疗饥华而不实无益于治故作务实合而言之谓之五规此皆守邦之要道当世之切务戆陋狂瞽触冐忌讳惟知纳忠不敢爱死伏望陛下以万㡬之余游豫之间垂精留神特赐省览万一有取裁而行之则臣生于天地之间不与草木同朽矣谨具状奏闻保业天下重器也得之至艰守之至艰王者始受天命之时天下之人皆我比肩也相与角智力而争之智竭不能抗力屈不能支然后肯稽颡而为臣当是之时有智力相偶者则为二相参者则为三愈多则愈分自非智力首出于世则天下莫得而一也斯不亦得之至艰乎及夫继体之君羣雄已服衆心已定上下之分明彊弱之势殊则中人之性皆以为子孙万世如㤗山不可揺也于是有骄惰之心生骄者玩兵黩武穷泰极侈神怒不恤民怨不知一旦涣然四方糜溃秦隋之季是也惰者沈酣宴安虑不及远善恶杂糅是非颠倒日复一日至于不振汉唐之季是也二者或失之彊或失之弱其致败一也斯不亦守之至艰乎臣窃观自周室东迁以来王政不行诸矦多僣分崩离析不可胜纪凡五百有五十年而合于秦秦虐用其民十有一年而天下乱又八年而合于汉汉为天下二百有六年而失其柄王莽盗之十有七年而复为汉更始不能自保光武诛除僣伪凡十有四年复能一之又一百五十有三年董卓擅朝州郡瓦解更相吞噬至于魏氏海内三分凡九十有三年而合于晋晋得天下才二十年惠帝昏愚宗室作难羣胡乗衅浊乱中原散为六七聚为二三凡二百八十有八年而合于隋隋得天下才二十有八年炀帝无道九州幅裂八年而天下合于唐唐得天下一百有三十年明皇恃其承平荒于酒色飬其疽囊以为子孙不治之疾于是渔阳窃发而四海横流矣肃代以降方镇䟦扈号令不从朝贡不至名为君臣实为雠敌陵夷衰微至于五代三纲頽絶五常殄灭怀玺未暖处宫未安朝成夕败有如逆旅祸乱相寻战争不息流血成川泽聚骸成丘陵生民之类其不尽者无几矣于是太祖皇帝受命于上帝起而拯之躬擐甲胄栉风沐雨东征西伐扫除海内当是之时食不暇饱寝不遑安以为子孙建太平之基大勲未集太宗皇帝嗣而成之凡二百二十有五年然后大禹之迹复混而为一黎民遗种始有所息肩矣由是观之上下一千七百余年天下一綂者五百余年而已其间时时小有祸乱不可悉数国家自平河东以来八十余年内外无事然则三代以来治平之世未有若今之盛者也今人有十金之产犹以为先人所营苦身劳志谨而守之不敢失坠况于承祖宗盛美之业奄有四海传祚万世可不重哉可不审哉夏书曰予临兆民凛乎若朽索之驭六马周书曰心之忧危若蹈虎尾涉于春冰臣愿陛下夙兴夜寐兢兢业业思祖宗之勤劳致王业之不易援古以鉴今知太平之世难得而易失则天下生民至于鸟兽草木无不幸甚矣惜时夏至阳之极也而一隂生冬至阴之极也而一阳生故盛衰之相乗治乱之相生天地之常经自然之至数也其在周易泰极则否否极则泰丰亨宜日中孔子传之曰日中则昊月盈则食天地盈虚与时消息而况于人乎况于鬼神乎是以圣人当国家隆盛之时则戒惧弥甚故能保其令问永久无疆也凡守太平之业者其术无他如守巨室而已今人有巨室于此将以传之子孙为无穷之规则必实其堂基壮其柱石彊其栋梁厚其茨盖高其垣墉严其闗键既成又择子孙之良者使谨守之日省而月视欹者扶之弊者补之如是则虽亘千万年无頽坏也夫民者国之堂基也礼法者柱石也公卿者栋梁也百吏者茨盖也将帅者垣墉也甲兵者闗键也是六者不可不朝念而夕思也夫继体之君谨守祖宗之成法苟不隳之以逸欲败之以谗謟则世世相承无有穷期及夫逸欲以隳之谗謟以败之神怒于上民怨于下一旦涣然而去之则虽有仁智恭俭之君焦心劳力犹不能救陵夷之运遂至于颠沛而不振呜唿可不鉴哉今国家以此承平之时立纲布纪定万世之基使如南山之不朽江河之不竭可以指顾而成耳失今不为已廼顿足扼腕而恨之将何益矣诗云我日斯迈而月斯征夙兴夜寐无忝尔所生时乎时乎诚难得而易失也远谋易曰君子以思患而豫防之书曰远乃猷诗曰猷之未远是用大諌昔圣人之教民也使之方暑则备寒方寒则备暑七月之诗是也今夫市井裨贩之人犹知旱则资舟水则资车夏则储裘褐冬则储絺绤彼偷安苟生之徒朝醉饱而暮饥寒者虽与之俱爲编戸贫富必不侔矣况爲天下国家者岂可不制治于未乱保安于未危乎诗云迨天之未阴雨彻彼桑土绸缪牖戸今汝下民或敢侮予孔子曰为此诗者其知道乎能治其国家谁敢侮之迨天之未阴雨者国家间暇无有灾害之时也彻彼桑土者求贤于隐微也绸缪牖戸者脩敇其政治也夫桑土者鸱鸮所以固其室也贤隽者明主所以固其国也国既固矣虽有侮之者庸何伤哉臣窃见国家每边境有急羽书相衔或一方饥馑饿莩盈野则庙堂之上焦心劳思忘寝废食以忧之当是之时未尝不以将帅之不选士卒之不练牧守之不良仓廪之不实追责前人以其备御之无素也幸而烽燧息五谷登则明主举万寿之觞于上郡公百官歌太平纵娱乐于下晏然自以为长无可忧之事矣呜唿使自今日以徃四夷不复犯边水旱不复为灾则可矣若犹未也则天幸安可数恃哉陛下何不试以间暇之时思之不幸边鄙有警饥馑荐臻则将帅可任者为谁牧守可倚者为谁虽在千里之外使之常如目前至于甲兵之利钝金谷之盈虚皆不可不前知而豫谋也若待事至而后求之则已晚矣夫四夷水旱事之细者也抑又有大于是者陛下亦尝留少顷之虑乎诗云维彼圣人瞻言百里维此愚人覆狂以喜此言远谋之难知近言之易行也夫谋逺则似迃似迃则人皆忽之其为害至惨也而无切身之急为利至大也而无旦夕之验则愚者抵掌谓之迃也宜矣国家之制百官莫得久于其位求其功也速责其过也备是故或飬交饰誉以待迁或容身免过以待去上自公卿下及斗食自非忧公忘私之人大扺多怀苟且之计莫肯为十年之规况万世之虑乎自非陛下惕然远览勤而思之日复一日长此不已岂国家之利哉此臣日夜所以痛心泣血而忧也昔贾谊当汉文帝之时以为天下方病大瘇又苦盭又类辟且病痱陛下视方今国家安固公私富实百姓乐业孰与汉文然则天下之病无乃更甚乎失今不治必为痼疾陛下虽欲治之将无及已治之之术非有他竒巧也在察其病之缓急择其药之良苦随而攻之勿责目前之近功期于万世治安而已矣重㣲虞书曰兢兢业业一日二日万几何谓万几几之为言㣲也言当戒惧万事之㣲也夫水之㣲也捧土可塞盛也漂木石没丘陵火之㣲也勺水可灭及其盛也焦都邑燔山林故治之于㣲则用力寡而功多治之于盛则用力多而功寡是故圣帝明王皆销恶于未萌弭祸于未形天下阴被其泽而莫知所以然也周易坤之初六于律为林钟于暦为建未之月阳气方盛而阴气已萌物未之知也是故圣人谨之曰履霜坚冰至言为人君者当絶恶于未形杜祸于未成也繋辞曰知几其神乎君子知㣲知彰知柔知刚万夫之望谓此道也孔子谓哀公曰昧爽夙兴正其衣冠平旦视朝虑其危难一物失理乱亡之端君以此思忧则忧可知矣太宗皇帝命昭宣使河州团练使王继恩讨蜀平之宰相请除继恩宣徽使太宗不许曰宣徽使位亚两府若使继恩为之是宦官执政之渐也宰相固请以继恩功大佗官不足以赏之太宗怒切责宰相特置宣政使以授之真宗皇帝欲与章穆王皇后及后宫逰内库后辞曰妇人之性见珎寳财货不能无求夫府库者国家所以养六军备非常也今耗之于妇人非所以重社稷也真宗深以为然遂止由是观之先帝以睿明卓越防微杜渐如此之深可不念哉昔扁鹊见齐桓侯曰君有疾在腠理不治将深桓侯不悦曰医之好利也欲以不疾者为功及在血脉在肠胃桓侯皆不信及在骨髓扁鹊望之遂逃去徐福言霍氏太盛宜以时抑制汉宣帝不从及霍氏诛人为之讼其功以为曲突徙薪无恩泽焦头烂额为上客故未然之言常见弃忽及其已然又无所及夫宴安怠堕肇荒淫之基竒巧珍玩发奢泰之端甘言悲辞启侥倖之涂附耳屏语开谗贼之门不惜名器导僣逼之源假借威福授陵夺之柄凡此六者其初甚微朝夕狎玩未覩甚害日滋月益遂至深固比知而革之则用力百倍矣伏惟陛下思万几之至重览大易之明戒诵孔子之格言继先帝之圣志使扁鹊得早从事毋使徐福有曲突之叹则可脩之于庙堂而徳冒四海治以之于今日而福流万世优游逍遥而光烈显大岂不美哉岂不美哉务实周书曰若作梓材既勤朴斵惟其涂丹雘此言为国家者必先实而后文也夫安国家利百姓仁之实也保基绪传子孙孝之实也辨贵贱立纲纪礼之实也和上下亲逺迩乐之实也决是非明好恶政之实也诘姦邪禁暴乱刑之实也察言行试政事求贤之实也量材能课功状审官之实也询安危访治乱纳諌之实也选勇果习战闘治兵之实也实之不存虽文之盛美无益也臣窃见方今逺方穷民转死沟壑而屡赦有罪循门散钱其于仁也不亦逺乎本根不固有识寒心而道宫佛庙修广御容其于孝也不亦逺乎统纪不明癸器紊乱而雕缋文物修饰容貌其于礼也不亦逺乎羣心乖戾元元愁苦而断竹数黍敲叩古器其于乐也不亦逺乎是非错缪贤不肖浑殽而钩校簿书访寻比例其于政也不亦逺乎姦暴不诛寃诘不理而拘泥微文纠擿细过其于刑也不亦逺乎行能之士沉沦草野而考校文辞指抉声病其于求贤不亦逺乎材任相违职业废弛而勘检出身比类资序其于审官不亦逺乎久大之谋弃而不省浅近之言应时施行其于纳谏不亦逺乎将帅不良士卒不精而广聚虚数徒取外观其于治兵不亦逺乎凡此十者皆文具而实亡本失而末在譬犹胶版为舟抟土为檝败布为帆朽索为维画以丹青衣以文绣使偶人驾之而履其上以之居平陆则焕然信可观矣若以之涉江河犯风涛岂不危哉伏望陛下拨去浮文悉敦本实选任良吏以子惠庶民深谋逺虑以安保宗庙张布纲纪使下无觎心和厚风俗使人无离怨别白是非使万事得正诛锄姦恶使威令必行取有益罢无用使野无遗贤进有功退不职使朝无旷官察谠言考得失使谋无不尽择智将练勇士使征无不服如是则国家安若泰山而四维之也又何必以文采之饰歌颂之声眩耀愚俗之耳皇朝文鑑皇朝文鑑卷第四十九皇朝文鑑卷第四十九奏䟽论治身治国所先司马光论阶级司马光论北边事冝司马光应诏论体要司马光论治身治国所先司马光臣伏覩皇太后手书已罢听政陛下钦承慈旨独断万机臣闻易曰君子以作事谋始又曰正朞年于国家大政犹多所谦抑虽时有处分皆常式小事非天下所望于陛下者也曏时外间议者曰陛下圣体未安倦于听覧及知圣体已安又曰陛下上畏皇太后之严欲尽人子之礼避专命之嫌韬藴聦明未敢施设今皇太后举国家大柄尽付之陛下则议者无复可言唯拭目倾耳以瞻望圣政而已矣陛下当此之际治身治国举措云爲不可不谨昔杨朱见衢涂而泣谓其可以左可以右所差甚微所失甚大也人主即政之初亦荣辱安危之衢涂也故臣愿陛下畱圣心焉臣闻治身莫先于孝治国莫先于公孔子曰孝德之本也又曰不爱其亲而爱他人者谓之悖德不恭其亲而恭他人者谓之悖礼未有根絶而叶茂源涸而流长者也仁宗皇帝以四海大业授之陛下其恩德之大天地不足以爲比今登遐之后骨肉至亲独有皇太后与公主数人陛下所当日夜尽心竭力供承抚养以副仁宗皇帝之意曏者皇太后听政之时左右侍卫之人不敢不恪求湏之物无敢不备既委去政柄臣窃虑有无识小人随势倾移侍奉懈慢供给有阙则天下之责皆归陛下此不可不留意朝夕省察者也又若有不逞之人于两宫之间剌探动静拾掇语言外如效忠内实求媚以相离间者臣愿陛下迎拒其辞执付有司加之显戮诛一人则群邪自退纳一言则百谗俱进此乃祸乱之机不可不深察也臣闻国事听于君家事听于亲臣愚以爲陛下在外朝之时刑赏黜陟之政当自圣心决之至禁庭之内取舍赐予事无大小不若皆禀于皇太后而后行陛下与中宫勿有所专如此则内外之体正尊卑之序明慈母欢欣于上臣民颂咏于下矣不然皇太后归政之后若侍衞之人稍有怠惰求湏之物小失供拟加以谗邪妄兴离间万一有丝毫阙失流闻于外或皇太后忧思不乐内生疾疢则陛下何以胜此名于天下哉虽百善不能掩矣臣故曰治身莫先于孝也洪范于好恶偏党之际六反言之重之至也周任曰爲政者不赏私劳不罚私怨大学曰欲明明德于天下者必先正其心有所忿则不得其正有所好乐则不得其正陛下奋发宫邸入纂皇极爰自潜跃至于天飞旧恩宿怨岂能尽无然今日即政之初皆不可置于圣虑以害至正也凡人君之要道在扵进贤退不肖赏善罚恶而已爵禄者天下之爵禄非以厚人君之所喜也刑罚者天下之刑罚非以快人君之所怒也是故古者爵人于朝与士共之刑人于市与衆弃之明不敢以已之私心盖天下之公议也今以四海之广百官之衆有智有愚有善有恶肩接迹杂沓并进臣愿陛下少留聪明详择其间苟有才德高茂合于人望者进之虽宿昔怨雠勿弃也有器识庸下无补于时者退之虽亲暱姻娅勿取也有励行立功爲世所推者赏之虽意之所憎勿废也有怀姦乱禁爲衆所疾者罚之虽意之所爱勿赦也如此则野无遗贤朝无旷官爲善者劝爲恶者惧上下恱服朝廷大治百姓䝉福社稷永安不然陛下若专居深宫自暇自逸威福之柄尽委大臣取适目前不爲逺虑贤愚不分善恶共贯不则所进者皆平生所亲爱所退者皆平生所不快所赏者皆謟谀而无功所罚者皆忠谅而无罪如此则中外解体纪纲隳紊群生失所天下可忧矣臣故曰治国莫先于公也此二先者荣辱之大本安危之至要臣愿陛下审思而力行之诗云亹亹文王令闻不已陛下诚能行此二者则盛德美誉滂沛洋溢近者传颂逺者褒叹不过旬月之间徧于天下达于四夷后日之政如顺风吹毛乘高决水可以不劳而成功矣取进止论阶级臣闻治军无礼则威严不行礼者上下之分是也唐自肃代以降务行姑息之政是以藩镇䟦扈威侮朝廷士卒骄横侵逼主帅上陵下替无复纲纪以至五代天下大乱运祚迫蹙生民涂炭祖宗受天景命圣德聦明知天下之乱生于无礼也乃立军前之制曰一阶一级全归伏事之仪敢有违犯罪至于死于是上至都指挥使下至押官长行等衰相承粲然有叙若身之使臂臂之使指莫敢不从故能东征西伐削平海内爲子孙建久大之业至今百有余年天下太平者皆由此道也近岁以来中外主兵臣僚往往不识大体好施小惠以盗虚名军中有犯阶级者务行寛贷是致军校大率不敢钤束长行甘言恱色曲加喣妪以至懦怯兵官亦爲此态遂使行伍之间骄恣悖慢寖不可制上畏其下尊制于卑所谓下陵上替者无过于此臣闻圣王刑期于无刑今寛贷犯阶级之人虽活一人之命殊不知军法不立渐成陵替之风则所系乃亿兆人之命也臣愚欲望陛下特降诏旨申明阶级之法戒勑中外主兵臣僚令一遵祖宗之制如敢有輙行寛贷曲收衆心者严加罪罚以儆其余庶㡬纲纪复振基绪永安论北边事冝臣闻明主谋事于始而虑患于微是以用力不劳而收功甚大窃见国家所以御戎狄之道似未尽其冝当其安靖附顺之时则好与之计校末节争竞细故及其桀傲暴横之后则又从而姑息不能诛讨是使戎狄益有轻中国之心皆厌于柔服而乐爲背叛近者西戎之祸生于髙冝北狄之隙起于赵滋而朝廷至今终未省寤犹以二人所爲爲是而以循理守分者爲非是以边鄙武臣皆锐意生事或以开展荒弃之地十数里爲功劳或以杀略老弱之虏三五人爲勇敢朝廷輙称其才能骤加擢用既而虏必忿恨遂来报复屠剪熟户钞劫边民所䘮失者动以千计而朝廷但知惊骇増兵聚粮其致冦之人既不追究而守邉之臣亦无谴责如此而望戎狄賔服疆场无虞是犹添薪扇火而求汤之不沸也臣愚窃惟眞宗皇帝亲与契丹约爲兄弟仁宗皇帝赦赵元昊背叛之罪册爲国主岁捐百万之财分遗二虏岂乐此而爲之哉诚以屈己之愧小爱民之仁大故也今陛下嗣已成之业守既安之基而执事之臣数以争桑之小忿不思灌瓜之大计使边鄙之患纷纷不息臣窃爲陛下惜之近者闻契丹之民有于界河捕鱼及于白沟之南剪伐桞栽者此乃边鄙小事何足介意而朝廷以前知雄州李中祐不能禁御爲不材别选州将以代之臣恐新将之至必以中祐爲戒而以赵滋爲法妄杀虏民则战鬬之端往来无穷矣况今民力彫弊仓库虚竭将帅乏人士卒不练夏国既有愤怨屡来侵冦祸胎已成若又加以契丹失欢臣恐国力未易支也伏望陛下严戒北边将吏若契丹不循常例小小相侵如鱼舡桞栽之类止可以文牒整㑹道理晓谕使其官司自行禁约不可轻以矢石相加若再三晓谕不听则闻于朝廷虽专遣使臣至其王庭与之辩论曲直亦无伤也若又不聼则莫若博求贤才増修德政俟公私冨足士马精强然后奉辞以讨之可以驱穹庐于幕北复汉唐之土宇与其争渔栁之胜负不亦逺哉应诏论体要司马光臣准御史台牒伏奉四月二十日诏勑传曰近臣尽规以其荣耻休戚与上同也今在此位者视朕过失与朝廷政事之阙黙而不言乃或私议窃叹若以其责爲不在已夫岂皆习见成俗以爲当然其亦有含章怀寳待倡而发者也今百度隳弛风俗偷惰薄恶烖异谴告不一此诚忠贤助朕忧惕以制改法捄弊除患之时冝令侍从官自今视朕过失与朝廷政事之阙无有巨细各具章奏极言无隐噫言善而不用朕有厥咎道之而弗言尔爲不恭朕将用此考察在位所以事君之实明黜陟焉臣以驽下之材自仁宗皇帝时䝉擢在侍从服事三朝恩隆德厚陨身䘮元不足爲报虽访问所不及犹将披肝沥胆以効其区区之忠况圣意采纳之督责之严谆谆如此臣敢营私避怨匿情爱已不爲陛下别白当今之切务庶几少补万分之一邪臣闻爲政有体治事有要自古圣帝明王垂拱无爲而天下大治者凡用此道也何谓爲政有体君爲元首臣爲股肱上下相维内外相制若网之有纲丝之有纪故诗云勉勉我王纲纪四方又云恺悌君子四方之纲古之王者设三公九卿二十七大夫八十一元士以纲纪其内设方伯州牧卒正连帅属长以纲纪其外尊卑有序若身之使臂臂之使指莫不率从此爲政之体也何谓治事有要夫人智有分而力有涯以一人之智力兼天下之衆务欲物物而知之日亦不给矣是故尊者治衆卑者治寡治衆者事不得不约治寡者事不得不详约则举其大详则尽其细此自然之势也益稷曰元首明哉股肱良哉庶事康哉言君明则能择臣臣良则能治事也又曰元首丛脞哉股肱惰哉庶事堕哉言君亲细务则臣不尽力而事废坏也立政曰文王罔攸兼于庶言庶狱庶慎惟有司之牧夫是训用违庶狱庶慎文王罔敢知于兹言文王择有司而任之其余皆不足知也康诰曰庸庸祗祗威威显民言文王用其可用祗其可祗刑其可刑专明此道以示民也是故王者之职在于量材任人赏功罚罪而已苟能谨择公卿牧伯而属任之则其余不待择而精矣谨察公卿牧伯之贤愚善恶而进退诛赏之则其余不待进退诛赏而治矣然则王者所择之人不爲多所察之事不爲烦此治事之要也臣窃见陛下日出视朝继以经席将及日中乃还宫禁入宫之后窃闻亦不自闲省閲天下奏事群臣章䟽逮至昏夜又御灯火研味经史博观群书虽中宗髙宗之不敢荒寕文王之日昊不食臣以爲不能及也然自践祚以来孜孜求治于今三年而功业未着者殆未得其体要故也祖宗创业垂统爲后世法内则设中书枢密院御史台三司审官审刑等在京诸司外则设转运使知州知县等衆官以相统御上下有叙此所谓纲纪者也今陛下好使大臣夺小臣之事小臣侵大臣之职是以大臣解体不肯竭忠小臣诿上不肯尽力此百官所以弛废而万事所以隳頽者也而陛下方用爲致治之本此臣之所大惑也臣微贱不得尽知朝廷之事且以耳目所接近日数事臣所知者言之其余陛下可以类求也昔汉文帝问陈平天下一歳决狱及钱谷出入㡬何平曰陛下即问决狱责廷尉问钱谷责治粟内史必也使卿大夫各得任其职此乃宰相事也若平者可谓能知治体矣今之两府皆古宰相之任也中书主文枢密主武若乃百官之长非其人刑赏大政失其冝此两府之责也至于钱谷之不充条例之不当此三司之事也陛下苟能精选晓知钱谷忧公忘私之人以爲三司使副判官诸路转运使各使乆于其任以尽其能有功则进无功则退名不能乱实伪不能掩眞安民勿扰使之自冨处之有道用之有节何患财利之不丰哉今乃使两府大臣悉取三司条例别置一局聚文士数人与之谋议改更制置三司皆不与闻臣恐所改更者未必胜于其旧而徒纷乱祖宗成法考古则不合适今则非冝吏縁爲姦农商失业数年之后府库耗竭于上百姓愁困于下衆心离骇将不复振矣且两府于天下之事无所不緫若百官之职皆使两府治之则在上者不胜其劳而在下者爲无所用矣又监牧使主养马四园苑主课利今乃使监牧使不属群牧司四园苑不属三司提举司则在下者各得专权自恣而在上者爲无所用矣陛下方欲纳天下于大治而使百官在上者不委其下在下者不禀其上能爲治乎若此之类臣窃恐未得其体也凡天下之事在一县者当委之知县在一州者当委之知州在一路者当委之转运使在边鄙者当委之将帅然后事乃可集何则久在其位识其人情知其物冝赏罚之权足以休戚所部之人使之信服故也今朝廷每有一事不委之将帅监司守宰使之自爲方略责以成効而施其刑赏常好别遣使者衘命奔走旁午于道所至徒有烦扰之弊而于事未必有益不若勿遣之爲愈也夫事之利害吏之能否皆非使者所能素知临时询采于人所询者或遇公明忠信之人犹仅能得其一二或遇私闇姦险之人则是非爲之倒置矣此二者交集于前而使者不能猝辨也是以往往害事而少能爲益非将帅监司守宰皆贤而使者皆愚也累歳之讲求与一朝之议论积久之采察与目前之毁誉精粗详畧其势不同故也其有居官累岁而不知利害临人积久而不知能否或虽知利害而不能变更虽知能否而不能黜陟此乃愚昧私曲之人朝廷当察而去之更择贤者以代其位不当数遣使者扰乱其间使不得行其职业也又庸人之情苟䇿非已出则嫉沮壊惟恐其成官吏若是者十常五六借使使者所规画曲尽其冝在彼之日其当职之人已怏怏不恱不肯同心以助其谋恊力以成其事曰朝廷自遣专使治之我何敢与知及返命之日彼必败之于后曰使者既谋而授我我今竭力而成之功悉归于首谋之人我何有哉此所以爲不若毋遣使者而属任当职之人爲愈也夫使者所以通逺迩之情固不可无然今之转运使即古使者之任苟得人而委之贤于蹔遣使者逺矣若监司自爲姦慝贪纵或有所隐蔽欺罔或爲部内之人所讼或所谋画之事未得其冝朝廷欲察其罪恶审其虚实判其曲直决其是非然后别遣使者按之若案得其实监司有罪则当废岂有但已者也今每有一事朝廷輙自京师遣使者往治之是在外之官皆无所用也使者既代之治事而当职之人亦无所刑无所废是只使拱手旁观偷安窃禄者矣若此之类臣窃恐似未得其体也今朝廷之士左右之臣皆曰陛下聦明刚断威福在已太平之功可指日而致臣愚窃独以爲未也臣闻古之圣帝明王闻人之言则能识其是非故谓之聦观人之行则能察其邪正故谓之明是非既辨邪正既分姦不能惑佞不能移故谓之刚取是而舍非诛邪而用正确然无所疑故谓之断诛一不善而天下不善者皆惧故谓之威赏一有功而天下有功者皆喜故谓之福今陛下聦明刚断则诚体之矣欲收威福之柄则诚有其志矣然于所以爲之之道尚或有所未尽故臣以爲太平之功未可期也夫帝王之道当务其逺者大者而略其近者小者国之大事当与公卿议之而不当使小臣参之四方之事当委牧伯察之而不当使左右觇之傥公卿牧伯尚不能择贤者而任之小臣左右独能得贤者而使之乎若苟爲不贤则险诐私谒无不爲已今陛下好于禁中出手诏指挥外事非公卿所荐举牧伯所纠劾或非次迁官或无故废罢外人疑骇不知所从此岂非朝廷之士左右之臣所谓聦明刚断威福在已者耶陛下闻其言而信之臣窃以爲过矣夫公卿所荐举牧伯所纠劾或谓之贤者而不贤谓之有罪而无罪皆有迹可见责有所归故不敢大爲欺罔若姦臣密白陛下令陛下自爲圣意以行之则威福集于私门而怨谤归于陛下矣安得谓之威福在陛下耶且陛下曏时中诏所指挥者率非大事至于两禁美官邉藩将帅省府职任诸路监司此皆衆人之所希求治乱之所系属当除授之际窃恐未必一一出圣志也若乃姦邪贪猥之人陛下所明知而黜去者或更改官而升资或不久复进用然则威福之柄果不在陛下而陛下偶未思也以此观之面誉陛下聦明刚断威福在已太平可立致者非愚则谀不可不察也陛下必欲威福在已曷若谨择公卿大臣明正忠信者留之愚昧阿私者去之在位者既皆得其人矣然后凡举一事则与之公议于朝使各言其志陛下清心平虑择其是者而行之非者不能复夺也凡除一官亦与之公议于朝使各举所知陛下清心平虑择其贤者而用之不肖者不能复争也如此则谋者举者虽在公卿大臣而行之用之皆在陛下安得谓之威福不在已耶陛下此之不爲而顾彼之久行臣窃恐似未得其要也夫三人群居无所统一不散则乱是故立君以司牧之群臣百姓势均力敌不能相治故从人君决之人君者苟不爲决从谁决之乎夫人心不同如其面焉国家凡举一事朝野之人必或以爲是或以爲非凡用一人必或以爲贤或以爲不肖此固人情之常自古而然不足恠也要在人主审其是非取是而舍非则安荣取非而舍是则危辱此乃安危荣辱之所以分也是以圣王重之故慱谋群臣下及庶人然而终决之者要在人君也古人有言曰谋之在多断之在独谋之多故可以观利害之极致断之独故可以定天下之是非若知谋而不知断则群下人人各欲逞其私志斯衰乱之政也诗云谋夫孔多是用不集发言盈庭谁敢执其咎如匪行迈谋是用不得于道哀哉爲猷匪先民是程匪大猷是经维迩言是听维迩言是争如彼筑室于道谋是用不溃于成此言周室之臣不知先王之大道务争近小之事人君不能定其可否而事终无成也汉世国家有大典礼大政令大刑狱大征伐必下公卿大夫博士议郎议其议者固不能一心有参差不齐者矣于是天子称制决之曰丞相议是或曰廷尉当是而群下厌然无有不服者矣今陛下听群臣各尽其情以议事此诚善矣然终不肯以圣志裁决遂使群臣有尚胜者以巧文相攻辩口相挤至于再至于三互相反覆无有限极臣愚深恐亏朝廷之政体损陛下之明德流闻四方取轻夷狄非嘉事也夫天下之事有难决者以先王之道揆之若权衡之于轻重规矩之于方圆锱铢毫忽不可欺矣是以人君务明先王之道而不习律令知本根既植则枝叶必茂故也近者登州妇人阿云谋杀其夫重伤垂死情无足愍在理甚明已伤不首于法无疑中材之吏皆能立断事已经审刑院大理寺刑部断爲死罪而前知登州许遵文过饰非妄爲巧说朝廷命两制定夺者再命两府定夺者再勑出而复收者一收而复出者一争论纵横至今未定夫以田舎一妇人有罪在于四海之广万机之衆其事之细何啻秋毫之末朝廷欲断其狱委一法吏足矣今乃纷纭至此设更有可疑之事大于此者将何以决之夫执条据例者有司之职也原情制义者君相之事也分争辩讼非礼不决礼之所去刑之所取也阿云之事陛下试以礼观之岂难决之狱哉彼谋杀爲一事爲二事谋爲所因不爲所因此苛察缴绕之论乃文法俗吏之所事岂明君贤相所当留意耶今议论岁余而后成法终于弃百代之常典悖三纲之大义使良善无告姦凶得志岂非徇其枝叶而忘其本根之所致耶若此之类臣切恐似未得其要也此皆衆人之所私议窃叹而莫敢明言者臣以独受恩深重不顾斧钺爲陛下言之惟圣明裁察臣光昧死再拜以闻皇朝文鑑卷第四十九皇朝文鑑皇朝文鑑卷第五十皇朝文鑑卷第五十奏䟽应诏言朝政阙失司马光论钱谷冝归一司马光请罢韩琦等转官吕诲请诸路安抚举辟士人吕诲论选部吕诲论王安石吕诲应诏言朝政阙失司马光臣准西京牒准三月三十日诏勑朕涉道日浅晻于致治政失厥中以干隂阳之和乃自冬迄春旱暵爲虐四海之内被灾者广间诏有司损常膳避正殿兾以塞责消变历日滋乆未蒙休应嗷嗷下民太命近止中夜以兴震悸靡寕永惟其咎未知攸出意者朕之听纳不得于理欤狱讼非其情欤赋歛失其节欤忠谋谠言郁于上闻而阿谀壅蔽以成其私者衆欤何嘉气之不効也应中外文武臣寮并许实封直言朝政阙失朕将亲览考求其当以辅政理三事大夫务悉心交儆成朕志焉臣伏读诏书喜极以泣昔成汤以六事自责今陛下以四事求諌圣人所爲异世同符凡诏书所言皆即日之深患陛下既已知之群臣夫复何云曽子曰尊其所闻则高明矣行其所知则光大矣陛下诚知其如是复能断志无疑不爲左右所移则安知今日之灾沴不如大戊之桑谷髙宗之雊雉成王之雷风宣王之旱魃更爲宗庙生民之福乎然自诏下以来臣不知中外之臣亦有以当今之急务生民之疾苦力爲陛下别白言之者乎盖必有之矣而臣未得闻也臣窃不自揆伏念父子受国厚恩备位侍从曏在朝廷屡以狂瞽尘浼圣聦间以衰疾自求闲官不敢复预国家之议四年于兹矣幸遇陛下发不世之诏问以朝政阙失斯实千载一时古人虽在畎亩犹不忘君况位食禄者乎是以不敢畏当涂避衆怒爱微躯保妻子心知时事之可忧而塞嘿不言也窃观陛下英睿之性希世少伦即位以来鋭精求治耻爲继体守文之常主高欲慕尧舜之隆下不失汉唐之盛擢俊杰之才使之执政言无不听计无不从所誉者超迁所毁者斥退垂衣拱手听其所爲谁心置腹人莫能间虽齐桓公之任管仲蜀先主之任诸葛亮殆不及也执政者亦悉心竭力以副陛下之欲耻爲碌碌守法循故事之臣每以周公自任是冝百度交正四民丰乐颂声旁洽嘉瑞沓至乃其効也然六年之间百度纷扰四民失业怨愤之声所不忍闻灾异之大古今罕比其故何哉岂非执政之臣所以辅陛下者未得其道欤所谓未得其道者在于好人同已而恶人异己是也陛下既全以威福之柄授之使之制作新法以利天下是冝与衆共之舍短取长以求尽善而独任已意恶人攻难群臣有与之同者则擢用不次与之异者则祸辱随之人情谁肯弃福而取祸去荣而就辱于是天下之士躁于冨贵者翕然附之争劝陛下益加委信顺从其言严断刑罚以絶异议如是者往往立取美官比年以来中外执事权者皆此属矣其怀忠直守亷耻者皆摈斥废弃或罹罪谴无所容立至于台谏之官天子耳目所以规朝政之阙失纠大臣之专恣此陛下所当自择而亦使执政择之彼专用其所亲爱之人或小有违忤即加贬逐以惩后来必得佞谀之尤者然后爲之如是则政事之愆谬群臣之姦诈下民之疾苦逺方之寃抑陛下何从得见闻之乎又奉使询访利害于四方者亦其所亲爱之人皆先禀其意指慿其气势以驱迫州县之吏善恶系其笔端升黜由其唇吻彼州县之吏承迎奉顺之不赡何暇与之讲利害立同异哉及其入奏则云州县守宰咸以爲便经乆可行陛下但见其文书粲然可观以谓法之至善询谋佥同岂知其在外之所爲哉或者更増爲条目务求新巧互陈利病各事改张使画一之法日殊月异乆而不定吏民莫知所从盖由袭故则无功出竒则有赏彼皆进身之私计非有益国便民之志也又令使者督责所在监司监司督责州县上下相驱竞为苛刻奉违犯皆不理赦降去官与犯赃者罪同而重于犯私罪者州县之吏唯奉行文书救免罪戾之不暇民事不复留心矣又潜遣逻卒听市道之人谤议者执而刑之又出榜立赏募人告捉诽谤朝政者臣不知自古圣帝明王之政固如是耶昔尧稽于衆舍已从人舜戒群臣予违汝弼汝无面从退有后言此其所以爲帝王称首者也秦恶闻其过杀直谏之士禁偶语之人及其祸败行道之人皆知之而已独不知此所以爲万世戒者也子产相郑郑人游于乡校以论执政然明请毁之子产曰何爲夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也何今之执政异于古之执政乎齐景公谓梁丘据曰惟据与我和夫晏子对曰据亦同也焉得爲和和如和羮焉水火醯醢盐梅以烹鱼肉宰夫和之齐之以味济其不及以洩其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不干民无争心今据不然君所谓可据亦曰可君所谓否据亦曰否以水济水谁能食之今朝廷之臣对扬启沃亦有异于梁丘据者乎卫君言计非是而群臣和者如出一口子思曰以吾观衞所谓君不君臣不臣者也人主自臧则衆谋不进事是而臧之犹却衆谋况和非以长恶乎夫不察事之是非而恱人賛已闇莫甚焉不度理之所在而阿谀求謟莫甚焉君闇臣謟以在民上民不与也若此不已国无类矣子思言于卫侯曰君之国事将日非矣君出言自以爲是而卿大夫莫敢矫其非卿大夫出言自以爲是而士庶人莫敢矫其非君臣既自贤矣而群下同声贤之贤之则顺而有福矫之则逆而有祸如此则善安从生今执政主新法群下同声贤之有以异于卫国之政乎是以士大夫愤懑郁结视屋窃叹而不敢言庶人饥寒憔悴怨叹号泣而无所控告此则陛下所谓忠谋谠言郁于上闻而阿谀壅蔽以成其私者也苟忠谠退伏阿谀满侧而望百度之正四民之乐颂声之洽嘉瑞之臻固亦难矣方今朝之阙政其大者有六而已一曰广散青苗钱使民有负债日重而县官无所得二曰免上戸之役歛下戸之钱以飬浮浪之人三曰置市易司与细民争利而实耗散官物四曰中国未治而侵扰四夷得少失多五曰结保甲教习凶器以疲扰农民六曰信狂狡之人妄兴水利劳民费财若其他琐琐米盐之事皆不足爲陛下道也舍其大而言其细舍其急而言其缓外有献替之迹内怀附㑹之心是姦邪之尤者臣不敢爲也凡此六者之爲害人无贵贱愚智莫不知之乃至陛下左右前后之臣日誉新法之善者其心亦知其不可但欲希合圣心附㑹执政盗冨贵耳一旦陛下之意移则彼之所言亦异矣臣今不敢复费简札叙利害以烦圣聦但愿陛下勿询阿谀之党勿徇权臣之意断志罢之必有能爲陛下言其详者矣此六者之中青苖免役钱尤大夫力者民之所生而有也谷帛者民可耕桑而得也至于钱者县官之所铸民不得而私爲也自未行新法之时民间之钱固已少矣冨商大贾藏镪者或有之彼农民之冨者不过占田稍广积谷稍多室屋脩完耕牛不假而已未甞有积钱巨万于家者也其贫者蓝缕不蔽形糟糠不充腹春指夏熟夏望秋成或爲人耕种资采拾以爲生亦有未甞识钱者矣是以古之用民者各因其所有而取之农民之役不过出力税不过谷帛及唐末兵兴始有税钱者故白居易讥之曰私家无钱鑪平地无铜山言责民以所无也今有司爲法则不然无问市井田野之民由中及外自朝至暮唯钱是求农民值丰歳贱粜其所収之谷以输官比常岁之价或三分减二于斛㪷之数或十分加二以求售于人若值㐫年无谷可粜吏责其钱不已欲卖田则家家卖田欲卖屋则家家卖屋欲卖牛则家家卖牛无由可售不免伐桑枣撤屋材卖其薪或杀牛卖其肉得钱以输官一年如此明年将何以爲生乎故自行新法以来农民尤被其患农者天下之本农既失业余民安所取食哉今货益重物益轻年虽饥谷不甚贵而民倍困爲国计者岂可不少思其故哉此皆歛钱之咎也北尽塞表东被海涯南踰江淮西及邛蜀自去歳秋冬絶少雨雪井泉溪涧往往涸竭二麦无収民已绝望孟夏过半秋种未入中戸以下大抵乏食采木实草根以延朝夕若又如是数月将如何哉当此之际而州县之吏督迫青苗助役钱不敢少缓鞭笞缧绁唯恐不迨妇子皇皇如在汤火之中号泣唿天无复生望臣恐鸟穷则啄兽穷则攫民穷困已极而无人救恤羸者不转死沟壑壮者不聚爲盗贼将何之矣若东西南北所在啸聚连群结党日滋月蔓弥漫山泽蹈借城邑州县不能禁官军不能讨当是时方议除去新法将奚益哉緑林赤眉黄巾黒山之徒自何而有皆疲于赋歛复値饥馑穷困无聊之民耳此乃宗庙社稷之忧而庙堂之上方晏然自得以爲太平之业八九已成此臣所爲痛心疾首昼则忘食夜则忘寝不避死亡欲黙而不能者也易复之初九曰不逺复无祗悔元吉言过而能改虽悔不大也其上六曰迷复凶有灾眚用行师终有大败以其国君凶至于十年不克征言迷而不复凶且有灾于君道尤不利也昔秦穆公败于殽作秦誓曰唯古之谋人则曰未就予忌唯今之谋人姑将以爲亲虽则云然尚猷询兹黄发则罔所愆盖悔弃老成之逺虑用利口之浅谋以取覆败而思补其过也故能终雪前耻彊覇西戎汉武帝征伐四夷中国虚耗贼盗群起又䘮贰师之军乃下哀痛之诏曰迺者以縳马书徧示丞相御史二千石诸大夫议郎爲文学者皆以虏自缚其马不祥甚哉公车方士太史太卜皆以爲吉今计谋卦兆皆反谬盖始寤公卿方士之謟谀对不以诚致误国事有悔于心也故禁苛暴止擅赋力本农天下复安自国家行新法以来天下之人心祈口祷唯兾陛下之觉寤而拯救其失以苏疲民如望上天之膏泽日复一日以至于今及今改之犹可救也过是则民力屈竭一旦涣然离散乃始劳心安集岂不难哉窃观陛下诏书畏天灾深自咎责丁寕恳切欲有所改爲也若徒着之空文而于新法无所变更是犹临鼎哀鱼之烂而益薪不已将何补哉陛下诚能垂日月之明奋干刚之断放逺阿谀勿使壅蔽自择忠谠爲台諌官収还威福之柄悉从已出诏天下青苖钱勿复散其见在民间逋欠者计从初官本分作数年催纳更不収息其免役钱除放差役并依旧法罢市易务其所积物依元买价出卖所欠官钱亦除利催本罢拓土辟境之兵先阜安中国然后征伐四夷罢保甲教閲使服田力穑所兴脩水利委州县相度凡利少害多者悉罢之如此则中外讙唿上下感恱和气薫蒸雨必霑洽矣彼阿谀之人附㑹执政者皆縁新法以得冨贵若陛下以爲非而舍之彼如鱼失水必力固争执而不肯移愿陛下勿问之也臣窃闻陛下以旱暵之故避殿撤膳其焦劳至矣而民终不预其泽不若罢此六者立有溥博之德及于四海也又闻京师近虽获雨而畿甸之外旱气如故王者以四海爲家无有逺近皆陛下之赤子愿陛下虽徇群臣之请御正殿复常膳犹应兢兢业业忧劳四方不遽自寛以爲无复灾也又诸州县奏雨往往止欲解陛下之焦劳一寸云三寸三寸则云一尺多不以其实不可不察也又闻青苗之法灾伤及五分则倚阁其间官吏不仁者至有抑遏百姓止放四分以下税此尤可罪也臣在冗散之地若朝政小小得失臣固不敢预闻今坐视百姓困于新法如此将爲朝廷深忧而陛下曽不知之又今年以来臣衰疾寖増恐万一溘先朝露赍懐忠不尽之情长抱恨于黄泉是以冐死一爲陛下言之傥陛下犹弃忽而不之信此则天也臣不敢复言矣干冐宸扆臣无任恳切惶惧之至论钱谷冝归一臣窃以洪范八政食货爲先故古者国用必使冡宰制之祖宗之制天下钱谷自非常平仓隷司农寺外其余皆緫于三司一文一勺以上悉申帐籍非条例有定数者不敢擅支故能知其大数量入爲出详度利害变通法度分画移用取彼有余济此不足指挥有司转运使诸州如臂使指朝廷常选健吏精于理财者爲三司官如陈恕林特李参之类皆称职有名者也其余非通晓钱谷者亦罕得叨居其任理资序受厚俸而已故能仓库充溢用度有余民不匮疲邦家乂安自改官制以来备置尚书省六曹二十四司及九寺三监各令有职事将旧日三司所掌事务散在六曹及诸寺监戸部不得緫天下财赋既不相统摄帐籍不尽申不能尽知天下钱谷之数五曹各得支用钱物有司得符不敢不应副戸部不能制戸部既不知天下钱谷出纳见在之数无由量入爲出五曹及内百司各自建白理财之法申奏施行户部不得一一关预无由尽公共利害今之户部尚书旧三司使之任也左曹隷尚书右曹不隷尚书天下之财分而爲二视彼有余视此不足不得移用天下皆国家之财而分张如此无专主之者谁爲国家公共爱惜通融措置者乎譬人家有财必使一人专主管支使数人主之各务已分所多互相侵夺又人人得取用之财有増益者乎故利权不一虽使天下财如江海亦有时而竭况民力及山泽所出有限剂乎此臣所以日夜爲国家深忧者也今纵未能大有更张欲乞且令尚书兼领左右曹侍郎则分职而治其右曹所掌钱物尚书非奏请得㫖不得擅支诸州钱谷金帛隷提举常平仓司者每月亦湏具文帐申戸部六曹及寺监欲支用钱物皆湏先关户部符下支拨不得一面奏乞直支应掌钱物诸司不见戸部符不得应副其旧日三司所管钱谷财用事有散在五曹及诸寺监者并乞收归戸部若以如此戸部事多官少难以办集即乞减户部冗末事务付闲曹比司兼领而通隷戸部如此则利权归一若更选用得人则天下之财庶㡬可理矣请罢韩琦等转官吕诲臣伏覩宰臣韩琦等转官制辞皆赏先议建储之功于体似未爲便且储贰者国家之根本根本未立大臣不言谁其言之盖其职尔岂得爲功言之者是公于天下而赏之者私于己也且汉史载文帝豫建太子但云有司所请不显其人讫景帝世不闻赏建言者诚有旨哉自至和而后先帝服药文武官请建储副者无虑百十人可尽録其功赏之耶去歳赏定䇿之功今日赏建储之议恩宠便蕃乃前世未闻之事也大庭宣扬是以爵禄诱人妄者因事以言必思后福其可得乎陛下自㓜鞠育宫中乃先帝之意天命所属保护者皇太后之功也群臣何力之有借使臣下不言历数何所归乎贪天之功以爲己有古人羞之琦等岂无是思臣所以愿陛下不赏者爲国家无穷之计唯圣智察焉请诸路安抚举辟士人臣窃以本朝取士之路最广入流之人寔繁常患遗才似未得术非养之有素试之以事诚不可也如前朝藩鎭延辟士人既閲其实使之渐进庶几得其用也臣欲乞今后藩镇带安抚使处许于本路举人内选有行实曾得文解者歳辟一人权本州司士参军且令差使观其能效可以逺用候满三考保荐闻上或赐以本科出身然后随其器使必能适用与夫科场较艺取其一日之长其效逺矣朝廷久而行之士皆修饬风俗才无遗矣论选部臣闻汉世诸侯自得置吏四百石以下其傅相大官则汉置之郡吏督邮从事悉任之于牧守魏晋而降始归吏部盖所以尊王朝而削郡国之权也甄陶流品因袭于今以天下之广民政之本委牧守自择贤良而佐之犹虑不得其人而况专于一司乎矧用刀笔以量才按簿书而责实限歳月以稽课待贤愚于一涂将使官无瘝旷民归治理其可得也而又吏有定贠入流之人无限官随岁积铨衡日紊不得救僿以澄源其郡吏督邮从事及县之司籍丞簿尉当令牧守举辟乃任命吏部谨其簿籍俟考秩当迁则稽之以课最尚之以亷节访之以时务较之以书判审此四实第爲五等三之上闻于朝当爲进任四之下俾其叙进降此则覆退及三载听叙前职如是州郡得人生民受赐虽权重于牧守而命出于朝廷亦不减吏部铨覈之要矣论王安石吕诲臣窃以大姦似忠大诈似信惟其用舍系时之休否也至如少正卯之才言伪而辨行伪而坚顺非而泽强记而博非宣父圣明孰能去之唐卢杞天下谓之姦邪惟徳宗不知终成大患所以言知人之难尧舜其犹病诸陛下即位之初起王安石就知江寕府未几召爲学士搢绅皆庆陛下之明擢有文之得以适其用也及进贰台席佥论未允衡石之下果不得欺其重轻也古人曰庙堂之上非草茅所当言正谓是也臣伏覩参知政事王安石外示朴野中藏巧诈骄蹇慢上隂贼害物斯衆所共知者臣略䟽十事皆目覩之实迹兾上寤于宸监一言近诬万死无避安石向在嘉祐中判纠察刑狱司因开封府争鹌鹑公事举駮不当御史台累移文催促谢恩倨傲不恭相次仁宗皇帝上僊未几安石丁忧其事遂已安石服满託疾坚卧累诏不起终英宗朝不臣就如有疾陛下即位亦合赴阙一见稍有人臣之礼及就除江寕府于私安便然后从命慢上无礼其事一也安石任小官每一迁转逊避不已自知江寕府除翰林学士不闻固辞先帝临朝则有山林独往之思陛下即位乃有金銮侍从之乐何慢于前而恭于后见利忘义岂其心乎好名欲进其事二也人主延对经术之士讲觧先王之道设侍讲侍读常贠执经在前乃进説非传道也安石居是职遂请坐而讲説将屈万乘之重自取师氏之尊眞不识上下之仪君臣之分况明道德以辅益聦明者乎但要君取名而已其事三也安石自居政府事无大小与同列异议或因奏对留身进説多乞御批自中而下以塞同列沮论是则掠美于己非则歛怨于君用情罔公其事四也安石自纠察司举駮多不中理与法官争论刑名不一常懐忿隙昨许遵误断谋杀公事力爲主张妻谋杀夫用按问欲举减等科罪挟情坏法以报私怨两制定夺但闻朋附二府看详亦皆畏避徇私报怨其事五也安石初入翰林未闻进一士之善首率同列称弟安国之才朝廷与状元恩例犹谓之薄主试者定文卷不优其人遂罹中伤小惠必报纎仇必复及居政府才及半年卖弄威福无所不至自是畏之者勉意俯从附之者自鬻希进奔走门下唯恐其后背公死党今已盛矣怙势招权其事六也宰相不视事旬日差除自专逐近臣补外皆不附己者妄言尽出圣衷若然不应是安石报怨之人丞相不书勑本朝故事未之闻也意示作威耸动朝着然今政府同列依违宰臣避忌遂专恣而行何施不可专威害政其事七也凡奏对黼座之前唯肆强辨向与唐介争论谋杀刑名遂致諠譁衆非安石而是介介忠劲之人务守大躰不能以口舌胜不幸愤懑发疽而死自是同列尤甚畏惮虽丞相亦退缩不敢较其是非任性陵轹同列其事八也陛下方稽法唐尧敦睦九族奉亲爱弟以风天下而小人章辟光献言俾歧王迁居于外离间之罪固不容诛上寻有旨送中书欲正其罪安石坚拒不从仍进危言以惑圣聦意在离间遂成其事朋姦之迹甚明其事九也今邦国经费要㑹在于三司安石居政府与知枢密者同制置三司条例兵与财兼领之其掌握重轻可知矣又举三人者勾当八人者巡行诸路虽名之曰商榷财利其实动揺天下也臣未见其利先见其害其事十也臣指陈猥琐烦黩高明诚恐陛下恱其才辩久而倚毗情伪不得知邪正无复辨大奸得路则贤者渐去乱繇由生臣究安石之迹固无逺略唯务改作立异于人徒文言而饰非将罔上而欺下臣窃忧之误天下苍生必斯人矣伏望陛下图治之冝当稽于衆方天灾屡见人情未和唯在澄清不冝挠浊如安石乆居庙堂必无安静之理臣所以沥恳而言不虞横祸期感动于聦明庶判别于真伪况陛下志在刚决察于隐伏当质于士论然后知臣之言中否然诋讦大臣之罪不敢苟逭孤危若寄职分难安当复露章请避怨敌皇朝文鑑卷第五十皇朝文鑑皇朝文鑑卷第五十一皇朝文鑑卷第五十一奏䟽论治本孙沔请罢不管兵节使公用孙沔论诏狱呉育论本朝百年无事王安石论孙学令吏人写章䟽王安石请令文武致仕官依外官给俸钱论臧否人物冝谨宻吕公着请广收人才吕公着论李定言程颢顾临不当吕公着论治本孙沔臣闻虞舜治家而纳麓姬文刑寡而御邦周南歌关睢之徳仲尼删诗着爲三百篇之首鲁史先经以纪元妃丘明直书爲十二公之始易以风自火出爲家人之象言号令之行于外由中正而明于内非严风火之威则难以正于家矣礼云身修而家齐家齐而国治国治而天下平王政之本基乎此矣是知先圣惧昵情之爲患而立教于将来者也恭以皇帝陛下仁深溥博明达照临好善无厌从谏弗咈绍三朝之谟训躬万机之忧勤旰食在念将二十年虽古之圣帝明王致志行事无以过也今朝无专权之臣上无失道之事然而隂阳未和灾变未息法令不行恩威不着者岂治内之道有所未至欤臣不欲迃阔引喻前古愿以闻见五事而陈之若以言获罪臣之职也伏以中宫正位德配至尊主治隂教爲天下母三妃九嫔世妇御妾上下分统无有僣差百世不易之论也伏自景祐以来三黜宠姬闻两犯宸扆盖所起幽微不胜恩遇身贵则性悍福极则患生退屏继迹踰僣如旧苟不于严制窃恐渐于厉阶昨见上元嘉节内庭出游美人才人无不随从飞盖蔽景流车激霆各崇华卫分道争行衆目共观与后爲并此非所以示外而垂范者也臣乞今后贵品嫔御等并令修备礼节戒约奢侈常随皇后出入不得各排仪卫輙自矜越仍乞选择端严近上夫人一两贠立爲宫师以佐内职则所冀上下有别而中外不惑矣窃以宫政之设内职是先尚书侍御司言一百三十则爲大备故先朝之数侍史不过五百人俸给止于五十贯皆有纪律不甚奢盈今闻十倍增人已踰二三千十倍添俸或至二十万私身养女数复过之百司供亿按簿可知一岁之中所用何极非所以示节俭也臣乞取索宫中诸院宫人及私身养女都大数目呈取进止若非游幸之所冝令检勘合用人量留外并放归本家任从其便而请给之数见在者冝节减其半此所以消幽旷之气而省财廪之费也窃以内侍之职最爲亲近宣传国命出纳王言常敦抑制尚或腾凌今迁秩不踰年赏赐无虚日甲第连坊名园接畛玉帛盈于后房丝竹闻于别院官尊禄厚职重贠多若不立之仪式必恐亢于宠荣臣欲乞御药依旧只用二贠御带押班都知并乞选择谨重公严勤慎旧有心力者充三年一迁官不许非次改转未有嗣者令养一子则内无乆贵之人下有进身之路亦一代之永制也窃以勾陈九重华盖万乗垣直太紫庭俨云龙非深严不爲尊非禁戒不爲备阑入则抵罪语至则伏诛使内言不出于阃外言不入于阃所以防未然而限中外也今上之起居言语衆无不知帷簿宴游外无不传内降斜封坦夷若道免刑要赏响应如神皆由左右之人出入爲地迩臣颇邪能伺动静迎合巧中率用斯道若不早辨以防微窃恐长姧而忽变臣欲乞应合入内及听唤中人并用五十以上十五已下者诸宫院子须限七十已上分定畨次上下不得参杂出入仍令内东门司专切㸃检其暗祗候俳优人及公主院担子官各放归本营所有内道塲乞今后断絶此则肃静于宸庭足以辉光于史牒窃以王者所湏岁终不㑹盖天下之财天子用之有司不得而吝也其或出纳不谨支费不节岂可容奸不诘其弊今御宝凭由司内东门札子取诸库犀玉金银钱帛一歳仅三百余万贯但有入内之名不知所用之处此数既多不可悉记昨闻胥吏伪取库金三十两抵法况御寳是中禁所掌外何计而诈得之窃恐前后用此非一吏也乞差不干碍公干有心力臣寮置司将宝元后来系御寳凭由及内东门札子取左藏库等金银犀玉钱帛大数对帐簿及谢恩表状造作文历并内藏诸库亦自宝元后来内中支使金宝钱帛都数逐件磨勘即见无涯费用积久欺弊仍乞今后诸宫阁凡有取索出到凭由札子先下内侍省都知入内覆奏然后置簿抄上畨换通签正牒下诸库藏方得即官支物不得直行取索或更别设关防节减用度亦经乆之利也此五事者实政教之本源昇平之基构也中宫正则内宰之制行于六宫而宠嬖不犯于上矣宫禁严则中阃之事絶于衆口而朋党不生于外矣宫人不减则用度不给怨旷以感隂阳之沴矣内侍不禁则威柄不一引进以来邪佞之类矣御寳不严财货不计则盗诈公取而无虑矣噫恩能削威昵可消正甘言令色逊于志先意希旨㑹其事仁爱浸深忍情难决非至圣至明不可免也伏望皇帝陛下游神清净毓徳太寕养冲和之性节嗜慾之情使气志如神威仪可畏廓日月之辉发雷霆之断柔媚不干于聦明爱倖尽决于道义则何患天下之不治哉书曰威克厥爱允济易曰扬于王庭刚决柔也传曰枨也慾焉得刚非用天之刚健中正则于断也难矣今昊贼侵轶西鄙攻守臣未敢进一䇿者盖儒者不知兵不可预言也若大臣尽心诸将用命恐未爲大患也夫手足之疾侵于皮肤积爲疮痍发于指掌未有所损也心腹之疾迫于膏盲拥爲痈疽溃于头目不可卒救也此五事措置得冝则无穷之福此五事因循弗举恐爲不测之虑履霜至于坚冰燃火在于积薪非一朝一夕之故也惟断之在不疑行之恐不及动无失几间不容髪则百世之利万方之幸此皆陛下家事非人臣所得及也至于政教之纲纪未举辅相之心德未同朋党之邪正未分着位之才愚未辨进贤难于起死去佞过于㧞山法令挠于亲恩赏及于滥岂不谓根蘖于内而斤斧不施者乎若圣人一虑及此则庶事自正其条例悉数之名俟聦明听然其説异日爲陛下言之也臣素非博识惟尽愚诚不历诋于群公不专攻于上德但虑切直速怒贵权不能保身贻忧老母则于事君之心无所愧矣伏望夙夜之余再赐详覧无使臣言爲空言则死生幸甚干犯威颜甘俟诛窜无任激切待罪之至请罢不管兵节使公用孙沔臣窃见正剌史已上至防团节度使使相皆有随使公用钱多或至一万贯盖先朝以诸道用兵之际恩假武臣俾之足用犒设军贠招延賔客任其支费不问出入欲使将帅丰财聚人之术也自太平四十年因循成例给赐不追或罢权出镇或养疾闲地至于老死未闻退辞军贠賔客不复延设虽称公钱并爲已物与之既不知恩取之岂敢生怨若朝廷以爲小事恐伤大体臣愿引即月三事以爲之比乞陛下聦明详之则知罢无损矣今范仲淹孤寒出身忠诚报国统兵邉鄙终歳勤苦未甞有臣寮乞赐与千百緍令助清贫之节一也刘涣仗义入夷狄去不顾妻子非慷慨感于君亲岂能身奋死地亦未甞有臣寮乞赐与千百緍令资其家二也田况召自江外受命陜西委参使幕合得赐赉一二百贯此亦微事湏合自陈况既耻言赐以弗及三也盖以国家阙用多方节则惟守旧例不求损益有例者虽枉费于万金不爲惜无例者虽可赏亦不知䘏例之爲弊一至于此岂冝执而不草者也伏望断自宸衷勿容横议所有剌史至使相非统兵及任陜西河北者并乞尽罢随使公用钱令支拨与管内臣寮此足使武夫悍卒知圣人忧邉之深意也所有皇亲乞从特恩以表异礼论诏狱呉育先王凝旒黈纩不欲闻见人之过失有犯典宪即属之有司按文处断情可矜者犹或特从寛宥如此则恩归主上而法在有司人被诛殛死亦何憾祖宗以来不许刑狱司状外求罪是以人人自安近传三司判官杨仪下狱自御史台移劾都亭驿械缚过市万目随之咸共惊骇不测爲何等大狱及闻案具乃止请求常事非有枉法赃贿又传所断罪名法不至此而出朝廷特㫖恐非恩归主上法在有司之意也且仪身预朝行职居馆阁又任事省府使有大罪虽加诛斩自有宪章苟不然者一旦至此使士大夫不胜其辱士民轻视其上非所以养廉耻示敦厚也自古刑狱滋彰之时诛家灭族寃枉太半大抵雷霆方震人莫敢言有司以深就深各图自免或因而爲利以希进取使君恩不得下达人情不得上通感伤至和灾变百出陛下爲四海爱戴之主忽使道路之口纷纷窃议朝廷之士人人自危此臣所以深爲陛下痛惜之也若仪罪未断臣不敢言今事已往且无解救之嫌上祈圣神此后详审庶事毋轻置诏狱具案之上自非情涉巨蠹且从有司论谳不必法外重行如此足以安人心静风俗养亷耻召和平天下之幸也论本朝百年无事王安石臣前䝉陛下问及本朝所以享国百年天下无事臣以浅陋误承圣问迫于日晷不敢乆留语不及悉遂辞而退窃惟念圣问及此天下之福而臣遂无一言之献非近臣所以事君之义故敢而粗有所陈伏惟太祖躬上智独见之明而周知人物之情伪指挥付託必尽其材变置施设必当其务故能驾驭将帅训齐士卒外以扞夷狄内以平中国于是除苛赋止虐刑废强横之藩镇诛贪残之官吏躬以简俭爲天下先其于出政发令之间一以安利元元爲事太宗承之以聦武真宗守之以谦仁以至仁宗英宗无有逸德此所以享国百年而天下无事也仁宗在位历年最乆臣于时实备从官施爲本末臣所亲见尝试爲陛下陈其一二而陛下详择其可亦足以申鍳于方今伏惟仁宗之爲君也仰畏天俯畏人寛仁恭俭出于自然而忠恕诚悫终始如一未甞妄兴一役未甞妄杀一人断狱务在生之而特恶吏之残扰寕屈己弃财于夷狄而终不忍加兵刑平而公赏重而信纳用谏官御史公听并观而不蔽于偏至之谗因任衆人耳目拔举踈远而随之以相坐之法盖监司之吏以至州县无敢暴虐残酷擅有调发以伤百姓自夏人顺服蛮夷遂无大变邉人父子夫妇得免于兵死而中国之人安逸蕃息以至今日者此未甞妄兴一役未甞妄杀一人断狱务在生之而特恶吏之残扰寕屈已弃财于夷狄而不忍加兵之効也大臣贵戚左右近习莫敢强横犯法其自重慎或甚于闾巷之人此刑平而公之効也募天下骁雄横猾以爲兵几至百万非有良将以御之而谋变者辄败聚天下财物虽有文籍委之府史非有能吏以钩考而欺盗者輙发凶年饥歳流者填道死者相枕而寇攘者輙得此赏重而信之効也大臣贵戚左右近习莫能大擅威福广私货赂一有姦慝随輙上闻贪邪横猾虽间或见用未甞得乆此纳用諌官御史公聼并观而不蔽于偏至之谗之効也自县令京官以至监司台阁陞擢之任虽不皆得人然一时之所谓才士蔽塞而不见收举者此因任衆人之耳目拔举踈逺而随之以相坐之法之効也升遐之日天下号恸如丧考妣此寛仁恭俭出于自然忠恕诚悫终始如一之效也然本朝累世因循末俗之弊而无亲友群臣之义人君朝夕与处不过宦官女子出而视事又不过有司之细故未甞如古大有爲之君与学士大夫讨论先王之法以措之天下也一切因任自然之理势而精神之运有所不加名实之间有所不察君子非不见贵然小人亦得厠其间正论非不见容然邪説亦有时而用以诗赋记诵求天下之士而无学校养成之法以科名资历叙朝廷之位而无官司课试之方监司无检察之人守将非选择之吏转徙之亟既难于考绩而㳺谈之衆因得以乱真交私养望者多得显官独立营职者或见排沮故上下偷惰取容而已虽有能者在职亦无以异于庸人农民坏于繇役而未尝特见救恤又不爲之设官以修其水土之利兵士杂于疲老而未甞申敕训练又不爲之择将而乆其疆场之权宿卫则聚卒伍无赖之人而未有以变五代姑息羁縻之俗宗室则无教训选举之实而未有以合先王亲踈隆杀之宜其于理财大抵无法故虽俭约而民不富虽忧勤而国不强赖非夷狄昌炽之时又无尧汤水旱之变故天下无事过于百年虽曰人事亦天助也盖累圣相继仰畏天俯畏人寛仁恭俭忠恕诚悫此其所以获天助也伏惟陛下躬上圣之质承无穷之绪知天助之不可常恃知人事之不可怠终则大有爲之时正在今日臣不敢輙废将明之义而苟逃讳忌之诛伏惟陛下幸赦而留神则天下之福也取进止论孙觉令吏人写章䟽札子王安石臣今日䝉宣召谕以孙觉令吏人写论列大臣章䟽臣初亦恠其不能谨密但疑此朋友所当诲责非人主所当谴怒既又反复思惟陛下以觉爲可听信故擢在谏官进贤退不肖自其职分所当论列虽扬言于朝以迪上心于义未爲失也但令吏人书写章䟽诚不足以加谴怒凢人臣当谨密者以君子小人消长之势未分言有漏泄或能致祸如其不密则害于其身若遭值明主危言正论无所忌惮亦何谨密之有乎惟有姦邪小人以枉爲直惧爲公论之所不容则惟恐其言之不密若得此軰在位陛下何所利乎若陛下疑觉有交党之私招权之姦则恐盛德之世不宜如此魏郑公以爲上下各存形迹则国之废兴或未可知若陛下不考察邪正是非而每事如此猜防则恐善人君子各顾形迹不敢尽其忠傥之言而姦邪小人得伺人主之疑以行谗慝也若陛下恐陈之闻此或不自安臣亦以爲不然汉高祖雄猜之主也然鄂秋明论相国萧何功次而高祖不疑乃更加赏亦不闻萧何以此爲嫌陛下圣明高逺自汉以来令德之主皆未有能企及陛下者每事当以尧舜三代爲法奈何心存末世褊吝之事乎书曰任贤勿贰去邪勿疑不明知其贤而任之以爲贤不明见其邪而疑之以爲邪非尧舜三代之道也陛下以臣爲可信故圣问及之臣敢不尽愚今日口对未能详悉故谨具札子以闻请令文武致仕官依外任官给俸钱吕公着臣窃以古之仕者七十而致仕虽有不得谢者然年至而去实礼之常制盖当其壮也既竭勤尽瘁以任其事故及其老也则使之优逸以终其身此君上之至恩而臣下之极荣也然自本朝以来凡致仕者虽例改官资或推恩子弟年及而愿退者常少议者以疲癃老疾之人其精神筋力不足以任职则或至于蠹政而害民故着令应年及而不退者自知州以下皆降爲监当然比年以来致仕者亦不加多夫昔爲守倅而今釐务虽至愚之人岂不以爲辱然所以被辱而不去者亦由朝廷立法有以致之何则古之爲仕者终身食其地今之致政者即日夺其廪古之仕者不出乡里今则有奔走南北之劳古之仕者常处其职今则有罢官待次之费故自非贪吏及素有经产则其禄已常苦不足一日归老则妻子不免于冻馁是以虽洁廉之士犹或隐忍而不能去议者不惟其本则曰此皆无耻之人冝思所以重辱之此朝廷之恩所以愈薄而臣下之节所以益坏也臣愚欲乞应文武官致仕非因过犯及因体量者并依外任官例与给四分俸钱歳时州郡量致酒粟之问如此则自非无耻之甚者莫不感抱恩德争自引去矣朝廷优之如此而犹不能去则虽重辱之亦不爲甚过也或曰今国用方患不足则吏禄岂冝有增臣窃以爲今日所议正爲年及而不退者彼若年及而退则其禄故未甞絶如此自人多引去则今之去而受禄者乃向之不去而居官者也臣所论者其实国无所费而足以全遇下之恩臣无重辱而足以去瘝官之弊伏惟陛下方以至仁厚德风化天下则于优养耆老固所先务伏乞详酌施行论臧否人物冝谨密吕公着臣闻易曰君不密则失臣臣不密则失身几事不密则害成夫人主延见群臣与之讲天下之事而论及人物之臧否此所冝谨密者也苟人主谨密有所不至则人臣悼后害之及念失身之戒而不敢尽其所言此易之所谓不密则失臣者也况人君用人既用其长固欲知其短知而暴之则莫肯尽其心力将同舟而济共舆而驰苟不能使人人尽其心力则其势未可知也惟陛下留意幸甚请广收人才吕公着臣伏覩近诏举才行堪任升擢官窃观陛下自临御以来虚心屈已以待天下之士士之起草茅小官而超至显近者不可胜数然犹孜孜以求贤爲急诚欲广收人才无所遗弃臣伏思自昔有爲之君不借贤于异代然唐虞之际亦称才难则世固未甞乏贤而人才亦不可多得今陛下降发中之诏非徒爲虚文也中外所举盖百有余人虽不能尽当诚参考名实而试用之冝有可以塞厚望应明指者臣又窃详今日诏意正欲达所未达然数年以来天下之士陛下素知其能甞试以事而终就闲外者尚多恐其间亦有才实忠厚欲爲国家宣力者未必尽出于迂濶缪戾而难用也汉武帝时公孙洪初举于朝以不称旨罢后再以贤良举帝亲擢爲第一不数年间遂至宰相由是观之人固未易知而士亦不可忽何则昔日所试或未能究其详数年之间其才业亦容有进惟陛下更任之事以观其能或予之对以考其言兼收博纳使各得自尽则盛明之世无滞才之叹不胜幸甚论李定言程颢顾临不当吕公着臣闻臯陶陈谟以知人爲难孟子论道以知言爲要所谓知人则哲能官人何忧乎驩兠何畏乎巧言令色孔壬者知人也诐辞知其所蔽滛辞知其所䧟邪辞知其所离遁辞知其所穷者知言也故曰帝王之德莫大乎知人而成败之机在于察言是以尧舜在上明目达聦询四岳以难壬人命纳言以堲谗説使恶直丑正者不能乱天下之俗服谗蒐慝者不能迁人主之意然后四门穆穆而朝廷清明权归于上而天下无事臣向䝉陛下擢在枢府中谢日不敢缕陈细务輙论及判别忠邪之道甞谓陛下励精爲治十年不懈小大政事日欲增葺而朝廷之间邪説尚胜大抵小人之害君子必求要切之语以中之使之不能自解方朝廷修改法度之初凡在朝野孰无论议陛下圣度兼包岂甞记録而小人贼害指目未已苟昔有异同之论而今不爲言者所容则必指以爲沮坏法度之人不复可用非陛下加意省察则端人良士类遭排格当时粗陈此语陛下颇赐开纳近日除顾临开封府推官程颢判武学缙绅闻之皆以爲颢昔任御史甞有所言陛下不以爲过而稍用之知朝廷用人不终遗弃必料传之四方士人无不欣仰然命下数日复因言者而罢去则知臣前所陈者其风犹未殄也臣实不佞甞爲一二识者私道陛下圣德窃以爲陛下春秋鼎盛履崇高之位操杀生之柄而记人之功忘人之过极天地山海之量此群下所以爱戴而人人愿立于朝也小大之臣虽姦回颇僻如邓绾者犹降责不踰年遽复侍从授以方面则是盛明之世本无弃絶之人邪正贤不肖亦未易以一言而定也臣愚以谓今日公卿士夫甞于朝廷法令有所可否然其爱君许国之心愈乆而益明者甚衆其唱和雷同承迎附㑹而姦言汗行卒爲陛下所照者盖亦不少然则人固未易知而士亦不可忽也况如颢者陛下早自知之其立身行已素有本末讲学论议乆益䟽通且其在言路日时有论列皆辞意忠厚不失臣子之体使得复见用于圣世其奋身报国未必在时軰之后兼所除武学差遣亦未爲仕宦之要津而小人断断必以爲不可者直欲深梗正路广沮善人其所措意非特一二人而已臣区区所虑者谗説殄行之徒日以炽盛则守正向公之士愈难自立其于圣政不爲无损臣受恩与常人不同苟有所当言者不敢顾避缄黙以负陛下优遇唯陛下幸察︻五十一卷终皇朝文鑑皇朝文鑑卷第五十二皇朝文鑑卷第五十二奏䟽进十事吕公着论韩维不当责降吕公着请议恕私罪韩维论勑不由银台司韩维请不汎于诸家爲颍王择妃韩维论初御殿三事韩维请举遗逸郑獬请置经略副使判官叅谋吕大防论章悙范纯仁论黄河范纯仁请寛蔡确贬责范纯仁请放吕大防等逐便范纯仁进十事吕公着臣近准诏书令臣发来赴阙已于今月二十日朝见讫窃闻近日臣寮未有上殿班次臣虽忝先朝执政之臣亦未获一亲座少奉德音然自忖累世䝉被厚恩惓惓报国之诚不能自已輙具奏对陈其一二冐凟圣聦臣无任惶惧之至臣伏覩皇帝陛下绍履尊极方逾数月临朝穆穆有君人之度太皇太后陛下勤劳庶政保佑圣躬徳泽流行已及天下臣逺从外服召至左右窃思人君即位之初冝讲求修徳爲治之要以正其始然后日就月将学以缉熈于光明新而又新以至于大治是用罄竭愚诚考论圣道槩举十事仰賛聦明一曰畏天二曰爱民三曰修身四曰讲学五曰任贤六曰纳谏七曰薄歛八曰省刑九曰去奢十曰无逸皆随事解释粗成条贯不爲繁辞以便观覧伏望陛下留神幸察如言有可採即乞置之御座朝夕顾省庶于盛徳少助万一谨列如右畏天书曰皇天无亲惟徳是辅又曰惟上帝不常作善降之百祥作不善降之百殃盖天虽髙逺日监在下人君动息天必应之若修已以德待人以诚谦逊静悫慈孝忠厚则天必降福享国永年灾害不生祸乱不作若慢神虐民不畏天命则或迟或速殃咎必至自古禹汤文武以畏天而兴桀纣幽厉以慢神而亡如影随形罔有差忒然自两汉以来言天道者多爲曲说以附㑹世事间有天地变异日月灾眚时君方恐惧修省欲侧身脩行而左右之臣乃据经传或指外事爲致灾之由或陈虚文爲消变之术使主意怠于应天此不忠之甚者诗曰我其夙夜畏天之威于时保之然则有天下者固当饬已正事不敢戏豫使一言一行皆合天心然后社稷民人可得而保也天人之际焉可忽哉爱民书曰抚我则后虐我则雠人君旣即尊位则爲民之父母万方百姓皆爲已子父固不可以不爱子君固不可以不爱民若布徳施恩从民所欲则民必欣戴欣戴不已降之福若取民之财不忧其困用民之力不恤其劳好战不休烦刑以逞则民必怨叛怨叛不已则国从而危故曰民惟邦本本固邦寕然自古人君临朝聼政皆以赤子爲忧一旦用兵则不复以生灵爲念此盖献䇿之臣设姦言以导上意以开邉拓境爲大功以暂劳永逸爲至计此世主所以甘心而不悟也夫用兵不息少壮从军旅老弱疲转饷伏尸流血而胜负得失犹未可知也民劳则中国先敝夫何足以爲功兵兴则朝廷多事亦不得而安逸也故凡献用兵之䇿者欲生事以希宠败公而营私耳岂国家之利哉修身天下之本在国国之本在家家之本在身夫欲家齐国治而天下化莫若修身修身之道以正心诚意爲本其心正则小大臣庶罔敢不正其意诚则天地神明皆可感动不诚则民不信不正则令不行况人君一言一动史臣必书若身有失徳不唯民受其害载之史䇿将爲万代讥笑故当夙兴夜寐以自修爲念以义制事以礼制心虽小善不可不行虽小恶不可不去然人君进徳修业实繋乎左右前后夫习与正人居不能无正犹生长于齐不能不齐言也习与不正人居不能无不正犹生长于楚不能不楚言也故曰仆臣正厥后克正仆臣谀厥后自圣讲学王者继祖宗之业君亿兆之上礼乐征伐之所自出四方万里之所视效智足以穷天下之理则谗邪不能惑徳足以服天下之心则政令无不行自非隆儒亲学何以臻兹然天子之学与凡庶不同夫分文析字考治章句此世之儒者以希禄利取科级耳非人主之所当学也人主之所当学者观古圣人之所用心论歴代帝王所以兴亡治乱之迹求立政立事之要讲爱民利物之术自然日就月将徳及天下书曰王人求多闻时惟建事又曰念终始典于学厥徳修罔觉故傅说之告高宗者修徳立事而已至汉之晁错以爲人主不可不学术数错之意欲人主用机权巧谲以参制群下而景帝用之数年之间汉罹亡国之祸而错受东市之诛盖其所主者不出于诚信而已由是观之择术不可不审也任贤昔成王初涖政召康公作巻阿之诗以戒之言求贤用吉士盖爲治之要在乎任贤使能能者不必贤故可使贤者必有德故可尊小贤可任以长民大贤可与之谋国若夫言必顾国家之利而行足以服衆人之心夷险一节而终始可任者非大贤则不能也人君虽有好贤之心而贤犹或难进者盖君子志在于道小人志在于利志在于道则不爲苟念志在于利则惟求苟得忠言正论多咈于上意而佞辞邪说惠媚于君心故君子常难进而小人常易入不可不察也自古虽无道之君莫不欲治而恶乱然而治君少而乱国多者其所谓忠者不忠而所谓贤者不贤也书曰有言逆于汝心必求诸道有言逊于汝志必求诸非道人主诚存此心以观臣下之情则贤不肖可得而知矣纳谏昔书称成汤之徳曰从谏弗咈改过不吝汤圣君也不曰无过而曰改过者言能舍已而从谏则不害其爲圣也及纣爲天子强足以拒谏智足以饰非纣非无才智也然身灭国亡而天下之恶皆归之者言愎谏自用则才智适足爲害也前代帝王无不以纳谏而兴拒谏而亡着在史册一一可考盖贵爲天子冨有四海贵则骄心易生冨则侈心易动一日万几则不能无失固当开道而求谏和颜色而受之其言可用则用其言而显其身言不可用则恕其罪以来谏者夫忠直好谏之臣初若逆耳可恶然其意在于爱君而忧国謟佞阿谀之士始若顺意可喜然其情在于媚上而徼宠人君诚能察此则事无过举身享美名故曰木从䋲则正后从谏则圣薄歛古人有言曰百姓足君孰与不足百姓不足君孰与足人君恭俭节用取于民有制则民力寛裕衣食滋殖自然乐输租赋以给公上若暴征峻歛侵夺民利物力已屈而驱以刑辟势必流转沟壑散爲盗贼爲人上者将何利于此故善言治道者尤恶聚歛之臣曰与其有聚歛之臣寕有盗臣前代帝王或躭于声色或盘于游畋或好治宫室或快心攻战于是小人乗间而肆其邪谋爲之歛财以任其横费世主不悟以爲有利于国而不知其终爲害也赏其纳忠于君而不知其大不忠也嘉其以身当怨而不知其怨归于上也昔鹿台之财鉅桥之粟商纣聚之以丧国周武散之以得民由是观之人主所当务者仁义而已何必曰利省刑夫临下以简御衆以寛百王不易之道也昔汉高祖去秦苛暴约法三章以顺民心遂定王业孝文循之以清净而几至刑措然爲治之要果在于省刑而不在于烦刑也况人主刑狱其势不能亲临则必委之于臣下故峻推鞫则权在于狱吏广侦伺则权在于小人肆刑戮则权在于彊臣通请谒则权在于近习自古姦臣将欲诛锄善人自专威柄必数起大狱以揺人心何则狱犴之间其情难知断鍊周致一系于狱吏及夫奏成狱具则虽有寃抑人主亦何从而察之哉然则欲姦雄不得肆其威善良有以安其性莫若省刑而已自三代以还有天下者数十姓惟宋受命逮今一百二十有六年中原无事不见兵革稽其徳政所以特异前世者直以诛戮之刑内不施于骨肉外不及于士大夫至于下民之罪一决于廷尉之平而上自天子下至有司不复措意轻重于其间故能以好生之徳感召和气而致无穷之福祖宗所以消恶运遏乱原者呜唿逺哉虽甚盛徳无以加矣去奢昔夏禹克勤于邦克俭于家而爲三王祖汉文帝即位宫室苑囿车骑服御无所增益而天下断狱数百㡬至刑措然则节俭者固帝王之高致也况以天子之尊冨有天下凢有四方百物所以奉飬于上者盖亦僃矣然而享国之日寖乆耳目之所御者习以爲常入无法家拂士出无敌国外患则不期于侈而侈心自生佞谀之臣又从而导之于是穷奢极侈无不爲已是以先王制法作竒伎滛巧以荡上心者杀无赦夫竭天下百姓所以相生相养之具而以供人主无穷之欲致人主于丧徳损夀之地而以邀巳一时之荣虽诛戮而不赦固未足以当其罪也昔纣爲象箸而箕子谏夫以天子而用象箸未爲过侈也然箕子以爲象箸不已必金爲之金又不已必玉爲之故箕子之言所以防㣲而杜渐也至汉公孙洪相武帝以爲人主病不广大人臣病不节俭当是时帝方外伐四夷内治宫室爲千门万户由是天下户口减半盗贼蠭起而洪犹病其不广大何其不忠之甚哉故人主诚能不以箕子之言爲太过而察见公孙洪之言爲大佞则夏禹汉文之徳不难及已无逸昔周公作无逸之篇以戒成王其略曰昔商王中宗治民祗惧享国七十有五年其在高宗不敢荒寕享国五十有九年厥后立王生则逸不闻小人之劳惟耽乐之从自时厥后亦罔克寿或十年或七八年或五六年或四三年呜唿非爱君忧国之深其言何以至此又曰继自今嗣王无滛于观于逸于游于田无若商王受之迷乱酗于酒徳哉小人怨汝詈汝则皇自敬徳乱罚无罪杀无辜怨有同是丛于厥身盖人君初务纵逸小人必怨而大臣必谏至于滛刑乱罚以杜言者之口然后流连忘反不闻其过而终至于灭亡故曰无逸之书后王之元龟也唐明皇初即位宋璟爲相手写无逸图设于帝座明皇勤于政事遂致开元之治其后宋璟死所献图亦弊而彻去明皇遂怠于政亲见天寳之乱由是观之靡不有初鲜克有终人君诚能慎终如始不敢逸豫则徳有尧舜之名体有乔松之夀岂不美哉右臣闻孟子曰我非尧舜之道不敢以陈于王前今朝廷始初清明臣虽学术浅陋惟是前代圣帝明王所以致治之迹可以爲法与夫暴君暗主所以召乱之道可以爲戒者乃敢告于左右古人有言曰舜何人也予何人也夙夜以思去其不如舜者就其如舜者是亦舜而已矣惟陛下加意无忽则社稷幸甚天下幸甚论韩维不当责降吕公着臣伏思陛下自临政以来慈仁寛大判别忠邪于辅弼之臣最加优礼故得上下安乐人情恱服今来韩维必是进对之间语言乖缪上触龙鳞然维昨与范百禄争论刑名等事若以爲性彊好胜则有之亦未见姦邪事迹若以劾臣寮当有章䟽则自来大臣造膝宻论亦未甞须有章䟽此来批语所罪恐未足以宣示四方兼维素有人望久以直言废弃陛下始初清明方䝉收用忽然峻责罪状未明虑必有雠嫌之人飞语中伤以惑圣听况五六十年来执政大臣不闻有此降黜恐中外闻之无不惊骇自此人情不敢自安臣又窃思皇帝陛下春秋方冨正赖太皇太后陛下训以仁厚之道调乎喜怒以复仁祖之政若大臣仓卒被罪则小臣何以自保臣受陛下恩与常人不同意欲致君于尧舜措国于不倾以报陛下故今来虽当雷霆之怒不敢爱身以䧟陛下于有过之地伏望少廻圣虑其批降指挥见只在臣处收掌听候圣旨请议恕私罪韩维臣数见良吏善人以小过留滞而背已便已之徒不废迁擢窃寻其端盖朝廷之制私罪虽得轻法常爲仕进之累公坐虽大一时被责则复升进矣伏以国家赋䘵命官本爲治人而无状之吏废职以遂苟且之意壊法以行姑息之政计其用意岂复在公夫缘私致罪恶或止身废职壊法其害及国二者相校孰爲轻重伏望圣慈特诏有司议私罪之可恕者稍遇留碍以通滞材公坐有害者重加困抑以儆慢夷论勑不由银台司韩维臣近以黜吕诲等勑不由门下封駮司甞面具论奏及两上章乞正官法并未䝉圣慈施行臣伏以纪纲法度圣王所以维御邦国使不危而安者也其所措意皆关诸盛衰固不爲一日设也譬之犹舟之有维楫马之有衘辔今有人于此将假二物以出万里之涂而自毁其维楫絶其衘辔则人人知其有奔偾沈溺之忧矣臣近对崇政殿亦甞以此理上陈陛下初不省察又以失职求赐罢黜而圣慈再三敦谕不令投进文字臣僶俛而退犹望陛下寤前之失特诏有司修明旧法以防将来之患而章上輙不出使臣不得少伸职业坐守空名以䝉贪禄旷官之谤进退实亦难处伏望圣慈以臣此状并前两奏降付中书门下商量施行臣不敢枉道以阿人主之意爱身以壊祖宗之法惟陛下裁处请不汎于诸家爲颍王择妃韩维臣累日以来传闻禁中汎至诸臣之家爲颍王择妃审如此者臣窃以爲非便臣闻夫妇者居室之大伦将以正家则承宗事以继万世之嗣故礼之用惟婚姻爲兢兢兢兢者慎之至也坊记曰诸侯不下渔色故君子逺色以爲民纪此言诸侯不得自于其国网取容色若捕鱼然所以推逺女爲民之纪法也伏以皇子颍王孝友聦明动遵法度方向经学以观成徳今卜族授室其系尤重臣愚以爲冝歴选勲望之家慎择淑哲之媛考古纳采问名之义以礼之不冝苟取华色而已近世简弃礼教不以爲务婚娶之法自朝廷以及民庶荡然无制故风俗流靡犯礼者衆贤士大夫未甞不发愤叹息窃幸国家有以振之今陛下始初清明爲元子求妇而事出苟简殆非所以矫世厉俗反之雅正且无以示颍王使知室家之道在徳而不在色也传称尤物足以移人诗咏淑女几以配上此诚智士仁人见微知终逺覧祸福之原爲后世戒也陛下不可不加圣意焉臣获侍宸陛且官王府苟益万一不敢不言干冐天威臣无任惶惧激切之至论初御殿三事韩维臣窃闻陛下以来日御便坐听政臣愚虑所及輙有三事以爲慎始正本之助幸陛下省察一者陛下新罹大忧方当以思亲慕爲意从权听政盖是不得已者惟大事急务特赐裁决其余且可阔略故事始见群臣及降坐入宫皆举音号恸此高宗亮隂不言之意也二者执政皆两朝顾命大臣人君所当与图天下之务者也陛下即位之初尤冝推诚加礼每事咨访以尽其心至于博谋群臣究极理道虽是美徳止可密禆圣虑及至决议论发号令必湏经由二府施行乃合政体周公戒伯禽曰不使大臣怨乎不以盖谓此也三者百执事各有职分惟当责任使人尽其能若王者代有司行事最爲失体孔子曰先有司是也三体既正矣若夫恭已倡率随事裁处则一系圣断也天下大事不可猝爲人君施设自有先后惟陛下加意慎重以副四海观望臣不胜苦切涕泗之至取进止请举遗逸臣伏见日者甞诏诸郡敦遣遗逸之士致之阙下者盖二十余人覆试秘阁皆命以官于时猥有谬举者士论譁沸于是不复再举今间年取进士擢第者二百人其所失者爲不少矣而士大夫不以爲恠一爲敦遣而疵谤百出盖进士习熟之久而敦遣起于一日此论者未足以爲轻重而亦有媢疾者间之也臣欲乞复置此科而稍爲增损盖孔子爲政必先正名汉之聘士不应召者则令敦遣就道岂有朝入科塲暮爲敦遣者哉冝正其名谓之举遗逸间嵗随科塲发解后有不预荐者开封国学及诸路各举一人又至礼部奏名后有不预荐者许主文共举五人并至御试时试策三两道中第者别爲一榜命官入仕即与正进士同如以爲歳增中第者差多即却乞于进士数内减不合格者二十人以均之庶几郡县豪俊不至遗于草莱矣请置经略副使判官参谋吕大防臣窃观自古设官之意必先置贰立副不以名位爲限者所以纾艰危而适顺用聚聦明而济不及也揔兵命将尤重其选以汉唐事言之大将军有长史司马从事节度使有副使判官参谋其自小官而登寄任立功効者不可胜数本朝祖宗以来实用此法故名臣不絶而夷狄畏服窃见今縁边经略使独任一人而无僚佐谋议之助虽有副揔管钤辖之属皆奉节制僃行阵非有折冲决胜之略预于其间朝廷每除一帅幸而得能者则一路兵民实受其赐不幸而得不者与焉则是以三军之衆一听庸人之所爲岂不可惧哉其弊盖由朝廷不素养其材而取人之路又常太狭方今戎人旅拒边患渐生若不早爲准僃閲试其能诚虑临事用人不暇精选因而败事所系不细以臣愚见经略使各置副使或判官一人朝廷选差素有才略职司以上人充参谋一人委经略使奏辟知边事有谋略知县以上充如此则可用之士不以位下而见遗中材之帅又以人谋而获济兼得以博观已试之效以僃缓急之用讲缉邉要莫先于此论章悙范纯仁臣近见执政议论以章悙父将九十因明堂恩霈之后欲请除一乡郡使便其亲臣但见其可禆仁化不虑其他遂共以爲当然继而闻三省奏上陛下即赐俞允臣以陛下天地之仁念其垂年之亲不録往咎臣实喜不自胜遂于帘前仰賛圣徳以谓自古臣子无如今日遭逢继闻谏官有言陛下遂寝前命亦是圣心从谏之美前日更䝉宣谕此事三省有失思虑戒其今后不得如此臣愚恐有言者以谓朝廷所怒之人不当遽有开陈又谓执政都徇人情必有主张之者致烦陛下戒勑宣谕丁寕微臣固佩服圣训然有未尽之恳亦当罄竭敷陈方陛下息于求治之时是臣子知无不爲之际岂宜顾虑形迹畜缩周防兼今所用大臣多是老于患难陛下奖之使进尚恐心志不鋭思虑太周若更戒使逺嫌则恐顾避保身自防不暇在陛下爱惜诸臣则爲恩徳之厚若使辅翊圣政却虑事无所禆盖人臣以匪躬自信爲难依阿固宠爲易若今容其所易沮其所难则其间希意顾望之人翻爲得计甚非朝廷之福臣昔见仁宗皇帝推委执政一无所疑凡所差除多便从允而使台谏察其不当随事论奏小则旋行改正大则罢免随之使君臣之恩意长存朝廷之纪纲自正是以四十余年不劳而治况陛下方稽仁皇之治圣度如天从谏不倦任贤不疑録人之功忘人之过皆是自古人君所难若更垂拱责成逸于委任台谏纠其误谬侍从罄其论思郡臣一徳一心陛下无爲无事自然不须防虑百职具修坐致太平垂休万世天下幸甚论黄河范纯仁臣昨日伏覩内降指挥黄河未复故道终爲何北之患王孝先等所议已甞兴役不可中罢冝接续功料向去决要回复故道者臣闻圣人有三寳曰慈曰俭曰不敢爲天下先言此三道人君当保而持之不失者也又曰惟天爲大惟尧则之盖天不言而四时成所以尧舜垂衣拱手而天下大治者由此道也且君心欲如盘水当使平正而无所趣向则免偏侧倾覆之患盖天下大势惟人君所向群下竞趍如山之摧小失其道则非一言之力可回故居上者不可不慎也臣今窃详所降指挥谓决要回复故道以圣意已有所向而爲天下先矣臣闻先朝因人建议以谓夏国微弱若不早取必爲北虏所兼偶先帝不出建议者之名但以御批令边臣相度而希㫖生事之徒以爲万全必胜克日可得遂兴灵武之师后贻永乐之患致先帝独当其忧群臣无一人受其责者至今疲耗未复此陛下所亲见不可不爲深鍳也臣乞面谕执政前日降出文子卿等已是但一面商议却使进入若别有所见亦湏各自开陈如此则免希合之臣妄测圣意轻举大役上误朝廷所有黄河利害乞付之郡臣有司子细商议以求必当如此则圣心不劳而尧舜之治可致矣请寛蔡确贬责臣伏见蔡确之罪天地不容而陛下不速严诛许其开析复令执政徐议其罪足见圣人存心正合周书无逸皇自敬徳不复含怒之意但陛下特以社稷爲念故发于睿断行之不疑臣之愚心虽知蔡确死有余罪复忧圣政或有所亏盖陛下临御以来政化清明如青天白日无轻氛薄翳道徳纯备如精金美玉无纎瑕小疵今以一姦臣之故烦朝廷行希阔之刑天下乆安人所罕见必生疑惧复恐贻之将来垂之史䇿薄有拟议则于圣徳圣功深爲可惜在臣负恩窃位罪不容诛盖如父母之有逆子雷霆鬼神所不能贷至若父母亲置于必死之地则却恐伤恩臣之区区实在于此陛下保完社稷之心天地神明之所照鍳而微臣爱惜陛下圣政之心亦应陛下可察不避一身之万死而展补报之愚衷惟愿睿慈曲加详虑所有再行重责伏乞付与帅臣已下商量所贵责归臣佐不累圣明无任爱君激切之至请放吕大防等逐便臣遭逢虽久报德无闻衰病寖加叨逾爲惧前年陛辞之日亲承徳音许其凡有奏陈但入文字臣感噎受命缄黙至今曾微片言上禆圣化愚衷惓惓终觊一伸窃见吕大防等窜谪江湖已更年祀未䝉㤙㫖乆困拘囚其人等或年齿衰残或素萦疾病不谙水土气血向衰骨肉分离举目无告将恐陨先朝露客死异乡不惟上轸圣懐亦恐有伤和气仰惟陛下圣心仁厚天纵慈明法大舜之用中建皇极而在宥每颁赦令不间罪辜至于斩绞重囚髠黥徒隷咸蒙原宥亦许放移岂有股肱近臣簪履旧物肯忘轸恻常俾流离但虑一二执政之臣责其往事嫉之太甚以谓今日之愆皆其自取启廸之际不爲详陈殊不思吕大防等得罪之由只因持心失恕好恶任情以异已之人爲怨雠以疑似之言爲谤讪违老氏好还之戒忽孟轲反尔之言误国害公覆车可鑑岂可尚遵前辙靡恤效尤在汉有党锢之寃在唐有牛李之祸后皆沦胥善类贻患朝廷数十年间未能消弭比来若非宸衷独断圣虑详思灼见本根絶其萌渐尽屏猜嫌之迹特垂旷荡之恩皆因大礼赦文放令逐便使得自新改过免爲羁旅之荧魂笼鸟鼎鱼咸获相忘于至道神功圣徳万世歌謡臣无任䖍恳激切之至取进止皇朝文鑑卷第五十二皇朝文鑑皇朝文鑑卷第五十三皇朝文鑑巻第五十三奏䟽上皇帝书宇文之邵论责任守忠乞一切不问余人傅尧俞论蔡确既贬请寛心和气傅尧俞论君道程颢论王霸程颢论十事程颢论新法程颢上皇帝书宇文之邵陛下初即大位念万世无疆之业诏求阙失开辟言路可谓谊主矣易家人之初九曰闲有家悔亡九处家人之初当端其本以保终吉民之所以望而则效者常在于人君继綂之始此安危之机不可不慎也昔成汤既没伊尹奉太甲以见厥祖戒之曰今王嗣厥德罔不在初陛下新服厥命惟以祖宗爲念以天人爲畏则小大之事不懈矣宋之爲宋百有余年陛下一日南面而享之固宜迹其所得之艰难夙夜栗栗以勤负荷永思太祖之武太宗之文眞宗之畏天克已仁宗之寛大慈仁英宗之励精庶政立则见五圣于前行则见于侧坐则见于堂食则见于杯杅之间诗曰天难谌斯言天不可不畏也书曰民可近不可下言民不可不畏也去歳以来千里不雨近者畿甸远者河北京东蝗螟蔽野谷价踊贵重以山陵之役京西民力尤为彫敝臣窃恐苇蒲之盗或贻宵旰之忧为今之计不过多鬻爵以浊入仕之流广度僧以夺可耕之民终非计也愿今被灾之郡许富者举息于下戸官给以质騐待丰歳偿其所贷逋者官为治之其息不过一倍此有余赀者乐为而濵死之衆可救沟壑之命陛下又责躬引咎寛狱讼出宫女斥裒歛之吏蠲苛虐之政罢无名之费省勦民之役凡所以蠹政而召乖怨之气者举更革之如此则大异可塞王化可兴也京师者诸夏之本也今荐绅之士不励名节而以势利离合器皿衣服穷于侈丽车马宫室过于轨制姦声乱色盈溢耳目衢巷之中父子兄弟不敢肩随孰谓王者之都而风俗一至于此哉愿陛下思所以澄源之法以礼节亷耻磨切臣下崇奖敦厚而都下亦少为之厉禁涤去佻薄之弊滛渎败教之具一加遏絶凡侍从辅弼宜慎简修洁方严之臣俾宅其任以允清议古之求贤者数路以取之宠以好爵厚其礼命惟恐其去也而犹有三聘而不顾者有闭门而不纳者有踰垣而避之者臣谏于其君而三不听则去之其至于郊也君必使人要之年七十而致其事君不听则必以几杖钖之犹有不税冕而行者有辞三公而爲人灌园者今日仕进之门国家直患不能之尔科防日增格令日繁来者日甚拒之日峻犹有假名氏以窃官号匿苫块之哀以干宠禄少者增齿以希蚤仕老者匿年以幸晚禄譬之隄防之坏塞其一穴一穴又决荡然莫之能止也今限年致仕着于令矣又患其去之不速令于门阙以示百僚而犹不知止者甚可痛也陛下盍稍补其弊隆于待士之意示之以至亷之实使衣冠者人人自重庶几风教之美少近于古去歳谅祚猖獗七八万衆突至大顺庙堂无竒筭守边无良将臣窃爲朝廷忧之庆历间縁边之民不解帯者七年国用大窘三将沦没而功不成者陛下知其然乎其患在于虏兵常合而我兵常分也六路兵亡虑二十万而二十三州二百余寨分屯保戍则是我兵虽多而散在处处也贼之来也大则六监军衙头一时俱发小则随处㓂掠边城一面受敌则所与角战者无几而城寨之兵又各有所守不可㑹集多寡不敌则乞师告急救兵才至贼又已去令贼常以合兵击我㪚兵而我常以不敌之衆当其锋锐此庆历之失也今不改前辙则后车又将覆也观今之势其能深入贺兰収复十四州以爲我有乎臣知其不能也其能如先朝之举五路进军直擣其巢穴乎臣又知其不能也计今之利莫若诏诸道分勒所部将伍符尺籍而规画之若干以爲守若干以爲战若干以为救兵救兵必使与战兵相近而驻于喉亢之地则可以应猝而不失机㑹也唃氏尝为元昊所残南徙歴精亦宜厚其种族共为声援以蛮夷攻蛮夷计之上也吐谷浑者今之文扶羌是也其俗随水草迁徙食肉衣皮毛无坚甲利刃临阵击刺之技不及于他夷仰给我之泉茗缯帛我与之通者亦特以其马也今隂平之民歳苦重役者勾马户也凡羌马之来则使之资给费公私之财甚多而所入之马不足以备国乗不足以战也边吏飬羌非不厚也而去歳反有安昌之变塞上之民切齿且安昌之羌与南路磨蓬罗多留罨思林诸寨之羌一也今闭安昌之路禁其出入而诸寨之马贸易如故是何异一室而多门者杜其前而辟其后乎臣之县所管万户而居民萧然者其弊实在于羌也至和讲解之后约不敢犯边而去歳火我三寨驱杀士卒国家以奉西北虏者势不得已也今又骄宠小羗而足其无厌之求乎臣愚以为不若杜塞衆路使不得入而絶市无用之马益以一旅之兵列置诸堡则边民小安矣为政所重莫急于农且耕则得食不耕则不得食系其身之损益也长民者何与焉夫各治其田以厚其生者百姓之私节授民事而立官以劝课之者人君之公也诗曰曾孙来止以其妇子馌彼南亩田畯至喜此天子之劝农也又曰嗟嗟保介维暮之春亦又何求如何新畬此诸侯之劝农也今监司郡守皆以劝农为目然而未尝省民臣愿立考课之法以农政为殿最言之似迂而富国之良术也郡县之政类多因循而不甚治者臣知其由也上下牵制不得尽其才故也千里之郡不能兴利除害受制于监司也百里之邑不能兴利除害受制于郡守也郡县之吏宁违天子之诏条而不敢违按察之命盖违天子之诏条未必获咎而违案察之命其祸可立而待也今一伍之长一卒之正以法治其所部上不问其所为也今为民守令而其势顾不若卒伍之长郡县之民习知其势之弱而不畏服其教令此狱讼所以益多也臣愿精选监司必以清望假守令之权责其实效庶循良之吏有闻焉凡臣之所陈明诏之所求也然臣尚有至不敢嘿嘿又为陛下极言之臣闻疾未兆而先治者善医也夫居忧而约居乐而泰人情之常也今陛下处则谅闇服则端衰行则直杖无纷华之事交战于前诚能以此时远念将来之失慎㣲杜渐克已复礼使其志一定则他日虽有可欲之物亦无以胜其习成之性也伯益之戒舜曰罔游于逸罔淫于乐傅说之戒高宗曰无以逸豫惟以治民夫舜起于耕稼陶渔高宗遯于荒野极知小人之劳而二臣犹或以此戒之况陛下生长富贵临御方始则安可不豫为之防哉愿陛下听政之间则命通经之士讲明古训究观败亡之主以自创艾尽孝两宫咨谋故老则恐惧修省习而成性矣臣诚私忧过计三载变除之后永厚陵土渐干而陛下忧悼之心又已衰杀袭衮冕凭玉几目有靡曼之色耳有要妙之声凡所以娯意者毕奏于前自非信道之深孰得而御哉老子曰塞其兑闭其门终身不勤正在于今日也论责任守忠乞一切不问余人臣伏见内侍任守忠以罪降黜中外闻者罔不快抃罚一劝百固可以破姦猾之胆臣职司风宪失于弹劾圣度回怒幸赦而不诛犹敢有言者冀陛下重加矜察臣谓大姦之去其遗过余恶方日有上闻小人无知或伺隙修怨枝词蔓说往往浸及善良疑似之间不可不察陛下若更加推究谗间且将复起况守忠据权之乆附离者多深虑左右之人有所疑畏望陛下沛发德音自此一切不问则天德加厚而人心易安惟皇太后之慈仁布闻四海举神器大宝传付陛下而陛下挟尧舜之资以天下飬将用诚孝以鼔舞万物奈何使解构之语得行其间今罪人投窜皇太后必涣然疑释陛下缘此当益加礼意务尽其懽心则天人交欣共爲陛下之福陛下即位励精勤俭日月未乆遽以金珠事闻臣窃爲陛下惜之过而能改可无深虑臣言甚忠恳惟陛下留神省览论蔡确旣贬请寛心和气傅尧俞臣近覩蔡确狂悖陛下神断不疑下合人情上明邦宪虽一以公议裁之固未尝临之以怒然岂陛下之所乐者哉况区断之际亦须少劳睿思愚臣妄度窃恐陛下海岳之量不能无少忤而未能忘怀也中外侧聆日增惊惕臣闻之于易曰天下殊涂而同归一致而百虑天下何思何虑夫事至以无心应之既往若未尝经意此圣人所以飬至诚而御遐福者也愿陛下寛圣心省浮念游精太清以固眞粹陛下之气和则上下之气和上下之气和则天地之和应矣唐栁公绰奏太医箴以讽宪宗曰气行无间隙不在大宪宗谓曰卿爱朕深者臣无公绰之才而有其诚臣以为今天下事莫重于此故惓惓而不能自已惟陛下毋易臣言留神省察取进止论君道程颢臣伏谓君道之大在乎稽古正学明善恶之归辨忠邪之分晓然趋道之正故在乎君志先定君志定而天下之治成矣所谓定志者一心诚意择善而固执之也夫义理不先尽则多听而易惑志意不先定则守善而或移惟在以圣人之训为必当从先王之治为必可法不为后世駮杂之政所牵制不为流俗因循之论所迁惑自知极于明信道极于笃任贤勿贰去邪勿疑必期致世如三代之隆而后已也然天下之事患常生于忽㣲而志亦戒乎渐习是故古之人君虽出入从容间燕必有诵训箴谏之臣左右前后无非正人所以成其德业伏愿陛下礼命老成贤儒不必劳以职事俾日亲便座讲道义以辅养圣德又择天下贤俊使得陪侍法从朝夕延见开陈善道讲磨治体以广闻听如是则圣智益明王猷允塞矣今四海靡靡日入偷薄末俗哓哓无复亷耻盖亦朝廷尊徳乐道之风未孚而笃诚忠厚之教尚郁也惟陛下稽圣人之训法先王之治一心诚意体干刚健而力行之则天下幸甚论王覇程颢臣伏谓得天理之正极人伦之至者尧舜之道也用其私心依仁义之偏者覇者之事也王道如砥本乎人情出乎礼义若履大路而行无复回曲覇者﨑岖反侧于由径之中而卒不可与入尧舜之道故诚心而王则王矣假之而覇则覇矣二者其道不同在审其初而已易所谓差若毫釐缪以千里者其初不可不审也故治天下者必先立其正志正志先立则邪说不能移异端不能惑故力进于道而莫之御也苟以覇者之心而求王道之成是衒石以为玉也故仲尼之徒无道桓文之事而曾西耻比管仲者义所不由也况下于覇者哉陛下躬尧舜之资处尧舜之位必以尧舜之心自任然后为能充其道汉唐之君有可称者论其人则非先王之学考其时则皆駮杂之政乃以一曲之见幸致小康其创法垂綂非可继于后世者皆不足为也然欲行仁政而不素讲其具使其道大明而后行则或出或入终莫有所至也夫事有大小有先后察其小忽其大先其所后后其所先皆不可以适治且志不可慢时不可失惟陛下稽先圣之言察人事之理知尧舜之道备于已反身而诚之推之以及四海择同心一徳之臣与之共成天下之务书所谓尹躬暨汤咸有一德又曰一哉王心言致一而后可以为也古者三公不必备惟其人诚以谓不得其人而居之则不若阙之之愈也盖小人之事君子所不能同岂圣贤之事而庸人可参之哉欲为圣贤之事而使庸人参之则其命乱矣既任君子之谋而又入小人之议则聪明不专而志意惑矣今将救千古深锢之弊为生民长乆之计非夫极听览之明尽正邪之辨致一而不二其能胜之乎或谓人君举动不可不慎易于更张则为害大矣臣独以为不然所谓更张者顾理所当耳其动皆稽古质义而行则为慎莫大焉岂若因循苟简卒致败乱者哉自古以来何尝有师圣人之言法先王之治将大有为而反成祸患者乎愿陛下奋天钖之勇智体干刚而独断霈然不疑则万世幸甚论十事臣窃谓圣人创法皆本诸人情极乎物理虽二帝三王不无随时因革踵事增损之制然至乎为治之大原牧民之要道则前圣后圣岂不同条而共贯哉盖无古今无治乱如生民之理有穷则圣王之法可改后世能尽其道则大治或用其偏则小康此歴代彰灼着明之効也苟或徒知泥古而不能施之于今姑欲狥名而遂废其实此则陋儒之见何足以论治道哉然傥谓今人之情皆已异于古先王之迹不可复于今趣便目前不务高远则亦恐非大有爲之论而未足以济当今之极弊也谓如衣服饮食宫室器用之类苟便于今而有法度者岂亦遽当改革哉惟其天理之不可易人所赖以生非有古今之异圣人之所必爲者固可㮣举然而行之有先后用之有缓速若夫裁成运动周旋曲当则在朝廷讲求设施如何耳古者自天子达于庶人必须师友以成就其德业故舜禹文武之圣亦皆有所从学今师傅之职不修友臣之义未着所以尊德乐善之风未成于天下此非有古今之异者也王者必奉天建官故天地四时之职歴二帝三王未之或改所以百度脩而万化理也至唐犹仅存其略当其治时尚得纲纪小正今官秩淆乱职业废弛太平之治所以未至此亦非有古今之异也天生蒸民立之君使司牧之必制其常产使之厚生则经界不可不正井地不可不均此为治之大本也唐尚能有口分授田之制今则荡然无法富者跨州县而莫之止贫者流离饿殍而莫之恤幸民虽多而衣食不足者盖无纪极生齿日益繁而不为之制则衣食日蹙转死日多此乃治乱之机也岂可不渐图其制之之道哉此亦非有古今之异者也古者政教始乎乡里其法起于比闾族党州县鄼遂以相联属綂治故民相安而亲睦刑法鲜犯亷耻易格此亦人情之所自然行之则效亦非有古今之异者也庠序之教先王所以明人伦化成天下今师学废而道德不一乡射亡而礼义不兴贡士不本于乡里而行实不修秀民不养于学校而人才多废此较然之事亦非有古今之异者也古者府史胥徒受禄公上而兵农未始判也今骄兵耗匮国力亦已极矣臣谓禁卫之外不渐归于农则将贻深虑府史胥徒之役毒遍天下不更其制则未免大患此亦至明之理非有古今之异者也古者民必有九年之食无三年之食者以为国非其国臣观天下耕之者少食之者衆地力不尽人功不勤虽富室强宗鲜有余积况其贫弱者乎或一州一县有年歳之凶即盗贼纵横饥羸满路如不幸有方三二千里之灾或连年之歉则未知朝廷以何道处之则其患不可胜言矣岂可曰昔何乆不至是因以幸为可恃也哉固宜渐从古制均田务农公私交为储粟之法以为之备此亦非有今古之异者也古者四民各有常职而农者十居八九故衣食易给而民无所困苦今京师浮民数逾百万㳺手不足赀度观其穷蹙辛苦孤贫疾病变诈巧伪以自求生而常不足以生日益歳滋乆将若何事已穷极非圣人能变而通之则无以免患岂可谓无可奈何而已哉此在酌古变今均多恤寡渐为之业以救之耳此亦非有古今之异者也圣人奉天理物之道在乎六府六府之任治于五官山虞泽衡各有常禁故万物阜丰而财用不乏今五官不修六府不治用之无节取之不时岂惟物失其性材木所资天下皆以童赭斧斤焚荡尚且侵寻不禁而川泽渔猎之繁暴殄天物亦已耗竭则将若之何此乃穷弊之极矣惟修虞衡之职使将养之则有变通长乆之势此亦非有古今之异者也古者冠昏丧祭车服器用等差分别莫敢踰僣故财用易给而民有常心今礼制未修奢靡相尚卿大夫之家莫能中礼而商贩之类或踰王公礼制不足以检饬人情名数不足以旌别贵贱既无定分则姦诈攘夺人人求厌其欲而后已岂有止息者哉此争乱之道也则先王之法岂得不讲而损益之哉此亦非有古今之异者也此十者特其端绪耳臣特论其大端以为三代之法有必可施行之騐如其纲条度数施为注措之道则审行之必也稽之经训而合施之人情而宜此晓然之定理岂徒若迂踈无用之说哉惟圣明裁择论新法臣闻天下之理本诸简易而行之以顺道则事无不成故曰智者若禹之行水行其所无事也舍而之于险阻则不足以言智矣盖自古兴治虽有专任独决能就事功者未闻辅弼大臣人各有心暌戾不一致国政异出名分不正中外人情交谓不可而能有为者也况于措置失宜沮废公议一二小臣实与大计用贱陵贵以邪妨正者乎凡此皆天下之理不宜有成而智者之所不行也设令由此侥倖事小有成而兴利之臣日进尚德之风日衰尤非朝廷之福矧复天时未顺地震连年四方人心日益揺动此皆陛下所当仰测天意俯察人事者也臣奉职不肖议论无补望允前奏早赐降责皇朝文鑑巻第五十三皇朝文鑑皇朝文鑑卷第五十四皇朝文鑑卷第五十四奏䟽上皇帝书苏轼臣近者不度愚贱輙上封章言买灯事自知凟犯天威罪在不赦席藁私室以待斧钺之诛而侧聼逾旬威命不至问之府司则买灯之事寻已停罢乃知陛下不惟赦之又能听之惊喜过望以至感泣何者改过不吝从善如流此尧舜禹汤之所勉彊而力行秦汉以来之所絶无而仅有顾此买灯毫髪之失岂能上累日月之明而陛下飜然改命曾不移刻则所谓智出天下而听于至愚威加四海而屈于匹夫臣今知陛下可与为尧舜可与为汤武可与富民而措刑可与彊兵而伏戎虏矣有君如此其忍负之惟当披露腹心捐弃肝脑尽力所至不知其他乃者臣亦知天下之事有大于买灯者矣而独区区以此为先者盖未信而谏圣人不与交浅言深君子所戒是以试论其小者而其大者固将有待而后言今陛下果赦而不诛则是旣已许之矣许而不言臣则有罪是以愿终言之臣之所欲言者三愿陛下结人心厚风俗存纪纲而已人莫不有所恃人臣恃陛下之命故能役使小民恃陛下之法故能胜服彊暴至于人主所恃者谁欤书曰予临兆民懔乎若朽索之驭六马言天下莫危于人主也聚则为君臣散则为仇雠聚散之间不容毫釐故天下归往谓之王人各有心谓之独夫由此观之人主之所恃者人心而已人心之于人主也如木之有根如灯之有膏如鱼之有水如农夫之有田如商贾之有财木无根则藁灯无膏则灭鱼无水则死农夫无田则饥商贾无财则贫人主失人心则亡此必然之理不可逭之灾也其为可畏从古以然苟非乐祸好亡狂易䘮志孰敢肆其胸臆轻犯人心乎昔子产焚载书以弭衆言赂伯石以安巨室以为衆怒难犯专欲难成而孔子亦曰信而后劳其民未信则以为厉已也惟商鞅变法不顾人言虽能骤致富彊亦以召怨天下使其民知利而不知义见刑而不见德虽得天下旋踵而亡至于其身亦卒不免负罪出走而诸侯不纳车裂以殉而秦人莫哀君臣之间岂愿如此宋襄公虽行仁义失衆而亡田常虽不义得衆而彊是以君子未论行事之是非先观衆心之向背谢安之用诸桓未必是而衆之所乐则国以乂安庾亮之召苏峻未必非而势有不可则反为危辱自古及今未有和易同衆而不安刚果自用而不危者也陛下亦知人心之不悦矣中外之人无贤不肖皆言祖宗以来治财用者不过三司使副判官经今百年未尝阙事今者无故又创一司号曰制置三司条例使六七少年日夜讲求于内使者四十余辈分行营干于外造端宏大民实惊疑创法新竒吏皆惶惑贤者则求其说而不可得未免于忧小人则以其意度朝廷遂以为谤谓陛下以万乘之主而言利谓执政以天子之宰而治财商贾不行物价腾踊近自淮甸远及川蜀喧传万口论说百端或言京师正店议置监官䕫路深山当行酒禁拘収僧尼常住减克兵吏廪禄如此等类不可胜言而甚者至以为欲复肉刑斯言一出民且狼顾陛下与二三大臣亦闻其语矣然而莫之顾者徒曰我无其事又无其意何恤于人言夫人言虽未必皆然而疑似则有以致谤人必贪财也而后人疑其盗人必好色也而后人疑其滛何者未置此司则无此谤岂去嵗之人皆忠厚而今嵗之人皆虚浮孔子曰工欲善其事必先利其器又曰必也正名乎今陛下操其器而讳其事有其名而辞其意虽家置一喙以自解市列千金以购人人必不信谤亦不止夫制置三司条例司求利之名也六七少年与使者四十余辈求利之器也驱鹰犬而赴林薮语人曰我非猎也不如放鹰犬而兽自驯操网罟而入江湖语人曰我非渔也不如捐网罟而人自信故臣以为消谗慝而召和气复人心而安国本则莫若罢制置三司条例司夫陛下之所以创此司者不过以兴利除害也使罢之而利不兴害不除则勿罢罢之而天下悦人心安兴利除害无所不可则何苦而不罢陛下欲去积弊而立法必使宰相熟议而后行事若不由中书则是乱世之法圣君贤相夫岂其然必若立法不免由中书熟议不免使宰相此司之设无乃冗长而无名智者所图贵于无迹汉之文景纪无可书之事唐之房杜传无可载之功而天下之言治者与文景言贤者与房杜盖事已立而迹不见功已成而人不知故曰善用兵者无赫赫之功岂惟用兵事莫不然今所图者万分未获其一也而迹之布于天下已若泥中之闘兽亦可谓拙谋矣陛下诚欲富国择三司官属与漕运使副而陛下与二三大臣孜孜讲求磨以歳月则积弊自去而人不知但恐立志不坚中道而废孟子有言其进锐者其退速若有始有卒自可徐徐十年之后何事不立孔子曰欲速则不达见小利则大事不成使孔子而非圣人则此言亦不可用书曰谋及卿士至于庶人翕然大同乃底元吉若逆多而从少则静吉而作凶今上自宰相大臣既已辞免不爲则外之议论断亦可知宰相人臣也且不欲以此自汚而陛下独安受其名而不辞非臣愚之所识也君臣宵旰几一年矣而富国之效茫如捕风徒闻内帑出数百万緍祠部度余人耳以此爲术其谁不能且遣使纵横本非令典汉武遣绣衣直指桓帝遣八使皆以守宰狼籍盗贼公行出于无术行此下䇿宋文帝元嘉之政比于文景当时责成郡县未尝遣使及至孝武以郡县迟缓始命台使督之以至萧齐此弊不革故景陵王子良上䟽极言其事以爲此等朝辞禁门情态即异暮宿州县威福便行驱迫邮传折辱守宰公私烦扰民不聊生唐开元中宇文融奏置劝农判官使裴寛等二十九人并摄御史分行天下招擕戸口检责漏田时张说杨㻛皇甫璟杨相如皆以为不便而相继罢黜虽得户八十余万皆州县希㫖以主为客以少为多及使百官集议都省而公卿以下惧融威势不敢异辞陛下试取其传而读之观其所行为是为否近者均税寛恤冠盖相望朝廷亦旋觉其非而天下至今以为谤曾未数歳是非较然臣恐后之视今犹今之视昔且其所遣尤不适宜事少而员多人轻而权重夫人轻而权重则人多不服或致侮慢以兴争事少而员多则无以为功必须生事以塞责陛下虽严赐约束不许邀功然人臣事君之常情不从其令而从其意今朝廷之意好动而恶静好同而恶异㫖趣所在谁敢不从臣恐陛下赤子自此无宁歳矣至于所行之事行路皆知其难何者汴水浊流自生民以来不以种稻秦人之歌曰泾水一石其泥数斗且溉且粪长我禾黍何尝曰长我粳稻耶今欲陂而清之万顷之稻必用千顷之陂一歳一淤三歳而满矣陛下遽信其说即使相视地形万一官吏苟且顺从真谓陛下有意兴作上糜帑廪下夺农时隄防一开水失故道虽食议者之肉何补于民天下乆平民物滋息四方遗利盖略尽矣今欲凿空寻访水利所谓即鹿无虞岂惟徒劳必大烦扰凢所擘画利害不问何人小则随事酬劳大则量才録用若官私格沮并行黜降不以赦原若材力不办兴修便许申奏替换赏可谓重罚可谓轻然并终不言诸色人妄有申陈或官私误兴功役当得何罪如此则妄庸轻剽浮浪姦人自此争言水利矣成功则有赏败事则无诛官司虽知其踈岂可便行抑退所在追集老少相视可否吏卒所过鸡犬一空若非灼然难行必须且为兴役何则格沮之罪重而误兴之过轻人多爱身势必如此且古陂废堰多为侧近冐耕歳月既深已同永业苟欲兴复必尽追収人心或揺甚非善政又有好讼之党多怨之人妄言某处可作陂渠规坏所怨田产或指人旧业以为官陂冐佃之讼必倍今日臣不知朝廷本无一事何苦而行此哉自古役人必用乡戸犹食之必用五谷衣之必用桑麻济川用舟楫行地之必用牛马虽其间或有以他物充代然终非天下所可常行今者徒闻江浙之间数郡雇役而欲措之天下是犹见燕晋之枣栗岷蜀之蹲䲭而欲以废五谷岂不难哉又欲官卖所在坊场以充衙前雇直虽有长役更无酬劳长役所得旣㣲自此必渐衰㪚则州郡事体憔悴可知士大夫捐亲戚弃坟墓以从宦于四方者宣力之余亦欲取乐此人之至情也若凋敝太甚厨传萧然则似危邦之陋风恐非太平之盛观陛下诚虑及此必不肯为且今法令莫严于御军军法莫严于逃窜禁军三犯厢军五犯犯之大率处死然逃军常半天下不知雇人为役与厢军何异若有逃者何以罪之其势必轻于逃军则其逃必甚于今日为其官长不亦难乎近者虽使乡户颇得雇人然至于所雇逃亡乡户犹任其责今遂欲于两税之外别立一科谓之庸钱以备官雇则雇人之责官所自任矣自唐杨炎废租庸调以为两税取大歴十四年应千赋歛之数以定两税之额则是租调与庸两税既兼之矣今两税如故奈何复欲取庸圣人立法必虑后世岂可于常赋之外别出科名哉万一不幸后世有多欲之君辅之以聚歛之臣庸钱不除差役仍旧使天下怨讟推所从来则必有任其咎者矣又欲使坊郭等第之民与乡户均役品官形势之家与齐民并事其说曰周礼田不耕者出屋粟宅不毛者有里布而汉世宰相之子不免戍边此其所以借口也古者官飬民今者民飬官给之以田而不耕劝之以农而不力于是乎有里布屋粟夫家之征今民无以为生去为商贾事势当尔何名役之且一歳之成不过三日三日之雇其直三百今世三大户之役自公卿以降无得免者其费岂特三百而已大抵事若可行不必皆有故事若民所不悦俗所不安纵有经典明文无补于怨若行此二者必怨无疑女户单丁盖天民之穷者也古之王者首务恤此而今陛下首欲役之此等苟非戸将絶而未亡则是家有丁而尚㓜若假之数歳则必成丁而就役老死而没官冨有四海忍不加恤孟子曰始作俑者其无后乎春秋书作丘甲用田赋皆重其始爲民患也青苖放钱自昔有禁今陛下始立成法每歳常行虽云不许抑配而数世之后暴君汚吏陛下能保之欤异日天下恨之国史记之曰青苗钱自陛下始岂不惜哉且东南买绢本用见钱陜西粮草不许折兑朝廷既有着令职司又每举行然而买绢未尝不折塩粮草未尝不折钞乃知青苖不许抑配之说亦是空如治平之初㨂刺义勇当时诏㫖慰谕明言永不戍边着在简书有如盟约于今几日论议已揺或以代还东军或欲抵换弓手约束难恃岂不眀哉纵使此令决行果不抑配计其间愿请人户必皆孤贫不济之人家若自有赢余何至与官交易此等鞭挞已急则继之以逃亡逃亡之余则均之邻保势有必至理有固然且夫常平之为法也可谓至矣所守者约而所及者广借使万家之邑止有千斛而谷贵之际千斛在市物价自平一市之价既平一邦之食自足无操瓢乞丐之弊无里正催驱之劳今若变为青苗家贷一斛则千户之外孰救其饥且常平官钱常患其少若尽数収籴则无借贷若留充借贷则所籴几何乃知常平青苖其势不能两立坏彼成此所䘮愈多亏官害民虽悔何逮臣切计陛下欲考其实则必然问人人知陛下方欲力行必谓此法有利无害以臣愚见恐未可凭何以明之臣顷在陜西见刺义勇提举诸县臣尝亲行愁怨之民哭声振野当时奉使还者皆言民尽乐为希合取容自古如此不然则山东之盗二世何縁不觉南诏之败明皇何縁不知今虽未至于斯亦望陛下审听而已昔汉武之世财力匮竭用贾人桑之说买贱卖贵谓之均输于时商贾不行盗贼滋炽几至于乱孝昭旣立学者争排其说霍光顺民所欲从而予之天下归心遂以无事不意今者此论复兴立法之初其说尚浅徒言徙贵就贱用近易远然而广置官属多出緍钱豪商大贾皆疑而不敢动以为虽不明言贩卖然既已许之变易变易既行而不与商贾争利者未之闻也夫商贾之事曲折难行其买也先期而与钱其卖也后期而取直多方相济委曲相通倍称之息由此而得今官买是物必先设官置吏簿书廪禄为费已厚非良不售非贿不行是以官买之价比民必贵及其卖也弊复如前商贾之利何縁而得朝廷不知虑此乃捐五百万緍以与之此钱一出恐不可复纵使其间薄有所获而征商之额所损必多今有人为其主牧牛羊者不告其主以一牛而易五羊一牛之皮则隐而不言五羊之获则指为劳绩陛下以为坏常平而言青苖之功亏商税而取均输之利何以异此陛下天机洞照圣略如神此事至明岂有不晓必谓已行之事不欲中变恐天下以为执德不一用人不终是以迟留歳月庶几万一臣切以为过矣古之英主无出汉高郦生谋挠楚权欲复六国高祖曰善趣刻印及闻留侯之言吐哺而骂曰趣销印夫称善未几继之以骂刻印销印有同儿戏何尝累高祖之知人适足以明圣人之无我陛下以为可而行之知其不可而罢之至圣至明无以加此议者必谓民可与乐成难与虑始故劝陛下坚执不顾期于必行此乃战国贪功之人行险侥倖之说陛下若信而用之则是徇高论而逆至情持空名而邀实祸未及乐成而怨已起矣臣之所愿结人心者此之谓也士之进言者为不少矣亦尝有以国家之所以存亡歴数之所以长短告陛下者乎夫国家之所以存亡者在道德之浅深而不在乎彊与弱歴数之所以长短者在风俗之厚薄而不在乎富与贫道德诚深风俗诚厚虽贫且弱不害于长而存道德诚浅风俗诚薄虽彊且富不救于短而亡人主知此则知所轻重矣是以古之贤君不以弱而忘道德不以贫而伤风俗而智者观人之国亦必以此察之齐至彊也周公知其后必有簒弑之臣卫至弱也季子知其后亡呉破楚入郢而陈大夫逄滑知楚之必复晋武旣平呉何曾知其将乱隋文既平陈房乔知其不乆元帝斩郅支朝唿韩功多于武宣矣偷安而王氏之衅生宣宗収燕赵复河隍力彊于宪武矣消兵而龎勋之乱起故臣愿陛下务崇道德而厚风俗不愿陛下急于有功而贪富彊使陛下富如隋彊如秦西取灵武北取燕蓟谓之有功可也而国之长短则不在此夫国之长短如人之寿夭人之寿夭在元气国之长短在风俗世有尫羸而寿考亦有盛壮而暴亡若元气犹存则尫羸而无害及其已耗则盛壮而愈危是以善飬生者慎起居节饮食导引关节吐故纳新不得已而用药则择其品之上性之良可以乆服而无害者则五藏和平而寿命长不善飬生者薄节慎之功迟吐纳之效厌上药而用下品代真气而助彊阳根本已危僵仆无日天下之势与此无殊故臣愿陛下爱惜风俗如护元气古之圣人非不知深刻之法可以齐衆勇悍之夫可以集事忠厚近于迃濶老成初若迟钝然终不肯以彼而易此者顾其所得小而所䘮大也曹参贤相也曰慎无扰狱市黄霸循吏也曰治道去泰甚或讥谢安以清谈废事安笑曰秦用二世而亡刘晏爲度支专用果锐少年务在急速集事好利之党相师成风徳宗初即位擢崔祐甫为相祐甫以道徳寛大推广上意故建中之声蔼然天下想望庶几正观及卢杞爲相讽上以刑名整齐天下驯致浇薄以及播迁我仁祖之御天下也持法至寛用人有叙专务掩覆过失未尝轻改旧章然考其成功则曰未至以言乎用兵则十出而九败以言其府库则仅足而无余徒以德泽在人风俗知义是以升遐之日天下如䘮考妣社稷长远终必赖之则仁祖可谓知本矣今议者不察徒见其末年吏多因循事不振举乃欲矫之以苛察济之以智能招来新进勇鋭之人以图一切速成之效未享其利浇风已成且天时不齐人谁无过国君含垢至察无徒若陛下多方包容则人材取次可用必欲广置耳目务求瑕疵则人不自安各图苟免恐非朝廷之福亦岂陛下所愿哉汉文欲用虎圏啬夫释之以爲利口伤俗今若以口舌捷给而取士以应对迟钝而退人以虚诞无实爲能文以矫激不仕爲有德则先王之泽遂将散㣲自古用人必须歴试虽有卓异之器必有已试之功一则使其更变而知难事不轻作一则待其功高而望重人自无辞昔先主以黄忠爲后将军而诸葛亮忧其不可以爲忠之名望素非关张之伦若班爵遽同则必不悦其后关羽果以为言以黄忠豪勇之姿以先主君臣之契尚复虑此而况其他世甞谓汉文不用贾生以为深恨臣尝推究其㫖窃谓不然贾生固天下之竒才所言亦一时之良请为属国欲系单于则是处士之大言少年之锐气昔高祖以三十万衆困于平城当时将相羣臣岂无贾生之比三表五饵人知其踈而欲以困中行说尤不可信矣兵凶器也而易言之正如赵括之轻秦李信之易楚若文帝亟用其说则天下殆将不安使贾生尝歴艰难亦必自悔其说用之晚歳其术必精不幸䘮亡非意所及不然文帝岂弃才之主绛灌岂蔽贤之士至于晁错尤号刻薄文帝之世止于太子家令而景帝既立以为御史大夫申屠嘉发愤而死纷更政令天下骚然及至七国发难而错之术亦穷矣文帝优劣于此可见大抵名器爵禄人所奔趋必使积劳而后迁以明持乆而难得则人各安其分不敢躁求今若多开骤进之门使有意外之得公卿侍从跬步可图其得者旣不肯以侥倖自名则不得者必皆以沉沦为恨使天下常调举生妄心耻不若人何所不至欲望风俗之厚岂可得哉选人之改京官常须十年以上荐更险阻计析毫釐其间一事聱牙常至终身沦弃今乃以一人之荐举而予之犹恐未称章服随至使积劳乆次而得者何以厌服哉夫常调之人非守则令员多阙少乆已患之不可复开多门以待巧进若巧者侵夺已甚则拙者迫憷无聊利害相形不得不察故近歳朴拙之人愈少而巧佞之士益多惟陛下重之惜之哀之救之如日近三司献言使天下郡选一人催驱三司文字许之先次指射以酬其劳则数年之后审官吏部又有三百余人得先占阙常调待次不其愈难此外勾当发运均输按行农田水利已据监司之体各怀进用之心转对者望以称㫖而骤迁奏课者求爲优等而速化相胜以力相高以言而名实乱矣惟陛下以简易爲法以清净爲心使姦无所縁而民德归厚臣之所愿厚风俗者此之谓也古者建国使内外相制轻重相权如周如唐则外重而内轻如秦如魏则外轻而内重内重之弊必有姦臣指鹿之患外重之弊必有大国问鼎之忧圣人方盛而虑衰常先立法以救弊国家租赋揔于计省重兵聚于京师以古揆今则似内重恭惟祖宗所以深计预图而固非小臣所能臆度而周知然观其委任台谏之一端则是圣人过防之至计歴观秦汉以及五代谏争而死盖数百人而自建隆以来未尝罪一言者纵有薄责旋即超升许以风闻而无官长风采所系不问尊卑言及乗舆则天子改容事关廊庙则宰相待罪故仁宗之世议者讥宰相但奉行台谏风㫖而已圣人深意流俗岂知盖擢用台谏固未必皆贤所言亦未必皆是然须飬其鋭气而借之重权者岂徒然哉将以折姦臣之萌而救内重之弊也夫姦臣之始以台谏折之而有余及其既成以干戈取之而不足今法令严宻朝廷清明所谓姦臣万无此理然飬猫以去䑕不可以无䑕而飬不捕之猫畜狗以防姦不可以无姦而畜不吠之狗陛下得不上念祖宗设此官之意下为子孙立万世之防朝廷纲纪孰大于此臣自㓜小所记及闻长老之谈皆谓台谏所言常随天下公议公议所与台谏亦与之公议所击台谏亦击之及至英庙之初始建称亲之议本非人主大过亦无典礼明文徒以衆心未安公议不允当时台谏以死争之今者物论沸腾怨讟交至公议所在亦可知矣相顾不发中外失望夫弹劾积威之后虽庸人亦可以奋扬风采消委之余虽豪杰有所不能振起臣恐自兹以往习惯成风尽为执政私人以致人主孤立纪纲一废何事不生孔子曰鄙夫可与事君也欤哉其未得之也患得之既得之患失之苟患失之无所不至矣臣始读此书疑其太过以为鄙夫之患失不过备位而苟容及观李斯忧蒙恬之夺其权则立二世以亡秦卢杞忧怀光之数其恶则误徳宗以再乱其心本生于患失而其祸乃至于䘮邦孔子之言良不为过是以知为国者平居必常有忘躯犯颜之士则临难庶几有徇义守死之臣苟平居尚不能一言则临难何以责其死节人臣苟皆如此天下亦曰殆哉君子和而不同小人同而不和和如和羮同如济水是故孙宝有言周公上圣召公大贤犹不相悦着于经典两不相损晋之王导可谓元臣每与客言举坐称善而王述不悦以为人非尧舜安得每事尽善导亦歛衽谢之若使言无不同意无不合更唱迭和何者非贤万一有小人居其间则人主何縁得以知觉臣之所以愿存纲纪者此之谓也臣非敢歴诋新政苟为异论如近日裁减皇族恩例刋定任子条式修完器械阅习鼓旗皆陛下神算之至明干刚之必断物议旣允臣敢有辞然至于所献三言则非臣之私见中外所病其谁不知昔禹戒舜曰无若丹朱傲惟慢游是好舜岂有是哉周公戒成王曰无若商王受之迷乱酗于酒德哉成王岂有是哉周昌以汉高为桀纣刘毅以晋武为桓灵当时人君曾莫之罪而书之史策以为美谈使臣所献三言皆朝廷未尝有此则天下之幸臣与有焉若有万一似之则陛下安可不察然而臣之爲计可谓愚矣以蝼蚁之命试雷霆之威积其狂愚岂可屡赦大则身首异处破坏家门小则削籍投荒流离道路虽然陛下必不爲此何也臣天赋至愚笃于自信向者与议学校贡举首违大臣本意已期窜逐敢意自全而陛下独然其言曲赐召对从容乆之至谓臣曰今政令得失安在虽朕过失指陈可也臣即对曰陛下生知之性天纵文武不患不明不患不勤不患不断但患求治太速进人太锐听言太广又俾述其所以然之状陛下颔之曰卿所献三言朕当熟思之臣之狂愚非独今日陛下容之乆矣岂有容之于始而不赦之于终恃此而言所以不惧臣之所惧者讥刺既衆怨仇实多必将诋臣以深文中臣以危法使陛下虽欲赦臣而不得岂不殆哉死亡不辞但恐天下以臣为戒无复言者是以思之经月夜以继日书成复毁至于再三感陛下听其一言怀不能已卒吐其说惟陛下怜其愚忠而卒赦之不胜俯伏待罪忧恐之至︻五十四卷终皇朝文鑑皇朝文鑑卷第五十五皇朝文鑑巻第五十五奏䟽徐州上皇帝书苏轼论治道二首苏轼因擒鬼章论西羌夏人事冝苏轼论内中车子争道乱行苏轼徐州上皇帝书苏轼臣以庸材备员册府出守两郡皆东方要地私窃以爲守法令治文书赴期㑹不足以报塞万一輙伏私念东方之要务陛下之所冝知者得其一二草具以闻而陛下择焉臣前任密州建言自古河北与中原离合常系社稷存亡而京东之地所以灌输河北缾竭则罍耻唇亡则齿寒而其民喜为盗贼为患最甚因为陛下画所以待盗贼之䇿及移守徐州览观山川之形势察其风俗之所上而考之于载籍然后又知徐州为南北之襟要而京东诸郡安危所寄也昔项羽入关既烧咸阳而东归则都彭城夫以羽之雄略舍咸阳而取彭城则彭城之险固形便足以得志于诸侯者可知矣臣观其地三面被山独其西平川数百里西走梁宋使楚人开关而延敌材官驺发突骑云纵真若屋上建瓴水也地宜菽麦一熟而饱数歳其城三面阻水楼堞之下以汴泗为池独其南可通车马而戏马台在焉其高十仞广袤百步若用武之世屯千人其上聚櫑木砲石凢战守之具以与城相表里而积三年粮于城中虽用十万人不易取也其民皆长大胆力絶人喜为剽掠小不适意则有飞扬䟦扈之心非止为盗而已汉高祖沛人也项羽宿迁人也刘裕彭城人也朱全忠砀山人也皆在今徐州数百里间耳其人以此自负㐫桀之气积以成俗魏太武以三十万衆攻彭城不能下而王智兴以卒伍庸材恣睢于徐朝廷亦不能讨岂非其地形便利人卒勇悍故耶州之东北七十余里即利国监自古为鐡官商贾所聚其民富乐凡三十六冶冶户皆大家藏镪巨万常为盗贼所窥而兵卫寡弱有同儿戏臣中夜以思即为寒心使剧贼致死者十余人白昼入市则守者皆弃而走耳地旣产精鐡而民皆善鍜散冶户之财以啸召无赖则乌合之衆数千人之仗可以一夕具也顺流南下辰发已至徐有不守之忧矣使不幸而贼有过人之材如吕布刘备之徒得徐而逞其志则京东之安危未可知也近者河北转运司奏乞禁止利国监鐡不许入河北朝廷从之昔楚人亡弓不能忘楚孔子犹小之况天下一家东北二冶皆为国兴利而夺彼以与此不已隘乎自鐡不北行冶户皆有失业之忧诣臣而诉者数矣臣欲因此以征冶户为利国监之捍屏今三十六冶冶各百余人採鑛伐炭多饥寒亡命彊力鸷忍之民也臣欲使冶户每冶各择有材力而忠谨者保任十人籍其名于官授以鎗刃刀槊教之击刺每月两衙集于知监之庭而阅试之藏以待大盗不得役使犯者以违制论冶户为盗所睨乆矣民皆知之使冶出十人以自卫民所乐也而官又为除近日之禁使鐡得北行则冶户皆悦而听命姦猾破胆而不敢谋矣徐城虽崄固而楼恶又城大而兵少缓急不可守今战兵千人耳臣欲乞移南京新招骑射两指挥于徐此故徐人也尝屯于徐营垒材石既具矣而迁于南京异时转运使分东西路畏餽饷之劳而移之西耳今两路为一其去来无所损益而足以为徐之重城下数里颇产精石无穷而奉化厢军见阙数百人臣愿募石工以足之听不差出使此数百人者常採石以甃城数年之后举为金汤之固要使利国监不可窥则徐无事徐无事则京东无虞矣沂州山谷重阻为逋逃渊薮盗贼每入徐州界中陛下若採臣言不以臣言为不肖愿复三年守徐且得兼领沂州兵甲廵检公事必有以自効京东恶盗多出逃军逃军为盗民则望风畏之何也技精而法重也技精则难敌法重则致死其势然也自陛下置将官修军政士皆精锐而不免于逃者臣尝考其所由盖自近歳以来部送罪人配军者皆不使役人而使禁军军士当部送者受牒即行往返常不下十日道路之费非取息钱不能办百姓畏法不敢贷贷亦不可复得惟所部将校乃敢出息钱与之归而刻其粮赐是以上下相持军政不修博奕饮酒无所不至穷苦无聊则逃去为盗臣自至徐即取不系省钱百余千别储之当部送者量远近裁取以三月刻纳不取其息将吏有敢贷息钱者痛以法治之然后严军政禁酒博比朞年士皆饱暖练熟技艺等第为诸郡之冠陛下遣勑使按閲所具见也臣愿下其法诸郡推此行之则军政修而逃者衰亦去盗之一端也臣闻之汉相王嘉曰孝文帝时二千石长吏安官乐职上下相望莫有苟且之意其后稍稍变易公卿以下转相促急司隷部刺史发扬隂私吏或居官数月而退二千石益轻贱吏民慢易之知其易危小失意则有离畔之心前山阳亡徒苏令纵横吏士临难莫肯伏节死义者以守相威权素夺故也国家有急取办于二千石二千石尊重难危乃能使下以王嘉之言而考之于今郡守之威权可谓素夺矣上有监司伺其过失下有吏民持其长短未及按问而差替之命已下矣欲督捕盗贼法外求一钱以使人且不可得盗贼㐫人情重而法轻者乎臣輙配流之则使所在法司覆按其状劾以失入惴惴如此何以得吏士死力而破姦人之党乎由此观之盗贼所以滋炽者以陛下守臣权大轻故也臣愿陛下稍重其权责以大纲略其小过凡京东多盗之郡自青郓以降如徐沂齐曹之类皆慎择守臣听法外处置彊盗颇赐緍钱使得以布设耳目畜飬爪牙然緍钱多赐则难常少又不足于用臣以为每郡可歳别给一二百千使以酿酒凡使人缉捕盗贼得以酒予之敢以爲他用者坐赃论赏格之外歳得酒数百斛亦足以使人矣此又治盗之一术也然此皆其小者其大者非臣之所当言欲黙而不发则又私自念遭值陛下英圣特达如此若有所不尽非忠臣之义故昧死复言之昔者以诗赋取士今陛下以经术用人名虽不同然皆以文词进耳考其所得多呉楚闽蜀之人至于京东西河北河东陜西五路盖自古豪杰之塲其人沈鸷勇悍可任以事然欲使治声律读经义以与呉楚闽蜀之士争得失于毫釐之间则彼有不仕而已故其得人常少夫惟忠孝礼义之士虽不得志不失为君子若徳不足而才有余者困于无门则无所不至矣故臣愿陛下特为五路之士别开仕进之门汉法郡县秀民推择为吏考行察亷以次迁补或至二千石入为公卿古者不专以文词取人故得士为多黄覇起于卒史薛宣进于书佐朱邑选于啬夫邴吉出于狱吏其余名臣循吏由此而进者不可胜数唐自中叶以后方镇皆选列校以掌牙兵是时四方豪杰不能以科举自达者皆争为之往往积功以取旄钺虽老姦巨盗或出其中而名卿贤将如高仙芝封常清李光弼来瑱李抱玉叚秀实之流所得亦已多矣王者之用人如江河江河所趍百川赴焉蛟龙生之及其去而之他则鱼鼈无所还其体而鲵鳅为之制今世胥史牙校皆奴仆庸人者无他以陛下不用也今欲用胥史牙校而胥史行文书治刑狱钱谷其势不可废鞭挞鞭挞一行则豪杰不出于其间故凡士之刑者不可用用者不可刑故臣愿陛下採唐之旧使五路监司郡守共选士人以补牙职皆取人材心力有足过人而不能从事于科举者禄之以今之庸钱而课之鎭税场务督捕盗贼之类自公罪杖以下听赎依将校法使长吏得荐其才者第其功阀书其歳月使得而不以流外限其所至朝廷察其尤异者擢用数人则豪杰英伟之士渐出于此涂而姦猾之党可得而笼取也其条目委曲臣未敢尽言惟陛下留神省察昔晋武平呉之后诏天下罢军役州郡悉去武备惟山涛论其不可帝见之曰天下名言也而不能用及永宁之后盗贼蠭起郡国皆以无备不能制其言乃騐今臣于无事之时屡以盗贼为言其私忧过计亦已甚矣陛下纵能容之必为议者所笑使天下无事而臣获笑可也不然事至而图之则已晚矣干犯天威罪在不赦论治道二首苏轼道德人君以至诚为道以至仁为德守此二言终身不易尧舜之主也至诚之外更行他道皆为非道至仁之外更作他德皆为非德何谓至诚上自大臣下至小民内自亲戚外至四夷皆推赤心以待之不可以丝毫伪也如此则四海之内亲之如父子信之如心腹未有父子相图心腹相欺者如此而天下之不治未之有也丝毫之伪一萌于心如人有病先见于脉如人饮酒先见于色声色动于几㣲之间而猜狙行于千里之外彊者为敌弱者为怨四海之内如盗贼之憎主人鸟兽之畏弋猎则人主孤立而危亡至矣何谓至仁亲臣如手足视民如赤子戢兵省刑时使薄歛行此六事而已矣祸莫逆于好用兵怨莫大于好起狱灾莫深于兴功毒莫甚于夺民利此四者陷民之坑穽而国之斧钺也去此四者行彼六者而仁不可胜用也传曰至诚如神又曰至仁无敌审能行之当获四种福以人事言之则主逸而国安以天道言之则享年永而卜世长此必然之理古今已试之效也去圣益远邪说滋炽厌常道而求异术文姦言以济暴行为申商之学者则曰人主不可以不学术数人主天下之父也为人父而用术于子其可乎为庄老之学者则曰圣人不仁以百姓为刍狗欲穷兵黩武则曰吾以威四夷而安中国欲烦刑多杀则曰吾以禁姦慝而全善人欲虐使厚歛则曰吾以彊兵革而诛暴乱虽若不仁而卒归于仁此皆亡国之言也秦二世王莽尝用之矣皆以经术附㑹其说书曰惟辟作福惟辟作威此言威福不可移于臣下也欲威福不移于臣下则莫若舍已而从衆衆之所是我则与之衆之所非我则去之夫衆未有不公而人君者天下公议之主也如此则威福将安归乎今之说者则不然曰人主不可以不作威福于是违衆而用已已之耳目终不能徧天下要必资之于人爱憎喜怒各行其私而浸润肤受之说行矣然后从而赏罚之虽名为人主之威福而其实左右之私意也姦人窃吾威福而卖之于外则权与人主侔矣书曰威克厥爱允济爱克厥威允罔功威者畏威之谓也爱者怀私之谓也管仲曰畏威如疾民之上也从怀如流民之下也畏威之心胜于怀私则事无不成今之说者则不然曰人君当使威刑胜于惠爱如是则予不如夺生不如杀尧不如桀而幽厉桓灵之君长有天下此不可不辨也刑政书曰临下以简御衆以寛此百世不易之道也昔汉高祖约法三章萧何定律九篇而已至于文景刑措不用歴魏而晋条目滋章断罪所用至二万六千三百七十二条而姦益不胜民无所措手足唐及五代止用律令国初加以注䟽情文备矣今编敇续降动若牛毛人之耳目所不能周思虑所不能照而法病矣臣愚谓当熟议而少寛之人主前旒蔽明黈纩塞聦耳目所及尚不能尽而况察人于耳目之外乎今御史六察专务钩考簿书擿发细㣲自三公九卿救过不暇夫详于小必略于大其文密者其实必踈故近歳以来水旱盗贼四民流亡边鄙不宁皆不以责宰相而尚书诸曹文牍繁重穷日之力书纸尾不暇此皆苛察之过也不可以不变易曰理财正辞禁民为非曰义先王之理财也必断之以正辞其辞正则其取之也义三代之君食租衣税而已是以辞正而民服自汉以来盐鐡酒茗之禁称贷搉易之利皆心知其非而冐行之故辞曲而民为盗今欲严刑妄赏以去盗不若捐利以予民衣食足而盗贼自止夫兴利以聚财者人臣之利也非社稷之福省费以飬财者社稷之福也非人臣之利何以言之民者国之本而刑者民之贼兴利以聚财必先烦刑以贼民国本揺矣而言利之臣先受其赏近歳宫室城池之役南蛮西夏之师车服器械之资略计其费不下五千万緍求其所补卒亦安在若以此积粮则沿边皆有九年之蓄西夷北边望而不敢近矣赵充国有言湟中谷斛八钱吾谓籴三百万斛羌人不敢动矣不待烦刑贼民而边鄙以安然爲人臣之计则无功可赏故凢人臣欲兴利而不欲省费者皆爲身谋非爲社稷计也人主不察乃以社稷之深忧而徇人臣之私计岂不过甚矣哉因擒鬼章论西羌夏人事冝苏轼臣窃见近者熙河路奏生擒鬼章百官称贺中外同庆臣愚无知窃谓安危之机正在今日若应之有道处之有术则安边息民必自是始不然将骄卒惰以胜为灾亦不足恠故臣区区欲先陈前后致㓂之由次论当今待敌之要虽狂愚无取亦臣子之常分昔先帝用兵累年虽中国靡弊然夏人困折亦几于亡横山之地沿边七八百里中不敢耕者至二百余里歳赐既罢和市亦絶虏中疋帛至五十余千其余老弱转徙牛羊堕坏所失盖不可胜数饥羸之余乃始欵塞当时执政大臣谋之不深因中国厌兵遂纳其使每一使赐予贸易无虑得绢五万余疋归鬻之其民疋五六千民大悦一使所获率不下二十万緍使五六至而累年所罢歳赐可以坐复旣使虏因吾资以徳其民且饱而思奋又使其窥我厌兵欲和之意以为欲战欲和权皆在我以故轻犯边陲利则进否则复求和无不可者若当时大臣因虏之请受其词不纳其使且诏边臣与之往返商议所获新疆取舍在我俟其词意屈服约束坚明然后纳之则虏虽背恩反覆亦不至如今日之速也虏虽有易我意然不得西蕃解仇结好亦未敢动夫阿里骨董氊之贼臣也挟契丹公主以弑其君之二妻董氊死匿䘮不发逾年衆定乃诈称嗣子伪书鬼章温溪心等名以请于朝当时执政若且令边臣审问鬼章等以阿里骨当立不立若朝廷从汝请遂授节钺阿里骨眞汝主矣汝能臣之如董氊乎若此等无词则是诸羌心服既立之后必能綂一都部吾又何求若其不服则衅自彼生爵命未下曲不在吾彼既一国三公则吾分其恩礼各以一近上使额命之鬼章等各得所欲冝亦无患当时执政不深虑此专以省事为安国因其妄请便授节钺阿里骨自知不当立而忧鬼章之讨也故欲借力于西夏以自重于是始有解仇结好之谋而鬼章亦不平朝廷之以贼臣君我也故怒而盗边夏人知诸羌之叛也故起而和之此臣所谓前后致㓂之由明主不可以不知者也虽旣往不咎然可以为方来之监元昊本怀大志长于用兵亮祚天付兇狂轻用其衆故其为边患皆歴年而后足定今梁氏专国素与人多不恊方内自相图其能以创残呻吟之余乆与中国敌乎料其姦谋盖非元昊亮祚之比矣意谓二圣在位恭黙守成仁恕之心着于远迩必无用武之意可肆无厌之求兰㑹诸城鄜延五寨好请不获势胁必从猖狂之后求无不获计不过此耳今者窃闻朝廷降诏诸路勑励战守深明逆顺曲直之理此固当今之急务而诏书之中亦许夏人之自新臣窃以谓开之太易纳之太速曾未一战而厌兵欲和之意已见乎外此复蹈前日之失矣臣甚惜之今既闻鬼章之捷或渐有欵塞之谋必将为恭很相半之词而继之以无厌之请若朝廷复纳其使则是欲战欲和权皆在虏有求必获不获必叛虽媮一时之安必起无穷之衅故臣愿明主断之于中深诏大臣密勑诸将若夏人欵塞当受其词而却其使然后明勑边臣以夏人受恩不赀无故犯顺今虽欵塞反覆难保若实改心向化当且与边臣商议苟词意未甚屈服约束甚坚明则且却之以示吾虽不逆其善意亦不汲汲于求和也彼若心服而来吾虽未纳其使必不于往返商议之间遽复盗边若非心服则吾虽荡然开怀待之如旧能必其不叛乎今歳泾原之入岂吾待之不至邪但使吾兵练士饱斥堠精明虏无大获不过数年必自折困今虽小劳后必坚定此臣所谓当今待敌之要亦明主不可以不知者也今朝廷意在息民不惮屈已而臣献言乃欲艰难其请不急于和似与圣意异者然古之圣贤欲行其意必有以曲成之未尝直情而径行也将欲翕之必固张之将欲取之必固予之夫直情而径行未有获其意者也若权其利害究其所至则臣之愚计于安边息民必乆而固与圣意初无小异然臣窃度朝廷之间似欲以畏事为无事者臣窃以为过矣夫为国不可以生事亦不可以畏事畏事之弊与生事均譬如无病而服药与有病而不服药皆可以杀人夫生事者无病而服药也畏事者有病而不服药也乃者阿里骨之请人人知其不当予而朝廷予之以求无事然事之起乃至于此不几于有病而不服药乎今又遽欲纳夏人之使则是病未除而药先止其与几何臣于侍从之中受恩至深其于委曲而保全与衆独异故敢出位先事而言不胜恐悚待罪之至论内中车子争道乱行苏轼臣谨按汉成帝郊祠甘泉泰畤汾隂后土而赵昭仪常从在属车间时杨雄待诏承明奏赋以讽其略曰想西王母欣然而上寿兮屏玉女而却虙妃言妇女不当与齐祠之间也臣今备位夏官职任卤簿凖故事郊祀旣成乘舆还齐宫改服通天冠绛纱袍教坊钧容作乐还内然后后妃之属中道迎谒已非典礼而况方当祀事未毕而中宫掖庭得在勾陈豹尾之间乎窃见二圣崇奉大祀严恭寅畏度越古今四方来观莫不悦服今车驾方宿齐大庙而内中车子不避仗卫争道乱行臣愚窃恐于观望有损不敢不奏乞赐约束仍乞取问随行合干勾当人施行皇朝文鑑巻第五十五皇朝文鑑皇朝文鑑卷第五十六皇朝文鑑卷第五十六奏䟽上皇帝书苏辙上皇帝书臣官至䟽贱朝廷之事非所得言然窃自惟虽其势不当进言至于报国之义犹有可得言者昔仁宗亲䇿直言之士臣以不识忌讳得罪于有司仁宗哀其狂愚力排群议使臣得不遂弃于世臣之感激思有以报爲日乆矣今者陛下以圣德临御天下将大有爲以济斯世而臣材力驽下无以自效窃听之道路得其一二思致之左右苟惩创前事不复以闻则其思报之诚没世而不能自达是以辄发其狂言而不知止臣闻善为国者必有先后之次自其所当先者为之则其后必举自其所当后者为之则先后并废书曰欲升高必自下欲陟遐必自迩世未有不自下而能高不自近而能逺者然世之人常鄙其下而厌其近务先从事于高远不知其不可得也诗曰无田甫田维莠骄骄无思逺人劳心忉忉以为田甫田而力不给则田茀而不治不若不田也思远人而德不足则心劳而无获不若不思也欲田甫田则必自其小者始小者之有余而甫田可启矣欲来远人则必自其近者始近者之既服而远人自至矣苟由其道其势可以自得苟不由其道虽彊求而不获愚不肖盖尝试妄论今世先后之宜而窃观陛下施设之万一以为所当先者失在于不为而所当后者失在于太早然臣非敢以为信然也特其所见有近于是者是以因其近似为陛下深言之伏惟陛下即位以来躬亲庶政聦明睿智慱达宏辩文足以经治武足以制断重之以勤劳加之以恭俭凢古之帝王旷世而不能有一焉者陛下一旦兼而有之矣夫以天纵之资济之以求治之心施之于事宜无为而不成无欲而不遂今也为国歴年于兹而治不加进天下之弊日益于前世天下之人未知所以适治之路灾变横生川原震裂江河涌沸人民流离灾火继作歴月移时而其变不止此臣所以日夜思念而不晓疑其先后之次有所未得者也夫今世之患莫急于无财而已财者为国之命而万事之本国之所以存亡事之所以成败常必由之昔赵充国论备边之计以为湟中谷斛八钱籴三百万斛羗人不敢动矣诸葛亮用兵如神而以粮道不继屡出无功由是观之苟无其财虽有圣贤不能自致于跬步苟有其财虽庸人可以一日而千里陛下顷以西夏不臣赫然发愤建用兵之䇿招来横山之民将夺其崄岨破坏其国而后已方是之时夏人残虐失衆横山之民猒苦思汉而又乘其荐饥苟加之以兵此非计之失者也然而沿边无数月之粮关中无终歳之储而所兴之役有莫大之费陛下方且泰然不以为忧以为万举而有万全之功既而边臣失律先事轻发亦旣入践其国系虏其民矣然而陛下得其地而不敢収获其人而不敢臣虽有成功而不敢继也其终卒至于废黜谋臣而讲和好夫陛下谋之于朞年之前而罢之于既发之后岂以为是失当而悔之哉诚无财以善其后耳且夫财之不足是为国之先务也至于鞭笞四夷臣服异类是极治之余功而太平之粉饰也然今且先之此臣所以知其先后之次有所未得者也今者陛下惩前事之失出祕府之财徙内郡之租赋督转漕之吏使备沿边三歳之畜臣以此疑陛下之有意乎财矣然犹以为未也何者祕府之财不可多取而内郡之民不可重困可以纾目前之患而未可以为长乆之计此臣所以求效其区区而不能自已也善为国者不然知财之最急而万事赖焉故常使财胜其事而事不胜财然后财不可尽而事无不济财者车马也事者其所载物也载物者常使马轻其车车轻其物马有余力车有余量然后可以涉涂泥而车不偾登坂险而马不踬今也四方之财莫不尽取民力屈矣而上用不足平居惴惴仅能以自完而事变之生复不可料譬如弊车羸马而引丘山之载幸而无虞犹恐不能胜不幸而有隂雨之变陵谷之崄其患必有不可知者故臣深思极虑以为方今之计莫如丰财然臣所谓丰财者非求财而益之也去事之所以害财者而已矣夫使事之害财者未去虽求财而益之财愈不足使事之害财者尽去虽不求丰财然而求财之不丰亦不可得也故臣谨为陛下言事之害财者三一曰冗吏二曰冗兵三曰冗费冗吏之说曰请原古之所以置吏之意有是民也而后有是官有是官也而后有是吏量民而置官量官而求吏其本凡以为民而已是以古者即其官以取人郡县之职缺而取之于民府寺之属缺而取之于郡县出以为守令入以为卿相出入相受中外相贯一人去之一人补之其势不容有冗食之吏近世以来取人不由其官士之来者无穷而官有限极于是兼守判知之法生而官法始坏浸滛分㪚不复其旧是以吏多于上而士多于下上下相窒譬如决水于不流之泽前者未尽来者已至填咽充满一陷于其中而不能出故布衣之士多方以求官已仕之吏多方以求进下慕其上后慕其前不愧诈伪不耻争夺礼义消亡风俗败坏势之穷极遂至于此夫人情纾则乐易乐易则有所不为窘则懑乱懑乱则无所不至今使衆人相与皆出于隘足履相蹑肩肘相逮徬徨而不得进又将禁其奔走而争先者苟将禁之则莫如止来者而辟其隘今也驱市人而纳之不胜其多也设崄于中涂而艰难之是以法愈设而争愈甚惟陛下以时救之下哀痛之书明告天下以吏多之故与之更立三法其一使进士诸科增年而后举其额不增累举多者无推恩其说曰凡今之所以至于不可胜数者以其取之之多也古之人其择吏也甚精人知吏之不可以妄求故不敢轻爲士爲士者皆其脩絜之人也今世取人诵文书习程课未有不可爲吏者也其求之不难而得之甚乐是以群起而趍之凡今农工商贾之家未有不舍其旧而爲士者也爲士者日多然而天下益以不治今世所谓居家不事生产仰不飬父母俯不恤妻子浮游四方侵扰州县造作诽谤者农工商贾不与也一祖宗之世士之多少其比于今不能一二也然其削平僣乱创制立法功业卓然见于后世今世之士不敢望其万一也士之多不及于今世而功则过之无足恠者取之至少则人不敢轻为士其所取者皆州郡之选人也故为是法使人知上意之所向十年之后无实之士将不黜而自减且夫设科以待天下之士盖将使其才者得之不才者不可得也吾则取之而彼则不能得犹曰虽不能得而累举多者必取无弃则是以官徇人也且累举之士类非少年矣耳目昬塞筋力疲勌而后得之数日而计之知其不能有所及也则其为政无所赖矣今有人畜牛羊而求牧既取其壮者又取其老者取其壮者曰吾取其力也取其老者曰吾怜其老也如怜其老而已则曷为以累牛羊哉苟诚以为有遗才焉则今所谓遗逸之书有以収之矣其二使官至于任子者以其子之为后者世世禄仕于朝袭簮绂而守祭祀可以无憾矣然而为是法也则必始于二有法行于贱而屈于贵天下将不服天下不服而求法之行不可得也盖矫失以救患者必有所过而后济臣非不知二府之不可以齿庶官也其三使百司各损其职掌而多其出职之歳月其说曰百司臣不得而尽详也请言其尤甚者莫如三司三司之吏世以为多而不可损何也国计重而簿书衆也臣以为不然主大计者必执简以御繁以简自处而以繁寄人以简自处则心不可乱心不可乱则利至而必知害至而必察以繁寄人则事有所分事有所分则毫末不遗而情伪必见今则不然举四海之大而一毫之用必㑹于三司故三司者案牍之委也案牍旣积则吏不得不多案牍积而吏多则欺之者衆虽有大利害不能察也夫天下之财下自郡县而至于转运转相钩较足以为不失矣然世常以转运使为不可独信故必至于三司而后已夫苟转运使之不可独信而必三司之可任则三司未有不责成于吏者岂三司之吏则重于转运使欤故臣以为天下之财其详可分于转运使而使三司歳揽其纲目既使之得优游以治财货之源又可颇损其吏以絶乱法之弊苟三司犹可损也而百司可见矣然而此三法者皆世之所谓拂世戾俗召怨而速谤者也今且将行之臣非敢犯衆人之怒而行此危事也以为有可行之道焉何者自台省六品诸司五品一郊而任一人自两制以上一歳而任一人此祖宗百年之法相承而不变者也而仁宗之世则损之三载而考绩无罪者迁其官自唐以来亦未始有变者也而英宗之世则增之此二者夫岂便于俗哉然而莫敢怨者以为吏多而欲损者天下之公议其不欲者天下之私计也以私计而怨公议其为怨也不直矣是以善为国者循理而不䘏怨非不䘏怨知其无能为也且今此三法者固未尝行也然而天下亦不免于怨何者士之出身为吏者捐其生业弃其田里以尽力于王事而今也以吏多之故积劳者乆而不得迁去官者乆而不得调又多为条约以沮格之减罢其举官破坏其考第使之穷窘无聊求进而不遂此其为怨岂减于布衣之士哉钧之二怨皆将不免然使新进之士日益多国力匮竭而不能支十年之后其患必有不可胜言者故臣愿陛下亲断而力行之苟日增之吏渐于衰少则臣又将有以治其旧吏使诸道职司每歳终任其所部郡守监郡各任其属曰自今以前未有以私罪至某赃罪正入已至若干者二者皆自上钧其轻重而裁之已而以它事发则与之同罪虽去官与赦不降也夫以私罪至某赃罪正入已至若干其为恶也着矣而上不察则上之不明亦可知矣故虽与之同罪而不过今世之法任人者任其终身苟其有罪终身钧坐之夫任人之终身任其未然之不可知者也任人之歳终而无过任其已然之可知者也臣请得以较之任其未然之不可知虽圣人有所不能任其已然之可知虽衆人能之今也任之以圣人之所不能既不敢辞矣而况任衆人之所能頋不可哉且按察之吏则亦不患其不知也患其知而未必皆按曰是无损于我而徒以为怨云尔今使其罪及之其势将无所不问陛下诚能择奉公疾恶之臣而使行之陛下厉精而察之去民之患如除腹心之疾则其以私罪至某赃罪正入已至若干者非复过误适䧟于深文者也苟遂放归终身不齿使姦吏有所惩则冗吏之弊可去矣冗兵之说曰臣闻国朝创业之初四方割据中国地狭兵革至少其后荡㓕诸国拓地旣广兵亦随衆雍熈之间天下之兵仅三十万方此之时屯戍征讨百役并作而兵力不屈未尝有兵少之患也自咸平景德以来契丹内侵継迁叛逆每有警急将帅不问得失輙请益兵于是召募日增而兵额之多遂倍前世其后宝元庆历之间元昊窃发复使诸道㸃民为兵而㳂边所屯至七八十万自是天下遂以百万为额虽复近歳无事而关中之兵至于二十八万举雍熈天下之衆适以备方今关中一隅之用兵多之甚于此见矣然臣闻方今宿边之兵分隷堡障战兵统于将帅者其实无几每一见贼贼兵常多我兵常少衆寡不敌每战輙败往者将帅失利未有不以此自解者也夫祖宗之兵至少而常若有余今世之兵至多而常患于不足此二者不可不察也兵法有之曰兴师十万出征千里百姓之费公家之奉日费千金内外骚动怠于道路者七十万家而爱爵禄百金不能知敌之情者不仁之至也故三军之事莫亲于间赏莫重于间间者三军之司命也臣窃惟祖宗用兵至于以少爲多而今世用兵至于以多爲少得失之原皆出于此何以言之臣闻太祖用李汉超马仁瑀韩令坤贺惟忠何继筠等五人使备契丹用郭进武守琪李谦漙李继勲等四人使备河东用赵賛姚内斌董遵诲王彦昇冯继业五人使备西羌皆厚之以关市之征饶之以金帛之赐其家属之在京师者仰给于县官贸易之在道路者不问其商税故此十四人者皆富厚有余其视弃财如弃粪土赒人之急如恐不及是以死力之士贪其金钱捐躯命冐患难深入敌国刺其隂计而效之至于饮食动静无不毕见每有入宼辄先知之故其所备者寡而兵力不分敌之至者举皆无得而有䘮是以当此之时备边之兵多者不过万人少者五六千以天下之大而三十万兵足为之用今则不然一钱以上皆籍于三司有敢擅用谓之自盗而所谓公使钱多者不过数千緍百须在焉而监司又伺其出入而绳之以法至于用间则曰官给茶綵夫百饼之茶数束之綵其不足以易人之死也明矣是以今之为间者皆不足恃听传闻之言采疑似之事其行不过于出境而所问不过于熟户苟有借口以欺其将帅则止矣非有能知敌之至情者也敌之至情既不可得而知故常多屯兵以备不意之患以百万之衆而常患于不足由此故也陛下何不权其轻重而计其利害夫关市之征比于茶綵则多而三十万人之奉比于万人则约衆人知目前之害而不知歳月之病平居不忍弃关市之征以与人至于百万则恬而不知恠昔太祖起于布衣百战以定天下军旅之事其思之也详其计之也熟矣故臣愿陛下复修其成法择任将帅而厚之以财使多间谍之士以为耳目耳目既明虽有强敌而不敢輙近则虽雍熈之兵可以足用于今世陛下诚重难之臣请陈其可减之实何者今世之强兵莫如沿边之土人而今世之惰兵莫如内郡之禁旅其名愈高其廪愈厚其廪愈厚其材愈薄往者西边用兵禁军不堪其役死者不可胜计羗人每出闻多禁军辄举手相贺闻多土兵輙相戒不敢犯以实较之土兵一人其材力足以当禁军三人禁军一人其廪给足以赡土兵三人使禁军万人在边其用不能当三千人而常耗三万人之畜边郡之储比于内郡其价不啻数倍以此权之则土兵可益而禁军可损虽三尺童子知其无疑也陛下诚听臣之谋臣请使禁军之在内郡者勿复以戍边因其老死与亡而勿复补使足以为内郡之备而止去之以渐而行之以十年而冗兵之弊可去矣冗费之说曰世之冗费不可胜计也请言其大与臣之所知者而陛下以类推之臣闻事有所必至恩有所必穷事至而后谋则害于事恩穷而后迁则伤于恩昔者太祖太宗敦睦九族以先天下方此之时宗室之衆无几也是以合族于京邑乆而不别世歴五圣而太平百年矣宗室之盛未有过于此时者也禄廪之费多于百官而子孙之衆宫室不能受无亲䟽之差无贵贱之等自生齿以上皆养于县官长而爵之嫁娶丧葬无不仰给于上日引月长未有知其所止者此亦事之所必至而恩之所必穷者也然未闻所以谋而迁之古者天子七庙三昭三穆与太祖而七以人子之爱其亲推而上之至于其祖由祖而上至于百世宜无所不爱无所不爱则宜无所不庙苟推其无穷之心则百世之祖皆庙而后为称也圣人知其不可故为之制七世之外非有功徳则迭毁春秋之祭不与莫贵于天子莫尊于天子之祖而庙不加于七何者恩之所不能及也何独至于宗室而不然臣闻三代之间公族有以亲未絶而列于庶人者两汉之法帝之子为王王之庶子犹有为侯者自侯以降则庶子无复爵土盖有去而为民者有自为民而复仕于朝者至唐亦然故臣以爲凡今宗室宜以亲䟽贵贱爲差以次出之使得从仕比于异姓择其可用而试之以渐凡其秩禄之数迁叙之等黜陟之制任子之令与异姓均临之以按察持之以寮吏威之以刑禁以时察之使其不才者不至于害民其贤者有以自效而其不任爲吏者则出之于近郡官爲庐舍而廪给之使得占田治生与士庶比今聚而养之厚之以不赀之禄尊之以莫贵之爵使其贤者老死郁郁而无所施不贤者居处隘陋戚戚而无以爲乐甚非计之得也昔唐武德之初封从昆弟子自胜衣以上皆爵郡王太宗即位疑其不便以问大臣封徳彛曰爵命崇则力役多以天下为私奉非至公之法也于是䟽属王者降为公夫自王而为公非人情之所乐也而犹且行之今使之爵禄如故而获治民虽有内外之异宜无有怨者然臣观朝廷之议未尝敢有及此何者以宗室之亲而布之于四方惧其启姦人之心而生意外之变也臣窃以为不然古之帝王好疑而多防虽父子兄弟不得尺寸之柄幽囚禁锢齿于匹夫者莫如秦魏然秦魏皆数世而亡其所以亡者刘氏项氏与司马氏而非其宗室也故为国者苟失其道虽胡越之人皆得谋之茍无其衅虽宗室谁敢觊者惟陛下荡然与之无疑使得以次居外如汉唐之故此亦去冗费之一端也臣闻汉唐以来重兵分于四方虽有末大之忧而馈运之劳不至于太甚祖宗受命惩其大患而畧其细故歛重兵而聚之京师根本既强天下承命而服然而转漕之费遂倍于古凡今东南之米毎嵗遡汴而上以石计者至五六百万山林之木尽于舟楫州郡之卒疲于道路月廪嵗给之奉不可胜计徃返数千里饥寒困迫毎毎侵盗杂以它物米之至京师者率非完物矣由此观之今世之法直以其力致之而不计其患非法之良也臣愿更为之法举今毎嵗所运之数而四分之其二即用旧法官出船与兵而漕之凡皆如旧其一募六道之富人使以其船及人漕之而所过免其商税能以若干至京师而无所欺盗败失者以今三司军大将之赏与之方今濵江之民以其船为官运者不求官直盖取官之所入而不覆较者得其嬴以自润而富民之欲仕者徃徃求为军大将以此推之宜有应募者其一官自置塲而买之京师京师之兵当得米而不愿者计其直以钱偿之夫物有常数取之于南则不足于北舍之于东则有余于西此数之必然而不可逃者也今官欲买之其始不免于贵贵甚则东南之民倾而赴之赴之者衆则将反于贱致贱必以贵致贵必以贱此亦必然之数也故臣愿爲此二者与旧法皆立试其利害而较其可否必将有可用者然后举而从之此又去冗费之一端也臣闻富国有道无所不卹者富之端也不足卹者贫之源也从其可卹而収之无所不収则其所存者广矣从其无足卹而弃之无所不弃则其所亡者多矣然而世人之议者则不然以为天下之富而頋区区之用此有司之职而非帝王之事也此説之行于天下数百年于兹矣故天下之费其可已者常多于旧臣不敢远引前世请言近嵗之事自嘉祐以来圣人迭兴而天下之吏京秩以上再迁其官天下郡守职司再补其亲戚自治平京师之大水与去嵗河朔之大震百役并作国有至急之费而郊祀之赏不废于百官自横山用兵供亿之未定与京师流民劳徕之未息官司困乏日不暇给而宗室之䘮不俟嵗月而葬臣以此观之知朝廷有无足卹之义臣诚知事之既往无可为者然茍自今从其可卹而収之则无益之费犹可渐减此又去冗费之一端也臣不胜拳拳私忧过计为是三冗之説以献伏惟陛下思深谋远听断详尽于天下之事无所不瞩臣之所陈何足言者然臣愚以为茍三冗未去要之十年之后天下将益衰耗难以复治陛下何不讲求其原而定其方略择任贤俊而授之以成法使皆乆于其官而后责其成绩方今天下之官泛泛乎皆有欲去不乆之心侍从之臣逾年而不得代则皇皇而不乐今虽不能使之尽乆然至于诸道之职司三司之官吏沿边之将佐此皆与天子共成事者也天下之事将责成之而不乆其任开其源者不见其流发其谋者不见其成功此事之所以不得成也陛下诚择人而用之使与二府皆乆于其官人知不得茍免而思长乆之计君臣同心上下恊力磨之以嵗月如此而三冗之弊乃可去也然而为此则犹有所患何者今世之士大夫恶同而好异嫉成而喜败事茍不出于已小有龃龉不合则羣起而噪之借如今使按察之官任其属吏嵗终而无过此其势必将无所不按得罪者必将多于其旧然则天下之口纷然非之矣不幸而有一不当衆将群指以罪法一不当不能动不幸而至于再三虽上之人亦将不免于惑衆人非之于下而朝廷疑之于上攻之者衆而持之者不坚则法从此败矣盖世有耕田而以其耜杀人者或者因以耕田为可废夫杀人之可诛与耕田之不可废此二事也安得以彼而害此哉故夫按人而不以其实者罪之可也而法之是非则不在此茍陛下诚以为可行必先能破天下之浮议使良法不废于中道如此而后三冗之弊可去也三冗既去天下之财得以日生而无害百姓充足府库盈溢陛下所为而无不成所欲而无不如意举天下之衆惟所用之以攻则取以守则固虽有西戎北狄不臣之国宥之则为汉文帝不宥则为唐太宗伸缩进退无不在我今陛下不事其本而先举其末此臣所以大惑也臣不胜愤懑越次言事雷霆之谴无所逃避皇朝文鑑卷第五十六皇朝文鑑皇朝文鑑卷第五十七皇朝文鑑卷第五十七奏䟽论吕惠卿苏辙请分别邪正苏辙论省曹寺监法令繁密苏颂论人材刘挚论分析助役刘挚请重修太学条制刘挚论吕惠卿苏辙臣闻汉武帝丗御史大夫张汤挟持巧诈以迎合上意变乱货币崇长犴狱使天下重足而立几至于乱武帝觉悟诛汤而后天下安唐徳宗丗宰相卢𣏌妬贤嫉能戕害善类力劝征伐助成暴歛使天下相率叛上至于流播德宗觉悟逐𣏌而后社稷复存盖小人天赋倾邪安于不义性夲隂贼尤喜害人若不死亡终必爲患臣伏见前参知政事吕惠卿怀张汤之辩诈兼卢𣏌之姦凶诡变多端敢行非度见利忘义黩货无厌王安石𥘉任执政用之爲腹心安石山野之人彊很傲诞其于吏事冥无所知惠卿指擿教导以济其恶青苗助役议出其手韩琦始言青苗之害先帝知琦朴忠翻然感悟欲退安石而行琦言当时执政皆闻德音安石惶遽自失亦累表乞退天下欣然有息肩之望矣惠卿方为小官自知失势上章乞对力进邪说荧惑圣听巧回天意身为馆殿摄行内侍之职亲往传宣以起安石肆其伪辩以难琦说仍为安石画刼持上下之䇿大率多用刑狱以震动天下自是诤臣吞声有识䘮气而天下靡然矣至于排击忠良引用邪党惠卿之力十居八九其后又建手实簿法尺椽寸土检括无遗鸡豚狗彘抄札殆遍专用告讦推析毫毛鞭箠交下纸笔翔贵小民怨苦甚于苗役又因保甲正长给散青苗结甲赴官不遗一户上下骚动不安其生遂致河北人户流移虽上等富家有驱领车牛怀挟金银流入襄邓者旋又兴起大狱以恐胁士人如郑侠王安国之徒仅保首领而去原其害心夲欲株连蔓引涂汚公卿不止如此独頼先帝天姿仁圣每事裁抑故惠卿不得穷极其恶不然安常守道之士无噍类矣旣而惠卿自以赃罪𬒳黜于是力陈边事以中上心其在延安始变军制杂用蕃汉上与冯京异论下与蔡延庆等力争惟党人徐禧助之遂行其说违背物情坏乱边政至今为患西戎无变妄奏警急擅领大衆渉入虏境竟不见敌迁延而归糜费资粮弃捐戈甲以巨万计恣行欺罔坦若无人立石纪功使西戎晓然知朝廷有吞灭灵夏之意自是戎人怨畔邉鄙骚动河陇困竭海内疲劳永乐之败大将徐禧本惠卿自布衣中保荐擢任始终恊议遂付边政败声始闻震动宸极循致不豫初实由此边衅一生至今为梗及其移领河东大发人牛耕葭芦呉堡两寨生地托以重兵方敢布种投种而归不敢复视及至秋成复以重兵防托収刈所得率皆秕稗雨中収获即时腐烂惠卿张皇其数牒转运司交割妄言可罢馈运其实所费不赀而无丝毫之利边臣畏惮皆不敢言此则惠卿立朝事迹一二虽复肆诸市朝不为过也若其私行崄薄非人所为闾阎下贱有不食其余者安石之于惠卿有卵翼之恩有父师之义方其求进则胶固为一更相汲引以欺朝廷及其权位旣均势力相轧反眼相噬化为雠敌始安石罢相以执政荐惠卿惠卿旣已得位恐安石复用遂起王安国李士宁之狱以柅其归安石觉之𬒳召即起迭相攻击期致死地安石之党言惠卿使华亭知县张若济借豪民朱华等钱买田产使舅郑膺请夺田使僧文捷请夺天笁僧舍朝廷遣蹇周辅推其事狱将具而安石罢去故事不复究案在御史可覆视也惠卿言安石相与为姦发其私书其一曰无使齐年知齐年者冯京也京安石皆生于辛酉故谓之齐年先帝犹薄其罪惠卿复发其一曰无使上知安石由是得罪夫惠卿与安石出肝肺託妻子平居相结惟患不深故虽欺君之言见于尺牍不复疑间惠卿方其无事已一一収録以备缓急之用一旦争利遂相抉擿不遗余力必致之死此犬彘之所不为而惠卿为之曽不愧耻天下之士见其在位侧目畏之夫人君用人欲其忠信于已必取仁于父兄信于师友然后付之以事故放麑违命也而推其仁则可以託国食子徇君也而忍则至于弑君栾布惟不废彭越之命高祖贤李勣惟不利李密之地故太宗许义二事二主俱为名臣何者仁心所存无施不可虽私有异而忠厚不殊至于吕布事丁原则杀丁原事董卓则杀董卓刘牢之事王恭则反王恭事司马元显则反元显背逆人理丗所共知故吕布见诛于曹公而牢之见杀于桓氏皆以其平生反覆势不可存夫曹桓古之姦雄驾御英豪何所不有然推究利害终畏此人今朝廷选用忠信惟恐不及而置惠卿于其间譬如薫莸杂处枭鵉并栖不惟势不两立兼亦恶者必胜况自去歳以来朝廷废呉居厚吕嘉问寋周辅宋用臣李宪王中正等或以牟利或以黩兵一事害民皆不得逃谴今惠卿身兼衆恶自知罪大而欲以闲地自免天下公议未肯赦之然近日言事之官论奏姦邪至于邓绾李定之徒微细必举而不及惠卿者盖其凶悍猜忍如蝮蝎万一复用睚眦必报是以言者未肯轻发臣愚惷寡虑以为备位言责与元恶同时而畏避隐忍辜负朝廷是以不惮死亡献此愚直伏乞陛下断自圣意略正典刑纵未以污鈇锧犹当追削官职投卑四裔以御魑魅请分别邪正苏辙臣窃观元祐以来朝廷改更弊事屏逐群枉上有忠厚之政下无聚歛之怨天下虽未大治而经今五年中外帖然莫以为非者惟姦邪失职居外日夜窥伺便利规求复进不免百端游说动揺贵近臣愚窃深忧之若陛下不察其实大臣惑其邪说遂使忠邪杂进于朝以示广大无所不容之意则氷炭同处必至交争薰莸共器乆当遗臭朝廷之患自此始矣昔圣人作易内阳外隂内君子外小人则谓之泰内隂外阳内小人外君子则谓之否盖小人不可使在朝廷自古而然矣但当置之于外每加安存无失其所不至惯恨无聊谋害君子则泰卦之本意也昔东晋桓温之乱诸桓亲党布满中外及温死谢安代之为政以三桓分涖三州彼此无怨江左遂安故晋史称安有经速无竞之羙然臣窃谓谢安之于桓氏亦用之于外而已未甞引之于内与之共政也向使安引桓氏而寘诸朝人怀异心各欲自行其志则谢安将不能保其身而况安朝廷乎顷者一二大臣专务含养小人为自便之计旣小人内有所主故蔡确邢恕之流敢出妄言以欺愚惑衆及确恕被罪有司惩前之失凡在外臣僚例蒙推沮卢秉何正臣皆身为待制而明堂荐子止得选人蒲宗孟曾布所犯自有典法而降官禠职唯恐不甚明立痕迹以示异同为朝廷歛怨此二者皆过矣故臣以为小人虽决不可任以腹心至于牧守四方奔走庻事各随所长无所偏废宠禄恩赐常使彼此如一无迹可指此朝廷之至计也近者朝廷用邓温伯为翰林承㫖而台諌杂然进言指为邪党以谓小人必由此彚进臣常论温伯之为人粗有文艺无他大恶但性夲柔弱委曲从人方王珪蔡确用事则頥指如意及司马光吕公着当国亦脂韦其间若以其左右附丽无所损益遇流便转缓急不可保信诚不为过也若谓其怀挟姦诈能首为乱阶则甚矣盖台諌之言温伯则过至为朝廷逺虑则未为过也故臣愿陛下谨守元祐之初政乆而弥坚慎用左右之近臣无杂邪正至于在外臣子以恩意待之使嫌隙无自而生爱戴以忘其死则垂拱无为安意为善愈乆而愈无患矣臣不胜区区愽采公议而效之左右伏乞宣谕大臣共敦忠义勿谓不预改更之政辄怀异同之心如此而后朝廷安矣论省曹寺监法令繁密苏颂臣闻在昔帝王之发号出令也必因时而施宜视俗而兴化时朴野则济之以文俗雕伪则示之以质随变所适使民宜之故能乆于其道而天下化成质文损益百丗可知也国家刬五季之弊续有唐之绪累圣创制或革或因其道粲然于是大备仁宗皇帝以承平日乆事多因循旷然有改作之志故开广言路整缉治纲至于先皇帝遂大有为台阁之务无所不举然而事目寖广法令益繁陛下临御之初深知其故推原先志稍加裁损数年之间讲明备至而法令之繁尚未尽革何以言之先皇帝改定官制夲欲宪章百王归于简要而奉行之际羣臣不能究宣上㫖各务便文事有未详更复立法积乆不已遂致滋章故今日之弊良由关防伤于太宻而画一伤于太烦则难于通融盖省台寺监万务所萃置长立贰承之以僚属所以裁处事务助成至治也苟不任职每事立条事务日新欲以有司之文而尽天下之务虽使臯陶制法萧何造律势不能遍况百司所职条目不同而一司之间又有细务或通于此而碍于彼故有求之人不能卒晓遂至纷争或经台省投牒披诉文移往复虚烦取㑹其可行者百无一二徒长奔竞无益风教夫关防密则有司执文重叠问难小或违戾遂格而不行使有求者抑塞而不舒妄诉者牵制而不断近者陛下特轸宸衷将革其弊故丁酉诏书分命近臣抽索文案看详㸃检内有拘文害事不近人情者许并元条删改诏意如此可谓察见事情大慰群望然而行移弥月取索甚多比至定夺上省竟以有碍他条不能尽如诏书之意诚由关防大密之所致耳拘碍如此亦可以谓之弊矣诚能少损其文致而济之以忠厚则三代循环之政亦不过此臣愚欲望圣慈特诏近臣遍行取索应省曹寺监用见条制格式仍召集诸司官吏使之反复诘难㸔详定夺可删者删之可改者改之择其要切者着为新令务从简易使便于施用其余令式所不能载者小事则从省曹长官专决大事则禀于朝廷薄书期㑹悉付衆僚催督结絶若官司措置失当及徇私废公致有赴诉并委台察纠案如得实状其当职官吏次第书罚有渉欺妄亦行惩责如此则台阁规模有宏逺之致朝廷法度循简易之规矣论人材刘挚臣窃以为治之道唯知人为难盖善恶者君子小人之分其实义利而已然君子为善非有心于善而惟义所在小人为恶颇能依眞以售其伪而欲与善者淆故善与恶虽为君子小人之辨而常至于不明丗之人徒见其须臾而不能覆其乆也故君子常难进而小人常可以得志此不可不察也恭惟陛下承百年太平履大有为之㑹寤寐人物不次而用至于今卓有功状可以𥙷国利民仰称诏㫖而中外颇有疑焉者此何谓也岂所以用之者或未能尽得其人欤臣且以将命出使者言之其规画法度始皆受之于朝廷也一至于外则大异矣兴利于无可兴革故于不可革州县承望奔命不暇官不得守其职业农不得安其田畆以掊削民财为功以兴起犴狱为材陛下振乏均役之意变而为聚敛之事陛下兴农除害之法变而为烦扰之令守令不敢主民生灵无所赴愬臣以谓此等非必皆其才之罪特其心之所向者不在乎义而已赏之志每在事先公之心每在私后故顚倒缪戾乆无所在其能少知治躰有爱君之心出忧国之言者皆无以容于其间是故今天下有二人之论有安常习故乐于无事之论有变古更法喜于敢为之论二论各立一彼一此时以此为进退则人以此为去就臣甞求二者之意盖皆有所是亦皆有所非乐无事者以为守祖宗成法独可以因人所利据旧而𥙷其偏以驯致于治此其所得也至昧者则苟简怠惰便私胶习而不知变通之权此其所失也喜有为者以谓法烂道穷不大变化则不足以通物而成务此其所是也至凿者则作聦明弃理任智轻肆独用强民以从事此其所非也彼以此为乱常此以彼为流俗畏义者以并进为可耻嗜利者以守道为无能二势如此士无归趍臣谓此风不可浸长东汉党锢有唐朋党之事盖始于斯在易之象以君子道长小人道消为泰小人道长君子道消为否传曰惟君子为能通天下之志书曰皇建其有极又曰无有作好遵王之道无有作恶遵王之路记曰一道德以同俗又曰舜执其两端用其中于民今天下风俗可谓不同情志可谓未明矣臣愿陛下虚心平听黙观万事之变而有以一之其要在乎愼好恶任用而已尔前日意以为是者今求诸非前日意以为短者今取其长稍抑虚譁轻伪志近忘逺幸于苟合之人渐察忠厚慎重难进易退可与有为之士抑高举下品制齐量収合过与不及之俗使㑹通于大中之道然后风俗一险阻平民知所向而忠义之士识上之所好恶无有偏陂莫不奋进而愿为之用则施设变化惟陛下号令之而已臣谓方今之故无大于此惟陛下幸察论分析助役刘挚臣昨日准圣㫖批下司农曽布札子为诘臣所言助役事寻已具分析奏闻去讫臣窃以耳目之于人也事物过者必见必闻以赴其心而心必受之未有不信其耳目而反以其能视听为疑者先王以言置官代天子耳目内外相信无以异于一躰之相为用也其言虽直必容虽多必受则国家安治不然则反此故谤木諌鼓不设危乱之国鼎镬斧锧不在圣明之朝恭以陛下躬上圣之德好问乐善凡延见臣下虽贱官小吏必温恭和容以访逮之此尧舜之盛也然至于臣等以职事为言则使之分析者中外皆知非陛下意乃司农挟宠以护改作大臣设法以蔽聦明尔因事献忠敢一言之今天下之势陛下以谓安耶未安耶治耶未治耶苟以为未安未治也则以陛下之睿智言动起居躬蹈德礼夙夜厉精以亲庻政而天下未至于安治者将谁致之陛下即位以来注意责成倚以望太平而自以太平为己任得君专政安石是也三二年间开辟动揺举天地之内无一民一物得安其所者盖自青苗之议起而天下始有聚歛之疑青苗之议未允而均输之法行均输之法方扰而边鄙之谋动边鄙之祸未艾而漳河之役作漳河之害未平而助役之事兴其间又求水利也则民劳而无功又开也则费大而不効又省併州县也则诸路莫不彊民以应令又起东西府也则大困财力禁门之侧斧斤不絶者将一年而未已其议财也则商估市井屠贩之人皆召而登政事堂其征利也则下至于历日而官自鬻之推此而往不可究言古之贤人事君行道必驯致之有渐持乆而后成至于设施皆有次序今数十百事交举并作欲以歳月变化天下使者旁午牵合于州县小人挟附佐佑于中外至于轻用名器混淆贤否忠厚老成者摈之为无能侠少獧辩者取之为可用守道忧国者谓之流俗败常凿民者谓之通变能附已者不次而进之曰吾方擢才不可招者为名而斥之曰吾方行法凡政府谋议所以措置经画除用进退独与一属掾曽布者论定然后落笔同列预闻乃在布后故奔走乞丐者布门如市虽然犹有系国家之躰而大于此者祖宗累闻之旧臣则䥴刻鄙弃去者殆尽国家百年之成法则刬除废乱存者无几陛下岂不怪天下所谓贤士大夫比歳相引而去者凡几人矣陛下亦甞察此乎去旧臣则势位无有轧已者而权可保也去异已者则凡要路皆可以用门下之人也去旧法则曰今所以制驭天下者是已之所为而陛下必将乆任以听其伸缩也嗟夫此事之实也其名则曰革敝而兴治是以陛下乐闻其名而难察其实也夫赏罚号令乃陛下所以砥砺天下又鼓动四方以为劝信者今有人焉能舞公事以倾勲旧构大狱以逐官吏其事是耶乃其职耳何至超任以为职司耶赵齐是也又有人焉以渭源田欺罔始旣以此得罪而终复以此増秩王韶是也程昉事漳水以兴大役困一方而无成功赵子几挟情以违法禁按吏以防民言则皆置而不问乃是赏反施于圣人之所当罚罚不及于王法之所当诛也畿邑之民以助役为诉也陛下圣㫖令召情愿东明知县以不能禁民有诉而𬒳劾也陛下圣㫖止令劾擅升户等之事二者皆独断之善政而中书皆格而不下此则陛下之号令不行也西师无功而曰非朝廷之夲谋天下但见给军之费辇出于京师空名之诰驰下于西路又命一知制诰于将幕使专代天子之言报复号令络绎于道苟以为非耶何不止之迨其事败则曰非政府谋也损费緍钱以千万计秦晋人之肝脑涂地产军旅之怨结夷狄之衅而不自请咎乃致陛下发中诏以责躬抑徽号而不受忠义之士谁不痛心而疾首至如助役之法臣甞言之矣其条制纎悉臣虽未能究见然臣大意终以谓使天下百姓赋税贷责公私息利之外无故作法升进户等使之㮣出緍钱岂为人父母爱养基夲之所宜为者故臣谓之聚敛非妄言也陛下任遇辅臣如此其重而致主之术乃用此道是皆大臣之误陛下而大臣所用者误大臣也今旣顚谬乖错败乱纲纪知天下之不容惧宸衷之回悟以谓虽中外之士畏避无敢言者然其尚敢言者独御史有职尔故又使司农荧惑天听作为偏辞令臣等分析以摧沮风宪之躰艰梗言路欲其忧惮苟容而缄黙或欲撩其危言从而挤逐不知忠臣节士虽戮辱不惧所以尽事君之义耳今羗夷之欵未入反侧之兵未安三边疮痍疲遗未瘳河北大旱诸路大水民困财力县官匮竭圣君恭勤思治万方之所知而在辅弼者方欲蔽天聦明使下情不得而上逹其何心耶臣愿陛下思祖宗基业之艰难念天下生灵之愁苦少回几虑收还威柄深恐异时专权肆志将有陛下所不能堪者则必至于亏失君臣之恩是今日养之适所以害之也若夫冯京王珪同列预政皆依违自固不扶顚危虽心悟其罪而无所捄正已之进退又媕婀而不决皆非所谓辅臣之躰臣四海之内孤立独进陛下过听任以风宪甞切思之近歳台諌官叠以言事罢免岂其言皆无𥙷于事欤岂皆愿为讦激险直之语以自为名而絜去欤甞以谓欲言政府之事者其譬如治湍暴之水可以循理而渐道之不可以隄防激闘而发其怒不惟难攻亦为患滋大故臣自就职以来切慕君子之中道欲其言直而不违于理辞顺而不屈其志庶几愚忠少悟天听而亦不敢婞然如浅丈夫以一言一事轻决去就致圣朝数数逐去言事者而无所禆𥙷思以上全国躰而下亦庶几能乆其职业而成功名两月之间才十余䟽其言及助役法者止三䟽耳当天下多事之时而臣言简缓又不足以感悟则其负陛下已多矣不意大臣之怒至如此令臣等分析分析之事前代无之祖宗无之近年以来乃为此法以摧言者之气方陛下孜孜听治喜于纳諌而大臣所为则不得正目而视此所以发臣之狂而不能黙也伏愿陛下深察事物之变用安靖之治以休生民有所措置以大小缓急为先后之序以义利经权为夲末之辨自兹凡有献替于陛下者乞有以诱掖奖厉之罢分析之命以尊严朝廷而养多士敢言之气臣不胜惓惓愤懑爱君待罪之心请重脩太学条制刘挚臣窃以学校之制主于教育人材非行法之地也郡居衆聚帅而齐之则诚不可以无法然而法之为学校设者宜有礼义存焉也往歳太学屡起大狱其事一出于诬枉于是有司縁此造为法禁烦苛凝密士之学其间者转身举足輙蹈宪网束湿愈于治狱条目多于防盗上下疑贰求于苟免先王之意礼义科㫖逝已尽矣法有大可怪者愽士诸生禁不相见教谕无所施质问无所从但愽士月廵所隷之斋而已谓如此则请问者对衆足以为证左以防私请以杜贿谢嗟夫学之政令岂不大谬先王之意哉私请贿谢如是真可以絶之乎而又斋数不一不可以随经分隷也故使之兼廵如周易愽士或巡治礼之斋礼学愽士复巡治诗之舎往往所至备礼请问相与揖诺至或不交一言而退昔之设学校教养之法师生问对愤悱开发相与曲折反复谆谆善诱盖其意不如是之踈也其道不如是之薄也先王之于天下遇人以长者君子之道则下必有长者君子之行而报乎上者斯有礼也遇人以小人犬豕之道则彼将以小人犬豕自为而报乎上者不能有义也况夫学校之间哉太学自置三舎之法寥寥至今未甞应令成就一人岂眞无人也主司惩前日之祸畏罪避谤士虽有豪杰拔萃之才谁敢题品以人物自任而置之上第哉则是先帝有兴贤造士之美意而有司以法害之也臣愚欲望圣慈详酌罢愽士诸生不许相见之禁教诲请益听其在学往还即私有干求馈受自依律勑仍乞先次施行外应太学见行条制委夲监长贰与其属㸔详省其烦密太甚取其可行便于今者有所増损着为科条上礼部再行详定上之三省以听圣断皇朝文鑑卷第五十七皇朝文鑑皇朝文鑑卷第五十八皇朝文鑑卷第五十八奏䟽请修勑令刘摰论监司刘摰论王中正李宪宋用臣石得一刘摰论新法进流民图郑侠论李宪邓润甫代彭思永论濮王典礼程頥论经筵事程頥又论经筵事程頥又论经筵事頥论开乐御宴程頥上太皇太后书程頥请修勑令刘摰臣窃以法者天下之大命也先王制法其意使人易避而难犯故至简至直而足以尽天下之理后丗制法唯恐有罪者之或失也故多张纲目而民于是无所措其手足矣丗轻丗重唯圣人为能变通之祖宗之𥘉法令至约而行之可乆其后大较不过十年一变法岂天下之大民物之衆事日益滋则法不可以不密欤臣窃以谓非事多而后法密也殆法繁而后姦生也神宗皇帝逹因草之妙慎重宪禁元丰中命有司编修勑令凡旧载于勑者多极之于令盖违勑之法重违令之罪轻此足以见神宗皇帝仁厚之德哀矜万方欲寛斯人之所犯恩施甚大也而所司不能究宣王德推广其间乃増多条目离析旧制用一言之偏而立一法因一事之变而注一条其意烦苛其文晦隐不足以该万物之理逹天下之情行之几歳已屡变今所谓续降者每半年一颁每次不减数帙矣夫法者天下之至公也造之而不能通故行之而不能乆其理然也又续降多不显言其所冲改故官司州县承用从事参差抵捂本末不应非所谓讲若画一通天下之志者也臣愚以爲宜有所加损润泽之去其繁密合其离散要在简易明白使民易避而知所谓迁善逺罪之意伏望圣慈酌时之宜究法之用选择儒臣一二有经术明于治躰练逹民政者将庆歴嘉祐以来旧勑与新勑参照去取略行删正以成一代之典施之无穷论监司刘摰臣自待罪风宪屡曽以天下监司为言乞澄汰选择诚以朝廷政令使监司得其人则推行布宣可以谕上指而究惠泽苟非其人则所谓徒善而已终于民不得𬒳其利夫上之所好下必有甚朝廷以名实为事行緫覈之政而下乃为刻急浅廹之行朝廷以教化为意行寛厚之政而下乃为舒缓苟简之事皆习俗怀利迎意而作故所为近似而非上之意本然也今虽因革之政有殊而观望之俗犹在但所迎之意有不同耳其为患一也昨差役之法初行监司已有迎合争先不量可否不校利害一㮣定差骚动一路者朝廷察其意固已黜之矣推此以观人情大约类此且天下之事散在诸路緫制于监司其大者治财赋察官吏平狱讼考疾苦苟使者皆务为和缓寛纵苟于安静则事之委靡不振丗之受敝不胜言也向来黜责数人者皆以其非法掊歛意在市井虐民甚者亦非欲使之漫然不省其职废所宜治之事谓之寛厚也昧者不逹政矫枉或过其正臣谓此俗不可滋长须要大为之禁伏乞圣慈诏执事申立监司考绩之制以常赋之登耗郡县之勤惰刑狱之当否民俗之休戚为之殿最每歳终以诏诛赏仍自今歳始焉庶几有所隐括裁制之使循良者不入于弛肃给者不入于薄然后上副圣明制治用中之意夫察时之寛勐缓急观俗之过与不及而张弛其政正今日事也取进止论王中正李宪宋用臣石得一刘挚临御以来运动政几以时弛张述成先帝制治立法之意使光昭于天下利兴害除四方鼓舞至于清明朝廷分别邪正斥逺姦佞锄去彊梗皆妙虑神断优游闲暇不出于喜怒不见于言色而天下之善恶已辨是非已正矣何其盛欤然于此时臣切怪天地之和气尚或未应忠臣义士之论尚或未平此其故何也臣甞究之盖天下之元恶犹有稽诛天下之大姦犹有漏网而国法犹有未正此中外所以犹未厌也国之失政莫大于使姦恶幸而免今论其大者前日之三四宦官是也臣待罪风宪虽知触权幸言出而患入然臣有言责贪报恩遇则何䘏乎身之危哉谨为陛下言之王中正元丰四年将王师二十万由河东入界计其随军赍运役兵民夫通数十百万衆矣中正徘徊于境上殆半月而后岀翺翔乎疆外顿沙漠而不进公违诏书不赴兴灵㑹师之约天寒大雪士卒饥冻坐使物故十之七八古之将帅固有无功而还者然犹当保完师旅归报于国今精兵劲骑一无所施自取狼狈死亡殆尽按之军法宜即显诛中正略不自劾请罪而先帝以天地之量无所谴何又逺使赐予问劳然后中正徐徐求闲局厚俸自佚而去此国法未正者一也李宪之于熙河贪功生事一出欺罔朝廷之威福柄令持于其手官吏之废置用舎出于其口监司帅守而下事宪也如父兄而宪之頥指气役之也如奴隷县官财用听其取与内之府库金帛转输万里外之生灵膏血渔歛百端倾之于宪如委诸壑出没呑吐神鬼莫见而一切不㑹于有司兴灵之役宪首违戒约避㑹师之期乃顿兵以城兰州遗患今日及永乐之围宪又逗留不急赴援使数十万衆肝脑涂地罪盈恶贯不失于緫兵一路此国法不正者二也宋用臣奋其私智以事诛求榷夺小民衣食之路琐细毫末无所不为使盛朝之政几甚于弊唐除陌间架搨地之事伤污国躰不䘏怨讟其出入将命捷若风火务以巧中取恱事旡不谐动画宻㫖故擅作威福侵凌官司冐昧货财更旡案籍都城为之憔悴商旅所以不行疮痍蠹害至今棼然而莫能理然亦不失享禄于善地此国法不正者三也石得一领皇城司夫皇城司之有探逻也本欲知军事之机宻与夫人姦恶之隐匿者而得一以残刻之资为罗织之事纵遣伺察者所在棊布张穽而设网家至而户到以无为有以虚为实上之朝士大夫下之冨家小人飞语朝上而暮入于狴犴矣有司无古人持平守正之心以谓是诏狱也成之则有功反之则有罪故凌辱箠讯惨毒备至无所求而不得无所问而不承𬒳其隂害不可胜数于是上下之人其情惴惴朝夕不敢自保而相顾以目者殆十年皆得一发之今不失厚俸安坐此国法不正者四也是四人者权势锋㷔震灼中外毒流于民怨归于国宰相执政知而不以告于上諌官御史惧而不敢论其非幸而出于圣人在上之时以先帝神武英气鎭压其姦不然其为祸患岂不若汉唐之宦官哉以尧之圣不免四凶之在朝至舜起而后诛投之孔子为鲁司冦七日而诛少正夘然先帝未及肆其诛于市朝而以遗陛下陛下所宜以舜之事自任今閲歳时尚不闻以典刑诏有司臣未谕也伏乞圣慈以臣章付外议正四罪暴之天下而窜之以明国宪以服天下谨具弹劾以闻论新法进流民图郑侠臣伏覩去年大蝗秋冬亢旱以至于今经春不雨麦苗焦枯黍粟麻豆粒不及种旬日来街市米价暴贵群情忧惶十九惧死方春斩伐竭泽而渔大营百钱小求升米草木鱼鼈亦莫生遂蛮夷轻肆敢侮中国皆由中外之臣辅相陛下不以道以至于此臣窃惟灾患有可召之道无可试之形其致之有渐而来如疾风暴雨不可复御流血借尸方知䘮败此愚夫庸人之见而古今比比有之所贵于圣神者为其能图患未然而转祸为福者也方今之势犹有可救臣愿陛下开仓廪赈贫乏诸有司歛掠不道之政一切罢去庻几早召和气上应天心调隂阳降雨露以延天下万姓垂死之命而固宗社万万年无疆之祉君臣际遇贵乎知心以臣之愚深知陛下养爱黎庶甚于赤子故自即位以来一有利民便物之政靡不毅然主张而行陛下之心亦欲其人人寿富而跻之尧舜三代之盛耳夫岂区区充满府库盈溢仓廪终以富衍彊大胜天下哉而中外之臣畧不推明陛下此心而乃肆其叨懫劓割生民侵肌及骨使之困苦而不聊生坐视天民之死而不恤夫陛下所存如彼群臣所为如此不知君臣际遇欲作何事徒只日超百资意指气使而已乎臣又惟何丗而无忠义何代而无贤德亦在乎人君所以驾御之如何耳古之人在山林畎畆不忘其君其刍荛负贩匹夫匹妇咸欲自尽以赞其上陛下之朝台諌黙黙具位而不敢言事至有规避百为不敢居是职者而左右辅弼之臣又皆贪猥近利使夫抱道怀识之士皆不欲与之言不知时然耶陛下使之然耶以为时然则尧舜在位便有䕫契汤文在上便有伊吕以至汉唐之眀君我祖宗之圣朝皆有大忠义大贤德之臣布在中外君臣之际若腹心手足然君唱于上臣和于下主发于内臣应于外而休嘉之徳下浸于昆虫草木千百丗之下莫不钦慕而傚则之独陛下以仁圣当御抚养为心而群臣所以应和之者如此夫非时然抑陛下所以驾驭之道未审尔陛下以爵禄驾驭天下忠贤而使之如此甚非宗庙社稷之福也夫得一饭于道傍则遑遑图报而终身餍饱于其父则不知德此庸人之常情也今之食禄往往如此若臣所闻则不然君臣之义父子之道也故食其禄则忧其事凡以移事父之孝而从事于此也若乃思虑不出其位尸祝不越樽爼治庖人之事牛羊茁壮㑹计当各以其职而不相侵也至于邦国若否知无不言岂有君忧国危群臣乃饱食餍观若视路人之事而不救曰吾各有守天下之事非我忧哉故知朝廷设官位有髙下臣子事上忠无两心与其得罪于有司孰与不忠于君父与其苟容于当丗孰与得罪于皇天臣所以不避万死冐千万重之天阍以告诉于陛下者凡以上畏天命中忧君国而下忧生民耳若臣之身使其粉碎如一蝼蚁无足頋爱臣窃闻南征西伐者皆以其胜㨗之势山川之形为图而来献料无一人以天下之民质妻卖儿流离逃散斩桑伐枣坼坏庐舎而卖于城市输官籴粟遑遑不给之状为图而献前者臣不敢以所闻谨以安上门逐日所见绘成一图百不及一但经圣明眼目已可嗟咨涕泣而况数千里之外有甚于此者哉其图谨附状投进如陛下观图行臣之言十日不雨即乞斩臣宣德门外以正欺君谩天之罪如稍有所济亦乞正臣越分言事之刑甘俟诛戮论李宪邓润甫伏见朝廷以熙河路鬼章为寇遣内侍省押班李宪往以秦凤熙河路计议措置边事司为名中外之论皆谓宪虽名计议措置边事而军前诸将皆受宪节制其实大帅然自诗书以降迄于秦汉魏隋上下数千载间不闻有以中人为帅将者此其故何也势有所不便也盖有功则负恃骄恣陵轹公卿何所忌惮无功则挫损国威传笑四夷非细事也唐自睿宗以前未甞以将帅属中人至明皇承平日乆志大事奢稍委近习㑹南安蛮渠梅叔鸾叛而杨思勉请行遂许之然犹以光楚客为大都护及覃行章乱黔中始以思勉为招讨使虽有禽㓕丑虏之功而唐之祸萌于此矣及代宗用鱼朝恩拒史思明讨仆固㻛而恃功擅命㡬危社稷倚元载除之寒心者数月以程元振判元帅行军司马权震天下元勲故老皆见斥逐洎犬戎内侵集天下兵无只轮入关者此皆已然之效也至宪宗时王承宗叛以吐突承璀为行营招讨处置使谏官李鄘许孟容吕元膺叚平仲白居易等衆对延英谓古无中人位大帅恐为四方笑乃更为招讨宣慰使而承璀卒以无功轻谋弊赋得罪及后丗区区踵其故迹而唐之祸有不可胜言者其源盖起于开元也今陛下更易百度未甞先王为法而忽降诏命以中人为帅缙绅士大夫皆莫知所谓夫以陛下之仁圣神武驾驭豪杰虽宪百軰臣等知其无能为也然陛下独不长念郄虑爲万丗之计乎使后丗㳂袭故迹狃以爲常进用中人掌握兵柄则天下之患又将有不可胜言者矣陛下其忍袭开元故迹而忘天下之患乎方今虽乏人然文武之士布满中外岂无一人可以任陛下边事宪出入近密荷国宠荣诏下之日大臣不敢言小臣不敢议臣等代匮宪府以言爲职故敢尽其狂愚代彭思永论濮王典礼程頥伏见近日以濮王称亲事言事之章交上中外论议沸腾此盖执政大臣违乱典礼左右之臣不能开陈理道而致陛下圣心疑惑大义未明臣待罪宪府不得不爲陛下明辨其事窃以濮王之生陛下而仁宗皇帝以陛下爲嗣承祖宗大统则仁庙陛下之皇考陛下仁庙之适子濮王陛下所生之父于属爲伯陛下濮王出继之子于属爲姪此天地大义生人大伦如干坤定位不可得而变易者也固非人意所能推移苟乱大伦人理灭矣陛下仁庙之子则曰父曰考曰亲乃仁庙也若更称濮王爲亲是有二亲则是非之理昭然自明不待辩论而后见也然而圣意必欲称之者岂非陛下大孝之心义虽出继情厚本宗以濮王是生圣躬曰伯则无以异于诸父称王则不殊于臣列思有以尊大使絶其等伦如此而已此岂陛下之私心哉盖大义所当典礼之正天下之公论而执政大臣不能将顺陛下大孝之心不知尊崇之道乃以非礼不正之号上累濮王致陛下于有过之地失天下之心贻乱伦之咎言事之臣又不能详据典礼开明大义虽知称亲之非而不知为陛下推所生之至恩明尊崇之正礼使濮王与诸父夷等无有殊别此陛下之心所以难安而重违也臣以为所生之义至尊至大虽当专意于正统岂得尽絶于私恩故所继主于大义所生存乎至情至诚一心尽父子之道大义也不忘本宗尽其恩义至情也先王制礼本縁人情旣明大义以正统绪复存至情以尽人心是故在䘮服恩义别其所生盖明至重与伯叔不同也此乃人情之顺义理之正行于父母之前亦无嫌间至于名称统绪所系若其无别斯乱大伦今濮王陛下之所生义极尊重无以复加以亲爲称有损无益何哉亲与父同而所以不称父者陛下以身继大统仁庙父也在于人伦不可有贰故避父而称亲则是陛下明知称父爲决不可也旣避父而称亲则是亲与父异此乃姦人以邪说惑陛下言亲义非一不止谓父臣以谓取父义则与称父正同决然不可不取父义则其称甚轻今宗室踈逺卑㓜悉称皇亲加于所生深恐非当孝者以诚爲本乃以无正疑似之名黩于所尊体属不恭义有大害称之于仁庙乃有向背之嫌去之于濮王不损所生之重絶无小益徒乱大伦臣料陛下之意不必须要称亲止为不加殊名无以别于臣列臣以为不然推所生之义则不臣自明尽致恭之礼则其尊可见况当揆量事体别立殊称要在得尽尊崇不愆礼典言者皆欲以髙官大国加于濮王此甚非知礼之言也先朝之封岂陛下之敢易爵秩之命岂陛下之敢加臣以为当以濮王之子袭爵奉祀尊称濮王为濮国太王如此则夐然殊号絶异等伦凡百礼数必皆称情请举一以为率借如旣置嗣袭必伸祭告当曰姪嗣皇帝名敢昭告于皇伯父濮国太王自然在濮王极尊崇之道于仁皇旡嫌贰之失天理人心诚为允合不独正今日之事可以为万丗之法复恐议者以太字为疑此则不然盖系于濮国下自于大统无嫌今亲之称大义未安言事者论列不已前者旣去后者复然虽使台臣不言百官在位亦必继进理不可夺势不可遏事体如此终难固持仁宗皇帝在位日乆海㝢亿兆涵被仁恩陛下嗣位之𥘉功德未及天下而天下倾心爱戴者以陛下仁庙之子也今复闻以濮王为亲含生之类发愤痛心盖天下不知陛下之孝事仁皇之心格于天地尊爱濮王之意非肯以不义加之但见误致名称所以深怀疑虑谓濮王旣复称亲则仁庙不言自絶群情讻惧异论喧嚣夫王者之孝在乎得四海之欢心胡为以不正无益之称使亿兆之口指斥谤讟致濮王之灵不安于上臣料陛下仁孝岂忍如斯皆由左右之臣不能为陛下开明此理在于神道不逺人情故先圣谓事死如事生事亡如事存设如仁皇在位濮王居藩陛下旣为冡嗣复以亲称濮王则仁皇岂不震怒濮王岂不侧惧是必君臣兄弟立致衅隙其视陛下当如何也神灵如在亦岂不然以此观之陛下虽加名称濮王安肯当受伏愿陛下深思此理去称亲之文以明示天下则祖宗濮王之灵交驩于上皆当埀祐陛下享福无穷率土之心翕然慰恱天下化徳人伦自正大孝之名光于万丗矣夫姦邪之人希恩固宠自为身谋害义伤孝以陷陛下今旣公论如此不无徊徨百计捜求务为巧饰欺罔圣聼枝梧言者徼冀得已尚图自安正言未省而巧辩已至使陛下之心无由而悟伏乞将臣此章省覧数过自宸衷无使姦人与议其措心用意排拒人言隐迹藏形隂賛陛下者皆姦人也幸陛下察而辨之勿用其说则自然圣心开悟至理明白天下不胜大愿论经筵事程頥臣伏覩自古人君守成而致盛治者莫如周成王成王之所以成徳由周公之辅养昔者周公传成王㓜而习之所见必正事所闻必正言左右前后皆正人故习与智长化与心成今士大夫家善教子弟者亦必延名徳端方之士与之居处使之薰染成性故曰少成若天性习惯如自然伏以皇帝陛下春秋之富虽睿圣之资得于天禀而辅养之道不可不至所谓辅养之道非谓告诏以言过而后諌也在涵养薫陶而已大率一日之中接贤士大夫之时多亲寺人宫女之时少则自然气质变化徳器成就臣欲乞朝廷慎选贤徳之士以侍劝讲讲读旣罢常留一人直日夜则一人直宿以备访问皇帝读习之暇游息之间时于内殿召见从容宴语不独渐磨道义至于人情物态稼穑艰难积乆自然通逹比之常在深宫之中为益岂不甚大窃闻间日一开经筵讲读数行群官列侍俨然而退情意略不相接如此而责辅养之功不亦难乎今主上沖㓜太皇太后慈爱亦未敢便乞频出但时见讲官乆则自然接熟大抵与近习处乆熟则生亵慢与贤士大夫处乆熟则生爱敬此所以养成圣徳为宗社生灵之福天下之事旡急于此取进止又论经筵事程頥臣闻三代之时人君必有师传保之官师道之教训传传其徳义保保其身躰后世作事旡本知求治而不知正君知规过而不知养德传徳义之道固已踈矣保身躰之法旡复闻焉伏惟太皇太后陛下聦明睿哲超越前古皇帝陛下春秋之富辅养之道当法先王臣以爲传德义者在乎防见闻之非节嗜好之过保身躰者在乎适起居之宜存畏愼之心臣欲乞皇帝左右扶侍祗应宫人内臣并选年四十五已上厚重小心之人服用器玩皆须质朴应华巧奢丽之物不得至于上前要在侈丽之物不接于目浅俗之言不入于耳及乞择内臣十人充经筵祗应以伺候皇帝起居凡动息必使经筵官知之有翦桐之戯则随事箴规违持养之方则应时諌止调䕶圣躬莫过于此取进止又论经筵事程頥臣窃以人主居崇髙之位持威福之柄百官畏慑莫敢仰视万方承奉所欲随得苟非知道畏义所养如此其惑可知中常之君旡不骄肆英明之主自然满假此自古同患治乱所系也故周公告成王称前王之徳以寅畏祗惧为首从古已来未有不尊贤畏相而能成其圣者也皇帝陛下未亲庻政方专问学臣以为辅养圣德莫先寅恭动容周旋当主于此歳月积习自成圣性臣窃闻经筵臣寮侍者皆坐而讲者独立于礼为悖欲乞今后特令坐讲乃惟义理为顺所以养主上尊儒重道之心取进止论开乐御宴程頥臣伏覩有司排备开乐御宴臣备贠劝讲职在以经义辅道人主事有害义不敢不言夫居䘮用䘮礼除䘮用吉礼因事而行乃常道也今若为开乐张宴则是特为一喜庆之事失礼意害人情旡大于此虽曰故事祖宗亦不尽行或以故而罢或因事而行臣愚窃恐祖宗之意亦未安故也自古太平日乆则礼乐纯备盖讲求损益而渐至尔虽祖宗故事固有不可改者有当随事损益者若以为皆不可改则是昔所未遑今不得复作前所未安后不得复正朝廷之事更旡损益之理得为是乎况先朝美事亦何甞必行臣前日所言殿上讲说是也故事未安则守而不改臣前日所言冬至受表贺是也臣前后累进狂言未甞得蒙采用而言之不已者盖职之所当不敢旷废伏望圣慈特赐听纳自中降㫖罢开乐宴直候因事而用于义为安上太皇太后书程頥臣愚鄙之人自少不喜进取以读书求道为事于兹几三十年矣当英祖朝曁神宗之初屡为当涂者称荐臣于斯时自顾学之不足不愿仕也及皇帝陛下嗣位太皇太后陛下临朝求贤愿治大臣上躰圣意搜扬巖穴首及微贱䝉恩除西京学官臣于斯时未有意于仕也辞避方再而遽有召命臣门下学者促臣行者半劝臣勿行者半促臣行者则曰君命召礼不俟驾劝臣勿行者则曰古之儒者召之则不往臣以为召而不往惟子思孟轲则可盖二人者处賔师之位不往所以规其君也已之微贱食土之毛而为主民召而不至邦有常宪是以奔走应命到阙䝉恩授馆职方以义辞遂䝉召对臣于斯时尚未有意于仕也进至帘前咫尺天光未甞敢以一言及朝政陛下视臣岂求进者哉旣而亲奉徳音擢置经筵事出望外惘然惊惕臣窃内思儒者得以道学辅人主盖非常之遇使臣自择所处亦无过于此矣臣于斯时虽以不才而辞然许国之心实已萌矣尚虑陛下贪贤乐善果于取人知之或未审也故又进其狂言以觊详察曰如小有可用敢不就职或狂妄旡取则乞聼辞避章再上再命祗受是陛下不以为妄也臣于是受命供职而来夙夜毕精竭虑惟欲主上徳如干舜异日天下享尧舜之治庙社固旡穷之基乃臣之心也臣本山野之人禀性朴直言辞鄙拙则有之矣至于爱君之心事君之礼告君之道敢有不尽上頼圣明可以照鉴臣自惟至愚蒙陛下特逹之知遭遇如此愿效区区之诚庶几毫髪之𥙷惟陛下留意省覧不胜幸甚伏以太皇太后陛下心存至公躬行大道开纳忠言委用耆德不止维持大业且欲兴致太平前代英主所不及也但能日愼一日天下之事不足虑也臣以为今日至大至急为宗社生灵乆长之计惟是辅养上德而已历观前古辅养㓜主之道莫备于周公周公之为万丗之法也臣愿陛下扩髙丗之见勿狃滞于近规勿迁惑于衆口古人所谓周公岂欺我哉周公作立政之书言常伯常任至于缀衣虎贲以为知恤者鲜一篇之中丁宁重复惟在此一事而已书又曰仆臣正厥后克正又曰后德惟臣不德惟臣又曰侍御仆从罔匪正人以旦夕承弼厥辟出入起居罔有不钦是古人之意人主跬歩不可离正人也盖所以涵养气质薫陶徳性故能习与智长化与心成后丗不复知此以为人主就学所以渉书史鉴古今也不知渉书史览古今乃一端尔若止于如是则能文宫人可备劝讲知书内侍可充辅道何用置官设职精求贤徳哉大抵人主受天之命禀赋自殊历考前史帝王才质鲜不过人然而完德有道之君至少其故何哉皆辅养不得其道而位势使之然也伏惟皇帝陛下天资粹美德性仁厚必为有宋令主但恨辅养之道有未至尔臣供职已来六侍讲筵但见诸臣拱手黙坐当讲者立案傍解释数行而退如此虽弥年积歳所益几何与周公辅成王之道殊不同矣或以为主上方㓜且当如此此不知本之论也古人生子能食能言而教之大学之法以豫为先人之㓜也知思未有所主便当以格言至论日陈于前虽未晓知且当薫聒使盈耳充腹乆自安习若固有之虽以他言惑之不能入也若为之不豫及乎稍长私意偏好生于内衆口辩言铄于外欲其纯完不可得也故所急在先入岂有太早者乎或又以为主上天资至美自无违道不须过虑此尤非至论夫圣莫圣于舜而禹臯陶未甞忘规戒至曰无若丹朱好慢游作傲虐且舜之不为慢游傲虐虽至愚亦当知之岂禹而不知乎盖处崇髙之位儆戒之道不得不如是也且人心岂有常哉以唐太宗之英睿躬历艰难力平祸乱年亦长矣始恶隋炀侈丽毁其层观广殿不六七年复欲治干阳殿是人心果可常乎所以圣贤虽明盛之际不废规戒为虑岂不深逺也哉况冲㓜之君闲邪拂违之道可少懈乎伏自四月末间以盛暑罢讲比至中秋盖踰三月古人欲旦夕承弼出入起居而今乃三月不一见儒臣何其与古人之意异也今士大夫家子弟亦不肯使经时累月不亲儒士𥘉秋渐臣欲乞于内殿或后苑清凉处召见当日讲官俾陈说道义纵然未有深益亦使天下知太皇太后用意如此又一人独对与衆见不同自然情意易通不三五次便当习熟若不如此渐致待其自然是辅道官都不为力将安用之将来伏假旣开且乞依旧轮次直日所贵常得一贠独对开发之道盖自有方朋习之功最为至切故周公辅成王使伯禽与之处圣人所为必无不当眞庙使蔡伯希侍仁宗乃师古也臣欲乞择臣僚家子弟十歳已上十二已下端谨颕悟者三人侍上左右上所读之书亦使读之辨色则入昏而罢归常令二人入侍一人更休每人择有年宫人内臣二人随逐看承不得暂离常情笑语亦勿禁止惟须言语必正举动必荘仍使日至资善堂呈所习业讲官常加教饬使知严惮年才十三便令罢去歳月之间自觉其益自来宰臣十日一至经筵亦止于黙坐而已又间日讲读则史官一人立侍史官之职言动必书施于视政时则可经筵讲肄之所乃燕处也主上方问学之初宜心泰体舒乃能恱怿今则前对大臣动虞有失旁立史官言出輙书使上欲游其志得乎欲发于言敢乎深妨问学不得不改欲乞特降指挥宰臣一月两次与文彦愽同赴经筵遇宰臣赴日即乞就崇政殿讲说因令史官入侍崇政殿说书之职置来已乆乃是讲说之所汉唐命儒士讲论亦多在殿上盖故事也迩英殿迫狭讲读官内臣近三十人在其中四月间尚未甚热而讲官已流汗况主上气躰嫩弱岂得为便春夏之际人气烝薄深可虑也祖宗之时偶然在彼执为典故殊无义理欲乞今后只于延和殿讲读后楹垂帘帘前置御座太皇太后每遇政事稀简圣体康和时至帘下观讲官进说不惟省察主上进业于陛下圣聦未必无𥙷兼讲官辅道之间事意不少有当奏禀便得上闻亦不可烦劳圣躬限以日数但旬月之间意适则往可也今讲读官共五人四人皆兼要职独臣不领别官近复差修国子监太学条制是亦兼它职事乃无一人专职辅道者执政之意可见也盖惜人材不欲使之闲尔又以为虽兼它职不妨讲读此尤不思之甚也不敢言告君之道只以告衆人言之夫告于人者非积其诚意不能感而入也故圣人以蒲卢喻教谓以诚化之也今夫钟怒而击之则武悲而击之则哀诚意之感而入也告于人亦如是古人所以斋戒而告君者何谓也臣前后两得进讲未甞敢不宿斋豫戒潜思存诚觊感动于上心若使营营于职事纷纷其思虑待至上前然后善其辞说徒以颊舌感人不亦浅乎此理非知学者不能晓也道衰学废丗俗何甞闻此虽闻之必以为迃诞陛下髙识逺见当蒙鉴知以朝廷之大人主之重置二三臣专职辅道极非过当今诸臣所兼皆要官若未能遽罢且乞免臣修国子监条制俾臣夙夜精思竭诚专在辅道不惟事理当然且使天下知朝廷以为重事不以为闲所也陛下擢臣于草野之中盖以其读圣人书闻圣人道臣敢不以其所学上报圣明窃以圣人之学不传乆矣臣幸得之于遗经不自度量以身任道天下骇笑者虽多而近年信从者亦衆方将区区其说以示学者觊能至得备讲说于人主之侧使臣得以圣人之沃圣聦则圣人之道有可行之望岂特臣之陛下未以臣言为信何不一赐访问臣圣学之端绪发至道之渊微圣鉴蒙照纳如其妄伪愿从诛殛臣不任恳悃惶惧待罪之至卷终皇朝文鑑皇朝文鑑卷第五十九皇朝文鑑卷第五十九奏䟽论农事范祖禹论眀堂范祖禹论立后上太皇太后范祖禹论听政范祖禹论宦官范祖禹论农事范祖禹臣近蒙赐告暂至许昌窃见畿内已苦雨涝询之村民皆云乡村安静公私少事无唿召烦扰唯是年歳未得丰熟不旱则水民常艰食夏麦既薄或全不収秋苗虽茂唯忧涝损臣窃惟陛下哀矜百姓赈恤鳏寡徳泽所及可谓至厚然犹和气未应隂阳隔并欲修政事以应之愿陛下推其心而已矣夫天道不逺在君心所以感之人君爱民则天亦爱人君爱民者在知其劳苦而恤其困穷天下之人至劳苦而常困穷者农民是也周公作无逸戒成王以先知稼穑之艰难又言商之逸王不知稼穑之艰难不闻小人之劳唯耽乐之从夫稼穑之艰难与小人之劳人君不可以不知天生时而地生财自一粒一缕以上皆出于民力然后人得而用人臣之禄受之于君故不可不报君人君之奉取之于民故不可不爱民天子者合天下之力而共尊养之凡宫室车马服食器用无非取于天下皆百姓之膏血也其作之也甚劳其成之也甚难安而享之不可不思其所从来思其所从来则爱之而有不忍费财之心忧之而有不忍劳民之心以此之心行此之政而天下不安者未之有也天下之大生民之衆唯系于一人之心君心静则天下静君心不静则天下亦不静朝廷唯躬俭节用无所营为常恐烦百姓则天下安息先王岂能人人而食之人人而衣之哉推其仁心修其仁政以及天下则所𬒳者广矣臣愿陛下当食则思天下有饥而不得食者当衣则思天下有寒而不得衣者凡于每事莫不皆然唯推至诚以召和气庶㡬皇天报应降丰年之祥使百姓皆家给人足则太平矣昔汉昭帝耕于钩盾弄田其事至微史臣书之盖以昭帝欲知稼穑之艰难与周公戒成王之意同也周丗宗留心农事常刻木为耕夫蚕妇置之殿庭欲见之而不忘国朝祖宗以来尤重农穑太宗甞谓近臣曰耕耘之夫最可矜闵春蚕旣登併功纺绩而缯帛不及其身田禾大稔充其腹者不过䟽粝若风雨乖候稼穑不登将如之何眞宗于内殿植稻麦临观种获欲知田畆之劳至今遵之惟陛下深留意于农政而常以保惠小民为先则天下幸甚论明堂范祖禹臣伏见明堂大礼已在散斋恭惟仁宗皇帝若稽古典断以圣意自皇祐二年始制明堂之礼先诏有司乗舆服御务从简俭无枉劳费御撰乐曲舞名服靴袍崇政殿閲试雅乐如行礼之次又于禁中靴袍亲书明堂及明堂之门二榜将近祀日霖雨不止仁宗禁中斋祷极于恭䖍应祷开霁天日清润风和气协祀前之夕即罢警严仁宗每诣神座行礼毕鞠躬却行须尽褥位方改歩移向以示肃恭之至又令侍臣徧谕献官及进彻爼豆悉安徐谨严无怠遽失恭质明礼毕比之他时行礼加数刻之缓御楼宣赦毕降诏中书门下止絶请託应内降恩泽及原减罪犯者不得施行仁宗钦崇禋祀布昭明徳传之万丗大略如此英宗神宗圣孝遵承皆极严敬今陛下嗣位五载再举宗祀上帝顾飨神考配侑国之大事莫重于此惟陛下内尽诚敬法则祖宗则神天降祉羣生蒙福夫斋者所以致其精明之德孔子之所愼者斋斋必有专一精絜之诚乃可以交于神明礼之言斋曰心不苟虑必依于道手足不苟动必依于礼古之君子其斋如此斋三日必见其所祭者诚之至也夫惟致斋肃恭然后动容周旋无不中礼书曰皇天无亲克敬惟亲鬼神无常享享于克诚夫皇天惟亲至敬鬼神惟享至诚天人之交相去不逺惟诚与敬可以感通陛下躬行于上则百官有司莫敢不祗肃于下经曰圣人之德无以加于孝惟陛下恭䖍祀事以教天下之孝使羣臣万国瞻望盛德休光臣不胜拳拳之愚论立后上太皇太后范祖禹臣伏奉诏㫖皇帝纳后六礼令翰林学士御史中丞两省给舎与礼部太常寺官同共详议臣窃伏思此国家大事万丗之始福祚所系风化所先自古圣王重之今陛下宜先知者有四不可不愼也臣谨稽之上古参之后丗为陛下悉数详言之一曰族姓二曰女德三曰隆礼四曰愽议所谓族姓者臣闻古之帝王所与为婚姻者必大国诸侯先圣王之后勲贤之裔不然则甥舅之国也不以微贱上敌至尊故其福祚盛大子孙蕃昌昔者黄帝娶于西陵之女是为嫘祖嫘祖为黄帝正妃其子孙皆有天下五帝三王皆黄帝之后也髙辛娶陈锋氏之女是生帝尧虞舜娶帝尧之二女釐降于嬀汭遂有天下大禹娶于涂山是生夏启天下归之子孙享国四百七十余年成汤娶于有莘氏子孙有天下六百余年周之先祖后稷生于姜嫄丗有贤妃太王娶太姜是生王季王季娶太任是生文王文王娶太姒其礼尤盛大雅歌之曰文王初载天作之合言文王之初有识天已生贤女为之配也又曰大邦有子俔天之妹文定厥祥亲迎于渭造舟为梁不显其光自古昏礼未有如文王之盛也太姜炎帝之后也太任太昊之后也太姒大禹之后也太姒生十子武王周公皆圣人也其余皆为显诸侯周之子孙徧于天下太姒之徳也诗人美文王之圣本由太任其诗曰思齐太任文王之母思媚周姜京室之妇太姒嗣徽音则百斯男又曰刑于寡妻至于兄弟以御于家邦言文王之化自家及国以正天下也周南关雎后妃之徳人伦之始风化天下皆美太任太姒也武王亦娶于姜是生成王周有天下三十余丗八百余年其基本盖由此也故族姓不可不贵所谓女德者臣闻礼本夫妇诗始后妃治乱因之兴亡系焉三代之兴皆有贤妃其亡也皆有孽女夏之兴也以涂山其亡也以末喜商之兴也以有娀其亡也以妲己周之兴也以姜嫄其亡也以襃姒此皆圣贤所纪诗书所载垂之后丗以为永鉴者也秦汉以后昏姻多不正无足取法惟后汉显宗明德马后唐太宗文徳长孙后宪宗懿安郭后皆有后徳出于勲贤之家其余败乱足以为戒而已恭惟本朝太祖皇帝以来家道正而人伦明歴世皆有圣后内德之助自三代以后未有如本朝家法也皇帝圣德明茂睿质纯粹天监在下必生圣女以佑皇家惟陛下逺观上古近鉴后丗上思天地宗庙之奉下为万丗子孙之计选卜窈窕以母仪万国表正六宫非有徳孰可以当之然闺门之德不可着见必视其丗族观其祖考察其家风参以庻事亦可知也昔汉之初大臣议欲立髙帝子齐王皆曰王母家驷钧恶戾虎而冠者也代王母家薄氏君子长者乃立代王是为文帝文帝为汉之贤主亦由其母家仁善也故女德不可不先所谓隆礼者臣闻天子之与后犹天之与地日之与月隂之与阳相须而后成者也礼曰天子听男教后听女顺天子理阳道后治隂德教顺成俗内外和顺国家理治此之谓盛德又曰天子修男教父道也后修女顺母道也孔子对鲁哀公曰古之为政爱人为大所以治爱人礼为大所以治礼敬为大敬之至矣大昏为大大昏至矣大昏旣至冕而亲迎亲之也是故君子兴敬为亲舍敬是遗亲也弗爱不亲弗敬不正爱与敬其政之本欤哀公曰寡人愿有言然冕而亲迎不已重乎孔子愀然作色而对曰合二姓之好以継先圣之后以为天地宗庙社稷之主君何谓已重乎又曰天地不合万物不生大昏万丗之嗣也君何谓已重焉盖深非之也孔子遂言曰昔三代明王之政必敬其妻子也有道妻也者亲之主也敢不敬欤礼又曰元冕斋戒鬼神隂阳也将以为社稷主为先祖后其可以不致敬乎又曰敬而亲之先王之所以得天下也今臣与衆官讨论讲议皆约先王之礼参酌其宜不为过隆愿陛下勿以为疑进言者必曰天子至尊无敌于天下不当行夫妇之礼而荀卿有言天子无妻告人无匹也如此则是周公之典孔子之言皆不可信而荀卿之言可信也臣谨案礼冠昏唯有士礼而无天子诸侯之礼故三代以来唯以士礼推而上之为天子诸侯之礼盖以成人之与夫妇自天子至于士则一也臣窃闻亲王宗室之间娶妻殊无齐体之礼敬而亲之之义天下岂有独尊而无偶配者哉至于鄙慝之礼或杂戎狄之俗或习委巷之风下自士族上流宫禁有渉于此者愿陛下一切屏絶之以正基本以先天下故礼不可不隆所谓博议者臣闻古者天子聘后上公逆之诸侯主之故春秋书祭公来遂逆王后于纪夫国有大事大臣不容不预闻也昔慈圣光献之立也吕夷简定其议故其诏曰覧上宰之敷言其册曰宗公鼎臣诵言于朝先是茶商陈氏女亦预选择王曽宋绶皆以为言大臣継有言者遂罢陈氏仁宗所以为圣者能从衆也进言者必曰此陛下家事非外人所预自古误人主者多由此言也天子以四海为家中外之事孰非陛下家事大臣无不可预之事亦无不当预之人且陛下用一执政进一近臣必欲恊天下人望况立皇后以母天下乎臣恐陛下一日降诏云立某氏为皇后则大臣虽有所见亦难乎论议矣今陛下之所选莫若出其姓氏宣问大臣若圣志旣定而衆议佥同则卜筮恊从鬼神其依天人之意无不同矣故议不可不博臣幸备劝讲其职在以帝王之事禆益圣徳故敢献其所闻臣之愚诚惟中宫正位之后四海之内室家相庆则宗社之福也狂瞽之言惟陛下留听干冐宸严臣无任惶惧俟罪之至论听政范祖禹臣等伏以天下不幸大行太皇太后登遐陛下号慕哀毁孝性天至在廷闻者无不摧陨今揔揽庻政延见群臣四方之民倾耳而听拭目而视此乃宋室隆替之本社稷安危之基天下治乱之端生民休戚之始君子小人消长进退之际天命人心去就离合之时也呜唿可不愼哉可不愼哉臣等乆备讲读职在论思首当献言以助万一陛下宜先诚意正心推广圣孝发为徳音行为仁政以慰答天下生民之望此在陛下加意而已非有所难也愿陛下循其本而行之则其末可以无难昔周公以成王㓜弱故位冡宰治天下七年制礼作乐以致太平其功徳至隆周公旣没成王追念周公之勲劳赐鲁以天子礼乐使丗丗祀周公以爲非此不足以称周公之德也成王所以报周公如此故天下莫不归心汉大将军霍光尊立宣帝霍光既没宣帝亦葬以天子之礼帝始亲政事又思报大将军功徳夫周公霍光皆人臣也有非常之功故成王宣帝皆报以非常之礼而况太皇太后英宗之配神宗之母陛下之祖母有大功于宗庙社稷有大徳于亿兆人民于陛下之恩与天地无极岂人臣之比哉然则今陛下所宜先者莫如报太皇太后之德也自仁宗以来三后临朝皆有大功章献明肃之于仁宗慈圣光献之于英宗鞠育扶持勤劳艰难亦未得如太皇太后之于陛下也元丰之末神宗寝疾已不能出号令陛下年始十歳太皇太后内定大策拥立陛下储位遂定陛下之有天下乃得之于太皇太后也听政之初诏令所下百姓无不欢唿鼓舞自古母后多私外家惟太皇太后未甞有毫髪假借族人不唯族人而已徐王魏王皆亲子也以朝廷之故踈逺隔絶魏王病旣没然后一往太皇太后疾已革然后徐王得入进退群臣必从天下人望不以己意为喜怒赏罚故至公无私之德虽匹夫匹妇之口亦能道之临朝九年未甞少自娱乐焦劳刻苦以念生民所以如此岂有佗求哉凡皆为赵氏社稷宋室宗庙专心一意以保佑陛下也故身当其劳苦而使陛下享其安逸昔章献明肃明亲党多侥倖滥恩仁宗既亲万机不免釐革故小人不能无怨今太皇太后自临朝以来左右请求一切拒絶内外肃然盖以朝廷不可无纪纲故身当其怨而使陛下坐収肃清之功陛下如欲报太皇太后之德莫若循其法度而谨守之祖宗以来唯以德泽结百姓之心欲四海安静无事仁宗行之四十二年天下至今思之恭惟太皇太后之政事乃仁宗之政事也然而仁宗圣性寛裕不忍拒人内降滥恩其后亦比比而有惟太皇太后严正至静不可干犯故能外斥逐姦邪以清朝廷内裁抑侥倖以肃宫禁九年之间终始如一故虽徳泽深厚结于百姓而小人怨者亦不为少矣今必有小人进言曰太皇太后不当改先帝之政逐先帝之臣此乃离间之言陛下不可不察也当陛下嗣位之𥘉太皇太后同听政中外臣民上书者以万数皆言政令有不便者太皇太后因天下人心欲改故与陛下同改之非以己之私意而改也旣改其法则作法之人及主其法者有罪当逐陛下与太皇太后亦以衆言而逐之其所逐者皆上负先帝下负万民天下之所雠疾衆庻所欲同去者也太皇太后岂有憎爱于其间哉顾不如此则天下不安耳惟陛下清心照理辨察是非斥逺佞人深拒邪说有敢以姦言惑圣听者宜明正其罪付之典刑痛惩一人以儆群慝则帖然无事矣陛下若稍入其语不正其罪则恐姦言邪说継进不已万一追报之礼小有不至此于太皇太后圣德无损而于陛下孝道有亏必大失天下之心陛下岂不见司马光以公忠正直为天下所信服陛下与太皇太后用以为相海内之人无不欣恱光没之日无不悲哀乃至茶坊酒肆之中亦事其画像光所以得人心如此者为其能辅佐陛下与太皇太后功及天下也以光之功比之太皇太后止是万分之一而百姓思之如此而况太皇太后有天地之恩于陛下有父母之徳于生民四海爱戴思慕无穷陛下若听小人谗说或追报有所不至或轻改其政事岂不大失天下人心乎人心离于下则天变见于上陛下虽欲为善以救之改过以𥙷之亦无及矣孝者万行之本本旣不立则其余何足观焉夫小人之情非为朝廷之计亦非为先帝之事皆为其身之利也日夜伺候欲逞其憾者乆矣今太皇太后新弃天下陛下初揽政事乃小人乗间伺隙之时也不可不预防之此等旣上悮先帝今又欲复悮陛下天下之事岂堪小人再破坏邪臣等恭闻陛下自太皇太后寝疾朝夕不离左右躬亲药膳衣不解带忧瘁泣涕形于颜色自遭变故以来哀慕毁瘠中外具闻䘮服之礼务从至隆又下诏发扬太皇太后盛德推恩髙氏此大孝之极也至亲之际无所间然而臣等犹言及此者窃以小人衆多恐置陛下于有过之地也如臣等所言虽万万无之然不敢不虑于未然或有纎芥流闻于外则臣等上负陛下不先言之罪大矣不胜忧国爱君之至惟陛下深留圣思论宦官范祖禹臣闻书曰与治同道罔不兴与乱同事罔不亡汉有天下四百年唐有天下三百年及其亡也皆由宦官相去五百余年如循一轨盖与乱同事未有不亡者也汉自元帝任用石显委以政事杀萧望之周堪而废刘向等汉之基业坏于元帝东汉邓后临朝中官用事手握王爵口含天宪顺帝以后五侯专朝桓帝灵帝之时十常侍擅天下子弟亲党割剥百姓毒流四海附之者宠及三族违之者灭及五宗大考党狱夷戮天下名士于是黄巾贼起朝野崩离及袁绍诛宦官献帝奔播困饿而曹操因之以篡汉唐自明皇使髙力士省决章奏宦官始盛李林甫杨国忠等皆因力士以进唐亡之祸基于开元肃宗任李辅国末年寝疾辅国以兵劫迁明皇于西内杀张皇后及二王明皇以幽崩肃宗以骇没贵为天子上不保其父中不保其身下不保其妻子由用辅国一人而已代宗用程元振功臣畏谗吐蕃冦䧟京师播迁于陜徳宗用宦官分领神策禁兵其后天子由其所立唐室终以此亡宪宗服金丹躁忿为陈洪志所弑敬宗为刘克明所弑文宗欲讨宪宗之贼谋泄仇士良杀四宰相及朝臣灭其族流血成渠朝廷半空文宗忧愤以至于没武宗以后皆由宦官所立僖宗唿田令孜为父天下大乱黄巢贼起播迁于蜀又幸兴元杨复恭自称定策国老唿昭宗为负心门生天子刘季述等废昭宗于东内韩全诲等劫昭宗幸鳯翔于是崔裔诛中官而朱全忠劫迁昭宗遂弑之因以篡唐观汉唐亡国之祸其酷如此后之人主岂可不以为刻肌刻骨之戒哉太宗时王継恩有平蜀之功中书欲除宣徽使太宗曰朕读前代书史不欲宦官预政事宣徽使执政之渐也宰相恳言継恩有大功非此不足为赏太宗切责宰相等乃命学士别立宣政使之目以授継恩布衣韩拱辰诣检院上言継恩功大赏薄太宗大怒以拱辰妖言惑衆杖嵴黥面配流崖州太宗可谓深鉴前古而塞祸乱之源矣英宗药任守忠往来间构两宫致慈圣太后与英宗不相恱言者劾奏其罪贬蕲州安置尽逐其党然后慈圣英宗母子如初宫省清肃至熙寕元丰间内臣之中李宪王中正宋用臣三人者最为魁杰宪总兵熙河兼领三路中正緫兵河东兼领四路其权势震动内外自陜以西人不敢斥言宪名中正口勑募兵州郡不敢违师徒冻饿奔溃死亡最甚宪陈再举之策以诱夏贼致永乐䧟没在熙河僣拟不法用臣兴土木之役无时休息榷舟船置堆垜网市井之微利夺细民之衣食专事刻剥为国歛怨此三人者虽加诛戮未足以谢万姓朝廷止从寛典量加废黜唯宪独死中正用臣犹存陛下近召内臣十人续又召数人而李宪王中正之子皆在其中又除押班二人带御器械一人中外无不骇愕旣而闻二人以执政言其有过先罢三人以舎人缴词头且辍然前来指挥首违故事又李宪王中正之子旣得入侍则中正用臣亦将进用人心不得不忧故臣敢极言之陛下与太皇太后同听政之𥘉外逐蔡确章悙吕惠卿等及群小人故朝廷肃清内逐李宪王中正宋用臣等及群小人故宫禁肃清内外皆无凶人故天下安静臣歴观近古内外肃清未有如今日也祖宗法度所以维持后丗不可轻变陛下奈何先自坏之陛下所以享南面之尊蒙已成之业四方万里奔走而听命者以朝廷公正天下心服也陛下何不慎守法度规矩増修徳政使过于垂帘之时然后不失天下之望今未及进一贤行一善先骤用中官如此之盛四方闻之必以为政出宫掖无复纲纪如衰季之世岂不大失人心哉夫人心一失欲复収之甚难陛下若作一二事使中外恱服四方竦动则他日所为有顺流之易人心先信故也若作一二事使中外忧疑四方解体他日虽有美意人已不信在前岂得便心服乎如此而望徳业之光名誉之隆非臣之所知也今中官止是陛下左右给事使令臣虽至愚亦知其必未有害政之事然欲治外者必先治内欲治逺者必先治近是以明王愼选左右壬人尧舜畏之佞人孔子逺之恐其有损而不自觉也昔唐之时仇士良教其党曰天子不可令闲常宜以奢靡娱其耳目使日新月盛无暇更及他事则吾軰可以得志慎勿使之读书亲近儒生彼见前代兴亡心知忧惧则吾軰踈斥矣士良以此固其权宠故能专恣二十余年夫汉唐之事当今必无然以先帝天资英睿圣学髙明可谓不丗出之主而内外为小人所悮外兴师旅内兴百役先帝未甞享太平之乐终以忧勤损寿凡不便民之事皆群小所为而使先帝受天下之谤臣当痛之故不愿陛下复近小人盖以此也陛下诚能听臣之言悉追罢除用内臣指挥未到者别与差遣已入者复授外官则中外之人称诵圣徳万口一辞以为至羙乃可以解衆庻之惑洗陛下之谤此如反掌之易何难而不为哉自闻近日两次指挥以来外议汹汹皆云大臣不能争执䧟陛下于过举台諌之臣又皆畏避小人莫敢一言但恐陛下未之知耳若使知之必不为也臣侍经筵八年日望一日歳望一歳期陛下为令徳之主唯恐有纎毫之失故不避违拂圣意数进苦切之言陛下每留睿听以臣愚直见知臣亦不量微力以献纳自任今兹事躰实繋朝政汚隆人情去就臣义均休戚荣辱不忍黙黙坐视敢冒万死而献其忠唯陛下裁察皇朝文鑑巻第五十九皇朝文鑑皇朝文鑑卷第六十皇朝文鑑卷第六十奏䟽论吕大防乞以旱罢梁焘请还政梁焘请令带职人赴三馆供职胡宗愈请诏有司讲究商贾利病王巖叟请广言路参用四方之士王巖叟请复内外官司举官法王巖叟请诏执政裁抑三省人吏侥倖王巖叟请依旧法赈济免河北贷粮岀息王巖叟请罢三舍法王巖叟论罢试中断案人入寺王巖叟论堂除之弊刘安丗请戒约传习异端朱光庭请用经术取士朱光庭论吕大防乞以旱罢梁焘臣伏见陛下眷遇大臣极其恩礼不忍闻其过恶轻夺其位使伤其进退之名所以委曲覆容眞有天地之赐为大臣者何以副陛下之深仁乎祖宗之时宰相率二三年以礼去今之宰相率二三年以罪去礼去者顾义重虽有功而必去罪去者顾利重非有罪则不去以礼去者可以复用以罪去者不可以再盖祖宗之大臣皆以名节自重一举动必存大躰必副人望不敢专宠禄以自爱不敢挟权势以自强日思以得罪为忧以妨贤为惧故率二三年自引避位朝廷褒答自有异数其优者为使相其次犹须超进数官为大学士其去位也名益重望益髙眷益厚一旦复用则中外之民莫不以爲宜皆爲朝廷喜之此所以朝廷重也其间亦时有贪鄙之人当去而不去以固位恋禄清议已不容矣以之招致人言暴着过恶从而罢遣之殆不过一諌官一御史论之则已不能安矣如台諌合攻连击有甚少一有之则终身不得复用故以礼去者多以罪去者少大臣既以法小臣从而廉士大夫化之皆磨砺振洁以节操相髙风俗纯美由此道也比年以来大臣皆以窃禄偷安爲计寖以成风虽有大过犹巧自掩盖恐其失位一二人言之不知去台諌官共言之又不肯去至于纷纷不已上不能止其言竟出其章䟽然后请退圣恩因而听之公议为之鄙薄私友为之叹惜䘮其节守败其名誉冐其过咎终以踈絶朝廷虽以乏人而欲用之疑其姦心之不测畏其清议之不容卒不敢用必用其以次者安得人才衆多而为用乎朝廷将无人而用矣此不可不思也祖宗之时辅相之材非不多也然而进者必以其贤退者必以其礼去而复来所以用之有得也今辅相之材亦不多也然而进之不必以其贤退之必以其罪去而不可来所以用之不足也臣近甞建言乞陛下许吕大防以自请罢去相位者正为其如此若蒙陛下许吕大防令以礼去不唯大防得其进退之道且掩覆其罪状不为言者之所指擿不为公议之所不容使之养望于外它日用之人必无敢议者设有议者其迹以无罪而去陛下主张之无累知人之明矣于是大防眞有天地之赐足称陛下眷礼之本意也非独以安大防也又以示后来之人皆思以礼去位而渐以名节自重如祖宗之大臣也朝廷由是尊矣伏望圣慈以安危爲计以治乱爲念以养大臣之誉望爲意以励搢绅之廉隅爲术保完大防今日之去存全大防它日之用就谢旱烈之谴销厌愁怨之气上敬天道下顺民心中不失君臣之恩一举而三善得岂不美欤伏惟圣神采纳天下幸甚请还政梁焘臣以孤直上荷㧞擢两在言路徧歴台諌前后论列多蒙听纳昨自外郡再蒙収召使得待罪翰苑论思献纳预闻大政不独以文字爲职也眷遇之厚群臣莫比如臣之愚何以报称誓当竭尽死节知无不爲终期少𥙷聦明庶不辜负恩遇恭以皇帝陛下冨于春秋早有天下仁圣孝慈之实蔼闻于外性资成定盛徳日新太皇太后陛下拥䕶圣躬夙夜不倦保佑之功永福宗社臣民欢欣四海仰戴今来选正中宫已得贤淑冬至大礼自当郊见天地天意人事上下恊应维是政机之烦乆劳同听归断人主不可过时此陛下今日甚盛之举也退託深宫頥神间燕逺光前人垂法万丗岂不美欤愿早赐处分以彰全圣以臣言爲然伏望明岀手诏付大臣施行天下幸甚臣不胜惓惓竭忠尽直以干斧钺之诛惟幸裁赦请令带职人赴三馆供职胡宗愈臣检㑹今年三月二十八日三省同奉圣旨今来内外官并许贴职食钱并理任外其余恩数并依官制以前条贯又凖五月三日圣旨指挥勘会祕书省自有职事官其旧带馆职并今后除授校理以上职名并不供职臣愚窃谓士不知朝廷之治躰则不足以立朝不习国家之故事则不足以应务唐李徳裕谓用寒士不如公卿之丗议者以为偏论臣廼谓之知言盖公卿之丗耳目习朝廷之治躰练熟国家之故事逺方寒士有不知其始末者德裕之言不为过论太宗皇帝深达此意始置崇文院建祕阁集四库书选天下名能文学之士以为校雠官给以见俸食于大官优其资秩自选人京官入者始除馆阁校勘或崇文院校书及升朝籍乃为祕阁集贤校理或优之则为直馆直院直阁其始入而官位卑者未得主判且令在馆供职改京官升朝籍方得主判登闻鼓检院同知礼院之类资任渐髙则或为吏部南曹群牧判官又髙则为省府推判官或出知藩鎭任转运提刑又择其乆任者或迁知諌院预讲读或擢为左史遂典词诰或待制内阁由此而为公卿执政以跻台辅逺器大节方重深厚事业磊落载在史册者前后相望外至于守土奉使蔼然皆有风绩可观间有不才蹋茸者叨预于其间则指目鄙笑不容于清议故累朝得人方古为盛此实太宗皇帝忧深虑逺养育之功也熙寕执政务欲速援亲党假此以为进人之阶浮躁狂妄者争趍之故有朝除校理而夕拜词掖夕为直院而朝作辅臣馆阁涵养之风遂至委地士人亷耻之节靡有孑遗旣无素养之才悉皆苟合之士临时选用或非其人左右史才间用俗吏以致朝廷厌薄馆阁遽行寝罢陛下即位以来招贤乐善追复太宗皇帝之政継承列圣之业俾复三馆职名又诏执政大臣各举所知召试以充其选独不许其供职臣愚莫知其意窃计议者必谓昔之崇文院已改为祕书省已有官属则带馆阁职名者不可供职臣愚以谓崇文院之名虽改而祕阁集贤昭文馆四库之书犹存既选英才除职名而不令供职不法太宗皇帝养才育士之深意而徒以虚名为士大夫进取之阶不唯义理未安兼亦于事无𥙷臣愚望朝廷稽考祖宗馆阁之制选人京官除者且授祕省正字校书以比昔日之校勘选人已有改官并供职四年除校理指挥外有自京官除者亦自校书郎二年方授校理已升朝者得兼寺监职事以比昔日之主判由此渐进以歴省府与旧带职之人并令入馆供职依旧食于太官磨以歳月使多士知陛下育才之意庻几优㳺议论渐知朝廷之治躰群居讲习以议国家之故事亷耻清议去而复还馆阁素风坠而复振朝廷自后用人不乏实才将以成太平之业臣愚以为自此为始惓惓之意惟陛下采择臣愚不胜幸甚请诏有司讲究商贾利病王巖叟伏以祖宗盛际四方之商贾交出于涂而万货无所滞公私共享其利优游乎丰乐而不自知其后利专于公上商贾为之不行通都㑹邑至有寂寞之叹非独商贾之患也而上下均受其弊陛下即位之始首发徳音废导洛罢市易还民衣食之源以惠养困穷人人蒙福如遂更生有司固无复争利之端矣然二年于今不为不乆商贾犹病乎不通而国家未获其益何也必法有蔽于中而讲之未尽其术也伏望特诏有司深究利病以通天下之商贾下以裕百姓而上以资县官庻㡬人物熙然复及祖宗之盛臣愚不胜区区请广言路参用四方之士王巖叟臣以谓天下之事度而知之不如耳闻其说耳闻其说不如目覩其眞今四海之大万里之逺民情之利害不可以㮣言风俗之美恶不可以几举人材之贤不肖不可以互知窃以陛下所赖以察四方之事逹四方之情者言路数人而已而专用一方之人非所以广聦明于天下也臣愿陛下常于言路参用四方之士天下幸甚请复内外官司举官法王巖叟臣窃以人得于表里不疑则可任事出于上下相应则易成此诸府之辟召群司之奏举所以不可废也自辟举之法罢而用选格可以见功过而不可以见人材中外患之于是不得已而有踏逐奏差申差之格踏逐者隂用举官之实而明削同罪非善法也选才荐能而曰踏逐非雅名也必当择人之地而不重用之之道非深计也委人以权而不容举其所知非通术也臣伏望圣慈特赐指挥复内外官司举官法以畅公议请诏执政裁抑三省人吏侥倖王巖叟臣伏以朝廷之弊莫甚于容侥倖以养蠧尚姑息以惠姦不治其源而立法于下流法愈烦而弊愈多非计之得也今天下皆曰侥倖之甚者莫如三省之胥史岁累优秩月享厚禄日给肉食春冬有衣寒暑有服出入乗官马使令得营卒郊礼霑赐而曽不限年得禄尤早其为恩幸可谓厚矣言其供职事则一月之间或仅踰两旬一日之间常不满半日其为勤劳可谓薄矣㸃检诸司文字差错乃是职分当然何至字字论功日日计赏或升名次或减磨勘或添料钱或支银绢以彼易此有如已物又每遇朝廷举动一事曽行过一纸文书则复妄叙劳能别希恩泽如近日二王出居外第省吏有何辛苦而亦妄功以冐赏推此一端余皆可禄赐优厚将焉用之其为侥倖可谓甚矣此盖前来宰执以姑息相承养之至此卖朝廷之恩以买誉结左右之爱以固权何甞以谨严纪纲为事澄清根本为心哉故议者以为庙堂之上为天下百姓理㑹弊事则少与省中吏人行遣滥恩则多静而察之非虚语也伏望圣慈特赐敕厉执政大臣裁抑侥倖以除蠧杜絶姑息以戢姦弃近例禁换法复讲治平以前条格循用之庻可以肃百司而正四方请依旧法赈济免河北贷粮出息王巖叟臣伏以救灾䘏患惟恐有所不至以伤其仁者先王之用心也随施以有求乗危以论利盖不忍焉臣按祖宗赈济旧法灾伤无分数之限人戸无等第之差皆得借贷但令随税纳元数而已未甞有息也故四方之人霑恵者普衔恩者深郡县仓庾以陈易新者多其后刻薄之吏隂改旧法必待灾伤放税七分以上方许贷借而第四等以下方免出息殊非朝廷本意縁灾伤放税多是监司以聚歛为急威胁州县州县又承望风㫖不复躰心朝廷以灾伤的实分数余放若放及七分者灾伤已是十分况少肯放及七分又六分之与七分相去几何毫釐之间何以辨别幸而得为七分则有借贷不幸而为六分则无借贷但系检灾官吏一言之髙下而𬒳灾百姓幸不幸相逺如此不可不察也三等而上均为赤子均遇天灾岂容因灾偏令出息计其所得则甚少论其所损则实多乖陛下平一之心亏朝廷光大之施臣乞复如旧法不限灾伤之分数并容借贷不拘民戸之等第均令免息庶几圣泽无间感人心于至和天下幸甚如允臣所奏其河北京西淮南等路昨来水灾州县乞先次指挥施行请罢三舎法王巖叟右臣伏以法有为名则美而行之则难事有用意则良而施之则戾者三舍是也故自三舍之法立虽有髙材异行未见能取而得之而犇竞之患起犇竞之患起而贿赂之私行贿赂之私行而狱讼之端作狱讼之端作而防猜之禁繁博士劳于簿书诸生困于文法非复浑然养士之躰而庠序之风或几乎息此识者之所共叹也臣窃谓庠序者所以萃群材而乐育之以完其志业养其名誉优游舒徐以待科举者也不必科举之外别开进取之多歧以支离其心而激其争端使利害得失日交战于胸中损育德养道之淳意非所以敦教化成人材也臣愚乞鉴已然之弊罢三舍志开先生弟子不相见之禁示学士大夫以不疑讲肄之余止以公私试弟髙下如昔时自足以奖材气而厉风声使多士欣欣于从学则上庠宜复有雍容乐易之美为四方矜式矣乞下礼部及司业博士共议其当请罢试中断案人入寺王巖叟臣闻维天下之势者存乎法持天下之法者存乎平权之而后行议之而后用使不失其平者存乎其人当张释之为廷尉人有盗髙庙坐前玉环者奏当弃市文帝大怒曰吾属廷尉者致之族而以法奏之释之曰今盗髙庙器而族之有如万分一假令愚民取长陵一抷土陛下且何以加其法乎文帝乃许廷尉臣以谓此不出于法之文而出于一时议论能推明轻重之意以释上心而使天下后世莫不称其当由是言之廷尉之选岂当忽哉臣伏覩祖宗时审形大理长官及其僚属皆择天下君子长者通物情知义理之士以为之其用心平其持议不阿其知思足以讲明法之微意而必与情称故天下号无冤民以今望之其遗风余徳犹释之之在汉也后专尚刑名法术之学而惨刻之吏多在此选议事不原于法意论刑不本于人情执文以致罪顺㫖以成狱不知先王明慎钦恤之心而复辅之以经术申之以道徳故愈务而愈逺愈严而愈戾试以断案巧则巧矣然不足以得正人而足以得狡吏委理卿独举专则专矣然不足以任至公而足以得偏见臣愚伏乞检会旧大理举官法及讲祖宗置审刑大理相持并行之𥘉意今后罢试断案人则释之之徒将自为陛下用稍复刑措之治天下幸甚论堂除之弊刘安世臣闻非至简不足以待天下之繁非至静不足以制天下之动故荀卿有言曰论一相以兼率人主之职也又曰相者论列百官之长要百姓之听歳终奉其成功以效于君推此言之则人主择辅臣辅臣择庻长庻长择僚佐以次选论不容虚受是以所任愈隆而所择愈简所择愈简而所得愈精此尧舜三代之君所以垂衣拱手不烦事诏而天下晏然以治者用此道也秦汉以来官失其守居宰相之位者或不知其任在庻长之列者或不守其职因循至今流弊日积臣请为陛下详言之昔魏晋已后採择庻官多由选部故晋之山涛为吏部尚书中外贠品往往启授宋以蔡廓为吏部尚书黄散已下皆得自用廓犹以为薄已遂不之官唐制五品以上宰相商议奏可以除拜者则以制敕命之六品以下则吏部铨材授职然后上言诏㫖画闻无所可否谓之指授开元中吏部置循资格限自起居遗𥙷及御史等官犹并列于选曹其后倖臣专朝旧典失序故陆贽抗论以谓舍朝佥而重已权废公举而行私惠是使周行庻品苟不出于时宰之意者则莫敢爲此乃唐之弊风不可不革也臣伏见近来堂除差遣多取吏部之阙不问职事之轻重才品之优劣为人择官殊失大体如承议郎王续堂除管勾左厢公事承奉郎刘敦夫堂差权河南知録若此之类名品至卑吏部选差固不乏使何烦廊庙一一拣求臣恐三省之事日益纷纭执政大臣汨于细务则朝廷安危之至计礼乐教化之大原使天下回心而向道者将何暇以及之矣然则岂所以称陛下图任老成委注辅弼之意哉伏望圣慈明勅三省别议立法今后除两制台省寺监长贰以上并诸路监司濒河并邉郡守之类所系稍重者令依旧堂除外其余一切归之吏部所贵执政事简得以留心于逺业而选部不至失职渐复旧制取进止请戒约传习异端朱光庭臣窃以天覆于上地载于下人位于中三才一贯纯粹不杂有圣人作因天叙而悙五典因天秩而庸五礼因天命而章五服因天讨而用五刑然后三纲五常立而万事咸治圣人为能以皇极之道弥纶辅相于其中故天下无一民一物不得其所此极盛之治后丗无以复加也不幸三代既还王道不振黄老杂之于前释氏乱之于后黄老之术主于清净虚无丗惑犹浅唯是释氏最为大惑人无贤愚皆𬒳駈率髙明之士则沈溺于性宗中下之材则缠缚于轮回愚浅之俗则畏惧于祸福甚可怪也圣人曰天命之谓性儒者当尽后知苟不务知此而求他可乎圣人曰未知生焉知死儒者当穷理而后知苟不务知此而求他可乎圣人曰惠迪吉从逆凶惟影响儒者当视履而后知苟不务知此而求他可乎圣人言行布在方册明如日星可师可法今士大夫被儒服当法师圣人言行而乃自暴自弃区区奔走从事胡法古者学非而博在四诛而不以听今之弃先圣之言从胡人之学无乃学非而博者乎岂可以不禁之也学官教多士以礼义礼官正朝廷之典礼若习异端尤当深责古者道路男子由右妇女由左重其有别今之士大夫与民庻之家妇女恣入寺门败坏风俗莫此之甚此不可以不禁也臣访闻今月二十日相国寺惠林院长老开堂衣冠大集座下听法者曲拳致恭环拜致礼无所不尽在无知軰不足责其士大夫背弃吾道不知自重如此不可以不责也臣昨日上章乞诏执政诘问今月二十日于相国寺长老座下听法臣寮乞行敕戒今后更不得造其门传习异端及学官礼官前日亦曽诣门听法者乞正违经弃礼之罪仍乞今后应士大夫与民庻之家妇女并不得入寺门明立之禁臣所以为陛下力言者方圣明在御俊乂满朝尊吾尧舜禹汤文武周孔之道以致太平而不当纵异端之术以惑天下伏望圣慈特赐睿断施行请用经术取士朱光庭臣窃以圣朝用经术取士冠越前代止是不当专用王安石之学使后生习为一律不复穷究圣人之藴此为失矣若谓学经术不能为文须学诗赋而后能文臣以为不然夫六经之文可谓纯粹浑厚经纬天地辉光日新者也今使学者不学纯粹浑厚辉光六经之文而反学雕虫篆刻童子之技岂不陋哉甚非圣朝之美事臣近已上封事论列今再具以经术取士之法约归义理之文条列于左一第一场试诸经大义六道乞令每人各治二经每经各试大义三道仍须先本注䟽之说或注䟽违圣人之意则先具注䟽所以违之之说然后断以己见及诸家之说以义理通文采优者为上义理通文采粗者为次义理不通虽有虚文不合格一第二塲试论语孟子大义四道论孟各两道考试之法与经义同一第三场试论一道乞于荀子杨子文中子韩吏部文中出题一第四场试䇿三道内两道乞问歴代史一道时务省试五道三道乞问歴代史两道问时务右臣之所陈欲令天下学者不失宗经知根本之学不专用王安石之凿说各以己见诸家之说穷圣人之藴履之为事业发之为文章下之所以修身见于丗上之所以歛材置之用皆不失道此臣所以区区为朝廷力言也伏望圣慈察臣管见如皇朝文鑑皇朝文鑑卷第六十一皇朝文鑑卷第六十一奏䟽请留安焘王觌请禁絶登科进士论财娶妻丁隲请下御史台体访小人造作谤议丁隲请罢国子司业黄隐职任吕陶諌立后邹浩论选忠良愽古之士置诸左右曾肇论批直付有司札子曽肇辞免左諌议大夫豊稷论士风游酢论章惇蔡卞任伯雨论求言之诏未及旧弻陈瓘论国是陈瓘论瑶华不当遽复何大正不当遽赏陈瓘请留安焘王觌臣窃闻同知枢密院安焘家居请郡臣愚不知圣意之所在将听其去邪不听其去邪臣伏见安焘与李清臣其才能皆无足以过人者当蔡确韩缜章惇张璪当国用事之际焘清臣惟务顺从不能有所建明方是时不惟确缜惇璪为可去而焘清臣亦可去也然谏官御史交章列疏具言确缜惇璪之恶而罕及焘清臣者盖知蠧政害物之根本惟在确缜惇璪而焘清臣本非为恶之人虽务顺从其情可恕故言虽或及而不力也昨者清臣自尚书右丞除左丞论者谓清臣虽序迁而常才不可以更有进擢臣之説亦如是也焘自同知枢密院除知枢密院论者以谓焘从执政下列而直出门下侍郎之上超躐太甚臣之説亦如是也盖其时确缜惇璪未尽去小人之党方炽得全才重徳之人进为辅相以肃清邪党而焘清臣素乏骨鲠之誉无足頼者然言者犹止欲朝廷之不更升迁而已未尝欲陛下逐而去之也今确缜惇璪皆已罢黜邪党既清先帝之旧执政惟焘清臣在焉陛下若遂听其去则过甚矣盖焘若去即清臣迹亦不安而复须求去其势然也臣向论缜璪姦邪累䝉陛下宣谕欲存留旧人此圣度髙远过于常情万万然缜璪姦邪显着势不可留以害政故终为衆论之所不容陛下必欲留旧人焘清臣可留也焘清臣虽常才而留之无害于圣政去之有损于国体此公论也臣窃见言事臣僚惟务以弹劾为事今焘之求去彼虽或知其留之为便而必少肯为陛下言者避嫌疑也臣不敢以嫌疑之故不尽忠于陛下惟圣慈详酌请禁絶登科进士论财娶妻丁隲臣窃闻近年进士登科娶妻论财全乖礼义衣冠之家随所厚薄则遣媒妁往返甚于乞丐小不如意弃而之它市井驵出捐千金则贸贸而来安以就之名挂仕版身被命服不顾亷耻自为得计玷辱恩命亏损名节莫甚于此陛下上法尧舜旁规汉唐开广庠序遴择师儒自京师以逹天下教育之法远过前古而此等天资卑陋标置不髙筮仕之初已为汚行推而从政贪墨可知臣欲乞下御史台严行觉察如有似此之人以典法从事庶㡬惇厚风教以惩曲士请下御史台体访小人造作谤议丁隲臣窃闻近有小人多兴谤议密相传报惊动中外之听或虚称朝廷升黜臣僚或妄言台谏官非意弹斥百官或文致姦言以厚诬近臣或造为恶名以玷辱多士如五鬼十物之类是也其实出于被罪流落之人私挟喜怒隂遣子弟门人出入朋比互为声援上则欲惑乱君臣以成疑似之祸下则欲离间同心转相猜忌以隳久大之业此其用意岂浅哉不可不察也昔唐穆宗之时有八闗十六子之説为后世讥笑今二圣居上区别善恶进贤退不肖元首股肱夙夜孜孜励精求治惟恐不及非有穆宗之时八闗十六子之事而姦倖者犹能巧作飞语公然喧播自京师以逹四方扇揺流俗为害不细不于此时痛行禁止则恐浸以成俗伤薄风化臣切忧之伏愿陛下特降睿㫖下御史台体访其主名付之吏议置于典法以消谗邪横逆之党天下幸甚请罢国子司业黄隐职任吕陶臣窃以士之大患在于随时俯仰而好恶不公近则隳䘮亷耻远则败坏风俗此礼义之罪人治世之所不容也太学者教化之渊源所以风劝四方而示之表则一有不令何以诲人臣伏见国子司业黄隐素寡问学薄于操行久任言责殊无献告惟附㑹当时执政苟安其位及迁庠序则又无以训导诸生注措语言皆逐势利且经义之説盖无古今新旧惟贵其当先儒之传注既未全是王氏之解亦未必尽非善学者审择而已何必是古非今贱彼贵我务求合于世哉方安石之用事其书立于学官布于天下则肤浅之士莫不推尊信向以为介于孔孟及其去位而死则遂从而诋毁之以为无足可考盖未尝闻道而烛理不明故也隐亦能诵记安石新义推尊而信向之久矣一旦闻朝廷欲议科举以救学者浮薄不根之弊则讽谕其太学诸生凡程试文字不可复从王氏新説或引用者类多黜降何取舍之不一哉诸生有闻安石之死而欲设斋致奠以伸师资之报者隐輙形忿怒将绳以率歛之法此尤可鄙也夫所谓师弟子者于礼有心䘮古人或为其师解官行服与负土成坟者前史书以为美后世仰以为髙此固不论其学之是非而特贵其风谊尔昔彭越以大恶夷三族诏捕收视者栾布一勇士敢祠而哭之汉祖犹恕而不杀班固亦以为能知所处盖气节之可尚也今安石之罪虽暴于天下惟其师弟子之分则亦不可輙废而诸生之设斋致奠又非彭越栾布之比隐何必忿怒而遽欲绳之以法乎抑可见其不知义也向者有司欲复声律朝廷方下其事集群臣而议之隐乃不详本末奉为定令掲牓学舎谓朝廷已复诗赋使学者知委传播四方人皆疑惑此又见其躁妄趋时之甚也夫道徳所出之地长育多士而庶㡬成材乃以斯人为之贰则何以养亷耻厚风俗哉伏请早行罢黜以示劝戒无使邪憸之士久累教化之职谏立后邹浩臣闻礼曰天子之与后犹日之与月隂之与阳相须而成者也天子理阳道后治隂徳天子听外治后听内职然则立后以配天子安得不审今陛下为天下择母而所立乃贤妃刘氏一时公议莫不疑惑诚以国家自有仁祖故事不可不遵用之耳盖皇后郭氏与夫人尚氏争宠致罪仁祖既废后不旋踵并斥美人所以示公也及至立后则不选于妃嫔必选于贵族而立慈圣光献所以远嫌也所以为天下万世法也陛下以罪废孟氏与废郭氏实无以异然孟氏之罪未尝付外杂治果与贤妃争宠而致罪乎世固不得而知也果不与贤妃争宠而致罪乎世亦不得而知也若与贤妃争宠而致罪则并斥美人以示公固有仁祖故事存焉若不与贤妃争宠而致罪则不立妃嫔以远嫌亦有仁祖故事存焉二者必居一于此矣不可得而逃也况孟氏罪废之初天下孰不疑贤妃以为后及读诏书有别选贤族之诏又闻陛下临朝慨叹以废后为国家不幸又见宗景有立妾之请陛下怒其轻乱名分而重赐谴责于是天下始释然不疑陛下立后之意在贤妃也今果立之则天下之所以期陛下者皆莫之信矣载在史册传示万世不免上累圣徳可不惜哉可不惜哉且五伯三王之罪人也其葵丘之㑹载书犹首曰无以妾为妻况陛下之圣髙出三王之上其可忽此乎万一自此以后士大夫有以妾为妻者臣寮紏劾以闻陛下何以处之不治则伤化败俗无以为国治之则上行下效难以责人孔子曰名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所错手足夫名之不正遂至民无所错手足其为害何可胜道尤不可不察也臣伏观陛下天性仁孝追奉谟烈惟恐一毫不当先帝之意然先帝在位动以二帝三王为法斥两汉而下不取今陛下乃引自汉以来有为五伯之所不为者以自比是岂先帝之意乎是岂继志述事所当然者乎此尤公议之所未谕也臣观白麻内再三言之者不过称贤妃有子及引永平祥符立后事以为所咨之故实臣请论其所以然者若曰有子可以为后则永平中贵人马氏未尝有子也所以立为后者以冠徳后宫故也祥符中徳妃刘氏亦未尝有子也所以立为后者以钟英甲族故也又况贵人之系实为马援之女徳妃之时且无废后之嫌其与贤妃事体逈然异矣若曰贤妃冠徳后宫亦如贵人钟英甲族亦如徳妃则何不于孟氏罪废之初用立慈圣光献故事便立之乎必迁延四年以待今日果何意邪必欲以此示天下果信之邪兼臣闻顷年冬享景灵宫贤妃实随驾以往是日雷作其变甚异今又宣麻之后大雨继日已而飞雹又自告天地宗庙社稷以来隂霪不止以动人心则上天之意益可见矣陛下事天甚谨畏天甚至尤宜思所以动天而致然者攷之人事既如彼求之天意又如此安可不留圣虑乎夫成汤圣君也仲虺不称其无过而称其改过不吝髙宗贤君也傅説不告以拒谏而告以从谏则圣臣虽至愚不足以方古谏者常念唐太宗犹有耻君不及尧舜之臣况直可以为尧舜如陛下之圣而于身亲见之乎是以不敢爱身冐犯天威图报陛下亲自识㧞大恩之万一而区区血诚尽于此矣惟陛下俯从而改之不以爲吝则万世之下所以仰望陛下之圣者亦将在成汤髙宗之上矣岂不美哉岂不美哉伏望圣慈深赐照纳不以一时改命为甚难而以万世公议为足畏追停册礼别选贤族如初诏施行庶㡬上答天意下慰人心为宗庙社稷无疆之计不胜幸甚不胜幸甚论选忠良博古之士置诸左右曽肇臣闻玉虽美追琢然后成珪璋金虽坚砥砺然后成利器人主虽有自然之圣质必頼左右前后磨砻渐染所闻正言所见正行然后徳性内充道化外行以之知人则无不明以之举事则无不当故周公之戒成王自常伯常任至于虎贲缀衣趣马小尹左右携仆百司庶府必皆得人以为立政之本穆王之命伯冏亦曰命汝正于群仆侍御之臣懋乃后徳交修不逮慎简乃僚无以巧言令色便辟侧媚其惟吉士下至西汉犹诏郡国嵗贡吏民之贤者以给宿卫则虎贲之任也出入起居执器物备顾问皆用士人如孔安国之掌唾壶严助朱买臣之专应对则左右携仆之任也虽用人有媿于古亦一时之盛矣其后唐太宗平定四方有志治道则引虞世南等聚于禁中号十八学士退朝之暇从容燕见或论往今成败或问民间事情每言及稼穑艰难则务遵勤俭言及闾阎疾苦则议息征徭以至讽诵诗书讲求典礼咨询忘倦或至夜分若夫军国㡬微事务得失则责之辅相悉不相干其上下相与之际如此是以后世言治独称正观惜其一时之士不以尧舜三代之道启迪其君故其成就止此矣夫以正观之治犹须招集贤能朝夕亲近然后成功又况有志于大者乎伏惟皇帝陛下聪明慈惠有君人之徳沉静渊黙有天下之度方且躬亲听断励精为治其志大矣臣谓宜于此时慎选忠信端良博古多闻之士置诸左右前后以参讽议以备顾问陛下听政之余引之便坐讲论经术谘询至道不必限其日时烦其礼貌接以诚意假以温颜庶使人得尽情理无不烛于以増益圣学裨补聪明渐染磨砻日累月积循习既久化与心成自然于道不勉而中于事不思而得非僻之习异端之言无自而入矣如是而施之任人则邪佞者远忠直者伸以之立事则言而为天下则动而为天下法其于盛徳岂曰小补之哉与夫深处法宫之中亲近䙝御之徒其损益相去万万唯陛下留意毋忽论内批直付有司曾肇臣伏见陛下即位以来更张政事除民疾苦开广言路收㧞淹滞每一令之出内外无不驩唿相庆以至未明求衣辨色临朝躬亲听断夙夜不懈推今日欲治之心为之不已太平之功指日可待然臣窃有所见不敢缄黙苟止臣待罪右省伏覩内中时有批降指挥除付三省枢密院外亦有直付有司者虽陛下睿明必有过举然忖之事体终有未安盖帝王号令不可轻出必经中书参议门下审駮乃付尚书省施行不经三省施行者自昔谓之斜封墨勑非盛世之事神宗皇帝正三省官名其意在此臣愚伏愿陛下凡有指挥须付三省枢密院施行更不直付有司以正国体其三省枢密院若奉内中批降指挥亦须将前后勑令相参审度可不然后行下不可但务急速奉行以为称职盖三省枢密院皆执政大臣陛下委以平章朝政之人其任非轻不同胥吏但以奉行文书为事又帝王号令务要简大若夫立法轻重委曲闗防皆有司之职非人主之务书曰文王罔攸兼于庶言庶狱庶慎惟有司之牧夫盖谓此也至于内外臣僚干求内降恩泽侵紊纪纲増长侥倖以陛下圣明必不容许臣亦不复以为言更愿陛下戒之严行杜絶无使小人乗间得入天下幸甚辞免左谏议大夫丰稷臣伏准尚书省札子已降告命除依前官试諌议大夫者臣闻孔子曰天子有争臣七人虽无道不失其天下人主守崇髙富贵之极心易放逸选正人置诸左右虽有无道之心终不为桀纣恶徳自取败亡故能谨守宗庙保社稷而比者台諌官员阙久矣下情壅于上闻陛下入承大统念创业之艰难思守成之不易诏求明于治体堪任言责之人天下晓然皆知圣心欲广聪明欲新盛徳欲辅朝廷阙失人人莫不懽忻鼓舞有乐生之意臣遭遇圣慈惕然震畏莫知所措臣伏见元丰五年釐正官制谏官以谏争为职不为容悦逢君之恶不怀观望险害忠良不以声色为常事以体上心不以滛巧为末务以荡上意不以细故塞责不以沽激盗名俯仰之间无所愧怍方能称其责臣量分度力不能任重不宜虚受自贻失职之罪伏望圣慈矜察追寝成命论士风游酢天下之患莫大于士大夫无耻士大夫至于无耻则见利而已不复知有他如入市而攫金不复见有人也始则非笑之少则人惑之久则天下相率而效之莫知以为非也士风之坏一至于此则锥刀之末将尽争之虽杀人而谋其身可为也迷国以成其私可为也草窃姦宄夺攘矫䖍何所不至而人君尚何所頼乎古人有言礼义亷耻谓之四维四维不张国非其有也今欲使士大夫人人自好而相髙以名节则莫若朝廷之上唱清议于天下士有顽顿无耻一不容于清议者将不得齿于缙绅亲戚以为羞乡党以为辱夫然故士之有志于义者宁饥饿不能出门戸而不敢以䘮节宁阨穷终身不得闻达而不敢以败名亷耻之俗成而忠义之风起矣人主何求而不得哉惟陛下留意论章惇蔡卞任伯雨臣先累有奏状言章惇蔡卞迷国罔上脇持哲宗以不孝之名迫惧哲宗以不利之实激哲宗使怒惑哲宗使疑谤毁宣仁圣烈保佑之功传致元祐皇后疑似之罪引功自处归过哲宗挟天子贼害忠良肆谗説几危神器自古姦臣为害无甚于此去年上封事数千人人乞斩惇卞天下公议只此可见盖卞谋之惇行之蔡卞之恶有过章惇臣前来奏状已言之今更详具大事六件如后一元祐六年哲宗皇帝始纳元祐皇后前此未纳后时禁中尝求乳婢谏官刘安世等连上章论列皇帝既未纳后不知宫中求乳婢何用宣仁圣烈令两府宣谕是外家髙氏所覔安世乃止绍圣初蔡卞还朝论及此事以为宣仁有废立之意乞追废为庶人一自绍圣已来窜逐臣僚应哲宗皇帝批出行遣者并是蔡卞诬罔先于哲宗前密启进入札子哲宗依札子上语言批出至今札子见在一绍圣三年宫中厌胜事作哲宗方疑未知所处章惇欲召礼官法官共议蔡卞云既是犯法何用礼官乃建议乞掖庭置狱只差内臣推治更不差有司同勘若非蔡卞建议哲宗必未废元祐皇后一编排元祐中臣寮章䟽乃蔡卞建议卞与寋序辰自编排惇不曽与及卞具姓名乞行遣惇即奉行一邹浩以言事忤㫖蔡卞即首先奏云吕公着曽荐浩浩以此诋讥故哲宗愈怒遂编管浩卞又执奏乞治浩亲故送别之罪哲宗不从三次坚请乃许置狱一寋序辰乃下死党首建看详理诉之议安惇助之章惇迟疑未许卞即以相公二心之言迫之以此惇即日差官置局凡此皆蔡卞谋之章惇行之也按卞隂狡险贼恶机滔天惇虽㓙很每为制伏执政七年门生故吏徧满天下今虽薄责如卞在朝人人惴恐不敢囬心向善朝廷邪正是非不得分别驯致不已姦人复进天下安危殆未可保只如去年臣僚上言蔡卞之恶过于章惇乃自太平州移池州顺流三程一日可到愚弄朝廷仅同儿戏盖人人畏附惇卞至今未已故宁负陛下不负惇卞大姦元恶未正典刑人情愤叹天象示戒故自今年正月至今两月隂雨盖䝉气之证于此可见昔周饥克商而年丰卫旱伐邢而得雨今惇自以异议当受大戮所有卞悪伏乞陛下早赐宸断明正典刑以答上天䝉气之证候正惇卞典刑之日乞陛下差人于朝堂道路间采听若人人不相庆臣甘伏罔上之罪论求言之诏未及旧弼陈瓘臣切覩陛下近因日食诏许中外臣民实封言事天下之忠言必自此而进矣然而求言之诏普逮于臣而乞言之礼未加于黄耉切虑耆徳故老久去朝廷或在謪籍或已得谢忠于徇国意欲有言泛然应诏则非旧弼之体密贡封事则有强聒之嫌若非圣问俯及隆谦示敬则黄耉之言或不乐告是以周家忠厚尊事黄耉秦穆改过复询黄髪诗书所载圣主之所宜行也愿因侧身惧变之时明示养老乞言之礼必有嘉谟来助初政格王正事无先于此伏望陛下上禀慈闱议而行之天下幸甚论国是陈瓘臣窃惟是非之心人皆有之古之圣王以百姓心为心故朝廷之所谓是非者乃天下之是非也是以国是之説其文不载于二典其事不出于三代唯楚庄王之所以问孙叔敖者乃战国一时之事非尧舜之法也然其言曰夏桀商纣不定国是而以合其取舍者为是不合其取舍者为非则是孙叔敖之意亦不敢以取舍之利而害天下之公是非也若夫取舍简择一以私意合我者是异我者非此楚庄王之所不取也岂圣时之所宜哉所有国是故事一件谨録奏闻论瑶华不当遽复何大正不当遽赏陈瓘臣二十二日奏禀职事因论朝廷之议未及瑶华而先赏何大正等失于太遽盖以当时诏㫖以谓内禀两宫外咨宰辅人所共喻两宫之训外人不知但闻祕狱初兴推鞫嫔御狱词既具遂及中宫朝廷皆以为当行其事遂告于天地国威所胁谁敢出言至于今日言路既开是以大正之徒敢陈既往之事意虽可取言亦无难况闻大正所陈其事不一请复瑶华者乃其所言之一事而已然而外议詾詾溢语相传皆以谓陛下之所以赏大正者将欲复瑶华故也当时预议执政即令皆在朝廷忧废者之复兴恐身祸之莫测虽知圣度之寛大亦虑言者之沸腾使其各有惧心盖由恩及大正臣故曰赏之遽也虽然前日之事以母仪之动静而定是非于狱辞兹固非所以习天下而尊堂陛也又况当时推劾事由郝随按牍虽存岂足尽据设有寃抑理合辨明然而训果出于两宫则先帝当时不得不从事既干于泰陵则陛下今日安可轻改假使昔者两宫无坚确之命先帝有甞悔之心大正踈远何由得知然则朝廷莫大之政国家难处之事未可以卒然而议也臣愿陛下先思昔者所以致此之因然后罪之赦之皆得其宜矣臣谓致此之因生于元祐之説也以继述神考为説以雠毁宣仁为心其于元祐之事譬如刈草欲除其根瑶华乃宣仁之所厚又于先帝本无间隙万一瑶华有预政之时则元祐之事未必不复是以任事之臣过于久远之虑若刈草而去其根则孟氏安得而不废乎知经术者独谋于心宰政柄者独行于手心手相应实同一体方其造谋之时自谓密矣而见微之士原始知终彼患失安位之人不能正救虽有可罪然而春秋之法专责造意之人而已臣愿陛下考往验今询谋于衆或採刍荛之论或乞黄耉之言议之既熟乃发威断大明诛意之法则首恶者惧曲示含垢之恩则获免者衆如此则事躰无伤谪罚不广耿育宣布所起之言可示于天下仁祖专责范讽之意可法于今日天不静扰系此一事愿陛下上禀慈闱详择施行天下幸甚皇朝文鑑卷第六十一皇朝文鑑皇朝文鑑卷第六十二皇朝文鑑卷第六十二奏疏论蔡京陈瓘请検寻文及甫究问狱龚夬论蔡王府狱江公望论逻察江公望论冯澥崔鸥再论冯澥崔鸥论蔡京陈瓘臣闻尽言招祸古人所戒言路之臣岂能免此臣伏见翰林学士承㫖蔡京当绍圣之初与其弟卞俱在朝廷导賛章悙共作威福卞则隂为谋画悙则果断力行且谋且行者京也哲宗笃于継述专于委任事无大小信悙不疑卞于此时假継述之説以主私史悙于此时因委任之笃自明已功京则盛推安石之圣过于神考以合其弟又推定策之功毁蔑宣仁以合章悙悙之矜伐京为有助卞之乖悖京实賛之当此之时言官常安民屡攻其罪京与悙卞共怒安民协力排䧟斥为姦党而孙谔董敦逸陈次升亦因论京相継黜逐哲宗晚得邹浩不由进拟寘之言路浩能忘身徇节上副圣知京又因其得罪从而挤毁是以七年之间五害言者掩朝廷之耳目成私门之利势言路既絶人皆箝黙凡所施行得以自恣遂使当时之所行皆为今日之所改臣请略指四事皆天下之所以议京者也蔡卞之薄神考陛下既明其罪矣兄弟同朝埙箎相应事无异议罪岂殊科一黜一留人所未谕此天下之所以议京者一也邢恕之累宣仁陛下既明其罪矣宣训之语究治之事陛下既察其诬造于是司马光刘挚梁焘等皆䝉叙复京尝奏疏请诛灭挚等家族审如京言则所以累宣仁者岂特邢恕一人而已哉在恕则逐之在京则留之其可以塞邢恕不平之口而慰宣仁在天之灵乎此天下之所以议京者二也章悙自明定策之功追贬王珪京亦谓元丰末命京带开封府刽子携劒之内欲斩王珪门人皆谓京于此时禁制宣仁京亦有社稷之功今陛下雪珪之罪还其旧官则是以悙之贬珪为非也在悙则非之在京则留之如是则仁有词矣珪有憾矣此天下之所以议京者三也章悙之初笃信京卞倾心竭意随此二人假继述之説以行其私三人议论如出一口自绍圣三年九月卞为执政于是京有觖望而与悙暌矣四年三月林希为执政于是京始大怨而与悙絶矣自今观之京之所以与悙暌絶者为国事乎为已事乎然京之所以语人者曰我助悙而悙不听也我故絶之我教卞而卞不从也我故怒之我与弟卞不相往来久矣我縁国事今与爱弟不相往来而况于悙乎臣窃料京之所以欺陛下者亦必以此言也何以验之卞之赴江宁也京往饯之期亲远行法当赐告而京之所以告阁门者初以妹行为请法不许也遂请朝假终不敢以弟卞为言虽在朝假而日至国门之外京之动静如此即不知陛下皆得其实乎此明主之所宜察也且兄弟同朝共议国事自无不相往还之理假使不相往还岂人伦之美事乎此天下之所以议京者四也陛下即位之初以用贤去邪为先而京之䝉蔽欺罔曽无忌惮陛下必欲留京于朝者其故何哉臣知陛下圣意本无适莫而京之所以据位希进牢不可㧞者盖以韩忠彦曾布不能为国远虑轻率自用激成其势故也京卞同恶天下所知若用天下之言以合公议则显正二人之罪何难之有忠彦等不务出此而果于自用于是託于谋帅而出之太原虽加以两学士之职而实以诡计除之想当进拟之时必有不情之奏用竒设策不由诚心二圣安得而无疑公议亦以为未允及京之留布复争辨再三之渎无以取信相激之势因此而成唐明皇欲用牛仙客为尚书张九龄以为不可明皇曰但加实封可乎九龄又以为不可明皇变色曰事皆由卿耶李林甫曰仙客宰相才也何有于尚书九龄书生不逹大体由是明皇悦林甫之言卒相仙客而九龄自是浸踈终见黜罢今忠彦及布无九龄之望而京之气燄过于仙客因势观望而为林甫之言者不知㡬何人也陛下进贤退邪法则尧舜明皇之事固不足道然而天下皆疑陛下有大用京之意者以京之复留故也京之所以复留者以忠彦等去之不以其道故也去之不以其道则留之者生于相激万一京果大用则天下治乱自此分矣崔羣谓唐之治乱在李林甫张九龄进退之时今京轻欺先帝与卞无异而又归过于先烈卖祸于悙卞曲为自安之计而陛下果留之也今既可复留后亦可以大用天下治乱之势系于一京崔羣之言可不念耶臣恐后之视今亦犹今之视昔祸乱之机不可以不早辨也陛下嗣位之初首开言路可谓知所先务矣臣愚首预兹选明知京在朝廷必为大患而不能以时建言万一有意外不虞之变陛下翻然悔悟诛责当时言事之臣则臣虽碎首䧟胸何补于事此臣所以愤闷而不敢黙也臣尝为卞所荐与京无纎介之隙所以言者为国事耳非特为国亦为蔡氏也自古不忠之臣初因自利终必累国国有迍邅私家将安归乎卞之尊绍王氏知有安石岂知有神考知有金陵岂知有京师絶灭史学一似王衍重南轻北分裂有萌臣之痛心黙忧非一日也真宗景徳中北虏至澶渊王钦若请驾幸金陵当时若用此请则天下分为南北久矣頼真宗用冦凖之言所以四方混同得至今日天钖陛下聪明仁勇融㑹南北去卞不疑然而京尚未去人实忧之兄弟一心皆为害国一去一留失政刑矣唐会昌中工部尚书薛元赏与其弟京兆少尹权知府事元龟皆宰相李徳裕之党及徳裕既败贬元龟为崖州司戸元赏为忠州刺史廼者苏轼及辙亦兄弟也古今故事非不明白何独一京获以计免枉朝廷之法今以徇一京不知祖宗基业何负于蔡氏乎且自京卞用事以来牢笼荐引天下之士处要路得美官者不下数百人其间才智艺能之士可用之人诚不为少彼皆明知京卞负国欲洗心自新舍去私门顾朝廷未有以招之耳臣谓京在朝廷则此数百千人者皆指为蔡氏之党若京去朝廷则此数百千人者皆爲朝廷之用所以消合朋党广收人才正在陛下果于去京而已此非臣之臆説乃神考已用之术也熙宁之末王安石吕惠卿纷争以后天下之士分为两党神考患之于是自安石既退惠卿既出之后不复用此两人而两门之士则皆兼取而并用之也当时天下之士初有王党吕党而朋党之祸终不及于朝廷者用此术耳今陛下留京于朝廷而欲收私门之士是犹不去李昇钱镠而欲收江浙之士也不亦难乎然则消党之术唯在去京而已今京闗通交结其势益牢广布腹心共谋私计羽翼成就可以髙飞愚弄朝廷有同儿戯陛下若不早寤渐成孤立后虽悔之亦无及矣自古为人臣者官无髙下干犯人主未必得祸一触权臣则破碎必矣或以为离间君臣或以为买直归怨或托以他事隂中伤之或于已黜之后责其怨望此古之人所不免也臣岂敢自爱其身乎若使臣自爱其身则陛下不得闻京之罪矣国家内外无事一百四十一年矣太平之久古所无有甚可畏也譬如年老之人康宁无疾日服温暖犹恐气衰至于保养隂邪必成心腹之患京在朝廷何以异此伏望陛下慎保祖宗之业独持威福之柄断自宸衷果于去恶天下幸甚请检寻文及甫究问狱案牍龚夬臣窃闻自古姦臣戕败善类以防后患必置之死地而善人修身无大过失欲求其罪恶之实而不可得故託以悖逆无验之罪又虑其异时子孙诉理于朝故必欲灭族而后已此自古姦邪之常态也臣近观前日文及甫之书究问之狱不意兹事出于圣朝使愚臣痛心疾首感愤流涕臣窃惟宣仁圣烈皇后拥佑先帝慎择累朝重望之臣寘之左右辅道圣徳弥论朝政九年之间中外安静此天下之所共闻也前日止縁一二姦邪尝被黜逐遂敢欺罔朝廷成此大狱以执私仇必欲族灭无辜以快其意当是之时天地变色日月无光积隂踰时中外詾惧以至彗出西方谴告甚着先帝为之肆赦求言以答天戒而姦臣之忿不已持之益坚由是逐臣死于瘴海家族不许生还至有一门二十余䘮者然则虽无刀锯其实族灭也朽骨衔寃沈魂为疠以及于斯痛不忍言今及甫等罪上頼圣断已行窜斥而当时祕狱必有案牍章疏可以见其文致鍜鍊附㑹欺罔之人若不早行根究必虑藏匿焚灭无所归咎则天下何以知其非先帝之本意伏望圣慈特赐睿㫖须管检寻当时照证文书以正姦臣之罪以慰天下之望论蔡王府狱江公望臣闻天下之理有隙则物皆可入故圣人涂隙于未开之前有迹则瑕皆可指故圣人泯迹于未形之际物可入则亲者离矣瑕可指则疑者实矣在物之理虽甚踈远者尚且如此矧闺门之内骨肉之间其可不察耶臣访闻蔡王府吏相告有不顺之语浸滛恐及蔡邸开封府已行根治臣闻之骇汗流浃惊悸不能自持岂有极治之世太平之时廼容小人衔私怨逞不轨谋离间陛下骨肉之亲者乎象之于舜焚廪浚井其逆心已明矣拥二女坐床鼓琴其逆谋已成矣舜未尝藏怒宿怨卒封之有庳而富贵之唯恐不得象之心也至魏文帝褊忿疑忌一陈思王且不能容故有煑豆燃萁相煎何太急之语为天下后世笑岂不思兄弟天之大伦也有手足相扞之亲有首尾相应之义有埙箎之和有友于之乐故孔子以不间于父母兄弟之言为孝盖亲隙不可开隙开则言可离贰疑迹不可显迹显则事难磨灭陛下之得天下归下归之也章悙尝帘前持异议已有隙迹矣蔡王出于无心年尚㓜少未逹祸乱之萌故恬不以为恤陛下一切包容已开之隙复涂矣已显之迹复泯矣恩意渥缛欢然不失兄弟之情与夫区区未能忘天下操以自狭者不啻相十百矣伏望陛下勿以霭昧无根之言而加诸至亲骨肉之间俾陛下有魏文相煎太急之隙而忘大舜亲爱之道岂治世之美事也伏望陛下密诏所司凡无根之言勿形案牍箠楚之下何求弗得一有浸滛旁及蔡王之语不识陛下将如何处之莫若略治所告及被告之人粗见嫌怨情状并流之岭表以示天下神器非人心天命弗集非口舌强力可争也示天伦之爱虽天下莫之夺也虽善为间言莫之离也傥形按牍有瑕可指一入胸次终身不忘虽父间尚未能磨灭况兄弟乎迹不可泯隙不可涂则骨肉离矣陛下将何道以治天下也蔡王万一䝉犯雾露之疾神考在天之神灵岂不知之陛下将何面目见神考于太庙乎书曰克明俊徳以亲九族九族既睦平章百姓诗曰刑于寡妻至于兄弟以御于家邦至徳要道足以风动天下未有不自亲始者也惟陛下深留圣意论逻察江公望臣闻人君明目逹聪所以通下情也前有旒左右有纩所以防太察也太察则闻人之过下情不通则不闻已过闻人之过则姦生而刑滋不见已过则心塞而祸萌此周之厉王以防口而召亡汉之显宗以耳目隐发为明而速乱也逻者之兴推求其意不过以求瑕搜匿钩致盗诈出于不备擿发如神此一酷京兆之俗才尔使京兆为之犹可羞矧以天下为度海内为家而为良京兆之不为者乎陛下即政之三日一切罢去天下闻之翕然归心开口张胆人人自安告讦不长风俗自厚比闻稍稍复置旧额通为七十人一人量以十人为耳目十人之中一人又以十人为之散之通途永巷不啻数十百人矣夫妇丑诋之言仇隙怒传之语増情饰状擿隐抉伏何所不至人人跼蹐各各疑虑亲戚不敢诚朋友不敢信目不敢注观手不敢直指若此定非清世之美事也昔呉主孙权用吕壹軰举罪紏姦纎介必闻深按丑诬排䧟无罪以作威福步隲力诋其非权寻诛壹觉悟尚早盖小人因縁衔命不务奉公利在凴借威势杜絶人口公然作过使上聪不逹威柄潜移刑及无辜睽睽万目由闻人之过不闻已之过所致也老子曰察见渊鱼者不祥以察为明是诚不祥之兆也陛下岂不思畿甸之外非陛下之民乎人各有口能使之嘿嘿不议陛下政事乎既不可揜于天下何独察察于辇毂之下以爲明哉语曰天下有道庶人不议信乎有道不可得而议也伏望陛下以道御天下使人荡然不疑无得而议何爲蹈呉之故辙而不知革彼犹能因言以诛壹軰孰谓陛下鉴此而不能之乎愿黜献议之人通旧额人数一切罢去除祸者必锄其根植福者必封其本毋谓昔有额而不可去也其根尚存枝叶他日复生矣不可不察论冯澥崔鶠伏覩六月一日诏书诏谏臣直论得失以求实是此见陛下求治之切也然数十年来王公卿相皆自蔡京出其余擢居要路以待相继而用者又充塞乎台省要使一门生死则一门生用一故吏逐则一故吏来更持政柄互秉钧轴歴千百年无一人立异虽万世子孙无一人害已此蔡京之本谋也安得实是之言闻于陛下且如冯澥近日上章其言曰士无异论太学之盛也此姦言也昔王安石除异已之人当时名臣如韩琦冨弼司马光吕公着吕诲吕大防范纯仁等咸以异论斥逐布衣之士谁敢为异乎士携书负笈不远千里游于学校其意不过求仕宦尔安石着三经之説用其説者入官不用其説者黜落于是天下靡然雷同不敢可否陵夷以至于今大乱此无异论之効也而尚敢为此説以荧惑人主乎又曰崇宁以来博士先生狃于党与各自为説附王氏之学则诋毁元祐之文服元祐之学则诋诮王氏之説尤为欺罔岂有博士先生敢为元祐之学而诋诮王氏之説乎自崇宁以来京贼用事以学校之法驭士人如军法之驭卒伍大小相制内外相辖一容异论者居其间则累及上下学官以黜免废锢之刑待之其意以为一有异论则已之罪必暴于天下闻于人主故尔博士先生者敢诋诮王氏乎欲乞下大学取博士讲解覆视则澥之诞信见矣至如苏轼黄庭坚之文集范镇沈括之杂説畏其或记祖宗之事或记名臣之説于已不便故一切禁之坐以严刑购以重赏不得收藏则禁士之异论其法亦已密矣澥言服元祐之学诋诮王氏之説其欺罔不亦甚乎欺罔之言公行则实是何从而见焉先王之求实是亦有道矣传曰皇帝清问下民周官询于衆庶孟子不以左右卿大夫之言为然必询于国人则实是见矣臣乞以澥所上章并臣之章垂于象魏掲于通衢以验国人之论而赏罚之以戒小人欺罔君父者此陛下之福天下之幸也取进止再论冯澥崔鶠臣鶠近上章论谏冯澥未䝉施行澥复迁吏部侍郎此士论之所共忧臣适当言责不得而已也观澥之意不过欲拘以熙宁元丰之法爲治縁澥乃熙宁元丰人材之一也已之説行则身安已之説废则身危非爲国家忠计此天地否泰所系国家治乱之所自分不可忽也昔在仁宗英宗时选天下敦朴敢言之士以遗子孙而王安石用事皆目为流俗之人尽逐去之乃自为新説以造士号为新美之材充塞乎朝廷而人主不闻天下之安危矣元祐之初相司马光收仁宗英宗时人材用之故宣仁圣烈皇后拥少主不出帘帷而天下治问其四夷则率服矣问其盗贼则消弭矣问其军士则豫附矣问其百姓则富乐矣当是时天下之势安于泰山及章悙用事斥之于瘴海炎荒之外蔡京隂蓄异图兇谋益炽于是尽收熙寕元丰时人材用之诱以美官饵以厚禄于是海内小人波荡而从之万口一词迭相唱和为绍述之论以诳惑人主绍述一道徳而天下一于謟佞矣绍述同风俗而天下同于欺罔矣绍述理财而公私竭矣绍述造士而人材乏矣绍述开边而四夷交侵胡尘犯阙矣此用熈寕元丰人材之効也譬之治疾一医治病而病愈一医治病而病坏此贤否不待较而明也且元符末以连年四月朔日蚀四月者正阳之月古人所忌诏求直言应诏上书者数千人蔡京因此以除去异已者乃遣腹心之党考定之分邪正二等同已者为正异己者为邪澥与京同者也故列于正等擢以不次而异于京者京皆指以为邪䧟于罪戾凡数千人近者上皇下责躬之诏其言以来直言夺于权臣反归咎建议臣僚然则前日附㑹蔡京号为上书正等之人皆今日之罪人也陛下嗣服之初天下观陛下好恶是非以卜世之兴衰今用蔡京正等之人非上皇悔过之意天下之士闻之解体矣皇朝文鑑巻第六十二皇朝文鑑皇朝文鑑卷第六十三皇朝文鑑巻第六十三表进刑统表窦仪滁州谢上表王禹偁黄州谢上表王禹偁驾幸河北起居表杨亿谢赐衣表杨亿汝州谢上表杨亿贺册皇太子表刘筠谢直集贤院表夏竦进两制三馆牡丹歌诗状晏殊徒读学士等请宫中视学表晏殊谢除使相判相州表韩琦睦州谢上表范仲淹谢转礼部贠夘郎充天章阁徒制表范仲淹进刑统表窦仪臣闻虞帝聪明始恤刑而御物汉髙豁逹先约法以临人盖此丹书辅于皇极礼之失则刑之得作于凉而弊于贪百王之损益相因四海之凖绳斯在如衔勒之持逸驾犹郛郭之域羣居有国有家其来尚矣伏惟皇帝陛下宝图攸属骏命是膺象日之明流祥光于有截继天而王垂洪覆于无疆乃圣乃神克明克类河图八卦惟上徳以潜符洛书九章谅至仁而黙感哀矜在念钦恤为怀网欲自密而疎文务从微而显乃诏执事明启刑书俾自我朝弥隆大典贵体时之寛简使率土以遵行国有常科吏无敢侮伏以刑统前朝创始羣彦规为贯彼旧章采缀已从于撮要属兹新造发挥愈合于执中臣与朝议大夫尚书屯田郎中权大理少卿柱国臣苏晓朝散大夫大理正臣奚屿朝议大夫大理丞柱国臣张希逊等恭承制㫖同罄考详刑部大理法直官陈光乂冯叔向等俱效检寻庶无遗漏夙宵不怠缀补俄成旧二十一卷今并目録増为三十一巻旧疏议节略今悉备又削出式令宣敕一百九条别编或归本巻又编入后来制敕一十五条各从门类又録出二部律内余条准此四十四条附名例后字稍难识者音于本字之下义似难晓者并例具别条者悉注引于其处又虑混杂律文本注并加释曰二字以别之务令检讨之司晓然易逹其有今昔浸异轻重难同或则禁约之科刑名未备臣等起请揔三十二条其格令宣敕削出及后来至今续降要用者凡一百六条今别编分爲四巻名曰新编敕凡釐革一司一务一州一县之类非于大例者不在此数草定之初寻送中书门下请加裁酌尽以平章今则可否之间上系宸鉴将来若许颁下请与式令及新编敕兼行其律并疏本书所在依旧收掌所有大周刑统二十一巻今后不行臣等幸偶文明谬参宪法金科奥妙比亏洞逹之能丹笔重轻徒窃讨论之寄将尘睿览唯俟严诛滁州谢上表王禹偁罢直禁中临民淮上虽离近侍犹忝正郎省已戴恩既荣且惧伏念臣早将贱迹投受圣知进身不自于他人立节惟遵于直道优游两制出处八年今春召自西垣入叩内署既在深严之地仍当繁剧之权虽积兢虞终无补报所宜远贬以肃具寮伏䝉尊号皇帝陛下曲念遭逄俯存终始止罢玉堂之职仍迁粉署之资委以专城置于近地㳂流数日登陆三程诸县丰登无公事一家饱煖共荷君恩处之一生实为万足然而翰林学士朝廷近臣陛下登位已来御前放人之后从吕䝉正而下拜此职者止有八人臣最孤寒亦预其数言于圣选不为不精数月之间忽然罢去衆情尚或惊骇微臣岂不忧惶且臣在内庭一百日间五十夜次当宿直白日又在银台通进司审官院封駮司勾当公事与宋湜吕祐之閲视天下奏章审省国家诏命凡干利害知无不为三日一到私家归来已是薄暮先臣灵筵在寝骨肉衰绖满身纵有交朋无暇接见不知谤议自何而兴臣拜命已来通宵自省恐是臣所赁官屋在髙怀徳宅中一昨开宝皇后权厝之时便欲移出未有去处甚不遑宁寻曽指约公人不令呵唱切恐贵僧出入中使往还相逄之间难为顾揖自左右正言已上谓之供奉官街衢之间除宰相外无所回避此盖贾谊所谓人君如堂人臣如陛陛髙则堂髙者也况臣头有重戴身披朝章所守者国之礼容即不是臣之气势因兹谢表敢逹危诚况臣粗有操修素非轻易心常知于止足性每疾于回邪位非其人诱之以利而不往事匪合道逼之以死而不随唯有上天鉴臣此志伏望陛下思直木先伐之义考衆恶必察之言曲与保全俾伸诚节则孤寒幸甚儒墨知归在于小臣有何不足今则随岸千里尧天九重微躯或遂于生还劲节尚期于死所黄州谢上表王禹偁乍离近侍犹忝专城循省尤违弥深感泣伏以黄州地连云梦城倚大江唐时版籍二万家税钱三万贯今人戸不满一万税钱上及六千虽久乐昇平尚未臻富庶永言养活亦借循良如臣庸愚曷副忧寄谨当勤求人瘼遵奉诏条窒塞嚚讼之民束缚憸猾之吏敢言课最庶免旷遗况当求理之朝必为无害之政伏念臣叨司帝诰又歴周星既不曽上殿求见天颜又不曽拜章论列时事入直则闭阁待制退朝则杜门读书虽每日起居实经年抱疾不敢求假恐烦医官自后忝预史臣同修实録昼夜不舍寝食殆忘已尽建隆四年见成一十七巻虽然未经进御自谓小有可观忽坐流言不容絶笔夫谗谤之口圣贤难逃周公为鸱鸮之诗仲尼有桓魋之叹盖行髙于人则人所忌名出于衆则衆所排自古及今鲜不如此伏望皇帝陛下雷霆霁怒日月回光鉴曽参之杀人稍寛投抒察颜回之盗饭或出如簧未令君子之道消惟頼圣人之在上况臣孤贫无援文雅修身不省附离权臣祗是遭逄先帝但以心无苟合性昧随时出一言不愧于神明议一事必归于正直愠于羣小诚有谤词谋及卿士岂无公论以至两朝掌诰四任词臣紫垣最忝于旧人白首不离于郎署以微臣之行已遇陛下之至公久当辩明未敢伸理今则上国千里长淮一隅虽云守土之荣未免谪居之叹霜摧风贬芝兰之性终香日远天髙葵藿之心未死仰望旒扆不胜涕洟驾幸河北起居表杨亿毳幕稽诛銮舆顺动羽卫方离于象魏天威已震于龙荒慰边甿徯后之心増壮士平戎之气臣闻涿鹿之野轩皇所以亲征单于之台汉帝因之耀武用殱夷于兇丑遂底定于边陲五材并陈盖去兵之未可六龙时迈固犯顺以必诛矧朔漠余妖腥膻杂类敢因胶折之候辄为鸟举之谋固已命将出师擒俘献馘虽夺名王之帐未焚老上之庭是用亲御戎车躬行天讨劳军细栁之壁巡狩常山之阳师人多寒感恩而皆同挟纩匈奴未灭受命而孰不忘家行当肃静塞垣削平夷落枭冐顿之首收督亢之图使辽阳八州之民得闻声教榆关千里之地尽入提封虵豕之穴悉降干戈之事永戢然后登临瀚海刻石以铭功陟降云亭泥金而典礼逺追八九之迹永垂亿万之年臣忝守方州莫参法从空励请缨之志慙无扈跸之劳唯聆三捷之音逺同百兽之舞谢赐衣表杨亿解衣之赐猥及于下臣挟纩之仁更均于列校光生郡邸喜动辕门伏以崇文广武圣明仁孝皇帝陛下诞膺元符恭临大寳惠必先于逮下志惟在于爱人鸟兽氄毛甫及严凝之候衣裳在笥爰推赐予之恩在涣汗之所沾虽容光而必照如臣者任叨符竹地僻瓯吴奉汉诏之六条方深祗畏分齐官之三服忽荷颁宣纂组极于纎华纯绵加于丽宻玺书下降窥云汉之文驲骑来临更重皇华之命但曳娄而増惕实被服以难胜矧于戎行亦膺天宠干城虽乆皆无汗马之劳守土何功独惧濡鹈之刺仰瞻宸极唯誓糜捐汝州谢上表杨亿沉痾初释宠寄荐臻祗命惟寅饬装靡暇初临郡合获见吏民揣已若惊戴恩罔措伏念臣本由单弱特禀方愚以童之微能际帝图之亨㑹骤参纶掖获草芝函属以尧徳弥文汉辞尔雅云章有烂谅黼黻以何施天律惟精亦哇之罔弃居常摩厉徒益空踈俄践内庭预司密命值皇闱之有庆扈清跸以多欢窥云瑞于封中听棹歌于汾曲四巡第颂诚辨丽之絶闻二竖兴妖致冥烦之坐遘偶婴沉痼遂剧支离因请急以归宁遽迷魂而不复率由蹇否自抵困穷以蕞尔之躯㷀然去职羇孤至甚毁嫉居多啧有烦言实盈庭之可畏豁然大度终如地以见容比及痊平果䝉齿叙此盖尊号皇帝陛下仁深惨怛徳茂钦明轸旧故以兴怀俾肖翘之遂性特加采録令获便安伏况临汝旧邦陪京近辅姬文之化所及首载声诗地官之籍攸分寔繁兵赋土多巖险民或惰游置使劭农抑惟令典分条察俗盖有新书臣亦夙侍凝严僣窥律度敢忘瘁尽以奉化成然念臣早以断断之薄材获齿振振之近列典司训诰就望威颜读铭字于汤盘时瞻景式载史言于董笔获次旧闻舛命遘屯荣阶絶迹酒泉素愿敢望于生归丽正残编几成于死恨今者星畿接畛竹使长人预方国之颁书禀天台之布宪水深土厚足养于藁骸昼访夕修冀无于秕政亲末光而弥阻感再造以难胜贺册皇太子表刘筠前曜开祥东闱播宪汉仪丕赫天下之本既丰周制协敷王者之基克固殊尤显会中外祗懽恭以十翼垂言黄离之象攸着四渎流润重海之歌载扬于以示元吉之有孚表善利之霈广正人伦而张大纪统天序而荷亨衢陪翼至仁登闳昌祚允钟圣嗣克奉宗祧伏以皇太子器本夙成智包妙用挺温姿而玉裕蔼淑度以金相至性迪乎天经积粹发乎真系而自桂房毓秀茅壤疏荣有时敏之进修有日跻之骏惠固已悟乔枝而奉顺询内卫以宣勤务近老成之人歴观盛徳之事宝忠信而由已服礼乐以蹈中造理惟微振辞有典侍銮游而俨若拱列钦瞻省台膳以肃如慈宸敦眷四学㹅于上序百行纪于司成洽乃懿声被乎罄㝢建储之论繄先亲而是宜立爱之文稽古道而斯顺肇膺徽册有庆昌辰伏惟尊号皇帝陛下阐长世之善经率保邦之大法翕受祕祉备举缛仪上帝是忱克享于馨茂兆民咸頼用致于辑宁惟震长之至贤实干刚之上体三善靡烦于在传重晖诚契于秉阳陛下仰奉灵心旁挹群吁以爲主噐之重有国莫先矧钖羡于仙源在守成于宗躅増崇巨业厉我元良龟献之告协从神鉴之徴允格三让成魄知天道之好谦明两作离见皇图之可大式备弥文之礼仍新遵徳之称涓以茂辰膺兹鸿典班轮饬驾奋五采以相宣碧镂题宫配二仪而胥永臣以滥叨词职窃守藩封昭数在庭莫觌鸾旌之美含和发咏率同凫藻之诚谢直集贤院表夏竦北门禁省给青简以试言东观直庐降紫泥而命职莫逭假人之刺弥彰遇主之荣窃以承明设待诏之官寔汉朝之芳润丽正启修书之院乃唐氏之英华濬图书之渊敞龙鳯之宇自非弓裘继世章句名家通授羲畀姒之灵篇闲书笏珥彤之故事则何以继成康之嘉颂考宣武之懿文陪法从于甘泉奉宸游于属玉况当圣日允属简求如臣者学不传经文非近史青青子佩虽见刺于劳心翘翘错薪亦滥期于刈楚筮仕胜衣之嵗荐名象日之畿方博带以观光遽墨衰而㳂牒寻遇国家诞敷尺诏増广六科方栖枳以徒劳遂上封以自荐始校文于鳌苑旋试可于鼎司亟趋文石之墀遂忝延英之问击辕度曲敢望于九成萦带分墉俄登于百雉陞象河之属吏佐分虎之方州爰受代于瓜时遂归朝于幄坐典陈陈之粟閲山委之丘区从九九之车緫丝棼之案牍暨还衡睢壤舎爵太宫既谐引籍于金闺将佐于藩于熊轼又虑沉迷簿领废坠简编负公朝振举之科辜圣主详延之意遂杀青而奏技果出綍以推恩禁林俾试于雕虫书殿遽令于抱椠閲上帝之册府目眩星辰登道家之蓬山足践云气奉长者之余论与先生而并行分直石渠地接严更之守纵观金匮门连着作之庭载惟蝼螘之躯莫报干坤之赐恭惟尊号皇帝陛下事寝庙以至孝奉灵祗而克诚流鸿藻于絶垠铄景炎于往号以文明而行健躰柔克以居髙纵观唐汉之大猷备举黄虞之故实睿藻和而六同韵天章丽飞恢崇务广于斯文奖擢不遗于小道遂使至孤之士获尘非次之恩东陵遽拟于西山羔裘遂登于狐腋歌卫风而合雅鬻齐紫而杂良诚当洁节于素丝敢不盟心于白水益三思而出话弥九复以穷经永冰渊惕励之心奉日月照临之鉴庶逭素飡之谤仰醻明主之知媿惧所深兢惶不已进两制三馆牡丹歌诗状晏殊臣准传宣札子奉圣㫖令两制三馆赋后苑诸殿亭牡丹歌诗者化合天人祥开卉木协风灵雨散为膏壤之滋共蔕并柯布在密青之囿画品难形于卓异瑞图不尽于芳妍乃诏儒臣各摛华藻匪太平之特盛岂荣遇之及兹昔者虞舜膺期有臯陶之赓载周宣继业闻吉甫之诵章盖黙助于谟猷不专工于辞翰迨于汉室尤好艺文别馆离宫多命从臣之制作倡优郑卫已无前古之箴规中叶以还其风未冺永平神雀之颂孝明称美者五人正元重九之篇徳宗考第于三等并埀编简式着熙隆洪惟圣运之㑹昌可继重华之辉耀然于衆制未复前修思讽谕者隐其诚而靡宣局声律者艶其言而罕实不足以上裨睿览下逹民情效明良喜起之音续雅颂清微之范姑用登髙而能赋庶几博奕之犹贤罔叶精求岂任多愧臣首当庸滥实玷恩华兴寤以思腼惶无极其两制并侍讲学士龙图阁待制自章得象以下十三人三馆祕阁自康孝基已下二十七人歌诗共一百四十首谨随状进以闻侍读学士等请宫中视学表晏殊伏奉圣㫖以时暑暂住讲书至秋凉仍旧者运当文治日视讲筵以炎暑之盛隆遂紫宸之游息载颁明㫖允合旧章伏惟皇帝陛下应运挺生代天化育御承光之法座临照九围奉长乐之慈颜缉熙万务缅怀三圣抚爱兆民知王业之艰难识帝模之宏远于是顺稽古道崇尚素风命册府之儒臣敞金华之经席包周衆説既析于篇题齐鲁善言弥勤于听览属南薫之届候悯会弁之増劳暂钖假宁聿昭恩遇臣等退惟鄙质幸此亲逄敢忘蒙瞽之言仰效涓毫之助窃以四方无事百度允釐宫禁之间穆清多豫伏愿重汉皇之六学惜夏禹之寸隂时习所闻愈精大义间挥仙翰式就神工彰睿徳之日新广鸿猷之天赋如此则宗祊景福賛明主之保邦夷夏仰瞻识大朝之垂教谢除使相判相州表韩琦宰职隳功莫副宵衣之治乡邦得请重叨昼锦之行被恩典之特优顾人言而甚愧伏念臣早繇科第遂玷宠荣不图翰墨之进身自竭涓尘而报国备员諌诤几不免于窜投奋命疆陲实荐罹于艰阻独恃圣神之眷谁开援助之言仁宗皇帝知其守以孤忠谓可属之大事庆歴之始已擢贰于枢机嘉祐之中乃进登于宰辅俄膺家任益荷殊知当英庙之承祧逮圣人之嗣服稠重遭会罄竭愚庸惟知社稷之安岂顾家宗之末然而万微多务一纪妨贤为国持平敢自私于轻重栽人所欲固难免于爱憎加疾疹之婴纒苦形神之耗弊勉讫因山之礼恳陈上印之宜伏䝉皇帝陛下念犬马之力易衰廓日月之明为照不罪再三之请亟垂开可之音进秩地官剖符枌社建髙牙之重既䟽淮海之封増故里之光仍袭貂蝉之旧叨尘之甚今古畴偕敢不思尽瘁于寝兴泯寘怀于内外在边在庭之责惟驱策以当前益坚益壮之心至糜捐而后已睦州谢上表范仲淹献言罪大輙効命于鸿毛宥过恩寛迥回光于白日事君无远为郡其荣恭惟皇帝陛下天徳清明海度渊黙抚羣龙以宅吉念六马而怀惊临轩以来侧席不暇思启心沃心之道奖危言危行之臣万㝢咸欢九门无壅臣腐儒多昧立诚本孤谓古人之道可行谓明主之恩必报而况䀤膺圣选擢预諌司时招折足之忧介立犯颜之地当念补过岂堪循黙昨闻中宫揺动外议喧腾以禁庭徳教之尊非小故可废以宗庙祭祀之主非大过不移初传入道之言则臣遽上封章乞寝诞告次闻降妃之説则臣相率伏合冀回上心议方变更言亦翻覆臣非不知逆龙鳞者掇韲粉之患忤天威者负雷霆之诛理或当言死无所避盖以前古废后之朝未尝致福汉武帝以巫蛊事起遽废陈后宫中杀戮三百余人后及巫蛊之灾延及储贰至宣帝时有霍光妻者杀许后而立其女霍氏之衅遽为赤族又成帝废许后呪诅之罪乃立飞燕姊妹妬甚于前六宫嗣息尽为屠害至哀帝时理之即皆自杀西汉之祚由此倾微魏文帝宠立郭妃譛杀甄后被髪塞口而葬终有反报之殃后周以虏庭不典累后为尼危辱之朝不复可法唐髙宗以王皇后无子而废武昭仪有子而立既而摧毁宗庙成窃号之妖是皆宠衰则易揺宠深则易立后来之祸一一不善臣虑及几微词乃切直乞存皇后位号安于别宫暂絶朝请选有年徳夫人数员朝夕劝导左右辅翼俟其迁悔复于宫闱杜中外觊望之心全圣明始终之徳且黔首亿万戴陛下如天皇族千百倚陛下如山莫不虽休勿休日慎一日外采纳于五谏内弥缝于万机而况有犯无隐人臣之常面折庭诤国朝之盛有阙即补何用不臧然后上下同心致君亲如尧舜中外有道跻民俗于羲皇将安可久之基必杜未然之衅上方虚受下敢曲从既竭一心岂逃三黜伏䝉陛下皇明委照洪覆兼包赎以严诛授以优寄郡部虽小风土未殊静临水木之华燕处江湖之上但以肺疾绵久药术鲜功喘息奔冲精意牢落惟頼髙明之鉴不投遐远之方抱疾于兹为医尚苟天命之勿陨实圣造之无穷乐道忘忧雅对江山之助含忠履洁敢移金石之心谢转礼部员外郎充天章阁待制表范仲淹涣渥自天震惶无地改中台之华序进内阁之清班尽出髙明殊登祕近窃念臣发自颜巷賔于舜门一第为荣四方无效爰自书林预选闺籍升华耻汨没以怀安或感激而论事惟慕古人之节讵希英主之知伏惟尊号皇帝陛下禀帝尧之聪明加汉髙之豁逹坦圣怀而虚受期鸿化以咸孚念三圣之艰难而成丕业求七人之蹇谔以补大猷臣犹愧非材首当清问危言多犯孤立自持斧钺居前雷霆在上敢避枢机之祸终乖药石之良陛下日月垂光江海敦量恕其万死假之一麾望已絶于青云咎未更于鸿霈俄易藩宣之寄宁分旰昃之忧忽降纶章荐加宠数而况辟图书之府叨处于深严践云龙之庭当备于顾问非名儒而不称岂曲士之能堪矧簉清曹仍居旧治辉荣大集志愿何求敢不内守朴忠外修景行进退惟道遵圣贤视履之方始终一心副君父育材之造皇朝文鑑卷第六十三皇朝文鑑皇朝文鑑卷第六十四皇朝文鑑卷第六十四表辞起复表富弼谢知制诰表欧阳脩贺平贝州表欧阳脩谢复龙图阁直学士表欧阳脩南京留守谢上表欧阳脩谢覃恩转官表欧阳脩谢宣召入翰林状欧阳脩乞罢政事表欧阳脩毫州谢上表欧阳脩乞致仕表欧阳脩谢赐汉书表欧阳脩谢止散青苗钱放罪表欧阳脩乞致仕第二表欧阳脩乞致仕第三表欧阳脩进修唐书表欧阳脩贺南郊大赦表宋祁贺生皇子表宋祁代人乞岀表宋祁辞起复表富弼丧次衔哀甫终卒哭使华传命继至弊庐心积惊忧情深屠裂虽屡倾于丹恳尚未钖于俞音天远莫量物微难动不避䙝烦之咎更陈陨絶之词必兾神聪俯从哀请伏念臣早罹家难偏奉母慈猥以蠢愚最钟爱育享禄未㡬遽纒风树之悲报徳永违徒怀霜露之感寝苫枕块而适抱至痛食稻衣锦则若为自安实非人情沋紊邦制况今中外无事左右得贤共辅圣明之期安有隳旷之务曲䝉下诏更起孤臣在陛下驭国之方盖欲不遗于旧物于朝廷敦化之道必恐有误于苍生何须稽故事以遂前世之非正可存礼经以图今日之善行之即是义不为难岂惟于陛下有复古之风抑亦俾愚臣得事亲之道一为匪戾两得其宜兼臣悲伤之余衰病交至精力已耗神观未还假使充员岂堪应务苟令终毕于祥禫庶㡬稍复于干魂得此从容可备駈策伏望尊号皇帝陛下日月临照天地包容尽母氏平生之恩怜人子罔极之苦曲矜末志得满鉅忧生意凋零或尚未捐于沟壑清光咫尺终期伏望于云天悲感増深恳愿兼剧谢知制诰表欧阳修伏以王者尊居万民之上而诚意能与下通奄有四海之大而惠泽得以徧及者得非号令诰诏发挥而已哉然其为言也质而不文则不足以行远而昭圣谋丽而不典则不足以示后而为世法居是职者古难其人乃以愚臣而当此选伏惟尊号皇帝陛下茂仁圣之姿荷祖宗之业日谨一日曽未少懈而自羗戎负固边鄙用师勤俭率先于圣躬焦劳常见于王色虽有忧民之志而亿姓未苏虽有欲治之心而羣臣未副故每进一善则未尝不欲劝天下之能每官一贤则未始不欲尽人材之用虽以爵禄而砥砺尚须训诫之丁宁尤假能言以谕至意可称是者不又艰欤伏念臣虽以儒术进身本无辞艺可取徒值向者时文之弊偶能独守好古之勤志欲去于雕华文反成于朴鄙本惧不适当世之用敢期自结圣主之知陛下奖之特深用之太过此臣所以恳让三四至于辞穷而天意不回宠命难止尚虑顽然之未谕更加使者以临门恩出非常理难屡渎及俯而受命伏读训辞则有必能复古之言然后益知所责之重夙夜惶惑未知所措伏况文字之职厠于侍从之班在于周行是为超擢不徒挥翰以为効自当死节以报恩惟所使之期于尽瘁贺平贝州表欧阳修盗孽窃兴人祗共忿果凭睿筭悉殄兇徒伏惟尊号皇帝陛下推仁育物浸泽在人常服俭以躬行惟足兵而在念至于多捐金币讲好戎夷务休战争盖惜士卒徳至深而莫报恩既厚则生骄敢肆妖狂自干斧钺胁駈士衆闭守城闉既违天而逆人宜不攻而自破而况圣神运略将相协忠不遗一人咸即大戮悖慢者惊而肃恪昏愚者知有诛夷销沮姦萌震扬威令臣幸忝郡寄忻闻徳音谢复龙图阁直学士表欧阳脩恩还旧职事雪前诬感极心惊涕随言出臣伏见前世材贤之士身结主知勲徳之臣功施王室然尚或一遭谤毁欲辨无由少忤要权其祸不测顾如臣者何足道哉臣材不迨于中人功无益于当世用之未见有効去之无足可思矧罔极之谗交兴而并进易危之迹何恃而不颠而圣心不忘恩意特至辨欺罔于暧昧沮仇嫉于衆多虽暂居谴谪之中而屡被陞迁之渥今又特䝉甄録牵复宠名以臣之愚岂比前人而独异推其所幸盖由圣主之亲逄谓宜如何可以论报再念臣禀生孤拙本乏艺能徒因学古之勤粗识事君之节苟临危効命尚当不顾以奋身况为善无伤何惮竭忠而报国誓期尽瘁少答髙明南京留守谢上表欧阳修守宫钥之谨严敢忘夙夜布政条之纎悉上副忧勤寄任非堪兢营并集伏念臣赋才庸薄禀数竒屯毁誉交兴两尝过实宠荣踰分动輙招尤念报效之未伸敢不竭忠而尽瘁因风波之可畏则思远去以深蔵迨此六年外更三守学偷安而杜口负素志以媿心朽质易衰已凋零于齿髪良时难得尚希慕于功名岂谓皇慈未捐旧物擢从支郡委以名都惟此别京旧当孔道簿领少勤于职事厨传取悦于路人苟循俗吏之所为虽能免过非有古人之大节未足报君谢覃恩转官表欧阳修天地号令风雷鼓行一气所均万物咸被遂容侥倖亦与褒升伏念臣材不逮人识非虑远徒有事君之节未知报国之方冒宠贪荣已踰其量见利临得曽不知慙此者伏遇尊号皇帝陛下尧舜聪明禹汤勤俭修前王之旷典述先志以继成昭致精禋躬临路寝膺受上天之多福推与万方而不私臣于此时限以官守讲仪制礼不与议郎博士之流助祭陪祠不在诸侯方物之列既乏一言之献又无执事之劳徒随翟阍共享余赐普天率土难异衆以独辞蹐厚跼髙但抚躬而无措谢宣召入翰林状欧阳修使车入里君命在门闾巷惊传岂识朝廷之故事缙绅竦叹以为儒者之至荣在臣之愚何以堪此窃以文章之任自古非轻待遇宠荣至有私人之目询谋献纳因加内相之名恩既异于常伦人愈难于称职伏念臣器非宏远识匪该明学不通古今之宜材不适方圆之用久叨尘于侍从曽莫着于劳能而自出守外藩近遭家祸苟存余喘复齿周行风波流落者六年天日再瞻于双阙进对之际已萧飒于霜毛慰劳有加赐悯怜于玉色形神若此志意可知身已分于早衰心敢萌于希进加以羇危之迹仇嫉交攻进退动系于羣言论议多烦于睿听虽覆载之造每赐保全而孤蹇偷安常思引去敢谓伏䝉尊号皇帝陛下俯怜旧物曲轸宸慈因内署之阙员俾备官而承乏臣敢不勉寻旧学益励前修感遗簮未弃之仁竭驽马已疲之力庶伸薄効少答鸿恩乞罢政事表欧阳修臣闻士之行已所重者始终之不渝臣之事君所难者进退而合理苟无大过善保其身昔之为臣全此者少臣顷侍先帝屡陈斯言今之恳诚盖迫于此伏念臣识不足以通今古材不足以语经纶幸逄盛际之休明早自诸生而㧞擢方其与儒学文章之选居言语侍从之流毎䝉过奖于羣公常媿虚名之浮实暨晚叨于重任益可谓于得时何尝敢伤一士之贤岂不乐得天下之誉而动皆臣忌毁必臣归人之爱憎不应遽异臣之本末亦岂顿殊盖以处非所宜用过其量惟是权要之地不胜耳目之多周防所以履危而简踈自任委曲所以从衆而拙直难移宜其举足则蹈祸之机以身为歛怨之府复盘桓而不去遂谤议以交兴谗説震惊舆情共愤皇明洞照圣断不疑孤臣获雪于至寃四海共忻于新政至于頼天地保全之力脱风波险䧟之危使臣散髪林丘幅巾衡巷以此没地犹爲幸民况乎拥盖垂襜其荣可喜抚民求瘼所寄非轻苟可效于勤劳亦宁分于内外伏望皇帝陛下曲回天造俯察愚衷许觧剧繁处之闲僻物还其分庶获遂于安全心非无知岂敢忘于报効亳州谢上表欧阳脩贰政非才虽获奉身而退分符善地犹怀窃禄之惭祗荷宠灵惟知战惧伏念臣章句腐儒之学也岂足经邦斗筲小器之量也宁堪大用而叨尘一府首尾八年荷三朝之误知罄一心而尽瘁若乃枢机宜慎而见事輙言䧟穽当前而身不避窃寻前载未有能全一昨怨出仇家构为死祸造谤于下者初若含沙之射影但期隂以中人宣言于廷者遂肆鸣枭之恶音孰不闻而掩耳頼圣神之在上廓日月之至明悉究罔诬遂投谗贼再念臣性实甚愚而疎于接物事多轻信者盖以至诚如彼匪人失于泛爱平居握手惟期道义之交延誉当朝常丐齿牙之论而未干荐祢之墨已弯射羿之弓知士其难世必以臣为戒常情共恶人将不食其余而臣与游既昧于择贤在满不思于将覆自贻祸衅㡬至颠隮上烦睿圣之保全得完名节于终始洎恳辞于重任尤深恻于皇慈虽避宠辞隆仅能去位而清资显秩愈更叨荣莫逃侥倖之讥实负心颜之腼斯盖伏遇皇帝陛下干坤大度尧舜至仁察臣自取于怨仇本由孤直悯臣力难于勉强盖迫衰残既获免于非辜仍曲从于私欲遂同万物俾无失所之嗟未尽余生敢忘必报之効乞致仕表欧阳脩臣近贡封章乞还官政伏奉诏答未赐允俞退自省循奚胜殒越臣闻神功不宰而万物得以曲成者惟各从其欲天鍳孔昭而一言可以感动者在能致其诚敢倾䖍至之心再黩髙明之听伏念臣本以一介之贱叨承二府之聮知直道以事君每师心而自信然而既乏捐躯之効又无先觉之明用之已过其分而曽不自量毁者不堪其辱而莫知引去幸頼干坤之再造得逃䧟穽之危机仍许避于要权俾退安于晚节今乃苦于衰病莫自支持顾难冒于宠荣始欲收于骸骨敢期圣念过轸天慈谓虽迫于桑榆未忍弃于草莽窃以古今之制㳂袭不同盖由两汉而来虽处三公之贵每上还于印绶多自驾于车辕朝去朝廷暮归田里一辤髙爵遂列编民岂如至治之朝深笃爱贤之意每示隆恩之典以劝知止之人故虽有还政之名而仍享终身之禄固已不类昔时之士无殊居位之荣然则在臣素心虽窃退休之志迹臣所乞尚虞侥倖之讥伏望皇帝陛下恻以深仁矜其至恳俾解方州之任遂归环堵之居固将优游垂尽之年涵泳太平之乐惟辛勤白首迄无一善之称孤负明时莫报三朝之徳此为慙恨何可胜陈谢赐汉书表欧阳修俯躬承命拭目生辉窃以右文兴化乃致治之所先着録蔵书须太平而大备惟汉室上继三代之统而班史自成一家之书文或舛讹盖其传之已久诏加刋定俾后学之无疑一新方册之文増焕祕书之府而奏篇之始方经衡石之程赐本之荣惟及钧枢之近敢期孤外特与恩颁此盖伏遇皇帝陛下曲轸睿慈俯矜旧物谓其尝与臣隣之列不忍遽遗怜其自喜文字之间俾之娯老然臣两目昏眊虽嗟执巻之已艰十袭珍蔵但誓传家而永宝谢止散青苗钱放罪表欧阳修有罪必诛是为彛典原情以恕特出深仁闻命惊惭省躬涕泗伏念臣以一介之微贱荷三圣之奖知宠禄既丰初无报効筋骸已惫尚此迟徊曲䝉大度之并容误委一方之寄任职当抚俗责在分忧方兹旰畏之劳心岂敢因循而避事昨遇国家新建官司而主计大商财利以均通分命出使之车交驰于郡县悉发旧县之镪取息于农氓而臣方久苦于昏衰初莫详其利害既已大諠于物议始知不便于人情亦尝略陈衆弊之三冀补万分之一属再当于班给顾已逼于㑹期虽具奏陈乃先擅止据兹专輙合被谴呵岂谓伏䝉皇帝陛下深轸睿慈俯矜朴拙免从吏议特贷刑章夫何草木之微曲被干坤之施臣敢不益思祗畏更励操修戒小人之遂非希君子之改过冀图薄効少答鸿私乞致仕第二表欧阳修睿训下宁曲加慰谕愚衷恳迫尚敢黩烦将再干于冕旒宜先伏于砧锧伏念臣世惟寒陋少苦竒屯识不逹于古今学仅知于章句名浮于实用之始见于无能器小易盈过则不胜于㡬覆徒以早际千龄之亨㑹误䝉三圣之奖知宠荣既溢其涯忧患亦随而至禀生素弱顾身未老而先衰大道甚夷嗟力不前而难彊每念恩私之莫报兼之疾病以交攻爰于守亳之初遂决窜漳之计逮此三迁于嵗律又更两易于州符而犬马已疲理无复壮田庐甚迩今也其时是敢更殚蝼蚁之诚仰冀干坤之造况今时不乏士物咸遂生凫雁去来固不为于多少鸢鱼上下皆自适于飞潜苟遂乞于残骸庶少偿其夙志伏望皇帝陛下哀怜旧物隐恻至仁察其有素非伪之诚成其识分知止之节曲从其欲赐报曰俞俾其解组官庭还车故里披裘散髪逍遥垂尽之年凿井耕田歌咏太平之乐其为荣幸曷可胜陈乞致仕第三表欧阳修恩深煦妪感极涕洟虽情有迫于危心不知自止而辞已穷于累牍㡬至无言惟以至诚期于必逹自乞怜于君父不复讯于蓍龟伏念臣家世单性姿中下少从官学求免饥寒不自意于遭逢遂进阶于荣显然而羣材方茂蒲栁未秋而早衰衆骏并驰驽骀中道而先乏而况荷难胜之任用窃逾分之宠荣风波忧畏而虑以深疾病侵凌而老亦至故自辤于机政即愿谢于轩裳䝉上圣之至仁念三朝之旧物每曲颊于训谕久未忍于弃捐窃惟臣知事君必本忠信言不顾行是为罔欺而臣口日诵于田间身坐贪于禄利可畏至公之议何施有觍之颜每自省循莫遑启处是敢罔避再三之烦黩犹希万一之矜从伏望皇帝陛下特轸天慈俯回眷听察前言之可复盖屡请者有年哀下愚之不移俾卒成于素志徇其所欲乞以残骸臣若得上印绶于有司自驾柴车而即路晚节知无于大过没身永荷于鸿施进脩唐书表欧阳脩窃惟唐有天下几三百年其君臣行事之始终所以治乱兴衰之蹟与其典章制度之美宜其粲然着在简册而纪次无法详略失中文采不明事实零落盖又百有五十年然后得以发挥幽昧补缉阙亡黜正伪谬克偹一家之史以为万世之传成之至难理若有待伏惟尊号皇帝陛下有虞舜之智而好问躬大禹之圣而克勤天下和平民物安乐而犹埀心积精以求治要日与鸿生旧学讲诵六经考览前古以谓啇周以来为国长久惟汉与唐而不幸接乎五代衰世之士气力卑弱言浅意陋不足以起其文而使明君贤臣隽功伟烈与夫昏虐贼乱祸根罪首皆不得暴其善恶以动人耳目诚不可以垂劝戒示久远甚可叹也乃因迩臣之有言适契上心之所闵于是刋脩官翰林学士兼龙图阁学士给事中知制诰臣欧阳修端明殿学士兼翰林侍读学士龙图阁学士尚书吏部侍郎臣宋祁编修官礼部郎中知制诰臣范镇刑部郎中知制诰臣王畴太常博士集贤校理臣宋敏求祕书丞臣吕夏卿着作佐郎臣刘羲叟等并膺儒学之选悉发祕府之蔵俾之讨论共加删定凡十有七年成二百二十五巻其事则増于前其文则省于旧至于名篇着目有革有因立传纪实或増或损义类凡例皆有据依纎悉纲条具载别録臣公亮典司事领徒费日月诚不足以成大典称明诏无任慙惧战汗屛营之至贺南郊大赦表宋祁帝仪讫飨朝涣推慈飞驿疾传庶邦丛庆窃以天郊之重国制有常凡万乘躬行必三嵗间往不烦不怠由列圣而持循以妥以䖍合诸神而裒对睿图累盛缛典勤修恭惟尊号皇帝陛下纂大合华执中布度抵金璧之珍玩率俭示人收霜电之严慅措刑于下克励明徳格于皇穹交熏太和冒我羣品顾怀时亿瑞应日来亟蒇上仪若祗旧典戒期百执颁诏九州曵云威之常羊服翠蚪之泮涣殊庭一献诸祏徧跻遂自阳灵之宫徃㑹天元之旦羽旄四合垓陛参登上璧左琮之华合袪而信祝祖蕝宗题之次更侑而迪尝拜嘉胙于席垂列钦柴于云表灵心合答熙典备成然后还坐中天之闱普肆随风之泽改颁大号崇冠初元昭神之祥祈命惟永赏功赦罪已责逮瘝咸与惟新牖民衷而迁善聿怀多福道帝祉于緜区盛际有光彛伦咸頼臣向观旧史殚见徃朝或不爱牲玉为恭殊非明荐或所过租赋为复盖出重劳语昔罕全订今絶拟所恨清尘在望自苦周南之留紫槖仍持不与甘泉之从第班恩谕均浃欢悰贺生皇子表宋祁宝祏丛休天支毓秀庆腾祕禁欢溢中区恭惟尊号皇帝陛下受命溥将凝图丕赫权纲相乂根乎克念之䖍简素所安表于不勉之懿且复钦刑薄赋重谷弛畋一方少饥则便驰使节万姓稍之则輙续禁钱民用靖嘉神罔恫怨是以上帝歆佑三后顾存诒美孙谋昭衍无疆之烈归功元首茂启多男之祥诞协仲商挺生哲嗣星弛具礼天第交华惟翕辟之储英固覃计而絶异逖聆诏谕并仰献仪荐笏相趋抃吾君之有子珪璋流爱宜天下之系心臣始去近联遽承吉语赓歌緜瓞早知周徳之遐参祝祠禖罔逮汉臣之幸代人乞出表宋祁臣闻物胜于权则衡爲之殆马竭其力则御速于颠盖以器循量而易施材过求而难勉是以功名之际惟髦士可居彊力之容匪暮年胜任将倾危恳敢援斯言窃念臣本以丘樊託于经术幸逄先烈超备从官服上教之弥文因至愚而取信出入扃禁无所建明履歴藩宣蔑闻条教尊号皇太后陛下尊号皇帝陛下奉承谟训过听空疎简服在庭兼容如地虽百度之治咸使与闻每万机之余常参劝讲七周成嵗讫乏寸长惟君知臣足以验其无用惟国有典不可逭于黜幽且臣自知甚明内省尤熟以一介之鄙贱丁千载之㑹昌邑戸飡钱非禄之不厚髙冠大佩非位之不崇同僚皆贤非志之不合处奏多可非言之不从固当勉服攸箴谨修尔职荅乃圣之眷遇为斯文之宠光其如犬马齿衰桑榆景薄中年则病夺其壮晚节则务伤于神辨色立朝足居多于跛倚书思记命目不辨于焉乌而臣顷自去秋愿辤近职上恩不听宠渥就加逮黾俛以及兹且憃昏而益甚事皆忘误疾愈尫癃顾四体之已疲宜一辞而后止重念臣之乡籍世占郓州既託枌榆薄营产利不胜首丘之志愿谐剖竹之行庶及余年聊苏疲瘵况前朝邢昺本贯曹州亦自禁庐得临乡部臣今所请似有前规伏望陛下念旧物之不可遗悯孤生之老且至特垂寛诏俾守先庐谅亦大君进退之间微臣止足之分万无纎介可贻累于至仁一切便宜尚力思于卧治仰干睿鉴伏俟严诛卷终皇朝文鑑皇朝文鑑卷第六十五皇朝文鑑巻第六十五表谢衣袄表宋祁谢换龙阁表宋祁谢加端明表宋祁代陈州章相公乞致仕第一表宋祁乞致仕表张方平服阕谢复官表孙沔扬州谢上表刘敞谢衣袄表宋祁冬籥乗辰裘官着令疾驰使驲临抚塞屯并颁齐笥之良均挟呉緜之煖被躬且吉束带有华伏惟尊号皇帝陛下至徳诞敷深仁普爱念官师所以卒嵗恐天下有受其寒据泰轸穷当舒虑惨况凄其戒序必恻然动心特以濵寒沍严持兵皲露句传温诏缄禇纹袍烂然昼鲜煦若春至矧部校什长赐各有差僻垒穷鄣悦而忘苦振裾交抃联襼相趍和气畅支顾折胶而何畏天恩压已忧称服以为难有可仰酬不知轻殒谢换龙阁表宋祁停直复门徙恩层阁本縁亲而自乞䝉引籍以对除揆宠兼常无颜容愧窃惟先圣有作丛构实兴郁律辰居之严襞积雾图之广踵华创职称是取材肇允荣涂何尝轻授伏念臣识局庸浅术学肤孱入参玉堂间陪讲殿徒以朴忠无饰孤耿自将附湜湜于泾清守嘐嘐于雨晦頼天焘煦旷日保全适以臣兄庠召自外藩复叅大政理所宜避地不处嫌稽首请间素言叙恳丐上还于禁籍得专侍于经帷伏䝉尊号皇帝陛下见谓由衷特从换秩罢兹要近处以清闲拂仳儗之尘容䕃蜎之宝宇伏况臣出入三嵗便蕃五迁四叨学士之名罕见从官之比虽素领焦秃病干尫癯器极斗筲之容利止鈆刀之割尚当勉懦为立续短禆长傥有补于涓铢矢不忘于陨踣谢加端明表宋祁乘塞无状増秩䝉褒赐予侑颁心颜交靳伏念臣才弗振俗仕偶逄时备内朝臣十有六载学不足膺天子之问文无以代王者之言遂图外迁冀云少补惟定武一道直契丹右廷咸平以来号劲兵处自夏竦分建四帅韩琦始领九州节制中军部分诸将琦既进律臣实代居以一介懦儒当万夫要任谊难辞剧奋靡顾愚然臣所习者艺文未晓者军旅用非所习虽勤而弗效责于未晓故技有必穷用是再朞居无底绩在法云殿惟黜是宜敢谓尊号皇帝陛下悯久戍之劳排彼譛之侈虽远犹録谓拙可矜收云阁之故资着丹殿之新籍仍秩经省未易守藩丛沓徽章夸嫮鄙邑重降严㫖切却让封臣亦内揆愚心旁谂公议若循礼叠请则恐涉不诚或固节还恩又似规早罢不有麄使谁扞边疆例格除音孰尊宠数輙昧涯分祗服器色日三省以自营身九殒而奚报但臣所念者边务至重虏诈益滋得人失人系今日轻重知己知彼为天下安危而有司特用苛法相挻守臣类以生事为解封侯畏怯不敢揺手仓库虚乏正可寒心建明累上而朝省未从姑息小亏则谤嚣立至况臣衰晏素自憃冥判无成功徒忝休命望审择于豪俊俾临统于方隅设张远谋羁制骄狄因罄敷于感臆窃附列于瞽言朔垒地卑君门天阻被符蠲谒揽绶知荣代陈州章相公乞致仕第一表宋祁臣闻器有所极强之者必颠志有所安违之者将败是故智士不穷量以邀受仁君无咈愿以责功内顾危悰敢援兹喻伏念臣姿力驽下术略迂踈䝉幸中人之材待罪宰相之府宠与时进负随日深谋谟弗良彫紊相踵羗夏有未缨之丑闗陜多无聊之人盗跳梁篁酋煽结杼轴罄于编戸杅皮蠧于远方上贻焦劳外讙谤诮咎不臣执罪将孰归比者荐沥肝膺愿乞骸骨冀䝉不职之窜以之辜尊号皇帝陛下包纳荒遐亲喻戒敇须讫郊丘之享乃许印绶之还褒亮所加谆慈兼至臣此时外迫大谊中忘至愚敢优游以自安輙皇恐而视事然而智虑浅局年鬓頽侵短臂屈长袖之前疲足困新覊之左腼然尸位倐又弥年所頼陛下以百姓为心天下为度舍末争而纳戎帐之欵捐滞积以抚辽衽之和克展上仪遂布鸿庆永惟横目之庶方就覆盂之安臣之及兹可谓天幸过此不止其如罪何虽大度之见容在舆议之难遏抑又闻当退而进者悔必及宜黜而用者伤必多髙位乃身殒之媒厚禄为衆怨之舎借令臣冒厥明戒苟留上司玷廊庙之仪形被史家之贬戮死有余咎仁弗忍为伏望察如丹之诚怜指景之暮遂容纳政早获省私亦不必穷喋喋之言乃垂开可惜龊龊之谨妨用俊良䖍冀曰俞誓无但已乞致仕表张方平窃以大君保息之慈人之老者疾者得所养治国经常之制仕之进者退者惟其宜不堪陈力之劳爰上乞骸之请诏下降天㫖未俞臣闻委质大方前经明训自古不得谢者在礼虽或有之然皆徳业髙贤功勲夙望邦家倚以为重中外頼之为安加恩所以特优被宠诚为无愧是以义全大体衆罔间言如臣徒以空踈早䝉简擢事猷弗建报称蔑施遽及衰疲遂求引罢而更滥当渥命遥领眞祠位陪执政之班禄倍大夫之秩职忧靡预官责不加上紊彛章俯慙私倖敢循旧典谨复自陈伏惟皇帝陛下一气均私大圆丕冒匹夫自尽各伸所志之微万物由庚皆受曲成之赐俯谅䖍勤之恳特垂开可之恩精骛紫宸犹结望云之恋迹还白社终怀乐圣之心服阕谢复官表孙沔苴麻之服方尔外除纶綍之言骤然下及矧不移于旧序仍获处于近联拜赐之深窃宠为甚伏念臣出自单绪偶阶盛时无近强之依以进身惟清素之业以自立曏由宸眷升渐禁涂固常入备諌员出分使委虽明目张胆内屡输于忠言而竭力勉心外未扬于民最旋以边烽小警王师有为朝廷擢于常僚假以烦使兵储之寄固已屡更边帅之权亦尝冒处歴践数任甫逾七年转漕非能偶刍粟之充给招怀寡术幸部落之妥安以慈亲之耄期益精力之衰耗力陈愚素仰渎宸聪恳辞益部之行适遂秦都之请故虽尝拜命曽未莅曹果家难之纒哀奉灵舆而归葬偶全余息以毕通丧生意蔑然荣望已矣此盖伏遇皇帝陛下恢天地容盖之徳广日月照临之明以犬马之劳曽屡膺于駈策而涓埃之益尝有补于髙深降中㫖以召还俾参华于旧贯复援小铨之秩再跻延阁之荣敢不谨脩吏方勤瘁王事昔焉为养尚当避危而就安今也既孤自可以身而许国誓图大效庶荅鸿私扬州谢上表刘敞一介之材善无所取千里之地任为不轻仰戴恩华退増慙惧臣闻事上之行莫若爱君爱君之臣莫重去国汲黯遗言李息望之致意本朝古今美谈贤哲余事况臣本以薄技遘兹昌辰幸得出入周卫之中优游侍从之末持槖簮笔庶乎寡尤带劒佩衡足以自効岂其轻去严密之奉偷得便安之私盖引嫌避亲中外着令因事补吏朝廷通规幸䝉赐可之书殆殊共治之选伏遇皇帝陛下天广容物圣资尽人揆其忠诚非有违象魏之意察其浅识犹足寄民社之安沛然徳音委以符竹敢不勤恤人隐奉宣上恩自饬固陋之心庶几乐易之政谢加学士表刘敞常人之情得所求而喜智者之虑过其任而忧今边备虽严帅责差易学者虽衆儒选实难岂有贪就应声之求忽忘非分之任怔忪失据欣惧兼怀固欲辤荣不获承命伏念臣猥以薄技起于诸生内之无子产润色之才外之无山甫将明之用久典训诰荐临藩垣七年于兹微效不立犹以陪外廷之末闻长者之风间䝉分章平议臣之奏时引大体正宗庙之仪苟图纳志非敢迕物然而谗人饰词以巧诋法吏挟怨以中伤当是之时几无以免圣心先觉公议尚存浸润之説不行震惊之衆为止风波可畏天幸实多内私自怜惧久得罪輙匄千里之寄庶警一麾之行不谓尊号皇帝陛下生成曲全覆露无已进预金华之讲増重儒林之光委以西州适其素愿望非所及幸不可涯夫匹夫一饭之恩庸士然诺之信犹能捐生出死成功立名况臣连数十城之封兼四千石之重于以宣明威信抚养细民尽其愚忠庶无大悔以此图报敢为虚言贺皇长子封公表王拱辰建亲授社屏翰于王家封子维城安彊于国干诞扬休命敷告群伦均海㝢之欢心洽朝廷之大庆窃以宗藩钖瑞贤戚分疆周列侯邦半诸姫而启土汉有天下非刘氏则不王皆所以滋大本枝维持京室绵鼎数于穹壤固庙祏于山河属我熙朝益隆茂典恭惟皇帝陛下纂承皇序恢阐洪图善迪孙谋遹遵祖构乃眷元良之重已昭歧嶷之英肇启南圻崇加上衮离明震豫知帝绪之无疆海润星晖戴吾君之有子臣居留近甸迹远髹墀侧听恩章举増抃怿永兴谢上表司马光荷恩至重任责尤深巡抚吏民敷宣诏令臣识虑闇浅规为阔踈唯知愚忠屡贡狂直奉事三世操守一心间以齿髪浸衰疾疹交集曽靡论思之効久汚侍从之班既无补于本朝祈自安于散地不图睿泽更委名都虽要重之权自知不称而烦剧之地难以固辞受命以还措躬无所朅来就道甫尔到官维此咸秦昔为畿甸山川清美土地膏腴论其平时诚为乐土在于今日适值凶年经夏亢阳苗青干而不秀涉秋淫雨穗黒腐而无收廪食一空家乏盖藏之粟襁负相属道有流离之人老弱怀沟壑之忧姦猾蓄萑蒲之志正宜安静不可动揺譬诸烹鱼勿烦扰则可免糜烂如彼种木任生殖则自然蕃滋谨当策励疲驽雕磨朽钝智力所及勤瘁无辞虽复失位危身终不病民负国庶几小补用荅大恩进资治通鑑表司马光先奉勑编集歴代君臣事迹又奉圣㫖赐名资治通鑑今已了毕者伏念臣性识愚鲁学术荒踈凡百事为皆出人下独于前史粗尝尽心自㓜至老嗜之不厌每患迁固以来文字繁多自布衣之士读之不徧况于人主日有万㡬何暇周览臣尝不自揆欲删削冗长举撮机要取闗国家兴衰系生民休戚善可为法恶可为戒者为编年一书使先后有伦精粗不杂私家力薄无由可成伏遇英宗皇帝资睿智之性敷文明之治思歴览古事用恢张大猷爰诏下臣俾之编集臣夙昔所愿一朝获伸踊跃奉承惟惧不称先帝仍命自选辟官属于崇文院置局许借龙图天章阁三馆祕阁书籍赐以御府笔墨缯帛及御前钱以供果饵以内臣为承受眷遇之荣近臣莫及不幸书未进御先帝违弃群臣陛下绍膺大统钦承先志宠以冠序钖之嘉名每开经筵常令进读臣虽顽愚荷两朝知待如此其厚陨身丧元未足报塞苟智力所及岂敢有违㑹差知永兴军以衰疾不任治剧乞就冗官陛下俯从所欲曲赐容养差判西京留司御史台及提举嵩山崇福宫前后六任仍听以书局自随给之禄秩不责职业臣既无他事得以研精极虑穷竭所有日力不足継之以夜徧閲旧史旁采小説简牍盈积浩如烟海抉擿幽隐校计毫釐上起战国下终五代凡一千三百六十二年脩成二百九十四巻又略举事目年经国纬以备检寻为目録三十巻又叅考群书评其同异得归一涂为考异三十巻合三百五十四巻自治平开局迨今始成嵗月淹久其间抵捂不敢自保罪负之重固无所逃重念臣违离阙庭十有五年虽身处于外区区之心朝夕寤寐何尝不在陛下左右顾以驽蹇无施而可是以专事鈆椠用酬大恩庶竭涓尘少禆海岳臣今筋骸癯瘁目视昏近齿牙无几神识衰耗目前所为旋踵遗忘臣之精力尽于此书伏望陛下寛其妄作之诛察其愿忠之意以清闲之燕时赐省览监前世之兴衰考当今之得失嘉善矜恶取是舍非足以懋稽古之盛徳跻无前之至治俾四海群生咸䝉其福则臣虽委骨九泉志愿永毕矣谨奉表陈进以闻蕲州谢上表吕诲三谏则逃敢隳大节一麾出守诚自寛恩举族均荣毕身知愧伏念臣戆冥所忠朴是存笃于爱君惟知尽道向议称亲之礼屡形継统之言岂期佐佑之臣首违经义遂启异同之论上惑宸聪暨颁慈寿之手书仍用定陶之故事朋姦之衆盖希宏博之要荣致主之谋不耻哀桓之乱制业虽已具理有未安臣忝备宪司正当言责既不能排斥邪佞将何以振肃纪纲心匪石以徒坚力回天而莫得容身隳职公议何逃拒诏去官万死宁赎而頼陛下至明委照全度兼容属当求治之初务广纳忠之益言虽忤㫖察其所向之诚罪不主名施以惟轻之典授符淮旬画壤江壖鱼稻之饶寔惟纾缓民社之重获展勤劳天幸丛来国恩弥渥退思补过愈精夙夜之䖍知无不为更励始终之节仰酬洪造誓竭颛愚奏乞致仕表吕诲臣輙罄愚诚上干宸慈伏况微臣本无宿疾偶值医者用术乖方殊不知脉候有虚实隂阳有逆顺诊察有标本治疗有先后妄投汤药率任情意差之指下祸延四肢寖成风痺遂艰行步非祇惮炙盭之苦又将虞心腹之变势已及此为之奈何虽然一身之微固未足惜其如九族之託良以为忧爰思逃禄以偷生不俟引年而还政顾惟素志几负明时力岂不足诚岂得已况恃睿监夙谅孤忠进非左右之容退知荣辱之分与之全节示以曲成臣不避再烦天听欲乞致仕仍不愿改官早赐开可臣无任吁天恳激之至潭州通判谢上表唐介始窜岭南人皆谓之必死及迁湖外恩实出于再生仍复前官俾闗郡政仰叨成命増激微衷窃念臣寒素立身孤直无援歴官再纪才贰郎曹入朝踰年幸兼风宪臣自以逄圣明之治当言责之司祗知忠义以事君不顾患祸之及已凡所上奏必尽至公流軰为臣寒心姦邪见臣切齿臣本欲为耳目于陛下勉副简求不能效鹰犬于他人以希进用心虽无媿迹已甚孤属权臣之擅朝肆已私而害政輙输忠欵冀补涓尘陛对之间未能悉意天威之下卒莫自明得罪一时窜身万里流离远道殆及朞年摈弃遐荒分甘散秩岂谓皇帝陛下存国大体察臣愚忠欲招諌者之言免为后来之诫三推皇泽特与一官以邕广之冦攘择湖湘之守倅俾从征筦得佐郡符然臣粗识义方薄知臣节纳忠获罪顾百谪以诚甘尽瘁报君虽九死而不悔谨当益勤官守以助军兴夙夜以思冀免于败事毫分有补少荅于大恩贺册贵妃表王安石寖盛之礼发于宫闱驩康之声播于寰海伏惟陛下考古之宪刑家以身乃资妇徳之良俾贰坤仪之政盖闗雎之求淑女以无险诐私谒之心鸡鸣之得贤妃则有儆戒相成之道于以求助不专为恩臣生逄明时窃观盛事祝圣人之多子輙慕尧封思令徳以式歌岂慙周雅贺生皇子表王安石嘉庆系传欢欣揔集臣歴观古昔诞受福祥厥配天所以久长乃有子至于千亿伏惟皇帝陛下凫鹥之雅媚于神祗芣苢之风燕及黎庶弓韣嗣燕禖之报旐旟仍罴夣之祥无疆惟休永保桑包之固百室大竞方观椒实之繁臣尝污近司久尸荣禄特荷殊怜之至岂胜窃喜之深又表王安石皇运郅隆天枝弥茂照临所暨鼓舞攸均臣闻史纪文庆之延岂惟十子诗歌姒徽之継爰至百男肇敏于脩乃繁厥祉恭惟皇帝陛下道冒区宇徳冠往初品庶䝉休既飨和平之乐神灵钖羡果膺蕃衍之祥臣尝污近司备叨殊奖以宿痾而自困欲旅进以无阶又表王安石祉扶宗祏庆袭宫闱凡预照临惟胥鼔舞臣闻有秩秩幽幽之徳所以考室而见祥有诜诜揖揖之风所以宜家而多子克参盛美允属昌时伏惟皇帝陛下膺命上天绍休烈祖本支方茂用光世徳之求功业能昭永頼孙谋之燕遹来追孝申钖无疆臣久玷恩私外叨属任四方来贺望双阙以无阶万福攸同抚微躯而有頼又表王安石宫闱嗣庆寰海交欣凡逮戴天惟均击壤臣闻螽斯之言衆子是为王者之诗华封之祝多男亦曰圣人之事恭维皇帝陛下绍祖休显宪天昭明致文武之忧勤成尧舜之仁孝宅师无竞莞簟之寝既安传类有祥弓韣之祠屡应诒谋方永钖羡用光臣託备藩维叨承睿奖不显亦世家实预于荣怀于万斯年心敢忘于庆頼漳州进珠表王冕宋大中祥符六年春冕自庐陵移典是郡越明年三月龙溪属邑民丘于九龙溪网鱼得珠一颗围濶三寸七分中有小珠七颗如七曜次如七曜者不可胜数县弗敢留条珠之始于郡冕熟而视之殊大欢忭即日召厥属官以验之复相称庆曰夫珠至宝也王者徳至泉则出今天子仁且圣方以寛慈被天下宜乎珠之出奖圣世又珠之为物也其色莹净明清乃化民之象也于是列表以进寻奉勑书以旌至宝冕既叨为政能获斯寳又惧是事泯絶于后刋之贞石于公㕔之左用传于永永耳臣冕言臣闻皇猷允塞天乃效祥圣徳升闻地不藏宝前件珠得非虵口产异蚌胎有感必通生自烟潭之内无胫而至忽居宝肆之中荧煌外散于月华皎洁内含于星彩兹盖皇帝陛下斋庄奉道清净化民体干极以握符致坤灵而荐瑞遐稽信史迥殊照乘之光洞究祥经弗类媚川之色臣握兰郎署剖竹侯封幸逄江海之珍难藏外郡愿继梯航之贡干黩内廷臣无任瞻天恋圣激切屏营之至皇朝文鑑巻第六十五皇朝文鑑皇朝文鑑卷第六十六皇朝文鑑巻第六十六表谢知制诰表王安石江宁府谢上表王安石谢翰林学士表王安石谢赐对衣鞍马表王安石谢赐第安国及第表王安石进脩南郊式表王安石王安石乞御正殿复常膳表王安石第二表王安石谢东府赐御筵表王安石乞罢政事表王安石乞退表王安石第二表王安石贺周徳妃及魏国大长公主礼成表王安石贺冬表王安石乞宫观表王安石贺赦表王安石贺正表王安石谢朱炎传旨令视事表王安石谢加南郊恩表王安石贺景灵宫奉安列圣御容表王安石贺南郊礼毕表王安石辞南郊陪位表王安石谢免南郊陪位表王安石辞明堂陪位表王安石谢加食邑表王安石广徳军谢上表钱公辅谢知制诰表王安石髙华之选欲报常艰固陋之身以荣爲惧窃以自古招智能之士因使爲侍从之臣岂特頼其虚名谓能华国盖将收其实用相与致君矧号令文章之为难而讨论润色之所寄苟失职不称则为时起羞伏惟皇帝陛下躬上圣之资抚久安之运趋时有救弊之急守器有持盈之难当得俊良使备遗忘则典司明命出入禁门一有瘝官尤为累上臣羇单贱士鄙朴常人仕初有志于养亲学遂不专于为已比更烦使稍窃谬恩内怀尸禄之慙仰负食功之意又䝉採擢以至超踰盖君之视臣不使同犬马之贱则下之报上亦欲致冈陵之崇况臣少习艺文粗知名教遭逢一旦度越衆人唯当尽节于明时岂敢止怀于私计江宁府谢上表王安石稽违诏令经涉嵗时先帝登遐既不获奔驰道路陛下即位又未尝瞻望阙廷所忧后至之刑诛敢冀就加于官使虽知黾勉尚惧颠隮盖闻因任以责群材原省以通衆志厥或抱能而可用则虽负疾而见容如臣者逮侍先朝叨官外制惓惓许国虽有愚忠役役随人但尸荣禄衔哀去位婴疹弥年望絶龙光分投冗散伏遇皇帝陛下绍膺尊极俯烛幽微延之以三节之严付之以十城之重比縁禋祀特有褒封申命曲加因邮拜赐唯是土风之美素无犴狱之烦久寄託于丘坟粗谙知其闾里念虽闭合殆弗废于承流以造朝或未妨于养疾矧恩勤之已迫且逊避之不容敢不少尝体力之所任祗奉诏条而为治冀逃大戾仰称殊私谢翰林学士表王安石臣闻人臣之事主患在不知学术而居宠有冒昧之心人主之蓄臣患在不察名实而听言无恻怛之意此有天下国家者所以难于任使而有道徳者亦所以难于进取也学士职亲地要而以讨论讽议为官非夫远足以知先王近足以见当世忠厚笃实亷耻之操足以咨诹而不疑草创润色文章之才足以付託而无负则在此位为无以称如臣不肖涉道未优初无荦荦过人之才徒有区区自守之善以至将顺建明之大躰则或踈阔浅陋而不知加以忧伤疾病久弃里闾辞命之习芜废积年黾勉一州已为忝冒禁林之选岂所堪任伏惟皇帝陛下躬圣徳承圣绪于羣臣贤否已知考慎而于其言也又能虚已以听之故聪明睿智神武之实已见于行事日月未久而天下翘首企踵以望唐虞成周之太平臣于此时实被收召所以许国义当如何敢不磨砺淬濯已衰之心䌷绎温寻久废之学上以备顾问之所及下以供职司之所守谢赐对衣鞍马表王安石出大庭之显服束以精镠引内廐之名驹傅之错采隆恩所逮朽质知荣窃念臣弱力浅闻久忧积疹中预从官之选外分守将之权仅免谴诃更䝉收召论思润色曽莫効于微劳衣被服乗乃前叨于异数此盖伏遇皇帝陛下醲于庆赏详在招延因示眷怀使知奋励誓竭愚忠之报冀无虚授之嫌谢赐弟安国及第表王安石隽乂之求外覃草野龙光之施首逮门庭窃以躬国论听断之烦而察知孤远之行略门资贡举之法而㧞取滞淹之才山林之所诵説而难遭闾巷之所惊嗟而罕见伏惟皇帝陛下恊徳穹昊比明羲和博临四方洞照万物如臣同产为世畸人少遭闵凶自奋寒苦虽强学力行粗有时名而少偶寡徒㡬絶荣望岂期圣听俯及幽潜遂使穷途坐陞华宠奖以诏书而试艺赐之科第而命官禄不逮亲既永乖于养志仕非为已当共誓于捐躯进修南郊式表王安石郊丘事重笔削才难猥以微能叨承遴选盖闻孝以配天为大圣以享帝为能越我百年之休明因时五代之流弊前期戒具人輙为之骚然临祭视成事或㡬乎率尔盖已行之品式曽莫纪于官司故国家讲燎禋之上仪而臣等承撰次之明诏迨兹弥嵗仅乃终篇犹因用于故常特删除其纷冗恭惟皇帝陛下躰圣神之质志文武之功嘉与俊髦灵承穹昊物方鬯茂以荐信而无慙人具昭明知因陋之为耻固将制礼作乐以复周唐之旧岂终循诵习传而守秦汉之余则斯书也譬大辂之推轮与明堂之营室推本知变实有考于将来随时施宜亦不为乎无补谢男雱除中允説书表王安石恩骤加于私室多所超踰事或累于公朝诚难冐昧仰烦睿训曲喻至怀永惟眷奖之殊实重兢慙之至伏念臣首叨召节得侍词林随被賛书使陪经幄稍更嵗月莫补涓埃窃观上智之日跻内讼浅闻而知困况如贱息厥有童心尚迷钻仰之方岂称招延之礼恕已量主非敢以私而自嫌为官择人顾虽成命而宜改輙布可辞之义上干难犯之威伏惟皇帝陛下屈躰优容垂精宠荅谓大人照临之道广当养以䝉意小夫诵説之智专遽忘其贱褒称备厚训饬加严揣实未安寄颜有恧重念自古君臣之相与未有如臣父子之所遭盖当用儒之时尤难讲艺之职典谟方御实参备于讨论诰誓未终已继叨于奖擢获世官于闾巷嗣家学于朝廷自非忘躯何以报国知人而官以哲慨已误于明扬委质而教之忠誓永肩于素守乞皇帝御正殿复常膳表王安石阳春生物偶霑泽之稍愆睿虑恤民遽侧身而自抑徳已修于消变数或系于非常当服彛仪用安群下恭惟皇帝陛下大仁博施神知曲成躬忘旰食之劳坐讲日新之政四时协序万物致和适当化养之辰宜得涵濡之泽少违常候深轸清衷退师氏之正朝约大官之盛馔仰窥谦徳志在闵民然而遐虏来朝当即法宫之位诞辰入庆合陈燕爼之珍事有所先礼难偏废伏愿仰回渊听俯徇舆情夙御九筵之居并羞十合之具上以全于国躰下以副于臣诚第二表王安石时泽偶愆屡勤斋祷圣衷愈励曲尽焦劳将损已以召休因退次而贬食列陈剡奏尚阙嗣音在臣列之靡遑伏帝阍而再扣恭惟皇帝陛下躰居离正徳禀干刚期揉俗以致康尝纳隍而兴念七载于此继获丰穰一春而来或罹愆亢皇慈深轸群祀徧修恐狴犴乖则亲虑其囚惧黼黻美则躬变其服仍损内饔之举兼虚正宁之朝然而礼贵从宜事难泥古而况甫临诞节交举庆仪有列辟拜万年之觞有殊俗修两朝之好苟亏彝制难副群情伏望少屈渊衷特从诚恳大临广厦日御常珍亲事法宫廓宣于政治惟辟玉食昭示于等威仰以慰两宫之慈俯以安群下之望谢东府赐御筵表王安石恩厚不赀诚先贤之务称顽㝠无以欲报国而知难臣等过以凡材并膺殊选久壅贤路上孤圣时伏惟陛下谋徳在容求仁以恕谓大臣方宣劳于王室则人主当加恤其私家发使禁闱之中伻视魏阙之下取才置臬皆断于睿谋成事告功不烦于宰旅重纡衡盖周视庭除申以中人喻之良月使及日辰之吉即于堂寝之安辍车府之傍牵载其帑重移饔官之烹割侑以鼓歌欢更逮于迩臣宠先加于小已隂阳或谬未知爕理之方风雨其除徒頼帡幪之赐乞罢政事表王安石私怀恳至已具布闻圣训丁宁未䝉开纳敢冒崇髙之听再输悃愊之情臣闻任贤之方要其有用陈力之义止于不能苟弗集于事功且重罹于疹疾岂容叨据以累明扬伏念臣猥以孤生亲逢盛世昧于量已志欲补于休明失在信书事浸成于迂阔每烦衆论上慁圣聪久知素愿之难谐继以积痾而自困辞而去位庶逃窃食之诛勉以就工重荷包荒之徳虽贪顺命终惧妨功伏望皇帝陛下闳度并容大明俯烛特垂矜允俾遂退藏如此则孤进之身获全生于末路具瞻之地得改命于时材乞退表王安石臣忠于为国故进而能致君恕以及人故病则闵劳以事此今昔共由之通义实上下相与之至情敢触冒昩之诛冀䝉哀矜之听臣受才鄙劣遭运休明陈愚或㑹于圣心承乏遂尸于宰事谋谟浅拙谩不见其有成操行陵夷又或㡬于无耻久宜辞位尚苟贪恩岂图养拙以乖方重以瞀昏而废务粗尝陈列未获矜从黾勉以来浸滛遂剧大惧典司之旷上烦程督之严伏惟陛下询事考言循名责实或辍夜分之寐常临日昃之朝万方黎献之多略皆祗辟三事大夫之守岂可癏官仰冀髙明俯昭悃愊念其服劳之久愍其婴瘵之深及未干鈇钺之时令遂觧机衡之任岂特少安于私义兹惟毕恊于师虞第二表王安石圣恩所及有隆天重地之施私义未安有深渊薄冰之惧窃惟成汤髙宗之世有若伊尹傅説之臣其道则格于帝而无疑其政则加乎民而丕变后惟时乂相亦有终迨乎中世之陵夷非复古人之髣髴忠或不足以取信而事事至于自明义或不足以胜姦而人人与之为敌以此乘权而久处孰能持禄以少安此臣之虑危于居宠之时而昧死有均劳之乞况于抱病浸以癏官伏惟陛下道与日跻徳侔干覆哀一夫之失所乐万物之皆昌矧夫眷遇之优即已勤劬之久宜䝉善贷使获曲全赐其疵贱之身假以安闲之地则敝车无用犹可具于劳薪弃席未忘或再施于华幄贺周徳妃及魏国大长公主礼成表王安石明告治庭宠颁恩册家邦之庆海宇以欣恭惟皇帝陛下荷天闳休若古丕式自祢率而尊祖备极灵承谓姉亲而先姑特加徽数改钖厥壤増褒所生大号已孚庶言惟允臣久尸荣禄窃睹盛仪胪传虽异于九賔率舞尚同于百兽贺冬表王安石隂偕物极阳与朋来推历玩占乃见潜萌之信躰元御辨以知敦复之中恭惟皇帝陛下舜孝禹功文谟武烈茂对时之福嘏灵承旅以寿康臣久冒朝荣外叨方任弗预称觞之末岂胜存阙之深乞宫观表王安石筋骸衰薾仅有余生肝膈精微简在圣听岂图宠奖未赐矜从輙冒威尊更输情素伏念臣久妨机要初乏涓尘苟免庶尤实荷恩私之至敢縁多疾更尸名器之崇比辱使轺俯宣诏㫖深惟策励仰称龙光而况病瘵有加疗治无损辞荣家食乃为理分之宜干泽自营尚恃眷怜之旧伏惟皇帝陛下衡听万事器使衆材念其黾勉之终难假以便安而少愒庶完躰力图报毫分贺赦表王安石精意上昭神灵底豫茂恩旁畅夷夏浃和臣闻道以飨帝为难礼以配天为至有秩斯祜唯四表之欢心胡臭亶时匪九州之美味自古在昔若圣与仁厥遭昌辰乃覩熙事恭惟皇帝陛下迈种三徳敷奏九功率吁奉璋之衆髦肇称奠璧之新礼庙笾致孝郊血告幽诚既格于穹旻福遂均于品庶振忧矜寡原宥眚烖第五玉以褒封善人是富发三钱而庆赐贱者不虚天其居歆人以唿舞臣夙叨宠奖亲值休成虽无预于骏奔实不胜于窃抃贺正表王安石宝歴无疆嘉生有俶门宪始和之象庭充元㑹之仪伏惟皇帝陛下膺保永图茂绥纯嘏抚五辰而致顺毓万物以皆昌臣久负异恩尚撄衰疾瞻云焕烂欣逄舜旦之华击壤逍遥乐得夏时之正谢朱炎传圣㫖令视事表王安石使指遄臻训词俯逮敢图衰疾尚悞眷存伏念臣曲荷搜扬久孤付属有能必献未尝择事而辞难无力可陈乃始吁天而求佚然方焦思有为之日以此怀恩未报之身苟营燕安岂免慙悸伏䝉陛下人惟求旧义不忘遐乃因乘轺赋命之臣更喻推毂授方之意踦履无用诚弗忍于弃捐朽株匪材尚奚胜于器使永惟奖励徒誓糜捐谢加南郊恩表王安石解泽旁流明纶俯被永惟叨昧深以兢荣窃以时郊丘之承所以尊上帝畴官邑之赐所以富善人盛福靡专至恩惟称臣久尘要近上累昭明方玉辂之亲祠以铜符而外守逮均休庆例获褒嘉此盖伏遇皇帝陛下以平施于万方无遐遗之一物矧䝉图任之旧特荷奖知之深祗服训辞敢忘报礼贺景灵宫奉安列圣御容表王安石新一代之上仪极二端之美报经始有俶实自睿谋欢成无疆乃惟衆志窃以閟宫鬼享周特腆于姜嫄原庙神游汉独隆于髙帝远或遗祖近止及亲恭惟皇帝陛下服卑而即功食菲以致孝严祖宗之衆像依仙释而异宫馆御因时初岂忘于苟简修除备物乃有待于纯熙宸宇祕严扁榜崇丽祼献式序妥侑维时藐然往初孰此伦拟臣久尸荣禄尚负宿痾闻釐事之既成与群情而偕乐贺南郊礼毕表王安石精明条逹神睠顾而依怀膏泽川流人欢唿而蹈厉臣闻语孝之至莫大于配天议礼而轻不足以享帝能举釐事实归圣时恭惟皇帝陛下鸿图已昭康年屡应奔走笾豆有董正之治官洁丰粢盛有厎慎之财赋礼成谷旦恩浃绵区虽洛诵之休明尚难譬称岂儿寛之浅讷能尽揄扬臣夙荷慈怜方婴衰瘵望九賔之绅笏独远句传狎百兽于山林犹知率舞辤南郊陪位表王安石万国骏奔炜上仪之殊观一夫幽屏叨明命之特招伏念臣窃禄已多冒恩最渥自致惓惓之义实有素情再瞻穆穆之容岂非荣愿而薾然暮景婴以沉痾伏畎畆以负薪于今未已侍坛垓而践豆用此为妨谢免南郊陪位表王安石蝼蚁惓惓上于旒扆云天颢颢俯贲丘园臣惫矣微生頽然暮齿冒恩鼎食非坚卧以为髙承命旌招宜骏奔而反后顾縁衰薾致隔清光伏䝉陛下特赦尤违曲垂念听蔀昏难望尚延舜日之华荒翳易遗更获尧云之润辤明堂陪位表王安石合宫丕享寰宇骏奔冒被优诏之加使陪显相之末伏念臣投身荒远上负眷怜企踵禁严久劳鉴寐况宗祁之盛礼辱号召之明恩当即办严岂容辞疾而沉㝠浸剧黾勉实难心若子牟虽每存于魏阙身如杨仆乃自外于汉闗谢加食邑表王安石显相郊宫固宜宠奖旷居田里乃滥褒加伏念臣尚负宿痾久尸荣禄无可论之薄效有未报之隆恩方国明禋庶工祗载奉璋执豆旅币献琛具输奔走之劳独抱滞留之叹岂图踈逖亦冐宠光此盖皇帝陛下荷休骏厖歛福敷钖故虽幽屏弗以遐遗身每被于慈怜心更忘于勤策广徳军谢上表钱公辅广官罪大夺位秩者弥年享帝恩隆回雷霆于数日籍还省部身忝军牙祗荷宠灵伏深感惧伏念臣江湖贱士岩穴孤生出逄圣辰升备法从学非深造粗能明致治之方心不苟容姑欲罄事君之节义当有在虽富贵诱之而不回职所宜言虽斧钺威之而益厉果由官守遂正典刑放之穷山所以苦其心志授之散秩将以饿其躰肤期没齿于蒿莱敢希荣于轩冕岂图寛宥尚被采收死灰谁谓乎复然白骨安知乎再肉便乡守垒上冢还家百计安闲一身妥逸使其自请未必能然此盖伏遇陛下化极文明恩渐动植如天之覆远则弥周如日之中幽无不烛遂容驽质猥玷鸿私况是桐川独居江左俗虽僻陋而称风物之良地虽褊迫而有山林之胜养兹不肖孰曰匪宜惟修省所以饬躬惟忠勤所以报国有民有社固恪奉于训词为子为臣方益坚于素节誓殚犬马仰荅龙光皇朝文鑑巻第六十六皇朝文鑑皇朝文鑑卷第六十七皇朝文鑑巻第六十七表谢南郊加恩表王珪谢皇帝罢谒太庙表王珪谢赐生日生饩表王珪谢赐生日礼物表王珪越州谢上表沈文越州谢上表元绛谢致仕表元绛定州谢上表吕公着河阳谢上表冯京贺煕宁十年南郊礼毕大赦表曾巩谢元丰元年歴日表曽巩谢翰林侍读学士表范镇谢致仕表范镇谢龙图阁直学士表宋敏求安州谢上表滕甫谢澶州签判表程颢代谢进和御诗奖谕表强至代都运赵待制谢上表强至代谢再任表强至谢南郊加恩表王珪奉二精之报方错事于崇丘猎三灵之流遂均釐于迩辅仰承嘉命俯惕孤衷伏念臣蚤㑹昌期进闻国论器虽狭于所用志常勇于有为属修郊庙之祠叨与公卿之议鸣钟在簴获际灵斿之娯纾佩埽涂亲承天步之恪曽乏秉文之助得观继圣之能逮敷钖于鸿休复过膺于宠数论非朝允恩实天隆兹盖伏遇皇帝陛下文辑阔希仁渐䟽逖因神推惠既被鱼之丰为己掠功何胜渊谷之畏尚勉殚于朴守期少谢于曲成请皇帝罢谒太庙表王珪近尝拜章以大庆殿将行恭谢天地之礼乞罢前一日谒太庙者伏以升燎于坛旣节徂郊之礼奉璋于室宜裁假庙之文俞音未回群听犹郁恭惟尊号皇帝陛下膺纯耀之烈抚休明之期盖神劳万务则气或盭和以徳交三灵则福亦旋感念保绥于鸿业思昭谢于髙穹廼涓路寝之居以象圜丘之飨粢盛芳洁璧玉华光方将陟配三后之灵导迎上帝之贶兹诚爲人子者孝之尽有天下者报之隆今复驰齐跸之严祗太室之荐窃恐雾露之气涉于宵衣舆马之音震乎天步则非所以承祖宗之爱来邦家之休臣等冒秉化钧获司熙典谓文之所损在于适时之变且事不敢勉诚以爱君之深冀专并侑之䖍愿弭先期之谒傥孚衆欲是契天心谢赐生日礼物生饩表王珪诏函俯暨台馈申颁絶衡弼之异恩动里闾之殊观伏念臣所怀蹇浅自奋羁单方少而孤每感劬劳之日其生也幸得遭熙盛之朝遂以区区投老之身而处赫赫具瞻之地舆图邦政固无经远之谋式燕私门更误养贤之礼此盖伏遇皇帝陛下宠绥近辟丕冒庶工谓君臣同体则忧乐宜均而上下相求则报施为重币缯实篚宠已厚于解衣饩廪盈庭愧有加于浮食敢不内竭朴愚之守上酬奖顾之深谢赐生日礼物表王珪圣言如綍有温厚于芝函邦钖自天发光华于蔀室荣踰素望愧溢常涯伏念臣以固陋之资被睿神之眷廼预尘于政路复冠列于台司嵗月峥嵘而屡更精力勤劳而莫讥谗于衆口愧功烈于前人逮兹苟完安有横冀载及桑蓬之序方深岵屺之思念莫报于劬劳敢饕承于恩礼良金烛乗严宝靮于天驹藻帛绚文杂华章于笥服岂繄蕃庶併及衰迟此盖伏遇皇帝陛下敦舜孝以仪民轸尧仁而冒物特厚柄臣之遇过朌御府之珍交孚曲记于贱生博爱乃容于滥觞拜汉廷之宠虽慙稽古之工报周雅之章愿上如冈之寿越州谢上表沈文通以亲为请得郡甚优越去宫庭介居江海就职之始抚心弗宁伏念维诸生知守前绪亲逄文治之盛冒尘科选之荣擢跻儒林遂执史笔学不足以逹治乱于顾问实难文不能以通古今于述作何有误出圣朝之遇进登侍从之涂黾勉备官逡巡待罪虽大恩未报岂敢便安其身顾私养弗充不胜进退之迫輙以诚乞既兹奠居幸溢于涯感无以喻此盖伏遇尊号皇帝陛下天地之徳覆载而无所不容日月之明照临而无所不暨故臣得遂其犬马之志安于藩翰之间况兹为州自昔建国连带数郡之广总齐万兵之权有可以为当无所苟尚寛东顾之虑少获万分之心越州谢上表惧分符右特荷保全仰服恩章惟知感涕伏念臣习知忠谊窃慕功名歴事三朝行将四纪向自北垂之漕就更南粤之麾䝉临遣以丁宁敢遑安而留滞载驱长陆甫及半途忽闻羽檄之音谓有龙编之警横水明光之甲得自虚声云中赤白之囊倡为危扰动朝听震惊况臣守臣敢愆奔命风驰南海已久见于吏民日远长安盖未闻于章奏仰烦宵旰咨及臣邻谓获塞之急人且择才而代戍驱车万里虚出玉闗之门乘驷一麾幸至㑹稽之邸尚兼方面弥畏人言此盖伏遇陛下法道曲全等天丕冒以臣更事緜久备歴四方之勤知臣立朝最孤迥无一介之助涣然休命付卑价藩臣敢不训旅以严安民以静庶希乐易之治仰补熙隆之时衔赐不赀论生曷补谢致仕表元绛四载披诚蕲还于朝组九重垂听申钖于诏函预储宫之备官遂家林之佚老伏念臣衣缨衰绪樗栎下材再龀而孤仅能构思未冠而仕始务代耕懵儒术之逄原狃吏文之宿业歴官二世服劳四方䝉上圣之误知自东州而即召擢寘词禁进处冬官浸膺选衆之求窃贰赞元之任近藩出守遇潜邸之建旄别殿追还复露门之奉席遽周嵗律屡对威颜自惟癃朽之余每循止足之戒深辞圭绂冀就田庐齿孤鸣空怀疲恋藁骸如在正欲全归仰烦睿训之慈终窃愚衷之守不图宠眷加进荣阶存东宫保养之官仍西清严近之职効华封之祝圣伫见多男阶商皓之通賔愿䕶太子恩隆山岳感浃肺肝此盖伏遇皇帝陛下大道曲全至仁博施念师丹之垂老久已宣勤察卫绾之无他居常远耻越推渥涣获保初终诧里俗而有辉顾师言而至愧㝠鸿虽远正依天㝢之函容时藿未彫尚傃日华之明润逄辰知幸之死不忘定州谢上表吕公着尸荣右府无禆庙筭之竒假守中山复当阃制之重戴恩为惧䖍命以行遄届郡封恪宣条诏伏念臣降才谫薄植性懦愚学术不足以稽五谋之疑识虑不足以筹千里之胜特以百年旧族荷累圣不赀之恩一介微躯辱上主非常之遇夤縁宠渥更践清华晚收䟽外之孤踪擢替微㡬之要务奉天光而咫尺被圣诲之丁宁谓臣世服近僚有均休共戚之义察臣傍无厚援絶背公死党之嫌曲示优容俾思报效顾驽鈆之难强嗟蒲柳之易衰久预材司积有妨贤之畏洊祈麾寄更图陈力之方伏遇皇帝陛下躰虚静以储神极髙明而尽下俯矜素悃特霈俞音惟定武之奥区据朔垂之重地尚叨付委靡即弃捐仍进叙于文阶且兼华于祕殿併将厚意増贲旧臣况臣夙侍轩墀实司枢筦凡治军经武之要洎守塞御戎之宜日炙睿谋备观宸断逮兹临遣得以遵承谨当细大必躬夙宵弥励进不敢希功而生事退不敢弛备以旷官期不玷于误知庶少酬于鸿施河阳谢上表冯京久尘右地无补圣明坐窃迩藩尚寛罪戾恩私溢望愧灼兼怀伏念臣才不逮中智非经远特逢盛际再列近司擢之于寻常之中振之于颠危之下便蕃异数究极宠光龊龊备员仅能寡过碌碌成事无足论功徒肩许国之诚靡讲卫生之术曩婴疾疹殆至膏盲虽頼上医迄存余喘然而气血潜耗智虑早衰筋力乏于步趋耳目乖于听览勉从职事仍歴嵗时覆餗之讥已腾衆口乞麾之请遽恻上心矧惟右辅名都三城重镇水陆皆便次舎非遥食物具宜堂皇尤峻罕经于馆候讼牒希至于庭除加以时雨既优宿麦滋茂盗贼屏息闾里阜安不烦施为有便頥养此盖伏遇皇帝陛下天地容覆日月照临私臣以不报之恩谅臣有可矜之理终始眷遇进退保全顾何心颜敢爱躯命惟愿稍加药饵益近方书朝露未晞傥复还于旧观爝火不息誓更竭于精神贺熙宁十年南郊礼毕大赦表曽巩人之所归者莫如徳天之所享者在于诚其惟圣王克有全美伏惟皇帝陛下聪明稽古承继祖宗慈惠爱人抚临邦国有徧覆并容之大度有防微慎独之小心不从游畋不近声色无纷华盛丽之好无便辟侧媚之私嵗时吉蠲以承七庙左右顺适以奉两宫其功施于人效见于事则宅仁由义缙绅之徒成材于学校超距蹋鞠熊罴之旅养勇于营屯瓯窭汚邪之収充于仓廪闗石和钧之利阜于市㕓家有豫乐之声人无愁怨之色恊气所召休应自殊钩陈太微星纬咸若崑崙渤澥涛波不惊近则金石之音鸟兽欣跃远则干羽之舞蛮夷骏奔象齿旅于阙庭龙媒纳于闲廐是谓六府三事皆可以歌四海九州㒺不率俾盖巍巍而特起非琐琐之能闚前世议太山之封谋梁甫之禅者度崇比大畴克登兹陛下抑而不图谦以自牧以谓先后创业垂统其功莫得而名上帝隤祉发祥其徳无可以称思所以报一本于心故寅畏严恭积之有素而齐明薫祓进而益䖍在于物者不取其烦尽诸已者必求其实是以萧光之烈奏于宗祊柴燎之蒸焜于郊兆幽隐昭荅神灵顾怀无疆惟休方寖昌于万世不敢专享故敷钖于群元稽参典彝定着赦令弛张从理同异称情蠲罪眚而弃瑕疵録劳能而纵逋负显晦咸暨洪纎不遗万国之欢既交于沖漠一人之庆遂及于跂蠕孚于上下之间极乎帝王之盛臣被学最旧䝉恩寖深莫待甘泉之祠独叹周南之滞第从臣之嘉颂未效薄材望属车之清尘但驰远思谢元丰元年歴日表曽巩一远阙庭十移星歴顾彫零于齿髪无报𥙷于毫分伏惟皇帝陛下叙大禹之九畴齐有虞之七政隂阳寒暑罔不若时草木昆虫举皆遂性循用颁正之典宠诒分土之官臣幸备守藩预闻告朔去亲方远已惊嵗月之新许国虽坚更叹功名之晚惟躰在民之意庶禆及物之仁谢翰林侍读学士表范镇省中四禁忘误其一苟或有犯加罪不原猥䝉贷全犹借亲近内自循省以荣为忧窃以赏而受赏者若固有之善赏也罚而被罚者知自取之善罚也成王举鲁七百里之地以封周公周公拜于前鲁公拜于后而不以为泰者功所当也管仲夺伯氏骈邑三百没齿无怨言者罪所宜也伏惟皇帝陛下録社稷之功而赏加辅臣重书诏之失而罚及学士赏所当赏罚所当罚明命一出中外耸然因使天下之人晓然知先帝与子之明而群臣得君之庆臣于此时死固无憾况䝉再造使之更生者乎重念臣出乎远方孤陋朴讷臣子忠义则尝讲闻朝廷典章实匪练习果縁所短有玷斯猷不加萧斧之诛才换金华之职虽云薄责足警群伦且天地大恩固无论报之理而氷霜素节犹有持守之常愿坚初心以収来効谢致仕表范镇早衰多病得谢归休有命自天所容如地仰衔恩纪伏窃兢荣伏念臣本出孤生歴尘膴仕曽无报効虚积嵗月仕宦之年已更一世遭逄之幸实事三朝徒有愚忠以自信处虽曰乞身而去敢忘忧国之心因叙人言上干天听曲䝉寛贷未赐诛夷得于盛明之时以遂闲适之性伏惟皇帝陛下审持赏罚而一诿于公总秉权纲而不移于下集群议为耳目以除壅蔽之姦任老成为腹心以养和平之福跻民富寿措国康宁臣之至情实在于此谢龙图阁直学士表宋敏求推宸扆之误恩备禁涂之常从闻命荣抃省躬兢惶伏念臣性理憃㝠局致庸近猥縁承学之旧寖沐右文之风英宗皇帝拔自书林寘于词掖虽汲黯蚤进谬旅于隽游而萧育稀迁自安于拙分一叨奖㧞星纪仅周固尝励翼其心靖共所守顾命义以弗苟务忱恂而匪他以至陟諌臣之坡司史氏之笔还儒馆而尘丽正之职分使节而賛甘泉之仪益忻圣旦之亲逄莫匪台家之茂选而曲绥皇眷冒进荣阶谓臣尝事先朝典右曹之纶綍俾臣特陞延阁直西序之图书抚弃迹以重収帖宠名而差叙带环申钖诏检垂褒此盖伏遇皇帝陛下权纲大新恩断中出均天地之平施煦及陈荄回日月之余光丰于蔀室致兹窳器亦预清班敢不慎服官箴勤殚忠藴庶图来效少报洪恩安州谢上表滕甫屡致人言固宜窜殛曲䝉天造尚赐保全虽易守符仍叨善地士民纯秀㡬同广鲁之流风里俗驩康正值元丰之乐嵗安闲事简尸素为慙伏念臣本以愚儒出逄真圣首䝉国士之遇最在衆人之先便欲碎首以酬恩未知死所故尝指心而自誓惟有天知况事任既已徧更在人情宁不爱惜岂有固为缓纵自取颠隮惟日月之至明亮肺肝而必照矜怜旧物収置近藩而朝廷难废于公言故君父特存于大体稍从远外终不弃捐顾臣何人受恩若此此盖伏遇皇帝陛下神圣徧物清明在躬化覃无外之封疆仁及何知之草木况臣累更器使粗効愚衷眷此遗簮尝辱提携之末譬之行苇更收践履之余臣敢不祗奉简书服勤吏役虽桑榆之昃景将逼暮年而犬马之微诚犹思后效谢澶州签判表程颢论议无补职业不修国有典刑罪在诛戮曲䝉宏贷仰荷洪私期于糜捐莫可报谢臣性质朴鲁学术空虚志意粗修智识无取陛下讲图大政博谋群材过听侍臣之言猥加风宪之任臣既遭遇明圣亦思誓竭疲驽惟知直道以事君岂忍曲学而阿世屡进阔疎之论愧非击抟之才徒尝刳沥肺肝曽无禆补毫髪既不能䋲愆紏谬固不愿沽直买名岂敢冐宠以居惟是奉身而退自劾之章继上阖门之请深坚天意未回宪章尚屈更奉发中之诏俾分提宪之权不惟沮诤论之风亦惧废赏刑之实力形奏述恭俟诛夷此盖伏遇皇帝陛下极天清明普日临照洞正邪之心迹辨真伪于幽微察臣忠诚恕臣狂直不忍置诸重辟投之远荒解其察视之官处以便安之地生成之赐义固等于干坤涵容之恩重更逾于山岳臣敢不日新素学力蹈所知秉心不回信道愈笃愿徇小夫之志不为儒者之羞或能自进于寻常庶可仰酬于万一代谢进和御诗奖谕表强至参群篇而奏御赓载非工被优诏之发中褒嘉甚渥惕然拜君父之赐藏以为子孙之荣伏以书曰帝庸作歌所以极道明良之意雅云臣能归美所以上酬福禄之辞惟千载一时之逄踰三王二帝之际乗太平之多暇讲稀阔之盛游歴宝宇以披祖宗相受之文御飞帚以纵神圣有余之学以至置酒别殿赋诗中宸于时从联咸续睿唱如臣者有朴愚而植性无文采以表身自陪风宪之要司都废雅言之旧学妄抉鄙思缀成斐章大乐在前发哇声而接响太阳临下衒爝火以交光既黩邃旒若临深谷敢谓兼容之度例形过奖之辞游圣门者谓之难言矧继尧文之后踰华衮者重夫褒字矧䝉汉训之加夫何孤臣窃此厚幸此盖伏遇尊号皇帝陛下齐徳天覆育材士伦善虽小而弗遗力或矜其不逮誓竭讲劘之效庶酬假朂之仁代都运赵待制谢上表强至小材而临大计不知经画之所从薄量以函厚恩唯有忠勤而可补窃以今之北道重曰外台边宿劲兵境控强虏嵗支洪河之备而民力几屈所以艰于赋输地列数镇之师而吏员益繁所以要在刺举宜择精明彊济之器以付转给澄清之权若臣空孱于事迂拙曏引两川之漕近贰大农之司率觕竭于愚衷讫罕通于利术敢期烦使乃委孤臣此盖皇帝陛下廓天地之容收涓埃之细特加不次之命而欲劝来者弗责己试之效而俾怀后图得不夙夜以思始终乃职岂敢颛聚歛之最以上累君仁亦当拊凋残之余庶下苏民瘼代谢再任表强至悃愊絫陈从欲许还于新节衰疲自力竭能勉抚于旧封委寄逾隆颠隮自惧伏念臣本縁一介之曲学歴被三朝之误知自解宰钧继纡守绂早年遇事风霜不计于残躯晚嵗纒痾药饵乃同于常膳比引揣躬之分数裁剧之章力丐间州少安病质而恩生望外事与愿违俄更西雍之帅旄仍付北门之留钥所以极陈去就仰黩聪明幸宠利非事君之宜必冀寝加恩之命策疲驽虽老臣可彊敢不拜再任之休讫奉俞㫖两谐愚恳此盖伏遇皇帝陛下至仁天冒盛徳海涵器使庶工爱偏旧物虽俊杰甚衆并试有为之时而尫瘁之余惜投无用之地敢不勤宣条教兼附兵民傥沟壑之未填尚干坤之可报皇朝文鑑巻第六十七皇朝文鑑皇朝文鑑卷第六十八皇朝文鑑巻第六十八表淮南转运使谢上表苏颂右仆射待罪表苏颂衡州盐仓谢上表刘挚青州谢上表刘挚知毫州谢上表刘攽知襄州谢上表刘攽徐州谢上表苏轼徐州贺河平表苏轼谢失觉察妖贼放罪表苏轼谢宣召入院状苏轼谢侍读表苏轼杭州谢放罪表二苏轼贺驾幸太学表苏轼谢赐历日表苏轼贺立皇后表苏轼谢礼部尚书表苏轼谢赐对衣金马表苏轼谢复官提举玉局观表苏轼建寕军节度副使谢表吕惠卿贺元日大朝㑹表吕惠卿谢翰林侍讲学士表范祖禹淮南转运使谢上表苏颂赞画甘泉乆玷三台之末观风淮甸骤陞数使之荣朝寄匪轻地望兼重愧非才选靡称厥官姑谨诏期趋行所部宠灵所被畏惕非常窃以州郡备官所以分釐于民务朝廷遣使所以布宣于主恩付一道之事权用六条而举察赋舆出内俾以均输吏治否臧责之荐黜自匪緜更于事任讵能振肃于治纲若臣者才不足以适时虑不足以经逺偶縁资级之例得从选用之阶始自书林出分使竹俄从寰服入佐计筹粗収歳月之劳蔑着毫分之效岂谓伏遇皇帝陛下察庶工之任使矜乆职之良勤拔于省僚授以利柄矧惟淮海之部寔搤东南之冲昔号奥区今逢乐歳五稼盈畴而遂茂四人勤力以厚生料乎漕运之程无烦趣办之急惟当敷宣惠泽通究物情编齐之利病可更立求其本刑政之重轻或失当适其中上期靖嘉少释论择若乃事躰貎以为风采尽铢两以歛民财顾在懦愚诚多阔略重念上慈天覆圣治日新官无内外之殊事悉忧勤之系昨臣受任之始获面于清光陛下临遣之言曲加于勉谕自省最为于踈逺何图亦记于渊衷岂非以委任之优故特示拊循之厚虽干坤平施非报谢之可言而犬马微生第勤劳而思奋傥駈驰之有用期终始以无渝右仆射待罪表苏颂圣恩深厚仰戴曷胜孤迹兢危彷徨靡所窃以宰辅大任表率百官人望所归则论议行而必信物情不与则名器轻而易揺而臣猥以朴愚误䝉任使上不能谟明国体以熈庶工下不能甄别人材以恊衆望误朝有谴擢髪宁穷致招人言上黩天听名一诖于白简罪当寘于丹书虽二圣覆之于天未令投迹于四裔而群言谓其失职岂宜包羞于近班是以屡贡封章冐尘旈纩再纡中札曲谕宸衷捧诏惊惶重自思省本欲便祈于归老属兹方负于罪辜傥布恳诚惧为僭越在臣进退之分敢计重轻于国废置之间实闗劝沮伏望太皇太后陛下皇帝陛下矜怜甚戆本无它膓举严科亟行幽黜一则安全于介拙尚保余则猒息于烦言遂清朝路衡州盐仓谢上表刘挚议令献言知典刑之无赦原心观过荷仁圣之有容贷其余生处以善地伏念臣禀生艰拙遭世盛明学不能穷理而知几材不足趣时而适变希名涂以旅进滥文舘之末游和鈆何功索米逾歳间承人乏偶摄掾于中堂旋误圣知使备员于宪府仍职书林之旧就行御史之中始自愚臣前无故事方陛下继承于五圣而国朝平治者百年力勤肯获之田大解不调之瑟蒐拔群材而审以器使变化百度而旷然日新臣于此时职在言路誓殚忠义敢避势权宁以孤暌讦切咈衆而危身不忍从容唱和负恩而数进狂愚自信禆益无方故宿官之日几何而瞽言之罪非一至如均民而弛役因之率户而出泉虽虑始乐成者愚人之不知然损下益上者先王之大戒輙条十害冀补万分议臣见讥以为败谋而乱化清衷独见知其有责而尽言不徇以诛止容其去褫台阁之二职置潇湘之一涯有禄食使之存全有职事可以报效衘恩载幸揣分增忧此葢伏遇皇帝陛下察臣孤忠全国大体不惜骫一夫之法庶几留衆正之门谨当上体恩仁期于必报下坚节义死而不渝谢青州到任表刘挚东方大国莫如郓青愚臣何人继命帅守莅官兹始揣已不遑伏念臣噐緼至䟽智灵弗竞遭㑹継明之始越膺共政之图三府空逮于六期千虑蔑闻于一得虽进退必繇其道常愿学乎圣人而功烈如此其卑终难收于士论寛典刑于司败假立壠之便藩报政稽期实愧三年之鲁改符易地犹叨四履之齐惟时东秦号一都㑹士知礼义境控海山厥民富饶少敓攘之旧习其俗舒缓有平易之余风谨于承流可以无事曾是迂愚之品获尘寄委之优此葢伏遇皇帝陛下干健而粹纯丰中而光大沉几以通变化定鑑以御妍媸人无遐遗材以噐使臣敢不振厉衰境激昌至恩简礼去烦稍究前修之治推仁宣泽庶求逺俗之安傥集涓微仰酬覆焘知亳州谢上表刘攽齿髪衰暮藩镇㑹繁据非所安荣以为惧昔者圣门髙弟方六七十则所愿为汉世诸儒至二千石谓之逹官葢量力审已虽小邦寔曰才难逢辰慕君在有道不容徼幸此所以前哲言志区区其若彼后贤受禄振振焉在兹况如愚臣本縁末学粤尘仕路不弃昌时暨忝分符遂更三郡曹为近辅非复自郐之讥鲁并泰山仍有变齐之旧至于涡谯名壤淮楚近郊犹龙之所诞生真圣是焉临幸大朝景亳兼武汤之上仪迎年执期格帝鸿之纯赂民俗既富官守维严岂伊戆愚猥叨寄任邈逾涯分髙视曩先密焉自思仍有余宠兽鞶换旧仅踰朞月之淹隼斾越疆才倍宿舂之费此葢伏遇皇帝陛下圣神妙筭睿知极深廓乆照于容光溥大和于播物流形品彚黙化陶钧致是小材预膺荣遇谨当布宣诏㫖尽瘁官箴为身愚谋虽冀不殆于知止报国本愿尚谢余生于自然誓殒百身勿渝一志知襄州谢上表刘攽脱身谪籍緤组近藩仰荷恩华不任感惧臣早者滥承人乏出假使车材非所长力不自料黾勉歳月孤负选抡是所谓斗筲之才何暇论䋲墨之外利术至广巧者有余果闻系踵之后人略取析豪之上第泾以渭浊故常畏于后生李代桃僵窃自悲于薄命遂辱黜幽之典实由既徃之愆浮舟江湖託身瘴疠无复自新之望长怀永弃之忧不谓明诏发中湛恩逮下俾复乘轩之宠仍加分虎之荣情同更生感惟出涕此葢伏遇皇帝陛下离明广照干度并容绍庭之初方勤心于陟降思皇之际亦代匮于细微以是孱愚得从甄叙谨当勉求民瘼恪佩官箴犬马之心以劳力故能有飬桑榆之景虽已老尚冀无渝徐州谢上表苏轼分符髙密已窃名邦改命东徐复尘督府荷恩深厚抚已兢慙伏念臣奋身农畆托迹书林信道直前曾无坎井之避立朝寡助谁为先后之容向者屡献瞽言仰尘圣鍳岂有意于为异葢笃信其所闻顾慙迂阔之言虽多而无益惟有朴忠之素既乆而犹坚逺不忘君未忍改其常度言之无罪实深恃于至仁知臣者谓臣爱君不知臣者谓臣多事空怀此意谁复见明伏惟皇帝陛下日月照临干坤覆帱察孤危之易毁谅拙直之无他安全陋畀付善地民淳讼简殊无施设之方食足身闲仰愧生成之赐顾力报之无所怀孤忠而自怜徐州贺河平表苏轼圣谟独运天眷莫违庶邦子来民罔告病万杵雷动役不踰时遂消东北莫大之忧然后麦禾可得而食人无后患喜若再生伏以大河为灾历世病禹治兖州之野十有三载乃同汉筑宣房之宫二十余年而定未有收狂澜于既溃复故道于将堙俛仰而成神速若此恭惟皇帝陛下至仁博施神智无方逹四聦以来衆言广大孝以安宗庙水当润下河不溢流属歳乆之无虞故患生于所忽方其决也本吏失于防而非天意及其复也盖天助有徳而非人功振古所无溥天同庆维丰沛之大泽实汴泗之所钟伊昔横流凛孤城之若块迨兹平定蔚秋稼以如云害既广则利多忧独深而喜倍虽官守有限不获趋外庭以称觞而民意所同亦能抒下情而作颂谢失觉察妖贼放罪表苏轼所临守臣固当重责罪疑则赦圣主所以广恩目惊废逐之余犹在愍怜之数伏念臣早䝉殊遇擢领大邦上不能以道化民逹忠孝于所部下不能以刑齐物消姦宄于未萌致使妄庸敢图僭逆原其不职夫岂胜诛况兹沟渎之中重遇雷霆之谴无官可削抚已知危至于捕斩群盗之功乃是邻近一夫之力靖言其始偶出于臣虽为国督姦常怀此志而因人成事岂足言劳勉自列于涓埃庶少寛于斧钺岂谓荡然之泽许以勿推收惊魄于散亡假余生之晷刻退思所自为幸何多此葢伏遇皇帝陛下舞虞舜之干示人不杀祝成汤之网与物求生其间用刑本不得已稍有可赦无不从寛务在考实而原情何尝记过而忘善益悟向时之所坐皆是微臣之自贻感愧终身论报无地布衣蔬食或未死于饥寒石心木肠誓不忘于忠义谢宣召入院状苏轼诏语春温再命而偻使华天降一节以趋在故事以甞闻岂平生之敢望省循非称愧汗交深窃以视草之官自唐为盛虽职清事秘号为北门学士之荣而禄薄地寒至有京兆掾曹之请岂如圣代一振儒风非徒好爵之縻兼享大烹之飬玉堂赐篆仰淳化之弥文寳帯重金佩元丰之新渥既厚其礼愈难其人而臣以空踈冗散之材衰病流离之后生还万里坐閲三迁不縁左右之容躐处贤豪之上此葢伏遇皇帝陛下生资文武天胙圣神虽亮隂不言尚隐髙宗之徳而小毖求助已启成王之心首择辅臣次求法从知人材之难得采虚名而用臣敢不益励初心力图后效才不逮古虽慙内相之名志常在民庶免私人之诮谢侍读表苏轼北门视草已叨儒者之极荣西学上贤复玷侍臣之髙逸省循非称愧汗交怀窃惟讲读之臣止以言语为职考功课吏无殿最之可书陈善闭邪有膏泽之潜润岂臣愚陋亦所克堪此葢伏遇太皇太后陛下忧思深长徳业广大受先帝投艰之託为神孙经逺之谋故选左右前后之人罔非吉士使知兴亡治乱之效莫若多闻谓臣虽无大过人之材知臣粗有不欺君之实故使朝夕与于讨论奉永日之清闲不知所报毕微生于尽瘁终致此心杭州谢放罪表苏轼臣近以法外刺配本州百姓颜章颜益二人上章待罪奉圣㫖特放罪者职在承宣当遵三尺之约束事闗利害輙从一切之便宜曲荷天恩不从吏议伏念臣早縁刚拙屡致忧虞用之朝廷则逆耳之惷形于言施之郡县则疾恶之心见于政虽知难每以为戒而临事不能自回苟非日月之明肝胆必照则臣岂惟获罪于今日乆已见倾于衆言恭惟皇帝陛下睿哲生知清明旁逹委任衆下退託于不能爱飬人材惟恐其有过知臣欲去一方之积弊须除二猾以示民特屈宪章以全器使臣敢不省循过咎祗服简书眷此善良自不犯于汉法时有贷舍用益广于尧仁又谢太皇太后表苏轼乱群之诛不请而决葢恩威之无素致姦猾之敢行方俟谴诃岂期寛宥伏以法吏网密葢出于近年守臣权轻无甚于今日观之祖宗信任之意以州郡责成于人岂有不择师帅之良但知䋲墨之驭若平居仅能守法则缓急何以使民顾臣不才难以议此恭惟太皇太后陛下寛仁从衆信顺得天推一身之至公纳万方于无罪而臣始终被遇中外䝉恩谓事有专而合宜情无他而可恕故加贷舍以示宠绥朝廷之明粗以臣为可信吏民自服当不令而率从贺驾幸太学表苏轼辇回原庙既崇广孝之风幄次儒宫复示右文之化礼行一日风动四方臣闻五学之临三代所共葢天子不敢自圣而盛徳必有逹尊在汉永平始举是礼虽临雍拜老有先王之规而正坐自讲非人主之事岂如允哲退託不能奠爵伏兴意黙通于先圣横经问难言各尽于诸儒恭惟皇帝陛下文武宪邦聪明齐圣大度同符于艺祖至仁追配于昭陵故举旧章以兴盛节臣早尘法从乆侍经帷永矢驰诚想闻合语于东序斐然作颂行观献馘于西戎谢赐历日表苏轼歳颁正朔葢春秋统始之经郡赐玺书亦汉家寛大之诏实为令典岂是空文伏以望歳者生民之至情畏天者人君之大戒所以常言报应而不言时数每奏水旱而不奏嘉祥上有销复之心下有爕调之道固资共理同底纯熈恭惟皇帝陛下祗敬三灵忧勤万宇为仁一日自然天下之归教民七年岂无善人之效臣敢不仰遵尧典寅奉夏时谨隄防沟洫之修行劳来安定之政庶殚绵力少助至仁贺立皇后表苏轼纉女维莘俔天之妹事闗庙社喜溢人神臣闻三代之兴皆有内助二南之化实本人伦维闗雎正始之风具既醉太平之福民有所恃邦其永昌恭惟皇帝陛下自诚而明惟睿作圣辑寕夷夏徳既茂于治朝辅顺隂阳政兼修于内职既膺大庆益广至仁下逮海隅夫妇无有愁叹上符天造日月为之光明受禄无疆与民同乐谢礼部尚书表苏轼备员西学已愧空踈易职东班尤惊忝冐遂领宗卿之任并为儒者之荣始臣之学也以适用为本而耻空言故其任也以及民为心而慙尸禄乃者屡请治郡兼乞守边欲及残年少施实效而有志莫遂愧负何言今乃以文字为官常语言为职业下无所见其能否上无所考其幽明循省初心有腼面目故于拜恩之日少陈有益之言孔子曰一言可以兴邦而孟子亦曰一正君而国定昔汉文悦张释之长者之言则以徳化民辅成刑措之功而孝景入晁错数术之语则以智驭物驯致七国之祸乃知为国安危之本只在听言得失之间恭惟陛下即位以来学如不及问道八年寒暑不解讲读之官谈王而不及霸言义而不及利八年之间指陈至理何啻千万虽所论不同然其要不出六事一曰慈二曰俭三曰勤四曰慎五曰诚六曰明慈者谓好生恶杀不喜兵刑俭者谓约已省费不伤民财勤者谓躬亲庶政不近女色慎者谓畏天法祖不轻人言诚者谓推心待下不用智数明者谓専信君子不杂小人此六者皆先王之陈迹老生之常谈言无新竒人所易忽譬之饮膳则为谷米羊豕虽非异味而有益于人譬之药石则为耆术参苓虽无近效而有益于命若陛下信受此言如御饮膳如服药石则天人自应福禄难量而臣等所学先王之道亦不为无补于世若陛下听而不受受而不信信而不行如闻秋虫之鸣过耳而已则臣等虽以三尺之喙日诵五车之书反不如医卜执技之流簿书奔走之吏其为尸素死有余诛伏愿陛下一览臣言少留圣意天下幸甚谢赐对衣金帯马表苏轼服章在笥贲及衰残衘勒过庭喜先徒御伏以物生有待天施无穷草木何知冐庆云之渥采鱼鰕至陋借沧海之荣光虽若可观终非其有妻孥相顾惊屡致于匪颁道路窃窥或反増于指目此葢伏遇太皇太后陛下聪明齐圣陈钖载周含垢匿瑕而察于求贤卑宫菲食而侈于飬士士岂轻于千里念非其人言有重于兼金当思所报谢复官提举玉局观表苏轼七年逺谪不意自全万里生还适有天幸骤从缧绁复齿缙绅伏念臣才不逮人性多忤物刚褊自用可谓小忠猖狂妄行乃蹈大难皆臣自取不敢怨尤㑹真人之勃兴与万物而更始而臣独在幽逺最为冥顽迨兹起废之初倍费生成之力终䝉记録不遂弃捐此葢伏遇皇帝陛下正位龙飞对时虎变神武不杀孰非受命之符清静无为坐获销兵之福聪明不作邪正自分使臣得同草木之微共霑雷雨之泽臣敢不益坚素守深念徃愆没齿何求不厌饭蔬之陋葢棺未已犹怀结草之忠建宁军节度使谢表吕惠卿备严近之选而抵非常之愆当清明之朝而罹甚重之谴孽乃自作咎将谁归伏念臣起自诸生暗于大道持窽启之闻而欲经于事变信呻吟之得而希挂于功名分既过逾理宜颠越矧先帝有为之始乃群材愿効之时輙先要津以阂贤路虽预讨论者三四事而参机务者一二年凡是蠧国害民之由实臣懵学误朝之致岂亦下流之所处更令衆恶以所归偶失当时士师之刑难逃今日司直之论尚䝉善贷未寘严诛特从四裔之迁以正三兇之比衰疲逺谪人皆知其难堪亲爱生离闻者为之太息伏惟皇帝陛下天仁自得圣孝光充抚弓劔之遗藏每加悽怆顾庙堂之旧物宁不䀌伤特罪悔之至深犹典刑之为屈龙鳞鳯翼已絶望于攀援虫臂鼠肝一㝠心于造化涕逐言出莫知所从贺元日大朝㑹表吕惠卿明廷肆觐上仪毕举绵㝢均懽恭惟皇帝陛下道大同于尧天日跻格乎汤圣深仁溥博逹孝光通神祗感于治馨祥嘏由乎和致维歳月日时之首乃朝宗觐遇之先循用旧章遹陈盛礼东台瑞物冠玉玺之珍符左户舆图增金城之列障乐象成而乃作文称贺以非虚多士盈庭四夷在列忻逢千载之运敬上万年之觞臣俯迫頽龄乆縻外阃不及趋庆阙庭徒切瞻依旒冕谢翰林侍读学士表范祖禹辞其可辞敢忘故事受其可受祗服新恩洪惟真宗初置讲职问学常勤于日昃论经或至于夜分以启廸于后人俾监观于成宪先帝更新治职止命兼官虽因革之制不同而经纬之文则一惟熈宁元丰之成烈有金匮石室之旧闻丕显帝谟尚资史笔追观列圣之典多委四辅之臣夫何一介之微膺此二任之重此葢伏遇皇帝陛下钦明文思齐圣广渊如日方中法天不息谓二帝三王之道当穷极于髙深一祖四宗之书已光昭于永乆惟念终于典学聿追孝于前文以臣夙侍书筵叨尘史观曲加宠数用示眷留昔鲁缪公之于子思亟馈鼎肉燕昭王之于郭隗改筑金台二子者或以无人乎侧而不能安或欲致士于逺而先为始如臣陋学敢望古人非怀人爵之可荣窃喜圣心之不倦皇朝文鑑巻之六十八皇朝文鑑皇朝文鑑卷第六十九皇朝文鑑巻第六十九表开封府羣见致辞林希尚书礼部元㑹奏天下祥瑞表林希尚书省谢车驾临幸表林希亳州谢赐䘏刑诏书表林希谢天章阁待制表林希贺皇后册礼表林希代范忠宣贺平河外三州表毕仲游京东运副谢至任表毕仲游谢赐资治通鑑表张舜民谢諌议大大表张舜民谢赐䘏刑诏表李清臣免加右光禄大夫表李清臣谢中书舎人表苏辙谢尚书右丞表苏辙贺明堂表苏辙降朝请大夫谢表苏辙代贺景灵宫奉安御容礼毕表吕希纯开封府羣见致辞林希臣希等伏以圣人在上首善始于京师天下修文贡士兴于甽畆此乃伏遇尊号皇帝陛下仰稽古道下育人材发明诏于多方命兴贤于列郡臣等缪当诏㫖輙与能书虽为草野之臣得奉天庭之贡尚书礼部元㑹奏天下祥瑞表林希臣珪等言尚书礼部得元丰五年天下所上祥瑞宣徽南院使判北京臣拱辰承议郎提举河北常平等事臣宜之通议大夫知秦州臣公孺龙图阁待制知青州臣绾正义大夫知安州臣甫朝议大夫知兴元府臣景华朝奉大夫知荣州臣震西上合门使知雄州臣舜卿礼賔使知安肃军臣孝绰文思使知宪州臣诜朝散郎知鼎州臣伋知歙州臣尧封朝奉郎知蜀州臣少连承议郎知安徳军臣从谅知利州臣山等言所部有芝生于州宅寺观殿阁柱有七茎者一苗长尺余者六牛生二犊者二嘉禾合穗者三五本合为一者一麦一茎三穗者四四穗者五穗者百余穗者各一白乌白鹊生于巢者各一臣闻圣人出而四海清帝命昭而万灵集必致诸福之物以表太平之符伏惟皇帝陛下体尧之仁躬舜之孝力行勤俭而本以化物诚意恻怛而出于爱民是以指麾之间功业成就覆载之内隂阳恊和䝉被群生浃肌肤而沦骨髓涵濡异类霑动植而洽飞翔仰而观者景星庆云俯而视者醴泉甘露扶踈炜烨发为朱草三秀之英游泳服驯则有白麟一角之异嘉葩连理之木异畒同颕之禾巢鹊可俯而窥池龙可豢而扰谓宜作为声诗而奏于郊庙深诏太史而着之简编以永无疆之休以昭特起之蹟考诸已徃固可谓絶世之殊祥抑而弗宣犹以为盛徳之余事自时所纪殆不絶书今者驾鸾辂以充明庭撞黄钟而御太极典礼大备官仪一新殊方骏奔重译辐凑自昔辫髪卉裳羁縻之所未至踰沙轶漠言语之所未通咸奉玉帛而介九賔袭衣冠而献万寿烜赫威徳冠古超今巍巍煌煌传示亡极铺张王㑹之衆美裒对皇家之盛容臣等恭率有司伏寻故事稽参图谍宜先象齿之珎敷道句胪敢上龙墀之奏欢唿抃蹈倍万常情尚书省谢车驾临幸表林希天台肇建具崇喉舌之司帝车下临増重陛廉之寄非常之举视古无伦恭惟皇帝陛下天纵多能日新盛徳刬除衆弊裁制万微考先王之董治官立尚书以为政本纪纲条理见微㫖于新书剏作规模别攸司于着位盖虑之积年而成于兹日闻诸前世而验于方今忽纡清跸之传罙耸鸿都之观且北辰居极外环象斗之宫而黄道所经旁及积星之位瞻威颜于咫尺被法语之丁宁敇以在公退而交儆分曹帅属灿然周典之文望辇拜恩陋彼汉郎之叹矧复宗藩旅进禁从相趋凡获侍于宸游皆预窥于圣作欢声载溢庆荣遇于一时信史备书流美谈于万世臣等叨膺重任乆负明恩顾怀备位之慙第剧逢辰之幸敢忘策励期称宠灵亳州谢赐䘏刑诏书表林希奉圣诏之丁宁见上心之钦恤恭惟皇帝陛下治道清净本尧舜之性仁训辞哀矜同禹汤之罪已虽推行故事实忧闵黎元臣所领州地号重法南惟故楚北则全齐椎埋为姦其来尚矣杀越千货间或有之严设检防深用惩艾臣初至问俗云比年稍登咸知爱身颇重犯法夫亷耻以衣食为本丰凶者狱市之原民之常情势自当尓臣谨遵奉成宪申戒有司囹圄之间敢遂期于无犯缧系之下庶罔厎于非辜祗循寛条用塞吏责谢天章阁待制表林希忽繇踈逺俾冒恩荣进不得辞退何胜惧臣窃惟朝廷名器本以待殊尤特起之才台阁缙绅宜序进侍从论思之列分义既定品流自安敢意超踰倐及孤外伏念臣少而嗜学仕则爲贫击柝抱関初安一命磨鈆削椠忝事三朝金马石渠出入殆逾于二纪皇坟帝典讨论尝预于片言一去轩墀五更符印方两宫之旰食闵赤子之阻饥申敕守臣悉发常平之廪蠲裁歳计就辍上供之储全活者一方更生者万口父老至于感涕童稚莫不驩唿脱于沟壑之虞皆自干坤之施顾臣无职在法何逃覈实之诛屏息以俟伏遇皇帝陛下智周万物明烛四方通逹下情靡逺迩戚䟽之有间主张善类故包函庇覆以无遗既保宥以曲全复矜怜其乆次拜恩旧服玷籍近班誉生不虞宠出非望无循吏之效误被玺书之褒有稽古之愚曷称服章之钖况臣心甘寂寞年廹衰迟分以滞䝉老于冗散今兹收擢弥甚惊忧惟是偏州适承明诏漕由京口控全呉飞輓之冲埭复吕城救积歳旱干之患方且身先畚筑手谕凖绳计蚤莫以収功成江淮之长利傥容戮力岂惮糜躯天日九重但心存于北阙图书三阁许梦到于西清贺皇后册礼表林希躬御大廷肆陈徽册班迎行第入践官朝臣闻自古有邦必先正始故易以家人治内而诗美关雎好逑维时盛明克备仪物㳟惟皇帝陛下聦明文思不学而成恭俭忧勤所闻者化太皇太后深惟坤㮀之配实重人伦之基率以旧章应于古义盖天地社稷之事劢相其难卿士龟筮之从诹谋是吉衿鞶申戒祎翟增华左右承颜交致三宫之养春秋奉祀共祗八庙之灵隂教具宣宸闱有庆臣守藩居外望阙无阶蹈咏之诚寔均凡庶代范忠宣贺平河外三州表毕仲游平戎韬略靡用干戈䧟虏衣冠自还里闬岂特犬羊之效顺行知锋镝之可消患弭一隅治形四海㐲以善战之至𥘉无勇功神武之行亦云不杀矧羗夷之叛服如禽兽之去来始非得巳而用兵终则附怀之有道巢穴可穷而不间边陲安堵而自如情状益殚欵诚屡至遂闻革靣相与郷风旣内慑于威灵遂尽归其俘获殆非力致纯以德来矧是生还率常死节度湟伐木不烦充国之谋谒庙赐田如见子卿之返此盖伏遇皇帝陛下上仁兼覆盛德惟新小二汉之边功尽三王之能事卷惟士伍偶隔声明鞮译在涂旣奉君臣之义衣裳改祍复从父母之邦边候告宁人情厎豫岂异七旬之格是爲千载之逢臣顷预政机亲闻眷筭比分忧寄获覩成功再拜奉觞虽阻汉庭之列大书作䇿永爲宋史之光感颂之私倍万常品京东运副谢到任表毕仲游分符京右方谨颁条改使山东猥当外计恩私併及感惕交深伏念臣本以书生学从吏道和铅抱椠既非博洽之名流揽辔登车又乏经营之旅力出没风波之险支离疾病之余毎虞寄任之难胜顾以废闲而爲幸比蒙牵用已戴生成未遑宣布于上恩乃复叨移于剧郡仍迁转漕稍卑事权虽知繁使之可荣大惧谫材之速戾此盖伏遇皇帝陛下法天广大如日照临道祇务于逺图器不遗于近用谓从事诏条之内常欲力行故遣司调度之烦试观心计臣敢不三思厥职一意在公必祗赴于㑹期以图报上亦爱养其基本不至病民非专官谤之逃冀合公家之利谢赐资治通鑑表张舜民临政愿治乃明主之用心受诏脩书皆儒臣之能事成而进御宠以匪颁何彼下臣遽霑优赐恭惟英宗皇帝生知兴学性好观书岂止求之多闻实欲辅之自得然万机丛委载籍纷䌓自学者不得遍窥况人主何暇周览思有所述颇难其人畴若人哉莫如光者给尚方之笔札萃三馆之图书许自辟官用资检讨重加常俸不责课程上下驰骋于数千载之前出入将随于十九年之内其间明君良臣箴规议论切磨之精语名将循吏方略条教魁梧之伟功休咎庶证之原天人相与之际抉擿姦宄褒崇善良网罗群言囊括旧史如海之藏珎怪鱼龙之无数如山之包草木鸟兽之难名披分畎浍之末流蔽映雕虫之小技旅游东国常屡叹于斯文留滞周南遂克终于先业虽古者兴亡事迹固已灿然而光之筋力精神于此尽矣尚苦言官之督责熟谙俚俗之谤嗤卒成一代之书仰副两朝之志揭为通鑑时则弗迷资彼治原舍兹安出神宗皇帝饬讲筵而进读挥宸翰以赐名制序而冠其篇端镂板而布之天下仰君臣之际㑹已极丹青何父子之沦亡忽悲风露岂谓门墻之旧物退收铅椠之微功开巻涕流拜嘉汗浃此乃伏遇皇帝陛下聪明廸祖宵旰思皇留神于乙夜之勤访问于西清之奥伏遇太皇太后陛下敉宁大业持载烝民安所寳之俭慈格无疆之寿考逺追三鑑坐振四维顾一介之靡遗与群贤而乐共储无儋石曾非菽水之忧家有赐书留作子孙之寳谢谏议大夫表张舜民方安谪籍忽对锋车入瞻八彩之秀毫进与七人之上列窃闻明主临政而愿治先王为官而择人号曰梓材取其器使若夫谏争之任政惟侍从之臣地密而选清秩卑而望重其所以起居言动则与史官相表里其所以弹诃风察则与台宪同戚休始则专弼人主之违今乃汎论天下之事乃者药石不进凫鴈仅存伏马一鸣茅茹不已岂谓大明之东出廓然睍雪之曰消皷之以惠风润之以膏泽南穷海峤北浃江湘脱禁锢者何翅二千人计水陆则不止一万里死者伤嗟之不及生者扶匐以来归昔居辅弼之崇谋谟帝所终作蛮夷之鬼弃掷道傍古先未之或闻毕竟不知其罪敢望桑榆之晚景获依日月之末光招䰟于楚水之涯拭目于云台之表手遮西日口诵离骚齿髪摧頽谩索太仓之粟衣裳颠倒惊闻长乐之钟此乃伏遇皇帝陛下上当天心下厌人望见几不俟终日从谏甚于转圜变通得之神宗寛大类乎仁祖岂止刍荛之被赏将令泉壤以衘恩率是以行为国何有敢不激昂暮气缉理空文乘白马而伏青蒲试图来效饿西山而蹈东海期免后艰谢赐恤刑诏表李清臣徒孥颂系交手传懽甿隷闻音相趋动色雷风鼓舞律吕和平属在守臣惟知䖍命窃惟历代之为政莫若本朝之恤刑承平几百四十年覆飬方二三万里徳如天地日月恩及草木虫鱼尚虑府县狴牢官曹卒吏诵司空城旦为业习柱后惠文之风喜作烦苛私行惨刻或致孤穷亡告疾痛不聊是颁诏教之丁宁申喻州邦之长守使之网罗寛大櫺槛䟽通日与凉酏时视药物比周王之扇暍殆又过之虽夏后之泣辜亦止如是此葢恭遇太皇太后陛下睿慈燕裕仁治醇醲尊居九重之深周念四海之逺谓圣世不专以刑为天下王者常欲以恩结民心仰宁八室之光灵垂庆亿年之统祚臣敢不奉行上意祗率外臣免加右光禄大夫表李清臣宗庙穆清方祔神灵之享王庭昭旷重推雨露之恩优渥荐臻震皇无措敢殚血恳仰冒圣聪窃以义者天下之大经分乃人臣之常守称多量少岂宜有失于一毛论重评轻必使外猒于群议如龠合之器是何足以容鬴区如栾栌之材彼安能以胜梁梠苟犯满溢之戒将贻颠覆之忧伏念臣技能素卑问学殊浅无益当时之实用宜为盛世之畸人历任累朝误跻四辅日索太仓之米月受水衡之钱职空任于股肱勤不施于竹帛同省僚列岂无邪而诋诃旧山隐沦能不指背而讥笑夙宵㥏赧形影徬徨未退即于幽闲已深慙于尸素更增显宠将累至公恭遇皇帝陛下天纵睿明日新制作欲賛斯时之美方收多士之英致此误恩猥加朽质任人惟旧固惟圣主之隆私受爵斯亡深惧先民之至诫冀还异数庶息烦言谢除中书舍人表苏辙越从左史擢领西垣口出命书身参法从深念山林之迹本无富贵之心闻命若惊固辤不获伏念臣生本西蜀家世寒儒学以父兄为师贫无公卿之助私有求于禄飬輙自力于文词慨然东游无以上逹际㑹仁祖访求直言策语猖狂恃圣神之不讳考官怪怒恶倖直之非宜孰知牾俗之言特被爱君之诏感激恩遇遂亡死生莫酬国士之知适有私门之祸未填沟壑重廹饥寒时于道涂望见神考一封朝奏夕闻召对之音衆口交攻终致南迁之患生虽不遇甞辱顾于二宗时不见容势殆滨于九死厄穷自致黾俛何言敢云衰病之余复被宠光之幸此葢伏遇太皇太后陛下母慈均覆坤徳无私欲以任姒之明躬行尧舜之道肆求多士以遗成王耆老毕㑹于朝廷耕筑不遗于林莽遂令拔擢猥及空踈冯唐已衰犹愿云中之徃贡禹虽老未忘封事之勤譬如木之在山生则荷恩而死无所怨水之于地行则润下而止不敢辞臣之事君义亦如此欲报之意非言所殚谢除尚书右丞表苏辙涣汗之恩已行而不及伛偻之志虽勤而莫伸上愧鸿私下慙公议恭惟皇帝陛下接尧舜之统蹈成康之仁体貎先正耆老之臣拣拔后来翘秀之士俛仰六载前后几人坦然公明故不私贤否之实穆然渊黙故坐照情伪之真临御乆则鍳愈明得失分则下无隐如臣者西南贱士章句小儒早歳猖狂偶窃方闻之选中年流落既安县尹之卑遭时乏人致位近侍跌宕文墨之囿嗫嚅议论之场举皆空言安有实效顾惟省辖之重实参国论之余岂无遗贤遽及微品地寒资浅何以望三事之余光才短力罢安能裁六聫之滞论虽复黾俛就职愧叹何言此葢伏遇皇帝陛下天地之仁曲成草木之陋父母之爱不録子弟之非将建大厦以覆群生故収衆材而无弃物然臣负过其力受非所容惟有洁已无私或不孤于託付引类自助幸得免于颠隮不渝始终少答恩造贺明堂表苏辙飨帝尊亲古今之大典推恩肆眚天地之至仁举此盛仪併在今日伏惟皇帝陛下以仁御世以诚事天干清地宁兵戢民阜人悦故神罔不宥物备故礼得以成一享圜丘三谒路寝诚敬之心与日兼茂寛大之泽靡物不䝉能事既修全福自至方将享尧舜之上寿膺成康之令名民愿所同天心是若臣顷侍帷幄稍历歳时谴责之深坐甘没齿江湖之逺犹冀首丘乆蛰泥涂闻震雷而惕若深囚笼槛得清风而自疑降朝请大夫谢表苏辙罪大恩寛言者未厌官髙徳薄法所不容尚领真祠实出寛宪伏念臣早尘近列无补明时下则拙于身谋上则闇于国体先朝矜其愚陋宥以遐荒前后七年浮沉万死偶真人之御暦数大号以惟新普复旧官亟叨厚禄然臣年追衰暮知复何为身利退藏顾未敢请因循于此黾俛自慙虽复追削者五官仍且获安于闲局涵恩至厚为幸已多此葢伏遇皇帝陛下以尧舜之仁行成康之政衷未忘于旧物恩许毕其余生臣谨当杜门躬耕没齿𬞞食知生成之难报姑静黙以待终代贺景灵宫奉安御容礼毕表吕希纯即上都之福地载广珍庭㑹列圣之睟容益严昭荐良辰叶吉缛礼告成凡预照临率同庆抃窃以仙源濬发帝业肇基祖功休盛于汤文宗轨继隆于启诵虽寝庙时飨祼将克备于灵承而衣冠月游馆御未经于制度茂惟真主允集大成皇帝陛下孝至格天文明若古眷神功潜跃之字有章圣诞弥之祥夙建清都仰延真驭廼规恢于旧址庸考卜于新宫凛然太紫之威隐若神明之奥悙宗有昭穆之叙谒欵无来徃之烦而复祕殿重深列仪坤之正位回廊曼衍图栱极之近寮逮不日以休工肆前期而蒇事璇题洒落焕东壁之星躔藻卫森罗备甘泉之法驾奉雕舆而降格祓玉座以妥安诏跸亟临羣司徧至瞻舜瞳而增慕施禹拜以忘勤精意克伸繁禧举集洽需云而示惠霈解雨以䟽恩嘉与羣伦同兹大庆臣蚤尘枢幄方守塞垣阻陪鸳鹭之班徒深燕雀之贺皇朝文鑑巻第六十九皇朝文鑑皇朝文鑑卷第七十皇朝文鑑巻第七十表代文潞公谢太皇太后表张耒免右仆射表韩忠彦谢史成受朝奉郎表曽肇陈州谢上表曽肇贺元祐四年明堂表曽肇南京谢上表曽肇徐州谢上表曽肇南京谢上表曽肇贺册皇后表曽肇贺上传国寳表曽肇宣州谢上表贾易鄂州谢上表张商英代文潞公谢太皇太后表张耒稽留君命敢求免于刑诛惠养老臣不使劳其筋力仰睿私之从欲抚衰志以知荣伏惟太皇太后陛下厚德无彊至仁在上神孙临祭知保佑之圣功多士充庭见肃雍之盛德恩及草木喜同天人臣幸以余龄获逢盛旦虽笾豆骏奔之事徒有心哉而礼乐大备之时为后死者岂不偶尓尚足矜荣免右仆射表韩忠彦申宠命以自天荣非意及措微躬而无地愧与忧并仰冒眷衷历陈危恳窃以君臣同体取象于元首股肱上下交孚相视如腹心手足所以代天工而理物故能熈帝载以奋庸自昔御临尤艰考㥀惟德业之兼茂乃邦家之有光伏念臣学无他长材止近用不为诡随以徇衆但知直道以事君遭遇圣时未隳素业賛陪机政惟任孤忠墻髙每惧于疾顚绠短固难于深汲更冒非常之宠深虞可畏之言矧今蠧萌未消国是难一事有可否必分年号而得行臣无忠邪㮣指朋类而皆废西方师老而财匮斗米至于千钱北道河溃而民流十室几于九去大霈更新而犹多禁锢宿逋虽减而尚困追偿方欣大有为之时冝用不世出之士岂兹绵薄能副详延㐲望皇帝陛下奋独断之明广佥谐之访旁求不间于庶位图任况多于旧人采擢媺才収还成命誉归明主名器不轻以假人谤息愚臣负乗免闻于致宼谢史成受朝奉郎表曾肇裁成二帝之书仰资圣训褒録诸儒之效俯逮孤生谬进官荣併叨恩赉省循非称冒昧为慙窃以简册之传固多帝王之书为重文章之用非一述作之体为难在昔有邦若时稽古自周而上具载百篇之言繇汉以还各成一代之史典谟之辞略而雅春秋之法谨而严子长虽缪于是非见称事核孟坚颇推于详赡或患文繁降及后人益艰是任或纪事支离而失实或设辞骫骳而不工或踈略抵捂之相形或取舎抑扬之未当历观前载兹谓材难矧两朝功德之崇髙而五世声明之富有以至俊杰瑰竒之士梼杌嵬琐之姦载在信书传之后裔冝得贯穿驰骋之学温纯深润之辞追二典之光华垂百王之轨范如臣之鄙揣分无堪㓜闻道于父兄粗知好古长论文于师友窃慕着书然而植性昏冥受材濩落有浅见寡闻之累无属辞比事之长遭世盛明脱身冗散天禄石渠之奥蚤预校雠金匮玉板之文得参论次兹儒林之盛选实仕路之殊荣特逹甄収莫非帝力周旋长育咸出上恩自视庸虚固难报称虽勤劬于夙夜谩淹历于歳时阐发大猷岂敢希于作者整齐故事或可继于前人甫临汗简之终适遘负薪之疾奏书天陛阻亲望于清光拜赐宸庭莫与闻于褒诏岂期推赏并及罔功飬拙藏愚乆已逃于常宪因人成事兹复玷于异恩逊避弗容惊惶失措此盖伏遇皇帝陛下务尊先烈祗绍永图谓祖考之功非形容之可旣而子孙之孝在润色之为能深诏有司共成大典盖兼资于衆智不求备于一人毎矜载笔之勤靡间吹竽之滥致兹琐质均被鸿私蝼蚁虽微素积爱君之志涓尘有补敢忘许国之忠陈州谢上表曾肇𥘉縁细故輙丐徙州继露危诚复求易地𥙷报未伸于万一冒烦已至于再三自非仁恕之朝当在谴诃之域圣恩甚厚私愿弗违视太守之章孱愚知幸望长安之日感涕难胜伏念臣託势至孤叨荣过重谋身寡术易致于人非窃禄无功难逃于鬼瞰材微命舛福薄灾深方祗历下之行忽遘漳濵之疾顾筋骸之素惫困药石之交攻气属如丝识几去干已分身归于厚夜不图天假于余生怳如梦寐之𥘉回若酲醴之未解神明凋耗形躰支离念官守之尚遥迫王程之有限内省尫羸之质岂堪撼顿之劳非敢自爱于疲癃实惧仰孤于任使幸脩门之在望恃延阁之见収叩阍自言伏质俟罪盖疾痛之加者唿父母而是愬精诚之至者动金石而非难果上恻于渊衷俾曲从于私便维兹藩辅密迩京师事简民淳首𬒳朝廷之化里安户佚稀闻枹鼓之音顾臣何人获此善地可觊康宁之福皆縁覆护之恩矧常守于是邦有相望之仲氏流风未逺故事可询重念臣昨守汝隂亦隷畿右始引小嫌而求避出于虑患之太周终明大体而复还良以至公之在上铭心敢怠粉骨难酬此盖伏遇皇帝陛下聦明烛于万微而隆寛尽下威德加于九有而内恕及人笃遗簪坠屦之仁推藏疾纳污之谊太皇太后陛下处奥穾之中而周知万事据崇髙之势而洞照群情常怀大德之好生不忍匹夫之失所悯臣忝陪侍从之末察臣实婴沈瘵之余假借宠灵安全孤朽臣敢不体上之慈而哀矜于下念已之病而绥飬斯民庶収尘露之微少荅干坤之施贺元祐四年明堂礼成肆赦表曾肇侑帝飨亲旣金声而玉振赦过宥罪遂雷动以风行欢声逹于幅贠恊气充乎上下窃以躬事天之礼莫如王者之堂极严父之心是谓圣人之孝讲兹鉅典属在熈朝即路寝以亲祠兆于仁祖黜五精之并祭断自神宗光昭前闻启迪后嗣恭惟皇帝陛下绍膺寳命祗遹先猷平成百度而不有其功覆载群生而不尸其德谓时和歳丰之效乃髙穹顾諟而然谓刑清武偃之祥乃七庙威神之致矧属承祧之始永怀濡露之恩将伸报本之诚且展事生之道以祭恐数而渎故遵三歳之期以郊则逺而䟽故度九筵之位季秋令月吉日上辛备法驾之仪恊雅声之奏牲牷博硕笾豆靖嘉元龟大辂之旅陈篆毂错衡之辐凑并柯共柢按图谍而充庭髽首贯胷祍衣冠而就列以引以翼有壬有林奠珪币以告䖍舞羽旄而象德灵心合荅精意感通喜得四海之懽增授万年之䇿尚念有司之庶狱岂无弗获之一夫乃御端闱亟敷大号涤瑕盪秽巳责逮鳏空狴犴而纵缧囚开府库以赐军士布庆施德昭天漏泉彼泣辜弛网之仁推食解衣之惠方之于此不其狭欤臣忝缀从班适分州寄莫与奉璋之列徒怀拱极之心南京谢上表曾肇得郡便私未报期年之政因人易地更分京邑之权朝始去于故栖夕已临于新部伏念臣材不堪于丗用行有愧于古人蚤尘侍从之华寖冒藩垣之宠未踰更歳更守二州旣不能兴教化于民使之迁善而逺罪又不能作聦明于外因以譁世而取名惟殚夙夜之勤期副焦劳之念矧彼淮阳之地旧为楚国之郊属频年昏垫之余加比屋凶饥之后浚沟湟以䟽积潦发廪庾以振流民方竭力于经营遽蒙恩而罢徙国家别建都邑内壮皇居维王迹之所基视它邦而尤重掌离宫之筦籥奉原庙之衣冠以属微臣弥惭非据此盖伏遇皇帝陛下矜怜旧物优假近班尚容环走于王畿因使周知于土俗奉承清问敢希宣室之归攀仰末光未觉长安之逺誓当尽瘁少冀分忧至于事鞭扑以立威饰厨传以干誉非明时之所尚亦私义之不为徐州谢上表曾肇怀章去国不啻三年荷槖入朝未淹百日复栖迟于民社骤违逺于阙庭迫义理之当然岂人情之所愿窃念臣禀生固陋承学迂踈怀是古之至愚抱守官之独见岂特难堪于世用固已不善于身谋昨者召自留都处之宗伯属郊丘之肇祀议天地之经祠执礼虽明趣时则戾已行之令岂孤论之能回不韪之诛敢偷安而苟免旋抗章而请辠蒙易地以示恩继露微衷复颁温诏终頼干坤之造曲成犬马之私假以使符置之善地循行闾里固多鱼稻之饶周览山川颇有江湖之趣夫何孤蹇获此便安此盖伏遇皇帝陛下寛裕有容包函徧覆将以招致刍荛之论是用特寛斧钺之威伏惟恩慈岂易报称臣身虽在外义不忘君况仰頼于皇明忍自愆于素守深念长人之寄知无不为益坚许国之诚死而后已南京谢上表曾肇以儒懦而辤将符以亲嫌而避边要颇识事君之义敢干留令之诛仰頼圣明俯矜诚请旣逃罪戾仍获便安伏念臣无所取材粗知向道虽险阻艰难备尝之矣而造次顚沛必于是焉以平生寡偶而少徒故临事易危而多畏昨祈外补聊避烦言未容墨突之黔遽改并门之师且节制方面号为儒者之荣率先戎行正是人臣之分便当即路讵敢怀私但以任非所长力有不逮矧弟兄之孤立擅将相于一时中惧满盈外虞䜛间再沥吁天之恳终蒙易地之优维陈宋之奥区首东南之甸服周流二国俛仰十期何幸衰年复寻故歩望千门之宫阙识三后之衣冠合抱干云或异时之拱把峩冠束帯多前日之佩觿所愧薄材曾微惠政下孤民望上误国恩此盖伏遇皇帝陛下舜智兼容尧仁徧覆𥘉无心于予夺皆因物之短长是致孤生与叨平施毋轻民事方竭力于兹辰苟利公家誓捐躯于异日贺册皇后表曾肇中闱肇建盛礼兴行人神恊谋夷夏胥庆窃以家国为天下之本后妃实王化之基致治所繇求端非逺恭惟皇帝陛下绍天骏命垂世永图承七庙之吉蠲奉三宫之供养而长秋虚位六职旷官咨求淑人来相宗事上遵太母之训下採有司之言皷钟在庭典册备物坤元博厚已正于隆名妇顺章明可风于率土臣身虽在外义不忘君诵造舟之诗想见光辉之盛申彤管之戒庶几𥙷报之忠贺上传国寳表曾肇受命之符为时而出自天之祐维圣是承方拜况于大庭遽均恩于率土官师动色海㝢蒙休臣闻夫国玺之有去来犹周鼎之有轻重好治而恶乱舎昏而即明顷自有唐之衰荐更五代之季伏而不发殆且百年忽尔自归将传万世所以表祖宗积累之庆告社稷灵长之休在圣与仁宜昌而寿恭惟皇帝陛下沈潜廸哲刚健好生参天地以成能垂子孙而作则果有神物自贻皇家固将配甘露以纪元岂止拟芝房而度曲臣职专守土志切慕君讲称寿之仪阻陪下列奏升中之颂敬俟方来宣州谢上表贾易信而后諌愧无平仲之言罪不容诛误脱成汤之网屈严科而赋命畀善地以宁亲圣泽隆寛自古未有愚心感激欲报何从㐲念臣蔽蒙之人迂阔于事以直道为敬天之实以诡情为骇俗之非杀其身有益于君行之无悔见其利不顾其义死莫敢为知万折而必东故三已而无愠汲黯之戆宁免世嫌子文之忠盖出天性窃服两宫之知遇稍希八彦之激昂故有横逆之来曾无左右之助口欲清而愈浊外无正而不行独伤忠敬之难明亟比欺诬之重坐旣免投于荒裔仍择处于近藩风俗休戚在所渐摩朝夕㫖甘得其顺适道固隆于善贷恩尤着于曲成此遇皇帝陛下听德惟聦使臣以礼兼洪覆无私之运均大明徧照之神谓好言利病者有区区忧国之心谓不事权贵者非汲汲谋身之辈方免官而从衆竟薄责以劝忠臣敢不敬体惠慈退加修省凡正心而诚意必明辨而笃行金石可磨厎㥀子臧之逹节死生不变庶几徐邈之有常殚夙夜治民之劳全始终报上之志鄂州谢上表张商英布宣温诏开谕逺民虽湖山千里之间如酺醵一堂之上听欢声之相告慙共理之非良伏以旁接九江前临七泽地遐而陋俗鲁以愚虽有沈寃莫能徃愬至于极病秖自悲吟蒙𬒳皇明申颁德意所谓率科严重钩考碎烦方田扰安业之农圜土聚徙郷之恶省租纽折公帑贪求学校駈迫者或违其孝养之心保伍追唿者或失于耕桑之候寺观掊缮营之费东南配漕輓之舟抑认香盐强招卒伍文移速于星火追捕遍于里闾百端纷更一切蠲罢可谓崇宁之孝治真为绍𫐠之圣功而臣𥘉效外官恭承嘉命唯忧疲懦未克推行岂有设施可图报称有君如此碎首以之此盖伏遇皇帝陛下诚实应天典常师古王路以平其好恶道枢以㑹其是非察臣于元祐之间未尝干预怜臣于元符之末首𬒳挤排一洗刑书再还仕籍退循衰晚虚辱宠荣辟谷留侯归休有素据鞍马援进取何堪誓坚忠孝之心永保𥘉终之节皇朝文鑑巻第七十皇朝文鑑皇朝文鑑卷第七十一皇朝文鑑巻第七十一表明州谢到任表蔡肇代范德孺部表廖正一谢昭雪表刘跋谢吏部侍郎表邹浩谢复官表邹浩代范忠宣公遗表李之仪通州自便谢表陈瓘进四明尊尧集表陈瓘台州羁管谢表陈瓘明州谢到任表蔡肇失职之诛尚容自劾非常之宠更以曲加弗获固辞具严名训叨尘特甚感涕难胜臣闻人有能有不能圣主量材而受职仕或去或不去人臣秉义以事君傥已试而可知敢怀安而自止虽君父保全之恩厚不汝瑕疵顾国人可否之论公有腼面目伏念臣昨繇省户擢置词垣尽出圣神独断之明本无左右游谈之助然名过其实者殆用非所习则穷况逢圣治之日新窃仰睿文之天纵咸池张洞庭之野海鸟炫惊秋水灌涯涘之间波臣自荡莫知攸济宜厚厥愆敢期全度之恩更溢褒嘉之典旣聮法从仍畀名城恭惟皇帝陛下如天覆临以生以遂薄海内外悉主悉臣眷瓯粤之偏陬控东南之美浸鳄蛟雾湿之所蟠郁夷隷舶之所徃来方旋反于使轺将嗣修于贡职谓宜推择以重拊循而臣结约无竒间关少与徙谿潭之丑类素乏雄文嬴贾客之购金𥘉无佳句矧今郡国守令之政具存典谟训诰之书奉以周旋虽不能识其大者求之度数庶几或推而行之有以及民是为报国代范德孺谢户部表廖正一边部终更王庭当觐亟承天宠遽寘地官静以省躬忸乎就列臣降才蹇浅志学颛蒙早遇盛时荐膺烦使馈粮千里甞绝漠以知难勤戍六年属䥴羗之未谕俯思前训敢妄觊于功名仰奉睿谋务乆宁于封略仅逃余责窃愿投闲惟邦计之实繁湏贤劳而共济乃容踈逺误𬒳选抡臣早预搢绅特縁承胄朝廷不掩其遗直兄弟相戒以尽忠岂谓驯致髙华迭居要剧征西合符而相代省户接轸而并游衆谓荣观臣知非据陛下天均覆育圣监清明政在节财方且度县官之用人无求备固将观臣庶之能当勤早夜之思庶有毫铢之𥙷谢昭雪表刘跂投畀䜛人已悟告言之妄蠲除诏令更申论坐之寃没而有知死且不朽窃以前世论事下敢告之章法家原情着反坐之律未闻私书谬悠之谤可致公朝夷灭之刑繄彼无良遘为不令因党友之尺牍形闾巷之廋辞引鹰扬尚父之言诵髙贵乡公之语靡惭嗤鄙惟幸诋诬旣内慊于不根又隂虚于后患祷其付火固絶意于上闻託以屏人复何施于参验不攻自破欲盖而彰巧谁谓其如簧市共知于无虎虽毁者挟怨必以恶声而小人乗危遂为竒货密腾旧札历遗衆仇险不啻于山川食无余于犬彘逮从吏讯几误国章意所株连人以股栗浩有漂山之势岌如累卵之危頼先帝照瞩之明察权臣吞噬之患特迂清问少缓严科然而先臣诸孤终以屏废阖门百口益复幽囚御瘴疠者十䘮隷臣妾者三嵗无罪且至于如此大戮亦何以复加会上圣之龙飞破羣疑而冰释谴累所逮诉告必申悼前日之祸机嗟何可及挂有司之罪籍名或未除用再沥于肺肝敢上尘于旒扆理无难者宜靡悼于改为事已灼然遂悉从于釐正此盖皇帝陛下干行以健离丽而明体大舜堲䜛之方广有唐辨谤之略孤忠素节事已白于九原弱子㓜孙誓各坚于一死微生何算洪造难酬谢吏部侍郎表邹浩代言西掖已冒至荣列职中台更尘髙选拜恩优渥抚已兢惭窃以六典治邦周重天官之任三铨综吏唐推文部之权洪惟神考之正名肇复先王之成宪迄至今日益昭圣功宜得眞材以贰选事而臣猥从废斥特荷哀怜俄擢寘于近班获预闻于机要事陛下有如上帝敢萌一念之欺仰陛下何啻髙山终乏纎埃之𥙷未正空飡之责遽叨越次之陞靖言思之可谓幸矣此盖伏遇皇帝陛下孝隆继志道广用中欲多士之无朋故孤立者与进欲四方之不扰故愚守者并容爰举斯心俾祗厥序臣敢不激昻遭遇饬厉猷为念此余生实神圣之再造誓殚绵力称宠禄之殊私谢复官表邹浩万里投荒岂生还之敢望九重独断俄意外以蒙恩感激哀怜纵横涕泪伏念臣最为固陋全昧几微有言輙至于妄陈虽死不足以塞责上頼圣人之救物特寛司宼之严刑但复窜于遐方姑使省其徃咎惟昭潭之可畏与新州而不殊形影自随朝夕难保昏昏瘴雾信为提耳之师兀兀愁居因得致身之道惟忠惟孝无古无今命虽甚于垂丝心已期于结草不谓仅存之瘦骨忽还将绝之惊䰟旣获免于拘挛遂亟谐于定省名蠲罪籍品复文阶在抆拭之非常皆觊觎之莫及此盖伏遇皇帝陛下道弥天覆德盛春生千龄光御于丕图万物率由于和气绍隆先烈坐抚太平曲回进日之明旁烛戴盆之下谓裕陵长育赐之第而除教官谓哲宗保全矜其愚而屈常法召从五岭之表端遇六龙之飞擢于不次之中曾是惟新之数肆令甄叙俯及孤危臣敢不因险阻艰难之备甞念身体髪肤之再造益坚夙志遥瞻北极之尊长与老亲共祝南山之寿精诚所贯髙厚必知代范忠宣公遗表李之仪臣闻生则有涯难逃定数死之将至愿毕余忠輙留垂尽之期仰渎盖髙之听伏念臣赋性拙直禀生艰危忠义虽得之家传利害率同于人欲未始苟作以干誉不敢患失以营私盖常先天下而忧期不负圣人之学此先臣所以教子而微臣资以事君粤自治平擢为御史继逢神考进列諌垣荏苒五十二年首尾四十六任分符拥节持槖守边晚叨宥密之求再席钧衡之寄遇事輙发曽不顾身因时有为止欲及物固知盈满之当戒弗思祸衅之隂乗万里风涛仅脱江鱼之葬四年瘴疠几从山鬼之游忽遭睿圣之临朝首图纎介之旧物复官易地遣使宣恩而臣目巳不明无复仰瞻于舜日身犹可免或能亲奉于尧言岂事理之能谐果神明之见啬未获九重之入觐卒然四体之不随空慙田畒之还上负干坤之造犹且强亲药石贪恋嵗时傥粗释于沉迷或稍纾于报效今则膏肓已逼气息仅存泉路非遥圣时永隔恐叩阍之靡及虽结草以何为是以假漏偷生刳心沥恳庶皇慈之俯鉴亮愚意之无他臣若不言死有余恨伏望皇帝陛下清心寡欲约己便民逹孝道于精微扩仁心于广逺深絶朋党之论详察邪正之归搜抉幽隐以尽人材屏斥竒巧以厚风俗爱惜生灵而无轻议边事包容狂直而无易逐言官若宣仁之诬谤未明致保佑之忧勤不显本权臣务快其私忿非泰陵实谓之当然以至未究流人之徃愆悉以圣恩而特叙尚使存殁犹汚瑕疵又安得未解疆场之严几空帑藏之积有城必守得地难耕凡此数端愿留圣念无令后患常轸渊衷臣所重者陛下上圣之资臣所爱者宗社无疆之业苟斯言之可采则虽死而犹生泪尽词穷形留神逝通州自便谢表陈瓘恩由独断泽𬒳孤忠刑部之执守虽坚天子之福威无壅乃公朝之盛事岂小巳之私荣恭叙感悰仰渎髙听伏念臣昨蒙善贷赐以生还萍迹孤睽乆寄食于异县荜门干蛊常委事于长男所营不足以藩身其出每縁于餬口去庭闱者累月闻道路之一言耳受而輙行亲危而不顾縁帅司深疾其生事故传者多指为病狂万口嗷嗷两路詾詾狐突教子素存不弍之风曽参杀人宁免至三之惑事旣匿而难晓时浸乆而益疑制所深严就逮于重江之外狱辞平允閲实于片言之中矜其无罪之可书许以还家而自便出圜扉而涕感瞻魏阙而神留寻沐寛恩移置近地海岛万里不如无子之无忧淮壖一身弥觉有生之有患擢髪不足以数臣之罪沥血不足以写臣之心羔羊之性自公犬马之情爱主忘身徇国𥘉无系恡之私抱疾唿天惟恃精诚之格忽因诏谕特免拘维此盖伏遇皇帝陛下尧大并容舜明洞照人人皆使之得所事事唯恐其有偏继志用神考之心应天以格王之实旧弊若冰之将释新庆如川之方流家国平康内外交泰遂使赦令昔阻隔而今行士有宿愆始弃置而终宥全家荷德无路酬恩蝼蚁之力至微但知恭顺蒲柳之身已老尚可糜捐望虽隔于戴盆向敢忘于倾藿进四明尊尧集表陈瓘臣某言臣六月𥘉五日准通州牒准编修政典局圣旨取臣所着尊尧集臣依禀圣旨不敢违滞縁臣着撰此集未经奏御今具状中编修政典局乞爲缴进合于御前开拆者臣窃以畎畮爱君精诚虽至刍荛议政迂阔难行葵向不习而常倾芹陋敢期于得献独因睿断许贡危衷臣伏念臣粪土下材犬马贱质数罪固多于擢髪舎生无意于兼鱼𥘉欲糜捐终难缄黙因续前言之绪聊输垂絶之忠非敢有善善恶恶之辞但欲明尊尊卑卑之义此蝼蚁所能知也在搢绅安可藐然八十巻之私书夺此与彼十九年之懿绩可从而违陛下于继述之𥘉首辨明于兹事微臣持将顺之志在流窜而靡忘铺张痛诋之言编类厚诬之语𥘉谓熈宁之辅不媿有商之臣于成汤敢肆厥欺疑安石有所弗忍及究观于怼笔始粗见其游辞因思大典之乆诬益愿忘躯而徃诉合浦十论申旧䟽之余言四明八门撮其要于一序实欲彰火德之盛不敢畏王氏之强宁碎首于邦诛忍谩心于国是彼效尤于往辙亦苟逞于陈编难以缕闚略举纲要谓艺祖滥诛无罪谓眞宗矫诬上天讪薄裕陵攘夺先美以託训为箝口之术以归过为自誉之媒但矜诋訾之极工罔顾威灵之如在几乎骂矣岂不痛哉读其书宁忍终篇稽其文可为流涕代言之笔尽目其徒为儒宗首善之宫肇塑其形为坐像礼官舞礼而行謟史书献佞而请观光乎仲尼乃子雱圣父之賛比诸孔子实卞等轻君之情彼衰周之僻王弃眞儒之将圣当时不得配太庙之飨后世所以广上丁之祠今比安石为钦王之臣则方神考为何代之主又况一人幸学列辟班随至尊拜伏于炉前故臣骄倨而坐视百官气郁多士心寒自有华夏以来无此悖倒之礼神考之再相安石始终不过乎九年安石之屏迹金陵弃置不召者十载八字威加于邓绾万机独运于元丰岂可于善述之时忽崇此不逊之像因坏先朝三舎之法遂费今日千倍之财人材之可擢不殊国用之添费徒广浚吾民之膏血增彼像之精神美成其私怨集于国陆贽设枝顚之喻承业以财尽为忧忠哉古人爱君之诚异乎今日养士之意又况临川之所学不以春秋为可行谓天子有北面之仪谓君臣有迭賔之礼礼仪如彼名分若何此乃衰世侮君之非岂是先王访道之法贑川旧学记刋于四纪之前辟水新廱像成于一壻之手唱如声召应若响随使王氏寖至于强梁乃元祐助发其气𦦨昔宣仁权同之际谓介甫节行甚髙宜赠崇官仍加美谥司马光书之于简吕公着行之于朝不以稽弊为心徒发鎭浮之议负安石者重加黜责欺神考者略不谁何遂至于枝蔓而难图岂非由偏助之太过虽当时未见诬史而先朝自有圣批恬不奉行养成乖悖蒙蔽裕陵之衆美眩耀钟山之一书四辅之行谋画本生于日録三卫之设规模𥘉定于新经密密乎邓蹇之安排草草乎京摅之传授考其音声则箎唱而壎和譬诸手足则左弱而右强凝爲冰山烈若原火愚公老矣益坚平险之心精卫眇然未舍塡波之愿殁而后巳志不可渝望虽隔于戴盆梦不忘于驰阙丹诚上格天语遥询要观尊主之恭缓议奸时之罪渊冰在念枭磔宁逃恭惟皇帝陛下天大普容日明徧照览熈丰记动之史倣虞夏採诗之官咨舆议于多方证私书之百毁舜纂尧绪孜孜乎善继之勤武广文声斤斤乎丕承之美兹所谓一人之庆可以得万国之欢凡有识知孰不将顺天地尊卑之已定首足上下之宜分孔志在乎春秋汉律严于名分戴上者皆知此义尊尧者岂独臣书燕马以市骨为先鬻骥者必将来矣郑校决防川之壅有舌者其忍黙乎臣命可危衆口难遏伏望皇帝陛下念臣役志于享上悯臣积祸于敢恭以尺朽之废材贡一得之愚虑言多妄发事则有稽宣宗当绍宪之时宁容德裕之夺语武帝以述景为事忍视马迁之短辞父子至情古今一揆不惩谤史之罪则何以谢过于宗庙不毁坐像之悖则何以示顺于华夷国是方强势难遽改大器至重要在深思庶乎苗莠之分始于冠屦之辨至美成于刚健大患生乎因循儒宗数人自是一家之説圣主独断乃为我宋之休天心笃爱之甚明人情企想而有待解神考在天之怒成圣主奉先之仁克果断于蔡方人将大觉善光扬于尧绩上可无为于一颦一笑之中成允文允武之业臣将献骏惠太平之颂岂特进狂简不裁之书胷臆无竒但尽恭于文字筋骸已惫当致命于君亲仰酬再造之恩退听一成之议阖门待尽殒首知归台州羁管谢表陈瓘臣某言政和元年六月五日准通州牒编修政典局牒奉圣旨取索臣所撰尊尧集请速爲检取封角付差去人续又准通州牒尊尧集系奉圣旨取索不可迟缓臣即于六月十九曰申通州乞依圣旨发递前去仍申编修政典局云上件尊尧集先合奏御今匣内黄帕文字等并题作臣瓘谨封伏望本局特爲进入于御前开拆今于十月𥘉七日准通州牒准尚书刑部符都省札子奉圣㫖陈瓘自撰尊尧集语言无绪尽系诋诬不行毁弃送与张商英意要行用特勒停送台州覊管令本州当职官常切觉察不得放出州城月具存在申尚书省臣即时望阙谢恩发离本家水陆兼行不敢住滞今于十一月𥘉十日巳时台州城内者畎畮之志一书可通刍荛之言万里不隔集羣辞而上达遭一览以为荣窜路虽遥陈情已毕臣伏念臣材如粪土身若梗蓬非敢以着书为能所陈者戴君之义知诋诬之不可志在尊尧岂行用之敢私心唯助舜语言无绪议论至迂独归美于先猷遂大违于国是不行毁弃有误咨询虚消十载之光隂靡恤一门之沟壑果烦揆路特建刑章若非恃庇于九重安得延龄于再造由淮入浙自通至台怒涛虽阻于重江毒瘴幸殊于五岭尚留顶踵独頼君亲此盖伏遇皇帝陛下天大并容日明洞照以至慈而善贷推观过之深仁悯此顚隮欲其存在以身偿怨蝼蚁之命至微徇国捐生犬马之心未替梦驰丹阙目想清光重干擢髪之诛徒郁戴盆之望余生易舍大德难酬皇朝文鑑卷第七十一皇朝文鑑皇朝文鑑卷第七十二皇朝文鑑巻第七十二牋对皇太子问政牋李至箴大宝箴陈彭年用材箴田钖文箴孙何省分箴王随畏言箴刘敞让箴刘敞歩箴蔡襄劝讲箴赵师民犮箴司马光视听言动四箴程頥审巳箴王旡咎对皇太子问政牋李至伏奉手书猥赐下问夙夜寻绎喜与忧并何则至常人也识不足以经逺学不足以待问才不足以干事智不足以周身而殿下目之为硕儒曰可以发蒙号之为端士曰可以延誉得不忧乎殿下忠孝之道贯于神明温文之德彰于天下而犹虚懐访问思所以分君父之忧以元元为念且曰一夫或致于向隅千里将疲于观政此乃圣上有浸渍生灵之泽感动天地之德致使殿下兴言及此实社稷之福而亿兆之幸得不善乎然则愚者千虑必有一得若夫自古太子养德东宫不亲外事唯问安侍膳而已固亦宜哉而黔庶之疾苦稼穑之艰难素所未覩自非生知之异天诱其衷莫得而知矣噫事有背经而合道时有适变而从宜是以五帝三王不相㳂袭圣上知其然由是以浩穰之务独命殿下揔其纲要而躬决焉殿下复能钦若圣训率由旧章驭吏民必以诚待参佐必以礼㥀命令必以简察狱讼必以情恤鳏寡必以仁抑豪猾必以法杜谗佞必以正絶邪僻必以道有一于此犹为善政况兼是数者乎而犹曰奉车苟赐于司南为政何慙于拱北不亦过谦乎然则至虽不敏窃尝读易见羣爻稍过必有悔吝唯谦象独亡是知谦之时义大矣哉愿殿下守之而已勉之而已如此则何正言不入何正道不行若正言入而正道行则生民不泰未之有也政化不洽亦未之有也辄因问及轻肆狂瞽僣易之罪安敢逃焉大寳箴陈彭年二仪之内㝡灵者人生民之中至大者君民旣可畏天亦无亲所辅者德所归者仁恭已临下辉光益新载籍斯在谋猷备陈内绥万国外抚百蛮治乱所始言动之闲观之则易处之甚难由是先哲喻彼投艰苟能虑末乃可防闲审求逆耳无恶犯颜旣庶而冨教化乃施慈俭之政冨庶之基鳏寡孤独人之所悲发号施令冝先及之黄髪鲐背心实多知左右侍从何莫于兹瞻言百辟咸代天工傥无虚授可建大中克彰谨柬惟借至公知人则哲视远则聦才固难备道亦少同葑菲罔舍杞梓乃充不扶自直惟蓬在麻非㨂莫见唯金在沙参备顾问必辨忠邪献替以正禆益无涯自区草泽亦有国华访此髦士可拒朋家三章之立庶民作程钦哉钦哉可以措刑七代之建宼孽是平本仁本义可以弭兵是谓齐礼亦曰好生有教无类自诚而明宗庙社稷飨之以恭宫室苑囿诫之在丰春蒐秋狝不废三农击石拊石用格神宗使人以恱乃克成功治国以政罔或不从济济多士用之有光硁硁小器谋之弗臧忠言致益岂让膏梁六艺为乐宁后笙簧任贤勿贰尧所以昌改过不吝汤所以王六合至广万彚攸多风俗靡一嗜慾相摩如驭朽索若防决河左契斯执六辔遂和导之以德民免婴罗不懈于位俗乃偃戈先王之训罔不咸然吾君之治亦取斯焉小心翼翼终日干干三灵降鉴百禄无愆由兹率土永戴先天巍巍洪业亿万斯年用材箴田钖天运四时地生万类以覆以载各得其位天地犹尔人胡求备尧以仁化舜以孝理稷专播谷禹务导水圣贤犹然人胡求全是以有才者不必有德有德者不必有言与人结交能护其短掩短録长交即悠逺任人之职能从其长録长掩短邦实阜昌无好之则忘其不肖无恶之则忘其允臧执心至公取其所彊马或奔踶乃致千里士有跅弛可任以事一善可称则勿求具美然后㑹衆善以涖庶官民实攸暨文箴孙何尧制舜度緜今亘古周作孔述炳星焕日是曰六经爲世权衡万象森罗五常混并游夏之徒得麤䘮精空传其道无所发明后贤谁嗣惟轲洎卿仁门义奥我有典刑圣人观之犹足化成嬴侯刘帝屈指西京仲舒贾谊名实絶异相如子长才智非常较其工拙互有否臧扬雄欻焉刷翼孤翔可师数子擅文之场东汉而下寂无雄霸亹亹建安格力犹完当途之后文失其官家攘徃迹户掠陈言陵夷怠墯至于江左轻浅淫丽迭相唱和圣心经体尽坠于地千词一语万指一意缝烟缀云图山画水骈枝俪叶顚首倒尾治乱莫分兴亡不纪齐顿梁絶陈倾隋圮奕奕李唐木铎再扬文之纪纲断而更张鉅手魁笔磊落相望凌轹百代直趋三王续典绍謩韩领其徒还雅归颂杜统其衆土德旣衰文复喧卑制诰之俗侪于四六风什之讹隣于讴歌懐经囊史孰遏頽波出入五代兵戈不称天佑斯文起我大君蒲帛诏聘鸿硕纷纶邪返而正漓澄而淳凡百儒林宜师帝心语思其工意思其深勿听淫哇䘮其雅音勿视彩饰亡其正色力树古风坐臻皇极无俾唐文独称徃昔贱臣司箴敢告执策省分箴王随夕晦昼明干动坤静物禀乎性人赋于命贵贱贤愚寿夭衰盛谅夫自然㝠数潜定蕙生数寸松髙百尺水润火炎轮曲辕直或金或钖或玉或石荼苦荠甘乌黔鹭白性不可易体不可移揠苖则悴续凫乃悲巢者罔穴泳者宁驰竹栢寒茂桐柳秋衰阙里泣麟传巖肖象冯衍空归千秋骤相健羡勿用止足可尚处顺安时吉禄长享畏言箴刘敞吾甚畏言言可畏也而不能黙然吾言悃悃倡而后和人犹以为过吾言绳绳誉而不訾人犹以为非非吾言之畏维人之多忌非吾之不能黙然而人实多言若是者其止乎其已乎其勿问而唯乎譬之于物其为石不为水乎水之滔滔徃而不来有䧟而渊有壅而洄有激而在山椒曰水哉水哉让箴刘敞资政冨公始让枢密直学士又让翰林学士又让枢密副使凡三让所让益尊所守益坚粲然有古人之遗风故作让箴以矫世砺俗云让如何其让非为名欲先信吾道于天下氓让如何其让非爲利欲天下之人咸信吾义世有常患患其欲速枉尺直寻卒附于辱世有常患患其在得辞小受大卒没于直公皆咈之公旣述之启之辟之俾世则之曰吾岂恶富贵冨贵维德人以厚己我以厚国时岂无人昬夜乞怜纵或得之何如其贤时岂无人乗机射利纵或得之何如其智嗟此冨公直哉优优孰眎冨公而能勿羞孰持冨公携手以游昔宋考父三命益恭嗟此冨公千世与同作诗载美穆如清风步箴蔡襄有足兮动渉坦夷有心兮何由险巇足非有虑兮心役之为用心如足兮蛮貊行之劝讲箴赵师民若帝之元于稽古先将以其道格于皇天格天如何谨徽旧典惟圣时宪乃克尽善在帝宅中亮章温雅将以其文化成天下化成如何顺考正道席上之珍兹惟国宝天下有帝体元剏制非先圣之旧章不足以秉同文而执司契日中为市以熭四方非先圣之遗法不足以举大义而正国常帝度其身郁郁乎文彰礼施乐以副皇坟帝出其言穆穆厥声含仁吐义式谐羣情自天降祥我民旣康不观于经惧先猷之寖忘四夷放命有严誓令不观于经虑大功之未定无以方隅之多事而谓经籍之宜息虞舜征苗诞敷文德无谓宸居之至尊而忽右文之为贵歧昌造周天经地纬无以陈乆之可替乃谓迂阔而难行先哲之言虽无老成无讥鄙生之窭陋而略愚儒之浅昩先师之谈不以人废无以世治之或殊而谓陈言之可侮商弼之諌事不师古无玩歳月之其除而谓寸隂之已速周王之戒惟日不足有以见世主之御图或万机纷然不酌于古道则风化有时而弗宣有以见人君之居极或百度差忒不断于古义则权制有时而弗克昔令王之经世必去害而称利明主观其书可以效财成于万事昔贤臣之事君有谋猷而必陈明主观其书可以示轨度于羣伦正朝之上法宫之中非賛襄雅奥不足以兴嗜慾于清躬神丽之游光明之处非启迪深厚不足以立正事于古语是故可以上文可以立武可以奉天地可以为宗主匪止玩其辞而释其诂可以观道可以对万物可以临兆人不止明其旧而知其新靖恭乙夜緫览羣书夫圣人之至德何以加于从容晏朝䌷绎微㫖非天下之至精孰能与此臣𥘉闻始元之闲儒风寖还待问之臣赐以清闲臣复观永平之烈经术未缺羣儒议前称制以决桑干之后来自幽陵束髪右袵斯文有承金陵之君越于夷裔虽则讲习其文已敝李唐之兴贤君挺生正观𥘉治开元旣平东壁羣山儒宗墨卿侍从之臣官有佳名在我太祖神武披攘亲驾辟廱眞儒有光有赫太宗文武并运经臣师师以承帝问于穆眞皇讲求多艺以其人文发为盛际陛下即位纂承天禄肇开二阁以延儒服西临迩英北启延义瞻仰皇明弥纶圣智成天下之务昔游焉而穆清陈天下之谟顷于兹而讲肄帝坐甚明天章不祕愿以议道愿以求治下臣执经敢告中侍友箴司马光余何游乎余将游圣人之门仁人之里非圣不师非仁不友可乎未可不若游衆人之场闻善而迁观过而改视听言动四箴程頥颜子问克己复礼之目夫子曰非礼勿视非礼勿听非礼勿言非礼勿动四者身之用也由乎中而应乎外制于外所以养其中也颜子事斯语所以进于圣人后之学圣人者冝服膺而勿失也作四箴以自警云视箴心兮本虚应物无迹操之有要视之为则蔽交于前其中则迁制之于外以安其内克己复礼乆而诚矣听箴人有秉彜本乎天性知诱物化遂亡其正卓彼先觉知止有定闲邪存诚非礼勿听言箴人心之动因言以宣发禁躁妄内斯静专矧是枢机兴戎出好吉凶荣辱惟其所召伤易则诞伤烦则枝已肆物忤出悖来违非法不道钦哉训辞动箴哲人知几诚之于思志士厉行守之于为顺理则裕从欲惟危造次克念战兢自持习与性成圣贤同归审已箴王旡咎汝曰有德汝未大成汝之有过伤德盖轻圣能恕汝犹曰汝美衆人弗逮知慕而已恕汝不知慕汝辄愉汝不自反卒比于愚愚不可比汝孰宜惧圣人之恕衆人之慕皇朝文鑑巻第七十二皇朝文鑑皇朝文鑑卷第七十三皇朝文鑑巻第七十三铭财货铭李莹续座右铭李至武关铭胡旦彭祖观井图铭铭陈靖门铭吕夷简几铭陈尧佐几铭晏殊击虵笏铭石介槃水铭司门光医铭吕诲明州新修刻漏铭王安石布衾铭范纯仁西铭张载东铭张载鼎砚铭苏轼邓公砚铭苏轼天砚铭苏轼文与可琴铭苏轼徐州莲华漏铭苏轼三槐堂铭苏轼择胜亭铭苏轼九成台铭苏轼端石砚铭苏轼迈砚铭苏轼洪州分宁县藏书阁铭黄庭坚游艺斋铭黄庭坚研铭黄庭坚黄楼铭陈师道克己铭吕大临蜀舎铭刘跋大图砚铭晁补之座右铭邹浩家藏古砚铭唐庚古砚铭崔鶠财货铭李莹暇日读梦书则曰梦虺梦粪者获财因以铭之财货将至梦寐可寻或秽或虺乃玉乃金秽可亲欤虺可翫欤敢献斯铭以激贪夫续座右铭李至崔子玉为座右铭白乐天亦为座右铭检身之道几乎殚矣予甞㝠心燕坐自思所为虑向之益友以予位着不我规也因䟽其所得亦命为座右铭聊以自勉其辞曰短不可䕶䕶则终短长不可矜矜则不长尤人不如尤已好圆不如好方用晦则天下莫与汝争智撝谦则天下莫与汝争强多言者老氏所戒欲讷者仲尼所臧妄动有悔何如静而勿动太刚则折何如而勿刚吾见进而不已者败未见退而自足者亡为善则逰君子之域为恶则入小人之乡吾将书绅带以自警刻盘盂而过防岂如长存于座右庶夙夜之不忘武关铭胡旦南条东走自雍而荆呀为武闗作扞秦城秦人东顾六国无主汉氏西来子婴为虏彼此鲸鲵更相豺虎吁嗟强秦曾无守御秦而为汉汉复如秦刘氏不纲莽贼造新严严武关前人后人我开则兴我闭则乱一开一闭今古同贯王者邦畿守在四夷礼义干橹道德藩篱逺人不服文德来之化既无外何以关为彭祖观井图铭陈靖淳化中予将命之狄丘道由彭门有客得彭祖观井图以为贶中有台榭人物山水森森然盖状其佳象幽致表绘事之工予无取所慕者唯彭氏面井而覆之以轮背树而䌫之以绳凭杖歛躬跼蹐而迎视兢然若将坠也呜唿古人临事而惧之有若是检身逺害之有若是后之君子得无效欤予实好古者历考其迹于传记虽夐而难信且夫子云窃比于我老彭亦其验也故作铭于座右曰至哉古人逺害全身战战兢兢恒若履冰朽索之驭纳隍是虑天子则之鸿图永据存而惧亡系于苞桑诸侯则之其国必昌若舟弗济夕惕而厉大夫则之其家孔炽直哉惟清执虚如盈士子则之其道元亨不争在丑无愧屋漏庶人则之其食孔阜吾省予行吾愼予守窃比老彭式介眉寿门铭吕夷简古者盘盂几杖规戒存焉今为门铭窃类于此忠以事君孝以养亲寛以容衆谨以修身清以轨俗诚以教民谦以处贵乐以安贫勤以积学静以神敏以给用直以全眞约以奉已广以施人重以临下恭以待賔贯之以道緫之以仁在家为子在邦为臣斯言必践盛德聿新勒铭于门永代书绅几铭陈尧佐亲仁可以自託友贤可以自扶求仁得仁必驰必驱若隐几以召凭几而唿则仁贤斯遯厮役来趋呜唿贤旣遯身即孤几铭晏殊小饭防饐跬行虞跌巾有角垫衣存祍缺惟忠与孝则罔摧折击蛇笏铭石介天地至大有邪气干于其闲为凶暴为残贼听其肆行如天地夘育之而莫御也人生㝡灵或异类出于其表为妖怪信其异端如人蔽覆之而莫露也祥符年宁州天庆观有蛇妖极怪异郡刺史日两至于其庭朝焉人以为龙举州人内外逺近罔不骏奔于门以觐恭庄肃祗无敢怠者今龙图侍御孔公时佐幕在是邦亦随郡刺史于其庭公曰明则有礼乐幽则有鬼神是蛇不以诬乎惑吾民乱吾俗杀无赦以手板击其首遂毙于前则蛇无异焉郡刺史暨州内外逺近庶民昭然若发蒙见青天覩白日故不能肆其凶残而成其妖惑易曰是故知鬼神之情状公之谓乎夫天地间有纯刚至正之气或钟于物或钟于人人有死物有尽此气不灭烈烈然弥亘亿万世而长在在尧时为指佞草在鲁为孔子诛少正卯刃在齐在晋为董史笔在汉武帝为东方朔㦸在成帝朝为朱云劒在东汉为张纲轮在唐为韩愈论佛骨表逐鳄鱼文为叚太尉击朱泚笏今为公击蛇笏故佞人去尧德聪少正卯戮孔法举罪赵盾晋人惧辟崔子齐刑明距董偃折张禹劾梁冀汉室乂佛老微圣德行鳄鱼徙潮风振恠蛇死妖气散噫天地钟纯刚至正之气在公之笏岂徒毙一蛇而已轩陛之下有罔上欺君先意顺旨者公以此笏指之庙堂之上有蔽贤蒙恶违法乱纪者公以此笏麾之朝廷之内有䛕容佞色附邪背正者公以此笏击之夫如是则轩陛之下不仁者去庙堂之上无姦臣朝廷之内无佞人则笏之功也岂止在一蛇公以笏为任笏得公而用公方为朝廷正人笏方为公之良器敢称德于公作笏铭曰至正之气天地则有笏惟灵物笏能乃受笏之为物纯刚正直公惟正人公乃能得笏之在公能破淫妖公之在朝䜛人乃消灵气未竭斯笏不折正道未亡斯笏不藏惟公宝之烈烈其光槃水铭司马光槃水之盈止之则平平而后清清而后明勿使小欹小欹则倾倾不可収用毁其成呜唿奉之可不兢兢医铭吕诲晋人武泰通医术守臣献状补太医正还郷里创起应圣侯庙艺旣成归善于师又将广𢡟来学其志有足称者予谪官于是迁守蒲中旣行丐文以显于庙因作医铭嘉乃意勤遂成其志知予言有以滋其善也六气五行人禀而生三部九候纳诸和平昔称绝技湔肠涤胃辅以砭石因之决溃察脉之原当于未然不攻而胜庶几十全愈世之病如持国柄常使衆邪不得干正能尽已意膏肓必起苟利于艺毫釐千里泰也有为心不忘师义利之重㥀乎所治明州新刻漏铭王安石戊子王公始治于明丁亥孟冬刻漏具成追谓属人嗟汝予铭自古在昔挈壷有职匪器则弊人亡政息其政谓何弗棘弗迟君子小人兴息维时东方未明自公召之彼宁不勤得罪于时厥荒懈废乃政之疵呜唿有州谨哉维兹维兹其中俾我后思布衾铭范纯仁藜藿之甘绨布之温名教之乐德义之尊求之孔易享之常安锦绣之奢膏梁之珍权宠之盛利慾之繁苦难其得危辱旋臻舎难取易去危就安至愚且知士宁不然颜乐箪瓢万世师模纣居琼台死为独夫君子以俭为德小人以侈䘮躯然则斯衾之陋其可忽诸西铭张载干称父坤称母予兹藐焉乃混然中处故天地之塞吾其体天地之帅吾其性民吾同胞物吾与也大君者吾父母宗子其大臣宗子之家相也尊髙年所以长其长慈孤弱所以㓜吾㓜圣其合德贤其秀也凡天下疲癃残疾惸独鳏寡吾兄弟顚连而无告者也于时保之子之翼也乐且不忧纯乎孝者也违曰悖德害仁曰贼济恶者不才其践形惟肖者也知化则善述其事穷神则善继其志不愧屋漏为无忝存心养性为匪懈恶旨酒崇伯子之顾养育英才颕封人之钖类不弛劳而底豫舜其功也无所逃而待亨申生其恭也体其爱而归全者参乎勇于从而顺令者伯竒也富贵福泽将以厚吾之生也贫贱忧戚庸玉汝于成也存吾顺事没吾宁也东铭张载戯言出于思也戯动作于谋也发于声见乎四肢谓非已心不明也欲人无已疑不能也过言非心也过动非诚也失于声缪迷其四体谓已当然自诬也欲他人已从诬人也惑者以出于心者归咎为已戯失于思者自诬为已诚不知戒其出汝者引咎其不出汝者长傲且遂非不智孰甚焉鼎砚铭苏轼鼎无耳槃有趾鑑幽无见几不倚旸虫陨羿䘮厥喙羽渊之化帝祝尾不周偾裂东南圯黝然而深维水委谁乎为此昔未始戯铭其臀加幻诡邓公砚铭苏轼王巩魏国文正公之孙也得其外祖张邓公之砚求铭于轼轼铭曰邓公之砚魏公之孙允也其物展也其人思我魏公文而厚思我邓公德而夀三复吾铭以究令名天砚铭苏轼轼年十二时于所居隙地中与羣儿凿池为戯得异石如鱼肤温莹作浅碧色表里皆细银星扣之铿然试以为砚甚发墨顾无贮水处先君曰是天砚也有研之德而不足于形耳因以赐吾曰是文字之祥也宝而用之且为铭曰一受其成而不可更或全于德或全于形均此二者顾吾安取仰唇俯足世固多有文与可琴铭苏轼攫之幽然如水赴谷释之萧然如叶脱木按之噫然应指而长言者似君置之枵然遗形而不言者似仆徐州莲华漏铭苏轼故龙图阁直学士礼部侍郎燕公肃以创物之智闻于天下作莲花漏世服其精凡公所临必为之今州郡徃徃而在虽有巧者莫敢损益而徐州独用瞽人卫朴所造废法而任意有壷而无箭自以无目而废天下之视使守者伺其满则决之而更注人莫不笑之国子博士傅君禓公之外曽孙得其法为详其通守是邦也实始改作而请铭于轼铭曰曰人之所信者手足耳目也目识多寡手知重轻然人未有以手量而目计者必付之于度量与权衡岂不自信而信物盖以为无意无我然后得万物之情故天地之寒暑日月之晦明昆仑旁薄于三十八万七千里之外而不能逃于三尺之箭五斗之缾虽疾雷霾风雨雪昼晦而迟速有度不加亏赢使凡为吏者如缾之受水不过其量如水之浮箭不失其平如箭之升降也视时之上下降不为辱升不为荣则民将靡然而心服而寄我以死生矣三槐堂铭苏轼天可必乎贤者不必贵仁者不必寿天不可必乎仁者必有后二者将安取衷哉吾闻之申包胥曰人衆者胜天天定亦能胜人世之论天者皆不待其定而求之故以天为茫茫善者以怠恶者以肆盗跖之寿孔颜之厄此皆天之未定者也松栢生于山林其始也困于蓬蒿厄于牛羊而其终也贯四时阅千歳而不改者其天定也善恶之报至于子孙而其定也乆矣吾以所见所闻所传闻考之而其可必也审矣国之将兴必有世德之臣厚施而不食其报然后其子孙能与守文太平之主共天下之福故兵部侍郎晋国王公显于汉周之际历事太祖太宗文武忠孝天下望以为相而公卒以直道不容于时盖闻尝手植三槐于庭曰吾子孙必有为三公者已而其子魏国文正公相眞宗皇帝于景德祥符之闲朝廷清明天下无事之时享其福禄荣名者十有八年今夫寓物于人明日而取之有得有否而晋公脩德于身责报于天取必于数十年之后如持左契交手相付吾是以知天之果可必也吾不及见魏公而见其子懿敏公以直諌事仁宗皇帝出入侍从将帅三十余年位不满其德天将复兴王氏也欤何其子孙之多贤也世有以晋公比李栖筠者其雄才直气眞不相上下而栖筠之子吉甫其孙德裕功名冨贵略与王氏等而忠信仁厚不及魏公父子由此观之王氏之福盖未艾也懿敏公之子巩与吾游好德而文以世其家吾是以録之铭曰呜唿休哉魏公之业与槐俱萌封植之勤必世乃成旣相眞宗四方砥平归视其家槐隂满庭吾侪小人朝不及夕相时射利皇䘏厥德庶几侥倖不种而获不有君子其何能国王城之东晋公所庐鬰鬰三槐惟德之符呜唿休哉择胜亭铭苏轼维古颍城因颍为隍倚舟于门美哉洋洋如淮之甘如汉之苍如洛之温如浚之凉可侑我客可流我觞我欲即之为馆为堂近水而构夏潦所襄逺水而筑邈焉相望乃作斯亭筵楹栾梁凿枘交设合散靡常赤油仰承青幄四张我所欲徃十夫可将与水升降除地布牀可使杜蒉洗觯而扬可使庄周观鱼而忘可使逸少祓禊而祥可使太白泳月而狂旣荠我荼亦醪我浆旣灌我缨亦浣我裳岂独临水无适不臧春朝花郊秋夕月场无胫而趋无翼而翔敝又改为其费易偿榜曰择胜名实允当维古至人不留一方虚白为室无何为郷神马尻舆孰为输箱流行坎止虽独不伤居之无盗中靡所藏去之无恋如所宿桑岂如世人生短虑长尺宅不治寸田是荒钖瓦铜雀石门阿房俯仰变灭与生俱亡我铭斯亭以砭世盲九成台铭苏轼韶阳太守狄咸新作九成台玉局散吏苏轼为之铭曰自秦并天下灭礼乐韶之不作盖千三百二十有三年其器存其人亡则韶旣已隐矣而况于人器两亡而不传虽然韶则亡矣而有不忘者存盖常与日月寒暑晦明风雨并行于天地之闲世无南郭子綦则耳未尝闻地籁也而况得闻其天使耳闻天籁则凡有形有声者皆吾羽旄干戚管磬匏絃尝试与子登夫韶石之上舜峯之下望苍梧之眇莽九疑之聮緜览观江山之吐吞草木之俯仰鸟兽之鸣号衆窍之唿吸徃来唱和非有度数而均节自成者非韶之大全乎上方立极以安天下人和而气应气应而乐作则夫所谓箫韶九成来鳯鸟而舞百兽者旣已粲然毕陈于前矣端石砚铭苏轼与墨为入玉灵之食与水为出隂鑑之液懿矣兹石君子之侧匪以玩物维以观德迈砚铭苏轼以此进道常若渇以此求进常若惊以此治财常思予以此书狱常思生洪州分宁县藏书阁铭黄庭坚凡治有条如机有综经经纬纬积寸成两菅蒯之手简功于纫可席可屦不能以寒昔此庙学终歳蓬艾圣师所居风雨无盖今诵圣言皆有夏屋爰及方册宇以华阁华阁渠渠言行之林聿求古今自观德心咨尔诸生永怀兹道勿嬉勿骜以迪有造得意自已书不尽言如御琴瑟听于无絃幙阜凡凡呉咮楚尾其下脩水行六百里山川之灵或秀于民世得材用我培其根勒铭颂成式告尔后无或堕之永庇爼豆游艺斋铭黄庭坚色荒者使人硚硚酒荒者使人漠漠游于六艺之林是谓名教之乐研铭黄庭坚制作淳古可使巧者拙夸者节性质温润可使躁者静戾者听观棐凡而见研忘其一室之悬罄黄楼铭陈师道熙宁十年京东路安抚使臣某转运使臣某判官臣某稽首言河决澶州南倾淮泗彭城当其冲夹以连山扼以吕梁流泄不时盈溢千里平地水深丈余下顾城中井出脉发东薄两隅西入通洫南怀水垣土恶不支百有余日而后已守臣苏轼深惟流亡为天子忧夙夜不怠以劳其人兴怀戍兵固弊应卒外为长揵乗髙如虹以杀其怒内为大堤附城如环以侍其溃筑二防于南门之外以通南山以安危疑发仓庾明劝禁以惠困穷以督盗贼宣布恩泽廵行内外吏民向化兴于事功法施四邑诚格百神可谓有功矣宜有褒嘉以劝郡县十月二日甲子奏京师明年元丰正月甲子制诰谕意臣轼惟念祗承谟训人神同力敢自为功以速大戾而明扬褒大无以报称乃作黄楼于东门具刻明诏以承天休而明德意使其客陈师道又为之铭臣师道伏惟吕尚南仲内抚百姓内平诸侯诗美文武尹甫召虎南伐淮夷北伐玁狁功歌宣王君能使人以尽其才臣能有功以报其上古之义也臣师道又惟感而通之者道也行而化之者德也制法明教者政也治人成功者事也昔之诗人歌其政事则并其道德而传之后王有作可举而行顾臣之愚何与于此诚乐君臣之尽道云臣不佞冒死上黄楼铭其词曰皇治惟戒修明法度恊和隂阳十有一年天灾时行河失其防齐鲁梁楚千里四逺溃乱散亡皇仁隐忧临遣信臣以惠东方羸老不穷安慰抚养发散积仓流人如归居人忘危完聚靡伤天叙地平明圣成能人神效祥灵平告成百谷丰盈万邦乐康郡县祗畏允迪圣谟终事无荒皇功不居归休臣民迩昭逺扬守臣拜手夸大休嘉使民不忘改作黄楼以临泗上述修故常庶臣无佞原始念终铭之石章以告成功以扬德声永永无疆克已铭吕大临凡厥有生均气同体胡为不仁我则有已立已与物私为町畦胜心横生扰扰不齐大人存诚心见帝则𥘉无吝骄作我蟊贼志以为帅气为卒徒奉辞于天孰敢侮予且战且徕胜私窒慾昔焉宼雠今则臣仆方其未克窘我室庐妇姑勃蹊安取厥余亦旣克之皇皇四逹洞然八荒皆在我闼孰曰天下不归吾仁痒痾疾痛举切吾身一日至之莫非吾事颜何人哉晞之则是蜀舎铭刘跋某郡王万寓郑榜其居曰蜀舎持余杭朱浚民所为记过须城刘跂而请铭为之铭曰噫嘻此舎是蜀非邪呑若两川坤之维耶危乎髙哉上青天邪赤甲白盐峙峨眉邪榰笻酱竘饭罇鸱邪一物不有而不无邪噫嘻此舎是眞蜀国身如壷公靡索不获行以蜀驰卧以蜀息隂燕阳魏呉越璀错裴徊周流誓不以易谓不信者有如此石大圆砚铭晁补之黒月模汗两奴利与黔突居难与揭箧趋尔圆其外亦不可转视吾尔砚座右铭邹浩惟亲惟天惟亲惟地覆育我躬德莫我议汲汲以报亦岂佗求权行乃心则知厥由惟身康强亲喜而安惟身疢疾亲于颜矧惟此身其来有自自祖自考以至于此能钦爱身为钦爱亲祖考聴之何福不臻亲寿而昌我戯于侧念兹在兹敢忘朝夕家藏古砚铭唐庚砚与笔墨盖气类也出处相近任用宠遇相近也独寿夭不相近也笔之寿以日计墨之寿以月计砚之寿以世计其故何也其为体也笔㝡锐墨次之砚钝者也岂非钝者寿而锐者夭乎其为用也笔㝡动墨次之砚静者也岂非静者寿而动者夭乎吾于是得养生焉以钝为体以静为用或曰寿夭数也非钝锐动静所制借令笔不鋭不动吾知其不能与砚乆逺也虽然宁为此勿为彼也铭曰不能锐因以钝为体不能动因以静为用唯其然是以能永年古砚铭崔鶠知其白守其黒似老学不厌教不倦似孔其实墨家者流摩顶放踵皇朝文鑑巻第七十三皇朝文鑑皇朝文鑑卷第七十四皇朝文鑑巻第七十四颂广农颂夏竦大顺颂晁逈㑹圣宫颂欧阳脩籍田颂宋祁明堂颂宋祁皇帝神武颂宋祁庆历圣德颂石介钱邓州不烧楮镪颂吕南公广农颂夏竦景德三年春正月庚戍诏颁农田敕于天下二月癸未诏郡国领劝农事崇化源而广农业也臣闻圣人无土不王无民不君有土地则王业兴有人民则君道立故先王之建国也土欲广而不欲隙民欲衆而不欲墯谓地之不辟非吾土也人之不农非吾民也乃为闾里室家以蕃其生为畎浍封畛以理其田为耒耜钱镈以庀其器为历象气候以授其时立经制以御之设官司以教之均工商衡虞之税正车马甲兵之赋于是乎仁义礼乐有所加赏罚号令有所用三代通制建中经逺民以里居地以井受暨秦开阡陌农战相乗汉制名田并兼不息旧章缺而仁政坠经界慢而讻竞起㳂革而下古之制度不可复矣其政何哉盖三季已还五代而上有天下者或不知天下以地为基以农为本以食为源以教为器当其拨平祸乱经始四国则祍金革简车马计懐柔议聚敛赏勲旧治城邑暨边陲旣宁㝢县旣平功业旣成府库旣盈则思悉华夏以自奉驱亿兆以从欲有患边幅未阔威武未震则转刍粟事夷狄有患歳月易逝容发易朽则招方士求神仙有患登览未逺行乐未极则增台榭丽宫室有患嫔御未广歌舞未工则渔声色选伎艺有患校猎未快驰骋未捷则广苑囿具毕弋有患廵幸未徧游赏未普则修驰道飞清跸其间自非负天启神授之资有圣文灵武之德者则不能训稼穑务储衍舍派而趋源去末而从本致天下太康家给人足者哉我国家荷二圣基业用三王礼乐足食训农克立治本吾皇龙飞春秋鼎盛励精百度旁求黎献谓守文艰如创业承平难如治乱深鍳前世专行王道羁縻四夷而重兵革渔猎贤隽而藏网罟观六艺虚台馆听道德放声乐功业之大则成康文景无或比隆河山之逺则秦汉隋唐不能齐盛菽麦流衍而红腐玉帛充牣而露积陛下尚宸居减丽御膳辍声霄衣紫庭清问多士举三王之故实修八世之坠典以为择循吏守郡国抚百姓善则善矣而未专也于是授之使领设为职司所以徇名而责实也颁宪令经田畴劝耕殖至则至矣而未一也于是编其制度勒为科条所以建中而示法也徇名责实则官不旷建中示法则民不疑诏下之日鬼神称庆太平之风旋踵可待不终日而争讼息未踰时而淳卤辟凡九围之内一歳之闲衣食足而仓廪实仁义行而刑罚措大哉炎宋功德陛下敎化垂亿万世与天无穷臣生逢圣明叨观盛事谨昧死上广农颂其辞曰皇哉惟圣躬提天柄亿兆归心三灵洽庆广我田事肇修稼政乃置官名乃颁号令号令维何分条建规恩斯懋斯流冗攸归官名维何启职庀司训之导之播种惟时民曰勤止服田力穑昼尔于耕宵尔无斁千耦偕飞百谷咸殖旣蓺淳卤越经封洫官曰涖止纠力劝能庤我钱鏄䟽我沟塍乃能灌漑爰相丘陵污莱以辟游惰用惩赫赫圣谋有作咸覩畎浍四溟井疆九土沃野万里纵横其畒拥耒成林洒流降雨阳春如膏原隰如鳞我稼旣华六合生云稻梁黍稷万井龙文同我妇子或耨或耘八月其获乃登尔稼滞穗栖原余粮厌野盈溢京庾流衍方夏式歌且謡土金同价百姓足矣君孰不足三百之困九年之蓄八蜡旣通五礼咸穆藏财于民所宝惟谷君哉君哉乐事训农炎帝之敎后稷之功方我王度明而未融臣之颂之永矣无穷大顺颂晁逈礼记礼运云四体旣正肤革充盈人之肥也父子笃兄弟睦夫妇和家之肥也大臣法小臣廉官职相守君臣相正国之肥也天子以德为车以乐为御诸侯以礼相与大夫以法相序士以信相考百姓以睦相守天下之肥也是谓大顺愚读书至此详味乆之观乎古先垂敎条畅明备义取饶裕充盛目之曰肥若能偃风践迹各当其分顺之至也无逺弗届浸渍浃洽薫然大同斯乃纯𬒳之化尽善尽美矣虽欲鋭意推演复何措辞区区至诚愿陈万一今但举其全文而系以褒讃者祗率道扬之志也颂曰猗欤礼经孰窥优域愚尝究观沛然有得肇自人伦及于家国遂满天下具四表则是谓大顺允臻其极老生作颂奉阳景式㑹圣宫颂欧阳脩臣伏见国家采汉书原庙之制作宫于永安以备园寝欲以盛陵邑之充奉昭祖宗之光灵以耀示于千万世甚盛德也臣永惟古先王者将有受命之符必先兴业造功警动觉悟于元元然后有其位而继体守文之君又从而显明丕大以篡脩乎旧物故其兢兢勤勤不忘前人是以根深而叶茂德厚而流光子子孙孙承之无疆伏惟皇帝陛下以神圣德传有大器干健而正离继而明即位以来于兹十年勤邦俭家以修太平日朝东宫示天下孝亲执笾豆三见于郊日星轨道光明清润河不怒溢东南而流四夷承命欢和以賔奔走万里顾非有干戈告让之命文移发召之期而犀珠象牙文马㲄王旅于阙庭纳于廐府如司马令无一后先至德之及上格于天下极于地中浃于人而外冐于四表昆虫有命之物无不仰戴神威圣功效见如此太祖创造基始克成厥家当天受命之功太宗征服绥来遂一海内睿武英文之业眞宗礼乐文物以隆天声升平告功之典陛下夙夜䖍共嗣固鸿业纂服守成之勤基构累积显显昌昌益大而光称于三后之意可谓至孝况春秋歳时以禘以祫则有庙祧之严配天昭孝以享以告则有郊庙明堂之位篆金刻石则有史氏之官歌功之诗流于乐府象德之舞见于羽毛惟是邦家之光祖宗之为有以示民而垂无穷者罔不宣着陛下承先烈昭孝思所以奉之以严罔不勤备圣人之德谓无以加而犹以为未也乃复因陵园起宫室以望神游土木之功严而不华地爽而㓗宇敞而邃神灵杳冥如来如宅合于礼经孝子謦咳思亲之义愚以谓宫且成非天子自临享则不能以来三后之灵然郡国不见治道太仆不先整驾恬然未闻有司之诏岂难于动民而迟其来耶特以龟筮所考湏吉而后行耶不然何独留意于屋墙构筑而至于荐见孝享未之思耶况是宫之制夷山为平外取客土鍜石伐木发兵胥靡调旁近郡如此数年而道路之民徒见兴为之功恐愚无以识上意是宜不惜属车之费无讳数日之劳沛然幸临因展陵墓退而谕民以孝思之诚遂见守土之臣採风俗以问髙年亦尧舜之事也古者天子之出必有釆诗之官而道路童儿之言皆得以闻臣是以不胜惓惓之心谨采西人望幸意作为颂诗以献阙下辞曰巍峩穹崇奠京之东有山而崧奫沦道源汇流而渊有洛之川川灵山秀回环左右有髙而阜其阜何名太祖大宗眞宗之陵惟陵之制因山而起隐隐隆隆惟陵之气常王而喜郁鬰葱葱帝怀穹旻受命我宋造𥘉于屯帝念先烈用欣余家宣力以勤赫赫三后重基累搆旣丰而茂燕翼贻谋是惟永图其传在予曰祖曰宗有德有功予实嗣之克勤克绍以孝以报予敢不思惟此园陵先后之宅旣宅且安后来游止弗宫弗室神何以驩迺相川原乃得善地地髙惟丘廼以荆灼廼讯龟宝龟告曰猷帝命家臣而职我事而徃惟寅一毫一丝给以县官无取于民伐洛之薪陶洛之土瓦不病窳柯我之斧登我之山木好且坚家臣之来役夫万名三年有成宫成翼翼在陵之侧须后来格有门有宇有廊有庑有庭有序殿兮耽耽黼帷襜襜天威可瞻庭兮植植钩盾虎㦸容卫以饬太祖维祖太宗维弟眞宗维子三圣嶷嶷有以奠位于此而㑹圣兮在天风马云车其来仙仙圣㑹于此灵威神驭其宫肃然圣旣降矣其谁格之惟孝天子圣降当享其谁来荐亦孝天子孝旣克祗而来胡迟其下臣脩作颂风之借田颂宋祁皇帝再纪元之明年春二月率羣臣耕于东郊恤毖祀祈丰年也前此诏书示有司曰自我太宗袭熈厥功亿神裕之宥命方国肖翘跋行亦莫不宁永惟土着之本民夫之重乃躬借田以倡农先震地房之满眚导改政之长懋柔嘉令芳于是乎孚肹蠁卤莽灭裂于是乎复敦厖穗滞秉遗见粮如坻我眞考因其累盛重以明德故能歩师百万狩医闾见武节髙世八九升窔辽建元封奉符隤祉以摅无极肆余承绪兹率厥典则爇萧布币固有常所监农狎野厥存旧章惟一二执事率循而懋明之方春作时百谷华始姑使斯人恱羽旄之美重见汉官后嗣谂稼穑之艰不失夏物无赘聚储峙无烦劳供张趣合于礼劭吾农焉前期则脩饬神壝按除膏壤夷道如砥唿跸塡街梢䕫獝以护野杂荆牟以守燎阡陌绣错原隰龙鳞蒸膏冐橛恊风回春于是旄头先驰属车齐躅奔星舞于旗斿行月捷于羽箙寿犀注铠肃给乎师营苍虬范驭秋游乎天辔琼钑流景金根照涂帟幙周张纨绡繂旣而揉耒剡耜载保介之间先种后稑厖播植之器官分无诿事具不敖天子乃以丙午之旦升华辂由太庭颜行山则衔枚无声龙虎见象堪舆奔警坌闾阖切囿游乃彷徉乎曽城之外五精来同七圣景从銮声佩节次于帷宫上旣淳濯圭㓗储思渊默昧明乃顿大次欵嘉坛索先农以享之因太积以配之血毛幽全金石铿訇躬接妥侑加祠官之一等礼重㳂袭且祖宗之遗意尔乃降灵场俨朱纮物覩于圣天健其行星田弥望绀辕储驾洪縻序进五歩有容三推成礼迩臣告备上曰朕志在敦本宠其强力可以劝何惮于勤遂推而进之有司以义固争几十拨而后释乃始弭节容与御夫观耕之台三公羣后班趋次耨靡然从风迈五踰九大农洒种庶人终畒宫师鳌抃行内天旋于时都人熈熈驻望皇轩或歌以壤或击于辕不图丛云之旦复见东户之年日华晏温天心冯豫奉斗极御应门翔鸡树竿坠鹄宣制大赉四海与之更始亏除威辟存问髙年振淹修坠平傜阔赋中外百执告至而策勲践过三更以差而赐帛膏以解雨皷之巽风不崇朝而周万国先是羣臣绎丕懿润鸿名将琢之玉版纳于金匮至是则回雕舆坐前殿震照仪矩翕受典册皇皇哉兹礼眞帝世之希阔臣工之旦暮者欤儒臣学于旧史窃明载芟之诗甸师之职在籍之谊有三说焉一典籍之常礼二籍履以亲事三借民而治之所言虽殊要之欧天下之民弃末而归本耳且古者谨察天庙申赦阳官田之不辟辟在司㓂作为御廪钟而藏之其故何哉以为奉荐粢盛非无良农不如亲之愈也谁督耘耔非无勐制不若劝之善也夫祭莫大于备物物备而百神据之兵莫大于足食食足而四夷怀之人莫急于丰财丰财而有生聚之是三物之济否在此举也且周宣缺之戎轧其衰汉文用焉民阜其宜唐后勤止以丰易饥洪惟太宗光迪于前陛下述宣于后皇矣同底于道烝哉不陨其声方且九扈勤民三事就绪儗儗其盛陈陈相因粮余可捷草殖弗奥民一于耜家万斯箱遂驾五帝轶三王奋甘实而摅馨香也敢作颂曰倬彼鲜原帝籍于田匪籍其勤我为民先悠悠春旗脉土于畿阳膏泽泽迈乎三推有壬有林亦莫不祗我疆我里载耘载耔实苞实阜茀厥丰草田畯至喜祈年伊早我谷用成我仓旣盈我仓耽耽钟于东南其用伊何事神荐馨爲酒爲醴爲粢爲盛蒸之浮浮释之溲溲上帝居歆降福孔休降福伊何我民旣蕃室家溱溱三事不谖食足武奋震叠尔功蛮夷来同罔不率从帝猷昭升式于九围兢兢业业以毖万几在丰念匮在饫思饥子子孙孙勿替引之明堂颂宋祁臣言去三月戊子制诏季秋有事于明堂臣以太常与礼官博士诣垂拱殿议配享事即建言周有臣曰旦始严父配天仲尼是之唐并诸儒说并祀六天帝不敢损陛下幸访有司请如古便四月乙丑诏若曰夫礼称情适文今议者言周唐则善至牵制所闻𥚹而不优宋亦一家让不制作如来嗣何且事天不及地配父而遗祖朕甚陋之水旱不时羣神与焉今赖天之力方内以治朕能合飨天地以三圣侑腏报百神咸秩并脩况祖宗郊雩不为无比有司无讳以劳务称朕意臣伏诵圣训乆乃开晓以为前古所缺羣臣不逮陛下独得于心其所以事神训人使万世子孙无以加者至于作声歌瑑圭邸帐帟无文夜鼜弗严以竭恭至诚者尚数十物臣愚且不能徧知若令诗颂不传是陛下盛德神功不尽注天下耳目耸动四夷声隐乎无疆也谨撰成明堂颂一篇辞浅义直可使户晓壤翁辕童皆得涂讴臣昩死再拜以闻颂曰天有明命以圣付圣太祖太宗燮伐大定谁僣而王孰擅而土左披右攘罔不就绪厥角在廷四夷无侮眞考显承受报收成休休厥宁震震厥声七十而五号以大荣皇帝纂武有庇于下兵櫜不铦箙委而羽一农之饥吾饲以哺一夫之寒吾煖以禇日寛租徭歳贷囚庾恊气四薄顺旸若雨原髙隰下百谷膴膴二十九载惟秋九月廼即大庆度筵度室宝字署颜震照多物置使有五悉诏辅弼旣欵灵宫亦享庙祏天兵桓桓罗列卫营有闟有斿龙轭螭衡耳耳其驱雅雅于行旖旎连蜷风舞云萦士若衔枚骖牡不鸣吉日辛亥进祀于堂衣画衮然环瑀玱玱六帝二祇三后侑旁醴淳牲肥嘉罇鉅房芼醢果粢静㓗芬香膋炽胖升以迪厥尝我钟钦钦我舞俣俣天妥于坐百灵来序奔精哆光曶霍曽㝢山灵渎怪显幽驰骛或旅诸墀或席诸庑有羶斯饫相惟辟公旣敏而度帝拜稽首柴烟上举祝有嘏言皇帝受之产百斯祥裒万斯禧其矗如山其积如茨皇帝曰咨朕不专有旦御端门百执奔走其赦天下新邦之旧赒乏録劳刮濯痕垢官赏兵赍金爵是富驿欢四海间弗容昼天谓皇帝感实火德火德在孝宗祀惟极其还而功䘏嗣千亿而子而孙长有万国天谓皇帝安我群元投蛑斥螟稼溢于㕓疠讫疾攘人乐蹮蹮皇帝眉夀永钖万年前祀三日区霜如闭皇帝旣斋一夕而霁六幙扫除若壒逢彗天清地晏夜星腾晰皇帝小心恭与䖍并徧见神祗拜跪送迎乆立于次须乐之成器必全玉牢不爱牲制为诸安以正和清夜皷彻严敷致厥诚明明皇帝惟先训是式悙咸懿亲其磐如石存问龆耋容受谠直振淹登畯母或失职惟慈惟仁不厉声以色皇帝有言克已则兴丰守吾俭尊舍吾矜虽日之升瞿瞿兢兢无不此或承皇帝神武颂宋祁或称皇𥘉之世不赏而劝不罚而惧岂简册之弥文哉议者云否彼固未识夫震耀之饬天威刚徤之奋干体也粤若圣人制海内之命据天位之尊緫秉权纲章叙典宪不有威辟不足以震元憝不有变容不足以开至圣用能消弭殄行嘉靖多方阐皇灵宪宗軏丕天之大律一民之至权者已巨宋在宥列圣继统际天丕冒亘地砥属仆威械以去煞袭道枢以训俭恩𥙿洪畅容典饬尽万宝取足合祛于皇极百灵隤祉震动于珍物然犹右贤左戚均权布宠百辟箴阙内平而外成五细在边畨休而递上防检来患蠲涤多辟勤勤恳恳者非弭乱之谓欤然而善制未能无敝有忧所以固国廼者先帝违𥙿群邪济凶寄朝家之威席钧宰之贵侔尚方以制器狎神巫而缔绂乃至易守帅以渐丑图徙陵兆而投天隙拂戾蜚语恬有姦计遂欲包祸心以窃发执左道而干纪饵枭羮以未尽砺豺牙而密噬神灵震赫姦宄呈露辅臣建白丑党震壊赤车具狱而来上凶竖伏质而前死皇帝陛下深拱谅闇览照前典重当国之职㥀退人之礼诏曰冡宰之任万枢所系今丞相谓自底不令其上大司徒印绶于是三事百执抗䟽以请曰无将必诛列辟经制与衆共弃常苦无赦谓今所犯恶不可闻愿龚天刑以塞群议帝曰朕不忍致于理其放于未崖然后起跅㢮之臣明枉结之狱掊克之货附上于官附离之党肆赦一解漏鲸彗于网目推虎吻于市道浴白日以升景投紫蜺而霁氛恶草绝而善苗兴清风翔而群隂伏人灵纾愤道路相趋旣而荐绅之徒相与喟然并称曰前日末命微梗孽臣乗闲潜构不类隂倾时柄食椹靡化指莠待灭陛下探观时变先断宸虑倚文母之圣揽列辟之议廉考劓殄介不终日末减澄洗荡无余灾定宝业极南山之安殱渠魁易家人之召智不回虑恶未旋踵事已决矣昔滔天殛而虞功劭流言放而周德奋观阙诛而孔制列宝瑟僵而汉基永皆拨乱之盛准长世之懿册所由来旧矣是以烈祖二宗垦菑除害箫勺衆慝若彼之囏也太后圣上建威销萌祗遹先训如此之备也冝乎励无前之景铄畅不杀之神武正春秋谨始之制释洪范作威之害开赐无疆之眉夀摛着不朽之尊名此其时矣盖天子穆然𥘉载贬成仰定未遑论制作之事也下臣儓儗末品不足弦次新颂辄敢述舆人之咏简康衢之诗亦击辕折杨之比尔其辞曰眞宗御天休息羣元委裘上仙茂功全兮皇帝纉务惟新百度尚文右武鸿基固兮孽竖柄臣矜权取勲兴妖放命託机神兮上公列辟恊忠宣力摧兇殄恶清君侧兮曰恭曰谓衔刀投裔神武不杀退以礼兮或附或离横贷敷施胁从罔治董之威兮氛开祲収美泽云游荷天鸿休德旣优兮昭雪忠良舆颂风翔夤威旧章恤无疆兮庆历圣德颂石介三月二十一日大昕皇帝御紫宸殿朝百官相得象殊拜竦枢密使夷简以司徒归第二十二日制命昌朝参知政事弼枢密副使二十六日勑除脩靖素并充諌官四月八日皇帝御紫宸殿朝百官衍枢密使仲淹琦枢密副使乃用御史中丞拱辰御史邈御史平諌官脩靖十一䟽追竦枢密使勑十三日勑又除襄为諌官天地人神昆虫草木无不懽喜皇帝退姦进贤发于至聦动于至诚奋于睿断见于刚克陟黜之明赏罚之公也上视汉魏隋唐五代凡千五百年其闲非无圣神之主盛明之时未有如此选人之精得人之多进人之速用人之尽实为希阔殊尤旷绝盛事在皇帝之德之功为卓荦瑰伟神明魁大古者一云气之祥一草木之异一蹄角之怪一羽毛之瑞当时羣臣犹且浓墨大字金头钿轴以称述颂美时君功德以为无前之休丕天之绩如仲淹弼实为不世出之贤求之于古尧则䕫龙舜则稷契周则闳散汉则萧曹唐则房魏陛下有之诸臣亦皆今天下之人望为宰相谏官者陛下尽用之此比云气草木蹄角羽毛之异万万不侔岂可翻无歌诗雅颂以播吾君之休声烈光神功圣德刻于琬琰流于金石告于天地奏于宗庙存于万千年而无穷尽哉臣实羞之臣尝爱慕唐大儒韩愈为博士日作元和圣德颂千二百言使宪宗功德赫奕炜烨照于千古至今观之如在当日陛下今日功德无让宪宗臣文学虽不逮韩愈而亦官于太学领博士职歌诗讃颂乃其职业窃拟于愈辄作庆历圣德颂一首四言凡九百六十字文辞鄙俚固不足以发扬臣子之心亦欲使陛下功德赫奕炜烨照于千古万千年后观之如在今日也臣不胜死罪臣贱无路以进姑藏诸家以待乐府之采焉于维庆历三年三月皇帝龙兴徐出闱闼晨坐太极昼开阊阖躬揽贤英手锄姦枿大声沨沨震揺六合如干之动如雷之发昆虫蠋妖怪藏灭同明道𥘉天地嘉吉𥘉闻皇帝慼然言曰予父予祖付予大业予恐失坠实赖辅弼汝得象殊重愼徽密君相予乆予嘉君伐君仍相予笙镛斯恊昌朝儒者学闻该洽与予论政传以经术汝贰二相庶绩咸秩惟汝仲淹汝诚予察太后乗势汤沸大热汝时小臣危言嶪嶪为予司谏正予门闑为予京兆堲予䜛说贼叛于夏徃予式遏六月酷日大冬积雪汝暑汝寒同于士卒予闻心酸汝不告之予明得弼予心弼恱弼每见予无有私谒以道辅予弼言深切予不尧舜弼自笞罚谏官一年奏䟽满箧侍从周歳忠力尽竭契丹亡义梼机饕餮敢侮大国其辞慢悖弼将予命不畏不慑卒复旧好民得食褐沙碛万里死生一节视弼之肤霜剥风裂观弼之心鍊金鍜䥫宠名大官以酬劳渴弼辞不受其志莫夺惟仲淹弼一䕫一契天实赉予予其敢忽并来弼予民无瘥札曰衍汝来汝予黄髪事予二纪毛秃齿豁心如一兮率履弗越遂长枢府兵政母蹶予早识琦琦有竒骨其器魁礧岂视居楔其人浑朴不施剞劂可属大事敦厚如㪍琦汝副衍知人予哲惟脩惟靖立朝谳谳言论磥砢忠诚特逹禄微身贱其志不怯尝诋大臣亟遭贬黜万里归来刚气不折屡进直言以补予阙素相之后含忠履㓗昔为御史几叩予榻至今諌䟽在予箱匣襄虽小臣名闻予彻亦尝献言箴予之失刚守粹悫与脩俦匹并为谏官正色在列予过汝言无钳汝舌皇帝明圣忠邪辨别举擢俊良扫除妖魃衆贤之进如茅斯拔大姦之去如距斯脱上倚辅弼司予调夑下赖谏诤维予纪法左右正人无有邪孽予望太平日不逾浃皇帝嗣位二十二年神武不杀其黙如渊圣人不测其动以天赏罚在予不失其权恭已南面退姦进贤知贤不易非明不得去邪惟难惟断乃克明则不贰断则不惑旣明且断惟皇之德羣下踧踖重足屏息交相告语曰惟正直母作侧僻皇帝汝殛诸侯危慄堕玉失舄交相告语皇帝神明四时朝觐谨脩臣职四夷走马坠镫遗策交相告语皇帝神武解兵脩贡永为属国皇帝一举群臣慑焉诸侯畏焉四夷服焉臣愿陛下寿万千年钱邓州不烧楮镪颂吕南公呜虖士诚知脩耶内不欺诸已外不欺诸人可与修己巳呜虖士诚有立耶上不媿于天下不怍于地中不负于神可谓士君子巳凡唯知修至于可立而不欺不媿者其备如此虽天地神明我斯天地神明已岂又䘏䘏于诸余哉世衰道隐士心险惑稔匿自危则区区于祸福以壮其毒闻古之用币以礼神祇后之罪士为多则假之以请祷禳祈假之不已则翻楮代焉而弗支是故罪者满世而莫救其非肃肃邓州唯道之繇识起超于衆谬行不徇于时流孰巫祝之足因而禧祥之苟求盖清修而不媿则万福之来酬是何楮镪之不然而名位之优优呜虖岂弟君子求福不回谁其嗣之宋有人猗皇朝文鑑巻第七十四皇朝文鑑皇朝文鑑卷第七十五皇朝文鑑巻第七十五賛拟冨民侯传賛张咏杜甫賛狄遵度西汉三名儒賛刘敞河间献王賛司马光无爲賛司马光晋蔡谟賛王回嵇绍賛王回画賛李泰伯九马图賛苏轼二䟽图賛苏轼偃松屏賛苏轼三马图賛苏轼王元之画像賛苏轼王仲仪真賛苏轼文与可飞白賛苏轼师子屏风賛苏轼管㓜安画賛苏轼王元之真賛黄庭坚孔北海賛陈师道拟富民侯传賛张咏汉武晚年以丞相爲冨民侯冨民大本也侯爵劝功也推尊之若此将复古王之功欤嘻大朴未散民命在天风教既辟民命在贤贤不可黩黩之非贤先王仁孝以辩之民不可扰扰之生弊先王简俭以御之粤自桀作瑶台民始知劳秦易井田民始知弊所谓上阔其欲而下散其束四人桓桓去劳就安百途凿凿雕伪散朴衰周之民也真可哀哉一作之百取之斑白不得息稚齿而趋驱焦劳力竭而饥冻继之浮民姦我利非贤盗我食何尝少得佑助徒俾日攻之故谓令徳日埋穷兵亦私末途喧喧而大本取弊者于斯也哉非有大圣正智其谁拯之欤汉洗秦弊七十年武威文经渐被四海以髙祖之仁文帝之俭尚不能推民寿乡功磨三代加于武皇事威穷侈四十年间民力凋半亟下冨民之诏尊爲上公之号忧劳诚思亦至矣乎徒知民冨而后国昌不知国正而后民治吁不能师三代育民之法以事末术良可悲矣亦由止奔流之舟虽万斯篙未若五尺之缆之要也已弊之民虽百斯术未若一正其本之也呜唿末涂未塞本弊不正欲民富国昌者未之有也汉杂覇道史或过矣余爱其君有富民之志臣荣冨民之号又愤不能开通之因附史氏作賛以矫之賛曰五后之世事简而民静夏商周之世事正而民治故贫冨之名稀所称焉三代之季四人乱伦百途竞新蚩蚩饿甿无阶休存之遂使抱仁义智能者易以要功于其间如武皇帝命冨民侯又如何哉又何如哉杜甫賛狄遵度先生甫名其字子美其祖审言当景龙际以诗自名髙视一世逮子美生其作愈伟少而不羁跌宕徙倚大章短篇纯乎首尾诗派之别源逺乎哉波流沄沄乃自我回蹲崑崙巅足乱四溟覼缕蛤蠏拘致鲲鲸蜿蜒委琐巨细杂并一啜则已不图其赢横放直出诡色互端排荡摧戛措齿不安鬼求于隂神索于阳钩搜错莫色沮气伤闪形撇影隠露藏蔽殚变极态惟厥所指吾方瞪踞初不用意沃粹醇源植根块土贯赫胥庭盘燧人圃经亘聮属百亿万古芬酿杂袭纎细委坠哺啜蹈借郡稚走死呜唿子美之述吾能诵之子美之意吾能知之子美之意其所未闻其所未知盖未得其云爲西汉三名儒賛余读西汉爱董仲舒刘向杨雄之爲人慕之然仲舒好言灾异几䧟大刑向铸伪黄金亦减死论雄仕王莾作剧秦美新复投阁求死皆背于圣人之道惑于性命之理者也以彼三子犹未能尽善才难不其然与善其善可师其过可警也爲三賛以自覧焉仲舒先觉承秦絶学进退规矩金玉其璞发明春秋大义以脩旁及五经慱哉优优世莫能庸黜相诸侯仁义所渐易刚以柔茫茫大道在昔圣考盖有不闻奚究奚讨主父掎之仲舒诡之嗟若先生有以启之惩违告休不预世忧着作孔多后世是遒嗟尔君子克遵厥猷子政翼翼简易正直慱覧百家以充其徳黄金之伪智由信惑臲邪世身居困阨不爲俗儒苟取拘拘略其威仪忠质之符疾邪救危着论上书同姓之仁贤哉已夫虽不三事其文实章以迄于今日月之光嗟我后人庶几不忘子云清虚自有大度非圣不观耻爲章句拟倣六经其文孔明隐隐谹谹实爲雷霆世三不迁知命理神胡爲投阁剧秦美新君子之缺衆儒有言盖天絶之亦何必然末世之人以道邀利或徇耳目得之弗愧嗟尔君子能勿此畏河间献王賛司马光周室衰道徳坏五帝三王之文飘沦散失弃置不省重以暴秦害圣典疾格言燔诗书屠术士称礼乐者谓之狂惑术仁义者谓之妖妄必薙灭先圣之道响絶迹尽然后慊其志虽有好古君子心诵腹藏壁扃巖鐍济秦之险以通于汉者万无一二汉初挟书之律尚存久虽除之亦未尊録谓之余事而已则我先王之道𦦨𦦨其不息者无几矣河间献王生爲帝子㓜爲人君是时列国诸矦荀不以宫室相髙狗马相尚则裒姦聚猾僣逆妄图唯献王厉节治身爱古博雅专以圣人法度遗落爲忧聚残补缺校实取正得周官左氏春秋毛氏诗而立之周礼者周公之大典毛氏言诗最密左氏与春秋爲表里三者不出六艺不明噫微献王六艺其遂噎乎故其功烈至今赖之且夫观其人之所好足以知其心王侯贵人不好侈靡而喜书者固鲜矣不喜浮辩之书而乐正道知之明而信之笃守之纯而行之勤者百无一二焉武帝虽好儒好其名而不好其实慕其华而废其质是以好儒愈于文景而徳业后之景帝之子十有四人栗太子废而献王最长向若尊大义属重噐用其徳施其志必无神仙祠祀之颂宫室观游之费穷兵黩武之劳赋役转输之敝冝其仁丰义洽风移俗变焕然帝王之治复还其必贤于文景逺矣嗟乎天实不欲礼乐复兴邪抑四海自不幸而已矣无爲賛司马光爲黄老者以心如死灰形如藁木爲无爲迂叟以爲不然作无爲賛治心以正保躬以静进退有义得失有命守道在已成功则天爲者败之不如自然晋蔡谟賛王回晋自武帝酒色无度王公贵人竞以酒色相侈而王恺石崇尤甚恺使美人行酒劝客饮不尽輙杀美人崇常夜饮诸少年酒裴绰乗醉窃卧崇妾中明旦裴家遣车迎绰绰上车驰去崇闻大怒立杀数妾将讼绰于朝绰兄楷书请绰曰吾弟酒狂海内知足下饮以狂药而反责之礼邪崇方慕楷欲交之亦惮其辞直乃止其后渡江诸君家徃徃犹袭故态纪瞻爲尚书置酒请王导等观妓瞻爱妾能歌新声左仆射䕶军将军周顗乗酒于衆中挑之而不得有司劾顗荒酒失仪元帝特诏宥焉是时在位盖不以滛爲贬如此蔡谟独好礼自勑尝诣丞相导导方作伎设牀席谟不恱而去导亦不留客也谟曾孙廊廓子兴宗仍以好礼自敕达于朝虽时滛暴不敢稍侵媟之人称其家风云賛曰古者牀第之言不踰阈而賔主燕享所以观礼乐讲仁义也乌有男女亡辨昼夜荒蛊郡于禽兽而反以爲乐欤此屠余所以知中山之亡夫永嘉之乱又騐矣而渡江君臣犹不知以此相儆岂以风俗之败非召乱之着者邪呜唿迷哉而蔡氏出于其间独能世学好礼逹而不污君子哉嵇绍賛王回世皆以嵇绍死得其所褒之予固爱其人行于乱世不污而能卒以忠爲烈非其积累明于仁义孰能自信如此耶吾独怪康与晋实皆爲魏臣其诛也岂犯有司特晋方谋簒魏忌其贤而见图故康诛而魏亦自亡若绍可爲兼父与君之仇者也力不能报犹且避之天下顾臣其子孙而爲之死岂不谬哉画賛李泰伯工有图贵人之像者予哀其贤而无所遂也爲之辞云道之可行君子乃行行而无成君子之疾位以名得名以位失古人丘壑岂徒自逸呜唿九马图賛苏轼长安薛君绍彭家藏曹将军九马图杜子美所爲作诗者也拳毛狮子二骏在焉作九马图賛牧者万歳绘者惟霸甫爲作诵伟哉九马姚宋庙堂李郭治兵帝下毛龙以驭群英我思开元今爲几日筋骨应图至三万匹云何寂寥跬步山川负盐挽磨泪湿九泉牝牡骊黄自以爲至駮其一毛弃我千里号啮是乗脂蜡其鞭道阻且长喟其永叹二䟽图賛苏轼惟天爲健而不干时沈潜刚克以爕和之于赫汉髙以智力王凛然君王师友道䘮孝宣中兴以法驭人杀盖韩杨盖三良臣先生怜之振袂脱屣使知区区不足骄士此意莫陈千载于今我观画图涕下沾襟偃松屏賛苏轼予爲中山守始食北岳松膏爲天下冠其木理坚密瘠而不瘁信殖物之英烈也谪居罗浮山下地暖多松而不识霜雪如髙才胜人生绮纨家与孤臣孽子有间矣士践忧患安知非福㓜子过从我南来画寒松偃盖爲护首小屏爲之賛曰燕南赵北大茂之麓天僵雪峯地裂氷谷凛然孤清不能无生生此伟竒北方之精苍皮玉骨硗硗齾齾方春不知沍寒秀发孺子介刚从我炎荒霜中之英以洗我瘴三马图賛元祐初上方闭王门关谢遣诸将太师文彦博宰相吕大防范纯仁建遣诸将游师雄行边敕武备师雄至熈河蕃官包顺请以所部熟户除边雄许之遂擒猾羌大首领鬼章青冝结以献皆贺且遣使告永裕陵时西域贡马首髙八尺龙颅而鳯膺虎嵴而豹章出东华门入天驷监振鬛长鸣万马皆瘖父老纵观以爲未始见也上方恭黙思道八骏在庭未尝一顾其后圉人起居不以时马有弊者上亦不问明年羌温溪心有良马不敢进请于边吏愿以餽太师潞国公诏许之蒋之竒爲熈河帅西蕃有贡骏马汗血者有司以非入贡歳月留其使与马于边之竒爲请乞不以时入事下礼部轼时爲宗伯判其状云朝廷方却走马以粪正复汗血亦何所用事遂寝于时兵革不用海内小康马则不过矣而人少安轼尝私请于承议郎李公麟画当时三骏马之状而使鬼章青冝结效之藏于家绍圣四年三月十四日轼在惠州谪居无事阅旧书画追思一时之事而叹三马之神骏乃爲之賛曰吁鬼章世悍骄奔贰师走嫖姚今在廷服虎貂效天骥立内朝八尺龙神超遥若将西燕西瑶帝念民乃下招籋归云逝房妖王元之画像賛苏轼传曰不有君子其能国乎予尝三复斯言未尝不流涕太息也如汉汲黯萧望之李固吴张昭唐魏郑公狄仁杰皆以身徇义招之不来麾之不去正色而立于朝则豺狼狐狸自相吞噬故能消祸于未形救危于将亡使皆如公孙丞相张禹胡广虽累千百缓急岂可望哉故翰林王公元之以雄文直道独立当世足以追配此六君子者方是时朝廷清明无大姦慝然公犹不容于中耿然如秋霜夏日不可狎玩至于三黜以死有如不幸而处于衆邪之间安危之际则公之所爲必将惊世絶俗使斗筲穿窬之流心破胆裂岂特如此而已乎始予过苏州虎丘寺见公之画像想其遗风余烈爲执鞭而不可得其后爲徐州而公之曾孙汾爲兖州以公墓碑示余乃追爲之賛以附其家传云维昔圣贤患莫已知公遇太宗允也其时帝欲用公公不少贬三黜穷山之死靡憾咸平以来独爲名臣一时之屈万世之信纷纷鄙夫亦拜公像何以占之有泚其颡公能泚之不能已之茫茫九原爱莫起之王仲仪真賛苏轼孟子曰所谓故国者非有乔木之谓也有世臣之谓也又曰爲政不难不得罪于巨室巨室之所慕一国慕之一国之所慕天下慕之夫所谓世臣者岂特世禄之人而巨室者岂特侈富之家也哉盖功烈已着于时徳望已信于人譬之乔木封殖爱养自拱把以至于合抱者非一日之故也平居无事商功利课殿最诚不如新进之士至于缓急之际决大䇿安大衆唿之则来挥之则散者惟世臣巨室爲能余嘉祐中始识懿敏王公于成都其后从事于歧而公自许州移镇平凉方是时虏大举犯边转运使摄帅事与副縂管议不合军无纪律边人大恐声揺三辅及闻公来吏士踊跃传唿旗帜精明鼓角讙亮虏即日觧去公至燕劳将佐而已余然后知老臣宿将其功用盖如此使新进之士当之虽有韩白之勇良平之竒岂能坐胜黙成如此之捷乎熈寕四年秋余将徃钱塘见公于私第佚老堂饮酒至莫论及当世事曰吾老矣恐不复见子厚自爱无忘吾言既去二年而公薨又六年乃作公之真賛以遗其子巩词曰堂堂魏公配命仁祖显允懿敏维周之虎魏公在朝百度维正懿敏在外有闻无声髙明广大冝公宜相如木百围冝宫冝堂天既厚之又贵富之如山如河维安有之彼窭人子既陋且寒终劳永忧莫知其贤曷不观此佩玉剑履晋公之孙魏公之子文与可飞白賛苏轼呜唿哀哉与可岂其多好好竒也欤抑其不试故艺也始予见其诗与文又得见其行草篆隷也以爲止此矣既没一年而复见其飞白美哉多乎其尽万物之态也霏霏乎其若轻云之蔽月飜飜乎其若长风之卷斾也猗猗乎其若游丝之萦栁絮褭褭乎其若流水之舞荇带也离离乎其逺而相属缩缩乎其近而不隘也其工至于如此而余乃今知之则余之知与可者固无几而其所不知者盖不可胜计也呜唿哀哉师子屏风賛苏轼润州甘露寺有唐李卫公所留陆探微画师子板余自钱唐移守胶西过而观焉使工人摹之置公堂中且賛之曰圆其目仰其鼻奋髯吐舌威见齿舞其足前其耳左顾右掷喜见尾虽勐而和盖其戯严严髙堂护燕几啼唿颠沛走百鬼嗟乎妙哉古陆子管㓜安画賛苏辙余自龙川以归居颍邑十有三年杜门幽居无以自适稍稍取旧书阅之将求古人而与之友盖于三国得一焉曰管㓜安盖㓜安少而遭乱渡海居辽东三十七年而归归于田庐不应朝命年八十有四而没功业不加于人而余独何取焉取其明于知时而审于处已云尔盖东汉之衰士大夫以风节相尚其立志行义贤于西汉然时大乱其出而应世鲜有能自全者颍川荀文若以智䇿辅曹公方其擒吕布毙袁绍皆谈笑而办其才与张子房比然至九钖之议卒不能免其身彭城张子布忠亮刚简事孙氏兄弟成江东之业然终以直不见容力争公孙渊事君臣之义几絶平原华子鱼以徳量重于曹氏父子致位三公然曹公之杀伏后子鱼将命至破壁出后而害之汝南许文休以人物臧否闻于世晚入蜀依刘璋先主将克成都文休逾城出降虽卒以爲司徒而蜀人鄙之此四人者皆一时贤人也然直已者终害其身而枉已者终䘮其徳处乱而能全非㓜安而谁与哉旧史言㓜安虽老不病着白㡌布襦袴布裠宅后数十步有流水夏暑能䇿杖临水盥手足行园囿歳时祀其先人絮帽布单衣荐跪跪拜成礼余欲使画工以意髣髴画之昔李公麟喜画有顾陆遗思今公麟死久矣恨莫能成吾意者姑爲之賛曰㓜安之贤无以过人余独何以谓贤贤其明于知时审于处已以能自全㓜安之老归自海东一畆之宫闭不求通白㡌布裠舞雩而风四时烝尝馈奠必躬八十有四蝉蜕而终少非汉人老非魏人何以命之天之逸民王元之真賛黄庭坚天钖王公佐我太宗学问文章致于匪躬四方来庭上稍宴衎公含瓦石责君尧舜采芝商洛以切直去惟是文章许以独歩白发还朝泣思轩辕鸡犬虵鼎群飞上天真宗好文且大用公太阿出匣公挺其锋龙怒鳞逆在庭岌岌万物并流砥柱中立古之遗直叔向以之呜唿王公其尚似之孔北海賛陈师道世以曹操爲英雄虽孙仲谋甘出其下而文举以犬豕视之岂知不免而遂不屈盖其髙明下视之耳方操㣲时幸许劭之目以爲重匈奴使来自谓不称而代捉刀其自处如此至其自比刘玄徳谓袁绍不足数特居势使然耳玄徳之死谓孔明曰如嗣子不肖君自取之其勤劳一世盖不爲汉计岂爲子孙计哉操非其比也操恶祢衡而畏杀士之名故以衡予刘表不以文举与人卒自杀之其畏之亦至矣刘毅家徒四壁一掷百万世亦以爲英雄小遇鹅炙丐乞如奴婢孰谓英雄而以一脔动其心哉此其操之类乎子曰枨也慾焉得刚刚者所以制欲非胜人也是故自用之谓英自胜之为疆皇朝文鑑巻第七十五皇朝文鑑皇朝文鑑卷第七十六皇朝文鑑巻第七十六碑文唐狄梁公碑文范仲淹成都府新建汉文翁祠堂碑文宋祁文潞公家庙碑文司马光澶州灵津庙碑文孙洙唐狄梁公碑文范仲淹天地闭孰将辟焉日月蚀孰将廓焉大厦仆孰将起焉神噐坠孰将举焉巖巖乎克当其任者惟梁公之伟欤公讳仁杰字怀英太原人也祖宗髙烈本传在矣公爲子极于孝爲臣极于忠忠孝之外揭如日月者敢歌于庙中公尝赴并州掾过太行山反瞻河阳见白云孤飞曰吾亲在其下久而不能去左右爲之感动诗有陟岵陟屺伤君子于役弗忘其亲之深吁嗟乎孝之至也忠之所繇生乎公尝以同府掾当使絶域其母老疾公谓之曰奈何重太夫人万里之忧诣长史府请代行时长史司马方眦睚不恊感公之义欢如平生吁嗟乎与人交而先其忧况君臣之际乎公爲大理寺丞决诸道滞狱万七千人天下服其平武卫将军权善才坐伐昭陵栢髙宗命戮之公抗奏不屈上怒曰彼致我不孝左右公令出公前曰陛下以一树而杀一将军张释之所谓假有盗长陵一抔土则将何法以加之臣岂敢奉诏䧟陛下于不道帝意觧善才得恕死吁嗟乎执法之官患在少恩公独爱君以仁何所存之逺乎髙宗幸汾阳宫道出妬女祠下彼俗谓盛服过者必有风雷之灾并州发数万人别开御道公爲知顿使曰天子之行风伯清尘雨师洒道彼何害哉遽命罢其役又公爲江南巡抚使奏毁滛祠千七百所存惟夏禹太伯季子伍贠四庙安使无功血食以乱明哲之祠乎吁嗟乎神犹正之而况于人乎公爲寕州刺史能抚戎夏郡人纪之碑文及迁豫州㑹越王乱后缘坐七百人籍没者五千口有使促行刑公缓之密表以闻曰臣言似理逆人不言则辜陛下好生之意表成复毁意不能定彼咸非本心唯陛下矜焉勑贷之流于九原郡道出寕州旧治父老迎而劳之曰我狄使君活汝軰耶相携哭于碑下斋三日而去吁嗟乎古谓民之父母如公则过焉斯人也死而生之岂父母之能乎时宰相张光辅率师平越王之乱将士贪暴公拒之不应光辅怒曰州将忽元帅耶对曰公以三十万衆除一乱臣彼胁从軰闻王师来乗贼而降者万计公纵暴兵杀降以爲功使无辜之人肝胆涂地如得尚方斩马劎加于君颈虽死无恨光辅不能屈奏公不逊左迁复州刺史吁嗟乎孟轲有言威武不能挫是爲大丈夫其公之谓乎爲地官侍郎同鳯阁鸾台平章事爲来俊臣诬构下狱公曰大周革命万物惟新唐朝旧臣甘从诛戮因家人告变得免死贬彭泽令狱吏尝枊公诬引杨执柔公曰天乎吾何能爲以首触柱流血被面彼惧而谢焉吁嗟乎䧟穽之中不义不爲况庙堂之上乎契丹䧟冀州起公爲魏州刺史以御焉时河朔震动咸驱民保郛郭公至下令曰百姓复尔业冦来吾自当之狄闻风而退魏人爲之立碑未几入相请罢戍䟽勒等四镇以肥中国又请罢安东以息江南之馈输识者韪之北狄再冦赵定间出公爲河北道元帅狄退就命公爲安抚大使前爲突厥所胁从者咸逃散山谷公请曲赦河北诸州以安反侧朝廷从之吁嗟乎四方之事知无不爲岂虚尚清谈而已乎公在相日中宗幽房陵则天欲立武三思爲储嗣一日问群臣可否衆称贺公退而不答则天曰廼有异议乎对曰有之昨陛下命三思募武士歳时之间数百人及命庐陵王代之数日之间应者十倍臣知人心未厌唐徳则天怒令策出又一日则天谓公曰我梦双陆不胜者何对曰双陆不胜宫中无子也复命策出又一日则天有疾公入问合中则天曰我梦鹦鹉双折翅者何对曰武者陛下之姓相王庐陵王则陛下之羽翼也是可折乎时三思在侧怒发赤色则天以公屡言不夺一旦感悟遣中使密召庐陵王矫衣而入人无知者乃坐公于帘外而问曰我欲立三思群臣无不可者惟俟公一言从之则与卿长保富贵不从则无复得与卿相见矣公从容对曰太子天下之本本一揺而天下动陛下以一心之欲轻天下之动哉太宗百戦取天下授之子孙三思何与焉昔髙宗寝疾令陛下权亲军国陛下奄有神噐数十年又将以三思爲后如天下何且姑与母孰亲子与姪孰近立庐陵王则陛下万嵗后享唐之血食立三思则宗庙无祔姑之礼臣不敢爱死以奉制陛下其图焉则天感泣命褰帘使庐陵王拜曰今日国老与汝天子公哭于地则天命左右起之拊公背曰岂朕之臣社稷之臣也已而奏曰还宫无仪孰爲太子复置庐陵王于龙门备礼以迎中外大恱吁嗟乎定天下之业断天下之疑其至诚至神雷霆之威不得而变乎则天甞命公择人公曰欲何爲曰可将相者公曰如求文章则今宰相李峤苏味道足矣岂文士龊龊思得竒才以成天下之务乎荆州长史张东之真宰相才诚老矣一朝用之尚能竭其心乃召拜洛州司马他日又问人于公对曰臣前言张东之虽迁洛州犹未用焉改秋官侍郎及召爲相果能诛张易之軰返正中宗复则天爲皇太后吁嗟乎薄文华重才实其知人之深乎公之勲徳不可殚言有论议数十万言李邕载之别传论者谓松栢不夭金石不柔受于天焉公爲大理丞抗天子而不屈在豫州日拒元帅而不下及居相公而能复废主以正天下之本岂非刚正之气出乎诚性见于事业当时优㳺荐绅之中颠而不扶危而不持者亦何以哉仲淹贬守鄱阳移丹徒郡道过彭泽谒公之祠而述焉又系之云商有三仁弗救其灭汉有四皓正于未夺呜唿武暴如火李寒如灰何心不随何力可回我公哀伤拯天之亡逆长风而孤骞溯大川以独航金可革公不可草孰爲乎刚地可动公不可动孰爲乎方一朝感通群隂披攘天子旣臣而皇天下既周而唐七世发灵万年垂光噫非天下之至诚其孰能当成都府新建汉文翁祠堂碑蜀之庙食千五百年不絶者秦李公冰汉攵公翁两祠而已冰爲蜀凿离堆逐悍水以溉所及常无旱年西人徳之因言冰身与水怪鬪怪不胜死自是江无暴流蛟蜃怖藏人恬以生故侈大房殿歳击羊豕雉鱼伐鼓啸籥倾数十州之人人得侍祠奔走鼓舞以悦娱神祝已传嘏而后敢安翁之治蜀开学校以诗书教人澡熨故俗长长少少亲亲尊尊百姓顺赖其后司马相如王褒杨雄以文章倡张寛以慱闻显严遵李仲元以有道称何武入爲三公汉家号令典章赫然与三代等蜀有儒自公始班固言之既详初公爲礼殿以舍孔子及七十二子之象殿右庑作石室舍公象于中晚汉学焚有守曰髙朕能兴完之后人又作朕象进偶公室歳时长吏率掾属诸生奉笾豆饔醪荐之于前䖍跽谨洁一再奠而退辞无敢不信焉冰以功公以徳功易见徳难知故祀虽偕而优狭异焉嘉祐二年予知益州徃欵公祠至则区位湫偪埃蚀垢䝉不称所闻大惧礼益懈忽神弗临享其明年乃占学宫之西攻位鸠工弗亟弗迟作堂三楹张左右序及献庑大扺若干间布寻以度堂累常以度廷䟽䆫以快显壮阖以严闭采有青丹陛有级夷瓦密栋彊若棘若飞乃肖公像于宁间绘相如等于东西壁本古学之复莫若朕本今学之盛莫若枢密直学士蒋公堂故绘二公于其间皆配祠焉于是择日告成于神揖而升簠斝果湆脯修纷罗而有容可以告䖍趋而降罍罇巾洗席燎并施而不慁可以尽仪相者循循任者舒舒礼生于严广灵妥于间寂故也噫自公之来蜀之人自视若邹鲁宋兴名臣鉅公踵相逮于朝先帝时巨盗再作乱㺯库兵争劒阁是时蜀豪英无一汚贼者羣顽愁窘不容喘而灭非人好忠家知孝使然耶所使然者不自公欤传曰非此族也不在祀典公在之矣则是祠之作愿自予而古无俾壊息云祠之兴同尚之贤则转运使赵抃及提㸃刑狱使者凡三人賛辅之勤自通判军州事祝谘以降六人营董之劳自兵马都监毛永保而下二人咸画象于西厢列官里于石隂铭曰公二千石兮守大邦冠峩峩兮绂斯皇出有瑞节兮车骑罗石室孔卑兮人谓何新堂翼兮耽耽庭广直兮序巖巖吏奉承兮神来格兮此其家俨羣贤兮并陈公所教兮如其仁庖鱼挺兮爼肉鲜神来享兮憺蜿延公教在人兮无有颇蜀贤不乏才日多俗祥顺兮孝慈公祀百世兮庸可知文潞公家庙碑文司马光先王之制自天子至于官师皆有庙君子将营宫室宗庙爲先居室爲后及秦非笑圣人荡灭典礼务尊君卑臣于是天子之外无敢营宗庙者汉世公卿贵人多建祠堂于墓所在都邑则鲜焉魏晋以降渐复庙制其后遂着爲令以官品爲所祀世之数差唐侍中王珪不立私庙爲执法所纠太宗命有司爲之营构以耻之是以唐世贵臣皆有庙及五代荡析士民求生有所未遑礼頺教陊庙制遂絶宋兴夷乱苏疲久而未讲仁宗皇帝闵群臣贵穷公相而祖祢食于寝侪于庶人庆历元年因郊祀赦听文武官依旧式立家庙令虽下有司莫之举士大夫亦以耳目不际徃徃不知庙之可设于家也皇祐二年天子宗祀礼成平章事宋公奏言有司不能推述先典明谕上仁因循顾望遂踰十载缘偷袭弊殊可嗟悯臣尝因进对屡闻之圣言谓诸臣专殖第产不立私庙睿心至意形于叹息盖由古今异宜封爵殊制因疑成惮遂格诏书请下礼官儒臣议定制度于是翰林承㫖而下共奏请自平章事以上立四庙东宫少保以上三庙其余噐服仪范俟更参酌以闻是歳十二月诏如其请既而在职者违慢相伏迄今庙制卒不立公卿亦安故习常得诿以爲辞无肯唱衆爲之者独平章事文公首奏乞立庙河南明年七月有诏可之然尚未知筑构之式靡所循依至和初西镇长安访唐庙之存者得杜歧公旧迹止余一堂四室及旁两翼嘉祐元年始倣而营之三年增置前両庑及门东庑以藏祭噐西庑以藏家谱祊在中门之右省牲展馔涤濯在中门之左庖厨在其东南其外门再重西折而南出四年秋庙成公以入辅出藩未尝踰时安处于洛元丰三年秋留守西都始衅庙而祀焉一旦授光以家谱曰予欲志族世之所从来及庙之所由立垂示后昆而爲我叙其事欵于石光窃惟公追逺复古率礼兴化之盛徳不可以无传虽自知不文不敢辞谨叙而铭之按谱云文氏之先出陈公子完以谥爲氏与翼祖讳同至秦有丕丕生河东太守教教家平阳其后言韶汉末爲扬州刺史自韶以来世乃可谱韶之六世孙频后魏末爲太守频曽孙显隽以别驾从北齐髙祖起晋州就霸业戦功居多终兖州刺史频之六世孙曰肃曰君洪肃仕隋爲颍川郡丞名列循吏以公直抗宇文述老卑秩君洪从唐髙祖起晋阳爲右卫将军太子建成余党攻宫门君洪首奋挺出战没频之八世孙曰晖曰播晖相中宗诛张易之夺武后天下归之唐用仇人䜛谪死峤南播有史学官至给事中君洪之曾孙羽爲御史中丞肃之四世孙括爲御史大夫括孙晦爲太子賔客晦兄昕爲义成节度使曍爲散骑常侍荣冠当时自显隽至晦皆有传见于史其家自平阳成迁太平或迁蒲版或迁寳鼎晦之从父昆弟晤爲北都留守判官始居介休晤生汾州叅军檖檖生馆馆生泽州録事参军即公之髙祖考也讳沼曾祖考讳某仕后唐歴晋城天池平城三主簿避晋髙祖讳更其氏曰文歴崞太谷二令汉髙祖即位复旧氏更名某汉失天下其支别者自帝于晋阳复事之终岚州録事参军祖考讳某辟石州幕府弃官归乡里太宗皇帝平晋阳召之不起以庙讳故复爲文氏考讳某以儒学进歴十三官所至以彊直勤敏振利攘害名闻达不可掩判三司开拆磨勘司终主客郎中河东转运使其治行之详见于故平章事晏公参知政事王公所譔墓志及碑公贵朝廷褒荣三代赠官皆至太师中书令兼尚书令爵燕周魏三国公庙成泽州府君爲第一室夫人某氏配燕公爲第二室燕国太夫人宋氏配周公爲第三室周国太夫人王氏越国太夫人郭氏配魏公居东室魏国太夫人耿氏鲁国太夫人申氏配公以庙制未备不敢作主用晋荀安昌公祠制作神板采唐周元阳议祀以元日寒食秋分冬夏至致斋一日又以或受诏之四方不常其居乃酌古诸侯载迁主之义作车奉神版以行此皆礼之从宜者也其铭曰鬰彼乔木茂于苞根浩彼长川发于浚源矧人之先云谁敢谖天佑有宋诞生哲臣乃斡枢轴乃秉镕钧克釐克谐允武允文甘陵有妖悖暴纷嚣公往逍遥不日而消仁祖遘疾羣心震慄公入密勿四海清谧出殿方维爲诸侯师以惠以绥不废其威至也民恱去也民思其思如何式謡且歌歌政之和在洛爲多谋居之安畴如得民公自汾渚迁于洛浒允乐兹上永燕私处伊水洋洋山木苍苍是抡是剫是断是斵达于有洛是相是虞是卜是诹是筑是捄是植是扶是茨是涂作庙渠渠新庙既成室家是营公曰予居风雨是怃勿侈功崇予躬是容人庳公堂公曰予康人隘公庭公曰予寕人勿予隘维子孙是赖人勿予庳维子孙是利克恭克俭予履予视俾躬之爲美匪目之爲丽庙堂既辟四室有侐豢牲孔硕导黍及稷豆笾既涤扫洒既偹㫖酒既沛刲牲爲饎乃荐乃陈苾苾芬芬祖考欣欣百嘏来臻天钖公祉强明寿恺帝钖公禄崇荣丰泰天匪公私公德是宣帝匪公优公德是醻公拜稽首扬天子之休思纯终始式诒孙子子子孙孙勿替勿忘时奉烝尝保公之烈光澶州灵津庙碑文熈寕十年秋大雨霖河洛皆溢浊流汹涌初懐孟津浮梁又北注汲县南泛胙城水行地上髙出民屋东郡左右地最迫隘土尤䟽恶七日乙丑遂大决于曹材下埽先是积年稍背去吏惰不䖍楗积不厚主者又多以䕶埽卒给它役在者十才一二事失备豫不复可补塞隄南之地斗絶三丈水如覆盎破缶从空中下壬申澶渊以河絶流闻河既尽徙而南广深莫测坼岸东汇于梁山张泽泺然后派别爲二一合南清河以入于淮一合北清河以入于海大川既盈小川皆溃积潦猥集鸿洞爲一凡灌郡县九十五而濮齐郓徐四州爲尤甚壊官亭民舍鉅数万水所居地爲田三十万顷天子哀悯元元爲之旰食初遣公府掾徃俾之循视又遣御史徃委之经制虚仓廪开府库以振救之徙民所过无得呵吏谨视遇不使失职假官地予民使之耕而民不至于太转徙质私牛于官贷之牛而牛不至于尽杀食其蠲除约省劳来安集凡以除民疾苦其事又数十然后人得不䧟于死亡矣天子乃与公卿大议塞河初献计者有欲因其南溃顺水所趋筑爲隄河输入淮海天子按图书凖地形覧山川视水势以谓河所泛溢绵地数州其利与害可不熟计今乃欲捐置旧道创立新防弃已成而就难冀惮暂费而甘长劳夹大险絶地利使东土之民爲鱼鼈食谓百姓何国家之事固有费而不可省劳而不获已者也天賛圣徳圣与神谋诏以明年春作始修塞乃命都水吏考事期审功用计徒庸程畚筑峙糇粮伐薪石异时治河皆户调楗民多贱鬻货产巧爲逃匿上虑人习旧常而胥动以浮言也先期戒转运使明谕所部告之以材出于公秋毫不以烦民然后民得安堵矣物或阙供皆厚价和市材须徙运皆官给僦费唯是丁夫古必出于民者乃赋诸九路而以道里爲之节适凡郡去河颇逺者皆免其自行而聼使输钱以雇更则衆虽费可不至于甚病而役虽劳可不至于甚疲矣材既告备矣工既告聚矣明年立号元丰天子遣官以牲玉祭于河而以闰正月丙戌首事方河盛决时广六百步既更冬春益侈十两涘之间遂踰千步始于东西签爲隄以障水又于旁侧阏爲河以脱水流渠爲鸡距以酾水横水爲锯牙以约水然后河稍就道而人得奏功矣既左右隄疆而下方益伤矣初仞河深得一丈八尺白水深至百一十尺奔流悍甚薪且不属士吏失色主者多病置闻请调急夫尽彻诸埽之储以佐其乏天子不得已爲调于旁近郡俾得蠲来嵗春夫以纾民又以广固壮城卒数千人徃奔命悉发近埽积贮而又所蓄荐食藁数十万以赴之诏切责塞河吏于是人益竭作吏亦毕力俯瞰回渊重埽九緷而夹下之四月丙寅河槽合水势颇却而埽下湫流尚驶隄若浮寓波上万衆环视莫知所爲先是运使创立新意制爲横埽之法以遏絶南流至是天子犹以爲意屡出细札宣示方略加精致诚潜爲公祷祥应感发若有灵契五月甲戌朔新隄忽自定武还北流奏至群臣入贺告类郊庙劳飨官师遂大庆赐自督师而下至于勤事小吏颁器币各有差第功爲三品各以次増秩焉濮齐郓徐四州守臣以立隄救水城得不没皆赐玺加奨吏卒自下楗至竣事而归凡特支库钱者四初天子闵徒之遭疠者连遣太医十数軰往救治之以车载药而行春尚寒赐以襦袍天初暑给以台笠人恱致力用忘其劳于是又命籍其物故者厚以分䘏其家逃亡者聼自出以贯编户乗急出夫者蠲春径一歳有半仁沾而恩洽矣自役兴至于隄合爲日一百有九丁三万官徤作者无虑十万人材以数计之爲一千二百八十九万费钱米合三十万隄百一十有四里诏名曰曰灵平立庙曰灵津归功于神也方天子忧埽于合未固水道内讧上下惴恐俄有赤蛇㳺于埽上吏置蛇于盆祝而放之蛇亡而河塞天子闻而异之命褒神以显号而领于祠官曲加礼焉有诏臣洙作爲庙碑以明着神贶臣洙窃迹汉唐而下河决常在于曹卫之域而列圣以来泛澶渊爲尤数虽时异患殊而成功则一然必旷嵗歴年穷力殚费而后仅有克济固未有洪流横溃经费移徙不踰二年一举而能塞者也何则孝武瓠子甚可患也考今所决适值其地而害又逾于此焉然宣房之塞逺逾三十年费累亿万计乃至于天子亲临沈玉从官咸使负薪作爲歌诗深自郁悼其爲艰乆亦巳甚矣视往揆今则知圣功博大闳逺古未有也呜唿河之爲利害大矣功定事立夫岂易然哉主吏诚能揆明诏规永图不苟务裁费径役以日爲功而使官无旷职卒无乏事缮治废隄常若水至庶几河定民安无决溢之患矣臣洙既奉诏爲庙金石刻因得述明天子所以御灾捍患计深虑逺独得于圣心而成是殊尤絶迹遂及治河曲折在官调度与夫小大献力内外协心概见其使后世有考焉臣洙谨拜手稽首而献文曰浑浑河源导自积石逆折而东乆輙羡溢维古神禹行水地中顺则所适不爲防庸降及戦国濒齐赵魏陂障以流与水争地酾爲之渠利用灌溉水无所由因数爲败由汉迄今千三百歳出地而行患又滋大明明天子纉尧禹服恩均蛮貊泽润草木丁已孟秋滛雨漏河河徙而南千里涛波天子曰咨水实儆予勤民之力其得已乎申命群司鸠材庀工上志先定庶言则同人乐输费遗力圣诚感通河即顺塞鉅野既潴淮泗既道川无狂澜民得烝罩东土其乂徐方复寕芒芒原隰既夷且平水所渐地更爲沃野人恣田牧施及牛马盈寕士女相与歌唿微我圣功人其爲鱼四郡守臣舞蹈上章微我圣功城其爲隍帝釐山川鱼兽咸若万方归之如水赴壑凡厥士吏迨及庶民其谨护视烝徒孔勤维是汤河作固京室在庭圣独前识九类攸叙六府允脩丕冐日出覃被海陬归惠尔新庙春秋承祀以祈灵保臣皇朝文鑑卷第七十六皇朝文鑑皇朝文鑑卷第七十七皇朝文鑑巻第七十七碑文表忠观碑文苏轼上清储祥宫碑文苏轼伏波将军庙碑文苏轼记来贤亭记栁开待漏院记王禹偁竹楼记王禹偁河南县尉厅壁记张景亳州法相禅院钟记穆脩静胜亭记穆脩庭莎记晏殊岳阳楼记范仲淹桐庐郡严先生祠堂记范仲淹表忠观碑文苏轼熈宁十年十月戊子资政殿大学士右谏议大夫知杭州军州事臣抃言故吴越国王钱氏坟庙及其父祖妃夫人子孙之坟在钱塘者二十有六在临安者十有一皆芜废不治父老过之有流涕者谨按故武肃王镠始以乡兵破走黄巢名闻江淮复以八都兵讨刘汉宏并越州以奉董昌而自居于杭及昌以越叛则诛昌而并越尽有浙东西之地传其子文穆王元瓘至其孙忠显王仁佐遂破李景兵取福州而仁佐之弟忠懿王俶又大出兵攻景以迎周世宗之师其后卒以国入觐三世四王与五代相终始天下大乱豪杰蜂起方是时以数州之地盗名字者不可胜数既覆其族延及于无辜之民罔有孑遗而吴越地方千里带甲十万铸山煑海象犀珠玉之富甲于天下然终不失臣节贡献相望于道是以其民至于老死不识兵革四时嬉游歌鼓之声相闻至于今不废其有徳于斯民甚厚皇宋受命四方僣乱以次削平而蜀江南负其崄逺兵至城下力屈势穷然后束手而河东刘氏百战守死以抗王师积骸爲城酾血爲池竭天下之力仅乃克之独吴越不待告命封府库籍郡县请吏于朝视去其国如去传舍其有功于朝廷甚大昔窦融以河西归汉光武诏右扶风脩理其父祖坟茔祠以太牢今钱氏功徳殆过于融而未及百年坟庙不治行道伤嗟甚非所以劝奨忠臣慰答民心之义也臣愿以龙山废佛祠曰妙因院爲观使钱氏之孙爲道士曰自然者居之凡坟庙之在钱塘者以付自然其在临安者以付其县之净土寺僧曰道㣲嵗各度其徒一人使世掌之籍其地之所入以时脩其祠宇封殖其草木有不治者县令丞察之甚者易其人庶几永终不坠以称朝廷待钱氏之意臣抃昧死以闻制曰可其妙因院攺赐名曰表忠观铭曰天目之山苕水出焉龙飞鳯舞萃于临安笃生异人絶类离群奋挺大唿从者如云仰天誓江月星晦䝉强弩射潮江海爲东杀宏诛昌奄有吴越金劵玉册虎符龙节大城其居包落山川左江右湖控引岛蛮嵗时归休以燕父老晔如神人玉带毬马四十一年寅畏小心厥篚相望大贝南金五朝昏乱罔堪託国三王相承以待有徳既获所归弗谋弗咨先王之志我维行之天胙忠孝世有爵邑允文允武子孙千亿帝谓守臣治其祠坟母俾樵牧愧其后昆龙山之阳岿焉新宫匪私于钱唯以劝忠非忠无君非孝无亲凡百有位视此刻文上清储祥宫碑苏轼元祐六年六月丙午制诏臣轼上清储祥宫成当书其书之石臣轼拜手稽首言曰臣以书命待罪北门记事之成职也然臣愚不知宫之所以废兴与凡材用之所从出敢昧死请乃命有司具其事以诏臣轼始太宗皇帝以圣文神武佐太祖定天下既即位尽以太祖所赐金帛作上清宫朝阳门之内旌兴王之功且爲五代兵革之余遗民赤子请命上帝以至道元年正月宫成民不知劳天下颂之至庆歴三年十二月有司不戒于火一夕而烬自是爲荆棘瓦砾之塲凡三十七年元丰二年二月神宗皇帝始命道士王太𥘉居宫之故地以法箓符水爲民禳禬民趋归之稍以其力脩复祠宇诏用日者言以宫之所在爲国家子孙地乃赐名上清储祥宫且赐度牒与佛庙神祠之遗利爲钱一千七百四十七万又以官田十四顷给之刻玉如汉张道陵所用印及所被冠佩劒履以赐太初所以宠之者甚备宫未成者十八而太初卒太皇太后闻之叹曰民不可劳也兵不可役也太司徒钱不可发也而先帝之意不可以不成乃敕禁中供奉之物务从约损斥卖珠玉以巨万计凡所谓以天下养者悉归之储祥积㑹所赐爲钱一万七千六百二十八万而宫乃成内出白金六千三百余两以爲香火瓜华之用召道士刘应真嗣行太初之法命入内供奉官陈衍典领其事起四年之春讫六年之秋爲三门两庑中大殿三旁小殿九钟经楼二石坛一建斋殿于东以待临幸筑道馆于西以居其徒凡七百余间雄丽靖深爲天下伟观而民不知有司不与焉呜唿其可谓至徳也已矣臣谨按道家者流本出于黄帝老子其道以清浄无爲爲宗以虚明应物爲用以慈俭不争爲行合于周易何思何虑论语仁者静寿之说如是而已自秦汉以来始用方士言乃有飞仙变化之术黄庭大洞之法太上天真木公金母之号延康赤明龙汉开皇之纪天皇太乙紫微北极之祀下至于丹药竒技符箓小数皆归于道家学者不能必其有无然臣尝窃论之黄帝老子之道本也方士之言末也脩其本而末自应故仁义不施则韶濩之乐不能以降天神忠信不立则射乡之礼不能以致刑措汉兴盖公治黄老而曹参师其言以谓治道贵清静而民自定以此爲政天下歌之曰萧何爲法讲若画一曹参代之守而勿失载其清静民以寕壹其后文景之治大率依本黄老清心省事薄歛缓狱不言兵而天下冨臣观上与太皇太后所以治天下者可谓至矣检身以律物故不怒而威捐利以予民故不藏而冨屈已以消兵故不战而胜虚心以观世故不察而明虽黄帝老子其何以加此本既立矣则又恶衣菲食卑宫室陋器用斥其嬴余以成此宫上以终先帝未之志下以爲子孙无疆之福宫成之日民大和㑹鼓舞讴歌声闻于天天地不知于皇祖宗在帝左右风马云车从帝来狩阅视新宫察民之言佑我文母及其孝孙孝孙来飨左右耆耉无竞惟人以燕我后多士爲祥文母所培我膺受之笃其成材千石之钟万石之虡相以铭诗震于四海伏波将军庙碑汉有两伏波皆有功徳于岭南之民前伏波邳离路侯也后伏波新息马侯也南越自三代不能有秦虽逺通置吏旋复爲夷邳离始伐灭其国开九郡然至东汉二女子侧贰反海南震动六十余城时世祖初平天下民劳厌兵方闭玉关谢西域况南荒何足以辱王师非新息苦战则九郡左祍至今矣由此论之两伏波庙食于岭南均也古今所传莫能定于一自徐闻渡海适朱崖南望连山若有若无杳杳一髪耳舣舟将济眩栗䘮魄海上有伏波祠元丰中诏封忠显王凡济海者必卜焉曰某日可济乎必吉而后敢济使人信之如度量衡石必不吾欺者呜唿非盛徳孰能如此自汉以来朱崖儋耳或置或否扬雄有言曰朱崖之弃捐之之力也否则介鳞易我衣裳此言施于当时可也自汉末至五代中原避乱之人多家于此今衣冠礼乐盖班班然矣其可复言弃乎四州之人以徐为咽喉南北之济者以伏波爲指南事神其可不恭轼以罪谪儋耳三年今乃获还海北往反皆顺风无以答神贶乃碑而铭铭曰至险莫测海与风至幽不仁此鱼龙至信可恃汉两公寄命一叶万仞中自此而南洗汝胷抚循民夷必清通自此而北端汝躬屈伸穷达常正忠生爲人英殁愈雄神虽无言我意同记来贤亭记柳开人之学业文章行事烈烈有称者虽前古而生孰不愿与之游恨乎已之后时而出也同世而偕立并能而齐名则反有不相识相知者亦有识而不知者吾观乎斯二者经史子集之中或絶言而不相谈或曾言而不相周有之多矣吾静思之未尝不爲惜是夫当时力不相及者乎是夫当时义不相賔者因而诲人吾所以异是于世矣乃作此亭在东郊厥有意乎命曰来贤也吾欲举天下之人与吾同道者悉相识而相知也有能闻于吾欲信而来于是也有未闻于吾欲知而来于是也有先达于吾者吾欲趋而来于是也有后进于吾者吾欲诱而来于是也有务胜于吾者吾欲让而来于是也有推退于吾者吾欲尊而来于是也大者吾将仰之小者吾将俯之贵者吾将奉之贱者吾将崇之极吾心而尽于世合吾道而比于时呜唿若曰子将来贤之徒于人人将来贤之名于子者吾又非斯志也盖欲夫是亭也不独如前言而已耳亦将化今而警古矣待漏院记王禹偁天道不言而品物亨嵗功成者何谓也四时之吏五行之佐宣其气矣圣人不言而百姓亲万邦寕者何谓也三公论道六卿分职张其教矣是知君逸于上臣劳于下法乎天也古之善相天下者自咎䕫至房魏可数也是不独有其徳亦皆务于勤尔况夙兴夜寐以事一人卿大夫犹然况宰相乎朝廷自国初因旧制设宰相待漏院于丹鳯门之右示勤政也至若北阙向曙东方未明相君启行煌煌火城相君至止哕哕銮声金门未辟玉漏犹滴彻盖下车于焉以息待漏之际相君其有思乎其或兆民未安思所泰之四夷未附思所来之兵革未息何以弭之田畴多芜何以辟之贤人在野我将进之佞臣立朝我将斥之六气不和灾眚荐至愿避位以禳之五刑未措欺诈日生请脩徳以釐之忧心忡忡待旦而入九门既启四聦甚迩相君言焉时君纳焉皇风于是乎清夷苍生以之而冨庶若然緫百官食万钱非幸也冝也其或私雠未复思所逐之旧恩未报思所荣之子女玉帛何以致之车马噐玩何以取之姦人附势我将陟之直士抗言我将黜之三时告灾上有忧色搆巧词以悦之群吏弄法君闻怨言进謟容以媚之私心慆慆假寐而坐九门既开重瞳屡回相君言焉时君惑焉政柄于是隳隳哉帝位以之而危矣若然则死下狱投逺方非不幸也亦冝也是知一国之政万人之命悬于宰相可不慎欤复有无毁无誉旅进旅退窃位而苟禄备贠而全身者亦无所取焉棘寺小吏王禹偁爲文请志院壁用规于执政者竹楼记王禹偁黄冈之地多竹大者如椽竹工破之刳去其节用代陶瓦比屋皆是以其价亷而工省也予城西北隅雉堞圯毁蓁莽荒秽因作小竹楼二间与月波楼通逺吞山光平挹江濑幽閴辽夐不可具状夏宜急雨有瀑布声冬冝宻雪有碎玉声冝鼓琴琴调虚畅宜咏诗诗韵清絶宜围棊子声丁丁然宜投壷矢声铮铮然皆竹楼之所助也公退之暇披鹤氅戴华阳巾手执周易一卷焚香黙坐消遣世虑江山之外第见风㠶沙鸟烟云竹木而已待其酒力醒茶烟歇送夕阳迎素月亦谪居之胜概也彼齐云落星髙则髙矣井干丽谯华则华矣止于贮妓女藏歌舞非骚人之事吾所不取吾闻竹工云竹之爲瓦仅十稔若重覆之得二十稔噫吾以至道乙未嵗自翰林出滁上丙申移广陵丁酉又入西掖戊戌嵗除日有齐安之命己亥闰三月到郡四年之间奔走不暇未知明年又在何处岂惧竹楼之易朽乎幸后之人与我同志嗣而葺之庶斯楼之不朽也咸平二年八月十五日记河南县尉厅壁记张景县尉能御盗而不能使民不爲盗盗贼息非尉之能盗贼繁过不在乎尉矣上失其平下苦其情弱者困死彊者偷生盗之常也岂乐爲盗哉无竭民力民心安逸无尽民物民利丰实居乡聚族有良有睦履诈迹伪有责有愧民之常也孰肯为盗哉故曰能与过不在乎尉在时政之得失尔若夫平鬪讼慑兇狡惟盗是御者尉之职也苟失其人则贪残诬枉民不胜弊反甚于盗焉今郡县至广庸不知所得者几何人哉太原王昭度字世范登进士第爲河南尉尉之职无所不举焉虽然诚不足展世范之才顾其所得亦斯民幸矣世范与景有旧因求记刻于㕔壁庶有信于后于是乎书亳州法相院钟记穆脩古之爲钟其用大矣乐记称黄钟大吕又春秋传称师有钟鼓曰伐则是既爲大乐之备又爲征伐之具其用之大乐可以调隂阳感人神导天地之和用之军旅可以詟不轨惧不庭张邦国之威考是二者则钟爲礼乐征伐之器乆矣三代之际以及秦汉皆不变其用今是钟也专爲释氏之器亦从可知也东汉之运将季西域之法聿来流晋宋而益宗涉齐梁而大盛率天下而从其教拟王者而辟其居无王公无士民无髙卑贵贱莫不从而信奉之不从而依归之以求其福报乎如是则盛矣大矣佛之爲法也既与中国圣人之道并行于时则所谓礼乐征伐之器者安得不入于佛之宫哉佛之宫其徒群栖而旅集多者数百人而居之其朋既繁不常厥处将齐彼衆非言得通则必声物以齐之求物声宏达而及逺者莫踰于钟是知钟爲佛宫之用其在此乎亳州法相禅院有主院僧海宣者谨行之僧能勤以募衆崇揭土木门堂殿庑緫百余间多宣师所葺也聚徒侁侁资膳悉备警旦暮者其阙惟钟州人时氏丰财好佛之士也一日诣宣师谋曰一钟费用且几何愿输其资独营斯善师即计其用度告之遂以钱若干卑师复谓曰钟之成也匪髙弗居则并请爲居钟之楼以此土不产美材因命僧海真南抵于舒便其材木匠爲成构而离之自舒及谯使以舟力虽皆出时氏然能减费便事者盖二师心计运度之谋也天圣元年春始召钟人兴其鼓铸液波金钖一冶而成钟事既立楼材亦至建于殿南东偏居钟于上层甍翚飞双栾鲸震嶷嶷崇构上凌烟空琅琅洪音逺落霄外于以壮观精宇于以号令群缁日叩焉使思其所以息晦明风雨罔迷厥时据释氏言钟之声扣之可以上极天界下洞幽泉导死者冥昧之魂出地狱沉沦之苦故死者之家尝赂金帛衣物求击其响若如其说则非独用节昏晓戒食寝而已又复能售极苦之资助释氏之费焉钟不可阙于佛宫明矣静胜亭记州郡有兵马监职设今代专督川争火盗洎军籍库兵商征酒榷之事则皆与守同管署自政赋财币刑罚狱讼之烦则一不关及其职位优其务守简盖士之阶武而升者非歴劳久十余年不被兹命凡尸之者能持谨常不失局事鉅细不絶笔可否归之州足爲称任虽材且无所施顾或毎毎好用自扰以招权树威而病其职者多矣颍川陈君永钖始以公侯裔縻迹落武一再迁爲右侍禁盖汉之郎将类也来监察之郡戎爲人力文服古而雅任阔达乐所守无事唯比旦一过还则拥书自娱常言吾职甚逸吾性加踈思得洒然空旷一宇爲寄适之地尽粪除耳目俗譁而休吾心焉𪠘中旧有亭其制卑而乆爲之易去故材俾丰宏之前数十步间夹树畹𬞞蹊果果外先峙射堋堋岂清趣中宜有哉然于亭逺甚不大与亭害故亦不废存之亭成君谋予以名予请以静胜名亭陈君之饰是亭岂志于静者耶夫静之阃仁人之所以居心焉在心而静则可以胜视聼思虑之邪邪不胜心乃诚心诚性明而君子之道毕矣惟陈君能有是道故名是亭人苟不果其道名无益也是亡实而守空噐也不与夫盗名而居者比欤后之挈斯职据斯亭者亦复能恱静而思胜乎苟能善矣无爲自扰而病其职以守亭之名爲亭之媿也庭莎记晏殊介清思堂中䜩亭之间隙地其纵七八歩其横南八歩北十歩以人迹之罕践有莎生焉守护之卒皆疲癃者芟薙之役劳于夏畦盖是草耐水旱乐延蔓虽抜心陨叶弗之絶也予既恱草之蕃庑而又悯卒之勤瘁思唐人赋咏间多有种莎之说且兹地宛在崇堞车马不至弦匏不设柔木嘉卉难于丰茂非是草也无所宜焉于是傍西墉画脩径布武之外悉爲莎塲分命驺人散取增殖凡三日乃备援之以丹楯溉之以甘井光风四泛纎尘不惊嗟夫万彚之多万情之广大含元气细入无间罔不禀和罔不期适因乗而晦用其次区别而显仁措置有规生成有术失之则斁获之则康兹一物也从可知矣乃今遂二性之域去两伤之患偃借吟讽无所不谐然而人所好尚世多同异平津客馆寻爲马廐东汉学舍间充园蔬彼经济所先而污隆匪一矧兹近玩庸冀永年是用刋辞珉珉庶通贤君子知所留意傥与我同好庶几不剪也岳阳楼记范仲淹庆歴四年春滕子京谪守巴陵郡越明年政通人和百废具兴乃重脩岳阳楼増其旧制刻唐贤今人诗赋于其上属予作文以记之予观夫巴陵胜状在洞庭一湖衔逺山吞长江浩浩汤汤横无际涯朝晖夕隂气象万千此则岳阳楼之大观也前人之述备矣然则北通巫崃南极潇湘迁客骚人多㑹于此覧物之情得无异乎若夫霪雨霏霏连日不开隂风怒号浊浪排空日星隐曜山岳潜形商旅不行樯倾楫摧薄暮冥冥虎啸猿啼登斯楼也则有去国懐乡忧䜛畏讥满目萧然感极而悲者矣至若春和景明波澜不惊上下天光一碧万顷沙鸥翔集锦鳞游泳岸芷汀兰郁郁青青而或长烟一空皓月千里浮光跃金静影沉璧渔歌互答此乐何极登斯楼也则有心旷神怡宠辱偕忘把酒临风其喜洋洋者矣嗟夫予尝求古仁人之心或异二者之爲何哉不以物喜不以己悲居庙堂之髙则忧其民处江湖之逺则忧其君是进亦忧退亦忧然则何时而乐耶其必曰先天下之忧而忧后天下之乐而乐乎噫微斯人吾谁与归时六年九月十五日桐庐郡严先生祠堂记范仲淹先生光武之故人也相尚以道及帝握赤符乗六龙得圣人之时臣妾亿兆天下孰加焉惟先生以节髙之既而动星象归江湖得圣人之清泥涂轩冕天下孰加焉惟光武以礼下之在蛊之上九衆方有爲而独不事王侯髙尚其事先生以之在屯之初九阳徳方亨而能以贵下贱大得民也光武以之盖先生之心出乎日月之上光武之器包乎天地之外微先生不能成光武之大㣲光武岂能遂先生之髙哉而使贪夫亷懦夫立是有大功于名教也仲淹来守是邦始构堂而奠焉廼复爲其后者四家以奉祠事又从而歌曰云山苍苍江水泱泱先生之风山髙水长皇朝文鑑卷第七十七皇朝文鑑皇朝文鑑卷第七十八皇朝文鑑巻第七十八记重修五代祖茔域记韩琦定州閲古堂记韩琦崃州至喜亭记欧阳脩画舫斋记欧阳脩襄州谷城县夫子庙记欧阳脩吉州新学记欧阳脩豊乐亭记欧阳脩醉翁亭记欧阳脩有美堂记欧阳脩相州昼锦堂记欧阳脩志古堂记尹洙沧浪亭记苏舜钦待月亭记刘牧重修五代祖茔域记韩琦唐镇冀深赵等州节度判官朝议郎检校太子左庶子兼御史中丞赐紫金鱼袋讳义賔琦之五代祖也初庶子以博学髙节晦道不仕而镇帅太傅王绍鼎雅知其名屡加礼辟庶子不得巳而起补节度副记室事绍鼎卒其子太尉常山王景崇袭有父镇益尊礼庶子奏授节度掌书记时巢贼犯阙僖宗幸劒南景崇率定帅王处存合隣道兵入关进讨关辅以平皆庶子谋也景崇卒其子太师镕㓜嗣父位府事一咨于庶子以义结隣帅内尊王室朝廷喜之故恩命累及以光启二年八月十四日终于镇府立义坊之私第年七十有五庶子曾祖讳朏沂州司户参军祖讳沛登州録事参军父讳全隐居不仕自隐居而上世葬深州博野蠡吾乡之北原博野今爲永宁军庶子以龙纪元年十月十五日复附葬于先茔夫人崔氏棣州司马鲁之长女妇道母训爲世仪法终于天复二年七月十九日年八十有三其年八月十七日归祔于庶子生二子长讳定辞镇冀深赵等州观察判官检校尚书祠部郎中兼侍御史好学能文无所不览尝聘燕帅刘仁恭仁恭命幕吏马彧以诗赠祠部颇衒巳学祠部即席詶之曰崇霞台上神仙客学辨痴龙艺㝡多盛德好将银笔述丽辞堪与雪儿歌一座爱其辞而不能解马大屈服事具北梦琐言次讳昌辞真定府鼔城令琦之髙祖也爲政有惠爱而不寿年二十九而亡生一子讳璆广晋府永济令琦之曾祖也永济始自蠡吾北原徙鼓城与夫人张氏之䘮葬于赵州賛皇县太平乡之北马村先君令公始葬永济与夫人史氏暨琦祖太子中允知康州讳构与夫人李氏于相州安阳县之丰安村自先君之亡诸子㓜而孤长而薄宦奔走四方故但能时奉丰安之祀其于北马蠡吾之茔则力莫能及年世殊邈几于不能辨识嘉祐三年琦始得北马之茔一新封植今年春遣男忠彦走蠡吾又得庶子之茔于北原而先域之西北隅北距唐河数里之近尝经霖潦暴涨浸滛及于庶子之茔且念神灵乆宅不敢攺卜乃于嘉祐八年七月一日遣孝彦告而启圹自下以甓实而上絶沮洳而止衣衾棺柩易而新之然后塞隧广封以爲万世之固逮逺祖诸茔率加治葺翦其荆棘而易以嘉木缭其垣墉而表以髙闳既襄其事也遂直书营缮之始末而纳诸圹中且复诫于子孙曰夫谨家谍而心不忘于先茔者孝之大也惟坟墓祭祀之有託故以子孙不絶爲重琦自志于学毎见祖先所爲文字与家世铭志则知宝而藏之有遗逸者常精意搜掇未始少懈时编缉寖以大备其所志先域之所在虽距今百有余年必思博访而得之卒能不坠先业推及先茔之八世得以嵗时奉事少慰庸嗣之志向若家谍之不谨祖先文字之不得传虽有孝于祖先之心欲究其宅兆而严事之其可得乎后世子孙不能勤而知此则与夫世之絶也何异子孙其志之定州阅古堂记韩琦庆历八年夏五月天子以河朔地大兵雄而节制不专非择帅分治而并抚其民不可始诏魏瀛镇定四路悉用儒帅兼本道安抚使而定以不肖辱其选既让不获命至则竭愚修职尚惧不能称上所以付与之意退而思迹古名臣之轨躅以自策厉且患其汨于多务而志之弗虔㑹郡圃有坏亭嵗乆不葺于是广之爲堂既成乃摭前代良守将之事实可载诸圗而爲人法者凡六十条绘于堂之左右壁而以阅古爲堂名夫古犹今也古之人爲屏翰授鈇钺而能成异政立竒功而今或不能者何也盖其待巳也必贤而足其报禄也必利而安持是以望政成而功立不其难哉如曰古人能之予反不能之日夜以勉焉又安有不至者耶今予之所爲也诚以已之道未充而君之禄殊厚任重涂逺惟仆踣之是虞故在燕处之闲必将监古以自勉其未至也则虽纷肴觞竞笳吹四时之景交见于前予方仰而愧俯而忧孰知夫乐之爲乐哉其少进也则虽吏文之扰怀边责之在巳予固得其道而处之至于幅巾㘴啸恬然终日予之所乐恶有既乎若其賔客之于斯僚属之于斯不离几席如阅旧史俾人人知爲治者莫先于教化用兵者莫贵于权谋而俱本之于忠义功名一立不独身享富贵而庆流家宗其余风遗烈可以被于旂常传于简策邈千万世而凛然如存咸有耸慕之意不以酣歌优笑之爲乐而以是爲乐则予也岂徒巳之爲益是将有益于人知我者其以我爲喜爽垲遂娱赏而已乎后来之贤与我同志必爱尚而增葺之宜免夫毁圯圬墁之患矣崃州至喜亭记欧阳脩蜀于五代爲僣国以险爲虞以冨自足舟车之迹不通乎中国者五十有九年宋受天命一海内四方次第平太祖攺元之三年始平蜀然后蜀之丝枲织文之冨衣被于天下而贡输商旅之徃来者陆辇秦凤水道岷江不絶于万里之外岷江之来合蜀衆水出三崃爲荆江倾折回直捍怒鬪激束之爲湍触之爲旋顺流之舟顷刻数百里不及顾视一失毫釐与崖石遇则糜溃漂没不见踪迹故凡蜀之可以充内府供京师而移用乎诸州者皆陆出而其羡余不急之物乃下于江若弃之然其爲险且不测如此夷陵爲州当崃口江出崃始漫爲平流故舟人至此者必沥酒再拜相贺以爲更生尚书虞部郎官朱公再治是州之三月作至喜亭干江津以爲舟者之停留也且志夫天下之大险至此而始平夷以爲行人之喜幸夷陵固爲下州廪与俸皆薄而僻且逺虽有善政不足爲名誉以资进取朱公能不以陋而安之其心又喜夫人之去忧患而就乐易诗所谓恺悌君子者矣自公之来嵗数大丰因民之余然后有作恵于徃来以舘以劳动不违时而人有赖是皆宜书故凡公之佐吏因相与谋而属笔于脩焉画舫齐记欧阳脩予至滑之三月即其署东偏之室治爲燕私之居而名曰画舫斋斋广一室其深七室以户相通凡入予室者如入乎舟中其温室之奥则穴其上以爲明其虚室之䟽以达则栏槛其两旁以爲㘴立之倚凡偃休于吾斋者又如偃休乎舟中山石崒佳花美木之植列于两檐之外又似汎乎中流而左山右林之相映皆可爱者故因以舟名焉周易之象至于履险蹈难必曰渉川盖舟之爲物所以济险难而非安居之用也今予治斋于署以爲燕安而反以舟名之岂不戾哉矧予又尝以罪谪走江湖闲自汴絶淮浮于大江至于巴崃转而以入于汉沔计其水行几万余里其羁穷不幸而卒遭风波之恐徃徃叫号神明以脱须臾之命者数矣当其恐时顾视前后凡舟之人非爲商贾则必仕宦因窃自叹以谓非冒利与不得巳者孰肯至是哉赖天之恵全活其生今得除去宿负列官于朝以来是州饱廪食而安署居追思曩时山川所历舟檝之危蛟鼍之出没波涛之汹歘宜其寝惊而梦愕而乃忘其险阻犹以舟名其斋岂真乐于舟居者邪然予闻古之人有逃世逺去江湖之上终身而不肯反者其必有所乐也苟非冒利于险有罪而不得巳使顺风恬波傲然枕席之上一日而千里则舟之行岂不乐哉顾予诚有所未暇而舫者宴嬉之舟也姑以名予斋奚曰不宜予友蔡君谟善大书颇怪伟将乞其大字以题于楹惧其疑予之所以名斋者故具以云又因以置于壁襄州谷城县夫子庙记欧阳脩释奠释菜祭之略者也古者士之见师以菜爲挚故始入学者必释菜以祀其先师其学官四时之祭乃皆释奠释奠有乐无尸而释菜无乐则其又略也故其礼亡焉而今释奠幸存然亦无乐又不徧举于四时独春秋行事而已记曰释奠必合乐国有故则否谓凡有国各自祭其先圣先师若唐虞之夔伯夷周之周公鲁之孔子其国之无焉者则必合于邻国而祭之然自孔子没后之学者莫不宗焉故天下皆尊以爲先圣而后世无以易学校废久矣学者莫知所师又取孔子门人之髙第曰颜回者而配焉以爲先师隋唐之际天下州县皆立学置学官生员而释奠之礼遂以着令其后州县学废而释奠之礼吏以其着令故得不废学废矣无所从祭则皆庙而祭之荀卿子曰仲尼圣人之不得势者也然使其得势则爲尧舜矣不幸无时而没特以学者之故享弟子春秋之礼而后之人不推所谓释奠者徒见官爲立祠而州县莫不祭之则以爲夫子之尊由此爲盛甚者乃谓生虽不得位而没有所享以爲夫子荣谓有德之报虽尧舜莫若何其谬论者欤祭之礼以迎尸酌鬯爲盛释奠荐馔直奠而已故曰祭之略者其事有乐舞授器之礼今又废则于其略者又不备焉然古之所谓吉凶乡射賔燕之礼民得而见焉者今皆废失而州县幸有社稷释奠风雨雷师之祭民犹得以识先王之礼器焉其牲酒器币之数升降俯仰之节吏又多不能习至其临事举多不中而色不庄使民无所瞻仰见者殆焉因以爲古礼不足复用非师古好学者莫肯尽心焉谷城令狄君栗爲其邑未逾时脩文宣王庙易于县之左大其正位爲学舍于其旁藏九经书率其邑之子弟兴于学然后考图记爲爼豆笾篚罇爵簠簋凡若干以与其邑人行事宋兴于今八十年天下无事方修礼乐尊儒术以文太平之功以谓王爵未足以尊夫子又加至圣之号以褒崇之讲正其礼下于州县而吏或不能谕上之意凡有司簿书之所不责者谓之不急谷城县政乆废狄君居之朞月称治又能遵国典修礼兴学急其有司所不责者諰諰然惟恐不及可谓有志之士矣吉州新学记欧阳脩庆历三年秋天子开天章阁召政事之臣八人问治天下其要有几施于今者宜何先使坐而书以对八人者皆震恐失位俯伏顿首言此非愚臣所能及惟陛下所欲爲则天下幸甚于是诏书屡下劝农桑责吏课举贤才其明年遂诏天下皆立学置学官之员然后海隅徼塞四方万里之外莫不皆有学呜唿盛矣学校王政之本也古者致治之盛衰视其学之兴废记曰国有学遂有序党有庠家有塾此三代极盛之时大备之制也宋兴盖八十有四年而天下之学始克大立岂非盛美之事须其久而后至于大备欤是以诏下之日臣民喜幸而奔走就事者以后爲羞其年十月吉州之学成州旧有夫子庙在城之西北今知州事李侯寛之至也谋与州人迁而大之以爲学舍事方上请而诏巳下学遂以成李侯治吉敏而有方其作学也吉之士率其私钱一百五十万以助用人之力积二万二千工而人不以爲劳其良材坚甓之用凡二十二万三千五百而人不以爲多学有堂筵斋讲有藏书之阁有賔客之位有游息之亭严严翼翼壮伟闳耀而人不以爲侈既成而来学者常三百余人予世家于吉而滥官于朝进不能賛扬天子之盛美退不得与诸生揖让乎其中然予闻教学之法本于人性磨揉迁革使趋于善其勉于人者勤其入于人者渐善教者以不倦之勤须迟乆之功至于礼让兴行而风俗纯美然后爲学之成今州县之吏不得乆其职而躬亲于教化也故李侯之绩及于学之立而不及待其成惟后之人无废慢天子之诏而怠以中止幸予他日因得归荣故乡而谒于学门将见吉之士皆道德明秀而可爲公卿问于其俗而婚䘮饮食皆中礼节入于其里而长㓜相孝慈于其家行于其郊而少者扶其羸老壮者代其负荷于道路然后乐学之道成而得时从先生耆老席于衆賔之后听乡乐之歌饮献酬之酒以诗颂天子太平之功而周览学舍思咏李侯之遗爱不亦美哉故于其始成也刻辞于石而立诸其庑以俟丰乐亭记欧阳脩脩既治滁之明年夏始饮滁水而甘问诸滁人得于州南百步之近其上丰山耸然而特立下则幽谷窈然而深藏中有清泉滃然而仰出俯仰左右顾而乐之于是踈泉凿石辟地以爲亭而与滁人徃游其间滁于五代干戈之际用武之地也昔太祖皇帝尝以周师破李景兵十五万于清流山下生擒其将皇甫晖姚凤于滁东门外遂以平滁脩尝考其山川按其图记升髙以望清流之关欲求晖凤就擒之所而故老皆无在者盖天下之平久矣自唐失其政海内分裂豪杰并起而争所在爲敌国者何可胜数及宋受天命圣人出而四海一向之凭恃险阻刬削消磨百年之闲漠然徒见山髙而水清欲问其事而遗老尽矣今滁介于江淮之闲舟车商贾四方賔客之所不至民生不见外事而安于畎畒衣食以乐生送死而孰知上之功德休养生息涵煦百年之深也脩之来此乐其地僻而事简又爱其俗之安闲既得斯泉于山谷之闲乃日与滁人仰而望山俯而听泉掇幽芳而䕃乔木风霜冰雪刻露清秀四时之景无不可爱又幸其民乐其嵗物之丰成而喜与予游也因爲本其山川道其风俗之美而使民知所以安此丰年之乐者幸生无事之时也夫宣上恩德以与民共乐刺史之事也遂书以名其亭焉醉翁亭记欧阳脩环滁皆山也其西南诸峯林壑尤美望之蔚然而深秀者琅邪也山行六七里渐闻水声潺潺而㵼出于两峯之闲者酿泉也峯回路转有亭翼然临于泉上者醉翁亭也作亭者谁山之僧曰智僊也名之者谁太守自谓也太守与客来饮于此饮少辄醉而年又㝡髙故自号曰醉翁也醉翁之意不在酒在乎山水之闲也山水之乐得之心而寓之酒也若夫日出而林霏开云归而巖穴暝晦明变化者山闲之朝暮也野芳发而幽香佳木秀而繁隂风霜髙㓗水清而石出者山闲之四时也朝而徃暮而归四时之景不同而乐亦无穷也至于负者歌于涂行者休于树前者唿后者应伛偻提携徃来而不絶者滁人游也临谿而渔谿深而鱼肥酿泉爲酒泉香而酒冽山肴野䔩杂然而前陈者太守宴也宴酣之乐非丝非竹射者中奕者胜觥筹交错起坐而諠譁者衆賔懽也苍颜白髪頽然乎其间者太守醉也已而夕阳在山人影散乱太守归而賔客从也树林隂翳鸣声上下游人去而禽鸟乐也然而禽鸟知山林之乐而不知人之乐人知从太守游而乐不知太守之乐其乐也醉能同其乐醒能述以文者太守也太守谓谁庐陵欧阳脩也有美堂记欧阳脩嘉祐二年龙图阁直学士尚书吏部郎中梅公出守于杭于其行也天子宠之以诗于是始作有美之堂盖取赐诗之首章而名之以爲杭人之荣然公之甚爱斯堂也虽去而不忘今年自金陵遣人走京师命予志之其请至六七而不倦予乃爲之言曰夫举天下之至美与其乐有不得而兼焉者多矣故穷山水登临之美者必之乎寛闲之野寂寞之乡而后得焉览人物之盛丽夸都邑之雄冨者必据乎四逹之冲舟车之㑹而后足焉盖彼放心于物外而此娱意于繁华二者各有适焉然其爲乐不得而兼也今夫所谓罗浮天台衡岳庐阜洞庭之广三崃之险号爲东南奇伟秀絶者乃皆在乎下州小邑僻陋之邦此幽潜之士穷愁放逐之臣之所乐也若乃四方之所聚百货之所交物盛人衆爲一都㑹而又能兼有山水之美以资冨贵之娱者惟金陵钱塘然二邦皆僣窃于乱世及圣宋受命海内爲一金陵以后服见诛今其江山虽在而頽垣废址荒烟野草过而览者莫不爲之踌躇而悽怆独钱塘自五代时知尊中国效臣顺及其亡也顿首请命不烦干戈今其民幸冨完安乐又其俗习工巧邑屋华丽盖十余万家环以湖山左右映带而闽商海贾风帆浪舶出入于江涛浩渺烟云杳霭之闲可谓盛矣而临是邦者必皆朝廷公卿大臣若天子之侍从又有四方游士爲之賔客故喜占形胜治亭榭相与极游览之娱然其于所取有得于此者必有遗于彼独所谓有美堂者山水登临之美人物邑居之繁一寓目而尽得之盖钱塘兼有天下之美而斯堂者又尽得钱塘之美焉冝乎公之甚爱而难忘也梅公清慎好学君子也视其所好可以知其人焉相州昼锦堂记欧阳脩仕宦而至将相冨贵而归故乡此人情之所荣而今昔之所同也盖士方穷时困阨闾里庸人孺子皆得易而侮之若季子不礼于其嫂买臣见弃于其妻一旦髙车驷马旗旄导前而骑卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以自悔罪于车尘马足之闲此一介之士得志当时而意气之盛昔人比之衣锦之荣也惟大丞相卫国公则不然公相人也世有令德爲时名卿自公少时巳擢髙科登显仕海内之士闻下风而望余光者盖亦有年矣所谓将相而富贵皆公所宜素有非如穷阨之人侥倖得志于时出于庸夫愚妇之不意以惊骇而夸耀之也然则髙牙大纛不足爲公荣桓圭衮冕不足爲公贵惟德被生民而功施社稷勒之金石播之声诗以耀后世而垂无穷此公之志而士亦以此望于公也岂止夸一时而荣一乡哉公在至和中尝以武康之节来治于相乃作昼锦之堂于后圃既又刻诗于石以遗相人其言以快恩雠矜名誉爲可薄盖不以昔人所夸者爲荣而以爲戒于此见公之视冨贵爲如何而其志岂易量哉故能出入将相勤劳王家而夷险一节至于临大事决大议垂绅正笏不动声气而措天下于泰山之安可谓社稷之臣矣其丰功盛烈所以铭彜鼎而被弦歌者乃邦家之光非闾里之荣也余虽不获登公之堂幸尝窃诵公之诗乐公之志有成而喜爲天下道也于是乎书志古堂记尹洙河南刘伯寿宰新郑之二年作堂于县署既成之谓予曰我官事已则休于是早夜以思盖有叹焉叹乎功名之不可期文章之不世传我思古人力之而后已遂名堂曰志古今嘉其有是志从而爲之辞曰夫古人行事之着者今而称之曰功名古人立言之着者今而称之曰文章盖其用也行事泽当时以利后世世传焉从而爲功名其处也立言矫当时以法后世世传焉从而爲文章行事立言不与功名文章期而卒与俱焉后之人欲功名之着忘其所以爲功名欲文章之传忘其所以爲文章故虽得其欲而戾于道者有焉如有志于古当置所谓文章功名务求古之道可也古之道奚逺哉得诸心而已心无苟焉可以制事心无蔽焉可以立言惟无苟然后能外成败而自信其守也惟无蔽然后穷见至隐而极乎理也信其守者本乎纯极于理者发乎明纯与明是乃至古人之所至也至乎至文章功名从焉而不有之也伯寿嘉予言刻之于堂以自儆沧浪亭记苏舜钦予以罪废无所归扁舟南游旅于吴中始僦舍以处时盛夏蒸燠土居皆褊狭不能出气思得髙爽虚辟之地以舒所怀不可得也一日过郡学东顾草树鬰然崇阜广水不类乎城中并水得微径于杂花修竹之闲东趋数百歩有弃地纵广函五六十寻三向皆水也杠之南其地益阔旁无民居左右皆林木相亏蔽访诸旧老云钱氏有国近戚孙承祐之池舘也坳隆胜埶遗意尚存予爱而裴回遂以钱四万得之亭北碕号沧浪焉前竹后水水之阳又竹无穷极澄川翠干光影㑹合于轩户之闲尤与风月爲相宜予时榜小舟幅巾以徃至则洒然忘其归觞而浩歌踞而仰啸野老不至鱼鸟共乐形骸既适则神不烦观无邪则道以明返思向之汨汨荣辱之场日与锱铢利害相磨戞隔此真趣不亦鄙哉噫人固动物耳情横于内而性伏必外寓于物而后遣寓乆则溺以爲当然非胜是而易之则悲而不开唯仕宦溺人爲至深古之才哲君子有一失而至于死者多矣是未知所以自胜之道予既废而获斯境安于沖旷不与衆驱因之复能乎内外失得之原沃然有得笑闵万古尚未能忘其所寓自用是以爲胜焉待月亭记刘牧春卿刘侯监兵于兖之明年作新基侈旧亭于园池之廉名之曰待月一日燕賔友之酒三行客有长挹主人请问待月之旨答曰先是署有西园园有旧亭昔人尸之荒榛与并栖鸡于垣闭马于楹或寝以羊或宿以兵有风至止林籁少清有月来思池光不盈一日植足于园纵观而叹曰景物否闭久矣将祈泰于予乎繇是唿卒夫具畚掬辇粪秽鉏蒿茅一之日培竹与松育美材也二之日浚池及泉养清德也三之日因池土以封其基四之日即亭材而广其不役于民不扰于公以溃于厥成鲁山巖巖惠我苍翠鲁水汤汤遗予潺湲而又周公之字仲尼之乡圣贤遗迹尽图于壁若有神物隂来相之咸疑化工私以与之夫亭以池迁尽能事也月以水鉴取善类也予今是亭西南去天空旷千尺不植草木爲月之地若秋之夕夏之夜素魄初上纳于清池婵娟沦涟相与爲一如金在镕如圭在磨忽忆湘江之流若洞庭之波登新亭对斯景发吾人浩歌则待月之名不曰当欤主人之词既毕客有举觞而言曰春卿吾闻士闲燕相与言则及仁与义又曰文武之道未坠于地在人贤者志其逺者大者君今揭亭待清月宜乎礼贤材广賔友求仁义之说与文武之用内则思建明堂兴辟雍与三代之故事外则思复河湟平蓟壤纉唐汉之旧服用之则爲事业爲功名垂光册书不用之则有孚在道以蓄其实与夫宴安之流游西园寝北堂同心而异志焉主人曰晋人善祷或讥轮奂周人落成祗美寝兴吾子博我以王道勤我以功名君之言古人不如顾谓牧曰先生业文爲我书今日賔主之辞与亭成之嵗月牧固不让云皇朝文鑑卷第七十八皇朝文鑑皇朝文鑑卷第七十九皇朝文鑑卷第七十九记王沂公祠堂记刘敞东平乐郊池亭记刘敞先秦古器记刘敞澶州顿丘县重修县治记江休复万安渡石桥记蔡襄諌院题名记司马光独乐园记司马光信州兴造记王安石杨州龙兴十方讲院记王安石桂州新城记王安石张尚书画像记苏洵木山记苏洵呉郡州学六经阁记张伯王分宁县云峯院记曽巩仙都观三门记曽巩王沂公祠堂记刘敞齐鲁虽皆称贵文学尚礼义之国然其俗亦与时升降小白右功力任权数则其敝多匿智伯禽尊尊亲亲至其衰也洙泗之间长㓜相与让其失盖以逺矣然仲尼称之曰齐一变至于鲁鲁一变至于道由此论之非明君贤师扶世导民孰能反其本哉五代之乱儒术废絶宋受命垂七十年天下得养老长㓜亡兵革之忧庶且冨矣然未有能兴起庠序致教化之隆者也自齐鲁之闲弦诵阙然况其外乎丞相沂公之初守青也为齐人建学其后守郓也为鲁人建学繇是二国之俗始益知贵诗书之业而安其性之所乐老师宿儒㓜子童孙粲然自以复见三代之美礼让日兴刑罚日衰呜唿君子之盛德大业哉孔子所谓至于道者非耶沂公薨于郓且二十年郓人爱慕而悲思之佥曰不可使文正之德不享于世前太守钱公子飞闻之因即学宫而建祠堂以称士大夫之意钱公去位之五年堂乃成其广若干脩若干崇若干凡皆钱公之素也甘棠之诗勿翦勿伐召伯所苃亦诸侯之正风哉叙其语于石以诏后世又作登歌一章并刻之云文武维周天命郅隆孰相其成周公太公周公冡宰太公尚父逊厥硕肤惠于齐鲁维此齐鲁圣贤之绪尊德乐道四方爰茹不振不竞靡则靡定既晦而明在我文正天子是毗诸侯是师赋政于外俾民不迷乃设学校乃敦诗书翼翼齐鲁若周之初二公之位文正履之二公之治文正以之周历千嵗二公实使之文正之功后亦将似之徂徕之松新甫之栢我作此堂以告无斁东平乐郊池亭记刘敞古者诸侯虽甚陋必有苑囿车马钟鼔之好池台鸟兽鱼鼈之乐然后乃能为国非以虞意崇不急也以合士大夫交賔客贤者而同吏民也蟋蟀山枢车邻驷铁有駜之诗是已不然则觳觳者墨术也不侈于礼乐不晖于度数曰人我之养毕足而止亦瘠矣夫东平盖古之建国又有州牧连率之政于今为重其地千里其四封所极南则梁东则鲁北则齐三者皆大国也其土沃衍其民乐厚其君子好礼其小人趋本其俗习于周公仲尼之遗风余教可驯以诗书而不可诡以朱墨诡以朱墨鄙矣郓故有负城之园其废盖久士大夫无所于游四方之賔客贤者无所于观吏民无所于乐殆失车邻驷铁有駜之美而况于蟋蟀山枢之陋敞以谓非敦诗书节礼乐之意也据旧造新筑之凿之增之扩之营之辟之有堂有台有池有榭有坞有亭有舘有南北门堂曰燕誉台曰陈䲣池曰芹藻榭曰博野坞曰梧竹亭曰玩芳馆曰乐游南门曰舞咏北门曰熈春其制名也或主于礼或因于事或寓于物或谕于志合而命之以其地曰乐郊所以与上下同乐者也其草木之籍松栝槐栢榆柳李梅桃梨枣栗梬柿石榴林檎木瓜樱桃蒲萄太山之竹汶丘之篠峄阳之梧雍门之荻蒲圃之槚孔林之楷香草竒药同族异名洛之牡丹呉之芍药芙蓉蓤芡兰菊荇茆可玩而食者甚衆孟子曰贤者而后乐此不贤者虽有此不乐也吾其敢自谓贤乎抑亦庶几焉后世将必有追数吾过者矣吾请以此谢先秦古器记刘敞先秦古器十有一物制作精巧有欵识皆科斗书为古学者莫能尽通以它书参之廼十得五六就其可知者校其世或出周文武时于今盖二千有余嵗矣嗟乎三王之事万不存一诗书所记圣王所立有可长太息者矣独器也乎哉兊之戈和之弓离磬崇鼎三代传以为寳非赖其用也亦云上古而已矣孔子曰多见而识之知之次也衆不可盖安知天下无能尽辨之者哉使工模其文刻于石又并图其象以俟好古博雅君子焉终此意者礼家明其制度小学正其文字谱谍次其世谥廼为能尽之澶州顿丘县重修县治记江休复王在在浚澶为北门重郛言言洪河浑浑矗为巨防扼为要津堤繇役作务莫大焉景德之元皇御戎轩翠华朝临虏骑宵奔讲言终驩行李便蕃賔客供给礼莫重焉緫是二役郡守县令其职也朝廷殿㝡多课亦以此二者为先其米盐牒诉至纎至悉萃于县道则为令者又加难焉以是一切趋办而不遑其他唯吾从叔仲达为能推行而优为之且承平积久法网寖密监司操持羣下不得动揺吏亦便文诿事亡能徃来溺于其职不克自振官寺隂顿寝堂听事至弊漏不可居莫敢一揺手其他可知矣仲逹为邑宰于斯且朞年职修事举顾而言曰昔人云堂上不粪则野草不除岂谓此邪先是河决商胡口因废观城县来入亟请于上取其故廨材木以营之由孔子庙以及听事下至于囹圄有造有因凡若干间垣墉塈茨凡若干工自经始至落成凡若干日在上者不以为过在下者不以为烦程功即事出于余力君子谓是役也不徒更爽垲避燥湿而已足以观政矣后之踵此位登此堂者有以知改作之自庶几继葺之俾勿坏万安渡石桥记蔡襄泉州万安渡石桥始造于皇祐五年四月庚寅以嘉祐四年二月辛未讫功絫趾于渊酾水为四十七道梁空以行其长三千六百尺广丈有五尺翼以扶栏如其长之数而两之靡金钱一千四百万求诸施者渡实支海舍舟而徒易危以安民莫不利职其事卢钖王寔许忠浮图义波宗善等十有五人既成太守莆阳蔡襄为之合乐䜩饮而落之明年秋蒙召还京道繇是出因纪所作勒于岸左谏院题名记司马光古者谏无官自公卿大夫至于工商无不得谏者汉兴以来始置官夫以天下之政四海之衆得失利病萃于一官使言之其为任亦重矣居是官者当志其大舍其细先其急后其缓专利国家而不为身谋彼汲汲于名者犹汲汲于利也其闲相去何逺哉天禧初真宗诏置谏官六员责其职事庆历中钱君始书其名于版光恐久而漫灭嘉祐八年刻着于石后之人将历指其名而议之曰某也忠某也诈某也直某也回呜唿可不惧哉独乐园记司马光孟子曰独乐乐不如与人乐乐与少乐乐不如与衆乐乐此王公大人之乐非贫贱者所及也孔子曰饭𬞞食饮水曲肱而枕之乐亦在其中矣颜子一箪食一瓢饮不改其乐此圣贤之乐非愚者所及也若夫鹪鹩巢林不过一枝偃䑕饮河不过满腹各尽其分而安之此乃迂叟之所乐也熈宁四年迂叟始家洛六年买田二十畒于尊贤坊北辟以为园其中为堂聚书至五千卷命之曰读书堂堂南有屋一区引水北流贯宇下中央为沼方深各三尺䟽水为五派注沼沼中状若虎爪自沼北伏流出北阶悬注庭下状若象鼻自是分而为二渠绕庭四隅㑹于西北而出命之曰弄水轩堂北为沼中央有岛岛上植竹圆周三丈状若玉玦揽结其杪如渔人之庐命之曰钓鱼庵沼北横屋六楹厚其墉茨以御烈日开户东出南北列轩牖以延凉飔前后多植美竹为清暑之所命之曰种竹斋沼东治地为百有二十畦杂莳艹药辨其名物而揭之畦北植竹方径文状若棊局屈其抄交相掩以为屋植竹于其前夹道如歩廊皆以蔓药覆之四周植木药为藩援命之曰採药圃圃南为六栏芍药牡丹杂花各居其二每种止植两本识其名状而已不求多也栏北为亭命之曰浇花亭洛城距山不逺而林薄茂密常若不得见乃于园中筑台作屋其上以望万安轘辕至于太室命之曰见山台迂叟平日多处堂中读书上师圣人下友羣贤窥仁义之原探礼乐之绪自未始有形之前暨四达无穷之外事物之理举集目前所病者学之未至夫又何求于人何待于外哉志倦体疲则投竿取鱼执祍採药决渠灌花操斧剖竹濯热盥手临髙纵目逍遥相羊唯意所适明月时至清风自来行无所牵止无所柅耳目肺肠悉为已有踽踽焉洋洋焉不知天壤之闲复有何乐可以代此也因合而命之曰独乐园或咎迂叟曰吾闻君子所乐必与人共之今吾子独取足于已不以及人其可乎迂叟谢曰叟愚何得比君子自乐恐不足安能及人况叟之所乐者薄陋鄙野皆世之所弃也虽推以与人人且不取岂得彊之乎必也有人肯同此乐则再拜而献之矣安敢专之哉信州兴造记王安石晋陵张公治信之明年皇祐二年也姦彊怙柔隠诎发舒既政大行民以宁息夏六月乙亥大水公徙囚于髙岳命百隷戒不共有常诛夜漏半水破城灭府寺包人民庐居公趋谯门坐其下敕吏士以桴收民鳏寡孤独老癃与所徙之囚咸得不死丙子水降公从賔佐按行隐度符县调冨民水之所不至者夫钱户七百八十収佛寺之积材一千一百三十二不足则前此公所命出粟以赒贫民者三十三人自言曰食新矣赒可以已愿输粟直以佐材费于是募人城水之所入垣郡府之缺考监军之室司理之狱营州之西北亢爽之墟以宅屯驻之师除其故营以时教士刺伐坐作之法故所无也作驿曰饶阳作宅曰回车筑二亭于南门之外左曰仁右曰智山水之所附也梁四十有二舟于两亭之闲以通车徒之道筑一亭于州门之左曰寔月吉所以属賔也凡为城垣九千尺为屋八以楹数之得五百五十二自七月甲午卒九月丙戌为日五十二为夫一万一千四百二十五中家以下见城郭室屋之完而不知材之所出见徒之合散而不见役使之及已凡故之所有必具其无也廼今有之公所以救灾𥙷败之政如此其贤于世吏则逺矣今州县之灾相属民未病灾也且有治灾之政出焉施舍之不适裒取之不中元姦宿豪舞手以乘民而民始病矣吏乃始謷然自得民相与诽且笑而不知也吏而不知为政其重困民多如此此予所以哀民而闵吏之不学也由是而言则为公之民不幸而遇害灾其亦庶乎无憾乎杨州龙兴十方讲院记王安石予少时客游金陵浮屠慧礼者从予游予既吏淮南而慧礼得龙兴佛舍与其徒日讲其师之说尝出而过焉屋数十椽上破而旁穿侧出而视后则榛棘出人不见垣端指以语予曰吾将除此而宫之虽然其成也不以私吾后必求时之能行吾道者付之愿记以示后之人使不得私焉当是时礼方丐食饮以卒日视其居枵然余特戯曰姑成之吾记无难者后四年来曰昔之所欲为凡百二十楹赖州人蒋氏之力既皆成盍有述焉噫何其能也盖慧礼者予知之其行谨㓗学博而才敏而又卒之以不私宜成此不难也世既言佛能以祸福语倾天下故其隆向之如此非徒然也盖其学者之材亦多有以动世耳今夫衣冠而学者必曰自孔氏孔氏之道易行也非有苦身窘形离性禁欲若彼之难也而士之行可一郷才足一官者常少而浮圗之寺庙被四海则彼其所谓材者宁独礼耶以彼其材由此之道去至难而就甚易宜其能也呜唿失之此而彼得焉其有以也夫桂州新城记王安石侬智髙反南方出入十有二州而十有二州之守吏或死或不死而无一人能守其州者岂其材皆不足欤盖夫城郭之不设兵甲之不戒虽有智勇犹不能胜一日之变也唯天子亦以为任其罪者非独吏故特推恩褒广死节而一切贷其失职于是遂推选士大夫所论以为能者付之经略而今尚书工部侍郎余公当广西焉寇平之明年蛮越接和乃大城桂州其木甓瓦石之材以枚数之至四百万有竒用人之力以工数之至二十余万凡所以守之具无一求而不给者焉以至和元年八月始作而以二年之六月成夫其为役亦大矣盖公之信于民也久而费之欲以卫其财劳之欲以休其力以故为是有大费与大劳而人莫或以为勤也古者君臣父子夫妇兄弟朋友之礼失则夷狄横而窥中国方是时中国非无城郭也卒于陵夷毁顿䧟灭而不救然则城郭者先王有之而非所以恃为存也及至喟然觉寤兴起旧政则城郭之脩也又尝不敢以为后盖有其患而图之无其具有其具而守之非其人有其人而治之非其法能以久存而不败者皆未之闻也故文王之起也有四夷之难则城于朔方而以南仲宣王之起也有诸侯之患则城于东方而以仲山甫此二臣之德于其君于其为国之本末与其所先后可谓知之矣虑之以悄悄之劳而发之以赫赫之名承之以翼翼之勤而续之以明明之功卒所以攘夷狄而中国之全安者盖其君臣如此而守衞之有其具也今余公亦以文武之材当明天子承平日久欲补弊立废之时镇抚一方修扞其民其勤于今与周之南仲仲山甫盖等矣是宜有纪也故其将吏相与谋而来取文将镂之城隅而以告后之人焉张尚书画像记苏洵至和元年秋蜀人传言有冦至边军夜唿野无居人妖言流闻京师震惊方命择帅天子曰无养乱无助变衆言朋兴朕志自定外乱不作变且中起不可以文令又不可以武竞惟朕一二大吏孰爲处兹文武之闲其命徃抚朕师乃惟曰张方平其人天子曰然公以亲辞不可遂行冬十一月至蜀至之日归屯军彻守备使谓郡县寇来在吾无尔劳苦明年正月朔旦蜀人相庆如他日遂以无事又明年正月相告留公像于净衆寺公不能禁眉阳苏洵言于衆曰未乱易治也既乱易治也有乱之萌无乱之形是谓将乱将乱难治不可以有乱急亦不可以无乱弛惟是元年之秋如器之欹未坠于地惟尔张公安坐于其旁颜色不变徐起而正之既正油然而退无矜容为天子牧小民不倦惟尔张公尔繄以生惟尔父母且公尝谓我言民无常性惟上所待人皆曰蜀人多变于是待之以待盗贼之意而绳之以绳盗贼之法重足屏息之民而以碪斧令于是民始忍以其父母妻子之所仰頼之身而弃之于盗贼故毎毎大乱夫约之以礼欧之以法惟蜀人为易至于急之而生变虽齐鲁亦然吾以齐鲁待蜀人而蜀人亦自以齐鲁之人待其身若夫肆意于法律之外以威刧齐民吾不忍为也呜唿爱蜀人之深待蜀人之厚如公吾未始见皆再拜稽首曰然苏洵又曰公之恩在尔心尔死在尔子孙其功业在史官无以像为也且意不欲如何皆曰公则何事于斯虽然于我心有不释焉今夫平居闻一善必问其人之姓名与其郷里之所在以至于长短大小美恶之状甚者或诘其平生所嗜好以想见其为人而史官亦书之于传意使天下之人思之于心则存之于目存之于目故其思之于心也固繇此观之像亦不为无助苏洵无以诘遂为之记公南京人为人慷慨有大节以度量雄天下天下大事公可属系之以诗曰天子在祚嵗在甲午西人传言有冦在垣庭有武臣谋夫如云天子曰嘻命我张公公来自东旗纛舒舒西人聚观于巷于涂谓公暨暨公自于于公谓西人安尔室家母敢或讹讹言不祥徃即尔常春尔条桑秋尔涤场西人稽首公我父兄公在西囿草木骈骈公宴其僚伐鼓渊渊西人来观视公万年有女娟娟闺闼闲闲有童哇哇亦既能言昔公未来期女弃捐禾黍与与仓庾崇崇嗟我妇子乐此嵗丰公在朝廷天子股肱天子曰归公敢不承作堂严严有庑有庭公像在中朝服冠缨西人相告无敢逸荒公归京师公像在堂木山记苏洵木之生或孽而殇或拱而夭幸而至于任为栋梁则伐不幸而风之所拔水之所漂或破折或腐幸而得不破折不腐则为人所材而有斧斤之患其最幸者漂沉汨没于湍沙之闲不知其几百年而激射啮食之余或髣髴于山者则为好事者取去彊之以为山然后可脱泥沙而逺斧斤而荒江之濆如此者几何不为好事者之所见而为樵夫野人之所薪者何可胜数则其㝡幸者之中又有不幸者焉余家有三峯余每思之则恐其有数存乎其间且其孽而不殇拱而不夭任为栋梁而不伐风拔水漂而不破折不腐不破折不腐而不为人之所材以及于斧斤出于湍沙之闲而不为樵夫野人之所薪而后得至于此则其理似不偶然也然余爱之非徒爱其似山而又有所感焉非徒爱之而又有所敬焉余见中峯魁岸踞肆意气端重若有以服其旁之二峯二峯荘栗刻削凛乎不可犯虽其势服于中峯而岌然决无阿附意吁其可敬也夫其可以有所感也夫吴郡州学六经阁记张伯玉六经阁诸子百家皆在焉不书尊经也吴郡州学始由髙平范公经缉之至今尚书冨郎中十年更八政学始大成而成年六经阁又建先时书籍草创未暇完缉㕑之后庑泽地污晦日滋散脱观者恻然非古人藏象魏拜六经之意至是冨公始与吴邑长洲二大夫以学本之余钱僦之市材直公堂之南临泮池层屋起夏六月乙酉止秋八月甲申凡旬有七浃记庸千有二百作楹十有六栋三架霤八桷三百八十有四二户六牖梯衡楶梲圩墁陶甓称是祈于久故爽而不酌于道故文而不华经南向史西向子集东向标之以油素揭之以油黄泽然区处如蛟龙之鳞丽如日月之在纪不可得而乱矣判天地之极致皇王之髙道生人之纪律举在是矣古者圣人之设教也知函夏之至广生齿之至衆不可以颐解耳授故教之有方导之有原乃本庠序之风师儒之说始于邦达于郷至于室莫不有学烜之以文物耸之以声明先用警策其耳目然后清发其灵腑故其习之也易其得之也深其教不肃而成不烦而治敺元元之入善域优而柔之俾自得之万世之后尊三王四代法者无他焉教化之本末驯渐也然则观是阁者知六经之在则知有圣人之道知有圣人之道则知有朝廷之化知有朝廷之化则向方之心曰懋一日礼义之泽流于外弦诵之声格于内其为恶也无所从其为善也有所归虽不欲徙善逺罪纳诸大和不可召康公之诗曰岂弟君子来游来歌子思子之说云布在方册人存则政举凡百君子繇斯道活斯民畅皇极序彜伦者舍此而安适得无尽心焉诸儒谓伯玉尝从事此州游学滋久宜刋乐石庶几永永无忽分宁县云峯院记曾巩分宁勤生而啬施薄义而善争其土俗然也自府来抵其县五百里在山谷穷处其人修农桑之务率数口之家留一人守舍行馌其外尽在田田髙下硗腴随所宜杂殖五谷无废壤女妇蚕杼无懈人茶盐蜜纸竹箭材苇之货无有纎鉅治咸尽其身力其勤如此冨兼田千畒廪实藏钱至累嵗不发然视捐一钱可以易死宁死无所捐其于施何如也其间利害不能以稊米父母兄弟夫妇相去若奕碁然于其亲固然于义厚薄可知也长少族坐里闾相讲语以法律意向小戾则相告訏结党诈张事关节以动视听甚者画刻金木为章印摹文书以给吏立县庭下变伪一日千出虽笞扑徙死交迹不以属心其喜争讼岂比他州县哉民虽勤而习如是渐涵入骨髓故贤令长佐吏比肩常病其未易治教使移也云峯院在县极西无籍图不知自何时立景德三年邑僧道常治其院而侈之门闼靓深殿寝言言栖客之庐斋庖库庾序列两旁浮图所用铙鼓鱼螺钟磬之编百器备完吾闻道常气质伟然虽索其学其归未能当于义然治生事不废其勤亦称其土俗至有余辄斥散之不为黍累计惜乐淡泊无累则又若能胜其啬施喜争之心可言也或曰使其人不汨溺其所学其归一当于义则杰眎邑人者必道常乎未敢必有庆历三年九月与其徒谋曰吾排蓬藋治是院不自意成就如此今老矣恐泯泯无声㫒来人相与图文字买石刻之使永永与是院俱传何不可也咸曰然推其徒子思来请记遂来予不让为申其可言者宠嘉之使刻示邑人其有激也仙都观三门记曾巩门之作取备豫而已然天子诸侯大夫各有制度加于度则讥之见于易礼记春秋其旁三门门三涂惟王城为然老子之教行天下其宫视天子或过焉其门亦三之其备豫之意盖本于易其加于度则知礼者所不能损知春秋者所太息而已甚矣其法之蕃昌也建昌军南城县麻姑山仙都观世传麻姑于此仙去故立祠在焉距城六七里由絶岭而上至其处地反平宽衍沃可宫可田其获之多与他壤倍水旱之所不能灾予尝视而叹曰岂天遗此以安且食其衆使世之衎衎施施趋之者不已欤不然安有是邪则其法之蕃昌人力固如之何哉其田入既饶则其宫从而侈也宜庆历六年观主道士凌齐曅相其室无不修而门独曰是不足以称吾法与吾力遂大之既成託予记予与齐曅里人也不能辞噫为里人而与之记人之情也以礼春秋之义告之天下之公也不以人之情易天下之公齐曅之取予文岂不得所欲也夫岂以予言为厉已也夫皇朝文鑑卷第七十九皇朝文鑑皇朝文鑑卷第八十皇朝文鑑巻第八十记兠率院记曾巩拟岘台记曽巩抚州颜鲁公祠堂记曽巩筠州学记曽巩齐州二堂记曽巩道山亭记曽巩霍丘县驿记王回建昌军景徳寺重修大殿弥陁阁记李泰伯袁州学记李泰伯义田记钱君倚兠率院记曽巩古者为治有常道生民有常业若夫祝除髪毛禁弃冠环带裘不抚耡耒机盎至他器械水土之物其时节经营皆不自践君臣父子兄弟夫妇皆不为其所当然而曰其法能为人祸福者质之于圣人无有也其始自汉魏传挟其言者浸淫四出抵今为尤甚百里之县为其徒者少几千人多至万以上宫庐百十大氐穹墉奥屋文衣精食舆马之华封君不如也古百里之国封君一人然而力殆不轻得足也今地方百里过封君者累百十飞竒钩货以病民民往往频呻而为涂中瘠者以此治教信让奚而得行也而天下若是盖几宫几人乎有司常锢百货之利细若蓬芒一无所漏失仆仆然其劳也而至于浮图人虽废如此皆置不问反倾府空藏而弃与之岂不识其非古之制也抑识不可然且固存之耶愚不能释也分宁县郭内外名为宫者百八十余所兠率院在治之西八十里其徒尤相率悉力以侈之者也其构兴端原有邑人黄庠所为记其后院主僧某又治其故而大之殿舍中严齐宫宿庐庖湢之房布列两序廐圉囷仓以固以密资所以奉养之物无一而外求䟽其事而来请记者其徒省懐也噫子之法四方人奔走附集者衎衎施施未有止也予无力以拒之独介然于心而掇其尤切者为是说以与之其使子之徒知己之飨利也多而人蒙病已甚且以告有司而谂其终何如焉拟岘台记曾巩尚书司门员外郎晋国裴君治抚之二年因城之东隅作台以游而命之曰拟岘台谓其山谿之形拟乎岘山也数与其属与州之寄客者游而间独求记于予初州之东其城因大丘其隍因大谿其隅因客土以出谿上其外连山髙陵野林荒墟逺近髙下壮大闳廓怪竒可喜之观环抚之东南者可坐而见也然而雨隳潦毁盖藏弃委于榛藂茀草之间未有即而爱之者也君得之而喜增甓与土易其破缺去榛与草发其亢爽缭其横槛覆以髙甍因而为台以脱埃气絶烦嚣出云气而临风雨然后谿之平沙漫流㣲风逺响与夫浪波汹涌破山㧞木之奔放髙桅劲舻沙禽水兽下上而浮沉者皆出乎履舄之下山之苍颜秀壁巅崖㧞出挟光景而薄星辰至于平冈长陆虎豹踞而龙蛇走与荒蹊聚落树隂晻暧游人行旅隐见而继续者皆出乎祍席之内若夫云烟开歛日光出没四时朝暮雨旸明晦变化之不同则虽览之不厌而虽有智者亦不能穷其状也或饮者淋漓歌者激烈或靓观㣲步方皇徙倚则得于耳目与得之于心者虽所寓之乐有殊而亦各适其适也抚非通道故贵人蓄贾之游不至多良田故水旱螟之菑少其民乐于耕桑以自足故牛马之牧于山谷者不収五谷之积于郊野者不垣而晏然不知枹鼓之警发召之役也君既因其土俗而治以简静得以休其暇日而寓其乐于此州人士女乐其安且治而又得游观之美亦将同其乐也故予为之记其成之年月日嘉祐二年之某月某日也抚州颜鲁公祠堂记曾巩赠司徒鲁郡颜公讳真卿事唐为太子太师与其从父兄杲卿皆有大节以死至今虽小夫妇人皆知公之为烈也初公以忤杨国忠斥为平原太守策安禄山必反为之备禄山既举兵公与常山太守杲卿伐其后贼之不能直闚潼关以公与杲卿挠其势也在肃宗时数正言宰相不悦斥去之又为御史唐旻所构连辄斥李辅国迁太上皇居西宫公首率百官请问起居又辄斥代宗时与元载争论是非载欲有所壅蔽公极论之又辄斥杨炎卢𣏌既相德宗益恶公所为连斥之犹不满意李希烈䧟汝州𣏌即以公使希烈初慙其言后卒缢公以死是时公年七十有七矣天寳之际久不见兵禄山既反天下莫不震动公独以区区平原遂折其锋四方闻之争奋而起唐卒以振者公为之唱也当公之开土门同日归公者十七郡得兵二十余万繇此观之苟顺且诚天下从之矣自此至公殁垂三十年小人继续任政天下日入于弊大盗继起天子辄出避之唐之在朝臣多畏怯观望能居其间一忤于世失所而不自悔者寡矣至于再三忤于世失所而不自悔者盖未有也若至于起且仆以至于七八遂死而不自悔者则天下一人而已若公是也公之学问文章往往杂于神仙浮图之説不皆合于理及其奋然自立能至于此者盖天性然也故公之能处其死不足以观公之大何则及至于势穷义有不得不死虽中人可勉焉况公之自信也欤维历忤大姦颠跌撼顿至于七八而始终不以死生祸福为秋毫顾虑非笃于道者不能如此此足以观公之大也夫世之治乱不同而士之去就亦异若伯夷之清伊尹之任孔子之时彼各有义夫既自比于古之任者矣乃欲睠顾回隐以市于世其可乎故孔子恶鄙夫不可以事君而多杀身以成仁者若公非孔子所谓仁者欤今天子嘉祐元年尚书都官郎中知抚州聂君某尚书屯田员外郎通判抚州林君某相与慕公之烈以公之尝为此邦也遂为堂而祠之既成二君过予之家而告之曰愿有述夫公之赫赫不可盖者固不系于祠之有无盖人之向往之不足者非祠则无以致其至也闻其烈足以感人况拜其祠为亲炙之者欤今州县之政非法令所及者世不复议二君独能追公之节尊而事之以风示当世为法令之所不及是可谓有志者也筠州学记曾巩周衰先王之迹熄至汉六艺出于秦火之余士学于百家之后言道德者矜髙逺而遗世用语政理者务卑近而非师古刑名兵家之术则狃于暴诈惟知经者为善矣又争为章句训诂之学以其私见妄穿凿为说故先王之道不明而学者靡然溺于所习当是时能明先王之道扬雄而已而雄之书世未知好也然士之出于其时者皆勇于自立无苟简之心其取与进退去就必度于礼义及其已衰而搢绅之徒抗志于彊暴之间至于废锢杀戮而其操愈厉者相望于先后故虽有不轨之臣犹低徊没世不敢遂其簒夺自此至于魏晋以来其风俗之弊人材之乏久矣以迄于今士乃有特起于千载之外明先王之道以寤后之学者世虽不能皆知其意而往往好之故习其说者论道德之旨而知应务之非近议政理之体而知法古之非迂不乱于百家不蔽于传䟽其所知者若此此汉之士所不能及然能尊而守之者则未必衆也故乐易敦朴之俗㣲而诡欺薄恶之习胜其于贫富贵贱之地则养廉逺耻之意少而偷合苟得之行多此俗化之美所以未及于汉也夫所闻或浅而其义甚髙与所知有余而其守不足者其故何哉繇汉之士察举于乡闾故不得不笃于自修至于渐磨之久则果于义者非彊而能也今之士选用于文章故不得不笃于所学至于循习之深则得于心者亦不自知其至也由是观之则上之所好下必有甚者焉岂非信欤令汉与今有教化开导之方有庠序养成之法则士于学行岂有彼此之偏先后之过乎夫大学之道将欲诚意正心修身以治其国家天下而必本于先致其知则知者固善之端而人之所难至也以今之士于人所难至者既几矣则上之施化莫易于斯时顾所以导之如何尔筠为州在大江之西其地僻絶当庆暦之初诏天下立学而筠独不能应诏州之士以为病至治平三年盖二十有三年矣始告于知州事尚书都官郎中董君仪董君乃与通判州事国子博士郑君蒨相州之东南得亢爽之地筑宫于上斋祭之室讲诵之堂休宿之庐至于庖湢库廏各以序爲经始于其春而落成于八月之望既而来学者常数十百人二君乃以书走京师请纪于予予谓二君之于政可谓知所务矣使筠之士相与升降乎其中讲先王之遗文以致其知其贤者超然自信而独立其中材勉焉以待上之教化则是宫之作非独使夫来者玩思于空言以干世取禄而已故为之着予之所闻者以为记而使归刻焉齐州二堂记曾巩齐濵泺水而𥘉无使客之馆使至则常发民调材木为舍以寓去则彻之既费且陋乃为之徙官之废屋为二堂于泺水之上以舍客因考其山川而名之盖史记五帝纪谓舜耕历山渔雷泽陶河濵作什器于寿丘就时于负夏郑康成释历山在河东雷泽在济隂负夏卫地皇甫谧释寿丘在鲁东门之北河濵济隂定陶西南陶丘亭是也以余考之耕稼陶渔皆舜之初冝同时则其地不冝相逺二家所释雷泽河濵寿丘负夏皆在鲁衞之间地相望则历山不冝独在河东也孟子又谓舜东夷之人则陶渔在济隂作什器在鲁东门就时在衞耕历山在齐皆东方之地合于孟子按圗记皆谓禹贡所称雷首山在河东妫水出焉而此山有九号历山其一号也余观虞书及五帝纪盖舜娶尧之二女廼居妫汭则历山盖不同时而地亦当异世之好事者廼因妫水出于雷首迁就附益谓厯山为雷首之别号不考其实矣由是言之则圗记皆谓齐之南山为厯山舜所耕处故其城名厯山为信然也今泺上之北堂其南则歴山也故名之曰歴山之堂按图泰山之北与齐之东南诸谷之水西北汇于黒水之湾又西北汇于栢崖之湾而至于渴马之崖葢水之来也衆其北折而西也悍疾尤甚及至于崖下则洎然而止而自厓以北至于历城之西盖五十里而有泉涌出髙或致数尺其旁之人名之曰趵穾之泉齐人皆谓尝有弃糠于黒水之湾者而见之于此盖泉自渴马之崖潜流地中而至此复出也趵突之泉冬温泉旁之𬞞甲经冬常荣故又谓之温泉其注而北则谓之泺水达于清河以入于海舟之通于齐者皆于是乎出也齐多甘泉冠于天下其显名者以十数而色味皆同以余验之盖皆泺水之旁出者也泺水尝见于春秋鲁桓公十有八年公及齐侯㑹于泺杜预释一在厯城西北入济水自王莽时不能被河南而泺水之所入者清河也预盖失之今泺上之南堂其西南则泺水之所出也故名之曰泺源之堂夫理使客之馆而辨其山川者皆太守之事也故为之识使此邦之人尚有考也道山亭记曾巩闽故隷周者七至秦开其地列于中国始并为闽中郡自粤之太末与吴之豫章为其通路其路闽者陆出则阸于两山之间山相属无间断累数驿乃一得平地小为县大为州然其四顾亦山也其涂或逆坂如缘絙或垂崖如一髪或侧径钩出于不测之谿上皆石芒峭发择地然后可投步负载者虽其土人犹侧足然后能进非其土人罕不踬也其谿行则水皆自髙泻下石错出其间如林森立如士骑满野千里下上不见首尾水行其隙间或衡缩蟉糅或逆走旁射其状若蚓结若虫镂其旋若轮其激若矢舟泝沿者投便利失毫分輙破溺虽其土长川居之人非生而习水事者不敢以舟楫自任也其水陆之险如此汉尝处其衆江淮之间而虚其地盖以其陿多阻岂虚也哉福州治候官于闽爲土中所谓闽中也其地于闽爲最平以广四出之山皆逺而长江在其南大海在其东其城之内外皆涂旁有沟沟通潮汶舟载者昼夜属于门庭麓多桀木而匠多良能人以屋室鉅丽相矜虽下贫必丰其居而佛老子之徒其宫又特盛城之中三山西曰闽山东九僊山北曰粤王山三山者鼎趾立其附山盖佛老子之宫以数十百其瓌诡殊絶之状盖已尽人力光禄卿直昭文馆程公为是州得闽山嵚崟之际为亭于其处其山川之胜城邑之大宫室之荣不下簟席而尽于四瞩程公以谓在江海之上为登览之观可比于道家所谓蓬莱方丈瀛洲之山故名之曰道山之亭闽以险且逺故仕者常惮往程公能因其地之善以寓其耳目之乐非独忘其逺且险又将抗其思于埃壒之外其志壮哉程公于是州以治行闻既新其城又新其学而其余功又及于此盖其嵗满就更广州拜谏议大夫又拜给事中集贤殿修撰令为越州字公辟名师孟云霍丘县驿记王回天下昔初国之时君民各久其安而城郭道路关梁庐馆尤严于賔客之事凡国之地大不过百里而皆领于天子之诏以待巡狩之所适其嵗时使人存覜若归脤贺庆致襘之来则又有四邻之交朝觐㑹同聘问之集车马人徒之役纵横而信宿者盖无虚国而受馆之礼自畿内达于海隅设官备物候迓时谨故虽䟦山渉水荒陋遐僻之城具宗庙社稷者一不敢缺焉有不能然者君子讥之谓之失政不可以为国也自天下更为郡县守宰以考秩代居民始不安其常而先王之礼所以浃于政事而尤严于賔客者亦因以废怠陵夷且千嵗及今则驿舍之设止于当路州县驲递所过足以供给应有司之令而已然犹不敢稍张其制度一有异于其间则衆反讥之以为苟悦使客市恩意非政之急吏既不得久于其秩而思脱讥以满去故天下之驿虽当路所设应有司之令者往往圯而不完至于歧旁他县则无敢唱兴之者霍丘故蓼邑也今县属寿其治霍丘距京师八百里境内所包若千里比而环者七州七州之途皆岀于驿以达于寿霍丘居最径然独无驿每使客之过者无所归宿则弛盖偃节混于逆旅或寓其孥于浮屠氏之馆仓卒偪仄而无以自表于民今知县事大理寺丞谢侯续之至也叹曰吾爲地主于此岂可以不知士大夫之辱吾闻古之爲政盖莫不笃于賔客者非苟相悦所以相养以礼而戴天子之命也今吾邑虽陋亦古之建国传其城郭社稷而地大益近曾不及有一馆为士大夫之礼不已俭乎虽衆口之讥吾从古也莫吾疚也于是相其署之东偏面通衢之㑹始筑馆焉用若干日立屋若干间而门堂室庑庖井廏库至于器皿百湏无不具而用不伤于财役不劳于民也既成名之曰蓼驿取古封国之号葢所以自见其志而以状属回子其为我书之刻诸石以告于后之人勿废予曰推古之事而叹今为之难也非发愤好礼果于从政者谁能为之书传于后之人庶几其卒勿废焉建昌军景德寺重修大殿弥陀阁记李泰伯儒失其守教化坠于地凡所以脩身正心养生送死举无其柄天下之人若饥渴之于饮食苟得而已当是时也释之徒以其道鼔行之焉往而不利无思无为之义晦而心法胜积善积恶之诫冺而因縁作空假中则道器之云戒定慧则明诚之别至于虞祔练祥春秋祭祀之仪不竞则七日三年地狱刧化之辩亦随而进蕃衍光大繄此之由故嗣迦叶者师子达摩流为东山牛头传龙树者惠文惠思炽乎天台灌顶二家之学并用于世若夫律戒之盛凡出家者当由此涂按白居易抚州景云寺律和尚碑文如来十弟子中优波离善持律波离灭南岳大师得之南岳灭景云大师得之师南城人初隷景云寺徙洪州龙兴终庐山东林度男女万五千人姜相国公辅颜太师真卿本道亷使杨慿韦丹皆与友善乐天之叙如此南城于宋为建昌军景云为景德寺律和尚之迹已无见土木之坚久者唯殿与门殿之制不靡而其材良乃今所无基髙而旁羸入风雨者四而如一将恐腐折后难为功寺僧义明乃营屋若干柱以翼之且作弥陀阁于其前右兼壮与丽为永永计先共谋者文宪宗正既而宪住他院正亦遂辍克有终者唯明殿之财集于衆阁成于孀何氏始卒凡八年明讲经论颇憙事以雅于予来乞文因论释之所由兴亦使其徒知此寺昔尝有僧为律戒师于江之南度人以万数当世贤者与之游以为寺之荣而有所慕焉袁州学记李泰伯皇帝二十有三年制诏州县立学惟时守令有哲有愚有屈力单虑祗顺德意有假宫僣师苟具文书或连数城亡诵弦声倡而不和教尼不行三十有二年范阳祖君某知袁州始至进诸生知学官阙状大惧人材放失儒效阔䟽亡以称上㫖通判颍川陈君某闻而是之议以克合相旧夫子庙陿隘不足改为廼营治之东北隅厥土燥刚厥位面阳厥材孔良瓦甓黝垩丹漆举以法故殿堂室房庑门各得其度百尔器备竝手偕作工善吏勤晨夜展力越明年成舎菜且有日盱江李觏谂于衆曰惟四代之学攷诸经可见已秦以山西鏖六国欲帝万世刘氏一唿而关门不守武夫健将卖降恐后何邪诗书之道废人唯见利而不闻义焉耳孝武乘丰冨世祖出戎行皆孶孶学术俗化之厚延于灵献草茅危言者折首而不悔功烈震主者闻命而释兵羣雄相视不敢去臣位尚数十年教道之结人心如此今代遭圣神尔袁得贤君俾尔由庠序践古人之迹天下治则撢礼乐以陶吾民一有不幸犹当伏大节为臣死忠为子死孝使人有所法且有所頼是惟朝家教学之意若其弄笔墨以徼利达而已岂徒二三子之羞抑为国者之忧此年实至和甲午夏某月甲子记义田记钱君倚范文正公苏人也平生好施与择其亲而贫踈而贤者咸施之方贵显时置负郭常稔之田千畒号曰义田以养济羣族之人日有食嵗有衣嫁娶婚葬皆有赡择族之长而贤者主其计而时其出纳焉日食人一升嵗衣人一缣嫁女者五十千再嫁者三十千娶妇者三十千再娶者十五千葬者如再嫁之数㓜者十千族之聚者九十口嵗入给稻八百斛以其所入给其所聚沛然有余而无穷仕而家居俟代者与焉仕而居官者罢其给此其大较也初公之未贵显也有志于是矣而力未逮者三十年既而爲西帅及参大政于是始有禄赐之入而终其志公既殁后世子孙修其业承其志如公之存也公既位充禄厚而贫终其身殁之日身无以爲歛子无以爲䘮惟以施贫活族之义遗其子而已昔晏平仲弊车羸马桓子曰是隐君之赐也晏子曰自臣之贵父之族无不乘车者母之族无不足于衣食妻之族无冻馁者齐国之士待臣而举火者三百余人以此为隐君之赐乎彰君之赐乎于是齐侯以晏子之觞而觞桓子予尝爱晏子好仁齐侯知贤而桓子服义也又爱晏子之仁有等级而言有次也先父族次母族次妻族而后及其踈逺之贤孟子曰亲亲而仁民仁民而爱物晏子为近之观文正之义贤于身后其规摹逺举又疑过之呜唿世之都三公位享万钟禄其邸第之雄车舆之饰声色之多妻孥之冨止乎一已而族之人不得其门而入者岂少哉况于施贤乎其下为卿大夫为士廪稍之充奉养之厚止乎一已族之人瓢嚢为沟中瘠者岂少哉况于他人乎是皆公之罪人也公之忠义满朝廷事业满边隅功名满天下后必有史官书之者予可略也独髙其义因以遗于世云皇朝文鑑巻第八十皇朝文鑑皇朝文鑑卷第八十一皇朝文鑑巻第八十一记庆州大顺城记张载渑池县新沟记赵瞻登州新造纳川亭记章望之清溪亭记王安国邢州尧山县令㕔壁记沈括七门庙记刘攽泰州玩芳亭记刘攽新修东府记陈绎新修西府记陈绎临湘县阅武亭记刘挚庆州大顺城记张载庆历二年某月某日经略元帅范公仲淹镇役緫若干建城于柔逺寨东北四十里故大顺川越某月某日城成汴人张载谨次其事为之文以记其功词曰兵久不用文张武纵天警我宋羗蠢而动恃地之彊谓兵之衆傲侮中原如抚而弄天子曰嘻是不可舍养姦纵残何以令下讲谟于朝讲士于野鍖刑斧诛选付能者皇皇范侯开府于庆比方之师坐立以听公曰彼羗地武兵劲我士未练冝勿与竞当避其彊徐以计胜吾视塞口有田其中贼骑未迹卯横午纵余欲连壁以御其冲保兵储粮以俟其穷将吏掾曹军帅卒走交口同辞乐賛公命月良日吉将奋其旅出卒于营出器于府出币于帑出粮于庾公曰戒哉无败我举汝砺汝戈汝銎汝斧汝干汝诛汝勤汝与既戒既言遂及城所索木箕土编绳奋杵胡虏之来百十其至自朝及辰衆积我倍公曰无譁是亦何害彼姦我乘及我未备势虽不敌吾有以恃爰募彊弩其衆累百依城而阵以坚以格戒曰谨之无鬬以力去则勿追往终我役贼之逼城伤死无数谟不我加因溃而去公曰可矣我功汝全无怠无遽城之惟坚劳不累日池陴以完深矣如泉髙焉如山百万雄师莫可以前公曰济矣吾议其旋择士以守择民而迁书劳赏才以饫以筵图列而上荐闻于天天子曰嗟我嘉汝贤钖号大顺因名其川于金于汤保之万年渑池县新沟记赵瞻渑掖巖嵚面谿汇土着市列盘互回附嵗大霖潦注邑中途湍锲涛啮寖淫奔射自道距歧以派于剧衢康逵已乃洩于川邑之民行者表深居者附髙木拥枪累閷防倍扉以易厥承习生常恬不恠惮吏耽耽第养威堂皇上坐广卧安乌即民谋由此故城中地寖久注蚀瀹为坎窞车踣马跌寃啧载路及大理丞侯君为县凡民病政蠧鑱剔洁居又明年遑恤及是迹所源流虑所经历决邑之北偏曰魏家㑹濬仞夷洒并隅而东顺达于谿锸田千有二百步平钱十有三万僦佣三千工农愿售地市愿输金役愿顾直工一月已既而雨作水循故道趣于新沟曼衍转注支合脉凑如避善政如伏严威激流涌进不溃厓岸贾族侈肆民家按堵所利者博其千万年不弛侯君属予使谨其嵗月夫君子何虑而不及于民春秋左氏传曰启塞从时则违时僝工犹趣兴役况是作也不掠农力吕纪月令曰时雨将降道达沟渎开通道路无有障塞则葺旧补敝犹为按职况是举也揭为长利彼以经传用吾民予岂敢不书谨记曰今上二十三年冬十月某朔某日甲子河南渑作新沟庶史氏有继夫迁河渠书固沟洫志者当着予记登州新造纳川亭记章望之人与天地并生而异道能周而为变化者一气也天地之气不舒则四时五纬与山川水土举失其常人之气不舒则思虑塞而精神有遗百疾于是乎生故君子所乐奉者天地之和所乐观者天地之大大而髙莫如山岳大而深莫如河海其间又有禽兽草木之所蕃鼋鼍鱼鳖之所错祕恠神异之所储珠玉寳藏之所产世之百物莫不具诸是以髙深之地君子乐之以其能开人思虑泰人精神盖耳目广则聦明豁尔不然何以孔子登东山而小鲁登泰山而小天下哉故遇西子然后知世无美色享太牢然后知世无珍味闻箫韶然后知世无至音覩海岳然后知世无大物古之君子务见博而知逺者以此吉州刺史刘侯涣之为登州也为纳川亭于城之北隅以地濵于海言此所以容受百川也广狭得中奢俭得冝役不劳而事不烦其可以为寓目适心之雄殆无与亢者岂非助大丈夫胷臆之一端欤侯有文武长材济之以刚正凛然有不可夺之风尝入居清要出緫繁重皆赫着能名今之作斯亭以壮郡国游观之胜以资賔客宴飨之盛暇日则命戎旅习水战以无忘戒备其动翼如其静肃如于是王人朝士之出是途莫不交口咏其交賔接下之和美其忠奉朝廷之勤异日侯去为天子股肱知必能以兴作之心充斥其行事清溪亭记王安国清溪亭临池州之溪上隷军府事判官之府而京兆杜君之为判官也筑于治平三年某月某甲子而成于某月某甲子于是州之士乐之而相与语曰夫吴楚荆蜀闽越之徒出入于是而离离洞庭鄱阳之水浮于日月之无穷四方万里之人飞帆鼓楫上下于波涛之中犯不测之险于朝暮之际而吾等乃于数楹之地得伟丽之观于寝食坐作之间是可喜也若夫峙阛阓之万家于千峯之缭绕朝阳曈曚破氛雾于㠝岏缥缈之石而水摇山动于玲珑窈窕之林烟云之灭没风雨之晦冥天之所变随于人之动息者也阳辟而隂阖草萌而木芽霏红缥紫映烛而低昂与夫美䕃交而鸟兽嬉野潦収而洲渚出冰崖雪壑桑落之墟景象之盛衰见于四时之始终而隐显不匿乎一席之俯仰然后知唿吸于天地之气而驰骛偃伏出有入无者孰使然哉览于是者冝有以自得而人不吾知也君曰夫惫其形于事者冝有以佚其劳餍其视听之喧嚣则必之乎空旷之所然后能无患于晦明吾是以知之间隙携其好于此而徜徉以毕景飞禽之啁啾怒浪之汹涌渔蓬樵屩啸于前而歌于后孰与夫讼诉篣笞之声交于吾耳也岸帻穿屦弦歌而诗书投壷饮酒谈古今而忘賔主孰与夫擎跽折旋之容接于吾目也凡所以好其意者如此而又以为夫居者厌于扄束行者甘于憇休人情之所同而吏者多以为我不能久于处也室庐有忽不治者又况宴游之设乎俗陷于不恕而万事之陵夷往往以此吾疾之久矣而亭之所以作也噫推君之意可谓贤矣吾为之记曰夫智足以穷天下之理则未始玩心于物而仁足以尽己之性则与时而不遗然则君之意有不充于是欤余未尝游于君而吾弟和甫方为之僚乃因和甫请记而为之记者临川王安国邢州尧山县令㕔壁记沈括地方百里听事于庭者万家上不得专达于天子下不得賔养国中之善士其官谓之县令其秩不得齿于天子之下士静牵动违势如藁毛士能得志于斯亦可谓贤矣其选既轻故民未尝厚望于吏吏之自期亦以此则因谓之治岂所谓治者耶吾王君圣美之为尧山不以其轻者入于心而犹为其所难剥槌断裂之政不得行皎明察深矫厉之名不立而下皆有以相先不暴而争肆耕而饱食事益不至县令之庭县既已空无事乃治其所居之堂凡前后之共为此邑者不忍其人没而不章则又纳其壁中以县令之题名予客过赵魏之郊问其故家旧俗皆慨然喜言三晋战国之事自七国之时赵数窘秦人于两河之间秦方强天下所惮独在赵故赵常受兵为天下劲国其后四分以为代魏燕赵踣漳南蹶上党肩顿偾不能相支而邯郸鉅鹿穿裂摧坏兽惊鸟决独当四方之锋其人生而知有战鬬攻掠之备习闻而成风者已久而不可迁虽当积安无事之日其天性固以异于他俗此冝治之甚难而圣美摩抚调养之既成则又推之于前后之人若无心于得失者冝乎民安之不难矣圣美以嘉祐六年得尧山于其将去使来求记于予则治平元年也七门庙记刘攽嘉祐二年予为庐州从事始以事至舒城观所谓七门三堰者问其居人其溉田几何对曰凡二万顷考于图书实魏杨州刺史刘馥所造自魏至今七百有余嵗云予于是叹美其功后二年校书郎包君廓为县主簿尝与予语及之包君谓予曰馥信有功然吾问于耆老而得羮颉侯信焉𥘉汉以龙舒之地封信为列侯信廼为民畎浍舒河以广溉浸信为始基至馥时废而复修耳昔先王之典有功及民则祀之若信者抑可谓有功者乎然吾恨史䇿之有遗而吾怜舒人之不忘其思也今我将为侯庙祀之而以馥配子幸为我记之焉予因曰诺顷之包君以书告曰庙谨毕事予曰昔髙帝之起宗室昆弟之有材能者贾以征伐显交以出入传命谨信为功此二人者皆裂地为王连城数十代王喜以弃国见省而子濞亦用力战王吴独信区区仅得封侯而能勤心于民以兴万世之利其爱惠岂与贾濞相侔哉夫攻城野战灭国屠邑是二三子之所谓能杀人者也与夫辟地垦土使数十万之民世世无饥馁之患所谓善养人者于以相譬犹天地之悬絶也然而贾濞以功自名信不见録岂杀人易以快意养人不见形象哉周公之书曰民功曰庸借使信生当周公之世其受赏非贾濞之所敢望矣虽然彼贾濞之死泯灭无闻久矣而信至今民犹思而记之此所谓得乎丘民而世之宠禄当时则荣殁则已焉者乎夫事有可继君子继之不必其肇于已而后为功也若刘刺史起于三国乱亡之余蒸庶扫地顾独以农为先事功一立迄今长存虽曰脩旧是可谓功矣予既嘉包君之能徇于民使侯信之美不忘又其建祀合于先王之法于是书之秦州玩芳亭记刘攽楚辞曰惜吾不及古之人兮吾谁与玩此芳草自诗人比兴皆以芳草嘉卉为君子美德无与玩者犹易井渫不食云尔海陵郡城西偏多乔木大者六七寻杂花桃李山樱丁香椒棣数十种萱菊薜荔莎芦巴焦丛植橹生负城地尤良宋氏居之益种修竹梅杏山茶橙梨异方竒卉往往而在清池萦回多蓤莲苹藻于是筑室城禺下临衆卉名曰玩芳于乎乔木森耸百嵗之积也衆卉行列十嵗所植也杂英纷糅终嵗之力也俄而索之不易得也天施地生非为已役也能者取玩焉能主客也惠而不费莫相德也非易所叹渫而不食为心恻也于是刻石亭右以记嵗月云新修东府记陈绎中书政事本也宰相三公官也官不必备唯其人匪其人不居且体貌大臣礼重而庄物采显庸冝备而称岂曰私其人哉盖所与坐而论道不下席而致太平之功者二三执政而已国朝以来尚袭唐故大臣多不及建里第而僦居民间至距城数里之外东西南北回逺不相接也四方奏书缓急报闻吏卒持走徧历诸第一有漏露稽违失亡其可逮乎而又暑寒雨风晨趍暮还舆衞驺呵导从前后搢绅士大夫造请纷驰于里巷坊曲之隘甚非尊严体貌之观也今禁衞三帅率有公廨庶官省寺亦或有居而独大臣不列府舍每朝则待漏阙门之次入则议政殿上退即听事羣有司公见请白可否少休吏史抱文书环几案左右颉顽以进至日下昼数刻始归夫以王城辇毂之大其制度之阙如此乃出圣画新刱二府亲遣中人度地于阙之西南轮广方制房皇钩折绘圗以闻即刋定于禁中申命三司饬吏庀司计工程材役不妨时费不病官自熈宁三年秋七月兴作东西府凡八位揔千二百楹明年秋八月东府四位成诏知制诰臣绎为之记臣拜手稽首以书日月工实之次谨按三代盛王繇礼义之政至于周而大备文章典刑物采位叙炜然见于朝廷之表公卿内外居有室宅上不为过侈下不为苟约出则宠之淑旂龙章钩膺之驾入则具之列鼎蒲筵粉纯之居仰而视其宫则有欀题之砻宻俯而摄其衣则有衮舄之严丽且谓不如是不足以待其人非其人不足以相天下之政故其取予屈舒厚薄等衰一谓之天秩先王之泽既竭能道古人之言者起以其私学蔽尚迷谬世俗虽有志之主厌然而所慕者不过耳目之所习呴呴而望其下者益卑西汉去治世未逺开丞相府四出门无阑不设铃不惊鼓深大宏逺无有限节郡国守长吏得以嵗上计事国有大议车驾亦亲幸而临听焉然其议不过军功武爵期㑹督责之故至于东汉仍建公府苍龙阙东偏其制度虽存而称号不复于当时盖用人授位出于一切其烦文虚器隆杀存亡者亦无足以系政事之重轻宋兴之𥘉平定四方烜燿神武遂一宇内颇用战勲伐阅将帅之人浸久而安生民乐嬉百年之间轨蹟运行将臣相臣夜寐夙兴罔敢有懈皇帝临位躬揽权纲显白训义图惟先王治理之实置府设属大放古制文武弛张名器有等大小尊卑靡不遵序夫名者礼之分也位者处其名之器也名既正然后任责之理得而百事修明名不正则任责之理废而百事隳必使望其器可以知其职问其职可以知其人书曰股肱喜哉元首起哉百工熈哉是繇天子任大臣以道而率作兴事罔不喜乐赓歌卒起乎治功之隆盖君臣㑹遇千载之甚盛德也若乃圣作物覩宣耀典训垂万世之丕则考不磨之斯文其不在二府之制而在道德之意乎新修西府记陈绎唐𥘉典兵禁中出于帷幄之议故以机密名官开元中设堂后五房而机宻自为一司其职祕独宰相得知舍人官属无得预也正元之后藩镇旅拒重以兵属人乃以中官分领左右神䇿军而枢密之职归于北司然尝寄治省寺庑下延英㑹议则屏立殿西势犹厌厌传道宫省语而已至其盛时其贵者号中尉次则枢密使皆得贴黄除吏唐末既除北司并南北军于枢密使遂揔天下之兵五代以来多以武人领使而宰相知院事国朝复置副贰签书直学士之名大略文武参用间以宰相兼领之故得进退大吏预闻机政其任职盖重矣古之公卿入则相与谋于朝出则相与谋于家家宰膳夫之政不至于耳目而天下四方之事每得于燕处之际故其为之不劳而日常若有余今未明而入进见请决于陛席之前退而百执事叩合禀事吏持书奏周走闾巷终日不得与二三大臣谋求若古人之舂客有余势固不行也熈宁三年诏营两府于掖城之南其任枢密使者为西府于是有司知上之所以优隆大臣将以修天下之政于堂陛之下莫不率职底功士献其能工致其才不周嵗而告成臣谨按枢密司马之职事而周制属于夏官秦汉曰太尉亦冠将军之号禄比丞相置官属掌兵武夫善用兵者使之至于无兵善治兵者治之于无事然后天子之威刑震耀偃然憺折于万里之外噫非二三大臣曷以哉若夫仰而登则恩见于榱梠俯而宴则礼见于阶陛周旋指顾无非上之致隆于已者是则其所以享宠而居是者可无思乎临湘县阅武亭记刘挚祕书丞衡君塾字文叔治岳州临湘之二年以书谓余曰使天下不如古吾知其有人焉谋已而偷者固漫不省利害及夸而髙言又曰吾方志逺大彼细务琐琐乌足为二人者相与从事积微浸着天下頽政何可胜数吾则不敢吾之邑右带长江南东地大倚山民慓猾轻为盗既慙古人不能使民不为盗又不知禁其已然尚曰为政耶县所頼以索盗有所谓弓手者今在吾籍八十人前时听其便私散居㕓闾唿调不一难以应猝及去而扰平民今吾能不取官与民作区屋以萃之凡若干据以大亭牓曰阅武以时临视其艺衆既团隷有地稍稍就律其材渐若可用而无里巷譁竞犯法之患此县令小事非以为功然愿有纪告来者使勿废而已呜唿余知君不好小事名也虽然罔忽诸小然后可以任夫大俾天下得县令皆用心犹此循而望古有路矣即以其所以谓余者书之亭上皇朝文鑑巻第八十一皇朝文鑑皇朝文鑑卷第八十二皇朝文鑑巻第八十二记墨君堂记苏轼净因院画记苏轼李氏山房藏书记苏轼眉州逺景楼记苏轼荘子祠堂记苏轼灵壁张氏园亭记苏轼放鹤亭记苏轼文与可画篔筜谷偃竹记苏轼南安军学记苏轼成都府运判厅䜩思堂记文同齐州闵子祠堂记苏辙东轩记苏辙墨君堂记苏轼凡人相与号唿者贵之则曰公贤之则曰君自其下则尔汝之虽公卿之贵天下貌畏而心不服则进而君公退而尔汝者多矣独王子猷谓竹君天下从而君之无异辞今与可又能以墨象君之形容作堂以居君而属余为文以颂君德则与可之于君信厚矣与可之为人也端静而文明哲而忠士之脩絜博习朝夕磨治洗濯以求交于与可者非一人也而独厚君如此君又踈简抗劲无声色臭味可以娱悦人之耳目鼻口则与可之厚君也其必有以贤君矣世之能寒燠人者其气燄亦未至若雪霜风雨之切于肌肤也而士鲜不以为欣戚䘮其所守自植物而言之四时之变亦大矣而君独不顾虽微与可天下其孰不贤之然与可独能得君之深而知君之所以贤雍容谈笑挥洒奋迅而尽君之德稚壮枯老之容披折偃仰之势风雪凌厉以观其操崖石荦确以致其节得志遂茂而不骄不得志瘁瘠而不辱羣居不倚独立不惧与可之于君可谓得其情而尽其性矣余虽不足以知君愿从与可求君之昆弟子孙族属朋友之象而藏于吾室以为君之别馆云净因院画记苏轼余尝论画以为人禽宫室器用皆有常形至于山石竹木水波烟云虽无常形而有常理常形之失人皆知之常理之不当虽晓画者有不知故凡可以欺世而取名者必託于无常形者也虽然常形之失止于所失而不能病其全若常理之不当则举废之矣以其形之无常是以其理不可不谨也世之工人或能曲尽其形而至于其理非髙人逸才不能辨与可之于竹石枯木真可谓得其理者矣如是而死如是而挛拳嵴蹙如是而条达遂茂根茎节叶牙角脉缕千变万化未始相袭而各当其处合于天造厌于人意盖达士之所寓也欤昔嵗尝画两丛竹于净因之方丈其后出守陵阳而西也余与之偕别长老道臻师又画两竹梢一枯木于其东斋臻方治四壁于法堂而请于与可与可既许之矣故余并为记之必有明于理而深观之者然后知余言之不妄李氏山房藏书记苏轼象犀珠玉恠珍之物有悦于人之耳目而不适于用金石草木丝麻五谷六材有适于用而用之则弊取之则竭悦于人之耳目而适于用用之而不弊取之而不竭贤不肖之所得各因其才仁智之所见各随其分才分不同而求无不获者惟书乎自孔子圣人其学必始于观书当是时惟周之柱下史聃为多书韩宣子适鲁然后见易象与鲁春秋季札聘于上国然后得闻诗之风雅颂而楚独有左史倚相能读三坟五典八索九丘士之生于是时得见六经者盖无几其学可谓难矣而皆习于礼乐深于道德非后世君子所及自秦汉已来作者益衆纸与字画日趋于简便而书益多世莫不有然学者益以苟简何哉余犹及见老儒先生自言其少时欲求史记汉书而不可得幸而得之皆手自书日夜读诵惟恐不及近歳市人转相摹刻诸子百家之书日传万纸学者之于书多且易致如此其文词学术当倍蓰于昔人而后生科举之士皆束书不观游谈无根此又何也余友李公择少时读书于庐山五老峯下白石庵之僧舍公择既去而山中之人思之指其所居为李氏山房藏书凡九千余巻公择既已涉其流探其源採剥其华实而咀噍其膏味以为已有发于文词见于行事以闻名于当世矣而书固自如也未尝少损将以遗来者供其无穷之求而各足其才分之所当得是以不藏于家而藏于其故所居之僧舍此仁者之心也余既衰且病无所用于世惟得数年之闲尽读其所未见之书而庐山固所愿游而不得者盖将老焉尽发公择之藏拾其余弃以自𥙷庶有益乎而公择求余文以为记乃为一言使来者知昔之君子见书之难而今之学者有书而不读为可惜也眉州逺景楼记苏轼吾州之俗有近古者三其士大夫贵经术而重氏族其民尊吏而畏法其农夫合耦以相助盖三代汉唐之遗风而他郡之所莫及也始朝廷以声律取士而天圣已前学者犹袭五代文弊独吾州之士通经学古以汉文词为宗师方是时四方指以为迂阔至于郡县胥吏皆挟经载笔应对进退有足观者而大家显人以门族相上推次甲乙皆有定品谓之江乡非此族也虽贵且冨不通婚姻其民事太守县令如古君臣既去輙画像事之而其贤者则记録其行事以为口实至四五十年不忘商贾小民常储善物而别异之以待官吏之求家藏律令往往通念而不以为非虽薄刑小罪终身有不敢犯者嵗二月农事始作四月初吉谷稚而草壮耘者毕出数十百人为曹立表下漏鸣鼓以致衆择其徒为衆所畏信者二人一人掌鼓一人掌漏进退作止惟二人之听鼓之而不至至而不力皆有罚量田计功终事而㑹之田多而丁少则出钱以偿衆七月既望谷艾而草衰则仆鼓决漏取罚金与偿衆之钱买羊豕酒醴以祀田祖作乐饮酒醉饱而去嵗以为常其风俗盖如此故其民皆聦明才智务本而力作易治而难服守令始至视其言语动作辄了其为人其明且能者不复以事试终日寂然苟不以其道则陈义秉法以讥切之故不知者以为难治今太守黎侯希声轼先君之友人也简而文刚而仁明而不苛衆以为易事既满将代不忍其去相率而留之上不夺其请既留三年民益信遂以无事因守居之北墉而增筑之作逺景楼日与賔客僚吏游处其上轼方为徐州吾州之人以书相往来未尝不道黎侯之善而求文以为记嗟夫轼之去乡久矣所谓逺景楼者虽想见其处而不能道其详矣然州人之所以乐斯楼之成而欲记焉者岂非上有易事之长而下有易治之俗也哉孔子曰吾犹及史之阙文也有马者借人乗之今亡矣夫是二者于道未有大损益也然且録之今吾州近古之俗独能累世而不迁盖耆老昔人岂弟之泽而贤守令抚循教诲不倦之力也可不録乎若夫登临览观之乐山川风物之美轼将归老于故丘布衣幅巾从邦君于其上酒酣乐作援笔而赋之以颂黎侯之遗爱尚未晚也庄子祠堂记苏轼荘子蒙人也尝为䝉漆园吏没千余嵗而䝉未有祀之者县令祕书丞王兢始作祠堂求文以为记谨按史记庄子与梁惠王齐宣王同时其学无所不闚然要本归于老子之言故其着书十余万言大抵率寓言也作渔父盗跖胠箧以诋訾孔子之徒以明老子之术此知荘子之粗者余以为荘子盖助孔子者要不可以为法耳楚公子微服出亡而门者难之其仆操箠而骂曰隷也不力门者出之事固有倒行而逆施者以仆为不爱公子则不可以为事公子之法亦不可故庄子之言皆实予而文不予阳挤而隂助之其正言盖无几至于诋訾孔子未尝不微见其意其论天下道术自墨翟禽滑釐彭䝉㥀到田骈关尹老聃之徒以至于其身皆以为一家而孔子不与其尊之也至矣然余尝疑盗跖渔父则若真诋孔子者至于让王说劒皆浅陋不入于道反复观之得其寓言之终曰阳子居西游于秦遇老子老子曰而雎雎而盱盱而谁与居大白若辱盛德若不足阳子居蹵然变容其往也舍者将迎其家公执席妻执巾栉舍者避席炀者避灶其反也舍者与之争席矣去其让王说劒渔父盗跖四篇以合于列御宼之篇曰列御宼之齐中道而反曰吾惊焉吾食于十浆而五浆先餽然后悟而笑曰是固一章也荘子之言未终而昩者勦之以入其言余不可以不辨凡分章名篇皆出于世俗非荘子本意灵壁张氏园亭记苏轼道京师而东水浮浊流陆走黄尘陂田苍莽行者倦厌凡八百里始得灵壁张氏之园于汴之阳其外脩竹森然以髙乔木蓊然以深其中因汴之余浸以为陂池取山之恠石以为巗阜蒲苇莲芡有江湖之思椅桐桧栢有山林之气竒花美草有京洛之态华堂厦屋有吴蜀之巧其深可以隐其冨可以养果𬞞可以饱邻里鱼鼈笋茹可以餽四方之賔客余自彭城移守呉兴由宋登舟三宿而至其下肩舆叩门见张氏之子硕硕求余文以记之维张氏世有显人自其伯父殿中君与其先人通州府君始家灵壁而为此园作兰臯之亭以养其亲其后出仕于朝名闻一时推其余力日增治之于今五十余年矣其木皆十围岸谷隐然凡园之百物无一不可人意者信其用力之多且久也古之君子不必仕不必不仕必仕则忘其身必不仕则忘其君譬之饮食适于饥饱而已然士罕能蹈其义赴其节处者安于故而难出出者狃于利而忘返于是有违亲絶俗之讥怀禄苟安之弊今张氏之先君所以为其子孙之计虑者逺且周是故筑室蓺园于汴泗之间舟车冠盖之冲凡朝夕之奉燕游之乐不求而足使其子孙开门而出仕则跬歩市朝之上闭门而归隐则俯仰山林之下于以养生治性行义求志无适而不可故其子孙仕者皆有循吏良能之称处者皆有节士廉退之行盖其先君子之泽也余为彭城二年乐其土风将去不忍而彭城之父老亦莫余厌也将买田于泗水之上而老焉南望灵壁鸡犬之声相闻幅巾杖屦嵗时往来于张氏之园以与其子孙游将必有日矣放鹤亭记苏轼熈宁十年秋彭城大水云龙山人张君天骥之草堂水及其半扉明年春水落迁于故居之东东山之麓升堂而望得异境焉作亭于其上彭城之山冈岭四合隐然如大环独缺其西十二而山人之亭适当其缺春夏之交草木际天秋冬雪月千里一色风雨晦明之间俯仰百变山人有二鹤甚驯而善飞旦则望西山之缺而放焉纵其所如或立于陂田或翔于云表莫则傃东山而归故名之曰放鹤亭郡守苏轼时从賔客僚吏往见山人饮酒于斯亭而乐之挹山人而告之曰子知隐居之乐乎虽南面之君未可与易也易曰鹤鸣在隂其子和之诗曰鹤鸣于九臯声闻于天盖其为物清逺闲放超然于尘垢之外故易诗人以比贤人君子隠德之士狎而玩之宜若有益而无损者然衞懿公好鹤则亡其国周公作酒诰衞武公作抑戒以为荒惑败乱无若酒者而刘伶阮籍之徒以此全其真而名后世嗟夫南面之君虽清逺闲放如鹤者犹不得好好之则亡其国而山林遁世之士虽荒惑败乱如酒者犹不能为害而况于鹤乎由此观之其为乐未可以同日而语也山人欣然而笑曰有是哉乃作放鹤招鹤之歌曰鹤飞去兮西山之缺髙翔而下览兮择所适翻然歛翼婉将集兮忽何所见矫然而复击独终日于涧谷之间兮处苍苔而履白石鹤归来兮东山之隂其下有人兮黄冠草屦葛衣而鼓琴躬耕而食兮其余以汝饱归来归来兮西山不可以久留文与可画篔筜谷偃竹记苏轼竹之始生一寸之萌耳而节叶具焉自蜩蝮蛇蚹以至于劒㧞十寻者生而有之也今画者乃节节而为之叶叶而累之岂复有竹乎故画竹必先得成竹于胷中执笔熟视乃见其所欲画者急起从之振笔直遂以追其所见如兔起鹘落少纵则逝矣与可之教予如此予不能然也而心识其所以然夫既心识其所以然而不能然者内外不一心手不相应不学之过也故凡有见于中而操之不熟者平居自视了然而临事忽焉䘮之岂独竹乎子由为墨竹赋以遗与可曰庖丁解牛者也而养生者取之轮扁斵轮者也而读书者与之今夫夫子之託于斯竹也而予以为有道者则非耶子由未尝画也故得其意而已若予者岂独得其意并得其法与可画竹𥘉不自贵重四方之人持缣素以请者足相蹑于其门与可厌之投诸地而骂曰吾将以为韈士大夫传之以为口实及与可自洋州还而余为徐州与可以书遗余曰近语士大夫吾墨竹一派近在彭城可往求之韈材当萃于子矣书尾复写一诗其略曰拟将一段鹅谿绢扫取寒梢万尺长予谓与可竹长万尺当用绢二百五十匹知公倦于笔砚愿得此绢而已与可无以荅则曰吾言妄矣世岂有万尺竹也哉余因而实之荅其诗曰世间亦有千寻竹月落庭空影许长与可笑曰苏子辩则辩矣然二百五十匹吾将买田而归老焉因以所画篔筜谷偃竹遗予曰此竹数尺耳而有万尺之势篔筜谷在洋州与可尝令予作洋州三十韵篔筜谷其一也予诗云汉川脩竹贱如蓬斤斧何曾赦箨龙料得清贫馋太守渭濵千亩在胷中与可是日与其妻㳺谷中烧笋晚食发函得诗失笑喷饭满案元丰二年正月二十日与可没于陈州是嵗七月七日予在湖州曝书画见此竹废卷而哭失声昔曹孟德祭桥公文有车过腹痛之语而予亦载与可畴昔戯笑之言者以见与可于予亲厚无间如此也南安军学记苏轼古之为国者四井田也肉刑也封建也学校也今亡矣独学校仅存耳古之为学者四其大则取士论政其小则弦诵今亡矣直诵而已舜之言曰庶顽䜛说若不在时侯以明之挞以记之书用识哉欲并生哉工以纳言时而飏之格则承之庸之否则威之格之言改也论语曰有耻且格承之言荐也春秋传曰奉承齐牺庶顽䜛说不率教者舜皆有以待之夫化恶莫若进善故推其可进者以射侯之礼举之其不率教甚者则挞之小则书以记之非疾之也欲与之并生而同忧乐也此士之有罪而尚未可弃者故使乐工探其讴謡讽议之言而飏之以观其心其改过者则荐之且用之其不悛者则威之屏之𤏡之寄之之类是也此舜之学政也射之中否何与于善恶而侯以明之何也曰射所以致衆而论士也衆一而后论定孔子射于矍相之圃盖观者如堵使弟子扬觯而序㸃者三则仅有存者由此观之以射致衆衆集而后论士盖所从来逺矣诗曰在泮献囚又曰在泮献馘礼曰受成于学郑人游乡校以议执政或谓子产毁乡校何如子产曰不可善者吾行之不善者吾改之是吾师也孔子闻之谓子产仁古之取士论政者必于学有学而不论政不取士犹无学也学莫盛于东汉士数万人嘘枯吹生自三公九卿皆折节下之三府辟召常出其口其取士论政可谓近古然卒为党锢之祸何也曰此王政也王者不作而士自以私意行之于下其祸败固冝朝廷自庆历熈宁绍圣以来三致意于学矣虽荒服郡县必有学况南安江西之南境儒术之冨与闽蜀等而太守朝奉郎曹侯登以治郡显闻所至必建学故南安之学甲于江西侯仁人也而勇于义其建是学也以身任其责不择剧易期于必成士以此感奋不劝而力费于官者为钱九万三千而助者不赀为屋百二十间礼殿讲堂视大邦君之居凡学之用莫不严具又以其余增置廪给食数百人始于绍圣二年之冬而成于四年之春学成而侯去今为潮州轼自海南还过南安见闻其事为详士既德侯不已乃具列本末嬴粮而从轼者三百余里愿纪其实夫学王者事也故首以舜之学政告之然舜逺矣不可以庶几有贤太守犹可以为郑子产也学者勉之无媿于古人而已成都府运判厅䜩思堂记文同天下之事物常相与冝称则文理顺而制度得或鉅细轻重一有未合率病之以为不当然遂起衆论矣区宇之大吾宋尽有之四指之极幅员万里旁裁直制界为诸道其置使以转运为名者常艰选择往服其职底财赋察僚吏宣布威惠颛假之柄其所与盖已重矣惟劒南西川原壄衍沃甿庶丰伙金缯纻絮天洒地发装餽日报舟浮辇走以给中府以赡诸塞号居大农所调之半县官倚之固以爲寳薮珎藏云其所谓佐者既非龊龊循絫嵗月者之所能得其所止亦当崇大闳显与主者仪形无欹缺始云其可矣今其所谓佐者之居旧尝一切置之寻废既复亦践袭往制回曲狭不足以视清旷讲燕休余基蓊然蔽没蓬藋向所涖者未遑营之职方员外郎霍侯以经行明修所赴冝頼将漕之贰实以才擢既至攷究内外静烦省剧隐谬革悛潜利宣章列城信畏俯伏观望不烦告谕自底恬肃惟是居处厌不如事思有以増易之使夫文理制度一与事物相表襮龙圗阁直学士赵公昔緫外计今复仗节临镇于是闻侯之议志与侯恊乃规斥其地墻为一圃集材于羡命工于隙合诸意虑授以程品筑隆址植巨厦曾不累月匠以成告危谯攴空广霤延廕衡栏拥衞牎户通㓗若翔而尚矫将蟠而复振竒峦秀巘发逺思于其上鲜葩珍木悦真赏于其下寛衺可以觞賔侣靖密可以筹金谷壮哉雄乎诚大邦之崇宇而外台之伟观也既落之侯谓广汉都尉文同曰无石以载疑事之阙将以属子子其谓何同曰诺退自念昔韩退之为王南昌纪滕王阁柳子厚为杨长沙叙戴氏堂皆部吏也同今奉侯命而记此职正冝矣其敢以不敏辞乃次其略刻置宇下以夸示永久然慙不文齐州闵子祠堂记苏辙历城之东五里有丘焉曰闵子之墓坟而不庙秩祀不至邦人不宁守土之吏有将举焉而不克者熈宁七年天章阁待制右谏议大夫濮阳李公来守济南越明年政修事治邦之耋老相与来告曰此邦之旧有如闵子而不庙食岂不大阙公唯不知苟知之其有不饬公曰噫信其不可以缓于是庀工为祠堂且使春秋修其常事堂成具三献焉笾豆有列傧相有位百年之废一日而举学士大夫观礼祠下咨嗟涕洟有言者曰惟夫子生于乱世周流齐鲁宋衞之间无所不仕其弟子之髙第亦咸仕于诸国宰我仕齐子贡冉有子游仕鲁季路仕衞子夏仕魏弟子之仕者亦衆矣然其称德行者四人独仲弓甞为季氏宰其上三人皆未尝仕季氏尝欲以闵子为费宰闵子辞曰如有复我者则吾必在汶上矣且以夫子之贤犹不以仕为污也而三子之不仕独何欤言未卒有应者曰子独不见夫适东海者乎望之茫洋不知其边即之汗澜不测其深其舟如蔽天之山其帆如浮空之云然后履风涛而不偾触蛟蜃而不詟若夫以江河之舟楫而跨东海之难则亦十里而返百里而溺不足以经万里之害矣方周之衰礼乐崩弛天下大壊而有欲救之譬如渉海有甚焉者今夫夫子之不顾而仕则是舟楫足恃也诸子之汲汲而忘反盖亦有陋舟而将试焉则亦随其力之所及而已矣若夫三子愿为夫子而未能下顾诸子而以为不足为也是以止而待夫子尝曰世之学柳下惠者未有若鲁独居之男子吾于三子亦云衆曰然退而书之遂刻于石东轩记苏辙余既以罪谪监筠州盐酒税未至大雨筠水泛溢蔑南市登北岸败刺史府门盐酒税治舍俯江之漘水患尤甚既至弊不可处乃告于郡假部使者府以居郡怜其无归也许之嵗十二月乃克支其欹斜𥙷其圯缺辟听事堂之东为轩种杉二本竹百箇以为宴休之所然盐酒税旧以三吏共事余至其二人适皆罢去事委于一昼则坐市区鬻盐沽酒税豚鱼与市人争寻尺以自効莫归䈥力疲废辄昏然就睡不知夜之既旦旦则复出营职终不能安于所谓东轩者每旦莫出入其旁顾之未尝不哑然自笑也余昔少年读书窃尝恠颜子以箪食瓢饮居于陋巷人不堪其忧颜子不改其乐私以为虽不欲仕然抱关击柝尚可以自养而不害于学何至困辱贫窭自苦如此及来筠州勤劳米盐之间无一日之休虽欲弃尘垢解羁絷自放于道德之场而事毎劫而留之然后知颜子之所以甘心贫贱不肯求斗升之禄以自给者良以其害于学故也嗟夫士方其未闻大道沉酣势利以玉帛子女自厚自以为乐矣及其循理以求通落其华而収其实从容自得不知夫天地之为大与死生之为变而况其下者乎故其乐也足以易穷饿而不怨虽南面之王不能加之盖非有德不能任也余方区区欲磨洗浊污晞圣贤之万一自视缺然而欲庶几颜氏之福冝其不可得哉若夫孔子周行天下髙爲鲁司寇下爲乘田委吏惟其所遇无所不可彼盖达者之事而非学者之所望也今既以谴来此虽知桎梏之害而势不得去独幸歳月之久世或哀而怜之使得归伏田里治先人之弊庐爲环堵之室而居之然后追求颜氏之乐懐思东轩优游以忘其老然而非所敢望也皇朝文鑑巻第八十二皇朝文鑑皇朝文鑑卷第八十三皇朝文鑑卷第八十三记黄州快哉亭记苏辙遣老斋记苏辙司马温公布衾铭记范祖禹湖学田记顾临重修御史台记曽肇适南亭记陆佃蜀州重修大廰记吕陶考古图后记吕大临黄州快哉亭记苏辙江出西陵始得平地其流奔放肆大南合湘沅北合汉沔其势益张至于赤壁之下波流浸灌与海相若清河张君梦得谪居齐安即其庐之西南爲亭以览观江流之胜而余兄子瞻名之曰快哉盖亭之所见南北百里东西一舍涛澜汹涌风云开阖昼则舟楫出没于其前夜则鱼龙悲啸于其下变化倐忽动心骇目不可乆视今乃得翫之几席之上举目而足西望武昌诸山冈陵起伏草木行列烟消日出渔父樵夫之舍皆可指数此其所以快哉者也至于长洲之濵故城之墟曹孟德孙仲谋之所睥睨周瑜陆逊之所骋骛其流风遗俗亦足以称快世俗昔楚襄王从宋玉景差于兰台之宫有风飒然至者王披襟当之曰快哉此风寡人所与庶人共者耶宋玉曰此独大王之雄风耳庶人安得共之玉之言盖有讽焉夫风无雄雌之异而人有遇不遇之变楚王之所以爲乐与庶人之所以爲忧此则人之变也而风何与焉士生于世使其中不自得将何往而非病使其中坦然不以物伤性将何适而非快今张君不以谪爲患窃㑹计之余功而自放山水之间此其中冝有以过人者将蓬户瓮牖无所不快而况乎濯长江之清流揖西山之白云穷耳目之胜以自适也哉不然连山絶壑长林古木振之以清风照之以明月皆骚人思士之所以悲伤憔悴而不能胜者乌覩其爲快也哉遗老斋记苏辙庚辰之冬余蒙恩归自南荒客于颍川思归而不能诸子忧之曰父母老矣而居室未完吾侪之责也则相与卜筑五年而有成其南脩竹古栢萧然如野人之家乃辟其四楹加明䆫曲槛爲燕居之斋斋成求所以名之余曰予颍濵遗老也盍以遗老名之汝曹志之予㓜从事于诗书凡世人之所能茫然不知也年二十有三朝廷方求直言有以予应诏者予采道路之言论宫掖之祕自谓必以此获罪而有司果以爲不逊上独不许曰吾以直言求士士以直言告我今而黜之天下其谓我何宰相不得已寘之下第自是流落凡二十余年及宣后临朝擢爲右司諌凡有所言多听纳者不五年而与闻国政盖予之遭遇者再皆古人之希有然其间与士俗相从事之不如意者十常六七虽号爲得志而实不从予闻之乐莫善于如意忧莫惨于不如意今予退居一室之间杜门却扫不与物接心之所可未尝不行心所不可未尝不止行止未尝少不如意则予平生之乐未有善于今日者也汝曹志之学道而求寡过如予今日之处遗老斋可也司马温公布衾铭记范祖禹温国文正公所服之布衾隷书百有十字曰景仁恵者端明殿学士范蜀公所赠也曰尧夫铭者右仆射髙平公所作也元丰中公在洛蜀公自许往访之赠以是衾先是髙平公作布衾铭以戒学者公爱其文义取而书于衾之首及寝疾东府治命歛以深衣而覆以是衾公于物澹无所好唯于德义若利欲其清如水而澄之不已其直如矢而端之不止故其居处必有法动作必有礼其被服如陋巷之士一室萧然图书盈几经日静坐泊如也又以圎木爲警枕小睡则枕转而觉乃起读书盖恭俭勤礼出于天性自以爲适不勉而能与二范公爲心交以直道相与以忠告相益凡皆如此其诚心终始如一将殁而犹不忘祖禹观公大节与其细行虽不可遽数然本于至诚无欲天下信之故能奋然有爲超絶古今居洛十五年若将终身焉一起而功被天下内之婴童妇女外之蛮夷戎狄莫不敬其德服其名唯至诚故也公兄子宏得公手泽纸本于家属祖禹序其本末俾后世师公之俭云湖学田记顾临夫惠有术也养有道也一梁之渡人惠之微者也而君子取之得其术也一井之济物养之薄者也而圣人取之得其道也子产乘舆其爲力固勤矣而君子不取非其术也冉子与粟其爲心固周矣而圣人不取非其道也所谓术者不在乎丰在乎不费云尔所谓道者不在乎大在乎不穷云尔夫丰而多费知爱于彼而不知爱于此也大而易穷知爱于今而不知爱于后也惟其不费则虽微可尚也惟其不穷则虽薄可贵也吴兴学着于天下当其盛时学者不可胜録然常患恵而养之者不至也彼千里而来有及门而不能留者有留而不能乆者将返则有戚然不足之叹自学初得赐田五顷而濒湖多潦嵗入无几由今枢密胡公爲郡始爲办学资渐以及诸生之寒俊者继胡公者或増焉然亦莫之充也嘉祐中临甞承乏教授计其资十常不能及二三既数年廼㑹太守鲍侯轲恤其不给慨然思有以广其资方谋诸士僚适闻秀州杉杨泾有民讼田频年不决官将两夺之鲍侯喜曰吾谋得矣廼用书恳请于转运使愿得贷钱购所争之田以赡学者㑹转运使贤乐闻其请遂用贷钱六十万得田七顷其田当沃壤旧无暵潦之患以二年之入偿贷钱然后率爲学粮嵗可以食百贠夫栋宇之固易隳也泉布之冨易耗也惟田之息可以霑及无涯语其始可谓惠而不费者也要其终可谓养而不穷者也世有掠民脂血妄爲塔庙之奉在名教之地则藐而不顾噫不明乎善徒多费而易穷较今日之爲重可取也鲍侯去之二年遇今徐侯来喜其得惠养之道术而有资于名教然虑嵗月之乆有攘没其羙者乃强不敏着于记云重修御史台记曾肇元祐三年新作御史台成有诏臣肇爲之记臣肇伏自惟念幸得备位从官以文字爲职此大手笔虽非所克堪然义不得辞谨拜手稽首而记之曰维御史见于周掌賛书受灋令而已战国以对执灋亦记事之职也至秦汉始置大夫位亚丞相副曰中丞督部刺史受公卿奏事举劾按章其属有侍御史出讨姦猾治大狱于是専绳纠之任厥后政事归尚书而御史与尚书谒者并爲三台大夫更爲三公而中丞爲台率与尚书令司隷校尉朝㑹皆専席爲三独坐隋唐复置大夫天下有冤而无告者得与中书门下省诘之谓之三司自是御史益爲雄峻其属则有殿中监察并侍御史爲三院侍御史一人知杂事横榻而坐谓之南牀皆専弹劾不言事本朝因之至眞宗皇帝增置言事御史其后皆得言事御史相率廷辩小则人得自达故其任视前世爲尤重非但谨朝㑹听狱讼而已列圣相继皆假以寛仁使得自竭是以风采所加百僚震肃朝廷倚而益尊姦邪望而知畏初本朝虽因唐制然以大夫爲兼官不治台事以郎中贠外郎兼侍御史知杂事以贰中丞以太常愽士以上爲三院未至者则爲御史里行监察故事内察尚书六曹外巡按郡县乆之亦废至神宗皇帝大正官名始归大夫职以侍御史治杂事罢御史里行而复六察官分守既定廼相官府盖御史台建于宣化坊自开寳五年才有东西狱七年雷德骧分判三院事请于上而大之屋不及百楹天禧二年复诏増广遂至三百六十楹讫于元丰垂七十年寖以圮坏神宗皇帝伻图程工以授有司旧阙大夫听事踵邺都制度辟门北郷取隂杀之义又形势庳下无以重威至是命置大夫听事辟门东郷增庳爲崇培下爲髙其规橅宏逺矣继志述事属于后人今上即政之初务先慈俭土木之勤咸诏勿事惟台之建实遵先训犹以大夫虚贠姑省营筑辟门北郷仍故不改经度损益断自圣心以元祐二年六月己亥始事三年八月庚辰卒功用人力十万五千爲屋三百五十一楹视旧小贬而亢爽过之门闼耽耽堂室渠渠长贰佐属视事燕休翼翼申申各适所冝吏舍囚圄深靓严固案牍簿书栖列有序所以观示都邑表正宪度揆诸典章于是爲称昔周人考室见于风雅鲁国作门记诸春秋后世传诵爲载籍首恭惟神宗皇帝受命承序十有九年建立经常皆应古义好恶无私赏罚不僣而纲纪是张宫室弗营池籞苟完而府寺是崇故能垂精风宪之司以启后嗣之意二圣恭已开辟言路聦无不闻明无不烛士有以言获福不闻忠以取祸耳目之地宠遇莫抗故能新是栋宇以成前人之志是冝着在文字刻之金石以度越周鲁垂休无穷顾臣之愚言语浅陋何足以发扬圣德称明诏之万一哉虽然臣甞闻之责人非难责已惟难御史责人者也将相大臣非其人百官有司失其职天下之有败法乱纪服䜛蒐慝者御史皆得以责之然则御史独无责乎哉居其位有所不知知之有所不言言之有所不行行之而君子病焉小人幸焉此御史之责也御史虽不自责天下得以责之惟其不难于责已则施于责人能称其任矣能称其任然后危冠盛服崇墉峻宇游焉息焉可以无媿苟异于是得无馁于中哉臣故不自揆輙因承诏诵其所闻以告在位者使有以仰称列圣褒大崇显之意焉适南亭记陆佃㑹稽爲越之絶而山川之秀甲于东南自晋以来髙旷宏放之士多在于此至唐余杭始盛而与越争胜见元白之称然杭之习俗华媚善占形胜而丹楼翠阁映辉湖山如画工小屏细巧易好故四方之賔客过而览者往往后越夫越之美岂至此而穷哉意者江山之胜虽在而昔贤往矣距今千嵗幽深寂寞殆有鬰而不发者也熈宁十年给事中程公出守是邦公吏师也所至辄治故其下车未几弗出庭户之间而政成讼清州以无事乃与賔客沿鑑湖上蕺山以寻将军祕监之迹登望稍倦未惬公意于是有以梅山胜告公者盖其地昔子眞之所居也今其少西有里曰梅市其事应史公闻往焉初届佛刹横见湖山一面之秀以爲未造佳境也因至其上望之是日也天和景晴竹茎尚踈木叶微合峯峦如削间见层出公曰此山之佳处也已而北顾见其烟海杳冥风帆隐映有魁伟絶特之观而髙情爽气适相值也夕阳在下不得已而后去其山之僧用和者契公之意因髙构宇名之曰适南盖取庄周大鹏图南之义暇日以衆饮而赏焉水转挹转清山转望转碧而俯仰之间海气浮楼台野气堕宫阙云霞无定其彩五色少顷百变殆词人画史不能写也于是阖州以爲观美而春时无贵贱皆往又其风俗絜雅嬉游皆乘画舫平湖清浅晴天浮动及登是亭四眺无路风轻日永若在蓬莱之上可谓竒矣然则所谓余杭者未必如也公苏人也自其少时已有诗名咳唾成珠人以传玩则模写物象道所难言其在公赋之乎虽然公之美志喜于发扬幽懿岂特贲一山而已况此郷之人藏道蓄德晦于耕陇钓瀬屠市卜肆鱼盐之间者乎天子仁圣㧞用忠贤梦想多士斯可以出矣庶几託公之翼抟风云而上哉蜀州重修大廰记吕陶古之循吏以郡县爲一家视其民如所亲之于子弟待之以忠厚乐易之诚济之以勤劳不怠之力事不问巨细苟可以兴作营置区处办具则莫不尽心焉建校舍选开敏吏自训饬之减用度遣诣博士爲学子除更繇与俱行县通渠渎广陂湖起芜废溉田至数万顷躬率俭约劝督务农出入阡陌舍止郷亭轻刀劒重牛犊铸田器教犁耕亲度顷亩差肥瘠爲三等立文簿藏之郷县凿山通道列亭传置邮驿凡数百里息省劳役还集流散发仓廪以赈凶旱具葬祭以恤鳏孤限礼聘之年施四诫之令禁嫁娶送终勿徇奢靡此其事之大者而爲之甚详以至榆薤葱韭口有常数二彘五鸡家有常养种桑柘植麻纻藏果实蓄蔆芡养蚕织屦悉有教令此其事之小者而爲之亦不略按古而求盖豳公所由之风化而孟子所谓王道之本者亦可见焉是以居则悦服去则见思风迹光辉于一时德声洋溢于后世游茂先之守唐安抑用此术欤虚心以接物无猜阻疑贰之衅抗志以涖事无苟简灭裂之态举大纲以敦治体亲细务以尽下情自公府至于郊野皆得其欢知茂先待之如一家也廰宇之弊乆矣每大风雨虑至摧圯政闲事隙谋以葺之逺访诸侯路寝之制近遵太守黄堂之式崇卑深广举适准度他所毁陋从而一新楼垒得其髙坚帑庾得其固密文牍充栋宇有以谨其藏賔客戾馆舍有以享其安敞亭榭以资览咏完庖突以备燕飨凡爲此者盖政有余力而及之非先后缓急之不序也民安其居吾可以议居处之安非略于大而详于小也非以治舍爲逆旅望望然计吾嵗月以去而不恤其他也客有践其境造其门升自西阶游目四顾虽不问俗政可知矣譬如冨家巨室垣墻立而壮门闳辟而大奥阼别而正囷仓廐库之设各得其当就而询之必有爱其子孙者主焉一郡之政何异于是予甞通理此州知土俗之淳良羡风物之秀胜以谓嘉郡齐民冝得贤守敏政乃具四美今茂先之治大㮣如此故予乐爲记之茂先慷慨有逺度毎以功名自期岂特区区乎此他日去而显矣人必思之有读予文者亦可以慰思也考古图后记吕大临荘周氏谓儒者逐迹䘮眞学不善变故爲轮扁之说刍狗之谕重以渔父盗跖诗礼发冡之言极其诋訾夫学不知变信有罪矣变而不知止于中其敝殆有甚焉以学爲伪以智爲凿以仁爲姑息以礼爲虚饰荡然不知圣人之可尊先王之可法克己从义谓之失性是古非今谓之乱政至于坑杀学士燔爇典籍尽愚天下之民而后慊由是观之二者之学其害孰多尧舜禹臯陶之书皆曰稽古孔子自道亦曰好古敏以求之所谓古者虽先王之陈迹稽之好之者必求其所以迹也制度法象之所寓圣人之精义存焉有古今之所同然百代所不得变者岂刍狗轮扁之谓哉汉承秦火之余上视三代如更夜梦觉之变虽遗编断简仅存二三然世移俗革人亡书残不复想见先王之绪余至人之罄欬不意数千百年后尊彜鼎敦之器犹出于山巖屋壁陇畒墟墓之间形制文字且非世所能知况能知所用乎当天下无事时好事者蓄之徒爲耳目竒异玩好之具而已噫天之果䘮斯文也则是器也胡爲而出哉予于士大夫之家所阅多矣每得传摹圗写濅盈卷轴尚病窽启未能深考暇日论次成书非敢以器爲玩也观其器诵其言形容髣髴以追三代之遗风如见其人矣以意逆志或深其制作之原以补经传之阙亡正诸儒之谬误天下后世之君子有意于古者亦将有考焉皇朝文鑑卷第八十三皇朝文鑑皇朝文鑑卷第八十四皇朝文鑑卷第八十四记抚州新建使廰记王旡咎定平凝寿寺塑佛记张舜民大雅堂记黄庭坚汳水新渠记陈师道咸平县丞廰酴醿记张耒双槐堂记张耒照碧堂记晁补之新城游北山记晁补之髙庙碑隂记唐意拱北轩记邹浩易庵记唐庚颜鲁公祠堂记唐庚绛州思堂记张绎抚州新建使廰记王无咎善爲政者急其所急以及其所缓而经理于缓急之际亦各有方不善爲政者反此若夫教化以夺其未顺之心衣食以厌其必得之欲蔽不可留之狱讼恤无所告之老穷简阅官吏崇其善而替其恶此最其所急而不可缓者也至于城池之所以备豫廨舍之所以兴居仓库之所以出纳以及台榭廐驿亭圃之区区冝革而革冝修而修此差可以缓而不可废者也故夫用事于一州者得宏敏周通之君子则将能周旋裁处急当其急缓当其缓常不缪于序而其间又周旋经理使其利足以掩害其损足以爲益薄费而厚得近举而逺存不然得鄙近偷墯之吏则其裁处多不能当其序而经理又不能适其冝如前之云云者此后世之通患而谊儒法士所爲发愤思古也治平二年四月五日抚州之廰成太守司农少卿钱公暄革唐刺史危全讽之所建也盖全讽之建当天祐之元年至今殆二百年而其势将坏故公始议革之而方是之时公之爲州已踰年矣其政令已行而吏民顺谐嵗常有年狱讼清简公夷然无爲也于是使四县之令各致其材而不自惮其烦绻缱督视故能以旬有二日而成既成则其规摹髙广皆踰于旧而其始又以智损其中六楹故使坐其下者宛转四顾豁然虚旷称夫临堂堂千里者之势其用于事而善如此眞所谓宏敏周通之君子哉噫天下之有抚州而抚州之冝有治廰者固无穷而治廰之内太守之迭处而迭去者亦无穷也然则今日之役不有文字之曲折以託于无穷之间则后之人孰知夫爲是役者自吾钱公始而爲之又适当其序且有方也故无咎承公之命不敢辞以不能而遂爲之记云定平凝寿寺塑佛记张舜民定平县山不如水水不如寺寺不如凝寿山无名而水有名寺无不得山水而凝寿居其胜水西爲县东爲凝寿负夕阳见里社重楼复道缭络上下烟际隐显望如屏障间写出故游者不惮其劳而居者不夺其乐予始游寺有大明堂佛居中黄金之肤五色之衣美哉从者具而皆土面骨立制度尚未明然予亦知其爲佛之尊也后予再游而艮前佛之背又于壁中隠出爲半见之佛而从者非向相似而所谓九耀者爲之也佛御轮乎其中矣异矣夫九耀昭昭在天宁卑乎而顾爲臣仆如是邪岂于教自有所本而予未甞学而不能知也欤又安知不曰九曜五行之正气尚臣吾佛况于人乎故王法则曰吾不知畏而饮食男女常乆之道或一受教俾之断弃至于终身不敢复有其设术之甚无若此者矣夫此则予何能爲哉至于有善地不爲民居候馆而多聚斯类然其独凝寿哉天下之所共叹者此也大雅堂记黄庭坚丹稜杨素翁英伟人也其在州闾郷党有侠气不少假借人然以礼义不以财力称长雄也闻余欲尽书杜子美两川䕫崃诸诗刻石藏蜀中好文喜事之家素翁粲然向余请从事焉又欲作髙屋广楹庥此石因请名焉余名之曰大雅堂而告之曰由杜子美以来四百余年斯文委地文章之士随世所能杰出时辈未有升子美之堂者况室家之好耶余甞欲随欣然㑹意处笺以数语终以汨没世俗初不暇给虽然子美诗妙处乃在无意于文夫无意而意已至非广之以国风雅颂深之以离骚九歌安能咀嚼其意味闯然入其门耶故使后生辈自求之则得之深矣使后之登大雅堂者能以余说而求则思过半矣彼喜穿凿者弃其大㫖取其发兴于所遇林泉人物草木鱼虫以爲物物皆有所託如世间商度隐语者则子美之诗委地矣素翁可并刻此于大雅堂中后生可畏安知无涣然冰释于斯文者乎汳水新渠记陈师道汳句如箫其阙如玦水经谓河至荥阳莨荡渠出焉渠至阳武其下爲沙蔡水是也其出爲隂沟沟至浚仪其下爲涡别爲汳汳至蒙别爲获余波迆于淮阳东历萧彭城于泗注谓鸿沟官度甾获丹浚与渠一也禹塞荥泽而通渠于甫田其后河然入焉即索水也汉书地理志荥阳既有汴水又有狼汤而受沛蒙有获水首受甾获至彭城入泗以余考之河渠书云自禹之后荥阳引河爲鸿沟以通宋郑陈蔡曹卫与济汝淮泗㑹于楚而竹书纪年梁恵成王入河于甫田又引而东明非禹之旧也书曰济入于河东出于陶丘北者入而复出也溢爲荥者济之别荥波既猪者障而东之也周官又谓豫之川荥洛幽兖之川河洓则河南无济矣其谓莨荡受济禹塞荥泽而用河者皆失之汉志莨荡无出甾获无始盖略之也余谓与经合而荥水诸书皆不载又疑渠汳爲二而荥有一焉杜佑以经作于顺帝之后诡诞无据而注叙渠源或河或洓或河洓合其说不一次其所经纷错悖戾而志亦阔略不具辨始末盖皆不可考也自汉末河入于汳灌注兖豫永平中遵导汳自荥阳别而东北至千乘入于海而河于是故渎在新渠之南注所谓絶河而受索自此始隋开皇中因汉之旧导河于汳大业初合河索爲通济渠别而东南入于淮而故道竭今始东都受退水爲臭河于畿爲白沟于宋爲长沙于单爲石梁于徐爲汳而入于南清南清故泗也盖自三都而东畿宋亳宿单济之间千里四来而故道浅狭春夏不胜舟秋水大至亦不能受也萧故附庸之国城小不足居民又列肆于河外每水至南里之民皆徙避之庐舍没焉率数嵗一逢民以爲病绍圣三年县令朝奉郎张惇始自西河因故作新支爲大渠合于东河以导滞而援溺于是冨者出财壮者出力日勤旬劳既月而成邑人相与语曰渠议旧矣更数令不决而卒成于吾侯孰有恵而不报者乎于是不词而同欲纪于石以属余余谓张侯其居善守行峻而言道以成其名其仕善义不畏不侮以登于治其可纪者多矣而诸父兄弟独有见于末者何也夫善爲治者人知其善而已至其所善盖莫得而言也渠之兴作有迹其效在今此邑人之所欲书也遂爲之书咸平县丞廰酴记张耒咸平五年诏以陈留之通许鎭爲咸平县先是章圣皇帝幸亳祠老子道通许筑宫以待幸既爲县即以宫爲县令治所主簿居中书府而枢密府爲尉舍熈宁某年始置丞于是迁县尉于外而丞居焉丞居之堂庭有酴醾问之邑之老人则其爲枢密府时所种也既老而益蕃延蔓庇覆占庭之太半其花特大于其类邑之酴醾皆出其下盖其当时筑室种植以待天子之所休必有珎丽可喜之物而后敢陈是以独秀于一邑而莫能及也毎思唐自天寳以至于周历嵗数百天下未甞无战其治安仅足以小康而祸败常至于大乱自安史以来蕃鎭四据而天下无完国降及其末分裂攘夺至五季而中原正朔之所加仅止门阀之中惟我艺祖神宗受天休命神武四达马首所向破灭摧伏于是百年之蟠据合历世之分裂数百年间祸根乱源薅剪堙塞大扫而无余矣肆我章圣皇帝诞承祖武以无忘大功宽赋薄征顺天养民四方无虞休养滋息如人之疾病蛊败医者既已击逐钓取其累年之蠧矣而后爲之调利抚养安居美食以使之丰腴而坚强也由是观之自开元以来至于章圣而天下之人如复见大治之全国呜唿亦可谓盛矣于是封太山禅梁父祀后土祠老子徜徉四方以明示得意闻之古者天子巡幸所至郡国必建原庙所以广孝恭示后世而况当太平之盛时讲一世之大礼八鸾之所经六龙之所驻可以昭后世示子孙以爲历世之大训成法者冝如何哉是冝一草木一瓦砾皆当护守保藏无敢弃坏以无忘祖宗骏功成烈而使知夫百余年间地平天成养生送死无憾者谁之力也酴醾之生当是时盖甞沾雨露之濡近日月之光与夫旄头属车皆爲一时之物矣可不爱哉双槐堂记张耒古之君子其将责人以有功也必使之乐其职安其居以其优游喜乐之心而就吾事夫岂徒苟悦之哉凡人之情其将有爲也其心乐而爲之则致精而不苟虽殚力费心而不自知故所爲者有成而而无难古之御吏也爲法不苛其勤惰踈密随其人之所欲而吾独要其成是古之循吏皆能有所建立夫望人以功而使其情愁沮不乐求舍去之不暇谁肯以其怨沮不平之心而副我之所欲哉顷时予见监司病郡县之政不立扼腕盛怒曰是惟饮食燕乐居处游观之好吾日夜以法督责之使无得有一于此一嵗之日数计晷刻吾从而课率之使无得有顷刻之间以约束爲不足而继以辱骂辱骂爲不足而继以讯诰方此时吏起不待晨卧不及暖废饮食冒疾病屋室败漏不敢修完器用弊乏不敢改作其勤苦如是犹不足以当其意冝其郡县之政无所不举小大得职而民物安堵矣然吏益姦民益劳文书具于有司而事实不立吏足以免其身之责而民不知德相爲欺绐以善一时而监司卒亦不得而察也岂非其所爲者无至诚喜乐之心出于畏罪不获已苟以充职故耶其事功之灭裂如此理固然也酸枣令王君治邑有能名以其余力作燕居之堂洒扫完㓗足以宴賔客閲图书庭有双槐因以爲名夫王君岂以谓苟劳而无益不若暇佚而有功将安其居乐其身以其狱讼簿书之间与贤士大夫弹琴饮酒欢欣相乐舒心而养神使其中裕然然后观物图其致用意于文法寻尺之外以追古循良君子之风以大变俗吏之弊而爲之哉夫古之善爲政者不佚而常安不劳而善成吾知王君其有得于此矣于是爲之书照碧堂记晁补之去都而东顺流千里皆桑麻平野无山林登覧之胜然放舟通津门不再宿至于宋其城郭阛闬人民之庶百货旁午以视他州则浩穰亦都也而道都来者则固已旷然见其爲寛闲之土而乐之岂特人情倦觌于其所已餍而欣得于其所未足将朝夕从事于尘埃车马之间日昃而食夜分而息而若有驱之急不得纵而与之偕者故虽平时意有所乐而不暇思及其脱然去之也亦不必山林逺絶之地要小休而蹔适则人意物境本暇而不遽盖向之所乐而不暇思者不与之期一朝而自复其理固然此照碧堂之所以爲胜也宋爲本朝始基之地自景德三年诏即府爲南都而双门立别宫故经衢之左爲留守廨面城背市前无所达而后与民语接城南有湖五里前此作堂城上以临之嵗乆且圯而今龙图阁学士南丰曾公之以待制留守也始新而大之盖成于元祐六年九月癸卯横七楹深五丈髙可建旄自东诸侯之宅无若此者先是南都嵗赐官僚賔客费爲钱七千緍公奉已约亦不以是侈厨传故能有余积以营斯堂屹然如跳出堞上而民不知可以放怀髙蹈寓目而皆适其南汴渠起魏迄楚长堤迤靡帆樯隠见隋帝之所以流连忘返也其西商丘祠陶唐氏以爲火正曰阏伯者之所以有功而食其墟也其东双庙唐张巡许逺捍城以死而南霁云之所以驰乞救于贺兰之涂也而独梁故苑复道属之平台三十里者名在而迹莫寻虽隋之疆亦其所穿渠在耳岂汰靡者易熄而勲名忠义则愈逺而弥存不可诬哉初补之以校理佐淮南从公宴湖上后谪官于宋登堂必慨然懐公拊槛极目天垂野尽意若遐骛太空者花明草薫百物媚娬湖光弥漫飞射堂栋长夏畏日坐见风雨自堤而来水波纷纭柳摇而荷靡鸥鸟尽儛客顾而嬉翛然不能去盖不独道都来者以爲胜虽餍于吴楚登览之乐者度淮而北则不复有至此亦踌躇忀徉而喜矣夫人之感于物者同而所以感者异斯湏之顷爲之易意乐未已也哀又从之故景公美齐而随以雪涕传亦曰登髙逺望使人心悴然昔之豪杰愤悱忧世之士或出于此若羊祜太息岘山之顚祜固可人其志有在未可但言哀乐之复也公与补之俱起废而公爲太史氏补之亦备史官间相与语斯堂属补之记之巳而公再守南都补之守河中书来及焉补之甞论昔人所馆有一日必葺去之如始至者有不扫一室者夫一日必葺以爲不苟于其细则将推之矣不扫一室以爲有志于其大则不可必卒之其成功有命则婼与蕃之贤于此乎未辨廼公之意则曰吾何有于是从吾所好而已矣二累之上也名肇字子开文学德行事君行已爲后来矜式其出处在古人中其欲有爲在天下后世其卷而施之一郡不以自少而以自得又乐与人同者如此堂不足道也新城游北山堂晁补之去新城之北三十里山渐深草木泉石渐幽初犹骑行石齿间旁皆大松曲者如盖直者如幢立者如人卧者如虬松下草间有泉沮洳伏见堕石井锵然而鸣松间藤数十尺蜿蜒如大蚖其上有鸟黒如鸲鹆赤冠长喙俛而啄磔然有声稍西一峯髙絶有蹊介然可歩系马石觜相扶携而上篁篠仰不见日如四五里乃闻鸡声有僧布袍蹑履来迎与之语而顾如麋鹿不可接顶有屋数十间曲折依崖壁爲栏楯如蜗䑕缭绕乃得出门牖相值既坐山风飒然而至堂殿铃铎皆鸣二三子相顾而惊不知身之在何境也且莫皆宿于时九月天髙露清山空月明仰视星斗皆光大如适在人上䆫间竹数十竿相摩戞声切切不已竹间梅棕森然如鬼魅离立突鬓之状二三子又相顾魄动而不得寐迟明皆去既还家数日犹恍惚若有遇因追记之后不复到然往往想见其事也髙庙碑隂记唐意滁之西曰丰山其絶顶有汉髙帝庙或云汉诸将追项羽道经此山至今土俗以五月十七日爲髙帝生日逺近毕集荐肴觞焉意甞从太守侍郎曽公祷雨于庙因读庭中刻石始知昔人相传盖以五月十七日爲汉髙帝忌日按汉书髙帝十二年四月甲辰崩于长乐宫五月丙寅葬长陵疑五月十七日必其葬日又非忌日也以历推之自上元甲子之嵗至汉髙帝十二年四月晦日凡积一百九十三万六千三百六十三年二千三百九十四万九千五百九十一月七亿七百二十四万六千八十五日以法除之筭外得五月朔己酉十七日乙丑则丙寅葬日乃十八日也班固记汉初北平侯张苍所用颛帝历晦朔月见弦望满亏多非是故髙帝九年六月乙未晦日食夫日食必于朔而食于晦则先一日矣岂非丙寅乃当时十七日乎不然嵗月乆逺传者之失也遂以告公命刻其碑隂拱北轩记邹浩拱北轩者所居对堂之小轩也昭人屋向皆东南独此居面北轩又正在北方先圣言北辰居其所而衆星拱之故取以名焉因窃自念君者北辰也拱者也羣臣者衆星也拱之者也今在内爲辅弼爲侍从爲六曹寺监之属拱北可也在外爲监司爲守令爲诸路郡邑之属拱北可也而浩则名除于仕版身废于炎荒既已陨坠而爲石矣尚奚丽天者之拟邪又窃自念所除者名耳拱北之心未甞除也所废者身耳拱北之心未甞废也夫未甞除而自除之未甞废而自废之非浩所忍爲也浩于是轩朝夕焚香稽首再拜上祝皇帝寿千万嵗长与天同乆与地并拱于内者辅弼尽辅弼之道侍从尽侍从之冝六曹寺监之属尽所以爲六曹寺监之职拱于外者监司尽监司之分守令尽守令之才诸路郡邑之属尽所以爲诸路郡邑之务上下相承如源流之一水先后相应如首尾之一形自京师而环瞩之虽逺在蛮夷戎狄之外犹且四序平万物遂重译效贡拱我圣人而况九州之内乎和气浮于上则景星见卿云飞和气动于下则朱草生醴泉涌凡是祥瑞之物莫不纷纶毕至祖宗之功德由此而弥光庙社之安荣由此而弥固前古以来未有太平若此其盛焉浩之所以拱北在是而已且既已爲石矣亦必有触之而起者始自肤寸旋充太虚于时滂沱未必无助然则区区素定之心又安敢自弃而莫之笃欤又窃系以词曰七曜兮可西五岳兮可移我心湛然兮如初时我不见穷达得䘮之殊涂兮惟拱北之知噫髙髙无私兮日监在兹易庵记唐庚客问陶隐居吾欲注周易本草孰先隐居曰易冝先客曰何也隐居曰注易误犹不杀人注本草误则有不得其死者矣世以隐居爲知言与吾之说大异盖六经者君本之致治也汉时决疑狱断国论悉引经术兹岂细故而易言哉本草所以辨物六经所以辨道道者物之所以生万物者人之所资以爲生一物之误犹不及其余道术一误则无复孑遗矣前世儒臣引经误国其祸至于伏尸百万流血千里本草之误岂至是哉注本草误其祸疾而小注六经误其祸迟而大隐居注本草矣故知本草之爲难而未甞注经故不知经尤爲难而不可率易如此世以不服药爲中医此言虽小可以喻大吾用易不审䧟难几死今幸闲废方且据庵孰读而深思之复书此二本其一以自警其一以寄二子焉颜鲁公祠堂记唐庚上元中颜公爲蓬州长史过新政作离堆记四百余言书而刻之石壁上字径三寸虽崩坏剥裂之余而典刑具在使人见之凛然也元符三年余友强叔来尹是邑始爲公作祠堂于其侧而求文以爲记余谓仁之胜不仁乆矣然有时乎不胜而反爲所䧟焉命也史臣论公晚节偃蹇爲姦臣所挤见陨贼手是未必然公孙丞相以仲舒相胶西梁兾以张纲守广陵李逢吉以韩愈使鎭州而卢𣏌以公使希烈其用意正相类尔然于数君终不能有所伤而公独不免于虎口由是观士之成败存亡岂不有命耶而小人轩然自以爲得计不亦谬乎且吾闻古之尚友者以友天下善士爲未足又尚论古之人诵其诗读其书思见其人而不可得则方且欲招屈子于江濵起士㑹于九原盖其志所愿则超然慕于数千百载之后而况于公乎公之功名事业已絶于人而文学之妙亦不可及因其心画之所在而祠之此昔人尚友之意也甞试与彊叔登离堆探石堂观其遗迹而味其平生则公之精神风采犹或以想见也夫绛州思堂记张绎金台太守时侯黙而好深沉之思下车之六月作堂于治所之东偏命之曰思且将进思尽忠退思补过以尽吾之才也客有难者曰天下何思何虑同归而殊涂一致而百虑天下何思何虑而子欲思之耶侯笑曰公知其一未知其二靖共尔位好是正直神之听之介尔景福人道之常也吾又何思日往则月来月往则日来天道之常也吾又何思子见世之人矫情乱志拂类以成其行者乎冨贵之未来则爲之巧语软熟视人有诩诩乞怜之色不得则戚戚以爲忧患难之来则爲悲愁无聊之声䑕匿鸟伏若不可容以侥倖险阻之万一不得则戚戚以爲忧呜唿是未来者果可来而既来者果可去耶夫惟不知有是理而强思之也天下始纷纷多事矣是所谓憧憧往来朋从尔思是也子所谓不思殆谓是欤客曰然侯曰子徒知有不可思而强思之庸讵知当思而不思又患之大也耶客愕然侯指曰子见庭中之杏当未春时橛然一枯株耳然则春而华秋而落果何有耶子能思其所以华思其所以落则死生之理尽矣子见坐隅之烛当中夜晣晣可以见幽隐仆之则瞋目不见丘山果何物耶子能思其所以见思其所以不见则鬼神之理尽矣孔子所谓学而不思则罔孟子所谓思则得之不思则不得是也不然子欲舍是而求道家者流浮屠之说去人情絶思虑块然坐乎穷荒之域视吾君臣父子泛泛若江湖之适相值也頽靡坏荡不自収歛且曰吾之道将自同于兽死木烂而已吾又何思呜唿是道也吾不知其果何道也耶而子不愿学之耶于是客始茫然自失因抚髀而爲之歌曰春雨湿兮花卉香秋风落兮露以霜一往一来天地之常彼不知兮何自苦而茫茫思乎思乎吾君臣父子兮眞道之奥而德之光客去侯惧其言之不传也乐与学者共之也遂命寿安张绎记之河南吴仅书之皇朝文鑑卷第八十四皇朝文鑑皇朝文鑑卷第八十五皇朝文鑑卷第八十五序重修说文序徐铉赠麴植弹琴序柳开龙图序陈抟弈棊序宋白御览序田钖留别知己序向敏中柳如京文集序张景送鲁椎赴南海序穆脩唐柳先生文集后序穆脩景祐卤簿圗记序宋绶辅弼名对序刘颜送张损之赴任定武幕职序刘牧重修说文序徐铉臣徐铉等奉诏校定许愼说文十四篇并序目一篇凡万六百余字圣人之旨盖云备矣稽夫八卦既画万象既分则文字爲之大辂载籍爲之六辔先王教化所以行于百代及于物之功与造化均不可忽也虽复五帝之后改易殊体六国之世文字异形然犹存篆籕之迹不失形类之文及暴秦苛政散隷聿兴便于末俗人竞师法古文既絶譌伪日滋至汉宣帝时始命诸儒修仓颉之法亦不能复故光武时马援上䟽论文字之譌谬其言详矣及和帝时申命贾逵修理旧文于是许愼采史籕李斯杨雄之书愽访通人考之于贾逵作说文解字至安帝十五年始奏上之而隷书行之已乆习之益工加以行草八分纷然间出近以篆籕爲竒恠不复经心至于六籍旧文相承传写多求便俗渐失本原尔雅所载草木鱼鸟之名肆意増益不可观矣诸儒传释亦非精究小学之徒莫能矫正唐大历中李阳冰篆迹殊絶独冠古今自云斯翁之后直至小生此言爲不妄矣于是刋定说文修正笔法学者师慕篆籕中兴然颇排斥许氏自爲臆说夫以师心之见破先儒之祖述岂圣人之意乎今之爲字学者亦多从阳冰之新义所谓贵耳贱目也唐末䘮乱经籍道息皇宋膺运二圣继明人文国典粲然光被兴崇学校登进羣才以爲文字者六艺之本固当率由古法乃诏取许愼说文解字精加详校垂宪百代臣等愚陋敢竭所闻盖篆书堙替爲日已乆凡传写说文者非其人故错乱遗脱不可尽究今以集书正副本及群臣家藏者备加详考有许愼注义序例中所载而诸部不见审知漏落悉从补録复有经典相承传写及时俗要用而说文不载者承诏皆附益之以广篆籕之路亦皆形声相从不违六书之义者其间说文具有正体而时俗譌变者则具于注中其有义理乖舛违戾六书者并序列于后俾夫学者无或致疑大抵此书务援古以正今不徇今而违古若乃髙文大册则冝以篆籕着之金石至于常行简牍则草隷足矣又许愼注解词简义奥不可周知阳冰之后诸儒笺述有可取者亦复附益犹有末尽则臣等粗爲训释以成一家之学时未有反切后人附益互有异同孙湎唐韵行之已乆今并以孙沔音切爲定庶夫学者有所适从食时而成既异淮南之敏县金于市曾非吕氏之精尘渎圣明若临冰谷赠麴植弹琴序柳开我听子之琴实闻其声不能知子琴之音也独坐永日泠然不休嗟乎我是病于子矣子本谓我能知其音将欲宣其心而逹其志也岂徒然乎爲子我悲矣不幸因子琴之悲而窃自感而自悲也子果能爲我而听其言乎子之琴有似于我之文也力学十余年非古圣贤人之所爲用心者不敢安于是学成而业精行修而徳广希于古之知己者不可从而见也徒勤勤而至于今矣尤乎人不我知诚之而莫所遂其求也甘自放于东郊矣听子之琴感我之悲也亦将自尤而自责矣又何外尤于他人乎始自求于人今知己之爲过也弃俗尚而专古者诚非乐于人而取其贵者也独冝其自知而自乐矣用是而得与子言乎子以琴之能见于我也将谓我能识其音而辨其功矣我岂果能专爲子识其音而辨其功乎易子之愿也我亦如是矣我听子之琴尚不能识其音而辨其功矣人岂反能观我之文也而能爲我行其言而尽其道乎故知人不我知者亦无尤也与子务于古者也知之者不足取于外也诚乎已而己子闻此之言固亦信哉我之感而悲不爲妄也子试谓我而思之将见子亦鸣而不禁矣龙图序陈抟且夫龙马始负图出于羲皇之代在太古之先也今存已合之位或疑之况更陈其未合之数耶然则何以知之荅曰于仲尼三陈九卦之义探其旨所以知之也况夫天之垂象的如贯珠少有差则不成次序矣故自一至于盈万皆累累然如系之于缕也且若龙图本合则圣人不得见其象所以天意先未合其形其象圣人观象而明其用是龙图者天散而示之伏羲合而用之仲尼黙而形之始龙图之未合也惟五十五数上二十五天数也中贯三五九外包之十五尽天三天五天九并十五之用后形一六无位又显二十四之爲用也兹所谓天垂象矣下三十地数也亦分五位皆明五之用也十分而爲六形坤之象焉六分而几四象地六不配在上则一不用形二十四在下则六不用亦形二十四后既合也天一居上爲道之宗地六居下爲气之本天三斡地二地四爲之用三若在阳则避孤隂在隂则避寡阳大矣哉龙圗之变歧分万涂今略述其梗槩焉弈棊序宋白投壶博弈皆古也礼经有文仲尼所称弈之事下无益于学植上无禆于化源然观其指归可以喻大者也故圣人存之观夫散木一枰小则小矣于以见兴亡之基枯棊三百微则微矣于以知成败之数是故弈人之说有数条焉曰品曰势曰行曰局品者优劣之谓也势者彊弱之谓也行者竒正之谓也局者胜负之谓也品之道简易而得之者爲上战争而得之者爲中孤危而得之者爲下势之道寛𥙿而陈之者爲上谨固而陈之者爲中悬絶而陈之者爲下行之道安徐而应之者爲上疾速而应之者爲中躁暴而应之者爲下局之道舒缓而胜之者爲上变通而胜之者爲中刼杀而胜之者爲下品之义有浅深定浅深之制由乎从时势之义又有踈密分踈密之形由乎布子行之义又有利害审利害之方由乎量敌局之义又有安危决安危之理由乎得地时有去来乘则得之过则失之子有向背逺则断之蹙则穷之敌有动静缓则守之急则攻之地有废兴多则破之少则开之能从时者无不济能布子者无不成能量敌者无不勇能得地者无不彊然从时之权戒乎迁布子之权戒乎欺量敌之权戒乎忽得地之权戒乎贪无谓品髙而怠其志怠即将卑无谓势大而骄其心骄即将羸无谓行长而泄其机泄即将疲无谓局盛而忘其败忘即将危若然则制术于未形之前识冝于临事之际转祸于垂亡之间俱此道者爲善弈乎引而伸之可稽于古彼简易而得之寛𥙿而陈之安徐而应之舒缓而胜之有若尧禅舜舜禅禹乎彼战争而得之谨固而陈之疾速而应之变通而胜之有若汤放桀武王伐纣乎彼孤危而得之悬絶而陈之躁暴而应之刼杀而胜之有若秦併六国项王霸楚乎是故得尧舜之策者爲首得汤武之诀者爲心得秦项之计者爲趾焉抑从时有如设教布子有如任人量敌有如驭衆得地有如守国其设教也在寛勐分其任人也在善恶明其驭衆也在赏罚中其守国也在徳政均至于怠志而骄心泄机而忘败非止围棊将规家国焉故曰弈之事下无益于学植上无禆于化源然观其指归可以喻大者也故圣人存之御览序田钖臣闻圣人之道布在方策六经则言髙旨逺非讲求讨论不可测其渊深诸史则迹异事殊非参㑹异同岂易记其繁杂子书则异端之说胜文集则宗经之辞寡非猎精以爲鉴戒举要以观㑹同可爲日览之书资于日新之徳则虽白首未能穷经矧王者机务余暇端拱穆清所冝不劳躬而得稽古大端不烦览而逹爲理大意臣每读书思以所得上补逹聦而天启微衷神佑私志近因宣召面得敷陈可以铭于座隅者书于御屏可以用于帝道者録爲御览今经取帝王易晓之意史取帝王可行之事子或揔于杂録集或附之逐篇悉求切当之言用逹精详之理览之详其义则事与机㑹用之得其时则名与功偕冀以尘露之微上禆髙深之徳即嗣圣功业与尧舜比崇生灵冨寿在羲轩之上留别知己序向敏中古者无患身不立患道之不彰伟哉逹士之格言人伦之妙端也敏中始学于六经旧史氏见砥名励行济时于有道者则临文慨慕景遗范而耿光见窃荣冒进致身于非据者则执卷穷微想前事而太息顷歳甞侍立于先人谓予曰矜功者弗立侥望者勿成无徇俗以强媒苟名而自是三省前训克荷靡忘暨予忝官聿来南夏终朝若厉临事且繁㹅地千里成赋百万编民刚劲庶务稠杂约乎风土陋豫章之奥壤比其井制越金陵之上邦布术懵从绳之理化民无偃草之謡迅速周天迭换四稔忽奉宸诏俾归阙庭驾言于迈中心郁然同年执友通才巨儒咸贶以序文歌诗送别者多矣其间探味述作希閲词旨大约以践清华居近密名器伟重组绂超峻爲进身之望也激扬之意虽知己之虚谈润色之词复文士之恒态岂若出直言以诫之垂有益以喻之使敏中于太平之朝彰其道成其业去邪助正嫉恶扬善移风以变俗悛伪以复古则可矣将逮于窃荣冐进之軰岂可得乎况立性甚拙揣心愈踈甞以居人臣之位握刑赏之柄焕耀当世贲饰后昆者冝乎冨于道徳饱于忠鲠求于至理尽于至公然后不求名而名自彰也不窃荣而荣自至也设不能量力以再思约已以务进逐本徇末争利忘义心爲蠧螫面作狐狸纵峩冠鸣珮左金右玉上倚千寻一去九万蹑迹于贤人君子之右者复不愧欤愿言故交勉树令徳俟他日将前言以辨释之则知敏中平生之志有在矣柳如京文集序张景一气爲万物母至于隂阳开阖嘘吸消长爲昼夜爲寒暑爲变化爲死生皆一气之动也庸不知斡之而致其动者果何物哉不知其何物所以爲神也人之道不逺是焉至道无用用之者有其动也故爲徳爲教爲慈爱爲威严爲赏罚爲法度爲立功爲立言亦不知用之而应其动者又何物也夫至道潜于至诚至诚藴于至明离潜发藴其至而不知所至者非神乎哉尧舜之揖让汤武之征伐周公之制礼乐孔子之作经典孟轲之拒杨墨韩愈之排释老大小虽殊皆出于不测而垂于无穷也先生生于晋末长于宋初拯五代之横流扶百世之大教续韩孟而助周孔非先生孰能哉先生之道非常儒可道也先生之文非常儒可文也离其言于往迹㑹其旨于前经破昬荡疑拒邪归正学者宗信以仰以頼先生之用可测乎藏其用于神矣然其生不得大位不克着之于事业而尽在于文章文章盖空言也先生岂徒爲空言哉足以观其志矣今缉其遗文九十五篇爲十五卷命之曰河东先生集先生名氏官爵暨行事备之行状而系于集后送鲁推赴南海序穆脩爲人之佐其难矣哉夫令而行者其长之所专也从而辅之者其佐之所守也凡政有害于公有悖于理知而必言已之可爲耳言而必从岂已之所能哉苟上无必从之道则政有必失之患爲其佐者罪先及之故曰爲人之佐其难矣哉然则如何其可也曰尽其职而已矣上言者贤已当公而辅之不贤已当公而正之贤不贤自主彼之材辅与正非已之职欤正之而不从则虽获罪反有之矣于其职也实无媿焉今之从事二人者或莫率是道不渉于欺则䧟于随居上者其人果贤其政果明是冝顺之于下以成其美已则曰我爲人佐遂能无一言爲之损益吾何以食其官即彊出白黒以纷乱之此非欺而何居上者其人果不贤其政果不明是冝直之于下以救其过已则曰我爲人佐言不吾专力与爲敌徒速悔累曷若附离唱和取容免责苟全吾位而去此非随而何予谓士之居其位事其人既不可欺亦不当随不欺不随唯职所冝而已矣鲁君以辞学中名自邑佐而游郡幕皆有所称今将复佐于南海南海际南之鉅府也方闻其长则是天下谏臣賔接僚属当奖正与直用是以往志必上行苟上下恊公以从于理予见南海之政独追于古而荒夷之民浃其惠也唐柳先生文集后序穆脩唐之文章初未去周隋五代之气中间称得李杜其才始用爲胜而号专雄謌诗道未极其浑备至韩柳氏起然后能大吐古人之文其言与仁义相华实而不杂如韩元和圣徳柳平淮西雅章之类皆辞严义伟制述如经能崒然耸唐徳于盛汉之表蔑愧让者非二先生之文则谁与予少嗜观二家之文常病柳不全见于世出人间者残落才百余篇韩则虽目其全至所缺坠亡字失句独于集家爲甚志欲补得其正而传之多从好事者访善本前后累数十得所长輙加注窜遇行四方逺道或他书不暇持独赍韩以自随幸㑹人所寳有就假取正凡用力于斯已蹈二纪外文始几定而惟柳之道疑其未克光明于时何故伏其文而不大耀也求索之莫获则既已矣于怀不图晚节遂见其书聮爲八九大编䕫州前序其首以卷别者凡四十有五真配韩之鉅文欤书字甚朴不类今蹟盖往昔之藏书也从考览之或卒卷莫迎其误脱有一二废字由其陈故劘灭读无甚害更资研证就眞尔因按其旧録爲别本与陇西李之才参读累月详而后止呜唿天厚予嗜多矣始而餍我以韩既而饫我以柳谓天不吾厚岂不诬也哉世之学者如不志于古则已苟志于古求践立言之域舍二先生而不由虽曰能之非予所敢知也天圣九年秋七月河南穆脩伯长后叙景祐卤簿图记序宋绶古者黄帝氏创轩冕之容列营卫之警舆驾仪物盖本于此唐尧彤车有虞鸾和夏后之绥商人之路周官有司常巾车之职虎贲旅贲之从三五之际其所由来尚矣秦六国兼属车九九之数汉上甘泉备千乘万骑之衆自时厥后损益可知历李唐之艰屯接五代之卑替风流文物荡然罕余我艺祖挺神武之姿膺乐推之运霆断电扫王略载清緜蕝示天子之尊黄屋削诸侯之僣始议郊飨即诹典文宰司儒臣讨求扬㩁补缉漏目崇饰新规扞卫既雄羽仪兼备初吏士所服皆用画帛被袭且乆污蔑不鲜乃命易以厚缯加之文绣采綷相错焕乎一时若继代相传洎代国所得于古戾者必禠去其制朴者必增华自是天畤报功洛坛拜况遗老嗟覩旧章顿还二宗继猷愼守丕则柴泰兆耕东㕓篆石仙闾薶牲汾浒顺风访道案历上陵廵祭便蕃威容震耀羽旄舆马咸慰夫东西人之望焉在昔蔡邕十意首着车服之目范曅绪成其事史官颇续此作其旁记别録又有董巴徐广周迁数家中朝江左亦甞图卤簿至道中诏翰林承旨宋白与内侍画郊丘仗卫缄在秘府景徳中资政殿学士王钦若上卤簿记三卷敇付太史盖古今之论其详可得而覩皇上绍庭正统拱已中宸睿徳天成而日跻洪化火驰而风偃崇儒向学文之经也讲兵训武士之畏也奉先登侑礼之大也度曲接神乐之广也包文武以居业緫礼乐而播宪则清光景铄可臆度而遽数哉粤再郊之明年命华光侍臣图写大簿是时臣充仪仗使督摄容卫又以太仆奉车承被顾问官守之事得以周知乃与侍讲冯元侍讲孙奭议曰前二图书写形纪事不相参㑹盍象设而又文陈乎繇是着爲图记十篇名物伙多但续其居首者非有小异不复重出先摽其形制后载其因造有未周尽复具于末篇别依兵部字图画横幅其轴纎悉无漏合丹青而不乱非见闻之异辞天行星陈莫斯爲盛嘻夫圣人制情之动防民之踰爲之辨贵贱名数之差着陟降进止之节训之以物则显之以器服故方轸圎盖以观法象镂钖辰旂以昭声明寝兕持虎以养其威升龙左纛以副其徳天下尊之百官奉之邪心弗萌乱原以消非谓尚文貌之繁矜纷华之饰我后之置图自正观古作鉴者其是之谓欤歳在戊寅燔祀有期敇内省副鉴监逮属艰难常从领䕶其属重饰帝车爰及法物并加釐正询愽士之论择国工之工巧惟藻绚臻夫典美臣又适分使节专职礼仪因念曩编冝益今制而名标天圣事从景祐义则非顺理当改爲輙取近所修正各附其下他即如旧仍以亲政之初元冠其篇题表一王而大居正也荐尘衡石之览将谨名山之藏庶几禆中经丙部之余爲官注一家之说耳辅弼名对序刘颜昔者三王咸设四辅一曰师二曰保三曰疑四曰丞俾居左右前后各主训䕶论思又建三公以㹅百揆书曰梦帝赉予良弼又曰弼予一人是四辅三公九卿通谓之辅弼故西汉汲黯曰天子置公卿辅弼之臣宁令从谀承意陷主于不义乎则三公九卿通谓之辅弼明矣皆所以朂仁劝道补政益徳申朝廷之大义固社稷之长策致君上于无过措国家于不倾出入询谋言动献替者也是以持平守正审情切事中于时病合于物心一言之发足以广其聦明一语之行足以垂其法度此乃辅弼之臣应对之名者也苟其不善过与不及之者或有问大而应细询要而对迂访眞而述伪咨易而荅难若是欲聦而塞欲明而昏法度可垂未之闻也夫子曰舜好问好察迩言谓近言而善者察而行之盖得其情实适于理致不必竒逺然后听从此古之帝王求其论说之本意也夫舜与三王治殊而道邈论说之语质略而深末涂难守惟汉至五代迹显而时近问荅之辞闻见者洽后世易法可酌中道垂训来世颜窃不忖揆私务纂述失意穷处宅心遗事探经济之策考摭实之议断自西汉迄于周朝凡一十九代之君臣仅千二百年之问荅皆朝廷之至务社稷之令猷或関治乱以发明或系安危而辩列足以施诸廊庙利于国家经又可行本末具载凡四十门门中各起类例以陈警策又爲序论以示抑扬其下或逐臣或逐事有所隐塞曲爲申明并目録共四十一卷命曰辅弼名对其间亦有位非公卿言是辅弼不可废者兼而録之又有虚论浮谈䜛言轻议虽辅弼之士亦不取焉且太史呉兢撰贞观政要止述太宗一朝又宰相赵莹着君臣正论惟载唐室一代其实多採章䟽不能纯取问荅且章䟽多则有踈间之敝问荅少则失亲切之详以至虚论浮谈䜛言轻议错杂其间精粗相半将恐垂训不广而取信不深故自历朝专採名对庶几贤人君子辅弼圣帝明王询于刍荛无弃顦顇也已送张损之赴任定府幕职序刘牧我国家以仁策驯有北四十年矣歳时遣使挈词弊修聘事焉朝廷有大庆及大事亦罔不与足蹈吾境目观吾民歛手帖帖如家人焉故朔方之民往往老者忘父兄之雠而壮者不识战鬬事何以言之长老常爲牧言边防事云两河间夷未通好时其民过隣里亲旧家必带刀劒霜降农闲里胥鄼长㑹民习古战阵之法居常畜健马干食冦至裹粮持劒带甲上马不悔战死以怯爲耻通好后中年戴白之叟入武库指兵器亦尚能辨其名物与其使用当时老者今已死矣当时壮者今已老矣子孙生来见闻保障不惊城池不完开门逢迎不相危疑食稻衣锦养移于体虽其风俗耐辛苦尚武勇而无事以来习熟爲然亦少殆矣朝廷既以朔方爲安凡沿边郡县文武之任循例而授士之从政选懦不材者贪其饮食赐予十倍内郡不惮其去轻扬急进者贪其阶縁知遇其势易获亦十倍内郡咸乐其补故今言边任者粉墨杂糅矣噫凡人有家虽无事时未甞一日不严门庭之限藩篱之固其与人也虽亲戚友善许相死生亦不忘去内外之别川者腰舟具焉山者兽檴存焉爲人牧民者如之何不之思也在易复象曰先王以至日闭关商旅不行释者谓四夷爲中国之隂王者必却而外之先王闭关而却外所以拟其象也必至日者乗阳长隂消之际设备务速明不可后时也商旅不行小人喻于利亦防姧之谓也天之爱民乆矣必爲生智者以谋之损之是行岂贪饮食速知遇之徒欤损之居常与人言必慷慨时事今其行有日同年友弟刘牧取酒酌劝侑以言曰今夷人保信誓河北固无恙第其民之疾苦治之得失物之利害将尽忘之乎而又职事官之任平居时则投壷雅歌奉樽爼之驩与记奏之事在军旅则参谋画拥楯骑马而裁檄书北方多贤诸侯如访损之以政者则当思所以应之勉树功名无爲具腰舟设兽擭者笑之皇朝文鑑卷第八十五皇朝文鑑皇朝文鑑卷第八十六皇朝文鑑卷第八十六序祕演诗集序欧阳脩惟俨文集序欧阳脩集古目録序欧阳脩梅氏诗集序欧阳脩送徐无党南归序欧阳脩外制集序欧阳脩诗图緫序欧阳脩庆历兵録序宋祁邯郸图书十志序李淑唐鑑序石介祕演诗集序欧阳脩予少以进士游京师因得尽交当世之贤豪然犹以谓国家臣一四海休兵革养息天下以无事者四十年而智谋雄伟非常之士无所用其能者往往伏而不出山林屠贩必有老死而世莫见者欲从而求之不可得其后得吾亡友石曼卿曼卿爲人廓然有大志时人不能用其材曼卿亦不屈以求合无所放其意则往往从布衣野老酣嬉淋漓顚倒而不厌予疑所谓伏而不见者庶几狎而得之故常喜从曼卿游欲因以隂求天下竒士浮屠祕演者与曼卿交最乆亦能遗外世俗以气节相髙二人懽然无所间曼卿隐于酒祕演隐于浮屠皆竒男子也然喜爲歌诗以自娯当其极饮大醉歌吟笑唿以适天下之乐何其壮也一时贤士皆愿从其游予亦时至其室十年之间祕演北渡河东之济郓无所合困而归曼卿已死祕演亦老病若夫二人者予乃见其盛衰则余亦将老矣夫曼卿诗辞清絶尤称祕演之作以爲雅健有诗人之意袐演状貌雄杰其胷中浩然既习于佛无所用独其诗可行于世而懒不自惜已老胠其槖尚得三四百篇皆可喜者曼卿死袐演漠然无所向闻东南多山水其巅崖崛峍江涛汹涌甚可壮也遂欲往游焉足以知其老而志在也于其将行爲叙其诗因道其盛时以悲其衰惟俨文集序欧阳脩惟俨姓魏氏杭州人少游京师三十余年学于佛而通儒术喜爲辞章与吾亡友曼卿交最善曼卿遇人无所择必皆尽其忻欢惟俨非贤士不交有不可其意无贵贱一切闭拒絶去不少顾曼卿之兼爱惟俨之介所趣虽异而交合无所间曼卿甞曰君子泛爱而亲仁惟俨曰不然吾所以不交妄人故能得天下士若贤不肖混则贤者安肯顾我哉以此一时贤士多从其游居相国浮图不出其户十五年士甞游其室者礼之惟恐不至及去爲公卿贵人未始一往干之然甞切恠平生所交皆当世贤杰未见卓卓着功业如古人可记者因谓世所称贤材若不笞兵走万里立功海外则当佐天子号令赏罚于明堂苟皆不用则絶宠辱遗世俗自髙而不屈尚安能酣豢于冨贵而无爲哉醉则以此诮其坐人人亦复之以谓遗世自守古人之所易若奋身逢时欲必就功业此虽圣贤难之周孔所以穷逹异也今子老于浮图不见用于世而幸不践穷亨之涂乃以古事之已然而责今人之必然邪虽然惟俨傲乎退偃于一室天下之务当世之利病听其言终日不猒惜其将老也已曼卿死惟俨亦买地京城之东以谋其终乃歛平生所爲文数百篇示予曰曼卿之死既已表其墓愿爲我序其文然及我之见也嗟夫惟俨既不用于世其材莫见于时若考其笔墨驰骋文章赡逸之能可以见其志矣集古目録序欧阳脩物常聚于所好而常得于有力之强有力而不好好之而无力虽近且易有不能致之象犀虎豹蛮夷山海杀人之兽然其齿角皮革可聚而有也玉出崑崙流沙万里之外经十余译乃至乎中国珠出南海常生深渊採者腰絙而入水形色非人往往不出则下饱蛟鱼金矿于山凿深而穴逺篝火糇粮而后进其崖崩窟塞则遂葬于其中者率常数十百人其逺且难而又多死祸常如此然而金玉珠玑世常兼聚而有也凡物好之而有力则无不至也汤盘孔鼎歧阳之鼔岱山邹峄㑹稽之刻石与夫汉魏以来圣君贤士桓碑彛器铭诗序记下至古文籕篆分隷诸家之字书皆三代以来至寳恠竒伟丽工妙可喜之物其去人不逺其取之无祸然而风霜兵火湮沦磨灭散弃于山崖墟莽之间未甞収拾者由世之好者少也幸而有好之者又其力或不足故仅得其一二而不能使其聚也夫力莫如好好莫如一予性颛而嗜古凡世人之所贪者皆无欲于其间故得一其所好于斯好之已笃则力虽未足犹能致之故上自周穆王以来下更秦汉隋唐五代外至四海九州名山大泽穷崖絶谷荒林破冢神仙鬼物诡恠所传莫不皆有以爲集古録以谓传写失眞故因其石本轴而藏之有卷秩次第而无时世之先后盖其取多而未已故随其所得而録之又以谓聚多而终必散乃撮其大要别爲録目因并载夫可与史传正其阙谬者以传后学庶益于多闻或讥予曰物多则其势难聚聚乆而无不散何必区区于是哉予对曰足吾所好玩而老焉可也象犀金玉之聚其能果不散乎予固未能以此而易彼也梅氏诗集序欧阳脩予闻世谓诗人少逹而多穷夫岂然哉盖世所传诗者多出于古穷人之辞也凡士之藴其所有而不得施于世者多喜自放于山巅水涯之外见虫鱼草木风云鸟兽之状类往往探其竒恠内有忧思感愤之郁积其兴于怨刺以道羁臣寡妇之所叹而写人情之难言盖愈穷则愈工然则非诗之能穷人殆穷者而后工也予友梅圣俞少以䕃补爲吏累举进士輙抑于有司困于州县凡十余年年今五十犹从辟书爲人之佐郁其所畜不得奋见于事业其家宛陵㓜习于诗自爲童子出语已惊其长老既长学乎六经仁义之说其爲文章简古纯粹不求苟说于世世之人徒知其诗而已然时无贤愚语诗者必求之圣俞圣俞亦自以其不得志者乐于诗而发之故其平生所作于诗尤多世既知之矣而未有荐于上者昔王文康公甞见而叹曰二百年无此作矣虽知之深亦不果荐也若使其幸得用于朝廷作爲雅颂以歌咏大宋之功徳荐之清庙而追商周鲁颂之作者岂不伟欤柰何使其老不得志而爲穷者之诗乃徒发于虫鱼物类羁愁感叹之言世徒喜其工不知其穷之乆而将老也可不惜哉圣俞诗既多不自収拾其妻之兄子谢景初惧其多而易失也取其自洛阳至于呉兴已来所作次爲十卷予甞嗜圣俞诗而患不能尽得之遽喜谢氏之能类次也輙序而藏之其后十五年圣俞以疾卒于京师余既哭而铭之因索于其家得其遗藁千余篇并旧所藏掇其尤者六百七十七篇爲一十五卷呜唿吾于圣俞诗论之详矣故不复云送徐无党南归序欧阳脩草木鸟兽之爲物衆人之爲人其爲生虽异而爲死则同一归于腐坏澌尽泯灭而已而衆人之中有圣贤者固亦生且死于其间而独异于草木鸟兽衆人者虽死而不朽愈逺而弥存也其所以爲圣贤者修之于身施之于事见之于言是三者所以能不朽而存也修于身者无所不获施于事者有得有不得焉其见于言者则又有能有不能也施于事矣不见于言可也自诗书史记所传其人岂必皆能言之士哉修于身矣而不施于事不见于言亦可也孔子弟子有能政事者矣有能言语者矣若颜回者在陋巷曲肱饥卧而已其羣居则黙然终日如愚人然自当时羣弟子皆推尊之以爲不敢望而及而后世更百千歳亦未有能及之者其不朽而存者固不待施于事况于言乎予读班固艺文志唐四库书目见其所列自三代秦汉以来着书之士多者至百余篇少者犹三四十篇其人不可胜数而散亡磨灭百不一二存焉予窃悲其人文章丽矣言语工矣无异草木荣华之飃风鸟兽好音之过耳也方用其心与力之劳亦何异衆人之汲汲营营而忽焉以死者虽有迟有速而卒与三者同归于泯灭夫言之不可恃也盖如此今之学者莫不慕古圣贤之不朽而勤一世以尽心于文字间者皆可悲也东阳徐生少从予学爲文章稍稍见称于人既去而与羣士试于礼部得髙第由是知名其文辞日进加水涌而山出予欲摧其盛气而勉其思也故于其归告以是言然予固亦喜爲文辞者亦因以自警焉外制集序欧阳脩庆历三年春丞相吕夷简病不能朝上既更用大臣锐意天下事始用谏官御史䟽追还夏竦制书既而召韩琦范仲淹于陜西又除冨弼枢密副使弼仲淹琦皆惶恐顿首辞让至五六不已手诏趣琦等就道甚急而弼方且入求对以辞不得见遣中贵人趣送合门使即受命呜唿观琦等之所以让上之所以用琦等者可谓圣贤相遭万世一遇而君臣之际何其盛也于是时天下之士孰不愿爲材耶顾予何人亦与其选夏四月召自滑台入谏院冬十二月拜右正言知制诰是时夏人虽数请命而西师尚未解严京东累歳盗贼最后王伦暴起沂州转劫江淮之间而张海郭貌山等亦起商邓以惊京西州县之吏多不称职而民弊矣天子方慨然劝农桑兴学校破去前例以不次用人哀民之困而欲除其蠧吏知磨勘法乆之弊而思别材不肖以进贤能患百职之不修而申行赏罚之信盖欲修法度矣予时虽掌诰命犹在谏职常得奏事殿中从容尽闻天子所以更张庶事忧闵元元而劳心求治之意退得载于制书以讽晓训敕在位者然予方与修祖宗故事入修起居注又修编敕日与同舍论议治文书所省不一而除目所下率不一二时已廹丞相出故不得专一思虑工文字以尽导天子难谕之意而复诰命于三代之文嗟夫学者文章见用于世鲜矣况得施于朝廷而又遭人主致治之盛若脩之鄙使竭其材犹恐不称而况不能专一其职此予所以常遗恨于斯文也明年秋予出爲河北转运使又明年春权知成徳军事事少间发向所作制草而閲之虽不能尽载明天子之意于其所述百得一二足以章示后世盖王者之训在焉岂以予文之鄙而废也于是録之爲三卷予自直阁下儤直八十始满不数日奉使河东还即以来河北故其所作才一百五十余篇云诗图緫序欧阳脩周之诗自文王始成王之际颂声兴焉周之盛徳之极文王之诗三十七篇其二十三篇系之周公召公爲周南召南其八篇爲小雅六篇爲大雅武王之诗六篇四篇爲小雅二篇在召南之风成王之诗五十三篇其十篇爲小雅十二篇爲大雅三十一篇爲颂是爲诗之正经其后二世昭王立而周道微阙又六世厉王政益衰变雅始作厉王死于彘天下无君周公召公行政谓之共和凡十四年而厉王之下太子宜臼迁于洛邑号东周周之室益微而平王之诗贬爲风下同列国至于桓庄而诗止矣初成王立周公摄政管蔡作乱周公及其大夫作诗七篇周之太史以爲周公诗主道豳国公刘太王之事故系之豳谓国变风而诸侯之诗无正风其变风自懿王始作懿王时齐风始变夷王时卫风始变次厉王时陈风始变厉王崩周召共和唐风始变次宣王时秦风始变至平王时郑风始变惠王时曹风始变陈最后至顷王时犹有灵公之诗于是止矣盖自文至顷凡二十世王泽竭而诗不作今郑之诗次比考于旧史先后不同周召王豳皆出于周邶鄘合于卫桧魏世家絶其可考者七国而已陈齐卫唐曹郑陈此变风之先后也周召弼鄘卫王郑齐豳秦魏唐陈桧曹此孔子未删诗之前季札所听周乐次第也周召邶鄘卫主郑齐魏唐秦陈桧曹豳此今诗之次第也考其得封之先后爲国之大小与其诗作之时皆失其次说者莫能究焉其外鲁之颂四篇商颂五篇郑康成以爲鲁得用天子之礼乐故有颂而商颂至孔子之时存者五篇而夏颂已亡故録鲁诗以备三颂着爲后王之法监三代之成功法莫大于夏矣康成所作诗谱图自共和而后始得春秋次序今其图亡今略准郑遗说而依其次序推之以见前儒之得失今既依郑爲图故风雅变王与其序所不言而说者推定世次皆且从郑之意其所失者可指而见焉司马迁谓古诗三千余篇孔子删之存者三百郑学之徒皆以迁说之谬言古诗虽多不容十分去九以予考之迁说然也何以知之今书传所载逸诗何可数焉以图推之首更十君而取其一篇者又有二十余君而取其一君由是言之何啻乎三千诗三百一十一篇亡者六篇存者三百五篇云庆历兵録序宋祁世之言兵者本之轩辕时书缺有间矣夏商以来乃能言之縁井田作乘车即郷爲军因田爲蒐周法则然外制郡国内彊京师兵非虎符不得发汉法则然开府籍军混兵于农使士皆土着有格死无叛上唐法则然然晚周力分诸侯其弊弱者常分暴者常并故六国相轧而亡汉衰权假彊臣其弊势侔则疑力寡则随故僣邦鼎峙而立唐季乱生置帅其弊乐姑息厌法度故羣不逞糜溃而争由是观之始未尝不善而后稍陵迟也宋兴刬五姓余乱一天下之权僣藩纳地梗帅婴法经武制衆罔不精明凡军有四一曰禁兵殿前马歩三司隷焉卒之锐而票者充之或挽彊或蹋张或戈船突骑或投石击刺故处则卫鎭出则更戍二曰厢兵诸州隷焉卒之力而悍者募之天下已定不甚持兵唯边蛮夷者时时与禁兵参屯故专于服劳间亦戍更三曰役兵羣有司隷焉人之游而墯者入之若牧置若漕輓若管库若工技业壹事专故处而无更凡军有额居有营有常廪有横赐四曰民兵农之徤而材者籍之视郷县大小而爲之数有部曲无营壁阙者輙补歳一閲焉非军兴不得擅行此国家制军大抵如此然兵无常帅帅无常鎭权不外假力不它分此其所以维万方憺四夷鼔行无前而对天下者也庆历五年今参预贰卿济阳丁公以壮犹宿望进使枢密惟是本兵柄按军志无不在焉而丛分几阁非甚有纪公乃搜次首末钩考纎微掇其攻守战者爲禁兵民兵兵録五篇合羣曹所分擿诸条所隐彚而聮之部分班如也离而件之区处戢如也弥衆而易见愈详而不繁虽伍符猥并边琐曲折歳列废置月比耗登披文指要坐帷而判盖简稽之决要蒐乘之緫凡録成乃上于官且俾叙作者之意谨按军篇之首公各述所由前创后因圣继神承既有第矣近卫别録示有尊也余军弗载略所缓也文约事明成一王法惟公逹练多闻以忠力自结于上处机宥不周歳擢贰铉台曝诚明翊权纲有徳有言天子之寳臣欤邯郸图书十志序李淑儒籍肇刘略荀簿王志阮録汔元母廼备士大夫藏家者唯呉斋着目唐季兵燬坟典散落帝宋戢戈讲道荐绅靡然编摩校辑歳月相踵予家髙曾以还力弦诵马蹄间重明尚文素风不衰肆中山公奋㽔舒光翊宣通谟狷者頼清白之传冠而并班传游载笔两朝禁清图史号令策牍吁俞演畅伊延阁广内幽经袐篇固殚见悉索之中敕辨次甫事麾去大抵官书三万六千二百八卷订开元见目什不五六崇文目剟去五千余犹浅末摽剽名臣旧族间所获或东观之阙繇是如世书尚存购写弗竞丰社旧藴断蔑不伦中山官南始复论补逮于刋缀弥三十载㑹请养玉堂抉私禇外内经合道释书画得若干离十志五十七类緫八目几槴题袠参准昔模缃素枕籍㸃兼古语有贰本者分贮旁格柳氏长行后学之别欤噫予门从着作水部賛善洪州四世而及中山鄙夫承之施尔朋圭刍泊彚蒙谦辈冠盖八叶繄汝曹善承之肆守之毋爲势夺毋爲贿迁书用二印取朋篆所以记封国诏世代东都永宁有馆第西都履道有园斋爲退居佔毕之玩既志之序之识迃拙耽赏之自后日䌷续追纪左方唐鑑序石介夫前车覆后车戒前事之失后事之鑑汤以桀爲鑑故不敢爲桀之行而汤徳克明隆祀六百周以纣爲鑑故不敢爲纣之恶而周道至盛传世三十汉以秦爲鑑故不敢爲秦之无道而汉业甚茂延洪四百年唐以隋爲鑑故不敢爲隋之暴乱而唐室攸乂永光十八叶国家虽承五代之后实接唐之绪则国家亦当以唐爲鑑臣逖览徃古靡不以女后预事而丧国家者臣观唐最甚矣武氏变唐爲周韦庶人安乐公主酖杀中宗太平公主潜谋逆乱杨贵妃召天寳之祸臣历观前世鲜不以阉官用权而倾社稷者臣视唐尤伤矣代宗遭辅国之侮蔑宪宗被陈庆之弑逆昭宗爲季述之囚辱臣眇寻历代无不以姦臣专政而乱天下者臣视唐至极矣禄山之祸则林甫国忠爲之也朱泚之乱则卢𣏌爲之也陈庆之弑则皇甫镈爲之也呜唿姦臣不可使专政女后不可使预事宦官不可使任权明皇始用姚崇宋璟则治终用林甫国忠则乱徳宗始用崔祐甫陆贽则治终用卢𣏌裴延龄则乱宪宗始用裴度则治终用皇甫镈则乱自武后夺国迄于中暨天寳末年政由女后而李氏几丧自肃宗践位历于代宗徳宗顺宗宪穆文武宣懿僖昭权在中官而唐祚终去诗曰赫赫宗周褒姒㓕之然则巍巍鉅唐女后乱之姦臣坏之宦官覆之臣故採摭唐史中女后宦官姦臣事迹各类集作五卷谓之唐鑑噫唐十八帝惟武徳正观开元元和百数十年礼乐征伐自天子出女后乱之于前姦臣坏之于中宦官覆之于后顚侧﨑危绵绵延延乍倾乍安若续若絶仅能至于三百年何足言之后之爲国者鑑李氏之覆车勿专政于女后勿假权于中官勿委任于姦臣则国祚延洪历世长逺当传于子传于孙可至千万世岂止龊龊十八帝局促三百年者哉伏惟明主戒之皇朝文鑑卷第八十六卷皇朝文鑑皇朝文鑑卷第八十七皇朝文鑑巻第八十七序皇祐㑹计録序田况奉国军衙司都目序钱彦逺送杨郁林序刘敞刘景烈字解刘敞送湖南某使君序刘敞送马承之通判仪州序蔡襄送张揔之温州司理序蔡襄送黄子思寺丞知咸阳序蔡襄唐史论断序孙甫伊川击壤集序邵雍洛阳耆英㑹序司马光序赗礼司马光送陈升之序王安石送孙正之序王安石唐百家诗选序王安石故蹟遣文序王回皇祐㑹计录序田况在昔冢宰制国用必度歳之丰寡谨出入之式灋以驭其用至通三十年之率以防不给其裁节过杀精密重㥀可知也已古今世辽兵农殊业赋贡常入不足更用斡计权利其涂百出有唐盐铁户部度支分釐使务谓之三司兵祸仍积邦财匮耗至用宰相主之以重其事明宗乃专立一使以㹅其任国朝又尝各置使领事多盭违无所从禀故复合而为一周官六典文昌万事过半在于兹矣以秦汉言之则兼大农少府将作水衡之职以唐五代言之则包租庸地税户口国计之名其寄重忧深非羣司之拟也国家丕享海内化际日出飬兵之法与古不侔祖宗继承募置增衍康定庆历中夏戎阻命边闗益戍释贩舍耒争隷军籍校之景徳祥符歳数几一倍矣是以经费日侈民力屡疲垂今十五年未克如旧加以吏员歳溢恩廕例繁冗食待次不可胜纪幸上叡圣恭俭忧民节用内踈声玩外简游幸至于广内秘殿裁损渥饰严籞池囿率多权废不急土木一切停罢颛以安边柔逺清心息事为本征缮或阙时发内府缗帛以济之故计臣得以深自率励未罹咎谪诚为幸哉必欲酌祖宗之旧参制浮冗以裕斯民则系乎岩廊之论非有司之事也臣材策闇短乆当大计虽内自竭尽而绩无最尤若夫内外之盈虚出纳之慎忽商货之通滞法令之峻迟朝夕询求则不敢懈先朝权三司使公事丁谓尝编景徳㑹计録上之逮今四纪余利害赢亏变通损益多非近制矣臣今略依谓之所述集成皇祐㑹计録六巻一户赋二课入三经费四储运五禄赐六杂记其出入之数取一年最中者为准精要者采缉之冗酿者删除之如谓所録郡县疆里复以宫馆祠宇附赘其下此皆不取至于粮刍运馈国之大计故特为储运一篇以补其阙每巻之首别为题辞今昔之隆污置废之是否庶可见其崖略矣冒渎皇览伏深战汗奉国军衙司都目序钱彦逺诗曰王之瓜牙言吏士锋鋭能搏噬竒邪也故军将皆建旗于前曰大牙凡部曲受约束禀进退悉趍其下近世重武通谓刺史治所曰牙縁是从卒为牙中兵武吏为牙前将俚语缺误转称为衙唐自开元至五代间衙将最重皆督千人兼检校台省官犹春秋陪臣非才干勇略不授国初芟诛姧雄歛威销萌出儒臣守郡始募城郭子弟或里胥杂补唯得筦仓库部飞輓趍摈唿指尔乃立条教以均劳逸视比例以参轻重考歳月以叙等级爱民甚矣天下壹也就有风俗便宜亦从而小殊明州汉之鄮县本朝赐节度额其地东濵海洋羣山聮属田塉且隘鱻蠯错出居人啙窳偷生喜轻衣甘食无蓄积之实衙将员虽百有二十赀产视它郡为瘁典史乘隙骩枉重困握粟出卜讼诉繁兴昭文学士陆君下车明年彦逺得为通判官㑹按察使符俾釐正簿领复命鄞主簿何世昌侑焉颇蠲除旧弊数端悉条列使合法令而附近人情衆以为便乃献状按察二使既成题曰衙司都目因书本末篇首送杨郁林序刘敞郁林古郡也太守尊官也其任不轻矣然而当拜者輙以炎瘴雾露为解天子以谓此皆全躯保妻子之臣无忧国之风皆置不用而诏丞相择刺史之贤者使举竒伟倜傥之士以充其选于是大人部荆州诏书先至则以杨侯闻天子可焉遂自郡从事迁廷尉丞假五品服以行别赐钱十万衆皆荣之然杨侯既受命退而治装汎然不以为喜闻岭海之説风土之异漠然不以为忧如他日焉人皆曰杨侯矫亢人也呜唿前世之所以能治也为官择人后世之所以不治也为人择官彼庸庸之臣志得意满生而飬交以饕富贵真若长者一旦有竟外之事忧畏首鼠坚以死辟世常有之夫不可使往春秋贬焉若无君子何以矫也吾以杨侯矫世之君子春秋之徒欤推此心也虽在山海之内而加千乘之国其有难治哉于其行序以赠之刘景烈字解刘敞刘侯外戚公子也而过人者三其弓七钧而射百歩末可以毙牛兵无长短劒无单复应敌施巧倐忽不可知如神居士大夫间而恂恂不失节似儒者予是以嘉之夫士有英迈之气而非功名之时则略为不用资功名之时而无信任之势则效为不见今刘侯其天材多矣又有肺腑之亲而四方夷狄尚多恣睢者设使因其时奋其气功名岂遂少哉而乆处未试予是以惜之他日因燕饮酒言曰吾名永年而字昌龄以为释可也以为训则不可幸有以易之予曰然使贵而可以永年则安有齐梁之君使富而可以永年则安有范中行之臣齐梁之贵范中行之富而忽然不闻彼可以永年者安在哉在功名而已矣天地无穷而人之生有涯以夫有涯游无穷之中而无以自别也蠢然作蛰然止则已矣虽万物何辨焉嗟乎此智勇士捐筋力忘利害而不顾以求就功名者也故一託于义而终身安之金石象其声丹青状其貎简策叙其实若是可以永年矣字子以景烈如何座客相和唱善刘侯拜且谢曰谨受教请铭之心不敢湏臾忘因序其语授之送湖南某使君序刘敞苗民之顽不率帝命盖自古记之矣以尧为君以舜为相而有三危之诛以舜为君以禹为相而有羣后之师此非其徳不至力不足也不得已也然则圣朝独得已而已之乎夫蛮夷异类其暴虎也其贪狼也其捷猱㹨也山林之与居鸟兽之与羣其险阻幽絶非人境也然而驱中国之士衣三注之甲负弩荷戈加粮糗其上夜则冒雾露昼则负赤日日夜不休与之驰逐是以难也然则虽欲急成功安可得哉今者上策莫若脩尧舜之义明布其徳而物将自服其次严兵以守之絶其抄略之路而勿为深入之师其次诱而教之使去其穴则固可取也若夫耻不能追而探其巢不为致人而致于人衅于勇而啬于祸可进而不可退是以师侥幸也非国家之利也愿使君不为昔者三苗之事益賛于禹故其功烈垂于后世而莫得过焉世不可诬安知后来者之非益也将在使君所以逹之而已何畏乎有苗送马承之通判仪州序蔡襄唐末御外方将帅臣闚衅輙发借土地聚货财招倈僄勇士务刺击争鬬以爲强甚者格弛天子法令专逐帅臣盗有其衆患日寖长梁朱氏卒乘此势以取天下其后五十余年易四姓大率由是废兴武人绾重兵収天下安危大柄在掌握间更世移祀操持饮食器东西左右耳于是军中气凛然腾在人上躬儒者俛首隐舌不复奋起闻説古先王治道而为之节制势乆而变理固然也国家既平四方追鉴前失凡持边议主兵要内宥密而外方镇多以儒臣任之武人剟去角牙磨治壮戾妥处行伍间不敢亢然自校轻重然则今天下安危大计其倚重于儒臣乎独不知决然自当其所倚重建立经乆之制者果谁哉承之以文称于交游喜能自立兹有西鄙之行思以竭材虑而后惬焉予观承之之文之言未始离乎忠也使力足而势大者咸以是而为心唯国之计而微躬之念事罔不济且使世之人知儒者果可以天下安危大柄倚重之也送张㹅之温州司理序蔡襄提封千里民堵万区加其上者独太守耳守之责无已重乎曰不若理官之重然则使死者不怨刑者甘心遂理官之重可乎曰不夺则责之可也凡县邑之民事不得其平者则平之于尹尹之不能平及事之大者咸得平之于守守视其事之小者立决之其大者下于理官理官得以考其情而弃之故曰守之责不若理官之重然理官之专其重而不得专其官有昏耄柔懦则事丛而下有徧怒竒怜则举手左右有狭中矜敏则务乎简历日召而前頥指教敇迎合其意则喜违之则怒至有鍜鍊迁就而为之使冤者不得吐其臆鞠者不得毕其虑故曰不夺则责之可也使能者为之期止于是不期于夺然每一事之下审狱具文谘于从事谋于监郡上于太守而又质于掌法者若文不比囚不直则移而谳之衆皆可焉班而署之然后乃得已矣若是积三歳而罢归其勤亦甚矣緫之力学修文行之廉厚复为理官使主郡者贤明不夺则其责愈重緫之冝如何为心哉夫与鼓瑟者游而言操刀之事则言者之过也緫之于行不敢指异事以规送黄子思寺丞知咸阳序蔡襄天子之尊下视民人逺絶不比然出政化行徳泽使之速致而均被者盖其所関行有以始而终之者也恶乎始宰相以始之恶乎终县令以终之辅相天子施政化徳泽自朝廷下四方而止于县者承其上之所施然后周致于其民也近天子莫如相相必得贤故能辅其政化徳泽之施也近民莫如令令无良焉虽政教之美徳泽之厚而民莫由致之也相近天子而令近于民其势固殊然其相与贯连以为本末是必动而相济者也民知其所頼而相休养以业其生惟令而已令之于民察其土风井闾而别其善恶强弱富贫勤堕冤雠疾苦以条辨而均治之使咸得其平焉令之责岂轻也哉今之取令率以歳年不称其能否是故天下之令有贤有不贤天下之民有幸有不幸必尔尽天下之令无有不贤则尽天下之民亦无有不幸矣子思黄君业儒以才名于时前此为狱官涖囚必直其情而未尝以色语威之今之为县从可知矣故予序其行既属子思以为令之重而又庆咸阳之民之幸也唐史论断序孙甫古之史尚书春秋是也二经体不同而意同尚书记治世之事作教之书也故百篇皆由圣人立不以恶事名虽桀纣之恶亦因汤武之事而见不特书也但圣贤顺时通变言与事各有所冝为史者从而记之又经圣人所定典谟训诰誓命之文体虽不一皆足以作教于世也春秋记乱世之事立法之书也圣人出于季世覩时之乱居下而不能治故立大中之法裁判天下善恶而明之以王制是圣人于衰乱之时起至治之法非谨其文则不能正时事而垂大典矣此尚书春秋之体所以不同也然尚书记治世之事使圣贤之所为传之不朽为君者为臣者见为善之效安得不説而行之此劝之之道也其间因见恶事致败乱之端此又所以为戒也春秋记乱世之事以褒贬代王者赏罚时之为恶者衆率辩其心迹而贬之使恶名不朽为君者为臣者见为恶之效安得不惧而防之此戒之之道也其间有善事者明其心迹而褒之使辉光于世此又所以为劝也是尚书春秋记治乱虽异其于劝戒则大意同也后之为史者欲明治乱之本谨劝戒之道不师尚书春秋之意何以为法至司马迁修史记破编年体创为纪传盖务便于记事也记事便则所取博故竒异细碎之事皆载焉虽贯穿羣书才力雄俊于治乱之本劝戒之道则杂乱而不明矣然有识者短之谓纪传所记一事分为数处前后屡出比于编年则文繁此类固所失不细殊不知又有失之大者夫史之记事莫大乎治乱君令于上臣行于下臣谋于前君纳于后事臧则成否则败成则治之本败则乱之由此当谨记之某年君臣有谋议将相有功勲纪多不书必竢其臣殁而备载于传是人臣得专有其谋议功勲也尚书虽不谨编年之法君臣之事年代有序羲和之业固载于尧典稷契臯䕫之功固载于舜典三代君臣之事亦犹是焉迁以人臣谋议功勲与其家行细事杂载于传中其体便乎复有过差邪恶之事以召危乱不于当年书之以为深戒岂非失之大者或曰春秋虽编年经目其事传载本末迁立纪传亦约是体故刘餗史例曰传所以释纪犹春秋之传焉此可见迁书之不失也荅云春秋圣人立法之书也立法故目其事而断之明治乱之本所目之事或一句或数句国之典制罔不明人之善恶罔不辨左氏史官也见圣人之经所目之事遂从而传之虽不能深释圣人之法记事次序一用编年之体非外春秋经目独为纪也迁之为纪也周而上多载经典之事固无所发明至秦汉纪并直书其事何尝有法纪无法传何释焉此乃餗附迁而为之辞也或曰史之体必尚编年纪传不可为乎荅曰为史者习尚纪传乆矣历代以为大典必论之以复古则泥矣有能编列君臣之事善恶得实不尚僻恠不务繁碎明治乱之本谨劝戒之道虽爲纪传亦可矣必论其至则不若编年体正而文简也甫常有志于史窃慕古史体法欲爲之因读唐之诸书见太宗功徳法制与三代圣王并后帝英明不逮又或不能守其法仍有荒纵很忌庸懦之君故治少而乱多然有天下三百年由正观功徳之逺也唐书繁冗遗略多失体法事或大而不具或小而不记或一事别出而意不相照恠异猥俗无所不有治乱之迹散于纪传中杂而不显此固不足以彰明正观功徳法制之本一代兴衰之由也观髙祖至文宗实録叙事详备差胜于佗书其间文理明白者尤胜焉至治乱之本亦未之明记事务广也劝戒之道亦未之着褒贬不精也为史之体亦未之具不为编年之体君臣之事多离而书之也又要切之事或有遗略君臣善恶之细四方事务之繁或备书之此于为史之道亦甚失矣遂据实録与书兼采诸家着録参验不差足以传信者修为唐史记旧史之文繁者删之失去就者改之意不足而有佗证者补之事之不要者去之要而违者增之是非不明者正之用编年之体所以次序君臣之事所书之法虽宗二经文意其体略与实録相类者以唐之一代有治乱不可全法尚书春秋之体又不敢僣作经之名也或曰子之修是书不尚纪传之体可矣不为书志则郊庙礼乐律历灾祥之事官职刑法食货州郡之制得无遗乎荅曰郊庙而下固国之巨典急务但记其大要以明法度政教之体其备仪细文则有司之书各有司存为史者难乎具载也自康定元年修是书至皇祐四年草具遂作序述其意更竢删润其文后以官守少暇未能备具逮喜祐元年成七十五巻是年冬卧病乆虑神思日耗不克成就且就其编秩粗成一家况才力不盛叙事不无踈略然于劝戒之义谨之矣劝戒之切而意逺者着论以明焉欲人君览之人臣观之备知致治之由召乱之自邪正之效焕然若绘画于目前善者从之不善者戒之治道可以常兴而乱本可以预弭也论九十二首观者毋忽不止唐之安危常为世鉴矣伊川击壤集序邵雍击壤集伊川翁自乐之诗也非唯自乐又能乐时与万物之自得也伊川翁曰子夏谓诗者志之所之也在心为志发言为诗情动于中而形于言声成其文而谓之音是知怀其时则谓之志感其物则谓之情发其志则谓之言扬其情则谓之声言成章则谓之诗声成文则谓之音然后闻其诗听其音则人之志情可知之矣且情有七其要在二二谓身也时也谓身则一身之休慼也谓时则一时之否泰也一身之休慼则不过贫富贵贱而已一时之否泰则在夫兴废治乱者焉是以仲尼删诗十去其九诸侯千有余国风取十五西周十有二王雅取其六盖垂训之道善恶明着者存焉耳近世诗人穷慼则职于怨憝荣逹则专于淫泆身之休慼发于喜怒时之否泰出于爱恶殊不以天下大义而为言者故其诗大率溺于情好也噫情之溺人也甚于水古者谓水能载舟亦能覆舟是覆载在水也不在人也载则为利覆则为害是利害在人也不在水也不知覆载能使人有利害耶利害能使水有覆载邪二者之间必有处焉就如人能蹈水非水能蹈人也然而有称善蹈者未始不为水之所害人若外利而蹈水之情亦由人之情也若利内而蹈水则败坏之患立至于前又何必分乎人焉水焉其伤性害命一也性者道之形体也性伤则道亦从之矣心者性之郛郭也心伤则性亦从之矣身者心之区宇也身伤则心亦从之矣物者身之舟车也物伤则身亦从之矣是知以道观性以性观心以心观身以身观物治则治矣然犹未离乎害者也不若以道观道以性观性以心观心以身观身以物观物则虽欲相伤其可得乎若然则以家观家以国观国以天下观天下亦从而可知之矣予自壮歳业于儒术谓人世之乐何尝有万之一二而谓名教之乐固有万万焉况观物之乐复有万万者焉虽死生荣辱转战于前曾未入于胷中则何异四时风花雪月一过乎眼也诚爲能以物观物而两不相伤者焉盖其间情累都忘去尔所未忘者独有诗在焉然而虽曰未忘其实亦若忘之矣何者谓其所作异人之所作也所作不限声律不㳂爱悪不立固必不希名誉如鑑之应形如钟之应声其或经道之余因静照物因时起志因物寓言因志发咏因言成诗因咏成声因诗成音是故哀而未尝伤乐而未尝淫虽曰吟咏情性曾何累于情哉钟鼓乐也玉帛礼也与其嗜钟鼓玉帛则斯言也不能无陋矣必欲废钟鼓玉帛则其如礼乐何人谓风雅之道行于古而不行于今殆非通论牵于一身而为言者也吁独不念天下为善者少害善者多造危者衆而持危者寡志士在畎畒则以畎畒言故其诗名之曰伊川击壤集洛阳耆英㑹序司马光昔白乐天在洛与髙年者八人游时人慕之为九老图传于世宋兴洛中诸公継而为之者凡再矣皆图形普明僧舍普明乐天之故第也元丰中文潞公留守西都韩国富公纳政在里第自余士大夫以老自逸于洛者于时为多潞公谓韩公曰凡所为慕于乐天者以其志趣髙逸也奚必数与地之袭焉一旦悉集士大夫老而贤者于韩公之第置酒相乐賔主凡十有一人既而图形妙觉僧舍时人谓之洛阳耆英㑹孔子曰好贤如缁衣取其敝又改为乐善无厌也二公寅亮三朝为国元老入賛万机出绥四方上则固社稷尊宗庙下则熈百工和万民天子心腹股肱耳目天下所取平其勲业闳大显融岂乐天所能庶几然犹慕效乐天所为汲汲如恐不及岂非乐善无厌者与又洛中旧俗燕私相聚尚齿不尚官自乐天之㑹已然是日复行之斯乃风化之本可颂也宣徽王公方留守北都闻之以书请于潞公曰某亦家洛位与年不居数客之后顾亦官守不得执巵酒在坐良以为恨愿寓名其间幸无我遗其为诸公嘉羡如此光未及七十用狄监卢尹故事亦顶于㑹潞公命光序其事不敢辞时五年正月壬辰端明殿学士兼翰林学士太中大夫提举崇福宫司马光序开府仪同三司守司徒武宁军节度使致仕韩国公富弼字彦国年七十九河东节度使开府仪同三司守太尉判河南府兼西京留守司事潞国公文彦慱字寛夫年七十七司封郎中致仕席汝言字君从年七十七太常少卿致仕王尚恭字安之年七十六太常少卿致仕赵丙字南正年七十五祕书监致仕刘几字伯寿年七十五卫州防御使致仕冯行已字肃之年七十五太中大夫充天章阁待制提举崇福宫楚建中字正叔年七十三司农少卿致仕王慎言字不疑年七十二太中大夫提举崇福宫张问字昌言年七十龙图阁直学士通议大夫提举崇福宫张焘字景元年七十序礼司马光名以位显行由学成此礼之常若夫身处草野未尝从学志在为善不求声利此则尤可尚也近世史氏专取髙官为之传故闾阎之善人莫之闻䘮礼之废坏乆矣而民间为甚至有初䘮亲賔具酒肉聚于其家与主人同醉饱者有以鼓乐导䘮车者有因䘮纳妇者相习为常恬不知恠医助教刘太居亲䘮独不饮酒食肉终三年此乃今士大夫所难能也其弟永一尤孝友廉谨过人于熈宁初巫咸水入夏县城民溺死者以百数永一执竿立门首他人物流入门者輙摘出之有僧寓钱数万于室居无何僧自经死永一遽诣县自陈请以钱归其弟子郷人负其债乆不偿者永一輙毁劵以愧其心其行事类如此有周文粲者其兄嗜酒仰文粲为生兄或时酗殴文粲其邻人不平而唁之文粲怒曰吾兄未尝殴我汝何离间吾兄弟也有苏庆文者事継母以孝闻常语其妇曰汝事吾母小不谨必逐汝継母少寡而无子由是安其室终身元丰中朝廷修景灵宫调天下画工诣京师事毕有诏选试其优者留翰林授官禄有台亨者名第一以父老固辞归养于田里此五人与余同县故余得而知之悲夫天下布衣之士刻志厉行而人莫知者可胜数哉始太之䘮其父也余兄弟以千钱且为书致之曰礼凡有䘮佗人助之珠玉曰含车马曰赗货财曰衣服曰襚今物虽薄欲人之可継也乆之太请刻其书于石曰郷也郷人不知有礼自太父之䘮郷人稍稍行之太欲广其传由吾郷以及邻县由邻县以逹四方使民间皆去弊俗而入于礼岂小补哉余益美其志因谕之曰是书不足刻余窃慕君子乐道人之善请书若兄弟及周文粲苏庆文台亨所为以传于世庶几使为善者不以隐微而自懈焉送陈升之序王安石今世所谓良大夫者有之矣皆曰是冝任大臣之事者作而任大臣之事则上下一失望何哉人之材有小大而志有逺近也彼其任者小而责之近则煦煦然仁而有余于仁矣孑孑然义而有余于义矣人见其仁义有余也则曰是其任者小而责之近大任将有大此者然上下竢之云尔然后作而任大臣之事作而任大臣之事冝有大此者焉然则煦煦然而已矣孑孑然而已矣故上下一失望岂惟失望哉后日诚有堪大臣之事其名实烝然于上上必惩前日之所竢而逆疑焉暴于下下必惩前日之所竢而逆疑焉上下交疑诚有堪大臣之事者而莫之或任幸欲任则左右小人得引前日之所竢惩之矣噫圣人谓知人难君子恶名之溢于实为此则奈何亦精之而已矣恶之则奈何亦充之而已矣知难而不能精之恶之而不能充之其亦殆哉予在杨州朝之人过焉者多堪大臣之事可信而望者陈升之而已矣今去官于宿州予不知复几何时乃一见之也予知升之作而任大臣之事固有时矣煦煦然仁而已矣孑孑然义而已矣非予所以望于升之也送孙正之序王安石时然而然衆人也已然而然君子也已然而然非私已也圣人之道在焉尔夫君子有穷若颠跌不肯一失诎己以从时者不以时胜道也故其得志于君则变时而之道若反手然彼其术素脩而志素定也时乎杨墨已不然者孟轲氏而已时乎佛老已不然者韩愈氏而已如孟轲者可谓术素脩而志素定也不以时胜道也惜也不得志于君使真儒之效不白于当世然其于衆人也卓矣呜唿予观今之世圆冠峩如大裙襜如坐而尧言起而舜趋不以孟韩之心爲心者果异衆人乎予官于杨得友曰孙正之行古之道又善为古文予知其能以孟韩之心为心而不已者也夫越人之望燕为絶域也北辕而首之苟不已无不至孟韩之道去吾党岂若越人之望燕哉以正之之不已而不至焉予未之信也一日得志于吾君而真儒之效不白于当世予亦未之信也正之之兄官于温奉其亲以行将从之先为言以处予予欲黙安得而黙也唐百家诗选序王安石安石与宋次道同为三司判官时次道出其家藏唐时百余编委余择其佳者次道因名曰百家诗选废日力于此良可悔也虽然欲知唐诗者观此足矣故蹟遗文序王回传古者莫寿于竹帛而世以金石为最寿者惑于外也彼徒见其刚坚之质大书而显刻之安于屋壁山岩之中藏覆遮䕶国有官守家有子孙外物莫能寻其隙而伤则以为传于万世不朽矣然而存于今者六经百氏之文皆竹帛所载而其被于金石特以为最寿者所存无几往往复断剥缺讹非反质于竹帛所载六经百氏之文则不可得而读其不载于竹帛而名迹遂因而泯没者可胜道哉其官守子孙今谁国而谁家也由此观之万物未有恃其乆而全者夫金石诚寿者而人力不足以保于其外竹帛之寿固不如金石人知其不可恃也然衆传而广之虽复万世犹今日也则金石之寿尚何以较其短长哉予尝閲古钟鼎碑碣之文以证诸史及它传记其褒颂功徳虽不可尽信而于年月名氏山川风俗与其一时之文采制度有得其详而史传追述乃其概耳惜乎曩所闻者今已磨灭殆尽而今所见者后数百年不知又磨灭几何也故采其完可读者首尾编之因次吾説爲序号曰故蹟遗文夫古之文以竹帛传既寿于金石矣而今之文以纸传又便于竹帛便则传之者益衆而此书之寿其可究哉特不知后之人能不以吾説而废否皇朝文鑑巻第八十七皇朝文鑑皇朝文鑑卷第八十八皇朝文鑑巻第八十八序谱例序苏洵送石昌言舎人北使引苏洵苏氏族谱引苏洵仲兄郎中字序苏洵列女传目录序曽巩战国䇿目录序曾巩陈书目录序曽巩南齐书目录序曽巩范贯之奏议集序曽巩相国寺维摩院听琴序曽巩谱例序苏洵古者诸侯世国卿大夫世家死者有庙生者有宗以相次也是以百世而不相忘此非独贤士大夫尊祖而贵宗盖其昭穆存乎其庙迁毁之主存乎其太祖之室其族人相与为服死䘮嫁娶相告而不絶则其势将自至于不忘也自秦汉以来仕者不世然其贤人君子犹能识其先人或至百世而不絶无庙无宗而祖宗不忘宗族不散其势宜亡而独存则由有谱之力盖自唐衰谱牒废絶士大夫不讲而世人不载于是乎由贱而贵者耻言其先由贫而富者不録其祖而谱遂大废昔者洵尝自先子之日而咨考焉由今而上得五世由五世而上得一世一世之上失其次而其本出于赵郡之苏氏以为苏氏族谱他日欧阳公见而叹曰吾尝为之矣出而观之有异法焉曰是不可使独吾二人为之将天下举不可无也洵于是又为大宗谱法以尽谱之变而并载欧阳氏之谱以为谱例附以欧阳公题刘氏碑后之文以告当世之君子盖将有从焉者送石昌言舍人北使引苏洵昌言举进士时吾始数歳未学也忆与群儿戯先府君侧昌言从旁取枣栗噉我家居相近又以亲戚故甚狎昌言举进士日有名吾后渐长亦稍知读书学句读属对声律未成而废昌言闻吾废学虽不言察其意甚恨后十余年昌言及第第四人守官四方不相闻吾日以壮大乃能感悔摧折复学又数年游京师见昌言长安相与劳苦如平生欢出文十数首昌言甚喜称善吾晚学无师虽曰为文中心自慙及闻昌言説乃颇自喜今十余年又来京师而昌言官两制乃为天子出使万里外彊悍不屈之虏建大斾从骑数百送车千乘出都门意气忾然自思为儿时见昌言先府君旁安知其至此富贵不足怪吾于昌言独自有感也大丈夫生不为将得为使折冲口舌之间足矣往年彭任从富公还为我言曰既出境宿驿亭闻介马数万骑驰过劒槊相摩终夜有声从者怛然失色及明视道上马迹尚心悼不自禁凡虏所以夸耀中国者多此类也中国之人不测也故或至于震惧而失辞以为夷狄笑呜唿何其不思之甚也昔者奉春君使冒顿壮士大马皆匿不见是以有平城之役今之匈奴吾知其无能为也孟子曰説大人则藐之况于夷狄请以为赠苏氏族谱引苏洵苏氏族谱谱苏氏之族也苏氏出于髙阳而蔓延于天下唐神尧初长史味道刺眉州卒于官一子留于眉眉之有苏氏自是始而谱不及者亲尽也亲尽则曷为不及谱为亲作也凡子得书而孙不得书者何也以着代也自吾之父以至吾之髙祖仕不仕娶某氏享年几某日卒皆书而他不书者何也详吾之所自出也自吾之父以至吾之髙祖皆曰讳某而他则遂名之何也尊吾之所自出也谱为苏氏作而独吾之所自出得详与尊何也谱吾作也呜唿观吾之谱者孝悌之心可以油然而生矣情见于亲亲见于服服始于衰而至于缌麻而至于无服无服则亲尽亲尽则情尽情尽则喜不庆忧不弔喜不庆忧不弔则涂人也吾所与相视如涂人者其初兄弟也兄弟其初一人之身也悲夫一人之身分而至于涂人吾谱之所以作也其意曰分至于涂人者势也势吾无如之何也已幸其未至于涂人也使之无至于忽忘焉可也呜唿观吾之谱者孝悌之心可以油然而生矣系之以诗曰吾父之子今为吾兄吾疾在身兄呻不宁数世之后不知何人彼死而生不为戚欣兄弟之亲如足于手其能几何彼不相能彼独何心仲兄郎中字序苏洵洵读易至涣之六四曰涣其羣元吉曰嗟夫羣者圣人之所欲涣以混一天下者也盖余仲兄名涣而字公羣则是以圣人之所欲解散涤荡者以自命也而可乎他日以告兄曰子可无爲我易之洵曰唯既而又曰请以文甫易之如何且兄尝见夫水之与风乎油然而行渊然而留渟回汪洋满而上浮者是水也而风实起之蓬蓬然而发乎大空不终日而行乎四方荡乎其无形飘乎其逺来既往而不知其迹之所存者风也而水实形之今夫风水之相遭乎大泽之陂也纡余委蛇蜿蜒沦涟安而相推怒而相陵舒而如云蹙而如鳞疾而如驰徐而如徊揖让旋辟相顾而不前其繁如縠其乱如雾纷纭欝扰百里若一汨乎顺流至乎沧浪之濵滂薄汹涌号怒相轧交横绸缪放乎空虚绰乎无垠横流逆折濆旋倾侧宛转胶戾回者如轮萦者如带直者如燧奔者如燄跳者如鹭投者如鲤殊状异态而风水之极观备矣故曰风行水上涣此亦天下之至文也然而此二物者岂有求于文哉无意乎相求不期乎相遭而文生焉是其为文也非风之文也二物者非能为文而不能不为文也物之相使而文出于其间也故此天下之至文也今夫玉非不温然美矣而不得以为文刻镂组绣非不文矣而不可与论乎自然故夫天下之无营而文生之者惟水与风而已昔者君子之处于世不求有功不得已而功成则天下以爲贤不求有言不得已而言出则天下以爲口实呜唿此不可与他人道之唯吾兄可也列女传目録序曽巩刘向所叙列女传凡八篇事具汉书向列传而隋书及崇文緫目皆称向列女传十五篇曹大家注以颂义考之盖大家所注离其七篇爲十四与颂义凡十五篇而益以陈婴母及东汉已来凡十六事非向书本然也盖向旧书之亡乆矣嘉祐中集贤校理苏颂始以颂义篇次复定其书为八篇与十五篇者并藏于馆阁而隋书以颂义为刘歆作与向列传不合今验颂义之文盖向之自叙又艺文志有向列女传颂图明非歆作也自唐之乱古书之在者少矣而唐志録列女传凡十六家至大家注十五篇者亦无録然其书今在则古书之或有録而亡或无録而在者亦衆矣非可惜哉今校雠其八篇及十五篇者已定可缮写初汉承秦之敝风俗已大坏矣而成帝后宫赵卫之属尤自放向以谓王政必自内始故列古女善恶所以致兴亡者以戒天子此向述作之大意也其言大任之娠文王也目不视恶色耳不听淫声口不出恶言又以谓古之人胎教者皆如此夫能正其视听言动者此大人之事而有道者之所畏也頋令天子之女子能之何其盛也以臣所闻盖爲之师傅保姆之助诗书图史之戒珩璜琚瑀之节威仪动作之度其教之者有此具然古之君子未尝不以身化也故家人之义归于反身二南之业本于文王岂自外至哉世皆知文王之所以兴能得内助而不知其所以然者盖本于文王之躬化故内则后妃有闗睢之行外则羣臣有二南之美与之相成其推而及逺则商辛之昬俗江汉之小国兎罝之野人莫不好善而不自知此非谓身修故国家天下治者也后世自问学之士多徇于外物而不安其守其室家既不见可法故竞于邪侈岂独无相成之道哉士之苟于自恕顾利冒耻而不知反己者往往以家自累故也故曰身不行道不行于妻子信哉如此人者非素处显也然去二南之风亦已逺矣况于南郷天下之主哉向之所述劝戒之意可谓笃矣然向号愽极羣书而此传称诗芣苢柏舟大车之类与今序诗者之説尤乖异盖不可考至于式微之一篇又以谓二人之作岂其所取者愽故不能无失欤其言象计谋杀舜所以自脱者颇合于孟子然此传或有之而孟子所不道者盖亦不足道也凡后世诸儒之言经传者故多如此览者采其有补而择其是非可也故为之叙论以发其端云战国策目録序曾巩刘向所定战国策三十三篇崇文緫目称十一篇者阙臣访之士大夫家始尽得其书正其误谬而疑其不可考者然后战国策三十三篇复完叙曰向叙此书言周之先明教化修法度所以大治及其后谋诈用而仁义之路塞所以大乱其説既美矣卒以谓此书战国之谋士度时君之所能行不得不然则可谓惑于流俗而不笃于自信者也夫孔孟之时去周之初已数百歳其旧法已亡旧俗已熄乆矣二子乃独明先生之道以谓不可改者岂将彊天下之主以后世之所不可为哉亦将因其所遇之时所遭之变而为当世之法使不失乎先王之意而已二帝三王之法其变固殊其法固异而其爲国家天下之意本末先后未尝不同也二子之道如是而已盖法者所以适变也不必尽同道者所以立本也不可不一此理之不易者也故二子者守此岂好爲异论哉能勿苟而已矣可谓不惑乎流俗而笃于自信者也战国之游士则不然不知道之可信而乐于説之易合其设心注意偷爲一切之计而已故论诈之便而讳其败言战之善而蔽其患其相率而爲之者莫不有利焉而不胜其害也有得焉而不胜其失也卒至苏秦啇鞅孙膑呉起李斯之徒以亡其身而诸侯及秦用之者亦灭其国其爲世之大祸明矣而俗犹莫之寤也惟先王之道因时适变爲法不同而考之无疵用之无敝故古之圣贤未有以此而易彼也或曰邪説之害正也宜放而絶之则此书之不泯其可乎对曰君子之禁邪説也固将明其説于天下使当世之人不可从然后以禁则齐使后世之人皆知其説之不可爲然后以戒则明岂必灭其籍哉放而絶之莫善于是是以孟子之书有爲神农之言者有爲墨子之言者皆着而非之至于此书之作则上继春秋下至楚汉之起二百四五十年之间载其行事固不得而废也此书有髙诱注者二十一篇或曰三十二篇崇文緫目存者八篇今存者十篇云陈书目録序曾巩陈书六本纪三十列传凡三十六篇唐散骑常侍姚思廉譔始思廉父察梁陈之史官也録二代之事未就而陈亡隋文帝见察甚重之每就察访梁陈故事因以所论载毎一篇成輙奏之而文帝亦遣虞世基就察求其书文未就而察死察之将死属思廉以継其业唐兴武徳五年髙祖以自魏以来二百余歳世统数更史事放逸乃诏论次而思廉遂受诏为陈书乆之犹不就贞观三年遂诏论譔于袐书内省十年正月壬子始上之观察等之为此书历三世传父子更数十歳而后乃成盖其难如此然及其既成与宋魏齐梁等书世亦传之者少故学者于其行事之迹亦罕得而详也而其书亦以罕传则自袐府所藏往往脱误嘉祐六年八月始诏校雠使可镂板行之天下而臣等言梁陈等书缺独馆阁所藏恐不足以定着愿诏京师及州县藏书之家使悉上之先皇帝为下其事至七年冬稍稍始集臣等以相校至八年七月陈书三十六篇者始校定可传之学者其疑者亦不敢损益特各䟽于篇末其书旧无目列传名氏多阙谬因别为目録一篇使览者得详焉夫陈之为陈盖偷为一切之计非有先王经纪礼乐风俗之美制治之法可章示后世然而兼权尚计明于任使恭俭爱人则其始之所以兴惑于邪臣溺于嬖妾忘患纵欲则其终之所以亡兴亡之端莫非自已致者至于有所因造以为号令威刑职官州郡之制虽其事已浅然亦各施于一时皆学者之所不可不考也而当时之士争夺诈爲苟得偷合之徒尚不得不列以为世戒而况于坏乱之中苍惶之际士之安贫乐义取舍去就不为患祸势利动其心者亦不絶于其间若此人者可谓笃于善矣盖古人之所思见而不可得风雨之诗所为作者也安可使之泯泯不少概见于天下哉则陈之史其可废乎盖此书成之既难其后又乆不显及宋兴已百年古文遗事靡不毕讲而始得盛行于天下列于学者其传之之难又如此岂非遭遇固自有时也哉南齐书目録序曾巩南齐书八纪十一志四十列传合五十九篇梁萧子显撰始江淹已为十志沈约又为齐纪而子显自表武帝别为此书臣等因校正其讹谬而叙其篇目曰将以是非得失兴坏理乱之故而为法戒则必得其所言而后能传于乆此史之所以作也然而所言不得其人则失其意或乱实或析理之不通或设辞之不善故虽有殊功韪徳非常之迹将闇而不章郁而不发而梼杌嵬琐姦回凶慝之形可幸而掩也尝试论之古之所谓良史者其明必足以周万事之理其道必足以适天下之用其智必足以通难知之意其文必足以发难显之情然后其任可得而称也何以知其然邪昔者唐虞有神明之性有微妙之徳使由之者不能知知之者不能名以为治天下之本号令之所布法度之所设其言至约其体至备以为治天下之具而为二典者推而明之所记者独其迹邪并与其深微之意而传之小大精粗无不尽也本末先后无不白也使诵其説者如出乎其时求其指者如即乎其人是可不谓明足以周万事之理道足以适天下之用智足以通难知之意文足以发难显之情者乎则方是之时岂特任政者皆天下之士哉盖执简操笔而随者亦皆圣人之徒也两汉以来爲史者去之逺矣司马迁从五帝三王既没数千载之后秦火之余因散絶残脱之经以及传记百家之説区区掇拾以集着其善恶之迹兴废之端又创己意以爲本纪世家八书列传之文斯亦可谓竒矣然而敝害天下之圣法是非颠倒而采摭谬乱者亦岂少哉是岂可不谓明不足以周万事之理道不足以适天下之用智不足以通难知之意文不足以发难显之情者乎夫自三代以后为史者如迁之文亦不可不谓隽伟㧞出之材非常之士也然顾以谓不足以发难显之情者何哉盖圣贤之髙致迁固有不能逹其情而见之于后者矣故不得而与之也迁之得失如此况其他邪至于宋齐梁陈后魏后周之书盖无以议为也子显之于斯文喜自驰骋其更改破析刻彫藻缋之变尤多而其文益下岂夫材固不可以彊而有邪数世之史既然故其辞迹暧昧虽有随世以就功名之君相与合谋之臣未有赫然得其倾动天下之耳目播天下之口者也而一时偷夺倾危悖理反义之人亦幸而不暴着于世岂非所託不得其人故邪可不惜哉盖史者所以明夫治天下之道也故爲之者亦必天下之材然后其任可得而称也岂可忽哉岂可忽哉范贯之奏议集序曾巩尚书户部郎中直龙图阁范公贯之之奏议凡若干篇其子世京集爲十巻而属余序之盖自至和以后十余年间公常以言事任职自天子大臣至于羣下自掖庭至于四方幽隐一有得失善恶関于政理公无不极意反复为上力言或矫拂嗜欲或切劘计虑或辨别忠佞而处其进退章有一再或至于十余上事有隂争独陈或悉引谏官御史合议肆言仁宗常虚心采纳为之变命令更废举近或立从逺或越月踰时或至于其后卒皆听用盖当是时仁宗在位歳乆熟于人事之情伪与羣臣之能否方以仁厚清静休养元元至于是非与夺则一归之公议而不自用也其所引抜以言为职者如公皆一时之选而公与同时之士亦皆乐得其言不曲从苟止故天下之情因得毕闻于上而事之害理者常不果行至于竒衺恣睢有为之者亦輙败悔故当此之时常委事七八大臣而朝政无大阙失羣臣奉法遵职海内乂安夫因人而不自用者天也仁宗之所以其仁如天至于享国四十余年能承太平之业者繇是而已后世得公之遗文而论其世见其上下之际相成如此必将低徊感慕有不可及之叹然后知其时之难得则公言之不没岂独见其志所以明先帝之盛徳于无穷也公为人温良慈恕其从政寛易爱人及在朝廷危言正色人有所不能及也凡同时与公有言责者后多至大官而公独早卒公讳师道其世次州里历官行事今有资政殿学士赵公抃撰公之墓铭云相国寺维摩院听琴序曾巩古者学士之于六艺射能弧矢之事矣又当善其揖让之节御能车马之事矣又当善其驱驰之节书非能肆笔而已又当辨其躰而皆通其意数非能布策而已又当知其用而各尽其法而五礼之威仪至于三千六乐之节文可谓微且多矣噫烦且劳如是然古之学者必能此亦可谓难矣然习其射御以礼习其干戈于乐则少于学长于朝其于武备固修矣其于家有塾于党有庠于郷有序于国有学于教有师于视听言动有其容于衣冠饮食有其度几杖有铭盘杅有戒在舆有和鸾之声行歩有佩玉之音燕处有雅颂之乐而非其故琴瑟未尝去于前也尽其出入进退俯仰左右接于耳目动于四躰逹于其心者所以养之至如此其详且密也虽然此尚为有待于外者尔若夫三材万物之理性命之际力学以求之深思以索之使知其要识其微而齐戒以守之以尽其材成其徳至合于天地而后已者又当得之于心夫岂非难哉噫古之学者其役之于内外持其心养其性者至于如此此君子所以爱日而自彊不息以求至乎极也然其习之有素闲之有具如此则求其放心伐其邪气而成文武之材就道徳之实者可谓易矣孔子曰兴于诗立于礼成于乐盖乐者所以感人之心而使之化故曰成于乐昔舜命䕫典乐教胃子曰直而温寛而栗刚而无虐简而无傲则乐者非独去邪又所以救其性之偏而纳之中也故和鸾佩玉雅颂琴瑟之音非其故不去于前岂虚也哉今学士大夫之于持其心养其性凡有待于外者皆不能具得之于内者又亦皆略其事可谓简且易矣然所以求其放心伐其邪气而成文武之材就道徳之实者岂不难哉此予所以惧不至于君子而入于小人也夫有待于外者余既力不足而于琴窃有志焉乆矣然患其莫余授也治平三年夏得洪君于京师始合同舍之士听其琴于相国寺之维摩院洪君之于琴非特能其音又能其意者也予将就学焉故道予之所慕于古者庻乎其有以自发也同舍之士丁寳臣元珍郑穆闳中孙觉莘老林希子中而予曾巩子固也洪君名规字方叔以文学吏事称于世云皇朝文鑑巻第八十八皇朝文鑑皇朝文鑑卷第八十九皇朝文鑑卷第八十九序送周屯田序曾巩送江任序曽巩送赵宏序曽巩李氏退居类藁序李泰伯凫绎先生诗集序苏轼田表圣奏议序苏轼钱塘勤上人诗集序苏轼六一居士集序苏轼华戎鲁卫信录緫序苏颂章公甫字序章望之郑野甫字序章望之送周屯田序曽巩士大夫仕登朝廷年七十上书去其位天子官其一子而听之亦可谓荣矣然而有若不释然者余为之言曰古之士大夫倦而归者安居几杖膳羞被服百物之珍好自若天子养以燕飨饮食郷射之礼自比子弟袒鞴鞠以荐其物谘其辞説不于庠序则于朝廷时节之赐与缙绅之礼于其家者不以朝则以夕上之听其休爲不敢勤以事下之自老爲无爲以尊荣也今一日辞事还其庐徒御散矣賔客去矣百物之顺其欲者不足人之羣嬉属好之交不与约居而独游散弃乎山墟林莽阨巷穷闾之间如此其于长者薄也亦曷能使其不欿然于心邪虽然不及乎尊事可以委蛇其身而益闲不享乎珍好可以窒烦除薄而益安不去乎深山长谷岂不足以易其庠序之位不居其荣岂有患乎其辱哉然则古之所以殷勤奉老者皆世之任事者所自爲于士之倦而归者顾爲烦且劳也今之置古事者顾有司为少耳士之老于其家者独得其自肆也然则何为动其意邪余为之言者尚书屯田员外郎周君中复周君与先人俱天圣二年进士与余旧且好也既为之辨其不释然者又欲其有以处而乐也读余言者可无异周君而病今之失矣送江任序曾巩均之为吏或中州之人用于荒边侧境山区海聚之间蛮夷异域之处或燕荆越蜀海外万里之人用于中州以至四遐之郷相易而往其山行水渉沙莽之驰往往则风霜氷雪瘴雾之毒之所侵加蛟龙虺蝪之羣之所抵触冲波急洑隤崖落石之所覆压其进也莫不籝粮举药选舟易马刀兵曹伍而后动戒朝奔夜变更寒暑而后至至则宫庐噐械被服饮食之具土风气候之宜与夫人民謡俗语言习尚之务其变难遵而其情难得也则多愁居惕处而思归及其乆也所习已安所蔽已解则歳月有期可引而去矣故不得专一精思修治以宣布天子及下之仁而为后世可守之法也或九州之人各用于其土不在西封在东境士不必勤舟车舆马不必力而已传其邑都坐其堂奥道涂所次升降之倦凌冒之虞无有接于其形动于其虑至则耳目口鼻百体之所养如不出乎其家父兄六亲故旧之人朝夕相见如不出乎其里山川之形土田市井风謡习俗辞説之变利害得失善恶之条贯非其童子之所闻则其少长之所游览非其自得则其郷之先生老者之所告也所居已安所有事之宜皆以习熟如此能专虑致劳营职事以宣上恩而修百姓之急其施为先后不待旁谘乆察而与夺损益之几已断于匈中矣岂累夫孤客逺寓之忧而以苟且决事哉临川江君任为洪之豊城此两县者牛羊之牧相交树木果蔬五谷之垄相入也所谓九州之人各用于其土者孰近于此既已得其所处之乐而猒闻饫听其人民之事而江君又有聦明敏给之材洁廉之行以行其政吾知其不去图议论之适賔客之好而所为有余矣盖县之治民自得于大山深谷之中而州以无为于上吾将见江西之幕府无南向而虑者矣于其行遂书以送之送赵宏序曾巩荆民与蛮合为宼潭旁数州被其害天子宰相以潭重镇守臣不胜任为改用人又不胜复改之守至上书乞益兵诏与抚兵三百殿直天水赵君希道实䕶以往希道雅与接间过予道潭之事予曰潭山川甲兵如何食几何贼衆寡强弱如何予不能知能知书之载若潭事多矣或合数道之兵以数万絶山谷而进其势非不衆且徤也然而卒殱焉者多矣或单车独行然而以克者相踵焉顾其义信如何耳致吾义信虽单车独行寇可以为无事龚遂张纲祝良之类是也义信不足以致之虽合数道之兵以数万卒殱焉适重寇耳况致平耶阳旻裴行立之类是也则兵不能致平致平者在太守身也明矣前之守者果能此天子宰相乌用易之必易之为前之守者不能故也今往者复曰乞益兵何其与书之云者异邪予忧潭民之重困也寇之益张也往时潭吏与旁近郡靳力胜贼者暴骸者戮降者有之今之往者将特不为是而已耶抑犹不免乎为是也天子宰相任之之意其然耶潭守近侍臣使抚觇潭者郎吏御史博士相望为我谂其贤者曰今之言古书往往曰迃然书之事乃已试者也师已试而施诸治与时人之自用孰谓得失耶愚言傥可以平潭之患今虽细然大中咸通之间南方之忧常剧矣夫岂阶于大哉为近臣郎吏御史博士者独得而不思也希道固喜事者因其行遂次第其语以送之李氏退居类藁序李泰伯李泰伯以举茂才罢归其明年庆历癸未秋因科所着文自冠迄兹十五年得草藁二百三十三首将恐亡散姑以类辨为十二巻写之间或应用而为未能尽无愧闵其力之劳輙不弃去至于夭淫刻饰尤无用者虽传在人口皆所弗取噫天将寿我乎所为固未足也不然斯十二巻庻可借乎见古人矣故自序云凫绎先生诗集序苏轼孔子曰吾犹及史之阙文也有马者借人乗之今亡矣夫史之不阙文与马之不借人也岂有损益于世也哉然且识之以为世之君子长者日以逺矣后生不复见其流风遗俗是以日趋于智巧便佞而莫之止是二者虽不足以损益而君子长者之泽在焉则孔子识之而况其足以损益于世者乎昔吾先君适京师与卿士大夫游归以语轼曰自今以往文章其日工而道将散矣士慕逺而忽近贵华而贱实吾已见其兆矣以鲁人凫绎先生之诗文十余篇示轼曰小子识之后数十年天下无复爲斯文者也先生之诗文皆有爲而作精悍确苦言必中当世之过凿凿乎如五谷必可以疗饥断断乎如药石必可以伐病其游谈以爲髙枝词以爲观美者先生无一言焉其后二十余年先君既没而其言存士之爲文者莫不超然出于形噐之表微言髙论既已鄙陋汉唐而其反复论难正言不讳如先生之文者世莫之贵矣轼是以悲于孔子之言而怀先君之遗训益求先生之文而得之于其子复乃録而藏之先生讳太𥘉字醇之姓颜氏先师兖公四十七世孙云田表圣奏议序苏轼故谏议大夫赠司徒田公表圣奏议十篇呜唿田公古之遗直也其尽言不讳盖自敌已以下受之有不能堪者而况于人主乎吾是以知二宗之圣也自太平兴国以来至于咸平可谓天下大治千载一时矣而田公之言常若有不测之忧近在朝夕者何哉古之君子必忧治世而危明主明主有絶人之资而治世无可畏之防夫有絶人之资必轻其臣无可畏之防必易其民此君子之所甚惧也方汉文时刑措不用兵革不试而贾谊之言曰天下有可长太息者有可流涕者有可痛哭者后世不以是少汉文亦不以是甚贾谊由此观之君子之遇治世而事明主法当如是也谊虽不遇而其所言略已施行不幸早世功烈不着于时然谊尝建言使诸侯王子孙各以次受分地文帝未及用历孝景至武帝而主父偃举行之汉室以安今公之言十未用五六安知来世不有若偃者举而行之欤愿广其书于世必有与公合者此亦忠臣孝子之志也钱塘勤上人诗集序苏轼昔翟公罢廷尉賔客无一人至者其后复用賔客欲往翟公大书其门曰一死一生乃知交情一贫一富乃知交态一贵一贱交情乃见世以为口实然余尝薄其为人以为客则陋矣而公之所以待客者独不为小哉故太子太师欧阳公好士为天下第一士有一言中于道不逺千里而求之甚于士之求公以故尽致天下豪俊自庸衆人以显于世者固多矣然士之负公者亦时有盖尝慨然太息以人之难知为好士者之戒意公之于士自是少倦而其退老于颍水之上余往见之则犹论士之贤者唯恐其不闻于世也至于负者则曰是罪在我非其过翟公之客负公于死生贵贱之间而公之士叛公于瞬息俄顷之际翟公罪客而公罪已与士益厚贤于古人逺矣公不喜佛老其徒有治诗书学仁义之説者必引而进之佛者惠勤从公游三十余年公常称之为聦明才智有学问者尤长于诗公薨于汝隂余哭之于其室其后见之语及于公未尝不涕泣也勤固无求于世而公又非有徳于勤者其所以涕泣不忘岂为利也哉余然后益知勤之贤使其得列于士大夫之间而从事于功名其不负公也审矣熈宁七年余自钱塘将赴髙密勤出其诗若干篇求余文以传于世余以为诗非待文而传者也若其为人之大略则非斯文莫之传也六一居士集序苏轼夫言有大而非夸逹者信之衆人疑焉孔子曰天之将䘮斯文也后死者不得与于斯文也孟子曰禹抑洪水孔子作春秋而子距杨墨盖以是配禹也文章之得䘮何与于天而禹之功与天地并孔子孟子以空言配之不已夸乎自春秋作而乱臣贼子惧孟子之言行而杨墨之道废天下以爲是固然而不知其功孟子既没有申商韩非之学违道而趍利残民以厚主其説至陋也而士以是罔其上上之人侥倖一切之功靡然从之而世无大人先生如孔子孟子者推其本末权其祸福之轻重以救其惑故其学遂行秦以是䘮天下陵夷至于胜广刘项之祸死者十八九天下萧然洪水之患盖不至此也方秦之未得志也使复有一孟子则申韩为空言作于其心害于其事作于其事害于其政者必不至若是烈也使杨墨得志于天下其祸岂减于申韩哉由此言之虽以孟子配禹可也太史公曰盖公言黄老贾谊晁错明申韩错不足道也而谊亦为之余以是知邪説之移人虽豪杰之士有不免者况衆人乎自汉以来道术不出于孔氏而乱天下者多矣晋以老庄亡梁以佛亡莫或正之五百余年而后得韩愈学者以愈配孟子盖庻几焉愈之后二百余年而后得欧阳子其学推韩愈孟子以逹于孔氏着礼乐仁义之实以合于大道其言简而明信而通引物连类折之于至理以服人心故天下翕然师尊之自欧阳子之存世之不説者譁而攻之能折困其身而不能屈其言士无贤不肖不谋而同曰欧阳子今之韩愈也宋兴七十余年民不知兵富而教之至天圣景祐极矣而斯文终有愧于古士亦因陋守旧论卑而气弱自欧阳子出天下争自濯磨以通经学古爲髙以救时行道爲贤以犯颜纳説爲忠长育成就至嘉祐末号称多士欧阳子之功为多呜唿此岂人力也哉非天其孰能使之欧阳子没十余年士始为新学以佛老之似乱周孔之实识者忧之頼天子明圣诏修取士法风厉学者专治孔氏黜异端然后风俗一变考论师友渊源所自复知诵习欧阳子之书予得其诗文七百六十六篇于其子棐乃次而论之曰欧阳子论大道似韩愈论事似陆贽记事似司马迁诗赋似李白此非余言也天子之言也欧阳子讳脩字永叔既老自谓六一居士云华戎鲁卫信録緫序苏颂元丰四年八月奉诏编类北界国信文字臣切惟念国家奄宅四海方制万区九夷八蛮罔不率俾蠢兹种猃早以面内章圣皇帝因其䘮师请和许通信好歳时问遗寖以训备陛下钦若成宪羁縻要荒乃命儒臣讨论故事将欲垂于方册副在有司其所以虑逺防微纡意及此者皆以偃兵息民故也顾臣愚陋不足以奉承明诏黾勉期月粗见纲领诠次类例皆禀圣谟前诏断自通好以来以迄乎今将明作书之繇故以叙事冠于篇首厥初讲和始于継忠书奏虏主乞盟之请赐以俞㫖由是行成故次之以书诏既许其通好乃有载书以着信故次之以誓书昔之和戎则有金絮采缯之赂我朝歳致银绢以资其费故次之以歳币恩意既通又有好货以将之故次之以国信信好不可单往必有言词以文之故次之以国书异国之情非行人莫逹故次之以奉使奉使之别则有接送馆伴所经城邑邮亭次舍山川有险易道涂有回逺若非形于缋事则方向莫得而辨也故作驿程地图前后遣使名氏非一职秩不同南北群臣交相礼接年月次序散而不齐既为信书不可无纪故作名衘年表夫如是而使事尽矣通好肇于戎人我从而听之凡问遗之事皆列北信北书于前朝廷所遗乃报礼也故载之于后所以着其所从来也凡使者之至在道则有邮馆宣劳之仪入朝则有见辞宴赐之式礼意䟽数并有节文故次之以仪式又次之以赐予虏待王人亦有常矩无敢违越故以持礼过北界及北界分物系于后使者宜通賔主之欢而贽见之礼不可阙也故次之以交驰问劳往返诏宣书札躰范存焉故受之以诏録又次之以书仪信币则有赍操之勤导从则有舆隷之衆霑赉所及无不均通故次之以例物使者至都上恩顾䘏靡所不至或贸易货财或须索供馈或丐求珍异许予多矣故次之以市易而供须求丐附焉南北将命往还约束细大之务动循前比故次之以条例凡此皆常使也诞辰歳节致礼而已至若事干大体则有专使以导之故次之以泛使疆场之虞帅守当任其责则接境司州得以公牒往复故次之文移事非司州所能予夺至待命官及疆吏对议者代州移徒廵铺界壕是也故次之以河东地界疆界既辨则边圉不可不谨故次之以边防其别又有州郡壁垒之缮完砦铺塘泺之限断载于舆地所以示守俻之严也凡为此书本于通好辽人则彼之种族自出不可不知辽本契丹也故次之以契丹世系虏与中国言语不通饮食不同逐草随蓄射猎为生难以礼义治也朝廷所以能固结而柔服之盖知其爱好之实也故次之以国俗耶律氏僣儗中华有年数矣爵号官称往往窃名故次之以官属而宗戚俸禄三者相须并见于夷狄之俗恃险与马由古然矣故次之以関口道路又次之以畨军马辽之爲国幅员不过三千余里而并建都府兼置州县轺车所过宜详其处故次之以州县彼裔夷也并有奚㴾故土外接大荒之境其可见者冝兼着之所以示天声之逮逺也故终于畨夷杂録而经制方畧论议奏䟽附焉臣切观前世制御戎狄之道载籍所纪不过厚利和亲以约结之用武克伐以驱除之或卑辞厚礼以诱其衷或入朝质子以制其命汉唐之事若可信也然约结一解则陵暴随之彼岂不得其术邪盖恃一时之安而不图经乆之利故也渊谋硕画何代无之至于我朝乃得上策年历七纪而保塞无患歳来信币而致礼益恭行旅交通边城晏闭黎民土着至老死而不知兵革自书契以来戢兵保定未有如今日之全胜者也圣上方恢天下之度以威怀逺人犹虑有司慢令取侮遂案图籍揭为令典使之循守无得而踰后虽有忿鸷悍黠之虏欲启事端绳以章条彼当自屈若然举辽朔之衆唯上之令则是书之作可谓规抚宏逺而徳施无穷矣然以今日承平之势当彼百年既往之运狃我涵煦侈心渐萌侈极而微形兆兹见藁街质馆行可致其俘入矣今姑撮其大要概副圣辰经逺之虑揔二百巻巻有冗併则釐为上中下谨条事目具于左方章公甫字序章望之古之人有圣智者出然后制噐济用以为天下利而洪荒之风革矣前圣作之后圣因之以至于多且备宫室栋宇飬生之大物也丘墓宗庙奉死之大归也城郭沟池守国之大防也车辂所以行陆也舟梁所以行水也险阻由是而通耒耜镃錤筐筥杵臼所以资农作也薄槌以时蚕机杼以成丝丝麻布帛所以资女功也衣食由是而有鈇钺干戈介胄矛㦸所以卫兵人也常旂旟旐所以表师师也鼓鼙铙镯所以警进退也姦暴由是而戢罔罟毕翳所以给畋渔也灾害由是而除衣裳韠舄所以周身也冕弁巾冠所以饰首也天子之镇圭诸侯之五瑞所以班国也佩玉于身触以冲牙组绶咸异所以节行也贵贱由是而衰䘮期有数䘮制有别齐斩苴枲以杖屦辅其隆以日月致其杀所以厚人道也孝思由是而笃珪璧琮璜凡用玉者所以礼神修好也诚悫由是而交鼐鼒锜釡所所以致烹餁也爼豆簠簋所以旅饮食也爵勺尊彞所以㪺酒醴也賔祭由是而供金石丝竹匏土革木舞以干戚羽旄象其君徳所以谐音乐也和乐由是而合莞簟几杖所以佚四躰也尊少由是而分射侯既抗正鹄既设弓矢以中所以习射也礼容由是而考节符印玺所以孚逺近也命令由是而质府库之藏键闭筦籥以固之所以谨出纳也诈伪由是而察五行之产五材之用或文也或素也或有象也或无象也或贵其声也或贵其色也或贵其物也或贵其徳也视其所施而已大小有宜上下有称于以尊尊而亲亲老老而賔賔敬鬼神而利民事国家制度于是乎始罔淫为异噐以启竒邪是以作而可法用而可观惟度量权衡齐衆之噐也多寡天下之物诚信天下之民本之同律参之度数以适规矩方圆以定准绳平直法于王府同于四海之内凡出于人力者莫不得所以程百噐以役百工是以先王务审之今吾族子者衡其名矣子平其字矣尝得进士第冠多士于天子之廷是尊儒之重选也六朞而拜四官籍在外朝职在书府出守大邦世人犹以为淹相见于江之南固请于予曰为我推衡平之义而易字焉予不得其辞而告之曰衡平而物得轻重物得轻重而民得其情天下之公所由出也字曰公甫可乎公甫曰衡也不得叔父之言为不自安今朋友以谓衡也者将告之曰是吾叔父之言也郑野甫字序章望之鸟兽与人杂生于世鸟兽之形有头足毛羽之异吾人者因其形之一类㮣以其物称之人之形同莫可辨者古之人以名名人出其父祖之命以为识别后之人因名配字以义类相符非谓有劝沮之殊欲令人人行其名字也故有因义以配物有因物以配义有因名之文损益藏显而字乃反之有因名之物遂以其实配之是以因义以配物如耕之于伯牛如由之于子路因物以配义如赤之于子华师之于子张字反名如商之于子夏偃之于子游物配实如长之于子长予之于宰我是其意也今之人不究本初以意起事或谓此名也宜充之以是道彼字也可行之于终身虽失古人之心犹未离乎告人以善也然而以名字自守于吾道之门固已狭矣郑子名叔熊其友字以正夫子不安其説也命予爲言其理以易之夫子学于古人闻深而见博又以行谊自潜不待正夫之字然后劝也请字之曰野甫以附于因物以配义者如曰不已质哉爲赋白驹之卒章曰生刍一束其人如玉其人如玉云者谓其来非外也皇朝文鑑卷第八十九皇朝文鑑皇朝文鑑卷第九十皇朝文鑑巻第九十序后周书序王安国良方序沈括县法序吕惠卿易传序程頥春秋序程頥羣居治五经序龚鼎臣送焦千之序刘攽送赵希道序潘兴嗣南丰集序王震后周书序王安国周书本纪八列传四十二合五十篇唐令狐徳棻请撰次而诏徳棻与陈叔达庾俭成之仁宗时出太清楼本合史馆祕阁本又募天下献书而取夏竦李巽家本下馆阁是正其文字今既镂板以传学官而臣等始预其是正又序其目録一篇曰周之六帝当四海分裂之时形势刼束毅然有志合天下于一而材足以有为者特文帝而已文帝召苏绰于稠人之中始知之未尽也卧与之言既当其意遂起并昼夜咨诹酬酢知其果可以断安危治乱之谋而诎已以听之考于书唯府兵之设敛千歳已散之民而系之于兵庻几得三代之遗意能不骇人视听以就其事而效见于后世文帝尝患文章浮薄使绰为大诰以劝而卒能变一时士大夫之制作然则势在人上而欲鼓舞其下者奚患不成虽然非文帝之智内有以得于已而苏绰之守外不诎于人则未可必其能然也以彼君臣之相遭非以先王之道而犹且恳恳以诱之言又况无所待之豪杰可易以蓄哉夫以徳力行仁所以为王霸之异而至于诎已任人则未始不同然而君能蓄臣者天下之至难传曰取人以身修身以道修道以仁盖道极于不可知之神而人有其质推之为天下国家之用者以其粗尔然非致其精于已则其粗亦不能以为人惟能自爱其身则内不欺其心外不蔽于物然后好恶无所作而尚何有已哉能无已始可以得已而足以揆天下之理知人之言而邪正无以廋其实尚何患乎论之不一哉于是贤能任使之尽其方而吾所省者以天下之耳目而小人不能託忠以诬君子又从而为之劝禁则小人忿欲之心已黜于冥冥之际君子乐以其类进而摩厉其俗凛然有耻君臣相与谋于上因敝以新法度而令驰骛于下者有忠信之守而无传㑹迁就之患则法度有拂于民而下不以情赴上者乎盖虚然后能受天下之实约然后能操天下之烦垂缨摄袵俯仰庙堂无为以应万几者致其思而已矣夫思之为王者事君臣一也势则异焉世独颂尧舜之无为而安知夫人主自宜无为而思则不可一日已也书曰思曰睿扬雄曰于道则劳其不然欤盖夫法善矣非以道作其人则不能为之守而民之多寡物之丰杀法度有视时而革者必待人而后谋则是可不致其思乎苟未能此而徒欲法度之革者是岂先王为治之序哉彼区区之周何足以议此徒取其能因一时君臣之致好犹足以见其效又况慨然行先王之道而得大有为之势乎是固不宜无论也良方序沈括予尝论治病有五难辨疾治疾饮药处方别药此五也今之视疾者唯候气口六脉而已古之人视疾必察其声音颜色举动肤理情性嗜好问其所为考其所行已得其太半而又徧诊人迎气口十二动脉疾发于五脏则五色为之应五声为之变五味为之偏十二脉为之动求之如此其详然而犹惧失之此辨疾之难一也今之治疾者以一二药书其服饵之节授之而已古之治疾者先知隂阳运历之变故山林川泽之窍发而又视其老少肥瘠贵贱居养性术好恶忧喜劳逸顺其所宜违其所不宜或药或火或刺或砭或风或液矫易其故常捭摩其性理搏而索之投机顺变间不容髪而又调其衣服理其饮食异其居处因其情变或治以天或治以人五运六气冬寒夏暑旸雨电雹鬼灵厌蛊甘苦寒暑之节从先胜复之用此天理也盛衰彊弱五脏异禀饮食异好循其所同察其所偏不以此一形彼不一不以一人例比衆人此人事也言不能传之于书亦不喻之于口其精过于承蜩其察甚于刻棘目不舍色耳不失声手不释脉犹惧其差也授药遂去而希其十全不其难哉此治疾之难二也古之饮药者煑炼有节饮啜有宜药有可以乆煑有不可以乆煑者有宜炽火有宜温火者此煑炼之节也宜温宜寒或缓或速或乗饮食喜怒而饮食喜怒爲用者有违饮食喜怒而饮食喜怒爲敌者此饮啜之宜也而水泉有羙恶操药之人有勤惰如此而责药之不效者非药之罪也此服药之难三也药之单用爲易知复用爲难知世之处方者以一药爲不足又以衆药益之殊不知药之有相使者有相反者有相合而性易者方书虽有使佐畏恶之性而古人所未言人情所不测者庸可尽哉如酒之于人饮之踰石而不乱者有濡咳则顚眩者漆之于人有终日搏漉而无害者有触之则疮烂者焉知他药人于人无似之者此禀赋之异也南人食猪鱼以生北人食猪鱼以病此风气之异也水银得硫黄而赤如丹得矾石而白如雪人之欲酸者无过于醋矣以醋为未足又益之以枨二酸相济宜甚酸而反甘巴豆善利也以巴豆之利为未足而又益之以大黄则其利反折蟹与柿尝食之而无害也二物相遇不旋踵而呕此色为易见味为易知呕利为大变故人人知之至于相合而之他藏致他疾者庸可易知邪如乳石之忌参术触者多死至于五石散则皆用参术此古人处方之妙而世人或未谕也此处方之难四也医诚艺也方诚善也用之中节也而药或非良其柰何哉橘过江而为枳麦得湿而为蛾鸡踰岭而黒鸜鹆踰岭而白月亏而蚌蛤消露下而蚊喙斥此形气之易知者也性岂独不然乎予观越人艺茶畦稻一沟一壠之异逺不能数歩则色味顿殊况药之所生秦越燕楚之相逺而又有山泽膏瘠燥湿之异禀岂能物物尽其所宜又素问説阳明在天则花实戕气少阳在泉则金石失理如此之论採掇者固未尝恤也抑又取之有早晚藏之有良苦风雨燥湿动有藁暴今之处药或有恶火者必日之而后咀然安知採藏之家不尝烘焙哉又不能必此辨药之难五也此五者大㮣而已其微至于言不能宣其详至于书不能载岂庸庸之人而可以易言医哉予治方最乆有方之良者輙异䟽之世之为方者称其治效尝喜过实千金肘后之类尤多溢言使人不复敢信予所谓良方者必目睹其验始着于篇闻不预也然人之疾如向所谓五难者方岂能必良哉一覩其验即谓之良殆不异乎刻舟以求遗劒者予所以注着其状于方尾疾有相似者庻几偶值云耳篇无次序随得随注以与人拯道贵速故不假乆伏待完也县法序吕惠卿天下之民事皆领于县则奉朝廷之法令而使辞讼简刑狱平㑹计当赋役均给纳时水旱有备盗贼不作衣食滋殖风俗敦厚必自县始然古之宦学皆有师法虽工官犹莫不然况于为数万户之县而当古一国之任独可以无法乎惠卿之有意于此也乆矣兹者出守大名当荐饥之后民卒流亡盗贼多有随宜应务粗亦竭愚复召畿内之知佐问其所以施设之方而监司部吏之历县道老民事者皆谘访焉既尽其所长矣于是又附以平日之所尝讲闻试用者爲法令词讼刑狱簿历造簿给纳灾伤劝课教化凡十门目曰县法以趣时便事宜与敇令合而易晓故不敢甚髙而文以其意与所学于先王者不异也故时及焉而其事多河北之风俗则以行之部内而已然恺悌君子有志乎民者亦所不爱也易传序程頥易变易也随时变易以从道也其爲书也广大悉备将以顺性命之理通幽明之故尽事物之情而示开物成务之道也圣人之忧患后世可谓至矣去古虽逺遗经尚存然而前儒失意以传言后学诵言而忘味自秦而下盖无传矣予生千余载之后悼斯文之湮晦将俾后人沿流而求源此传所以作也易有圣人之道四焉以言者尚其辞以动者尚其变以制器者尚其象以卜筮者尚其占吉凶消长之理进退存亡之道备于辞推辞考卦可以知变象与占在其中矣君子居则观其象而玩其辞动则观其变而玩其占得于辞不达其意者有矣未有不得于辞而能通其意者也至微者理也至着者象也体用一源显微无间观㑹通以行其典礼则辞无所不备故善学者求言必自近易于近者非知言者也予所传者辞也由辞以得意则在乎人焉春秋传序程頥天之生民必有出类之才起而君长之治之而争夺息导之而生养遂教之而伦理明然后人道立天道成地道平二帝而上圣贤世出随时有作顺乎风气之宜不先天以开人各因时而立政暨乎三王迭兴三重既备子丑寅之建正忠质文之更尚人道备矣天运周矣圣王既不复作有天下者虽欲倣古之迹亦私意妄为而已事之谬秦至以建亥为正道之悖汉专以智力持世岂复知先王之道也夫子当周之末以圣人不复作也顺天应时之治不复有也于是作春秋为百王不易之大法所谓考诸三王而不谬建诸天地而不悖质诸鬼神而无疑百世以俟圣人而不惑者也先儒之传曰游夏不能賛一辞辞不待賛也言不能与于斯耳斯道也惟颜子尝闻之矣行夏之时乗殷之辂服周之冕乐则韶舞此其准的也后世以史视春秋谓褒善贬恶而已至于经世之大法则不知也春秋大义数十其义虽大炳如日星乃易见也惟其微辞隐义时措从宜者爲难知也或抑或纵或与或夺或进或退或微或显而得乎义理之安文质之中寛勐之宜是非之公乃制事之权衡揆道之模范也夫观百物而后识化工之神聚衆材而后知作室之用于一事一义而欲窥圣人之用非上智不能也故学春秋者必优游涵泳黙识心通然后能造其微也后王知春秋之义则虽徳非禹汤尚可以法三代之治自秦而下其学不传予悼夫圣人之志不明于后世也故作传以明之俾后人通其文而求其义得其意而法其用则三代可复也是传也虽未能极圣人之藴奥庻几学者得其门而入矣羣居治五经序龚鼎臣夫五经道之源也人非专力探究虽百歳亦无至焉今之士人以世所谓明经者第习读其言应贡举比及得爵禄政事卒不谕经义故以传诵为己羞喜近功轻逺度率常抉剔其词引为章句自谓通经及语以道徳仁义皆若聋之于声瞽之于色其不能闻且见者如是予常病焉㑹邺郡陈子坚河南侯孝杰俱以儒名相与择士之秀者得孙髙二生各取一经以治之由是一室之中讲诵正醇仁义之言馥如椒兰天人之理邃如江海时发辨论铿然其声既而树程式凡十日互求传注所未至者以质问焉有不通者罚金以耻之庻乎鲜或暇逸而造乎极焉然孔子谓诗三百授之以政不达使于四方不能专对虽多亦奚以爲者诚爲颛愚者发尔善爲学者能诵且达于政而敏于对圣人之言爲不乖谬矣用是着其始且以勉于终云送焦千之序刘攽攽尝论郷举里选之法难全行于今自三代之盛诸侯列国与郡县不同及事乆逺不传且置不言夫东西汉之时贤士长者未尝不仕郡县也自曹掾书史驭吏亭长门干街卒游徼啬夫尽儒生学士为之才试于事情见于物则贤不肖较然故遭事不惑则知其智犯难不避则知其节临财不私则知其亷应对不疑则知其辩如此故察举易而贤公卿大夫自此出矣今时士与吏徒异物吏徒治文书给厮役戆愚无智贪诟无节乗间窥隙诡法求货笞傌僇辱安以为己物故无可以兴善者而儒生学士之居于郷里不过闭门养髙其外则游学四方以崇名誉然后可以出羣过人矣而欲法前世一使郡县议其行实而察举之固难矣前年天子袷祭宗庙施庆天下闵太平之时贤士有遗逸而不仕者因诏州郡推择上名于朝间一歳处士之应诏而至十三人果多游学成名者天子皆以礼接之馆于太学而使有司策问以经术之要当世之宜而爵命之皆得显名美仕焉几十三人吾所素识者焦君伯彊焦君伯彊介直好学数应进士举至礼部輙罢去时人皆叹惜之谓之遗逸不亦宜乎夫州郡推择之公也有司考试之明也方将为国得贤必且精心审虑抜士于千万岂其崇虚徇名苟得举逸民之称而已则夫十二人者吾虽未尽识之殆皆焦君之伦无疑于是焉使之从政治譬犹发敖仓以赒贫乏决江河以灌下湿沛然其有余矣然吾闻焦君之名在第三而他郡有辞礼命而不至者夫焦君之才既尽美矣况复有过其一二者乎彼辞礼命不至者又其故何哉彼以迎之致敬之礼未尽其数欤抑彼皆伊尹太公之俦至三聘而后幡然改立为太师然后载而与之归乎天下之大未可诬也吾甚慕之故于焦君之行乐道之焉送赵希道序潘兴嗣予少时以为天下功名惟慷慨魁垒之士能奋力以取之睥睨而举目优游而就歩则以为不若人矣既而熟视天下之士颠仆寒饿之际老死林谷之间未必尽非才而世之出于功名者或异是焉犹中疑而未决也则取史氏所载上下数千载泛滥而博求之然后知功名立者或偶于一时不必皆竒男子又有幸不幸也反而思之则缩缩然不得其所欲因取文王周公孔子之书颠倒散漫以观乎消息盈虚之际则豁然若有所得嗟乎始予之狂犹腾澜怒涛横流逆奔吞嗜百川乆之势旋气定平入于海虽蛟鱼百怪出没汹涌而不知所以汨乎其中盖予与希道别十有三年予之鋭气销铄顿挫如此而希道平时尤喜功名廓落敢言今乃为小官奔走数千里外宜其愤愤不得于心乃俛首低气视甔石焉不啻若千金之重岂其所徇者轻而无异于吾之説邪如无异于吾説则笃吾以自信如是功名之来也有余其去也无不足廼所谓幸不幸者豁然于胷中矣希道其勉之南丰集序王震南丰先生以文章名天下乆矣异时齿髪壮志气鋭其文章之慓鸷奔放雄浑瓌伟若三军之朝气勐兽之抉怒江湖之波涛烟云之姿状一何竒也方是时先生自负要似刘向不知以韩愈爲何如尔中间乆外徙世颇谓偃蹇不遇一时后生軰锋出先生泊如也晚还朝廷天下望用其学而属新官制遂掌书命于是更置百官旧舍人无在者已试即入院方除自填委占纸肆书初若不经意午漏尽授草院吏上马去凡除郎御史数十人所以本法意原职守而为之训敇者人人不同咸有新趣而衍裕雅重自成一家余时为尚书郎掌付制吏部一日得尽观始知先生之学虽老不衰而大手笔自有人也呜唿先生用未极其学已矣要之名与天壤相弊不可诬也客有得其新旧所着而裒録之者余因书其篇首云皇朝文鑑巻第九十皇朝文鑑皇朝文鑑卷第九十一皇朝文鑑巻第九十一序正䝉序范育仁皇训典序范祖禹熈宁太常祠祭揔要序杨杰仁宗御书后序陈师道茶经序陈师道中庸后解序吕大临进䇿序秦观杨州集序秦观集端图序秦观送李端叔赴定州序张耒正蒙序范育子张子校书崇文未伸其志退而寓于太白之隂横渠之阳潜心天地参圣学之源七年而道益明徳益尊着正䝉书数万言而未出也间因问答之言或窥其一二熈宁丁巳歳天子召以爲礼官至京师予始受其书而质问焉其年秋夫子复西归殁于骊山之下门人遂出其书传者浸广至其疑义独无从取正十有三年于兹矣痛乎微言之将絶也友人苏子季明离其书为十七篇以示予昔者夫子之书盖未尝离也故有枯株睟盘之説然斯言也岂待好之者充且择欤特夫子之所居也今也离而为书以推明夫子之道质万世之传予无加损焉尔惟夫子之为此书也有六经之所未载圣人之所不言或者疑其盖不必道若清虚一大之语适将取訾于末学予则异焉自孔孟没学絶道䘮千有余年处士横议异端间作若浮屠老子之书天下共传与六经并行而其徒侈其説以为大道精微之理儒家之所不能谈必取吾书为正世之儒者亦自许曰吾之六经未尝语也孔孟未尝及也从而信其书宗其道天下靡然同风无敢置疑于其间况能奋一朝之辩而与之较是非曲直乎哉子张子独以命世之宏才旷古之絶识参之以博闻强记之学质之以稽天穷地之思与尧舜孔孟合徳乎数千载之间闵乎道之不明斯人之迷且病天下之理泯然其将灭也故为此言与浮屠老子辩夫岂好异乎哉盖不得已也浮屠以心为法以空为真故正䝉辟之以天理之大又曰知虚空即气则有无隐显神化性命通一无二老子以无为为道故正䝉辟之曰不有两则无一至于谈死生之际曰轮转不息能脱是者则无生灭或曰乆生不死故正䝉辟之曰太虚不能无气气不能不聚而为万物万物不能不散而为太虚夫为是言者岂得已哉使二氏者真得至道之要不二之理则吾何为纷纷然与之辩哉其为辩者正欲排邪説归至理使万世不惑而已使彼二氏者天下信之出于孔子之前则六经之言有不道者乎孟子常勤勤辟杨朱墨翟矣若浮屠老子之言闻乎孟子之耳焉有不辟之者乎故予曰正䝉之言不得已而云也呜唿道一而已亘万世穷天地理有易乎是哉语上极乎髙明语下渉乎形器语大至于无间语小入于无联一有窒而不通则于理为妄故正䝉之言髙者抑之卑者举之虚者实之碍者通之衆者一之合者散之要之立乎大中至正之矩天之所以运地之所以载日月之所以明鬼神之所以幽风云之所以变江河之所以流物理以辨人伦以正造端者微成能者着知徳者崇就业者广本末上下贯乎一道过乎此者淫遁之狂言也不及乎此者邪诐之卑説也推而放诸有形而准推而放诸无形而准推而放诸至动而准推而放诸至静而准无不包矣无不尽矣无大可过矣无细可遗矣言若是乎其极矣道若是乎其至矣圣人复起无有间乎斯文矣元祐丁卯歳予居太夫人忧苏子又以其书属余为之叙泣血受书三年不能为一辞今也去丧而不死尚可不为夫子言乎虽然爝火之微培塿之尘恶乎助太阳之光而益太山之髙乎盖有不得黙乎云尔则亦不得黙乎云尔门人范育谨序仁皇训典序范祖禹臣窃以语圣人之徳必以甚盛者为称观先王之治必以所多者为尚尧以仁舜以孝禹以功文王以文皆其甚盛者也夏之政忠商之政质周之政文皆其所多者也三代以后其徳不极其治不纯然而亦必有盛多者焉汉孝文之恭俭唐太宗之功烈考之三王抑其次也惟我有宋受天眷命太祖无心于有天下而神器归之至仁如天神武不杀终舍其子以授大圣尧舜传贤不是过也太宗继文海内为一真宗守成治致太平至于仁宗当胜残去杀之运制礼作乐之㑹光有天下四十二年宋兴以来享国最乆修身于一堂之上而置天下于太山之安端拱于法宫之中而跻一世于仁寿之域舟车所通日月所照无思不服威灵在天既三十年仁深泽厚沦浃海㝢流风未息故老犹存穷山窟穴之氓言之则流涕被髪左祍之俗闻之则稽首用能光大累圣无前之烈恢建后嗣无穷之基昔周公作无逸本之太王王季以及文王追配三宗四人廸哲多称文王之徳以劝成王取其可以为法者也汉自髙祖至于肃宗非无贤君而汉世之治独称孝文唐自髙祖至于宣宗亦非无令主而唐世之治独称太宗皆取其子孙可守以为成宪也洪惟本朝祖宗以圣继圣其治尚仁而仁宗得其粹焉古者史为书以劝戒人君唐史官呉兢作正观政要仁宗时命史臣编三朝寳训神宗时亦论次两朝之事陛下又命臣以神宗之训上继五朝以备迩英进读日陈于前考自三代以来未有六圣相承其徳克类者也恭惟仁宗言为谟训动为典则实守成之规矩致治之凖绳臣谨録天禧以来讫于嘉祐五十年之事凡三百十有七篇为六巻名其书曰仁皇训典以助睿览庶有万一之补焉元祐八年正月日臣祖禹昧死谨上熈宁太常祠祭揔要序杨杰国朝歳祀天地五方帝神州宗庙大明夜明太社太稷太一九宫腊蜡爲大祀文宣武成风师雨师先农先蚕五龙爲中祀寿星灵星中霤马祭司寒司中司命司民司録爲小祀凡太常典礼乐少府共服器光禄共酒齐黍稷果实醯醢将作共明水明火太府共香币大仆共牛羊司农共豕爼有司应命人或爲之骚然熈宁四年冬诏以诸寺监祠事隷于太常所以肃奉神之礼也太常初置主簿杰首被命至局之日寺监羣吏各执故习惘然不知祭事之聫事杰廼集诸司所职为旁通图一巻以示之于是上知其纲下知其目大事从其长小事则专达郊庙羣祀焕然易明有司百执各扬其职职事相聫罔不修举命曰熈宁太常祠祭揔要云仁宗御书后序陈师道人皆有所好其上胜之其次任之其下藴崇之也惟至人无好有所好者同于人也神文圣武皇帝其好之与人同其胜之与人异同以为徳异以为法迩声色而欲不胜礼寳珠玉而利不胜义时游田而逸不胜度故其在位四十余年而四方百物无所损益顾好飞白书明䆫净几时一为之以侈其好于是将相宗戚家有藏焉臣不知书不能颂其美而窃有所叹也凡蓺不滞古则徇今滞古则舍己而就规矩徇今则略法而逐世好故其弊君臣争名而祸乱从之臣窃窥观皇帝㑹法而忘世㑹理而忘法故工拙偏正不足论也所谓有其道而进于技者王者之于蓺盖如此彭城王氏世为贵将故其家有传焉其从孙万寿主簿臣有基以皇帝所书六大字以示臣臣盖望而知之也臣不知书然望而知之者臣以理得之也臣惟皇帝却天下之好而留神翰墨乃帝者之懿徳来世之伟闻而臣实惧焉臣闻故老言当斯之时二府百吏内宗外姻下逮近习莫不好书夫士大夫阿主之好而为书未害于政而臣惧小人因书以进也故君子于其所好又有慎焉臣惟皇帝之知此故世无其传而臣之愚不得不惧也茶经序陈师道陆羽茶经家传一巻毕氏王氏书三巻张氏书四巻内外书十有一巻其文繁简不同王毕氏书繁杂意其旧文张氏书简明与家书合而多脱误家书近古可考正月七之事其下亡乃合三书以成之録爲二篇藏于家夫茶之着书自羽始其用于世亦自羽始羽诚有功于茶者也上自宫省下迨邑里外及戎夷蛮狄賔祀燕享预陈于前山泽以成市商贾以起家又有功于人者也可谓智矣经曰茶之否臧存之口诀则书之所载犹其粗也夫茶之爲蓺下矣至其精微书有不尽况天下之至理而欲求之文字纸墨之间其有得乎昔者先王因人而教同欲而治凡有益于人者皆不废也世人之説曰先王诗书道徳而已此乃世外执方之论枯藁自守之行不可羣天下而居也史称羽持具饮李季卿季卿不为賔主又着论以毁之夫蓺者君子有之徳成而后及所以同于民也不务本而趋末故业成而下也学者谨之中庸后解序吕大临中庸之书学者所以进徳之要本末具备矣既以浅陋之学为诸君道之抑又有所以告诸君者古者宪老而不乞言宪者仪刑其徳而已无所事于问也其次则有问有答问答之间然犹不愤则不启不悱则不发又其次有讲有听讲者不待问也听者不至问也学至于有讲有听则师益勤而道益轻学者之功益不进矣又其次讲而未必听有讲而未必听则无讲可也然朝廷建学设官职事有不得已者此不肖今日为诸君强言之也诸君果有听乎无听乎孔子曰古之学者为己今之学者为人为己者必存乎徳行而无意于功名为人者必存乎功名而未及乎徳行若后世学者有未及乎为人而济其私欲者多矣今学圣人之道而先以私欲害之则语之而不入道之而不行如是则教者亦何望哉圣人立教以示后世未尝使学者如是也朝廷建官设科以取天下之士亦未尝使学者如是也学者亦何心舍此而趋彼哉圣人之学不使人过不使人不及喜怒哀乐未发之前以为之本使学者择善而固执之其学固有序矣学者盖亦用心于此乎则义礼必明徳行必修师友必称乡党必誉仰而上古可以不负圣人之传付达于当今可以不负朝廷之教飬世之有道君子乐得而亲之王公大人乐闻而取之与夫自轻其身渉猎无本徼幸一旦之利者果何如哉诸君有意乎今日之讲犹有望焉无意则不肖今日自为譊譊无益不几乎侮圣言者乎诸君其亦念之哉进策序秦观臣闻春则仓庚鸣夏则蝼蝈鸣秋则寒蝉鸣冬则雉鸣此数物者微眇矣然其候未至则寂寞而无闻既至则日夜鸣而不已何则隂阳之所鼓动四时之所感发气变于外则情廹于中虽欲不鸣不可得也淮海小臣不闻庙堂之议帷幄之谋独耳剽目采颇知当世利病之所以然者尝欲输肝胆效情素上书于北阙之下则又念身非谏官职非御史出位犯分重烦有司之诛隐忍逡廵而不敢发幸陛下发徳音下明诏大臣任举贤良方正能直言极谏之士将修祖宗故事而亲策于廷鸣唿此亦愚臣效鸣之秋也輙忘踈贱条其意之所言者为三十篇以献惟陛下财择焉其目曰以意寓言以言寓文示变化之所终始使天下晓然知之作国论瑟不鸣二十五絃各以其声应毂不运三十辐各以其力旋黙则治语静则制动作主术急不极则缓不生缓不极则急不成一愤一起如环无端作治势二篇以地为险山川是资以兵为险不厌通达作安都自信者不避嫌自许者不求合倚而容之绩乃可底作任臣二篇衆贤聚于本朝姦人之所不利巧为诋诬以幻羣听作朋党二篇鸟有鳯鱼有鲲超絶之材宜见阔略作人材杨墨塞路孟氏所攘申商崛兴莫或汝遏作法律二篇得与失为邻利与害同门非至精莫之能分作论议二篇爵禄者所以砺世磨钝科条品目其可不悉作官制二篇善治水者以四海为壑善治财者以天地为资国之大计于是乎在作财用二篇料敌之虚实若别牛马应变之仓卒如数一二非有道之士不能作将帅以寡覆衆来如风雨去如絶絃作竒兵美言可以市三寸之舌胜百万之师作辨士机㑹之来间不容髪匪龟匪镜其能勿失作谋主心不治则神扰气不飬则精丧治心飬气其术自得作兵法愚民弄兵依阻山谷销亡不时或为大衅作盗贼三篇党项微种盗我灵武逾八十年天诛不迄作边防三篇东西为纬南北为经识者执综而文成其详在彼其畧在此作序篇杨州集序秦观杨州集者大夫鲜于公领州事之二年始命教授马君希孟採诸家之集而次之又搜访于境内简编碑板亡缺之余凡得古律诗洎箴赋合二百二篇勒为三巻号扬州集云按禹贡曰淮海惟扬州彭蠡既潴三江既入震泽底定而周礼职方氏亦称东南曰扬州其山镇曰㑹稽其泽薮曰具区江曰三江浸曰五湖则三代以前所谓扬州者西北剧淮东南距海江湖之间尽其地自汉已来既置刺史于是称扬州者往往指其刺史所治而已盖西汉刺史无常治东汉治历阳或徙寿春又徙曲阿魏亦治寿春或徙合肥呉治建业西晋后魏后周皆因魏东晋宋齐梁陈皆因呉惟宋尝以建业爲王畿而东扬州爲扬州东扬州者㑹稽也隋以后皆治广陵繇是言之凡称扬州者东汉指历阳或寿春或曲阿中原自魏至周指寿春或合肥江左自呉至陈指建业或㑹稽隋唐五代乃指广陵广陵在二汉时尝爲呉国江都国广陵郡宋爲南兖州北齐爲东广州后周爲呉州唐初亦爲䢴州其为扬州自隋始也繇是言之凡称呉国江都广陵南兖东广呉州䢴州者皆今之扬州也此集之作自魏文帝诗已下在当时虽非扬州而实今之广陵者皆取之其非广陵而当时为扬州者皆不复取至扬子云箴本约禹贡为辞则广陵自在其中固不得而不録也既成公又属观推表废兴迁徙之迹而究其端使夫览之者有攷焉集瑞图序秦观熈宁九年燕国邵舜文与诸弟持其先君之丧于宜兴数月有双瓜生于后圃后二年又生紫芝三双桃双莲各一凡六物于是乡之耆老闻而叹曰邵氏其兴乎何其瑞之多也舜文因集六物者而图之号集瑞图云余谓万物皆天地之委和而瑞物者又至和之所委也至和之气磅礴氤氲而不已则必发见于天地之间其精者盖已为盛徳为尊行为豪杰之材其浮沉而下上者则又为景星庆云甘露时雨醴泉芝草连理之木同颕之禾而栖翔游息乎其中者则又为鳯凰麒麟神马灵龟之属晔乎光景色象之异也蔼乎华实臭味之殊也卓乎形声文章之无与及也于是指以为瑞焉繇是言之世之所谓瑞者乃盛徳尊行魁竒之才所钟和气之余者耳邵氏之祖考既以潜徳隐行见推乡闾至舜文彦瞻端仁又以文学収科第弟兄相继有闻于时而诸子森然皆列于英俊之域则是至和之气钟于其家乆矣宜其余者发为草木之瑞也昔杨寳得王母使者白环四枚而寳生震震生秉秉生赐赐生彪凡四世为三公以往推今即邵氏六物之瑞岂徒生而已夫盖有应之者矣送李端叔赴定州序张耒耒为儿童从先人于山阳学官始见端叔为诸生耒虽未有知意已相亲后几二十年端叔罢官四明道楚耒又获见耒时已孤端叔弔我悲怀如骨肉后凡再遇于京师今其再也然端叔每别数年一见其论议益竒名誉益髙今朝廷士大夫相与称説天下士屈指不一二必曰吾端叔也元祐八年苏先生守定武士愿从行者半朝廷然皆不敢有请于先生而苏先生一日言于朝请以端叔佐莫府苏先生之位未能进退天下士故用子如此然其意可知也耒苏公门人之下列也其亲慕端叔不足恠庚午耒卧病城南门无犬鸡昼卧愔愔端叔尝夜过我以烛视我面目见病有间喜动词色访覔毉药以至无恙我之道艺无取名誉不振端叔独拳拳如此何也然端叔与余外家通谱于我舅行也岂其出于此非耶八年十月过我告以将北求余言为赠行余在交游中已号为多言其敢有爱于子为今中国患者西北二虏也狙伺我乆矣西小而轻故为变易北大而重故为变迟小者疥癣大者痈疽也自比方罢兵中国直信而不问君臣不以挂于口而虑于心者数十年矣吾知其故诚知骄虏之不能弃吾之重币也有司如故事歳时发币车马出门而此顾无事矣凡为是説者谓非虏情则不可然人度量相逺未可以十百计也世固有得一金而喜者何必金帛数十万亦有得国于人而不厌者数十万金帛未足赖也往赵元昊未反时中国不为备御犹今日之信北也一旦不逊中国震动视其治军立国骄逆悍鸷岂特河陇间一羌酋也吾安能复以羇縻其父祖者制蓄之哉且雄杰之才未尝絶于世不在中国必在夷狄髙皇帝以气吞中原之雄而冒顿张于匈奴髙帝终无以困之魏灭蜀晋灭吴大敌已尽而符石骛于中国祖宗芟夷僭乱天下听顺无复偃蹇而乆之元昊叛于羌自是以来又数十年矣耒闻今北边要郡有城隍不修器械苦恶屯戍单寡然跬歩强敌而人不惧者诚信之也枭鸱不鸣要非祥也豺狼不噬要非仁也见其不鸣谓之孔鸾见其不噬待以犬马吁亦过矣定武虏冲也其容有悔乎耒顷在洛阳与刘几者语边事几老将也谓余曰比见诏书禁边吏夜饮此曹一旦有急将使输其肝脑而平日禁其为乐为今役者不亦难乎夫椎牛酾酒丰犒而休飬之非欲以醉饱为徳所以増士气也耒闻定武异时从军吏士丰乐豪盛而今燕豆䟽恶终日受飨腹犹枵然官吏贫窭有愁苦无聊之心且朝廷既委所当费而不爱矣将军重兵临方面天子属以何事而与持筹小吏日夜计口腹之赢此何为者也真能遂不费一钱才得几何哉子从辟以佐帅军事与有责矣挟端叔之学问词章而从苏先生如决大川而放之海是则余无以赞子矣皇朝文鑑巻第九十一皇朝文鑑皇朝文鑑卷第九十二皇朝文鑑巻第九十二序送秦少章赴临安簿序张耒捕鱼图序晁𥙷之离骚新序晁补之送田承君序邹浩孙莘老易传序游酢论语解序谢良佐赵氏金石録序刘跂㤗山秦篆谱序刘跂新校楚辞序黄伯思送秦少章赴临安簿序张耒诗不云乎蒹葭苍苍白露为霜夫物不受变则材不成人不渉难则智不明季秋之月天地始肃寒气欲至方是时天地之间凡植物出于春夏雨露之余华泽充溢支节美茂及繁霜夜零旦起而视之如战败之军巻旗弃鼓褁疮而驰吏士无人色岂特如是而已于是天地闭塞而成冬则摧败拉毁之者过半其为变亦酷矣然自是弱者坚虚者实津者燥皆歛藏其英华于腹心而各效其成深山之木上挠青云下庇千人者莫不病焉况所谓蒹葭者乎然匠石操斧以游于林一举而尽之以充栋梁桷杙轮舆輹辐巨细强弱无一不胜其任者此之谓损之而益败之而成虐之而乐者是也吾党有秦少章者自余为太学官时以其文章示余愀然告我曰惟家贫奉命于大人而勉为科举之文也异时率其意为诗章古文往往清丽竒伟工于举业百倍元祐六年及第调临安主簿举子中第可少乐矣而秦子每见余輙不乐余问其故秦子曰余世之介士也性所不乐不能为言所不合不能交饮食起居动静百为不能勉以随人今一为吏皆失已而惟物之应少自偃蹇祸悔响至异时一身资飬于父母今则妇子仰食于我欲不为吏亦不可得自今以往如沐漆而求解矣余解之曰子之前日春夏之草木也今日之病子者蒹葭之霜也凡人性惟安之求夫安者天下之大患也迁之为贵重耳不十九年于外则归不能覇子胥不奔则不能入郢二子者方其羇穷忧患之时隂益其所短而进其所不能者非如学于口耳者之浅浅也自今吾子思前之所为其可悔者衆矣其所知益加多矣反身而安之则行于天下无可惮者矣能推食与人者尝饥者也赐之车马而辞焉者不畏徒歩者也苟畏饥而恶歩则将有苟得之心焉为害不既多乎故陨霜不杀者物之灾也逸乐终身者非人之福也元祐七年仲春十一日书捕鱼图序晁补之古画捕鱼一巻或曰王右丞草也纸广不充幅长丈许水波渺弥洲渚隐隐见其背岸木葭菼向揺落草萋然始黄天惨惨云而风人物衣裘有寒意盖画江南初冬欲雪时也两人挽舟循涯一人篙而下之三人巾帽袍帯而骑或马或驴寒峙肩拥袖者前扬鞭顾后揽辔语袂翩然者僮负囊尾马背而荷若拥鼻者三人屈竹为屋三童子踞而起大网一童从旁出者缚竹跨水上一人立旁维舟而下有笱者方舟而下四人篙而前其舟坐若立者两童子曵方罟行水间者缚竹跨水上一人巾而依蘧蒢坐沉大网旁笱屈竹为屋缚竹跨水上童子跪而起大网者一人屈竹为屋前有瓶盂可见者篙者桨者俛下罩者三人皆笠方舟载大网行且渔两儿两盖依蘧蒢坐有巾而出网中得者操楫一人缚竹跨水上顾而语前有盃盂者方舟载大网出网中得者缚竹跨水上两儿沉大网旁维艓者两人篙其舟甚力有帷幙坐而济若妇人可见者方舟依渚一人篙一人小而三童子若饮食若寐前有盃盂者一人推苇间童子俛而曵循厓者人物数十许目相望不过五六里若百里千里右丞妙于诗故画意有余世人欲以语言粉墨追之不似也常忆楚人云帝子降兮北渚目渺渺兮愁予袅袅兮秋风洞庭波兮木叶下引物连类谓便若湖湘在目前思顷时歳晚道呉江如此渔者男子妇女童稚舟楫梁笱网罟罾罩纷然在江其业亷而事佚故无市㕓争利意此与画二大夫去国其色无别恨奚以异元祐元年四月二十日李希孝出之欲模写无善工乃借韩退之序画人物意识之颍川晁补之序离骚新序晁补之先王之盛时四诗各得其所王道衰而变风变雅作犹曰达于事变而怀其旧俗旧俗之亡惟其事变也故诗人伤今而思古情见乎辞犹诗之风雅而既变矣孟子曰王者之迹熄而诗亡然则变风变雅之时王迹未熄诗虽变而未亡诗亡而后离骚之辞作非徒区区之楚事不足道而去王迹逾逺矣一人之作奚取于此也盖诗之所嗟叹极伤于人伦之废哀刑政之苛而人伦之废刑政之苛孰甚于屈原时邪国无人原以忠放欲返幸君之一悟俗之一改也一篇之中三致志焉与夫三宿而后出昼于心犹以为速者何异哉世衰天下皆不知止乎礼义故君视臣如犬马则臣视君如国人而原一人焉被䜛且死而不忍去其辞止乎礼义可知则是诗虽亡至原而不亡矣使后之为人臣不得于君而热中者犹不懈乎爱君如此是原有力于诗亡之后也此离骚所以取于君子也离骚遭忧也终窭且贫莫知我艰北门之志也何辜于天我罪伊何小弁之情也以附益六经之教于诗最近故太史公曰国风好色而不淫小雅怨诽而不乱若离骚者可谓兼之矣其义然也又班固叙迁之言曰大雅言王公大人徳逮黎庶小雅讥小已之得失其流及上所言虽殊其合徳一也司马相如虽多虚辞滥説然要其归引之于节俭此亦诗之风谏何异扬雄以谓犹骋郑卫之音曲终而奏雅不已戏乎固善推本知之赋与诗同出与迁意类也然则相如始爲汉赋与雄皆祖原之歩骤而独雄以其靡丽悔之至其不失雅亦不能废也自风雅变而爲离骚至离骚变而爲赋譬江有沱干肉爲脯谓义不出于此时异然也传曰赋者古诗之流也故怀沙言赋橘颂言颂九歌言歌天问言问皆诗也离骚备之矣盖诗之流至楚而爲离骚至汉而爲赋其后赋复变而爲诗又变而爲杂言长謡问对铭賛操引苟类出于楚人之辞而小变者虽百世可知故参取之曰楚辞十六巻旧録也曰续楚辞二十巻曰变离骚二十巻新録也使夫縁其辞者存其义乘其流者反其源谓原有力于诗亡之后岂虚也哉若汉唐以来所作非楚人之绪则不録送田承君序邹浩熈宁元丰间外部贵人争违义以示宠其视天家之赤子甚于蒿莱芟夷焚燎极其力而后已盖所谓矢匠惟恐不伤人者遂使覆露之恩輙逗遛不下于是谏官御史森森在廷噤不敢出一语为社稷计况分职其部中者乎其胁于名分相与影响固不足深责其慷慨建明屹如勍敌压之以山丘而首不屈骇之以雷霆而色不变知保吾赤子以对扬天命而已可不谓贤哉仆所得者二人其一扬州江都令罗适见而得之者也其一信州弋阳令董敦逸闻而得之者也呜唿天下几路列郡几城绾铜章以据百里者几人仆勤勤访焉不满三数其难矣哉又罗公之在江都也其始邑人固有欲杀之者矣在左右固有毁之者矣邻封固有嗤之者矣未几嗤之者自媿其不能也毁之者不觉誉言出其口也欲杀之者日惧其不乆留也相率图其像筑室而祠之皆承君作尉时熟于听览且尝信眉抵掌为仆剧谈恨不与为僚者也承君贯古今每笑俗儒贵耳而贱目今治西河也肯舍江都之所得而逺慕卓鲁乎苟思民有赴愬而不获伸甚于子之沉下僚而持衡者不察也思民有窘于衣食之谋甚于子之待次而无以自裕也思民有流离荡析而不安其居甚于子之侍老携㓜往返千万里也将见异时报政不独踵继于罗公又与西门豹史起相望无愧怍焉邑之士果有文学如子夏者乎仆知其为子作颂果有行义如叚干木者乎仆知其启户持谒愿交于下风子之祖子方果不昧亦且隂自喜曰吾苖裔有人孙莘老易传序游酢易之为书该括万有而一言以蔽之则顺性命之理而已隂阳之有消长刚柔之有进退仁义之有隆汚三极之道皆原于一而㑹于理其所遭者时也其所託者义也其所致者用也知斯三者而天下之理得矣斯理也仰则着于天文俯则形于地理中则隐于人心而民之迷日乆不能以自得也㝠行于利害之域而莫知所向圣人有忧之此易之所为作也伏牺象之而八卦成文王重之而六爻具周公系之辞仲尼训其义自伏牺至于仲尼则易之书不遗余㫖矣盖将领天下于中正之涂而要于时措之宜也居则观象而玩辞动则观变而玩占以研心则虑精以应物则事举天且助之人且与之而何凶咎之有故曰是兴神物以前民用又曰因贰以济民行此四君子之用心也孙公莘老少而好易常以是行已亦以是立朝或进或退或语或黙或从或违皆占于易而后行也晚而成书辞约而㫖明义直而事核又将与学者共之盖亦先圣之所期岂徒为章句以自名家而已此先生传易之意也学者宜以是观之论语解序谢良佐天下同知尊孔氏同知贤于尧舜同知论语书弟子记当年言行不诬也然自秦汉以来开门授徒者不过分章析句尔魏晋而降谈者益稀既不知读其书谓足以识圣人心万无是理既不足以知圣人心谓言能中伦行能中虑亦万无是理言行不类谓为天下国家有道亦万无是理君子于此盍阙乎盖溺心于浅近无用之地聪明日就彫丧虽欲读之顾不得其门而入也圣人辞近而指逺辞有尽指无穷有尽者可以索之于训诂无穷者要当㑹之以神譬诸观人佗日识其面今日见其心在我则改容更貎矣人则犹故也为是故难读今试以读此书之法语诸君焉勿以为浅近而忽勿以为太髙而惊勿以为简我而分且怒勿以为妄诞而直不信圣人之言不可以训诂形容其微意今不复撰次成文直以意之所到辞达而已矣盖此书存于世论其切于用而收近效则无之与道家使人精神专一之学西方见性之説并驾争衡孰全孰驳未易以口舌争也谈天语命伟辞雄辩使人可骇可慕曾不如庄周列御冦曼衍之言笼络万象葩华百出读之使人亹亹不厌曾不如班马雄深雅健之文正名百物分辨六气区味别性可以愈疾引年曾不如黄帝歧伯之对问神农之药书可以资听讼折狱可以饰簿书期㑹曾不如申韩之刑名陶冶尘思模写物态曾不如颜谢徐庾流连光景之诗以至神恠卜相之书书数博奕之技其皆可玩获售于人而此书乃一无有也欲使敏秀豪俊之士留精神于其间几何其不笑且受侮与邈乎希声一唱而三叹谁其听之淡乎无味酒元而爼腥谁其嗜之虽家藏人有不委尘埃者几希矣余昔者供洒扫于河南夫子之门仅得毫釐于句读文义之间而益信此书之难读也盖不学操缦不能安弦不学博依不能安诗不学杂服不能安礼惟近似者易入也彼其道髙深溥博不可涯涘如此傥以童心浅智窥之岂不大有迳庭乎方其物我太深胷中矛㦸者读之谓终身可行之恕诚何味方其胁肩谄笑以言餂人者读之谓巧言令色宁病仁未能素贫贱而耻恶衣恶食者读之岂知饭䟽食饮水曲肱而枕之未妨吾乐注心于利未得而已有颠㝠之患者读之孰信不义之富贵真如浮云过此而往益髙深矣可胜数哉是皆越人视秦人之肥瘠也惟同声然后相应惟同气然后相求是心与是书声气同乎不同乎宜其卒无见也是书逺于人乎人逺于书乎盖亦勿思尔矣能反是心者可以读是书矣孰能脱去凡近以游髙明莫为婴儿之态而有大人之器莫为一身之谋而有天下之志莫为终身之计而有后世之虑不求人知而求天知不求同俗而求同理者乎是人虽未必中道然其心当广矣明矣不杂矣其于读是书也能无得乎当不惟念之于心必能体之于身矣油然内得难以语人谓圣人之言真不我欺者其亦自知而已矣岂特虑思之效乃力行之功至此盖书与人互相发也及其乆也习益察行益着知视听言动盖皆至理声气容色无非妙用父子君臣岂人能秩叙仁义礼乐岂人能强名心与天地同流体与神明为一若动若植何物非我有形无形谁其间之至此盖人与书相忘也则向所谓辞近而指逺者可不信乎宜其贤者识其大者不贤者识其小者好恶取舍之相辽也学者傥以此言为可信则亦何逺之有以谓无隐乎尔则天何言哉夫子之言性与天道不可得而闻也以谓有隐乎尔则四时行焉百物生焉夫子之文章可得而闻也是岂真不可得而闻哉诗云鸢飞戾天鱼跃于渊此天下之至显圣人恶得而隐哉所谓无行而不与二三子者也上天之载无声无臭此天下之至赜圣人亦恶得而显哉宜其二三子为有隐乎我者也知有隐无隐之不二者舍此书其何以见之哉知有隐无隐之不二者岂非闳博明允君子哉诸君可无意于斯乎赵氏金石録序刘跋东武赵明诚徳夫家多前代金石刻倣欧阳公集古所论以考书传诸家同异订其得失着金石録若干巻别白抵捂实事求是其言斤斤甚可观也昔文籍既繁竹素纸札转相誊写弥乆不能无误近世用墨版模印便于流布而一有所失更无别本是正然则誊写模印其为利害之数略等又前世载笔之士所见所闻与其所传不能无同异亦或意有轩轾情流事迁则遁离失实后学欲窥其罅搜抉证验用力多见功寡此雠校之士抱椠怀鈆所以汲汲也昔人欲刋定经典及医方或谓经典同异未有所伤非若医方能致寿夭陶景亟称之以为名言彼哉卑陋一至于此或讥邢邵不善雠书邢曰误书思之更是一适且别本是正犹未敢曰可而欲以思得之其讹有如此者惟金石刻出于当时所作身与事接不容伪妄皎皎可信前人勤渠郑重以遗来世惟恐不逺固非以为夸而好古之士忘寝废食而求常恨不广尔岂专以为玩哉余登泰山覩秦相斯所刻退而按史迁所记大凡百四十有六字而差失者九字以此积之诸书浩博其失胡可胜言而信书之人守目所见知其违戾犹弗能深考猥曰是碑之误其殆未之思乎若乃庸夫野人所述其言不雅驯则望而知之直差易耳今徳夫之藏既甚富又选择多善而探讨去取雅有思致其书诚有补于学者亟索余文爲序窃获附姓名于篇末有可喜者于是乎书泰山秦篆谱序刘跋史记载秦始皇帝及二世皆行幸郡县立石刻辞令世传泰山篆字可读者唯二世诏五十许字而始皇刻辞皆谓已亡莫可复见宋丞相莒公镇东平日遣工就泰山模得墨本以庆历戊子歳别刻新石亲作后序止有四十八字欧阳文忠公集古録亦言友人江邻几守官奉髙亲到碑下才有此数十字而已余以大观二年春从二三乡人登泰山宿絶顶首访秦篆徘徊碑下其石埋植土中髙不过四五尺形制似方而非方四面广狭皆不等因其自然不加磨砻所谓五十许字者在南面稍平处人常所抚搨故士大夫多得见之其三面尤残缺蔽闇人不措意余审观之隐隐若有字痕刮摩垢蚀试令摸以纸墨渐若可辨自此益使加工摸之然终意其未也政和三年秋复宿岳上亲以氊推从事校之他本始为完善盖四面周围悉有刻字总二十二行行十二字字从西面起以北东南为次西面六行北面三行东面六行南面七行其末有制曰可三字复转在西南稜上毎行字数同而每面行数乃不同如此广狭不等居然可见其十二行是始皇辞其十行是二世词以史记证之文意皆具计其缺处字数适同于是泰山之篆遂成完篇宋欧阳二公初未尝到惟凭工匠所説无足怪人多以二公爲信故亦不复详閲余既得墨本并得碑之形象制度以归亲旧闻之多求访问倦于屡报乃爲此谱大凡篆字二百二十有二其可读者百四十有六今亦作篆字书之其毁缺及漫灭不可见者七十有六以史记文足之注其下谱成揭壁间乆幽沉晦之迹今遂历然秦至无义不足论然李斯小篆古今所师经千三百有余歳而复彰兹可尚也如亲逺黎史作亲廵逺方黎氏金石刻作刻石着作休嗣作世听作圣陲作垂体作礼昆作后则又史家差误皆当以碑为正其曰御史大夫者大夫也庄子曰且而属之大夫卫宏曰古文一字两名因就注之史记于瑯瑘台刻石备列从臣名氏余家所收瑯瑘残字亦有五夫字然则夫从一大因不复重出欤新校楚辞序黄伯思汉书朱买臣传云严助荐买臣召见説春秋言楚辞帝甚说之王褒传云宣帝修武帝故事徴能为楚辞者九江被公等楚辞虽肇于楚而其目盖始于汉世然屈宋之文与后世依放者通有此目而陈説之以为唯屈原所着则谓之离骚后人效而继之则曰楚辞非也自汉以还文师词宗慕其轨躅摛华竞秀而识其体要者亦寡盖屈宋诸骚皆书楚语作楚声纪楚地名楚物故可谓之楚辞若些只羗谇蹇纷侘傺者楚语也顿挫悲壮或韵或否者楚声也沅湘江澧修门夏首者楚地也兰茝荃葯蕙苹蘅者楚物也率若此故以楚名之自汉以还去古未逺犹有先贤风㮣而近世文士但赋其体韵其语言杂燕粤事兼夷夏而亦谓之楚辞失其指矣此书既古简册迭传亥豕帝虎舛午甚多近世秘书晁监美叔独好此书乃以春明宋氏赵郡苏氏本参校失得其子伯以叔予又以广平宋氏及唐本与太史公记诸书是正而伯思亦以先唐旧本及西都留监博士杨建勲及洛下诸人所藏及武林呉郡椠本雠校始得完善文有殊同者皆两出之案此书旧十有六篇并王逸九思为十七而伯思所见旧本乃有扬雄反骚一篇在九叹之后与九思共十有八篇而王逸诸序并载于书末犹古文尚书汉本法言及史记自序汉书叙传之体骈列于巻尾不冠于篇首也今放此録之又太史公屈原列传班固离骚传序论次灵均之事爲详故编于王序右方陈説之本以刘勰辩验骚在王序之前论世不伦故绪而正之而天问之章辞严义密最爲难诵柳柳州于千祀后独能作天对以应之深宏杰异析理精博而近世文家亦难遽晓故分章辨事以其所对别附于问庶几览者莹然知子厚之文不苟爲艰深也自屈原传而下至陈説之序又附以今序别爲一巻附十通之末而目以翼骚云至于屈原行之忠狷文之正变事之当否固昔贤之所详仆可得而略之也皇朝文鑑卷第九十二皇朝文鑑皇朝文鑑卷第九十三皇朝文鑑卷第九十三论君臣论徐铉持权论徐铉师臣论徐铉劝农论髙钖断论田钖原古贾同原祭郑褒原孝陈尧君臣论徐铉君人者推赤心以接下者也臣人者推赤心以事上者也上下交感政是以和故大易之义在上者其道下降在下者其道上行则曰天地交泰上者自居其上下者自居其下则曰天地不交否然则为上而下降甚易为下而上达甚难何者君人者其势足以行人之道其贵足以显人之徳其冨足以聚人其义足以感人贤人君子望景而归之理自然也苟不逆之可矣又况于礼致之者哉故齐桓之徳薄也犹能使管仲受执寗戚扣角况圣君乎此易之效也人臣者在贫贱之中处踈逺之地有上下之隔有左右之蔽自媒则有暗投之患因人则无苟合之誉礼秩之不足则不肻进也况不礼之哉故以仲尼之圣懐救世之心歴聘七十而不一遇况常人乎此难之效也然则士之失君所䘮者冨贵耳庄老吏隠于陵躬耕商皓采芝君平卖卜未失其所以为士也君之失士或䘮既安之业或败垂成之功纣踣于京厉流于彘鲁哀奔吴项羽屠裂则失其所以为君也圣帝明王鉴其若此故屈已以下士推诚以接物轩辕问道于下风唐尧求贤于侧陋周公吐餐于白屋汉祖辍洗于布衣况朝廷之臣乎夫朝廷之臣位有前后任有小大至于君臣之分诚心所感其揆一也诗曰嗟我懐人寘彼周行卿士大夫各居其位所谓周行也言周行之中皆所懐之人也书曰汝则有大疑谋及乃心谋及卿士谋及庻民大疑大政也庶民犹与焉况羣臣乎此治世之主至公之义也世之衰也踈公卿而亲近习惮君子而狎佞人亲而狎之也以为腹心踈而惮之也以为仇敌于是政出于羣小而责及于大臣如此而不乱未之有也君子之事上也近之不敢佞逺之不敢怨受命无二虑临难无苟免小人之事上也远之则憾近之则比受命则顾望临难则幸生人君不能熟察也以为我之所亲彼亦尽忠我之所踈彼亦懐贰于是听鉴惑于外精神汨于中及乱之来也小人无忘生之节君子非死难之所楚灵殒于干谿二世弑于望夷而莫之救也其所由者自私与自胜也自私故慙与君子言自胜故惮与君子言此小人所以易见亲君子所以易见踈也夫亡国非无贤臣乱主非独坐于堂上也用心之不一也书曰一哉王心诗曰淑人君子其仪一兮人君用心一则贤臣知所从矣持权论徐铉天下所以奉者君也君之所以尊者权也权者非他也赏罚而已矣赏公则当善而为善者进矣罚公则当恶而为恶者退矣若然则君子在位小人在野而权不在公室者未之有也中才之君知赏罚之权不可失而不知所以守之之道欲人之懐已也则必赏自我出欲人之畏已也则必罚自我行此乱之本也老子曰为者败之执者失之赏罚者受之于先王行之于有司人君正其本遏其淫而已苟自爲之而自执之其与㡬何尚书数尧之徳曰聪明文思及其举舜也则四岳师钖尧曰予闻如何朕其试哉夫尧既闻舜之行贤犹待四岳举然后登用此则赏不必已出也周公作万代之典设三听之法衆听则杀之衆疑则赦之此则罚不必已出也汉髙祖气吞羣雄威振海外然而不敢以私忿诛季布不敢以私惠赏丁公秦始皇亲治庶务以衡石自程羣臣莫得专任而秦汉之成败岂不明哉然则赏罚在于公不在于自执必矣魏晋已降创业之君才略冠世功勲震主既当失政之代遂践数终之运后世人君惩其若是故憎疾胜已诛锄髙名所谓同归于乱者也昔楚荘王谋事而当羣臣莫能及退而有忧色曰楚国之大而羣臣莫吾及吾国其亡乎此所以饮马于河也汉髙祖自谓不如三杰而能用之所以有天下也梁武在雍州时破魏将王肃得其巾箱书见魏帝手勑曰吾闻萧衍善用兵勿与闘其威名如此及其为帝也乃用临川王宏贞阳侯明为将在竟陵府时与谢朓王融之俦齐名及其为帝也乃用陆验石珎为心膂何者患其失权贪其易制曽不知亡国之衅始基于此也夫权者非谓其强臣专政王命不行前邀九钖后征殊礼也盖人君有偏听焉有偏好焉偏听则朋党有所附矣偏好则姧邪有所入矣朋党势固姦邪在侧人主以不闻过为贤不违命为治如是则赏罚者朋党之所为而假手于人主矣当时之人知其如此亦且弃正义而事朋党背公室而向私门非徒竞利且以避害然则权安在哉后魏孝明时衞士数千人焚领军张彞宅杀其父子朝廷惧以为乱也止诛八人余遂释之髙欢时在民间闻而叹曰乱之始也乃散家财招集亡命卒移魏祚魏人不知失权之始在乎孝明及髙氏执政方云禄去公室不亦晚乎诚令人君用法公共接下均一善善而能用之恶恶而能去之不以己之私妨天下之义虽复体非圣贤盖亦思过半矣呜唿斯道也甚易知甚易行甚易效而鲜能行者盖夫疑信之际贪旦夕之便因循僶俛以至政隳势败而自不之知也传曰失之毫釐差以千里岂虚言哉师臣论徐铉至大者天必配以地至明者日必配以月至刚者阳必配以隂至尊者君必配以臣君臣之义与天地并者也君之有臣也所以教其知匡其不逮扶危持颠献可替否其任大矣故君失之臣得之臣失之君得之上下相维乃无败事非徒承其使令供其喜怒而已故曰师臣者王友臣者霸书曰能自得师者王谓人莫已若者亡自三皇已来莫不由斯而致者也衰世之君闇于大道嘉言美事掠归于已䛕臣佞妾从而成其过曰生杀废置国之利器必出自一人不当为人臣所教呜唿斯甚不然也夫往古之事不可言已其世近而昭然者请以汉祖明之髙祖奋布衣取天下功侔三代享祚四百可谓盛矣其举事之始驻军于陈留则郦食其之谋破武关入咸阳则张良之策还定三秦则韩信之计为义帝缟素则董公之説出兵宛叶则郑忠之画破垓下则三王之力及其成功则髙祖享帝王之业数子获人臣之禄岂为人臣所教者不能为帝王乎故髙祖曰吾不如三杰而能用之所以得天下也及太宗文皇帝力行王道天下已平喟然叹曰魏征教我功业如此夫二帝者皆用忠贤之谋以建三五之业归功臣下而其道愈光老子曰功成而不居夫唯不居是以不去此之谓也昔魏武帝使夏侯渊守汉中蜀先主用法正之计破汉中杀渊等魏武闻之曰吾知玄徳不辧此必为人之所教斯言之失也史论之备矣魏武雄杰之主犹有斯论况常人哉夫为国譬用兵焉大将将十万之衆举千乘之国有坐筹制胜者有摧锋杀敌者有先登陷垒者及其成功则元帅之功也今使元帅兼此数者而独论功可乎夫君人出令臣下唯知奉行则役夫竖子可为卿相何必劳于求贤哉呜唿斯道之不明乆矣明达君子可无思乎可无思乎劝农论髙钖劝农者古典也国家嵗以举之然则劝之道不在劝乎时以耕时以种时以收获也在于知其病而去之耳夫农之病者由乎隳于制度也制度隳则下得以僣上是故宫室无常规服玩无常色器用无常宜饮食无常味四者偕作于是竒伎淫巧出焉浮薄浇诡骋焉业専于是者货易于是者利甚厚于农矣农虽日劝之岂有益哉凡民之情所急者利利苟有取假严刑法以毒之民亦不顾其罪而趍之矣利苟无取假垂仁惠以抚之民亦不知其恩而背之矣非民爱其罪而恶其恩盖所乐者利也于今之农其利甚寡农家之利田与桑也田之所出者谷帛夫以垦之妇以蚕之力竭气衰方见谷帛谷帛之价轻重不常农家出则其价轻入则其价重轻重之弊起于时也时底于稔谷帛多矣征租不取焉农乃易其多以赴征租故有轻而出时遇于凶谷帛逋矣赋歛互取焉农乃完其通以供赋敛故有重而入稔既轻出凶又重入则田桑之人腹之食身之衣亦已悬矣敢言于利乎所谓病之深也且务竒伎淫巧浮薄浇诡业専于是者货易于是者不苦于体不疲于神皆坐而获利焉即如彫一寸之金镂一寸之玉比谷之价有几也文一尺之绮饰一尺之纨比帛之价有几也既金玉绮纨与谷帛之价不侔又无凶稔轻重之弊食以之具衣以之余以此则谁肯勤于农哉若使雕镂不如耕凿文饰不如经织寳谷如金玉贵帛如绮纨必见溥天之下有男皆执于耒耜有女皆务于杼轴必无旷土无游民何者衆之利薄农之利厚也若欲劝于农先思去于病若欲去于病先思举于制度制度举则俾下无以僣上上之宫室之规使下不得宅焉上之服玩之色使下不得衣焉上之品用之宜使下不得举焉上之饮食之味使下不得荐焉则竒伎淫巧浮薄浇诡业専于是者尽息矣制度既举病自然去病既去农不劝而自劝也何烦嵗举古典哉断论田钖谋虑者断之始也勇敢者断之用也若谋虑未甚精成败未尽见情伪未洞知而不忍欲利欲胜之意不忍小忿小耻之心卒然奋发自谓决断斯乃刚忽而趣败也安得谓之断哉若谋虑已精成败已见情伪已审而犹疑事或未济尚忧理之未尽犹豫于大难惶惑于临机本谋乱而不能坚守始虑挠而不能必行是谓无断也噫排大难济大事立大功垂大名皆由于断也陷大恶致大乱隳大功失大事亦由于断也盖谋熟而后断则大功大名随之而兴矣智浅而言断则大恶大乱亦随之而陷矣昔桀恶日盈汤徳日新干戈未举成败之数先定也汤乃勃兴应天顺人一战而克遂自诸侯而爲万乘主斯则汤之智虑已精成败已见而果敢于断也其次商纣纵虐而文王之徳素积于民民心归周乆矣一旦武王法成汤之举师次牧野风裂旗斾武王震恐以爲天意未从遽思中辍唯太公独排衆意以爲必克是则武王之断未侔于太公洎秦灭六国威名雄迹信有英断长㦸巨铩销爲金狄圣谋国典焚爲煨烬将以弱诸侯之兵也将以愚天下之民也若是果断自谓超三王迈五帝然而陷大恶致大乱失大位得非断于强暴而不断于仁信乎由是知有断于威武也有断于为仁也有断于用贤也有断于贞介也许由弃尧之禅让伯夷絶周之蔬粟是断于贞介也管蔡流言周公诛之大义灭亲之断自周公始也龙逄比干以谏而死是断于为忠也伊霍废黜由己是断于为大节也燕王用乐生虽谤书盈箧而委任愈坚此则断于用人也项籍勇杰不能终用范增所以霸王之业卒为汉有岂非无断于推心乎世祖单骑入铜马之军人人相悦悦其推心也唐太宗之初颉利控弦者二十万临于渭滨太宗单骑隔水责之戎人畏伏下马谢罪于时臣僚进谏以为轻敌上曰国家初定若是之弱即生戎心所谓智畧周通而决断果敢也汉祖数项羽之罪而弩矢窃发责敌之罪颇类太宗然为飞镞所中若万一不幸即汉祖之断有余而料敌之智或浅也有以见楚子投袂而起孟明焚舟而前是皆幸而成功岂是善谋而能断哉夫智与断在乎兼备也若差之毫釐失之千里使汉祖从郦生之言断而不疑则功业无因而济矣使太宗从髙祖之言疑而不断则家国无因而变矣今之论者皆以韩信不从蒯通之言谓之无断钖以为韩信不断于为忠而犹豫思乱以取诛灭也何哉当蒯通説时其心不回谓受汉恩深不忍叛也及其功髙而疑生势逼而猜起不能坚守初志卒与陈豨谋乱何始于忠而终于逆盖无断于忠节也非无㫁于逆乱也诗所谓鲜克有终其是谓乎亦犹孝景始用晁错之言从之如顺流将削七国之封弱枝而强本一旦七国共叛遽听袁盎之言诛错以谢七国错既诛而乱不息岂非孝景无断于用人而反惑䜛诬之言哉若成与败但思一决而不图始终慨然自谓决断不其谬欤故管仲不死子纠之难非无断也非其死所也晋宣得巾帼之赠不敢出战非无断也战未便也是知智计明然后决断则事无不济矣原古贾同古者故也自我而上皆故也傅説曰事不师古以克永世匪説攸闻然则呜唿师之执也曰古犹今也人之所以率古而言事者取于衆也取于衆则所见长矣自我而上皆古也自我而上一世也以一世而窥千世则何法而不有焉择而用之何用而不长焉是知师古者非师其年也师其衆也周公于是考三代而制礼乐焉孔子于是祖述尧舜而修六经焉师于衆而执其中也曰尧舜而上牺农黄帝之道不足法邪曰否非不足法也不能法也夫锦绮之为衣岂不美哉而为天下者不用之而用布帛以其能足于天下也周孔之道万世不能易足于万世者也贤者及之不贤者失之而无能过之者犹失之者也故周孔之道如衡夫衡物轻于权则不能起权权轻于物则不能胜物唯权与物称然后衡正曰然则牺农黄帝亦圣人也何以不为之中焉曰时未也圣人则欲自然也不得已而后有作焉事之既生为之制宜而节度之谓之礼可以长世用之谓之经夫礼经者起于薄薄尽而后酌于厚薄之间谓之中而民未及薄安得教之薄乎曰圣人亦知其后必薄乎曰知曰知则何为不先为之中邪不乆之厚何有焉曰圣人恶其教人之薄也道之至薄则臣杀其君子杀其父乌得使之预知其弑君弑父邪由是而言一日之厚不可不有也曰然则何以知后世不可易也曰以治乱之极而知之也曰何以知治乱之极也曰以力与欲知之也何以言之曰力者有常者也欲者无常者也以无常之欲不已则力竭力竭则欲止欲止则乱极也不止则民斯尽矣自古而今未有尽民之乱也止则缓力而蠲欲不已则欲尽欲尽则力全力全则治极理所以然也终而始之上自有物下迄无穷吾知其不能也已原古原祭郑褒先王之设祭祀所以礼天地而事祖宗报本而反始贵诚而尚徳也尊卑有异制牲币有异数上可以兼下下不可以僣上王者继天为子故郊以享帝孝以承业庙以事先诸侯守土地之官宗庙之外得以祭境内之名山大川卿大夫而下臣于人无敢越祭祖祢而已是以神不临非祭人不祀非鬼季孙旅于泰山孔子非之谓冉有曰汝弗能救与不独非于季氏而又罪于其臣楚昭王疾卜曰河为祟其大夫请祷之王曰余虽不徳河非获罪言非其地故也遂不祭孔子美之曰楚子其知大道乎今之世道士之教则曰天地神祗祭之则获福延年矣浮图之教则曰天地神祇祭之则获福延年矣人心惧祸而乐福闻其説谁能拒之川奔而壑赴自庶民而上嵗或一祭或再祭或三四而不止焉祀典之设因民事非为己也有天下然后祭天地有土地然后祭山川敢有僣拟罪不细矣法寛而不禁斯可惧也弃民而为己如可求之彼秦汉之君殚四海之产勤于神仙其卒有获乎彼为天子不由先王之礼而从道士之説神犹不飨况庶民而上僣于礼而诬于神神其临哉其传萌拆于秦汉枝蔓于晋宋齐梁之间迨今百千嵗根深蔕固牢不可拔世之人习熟于闻见为之而不思今闻有正其説必以为狂惑之人呜唿祭法壊矣曰如之何而止之曰不以法理其无可奈何原孝陈尧立身之谓道本道之谓孝上自天子下至于庶人未有不由而立也呜唿爲孝之道是因乎心者焉孝有小大性有能否君子小人亦各存其分也圣人之教布在方策不敢毁伤存其始也立身行道要其终也居必诚其心游必择其方然后谨以温凊之礼慎以饮食之节起居进退罔怫其志善事几谏劳必无怨至于爱敬之道乃天性也无忽天性以慢人纪斯可钖其类而不匮也世之愚者知其孝乎而不知所以爲也越礼以加敬轻生以致养且曰亲之疾弗瘳者子之肌可疗焉乃折体断股密寘于味苟亲之夀幸而未尽而或生也则乡里神其事以为孝之感乃闻之于州县闻之于天子官给其赐以优之然后传之于后人旌之于门闾率土之民向之而思其効者矣嗟乎风俗之移人也而官其事者遂以之自赏俾蚩蚩者知其室而不知其户也逾墻钻穴而迨殒乎命且亲之忧必以疾也非疾而自刑是致其忧者也予曰毁不灭性死生之际尚或存也苟居疾以剥肤由味而䘮躯则所谓陷之于不义者也禽之相食尚曰无有安在为人父母而食其子者乎古之孝以感者多矣犹是者未知觌焉且民之耳目乌知所谓圣人之道在乎谕之而已既谕之且制之俾为孝之民诚其心而不诚其名爱其生而不爱其赐始于一邑迨于一郡然后天下之民可率之以道也斯之谓王化之基人伦之本可不急乎皇朝文鑑卷第九十三皇朝文鑑皇朝文鑑卷第九十四皇朝文鑑卷第九十四论封建论廖偁洪范论廖儞近名论范仲淹晁错论文彦博本论欧阳脩朋党论欧阳脩爲君难论上欧阳脩爲君难论下欧阳脩封建论廖儞柳子厚为封建论以短封建者诚以周之亡由立诸侯之过也故曰周之失在制不在政又云诸侯各专其国继世而理其人之贤不肖不可知而民之理乱亦不可察也又云诸侯世禄在位各据其地则天下虽有圣贤者生无以立于天下如子厚之论是盖知其末而不知其本知其末而不知其本故以封建为非以封建爲非故曰封建非圣贤之意也势也又云汤武之所以不去封建者因其力以得天下故不去也此亦见子厚之惑者也夫事有得失理有是非固不易也偁谓诚圣贤之立封建者道也非势也周之乱天下非制失也失在政也又谓天下诸侯虽専国继世而理亦不能乱也虽世禄在位亦不能妨天下之圣贤也又谓汤武之不去封建者实以封建者古之常道也非因其力以取天下而不去也且夫圣贤之立制度皆取法于天地而节制于人使人悉得其所耳当生人之初万物屯䝉而莫知其所以理易云天造草昧宜建侯而不宁是也是封建者圣人所以理民之达道观三代封建之制因地制民因民制禄使大不至于难制小不至于无頼是故如身使臂臂使指上下相制罔有不顺则封建者固因人之利而为之也夫所谓势者乃不得已之辞也岂有取法天地节制于人而曰不得已哉以此为势则天下孰不为势是则君臣父子夫妇长㓜之分皆势也何止于封建而已乎偁故曰封建者道也非势也且封建之制地有差等禄有多少礼乐器物各有分限是故下者不可上少者不可多降者不可升无者不可有执是而行虽世未有乱者也若地不必有差等禄不必有多少礼乐器物不必有分限下者不必下少者不必少降者不必降无者不必无则未有不乱者也观周世之末然矣岂制之失乎是盖失其政而然也且三代之盛则非不封建也而不闻乱何封建利于三代之初而不利于三代之末乎是盖政存与政失之谓也使周末之天子执文武成康之法而不失则文武成康之时也又安得有问鼎射王之事当夷王而后礼乐征伐天子不能有也安得诸侯不为逆设使虽不封建未有不大乱者也偁故曰周之乱在失政也且夫诸侯者奉天子之法以理其国也动静进退莫不由天子也是故山川神祗有不举者爲不恭不恭者君削以地宗庙有不顺者爲不孝不孝者君绌以爵变礼易乐者爲不从不从者君流革制度衣服者爲叛叛者君讨夫然则天下诸侯莫敢不爲善也五国爲属属有长十国爲连连有帅三十国爲卒卒有正二百一十国爲州州有伯天下八州各以其属属天子之吏吏以治伯伯以理正正以理卒卒以理帅帅以理长长有不善则帅举之帅有不善则卒举之卒有不善则正举之正有不善则伯举之伯有不善则吏举之上下相制虽有不肖者固不敢爲不善矣设有为者则流矣讨矣而不存之于天下也夫然则天下无不善矣偁故曰虽専国继世而不能为乱也且圣贤之用与不用系乎在上者也在上果其人则能用之果非其人则不能用之此事之固然者也当三代之时不闻有圣贤不居其位当三代之季然后圣贤有不用者则是用与不用系于上明矣彼封建者亦所以待圣贤者也安得反妨圣贤哉当圣贤不用之时乃封建失制之时也曰天子之法不必行诸侯之恶不必绌是故天下各据其地而圣贤弃矣观其然夫岂在于封建是诚制乱之罪也偁故曰虽世禄在位不能妨圣贤圣贤之于天下必主之者愍世之乱然也固不以得天下为利也若以汤武不去封建为因其力以得天下则是汤武苟于得天下也孔子以汤武为仁人乎孔子以为仁人则汤武之不苟得可知也且圣贤之心唯欲利后世益天下苟事有利益者虽死焉为之也若封建果不利天下益后世则去之以利益乎天下后世矣又岂肯因而不革况封建者以天下为公也而守宰者示天下以私也封建者与天下共天下守宰者欲以独制天下为心公私之道昭昭矣而公私之义固有差矣偁故曰汤武之不去封建者盖古之常道也非因其力而不去之也且子厚不究天子之法乱而使诸侯叛反以封建为周之失制不究法不乱则不善莫由在位反以继世不肖致乱为患不究升贤绌不肖为当世常法而反以圣贤不立为虑不究圣贤立法制必取法天地而利人反以立封建为势不究圣贤之心无所苟反以汤武不去封建为利其力偁故曰子厚之论封建知其末而不知其本也虽然子厚以封建为非者以守宰为是故也以守宰为是者无他乃曰有罪得以绌有能得以奨朝拜而不雠夕斥之矣夕拜而不雠朝斥之矣又云汉知孟舒于田叔得魏尚于冯唐闻黄霸之明审覩汲黯之简靖使汉室尽封侯王则孟舒魏尚之术莫得施黄霸汲黯之化莫得行明谴而道之拜受而退已违矣下令而削之谛交约从之谋周于同列矣呜唿若是者子厚果大不明其本也以是为是则岂封建之世有罪者不得而绌乎有能者不得而升乎朝拜而不雠夕不能斥之乎夕拜而不雠朝不能斥之乎若有罪不绌有能不升法制不能拘者皆已乱之世也已乱之世无不失也何止于封建哉已乱而罪之何异恶桀纣之不道而责汤武嫉商均之不肖而非尧舜也于理顺乎虽然子厚止知汉之封侯王而不知古之封建也止知汉之封侯王则宜所谓明谴而道之拜受而退已违矣下令而削之谛交约从之谋周于同列也若古之封建固不至是三代之封建凡天下四海九州州二百一十国在夏商则百里极矣国凡有五等五等之国制度不同同出于天子者也古之一大国止今之一郡耳是故其力易制其患易救固未有能为乱者也汉之封侯王则一侯王之地如古之大国数十则汉岂行封建之法哉乃汉自为之法非封建之法也若以汉自为之法而疑古封建为短是由以溺咽之故欲去舟与食者也岂封建果非哉而又孟舒魏尚黄霸汲黯之辈当三代之时不啻千万辈在卿大夫之列安得谓在封建之世则不得伸其才术岂数子者之才能为太守而不能为他哉而子厚固以为封建则能用之不知意之若何也呜唿是非得失之理明明若是又何曲为之言也偁非好辨也庶圣人之道少有明耳洪范论廖偁箕子之叙洪范云鲧陻洪水汨陈其五行天乃不畀洪范九畴彝伦攸斁鲧则殛死禹乃嗣典天乃钖禹洪范九畴彛伦攸叙孔安国传其言云天与禹洛出书神龟负文而出列于背有数至于九禹遂因而第之以成九类偁观安国之意诚谓洪范之书出于天者也禹之所得乃天与之也故云洛出书神龟负文而出洎班固撰五行志又引刘歆之言亦云禹得洛书神龟之文而后知洪范偁案洪范皆人事之常而前古之达道也前古之达道皆出于圣人者也伏牺而前偁不可得而知也伏牺而下至于尧舜观其事未有不法天行道以理天下使皇王之徳被于兆人而足以仪法千古则洪范者固前贤之所启也岂得在禹方受之于天哉若洪范之书出于洛而神龟负之以授于禹则是洪范者果非人之所能察也自禹而上果未之闻于世也若果非人之所能察而世果未之闻则五行五事八政五纪皇极稽疑庶征福极之事不闻于尧舜而上也今验五行五事八政五纪皇极稽疑庶征福极之义自伏牺而下未有不由之者则洛出龟负以授于禹得爲可乎虽然安国刘歆班固所以云者诚惑于箕子所谓天钖故也是亦不知天道之説也夫凡所谓天道诚亦在于人耳顺于天乃天道之与也不顺于天乃天道之不与也书云天之歴数在汝躬顺道之谓也又云啇罪贯盈天命诛之不顺道之谓也其洪范者天下之达道也圣人之所履而凶人之所不及也鲧有凶徳于天下而达道诚不可得也故箕子云天乃震怒不畀洪范九畴禹有圣徳于天下之达道固行之也故箕子云天乃钖禹洪范九畴诸儒不达于此以皇天震怒不畀洪范九畴即谓天果祕之而不与天乃钖禹洪范九畴即谓天果授而与之斯实不明箕子之意也若诸儒所论天之歴数在汝躬是必亲受歴数于天也天命诛之必亲受僇于天也何不然之甚乎偁以为洪范者出于前圣之心也而后之为君者苟能务蹈圣徳未有不受洪范于天者也自三五已降有道者皆受于天所以然者天下之达道天之常道也行之则受之于天矣诸儒又云洪范九畴禹次而类之又云洛书本文凡六十五字此又足恠矣虽然欲成其伪能无辞乎诸儒既有洛出龟负之谊则宜其云也于此呜唿圣人之道不得其传诚可痛矣或曰然则洪范之篇所以録之者箕子也以武王之问故遂以洪范之道録而为书亦由周仪二礼皆古之达礼也周公録之以成书耳近名论范仲淹老子曰名与身孰亲庄子曰为善无近名此皆道家之训使人薄于名而保其真斯人之徒非爵禄可加赏罚可动岂为国家之用哉我先王以名为教使天下自劝汤解网文王葬枯骨天下诸侯闻而归之是三代人君已因名而重也太公直钩以邀文王夷齐饿死于西山仲尼聘七十国以求行道是圣贤之流无不渉乎名也孔子作春秋即名教之书也善者褒之不善者褒之不善者贬之使后世君臣爱令名而劝畏恶名而慎矣夫子曰疾没世而名不称易曰善不积不足以成名然则为善近名岂无伪邪臣请辩之孟子曰尧舜性之也三王身之也五覇假之也后之诸侯逆天暴物杀人盗国不复爱其名者也人臣亦然其姓本忠孝者上也行忠孝者次也假忠孝而求名者又次也至若简贤附势反道败徳弑父叛君惟欲是从不复爱其名者下也人不爱名则虽有刑法干戈不可止其恶也武王克商式商容之闾释箕子之囚封比干之墓是圣人敦奨名教以激劝天下如取道家之言不使近名则岂复有忠臣烈士为国家之用哉晁错论文彦博臣读汉史晁错之策云五帝神圣其臣莫能及故自亲事臣谓错之言乖谬颇甚因试论之夫易之干曰天道也君道也坤曰地道也臣道也天地既位君臣之象着矣君臣交济邦家之治隆矣而错乃云臣不及君故自亲事然则古之圣帝明王安用辅相而致治乎所谓五帝者尧舜为圣之优故仲尼删诗书则断自唐虞为万世法二典之载尧则有命羲和为天地四时之官允釐百工庶绩咸熙舜则命禹平水土弃为稷官契作司徒臯陶作士垂为共工益为朕虞伯夷秩宗䕫典乐龙纳言皆选于衆而后用其人各任以职且云佥曰汝谐慎柬之至也所以百工允釐熙帝之载如此则尧舜果自亲事乎仲尼曰舜何为哉端拱正南面而已错所谓自亲事岂非乖谬乎若后之人君谓错言为是乃以一身一心两耳两目独任自用以周天下之万务岂不殆哉又将使厥后自圣无复察迩言好问之裕仲尼云一言几于䘮邦者谓人莫已若则错之言亦几于兹乎臣故着论深切以明之庶几有所补益本论欧阳修佛法为中国患千余嵗世之卓然不惑而有力者莫不欲去之已尝去矣而复大集攻之暂破而愈坚扑之未灭而愈炽遂至于无可奈何是果不可去邪盖亦未知其方也夫医者之于疾也必推其病之所自来而治其受病之处病之中人乘乎气虚而入焉则善医者不攻其疾而务养其气气实则病去此自然之効也故救天下之患者亦必推其患之所自来而治其受患之处佛为夷狄去中国最逺而有佛固己久矣尧舜三代之际王政修明礼义之教充于天下于此之时虽有佛无由而入及三代衰王政缺礼义废后二百余年而佛至乎中国由是言之佛所以爲吾患者乗其缺废之时而来此其受患之本也补其缺修其废使王政明而礼义充则虽有佛无所施于吾民矣此亦自然之势也昔尧舜三代之爲政设爲井田之法籍天下之人计其口而皆受之田凡人之力能胜耕者莫不有田而耕之歛以什一差其征赋以督其不勤使天下之人力皆尽于南畒而不暇乎其他然又惧其劳且怠而入于邪僻也于是为制牲牢酒醴以养其体弦匏爼豆以悦其耳目于其不耕休力之时而教之以礼故因其田猎而爲蒐狩之礼因其嫁娶而为婚姻之礼因其死而为䘮祭之礼因其饮食羣聚而为乡射之礼非徒以防其乱又因而教之使知尊卑长㓜凡人之大伦也故凡养生送死之道皆因其欲而为之制饰之物采而文焉所以悦之使其易趣也顺其情性而节焉所以防之使其不过也然犹惧其未也又为立学以讲明之故上自天子之郊下至乡党莫不有学择民之聪明者而习焉使相告语而诱劝其愚堕呜唿何其备也盖尧舜三代之为政如此其虑民之意甚精治民之具甚备防民之术甚周诱民之道甚笃行之以勤而被于物者洽浸之以渐而入于人者深故民之生也不用力乎南畒则从事于礼乐之际不在其家则在乎庠序之间耳闻目见无非仁义礼乐而趣之不知其倦终身不见异物又奚暇夫外慕哉故曰虽有佛无由而入者谓有此具也及周之衰秦并天下尽去三代之法而王道中絶后之有天下者不能勉强其为治之具不备防民之渐不周佛于此时乗间而出千有余嵗之间佛之来者日益衆吾之所为者日益壊井田最先废而兼并游堕之姦起其后所谓蒐狩婚姻䘮祭乡射之礼凡所以教民之具相次而尽废然后民之姦者有暇而为佗其良者泯然不见礼义之及已夫姦民有余力则思为邪僻良民不见礼义则莫知所趣佛于此时乘其隙方鼓其雄诞之説而牵之则民不得不从而归矣又况王公大人往往倡而敺之曰佛是真可归依者然则吾民何疑而不归焉幸而有一不惑者方艴然而怒曰佛何为者吾将操戈而逐之又曰吾将有説以排之夫千歳之患徧于天下岂一人一日之可为民之沈酣入于骨髓非口舌之可胜然则将奈何曰莫若修其本以胜之昔战国之时杨墨交乱孟子患之而专言仁义故仁义之説胜则杨墨之学废汉之时百家并兴董生患之而退修孔氏之道故孔氏之道明而百家息此所谓修其本以胜之之效也今八尺之夫被甲荷㦸勇盖三军然而见佛则拜闻佛之説则有畏慕之诚者何也彼诚壮佼其中心茫然无所守而然也一介之士眇然柔懦进趋畏怯然而闻有道佛者则义形于色非徒不为之屈又欲驱而絶之者何也彼无佗焉学问明而礼义熟中心有所守以胜之也然则礼义者胜佛之本也今一介之士知礼义者尚能不为之屈使天下皆知礼义则胜之矣此自然之埶也朋党论欧阳修臣闻朋党之説自古有之惟幸人君辨其君子小人而已大凡君子与君子以同道为朋小人与小人以同利为朋此自然之理也然臣谓小人无朋惟君子则有之其故何哉小人所好者禄利也所贪者财货也当其同利之时暂相党引以为朋者伪也及其见利而争先或利尽而交踈则反相贼害虽其兄弟亲戚不能相保故臣谓小人无朋其暂为朋者伪也君子则不然所守者道义所行者忠信所惜者名节以之修身则同道而相益以之事国则同心而共济终始如一此君子之朋也故为人君者恒当退小人之伪朋用君子之真朋则天下治矣尧之时小人共工驩兠等四人为一朋君子八元八凯十六人为一朋舜佐尧退四凶小人之朋而进元凯君子之朋尧之天下大治及舜自为天子而臯䕫稷契等二十二人并列于朝更相称美更相推让凡二十二人为一朋而舜皆用之天下亦大治书曰纣有臣亿万惟亿万心予有臣三千惟一心纣之时亿万人各异心可谓不为朋矣然纣以亡国周武王之臣三千人为一大朋而周用以兴后汉献帝时尽取天下名士囚禁之目为党人及黄巾贼起汉室大乱后方悔尽解党人而释之然已无救矣唐之晚年渐起朋党之论及昭宗时尽杀朝之名士或投之黄河曰此辈清流可投浊流而唐遂亡矣夫前世之主能使人人异心不为朋莫如纣能禁絶善人为朋莫如汉献帝能诛戮清流之朋莫如唐昭宗世然皆乱亡其国更相称美推让而不自疑莫如舜之二十二臣舜亦不疑而皆用之然而后世不诮舜爲二十二人朋党所欺而称舜爲聪明之圣者以能辨君子与小人也周武之世举其国之臣三千人共爲一朋自古爲朋之多且大莫如周然周用此以兴者善人虽多而不猒也夫兴亡治乱之迹爲人君者可以鉴矣爲君难论上欧阳修语曰爲君难者孰难哉盖莫难于用人夫用人之术任之必专信之必笃然后能尽其材而可共成事及其失也任之欲专则不复谋于人而拒絶群议是欲尽一人之用而先失衆人之心也信之欲笃则一切不疑而果于必行是不审事之可否不计功之成败也夫违衆举事又不审计而轻发其百举百失而及于祸败此理之宜然也亦有幸而成功者人情成是而败非则又从而赞之以其违衆为独见之明以其拒谏为不惑羣论以其偏信而轻发为决于能断使后世人君慕此三者以自期至其信用一失而及于祸败则虽悔而不可及此甚可叹也前世为人君者力拒羣议専信一人而不能早悟以及于祸败者多矣不可以偏举请试举其一二昔秦符坚地大兵强有衆九十六万号称百万蔑视东晋指为一隅谓可直以气吞之耳然而举国之人皆言晋不可伐更进互説者不可胜数其所陈天时人事坚随以强辨折之忠言谠论皆沮屈而去如王勐苻融老成之言也不听太子宏少子诜至亲之言也不听沙门道安坚平生所信重者也数为之言不听惟听信一将军慕容垂者垂之言曰陛下内㫁神谋足矣不烦广访朝臣以乱圣虑坚大喜曰与吾共定天下者惟卿尔于是决意不疑遂大举南伐兵至夀春晋以数千人击之大败而归比至洛阳九十六万兵亡其八十六万坚自此兵威沮䘮不复能振遂至于乱亡近五代时后唐清泰帝患晋祖之镇太原也地近契丹恃兵跋扈议欲徙之于郓州举朝之士皆谏以爲未可帝意必欲徙之夜召常所与谋枢密直学士薛文遇问之以决可否文遇对曰臣闻作舍道邉三年不成此事断在陛下何必更问羣臣帝大喜曰术者言我今年当得一贤佐助我中兴卿其是乎即时命学士草制徙晋祖于郓州明旦宣麻在廷之臣皆失色后六日而晋祖反书至清泰帝忧惧不知所为谓李崧曰我适见薛文遇为之肉颤欲自抽刀刺之崧对曰事已至此悔无及矣但君臣相顾涕泣而已由是言之能力拒羣议専信一人莫如二君之果也由之以致祸败乱亡亦莫如二君之酷也方苻坚欲与慕容垂共定天下清泰帝以薛文遇为贤佐助我中兴可谓临乱之君各贤其臣者也或有诘予曰然则用人者不可専信乎应之曰齐桓公之用管仲蜀先主之用诸葛亮可谓専而信矣不闻举齐蜀之臣民非之也盖其令出而举国之臣民从事行而举国之臣民便故桓公先主得以専任而不贰也使令出而两国之人不从事行而两国之人不便则彼二君者其肯専任而信之以失衆心而歛国怨乎为君难论下欧阳修呜唿用人之难矣未若听言之难也夫人之言非一端也巧辩纵横而可喜忠言质朴而多讷此非听言之难在听者之明暗也䛕言顺意而易悦直言逆耳而触怒此非听言之难在听者之贤愚也是皆未足为难也若听其言则可用然用之有輙败人之事者听其言若不可用然非如其言不能以成功者此然后为听言之难也请试举其一二战国时赵将有赵括者善言兵自谓天下莫能当其父奢赵之名将老于用兵者也每与括言亦不能屈然奢终不以括为能也叹曰赵若以括为将必败赵事其后奢死赵遂以括为将其母自见赵王亦言括不可用赵王不听使括将而攻秦括为秦军射死赵兵大败降秦者四十万人阬于长平盖当时未有如括善言兵亦未有如括大败者也此听其言可用用之輙败人事者赵括是也秦始皇欲伐荆问其将李信用兵几何信方年少而勇对曰不过二十万足矣始皇大喜又以问老将王翦翦曰非六十万不可始皇不悦曰将军老矣何其怯也因以信爲可用即与兵二十万使伐荆王翦遂谢病退老于频阳已而信大爲荆人所败亡七都尉而还始皇大慙自驾如频阳谢翦因强起之翦曰必欲用臣非六十万不可于是卒与六十万而往遂以灭荆夫初听其言若可用用之宜矣輙败事听其言若不可用舍之宜矣然必如其説则成功此所以爲难也予又以谓秦赵二主非徒失于听言亦由乐用新进忽弃老成此其所以败也大抵新进之士喜勇鋭老成之人多持重此所以人主之好立功名者听勇鋭之语则易合闻持重之言则难入也若赵括者则又有説焉予略考史记所书是时赵方遣亷颇攻秦颇赵名将也秦人畏颇而知括虚言易与也因行反间于赵曰秦人所畏者赵括也若赵以为将则秦惧矣赵王不悟反间也遂用括为将以代颇蔺相如力谏以为不可赵王不听遂至于败由是言之括虗谈无实而不可用其父知之其母亦知之赵之诸臣蔺相如等亦知之外至敌国亦知之独其主不悟尔夫用人之失天下之人皆知其不可而独其主不知者莫大之患也前世之祸乱败亡由此者不可胜数也皇朝文鑑卷第九十四皇朝文鑑皇朝文鑑卷第九十五皇朝文鑑巻第九十五论泰誓论欧阳脩辨惑石介汉论上石介汉论中石介汉论下石介隂徳论石介赏罚论刘敞患盗论刘敞叔輙论刘敞泰誓论欧阳脩书称商始咎周以乗黎乗黎者西伯也西伯以征伐诸侯爲职事其伐黎而胜也商人已疑其难制而恶之使西伯赫然见其不臣之状与商并立而称王如此十年商人反晏然不以爲怪其父师老臣如祖伊微子之徒亦黙然相与熟视而无一言此岂近于人情邪由是言之谓西伯受命称王十年者妄説也以纣之雄猜暴虐尝醢九侯而脯鄂侯矣西伯闻之窃叹遂执而囚之几不免死至其叛已不臣而自王乃反优容而不问者十年此岂近于人情邪由是言之谓西伯受命称王十年者妄説也孔子曰三分天下有其二以服事商使西伯不称臣而称王安能服事于商乎且谓西伯称王者起于何説而孔子之言万世之信也由是言之谓西伯受命称王十年者妄説也伯夷叔齐古之知义之士也方其让国而去顾天下皆莫可归闻西伯之贤共往归之当是时纣虽无道天子也天子在上诸侯不称臣而称王是僣叛之国也然二子不以为非依之乆而不去至武王伐纣始以为非而弃去彼二子者始顾天下莫可归卒依僣叛之国而不去不非其父而非其子此岂近于人情邪由是言之谓西伯受命称王十年者妄説也书之泰誓十有一年説者因以谓自文王受命九年及武王居䘮二年并数之尔是以西伯听虞芮之讼谓之受命以为元年此又妄説也古者人君即位必称元年常事尔不以为重也后世曲学之士説春秋始以改元为重事然则果常事欤固不足道也果重事欤西伯即位已改元矣中间不宜改元而又改元至武王即位宜改元而反不改元乃上冒先君之元年并其居䘮称十一年及其灭商而得天下其事大于听讼逺矣又不改元由是言之谓西伯以受命之年为元年者妄説也后之学者知西伯生不称王而中间不再改元则诗书所载文武之事粲然明白而不诬矣或曰然则武王毕䘮伐纣而泰誓曷为称十有一年对曰毕䘮伐纣出诸家之小説而泰誓六经之明文也昔者孔子当衰周之际患衆説纷纭以惑乱世于是退而修六经以为后世法及孔子既殁去圣稍逺而衆説复兴与六经相乱自汉以来莫能辨正今有卓然之士一取信乎六经则泰誓者武王之事也十有一年者武王即位之十有一年尔复何疑哉司马迁作周本纪虽曰武王即位九年祭于文王之墓然后治兵于盟津至作伯夷列传则又载父死不葬之説皆不可为信是以吾无取焉取信于书可矣辨惑石介吾谓天地间必然无者有三无神仙无黄金术无佛然此三者举世人皆惑之以为必有故甘心乐死而求之然吾以为必无者吾有以知之大凡穷天下而奉之者一人也莫崇于一人莫贵于一人无求不得其欲无取不得其志天地两间苟所有者惟不索焉索之莫不获也秦始皇之求为仙汉武帝之求为黄金萧武帝之求为佛勤已至矣而秦始皇帝逺游死萧武帝饿死汉武帝铸黄金不成推是而言吾知必无神仙也必无佛也必无黄金术也汉论上石介噫嘻王道其駮于汉乎汤革夏改正朔易服色以顺天命而已其余尽循禹之道周革商改正朔易服色以顺天命而已其余尽循汤之道汉革秦不能尽循周之道王道于斯駮焉夫井田三王之法也什一三王之制也封建三王之治也射乡三王之礼也学校三王之教也度量以齐衣服以章宫室以等三王之训也三王市㕓而不税闗讥而不征林麓川泽以时入而不禁用民之力嵗不过三日五十者养于乡六十者养于国七十者养于学孤独鳏寡皆有常饩周衰王道息秦并天下遂尽灭三王之道汉革秦之祚已矣不能革秦之弊犹袭秦之政而井田卒不用也什一卒不行也射乡卒不举也学校卒不兴也度量卒不齐也衣服卒不章也宫室卒不等也市㕓而税闗讥而征林麓川泽不以时而入用民之力无日五十六十七十者不养孤寡鳏独无常饩三王之道不复非秦之罪也汉之罪也桀灭夏道汤亦受命克承禹烈故夏之民归于商不见商之政而见禹之政商之民归于周不见周之政而见汤之政秦灭周道汉亦受命不袭周之政而㳂秦之弊立汉之政故秦之民归于汉见汉之政而不见周之政葢以汉之礼乐易三王之礼乐也以汉之制度易三王之制度也以汉之爵赏易三王之爵赏也以汉之法律易三王之法律也以汉之政令易三王之政令也噫汉顺天应人以仁易暴以治易乱三王之举其始何如此其盛哉其终何如此其卑哉三王建大中之道置而不行区区袭秦之余立汉之法可惜矣汉论中石介或曰汉改三王之道作之者其谁欤曰曹参陆贾叔孙通之罪也汉髙祖以干戈而定天下陆贾曰陛下马上得之不可马上治之于是使贾着秦所以得天下及古今成败之国贾凡着十二篇每奏一篇帝輙称善髙祖已平天下羣臣饮酒争功或妄唿拔劔击柱上患之叔孙通乃与弟子百余人杂採古礼与秦仪以为汉仪帝用之曰今日知为皇帝之贵也汉髙祖豁达大度聪明神圣温恭濬哲英威睿武其资材固不下乎汤禹与文武道之使为帝则帝矣使为王则王矣方平定祸乱思为汉家改正朔定礼乐立制度明文章施道徳张教化一风俗兴太平以垂于千万世贾若能逺举帝皇之道致于人君施于国家布于天下通若能纯用三王之礼施于朝廷通于政教格于后世以髙皇之材而不能之乎乃龊龊进夫当时之近务王霸之猥略贵乎易行孜孜举夫近古之野礼亡秦之杂仪求夫疾效使髙祖上视汤武有慙徳汉家比踪三王为不侔可惜也哉初萧何为相天下未甚又而何死曹参代之参以为萧爲之规当守之勿失日饮醇酒寛纵不治事虽复惠帝求治参不能竭才辅之直以髙祖之初定祸乱萧何之草创律令民仅出涂炭为已太平国仅立法式为已大备当其髙祖之既平祸乱萧何之既定律令惠帝之方求治参能竭伊尹致君如尧舜之心周公辅成王致太平之道以事惠帝制度之未脩者脩之教化之未格者格之文章之未备者备之礼律之未明者明之刑政之未和者和之尽循三王之道而行之贾与通既施之于前参复行之于后汉岂有不及三王之治者乎故曰陆贾叔孙通曹参之罪也汉论下石介或曰时有浇淳道有升降当汉之时固不同三代之时也尽行三王之道可乎曰时有浇淳非谓后之时不淳于昔之时也道有升降非谓今之道皆降古之道也夫时在治乱道在圣人非有先后耳桀纣兴则民性暴汤武兴则民性善汤之时固在桀之后武之时固在纣之后而汤武之时岂有不淳于桀纣之时其道亦已降乎其民亦已难教乎时治则淳时乱则浇非时有浇淳也圣人存则道从而隆圣人亡则道从而降非道有升降也民厌周久矣苦秦甚矣秦之政槛穽也民得出槛穽也唯使之从三王之政非如槛穽之深闭可畏也既得出槛穽而得适非槛穽人皆乐然从之也况使从三王大中之道跻于泰然安乐乎当髙祖提秦之民于千万丈不测深渊中置之于平地若示之以三王之政革之以三王之化鼓之以三王之号令明之以三王之律度民有不肯从之乃曰不如在千万丈不测深渊中之乐邪吾未之信也当乎天下初定也民未有富兼贫民未有彊凌弱民未有衆吞寡民未有大并小因定之经界因爲之井田民有争乎国未有巡行之费国未有兵衆之动国未有土木之耗因爲之什一之法因立之中正之道国阙用乎封建以域之射郷以仁之庠序以教之养老以厚之秦之民不爲汉之民爲三王之民也民不见汉之政见三王之政也伊尹俾其君不及尧舜其心媿耻若挞于市汤去尧舜数百年矣而又承桀之大乱其时固亦浇漓矣且能以尧舜致其君曹参陆贾叔孙通乃独不能以三王之道事于汉使汉不及三王诚可罪也或曰汉之辅政者前有萧张中有平勃后有霍光魏相公孙博阳侯韦贤父子而独责于贾与通暨曹相国不亦偏乎曰易之革曰天地革而四时成汤武革命顺乎天而应乎人君子以治历明时鼎曰君子以正位凝命当髙祖定天下乃革去故鼎取新之日也曹参陆贾叔孙通正当君子以治历明时正位凝命之际也㑹其时乘其际不能创制度明律令以垂万世法适当其罪也至于后世法令已定矣条章已着矣制度已行矣朝廷循之已惯习矣而遽更之得无乱乎富者已连田兼地矣彊己凌弱矣衆己呑寡矣大己并小矣而遽正之以经界居之以井田民肯从乎后嗣奢纵日作土木不息内蓄嫔侍外耽畋游殚天下之力犹供亿不足而遽行中正之道取什一之赋罢闗市开山泽国其不乏乎故晁错请削国地而被诛仲舒请限民田而不用霍光魏相公孙韦贤博阳侯虽有其才岂复能为汉家革制度乎适不当其时也故吾罪曹参陆贾叔孙通也隂徳论石介夫天辟乎上地辟乎下君辟乎中天地人异位而同治也天地之治曰祸福君之治曰刑赏其出一也皆随其善恶而散布之善斯赏恶斯刑是谓顺天地天地顺而风雨和百谷嘉恶斯赏善斯刑是谓逆天地天地逆而隂阳乖四时悖三才之道不相离其应如影响祸福刑赏岂异出乎夫人不达天地君之治昩祸福刑赏之所出行君威命执君刑柄发仁布令代君诛赏而硁硁焉守小慈蹈小仁不肯去一姦人刑一有罪皆曰存隂徳其大㫖谓不杀一人不伤一物则天地神明之所福也苟不以己之喜怒以天下之喜怒杀伤虽多天地神明福之矣苟不以天下之喜怒而以己之喜怒而害一人损一物天地神明固祸之矣且天地能覆载而不能明示祸福于人树之以君假其刑赏以向背善恶人君能刑赏而不能亲行黜陟于下任之以臣假其威权以进退贪良良者进之君赏之也天福之也奚其徳哉贪者退之君刑之也天祸之也奚其仇哉以进退于人谓徳仇在已乎欺天而无君也州方千里牧非其人千里受弊邑方百里宰非其人百里受弊使一牧一宰有罪而罹其诛孰多千里百里无其辜而受其弊是仁一牧宰而不仁于千里也暴我鳏寡虐我惸嫠天地君所欲除而存之违天地君也违天地君而曰存隂徳祸斯及矣白额虎暴而害物周处杀之而获福两头蛇见而人死叔敖斩之而得报尸而官涂而民其害岂特白额虎两头蛇之比也而能除之隂徳隆而无穷矣赏罚论刘敞赏为劝有功也赏必以春夏不已怠乎罚为惩有罪也罚必以秋冬不已缓乎怠则不劝缓则不惩然而曰赏以春夏罚以秋冬者是非圣人之意也应之曰否子所谓功者谓扶世治民之为功乎抑谓辟土彊兵之为功乎子所谓罪者谓䘮业失序之爲罪乎抑谓残民害上之为罪乎子赏之劝也将劝其至于善而已乎将幸其身而已也子罚之惩也将勉其至于耻乎将勉其身而已也吾语汝圣王之治圣王之治官得其职民劝其事物安其所无独治之名无仓卒之功是以三载考绩三考黜陟幽明其陟也所谓赏其黜也所谓罚赏以春夏罚以秋冬则何怠且缓之有古者唯军赏不逾时军罚亦不逾时用命赏于祖欲民速得为善之利也不用命戮于社欲民速见为不善之辜是圣王之所不得已而用之者也非所以治士大夫故子之所刺者平世之治也子之所称者军中之法也且夫赏为劝善也为善者终身诚之今一赏以春夏而已至于怠矣则是虽为善未尝不伪也从而赏之是赏伪也岂所谓善乎与其赏是人也则若勿赏是人也故君子正行非以干禄也经徳非以希世也爱民非以邀誉也尊主非以懐赏也故有功虽赏不骄赏之虽晚不怠曰非春夏则不可赏乎趣取赏而已矣何必春夏为曰否是所谓顺天者也为人父者莫不欲其子之孝于已欲其子之孝于己莫若已为孝为人上者莫不欲其下之顺于已欲其下之顺于已莫若已为顺天者主之上也王者诸侯之上也诸侯者大夫士之上也故王者顺天则诸侯顺王诸侯顺王则大夫士顺君君之所为而大夫士为之是良大夫士也王之所为而诸侯为之是贤诸侯也天之所为而王者为之是圣王也故春夏者天之和气也天所以施生也物之所荣也故赏行焉秋冬者天之义气也天所以肃杀也人物之所畏也故罚行焉故赏罚之所以顺天者臣事君也子事父也少事长也贱事贵也其本在王天下之君悦而言之曰王犹顺天则天下之君莫不悦而顺王天下之君悦而顺王则天下之大夫士悦而言之曰君犹顺王则天下之大夫士莫不悦而顺君故王者父事天母事地兄事日非以祈报也以逹天下之大义也患盗论刘敞天下方患盗或问刘子曰盗可除乎对曰何为不可除也顾盗有源能止其源何盗之患或曰请问盗源对曰衣食不足盗之源也政赋不均盗之源也教化不修盗之源也一源慢则探囊发箧而为盗矣二源慢则操兵刃刼良民而为盗矣三源慢则攻城邑略百姓而为盗矣此所谓盗有源也丰世无盗者足也治世无贼者均也化世无乱者顺也今不务衣食而务无盗贼是止水而不塞源也不务化盗而务禁盗是纵焚而救以升龠也且律使窃财者刑伤人者死其法重矣而盗不为止者非不畏死也念无以生以谓坐而待死不若起而图生也且律使凡盗贼能自告者除其罪或赐之衣裳劔带官爵品秩其恩深矣而盗不应募非不愿生也念无以乐生以谓为民乃甚苦为盗乃甚逸也然则盗非其自欲为之由上以法驱之使为也其不欲出也非其自不欲出由上以法持之使留也若夫衣食素周其身亷耻夙加其心彼唯恐不得齿良人何敢然哉故惧之以死而不惧劝之以生而不劝则虽烦直指之使重督捕之科固未有益也今有司本源之不䘏而倚办于牧守此乃臧武仲所以辞不能诘也凡人有九年耕然后有三年之食有三年之食然后可教以礼义今所以使衣食不足政赋不均教化不脩者牧守乎哉吾恐未得其益而汉武沉命之敝殆复起矣若乃尚擿发之术任巧谲之数者未足以絶姦而却雍因以见杀于晋故仲尼有言听讼吾犹人也必也使无讼乎推而广之亦曰用兵吾犹人也必也使无战乎引而伸之亦曰禁盗吾犹人也必也使无盗乎盍亦反其本而已矣爰自元昊犯邉中国颇多盗山东尤甚天子使侍御史督捕且招懐之不能尽得于是令州郡盗发而不輙得者长吏坐之欲重其事予以谓未尽于防故作此论叔輙论刘敞叔輙哭日食叔孙昭子讥之曰叔輙将死矣非所哭也呜唿叔孙昭子不知言者乎夫昭公弱君也享国乆矣季氏彊臣也能专其政所树置非亲戚则党与也一臣君不得使焉一民君不得有焉赏罚违于衆而形势于外子家驹逹于人者也闭其口而禄仕矣梓㥀逹于天者也诡辞不敢正言矣是以叔輙知日食之忧必将及君欲陈则不见信欲嘿则不能巳欲谋则逼于祸欲随则失其守发愤壹郁而无与谁语故慷慨感激至于号咷也设使昭公因而感悟听用其谋援忠直退姦邪破朋党之敝禁彊僣之臣鲁可复兴岂独长守其贵哉当是之时仲尼圣人也而生其国颜冉之徒仁人也四方归之举而用焉以谋三桓易矣然而遂不觉悟长恶养凶不及五年奔走失国寄于干侯终身愁孤从此观之岂不可大哀而恸哭乎此乃叔輙之所以感也夫忠国之君子明于礼义而陋于知人心人固未易知也易曰书不尽言言不尽意夫言而书之以谓详矣而犹曰不尽而况乎未始书之未始言之者哉此叔輙所以见讥于当世狂而不信者也嗟夫皇朝文鑑巻第九十五皇朝文鑑皇朝文鑑卷第九十六皇朝文鑑卷第九十六论治戎上刘敞治戎下刘敞贤论刘敞救日论刘敞材论王安石原过王安石周公王安石功名论司马光葬论司马光治戎上刘敞丗言兵者莫求于经丗言经者莫及于兵非期相反以谓兵不足以经言经不足以兵言是不然也正万事之本者莫近于春秋春秋之事母大于兵者圣人所重也圣人所重其道之不宜不详其持之不宜不精试考之以其文钩之以其义援而类之比而贯之傥可见乎堂之上弗察弗能辨觚角也堂之下弗察弗能辨马牛也而况乎圣人之意春秋之文哉请问治戎柰何曰王者之于天下言败而不言敌夷狄之于中国言入而不言胜中国之于夷狄言胜而不言战三者在春秋矣大本也然则是何也王者之于天下言败而不言敌其义犹曰王者则固无敌云尔夫王者旣巳处太极之位立万物之上矣其严如天帝其动如神明四海之内小大之属莫不委性归命焉是其贵者无敌也苟天之所长地之所养毕入府廪以爲贡赋是其富者无敌也自生齿以上食土之毛者皆有任职失职不任则死及之是其衆无敌也发号施令乗至日出西至日入南至交趾北至孤竹善得以赏恶得以罚君臣待以固父子待以亲夫妇待以安师友待以成是其顺者无敌也据无敌之形而善持用之以拟天下是故以其至贵拟至贱则贱不亢矣必胜之势也以其至富拟至贫则贫不亢矣必胜之势也以其至衆拟寡则寡不亢矣必胜之势也以其至顺拟至逆则逆不亢矣必胜之势也据无敌之形四操必胜之势四然而犹有败焉者则是非至贱至贫至寡至逆之能使然矣吾必不善持吾贵也吾必不善用吾富也吾必不善壹吾衆也吾必不善明吾顺也是故春秋探其情而反之曰王师败绩于茅戎非有能败王之师者也王自墯也故曰躬自厚而巳矣是故昔者先王之御天下诸侯时朝其适有逆命未讨也脩其志意脩其名训脩其文告序成而后震之以威一物不先则胜不可必此春秋所以显言败而隐言敌者非讳也罪不主于敌显言败也非不耻也自吾有以取之也然夫太极之贵无訾之富亿兆之衆至正之顺虽有猖狂惑乱之臣谁能惮之治戎下夷狄之于中国言入而不言胜是何也凡以义却之也十二公之事二百四十二年之乆天下之广兵革之变夷狄之患甚衆然而有言入中国者矣未有言败中国者也非无其事而不言盖有其事而不书焉耳夫夷狄者至贱也至乱也至不肖也中国者至贵也至治也至有义也春秋之说不使贱加贵不使乱加治不使不肖加有义是故夷狄之来寇适不幸而不胜春秋之书之适幸而胜虽有其功不得有其名故言其入而不言胜其义犹曰可以有入中国不可以有胜中国云尔其名犹逺之况其实乎其言犹恶之况其类乎此春秋之指也问者曰夷狄一耳春秋恶其胜不恶其入何也曰非不恶其入也入非夷狄之所能制凡在中国之御与不也其御之具素脩则夷狄不能入其御之具不素脩则夷狄入然而所谓御之者非至而御之之谓也先其未至也先其未至者非城郭完甲兵足之谓也政而巳矣故春秋之御戎也外而不内䟽而不狎母示之色以动其目母示之声以动其耳母示之货以动其欲母示之侈以动其俗母示之怠以动其体动之端见则兆之至矣夫夷狄中国其天性固异焉是故谨吾色母出于礼以示不可以淫纵爲也谨吾声母出于雅以示不可以汚滥入也谨吾货母出于义以示不可以贪婪有也谨吾俗母入于侈以示不可以荒悖服也谨吾体母入于怠以示不可以愉墯居也彼其还观中国则若鸟之窥渊兽之窥藂虽有攫拏之心者知不可往焉而止矣故圣王服戎而非战也御戎而非抗也春秋患人之莫能知义故顺其理而着之曰公追戎于济西夫不言其来而言其追犹曰噫嘻千乗之国万夫之长亦大也巳矣不能使之勿来而顾以追之爲功乎此其意也是故春秋虽甚贱夷狄而不讳其入责中国也虽甚责中国而犹没其败者绝异类也夷狄之败中国唯姜戎逹于经非姜戎贤也晋襄公帅而与之俱也夫知圣人者患其不学学之患其不思思之者患其不广思而广之安有不得哉孔子曰听讼吾犹人也必也使无讼乎因而推之是亦曰督战吾犹人也必也使无战御㓂吾犹人也必也使无寇是一贯也贤论刘敞人君之贤其身贤也不若其使贤之爲贤也人臣之贤其身贤也不若其荐贤之为贤也聪明辨惠伎艺敏给此可谓贤矣然是谓匹夫之局非人君之操也人君者目不自视明者效之耳不自聴聪者效之口不自言智者效之心不自虑圣者效之故曰天下治而已矣百官当而已此人君之操也明者视之则视必逺聪者聴之则聴必微智者言之则言必当圣者虑之则虑必精使独用其身不能治也虽欲治之不能给也故曰不若使贤之为贤也忠信仁义刚毅有立此可谓贤矣然是谓终身之善也未足以传世也人臣者以其宗庙为心焉以其万民为心焉以其后嗣为心焉大为之谋而使智者就之逺为之略而使仁者守之今世頼其泽后世䝉其福世续其类是天地之功也是春夏秋冬之相与成嵗也故曰不若荐贤之为贤也刘子曰昔者舜有天下大圣人也惟其不欲其身贤而已矣是以舜好问好察迩言所举而用者二十有二人被袗衣鼓琴二女果而天下治昔者周公相天下大圣人也惟其不欲其身贤而已矣是以日仄不倦劳于求士所执贽见者十有余人所交友者百有余人贤者相与继其徳而成之至其末也刑措四十余年故君莫盛于舜臣莫盛于周公不为舜之为者非贤君也不为周公之为者非贤臣也刘子曰君之不君非独愚也虽聪明辨慧伎艺敏给而不知用贤者犹不君也臣之不臣非独鄙也虽忠信仁义刚毅有立而不知荐贤者犹不臣也昔者桀纣矜天下以能高人臣以声则是岂不聪明辨慧伎艺敏给哉惟其自贤而已不知用贤至于亡也昔者臧文仲相鲁国鲁国以强其言必当则是岂不忠信仁义刚毅有立哉惟其自贤而已不知荐贤至于削也故曰虽有周公之才之美使骄且吝其余不足观也已所谓骄者非独以贵骄人以富骄人者也以材骄人者有甚焉所谓吝者非独吝于爵人吝于分人者也吝于教人者有甚焉故以材骄人慢也人怨之吝于教人忌也人踈之是以古之君子莫为骄与吝也求为人君者尽于此矣求为人臣者尽于此矣诗云不识不知顺帝之则言君之所以为君也诗云乐只君子保艾尔后言臣之所以为臣也君为君焉臣为臣焉虽亘万世吾不知其可改也救日论刘敞春秋左氏传曰二至二分日有食之不为灾又曰非正阳之月不鼓臣以为过矣夫圣王所甚畏而事者莫如天天神之最着而明者莫如日日者衆阳之宗人君之表也日有食之天子则伐鼔于社诸侯则伐鼓于朝非慕为迂阔而涂民耳目也明其隂侵阳柔乗刚臣蔽君妻凌夫逆徳之渐不可长也如是则奚救奚不救奚畏奚不畏哉丘明之言使谀臣依以謟其君邪臣资以固其身臣请辨之幽王之诗曰十月之交朔日辛卯日有食之亦孔之丑周之月则二分已安在其不为灾者欤夏书曰乃季秋月朔辰弗集于房瞽奏鼓啬夫驰庶人走夏之季秋非正阳也安在其不鼓者欤由此观之日食之必可畏必当救也无所疑矣夫謟谀姦邪之臣出则朋党比周以遂其私入则诐伪欺罔以济其欲固日夜无须臾之间唯恐君之觉已也日有食之是将喜焉庸肯斥言灾异以儆于上哉是以或至于夷陵而犹不寤鲁季孙汉张禹是也昔者季孙意如之専鲁知日食之为伤其君而不忧也卒逐昭公张禹之仕汉知日食之为害国而不告也卒成王氏呜唿变所从来㣲矣为人上者可不察哉可不察哉材论王安石天下之患不患材之不衆患上之人不欲其衆不患士之不欲爲患上之人不使其爲也夫材之用国之栋梁也得之则安以荣失之则亡以辱然上之人不欲其衆不使其爲者何也是有三蔽焉其最蔽者以爲吾之位可以去辱絶危终身无天下之患材之得失无补于治乱之数故偃然肆吾之志而卒入于败乱危辱此一蔽也又或以谓吾之爵禄贵富足以诱天下之士荣辱忧戚在我是吾可以坐骄天下之士而其将无不趋我者则亦卒入于败乱危辱而巳此亦一蔽也又或不求所以养育取用之道而諰諰然以爲天下实无材则亦卒入于败乱危辱而巳此亦一蔽也此三蔽者其爲患则同然而用心善而犹可以论其失者独以天下爲无材者耳盖其心非不欲用天下之材特未知其故也且人之有材能者其形何以异于人哉惟其遇事而事治画策而利害得治国而国安焉此其所以异于人者也故上之人苟不能精察之审用之则虽抱臯夔稷契之智且不能自异于衆况其下者乎丗之蔽者方曰人之有异能于其身犹锥之在囊其末立见故未有有其实而不可见者也此徒有见于锥之在囊而固未覩夫马之在廐也驽骥杂处其所以饮水食刍嘶鸣蹄啮求其所其异者葢寡及其引重车取夷路不屡策不烦御一顿其辔而千里已至矣当是之时使驽马并驱方驾则虽倾轮絶勒败筋伤骨不舍昼夜而追之辽乎其不可以及也夫然后骐骥騕䮍与驽骀别矣古之人君知其如此故不以为天下无材尽其道以求而试之耳试之之道在当其所能而已夫南越之脩簳镞以百鍊之精金羽以秋鹗之颈翮加强弩之上而彍之千歩之外虽有犀兕之捍无不立穿而死者此天下之利器而决胜觌武之所宝也然而不知其所宜用而以敲朴则无以异于朽藁之梃也是知虽得天下之瑰材桀知而用之不得其方亦若此矣古之人君知其如此于是铢量其能而审处之使大者小者长者短者强者弱者无不适其任者焉其如是则士之愚䝉鄙陋者皆能奋其所知以效小事况其贤能智力卓荦者乎呜唿后之在位者葢未尝求其説而试之以实也而坐曰天下果无材亦未之思而已矣葢闻古之人于材有以教育成就之而子独言其求而用之者何也曰因天下法度未立之后必先索天下之材而用之如能用天下之材则所以能复先王之法度则天下之小事无不如先王时矣况教育成就人材之大者乎此吾所以独言求而用之之道者噫今天下葢尝患无材可用者吾闻之六国合从而辩説之材出刘项并世而筹画战闘之徒起唐太宗欲治而谟谋谏诤之佐来此数辈者方数君未出之时葢未尝有也人君苟欲之斯至矣今亦患上之不用之耳天下之广人物之衆而曰果无材者吾不信也原过王安石天有过乎有之陵歴闘蚀是也地有过乎有之崩弛竭塞是也天地举有过卒不累覆且载者何善复常也人介乎天地之间则固不能无过卒不害圣且贤者何亦善复常也故太甲思庸孔子曰勿惮改过扬雄贵迁善皆是术也予之朋有过而能悔悔而能改人则曰是向之从事云尔今从事与向之从事弗类非其性也饰表以疑世也夫岂知言哉天播五行于万灵人固备而有之有而不思则失思而不行则废一日咎前之非沛然思而行之是失而复得废而复举也顾曰非其性是率天下而戕性也且如人有财见簒于盗已而得之曰非夫人之财向簒于盗矣可欤不可也财之在已固不若性之为已有也财失复得曰非其财且不可性失复得曰非其性可乎周公王安石甚哉荀卿之好妄也载周公之言曰吾所执贽而见者十人还贽而相见者三十人貌执者百有余人欲言而请毕事千有余人是诚周公之所为则何周公之小也夫圣人为政于天下也吾初无为于天下而天下卒以无所不治者其法诚修也故三代之制立庠于党立序于遂立学于国而尽其道以为养贤教士之法是士之贤虽未及用者而固无不见尊养者矣此则周公待士之道也诚若荀卿之言则春申孟尝之行乱世之事也岂足为周公乎且圣世之士各有其业讲道习艺患日之不足岂暇于游公卿之门哉彼游公卿之门求公卿之礼者皆战国之姧民而毛遂侯嬴之徒也荀卿生于乱世不能考论先王之法着之天下而惑于乱世之俗遂以为圣世之士亦若是而已亦已过也且周公之所礼者大贤与则周公岂唯执贽见之而已固当荐之天子而共天位也如其不贤不足与共天位则周公如何其与之为礼也子产听郑国之政以其乗舆济人于溱洧孟子曰惠而不知为政葢君子之为政立善法于天下则天下治立善法于一国则一国治如其不能立法而欲人人悦之则日亦不足矣使周公知为政则宜立学校之法于天下矣不知立学校而徒能劳身以待天下之士则不唯力有所不足而势亦有所不得周公亦可谓愚也又曰仰禄之士犹可骄正身之士不可骄也夫君子之不骄虽闇室不敢自慢岂爲其人之仰禄而可以骄乎呜唿所谓君子者贵其能不易乎丗也荀卿生于乱丗而遂以乱丗之事量圣人后丗之士尊荀卿以爲大儒而继孟子者吾不之信矣功名论司马光自古人臣有功名谁哉愚以爲人臣未甞有功其有功者皆君之功也何以言之夫地有艹木天不雨露之则不能以生月有光华日不照望之则不能以明臣有事业君不信任之则不能以成此自然之道也古者大国不过百里小国半之然皆有贤卿大夫以辅佐其君大者以王小者以霸下者犹能保其社稷世数十传而不絶由是观之天下乌有无士之国哉患在人主知之不明用之不固信之不专耳如是则人臣虽有才智而不得施虽有忠信而不敢效人主徒忧劳于上欲治而愈乱欲安而愈危欲荣而愈辱矣然则人主有贤不能知与无贤同知而不能用与不知同用而不能信与不用同不用贤而求功业之美名誉之白难矣昔百里奚虞人也由余戎人也商鞅魏人也而用于秦苖贲皇申公巫臣楚人也而用于晋伍员楚人也而用于吴韩信陈平项羽之人也而用于汉是五国者非无贤人也主不能知而驱之以资敌国此所谓有贤不能知与无贤同也齐桓公见郭氏之墟问于野人曰郭何故亡对曰以其善善而恶恶公曰善善恶恶国所以兴也而亡何故对曰善善而不能行恶恶而不能去所以亡也公归以告管仲管仲曰君与其人俱来乎曰否管仲曰君亦一郭氏也公乃召而官之齐景公待孔子曰若季氏则吾不能以季孟之间待之齐王欲中国而授孟子室养孟子以万钟使诸大夫国人皆有所矜式是二君者非不知孔孟之为圣贤也不能行其道而徒欲尊之是以孔孟以为不义而不留也洪范曰凡厥正人既富方谷汝弗能使有好于而家时人斯其辜此所谓知贤不能用与不知同也乐毅为燕伐齐下七十余城燕王疑之使骑刧代将田单诈骑刧而败之尽失齐地亷颇为赵将拒秦乆而不战赵王疑之使赵括代将白起击赵括而虏之阬其卒四十万项羽范增谋彊霸诸侯围汉王荥阳几拔矣闻汉之反间而疑之范增怒去而项羽卒为汉擒夫驾车者既服骐骥矣又以驽马参之欲其并驱而前不可得也蓺田者既树嘉谷矣又以粮莠杂之欲其并生而茂不可得也为国者既置贤才矣又以小人间之欲其并立而治不可得也是故宓子贱为单父宰辞于君请君之近史二人与之俱至官使二史书方书輙掣其肘书不善则从而怒之二史患之辞请归以告鲁君鲁君以问孔子孔子曰宓不齐君子也其才任王霸之佐屈节治单父将以自试也意者以此为谏乎公寤太息而叹曰此寡人之不肖寡人乱宓子之政而责其善者数矣微二史寡人无以知其过微夫子寡人无以自寤遽发所爱之使告宓子曰自今以往单父非吾有也从子之制有便于民者子决为之五年一言其要宓子遂得行其政而单父大治大禹谟曰任贤勿贰去邪勿疑疑谋勿成百志惟熙荀子曰人主有六患使贤者为之则与不肖规之使智者虑之则与愚者论之使修士行之则与汚邪之人疑之虽欲成立得乎哉譬之是犹立直木而恐其影之枉也惑莫大焉语曰好女之色恶者之孽也公正之士衆人之痤也修乎道之人汚邪之贼也今使汚邪之人论其怨贼而求其无偏得乎哉譬之是犹立枉木而求其影之直也乱莫大焉噫人主苟不知其贤则已矣已审知其贤授之以政而复疑之何哉凡忠直之臣行其道于国家则必与夫天下之姦邪爲怨敌矣非喜与之爲怨也不与之爲怨则君不尊国不治功不立也以一人之身日与天下之姦邪爲怨更进迭毁于君前而君不能决兼听而两可如是则忠直之臣求欲无危不可得也君子非爱死而不爲也知其身死而功不立姦邪愈炽忠良愈恐政治愈乱国家愈危也是以君子艰进易退辞贵就贱被发佯狂逃匿山林者以此故也此所谓用贤不能専与不用同也明主为之不然审求天下之大贤而亟用之専信之举社稷百姓而委属之虽有至亲不能夺也虽有至贵不能争也虽有䜛巧不能间也确然若胶漆之相合视其际而不可得见也然后贤者得竭其心而施其才不忧怨贼之口不惧猜嫌之迹人主端拱无为享其功利收其荣名而已矣古之圣帝明王用此道而光宅四海长育万物功如天地明若日月者多矣固不待称引而知也请言其时近而道卑者昔齐桓公得管仲三熏而三浴之解其缧绁置以为相鲍叔桓公之传也避太宰之位而安随其后国子髙子天子之守卿也人率五乡而听其政令况其余四境之内上下之人其孰能不战战栗栗从桓公而贵信之是以能九合诸侯一正天下为五霸首也陈平楚之亡将也汉髙祖得之使典䕶诸将绛灌之属尽害之髙祖以平为䕶军中尉尽监诸将诸将乃不敢言韩信亡卒也髙祖用萧何一言拔诸行伍之中以为大将诸将皆惊而不敢争也是以五年之中㓕项羽定天下创业垂统四百嵗而不絶蜀先主与关羽张飞布衣之友周旋艰险恩若兄弟一旦得诸葛孔明待之过于闗张闗张不説先主曰孤之有孔明犹鱼之有水愿诸君勿复言是以能起于败亡之中保有一方与魏吴为敌国符永固得王景略于处士以为丞相贵戚大臣有害之者永固輙杀之谓太子宏及长乐公丕曰汝事王公如事我也是以能东取燕西取凉南取襄阳北取拓跋奄有中原几平海内此五臣者从今日视之皆英杰之才也曏使四君知之不明用之不固信之不专则管仲醢于齐廷陈平穷于户牖韩信饥于淮隂诸葛孔明老于隆中王景略死于华山名氏埋灭不可复知乌有晔晔功烈施于后丗如此哉是以大雅云徐方旣同天子之功晋平公问叔向曰齐桓公之霸君之力乎叔向曰管仲善制割隰朋善削缝賔胥无善纯縁桓公知衣而巳亦是其臣之力师旷曰管仲善断割之隰朋善煎熬之賔胥无善齐和之羮巳熟矣奉而进之而君不食谁能强之亦其君之力也魏文侯使乐羊将而攻中山三年而拔之返而论功文侯示之谤书一箧乐羊再拜稽首曰此非臣之功主君之力也由是言之人臣不能立功凡有功者皆其君之功也葬论司马光葬者藏也孝子不忍其亲之暴露故敛而藏之赍送不必厚厚者有损无益古人论之详矣今人葬不厚于古而拘于隂阳禁忌则甚焉古者虽卜宅卜日葢先谋人事之便然后质诸蓍龟庶无后艰耳无常地与常日也今之葬书乃相山川冈畒之形势考嵗月日时之支干以为子孙贵贱贫富夀夭贤愚皆系焉非此地非此时不可葬也举世惑而信之于是䘮亲者往往久而不塟问之曰嵗月未利也又曰未有吉地也又曰游宦逺方未得归也又曰贫未能办塟具也至有终身累世而不塟遂弃失尸柩不知其处者呜唿可不令人深叹愍矣哉人所贵于身后有子孙者为能藏其形骸也其所为乃如是曷若无子孙死于道路犹有仁者见而殣之耶先王制礼塟期逺不过七月今世着令自王公以下皆三月而塟又礼未塟不变服食粥居倚庐哀亲之未有所归也既塟然后渐有变除今之人背礼违法未塟而除䘮从宦四方食稻衣锦饮酒作乐其心安乎人之贵贱贫富夀夭系于天贤愚系于人固无闗预于塟就使皆如塟师之言为人子者方当哀穷之际何忍不顾其亲之暴露乃欲自营福利邪昔者吾诸祖之塟也家甚贫不能具棺椁自太尉公而下始有棺椁然金银珠玉之物未尝以锱铢入于圹中将塟太尉公族人皆曰塟者家之大事奈何不询隂阳此必不可吾兄伯康无如之何乃曰询于隂阳则可矣安得良塟师而询之族人曰近村有张生者良师也数县皆用之兄乃召张生许以钱二万张生野夫也为塟师为野人塟所得不过千钱闻之大喜兄曰汝能用吾言吾俾尔塟不用吾言将求它师张师曰惟命是听于是兄自以已意处嵗月日时及圹之浅深广狭道路所从出皆取便于事者使张生以塟书縁饰之曰大吉以示族人族人皆悦无违异者今吾兄年七十九以列卿致仕吾年六十六忝备侍从宗族之从仕者二十有三人视它人之谨用塟书未必胜吾家也前年吾妻死棺成而敛装办而行圹成而塟未尝以一言询隂阳家迄今亦无它故吾尝疾隂阳家立邪説以惑衆为世患于䘮家尤甚顷为谏官尝奏乞禁天下塟书当时执政莫以为意今着兹论庶俾后之子孙塟必以时欲知塟具之不必厚视吾祖欲知塟书不足信视吾家元丰七年正月日具官司马光述皇朝文鑑巻第九十六皇朝文鑑皇朝文鑑卷第九十七皇朝文鑑巻第九十七论心术苏洵任相苏洵辨姦苏洵备乱郑獬唐论曾巩晋武钱勰心术苏洵为将之道当先治心太山覆于前而色不变麋鹿兴于左而目不瞬然后可以制利害可以待敌凡兵上义不义虽利勿动非一动之为利害而他日将有所不可措手足也夫惟义可以怒士士以义怒可与百战凡战之道未战养其财将战养其气既战养其心谨烽燧严斥堠使耕者无所顾忌所以养其财丰犒而优游之所以养其力小胜益急小挫益厉所以养其气用人不尽其所欲为所以养其心故士尝蓄其怒懐其欲而不尽怒不尽则有余勇欲不尽则有余贪故虽并天下而士不厌兵此黄帝之所以七十战而兵不殆也不养其心一战而胜不可用矣凡将欲智而严凡士欲愚智则不可测严则不可犯故士皆委已而听命夫安得不愚夫唯士愚而后可与之皆死凡知兵之动知敌之主知敌之将而后可以动于崄邓艾缒兵于蜀中非刘禅之庸虽百万之师可以坐缚彼固有所侮而动也故古之贤将能以兵当敌而又以敌自当故去就可以决凡主将之道知理而后可以举兵知势而后可以加兵知节而后可以用兵知理则不屈知势则不沮知节则不穷见小利不动见小患不避小利小患不足以辱吾技也夫然后可以支大利大害夫惟养技而自爱者无敌于天下故一忍可以支百勇一静可以制百动兵有长短敌我一也彼闻吾之所长吾出而用之彼将不与吾校吾之所短吾蔽而置之彼将强与吾角奈何曰吾之所短吾抗而暴之使之疑而却吾之所长吾隂而养之使之狎而堕其中此用长短之术也善用兵者使之无所顾有所恃无所顾则知死之不足惜有所恃则知不至于必败尺箠当勐虎奋唿而操击徒手遇蜥蝪变色而却歩人之情也知此者可以将矣袒裼而按劔则乌获不敢逼冠胄衣甲据兵而寝则童子弯弓杀之矣故善用兵者以形固夫能以形固则力有余矣任相苏洵古之善观人之国者观其相何如人而已议者尝曰将与相均将特一大有司耳非相侔也国有征伐而后将权重有征伐无征伐相皆不可一日轻相贤耶则羣臣有司皆贤而将亦贤矣将贤耶相虽不贤将不可易也故曰将特一大有司耳非相侔也任相之道与将不同为将者大㮣多才而或顽钝无耻非有节好礼不可犯者也故不必优以体貌而其有不羁不法之事则亦不可以常法御何则豪纵不趋约束者亦将之常也武帝视大将军往往踞厠而李广利破大宛侵杀士卒之罪则寝而不问此任将之道也若夫相必有节好礼者为也又非豪纵不趋约束者为也故接之以礼而重责之古者相见于天子天子为之离席起立在道为之下舆有病亲问不幸而死亲弔待之如此其厚然有罪亦不私也天地大变天下大过而相以不起闻矣相不胜任策书至而布衣出府免矣相有他失而栈车牝马归以思过矣夫接之以礼然后可以重其责而使无怨言责之重然后待之以礼而不为过礼薄而责重彼将曰主上遇我以何礼而重我以此责也甚矣责轻而礼重彼将遂弛然不肯自饬故厚礼以维其心而重责以勉其怠而后为相者莫不尽忠焉于朝廷而不恤其私吾观贾谊书至所谓长太息者常反覆读不能已以为谊生文帝时文帝遇将相大臣不为无礼独周勃一下狱谊遂发此使谊生于近世见其所以遇宰相者则当复何如也夫汤武之徳三尺竖子知为圣人而犹有伊尹太公者为之师友焉伊尹太公非贤于汤武也而二圣人者特不顾以师友之明有尊也噫近世之君姑勿以此责天子御坐见宰相而起者有之乎无矣在舆而下者有之乎亦无矣天子坐殿上宰相与百官走于下掌仪之官名而唿之若郡守召胥吏耳虽臣子为此不为过然尊尊贵贵之道不若是䙝也既不能待之以礼则其罪之也吾法将亦不得用何者不果于用礼而果于用刑则其心不服法曰有某罪而加之以某刑及其免相也既曰有某罪而刑不加焉不过削之一官而出之于大藩镇此其弊皆始于不为之礼贾谊曰中罪而自弛大罪而自裁夫人不我诛而安忍弃其身此必有大愧于其君故人君者必有以愧臣故其臣有所不爲武帝尝以不冠见平津侯故当天下多事朝廷忧惧之际使石庆得容于其间而无怪焉然则必其待之如礼而后可责之如法也且吾闻之待之以礼而彼不自效以服其上重责而彼不自勉以全其身安其禄位成其功名者天下无有也彼人主傲然于上不礼宰相以自尊大者孰若使宰相自效以报其上之爲利宰相利其君之不责而丰其私者孰若自勉以全其身安其禄位成其功名之为福吾又未见去利而就害逺福而求其祸者也辨姦苏洵事有必至理有固然惟天下之静者爲能见微而知着月晕而风础润而雨人人知之人事之推移理势之相因其踈阔而难知变化而不可测者孰与天地隂阳之事而贤者有不知其故何哉好恶乱其中而利害夺其外也昔羊叔子见王衍曰误天下之苍生者必此人也邪郭汾阳见卢杞曰此人得志吾子孙无遗类矣自今而言之其理固有可见者然以吾观之王衍之爲人也容貌语言固有以欺丗而盗名者然不忮不求与物浮沉使晋无惠帝虽衍千百何从而乱天下乎卢𣏌之姦固足以欺国然不学无文容貌不足以动人言语不足以眩丗非德宗之鄙亦何从而乱之由此言之二公之料二子容有之非必然也今有人口诵孔老之书身履夷齐之行收召好名之士不得志之人相与造作语言私立名字以爲颜渊孟轲复出而隂贼险很与人异趣是王衍卢杞合爲一人也岂可胜言哉夫面垢不忘洗衣垢不忘澣此人之至情也今也不然衣臣虏之衣食犬彘之食囚首䘮面而谈诗书此岂情也哉凡事之不近人情者鲜不爲大姦慝竖刁易牙开方是也以盖丗之名而济其未刑之恶虽有愿治之主好贤之相犹将举而用之其爲天下之患必然无疑者非二子之比也孙子曰善用兵者无赫赫之功使斯人而不用也则语言爲过而斯人有不遇之叹孰知其祸之至于此哉不然天下𬒳其祸而吾将获知言之名悲夫备乱郑獬备天下之乱者古今大势可见已而未能有善备者也始周之诸侯相禽猎剖而为六国卒併于秦秦以诸侯之亡周也乃为之备诸侯一刬其根孽而郡县之遂至天下无一绳之维诸侯则不作而其末乃有布衣之祸故髙祖不由尺土暴起于风埃之中五载而成帝业汉以郡县之亡秦也则又为之备郡县而又裂其土地以封诸侯王盘踞过强卒用不终而布衣则不作其末乃有外戚之祸贼莽窥其隙遂盗有汉玺及光武之再开辟以外戚之亡西京也则又为之备外戚乃不复委重宰相而尊用台阁三公拱袂而守虚器外戚则不作而其末乃有阉竖之祸积其残暴酷烈而终之董卓天下遂睽而为三魏氏以阉竖之亡汉也则又为之备阉竖痛扫刈之一归其房闼之役阉竖则不作而其末乃有强臣之祸故司马父子袭据大柄更四世而禅其国晋氏以强臣之亡魏也则又为之备强臣而培植其宗族虽愚儿懦子皆付以大国强臣则不作而其末乃有宗室之祸朝而为帝暮为囚虏五胡乘之遂荒中国弥漫横流以至于唐太宗乃颇究览其失得而为之大备焉及其末也则又有藩镇之祸梁唐晋汉周皆以藩镇而更为帝夫歴世之乱考其所以备之者不为不至窒一穴穿一穴何祸乱之不息也葢未尝取天下之公制而独以已之私者备之耳成汤周武以诸侯得天下而商周未尝輙废诸侯岂非用天下之公制者耶惟其公也故后世之长久繇秦而来独汲汲备其私者又矫之过呜唿不得圣之法而备之奚有不速弊者耶唐论曾巩成康殁而民生不见先王之治日入于乱以至于秦尽除前圣数千载之法天下既攻秦而亡之以归于汉汉之为汉更二十四君东西再有天下垂四百年然大抵多用秦法其改更秦事亦多附已之意非放先王之法而有天下之志也有天下之志者文帝而已然而天下之材不足故仁闻虽美矣而当世之法度亦不能放于三代汉之亡而强者遂分天下之地晋与隋虽能合天下于一然而合之未乆而已亡其为不足议也代隋者唐更十八君垂三百年而其治莫盛于太宗太宗之为君也诎已从谏仁心爱人可谓有天下之志以租庸任民以府衞任兵以职事任官以材能任职以兴义任俗以尊本任衆赋役有定制兵农有定业官无虚名职无废事人习于善行离于末作使之操于上者要而不烦取于下者寡而易供民有农之实而兵之备存兵有兵之名而农之利在事之分有归而禄之出不浮材之品不遗而治之体相承其亷耻日以笃其田野日以辟其法修则安且治废则危且乱可谓有天下之材行之数嵗粟米之贱斗至数钱居者有余蓄行者有余资人人自厚几于刑措可谓有治天下之效夫有天下之志有天下之材又有治天下之效然而不得与先王并者法度之行拟之先王未备也礼乐之具田畴之制庠序之教拟之先王未备也躬亲行阵之间战必胜攻必克天下莫不以为武而非先王之所尚也四夷万国古所未及以政者莫不服从天下莫不以为盛而非先王之所务也太宗之为政于天下者得失如此由唐虞之治五百余年而有汤之治由汤之治五百余年而有文武之治由文武之治千有余年而始有太宗之为君有天下之志有天下之材又有治天下之效然而又以其未备也不得与先王并而称极治之时是则人生于文武之前者率五百余年而一遇治丗生于文武之后者千有余年而未遇极治之时也非独民之生于是时者之不幸也士之生于文武之前者如舜禹之于唐八元八凯之于舜伊尹之于汤太公之于文武率五百余年而一遇生于文武之后者千有余年虽孔子之圣孟轲之贤而不遇虽太宗之爲君而未可以必得志于其时也是亦士民之生于是时者之不幸也故述其是非得失之迹非独爲人君者可以考焉士之有志于道而欲仕于上者可以鉴矣晋武钱勰人主莫急于知天下之务莫病于不明天下之善善有大小而务有先后夫以小善而为急务者天下常乱故晋武尝谓邹湛曰吾平天下而不封禅焚雉头裘行布衣礼夫不封禅以为不自满也焚雉头裘以为俭也行布衣礼以为孝也是数者皆区区可以自名而非天下之先务非所谓小善者乎惜哉邹湛无经国之虑矣遽遂以为过汉文也何不曰陛下平天下而不封禅所以为不自满也不如无去州郡之武备陛下焚雉头裘所以为俭也不如无纳吴宫人之数千行布衣礼所以为孝也不如择贤嗣而使宗庙血食一言之不听至于再言之屡言之屡言之不听则以身去之勿妄食其禄可也幸而感悟则山涛之论得行州郡之兵可复则虽永宁之后八王五胡之乱未至于一败涂地也吴宫之人可出羊车之游有所则治天下之志未荒也衞瓘之言见察昏弱之惠遂废则晋祚灵长亦未可量也湛虽好论事而不知为此对専为逢迎牵合之语可为长太息也故刘毅至比之桓灵其有味哉其有味哉皇朝文鑑巻第九十七皇朝文鑑皇朝文鑑卷第九十八皇朝文鑑巻第九十八论留侯论苏轼孔子从先进苏轼续欧阳子朋党论苏轼志林三首苏轼颜子所好何学论程頥萧瑀论张唐英留侯论苏轼古之所谓豪杰之士者必有过人之节人情有所不能忍者匹夫见辱拔劔而起挺身而闘此不足为勇也卒然临之而不惊无故加之而不怒此其所挟持者甚大而其志甚逺也夫子房授书于圯上之老人也其事甚怪而愚以为或者秦之世有隠君子出而试之观其所以微见其意者皆圣贤相与警戒之心而世不察以为鬼物亦已过矣且其意不在书当韩之亡秦之方盛也以刀锯鼎镬待天下之士其平居无罪夷灭者不可胜数虽有贲育无所复施夫持法太急者其锋不可犯而其末可乗子房不忍忿忿之心以匹夫之力而逞于一击之间当此之时子房之不死者其间不能容发葢亦已危矣千金之子不死于盗贼何者其身之可爱而盗贼之不足以死也子房以葢世之才不为伊尹太公之谋而特出于荆轲聂政之计以侥倖于不死此圯上之老人所为深惜者也是故倨傲鲜腆而深折之彼其能有所忍也然后可以就大事故曰孺子可教也楚庄王伐郑郑伯肉袒牵羊以逆荘王曰其君能下人必能信用其民遂舍之勾践之困于㑹稽而归臣妾于吴者三年而不倦且夫有报人之志而不能下人者是匹夫之刚也夫老人者以为子房才有余而忧其度量之不足故深折其少年刚鋭之气使之忍小忿而就大谋何则非有生平之素卒然相遇于草野之间而命以仆妾之役油然而不怪者此固秦皇帝之所不能惊而项籍之所不能怒也观夫髙祖之所以胜而项籍之所以败者在能忍与不能忍之间而已矣项籍唯不能忍是以百战百胜而轻用其锋髙祖忍之养其全锋而待其弊此子房教之也当淮隂破齐而欲自王髙祖发怒见于词色由此观之犹有刚强不忍之气非子房其谁全之太史公疑子房以为魁梧竒伟而其状貌乃如妇人女子不称其志气而愚以为此其所以为子房欤孔子从先进论苏轼君子之欲有为于天下莫重乎其始进也始进以正犹且以不正继之况以不正进者乎古之人有欲以其君王者也有欲以其君霸者也有欲强其国者也是三者其志不同故其术有浅深而其成功有巨细虽其终身之所为不可逆知而其大节必见于其始进之日何者其中素定也未有进以强国而能霸者也未有进以霸而能王者也伊尹之耕于有莘之野也其心固曰使吾君爲尧舜之君而吾民爲尧舜之民也以伊尹爲以滋味说汤者此战国之策士以己度伊尹也君子疾之管仲见桓公于累囚之中其所言者固欲合诸侯攘戎狄也管仲度桓公足以霸度其身足以爲霸者之佐是故上无侈说下无卑论古之人其自知明也如此啇鞅之见孝公也三说而后合甚矣鞅之怀诈挟术以欺其君也彼岂不自知其不足以帝且王哉顾其刑名惨刻之学恐孝公之不能从是故设爲髙论以衒之君旣不能是矣则举其国惟吾之所为不然岂其负帝王之略而每见輙变以徇人乎商鞅之不终于秦也是其进之不正也圣人则不然其志愈大故其道愈髙其道愈髙故其合愈难圣人视天下之不治如赤子之在水火也其欲得君以行道可谓急矣然未尝以难合之故而少贬焉者知其始于少贬而其渐必至陵迟而大壊也故曰先进于礼乐野人也后进于礼乐君子也如用之则吾从先进孔子之世其诸侯卿大夫视先王之礼乐犹方圆冰炭之不相入也进而先之以礼乐其不合必矣是人也以道言之则圣人以世言之则野人也若夫君子之急于有功者则不然其未合也先之以世俗之所好而其既合也则继以先王之礼乐其心则然然其进不正未有能继以正者也故孔子不从而孟子亦曰枉尺直寻者以利言也如以利则枉寻直尺而利亦可为与君子之得其君也既度其君又度其身君能之而我不能不可为也不敢进而进是易其君不可为而为是轻其身是二人者皆有罪焉故君子之始进也曰君苟用我矣我且为是君曰能之则安受不辞君曰不能天下其独无人乎至于人君亦然将用是人也则告之以已所欲为要其能否而责成焉其曰姑用之而试观之者皆过也后之君子其进也无所不至惟恐其不合也曰我将权以济道既而道卒不行焉则曰吾君不足以尽我也始不正其身终以谤其君是人也自以为君子而孟子之所谓贼其君者也续欧阳子朋党论苏轼欧阳子曰小人欲空人之国必进朋党之説呜唿国之将亡此其徴欤祸莫大于权之移人而君莫危于国之有党有党则必争争则小人者必胜而权之所归也君子安得不危哉何以言之君子以道事君人主必敬之而踈小人唯予言而莫予违人主必狎之而亲踈者易间而亲者难睽也而君子者不得志则奉身而退乐道不仕小人者不得志则徼倖复用唯怨之报此其所以必胜也葢尝论之君子如嘉木也封植之甚难而去之甚易小人如恶草也不种而生去之为最难斥其一则援之者衆尽其类则衆之致怨也深小者复用而肆威大者得志而窃国善人为之扫地世主为之屏息譬之断虵不殊刺虎不毙其伤人则愈多矣齐田氏鲁季孙是已齐鲁之执事莫匪田季之党也歴数君不忘其诛而卒之简公弑昭哀失国小人之党其不可除也如此而汉党锢之狱唐白马之祸忠义之士斥死无余君子之党其易尽也如此使世主知易尽者之可戒而不可除者之可惧则有瘳矣且夫君子者世无若是之多也小人者亦无若是之衆也凡才智之士鋭于功名而嗜于进取者随所用耳孔子曰仁者安仁智者利仁未必皆君子冉有从夫子则爲门人之选从季氏则爲聚歛之臣唐栁宗元刘禹钖使不䧟叔文之党其髙才絶学亦足以为唐名臣矣昔栾懐子得罪于晋其党皆出奔乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子为彼栾氏乃子之勇也呜唿宣子蚤从王鲋之言岂独获二子之勇且安有曲沃之变哉愚以谓治道去泰甚耳苟黜其首恶而贷其余使才者不失富贵不才者无所致憾将为吾用之不暇又何怨之报乎人之所以为盗者衣食不足耳农夫市人焉保其不为盗而衣食既足盗岂有不能返农夫市人也哉故善除盗者开其衣食之门使复其业善除小人者诱以富贵之道使隳其党以力取威胜者葢未尝不反为所噬曹参之治齐曰㥀无扰狱市狱市姦人之所容也知此亦庶几于善治矣姦固不可长而亦不可不容也若姦无所容君子岂久安之道哉牛李之党徧天下而李徳裕以一夫之力欲穷其类而致之必死此其所以不旋踵而罹仇人之祸也姦臣复炽忠义益衰以力取威胜者果不可耶愚是以续欧阳子之説而为君子小人之戒志林苏轼商鞅用于秦变法定令行之十年秦民大説道不拾遗山无盗贼家给人足民勇于公战怯于私鬬秦人富强天子致胙于孝公诸侯毕贺苏子曰此皆战国之游士邪説诡论而司马迁闇于大道取以为史吾常以为迁有大罪二其先黄老后六经退处士进姦雄葢其小小者耳所谓大罪二则论商鞅桑弘羊之功也自汉以来学者耻言商鞅桑洪羊而世主独甘心焉皆阳讳其名而隂用其实其甚者则名实皆宗之庶几其成功此司马迁之罪也秦固天下之强国而孝公亦有志之君也修其政刑十年不为声色畋游之所败虽微商鞅有不富强乎秦之所以冨强者孝公务夲力穑之效非鞅流血刻骨之功也而秦之所以见疾于民如豺虎毒药一夫作难而子孙无遗种则鞅实使之至于桑弘羊斗筲之才穿窬之智无足言者而迁称之曰不加赋而上用足善乎司马光之言也曰天下安有此理天地所生财货百物止有此数不在民则在官譬如雨泽夏涝则秋旱不加赋而上用足不过设法隂夺民利其害甚于加赋也二子之名在天下如蛆蝇粪秽也言之则污口舌书之则污简牍二子之术用于丗者灭国残民覆族亡躯者相踵也而世主独甘心焉何哉乐其言之便已也夫尧舜禹世主之父师也谏臣拂士世主之药石也恭敬慈俭勤劳忧畏世主之绳约也今使世主日临父师而亲药石履绳约非其所乐也故为商鞅桑洪羊之术者必先鄙尧笑舜而陋禹也曰所谓贤主専以天下适已而已此世主之所以人人甘心而不悟也世有食钟乳乌喙而纵酒色以求长年者葢始于何晏晏少而富贵故服寒食散以济其欲无足怪者彼其所为足以杀身灭族者日相继也得死于服寒食散岂不幸哉而吾独何为效之世之服寒食散疽背呕血者相踵也用商鞅桑弘羊之术破国亡宗者皆是也然而终不悟者乐其言之美便而忘其祸之惨烈也春秋之末至于战国诸侯卿相皆争养士自谋夫説客谈天雕龙坚白同异之流下至击劔扛鼎鸡鸣狗盗之徒莫不宾礼靡衣玉食以馆于上者何可胜数越王勾践有君子六千人魏无忌齐田文赵胜黄歇吕不韦皆有客三千人而田文招致任侠姦人六万家于薛齐稷下谈者亦千人魏文侯燕昭王太子丹皆致客无数下至秦汉之间张耳陈余号多士宾客厮养皆天下豪杰而田横亦有士五百人其略见于传者如此度其余当倍官吏而半农夫也此皆姦民蠧国者民何以支而国何以堪乎苏子曰此先王之所不能免也国之有姦也犹鸟兽之有鸷勐昆虫之有毒螫也区处条理使各安其处则有之矣锄而尽去之则无是道也吾考之世变知六国之所以乆存而秦之所以速亡者葢出于此不可以不察也夫智勇辩力此四者皆天民之秀杰者也类不能恶衣食以养于人皆役人以自养者也故先王分天下之富贵与此四者共之此四者不失职则民靖矣四者虽异先王因俗设法使出于一三代以上出于学战国至秦出于客汉以后出于郡县吏魏晋以来出于九品中正隋唐至今出于科举虽不尽然取其多者论之六国之君虐用其民不减始皇二世然当是时百姓无一人叛者以凡民之秀杰者多以客养之不失职也其力耕以奉上皆椎鲁无能为者虽欲怨叛而莫为之先此其所以少安而不即亡也始皇初欲逐客用李斯之言而止既并天下则以客为无用于是任法而不任人谓民可以恃法而治谓吏不必才取能守吾法而已故堕名城杀豪杰民之秀异者散而归田畮向之食于四公子吕不韦之徒者皆安归哉不知其能藁项黄馘以老死于布褐乎抑将辍耕太息以俟时也秦之乱虽成于二世然使始皇知畏此四人者有以处之使不失职秦之亡不至若是速也纵百万虎狼于山林而饥渇之不知其将噬人世以始皇为智吾不信也楚汉之祸生民尽矣豪杰宜无几而代相陈豨从车千乘萧曹为政莫之禁也至文景武之世法令至密然吴濞淮南梁王魏其武安之流皆争致宾客世主不问也岂惩秦之祸以为爵禄不能尽縻天下士故少寛之使得或出于此也耶若夫先王之政则不然曰君子学道则爱人小人学道则易使也呜唿此岂秦汉之所及也哉秦始皇帝时赵髙有罪䝉毅案之当死始皇赦而用之长子扶苏好直谏上怒使北监䝉恬兵于上郡始皇东游㑹稽并海走琅琊少子胡亥李斯䝉毅赵髙从道病使䝉毅还祷山川未反而上崩李斯赵髙矫诏立胡亥杀扶苏䝉恬䝉毅卒以亡秦苏子曰始皇制天下轻重之势使内外相形以禁姦备乱者可谓密矣䝉恬将三十万人威振北方扶苏监其军而䝉毅侍帷幄为谋臣虽有大姦贼敢睥睨其间哉不幸道病祷祠山川尚有人也而遣䝉毅故髙斯得成其谋始皇之遣毅毅见始皇病太子未立而去左右皆不可以言智然天之亡人国其祸败必出于智所不及圣人为天下不恃智以防乱恃吾无致乱之道耳始皇致乱之道在用赵髙夫阉尹之祸如毒药勐兽未有不裂肝碎首者也自书契以来惟东汉吕强后唐张承业二人号称善良岂可望一二于千万以傲必亡之祸哉然丗主皆甘心而不悔如汉桓灵唐肃代犹不足深怪始皇汉宣皆英主亦湛于赵髙恭显之祸彼自以爲聦明人杰也奴仆熏腐之余何能爲及其亡国乱朝乃与庸主不异吾故表而出之以戒后丗人主如始皇汉宣者或曰李斯佐始皇定天下不可谓不智扶苏亲始皇子秦人戴之久矣陈胜假其名犹足以乱天下而蒙恬持重兵在外使二人不即受诛而复请之则斯髙无遗类矣以斯之智而不虑此何哉苏子曰乌乎秦之失道有自来矣岂独始皇之罪自啇鞅变法以殊死爲轻典以参夷为常法人臣狼顾胁息以得死为幸何暇复请方其法之行也求无不获禁无不止鞅自以为轶尧舜而驾汤武矣及其出亡而无所舍然后知为法之弊夫岂独鞅悔之秦亦悔之矣荆轲之变持兵者熟视始皇环柱而走莫之救者以秦法重故也李斯之立胡亥不复忌二人者知威令之素行而臣子不敢请亦知始皇之鸷悍而不可回也岂料其伪也哉周公曰平易近民民必归之孔子曰有一言而可以终身行之其恕矣乎夫以忠恕为心而以平易为政则上易知而下易逹虽有卖国之姦无所投其隙仓卒之变无自发焉然其令行禁正葢有不及商鞅者矣而圣人终不以彼易此商鞅立信于徙木立威于弃灰刑其亲戚师傅积威信之极以及始皇秦人视其君如雷电鬼神不可测也古者公族有罪三宥然后制刑今至使人矫杀其太子而不忌太子亦不敢请则威信之过也故夫以法毒天下者未有不反中其身及其子孙者也汉武与始皇皆果于杀者也故其子如扶苏之仁则宁死而不请如戾太子之悍则宁反而不诉知诉之必不察也戾太子岂欲反者哉计出于无聊也故为二君之子者有死与反而已李斯之智葢足以知扶苏之必不及此也吾又表而出之以戒后世人主之果于杀者颜子所好何学论程頥圣人之门其徒三千独称颜子为好学夫诗书六艺三千子非不习而通也然则颜子所独好者何学也学以至圣人之道也圣人可学而至欤曰然学之道如何曰天地储精得五行之秀者为人其本也真而静其未发也五性具焉曰仁义礼智信形既生矣外物触其形而动于中矣其中动而七情出焉曰喜怒哀乐爱恶欲情既炽而益荡其性凿矣是故觉者约其情使合于中正其心养其性故曰性其情愚者则不知制之纵其情而至于邪僻梏其性而亡之故曰情其性凡学之道正其心养其性而已中正而诚则圣矣君子之学必先明诸心知所养然后力行以求至所谓自明而诚也故学必尽其心尽其心则知其性知其性反而诚之圣人也故洪范曰思曰睿睿作圣诚之之道在乎信道笃信道笃则行之果行之果则守之固仁义忠信不离乎心造次必于是颠沛必于是出处语黙必于是乆而弗失则居之安动容周旋中礼而邪僻之心无自生矣故颜子所事则曰非礼勿视非礼勿听非礼勿言非礼勿动仲尼称之则曰得一善则拳拳服膺而勿失之矣又曰不迁怒不贰过有不善未尝不知知之未尝复行也此其好之笃学之之道也视听言动皆礼矣所异于圣人者葢圣人则不思而得不勉而中从容中道颜子则必思而后得必勉而后中故曰颜子之与圣人相去一息孟子曰充实而有辉光之谓大大而化之之谓圣圣而不可知之谓神颜子之徳可谓充实而有光辉矣所未至者守之也非化之也以其好学之心假之以年则不日而化矣故仲尼曰不幸短命死矣葢伤其不得至于圣人也所谓化之者入于神而自然不思而得不勉而中之谓也孔子曰七十而从心所欲不踰矩是也或曰圣人生而知之者也今谓可学而至其有稽乎曰然孟子曰尧舜性之也汤武反之也性之者生而知之者也反之者学而知之者也又曰孔子则生而知也孟子则学而知也后人不达以谓圣本生知非学可至而为学之道遂失不求诸已而求诸外以博闻强记巧文丽辞为工荣华其言鲜有至于道者则今之学与颜子所好异矣萧瑀论张唐英萧瑀请出家为僧此可罪也然尽忠于隋及归国亦多有功绩颇见委任歴仆射御史大夫参与朝政每有议论房杜不能抗之房等虽心知其是而不用其言瑀弥怏怏自是罢为太子少傅此是杭阁瑀而使优闲尔且房杜可谓贤相也经纶草昧以启天下之业竭忠悉虑以成天下之务不以求备而责人不以已长而格物正观太平之功诚有力焉然于瑀尚亦有所抑遏岂亦圭之玷而珠之翳乎古人谓事虽浅当深谋之言虽轻当重思之收不知言以致知言而房杜二人于用人亦至矣而尚失于瑀岂瑀之性褊躁忽于议论之际务以直气自豪而不能从容委曲详悉评议俱求辨博而取胜于诸公故房杜自以持天下之政权柄在已耻其不能卑论忽有不容其説然以二公才过于人虽不从一萧瑀之言无害为贤相后之执政者必欲迹房杜之业成就太平之功则不可使顺㫖者荣华逆意者枯藁心知其是而不用其言庶乎国家之政无有蔽而不通故曰天下无粹白之狐而有粹白之裘者葢取于衆苟不取于衆是哥奴辈昔尝拑天下之口而自任耳皇朝文鑑巻第九十八皇朝文鑑皇朝文鑑卷第九十九皇朝文鑑卷第九十九论三国论苏辙晋论苏辙北狄论苏辙三宗论苏辙汉武帝论苏辙汉昭帝论苏辙汉光武论上苏辙汉光武论下苏辙争论潘兴嗣原谏潘兴嗣通论潘兴嗣三国论苏辙天下皆怯而独勇则勇者胜皆闇而独智则智者胜勇而遇勇则勇者不足恃也智而遇智则智者不足用也夫唯智勇之不足以定天下是以天下之难锋起而难平盖尝闻之古者英雄之君遇其智勇也以不智不勇而后真智大勇乃可得而见也悲夫世之英雄其处于世亦有幸不幸耶汉高祖唐太宗是以智勇独过天下而得之者也曹公孙刘是以智勇相遇而失之者也以智攻智以勇击勇此譬如两虎相捽齿牙气力无以相胜其势足以相扰而不足以相毙当此之时惜乎无有以汉高祖之术制之者也昔者项籍有百战百胜之威而执诸侯之柄咄嗟叱咤奋其暴怒西向以逆高祖其势飘忽震荡如风雨之至天下之人以为遂无汉矣然高帝以其不智不勇之身横塞其冲徘徊而不得进其顽钝椎鲁足以为笑于天下而卒能摧折项氏而待其死其故何也夫人之勇力用而不已则必有所耗散而其智虑乆而无成则亦必有所倦怠而不举彼欲以其所长以制我于一时而我闭门而拒之使之失其所求逡巡求去而不能而项籍固已惫矣今夫曹公孙权刘备此三人者皆知以其才相取而未知以不才取之也世之言者曰孙不如曹而刘不如孙刘备唯智短而勇不足故有所不若于二人者而不知因其所不足以求胜则亦已惑矣盖刘备之才近似于高祖而不知所以用之之术昔高祖之所以自用其才者其道有三焉耳先据势胜之地以示天下之形广收信越出竒之将以自辅其所不逮有果鋭刚勐之气而不用以深折项籍猖狂之势此三事者有国之君其才皆无有能行之者独有一刘备近之而未至其中犹有翘然自喜之心欲为椎鲁而不能纯欲为果鋭而不能逹二者交战于中而未有所定是故所为而不成所欲而不遂弃天下而入巴蜀则非地也用诸葛孔明治国之才而当纷纭征伐之冲则非将也不忍忿忿之心犯其所短而自将以攻人则是其气不足尚也嗟夫方其奔走于二袁之间困于吕布而狼狈于荆州百败而其志不折不可谓无髙祖之风矣而终不知所以自用之方夫古之英雄唯汉高帝为不可及也夫晋论苏辙御天下有道休之以安动之以劳使之安居而能勤逸处而能忧其君子周旋揖让不失其节而能耕田射驭以自致其力平居习为勉强而去其惰傲厉精而日坚劳苦而日强冠冕佩玉之人而不惮执天下之大劳夫是以天下之事举皆无足为者而天下之匹夫亦无以求胜其上何者天下之乱盖常起于上之所惮而不敢为天下之小人知其上之有所惮而不敢为则有以乘其间而致其上之所难夫上之所难者岂非死伤战闘之患匹夫之所轻而士大夫之所不忍以其身试之者耶彼以死伤战闘之患邀我而我不能应则无怪乎天下之志于乱也故夫君子之于天下不见其所畏求使其所畏之不见是故事有所不辞而劳苦有所不惮昔者晋室之败非天下之无君子也其君子皆有好善之心高谈揖让泊然冲虚而无慷慨感激之操大言无当不适于用而畏兵革之事天下之英雄知其所忌而窃乘之是以颠沛陨越而不能以自存且夫刘聦石勒王祖约此其姦诈雄武亦一世之豪也譬如山林之人生于草木之间大风烈日之所咻而雪霜饥馑之所劳苦其筋力骨节之所尝试者亦已至矣而使王衍王导之伦谈笑而当其冲此譬如千金之家居于高堂之上食肉饮酒不习寒暑之劳而欲以之捍御山林之勇夫而求其成功此固姦雄之所乐攻而无难者也是以虽有贤人君子之才而无益于世虽有尽忠致力之意而不救于患难此其病起于自处太高而不习天下之辱事故富而不能劳贵而不能苦盖古之君子其治天下为其甚劳而不失其高食其甚羙而不弃其粝使匹夫小人不知所以用其勇而其上不失为君子至于后世为其甚劳而不知以自复而为之强强食甚羙而无以自实而为晋之败夫甚劳者固非所以为安而甚羙者亦非所以自固此其所以䘮天下之故也哉北狄论苏辙北狄之民其性譬如禽兽便于射猎而习于驰骋生于斥卤之地长于霜雪之野饮水食肉风雨饥渇之所不能困上下山坂筋力百倍轻死而乐战故常以勇胜中国至于其所以拥护亲戚休养生息蓄牛马长子孙安居佚乐而欲保其首领者盖无以异于华人也而中国之士常惮其勇畏避而不敢犯氊裘之民亦以此恐中国而夺之利此当今之所谓大患也昔者汉武之世匈奴絶和亲攻当路塞天下震恐其后二十年之间汉兵深入不惮死亡捐命絶幕之北以决胜负而匈奴孕重堕坏人畜疲弊不敢言战何者勇士壮马非中国之所无有而穷追远逐虽匈奴之衆亦终有所不安也故夫敌国之盛非隣国之所深忧也要在休兵养士而集其勇气使之不慑而巳今天下之势中国之民优游缓带不识兵革之劳骄奢怠堕勇气消耗而戎狄之赂又以百万计转输天下甘言厚礼以满其不足之意使天下之士耳熟所闻目习所见以爲生民之命寄于其手故俯首柔服莫敢抗拒凡中国勇徤豪壮之气索然无复存者矣夫战胜之民勇气百倍败兵之卒没丗不复随盖所以战者气也所以不战者气之蓄也战而后守者气之余也古之不战者养其气而不伤今之士不战而气已尽矣此天下之所大忧也昔者六国之际秦人出兵于山东小战则杀将大战则割地兵之所至天下震慄然诸侯犹帅其罢散之兵合从以击秦砥砺战士激发其气长平之败赵卒坑死者四十万人亷颇收合余烬北摧栗腹西抗秦兵振刷磨淬不自屈服故其民观其上之所爲日进而不挫皆自奋怒以争死敌其后秦人围邯郸梁王使将军新垣衍如赵欲遂帝秦而鲁仲连慷慨发愤深以爲不可盖夫天下之士所爲奋不顾身以抗强虎狼之秦者爲非其君也而使诸侯而帝之天下尚谁能出身以事非其君哉故鲁仲连非徒惜夫帝秦之虚名而惜夫天下之势有所不可也今尊奉夷狄无知之人交欢约币以为兄弟之国奉之如骄子莫敢一触其意此适足以坏天下义士之气而长夷狄豪横之势耳愚以爲养兵而自重卓然独立不聴外国之妄求以为民望而生吾中国之气如此数十年之间天下摧折之志复壮而夫北狄之勇非吾之所当畏也三宗论苏辙黄帝尧舜寿皆百年享国皆数十年周公作无逸言商中宗享国七十五年高宗五十九年祖甲三十三年文王受命中身享国五十年自汉以来贤君在位之乆皆不及此西汉文帝二十三年景帝十六年昭帝十三年东汉明帝十八年章帝十三年和帝十二年唐太宗二十三年此皆近世之明主然与无逸所谓不知稼穑之艰难不闻小人之劳惟耽乐之从或十年或七八年或五六年或四三年无以大相过也至其享国长乆如秦始皇汉武帝梁武帝隋文帝唐玄宗皆以临御乆逺循致大乱或以失国或仅能免其身其故何也人君之富其倍于人者千万也膳服之厚声色之靡所以贼其躬者多矣朝夕于其间而无以御之至于夭死者势也幸而寿考用物多而害民乆矜已自圣轻蔑臣下至于失国宜矣古之贤君必致于学逹性命之本而知道徳之贵其视子女玉帛与粪土无异其所以自养乃与山林学道者比是以乆于其位而无害也传説之诏髙宗曰王人求多闻时惟建事学于古训乃有获事不师古以克永世匪説攸闻惟学逊志务时敏厥修乃来允怀于兹道积于厥躬惟斆学半念终始典干学厥徳脩罔觉监于先生成宪其永无愆呜唿传说其知此矣汉武帝论苏辙天下利害不难知也士大夫心平而气定髙不爲名所眩下不爲利所憷者类能知之人主生于深宫其闻天下事至鲜矣知其一不逹其二见其利不睹其害而好名贪利之臣探其情而逢其恶则利害之实乱矣汉武帝即位三年年未二十闽越举兵围东瓯东瓯告急帝问太尉田蚡蚡曰越人相攻其常事耳又数反覆不足烦中国往救帝使严助难蚡曰特患力不能救德不能覆诚能何故弃之小国以穷困来告急天子不救尚何所愬帝诎蚡议而使助持节发㑹稽兵救之自是征南越伐朝鲜讨西南夷兵革之祸加于四夷矣后二年匈奴请和亲大行王恢请击之御史大夫韩安国请许其和帝从安国议矣明年马邑豪聂壹因恢言匈奴初亲亲信边可诱以利致之伏兵袭击必破之道也帝使公卿议之安国恢往反议甚苦帝从恢议使聂壹买马邑城以诱单于单于觉之而去兵出无功自是匈奴犯边终武帝无宁嵗天下几至大乱此二者田蚡韩安国皆知其非而迫于利口不能自伸武帝志求功名不究利害之实而遽从之及其晚岁祸灾并起外则黔首耗散内则骨肉相残杀虽悔过自咎而事已不救矣然严助交通淮南张汤论杀之王恢以不击匈奴亦坐弃市二人皆罪不至死而不免大戮岂非首祸致罪天之所不赦故耶汉昭帝论苏辙周成王以管蔡之言疑周公及遭风雷之变发金縢之书而后释然知其非也汉昭帝闻燕王之譛霍光惧不敢入帝召见光谓之曰燕王言将军都郎道上称跸又擅调益幕府校尉二事属尔燕王何自知之且将军欲为非不待校尉左右闻者皆伏其明光由是获安而燕王与上官皆败故议者以为昭帝之贤过于成王然成王享国四十余年治致刑措及其将崩命召公毕公相康王临死生之变其言琅然不乱昭帝享国十三年年甫及冠功未见于天下其不及成王者亦远矣夭寿虽出于天然人事尝参焉故吾以为成王之寿考周公之功也昭帝之短折霍光之过也昔晋平公有蛊疾医和视之曰是谓近女非鬼非食惑以䘮志良臣将死天命不宥国之大臣受其宠禄而任其大节有菑祸兴而无改焉必受其咎以此讥赵孟赵孟受之不辞而霍光何逃焉成王之幼也周公爲师召公爲保左右前后皆贤也虽以中人之资而起居饮食日与之接逮其壮且老也志气定矣其能安富贵易生死盖无足恠者今昭帝所亲信惟一霍光光虽忠信笃实而不学无术其所与共国事者惟一张安世所与断几事惟一田延年士之通经术识义理者光不识也其后虽闻乆隂不雨之言而贵夏侯胜感蒯瞶之事而贤隽不疑然后亦不任也使昭帝居深宫近嬖倖虽天资明断而无以养之朝夕害之者衆矣而安能及远乎人主不幸未尝更事而履大位当得笃学深识之士日与之居示之以邪正晓之以是非观之以治乱使之久而安之知类通逹强立而不反然后听其自用而无害此大臣之职也不然小人先之悦之以声色犬马纵之以驰骋田猎侈之以宫室器服志气已乱然后入之以䜛説变乱是非移易白黒纷然无所不至小足以害其身而大足以乱天下大臣虽欲有言不可及矣语曰君子学道则爱人小人学道则易使也故人必知道而后知爱身知爱身而后知爱人知爱人而后知保天下故吾论三宗享国长久皆学道之力至汉昭帝惜其有过人之明而莫能导之以学故重论之以为此霍光之过也汉光武论上苏辙人主之徳在于知人其病在于多才知人而善用之若已有焉虽至于尧舜可也多才而自用虽有贤者无所复施则亦仅自立耳汉高帝谋事不如张良用兵不如韩信治国不如萧何知此三人而用之不疑西破强秦东服项羽曾莫与抗者及天下既平政事一出于何法令讲若画一民安其生天下遂以无事又继之以曹参终之以平勃至文景之际中外晏然凡此皆髙帝知人之余功也东汉光武才备文武破寻邑取赵魏鞭笞群盗筭无遗策计其武功若优于高帝然使当高帝之世与项羽为敌必有不能辨者及既履大位惩王莾簒夺之祸虽置三公而不付以事专任尚书以督文书绳姦诈为贤政事察察下不能欺一时称治然而异已者斥非䜟者弃专以一身任天下其智之所不见力之所不举者多矣至于明帝任察愈甚故东汉之治寛厚乐易之风远不及西汉贤士大夫立于其朝志不获伸虽号称治安皆其父子才智之所止君子不尚者也汉光武论下苏辙高帝举天下后世之重属之大臣大臣亦尽其心力以报之故吕氏之乱平勃得致力焉诛产禄立文帝若反覆手之易当是时大臣权任之甚盛风流相接至申屠嘉犹召辱邓通议斩晁错而文景不以为牾则高帝之用人其重如此孝武之后此风衰矣大臣用舍仅如仆隷武帝之老也将立少主知非大臣不可乃委任霍光霍光之权在诸臣右故能翊昭建宣天下莫敢异议至于宣帝虽明察有余而性本忌刻非张安丗之谨畏陈万年之顺从鲜有能容者恶杨恽盖寛饶害赵广汉韩延寿悍然无恻怛之意髙才之士侧足而履其朝陵迟至于元成朝无重臣养成王氏之祸故莽以斗筲之才济之以欺罔而士无一人敢指其非者光武之兴虽文武之略足以鼓舞一丗而不知用人之长以济其所不足幸而子孙皆贤权在人主故其害不见及和帝幼少窦后擅朝窦宪兄弟恣横杀都乡侯畅于朝事发请击匈奴以自赎及其成功又欲立北单于以树恩固位袁安任隗皆以三宗守义力争而不能胜幸而宪以逆谋败盖光武不任大臣之积其弊乃见于此其后汉日以衰及其诛阎显立顺帝功出于宦官黜清河王杀李固事成于外戚大臣皆无所与及其末流梁冀之害重天下不能容复假宦官以去之宦官之害极天下不能堪至召外兵以除之外兵既入而东汉之祚尽矣盖光武不任大臣之旤势极于此夫人君不能皆贤君有不能而属之大臣朝廷之正也事出于正则其成多其败少歴观古今大臣任事而祸至于不测者必有故也今畏忌大臣而使它人得乘其隙不在外戚必在宦官外戚宦官更相屠㓕至以外兵继之呜唿殆哉争论潘兴嗣匹夫之贱犹立子以争其恶立友以议其过况万乘之贵唿吸而霜露变指顾而荣辱移朝不争则暮有被其害暮不争则朝亦然至有顷刻而不及者孔子曰天子有争臣七人虽无道不失其天下又曰商有三仁焉比干谏而死其㫖远矣或岂无谏与讽欤譬之疾耳有缓补逸养而后定有攻治而后胜有针砭而后起者盖时有缓急势有盈虚先后之理不可以一途御也讽者依违而不切诗所谓主文而谲谏此缓补逸养之道也谏者直指其事争者婴其鳞矣此攻治之不效而至于针砭也若尧咨而舜俞禹拜而益賛可以无事于谏争犹曰予违汝弼汝无靣从君臣相与戒饬兢业如此后世之君奚恤而不用哉昔者汉髙帝谓周昌曰我可如主昌曰陛下桀纣之主也高帝容之决非桀纣明矣如使桀纣之君虽无道犹用争臣亦不失天下矣原谏潘兴嗣舜命龙曰朕堲䜛説殄行震惊朕师汝作纳言夙夜出纳朕命惟允于臯陶谟则曰能哲而惠何忧乎驩兠何畏乎巧言令色孔壬颜渊问为邦孔子曰远佞人舜固聦明睿智君臣之间吁谟戒饬忧此而已颜渊亚圣亦云远佞然则圣哲之虑远矣谏之不行也其原起于近习始于纎㣲成于浸润终至于不可御人君者喜则有赏怒则有诛不可不察也盖未尝滥诛矣诛一小臣则大臣及之未尝滥赏矣赏一佞人则大佞及之不窒其源虽欲救之将若之何予故曰谏之不行其源盖起于近习不可不虑也通论潘兴嗣昔者井法大坏而天下之民病矣然而智者一出则藏兵于民藏食于兵以全制胜坐而収功则谓之屯田者是也汉尝以数万之衆临氐羗氐羗固小矣而议者谓费而胜之不若以全制也于是以万人留田果无一矢一镞之费而虏平矣曹操出于扰攘之际忧不先于天下而忧食不出于兵也于是大兴屯田以示天下之形势势莫㣲于羗事莫急于操时顾必先此者盖不苟一切之便而以深久之利为虑也昔者兵赋之法大坏而天下之武备虚矣然而智者一出则兵有府府有帅帅有统唐尝以六十万之衆田于近辅之郊当四方有事时长戈利㦸奋然而直往及其无事则偃兵以就农故天下之言武备者必先府兵今以数十万之衆宿于燕秦晋魏之地半天下之赋长毂巨轴逆险遡波而上不足以给奉养重啇贾之利出内帑之金不足以佐费用无事之时顾且如此一有事则重以四方之兵倍数而益之岂惟费广而坐饲之骄不足以临敌也亦尝以二十万之衆弃于好水之上只轮竒马无还者此养之无制备之不素故也夫燕秦晋魏之郊地非不广民非不悍勇田非尽辟也一旦索悍勇之民辟地而殖之胡为而不可耶择天下之精兵置之近辅之郊拟府而为之制亦胡为而不可耶不及十年粟必盈于塞下而黥墨之徒可坐而铄也晁错削七国而七国反主父偃建分封之法而诸侯不自知其弱然则屯田府兵之制行而天下之骄兵亦不自知其削矣何惮而不为也边粟已实屯兵已强中州之赋益寛则北狄不敢爱其赆羗人不敢慢其礼此以全制胜也昔之骄今也悍勇昔之不足今也有余不幸而有警内府出节外府出兵拥钺而下临燕而燕动临秦而秦詟此所谓庙胜也荆楚蜀越四分五裂之地天下用武之处也亦不可以不思及其有事而欲以巧胜之不亦拙且缓乎皇朝文鑑巻第九十九皇朝文鑑皇朝文鑑卷第一百皇朝文鑑巻第一百论隋论李清臣石庆论秦观汉文帝曽肇讳言张耒敢言张耒李郭论张耒邴吉张耒秦论何去非西晋论何去非隋论李清臣治天下者以王道不可爲之以吏治吏治可以苟天下之安而不可乆也纯以王道而治者三代是也吏治与王道杂然而用者汉唐是也纯用吏治者隋文是也自禹至于桀自汤至于纣自武王至于赧三代之长各数十丗安而不变者几二千年自高祖至于孝平自光武至于献帝自高祖太宗至于僖昭兹二姓者或四百年或三百年不及于三代之长而有过于歴丗之祚若隋文帝之有天下于时亦可谓之治平而寡事矣然才三丗二十九年而亡其故何也吏治与王道之効不同也故三代用王道而长汉唐杂之以吏治而不及于三代隋文专以吏治而不及于汉唐是非王道与吏治薄厚之効邪隋文之九年灭陈而天下始一奋励于爲政毎一坐朝或至日昃五品以上引之论事宿卫之人传飱而食至于兵革不用天下无游食之人户口歳増过于两汉其冨庶而康乐如此常人之谓太平而识者皆知其不能乆也何者无礼义以维持其政无忠信以固结其臣教化不足以导其民纪纲不足以防其后一切以辩数勤察爲能处三王之位而卑卑焉任智数覈文法此特吏才之尤者耳非王者之爲也故王隆谓其终以不学爲累而房乔于清平之时而独知其将亡彼或用王道而常爲百丗虑国祚之永人可得而近测之哉尝观于三代其爲治之㫖皆本于仁义礼乐先教化而后刑名厚道德而薄功赏其始虽若迂阔而其成以至于兵寝刑措暴炙百姓之耳目浸渍涵揉百姓之骨髓其势蟠大胶固如置方石于平土之上天下之形可以渐乱而不可以亟坏也末丗中主徳既不及于古才亦不至于道所用者皆俗人而所尚者皆细法争于功用勇于击断谓簿书刀笔之间可以爲治语之以王道则倾背而窃笑强者爲之及其盛犹可以自守一有势罅则怨心纷然内外皆爲之扰动姦豪乗其敝而起其挠天下如驱群羊而荡王业如振欹器耳是故民衆而益乱地大而益危呜唿彼安知三代有长乆难动之法乎后之王者鉴于三代两汉隋唐之事不恃吏治之安而留意于王道其可以长有天下之民矣石庆论秦观臣闻汉武帝既招英俊程其器能用之如不及内修法度外攘胡粤封泰山塞决河朝廷多事丞相李蔡严青翟赵周公孙贺刘屈氂之属皆以罪伏诛其免者平津侯公孙洪牧丘侯石庆而巳平津以贤良爲举首用经术取汉相辩论有余习文法吏事其免故宜牧丘鄙人耳爲相巳非其分又以全终何也盖庆之终于相位非其才智之足以自免也事势之流相激使然而巳矣何则夫君之与臣犹隂之与阳也隂胜而僣阳则发生之道阙阳胜而偪隂则刻制之功亏僣实生偪偪亦生僣两者无有是谓大和万物以生变化以成方武帝即位之始冨于春秋武安侯田蚡以肺腑爲丞相权移人主上滋不平特以太后之故隐忍而不发当此之时臣彊君弱隂胜而僣阳武安侯既死上惩其事尽収威柄于掌握之中大臣取充位而巳稍不如意则痛法以绳之自丞相以下皆皇恐救过而不暇当此之时君彊臣弱阳胜而偪隂夫豪杰之士类多自重莫肯少杀其锋鄙人则惟恐失之无所不至也当君彊臣弱阳胜偪隂之时虽有豪杰安得而用虽用之安得而终然则用之而终者惟鄙人而后可也庆爲相时九卿更进用事不关决于庆庆醇谨而巳在位九岁无能有所正言尝欲治上近臣反受其过上书乞骸骨诏报反室自以爲得计既而不知所爲复起视事呜唿此其所以见容于武帝者欤夫庆终于相位是田蚡之所致也故曰事势之流相激使然而巳矣然则平津之免也洪之才术虽不与庆同日而语至于朝奏暮议开其端使人主自择不肯面折廷争公卿约议至上前皆背其约以顺上旨如此之类则与庆相去爲几何耶洪与庆爲人不同其所以获免者一也盖是时非特丞相也如东方朔枚臯司马相如严助吾丘寿王朱买臣主父偃之属号爲左右亲幸之臣而亦多以罪诛唯相如称疾避事朔臯不根持论以此获免由是观之武帝之廷臣鄙人者多矣岂特庆也哉故淮南王谋反惟惮汲黯好直諌守节死义至説公孙洪等如发蒙耳呜唿如黯者可谓豪杰之士也汉文帝曾肇予尝谓治天下本于躬化而观汉文帝躬行节俭以徳化民宜其有以振起衰俗而贾谊以谓残贼公行莫之禁止其説以背本趋末者爲天下之大残淫侈之俗爲天下之大贼则当时风俗可谓敝矣岂所谓躬化者果无益于治哉盖文帝虽有仁心仁闻而不修先王之政故也先王有不忍人之心则有不忍人之政而其政必本于理财理财之法其定民之大方有四而任民之职有九士农工商以辨其名九谷草木山泽鸟兽材贿丝枲聚歛转移以辨其职又爲之屋粟里布夫家之征以待其不勤是故天下无迁徙之业无游惰之民其于生财可谓衆矣至于爱养万物必以其道故罻罗网罟斧斤弓矢皆以时入而覆巢麛卵杀胎伐夭皆爲之禁取之又有其时也于是制礼以节其用天子都千里之畿诸侯各专百里之国卿士大夫至于庶人莫不有田而视其位之贵贱称其入之厚薄而爲之法制度数以待其冠婚賔客死䘮祭祀之用者隆杀多寡各适其宜爲上者谨名分以示天下而人人安于力分之内无觊觎于其外是以滛僻放侈之心不生而贫富均一海内充实无不足之患然后示之以亷耻兴之以徳义故民从之也轻方此之时游惰者无所容而虽有僣侈之心亦安所施于外哉教化之所以成残贼之所以熄盖出于是也自秦灭先王之籍而汉因之务爲一切之制由天子至于庶人无复有度量分界之限而人人去本趋末争于僣侈髙祖尝禁贾人不得曵丝乗车其令卒于不行至文帝之时商贾富厚力过吏埶而末技游食害农者蕃庶人墙屋之饰仆妾之衣皆宗庙之奉天子之服则其俗之不善可知矣而文帝不知修先王之政以救其敝方其开籍田以劝耕者衣弋绨而斥文绣以示朴爲天下先其意美矣然法度之具不行而欲以区区之一身率四海之衆岂非难哉孟子曰徒善不足以爲政非虚言也虽然以彼之德成之以先王之政则庶几三代之贤主哉讳言张耒高宗自诛长孙无忌放禇遂良等后天下以言爲讳者二十余年其后一御史尝抗论一不急事时谓凤鸣朝阳方其以言爲讳也武氏不出房闼而取其国天子自殿陛之下门阙之外颠倒错乱无由知之而其左右忠臣良士岂无良䇿善计亦不敢告故以牝夺雄坐房奥夺庙社犯天下之至不顺爲天下之难成而有功此譬如盗入主人之家执其主涂其耳目而唯其所爲何求而不得哉张子曰天将乱人之国则必使讳人之言人之爱其身其寝食起居有少异焉而人告之则必信之又从而治之夫如是则可以终身而无疾今其寝食起居类非平人之状而其亲戚朋友旁视而不敢告一日疾作而死矣太宗以兰陵公主园赏言者其直百万非好名也事当然也敢言张耒汉王鳯以外戚辅政杀王章以杜天下能言之口而梅福以南昌尉上书显攻之而不忌唐文宗时宦人握禁兵制天子枢宻使权过宰相谁敢少忤其意而刘蕡对策肆言其恶斥其簒弑废立之罪而明皇时李林甫爲相几二十年固宠市权愚瞽其君内助杨氏之势外成禄山之乱𥙷阙杜琎尝再上书论事斥爲下邽令林甫以语动其余曰立伏马终日无声饫三品刍豆一鸣则黜之矣后虽欲不鸣得乎由是諌争路絶矣夫林甫之威未惨于汉庭之外戚唐文宗之宦官也而梅福刘蕡敢犯之而林甫徒以区区贬斥而天下之士震怖如畏虎狼此其故何也王鳯得政之𥘉帝失徳未深犹可与论道理商成败而汉之公卿犹有贤智忠义之士也文宗大和二年名臣在朝者如裴度李绛韦处厚之徒犹数人公卿侍从之间差可告语其势足以持典刑也故此二子者非妄发恣行而心实有所恃也若林甫之时人主滛昬于上视天下之治乱如越人视秦人之肥瘠不可与言矣而朝廷之士有一介之善略能别白黒者则林甫斥逐之而无余矣国中空无人上下内外皆从君于昬者也而天下之士虽欲有言何恃以救其祸乎此人之所甚畏也呜唿国无善人国非其国也可不惧哉明皇尝论林甫曰此子妬贤嫉能无与爲此则其时人物可知也李郭论张耒雄杰好乱之士可伏以天下之大义不可掩以匹夫之小数何也彼其心甘爲理屈不肯负人以其智幸而掩之得志其后必大乱凶悖放恣而后其志乃巳此不可不慎也汉髙祖苟一时之便伪游云梦而执韩信虽能执信而信之反心自此生矣当此时髙才智士亦有轻其君之心故英布贯髙之乱继踵而起者此非伏英雄之道也李光弼提孤军与安史徤虏百闘百胜其治军行兵风采出郭子仪之右而当时诸将皆望风伏子仪如敬君父而光弼之在彭城诸将巳不爲使子仪能使吐蕃谓父而史思明乃上书请诛光弼大抵光弼之实不及子仪之名子仪安坐而有余光弼驰骋而不足余尝思其故读史思明传见光弼使乌承恩潜杀史思明事而后知李郭之优劣盖子仪之爲人至诚不欺主于忠信其胷中洞然大人也故静则人安其德动则人伏其义光弼用乌承恩使袭杀史思明此虽狡夫猾虏之常态意其人虽雄悍骠勇而中有所不可保信者市井之智盗贼之谋有时而用之也不然何以召史思明之侮而田承嗣之膝独爲尚父屈欤此于伏人之道小矣呜唿成事以材不若以德服人以智不若以理惟徳与理始钝终利以之治大以之行逺未之有侮也邴吉张耒邴丞相爲人至深厚也余独有恨焉虏入云中诏问丞相御史以虏所入郡吏御史不能对得谴责而丞相能具知见谓忧边思职夫吉之能知驭吏之力也夫平日不知从事于其所当急而一时际㑹于他人之力亦可以爲徼幸谓之真忧边思职也可乎因徼幸以得誉遂从而冒之坐视人之得谴责而不分谤则亦少欺矣龚遂因王生一言天子以爲长者遂不敢以爲出已曰此乃臣议曹教臣夫遂之能归功于君其善微而不冒人之善其徳厚矣方天子让御史吉如曰臣与御史等耳臣之仆有先白臣者臣是以知之此其爲能岂独忧边思职而巳哉丗人有未尝射挟弓注矢一发而中不知者曰天下之善射者也其人不让则知之者笑之矣邴吉脱宣帝于死能絶口不道独贪一驭吏之功殆必不然传曰思则得之不思则不得也吉未之思欤夫冒徼幸之福而安处之此庸人之所常行独爲邴丞相恨也秦论何去非兵有攻有守善爲兵者必知夫攻守之所宜故以攻则克以守则固当攻而守当守而攻均败之道也方天下交臂相与而事秦之彊也秦人出甲以攻诸侯盖将取之也图攻以取人之国者所谓兼敌之师也及天下攘𬒮相率而叛秦之乱也秦人合卒以拒诸侯盖将却之也图拒以却人之兵者所谓救败之师也兼敌之师利于转战救败之师利于固守兵之常势也秦人据崤函之阻以临山东自缪公以来常雄诸侯卒至于并天下而王之岂其君丗贤耶亦以得乎形便之居故也二丗之乱天下相与起而亡秦不三歳而爲墟以二丗之不道顾秦亦何足以亡然而使其知捐背叛之山东严兵拒关爲自救之计虽以无道行之而山西千里之区犹可歳月保也不知虑此乃空国之师以属章邯李由之徒越关千里以搏宼而爲郷日堂堂兼敌之师亦巳悖矣方陈胜之首事而天下豪杰争西向而诛秦也盖振臂一唿而带甲者百万举麾一号而下城者数十又类皆山林倔起之匹夫其存亡胜负之机取决于一战其锋至鋭也而章邯之徒不知固守其所以老其师乃提孤军弃天险渡漳踰洛左驰右骛以婴四合之锋卒至于败而沛公之衆扬䄂而入空关虽二丗之乱足以覆宗天下之势足以夷秦而其亡遂至于如此之亟者用兵之罪也夫秦役其民以从事于天下之日乆矣而其民𬒳二丗之毒未深其勇于公闘乐于卫上之风声气俗犹在也而章邯之爲兵也以攻则不足以守则有余周文常率百万之师传于戏下矣章邯三击而三走之卒杀周文使其不遂纵以搏敌而坐关固守爲救败之师关东之土虽巳分裂而全秦未溃也或曰七国之反汉也议者归罪于呉楚以爲不知杜成皐之口而汉将一日过成臯者数十辈遂至于败亡今豪杰之叛秦而罪二丗之越关搏战何也嗟夫务论兵者不论夫者不论其逆顺之情与夫利害之势则爲兵亦踈矣夫秦有可亡之形而天下之衆亦鋭于亡秦是以豪杰之起者因民志也关东非爲秦役矣汉无可叛之衅而天下之民无至于负汉则七国之起非民志矣天下皆爲汉役者也以不爲秦役之关东则二丗安得即其地而疾战其民以方爲汉役之天下则汉安得不趋其所而疾诛其君此战守之所以异术也昔者贾谊司马迁皆谓使子婴有庸主之才仅得中佐则山西之地可全而有卒取失言之讥于后丗彼二子者固非愚于事机者也亦惜夫秦有可全之势耳虽然彼知秦有可全之势而不知至于子婴而秦之事去矣虽有太公之佐其如秦何哉西晋论何去非天下之祸不患其有可观之迹而发于近而患其无可窥之形而发于迟有迹之可覩虽甚愚怯必加所警备而发于近者其毒尝浅无形之可窥虽甚智勇亦忽于防闲而发于迟者其毒常深昔者五胡之祸晋室其起者非一朝一夕也探其基而积之乃在于数百歳之淹缓国更三姓而歴君数十平居常日不见其有可窥之形是以一发而莫之能支夫非无形也盖爲祸之形常隐于福爲福之形常隐于祸人见其爲今日之祸福而巳不就其所隐而逆窥之是以于其未发皆莫覩其昭然之形此其爲祸至于不可胜救也先王之制夷狄于要荒也甚恶其猾夏而乱华未尝不欲驱攘而摈之周公朝诸侯于明堂夷蛮戎狄之君立于四门之外使无与乎备物盛礼之观后丗之君幸其衰敝而恱其向服也因内徙而亲之其事肇于汉之孝宣渐于丗祖而盛于魏武或空其国而罢徼塞之警或借其兵而爲㓂敌之扞夫既去其侮而又役其力可谓丗主之大欲国家之盛福矣不知积之既乆而大祸之所伏一旦汹然而发若决坊水莫之能遏晋爲不幸而适当之以其平居常日不观其昭然之形故也昔者孝宣承武帝攘击匈奴之威㑹五单于内争始纳唿韩邪使之依阻塞下稍通五原而来其朝至于孝元而唿韩邪乃愿保塞而请罢边备頼侯应之䇿以爲自孝武攘之幕北夺其隂山匈奴失所蔽隐毎过隂山未尝不哭其䘮亡也今罢备塞则示之大利元帝虽报谢焉自是胡人亦浸而南顾汉亦甚恱其来而不之却也丗祖因匈奴日逐之至遂建南廷以安纳之稍内居之西河美稷而其诸部因遂屯守北地朔方五原代郡云中定襄鴈门之七郡而河西之地鞠爲虏区加徙叛羗错置三辅魏武复大徙武都之氐以实关畿用御蜀宼而匈奴五郡皆居汾晋而近在肘腋矣于晋之兴大率中原半爲夷居元海匈奴也而居晋阳石勒羯人也而居上党姚氏羗也而居扶风符氏氐也而居临渭慕容鲜卑也而居昌黎种族日蕃其居处饮食皆趋华矣而其桀暴贪悍乐鬪喜乱之志态则亦无时而变也是以元海一倡而并雍之胡乗时四起自长淮之北无复晋土而爲战国者几二百年所谓发于迟而爲毒深也虽然彼之内徙而听役也亦迫于制服之威而其情未尝不怀土而思返固甚怨夫中国羁拘而贱侮之也是以刘勐发愤而反于晋事虽不济而刘氏诸部未尝一日而忘之也自魏而上非无明智之主足以察究微渐爲子孙万丗之虑然皆安其内附或乐用其力唯恐不能鸠令而牧役之虽有失爲祸之形皆不爲之深思逺虑就其所伏而消厌之由晋而下自武帝之平一呉㑹徧抚天下固无借乎夷狄之助矣苟于此时有能探其所伏之祸而逆制焉因其怀返之情加之恩意以导其行爲之假建名号而廪资之使各以种族而还之旧土彼乐引轻去而惟恐其后也然后严斥障塞使有华夷内外之辨后虽有警则无至发于肘腋之间而𬒳不可胜言之祸矣虽然自非明智果断之主爲子孙后丗之虑则不能决于有爲以救其未发之深祸也彼晋武自平一呉㑹方以侈欲形于天下其能及此乎虽郭钦抗䟽江统着论其言反复切至皆恬然不爲省方抱虎而熟寐尔嗟乎爲天下者无恃其爲平日之福而忽其所隐之祸也皇朝文鑑巻第一百皇朝文鑑皇朝文鑑卷第一百一皇朝文鑑巻第一百一论明皇论崔鶠杨嗣复论崔鶠察言论唐庚悯俗论唐庚义公食大夫义刘敞士相见义刘敞致仕义刘敞明皇论崔鶠穆王戒太仆曰仆臣正厥后克正仆臣䛕厥后自圣仲虺告成汤曰能自得师者王谓人莫己若者亡夫实凡也而自以爲圣则偃然以天下爲莫己若以天下爲莫己若则有罪不闻有过不攺祸乱之形成而卒以不悟是亡之道也以唐考之克有天下者十有八王而不以䛕臣之故别加称号者高祖太宗睿宗文宗四君而巳其余皆立虚名而开元天宝之间群臣至六上尊号嗟乎䛕亦甚矣而明皇受而不辞盖将自以爲圣者欤其播越流离至于亡国非不幸也夫加以天地道徳圣神文武之号兼覆载之大美极今古之徽称彼其臣遂以爲诚尔耶直以爲吾君好䛕喜佞故逢之也以爲诚尔则天不以号然后推其高地不以名然后推其厚三皇无有也五帝无有也自古贤君懿主皆无有而吾祖宗亦无有也彼其后丗中君幽主独有之是直以好䛕喜佞待吾君而以䛕佞逢之人君之贼也圣矣夫光武之爲君也诏天下上书不得言圣明矣哉显宗之爲君也曰先帝诏书禁人言圣自今有过称虚誉尚书宜抑而不省示不爲謟子嗤也呜乎姦人之情得矣其成建武永平之盛有以矣夫杨嗣复论崔鶠气类所合物莫能间君臣相与必有所谓合者君子不之察欲彊以口舌折姦人之锋势必不振此小人所以常胜君子所以常不胜一也人情逆之则怒顺之则喜毁之则怒誉之则喜小人性便䛕佞志在诡随而君子任道直前有犯无隐此小人所以常胜君子所以常不胜二也君子正直是与不妄説人而小人窃爵禄以植朋党竭智力以市内援此小人所以常胜君子所以常不胜三也君子难进而易退小人易进而难退易进则常在上以制人难进则常在下而爲人所制此小人所以常胜君子所以常不胜四也君子柔亦不茹刚亦不吐不虐㓜贱不畏高明而小人之于人失势则䑕伏以事之得势则虎歩以凌之此小人所以常胜君子所以常不胜五也君子穷则以命自安而不尤人逹则以恕存心而不害物小人在下则不安而怀毒以伺上居上则快意而肆虐以害人此小人所以常胜而君子所以常不胜六也君子一有不安于其心则畏君畏亲畏天畏人而小人欲济其姦则欺君欺亲欺天欺人无不可者此小人所以常胜君子所以常不胜七也君子厉廉节崇名誉小人苟获其欲则天下贱之而不羞万丗非之而不辱此小人所以常胜君子所以常不胜八也君子于言欲讷于行欲敏有过则攺见义则服而小人矜利口以服人喜姦言而文过此小人所以常胜君子所以常不胜九也天下善人少不善人多故君子爲国求人难于选抜而凶邪一啸则千百爲群此小人所以常胜君子所以常不胜十也君子不念旧恶以德报怨而小人忘恩背义至以怨报德此小人所以常胜君子所以常不胜十一也君子有若无实若虚有功不矜有善不伐而小人无而爲有虚而爲盈露巧而扬能矜功而卖善以惑时君以冀徼倖此小人所以常胜君子所以常不胜十二也君子小人之不敌亦明矣此郑覃陈夷行所以罢黜李德𥙿所以谪死穷荒逢吉宗闵扬嗣复辈所以卒乎翔佯而得计岂足怪哉察言论唐庚古之人臣抵掌缓颊説人主以用兵者其言未尝不引义慷慨豪徤俊伟使听者踊跃激发奋然而从之至考论其心则有爲国计者有爲身谋者是不可以不察也今夫战则除害于时不战则遗患于后此有必胜之势彼有必败之道思虑深熟利害之形了然于胷中知其决不误国而后爲之若此者爲国计非身谋也张华裴度是巳天下既平谋臣宿将以侯就第杜门却扫无所用其竒则瞋目扼腕争爲用兵之説庶几有以骋其智勇而舒其意气若此者爲身谋非国计也臧宫马武是巳国家无事贪财嗜利之臣无所侥倖则必鼔倡兵端以求其所欲兵革一动则金钱货币玉帛子女何求而不得若此者爲身谋非国计也陈汤甘延寿是巳官崇禄厚无所羡慕惴惴然唯恐一日失势而不得保其所有则必建开边之议以中人主之欲以乆其权若此者爲身谋非国计也杨国忠是巳前侯故将失职之臣负罪忧畏思有以撼动其君则争议边功以希复进若此者爲身谋非国计也窦宪是巳古之人臣逆节巳萌而功効未着人心未服则未尝不因战伐之功以収天下之望若此者爲身谋非国计也桓温刘𥙿是巳嗟乎秦汉以来説人主以用兵者多矣或胜或不胜要之爲国计者至少爲身谋者如此其多途也可不鉴哉可不戒哉悯俗论唐庚自古诸侯风俗小大曷尝不与其国相称齐地负海膏壤二千里则其俗阔逹寛缓而多智全晋未分时在春秋丗最爲彊国则其俗用意深逺有古帝王之遗风邹鲁居洙泗之间迫于齐楚国小而地狭则其俗亦复龌龊而谨畏今天下大矣尧舜三代之地盖不至于此民生其间耳之所闻目之之所睹体之所安者壮矣而风俗之大不足以称之有是理否风俗非一事要以人材爲本今士大夫逹时变识事情警敏有余矣至于学治道通大体气力度量足以支乆而任重者未可多得是岂无有也有则不容于时今之建言者类皆薄物细故非天下所以治乱安危而士之所言亦不过趣一切辨治而巳非能有益于宗庙社稷也学术小故无大论议力量狭故无大功名以爲上丗悉然则前此风俗尝广矣当是之时唯恐其䟽尔形势非有不同年表日暦非甚相逺而更病其隘是必有説矣吾闻江海之水必有吞舟之鱼通邑大都必有千金之家以四方万里之国而非得恢宏逺之风以充之是犹衣九尺之衣束十围之带高视阔歩而血气不逾中人也可乎建武永平之治未必优于西京而风俗不及者正其小也传曰不知其形视其影也今百工之所造商贾之所鬻士女之所服者日益狭陋而一时人物大率悍而短小此非其影耶古之化俗恶者可使爲善邪者可使爲正今俗非有他也独患小尔顾不可使知大乎义公食大夫义刘敞食礼公养賔国养贤一也亲之故爱之爱之故养之养之故食之食而弗爱犹豢之也爱而弗敬犹蓄之也飨礼敬之至也食礼爱之至也飨爲爱弗胜其敬食爲敬弗胜其爱文质之辨也公使大夫戒必以其爵恭也已轻则卑之已重则是以其贵临之也賔三辞听命言是礼之贵弗敢当也弗敢当故难进也公迎賔于大门内非不能至于外也所以待人君之礼也臣之意欲尊其君子之意欲尊其父故迎賔于大门内所以顺其爲尊君之意也三揖至于阶三让而升堂充其意谕其诚也于庙用祭器诚之尽也君子于所尊敬不敢狎不敢狎故神明之故忠臣嘉賔乐尽其心也大夫立于东夹南西面北上士立于门东北面西上小臣东堂下南面西上宰东夹北西面北上内官之士在宰东北面南上百官有司备以乐养贤也设筵加席几致安厚之仪也公设酱然后宰夫荐豆菹醢士设爼公设大羮然后宰夫设铏启簋言以身亲之也賔徧祭公设梁宰夫膳稻士膳庶羞爲殷勤也賔三饭饭梁以湆酱比君之厚已也賔必亲彻有报之道也庭实乗皮侑以束帛虽备物犹欲其加厚焉也公拜送终之以敬也有司巻三牲之俎归于賔舘不敢亵其余也上大夫八豆八簋六铏九爼庶羞二十其余衰是见德之杀也君子之言曰爱人者使人爱之者也敬人者使人敬之者也亲人者使人亲之者也自卑者使人尊之者也是故公养賔国养贤其义一也未有爱之敬之亲之尊之而其位不安者也未有不爱不敬不亲不尊而能长有其国者也将由乎好德之君则将饴焉唯恐其不足于礼将由乎骄慢之君则将曰是食于我而巳矣故礼君子所不足小人所泰也孔子食于少施氏将祭主人辞曰不足祭也将飱主人辞曰不足飱也孔子退曰吾食而饱少施氏有礼哉故君子难亲也将亲之舍礼何以哉士相见义刘敞自天子至于庶人皆有摰摰者致也所以致其志也天子之摰鬯诸侯玉卿羔大夫鴈士雉鬯也者言徳之逺闻也玉也者言一度不易也羔也者言柔而有礼也鴈也者言进退之时也雉也者言死其节也故天子以逺徳爲志诸侯以一度爲志卿以有礼爲志大夫以进退爲志士以死节爲志明乎志之义而天下治矣故执斯䞇也者执斯志者也君之摰以事神臣之摰以养人惟君受摰者惟君受养也非其君则辞挚不敢当养也古者非其君不仕非其师不学非其人不友非其大夫不见士相见之礼必依于介绍以言其不苟合者也必依于摰以言其以道亲也苟而合唯小人而不耻者能之君子可见也不可屈也可亲也不可狎也可逺也不可踈也賔至门主人三辞见賔称摰主人三辞摰所以致尊严也大夫以礼相接士以礼相谕庶人以礼相同然而争夺兴于末者未之有也人苟爲恱而相亲若者末必争苟爲简而相亲若者末必怨是故士相见之礼者人道之大也所以使人重其身而母迩于辱也所以使人审其交而无迩于祸也唯仕于君者召而往未仕而见于君者冠而奠摰在邦曰市井之臣在野曰草莽之臣君虽召不往也是故虽有南面之贵千乗之冨士之所以结者礼义而巳矣利不足称焉刑罚行于国所诛者好利之人也未有好利而其俗不乱者也无介而相见君子以爲謟故诸侯大国九介次国七介小国五介致仕义刘敞自顷有司屡言士大夫过七十而不致政请引籍校年而却之天子弗忍也以诏戒告之而巳予谓致仕之义君非使之臣自行也宜乎天子弗忍督迫之而以诏书戒告也然而天下之老臣犹自若也甚矣夫其非天子之意也故作致仕义致仕之义古者大夫七十而致仕君非使之也臣自行也臣虽行之君曰是犹足以佐国家社稷也留之不可失也于是乎有几杖之赐安车之钖所以致留之也君留之臣曰吾不可贪于人之荣不可圂于人之朝不可塞于人之路再拜稽首反其室君不彊焉义也毋夺其爵毋除其禄毋去其菜邑终其身而巳矣此古者致仕之义也此之谓上下有礼故古者大臣让小臣廉庶人法百姓不竞由此道也是以古之爲臣者不四十不禄不五十不爵不七十不致事四十而禄爲不惑也五十而爵爲知命也七十而致事则以养衰老也不惑故可与谋大计矣知命故可以受大宠矣养衰老故可以全节俭教百姓矣故古之仕者爲道也非爲食也爲君也非爲己也爲国也非爲家也是以时进则进时止则止也是以进不贪其位止不慕其权也凡致仕之义君曰畜犬马不可尽其力而况士大夫乎是虽诚贤也虽诚智也吾不可尽其力也此恩之至也臣曰爲人臣者不顾力虽然吾力不足矣不可以当社稷之役而蒙干戈之任矣不可以劳夙夜之虑而苟旦暮之利矣全而归焉亦可巳矣此义之至也故君以恩御臣臣以义事君贪以是息而让以是作今之人则不然仕非爲道也而爲食也非爲君也而爲己也非爲国也而爲家也是以进不知止而困不知耻也是以当老者上虽屡督教之而犹莫从也有司虽痛诋发之而犹莫顾也此无它廉让之节不素厉而赏罸之政混也然则奈何曰必引籍校年而命之退则薄于恩而杀于义必母引籍校年而待其退则疾贪位而害民蠧国均之二者莫若察有功者而必赏之无问其齿焉察无功者而必废之无问其齿焉彼知赏不出于有功废不遗于无功也则震而自谋矣震而自谋则贤不肖去与就决矣如是亦焉用引籍校年而命之退以损吾义哉今夫无功与有功者皆杂然莫辨也彼所以得谕容于其间也故夫偷容之人而欲其畏义由礼以自㓗于䋲墨之外是难能也圣王之治也非礼义所诱则敺之以法欧之以法亦不废其礼义之指故此法之敺也呜唿爲致仕而卒以法敺也不巳薄乎其亦出于不得已而爲之者乎然则又何惮而不爲哉皇朝文鑑巻第一百一皇朝文鑑皇朝文鑑卷第一百二皇朝文鑑卷第一百二䇿内帑田况叙燕尹洙息戍尹洙兵制尹洙根本石介明禁石介责臣石介言治刘敞明禯蔡襄去冗蔡襄内帑田况王者官天下家六合风化普暨孰非王土经产杂出悉爲邦赋故守之以至德推之以大公调度所共皆有蓺极国计之外不闻私积周礼内府受九贡以待邦之大用外府供百物以待邦之小用以此故有内外之异非天子之私藏也若或任聚敛之臣规藴蓄之厚虽恭俭之主啬用而致然于德音无所益也况继统之君席有其富或肆侈靡以遗患乎唐明皇践祚之𥘉锐意于理躬履俭德述宣醲化后之言治者比开元如正观逮乎末年乃恃泰宁内纵奢乐权臣怙宠巧说媚上以谓赋税所取则归之有司以济用度进献所入当纳于天子以奉宴私明皇恱之遂爲琼林大盈之库王鉷毎歳进钱百亿皆云不出租庸侵牟黎元厚饵冦盗厥后韦臯李兼杜亚刘賛之徒竞爲贡奉曲祈恩宠至于裴肃穷贾鬻之利以迁廉察严绶倾军府之资以拜刑曹末俗流风遂而莫御陆䞇尝爲德宗备陈其失可谓切至端严之论也国家开疆穷朔南建号侔周汉舟车所逹上给中都而计利之司稽勾繁广研及圭撮歳求倍蓰加以鸣社庆辰升烟大祀册礼昭缛容典交修九州之人无不咸献其力四海之内各以其职来祭衰于公赋输之内帑虽异乎唐室方贡之物然亦非邦计之羡余也往歳军须不充计臣致请内岀钱币谓之假贷职掌之者旋复追索经逺之士咸以爲非且王者之于货财岂有内外国家之有天下岂有公私使外足而内不足君孰与不足私足而公不足君孰与足昔汉文之享御也施利泽省繇费民有余力国有滞财孝武得以因其资而骋嗜奔慾翫兵黩武用既殚费埶不可巳于是桑羊孔仅之徒专务功而榷酤筭緍坐市贩物盐铁趾株送𥙷郎之法流弊于千古矣向非髙祖文帝之德洽着于前昭帝霍光之勤休息于后则生民虚耗未易集也灵帝之丗多蓄私藏中上方歛诸郡之歛诸郡之宝中御府积天下之缯民困调繁目爲导行之费汉家业衰于此矣汉室尚尔矧陈隋之末丗乎是府库之积不爲私也章章矣今纵未能尽出所积以付逌司亦当眎丰凶之年䘏疲羸之俗去出纳之吝通内外之财俟乎下民寛饶大计盈给然后内于别藏歛其余赀亦不爲过也抑又圣人大宝曰位见于易系天子不私求财存乎书法盖宝乎位则它物非足宝私乎财则何举不爲私以是而言所本尤大若天心独舍近谋逺则无穷之庆及于万嗣矣叙燕尹洙战国丗燕最弱二汉叛臣持燕挟虏蔑能自固以公孙伯珪之彊卒制于袁氏独慕容乗石虎乱乃并赵虽胜败异术大㮣论其彊弱燕不能加赵赵魏一则燕固不敌唐三盗连衡百余年虏未尝越燕侵赵魏是燕独能支虏也自燕覆于虏虏日炽大显德丗宗虽复三关尚未尽燕南地国𥘉虏与并合势益张然止命偏师备御师伐蜀伐吴泰然不以两河爲顾是赵魏足以制虏明矣并冦既平悉天下锐専力于虏不能攘尺寸地顷尝以百万衆驻赵魏讫敌退莫敢抗丗多咎其不战然我衆负城有内顾心战不必胜不胜则事亟矣故不战未当咎也原其弊在兵不分设兵爲三壁于争地掎角以疑其兵顿坚城之下乗间夹击无不胜矣盖兵不分有六弊使敌蓄勇以待战无他支捂一也我衆则士怠二也前丗善将兵者必问几何今以中才尽主之三也大衆傥北彼遂长驱无复顾忌四也重兵一属根本虚弱纎人易以干说五也虽委大柄不无疑贰复命贵臣监督进退皆由中御失于应变六也兵分则尽易其弊是有六利也胜败兵家常势悉内以击外失则举所有以弃之符坚淝水哥舒翰潼关是也是则制敌在谋不在衆以赵魏燕南益以山西民足以守兵足以战分而帅之将得专制就使偏师挫衂它衆尚奋讵能系国安危哉故师覆于外而本根不揺者善败也昔者六国有地千里师败于秦散而复振几百战犹未及其都守国之固也陈胜项梁举关东之衆朝败而夕灭新造之势也以天下之广谋其国不若千里之固而袭新造之势儌幸于一战庸非惑哉兵乆弭士大夫诵圣谓百丗不复用非甚妄者不谈然兵果废则巳傥后丗复用之鉴此少以悟丗主故迹其胜败云息戍尹洙国家割弃朔方西师不出三十年而亭徼千里环重兵以戍之虽种落屡扰即时辑定然屯戍之费亦巳甚矣西戎爲冦逺自周丗西汉先零东汉烧当晋氐羌唐秃髪歴朝侵轶爲国剧患兴师定律皆有成功而劳弊中国东汉尤甚费用常以亿计孝安丗羌叛十四年用二百四十亿永和末复经七年用八十余亿及叚纪明用裁五十四亿而剪灭殆尽今西北泾原邠宁秦鳯鄜延四帅戍卒十余万一卒歳给无虑二万平骑卒与冗卒较其中者緫廪给之数恩赏不在焉以十万较之歳用二十亿自灵武罢兵计费六百余亿方前丗数倍矣平丗屯戍且犹若是后虽无它警不可一日辍去是十万衆有益而无损明也国家厚利募商入粟倾四方之货然无水漕之运所輓致亦不过𬒳边数郡尔歳不常登廪有常给顷年亦尝稍匮矣傥其乗我荐饥我必济师馈饟当出于关中则未战而西夏巳困可不虑哉按唐府兵上府千二百人中府千人下府八百人爲今之计莫若籍丁民爲兵拟唐置府颇损其数又今边鄙虽有郷兵之制然止极塞数郡民籍寡少不足备敌料京兆西北数郡上户可十余万中家半之当得兵六七万质其赋无它易赋以泉石者不易以五谷畜马者又蠲其杂傜民幸于庇宗乐然隷籍农隙讲事登材武者爲什长队正盛秋旬阅常若冦至以关内河东劲兵传之尽罢京师禁旅慎简守帅分其统专其任分统则柄不重专任则将益励坚于守备习其形势积粟多教士锐使虏衆无隙可窥不战而慴兵志所谓无恃其不来恃吾有以待之其庙胜之䇿乎兵制尹洙今之戎狄地兼燕凉然彊大之势未过乎前丗中国士卒专力武事非若古者籍兵于民农战兼用者也是中国兵胜于古夷狄不胜于古也古者中国鞭笞四夷而役属者有之给缯帛以懐来者有之与之战或胜或负者有之今厚赂以厌其求惟恐不及或与之较未尝一胜焉其故何哉非夷狄之兵彊非中国之兵弱法制之失也何谓法制之失以吏事而制戎事也爲今而言䇿之长在战与守䇿之失在御与救废䇿之长用䇿之失所以亟败也假以虏事言之若闻其将冦我境我之大将不计敌衆寡之势不论战迟速之利必分兵御之御之不胜制令者曰吾知出兵而巳行者曰吾知奋命而巳朝廷必薄其责议者亦置其罪苟不御之虽全其师朝廷诛其逗留议者称其畏懦此所以必御之也若闻一城𬒳围不计受攻之急缓不论城垒之坚脆必尽锐救之救之不胜制令者曰吾知救之而巳行者曰吾知死之而巳朝廷必薄其责议者亦置其罪苟不救之虽城获全朝廷咎其不进议者言其坐观此所以必救之也御与救非将之罪也以吏事制戎事法制之失也或曰御亦战也救亦战也御与救皆爲失䇿何谓战爲长䇿也夫御与救非利战不得巳而战也非我利则敌之利也所谓战者我利则战不利则不战先计而后战者也先计而后战鲜不胜矣不幸而不胜者将之罪也然则中国之爲守备乆矣何得谓守爲长䇿而废不用也所谓守者方面之守非一堡一障之守也非尺寸之地守也今敌入吾地不计衆寡利害而御之敌围吾城不计坚脆急缓而救之御之必败救之必败兵溃于外民溃于内失所以爲守矣守方靣者异于是使城自守毋望救兵之出盖兵不出则势不分势不分则有以待之夫待之者不战则敌疑作战则敌惧必战则敌北能守所以办战能战所以济守明战守之利而不得志于夷狄者未之有也根本石介善爲天下者不视其治乱视民而巳矣民者国之根本也天下虽乱民心未离不足忧也天下虽治民心离可忧也人皆曰天下国家孰爲天下孰爲国家民而巳有民则有天下有国家无民则天下空虚矣国家名号矣空虚不可居名号不足守然则民其与天下存亡乎其与国家衰盛乎自古四夷不能亡国大臣不能亡国惟民能亡国民国之根本也未有根本亡而枝叶存者故桀之亡以民也纣之亡亦以民也秦之亡亦以民也汉有平城之危诸吕之难七国之反王莽之夺汉终不亡民心未去也唐有武氏之变禄山之祸思明朱泚宗权希烈诸侯之叛唐终不亡民心未去也夫四夷大臣非不能亡国民心尚在也观汉髙祖文景唐太宗其有以结民心之固王莽夺取汉巳亡矣而民尚思汉恩未巳故光武乗之中兴武氏禄山滔泚思明宗权希烈诸侯之乱唐巳亡矣而民尚思唐德未巳故终至于三百年民之未叛也虽四夷之彊诸侯之位大臣之势足以移国足以倾天下而终不能亡也莽等不能亡汉武氏禄山诸冦不能亡唐是也民之叛也虽以百里虽以匹夫犹能亡国汤以七十里亡夏文王以百里亡商陈胜以匹夫亡秦是也噫民之未叛也虽四夷诸侯大臣不臣不能亡国况匹夫乎民之叛也虽匹夫犹能亡国况四夷乎矧诸侯乎矧大臣乎噫爲天下国家者可不务民乎书曰可畏非民孟子曰民爲贵社稷次之君爲轻故古之天子重民也不敢侮于鳏寡民虽匹夫也有姦雄有豪杰有义勇伊尹吕望义勇也陈胜豪杰也黄巢姦雄也伊尹吕望不忍桀纣之民涂炭奋于耕钓起佐汤武放桀系纣义勇矣夫陈胜不堪秦之民役苦愤然举兵以诛秦豪桀矣夫黄巢伺唐之隙因民之饥聚兵以扰天下姦雄矣夫书曰可畏非民有姦雄有豪杰有义勇可不畏乎是以圣人不敢侮于鳏寡盖不可以匹夫待民也孟子谓民贵社稷次君轻盖不敢以万乗骄民也吁昏君庸主不知民爲天下国家之根本以草莽视民以鹿豕视民故民离叛天下国家倾䘮呜唿民可忽哉臣观太祖皇帝太宗皇帝真宗皇帝皇帝陛下养民勤矣爱心至矣然而天下之民困其故何哉郡守县令滥也僧尼多也祠庙繁也差役重也支移逺也贡献劳也馆驿弊也吏易数也兼并盛也游墯衆也今欲息民之困在择郡守县令减僧尼禁祠庙省差役罢支移停贡献宽馆驿乆使任抑兼并斥游墯谨求其利病而各着于篇明禁石介国家之禁踈密不得其中矣今山泽江海皆有禁盐铁酒茗皆有禁布绵丝枲皆有禁关市河梁皆有禁子去其父则不禁民去其君则不禁男去耒耜则不禁女去织纴则不禁工作竒巧则不禁商通珠贝则不禁士亡仁义则不禁左法乱俗则不禁滛文害正则不禁市有游手则不禁官有游食则不禁衣服踰制则不禁宫室过度则不禁豪彊兼并则不禁权要横暴则不禁贿行于上则不禁吏贪于下则不禁夫子去其父则乱也民去其君则叛也男去耒耜女去织纴则离其业也工作竒巧商通珠贝士亡仁义则弃其本也左法乱俗则中华夷也淫文害正则经籍息也市有游手官有游食则公私墯也衣服踰制宫室过度则上下僣也豪彊兼并权要横暴则贫人困也贿行于上吏贪于下则公道阙也如是而不禁彼山泽江海人所取财也盐铁酒茗人所取资也布绵丝枲人所取用也关市河梁人所取济也而禁岂先王之法乎三代之制乎哉或曰如何则先王之法也三代之制也曰惟禁其不禁而弛其禁则先王之法也三代之制也责臣石介大过上六君子矣心在救时至于灭顶凶而无悔且当栋桡之丗居无位之地而过涉以扶衰拯弱可谓君子矣今国家有西北边之忧圣君夙夜勤劳日旰不食重择大臣付以专征大官以宠之冨禄以厚之节旄以荣之宜竭智力以干乃任尽谋䇿以济厥事智力竭矣谋䇿尽矣然后以死继之可也乃偃蹇君命优游私家谓闻金鼔之震天不若闻丝竹之淫耳谓见羽旄之翳目不若见赵卫之侍前谓若𬒳甲冑不若服轻䊵谓若冒矢石不若御重裘不竭智力不尽谋䇿乃称才不称任饮食加多筋力完壮乃谓病不任事上以罔于君下以欺于人以图其身之安噫国家乆安无事乃将乃相尔公尔侯贪荣取宠不知休止聚财积货不知纪极饱而嬉醉而眠间则陈功劳叙阀阅矜材能荐智略恨爵位之不髙任使之不先曽不曰才不称任病不任事国家一日有边鄙之忧圣君倚之以安则曰臣病臣不才至于两铨三班院除人往西北边去多不肯行呜唿食人之禄死人之事况圣君英威睿武仁行如春义行如秋敢兹不肃是臣得以慢君君不能以使臣也天子之命岂不行乎传曰四郊多垒卿大夫之辱也又曰主忧臣辱大官以𬒳其身冨禄以厚其家四郊多垒则曰非我之辱也主忧则曰非我之事也有官责而不勤其官矧在于无位之地乎吾是以责斯人而贤上六也呜唿頼圣君洪覆如天不以寘诸法若有如孔子者出则当以春秋乱臣同诛矣言治刘敞爲治者有其迹矣而迹未必可复也语治者有其言矣而言未必可常也遗迹而因于时忘言而徇于理治之大方也故昔者无懐氏神农氏封于太山禅于梁父者七十有二君而治未尝同此道之谓也崔寔论爲政仲长统善之贾谊谋匈奴班固非之自汉以来莫谓不然寔之言曰明君者以严致平非以寛致平也大宋之兴刬五代之敝除其苛虐吏以鞭朴赦赎爲治而天下以宁南至交趾北至幽都东渐于海西𬒳于流沙外无彊桀之虏内无群党之㓂民不见金革之患者于今百年自三代以来未尝有也此可谓以严致平者乎固之言曰谊欲试属国设五饵三表以钓匈奴其术巳踈矣先帝与戎约和内爱百姓外亲隣国略循谊之䇿而匈奴服从至今五十余年自三代之盛讲信脩睦附䟽柔逺亦未尝有若此其乆也可谓术巳踈者乎从此观之爲治者因于时而迹不足守也语治者徇于理而言不足专也故自诗书礼乐治丗之具者皆遗迹而求其所以迹者也忘言而索于所以言者也非仲长统班固之徒所能见也明礼蔡襄二帝三王相因作礼乐以正民性革其非心使之寡罪而逺刑通万丗之法也秦任兵刑而弃礼乐汉魏以还至晋日用干戈礼典残缺至于民俗尽矣唐兴四方治定欲有所爲制作虽具朝廷之礼时亦修举而风教习尚各随其俗五代祸乱日不遑暇专以刑治之宋兴五十余年太祖太宗平天下皆以兵威助治真宗皇帝契丹结好之后遂至无事朝廷礼文罔不修举仁宗皇帝好生䘏刑泽及禽兽然四方之俗未闻由礼尚专用法法者网罗过咎而施刑耳臣请以一二事言之冠婚葬䘮礼之大者冠礼今不复议婚礼无复有古之遗文而䘮礼尽用释氏独三年日月则类古矣臣请集大儒鸿博之士约古制而立今礼使百官万民皆有等夷便而易行逺罪省刑之一途也去冗蔡襄治天下者如治家凡民之家随其冨贫视其族属几何一歳之费几何賔客之资公上之须复用几何度其家之所入然后量力而出之如是乃可以爲家计也不如是其家无以自给则族属不得自少不知也枢府不知财用日日添兵而财用有无不知也三司使守藏吏也歳了一歳便爲办事不幸有边境之急必取于民譬之家计是不度所入不量所出国不冨实陛下未得髙枕而优游臣故谓兵冗爲大其次又有官冗今且以转官一事言之太祖太宗朝仕宦者或有功劳或有名誉则拔任其人人莫不劝然以孤逺守常之人湮沉不迁者有之真宗设三年磨勘之法然后孤逺守常之人与夫权要图进之士无异也日月既乆渐以成俗虽有长材异能出衆人者有小过累未可迁也但能饮食言语于人无忤者数月必迁此三年一迁之法今爲大弊也祖宗时卿监郎中无数十人观今班簿姓名可见也天下州军三百余处合入知州军凡几何人局少贠多每至除授待阙须一二年通判知县之类率皆如此真宗时选人磨勘有迁京官者有不迁者仁宗时但无过咎无不转官官冗如此岂有不思其变更之术也哉去冗百端此二者最大愿陛下熟思之渐求消冗之説皇朝文鑑巻第一百二皇朝文鑑皇朝文鑑卷第一百三皇朝文鑑巻第一百三䇿原赏蔡襄礼法郑獬资格孙洙严宗庙孙洙择使孙洙俭钱彦逺䇿略苏轼决壅蔽苏轼原赏蔡襄古之所谓赏者有大功则赏之临兵戎者前死有荣退生有辱虽小功必赏以其履死地也今之臣一切务赏何谓赏所谓酬奨者是也守土之臣剌史县令招俅逃户磨勘税赋皆其职所当爲之不修其职罪当罚也今有爲之者必自陈而求赏不立赏格则不爲也天子敛生民之财以禄之分职位以宠之借威权以使之可谓至矣而于官守常事动即求赏天子岂与群臣爲市道哉至于茶盐酒税之局物物皆有赏格下至吏人百姓莫不皆然此爲政之弊也战功必赏也捕贼之法必赏也功异于常者赏也其余无名酬奨可渐罢之以正官守之法也礼法郑獬孔子作春秋常事不书变礼则书明圣人之典礼中国丗守之不可以有变也甚矣浮屠氏之变中国也浮屠夷礼也古者建辟雍立太学以育贤士天子时而幸之躬养三老五更习大射讲六经用以风动天下之风教而今之浮屠之庙萝蔓天下或给之土田屋庐以豢养其徒天子又亲临之致恭乎土木之偶此则变吾之辟雍太学之礼而爲夷矣古者宗庙有制唐虞五庙商周七庙至汉乃有原庙行幸郡国及陵园皆有庙汉之于礼巳侈矣而今之祖宗神御或寓之浮屠之便室亏损威德非所以致肃恭尊事之意也此则变吾之宗庙之礼而爲夷矣古者日蚀星变水旱之眚则素服避正殿减膳撤乐责躬以答天戒而今之有一灾一异或用浮屠之法集其徒螺鼔呶噪而禳之此则变吾之祈禳之礼而爲夷矣古者宫室之节上公以九侯伯以七子男以五惟天子有加焉五门六寝城髙七雉宫方千二百歩而今之浮屠之居包山林跨阡陌无有裁限穹桀鲜巧穷民精髓侈大过于天子之宫殿数十百倍此则变吾之宫室之礼而爲夷矣古者爲之衣冠以庄其瞻视以节其步趋禁竒衺之服不使眩俗而今之浮屠髠首不冠其衣诡异方袍长裾不襟不带此则变吾之衣冠之礼而爲夷矣自有天地则有夫妇则有父子则有君臣男主外女主内父慈子孝天子当扆羣臣北面而朝事之而今浮屠不婚不娶弃父母之养见君上未尝致拜此则变吾之夫妇父子君臣之礼而爲夷矣古者䘮葬有纪复奠祖荐虞祥之祭皆爲之酒醴牢牲笾豆鼎篚享荐之具而今之举天下凡爲䘮葬一归之浮屠氏不饭其徒不诵其书举天下诟笑之以爲不孝狃习成俗沈酣溃烂透骨髓入膏肓不可晓告此则变吾之䘮葬之礼而爲夷矣故自古圣人之典礼皆爲之沦䧟几何其爲不尽归之夷乎使孔子而在记今之变礼者将操简濡笔特书之不暇而天下方恬然不爲之怪朝廷未尝爲之禁令而端使之攻穿坏败今或四夷之人有扣弦而向边者则朝廷必择帅遣兵以防捍之见一虏夫一獠民必擒捽之束缚之而加诛絶焉彼之来小不过利吾之囊箧囷窖牛羊大不过利吾之城郭土地而巳而浮屠之徒满天下朝廷且未尝擒捽束缚而加诛焉反曲拳跪跽而尊事之彼之所利乃欲灭絶吾中国圣人之礼法其爲祸岂不大于扣弦而向边者耶岂荘子所谓盗钩金者诛盗国者爲诸侯者耶夫胜火者水也胜夷狄者中国也中国所以胜者以有典礼也宜朝廷敕聦博辩学之士删定礼法一斥去浮屠之夷而明着吾圣人之制布之天下上自朝廷下至士大夫俾遵行之礼行而中国胜矣中国胜则爲浮屠氏之说又何从而变哉资格孙洙三代而下选举之法何纷纷乎其法始得者终必失也故孝廉之始得也人务本行也其终失也计口缪举也辟署之始得也人乐自修也其终失也流竞成俗也限年之始得也德养器也其终失也少成不贵也九品之始得也家举人兴也其终失也爱憎在吏也清议之始得也名实相尚也其终失也浮伪相沮也铨选之始得也权不外假也其终失也美恶同流也故孝廉失之缪辟举失之诡限年失之同九品失之伪清议失之激铨选失之杂是六者之法皆足以救一时而不足以通百丗也故始终而各有得失焉今始终一切皆失者其国家资格之法乎臣请言其弊今贤材之伏于下者资格阂之也职业之废于官者资格牵之也士之寡廉鲜耻者争于资格也民之困于虐政暴吏者资格之人衆也万事之所以玩弊百吏之所以废弛法制之所以頽烂决溃而不之救者皆资格之失也惟天之生大贤大德也非以私厚其人将使之辅生民之治者也惟人之有大材大智者非以独乐其身将以振生民之穷者也今小人累日而取贵仕君子侧身而困卑位贤者戴不肖于上而愚者役智者于下爵不考德禄不授能故曰贤材之伏于下者资格阂之也才足以堪其任小拘歳月而妨之矣力不足以称其位増累考级而得之矣所得非所求也所求非所任也位不度才功不索实故曰职业之废于官者资格牵之也今夫计歳阀而争年劳者日夜相鬪也有司躐一名差一级则摄衣而群争愬矣其甚者或懐黄敕而置于丞相之前也其行义去市贾者亡几耳故曰士之寡廉鲜耻者争于资格也来而暴一邑既歳蒲矣又去而虐一州也非以赃败至死不黜虎吏劘牙而食于民贤者郁死于巖穴而赤子不得爱其父母也故曰民之困于虐政暴吏者资格之人衆也夫资格之法起于后魏崔亮而复行之于唐之裴光庭是二子者其当丗固巳罪之不待后丗之讥矣然而行之前丗不过数十年者也后得称职者矫而更之故其患不大今资格之弊流漫根结踵爲常法方且丗丗而遵行之矣往者不知非来者不知矫故曰万事玩弊百吏废弛法制頽烂决溃而不之救也虽然不无小利也小便也利之者惷愚而废滞者也便之者耋老而庸昬者也而于天下国家焉则大失也大害也然而提选部者亦以是法爲简而易守也百品千群不复铨叙人物而综覈功实一吏在前勘簿唿名而授之矣坐庙堂者亦以是法爲要而易行也大官大职列籍按氏差第日月沓然而登之矣上下相冒而贤材愈逺可爲太息也爲今之急诚宜大蠲弊法简㧞异能爵以功爲先后禄用才爲序次无以积勤累劳者爲髙叙无以深资乆考者爲优选智愚以别善否陈前而万事不治庶功不熈者臣愚未尝闻也严宗庙孙洙臣尝考洪范五行传曰简宗庙废祭祀则水不润下国家比年以来京师仍歳大水百川暴溢变异甚大臣伏思之切恐陛下承事宗庙之礼及四时之祭有未合古制者也臣闻古者宗庙四时之祭礿祠烝尝禘祫皆天子所自亲享不使有司摄事也盖圣人内自竭尽以承其亲者惟祭祭非自外至由中出生于心也古者宗庙之祭君亲牵牲执鸾刀以割冕而揔干以乐皇尸其躬自力以致其诚心如此之尽一也及周衰礼坏乐崩典籍皆灭弃汉兴草创礼之存者才十二三事而宗庙之礼盖阙如也然犹四时车驾间出享庙及八月饮酎以尽孝思继汉而下荒乎无以礼乐爲也唐之盛时可以制作矣而宗庙之祀亦踵习旧常开元之礼虽有天子四时亲享太庙之制而行之盖希阔帝王之亲享庙者一丗不过再三焉岂三代祭法终不可复也而百丗莫之行者相循而失也今国家宗庙之事每歳四孟及季冬凡五享三年一祫五年一禘皆有司侍祠而天子未尝亲事也唯三嵗亲郊一行告庙之礼而巳而五神御殿酌献一嵗徧焉是失礼经之意而相循近丗之失也夫四时宗庙之祭大事也神御别殿酌献小礼也大事不正其本而委之有司小礼烦而车驾数出不合礼意矣夫王者卜宅都邑营建神位而左立七庙诚宜丗丗子孙严祗而奉承之瞻视梁栋而时思之以永念王业之艰难也今春秋霜露之感禘祫昭穆之序礼之最所重者一诿于祠官矣而神御酌献三歳告谒礼之轻者而天子躬焉非严祖尊考之义也非事神训民之意也呜唿宗庙之事王者不自亲由汉氏以来失之矣而百丗之君曽不知复也今京师浮图老子塔庙或遇水旱陛下皆亲祷祠之及歳时游幸亦至焉而祖宗神灵之庙貌四时唯有司侍祠三歳郊见而才一至也岂陛下孝思之至乎夫使有司侍祠则牺牲醴酪或不能致其洁容礼服器或不能竭其恭此神灵所以未降福也陛下与其修祈禳于浮图老子之祠曷若尽孝思于祖宗之庙也与其歳行酌献之小礼曷若以四时亲享而示大孝于天下也臣窃思陛下至孝烝烝非不能也直以礼乆不讲而大费不可省尔臣谓今之吉礼在典籍者盖粲然矣而享祭之礼又磅礴大备以陛下之明圣举而措之非甚难也然而议者谓法驾一动大费不可赀臣又谓议者之过忧也国家之礼常病于吝小费而失大典文采繁而诚质薄故朝廷每举一废礼若籍田明堂之类观听者以爲异则内外厚冀赉赐百官过幸増秩盖国家议礼太繁名物太缛故百礼常病不能举也今若诏太常礼官约其礼简其仪尽去繁饰大驾不动卤簿不设如唐之礼享庙拜陵皆用小驾今且如常日行幸罢每歳神御别殿酌献而以四时亲荐享庙前期斋于路寝以其日质明车驾谒太庙亲享七室以尽陛下严祖尊考事神训民之诚心岂不美哉夫礼简则诚至仪略则易行传曰礼与其恭不足而礼有余也曷若礼不足而恭有余也祖宗唯享陛下之诚百姓唯乐陛下之孝不在乎礼文之繁具也陛下起百王之废典绍三代之坠礼使大孝塞乎天地而横乎四海又以答塞洪范传大水之异何则四时亲享庙前丗未有行者由陛下而立制使万丗子孙承之是天下之盛福也臣愚妄议大礼惟陛下少留圣意而幸择择使孙洙今北虏彊抗中夏若古之大敌国聘问歳至日窥吾国家之隙暴侮甚矣朝廷比遣使介𥘉不择人颇无辩对之材可使张明中国之威信以詟伏戎虏之心者苟欲以戎人币赐宠之故所遣使人不复有称于絶域者徒侈㓗车服整饰驺旅以夸视于夷落细礼曲谨悉受训䇿屈膝虏庭拜望跪起少不敢輙异还上语记一辞不中绳度则按以重罪罢遣削黜矣虽复间选左右名德方重之臣然皆束于仪矩屈鬰愤结俯仰上下虽有劲辞直气竒谋博辩刀笔在后蓄不得发其毅然欲存国大体者法吏反以爲生事而左迁之故妄庸之臣苟欲毕事低首下视喑不敢髙吐气甚者或发狂疾以自免或对馆人醉舞跳踉笑唿妄诟重爲黠虏之所姗笑彼戎主方骄吾以繁礼妄说之未足怪也至于髽首之胡馆劳王人者亦复狂诞晨夜皆邀枉王人屡省而蹇仰自便甚可怪也夫以堂堂中国而一介之使如此折辱天威堕损国命臣切羞之昔汉郑衆不忍持大汉节对氊裘独拜而拔刀自誓唐商侑坚立不动责可汗之失礼李景略以气制梅禄坐受其拜近者晋天福中王权犹曰义不能稽颡于穹庐之长而违诏得罪欣然就贬故大节之士直躬徇义者非私一身而以尊主上重国家也今陛下待虏过厚责使者之法太密故不复有倜傥伟节之士立威名于戎虏而使虏知中国之多贤也而使者亦复气息奄然不自振起唯戎人之所嫚视而倨俟之臣闻古之大夫出疆有可以安国家定社稷者专之也又曰受命不受辞何则机事之会间不容一息樽俎之间折冲万里岂复拘以应对之细失容貌之苛谨哉陛下宜与大臣预择廷臣辩论通古今刚直有威望者俾使北庭使一言足以雄中国之威夺彊胡之气譬説祸福以厌抑贪狼之心其举动言辞小不合者无法以绳之非有大过类可阔略使得驰骋辩博应变不穷则专对造命之士出矣俭钱彦逺臣闻享四海之奉者文采藩饰备味极盛势适当然岂过自刻损称爲俭德盖去泰甚屏奢侈之爲俭尔一人俭则百官俭百官俭则庻民耻费朴浮嚣轻伪无所售利农夫工女完固充给我太祖太宗知稼穑艰难奉养清约裁冗贬侈今郊庙大礼陈国初器械车服坚朴素质至甚余可追验矣先帝虽据太平全盛之实然俭节圣躬尝见内直黄门给锦衾命紫䄄代幸西京时嫔御食品准从驾群臣天禧间欲禁涂金饰下诏自乗舆始朞月逺迩杜絶化之之诚耆老于今称道陛下嗣位音乐宫室车马亡所加近歳差踰前臣踈逺不悉时事但闻调诸官署财物爲玩好颇衆北门内作工雕镂镕冶刻削几千人复以太官调絮麄略就近署私立饔㸑后苑置酒府醖酿共燕昵之须宫中发取市物百贾震动掖廷亲戚亟齿班列佩印绶给侍禁省是数者皆无益睿明臣料此诚左右佞謟恐天聦纳諌切厉兢兢畏天下过巳始相与迎志先意隐屏爲此快一时欲图少顷兊说赐予放宕流溢源发有渐殊不知暴于外则愈损羙德谨按礼王者皮弁以食重身防微故有和食医尝食监失䭃瘝职则刑而别庖所荐异内羞正馔旋取区肆间或非时珍恠不问从出不思时禁止小使三数人庀其事陛下安自轻御焉奈宗庙社稷何臣之深忧也且京师四方回首易听取爲表式今纵未大失风俗巳溢经曰上好是下必有甚者臣视贵臣家悉相燿以技巧声色狗马或窃蓄尚方器物起屋室跨通衢大路富商豪族歆慕结纳货赂上流縁而民益贫游手益衆猾细作淫巧日变月新营媚富贵耳目且利令智昬盛令心骄昬则虑不精骄则所惜重元僚迩臣安危所托使昬且骄复何望耶昔秦王责范睢以楚铁劒利优倡拙吾恐其图秦夫倡优巧拙小节也古人用觇胜负况奢俭乎使天下闻之可也四夷闻之不可也臣尝行都下见先朝宰相若吕端李沆旧第存焉穷僻庳陋今公卿隷人所舍或加之盖当时法令肃而习尚正也故衣弋绨焚雉头裘是廼帝王末事前史皆书之者顾治乱所系廼深美絶称耸示后丗陛下宜醇法列圣成绩歴攷三代所以得失凡违典章旧制者亟罢揭还有司抑减内宠之势其父子兄弟才赐衣食不命以要官剧职诸郡国纎靡轻绡之服止其歳输雕纂竒器毁斥破撤藏有金银饰者出付度支助军费皇皇然穆穆然用天子礼以自澹乐而且节俭不偪下使知圣人之心垂精勤劳兴亡之际羣下率化㢘耻张立万有恃荣阿近遂恶未悛者严刑刑之假一劝百所举虽尊俎俯仰而所济逺矣䇿略苏轼臣闻天子者以其一身寄之乎巍巍之上以其一心运之乎茫茫之中安而爲太山危而爲累卵其间不容毫釐是故古之圣人不恃其有可畏之资而恃其有可爱之实不恃其有不可抜之势而恃其有不忍叛之心何则其所居者天下之至危也天子恃公卿以有其天下公卿大夫士以至于民转相属也以有其冨贵苟不得其心而欲羁之以区区之名控之以不足恃之势者其平居无事犹有以相制一旦有急是皆行道之人掉臂而去尚安得而用之古之失天下者皆非一日之故其君臣之欢去巳乆矣适㑹其变是以一散而不可复方其未也天子甚尊大夫士甚贱奔走万里无敢后先俨然南面以临其臣曰天何言哉百官俯首就位敛足而退兢兢惟恐有罪羣臣相率爲苟安之计贤者既无所施其才而愚者亦有所容其不肖举天下事听其自爲而巳及乎事出于非常变起于不测视天下莫与同其患虽欲分国以与人而且不及矣秦二丗唐德宗盖用此术以至于颠沛而不悟岂不悲哉天下者器也天子者有此器者也器乆不用而置诸箧笥则器与人不相习是以扞格而难操良工者使手习知其器而器亦习知其手手与器相信而不相疑夫是故所爲而成也天下之患非经营祸乱之足忧而养安无事之可畏何则惧其一旦至于扞格而难操也昔之有天下者日夜淬励其百官抚摩其人民爲之朝聘㑹同燕享以交诸侯之欢歳时月朔致民读法饮酒蜡腊以遂万民之情有大事自庶人以上皆得至于外朝以尽其词犹以爲未也而五载一巡守朝诸侯于方岳之下亲见其耆老贤士大夫以周知天下之风俗凡此者非以爲苟劳而巳将以驯致服习天下之心使不至于扞格而难操也及至后丗壊先王之法安于逸乐而恶闻其过是以养尊而自髙务爲深严使天下拱手以貌相承而心不服其腐儒老生又出而爲之说曰天子不可以妄有言也史且书之后丗且以爲讥使其君臣相视而不相知如此则偶人而巳矣天下之心既巳去而伥伥焉抱其空器不知英雄豪杰巳议其后臣尝观西汉之初髙祖创业之际事变之兴亦巳繁矣而髙祖以项氏创残之余与信布之徒争驰于中原此六七公者皆以絶人之姿据有土地甲兵之衆其势足以爲乱然天下终以不揺卒定于汉传十数丗矣而至于元成哀平四夷向风兵革不试而王莽一竖子乃举而移之不用寸兵尺铁而天下屏息莫敢或争此其故何也创业之君出于布衣其大臣将相皆握手之欢凡在朝廷者皆其尝试哜啜以知其才之短长彼其视天下如一身苟有疾痛其手足不期而自救当此之时虽有近忧而无逺患及其子孙生于深宫之中而狃于冨贵之势尊卑阔絶而上下之情踈礼节繁多而君臣之义薄是故不爲近忧而常爲逺患及其一旦固巳不可救矣圣人知其然是以去苛礼而务至诚黜虚名而求实效不爱髙位重禄以致山林之士而欲闻切直不隐之言者凡皆以通上下之情也昔我太祖太宗既有天下法令简约不爲崖岸当时大臣将相皆得从容终日欢如平生下至士庶人亦得以自效故天下称其言至今非有文采縁饰而开心见诚有以入人之深者此英主之竒术御天下之大权也方今治平之日乆矣臣愚以爲宜日新盛德以激昂天下乆安怠惰之气故陈其五事以备采择其一曰将相之臣天子所恃以爲治者宜日夜召论天下之大计且以熟观其爲人其二曰太守剌史天子所寄以逺方之民者其罢归皆当问其所以爲政民情风俗之所安亦以揣知其才之所堪其三曰左右扈从侍读侍讲之人本以论说古今兴衰之大要非以应故事备数而巳经籍之外苟有以访之无伤也其四曰吏民上书苟小有可观者宜皆召问优游以养其敢言之气其五曰天下之吏一命以上虽其至贱无以自通于朝廷然人主之爲岂有所不可哉察其善者卒然召见之使不知其所从来如此则逺方之贱吏亦务自激发爲善不以位卑禄薄无由自通于上而不修饰使天下习知天子乐善亲贤䘏民之心孜孜不倦如此翕然皆有所感发知爱于君而不可与爲不善亦将贤人衆多而姦吏衰少刑法之外有以大慰天下之心焉耳决壅蔽苏轼所贵乎朝廷清明而天下治平者何也天下不诉而无寃不谒而得其所欲此尧舜之盛也其次不能无诉诉而必见察不能无谒谒而必见省使逺方之贱吏不知朝廷之髙而一介之小民不识官府之难而后天下治今夫一人之身有一心两手而巳疾痛苛痒动于百体之中虽其甚微不足以爲患而手随至夫手之至岂其一一而听之心哉心之所以素爱其身者深而手之所以素听于心者熟是故不待使令而卒然以自至圣人之治天下亦如此而巳百官之衆四海之广使其关节脉理相通爲一叩之而必闻触之而必应夫是以天下可使爲一身天子之贵士民之贱可使相爱忧患可使同缓急可使救今也不然天下有不幸而诉其寃如诉之于天有不得巳而谒其所欲如谒之于鬼神公卿大臣不能究其详悉而付之于胥吏故凡贿赂先至者朝请而夕得徒手而来者终年而不获至于故常之事人之所当得而无疑者莫不务爲留滞以待请属举天下一毫之事非金钱无以行之昔者汉唐之弊患法不明而用之不密使吏得以空虚无据之法而绳天下故小人以无法爲姦今也法令明具而用之至密举天下惟法之知所欲排者有小不如法而可指以爲瑕所欲与者虽有乖戾而可借法以爲解故小人以法爲姦今天下所爲多事者岂事之诚多耶吏欲有所鬻而未得新故相仍纷然而不决此王化之所以壅遏而不行也昔桓文之霸百官承职不待教令而辨四方之賔至不求有司王勐之治秦事至纎悉莫不尽举而人不以爲烦盖史之所记麻思还冀州请于勐勐曰速装行矣至暮而符下及出关郡县皆巳𬒳符其令行禁止而无留事者至于纎悉莫不皆然符坚以戎狄之种至爲霸王兵强国冨垂及升平者勐之所爲固宜其然也今天下治安大吏奉法不敢顾私而府史之属招权鬻法长吏心知而不问以爲当然此其弊有二而巳事繁而官不勤故权在胥吏欲去其弊也莫如省事而厉精省事莫如任人厉精莫如自上率之今之所谓至繁天下之事关于其中诉者至多而谒者之衆莫如中书与三司天下之事分于百官而中书听其治要郡县钱币制于转运使而三司受其㑹计此宜若不至于繁多然中书不待奏课以定其黜陟而关与其事则是不任有司也三司之吏推析赢虚至于毫毛以绳郡县则是不任转运使也故曰省事莫如任人古之圣王爱日以求治辨色而视朝苟少安焉而至于日出则终日爲之不给以少而言之一日而废一事一月则可知也一歳则事之积者不可胜数也欲事之无繁则必劳于始而逸于终晨兴而晏罢天子未退则宰相不敢归安于私第宰相日具而不退则百官莫不震悚尽力于王事而不敢晏游如此则纎悉隐微莫不举矣天子求治之勤过于先王而议者不称王季之晏朝而称舜之无爲不论文王之日昊而论始皇之量书此何以率天下之怠耶臣故曰厉精莫如自上率之则壅蔽决矣皇朝文鑑巻第一百三皇朝文鑑皇朝文鑑卷第一百四皇朝文鑑巻第一百四䇿劝亲睦苏轼师友王安国举士王安国臣事苏辙民政苏辙埶原李淸臣明责李淸臣劝亲睦苏轼夫民相与亲睦者王道之始也昔三代之制画爲井田使其比闾族党各相亲爱有急相赒有喜相庆死䘮相䘏疾病相养是故其民安居无事则徃来懽忻而狱讼不生有冦而战则同心并力而缓急不离自秦汉以来法令峻急使民乖其亲爱懽忻之心而爲邻里告讦之俗冨人子壮则出居贫人子壮则出赘一国之俗而家各有法一家之法而人各有心纷纷乎散乱而不相属是以礼义之风息而争鬪之狱繁天下无事则务爲欺诈相倾以自成天下有变则流徙涣散亡以自存嗟夫秦汉以下者天下何其多故而难治也此无他民不爱其身故轻犯法轻犯法则王政不行欲民之爱其身则莫若使其父子亲兄弟和而妻子相好夫民仰以事父母旁以睦兄弟而俯以䘏妻子则其所赖于生者重而不忍以其身轻犯法三代之政莫尚于此矣今欲教民和亲则其道必始于宗族臣欲复古之小宗以收天下不相亲属之心古者有大宗有小宗故礼曰别子爲祖继别爲宗继祢者爲小宗有百丗不迁之宗有五丗则迁之宗百丗不迁者别子之后也宗其继别子之所自出者百丗不迁者也宗其继髙祖者五丗则迁者也古者诸侯之子弟异姓之卿大夫始有家者不敢祢其父而自使其嫡子后之则爲大宗族人宗之虽百丗而宗子死则爲之服齐衰九月故曰宗其继别子之所自出者百丗不迁者也别子之庶子又不得祢别子而自使其嫡子爲后则爲小宗小宗五丗之外则无服其继祢者亲兄弟爲之服其继祖者从兄弟爲之服其继曽祖者再从兄弟爲之服其继髙祖者三从兄弟爲之服其大功九月而髙祖以外亲尽则易宗故曰宗其继髙祖者五丗则迁者也小宗四有继髙祖者有继曽祖者有继祖者有继祢者与大宗爲五此所谓五宗也古者立宗之道嫡子既爲宗则其庶子之嫡子又各爲其庶子之宗其法止于四而其实无穷自秦汉以来天下无丗卿大宗之法不可以复立而其可以收合天下之亲者有小宗之法存而莫之行此甚可惜也今夫天下所以不重族者有族而无宗也有族而无宗则族不可合族不可合则虽欲亲之而无由也族人而不相亲则忘其祖矣今丗之公卿大臣贤人君子之后所以不能丗其家如古之乆逺者其族散而忘其祖也故莫若复小宗使族人相率而尊其宗子宗子死则爲之加服犯之则以其服坐贫贱不敢轻而冨贵不敢以加之冠昏必告䘮葬必赴此非有所难行也今夫良民之家士大夫之族亦未必无孝悌相亲之心而族无宗子莫爲之纠率其势不得相亲是以丗之人有亲未尽而不相徃来冠昏不相告死不相赴而无知之民遂至于父子异居而兄弟相讼然则王道何从而兴乎呜唿丗人之患在于不务逺见古之圣人合族之法近于迂阔而行之朞月则望其有益故夫小宗之法非行之难而在乎乆而不怠也天下之民欲其忠厚和柔而易治其必自小宗始矣师友王安国书曰能自得师者王诗之序曰自天子至于庶人未有不须友以成者然则师友之于人其不可以无也如此夫养父母蓄妻子而衣食出于其力者庶人之事尽此矣其所以虑于忧患之际甚微而犹曰须友以成况士大夫守宗庙与朝廷之事甚衆则不可以无友士大夫尚然又况诸侯守一国之大乎至于天子之势大于诸侯则尤不可以不学无师友也汤之于伊尹文武之于太公望髙宗之于甘盘皆上尽悃愊以求于下而下之自重不可以诎者岂以其道德足以骜上哉盖以爲所以望于吾者以道德而其求也不勤则其听也不一故君之于臣也忘其贵臣之于君也忘其贱论道德于君臣之际而无贵贱者此天下国家之所以治也记曰取人以身脩身以道夫脩身至于足以取人者学之效也而果可以不学于师友乎以夫四海九州之民属于一人之治聦明不足以当万事之视听操天下之要者取人而巳果可以不学于师友乎自先王之泽竭而礼义诎乎战国之俗权使天下之士而君臣之际形隔势絶师友之道遂堙灭不闻于后丗虽有学于其臣者岂复有恻之心哉夫治乱之几出乎此而丗俗之谈者不能推见本末徒以其事之末者甚浅而易见而安知夫效于本者如此有天下者可不戒哉举士王安国朝廷间歳下诏自进士等而至明法听其以状来谒既贡于郷而礼部又加之以陞黜然后第之于廷公相百执之选㮣出于此而臣愚窃敢议其不然者夫待之无其礼则不足以养有耻之俗取之无其实则不足以得可用之才其进也未尝知其行于畴昔而一日使之更相保任贤否于以类致则保任之不足恃也固可知矣惰游苟贱见弃于闾巷而得与豪杰之士驰骋上下有司以一吏谁何于前而擎跽俯伏听命于后其试也守之以吏卒而讥诃搜索恣所欲陵有司以其混殽而不欲寛以绳墨率以谓上无求于彼而彼有利于仕也待之以此足矣彼习于耳目之乆而既仕之后其能撄以廉耻而不侥倖声利乎所谓诗赋䇿论章句律令之艺不足以爲天下之用而徒以弊学者精鋭之志限以礼部之格而可否出于数人之断设尽如其格固不足善又况取舍未能无缪于好恶乎古之人陈力就列不能者止今之人常患乎好自私也爲有司者未闻自以不能求止者于是宜有幸得之士也彼既幸矣一日必任有司而如其类者能勿取乎此所以溃溃然不知劝沮而无以抑其来也又所谓贤良茂才之学其敝尤甚者自六经史氏百子之说而兼之以传注乖离精粗无所不记然后能应有司之问虽使聦明捷敏之姿而所阅如此之博则理必不能深探熟考以得圣贤之意虽无声病之拘牵而擿抉名数难其中选未尝试其一言之效而卒所以得者不过善其记问文辞而巳此推恩与进士之上第者皆计日以致髙位朝廷患其然也故稍裁之虽徒能见于此而其敝有不尽革者此臣之所未谕也议者方且谓今贤不乏于朝廷而其法亦足以得人矣何必易哉孰知夫此盖得于万一之幸尔以今天下选用之不一而任事者常患乎不学也昔郑以尹何爲邑而子产卒不之与曰学而后入政未闻以政学也彼以一邑而犹不可以用不学之人又况任有大于此者乎诗赋章句律令非古之所谓学也徒可以求举于今尔施之行治而茫然如未尝閲书也虽䇿论稍异于此然亦取辞而巳且设法欲四方万里之材一切无所遗逸以今观之其能无所遗逸乎臣固知其不能也其甚则患夫有道德者徃徃耻于求举而僶俛以爲贫者又多困于不售夫不售者古以爲有司之罪而今之操陞黜者反咨嗟叹息以爲彼有所制而吾亦无如之何爲天下而使有道德者耻不愿仕有司不得行其志而归之于命然则法之弊也可谓极矣幸今君圣臣贤一时之盛能相与博尽羣臣之谋而究极其本又何患乎不可革哉臣以爲宜使爲进士者人占二经䇿以古今之治乱而使传经以对反复于一二日而用此易其诗赋贤良茂才宜罢勿试敕近臣得荐士之材行尤异者聚之京师而数使豫朝廷之议论实可用则宠之官卓荦者待以台阁之选而其下则使内外之官辟爲其属如不称所闻则坐其荐者律令之学可废勿举学究则去其贴经墨义而责以大旨不必规规然蔽于传注也此庶几得可用之材矣而欲养之以廉耻而使其不自列也则宜敕内外设学校而士无不学于其中则任事者可以察其行而不必使之类相保任也此固未足以爲成法于万丗然朝廷能继之以悃悃不倦之意而讨论巳熟爲之以渐则三代之法自此有不复者乎在君臣之际力行何如尔臣事苏辙臣闻天下有权臣有重臣二者其迹相近而难名天下之人知恶夫权臣之专而丗之重臣亦不容于其间夫权臣者天下不可一日而有而重臣者天下不可一日而无也天下徒见其外而不察其中见其皆侵天子之权而不察其所爲之不类是以举嫉之而无所喜此亦巳太过也今夫权臣之所爲者重臣之所切齿而重臣之所取者权臣之所不頋也将爲权臣耶必将内恱其君之心委曲听顺而无所违戾外窃其生杀予夺之柄黜陟天下以见巳之权而没其君之威惠内能使其君欢爱恱怿无所不顺而安爲之上外能使其公卿大夫百官庶吏无所不归命而争爲之腹心上爱下顺合而爲一然后权臣之势遂成不可拔至于重臣则不然君有所不可而必争争之不能而其事故有所必不可听则专行之而不顾待其成败之迹着则上之心将释然而自解其在朝廷之中天子爲之踧然而有所畏士大夫不敢安肆怠惰于其侧爵禄庆赏己得以议其可否而不求以爲己之私分刀锯斧钺已得以参其轻重而不求以爲己之私势要以使天子有所不可必爲而羣下有所震惧而巳不与其利何者爲重臣者不待天下之归己而爲权臣者亦无所事天子之畏已也故各因其行事而观其意之所在则天下谁可欺者臣故曰爲天下安可一日无重臣也且今使天下而无重臣则朝廷之事惟天子之所爲而无所可否虽天子有纳谏之明而百官畏惧战慄无平昔尊重之势谁肯触忌讳冒罪戾而爲天下言者惟其小小得失之际乃敢上章讙譁而无所惮至于国之大事安危存亡之所系则将巻舌而去谁敢发而受其祸此人主之所大患也悲夫后丗之君徒见天下之权臣出入唯唯以爲有礼而不知此乃所以潜溃其国徒见天下之重臣刚毅果敢喜逆其意则以爲不逊而不知其有社稷之虑二者淆乱于心而不能辨其邪正是以䘮乱相仍而不悟可足伤也昔者衞太子聚兵以诛江充武帝振怒发兵而攻之京师至使丞相太子相与交战不胜而走又使天下极其所徃而翦灭其迹当此之时苟有重臣出身而当之拥护太子以待上之意少解徐发其所蔽而开其所怒则其父子之际尚可得而合也惟无重臣故天下皆知之而不敢言臣愚以爲凡爲天下宜有以养其重臣之威使天下百官有所畏忌而缓急之间能有所坚忍持重而不可夺者窃观方今四海无变非常之事宜其息而不作然及今日而虑之则可以无异日之患不然者谁能知其果无有也不爲之计哉抑臣闻之今丗之弊在于法禁太密一举足不如律令法吏且以爲言而不问其意之所属是以虽天子之大臣亦安敢有所爲于法律之外以安天下之大事故爲天子之计莫若少宽其法使大臣得有所守而不爲法之所夺昔申屠嘉爲丞相至召天子之倖臣邓通立之堂下而诘责其过是时通几至于死而不救天子知之亦不以爲怪而申屠嘉亦卒非汉之权臣由此观之重臣何损于天下哉民政苏辙臣闻三代之时无兵役之忧降及近丗有养兵之困而无兴役之患至于今而养兵兴役之事皆不得其当而可爲之深忧盖古者兵出于农而役出于民有农则不忧无兵而有民则不忧无役五口之家常有一人之兵而二十之男子歳有三日之役故其兵彊而费不増役起而人素具虽有大兵大役而不忧事之不集至于兵罢役休而无日夜不息之费其后周衰井田破坏陵夷至于末丗天下无复天子之田皆民之所自有天下之民不食天子之田是故独责其税而不任之以死伤战鬪之患天子有养兵之忧而天下无攻守劬劳之民以爲大忧故调其财以爲养兵之用而天下之役凡其所以转输漕运营建兴筑之事又皆出于民当此之时民之所以供上之令者三曰租曰调曰庸租者地之所当出调者兵之所当费庸者歳之所当役也故使之纳粟于官以爲田之租人入布帛以爲兵之调歳役其力不役则出其力之所直以爲役之庸此三者农夫皆兼爲之而游惰末作之民亦不免于庸调运重漕逺天子不知其费而一出于民民歳役二旬而不役者当帛六十尺民亦不至于大苦故隋唐之间有养兵之困而无兴役之患此其爲法虽不若三代之兵不待天子之养然天下之役犹有可赖者皆民爲之也及其后丗又不能守乃始变法而爲两税以至于今天下非有田者不可得而使而有田者之役亦不过奔走之用而不与天子之大事天下有大兴筑有大漕运则常患无以爲使故募冗兵以供力役之急不知击剌战阵之法而坐食天子之奉由是国有武备之兵而又有力役之兵其所以奉养之具皆出于农也而四海之游民无尺寸之庸调爲农者常使隂出古者游民之所入而天子亦常兼任养兵兴役之大患故夫兵役之弊当今之丗可谓极矣臣愚以爲天子平日无事而养兵不息此其事出于不得巳惟其干戈旗鼓之攻而后可使任其责至于力役之际挽车船筑宫室造城郭此非有死亡䧟败之危天下之民诚所当任而不辞不至以累兵革之人以重费天子之廪食然当今之所谓可役者不过曰农也而农巳甚困盖常使尽出天下之费矣而工啇技巧之民与夫游闲无职之徒常遍天下优游终日而无所役属盖周官之法民之无职事者出夫家之征今可使尽爲近丗之法皆出庸调之赋庸以养力役之兵而调以助农夫养武备之士而力役之兵可因其老疾死亡遂勿复补而使游民之丁代任其役如期而止以除其庸之所当入而其不役者则亦收其庸不使一日而阙盖圣人之于天下不唯重乎苟廉而无求唯其能缓天下之所不给而节其太幸则虽有取而不害于爲义今者虽能使游民无劳苦嗟叹之声而常使农夫独任其困天下之人皆知爲农之不便则相率而事于末末衆而农衰则天子之所独任者愈少而不足于用故臣欲收游民之庸调使天下无侥倖苟免之人而且以纾农夫之困苟天下之游民自知不免于庸调之劳其势不耕则无以供亿其上此又可驱而归之于南畒要之十歳之后必将使农夫衆多而工商之类渐以衰息如此而后使天下举皆从租庸调之制而去夫所谓两税者而兵役之忧可以稍缓矣势原李清臣君之所以安危国之所以存亡治乱令之所以行不行势也不善知势不能爲创业之君不知势之可畏而失其所以审度将顺不可以爲持成之君经治之臣故善用国者势而巳矣理势循则行忤则变动则险止则平轻能重缓能速故物有至小而力不可胜既事有至易而攻不可胜原发如毫芒针端而巨若丘阜本在拱把而逺际穷髪者势也户之运也车之驰也弩之圆也矢之激也衡以一权而举数倍之重也水之注于卑泽也原火之燎于风中也势也兵奋寡可以走衆人乗髙可以抑下亦势也岂惟万物然今夫一人而胜天下之大制天下之衆兼听天下之广沛焉有余非势而何如也故明者用势闇者用于势明者提至要之处持其关纽制其机枢动静在我开阖在我弛张在我一教一令一赏一罚必辅之以形势故教之而行者易令之而从者速赏一而千万人劝罚一而千万人惧仁少而恱者多义近而服者逺无它理势爲之也教令赏罚仁义而无形势之辅必且人人而治之矣人人而治之教之行也必艰令之出也必烦天下之善有余而赏不足天下之恶有余而罚不足天下之民无穷而仁义不足无它理势不先也夫千丗之君可偻指而数之矣或善恶或仁义其间差不能铢寸而功名輙相倍蓰祸福輙相千万者无它形势之异使然也成汤祝兽网而归者三十六国文王葬枯骨而天下三分有其二千丗之君德有大于此者矣而汤文用此收天下之助盖其从民情而集天下之势也方形势之在桀纣夏台之囚羑里之狱如拘匹夫及善恶之暴也形势之变而迁如林之师而莫敢射车中之木主故天下之势安则难动动则难安当其安也垂绅端委深拱于堂奥户牖之内而髙论治古之上尊明如天日闳隐如震霆煦煦如雨露肃肃如风霰指顾叱咤而天下莫不趋走鞭笞海外之蛮夷若制童妾虽有刘项之魁雄曹马之姦桀必且老死民籍而不敢唱及乎昏懦爲之也席先王之泽未涸天下之势未运目视其安也以爲无有危事也任一喜怒从一嗜欲矣而患未切已也以爲可爲而无伤也习知天下之尊服巳也以爲人终古莫敢蹙路马之刍触囿兔之毛也簸顿关纽嬉弄机枢动静不以时开阖不以道张弛不以节滛乐在宫中而怨毒𬒳天下略易在一朝而患祸遗千日民心之它属也君柄之旁落也势之翩然而离也虽欲安之不可能也窃譬之山之髙厚也万夫不能堕坏也朽壤生乎中岿石震乎上及其倾也人力不能支拄而维持也非天事也势也故前圣创业起今之利变昔之害所以治天下之具甚备忧天下之虑甚深缀民心而乆天下之势坚完固密爲不可抜及其乆未尝无罅缺蠧漏也然而其剥也亦有渐矣在后圣时节其势而缮之耳汰则约之危则平之扰则静之微则养之弱则扶之急则纵之缓则持之塞则导之使万事之理百物之节皆不至于穷极而大变则势乆而长无危亡之形矣故势之在我也蓄积之固势之审则发弗便则居故势爲我使而天下莫能逆也若一失其要则纵肆奔悍于外不可复收虽有天下一旦驱挤排压而仆矣臣故曰如户之运也如车之驰也如弩之圆也如矢之激也如一权而举数倍之重也如水之注于卑泽也如原火之燎于风中也如兵之奋寡而走衆人之乗髙而制下其动不可以不慎也人主之势则处治如将乱处存如将亡处安如将危而乱与危亡亦且不至臣故作势原明责李清臣今天下之势何如哉君仁而民不𬒳泽兵多而夷狄骄时平而生民困土广而中国之气常屈灾歳少而财益匮文法备而吏多姦时之多敝也如此而巳天下之大万官之冨卒未见奋然而大有爲能一刬当丗之弊致吾君复之乎前古之治者何乏人之如是邪岂治平之丗无所施其才邪将用之非其道有才而不克施邪谓丗之乏人则古未尝有无人之丗谓治平之丗无施其才则多敝又如前所陈者夫隂阳之英气天地之醇灵生而爲贤智之士隂阳之英气天地之醇灵未闻有时而歇故天下未尝无贤也议者患治道之不及于古则曰天下无贤不知有贤而不能用也夫用贤而非其道瑰杰豪伟之材皆化爲偷懦循缩而亡能爲矣则以谓无人焉此可爲悼叹者也亦尝闻古者之用人矣视成不视始责大而不责细过一而功百则忘其缺而图其效心至而迹未至则优暇而待其所施苟付之以事固弗屑其余也今者之用人较小罪而不观大节恤浮语而不究实用虽有稷契周召之佐类以一言一事而爲之进退迹稍出于庭坛畦陇之外志不获就业不能讫而去矣惟固己持禄避事随时之人乃无谴而得安焉故庸平者安歩而进忠愤者半涂而气折大臣慑怯小臣凌竞而天下之事靡靡日入于衰敝其所以然者有其人而不能用用其人而不能尽之之失也今夫抜一臣而加之百官之上以爲辅相非求其谨㓗而无过将任之以天下之责也拔一士而加之一郡一邑之上以爲守令非求其能自全将任之以一郡一邑之责也抜一夫而加之万衆之上以爲将帅非求其循法而不失小行将任之以安危胜负之责也故古者责宰相必曰广教化和隂阳使百官各任其职责郡守县令必曰使豪彊沮伏盗贼不作百姓安业境内大治责将帅必曰士卒乐爲用敌国不敢谋下此则凡执事者莫不皆有责焉故上下自任其责而天子无爲矣今则不然罢退宰相皆攻其疵瑕而未尝指天下之不治爲宰相之罪纠劾守令者皆以小法而未尝指郡邑之不治爲守令之罪迁谪将帅者以庖厨宴馈之间微文细故之末未尝以蛮夷骄横兵气弗强爲将帅之罪故上下莫自任其责局局自守惟求不入于罪而朝廷大计生民实患卒无有任者是故以天下之大万官之冨而常若无其人尊官厚禄者相继而英绩伟烈寂寂于数十载资格之所羁缚文法之所躏跞抱才负志不得有爲而老死沉没者相望于下可不惜哉夫人臣之姦身安于宠形无可罪而实不任责是爲大姦张禹之所以黙黙而亡汉李林甫之所以守格令而亡唐也今皆重夫寡过者以爲贤而嫉夫敢爲者以爲生事一落䧟穽没齿不复言故猾民悍吏得以轻罪把持其上游士谈客得以口舌恐吓内外之臣而招其资胥史得以挟簿书执格例而争于庙堂之前当其任者知姦而或不敢除见贤而或不敢用天下之害不得亟罢天下之务不敢亟爲因仍苟且相顾腹议名曰至公而万事益病其弊莫甚于今之丗者欲救斯敝是亦非难寛小过而责大体而巳矣皇朝文鑑巻第百四皇朝文鑑皇朝文鑑卷第一百五皇朝文鑑卷第一百五议左右仆射东宫三师爲表首议窦仪祖宗配侑议宋祁郭稹不应爲嫁母持服议宋祁请置廉察罢转运议黄亢爲兄后议刘敞濮安懿王典礼议司马光庙议韩维南北郊议陈襄左右仆射东宫三师爲表首议窦仪得尚书省牒奉前月二十八日勑节文御史台太常礼院定左右仆射东宫三师爲表首未有所从令臣等参议以闻者臣等今详东宫三师爲表首讨论故实全无证据其左右仆射援引制勑合爲表首者其事有六谨按周官先叙六官又准六典尚书爲百官之本今自一品至六品常参官毎班以尚书省官爲首则仆射合爲表首一也又按唐㑹要及礼阁新仪贞元二年十月七日御史台奏每有庆贺及须上表并令上公行之如无上公即尚书令仆已下行之其嗣王合随宗正若有班位合依王品此则嗣王虽一品不得爲表首二也又据故事仆射位次三公则仆射合爲表首三也又准故事仆射是百寮师长即无东宫一品爲师长之文是知上台表章仆射当爲表首四也又准晋天福二年敕节文今后凡有谢贺上表并令上公行之如三公阙令仆射行之则上台表章仆射当爲表首五也又立班之制卑者先入后出尊者后入先出见今东宫一品立定仆射乃入仆射既退两省班退后东宫一品方出即轻先重后之礼较然可知则仆射合爲表首六也伏以百王仪制历代遵承凡欲攺更必求典故今御史台检讨有凭事理甚允议者或引百寮起居之日宰相偶不押班东宫一品在前不可却通仆射臣等答曰必若合通前立之者则两省官班在前如通最在前班必求宰相之次爲首则非上台仆射而谁又曰一品爲尊二品爲次臣等答曰班秩之内紧慢是分或有自四品入三品爲黜官丞郎入卿监是也从四品入五品爲进秩少卿入郎中是也四品在三品之上诸行侍郎于卿监是也七品八品在杂五品之上殿中侍御史补阙拾遗监察于三丞五博是也若不以省台紧慢次第相准居此官者肯以品爲定乎又大凡尊卑各有伦等虽系君臣之际可论父子之间上台则君父之官也东宫则臣子之官也若或品位悬邈亦可尊卑各申奈将台职紧慢不同实恐统摄不得假若轻重虽等亦须推奨上台议者又曰新定合班最可爲准臣等答曰近敕合班之位仆射与东宫三师不曽攺移上件所引故实敕文当时与今无异此乃仍旧不是新条又议者曰仆射重轻不同徃日臣等答曰此官崇重仪亚三公上事旧规典册具在公参之礼立朝之仪见今可知何曽损减又议者曰假如百寮同署一状必须依次署名臣等答曰此议只爲表章独以一人结衔爲首且云文武百寮臣等此则是緫统文武衆官见有正衙重官太子宫臣难以爲首若援引依次连署实又与此不同又议者曰表首之人近亦曽有三少臣等答曰今爲在朝见有仆射表首难定宫臣历朝典据分明都来不取近或重轻颠倒却引爲凭脱或不论官曹不取紧慢不以近尊爲重但只据品而言则上来班位及于资品以至仆射出入今后并合攺更若变旧章于时何益臣等欲请依唐贞元晋天福敕及诸故实并今御史台衆议以仆射爲表首一则正上台之纲纪一则遵歴代之楷模免至凿空骤从臆说俾其名分不至夺伦祖宗配侑议宋祁臣等闻王者建庙祏之严合昭穆之缀祖一而已始受命也宗无豫数待有德也由宗而下等胄之䟽戚以爲迭毁之制使后嗣虽有显扬褒大犹不得与祖宗并列所以一统乎尊尊古之道也皇帝陛下躬孝治发德音永惟三后之盛烈际天接地而推奉之礼有所未称明发悼惧图惟厥衷使攸司得稽旧章开羣议摅懿铄阐孙谋将以脗合灵心垂荣无极非臣等孤陋所能及已窃以太祖皇帝诞受宝命付畀四海铺敦爕伐潜黜不端夷泽潞之畔兼淮海之昧东焚吴舆右堙蜀垒湘楚闽禺请吏入朝当此之时天下之人去大残䝉更生卜年长丗丕阐洪业太宗皇帝敦受其玺席运下武龚天之讨底定太原由是慎九刑之辟艺四方之贡信赏类能重食劝分官无烦苛人无恫怨又引搢绅诸儒讲道兴学炳然右文与三代同风眞宗皇帝干粹日昭执竞维烈重威抚和休宁北方顺斗布度先天作圣遂考夏谚乩虞巡祕牒岱宗育谷冀壤翕受瑞福普浸黎元肖翘跂行罔有不宁百度巳备眷授明辟洪惟一祖二宗之烈历选坟诰未有髙焉者也昔成汤爲商之祖太甲太戊武丁实号三宗后稷爲周之祖文王武王庸建二祧髙帝爲汉之祖孝文孝武特崇两庙皆子孙丗丗奉承不辍我皇伯祖经纶艹昧遂有天下功宜爲帝者之祖皇祖勤劳制作皇考财成治定德宜爲帝者之宗三庙并万丗不迁宣布天下以示后丗臣等请如圣诏至于升侑上帝裒对先谟本之周道克厌典礼昔太宗亲郊奉宣祖太祖配焉眞宗肇祀奉太祖太宗配焉自尔有司不敢轻议今二宗同跻不祧之位则礼无异等伏请自今以徃太祖爲定配二宗爲迭配称情适事理实无嫌其将来皇帝亲祠伏请以三圣偕侑上显对越之盛次申遹追之感圣人之能事羣臣之大愿此后迭配还如前议昔唐髙宗之上封也太武皇帝文皇帝配昊天明皇之封也以髙祖配天睿宗配地开元之着礼也髙祖配方丘太宗配神州此二宗迭配之前比垂拱开元之间髙祖太宗髙宗同配昊天眞宗登介丘降社首并以太祖太宗崇配天地此三圣皆侑之明准其歳时常祀则至日圆丘仲夏皇地祇配以太祖孟春祈谷夏雩祀冬祭神州配以太宗孟春感帝配以宣祖季秋大飨配以眞宗伏请皆如礼便陛下重宗祧之事鉴照前载抑畏䖍巩让而不専故令臣等得申愚管谨用敷罄惟圣心财鉴谨具议状奏闻郭稹不应爲嫁母持服议宋祁臣窃惟礼者叙上下制亲䟽别嫌明微以爲之节也故三年之䘮虽天下逹礼至于情文相称必降杀从宜故尊有所申则亲有所屈不敢以所承之重而轻用于其私者也伏见前祠部贠外郎集贤校理郭稹生始数歳即钟父䘮而母边氏更适士人王涣稹茕茕孤苦以讫成立见无伯叔又鲜兄弟奉承郭氏之祭者惟稹一身而已母边氏适王氏更生四子今边不幸而讣闻稹乃解官行服以臣愚管见深用爲疑伏见五服制度敕齐衰杖朞降服之条曰父卒母嫁及出妻之子爲母其左方注曰谓不爲父后者若爲父后者则爲嫁母无服今详边氏嫁则从夫已安于王室死将同穴永非于郭偶而稹既爲父后则宜归重本室虽欲懐有慈之爱推无絶之义亦不得爲已嫁之母亢父而尽其礼也何者轻奉父统则郭之承重更无他亲备执母䘮则王之主祀自有诸子臣详求制㫖疑稹不当解官行服夫礼有所杀君子俯就也谊有所断圣人不専也况当孝治宜谨彜经伏乞降臣此状下有司博令详议其郭稹爲父后爲嫁母应与不应解官行三年之䘮然后明垂定制俾守洪规请置廉察罢转运议黄亢惟王建国稽古治人既设其官必立其长歴观方册可得而知其在唐虞则十有二牧在三代则有连率焉有方伯正牧焉在两汉则或称刺史或称州牧其实一也在皇唐则其大府有节度其次有观察皆所以纲举百职柄持衆政作天子之藩宣也是故民之所仰望吏之所畏服朝之所毗倚其官必重其人必贤也今则不然外官小大自足及颡悉统之转运转运非古也起唐中叶所以督钱谷而已矣今夫用钱谷之职緫守宰之官守宰主宣教化者也教化义也钱谷利也利与义不能两全是以下忧歳之不登而民之不粒上恐财之不丰而贡之不多是上下相戾也矧其充使者不过郎官御史其官既轻其人未必贤是民所仰望者卑也吏所畏服者弛也朝之毗倚者轻也使政不平刑不清和气未充祥鸟未来得非由此欤有刍荛之民窃议于下曰钱谷之职宜委之郡守郡守县宰宜统之廉察则廉察宜置转运宜罢也所以复古官也不使吾民谓天子重利而薄义也不知朝廷三事大夫爲是邪爲非邪爲兄后议刘敞礼天子之庙三昭三穆与太祖而七诸侯二昭二穆与太祖而五所谓昭者父道也所谓穆者子道也天子诸侯未必皆身有子故或取于兄弟之子以爲嗣亲同则取其贤者贤同则取其长者长同则卜其吉者非兄弟之子则弗取故不以诸父爲嗣兄亦尊也不以诸弟爲嗣弟已之伦也此古者七庙五庙之序所以昭穆不相越迭毁不相害也至乎后丗国家多事或传之诸兄或传之诸弟盖有不得已焉则礼散乆矣然既已受国家天下则所传者虽非子亦犹子之道也传之者虽非其父亦犹父之道也以天下国家爲重矣春秋僖公实闵公之兄闵公遭弑僖不书即位明臣子一体也公孙婴齐卒春秋谓之仲婴齐以谓爲人后者爲之子当下从子例不得获顾兄弟之亲称公孙也春秋之义有常有变夫取后者不得取兄弟此常也既已不可及取兄弟矣则正其礼使从子例此变也故僖公以兄继弟春秋谓之子婴齐以弟继兄春秋亦谓之子所谓常用于常变用于变者也既正其子名则僖公不得不以闵公爲昭归父不得不以婴齐爲穆既正其昭穆则迭毁之次不得不以一代一也而儒者或疑礼无后兄弟之文遂以春秋书仲婴齐爲不与子爲父孙非也子爲父孙诚非礼之正有不得已者春秋正其爲臣子一体而已故实公孙婴齐而谓之仲婴齐若春秋本不听其爲后者则当书曰公孙婴齐卒学者问之曰此仲婴齐曷爲谓之公孙婴齐不与爲兄后也乃可矣夫春秋家犹重之况国乎国尔犹重之况天下乎故凡继其君虽兄弟必使子之继其大宗虽兄弟必使子之如继其君继其大宗而不使子是教不子而轻其所託也此文公所以受逆祀之贬也然春秋固爲衰丗法非太平正礼也太平之丗未尝有也汉时定迭毁之礼丞相玄成丞相衡引昭宣两帝并爲昭独以孙爲昭而不知礼无两昭使昭帝之天下无所传宣帝之天下无所受失礼意矣又恵帝文帝皆髙祖子惠帝亲受之髙祖文帝则受之惠帝虽皆兄弟此与闵公僖公何异哉存当以臣子叙之死当以昭穆正之而汉丗议者皆推文帝使上继髙祖而惠帝亲受髙祖天下者反不与昭穆之正至于光武当继平帝又自以丗次爲元帝之子上继元帝而爲元帝后皆悖经违礼而不可传者也自汉丗以来其议尤衆皆曰兄弟不相爲后不当以昭穆格之妄也若不以昭穆格之则天下受之谁乎凡人君以兄弟爲后者必非有子者也引而爲嗣臣子一体矣而当嗣者反以兄弟之故不继所受国而继先君则是所受国者竟莫有嗣之者也不可一矣生则以臣子事之死则以兄弟治之忘生悖死不可二矣已实受之后君不受之先君今当自继先君者不唯弃后君命已之命又当废先君命兄之命不可三矣天下国家则归之己而父子之礼则耻不爲不可四矣徐邈曰若兄弟爲昭穆者设兄弟六人爲君至其后丗当祀不及祖祢此又妄之甚者礼有所极义有所继爲之后者爲之子所以正授受重祖统也兄弟六人相代爲君亦六代祀祖祢矣假令非兄弟相代其祖亦当迁矣不得故存也即如此言使有兄弟六人爲君各自称昭是有十三庙也又其最后一君当上继先君而五君终爲无后也岂其所以传重授国之意乎礼爲人后者降其私亲设兄弟六君故当各自爲嗣义不可曲顾其亲可谓祀不及祖祢哉凡言礼者恶其謟时君之意苟曰益广宗庙大孝之本而不详受授之道春秋之义使当传国者不忍以国与其宗曰非吾子也当受国者又不肯以臣子之礼事其君曰非吾父也至令宗庙猥衆昭穆骈积而鬼有不嗣者推生嗣死独可悖哉独可悖哉濮安懿王典礼议司马光臣等谨按仪礼䘮服爲人后者传曰何以三年也受重者必以尊服服之爲所后者之祖父母妻妻之父母昆弟之子若子若子者皆如亲子也又爲人后者爲其父母传曰何以期也不贰斩也特重于大宗降其小宗也又爲人后者爲之子不敢复顾私亲圣人制礼尊无二上若恭爱之心分施于彼则不得专一于此故也是以秦汉以来帝王有自旁支入承大统者或推尊父母以爲帝后皆见非当时取讥后丗臣等不敢引以爲圣朝法况前代入继者多宫车晏驾之后援立之䇿或出母后或出臣下非如仁宗皇帝年龄未衰深惟宗庙之重祗承天地之意于宗室衆多之中简拔圣明授以大业亲爲先帝之子然后继体承祧永有天下濮安懿王虽于陛下有天性之亲顾复之恩然陛下所以负扆端冕富有四海子子孙孙万丗相承者皆先帝之德也臣等愚贱不逹古今窃以爲今日所崇奉濮安懿王典礼一准先朝封赠期亲尊属故事髙官大国极其尊荣谯国太夫人襄国太夫人仙游县君亦改封大国太夫人考之古今实爲宜称庙议韩维伏以亲亲之序以三爲五以五爲九上杀下杀旁杀而亲毕矣圣人制事存送终之礼皆以此爲限是衆人之所同也若其所不与衆人同者则又因事之宜断之以义而爲之节文也昔先王既有天下基业之所由起奉以爲太祖所以推功业重本始也盖王者之祖有系天下者矣诸侯之祖有系一国者矣大夫士之祖系其宗而止矣亦其理势然也荀卿曰王者天太祖诸侯不敢坏大夫士有常宗所以别贵始贵始德之本也盖有天下之始若后稷有一国之始若周公大夫士之始若三桓所以贵者配天也不祧也有常宗也此其所以别也今直以契稷爲本统之祖则是下同大夫士之礼非荀卿之所谓别也或曰汤文武去契稷皆十有余丗其间子孙衰微奔窜者非一汤文武之有天下契稷何与哉曰南宫适曰禹稷躬稼而有天下孔子曰君子哉若人禹之有天下则然矣稷诸侯也而曰有天下何哉岂非积累功德至文王而兴乎孟子曰王不待大汤以七十里文王以百里然则小国亦王之所待也所谓七十里百里者非契稷所受以遗其子孙之国乎由是言之商周之所兴契稷不爲无所与也则正考父作颂追道契汤髙宗啇所以兴子夏序诗称文武之功起于后稷岂虚语也哉国语亦曰契勤商十有四丗而兴后稷勤周十有五丗而兴谷梁曰始封必爲祖南宫适孟轲卜子夏左丘明谷梁亦生于周代其所言皆亲闻而见之者其学问又俱出于孔子宜若可信则尊始祖以其功之所起秦汉诸儒亦有所受之也后丗有天下者皆特起无所因故遂爲一代太祖所从来乆矣伏惟太祖皇帝孝友仁圣睿智神武兵不血刃坐清大乱子孙遵业万丗䝉泽功德卓然爲宋太祖无少议者僖祖虽于太祖髙祖也然仰迹功业未见其有所因上寻丗系又不知其所以始若以所事契稷奉之窃恐于古无考而于今亦有所未安也臣以均之论未有以相夺仍旧便若夫藏主合食则历代尝议之矣然今之庙室与古殊制古者每庙异宫今所以奉祖宗者在一堂之上西夹室犹处顺祖之右考之尊卑之次似亦无嫌至于禘祫自是序昭穆之祭僖祖东向礼无不顺所谓子虽齐圣不先父食者也孔子曰于其所不知盖阙如也如臣绛等议非臣所知此臣所以阙而不敢同也南北郊议陈襄臣谨按周礼大司乐以圎钟爲宫冬日至于地上之圆丘奏之六变以祀天神以函钟爲宫夏日至于泽中之方丘奏之八变以祭地示夫祀必冬日至者以其气来复于上天之始也故宫用夹钟于震之宫以其帝出乎震也而谓之圎钟者取其形以象天也三一之变合阳竒之数也祭必以夏日至者以其隂气潜萌于下地之始也故宫用林钟于坤之宫以其万物致养于坤也而谓之函钟其容以象地也四二之变合隂偶之数也又大宗伯以禋祀实柴槱燎祀其在天者而以苍璧礼之以血祭沈貍疈辜祭其在地者而以黄琮礼之皆所以顺其隂阳辨其时位倣其形色而以气类求之此二礼之不得不异也故求诸天而天神降求诸地而地示出得以通精诚而逆福釐以生烝民以阜万物此百王不易之礼也去周既逺先王之法不行汉元始中姧臣妄议不原经意附㑹周官大合乐之説谓当合祭平帝从而用之故天地共犊礼之失自此始矣由汉歴唐千有余年之间而以五月亲祠北郊者惟四帝而已如魏文帝之太和周武帝之建德隋髙祖之开皇唐睿宗之先天皆希阔一时之举也然而随得随失卒无所定垂之本朝未遑釐正恭惟陛下恢五圣之述作举百王之废坠兴章法度固巳比隆先王之时矣岂袭后丗一切之礼乎是以臣亲奉德音俾正讹舛之礼首宜正其大者大者不正而末节虽正无益也况天地歳祀今亦不废顾惟有司摄事而已诚未足以上尽圣诚恭事之意也臣以谓既罢合祭则南北二郊自当别祀伏请陛下每遇亲祀之歳先以夏日至祭地示于方丘然后以冬日至祀昊天于圆丘此谓所大者正也然议者或谓先王之礼其废已乆不可复行古者齐居近仪卫省用度约赐予寡故虽一歳遍祀而国不费人不劳今也齐居逺仪卫繁用度广赐予多故虽三歳一郊而犹或惮之况一歳而二郊乎必不获巳则三年而迭祭或如后汉以正月上丁祠南郊礼毕次北郊或如南齐以正月上辛祠昊天次辛瘗后土不亦可乎臣窃谓不然记曰祭不欲踈踈则怠夫三年迭祭则是昊天大神六年始一亲祀无已怠乎记曰大事必顺天时二至之郊周公之制也舍是而从后王之失礼可谓法欤彼议者徒知苟简之便而不睹尊奉之严也伏惟陛下鉴先王已行之明效举旷丗不讲之大仪约诸司之仪卫而幸祠宫均南郊之赐予以给卫士蠲青城不急之役损大农无名之费使臣得以讲求故事参究礼经取太常仪注之文以正其讹谬稽大驾卤簿之式以裁其繁冗惟以至恭之意对越大祗以迎至和格纯嘏庶成一代之典以示万丗皇朝文鑑卷第一百五皇朝文鑑皇朝文鑑卷第一百六皇朝文鑑卷第一百六议救灾议曾巩赏罚议赵瞻议御戎仲讷议水王同浑仪议沈括边议四首张载世守边郡议吕大钧选小臣宿卫议吕大钧民议吕大钧皇族称伯父叔父议颜复议官李清臣官制毕仲㳺救灾议曽巩河北地震水灾隳城郭坏庐舍百姓暴露乏食主上忧悯下缓刑之令遣持循之吏恩甚厚也然百姓患于暴露非钱不可以立屋庐患于乏食非粟不可以饱二者不易之理也非得此二者虽主上忧劳于上使者旁午于下无以救其患塞其求也有司建言请发仓廪与之粟壮者人日二升㓜者人日一升主上不旋日而许之赐之可谓大矣然有司之言特常行之法非审计终始见于衆人之所未见也今河北地震水灾所毁败者甚衆可谓非常之变也遭非常之变亦必有非常之恩然后可以振之今百姓暴露乏食已废其业矣使之相率日待二升之廪于上则其势必不暇乎他爲是农不复得修其畎畆商不复得治其货贿工不复得利其噐用间民不复得转移执事一切弃百事而専意于待升合之食以偷爲性命之计是直以饿殍之养养之而已非深思逺虑爲百姓长计也以中户计之户爲十人壮者六人月当受粟三石六斗㓜者四人月当受粟一石二斗率一户月当受粟五石难可以乆行也则百姓何以赡其后乆行之则被水之地既无秋成之望非至来嵗麦熟赈之未可以罢自今至于来嵗麦熟凡十月一户当受粟五十石今被灾者十余州州以二万户计之中户以上及非灾害所被不仰食县官者去其半则仰食县官者爲十万户食之不遍则爲施不均而民犹有无告者也食之徧则当用粟五百万石而后可以办此又非深思逺虑爲公家长计也至于给授之际有淹速有均否真伪有㑹集之扰有辨察之烦措置一差皆足致弊又群而处之气乆蒸薄必生疾疠此皆必至之害也且此不过能使之得旦暮之食耳其于屋庐构筑之费将安取哉屋庐构筑之费既无所取而就食于州县必相率而去其故居虽有頽墻坏屋之尚可完者故材旧瓦之尚可因者什噐衆物之尚可赖者必弃之而不暇顾甚则杀牛马而去者有之伐桑枣而去者有之其害又可谓甚也今秋气已半霜露方始而民露处不知所蔽盖流亡者亦已衆矣如不可止则将空近塞之地空近塞之地失戦鬪之民此衆士大夫之所虑而不可谓无患者也空近塞之地失耕桑之民此衆士大夫所未虑而患之尤甚者也何则失战鬪之民异时有警边戍不可不増尔失耕桑之民异时无事边籴不可以不贵矣二者皆可不深念欤万一或出于无聊之计有窥仓库盗一囊之粟一束之帛者彼知己负有司之禁则必鸟骇䑕窜窃弄锄梃于草茅之中以扞游徼之吏彊者既嚣而动则弱者必随而聚矣不幸或连一二城之地有枹鼓之警国家胡能晏然而已乎况夫外有夷狄之可虑内有郊祀之将行安得不防之于未然销之于未萌也然则爲今之䇿下方纸之诏赐之以钱五十万贯贷之以粟一百万石而事足矣何则今被灾之州爲十万户如一户得粟十石得钱五千下户常产之赀平日未有及此者也彼得钱以完其居得粟以给其食则农得脩其畎畆商得治其货贿工得利其噐用间民得转移执事一切得复其业而不失其常生之计与専意以待二升之廪于上而势不暇乎他爲岂不逺哉此可谓深思逺虑爲百姓长计者也由有司之说则用十月之费爲粟五百万石由今之说则用両月之费爲粟一百万石况贷之于今而収之于后足以振其艰乏而终无损于储之实所实费者钱五鉅万贯而已此可谓深思逺虑爲公家长计者也又无给授之弊疾疠之忧民不必去其故居苟有頽墻坏屋之尚可完者故材旧瓦之尚可因者什噐衆物之尚可頼者皆得而不失况乎全牛马保桑枣其利又可谓甚也虽寒气方始而无暴露之患民安居足食则有乐生自重之心各复其业则势不暇乎他爲虽驱之不去诱之不爲盗矣夫饥歳聚饿殍之民而与之升合之食无益于救灾补败之数此常行之弊法也今破去常行之弊法以钱与粟一举而赈之足以救其患复其业河北之民闻诏令之出必皆喜上之足赖而自安于畎畆之中负钱粟而归与其父母妻子脱于流转死亾之祸则戴上之施而懐欲报之心岂有已哉天下之民闻国家措置如此恩泽之厚其孰不震动感激恱主上之义于无穷乎如是而人和不可致天意不可恱者未之有也人和洽于下天意恱于上然后玉路徐动就阳而郊荒夷殊陬奉币来享疆内安辑里无嚣声岂不适变于可爲之时消患于无形之内乎此所谓审计终始见于衆人之所未见也不早出此或至于一有枹鼓之警则虽欲爲之将不及矣或谓方今钱粟恐不足以办此夫王者之富藏之于民有余则取不足则与此理之不易者也故曰百姓足君孰与不足百姓不足君孰与足盖百姓富实而国独贫与百姓饿殍而上独能保其富者自古及今未之有也故又曰不患贫而患不安此古今之至戒也是故古者二十七年耕有九年之蓄足以备水旱之灾然后谓之王政之成唐水汤旱而民无捐瘠者以是故也今国家仓库之积固不独爲公家之费而已凡以爲民也虽仓无余粟库无余财至于救灾补败尚不可以已况今仓库之积尚可以用独安可以过忧将来之不足而立视天民之死乎古人有言曰剪爪宜及肤割髪宜及体先王之于救灾发肤尚无足爱况外物乎且今河北州军凡三十七灾害所𬒳十余州军而已佗州之田秋稼足望令有司于籴时之事有以爲之耳以实钱给其常价以茶荈香药之类佐其虚估不过捐茶荈香药之类爲钱数鉅万贯而其费已足茶荈香药之类与百姓之命孰爲可惜不待议而可知者也夫费钱五鉅万贯又捐茶荈香药之类爲钱数鉅万贯而足以救一时之患爲天下之计利害轻重又非难明者也顾吾之有司能越拘挛之见破常行之法与否而已此时事之急也故述斯议焉赏罚议赵瞻世之大患在赏罚焉赏以微文梏贤罚以定令幸姦则是国代贤者辞而法爲姦人地也有吏于此赍伐阅诣考课曹曹必曰某在斯职事若干年当迁某官某在斯课最若干数当増某秩斯人大贤大不肖虽朝廷王公不得擅輙议其存舍动摇者或迹状白着有非常不在诏令则以问故事与令有所差驳突兀亦不爲举夫以贤者难进易退亷耻谦服之心讵非代之辞者欤若尔伊尹太公常齿匹夫传说箕子常编囚冀缺寗戚常伍耕农管仲五羖常没虏获尚屑与时争盆鼓之逋赋列时刻之积効而邀迁次邪又或以罪付理官曹曹必曰以甲令当某罚以乙诏当某科有轻重疑则爲奏以请上上之所进退亦旁法律尺尔夫以姦人狡狯窥幸之备讵非爲之地者欤且唐虞流共工放驩兠汤诛尹谐文王诛潘正太公诛华仕管仲诛传里乙子产诛邓析史传孔子诛少正夘周书有三风十愆礼经有四诛无赦孟轲以杨朱墨翟邪说之无君亲者拒之荀卿以宋钘公孙龙衆惑之乱名实者禁之故若晋羊舌鲋以掠美尸齐阿大夫以虚誉烹弥子瑕佞幸似忠孝而得罪郭觧豪侠似仁义而䝉戮皆姦雄桀黠伤蚀风教之尤者然以之示有司则罪无所当矣非勉寛仁之治也非保贼乱之党也徒律令无所处焉也赏与罚如是驰歩帝皇之涂而未厎者所以趣之之辙异也或谓若之所賛者古也今之所用者时也若居今时而用古殆不可与权矣张选举之程法补调之品目犹曰未也况以尧舜之所病与三代之明哲而责有司哉又若前主律后主令附丽验治劾谳鍜成犹曰未也况以难明之状可惑之事而亟致大戮哉正尔如赏僣及滛人刑僣及善人何此大不然且责君于难谓之恭吾君不能谓之贼彼曷独不欲举县官于尧舜三代之隆乎夫人之辞行技能号爲搜索而寘朝廷矣才具噐识号爲量度而縻爵位矣斯岂它术哉视必得贤者而后任之有司尔真贤实亷不次求索则有司之明也上之察也任人大姦赫然诛殛亦有司之明也上之察也岂它术哉上如不察有司不贤虽区区于秩次事事于律令顾益资其窥测者岂有补邪但古用此亦治今用此亦治不能用则皆末如之何也又安在权不权使今得一伊尹太公而赏之天下非乎不也得一驩兠共工而罚之天下非乎不也若赏伯夷而问盗跖罚穷竒而谘饕餮恶可议御戎仲讷或曰西北二戎大与之结好次宠以爵赐予至厚羁縻冝得而兵未克弭古称御戎无上策良信哉愚曰斯之惑乆矣言乎御者诚非也秦以之亾汉因而匮尚有策哉然则若何御之非足尚也当用气胜之耳奚爲而言夫天髙而尊者阳也地卑而浊者隂也君子阳也小人隂也中国阳也四夷隂也取胜之道存乎其类尧舜禹汤之爲君君子则举小人则诛君子道长小人道消气由其类胜天爲之清日爲之明至于鸟兽鱼鼈咸若夷狄其有不驯乎是阳气胜而隂不能奸也故二帝三王之世夷狄之患无甚焉秦汉而下徳衰而力雄善有闻而不举举有用而不终恶有彰而不去去有诛而不尽君子之道不竞小人之势日进故日爲之蚀地爲之震殱草藁木横出妖孽况四夷乎是隂气胜而阳不得立也故夷狄之患始滋焉西北二方彼隂也东方南方我阳也又以盟约之信要之崇显之号荣之贺遗其福庆弔恤其䘮死可谓至仁至恩也而戎心未怀非策之不至推其类殆气之未胜也王者据正阳之尊赫然有神圣之明辟四门四目之视大自三吏九卿下至百执庶官冝有姦回佞妄杂居正人君子之列使皇极之道壅而未行隂滛之气上应于天故地震屋壊杀人日食正嵗朔雨晦风霾并嵗而至戎狄因之而狂隂邪胜而然耳非不怀也爲之谋者上当端然自立㧞方正之士与之共事推善而诛恶集贤而退不肖材者使得効其用智者使得进其谋则上下之志一通正道得立必先天清地寕日星风雨时序如是则夷狄之患奚虑也且将厥角而来庭书曰而难任人蛮夷率服斯正气之胜乎必斯之不务而将废天下之农起天下之兵大举而从之奈无䇿何奈后悔何议水王同古者之治五行也必有五行之官其去民用尤近而逆其理则有败害之端莫甚于水故官得其任则不忧乎水之败害诚其势也是以舜命益作虞以掌山泽周有川泽之禁而后世脩之未尝废也由秦汉以来使任其事而爲之水官则莫若都水之职其主灌溉陂池保守河渠自太常及三辅皆有其官至武帝之时尤増重之于是又有左右使者使统其任而居其事者莫不明于禹贡之学而习于知水之性故刘向以治书爲三辅都水都尉平当以明禹贡领护河隄盖其任职之人未尝不脩其事而又有水工之徒以佐知其利害是以秦汉之际言水事于书尤着而魏晋已来至扵隋唐其官亦未尝废于魏则有都尉水衡之号晋宋齐皆曰都水台或爲水衡令及梁天监中始改曰太舟卿而主治舟航河隄隋唐之时又皆爲都水使者或改曰监而舟檝河渠二署隷之然于水事或领或否矣故天下不喻于水而失其水之性使以忧中国者起矣国家比歳之间水之爲害亦甚矣自京城之中民被其苦亦暴而衍溢者歴月不知所以洩之今国家惩前日之患而求于秦汉之故为之都水之任専其有司欲以知水之性此虑患之本也夫以患而设备求其功効而使之不爲虚位则天下宜有明于水性若秦汉之间所谓水工者出矣苟得其水工而又以知水者居其任使之専其职而行于天下就视其水之利害得以循其故而治之不使数迁其任责之课最而信其黜陟则官得其人而分定则事益脩矣故爲今之虑水莫若如此浑仪议沈括五星之行有疾舒日月之交有见匿求其次舍经劘之㑹其法一寓于日冬至之日日之端南者也日行周天而复集于表锐凡三百六十有五日四分日之几一而谓之歳周天之体日别之谓之度度之离其数有二日行则舒则疾㑹而均别之曰赤道之度日行自南北升降四十有八度而迤别之曰黄道之度度不可见其可见者星也日月五星之所由有星焉当度之画者凡二十有八而谓之舍舍所以挈度度所以生数也度在天者也爲之玑衡则度在噐度在噐则日月五星可以抟乎噐中而天无所豫也天无所豫则在天者不爲难知也自汉以前爲歴者必有玑衡以日验䟢其后虽有玑衡而不爲歴作爲歴亦不复以噐自考气朔星纬而皆莫能知其必当之数至唐歴僧一行改歩大衍歴法始复用浑仪参贯故其术所得比诸家爲多臣尝歴考古今仪象之法虞书所谓璇玑玉衡唯郑康成粗记其法至洛下闳制圆仪贾逵又加黄道其详皆不存于书其后张衡爲铜仪于密室中以水转之盖所谓浑象非古之玑衡也吴孙氏时王蕃陆绩皆甞爲仪及象其说以谓旧以二分爲一度而患星辰稠穊张衡改用四分而复推重难运故蕃以三分爲度周丈有九寸五分寸之三而具黄赤道焉绩说以天形如鸟卵小楕而黄赤道短长相害不能应法至刘曜时南阳孔定制铜仪有双规正距子午以象天有横规判仪之中以象地有持规斜络天腹以候赤道南北植干以法二极其中乃爲游规窥管刘曜太史令晁崇斛兰皆尝爲铁仪其规有六四常定一象地一象赤道其二象二极乃定所谓双规者也其制与定法大同焉唯南北柱曲抱双规下有纵衡水平以银错星度小变旧法而皆不言有黄道疑其失传也唐李淳风别爲圆仪三重其外曰六合有天经双规金浑纬规金常规次曰三辰转于六合之内圆径八赤有璇玑规月游规所谓璇玑者黄道属焉又次曰四游南北爲天枢中爲游筩可以升降游转别爲月道傍列二百四十九交以擕月游而一行以爲难用而其法亦亾其后率府兵曹梁令瓒更以木爲游仪因淳风之法而稍附新意诏与一行杂校得失改铸铜仪古今称其详确至道中初铸浑天仪于司天监多因斛兰晁崇之法皇祐中改铸铜仪于天文院始用令瓉一行之论而去取交有失得臣今歛古今之説以求数象有不合者十有三事其一旧说以谓今中国于地爲东南当令西北望极星置天极不当中北又曰天常倾西北故极星不得居中臣谓以中国观之天常北倚可也谓极星偏西则不然所谓东西南北者何从而之岂不以日之所出者爲东而日之所入者爲西乎臣观古之候天者自安南都护府至浚仪大岳台才六千里而北极之差凡十五度稍北不已庸讵知极星之不直人上也臣甞读黄帝素问书立于午而靣子立扵子而面午至于自夘而望酉自酉而望夘皆曰北靣立于夘而负酉立于酉而负夘至于自午而望南自子而望北则皆曰南面臣始不谕其理逮今思之乃常以天中爲北也常以天中爲北则盖以极星常居天中也素问尤爲善言天者今南北才五百里则北极輙差一度以上而东南西北数千里间日分之时候之日未甞不出于夘半而入于酉半则又知天枢既中则日之所出者定爲东日之所入者定爲西天枢则常爲北无疑矣以衡窥之日分之时以浑仪抵极星以候日之出没则在夘酉之半少北此殆放乎四海而同者何从而知中国之爲东南也彼徒见中国东南皆际海而爲是说也臣以谓极星之果中果非中皆无足论者彼北极之出地千里之间所差者已如是又安知其茫昧几千万里之外邪今直当据建邦之地人目之所及裁以爲法不足以爲法者宜置而勿议可也其二曰纮平设以象地体今浑仪置于崇台之上下瞰日月之所出则纮不与地际相当者臣详此说虽粗有理然天地之广大不爲一台之髙下有所推迁盖浑仪考天地之体有实数有凖数所谓实者此数即彼数也此移赤彼亦移赤之谓也所谓凖者以此凖彼此之一分则凖彼之几千里之谓也今台之髙下乃所谓实数一台之髙不过数文彼之所差者亦不过此天地之大岂数丈足累其髙下若衡之低昂则所谓凖数者也衡移一分则彼不知其几千里则衡之低昂当慎而台之髙下非所当䘏也其三月行之道过交则入黄道六度而稍却复交则出于黄道之南亦如之月行周于黄道如䋲之绕木故月交而行日之隂则日爲之亏入蚀法而不亏者行日之阳也每月退交二百四十九周有竒然后复㑹今月道既环绕黄道又退交之渐当毎日差池今必候月终而顿移亦终不能符㑹天度当省去月环其候月之出入専以歴法歩之其四衡上下二端皆径一度有半用日之径也衡端不能全容日月之体则无由审日月定次欲日月正满上衡之端不可动移此其所以用一度有半爲法也下端亦一度有半则不然若人目迫下端之东以窥上端之西则差几三度凡求星之法必令所求之星正当穿之中心今两端既等则人目游动无因知其正中今以钩股法求之下径三分上径一度有半则两窍相覆大小略等人目不揺则所察自正其五前世皆以极星爲天中自祖亘以玑衡窥考天极不动处乃在极星之末犹一度有余今铜仪天枢内径一度有半乃谬以衡端之度爲率若玑衡端平则极星常游天枢之外玑衡小偏则极星乍入令瓉旧法天枢乃径二度有半盖欲使极星游于极中也臣考验极星更三月而后知天中不动处逺极星乃三度有余则祖亘窥考犹爲未审今当爲天极径七度使人目切南极望之极星正循北极里周常见不隐天体方正其六令瓉以辰刻十干八卦皆刻于纮然纮正平而黄道斜运当子午之间则日径度而道促卯酉之际则日迤行而道舒如此辰刻不能无谬新铜仪则移刻于纬四逰均平辰刻不失然令瓉天中单环直中国人顶之上而新铜仪纬斜络南北极之中与赤道相直旧法设之无用新仪移之爲是然当侧规如车轮之牙而不当衡规如鼓陶其傍迫狭难赋辰刻而又蔽映星度其七司天铜仪黄赤道与纮合铸不可转移虽与天运不符至扵窥测之时先以距度星考定三辰所舍复运逰仪扺本宿度乃求出入黄道及去极度所得无以异于令瓉之术其法本于晁崇斛兰之旧制虽不甚精缛而颇爲简易李淳风甞谓斛兰所作铁仪赤道不动乃如胶柱以考月日差或至十七度少不减十度此正谓直以赤道候月行其差如此今黄道赤度再运游仪抵所舍宿度求之而月行则以月歴毎日去极度筭率之则不可谓之胶也新法定宿而变黄道此定黄道而变宿但可赋三百五十五度而不能具余分此其爲略也其八令瓉旧法黄道设于月道之上赤道又次月道而玑最处其下每月移交则黄赤道輙变今当省去月道徙玑于赤道之上而黄道居赤道之下而二道与衡端相迫而星度易审其九旧法规环一面刻周天度一面加银丁所以施银丁者夜候天晦不可目察则以手切之也古之人以璇爲之璇者珠之属也今司天监三辰仪设齿于环背不与横箫㑹当移列两旁以便参察其十旧法重玑皆广四寸厚四分其他规轴重朴拙不可旋运今小损其制使之轻利其十一古之人知黄道歳易而不知赤道之因变也黄道之度与赤道不得独胶今当变赤道与黄道同法其十二旧法黄赤道平设正当天度掩蔽人目不可占察其后乃别加鑚孔尤爲拙谬今当侧置少偏使天度出北际之外自不凌蔽其十三旧法地纮正给天经之半凡候三辰出入则地际正爲地纮所伏今当徙纮稍下使地际与纮之上际相值候三辰伏见専以纮际爲法自当黙与天合边议四首张载清野城中之民既得以依城自郊外百姓朝廷不豫爲之虑非溃亾失生则杀戮就死纵或免焉则其老幼孶畜屋庐积聚莫不爲之驱除荡焚与死亾均矣欲爲之计莫如选吏行边爲讲族闾隣里之法问其所谋谕之休戚使之乐群以相聚恊力以相资听其依山林据险阻自爲免患之计官不拘制一从其宜则积聚㓜老得以先自爲谋而处之有素冦虽深入野无所资而民免诛掠此爲计之当先者也固守师爲虏致则䘮陷之患多城不自完则应援之兵急凡今近边城邑尤当募善守之人计定兵力度使势可必全不假外救足以支持踰月应援之师不爲仓皇牵制则守必力而师不劳此御患之尤急者也然所谓善守者要以省兵爲能假设一城之小千夫可完不才者十倍之而未必固善守者加损之而尚可全则守城乗障之人必也力与之计而省吾兵厚赏其功而示之信省戍戍而费财岂善戍之计欲不费必也计民以守不足然后益之以兵如是则爲守之力在民居多而用兵无几守既在民则今日守兵凡城有余皆得以移用他所或乘间出战以自觧其围矣窃计关内守余之兵无虑十万四塞之城各余万人爲备间其多少之羗此其大略也则举中大数有移使之卒常不减六七万人义勇既练则六十万人从而省去亦攻守爲有余矣兵省费轻就使戎垒对峙用日虽多而吾计常足顾朝廷未甞资守于民以兵多爲患耳种世衡守环州吏士有罪射中则释之僧道饮酒犯禁能射则纵之百姓系者以能射则必免粮税逋负者以能射必寛当是时环之内外莫不人人乐射一州之地可不用一卒而守以此观之省戍岂甚难之计哉因民计民以守必先相视城池大小夫家衆寡爲力难易爲地缓急周围歩尺莫不尽知然后括以保法萃以什伯形以图绘稽以文籍便其居处正其分位平时使之知所守识所向习登降时缮完贼至则授甲付兵人各谨备老㓜供饷妇女守室如是则民心素安技艺素讲㓂不能恐吏不能侵无仓卒之变无颠乱之忧民力不足然后济之以兵此三代法制虽万世可行不止利今日之民世守边郡议吕大钧中国之大戒无急于边防自秦汉以来御戎之䇿是非未能相逺窃甞求三代之法冝于今日而推行之乃知圣人封建之深意不独尚徳専治吾民而已其御边之要微妙深逺固在术内殆非衆人之智所可及已盖天下之势不得不一亦不得不分分而不一则上无以制命而爲下者肆一而不分则下无陈力而爲上者劳故古者分天下爲列国统万国于一王使礼乐征伐一出于天子教治禁令一委之诸侯则是天子持威福之柄优游于内以専察国君之善恶诸侯任功过之责勤劳于外以同体王室之休戚如是则四方之警急何以急天子之视听哉彼不任吾患者吾得执而戮之孰敢矣吾所以待夷狄者特招携以礼懐逺以徳而已在商之时古公以皮币犬马珠玉事獯鬻而商王不知在周之时晋国拜戎不暇而周室不与然则三代御边之略盖可知已臣窃谓分剖天下以爲列国则未敢轻议如使边郡略法古意慎选仁勇之士使得世守郡事兵民措置悉以委之租调出入一切不问惟财用不足者附以次边支郡以共其乏其治以安静不扰敌人感服者爲上富彊自守彼不能犯者次之战胜攻取无所退屈者又次之赏罚者増损其名位而已甚者则升黜之不使轻去其郡若此则安危利害不离其身势不得不尽其力以从事尽心以防患所谓世守者亦不得纯如周制父子相继必使选贤以自代母问亲踈天子加察焉然后可之遂使贰其郡事以终举者之身然后命之没则禄其子孙以祀之若有功徳则郡人世世祀之仍爵其子孙庶几亦可以爲备边之一术也选小臣宿卫议吕大钧古者人主左右前后使令执事之小臣乃所以朝夕起居出入须臾不可离者也其用之迹虽主于给宿卫备颐指以共缀衣虎贲执射执驭之职其用之意则亦使之献可替否拾遗补阙以替疑丞保传之事主于给宿卫备使令则非恪勤谨重者不可以当其任使之献可替否拾遗补阙则非开爽敏茂者不足以充其位此言犹未之尽古之人君不独有师有友又有受教于我者焉故疾医小艺者也黄帝师奚伯而教雷公费国小邦也惠公友颜般而役长息然则使令执事之小臣虽在择恪勤谨重开爽敏茂之资人主又当教诲养育使臣成就其材以补异时公卿大夫之阙如此则朝廷常不乏材而人主求之且不劳也以汉唐之苟简其臣犹多出于宿衞供奉之官岂非常在宫省日侍帷幄既已接闻庙堂之议以广其知识间复亲被徳音诲其所未至则益知善恶向背之理薫炙渐渍乆而不已安有不化者哉不徒其效如此又可以自广其聪明之徳记曰教学相长也又曰教然后知困彼既知向背则必尽其心力以承学于上上之人既乐其自勉亦不尽以教之或因其善问有以起吾志或因其难进有以勉吾业传曰教不倦仁也又曰有教无类则不徒可以益吾之志业又可以广吾之徳性也记曰善教者知至学之难易又知其美恶则不徒广吾之徳性又可以广吾知人之明也爲人君而乗政事之间以教育执事之小臣乃有志业徳性知人之益岂小补哉今朝廷虽有中书门下两省官以备侍从又有翰林舍人院及诸馆阁之臣以备顾问非乏人也充其选者又皆美材敏行非不贤也既以待之不爲缀衣虎贲射驭之冗亦难复使从使令执事之贱似宜略依汉制郡国贡士给宿卫之法诏公卿牧守如孔门四科之目各使保任三二人不以仕与未仕限年二十以上三十以下其人则分隷中书门下省学士舍人院及馆阁诸司其职则参诸殿侍诸班之列其禄秩则视三班使臣州县掾属而已其间暇则各受学于其官长退而以所学开谕其同列仍不立迁擢废置之格其有功罪善恶一听明主裁决而已如此则素无行能者必不得举不安其分者必不愿爲自非朴茂有志之士不可得而与焉试或行之不过五七年不徒得髙才美行可备噐使亦将资助盛徳大业必将日新而无穷凡在位执事之小臣亦当渐摩义理之益相观而善可不务乎民议吕大钧爲国之计莫急于保民保民之要在于存恤主户又招诱客户使之置田以爲主户主户苟衆而邦本自固今访闻主户之田少者徃徃尽卖其田以依有力之家有力之家既利其田又轻其力而臣仆之若此则主户益耗客户日益多客虽多而转徙不定终不爲官府之用今欲将主户之田少者合衆户共及二顷以上方充一夫之役其兼并之家人少而田多者复计其田每三顷执一夫之役主户不足以客户足之皇族称伯父叔父议颜复礼记大传君有合族之道族人不得以其戚戚君位者合族之时族人不得以父兄之尊齿君之位爲正尊卑之序而发也仪礼公子不得祢先君谓别子之子始以别子爲诸侯立庙而发也二者无害称谓之厚三代盛时天子谓同姓诸侯曰伯父叔父异姓诸侯曰伯舅叔舅虽无定则原此而论不必于上下相接之际皦皦区异逺近以伤亲亲之意唐徳宗宣宗之世有分从称姓之令亦縁其政苛刻寡㤙而然国朝祖宗敦睦九族自有博大之制逺符三代之风若唐衰一时之令不足稽攷议官李清臣原今之大敝皆入仕之门杂而衆也入仕之门杂而衆故仕者日蕃故有罢职而归㡬及三歳不得再调者进未得禄仕退失其田庐故寒亷之人身虽挂仕版名虽荣圣世而无资以继其生盻盻焉常不得其所上急于父母甘㫖滫髓之养下迫于妻孥之饘粥则节不笃者或乗其间隙匮乏之时起而牟利贾贩江湖干託郡邑商筭盈缩秤较毫釐匿关市之征逐舟车之动以规什一之得进则王官退则爲市人进则冕笏而治事号爲民师退则妄觊苟获不顾行义故仕路汚辱而亷耻之风大坠朝廷患仕者之日蕃无职以处之且使罢者乆不获其所故难棘其涂以蹈借来者而有司苛爲之文迂爲之格张设难漏之密网罗取非意之细罪离合増广其荐贠使其不得应条缺駮迟其歳考使其不得满课从是而仕者益难故战薄于得失角逐于势利前者冐昧以进后来竞隘而夸驰其轻伪佻浅之流更相眄祠迭相攻攘相诛不操矛相覆不设阱而媮风炽险涛作恬让靖黙真能实徳之士或羞与之偶寕自郄于羁旅草野而不入于其涂有耻者上欲进之而日益退无耻者上欲退之而日益进徒歳爲一禁时下一令详明深切䋲约而条责之揭而示之以义利之路曰尔爲笃厚无爲薄恶如是将以复仁义革士风臣窃以爲无益也故臣谓天下之大敝由仕者蕃仕者蕃由入仕之门杂而衆也夫入仕之门乃敝之原已而议者不塞其原徒止其流不迹其本欲救其末不能清入仕之门而束縳爬栉痛治其已仕者入仕之时如数兵徒如积麻竹不知名噐之可惜已仕之后如障冦盗如阬螟蝗不知士心之愈离臣愚以爲过矣故愿陛下清入仕之门入仕之门简则职有余格吏无冗贠而禄得以继汚者反其亷困者遂其节争者息其险让者策其髙仕路平夷而风化易隆矣官制毕仲游国家承五季之后典章制度号令文采虽未纯于三代盖皆有三代之意而髣髴焉至于慎刑罚息兵革寛仁尽下爱飬元元得天下之心则有与三代比者独官名自宰相而下至于百职执事循用五季之旧而不知改天子临朝叹息于上而公卿大夫咨嗟悼叹发愤于下者不知几十年矣及神宗皇帝同人心决大策以阶寄禄而修复汉唐二省之制宜其欢唿鼓舞以庆朝廷之盛德而行之五年公卿大夫犹有不怿于官制者岂未改之前尝厌五代之无法既改之后复云汉唐之非是则官名之所失如何而可盖国朝虽循三省之旧而二十四司之名皆第之以待百官当选者在省之官及假他官以制之如兵部为枢密吏部为铨审库部金部为三司水部为都水刑部为大理名隶尚书而事在他局者不可以爲后世法则先帝之改制无可议者而改制之中有非汉唐之旧而未合于今日之务旧平章事迁中书令国朝以来未有迁至中书人者而令仪同三司一阶兼昔日宰相累迁之官旧礼部尚书迁户部工部迁刑部刑部迁兵部而今银青光禄大夫一阶兼昔日尚书累迁之官旧礼部侍郎迁户部户部迁吏部工部侍郎迁刑部刑部迁兵部而今正议大夫一阶兼昔日侍郎累迁之官卿寺亦然昔之官品难于进今之阶秩易爲高而又降七品爲八品降五品为六品降三品为四品至其不可用也则议请减䕃反以旧品爲定而章服之令徒降五爲六降三爲四以迁就新品之失而不知义理之所在则所谓非汉唐之旧而不合今日之务者可验于此然犹未有害也旧尚书省不总天下之政而中书门下合而爲一则其治速今尚书省总天下之政而中书门下析而爲二则其治缓此理之固然者至所谓画黄録符牒关刺由上而下复由下而上近者浃旬逺者累月有夜半停印待报而其务乃比于竹茹木屑之细或者补衣贷食未得其决而事乆失于期㑹则非惟不合今日之务而良有害公卿大夫所以不怿于官制者以此亦在上之人损益之而已矣盖隋唐二十有九而今寄禄阶二十有五如益其阶所与旧日之官品相对无併三迁两迁而为一阶则阶正矣还旧日之品秩凡议请减䕃服章之名必合三五七九之数无易前古之常以就新品之失则品正矣事大而变则由寺监而上台省或由台省而下寺监事速而小者则许之专决或専达而不爲次苐上下之道乆则事正矣阶正则朝廷尊名器重品正则义理安民志定事正则三省无滞务而逺近之人皆不失于期㑹修此三者而官制立矣岂以汉唐之官名不当复而五代之季爲可循也皇朝文鑑卷第一百六皇朝文鑑皇朝文鑑卷第一百七皇朝文鑑卷第一百七说恠说上石介恠说下石介唐说尹源杂说刘敞进说王安石太极图説周敦頥稼说送张号苏轼刚说苏轼杂说苏轼恠说上石介三才位焉各有常道反厥常道则谓之恠矣夫三光代明四时代终天之常道也日月爲薄蚀五星爲彗孛可恠也夫五岳安焉四渎流焉地之常道也山爲之崩川爲之竭可恠也夫君南面臣北面君臣之道也父坐子立父子之道也而臣抗于君子敌于父可恠也夫中国圣人之常治也四民之所常居也衣冠之所常聚也而髠髪左袵不士不农不工不商爲夷者半中国可恠也夫中国道徳之所治也礼乐之所施也五常之所被也而汗漫不经之教行焉妖诞幻惑之说满焉可恠也夫天子七庙诸侯五庙大夫三庙士二庙庶人祭于寝所以不忘孝也而忘而祖废而祭去事夷狄之鬼可恠也夫法施于民则祀之以死勤事则祀之以劳定国则祀之能御大菑则祀之能捍大患则祀之契能殖百谷祀以爲稷后土能平九州祀以爲社帝喾尧舜禹汤文武有功烈于民者及夫日月星辰民所瞻仰也山林川谷丘陵民所取财也非此族也不在祀典而老观佛寺徧满天下可恠也人君见一日食一星缩一风雨不调顺一草木不生殖则能知其爲天地之恠也乃避寝减膳彻乐恐惧责已脩徳以禳除焉彼其灭君臣之道絶父子之亲弃道徳悖礼乐裂五常迁四民之常居毁中国之衣冠去祖宗而祀夷狄汗漫不经之教行妖诞幻惑之说满则反不知爲恠既不能禳除之又崇奉焉时人见一狐媚一鹊噪一枭鸣一雉入则能知其爲人之恠也乃启呪祈祭以厌胜焉彼其孙其子其父其母忘而宗祖去而父母离而常业裂而常服习夷鬼则反不知其恠既不能厌胜之又尊奉焉愈可恠也甚矣中国之多恠也人不爲恠者几少矣噫一日蚀一星缩则天爲之不明一山崩一川竭则地爲之不寕释老之爲恠也千有余年矣中国蠧壊亦千有余年矣不知更千余年释老之爲恠也如何中国之蠧壊也如何尧舜禹汤文武周公孔子不生吁恠说下石介或曰天下不谓之恠子谓之恠今有子不谓恠而天下谓之恠请爲子而言之可乎曰奚其爲恠也曰昔杨翰林欲以文章爲宗于天下忧天下未尽信已之道于是盲天下人目聋天下人耳使天下人目盲不见有周公孔子孟轲杨雄文中子吏部之道使天下人耳聋不闻有周公孔子孟轲杨雄文中子吏部之道俟周公孔子孟轲杨雄文中子吏部之道㓕乃发其盲开其聋使天下唯见已之道唯闻已之道莫知其佗今天下有杨亿之道四十年矣今人欲反盲天下人目聋天下人耳使天下人目盲不见有杨亿之道使天下人耳聋不闻有杨亿之道俟杨亿之道灭乃发其盲开其聋使目唯见周公孔子孟轲杨雄文中子吏部之道耳唯闻周公孔子孟轲杨雄文中子吏部之道周公孔子孟轲扬雄文中子吏部之道尧舜禹汤文武之道也三才九畴五常之道也反厥常则爲恠矣夫书则有尧舜典臯陶益稷谟禹贡箕子之洪范诗则有大小雅周颂商颂春秋则有圣人之经易则有文王之繇周公之爻夫子之十翼今杨亿穷妍极态缀风月弄花草滛巧侈丽浮华纂组刓锼圣人之经破碎圣人之言离析圣人之意蠧伤圣人之道使天下不爲书之典谟禹贡洪范诗之雅颂春秋之经易之繇爻十翼而爲杨亿之穷研极态缀风月弄花草滛巧侈丽浮华纂组其爲恠大矣是人欲去其恠而就于无恠今天下反谓之恠而恠之呜唿唐说尹源世言唐所以亡由诸侯之彊此未极于理夫弱唐者诸侯也唐既弱矣而乆不亾者诸侯维之也燕赵魏首乱唐制専地而治若古之建国此诸侯之雄者然皆恃唐爲轻重何则假王命以相制则易而顺唐虽病之亦不得而外焉故民见顺而听命则天下爲乱者不能遂其乱河北不顺而变则姦雄或附而起徳宗世朱泚李希烈始遂其僭而终败亡者田悦叛于前武俊顺于后也宪宗讨蜀平夏诛蔡夷郓兵连四方而乱不生卒成中兴之功者田氏秉命王承宗归国也武宗将讨刘积之叛先谕二镇絶其连衡之计而王诛以成如是二百年姦民逆坚専国命者有之夷将相者有之而不敢窥神噐非力不足畏诸侯之势也及广明之后关东无复唐有方镇相侵伐者犹以王室爲名及梁祖举河南刘仁恭轻战而败罗氏内附王镕请盟于时河北之事去矣梁人一举而代唐有国诸侯莫能与之争其势然也向使以僖昭之弱乗巢蔡之乱而田承嗣守魏王武俊朱滔据燕赵彊相均地相属其势宜莫敢先动况非义举乎如此虽梁祖之暴不过取覇于一方耳安能彊禅天下故唐之弱者以河北之彊也唐之亡者以河北之弱也或曰诸侯强则分天子之势子何议之过乎曰秦隋之势无分于诸侯而亡速于唐何如哉杂说刘敞善治天下者求之于其身而已矣耳也者所以听也目也者所以眎也口也者所以言也心也者所以思也手也者所以攫也足也者所以走也凢此数者相待而成相须而生废之则病缺之则䘮然而莫相易也莫相徳也分定故也圣人之治天下能使百官万物如耳目心口手足之不可相易亦不相徳济之如一身而天下安有不治哉屠羊说者楚之屠羊者也当昭王之时吴兵入郢昭王奔走屠羊说有功焉王定而赏之屠羊说曰不可王始失国吾亦失屠羊今王复国吾亦复屠羊吾职已足矣又何赏乎此其不相徳也甚矣所谓分定者非名位有所极人不敢间之者也清浊中理贤不肖中伦人莫能间之者也譬若足之不可爲手耳之不可爲目也故天子忧天下诸侯忧其国公卿大夫忧其家所任大者忧亦大所任小者忧亦小非上独逸而下独苦也古者以进爲役以退爲休劳力者安劳心者忧此其不以利私也已故上下一躰也忧大者虑逺忧小者虑短故有天下者其眎百嵗犹旦暮也有一国者其眎一世犹旦暮也有一家者其眎一嵗犹旦暮也旦逸乐而暮忧患人情所不爲是故天子有百世之忧诸侯有十世之忧士庶人有终身之忧进说王安石古之时士之在下者无求于上上之人日汲汲惟恐一士之失也古者士之进有以徳有以才有以言有以曲艺今徒不然自茂才等而上之至于明法其进退之皆有法度古之所谓徳者才者无以爲也古之所谓言者又未必应今之法度也诚有豪杰不世出之士不自进乎此上之人弗举也诚进乎此而不应今之法度有司弗取也夫自进乎此皆所谓枉己者也孟子曰未有枉已能正人者也然而今之士不自进乎此者未见也岂皆不如古之士自重以有耻乎古者井天下之地而授之氓士之未命也则授一㕓而爲氓其父母妻子裕如也自家达国有塾有序有庠有学观游止处师师友友絃歌尧舜之道自乐也磨砻镌切沉浸灌养行完而才备则曰上之人其舍我哉上之人其亦莫之能舍也今也地不井国不学党不庠遂不序家不塾士之未命也则或无以裕父母妻子无以处行完而才备上之人亦莫之举也士安得而不自进呜唿使今之士不若古非人则然势也势之异圣贤之所以不得同也孟子不见王公而孔子爲季氏吏夫不以势乎哉士之进退不惟其徳与才而惟今之法度而有司之好恶未必今之法度也是士之进不惟今之法度而几在有司之好恶耳今之有司非昔之有司也后之有司又非今日之有司也有司之好恶岂常哉是士之进退果卒无所必而已矣噫以言取人未免失也取焉而又不得其所谓言是失之失也况又重以有司之好恶不可常哉古之道其卒不可见乎士也有得己之势其得不己乎得已而不巳未见其爲有道也杨叔明之兄弟以父任皆京官其势非吾所谓无以处无以裕父母妻子而有不得己焉者也自枉而爲进士而又枉于有司而又若不释然二君固常自任以道而且朋友我矣惧其犹未寤也爲进说与之太极图说周敦頥无极而太极太极动而生阳动极而静静而生隂静极复动一动一静互爲其根分隂分阳両仪立焉阳变隂合而生水火木金土五气顺布四时行焉五行一隂阳也隂阳一太极也太极本无极也五行之生也各一其性无极之真二五之精妙合而凝干道成男坤道成女二气交感化生万物万物生生而变化无穷焉唯人也得其秀而最灵形既生矣神发知矣五性感动而善恶分万事出矣圣人定之以中正仁义而主静立人极焉故圣人与天地合其徳日月合其明四时合其序鬼神合其吉凶君子脩之吉小人悖之凶故曰立天之道曰隂与阳立地之道曰柔与刚立人之道曰仁与义又曰原始反终故知死生之说大哉易也斯其至矣稼说送张琥苏轼曷常观于富人之稼乎其田美而多其食足而有余其田美而多则可以更休而地力得完其食足而有余则种之常不后时而歛之常及其熟故富人之稼常美少秕而多实乆藏而不腐今五十口之家而共百畒之田寸寸而取之日夜以望之锄耰铚艾相寻于其上者如鱼鳞而地力竭矣种之常不及时而歛之常不待其熟此岂能复有美稼哉古之人其才非有以大过今之人也其平居所以自养而不敢轻用以待其成者闵闵焉如婴儿之望长也弱者养之以至于刚虚者养之以至于充三十而后仕五十而后爵信于乆屈之中而用于至足之后流于既溢之余而发于持满之末此古之人所以大过人而今之君子所以不及也吾少也有志于学不幸而早得与吾子同年吾子之得亦不可谓不早也吾今虽欲自以爲不足而衆且妄推之矣呜唿吾子其去此而务学也哉博观而约取厚积而薄发吾告子止于此矣子归过京师而问焉有曰辙子由者吾弟也其亦以是语之刚説苏轼孔子曰刚毅木讷近仁又曰巧言令色鲜矣仁所好夫刚者非好其刚也好其仁也所恶夫佞者非恶其佞也恶其不仁也吾平生多难常以身试之凡免我于厄者皆平日可畏人也挤我于崄者皆异时可喜人也吾是以知刚者之必仁佞者之必不仁也建中靖国之初吾归自海南见故人问存没追论平生所见刚者或不幸死矣若孙君介夫讳立节者真可谓刚者也始吾弟子由爲条例司属官以议不合引去王荆公谓君曰吾条例司当得开敏如子者君笑曰公过矣当求胜我者若我軰人则亦不肯爲条例司矣公不荅径起入户君亦趍出君爲镇江军书记吾时适守钱塘徃来常润间见君京口方新法之初监司皆新进少年驭吏如束不复以礼遇士大夫而犹敬惮君曰是抗丞相不肯爲条例司者谢麟经制溪洞事宜州守王竒与蛮战死君爲桂州节度判官被㫖鞠吏士有罪者麟因収大小使臣十二人付君并按且尽斩之君持不可麟以语侵君君曰狱当论情吏当守法逗挠不进诸将罪也既伏其辜矣余人可尽戮乎若必欲以非法斩人则经制司自爲之我何与焉麟奏君抗拒君亦奏麟侵狱事刑部定如君言十二人皆不死或以迁官吾以是益知刚者之必仁也不仁而能以一言活十二人于必死乎方孔子时可谓多君子而曰未见刚者以明其难得如此而世乃曰太刚则折士患不刚耳长养成就犹恐不足当忧其太刚而惧之以折耶折不折天也非刚之罪爲此论者鄙夫患失者也君平生可纪者甚多独书此二事遗其子勰勴明刚者之必仁以信孔子之说杂说苏轼吾文如万斛泉源不择地皆可出在平地滔滔汨汨虽一日千里无难及其与石山曲折随物赋形而不可知也所可知者常行于所当行常止于不可不止如是而已矣其他虽吾亦不能知郄超虽爲桓温腹心以其父愔忠于王室不知之将死出一箱付门生曰本欲焚之恶公年尊必以相伤爲毙我死后公若大损眠食可呈此箱不尔便烧之愔后果哀悼成疾门生依指呈之则悉与温徃反宻计愔大怒曰小子死晩矣更不复哭若方回者可谓忠臣矣当与石碏比然超谓之不孝可乎使超知君子之孝则不从温矣东坡先生曰超小人之孝也梁史刘凝之爲人认所着履即予之此人后得所失履送还不肯复取又沈麟士亦爲邻人认所着履麟士笑曰是卿履耶即予之邻人得所失履送还麟士曰非卿履邪笑而受之此虽小事然处世当如麟士不当如凝之也宋君夺民时以爲台而民非之无忠臣以掩其过也子罕释相而爲司空民非子罕而善其君齐桓公宫中七市女闾三百国人非之管仲所爲三归之台以掩桓公此战国䇿之言苏子曰管仲仁人也战国䇿之言庶几是乎然世未有以爲然者也虽然管仲之爱君亦陋矣不谏其过勿务分谤焉或曰管仲不可谏也苏子曰用之则行舍之则藏谏而不听则不用而已矣故孔子曰管仲之噐小哉桓温之所成殆过于刘越石而区区慕之昔英雄必自有以相伏初不以成败言耶以此论之光武之度本不如元徳唐文之英气未必过刘寄奴也人君不得与臣下争善同列争善犹以爲妬可以君父而妬臣子乎晋宋间人主至与臣下争作诗写字故鲍昭多累句王僧䖍用掘笔以避祸悲夫一至于此哉汉文言乆不见贾生自以爲过之今乃不及非独无损于文帝乃所以爲文帝之盛徳也而魏明乃不能堪遂作汉文胜贾生之论此非独求胜其臣乃与异代之臣争善惟无人君之度正如妬妇不独禁忌其夫乃妬他人之妾也汉仍秦法至重髙惠固非虐主然习所见以爲常不知其重也至孝文始罢肉刑与参夷之诛景帝复孥戮晁错武帝罪戾有増无损宣帝治尚严因武之旧至王嘉爲相始轻减法律遂至东京因而不改班固不记其事事见梁统传固可谓踈略矣嘉贤相也轻刑又其盛徳之事可不记乎统乃言髙惠文帝以重法兴哀平以轻法衰因上书乞増重法律頼当时不从其议此如人年少时不节酒色而安老后虽节而病见此便谓酒可以延年可乎统亦东京名臣一出此言遂获罪于天其子松竦皆以非命而死冀卒灭族呜唿悲夫戒哉踈而不漏可不惧乎晋士浮虚无实用然其间亦有不然者如孟嘉平生无一事然桓温谓嘉曰人不可无势我乃能驾驭卿温平生轻殷浩岂妄许人者哉乃知孟嘉若遇当作谢安安不遇不过如孟嘉真宗时或荐梅询可用者上曰李沆甞言其非君子时沆之没盖二十余年矣欧阳文忠公甞问苏子容曰宰相没二十年能使人主追信其言以何道子容言独以无心故尔轼因賛其语且言陈执中俗吏尔特至公犹能取信主上况如李公之才识而济之以无心耶脉之难明古今所病也至虚有盛侯太实有羸状差之毫釐疑似之间便有死生祸福之异此古今所病也疾不可不谒医之明脉者盖天下一二骐骥不时有天下未甞徒行和扁不世出病者终不徒死亦因其长而护其短耳士大夫多祕所患求脉验之灵否使索病于冥漠之中辨虚实冷热于疑似之间医不幸而失不肯自谓失也则巧饰遂非以全其名至于不救是固难治也间有驯愿者或用主人之言亦湏参以所见両存而杂治以故药不効此世之通患而莫之悟也吾平生求医必于平时黙验其工拙至于有疾必先尽告以所患而后求诊使医了然知患之所在然后求之脉虚实冷热先定于胸中则脉之疑似不能乱也故虽中医治吾疾常愈而已岂以困医爲事哉韩退之喜大颠如喜澄观文畅意耳非信佛法也而妄撰退之与大颠书其词凡鄙退之家奴仆亦无此语今一士人又于其末妄题云欧阳永叔谓此文非退之莫能作此又诬永叔者永叔作醉翁亭记其词玩易盖戯云耳不自谓竒特也而妄庸者亦撰作永叔语云平生爲文此最得意又云吾不能作退之画记退之亦不能爲醉翁亭记此大妄也皇朝文鑑卷第一百七皇朝文鑑皇朝文鑑卷第一百八皇朝文鑑卷第一百八説迂说王令师说王令葬说程頥史说张舜民吊说吕大钧刍说陈瓘戒治戒宋祁福州五戒蔡襄行舟戒江休复毁戒王回嫌戒王回戒子孙邵雍女戒张载迂说王令非礼之举非义之动皆是也以其非礼义而止者盖未之见也以其非礼义而止之者又未之见也今有学圣人之道而行圣人之义者皆曰迂以其迂而止之者皆是也以其迂而止者又皆是也何勇于爲彼而恶乎适此也止之者爱人耶岂乐人之爲非礼义而惧人之爲圣人也耶师说王令上古之书既巳汨没其它治具不可稽见而五帝之学求之传说间或见之夏商之书虽号残缺然学之名具存周则大备故其设施炳然彰白若然帝王之于治目它虽丗有取舍于学则未闻或废也岂非君师云者两立不可一缺耶夫惟至治之丗其措民各有本而次第之以及其化故地有井而自养其业虽有士农工商之云未甞不力而食因其资给然后绳其游堕澄其滛邪耡其彊梗其治略巳定矣然犹乡遂有庠序之教家国有塾学之设自丗子以及卿大夫之子皆入学爲之师以谕其道爲之保以诏其业示之智仁圣义中和使相充扩孝友睦婣任恤使相修饰礼乐射御书数使相开晓故其左右之闻前后之观不仁义则礼乐迨其淬磨渐浸之成则入孝而出弟尊尊而长长然后取而置之民上则君尽其所以爲君臣尽其所以爲臣卒无一背戾者其出于学而存于师也道之衰微迄于余周如担石之将坠其引缀未絶者犹有一线发继之暴秦不扶而抑遂至堕坏汉兴冝大更制而财补缝之故其俗无所防范听民所爲卒于无所不至然能郡县创孔子祠立五经博士置弟子贠䇿贤良求经术以对当丗得失于古虽未爲善而其风俗遂号爲平岂前丗遗风余化渐渍深而未斩耶抑民苦秦而效易见也当此之时士犹能相尊师故终汉丗传诗书礼易春秋而名家者以百十计晋魏而下浸以沉涵更数十氏唯唐爲近古大抵财追齐汉治而未能逺过呜唿何爲而止此也夫天下之所以不治患在不用儒而唐汉以来例甞任儒矣卒不甚治者何也有儒名有儒位而不用儒术而然尔其弊在于学师不立而立贤无方圣人之道不讲不明士无根源而竞放流故不识所以治乱之本而不知所以爲儒之任又上取之不以实而以言故也夫人所以能自明而诚者已非生知则出于教导之明而修习之至也如其无师则天下之士虽有彊力向进之心且何自明而诚也夫天下之材力训导而懋勉之且犹患其粃窳故七十子亲逢圣人而薫炙之其闻与见不爲不至犹且柴愚参鲁师僻由喭赐不受命而货殖冉求爲宰而赋粟倍又况后圣人数千嵗其书残缺讹蠧又资才下于数子而欲其自爲而不立学与师犹甚愿获而顾不耕也如必待其自贤而取之多见其希阔不可俟也自周至唐绵数千歳其卓然取贤而自名可以治寄者孟轲抵韩愈才三四人是其力能提扶其道而竟不知用者所以历年已逺而人出甚少也如其多则或用之矣苟患其少无如广师而立学续其所不长継其所未髙使知其所以救乱然后名闻而实取之则庶矣天下之师絶乆矣今之名师者徒组剌章句希望科第而已昔者子路使子羔爲费宰子曰贼夫人之子今贼人者皆是是皆取戾于孔子者也恶得爲人师葬说程頥卜其宅兆卜其地之美恶也非隂阳家所谓祸福者也地之美者则其神灵安其子孙盛若培拥其根而枝叶茂理固然矣地之恶者则反是然则曷谓地之美者之光润草木之茂盛乃其验也父祖子孙同气彼安则此安彼危则此危亦其理也而拘忌者惑以择地之方位决日之吉㓙不亦泥乎甚者不以奉先爲计而専以利后爲虑尤非孝子安厝之用心也惟五患者不得不慎须使异日不爲道路不爲城郭不爲沟池不爲贵势所夺不爲耕犂所及五患既慎则又凿地必四五丈遇石必更穿之防水润也既葬则以松脂涂棺椁石灰封墓门此其大略也若夫精画则又在审思虑矣其各葬者出不得已后不可迁就同葬矣至于年祀寖逺曾髙不辨亦在尽诚各具棺椁葬之不须假梦寐蓍龟而决也葬之穴尊者居中左昭右穆而次后则或东或西亦左右相对而启穴也出母不合葬亦不合祭弃女还家以殇穴葬之史说张舜民马文渊有言人贫当益坚老当益壮贫而坚者虽市里小民尚有之老而壮虽士人未之见也韩退之潮阳之行齿髪衰矣不若少时之志壮也故以封禅之说迎宪宗又曰自今请攺事陛下观此言伤哉丈夫之操始非不坚誓于金石凌于雪霜既而憷于死生顾于妻孥罕不回心低首求免一时之难者退之是也退之非求冨贵者也畏死尔故善爲国者如农圃然初则飬育其材勿使之夭折终则将就其美勿使之摧折君臣相成同底于道顾必使之至于尽欢竭忠之地亦何有哉唯乐天则不然知其不可爲而一舍之危行而放其言怀卷而同其尘可谓晦而明柔而立者也故终其身而不辱如刘梦得栁子厚軰舍文字语言之外复何有哉刘蕡赞史臣以蕡爲䟽直蕡于䇿中引襄公煞阳父春秋罪漏言而蕡既戒帝漏言而身诵语于庭又蕡不先以忠结上知后爲谋之若是殆非史家才识也且蕡布衣也出应诏以何计先结主之知而后言之哉虽谏官御史以在近列傥先视人主之意而方出言是何人也蕡軰造廷待问有所及不列之于廷对何阶而上逹哉唯其䟽直乃得敢言之士傥使来者皆三思后言之朝廷何望哉度斯人也殆是恶直丑正之人使恶直丑正之人执史笔以去取前人之事则一代之人若爲凖的蕡虽不第同试如李郃軰公言于朝以爲巳之不若一时藩侯争相辟置如牛僧孺令狐楚不敢待以賔幙皆以师礼资之是何同时之人其见重顾如此数百年之后独不信于史臣之笔亦可叹矣吊说吕大钧诗曰凡民有䘮匍匐救之不谓死者可救而复生谓生者或不救而死也夫孝子之䘮亲不能食者三日其哭不絶声既病矣杖而后起问而后言其恻怛之心痛疾之意不欲生则思虑所及虽其大事有不能周之者而况于它哉故亲戚僚友郷党闻之而往者不徒吊哭而巳莫不爲之致力焉始则致含襚以周其急三日则共麋粥以扶其羸毎奠则执其礼将葬则助其事其从柩也少者执绋长者专进止其掩圹也壮者盈坎老者从反哭祖而赗焉不足则赠焉不足则赗焉凡有事则相焉谓能救之矣故适有䘮者之词不曰愿见而曰此虽囯君之临亦曰寡君承事他囯之使者曰寡君使某母敢视賔客主人见宾不以尊卑贵贱莫不拜之明所以谢之且自别于常主也宾见主人无有荅某拜者明所以助之且自别于常宾也自先王之礼壊后世虽传其名数而行之者多失其义䘮主之待賔也如常主䘮宾之见主人也如常宾如常宾故止于弔哭而莫敢与其事如常主故舍其哀而爲衣服饮食以奉之其甚者至于损奉终之礼以谢宾之勤废吊哀之仪以寛主之费由是则先王之礼意其可以下而巳乎今欲行之者虽未能尽得以礼至于始䘮则哭之有事则奠之又能以力之所及爲营䘮具之未具者以应其求辍子弟仆隷之能干者以助其役易纸币壷酒之奠以爲襚除供帐馈食之祭以爲赗与赙凡䘮家之待已者悉以他辞受焉庻几其可也刍说陈瓘武帝征伐之意虽汲黯之言在所不採而主父偃以踈逖微贱进言九事乃以伐匈奴爲谏引尉它章邯明秦之所以亡严安亦曰靡敝国家结怨匈奴非所以子民而安边也夫偃安之所陈与上异意以秦法论之是谓非上之建立必诛无赦武帝乃见而谓曰公等皆安在何相见之晩也夫言虽不用而其人见收则非特足以进天下之材亦可以来天下之言一语不当从而废之则非特塞贤材之路亦将钳天下之口武帝之异于始皇其在斯乎晁错爲国逺虑身䘮家覆丗哀其忠然其学以申商刑名爲师峭直刻深不纯乎道论人主之所急以临制臣下爲先又曰人主所以尊显功名扬于万丗之后者以知术数也然则圣主之务所以尊显而垂后者果在于术数而已乎唯其质不厚而学非其师故其论如此其荒唐也访问于善冝虚心而待之主先入之言怀决定之意掠能问之美无肯听之实如是而问者君子之所不对也季孙欲以田赋使冉有访于仲尼仲尼曰丘不识也既而私于冉有曰子季孙若欲行而法则周公之典在若欲苟而行又何访焉于是乎三发而不对孔子曰言及之而不言谓之隐孔子岂固隐哉爲其有决定之意而无肯听之实则遂事不可以复谏而空言适足以自咎语黙动静岂不度哉人主于听纳之际尤当寛详尽下不当使进言之士怀未毕之语楚子革与王言如响析父讥之及其摩厉以须之得间而讽焉能使其馈不食寝不寐以思其言使灵王有自克之仁改过之勇则子革之言岂小补哉然方其言之如响而其意有未尽则谓之讇䛕可也吕蒙正对太宗曰君子小人之盛衰系之时运读其言者爲之惊骇然至于论小人之害政戒人主之不察则言之发端固有爲也君臣议论之际言脱于口而四方传之以警以劝所以作天下之术常在于此尧舜三代君臣相与之际语言宣尽何其坦然而无蔽隐也盖君欲举事兴爲必谋乎下而臣有嘉谋嘉猷必告乎上上有所未逹下有所未谕亦必反覆论难无失其和以趣于正是而后巳夫岂有不尽之情未毕之语而使利口谝言之士可得而间之也哉至唐之德宗则不然谋议之际所询乎下者情有不尽所告乎上者语有未毕疑贰之意作而刻核之心应固未甞以本然之意告其大臣岂不曰所以密机事而固主权也然而言脱于口而卢𣏌无不知焉恶君子之尽忠而显絶其言甘小人之讇邪而隂授其柄然则德宗之术亦巳踈矣戒治戒宋祁吾殁称家之有亡以治䘮歛用濯浣之衣鹤氅裘纱帽线履三日棺三月葬谨无爲流俗隂阳拘忌也棺用杂木漆其四㑹三涂即止使数十年足以腊吾骸朽衣巾而已吾之焄然蒿然皦皦有识者还于造物放之太虚可腐败者合于黄垆下付无穷吾尚何患掘冢深三丈小爲冢室劣取容棺及明器左置明水二盎酒二缸右置米麴二奁朝服一称私服一称鞾履自副左刻吾志右刻吾铭即掩圹惟简惟俭无以金铜杂物置冡中吾学不名家文章仅及中人不足垂后爲吏在良二千石下犹可容数人无功于国无惠于人不可以请谥于有司不可受赠典又不冝求巨公作志及碑冢上植五株栢坟髙三尺石翁仲它兽不得用盖自标置者非千载永安计尔毋作道佛二家斋醮此吾生平所志若等不可违命作之违命作之是死吾也是以吾爲遂无知也葬之日以绘布纒棺四翣引毋作方相俑人陈列衣服器用累吾之俭吾平生语言无过人者谨无妄编缀作集使后丗蚩诋吾也吾侍上讲劝凡十七年上颇记吾面目姓名然身后不得丐恩泽爲无厌事若等兄弟十四人惟二孺儿未仕此以诿莒公莒公在若等爲不孤矣若等兄弟虽有异母者古人谓四海之内皆爲兄弟况同父均气乎诗称死䘮之威兄弟孔怀不可不念也兄弟之不怀求合它人人渠肯信哉纵阳合之彼应笑且憎也若等视吾事莒公云何莒公友吾云何可以爲法矣人不可以无学至于奏议牋记随冝爲之天分自有所禀不可强也要得数百卷书在胷中则不爲人所轻诮矣福州五戒蔡襄观今之俗爲父母者视已之子犹有厚薄迨至娶妇多令异食贫者困于日给其势不得不然冨者亦爲之盖父母之心不能均于诸子以至此不可不戒人之子孝本于养亲以顺其志死生不违于礼是孝诚之至也观今之俗贫冨之家多于父母异财兄弟分养乃至纎悉无有不校及其亡也破产卖宅以爲酒肴设劳亲知施与浮圗以求冥福原其爲心不在于亲将以夸胜于人是不知爲孝之本也生则尽养死不妄费如此岂不善乎兄弟之爱出于天性少小相从其心欢欣岂有间哉迨因娶妇或至临财憎恶一开即成怨隙至有兴诉讼冒刑狱至死而不息者殊可哀也盖由听妇言贪财利絶同胞之恩友爱之情遂及于此娶妇何谓欲以传嗣岂爲财也观今之俗娶其妻不顾门户直求资财随其贫冨未有婚姻之家不爲怨怒原其由盖婚礼之夕广縻费已而校奁槖朝索其一暮索其二夫虐其妻求之不巳若不满意至有割男女之爱辄相弃背习俗日乆不以爲恠此生民之大弊人行最恶者也凡人情莫不欲冨至于农人商贾百工之家莫不昼夜营度以求其利然农人兼并商贾欺谩大率刻剥贫民罔昧神理譬如百虫聚居强者食㗖曽不暂息求而得之广爲施与冀灭罪恶其愚甚矣今欲爲福孰若减刻剥之心以寛贫民去欺谩之行以畏神理爲子孙之计则亦乆逺居乡党之间则爲良善其义至明不可不志行舟戒江休复景祐丁丑歳夏六月浮汴而东将至驿名青阳者风甚不可行舟横竹箭之中屡矣柂者不能制其后㯭者无以翼其傍遽泊于上风多其绋纚以维之固其椽杙以系之荡动顿掣惴惴然虑飘于东岸责其人置舟危地对曰若据便地则乗流而止顺风而过者有冲击排蹙之患姑处此以避其锐焉于是断者续之挺者㭬之恐惧警戒卒以无患彼扬帆乗势向我延颈而羡之者败溺不救摧撞相倚退而念曰今日之风我之患卒以全彼之利遂以倾利害不同而吉凶相诡时耶理耶或曰止者易爲工进者难爲巧彼知顺风之可乗不知疾风之不可乗得势者不戒临危者能惧是以祸福殊焉因志之以爲行舟戒毁戒王回传毁者不可不戒也毁之来亦多原矣或以其迹疑或侮而爲疑或恶而加诬焉由小人者更身质之以蕲信一传焉则百千人斯传之矣传既广而文致之益密其可信益牢此讯一人焉曰有之彼訉一人焉曰有之同异交执则何说而不若固有之也虽其所知者力不能救巳若是则蒙垢䧟汚则终身无以自明焉夫所谓传毁者恶恶而欲败之云尔毁在君子则不可反而思耶察其所由辨其所以无使其渐而播也尚庶巳乎传曰流言止于智者谓其能御其来也矧肯易而传之耶嫌戒王回礼谨于别嫌疑夫嫌疑者岂有其实然我以爲嫌疑之谓也我以爲嫌疑则人必有嫌疑之者然而丗多忽焉而不戒者何也恃其情不至于是也情不至于是有人焉伺间蹑其迹而议之则奚说而可辞与其亦受之而已矣夫人亦好多言矣完然者尚欲指其缺也况自投于嫌疑之地欲免得乎此君子所以贵由礼也戒子孙邵雍上品之人不教而善中品之人教而后善下品之人教亦不善不教而善非圣而何教而后善非贤而何教亦不善非愚而何是知善也者吉之谓也不善也者凶之谓也吉也者目不观非礼之色耳不听非礼之声口不道非礼之言足不践非理之地人非善不交物非义不取亲贤如就芝兰避恶如畏蛇蝎或曰不谓之吉人则吾不信也凶也者语言诡谲动止隂险好利饰非贪滛乐祸疾良善如雠隙犯刑宪如饮食小则殒身灭性大则覆宗絶嗣或曰不谓之凶人则吾不信也传有之曰吉人爲善惟日不足凶人爲不善亦惟日不足汝等欲爲吉人乎欲爲凶人乎女戒张载妇道之常顺惟厥正是曰天明是其帝命嘉尔婉娩克安尔亲徃之尔家克施克勤尔顺惟何无违夫子无然臯臯无然訿訿彼是而违尔焉作非彼旧而革尔焉作仪惟非惟仪女生则戒王姬肃雍酒食是议贻尔五物以铭尔心钖尔佩巾墨予诲言铜尔提匜谨尔賔荐玉尔奁具素尔藻绚枕尔文竹席尔吴筦念尔书训思尔退安彼实有室尔勿从室逊尔提提尔生引逸皇朝文鑑卷第一百八皇朝文鑑皇朝文鑑卷第一百九皇朝文鑑巻第一百九制策制科策苏轼皇帝若曰朕承祖宗之大统先帝之休烈深惟寡昧未烛于理志勤道逺治不加进夙兴夜寐于兹三纪朕徳有所未至教有所未孚阙政尚多和气或盭田野虽辟民多亡聊边境虽安兵不得彻利入已浚浮费弥广军冗而未练官冗而未澄庠序比兴礼乐未具戸罕可封之俗士忽皆让之节此所以讼未息于虞芮刑未措于成康意在位者不以教化爲心治民者多以文法爲拘禁防繁多民不知避叙法寛滥吏不知惧累繋者衆愁叹者多仍歳以来灾异数见六月壬子日食于朔淫雨过节煗气不效江河溃决百川腾溢永思厥咎深切在予变不虚生縁政而起五事之失六沴之作刘向所传吕氏所纪五行何修而得其性四时何行而顺其令非正阳之月伐鼓捄变其合于经乎方盛夏之时论因报重其考于古乎京师诸夏之根本则王教之渊源百工滛巧无禁豪右僣差不广治当先内或曰何以爲京师政在擿姦或曰不挠狱市推寻前老子而天下冨殖孝武用儒术而海内虚耗道非有弊治奚不同王政所由形于诗道周公豳诗王业也而系之国风宣王北伐大事也而载之小雅周以冡宰制国用唐以宰相兼度支钱谷大计也兵师大衆也何陈平之对谓当责之内史韦贤之言不冝兼于宰相钱货之制轻重之相权命秩之差虚实之相飬水旱蓄积之备边陲守御之方圜法有九府之名乐语有五均之义冨人彊国尊君重朝弭灾致祥改薄从厚此皆前世之急政而当今之要务子大夫其悉意以陈母悼后害臣谨对曰臣闻天下无事则公卿之言轻于鸿毛天下有事则匹夫之言重于泰山非智有所不能而明有所不察缓急之势异也方其无事也虽齐桓之深信其臣管仲之深得其君以握手丁宁之问将死深悲之言而不能去其区区之三竖及其有事且急也虽唐代宗之庸程元振之用事柳伉之贱且踈而一言以入之不终朝而去其腹心之疾夫言之于无事之世者足以有所改为而常患于不信言之于有事之世者易以见信而常患于不及改为此忠臣志士之所以深悲天下之所以乱亡相寻而世主之所以不悟也今陛下处积安之时乗不拔之势拱手垂裳而天下向风动容变色而海内震恐虽有一事之失常一物之不获固未足以忧陛下也所谓亲䇿贤良之士者以应故事而已岂以臣言为真足以有感于陛下耶虽然君以名求之臣以实应之陛下为是名也臣敢不为是实也伏惟制䇿有念祖宗先帝大业之重而自处于寡昧以为志勤道逺治不加进臣窃以为陛下即位以来歳歴三纪更于事变审于情伪不为不熟矣而治不加进虽臣亦疑之然以为志勤道逺则虽臣至愚亦未敢以明诏为疑也夫志有不勤而道无或逺陛下苟知勤矣则天下之事粲然无不毕举又安以访臣为哉今也犹以道逺为叹则是陛下未知勤也臣请言勤之说夫天以日运故健日月以日行故明水以日流故不竭人之四肢以日动故无疾器以日用故不蠧天下者大物也乆置而不用则委靡废放日趋于弊而已矣陛下深居法宫之中其忧勤而不息邪臣不得而知也其宴安而无为邪臣不得而知也然所以知道逺之叹由陛下之不勤者臣窃见陛下以天下之大欲轻赋税则财不足欲威四夷则兵不彊欲兴利除害则无其人欲敦世厉俗则无其具大臣不过遵用故事小臣不过谨守簿书上下相安以苟歳月此臣所以妄论陛下之不勤也臣又窃闻之自顷歳以来大臣奏事陛下无所诘问直可之而已臣始闻而大惧以为不信及退而观其效见则臣亦不敢谓不信也何则人君之言与士庶不同言脱于口而四方传之㨗于风雨故太祖太宗之世天下皆讽诵其言语以为耸劝之具今陛下所震怒而赐谴者何人也合于圣意诱而进之者何人也所谓朝夕论议深言者何人也越次躐等召而问讯之者何人也四者臣皆未之闻焉此臣所以妄论陛下之不勤也臣愿陛下条天下之事其大者有几可用之人有几某事未治某人未用鸡鸣而起曰吾今日为某事用某人它日又曰吾所为某事其事果济矣乎所用某人其人果才矣乎如是孜孜焉不违于心屏去声色放逺善柔亲近贤达逺览古今凡此者勤之实也而道何逺乎伏惟制䇿有夙兴夜寐于今三纪德有所未至教有所未孚阙政尚多和气或盭田野虽辟民多亡聊边境虽安兵不得彻利入已浚浮费弥广军冗而未练官冗而未澄庠序比兴礼乐未具戸罕可封之俗士忽皆让之节此所以讼未息于虞芮刑未措于成康意在位者不以教化为心治民者多以文法为拘禁防繁多民不知避叙法寛滥吏不知惧累系者衆愁叹者多凡此陛下之所忧数十条者臣皆能为陛下歴数而备言之然而未敢为陛下道也何者陛下诚得御臣之术而固执之则向之所忧数十条者皆可以捐之大臣而已不与今陛下区区以向之数十条为已忧者则是陛下未得御臣之术也天下所谓贤者陛下既得而用之矣方其未用也常若有余而其既用也不足是岂其才之有变乎古之用人者日夜提䇿之武王用太公其相与问荅百余万言今之六韬是也桓公用管仲其相与问荅亦百余万言今之管子是也古之人君其所以反覆穷究其臣者若此今陛下黙黙而听其所为则夫向之所忧数十条者无时而举矣古之忠臣其受任也必先自度曰吾能办是矣乎度能办是也则又曰吾君能忘已而任我乎能无以小人间我乎度其能忘已而任我也能无以小人间我也然后受之既已受之矣则以身任天下之责而不辞飨天下之利而不愧今也内不度已外不度君而轻受之受之而衆不与也则引身而求去陛下又为美辞而遣之加之重禄而慰之夫引身而求退者非果廉节而有让也是邀君以自固也是自明其非我之欲留以逃谤也是不能办其事而以其患遗后人也陛下柰何听之臣故曰陛下未得御臣之术也若夫德有所未至教有所未孚者此实不至也德之必有以着其德之之形教之必有以显其教之之状德之之形莫着于轻赋教之之状莫显于去杀此二者今皆未能焉故曰实不至也夫以选举之重而不取才行官吏之衆而不行考课农末之相倾而平籴之法不立贫富之相役而占田之数无限天下之阙政则莫大乎此而和气安得不盭乎田野辟者民之所以冨足之道也其所以亡聊则吏政之过也然臣闻天下之民常偏聚而不均吴蜀有可耕之人而无其地荆襄有可耕之地而无其人由此观之则田野亦未可谓尽辟也夫以吴蜀荆襄之相形而饥寒之民终不能去狭而就寛者世以为懐土而重迁非也行者无以相羣则不能行居者无以相友则不能居若辈徙饥寒之民则无有不听矣边境已安而兵不得彻者有安之名而无安之实也臣欲小言之则自以为愧大言之则世俗以为笑臣请略言之古之制北狄者未始不通西域今之所以不能通者是夏人为之障也朝廷置灵武于度外几百年矣议者以为絶域异方曾不敢近而况于取之乎然臣以为事势有不可不取者不取灵武则无以通西域西域不通则契丹之彊未有艾也然灵武之所以不可取者非以数郡之能抗吾中国吾中国自困而不能举也其所以自困而不能举者以不生不息之财养不耕不战之兵块然如巨人之病膇非不枵然大矣而乎足不能以自举欲去是疾也则莫若捐秦以委之使秦人断然如战国之世不待中国之援而中国亦未始有秦者有战国之全利而无战国之患则夏人举矣其便莫如稍徙缘边之民不能战守者于空闲之地而以其地益募民为屯田屯田之兵稍益则向之戍卒可以稍减使数歳之后缘边之民尽为耕战之夫然后数出兵以苦之要以使之厌战而不能支则折而归吾矣如此而北狄始有可制之渐中国始有息肩之所不然将济师之不暇而又何彻乎所谓利入已浚而浮费弥广者臣窃以为外有不得已之二虏内有得已而不已之后宫后宫之费不下一敌国金玉锦绣之工日作而不息朝成夕毁务以相新主帑之吏日夜储其精金良帛而别异之以待仓卒之命其为费岂可胜计哉今不去此等而欲广求利之门臣知所得之不如所䘮也军冗而未练者臣甞论之曰此将不足恃之过也然以其不足恃之故而拥之以多兵不蒐去其无用则多兵适所以爲败也官冗而未澄者臣甞论之曰此审官吏部与职司无法之过也夫审官吏部是古者考绩黜陟之所也而特以日月爲断今纵未能复古可略分其郡县不以逺近爲差而以难易爲等第其人之所堪而别异之才者常爲其难而不才者常爲其易及其当迁也难者常速而易者常乆然而爲此者固有待也吏部与外之职司常相闗通而为职司者不惟举有罪察有功而已必使尽第其属吏之所堪以诏审官吏部审官吏部常从内等其任使之难易职司常从外第其人之优劣才者常用不才者常闲则冗官可澄矣庠序兴而礼乐未具者臣葢以为庠序者礼乐既兴之所用非所以兴礼乐也今礼乐鄙野而未完则庠序不知所以为教又何以兴礼乐乎如此而求其可封责其皆让将以息讼而措刑者是却行而求前也夫上之所向者下之所趋也而况从而赏之乎上之所背者下之所去也而况从而罸之乎今陛下责在位者不务教化而治民者多拘文法臣不知朝廷所以为赏罸者何也无乃或以教化得罪而多以文法受赏欤夫禁防未至于烦多而民不知避者吏以为市也叙法不为寛滥而吏不知惧者不论其能否而论其乆近也累繋者衆愁叹者多凡以此也伏惟制䇿有仍歳以来灾异数见乃六月壬子日食于朔淫雨过节煗气不效江河溃决百川腾溢永思厥咎深切在予变不虚生缘政而起此岂非陛下厌闻诸儒牵合之论而欲闻其自然之説乎臣不敢复取洪范传五行志以为对直以意推之夫日食者是阳气不能履险也何谓阳气不能履险臣闻五月二十三分月之二十是为一交交当朔则食交者是行道之之险者也然而或食或不食则阳气有彊弱也今有二人并行而犯雾露其疾者必其弱其不疾者必其彊者也道之险一也而阳气之彊弱异故夫日之食非食之日而后为食其亏也乆矣特遇险而见焉陛下勿以其未食也为无灾而其既食而复也为免咎臣以为未也特出于险耳夫淫雨大水者是阳气融液汗漫而不能収也诸儒或以为隂盛臣请得以理折之夫阳动而外其于人也为嘘嘘之气温然而为湿隂动而内其于人也为噏噏之气冷然而为燥以一人推天地天地可见故春夏者其一嘘也秋冬者其一噏也夏则川泽洋溢冬则水泉收缩此燥湿之效也是故阳气汗漫融液而不能収则常为淫雨大水犹人之嘘而不能吸也今陛下以至仁柔天下兵骄而益厚其赐戎狄桀傲而益加其礼荡然与天下为咻呴温煖之政万事隳壤而终无威刑以坚凝之亦如人之嘘而不能噏此淫雨大水之所由作也天地告戒之意隂阳消伏之理殆无以易此矣而制䇿又有五事之失六沴之作刘向所传吕氏所纪五行何修而得其性四时何行而顺其令非正阳之月伐鼓捄变其合于经乎方盛夏之时论囚报重其考于古乎此陛下畏天恐惧求端之过而流入于迃儒之説此皆愚臣之所学于师而不取者也夫五行之相沴本不至于六六沴者起于诸儒欲以六极分配五行于是始以皇极附益而为六夫皇极者五事皆得不极者五事皆失非所以与五事并列而别为一者也是故有眊而又有䝉有极而无福曰五福皆应此亦自知其踈也吕氏之时令则栁宗元之论备矣以为有可行者有不可行者其可行者皆天事也其不可行者皆人事也若夫禜社伐鼓本非有益于救灾特致其尊阳之意而已书曰乃季秋月朔辰弗集于房瞽奏鼓啬夫驰庶人走由此言之则亦何必正阳之月而后伐鼓捄变如左氏之説乎盛夏报囚先儒固已论之以为仲尼诛齐优之月固君子之所无疑也伏惟制䇿有京师诸夏之表则王教之渊源百工淫巧无禁豪右僣差不度此在陛下身率之耳后宫有大练之饰则天下以罗纨爲羞大臣有脱粟之节则四方以膏梁爲污虽无禁令又何忧乎伏惟制䇿有治当先内或曰何以爲京师政在擿姦或曰不可挠狱市此皆一偏之説不可以不察也夫见其一偏而辄举以爲説则天下之説不可以胜举矣自通人而言之则曰治内所以爲京师也不挠狱市所以爲擿姦也如使不挠狱市而害其爲擿姦则夫曹参者是爲逋逃主也伏惟制䇿有推寻前丗探观治迹孝文尚老子而天下冨殖孝武用儒术而海内虚耗道非有弊治奚不同臣窃以为不然孝文之所以为得者是儒术略用也其所以得而未尽者是用儒之未纯也而其所以为失者则用老也何以言之孝文得贾谊之説然后待大臣有礼御诸侯有术而至于兴礼乐系单于则曰未暇故曰儒术略用而未纯也若夫用老之失则有之矣始以区区之仁壊三代之肉刑而易之以髠笞髠笞不足惩中罪则又从而杀之用老之失岂不过甚矣哉且夫孝武亦不可谓用儒之主也慱延方士而多兴妖祠大兴宫室而甘心逺略此岂儒者教之今夫有国者徒知徇其名而不考其实见孝文之冨殖而以为老子之功见孝武之虚耗而以为儒者之罪则过矣此唐明皇之所以溺于晏安彻去禁防而为天寳之乱也伏惟制䇿有王政所由形于诗道周公豳诗王业也而系之国风宣王北伐大事也而载之小雅臣闻豳诗言后稷公刘所以致王业之艰难者也其后累世而至文王之时则王业既已大成矣而其诗为二南二南之诗犹列于国风而至于豳独何怪乎昔季札观周乐以为大雅曲而有直体小雅思而不贰怨而不言夫曲而有直体者寛而不流也思而不贰怨而不言者狭而不迫也由此观之则大雅小雅之所以异者取其辞之广狭非取其事之小大也伏惟制䇿有周以冡宰制国用唐以宰相兼度支钱谷大计也兵师大衆也何陈平之对谓当责之内史韦贤之言不冝兼于宰相臣以为宰相虽不亲细务至于钱谷兵师固当制其虚赢利害陈平所谓责之内史者特以宰相不当治其簿书多少之数耳昔唐之初以郎官领度支而职事以治及兵兴之后始立使额参佐既衆簿书益繁百弊之源自此而始其后裴延龄皇甫镈皆以剥下媚上至于希世用事以宰相兼之诚得防姦之要而韦贤之议特以其权过重欤故李德裕以为贱臣不当议今臣常以为有宰相之风矣伏惟制䇿有钱货之制轻重之相权命秩之差虚实之相养水旱蓄积之备边陲守御之方圜法有九府之名乐语有五均之义此六者亦方今之所当论也昔召穆公曰民患轻则多作重以行之若不堪重则多作轻以行之亦不废重轻可改而重不可废不幸而过宁失于重此制钱货之本意也命者人君之所擅出于口而无穷秩者民力之所供取于府而有限以无穷养有限此虚实之相养也水旱蓄积之备则莫若复隋唐之义仓边陲守御之方则莫若依秦汉之更卒周官有太府天府泉府玉府内府外府职内职金职币是谓九府太公之所行以致冨古者天子取诸侯之士以为国均则市不二价四民常均是谓五均献王之所致以为法皆所以均民而冨国也凡陛下之所以䇿臣者大略如此而于其末复䇿之曰冨人彊国尊君重朝弭灾致祥改薄从厚此皆前世之急政而当今之要务此臣有以知陛下之圣意以为向之所以䇿臣者各指其事恐臣不得尽其辞是以复举其大体而㮣问焉又恐其不能也故又诏之曰悉意以陈而无悼后害臣是以敢复进其猖狂之説夫天下者非君有也天下使君主之耳陛下念祖宗之重思百姓之可畏欲进一人当同天下之所欲进欲退一人当同天下之所欲退今者每进一人则人相与诽曰是出于某也是某之所欲也每退一人则又相与诽曰是出于某也是某之所恶也臣非敢以此为举信也然而致此言者则必有由矣今无知之人相与谤于道曰圣人在上而天下之所以不尽被其泽者便嬖小人附于左右而女谒盛于内也爲此言者固妄矣然而天下或以爲信者何也徒见谏官御史之言矻矻乎难入以爲必有间之者也徒见蜀之美锦越之竒器不由方贡而入于宫也如此而向之所谓急政要务者陛下何暇行之臣不胜愤懑谨复列之于末惟陛下寛其万死幸甚幸甚谨对皇朝文鑑卷第一百九皇朝文鑑皇朝文鑑卷第一百十皇朝文鑑巻第一百十制策制科䇿孔文仲皇帝若曰在昔明王之治天下仁风翔洽徳泽汪濊四序调于上万物和于下兵革不试刑辟弗用内则俊贤居位以熈于王职外则夷狄向风以修于嵗贡建皇极以承天心敛时福以钖民庶然后日星雨露鸟兽草木效祥荐祉书之不絶朕甚慕之其何术以臻此欤朕承祖宗之业託士民之上明有所未烛化有所未孚而任大守重艰于负荷故详延魁垒之士思闻谠直之言以辅不逮庶几乎治盖人君即位必求端于天而正诸已惟五事得其常则庶证恊其应朕飨国以来靡敢自肆而和气犹郁大异数见廼元年日食三朝洎仲秋地震数路而冀方之广爲灾最甚岂朕弗徳之致欤夙寤晨兴思其所以是故图讲政务则日至中昊而犹多苟简之习烝进人才则官无虚假而颇乏绩用之美种羌非不懐徕也而边候或时绎骚以至临遣辅臣憺明神武烝民非不爱养也而生业或未完冨以至外驰使者宣布恵教国用虽节而尚烦于调度兵籍虽衆而未精于简稽寛闗梁之禁而啇靡通捐器玩之巧而工弗戒夫风俗浮薄根于取士之无本道教之不明而博询台阁之论所执者不一岂无救弊之道焉刑罚烦重出于设法之多门㳂袭之不革而将加恩仁之政使死者少缓必有可行之术焉予欲兴乎七教兼乎三至以厎圣人之道则冝条其先后之次予欲明乎六亲尽乎五法以极天下之治则冝叙其本末之要乃至仲舒之言班固谓切于当世其可施于今者何䇿崔寔之论范晔谓切于政体其有益于时者何事毋以谓古人陈迹既乆而不可举毋以谓本朝成法已定而不可改惟其改之而适中举之而得冝不迫不迂归于至当书曰言之非艰行之惟艰子大夫其悉心以陈朕亦不惮于有为焉对臣伏惟陛下下明诏降清问讲求万事之统皆非愚臣之所能及也然臣窃有深忧者陛下求言好善之隆名逺出百王之上至于用言纳諌之道有未充尽其极尔何者陛下莅阼之初首开转对以延踈逺切直之言间召羣臣以询安危利害之䇿者此陛下天资谦恕思得深谋至计以补所未照也而言之既多听之既乆卒未闻采一事用一画见之天下至于近日四方之人与夫朝廷之上贤卿谊老交章累䟽论列时政得失臣考之公议以为虽臯夔周召之谋所以致君福民宁九庙而安万世者谠不能过此矣而陛下闻之若不闻见之若不见岂其急近论而略逺虑安小补而捐大忠乎此臣所大惧也臣愿陛下首思听言用諌之义不听则已听则博同天下之心不用则已用则兼取逺近之䇿然后动无遗事举无失计而善政可行太平可议矣臣将论天下事先述献臣诚愚闇不知大体惟陛下省纳焉圣䇿曰在昔明王之治天下仁风翔洽徳泽汪濊四序调于上万物和于下兵革不试刑辟弗用内则隽贤居位以熈于王职外则戎夷向风以修于嵗贡建皇极以承天心敛时福以钖民庶然后日星雨露鸟兽草木效祥荐祉书之不絶甚尊慕之其何术而臻此与臣闻天下之术有大小而人君用之有先后先其大而后其小则用力不劳而天下治冝先而后可大而小则用力愈劳而天下乱天下之术其大者能正其始是也其小者不能正其始是也在昔明王之治天下仁翔而徳洽四序调而万物和以至兵偃刑措隽贤修职夷狄纳贡建皇极而天道应敛五福而民气洽吉祥见于上珍符出于下者正始之术行也后世之治天下万事失其序而灾害荐至者正始之术废也陛下追慕古昔治功之美而谘求致之之术臣请遂言正始之説夫天下之道三曰王曰覇曰强国天下之本一曰即位即位者王所以自正也始不以正及其末也虽欲变而正之亦无及矣是故始为强国未有能终之以覇政者也始为覇政未有能终之以王术者也孔子作春秋书元年春王正月公即位夫元年正月者一年一月也而变之曰元与正者欲人君当即位之初体元以居正也元者善之本也正者道之极也人君能于始初清明力行善本而躬履道极此王道所以成也且夫一之以道徳淳之以仁义此王道也行之以仁义杂之以功利此覇道也専用权谋不顾义理此强国之术也及考其见于效也王道行于数千歳之外咏歌畏爱犹深结于民心而不忍去之覇政止能及其身至子孙之世则废熄不讲强国之术民之视上相疾如仇雠伺其有间则相与蹈借倾覆之矣凡三道者得失之报若白黒然而世主趋王道者少适覇政与强国者多何也葢王道所及甚逺而不能取成于仓卒覇政与强国为敝虽深而能见效于目前人之常情薄逺效而贵速成是所以失趋适之正也汉之文景唐之太宗皆有可致之资又有能致之势而致治安国不能与三代并者失其所适也伏惟陛下聦睿神武得之于天可谓有能致之矣日月所被皆在图籍可谓有必致之势矣当承祧践极之始端本清源之日欲王而王欲覇而覇欲强国而国强得失之䇿系于一举而已譬犹御八骏之马驰九轨之路择而后往则得其正一或不慎以意驰之则冝之燕者或造于楚矣冝往吴者或之于秦矣则失事物交㑹之间不可不慎所适如此臣窃观近日朝野之论而考陛下意之所适求之于古不能无疑且天下之所以治者贵义而不贵利也柰何先之以兴利仁人之所以尊者明道而不计功也柰何一之以望功万事所以成就者迟乆也柰何期之以迫急四方所以畏爱者恺悌也柰何驱之以威刑荀卿曰国者巨用之则巨小用之则小杨子曰好大而不爲大不大矣好髙而不爲髙不髙矣而望仁翔而徳洽四序调而万物和以至兵偃刑措隽贤修职夷狄纳贡建皇极而天道应敛五福而民气洽吉祥见于上珍符出于下岂不难哉臣愿陛下旷然大变而行衆人之所不能爲卓然自致而行前丗之所不能到尊尚王道贱略强覇其尊之也若抱渇而需饮其贱之也若辤闇而即明屏去䛕佞亲近忠直数御东序开陈图书讲前代之兴亡论百王之成败以其善行以其恶戒避其所得趋其所失仰而思之以夜而继日也幸而得之辍寐以待旦也有言逆于心必求诸道有言逊于志必求诸非道用其粹而遗其駮操其要而治其烦凡此皆王道之术也而正始之论也陛下深讲而力行之则驯致古昔明王之道如决流抑坠尔何患慕之而未臻乎圣䇿曰朕承祖宗之业託士民之上明有所未烛化有所未孚又退託于任大守重艰于负荷思闻谠直之言以辅不逮庶几乎治此见陛下虚心访道至诚恻怛之至意也如臣之愚何足以奉承之而臣尝闻之曰明欲被于万物化欲孚于四方未有不自治心始也夫治心者圣人所以穷理之术也人之有心犹天之有极也是故晦冥隂黙之中不足以辨南北而能考而正之者极星是也是非纷杂之间不足以审真伪而能别而分之者心官是也心也者天下之至正也又能养之以正则善恶是非万事之理无不白矣斋戒以持之使其不失清虚以守之使其不乱问以通之谋以发之此治心之始也及其成也不思焉未尝不应于理也不勉焉未尝不合于道也藏之为志气而无不充发之为事业而无不济如权衡设于此而万钧之重铢两之轻无所不辨如槃水设于此而大如天地细如毛髪无所不察此治心之效也心正则明尽明尽则化至此自然之道陛下思闻谠直之言庻几乎治此天下之盛福也臣闻适于耳目之娱而为心腹之害者柔从説顺也虽芟夷之而常患其有余忤于一日之意而为百世之利者刚方谠直也虽养长之而常患其不足古之圣贤屈已执谦和颜逊志加之以劳来之厚助之以劝赏之渥凡以养天下刚方谠直之节使森然立于吾庭为国家庙社之福故夫伏格趋鼎引衣断槛破裂麻制封还诏书如此之类日常有之而不为怪者所以广聦明而来下情也臣愿陛下容忍近臣之献言开纳逺臣之论事寘諌诤之任以助闻见补宪肃之官以振纲纪而又力以谦冲假借深养刚方谠直之气如汉髙祖之于周昌晋武帝之于刘毅然后可以得天下谠直之言以辅治道不然犹却行求前徒举以访臣又安补于万一哉圣䇿曰葢人君即位必求端于天而正诸已惟五事得其常则庶证恊其应有国以来靡敢自肆而和气犹郁大异数见廼元年日蚀三朝洎仲秋地震数路而冀方之广为灾最甚自处于弗徳之致夙寤晨兴思其所以此见陛下畏天饬已恐惧修省之盛徳也臣闻日食地震者阳微隂盛也而或曰日食者暦之常数也臣请辨之一百七十三日有余而为一交然后食此暦家之説也而春秋襄公二十一年之九月十月二十四年之七月八月皆未及一交则食此暦之不合一也二汉之政西京为盛东京为衰大率皆二百余年尔而西京四十五食东京七十四食食之䟽宻应政之盛衰而然曽无定数此暦之不合二也是日食者非可託于暦其要为隂盛之应也阳浮为天而主于动隂凝为地而主于静冝静而动者隂越其分而拟诸阳也阳之与隂君子小人之道也君子道长则阳气发为祥瑞小人道长则隂气见于灾变此天人相与必然之应也易自复之一阳至坤之六隂凡十二卦相往来于一嵗之间葢圣人告人以君子小人之道有相更之势贵于早防之也在临则戒之曰八月有凶在泰则戒之曰无平不陂无往不复欲其慎之于八月之前消之于未陂未复之始也陛下欲应变求端谨五事而恊庶应消大异而召和气在乎尊阳抑隂尊君子之道抑小人之道而已凡天下之道有故有新有大有小有老有弱有正有邪有讷有辩有躁有静以对而言之在上偏者皆阳而君子之道也在下偏者皆隂而小人之道也上偏欲其过厚下偏欲其常损冝厚而薄之冝损而益之则隂盛阳微君子道消小人道长其敝至于不可扶持此不可不察也若夫旧劳不迁而新䇿必合大臣依违而小臣执议老成沦伏而弱齿简㧞方直踈逺而柔䛕亲附辨给者获用而迟蹇者被退鋭进者褒陞而黙守者遗落隂盛阳微之变莫着于此矣天地告戒之意不为不审愿陛下思所以应之夫阳不可以不尊隂不可以不抑君子之道不可不进小人之道不可不退不抑不退其萌虽微及其既盛甚可畏也周之衰诸侯僣天子又其衰也大夫僣诸侯又其衰也家臣僣大夫又其衰也夷狄盟中国此隂盛之极也而春秋自此絶笔矣故臣愿陛下早思所以救之圣䇿曰图讲政务则日至中昊而犹多苟简之习烝进人材则官无虚假而颇乏绩用之美臣闻讲政务而絶苟简在于贵迟乆进用人材而底绩用在于练名实易曰圣人乆于其道而天下化成夫圣人之才所过者化所存者神而至于论治定功成之业未甞不待之以乆何也速则粗粗则所得暴而所及浅乆则精精则所収博而所𬒳深此圣人之意也盖夫仁必乆安义必乆由志必乆勤法必乆守令必乆行官必乆任士必乆养兵必乆练游神于累嵗之外望化于必丗之后夫如是则心一而虑精事详而理究徳新而道大化浃而泽流动乎万物之上𬒳乎天地之间又何患苟简之习哉圣人无爲不言而海内大治者以能练羣臣覈名实也官各守其分谓之名职各治其事谓之实丞弼之任责之以论道徳和隂阳财计之司责之以通有无足国用諌官责之以直言得失御史责之以弹戢愆违侍从责之以尽规纳诲将帅责之以安边却敌职司责之以一路之政守令责之以一郡一县之治如此举名以责其官按实以督其职而庶绩弗凝者未之有也今夫大臣下兼财计之柄小官或侵将帅之权侍从言责不得尽其词职司守令不得専其治未见其能无虚假也朝廷设百官于外内皆所以治天下万物非徒为空名以付之也欲立一事重建一官欲治一政重遣一使未见其能底绩用也圣䇿曰种羗非不懐徕也而边候或时绎骚以至临遣辅臣憺明神武臣以为御戎之䇿失之于素而已夫以边鄙之重不责统帅之臣而求希合倖进之小谋金革之机不为持重之筭而听轻举易动之踈计是以其弊在于苟争小功而忘大忧専趋小利而失大信此猾虏所以敢负懐徕之恩践王圉而抗官师亦吾有以致之而已夫敌之未至也制之冝以经逺之䇿敌之既至也御之冝有应变之术齐景公时燕晋为㓂景公患之问于晏婴而婴之所荐者穰苴而穰苴卒能逐㓂而安邦唐宪宗时刘辟为梗宪宗患之问于杜黄裳黄裳所荐者髙崇文而崇文卒能擒敌而定蜀陛下冝诏辅弼大臣各荐将才而用之则神武憺于天地之表河湟之外当有解椎髻袭衣冠来献国地者又岂患奔冲之㓂不足御乎圣䇿曰蒸民非不爱养也而生业或未完冨以至外驰使者布宣恵教臣以为陛下爱民欲其冨而不足以冨国遣使宣恵教而适足以为弊葢失所以先后之序矣夫事有肇祸而法有起患者不谓事之始法之初也累之至乆则弊败积而祸患起此必至之势也臣甞为陛下深虑后世之患而必为无穷之弊葢在乎冨民之道不讲而冨国之谋太深也凡赋敛之于民古人贵其损之而不贵其益春秋书宣公初税畒成公作丘甲哀公用田赋以为益之不已则势穷力弊必至于变故孔子详录其事以贻后世之戒臣尝观冨国之论不起于丰大之世而多出于战争之际王者緫制六合所以服民心而重国体者在吾道徳之盛大不繋财货之丰盈易之小畜者徳之小也则曰冨以其邻在泰与谦则道之大者也皆曰不冨以其邻夫左右相比之谓邻人君之与天下中国之与四夷皆邻也人君所以运动天下役使四夷道有余者不假于冨徳不足者湏冨行之陛下固冝法谦泰之有余岂可用小畜之不足是以巨桥虽积而商不能居敖仓虽盈而秦不能守非无财也道德不建而失天下之心也夫鸟穷则啄兽穷则搏人穷则诈陛下之民可谓穷矣前世所谓无蓺极之赋大之山海细之草木其利皆已入于官而行于今矣陛下徐思弛费息用以寛民财而逸民力若大禹卑宫恶服汉文弋绨革舄以泽天下庶几不至大匮而复出泉以取其息寘使以厚其征而求富民宣惠之名不可得矣易之剥者始于下也其象曰上以厚下安宅所以救剥也陛下取于下悉矣上取下悉则其势既极而其象为剥孟子曰君子用其一缓其二用其二而民有莩用其三而父子离臣惧民心积穷不知所出渐为离散以至剥落虽有禹汤文武之才无所复施其巧易曰观我生观民也诗曰念我皇祖陟降庭止陛下观天下之势易离难合一危则不可再安上念五圣之业艰难勤苦一欹则不可复正则夫冨国之谋适足为深忧未足为陛下利也伏惟发于神断罢法追使以幸天下以福万世此四方裂眦决目之所共朢岂独贱臣之妄言哉圣䇿曰国用虽节而尚烦于调度兵籍虽衆而未精于简稽臣以为国用虽节而调度烦者未得节之之道籍虽衆而简䟽者未得简之之本也九州土地之产撮粟尺帛之赋陆輓水漕衔施摩毂日夜合杂以输太仓以古凖今可谓盛矣至于道途之艰将负之疲京师之一金田野之百金也少府之百金民屋之万金也夫以万金之贵施之于一燕好之中用之于一赐予之内此类可胜计哉地之财有时民之力有限人君之费无穷以有时有限养无穷此谓度所以愈増而不已民力所以愈困而不支也古者宫庭之职百二十员汉之文帝明帝给事宦者不过二人太祖养兵不过十二万太宗尝谓近臣曰人君当淡然无欲不使嗜好形见于外则姦佞无自入矣凡此皆清心节用之本寛民养物之要不务先理其本而广为调度之求故曰未得节之之道也今夫能省内郡之黥兵而益以土兵然后兵可简也国家北失幽燕西捐灵夏守边捍塞无百二之要阻是以二边黥卒特爲爪牙不可以废至于方内无事之群百年不识兵革而例设屯伍坐蠧民力此不可制也冝依前世府卫之法便民得以口率出徒而分天下郡爲三等上郡五千中郡三千下郡一千而止畨休迭上不过什一则武备修而简稽精矣周公制礼方五百里谓之大国其车千乗爲五万五千兵而民不告劳者施之有序制之得术也今之所谓上戸者征歛甚厚而其力困所谓下戸者庸役不及而其势逸而上戸居其一下户居其十是常困其一而逸其十也家有二夫古者皆出一兵今皆逸之而不能用反歛有限之谷帛以给不耕之堕民此岂周公之心哉故曰未得简稽之本也圣䇿曰寛闗梁之禁而啇贾靡通臣闻钱者无用之物而圣人贵之者以其能通有用之财也夫以无用而通有用是以贵其通而不贵其积古之所以通货逹财者在乎啇贾之职而不在乎上今之闗市之征密于布棊均输之吏苛于翼虎啇旅易业转为它技而求财货之通难矣圣䇿曰捐器玩之巧而工弗戒此在陛下约已以率尔陛下约已于上则六宫䝉化于内百官率法于朝百姓承流于下及其久也风俗转移嗜好薄损有其财而无其尊弗敢踰制有其力而非其道不敢败度则虽不捐器而工自戒矣臣又闻之天下技巧华靡之玩未有不始于京师欲治四方先治京师古之道也夫以千里之地而四方之俗皆有焉者唯京师也唯其难制是以制之宜甚详周法六卿四郊之内自比长主五家即而上之至卿大夫凡万有八千九百三十六官而后足以致京师之治今京师治民之职大不过京兆尹次不过河南令而求风敦俗朴是以难也惟陛下择之而已圣䇿曰风俗浮薄根于取士之无本教道之不明而博询台阁之论所执者不一岂无救敝之道焉凡取士之要不过二科曰德行也文辞也而已臣以为自三代以上可以用德行由秦汉以下不过用文辞而台阁所以异论者葢不过二者之间此陛下必欲以德行取天下之士则井田当授也侯国当建也民必家给也官必乆任也乡当读法也家当有塾也而后可以求全德真行致之于位如其未也而独设选举德行之科是亦无补而已夫先世之吏正故所举者必求仁义孝弟今世之吏邪故所举者不过请託嗜好故曰今日取士不过可以用文辞尔至于敦俗之本教道之法臣愿有献焉盖士节之重轻未尝不与国体之安危相应如根本强弱于下而枝叶荣枯于上也昔周之士贵秦之士贱夫上有屈体下无屈道者贵也舍已所守求合于上者贱也而周秦治乱考此可见盖夫士无守道自重之节人有翾躁不耻之求渐渍成俗恬不爲怪未有甚于今日也冝有以矫正其弊使士知自重而人蹈廉耻凡潜德独行不求闻之君子必深察之而使之常在于必显仰希俯合昧于宠辱之人必深观之而使之常至于不用则天下皆知盛德之意士节一变敦俗之本教道之法自此致之可也圣䇿曰刑罸烦重出于设法之多门㳂袭之不革而将加恩仁之政使死者少缓必有可行之术焉臣观陛下之意不过欲倣三代之肉刑施之于从坐之死尔是未尽观时制冝之道也古者政敦事朴虽以圣人之智而因革之间犹有未尽者肉刑是也断民之支体使不为完人此非圣人之心而三代用之者因革之理有未尽也且立尸而祭近于渎神爼豆而食近于甚野岂若后世虚神之位金石爲器哉肉刑之不可用于今犹之不可尸祭而爼食大辟之科至死而不敢怨者法当其罪也傥欲加恩仁之政寛从坐之死则今之律令自有减死一等法舍此不用而断支刖足爲骇民惊俗之政未足爲可行之术也昔子产欲止伯有之妖必并立子孔之后则夫政虽期于推赏而亦贵于慎名使天下不知朝廷恩仁之意而徒传告以断人之足而弃之岂所以爲慎名圣䇿曰予欲兴乎士教兼乎三至以底圣人之道则冝条其先后之欲明乎六亲尽乎五法以极天下之治则冝叙其始末之要此见陛下傅稽古先欲举载籍之所传施之于今以尽圣人之道而尽天下之治也臣请深论天下之道先后之次始末之要而陛下酌焉葢德与刑并行于天地之间如寒暑相将而未尝离也于是之间必有先后之次上焉者専德以胜刑若尧舜之无刑成周之措刑是也中焉者假刑以助德若西汉宣帝任刑名东汉明帝善刑理是也下焉者唯刑而已秦人以刑致乱隋人以刑兆变是也此先后之次不同故治乱之应异也则夫恭老尊齿乐施亲贤好德恶贫亷俭之七教至礼不辞而天下治至赏不费而天下恱至乐无亲而天下和三至从而可明其次也抑臣又闻之恐惧寅畏者政之始也骄逸隳惰者政之末也周宣王中兴之盛德而不慎于后其诗终爲变雅唐太宗慈俭英武之主而魏郑公刘泊马周之徒咸諌以爲渐不及正观盖崇髙冨贵之势骄逸隳惰之所伺也视其有间则入而不能出矣是以圣哲之君遐观逺虑思之于所不思求之于所不求方其大安也必以危自厉方其大荣也必以辱自惕不使非常之变起于不测而至于不可救也岂非知治道本末之要也欤则夫六亲之等五法之数又从而可推其要也圣䇿曰仲舒之言班固谓切于当世而可施于今者何䇿崔寔之论范晔谓明于政体而有益于时者何事昔班固载仲舒汉廷之䇿于史其间讲天下治乱之理可谓详矣举而行之皆足以助治而最可施于今日之䇿臣以为莫如天道先阳而从隂王政先德而后刑之论也范晔纪崔寔政论数十条于书以为凡所辨论通明政体而言有益于今者则臣以为不足深论者也何者寔之大㮣欲人主不能纯法八世而冝参以覇政严刑峻法破姦宄之胆以之行于汉桓帝衰替之世可尔安足为陛下深论哉圣䇿曰无以为古人陈迹既久而不可举无以为本朝成法已定而不可改惟其改之而适中举之而得冝不迫不迃归于至当陛下议政法而举适中得冝为言此天下之望也臣安得无辞以致之葢势可以举则举之则不失于陈迹力可以改则改之则不泥于成法此因革之常道也至于未适于中未得其冝而改之则今日之变法犹或可议焉臣读易至革卦言天下之法至于有弊则不可不革也而辞曰元亨利正悔亡然则革之必至于元亨利正然后悔可亡尔又曰革而当其悔乃亡然则革之而不当益以招悔也夫革之必至于亨然后可以议革变之必至于当然后可以言变斯圣人之能事易象之精义也思之于冥冥索之于昏昏使尽合道义之中而后革之则出而天下倚之若山岳此之谓革而亨谋之于衆多待之以迟乆使尽得上下之冝而后变之则一制行而天下望之若云霓此之谓变而当古之爲治相与谋谟于庙堂之上至于风移俗易徙善逺罪而天下不知其措置之迹者必亨而后革必当而后变也今则不然一法朝出而夕已嚣一制暮行而晓或弊斧钺不足以禁谤论窜黜不足以抑烦言其故何邪未决其亨而革之未计其当而变之举而不必适中动而不必得冝也臣愿陛下慎之而已盖夫革而未尽其至则其势必复革而又复则法已轻而不信矣法制数变国家之大病也汉徙甘泉后土之祠自是之后三十年间五徙而天地之兆终不能定故愿陛下慎之则至当之论无过于此矣陛下虑臣之惮言而不必行则苟饰行以自免则诏之曰言之非艰行之惟艰又虑其畏避执事而不尽其悃愊也则又曰悉心以陈亦不惮于改为臣是以敢进其私忧过计之説臣闻天下者大物也是以治之者必得大才苟未得大才而委畀之则天下之政终无时而理矣万钧之鼎天下之至重也而孟贲乌获持之奔走踰越险阻若践平地此无它其力足也使力不足者负之而趋不独折絶筋骨又将隳器败餗而不可救矣易言天下万物之理至详宻矣而至于治天下之难治而未尝不归之大才硕德之人故屯之不宁必待君子之经纶蛊之败壊必待君子之振育旅之分散必待智者之有爲否之欲休必俟大人之获吉圣人以爲当四卦之时不得四人者治之则愈益其乱而无补于治昔汤之求伊尹也见之耕者髙宗之求傅説也见之巖筑文王之用太公也见之渔钓三士者藏迹至深而三君者能举而用之者以其取之公求之广也唐文宗可谓恭俭慈仁勤于致理之主当是时李德裕在其庭而不用裴度捐于外而不使乃览正观政要而叹息又曰吾视开元天寳事则气拂吾膺然则文宗所以忧勤尽心者徒虚器尔伏惟陛下法成汤髙宗文王公听广取以为法鉴文宗舍本忧末以为戒独观昭旷之道驱驰域外之议不论隠显不间内外不异逺近不殊明晦才之当者取之德之冝者予之可大者治大可小者治小则天下之才继踵而出凡陛下所举而询于臣者不治而自治矣陛下有为之术何以先此古人有言曰言切直而不用则身危不切直则不可以明道苟求所以明道又避于危身此势之不可并者也説不由道忧也由道而不合非忧也苟求所以由道又希于必合此理之不可兼者也臣学术浅陋言论狂鄙罪当万死无所敢恨幸陛下察焉臣昧死谨对皇朝文鑑巻第一百十皇朝文鑑皇朝文鑑卷第一百十一皇朝文鑑巻第一百十一制策拟进士御试策苏轼拟御试武举䇿陈师道说书小雅周之衰苏轼君子能补过苏轼大夫无遂事苏轼经义惟几惟康其弼直张庭坚自靖人自献于先王张庭坚制䇿拟进士御试䇿苏轼问朕德不类託于士民之上所与待天下之治者惟万方黎献之求详延于廷诹以世务岂特考子大夫之所学且以博朕之所闻盖圣王之御天下也百官得其职万事得其序有所不为为之而无不成有所不革革之而无不服田畴辟沟洫治草木鬯茂鸟兽鱼鼈无不得其性其富足以备礼其和足以广乐其治足以致刑子大夫以谓何施而可以臻此方今之弊可谓衆矣捄之之道必有本末所施之冝必有先后子大夫之所冝知也生民以来所谓至治必曰唐虞成周之时诗书所称其迹可见以至后世贤明之君忠智之臣相与忧勤以营一代之业虽未尽善要其所以成就亦必有可言者其详着之朕将亲览焉对臣伏见陛下发徳音下明诏以天下安危之至计谋及于布衣之土其求之不可谓不切其好之不可谓不笃矣然臣私有所忧者不知陛下有以受之欤礼曰甘受和白受采故臣愿陛下先治其心使虚一而静然后忠言至计可得而入也今臣窃观陛下先入之言已实其衷邪正之党已贰其听功利之说已动其欲则虽有臯陶益稷为之谋亦无自入矣而况于踈逺愚陋者乎此臣之所以大惧也若乃尽言以招过触讳以亡躯则非臣之所恤也圣策曰圣王之御天下也百官得其职万事得其序臣以为陛下未知此也是以所为颠倒失序如此苟诚知之曷不尊其所闻而行其所知欤百官之所以得其职者岂圣王人人而督责之欤万事之所以得其序者岂圣人事事而整齐之欤亦因能以任职因职以任事而已官有常守谓之职施有先后谓之序今陛下使两府大臣侵三司财利之权常乎使者乱职司守令之治刑狱旧法不以付有司而取决于执政之意边鄙大虑不以责帅臣而听计于小吏之口百官可谓失其职矣王者之所冝先者德也所冝后者刑也所冝先者义也所冝后者利也而陛下易之可谓万事失其序矣然此犹其小者其大者则中书失其政也宰相之职古者所以论道徳邦今陛下但使奉行条例司文书而已昔丙吉为丞相萧望之为御史大夫望之言隂阳不和咎在臣等而宣帝以为意轻丞相终身薄之今政事堂忿争相诟流传都邑以为口实使天下何观焉故臣愿陛下首还中书之政则百官之职万事之序以次得矣圣策曰有所不为为之而无不成有所不革革之而无不服陛下及此言是天下之福也今日之患正在于未成而为之未服而革之耳夫成事在理不在势服人以诚不以言理之所在以为则成以禁则止以赏则劝以言则信古之所以鼔舞天下绥之斯来动之斯和者盖循理而已今爲政不务循理而欲以人主之势赏罚之威劫而成之夫以斧析薪可谓必克矣然不循其理则斧可缺薪不可破是以不论尊卑不计强弱理之所在则成所不在则不成可必也今陛下使农民举息与商贾争利岂理也哉而何怪其不成乎礼曰微之显诚之不可揜也如此夫陛下苟诚心乎爲民则虽或谤之而人不信苟诚心乎爲利则虽自解释而人不服且事有决不可欺者吏受贿枉法人必谓之赃非其有而取之人必谓之盗苟有其实不敢辞其名今青苗有二分之息而不谓之放债取利可乎凡人为善不自誉而人誉之为恶不自毁而人毁之如使为善者必湏自言而后信则尧舜周孔亦劳矣今天下以为利陛下以为义天下以为贪陛下以为廉不胜其纷纭也则使二三臣者极其巧辩以解答千万人之口附㑹经典造为文书以晓示四方四方之人岂如婴儿鸟兽而可以美言小数眩惑之哉且夫未成而为之则其弊必至于不敢为未服而革之则其弊必至于不敢革盖世有好走马者一为坠伤则终身徒行何者慎重则必成轻发则多败此理之必然也陛下若出于慎重则屡作屡成不惟人信之陛下亦自信而日以勇矣若出于轻发则每举每败不惟人不信陛下亦不自信而日以怯矣文宗始用训注其志岂浅也哉而一经大变则忧沮䘮气不能复振文宗亦非有失德徒以好作而寡谋也慎重者始若怯终必勇轻发者始若勇终必怯乃者横山之人未尝一日而忘汉虽五尺童子知其可取然自庆暦已来莫之敢发诚未有以善其后也近者边臣不计其后而遽发之一发不中则内帑之费以数百万计而关辅之民困于飞輓者二年而未已虽天下之勇者敢复为之欤为之固不可敢复言之欤由此观之则横山之功是边臣欲速而坏之也近者青苗之政助役之法均输之策併军蒐卒之令率然轻发又甚于前日矣虽陛下不恤人言持之益坚而势穷事碍终亦必变它日虽有良法美政陛下能复自信乎人君之患在于乐因循而重改作今陛下春秋鼎盛天钖智勇此万世一时也而羣臣不能济之以慎重养之以敦朴譬如乗轻车驭骏马冐险夜行而仆夫又从后鞭之岂不殆哉臣愿陛下解辔秣马以湏东方之明而徐行于九轨之道甚未晚也圣策曰田畴辟沟洫治草木鬯茂鸟兽鱼鼈莫不各得其性者此百工有司之事曽何足以累陛下陛下操其要治其本恭已无为而物莫不尽其理以生以死若夫百工有司之事自宰相不屑为之而况于陛下乎圣策曰其冨足以备礼其和足以广乐其治足以致刑何施而可以臻此孔子曰百姓足君孰与不足兔首瓠叶可以行礼扫地而祭可以事天礼之不备非贫之罪也管子曰仓廪实而知礼节臣不知陛下所谓冨者冨民欤抑冨国欤陆贾曰将相和调则士豫附刘向曰衆贤和于朝则万物和于野今朝廷可谓不和矣其咎安在陛下不反求其本而欲以力胜之力之不能胜衆也久矣古者刀锯在前鼎镬在后而士犹犯之今陛下躬蹈尧舜未尝诛一无罪欲弭衆言不过尽逐异议之臣而更用人耳必未忍行亡秦偶语之禁东汉党锢之法则士何畏而不言哉臣恐逐者不已而争者益多烦言交攻必甚于今日矣欲望致和而广乐岂不踈哉古之求治者将以措刑也今陛下求治则欲致刑此又羣臣误陛下也臣知其说矣是出于荀卿荀卿好为异论至以人性为恶则其言治世刑重亦冝矣说者又以为书称唐虞之隆刑故无小而周之盛时羣饮者杀臣请有以诘之夏禹之时大辟二百周公之时大辟五百岂可谓周治而禹乱邪秦及三族汉除肉刑岂可谓秦治而汉乱耶致之言极也天下幸而大治使一日未安陛下将变今之刑而用其极欤天下几何不叛耶徒闻其语而惧者已衆矣臣不意异端邪说惑误陛下至于如此宥过无大刑故无小此用刑之常理也至于今守之岂独唐虞之隆而周之盛时哉所以诛羣饮者以为其意非独羣饮而已如今之法所谓夜聚晓散者使后世不知其详而徒闻其语则凡夜相过者皆执而杀之可乎夫人相与饮酒而辄杀之虽桀纣之暴不至于此而谓周公行之欤圣策曰方今之弊可谓衆矣捄之之道必有本末所施之冝必有先后臣请论其本与其所冝先者而陛下择焉方今救弊之道必先立事立事之本在于知人则所施之冝当先观大臣之知人与否耳古之欲立非常之功者必有知人之明苟无知人之明则循规矩蹈绳墨以求寡过二者皆审于自知而安于才分者也道可以讲习而知德可以勉强而能惟知人之明不可学必出于天资如萧何之识韩信此岂有法而可传者哉以诸葛孔明之贤而知人之明则莫所短是以失之于马谡而孔明亦审于自知是以终身不敢用魏延我仁祖之在位也事无大小一付之于法人无贤不肖一付之于公议事已效而后行人已试而后用终不求非常之功者诚以当时大臣不足以与知人之明也古之为医者聆音察色洞视五藏则其治疾也有剖胷决脾洗濯胃肾之变苟无其术不敢行其事今无知人之明而欲立非常之功解纵绳墨以慕古人则是未能察脉而欲试华佗之方其异于操刀而杀人者几希矣房琯之称刘秩关播之用李元平是也至今以为笑陛下观今之大臣为知人欤为不知人欤乃者擢用衆材皆其造室握手之人要结审固而后敢用盖以为其人可与戮力同心共致太平曾未安席而交口攻之者如猬毛而起陛下以此验之其不知人也亦审矣幸今天下无事异同之论不过渎乱圣听而已若边隅有警盗贼窃发俯仰成败唿吸变故而所用之人皆如今日乍合乍散临事解体不可复知则无乃误社稷欤华佗不世出天下未尝废医萧何不世出天下未尝废治陛下必欲立非常之功请待知人之佐若犹未也则亦诏左右之臣安分守法而已圣策曰生民以来称至治者必曰唐虞成周之世诗书所称其迹可见以至后世贤明之君忠智之臣相与忧勤以营一代之业虽未尽善然要其所以成就亦必有可言者其详言之臣以为此不可胜言也其施设之方各随其时而不可知其所可知者必畏天必从衆必法祖宗故其言曰戒之戒之天维显思命不易哉又曰稽于衆舍己从人又曰丕显哉文王谟丕承哉武王烈诸书所称大略如此未尝言天命不足畏衆言不足从祖宗之法不足用也符坚用王勐而樊世仇腾席寳不恱魏郑公劝太宗以仁义而封伦不信凡今之人欲陛下违衆而自用者必以此借口陛下所谓贤明忠智者岂非意在于此等欤臣愿攷二人之所行而求之于今王勐岂尝设官而牟利魏郑公岂尝贷钱而取息欤且其不恱者不过数人固不害天下之信且服也今天下有心者怨有口者谤古之君臣相与忧勤以营一代之业者似不如此古语曰百人之聚未有不攻而破况天下乎今天下非之而陛下不回臣不税驾矣诗曰譬彼舟流不知所屇心之忧矣不遑假寐区区忠荩惟陛下察之臣昧死上对拟御试武举策陈师道问汤武之兵无敌于天下然而或曰出其不意或曰天命未也晋文公伯者尔然欲用其民则曰教之义示之礼与信夫出其不意诡道也诸侯不期而㑹者八百矣然而犹曰天命未也其故何哉能用其民以礼义信然而不曰王者之事何也昔誓师者或曰孥戮汝或曰有常刑或曰有大刑或曰有无余刑非杀其不同何也司马迁读司马兵法曰虽三代未能究其义如其文也今其书尚在其义难尽其文难遵者何与墨子之诎公输九攻而九拒之诸葛之服孟获七擒而七纵之其智安出哉诸羌犯汉辛武贤段纪明则谓当大击之赵充国张奂则谓兵可罢以罢之为是而纪明之战克以击之为便而充国之筭胜或谋同而功异或论殊而效同何以然也子大夫习于论兵造庭待问其以所学具着于篇臣惟陛下学以明王度德以善方俗材以成世务而不自贤圣託于寡昧延见田里之士究观文武之冝臣愚无以奉明问广圣志顾常闻之薮宅善牧川居善渔昧者听微右废者便左臣诚不佞顾无游居之习偏左之能以成陛下好问之志而幸万一之得哉谨冐死以对臣闻孔子曰俎豆之事常闻之矣军旅之事未之学也夫兵非圣人之学其所学者无事于兵虽然兵者政之出也能尽俎豆之事则军旅得矣圣人虽不学盖能之矣刑者政之余兵者刑之末非圣人所优为也故武未尽善不若舜禹之修文也古之为国者兵设而不试战习而不用应而不倡服而不侮临敌而人不战得国而市不乱此王政也若夫廉李之战闘事也孙吴之书盗术也不陈于王者之前尝以臣之所闻敬奉明诏其有不称乃臣寡陋之辠非圣人之道有所不冝也臣闻古之言无敌者非谓战胜守固天下不能敌也谓其愿为之臣而莫与敌焉昔者商汤东征则西怨南征则北怨可谓不敌矣若夏桀则其衆曰时日曷䘮余及汝皆古非商亡夏夏自亡也夫以不敌攻自亡以天下当一夫安用诈三王之伐行天讨也是故谋于蓍龟询于臣民以定其论法以正名刑以正辠以成其词诏于鬼神谕于公侯晧之于国誓之于军以致其衆数之以文惧之以武声之以钟鼓与天下共之惟公与义诈何施焉故以汤为出不意以伐桀者盖不知义也臣闻命者天之道视人则知矣天从人者也周文之时三分天下而有二天之去商旧矣不待盟津而知臣以爲文武后之非命后也君子之道同而各有行也如权之称物惟其所重文王屈义而伸仁以同于天武王屈仁而伸义以顺其命孔子以爲文王至德也天优爲之与不可已而爲之者异矣此文王之爲文武王之爲武也盟津之㑹臣无传焉其汉儒之说于故以武王爲还师以待时是盖不知命也臣闻君子内德而外行有其德而无其行者有矣有其行而无其德者有矣故君子贵其全也易曰君子以成徳为行君子之行出于德也德则有化礼义信者德之行也是故王以安行伯以利动利之者伪也君子耻之夫徳形于身而加于民谓之化教其可禁其不可谓之政无化则不革无政则不行本末相用王者之事也晋文公则不然蒐以示礼伐原以示信勤王以示义夫上无化下无教造事举善以耸观听此岂有意于成俗文之以为名尔然能用其民者盖有政焉王者尚政行之以刑有行而无其德有政而无其化此晋之所以不王也臣读征誓之书知后世之刑重虞之誓其克有勲刑盖未用也夏商之誓曰孥戮汝周之誓曰有显戮尚刑也夏商之孥周之辠隷也鲁之誓曰有常刑有大刑有无余刑非杀越逐诱盗则服常刑常刑者劓刖也材不足用则服无余刑或奴或戮犹未至于杀也无余者尽之之词也刑尽而非杀犹今之言辠止于流者也饷不足食则服大刑刑至于杀则极矣或者以谓无余之刑戮及妻子臣不知其说也夫罚弗及嗣臯陶之善舜也辠人以族武王之伐纣也父子兄弟罪不相及周公之命康叔也而伯禽为之乎先王之刑有至于杀而无相及者以非其也故刑至于杀不以为暴而迁刑则暴也虽无誓师而至于杀不亦甚乎夫三代异尚惟其时也周有三典施于五刑惟其冝也军事尚威其用重典乎天下有道征伐出于天子鲁之军刑盖周制也臣则知其仁焉先之以誓期于不悖示之以刑期于不犯未足为仁师克则鲜死焉负则多矣伸之以威以逭死也其仁至矣仁以济义义以行信此其所以贤也臣闻齐威王使其大夫追论古者司马兵法附以先齐大司法田穰苴之说号曰司马穰苴兵法夫所谓古者司马兵法周之政典也所谓司马穰苴兵法太史迁之所论今愽士弟子之所诵说者也昔周公作政典司马守之以佐天子平邦国而正百官均万民征伐出于天子及上废其典下失其职而周衰矣故征伐出于诸侯典之用舍兴坏系焉迁徒见七国楚汉之战以诈胜而身固未常行道也遂以仁义为虚名而疑三代以文具可谓不学矣史称迁博极羣书而其论如此所谓虽多奚为者也臣谨按传记所载司马法之文今书皆无之则亦非齐之全书也然其书曰礼与法表里文与武左右又曰杀人以安人杀之可也攻其国爱其民攻之可也以战去战战可也又曰冬夏不兴师所以兼爱民也此先王之政也何所难乎至其说曰击其疑加其卒致其屈袭其规此穰苴之所知秦汉之所行迁之所见而谓先王为之乎臣惟墨子之拒公输匠之事也武侯之屈孟获将之事也此百官羣吏之能非王法也昔墨子为守屈其一世而不以守名自惟其术有大者焉墨子之所不为臣愚敢为陛下道哉崇墉浚川完廪衆民可以守矣然而不守者民散故曰地利不如人和也封沟委积所以保民也民固矣而后城郭可得而守也米粟可得而食也墨子之术可得而用也不然冦将保之巧何施焉夫武侯之纵敌务胜其心以持久専意东方而无后忧可谓善画矣虽然智以服人可以终侯之世不可継也此伯者之术也君子制法中材守之所谓百世之道也书曰柔逺能迩惇德允元而难任人蛮夷率服又曰无怠无荒四夷来王夫行法于身而效于四海之外臣谓王者之功易也臣闻先汉西羗之叛辛武贤则欲攻赵充国则欲守臣愚以谓充国之议是也后汉东羗之叛张奂则欲广恩段烱则欲极武臣愚以谓皆非也臣惟武贤之议非为国逺计冒危要幸以自利耳此边吏之常态国之大患臣惟充国之议有大焉其说曰帝王之兵以全取胜是以贵谋而贱战战而百胜非善之善也故先为不可胜以待敌之可胜夫虑胜而战度得而攻可谓善矣非全师坐胜之道也不战而胜不攻而取此充国所谓善之善者屯田是也虏所保者衆所恃者地夺其田里则人畜失职而衆不保矣购之以利则有者可得亡辜者可致此坐支解虏之道也逸以待劳乆以待变亡费而有备可谓善矣臣犹以谓未也兵乆则顿役久则怠内有盗贼乗间之虞外有夷狄相因之变防患于未然収利于将来有先王之意焉夫治外与内异譬之于家盗在内攻之可也在外备之可也千金之子不开门穴垣与盗争死况于国乎臣故曰充国之议是也汉居属羗于三辅与民杂处而武备不修将吏不选扰以致怨利以启贪以故数叛夫御失其冝杀之则怨寛之则侮张奂不惟其本而袭儒者之弊以恩易武力穷则服利而复动一切苟安非至计也叚烱穷兵以尽敌此蛮夷相攻非中国之政也王者之师务明善恶辠人得则畏威善人伸则怀德二者各得其一臣故以谓皆非也以臣之愚敺之度塞限以封略羁以恩信完聚缮守以待其来则汉长无事矣臣闻王者之治夷狄自治而已譬诸身焉气血外强精神内守则厉邪不干本虚末弛则风湿暑寒乗间而作惟其所致疾何能焉其视夷狄若鸟兽然不足计曲直校失得备御之道因其盛衰来则抚之去则已之其来不怡其去不戚外之也昔文王事昆夷武王通道九夷八蛮太王去邠宣王薄伐至于太原因时之冝非异道也太王诸侯之事也上无王下无伯既不能拒又不能去是危道也宣王王者事也拯民以去乱武之经也逐之尽境以限内外天之制也如鸟之攫如兽之搏之则已暴者为之则覆巢熏穴戮及麛卵不可谓政强则事之文王是也弱则怀之武王是也两强不相下则相伤故下之以保民也孟子曰仁者能以大事小乐天者也智者能以小事大畏天者也乐天者保天下畏天者保其国夫乐天者与天同也畏天者同于天也髙而能降以无我也大而能覆以无物也物我两忘君子之德也以身与人则身重以身与天下则身轻屈小以伸大君子之事也以大事小以贤事不肖先人后身所以为至德而贾谊以谓天子贡夷狄为倒置此少年之气褊者之心也故其论内则欲削诸侯外则欲击匈奴以尊天子其申韩之余意乎至其去国千里则忧寿不长一失其职则涕泣以卒无以自容其能容匈奴乎诗云惟其褊心是以为刺谊之谓也智有得失材有能否德则无不尽也充国可谓智矣而内徙降羗令居循致后患务便于近而忘其逺夫料敌决胜诚非儒者之能见㣲虑逺建万世之安亦非武人文吏之所及也臣闻禹伐有苗三旬不克禹不以为耻舜不以为盖德不怀则修刑刑不服则明德君子固自反也德刑更用舜之政也自反而不责人舜之所以贤也以舜之政以益佐禹不能得志于有苗而兵家之书有必胜之术非臣所知也夫以禹益之智诸侯之师岂不足以一战君子胜人不以力有化存焉化者诚服之也故曰满招损谦受益至诚感神蠢兹有苗然则舞干羽于两阶又岂足以感人哉所以偃革而修文也夫惟有德可以服人臣又闻柳下恵曰伐国不问仁人问且不及而兵家之书奋然自任欲一试之幸而不得则又以遗人是乐祸也故术不可不慎臣愿陛下循大禹之事服下恵之言而却兵家之圗书将不敌于天下而威行万世区区之虏何足留圣意哉陛下幸诏愚臣敢有隐情不敏之诛惟陛下赦之说书问小雅周之衰苏轼对诗之中唯周最备而周之兴废于诗为详盖其道始于闺门父子之间而施及乎君臣之际以被冐乎天下者存乎二南后稷公刘文武创业之艰难而幽厉失道之渐存乎二雅成王纂承文武之烈而礼乐文章之备存乎颂其愈削而至夷于诸侯者在乎王黍离盖周道之盛衰可以备见于此矣小雅者言王政之小而兼陈乎其盛衰之际者也夫周虽衰文武之业未坠而宣又从而中兴之故虽怨刺并兴而未列于国风者以为犹有王政存焉故曰小雅者兼乎周之盛衰者也昔之言者皆得其偏而未备也季札观周乐歌小雅曰之衰乎文中子曰小雅乌乎衰其周之盛乎札之所谓衰者盖其当时亲见周之衰而不覩乎文武成康之盛也文中子之所谓盛者言文武之余烈歴数百年而未忘虽其子孙之微而天下犹或宗周也故曰二子者皆得其偏而未备也太史公曰国风好色而不淫小雅怨诽而不乱当周之衰虽君子不能无怨要在不至于乱而已文中子以为周之全盛不已过乎故通乎二子之说而小雅之道备矣谨对问君子能补过苏轼对甚哉圣人待天下之通且恕也朝而爲盗跖暮而爲伯夷圣人不弃也孟僖子之过也其悔亦晚矣虽然圣人不弃也曰犹愈乎卒而不知悔者也孟僖子之过可悲也已仲尼之少也贱天下莫知其爲圣人鲁人曰此吾东家丘也又曰此鄹人之子也楚之子西齐之晏婴皆当时之所谓贤人君子也其言曰孔丘之道迂阔而不可用况夫三桓之闲而孰知夫有僖子之贤僖子之病以告其子曰孔丘圣人之后也其先正考甫三命益恭而弗父何以有宋而授厉公华父督之乱无罪而絶于宋其后必有圣人今孔丘博学而好礼殆其是欤尔必徃师之以学礼呜唿孔子用于鲁三月而齐人畏其覇以僖子之贤而知夫子之为圣人也使之未亡而授之以政则鲁作东周矣故曰孟僖子之过可悲也已虽然夫子之道充乎天下者自僖子始懿子学乎仲尼请于鲁君而与之车使适周而观礼焉而圣人之业然后大备僖子之功虽不能用之于未亡之前而犹能救之于已没之后左丘明惧后世不知夫僖子之功也故丁宁而称之以为补过之君子昔仲虺言汤之德曰改过不吝夫以圣人而不称其无过之为能而称其改之为善然则补过者圣人之徒欤孟僖子者圣人之徒也谨对问大夫无遂事苏轼对春秋之书遂一也而有善恶存焉君子观其当时之实而已矣利害出于一时而制之于千里之外当此之时而不遂君子以为固上之不足以利国下之不足以利民可以复命而后请当此之时而遂君子以为専専者固所贬也而固者亦所议也故曰春秋之书遂一也而有善恶存焉君子观其当时之实而已矣公子结媵陈人之妇于鄄遂及齐侯宋公盟公羊传曰媵不书以其有遂事书大夫无遂事此其言遂何大夫出疆有可以安国家利社稷则専之可也公子遂如周遂如晋公羊亦曰大夫无遂事此其言遂何公不得为政也其书遂一也而善恶如此之相逺岂可以不察其实哉春秋者后世所以学为臣之法也谓遂之不讥则愚恐后之为臣者流而为専谓遂之皆讥则愚恐后之为臣者执而为固故曰观乎当时之实而已矣西汉之法有矫诏之罪而当时之名臣皆引此以为据若汲黯开仓以赈饥民陈汤发兵以诛郅支若此者専之可也不然获罪于春秋矣谨对经义惟几惟康其弼直张庭坚所贵乎圣人者非以其力足以除天下既至之患而以其虑之深逺察微正始忧患之所不及非以其有智与勇足以大有为于世而以其安静休息有所不为非以其无一过失使天下莫得而议之以其有过而必改故于事也无忽于民也不扰于羣臣也不惮其危言正论以拂于己夫是以虑无遗策举世无过事而天下治安之势得以永保而弗替此几康弼直禹之所以为舜戒也盖惟几也则能察㣲正始不忽乎事惟康也则能安静休息不扰乎民惟辅弼之臣直则能不以无过之为美而以改过之为善凡忠谠之论矫拂之辤皆所以乐从而愿听焉虽然是三者在艰难创业之时则固未始以为难海宇适平基绪方立俄焉怠忽而不知察则祸患将不旋踵而至所以操心常危虑患常深而事每不失其几者势使然也民虽出于涂炭而恐惧之未忘世虽偃于征诛而疮痍之未瘳俄然扰动而不之恤则下不胜其困怨乱将复作所以设法务约敷政务宽而使民不失其康者亦势使然也夫欲事之适于几民之适于康则天下之深谋至计惟恐一日而不得闻朝廷之上辅弼之臣莫不蹇蹇其直亦其势不得不然也天下既大治矣则智虑怠而昬心意侈而广智虑昏则玩宴安而忽忧勤心意广则喜功名而烦兴作夫宴安之是玩则不可责以难也功名之是喜则不可语以过也于是謟䛕者亲而谏诤者踈几康弼直之戒于是时最不可忘彼舜也继尧极治之后天下可谓无事矣虽然无事者有事之所从起而圣人之所深畏者也观舜之君臣相与赓歌规戒而其言及于敕天命康庶事则禹之所言者舜固不待告而知矣而禹犹戒之何也使天下后世咸曰以舜之圣而犹不免于此则庶乎其能知戒矣自靖人自献于先王张庭坚君子之去就死生其志在于天下国家而不在于一身故其死者非沽名其生者非惧祸而引身以求去者非要利以忘君也仁之所存义之所主鬼神其知之矣昔商之三仁或生或死或为之奴而皆无媿于宗庙社稷岂非谋出于此欤此其相戒之言曰自靖人自献于先王盖于是时纣欲亡而未寤也其臣若飞廉恶来者皆道王为不善而不与图存若伯夷太公天下可谓至贤者则㓗身退避而义不与俱亡夫为商之大臣而且于王为亲惟王子比干箕子微子也三人者欲退而视其败则不忍欲进而与王图存则不可与言虽有忠孝诚悫之心其谁达之哉顾思先王创业垂统以遗其子孙设为职业禄位以处天下之贤俊俾相与左右而扶持之期不至于危亡而后己子孙弗率亡形既见而忠臣义士之徒犹不忘先王所以为天下后世之意以为志不上达道与时废乱者弗可治也倾者弗可支也而臣子所以报先王者惟各以其能自献可也虽然君子之志不同而欲死生去就各当于义不获罪于先王非人所能为之谋其在于自靖乎盖若商祀之颠隮则㣲子以为心忧而辱于臣仆不与其君俱亡者箕子比干之所羞为也微子抱祭器适周以请后则奉先之孝得矣比干谏不从故继以死则事君之节尽矣箕子以父师爲囚奴犹眷卷不去则爱君之仁至矣其死者若愚其囚者若汚而其辄去者若背叛非忠也然三子皆安然行之不以所不能爲自愧而亦不以所能爲媿人更相劝勉以求合于义而不期于必同夫谓先王所以望于后世臣子者惟忠与孝也故微子之去自献以其孝比干以谏死箕子以正囚则自献以其忠则是三子非苟爲也处垂亡之地犹眷眷乎天下国家而不在一身故其志之所谋各出其所欲爲以期先王之知耳古所谓较然不欺其志者非斯人之谓乎虽然书载微子与箕子相告戒之辤而比干不与焉何哉人臣之义莫易明于死节莫难明于去国而屈辱用晦者亦所难辨者也比干以死无足疑故不必以告人而箕子微子不免云云者重去就之义而厚之故也不然安得并称三仁哉皇朝文鑑巻第一百一十一皇朝文鑑皇朝文鑑卷第一百十二皇朝文鑑巻第一百一十二书代李煜遗刘鋹书潘佑上叔父评事论葬书柳开大名府请首荐张覃书张咏荅主观察书张咏上宰相书田钖荅乔适书穆脩荅枢密范给事书晏殊上相府书范仲淹代李煜遗刘鋹书潘佑某与足下叨累世之睦继祖考之盟情若弟兄义敦交契忧戚之患曷常不同每思㑹面而论此怀抵掌而谈此事交议其所短各陈其所长使中心释然利害不惑而相去万里斯愿莫伸凡于事机不得欵㑹屡达诚素冀明此心而足下视之谓书檄一时之仪近国梗㮣之事外貌而待之汎滥而观之使忠告确论如水投石若此则又何必事虚词而劳徃复哉殊非宿心之所望也今则复遣人使罄伸鄙怀又虑行人失辞不敢深素是以再寄翰墨重布腹心以代面㑹之谈与抵掌之议也足下诚听其言如交友谏诤之言视其心如亲戚急难之心然后三复其言三思其心则忠乎不忠斯可见矣从乎不从斯可决矣昨以大朝南伐图复楚疆交兵以来遂成衅隙详观事势深窃忧怀冀息大朝之兵永契亲仁之愿引领南望于今累年昨命使臣入贡太朝大朝皇帝果以此事宣示且彼若以事大之礼而事我则何苦而伐之若欲兴戎而争我则以必取为度矣见今㸃阅大衆仍以上秋为期使人陆昭符奏乞更于未间令弊邑以书复叙前意是用奔走人使遽贡直言深料大朝之心非有唯利之贪盖怒人之不賔而已足下非有不得已之事与不可易之谋殆一时之忿而已观夫古之用武者不顾小大强弱之殊而必战者有四父母宗庙之雠此必战也敌人有进必不舍我求和不得退守无路战亦亡不战亦亡奋不顾命此必战也彼有天亡之兆我怀进取之机此必战也今足下与大朝非有父母宗庙之雠也非同乌合存亡之际也既殊进退不舍奋不顾命也又异乘机进取之时也无故而坐受天下之兵将决一旦之命既大朝许以通好又拒而不从有国家利社稷者当若是乎夫称帝称主角立杰出古今之常事也割地以通好玉帛以事人亦古今之常事也盈虚消息取与翕张屈伸万端在我而已何必胶柱而用壮轻祸而争雄哉且足下以英明之姿抚百越之衆北距五岭南负重溟借累世之基有及民之泽衆数十万表里山川此足下所以慨然而自负也然违天不祥好战危事天方相楚尚未可争恭以大朝师武臣力实谓天賛也登太行而伐上党士无难色絶劒阁而举庸蜀役不淹时是知大朝之力难测也万里之境难保也十战而九胜亦一败可忧六竒而五中则一失何𥙷况人人自以我国险家家自以我兵强盖揣于此而不揣于彼经其成而未经其败也何则国莫险于劒阁而庸蜀已亡矣兵莫强于上党而太行不守矣人情端坐而思之意沧海可涉也及风涛骤兴奔舟失驭与夫坐思之时盖有殊矣是以智者虑于未萌机者重其先见图难于其易居存不忘亡故曰计福不及虑祸过之良以福者人之所乐心乐之故其望也过祸者人之所恶心恶之故其思也忽是以福或修于慊望祸多出于不期又或虑有矜功好名之臣献尊主强国之议者必曰决无和也五岭之险山髙水深辎重不并行士卒不成列髙垒清野而絶其运粮依山阻水而射以强弩使进无所得退无所归此其一也又或曰彼所长者利在平地今舍其所长就其所短虽有百万之衆无若我何此其二也其次或曰战而胜则覇业可成战而不胜则泛巨舟而浮沧海终不为人之下此大约皆説士孟浪之谈谋臣捭阖之䇿坐而论之也则易行之如意也则难何则今荆湘以南庸蜀之地皆是便山习险阻之民不动中国之兵精卒已逾于十万矣况足下与大朝封疆接畛水陆同途殆鸡犬之相闻岂马牛之不及一旦缘边悉举诸道进攻可俱絶其运粮尽保其城壁若诸险悉固诚善莫加焉苟尺水横流则长堤虚设矣其次又或大朝用呉越之衆自泉州泛海以趣国都则不数日而至城下矣当人心疑惑兵势动摇岸上舟中皆为敌国忠臣义士能复几人怀进退者步步生心顾妻子者滔滔皆是变故难测须臾万端非惟暂乖始图实恐有误壮志又非巨舟之可及沧海之可游也然此等皆战伐之常事兵家之预谋虽胜负未知成败相半苟不得已而为也固断在不疑若无大故而思之又深可痛惜且小之事大理固然也逺古之例不能备谈本朝当杨氏之建呉也亦入贡荘宗恭自烈祖开基中原多故事大之礼因循未遑以至交兵几成危殆非不欲凭大江之险恃衆多之力寻悟知难则退遂修出境之盟一介之使裁行万里之兵顿息惠民和衆于今頼之自足下祖德之开基亦通好中国以阐霸图愿修祖宗之谋以寻中国之好荡无益之忿弃不急之争知存知亡能强能弱屈忍以济亿兆谈笑而定国家至德大业无亏也宗庙社稷无损也玉帛朝聘之礼裁出于境而天下之兵已息矣岂不易如反掌固如太山哉何必扼腕盱衡履膓蹀血然后为勇也故曰德輶如毛民鲜克举之我仪图之又曰知止不殆可以长久又曰沉潜刚克髙明柔克此圣贤之事业何耻而不为哉况大朝皇帝以命世之英光宅中夏承五运而乃当正统度四方则咸偃下风猃狁太原固不劳于薄伐南辕返斾更属在于何人又方且遏天下之兵锋俟贵国之嘉问则大国之义斯亦以善矣足下之忿亦可以息矣若介然不移有利于宗庙社稷可也有利于黎元可也有利于天下可也有利于身可也凡是四者无一利焉何用弃德修怨自生仇敌使赫赫南国将成祸机炎炎柰何其可向迩幸而小胜也莫保其后焉不幸而违心则大事去矣复念顷者淮泗交兵疆陲多垒呉越以累世之好遂首厉阶惟有贵国情分逾亲欢盟逾笃在先朝感义情实慨然下走承基理难负德不能自已又驰此缄近奉大朝论㫖以为足下无通好之心必举上秋之役即命弊邑速絶连盟虽善隣之心期于永保而事大之节焉敢固违恐煜之不得事足下也是以恻恻之意所不能忘区区之诚于是乎在又念臣子之情尚不逾于三谏煜之极言于此三矣是为臣者可以逃为子者可以泣为交友者亦惆怅而遂絶矣上叔父评事论葬书柳开谨奉所见恳恳之诚以言葬事开观古之人动作必有所谋去短即长图其是而已矣非以因而不革为之可也三代不相㳂袭帝王之道也其所取用于行之者也下至士大夫之家庶人之徒亦各其有利而从之矣开于葬事之间窃谓从于新茔不如归之旧域也旧域祖葬之地也家本起之于彼今将图于新而弃于旧是若遗其本而取其末者也能固本者存不能固本者亡古之道也苟本固而不衰其为末也必蕃而大矣且旧域在叔父视之为当世之茔也在开辈视之为二世之茔也亲亲之义代各不同当世之与二世其为踈渐之理明矣若今葬之于新茔是见弃其旧域也不逺矣何者旧域至开辈已视为二世之茔至开辈之下为后者视之为三世也三世之为亲者于开辈又加逺矣其为开辈之后者即取为亲也纵同茔以葬之亦以踈而略矣况使不同其地而葬之不知其逺近之为乎以今视之即见其为开辈之后者之情也且今若具葬于新茔以每嵗芟除之时必多赴于今葬之所赴于旧域之地者必少矣纵能赴而徃之必无专严于今葬者之新茔为比也为开辈之后者少见而长袭之弃其旧域也必矣咫尺之近弃其上而不亲之岂得为孝乎将天地之福其世者难矣夫移葬不归于旧域者有矣或从仕于千万里之外去乡遥远阻越江山家贫子㓜不能力而归之因其家所而葬之如此者不可责其然也今幸不在于是事之中将不归于旧域葬之也其故开不知其所出也将曰以隂阳家为利而从之即开以若从隂阳家而求其利是弃其祖而求利于身也果为利乎弃其祖为不孝求其利于身为不公不孝之与不公苟一在于人隂阳岂果利其不孝与不公者乎开将不爲利矣不若以孝诚以求利之之为也苟信其隂阳者之言也是若断其根而欲茂其枝叶者矣未之有也若有复以祧庙代祭而比之不可也且其祧庙代祭自有其次第谓不得其四时之祀也非若其茔域苟谓茔域之若祧庙代祭可行之即弃其茔域覩而不顾至于发掘毁露皆可纵人为之不可罪也其理不为利便者昭然可知也甚矣又若谓隂阳家以求吉地而葬之彼之旧域谓无其地可以求吉也即开谓之地故无其吉也亦无其㐫也在乎德之吉㐫也文公所谓善人葬之于不善之地岂果不善其子孙乎是也开以地苟此不能为吉而彼能为吉也是果如是即地为不常之物矣岂能厚载九州与物乎周公孔子皆不云有是也惟曰葬之而已耳圣人作事咸欲利于人苟地有吉㐫而不使后世知而人求以利之即周公孔子欲利于人者道不足为大矣呜唿斯皆诞妄者之为也君子不由之矣乞以开之此言谕于内外之有识者以议之苟有于道而长于开者即请定而行之矣大名府请首荐张覃书张咏昨日公府试罢群口腾议以某名在张覃之右虽未知实恐愓无量窃以张覃者内实敏直外示谦和乐贫着书十五年未尝一日变节事继母恭惧犹初授教时一家熈熈有若太和之俗矣且魏大都也万人毕词谓之君子况郝马魏之辈十年徃来相与探讨某也不佞心常慕之明公下车在近计部旋遣将以某之文近覃之文未知覃之德逺某之行万万也窃敢僭冒闻于观听惶恐惶恐抑又闻古之取士也先以德行闻今之取士也先以文词闻古之得士也鲜今之得士也衆借其用克归于真故周设俊造专德行可进也汉定四科叅衆善可进也迄于有唐大正贡部伟行竒业者尽取之非行而文词者亦取之流于百世之下将为不易之典国家四海久安贤俊间出得士之衆于古无上犹复仄席思贤于内诏诸侯贡士于外恭惟明公以德行宏才克应其选一命而通治大郡再命而通治大都皇上速于用明公也欲因明公之贤诱天下之贤某亦何人来预明试始随贡士之列卒得知言之地感遇忻慰通于匈怀因欲尽陈其愚伏望愍怜之某尝少年不量力秉志励行期到古人十五年逼寒饿絶徃还除比嵗一宁亲则月无废日然其心顽难通故文词不殆于覃也性复迂怪执行望于覃逺矣明公决以某为先是不知覃之善行播某之恶也若立覃爲先则诡薄之俗可易仁义之风可扇又孚乎古昔尊德上贤之教也幸甚幸甚某若鬰而不伸则负掩贤之过言之越职则有犯上之罪伏望终始鉴宥之荅王观察书张咏少年无思筭好陪狂徒髙谈极饮致踰壮歳方遂策名洎于登朝又倅边郡塞外清帖公中事稀日与虎侯杂戯爲乐五木未止六博已兴投壶奕棊排象旋子斯实眇未无足快心其所至者蹴鞠引强击射筭帖攘袂掣肘嘷唿争赢有以壮临军之容资佳㑹之具其或八月草枯皆纵猎寒风吹面则皴裂皮肤惊尘随人则缁黒衣屦渴饮已氷之酒饥飡连血之肉马不絶驰弓不下臂知得俊为快不为劳筋为苦也又若天清气和列坐畅饮乐奏繁剧貔貅引前盘槊击劒以电转奔骑角觝以虎争余兴未穷则巨觥相罚非倒瓮非頽冠略未云止与希生者道真堪䘮魂时弟年方盛气尚壮酒量过常遂成饮癖泆入膜内栖于鬲中良医不逢积痼成疾隂浊之气久而下垂既渐逼于膀胱寔难归于胃腑下洩无路上蒸为疮如斯之深又将一纪与膏盲以同道亦腐脇之异名纵得神医亦难措手诚由性愚不知摄养贪酒不知撙节之所致也非身灾命滞之有云今则暂食疮痛饮水血流到开二旬未能入见上负明君舍爵之恩下累平生行心之愿由此而较乃是罪人数年前兄为中执中执者诸侯䟦扈宰相弄权授受匪人风教颇僻法度踰紊私谒公行绳违整纲真执宪之用也俾天子之道廓如坦途诇滥之踪泯然亡絶岂异乎獬豸有睨太阿欲挥持正之风凛然可惧故公卿庶正不可得而洽也兄恳苦相念略无避嫌亲染简题手封灵药逺在千里致于下交必欲袪弟羸痾使之丁壮起弟驱走使之报君有以见君子之用心忧于人急于义不与古贤并者谁可方爰属阻脩寻阙报复谅不以为慢而信为感之深兄临民有仁驭逺有术苦寒在候善饭是宜无任祝颂瞻望之至上宰相书田钖伏有鄙见理合上闻愿垂听察之仁不罪僭踰之过矧宰相识量不可不包容衆人大臣聦明不可不采择片善今相公佐太平之主理无事之朝四海谧宁万务整肃房杜功名之暐晔良平智略之宏深比于是时不独称美然至明或有所未照至聦或有所未闻未喻相公欲闻谠直之言乎未喻相公欲求尘露之益乎傥容下僚辄陈管见不独衆人之幸谅益相公之明也某去嵗至自宣城入见旒扆对敭之后圣㫖宣付中书旋䝉殊恩授以大着不数日又差充京西北路转运判官某固非俊迈之才窃慕清华之职遂拜表乞在舘殿冀与编修果廻圣主之恩命作谏垣之吏仍兼史职以尽夙心此皆相公施代天理物之功从小人所求之愿然拜表之际尝诣合门合门有司未便収接须候相公台㫖又取合使指挥往复审详然后呈进盖有司禀奉之职理合冝然况臣子重慎之心礼亦可以迩后扈随圣驾留驻漳川洎捷奏之爰来与追班而入贺数日后因进圣主平戎歌虽寻达于圣聦亦先禀于台旨又今春二月六日复进请皇帝东封书不敢实封先闻合使备言已奉台㫖有司方敢进呈仍依常规先供一状称不敢妄陈利便亦不敢希望恩荣岂有备位谏垣上书诣合而如此委曲不便敷陈无乃损相公之明无乃失至公之体设使言事不合理道以言而悞至尊自有常刑可以加罪不足一一烦相公台听不劳一一禀相公指踪某才列周行未谙时事若是近朝体例须至如斯相继因仍未暇釐革则乞相公申明旷荡之理采纳愚直之言应今后谏官止章不须合门取状乃是三公之府机扄洞开百职之仪纪纲斯在某受相公钧镕之造荷相公特达之恩岂合容易干闻狂简陈述盖闻诸道路称近日左拾遗胡旦上书希求差遣圣人问难酬诘仍于中书不易轻进可否须覆相府去留皆钧衡也某既闻斯语实介鄙懐何以示人无私曰至公裁事酌中为大体岂相公佐先帝取呉越事令上平并汾识度勲庸昭昭如此何烦寻常之见取次于廊庙之尊然缄黙不言实辜陶铸若披陈不密亦提讥嫌易不云乎君不密则失臣盖谓下言上泄寘言者于危疑之地也故识者不获已而钳口焉某今进虽奉书而退必焚藁幸相公钧台之鉴恕小人忠谅之诚惶恐徬徨不知所措伏乞相公熟虑而加念也荅乔适书穆脩近辱书并示文十篇终始读之其命意甚髙自及淮西来甞见人言足下少年乐喜文固耳闻而心存之但未敢轻取人说遂果知足下能然盖古道息絶不行于时已乆今丗士子习尚浅近非章句声偶之辞不置耳目浮轨滥辙相迹而奔靡有异涂焉其间独取以古文语者则与语怪者同也衆又排诟之罪毁之不目以爲迃则指以爲惑谓之背时逺名阔于冨贵先进则莫有誉之者同侪则莫有附之者其人苟失自知之明守之不以固持之不以坚则莫不惧而疑悔而思忽焉且复去此而即彼矣噫仁义中正之士岂独多出于古而鲜出于今哉亦由时风衆势驱迁溺染之使不得从乎道也观足下十篇之文则信有志乎古矣其书之问则曰将学于今则成浅陋将学于古则惧不得取名于世学冝何㫖引韩先生师说之说以求解惑为请足下当少秀之年怀进取之机又学古于仁义不胜之时与之者寡非之者衆不得无惑于中焉是以枉书见问某不才而弃于时者也何足为人质其是非可否徒以退拙无所用心因得从事于不急之学知旧者不识其愚且戆或谓之为好古焉故足下以是厚相期待者盖感其声而求其类乎可不少复其意耶试为足下言之夫学乎古者所以为道学乎今者所以为名道者仁义之谓也名者爵禄之谓也然则行道者有以兼乎名守名者无以兼乎道何者行夫道者虽固有穷达云耳然而达于上也则为贤公乡穷于下也则为令君子其在上则礼成乎君而治加乎人其在下则顺悦乎亲而勤脩乎身穷也达也皆本于善称焉守夫名者亦固有穷达云耳而皆反乎是也达于上也何贤公卿乎穷于下也何令君子乎其在上则无所成乎君而加乎人其在下则无所悦乎亲而脩乎身穷也达也皆离于善称焉故曰行道者有以兼乎名守名者无以兼乎道有其道而无其名则穷不失为君子有其名而无其道则达不失为小人与其为名达之小人孰若为道穷之君子矧穷达又各系其时遇岂古人道有负于人耶足下有志乎道而未忘乎名乐闻于古而喜求于今二者之心苟交存而无择将惧纯明之性寖微浮躁之气骤胜矣足下心明乎仁义又学识其归向在固守而弗离坚持而弗夺力行而弗止则必立乎名之大者矣学之正伪有分则文之指用自得何惑焉不宣荅枢密范给事书晏殊殊闻之于师曰经者世之典常也无典常则制不立学者人之砥砺也无砺砥则器不备以周公之才朝读书百篇夕见七十二士犹恐不足以仲尼之圣自谓非生而知之好古敏以求之易象天地之凖矣乃曰君子学以聚之问以辨之啇书帝王之范矣亦曰王人求多闻时惟建事学于古训乃有获然则生民以来鉅圣大贤未有舍夫学者西汉中叶儒教尤盛公孙洪董仲舒用经义决朝廷大政绰有风采夏阳男子犊车诣阙自号戾园万目皇皇未知所措隽不疑侃然正色引春秋而戮之孝宣霍光击节惊叹且曰公卿大臣当用经术明于大谊降及东汉兹道弥笃唐柳冕有言西汉尚儒明于理乱是以其人智东汉尚章句师其传习是以其人守名节此其効也前代为学迭相师授是以圣人之㫖无不坦明近世业儒怠于讲肄是以先王格训有所滞䝉唐李善精于文选为之注解因用教授谓之文选学皇朝太平兴国中诏舘阁雠校汉书安德裕取西域传山川名号字之古者改附近古集语钱熈谓人曰予于此书特经师授皆有训说岂可匈臆涂窜以合词章则知文选汉书尚行教授经坟天典可废讲乎殊尝窃志兹说以悟朋从至于唱导儒风恢崇教本虽有素蕴未能及也今者明公过听爱忘其陋惠贶与侍讲孙公书述岷山人武陵昌期博贯诸经召寘门下枢铉之隙与之论议且欲出其譔述质于大儒辨正否臧以明公共斋盥披读载欣以抃首见执事经国佐王之志中见执事乐道尚贤之素末见执事选衆成人之美非夫操尚敦懿规模宏廓元元本本焯见天人明自乎诚觉先于后恤横目之流放勤洗心而拯接则安能屈彦辅之重朂硕生之业不逺百舍命蒿莱之隐沦愒见分隂䌷缃素之潭奥恂恂汲汲若是之深厚哉夫然则穆微风养万物致隆平颁清庙跻大猷于羲昊绍丕绩乎衡旦斯有日矣眷惟孱虚无足称算猥沐甄采叅于季孟私用澡㮣灵府温循宿艺贺吾道之有宗主跂斯人之䝉润泽奚独五典琴筑三年呻吟腐脣以守黄巷焦心而窥断简者哉机轴严密虑难省谒敢布肝鬲复干阍侍上相府书范仲淹仲淹居亲之䘮上书言事踰越典礼取笑天下岂欲动圣贤之知为身名之计乎仲淹谓居䘮越礼有诛无赦岂足动圣贤之知耶矧亲安之时官小禄薄今亲亡矣纵使异日授一美衣对一盛馔尚当泣感风树忧思无穷岂今几筵之下可为身名之计乎不然何急急于言哉盖闻忠孝者天下之大本也仲淹孝不逮矣忠可忘乎此所以冒哀上书言国家事不以二心之戚而忘天下之忧庶乎四海生灵长见太平况今圣人当天四贤同德此千百年中言事之秋也傥俟终䘮而上则虑庙堂之间或有功成名遂之请后贤之心有一不同则仲淹言之无及矣然圣贤之朝岂资下士之补益乎盖古之圣贤以刍荛之谈而成大美者多矣岂俟仲淹引而质之况儒者之学非王道不谈仲淹敢不企仰万一因拟议以言之皆今易行之事其未易行者仲淹所不言也恭惟相府居百辟之首享万钟之厚夙兴夜寐未始不欲安社稷跻冨寿荅先帝之灵致今上之美况圣贤存诚以万灵为心以万物为体思与天下同其安乐然非思之难致之难矣仲淹窃览前书见周汉之兴圣贤共理使天下为冨为寿数百年则当时致君者功可知矣周汉之衰姦雄竞起使天下为血为肉数百年则当时致君者罪可知矣李唐之兴也如周汉焉其衰也亦周汉焉自我宋之有天下也经之营之长之育之以至于太平累圣之功岂不大哉然否极者泰泰极者否天下之理如循环焉惟圣人设卦观象穷则变变则通通则久非知变者何能久乎此圣人作易之大㫖以授于理天下者也岂徒然哉今朝廷久无忧矣天下久太平矣兵久弗用矣士曽未教矣中外方奢侈矣百姓反困穷矣朝廷无忧则苦言难入天下久平则倚伏可畏兵久弗用则武备不坚士曽未教则贤材不充中外奢侈则国用无度百姓困穷则天下无恩苦言难入则国听不聦矣倚伏可畏则姦雄或伺其时矣武备不坚则戎狄或乘其隙矣贤材不充则名器或假于人矣国用无度则民力已竭矣天下无恩则邦本不固矣傥相府思变其道与国家盘固基本一旦王道复行使天下为冨为寿数百年由今相府致君之功也傥不思变其道而但维持嵗月一旦乱阶复作使天下为血为肉数百年亦今相府负天下之过也昔曹参守萧何之规以天下久乱与人息肩而不敢有为者权也今天下久平脩理政教制作礼乐以防微杜渐者道也张华事西晋之危而正人无徒故维持纪纲以廷嵗月而终不免祸以大乱天下今圣明在上老成在右可取维持之功而忘磐固之道哉仲淹窃聆长者谓今相府报国致君之功正在乎固邦本厚民力重名器备戎狄杜姦雄明国听也固邦本者在乎举县令择郡长以救民之弊也厚民力者在乎复㳺散去冗僣以阜时之财也重名器者在乎慎选举敦教育使代不乏材也备戎狄者在乎育将材实边郡使夷不乱其华也杜姦雄者在乎朝廷无过生灵无怨以絶乱之阶也明国听者在乎保直臣斥佞人以致君于有道也夫举县令择郡长以救民之弊者何哉仲淹观今之县令循例而授多非清识之士衰老者为子孙之计则志在苞苴动皆徇已少壮者耻州县之职则政多苟且举必近名故一邑之间簿书不精吏胥不畏徭赋不均刑罚不中民利不作民害不去鳏寡不䘏游堕不禁播蓺不増孝悌不劝以一邑观之则四方县政如此者十有七八焉而望王道之兴不亦难乎仲淹恐来代之书论得失者谓圣朝有不救其弊之过矣如之何使斯人之徒为民父母以困穷其天下今朝廷久有择县令郡长之议而不遂行者盖思退人以礼不欲动多士之心故务因循而重改作也岂长世之䇿哉傥更张之际不失推恩又何损于仁乎今约天下令録自差京朝官外不过千数百员自来郊天之恩鲜及州县若天下令録自大礼以前满十考者可成资日替与职官七考以上可满日循其资俸除録事参军则县令中昬迈常常之流可去数百人矣盖职官録事参军不甚亲民为害亦细此得谓退人以礼士岂有怨心哉其间课最可尚论荐颇多俟到铨衡别议畴赏前既善退后当精选其判司簿尉不由荐举初入县令之人并可注録事参军如无员阙可授大县簿尉仍赐令録之俸其曾任令録有遇该恩合入前资者可依初入之例颁此数条合入者鲜然后委清望官于募职判司簿尉中历三考以上具理绩举充其川广福建小处县令可委转运使等就近于判司簿尉中举移庻从人便若此后诸处县令特有课最可旌尚者冝就迁一官更留三载庶其宣政以成俗其侥倖者自从朝典如此则三五年中天下县政可澄清矣愿相府为天下生灵而行之为国家盘固基本而思之不以听刍荛为嫌而罢之则天下幸甚幸甚又观今之郡长鲜克尽心其或尚迎送之劳贪宴射之逸或急急于冨贵之援或孜孜于子孙之计心不在政功焉及民以狱讼稍简为政成以教令不行为坐镇以移风易俗爲虚语以简贤附势爲知几清素之人非縁嘱而不荐贪渎之軰非寒儒而不纠纵胥徒之姦尅恣风俗之奢僣况国家职制禁民越礼颁行已乆莫能举按使国家仁不足以及物义不足以禁非官实素飡民则菜色有恤鳏寡则指爲近名有抑权豪则目爲掇祸苟且之弊积习成风俾斯人之徒共理天下王道何从而兴乎仲淹恐来代之书论得失者亦谓圣朝有不救其弊之过矣然朝廷以黜陟郡长爲难者官有定制不欲动揺惧其招怨谤而速侥倖尔故知县两任例升同判同判两任例升知州柰何在下之时饰身脩名邀其清誉居上之后志满才乏愆于素时止能偷安未至覆餗故贤愚同等清浊一致此乃朝廷避怨于上移虐于下俟其自败民何以堪故郑荘公伺共叔自弊而春秋罪焉以其长悪也易曰履霜坚氷至由辨之不早辨也此圣人昭昭之训岂用于先王而废于今日以长其恶者乎圣朝诸处郡长以赃致罪者数人皆贯盈之夫久为民患如此之类至终不败者岂止数人而已哉虽转运提刑职在察访其如位望相亚怨仇可敌非至败露鲜敢发明冝乎论道之间无以激扬天下古者天子五载一巡皇上凝命于今六载以军国重大未可行逺古之道今郊礼之余冝宣大庆可于两制以上密选贤明巡行诸道以兴利除害黜幽陟明舒惨四方岂同常务可命御史严谕百寮与出使之官絶书刺徃还之礼仍翌日首涂以禁请託苟利天下大体何伤所出之使冝以宣庆为名安逺听也其诸道知州同判耄者懦者贪者虐者轻而无法者墯而无政者皆可奏降以激尸素又四方利病得以上闻未举巡守之仪而遣观风之使非不典也然后委清望官于朝臣同判中举诸郡长于朝臣知县中举诸同判今后同判之官非着显效及有殊荐虽或久次止可加恩郡国之符不当轻授其知县之人入同判者冝比此例则天下郡政其滥鲜矣愿相府为天下生灵行之为国家磐固基本而行之不以听刍荛为嫌而罢之天下幸甚幸甚仲淹前所谓官有定制不欲动揺惧其招怨谤而速侥倖者两宫之圣临轩命使激扬善恶澄清天下何怨谤之有乎自兹以徃非举不授举官之责厥典非轻何侥倖之有乎如所举之人果成异政则冝旌尚举主以劝来者圣朝未行此典盖亦阙矣县令郡长既得其才然后复游散去冗僣以阜时之财者何哉仲淹观天下谷帛厥价翔起议者谓生灵既庶使之然矣仲淹谓生者既庶则作者复衆岂既庶之为累哉盖古者四民秦汉之下兵与缁黄共六民矣今又六民之中浮其业者不可胜纪此天下之大蠧也士有不稽古而禄农有不竭力而饥工多竒器以败度啇多竒货以乱禁兵多冗而不给缁黄荡而不制则六民之浮不可胜纪而皆衣食于农者也如之何物不贵乎如之何农不困乎仲淹谓谷帛之贵由其播蓺不増而资取者衆也金银之贵由其制度不严而器用者衆也或谓资四夷之取而使之然则山泽之所出与恩信之所给自可较之非仲淹之所能料也今议更张之制繁细非一仲淹敢略而陈之夫释道之书以真常为性以清净为宗神而明之存乎其人智者尚难其言而况于民乎故君子弗论者非今理天下之道也其徒繁秽不可不约今后天下童行可于本贯陈牒必使诘其乡党苟有罪戾或父母在鲜人供养者勿从其请如巳受度而父母在别无子孙者勿许方游则民之父母鲜转死于沟壑矣斯亦养惸独助孝悌之风也其京师寺观多招四方之人冝给本贯凭由乃许収録斯亦辨姦细复游散之要也其天下寺观每建殿塔蠧民之费动踰数万止可完旧勿许创新斯亦与民阜财之端也又古者兵在于民且耕且战秦汉之下官军为常贵武勇之精备征伐之急也今诸军老弱之兵讵堪征伐虽降等级尚费资储然国家至仁㫖在存活若诏诸军年五十以上自有资产愿还乡里者一可听之稍省军资复从人欲无所归者自依旧典此去冗之一也又诸道巡检所统之卒皆本城役徒殊非武士使之禁暴十不当一而诸州常患兵少日旋招致谷帛之计其耗万亿以仲淹观之自京畿甸千里之间或多㓂盗创置巡检路分颇多而卒伍至羸捕掩无效非要害者冝悉罢之所存之处资以禁军训练既精冦盗如取况千里之内抽发非难又使少历星霜不至骄堕彼无用之卒可减万数庶使诸郡节于招致此去冗之次也又京畿三辅五百里内民田多隙农功未广既已开导沟洫复须举择令长使询访父老研求利病数年之间力致冨庶下被什一之税继以百万之籴则江淮馈运庶几减半挽舟之卒从而省焉此亦去冗之大也至于工之竒器败先王之度啇之竒货乱国家之禁中外因之侈僭上下得以骄华冝乎大变浇漓申严制度使珠玉寡用谷帛为寳此又去僭丰财之本也又播蓺之家古皆督责今诸道使节有劝农之名亡劝农之实每于春首则移文于郡郡移文于县县移文于乡乡矫报于县县矫报于郡郡矫报于使利害不察上下相䝉岂朝廷之意乎今县令郡长一变其人乃可诏书丁宁复游散之流抑工啇之侈去士卒之冗劝稼穑之勤以周礼司徒之法约而行之使播者蓺者以时以度勤者堕者有劝有戒然后致天下之冨寿彼不我冨不我寿者岂能革之哉此则厚民力固邦本之道也观夫国风之七月小雅之甫田皆以农夫之务爲王化之基岂圣人不思而述者乎故周汉李唐虽有祸乱而能中兴者人未猒德作乱者不能革天下之心是邦本之固也六朝五代之乱鲜克中兴者人猒其德弔民者有以革天下之心是邦今之不固也然则厚民力固邦本非举县令择郡长则莫之行焉或谓举择令长久则乏人亦何道以嗣之仲淹谓用而不择贤孰进焉择而不教贤孰继焉冝乎慎选举之方则政无虚授敦教育之道则代不乏人今士林之间患不稽古委先王之典宗叔世之文词多纎秽士惟偷浅言不及道心无存诚暨干入官鲜于致化有出类者岂易得哉中人之流浮沉必矣至于明经之士全昧指归讲议未尝闻威仪未尝学官于民上贻笑不暇责其论政百有一焉诗谓长育人材亦何道也古有庠序列于郡国王风云迈师道不振斯文销散由前代国家之不救乎圣朝之弗教乎当太平之朝不能教育俟何时而教育哉乃于选用之际患其才难亦犹不务耕而求获矣今春诏下礼闱凡尚词之人许存策论明经之士特与旌别天下之望翕然称是其间所存策论不闻其谁激劝未明人将安信傥使程试之日先策论以观其大要次诗赋以观其全才以大要定其去留以全才升其等级明经义者别加考试人必强学副其精举复当深思治本渐隆古道先于都督之郡复其学校之制约周官之法兴阙里之俗辟文学掾以专其事敦之以诗书礼乐辩之以文行忠信必有良器蔚为邦材况州县之用乎夫庠序之兴由三代之盛王也岂小道哉孟子谓得天下英材而教育之一乐也岂偶言哉行可数年士风丕变斯择材之本致理之基也又李唐之盛常设制科所得大才将相非一使天下竒士学经纶之盛业为邦家之大器亦䇿之上也先朝偶属多务暂停此科今可每因贡举之时申其坠典必有国士继于唐人岂非邦家之盛选欤勿谓未必得人遂废其道此皆慎选举敦教育之道也亦何患乏人哉傥国家行此数事若今刑政之用心则无不成焉前代乱离鲸吞虎噬世卜年之意故斯道久缺反为不急之务既在承平之朝当为长久之道岂如西晋之祸而有何公之语者乎愿朝廷念祖宗之艰难愿相府建风化之根本一之日图之二之日行之不以听刍荛为嫌而罢之则天下幸甚幸甚至于巖穴草泽之士或节义敦笃或文学髙古冝崇聘召之礼以厚浇竞之风国家近年以来羔鴈弗降或有考槃之举不踰助教之命孝廉之士适以为辱何敦劝之有乎又流外之官澄清未至㳂之则百性受弊革之则诸司乏人将使群谤不兴衆心知劝不若敦仍旧之制加奨善之方因自簿尉两任多举奏者许入録事参军録事参军多举奏者许入职事官或换三班使臣既有进身之阶岂无畏法之志设使流内之人无迁进之望而能尽公者必亦鲜矣今后百司新入之人或采其蓻能或出于仕族行藏必审考试必精避役之人无图之类严革其弊髙为之防既激其流复澄其源亦何患流外之冗乎仲淹又谓育将材实边郡使夷不乱华者何哉盖闻古之善御戎者将不乏人则师战而不衂边不乏廪则城围而不下狄疑且畏罔敢深入此炎汉之所以长也不善御戎者将在贵臣边须逺馈故战之则衂围之则下狄无疑畏乘虚深入此石晋之所以亡也今兵久不用未必为福在开元之盛有函谷之败可龟鑑矣何哉昔之战者贸然已老今之壮者嚣而未战有名之将往往衰落岂无晚軰未闻边功此必庙堂之所思也仍闻㳂边诸将不谋方略不练士卒结援弭谤固禄求宠一旦急用万无成功加以边民未丰边廪未实罢武之际兵足食寡如屯大军必须逺馈则中原益困四夷益骄深入之虞未可量也于时庙堂之上虽有臯陶之谋伯益之赞不亦难乎夫天下祸福如人家道成于覆篑败于疾雷圣朝岂恃其太平而轻其后计王衍之鉴岂曰不明清谈之间坐受其弊盖备之弗预知之弗爲许下之戎日血十万岂不痛心哉今西北和好诚爲令圗安必虑危备则无患昔成周之盛王道如砥及观周礼则大司马阵战之法粲然具存乃知礼乐之朝未尝废武今孙呉之书禁而弗学苟有英杰授亦何疑且秦之火书也将以愚其生人长保天下及其败也陈胜项籍岂读书之人哉前代名将皆洞达天人嗣续忠孝将门出将史有言焉今侯家子弟蔑闻韬钤无所用心骄奢而已文有武备此能备乎今可于忠孝之门搜智勇之器堪将材者密授兵略历试边任使其识山水之向背厯星霜之艰难一朝用之不甚颠沛十得三四亦云盛矣至于四海九州必有壮士冝设武举以収其遗唐郭子仪武举所得者也斯可遗乎又臣僚之中素有才识可赐孙呉之术使知文武之方异日安边多可指任此皆育将材之道也又縁边知同精加举择特授诏命专谋耕桑三五年间丰其军廪此则实边郡之道也将材既育边郡既实师战而不衂城围而不下狄疑且畏敢深入乎纵有骚动朝廷可髙枕矣前代御戎其䇿非一唐陆贽议缘边备守之术请置本土之兵勤营田之利与今事冝相近可约而行也本土之兵者若今北边有云翼招収之军更可増致足为竒兵至于营田之利冝常兴作而加意焉愿相府为国家安危思之五代之乱非逺也为河朔生灵思之景德之前未久也今相府劳一夕之思絶百代之耻无使中原见新覊之马赤子入无知之俗则天下幸甚幸甚圣人曰微管仲吾其𬒳发左袵又曰民到于今受其赐管仲覇臣也而能攘戎狄保华夏功髙当时赐及来代况皇朝之盛德乎仲淹又谓朝廷无过生灵无怨以絶乱之阶者何哉盖天下姦雄无代无之或穷爲夜舞或起爲鉅盗伺朝廷之过执以爲辞幸生灵之怨弔而称义不然亦何名而动哉今明盛之朝岂有大过亦冝辨于毫末杜其坚氷或戚近挠权或土木耗国或禄赏未均或任使未平或纲纪未脩斯亦过之渐也仲淹敢小举其渐以言之国家戚近之人不可不约除拜之际冝量其才非曰惜恩惧乎致冦若力小任重则挠权乱法増朝廷之过启姦雄之志易曰以小人而乘君子之器盗思夺之矣所谓盗者其姦雄之谓乎今道路传闻或缁黄之流或术艺之軰结託戚近邀求进贡或受恩赐或与官爵此挠权之渐也可不畏乎夫赏罚者天下之衡鑑也衡鑑一私则天下之轻重妍丑从而乱焉此先王之所慎也又土木之兴久爲大蠧或谓土木之费出于帑藏无伤财害民之弊故为之而弗戒也仲淹谓帑藏之物出于生灵太祖皇帝以来深思逺虑聚之积之既曰左藏矣复有内藏之名者所以为军国急难之备非謟神佞佛之资也国家祈天永命之道岂在兹乎如洞真寿宁之宫以延燎之灾一夕逮尽岂非天意警在帝心示土木之所崇非神灵之所据也安可取民人膏血之利辍军国急难之备奉有为之惑冀无状之福岂不误哉一旦有仓卒之忧湏给赏之资虽重困生灵暴加率歛其可及乎此耗国之大也可不戒哉傥谓府藏丰盈用不可竭则日者黄河之役使数十州之人极力负资奔走道路岂惜府库之余而不用之耶故土木之妋冝其悉罢岂相府之不言乎两宫之不听乎又文武百官之禄法兵荒五代之制或职轻禄重或职重禄轻重轻之间奔竞者至大亨之世犹患不均岂圣朝之意乎所冝损之益之以建其极又三司之官差除颇异禄赐非轻何知弊而不言多养望以自进天下金谷决于群胥掊克无猒取怨四海使先帝寛财之命弗逮于民和气屡伤丰年寡遇曽不谓之过乎亦由三司之官不制考限不责课最朝受此职夕求他官直云假涂相与匿祸天下受弊职此之由岂圣朝之意乎冝其别制考课重议赏罚激朝端之俊杰救天下之疲瘵其庶㡬乎又自古国之勲臣赏延于丗今则每举大庆必行此典自两省以上奏荐子弟并爲京官比于庻寮亦既优矣而特每歳圣节各序子弟谓赏延黩乱已甚先王名器乎非君危臣节于此矣天下岂以为然哉我相府岂惜一孺之恩不为百辟之标表乎又逺悪之官多在寒族权贵之子鲜离上国周旋百司之务懵昧四方之事况百司者朝廷之纲纪风教之户牖咸在童孺曾无激扬使寺省之规剥牀至足公卿之嗣怀安败名未尝试难何以致逺非独招搢绅之议实亦玷钧衡之公此则禄赏未均任使未平纲纪未脩之类也斯弊已久何可极乎惟我相府能革其弊能变其极而天下化成不为难矣晋赵王伦石勒之徒心窥天子口责丞相岂非姦雄之人伺朝廷之过乎又今久安之民不经涂炭劳则易怨扰则易惊勐将谋臣威信未着况边民尚困边廪尚乏苟有骚动馈运所艰武备未坚狄志可骋既挠之以征战或加之以饥馑生灵愁苦姦雄奋迅鼓舞羣小血视千里此五代之鉴昭昭焉非止方册之有云抑亦耳目之可接也我太祖皇帝太宗皇帝亦尝有事四方劳于馈运而生灵不敢怨姦雄不敢动者何哉五代余民久在涂炭乍覩明盛如子得母纵有劳役未甚曩昔此生灵所不敢怨也当其乘天开之运震神武之威征伐四方动如山压况躬擐甲胄备尝艰难勐将如云谋士如雨此姦雄所不敢动也所谓彼一时此一时尔今朝廷岂谓当时之易而不虑今时之难乎仲淹又谓保直臣斥佞人以致君于有道者何哉有若人之未病则苦口之药鲜进焉国之未危则逆耳之言鲜用焉故佞人易进直臣易退其致君于有道也难哉及其既病也药必错杂而进故鲜効焉及其既危也言必错杂而用故鲜功焉盖佞人在矣直臣逺矣其悔之也难哉今朝廷久安苦言而不用者势使然矣天深戒而不变者祸可畏矣伏闻京师去嵗大水今嵗大疫四方闻之莫不大忧此天之有以戒也岂徒然乎而京师之灾甚于四方何哉盖京师者政教之所出君相之所居也祸未盈而天未絶故鉴戒形焉不独恐惧其使修省其政明国家之德尚可隆天下之道尚可行也傥弗惧于心弗脩于政渐盈于祸渐絶于天则国家四海将如何哉或谓国家之灾由历数之定非政教之出若如所论则夏禹九畴之书果妖言耶岂欲弃而焚之乎苟天下有善则归诸已天下有祸则归诸天岂圣贤之用心哉愿圣朝黜术士之言奉先王之训必不谬矣必无过矣至于保直臣斥佞人则两宫二府之心如日星焉孰可蔽其明乎纵有行伪而坚言伪而辩试于行事人焉廋哉仲淹往日不极言而今极言者学陋之人思虑未精又亲安之时上惧贻忧下惧失禄不幸亲今亡矣朝廷或恕之则自顶至踵皆可从其忠也又何忧乎傥相府思变其道与国家作能久之计固其基本一旦王道复行使天下爲冨爲寿数百年则福在国家功在相府仲淹得与天下生灵长见太平幸甚幸甚况盛明之代何事而不可行乎曩者国家禁泥金之饰而久未能絶一旦使命妇不服工人不作于今天下无敢衣者使其余奢僭皆如泥金之法亦何患不禁乎又如五代以来诸侯暴酷视民如芥生杀由之皇朝龙兴典章一寛真宗皇帝至仁如天尽心于此中则举执法之吏外则创按刑之司徒流之间无敢差者若今于教化之道复如刑名之用心亦何患于难乎今搢绅之间多议按刑之司无益于外亦思之未深尔如得其人纠察四方絶斯民之寃协先皇之志岂无益乎得人而已不可谓川之既平可坏其防也今王刑既清王道可行此天下士人为相府惜其时也傥疑仲淹之言求圣贤之知为身名计则仲淹岂不能终䘮之后为歌为颂润色盛德以顺美于时亦何必居䘮上书踰越典礼进逆耳之说求终身之弃而自置贫贱之地乎盖所谓不敢以一心之戚而忘天下之忧是不为身名之计明矣仲淹观前代国家当其安也士人上书论兴亡之道非圣王贤相百不采一及其往也则后之史臣収于简册为来代之鉴仲淹今日之言愿相府采其一二为国家天下之益不愿后之史臣収于简册爲来代之鉴狂斐之人诛赦惟命以庙堂深严恐不得上乃敢相门之下各致此书庻有一逹于聦明干犯台严不任战汗激切之至皇朝文鑑巻第一百一十二皇朝文鑑皇朝文鑑卷第一百十三皇朝文鑑巻第一百十三书答赵元昊书范仲淹上吕相公书范仲淹㳺嵩山寺寄梅殿丞书谢绛与陈都官书冨弼上范司谏书欧阳脩与尹师鲁书欧阳脩答赵元昊书范仲淹仲淹谨脩诚意奉书于夏国大王伏以先大王归向朝廷心如金石我真宗皇帝命为同姓待以骨肉之亲封为夏王履此山河之大旌旗车服降天子一等恩信隆厚始终如一齐桓晋文之盛无以过此朝聘之使徃来如家牛马駞羊之产金银缯帛之货交受其利不可胜纪塞垣之下逾三十年有耕无战禾黍云合甲冑尘委养生葬死各终天年使蕃汉之民为尧舜之俗此真宗皇帝之至化亦先大王之大功也自先大王薨背今皇震悼累日嘻吁遣使行吊赗之礼以大王嗣守其国爵命崇重一如先大王昨者大王以本国衆多之情推立大位诚不获让理有未安而遣行人告于天子又遣行人归其旌节朝廷中外莫不惊愤请収行人戮于都市皇帝诏曰非不能以四海之力支其一方念先帝嵗寒之本意故夏王忠顺之大功岂一朝之失而骤絶之乃不杀而还假有本国诸蕃之长抗礼于大王而能含容之若此乎省初念终天子何负于大王哉二年以来疆事纷起耕者废耒织者废杼边界萧然岂独汉民之劳耶使战守之人日夜豺虎竞为吞噬死伤相枕哭泣相闻仁人为之流涕智士为之扼腕天子遣仲淹经度西事而命之曰有征无战不杀非辜王者之兵也汝往钦哉仲淹拜手稽首敢不夙夜于怀至边之日见诸将帅多务小功不为大略甚未副天子之意仲淹与大王虽未尝髙㑹向者同事朝廷于天子则父母也于大王则兄弟也岂有孝于父母而欲害于兄弟哉可不为大王一二而陈之传曰名不正则言不顺言不顺则事不成大王世居西土衣冠语言皆从本国之俗何独名称与中朝天子侔拟名岂正而言岂顺乎如衆情莫夺亦有汉唐故事单于可汗皆本国极尊之称具在方册仲淹料大王必以契丹为比故自谓可行且契丹自石晋朝有援立之功时已称帝今大王世受天子建国封王之恩如诸蕃中有叛朝廷者大王当为覇主率诸侯以伐之则世世有功王王不絶乃欲拟契丹之称究其体势昭然不同徒使疮痍万民拒朝廷之礼伤天地之仁易曰天地之大徳曰生圣人之大寳曰位何以守位曰仁是以天地养万物故其道不穷圣人养万民故其位不倾又传曰国家以仁获之以仁守之者百世昔在唐末天下恟恟羣雄咆哮日寻干戈血我生灵腥我天地灭我礼乐絶我稼穑皇天震怒罚其不仁五代王侯覆亡相续老氏曰乐杀人者不可如志于天下诚不诬矣后唐显宗祈于上天曰愿早生圣人以救天下是年我太祖皇帝应祈而生及歴试诸难中外忻戴不血一刃受禅于周广南江南荆湖西川有九江万里之阻一举而下岂非应天顺人之至乎由是罢诸侯之兵革五代之暴垂八十年天下无祸乱之忧太宗皇帝圣神文武表正万邦吴越纳疆并晋就缚真宗皇帝奉天体道清净无为与契丹通好受先大王贡礼自兹四海熈然同春今皇帝坐朝至晏从谏如流有忤雷霆虽死必赦故四海之心望如父母此所谓以仁获之以仁守之百世之朝也仲淹料大王建议之初人有离间妄言边城无备士心不齐长驱而来所向必下今以强人勐马奔冲汉地二年于兹汉之兵民盖有血战而死者无一城一将愿归大王者此可见圣宋仁及天下邦本不摇之騐也与夫间者之说无乃异乎今天下久平人人泰然不习战闘不熟纪律刘平之徒忠敢而进不顾衆寡自取其困余则或胜或负杀伤甚多大王国人必以获刘平为贺昔郑人侵蔡获司马公子爕郑人皆喜惟子产曰小国无文德而有武功祸莫大焉而后郑国之祸皆如子产之言今边上训练渐精恩威已立有功必赏败事必诛将帅而下人知纪律莫不各思奋力效命争议进兵如其不然何时可了今招讨司统兵四十万约五路入界着其律曰生降者赏杀降者斩获精强者赏害老㓜妇女者斩遇坚必战遇险必夺可取则取可城则城纵未能入贺兰之居彼之兵民降者死者所失多矣是大王自祸其民官军之势不获而已也仲淹又念皇帝有征无战不杀无辜之训夙夜于懐虽师帅之行君命有所不受奈何锋刃之交相伤必衆且蕃兵战死者非有罪也忠于大王耳汉兵战死非有罪也忠于天子耳使忠孝之人肝脑涂地积累怨魄为妖为灾大王其可忽诸朝廷以王者无外有生之民皆为赤子何蕃汉之限哉何胜负之言哉仲淹与招讨太尉夏公经略密学韩公尝议其事莫若通问于大王计而决之重人命也其美利甚衆大王如能以爱民为意礼下朝廷复其王爵承先大王之志天下孰不称其贤哉一也如衆多之情三让不获前所谓汉唐故事如单于可汗之称尚有可稽于本国语言为便复不失其尊大二也但臣贡上国存中外之体不召天下之怨不速天下之兵使蕃汉边人复见康乐无死伤相枕哭泣相闻之丑三也又大王之国府用或阙朝廷每嵗必有物帛之厚赐为大王助四也又从来入贡使人止称蕃吏之职以避中朝之尊按汉诸侯王相皆出真拜又吴越王钱氏有丞制𥙷官故事功髙者受朝廷之命亦足隆大王之体五也昨有边臣上言乞招致蕃部首领仲淹亦已请罢大王告谕诸蕃首领不须去父母之邦但回意中朝则太平之乐遐迩同之六也国家以四海之广岂无遗才有在大王之国者朝廷不戮其家安全如故冝善事主以报国士之知惟同心向顺自不失其冨贵而宗族之人必更优恤七也又马牛駞羊之产金银缯帛之货有无交易各得其所八也大王从之则上下同其美利生民之患几乎息矣不从则上下失其美利生民之患何时而息哉仲淹今日之日非独利于大王盖以奉君亲之训救生民之患合天地之仁而已矣惟大王择焉不宣仲淹再拜上吕相公书范仲淹伏䝉台慈叠赐钧翰而褒许之意重如金石不任荣惧不任荣惧窃念仲淹草莱经生服习古训所学者惟脩身治民而已一日登朝辄不知忌讳效贾生恸哭太息之説为报国安危之计而朝廷方属太平不喜生事仲淹于搢绅中独如妖言情既龃龉词乃暌戾至有忤天子大臣之威赖至仁之朝不下狱以死而天子指之为狂士然则忤之之情无他焉正如陆龟䝉怪松图賛谓草木之性其本不怪乘阳而生小已遏不伸不直而大丑彰于形质天下指之为怪木岂天性之然哉今擢处方面非朝廷委曲照临则败辱久矣昔郭汾阳与李临淮有隙不交一言及讨禄山之乱则执手泣别勉以忠义终平剧盗实二公之力今相公有汾阳之心之言仲淹无临淮之才之力夙夜尽瘁恐不副朝廷委之之意重负泰山未知所释之地不任惶恐战慄之极不宣仲淹惶恐再拜游嵩山寄梅殿丞近有使者东来付仆诏书并御祝封香遣告嵩岳太常移文合用读祝捧币二员府以欧阳永叔杨子聦分摄㑹尹师鲁王几道至自缑氏因思早时约圣俞有太室中峯之行圣俞中春时遂往为人间事所窘未遑也今幸其便又二三子可以为山水游侣然亟与之议皆喜见颜色不戒而赴十二日昼漏未尽十刻出建春门宿十八里河翌日过缑氏阅游嵩诗碑碑甚大而字未镌上缑岭寻子晋祠陟轘辕道入登封出北门斋于庙中是夕寝既兴吏由五鼓有司请朝服行事事已谒新治宫拜真宗御容稍即山麓至峻极中院始改冠服却车徒从者不过十数人轻赍遂行是时秋清日隂天未甚寒晚花幽草亏蔽石壁正当人力精壮之际加有朋簪谈燕之适升髙蹑险气豪心果遇盘石过大树必休其上下酌酒饮茗傲然者久之道径差平则腰舆以行嶃崪斗甚则芒硚以进窥玉女忩捣衣石石诚异䆫则亡有矣迤逦至八仙坛三醉石徧视墨迹已无复存考乎三所赋亦名过其实午昃方抵峻极上院师鲁躰最溢最先到永叔最少最疲于是浣潄食从容间跻封禅坛下瞰群峰乃向所跂而望之谓非挿翼不可到者皆培塿焉邑居楼观人物之伙视若蚁壤武后封祀碑故存自号大周当时名贤皆姓名于碑隂不虞后代之讥其不典也碑之空无字处覩圣俞记乐理国而下四人同游鑱刻尤精仆意古帝王祀天神纪功德于此当时尊美甚盛后之君子不必废之坏之也又寻韩文公所谓石室者因尽诣东峰顶是夕宿顶上㑹几望天无纎翳万里在月子聦疑去月差近令人浩然絶世间虑盘桓立清露下直觉冷透骨发羸体将不堪可方即舍张烛具丰馔醴五人者相与岸帻褫带环坐满饮赋诗谈道间以谑剧洒然不知形骸之累利欲之萌为何物也夜分少就枕以息明日访归路歩履无苦昔闻鼯䑕穷伎能下而不能上岂近此乎午间至中院邑大夫来迎其礼益谨申刻出登封西门道颕阳宿金占十六日晨发据鞍纵望太室犹在后路南西则但见少室若夫观少室之美非繇兹路则不能尽诸邑人谓之冠子山正得其状自行七十里出颕阳北门访石堂山紫云洞即邢和璞着书之所山径极峻扪萝而上者七八里上有大洞䕃数畆水泉出焉久为道士所占爨烟熏燎又涂塓其内已戒邑宰稍营草屋于侧徙而出之此间峰势危絶大抵相向如巧者爲之又峭壁有若四字云神清之洞体法确妙盖薛老峰之比诸君疑古苔藓自成文又意造化者笔焉莫得究其本末少留数十刻㑹将雨而去犹冐夜行二十五里宿吕氏店马上粗苦疲厌则有师鲁语怪永叔子聦歌俚调几道吹洞箫往往一笑絶倒岂知道路之阻长也十七日宿鼓婆镇遂縁伊流陟香山上下方饮于八节滩上始自峻极中院未及此凡题名于壁于石于树间者盖十有四处大凡出东门极东而南之自长夏门入绕菘轘一匝四百里可谓穷极胜览切切未满志者圣俞不与焉今既还府恐相次便有尘事侵汨故急冩此奉报庶代一昔之谈与陈都官书冨弼牙干至蒙惠书论君子小人各以类进且取易泰之𥘉九否之𥘉六皆以㧞茅茹为爻以质其事因及治乱之道率由君子小人而致旨畅而辞密气劲而志坚上发经蕴旁照世弊森矗明白其文章之伟欤复谓仆异时必居进退君子小人之位此足下待仆之过也然似有疑仆临冨贵不能守𥘉节廼以忠义见朂于是不可不报足下试听之夫书籍所载皆圣贤所行之道然未有不深其本而敷其末隐其原而扬其流其本深则其末茂其原隐则其流逺此圣贤制则之要也凡今之人观书者不究其本不详其原惟末流是习是故不见圣人之心之所存矧又未尽末流之学隘近浅薄䧟为小人谓读书不为人専以为己也于是以爵位为梯身之具而忘乎其君以禄利为肥身之资而忽乎其民然有尚未能梯肥其身者则有蹈捷急之径趋邪枉之门货贿公行交结相尚千姦万乱亡所不至生偷一时之乐死为后世之诮而不顾也仆谓市贩之贪奴隷之猥亦或耻而不肯为而彼人者洋洋自以为计之得已之胜吁可哀也仆不佞自始读书为学必穷其本原不到圣贤用心处辄不止圣贤之心即天地之心也天地生人于其间不能自治必立君长以治之为君者不能独治必求贤以佐之圣者君之贤者臣之君臣合而共治其人人既和而天下无事于是君臣处其位相与共享天下之乐以为报也圣贤不待报天下之人奉以为报也是知古之为学者为人不为已也古之得位为君与为之佐者亦不为已而为人也故传曰天之爱民甚矣岂其使一人肆于民上又曰天生圣人盖为百姓不独使自娱乐而已也夫为人君者尚不得肆不得自娱乐其为佐者反可以爵禄梯肥而忘乎君忽乎民哉又可朋姦附恶为市贩奴隷之所不为哉是故古者圣贤得其时则假富贵之位以所学之道施于当世之民不得其时则甘贫喜贱亦以所学之道着于书以教后世圣贤之心尽于是而已矣今足下既才仆而誉之又疑而朂仆是果相知乎噫仆视富贵为何等物处之不以义则设君相处仆于位仆将持所学发时之所未治说吾君吾相而治之用吾说康吾民则所谓冨贵者真冨贵也仆惟恐富贵之不得得之不能久也苟不用吾说不能以所学康吾民仆当自亟去弃富贵如脱屣坠甑还吾贫贱着书为乐且孰能障吾救后世哉仆自断如此复何苦而移吾之节哉仆之惟其直如日月着于天嵩衡植于地日月可陨嵩衡可㧞仆之节不可移也不然仆老死其节亦可与死偕死也舍是必不为交游忧足下谅之所示辨刘牧钩隐图洎制器尚象论皆精絶得人意外之妙研玩累月仅见阃域其本复时一覧以纾想望之心上范司谏书欧阳脩前月中得进奏吏报云自陈州召至阙拜司諌即欲为一书以贺多事匆卒未能也司谏七品官尔于执事得之不为喜而独区区欲一贺者诚以谏官者天下之得失一时之公议系焉今世之官自九卿百执事外至一郡县吏非无贵官大职可以行其道也然县越其封郡逾其境虽贤守长不得行以其有守也吏部之官不得理兵部鸿胪之卿不得理光禄以其有司也若天下之失得生民之利害社稷之大计惟所见闻而不系职司者独宰相可行之谏官可言之尔故士学古懐道者仕于时不得为宰相必为谏官谏官虽卑与宰相等天子曰不可宰相曰可天子曰然宰相曰不然坐乎庙堂之上与天子相可否者宰相也天子曰是谏官曰非天子曰必行谏官曰必不可行立殿陛之间与天子争是非者谏官也宰相尊行其道谏官卑行其言言行道亦行也九卿百司郡县之吏守一职者任一职之责宰相谏官系天下之事亦任天下之责然宰相九卿而下失职者受责于有司谏官之失职也取讥于君子有司之法行乎一时君子之讥着之简册而昭明垂之百世而不冺甚可惧也夫七品之官任天下之责惧百世之讥岂不重耶非材且贤者不能为也近执事始𬒳召于陈州洛之士大夫相与语曰我识范君知其材也其来不为御史必为谏官及命下果然则又相与语曰我识范君知其贤也他日闻有立天子陛下直辞正色面争廷论者非他人必范君也拜命以来翘首企足竚乎有闻而卒未也窃惑之岂洛之士大夫能料于前而不能料于后也将执事有待而为也昔韩退之作争臣论以讥阳城不能极谏卒以谏显人皆谓城之不谏盖有待而然退之不识其意而妄讥脩独以谓不然当退之作论时城为谏议大夫已五年后又二年始庭论陆贽又沮裴延龄作相欲裂其麻才两事尔当徳宗时可谓多事矣授受失宜叛将强臣罗列天下又多猜忌进任小人于此之时岂无一事可言而须七年耶当时之事岂无急于沮延龄论陆贽两事也谓宜朝拜官而夕奏疏也幸而城为谏官七年适遇延龄陆贽事一谏而罢以塞其责向使止五年六年而遂迁司业是终无一言而去也何所取哉今之居官者率三嵗而一迁或一二嵗甚者半嵗而迁也此又非可以待乎七年也今天子躬亲庶政化理清明虽为无事然自千里诏执事而拜是官者岂不欲闻正议而乐谠言乎然今未闻有所言说使天下知朝廷有正士彰吾君有纳谏之明也夫布衣韦带之士穷居草茅坐诵书史常憾不见用及用也又曰彼非我职不敢言或曰我位犹卑不得言得言矣又曰我有待是终无一人言也可不惜哉伏惟执事思天子所以见用之意惧君子百世之讥一陈昌言以塞重望且觧洛之士大夫之惑则幸甚幸甚与尹师鲁书欧阳脩前在京师相别时约使人如河上既受命便遣白头奴出城而还言不见舟矣其夕及得师鲁手简乃知留舩以待怪不如约方悟此奴懒去而见绐临行台吏催苛百端不比催舩鲁人长者有礼使人惶迫不知所为是以又不留下书在京师深託君贶因书道脩意以西始谋陆赴夷陵以大暑又否马乃作此行㳂汴絶淮泛大江凡五千里用一百一十程才至荆南在路无附书处不知君贶曾作书道脩意否及来此问荆人云至郢止两程方喜得作书以奉问又见家兄言有人见师鲁过襄州计今在郢久矣师鲁欢戚不问可知所渴欲问者别后安否及家人处之如何莫苦相尤否脩行虽久然江湖皆昔所游往往有亲旧留连又不遇恶风水老母用术者言果以此行为幸又闻夷陵有米面鱼如京洛又有棃栗橘柚大笋茶荈皆可饮食益相喜贺昨日因参转运作庭趋始觉身是县令矣其余皆如昔时师鲁简中言疑脩有自疑之意者非他盖惧责人太深以取直尔今而思之自决不复疑也然师鲁又云闇于朋友此似未知脩心当与髙书时盖已知其非君子发于极愤而切责之非以朋友待之也其所为何足惊骇路中人颇有人以罪出不测见弔者此皆不知脩心也师鲁又云非忘亲此又非也得罪虽死不为忘亲此事湏相见可尽其说也五六十年来天生此軰沈黙畏谨布在世间相师成风忽吾軰作此事下至灶门老婢亦相惊怪交口议之不知此事古人日日有也但问所言当否而已又有深相赏叹者此亦是不惯见人事也可嗟世人不见如往时事久矣往时砧斧鼎镬皆是烹斯人之物然士有死不失义则趋而就之与几席借之无异有义君子在傍见其就死知其当然亦不甚叹赏也史册所以书之者盖特欲警后世愚懦者使知事有当然而不得避尔非以为竒事而诧人也幸今世用刑至仁慈无此物使有而一人就之不知作何等怪骇也然吾軰亦自当絶口不可及前事也居闲僻处日知进道而已此事不须言然师鲁以脩有自疑之言要知脩处之如何故略道也安道与子在楚州谈祸福事甚详安道亦以为然俟到夷陵写去然后得知脩所以处之之心也又常与安道言每见前世有名人当论事时感激不避诛死真若知义者及到贬所则慼慼怨嗟有不堪之穷愁形于文字其心欢戚无异庸人虽韩文公不免此累用此戒安道慎勿作戚戚之文师鲁察脩此语则处之之心又可知矣近世人因言事亦有𬒳贬者然或傲逸狂醉自言我为大不为小故师鲁相别自言益慎职无饮酒此事脩今亦遵此语咽喉自出京愈矣至今不曽饮酒到县后勤官以惩洛中时懒慢矣夷陵有一路祇数日可至郢白头奴足以往来秋寒矣千万保重皇朝文鍳巻第一百十三皇朝文鑑皇朝文鑑卷第一百十四皇朝文鍳巻第一百十四书与石推官书欧阳脩答吴充秀才书欧阳脩上杜中丞论举官书欧阳脩与四路招讨司幕府李讽田棐元积中书尹洙答张洞书孙复上孔中丞书石介答韩持国书苏舜钦与石推官书欧阳脩前同年徐君行因得寓书论足下书之怪时仆有妹居襄城䘮其夫匍匐将往视之故不能尽其所以云者而略陈焉足下虽不以仆为狂愚而絶之复之以书然果未能喻仆之意非足下之不喻由仆聼之不审而论之之略之过也仆见足下书久矣不即有云而今乃云者何耶始见之疑乎不能书又疑乎忽而不学夫书一艺尔人或不能与忽不学时不必论是以黙黙然及来京师见二像石本及闻説者云足下不欲同俗而力为如前所陈者是诚可诤矣然后一进其説及得足下书自谓不能与前所闻者异然后知所聼之不审也然足下于仆之言亦似未审者足下谓世之善书者能钟王虞栁不过一艺已之所学乃尧舜周孔之道不必善书又云因仆之言欲勉学之者此皆非也夫所谓钟王虞栁之书者非独足下薄之仆固亦薄之矣世之好学其书而悦之者与嗜饮茗与图画无异但其性之一僻耳岂君子之所务乎然至于书则不可无法古之始有文字也务乎记事而因物取类为其象故周礼六艺有六书之学其㸃画曲直皆有其説杨子曰断木为棊革为鞠亦皆有法焉而况书乎今虽隷字已变于古而变古为隷者非圣人不足师法然其㸃画曲直犹有凖则如母毋彳亻之相近易之则乱而不可读矣今足下以其直者为斜以其方者为圆而曰我第行尧舜周孔之道此甚不可也譬如设馔于案加㡌于首正襟而坐然后食者此世人常耳若其纳足于㡌反衣而衣坐乎案上以饭实酒巵而食曰我行尧舜周孔之道以此于世可乎不可也则书虽末事而当从常法不可以为怪也亦犹是矣而足下了不省仆之意凡仆之所陈者非论书之善否但患乎近恠自异以惑后生也若果不能又何必学仆岂区区劝足下以学书者乎足下又云我实有独异于世者以疾释老斥文章之雕刻者此又大不可也夫释老惑者之所为雕刻文章薄者之所为足下安知世无明诚笃厚君子之不为乎足下自以为异是待天下无君子之与己同也仲尼曰后生可畏安知来者之不如今也是则仲尼一言不敢遗天下之后生足下一言待天下以无君子此故所谓大不可也夫士之不为释老不雕刻文章者譬如为吏而不受货财盖道当尔不足恃以为贤也答吴充秀才书欧阳脩前辱示书及文三篇发而读之浩乎若千万言之多及少定而视焉才数百言尔非夫辞丰意雄霈然有不可御之势何以至此然犹自患伥伥莫有开之使前者此好学之谦言也脩材不足用于时仕不足荣于世其毁誉不足䡖重气力不足动人世之欲假誉以为重借力而后进者奚取于脩焉先軰学精文雄其施于时又非待脩誉而为重借力而后进者也然而惠然见临若有所责得非急于谋道不择其人而问焉者欤夫学者未始不爲道而至者鲜焉非道之于人逺也学者有所溺焉尔盖文之爲言难工而可喜易悦而自足世之学者往往溺之一有工焉则曰吾学足矣甚者至弃百事不关于心曰吾文士也职于文而已此其所以至之鲜也昔孔子老而归鲁六经之作数年之顷尔然读易者如无春秋读书者如无诗何其用功少而能极其至如是也圣人之文虽不可及然大扺道胜者文不难而自至也故孟子皇皇不暇着书荀卿盖亦晚而有作若子云仲淹方勉焉以模言语此道未足而彊言者也后之惑者徒见前世之文传以为学者文而已故用力愈勤而愈不至此足下所谓终日不出于轩序不能纵横髙下皆如意者道未足也若道之充焉虽行乎天地入于渊泉无不之也先軰之文浩乎霈然可谓善矣而又志于为道犹自以为未广若不止焉孟荀可至而不难也脩学道而不至者然幸不甘于所悦而溺于所止因吾子之能不自止又以励脩之少进焉幸甚幸甚脩白上杜中丞论举官书欧阳脩脩前伏见举南京留守推官石介为主簿近者闻介以上书论赦𬒳罢而台中因举他吏代介者主簿于台职最卑一介贱士也用不用当否未足害政可惜者中丞之举动也介为人刚果有气节力学喜辨是非真好义之士也始执事举其材议者咸曰知人之明今闻其罢皆谓赦乃天子已行之令非疎贱当有説以此罪介曰当罢脩独以为不然然不知介果指何事而言也传者皆云介之所论谓朱梁刘汉不当求其后裔尔若止此一事则介不为过也然又不知执事以介为是为非也若随以为非是大不可也且主簿于台中非言事之官然大扺居台中者必以正直刚明不畏避为称职今介足未履台门之阈而已用言事见罢真可谓正直刚明不畏避矣度介之才不止为主簿直可任御史也是执事有知人之明而介不负执事之知矣脩尝闻长老説赵中令相太祖皇帝也尝为某事择官中令列二臣姓名以进太祖不肯用他日又问复以进又不用他日又问复以进又不用他日又问复以进太祖大怒裂其奏掷殿陛下中令色不动挿笏带间徐拾碎纸䄂归中书他日又问则补缀之复以进太祖太悟终用二臣者彼之敢尔者盖先审知其人之可用然后果而不可易也今执事之举介也亦先审知其可举邪是偶举之犹冝一请介之所言辨其是非而后已若介虽迕上而言是也当以辨若其言非也犹宜曰所举者为主簿尔非言事也待为主簿不任职则可请罢以此辞焉可也且中丞为天子司直之言上虽好之其人不肖则当弹而去之上虽恶之其人贤则当举而申之非谓随时好恶而髙下者也今备位之臣百十邪者正者其纠举一信于台臣而执事始举介曰能朝廷信而将用之及以为不能则亦曰不能是执事自信犹不果若遂言他事何敢望天子之取信于执事哉故曰主簿虽卑介虽贱士其可惜者中丞之举动也况今斥介而他举必亦择贤而举也夫贤者固好辩若举而入台又有言则又斥而他举乎如此则必得愚闇懦黙者而后止也伏惟执事如欲举愚者则岂敢复云若将举贤也愿无易介而他取也今世之官兼御史者例不与台事故敢布狂言窃献门下伏惟幸察焉与四路招讨司幕府李讽田棐元积中书尹洙得刘伯夀牒取王文政文牍寻以封送始文政等以罪配隷牢城保宁为兵会韩公来以旧狱诉于公公命覆其罪苟不至深切则移籍于广鋭蕃落文政等皆在泾于是申上帅府唿此二人幕府不俾二人者来反令取其具狱就泾视之既而帅命二人者来止云材弱射七斗弓箭不满两握其具狱则详之矣于是衆议曰具狱往而二人乃来此必审其𥘉罪不为深切矣其言材弱射不中程者虑以广鋭处之也蕃落旧等才五尺三寸近制短指者亦聼狄侯命二旧卒方之不少损又命以射弯九斗弓箭不满二指在旧卒下等之上泾内地不知蕃落所用皆短箭故差缪相逺若必以长箭程之虽积功至大校其少且壮者亦不能应格矣又蕃落中有犯姦若盗如此北隷军者甚衆决不复疑但喜得胜兵者二人遂易其籍帅府乃询云若二人者罪安得不为深切然后乃知帅府之意不欲隷此二人于蕃落既已籍之无如之何乃荅曰其罪不至于极恶盖婉其辞所以恭上命也不图又命刘伯夀覆其狱凡泾人之相厚者皆见责曰何乃不禀帅命某闻之甚骇其言若他事则不敢知如正此一事则所以为不禀也何者始本路索此二人于泾帅既不遣复命取具狱视之若果以为巨慝则当下令曰此不足贷二人无可遣理独归其具狱则洙必审视其罪虽其可贷犹当奉承帅㫖奚必改籍此二卒耶且韩公非素得视此二人具狱也命本路究其罪易其军与不易皆繋于本路也不易不足为忤意易之不足为迎合且本路军与民暨蕃酋以事自诉以功自理于韩公者多矣皆下其事于本路且命详之其以事自诉得辨者十二三以功自理应格者十一二蕃酋所陈其可行者十不一二皆不以先入之言为主也文符尽在可取而覆视岂必以一事为违戾耶兹事极微而洙恳恳为言者诚以害于体为甚大也昨日经略司行某事其于法少碍而事当然者大吏持以前日王文政等无碍于法尚尔今此恐见诘奈何洙叱去之洙谓狄侯曰异日此曹有言必请黥之虽异日黥之徒能制一吏如将校何将校必曰此一细事犹不得遂其行安能使我有畏哉吾独知畏元帅耳此甚足为元帅忧也自洙临本路原州镇戎军决罪有不足死而特死者有当死而惨其刑者洙与狄侯议皆不问其状盖知其守将可任以事当申其权于下也又有卒犯罪反持其主校过失者洙诘之曰若主校与汝共为隠汝惧累以言或主校滥罚汝不胜其虐以言吾皆聼汝理有罪者今汝自有罪当罚主校若贷汝则过终不闻是使主校皆畏过莫敢笞其卒者此军之大弊也狄侯暨诸将皆曰善然遂杖去之且大将于士卒非人人能督察抚循之也必有主校焉使军中皆畏其主校则将无所事矣夫士卒不畏其主校则饮博自恣饮博自恣则卒至于贫穷卒至于贫穷则无所不至焉为主校者岂可使反畏其下哉故为将者必察群校之贪虐者自去之无使其下能持焉则卒皆有畏矣是则大将者不使士卒独畏我而不畏其主校又不使属郡之兵独畏我而不畏其守将此治兵之大要也洙秩虽卑然于本路言之与狄侯皆大将之任也责任既重朝夕于邉事无不忧者闻士卒不畏其主校则小以为忧闻属郡不畏其守将则大以为忧今将使一路之人不畏其大将则元帅安得而不忧耶故某所谓于事虽小而于体甚大者以此某得以谏名官凡事之曲直犹当于天子廷辨之今乃不能自辨于元帅反嗫嚅于幕府岂畏懦耶盖元帅之体不当以事诎于部将是某凡辨论事可取直于天子不可取直于元帅幸诸君少留意焉答张洞书孙复两辱手书辞意勤至道离羣外以仆居今之世乐古圣贤之道与仁义之文也远以尊道扶圣立言垂范之事问于我我幸而至于斯也有年矣重念世之号进士者率以砥砺辞赋睎觇科第为事若明逺颕然独出不汲汲于彼而孜孜于此者几何人哉然吾惧明逺年少气盛而欲速成无以致于文也故道其一二明逺熟察之而已矣夫文者道之用也道者教之本也故文之作也必得之于心而成之于言得之于心者明诸内者也成之于言者见诸外者也明诸内者故可以适其用见诸外者故可以张其教是故诗书礼乐大易春秋之文也揔而谓之经者以其终于孔子之手尊而异之尔斯圣人之文也后人力薄不克以嗣但当左右名教夹辅圣人而已或则发列圣之微㫖或则擿诸子之异端或则觉千古之未寤或则正一时之所失或则陈仁政之大经或则斥功利之末术或则扬圣人之声烈或则冩下民之愤叹或则陈天人之去就或则述国家之安危必皆临事摭实有感而作为论为议为书䟽歌诗賛颂箴觧铭説之类虽其目甚多同归于道皆谓之文也若肆意构虚无故而作非文也乃无用之瞽言尔徒汚简册何所贵哉明逺无志于文则已若有志也必在潜其心而索其道潜其心而索其道则其所得也必深其所得也既深则其所言也必逺既深且逺则庶乎可望于斯文也不然则浅且近矣曷可望于斯文哉噫斯文之难至也久矣自西汉至李唐其间鸿生硕儒齐肩而起以文章垂世者衆矣然多以杨墨佛老虚无报应之事沈谢徐庾妖艳邪侈之言杂乎其中至有盈箱满集发而视之无一言及于教化者岂非无用瞽言徒汚简册者乎至于终始仁义不叛不杂者惟董仲舒杨雄王通韩愈而已由是而言之则可容易至之哉若欲容易而至之则非吾之所闻也明逺熟察之无以吾言为忽上孔中丞书石介夫子之道不行于当年传于其家直四十余世以俟子孙如此其逺也夫子没后世有子思焉安国焉颕逹焉止于发扬其言而已有汉相光唐相纬虽得位亦不能尽行其道夫子之道其肯欝然蟠伏于其家乃跃起奋出散漫于天下天下人皆可以得之汉髙祖唐太宗能得之于上以之有天下三百年孟轲杨雄文中子韩愈能得之于下以之有其名于亿万世唯孔氏子孙无有得之者俟四十余世仅二千年合下乃得之今夫子之道不専在于合下也合下又且赫然有声烈于天下复得位于朝见用于天子合下徒能得夫子之道其将以夫子之道事于圣君施于天下俾国家为二帝为三王为两汉为鉅唐矣夫子之志曰吾志在春秋春秋天子之事也世衰道微邪説暴行有行臣弑其君者有之子弑其父者有之夫子惧之而又时无君已无位不能诛不能正乃作春秋焉所以正王纲举王法故春秋成乱臣贼子惧为司冦则七日而诛少正卯于两观之下摄相事则齐终不敢窥兵河南当时之君则昏也当时之位则摄也尚不及合下得明君有大位为中丞逾月而未闻有举焉合下在朝朝廷尚有姦臣敢在位天下蠧贼未悉除是夫子道犹未克尽举岂夫子直四十余世仅二千年以俟合下合下宜念之且天子之设御史府尊其位重其任不与他府并旧有大夫则中丞亚大夫而领其属今大夫阙则中丞其长也故中丞之任特重焉中丞之责尤重焉君有佚豫失徳悖乱亡道荒政咈谏废忠慢贤御史府得以谏责之相有依违顺㫖蔽上罔下贪宠忘谏专福作威御史府得以紏䋲之将有骄悍不顺恃武肆害玩兵弃战暴刑毒民御史府得以举劾之君至尊也相与将至贵也且得谏责紏劾之余可知也御史府之尊严也如轩陛之下庙堂之上进退百官行政教出号令明制度纪赏罚有不如法者御史得言之御史府视中书枢密虽若卑中书枢密亦不敢与御史府抗威争礼而返畏悚而尊事之御史府之重其无与此然须得如合下者居之始贵矣易曰苟非其人道不虗行礼曰人存则政举合下圣人之后又能得圣人之道以方重刚正公忠清直烈烈在于朝爲天子献可替否賛谋猷持纲纪天下想望其风采者十五年间简于清衷期将大用且歴试于外更观其能违更三大藩皆卓然有治声闻于天府浃于日下御史府中丞虗位日班于紫宸殿下佩金煌煌行声锵锵且有百数天子弗録之乃南走三百里以驿召合下直入其府登其位自陛下独决万几来登崇俊良黜逐纎人革故鼎新百度修举太平之望日月以隆然而天人之心犹鬰然不大舒释者以合下尚稽太任也至是天人之心始大舒释矣合下自初及终皆以直道进诗曰靡不有初鲜克有终介尝闻朝大夫语曰有某官为某官时忠鲠直谠謇謇敢言触龙逆鳞不避诛死由是人主知之声名蔼然耸动朝野不四五年取显仕今为某官位弥髙身弥贵禄厚惠渥私庭曵青绶者五六人门前炎炎可灸手顾此势力荣宠有所惜也如有物塞其耳如有叶蔽其目如有钳缄其口朝廷有阙政国家有遗事若不闻若不覩而不复言则向之忠鲠谠直謇謇敢言乃沽名耳其以为速进之媒乎噫事之积道徳富仁义于厥身盖假于权位以布诸行事利于天下也岂有屑屑然谋夫衣食者欤正色直已立于朝廷行其道乃使天下有此论庸无伤乎古今君子少小人多君子常不胜小人小人不惟常胜君子而又不能容之恶直丑正嚚嚚实繁幸而有一君子在于朝则百小人排之非铁心石肠刚正不折未有不随而靡者小人不容君子也如是而不能死节以永终誉中涂晚节须有渝变宜其为小人之所排也今有人位未显身在下能坚正不顾其身敢直言极谏犯天子颜色封章抗疏论天下利害羣小人必群立指㸃曰此人速进也沽虚名也非以行道也吁吾徒不见容于小人也不敢信于天下也固若是乎学周公孔子之道不用则巻而懐之用则肯已乎实将施及国家布于天下以左右吾君绥吾民矣群小人排毁不已无足怪也合下亦当大警戒之勿使天下有所论则君子幸甚天下幸甚答韩持国书苏舜钦近得京信长姉奄逝中懐殒裂不堪其哀更承慰问重增号絶且蒙见责以兄弟在京不以义相就以尽友悌之道独覊外数千里自取愁苦持国予之素所畏者也今言如是疑非出于持国也然笔迹趣向皆持国又不足疑是持国知其一未知其他予不得不为持国班班而言也予亦人也非翼而飞蹄而驰者也岂无亲戚之情岂不知会合之乐也虽是禽兽亦安肯舍安逸而就愁苦哉此语去离物情逺矣岂当出于持国之口耶昨在京师官时不敢犯人颜色不敢议论时事随衆上下心志蟠屈不开固亦极矣不幸适在嫌疑之地不能决然早自引去致不测之祸捽去下吏无人敢言友雠一波共起谤议𬒳废之后喧然未已更欲寘之死地然后为快来者往往钩頣言语欲以传播好意相存䘏者㡬稀矣故闭戸或密出不敢与相见如避兵冦惴惴然惟恐累及亲戚耳偷俗如此安可久居其间遂超然逺举覊泊于江湖之上不唯衣食之累实亦少避其机穽也况血属之多持国见之矣屋庐之隘持国亦见之矣资入之薄持国又见之矣常相团聚不衣与食可乎不可也食虽足闭闗常不与人相接可乎亦不可也既与人接不与之言可乎又不可也既与之言不与之往还可乎又不可也既与之言语往还人人皆如持国则可今持国尚有此语况亲也义也识也不迨持国者多矣使之加酿恶言喧布上下不能自明则前日之事未为重也便都无此事亦终日劳苦应接之不暇寒暑奔走尘土泥淖中不能了人事羸马傲仆日栖栖取辱于都城使人指背笑我哀闵我亦何颜面安得不谓之愁苦哉此虽与兄弟亲戚相逺而伏臈稍充足居室稍寛又无终日应接奔走之劳耳目清旷不设机关以待人心安闲而体舒放三啇而眠髙舂而起静院明忩之下罗列图史琴樽以自愉踰月不迹公门有兴则泛小舟出盘阊吟啸覧古于江山之间渚茶野酿足以销忧莼鲈稻蟹足以适口又多髙僧隐君子佛庙胜絶家有园林珍花竒石曲池髙台鱼鸟留连不觉日暮昔孔子作春秋而夷吴又曰吾欲居九夷观今之风俗乐善好事知予守道好学皆欣然愿来过从不以罪人相遇虽孔子复生是亦必欲居此也则持国以彼此较之孰为然否哉人生内自得外有所适故亦乐矣何必髙位厚禄役人以自奉养然后爲乐今虽侨此亦如仕宦南北安可与亲戚常相守耶持国明年终䘮昆仲亦必游何以尽友悌之道也况予窘迫势不得如持国之意必使我尸转沟壑肉餧豺虎而后可也何其忍耶尝观常棣之诗云凢今之人莫如兄弟谓兄弟以恩当有急难之时必相拯救五章云䘮乱既平既安且寕虽有兄弟不如友生谓朋友尚义及安宁之时以礼义相琢磨也予于持国外兄弟也当急难之时不相拯救今又于未安宁之际欲以义相琢刻虽古人所不能受予欲不报虑浅吾持国也前得子华诗意亦然未暇缕述今并此以逹子华予非躁而忉咄者察之皇朝文鑑巻第一百十四皇朝文鑑皇朝文鑑卷第一百十五皇朝文鑑巻第一百十五书与吴九论武学书刘敞答赵内翰书蔡襄答刘蒙书司马光与范景仁论乐书司马光与王介甫书司马光与吴九论武学书刘敞前此有人自京师至言朝廷制作武舞教之庠中者小人窃喜以谓太祖太宗功业轶三王徳厚侔天地而庙乐未立雅颂未备公卿大夫乃宜冬不裘夏不葛而日夜谋之所以使名声洋溢与万世无穷百姓有以咏歌四夷有以观聴也而阔然寖乆功烈掩塞是必天子感焉而作乐崇徳以荐之宗庙肆之上帝矣周室既衰之书遂亡于今千嵗焉而吾徒乃且复得閲其蹈厉亲其文物是千一之会也以足下方爲学官所以欣然奉书求制度亦欲夸动下国奋扬辉光今辱求讯乃知传者之误而国家自以邉鄙未靖故立武学以校骁鸷之士孙吴贲育之俦小人失望又重感叹昔三代之王建辟雍成均以敦化者危冠逢掖之人居则有序其术诗书礼乐其志文行忠信是以无鄙倍之色鬪争之声犹惧其未也故贱诈谋爵人以徳褒人以义轨度其信壹以待人故曰勇则害上不登于明堂民知所底而无贰心是以其教不肃而成其政不严而治曾未闻夫武学之制也夫缦胡之缨短后之衣瞋目而语难按劒而疾视者此所谓勇力之人也将教之以术而动之以利其可得不为其容乎其可得无变其俗乎吾恐虽有智者未易善其后也而况建博士之职广弟子之员本之不知教化既寖弱矣夫战国之时天下竞于驰骛于是乎有纵横之师技击之学以相残也虽私议巷説有司不及然风俗犹以是薄祸乱犹以是长学者之所甚疾仁人之所忧而辨也若之何其效之且昔先王务教胄子以道而不及武者非无四夷之患诚恐示民以佻也今既示之佻矣道其已乎四方之人何观焉且足下预其议而不能救欤吾所甚惑也足下书曰时事日新恨不我见此独非新事乎吾既见之矣故聊以裁答答赵内翰书蔡襄伏䝉示下衆荐黄晞奏章晞闽人与之㳺甚久以书自喜不苟于人诚高世懐道之士足下荐之于朝庶乎盛时无有遗材足下之存心不特为晞发也然其奏曰石介在国子监时请晞表率生徒晞以介诈善不冝事遂拒之弗往乃晞之先见知人识虑高逺也襄以谓斥介而引晞意所未喻介好论议当时人物故衆毁丛至原其所以为心欲君侧无上邪人人为忠孝百姓无疾苦教化明白信周公孔子之言谓太平可立致而不度世务行之难易此介之所以脩诚立节之大端也所抵牾者夏竦党軰耳一旦介去朝奸人巧伪百端妄造谤毁必欲赤其族然后快意赖天子圣明辨是非故介乆而自白嗟乎谓介诈善何也夫诈善者将图冨贵取名誉也介生不免饥寒而死几斲棺子孙流离诈善者固如是耶守已信道而不顾世俗者伯夷叔齐是也且数百年孔子称之其论遂定若介信道而守死者也其亦有待于后世乎昔介之存襄以同年进士兄事而友之自介之亡未见有如介之自信者介复生当师事之不暇以苟容无所自立为责况敢毁之晞避介聘为学正不肯为介下耳此特小小者岂足为晞高识逺虑哉足下与介疎知之不至然天下公议固当有闻足下语论衆所瞻望讵可雷同今毁介之人满朝廷其箝口固不为少虽开口明介介岂遂明然卖死友以合贵权此襄所不为而足下所见知之者也近为寒气薄中日再食粥者七矣奉教不知疲惫感叹颠倒答刘蒙书司马光昔张伯松语陈孟公曰人各有性长短自裁子欲为我亦不能吾而效子亦败矣马文渊戒兄子欲其效龙伯高之周慎谦俭不欲其效杜季良忧人之忧乐人之乐也光愚无似何足以望万一于古人然私心所慕者伯松伯高而不敢为孟公季良之行也况㓜时始能言则诵儒书习谨饬长而为吏则读律令守䋲墨龊龊然为鄙细之人侧足于庸俗之间不为雄俊竒伟之士所齿目为日乆矣不意去嵗足下自大河之北洋洋而来游于京师负其千镒之宝欲求良工大贾而售之乃幸顾于陋巷因得窃读足下之文窥足下志文甚高志甚大语古则浩博而渊㣲论今则明切而精至诚不能不口夸而心服譬如窭人之子终日环绕爱玩咨嗟传布讫无一钱敢问其直之高下亦终于无益而已矣今者足下忽以亲之无以飬兄之无以塟弟妹嫂姪之无以恤策马裁书千里渡河指某以为归且曰以鬻一下婢之资五十万畀之足以周事何足下见期待之厚而不相知之深也光得不骇且疑乎方今豪杰之士内则充朝廷外则布郡县力有余而人可仰者为不少矣足下莫之取乃独左顾而抵于不肖岂非见期待之厚哉光虽窃託迹于侍从之臣月俸不及数万㸑桂炊玉晦朔不相续居京师已十年嚢禇旧物皆竭安所取五十万以佐从者之蔬粝乎夫君子虽乐施予亦必已有余然后能及人就其有余亦当先亲而后疎先旧而后亲光得侍足下裁周嵗得见不过四五而遽以五十万奉之其余亲戚故旧不可胜数将何以待之乎光家居食不敢常有肉衣不敢纯衣帛何敢以五十万市一婢乎而足下忽以此责之岂非不相知之深哉光视地而后敢行顿足而后敢立足下一旦待之为陈孟公杜季良之徒光能无骇乎足下服儒衣谈孔颜之道啜菽饮水足以尽欢于亲箪食瓢饮足以致乐于身而遑遑焉以贫乏有求于人光能无疑乎足下又责以韩退之所为若光者何人敢望韩退之哉韩退之能为文其文为天下贵凡当时王公大人庙碑墓碣莫不请焉故受其厚谢随复㪚之于亲旧此其所以能行义也若光者何人敢望退之哉光自结髪以来不敢锱铢妄取于人此衆人所知也取之也亷则其施之人也靳亦其理宜也若既求其取之亷又责其施之厚是二行者诚难得而兼矣足下又欲使光取之于他人其尤不可之大也㣲生高乞醯于邻人以应求者孔子以为不直况已不能施而歛之于人以为已惠岂不害于恕乎足下之命既不克承又费辞以释之其为罪尤深足下所称韩退之亦云文章不足以发足下之事业钱财不足以贿左右之匮急梱载而往垂槖而归足下谅之而已与范景仁论乐书司马光䝉示房生赤法云生尝得古本汉书云度起于黄钟之长以子谷秬黍中者一黍之起积一千二百黍之广度之九十分黄钟之长一为一分今文误脱之起一千三百黍八字故自前世以来累黍为赤纵置之则太长横置之则太短今新赤横置之不能容一千一百黍则大其空径四釐六毫是以乐声太高又尝得开元中笛及方响校太常乐下五律教坊乐下三律皆由儒者设以一黍一分其法非是不若以一千二百黍实管中随其短长㫁之以为黄钟九寸之管九十分其长一为一分取三分以度空径数合则律正矣景仁比来称此论以为先儒用意皆不能到可以正积古之缪袪一世之惑光窃思之有所未谕者凢数条敢书布陈幸景仁教之景仁曰房生家有汉书异于今本光按累黍求赤其来乆矣生所得书不知传于何世而相承积谬由古至今更大儒甚衆曽不寤也今其书既云积一千二百黍之广何必更云一黍之起此四字者将安施设刘子骏班孟坚之书不冝如此冗长也且生欲以黍实中乃求其长何得谓之积一千二百黍之广孔子称必也正名乎必若所云则为新尺一丈二尺得毋求合其术而更戾乎景仁曰度量权衡皆生于律者也今先累黍为尺而后制律反生于度与黍无乃非古人之意乎光谓不然夫所谓律者果何如哉向使古之律存则龡其声而知声度其长而知度审其容而知量校其轻重而知权衡今古律已亡矣非黍无以见度非度无以见律律不生于度与黍将从何生耶夫度量衡所以佐律而存法也古人所为制四器者以相参校以为三者虽亡苟其一存则三者从可推也又谓后世噐或壊亡故载之于书形之于物夫黍者自然之物有常不变者也故于此寓法焉今四器皆亡不取于黍将安取之凢物之度其长短则谓之度量其多少则谓之量称其轻重则谓之权衡然量有虚实衡有低昻皆易差而难精等之不若因度求律之为审也房生今欲先取容一龠者为黄钟之律是则律生于量也量与度皆非律也舍彼用此将何择焉景仁曰古律法空径三分围九分今新律空径三分四釐六毫者何从出耶光谓不然夫径三分围九分者数家言其大要耳若以密率言之径七分者围二十有二分也古之为数者患其空积㣲之太烦则上下之所谓三分者举成数而言耳四釐六毫不及半分故为分无用其余若数与声则无所事黍矣安在其必以一千二百为之定率也景仁曰生云今乐太高太常黄钟适当古之仲吕不知生所谓仲吕者果后䕫之仲吕耶开元之仲吕耶若开元之仲吕则安知今之太高非昔之太下耶笛与方响里巷之乐庸工所为岂能尽得律吕之正乃欲取以为法考定雅乐不亦难乎此皆光之所大惑也君子之论无固无我惟是之从景仁苟有以解之使莹然明白则敢不歛衽服义岂欲徒为此諓諓也不宣光再拜白与王介甫书司马光光居常无事不敢渉两府之门以是乆不得通名于将命者春暖伏惟机政余暇台候万福孔子曰益者三友损者三友光不才不足以辱介甫为友然自接侍以来十有余年屡甞同僚亦不可谓无一日之雅也虽愧多闻至于直谅不敢不勉若乃便佞则固不敢为也孔子曰君子和而不同小人同而不和君子之道出处语嘿安可同也然其志则皆欲立身行道辅世飬民此其所以同也向者与介甫议论朝廷事数相违未知介甫之察不察然于光向慕之心未始变移也窃见介甫独负天下大名三十余年才高而学冨难进而易退逺近之士识与不识咸谓介甫不起则已起则太平可立致生民咸被其泽矣天子用此起介甫于不可起之中引参大政岂非欲望衆人之所望于介甫耶今介甫从政始朞年而士大夫在朝廷及自四方来者莫不非议介甫如出一口下至闾阎细民小吏走卒亦切切怨叹人人归咎于介甫不知介甫亦尝闻其言而知其故乎光窃意门下之士方日誉盛徳而賛功业未始有一人敢以此闻逹于左右者也非门下之士则皆曰彼方得君而専政无为触之以取祸不若坐而待之不过二三年彼将自败若是者不唯不忠于介甫亦不忠于朝廷若介甫果信此志推而行之及二三年则朝廷之患已深矣安可救乎如光则不然忝备交游之末不敢苟避谴怒不为介甫一一陈之今天下之人恶介甫之甚者谤毁无所不至光独知其不然介甫固大贤其失在于用心太过自信太厚而已何以言之自古圣贤所以治国者不过使百官各称其职委任而责成功也其所以飬民者不过轻租税薄赋敛已逋责也介甫以为此皆腐儒之常谈不足为思得古人所未甞为者而为之于是财利不以委三司而自治之更立制置三司条例司聚文章之士及晓财利之人使之讲利孔子曰君子喻于义小人喻于利樊须请学稼孔子犹鄙之以为不知礼义信况讲商贾之末利乎使彼诚君子耶则固不能言利彼诚小人耶则固民是尽以饱上之欲又可从乎是知条例一司已不当置而置之又于其中不次用人往往暴得美官于是言利之人皆攘臂圜视衒鬻争进各鬪智巧以变更祖宗旧法大抵所利不能补其所伤所得不能偿其所亡徒欲别出新意以自为功名耳此其为害己甚矣又置提举句当常平广惠仓使者四十余人使行新法于四方先散青苖钱次欲使比戸出助役钱次又欲更搜求农田水利而行之所遣者虽皆选择才俊然其中亦有轻佻狂躁之人陵轹州县骚扰百姓者于是士大夫不服农商䘮业故谤议沸腾怨嗟盈路迹其本原咸以此也书曰民不静亦惟在王宫邦君室伊尹为阿衡有一夫不获其所若已推而内之沟中孔子曰君子求诸已介甫亦当自思所以致其然者不可専罪天下之人也夫侵官者乱政也介甫更以为治术而先施之贷息钱鄙事也介甫更以为王政而力行之繇役自古皆从民出介甫更欲歛民钱雇市佣而使之此三者常人皆知其不可而介甫独以为可非介甫之智不及常人也直欲求非常之功而忽常人之所知耳夫皇极之道施之于天地人皆不可须臾离故孔子曰道之不明也我知之矣智者过之愚者不及也道之不行也我知之矣贤者过之不肖者不及也介甫之智与贤过之及其失也乃与不及之患均此光所谓用心太过者也自古人臣之圣无过周公与孔子周公孔子亦未尝无过未尝无师介甫虽大贤于周公孔子则有间矣今乃自以我之所见天下莫能及人之议论与我合则善之与我不合则恶之如此方正之士何由进谄谀之士何由逺方正日疎谄谀日亲而望万事之得其宜令名之施四逺难矣夫从諌纳善不独人君为美也于人臣亦然昔郑人游于郷校以议执政之善否或谓子产毁郷校子产曰其所善者吾则行之其所恶者吾则改之是吾师也若之何毁之薳子冯为楚令尹有宠于薳子者八人皆无禄而多马申叔豫以子南观起之事警之薳子惧辞八人者而后王安之赵简子有臣曰周舍好直諌日有记月有成嵗有要周舍死简子临朝而叹曰千羊之皮不如一狐之腋诸大夫朝徒闻唯唯不闻周舍之谔谔吾是以忧也子路人告之以有过则喜鄼文终侯相汉有书过之史诸葛孔明相蜀发教与群吏曰违覆而得中犹弃敝硚而获珠玉然人心苦不能尽惟董幼宰参书七年事有不至至于十反孔明尝自校簿书主簿杨颙諌曰为治有体上下不可相侵请为明公以作家譬之今有人使奴执耕稼婢典爨鸡主司晨犬主吠盗私业无旷所求皆足忽一旦尽欲以身亲其役不复付任形疲神困终无一成岂其知之不如奴婢鸡狗哉失其家主之法也孔明谢之及颙卒孔明垂泣三日吕定公有亲近曰徐原有才志定公荐㧞至侍御史原性忠壮好直言定公事有得失原輙諌争又公论之人或以告定公定公叹曰是我所以贵徳渊者也及原卒定公哭之尽哀曰徳渊吕岱之益友今不幸岱复于何闻过哉此数君子者所以能功名成立皆由乐闻直諌不讳过失故也若其余骄亢自用不受忠谏而亡者不可胜数介甫多识前世之载固不俟言之而知之矣孔子称有一言而可以终身行之者其恕乎诗云伐柯伐柯其则不逺言以其所愿乎上交乎下以所愿乎下事乎上不逺求也介甫素刚直毎事于人主前如与朋友争辨于私室不少降辞气视斧钺鼎镬如无也及之官僚属谒见论事则惟希意迎合曲从如流者亲而礼之或所见小异㣲言新令之不便者介甫輙艴然加怒或诟骂以辱之或言于上而逐之不待其辞之毕也明主寛容如此而介甫拒谏乃尔无乃不足于恕乎昔王子雍方于事上而好下佞已介甫不幸亦近是乎此光所谓自信太厚者也光昔从介甫游于诸书无不观而特好孟子与老子之言今得君得位而行其道是宜先其所美必不先其所不美也孟子曰仁义而已矣何必曰利又曰为民父母使民盻盻然将终嵗勤动不得以飬其父母又称贷而益之恶在其为民父母也今介甫为政首置条例司大讲财利之事又命薛向行均输法于江淮欲尽夺商贾之利又分遣使者散青苖于天下而收其息使人人愁痛父子不相见兄弟妻子离散此岂孟子之志乎老子曰天下神器不可为也为者败之执者失之又曰我无为而民自化我好静而民自正我无事而民自富我无欲而民自朴又曰治大国若烹小鲜今介甫为政尽变更祖宗旧法先者后之上者下之右者左之成者毁之弃者取之矻矻焉穷日力继之以夜而不得息使上自朝廷下及田野内起京师外周四海士吏兵农工商僧道无一人得袭故而守常者纷纷扰扰莫安其居此岂老氏之志乎介甫緫角读书白头秉政乃尽弃其所学而从今世浅丈夫之谋乎古者国有大事谋及卿士谋及庶人成王戒君陈曰有废有兴出入自尔师虞庶言同则绎诗云先民有言询于刍荛孔子曰上酌民言则下天上施上不酌民言则下不天上施自古立功建事未有専欲违衆而能有济者也使诗书孔子之言不可信则已若犹可信则岂得尽弃而不顾哉今介甫独信数人之言而弃先圣之道违天下人之心将以致治不亦难乎近者藩镇大臣有言散青苖钱不便者天子出其议以示执政而介甫遽悻悻然不乐引疾卧家光被㫖为批答见士民方不安如此而介甫乃欲辞位而去殆非明主所以㧞擢委任之意故直叙其事以义责介甫早出视事更新令之不便于民者以福天下其辞虽朴拙然无一字不得其实者介甫不相识察反督过之上书自辨至使天子自为手诏以逊谢又使吕学士再三谕意然后乃出视事诚是也然当速改前令之非者以慰安士民报天子之盛徳今则不然更加忿怒行之愈急李正言青苗钱不便诘责使分析吕司封传语详符知县未散青苗钱劾奏乞行勘会观介甫之意必欲力战天下之人与之一决胜负不复顾义理之是非生民之忧乐国家之安危光窃为介甫不取也光近䝉圣恩过聴欲使之副贰枢府光窃惟居高位者不可以无功受大㤙者不可以不报故輙敢申明去嵗之论进当今之急务乞罢制置三司条例司及追还诸路提举常平广惠仓使者主上以介甫为心未肯俯从光窃念主上亲重介甫中外羣臣无能及者动静取舍唯介甫之为信介甫曰可罢则天下之人咸被其泽曰不可罢则天下之人咸被其害方今生民之忧乐国家之安危唯系介甫之一言介甫何忍必遂已意而不恤乎夫人谁无过君子之过如日月之食过也人皆见之更也人皆仰之何损于明介甫诚能进一言于主上请罢条例司追还常平使者则国家太平之业皆复其旧而介甫改过从善之美愈光大于前日矣于介甫何所亏䘮而固不移哉光今所言正逆介甫之意明知其不合也然光与介甫趣向虽殊大归则同介甫方欲得位以行其道泽天下之民光方欲辞位以行其志救天下之民此所谓和而不同者也故敢一陈其志以自逹于介甫以终益友之义其舍之取之则在介甫矣诗云周爰咨谋介甫得光书傥未赐弃掷幸与忠信之士谋其可否不可示谄谀之人必不肯以光言为然也彼谄谀之人欲依附介甫因縁改法以为进身之资一旦罢局譬如鱼之失水此所以挽引介甫使不得由直道行者也介甫奈何徇此曹之所欲而不思国家之大计哉孔子曰巧言令色鲜矣仁彼忠信之士于介甫当路之时或龃龉可憎及失势之后必徐得其力谄谀之士于介甫当路之时诚有顺适之快一旦失势必有卖介甫以自售者矣介甫将何择焉国武子好尽言以招人之过卒不得其死光常自病似之而不能改也虽然施善人亦何忧之有用是故敢妄发而不疑也属以辞避恩命未得请且病膝疮不得出不获亲侍言于左右而布陈以书悚惧尤深介甫其受而聴之与罪而絶之或诟骂而辱之与言于上而逐之无不可者光俟命而已皇朝文鑑巻第一百十五皇朝文鑑皇朝文鑑卷第一百十六皇朝文鑑巻第一百十六书与吴相书司马光荅司马君实论乐书范鎭请杜醇先生入县学书王安石荅韶州张殿丞书王安石荅叚缝书王安石荅呉孝宗论先志书王安石贺杜相公书钱彦逺上杜相公书曾巩与孙司封书曽巩上韩范二招讨书刘弈与呉相书司马光光愚戆迃僻自知于世无所堪可以是退伏散地苟窃㣲禄以庇身保家而已近闻道路之人自京师来者多云相公时语及姓名或云亦尝有所荐引未知虗实光自居洛以来仕宦之心乆已杜絶在少壮之时犹不如人况年垂六十鬓髪皓然视昏聴重齿落七八精神衰耗岂复容有干进之心但以从游之乆今日特䝉齿记感荷知己之恩终身岂敢忘哉顾惟相公冨贵显荣丰备已极光踈冗之人无一物可以为报唯忠信之言庶几仰醻盛徳之万一耳伏惟明主历选周行登用人杰以毗元化以光不敢忘知己之心知相公必不轻孤于明主也窃见国家自行新法以来中外恟恟人无愚智咸知其非州县之吏困于烦苛以夜继昼弃置实务崇饰空文以刻意为能以欺诬为才闾阎之民迫于诛歛人无贫富咸失作业愁怨流离转死沟壑聚为盗贼日夜引领冀朝廷之觉寤弊法之变更凡几年于兹矣相公聪明岂得不闻之邪今府库之实耗费殆竭仓廪之储仅支数月民间赀产朝不谋夕而用度日广掊歛日急河北京东淮南蠭起之盗攻剽城邑杀掠官吏官军已不能制矣若不幸复有方二三千里之水旱虫蝗所在如是其为忧患岂可胜讳哉此安得谓之细事保其必无而恬然不以为意乎贾谊当汉文之世以为譬如抱火厝之积薪之下而寝其上火未及然因谓之安若当今日必谓之火已然而安寝自若者也昔周公勤劳王家坐以待旦䟦胡㚄尾羽敝口瘏终能为周家成太平之业立八百之祚身为太师名播无穷子孙奄有龟䝉与周升降王夷甫位宰辅不思经国専欲自全置二弟于方镇以为三窟及晋室阽危身亦不免然则圣贤之心岂身徇物不自为谋哉盖以国家兴隆则身未有不预其福者也顾衆人之识近而圣贤虑逺耳如相公之用心固周公之用心也今若法弊而不更民疲而不恤万一䑕窃益多蠭虿有毒则窃恐庙堂之位亦未易安居虽复委逺机柄均逸外藩外藩固非息肩之处乃至投簮解绂啸傲东山东山亦非高枕之然则相公今日救天下之急保国家之安更无所与让矣救急保安之道茍不罢青苖免役保甲市易息征伐之谋而欲求其成効是犹恶汤之沸而益薪鼓槖欲适鄢郢而北辕疾驱也所求必不果矣去此五者而不先别利害以寤人主之心则五者不可得而去矣欲寤人主之心而不先开言路则人主之心不可得而寤矣所谓开言路者非如曏时徒下诏书使臣民言得失旣而所言当者一无所施行又取其稍讦直者随而罪之此乃塞言路非开之也爲今之要在于辅佐之臣朝夕启沃唯以亲忠直纳諌争广聦明去壅蔽为先务如是政令之得失下民之疾苦粲然无所隠矣以圣主睿明之资有贤相公忠之助使谠言日进下情上通则至治可指期而致弊法何难去哉天难得而易失者时也今病虽已深犹未至膏肓苟制治于未乱保邦于未危尚有返掌之易失今不治遂为痼疾虽邴魏姚宋之佐将末如之何必有噬脐之悔矣相公读书从仕位至首相展志行道正在此时苟志无所屈道无所失其合则利泽施于四海其不合则令名高于千古丈夫立身事君始终如此亦可以为无负矣光切于报徳贪尽区区不觉辞多答司马君实论乐书范镇昨日辱书以为镇不当为议状是房庶尺律法始得书然而惧曰镇违羣公之议而下与匹士合有不适中宜获戾于朋友也既读书乃释然而喜曰得君实之书然后决知庶之法是而镇之议为不谬庶之法与镇之议于今之世用与不用未可知也然得附君实之书传于后世之人质之故终之以喜也君实之疑凡五而条目又十数安敢不尽言解之君实曰汉书传于世乆矣更大儒甚衆庶之家安得善本而有之是必谬为脱文以欺于镇也是大不然镇岂可欺哉亦以义理而求之也春秋夏五之阙文礼记玉藻之脱简后人岂知其阙文与脱简哉亦以义理而知之也犹镇之知庶也岂可逆谓其欺而置其义理哉又云一黍之起于刘子骏班孟坚之书为冗长者夫古者有律矣未知其长几何未知其空径几何未知其容受几何岂可直以千二百黍置其间哉宜起一黍积而至一千二百然后满故曰一黍之起积一千二百黍之广其法与文势皆当然也岂得为冗长乎若如君实之説以尺生律汉书不当先言本起黄钟之长而后论用黍之法也若尔是子骏孟坚之书不为冗长而反为颠倒也又云积一千二百黍之广是为新尺一丈二尺者君实之意以积为排积之积广为一黍之广而然邪夫积者谓积于管中也广者谓所容之广也诗云乃积乃仓孟康云空径之广是也又云孔子曰必也正名乎者此孔子教子路以正卫之父子君臣之名分岂积与广之谓邪又云古人制律与尺量权衡四器者以相参校以为三者苟亡得其一存则三者从可推也者是也又云黍者自然之物有常而不变者亦是也古人之虑后世其意或当如是然古以律生尺古人之意既知黍之于后世可以为尺岂不知黍之于后世亦可为律而故于其法为相戾乎若如君实之説则是古人知一而不知二也知彼而不知此也又云径三分围九分者数家之大要不及半分则弃之也者今三分四釐六毫其围十分三釐八毫岂得谓不及半分而弃之哉汉书曰律容一龠得八十一寸谓以九分之围乗九寸之长九九而八十一也今围分之法既差则新尺与量未必是也如欲知庶之量与尺合姑试验之乃可又云权衡与量据其容与其重必千二百黍而后可至于尺法止于一黍为分无用其余若以生于一千二百是生于量也且夫黍之施于权衡则由黄钟之重施于量则由黄钟之龠施于尺则由黄钟之长其实皆一千二百也此皆汉书正文也岂得谓一黍而为尺邪岂得谓尺生于量邪又云庶言太常乐太高黄钟适当古之仲吕不知仲吕者果后䕫之仲吕邪开元之仲吕耶若开元之仲吕则安知今之太高非昔之太下者此正是不知声者之论也无复议也又云方响与笛里巷之乐庸工所为不能尽得律吕之正者是徒知古今乐器之名为异而不知其律与声之同也亦无复议也就使得真黍用庶之法制为律吕无忽㣲之差乃黄帝之仲吕也岂直后䕫开元之云乎书曰律和声方舜之时使䕫典乐犹用律而后能和声今律有四釐六毫之差以为适然而欲以求乐之和以副朝廷制作之意其可得乎其可得乎太史公曰不附青云之士则不能成名君实欲成其名而知所附矣惟其是而附之则可其不是而附之安可哉谚曰抱桥柱而浴者必不溺君实之议无乃为浴者类乎君实见咨不敢不为此諓諓也不宣镇再拜请杜醇先生入县学书王安石人之生乆矣父子夫妇兄弟宾客朋友其伦也孰持其伦礼乐刑政文物数制事为其具也其具孰持之为之君臣所以持之也君不得师则不知所以为君臣不得师则不知所以为臣为之师所以并持之也君不知所以为君臣不知所以为臣人之类其不相贼杀以至于尽者非幸欤信乎其为师之重也古之君子尊其身耻在舜下虽然有鄙夫问焉而不敢忽歛然后其身似不及者有归之以师之重而不辞曰天之有斯道固将公之而我先得之得之而不推余于人使同我所有非天意且有所不忍也安石得县于此踰年矣方因孔子庙为学以教养县子弟愿先生留聴而赐临之以为之师安石与有闻焉伏惟先生不与古之君子者异意也幸甚答韶州张殿丞书王安石伏䝉再赐书示及先君韶州之政为吏民称诵至今不絶伤今之士大夫不尽知又恐史官不能记载以次前丗良吏之后此皆不肖之孤言行不足信于天下不能推扬先人之绪功余烈使人人得闻知之所以夙夜愁痛疚心疾首而不敢息者以此也先人之存安石尚少不得备闻爲政之迹然甞侍左右尚能记诵教诲之余盖先君所存甞欲大润泽于天下一物枯藁以爲身羞大者旣不得试巳试乃其小者耳小者又将泯没而无传则不肖之孤罪大衅厚矣尚何以自立于天地之间耶合下勤勤恻恻以不传爲念非夫仁人君子乐道人之善安能以及此自三代之时国各有史而当时之史多世其家往往以身死职不负其意盖其所传皆可考据后既无诸侯之史而近世非尊爵盛位虽雄竒隽烈道徳满衍不幸不为朝廷所称輙不得见史而执笔者又杂出一时之贵人观其在廷论议之时人人得讲其然不尚或以忠为邪以异为同诛当前而不慄讪在后而不羞苟以餍其忿好之心而止耳而况隂挟翰墨以裁前人之善恶疑可以贷褒似可以附毁往者不能讼当否生者不得论曲直赏罚谤誉又不施其间以彼其私独安能无欺于冥昧之间邪善既不尽传而传者又不可尽信如此唯能言之君子有大公至正之道名实足以信后世者耳目所遇一以言载之则遂以不朽于无穷耳伏惟合下于先人非有一日之雅余论所及无党私之嫌苟以发潜徳为己事务推所闻告世之能言而足信者使得论次以传焉则先君之不得列于史官岂有恨哉答叚缝书王安石安石在京师时尝为足下道曾巩善属文未尝及其为人也还江南始熟而慕焉友之又作文粗道其行惠书以所闻诋巩行无纎完其居家亲友惴畏焉怪安石无文字规巩见谓有党果哉足下之言也巩固不然巩文学论议在安石交游中不见可敌其心勇于适道殆不可以刑祸利禄动也父在困厄中左石就养无亏行家事铢髪以上皆亲之父亦爱之甚尝曰吾宗敝所赖者此儿耳此安石之所见也若足下所闻非安石之所见也巩在京师避兄而舍此虽安石亦罪之也冝足下之深攻之也于罪之中有足矜者顾不可以书传也事固有迹然而情不至是者如不循其情而诛焉则谁不可诛邪巩之迹固然邪然巩为人弟于此不得无过但在京师时未深接之还江南又既往不可咎未尝以此规之也巩果于从事少许可时时出于中道此则还江南时尝规之矣巩闻之輙矍然巩固有以教安石也其作懐友书两通一自藏一纳安石家皇皇焉求相切劘以免于悔者略见矣尝谓友朋过差未可以絶故且规之规之从则已故且为文字自着见然后已邪则未尝也凡巩之行如前之云其既往之过亦如前之云而已岂不得为贤者哉天下愚者衆而贤者希愚者固忌贤者贤者又自守不与愚者合愚者加怨焉挟忌怨之心则无之焉而不谤君子之过于聴者又传而广之故贤者常多谤其困于下者尤甚势不足以动俗名实未加于民愚者易以谤谤易以传也凡道巩之云云者固忌固怨固过于聴者也家兄未尝亲巩也顾亦过于聴耳足下乃欲引忌者怨者过于聴者之言悬㫁贤者之是非甚不然也孔子曰衆好之必察焉衆恶之必察焉孟子曰国人皆曰可杀未可也见可杀焉然后杀之匡章通国以为不孝孟子独礼貌之以为孝孔孟所以为孔孟者为其善自守不惑于衆人也如惑于衆人亦衆人耳乌在其为孔孟也足下姑自重毋轻议巩答吴孝宗论先志书王安石安石辱书又示以先志而怪安石尚有欲为吾弟道者责以一言尽之吾弟所为书博矣所欲为吾弟道者非可以一言尽然吾弟自以为才不及子贡而所言皆子贡所欲闻于孔子而不得者也则安石有欲为吾弟道者可勿怪也积忧久病废学疲懒书不能逮意知己就试国学隆暑自爱他俟试罢见过面尽贺杜相公书钱彦逺闻国家轻重在贤材贤材得失在宰相国虽甚危盗贼充斥水旱荐臻嚣嚣若不澹使贤材登用此不足忧适以起其治尔国虽甚安仓廪充实兵甲衅藏于府库使贤材隠匿此是宜忧乱将成矣然贤材有小大道义有取舍唯执政者器使而礼进之俾上下出处当其分辅弼之职毕矣始汉唐初萧何曹参房乔杜如晦为之虗已䧏意得人尤盛风迹逮同三代暨季末昬错则张禹崔烈桞璨裴贽挟姧窃宠树朋党偿恩雠贤材耻之相与逃去若卓茂葛亮司空图李巨川之徒彷洋隂拱或徇豪杰以摅快其藴是廼宰相之过也呜唿生民何辜也得失祸福系之二三君子欤明公天与直气繇黄绶历中外凡四十年至三公情伪险阻尝之矣纲纪故事练之矣古今治乱详之矣前此为枢密使时天下固以想闻风采士类依为盟主者诚以文武吏士老儒新进见公者公悉能判白精粗人人自以各尽其意今公为相实社稷宗庙神灵开诱上心所致然公此举系四海安危故诞告之日无贤不肖搏手相庆而彦逺独惧焉何也公视今贤材果尽用乎天下事果尽正乎则公宜不次擢人夙夜讲议虽隷台踈逺不遗爲本朝树太平基业奚止缚二胡人枭藁街息饥寒百姓盗弄兵者夫设循嘿守常曰已安已治女辈当束之高阁昔贤材颙颙待公及公复不顾望絶矣君子哉固穷且死万一姧雄事未可究彦逺惧者此也唯受恩最深敢用常礼圜牍引虗辞谀公小人也颇因古义以献且知不言负公矣言不行亦在公矣上杜相公书曾巩闻夫宰相者以己之材爲天下用则用天下而不足以天下之材爲天下用则用天下而有余古之称良宰相者异焉知此而已矣舜尝为宰相矣称其功则曰举八元八凯称其徳则曰无为者其舜也欤卒之为宰相者无与舜比也则宰相之体其亦可知也已或曰舜大圣人也或曰舜逺矣不可尚也请言近近可言者莫若汉与唐汉之相曰陈平对文帝曰陛下即问决狱责廷尉问钱谷责治粟内周勃曰且陛下问长安盗贼数又可强对邪问平之所以为宰相者则曰使卿大夫各得任其职也观平之所自任者如此而汉之治莫盛于平为相时则其所守者可谓当矣降而至于唐唐之相曰房杜当房杜之时所与共事则长孙无忌岑文本主谏诤则魏郑公王珪振纲维则戴胄刘洎持宪法则张元素孙伏伽用兵征伐则李勣李靖长民守土则李大亮其余爲卿大夫各任其事则马周温彦博杜正伦张行成李纲虞丗南禇遂良之徒不可胜数夫谏诤其君与正纲维持宪法用兵征伐长民守土皆天下之大务也而尽付之人又与人共宰相之任又有佗卿大夫各任其事则房杜者何爲者邪考于其传不过曰闻人有善若已有之不以求备取人不以巳长格物随能収叙不隔卑贱而已卒之称良宰相者必先此二人然则着于近者宰相之体其亦可知也已唐以降天下未尝无宰相也称良相者不过一二大节可道语而已能以天下之材为天下用真知宰相体者其谁哉数嵗之前合下为宰相当是时人主方急于致天下治而当世之士豪杰魁礨者相继而进杂沓于朝虽然邪者恶之庸者忌之亦甚矣独合下奋然自信乐海内之善人用于世争出其力以唱而助之惟恐失其所自立使豪杰者皆若素繇门下以出于是与之佐人主立州县学为累日之格以励学者农桑以损益之数爲吏陞黜之法重名教以矫衰弊之俗变苟且以起百官衆职之坠革任子之滥明赏罚之信一切欲整齐法度以立天下之本而庶几三代之事虽然纷而疑且排其议者亦衆矣合下复毅然坚金石之断周旋上下扶持树植欲使其有成也及不合矣则引身而退与之俱否呜唿能以天下之材爲天下用宰相体者非合下其谁哉使克其所树立功徳可胜道哉虽不克其志岂媿于二帝三代汉唐之爲宰相者哉若巩者诚鄙且贱然尝从事于书而得闻古圣贤之道每观今贤杰之士角立并出与三代汉唐相侔则未尝不叹其盛也观合下与之反复议论而更张庶事之意知后有圣人作救万事之弊不易此矣则未尝不爱其明也观其不合而散逐消藏则未尝不恨其道之难行也以叹其盛爱其明恨其道之难行之心岂须臾忘其人哉地之相去也千里世之相后也千载尚慕而欲见之况同其时过其门墙之下也欤今也过合下之门又当合下释衮冕而归非干名蹈利者所趋走之日故敢道其所以然而并书杂文一编以为进拜之资䝉赐之一见焉则其愿得矣噫贤合下之心非系于见否也而复汲汲如是者盖其欣慕之志而已耳伏惟幸察与孙司封书曾巩窃闻侬智高未反时已夺邕地而有之为吏者不能御因不以告皇祐三年邕有白气起廷中江水横溢司户孔宗旦以为兵象䇿智髙必反以书告其将陈拱拱不聴宗旦言不已拱怒诋之曰司户狂邪四年智高出横山略其寨人因其仓库而大赈之宗旦又告曰事急矣不可以不戒拱又不从凡宗旦之于拱以书告者七以口告者多至不可数度拱终不可得意即载其家走桂州曰吾有官守不得去吾亲毋为与死也既行之二日智高果反城中皆应之宗旦犹力守南门为书召隣兵欲拒之城亡智高得宗旦喜欲用之宗旦怒曰贼汝今立死吾岂可污邪骂不絶口智高度终不可下乃杀之当其初使宗旦言不废则邕之祸必不发发而吾有以待之则必无事使有此一善固不可不旌况其死节堂堂如是而其事未白于天下比见朝廷所宠赠南兵以来伏节死难之臣宗旦且独不与此非所谓曲突徙薪无恩泽焦头烂额为上客邪使宗旦初无一言但贼至而能死不去固不可以无赏盖先事以为备守城而保民者宜责之陈拱非宗旦事也今猥令与陈拱同戮既遗其言又负其节为天下赏善而罚恶为君子者乐道人之善乐成人之美岂当如是邪凡南方之事卒至于破十州覆军杀将䘮元元之命竭山海之财者其非变发于隠伏而起于仓卒也内外上下有职事者初莫不知或隠而不言或忽而不备苟且偷託以至于不可御耳有一人先能言者又为世所侵蔽令与罪人同罚则天下之事其谁复言耶闻宗旦非独以书告陈拱当时为使者于广东西者宗旦皆历告之今彼既不能用惧重为已累必不肯复言宗旦尝告也为天下者使万事已理天下已安犹须力开言者之路以防未至之患况天下之事其可忧者甚衆而当世之患莫大于人不能言与不肯言而甚者或不敢言也则宗旦之事岂可不汲汲载之天下视聴显扬褒大其人以惊动当世耶宗旦喜学易所为注有可采者家不能有书而人或质问以易则贯穿驰骋至数十家皆能言其意事祖母尽心贫几不能自存好议论妻功名甞与之接故颇知之则其所立亦非一时偶然发也丗多非其在京东时不能自重至爲世所指目此固一眚今其所立亦可赎矣巩初闻其死之事未敢决然信也前后得言者甚衆又得其弟自言而闻祖袁州在广东亦爲之言然后知其事使虽有小差要其大㮣不诬也况陈拱以下皆覆其家而宗旦独先以其亲遁则其有先知之効可知也以其言之则其有先言之効亦可知也以合下好古力学志乐天下之善又方使南方以赏罚善恶为职故敢以告其亦何惜湏臾之聴尺纸之议博问而极陈之使其事白固有补于天下不独一时为宗旦发也伏惟少留意焉如有未合愿赐还答上韩范二招讨书刘弈弈皆荷二明公之恩顾而未尝敢一言以干左右者诚有谓也夫位卑者不得僣言识短者不可轻议故虽胷中䊸郁亦自释之而已今有身与其事心知不然又安得隠忍不言哉窃见歧府修北路山城盖上奉朝㫖乃有经度次招讨之命即议缮完计工数万费材数千虽亦不甚广然皆民力也弈近从府尹往观之府城北走二十里至山足乃曲盘而上仅五里至山顶渉顶而行余十里至今议爲城之地行顾而周视羣山蔓延不絶极目如浪按图牒歧陇泾干内郡环是山自泾而南及歧六舍汧源而东抵奉天数百里所谓山者但土坡高原耳非若嵩华终南之有悬崖石壁絶顶孤峰之爲限也今所议者歧及泾之一路耳戎马必欲自北而南旁出可作数十路高者平之下者增之峻者盘曲之涧者桥梁之皆人力所能爲也加之是城不可屯军马既无军马贼至则不守也虽能守之贼由他道而来无所难也恭惟二明公居秦居庆皆尝作城人尚以为劳其如秦之城州城也大而壮之使贼无逼视之心大顺城邉寨也屯军境上壮我邉防是虽劳而有益也今中道作城无军马以守而贼又有佗路可行是城之为无益也明矣役已困之民为无益之事于今岂宜哉今作此城盖为歧之计也弈以谓为歧之计不若此歧之为府城郭民人比雍则三分损一仓廪之实帑藏之积监酒之利与雍均舡场竹监鐡冶雍无之造作兵器供应邉湏诸郡不及焉民之室比闗中内郡亦号冨饶其地形南西北皆山险独东去为坦途必若邉城失守贼无后顾之虑长驱而来贼之诣歧有道路之劳不若诣雍之易也若雍之有备则歧为易下也以歧今日之备贼至则破何者无兵也无战具也无是二者则民不固也前日定川之役人甚不宁闾阎间无赖軰往往有妖言者弈尝私自思之以谓朝廷与招讨得非知歧为自安不足备也今而观之尚使中道作城以御冦是亦为歧之备不为不至也弈以谓为歧之计莫若使有兵三五千能执鋭被坚可使者有甲胄弧矢戈㦸皆称之有能将万兵者一人在城中如此则贼虽大至歧可守也今歧无是兵与器虽中道有数十城无益也况为一城哉弈常患闗中民费财与力十官未得其一今费工数万费财数千郡邑畏威靡敢舒缓其间督促鞭笞吏縁为姦不可胜纪而一无所济是诚可惜也朝廷命二明公専闗中之事其寄亦已重矣二明公之忧思谅非不深矣计朝夕事之大者万端此但一小事耳故不足思且虑也明公以为小歧之民以为大劳而有益于事虽大为也劳而无益于事虽小不可为也闗中之事所以多失者上轻之而不思下随之而不言增少而为多积小以成大夫事难于谋始易于议终今此一事其为无益也甚着其能辨之者亦甚衆而乃无肯言者佗事可知也弈恃赖恩顾仰干聴览愿轸思念如此言不至狂简则望稍缓其期使有识者閲而议之然后録其可否弈下情无任惶恐倾祈之至皇朝文鑑巻第一百十六皇朝文鑑皇朝文鑑卷第一百十七皇朝文鑑巻第一百十七书与季书王回上欧阳内翰书苏洵上冨相公书苏洵与两浙安抚陈舎人荐士书陈襄与王介甫书刘攽与门下韩侍郎书范百禄与季书王回朝作荅书并五积散附沈丘人去比午方得所问然得此书方知手力巳到来诸说事甚详冒热出入诚不易然家居者亦岂能常占安候耶此古人所以欲息其倦而竟无可息之地也廷参之微欲行其私讳于长吏诚多触忌龃龉处所疑者数端皆有之矣然巳所据者礼律大意天下以爲俗而有司以爲法矣使长吏贤邪安肯以此怒人使其不贤耶亦安能以外法绳命官以罪也且不贤者苟挟其势求肆于下不止则将迫有司故入其辜以死当是时爲有司者徒畏其怒而从之耶亦守其所司而与之争耶与之争则彼蓄其怒或中以他法如之何不与之争则狱情一反已为故入人死罪又如之何试以轻重权之盖就他法之中聊无憾尔人生乗物而游于百年历观古今所逢无治乱所託无出处祸福之来莫不有命如惑者乃欲以区区之力胜之故有邀福而福愈去避祸而祸愈来盖自然之祸福常伏于万物之间逆理而得之故于人谋为可憾也惟君子为循义而聴命故祸福之来无可憾者何则义尽于已而命定于天也汝之深敏读此可以推见其余矣更借一事为汝证之昔春秋之世郑最小国摄之晋楚之彊交责互陵君臣逊媚犹不能自免及子产为相修其国政驰辞执礼以当晋楚至于坏诸侯之馆垣却逆女之公子于野皆变其常度晋楚初忿锐气以临之而其辞直礼明卒莫能屈也循义聴命其子产之谓乎其天下礼律専于朝廷长吏临其寮属虽或不悦敢遽肆其无道如春秋之晋楚哉晋楚不能屈小国之子产惮其辞直尔人子于礼律之内申其私讳非辞直欤而顾惮长吏之能屈上欧阳内翰书苏洵洵布衣穷居常窃有叹以为天下之人不能皆贤不能皆不肖故贤人君子之处于世合必离离必合往者天子方有意于治而范公在相府冨公为枢密副使执事与余公蔡公为谏官尹公驰骋上下用力于兵革之地方是之时天下之人毛发丝粟之才纷纷然而起合而为一而洵也自度其愚鲁无用之身不足以自奋于其间退而养其心幸其道之将成而可以复见于当世之贤人君子不幸道未成而范公西冨公北执事与余公蔡公分散四出而尹公亦失势奔走于小官洵时在京师亲见其事忽忽仰天叹息以为斯人之去而道虽成不复足以为荣也既而自思念往者衆君子之进于朝其始也必有善人焉推之今也亦必有小人焉推之今世无复有善人也则已如其不然也吾何忧焉姑养其心使其道大有所成而待之何伤退而处十年虽未敢自谓其道有成矣然浩浩乎其胷中若与曩者异而余公适有成功于南方执事与蔡公复相继登于朝冨公复自外入为宰相喜且相贺以为道既已粗成而果将有以发之也既又反而思其向之所慕望爱悦之而不得见之者六人今将徃见之矣而六人者已有范公尹公二人亡焉则又为之澘然出涕以悲呜唿二人者不可复见矣而所恃以慰此心者犹有四人也则又以自解思其止于四人也则又汲汲欲一识其面以发其心之所欲言而冨公又为天子之宰相逺方寒士未可遽以言通于前余公蔡公逺者又在万里外独执事在朝廷之间而其位差不甚贵扳援闻之以言饥寒衰老又痼而留之使不克自致于执事之庭夫以慕望爱悦其人之心十年而不得见其人已死如范公尹公二人者则四人者之中非其势不可遽以言通者何可以不能自往而遽已也执事之文章天下之人莫不知之然窃以为洵之知之特深愈于天下之人何者孟子之文语约而意尽不为巉刻斩絶之言而其锋不可犯韩子之文如长江大河浑浩流转鱼鳖蛟龙万怪惶惑而抑遏蔽掩不使自露而人望见其渊然之光苍然之色亦自畏避不敢迫视执事之文纡余委备往复百折而条逹踈畅无所间㫁气尽语极急言竭论容与简易无艰难劳苦之态此三者皆㫁然自为一家之文也惟李翺之文其味黯然而长其光油然而幽俯仰揖让有执事之态陆贽之文遣言措意切近的当有执事之实而执事之才又自有过人者盖执事之文非孟子韩子之文而欧阳子之文也夫乐道人之善而不爲謟者以其人诚足以当之也彼不知者则以爲誉人以求其恱已也夫誉人以求其恱已洵亦不爲也而其所以道执事光明盛大之徳而不自知止者亦欲执事之知其知我也虽然执事之名满于天下虽不见其文而固巳知有欧阳子矣而洵也不幸堕在草野泥涂之中而其知道之心又迃而粗而欲徒手奉咫尺之书自託于执事将使执事何从而知之何从而信之哉洵少年不学生二十五年始知读书从士君子游年既已晚而不遂刻意厉行以古人自期而视与已同列者皆不胜已则遂以为可矣其多困益甚然后取古人之文而读之始觉其出言用意与已大异时复内顾自思其才则又似夫不遂止于是而已者由是尽烧曩时所为文数百篇取论语孟子韩子及他圣人贤人之文而介然端坐终日以读之者七八年方其始也入其中而惶然博观于其外而骇然以惊及其久也读之益精而其胷中豁然以明若人之言固当然者然犹未敢自出其言也时既久胷中之言日益多不能自制试出而书之已而再三读之浑浑乎觉其来之易矣然犹未敢以为是也近所为洪范论史论凡六篇执事观其如何嘻区区而自言不知者又将以为自誉以求人之知己也惟执事思其十年之心如是之不偶然也而察之上冨相公书苏洵往年天子震怒出逐宰相选用旧臣堪付属以天下者使在宰府与天下更始而合下之位实在第三方是之时天下咸喜相庆以为合下惟不为宰相也故黙黙在此方今困而复起起而复为宰相而又适值乎此时也不为而何为且吾君之意待之如此其厚也不为而何以副吾君之望故咸曰后有下令而异于他日者必吾冨公也朝夕而待之跂首而望之然而不获闻也戚戚然而疑呜唿其弗获闻也必其逺也进而及于京师亦无闻焉不敢以疑犹曰天下之人如此其衆也数十年之间如此其不变也皆曰贤人焉或者彼其中则有説也而天下之人未始见也然不能无忧盖古之君子爱其人也则忧其无成且尝闻之古之君子相是君也与是人也皆立于朝则使其君皆知其为人皆善者也而后无忧且一人之身而欲擅天下之事虽见信于当世而同列之人一言而疑之则事不可以成今夫政出于他人而不惧事不出于已而不忌是二者惟善人为能然犹欲得其心焉若夫衆人政出于他人而惧其害己事不出于已而忌其成功是以有不平之心生夫或居于吾前或立于吾后而皆有不平之心焉则身危故君子之处于其间也不使之不平于我也周公坐于明堂以聴天下而召公惑何者天下固惑乎大也召公犹未能信乎吾之心也周公定天下诛管蔡告召公以其志以安其身以及于成王故凡安其身者以安乎周也召公之于周公管蔡之于周公二者亦皆有不平之心焉以为周之天下周公将遂取之也周公诛其不平而不可告语者告其可以告语者而和其不平之心然则非其必不可告语者则君子未始不欲和其心天下之人从士而至于卿大夫宰相集处其上相之所为何虑而不成不能忍其区区之小忿以成其不平之衅则害其大事是以君子忍其小忿以容其小过而杜其不平之心然后当大事而聴命焉且吾之小忿不足以易吾之大事也故宁小容焉使无芥蔕于其间古之君子与贤者并居而同乐故其责之也详不幸而与不肖者偶不图其大而治其细则阔逺于事情而无益于当世故天下无事而后可与争此不然则否昔者诸吕用事陈平忧惧计无所出陆贾入见説之使交欢周勃平用其䇿卒得绛侯北军之助以灭诸㠯夫綘侯木强之人也非陈平致之而谁也故贤者致不贤者非夫不贤者之能致贤者也曩者陛下即位之初冦莱公为相惟其侧有小人不能诛又不能与之无忿故终以斥去及范文正公在相府又欲以嵗治天下事失于急与不忍小忿故羣小人亦急逐去之一去遂不复天下之人犹未获见洵西蜀之人也窃有志于今世愿一见于堂上伏惟合下深思之无忽与两浙安抚陈舍人荐士书陈襄襄伏闻执事按部东南首访士民徳行襄谓股肱近臣受主上顾託于外其志在于夙夜图其所报则莫若求贤拔士之务爲先然自昔观风按俗之臣可有行者今执事独能轩然振举其事此希阔之盛美小子不任驩抃虽然但以旌旄之行所至逡速独眎独聴不克尽天下之贤才又恐所部之吏无告者有负执事上报君父之心襄虽愚所识近丗四方豪杰之士于心遇执事之能推贤不敢隐惜谨取其才行殊尤卓絶素与之交与所闻见而知者敢以爲献焉其已仕者四人有殿中丞致仕胡瑗者博学通经负文武之道而适用不迂向在江湖间兴学养士凡十余年弟子一千七百人魁杰之士多出门下今年过六十而进徳未已有舒州通判王安石者才性贤明笃于古学文辞政事已着闻于时有颍州司法参军刘彛者其人长于才而笃于义其政与学皆通逹于体要有庐州合肥县主簿孙觉质老成志于经学而浸究原本观其文辞或简而能粹殿中丞胡瑗门人髙弟数百而称其贤瑗虽老其材尚可大用惜乎未有知音者三人者皆贤者之资也将置之美地不拂其所进以育成其美材可量也哉其在下者五人福州候官县陈烈者天性仁孝其材智超特学古明道造大贤之域自庆历初下第闭门潜心迨经十余年两经科诏不应里选身服仁义郷闾宗之有同县郑穆者明而好学深造于道其心气仁正勇于为义学博而文壮矣有扬州孙处者为性髙介好古而志于道安贫不仕节行着闻凡为文辞必臻于理有衢州江山县周颍者刚义孝友及冠始学卓有竒节而不畏强御有烈士之气有越州萧山县吴孜者勇于为义少有声律之学既而宗道约心于理甘贫养亲节义稍着彛烈穆襄之友人也凡与并立于古人之域积二十年辛勤事业足见其志使之得其志而行其道其补助国家岂少哉若行已作事未敢极言俟执事见而知之可也处颍孜襄所闻而知之者虽道业不及于二三子然其行义皆足以取信于人抑亦国家伟材也夫大贤之才难知亦难其才以四海之广环而求之尚恐未足充执事之所欲况止于一方与一州其所得必狭矣襄遂敢广引天下凡所知者以为告也其次虽有朴茂磥砢之材行谊未着不敢以闻尚观其成其不知者尚在执事博而求之也执事即日归觐冕旒道民疾苦事外必有献纳补报于上则无大乎斯事而无过乎斯人也君子之于仕也所患无其道无其时无其位而不得与天下贤才共济之尔今执事既有其道又得其时与其位而其所以共济又有天下之贤才如是其不可失也心急辞率伏惟执事留意详采与王介甫书刘攽见所与曾公立书论青苗钱大意不觉怅惋仲尼云聴讼吾犹人也必也使无讼乎聴讼而能判曲直岂不为美然而圣人之意以无讼为先者贵息争于未形也今百姓所以取青苗钱于官者岂其人富赡饱足乐输有余于公以为名哉公私债负逼迫取于已无所有故称贷出息以济其急介有为政不能使民家给人足毋称贷之患而特开设称贷之法以为有益于民不亦可羞哉甚非圣人之意也自三代以来更歴秦汉治道駮杂代益浇薄其取于民者百头千绪周公之书有之而今无者非实无之也推类言之名号不同而已矣若又取周公所言以为未行而行之吾恐不但重复将有四五倍蓰者矣一部周礼治财者过半其非治财者未闻建行一语独此一端守之坚如金石将非识其小者近者欤今郡县之吏方以青苗钱为殿最又青苗钱未足未得催二税郡县吏惧其黜免思自救解其材者犹能小为方略以强民其下者直以威力刑罚督迫之如此民安得不请安得不纳而谓其愿而不可止者吾谁欺欺天乎凡人臣之纳説于时君劝其恭俭小心所谓道也莫不逆耳难从及至劝其为利取财于民广肆志意不待辞之毕而喜矣故姦臣争以言财利求用不复取逺古事言之在唐之时皇甫鏄裴延龄用此术致位公相虽然二人者犹不敢避其聚歛之名不如介甫直以周公圣人为证上则使人主无疑下则使廷臣莫敢非若是乎周公之为桀跖嗃矢桁杨椄槢也商鞅为秦变法其后夷灭张汤为汉变法后亦杀一为法逆于人心未有保终吉者也且朝廷取青苗之息専为备百姓不足至其盈溢能以代贫下赋役乎府库既满我且见其不复为民矣外之则尚武开斥境土内之则广游观崇益宫室鄙语曰冨不学奢而奢自至自然之势也介甫一举事其敝至此可无念哉可无念哉与门下韩侍郎书范百禄圣人之用天下冨而教之神而化之不可以已者也不惠不迪而至于用刑不得巳者也夫以不得巳之刑爲不可以巳之助则居此官者冝知此意邪抑或可以置此心而勿论也比来朝廷政事大论议一切出于忠厚薄厌刀笔而以书生儒吏处之此冝下民无知隂有一二蒙𬒳上德者矣百禄无状摄职以来夙夜孜孜竭其愚忠情法巨细凡可生可杀之际与僚官平订大理往返或至于再三或至于四五纎悉曲折敢不尽心焉尔哉然文书程渉三府职竞覆覈交致其详毫釐之间靡不力诘而深研之呜唿虽尧舜钦恤文武慎罚之意宜无以加毫发于此矣汉诏有之人有智愚官有上下故使中外疑狱谳之廷尉廷尉以当附律令闻上也民散久矣抵犯者多旬时断狱无虑数十百千其间岂能事事咸若上官之智邪人心不同如其面焉有周有䟽趣尚不一抵犯者多一谓之寛一谓之勐同一物耳而寛勐异耳则司刑之官何术以处此中邪而必曰姑舍汝所学而从我且不亦教玉人追琢玉哉大抵人之寛严亦性分耳百禄又乌能自迁其性分而随上官之指趣乎是以上烦明公毎于衆人宾客之前督过谆谆以为大非而终不能奉教一二以自媿自诏也往者阿丁之鬪杀刘巠之故杀温公力不肯贷辞气毅然有司不敢抗衆人不复议百禄再白而不从则再以书复之终见是而贷焉是时自朝廷至衆庶未闻有曰范百禄颇知守官然皆欣欣焉多温公之能用人且聴善也二杀者贷而天下以为是百禄岂不幸甚矣哉近日明公以阿党为阿丁告言谋状已明事不获免为可杀而罪大理用法刑部引例编管广南之为太轻也任聪御札到后行刼赃满而不当谓之刑名疑虑也此二事者百禄实尝用心焉欲黙而不辨则惜聪与党之死欲辨而理之则未免违公之论逆公之意虽然古人执法有三经断死而不渝者有抗直犯颜而不观主威者非但施之于守法而已实士君子事上之道当然明公亦思得斯人与之恭承明主乎近世已无如是之人矣得闻其语可也见其有心景行者可也明公以道徳仁义之冨辅佐人主以天下生民为己任欲为朝廷振纪纲致太平必不欲来者依违从谀随声雷同苟利一身不忌杀人以蹈昔之用事者为后世笑侮之辙也是用布其区区而详其所以然之説阿党心规阿丁之银也因斧之而不殊丁唿而告人曰党杀我人执党曰我实谋其钿子于是谋状为明今疾其凶暴规货之慝则死有余辜论其被执之时便通谋情谋在其心终縁自吐考之于律得减所因处徒三年未为失断凡言杀人者死盖以已杀为文伤人及盗则抵也今被杀之人幸而不死行凶之妇偶亦自通本谋所以本部原情取旧比之重者拟送广南编管决杖逺窜粗可惩姦合于尧舜流宥之法殆无足疑将何以加重于斯邪任聪去年四月一日受黄三结约欲行彊盗至三日昬时而刼寗新等家赃满按御札三日巳时到县虽是夕行刼在约束之后而其结谋实在旦日约束之前凡赦前御札将为约束指赦作过之人而聪之谋时适非指赦谨按嘉祐五年南郊赦文应赦前御札到后彊盗至死并决讫刺配广南牢城八年及治平二年郊祀二赦则配海岛虽加重于前而未尽变也是又仁宗皇帝英宗皇帝时韩冨二公故事也今朝廷论议决事比方且踵嘉祐治平故事寻二公所为本部拟贷任聦自谓略法二公遗意岂当时之论亦欲惠暴寛贼以害良民哉得非哀矜愚民寒饥多辟而入于死也哉夫愚民所以然者仁人君子反求诸已而后以罪诸民赋歛重也徭役繁也诛求多也榷利广也欲其无寒饥不可得寒且饥矣欲其亡罪戾不可得此仁人君子所宜动心而求究其本也若止浚其末而惟刑杀是务则秦之刑非不严乌能弭胜广之盗哉今不讳之朝乐闻鲠言愿遏其恶而宣之使下情无壅亦足以知今为有道之世矣孔子谓季康子曰子为政焉用杀子欲善而民善矣张释之当髙庙玉环之坐而文帝欲置之族谏曰假人盗长陵一抔土陛下将何以加法邪夫使有司者治辠而不推原犯人之情不测浅深之量不论轻重之序而一出于法则刀笔吏足以供使令耳又何取于士大夫以儒术縁饰为哉今天子谅隂未言太皇太后总聴万事慈明仁恕聴言尽下自二帝三王以来公卿大夫有志之士未有遭逢如斯时者也有官守者不出其位若见事有未然令有未便不一公言而脂韦苟安恬养自殖不负明主无益生民乎百禄章既上窃意万一薄采以捄来事不谓明公力排而深绌之又从而崇峭堑立峻法也岂百禄之言以人废耶其或思之未再邪如今之时周公养成王之时也在易山下出泉之象曰䝉未知所之则顾所以养之何如也夫䝉之所以养者正也养得其正则圣人之功也周公养成王是也方其承师问道退习而考于太傅道徳仁义日陈于前诗书礼乐日盈于耳及其至也若出天性举而措之横乎四海是将万化独运万事一断岂不绰绰然有余于聴览之间哉盖不必屡上凶恶铺陈情状设有特㫖而教之断狱也此又非周公之所以为功也百禄之于门下也公则有僚吏之聴私则有父执之奉知奖待遇非他人比苟为熟视不敢尽言则岂明公与百禄之志哉伏惟舍其戆狂而薄采其衷幸甚皇朝文鑑巻第一百十七皇朝文鑑皇朝文鑑卷第一百十八皇朝文鑑巻第一百十八书上梅直讲书苏轼上韩魏公论场务书苏轼上文侍中论榷盐书苏轼黄州上文潞公书苏轼与章子厚书苏轼与李方叔书苏轼上枢密韩太尉书苏辙上梅直讲书苏轼轼每读诗至鸱鸮读书至君奭常窃悲周公之不遇及观史见孔子厄于陈蔡之间而絃歌之声不絶颜渊仲由之徒相与问答夫子曰匪兕匪虎率彼旷野吾道非邪吾何为于此颜渊曰夫子之道至大故天下莫能容虽然不容何病不容然后见君子夫子油然而笑曰回使尔多财吾为尔宰夫天下虽不能容而其徒自足以相乐如此乃今知周公之冨贵有不如夫子之贫贱夫以召公之贤以管蔡之亲而不知其心则周公谁与乐其冨贵而天子之所与共贫贱者皆天下之贤才则亦足与乐乎此矣轼七八嵗时始知读书闻今天下有欧阳公者其为人如古孟轲韩愈之徒而又有梅公者从之游而与之上下其议论其后益壮始能读其文词想见其为人意其飘然脱去世俗之乐而自乐其乐也方学为对偶声律之文求斗升之禄自度无以进见于诸公之间来京师逾年未尝窥其门今年春天下之士羣至于礼部执事与欧阳公实亲试之诚不自意获在第二既而闻之人执事爱其文以为有孟轲之风而欧阳公亦以其能不为世俗之文也而取焉是以在此非左右为之先容非亲旧为之请属而向之十余年间闻其名而不得见者一朝为知已退而思之人不可以苟冨贵亦不可以徒贫贱有大贤焉而为其徒则亦足恃矣苟其侥一时之幸从车骑数十人使闾巷小民聚观而賛叹之亦何以易此乐也传曰不怨天不尤人盖优哉游哉可以卒嵗执事名满天下而位不过五品其容色温然而不怒其文章寛厚敦朴而无怨言此必有所乐乎斯道也轼愿与闻焉上韩魏公论场务书苏轼轼得从宦于西尝以为当今制置西事其大者未便非痛整齐之其势不足以久安未可以随欹而拄随壊而补也然而其事宏阔浩汗非可以仓卒轻言者今之所论特欲救一时之急解朝夕之患耳往者宝元以前秦人之冨彊可知也中戸不可以畆计而计以顷上戸不可以顷计而计以赋耕于野者不愿为公侯藏于民家者多于府库也然而一经元昊之变氷消火燎十不存三四今之所谓冨民者向之仆隷也今之所谓蓄聚者向之残弃也然而不知昊贼之遗种其将永世而臣伏邪其亦有时而不臣也以向之民力坚完百倍而不能支以今之伤残之余而能办者轼所不识也夫平安无事之时不务多方优𥙿其民使其气力浑厚足以胜任县官权时一切之政而欲一旦纳之于患难轼恐外忧未去而内忧乗之也鳯翔京兆此两郡者陜西之囊槖也今使有变则縁边𬒳兵之郡知战守而巳战而无食则北守而无财则散使战不北守不散其权固在此两郡也轼官于鳯翔见民之所最畏者莫若衙前之役自其家之瓮盎釡甑以上计之长役及十千郷戸及二十千皆占役一分所谓一分者名为麋钱十千可办而其实者皆十五六千至二十千而多者至不可胜计也科役之法虽始于上户然至于不足则递取其次最下至于家赀及二百千者于法皆可科自近嵗以来凡所科者鲜有能大过二百千者也夫为王民自瓮盎釡甑以上计之而不能满二百千则何以为民今也及二百千则不免焉民之穷困亦可知矣然而县官之事嵗以二千四百分为计所谓优轻而可以偿其劳者不能六百分而捕获彊恶者愿入焉擿发赃弊者愿入焉是二千四百分者衙前之所独任而六百分者未能纯被于衙前也民之穷困又可知也今之最便惟重难日损优轻日增则民尚可以生此轼之所为区区议以官榷与民也其详固已具于府之所録以闻者从轼之説而尽以予民失钱之以贯计者轼尝粗较之嵗不过二万失之于酒课而偿之于税缗是二万者未得爲全失也就使为全失二万均多补少要以共足此一转运使之所办也如使民日益困穷而无告异日无以待仓卒意外之患则虽复嵗得千万无益于败此贤将帅之所畏也轼以为陛下新御宇内方求所以为千万年之计者必不肯以一转运使之所能办而易贤将帅之所畏况于相公才略冠世不牵于俗人之论乃者变易茶法至今以为不便者十人而九相公尚不顾行之益坚今此事至小一言可决去嵗赦书使官自买木闗中之民始知有生意向非相公果断而力行必且下三司三司固不许幸而许必且下本路本路下诸郡或以为可或以为不可然后监司类聚其说而参酌之比复于朝廷固已朞嵗矣其行不行又未可知也如此而民何望乎方今山陵事起日费千金轼乃于此时议以官榷与民其为迂阔取笑可知矣然窃以为古人之所以大过人者惟能于扰攘急迫之中行寛大闲暇久长之政此天下所以不测而大服也朝廷自数十年以来取之无术用之无度是以民日困官日贫一旦有大故则政出一切不复有所择此从来不革之过今日之所宜深惩而永虑也山陵之功不过嵗终一切之政当而罢明年之春则陛下逾年即位改元之嵗首行王道以风天下及今使郡吏议之减定其数当复以闻则言之今其时矣伏惟相公留意千万幸甚上文侍中论榷盐书苏轼当今天下勲徳俱髙为主上所倚信望实兼隆为士民所责望受恩三世宜与社稷同忧皆无如明公者今虽在外事有闗于安危而非职之所忧者犹当尽力争之而况其事闗本职而忧及生民者乎窃意明公必已言之而人不知若犹未也则愿効其愚顷者三司使章悙建言乞榷河北京东盐朝廷遣使按视召周革入觐已有成议矣悙之言曰河北与陜西皆为邉防而河北独不榷盐此祖宗一时之误恩也轼以为陜西之盐与京东河北不同解池广袤不过数十里既不可捐以予民而官亦易以笼取青盐至自虏中有可禁止之道然犹法存而实不行城门之外公食青盐今东北循海皆盐也其欲笼而取之正与淮南两浙无异轼在余杭时见两浙之民以犯盐得罪者一嵗至万七千人而莫能止姦民以兵仗护送吏士不敢近者常以数百人为辈特不为他盗故上下通知而不以闻耳东北之人悍于淮浙逺甚平居椎剽之姦常甲于它路一旦榷盐则其祸未易以一二数也由此观之祖宗以来独不榷河北盐者正事之适宜耳何名为误哉且榷盐虽有故事然要以为非王政也陜西淮浙既未能罢又欲使京东河北随之此犹患风痺人曰吾左臂既折矣右臂何为独完则以酒色伐之可乎今议者曰吾之法与淮浙不同淮浙之民所以不免于私贩而灶户所以不免于私卖者以官之买价贱而卖价贵耳今吾贱买而贱卖借如毎斤官以三钱得之则以四钱出之盐商私买于灶户利其贱耳贱不能减三钱灶户均为得三钱也宁以予官乎将以予私商而犯法乎此必不犯之道也此无异于儿童之见东海皆盐也苟民力之所及未有舍而不煎煎而不卖者也而近嵗官钱常苦窘迫遇其急时百用横生以有限之钱买无穷之盐灶户有朝夕薪米之忧而官钱在朞月之后则其利必归于私贩无疑也食之于盐非若饥之于五谷也五谷之乏至于节口并日而况盐乎故私贩法重而官盐贵则民之贫而懦者或不食盐往在浙中见山谷之人有数日食无盐者今将榷之东北之俗必不如往日之嗜咸也而课之不亏踈矣且淮浙官盐本轻而利重虽有积滞官未病也今以三钱为本一钱为利自禄吏购赏修筑敖庾之外所获无㡬矣一有积滞不行官之所䘮可胜计哉失民而得财明者不为况民财两失者乎且祸莫大于作始作俑之渐至于用人今两路未有盐禁也故变之难遣使㑹议经年而未果自古作事欲速而不取衆议未有如今日者也然犹持久如此以明作始之难也今既已榷之矣则他日国用不足添价贵卖有司以为熟事行半纸文书而决矣且明公能必其不添乎非独明公不能也今之执政能自必乎苟不可必则两路之祸自今日始夫东北之蚕衣𬒳天下蚕不可无盐而议者轻欲夺之是病天下也明公可不深哀而速救之欤或者以爲朝廷旣有成议矣虽争之必不从窃以爲不然乃者手实造簿方赫然行法之际轼甞论其不可以告今太原韩公公时在政府莫之行也而手实卒罢民頼以少安凡今执政所欲必行者青苗助役市易保甲而巳其他犹可以庻几万一或者又以爲明公将老矣若犹有所争则其请老也难此又轼之所不识也使明公之言幸而听屈已少留以全两路之民何所不可不幸而不聴是议不中意其于退也尤易矣愿少留意轼一郡守也犹以为职之所当忧而冒闻于左右明公其得已乎干凟威重俯伏待罪而已黄州上文潞公书苏轼承以元功正位兵府备物典册首冠三公虽曾孙之遇絶口不言而金縢之书因事自显真古今之异事圣朝之光华也有自京师来转示所赐书教一通行草烂然使破甑弊帚复増九鼎之重轼始得罪仓皇出狱死生未分六亲不相保然私心所念不暇及他但顾平生所存名义至重不知今日所犯为已见絶于圣贤不得复为君子抑虽有罪不可赦而犹可改也伏念五六日至于旬时终莫能决輙复彊颜忍耻饰鄙陋之词道畴昔之眷以卜于左右遽辱还答恩礼有加岂非察其无他而恕其不及亦如圣天子所以贷而不杀之意乎伏读洒然知其不肖之躯未死之间犹可洗濯磨治复入于道徳之场追申徒而谢子产也轼始就逮赴狱有一子稍长徒步相随其余守舍皆妇女㓜稚至宿州御史符下就家取文书州郡望风遣吏发卒围舡搜取老㓜㡬怖死既去妇女恚骂曰是好着书书成何所得而怖我如此悉取烧之比事定重复寻理十亡其七八矣到黄州无所用心輙复覃思于易论语端居深念若有所得遂因先子之学作易传九巻又自以意作论语说五巻穷苦多难夀命不可期恐此书一旦复沦没不传意欲写数本留人间念新以文字得罪人必以为凶衰不祥之书莫肯收藏又自非一代伟人不足託以必传者莫若献之明公而易传文多未有力装写独致论语説五巻公退闲暇一为读之就使无足取亦足见其穷不忘道老而能学也轼在徐州时见诸郡盗贼爲患而察其人多凶侠不逊因以饥馑恐其忧不止于窃攘剽杀也輙草具其事上之㑹有㫖移湖州而止家所藏书既多亡轶而此书本以爲故纸煳笼箧独得不烧笼破见之不觉恍然如梦中事輙録其本以献轼废逐至此岂敢复言天下事但惜此事粗有益于世既不复施犹欲公知之此则宿昔之心扫除未尽者也公一读讫即烧之而已黄州食物贱风土稍可安既未得去去亦无所归必老于此拜见无期临纸于邑惟冀以时爲国自重与章子厚书苏轼春初辱书寻递中栽谢不审得逹否比日机务之暇起居万福轼䝉恩如昨顾以罪废之余人所鄙恶虽公不见弃亦不欲频通姓名今兹复陈区区诚义有不可已者轼在徐州日闻沂州丞县界有贼何九郎者谋欲刼利国监又有阚温秦平者皆猾贼往来沂兖间欲使人缉捕无可使者闻沂州葛墟村有桂棐者家冨有心胆其弟岳坐与李逢往还配桂州牢城棐虽小人而笃于兄弟当欲为岳洗雪而无由窃意其人可使因令本州支使孟易唿至郡谕使自効以刷门户垢污苟有成绩当为奏乞放免其弟棐愿尽力因出帖付与不逾月轼移湖州棐相送出境云公更留两月棐必有以自効今已去奈何轼语棐但尽力不可以轼去而废也苟有所获当速以相报不以逺近所在仍为奏乞如前约也是嵗七月二十七日棐使人至湖州见报云已告捕获妖贼郭先生等及得徐州孔目官以下状申告捕妖贼事如棐言不缪轼方欲具始末奏陈棐所以尽力者为其弟也乞勘㑹其弟岳所犯是与李逢往还本不与其谋者乞赐放免以劝有功草具未上而轼就逮赴诏狱遂不果发今者棐又遣人至黄州见报云郭先生等皆已讯治得实行法久矣䝉恩授殿真因録其告捕始末以相示原棐之意所以孜孜于轼者凡为其弟以曩言见望也轼固不可以复有言矣然独念愚夫小子以一言感发犹能奋身不顾以遂其言而轼乃以罪废之故不为一言以负其初心独不愧乎且其弟岳亦豪健絶人者也徐沂间人鸷勇如棐岳类甚衆若不收拾驱使令捕贼即作贼耳谓宜因事劝奖使皆歆艶捕告之利惩创为盗之祸庶㡬少变其俗今棐必在京师参班公可自以意召问其始末特爲一言放免其弟岳或与一名目牙校镇将之类付京东监司驱使缉捕其才用当复过于棐也此事至微末公执政大臣岂复治此但棐于轼本非所部吏民而能自效者以轼爲不食言也今旣不可言于朝廷又不一言于公是终不言矣以此愧于心不能自巳可否在公独愿祕其事毋使轼重得罪也徐州南北襟要自昔用武之地而利国监去州七十里土豪百余家金帛山积三十六冶器械所产而兵卫㣲寡不幸有猾贼十许人一唿其间吏兵皆弃而走耳散其金帛以啸召无赖乌合之衆可一日得也轼在郡时常令三十六冶毎户㸃集冶夫数十人持挈枪刄每月两衙于知监之庭以示有备而已此地盖常为京东豪猾之所拟公所宜知因桂棐事輙复及之秋冷伏冀为国自重与李方叔书苏轼屡获来教因循不一裁答悚息不已比日履兹秋暑起居佳胜録示子骏行状及数诗辞意整暇有加于前得之极喜慰累书见责以不相荐引读之甚愧然其说不可不尽君子之知人务相勉于道不务相引于利也足下之文过人处不少如李氏墓表及子骏行状之类笔势翩翩有可以追古作者之道至若前所示兵鑑则读之终篇莫知所谓意者足下未甚有得于中而张其外者不然则老病昏惑不识其趣也以此私意犹冀足下积学不倦落其华而成其实深愿足下为礼义君子不愿足下丰于才而亷于徳也若进退之际不甚慎静则于定命不能有毫髪增益而于道徳有丘山之损矣古之君子贵贱相因先后相援固多矣轼非敢废此道平生相知心所谓贤者则于稠人中誉之或因其言以考其实实至则名随之名不可掩其自为世用理势固然非力致也陈履常居都下逾年未尝一至贵人之门章子厚欲一见终不可得中丞傅钦之侍郎孙莘老荐之轼亦挂名其间会朝廷多知履常者故得一官轼孤立言轻未尝独荐人也爵禄廼人主所専宰相犹不敢必而欲责于轼可乎东汉处士私相谥非古也殆似丘明为素臣当得罪于孔门矣孟生贞曜盖亦蹈袭流弊不足法而况近相名字者乎甚不愿足下类此等也轼于足下非爱之深期之逺定不及此犹能察其意否近秦少游有书来亦论足下近文益竒明主求人如不及岂有终汨没之理足下但信道自守当不求自至若不深自重恐䘮失所有言切而尽临纸悚息未即会见千万保爱近夜眼昏不一不一上枢密韩太尉书苏辙辙生好为文思之至深以为文者气之所形然文不可以学而能气可以养而致孟子曰我善养吾浩然之气今观其文章寛厚宏博充乎天地之间称其气之小大太史公行天下周览四海名山大川与燕赵间豪俊交游故其文踈荡颇有竒气此二子者岂尝执笔学为如此之文哉其气充乎其中而溢乎其貎动乎其言而见乎其文而不自知也辙生十九年矣其居家所与游者不过其邻里郷党之人所见不过数百里之间无髙山大野可登览以自广百氏之书虽无所不读然皆古人之陈迹不足以激发其志气恐遂汨没故决然舍去求天下竒闻壮观以知天地之广大过秦汉之故都恣观终南嵩华之髙北顾黄河之奔流慨然想见古之豪杰至京师仰观天子宫阙之壮与仓廪府库城池苑囿之富且大也而后知天下之巨丽见翰林欧阳公聴其议论之宏辩观其容貎之秀伟与其门人贤士大夫游而后知天下之文章聚乎此也太尉以才略冠天下天下之所恃以无忧四夷之所惮以不敢发入则周公召公出则方叔召虎而辙也未之见焉且夫人之学也不志其大虽多而何为辙之来也于山见终南嵩华之髙于水见黄河之大且深于人见欧阳公而犹以为未见太尉也故愿得观贤人之光耀闻一言以自壮然后可以尽天下之大观而无憾者矣辙年少未能通习吏事向之来非有取于斗升之禄偶然得之非其所乐然幸得赐归待选使得优游数年之间将归益治其文且学为政太尉苟以为可教而辱教之又幸矣皇朝文鑑巻第一百十八皇朝文鑑皇朝文鑑卷第一百十九皇朝文鑑卷第一百十九书代韩愈荅柳宗元示浩初序书王令与邵不疑书王令与赵大观书张载与吕微仲书张载荅横渠张子厚书程颢荅人示奏草书程頥荅朱长文书程頥谢人求哀辞书林希上林秀州书陈师道与秦少游书陈师道上曾枢密书陈师道代韩愈荅柳宗元示浩初序书王令相别阔乆时得南方人道誉盛徳甚相爲慰快又闻得子厚文皆雄辩彊据源渊衍长世之名文者多矣未见如子厚右者也其间亦大有务辩而理屈趋文而背实者然古之立言者未必皆不然亦说诗者不以文害辞之一端也愈皆置之近有传送浩初序来者读而骇之不知眞子厚作否也虽然子厚素有之冝眞子厚作然反覆读之益骇而疑恐他人作然也不然子厚何见祸太甚邪来序称浮屠诚不可斥者往往与易论语合其性情奭然不与孔子异道虽圣人复生不得而斥也子厚亦不思哉夫易自干坤以及未济皆人道之始终贤圣君子之出处事业至于次第配类莫不伦理故孔子原圣人作卦之因是也其中则曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错夫妇之道不可以不乆也故受之以恒主器莫若长子故受之以震其下则曰渐女归待男行也归妹女之终也未济男之穷也而皆不若浮图弃絶君臣拂灭父子断除夫妇之说论语二十篇大率不过弟子问仁问政问忠之类尔于鬼神与死之类则皆曰未能事人焉能事鬼未知生焉知死又非若浮屠氏夸诞牵合于以涂瞽天下而云也不识子厚谓与易论语合者何哉借如其中万一偶窃吾圣人之言则君子者遂不思其患而好学邪是犹敕桀跖之诛以耳闻而目见有类夫尧也孔子曰如有周公之才之美使骄且吝其余不足观也已况又去夫妇父子而无万一于周公之美者且子厚谓愈所好者迹也而不知其石中有玉不知子厚之学果中与迹异邪虽然子厚心仁义而手拔劒以逐父兄谓其爲迹则亦可邪子厚亦患愈斥浮图以夷反爲之说曰将进盗跖恶来而贱季札由余也呜唿子厚又不思哉昔者孔子作春秋诸侯用夷礼者则夷之若杞侯称子是也若愈不得斥浮图以夷则孔子不得斥桓子以迹而不思其中也圣如孔子者其取舎犹不免子厚之过邪又不知子厚谓季札由余者皆若浮图之拂君臣父子邪不然则不也愈尝探佛之说以拟议前世盛徳者而皆无一得也若尧舜孔子者皆佛之甚有罪者也以智者观之不知尧舜孔子果当然邪也自孔子死千数百嵗独孟子卓然独立今读其书则教人兴利驱除龙蛇杀牛牲犬豕以养老祭祀尔其大不与佛合者则若君子亲亲而仁民仁民而爱物以尧舜之智不徧知物急先务也以尧舜之仁不徧爱人急亲贤也不能三年之䘮而缌小功之察放饭流歠而问无齿决是之谓不知务以是言之是孟子又异佛而得罪也甚矣且不知子厚之读尧舜孔孟之书也将读而尽信之邪抑徒取其一二而弃其十百也不然则孔佛不相爲容亦已较然何独子厚能容之也愈甞观士之不蹈道者一失于君则转而之山林羣麋鹿终死而不悔乃至有负石而自沉者以君子观之是皆薄于中而急于外者矣惜乎何至是哉今子厚虽不幸摈弃于朝乃以不自能寛存以至于䧟夷狄而不悔也薄于中而急于外在盛徳者虽不当然然智者观之不得无过也以求其不爱官不能争乐山水而嗜安闲者则治初之心尚可安于麋鹿也必溺于虚髙之言而遗于人伦之大端其比于负石而沉河者孰得哉愈甞笑今人之谓有智者爲毁释氏释氏非毁之也譬之器然旧甞完而暴铄之谓爲毁也可矣其从来不爲器者是自然尔岂人毁之邪此皆不知道者之言也自释氏之说入中国流千数百年其徒树其说而枝叶者衆矣乌知其有不取此以假彼者邪况人玩其说者常名儒也孟子谓矢人岂不仁于凾人哉岂无意邪正谓是也使佛之祸福可求其言可信其教等于尧舜孔子而或上之则君子者先衆民而学且行之矣伐彼善而固爲我异愈肯自爲之邪虽然子厚犹谓愈爲之也子曰道不逺人爲释氏者竟不逺人耶谓爲圣人不得斥者果信然哉石中之玉信何如也与邵不疑书王令冨贵矣何求而不得哉穷南之珠极西之玉山海之犀象蜀里之锦楚南荆北之材天下之殊也然皆水断陆絶去其人尝千万有余里然一日欲之则无不如意而至前何其甚易如出于左右然哉能不爱珍币重寳以易之则其得如取耳故曰冨贵矣何求而不得哉唯其不可得者士也士则有穷而无求不可以货取也贱而不屈不可以势动也行义以达死不可以力胁也世虽有冨贵假有求而欲得之非其义也非其道也则其人亦往耶世之藏珠玉象犀而衣锦以居荆楚之材者多矣冨贵者皆是也而㓗完之人信笃之士不幸而世不欲之假有欲之而可从者谁也斯语不敢讲于人乆矣甞闻合下其所好恶爲与不爲殆有异于世冨贵者而令虽不肖窃有意于古之士愿学之而昔者有一日之幸而合下以令有姊以贫而不嫁过时将金带而资之时适无可亲者则止矣世之人靡靡方以窃禄从事而合下乃独恤人之孤世之人方思得其所无而合下乃散其所有以某之甚贱才谋不足以禆左右之长誉说不足以取当世之重不识合下是诚何求哉信亦与长世之异也故令且将终其所赐以实合下之徳焉夫髙邮小地是以势不能分髙以借人力不能举重以与士也亦明矣而一时之人势力出合下者犹衆然不之彼而之此去有余而就不足以求之良以合下之所好恶而爲与不爲者与世之冨贵者异也异日合下甞有以赐之而令辞不从今则谒之而合下之所得士自信如此难有也与赵大观书张载载启不造诲席逾年仰怀温谕三反朝夕仲冬渐寒恭惟使职公余寝兴百顺辱书恵顾钦佩加䘏兼聆被㫖邉干行李勤止载抱愚守迷未厌山僻脩慝免过弗能固无暇撰述空自言说鄙谬窃甞病孔孟既没诸儒嚣然不知反约穷源勇于苟作持不迨之资而急知后世明者一览如见肺肝然多见其不知量也方且创艾其弊黙养吾诚所患日力不足而未果它爲也辱问及之不识明贤谓之然否更赐提耳幸甚未由前拜恭惟尊所闻力所逮淑爱自厚以需大者之来不胜切切与吕微仲书张载浮屠明鬼谓有识之死受生循环亦出庄说之流遂厌苦求免可谓知乎以人生爲妄见可谓知人乎天人一物輙生取舍可谓知天乎孔孟所谓天彼所谓道者惑者指游䰟爲变爲轮回未之思也大学当先知天德知天德则知圣人知鬼神今浮屠极论要归必谓生死转流非得道不免谓之悟道可乎悟则有命有义均死生一天人推知昼夜道隂阳体之不二自其说炽传中国儒者未容窥圣学门墙巳爲引取沦胥其间指爲大道乃其俗逹之天下致善恶知愚男女臧获人人着信使英才间气生则溺耳目恬习之事长则师丗儒崇尚之言遂冥然被驱因谓圣人可不脩而至大道可不学而知故未识圣人心已谓不必事其迹未见君子志已谓不必事其文此人伦所以亦察庶物所以不明治所以忽徳所以乱异言满耳上无礼以防其伪下无学以稽其弊自古淫诐邪遁之词翕然并兴一出于佛氏之门者千五百年向非独立不惧精一自信有大过之才何以正立其间与之较是非计得失来简见发狂言当爲浩叹所恨不如佛氏之着明也未尽更冀开谕倾俟荅横渠张子厚先生书程颢承教谕以定性未能不动犹累于外物此贤者虑之熟矣尚何俟小子之言然甞思之矣敢贡其说于左右所谓定者动亦定静亦定无将迎无内外苟以外物爲外牵已而从之是以已性爲有内外也且以性爲随物于外则当其在外时何者爲在内是有意于絶外诱而不知性之无内外也既以内外爲二本则又乌可遽语定哉及天地之常以其心普万物而无心圣人之常以其情顺万事而无情故君子之学莫若櫎然而大公物来而顺应易曰贞古悔亡憧憧往来朋从尔马苟规规于外诱之除将见灭于东而生于西也非惟日以不足顾其端无穷不可得而除也人之情各有所蔽故不能适道大率患在于自私而用智自私则不能以有爲爲应迹用智则不能以明觉爲自然今以恶外物之心而求照无物之地是反鑑而索照也易曰艮其背不获其身行其庭不见其人盂氏亦曰所恶于智者爲其凿也与其罪外而是内不若内外之两忘也两忘则澄然无事矣无事则定定则明明则尚何应物之爲累哉圣人之喜以物之当喜圣人之怒以物之当怒是圣人之喜怒不系于心而系于物也是则圣人岂不应于物哉乌得以从外者爲非而更求在内者爲是也今以自私用智之喜怒而视圣人喜怒之正爲如何哉夫人之情易发而难制者惟怒爲甚第能于怒时遽忘其怒而观理之是非亦可见外诱之不足恶而于道亦思过半矣心之精微口不能宣加之素拙于文辞又吏事怱怱未能精虑当否伫报然举大要亦当近之矣道近求逺古人所非惟聦明裁之荅人示奏草书程頥辱示奏藁足以见仁人君子爱民之心深切如此钦服钦服子弟言勉公以速且坚何可已也然于愚意有未安者敢布左右观公之意専以畏乱爲主頥欲公以爱民爲先力言百姓饥且死丐朝廷哀怜因惧将爲冦乱可也不惟告君之体当如是事势亦冝尔公方求财以活人祈之以仁爱则当轻财而重民惧之以利害则将恃财以自保古之时得丘民则得天下财散则人聚后世苟私利于目前以兵制民以财聚衆聚财者能守保民者爲迃秦汉而下莫不然也窃虑庙堂诸贤未能免此惟当以诚意感动觊其有不忍之心而已浅见无取惟公裁之荅朱长文书程頥相去之逺未知何日复爲会合人事固难前期也中前奉书以足下心虚气损奉劝勿多作诗文而见荅之辞乃曰爲学上能探古先之陈迹综羣言之是非欲其心通而黙识之固未能也又曰使后人见之犹庶几曰不忘乎善也苟不如是诚惧没世而无闻焉此爲学之未冝兄之见责也使吾日闻夫子之道而忘乎此岂不善哉此疑未得爲至当之言也頥于朋友间其问不切者未尝辄语也以足下处疾罕与人接渇闻议论之益故因此可论而爲吾弟尽其说庶几有小补也向之云无多爲文与诗者非止爲伤心气也直以不当轻作尔圣贤之言不得已也盖有是言则是理明无是言则天下之理有阙焉如彼耒耜陶冶之器一不制则生人之道有不足矣圣贤之言虽欲已得乎然其包涵尽天下之理亦甚约也后之人始执卷则以文章爲先平生所爲动多于圣人然有之无所补无之靡无所阙乃无用之赘言也不止赘而已既不得其要则离眞失正反害于道必矣诗之盛莫如唐唐人善论文莫如韩愈愈之所称独髙李杜二子之诗存者千篇皆吾弟所见也可考而知矣苟足下所作皆合于道足以辅翼圣人爲教于后乃圣贤事业何得爲学之末乎頥何敢以此奉责又言欲使后人见其不忘乎善人能爲合道之文者知道者也在知道者所以爲文之心乃非区区惧其无闻于后欲使后人见其不忘乎善而已此乃世人之私心也夫子疾没世而名不称焉疾没身无善可称云尔非谓疾无名也名者可以厉中人君子所存非所汲汲又云上能探古先之陈迹综羣言之是非欲其心通黙识固未能也夫心通乎道然后能辨是非如持权衡以较轻重孟子所谓知言是也揆之以道则是非了然不待精思而后见也学者当以道爲本心不通于道而较古人之是非犹不持权衡而酌轻重竭其目力劳其心智虽使时中亦古人所谓亿则屡中君子不贵也临纸遽书故言无次序辞过烦矣理或未安却请示下足以代靣话谢人求哀辞书林希希白甞闻君子无苟于人患其非情也昔孔子犹曰吾恶夫涕之无从而不脱骖而弔其亦苟也希于某氏之葬爲非其故不得与执绋之后使爲之辞其将何情以称哀之无从小人所不敢爲者何足以辱命上林秀州书陈师道宗周之制士见于大夫卿公介以厚其别词以正其名贽以効其情仪以致其敬四者备矣谓之礼成士之相见如女之从人有愿见之心而无自行之义必有绍介爲之前焉所以别嫌而愼微也故曰介以厚其别名以举事词以导名名者先王所以定名分也名正则词不悖分定则民不犯故曰词以正其名言不足以尽意名不可以过情又爲之贽以成其终故授受焉介以通名傧以将命勤亦至矣然因人而后逹也礼莫重于自尽故祭主于盥婚主于迎賔主于贽故曰贽以効其情诚发于心而谕于身逹于容色故又有仪焉词以三请贽以三献三揖而升三拜而出礼烦则泰简则野三者礼之中也故曰仪以致其敬是以贵不陵贱下不援上谨其分守顺于时命志不屈而身不辱以成其善当是之丗岂特士之自贤盖亦有礼爲之节也夫周之制礼其所爲防至矣及其晚丗礼存而俗变犹自市而失身况于礼之亡乎自周之礼亡士知免者寡矣世无君子明礼以正之既相循以爲常而史官又载其事故其弊习而不自知也师道鄙人也然有闻于南丰先生不敢不勉也先生谓师道曰子见林秀州乎曰未也先生曰行矣师道承命以来谨因先生而请焉诗文二卷敬以自効不敢以爲能也谨偻待命惟合下赐之与秦少游书陈师道辱书喻以章公降屈年徳以礼见招不佞何以得此岂侯尝欺之邪公卿不下士尚矣乃特见于今而亲于其身幸孰大焉愚虽不足以齿士犹当从侯之后顺下风以成公之名然先王之制士不传贽爲臣则不见于王公夫相见所以成礼而其弊必至于自鬻故先王谨其始以爲之防而爲士者世守焉师道于公前有贵贱之嫌后无平生之旧公虽可见礼可去乎且公之见招岂以能守区区之礼乎若昧冒法义闻命走门则失其所以见招公又何取焉虽然有一于此幸公之他日成功谢事幅巾东归师道当御欵叚乗下泽候公于上东门外尚未晚也拳拳之怀愿因侯以闻焉上曽枢宻书陈师道一去门屏十年有余平常不爲问非怠与外以谓无益而不爲尔事有可言而复隠忍然后爲辠则亦不敢夫天下之事非合下所得与则非师道所当言其在右府且忧之大者言之其亦可乎西邉用兵五六年矣逺戍之卒过期不还人情及期则有归心况又过之而后未期乎以既动之心而前有死伤之虞内有羇旅暴露冻馁劳苦之害后有郷邑亲爱之念不亦危乎然莫敢违异者分定故也鸟穷则攫兽穷则搏此虽常言理有必至一人倡之和者必衆东向而溃何以御之夫事有曲直人有违顺直之所在胜之所出何则人所顺也一旦发难不过发内军以击之无故兴师积年不解死伤之余思归而溃而逆击之则曲直有在窃恐溃者未至发者不爲用也于是之时在廷之人肯爲天下国家以身捍之者谁乎若其未有可不计此师道常所私忧窃叹者也古之守国本末并用故建徳而阻险开封无丘山川泽之阻爲四战之地故太祖以兵爲卫畿内常用十四万人今军卫多西戍山东城郭一空卒有盗贼乗间而作冒州县杀吏民私货财掠妇女火室庐乃其小者不幸而有姦雄出焉其成败孰得知之忧之次也谈者必谓世方平宁兵不足虞人无姦雄有不足畏师道不更逺引笔墨所载直以庆历以来耳目所及者明之尔恩保两州之乱庆之溃皆卒也王伦张海廖恩王冲皆盗贼也可谓平世而无之乎熈宁中士才再发已自溃乱于时师道在秦中闻乱兵所过羣小迎导利其刼掠王伦张海行半天下所至溃坏守令或走或降莫敢支梧至出卫军用邉将而官军所至甚于盗贼民至今谈之从昔之乱皆有姦雄非爲时而生乃乱而后见平世伏而不出遂以爲无则过矣师道闻之景徳咸平之间契丹嵗入冦游骑至山东齐有外鎭日莫尘起人避走南山夜渇乏既旦视溪谷有冰雪少年不食之且取以上衆起争之有贾者出止其衆而坐之率少年十余辈而下徧给坐者且曰饥则柰何孰从吾而取食于是愿者数千人斩不爲兵出屯鎭中乃尽闭其外户日以酒豕犒从者夜则警扞旦暮饷山中三日而复家不失一物此与英彭何异而谓平世无之乎虽然军溃盗起一时之祸所可虑者分也上之于下可生可杀可予可夺而无违者分也定则无所敢爲乱则无所不爲如水之防如薪之束如兽之穽槛其可失乎一失则不复断不可续覆不可収损不可完物之理也此师道之所深忧者也谈者必谓还戍则备阙冦来莫御帅不任其责师道又谓其不然也戍有常数今以拓土而増之尔去其増则常也尚何言往者延安兵非不多冦来不御而仅自守故善战而论将不论兵也夏人之来小则其常所虑者其大举尔然方地数千里外假隣阻非可一日具也师行千里谋以时月则孰不知之帅者明其耳目而预爲之备何惮其来且虏短于攻而不能乆人自持粮后无餽运往事不过数日而我善守冦至勿战聚兵于内而清其野内聚则冦不敢深外清则深而不害使进不得战则沮退无所掠则困以元昊之彊数大入才破塞门金汤两城而已国虽大而贫兵虽多而散以元昊之战胜而卒臣者以数举而困也况其弱乎且以中国之盛大灵武之举犹不能再况于夷乎虽然筑不已则兵不得罢盍先已之乎若谓可以制虏则汉取隂山匈奴过而恸哭开西域发兵事之故谓断其右臂师道居东莫知今之可否但闻诸路竞进日夜奏功而未闻西人举国而争则必非其所急也苟不能制其命则老师费财杀人盈野何所用之若谓且筑且进渐据横山然后可制既数歳矣横山安在耶若复数歳则诸将穷冨极贵矣人情得所欲肯复出力蹈其所难乎则是横山终不可得徒爲将帅取冨贵之资尔横山天险也下临平夏存亡所系虏必举国争之恐亦未易得也若谓今之所据即横山也则师道闻之宥州在横山之上南拒米脂三舎而近今延安奏劾广地四百里则宥在其腹然不去得宥州也则四百里之广岂可信哉胡地惟灵夏如内郡他才可种乔豆且多碛沙五月见青七月而霜嵗才一収尔银州艹惟柴胡萧关之外有落藜与咸杖以此知其不冝五种也使人可种安得人实之若不徙民则募军二者孰取焉若取乎内则空此以实彼舎易而即难何益且辟土益广则去府益逺平常缓请急报卒不相及河东之患麟府世所知也若令所据可以制虏而不争者非不敢乃不能尔虏虽蕞尔然元昊用之以抗中国其地与民固自若也而今反不能争其所急者非惜其力以有待则无其人不则诸部不爲用也若是则之忧有甚于前也今虏内弱外叛而皇师临之恐有乗危簒夺以爲姦雄之资是复生一元昊也故师道甞谓虏既弱矣不复能抗中国冝稍存立使假威命以临制部旅压服姦豪使不得发柰何欲爲之资乎今使诸道尽据横山而虏无姦雄乗时而起一切如意师道之忧则又甚矣范文子曰苟非圣人孰能内外无患盍释楚以爲外惧乎夷狄之弱未有甚于今日者可不忧乎今三邉不战士皆怯弱独秦晋数与虏角犹可用秦故西人易东军如儿女子而南平蛮西南事羗皆用秦卒以取胜若又不战卒有外患何以御之昔嵗之元昊智髙是也窃谓西人不可无也伏惟合下股肱帝室师表万邦直道正词天下称诵日有传焉而独此无闻岂未可以言乎言之今其时也昔安李两公皆有意于世而各有失安失之鋭李失之缓故未及成功而以毁去盖鋭者不须时缓者不及时时乎其可不知乎易曰书不尽言言不尽意而况山河之外翰墨之间乎然以合下英姿伟识则区区之愚不待言而了伏惟属意焉皇朝文鑑卷第一百十九皇朝文鑑皇朝文鑑卷第一百二十皇朝文鑑卷第一百二十书上苏公书陈师道与石司理书张舜民与张江东论事书吴孝宗上张虞部书丰稷与王观复书黄庭坚荅李推官书张耒与陈莹中书陈师钖荅李景夏书鲍钦止谢祭酒司业书周行已上丞相曾子宣书晁咏之上苏公书陈师道散从还辱书伏承经暑起居万福师道奉亲如昨惟方託芘頼复尔违阔不能不动念耳盖士方相从时莫知其乐及相别亦为难至其离居穷独黙黙自守然后知相从之乐相别之难也士方少时未来之日长视天下事意颇轻之亦易为别至其晚莫数更离合又以为难此盖志与年衰顾影惜日畏死而然耳谢太傅常谓中年以来一与亲友别数日作恶谢公江海之士违世絶俗乃其常耳顾以别为难者岂酣于冨贵而习于违顺也耶由是观之以别为难皆非士之正也士亦安能免此当以老为戒以冨贵为畏耳承谕人须乆而后知诚如来示知人固未易未易之中又有甚难范文正谓王荆公长于知君子短于知小人由今观之岂特所短正以反置之耳古之所谓腹心之臣者以其同徳也故武王曰予有乱臣十人同心同徳而荆公以巧智之士为腹心故王氏之得祸大也闻狙诈咸作使矣未闻託之心腹也夫君子无弃人巧智之士亦非可弃以为手足可也耳目且不可况腹心乎盖势在则欺之以为功势同则夺之以自利势去则背之以违害使之且难况同之乎无徳而智以智营身而不及事智之所后不得不欺以卫身也天下之事又岂巧者之所能乎士终始不相负非由义则畏义耳势在而不负岂真不负耶末疾偏废不害为生膏肓之溃弔之可也常窃悲之故谓知士当如范公用士当以王公为戒也不审合下以为如何近见赵承议説得合下书欲复伸理前所举剥文广狱事闻之未以为然窃谓合下必不出此而愚虑所及亦不能忍者君子之于事以位为限居位而不言则不可去位而言则又不可其言之者义也其不言者亦义也合下前为颍州言之可也今为杨守而与颍事其亦可乎岂以昔甞言之而不置耶此取胜之道也近嵗士大夫类皆如此以为成言而非合下之所当为也苟不公言而私请之又不如已也天下之事行之不中理使人不平者岂此一事合下岂能尽争之耶争之岂能尽如人意耶徒使呫呫者以为多事耳甞谓士大夫视天下不平之事不当懐不平之意平居愤愤切齿扼腕诚非为已一旦当事而发之如决江河其可御耶必有过甚覆溺之忧前日王荆公司马温公是也夫言之以行义耳岂如冯妇攘臂下车取衆人之一快耶窃谓合下必不出此而寕一陈之以効其愚耳春秋益髙惟为朝重慎不胜区区与石司理书张舜民近吕主簿过访䝉示长凾大编副以手书发而详读其文采灿然是可喜其趣尚了然是可畏大凡人见悦目娱心之物固所喜及见其志趣特立不与流俗汎汎然者寕不畏哉仍闻吾子方壮齿也苟有是心由是道虽使孔子见之必曰可畏况今人乎又念往昔甞及见先大夫于关陜间今又见故人之有子少年自立则其喜又可知也然其礼有如事贵味其言有如问能兹二者窃有疑焉设以我为贵乎兹缪矣如我之所居人莫不贱之匪特人之为贱亦甞以自贱也兹固不足多晓唯是问能求益渠敢遽然闻命已来勿知攸济甞思之当少壮之时甞为世俗之学矣亦为世俗之事矣苦形劳心至于今日晚得贤之书参味先生长者之论乃知前日之用心者非也思欲改辙剡心变姓名入江海则齿脱髪秃形骸若是朝暮之人也用是自悼自咎自笑自骂继之以涕泣悲愤而何及哉又念无言不雠之训苟吕君覆将及门何以报之方日用陨获反覆于心无可柰何尚有一话可以为下执献者又皆蜀人之事昔予为童子居乡闾从学者是时眉山任师中在幕府甞聴师中讲道事业乃云吾蜀人自往已来多艺文而少政事前軰登朝廷歴郡国有闻于人者为不少也求之吏事唯何圣从陈公弼二人而已小子不才敢出其后虽当时闻之师中且不知为何语也既年渐长游京师求谒先逹之门是时文忠欧阳公司马温公王荆公为学者所共趋之每聴诸公之论于行义文史为多惟欧阳公多谈吏事既乆之不免有请大凢学者之见先生莫不以道徳文章为欲闻者今先生多教人以吏事所未喻也公曰不然吾子皆时才异日临事当自知之大抵文学止于润身政事可以及物吾昔贬官夷陵彼非人境也方壮年未厌学欲求史汉一观公私无有也无以遣日因取架阁陈年公案反覆观之见其枉直乖错不可胜数以无为有以枉为直违法徇情灭亲害义无所不有且以夷陵荒逺褊小尚如此天下固可知也当时仰天誓心曰自尔遇事不敢忽也迨今三一余年出入中外忝尘三事以此自将今日以人望我必为翰墨致身以我自观亮是当时一言之报也自得是语至今四纪未甞一日去心是时苏明允先生父子间亦在焉甞闻此语其后子瞻与人讲说亦必自任吏能或问之乃曰我与欧阳公陈公弼处学来然师中子瞻亦自负之语尔近嵗舜民谪居房陵得陈公弼修城记甞以此事书其碑隂今又敢为下执献夫君子学道也闻之有先后得之有浅深亦系其根性利钝唯政能在勉之而已少加意则可以得之孔子曰居之无倦非若道学之难也吾子少年有立何所不致所谓先立乎其大者也兹事乃其绪余尔偶因执笔不觉幸亡以耈陋为忽非惟左右之为告兼告之苏在廷若两蜀士君子与张江东论事书吴孝宗昨日辱谕以欲敦遣王安国而有所不可者试为合下评之窃以安国虽江西人而其父乃葬江东今之应进士诸科举皆以坟墓为据使安国若江东应举无有不可岂有可以应举而不可以敦遣哉矧安国未甞身居江西其应举则在淮南及开封府今纵使江西举之亦不过按虚籍耳非安国身居江西其在江西应举也合下又谓近人多举安国今更从而举之则为诡随且必取笑此又失之矣夫自昔称贤如孟荀杨韩之属前人已诵之矣而今人又从而诵之虽合下亦晓夜与今人同诵也然未甞见合下以诡随取笑为疑焉昔之贤乎其已死矣与人同诵而不疑及方今生在之贤则疑而不敢与人同举则是合下勇于诵死贤而怯于举生贤也人之好贤死生如一今诵死则勇而举生则怯则是凡谓贤者特利于死后而不利于生在时也特可俟其死后论之以为美谈而不可及其生在时举之以为实用也此何谓哉为合下计者问安国贤不贤尔不当问其曽有人举也抑不知合下谓安国果贤耶果不贤耶不贤则合下自不当议之如以为贤合下之举是举贤也夫举贤则贤者尽喜既尽喜矣尚安有笑则笑者必是不贤也苟得贤者喜矣尚何暇虑不贤者笑哉况贤者喜则不贤者笑又理适然也古之人见一善则争先为之惟恐在后未闻有虑取笑而止者如使善人每作一善必先虑不贤笑则仆恐善人有见善而不为者矣且安国之名其着者乆非是近人未举时天下不知及举然后始知也然则安国之贤不发自近人而合下又何以诡随取笑为始见信而见用也今则不然甲既唱而乙与丙曰吾恐诡随而取笑则贤者老死于巖穴之中而人主宰相有不开不悟乎庙堂之上矣惟合下裁之孝宗之于安国相爱最厚合下所知也而孝宗不以私党自嫌者犹前志也合下之爱孝宗亦可谓深矣傥事有秋毫于不义而固劝合下使为之则孝宗之罪何诛惟明察焉上张虞部书丰稷稷观天下无可责之民或恶或善或邪或正或厚或薄其风俗使然治得其情虽至恶可使迁善虽至薄可使归厚治失其道则反是乃以民辞吁何辜耶近世犹可矜伤悼痛者莫如农力耕而食不足蚕而衣不足凡上之人少不加意为损不细窃求其端而甞慕善治民者既仰止之而又称诵之恨不得亲见之向守官于亳则城父士民论议县大夫更歴多矣能究民情恤民隐无如吾张公也闻合下之名想合下之风恨莫之见不图天幸获为属吏今既遇嗣皇下悯农之诏深切丁寕求其䇿于天下又遇合下能究极民弊之浅深谨先託书以导志如合下赐一席得论其大方亦可以尽心焉与王观复书黄庭坚蒲元礼来辱书勤恳千万知在官虽劳勚无日不勤翰墨何慰如之即日𥘉夏便有暑气不审起居何如所送诗皆兴寄髙逺但诗生硬不谐律吕或词气不逮𥘉造意时此病亦只是读书未精博耳长䄂善舞多钱善贾至语也南阳刘勰当论文章之难云意飜空而易竒文徴实而难工此语亦是沈谢軰为儒林宗主时好作竒语故后生立论如此好作竒语自是文章病但当以理为主理得而辞顺文章自然出群㧞萃观杜子羙到䕫州后诗韩退之自潮州还朝后文章皆不烦䋲削而自合矣往年甞请问东坡先生作文章之法东坡云但熟读礼记檀弓当得之既而取檀弓二篇读数百过然后知后世作文章不及古人之病如观日月也文章盖自建安以来好作竒语故其气象薾然其病至今犹在唯陈伯玉韩退之李习之近世欧阳永叔王介甫苏子瞻秦少㳺乃无此病耳公所论杜子羙诗亦未极其趣试更深思之若入蜀下崃年月则诗中自可见其曰九鑚巴巽火三蛰楚祠雷则往来两川九年在䕫府三年可知也恐更湏改定乃可入石适多病少安之余賔客妄谓不肖有东归之期日月到门疲于应接蒲元礼来告行草草具此世俗寒温礼数非公所望于不肖者故皆略之荅李推官书张耒南来多事乆废读书昨送简人还忽辱惠及所作病暑赋及杂诗等诵咏爱叹既有以起其竭涸之思而又喜世之学者比来稍稍追求古人之文章述作体制往往已有所到也耒不才少时喜为文词与人游又喜论文字谓之嗜好则可以为能文则世自有人决不在我足下与耒平居饮酒笑语忘去屑屑而忽持大轴细书题官位姓名如卑贱之见尊贵此何为者岂妄以耒为知文谬为恭敬若请教者乎欲持纳而贪于爱玩势不可得舍虽怛然不以自寕而既辱勤厚而不敢隠其所知于左右也足下之人可谓竒矣捐去文字常体力为瓌竒险怪务欲使人读之如见数千嵗前科斗鸟迹所记弦匏之歌钟鼎之文也足下之所嗜者如此固无不善者抑耒之所闻所谓能文者岂谓其能竒哉能文者固不能以竒为主也夫文何为而设也知理者不能言世之能言者多矣而文者独传哉因其能文也而言益工因其言工而理益明是以圣人贵之自六经以下至于诸子百氏骚人辨士论述大抵皆将以为寓理之具也是故理胜者文不期工而工理愧者巧为粉泽而隙开百出此犹两人持牒而讼直者操笔不待累累读之如破竹横斜反覆自中节目曲者虽使假词于子贡问字于杨雄如列五味而不能调和食之于口无一可惬何况使人玩味之乎故学文之端急于明理夫不知为文者无所复道如知文而不务理求文之工世未甞有是也夫决水于江河淮海也水顺道而行滔滔汨汨日夜不止冲砥柱絶吕梁放于江湖而纳之海其舒为沦涟鼓为涛波激之为风飈怒之为雷霆蛟龙鱼鼋喷薄出没是水之竒变也而水初岂如此哉顺道而决之因其所遇而变生焉沟渎东决而西竭下满而上虚日夜激之欲见其竒彼其所至者蛙蛭之玩耳江河淮海之水理逹之文也不求竒而竒至矣激沟渎而求水之竒此无见于理而欲以言语句读为竒之文也六经之文莫竒于易莫简于春秋夫岂以竒与简为务哉势自然耳传曰吉人之辞寡彼岂恶繁而好寡哉虽欲为繁而不可得也自唐以来至今文人好竒者不一甚者或爲缺句断章使脉理不属又取古书训诂希于见闻者而说合之或得其字不得其句不知其章反覆咀嚼卒亦无有此最文之陋也足下之文虽不若此然其意靡靡似主于竒矣故预爲足下陈之愿无以仆之言质俚而不省也与陈莹中书陈师钖奉别累月不敢作书爲问而倾乡之心食顷不忘李君至辱手书伏闻谪官东去裕如也继卫守急足回又得所惠荅喜聆起居冲胜甚以爲慰䝉示日録论及二编具悉公之忠义尊主之心天日可鍳然其言数龃龉者盖公之言未能信于人也未信于人者以公之心于此事自未通彻耳敢以所闻奉凂傥以为然当有禆助所谓尊私史而压宗庙者公特谓曾丞相为人所卖不当进日録以为国史之证也公知其为私史耳而不知其为诬伪之书也公熟阅之当尽见其诬伪者不知其为诋谤之书也公精考之当尽识其诋谤者昔甞见叶致逺言荆公晚年自悔作此书临终命门人焚之卞焚他书以绐公公殁卞遂纵横撰造恣逞私意甚者至于因事记言为异日自便之计有知识者孰不欲辨明第以人微言薄不足以胜朋姦之凶焰故隠忍耳吾友奋不顾身挺然明此一大事岂特怯懦之人仰叹不已而宗庙之灵圣考在天之愤实有望于吾友也然吾友谓安石圣人也与伊尹同侔此何言之过也吾軰在学校时应举覔官析字谈经务求合于有司不得不从其说至于立朝行已则是是非非乌可私也春秋孔子之所作也先儒㫁天下之事决天下之疑者春秋也安石废而不用正君臣定名分春秋之法也安石治平中唱道之言曰道隆徳骏虽天子北面而问焉与之迭为賔主夫天尊地卑不可易也明此南面尧之为君明此北面舜之为臣自古未有君而北面者安石以性命道徳为说乃谓君可北面与臣迭賔主耶吾友谓安石神考师也此何言之失也神考于熈寕间两相安石首尾不过九年逮元丰之亲政安石屏弃金陵凡十载终身不复召用而亦何甞师之有自古有天下之君未甞不守祖宗之成宪明训后世子孙妄为更张鲜不召乱岂有扫荡我祖宗之宪之训逺取三代渺茫不可稽考之事力行之者夏之时五子作歌则述大禹之戒曰皇祖有训商之时傅说之训髙宗亦曰监于先王成宪其永无愆周之时成王命蔡仲则曰率乃祖文王之彛训是三代之君亦各述其祖宗训戒如此安石乃尽取而变乱之可乎吾友又曰安石有刬弊革故之功此何言之陋也祖宗之法行之几百年累朝圣君贤臣不敢轻议道则愈乆而愈通法则积乆而必弊因其弊而革之虽弊不穷仁皇之末适当因革之时而神考初政有爲必有刬弊革故之臣苟得忠厚之人则祖宗之法尚可因弊革故再新无穷不幸遇安石力扫痛荡一切颠倒之当是之时士知其非民不从令安石乃以商鞅必行之心立赏罚以变天下之法横目之民但趋赏避罚安知长乆之利害于今五七十年成败可见风俗之醇醨于祖宗时如何亷耻之废立于祖宗时如何人才之美恶于祖宗时如何民力之贫富于祖宗时如何今则元臣耆旧彫䘮殆尽遗民父老在者几希而上之人方且绍之述之愚恐更一二十年事穷力殚弊蛊百出土崩瓦觧之势见而祖宗之旧制上下罔知虽欲绍复不可得也孤忠所以痛心疾首者此耳若谓刬弊革故之功非敢闻也吾友又谓安石有讲觧经义之能有作成人才之功此何言之蔽也安石之学本出于刑名度数性命道徳之说实其所不足觧经奥义皆原于郑康成孔颕逹旁取释氏表而出之后学不考其本因受其欺耳吾友所论善则善矣而未尽也輙以此凂闻此事匪易辩更须熟考日録根本识其真伪乃可正此事矣至恳至恳吾友方迁谪然居善地不足忧恼师钖縁编排旧疏早晚必有行遣决无轻恕之理相见无期万万自爱李君遣人附此书幸为祕之勿重其罪也荅李景夏书鲍钦止向辱书勤甚属差考试山阳往反弥月到家未弛担小儿不幸亲党亦有哭泣忽忽无好懐受代不逺俗事日加多故因循不得为报皇恐皇恐师文到官亦已暮年靖共职事当不素食位无小大必行其志期于无媿而已世之士大夫在下则卑某官曰此不足为也皆偃然自髙不事事慕晋人恐不及至登用于上亦果肯有为乎夫冨贵在彼不可期终身事矣然则食人之禄独无媿耶録事参军实郡纪纲于事当无不统今任用重轻与古殊絶文书行吏或有以相闗者顾皆不急然筦库犴狱率兼领之尚号烦碎钦止始至之日与之立科条坐曹不少休或相劳苦曰公儒者翰墨职也米盐且败公意或相诋毁曰是鋭始者乆必怠钦止为之将三年也盖如是而后安夫材力不任其事冐焉以居材力足任矣苟且以自便小官可也官益大任责益重又将冐焉又将苟且焉一身或免矣如国何此时俗习以为常而古人所大惧师文磊落逺器今乃局促于委吏之末日与市井小人商榷铢两惟恐无嬴余以登有司之课诚若有可厌顾官以是为职钦止私忧执事之怠也是以有前所陈愿少察之昨书推誉皆过其实谨避席不敢当置规皆中其病谨再拜受赐朋友道絶乆矣今为尤甚平居接盃酒出肺肝非専道义之交皆势利之求也阳为道义隂为势利尚多此族一临危机真情乃见若夫相期于寂寞之滨见赏于嵗寒之后善以相称不善以相戒此前脩之髙风而钦止非其人也乃幸辱焉诗曰中心藏之何日忘之敬诵此章以为左右之报冬候凛凛未见伏惟进学自爱谢祭酒司业书周行已古之为天下者至简易也举天下而付之百执事使分为之未甞鳃鳃焉致疑于其人盖先之以庠序之教孝悌之义使人人皆知仁义之行而无犯上作乱之心然后委之以府库而不疑其窃与之以封疆而不疑其叛託之以社稷而不疑其乱非谓其法制足以使人不能窃且乱也能使人不为窃且乱也后世之为教者异于是矣大开禄利之路以诱之于前而严其法禁以驱之于后使天下之人皆摇夺其忠实之良心而颠沛于利害之间上下一道而莫之觉也是以天下之人生则溺于耳目恬习之事长则师世俗崇尚之言以仁义为迂阔不切之务而甘心于得䘮荣辱以为实有呜唿胡为而莫之觉也昔之举天下之善者莫不归之于舜举天下之恶者莫不归之于跖而孟子以为舜与跖之分无他义与利之间而已夫天下之人莫不爲义也固未必人人皆至于舜莫不爲利也固未必人人皆至于跖而匹夫单行一不受嗟来之食此其爲义至小也然而君子之所以与之者谓其已有舜之心矣寻常之人箪食豆羮之不忍此其爲害至小也然而君子之所以恶之者谓其已有跖之心矣是故圣人之所恃以爲天下者爲其有善教以飬天下仁义之心而君子之所以自重其身以有仁义之实也行已生而守父兄之训长而闻先生长者之言皆以爲如此是以平居不忍一日儳焉其躬取利于君子之所贱盖甞三省于视聴言动之间不使斯须有不慊于心之馁谓古之善扩充仁义之心者其要在此比者国家欲得天下可用之才而举天下之士各付之有司使观其仁义之言以求其仁义之实而行已甞以其所知者寓之于无能之辞以应有司之问而或者因其言以得其心谓其学之不苟也廼越去等夷㧞于数千百人之中不责其记诵疏略不绳以科举法度而特取其心之所存者如行已者抑何足道而有司所以取士之意甚羙也夫为国家养天下仁义之才者太学也为国家得天下仁义之士者有司也然则行已亦自有心矣故因近世举子之常礼而得以区区之说致谢焉上丞相曾子宣书晁咏之咏之闻祸福成败非独天命实人为有以致之古人论天人之精微窥机变之源本者盖及乎此矣不可不察咏之不肖独喜妄论天下事以谓治乱存乎时所以致此者系乎相故甞考古今之迹而论之曰有一时之相有万世之相其术出乎一时者虽工必拙蹔安必危祸不胜讳其术出乎万世者当年享其利国与家皆䝉其福愈乆而愈传周召卫毕身致天下多者辅四世盖数十世其子孙亦数十世其贤至今不已商鞅李斯相秦当其盛时天下有识者已知其必败势处廊庙之严而身无旦暮之安其辱至今亦不已萧曹魏丙与其他名公卿非必有往者圣智之姿其术是也卒享安荣王导当晋之东辅中才而建危国外又有王敦之嫌其术是也遭时处变而不迁其后世之盛实终江左裴度之相自宪宗歴世多故其贤不伤李徳𥙿相一武宗可谓盛矣而祸不旋踵裴度不死及相㑹昌其功烈可致而祸败亦不及魏謩季世贤者也徳𥙿以謩杨李所荐亟贬逐之如此祸何可免本朝吕文靖三相而身愈安其间盖多事矣而祸不及王文正辅政十八年而宠不替此二公者其事甚简其身至逸其享冨贵最乆至今为大家近时以来事多反此亦其操术然也周召卫毕下及文靖其术出乎万世故祗恪谨审戒乎妄发利于今思其所以害于后快于我顾其所以复于人屈折于天下之士使导宣徳泽逮于逺迩天下歌之抑其惠故䝉䜛毁而毁不替遭时变而死不危其子孙亦有无穷之福商鞅李斯徳𥙿非不才且贤也其术出乎一时故矜其智能倚其势利利于今不思所以害于后快于我不顾将以复于人抑天下士显与之为仇无近民之政使天下恶声必出于已故宠极势殚时迁时变则祸不胜载然则祸福成败果有以致之非独天命果不可以不察往者执事在枢府辅佐造膝之言庙堂论争之语天下仰其徳而蒙其利知执事之于国忠也士大夫失职不得进有才者抑而不得伸执事周旋奨激如谋已私知执事之于善人厚也异时州郡间夤縁军兴以渔斯民者执事察见不少贷知执事之爱吾民者深也善人之誉执事者日益多道日益光而名日益羙故执事遂相今天子岂非有以致之乎然执事位益尊天下所以望执事者益衆执事益冝加意于在前使恩信及于士大夫而徳泽浃于天下益屈已下士无爱爵禄使无遗材贤能者登进疑危者消释破碎比周逹为和气无贤不肖皆能诵执事之功徳而草野小人外及四夷皆知仰执事之名姓朝廷有太山之安吾君有神圣之治执事亦有无穷之闻实惟万世相之术于以永富贵建功业都美誉而贻子孙岂不伟欤咏之愚不肖自先人弃诸孤也奔走于衣食行年四十而老诗书志日益违而身日益不偶可谓穷矣然未甞以一语鸣其哀于王公大人之前今独于执事之门发其狂瞽者知执事之明足以致是而咏之之言亦冝闻于执事尘冐钧聴俯伏待罪皇朝文鑑卷第一百二十皇朝文鑑皇朝文鑑卷第一百二十一皇朝文鑑卷第一百二十一启贺刁祕阁启杨亿回颍州曽学士启刘筠贺舒州李相公启夏竦免奉使启夏竦荅胡秀才启欧阳脩谢馆职启欧阳脩与晏相公启欧阳脩回文徒中启欧阳脩回谏院传龙图举违书欧阳脩颕州通判杨虞部书欧阳脩回寳文吕内翰启欧阳脩贺吕相公兼枢宻启宋祁贺吕待制启宋祁定州谢到任上两府启宋祁贺参政侍郎启宋祁镇府谢两府启宋祁贺司空吕相公启李淑知陈州谢上启张方平上郑资政启刘敞知永兴军谢两府启刘敞上郭侍郎启王安石谢王司封启王安石谢提刑启王安石上韩太尉先状王安石知常州上监司启王安石贺韩魏公启王安石贺致政赵少保启王安石贺致政杨侍读启王安石谢髙丽国王启王安石谢知制诰启王珪谢相府启苏洵贺欧阳枢宻启苏洵通倅谢两府启姚辟贺刁祕阁启杨亿群玉之府图籍攸归承明之庐俊贤所聚自非兼该文史洞逹天人擅博物之称负多闻之益则何以掌兰台之祕记辩鲁壁之古文克分豕亥之非荣对鬼神之问允资鸿博式副选抡恭惟某官竹箭贞姿天球祕宝一自翰飞南国便歴亨衢奏赋梁园载居右席荐绅之所推慕负扆之所嘉称群公奉金以交驩诸生摄齐而请益矧乃紫宸引籍红斾行春循吏之谣益喧于十部望郎之选荐歴于三台公望愈隆天眷弥厚属简求于髦硕用刋正于缣缃辍明庭伏奏之勤副延阁䌷书之选矧乃育材之地适钟下武之期礼遇甚优不至子云之寂寞品流以别且无方朔之诙谐某限符竹之所拘揖风期而尚阻愿言庆抃倍异等伦回颍州曾学士启刘筠伏念𥚹局至庸孱躯多病暗于机用动渉背驰耻介宠以趋风甘受嗤而摈迹向者起于将废擢是无闻猥玷纶曹仍参台职帝言郁穆殊无演畅之工王度清夷深积优游之幸自惟窃吹固极常涯矧乃金马兰台名儒旧徳荣滞者过半零落者寔繁孰谓鲰生更希殊进诚以衰门积亹诸寡食贫严助岂厌于直庐郗愔愿补于逺郡乘穰守之方阕荷尧聪之俯从聚庇本宗才罹嵗籥岂期优诏移处近藩获依仁者之邻实出非常之契适将叙欵俄辱诲凾披赠锦之英词徒知诱进示巽牀之谦㫖殊匪为仪欣悚交懐铭藏奚克贺舒州李相公启夏竦伏审肃膺鸿沛起殿大藩伏惟庆慰恭以某官沉正秉彛清和懿徳经三圣之变䌷绎惟深贯万物之仪臣隣有翼曩属先朝违𥙿臣党兴姦密啸群邪隂窥时柄允繄哲辅克殄凶谋防检未萌澄综多辟虹气由是霁止霄涂为之密清精贯三辰赖深百辟终以洽闻飞语引去上司传致深文越处遐裔孤节弥谅髙揖自冲㨿荣悴之交人言无间失左右之手国体几亏大号既明巨慝咸露狐䑕失其深穴豺虎食于譛人协气云翔皇朝电照澄洗司制延即旧臣眷惟㐮賛之贤首𬒳优深之渥慰借良厚毗倚增隆袁安涕洟念深于王室谢傅忧乐望结于苍生虽暂假于镇临必坐阶于密勿至公来复有识相欢荐绅攅耳以聆风斯文聫册而刋羙洪惟髙范絶出常均某恪守郡条钦闻朝涣不获拜伏车下奔走道周但私庆于单危将永归于埏铸免奉使启夏竦比膺使指往奉欢盟选授至艰道涂差近况多侑币寔济空拳然念顷嵗先人没于行阵春初母氏始弃孤遗义不戴天难下单于之拜哀深陟屺忍闻禁佅之音车府露章槐庭泣血王姬筑馆接仇之礼既嫌曾子回车胜母之游遂辍荷两宫之大庇戴三事之昌言退安四壁之贫如获万金之赐某官力持名教素奖孤寒属商利于摘山阙言心于奏记何图驿置先坠书筠俯哀蹈义之心不辱资忠之训永惟佩服何但铭藏荅胡秀才启欧阳脩窃以考行选贤故人皆脩徳而自厚论材较艺则下或衒已而忘亷诚诱养之道殊致进趋之势异寖乆之俗益薄恶而可嗟习见为常遂安恬而不怪伏以秀才学优坟史词富文章能力行以自强方韫藏而待贾岂期误举遂尔遗材惟贤食之不家顾良时之难得譬夫饿者虽耻嗟来因而无言亦将不及既一慙之不忍遂两讼以交兴逮乎究穷果自明白矧朝廷之选士惟寒俊之是先虽尔初屯理将后得必也涖官学古为政临民当狱讼而平心视斯为戒利公家而忘已効以必争苟终身之不回虽一眚之何患如此则圭璧之玷犹或可磨日月之更其将皆仰至于较定能否明辨是非形长者岂度之私貌妍者非鍳之惠但惭浅识惟竭至公渔者让泉思古人而莫见私门受谢亦鄙志之不为谢馆职启欧阳脩受命之始荣惧交并伏以国家悉聚天下之书上自文籍之初六经传记百家之说翰林子墨之文章下至卜医禁呪神仙黄老浮图异域之言靡所不有号为书林又择聦明俊乂之臣以游其间因其校雠得以考閲使知天地事物古今治乱九州四海幽荒隠怪之说无所不通名曰学士一日天子阙左右之人思宏慱之彦出賛明命入承顾问遂登宰辅以釐百工一有取焉多从此出所以平居优游素服其业馆以禁署食于大官诗菁莪之育人才易鼎饪之养贤者凡在兹选得非茂欤然而廪重职闲则未免尸禄官无吏责则可容幸人若脩者以寒陋之姿被文艺之举自初营职已与书筵于时上有鸿儒侍从之才下多群贤论撰之衆而脩方被罪谴窜之荆蛮流离五年赦宥三徙山川䟦履风波雾毒凡万四千里而后至于京师其奔走之役忧思之劳形意俱衰岂暇旧学比其来复书已垂成遂因衆功岂有微效奏御之日凫鴈而前例䝉褒嘉正以职秩虽因时而幸㑹实有腼于面颜此盖伏遇某官柱石之功佐佑明主钧衡之任进退百官方畴衆劳不忍独弃遂令忝冐出自生成在于颛愚何以论报虽未能着见徳业以称君子教育之仁犹可以作为歌诗称颂圣朝功化之羙过此以往未知所裁与晏相公书欧阳脩伏念曩者相公始掌贡举脩以进士而被选抡及当钧衡又以谏官而䝉奖擢出门馆不为不旧受恩知不为不深然而足迹不及于賔阶书问不通于执事岂非飘流之质愈逺而弥疎孤拙之心易危而多畏动常得咎举輙累人故于退藏非止自便今者偶因天幸得请郡符问遗老之所思流风未逺瞻大邦之为殿接壤相交因得自伸恳悃之诚庶几少赎旷怠之责伏惟相公朝廷元老学者宗师尚屈藩宣行膺图任伏惟上为邦国倍保寝兴企望旄麾无任激切回文侍中启欧阳脩窃承显奉制恩荐膺宠拜伏惟驩庆恭惟太师侍中噐深宏逹业茂经纶弛张文武之才出入将相之任而日者来觐冕旒之邃喜闻履舄之声从容语言固多仁者之利体貌耆哲是惟先帝之臣冝加异数之优以为一面之重虽方劳于忧顾籍有素之威名然而患轻四支不足爬搔于虮虱坐制万里理当根本于朝廷即期廊庙之来归始慰士夫之素望过蒙谦抑曲示诲言趋賔戺以无由积感悰而徒切囬諌院傅龙图攀违书欧阳脩脩猥以非才乆窃重任报効初无于毫髪怨仇已积于丘山近䝉思曲狥诚请与之近郡俾养衰年荷圣主之保全赖公朝之议论俾获奉身而退方懐去徳之思谏院龙图舍人深闵孤危特迂诲翰意爱勤甚有踰平时风义凛然可激薄俗仰止门仞莫遑叙违铭之肌肤永以佩赐瞻依之恳敷道奚周颍州通判扬虞部书欧阳脩脩启兹者赴郡假涂乆留賔次过承眷与日接宴言遽此睽违实增感恋但以柅车之始视职方初虽云陋邦粗有人事加以大暑遂成病躯旦夕之间方思布欵急遽之至先以惠音且承别来福履清胜脩以衰朽得以退藏如夙昔之所闻皆少过于其实惟寂寞之为乐须渐乆而益佳余非悉谈更冀多爱回寳文吕内翰启欧阳脩兹者伏承寳文内翰被召禁林陞华内阁仰惟道徳名望之老乆淹言语侍从之流以望之之忠诚兼孔光之谨密岂止典谟润色朝廷遂变于斯文固以朝夕论思天下获受其隂赐虽未正秉钧之任而姑副侧席之求凡在缙绅皆同庆抃况于庸鄙最荷知怜而多病早衰思乞骸而已乆因闲成懒顾与世而益疎岂无向慕之私殊缺寝兴之问敢期惠眷先辱诲言世路多虞方叹风波之恶嵗寒已甚始知松柏之心感慰之深敷陈奚既清霜戒候内直方严惟兾珍调以符瞻咏贺吕相公兼枢宻启宋祁伏承光膺朝制兼揔天枢伏惟庆慰窃以三公之尊古无不统五代多故职乃有归别咨迩臣以本兵柄部分诸将直出于禁中参决其兵不关于公府承流寖失革弊在权惟时宗工克对明命某官世基厚徳天畀大猷熈载之劳则歌于六府三事宠任之美则咏于崧髙烝民恊济圣功丕冠皇极然徳有重儆运无常安辽种寒盟羗酋盗塞保障四鄙未使穷追调发千金不无烦费上意尤注时柄难分果屈上公临判中务择清明之便日布焜煌之册书百辟欢闻多方抃惬方且坐料脆敌隂伐诡谋案边吏之琐甚精转关中之漕相继汉皇万里决无不见之明曲逆六竒遂倚先㡬之胜奋庸有待订羙无伦某适绾州章方遥谒舍诏文布下私庆丛矜贺吕待制启宋祁伏承祗膺召节将造昕朝诏目疾腾士伦交抃恭以某官虽旧挺世自髙使烦而能与圣胥㑹河朔艰食县官乏财首膺佥求大经用度游刃于肯綮之地遗秉于灭裂之余勤劳三年兵以足食殿最百吏察不过条见效者明清议惟允用虚前席之待趋竚追锋之还至于邉保盈虚士夫臧否料敌人有以进退系今日所以安危必为上言以救时弊然后徐副民望安歩台阶再世司徒绍郑人之人之前羙一门宰相匪卫公之独贤祁素接游从乆栖䕃映侧闻称促隂祷延登慎夏有初舍祥惟竞定州谢到任上两府启宋祁仰对明緍俯循华组地由邉重帅以儒荣任不值能颜无容愧窃念祁短谋腐学病质衰年自应力于艺文不应强以军旅比者承乏真定临制中权率职半朞无治言状方幞被以须去俄假节而益迁进领慱陵深控幽朔营屯孴集亭鄣蝉聨列属九州有宜得便于事裒衆十万无日不讨于师号为剧藩当待贤牧寕兹鲰懦再忝佥俞伏以某官明惣庶官辅兴邦縡广十取五之路収百有一之长谓愚可矜虽拙犹用遂俾文吏超摄元戎所赖虏运百年天声万里戍余卧鼓之息城无早阖之虞操箠可制豪桀之骄持薄可期租赋之入倚国为重积日效勤不然巢林一枝素省身而敛分假令人竹万箇甘赎罪于旷官埏冶不私帡幪知所贺参政侍郎启宋祁伏审光奉制书进知机务伏惟庆慰恭以某官函徳之厚刚中而明旅力四方寅亮丕绩邦被风教用饬民瞻天赐耆明俾辅王室果咨魁垒之彦入佐调爕之宜追锋疾驱前席延拜掲日当午物无斜隂推云崇朝泽有余润赫蹏行下荐笏欢闻祁方守塞防侧聆恩册振褠私喜诣府莫谐镇府谢两府启宋祁常山剧部全赵故封地聨六州身拥三绶任踰于分荣不偿慙伏念祁为术空单禀生尫怯叨华禁署谬籍经筵惟孤拙以自持无游说而为助年将壮迈疾引衰来遂丐外除冀逃多悔国有贤翰朝无废人料自闲州受以戎阃因过都而俾谒縁重帅而许迁敢留于行已践而职此盖伏䝉某官助邦善育为上亟言齿擢误加庸底思报窃以河朔之地天下劲兵分四帅臣皆一都㑹然而狃承平之习训练弗精因流馑之余廪帑常乏马不充士官靡值才幕府欲仰给之饶度支辞经用之窘交相为患未知所图伏惟庙谋深体邉务峙隄于未溃之日投药于可疗之初誓当悉心稍期集事守符云始趋府方賖託庇髙明叩衿危恋贺司空吕相公启李淑伏审显奉制书进开公府驰邮旁告望履胥欢恭惟某官直徳闳材懿文渊识感㑹明圣奋庸宰衡陟降三阶绸缪四近扶掖于帷墻之近启发谟爕熙于鼎饪之和揉正皇度基于忠直而其用若晦发为经纶而迭使不烦士鍳攸归王室是赖固已功辉当世名髙古人自兵祲之骚邉属庙谋之待画举圭趣召则民识所从斫案定疑则师有必克矫前违而不伐制胜策以无遗帝眷攸先恩章果沛谂于舆诵以合贤期在昔揆路之升及此嵗阳之变若时拜衮未曰畴勲姑以遵汉杰之竒成迟周时之凯入诹王体以为急非私抃之敢謡埽门之余䕃宇知庇限有印章之系莫遑賔馆之趍企恋忻翘丛集丹悃知陈州谢上启张方平大皡之墟肇自上皇之世有妫之后爰开盛徳之封承京师首善之流实勲旧均劳之地祗膺朝命滥领藩麾伏念方平平世为脩散财乏用荐更台阁之要乆司戸牖之严海鸟暂留亦受太牢之飨风箫忽过岂谐雅奏之和顷觧郡章获归里社冀安末节遂以穷年摄迹闲曹分从于病废长民近辅复被于诏除此盖某官秉国治均賛时化育亮采通于百志爕友周于万微大道甚夷至诚斯格敢不仰䖍存録自力衰疲更砺鈆刀聊施于一割所忧驽乗难効于长驱上郑资政启刘敞邈逺符光亟迁嵗籥睎虹蜺之隆燿渇江汉之清流心如旌摇訉将两絶伏惟坐镇南国翕寕纯禧恭以某官禀灵山川为世梁栋迈一徳以齐俗含至诚而协中往者董正武经毗参公铉折冲出于樽俎威令被乎夷戎茂功越成优诏均逸虽帝尧四岳之任下统诸侯而姫旦九罭之诗咸思衮服矧惟注意固亦匪朝敞闇于知人幸守兹土诚陶钧之逺及趋棨㦸而无縁仰冀上为庙朝益绥福祉知永兴军谢两府启刘敞雍州上腴见称前史秦地四塞实雄诸候至于人物车甲之饶风声谣俗之盛择守未易得人为难岂有抱空疎之姿守朴陋之学材不洎衆智非过庸擢从讲闱假以威节兼四千石之重连数十城之封自视缺然曷以称此此盖伏遇某官専运钧之化隆作厦之功至和平分群力并用不爱美锦曲从庇身之求申钖介圭略比元候之旧盖观国者以处逺为累事君者以居中为荣揆能苟微冐宠思过固当励㫁㫁之节立优优之风庶几所长尚有云补下塞䜛慝之口上答甄镕之私上郭侍郎启王安石伏蒙过采浮议使承乏官借宠则荣循涯而惧愿留平聴得究下情顽疏之人滞固于事席先子之绪业玷太常之䓁名备位于兹歴年无状安全者幸废去乃冝何言误知欲观小试审处私计追维旧闻不越俎以代庖盖言有守未操刀而使割可必无伤輙敢用是固辞诚愿易而他使依违王事虽名理之未安妄冐人知亦生平之不欲髙明在上悃愊发中临启怔忪果于得请谢王司封启王安石伏念安石孤穷之人少失所恃虽勉心竭力求以合于古人而固陋颛蒙动輙乖于时变以此而游于世未甞见恕于人而自趍走下风习闻余教慰借之礼称扬之私忤严颜而不加犯上之诛拂盛指而更以首公为是书文报答骑从见临不以先进略后生不以上官卑下吏以至其去重烦送将又赒其行使不留滞爰初就职甫尔踰旬乖离虽新感恋殊甚伏惟顺节自夀副人所瞻谢提刑启王安石叨备一官甫更三嵗不时罢废实赖全安遭值使车按临州郡颇望风而震恐将投劾以去归敢图髙明见遇优过载衘盛徳尤激下情违离尚新企仰殊甚茂惟贤隽善迓福祥固有神明隂来辅相褒陞之宠倚立以须伏惟为上自颐副人所望上韩太尉先状王安石昔者幸以鄙身託于盛府无簿才以参筹筴之用有䟽节以累含容之寛乆而再惟滋以自愧伏惟某官忧国爱君之操仁民恤物之方賔礼贤豪包收疪贱盖甞沐浴于余泽而且歌舞于下风孰云去离遂曰䟽斥徒以地殊南北势隔卑尊小夫竿牍之勤不足自効幕府文书之聚或以为烦方随传车得望歩履固愿阶縁于畴昔无因鑚仰于绪余敢图髙明先赐劳来贵以下贱不矜其行之疪贤而容愚不诛其礼之旷夫惟昔之有道皆慎所以与人欲示其自养之汚隆必观其所遇之能否深慙固陋有玷奖成将次郊闗即趍墻屏其为感喜岂易谈言知常州上监司启王安石蒙恩寛𥙿得郡便安诹日造官以身受察窃念安石鄙陋之质拙踈于时闻先子之绪余慕古人之名节黾勉仕宦聊尽为贫之谋苟简嵗时亦预在庭之数来佐郡牧甫更二年数求州符就更畿县顾神明之罢耗当事役之浩穰慙得其宜辞得所欲未遂一身之贱猥分千里之忧荷覆露之生成出隽贤之抚按窃惟幸㑹良用震惊惟此陋邦近更数守吏卒困将迎之密里闾苦聴㫁之烦自非函容少赐优假缓日月之效使教条之颁则何以上称督临下寛凋瘵伏惟某官逄亨嘉之㑹奋将明之材简在清衷乆于烦使体爱养元元之意乐扶持㫁㫁之能庶几始终得出芘赖未期望履尤切驰情愿顺节宣以需褒宠贺韩魏公启王安石伏审判府司徒侍中宠辞上宰归荣故乡兼两镇之节麾备三公之典䇿贵极富溢而无亢满之累名遂身退而有褒加之崇在于观瞻孰不庆羡伏惟某官受天秀气为世元龟诚节表于当时徳望冠乎近代典司密㧾命揽中权毁誉几至于万端夷险常持于一意故四海以公之用舍一时为国之安危越执鸿枢遂跻元辅以人才未用为大耻以国本不建为深忧言衆人之所未甞任大臣之所不敢及臻变故果有成功英宗以哀疾荒迷慈圣以谦冲退託内揆百官之衆外当万事之微国无危疑人以静一周勃霍光之于汉能定策而终以致疑姚崇宋璟之于唐善致理而未甞遭变记在旧史号为元功未有独运庙堂再安社稷弼亮三世敉寕四方崛然在诸公之先焕乎如今日之懿若夫进退之当于义出处之适其时以彼相方又为特美安石乆于芘赖实预甄收职在近臣欲致尽规之义世当大有更懐下比之嫌用自絶于髙闳非敢忘于旧徳逖闻新命窃仰下风贺致政赵少保启王安石窃审抗言辞宠得谢归荣繇西省諌诤之官序东宫师保之位殿廷鸣玉尚仍前日之班里舍挥金甫遂髙年之乐伏惟庆慰资政少保昭懋贤业寅亮圣时伯夷之直惟清仲山之明且哲所居之名赫赫岂独后思尔曕之节巖巖方当上辅遂从雅志实激贪风未即披陈徒深钦仰贺致政杨侍读启王安石伏审得谢中楹戒归下国孔戣致仕议臣虽愿其留踈广乞身观者固荣其去丁时翕赩取道阻长繄盛徳之可师冝明神之实相茂惟兴止休有福祥伏惟某官逢辰清明取位通显义勇不挫忠精无疪登备谏工甞已告嘉猷于后奉将使节则必下膏泽于民义仪朝凛凛侍从功名之美既耀于将来智略之闳犹嗟于不试引年去位循礼得中唯其养恬有以镇薄安石望尘非数见器则深窃冐上官之大知唯所不欲推扬后进之美意云何敢忘备位于兹仰髙无止谢髙丽国王启王安石伏以副疆阻阔觏上无阶道义流闻瞻言有素使旃及国贽寳在庭逮以好音申之嘉惠眷存即厚慰感实深恭惟大王膺保徳名践脩猷训纂荣懐之旧服袭夀岂之多祥冀顺节宣深绥福履有少仪物具如别牋谢知制诰启王珪载右史之笔初冐于清光典四禁之文遽更于近职宠非材称幸出意涯窃思帝庙堂之尊冨家国之盛而能鼓舞天下之动神明天下之几非典谟文章号令风采恐未易讲寥廓之治追醇醲之风盖在古二帝之遗书而大训之所基本在天太微之西掖而元命之所渊微有如起两都之隆致开元之懋其间诏书之始下政事之所施固多髙文大册之传嘉谋谠议之益使王言温润而主泽汪洋当时得人后世载美有赫昌㑹于皇弥文上有帷幄宗工鉅臣以经纶风化之源下有兰台鸿儒硕学以剀靡精祲之际况名命之所出而禁严之所司匪肩异伦实㸃华序如珪者姿禀沉霿噐能枵疎学承之迂闇于古今治乱之适识滞于用藐无贤知驰骋之竒偶滥偕于计文几躐先于辞级徃禆剧治趣驾屏星之车还预隽游误对髙门之地未及承明之餍已撄司会之繁一渉丹墀得识天子之能事东持紫槖媿云史臣之多闻敢意睠奖之靡遗乃擢琐凉于非次给北宫之礼才奉试言之荣荅淮南之章俄参视草之宠重念去书林之直有先人手泽之存即纶闱之趍仍伯氏诏文之旧岂容单陋寖窃髙华兹盖伏㑹某官以材猷粹纯覧文雅之望以风谊髙博主名教之归启廸当世之事功乐育四海之豪畯如大庭之旅万玉不以珷玞而即捐如匠石之区衆材不以楩楠而后巧致缪兹举以矜无庸敢不佩饬训辞参祈躰论矫其一切之习策所未至之难慎汉制之颂期尽追于三代扬尧言之善使益诵于四方或犬马未衰冀㳙尘有𥙷庶切君恩之报敢忘已日之私愚心区区未识所措谢相府启苏洵朝廷之士进而不知休山林之士退而不知反二者交讥于世学者莫获其中洵㓜而读书固有意于从宦壮而不仕岂为异以矫人上之则有制䇿诱之于前下之则有进士驱之于后常以措意晚而自慙盖人未之知而自衒以求用世未之信而有望于効官仰而就之良亦难矣以为欲求于无辱莫若退聴之自然有田一㕓足以为养行年五十复将何为不意贫贱之姓名偶自彻闻于朝野向承再命以就试固以大异其本心且召试而审观其才则上之人犹未信其可用未信而有求于上则洵之意以为近于强人遂以再辞亦既获命以匹夫之贱而必行其私意岂王命之宠而敢望其曲加昨承诏恩被以休宠退而自顾愧其无劳此盖昭文相公左右元君舒惨百辟徳泽所畅威刑所加不旸而熙不寒而慄顾惟无似或谓可收不忍弃之于庶人亦使与列于一命上以慰夫天下贤俊之望下以觧其终身饥寒之忧仰惟此恩孰可为报昔者孟子不愿召见而孔子不辞小官夫欲正其所由得之之名是以谨其所以取之之故盖孟子不为矫孔子不为卑苟穷其心则各有说虽自知其不肖常愿附其下风区区之心惟所裁择贺欧阳枢宻启苏洵伏审光奉帝诏入持国枢士民讙譁朝野响动共惟国家所以设枢宻之任乃是天下未能忘威武之防虽号百嵗之承平未甞一日而无事兵不可为最难任文教则损国威専武事则害民政伏自近嵗屡更大臣皆由省府而来以荅勲劳之旧一歴二府遂超百官既无跂足之求仅若息肩之所自闻此命欣贺实深盖因物议之所归以慰民心之大望伏惟某官一时之杰举代所推经世之文服膺已乆致君之略至老不衰顾惟平昔起于小官曷甞须㬰忘于当世以为天下之未大治盖自贤者之在下风自今而言夫复何难愿因千载之遇一新四海之瞻洵受恩至深为喜宜倍甞谓未死之际无由知王道之大行不意临老之年犹及见君子之得位阻以在外阙于至门仰祈髙明俯赐亮察通倅谢两府启姚辟书局备贠仅逃于谴谪海滨贰政寔赖于奖提脱去尘埃奔走之劳遂获清闲风土之乐养亲有𥙿处分亦冝伏念辟学不知方才非适用甞欲慕古人之节故穷逹去就之粗明不能当世俗之心故毁誉是非之相半向縁一第偶窃小官区区于米塩簿书之间无所增益于旧学碌碌于䋲墨法制之下固已䘮失其本心适丁先帝之御图闵悼太常之废礼谓所职者因縁而无责故其书皆颠错而不完嵗时凡欲按行聴于胥吏之所举朝廷将大兴作诘之有司而莫知以国家文物宪章之盛仪而君后祭祠燕享之大法逺则迹商周之故事近则追汉唐之遗风或革或因有损有益苟至于残脱而不考将何以依据而奉行求其本末之并存莫若简编之备具俾有定责遂立别资顾惟不才輙亦被选然而案牍繁多而义皆无统纪纲踈略而事莫得详夫以鄙陋不学之资而当纂述所难之任勉焉或局浩乎无涯磨精毕力者五年补阙收残者百卷虽未足发扬休美大本朝制作之方亦聊以缀缉绪余备来者考求之用然不能秉义以攸处保职而自安顷因天变之来妄以刍言之贡击排所至徒有爱君之苦心忌讳不知殆匪谋身之良术幸赖主上寛仁之厚明公保皇朝文鑑皇朝文鑑卷第一百二十二皇朝文鑑卷第一百二十二启谢倪评事礼书陈襄代贾内翰荅蔡州钱龙图启强至代王给事囬陈待制启强至谢永兴军知府王龙图启强至代问侯程密谏启强至代谢两府状强至代韩待制到任谢史馆相公启强至谢除校勘启强至与孙观文启强至贺致政少传启强至回登州知郡司封启苏颂谢南省主文与欧阳内翰启苏轼谢应中制科启苏轼贺杨龙图启苏轼贺欧阳少师致仕启苏轼贺吕副枢启苏轼贺文太尉启苏轼登州谢两府启苏轼谢中书舎人启苏轼荅试舘职人启苏轼谢贾朝奉启苏轼贺范端明启苏轼上参政侍郎启王安国贺谏院舎人启沈括贺蔡密学启张载谢馆阁校勘启林希谢中制科启苏辙贺河阳文侍中启苏辙谢倪评事礼书陈㐮襄闻古者师氏教女以妇徳妇言妇容妇功祖庙未毁教于公宫三月祖庙旣毁教于宗室然后能修身行礼循法度奉祭祀以配君子而成室家之道也襄有先人之子憃愚弗能教徒闻古人之大义而未能志其一二今足下顺先典贶襄书礼以贤似秀才徳成业茂将卜昬事惟以襄贫贱之门是择实非其冝既辱嘉命襄不敢辞敢不夙夜教戒以勉承宫事代贾内翰荅蔡州钱龙图启强至承即便时已开尊府盖贤者以出处一致因请宣风天子恐侍从乆劳遂容均佚宠之士諌之优秩付以中京之外邦未列庆函首䊸荣牍矧夲朝之隽老寔延阁之真儒力通圣言俛华选蚤劝经帷之讲日瞻法座之光厌事朝游乐观藩政然而公卿要明大谊自昔推崇左右思得正人匪朝升用伏望爲国自厚副时所倾代王给事囬陈待制启强至伏审茂对制恩荣跻法从侧闻异数切抃丹衷于皇圣辰若攷古道绳絫朝之遐武敞二阁以右文倬彼天汉之昭回掲爲寳宇之目坦然帝制之明白祕厥宸篇之辤并延儒臣增重禁职居则备法座之清问出则扈徳车之顺游唯特杰材乃称华选伏惟某官气涵浑厚道际醇深蚤践积星之垣乆提太史之茟缀应刘之賔客方司朱邸之裁牋聴禹启之讴歌遽际洪图之纉服首擢东藩之旧进陞近侍之聨矧日月之亲逢有风云之盛㑹弼謩新政惟故事之甚明舒鬯元猷抑舆情之所跂未脩庆问先贶珍凾过巽枉辞益铭谦矩永言感择奚尽铺论谢永兴军知府王龙图启强至幕府初开谓必收于豪畯辟书絫上终无异于孱庸自应所知之求莫如兹举之确旋叨成命增悚懦衷切以陜服以西雍都爲剧帅压五路兵雄万屯从来长人得自选士虽指麾一定但専委于文书而绥御两间亦与闻于论议叅是几事要之杰才若至甚愚无它可采驱驰州县唯簿书期㑹之是知生长江湖何车甲训齐之曾试乃冐从军之选殊乖责寔之冝非保任之使然曷侥庆而及此斯盖伏遇知府安抚龙图谊无求备请在必行存心奖提极力论置始奏已光于䟽贱矧至再三短能絶跂于髙明寕裨万一第坚素守益攷旧闻持经逺之谈使少知于方略免陋儒之诮期自奋于功名庶几立身以报知已代问候程密谏启强至被命中宸效官南服门墻愈逺虑遗冗外之踪牋牒不时惧黩髙明之聴仰惟坐镇俯顺生经恭以某官亮节在廷懿文表世早纾贤业自结主知陞諌署之华班兼枢庭之祕直中外荐歴明哲推均父母一州犹鬰于清议领袖百辟行副于具瞻俛推下僚尝备属吏庶终坱圠之造以就生成之恩代谢两制状强至祗奉明缗就叨宠寄京畿近服邦漕重司併集茂恩骤加庸品切以爲国领计湏官得人馈输中都不朘民而厚上澄序庶位不简贤而附权具足兼长乃名冝职苟容窃位曷弭公言效局无堪瘝官有素江淮易任曾靡寕居金谷主谋恍迷旧习岂谓浩繁之委不遗孤冗之踪此盖伏遇某官言味借优褒华引重振拂汚滞矜怜介愚寖闻当扆之聦遽复外台之命敢不周旋乃事恪慎厥脩永矢捐躯仰酬知已代韩待制到任谢史馆相公启强至易甚难之选任俾緫外台得尝失之宠荣复聨内阁云初眡事已惧隳官于皇本朝分置诸道惟北土漕权之剧盖军须自昔之尤烦繇频年水沴之余顾民力至今而未复加用度之百出无利源之一遗冝得衣冠之伟能老于金谷之要术因才以授于职乃安如某者器无所容技有俱短蚤知忠谊之自勉晚喜功名之可爲大河以东全陜之右计符连领固尝歴董于输将治状絶称曾莫少成于绩效既有所试是云不能矧惟朔陲最曰要部岂冝烦使乃属寡才省其由来何所自得复此假人之宠良繇造物之私此盖伏遇史馆相公首賛万微更新百度宰论可否朝伦惨舒以后效之足求靡尤人于既往虽匪功而亦用庶劝士于将来遂俾拙踈讫叨甄擢敢不图讲长利澄清属封弗颛聚歛之能兼拊凋罢之俗罔有贰事少酬大钧谢除校勘启强至祗荷宠擢不任战兢窃以国家右文寖昌聚书增广经始灵兰之祕发挥河洛之文表章着明渊源深厚然惟道术分裂时师异言下逮九家犹瘉于野彼虽小道亦有可观故稗官以刍荛而弗遗词赋比博弈而蒙幸采非一多爱益新名山之藏爲空广内之䇿加倍而后实事求是聚精㑹神芟夷复重笔削譌缪是以图书之府贵比列星之居校雠之官宠甚治民之最自非精力过絶笃志渊微言古而能验今闻一足以知十则何以辩雌蜺之爲字信鲁鱼之失真子云沈思廑能宿职安世黙识乃爲得人伏念攽生质晦冥天机黭浅染人伪而逾乆求俗学以复𥘉颠冥失图荏苒过壮性不伤物慨嵇生之怨憎居甚畏言慕夷吾之老吃曩者拔自边邑擢处郊庠经汎爲通非有专门之效器不周用动诒方枘之讥先皇帝志在育材诏从试可白衣不召徒怆恨于崔骃赐剑犹存尚孰何于卫绾逮禁林之给笔慙髦士之比肩所贵莫邪干将爲其立断惟是朽株枯木独頼先容然而地寒者品常后人数竒者功不中率顾惟瓠落甘触报闻岂意厖恩横加弱植委蜕尘滓濯质清流扪心自惊非万有一之觊望屈指黙计傥十失五而在兹静言伏思寔有幸㑹此盖伏遇某官弥纶帝载斡旋化钧大受小知未始违于精鍳言扬事举盖曲尽于所长底是庸虚冐于甄録谨当思浚明之成徳勤窽启之浅闻砥节砺行以爲脩临渊履氷而申诫桑榆之景尚冀于晚收菅蒯之微无忘于代匮上酬洪造次荅厚知与孙观文启强至跼守陋邦坐賖賔馆谁谓河广曾微杭苇之艰畏此简书居积道跻之叹恭惟节宣时若启处用康伏以某官徳崇国华智兼人杰几深开物以成务倜傥扶义而济功内参帷幄之谋外膺方面之寄夫倚伏之效巧歴犹知其必然汚隆之期贤者盖有以无闷是故称子文之美爲其去令尹而弗忧言仲华之贤亦曰褫龙章而无愠矧以全徳迈衆逹生徇天冝其捐芥蔕而何疑寓逍遥而自得推数循理已符倾否之占求旧记功方尽乐终之义勉祈善毓以副祷词贺致政少傅启强至伏审中诏推恩上台得谢参青宫六傅之贵保安车赐几之荣休风穆然舆情仰止恭以某官全徳迈种英猷济时士林以师保而允懐王室繄股肱而是頼虽大雅作诵老成重于典刑而髙贤所存功名付之天道由是辞台鼎之机任即候服而偃藩貌体之隆固弗遗于黄髪止足之计乃独得于素心遗尘垢于傥来即逍遥于物外挥金之乐不减于䟽公挂车之荣足踰于广徳竹帛所载今昔同符跂闻英声侧深景行寓髙门之地亲长者之谋瞻仰之诚一二奚既回登州知郡司封启苏颂向者某官奏南司之课膺中诏之褒进左曹于省聨领奥藩于海裔盖切循良之选爰咨端谅之能自承拥传之去东居怅拊尘之坐隔懐鈆自窘未遑缄候之仪占牍不忘首辱惠存之问聆布条之伊始惟善俗之有方政务多闻福基衆厚伏以某官奥学敏识峻节孤风得古人之清通爲来者之矩矱郡邑之政沛然謡于民言台兰之模凛乎肃于朝着方倚直绳之用遽膺半竹之行昔者由御史而爲省郎唐官谓之清望出谏官而补郡守汉臣因而自陈矧惟硕哲之谟允协前良之美谅兹出守聊爲外资咏中和之诗已宣于主泽还顾问之列行奉于帝俞荣据显华之涂允爲孤拙之芘适临敲暑坐逺清言愿遵御于气冲冀冝符于善祷谢南省主文与欧阳内翰启苏轼窃以天下之事难于改爲自昔五代之余文敎衰落风俗靡靡日以涂地圣上慨然太息思有以澄其源䟽其流明诏天下晓谕厥㫖于是招来雄俊魁伟敦厚朴直之士罢去浮巧轻媚丛错绣采之文将以追两汉之余而渐复三代之故士大夫不深明天子之心用意过求深者或至于迂务竒者怪僻而不可读余风未殄新弊复作大者镂之金石以传乆逺小者转相模冩号称古文纷纷肆行莫之或禁盖唐之古文自韩愈始其后学韩而不至者爲皇甫湜学皇甫湜而不至者爲孙樵自樵以降无足观矣伏惟内翰执事天之所付以收拾先王之遗文天下之所待以觉悟学者恭承王命亲执文柄意其必得天下之竒士以塞明诏轼也逺方之鄙人家居碌碌无所称道及来京师乆不知名将治行西归不意执事擢在第二惟其素所蓄积无以慰士大夫之心是以群嘲而聚骂者动满千百亦惟恃有执事之知与衆君子之议论故恬然不以动其心犹幸御试不爲有司之所排使得搢笏跪起谢恩于门下闻之古人士无贤愚惟其所遇盖乐毅去燕不复一戦而范蠡夫越亦终不能有所爲轼愿长在下风与賔客之末使区区之心长有所发夫岂惟轼之幸亦执事将有取一二焉谢应中制科启苏轼临轩䇿士方搜絶异之才随问献言误中乆虚之等忽从佐县擢与评刑内自顾于无堪凛不知其所措恭惟制治之要惟有取人之难用法者畏有司之不公故其平生而论其一日通变者恐人材之未尽故详于採聴而略于临时兹二者之相形顾两全而未有一之于考试而奄之于仓卒所以爲无私也然而才行之迹无由而深知委之于察举而要之于乆长所以爲无失也然而请属之风或因而滋长此隋唐进士之所以爲有弊魏晋中正之所以爲多姦惟是贤良茂异之科兼用考试察举之法每中年輙下明诏使两制各举所闻在家者能孝而恭在官者能亷而慎临之以患难而能变邀之以宠利而能不回既已得其行已之大方然后责其当世之要用学博者又湏守约而后取文丽者或以用寡而见尤特于万人之中求其百全之美凢与中书之召命巳爲天下之选人而又有不可测知之论以观其黙识之能无所不问之䇿以攷其博通之寔至于此而不去则其人之可然犹使御史得以求其疵谏官得以攷其素一䧟清议輙爲废人是以始由察举而无请谒公行之私终用考试而无仓卒不审之患盖其取人也如此之密则夫不肖者安得而容轼才不迨人少而自信治经独传于家学爲文不愿于世知特以饥寒之忧出求斗升之禄不谓诸公之过听使与群豪而并游始不自量欲行其志遂窃俊良之举不知才力之微论事迂阔而不能动人读书踈略而无以应敌取之甚愧得之益惭此盖伏遇某官以尧舜之道辅吾君以伊周之业爲己任恐一夫不获自尽以爲庙堂之忧思天下所以太平必用刍荛之说亟收末学以辅大猷然志卑处髙徳薄宠厚歴观前軰由此爲致君之资敢以微躯自今爲许国之始贺杨龙图启苏轼伏审新改直职擢司谏垣传闻迩遐竦动观聴咸谓国家之鉅福乃用諌诤之真才必能深言以补大化方今朝廷之上号爲无讳而太平之美终不能全台諌之列嵗不乏人而衆弊之原犹或未去岂聴之者徒能容而不能用言之者但爲名而不爲功歴观古人之效忠皆因当世而用智不务过直期于必行右尹子革因坟典而道祈招之诗左师触龙语饘粥而及长安之质徒尽拳拳之意不求赫赫之名此仁人及物之休功忠臣爱君之至分伏自顷嵗所更几人席未暖而輙迁踵相蹑而継去然一身之讥固足以免矣而积嵗之病当使谁去之恐习惯以爲常遂因循而不振虽在僻陋顾常隠忧以爲必得朴忠忧国之人而又加以辩智得君之术言苟获用国其庶几伏惟谏院龙图才雄于世而常若不胜节过于人而未尝自异素练邉事深知兵骄顷持铨衡寔识官冗必将举大体而不论小事务实效而不爲虚名轼最蒙深知愧无少补方倾耳以聴愿续书諌苑之篇若有待而言或能着争臣之论阻以在外无由至门踊跃之懐实倍伦等贺欧阳少师致仕启苏轼伏审抗章得谢释位言还天眷虽隆莫夺己行之志士流太息共髙难継之风凡在庇庥共增庆慰伏以懐安天下之公患去就君子之所难世靡不知人更相笑而道不胜欲私于爲身君臣之恩系縻之于前妻子之计推葺之于后至于山林之士犹有降志于垂老而况庙堂之旧欲使辞福于当年有其言而无其心有其心而无其决愚智共蔽古今一涂是以用舍行藏仲尼独许于颜子存亡进退周易不及于贤人自非智足以周知仁足以自爱道足以忘物之得䘮志足以一气之盛衰则孰能见几祸福之先脱屣尘垢之外常恐兹世不见其人伏惟致政观文少师全徳难名巨才不器事业三朝之望文章百世之师功存社稷而人不知躬履艰难而节乃见纵使耄期笃老犹当就见质疑而乃力辞于未及之年退託以不能而止大勇若怯大智如愚至贵无轩冕而荣至仁不导引而夀较其所得孰与昔多轼受知最深闻道有自虽外爲天下惜老成之去而私喜明哲得保身之全伏暑向阑台候何似伏冀爲时自重少慰舆情贺吕副枢启苏轼伏审近膺告命入緫枢机中外耸观朝廷增重伏惟庆慰窃以古之爲国权在用人徳厚者辅其才而名益隆望重者无所爲而人自服是以淮南叛国先止谋于长孺汾阳元老尚改观于公权樽俎可以折冲藜藿爲之不採哀此风流之莫継乆矣寂寥而无闻天亦厌于凡才上复思于旧徳恭惟枢密侍郎性资仁义世济忠嘉岂惟清节以镇浮固已直言而中病出领数郡若将终身小人谓之失时君子意其复用迨兹显拜夫岂偶然然而荷三朝两世之恩当春秋贤者之责推之不去凛乎其难进伯玉而退子瑕人皆望于门下烹桑羊而斩樊哙公无愧于古人莫若尽行畴昔之言庶几大慰天下之望轼登门最旧称庆无縁踊跃之懐寔倍伦等贺文太尉启苏轼伏审孚号扬庭临轩遣使出节少府授钺斋坛夷夏耸观兵民交庆盖功业盛大则极名器而后称惟徳度宏逺故处冨贵而若无蔚爲三世之宗臣岂独一时之盛事恭惟留守太尉道夲天合徳爲人师信及三川之豚鱼威加两河之草木身任休戚言爲重轻始若留候弱冠而遇髙祖晚同尚父黄髪而亮武王既奉册书益新民聴方将威懐北虏系颈长缨约束何公轨流故道然后入调伊傅之鼎归蹑松乔之游舆论所期斯言可必轼谪官有限趍侍无縁踊跃之心宣冩难尽登州谢两府启苏轼迂愚之守没齿不移废逐之余归田已幸岂谓承宣之寄忽爲枯朽之荣眷此东州下临北徼俗近齐鲁之厚迹皆秦汉之陈賔出日于丽谯山川炳燿传夕烽于海峤鼓角清闲頋静乐之难名笑妄庸之滥据此盖伏遇某官股肱元圣师保万民才全而徳不形任重而道愈逺谓使功不如使过而观过足以知仁特借齿牙曲成羽翼轼敢不服勤簿领祗畏简书䇿蹇磨鈆少荅非常之遇息黥补劓渐收无用之材过此以还未知所措谢中书舍人启苏轼起于贬所未及朞年擢置周行遽参法从省躬无有被宠若惊窃惟人材进退之间寔爲风俗隆替之渐必欲致治在于得贤虽一薛居州齐言不能移楚而用范武子晋盗可使奔秦崔琰进而亷俭成风杨绾用而淫侈改度诚国是之先定虽民散而可收㧞茅茹者以彚而征附马栈者必先其直用舍既见好恶自明人知所趍势有必至今朝廷方讲当世之务力追前代之隆虽改定法令足以便事而未足以安民寛弛赋役足以安民而未足以成俗是以登进耆老搜求隽良将使士知向方民亦有耻如轼者山林下士轩冕弃材少而学文夲声律雕虫之技出而从仕有狂狷婴鳞之愚沟中不頋于青黄爨下无心于宫徴误蒙收拾已出优恩荐履禁严殊非素望此盖伏遇某官徳配前哲望隆夲朝名重圭璋上助庙堂之用言爲蓍蔡下同卿士之谋余论所加虚名增重知丹心之尚在怜白首之无归特借宠光以寛衰病任隆才下恩重报轻直道而行恐非所以安愚不肖之分充位而已又不足以解卿大夫之忧蚤夜以思进退惟谷恐惧戦越不知所裁荅试馆职人启苏轼伏承射策玉堂方观笔阵校文天禄遂秀儒林党友增华缙绅共庆国家求贤之道必于闲暇无事之时贤者报国之功乃在缓急有爲之际养之无素则一旦欲用而何由待以非常则临事欲辞而不可故纳之于英俊相从之地观之以世俗不见之书非独使之业广而材成抑将待其资深而望重某官学优而仕行浮于名辞令从容议论慷慨追还正始文章爲之一新传冩都城纸墨几于骤贵得士之喜非我敢私轼衰病侵寻文思荒落职在翰苑当发䇿而莫辞识匪通儒惧摛藻之不称过烦临贶宠以书词永爲巾笥之珍愧乏琼瑶之报谢贾朝奉启苏轼自蜀徂京几四千里携孥去国盖二十年侧闻松楸巳中梁柱过而下马空瞻董相之陵酹以只鸡谁副桥公之约宦游歳晚坐念涕流未报不赀之恩敢懐盍归之意常恐樵牧不禁行有雍门之悲雨露既濡空引太行之望岂谓通判某官政先慈孝义笃友朋首隆学校之师儒次访里闾之耆旧自嗟来暮不闻拔薤之规尚意神交特致生刍之奠父老感叹桑梓光华深衣练冠莫克垂涕于墓道昔𥜗今袴尚能鼓舞于民謡仰佩之深力占难尽贺范端明启苏轼恭承明诏追録旧勲名陞祕殿之严寔遂安车之养仍泽以及后昆闻命以还有识相庆窃谓死生之事圣贤有不能了父子之际古今以爲难言方其犯雷霆于一时岂意收功名于今日惟天知我絶口不言伟事发之相重非人谋之所及恭惟致政端明学士至诚格物隠徳在人弼亮四世如毕公夀考百年如卫武独立不惧舍之则藏惟有青蒲之言尚在金縢之匮白日一照浮云自开坐使遗民复观盛事子孙归沐下万石之里门君相乞言授三老之几杖更延眉夀永作元龟上参政侍郎启王安国伏审参政侍郎被书法座賛政台司龟筮献祥缙绅恊望窃以海岳形势非聦明独运之能安庙堂经纶尽圣贤相济之成効是繄丞弼之重以底神人之和盖内揆百工坐弭瘝官之患而外釐四鄙黙销猾夏之谋畴咨中世之豪仰称代天之任幸千龄之胥契耸亿姓之具瞻恭惟某人文妙于古今行孚于典䇿应不测之变而制作若出间暇议非常之礼而利害莫能动揺凛然名声播在夷貊北门持槖三朝积润色之功东府秉均多士发稽留之叹侧闻孚号毕罄欢心矧忧患之余生辱品题之旧赐病骨未逢于起癈朽株尚冀于嘘枯引望门阑但驰悃愊贺諌院舍人启沈括㐲审外庭拜命西掖代言英材蒙知清论归美窃以文章辞令之选兹寔法度风教之原惟厚薄邪正之所归乃治乱盛衰之攸系纂辞深厚故能通物变之微賛指坦明遂可格天下之动以至谕恩恳恻隠民疲俗之变心申制简武夫悍卒之夺气盖识通于用者则遇变皆合言发于性者则感人易深岂特经纶之大猷兹惟鼓舞之盛事矧欲流风之复古属当施惠以趋时冝席真贤上副明主恭以谏院舍人纯赋学敏深资性原兼来百善之长独收髙世之誉机灵深造于道徳志力乆形于功名润色铺张固归大手建明将顺寔禀素心謇谔霜台耻混衆人之诺诺讲摩圣训力震大声之谹谹以乐育则休有成材之风以直笔则刋正后来之法振翼云汉垂光虹蜺逺近所传搢绅交颂灿然述作将建一家之言鋭于讨论庶追三代之业盛际甫期于登賛庶休行被于康功雅辱眷存窃盛欣跃未遑庆觌先屈眷辞深惟降挹之谦祗益感铭之寔贺蔡密学启张载兹审显被眷图擢陞要近宠辉之涣虽儒者至荣付任所期盖朝廷有待蔼传中外孰不欣愉窃以笃寔辉光日新而不可掩者徳之修祸福吉凶人力所不能移者命之正今天下谋明守固功累治勤浮议不能揺巨力不能破未有若明公之盛也上知之民信之所不足独未施于庙堂之上耳顷庆卒内向惶骇全陜府郡昼闭莫知所爲士民失措室家相弔継闻爲渭师所败溃遁而东其气沮摧十亡八九虽非盛举然应机敏接使大患遽销明识之士知有望焉今戎毒日深而邉兵日弛后患可悼而国力既殚将臣之重岂特司命王卒惟是三秦生齿存亡舒惨之夲莫不系之旌斾在秦正犹长城巨防利兵坚甲幸少选未召乃西陲不赀之福载投迹山荒所有特一家之衆檐石之储方且仰依兵庇有恃而生诚愿明公置懐安危推夙昔自信之心冝升不息以攘患保民爲己任盖知浮议强力不足以胜人心夺天命则含识之徒不胜至幸引跂门仞无任欢欣祈俟之极谢馆阁校勘启林希备贠书局已忝下陈假职儒林尤非素望始甚疑而终信外弥惧以中惭抚已何堪颜无措恭惟夲朝右文之盛列圣向儒之勤悉聚前世之书逺侔治古之烈虽禁中所覧别贮于太清而祕阁所藏颇多于三馆并选髦畯俾资校雠百年之间顾网罗遗逸之不暇四库之録犹品类㕘差之不齐固尝订正其舛讹又已撰次其条目积有朽渍寖忘夲真爰自嘉祐以来始诏儒臣更定就给笔札增置吏贠悉发广内之藏兼访名山之副于是有出于阎闾而应募冩于郡国而送官其来不穷所得益广互抄以𥙷残缺相校而除复重一所黄卷之风尽销白简之蠧凡择诸儒而共处或容贱士于其间并列承明之庐仰给太官之膳优游职业得惠意以讨论从容歳年可观人之能否遂因奏课例进职名方其始时可谓慎选至于希者何足道哉曩在治平之𥘉尝预集贤之才召踰朞月遽遘闵凶余生仅存孤飬甫廹比兹再至功巳垂成计其旧劳巳寔何有矧以平时着令先进诸公必由大臣之荐论重加禁林之校试尚湏第䓁然始推恩而希忧患早衰荒唐不学乆游吴市莫获异书未过蜀人安知竒字由趍走州县之贱登道家之蓬山脱钩校簿书之烦窥上帝之册府併爲侥倖徒速嘲讥退思厥由何以致此兹乃伏遇留守司徒侍郎台衡旧徳社稷元勲鸿钧运乎至和以无弃物菁莪喜乎乐育罔有遗才得由下邑之卑擢陪诸生之后良以寅縁之旧迄兹亨㑹之成遂俾陋愚获被嘉宠虽逺施者不以其报而自知者所以爲明昔者西汉藏书之多天禄石渠号称其最盛当时校文之士刘向杨雄得乆于其中况今简帙甚繁鈆椠未已愿少假以时日庶得就其编摩岂惟平生多所未见寔亦终老庶几自娱譬夫就市阅书委身爲吏较前贤而已幸冀夙志之可偿区区之愚有在于是过此以往未知所裁谢中制科启苏辙辙以薄材亲承大问论议群起予夺相乗不意圣恩之曲加犹获从吏之殊宠伏读告命重积震惶嘉其爱君之心期以克终之誉辞不获命媿无以堪辙生于逺方有似愚直㓜承父兄之余训教以彊已而力行虽爲朝廷之直臣常欲挺身而许国位卑力薄自许过髙言发谴生事势冝尔迨寻䇿问之微意实皆安危之大端自谓不及则曰志勤道逺开其不讳则曰无悼后害切以制䇿之及此又念利目之谓何罄其平时之所懐犹惧不足以仰对言多迂阔罪岂容诛伏以国家取人之科惟是刚柔适中之士太刚则悪其猖狂不审太柔则畏其选懦不胜将求二者之中属之以事固非一介之贱所或能当辙之不才过乃由此然而讦切愤悱爲知士之所不许因循卤莽又有国之所乐闻使举世将以从容而自居则天下谁当以奋发而爲意此盖某官羽翼盛时冠冕多士思尽刍荛之议以明寛厚之风羇危之所恃以爲无忧纷纭之所恃以爲定论顾惟无似尚辱甄收感恩至深求报无所昔者西汉之盛莫如文景孝武之贤制䇿所兴世称晁董公孙之对然而数子者颂咏徳美而不及其讥刺故三帝者好爱文字而无闻于寛容岂其时君不可爲之深言抑其群臣亦将有所不悦辙才虽不逮时或见容非懐爵禄之荣窃喜幸㑹之至贺河阳文侍郎启苏辙伏审力辞枢务得请名邦恩礼便蕃中外庆慰伏惟判府司徒侍郎辅相三世始终一心器业崇深不言而四方自服道徳髙妙无爲而庶务以成此朝廷所以迟迟于均佚之书而士民所以睠睠于保釐之命顾惟出处之义寔繄功名之终留侯志于赤松晋公安于緑野油然自得夫岂不懐矧惟三城密迩全洛政独止于民社乐有助于林泉道大难名信后来之莫継民犹思治恐乆安之未遑皇朝文鑑卷第一百二十二皇朝文鑑皇朝文鑑卷第一百二十三皇朝文鑑卷第一百二十三启上韩康公启程頥定亲书程頥贺提刑上官正言状曽肇谢校勘启曽肇谢中书舍人启曽肇回冯如晦学士启曽肇贺翰林曽学士启陈师道谢馆职启秦观㛰书秦观荅林学士启张耒润州谢执政启张耒贺潘奉议致仕启张耒谢觧启李廌回永兴李待制启蔡肇回知河中府宇文学士启蔡肇与常州廖明略学士启蔡肇贺陈履常教授启晁𥙷之荅贺李祥改宣德启晁𥙷之永兴提刑谢到任启李昭玘昭雪谢执政启刘跋贺同州侍郎启晁咏之谢永兴待制启晁咏之上韩康公启程頥窃以朝廷取士所以为致治之先公卿荐贤固必有知人之实允谐公议始厌衆闻頥也不才少而从学致知格物粗窥圣道之端倪明善诚身未得古人之彷彿徒忘懐于白首窃有志于斯文时和嵗丰已足素望言扬徳进敢有觊心属嗣皇访落之初乃元老告猷之㑹岂虞过聴猥被明扬文陛进登被徳音之温厚西清入侍密宸扆之辉光考于近世而来可谓非常之遇荷恩为媿揣分则逾若何行为可以报称惟殚素学勉副厚知定亲书程頥伏以古重大昏盖将传万世之嗣礼称至敬所以合二姓之欢顾族望之非华愧声猷之弗竞不量非偶妄意髙门以頥第几男虽已胜冠未谐授室恭承贤合第几小娘子性质甚茂徳容有光輙缘事契之家敢有婚姻之愿岂期谦厚遽赐允从穆卜良辰恭伸言定有少仪物具如别牋贺提刑上官正言状曾肇审奉诏书改临淮甸端人所至善类交欣窃以提刑正言学有本原行无缁湼鸿笔丽藻兼大夫之九能直道正言过士师之三黜少缓追锋之召复为揽辔之行中顾缺然居常仰止岂意偷安之迹获依善贷之仁未即趍风弥深企徳谢校勘启曾肇叨荣非据循分起羞窃以道有降升得人则举士之贵贱繄上所行国家稽古尚贤因能任职尊朝廷以待非常之豪杰虚舘阁以収未试之英材凡预详延毕归遴拣岂容积累輙习甄升如肇者禀生多艰受性不敏㓜赖母兄之教育长闻师友之绪余窃玩文辞居有颛䝉之累欲追时俗故无㨗给之材知直道而事人耻曲学以阿世因缘干禄黾勉入官顾山林独往之姿乏左右先容之助分甘流落望絶亨嘉岂图日月之余光不间尘埃之末路滥姓名于册府尸友教于上庠诵陈言于新学之前处无用于有为之㑹每见讥于踈阔愈自信于行藏迨此嵗成亦偕序进此盖伏遇史馆相公秉心岂弟为世典刑乐育人材奨成士类顾惟弱质乆玷下陈徒窥夫子之文章岂识周公之制作蚤䝉收引曲荷并包致葑菲之弗遗寔陶镕之有素敢不䌷寻旧学尊信所闻不忮不求肯易终身之守无适无莫庶几惟义之从非徒成自爱之私亦以荅大公之施谢中书舍人启曾肇叨居近着与典賛书自顾无堪将何以称歴观虞夏商周之盛则有典谟训诰之传肆笔矢言之文是为歴代之宝岂独一时之士莫匪圣贤之徒盖其四海食味别声之伦皆知道徳之意迨夫王迹既熄流风仅存射父之作训辞安于之賛名命犹能称厥前世行于诸侯至两汉之兴文章为盛而三王之册简牍具存自兹以还去古弥远然而诵美阳之诰则文士为之变风读奉天之书武夫至于垂涕盖以用人之得失系于斯道之盛衰岂兹妄庸可备任使如肇者学虽有志材不逮人闻诗礼之绪余仅传糟粕议帝王之制作未及门墻蚤缘雕篆之科遂齿缙绅之末越从州县入校图书陈髙宻之素心止希文学应汝南之自媿骤玷承明嵗月屡迁宠灵寖厚纪三朝之功徳书二圣之勲言徒窃食于太官每腼颜于文陛固盍投身于冗散岂堪厠迹于凝严冐居四禁之聨分押六司之事伶俜弱质从属车之清尘蹇浅寡闻参外庭之末议虽云荣耀更积惊忧重念出自寒乡幸逢圣代维是一门之内寔䝉六帝之恩举荷造化之仁亦赖陶镕之赐此盖伏遇某官辅成世教恊賛人文欂栌侏儒虽小不废狶苓鸡壅有用必收遂令一介之愚获出群贤之后敢不勉进薄技力行所知润色干坤之容辞虽不逮委输海岳之广志则有余冀收效于毫釐庶酬恩于万一回冯如晦学士启曾肇窃审擢自南宫进陞东观增重藩垣之寄允为簮绂之光伏惟庆慰知府学士赋性中和受材闳廓质直好义乆见推于士林平易近民矧兼明于吏道兰虽幽而自媚玉愈乆而弥温骑尉郎潜乏懐鈆之逓直黄门乆次微负弩之荣归兼是宠光可称宦逹未展及门之庆忽纡凭几之辞服谊甚髙铭心敢怠贺翰林曾学士启陈师道内翰丈丈召从西掖入直北门岂惟儒者之荣寔系朝廷之重恭惟论思献纳之任必须道徳文学之流不杂用于他材故专收于夙望成命既下欢声大同虽图任未快于群情而天下已被其隂赐兄弟相望乃平世之荣光鲁卫同升亦熈朝之故事顾惟庸妄早辱知怜虽老弃诸侯乃下流之自取而早亲文席顾遗迹之尚存侧闻新命之传倍有舆人之庆秋阳尚炽禁直云初伏冀上为庙朝精调寝膳谢馆职启秦观法同博士阅五载而迁官例比编书通三年而改秩宠灵既逮愧惧寔深伏念观族系单微噐能浅陋少时好赋仅成童子之雕虫中嵗穷经未究古人之糟粕始荣名于进士俄充赋于直言滥居方物之前叨被传车之召文章末技固非道义之尊箕斗虚名祗取谤伤之速亟从引避几至颠隮褒未就于衮华悪已成于疮痏三朞之内王尊乍佞而乍贤七年之中鲁田一与而一夺但以偏亲垂老生计屡空聊复腼颜以居未能投劾而去日期沙汰分絶进升岂期积日以累劳輙亦逢年而遇合束緼还妇虽䝉假借之私惩羮吹虀尚虑谴诃之及窃观前史具见鄙悰西属中郎孔明唿为学士东海钓客建封任以校书虽为将相之品题寔匪朝廷之选用夫何寡陋遽有遭逢此盖伏遇某官道欲济时仁能钖类始怜贫女稍分秦壁之光终念波臣为激越江之水矧兹竒蹇亦与甄收敢不以古人行已之方为国士报君之义千金敝帚聊依翰墨以自娱一割鈆刀或兾事功之可立婚书秦观蚤年拥篲尝趋大丞相之门末路䌷书寔佐先翰林之事重以世母出于伯姜既事契之乆敦宜婚姻之申结敬承佳命增慰夙心荅林学士启张耒伏审光膺宸綍进直兰堂荣命始行儒林增重窃惟馆阁之选盖待儒学之臣既非典领之权几于冗散又无议论之责少𥙷丝毫宜非仕者之愿居而为一出之所尚盖学问者君子之事职卑而待之不轻诗书非俗吏所知禄薄而意则甚厚虽厌居寂寞夸者至谓之病坊而脱落等夷赤尉均称于宰相名既如此人尤贵之而况将相之选踵武相㝷祖宗以来抡择为重故本朝之宠儒者虽他官必假此名伏惟某官文丽而用长才周而学富父子济羙兄弟有声行寔着于家庭经济冠于朝右冠豸弹击风霜凛然揽辔按行窽窦已觧已进登于卿棘复冝入于道山岂专足止之功寔示超腾之渐耒淮楚晚进场屋后来辱登门墻甞备官属当趋风于末坐乃首贽于长牋为礼则勤循分而惧孔鸾同列忘鲁钝之卑飞珠玉藏家惊辉光于贫屋永为好也何日忘之润州谢执政启张耒伏以文章为学者余事故先王不以经世富贵非人力所制故君子以为在天而况脩辞蹇浅未渉作者之流趍卋濶迂每在衆人之后则其投闲置散㚄后跋前在所当然夫复何恨伏念耒羁孤一介憔悴余生困箠楚者十年逭饥寒于斗禄仕已成于漫浪意何有于功名始误寘于成均复进升于儒馆佐东观之论着颇见旧闻纪先帝之事功遂㳺藏室擢升右史宻侍清光虽儒学之至荣岂草茅之素望而疾病侵耗心力衰疲分敢自安义当引去尚叨便郡获养残躯静循此恩盖有所自兹盖伏遇某官曲成万类噐使庶工直鏄镠蒙疾者未尝遽废大杗小桷施之各以其宜致此枵虚未即捐弃狱讼希简职事不废乎诗书山林幽深形骸颇为之清快庶余龄之可养幸沉痼之有瘳仰报至恩将必有在贺潘奉议致仕启张耒伏审亲家致政奉议上还印绶退即里闾己私知止之安将受永年之福凡居亲旧寔助忻愉窃以人之多难在于儒者尤甚壮年讲学谓富贵利禄之可期出试多遗信功名遇合之有命加以嵗月荏苒时不待人目顾簮裳义则当止彼贪冐无耻者率皆优佚而老惟进退顾义者不免饥寒之忧未余汉庭之赐金复休故社之乔木追计官㳺之廪禄何有一毫复与平生之箪瓢相从三径莫非命也谓之何哉伏惟某官奥学渊源懿行金玉乆栖迟于末路遂髙退于明时清誉益隆多祥有在耒自怜罪戾乆困泥涂延企髙风但懐景仰谢觧启李廌古之士重今之士轻时世使然风俗乃尔贩牛版筑奚必诗书钓渭耕莘曾何科目盖君子之学以道义为己任故古之仕者以卿相为当然有三顾五聘而未从或千驷万钟而不受今以言取士但愧空文凡应举覔官邻于自鬻賔兴乆废法禁益严徒以困穷之身愿入英雄之彀廌行年二十有九蚤苦衰残着书十万余言常懐忠愤谋已甚拙许国惟坚虽频待诏于公车未得为郎于金马屡作逐客每叹虚生第恐没世而无名以累青云之知己比缘秋试偶尔计偕輙生妄心窃有荣幸此盖伏遇某官乆垂教诲曲赐题评恩䓁丘山义同卵翼致兹昧陋有望亨衢敢不益励进脩上副眷予回永兴李待制启蔡肇取鄙宿师视故都为襟要中宸出命借旧徳以镇临去湖山清絶之观揽関辅浩穰之㑹师垣倚重麾帜有光虽善奏之屡陈谅雅懐之难徇闻斋舲之取道属驲骑之按邉但欣觌徳之嘉已负脩辞之晚敢图眷与先赐拊存维谦徳之光可以厚俗然等威之制诚不遑安残律凝寒脩途匽薄神明所祐福履冝臻将迩趍承更加调䕶以体朝家之眷用慰邦人之思回知河中府宇文学士启蔡肇单车赴治喜并川涂传舎投闲屡烦舆卫属抗旌之已远慙追路之不遑窃承临莅之初首辱缄封之赐教条孚若足见余材词义焕然载加厚礼茂惟贤哲休有福祥恭惟某官抱识清明受材宏博韫以传经之学发为华国之文自识抜于先朝乆践扬于要职中外歴试休续有称暂屈远图请一麾而坐府即膺宠渥宜三节而造庭肇此偹官寔资芘赖遂将承教但窃欣愉与常州廖明略学士启蔡肇蒙鄙之姿顽钝于事寸长尺短素分岂不自知利后责先渉世盖常如此衆讙不息公论莫逃自取斥疏尚蒙全度东南佐郡乡庐以得为荣饱暖荷恩家人恨降之晚勿违懐土窃复依仁伏惟某官汪洋之学造微瑰玮之文絶衆乆推雅量素着直声早登献可之班暂辍承流之寄顾惟蹇薄每辱矜怜赐第西清早忝同升之义雠书东观晚叨聨事之荣暨兹索米之穷亦拜指囷之惠坐曹同列暂无画诺之良旁舎见容傥知歌唿之治愈隆问望即被褒升愿言其私预以为念贺陈履常教授启晁补之擢领掾曹归临乡校与从逰之良旧私慰喜以居多窃惟国之求才病取舍之胶于法士之渉世患进退之失其中设科举爵位以诱人假诵数词章以干禄须其出试则乡党自好者耻夫屡献不以礼际则山林长往者岂其肯来故上安于有司之区区煳名以为公而士惑于古人之皇皇载贽以为辱莫闻览徳之凤率多食饵之鱼恭以某官行独而通志洁而降不落落以如玉矧泛泛其若凫穷无立锥术可济国至于博览之学絶世之文要其平生固曰余事尚不屑去安有求闻声自籍于诸公章数胜于当宁抜起闾里朋类之荣収还妻孥亲党所喜未促公车之诏聊从泮水之行庶观成山必自累土辞尊及富仕何往而非安有为与行志苟存而皆可贻牋良幸脩庆独稽倾咏之诚倍于侪等荅贺李祥改宣徳启晁补之延对宸廷改荣京秩从㳺兹旧慰喜良多恭以宣徳懿行不群令仪可度粤从㓜学夙有俊声下帷未省窥园持竿宁悟流麦其精如此故资之深珠玉藴含山川辉媚自当名世岂独传家补之气合相求心均莫逆絣䌟洸之何取橛株枸之自留临水送将牛羊方下望风懐想鸿雁欲来庶几逢声子之班荆且复过孟公而投辖未遑驰庆先辱流音尚阻盍簮惟期彊饭永兴提刑谢到任启李昭玘委辔下车勤吏民之趍走据桉渉笔拥文墨之纷纭将何补于事功徒有慙于面目伏念昭玘迂疎末学鄙野孤生赋才不长闻道最晚栖迟日月仅成九转之功蹭蹬风尘未䝉一顾之价再预充庭之贡谩为入格之逰敢意斐文偶尘精鍳初乏青钱之作宜置下陈误经黄绢之评遽超数等叨从禄仕擢备儒官讵能握管以窒天良愧奔蜂之化蠋属大明之继照延旧徳以亮功博收人才盛集册府开合之始岂乏异能备员者谁乃出下客人共荣于入彀时皆谓之登瀛正始诸贤滥陪武歩石渠祕籍顿发见闻惟知反已以自求敢觊因人而幸进谓有昭昭之明者必有冥冥之志无赫赫之热者亦无凛凛之寒欲寡过而未能恐修名之不立以愚自信曷尝称博而毁丹与世何尤不暇去婴而归蚡安有本同而末异奚先尝病而后瘳处冲季孟之间仅知所立甘陵南北之部适幸两忘能不能各自其人得不得必尸诸命洋然迎饵讵为宓氏之鱼兀若畏人反类羊公之鹤叹源泉之有本惊蒲栁之先衰一传未终恍已迷其姓氏片文屡过几不辨其偏旁但縻廪粟以偷安何罪书鱼之成蠧乆玷外庭之列聊从别乗之行迨及更书复还旧直竟无他异莫追终贾之才名必有可观窃预赵张之政事舍丹铅之㸃勘视鞭扑之喧嚣精神仅见于目前智虑或遗于意表蝇纷诉牒驱即复来鴈集吏行守之不置间闗畏罪黾勉赴功入水必濡每忧掲厉遇风知退冀免摧頺虽殚十驾之劳蔑有尺寸之𥙷间以私门艰窘多事侵凌禄未逮于孤穷嵗已惊于迟暮田无附郭乆负陶潜之㱕盗不过门素多张禹之爱屡申愚恳愿守方州猥霑造物之私特假祥刑之任地占河闗之胜道连雍陜之雄小民尚气而喜争巨猾濒山而为盗素称剧郡尤借长才自非水镜无疵权衡不挠则何以吏知守法人不称冤顾烦闇之无堪适选抡之误及此盖某官元功播物一徳亮天见远业于有为期太平之可致论事必同于善使人乐尽其才引伛偻以升髙徒烦假手削轮囷而成噐几误挥斤敢不慎守官箴勉思民事不近名而邀福无倚法以作威概以中平得之安静少图裨报上副陶成美䕃方休曾未虞于巨臂不才自养终愿託于长年过此以还未知所措昭雪谢执政启刘跂上圣端临群贤拱辅万事罔有勿理百姓自以不冤鸿惟累朝钦慎庶狱匹夫輙谳尚戒毫釐之差大臣见诬可容白黒之眩昨以祸起不测谤加已亡䧟燕桑之谋圣主觉其书诈抱田贯之义志士或以死明备见不根之情犹施及嗣之罚穷海万里两柩弗㱕毒疠三年一门垂尽肆龙飞而云变聿睍见而雪消藐是诸姑首䝉拯抜实虽甚厚名则未然且将而必诛岂容降等之坐而否则无罪安用㑹赦之文载援疑辞上求决语初屏错于群枉又刋落于旧章诏音一传士气如洗此盖某官房杜在位丙魏有声直道以尽大臣之能虚心以应天下之务推引人物不间戚踈驯致上恩以及存殁重惟先正早预官僚晚岁离骚魂竟招于异域平生精爽梦犹託于故人幸山公之在朝痛介侯之无禄霜露所感日月有期然而贬降之秩未还吊恤之恩尚阙扶杖以聼终观诏令之行造膝而陈更赖弼谐之助言尽于此涕不自收贺同州侍郎启晁咏之伏审抗䟽中山易符左辅过家上冡荣动乡邦入境观风喜交邻壤光尘在望跂抃载深恭以某官识洞髙明材资英博究观至理深逹于天人游戯斯文仰参于造化此古人所以名世而执事与之同风故应变则兼文武而有余惟守道则贯金石而不屈姦谋自寝知汲黯之在朝正色弗回识张公之论事巻舒不失乎正进退愈见其忠弭节藩宣眙三峯而少息秉钧廊庙冠百辟以髙骞咏之固陋无闻羁孤寡与未列韩门之弟子讵先鲁国之儒生欣愿执鞭庶几发药虽精神之每竭顾奔走以无阶聴益州之诗获近陪于歌颂就河东之赋寔乆待于吹嘘毣毣自怜拳拳罔罄谢永兴待制启晁咏之窃阶奏牍获列宾僚素心每违玷始平之屡荐故人独贺谓宣州之多贤与有欣荣岂徒感激伏念咏之少知自信老迄不逢惟嗜书之甚愚更折臂而弗悔自投筦库殆欲半生力求田园便期㱕老子平之婚嫁未毕西华之兄弟皆贫坐此艰难犹当黾勉然而施者积乆而既倦贵或易忘而弗酬欲兾一官弥嗟百拙此盖伏遇某官慨然以风义自任信乎非权势可移力拯穷途如谋己事凡当辟置必欲招徕夫岂徒然曷以称此惟昔人称幕中之客岂特专簿书期㑹之间而君子报国士之知亦以事容悦阿䛕为耻窥执事之所以见赐与不肖之所以仰从窃自比于前脩要不慙于它日皇朝文鑑巻第一百二十三皇朝文鑑皇朝文鑑卷第一百二十四皇朝文鑑巻第一百二十四策问策问七首欧阳脩策问二首刘敞策问二首范镇策问二首张载私试策问一首苏轼国学秋试策问一首苏轼省试策问一首苏轼进士策问三首刘攽私试进士策问二首苏辙私试武学策问一首苏辙爲家君作试汉州学策问一首程頥省试策问二首范祖禹策问一首刘跂策问一首晁咏之策问七首欧阳脩问礼乐治民之具也王者之爱养斯民其于教导之方甚勤而备故礼防民之欲也周乐成民之俗也厚苟不由焉则赏不足劝善刑不足禁非而政不成大宋之兴八十余嵗明天子神圣思致民太平乆矣而天下之广元元之衆州县之吏奉法守职不暇其他使愚民目不识爼豆耳不闻弦歌民俗顽鄙刑狱不衰而吏无任责夫先王之遗文具在凡嵗时吉凶聚㑹考古礼乐可施民间者其别有几顺民便事可行于今者有几行之固有次第其所当先者又有几礼乐兴而后臻于富庶欤将既富而后教之欤夫政缓而迂鲜近事实教不以渐则或戾民欲其不迂而政易成有渐而民不戾者其术何云儒者之于礼乐不徒诵其文必能通其用不独学于古必将施于今愿悉陈之无让问六经者先王之治具而后世之取法也书载上古春秋纪事诗以微言感刺易道隐而深矣其切于世者礼与乐也自秦之焚书六经尽矣至汉出者皆其残脱颠倒或传之老师昏耄之説或取之冡墓屋壁之间是以学者不明异説纷起况乎周礼其出最后然其为书备矣其天地万物之统制礼作乐建国君民养生事死禁非道善所以为治之法皆有条理三代之政美矣而周之治迹所以比二代而尤详见于后世者周礼着之故也然汉武以为凟乱不验之书何休亦云六国隂谋之説何也然今考之寔有可疑者夫内设公卿大夫士下至府史胥徒以相副贰外分九服建五等差尊卑以相统理此周礼之大略也而六官之属略见于经者五万余人而里闾县鄙之长军师卒伍之徒不与焉王畿千里之地为田几井容民几家王官王族之国邑几数民之贡赋几何而又容五万人者于其间其人耕而赋乎如其不耕而赋则何以给之夫为治者固若是之烦乎此其一可疑者也秦既诽古尽去古制自汉以后帝王称号官府制度皆袭秦故以至于今虽有因有革然大抵皆秦制也未尝有意于周礼者岂其体大而难行乎其果不可行乎夫立法垂制将以遗后也使难行而万世莫能行与不可行等尔然则反秦制之不若也脱有行者亦莫能兴或因此取乱王莽后周是也则其不可用决矣此又可疑也然其祭祀衣服车旗似有可採者岂所谓郁郁之文乎三代之治其要如何周礼之经其失安在宜于今者其理安从其悉陈无隐问古者为治有繁简其施于民也有浅深各适其宜而已三代之盛时地方万里而王所自治者千里而已其余以建诸侯至于礼乐刑政颁其大法而使守之则其大体盖简如此诸侯大小国盖数千必各立都邑建宗庙卿士大夫朝聘祭祀训练农卒居民度土自一夫以上皆有法制则其于衆务何其繁也今自京师至于海隅徼障一尉卒之职必命于朝政之大小皆自朝出州县之吏奉行而已是举天下皆所自治其于大体则为繁矣其州县大小邑闾田井训农练卒一夫以上略无制度其于衆务何其忽而简也夫礼以治民而乐以和之徳义仁恩长养涵泽此三代之所以深于民者也政以一民刑以防之此其浅者尔今自宰相至于州县之有司莫不行文书治吏事其急在于督赋敛断狱讼而已此特浅者尔礼乐仁义吏不知所以为而欲望民之被其教其可得乎夫治大以简则力有余治小以繁则事不遗制民以浅则防其僻渐民以深则化可成此三代之所治也今一切悖古简其当繁繁其可简务其浅而忽其深故为国百年而仁政未成生民未厚者以此也然若欲使国体大小适繁简之宜政事弛张尽浅深之术诸侯井田不可卒复施于今者何宜礼乐刑政不可卒成用于今者何便悖古之失其原何自脩复之方其术何始迹治乱通古今子大夫之职也其悉心以陈焉问三王之治损益不同而制度文章惟周为大备周礼之制设六官以治万民而百事理夫公卿之任重矣若乃祭祀天地日月宗庙社稷四郊明堂之类天子大臣所躬亲者一嵗之间有几又有巡狩朝㑹师田射耕燕飨凡大事之举一嵗之间又有几而为其民者亦有畋猎学校射乡饮酒凡大聚㑹一嵗之间又有几又有州党族官嵗时月朔春秋酺宴询事读法一嵗之间又有几其斋戒供给期召奔走废日几何由是而言疑其官不得安其府民不得安其居亦何暇脩政事治生业乎何其烦之若是乎然説者谓周用此以致太平岂朝廷礼乐文物万民富庶恺悌必如是之勤且详然后可以致之欤后世苟简不能备举故其未能及于三代之盛欤然为治者果若是之劳乎用之于今果安焉而不倦乎抑其设施有法而第弗深考之欤诸君子为言之问孟子以谓井地不均则谷禄不平经界既正而分田制禄可坐而定也故曰仁政必自经界始盖三代井田之法也自周衰迄今田制废而不复者千有余嵗凡为天下国家者其善治之迹虽不同而其文章制度礼乐刑政未尝不法三代而于井田之制独废而不取岂其不可用乎岂惮其难而不为乎然亦不害其为治也仁政果始于经界乎不可用与难为者果万世之法乎王莽尝依古制更名田矣而天下之人愁苦怨叛卒共起而亡之莽之恶加于人者虽非一而更田之制当时民特为不便也呜唿孟子之所先者后世皆不用而治用之而民特愁苦怨叛以为不便则孟子谓仁政可乎记曰异世殊时不相沿袭书又曰事不师匪説攸闻书传之言其戾如此而孰从乎孟子世之所师也岂其泥于古而不通于后世乎岂其所谓迂濶者乎不然将有説也自三代之后有天下莫盛汉唐汉唐之治视三代何如其民田之制税赋之差又何如其可施于今者又何如皆愿闻其详也问为政者徇名乎袭迹乎三代之名正名也其迹治迹也所谓名者万世之法也迹者万世之制也正名立制言顺事成然后因名迹以考实而其文章事物粲然其无不备矣可谓盛哉董仲舒以谓三代质文有改制之名而无变道之实者是也自秦肆其虐灭弃古典然后三代之名迹皆变易而䘮其实岂所谓变其道者耶然自秦迄今千有余嵗或治或乱其废兴长短之势各由其人为之而已其袭秦之名不可改也三代之迹不可复也岂其理之自然欤岂三代之制止于三代而不可施于后世欤王莽求其迹而复井田宇文求其名而复六官二者固昏乱败亡之国也然则孔子言为政必也正名孟子言为政必始经界岂虚言哉然自秦以来治世之主几乎三代者唐太宗而已其名迹固未尝三代之一二而其治则几乎三王岂所谓名迹者非此之谓欤岂遗名与迹而直考其实欤岂孔子之所谓者有㫖而学者弗深考之欤其酌古今之宜与其同异者以对问古之取士者上下交相待以成其美今之取士者上下交相害欲济于事可乎古之士教养有素而进取有渐上之礼其下者厚故下之自守者重上非厚礼不能以得士士非自重不能以见礼于上故有国者设爵禄车服礼乐于朝以待其下为士者脩仁义忠信孝悌于家以待其上设于朝者知下之能副其待则愈厚居下者知上之不薄于已故愈重此岂不交相成其美欤后世之士则反是上之待其下也以谓干利而进尔虽有爵禄之设而日为之防以革进之滥者下之视其上也以谓虽自重上孰我知不自进则不能以逹由是上之待其下也益薄下之自守者益不重而轻呜唿居上者欲得其人在下者欲行其道其可得耶原夫三代取士之制如何汉魏迨今其变制又如何宜歴道其详也制失其本欲其反古当自何始今之士皆学古通经稍知自重矣而上之所以礼之者未加厚也噫由上之厚然后致下之自重欤必下之自重然后上礼之厚欤二者两不为之先其势亦奚由而合也宜具陈其本末与其可施于今昔以对策问二首刘敞问唐时嵗举进士至烦矣然所取不过三四十人今国家间四嵗乃一举进士至简矣然取之多或至五六百人议者甚疾此欲放唐制则恐贤士失职者衆欲仍旧贯则吏员不可胜纪夫贤士失职者衆则怨必兴于下吏员不可胜纪则力必屈于上裁此二者宜奈何诸生极意画焉问学者治仁义之术皆称孟轲轲讥宋牼之言利也曰号则不可是所慎者莫如号也然而轲教梁齐之君则曰好勇不害好乐不害好货不害好色不害夫勇之与乐货之与色足为号乎轲之讥人甚详而自任太略轲不宜至此者也试相与辨之策问二首范镇问律之例有八以准皆各其及即若若春秋之凡然学者不可以不知也当条八者之意与夫着于篇者之説则可以观从政之能不能也问契稷同出于喾而分治商周方尧舜时功徳俱施于民者及汤武有天下国号曰商号曰周以明受之于祖也髙祖起汉中定秦暴虐号曰汉得之自己也国朝太祖受周禅平五代之乱起于宋号曰宋得之亦自己也僖祖尝迁矣乃者复还而东向法商周乎抑法汉乎将前世亦有考乎其明言之策问二首张载问三代道失而民散民散浸滛而盗不胜诛矣鲁之衰也季康子患盗孔子谓苟子之不欲虽赏之不窃夫制产厚生昭节俭贱货财使人安其分宜若可为也今欲使举世之民厚赏焉不窃如夫子之言其亦有道乎问世禄之荣王者所以録有功尊有徳爱之厚之示恩遇之不穷也为人后者所宜乐职劝功以服勤事任长亷远利以嗣述世风而近世公卿子孙方且下比布衣声病售有司为不得已为贫之仕诚何心哉盖孤秦以战力窃攘灭学法壤田制使儒者风义寖弊不传而士流困穷有至糟粰不厌自非学至于不动心之固不惑之明莫不降志辱身起皇皇而为利矣求口实而朶其頥为身谋而屈其道习乆风变因不知求任非义而反羞循理为不能不知廕袭为荣而反以虚名为善继今欲举三王教胄之法使英才知劝而志行脩阜四方养士之财使寒俊有归而衣食足取充之计讲擢之方近于古而适于今必有中制衆君彊学待问因将禆起盛明助朝廷政治着于篇观厥谋之得失私试策问一首苏轼问人主莫不欲安存而恶危亡然而其国常至于不可救者何也所忧者非其所以乱与亡而其所以乱与亡者常出于其所不忧也请借汉以言之昔者髙帝之世天下既平矣当时之所忧者韩彭英卢而已此四王者皆不能终髙帝之世相继仆灭而不复续及至吕氏之祸则由异姓也吕氏既已灭矣而吴楚之忧几至于亡国方韩彭吕氏之祸惟恐同姓之不蕃炽昌大也然至其为变则又过于异姓远矣景帝之世以为诸侯分裂破弱则汉可以百世而无忧至于武帝诸侯之难以衰而匈奴之患方炽则又以为天下之忧止于此矣及昭宣元成之世诸侯王既无足忧者而匈奴又破灭臣事于汉然其所以卒至于中絶而不救则其所不虑之王氏也世祖既立上惩韩彭之难中鍳七国之变而下悼王氏之祸于是尽候诸将而不任以事裁灭同姓之封而黜三公之权以为前世之弊尽去矣及其衰也宦官之权盛而党锢之难起士大夫相与搤腕而逰谈者以为天子一日诛宦官而觧党锢则天下犹可以无事于是外召诸侯而内胁其君宦官既诛无遗类而董卓曹操之徒亦因以亡汉汉之所忧者凡六变而其乱与亡輙出于其所不忧而终不可备由此观之治乱存亡之势其皆有以取之欤抑将不可推如江河之徙移其势自有以相激而不自知欤其亦可以理推力救而莫之为也今将使事至而应之患至而为之谋则天下之患不可以胜防而政化不可以胜变矣则亦将朝文而莫质忽寛而骤勐欤意者亦有可以长守而不变虽有小患而不足䘏者欤愿因论汉而极言其所以然国学秋试策问一首苏轼问所贵乎学士大夫者以其通古今而考成败也昔之人尝有以是成者我必袭之尝有以是败者我必反之如是其可乎昔之为人君者患不能勤然而或勤以治亦或以乱文王之日昃汉宣之厉精始皇之程书隋文之传餐其为勤一也昔之为人君者患不能断然而或断以兴亦或以衰晋武之平吴宪宗之征蔡苻坚之南伐宋文之北侵其为断一也昔之为人君者患不信其臣然而或信以安亦或以危秦穆之于孟明汉昭之霍光燕哙之于子之徳宗之于卢杞其为信一也此三者皆人君之所难有志之士所常咨嗟慕望旷世而不获者也然考此数君者治乱兴衰安危之效相反如此岂可不求其故欤夫贪慕其成功而为之与惩其败而不为此二者皆过也学者将何取焉按其已然之迹而为之也易推其未然之理而辨之也难是以未及见其成功则文王之勤无以异于始皇而方其未败也苻坚之断与晋武何以辨请举此数君者得失之源所以相反之故将详观焉省试策问一首苏轼问孟子曰君仁莫不仁君义莫不义君正莫不正一正君而国定君子之至于斯也亦可谓用力省而成功博矣陛下嗣位于今四年未言而民信之无为而天助之虽群臣有司不足以识知盛徳之所在然窃意其万一殆専以仁孝礼义好生纳諌治天下也子大夫生于此时而又以徳行道艺賔兴于庭将必有意于孟子之言正君而国定愿闻所谓一言而兴邦脩身而天下服者尧舜尚矣学者无所复议自汉以来道徳纯备未有如文帝也今考其行事而可疑者三上林令吏之不才而虎圈啬夫才之过人者也才者遗而不録不才者置而不问则事之不废坏者有㡬然则兵偃刑措何从而致之南越不臣宠以使者吴王不朝赐以几杖此与唐之陵夷藩镇自立以邀旄钺者何异不㡬于姑息苟简之政欤传曰三王臣主俱贤五霸不及其臣文帝不见贾生自以爲过之既见不如也文帝岂霸者欤帝自以爲不如而魏文帝乃以为过之此又何也抑过之为贤欤将自谓不如为贤欤汉文所以为文殆以是三者而可疑如此愿与子大夫论之以待上问而发焉进士策问三首刘攽问古者藏氷以御雹灾禁原蚕以蕃马四时改火以救民疾出土牛以送寒气夫天人相感皆以其类凡此数者其説谓何且其説皆春秋周礼月令圣贤之记非鄙近浅陋所传述者诸生毋以不通而轻沮毁之也问古有宗子者以管领族人今不知其説如何为之者何人分大小者何故领族人之状何若累世之后有所断絶否今世亦可行之乎当为明説焉问古者议事以制不为刑辟今国家宪章完具毫髪以上皆存约束而言治者常曰不尽人情其为吏者皆便文自营无恻隐之实以故政事多不及古或以谓宜简节而疎目求忠信之士敦厖之人以付之夫人不易知恐未获议事以制之美而矫䖍吏舞文以害民矣二者宜何从愿与诸生议之私试进士策问二首苏辙问君子能尽人之情而不能尽物之变尽物之变惟精者能之古之君子专一而无侈心是以益治鸟兽弃治稼穑䕫治钟磬羲和治歴皆以聦明睿智之才而尽于一物终其身而不去后世官者至以为氏故当此之时天下之事无不毕举今者四方既平非有勤劳难治之政而当世之务每每废坠而不理盖钟律之不和河之不循道此一二事者百有余年而莫能办之者是岂非务于速而耻以一物自尽之过欤夫古之君子往往老于小官终身而不厌则上之所以使之者诚有道也安得斯道而由之以使斯人之复于古也问古之言治者必曰礼乐礼乐之于人譬如饮食未有一日而不相从者故士之闲居无故不去琴瑟行则有佩玉之音登车则有和鸾之节身蹈于礼而耳属于乐如此而后邪僻不至盖自秦汉以来士大夫不师古始然其朝廷乡党之间起居饮食之际亦未尝无礼而乐独尽废士有终年未尝闻乐而不知其非者于是有以疑乐之可去而以古人爲非矣不然请言乐之不立而士之所以不如古者安在私试武学策问一首苏辙问古称淮隂侯善用兵然观其所以胜者亦若有天幸焉淮隂之攻赵也广武君请以轻兵絶其粮道而坚壁以老其师其攻齐也人或説龙且以相持不战而隂招齐之士诚此二计者淮隂难之幸其计之不用是以能克然而使此计诚行淮隂岂坐受缚者耶其必有以待之请陈其説为家君作试汉州学策问一首程頥问士之所贵乎人伦者以明道也若止于治声律为禄利而已则与夫工技之事将何异乎夫所谓道固若大路然人皆可勉而至也如不可学而至则古圣人何为教之勤勤如是岂其欺后世耶然学之之道当如何后之儒者莫不以为文章治经术为务文章则华靡其词新竒其意取悦人耳目而已经术则觧释辞训较先儒短长立异説以为己工而已如是之学果可至于道乎仲尼之门独称颜子为好学则曰不迁怒不贰过也与今之学不其异乎或曰如是则在脩身谨行而已夫检于行者设曰勉彊之可也通诸心者姑脩谨而可能乎况无诸中不能彊于外也此为儒之本谅诸君之所素存也幸明辨而详着于篇省试策问二首范祖禹问古之士与君言言使臣与人臣言言事君与㓜者言言孝悌与居官者言言忠信自童子以至于成人自洒扫应对以入于道徳学不陵节教不躐等有非其所问者乡先君子子不以告也譬如拱把之桐梓长之养之至于成材无不适于用如其未至而曰至未能而曰能则是贼夫人之子非先王长育之意矣盖孔子之教曰文行忠信兴于诗立于礼成于乐孟子曰谨庠序之教申之以孝悌之义其所教者皆以明人伦也以孔子之圣四十而始不惑五十而知天命虽曰知之犹罕言之性与天道自子贡不得而闻况其下者乎近世学士大夫自信至笃自处甚髙或未从师友而言天人之际未多识前言往行而穷性命之理其弊浮虚而无实锲薄而不敦虽然十室之邑必有忠信天下之大岂无豪杰不待文王而兴者然圣人之教必为中人设也比年以来朝廷患之诏禁申韩庄列之学流风寖息而犹未絶夫申韩本于老子而李斯出于荀卿学者失其渊源其末流将无所不至故秦之治文具而无恻隐之实晋之俗浮华而无礼法之防天下靡然至于大乱此学者之罪不可以不戒也子大夫以文行举于乡羣至于有司且登进于朝廷风俗之媺恶政事之得失将于此乎在必有中正之论以捄斯弊其悉陈之问二帝三王之道亦惟仁义而已矣孔子传之诗书所述为万世法其要不过曰稽古法天脩身亲亲举贤而用之其言甚易知则宜其事甚易行然自三代以还后世之治终莫能及焉由汉至于有唐其间明君贤臣为不少矣其治曽不得庶几于古何耶岂其学者论卑而不足有明欤抑其时君不能勉而行之欤昔孟子非尧舜之道不敢陈于王前与王言未尝不以王道如其不可行岂徒为空言哉以区区之齐五十里之滕孟子犹欲勉之以王况不为齐滕者乎夫道之不明也学者不讲之过既明矣而不行者在上者之过也古之学者讲而明之所以待在上者举而行之四代养士于学校盖以此也子大夫学于此乆矣其茂明之策问一首刘跂问工天下之末作也不备末则本不立不制其末则本焉得而立乎故先王之法工之在官者六分其官而工居一工之在民者四分其民而工居一多寡之数以是为称犹其赴者衆则为术以权之不饬宫室不靡异服竒技滛巧以疑衆者杀无赦当此之时持规矩䋲墨以事上与游手末利之人法度之外无敢为也今承平嵗乆生齿充盛绣组雕贾生董子之所不能道者尚多有之而戒禁之令汉唐之所能行者或未举也如是而欲事简财省风俗朴厚以成徳化之盛顾不悖哉今将考古之所可行择今之所宜禁诸君子以谓安从始策问一首晁咏之问六卿之职既废选举之法出于一时大抵苟简或文具易弊唐太宗尝欲聼州郡辟召又将使人自举庶几三代之风而魏郑公以谓不可复郑公劝太宗行仁义其治应响答固有志于古者至是乃云不可复何耶夫賔兴之法着于圣人之经可攷而知也彼以爲不可复者其説果安在耶今以四海九州之大士民之繁伙其选不过三嵗之诏是果能无遗材乎其进而仕于朝者非庙堂之灼知则一限以吏部之格是果足以观贤不肖使各当其位乎前日尝诏天下举经行之士于其乡矣然诏下之日请谒者相属其比试于有司已卑矣而见黜者又十八九特幸哀怜与之一官而其法遂废不用辟置之员嵗増于旧一职之属多至十辈而议者病其太冗是岂本意哉是皆近古矣而其効止如此又何耶今欲公天下之选尽人材之实兼古今之便以追成周官人之盛宜必有术矣其务终始究陈之皇朝文鑑巻第一百二十四皇朝文鑑皇朝文鑑卷第一百二十五皇朝文鑑巻第一百二十五杂着时鑑栁开败谕种放碑觧孙何书异丁谓责荀贾同禁焚死贾同望歳髙弁戮鳄鱼文陈尧佐州名急就章欧阳脩儒辱孙复𥙷赵肃充州学教授词宋祁时鑑栁开雍熈三年宜州山夷攻其州弗克全之西鄙乐安里峒有栗氏因之㑹其族南劫兴安县败入谿峒连歳不宁天子择中贵臣二人涖全邵州以静之明年春栗氏来归魁狡皆奉吏州庭乃刻时鑑一篇于石以诫之族盛卑邑邦大下国违道致殃干命取亡居夷邻徳处险近贼蜀难通轺吴莫容舠啸万群姦摧垒倒関象踣围矣蛟毙彀已虿纎曷存蚁㣲何奔虎勐恃力逼死罔逸隼鸷诚捷怀饵受緤小人为美君子是耻所失若尘其治如钧宁之弗复丧乃必覆习礼可式翫兵竟慝怨惧兴祸贪慾生过徇意成朋怫心见憎以畏卒溃苟悦爰萃谨政防乱慎行避患缺玉不补积滓非汚来纡往亟愚睽智䁥迹昭事着利合动裕平原广野驰车走马髙浪深渊有鲔有鳣保尔攸宜胥乐在时刋文无穷作诫永终败谕种放吴遁字云交为儿童时不逐嬉戯而心乐于善暇日或暝目而坐或昻目而望皆若有思于学也然不幸生于陇西其地僻界西戎生民尚佛与鬼遁若冥行于芥苍絶迹之境无所索其途又覩其父兄所习尚者惟浮屠之学于是化为浮屠氏而从其法焉然资识颖寤于其教独能抉指端绪窥穷疵隙又傍观列圣之书见仁义礼乐忠孝人伦之美君臣父子夫妇宗庙之仪则羞前之为而自叹曰吾流何异夫井底蛙耳于是禠去浮屠之服而加冠巾从缙绅之列而问学焉或有非而告之曷自败其道而反能居吾列乎生闻而疑以告予予叹曰夫自古圣贤合天履中通贯万化依仁由义至公亡私生民赖焉万物顺焉斯可谓道也如彼浮屠氏乃夷狄之一法耳将谓道乎若能外夷貊偏邪之法即皇极大中之道弃恠诞诡杂之迹由忠孝雅正之途为顺乎为不顺乎尔能吐甘肥食𬞞粝脱绮纩衣布褐出广厦安穷庐孜孜伏诵列圣之书求列圣之心虽昔之軰流狺狺然千百其声随而吠之能挺然不頋此非有夷齐独立自明之才而能若是者几希呜唿冠弁其首褒博其服学二帝三王周公孔子之道䇿名进身予知其儒也而浮屠杨墨其行者谓生自败其道果孰谓自败其道者耶夫百工技能学之既至虽不售不用咸能自信爱而不易他技者慎其夲也恶有学仁义礼乐反不能自信爱而为人蛊惑者也孟子曰吾闻出于幽谷迁于乔木未闻下乔木而入幽谷者也又杨子云在门墻则挥之在夷狄则进之生方出幽谷迁乔木矣故作败谕以进之亦欲果其志也碑解孙何进士鲍源以文见借有碑二十首与之语颇熟东汉李唐之故事惜其安于所习犹有未变乎俗尚者作碑解以贶之碑非文章之名也盖后人假以载其铭耳铭之不能尽者复前之以序而编録者通谓之文斯失矣陆机曰碑披文而相质则本末无据焉铭之所始盖始于论譔祖考称述器用因其䥴刻而垂乎鉴诫也铭之于嘉量者曰量铭斯可也谓其文为量不可也铭之于景钟曰钟铭斯可矣谓其文为钟不可也铭之于庙鼎者曰鼎铭斯可矣谓其文为鼎不可也古者盘盂几杖皆有铭就而称之曰盘铭盂铭几铭杖铭则庶几乎正若指其文曰盘曰盂曰几曰杖则三尺童子皆将笑之今人之为碑亦犹是矣天下皆踵乎失故衆不知其非也蔡邕有黄钺铭不谓其文为黄钺也崔瑗有座右铭不谓其文为座右也檀弓曰公室视丰碑三家视桓楹释者曰丰碑斵大木为之桓楹者形如大楹耳四植谓之桓䘮大记曰君葬四綍二碑大夫葬二綍二碑又曰凡封用綍去碑释者曰碑桓楹也树之于圹之前后以绋绕之间之辘轳輓棺而下之用綍去碑者纵下之时也祭义曰祭之日君牵牲既入庙门丽于碑释者曰丽系也谓牵牲入庙系着中庭碑也或曰以纼贯碑中也聘礼曰賔自碑内聼命又曰东面北上碑南释者曰宫必有碑所以识日景引隂阳也考是四説则古之所谓碑者乃葬祭飨聘之际所植一大木耳而其字从石者将取其坚且乆乎然未闻勒铭于上者也今丧葬令具螭首龟趺洎丈尺品秩之制又易之以石者后儒所増耳尧舜夏商周之盛六经所载皆无刻石之事管子称无怀氏封泰山刻石纪功者出自寓言不足传信又世称周宣王蒐于岐阳命从臣刻石今谓之石鼓或曰猎碣洎延陵墓表俚俗目为夫子十字碑者其事皆不经易吾无取焉司马迁着始皇本纪者其登峄山上㑹稽甚详止言刻石颂徳或曰立石纪颂亦无勒碑之説今或谓之峄山碑者乃野人之言耳汉班固有泗水亭长碑文蔡邕有郭有道陈太丘碑文其文皆有序冠篇末则乱之以铭未尝斥碑之材而为文章之名也彼士衡未知何从而得之由魏而下迄乎李唐立碑者不可胜数大抵皆约班蔡而爲者也虽失圣人述作之意然犹髣髴乎古迨李翺为髙愍女碑罗隐为三叔碑梅先生碑则所谓序与铭皆混而不分集列其目亦不复曰文考其实又未甞勒之于石是直以绕绋丽牲之具而名其文戾孰甚焉复古之事不当如此贻误千载职机之由今之人为文揄扬前哲谓之賛可也警策官守谓之箴可也鍼砭史阙谓之论可也辩析政事谓之议可也祼献宗庙谓之颂可也陶冶性情谓之謌诗可也何必区区于不经之题而专以碑为也设若依违时尚不欲全咈乎譊譊者则如班蔡之作存序与铭通谓之文亦其次也夫子曰必也正名乎又曰名不正则言不顺君子之于名不可斯须而不正也况歴代之误终身之惑可不革乎何始寓家于颍以涉道犹浅尝适野见荀陈古数四皆穴其上若贯索之为者走而问故起居郎张公观公曰此无足异也盖汉实去圣未远犹有古丰碑之象耳后之碑则不然矣五载前接栁先生仲涂仲涂又具道前事适与何合且大噱昔人之好为碑者乆欲发挥其説以诒同志自念资望至浅未必能见信于人又近世多以是作相髙而夸为大言苟从而明之则谤将丛起故蓄之而不发以生力古嗜学偶泥于衆好其兄又于何为进士同年故为生一二而辩之噫古今之疑文章之失尚有大于此者甚衆吾徒乐因循而惮改作多谓其事之固然生苐勉而思之则所得不独在于碑矣书异丁谓淳化元年许夏旱五月乙邜震雨雹大风㧞木屋瓦悉飘人以为神龙所经虽骇而不异士同其辞大夫曰然吁可悯也春秋书灾异于其国之君膺之设有流变则方访诸史卜顾其政事贬往而脩来以应天之变以承天之戒是天不虚谪人有诚应也今则不然都诸侯之位灾异之属则曰非吾土也其天王膺之又曰在吾治内吾将闻之示吾不政也于是又止之民命系之都邑倚之事有善则曰吾之力及之不祥则曰系邦国之歴数在人主之脩复也忌人言而耻言于人曷见其访卜史也断歴数而推之于人主曷见其顾政事也人君得闻之而审之以贬损而应之斯可矣矧又畏而不使闻之乎语曰迅雷风烈必变畏天怒也况若此之异耶苟为政者见而不顾则苍生何恃哉天之警戒何示哉仲尼书之于经盖垂训也况之乎岂观书者不取古乎为政者将违天乎呜唿欲共理者慎求诸责荀贾同荀况死旧矣其言存于书亦圣人仁义礼乐之谈也然其作非十二子篇则它嚣魏牟首之陈仲史䲡次之墨翟宋钘又次之慎到田骈又次之惠施邓析又次之而子思孟轲亦末其数为十二焉而各序其道于下谓子思孟轲则曰略法先王而不知其统然而才极志大闻见杂慱案往旧道説谓之五行甚僻而无类幽隐而无説闭约而不觧案饰其辞而祗敬之曰此先君之言也子思唱之孟轲和之世俗之讲师瞀儒嚾嚾然不知其非也遂受而传之以为仲尼子㳺为兹厚于后世是则子思孟轲之罪也又序其后以为道之正者曰仲尼子弓之义以务息十二子説如是而天下之害除人之事毕矣其处子思孟轲也何如是之无谓乎今礼记中庸之篇存者子思之述也今孟子十四篇者孟轲之述也其言道则孔氏而下未有似之者也今以荀之书比之而又出其后则庶几学之未能似之微得其具体矣故唐韩愈但侪之杨子云而已今反其若是吾甚见其无谓也又上十二子为六偶者咸均道而言之也则子弓者亦道均于仲尼乎岂有圣人如仲尼而独言不垂于后世事不显于当时乎何仲尼之徒未尝称之而冺灭若是乎此又甚无谓也且夫仲尼之道孟轲学而行之吾谓未有能出之者也而荀亦以学仲尼之道而反以孟比十子为十二而复云云此所谓是尧而非舜者也荀非舜则尧亦未足信矣而曰仲尼子弓者吾不知子弓者何如人也而荀谓仲尼者何如人也噫吾观此吾不信荀也故作责荀以示来者禁焚死贾同传曰孝子事死如事生又曰父母全而生之子全而归之不亦孝乎父母既殁敛手足形旋葬慎䕶戒洁奉尸如生斯之谓事死身体髪肤无有毁伤以没于地斯之谓归全古今逹礼也夫生而或毁伤之虽不仁犹有为也死而后毁伤之则其不仁不亦甚矣故曰君子慎终此之谓欤噫今之多焚其死者何哉礼曰新宫火有焚其先人之敝庐三日哭夫宫庙之与庐舎犹然况自执火而焚其尸者乎恶不容于诛矣谓纵不仁之子弃其尸于中野使乌鸢狐貍食之不犹愈于自残之者欤闾阎既以为俗而渐染于士大夫之家亦多为之或以守职徼远葬于先祖之茔域故焚之以苟其便易呜唿先王制礼士大夫奉以立身推以化民如之何其苟便易而弃之也岂独弃礼哉抑亦举其亲而弃之也设不幸道远而贫未能负而归买地而葬之庐而守之俟其乆也负骨而归不亦可乎又或以恶疾而死俗云有种虑染其后者而焚之斯则既不仁矣又惑之甚者夫脩短有命疾病生乎身岂有例哉如云世积殃遗子孙则虽焚之无益也根其由盖始自桑门之教西域之胡俗也夫圣王御世制礼作乐布浃仁义使天下宻如四夷向化如之何使夷俗之法败先王之礼经耶教天下以不仁耶请禁望嵗髙弁髙子以民荐饥而望嵗或曰吾闻之君子之治民也不患贫而患不安是故九年洪水无害尧之为圣七载大旱无损汤之为明也对曰尧汤水旱不可以遇于今之世也遇于今之世则离也古之人一夫不耕则必受其饥一妇不织则必受其寒三年耕者有一年之储敛之于饶而民不以为暴施之于不足而官有羡谷士农工商各安其业以相资生事有不当民务者皆禁而不行今则不然耕织之民以力不足或入于工商髠褐卒夫天下无数皆农所为也而未之禁工商之民乘法凌迟或杂于士也入于农者万无一焉是则耕织之民日耗而甘食鲜衣者日寖耕织之民日耗则田荒而桑枯矣田荒而桑枯则虽勤而利薄矣甘食鲜衣者日寖则人争之不足则其敛于民也无时以荒田枯桑给无时之敛虽急犹将无获也其有官守者其名出于士也其实在工商也执人之法刼民之财不恤其有亡曰富国家者我也我能剥削以悦扵上是非商也哉畏人之威夺人之力不恤其老疾㓜弱曰勤王事者我也我能曲巧以尽民力是非工也哉及其取赏也苟未如意则非其上曰我功倍矣我劳多矣而赏不至禹稷周召何以得尽心也呜唿水诚害也而可罔罟以渔旱诚灾也而可为浇溉以田倍力为之半法而输之民且安焉暴虐之吏过于水旱远矣虽有良田不得而耕虽有条桑不得而蚕膏雨和风蓬蒿之茂也蓬蒿茂而豺狼冦盗衆焉豺狼冦盗不杀人民不足以止其贪上有无时之求中有剥削曲巧之政下有豺狼冦盗之害民何所措其手足是故古之凶岁民无菜色今之有年不免饥寒矣聚敛之吏可言而不可见见之必有恱人之心可诛而不可赏赏之必有乱天下之志何以言之外无私于民似清也是可恱也内以取君之心其贪无状也是可乱也彼穷民而实府库者犹刎颈血以灌其腹腹其未满而首堕矣尧汤水旱不可以遇于今世也遇于今之世则离也戮鳄鱼文陈尧佐己亥嵗予于潮州建昌黎先生祠堂作招韩辞载鳄鱼事以旌之后又图其鱼为之讃凡好事者即以授之俾天下之人知韩之道不为妄也明年夏郡之境上地曰万江村曰硫黄张氏子年始十六与其母濯于江涘倐忽鳄鱼尾去其母号之弗能救洎中流则食之无余予闻而伤之且念天子圣武王泽昭洽刑不僣赏不滥海内海外罔不率俾昆虫草木裕如也鳄鱼何悖焉而肆毒任虐之如是是不可不为之思也命县邑李公诏郡吏杨拏小舟操巨网驰往捕之咸谓予曰彼不可捕也穴深渊㳺骇浪非人力之所能加也予谓不然复之曰方今普天率土靡不臣妾山川隂阳之神奉天子威神晦明风雨弗敢逾也鳄鱼恃远与险毒兹物律杀人者死今鱼食人也又何如焉昔昌黎文公投之以文则引而避是则鳄鱼之有知也若之何而逐之姑行焉必有主之者矣苟不能及予当请于帝躬与鳄鱼决二吏既往即以予言告之且曰苟无网輙止伏不能举繇是左右前后力者凡百夫曵之以出缄其吻械其足槛以巨舟顺流而至阖郡闻之悉曰是必妄也安有食人之鱼形越数丈而能获之者焉既见之则骇而喜且曰生于世有百嵗者矣凡上下水中或见其隆伏髣髴之状虽相远百步尚不敢抗今二吏捕之犹拾芥焉实今古之所未闻也向非公之义洽于民公之令严于吏然自诚而不欺也又安能殱巨害平大怨宣王者之威刑焉予始慎之终得之又意韩愈逐之于前小子戮之于后不为过也既而鸣鼓召吏告之以罪诛其首而烹之辞曰水之怪则曰恶兮鱼之悍则曰鳄兮二者之异不可度兮张氏之子年方弱兮尾之食之胡为虐兮茕茕母氏俾何説兮予实命吏颜斯怍兮害而弗去道将索兮夙夜思之哀民瘼兮﨣﨣二吏行斯恪兮矫矫巨尾迎而抟兮获而献之俾人乐兮鸣鼓召衆舂而斮兮而今而后津其廓兮州名急就章欧阳脩叙曰古者史掌文书以识天地四方古今事物名言字训而教学之法始于童子谓之小学君子重焉急就章者汉世有之其源盖出于小学之流昔颜籀为史㳺序之详矣余为学士兼职史官官不坐曹居多暇日每自娱扵文字笔墨之间因戯集州名急就章一篇以示儿女庶㡬贤扵慱识尔章曰别州自禹郡扵秦废置经革难具陈皇家垂统天下定疆理万方承政令近征远贡各有宜或畀吏治或羇縻九域披图指可知分音比类慎讹疑文差字析极精微若夫锦居遐裔孤音无比隰集梓泗劒陜涪幽骈声相附可如类求则有䕫绥随果贺播滑逹越和何罗连三前叶其四谓何乃有瓜沙嘉巴鳯陇雍宋歙崃合叠淄资思师化雅华夏密吉蔚悉永郢鼎颍不宜吃讷又如保邵道赵耀郓信润晋慎凡五声而一韵栁寿茂窦宥凑宪兖汉简万演海岱觧蔡泰爱钦浔金深郴黔蜀濮福睦复睦乃六律而同音七言惟一白泽虢石益徳壁八音相望广象相阆綘蒋党宕开来台怀阶崖雷梅澧棣兾利济蓟费智郑邓定孟庆应静胜亷潭儋南岚盐甘嵓至于许汝婺处楚普潞叙古魏桂贵遂贝瑞嶲㑹言过乎九难宣于口于是有岳鄂亳薄洛莫涿朔廓拓眉黎齐池蕲施伊西夷溪濠曹饶昭韶潮辽交洮牢卬通龙洪蓬蒙邕同戎忠松笼连绵澶安延丹端宣檀驩兰潘田峦湖苏舒滁庐渝泸梧蒲徐鹿扶儒禺秦邠麟汾均陈温春筠辰文循银云勤珉杭杨江黄常漳康襄房坊商沧洋昌瀼长并青瀛登成明衡彭英琼不洺泾宁昇荣横藤汀兴营平庭澄联章断句不能遽数真定河源以讳不举若物有疑似同音异字则有陵灵原袁府抚干䖍濵賔融容洪全泉绣秀易翼渠衢归妫龚恭汴辩凉梁祁歧鄯单宿肃礠慈潍维峯封暨丰沂宜及仪乃一号而三之劒环恩顺镇霸真雄又音文之両同至于太平欝林万安平琴武安阳定建康二名虽美远小不彰若监若军四十有六保定信安广信安肃镇戎保安岢岚火山顺安宁化实控三边其余琐琐皆不足言儒辱孙复礼曰四郊多垒此卿大夫之辱也地广大荒而不治此亦士之辱也噫卿大夫以四郊多垒为辱士以地广大荒而不治为辱然则仁义不行礼乐不作儒者之辱欤夫仁义礼乐治世之本也王道之所由兴人伦之所由正舍其本则何所为哉噫儒者之辱始于战国杨朱墨翟乱之于前申不害韩非杂之于后汉魏而下则又甚焉佛老之徒横乎中国彼以死生祸福虚无报应为事千万其端始我生民絶灭仁义以塞天下之耳屏弃礼乐以涂天下之目天下之人愚衆贤寡惧其死生祸福报应人之若彼也莫不争举而竞趍之观其相与为群纷纷扰扰周乎天下于是其教与儒并驱齐驾峙而为三吁可怪也且夫君臣父子夫妇人伦之大端也彼则去君臣之礼絶父子之亲灭夫妇之义以之为国则乱矣以之使人贼作矣儒者不以仁义礼乐为心则已若以为心得不鸣鼔而攻之乎凡今之人与人争詈小有所不胜尚以为辱矧彼以夷狄诸子之法乱我圣人之教耶其为辱也大哉噫圣人不生怪乱不平故杨墨起而孟子辟之申韩出而扬雄距之佛老盛而韩文公排之微三子则天下之人胥而为夷狄矣惜夫三子道有余而志不足就力足去而用不克施若使其志克就其用克施则芟夷藴崇絶其根本矣呜唿后之章甫其冠缝掖其衣不知其辱而反从而尊之者多矣得不为罪人乎由汉魏而下迨于兹千余嵗其源流既深其本既固不得其位不剪其类其将柰何其将柰何故作儒辱补赵肃充州学教授词宋祁士之入学至大成必囙夙儒硕生引而内诸圣贤之域以君博物多识求文章法度今肄业之彦裒然朋来君当示以规模枨闑拂所䝉而光明之得英材教育孟轲所乐也刺史慕焉今补君州学教授皇朝文鑑巻第一百二十五皇朝文鑑皇朝文鑑卷第一百二十六皇朝文鑑巻第一百二十六杂着续谥法刘敞责和氏璧刘敞君临臣丧辨刘敞闵习王安石许氏世谱王安石读玄司马光训俭示康司马光杂识二首曽巩续谥法刘敞刘子曰古者生无字死无谥生无字故名而不讳死无谥故上下同之及至于周㓜而名冠而字死而谥字者所以贵其名也谥者所以成其徳也盛矣文哉刘子曰夏商之道不胜其质両周之道不胜其文其斯之谓欤赏罚穷矣刘子曰古之为谥者有取也取于名取于号取于字贤者取贤称焉愚者取愚称焉黄帝号之崇也舜禹名之隆也桀纣名之污也尼父字之珍也刘子曰爵而不谥周也爵而谥之鲁也不爵而谥汉也由文已哉由文已哉嘉鲁哀公诔尼父合于谥法尧舜禹汤之志作续谥五十以待后世天爵之君子成徳焉神化无方曰尼先觉任重曰挚述而不作曰彭信而好古曰彭隐居求志曰夷仁义庶曰渊不幸短命曰渊和而不流曰惠愚智适时曰俞进退寡过曰瑗恭俭好礼曰婴清净无为曰聃耄期称道曰聃惠而多爱曰侨直而不挠曰肸轻爵守爵曰札居敬行简曰雍孝友时格曰骞尚徳慎言曰适善事父母曰参使能造命曰贡在约思纯曰宪伎艺敏给曰求勇而知义曰由文学慱识曰商容貌矜庄曰张信道轻仕曰开不得中庸曰晳言合圣人曰若敬慎威仪曰华有徳疾忧曰冉知徳中庸曰伋蹈道知言曰轲隐居放言曰逸反性敦礼曰况兼爱上贤曰翟上同遵俭曰翟救攻上闘曰钘独善为我曰居巵言日出曰周絜白不汚曰皓言行轨物曰舒简易多闻曰向守死善道曰胜覃思寡欲曰雄审音知化曰旷巧歴絶伦曰衡逹数知来曰辂慱物多爱曰迁良史实録曰迁责和氏璧刘敞楚人和氏得玉璞荆山之中奉而献之厉王厉王使玉人相之玉人曰石也王以和为诳而刖其左足及厉王薨武王即位又奉其璞而献之武王武王使玉人相之又曰石也王又以和为诳而刖其右足武王薨文王即位和乃抱其璞哭于荆山之下三日三夜泣尽继之以血王闻之使人问曰天下之刖者多矣何子之怨也对曰吾非怨已之刖也哀夫寳玉而题之以石贞士而名之以诳也王使人治其璞果得寳焉故命曰和氏之璧此世世称和氏善知宝而又甚悲其不幸也吾意善知宝者不然彼天之生玉也有常质居上不待以为益在下不损以为少此人主之所贪也虽全而鬻之犹辱今一不免其身其不知宝也甚矣至于刖而后哀之其不知过也甚矣苟使和宝之则若勿献苟使和哀之则若勿怨彼非所明而明之其刖也犹幸周人得夏后氏之鼎藏之太庙已八百有余嵗矣周衰宋太丘之社亡而鼎入于泗水之中秦始皇灭周耻不得其噐于是斋七日使万人没水求焉不获而后止楚有良弓号之曰大屈传世之宝也齐与晋越闻之皆欲得之兴兵而围之夫兴兵者上有破军杀将之祸下有柝交离亲之辱然而不计者宝之所在则不惮以安为危以存为亡彼人之所求而非求于人也试使一人负鼎之秦一人挟弓之晋则不敢以兾百金之偿岂独宝哉虽道亦然今使天下之贤士有道之君子负抱其义祗饰其辞不择趋向不度可否号唿于人主之侧以兾万一焉甚者杀身捐生其次刑戮流亡终无与任其责者则吴起逐于鲁而韩非死于秦其欲将与説难为之祸也非二君之过也然而世独谓和为不幸缪矣夫谓和之不幸固失其理而和之自谓贞又非其名所谓贞者必审于轻重之际荣辱之分和不哀其身而哀其玉忘所重而狥所轻是竖刁之自宫易牙之杀其子世主所以厚疑也吾未知其贞故为贵在乎贱为远在乎近为大在乎小古之君子不外于已而内人不厚于人而薄身倡而后应引而后动舜陶于深山之中伊尹耕于有莘之野傅説筑于巖险之下太公钓于渭水之上及其大行也名甚白居甚安功甚信此其离于世俗之患也远矣无他人主者求之也君临臣䘮辨刘敞君临臣䘮以桃茢先非礼也周之末造也事之斯为臣焉使之斯为君焉君臣之义非虚加之也寄社稷焉尔寄宗庙焉尔寄人民焉尔夫若是其孰轻之故君有庆臣亦庆君有戚臣亦戚书曰元首明哉股肱良哉尊卑异而已矣虽于其臣亦然故臣疾君亲问之臣死君亲哭之所以致忠爱也若生也而用死也而弃生也而厚死也而薄生也而爱死也而恶是教之忘生也是教之背死也祸莫甚于背死而忘生苟为背死而忘生故不足以託六尺之孤寄百里之命施之于人者不变于存亡然后人之视其亡犹存矣则夫桃茢胡为乎诸臣之庙哉或曰于记有之宜若礼然曰否是固亦周末之记也昔者仲尼之畜狗死子贡埋之曰丘闻之也敝帷不弃为埋马也敝盖不弃为埋狗也而丘也贫无盖也亦予之席焉夫不以贱而弃之为有劳也夫不以死而欺之为有生也劳虽贱不弃也死虽狗不欺也而况于君臣乎吾故曰君临臣䘮以桃茢先非礼也周之末造也虽然必有以也古者人君非弔䘮问疾不至乎诸臣之家非弔䘮问疾而至乎诸臣之家谓之君臣为谑故君弔于臣使巫祝先释菜于庙门然后入释采者告有事也世或失其义而谓巫其祓之乎及鲁襄公尝朝于荆荆君死荆人曰公必亲袭鲁人辞不得命则使巫祝以桃茢祓而先盖厌之也由是观之则鲁襄公为之也曰君临臣䘮不以桃茢先则吾信之矣二人执戈以前也非恶之乎曰岂谓是哉君之行固必有卫之者矣况诸臣之家乎昔者楚公子围㑹诸侯于宋将升坛使两人执戈设服离卫诸侯之大夫皆知其为君也如苟恶之而已㑹于宋何为恶之哉闵习王安石父母死则燔而捐之水中其不可明也禁使葬之其可明也然而吏相与非之乎上民相与非之乎下盖其习之乆也则至于戕贼父母而无以为不可顾曰禁之不可也呜唿吾是以见先王之道难行也先王之道不讲乎天下而不胜乎小人之説非一日之积也而小人之説其为不可不皆若戕贼父母之易明也先王之道不皆若禁使葬之之易行也呜唿吾是以见先王之道难行也正观之行其庶矣惜乎其臣有罪焉作闵习许氏世谱王安石伯阳神农之后也佐尧舜有大功赐姓曰姜其后见经者四国曰申诗所谓申伯者是也曰吕书所谓吕侯者是也曰齐曰许春秋所书齐侯许男是也周衰许男常从大侯征伐㑹盟竟于春秋及后世无复国而子孙以其封姓然世传有许由者尧以天下让由由不受逃之箕山箕山上盖有许由冢焉其事不见于经学者疑之或曰由亡求于世者耳虽与之天下盖不受也故好事者以云而由与伯阳其生后先所祖同不同莫能知也汉兴许氏侯者六人伯至侯盎宋子侯瘛严侯积此三侯者其始以将封而史不书其州里平恩侯广汉博望侯舜乐成侯延寿此三侯者同产昆弟也以外戚起于宣元之世昌邑人也盎孙昌尝为丞相延寿及广汉弟子嘉尝为大司马至王莽败许氏始皆失其封云后汉㑹稽有许荆者循吏也许慎者以经术显许峻者为易林传于世许杨者治鸿隙陂有徳于汝南之民报祭焉许靖者避地交州后入蜀先主以为太傅与从弟劭俱善论人物劭兄䖍亦知名世称平舆渊有二龙焉慎峻杨靖皆汝南人也许禇者家于谯以忠力事魏封侯牟乡许慈者家南阳入蜀父子为博士司马晋时有许孜者东阳人也徳行髙察孝亷不起老于家其子曰生亦有至性焉初许氏爵邑于周子孙播散四方有纪者犹不乏焉至昌邑始大着间兴于汝南其后祖髙阳者为最盛然髙阳之族不见其所始有据者仕魏歴校尉郡守先允为镇将军允三子皆仕司马晋竒司隷校尉勐幽州刺史竒子遐侍中勐子式平原太守自允至武式皆知名允后五世洵司马晋尝召官之不起洵孙珪为旌阳太守于齐珪生勇慧齐太子家令勇慧生懋笃学以孝闻卒于梁为中庶子懋生享为陈卫尉卿尝领史官次齐梁事事有子善心为之卒业是时有许绍者善心族父也通守夷陵治有恩流戸自归数十万唐爵安陆郡公圉师钦寂钦明其后也圉师绍少子寛博有噐干别自封平㤙侯与敬宗俱为龙朔中宰相钦寂谓绍曽大父也万嵗中帅师当契丹执以如安东使説守者降至安东曰贼今且破灭公勉守无忘忠也契丹即杀之是嵗弟钦明亦遇杀钦明为凉州都督行卒遇突厥亦执使说降灵州顾为廋言告守者所以破贼兄弟将兵一旦同以身徇边鄙贤者荣之敬宗者善心子也始以公开郡于髙阳与其孙令伯以文称当世天寳之乱敬宗有孙曰远与张廵以睢阳抗贼自以不及廵推廵为将而亲为之下乆之食乏无助煑茶纸以食犹坚守贼所以不得南向以睢阳弊其锋也卒与俱死者皆天下豪杰义士云唐亡逺孙儒不义朱梁自雍州入于江南终身不出焉儒生稠沉毅有信仕江南李氏参徳化主军事稠生规好道家言不以事自慁尝羇旅宣歙间闻旁舎呻唿就之曰我某郡人也察君长者且死愿以骸骨属君因指槖中黄金十斤曰以是交长者规许诺敬负其骨千里并黄金置死者家大惊愧之因请献金如亡儿言以为许君寿规不顾竟去于是闻者滋以规为长者卒葬池州后以子故赠大理评事生遂逖迥三子遂善事母里母励其子輙曰汝独不慙许伯通乎祥符中天子有事于太山加恩群臣逖当迁让其兄遂天子以遂为将作监主簿遂子俞俞字尧言名能文章大臣屡荐之有与不合者官以故不遂尝知兴国军大冶县县人至今称之俞两子均垍为进士逖字景山尝上书江南氏叹竒之以为崇文馆校书郎嵗中拜监察御史后复上书太宗论边事宰相赵普竒其意以为与已合知兴元府起鄼侯废堰以利民治浓荆扬三州为盗者逃而去其事兄如事父使妻事其长姒如事母故人无后为嫁其女如己子有子五人恂黄州録事参军恢尚书虞部员外郎怡今为太子中舎签押淮南节度判官㕔公事元今为江淮荆湖两浙制置发运平秦州海陵主簿五人者咸孝友如其先人故士大夫论孝友者归许氏元以国子博士发运判官七年遂为其使待制天章阁自天子大臣莫不以为材其劳烈方在史氏记余故不论而着其家行云迥字光远其事母如伯通之孝事其兄如景山之为弟也慷慨有大意少尝仕进后不复仕与其兄俱葬颜村有子㑹为进士方壮时亦慨然好议天下事今为太庙齐郎临川王安石曰余谱许氏自据以下其谱传始显焉然自许男于周其后数封而有纪之子孙多焉于是论之夫伯之所以佐其君治民余读书未尝不叹思之也传曰盛徳者必百世祀若伯夷者盖庶几焉彼其后世忠孝之良亦使之遭时沐浴舜禹之间以尽其材而与夫䕫臯罴虎之徒俱出而驰焉其孰能概之邪读玄司马光余少之时闻玄之名而不获见独观扬子之自序称玄盛矣及班固为传则曰刘歆尝观玄谓雄曰空自苦今学者有禄利然尚不能明易又如玄何吾恐后人用覆酱瓿也雄笑而不应诸儒或讥以为雄非圣人而作经犹春秋吴楚之君僣号称王盖诛絶之罪也固存此言则固之意虽愈于歆亦未谓玄之善如杨子所云也余亦私怪扬子不賛易而别爲玄易之道其于天人之藴备矣扬子岂有以加之廼更爲一书且不知其焉所用之故亦不谓扬子宜爲玄也及长学易苦其幽奥难知以爲玄者贤之书校于易其义必浅其文必易夫登乔山者必践于坱埤适沧海者必沿于江汉故愿先从事于玄以渐而进于易庶㡬乎其可跂而望也于是求之积年乃得观之初则溟涬曼漶略不可入廼研精易虑屏人事而读之数十过参以首尾稍得窥其梗㮣然后喟然置书叹曰呜唿扬子真大儒者耶孔子既没学圣人之道者非扬子而谁孟与荀殆不足拟况其余乎观玄之书昭则极于人幽则尽于神大则包宇宙细则入毛髪合天地人之道以为一刮其根本示人所出胎育万物而兼为之母若地履之而不可穷也若海挹之而不可竭也天下之道虽有善者其蔑以易此矣考浑元之初而玄已生察之于当今而玄非不行穷之于天地之末而玄不可亡叩之以万物之情而不漏测之以鬼神之状而不违概之以六经之言而不悖借使圣人复生视玄必释然而笑以为得已之心矣乃知玄者所以賛易也非别为书以与易竞也何歆固知之之浅而过之之深也或曰易之法与玄异扬不遵易而自为之制安在其賛易乎且如与易同道则既有易矣何以玄为曰夫畋者所以为禽也网而得之与弋而得之何以异哉书者所以为道也易网也元弋也何害不既网而使弋者为之助乎子之求道亦胶矣且扬子作法言所以凖论语作玄所以凖易子不废法言而欲废玄不亦惑乎夫法言与论语之道庸有异乎玄之于易亦然大厦将倾一木扶之不若衆木扶之之为固也大道将晦一书辩之不若衆书辩之之为明也学者能专精于易诚足矣然易天也玄者所以为之阶也子将升天而废其阶乎先儒为玄觧者多矣然扬子为文既多训诂指趣幽邃而玄又其难知者也故余疑先儒之觧未能尽契扬子之志世必有能通之者比终且学焉训俭示康司马光吾本寒家世以清白相承吾性不喜华靡自为乳儿长者加以金银华美之服輙羞弃去之二十忝科名闻喜宴独不戴花同年曰君赐不可违也乃簮一花平生衣取蔽寒食取充腹亦不敢服垢敝以矫俗干名但顺吾性而已衆人皆以奢靡爲荣吾心独以俭素爲美人皆嗤吾固陋吾不以爲病应之曰孔子称与其不孙也寕固又曰以约失之者鲜矣又曰士志于道而耻恶衣恶食者未足与议也古人以俭爲羙徳今人乃以俭相诟病嘻异哉近嵗风俗尤爲侈靡走卒类士服农夫蹑丝履吾记天圣中先公爲郡牧判官客至未尝不置酒或三行五行多不过七行酒酤于市果止于梨栗枣柿之类肴止于脯醢菜羮噐用甆漆当时士大夫家皆然人不相非也㑹数而礼勤物薄而情厚近日士大夫家酒非内法果肴非远方珍异食非多品噐皿非满桉不敢㑹賔友常数月营聚然后敢发书苟或不然人争非之以为鄙吝故不随俗靡者盖鲜矣嗟乎风俗頺敝如是居位者虽不能禁忍助之乎又闻昔李文靖公为相治居第于封丘门内聴事前仅容旋马或言其太隘公笑曰居第当传子孙此为宰相聴事诚隘为太祝奉礼聴事已寛矣参政鲁公为諌官真宗遣使急召之得于酒家既入问其所来以实对上曰卿为清望官柰何饮于酒肆对曰臣家贫客至无噐皿肴果故就酒家觞之上以无隐益重之张文节为相自奉养如为河阳掌书记时所亲或规之曰公今受俸不少而自奉若此公虽自信清约外人颇有公孙布被之讥公宜少从衆公叹曰吾今日之俸虽举家锦衣玉食何患不能顾人之常情由俭入奢易由奢入俭难吾今日之俸岂能常存一旦异于今日家人习奢已乆不能顿俭必致失所岂若吾居位去位身存身亡常如一日乎呜唿大贤之深谋逺虑岂庸人所及哉御孙曰俭徳之共也侈恶之大也共同也言有徳者皆由俭来也夫俭则寡欲君子寡欲则不役于物可以直道而行小人寡欲则能谨身节用逺罪丰家故曰俭徳之共也侈则多欲君子多欲则贪慕富贵枉道速祸小人多欲则多求妄用败家䘮身是以居官必贿居乡必盗故曰侈恶之大也昔正考父饘粥以餬口孟僖子知其后必有逹人季文子相三君妾不衣帛马不食粟君子以为忠管仲镂簋朱纮山楶藻棁孔子鄙其小噐公叔文子享卫灵公史䲡知其及祸及戍果以富得罪出亡何曽日食万钱至孙以骄溢倾家石崇以奢靡夸人卒以此死东市近世㓂莱公豪侈冠一时然以功业大人莫之非子孙习其家风今多穷困其余以俭立名以侈自败者多矣不可徧数聊举数人以训汝汝非徒身当服行当以训汝子孙使知前軰之风俗云杂识二首曽巩孙之翰言庆歴中上用杜衍范仲淹富弼韩琦任政事而以欧阳脩蔡襄及甫等为谏官欲更张庶事致太平之功仲淹等亦皆戮力自効欲报人主之知然心好同恶异不能旷然心无适莫甫尝家居石介过之问介适何许来介言方过富公问富公何为介曰富公以滕宗谅守庆州用公使钱坐法杜公必欲致宗谅重法曰不然则衍不能在此范公则欲薄其罪曰不然则仲淹请去富公欲抵宗谅重法则恐违范公欲薄其罪则惧违杜公患是不知所决甫曰守道以谓如何介曰介亦窃患之甫廼叹曰法者人主之操柄今富公患重罪宗谅则违范公薄其罪则违杜公是不知有法也守道平生好议论自谓正直亦安得此言乎因曰甫少而好学自度必难用于世是以退为唐史记以自见而属为诸公牵挽使备谏官亦尝与人自谋去就而所与谋者适好进之人遂见误在此今诸公之言如是甫复何望哉自此凡月余不能寐庆歴之间任时事者其后余多识之不党而知其过如之翰者则一人而已矣广原州蛮侬智髙以其衆叛乘南方无备连邕賔等七州至广州所至杀吏民纵略东南大骇朝廷遗骁将张忠蒋偕驰驿讨捕至州皆为智髙所摧䧟又遣杨畋孙沔余靖招抚皆乆之无功仁宗忧之遂遣枢宻副使狄青为宣抚使率衆击之翰林学士曽公亮问青所以为方略者青初不肯言公亮固问之青廼曰比者军制不立又自广川之败赏罚不明今当立军制明赏罚而已然恐闻青来以谓所遣者官重势必不得见之公亮又问贼之标牌殆不可当如何青曰此易耳标牌步兵也当骑兵则不能施矣初张忠蒋偕之往率皆自京师六七日驰至广州未尝拊士卒立行伍一旦见贼则疾驱使战又偕等所居不知为营卫故士卒见敌皆望风退走而忠临偕居方卧帐中为贼所虏杨畋余靖又所爲纷乱不能自振而孙沔大受请託所与行者廼朱从道郑纾欧阳干曜之徒皆险薄无赖欲有所避免要求沔引之自从远近莫不嗟异既至潭州沔遂称疾观望不敢进青之受命有因贵望求从青行者青延见谓之曰君欲从青行此青之所求也何必因人言乎然智髙小冦至遣青行可以知事急矣从青之士能击贼有功朝廷有厚望青不敢不爲之请也若往而不能击贼则军中法重青不敢私也君其思之愿行则即奏取君矣非独君也君之亲戚交游之士幸皆以青之此言告之苟欲行者皆青之所求也于是闻者大骇无复敢言求从青行者其所辟取皆青之素所与以为可用者人望固已归之矣及行率衆日不过一驿所至州輙休士一日至潭州遂立行伍明约束军行止皆成行列至于荷锸嬴粮持守御之备皆有区处军人有夺逆旅菜一把者立斩之以徇于是一军肃然无敢出声气万余人行未尝闻声毎青至邮驿四面严兵每门皆诸司使二人守之无一人得妄出入而求见青者无不即时得通其野宿皆成营栅青所居四面陈设弓弩皆数重所将精鋭列布左右守卫甚严方青之未至诸将屡走皆以为常至是知桂州崇仪使陈知英州供备库使苏缄与贼战复败走如常时青至賔州悉召陈与禆校凡三十二人数其罪按军法斩之惟苏缄在某所使械系上闻于是军中人人奋励有死战之心是时智髙还守邕州青惧崑崙闗险阨为所据乃下令賔州兵五日粮休士卒贼谍知不为备是夜大风雨青率衆半夜时度崑崙闗既度喜曰贼不知守此无能为也彼谓夜半风雨时吾不敢来吾来所以出其不意也已近邕州贼方觉逆于归仁庙青登髙望之贼据坡上我军薄之禆将孙节中流矢死青急麾军进人人皆殊死战先是青已纵蕃落马军二千人出贼后至是前后合击贼之标牌军为马军所冲突皆不能驻军士又从马上以铁连加击之遂皆披靡相枕借遂大败智髙果焚城遁去青先为公亮言立军制明赏罚贼不可得见标牌不能当骑兵皆如其所料青坐堂戸上以论数千里之外辞约而虑明虽古之名将何以加此岂特一时武人崛起者乎方庆歴中葛怀敏与李元昊战于广川怀敏败死而诸校与士卒既败多窜山谷间是时以权冝招纳皆许不死自此军多弃其将不肯死战故青云自广川之败赏罚不行云翰林学士蔡襄亦言闻于青者如此皇朝文鑑巻第一百二十六皇朝文鑑皇朝文鑑卷第一百二十七皇朝文鑑卷第一百二十七杂着告友王回记客言王向临淄尉考词黄庶氾水县尉第一考词传尧俞济源县主簿吕师民考词传尧俞录事参军考词传尧俞道旁父老言王令自讼刘恕东坡酒经苏轼述医龚鼎臣吊鏄钟文秦观责沈文贻知黙姪陈瓘告友王囘古之言天下达道曰君臣也父子也夫妇也兄弟也朋友之交也五者各以其义行而人伦立五者义废则人伦亦从而亡矣然而父子兄弟之亲天性之自然者也夫妇之合以人情而然者也君臣之从以衆心而然者也是虽欲自废而理势持之何能也惟朋友者举天下之人莫不可同亦举天下之人莫不可异同异在我则义安所卒归乎是其渐废之所繇也君之于臣也父之于子也夫之于妇也兄之于弟也过且恶必乱败其国家皆受其难被其名而终身不可辞也故其为上者不敢不诲为下者不敢不諌世治道行则人能循义而自得世衰道微则人犹顾义而立有不其亦无害于衆焉耳此所谓理势持之虽百代可知也亲非天性也合非人情也从非衆心也羣而同别而异有善不足与荣有恶不足与辱大道之行公于义者可至焉下斯而言其能及者鲜矣是以圣人崇之以别于君臣父子兄弟夫妇而壹为达道也圣人既没而其义益废于今则亡矣夫人有四支所以成身一体不备则谓之废疾而人伦缺焉何以为世呜唿处今之时而望古之道难矣姑求其肯告吾过也而乐闻其过者与之乎记客言王向客有语西师者道刘平石元孙败时事初起鄜延兵十万人吐谷坂欲与贼遇乃战战时昏矣贼多解马休劲兵駈老弱对敌士卒得利人人出死力与战投夜且息更三起闘㑹明老弱略尽士卒争获过当悉已疲畨军始徐鼓起士掲新旗乘髙处唿汉兵来合军士气失金鼓皆不敢鸣贼稍出马驰略阵上调唿射军中军人多死此时特刘石军也前此分万余人属监军黄徳和使屯西坡且以张向背为游声动贼应援去事已急念引去贼必乘之恐逼险不利不如合军决死幸有所完将方议未熟都监郭应起曰太尉决出此谋应愿得善马走徳和军招与俱来语未已平接之曰始议固在舍人唿军吏出骑士百人从去应曰得百人不足为䕶徒自露耳彼知吾唿旁军必出马遮去路矣不如独去便平曰独去审易即有险欲谁倚耶应曰借令覆发得百人何可倚者请立表候日投午不来应死也太尉毋相迟乃下令军中皆完阵自固敢妄发一箭入敌师斩应从军背出行十里许至徳和军军闻应来白开壁欲内徳和不肯促闭壁使卒将隔壁门问曰闻太尉已战舍人冝身在行阵反西来欲西背与贼耶应收马立阵外唿卒将前与语传太尉令如此如此卒将还白之徳和愕曰审如舍人语取符騐来应曰应为军都监得亲与议使应来止为信耳安取符太尉分军时有符约邪曰无虽然吾専一军来系属重其轻去就必得一事可按乃去应辞索度徳和畏避本不在符曰执事缚军中见太尉一言不如令死此可不疑徳和固怯闻敌大殊不敢去应连促数数度无以拒诋应曰天子取舍人勇当万夫欲以备敌破坚使也顾乃受一骑任使欲避兵自完如何军归必以奏促先自去报太尉比军随至矣第战无留待也应不敢止复驰还白徳和语平等信以为徳和审来即鼓起士战连三北徳和军竟不来应独出入行间军稍却即覆马以殿持大鐡矟横突之所当尽死唿入敌军军不敢视我师将整而止最后军北时贼使人持大索立髙处迎应下马下辄为应所断终不能得应因纵应深入鼓其旁曰急追汉兵留十余弩连射应马马死步下行杀数人欲归军取马军已乱不得入乃脱身亡去士卒死者什八两太尉失军不还邉太警承受者驰二十驿比三昼夜至京师以闻已而贼遂收去败兵散亡十余日稍稍出邉旁诸郡负伤被创不及四万独徳和一军完天子使吏治徳和以法死天子思平等失援不救人人力死哀之下诏曰邉鄙有事卿大夫为朕率行朕以不明信任失职使中人监军卒败邉事朕惟一二将帅失身鼓鼙终无慰朕西顾恻恻之念其赠将佐已下官七迁若子若孙聴以父兄任为右职云郭应之亡也走东原伏大崖下士卒十余軰与俱各觧甲吮伤使一人下崖取雪手掬食之息树旁良久望见败马行自取之弃士卒驰去促后卒皆唿曰舍人舍我徒耶应愈促马顾谓趋还州来应及环州自以失主将疑未敢见既而闻黄徳和斩已从坐死者封遂匿山中而时时出部落乞食而子弟缘应故多得官任邉事王氏曰吾久闻郭应死客独引延州卒言质之以语人人固不谓信然石元孙败时而固已传死前年贼归元孙而元孙竟不死应其可知耶临淄尉考词黄庶尉能捕盗使盗知不可免而不敢为盗亦去盗之一端也山东大约号多盗今临淄献一嵗之状视他县者才㡬人而已前件官为尉盖有助云汜水县尉第一考词傅尭俞夫尉职捕盗而赏罚最着唯用得失多失为差汜水县前山溪而大河横其后旧多椎埋为姦今周嵗无盗非畏尉而不为乎顾不贤于得盗多者哉虽赏不及尚冝优其课等可考中上济源县主簿吕师民考词傅尭俞古者三载考绩今则嵗第之非责吏事严切谨密者哉前件官两㑹其课有劳无疵亦可谓勤吏矣可考中中録事参军考词傅尭俞纪纲掾地名右曹职典诸事切比他局冝须得人前件官检身亷平临吏精敏载第其课衆谓为能固当少褒且劝不饬可考中中道旁父老言王令道旁父老髯而黒瘠甚天寒衣破上而露下王子遇而嗟之父老曰小子何为嗟答曰翁老矣衣食不足以胜寒饥筋力已疲不肖窃有志者故敢嗟父曰子来前吾语尔夫畜牛者求刍食犬者懐谊然则尸之者冝若然耶且不知吾軰又尸之谁也无乃亦冝马牛其思欤荅曰太平之世明天子在上四民各获其利衣食所不及者㳺惰之民尔虽然翁胡为至是父曰天时连凶有田不足以偿租赋子孙散去不能见保然则为老人者尚有罪邪谢之曰翁无多怨岁饥尔柰之何父怒曰饥何罪耶授人之羊匪牧是思十羊其来九皮而归曰羊病死奚牧之非然则可乎小子未可与语也又何志之有邪投其杖而去追而谢之不复应自讼刘恕平生有二十失佻易卞急遇事輙发狷介刚直忿不思难泥古非今不逹时变疑滞少㫁劳而无功髙自标置拟伦胜已疾恶太甚不䘏怨怒事上方简御下苛察直语自信不逺嫌疑执守小节坚确不移求备于人不䘏咎怨多言不中节髙谈无畔岸臧否品藻不掩人过恶立事违衆好更革应事不揣已度徳过望无纪交浅而言深戯谑不知止任性不避祸论议多讥刺临事无机械行已无规矩人不忤已而随衆毁誉事非祸患而忧虞太过以君子行义责望小人非惟二十失又有十八蔽言大而智小好谋而阔论剧谈而不辨慎宻而漏言尚风义而龌龊乐善而不能行与人和而好异议不畏彊御而无勇不贪权利而好躁俭啬而徒费欲速而迟钝闇识而强料事非法家而深刻乐放纵而拘小礼易乐而多忧畏动而恶静多思而处事乖忤多疑而数为人所欺事往未尝不悔它日复然自咎自笑亦不自知其所以然也东坡酒经苏轼南方之民以糯与粇杂以卉药而为饼嗅之香嚼之辣揣之枵然而轻此饼之良者也吾始取面而起肥之和之以姜液烝之使十裂䋲穿而风戾之愈久而益悍此麴之精者也米五斗以为率而五分之为三斗者一为五升者四三斗者以醸五升者以投三投而止尚有五升之嬴也始醸以四两之饼而每投以二两之麴皆泽以少水取足以散觧而匀停也醸者必罋按而井泓之三日而井溢此吾酒之萌也酒之始萌也甚烈而㣲苦三投而后平也凡饼烈而麴和投者必屡尝而増损之以舌为权衡也既溢之三日乃投九日三投通十有五日而后定也既定乃注以斗水凡水必熟而冷者也凡醸与投必寒之而后下此炎州之令也既水五日乃篘得二斗有半此吾酒之正也先篘半日取所谓嬴者为粥米一而水三之揉以饼面凡四两二物并也投之糟中熟撋而再醸之五日压得斗有半此吾酒之少劲者也劲正合为四斗又五日而饮则和而力严而不勐也篘絶不旋踵而粥投之少留则糟枯中风而酒病也醸乆者酒醇而丰速者反是故吾酒三十日而成也述医龚鼎臣周官载医掌飬万民之疾病盖凡受疾者举可治也唯乆之不治遂革以死未见其有始疾而不可治者也巴楚之地俗信巫鬼实自古而然当五气相沴或致疠疫之苦率以谓天时被是疾非医药所能攻故请祷鬼神无少暇鸡豚鸭羊之荐唯恐不丰迨其不能则莫不自咎事鬼神之未至或幸而愈乃曰由祷之勤也荐之数也不然乌能与天时抗乎又有治之不早其疾气之毒日相薫灼一家之人皆至乎病故虽亲友之厚百步之外不敢望其门庐以至得病之家惧相迁染子畏其父妇避其夫若富财之人尚得一巫觋守之其穷匮者独僵卧呻吟一室而已如是则不特絶医药之馈其饮食之给盖亦阙如是以死者未尝不十八九而民终不悟余尝访于人其患非它繇觋师之胜医师耳呜唿觋者岂能必胜诸医哉其所胜之者盖世俗之人易以邪惑也夫疾病干诸内神鬼诸外良药所以治内也今不务除疾于内而専求外福之来及其甚也其存䘏讯问之冝不复相通不其谬欤夫稼茂田畴为螟所害唯能悉除螟则稼之秀可实也家畜髙货而盗入其门主人操刃持梃或杀或捕则赀之厚可全也人之身亦然冐隂阳之气輙遇疠疫当得医者察声视色按脉授药使离诸腹心肝膈然后其体可平若不医之用曷异不除螟而望稼穑之实不驱盗贼而求家赀之全决不可得矧惟国家重医药之书最为事要先朝编辑名方颁布天下郡国其间述时疫之状实为纎悉及庆歴中范文正公建言俾自京师以逮四方学医之人皆聚而讲习以精其术其黜庸谬救生灵倬然为治道之助而世俗罔识朝廷仁爱之意如此而徒惑邪诞而夭性命愚实悯之今已戒医博士日与医之徒考神农子仪扁鹊秦和之术一㑹于岐伯俞附之道以正绌邪以诚消妄使可治之疾不终害是亦济民之一事也而虑巴賨之俗尚安故态不知医効之神倍祷淫祀之鬼故刻词以告嘉祐四年七月二十日述吊镈钟文秦观嘉鱼县傍湖中比嵗大旱水皆就涸而夜常有光怪赫然属天乡人相与志其处而掘之得古镈钟焉其形有両栾如合两瓦面左右九乳緫三十六孔鼓钲舞衡旋干之类考之不与合者无㡬县令施君识其寳谋献之太常未果乃输武昌库中㑹其守觧秩佐摄事见而恶之曰郡得背时噐畜之不祥也亟命投于兵噐之冶呜唿物之不幸有如是耶昔九江吏盗忠肃之碑材寘其所述欧阳詹闻而吊之以词予悲夫镈钟古乐之噐先王所以被功徳而和人神审音之士至有振车铎于空地而求之者非若九江碑材因人而贵也而辱于泥涂无所自効遇其非鍳以触废毁好古之士焉得黙黙而已乎乃作文以吊之词曰呜唿衆方之生谬形殊噐更首迭尾雌雄相废朝为美姬夕为焦萃或竒偶之相续或九升而一踬清饿和黜刑王眇贵生犊失明得骏折髀洞所遇之参差莽循还于一气传曰黄钟毁弃瓦缶雷鸣余始以为不然今乃信之矣呜唿镈钟何世所为质不呈刚形不露竒恊律中度浑如天资掩抑虽乆不见瑕疵爰有両栾三十六乳厥音琅然小大随叩曷所挺之瓌伟而偶沉于幽陋辱泥涂之汚漫厌鳞鬛之腥臭嗟笋簴之一辞遽月弦之㡬彀幸阳愆而水涸天日怳其复觏谓庭贡之是充获効鸣于金奏何夜光之暗投卒按劒而莫售呜唿赤刀大训天球河图秦玺汉劒赵璧隋珠揵为之磬汾阳之鼎曲阜之履大泽之弧歴世相传以华国都下至威斗错刀羯鼓之桊破镜缺符遗簮堕珥信无益于经纶犹见收于好事是钟也郊庙所荐乐之纪纲统和元气舞兽仪鳯令大河而更清使左角其不芒变化风俗返乎羲皇而乃废于深渊出而遇毁殆藻盘之不如矧牛铎之敢企此义夫志士所为疾心而切齿也然余闻之隂精之纯燥气之裔虽从火革其质不变一晦一明昔者既然偾而复起可无毕乎呜唿钟乎今焉在乎岂复为激宫流羽以嗣其故乎将凭化而迁改服易制以周于用乎岂为钱为镈为铚为釡以供耕稼之职将为鼎鼐以効烹饪之功乎岂为浮图老子之像巍然瞻仰于缁流乎岂为麟趾䮍蹄之形翕然玩于邦国乎岂为干越之劒气如虹霓扫除妖氛于指顾之间乎将为百鍊之鑑湛如止水别妍丑于髙堂之上乎新故相代未始云毕纷然殊途必有一出决不泯没草亡木卒呜唿镈钟又将奚䘏责沈文贻知黙姪陈瓘适越而北辕越不可至徙越人而置于齐里则越语可易而为齐然则气质一定而不能自易其习者非以其不学欤气质之用狭道学之力大习其所自习者未尝察也天气而地质无物不然人藐乎其间亦一物耳物与物奚以相逺或哲或愚不系其习乎思诚之道莫先于学务学之要在于求师颜子之不迁不贰得于孔子希颜之人将孰师焉叶公问孔子于子路子路不对夫叶公有知人之明有谋国之忠爱贤而得民慎微而忧逺其事皆有可指其遗语之记于缁衣者亦可观焉楚国之贤谁出其右子路非慢贤者也鲁有仲尼而彼不知焉则于其问也何足对哉陈良楚产也而能使北方之学者莫或先之故孟子以良为豪杰之士为其能悦周公孔子之道而已不知仲尼则虽贤如子髙亦孔门之所不对也为士而稽古者可不鑑哉予元丰乙丑夏为礼部贡院点检官适与校书郎范公醇夫同舍公尝论颜子之不迁不贰惟伯淳有之予问公曰伯淳谁也公黙然久之曰不知有程伯淳耶予谢曰生长东南实未知也时子年二十有九矣自是以来常以寡陋自愧得其传者如杨中立先生亦未之识也崇宁之初兄孙渐就学其门时予在合浦始获通问予之内讼改过赖其一言渐于是时亦以所闻警予之缪予始忽其言久而后知其为药石也今渐来天台考其学益进闻其言益可喜陶染薫铸有自来矣举脩歩于南溟观洪澜于北壑此可逺之基也始之不谋何以得此古之善学者心逺而莫御然后气融而无间物格而不二然后飬熟而道凝山上有木其进也渐合抱之干岂一朝一夕之所可俟哉人之患在不立其基基立而不勉亦何以愈于彼乎物之终始可不严哉始识而终成同乎一黙非言语所能究也予以多言取祸尚未诛殛戴恩自幸不知嵗月之乆而生死之有二也既老且病手痺目昏简编笔砚殆将捐弃今于渐之行不能忘言作责沈以贻之喜渐之能谋其始而笃之使有成也政和三年八月九日皇朝文鑑卷第一百二十七皇朝文鑑皇朝文鑑卷第一百二十八皇朝文鑑卷第一百二十八对问应责栁开答客问尹源谕客刘敞反求齐对谢逸移文三山移文宋白跛奚移文黄庭坚连珠连珠二首徐铉连珠一首晏殊连珠一首宋庠连珠一首刘攽应责栁开或责曰子处今之世好古文与古人之道其不思乎苟思之则子胡能食乎粟衣乎帛安于衆哉衆人所鄙贱之子犹贵尚之孰从子之化也忽焉将见子穷饿而死矣栁子应之曰于乎天生徳于人圣贤异代而同出其出之也岂以汲汲于富贵私丰于已之身也将以区区于仁义公行乎古之道也已身之不足道之足何患乎不足道之不足身之足则孰与足今之世与古之世同矣今之人与古之人亦同矣古之教民以道徳仁义今之教亦以道徳仁义是今与古胡有异哉古之教民者得其位则以言化之是得其言也衆从之矣不得其位则以书于后传授其人俾知圣人之道易行尊君敬长孝乎父慈乎子大哉斯道也非吾一人之私者也天下之至公者也是吾行之岂有过哉且吾今栖栖草野位不及身将已言化于人胡于吾矣故吾有书自广亦将以传授于人也子责我以好古文子之言何谓为古文古文者非在辞澁言苦使人难诵读之在于古其理髙其意随言短长应变作制同古人之行事是谓古文也子不能味吾书取吾意今而视之今而诵之不以古道观吾心不以古道观吾志吾文无过矣吾若从世之文也安可垂教于民哉亦自愧于心矣欲行古人之道反类今人之文譬乎㳺于海者乘之以骥可乎哉苟不可则吾从于古文吾以此道化于民若鸣金石于宫中衆且曰丝竹之音也则以金石而聴之矣食乎粟衣乎帛何不能扵衆哉苟不从于吾非吾不幸也是衆人之不幸也吾非以衆人之不幸易吾之幸乎纵吾穷饿而死死则死矣吾之道岂能穷饿而死之哉吾之道孔子孟轲杨雄韩愈之道吾之文孔子孟轲扬雄韩愈之文也子不思其言而妄责于我责于我也即可矣责于吾之文吾之道也即子为我罪人乎答客问尹源客谓予曰敢问人臣不忠孰为大曰无过为大客曰过之为言失中之谓也为臣有是则悖于事而害于治君子善于无过而子以为不忠惑矣曰余所谓无过者非果能无过衆人不以为过无迹可攻也何则自古人臣为不忠者未有不外示畏谨循法度而能固其宠久其权以遂其邪者内则为宰相为卿大夫不敢主天下事与进贤退不肖曰吾知循故事尔専则罪也外则为郡为邑以至亷察一道视政之弊不敢革视民之疾不敢去曰吾知奉法尔违迺辟也若此者不惟时君以为无过天下之人亦以为无过苟终不能辨之使内外相济以成其俗则国日削民日弊以至大乱而莫之御谓之忠可乎忠臣则不然一心公乎天下不以身之安危易其守其行事也或犯上之忌或冐下之谤若此者不惟时君以为过天下之人亦以为过矣苟能辨之使得行其道则国享其利民被其利谓之不忠可乎故忠臣本于爱君奸臣本于爱身未有爱君而先其身爱身而先其君者客曰如子之説仲山甫明哲保身万石君霍光忠谨无过皆不忠乎曰若数子皆纯乎其忠非求无过之名以为巳利故忠臣之过小而必形奸臣之过大而不章世人徒见形者以为过也孔光张禹所以危汉宗林甫所以祸唐室曰然则人君何以辨之曰舍其迹而责其心术斯得矣谕客刘敞寳元康定之间元昊畔诏书求材谋之士于是言事自荐者甚衆輙下近臣问状髙者除郡从事其次𥙷掾吏且数百人时予方㳺吴中客有相哀者作谕客客谓公是先生曰盖闻贤者不遗利智者不失时因形推势以事为机是以功勲流于竹帛盛徳载于黎庶歴百世而不衰掩衆人以独骛此所谓豪杰之士也而先生亦有意于此乎先生曰何以教之客曰今西兵距境崑崙道絶主上不怡邉有宿甲旃裘之贡不入钟鼓之娱不劝者于今三年矣是以下求贤之诏开自荐之路搃擥竒俊兼聴天下恩涵于人心义激于肺腑故令下之日坐者泣沾襟卧者涕交頥咸欲奋必死之力蹈难测之机忘山川之苦薄戦伐之危请长缨以系颈输家财以济师拜章者交乎公车献策者满乎北阙起徒歩以祈爵由一言以改列此亦遭遇之时变化之契勇辩之辰敌国之势穣苴所以权军而西出苏秦所以掉舌而东逝也今先生乃悄乎如不知藐乎如不闻名与智寂迹与世沦懐书满腹不如衆人意者暗于事势而然乎且夫道期于用不必全洁功期于成不必无辱是以伊尹负鼎伍贠鼓腹百里食牛包胥恸哭乘时因势犬直细曲崇如丘山炳若执烛今先生乃独习无用之言守难行之事遗弃诸子専愚六艺井田虽通不可以厚财赋之入乡饮虽讲不可以助军旅之急羽舞虽文不可以代干㦸之执麻冕虽纯不可以更甲冑之袭睢盱拳曲空言少实不可图进取之益则何不卑论侪俗夜寝夙兴驰骋乎孙吴之塲揣摩乎苏张之营舌如电流功如雷行威名并建家国两荣乃反侈陋巷之处甘藜藿之食目无韶曼耳絶金石抱瓮而汲不知用力行身若此老且奚益先生曰吁客何貎之壮而语之少何愿之大而智之小信难以议道矣虽然不可以不陈也昔者轩有版泉之师尭有丹浦之征舜有三苖之诛启有扈氏之兵成汤造攻于牧宫文王收绩于崇城当此之时覆载侔于天地文明比于日月休恩渗于时雨厉威粲于霜雪跂行喙息罔有不服然且干戈未尽戢弓矢未尽闭小至俘馘大至流血巍巍之功不为之差减赫赫之号不为之灭裂适足以増其休声广其徽烈而已客以谓有损于盛徳邪夫狂童鸱张天夺其魄跳踉颠豗假命顷刻亲戚不辅鬼神所殛狗吠其主䑕窃疆场此亦蚩尤三苖何以异哉然而将帅之臣閲扵诗礼介冑之卒奋于貙兕赏未及悬刑未及峻而天下之民亿兆之衆固已集矣于是乎虎眄鹰眎龙行云起譬若挽千石之弩决垂溃之疽引洪流之流沃殆灭之燬曽不移息而可见又何足烦天下之学士主上所以干干夕惕劳于求贤通自进之路开愽访之门者恐伯髙傅説之流藏于岩野伊尹大师之品逸于屠钓又所以明谦譲之义恭聴卑之操使非常之业与士大夫共有也此乃三王所不及五帝所难行愚陋之人岂能昭见其情哉昔燕欲骏马乃市朽骨而千里之驹果至越欲勇士乃揖怒蛙而百夫之勇来萃主上亦欲致特达之人是以狂狷者无所咈排触者无所忌髙爵重禄或富或贵鍳洞乎神明量配乎天地岂以为小丑之未夷羣兇之尚恣哉且夫东渐岛夷南及交趾西奄孤竹北越凿齿受令朝朔齐一车轨雷动风行方百万里观数郡之地元昊之衆曽不若黒子之着靣蚁之循穴而欲以敌国论之固失类矣且客独不闻宋受命之説乎昔者唐失其御海水横溢寰宇之内分为六七不贡不朝靡所统一于是蠢蠢之氓困于戈鋋积尸为山流血成川糜溃屠剥者盖五十余年上帝眷之乃命太祖受禅启国方行千里犹有残孽弗率弗祀太宗平之真宗成之至于制作之道犹或未遑然亦开籍田封太山礼河汾考百王皇上率循圣武靡有遗轶而胜残去杀适底今日是以往者申访古乐叙正郊配大定六籍谨敇元㑹欲以就一王之法成必世之期使后嗣遵其矩太常肆其仪参于六经表于万年泽漏于重溟功陟乎上天还成康之俗俪典谟之篇包弓偃革无得踰焉此学者所以踊跃而鄙儒所以拳拳也何以苏张于平世孙吴于异类终无益于王道空自絶于圣治客徒笑我暗于事机我亦悲客躁于冨贵而不知制作之义也言未毕客竦而谢曰荒野之人溺于所闻先生幸教之谨受令矣反求斋对谢逸李子作斋于聼事之北求名于余其名曰反求李子请曰愿闻反求之义对曰子不闻楚国之盗者乎楚之盗曰攴贡者行若无迹语若无息踰垣若鸟穴土若䑕居于楚国人无夜不亡其物焉国人心知其贡也而执之无状每亡物必骂曰是必贡也其如不可执何居一日贡语其邻之子曰椘之盗不为寡矣每亡物必尤贡者也何邻之子曰子无怒国人尤已也子能为盗故亡物者必尤子子而不为盗其谁尤子哉贡曰是不难也吾且阖户不出矣傥夜有亡物者亦将以尤贡可乎是夜楚人彻卫释禁而国中无犬吠之惊君子曰人不可不反求诸已也仁所以爱人者也爱人不亲则反诸已曰仁未至也智所以治人者也治人不治则反诸已曰智未至也敬所以礼人者也礼人不答则反诸已曰敬未至也行有不得者不反求诸已而唯人之责则与椘之盗日攘其物而怒人之尤已也何异哉反求之义其在斯乎李子怃然为间曰命之矣李子名绂字明服余表弟也又从余故告之以名斋之义使归而书诸壁焉移文三山移文宋白三山之英十洲之灵排烟拂雾勒移山庭夫以逍遥玄俗之姿缥缈飞仙之状控白鹤于云末骖青鸾于天上吾方知之矣若其冥冥帝先杳杳象外厌浮世而龙摅曵天倪而蝉蜕聆白雪于太虚挹流霞于上界固亦有焉岂其侈靡轻浮猖狂迅速习夏癸之奢用商辛之酷将大道以为戯勦万民而逞欲何其谬哉呜唿龙驭不存鼎湖长往万古英灵肹蠁世有秦皇爰及汉帝既崇既髙益骄益炽然而貎学希夷情忘橐籥窃祀神山滥封乔岳污吾真风轻吾上药虽笃志于仙材竟无心于天爵其始至也将拍洪崖挹浮丘捐百揆弃诸侯鼋梁架日劒气凌秋或思玉皇可接或忆金仙共游废元元以不治仰苍苍而是求燕昭何足比子晋不能俦及其妄説斯行贪诚弥勇智刃挥霍灵台飞动乃閲意海隅穷奢世上汎楼船而济重溟建祈年而侔大壮兰桡馥其天风桂栋凌乎辰象望仙阙而何极顾人寰而如䘮至其俨霞冠垂珠绶履风云之舄列蛟龙之绣焚百和于筵上辉九华于坐右羽斾争耸瑶坛竞开丹台紫府在何处白鳯青鸾犹未来大寳非贵三清是属耻万机之琐屑隘六合之局促将纪号于真图任销声于帝箓希风七十君委政三十毂使我徒费步虚尝轻举徐福不归安期谁侣文成五利并虚词太一上元徒延伫至于栢梁灰烬承露飘零甲帐空兮暮烟怨羽人去兮秋风惊昔求长生跻寿域今见委骨在穷尘是知碧海汪洋瀛洲浩渺方丈争竒蓬莱竦峭慨沙丘之云云悲茂陵而谁弔故其露惨长寒风啼自咽秋草凄凉春花愁絶嗟罗绮之皆空叹池台之已灭且夫奄有神噐化育群生将天地以合徳与日月而齐明岂可使鳯扆寂寥龙图销毁帝道荒芜天潢泥滓逰心于幻路教臣民而以诡冝扄玉洞掩天闗扬大雾涌惊湍隔妖风扵海上杜妄魄于云端扵是瞋波如山怒云寡色斥二主之讹谬警后王之道徳请为治世君无俟宾天客跛奚移文黄庭坚女弟阿通归李安诗为置婢无所得廼得跛奚蹒跚离疏不利走趋颡出屋檐足达户枢三妪挽不来两妪推不去主人不悦厨人骂怒黄子笑之曰尭牵羊而舜鞭之羊不得食尭舜俱疲百羊在谷牧一童子草露晞而出草露降而归不亡一羊在其指撝故曰使人也噐之物有所不可则亦有所宜警夜偷者不以马司昼漏者不以鸡凖䋲规矩异用殊施天倾西北地缺东南尺有所不逮寸有所不覃子不通之则屦不可运土篑不可当屦坐而睨之小大俱废子如通之则瞽者之耳聋者之目絶利一源收功十百事固有精于一则尽善徧用智则无功有所不能乃有所大能焉唿跛奚来前吾为若诏之汝能与壮士㧞距乎能与羣狙赋芧乎能与八骏取路乎能逐三窟狡兎乎皆曰不能曰是固不能闺门之内固无所事此今将诏若可为者汝无状于行当任坐作不得顽痴自令谨饬晨入庖舍涤鎗瀹釜料简蔬茹留精黜觕脔肉法欲方脍鱼法欲长起溲如截肪煑饼深注汤和糜勿投醯韲臼晚用姜葱㳿不欲焦旋𦵔不欲黄饭不欲着牙扬盆勿驻沙进火守炷水沃沸鼎斟酌芗芼生熟必告姨㜮临食爬垢撩髪染指舐杓嘬胾懐骨事无小大尽当关白食了涤噐三正三反抆拭蠲洁寝匙覆椀陶瓦髹素视在谨数兄弟为行牡牝相当日中事间浣衣潄襦噐秽噐净谨循其初素衣当白染衣増色栀欝为黄红螺砑光挼蓝杵草茅蒐橐皂浆胰粉白无不媚好燥湿处亭熨帖坦平来往之役资它使令牛羊下来唤鸡栖撑拒门闗闲䕶草窃饮饭猫犬堙塞䑕穴凡乌攫肉猫触鼎犬舐鎗䑕窥甑皆汝之罪也春蚕三卧升簇自裹七昼七夜无得停火纻麻藤葛蕉絺绤钖疎手作无有停时紾缉偷工夫一日得半工一缨亦有余暑时藴蒸扇凉蜜水薫艾出蚊水盘去蝇果生守树果熟守筥执弓懐弹驱吓飞鸟无得吮尝日使残少姆妪骂讥痢泄呕天寒置笼衣食毕烘搔痒抑痛炙手撋冻无事倚墻鞵履可作堂上呌唿传声代诺截长续短凫鹤皆忧持勤补拙与巧者俦凡前之为汝能之不跛奚对曰我缺于足犹全于手如前之为虽劳何咎黄子曰若是则不既有用矣乎皆应曰然无不意满连珠连珠二首徐铉道不可以权行终则道䘮情不可以苟合久则情踈是以兵谏爱君君安而忠敬已失同舟济险险夷而取授自殊运不常偶体道者无忧时不常来抱噐者无滞是以霜露既降徂徕不易其贞弓矢载櫜薫泽不踰其利连珠一首晏殊时平徳合秉均者续隐于㡬先运极道消享位者誉隆于事外是以房杜之恩勤莫二无迹可寻郭裴之退黜居多其名益大连珠一首宋庠山有楩梓之材居山茇草而舍田有禾稷之实力田者半菽而饱廐有驰骤之乘掌廐者羸股而歩此所谓役于物者智不建乎物也无木者有华榱之䕃无田者有嘉谷之饫无廐者有上驷之御此所谓役物者智包乎物也故君逸于用徳小人劳于用力连珠一首刘攽盖闻诡道取胜得以暂用懐恶致讨未有能克是故以桀诈桀可容于徼幸用燕伐燕不足以相服皇朝文鑑卷第一百二十八皇朝文鑑皇朝文鑑卷第一百二十九皇朝文鍳卷第一百卄九琴操怀归操刘敞醉翁操苏轼于忽操王令昼操林希上梁文开封府上梁文杨亿英徳殿上梁文王安石披云楼上梁文陈履常书判辛捕罪人丁过而不救辞云家有急事救疗余靖丙越度官府垣篱官司罪之辞云随甲而往余靖丙为左仆射门立棨㦸其子封国公复请立戟仪曹不许余靖乙夜居于外丙往弔之或责其非余靖乙为政请隳都城讥其无备辞云都城不过百雉余靖丁去官而受旧属馈与或告其违法诉云家口己离本任余靖甲爲县令士乙与其故人丙醉殴乙乙诣县讼丙令问曰伤乎曰无伤也相识乎曰故人三十年矣甞相失乎曰未也何爲而敺汝乎曰醉也觧之使去有司劾甲故岀丙罪甲曰闘不至伤敕许在村了夺者长则可县令顾不可乎王回甲为岀妻已告其在家甞岀不逊语指斥乘舆有司言虽岀妻而所告者未岀时事也或疑薄君臣之礼隆夫妇之恩律不应经王回琴操懐归操刘敞蟋蟀在堂岁云除今我不乐欝以纡岂不怀归畏简书蟋蟀在堂岁云逝今我不乐濡以滞岂不怀归友朋畏醉翁操苏轼琅邪幽谷山水竒丽泉鸣空涧若中音㑹醉翁喜之把酒临听輙欣然忘归旣去十余年而好竒之士沈遵闻之往游以琴写其声曰醉翁操节奏踈实而音指华畅知琴者以为絶伦然有其声而无其辞虽为作歌而与琴声不合又依椘辞作醉翁引好事者亦倚其词以制曲虽粗合均度而琴声为词所䋲约非天成也后三十余年翁既捐舘舍而遵亦没乆矣有庐山玉涧道人崔闲特妙于琴恨此曲之无词乃谱其声而请于东坡居士以𥙷之云琅然清圆谁弹响应空山无言惟翁醉中知其天月明风露娟娟人未眠荷蒉过山前曰有心哉此贤醉翁啸咏声和流泉醉翁去后空有朝吟夜怨山有时而童巅水有时而回囦思翁无嵗年翁今为飞仙此意在人间试听徽外三両絃于忽操王令刘表见龎公将起之而公不愿也表曰然则何谓公曰我可歌乎旣歌命弟子絃之凡三操于忽乎不可以为其又奚为离娄之精夜何有于明师旷之耳聋者亦有耳束王良之手兮后车载之前行险以既覆兮后逐逐其犹来虽目盻而心骇兮顾其能之安施委墨䋲以聼人兮虽班输亦奚以爲于忽乎不可以爲其又奚爲椽栌桷榱之累重顾柱小之奈何方风雨之晦隂行者艰而莫休居者坐以笑歌不知压之忽然兮其谓安何于忽乎不可以爲其又奚爲谓鸡斯飞谁得之吾方饥而羁谓豕斯宇何取于縳是皆以食而得之吾方饥而后噫鸡兮豕兮死以是兮昼操林希彼滔滔之天下余孰从而与归来何其然兮其去何为吾行或使兮止或尼之母嗟我行兮于此迟迟弃其量鬴兮撮安施钧石则委兮亦何用于铢絫顾瞻咨嗟兮人曷余疑呜唿余归兮已而已而上梁文开封府上梁文杨亿受三灵之眷命开百世之丕基居中土以制四方坐明堂而朝万国上观玄象设路寝而辟应门下鍳黄图定神州而分赤县玉帛骏奔而荐至舟车辐凑以交驰居民最处于浩穰寰宇共瞻于表式法天崇道皇帝陛下道光上圣仁洽普天性尧舜之聪明体禹汤之勤俭垂衣裳而布政悬法象以授人旰食视朝但精求于理本临轩遣使常散採于民謡物情而煦育如春王道而坦平若砥故得五兵不试边陲无金革之声四序由康陇畆起仓箱之咏敦淳反朴黎民尽致于可封献賮输琛异域曽无于后至混车书于一统颁正朔于四夷十年逺过于成周拓土更逾于疆汉乃眷京畿之千里旁连魏阙之九重包括诸华仪刑列郡疆理既推于广斥闾阎最号于便蕃岂惟侠少之场所谓帝王之宅爰求控压实在元良皇太子道契黄离位隆苍震问安视膳素彰周寝之勤主鬯承祧爰践汉储之贵自春宫而育德镇天邑以分忧诞扬慈惠之风广布神明之政緑林屏息絶吠犬以堪惊玉烛均调无喘牛而可问于是决断簿书之暇经营土木之功广栋宇之新规集班输之絶艺挥斤者成市荷锸者如云度楩柟杞梓之材召丹雘圬墁之匠百堵皆作不日而成梁横螮蝀以蜿蜒瓦叠鸳鸯而迤逦皇有炜㕔事斯严廓回合以四周庭清虚而中敞制度迭彰于壮丽形容备极于巍峩足以明东朝副贰之尊表南府镇临之盛儿郎伟今兹吉日将毕竒功爰自抛梁式申犒劳散金钱而满地堆饼饵以如山巵酒彘肩盈樽满案极量而饮应不羡于单醪实腹而飡固如填于巨壑旣醉以饱式舞且歌同承涣汗之恩共乐昇平之化抛梁东三韩百济慕华风毛车逺渉浮天浪欢唿鼓舞未央宫抛梁西雪岭金河路不迷万里玉关皆我上葡萄苜蓿徧髙低抛梁南跕鸢浪泊圣恩覃大贝明珠盈帑藏崔嵬铜柱拂烟岚抛梁北匈奴逃遁空沙碛茫茫絶汉胡无人待上隂山重刻石抛梁上非烟颢气何萧爽歴歴天边种白榆亭亭云际峩仙掌抛梁下万井繁华堪大诧家家楼阁倚晴空处处絃歌乐皇化伏愿抛梁已后风调雨顺时和年丰圣寿灵长与大椿而难老邦家巩固将磐石以无穷少海长浮于厚载前星永耀于玄穹济济宫庭之僚属森森天府之賔从尽预商山之羽翼咸依俭幕之芙蓉将吏奔趍而有幸军民抚育以皆同悉倾心而奉上并竭节以向公路絶冦攘夜户而从兹不闭人无争讼圜扉而自此常空百姓常跻于寿域八方悉被于仁风然后我皇帝之千秋万嵗长端拱以居中英宗殿上梁文王安石天都左界帝室中经诞惟仙圣之祠夙有神灵之宅嗣开宏筑追奉睟容方将广舜孝于无穷岂特尚汉仪之有旧先皇帝道该五泰德贯三仪文摛云汉之章武布风霆之号华夏归仁而砥属蛮夷驰义以骏奔清跸甫传灵舆忽往超然姑射山无一物之疵邈矣寿丘台有万人之畏已葬鼎湖之弓劔将㳺髙庙之衣冠今皇帝孝奉神明恩涵动植纂禹之服期成万世之功见尧于羮未改三年之政乃眷熏脩之吉壌载营馆御之新宫考恊前彛述追先志孝严列峙寝门可象于平居广拓旁开辇路故存于陈迹官师肃给斤筑隆施揆吉日以庀徒举脩梁而考室敢申善颂以相欢謡児郎伟抛梁东圣主迎阳坐禁中明似九天昇晓日恩如万国转春风児郎伟抛梁西瀚海兵销太白低王母玉环方自执大宛金马不湏赍児郎伟抛梁南丙地星髙每嵗占千障灭烽闻岭徼万艘输賮引江潭児郎伟抛梁北边头自此无鸣谪即㸔唿韩渭上朝休夸窦宪燕然勒儿郎伟抛梁上彷彿神游今可想风马云车世世来金舆玉斚年年往儿郎伟抛梁下万灵隤祉扶宗社天垂嘉种已丰年地产珍符方极化伏愿上梁之后圣躬乐豫寳命灵长松茂献两宫之寿椒繁占六寝之祥宗室蕃维之彦朝廷表干之良家传庆誉代袭龙光肩一心而显相保祝之无疆披云楼上梁文陈履常夙夜在公必有燕休之地上下同乐孰知兴作之勤惟此东州称为辅郡遗泽未息犹有陶虞之风王化既成更同齐鲁之俗河山千里枹鼓不鸣闾巷百年豪杰间出地滋恳辟嵗嗣丰穰里无愁叹之声吏絶追唿之病因此时之暇豫乐斯地之登革故増髙事非过制断长续短费不及民栋宇靓深称吏民之观望嵗时游豫遂老㓜之欢娱爰歴灵辰用兴危架听于舆颂落此成功抛梁东日上云开四顾中今代功名归二老当年富贵有朱公抛梁南舳舮衘尾系江潭朝隮已作丰年雨暑饮行聼扺掌谈抛梁西隂隂桃李下成蹊举头更觉长安近送目长随落日低抛梁北瑞塔亭亭入云直百年戦鬪及明时千里河山余故国抛梁上危架岧嶤逮千丈房心璀璨近檐楹海岱摧藏但空旷抛梁下割肉成堆酒如泻燕雀投人也自忙䑕蝠旋墻不容罅伏愿上梁以后人神同力旸雨以时水宿涂行夜无风露之警盆缫鎌割家有囊廪之储囹圄一空鞭笞不试商旅四集货贿遂通据榻以谈不减庾公之兴从游而赋尚须韩子之文书判辛捕罪人丁过而不救辝云家有急事救疗余靖逋未宜同掩袭弥留待救安可邅回苟或责其容奸姑合先于拯患辛事当祇役职在追逃力而拘之饥鹰之効未展势不足者困兽之闘方劳眷彼遵涂之人式冀执兵之助备其越逸此望惠然肯来忧在族姻彼乃往而不返诚或虑其饰诈谋合原其执心网恐论于吞舟固宜并力病方深于易箦安得忘情徒欲诘其图全未可罪其为巳囚其亡命虽追捕以攸先人各有亲当患难而自救纵云行迈殊匪坐观捕逃之党未除遽令谪我瞑眩之求不济则欲怒谁职且异于追胥罚难加于行路是则彼有词矣姑合宥而舍之丙越度官府垣篱官司罪之辞云随甲而往余靖协谋扺禁法有减论冒度干刑理无从坐既投足而同往岂原心而或殊丙德之弗脩动而有悔不如已者方踰数仭之墻因而从之遂罹三尺之法自踈明愼犹启薄言况穴隙以相从惟蔇茨而是履前王着令徒攀共犯之条君子向儒盍守独行之节矧府寺之攸设惟藩屏而是崇不得其门同临蔽恶之地必求诸道当慙由径之非虽曰比之匪人实亦动而过则原其发虑遽云职汝之由详彼治躬岂可効人之僻咎将谁执戚实已招视篱落之具存当跬歩而为过别冐汉家之网或异首科自絶蒲人之祛谅难降等三千之条备纪七十之杖何逃罪必甘心词奚苦诉丙为左仆射门立启㦸其子封国公复请立㦸仪曹不许余靖位縻王爵固有彛仪名列子伦所宜降礼既髙闳之共䖏岂列㦸以重施丙鹊印传家蝉聨袭宠斗枢踰贵既升八座之荣社土启封遂及一经之嗣胡为令子罔逹宏规以谓秩视诸公幸列分茅之位勲崇三品请颁立槊之仪展矣攸司详夫大体且乘轩服冕虽同列国之权问寝趍庭岂有异门之制纵未该于令式冝必叶于谋猷况乎尊有压卑之文备存典䇿子存避父之礼绰着章程国有大焉古之道也恩荣沓至任旌髙颕之勲制度罔愆宜喜桞彧之见必当固执无谓他规戴记传芳车马犹称于不及隋书劝善棨㦸寕闻于再颁必採礼卿之词勿贻侯氏之过乙夜居于外丙往弔之或责其非余靖宴安有度式贵愼仪出䖏无容固宜行弔既自愆于所止亦何怒于相随乙徳之不脩动而有悔安身克谨当从嫡寝之间居外尤非自比遭䘮之变眷惟益友深逹彛章朝夕四时既失常于访问吉凶五礼遂矫辝于祸灾纵未尽于嫌疑抑已陈于规诲进退可度燕衣将乱于悲哀居处以庄环绖何慙于讽刺尔惟失节我岂废言所期克举其仪孰谓不知而作衣服宫室虽弗袭于缞裳揖譲周旋固可于床第理既同于事死问乃比于知生况彰终夕之嫌复异致斋之制改容并进虽兴言偃之非问疾同词宜守仲尼之训弔之可也人其谓何乙为政请隳都城其无备辞云都城不过百雉余靖政在保民固宜多备城苟过制何谓弱枝爰启见机之谋当许复隍之请乙噐能髙世忠亮㧞群方推许国之忠遽展济时之略以谓金汤作固诚多藩屏之功控带相髙必启冦戎之害式陈良筭允协明谋庇民无假于深池頺墻愿塡于濬洫且赫连定覇虽増蒸土之劳士蔿知权宁慎寘薪之役深详得失妙识兴衰纵墨翟多能九攻闻觧带之术而郑丹逺识五大有在邉之盖虞乎雠必保焉盍循乎古之制也今京不度在百雉以贻忧夫鲁有初谅三都之必毁允合仲尼之志何慙由也之忠丁去官而受旧属馈与或告其违法诉云家口已离本任余靖食檗养亷执心斯可及瓜受代改操则非安得因其去官遂不思于洁已丁也才髙有立秩满将迁飞鳯啣书亦旣荣于宠命觧龟罢政遂靡让于好羞谓行返之有期曾厌私而不惧况古之循吏名列青编挂府丞之鱼诚在涖官之日留寿春之犊实惟去任之晨何乃肆贪罔知守节歌邓侯之五皷曾是遵途持山阴之一钱当思励俗徒欣苟得岂曰能谋重耳受飱盖当于旅食叔鱼反锦益愧于公行如云不尔瑕疵则恐罔知纪极推恩布化未闻画象之遗风黩货启奸遽恣贪狼之本性纵离境壌终䘮亷隅减三等以定刑乃九章之垂统甲为县令乙与其故人丙醉欧乙乙诣县讼丙令问曰伤乎曰无伤也相识乎曰故人三十年矣尝相失乎曰未也何为而汝乎曰醉也觧之使去有司劾甲故出丙罪甲曰闘不至伤敇许在村了夺耆长则可县令顾不可乎王回令亲民而敺之于善者也士所以学为君子也今释一醉忿相敺笞四十之过全其三十年间未尝相失之交敺民于善而责士以君子之道者也仲尼为鲁司冦赦父子之讼汉冯朝韩延寿不肯决昆弟之争笃于亲而故旧不遗其义盖一耳甲之所为于古为能教于今为应法不可劾甲为出妻已告其在家尝出不逊语指斥乘舆有司言虽出妻而所告者未出时事也或疑薄君臣之礼隆夫妇之恩律不应轻王回指斥乘舆臣民之大禁至死者斩而旁知不告者犹得徒一年半所以申天子之尊于海内使虽遐逖幽陋之俗犹无敢窃言讪侮者然书称商周之盛王闻小人怨詈乃皇自恭德不以风俗既美而臣民俨然戴上不待刑也则此律所禁盖出于秦汉之苛耳若妻为夫服斩衰而降其义甚重传礼已来未之有改也且挟虐犯法既许自诉而七出义絶和离之类岂有穴怨顾恬然借祍席之所知喜为路人挤之死地其悪憨矣宜如有司所论已若夫减所告罪一等甲同自首以律附经窃谓非薄君臣之礼而隆夫妇之恩也皇朝文鍳卷第一百卄九皇朝文鑑皇朝文鑑卷第一百三十皇朝文鑑卷第一百三十题䟦䟦放生池碑欧阳脩䟦华岳题名欧阳脩䟦平泉草木记欧阳脩䟦景阳并铭欧阳脩䟦王献之法帖欧阳脩读李翺文欧阳脩读封禅书刘敞书种放事王回书㐮城公主事王回书洪范传后王安石读江南录王安石读孟甞君传王安石书剌客传后王安石读栁宗元传王安石书沿淮廵检壁傅尧俞书贾伟节庙傅尧俞书魏郑公传曽巩书资治通鑑外纪后刘恕䟦放生池碑欧阳脩右放生池碑不着书撰人名氏放生池唐世处处有之王者仁泽及于草木昆虫使一物必遂其生而不为私惠也惟天地生万物所以资扵人然代天而治物者常为之节使其足用而取之不过万物得遂其生而不夭三代之政如斯而已易大传曰庖牺氏之王也能通神明之徳以类万物之情作结䋲而为网罟以佃以渔盖言其始教民取物资生而为万世之利此所以为圣人也浮屠氏之说乃谓杀物者有罪而放生者得福苟如其言则庖牺氏遂为人间之圣人地下之罪人矣䟦华岳题名欧阳脩右华岳题名自唐开元二十三年讫后唐清泰二年实二百一年题名者五百十一人再题者又三十三人录为十巻往往当时知名士也或兄弟同游或子姪并侍或寮属将佐之咸在或山人处士之相携或奉使奔命有行役之劳或穷髙望逺极登临之适其冨贵贫贱欢乐忧悲非惟人事百端而亦世变多故开元二十三年嵗在丙午是嵗天子耕籍田肆大赦群臣方颂太平请封禅盖有唐极盛之时清泰二年嵗在乙未废帝簒立之明年也是嵗石敬塘以太原召契丹入自雁门废帝自焚于洛阳而晋髙祖入自太原五代极乱之时也始终二百年间或治或乱或盛或衰而往者来者先者后者虽穷达寿夭参差不齐而斯五百人者卒归于共尽也其姓名嵗月风霜剥裂亦或在或亡其存者有千仭之山石尔故时録其题刻毎抚巻慨然何异临长川而叹逝者也䟦平泉草木记欧阳脩右平泉草木记李徳裕撰余尝读鬼谷子书见其驰説诸侯之国必视其为人材性贤愚刚柔缓急而因其好恶喜惧忧乐而捭阖之阳开阴塞变化无穷顾天下诸侯无不在其术中者惟不见其所好者不可得而说也以此知君子宜慎其好盖泊然无欲而祸福不能动利害不能诱此鬼谷之术所不能为者圣贤之髙致也其次简其所欲不溺于所好斯可矣若徳处冨贵招权利而好竒贪得之心不已至或疲弊精神于草木斯其所以败也其遗戒有云坏一草一木者非吾子孙此又近乎愚矣䟦景阳井铭欧阳脩景阳井铭不着撰人名述隋灭陈叔宝与张丽华等投井事其后有铭以戒又有唐江宁县丞王震井记云井在兴严寺其石槛铭有序称余者晋王广也其文字皆磨灭仅可识者其十一二叔宝事史书之甚详不必见于此然录之以见炀帝躬自灭陈目见叔宝事又尝自铭以为戒如此及身为淫乱则又过之岂所谓下愚之不移者哉今其铭文隐隐尚可读处有云前车已倾负乘将没者又可叹也䟦王献之法帖欧阳脩右王献之法帖余尝喜覧魏晋以来笔墨遗迹而想前人之髙致也所谓法帖者其事率皆弔哀候病叙暌离通讯问施于家人朋友之间不过数行而已盖其初非用意而逸笔余兴淋漓挥洒或妍或丑百态横生披巻发函烂然在目使人骤见惊絶徐而视之其意态愈无穷尽故使后世得之以为竒翫而想见其人也于髙文大册何尝用此而今人不然至或弃百事滋弊精疲力以学书为事业用此终老而穷年者是真可笑也读李翺文欧阳脩予始读复性书三篇曰此中庸之义疏尔智者识其性甞复中庸愚者虽读此不晓也不作可焉又读与韩侍郎荐贤书以谓翺特穷时愤无荐已者故丁宁如此使其得志亦未必然以翺为秦汉间好事行义之一豪隽亦善论人者也最后读幽怀赋然后置书而叹不已复读不自休恨翺不生于今不得与之交又恨予不得生翺时与翺上下其论也况迺翺一时有道而能文者莫若韩愈愈尝有赋矣不过羡二鸟之光荣叹一饱而无时尔推是心使光荣而饱则不复云矣若翺独不然其赋曰衆嚣嚣而杂处兮咸叹老而嗟卑视予心之不然兮虑行道之犹非怪神尧以一旅取天下后世子孙不能以天下取河北以为忧呜唿使当时君子皆易其叹老嗟卑之心为翺所忧之心则唐之天下岂有乱与亡哉然翺幸不生今时见今之事则忧又甚矣奈何今之人不忧也余行天下见人多矣脱有一人能知翺忧者又皆疏逺与翺无异其余光荣而饱者一闻忧世之言不以为狂人则以为病子不怒则笑之矣呜唿在位而不肯自忧又禁他人使皆不得忧可叹也矣读封禅书刘敞刘子曰新垣平候日再中文帝以建元言汾阴有宝鼎气乃效于后平之于术亦可免矣其卒以诈死为世大僇何哉彼以其术为逺而饰之以巧以其利为迂而益之以谄者也败不亦宜乎是故愽学而精择之正言而谨守之不为久变志不以利钝迁虑辟此患也庄周有言毋以人狥天毋以故灭命岂新垣平之谓耶悲夫书种放事王回景徳二年右谏议大夫种放赐假游嵩山真宗御资政殿置酒饯放侍臣当直者四人预之时有司不宿戒宣召既集皆相顾莫敢就坐上乃亲定其仪翰林学士晁迥西面侍上资政殿学士王钦若东面侍上知制诰朱巽南次迥待制戚纶南次钦若放北面对上示特客之云酒半上作七言诗一首赐放放奉和侍臣应诏皆作而钦若最后成二首焉𥘉放养其母隐终南山讲经书着嗣禹表孟子文秦蜀诸生多从之㳺其母好道家言脩辟谷之术放阿其好终身不娶妇世以其能行人之所难益髙之朝臣屡表荐闻太宗召之辝疾不出上即位张齐贤以旧相守京兆又荐焉乃遣内供奉官周班赍手诏召放放应召既至拜右司谏直昭文馆赐名第什噐御厨给膳四迁至工部侍郎卒放虽居官屡请假还山上輙为作诗置酒饯之后赐两制三馆学士等御筵饯于琼林苑常手诏问以政事欲大用之放辞乃止昔尧起舜于畎畆之中位以司徒商髙宗起傅说于岩野而位冡宰彼授受之际不嫌骇衆如此而功烈竟立岂借其虚名而诞后世哉窃观真宗特礼宠放近世天子盖未闻也而放之行乃叛其所学以弃人伦为难有君而无臣惜哉放既正巳不足则其用舍行止之节曷议焉书㐮城公主事王回唐太宗长女㐮城公主出降太常卿汾州刺史萧锐初公主在女时笃行好礼太宗贤之尝指以诲诸公主既降锐锐父宋国公瑀尚无恙而太宗敕有司为公主起第公主辞曰妇事舅姑如子事父定省朝夕所以养也而营别居者据何理也太宗不许而公主固辞不可夺太宗乃即瑀之私第其旁隋炀旧晋邸葺以为㐮城公主第第成当施公主棨㦸于门公主又辝曰礼无以抗于尊者为荣也今舅之门既立㦸矣而更于女门施㦸是妇抗于舅而为礼岂所以荣女也太宗不许而公主终辝不可夺太宗乃敕以公主棨㦸并施于宋国公之门昔尧将任舜以天下以二女嫔之畎畆之中而不敢留于帝室者以舜有父母未顺其心虽与天下舜必不受也使舜受之顾非所以任天下者也周之王姬嫁于诸侯车服不系其夫犹执妇道以成肃雝之徳故其诗曰曷不肃雝王姬之车自秦以来祖于申韩之术其治务以隆君抑臣为盛天子之女特创其号曰公主而婿者不得自当其妃匹曰尚公主其弊之渐至于父母不敢畜其子舅姑不敢畜其妇原其故以隆君抑臣为治也而使人伦誖于上风俗坏于下又岂所以隆君而治哉呜唿以唐太宗之明常指襄城以诲诸女可谓知其贤矣然襄城辝切于礼而应于治古之効犹劳于再三而仅从其心则化公主之有舅姑者益亦别居耳益弊流于千载者虽愿治之明主犹不遽变其习也而一女子卓然出其间可不谓贤哉书洪范传后王安石王安石曰古之学者虽问以口而其传以心虽听以耳而其受者意故为师者不烦而学者有得也孔子曰不愤不启不悱不发举一隅不以三隅反则不复也夫孔子岂敢爱其道骜天下之学者而不使蚤有知乎以谓其问之不切则其聼之不専其思之不深则其取之不固不専不固而可入者口耳而已矣吾所以教者非将善其口耳也孔子没道日以衰熄浸淫至于汉而传注之家作为师则有讲而无应为弟子则有读而无问非不欲问也以经之意为尽于此矣吾可无问而得也岂特无问又将无思非不欲思也以经之意为尽于此矣吾可以无思而得也夫如此使其传注者皆已善矣固足以善学者之口耳而不足善其心况其有不善乎宜其歴年以千数而圣人之经卒于不明而学者莫能资其言以施于世也予悲夫洪范者武王之所以虚心而问与箕子之所以悉意而言为传注者汨之以至于今冥冥也于是为作传以通其意呜唿学者不知古之所以教而蔽于传注之学也久矣当其时欲其思之深问之切而后复正欤则吾将孰待而言耶孔子曰予欲无言然未尝无言也其言也盖有不得已焉孟子则天下固以为好辨盖邪说暴行作而孔子之道几于熄焉孟子苟不如是不足与有明也故孟子曰予岂好辨哉予不得已也夫予岂乐反古之所以教而重为此譊譊哉其亦不得已焉者也读江南录王安石故散骑常侍徐公铉奉太宗命撰江南录至李氏亡国之际不言其君之过但以歴数存亡论之虽有愧于实录其于春秋之义箕子之说徐氏录为得焉然吾闻国之将亡必有大恶恶者无大于杀忠臣国君无道不杀忠臣虽不至于治亦不至于亡纣为君至暴矣武王观兵于孟津诸侯伐纣武王曰未可及闻其杀王子比干然后知其将亡也一举而胜焉季梁在随随人虽乱楚人不敢加兵虞以用宫之竒之言晋人始有纳璧假道之谋然则忠臣国之与也存与之存亡与之亡予自为儿童时已闻金陵臣潘佑以直言见杀当时京师因举兵来伐数以杀忠臣之罪及得佑所上諌李氏表观之词意质直忠臣之言予诸父中旧多为江南官者其言金陵事颇详闻佑所以死则信然则李氏之亡不徒然也今观徐氏录言佑死颇以妖妄与予旧所闻者甚不类不止于佑其它所诛者皆以罪戾何也予甚怪焉若以商纣及随虞二君论之则李氏亡国之君必有滥诛吾知佑之死信为无罪是乃徐氏匿之耳何以知其然吾以情得之大凡毁生于嫉嫉生于不胜此人之情也吾闻铉与佑皆李氏臣而俱称有文学十余年争名于朝廷当李氏之危也佑能切谏铉独无一説佑见诛铉又不能力诤卒使其君有杀忠臣之名践亡国之祸皆铉之由也铉惧此过而又耻其善及于佑故匿其忠而污以它罪此人情之常也以佑观之其它所诛者又可知矣噫若果有此吾谓铉不惟厚诬忠臣其欺吾君不亦甚乎读孟尝君传王安石世皆称孟尝君能得士士以故归之而卒頼其力以脱于虎豹之秦嗟乎孟尝君特鸡鸣狗盗之雄耳岂足以得士不然擅齐之彊得一士焉宜可以南面而制秦尚取鸡鸣狗盗之力哉夫鸡鸣狗盗之出其门此士之所以不至也书刺客传后王安石曹沬将而亡人之城又却天下盟主管仲因勿倍以市信一时可也予独怪智伯国士豫让岂顾不用其策耶让诚国士也曽不能逆策三晋救智伯之亡一死区区尚足校哉其亦不欺其意者也聂政售于严仲子荆轲豢于燕太子丹此两人者污隠困约之时自贵其身不亡愿知亦曰有待焉彼挟道徳以待世者何如哉读栁宗元传王安石余观八司马皆天下之竒材也一为叔文所诱遂陷于不义至今士大夫欲为君子者皆羞道而喜攻之然此八人者既困矣无所用于世往往能自彊以求别于后世而其名卒不废焉而所谓欲为君子者吾多见其初而已要其终能母与世俯仰以自别于小人者少耳复何议于彼哉书㳂淮巡检㕔壁傅尧俞巡检职捕盗职举则盗去如失其职兵皆盗也何则上既不戢下从而纵恃赖势力侵渔良民非盗而何噫鼠窃狗偷者逐可去捕可擒系缧囚戮其势易制至于士兵一得纵放则欺扰公行使民口胶舌结噤不敢出声是诚盗之臣者新息腋淮靣山地虽𥚹隘实为咽喉故置巡检提健兵百人以遏狂冦官事脩举民倚之得安存一非其人下罹苦害以区区之邑若先用百盗纵乎其间傍与它盗者併力贼之则虽欲背死趍生路亦无繇也曹君徳华受命职捕盗既至颇革前弊约身亷驭兵严士不敢犯民则向所谓百盗者固以息矣于是封域静寕帖焉亡惊居日多暇颇图燕安先是视事㕔风頺雨剥殆不可居徳华丑之命工新其栋宇虽有取于民半出私奉规模宏伟数倍平昔可以示壮大若益坚其亷益励其严虽亡是㕔不害居是㕔不愧苟弛其亷殆其严则是㕔广豁邃深轩危瑰琦更盛于今日亦奚以为哉徒増过重不徳耳后人至者其亷与严思有以上曹君可也若曰某屋未丰于是㕔某屋未华于是㕔思以土木之功加之则可乎不可也吾惧来者不知而务侈以残吾民志壁以示之书贾伟节庙傅尧俞息之灭亡移徙尚矣其俗颇好鬼视正直聪明之神则反蔑如先是邑之南几十数里有其故侯之庙国人事之箫鼓豆牢嵗时甚谨而公之祠在新城之北宻迩民闾不逺数步门宇不崇奠享不恭人之至者嵗无一二予甚疑乘间因询诸故老佥曰侯之祠不信不祀则祸福时至贾公之神虽不祭不我为害予曰嘻来吾语尔侯为息之君不能保有尔衆至于䘮社稷而亡国其身殒则其灵歇悪乎能惊动此民而祸福加于后世此其怪妖依凭恐诸愚以倖祀尔若贾公者其民之主乎昔尔之先有子曰男曰女皆杀而不育公为邑之长严为制而禁之赖是生者以千数非公息民其遂絶尔将安出昔之男尔民之父也昔之女尔民之母也活尔父母而不报可乎况公之英风与灵气固当未泯以昔时之人今日未必无阴相也反以其不祸诬以其不能而怠之罪孰甚焉尔归厚报尔之主可也无为奔走乎怪妖之庭况礼曰有功徳于民则祀之是公之堂可祀而侯之庙可废惜也吾之贱而侯之庙在籍去之不可尔聼吾言而亟改则尔之休蔑矣佥曰唯而心不以为然事如初异日过公之祠登公之堂伤民之过遂志于壁活尔父母奠报不举实吾神之侮为民祸尤豆牢是求则吾神之羞我瞻公之象昻昻可仰我想公之灵英英如生厚矣公徳在息之国嗟哉息民忘公之仁呜唿怪妖是趍明灵是诬尔则无知神不尔诛书魏郑公传曾巩予观太宗甞屈已以从群臣之议而魏郑公之徒喜遭其时感知已之遇事之大小无不谏诤虽其忠诚自主亦得君以然也则思唐之所以治太宗之所以称贤主而前世之君不及者其渊源皆出于此也能知其有此者以其书存也及观郑公以谏诤事付史官而太宗怒之薄其恩礼失终始之义则未尝不反覆嗟惜恨其不思而益知郑公之贤焉夫君之使臣与臣之事君者何大公至正之道而已矣大公至正之道非灭人言以揜已过取小亮以私其君此其不可者也又有甚不可者夫以谏诤为当掩是以谏诤为非美也则后世谁复当谏诤乎况前代之君有纳谏之美而后世不见则非惟失一时之公又将使后世之君谓前代无谏诤之事是启其怠且忌矣太宗末年群下既知此意而不言渐不知天下之得失至于辽东之败而始恨郑公不在世未尝知其悔之萌芽出于此也夫伊尹周公何如人也伊尹周公之谏诤其君者其言至深而其事至廹也笔之于书未尝揜焉至今称太甲成王为贤君而伊尹周公为良相者以其书可见矣令当时削而弃之成区区之小让则后世何所㨿依而谏又何以知其贤且良与桀纣幽厉始皇之亡则其臣之谏诤无见焉非其史之遗乃天下不敢言而然也则此谏诤之无传乃此数君之所以益暴其恶于后世而已矣或曰春秋之法为尊亲贤者讳与此戾也夫春秋之所讳者恶也纳谏诤岂恶乎然则焚藁者非欤曰焚藁者谁欤非伊尹周公为之也近世取区区之小亮者为之耳其事又未善也何则以焚其藁为掩君之过而使后世传之则是使后世不见藁之是非而必其过常在于君美常在于已也岂爱而君之谓欤孔光之去其藁之所言其在正邪未可知也其焚之而惑后世庸讵知非谋已之奸计乎或曰造辟而言诡辞而出异乎此曰此非圣人之所曽言也今万一有是理亦谓君臣之间议论之际不欲漏其言于一时之人耳岂杜其告万世也噫以诚信待已而事其君而不欺乎万世者郑公也益知其贤云岂非然哉岂非然哉书资治通鑑外纪后刘恕刘恕曰孔子作春秋笔削美刺子游子夏圣门之髙弟不能措一辞鲁太史左丘明以仲尼之言髙逺难继而为之作传后之君子不敢绍续焉惟陆长源唐春秋吴椘之君僣号称王诛絶之罪也左氏传据鲁史因诸侯国书系年叙事春秋所贬损大人当世君臣有威权势力其事实皆形于传故隐其书而不宣以免时难后汉献帝以班固汉书文繁难省命荀恱依左传体为汉纪言约事详大行于世晋太康初汲郡人发魏襄王冢得纪年文似春秋其所记事多与左氏符同诸儒乃知古史记之正法自是袁宏张璠孙盛干宝习凿齿以下为编年之书至唐五代其流不废汉晋起居注梁唐实录皆其遗制也国语亦左丘明所着载内传遗事或言论差殊而文词冨美为书别行自周穆王尽晋知伯赵㐮子当贞定王时凢五百余年虽事不连属于史官盖有𥙷焉七国有戦国策晋孔衍作春秋后语并时分国其后絶不录焉唐栁宗元采摭片言之失以为诬淫不㮣于圣作非国语六十七篇其説虽存然不能为国语轻重也司马迁始撰本纪年表八书世家列传之目史臣相续谓之正史本朝去古益逺书益烦杂学者牵于属文専尚西汉书博覧者乃及史记东汉书而近代士颇知唐书自三国至隋下逮五代懵然莫识承平日久人愈怠惰庄子文简而义明玄言虚诞而似理功省易习陋儒莫不尚之史学浸微矣案歴代国史其流出于春秋刘歆叙七略王俭撰七志史记以下皆附春秋荀朂分四部史记旧事入丙部阮孝绪七录记传录记史传由是经与史分夫今之所以知古后之所以知今因善恶以明褒贬察政治以见兴衰春秋之法也使孔子赞易不作春秋则后世以史书为记事琐杂之语春秋列于六艺愚者莫敢异说而终不能晓也恕皇祐𥘉举进士试于礼部为司马公门生侍于大儒得闻余论嘉祐中公甞谓恕曰春秋之后迄今千余年史记至五代史一千五百卷诸生歴年莫能竟其篇第毕世不暇举其大略厌烦取易行将冺絶予欲託始于周威烈王命韩魏赵为诸侯下讫五代因丘明编年之体倣荀恱简要之文网罗衆说成一家书恕曰司马迁以良史之才叙黄帝至秦汉兴亡治乱班固以下世各名家李延寿总八朝为南北史而言词卑弱义例烦杂书无表志沿革不完梁武帝通史唐姚康复统史近世亡轶不足称也公欲以文章论议成歴世大典髙勲美徳褒賛流于万世元兇宿姦贬绌甚于诛殛上可继仲尼之经丘明之传司马迁安可比拟荀恱何足道哉治平三年公以学士为英宗皇帝侍讲受诏脩歴代君臣事迹恕䝉辟置史局尝请于公曰公之书不始于上古或尧舜何也公曰周平王以来事包春秋孔子之经不可损益曰曷不始于获麟之嵗曰经不可续也恕乃知贤人着书尊避圣人也如是儒者可以法矣熈宁三年冬公出守京兆明年春移帅颍川固辞不行退居洛阳恕褊狷好议论不敢居京师请归江东养亲又以新书未成不废刋削恕亦遥隷局中尝思司马迁史记始于黄帝而庖牺神农阙漏不录公为歴代书而不及周威王之前学者考古当閲小説取舍乖异莫知适从若鲁隐之后止据左氏国语史记诸子而増损不及春秋则无与于圣人之经包牺至未命三晋为诸侯比于后事百无一二可为前纪本朝一祖四宗一百八年可请实录国史于朝廷为后纪昔何承天乐资作春秋前后传亦其比也将俟书成请于公而为之熈宁九年恕罹家祸悲哀愤郁遂中瘫痺右肢既废凢欲执笔口授稚子羲仲书之常自念平生事业无一成就史局十年俛仰窃禄因取诸书以国语为本编通鑑前纪家贫书籍不具南徼僻陋士人家不藏书卧病六百日无一人语及文史昏乱遗忘烦简不当逺方不可得国书絶意于后纪乃更前纪曰外纪如国语称春秋外传之义也自周共和元年庚申至威烈王二十二年丁丑四百三十八年见于外纪自威烈王二十三年戊寅至周显徳六年己未一千三百六十二年载于通鑑然后一千八百年之兴废大事坦然可明昔李弘基用心过苦积年疾而药石不继卢昇之手足挛废着五悲而自沉颍水予病眼病创不寐不食才名不逮二子而疾疹艰苦过之陶潜豫为祭文杜牧自撰墓志夜台甫迩归心若飞聊序不能作前后纪而为外纪焉它日书成公为前后纪则可删削外纪之烦冗而为前纪以偹古今一家之言恕虽不及见亦平生之志也皇朝文鑑卷第一百三十皇朝文鑑皇朝文鑑卷第一百三十一皇朝文鑑卷第一百三十一题䟦书东臯子传后苏轼书黄子思诗集后苏轼题唐氏六家书后苏轼题逸少帖苏轼书鲜于子骏八咏后苏轼书郑玄传林希题论衡后吕南公书郑綮传徐积题张唐公香城记后潘兴嗣书王知载晌山杂咏黄庭坚书赠韩瑍秀才黄庭坚书邢居实南征赋后黄庭坚书邢居实文卷黄庭坚题陈自然画黄庭坚题徐巨鱼黄庭坚题自书卷后黄庭坚题崔图传后王无咎书五代郭崇韬卷后张耒题郇公诗帖张舜民主父之事张舜民龙井题名秦观记残经李昭玘书洛阳名园记后李格非跋薛唐卿秦玺文周行己书与贾明叔书后呈崔德符田画书张主客遗事晁咏之书东臯子传苏轼予饮酒终日不过五合天下之不能饮无在予下者然喜人饮酒见客举杯徐引则予胸中为之浩浩焉落落焉酣适之味乃过于客闲居未尝一日无客客至未尝不置酒天下之好饮亦无在予上者常以谓人之至乐莫若身无病而心无忧我则无是二者矣然人之有是者接于予前则予安得全其乐乎故所至常蓄善药有求者则与之而尤喜酿酒以饮客或曰子无病而多蓄药不饮而多酿酒劳已以为人何也予笑曰病者得药吾为之体轻饮者困于酒吾为之酣适盖専以自为也东臯子待诏门下省日给酒三升其弟静问曰待诏乐乎曰待诏何所乐但美醖三升殊可恋耳今岭南法不禁酒予既得自酿月用米一斛得酒六斗而南雄广恵循梅五太守间复以酒遗予略计其所获殆过于东臯子矣然东皐子自谓五斗先生则日给三升救口不暇安能及客乎若予者乃日有三升五合入野人道士腹中矣东臯子与仲长子光游好养性服食预刻死日自为墓志予盖友其人于千载或庶㡬焉书黄子思诗集后苏轼予尝论书以谓钟王之迹萧散简逺妙在笔画之外至唐颜柳始集古今笔法而尽发之极书之变天下翕然以爲宗师而钟王之法益微至于诗亦然苏李之天成曹刘之自得陶谢之超然盖亦至矣而李太白杜子美以英伟絶世之姿凌跨百代古今诗人尽废然魏晋以来髙风絶尘亦少衰矣李杜之后诗人继作虽间有逺韵而才不逮意独韦应物柳宗元发纎秾于简古寄至味于澹泊非余子所及也唐末司空图﨑岖乱兵之间而诗文髙雅犹有承平之遗风其论诗曰梅止于酸塩止于咸饮食不可无塩梅而其美常在咸酸之外盖自道其诗之有得于文字之表也二十四韵恨当时不识其妙予三复其言而悲之闽人黄子思庆暦皇祐间号能文者予尝闻前辈诗每得佳句妙语反复数四乃识其所谓信乎表圣之言美在咸酸之外可以一唱而三叹也予既与其子㡬道其孙师是㳺得窥其家集而子思笃行髙志为吏有异材见于墓志详矣予不复论评其诗如此题唐氏六家书后苏轼永禅师书骨气深穏体兼衆妙精能之至反造疎淡如观陶彭泽诗初若散缓不反反复不已乃识其竒趣今法帖中有云不具释智永白者误收在逸少部中然亦非禅师书也云谨此代申此唐末五代流俗之语耳而书亦不工欧阳率更书妍紧㧞群尤工于小楷髙丽遣使购其书髙祖叹曰观其书以为魁梧竒伟人也此非知书者凡书象其为人率更貌寒敏悟絶人今观其书劲崄刻厉正称其貌尔禇河南书清逺萧散微杂隷体古之论书者兼论其平生苟非其人虽工不贵也河南固忠臣但有譛杀刘洎一事使人怏怏然余尝考其实恐刘洎褊忿实有伊霍之语非谮也若不然马周明其无此语顾太宗犹诛洎而不问周何哉此殆天后朝许李所诬而史官不能辨也张长史草书頽然天放略有㸃画处而意态自足号称神逸今世称善草书有或不能真行此大妄也真生行行生草真如行立草如走未有未能行立而能走者也今长安犹有长史真书郎中石柱记作字简逺如晋宋间人颜鲁公雄秀独出其书一变古法如杜子美诗格尤天纵奄有汉魏晋宋以来风流后之作者殆难复措手柳少师书本出于颜而能自出新意一字百金非虚语也其言心正则笔正者非特讽谏理固然也世之小人书字虽工而其性情终有睢盱侧媚之态不知人情随想而见如列子谓窃斧者乎抑真尔也然至使人见其书而犹憎之则其人可知矣余谪居黄州唐林夫自湖口以书遗余云吾家有此六人书子为我略评之而书其后林夫之书过我逺矣而反求于余何哉此又未可晓也题逸少帖苏轼逸少为王述所困自誓去官超然于事物之外常自言吾当卒以乐死然欲一游岷岭勤勤如此而至死不果乃知山水逰放之乐自是人生难必之事况于市朝眷恋之徒而出山林独徃之言固已踈矣书鲜于子骏八咏后苏轼始余过益昌子骏治漕利路其后八年余守胶西而子骏始移漕京东自朝廷更法以来奉法之吏尤难其人刻急则伤民寛厚则废法二者其理难通而山崃地瘠民部以亲则害法以法则伤恩二者难全其势是三难者萃于子骏而子骏为之九年其声蔼然闻之四方上不害法下不伤民中不废亲自讲议措置至于立法定制皆成其手吏民举欣欣焉而子骏亦自治园囿亭榭赋诗饮酒雍容有余如异时为监司者君子以是知其贤子骏以其所作八咏寄余余甚爱其诗欲作而不可及乃书其末以遗益昌之人使刻石以无忘子骏之徳书郑玄传林希余尝谓圣人之教尤偹于礼自尧舜以来积于三代周之所以为周者守此也秦悖人道书灰火学士腐于坑天下之口不敢复言仁义先王之道不亡而存者㡬何也赖当时耆儒老叟遗及汉世口讽手传或山巖屋壁之间收拾缺编折册朽蠹断絶之余次而成文犹有篇章条类明白盖其初不经于圣人之手至后世又遭磨灭其不能完而少有讹误岂能免也及得郑氏注精微通透钩连渎会故古经益以明世学者皆知求而易入识为人之道者汉诸儒之功而成之者郑氏也其于法制更为章明独失之者纬也然当大坏之后圣人不世以一人之思虑欲穷万世之文岂不难哉世之人犹指其一二而讥之遂以郑爲一家之小学噫亦甚愚矣盖玩文辞则薄于经术抑不思其所爲功者虽玄犹有所不敢尽况无玄哉当汉之末姦雄竞起玄身出禁锢四方聘请不能动其志脱一身于汚浊之世独全其道至使黄巾望玄而拜不入其境嗟夫歴千百年及此者迺㡬人尚敢輙讪玄哉若玄者可谓贤矣题论衡后吕南公传言蔡伯喈初得此书常秘玩以助谈或搜其帐中见之輙抱以去邕且丁宁戒以勿广也嗟乎邕不得为贤儒岂不宜哉夫饰小辩以惊俗充之二十万言既自不足多道邕则欲以独传为过人之功何缪如之良金美玉天下之公宝为其贵于可用耳小夫下人偶获寸片则卧握行怀如恐人之弗知又兢兢于或吾冦也而金玉果非天下所无信以充书为果可用乎孰御天下之同贵有如不然也邕之志虑曽小夫下人之及耶书郑綮传徐积天下之所恃而为安危者谁乎曰宰相焉耳故自朝廷百执事至于州县之吏不幸而一非其人不过败其一隅之事耳至于宰相者其人一非则天下殆矣虽亡宗赤族何益于败盖天子之于天下也得其术则其道甚易宰相佐天子治天下以一身而当天下之责虽得其术其道甚难临之六五曰知临大君之宜此岂非易乎干之九三曰君子干干夕惕若此岂非难乎然而人皆易之何也曰不知量也今有马于此且其行不过百里也驱而倍之则马且病矣龠合升㪷之量各有所受也以龠合而加之㪷升之上则溢矣况㪷升之受一斛之量乎故一邑之才施之一郡则不可也其以一郡之才而当天下之责可乎此黄霸之所以得令名于前而见讥于后也况逺不迨霸乎甚矣人之不知量也坤之六五黄裳元吉盖君子之有诸中形诸外如此可也大有之九二曰大车以载盖君子以盛徳大烈当天下之责如此则可也干之九三曰君子终日干干盖君子履天下之危当天下之责其忧劳如此可也忠烈如伊尹勲劳如周公而又终以谦易曰劳谦君子有终吉呜唿其难若此而人皆易之何也曰好之也尊官重禄固人之所好也不如是不足充其好快其欲彼安肯曰吾不才也吾辱其位者即有祸败随之耶取天下笑耶为万世之羞耶甚者亡人之国危人之天下不顾也岂予谓不知量者耶安得知量者见之乎予讃陈平传嘉平知其任读郑君传爱君知其量呜唿如君者岂易得哉岂易得哉题张唐公香城记后潘兴嗣唐公国士也立朝敢言名动搢绅视万钟之禄不易其操一丘一壑自谓过之方此时仆齿髪方少已无仕宦意第以琴书为乐相视莫逆至于忘年可谓以无累之神合有道之噐不愧于古人矣每一至此视公笔蹟于坏壁间字浸漫灭惘然于怀真觉上人好事次录其言勒于石书黄知载昫山杂咏后黄庭坚诗书人之情性也非强谏争于廷怨忿诟于道怒邻骂坐之为也其人忠信笃敬抱道而居与时乖逢遇物悲喜同牀而不察并世而不闻情之所不能堪因发于呻吟调笑之声胸次释然而闻者亦有所劝勉比律吕而可歌列干羽而可舞是诗之美也其发为讪谤侵陵引颈以承戈披襟而受矢以快一朝之忿者人皆以为诗之祸是失诗之旨非诗之过也故世相后或千嵗地相去或万里诵其诗而想见其人所居所养如旦莫与之期邻里与之㳺也营丘王知载仕宦在予前予在江湖浮沉而知载已没于河外不及相识也而得其人于其诗时不遇而不怒人不知而独乐博物多闻之君子有文正公家风者耶惜乎不幸短命不得发于事业使予言信于流俗也虽然不期于流俗此所以为君子者耶书赠韩琼秀才黄庭坚读书欲精不欲博用心欲纯不欲杂读书务博常不尽意用心不纯讫无全功治经之法不独玩其文章谈説义理而已一言一句皆以养心治性事亲处兄弟之间接物交朋友之际得失忧乐一考之于书然后尝古人之糟粕而知味矣读史之法考当世之盛衰与君臣之离合在朝之士观其见危之大节在野之士观其奉身之大义以其日力之余玩其华藻以此心术作为文章无不如意何况翰墨与世俗之事哉书邢居实南征赋后黄庭坚阳夏谢师复景囬年未二十文章絶不类少年书生语余尝序其遗藁云方行万里出门而车轴折可为陨涕今观邢悙夫诗赋笔墨山立自为一家甚似吾师复也日者閲国马圉人曰千里驹往往不及奉舆毙于皁枥驽蹇十百为群未尝求国医也闻之喟然曰吾悙夫亦足以不朽矣书邢居实文巻黄庭坚余观学记论君子之学有本末等衰人虽不能自夀百嵗然必不躐等如水行川盈科而后进耳小学之事虽若糜费日月要须躬行必晓所以致大学之精微耳吾悙夫才性髙妙超出后生千百辈然慕大略小初日便为涂逺之计则似可恨后生可畏当欣慕其才而鍳其失也题济南伏胜图黄庭坚御史晁大夫号为峭直刻深观所写形质似未至也然作伏胜宛然故齐之老书生耳又作胜女子欝然是儒家子此亦丹青之妙题摹燕郭尚父图黄庭坚凡书画当观韵往时李伯时为予作李广夺胡儿马挟儿南驰取胡儿弓引满以拟追骑观箭锋所直发之人马皆应弦也伯时笑曰使俗子为之当作中箭追骑矣余因此深悟画格此与文章同一关纽但难得人入神会耳题陈自然画黄庭坚水意欲逺凫鸭欲闲暇芦苇风霜中犹有能自持者予观李营丘六轴骤雨圗偶得此意陈君以佛画名京师戯作秋水寒禽便可观因书以遗之题徐巨鱼黄庭坚徐生作鱼庖中物耳虽复妙于形似亦何所赏但令嚵獠生涎耳向若能作厎柱析城龙门岌嶪惊涛险壮使王鲔赤鯶之流仰波而上泝或其瑰怪雄杰乘风霆而龙飞彼或不自料其能薄乘时射势不至乎中流折角㸃额穷其变态亦可以为天下壮观也题自书巻后黄庭坚崇宁三年十一月余谪处宜州半嵗矣官司谓余不当居关城中乃以是月甲戌抱被入宿于城南余所僦舍喧寂斋虽上雨旁风无有盖障市声喧愦人以为不堪其忧余以为家本农耕使不从进士则田中卢舍如是又可不堪其忧耶既设卧榻焚香而坐与西邻屠牛之机相直为资深书此巻实用三钱买鸡毛笔书题崔圆传后王无咎天下之郡无大小逺近天子皆为之置賔佐曹掾者不唯共守境土行条约均职务而已固将有以出谋议规过失也故守臣虚屈意以事访于賔佐曹掾而为賔佐曹掾者亦専専然不惮举其守之缺者乃其势然也予观近世之为郡者多不知其势之如此故鲜有能尽以事访于其属而为其属者亦鲜有能举上之缺设有能然者则往往骤取谴怒捽辱甚者万方掇拾行事酿成其祸而去之以骋已之愤而遂其非焉故今天下多不治之郡而朝廷有不审择之过予尝有憾于此也久矣每观韩愈志韩岌墓称其父绅卿为扬州录事参军大衙㑹日举崔圆之过曰公与小民狎至其家害于政圆惊谢曰录事言是圆实过乃自署罚钱五十万则未尝不反复叹慕其贤焉及读唐书绅卿则固无传圆虽有传然是事乃不列于其中亦可惜也夫愈以文行贤后世必不轻其言过誉诸人其事可信无疑矣然而史不列之者岂其有遗者欤故予辄取其事书于传之后以𥙷之噫古之遗者良多予独区区以补此者是亦有为而然也书五代郭崇韬巻后张耒自古大臣权势已极冨贵已亢满前无所希则必退为身虑自非大姦雄包异志与夫甚庸驽昏阘茸鲜有不然者然其为虑也实难不忧思之不深计之不工然异日衅之所起往往自夫至深至工是故莫若以正夫正者操术简而周智者为绪多而拙夫正者无所事计也行所当然虽怨仇不敢议之况继之者贤乎郭崇韬于五代亦聪明权智之士也佐荘宗决策灭梁遂一天下自见功髙权重姦人议已而荘宗之昏为不足赖也乃为自安之计时刘氏有宠荘宗嬖之因请立为后而中荘宗之欲又结刘氏之援此于刘氏为莫大之恩而荘宗日以昏湎内聼妇言为计宜无如是之良者然卒之杀崇韬者刘氏也使崇韬缪计不过刘氏不能有所助而已岂知身死其手哉好谋之士败于谋好辨之士败于辨惟道徳之士为无所穷而祸福之变岂思虑能究之哉题郇公诗帖张舜民我生不及郇公而家有公选诗十巻所选皆精于时已信公之能诗也迨观此作为信然其文采深润与字书故同当时非特郇公大扺前辈皆若此倘与今人语必曰其文未甚髙其书未甚精至其自秉笔命语则鲜不戾者艺顾如此况其大者乎苟率是求攻坚致逺之效是以误成事主父之事张舜民近嵗渭南县有田父得宿藏于土中凡七瓮水银者二金银者五金银皆刻主父字按汉主父偃以金败而至于杀其身灭其家今日乃知偃之死非谬也中庸曰莫见乎隐莫显乎微故君子慎其独也荀卿曰声无逺而不闻行无微而不彰当偃之死于今久矣徒观其事而不见其迹犹未足以为信何以暴其数千年之后今之人结交于户牖之间託物于苞苴之内期于无人之境投于夜半之时欲人之不我知真愚也哉龙井题名秦观元丰二年中秋后一日余自吴兴道杭东还㑹稽龙井有辨才大师以书邀余入山比出郭日已夕航湖至普宁遇道人参寥问龙井所遣篮舆则曰以不时至去矣是夕天雨开霁林间月明可数毫髪遂弃舟从参寥策杖并湖而行出雷峰度南屏濯足于惠因涧灵石坞得支径上风篁岭憇于龙井亭酌泉据石而饮之自普宁凡经佛寺十五皆寂不闻人声道旁庐舍或灯火隐显草木深郁流水上激悲鸣殆非人间之境行二鼓矣始至寿圣院谒辨才于潮音堂明日乃还记残经李昭玘南台有刹有佛书数百卷多唐季五代时所书字画精劲歴歴可喜按大藏经目凡五千四百卷今所存才十一首尾可读者又无几也阿含经四卷泰寕军节度使齐克譲造广明元年刘汉宏合黄巢侵扬州髙骈按兵不出诏克譲屯汝州㑹许州部将周公杀其帅薛能克譲惧不叛引其军还衮十二月巢攻潼关克让复出战闗外士饥烧营以譟克譲遽走入関势不能守贼遂犯京师昔王缙相代宗或夷狄入冦必合衆沙门诵䕶国仁王经为禳厌人事不修而终以赇败呜唿将相大臣不能以身任社稷安危而託浮屠氏以生死负天下多矣然辱国䘮师不罹诛殛之祸者又何幸也正法华经一卷干符六牛妙音书禧宗既立天下多乱盗贼羣啸王仙芝揺毒于江湖黄巢磨牙于闽粤荒墟暴骨不堪行路士大夫顾唐将亡窜匿避祸如触罟网畏死无日闺门女子区区媚佛以自救亦可哀矣大湼槃般若经共三十卷武寕军节度使朱友恭造友恭全忠养子李彦威也后为龙武都统军与叔琮同弑昭宗全忠亟诛之以灭天下谤此经天复三年所书崔垂休召全忠诛宦官韩全诲刼天子奔鳯翔昭宗初不知谋全忠既至帝怒谕使还镇未几复引兵薄城下悪焰赫然寖逼舆卫强藩悍镇隂虞烂额之祸进退首䑕莫肯同出一手以扶天步全忠祸心滋大欺天盗国人共怨怒友恭犹诡情佞佛以厌天下耳目使世无佛则可果佛能报应人则又将欺佛而盗祸不亦愚乎毗柰耶杂事一巻徳妃伊氏造唐荘宗次妃初神闵敬皇后刘氏以㣲贱得立归赐于佛性喜聚敛货财山积惟冩佛书馈赂僧尼而士卒不得衣食妃为此经岂非畏后所偪耶后有印章曰燕国夫人伊氏盖未进封时所制也唐制太后皇之寳皆主之未尝用印凡封令书即太后用宫官印皇后用内侍省印而夫人不闻有用印之礼是时两宫交通藩镇使者旁午于道而恬不知禁则夫人私自铸亦不为僣矣按五代史称徳妃与韩淑妃居太原晋髙祖反时为契丹所虏不知是经何从至也其余中断横裂虫镌鼠啮雨败尘腐无复完缀想夫飘散蹂借炷灯拭案补坏帷塞屋漏者又不胜其数也释氏之戒能为人写四句偈获福无量心生不信罪抵千劫今其怠弃如此何顽顿之甚也不然祸福自人不在于黄藤赤轴之间耶余感其祸乱之迹残缺之余因书其事聊寄其一叹云书洛阳名园记后李格非洛阳处天下之中挟殽黾之阻当秦陇之襟喉而赵魏集盖四方必争之地也天下常无事则已有事则洛阳必先受兵余故尝曰洛阳之盛衰也天下治乱之候也方唐正观开元之间公卿贵戚开馆列第于东都者号千有余邸及其乱离继以五季之酷其池塘竹树兵车蹂蹴废而为丘墟髙亭大榭烟火焚燎化而为灰烬与唐共灭而俱亡者无余处矣余故曰园囿之兴废者洛阳盛衰之候也且天下之治乱候于洛阳之盛衰而知洛阳之盛衰候于园囿之兴废而得则名园记之作余岂徒然哉呜唿公卿大夫方进于朝放乎一已之私以自为而忘天下之治忽欲退享此得乎唐之末路是矣跋薛唐卿秦玺文周行已李斯篆世传为第一学者莫不爱之吾每见其书几不疾唾而却走者何哉谓夫人善成其君之过也夫秦之君其资亦未若桀纣之恶之甚也而二三臣酿其君于不善则又有甚焉者呜唿斯乎是尝去诗书以愚百姓者乎是尝聼赵髙以立胡亥者乎是尝杀公子扶苏与䝉恬者乎是尝教其君严督责而安恣睢者乎使其玺不得传者斯人也而其刻画吾忍观之哉顾唐卿犹区区珍藏之者岂不欲传百世以为监欤吁是可以监也书与贾明叔书后呈崔徳符田画此书成与诸弟读之相对悲不自胜嗟乎身长七尺气塞天地不能饱一母冨家僮仆猒饫粱肉吾道非耶奚为而至此然折节售文章真鄙夫事此书迟迟未投尚惜此也其势正如提孤军薄坚敌矢穷力尽饷道不继伏兵又从而乘之当是时不折北者鲜矣公其筹之书张生客遗事晁咏之祖宗以武定天下至章圣时益厌兵澶渊之役契丹之衆可覆而取也纵其去不忍杀自是不复言兵封泰山祀汾隂天神降格休祥并至以文太平缙绅之士以此相继受爵秩于朝将相大臣往往列于三公侍从多至丞郎以上其以武受赏者殆无其人此主客公之功所以不录然公之名由此以显出入中外为时名臣盖当时廷臣奉使于外者举天下三四十人耳邦之大计緫于三司而诸道各有转运使一人其财赋调度凡利之入悉归之其权比今为甚重每改使一道輙推恩官其子若孙一人其它礼遇称此盖其部吏尊其使者亦以此进是时大臣多白首耆艾加公十年之寿以驯致公卿必矣然则朝廷未尝薄公之功也论者见公一旦㫁河桥捕朱能灭其凶燄而赏不加不知朝廷所以待士大夫者固自有在或比公仲连辝封不愿其言美矣然仲连纵横辨士眩竒于衰世非公之所愿学尝观景徳祥符以来风俗淳厚士大夫人人自重有长者之风公之不自言其所以自处盖甚厚非有激而为者方其少时以经明动场屋其为吏以治剧名一时大臣多荐公者冦莱公知公尤深然则公之所养可知盖自公继其父光禄公起家至公百有余年传六世世有人其泽未艾彼以尺寸之势自鬻于一时过取爵位者曽不旋踵輙致陨败顾何以传来世然则天之所以报公亦甚厚咏之官长安公之曽孙介夫为鄠令间以事抵府数相过爱其温厚儒雅意其先世必有盛徳之士果得公遗事为攷其世而论之皇朝文鑑皇朝文鑑卷第一百三十二皇朝文鑑卷第一百三十二乐语教坊致语宋祁勾合曲宋祁勾小儿队宋祁队名宋祁问小儿宋祁小儿致语宋祁勾杂剧宋祁放队宋祁教坊致语王珪勾合曲王珪勾小儿队王珪队名王珪问小儿队王珪小儿致语王珪勾杂剧王珪放小儿队王珪勾女弟子队王珪队名王珪问女弟子队王珪女弟子致语王珪勾杂剧王珪放女弟子队王珪集英殿秋宴教坊致语元绛勾合曲元绛勾小儿队元绛队名元绛问小儿队元绛小儿致语元绛勾杂剧元绛放小儿队元绛勾女弟子队元绛队名元绛问女弟子队元绛女弟子致语元绛勾杂剧元绛放女弟子队元绛集英殿秋宴教坊致语苏轼勾合曲苏轼勾小儿队苏轼队名苏轼问小儿队苏轼小儿致语苏轼勾杂剧苏轼放小儿队苏轼勾女童队苏轼队名苏轼问女童队苏轼女童致语苏轼勾杂剧苏轼放队苏轼㑹老堂致语欧阳脩哀辞哭尹舍人词富弼哀穆先生文苏舜钦弔岳二生文刘敞苏明允哀词曾巩钱君倚哀词苏轼钟子翼哀词苏轼哭李仲蒙辞文同毗陵张先生哀辞汪革王升之诔刘跂教坊致语宋祁臣闻璇杓东指披宝典以开年玉节南驰重欢隣而讲好国美春台之享朝推宴俎之慈用洽乐康式昭熈盛恭惟尊号皇帝陛下绍承丕烈奄宅中邦坐黄屋以训恭拥绿图而进道五辰顺理九扈告丰圆璧方琮并荐精纯之祀巽风觧雨交流旷荡之恩五刑则觧网画冠一尉则垂櫜卧鼔鸿休绍至协气翔臻属岁朔之申仪加使华之修聘爰开广殿胥庆佳辰王人捧日以扬辉方丈移山而献寿珍羣肃穆晬表颙卬瑞藻跃鱼嘉镐京之饮酒翠梧倾鳯应韶舞之枞金式均蒙湛之仁普咏丛云之旦臣滥巾法部旅进神庭切抃享期敢进口号千官星拱侍凝旒紫殿余寒已暗収日湛露华浮宴席天回春色徧皇州云韶三阕翔朱鹭锦幕千层舞翠虬拭玉隣邦通使节万龄亨㑹庆洪猷勾合曲宋祁玉色凝温盛庆仪于瑞日葵心委照同华宴于需云矧韶律以方融顾群萌之将达宜陈偹奏用洽太和徐韵宫商教坊合曲勾小儿队宋祁綵岫岧嶤烂仙葩于晓日霞𥚑转炫叠华鼓于春雷乌漏未移鸾觞在御宜进㳺童之列俾陈逸缀之妍上奉宸欢教坊小儿入队队名宋祁紫殿开慈宴青衿缀舞行问小儿宋祁便姢蹑履皆竹马之髫龄蹀躞交竿尽兰觿之雅饰既乐陶姚之化盍陈象勺之因进叩天阶雍容敷奏小儿致语宋祁臣闻庆朔履端俨鹭雍而四㑹寳隣驰骋拭虹玉以申欢嘉乃礼成眷兹作首爰诏夏渠之飨允昭交泰之期恭惟尊号皇帝陛下徳緫右文功宣下武顺四时之和烛济万世于夷庚海不扬波地无爱寳属以阶蓂肇暦律鳯囬春顺邦令以布和脩国仪以行庆承云调露方谐广乐之音釂饮陪飱普适中衢之赐洽欢心于苹鹿畅群抃于山鳌臣等虽愧妙年同欣盛际既造规蒲之地愿陈秉翟之容未敢自専伏候进㫖放队宋祁金徒漏改玉斚廵周既殚雅舞之容复罄欢謡之乐宜遵矩歩归咏雩风再拜天阶相将好去教坊致语王珪臣闻髙廪登秋美粢盛之已报需云命燕嘉饮食之维时况寳暦之逢熈复皇居之乗豫乐与群臣之饫翕同万物之和恭惟尊号皇帝陛下徳迈前王仁敷中㝢虎旗犀甲韬兵武库之中桂海氷天献賮彤墀之下邦有休符之应民跻寿域之康候爽气于重霄置清觞于别殿下珍群之鹓鹭发和奏之笙镛于时日上扶桑风生阊阖度芝盖于丹墄降金舆于紫闱百兽感和来舞帝虞之乐羣生遂性如登老氏之台固已追平乐之胜逰掩柏梁之髙㑹臣缪参法部获望清光靡揆才芜敢进口号翠辇鸣梢下未央千官齐望赭袍光霜清玉佩中天响风转金炉合殿香仙路忽惊蓬岛近画隂偏度汉宫长年年万寳登秋后常与君王献寿觞勾合曲王珪露泛帝觞凝九秋之颢气星聨朝弁灿初日之长晖方鱼藻以均欢宜箫韶之合奏宸逰正洽乐节徐行上恱天颜教坊合曲勾小儿队王珪燕觞飞羽方歌湛露之诗广乐摐金已极钧天之奏宜命逰童之缀来陈舞佾之容上奉皇慈教坊小儿入队队名王珪红茵铺锦戺綘节引仙童问小儿队王珪宸庭广御仰侔太紫之缠钧乐更和曲尽咸英之奏何处采髦之侣輙趍文陛之前必有所陈雍容敷奏小儿致语王珪臣闻舜帝深仁衆极慕羶之乐周家盛德时歌在藻之娱矧逢下武之期屡洽登年之瑞张君臣之广燕焕今古之多仪恭惟尊号皇帝陛下躬神睿之姿抚休明之运礼乐兼于三代文章迈于两京矧乃武库韬戈戎亭彻候百蛮犇走南踰铜鼓之乡万里讴謡西出玉关之路今则清商应律滞穗盈畴奏肆夏之音事轶元侯之飨咏嘉鱼之什礼交君子之欢足以崇胜㑹于难追腾颂声于无既臣等生陶醲化谬齿伶坊虽在童髦尝习舞干之妙争趍君陛愿随乐节之行未敢自专伏候进止勾杂剧王珪华旌炫影观童舞之成文画鼓収声识钧音之终曲助以优人之伎卜为清昼之欢上怿宸颜杂剧来欤放小儿队王珪铜壶逓箭屡移宫树之音鹭羽充庭乆曵童髦之綵既阙韶音之奏难停舞缀之容再拜天阶相将好去勾女弟子队王珪华簮照席再严百辟之趍寳幄更衣复覩中天之坐宜度仙韶之曲更呈舞䄂之妍上奉皇慈両军女弟子入队队名王珪宫锦祥鸾下仙㲈采鳯来问女弟子队王珪金徒缓刻延丽日于壷中翠羽飞觞醉流霞于天上何仙姿之绰约叩丹陛以踟蹰须有剖陈近前敷奏女弟子致语王珪妾闻候迎霜降属百工之告休歌起鹿鸣见群臣之合好矧万机之多豫复千载之盛期启燕良辰腾欢绵㝢恭惟尊号皇帝向明紫极储思巖廊迈三皇五帝之风绍一祖二宗之烈候亭相属不赍万里之粮年廪屡登又美曽孙之稼时及授衣之候民多击壤之禧广慈惠于前仪庆升平于兹日玉觞盈醴均流湛露之恩翠虡摐金合奏洞庭之曲感福休于靡极召和乐于无穷妾等幸遇昌时预陈法部举听铿纯之节来参蹈厉之容未敢自专伏候进止勾杂剧王珪鸾拂宫茵极七盘之妙态鳯仪仙曲终九奏之和声方镐饮之穷欢宜秦优之进技宸颜是奉杂剧来欤放女弟子队王珪宫花剪彩恍疑天上之春海日啣规忽觉人间之暮宜整羽衣之缀却回云岛之逰再拜彤庭相将好去集英殿秋宴教坊致语元綘臣闻灏气澄爽当金飈沆砀之时岩廊穆清乃黄屋燕闲之日肆陈广惠申惠庶工庆盛世之熈隆浃舆情而鼓舞恭惟皇帝陛下九干毓粹三象储精丕承累洽之基茂建大中之治纵横文武声教塞于天渊出入圣神威灵震于戎狄方且辑瑞而朝群后垂筴而揖三皇光图丽史之祥纷纶而洊至轶漠踰沙之贡竭蹷以相趍运独化于陶钧寘怀生于仁寿属商炜之遒暮方岁物之顺成特御大庭爰开髙宴动诏跸于丹禁集朝簮于赤墀美乐在陈下九苞之鳯舞嘉觞来上腾万岁之山声续卿云复旦之歌合湛露晞阳之雅臣等叨参法部幸对威颜上凟圣聦敢进口号秋风阊阖九门开天上鸣鞘步辇来万乐筦弦流紫府千官簮佩集钧台华胥云雾凝仙仗南极星辰入寿杯既醉太平均五福明良赓载咏康哉勾合曲元綘金飈日爽庆嘉生登稔之祥玉座天临宣惠宴均懽之泽宜按鳯韶之奏载赓鱼藻之歌上奉宸严教坊合曲勾小儿队元綘箫韶迭奏通天地以均和簮组相趍恊君臣之同乐宜命垂髫之侣来陈舞象之容徐韵宫商教坊小儿入队队名元綘舞羽虞庭乐歌云沛水童问小儿队元綘广乐张庭华茵匝地何尔童觹之侣来瞻宸扆之严必有叙陈分明敷奏小儿致语元綘臣闻霜气始肃登万寳以顺成金行当期奄四夷而率服乗萧辰之爽澈开广宴之光华亲御九宸均懽百辟恭惟皇帝陛下至仁溥博盛德昭清独观万化之源遐踵三皇之武振张礼乐垂玉度于区中揔揽英雄憺霆威于徼外神功广运圣业永昌方黄屋之清居乗素商之令序肆瑶席于黼帐下琱舆于紫闱夀斝九行懽声动而六鳌抃钧箫八阕和气浃而丹鳯翔仰属重熈诞膺多福臣等甫当髫鬌幸閲声明习戯康衢甞为于蹈舞进趍文陛愿效于伎能未敢自专伏候进止勾杂剧元绛叠鼓凝箫未已九成之奏垂髫佩韘暂分八佾之行宜陈优戯之容上奉威颜之乐再更妙引杂剧来欤放小儿队元绛金胥漏缓玉案香浓天酒千钟眷簮绅之具醉童衣五綵促歩武以将归再拜天阶相将好去勾女弟子队元绛日转彤墀香飘黼座宜旅陈于舞缀以仰奉于宸懽上恱天颜两军女弟子入队队名元綘承云钧籁合廻雪舞衣轻问女弟子元绛翠华日丽玉殿风清飘然妙舞之容来此丹涂之地帝晖在望昼漏已移必有叙陈分明敷奏女弟子致语元绛妾闻周诗既醉工歌均五福之祥汉宴无譁国礼重九仪之序方戒肃霜之候特推湛露之恩百辟相趋三灵共恱恭惟皇帝陛下握枢临极秉箓御干道昭五圣之光孝奉两宫之养聦文若古动云汉之昭囬智武如神驰雷霆之震赫羗戎率服稼穑阜成当秋籥之澄凝方政机之暇豫转清跸于黄道集华簮于赤墀汎齐千钟共享衢尊之美咸池九奏具闻天籁之和维兹燕恺之娱属是休嘉之㑹妾等叨陪乐府得践宫涂望咫尺之威实欣于天幸效蹁跹之舞愿奉于宸懽未敢自专伏候进止勾杂剧元绛舞佾徊翔已奉建章之㑹倡徘调笑宜来平乐之塲上恱天颜杂剧来欤放女弟子队元绛香凝黼幄听玉漏之频移日转文茵顾霓裳之乆驻已尽七盘之妙宜还三洞之逰再拜天阶相将好去集英殿秋宴教坊致语苏轼臣闻天无言而四时成圣有作而万物覩清浄自化虽仰则于帝心恺悌不回亦俛同于衆乐属此九秋之候粲然万寳之成吾王不逰何以劳农而休老君子如喜则必大烹以养贤恭惟皇帝陛下孝通神明仁及草木行尧禹之大道守成康之小心华夷来同天地并应以谓福莫大于无事瑞曷加于有年南极呈祥候秋分而老人见西夷慕义涉流沙而天马来嘉与臣工肃陈燕爼礼元侯以三夏谐庶尹扵九成宗示御觞耸近臣之荣观胪传天语溢两庑之欢声臣等幸觏昌辰叨尘法部採謡言于击壤助蒙瞍之陈诗仰奉威颜敢进口号霜飞碧瓦尚生烟日泛彤庭已集仙蔼蔼四门多吉士熈熈万国屡丰年髙秋爽气明宫殿元祐和声入管絃菊有芳兮兰有秀从臣谁和白云篇勾合曲苏轼西风入律间歌秋报之诗南籥在庭偹举徳音之噐絃匏一倡钟鼓毕陈上奉宸严教坊合曲勾小儿队苏轼皇慈下逮罄百执以均欢衆技毕陈示四方之同乐宜进垂髫之侣来脩秉翟之仪上奉威颜教坊小儿入队队名苏轼登歌依颂磬下管舞成童问小儿队苏轼大君有命肆陈管磬之音童子何知入簉工师之末欲详来意冝悉奏陈小儿致语苏轼臣闻天行有信正得秋而万寳成君徳无私日将旦而群隂伏清风应律广乐在庭占嵗事于金禳望天颜之玉粹沐浴膏泽咏歌太平恭惟皇帝陛下天纵聦明日跻圣知无一物之失所得万国之懽心虽击壌之民固何知于帝力而后天之祝亦各抒其下情臣等幸以龆龀之年得居仁寿之域咏舞雩于沂水乆乐圣时唱铜鞮于汉濵空慙俚曲愿陈舞缀少奉宸懽未敢自専伏候进止勾杂剧苏轼朱絃玉琯屡进清音华翟文竿少停逸缀冝进诙谐之技少资色笑之欢上恱天颜杂剧来欤放小儿队苏轼回翔丹陛已陈就日之诚合散广庭曲尽流风之妙歌钟告阕羽籥言旋再拜天阶相将好去勾女童队苏轼锦荐云舒来九成之丹鳯霞衣鳞集隐三叠之灵鼍上奉宸严教坊女童入队队名苏轼香澐浮绣扆花浪舞彤庭问女童队苏轼清禁深严方缙绅之云集仙音啴缓忽簮珥之星陈徐歩香茵悉陈来意女童致语苏轼妾闻钧天广乐空传帝所之逰阊阖清风理絶庶人之共夫何仙圣靡隔尘凡仰瞻八采之威自庆千龄之遇恭惟皇帝陛下干健而粹离明而文规摹六圣之心人将自化仪刑文母之徳天且不违乐兹大有之年申以示慈之㑹虞韶既毕夏籥将兴妾等分缀以湏审音而作愿俟上歌之阕少同率舞之欢未敢自専伏取进止勾杂剧苏轼絃匏迭奏干羽毕陈洽闻舜乐之和稍进齐谐之技金丝徐韵杂剧来欤放队苏轼羽觞湛湛方陈既醉之诗鼍鼓渊渊复奏言归之曲峨鬟伫立敛袂却行再拜天阶相将好去㑹老堂致语欧阳脩某闻安车以适四方礼典虽存于往制命驾而之千里交情罕见于今人伏惟致政少师一徳元臣三朝宿望挺立始终之节从容进退之宜谓青衫早并于俊逰白首各谐于归老已释轩裳之累却寻鸡黍之期逺无惮于川涂信不渝于风雨幸㑹北堂之学士方为东道之主人遂令颍水之濵复见徳星之聚里开拭目觉陋巷以生光风义耸闻为一时之盛事敢进口号上賛清欢欲知盛集继荀陈请㸔当筵主与賔金马玉堂三学士清风明月两闲人红芳已尽莺犹啭青杏初尝酒正醇美景难并良㑹少乗欢举首莫辞频哀辞哭尹舍人词富弼亡友河南尹洙字师鲁甞为起居舍人直龙图阁知渭州乙酉嵗谪官汉东未㡬稍迁于均疾且革访医南阳以託范公医不效遂没焉时予官汶上又东徙乎卢距其没所逺甚叹师鲁之不得见复不得抚其榇一祭其神因追思其平生所可列恨未有以卒其志为辞而哭之呜唿人皆贵君实悴焉人皆富君实窭焉人皆老君实夭焉吾知君为深是三者举非君之志则吾焉哭哭必义始君作文世重淫丽诸家舛殊大道碎裂漫漶费词不立根柢号类啸朋争相教惎上翔公卿下典书制君于厥时了不为意独倡古道以救其敝时俊化之识文之诣今则亡矣使斯文不能救其源而极其致吾是以哭之始君为学遭世乖离掠取章句属为文词经有仁义曽非所治史有褒贬亦弗以思君顾而叹嫉时之为钩抉六籍潜心以稽上下百世指掌而窥功不苟进习无匪彛今则亡矣使所学不能信于人而用于时吾是以哭之惟文与学二事既隆充用而衷丰于时穷纯深藴积资而为徳行乎已而已必裕行乎家而家必克今则亡矣使贤者之行不能移人心而化大国吾是以哭之积徳既成道随而生谋罔不究动必有经列于庭则以蹇谔见黜于邉则以威懐取寕才望既出谗嫉以兴酷罚嗣降愠色不形今则亡矣使君子之道不能被天下而致太平吾是以哭之呜唿师鲁君生于时实惟恢音钟此具美谓必有光大以奋康济是期胡既厚其禀而反速其萎凡粤中藴百无一施岂茫茫下土天亦有所不知耶将冥㝠上穹人固非其所司耶何恶不必衅而善不必禔忠良而夭险狠而耆汩淆参错颠倒乖暌天其或者世不欲常泰人不欲常熈吾疑夫激者之论差不得而信之苐于师鲁哭无已而一哭而恸再哭而咽三哭而䰟离四哭而膓絶苏而复哭哭又不足聊以写吾之哭声而寓于辞庶不泯没于陵谷哀穆先生文苏舜钦呜唿穆伯长以明道元年夏客死于淮西道中友人苏叔才子美作诗悼之遣人驰弔之痛夫道不光予又次其一二行事以鑑于世为文哀之先生字伯长名脩㓜嗜书不事章句必求道之本原皆记士徒无意熟习评论之性刚介喜于背俗不肯下与庸人小合愿交者多固拒之议事坚明上下今古皆可录然好诋卿弼斥言时病谨细后生畏闻之又独为古文其语深峭宏大羞为礼部格诗赋咸平中举进士得出身调泰州司法参军牧守称其才贰郡者恶之又甞以言忤贰郡者守病告贰者私黠吏使诬告先生赂具狱聚左证后召先生使衆参考之由是贬池州中道窜诣阙下叩登闻鼓称冤㑹贰郡者死复受谴于朝后累恩得为蔡州参军先生自废来读书益勤为文章益根柢于道然耻以文干有位以故困甚张文节守亳亳之士豪者作佛庙文节使以骑召先生作记记成竟不窜士名士以白金五斤遗之曰枉先生之文愿以此为寿又使周旋者曰士所以遗者乞载名于石图不朽耳既而亟召士譲之投金庭下遂俶装去郡士谢之终不受甞语之曰寕区区煳口为旅人不为匪人辱吾文也天圣末丞相有欲置为学官者耻诣谒之竟不得甞客京师南河邸中往往醉暮归逷地如不省持者夜半邸人犹闻其吟诵喟叹声因隙窥之则张灯危坐苦矉执卷曙用是贷其资母䘮徒跣自负榇成葬日诵孝经䘮记未甞观佛书饭浮屠氏也识者哀怜之或厚遗之则必为盗取去不然且病或妻子卒后得栁子厚文刻货之售者甚少踰年积得百缗一子輙死将还淮西遇病气结塞胸中不下遂卒噫吁天之厌文乆矣先生竟以黜废穷苦终其身顾其道宜不容于世然由赋数竒只常罹兵贼恶少軰所辱困其节行至死不变有孤懦且㓜遗文散坠不収伯长之道竟已矣乎初先生死梁坚自觧以书走上党遗予欲访其文俾予集序之去年赴举京师歴问人终不复得一篇惟有任中正尚书家庙碑静胜亭记徐生墓志蔡州塔记皆平昔所为又不足成卷今舅氏守蔡以书使存其家且求所着文字未至间作文哀之道不胜于命命不㑹于时吁嗟先生竟何为弔岳二生文刘敞今年有诏州郡皆立学乃命处士有不受学者勿举之其受学者吏为设贠程日夜不休有疾病庆弔輙书其日为后按眎当偿之满日如律令乃可与岳有两生自下邑辞其亲而来为博士弟子既乆告归当渡洞庭时方大风不可渡両生畏失期而吏黜之遂渡溺死予悲其意而弔之其文曰盖君子道而不径舟而不游所以为孝也彼洞庭之天险兮夫何二子之乗舟路幽昧以不顾兮委死生其若浮自古皆有死兮子独失身乎江流意有所恨兮而曽不得其由䰟放荡而无归兮骨沉潜而不収父母悲于堂上兮妻子号乎中洲谅行险之来患兮信徼幸之为尤且使子而无学兮又安得此之忧是以君子溺名小人死利夸者没权贪夫踣势岂独二子兮吾又以悲于今之世竞进之为恱兮静退之为愚干禄之为敏兮守节之为迂一世之皆然兮固若人以丧躯昔重华之事瞍兮躬秉耒乎歴山之下受帝禅而不喜兮夫孰欣于进取乗沅湘以南征兮吾知华之絶汝生汎汎而无名兮死惸惸而终古故君子审乎自得安乎幽贞道徳为爵仁义为荣不以贵故学问不以贱故自轻悠悠兮江波奈何乎二生苏明允哀词曽巩明允姓苏氏讳洵眉山人也始举进士又举茂才异等皆不中归焚其所为文闭户读书居五六年所有既富矣乃始复为文盖少或百字多或千言其指事析理引物託谕侈能尽之约逺能见之近大能使之微小能使之着烦能不乱肆能不流其雄壮俊伟若决江河而下也其辉光明白若引星辰而上也其略如是以余之所言于余之所不言可推而知也明允每于其穷达得䘮忧叹哀乐念有所属必发之于此于古今治乱兴壊是非可否之际意有所择亦必发之于此于应接酬酢万事之变事虽错出于外而用心于内者未甞不在此也嘉祐初始与其二子轼辙复去蜀逰京师今参知政事欧阳公脩为礼部又得其二子之文擢之髙等于是三人之文章盛传于世得而读之者皆为之惊或叹不可及或慕而效之自京师至于海隅障徼学士大夫莫不人知其名家有其书既而明允召试舍人院不至特用为秘书省校书郎顷之以为霸州文安县主簿编纂太常礼书而轼辙又以贤良方正策入等于是三人者尤见于时而其名益重于天下治平三年春明允上其礼书未报四月戊申以疾卒享年五十有八自天子辅臣至闾巷之士皆闻而哀之明允所为文有集二十卷行于世所集太常因革礼一百卷更定谥法二卷藏于有司又为易传未成读其书者则其人之所存可知也明允为人聦明辩智遇人气和而色温而好为策谋务一出己见不肯蹑故迹颇喜言兵慨然有志于功名也二子轼为殿中丞直史馆辙为大名府推官其年以明允之䘮归䘮于蜀也既请欧阳公为其铭又请余为辞以哀之曰铭将纳之于圹中而辞将刻之冡上也余辞不得乃为其文曰嗟明允兮邦之良气甚夷兮志则疆阅今古兮辨兴亡惊一世兮擅文章御六马兮驰无疆决大河兮啮浮桑粲星斗兮射精光衆伏玩兮彫肺膓自京师洎幽荒矧二子兮与翺翔唱律吕兮和宫商羽峨峨兮势方飏孰云命兮变不常奄忽逰汴之阳维自着兮暐煌煌在后人兮庆弥长嗟明允兮庸何伤钱君倚哀词苏轼大江之南兮震泽之北吾行四方而无归兮逝将此焉止息岂其土之不足食兮将其人之难偶非有食无人之为病兮吾何不可独徘徊而不去兮眷此邦之多君子有美一人兮了然而瘦亮直多闻兮古之益友带规矩而蹈䋲墨兮佩芝兰而服明月载而之世之人兮世捍坚而不答其何䘮兮超方扬而自得吾将观子之进退以自小兮相行止以效清浊子奄忽而不返兮世混混吾焉则升空堂而挹遗象兮弔凝尘于几席苟律我者之信亡兮吾居此其何益行傍徨而无徒兮悼舍此而奚向岂存者之举无其人兮辽辽如晨星之相望吾此年而三哭兮堂堂皆国之英苟处世之恃友兮㡬如是而吾不亡临大江而长叹兮吾不济其有命钟子翼哀词苏轼某年始十二先君宫师归自江南曰吾南逰至䖍有隐君子钟君与其弟㮣从吾㳺同登马祖巖入天竺寺观乐天墨迹吾不饮酒君常置醴焉方是时先君未为时所知旅逰万里舍者常争席而君独知敬异之其后五十有五年某自海南还过赣上访先君遗迹而故老皆无在者君之没盖三十有一年矣见其子志仁志行志逺相持而泣念无以致其哀者乃追作此词君讳棐字子翼博学笃行为江南之秀欧阳永叔尹师鲁余安道曽子固皆知之然卒不遇以没侬智髙叛岭南声揺江西䖍州曹观欲籍民财为戦守备谋之于君君曰智髙必不能过岭无事而籍民民惧且走观曰如缓急何曰同舟遇风胡越可使为左右手况吾民乎不幸而至于急则官与民为一家夫孰非吾财者何以籍为观悟而止䖍人以安其词曰崆峒摩天章贡激石致両确髙深相临悍坚相排汹岳岳是故其民勇而尚气巧砻斵而其君抗志厉节敏于学矫矫钟君泳于徳渊自澡濯贫不怨天困不求人老愈悫嘉言一发排纷已残剥吾先君子南㳺万里道阻邈如金未镕木未䋲墨玉未琢君于衆中一见定交陈礼乐曰子不饮我醪甚甘酾此浊览观江山扣歴泉石歩荦确先君北归君老于䖍望南朔我来易世池台既平墓木握三子有立移书问道过我数我亦白首感伤薰心陨涕渥是身空虚俯仰变灭过电雹何以寓哀追颂徳人诏后觉哭李仲蒙辞文同憭栗兮临清秋懐坌愦兮纷予忧拂其弭兮乆复留念将焉适兮升髙丘问胡然兮予之思絙予心兮不觧以缪谓遐濶兮愿如其宫怅西南兮川涂缅脩已忽寤兮往甞以此计盖子之生于世兮期为已休万感芸然兮䀌予之中魄干漂溃兮索其若抽念子一去兮不可以复见顾子之于道兮尚胡为而此谋欲子似兮取友但寥寥兮安求孰识子兮子深当何人与侔彼徒以文行兮为子之髙其不为贱正体而贵余肱如刻画兮妄以累子颣神珠兮衅天球如子之末兮尚可以表世其不能究者兮彼又何尤已矣乎子之存兮在予忆子之疢将何时而可瘳敛予恨兮暮来归烟云飘萧兮奉子以愁毗陵张先生哀辞汪革毗陵有隐君子曰张先生孝弟脩于家忠信行于友而声名闻于人逹于逺近当世之鉅公伟人莫不闻之有过毗陵而不造先生之门者人以为耻平居萧然自得凡世人之所趍而向者先生不一经意至接世俗而与之酬酢则无一毫不中节度人委之以事未尝以难易为觧有造之者为设尊酒一笑相乐亦未尝不欣然也有劝之仕者推挽虽甚力终不应固非若前世隐遁之士事诡激甘藁薄臞悴于山砠水厓穷居独逰使影响昧昧不闻于人然后为髙也而未尝崇饰小节要乡党宗族之誉自少力学于古书无所不窥而时发于为诗语皆清新出人意表其善于笔札天佐也当世士大夫欲铭述其先人功德图不朽于后世者得先生书以为荣既壮长益放弃世事遂以终其身是可谓君子也已先生讳举字子厚用叔祖天章公昷之奏𥙷郊社斋郎治平四年甲科调睦州青溪主簿先生初无意于仕又无兄弟之助独养其亲故力取科第以慰亲志既得又不忍舍朝夕之养而从禄于他郡朝奉君亦安于小官不汲汲于先生遂终其身人不能相吏后用近臣荐起为颍州学官复不就其后孙莘老胡完夫范淳夫及外台交荐其能苏子瞻亦数言于朝于是敕郡县以礼遣盖将用之也先生终不屈呜唿今死矣予以天章公壻自先生㓜时已异其为人而亲厚之先生亦喜从吾兄弟逰及长且老凡四五十年间其相与之意益以笃有自东南来者先生未尝不导之以见予予与之书虽寸纸皆藏之故其死也予哭之尤哀曽祖祕给事中祖益之尚书郎父次道朝奉郎其先江南人给事为李氏不能用故亡随李氏入朝以直道受知于祖宗朝奉君仁孝慈祥兄死其孤犹已子不欲逺去屡以筦库请于朝终不大用于时先生之节盖朝奉君成就之为多词曰维古制行必中庸兮出处用舍道之从兮降及末世戾不通兮首阳柱下更拙工兮山栖木茹初无庸兮鸟兽之群乌可同兮伟哉先生蹈厥中兮达不苟进退不穷兮以仁为爵峻且崇兮禄虽不冨义则丰兮忠信孝友施家邦兮载瞻眉宇心则降兮激贪敦薄助教风兮固非乱伦而洁躬兮惠泉辽遶山复重兮窅然其深如有容兮桂枝相缭旧青䓤兮先生之庐今一空兮目极东南涕沾胸兮伸之以词写予衷兮王升之诔刘跋维政和二年五月壬戌鉅野王君升之卒于京师七月丙辰返柩于郓乡人所厚善皆㑹哭其孤儿孟博出临终书二纸遗余言嵎不幸病且死妻弱子幼恐此骨流落不得下从先人伏惟哀怜与诸贤经纪之书凡百余字语无错缪问其家言病甚棺敛皆自营将絶付嘱后事情不悲哽既授书其子教以面逹余状遂奄忽不能言余属皆哭尽哀因相与定计告其家以八月乙酉葬先墓之丙穴囊橐中空无有卖屋未即售合凡赙赠得钱九万五千乃使斵石治穿买椽席灰苇诸下里物事皆前为之期如期而窆君黄州翰林公之元孙寳文公之子少不羁既长学问尤邃汉书效李长吉为诗有致思葬其亲至破产雅不喜孅啬又体羸多疾日事葯饵因积贫窭得官未及赴疾亟寿财四十有一惟前悲哀称述必借文字乃作诔以见意其词曰大钧无垠一播万殊靡生不遂条达纷敷孰戕尔根隆夏陨枯哀衆若人亦孔之辜伟君髙门一世楷橅遗烈言言休声吴吴爰及穆考养徳丰腴维君妙龄孔鸾将雏踵武前脩建斾礼舆逢辰清明驾言驰驱畴或柅㫋罔所适徂机心日灰骄色自耡名到仕版自侯里闾优㳺卒岁文史为娱毓草蓺木畦苑踌躇良朋萃止肴设醴㪺退察其私盎不宿储寕独贫攻亦复病拘萧然壁立副是形癯休文革带计月有余㓜安絮㡌当暑不除乳石断下糜粥充虚长为散人庶以全躯云胡逺行旅舍窘拘沉疴顿剧颠倒医巫东野后事孝权遗书岂无他人顾以属余呜唿哀哉壮心兮摧頺白日兮湏臾永违兮昭代不沦兮幽墟大暮兮何晨㝠行兮空居婺妇兮嗷嗷㓜子兮哌哌谁与兮晤歌谲诳兮䕫魖谓君兮非存君墨兮犹濡谓君兮非亡君屋兮谁庐折芳馨兮素华湛玉沥兮清酤况思君兮不见揽涕泪兮欷歔呜唿哀哉蹇物化之徂迁慨有生之迷途何神爽之泰定临惊惧而弗渝遵寕宅于先丘冩幽愤于素旟庶无愆于遗託君亦不昧夫所如皇朝文鑑卷第一百三十二皇朝文鑑皇朝文鑑卷第一百三十三皇朝文鑑卷第一百三十三祭文祭薛尚书文欧阳脩祭尹子渐文欧阳脩祭尹师鲁文欧阳脩祭苏子美文欧阳脩祭范公文欧阳脩祭杜公文欧阳脩祭石曼卿文欧阳脩祭丁学士文欧阳脩祭吴大资文欧阳脩祭孙仆射文宋祁祭孔中丞文石介祭仆射王沂公文尹洙祭梅圣俞文刘敞告伯父殡文刘敞祭范颍州文王安石祭吴冲卿相公文王安石祭杜待制文王安石祭薛尚书文欧阳脩景祐之元公初觧政虽告于家而疾未病若脩之鄙散辱公知公于此时欲以女归公徳方隆谓当再起齐大之昏敢辞以礼天不憗遗公薨忽然其后二年卒追前言生死之间以成公志挂剑于墓古人之义公敏于材刚毅自励不顾不随以直而遂命也在天位则难期惟其行已敢言是师有罪之身窜逐囚拘生不及门葬不送车致诚薄奠因道终初祭尹子渐文欧阳脩呜唿天于万物与吾人孰爱憎而薄厚其生未始以一齐其死宜其有夭寿苟百年者亦死则短长之何较惟善人之可喜谓宜在世而常存曰仁者寿兮是亦爱之者之说谓善必福兮得非以已而推天祸福吉凶至理难通虽圣人亦曰命而罕言兮岂其至此而辞穷寿夭置之吾不能问嗟乎子渐吾独有恨我不见子于今几时自子得懐始有见期子不能来我欲亟往子今安归我往何访昔我在朝谏官侍从职当荐贤知子不贡朋党之诬苟避谗讽两相知而以心谓尺书之不用遂声音之永隔哭不闻而徒恸嗟此奠之一觞本兾欢言之可共往莫及兮难追哀以辞而永送祭尹师鲁文欧阳脩嗟乎师鲁辩足以穷万物而不能当一狱吏志可以狭四海而无所措其一身穷山之崖野水之濵猿猱之窟麋鹿之群犹不容于其间兮遂即万鬼而为邻嗟乎师鲁世之恶子之多未必若爱子者之衆何其穷而至此兮得非命在乎天而不在乎人方其奔颠斥逐困厄艰屯举世皆冤而语言未甞以自及以穷至死而妻子不见其悲忻用舍进退屈伸语黙夫何能然乃学之力至其握手为诀隐几待终颜色不变笑言从容死生之间既已能通于性命忧患之至冝其不累于心胸自子云逝善人冝哀子能自达予又何悲惟其师友之益年生之旧情之难忘言不可究嗟乎师鲁自古有死皆归无物惟圣与贤虽埋不没尤于文章焯若星日子之所为后世师法虽嗣子尚㓜未足以付予而世人藏之庶可无虞坠失子于衆人最爱予文寓辞千里侑此一罇冀以慰子闻乎不闻祭苏子美文欧阳脩哀哀子美命止斯邪小人之幸君子之叹子之心胸蟠屈龙蛇风云变化雨雹交加忽然挥斧霹雳轰车人有遭之心惊胆落震仆如麻湏臾霁止而回顾百里山川草木开发萌芽子于文章雄豪放肆有如此者吁可怪邪嗟乎世人知此而已贪恱其外不窥其内欲知子心穷达之际金石虽坚尚可破碎子于穷达始终仁义唯人不知乃穷至此藴而不见遂以没地独留文章照耀后世嗟世之愚掩抑毁伤譬如磨鑑不灭愈光一世之短万世之长其间得失不待较量哀哀子美来举予觞祭范公文欧阳脩呜唿公乎学古居今持方入圆丘轲之艰其道则然公曰彼恶公为好讦公曰彼善公为树朋公所勇为公则躁进公有退譲公为近名谗人之言其何可聼先事而斥群讥衆排有事而思虽仇谓材毁不吾伤誉不吾喜谁非公徒谗人岂多公志不舒善不胜恶岂其然乎成难毁易理又然欤呜唿公乎欲壊其栋先摧桷榱倾巢破鷇披折傍枝害一损百人谁不罹谁为党论是不仁哉呜唿公乎易名谥行君子之荣生也何毁没也何称好死恶生殆非人情岂其生有所嫉而死无所争自公云亡谤不待辨愈乆愈明由今可见始屈终伸公其无恨写懐平生寓此薄奠祭杜公文欧阳脩士之进显于荣禄者莫不欲安享于丰腴公为辅弼饮食起居如陋巷之士环堵之儒他人不堪公处愉愉士之退老而归休者所以思自放于闲适公居于家心在于国思虑精深言辞感激或逹旦不寐或忧形于色如在朝廷而官有责呜唿进不知冨贵之为乐退不忘天下以为心故行于已者老益笃而信于人者乆愈深人之爱公寕有厌已寿胡不多八十而止自公之䘮道路嗟咨况于愚鄙乆辱公知系官在朝心往神驰送不临穴哭不望帷啣辞写恨有涕涟洏祭石曼卿文欧阳脩呜唿曼卿生而为英死而为灵其同乎万物生死而复归于无物者暂聚之形不与万物共尽而卓然其不朽者后世之名此自古圣贤莫不皆然而着在简册者昭如日星呜唿曼卿吾不见子乆矣犹能髣髴子之平生其轩昂磊落突兀峥嵘而埋藏于地下者意其不化为朽壌而为金玉之精不然生长松之千尺产灵芝而九茎柰何荒烟野蔓荆棘纵横风凄露下走燐飞萤但见牧童樵叟歌吟而上下与夫惊禽骇兽悲鸣踯躅而咿嘤今固如此更千秋而万岁兮安知其不穴藏狐貉与鼯鼪此自古圣贤亦皆然兮独不见夫累累乎旷野与荒城呜唿曼卿盛衰之理吾固知其如此而感念畴昔悲凉悽怆不觉临风而陨涕者有媿乎太上之忘情祭丁学士文欧阳脩呜唿元珍善恶之殊如火与水不能相容其势然尔是故乡人皆好孔子不然恶于不善然后为贤子之美才懿行纯恕谁称诸朝当世有识子之憔悴遂以湮沦问孰悪子可知其人毁善之言譬若蝇矢点彼白玉濯之而已小人得志蹔快一时要其得失后世方知受侮被谤无如仲尼巍然衮冕不祀桓魋孟轲之道愈乆弥光名尊四子不数臧仓是以君子脩身而俟扰扰奸愚经营一世迨荣华之销歇嗟冺没其谁记是皆生则狐䑕死为狗彘惟一贤之不幸歴千载而犹伤自古孰不有死至今独弔乎沅湘彼灵均之事业初未见于南邦使不遭罹于放斥未必功显而名彰然则彼谗人之致力乃借誉而揄扬呜唿元珍道之通塞有命在天其如予何孔孟亦然何以慰子聊为此言寄哀一奠有涕涟涟祭吴大资文欧阳脩惟公以孔孟之学晁董之文佐治三朝始终一节顾惟庸缪敢启光尘而金门玉堂早接隽逰之末紫枢黄阁晚陪国论之余虽出处之略同在进退而则异余实衰病乆思返于田畴公方盛年宜复还于廊庙岂期白首来哭素帷饮酒百杯尚想平生之意气写哀一奠不知涕泪之纵横祭孙仆射文宋祁呜唿圆方相函有奥有清禀乎粹灵贤人挺生筌宰相期有暌有遇值其嘉㑹盛烈斯举允矣我公懿徳乗时揔是二美蔚为人师齐风泱泱洙浴誾誾弱龄就传典学书绅巾箱襞积油素纷纶神宗御天擢首儒先所立卓尔其声襃然一命筮仕十铨宻启缓玦缁帷繙经璧水礼有爱羊河无渡豕我冠两梁我绂斯皇进陪朝禬兼侍藩房诸家去圣诋諆夺攘空言秕稗异制桁杨公愤若时毅然含章层埤发墨塞路摧杨诜诜学徒终知向方章圣临驭神庭搆宇命公待诏轩然凤举邦实上贤人荣稽古鲠亮摩切优㳺博𥙿匪尺是枉伊柔弗茹前睐宸帷叩头省户砥刃以须衮章輙补谋之其臧弊庶遄沮帝念烝黎连翩出麾奉行细札褰去垂帷神明树政乐职闻诗居则率俾去而见思乃践谏霤乃官琐闱长君继明进阶贰卿追锋趣召燕席光亨宣室清问华光授经有猷有为弗猥弗并典常坟大武戒汤铭诵言必对嘉猷是经曰首魁垒与世作程银台崇崇公阅其封牧驺耳耳公专厥使或司绵蕞或教国子惟公得之异乎求之截河弗溷道凝靡亏大车而载秋阳以辉鸿飞㝠冥不慕矰弋公居法从志澹虑抗章引年阖门谢客上所固留愿焉弗获龙筦纳言得请东藩奎钩洒翰宴斚申㤙亦命四近赋诗赠言卧合踰岁乞骸去位春坊传席菟裘仙里䟽受挥金式宴以喜广徳挂车贻孙及子天且佚老君能知止向用五福与善则常公明且哲宜寿而昌天乎弗淑萎哲殱良莞箦占命忠言孔彰玉辉金相掩此不扬人彞代矩今也云亡士类相弔朝家悯伤恤恩告第蹏书宻章髙明令终微公孰当某等或奉绪言或庥大庇逰藩䝉润挹流䟽秽平日函文今兹交臂拘此宿官永乖薄酎有李成蹊有碑堕涙遐赍令芳庶展哀忾呜唿哀哉祭孔中丞文石介昔公为谏议大夫知兖州臣僚有以诗千篇献上者执政者即请进为龙图阁直学士上曰千首诗岂若孔某一言即日拜公龙图阁直学士公再为中丞风格益峻及公没刘平戦死于阵谗贼害忠良诬奏平非戦屈乃叛耳天子怒将夷平家平家胥靡就阙冤号道途逢驺唱中丞来平家将扣中丞马言其事两街卖贩儿以数千叹曰徒往诉耳是非孔中丞者平家恸哭而止噫至尊极者君至愚暗者民尊极则不信愚暗则难开非公至忠岂能动尊极耶非公至诚岂能感愚暗耶动乎尊极感乎愚暗公之道格乎上下矣呜唿公之生也君称之公之死也人感之公之道全于死生矣夫道格于上下为着全于生死为难举是二节公之道充于天地之间矣大冬残臈风号云咽节物惨淡心肝摧折炉烟氤氲樽酒冷烈享诚不享味公来降兹祭王沂公文尹洙景祐初公临洛师某在幕府公以才敏见目数被噐使议狱处事某或依违其言公必丁寕朂以正道及公再秉大政甞以身事有请门下公荘色厉辞不少恩假某始惧中慊终则大悟呜唿凡公语言虽因事见诲然公在大位黙不敢传公今薨谢輙録以自思一言之诬天实鉴之以衰服不获备故吏之列情礼莫伸呜唿哀哉祭梅圣俞文刘敞谨以清酌庶羞祭于圣俞二十五兄之灵乃者邻几病革君往问之退而过我相对嗟咨我视君色异于他时自为君诊劝君从医君虽我信其中犹疑明日大飨四方来贺奉觞上寿嘉客在坐百辟相趍敢或私卧赐食上前谨惧已过疾果大作仆不能起俗医控搏以表为里中涸外干翕翕如燬势一大跌不得中止俯仰晨夕遂有生死痛骇惊唿曷云能已孰谓旬日杀二贤士呜唿哀哉物固有生生固有命岂曰君子独夭其性君子文学信于友朋君子孝友乡党是称仕不过荣寿不百龄一至于此何其不平䘮还故乡义从此诀哭送道周情岂能絶告伯父殡文刘敞古者庶人之䘮邻里执事其在士千里赴义及其送葬涂潦毋避焉有至亲而或不至某独不幸受命典城戎马是司匍匐不能不哭于堂不祖于不祖于庭窆不复土虞不奉牲回望万里悲号失声门外之治王命寔行盖古亦云不即人情于奠陈词以昭哀诚祭范颍州文王安石呜唿我公一世之师由初迄终名节无疵明肃之盛身危志殖瑶华失位又随以斥治功亟闻尹帝之都闭奸兴良稚子歌唿赫赫之家首俯趍独䋲其私以走江湖士争留公蹈祸不慄有危其词谒与俱出风俗之衰骇正怡邪蹇蹇我初人以疑嗟力行不回慕者兴起儒先酋酋以节相侈公之在贬愈勇为忠稽前引古谊不营躬外更三州施有余泽如酾河江以灌寻尺宿臧自觧不以刑加猾盗涵仁终老无邪讲艺弦歌慕来千里沟川障泽田桑有喜戎孽猘狂敢齮我疆铸印刻符公屏一方取将于伍后常名显收士至佐维邦之彦声之所加虏不敢濒以其余威走敌寕邻昔也始至疮痍满道药之养之内外完好既其无为饮酒笑歌百城晏眠吏士委蛇上嘉曰材以副枢宻稽首礼譲至于六七遂参宰相釐我典常扶贤賛保乱冗除荒官更于朝士变于乡百治具脩偷惰勉强彼阏不遂归侍帝侧卒屏于外身屯道塞谓宜耉老尚有以为神乎孰忍使至于斯盖公之才犹不尽试肆其经纶功孰与计自公之贵廐库逾空夷其色辞傲讦以容化于妇妾不靡珠玉翼翼公子弊绨恶粟闵死怜穷惟是之奢孤女以嫁男成厥家孰堙于深孰锲乎厚其传其详以法永乆硕人今亡邦国之忧矧鄙不肖辱公知尤承凶万里不往而留涕哭驰辞以賛醪羞祭吴冲卿文王安石呜唿公命在酉长我一时公先我茁我后公萎中间仕宦有合有离后我所践公輙仍之出则交辔处则连攘坐肘则并行肩则差岂愿敢及天实我贻公之停蓄及所设施有诰有诔亦有铭诗又将有史传所不疑我既惫眊何辞能为婚姻之故唯以告悲祭杜待制文王安石士耻无材耻不脩身身脩而材有不及民凡世可愿于公皆有孰窘其年不使难老贵者善防其有孰窥公心豁豁不置墻帷有挟易骄不难拒善公义所在服之无贱惟以时施宜以毎成又况于公强果以行物贵于时常以其少悲矣子思我如其乆钟山北蟠江落而东完厚宻牢万世之宫其归孰知愚与在此酹公以文以配铭史皇朝文鑑卷第一百三十三皇朝文鑑皇朝文鑑卷第一百三十四皇朝文鑑卷第一百三十四祭文祭韩钦圣文王安石祭曾博士文王安石祭王深甫文王安石祭欧阳少师文曾巩祭王平甫文曾巩祭欧阳文忠公文苏轼祭魏国韩令公文苏轼祭任师中文苏轼黄州再祭文与可文苏轼祭范蜀公文苏轼祭欧阳文忠公夫人文苏轼颍州祭欧阳文忠公文苏轼祭滕大夫母杨夫人文苏轼祭柳仲远文二首苏轼再祭亡兄端明文苏辙爲家君祭吕申公文程頥祭知命弟文黄庭坚祭彭江州文曾肇代范枢密祭温公文曽肇代祭刘贡父文曽肇祭张生文张舜民祭王枢密文张舜民祭范忠宣公文陈瓘祭吕申公文邹浩祭王和甫文田昼祭范德孺文毕仲游祭陈了翁文游酢祭程伊川文张绎祭郑庭诲文毛滂祭韩钦圣文王安石嗟爲君兮邦之特目扬秀兮颜髪泽纷百家兮并渉超独懐兮道徳博荡荡兮无畛寛恂恂兮莫逆出当官兮发论使权彊兮累息年何尤兮止此禄不多兮谁啬具壷觞兮酹哭攀䘮车兮启夕岂独愁兮吾僚隐多闻兮谅直顾笑语兮巳矣冀来嘉兮䰟魄祭曽博士文王安石呜唿公以罪废实以不幸卒困以天亦惟其命命与才违人实知之名之不幸知者爲谁公之闾里宗亲党友知公之名于实无有呜唿公初公志如何孰云不谐而厄孔多地大天穹有时而毁星日脱败山倾谷圯人居其间万物一偏固有穷通丗数之然至其寿天尚何忧喜要之百年一蜕以死方其生时窘若囚拘其死以归混合空虚以生易死死者不析唯其不见生者之悲公今有子能隆公后惟彼生者可无甚悼嗟理则然其情难忘哭泣驰辞徃侑奠觞祭王深甫文王安石嗟嗟深甫眞弃我而先乎孰谓深甫之壮以死而吾可以长年乎虽吾昔日执子之手归言子之所爲实受命于吾母曰如此人乃与爲友吾母知子过于予初终子成德多吾不如呜唿天乎既丧吾母又夺吾友虽不即死吾何能乆搏胷一恸心摧志朽泣涕爲文以荐食酒嗟嗟深甫子尚知否祭欧阳少师文曽巩惟公学爲儒宗材不丗出文章逸发醇深炳蔚体备韩马思兼庄屈埀光简编焯若星日絶去刀尺浑然天质辞穷卷尽含意未卒读者心醒开蒙愈疾当代一人顾无俦匹諌垣抗议气震回遹皷行无前䟦㚄非恤丗伪难胜孤坚竟窒紫㣲玉堂独当大笔二典三谟生明藏室顿挫弥厉诚纯志壹斟酌损益论思得失经体虑萌沃心造膝帝曰汝贤引登辅弼公在庙堂尊明道术清静简易仁民爱物敛不烦苛令无迫猝栖置木索里安户逸椟敛兵革天清地谧日进昌言从容宻勿开建国本情忠力悉卯未之歳龙驾飊欻再拯大艰垂绅秉笏干坤正位上下有秩功被社稷等夷召毕公在庙堂緫持纪律一用公直两忘猜昵不挟朋比不虞讪嫉独立不回其刚仡仡爱养人材奖成诱掖甄抜寒素振兴滞屈以爲己任无有废咈维公平生恺悌忠实内外洞澈初终若一年始六十恳辞冕黻连章累歳乃俞所乞放意丘樊脱遗羁沉浸图史左右琴瑟气志浩然不陋蓬荜意谓百龄重休累吉还斡鼎轴赞微计宻云胡倾殂憗遗则弗闻讣失声眦泪横溢戆冥不敏早蒙振㧞言繇公诲行繇公率戴徳不酬怀情独郁西望轜车莫持纼绋维公荦荦徳义譔述爲后丗法终天不没託辞叙心曷能髣髴呜唿哀哉祭王平甫文曽巩呜唿平甫决江河不足以爲子之髙谈雄辩吞云梦不足以爲子之博闻强记至若操纸爲文落笔千字徜徉恣肆如不可穷祕恠恍惚亦莫之系皆足以髙视古今桀出伦类而况好学不倦垂老愈专自信独立在约弥厉而志屈于不伸材穷于不试人皆待子以将昌神胡速子于长逝呜唿平甫余昔相逢我壮子稚间託婚姻相期道义毎心服于超轶亦情亲于乐易何堂堂而山立忽泯泯而駚计皎皎而犹疑泪汍汍而莫制聊寓荐于一觞纂斯言而见意祭欧阳文忠公文苏轼呜唿哀哉公之生于丗六十有六年民有父母国有蓍龟斯文有传学者有师君子有所恃而不恐小人有所畏而不爲譬如大川乔岳不见其运动而功利之及于物者盖不可以数计而周知今公之没也赤子无所仰庇朝廷无所稽疑斯文化爲异端而学者至于用夷君子以爲无与爲善而小人沛然自以爲得时譬如深渊大泽龙亡而虎逝则变恠杂出舞䲡鱓而号狐狸昔公之未用也天下以爲病而其旣用也则又以爲迟及其释位而去也莫不冀其复用至其请老而归也莫不惆怅失望而犹庶几于万一者幸公之未衰孰谓公无复有意于斯丗也奄一去而莫予追岂厌丗溷浊絜身而逝乎将民之无禄而天莫之遗昔我先君怀宝遁丗非公则莫能致而不肖无状因縁出入受教于门下者十有六年于兹闻公之丧义当匍匐徃救而怀禄不去愧古人以忸怩缄词千里以寓一哀而已矣盖上以爲天下恸而下以哭吾私呜唿哀哉祭魏国韩令公文苏轼天生元圣必作之配有司之不约而㑹旣生尧舜禹稷自至仁宗龙升公举进士妙龄秀发秉笔入侍公于是时仲舒贾谊方将登庸盗起西夏四方骚然帝用不赦授公鈇钺徃督西旅公于是时方叔召虎入賛兵政出殿大邦恩威并行春雨秋霜兵练民安四夷屈降公于是时临淮汾阳帝在明堂欲行王政羣后奏功罔厎于成召自北方付之枢衡公于是时萧曹魏邴二帝山陵天下悸忷唿吸之闲有雷有风有存有亡有兵有戎公于是时伊尹周公功成而退三鎭偃息天下嗷然曷日而复毕公在外心在王室房公且死征辽是䘏呜唿哀哉六月甲寅人之无禄丧我宗臣我有黎民谁与教之我有子孙谁与保之巍巍堂堂宁复有之公之云亡我无日矣恸哭涕流何嗟及矣昔我先子没于东京公爲二诗以祖其行文追典诰论极皇王公言一出孰敢改评施及不肖待以国士非我自知公实见谓父子昆弟并出公门公不责报我岂怀恩惟此涕泣实哀斯人有肉在爼有酒在樽公归在天宁闻我言呜唿哀哉祭任师中文苏轼允义大夫维蜀之珍诗之老成易之丈人去我十年其德日新庶一见之遽没元身惟慥与轼匪友则亲自丙以降昔惟州民旅哭于庭恻焉酸辛祸福之来孰知其因自寿自夭自屈自信天莫爲之矧凡鬼神生荣死哀自昔所难持此令名归于九原黄州再祭文与可文苏轼呜唿哀哉我官于岐实始识君方口秀眉忠信而文志气方刚谈词如云一别五年君誉日闻道德爲膏以自濯薰艺学之多蔚如秋蕡脱口成章粲莫可耘驰骋百家错落纷纭使我羞叹笔砚爲焚再见京师黙无所云杳兮清深落其华芬昔蓺我黍今熟其饙啜漓歌唿得淳而醺天力自然不施胶筋坐了万事气回三军笑我皇皇独违垢纷俯仰三州眷恋桑枌仁施草木信及麋麕昂然来归独立无羣俛焉复去初无戚欣大哉死生悽怆蒿焄君没谈笑大钧徒勤丧之西归我窜江濆何以荐君採江之芹相彼日月有朝必曛我在茫茫凡几合分尽此一觞归安于坟呜唿哀哉祭范蜀公文苏轼呜唿仁宗在位四十二年畦而种之有得皆贤旣历三丗悉爲名臣今如晨星存者几人孰如我公硕大光明导日而昇灿焉长庚死生契阔公独寿考天实耆之以殿诸老二圣嗣位仁义是施公昔所言略行无遗维乐未和公寝不宁乐成而薨公徃则瞑凡百君子愿公无极胡不万年以重王国责难之忠爱莫助之嗟我后来谁复似之吾先君子秉徳不耀与公弟兄一日之少穷达不齐欢则无间岂以闾里忠义则然先君之终公时在陈有梦告行晨起讣闻先友尽矣我亦白发闻公之丧方食哽咽堂堂我公岂其云亡望公凛然犹举我觞祭欧阳文忠公夫人文苏轼呜唿文忠之薨十有八年士无所归散而自贤我是用惧日登师门既友诸子入拜夫人望之愀然有穆其言简肃之肃文忠之文虽无老成典刑则存何以嗣之使丗不忘诸子惟迨好学而刚夫人实使兄弟吾孙徼福文忠及我先君出守东南徃违其颜病不能见卒以讣闻自歛及葬餽奠莫亲匪愧于今有腼昔人寓词千里侑此一樽颍州祭欧阳文忠公文苏轼呜唿轼自龆龁以学爲嬉童子何知谓公我师昼诵其文夜梦见之十有五年乃克见公公爲拊掌欢笑改容此我辈人余子莫羣我老将休付子斯文再拜稽首过矣公言虽知其过不敢不勉契阔艰难见公汝隂多士方譁而我独南公曰子来实获我心我所谓文必与道俱见利而迁则非我徒又拜稽首有死无易公虽云亡言如皎日元祐之初起自南迁叔季在朝如见公颜入拜夫人罗列诸孙敢以中子请婚叔氏夫人曰然师友之义凡二十年再升公堂深衣庙门垂涕失声白发苍颜复见颍人颍人思公曰此门生虽无以报不辱其门清颍洋洋东注于淮我怀先生岂有涯哉祭滕大夫母杨夫人文苏轼呜唿士盛庆历如汉武宣用兵西方故西多贤惟时滕公实显于西文武殿邦尹范是齐功名不终有命有义我时童子知爲公喟四十余年墓木十围乃识其子倾盖不疑忠厚且文前人是似秉心平反慈训则尔仰止徳人如冈如陵升堂而拜犹愧未能岂其微疾一恸永已胡不百年以慰其子寿禄在天考终非亡鹊巢之应子孙其昌祭柳仲逺文二首苏轼呜唿哀哉我生多故愈老愈艰亲朋几人曰代日迁逝者如风讣来逾年一恸海徼摧胷破肝痛我令妺天独与贤徳如召南寿甫见孙矧我仲逺孝友㳟温天若成之从政有闻富以学术又昌以言乆而不试理岂其然﨑岖有求凡以爲亲虽不负米实劳且懃知止于此不如归闲哀我孤甥生如内颜衔痛逺诉谁抚谁存逝者已矣存者何冤慎勿致毁以全汝门以慰我仲逺永归之䰟呜唿哀哉我厄于南天降罪疾方之古人百死有溢天不我亡亡其朋戚如柳氏妺夫妇连璧云何两逝不憗遗一我归自南宿草再易哭堕其目泉壤咫尺闳也有立气贯金石我穷且老似舅何益易其墓侧可置万室天定胜人此语其必再祭亡兄端明文苏辙呜唿惟我与兄出处昔同㓜学无师先君是从游戏图书寤寐其中曰予二人要如是终后迫寒饥出仕于时郷举制䇿并驱而驰猖狂妄行误爲丗羁始以是得终以失之兄迁于黄我窜于筠流落空山友其野人命不自知还复簮绅俛仰几何宠禄遄臻欲去未遑祸来盈门大庾之东涨海之南黎蜒杂居非人所堪瘴起袭帷飓来掀檐卧不得寐食不暇甘如是七年雷雨一覃兄归晋陵我还颍川愿一见之乃有不然瘴暑相寻医不能痊嗟兄与我再起再顚未尝不同今乃独先呜唿我兄而止斯耶昔始宦游诵韦氏时夜雨对床后勿有违进不知退践此祸机欲复斯言而天夺之先垄在西老泉之山归骨其旁自昔有言势不克从夫岂不怀地虽郏鄏山曰峨眉天实命之岂人也哉我寓此邦有田一廛子孙安之殆不复迁兄来自西于是盘桓卜告孟秋归于其阡颍川有苏肇自兄先爲家君祭吕申公文程頥呜唿公禀则异得天之粹遘兹昌辰出爲嘉瑞生而冨贵处之无累㓜而聦明充之能至学旣知眞仕则爲道出入屡更险夷一操二圣临御人望是从起藩入辅命相册公平日视公静黙恂恂国论所断一言万钧谓公无位位爲相臣谓公得志志存未伸然公心如权衡所以无间言于率土德如山岳所以致敬心于人主从容语黙之间人孰量其所补胡上天之不弔不一老之憗遗渊水无涯将孰求于攸济百身莫赎爲有识之同悲呜唿哀哉羸老余生辱知有素二男论忘势之交不偶无酬知之路阻临穴以伸哀姑託文而披露想英灵兮如在监丹诚而来顾祭知命弟文黄庭坚君殁荆州我在万里殁后四月始闻讣音旣无孤惸恃有兄弟天旣丧我君不能年自我哭君头发尽白英风豪气窘此一棺拊棺长号殆无生意公私之计身有所縻旣难以归舟车可虑乃得吉卜旅殡僧坊虽逺至亲理则安宴无惊无恐扶将上轝絶恸一觞君其尚飨祭彭江州文曽肇呜唿器资忽不见其安之乎孰爲天生斯人而止于斯乎人固忌子之独立天亦责子之不诡随乎不然何以寿不跻于六十位不过四品卒泯黙而无施乎呜唿器资凡丗可贵学问文章言语政事有一于兹足髙士类而况居今行古蹈义依仁衆人所趋而视若无有举丗所背而仔肩以身槛穽当前而不避曽何得丧之足云此固圣贤之自任岂止度越于时人至若孝友着于闺门信义行于郷闬处荣悴而无亏临死生而不乱可谓内外全徳始终一贯实横流之砥柱宜大厦之栋干奈何道未行于当丗福未及于生灵忽飘流于下国遂夭阏于脩龄去此昭昭即彼冥冥有志不就衔恨泉扄惟自立之卓伟亘万丗如日星彼一时之苟得譬熠燿之与长庚呜唿器资末俗陵迟朋友道熄许与之分切瑳之益衆皆訑訑子独汲汲我生昏愚与丗殊适惟子好我论心莫逆我先我后子爲羽翼我有过咎子爲药石子今云亡有善诈责岂无他人莫如子直呜唿器资念者太学相从之初绸缪缱绻二十年余中闲省闼并典赞书出入风议惟予子俱子如飞黄岂受拘有言不用去不须臾我亦遭谗自请州符迹有乖隔心焉弗殊去歳京城子留我北中情莫宣相视黙黙我行未几子亦南迁敦云契阔曽不经年尺书未达已隔终天寝门一恸有泪如泉呜唿器资子讣之来我适罪逐相念平生了然在目匍匐欲徃身有羁束千里寓辞以代号哭代范枢密祭温公文张耒呜唿天祚有邦卑之元龟笃生我公爲丗父师夷齐之清渊骞之德子产之惠叔向之直人擅其一足以成名公兼衆德干干不宁九流百家金匮石室钩索沉隐裁其失得根抵治乱经纶皇极作爲文章有书秩秩玄圭大裘望之肃然冬旸夏冰赴者争先仁英两朝锽锽厥声国有正人折姦于萌荏染柔木求直于绳我公尽规君心则宁烈烈神考体貌有德公献有可巖巖翼翼言有未用不敢受爵深衣幅巾归休于洛公则休矣四方颙颙君子野人洎于它邦闻风怀归于父于兄天施不齐或怨寒暑公独何施四海一誉元丰末年国有大事穆穆文母宥我神嗣爰立作相媚于神人我公在庭其重万钧士贺于朝民歌于廛农庆于野兵休于边燠尔慄寒养其饥孱无痏于饥无休于田培其本根枝叶则茂岂曰我作宪章惟旧于赫圣考左右上帝休公于家实遗圣子卷耳思贤夙夜周京不惑不疑成此太平公之去来人之戚嬉人之戚嬉帝之从违岂人事耶天实爲之纯仁不才辱公之深人之相知贵相知心惟公我知洞达表里采其所长谓或可使申结义好丘山不移匪我则然公实取之泚泚清洛独乐之园嘉华春敷脩竹夏寒清酌脩然我招我从琅琅嘉言有铭在躬朝偶之人备位枢机入与国论获亲风亲六七年闲爲益不赀私祈白首从公以归忧劳伤生公旣遘疾庶几有瘳卒相王室国祠旣誓公以丧闻我心之悲不获至门入哭于室公旣大敛终天之情不一见面人生有死如旦夜耳曽子将没知免而喜公身旣脩公志旣毕旣寿令终无有其失有如公者古今万一任重道逺税驾兹日庶几念此以纾我悲犹有鬼神实闻我辞代祭刘贡甫文张耒呜唿子之强学博敏超绝一丗肇自载籍孔墨百氏太史所録俚问野记延及荒外隂阳鬼神细大万殊一载以身下至律令老吏所疑故事旧章在廷不知有问于子归如得师直贯傍穿水决矢飞一时书林衆俊并驰满堂贤豪视子麈挥逸足竒毛不受绁羁摈守列郡吏民畏思治盗宛朐不事诛斩他严见欺子爱不犯中斥于南人忧子怡归来白首晚职训词子之来归亦旣疾病惟其精明犹足以永谁云如子竟止斯耶国失君子善人之嗟方其盛时弛不得张亦旣有遭而蛊其强谁与子仇败子百丗虽然今日竟何有亡惟我与君同年进士申以婚媾兼恩与义平生笑谈樽席安喜其当在耶临此酒胾祭张生文张舜民呜唿学者所以去郷里离父母妻子甘淡薄尽勤劳继昼夜而不息者知患其道之不至而不患乎身之不安也身安可以学道知爱其道以亡其身亦蔽之深者也而吾子旣死矣其知之乎否耶然諌诤之臣死于朝廷疆埸之臣死于敌国吾子死于庠序其志一也有虽凶而无咎者吾子之谓乎呜唿吾子年犹未壮敏而好学死乎数千里之外母老而失所养妻寡而失其依晚节末路委爲穷人天道固如何哉是可悲也已祭王枢密文张舜民夫物有自小而致大积卑而致髙唯豫章之材数年而过百尺骐骥之足一日而驰千里黄河发源而注海太华抜地而参天与夫命丗之英特起之士布衣负公辅之望小官藴廊庙之器一旦遭时遇主建功立业奸邪望风而屏息贤者引类而彚征朝廷以之治安礼乐由是兴起则岂特豫章骐骥黄河太华之比也其公之谓乎唯公少而居家则膺令名长而出任则有公望乗时设施自州县之卑数年之闲致位二府危言大节动天下之耳目明而可见者着以爲甲令隐而不露者杜患于未形披榛攘棘正路广开大奸雄怼束手窜身歴观先丗以来固有以兵武而克祸乱定䇿而安邦家者率皆涂炭驱除糜烂而后止曽未若雍容于帘箔之前启廸于方幅之内兴利除害如医者以毫芒之鍼刀圭之药愈膏肓沉惙之疾不知其工妙之端也宜其天下爲之瞩目二圣谓之有功孟子自谓放淫辞讵诐行以承三圣程公之力较公之才固不在孟子之下然才髙则多嫉位隆则招殃曽不旋踵谗言遽兴未及中年百疾交作二圣方隆之眷而有云亡之叹八十待养之亲而婴哭子之情善人堂堂摈死略尽爲国家者将何赖焉始犹疑之人事今日乃知夭㭬自天复何言哉呜唿公之存不能共致其力公之殁不能一哭其门徒然予知有愧古昔遣词挥泪灵乎歆哉祭范忠宣公文陈瓘昔文正公在仁祖时忠于谋国衆正所依心虚而明照了不疑先事而虑告如蓍龟两遭勑榜益奋不移外御元昊数蹈祸机国势旣安奚恤我危考公行事允也似之安不择地难不敢辞至于言兵则曰不知岂曰爲异各遵其时不述其迹是乃无违三年遽改生事者谁蔡相南行公独救之一胜一复其兆在兹公可以黙又进忱辞人亦有言公尔忘私孰能临义舍安取危一斥四年盲废始归天子哀怜拜命涕洟其心不盲意有所施人愿公留爲帝龙䕫病不能对人所叹咨天子曰吁疾尚可爲钖以上剂临遣国医丁宁训饬速疗勿迟云何不淑竟止于斯呜唿哀哉公果已矣举丗思公公不来矣人之于公有合有睽闻公之殁睽者亦悲情隔生死公论乃出悲公之人始自今日临终不昧忍死有述小其一身大我王室置小恤大自初讫终可使闻者劝而作忠太宗征辽乔死不忘公之所虑奚独一方愿惜生灵愿合朋党愿爲宣仁一洗诬谤愿正其事愿辨其人愿以中道行帝之仁呜唿哀哉言惟心声孰无此声孰有此诚神器虽大如人之形爱养胃气可以保生阳明之经徧于四体唿吸之间无有不差左络连右首脉应趾中经流行宁有定位彼执一者弃异取同异我曰偏同我曰中语各有心心各有物孰能审是而不彼恤公独有言继者谁乎公薨我悲岂縁葭莩公昔南迁我在北陲侧身以望心徃从之及公之还我有言责陈留虽近欲徃不得平生想慕独未识公见公之心何必形容文正殁后公又亡矣仲季方兴公复有子其门益大其道益光公可无憾我亦奚伤祭吕申公文邹浩天祐上主笃生我公来对休运爲今人鸿面槐执璧启心而恭衆方窘迫公独从容爰有因革论起如蠭公徐一言翕然以从事已而黙终日敛躬若无所与莫测胷中但见百官上下以功但见四夷车书以同但见田野年谷以丰流离者复憔悴者充白顚黄馘端若儿童爰笑爰语涵泳时雍朝廷益尊勲业益隆殊尤俊伟益振家风人亦有言孰不荐绅维公秉国始爲有臣人亦有言孰不是似维公肯构始爲有子窃惟公初信非凡人情不声色学不空文西山之清孟轲之醇德盛行髙孰与拟伦如古宝器如时庆云丗获覩者倍万懽忻所以施设如前所陈公昔去位君子怛伤比登三事交贺壷觞宜其昊夭俾寿而康曷爲不仁祸降非常两楹入梦中台坼光歳值龙蛇遽尔云亡嶪岌大厦摧其栋梁爰自二圣逺极八荒知与不知失声霑裳顾如某者顷在广陵辱公青眼收之门庭岂徒应格荐其姓名每及人物猥赐题评遂令踈贱闻于公卿重念参侍屏息人后未尝请闲敢祈公售尔来日月不爲不乆文章工乎问学正不公竟不问不考其有若爲怜之乆而益厚仰惟此恩山岳在首吉卜伊迩将举神匶义当舍官躬设鸡酒愿莫之遂视古则丑寓兹一奠以昭不苟公骑箕尾宁来钦受祭王和甫文田昼惟公心符于迹实称其名包含藴蓄见于力行顷在并府参订机务韩侯于宣城彼西土发民四万以踵其武将臣依违莫敢或牾公曰不然深入贼所师干之用兹亦焉取振旅言旋书可挿羽母空我师秖以饵虏我言有成帝用嘉止陟于陪属亦旣显仕士有险肤寘人危机媢彼技能掇于文词童譍孺㗻羣舌毛起公独营之卒免于死明明天子从諌如流爰属星变直言是求敢谓臣隣不臧其谋厚敛竭作变则有由擢尹王畿剖烦折微游刃砉騞风颲霆飞曽未百日狴犴告空夷人骇观邦史奏公遗书上变蔓延无辜公摘其姦弭于须臾丘封万计终以不徙请师文王掩骼埋乃发蒐慝乃治强梗贵幸侧目权豪敛衽遂跻丞辖天子是毗正人所倚细民所腓有夏多罪天命徂征䑕奔鸟窜师老于行皇帝震怒载整其旅简期授材恢我疆圉内焉卿士噤不一语外焉方鎭则惟所举公力如虎公乃有陈岂不来威眷此下民皇帝曰都汝惟可信一言罢师天子神圣其惠伊何曰蠲其逋其恕伊何曰缓其狱忠烈允着仁风载穆孰是勲庸而不公属法吏沾沾吹毛刻骨陵借衣冠狐㲰豕突有如公者致于弹文竟坐婪墨废其终身粤儁在下实公贻耻勿俾堙沉式谷以位孅佞截截心折胆落嫉公居中肆是谗謞出领大邦曰昇与青周旋杨雍晚殿于并政尚寛大存鳏弔惸肆靖我境其隠如城公在帷幄恩威延延彼蠢者羌毋敢犯边施及卒伍以至降虏祝公百年稽颡蹈舞胡爲遇疾奄见殂殁畴昔起之以定王国于皇圣君谁适谋矣哲人云亡梁木隳矣蚩蚩之甿靡所依矣街祭巷泣嗟何及矣维昔不肖徃官江濆龙褰凤翥始见伟人平生知已丗无拟伦执手上堂得于逡巡匪惟知之抑又存之保釐我躬燕及其私自时契阔亦复流离川涂阻越梦寐怀思旌斾北来言适大卤迎拜霍丘笑言如故恩斯闵斯公意愈隆引寘幕府献醻从容谓公寿康归相天子乃今冥冥声采顿委大明在上品物在下巍巍堂堂遽即长夜我心伤悲公葬有期念非古人怀禄在兹旒车髣髴与公永违致彼薄奠有愧公知呜唿哀哉祭范德孺文毕仲游曩嵗识公灵武之城公貌旣伟公气亦英黄河澣海间关共行公矜我戆我知公诚遂同夷险期以死生其后公显铿鍧有声旣显而贵隐然大名帅庆帅延帅熈帅并武夫悍卒怖若雷霆军师老将心服其宁属听命甘从使令四路十年不知有兵及公尹洛以严辅明下教旣悉擿伏亦精洛城万室千里爲畇家家畏公如公是隣宿姦巨猾䰟褫魄沦击断取舍莫知其因遂皆敛手以公爲神凡人之情侥倖苟得公独裁之如穴被塞凡人之情好寛喜逸公独检之规矩绳墨宜其不怿而以爲病乃独懐公式歌且咏岂其施设逺而难窥人乐其大而忘其私不然则公不足爲竒矧公门戸奕丗显荣太师爲父相辖爲兄公又崛起岌嶪峥嵘宜继三人秉国之成而公一废十有八龄公废于家匪公匪卿二边倚重犹如长城人言公复士夫倐兴人言公用夷虏震惊公复之日万耳皆倾复未之用而公已薨呜唿哀哉吉人今䘮矣胷中之竒包而徃矣威名气像岂可爲矣予永小生将何依矣恸哭于野出相送矣追念平昔恍如梦矣呜唿哀哉祭陈了翁文游酢呜唿陈公万夫之杰大虚无尘心凝知彻经纶大猷如挈裘领灼知几先眇绵作昞虑逺而知者疑言危而弱者警蓍龟有稽可观而省呜唿陈公知事道而已不知鼎镬之临其顚也知徇国而已不知䧟穽之横其前也阨之白首而气愈和蹙之死地而志愈坚处约弥乆妻孥𥙿然畎畮念忠顶踵利物人疑其爲墨平生拯饥任重一身吾知其爲稷行道之人闻者心恻意者天将降之大任而空乏其身耶意者吾君将追念其笃诚发独断而收之以泽斯民耶呜唿孰谓流离川途邅回万状而沦于淮楚之濵耶呜唿孰谓谋可以託心膂力可以任股肱而志愿卒不伸耶浩浩元精惨不知其因耶歳首之书后讣而达执书一恸骨惊心折呜唿陈公盖将有哲人能尽知而贤之有志士能慷慨而言之有仁人能经纪其家而存之有良史能具载其实而传之区区鄙词曷足以涉其流而泝其源乎寓奠一觞聊荐悃愊东望伤怀泪落横臆祭程伊川文张绎呜唿利害生于身礼义根于心伊此心䘮于利害而礼义以爲虚也故先生踽踽独行于丗衆乃以爲迁也维尚德者以爲卓絶之行而忠信以爲孚也立义者以爲不可犯而达权者以爲不可拘也在吾先生曽何有意心与道㑹冥然无际无欲可以系羁兮自克者知其难也不立意以爲言兮知言者识其要也德輶如毛毛犹有伦无声无臭夫何可亲呜唿先生之道不可得而名也伊言者反以爲病兮此心终不可得而形也维太山以爲髙兮日月以爲明也春风以爲和兮严霜以爲清也在昔诸儒各行其志或得乎数或观乎礼学者赖之丗济其美独吾先生淡乎无味得味之眞死其乃已自我之见七年于兹含孕化育以蕃以滋天地其容我兮父母其生之君亲其临我兮夫子其成之欲报之心何日忘之昔先生有言见乎文字者有七分之心绘乎丹青者有七分之仪七分之仪固不可益七分之心其犹可推而今而后将筑室于伊洛之濵望先生之墓以毕吾此生也呜唿夫子没而微言絶则吾固不可得而闻也然天不言而四时行地不言而百物生惟与二三子洗心去智格物去意期黙契斯道在先生爲未亡也呜唿二三子之志不待物而后见先生之行不待诔而后征然而山頽梁坏何以寄情凄风一奠敬祖于庭百年之恨并此以倾祭郑庭诲文毛滂石梁郁然上有佳气下走清湍昔闻异人相携盘桓寥寥至今渔樵所安尚意山闲人必有异下乃君庐长廊甲第记初识君在稠人中孤罴傲兀知不可笼一见倾盖定交尊爼岂惟姻聮气则相计予才阘茸寡谐于丗所赖得君差彊人意奋然髙谈气盖一座有非吾曹瞪目欲唾君眞伟人秀眉竒状使当卒学仕必人上退託于酒日饮亡何羽衣岸巾枕麴而哦小诗立成晚更婉熟不朴不园元和䞉馥挥金如土结客如市逺韵翛然形骸之外名利之徒其隘如发败意苦心十居七八开口一笑人生能几君醉不知笑以没齿君年不足行乐则过胡用百忧齿拙发堕曩子西征相酌以酒酣歌悲壮起舞爲寿予谓此别行当来归当益酿酒从君遨嬉予归酒熟君不复临有佳风月如聆车音荐酒君堂予目泫然唿君不闻是岂醉眠皇朝文鑑第一百三十四皇朝文鑑皇朝文鑑卷第一百三十五皇朝文鑑卷第一百三十五祭文祈雨祭汉景帝文欧阳脩祭城隍神文欧阳脩祈雨祭汉髙帝文欧阳脩北岳祈雨文宋祁祭左丘明文黄睎祭马当山上水府文吕诲诸庙谢雨文曽巩福州鳝溪祷雨文曽巩始定时荐告庙文张载生擒西蕃鬼章苏轼祷雨社稷四首苏轼祭战马文路振谥议孙奭宣公议宋祁张忠定谥议刘敞赵僖质谥议刘敞陈执中谥荣灵议韩维欧阳文忠公谥议李清臣范忠宣公谥议邓忠臣皇朝文鑑卷第一百三十五祈雨祭汉髙皇帝文欧阳脩吏有常职来官于滁者不三四歳而易也神食于此无穷已也神与吏于滁人孰亲且乆孰宜爱其人之深也滁人敢慢其吏而犯吏法者有矣未闻有敢慢神而犯威灵也其畏信勤事于神也吏于凡小且犹皆动有法令约束违则有罚孰若神之变化不测而能与民转灾爲福也吏朝夕拜祷弥旬越月而无所感动神之召唿风云开阖隂阳而役使鬼物顷刻之间也今民田待雨急矣吏知人力不能爲犹竭其力而不得已况神之易爲也况滁人畏信勤事之乆而亲神宜爱之而又有可以转灾爲福变化不测之能也吏谁敢与神较而某輙以此爲黩者盖哀民之急辞也其政不善而召灾旱又以爲黩神宜降殃于某而赐民以雨使赏罚并行而两得也民之幸也某之愿也北岳祈雨文宋祁自冬无雪大寒不效宿麦枯藁涉春之仲土偾冻泮天极愈髙暖气蚤来疠鬼挟疫以中齐人寒咳僵仆赭埃蒙田耒耜弗施夫家愁叹疾首无诉坐待饥虚臣荷二千石印绶克长此邦部九州军地幅贠千里民有不获匪臣孰司临政不敏御下弗事神不䖍怨诅腾布爲疾爲旱职臣所召向者已遣府从事投诉祠阙冀蒙嘉生而涉月跨歳大和闭郁终风连朝云合輙披臣日自省不知所救惟身多罪蔽暗懦愚非帝所赦不敢逃诛斯民何辜罹此亢厄孩耋相持驱就困穷有仁如帝而不垂闵恻闻古诸侯祭境内山川以山川能出云爲风雨见怪物福庇其下而血食之自侯以降养牺储醪跽伏进荐或禴或尝不敢有贰以能爲之主也惟帝所宅乃州之望何材不取何变不除然则蓄而泄之沛润千里振洗惔焚奋张叶牙滋液流浸启侑有年是岳所以主而州所以爲望也人能事神神能庇人方穷而诉必见哀情物薄请丰所恃至诚祭左丘明文黄睎噫嘻呜唿天地何私钟才特殊胷罗万象器函八隅尧形舜骨禹歩汤趋巍巍左丘千古德孤周孱鲁恗玉石混渝何王何侯何主何奴鬼哭朝阳狐巢国都丁艰愤辰闭目涕裾捉简磨铅申杼踟蹰仲尼经之神居纬诸百王千法电熠霞铺浮忠暴孝窜姦磔䛕弗官而赏弗斧而诛云龙谲诡麟凤怡愉星纪二十鳞如灿如后俗荒醉履捷迷途跬步咫尺荆棘扶踈邹夹公谷不式不谟侵官盗位犯禁罹辜指白爲赤惊聋骇愚太阳无色残灯有余惟圣作古降圣异区四子于是析言厚诬仲舒刘向习异牵拘病在膏髓徒信皮肤有汉后叶方漏本书子骏元凯怒气虹舒赤地申力横流展图大年倐臻平原罔虞凛然千祀清风袭予时移事逺迷终反初陆淳啖赵信吠空虚黄踵成习夸紫乱朱方孩踯躅作气跦跦骨干葱弱吻龈乳濡张脣哆齿哃口唐嗫嚅狂圣姝厉齐鏕并驱蚓口蝉腹性禀只且张皇受纳毫芒碎铢孰先而师孰后而徒更唱迭和蝇喧蠓吁噫嘻呜唿有枭者子食母含腴有枭之士爲儒贼儒古人有法碪尔之躯少宰司寇木偶尸蛆柝劔尺鐡土蚀阶除旁徨观者血迸睛枯歳次庚寅假道曹墟秀领参天苦雾冥纡寤寐晷刻肸蠁冥符惊醒感嗟肃斋造祠酌水投文噫嘻呜唿祭马当山上水府文吕诲惟神道灵水府雄据长江济物利人载在祀典然风波重阻帆樯交㑹物货贸迁者商人之利也又如冒官败墨侵渔下民重装以还者贪吏之利也是皆行险徼幸日进千里而不知其径者利汩于中岂计于险易一有倾覆固其宜矣至若舻尾相㘅率钟致石逺奉公上固有期㑹岂得已者又况忠臣义士忘躯报国一言忤时谪斥万里虽葬于鱼腹未厌仇人之欲与夫徇福诚异趣尔意天地设险阻舟楫济不通皆有所谓神据险阻受国封爵济物利人福善祸滛乃其职尔今狂蛟肆怒乗风皷浪恣其覆没阽危若是果威灵不能制耶彼安济者皆其幸耶某六年中再得罪沿泝上下者四移麾晋阳舟次于是适值风涛几爲沦溺三日未霁故具牢醴祷诉所诚神其监焉诸庙谢雨文曽巩吏之罪大矣一切从事于谨绳墨督赋役而已民之所欲不能与所恶不能去自恕以窃食不知其可媿安能使隂阳和风雨时乎故若某者任职于外六年于兹而无歳不勤于请雨赖天之仁鬼神之灵闵人之穷輙赐甘泽以救大旱吏知其幸而已其爲酒醴牲饔以报神之赐曷敢不䖍维神尚终惠之使水有年则神亦无穷有依于人福州鳝溪祷雨文曽巩嗟唿旱也谁则爲之芃芃之稼将藁而萎嗷嗷之衆曷望而依爲闽属者寇贼之罹逮其旣附我士已疲余丑成羣百十睢睢跳浪出没负力乗巇亦有爲渠诸偷所推相望棊布未受羁室家莫宁逺近以疑我畜以柔亦震以威从有法赏不从系累或扰而序或就纆徽逮歳朔易盪定无遗山林夜行笑语追随吾人即安含糗而嬉士马亦奋桓桓骙骙天子圣德海邦是绥维此海邦初亦难饥今宇宁矣师征始归今食足矣廪实尚微若歳大熟如梁如茨如陵如坻自公及私狱无讼系里无盗闚式于永丗方始在兹今此大田旣硕而齐俾不卒成孰忍爲斯神有灵蹟国人所祗神有显号天子所跻萎能起之藁能泽之胡能有余敛而不施我用卜日蚤驾以驰即告潭侧尚其听之攘除骄阳腾云彍霓播爲甘液霈洒淋漓俾农有秋百物具宜熄偷与争长置刑笞人于报事岂有斁思始定时荐告庙文张载自周衰礼坏秦暴学灭天下不知鬼神之诚继孝之厚致丧祭失节报享失䖍狃尚浮图可耻之爲杂信流俗无稽之论丗代濅乆习爲厥常载私淑祖考遗训圣贤简书歳耻月慙朝偾夕惕比用瞻拜愧汗不容自安窃自去秋以来稍罢无谓节名闾阎俗具一用拜朔之辰移就新荐然而四时正祀尚未讲脩礼谓士有田则祭无田则荐祭用四孟荐用仲月载于秩命乃视天子中士当用四仲择日申荐成礼故议自今春二月爲始决用四时分至之日举行常仪然尚惧採择之未明恬俗之易骇或财用不足或时不得爲未免杂用䙝味燕器参从近事遽尔变创要之所安恭惟考妣恩明尚赐矜享间有未尽仍幸稍益改脩方歳之初不敢不告惟赐鉴谅幸甚生擒西蕃鬼章奏告永𥙿陵祝文苏轼大狝获禽必有指纵之自丰年髙廪孰知耘耔之劳憬彼西戎古称右臂自嘉祐末木征扰边至熈寕中董氊方命于赫圣考恭行天诛非贪尺寸之疆盖爲民除蟊贼遂建长乆之策不以贼遗子孙而西蕃大首领鬼章首犯南川比连拓㧞申命诸将择利而行旋闻徧师无徃不克吏士用命争酬未报之恩圣灵在天难逃不漏之网已于八月戊戌生擒鬼章颉利成擒初无渭水之耻郅支授首聊报谷吉之冤谨当推本圣心益修戎略务在服近而来逺期于偃革以息民仰冀威神曲垂昭鉴祷雨社稷四首苏轼噫我侯社我民所恃祭于北墉答隂之义阳亢不反自春徂秋迄冬不雨嗣歳之忧吏民嗷嗷谨以病告钖之雨雪民敢无报右社神神食于社盖数千年更历圣王讫莫能迁源深流逺爱民宜厚雨不时应亦神之疚社稷惟神我神惟人去我不逺宜轸我民右后土农民所病春夏之际旧谷告穷新谷未穟其间有麦如暍得凉如行千里弛担得浆今神何心毖此雨雪敢求其佗尚悯此麦右稷神惟神之生稼穑是力廑身爲民尚莫顾惜矧今在天与天同功召唿风云孰敢不从岂惟农田井竭无水我求于神亦云亟矣右后稷祭战马文路振咸平中契丹犯髙阳关执大将康保裔略河朔而去天子幸魏遣特将王荣以五千骑追之荣无将材但能走马以驰射爲事受命恇怯数日不敢行伺贼渡河而后发贼有剽淄齐者数千骑尚屯泥沽荣不欲见敌遂以其骑略界河南岸而还昼夜急驰马不秣而道毙者十有四五天子悯之遣使收瘗焉因作祭文曰房驷之精降爲骊骍泉水呀风流沙激霆虎嵴孤耸龙媒鸷狞丹髦晓霞的颡秋星茀方着干宜乗旋膺巉胪角起方眦珠明尔其絶塞草荒八月陨霜毛缩蹄研筋舒脉张兽恶恐噬虬狞欲骧喷沙散沫千里飞雪戎人负纼武士索铁前遮后突雷动地裂忽挽一而制百终伏挝而授绁戎官劬劬歳入劵书蹄踵累累通乎鬼区名驹大衔尾入塞劳其酋长节以驵侩蜀锦吴缯积如丘陵马归于我也重币入于彼也轻于是络黄金之羁浴天池之波皷鬛云衢弄影星河或踶而啮或齅而吪蠢春原蚕申禁驵骏何多帝念神物来经逺道閲之于内殿养之于外皁饮以玉池秣之瑶草穷冬虏尘入我河漘羽书宵飞龙驭北巡选仗下之名马属阃外之武臣琱戈电烛禁旅星陈授以长策帅以全军将士怒兮山可擘勐马哮兮虎可咋何嚄唶之无勇反迁延而避敌冰霜凄凄介甲而驰不饮不秣载渇载饥骏马馁死行人嗟咨委天骨于衢路返星精于云雾报主恩之无及齐戎力而何误生刍致祭弊帷成礼瘗于崇冈全尔具体马如有神知帝之仁呜唿谥议赠尚书右仆射孙奭谥议宋祁博士宋祁议曰仆射清明庄重体柔而用健畅和吸粹储爲英华在布衣韦带有深沈不器之韵缓玦弹冠賔于王门是时宋兴四十余歳天子上文向学开太平之原薪槱髦士充布台阁而未有卓然以儒名家仆射由经生博贯前载乃以诗之多识书之知逺易之肆而隐春秋之婉而微礼之肃雍乐之易良参劝讲授爲荐绅倡始执据圣道洮汰羣疑斗杓所建遂成寒暑珩璜所触自然宫征歴官上庠居爲时宗旣而籍内禁阁践諌省駮曹之任入进其熟出诡其辞批鳞罔惮职衮无阙在蹇王臣匪躬在说命朝夕纳诲惟仆射举之爱莫助之属今上濬明厥初物色旧老实膺丹书之问进对华光之涂用阶告猷式克跻圣桓荣稽古寛中眇论惟仆射有之是以似之及宸幄归道安车税驾天文襃饯士伦嗟挹俾耆而艾以殁元身大君废朝行路相弔赙布所须一出长府密章加等昭饬下泉信乎令终之髙显大雅之明哲矣谨按谥法体和善问周达曰宣如仆射处躬弥沖在丑忘竞不居物累不爲盗憎其让如范宣其愼如子孺能体和矣内治家事外施邦政接士无貌言祝神无媿辞恊用通介时其进退能居中矣行成束脩节贯华皓终以硕望显升师臣其所荐士皆足以经哲秉猷敷贲皇极逊逺时誉常如不及以年得谢向考终之福生平素守鲜如晨葩信善问矣建白䌷次百余篇传经见义质圣行逺藏于册府副在家楹推明则董仲舒博洽则刘向其周达矣节惠知行请谥曰宣谨议张忠定谥议刘敞太常礼院谥故礼部尚书张公曰忠定太子中允直集贤院同判吏部南曹刘敞覆议曰尚书布衣之时任侠自喜破产以奉賔客而借躯报仇徃徃过直及读书爲文折节受学则爽厉明白务求道眞至于䇿名试吏俶傥奋发思自见于世不令已失时盖有古贤之风而神宗圣考知人善任使每尽其用虽专断于外而上不疑此其所以感激慷慨能成功名者也夫英伟卓荦之人固自负其材可以意气忠信结而不可以禄位货利取也尚书再在蜀及佗临涖皆朝廷所倚重或兵荒之余而言听计从德泽下流民到于今称之盖君之图任一则士之报施重其不然欤自宋兴以来且百年言治者甚衆其直已以事上尽心以抚下生有荣名死有遗爱者尚书殆无与并焉末年以疾害于朝谒不至大位士君子以爲恨今主上甄德念功使有司追赐之谥而曰廉方公正大虑窃以谓无间然矣请从博士之论以充太史之録谨议赵僖质谥议刘敞议曰春秋之议视逺物者见其形不见其容听逺声者闻其疾不闻其舒此襃贬之审也少傅公历事三朝尝列四辅谋谟之益施爲之效盖多有矣然而入则极论出则诡词是以人无闻焉虽推美让德大臣之宜亦其天性恭愼然也今太常易名谓之僖质稽类揣称窃以爲允谨议陈执中谥荣灵议韩维执中幸得以公卿子遭丗承平因縁一时之言遂至贵显皇祐之末天子以后宫之丧问所以葬祭之礼执中位爲上相不能緫率羣司考正仪典以承答天问知治丧皇仪非嫔御之礼追册位号于宫闱有嫌建庙用乐踰祖宗旧制执中白而行之曽不愧惮遂使圣朝大典着非礼之举此不忠之大者闺门之内礼分不明夫人正室踈薄自绌庶妾贱人悍逸不制丑声流布行路共知此又治家无足言者夫宰相所当秉道率礼以弼天子正身齐家以仪百官执中不务出此而方杜门深居谢絶賔客曰我无私也我不党也岂不陋哉谨按谥法宠禄光大曰荣不勤成名曰灵执中出入将相以一品就第可谓宠禄光大矣得位行政不爲不逢死之日贤士大夫无述焉可谓不勤成名矣请合二法谥曰荣灵欧阳文忠公谥议李清臣太子太师欧阳公归老于其家以疾不起将葬行状上尚书省移太常请谥太常合议曰公维圣宋贤臣一丗学者之所师法明于道德见于文章究览六经羣史诸子百氏驰骋贯穿述作数十百万言以传先王之遗意其文卓然自成一家比司马迁扬雄韩愈无所不及而有过之者方天下溺于末习爲章句声律之时闻公之风一变爲古文咸知趋尚根本使朝廷文明不愧于三代汉唐者太师之功于教化治道爲最多如太师眞可谓文矣博士李清臣得其议则阅读行状考按谥法曰唐韩愈李翺权德舆孙逖本朝杨亿皆谥文太师固宜以文谥吏持衆议白太常官长有曰文则信然不可易也然公平生好諌争当加献爲文献无已则忠爲文忠衆相视曰其如何则又合议曰文献叠犯庙谥固不可忠亦太师之大节太师常参天下政事进言仁宗乞早下诏立皇子使有明名定分以安人心及英宗继体今上即皇帝位两预定策谋有安社稷功和𥙿内外周旋两宫间迄于英宗之视政盖太师天性正直心诚洞达明白无所欺隠不肯曲意顺俗以求自便安好论列是非分别贤不肖不避人之怨诽狙疾亡身履危以爲朝廷立事按谥法道德博闻曰文廉方公正曰忠今加忠以丽文宜爲当衆以状授清臣爲谥议清臣曰不改于文而傅之以忠议者之尽也清臣其敢不从遂谥文忠谨议范忠宣公谥议邓忠臣伏惟太常寺定开府仪同三司范纯仁谥议如前议曰谥法云虑国忘家曰忠善闻周达曰宣古之虑国忘家者固尝有焉兼之善闻周达者盖亦鲜矣全是二美得之纯仁太常旣易其名愽士又爲之议移文覆订属于考巧忠臣桉纯仁爲大臣之子布被脱粟而不以爲非都上公之司衮衣绣裳而不以爲泰要终原始考实求声历事五朝坚持一节厚同宗之族犹葛累之庇本根见慢上之人如鹰鹯之逐鸟雀凡言责与官守皆諌行而计从谠论嘉谋确乎其不拔令名广誉闇然而日彰在畎畮未尝忘君思饥溺不获由已作尚书解以进如宋璟之爲元龟抗濮园议以闻如师丹之爲黄耇临公家之利知无不爲得小大之情矜而不喜每思捐身而开䇿所愿休兵而息民秪知扶危而济倾宁恤跋前而㚄后文有黄裳之吉而内美言无白圭之玷而外华顷縁秉钧适丁连茹方谗言乱国而明蔡确之无实洎姦党投名而谓大防之可原当衆人莫敢言之时在偏州无所用之地义形于色愤发至诚非止救当时正人端士之织罗直欲戒后丗乱臣贼子之迷罔徇公忘已爲国惜贤兴言嗟叹使人于邑父母之国有时而去股肱之义于是或亏放之江湖忽如草芥纫兰泽畔更甚屈原之忠占鵩坐隅已分贾生之死惟天知善惟君知臣适访落之初年讲图旧之新政侧席南望而决浮云之蔽拥节东归而咏零雨其蒙公望益隆恩数弥渥法座想见其风采诏书相望于道涂欲入觐则未能愿养疾者益恳改元三日以不起闻天子于是震悼辍朝赙赠加等告其第开府仪同三司之府表其墓赐丗济忠直之碑人臣哀荥无以尚此古学有训阿衡讵专美乎商君违不忘臧孙将有后于鲁古之遗直今也则亡谥曰忠宣于义爲允皇朝文鑑卷第一百三十五皇朝文鑑皇朝文鑑卷第一百三十六皇朝文鑑巻第一百三十六行状冯侍讲行状宋祁张文定公行状宋祁冯侍讲行状祁冯元字道宗年六十三公之先始平人四代祖官广州唐末闗辅乱不敢归而刘氏据南海侨㫁士人故三世食其禄太祖定广公之祢本刘氏日御国除始为王官授保章正老病免遂占数都内公少嗜学保章君不欲公畴其业使从故仆射孙宣公授五经大义又友博士崔頥正逮冠彊立博览外嗛嗛若不足中敏力甚自经典故训祖袭师承穿穴筳楹皆能驾其説浸弄翰爲词章黙而有沉郁之思出入服襃衣习矩步如大賔祭乡人化其谨至以俚语谚之不妄交游惟乐安孙质吴陆参谯夏侯圭相友善三人皆直谅而材故号四友家贫盛冬无薪燎夜輙市瓻酒与圭对经研搉一再酌以自温或达旦不瞑真宗大中祥符元年由进士调临江县尉再朞罢㑹讲员缺诏冬集吏能明经得自言试可公徃应令时谏议大夫谢泌领选精果有风鉴见公儒者嘻笑曰吾闻古治一经至皓首生能尽善也邪对曰达者一以贯之可矣谢竒其对因抉经义疑晦者廷问参诘公条陈详诣言简气愿谢抵掌嗟伏即日闻上授国子监直讲由是名震京师公卿大夫家争欲屈公授道者久之迁廷尉平又兼崇文院检讨其八年程覆俊选公待诏殿中帝读易至泰卦命説其义公既道繇象云云因本君臣感㑹所以辅相财成者帝恱赐五品服稍亲近之禁中建龙图阁庋藏祕册置学士待制等员为搢绅誉处时用尚书工部郎中李虚已兵部员外郎李行简待制是时公仕资浅故以太子中允充直阁直阁葢由公始数召入与二李赐清间説易尽上下经帝尝称公诵説通而不泥言外自有余趣非专门一经士也俄改三品服天禧元年以谏议大夫假节使契丹还迁太常丞兼判礼院吏部南曹先是今上在储闱帝欲得肃艾长者使之劝学访于宰相时太尉文正公以公对或者谓公言差少罢不用更用博陵崔遵度四年遵度卒帝即擢公左正言兼太子右谕德代其任它职如旧初文正闻公名而未之职一日召至第先使诸子质经义密视其人淹粹亮恪乃自见之授其老子它日令诣府与执政衆试已而为帝言数矣故公之显文正力焉公由孤生挟儒术进出入十余年鋗玉华緌与诸儒献歌颂数得进见两宫所以襃礼赐予尤渥便蕃光明为时宗国器当世休之今上嗣位改尚书工部员外郎升为直学士兼侍讲未几孙宣公亦入露门执经递进公得孙同列以为宠孙得公亦自以知人为多两人提衡讽道上益向学俄兼㑹灵观副使知通进银台司兼门下封駮事天圣元年判登闻检院明年判国子监三年改礼部郎中五年同知贡举时天下阶计参陪公恊力程综片善必録虽钩捶臬平不计其公未几正为学士当是时天子念先帝盛烈裁绩信书为一王言故贰卿中山刘公筠今资政殿学士常山宋公绶丞相颕川陈公同领史事而已丞相为开封府浩穰剧三辅乃罢史官诸公亟以公请诏从之书閲两朝论次笔削者衆至是襃惩谨严近古风烈矣其十一月燎祭南郊为卤簿使七年召入翰林为学士凡三禁职皆天下选而公兼有且优为之又判尚书都省俄为三班院嵗余改吏部郎中八年以国书成进谏议大夫充史馆修撰九年为吏部流内铨兼羣牧使明道元年十月既考室谢享宗庙又为卤簿使以赦令例迁给事中明年耕耤田使任如庙礼俄为庄献庄懿二太后园陵卤簿使前此庄懿之未祔也塴都城右郊公尝假鸿胪䕶其葬及梓宫之迁斥上沮溼近戚诋公监视亡状十月解翰林学士及侍讲二职出守河阳辞得见上但顿首引咎自请治郡满三年奉计以报㑹太学官属叩丞相府上书留公柄臣悔欲弗遣公固愿行到部以清静称不作条教今左仆射王沂公自洛师入觐为上言冯某东朝隽老不宜以纎芥弃外上亦意合即日驰传诏公景祐二年春二月至日自河阳改礼部侍郎兼翰林侍讲学士兼知审官院复判太常礼院国子监公既还朝自以羽翼旧人身託劝讲宜出入讽议不苟黙而已乃献金华五箴弼违告猷词兼婉切上纳其戒优诏答之㑹上留意雅乐闵经文残缺规创大典夏四月诏公领修乐书俄复为南郊卤簿使管祥源观事明年七月书成上号其书为景祐广乐记特迁戸部赏劳也公素有跖盭不堪趋拜四年春病寖剧告未满三月㑹小瘳公自力造朝未几病复甚气上遻害言语后四月戊戌终于正寝上闻讣震悼以本曹尚书告其柩赙钱三十万绢百匹醪米牢具称之愍赗之所以优加君臣之际深矣公之配夫人周氏封临汝郡无息以兄之子大理评事譓为嗣公殁夫人命譓以衰绖即次于殡东㑹诏到门问公亲属夫人即表公遗命诏可擢譓卫尉寺丞譓子二人释褐并为将作监主簿䘏孤厚忠之恩乃如是是其德已侈大哉公自禠巾至捐馆进阶及勲各六诏爵五封户五加而再实其食如今署焉志闲素恬于仕进无表襮之饰虽当路诸公率贺弔一与衆徃异时不造也门无杂賔惟经生朔望承问及搢绅道义交数人而已接士以礼虽新进后世与之均终日谈便便惟谨无戏言堕色是以受诏八主戎客于都亭馆由慎恪以得之不唿僧及道士尝执亲丧自括发至祥练皆桉礼变服未始为世之所为斋荐者惟卒哭后遇祭日与数门生诵説孝经而已罕语浮屠氏亦不诵言排訾之熏蒿禳可以动气𦦨者皆不动近不问家产增损昼治官事夜还读书御亦简其面故能多识博练自台阁文书故新品式丛伙纷厖有所咨访者咸能记之太学禁阁容巨三局閲二十年仍其任本不愆不忘故也尤精易及扬雄方部学𥘉公七歳母夫人令授易是夕梦公吞绀莲夫人旦而抚公曰儿善读此后必贵显真宗果以识抜晚年愈刻志率三日一读又欲爲子云诸首作章句且患宋衷陆绩范叔明宋惟干漫漶舛驰思尽黜之最后得唐王涯註以爲差近先作释文一篇欲遂因王说而补正之亦终不果公尝预註先帝集同修卤簿记校后汉志孟子及律并义䟽采获是正多得其真同修玉牒分撰国朝㑹要未克就生平着述无编次家人搜攟得数百篇清致平粹及在禁署益尔雅务为温纯而采加焉居三城作诗百余章推已指物旷而不怨有雅人余风性寛厚多恕当官下未尝以罪平镌吏吏亦畏其明而安其仁乐道人之善好与人为善无议事不肯自意出大者荐之二府小者与其属聮请类多不可纪公一无建白者其逺名若此然内刚有守不流于衆初善音者取上党黍纵累为尺因裁十二律以献遂改大乐钟石以合其私老师宿工者首䑕不敢议后有建言其非者上未有以决遣中人即太常下舍问公新乐以纵黍定尺宁有非邪公即擿班固律历志唐令两説付中人因对古者横黍度寸今以纵乱横其法非是中人驰入明日上坐迩英合语公曰尚考正大乐患其寖髙而急今也下而缓二者不得其中失在律卿言是矣因出横黍新尺示羣臣比纵尺差二寸一分而弱以校衡斗皆不雠当是时微公言几无发其缪者假有之果且不能取信于上传曰仁人之言固博而利欤公前殁三日属于一二僚执曰吾仕愿素足今无一私以干县官惟是窀穸累诸君已而得遗礼之文谆谆纳忠讫无它语用是中外尤痛惜之公友陇西李公淑敇故吏相譓以终事呜唿公有佐王之材不自显虽持囊珥笔在省户为名命训辞所出裁十二三使公当其时而稍自崖异不难于进益发素藴幸而十四五且次入衡弼不为婆娑连蹇如今章章矣虽然命有屈于公公无不慊于道使素㮣清埃奋厉无穷薄夫夸夫惧百世之后呻简想风者以辈鲁臧文仲汉贾谊董仲舒彼此相易宁有失得间耶某曩以冑筵仪蕝刋缀音典皆为公属及此绪训又参闻之故公治行之全颇获详究今日月有期矣官在三品法当得谥谨用第述上于有司节譓受名请遵故实谨状张文定公行状宋祁张咏字复之年七十惟公禀尊严之气凝隐正之量粤在羁贯不偕儿曹嶷然志向髙自标置就外传即览羣经书必味于义根学乃知于言选家贫无以本业徃徃手䟽坟史每有属缀輙据庭树藁枝而瞑苟不终篇未尝就舍砖磥若多节黙表大厦之材居然晚器弗示良工之朴太原王搏名知人见公然异之独谓公曰唐魏文公本生此乡故老有言后五百年复出一佳士元精回复祭酒当之矣公谢不敢当兴国四年始游邺下与故上谷冦公准推毂引重时属乡里命秀方国试言府将雅钦公名议为举首夙儒张覃者悃愊有行䟽畧少文公即以檄谒府盛称其长覃终得荐公为之下彚茅有吉爵砥相先让夷之风一变河朔明年进士及第释褐大理评事知鄂州崇阳尤厉风迹大江之南民裕文弊囚以手而上下狱为人而重轻公廉知其状痛绳以法精力于职擿伏如神洗其锲薄镇之忠厚吏乐其职多一笑而归休民恊攸居或减年而从役就改将作监丞着作佐郎解秩授太子中允闗掌麟州军事夏台弗靖西戎方强公缮起亭鄣精明烽火坐賛叔敖秉羽之䇿多参嫖姚穿土之乐伐谋取胜西鄙以安端拱纪元天田躬籍转祕书丞明年充礼部考试官已事复倅相州一惧之年始为亲解百斤之续终以恳辞乞董濮上市征以便迎养诏可其奏月余召赐五品服知浚仪县俄为荆湖北路转运使事不诿上丗咨其清劾罢太守姦赃疲懦者十数人悉条所部废格于弊者百余事稜威所振吏皆股弁察廉使上其理状玺书襃美三年迁太常爲郎中再旬乗驲赴觐加钖金紫翌日迁虞部爲郎中再旬授枢密直学士赐钱五十万判银台承进司门下封驳事兼三班院河东大将张永德小校犯法因笞而死诏桉其罪公即封还制书白上曰永德爲国牙爪居天下劲兵处若以一部曲摧辱主帅臣恐有轻上之心不纳因不关银台而下书谯让未几果有营兵胁讼军候者公复争前事上輙优容谢之㑹贼顺縁间坤维摇乱偏师数万皷行而西太宗以为潢池弄赤子之兵荆棘生大军之后畴咨上辍崇简守臣参豫武功苏易简白上曰某甫可属大事当一面若奉将威命降谕剧贼陛下髙枕永无西顾之忧矣乃命公知益州揆日占谢赐白金一百四十斤鸿卿出郊不复内御子颜引道初无辨严朝家方以大师未集留之半嵗公潜簿所赐上还长府其秋遂诏赴部公终不复言至道二年改兵部犹为郎中㑹丁新昌郡太夫人之䘮恩诏夺服阳秋之义不以家事为辞礼经所执亦推顺变之人真考嗣历迩臣均霈即拜谏议大夫归朝迁给事中户部使七旬拜御史丞咸平二年知贡举杜絶书谒时称得人夏改工部侍郎知杭州五年移京兆明年转刑部复为枢密直学士再知益州寻加吏部犹为侍郎景德三年罢归领三班登闻检院奉朝请先时生疡于脑至是弗损家第赐告环中造适移状言上酷请外藩寻知金陵兼江南安抚使岱宗成礼改尚书左丞昇人以秩满愿留即拜工部汾睢饮至又进礼部皆为尚书疾剧还台求访髙手荐剡需头之奏愿遂角巾之游魏舒之先行后言人无知其去位平津之何恙不已诏益勉于存神猗违半年必于得谢上不获已出公知陈州以大中祥符八年八月一日遂终于理下享年七十呜唿景命弗究宗工其萎知仁均哀殱我何赎邦人改祠而为讳道路举音以过丧真宗闻讣震嗟追赠尚书左仆射以天禧四年十一月二十七日权窆于陈州宛丘县孝悌乡谢村焉从宜也公始娶夫人唐氏卒继室以太原郡夫人王氏即河阳节度使显之女允执妇道以佐君子后公三年而殁子从质以父任累迁至卫尉丞居公之丧一月以毁而夭女一人适故内相王公禹偁子嘉祐母弟诜以公延赏今为虞部员外郎孙四人曰约曰综曰绰曰绅咸以忠厚世其家公阶至正奉大夫勲上柱国爵开国公食封三千七百户实户四百其大较也公姿宇爽迈谋谟沉敏道架俗表气笼霄极任节侠已然诺不窕不槬如玉如莹脩词立诚愽见强志蔀书兼两賔葢成隂佐郡被边遭时右武入螘封而试马回䇿若萦张貍步以射侯舍矢如破緫物纎密絶人逺甚及夫司封驳则详言粹仪有任隗之沈正緫台宪则摧姦触佞有傅諴之刚简治益部也宿师屯结县官乏食掾史搏手狂狡启心公乃贱售盆盐翔贵囷米贸迁钟豆讽告乡县民或妄言沮公公斩之以徇自是见粮大集战士倍气矣自不逞挻乱重城晏闭主帅王继恩上官正顿师入保埋根不进坐失脱免之拒居若贾胡之留公以为将不亲行衆不可使乃劝正自当一队以贾羣勇正许诺行有日矣公虑其不进于是椎牛宿帐具出饯之礼中坐酒酣亲举属军尉曰尔曹俱有亲弱在东䝉国恩厚恐无以塞责此行当直擣㓂垒尽其噍类平定之日东向以报目见朝廷举万年之觞岂不快耶若犹老师逸囚疲民旷日即此地还为汝死处也正由此车行罙入诡道兼进殊死鏖战尽俘凯旋公乃出车劳勤摐金大㑹以次论获先命行赏皆伏公气决不敢迎视继恩帐下卒缒城夜逸吏执以告公恶与继恩不叶即命絷投眢井一府无知者先时劫掠之际诬染尤衆胁从有状归诉无阶各保营壁共怀猜贰公以为鹿不择隂既亡生路虫入其腹惧益厉阶亟下符移镌説魁宿宥其枝党纵归田里譬以大恩讫无敢桀及再任也属六羸南牧灵旗薄伐公虑逺夷为变欲出意以胜之因取盗贼之尤无状者磔死于市凛然人望遂臻靖嘉每吏牍便文久不得判公率尔署决人皆厌伏罚既值罪案无廋情蜀中喜事者论次其词緫为诫民集镂墨传布虽张敞之为京兆时时越法纵舍黄覇之守颕川人人咸知上意无以过之牧余杭也遘民荐饥方蜡不启稻蟹无种原田若艺民挟盐利以冒公禁者日数百軰公一切笞遣不徇彛法逻戍人启曰法乱如是人将安禁公劳之曰余杭十万户饥者七八弗挟盐利无复生意若暴禁之彼将圜视衡击以扰居者则为旤大矣尔曹第忍之竢其嵗定则太守复以三尺律从事矣是年虽歉人无叛命者冨家子与婿分财不恊诣府廷辩壻曰彼先子有治命壻七子三因出遗札子不能举其契公索酒酹地曰彼父智人也当死之日子方沖孺託养于壻苟子有七分之约则亦死于壻手矣今当七分归子三分归壻于是二人号恸以为神明公之操决率是类也原其遇二圣也以功名自任故力与命偕显入座也以方格见信故言与行危本乎直清贯以忠恕无乞灵徼福无人非鬼责履重刚不险临大节不夺葵藿弗採于勐兽山川宁舍于骍角若夫安世之恨谢公归之灭私大有之文明小雅之恺悌公皆兼有其美惜其未极柄用遽愆腠理上欲爲相者数矣天之不憗也悲夫公雅好着文深切惊迈以不偶俗尚自号乖崖公尤善诗笔必覈情理故重次薛能诗序之曰放言既竒意在言外议者以公自道也生平论着仲氏诜集之成十卷以行于代内外归之日无搯膺之妾无杂弔之賔终齐事而乃瞑取禅书而颂德汉廷诸老恨王骏之不侯天下之人为陇西而流涕斯非遗爱遗直立功立言之极欤敢抚令猷以须史阙谨状皇朝文鑑巻第一百三十六皇朝文鑑皇朝文鑑卷第一百三十七皇朝文鑑巻第一百三十七行状司马温公行状苏轼司马温公行状苏轼曾祖政赠太子太保曾祖母薛氏赠温国太夫人祖炫试祕书省校书郎知耀州冨平县事赠太子太傅祖母皇甫氏赠温国太夫人父池尚书吏部郎中充天章阁待制赠太师追封温国公母聂氏赠温国太夫人公讳光字君实其先河内人晋安平献王孚之后王之裔孙征东大将军阳始葬今陜州夏县涑水乡子孙因家焉自髙祖曾祖皆以五代衰乱不仕冨平府君始举进士没于县令皆以气节闻于乡里而天章公以文学行义事真宗仁宗为转运使御史知杂事三司副使历知凤翔河中同杭虢晋六州以清直仁厚闻于天下号称一时名臣公自儿童凛然如成人七嵗闻讲左氏春秋大爱之退为家人讲即了其大义自是手不释书至不知饥渇寒暑年十五书无所不通文词醇深有西汉风天章公当任子次及公公推与二从兄然后受补郊社斋郎再奏将作监主簿年二十举进士甲科改奉礼郎以天章公在杭辞所迁官求签书苏州判官事以便亲许之未上丁太夫人忧未除丁天章公忧执丧累年毁瘠如礼服除签书武成军判官事改大理评事为国子直讲迁本寺丞故相庞籍名知人始与天章公游见公而竒之及是为枢密副使荐公召试馆阁校勘同知太常礼院中官麦允言死诏以允言有军功特给卤簿公言孔子不以名器假人繁缨以朝且犹不可允言近习之臣非有元勲大劳而赠以三公之官给以一品卤簿其为繁缨不亦大乎故相夏竦卒诏赐谥文正公言谥之美者极于文正竦何人可以当此书再上改谥文庄迁殿中丞除史馆检讨修日历改集贤校理庞籍为郓州徙并州皆辟公通判州事公感籍知已为尽力时赵元昊始臣河东贫甚官苦贵籴而民疲于逺输麟州窟野河西多良田皆故汉地公私杂耕天圣中始禁田河西者虏乃得稍蚕食其地俯窥麟州为河东忧籍请公桉视公为画五策宜因州中旧兵益禁兵三千厢兵五百筑二堡河西可使堡外三十里虏不敢田则州西六十里无虏矣募民有能耕麟州闲田者复其税役十五年能耕窟野河西者长复之耕者必衆官虽无所得而籴自贱可以渐纾河东之民籍移麟州如公言而兵官郭思勇且狂夜开城门引千余人渡河载酒食不为战备遇敌死之议者归罪于籍罢节度使知青州公守阙三上书乞独坐其事不报籍初不以此望公而公深以自咎籍既没升堂拜其妻如母抚其子如昆弟时人两贤之改太常博士祠部员外郎直祕阁判吏部南曹迁开封府推官赐五品服交趾贡异兽谓之麟公言真伪不可知使其真非自然而至不足为瑞若伪为逺夷笑愿厚赐其使而还其兽因奏赋以讽迁度支员外郎判句院擢修起居注五辤而后受判礼部有司奏六月朔日当食公言故事食不满分或京师不见皆贺臣以为日食四方见京师不见天意人君为隂邪所蔽天下皆知而朝廷独不知其为灾当益甚皆不当贺诏从之后遂以为常迁起居舍人同知諌院苏辙直言策入第四等而考官以为不当收公言辙于同科四人中言最切直有爱君忧国之心不可不收时宰相亦以为当黜仁宗不许曰求直言以直弃之天下其谓朕何公遂与谏官王陶同上䟽愿为宗庙社稷自重却罢燕饮安养神气后宫嫔御进见有度左右小臣赐予有节厚味腊毒无益奉养者皆不宜数御上皆纳之初至和三年仁宗始不豫国嗣未立天下寒心而不敢言惟谏官范镇首发其议公时为并州通判闻而继之上䟽言礼太宗无子则小宗为之后为之后者为之子也愿陛下择宗室贤者使摄储贰以待皇嗣之生退居藩服不然则典宿卫尹京邑亦足以系天下之望䟽三上其一留中其二付中书公又与镇书此大事不言则巳言一出岂可复反愿公以死争之于是镇言之益力及公爲谏官复上䟽且面言臣昔爲并州通判所上三章愿陛下果断而力行之时仁宗简黙不言虽执政奏事首肯而已闻公言沉思久之曰得非欲选宗室爲继嗣者乎此忠臣之言但人不敢及耳公曰臣言此自谓必死不意陛下开纳上曰此何害古今皆有之因令公以所言付中书公曰不可愿陛下自以意喻宰相是日公复言江淮盐事诣中书白之宰相韩琦问公今日复何所言公黙计此大事不可不使琦知思所以广上意者即曰所言宗庙社稷大计也琦喻意不复言后十余日有㫖令公与御史里行陈洙同详定行户利害洙与公屏语曰日者大飨明堂韩公摄太尉洙为监祭公从容谓洙曰君与司马君实善君实近建言立嗣事恨不以所言送中书欲发此义无自发之行户利害非所以烦公也欲洙见公达此意尔时嘉祐六年闰八月也至九月公复上䟽面言臣向者进説陛下欣然无难意谓即行矣今寂无所闻此必有小人言陛下春秋鼎盛子孙当千亿何遽为此不祥之事小人无逺虑特欲仓猝之际援立其所厚善者尔唐自文宗以后立嗣皆出于左右之意至有称定策国老门生天子者此祸岂可胜言哉上大感悟曰送中书公至中书见琦等曰诸公不及今定议异日夜半禁中出寸𥿄以某人为嗣天下莫敢违琦等皆唯唯曰敢不尽力后月余诏英宗判宗正寺固辤不就职明年遂立为皇太子称疾不入公复上䟽言凡人争丝毫之利至相争夺今皇子辤不赀之冨至三百余日不受命其贤于人逺矣有讥闻之足以知陛下之圣能为天下得人然臣闻父召无诺君命召不俟驾而行使者受命不受辞皇子不当辞避使者不当徒反凡召皇子内臣皆乞责降且以臣子大义责皇子宜必入英宗遂受命兖国公主下嫁李玮以骄恣闻公上䟽言太宗时姚坦为兖王翊善有过必谏左右教王诈疾踰月太宗召王乳母入问起居状乳母曰王无疾以姚坦故郁郁成疾尔太宗怒曰王年少不知为此汝軰教之杖乳母数十召坦慰勉之齐国献穆大长公主太宗之子真宗之妹陛下之姑而谦恭率礼天下称其贤愿陛下教子以太宗为法公主事夫以献穆为法已而公主不安于李氏诏玮出知卫州公主入居禁中而玮母扬归其兄璋散遣其家人公言陛下追念章懿太后故使玮尚主今乃母子离析家事流落陛下独无雨露之感悽恻之心乎玮既责降公主亦不得无罪上感悟诏公主降封沂国待李氏恩礼不衰判检院权判国子监除知制诰力辞至八九改授天章阁待制兼侍讲赐三品服仍知谏院上䟽言经略安抚使以便宜从事出于兵兴权制非永世法及将相大臣典州者多以贵倨自恃凌忽转运使使不得举职朝廷务省事专行姑息之政至于胥史讙譁而逐御史中丞辇官悖慢而退宰相卫士凶逆而狱不穷姦泽加于旧军人詈三司使而法官以为非犯堦级于用法有疑其余一夫流言于道路而为之变法推恩者多矣皆陵迟之渐不可以不正充媛董氏薨追赠婉仪又赠淑妃辍朝成服百官奉慰定谥行册礼葬给卤薄公言董氏秩本微病革之日方拜充媛古者妇人无谥近制惟皇后有之卤簿本以赏军功未尝施于妇人惟唐平阳公主有举兵佐髙祖定天下之功乃得给至韦庶人始令妃主葬日皆给皷吹非令典不足法时有司新定后宫封赠法皇后与妃皆赠三代公言别嫌明微妃不当与后同袁盎引却慎夫人坐正爲此尔天圣亲郊太妃止赠二代而况妃乎知嘉祐八年贡举仁宗崩英宗以哀毁致疾慈圣光献太后同听政公首上䟽言章献明肃太后保佑先帝进贤退姦有大功于赵氏特以亲用外戚小人故负谤天下今太后𥘉摄大政大臣忠厚如王曾清纯如张知白刚正如鲁宗道质直如薛奎者当信用之鄙猥如马季良谗謟如罗崇勲者当踈逺之则天下服又上䟽英宗言汉宣帝为昭帝后终不追尊卫太子史皇孙光武起布衣得天下自以为元帝后亦不追尊鉅鹿都尉南顿君惟哀安栢灵皆自旁亲入继大统追尊其父祖天下非之愿以为戒时公所得仁宗遗赐珠金直百余万率同列三上章言国有大忧中外窘乏不可专用干兴故事若遗赐不可辞则宜许侍从以上进金钱佐山陵费不许公乃以所得珠为谏院公使金钱以遗其舅氏义不藏于家英宗疾既平皇太后还政公上䟽言治身莫先于孝治国莫先于公其言切至皆母子闲人所难言者时有司立法皇太后有所取用有司奏覆得御宝乃供公极论以为不可当直下合同司移所属立供如上所取已乃具数奏太后以防矫伪曹佾除使相两府皆迁公言佾无功而得使相陛下以慰母心尔今两府皆迁无名若以还政为功则宿卫将帅内侍小臣必有觊望已而都知任守忠等皆迁公复争之因论守忠大姦陛下为皇子非守忠意沮壊大策离间百端赖先帝不听及陛下嗣位反覆革面交两宫国之大贼人之巨蠧乞斩于都市以谢天下诏以守忠为节度副使蕲州安置天下快之时有诏陜西刺民兵号义勇公上䟽极论其害云康定庆历闲籍陜西民为乡弓手已而刺为保捷指挥民被其毒兵终不可用遇敌先北正兵随之每致崩溃县官知其坐食无用汰遣归农而惰游之人不能复反南亩强者为盗弱者转死父老至今流涕也今义勇何以异此章六上不从乞罢諌官不许王广渊除直集贤殿公言广渊姦邪不可近昔汉景帝为太子召上左右饮卫绾独称疾不行即帝位待绾有加周世宗镇澶渊张美为三司吏掌州之钱谷世宗私有求假美悉力应之及即位薄其为人不用今广渊当仁宗之世私自结于陛下岂忠臣哉愿黜之以厉天下执政建言濮安懿王德盛位隆宜有尊礼诏太常礼院与两制议翰林学士王珪等相顾不敢先公独奋笔立议曰为之后者为之子不敢复顾其私亲今日所以崇奉濮安懿王典礼宜一准先朝封赠期亲尊属故事髙官大爵极其尊荣议成珪即敇吏以公手藁为案至今存焉时中外讻讻御史吕诲傅尧俞范纯仁吕大防赵鼎赵瞻等皆争之相继降黜公上䟽乞留之不可则乞与之皆贬初西戎遣使致祭而延州指使髙宜押伴傲其使者侮其国主使者诉于朝廷公与吕诲乞加宜罪不从明年西戎犯边杀略吏士赵滋为雄州专以勐悍治边公亦论其不可至是契丹之民有捕鱼界河伐栁白沟之南者朝廷以知雄州李中祐为不材选将伐之公言国家当戎狄附顺时好与之计较末节及其桀傲又从而姑息之近者西戎之祸生于髙宜北狄之隙起于赵滋朝廷方贤此二人故边臣皆以生事为能今若选将代中祐则来者必以滋为法而以中祐为戒渐不可长宜敇边吏疆场细故徐以文檄徃反若轻以矢刃相加者坐之京师大水公上䟽论三事皆尽言无所隐讳除龙图阁直学士判流内铨改右谏议大夫知治平四年贡举神宗即位首擢公为翰林学士公力辞不许上面谕公古之君子或学而不文或文而不学惟董仲舒扬雄兼之卿有文学何辞焉公曰臣不能为四六上曰如两汉制诏可也公曰本朝故事不可上曰卿能举进士取髙等而云不能四六何也公趋出上遣内臣至阁门彊公受告拜而不受趣公入谢曰上坐以待公公入至廷中以告置公懐中不得已乃受遂为御史中丞初中丞王陶论宰相不押常朝班为不臣宰相不从陶争之力遂罢公既继之言宰相不押班细故也陶言之过然爱礼存羊则不可已自顷宰相权重今陶复以言宰相罢则中丞不可复为臣愿俟宰相押班然后就职上曰可陶既出知陈州谢章诋宰相不已执政议再贬陶公言陶诚可罪然陛下欲广言语屈已受陶而宰相独不能容乎乃已公上䟽论修心之要三曰仁曰明曰武治国之要三曰官人曰信赏曰必罚其说甚备且曰臣昔爲谏官即以此六言献仁宗其后以献英宗今以献陛下平生力学所得尽在是矣公在英宗时与吕诲同论祖宗之制勾当御药院常用供奉官以下至内殿崇班则出近歳居此位者皆暗理官资食其廪给非祖宗大意又故事年未五十不得爲内侍省押班今除张茂则止四十八不可至是又言之因论髙居简姦邪乞加逺窜章五上上爲尽罢寄资内臣居简亦补外未几复留陈承礼刘有方二人公复争之又言近者王中正徃陜西知泾州刘涣等謟事中正而鄜延钤辖吴舜臣违失其意已而涣等进擢舜臣降黜权归中正谤归陛下是去一居简得一居简上手诏问公所从知公曰臣得之賔客非一人言事之有无惟陛下知之若无臣不敢避妄言之罪万一有之不可不察诏用宫邸直省官郭昭选等四人为合门祗候公言国初草创天步尚艰故即位之始必以左右旧人为腹心耳目谓之随龙非平日法也合门祗候在文臣为馆职岂可使厮役为之英宗山陵公为仪仗使赐金五十两银合三百两三上章辞从之边吏上言西戎步将嵬名山欲以横山之衆取谅祚以降诏边臣招纳其衆公上䟽极论以为名山之衆未必能制谅祚幸而胜之灭一谅祚生一谅祚何利之有若其不胜必引衆归我不知何以待之臣恐朝廷不独失信于谅祚又将失信于名山矣若名山余衆尚多还北不可入南不受穷无所归必将突据边城以救其命陛下独不见侯景之事乎上不听遣将种谔发兵迎之取绥州费六十万万西方用兵葢自是始矣兼翰林侍读学士登州有不成婚妇谋杀其夫伤而不死者吏疑问即承知州事许遵谳之有司当妇绞而诏贷之遵上议准律因犯杀伤而自首者得免所因之罪妇当减二等不当绞诏公与王安石议之安石是遵公言谋杀犹故杀也皆一事不可分若谋为所因与杀为二则故与杀亦可为二邪自宰相文彦博以下皆附公议然卒用安石言至今天下非之权知审官院百官上尊号公当答诏上䟽言先帝亲郊不受尊号天下莫不称颂末年有建言者国家与契丹有徃来书信彼有尊号而我独无以为深耻于是羣臣复以非时上尊号昔汉文帝时单于自称天地所生日月所置匈奴大单于不闻文帝复为大名以加之也愿陛下追用先帝本意不受此名上大恱手诏答公非卿朕不闻此言善为答词使中外晓然知朕至诚非欺衆邀名者遂终身不复受尊号执政以河朔灾伤国用不足乞今嵗亲郊两府不赐金帛送学士院取㫖公言两府所赐以匹两计止二万未足以救灾宜自文臣两省武臣宗室剌史以上皆减半公与学士王珪王安石同对公言救灾节用宜自贵近始可听两府辞赐安石曰常衮辞赐馔时议以为衮自知不能当辞位不当辞禄且国用不足非当今之急务也公曰衮辞禄犹贤于持禄固位者国用不足真急务安石言非是安石曰不足者以未得善理财者故也公曰善理财者不过头㑹箕敛以尽民财民穷为盗非国之福安石曰不然善理财者不加赋而上用足公曰天下安有此理天地所生财货百物止有此数不在民则在官譬如雨泽夏涝则秋旱不加赋而上用足不过设法隂夺民利其害甚于加赋此乃桑洪羊欺汉武帝之言太史公书之以见武帝不明尔至其末年盗贼蠭起几至于乱若武帝不悔祸昭帝不变法则汉几亡争议不已王珪进曰救灾节用宜自贵近始司马光言是也然所费无几恐伤国体王安石言亦是惟明主裁择上曰朕意与光同然姑以不允答之㑹安石当制遂引常衮事责两府两府亦不复辞兼史馆修撰上问公可为谏官者公荐吕诲诲以天章阁待制知谏院诏公与张茂则同相视二股河及土堤利害公用都水监丞宋昌言策乞于二股之西置土堤约水东流若东流日深北流自浅薪刍渐备乃塞其北放出御河胡芦河下流以纾恩冀深瀛以西之患时议者多不同公于上前反覆谕难甚苦卒从之后皆如公言赐诏奖谕王安石始爲政创立制置三司条例司建爲青苖助役水利均输之政置提举官四十余贠行其法于天下谓之新法公上䟽逆陈其利害曰后当如是行之十余年无一不如公言者天下传诵以爲公眞宰相虽田夫野老皆号公司马相公而妇人孺子知其爲君实也迩英进读至萧何曹参事公曰参不变何法得守成之道故孝惠髙后时天下晏然衣食滋殖上曰汉常守萧何之法不变可乎公曰何独汉也使三代之君常守禹汤文武之法虽至今存可也武王克商曰乃反商政政由旧然则虽周亦用商政也书曰无作聦明乱旧章汉武帝用张汤言取髙帝法纷更之盗贼半天下元帝改宣帝之政而汉始衰由此言之祖宗之法不可变也后数日吕惠卿进讲因言先王之法有一年变者正月始和布法象魏是也有五年一变者巡狩考制度是也有三十年一变者刑罚世轻世重是也有百年不变者父慈子孝兄友弟恭是也前日光言非是其意以讽朝廷且讥臣爲条例司官尔上问公惠卿言何如公曰布法象魏布旧法也何名爲变若四孟月朔属民读法爲时变月变耶诸侯有变礼易乐者王巡守则诛之王不自变也刑新国用轻典乱国用重典平国用中典是爲世轻世重非变也且治天下譬如居室弊则修之非大壊不更造也大坏而更造非得良匠美材不成今二者皆无有臣恐风雨之不庇也公卿侍从皆在此愿陛下问之三司使掌天下财不才而黜可也不可使两府侵其事今爲制置三司条例司何也宰相以道佐人主安用例苟用例而已则胥史足矣今为看详中书条例司何也惠卿不能对则诋公曰光为侍从何不言言而不从何不去公作而答曰是臣之罪也上曰相与论是非尔何至是讲毕赐坐户外将出上命徙坐户内左右皆避去上曰朝廷每更一事举朝讻讻何也王珪曰臣䟽贱在阙门之外朝廷之事不能尽知借使闻之道路又不知其虚实也上曰闻则言之公曰青苖出息平民为之尚能以蚕食下户至饥寒流离况县官法度之威乎惠卿曰青苖法愿取则与之不愿不彊也公曰愚民知取债之利不知还债之害非独县官不彊冨民亦不彊也臣闻作法于凉其弊犹贪作法于贪弊将若之何昔太宗平河东立和籴法时米斗十余钱草束八钱民乐与官爲市其后物贵而和籴不解遂爲河东世世患臣恐异日之青苖犹可东之和籴也上曰陜西行之久矣民不以爲病公曰臣陜西人也见其病不见其利朝廷初不许也而有司尚能以病民况立法许之乎上曰坐仓籴米何如坐者皆起曰不便上已罢之幸甚上曰未罢也公曰京师有七年之储而钱常乏若坐仓钱益乏米益陈柰何惠卿曰坐仓得米百万斛则省东南百万之漕以其钱供京师何患无钱公曰东南钱荒而米狼戾今不籴米而漕钱弃其有余取其所无农末皆病矣侍讲吴申起曰光言至论也公曰此皆细事不足烦人主但当择人而任之有功则赏有罪则罚此则陛下职也上曰然文王罔攸兼于庶言庶狱庶㥀惟有司之牧夫公趋出上曰卿得无以惠卿之言不乐乎公曰不敢韩琦上䟽论青苖之害上感悟欲罢其法安石称疾求去㑹拜公枢密副使公上章力辞至六七曰上诚能罢制置条例司追还提举官不行青苖助役等法虽不用臣臣受赐多矣不然终不敢受命上遣人谓公枢密兵事也官各有职不当以他事为辞公言臣未受命则犹侍从也于事无不可言者安石起视事青苖法卒不罢公亦卒不受命则以书喻安石三徃返开喻苦至犹幸安石之听而改也且曰巧言令色鲜矣仁彼忠信之士于今当路时虽龃龉可憎后必徐得其力謟䛕之人于今诚有顺适之快一旦失势必有卖公自售者意谓吕惠卿对賔客輙指言之曰覆王氏者必惠卿也小人本以利合势倾利移何所不至其后六年而惠卿叛安石上书告其罪苟可以覆王氏者靡不为也由是天下服公先知公求补外上犹欲用公公不可以端明殿学士出知永兴军朝辤进对犹乞免本路青苖助役宣抚使下令分义勇四畨欲以更戍边选诸军骁勇募闾里恶少为竒兵调民为干粮皱饭虽内郡不被边皆修城池楼㯭如边郡且遣兵就粮长安河中邠三辅骚然公上䟽极言方凶嵗公私困弊不可举事而永兴一路城池楼㯭皆不急干粮皱饭昔常造后无用腐弃之宣抚司令臣皆未敢从若乏军兴臣坐之于是一路独得免顷之诏移知许州不赴遂乞判西京留司御史台以归自是絶口不论事以祀明堂恩加上柱国至熈宁七年上以天下旱蝗诏求直言公读诏泣下欲黙不忍乃复陈六事一青苖二免役三市易四边事五保甲六水利此尤病民也宜先罢又以书责宰相吴充天子仁圣如此而公不言何也元丰五年公忽得语涩疾自疑当中风乃豫作遗表大略如六事加详尽感㮣亲书缄封置卧内且死当以授所善范纯仁范祖禹使上之凡居洛十五年再任留司御史台四任提举崇福宫官制行改太中大夫加资政殿学士神宗崩公赴阙临卫士见公入皆以手加额曰此司马相公也民遮道唿曰公无归洛留相天子活百姓所在数千人聚观之公惧㑹放辞谢遂径归洛太皇太后闻之诘问主者遣使劳公问所当先者公言近嵗士大夫以言为讳闾阎愁苦于下而上不知明主忧勤于上而下无所诉此罪在羣臣而愚民无知归怨先帝宜下诏首开言路从之下诏榜朝堂而当时有不欲者于诏语中设六事以禁切言者曰若隂有所怀犯非其分或扇摇机事之重或迎合已行之令上以观望朝廷之意以侥倖希进下以眩感流俗之情以干取虚誉若此者必罚无赦太皇太后封诏草以问公公曰此非求谏乃拒谏也人臣惟不言言则入六事矣时太府少卿宋彭年水部员外郎王谔皆应诏言事有欲借此二人以征天下言者皆以非职而言赎铜三十斤公具论其情且请改赐诏书行之天下从之于是四方吏民言新法不便者数千人公方草具所当行者而太皇太后已直旨散遣修京城役夫罢减皇城内觇者止御前工作出近侍之无状者三十余人戒敕中外无敢苛刻暴敛废导洛司物货场及民所养户马寛保马限皆从中出大臣不与公上䟽谢当今急务陛下略巳行之矣小臣稽慢罪当万死诏除公知陈州且过阙入见使者劳问相望于道至则拜门下侍郎公力辞不许数赐手诏先帝新弃天下天子沖㓜此何时而君辞位耶公不敢复辞以覃恩迁通议大夫初神宗皇帝以英伟絶人之资励精求治凛凛乎汉宣帝唐太宗之上矣而宰相王安石用心过当急于功利小人得乘间而入吕惠卿之流以此得志后者慕之争先相髙而天下病矣先帝明圣独觉其非出安石金陵天下欣然意法必变虽安石亦自悔恨其去而复用也欲稍自改而惠卿之流恐法变身危持之不肯改然先帝终疑之遂退安石八年不复召而惠卿亦再逐不用元丰之末天下多故及二圣嗣位日夜引领以观新政而进説者以为三年无改于父之道欲稍损其甚者毛举数事以塞人言公慨然争之曰先帝之法其善者虽百世不可变也若安石惠卿等所建为天下害非先帝本意者改之当如救焚拯溺犹恐不及昔汉文帝除肉刑斩右趾者弃市笞五百者多死景帝元年即改之武帝作盐铁榷酤均输等法昭帝罢之唐代宗纵宦官公求赂遗置客省拘滞四方之人德宗立未三月罢之德宗晚年为宫市五坊小儿暴横盐铁月进羡余顺宗即位罢之当时恱服后世称颂未有或非之者也况太皇太后以母改子非子改父衆议乃定公以为治乱之机在于用人邪正一分则消长之势自定每论事必以人物为先凡所进退皆天下所谓当然者然后朝廷清明人主始得闻天下利害之实遂罢保甲团教依义勇法嵗一閲保马不复买见在者还监牧给诸军废市易法所储物皆鬻之不取息而民所欠钱皆除其息京东铸鐡钱河北江西福建湖南盐及福建茶法皆复其旧独川陜茶以边用未即罢遣使相视去其甚者户部左右曹钱谷皆领之尚书凡昔之三司使事有散隷五曹及寺监者皆归户部使尚书周知其数量入以为出于是天下释然曰此先帝本意也非吾君之子不能行吾君之意时独免役青苖将官之法犹在而西戎之议未决也山陵毕迁公正议大夫公自以不与顾命不敢当诏不许元祐元年正月公始得疾诏公与尚书左丞吕公着朝㑹与执政异班再拜而已不舞蹈公疾益甚叹曰四患未除吾死不瞑目矣乃力疾上䟽论免役五害乞直降敕罢之率用熈宁以前法有未便州县监司节级以闻为一路一州一县法诏即日行之又论西戎大略以和戎为便用兵为非时异议者甚衆公持之益坚其后太师文彦博议与公合衆不能夺又论将官之害诏诸将兵皆隷州县军政委守令通决之又乞废提举常平司以其事归之转运使及提㸃刑狱公谓监司多新进少年务爲刻急天下病之乞自太中大夫待制以上于郡守中举转运使提㸃刑狱于通判中举转运判官又以文学德行吏事武略等爲十科求天下遗才命文臣陞朝以上嵗举经明行修一人以爲进士髙选皆从之拜左仆射疾稍间将起视事诏免朝觐许以肩舆三日一入都堂或门下尚书省公不敢当曰不见君不可以视事诏公肩舆至内东门子康扶入对小殿且曰毋拜公惶恐入对延和殿再拜遂罢青苖钱专行常平粜籴法以嵗上中下熟爲三等谷贱及下等则增价籴贵及上等则减价粜惟中则否及下等而不籴及上等而不粜皆坐之时二圣恭俭慈孝视民如伤虚已以听公公知无不为以身任天下之责数月复病以九月丙辰朔薨于西府享年六十八太皇太后闻之恸上亦感涕不已时方躬祀明堂礼成不贺二圣皆临其丧哭之哀甚辍视朝赠太师温国公禭以一品礼服赙银三千两绢四千匹赐龙脑水银以敛命户部侍郎赵瞻入内内侍省押班冯宗道䕶其丧归葬夏县官其亲族十人公忠信孝友恭俭正直出于天性自少及老语未尝妄其好学如饥之嗜食于财利纷华如恶恶臰诚心自然天下信之退居于洛徃来陜郊陜洛闲皆化其德师其学法其俭有不善曰君实得无知之乎博学无所不通音乐律历天文书数皆极其妙晚节尤好礼为冠婚丧祭法适古今之宜不喜释老曰其微言不能出吾书其诞吾不信不事生产买第洛中仅庇风雨有田三顷丧其夫人质田以葬恶衣菲食以终其身自以遭遇圣明言听计从以身徇天下躬亲庶务不舍昼夜賔客见其体羸曰诸葛孔明二十罚以上皆亲之以此致疾公不可以不戒公曰死生命也为之益力病革谆谆不复自觉如梦中语然皆朝廷天下事也既没其家得遗奏八纸上之皆手札论当世要务京师民画其像刻印鬻之家置一本饮食必祝焉四方皆遣人购之京师时画工有致冨者有文集八十巻资治通鑑二百九十四巻考异三十巻历年图七巻通历八十巻稽古録二十巻本朝百官公卿表六巻翰林词草三巻註古文孝经一巻易説三巻註系辞二巻註老子道德论二巻集註太元经八巻大学中庸义一巻集註扬子十三巻文中子传一巻河外谘目三巻书仪八巻家范四巻续诗话一巻游山行记十二巻医问七篇其文如金玉谷帛药石也必有适于用无益之文未尝一语及之初公患历代史繁重学者不能综况于人主遂约战国至秦二世如左氏体为通志八巻以进英宗恱之命公续其书置局祕阁以其素所贤者刘攽刘恕范祖禹为属官凡十九年而成起周威烈王讫五代上下一千三百六十二载其是非疑似之闲皆有辨论一事而数説者必考合异同而归之一作考异以志之神宗尤重其书以爲贤于荀恱亲爲制叙赐名资治通鑑诏迩英读其书赐颕邸旧书二千四百二卷书成拜资政殿学士赐金帛甚厚娶张氏礼部尚书存之女封清河郡夫人先公卒追封温国夫人子三人童唐皆早亡康今爲祕书省校书郎孙二人植栢皆承奉郎公历事四朝皆爲人主所敬然神宗知公最深公思有以报之常诵孟子之言曰责难于君谓之恭陈善闭邪谓之敬谓吾君不能谓之贼故虽议论违忤而神宗识其意待之愈厚及拜资政殿学士盖有意复用公也夫复用公者岂徒然哉将必行其所言公亦识其意故为政之日自信而不疑呜唿若先帝可谓知人矣其知之也深公可谓不负所知矣其报之也大轼从公游二十年知公平生为详故録其大者为行状其余非天下所以治乱安危者皆不载皇朝文鑑巻第一百三十七皇朝文鑑皇朝文鑑卷第一百三十八宋圣文鑑巻第一百三十八行状程伯淳行状程頥田明之行状刘跋程伯淳行状程颐曾祖希振皇任尚书虞部员外郎妣髙密县君崔氏祖遹皇赠开府仪同三司吏部尚书妣孝感县太君张氏长安县太君张氏父珦见任太中大夫致仕母夀安县君侯氏先生名颢字伯淳姓程氏其先曰乔伯为周大司马封于程后遂以为氏先生五世而上居中山之愽野髙祖赠太子少师讳羽太宗朝以辅翊功显赐第于京师居再世曾祖而下葬河南今为河南人先生生而神气秀爽异于常儿未能言叔祖母任氏太君抱之行不觉钗坠后数日方求之先生以手指示随其所指而徃果得钗人皆惊异数嵗诵诗书彊记过人十嵗能为诗赋十二三时羣居庠序中如老成人见者无不爱重而户部侍郎彭公思永谢客至学舍一见异之许妻以女踰冠中进士第调京兆府鄠县主簿令以其年少未知之民有借其兄宅以居者发地中藏钱兄之子诉曰父所藏也令曰此无证佐何以决之先生曰此易辨尔问兄之子曰尔父藏钱几何时矣曰四十年矣彼借宅居几何时矣曰二十年矣即遣吏取钱十千视之谓借宅者曰今官所铸钱不五六年即遍天下此钱皆尔未藏前数十年所铸何也其人遂服令大竒之南山僧舍有石佛嵗传其首放光逺近男女聚观昼夜杂处为政者畏其神莫敢禁止先生始至诘其僧曰吾闻石佛嵗现光有诸曰然戒曰俟复现必先白吾职事不能徃当取其首就观之自是不复有光矣府境水害仓卒兴役诸邑率皆狼狈惟先生所部饮食苃舍无不安便时盛暑泄利大行死亡甚衆独鄠人无死者先生治役人不劳而事集常谓人曰吾之董役乃治军法也当路者欲荐之多问所欲先生曰荐士当以才之所堪不当问所欲再朞以避亲罢再调江宁府上元县主簿田税不均比他邑尤甚盖近府美田为贵家冨室以厚价薄其税而买之小民苟一时之利久则不胜其弊先生为令画法民不知扰而一邑大均其始冨者不便多为浮论欲摇止其事既而无一人敢不服者后诸路行均税法邑官不足益以他官经嵗历时文案山积而尚有诉不均者计其力比上元不啻千百矣㑹令罢去先生摄邑事上元剧邑诉讼日不下二百为政者疲于省览奚暇及治道先生处之有方不閲月民讼遂简江南稻田頼陂塘以溉盛夏塘堤大决计非万夫不可塞法当言之府府禀于漕司然后计功调役非月余不能兴作先生曰比如是苖藁矣民将何食救民获罪所不辞也遂发民塞之嵗则大熟江宁当水运之冲舟卒病者则留之为营以处曰小营子嵗不下数百人至者輙死先生察其由盖既留然后请于府给劵乃得食比有司文具则困于饥已数日矣先生白漕司给米贮营中至者与之食自是生全者太半措置于纎微之间而人已受赐如此之比所至多矣先生常云一命之士苟存心于爱物于人必有所济仁宗登遐遗制官吏成服三日而除三日之朝府尹率羣官将释服先生进曰三日除服遗诏所命莫敢违也请尽今日若朝而除之所服止二日尔尹怒不从先生曰公自除之某非至夜不敢释也一府相视无敢除者茅山有龙池其龙如蝪蜥而五色祥符中中使取二龙至中途中使奏一龙飞空而去自昔严奉以爲神物先生尝捕而脯之使人不惑其始至邑见人持竿道旁以黏飞鸟取其竿折之教之使勿爲及罢官舣舟郊外有数人共语自主簿折黏竿乡民子弟不敢畜禽鸟不严而令行大率如此再朞就移泽州晋城令泽人淳厚尤服先生教命民以事至邑者必告之以孝悌忠信入所以事父兄出所以事长上度郷村逺近爲保伍使之力役相助患难相恤而姦伪无所容凡孤茕残废者责之亲戚乡党使无失所行旅出于其涂者疾病皆有所养诸乡皆有校暇则亲至召父老而与之语儿童所读书亲为正句读教者不善则为易置俗始甚野不知为学先生择子弟之秀者聚而教之去邑才十余年而服儒服者葢数百人矣乡民为社会为立科条旌别善恶使有劝有耻邑几万室三年之间无彊盗及闘死者秩满代者且至吏夜叩门称有杀人者先生曰吾邑安有此诚有之必某村某人也问之果然家人惊异问何以知之曰吾常疑此人恶少之弗革者也河东财赋窘迫官所科买嵗为民患虽至贱之物至官取之则其价翔踊多者至数十倍先生常度所需使冨家预储定其价而出之冨室不失倍息而乡民所费比常嵗十不过二三民税常移近边载徃则道逺就籴则价髙先生择冨民之可任者预使购粟边郡所费大省民力用舒县库有杂纳钱数百千常借以补助民力部使者至则告之曰此钱令自用而不敢私请一切不问使者屡更无不从者先时民惮差役役及则互相纠诉乡邻爲仇先生尽知民产厚薄第其先后按籍而命之无有辞者河东义勇农隙则教以武事然应文备数而已先生至晋城之民遂为精兵晋俗尚焚尸虽孝子慈孙习以为安先生教谕禁止民始信之而先生去后郡官有母死者惮于逺致投诸烈火愚俗视俲先生之教遂废识者恨之先生为令视民如子欲辨事者或不持牒径至庭下陈其所以先生从容告语谆谆不倦在邑三年百姓爱之如父母去之日哭声震野用荐者改着作佐郎寻以御史中丞吕公公着荐授太子中允权监察御史里行神宗素知先生名召对之日从容咨访比二三见遂期以大用每将退必曰频求对来欲常相见尔一日论议甚久日官报午正先生遽求退庭中中人相谓曰御史不知上未食耶前后进説甚多大要以正心窒欲求贤育材为先先生不饰辞辩独以诚意感动人主神宗尝使推择人材先生所荐者数十人而以父表弟张载暨弟頥为首所上章䟽子姪不得窥其藁尝言人主当防未萌之欲神宗俯身拱手曰当为卿戒之及因论人才曰陛下柰何轻天下士神宗曰朕何敢如是言之至于再三时王荆公安石日益信用先生每进见必为神宗陈君道以至诚仁爱为本未尝及功利神宗始疑其迃而礼貌不衰尝极陈治道神宗曰此尧舜之事朕何敢当先生愀然曰陛下此言非天下之福也荆公寖行其説先生意多不合事出必论列数月之间章数十上尤极论者辅臣不同心小臣与大计公论不行青苖取息卖祠部牒差提举官多非其人及不经封駮京东转运司剥民希宠不加黜责兴利之臣日进尚德之风寖衰等十余事荆公与先生虽道不同而尝谓先生忠信先生每与论事心平气和荆公多为之动而言路好直者必欲力攻取胜由是与言者为敌矣先生言既不行迃而礼貌不衰尝极陈治道神宗曰此尧舜之事朕何敢当先生愀然曰陛下此言非天下之福也荆公寖行其説先生意多不合事出必论列数月之间章数十上尤极论者辅臣不同心小臣与大计公论不行青苖取息卖祠部牒差提举官多非其人及不经封駮京东转运司剥民希宠不加黜责兴利之臣日进尚德之风寖衰等十余事荆公与先生虽道不同而尝谓先生忠信先生每与论事心平气和荆公多为之动而言路好直者必欲力攻取胜由是与言者为敌矣先生言既不行恳求外补神宗犹重其去上章及面请至十数不许遂阖门待罪神宗将黜诸言者命执政除先生监司差权发遣京西路提㸃刑狱复上章曰臣言是愿行之如其妄言当赐显责请罪而获迁刑赏混矣累请得罢既而神宗手批暴白同列之罪独于先生无责改差签书镇宁军节度判官事为守者严刻多忌通判而下莫敢与辨事始意先生尝任台宪必不尽力职事而又虑其慢已既而先生事之甚恭虽筦库细务无不尽心事小未安必与之辨遂无不从者相与甚欢屡平反重狱得不死者葢前后以十数河清卒于法不他役时中人程昉为外都水丞怙势蔑视州郡欲尽取诸埽兵治二股河先生以法拒之昉请于朝命以八百人与之天方大寒昉肆其虐用衆逃而归州官晨集城门吏报河清兵溃归将入城衆官相视畏昉欲弗纳先生曰此逃死自归弗纳必为乱昉有言某自当之即亲徃开门抚谕约归休三日复役衆欢唿而入具以事上闻得不复遣后昉奏事过州见先生言甘而气慑既而扬言于衆曰澶卒之溃乃程中允诱之吾必诉于上同列以告先生笑曰彼方惮我何能尔也果不敢言㑹曹村埽决时先生方䕶小吴相去百里州帅刘公涣以事急告先生一夜驰至帅俟于河桥先生谓帅曰曹村决京师可虞臣子之分身可塞亦为之请尽以厢卒见付事或不集公当亲率禁兵以继之帅义烈士遂以本镇印授先生曰君自用之先生得印不暇入城省亲径走决堤谕士卒曰朝廷养尔軰正为缓急尔尔知曹村决则注京城乎吾与尔曹以身捍之衆皆感激自効论者皆以为势不可塞徒劳人尔先生命善泅者衔细绳以渡决口水方奔注达者百一卒能引大索以济衆两岸并进昼夜不息数日而合其将合也有大木自中流而下先生顾谓衆曰得彼巨木横流入口则吾事济矣语才巳木遂横衆以爲至诚所致其后曹村之下复决遂久不塞数路困扰大爲朝廷忧人以爲使先生在职安有是也郊祀霈恩先生曰吾罪涤矣可以去矣遂求监局以便亲养得罢归自是丑正者竞扬避新法之说歳余得监西京洛河竹木务荐者言其未尝叙年劳丐迁秩改太常丞神宗犹念先生㑹修三经义尝语执政曰程某可用执政不对又尝有登对者自洛至问曰程某在彼否连言佳士其后彗见翼轸间诏求直言先生应诏论朝政极切还朝执政屡进拟神宗皆不许既而手批与府界知县差知扶沟县事先生诣执政复求监当执政谕以上意不可改也数月右府同荐除判武学新进者言其新法之初首为异论罢复旧任先生为治专尚寛厚以教化为先虽若甚迂而民实风动扶沟素多盗虽乐嵗彊盗不减十余发先生在官无彊盗者几一年广济蔡河出县境濒河不逞之民不复治生业专以脇取舟人物为事嵗必焚舟十数以立威先生始至捕得一人使引其类得数十人不复根治旧恶分地而处之使以挽舟为业且察为恶者自是邑境无焚舟之患畿邑田税重朝廷嵗常蠲除以为患泽然而良善之民惮督责而先输逋负获除者皆顽民也先生为约前料获免者今必如期而足于是惠泽始均司农建言天下输役钱达戸四等而畿内独止第三请亦及第四先生力陈不可司农奏其议谓必获罪而神宗是之畿邑皆得免先生为政常权糓价不使至甚贵甚贱会大旱麦苖且枯先生教人掘井以溉一井不过数工而所灌数畒阖境頼焉水灾民饥先生请发粟贷之隣邑亦请司农怒遣使閲实使至邻邑而令遽自陈糓且登无贷可也使至谓先生盍亦自陈先生不肯使者遂言不当贷先生力言民饥请贷不已遂得糓六千石饥者用济而司农益怒视贷籍户同等而所贷不等檄县杖主吏先生言济饥当以口之衆寡不当以户之髙下且令实为之非吏罪乃得已内侍都知王中正巡閲保甲权宠至盛所至凌慢县官诸邑供帐竞务华鲜以恱奉之主吏以请先生曰吾邑贫安能效它邑且取于民法所禁也令有故青帐可用之先生在邑嵗余中正徃来境上卒不入隣邑有冤诉府愿得先生决之者前后五六有犯小盗者先生谓曰汝能改行吾薄汝罪盗叩首愿自新后数月复穿窬捕吏及门盗告其妻曰我与太丞约不复为盗今何面目见之耶遂自经官制改除奉议郎朝廷遣官括牧地民田当没者千顷徃徃持累世契劵以自明皆弗用诸邑已定而扶沟民独不服遂有朝㫖攺税作租不复加益及听卖易如私田民既倦于追唿又得不加赋乃皆服先生以为不可括地官至谓先生曰民愿服而君不许何也先生曰民徒知今日不加赋而不知他日增租夺田则失业无以生矣因为言仁厚之道其人感动谢曰宁受责不敢违公遂去之他邑不踰月先生罢去其人复至谓摄令曰程奉议去矣尔复何恃而敢稽违朝㫖督责甚急数日而事集邻邑民犯盗系县狱而逸既又遇赦先生坐是以特㫖罢邑人知先生且罢诣府及司农丐留者千数去之日不使人知老稺数百追及境上攀挽号泣遣之不去以亲老求近乡监局得监汝州酒税今上嗣位覃恩改承议郎先生虽小官贤士大夫视其进退以卜兴衰圣政方新贤德登进先生特为时望所属召为宗正寺丞未行以疾终元丰八年六月十五日也享年五十有四士大夫识与不识莫不哀伤为朝廷生民恨惜先生资禀既异而充养有道纯粹如精金温润如良玉寛而有制和而不流忠诚贯于金石孝悌通于神明视其色其接物也如春阳之温听其言其入人也如时雨之润胷怀洞然彻视无间测其藴则浩乎若沧溟之无际极其德美言葢不足以形容先生行已内主于敬而行之以恕见善若出诸已不欲弗施于人居广居而行大道言有物而动有常先生为学自十五六时闻汝南周茂叔论道遂厌科举之业慨然有求道之志未知其要泛滥于诸家出入于老释者几十年返求诸六经而后得之明于庶物察于人伦知尽性至命必本于孝悌穷神知化由通于礼乐辨异端似是之非开百代未明之惑秦汉而下未有臻斯理也谓孟子没而圣学不传以兴起斯文为已任其言曰道之不明异端害之也昔之害近而易知今之害深而难辨昔之惑人也乗其迷暗今之入人也因其髙明自谓之穷神知化而不足以开物成务言爲无不周遍实则外于伦理穷深极微而不可以入尧舜之道天下之学非浅陋固滞则必入于此自道之不明也邪诞妖异之说竞起涂生民之耳目溺天下于污浊虽髙才明智胶于见闻醉生梦死不自觉也是皆正路之蓁芜圣门之蔽塞辟之而后可以入道先生进将觉斯人退将明诸书不幸早世皆未及也其辨析精微稍见于世者之所传尔先生之门学者多矣先生之言平易易知贤愚皆获其益如羣饮于河各充其量先生教人自致知至于知止诚意至于平天下洒扫应对至于穷理尽性循循有序病世之学者舍近而趍逺处下而闚髙所以轻自大而卒无得也先生接物辨而不间感而能通教人而人易从怒人而人不怨贤愚善恶咸得其心狡伪者献其诚暴慢者致其恭闻风者诚服觌德者心醉虽小人以趍向之异顾于利害时见排斥退而省其私未有不以先生为君子也先生为政治恶以寛处烦而裕当法令繁密之际未尝从衆为应文逃责之事人皆病于拘碍而先生处之绰然衆忧以为甚难而先生为之沛然虽当仓卒不动声色方监司竞为严急之时其待先生率皆寛厚施设之际有所頼焉先生所为纲条法度人可效而为也至其道之而从动之而和不求物而物应未施信而民信则人不可及彭夫人封仁和县君严正有礼奉舅以孝称善睦其族先一年卒子曰端懿蔡州汝阳县主簿曰端本治进士业女适假承务郎朱纯之卜以今年十月乙酉葬于伊川先茔谨书家世行业及历官行事之大㮣以求志于作者田明之行状刘跂曾祖永孚故不仕祖均故不仕考亮故赠左中散大夫母永嘉县太君王氏本贯河南府姓田氏讳述古字明之田氏本居密州安丘家世儒者明之蚤孤游学京师甫冠补太学生事安定胡先生为弟子勤笃好问先生称之娶尹师鲁族家子河南县主簿仲甫之女遂徙家河南凡四以乡荐不中第叹曰得失命也乃慨然发愤隐居讲诵积二十余年不复出哲宗嗣位搜访遗逸故孙温靖公因居守西都以明之名闻诏除襄州司法参军明之曰老矣不任为吏然君命不敢辞乃即其家廷拜受诏而不出仕孙公守郑又奏以为州教授特诏从其请居顷之河阳学官以嫌求对易命既下故王公巖叟时守郑奏谓述古以处士起今新进后生援例徒非是且无以慰郑学者诏又听终任未几除太学正改宣德郎充广亲北宅教授秩满贫不能久留调签书通利军判官事转通直郎今上登极转奉议郎元符三年十二月六日以疾终享年七十夫人后五月亦卒子男处仁处讷处厚处恭处约女嫁进士张安石太庙斋郎温万石明之为人淳静简易不为表襮中坦无留阂与人交倾盖不疑既久益亲及其不合毅然去之莫能夺于书无不闚惟易中庸论语孟子老子迺其素所与申重复熟造其深㫖余不甚错意也邵先生二程先生皆居洛阳明之从之游司马温公居相邻因徒步造门问经史大义语不及他事范翰林祖禹以编修资治通鑑日诣温公温公多召明之与之俱邵程司马公皆重望来者率巨公显人门无杂賔而明之独以白士羁旅预其间合堂同席相视莫逆语必殚竭未尝少贬诸公以是敬爱之晚嵗笃好易古今诸儒训诂得失历历别白常称曰道言之必可行行之必可言今学者泥章句不知妙在日用因自为註祁寒盛暑造次颠沛未尝废巻与賔客言不事剧谈惟论易则亹亹不倦日暮客欲去而明之谈益胜意益精明所着书未就客欲索其书上之朝明之遂不肯出友人张云卿以累举恩当释褐贫欲毋行明之出钱为助乡人争之乃得去既去其妻与子俱病妻竟死家无一钱明之日徃䕶视又办䘮事事竟然后归昌王薨假北宅教授官氏撰次行状以故事遗白金百两明之曰他人为文而我受其赐无是也使者屡及门终不受通利并河一夕暴涨守将遽调急夫眀之争曰曷不视水势今虽涨而平此将杀也吾民不可徒扰已而果无事当官不苟亦不为已甚居家廉俭衣不兼食不属裕如也乐道自信以是终身焉呜唿可谓吉徳君子也夫将以建中靖国元年某月葬于某所之原晋陵邹浩以明之语谓刘某曰我无称于时然贤公卿大夫多知我今皆亡晚乃得二人焉尚何恨独谓吾子与浩耳今其葬也其能无言邪其许诺居亡何其孤自洛抵汶上持治命来赴果以文为请某外祖母尹夫人鲁郡着姓与河南之尹宗族也故于明之有葭莩之好官于郑又尝同僚盖知之详熟于其来请谨叙次爵里伐閲及其学行大畧以告邹子为之铭庶几乎明之之意而二人者亦以是自致焉皇朝文鑑巻第一百三十八皇朝文鑑皇朝文鑑卷第一百三十九皇朝文鑑卷第一百三十九墓志吴王李煜墓志铭徐铉穆夫人墓志铭柳开徐文质墓志铭穆脩种世衡墓志铭范仲淹范纯佑墓志铭冨弼呉王李煜墓志铭徐铉盛德百世善继者所以主其祀圣人无外善守者不能固其存盖运历之所推亦古今之一贯其有享蕃钖之宠保克终之美殊恩饰瓖懿范流光传之金石斯不诬矣王讳煜字重光陇西人也昔庭坚賛九德伯阳恢至道皇天眷祐钖祚于唐祖文宗武世有显德载祀三百龟玉沦胥宗子维城蕃衍万国江淮之地独奉长安故我显祖用膺推戴焜燿之烈载光旧吴二世承基克广其业皇宋将启玄贶冥符有周开先太祖历试威德所及寰宇将同故我旧邦祗畏天命贬大号以禀朔献地图而请吏故得义动元后风行域中恩礼有加绥怀不世鲁用天王之礼自越常均存纪侯之国曾何足贵王以世嫡嗣服以古道驭民钦若彛伦率循先志奉烝尝恭色养必以孝賔大臣事耇老必以礼居处服御必以节言动施舍必以仁至于荷全济之恩谨藩国之度勤修九贡府无虚月祗奉百役知无不为十五年间天眷弥渥然而果于自信怠于周防西隣起衅南箕祸投杼致慈亲之惑乞火无里妇之辞始营因垒之师终后涂山之㑹太祖至仁之举大赉为懐录勤王之前効恢焚谤之广度位以上将爵为通侯待遇如初宠钖斯厚今上宣猷大麓敷惠万方每侍论思常存开释及飞天在运丽泽推恩擢进上公之封仍加掌武之秩侍从亲礼勉谕优容方将度越等彛登崇名数呜唿閲川无舍景命不融太平兴国三年秋七月八日遘疾薨于京师里第享年四十有二皇上抚几兴悼投瓜轸悲痛生之不逮俾殁而加饰特诏辍朝三日赠太师追封吴王命中使涖葬凡䘮祭所须皆从官给即其年冬十月日葬于河南府某县某乡某里礼也夫人郑国夫人周氏勲旧之族是生邦媛肃雍之美流咏国风才实女师言成阃则子左千牛卫大将军某襟神俊茂识度淹通孝悌自表于天资才略靡由于师训日出之学未易可量惟王天骨秀颕神气清粹言动有则容止可观精究六经旁综百氏常以为周孔之道不可暂离经国化民发号施令造次于是始终不渝酷好文辞多所述作一游一豫必颂宣尼载笑载言不忘经义洞晓音律精别雅郑穷先王制作之意审风俗淳薄之原为文论之以续乐记所着文集三十巻杂説百篇味其文知其道矣至于弧矢之善笔札之工天纵多能必造精絶本以恻隐之性仍好笁干之教草木不杀禽鱼咸遂赏人之善常若不及掩人之过唯恐其闻以至法不胜姦威不克爱以厌兵之俗当用武之世孔明罕应变之略不成近功偃王躬仁义之行终于亡国道有所在复何媿欤呜唿哀哉二室南峙三川东注瞻上阳之宫阙望北邙之云树旁寂寂兮逈野下冥冥兮长暮寄不朽于金石庶有传于竹素其铭曰天鉴九德钖我唐祚緜緜瓜瓞茫茫商土裔孙有庆旧物重覩开国承家疆吴跨楚䘮乱孔棘我恤畴依圣人既作我知所归终日靡俟先天不违惟藩惟辅永言固之道或汚隆时有险易蝇止于棘虎游于市明明大君寛仁以济嘉尔前哲释兹后至亦觏亦见乃侯乃公沐浴玄泽徊翔景风如松之茂如山之崇奈何不淑运极化穷旧国䟽封新阡启室人惎之谋卜云其吉龙章骥德兰言玉质邈尔何徃此焉终毕俨青葢兮裶裶驱素虬兮迟迟即隧路兮徒返望君门兮永辞庶九原之可作与缑岭兮相期垂斯文于亿载将乐石兮无亏穆夫人墓志铭栁开汉开运元年开叔父讳承賛卒叔母穆年二十有七婺居四十五年歳巳丑五月殁于家后七年葬叔父墓中唐季我先人茔馆陶县北三十里周广顺中始葬叔父大名府西南二十里村曰冯社开近歳连上书天子哀之赐钱三十万使葬先臣之属得华州进士王焕襄其事焕义者也恭恪弗懈成开之心栁宫姓爲地法利坤艮自叔父墓东下十七步我皇考之墓又东下仲父讳承昫之墓各以子位从之又东下叔父讳承陟之墓歩悉如九数叔陟无嗣以季父讳承逺之墓同域焉故昭义军节度推官闵叔母长子也闵叔父卒始生次子也赵氏故妇女也次病废老于室开为儿时见我烈考治家孝且严视叔母二子常先开与闰我母万年君爱犹已出勤勤储储常惧有阙乃叔母至老我二兄至成人不类诸孤儿寡妇月旦望诸叔母拜堂下毕即同上手抵靣听奉我皇考诫告之曰人之家兄弟无不义尽因娶妇入门异姓相聚争长竞短渐渍日闻偏爱私藏以至背戾分门割户患若贼雠皆汝妇人所作男子有刚肠者几人能不为妇人言所役吾见多矣若等宁是乎退即惴惴闭息恐然如有大诛责至死不敢道一语为不孝事抵开辈頼之得全其家也如此鸣唿君子正已直其言居上其善也家国治焉小人枉已私为言居上不善也家国乱焉㫖哉君子也铭曰昔我叔之去世兮垂严诫之深辞指穆母而告云兮惟夫妇之有仪伊生死之孰免兮于贞节而勿亏代厚养以多属兮家复贵而偶时宁不完于安佚兮胡适彼而亡斯介如石之克鲜兮衆犹草之离离母血涕以奉教兮哀心以自持毕考命之惸孤兮终天地而弗移噫过此兮母曷为知徐文质墓志铭穆脩进士徐孝山䘮其父执䘮之三日以其友张生道卿所录父事拜且泣复授之张生并继以语俾来请曰孝山未即殒生尚惟䘮事不可缓将卜葬以某日期日且迫敢迹其实託铭于先生用刻而纳之以光永幽穸予既受而閲其始卒乃谓曰是葬也葢得其礼矣比是今贵家冨族将葬其先必惑葬师説拘以嵗月畏忌大至违礼过时久而不克葬者多矣生能葬以其道正合士礼踰月之制此独可尚又安得拒请而勿铭也按君讳文质字处中其先祖父尝寓借并土之文水逮君之考犹为晋人考生未齓而孤见教育子季父氏既而复㑹朝廷以兵取太原太原平大徙并民入处之京辅考于时与其族来至京师遂家焉自是得游太学为生徒治春秋经传前后四举有司竟不及禄而终考始娶颕川陈氏女亡再娶清河张氏生男子二人女子二人次子文蔚少卒独君为前室陈氏所生二女子今皆适京师良族由君而下始为京师里人凡并人其俗刚厚而勤啬能而节损以立衣食诸来徙之户初虽贫极者居乆而皆为富室矧其宿有赍者葢可知故考亦用是而殖其家考之殁贻其规法于君君于此益为之善守者也君尝念陈氏早世又伤父之不逮故事后亲弥尽其力无何数年母张氏又终初君亦尝授经于儒官马龟符有慕仕进心至悼亲之继䘮顾门中时无彊子弟可任惧覆先人遗业则为不肖子因刻力事生于家非时庆吊大事不出门如此者葢有年天圣八年适五十忽得疾医累月弗愈以是年七月十七日卒于居君凡四娶室輙有䘮有四男五女初室李氏无子长子孝山出次室李氏景山德山皆未及娶五女子亦㓜在室孝山有诸弟妹合族谋葬得其年八月之二十一日藏君于东京之祥符县开封乡西韩村先墓之次以次室李氏为合初李氏次苖氏李氏三室皆同穴而异棺斯实礼也铭曰惟古之葬等杀异冝日月有数举无越斯末代不然惑于葬师隂阳拘忌率常过时其孰警此伊徐氏子以时而葬顺礼之轨既合既祔有铭有纪如君之藏民亦鲜矣种世衡墓志铭范仲淹君讳世衡字仲平国之劳臣也不幸云亡其子泣血请于予予尝经略陜西知君最为详惧遗其善不可不从而书之初康定元年春夏戎犯延安我师不利朝廷以堡障衆多有分兵之患其间逺不足守者即命罢之㓂骄而贪益侵吾疆百姓被其毒君时为大理丞任鄜州从事建言延安东北二百里有故寛州请因其废垒而兴之以当㓂冲左可致河东之粟右固延安之势北可图银夏之旧有是三利朝廷从之以君董役事君赡勇过人虽俯逼戎落曾不畏惮与兵民暴露数月且战且城然处险无泉议不可守凿地百有五十尺始至于石工徒拱手曰是不可井矣君曰过石而下将无泉耶尔攻其石屑而出之凡一畚偿尔百金工复致其力过石数重泉果沛发饮甘而不耗万人欢唿曰神乎虽虏兵重围吾无困渴之患矣用是复作数井兵民马牛皆大足自兹西陲堡障患无泉者悉倣此大䝉利焉既而朝廷署故寛州为青涧城授君内殿承制知城事复就迁供备库副使旌其劳也塞下多属羗向时汉官不能布恩信羗皆持两端君乃亲入部落中劳问如家人意多所周给常自解佩带与其酋豪可语者有得虏中事来告于我君方与客饮即取坐中金器以奖之属羗爱服皆愿効死青涧东北一舍而逺距无定河河之北有虏寨虏常济河为患君屡使属羗击之徃必破走前后取首级数百牛羊万计未尝劳士卒也故功多而费寡建营田二千顷嵗取其利募商贾使通其货或先贷之本速其流转嵗时间其息十倍乃建白凡城中刍粮钱币暨军须城守之具不烦外计一请自给一子专视士卒之疾调其汤饵常戒以笞责期于必瘳士卒无不感泣今翰林承㫖王公尧臣安抚陜西言君治状上恱降诏褒之曰边臣若此朕复何忧二年就兼鄜延路驻泊兵马都监制置本路粮草迁洛苑副使庆历二年春予按巡环州患属羗之多而素不为用与夏戎潜连助为边患乃召蕃官慕恩与诸族酋长仅八百人犒于麾下与之衣物缯綵以恱其意又采忠顺者增银带马绂以旌之然后谕以好恶立约束而俾之遵向然悍猾之性久失其驭非智者处之虑复为变时青涧既完人可循守乃请于朝愿易君理环朝廷方以青涧倚君又延帅上言人重其去命予更择之予谓夏戎日夜诱吾属羗羗爱其类益以外向非斯人亲之不能革其心朝廷始如其请君既至环安边之利害大要在属羗难制惧合夏戎为暴发之患又地瘠谷贵屯师为难聚粮则力屈损兵则势危斯急病也君乃周行境内入属羗聚落抚以恩意如青涧焉有牛家族首奴讹者屈彊自处未尝出见官长闻君之声始来郊迎君戒曰吾诘朝行劳尔族奴讹曰诺是日大雪三尺左右曰此羗兇诈尝与髙使君继嵩挑战又所处险恶氷雪非可前君曰吾方与诸羗树信其可失诸遂与士衆缘险而进奴讹初不之信复㑹大雪谓君必不来方坦卧帐中已至蹙而起之奴讹大惊曰我世居此山汉官无敢至者公了不疑我耶乃与族衆拜伏諠唿曰今而后惟父所使自是属羗咸信于君有兀二族受夏戎伪署君遣人招之不听即使慕恩出兵诛之死者半归者半尽以其地暨牛羊赏诸有功其僣受伪署如兀二族者百余帐咸服慄请命纳其所得文劵袍带由是属羗无复敢贰君戒诸族各置其烽火夏戎时来抄掠则举烽相告衆必介马而待之破贼者数四泾原帅葛怀敏定川之败戎马入纵于渭予领庆州蕃汉兵徃扼邠城又召君分授泾原君即时而赴羗兵从者数千人属羗爲吾用自此始君曰羗兵既可用矣乃复教土人习弧矢以佐官军吏民有请某事辞某事者君咸使之射从其中否而与夺之坐过失者亦用此得赎吏农工商无不乐射焉繇是缘边诸城独环不求增兵不烦益粮而武力自振夏戎闻属羗不可诱土人皆善射烽火相望无日不备乃不复以环为意前后经略使交荐君之才能朝廷益知可倚明年迁东染院使充环庆路兵马钤辖仍领环州西南占原州之疆有明珠灭臧康奴三种居属羗之大素号彊梗在原为孽寖及于环抚之很不我信伐之险不可入北有二川交通于夏戎朝廷患焉其二川之间有古细腰城复之可断其交路又明年予为宣抚使乃谕君与原守蒋偕共干其事君久悉利病即日起兵㑹偕于细腰使甲士昼夜筑之夏戎固忌此城君遣人入虏中以计欵之兵遂不至又召明珠等三族酋长犒抚之俾以御冦彼既出其不意又亡外援因而服从君之谋也君处细腰月余逼以苦寒城成而疾作庆历五年正月七日甲子启手足神志不乱享年六十一葬于京兆万年县之神和原君之先河南洛阳人也曾祖存启河南夀安令祖仁诩京兆长安令赠太常愽士父昭衍登进士第累赠职方员外郎季父放字明逸初隐于终南山君少孤依之服勤左右以力学称明逸道髙德纯太宗朝再诏以事亲不起真宗复加聘礼起拜左司谏直昭文馆累迁尚书工部侍郎大中祥符五年君用工部䕃得将作监主簿五迁至太子中舍初监秦州太平监以母老求养又监京兆府渭桥仓卭州惠民监知泾之保定京兆之武功泾阳三邑在武功毁滛祠崇夫子庙以来学者在泾阳有里胥王知谦者姦利事露逃之逼郊礼乃出君曰送府则㑹恩益以长恶从所坐杖嵴于县庭而请待罪府君李公谘奏释之自是豪黠莫不歛手其嫉恶如此又邑有三白渠比年浚䟽用数邑力主者非其才而劳逸弗等功利日削君使勤堕齐其力故功倍贫富均其流故利广至今民能言之历通判镇戎军环凤二州凤之守王䝉正託章宪外姻以私于君复欲以贿汚君君正色不纳䝉正大怨之乃使人谕王知谦讼君䝉正内爲之助狱成流窦州上亲政量移汝州君之世材以一官让君乃除孟州司马龙图阁直学士李公絃雪于朝授卫尉丞主随州榷酤又礼部尚书宋公绶工部侍郎狄公棐皆言君非辜改知䖍州赣县君辞得监京兆军资库以同鄜交辟改签署同州判官事又移鄜州因从军延安乃有故寛州之请君少尚气节昆弟有欲析其家者君推资产与之惟取季父图书而已莅官能摘恶庇民青涧与环人皆画君之像而享事之及终吏民暨属羗酋长朝夕临柩前者数日朝廷深惜之赐三子恩君娶刘氏封万年县君男八人长曰诂文雅纯笃养志不仕有叔祖明逸之风次曰诊试将作监主簿曰咏同州澄城尉曰谘郊社斋郎曰谔三班奉职皆有立䜣记谊三子尚㓜一女适西头供奉官田守政君在边数年聚货食教弧矢抚养士伍牢笼羗夷无贤不肖皆称之又出竒以济几事尝遣谍者入虏中凡半嵗间而虏诛握兵用事二三人谍者还言某谋得行㑹君已没又天子方怀来故其绩不显铭曰呜唿种君出于贤门吾志必立吾力是陈宁以刚折果由直伸还自瘴海试于塞垣权以从事意其出人捍虏之患乂边之民夙夜乃职星霜厥身生则有涯死冝不泯边俗祀之子子孙孙范纯佑墓志铭冨弼仆天圣初始识范文正公于海陵未几公游文馆仆再举进士来京师又见之公益厚我间或造其门目公傍一童子方十嵗许神重气逺如老成人仆窃询焉即公之长子也已能诵诗礼泛读诸书为文章籍籍有可称者所与游皆一时之俊时天下庠序未甚兴公典姑苏首建郡学聘安定胡瑗为先生瑗条立学规良密生徒数百多不率教公患之君尚未冠輙白于庭入学齿诸生之末尽行其规约久之人皆随而不敢犯自是苏之学遂为诸郡倡宝元中西戎叛一方尽惊公连易闗陜官皆不出兵间君侍行日与将卒错处钩微擿隐悉得其良驽由是公任人无失而屡有功公帅环庆也议城马铺寨寨偪贼境贼惧城成而扼其冲故常冦挠之使我不得城君率兵驰据其地贼衆大至且战且督役数日而成一路恃以安人又知君材武有足嘉者后公以谗罢知政事君亦逡巡于仕进间从公之邓暴得疾昏不省事废卧许昌仆守淮西过其家省之犹能感慨道忠义问仆之来公耶私耶仆曰公曰公则可噫人一有疾已不能自頋其形骸奚暇他䘏如君病昏身已弃而尚不忘公忠岂非根乎至性第昏于事而性终不昧耶兹尤异于人可贵重而不可学者病十九年卒于襄邑弟纯仁之官舍年四十九君英悟天得尚节行事父母尽孝养未尝去左右文正爱之甚日夕以讲求道义为乐亦不欲其逺去君虽文学自冨固不肯应乡里举不得已以䕃授守将作监主簿亦蹔为跂下司竹监非其好也即解去使君夀且不病得施其所有于时良能美业其少诸君名纯佑字天成娶长葛李氏一男正臣守太常寺太祝一女嫁故人子进士元殳早亡纯仁谋归葬河南万安山先垄之侧行有日走京师来乞铭仆已铭其父今又铭其子悲夫铭曰君之才之贤冝有禄有年一命而画不复迁病十九年不复痊今其云亡报已骞英名不隐兮何足叹皇朝文鑑巻一百三十九皇朝文鑑皇朝文鑑卷第一百四十皇朝文鑑巻第一百四十墓志孙明复墓志铭欧阳脩黄梦昇墓志铭欧阳脩尹师鲁墓志铭欧阳脩苏子羙墓志铭欧阳脩梅圣俞墓志铭欧阳脩石守道墓志铭欧阳脩苏明允墓志铭欧阳脩孙明复墓志铭欧阳脩先生讳复字明复姓孙氏晋州平阳人也少举进士不中退居泰山之阳学春秋着尊王发微鲁多学者其尤贤而有道者石介自介而下皆以弟子事之先生年愈四十家贫不娶李丞相廸将以其弟之女妻之先生疑焉介与羣弟子进曰公卿不下士久矣今丞相不以先生贫贱而欲託以子是髙先生之行义也先生冝因以成丞相之贤名于是乃许孔给事道辅爲人刚直严重不妄与人闻先生之风就见之介执杖屦侍左右先生坐则立升降拜则扶之及其徃谢也亦然鲁人既素髙此两人由是始识师弟子之礼莫不叹嗟之而李丞相孔给事亦以此见称于士大夫其后介为学官语于朝曰先生非隠者也欲仕而未得其方也庆历二年枢密副使范仲淹资政殿学士冨弼言其道德经术宜在朝廷召拜校书郎国子监直讲尝召见迩英阁説诗将以为侍讲而嫉之者言其讲説多异先儒遂止七年徐州人孔直温以狂谋捕治索其家得诗有先生姓名坐贬监䖍州商税徙泗州又徙知河南府长水县签署应天府判官公事通判陵州翰林学士赵㮣等十余人上言孙某行为世法经为人师不冝弃之逺方乃复为国子监直讲居三嵗以嘉祐六年七月某日以疾卒于家享年六十有六官至殿中丞先生在太学时为大理评事天子临幸赐以绯衣银鱼及闻其丧恻然予其家钱十万而公卿大夫士友太学之诸生相与吊哭赙治其丧于是以某年某月某日塟先生于郓州须城县卢泉之北扈原先生治春秋不惑传註不为曲説以乱经其言简易于诸侯大夫功罪以考时之盛衰而推见王道之治乱得于经之本义为多方其病时枢密使韩琦言之天子选书吏给纸笔命其门人祖无择就其家得其书十有五篇録之藏于祕阁先生一子大年尚㓜铭曰圣人既殁经更焚逃藏脱乱仅传存衆説乘之汨其原怪迃百出杂伪真后生牵卑习前闻有欲患之寡攻羣徃徃止燎以膏薪有勇夫子辟浮云刮磨蔽蚀相吐吞日月卒复光破昏愽哉功利无穷垠有考其不在斯文黄梦升墓志铭欧阳脩予友黄君梦升其先婺州金华人后徙洪州之分宁其曾祖讳某祖讳某父讳某皆不仕黄氏世为江南大族自其祖父以来乐以家赀赈乡里多聚书以招四方之士梦升兄弟皆好学尤以文章气自豪予少家随梦升从其兄茂宗官于随予为童子立诸兄侧见梦升年十七八眉目明秀善饮酒谈笑予虽㓜心已独竒梦升后七年予与梦升皆举进士于京师梦升得丙科初任兴国军永兴主簿怏怏不得志以疾去久之复调江陵府公安主簿时予谪夷陵令遇之于江陵梦升颜色憔悴初不可识久而握手嘘嚱相饮以酒夜醉起舞歌唿大噱予益悲梦升志虽衰而少时意气尚在也后二年予徙干德令梦升复调南阳主簿又遇之于邓间常问其平生所为文章几何梦升慨然叹曰吾已讳之矣穷达有命非世之人不知我我羞道于世人也求之不肯出遂饮之酒复大醉起舞歌唿因笑曰子知我者乃肯出其文读之愽辨雄伟其意气奔放犹不可御予又益悲梦升志虽困而独其文章未衰也是时谢希深出守邓州尤喜称道天下士予因手书梦升文一通欲以示希深未及而希深卒予亦去邓后之守邓者皆俗吏不复知梦升梦升素刚不苟合负其所有常怏怏无所施卒亦不得志死于南阳梦升讳注以宝元二年四月某日卒享年四十有二其平生所为文曰破碎集公安集南阳集凡若干巻娶潘氏生四男二女将以某年某月某日葬于董坊之先茔其弟渭泣而来告曰吾兄患世之莫吾知孰可为其铭予素悲梦升者因为之铭曰予尝读梦升之文至于哭其兄子庠之词曰子之文章电激雷震雨雹忽止閴然灭泯未尝不讽诵叹息而不已嗟夫梦升曾不及庠不震不惊郁塞埋藏孰予其有不使其施吾不知所归咎徒为梦升而悲尹师鲁墓志铭欧阳修师鲁河南人姓尹氏讳洙然天下之士识与不识皆称之曰师鲁葢其名重当世而世之知师鲁者或推其文学或髙其议论或多其材能至其忠义之节处穷达临祸福无愧于古君子则天下之称师鲁者未必尽知之师鲁为文章简而有法博学彊记通知古今长于春秋其与人言是是非非务穷尽道理乃已不为苟止而妄随而人亦罕能过也遇事无难易而勇于敢为其所以见称于世者亦所以取嫉于人故其卒穷以死师鲁少举进士及第为绛州正平县主簿河南府戸曹参军邵武军判官举书判拔萃迁山南东道掌书记知伊阳县王文康公荐其才召试充馆阁校勘迁太子中允天章阁待制范公贬饶州谏官御史不肯言师鲁上书言仲淹臣之师友愿得俱贬贬监郢州酒税又徙唐州遭父丧服除得太子中允知河南县赵元昊反陜西用兵大将葛怀敏奏起为经略判官师鲁虽用怀敏辟犹为经略使韩公所深知其后诸将败于好水韩公降知秦州师鲁亦徙通判濠州乆之韩公奏得通判秦州迁知泾州又知渭州兼泾原路经略部署坐城水落与边臣异议徙知晋州又知潞州为政有惠爱潞州人至今思之累迁官至起居舍人直龙图阁师鲁当天下无事时独喜论兵为叙燕息戍二篇行于世自西兵起凡五六嵗未尝不在其间故其论议益精密而于西事尤习其详其为兵制之説述战守胜败之要尽当今之利害又欲训士兵代戍卒以减边用为御戎长久之策皆未及施为而元昊臣西兵解严师鲁亦去而得罪矣然则天下之称师鲁者于其材能亦未必尽知之也初师鲁在渭州将吏有违其节度者欲按军法斩之而不果其后吏至京师上书讼师鲁以公使钱贷部将贬崇信军节度副使徙监均州酒税得疾无医药舁至南阳求医疾革隠几而坐顾稚子在前无甚怜之色与賔客言终不及其私享年四十有六以卒师鲁娶张氏某县君有兄源字子渐亦以文学知名居前一嵗卒师鲁凡十年间三贬官丧其父又丧其兄有子四人连丧其三女一适人亦卒而其身终以贬死一子三嵗四女未嫁家无余赀客其丧于南阳不能归平生故人无逺迩皆徃赙之然后妻子得以其柩归河南以某年某月某日塟于先茔之次余与师鲁兄弟交尝铭其父之墓矣故不复次其世家焉铭曰藏之深固之密石可朽铭不灭苏子羙墓志铭欧阳脩故湖州长史苏君有贤妻杜氏自君之䘮布衣𬞞食居数歳提君之孤子歛其平生文章走南京号泣于其父曰吾夫屈于生犹可伸于死其父太子太师以告于予予爲集次其文而序之以着君之大节与其所以屈伸得失以深诮世之君子当爲国家乐育贤材者且悲君之不幸其妻卜以嘉祐元年十月某日塟君于润州丹徒县义里乡檀山里石门村又号泣于其父曰吾夫屈于人间犹可伸于地下于是杜公及君之子泌皆以书来乞铭以葬君讳舜钦字子美其上世居蜀后徙开封为开封人自君之祖讳易简以文章有名太宗时承㫖翰林为学士参知政事官至礼部侍郎父讳耆官至工部郎中直集贤院君少以父䕃太庙斋郎调荥阳尉非所好也已而锁其㕔去举进士中第改光禄寺主簿知䝉城县丁父忧服除知长垣县迁大理评事监在京楼店务君状貌竒伟慷慨有大志少好古工为文章所至皆有善政官于京师位虽卑数上疏论朝廷大事敢道人之所难言范文正公荐君召试得集贤校理自元昊反兵出无功而天下殆于久安而困兵事天子奋然用三四大臣欲尽革衆弊以纾民于是时范文正公与今冨丞相多所设施而小人不便顾人主方信用思有以撼动未得其根以君文正公之所荐而宰相杜公婿也乃以事中君坐监进奏院祠神奏用市故纸钱㑹客爲自盗除名君名重天下所会客皆一时贤俊悉坐贬逐然后中君者喜曰吾一举网尽之矣其后三四大臣继罢去天下事卒不复施为君携妻子居苏州买水石作沧浪亭日益读书大㴠肆于六经而时发其愤闷于歌诗至其所激往往惊絶又喜行草书皆可爱故其虽短章醉墨落笔争为人所传天下之士闻其名而慕见其所传而喜往揖其貌而竦听其论而惊以服久与其居而不能舍以去也居数年复得湖州长史庆历八年十二月某日以疾卒于苏州享年四十有一君先娶郑氏后娶杜氏三子长曰泌将作监主簿次曰液曰激二女长适前进士陈纮次尚㓜初君得罪时以奏用钱为盗无敢辨其寃者自君卒后天子感悟凡所被逐之臣复召用皆显列于朝而至今无复为君言者冝其欲求伸于地下也冝予述其得罪以死之详而使后世知其有以也既又长言以为之辞庶几并冩予之所以哀君者其辞曰谓为无力兮孰击而去之谓为有力兮胡不反子之归岂彼能而此不为善百誉而不进兮一毁终世以颠挤荒孰问兮杳难知嗟子之中兮有韫而无施文章发耀兮星日光辉虽冥冥以掩恨兮不昭昭其永埀梅圣俞墓志铭欧阳修嘉祐五年京师大疫四月乙亥圣俞得疾卧城东汴阳坊明日朝之贤士大夫徃问疾者驺唿属路不絶城东之人市者废行者不得徃来咸惊顾相语曰兹坊所居大人谁邪何致客之多也居八日癸未圣俞卒于是贤士大夫又走吊哭如前日益多而其尤亲且旧者相与聚而谋其后事自丞相以下皆有以赙䘏其家粤六月某日其孤增载其柩南归以某年某月某日葬于某所圣俞字也其名尧臣姓梅氏宣州宣城人也自其家世颇能诗而从父询以仕显至圣俞遂以诗闻自武夫贵戚童儿野叟皆能道其名字虽妄愚人不能知诗义者直曰此世所贵也吾能得之用以自矜故求者日踵门而圣俞诗遂行天下其初喜为清丽闲肆平淡久则涵演深逺间亦琢刻以出怪巧然气完力余益老以劲其应于人者多故辞非一体至于佗文章皆可喜非如唐诸子号诗人者僻固而狭陋也圣俞为人仁厚乐易未尝忤于物至其穷愁感愤有所骂讥笑谑一发于诗然用以为驩而不怨怼可谓君子者也初在河南王文康公见其文叹曰二百年无此作矣其后大臣屡荐冝在馆阁尝一召试赐进士出身余輙不报嘉祐元年翰林学士赵㮣等十余人列言于朝曰梅某经行修明愿留与国子诸生讲论道德作为雅颂以謌咏圣化乃得国子监直讲三年冬祫于太庙御史中丞韩绛言天子且亲祠当更制乐章以荐祖考惟梅某为冝亦不报圣俞初以从父䕃补太庙斋郎历桐城河南河阳三县主簿以德兴县令知建德县又知襄城县监湖州盐税签署忠武镇安两军节度判官监永济仓国子监直讲累官至尚书都官员外郎尝奏其所撰唐载二十六巻多补正旧史阙缪乃命编修唐书书成未奏而卒享年五十有九曾祖讳某祖讳某皆不仕父讳某太子中舍致仕赠职方郎中母曰仙游县太君束氏又曰清河县太君张氏初娶谢氏再娶刁氏封某县君子男五人曰增曰墀曰垧曰龟儿一早卒女二人长适太庙斋郎薛通次尚㓜圣俞学长于毛氏诗为小传二十巻其文集四十巻注孙子十三巻余尝论其诗曰世谓诗人少达而多穷葢非诗能穷人殆穷者而后工也圣俞以为知言铭曰不戚其穷不困其鸣不踬于艰不履于倾养其和平以发厥声震越浑锽衆听以惊以扬其清以播其英以成其名以告诸冥石守道墓志铭欧阳脩徂徕先生姓石氏名介字守道兖州奉符人也徂徕鲁东山而先生非隠者也其仕尝位于朝矣鲁之人不称其官而称其德以为徂徕鲁之望先生鲁人之所尊故因其所居山以配其有德之称曰徂徕先生者鲁人之志也先生貌厚而气完学笃而志大虽在畎畒不忘天下之忧以谓时无不可为为之无不至不在其位则行其言吾言用功利施于天下不必出乎已吾言不用虽获祸咎至死而不悔其遇事发愤作为文章极陈古今治乱成败以指切当世贤愚善恶是是非非无所讳忌世俗颇骇其言由是谤议喧然而小人尤嫉恶之相与出力必挤之死先生安然不惑不变曰吾道固如是吾勇过孟轲矣不幸遇疾以卒既卒而姦人有欲以竒祸中伤大臣者犹指先生以起事谓其诈死而北走契丹矣请发棺以验頼天子仁圣察其诬得不发棺而保全其妻子先生世为农家父讳丙始以仕进官至太常愽士先生年二十六举进士甲科爲郓州观察推官南京留守推官御史台辟主簿未至以上书论赦罢不召秩满迁某军节度掌书记代其父官于蜀爲嘉州军事判官丁内外艰去官垢面跣足躬耕徂徕之下葬其五世未葬者七十䘮服除召入国子监直讲是时兵讨元昊久无功海内重困天子奋然思欲振起威德而进退二三大臣增置谏官御史所以求治之意甚鋭先生跃然喜曰此盛事也雅颂吾职其可巳乎乃作庆历圣德诗以褒贬大臣分别邪正累数百言诗出太山孙明复曰子祸始于此矣明复先生之师友也其后所谓姦人作竒祸者乃诗之所斥也先生自闲居徂徕后官于南京常以经术教授及在太学益以师道自居门人弟子从之者甚衆太学之兴自先生始其所为文章曰某集者若干巻曰某集者若干巻其斥佛老时文则有怪説中国论曰去此二者然后可以有为其戒姦臣宦女则有唐鑑曰吾非为一世监也其余喜怒哀乐必见于文其辞愽辩雄伟而忧思深逺其为言曰学者学为仁义也惟忠能忘其身信笃于自信者乃可以力行也以是行于已亦以是教于人所谓尧舜禹汤文武周公孔子孟轲杨雄韩愈氏者未尝一日不诵于口思与天下之士皆为周孔之徒以致其君为尧舜之君民为尧舜之民亦未尝一日少忘于心至其违世惊衆人或笑之则曰吾非狂痴者也是以君子察其行而信其言推其用心而哀其志先生直讲嵗余杜祁公荐之天子拜太子中允今丞相韩公又荐之乃直集贤院又嵗余始去太学通判濮州方待次于徂徕以庆历五年七月某日卒于家享年四十有一友人庐陵欧阳修哭之以诗以谓待彼谤熖熄然后先生之道明矣先生既没妻子冻馁不自胜今丞相韩公与河阳冨公分俸买田以活之后二十一年其家始克葬先生于某所将葬其子师讷与其门人姜潜杜黙徐遁等来告曰谤熖熄矣可以发先生之光矣敢请铭某曰吾诗不云乎子道自能久也何必吾铭遁等曰虽然鲁人之欲也乃为之铭曰徂徕之巖巖与子之德兮鲁人之所瞻汶水之汤汤与子之道兮逾逺而弥长道之难行兮孔孟遑遑一世之屯兮万世之光曰吾不有命兮安在夫桓魋与臧仓自古圣贤皆然兮噫子虽毁其何伤苏明允墓志铭欧阳修有蜀君子曰苏君讳洵字明允眉州眉山人也义修于家信于乡里闻于蜀之人久矣当至和嘉祐之间与其二子轼辙偕至京师翰林学士欧阳脩得其所着书二十二篇献诸朝既出而公卿士大夫争传之其二子举进士皆在髙等亦以文学称于时眉山在西南数千里外一日父子隠然名动京师而苏氏文章遂擅天下君之文愽辩宏伟读者悚然想见其人既见而温温似不能言及即之与居愈久而愈可爱间而出其所有愈叩而愈无穷呜唿可谓纯明笃实之君子也曾祖讳某祖讳某父讳某赠尚书职方员外郎三世皆不显职方君三子曰澹曰涣皆以文学举进士而君少独不喜学年已壮犹不知书职方君纵而不问乡闾亲族皆怪之或问其故职方君笑而不答君亦自如也年二十七始大发愤谢其素所徃来少年闭户读书爲文辞嵗余举进士再不中又举茂材异等不中退而叹曰此不足爲吾学也悉取所爲文数百篇焚之益闭户读书絶笔不爲文辞者五六年乃大究六经百家之説以考质古今治乱成败圣贤穷达出处之际得其粹精涵畜充溢抑而不发久之慨然曰可矣由是下笔顷刻数千言其纵横上下出入驰骤必造于深微而后止葢其禀也厚故发之迟志也悫故得之精自来京师一时后生学者皆尊其贤学其文以为师法以其父子俱知名故号老苏以别之初脩为上其书召试紫微阁辞不至遂除试秘书省校书郎㑹太常修纂建隆以来礼书乃以为霸州文安县主簿使食其禄与陈州项城令姚辟同修礼书为太常因革礼一百巻书成方奏未报而君以疾卒实治平三年四月某日也享年五十有八天子闻而哀之特赠光禄寺丞勑有司具舟载其丧归于蜀君娶程氏大理寺丞文应之女生三子曰景早卒轼今为某官辙某官三女皆早卒孙曰迈曰迟有文集若干巻谥法三巻君善与人交急人患难死则䘏养其孤乡人多德之葢晚而好易曰易之道深矣汨而不明者诸儒以附㑹之説乱之也去之则圣人之㫖见矣作易传未成而卒某年某月某日葬于彭山之安镇乡可龙里君生于逺方而学又晚成常叹曰知我者惟吾父与欧阳公也然则非余谁冝铭铭曰苏显唐世实栾城人以宦留眉蕃蕃子孙自其髙曾乡里称仁伟欤明允大发于文亦既有文而又有子其存不朽其嗣弥昌呜唿明允可谓不亡皇朝文鑑巻第一百四十皇朝文鑑皇朝文鑑卷第一百四十一皇朝文鑑巻第一百四十一墓志南阳郡君谢氏墓志铭欧阳脩张晦之墓志铭宋祁吕献可墓志铭司马光葛源墓志铭王安石苏安世墓志铭王安石许平墓志铭王安石陈比部墓志铭王安石王深甫墓志铭王安石赵师旦墓志铭王安石南阳郡君谢氏墓志铭欧阳脩庆历四年秋予友宛陵梅圣俞来自吴兴出其哭内之诗而悲曰吾妻谢氏亡矣丐我以铭而葬焉予未暇作居一歳中书七八至未尝不以谢氏铭爲言且曰吾妻故太子賔客讳涛之女希深之妺也希深父子爲时闻人而世显荣谢氏生于盛族年二十以归吾凡十七年而卒卒之夕歛以嫁时之衣甚矣吾贫可知也然谢氏怡然处之治其家有常法其饮食器皿虽不及丰侈而必精以㫖其衣无故新而澣濯缝纫必洁以完所至官舎虽庳陋而庭宇洒扫必肃以严其平居语言容止必怡以和吾穷于世久矣其出而幸与贤士大夫游而乐入则见吾妻之怡怡而忘其忧使吾不以富贵贫贱累其心者抑吾妻之助也吾尝与士大夫语谢氏多从户屏窃听之间则尽能商搉其人才能贤否及时事之得失皆有条理吾官吴兴或自外归必问曰今日孰与饮而乐乎闻其贤者也则恱否则叹曰君所交皆一时贤隽今与是人饮而欢邪是嵗南方旱仰见飞蝗而叹曰今西兵未解天下重困盗贼暴起于两淮而天旱且蝗如此我为妇人死而得君葬我幸矣其所以能安吾贫而不困者其性识明而知道理多类此其生也廹吾之贫而没也又无以厚焉谓惟文字可以着其不朽且其平生尤知文章为可贵殁而得此庻几以慰其魂且塞予悲此吾所以请铭于子之懃也若此予忍不铭夫人享年三十七用夫恩封南阳县君二男一女以某年七月某日卒于髙邮梅氏世葬宛陵以贫不能归也某年某月某日葬于润州之某县某原铭曰髙崖断谷兮京口之原山苍水深兮土厚而坚居之可乐兮卜者曰然骨肉虽土兮魂气则天何必故乡兮然后为安张晦之墓志铭宋祁呜唿有宋文人张晦之之墓晦之名景江陵公安人羁丱能言长嗜学尤力未冠涉通艺文颇班班言当世务贫不治产徃从崇仪使解人柳开以文自名而荐宠士类一见欢甚悉出家书畀之由是属辞益有法度开每曰今日在朝廷挈囊荐笏谁踰晦之者即厚遣使如京师时富春孙仅沛国朱严成纪李庻几号为豪英晦之敝衣与游名称籍籍美不容口真圣谅闇未即听政责有司精覆计偕与者十一二晦之名在第四调主大名馆陶簿年少气锐未能以智自将坐公累为吏痛诋贬全州㑹赦还豪长者得罪并坐所知继为房襄二州文学参军晦之中废不用则大覃思古今为洪范王覇二书常病浮图氏怪迂诞荒塔庙日炽虽服儒衣冠者皆胡言膜拜共宠神之憗寘六经反为外典故因事见文为记传数十篇而辨析之虽与世舛驰而自信不跲云康肃陈公尧咨以西台舎人为本府雅闻晦之为言于上复选楚州宝应主簿最状应条监司以闻改大理评事知泗州昭信县淮岛伧杂冯戾禨巫晦之剪除傍祀且百所输入材瓦以完吏舎急病职劳邑人冝之转运使任其能移掌真州搉茶务既又请通理州事可制已报㑹遘疾终官下年四十九实天禧二年三月十日噫世之言材而显善而艾皆若可信如晦之终始报向独大谬不然者邪晦之㓜䘮二亲有终身之戚方其间闗蓬累而竭诚尽物克襄事焉墓不用甓既窆下土实之曰千嵗后无为狐兎宅不亦善乎荆人髙之咸曰张氏有子矣事崇仪也崇仪欲以兄子妻之未归而亡又委禽于唐氏生二女子皆有行一男早夭晦之即世夫人奉柩以如许昌将便时来南以歳之不易久而去室康定元年着作佐郎王仪太初始得襄慌柳以某月日祔塴其先茔从昭穆之图成君志也三代之讳之行则渤海胡旦及康肃公爲先圹之志若表在焉平生文章门人万称集爲二十五通太初与晦之再世表重节义然诺且少相友善故裒状丐文而毕此封树焉铭曰皭才章兮懿淳孝至膴仕兮难老啬弗予兮孰天道蹇皇皇兮晚获伸发吾怀兮露珎甫半道兮摧华轮倚庐空兮无家嗣从藁嫔兮二纪䰟㷀㷀兮何所止彼戚友兮义弗违奉輤柩兮来归穴虗祔兮人所悲兄弟鲜兮立后神茫茫兮安究尚立言兮参不朽吕献可墓志铭司马光君讳晦字献可初孤自力为学家于洛阳性沈厚不妄交游洛阳士人徃徃不之识登进士第调浮梁尉不之官历旌德扶风主簿迁云阳令改着作佐郎知翼城县徙签书定国军节度判官通判梓州事未至官遭母䘮服除知大通监兼交城县召入为殿中侍御史弹劾无所避兖国公主仁宗之爱女下嫁李玮薄其夫家尝因忿恵夜开禁门入诉于上献可奏宿衞不可不严公主夜叩禁门门者不当听入并劾奏公主合宦者梁怀吉梁全一窜逐之㑹有新除枢密副使者当时人有疑论献可与其僚直以衆言陈上前谓必不可留章十七上卒与之俱罢献可得知江州久之复召还台英宗即位改起居舎人同知諌院时上有疾太后权同听政内侍都知任守忠久用事于中上之立非守忠意乘此与其徒间搆两宫造播恶言中外恟惧献可连上两宫书开陈大义辞情切至由是慈孝益笃谗言不得行上疾久未平献可请早建东宫以安人心既而上小瘳谦黙未可否事献可屡乞亲万几揽威福延近臣通下情太后间数日一御东殿渐逺庻务自谋安佚㑹小旱因请上亲出祷雨使外疑释然太后既归政献可复言于上今虽専听断太后辅佐先帝久多阅天下事事之大者犹冝闗白咨访然后行示不敢专以报盛德任守忠谋不售而惧乃更巧为謟谀求自入于上献可曰是不可使久处左右亟言上数其前后巨恶并其党史昭钖窜于南方因上言大姦已去其余向日凭恃无礼者冝一切纵舍勿念以安反侧顷之以兵部员外郎兼侍御史知杂事执政建言欲如汉氏故事推尊濮安懿王献可率僚属极陈其不可且请治执政之罪积十余章不听乃求自贬又十余章怀知杂御史勑告纳上前曰臣言不効不敢居其位上重违大臣又嘉台官敢直言章留中不下还其勑告屡诏令就职献可与僚属具録所上奏草纳中书称不敢奉诏固请即罪上不得已听以本官出知蕲州已而徙知晋州今上即位加集贤殿修撰知河中府未几召为刑部郎中充盐铁副使上素闻其彊直擢为天章阁待制复知諌院迁谏议大夫权御史中丞是时有侍臣弃官家居者朝野称其材以为古今少伦天子引参大政衆皆喜于得人献可独以为不然衆莫不怪之居无何新为政者恃其材弃衆任已厌常为竒多变更祖宗法専汲汲歛民财所爱信引㧞时或非其人天下失望献可屡争不能得乃抗章悉条其过失且曰误天下苍生必此人如久居庙堂必无安静之理又曰天下本无事但庸人扰之上遣使谕解献可执之愈坚乃罢中丞出知邓州虽在外遇朝廷有大得失犹言之不置㑹疾奏乞闲官归乡里朝㫖未许乃乞致仕诏提举西京崇福宫到官又乞致仕许之以熈宁四年五月甲午终于家年五十有八初王惠公薨其家日益贫献可既仕常分俸之半以给宗族孤嫠者室无余资所以自奉养至俭薄其治民主于爱利而疾姦暴大抵㮣以公平故所至人安之屡为言职其奏草存可见者凡二百八十有九历观古人有能得其一二已可载之列传垂示后世在献可曽何足道今特举其事系安危者书之至于进对口陈之语不可得而闻也前后三逐皆以迕犯大臣所与敌者莫非秉大权天子所信向气势轧天下献可视之若无所睹正色直辞指救其非不去不已旁侧为之股慓而献可处之自如平居容貌语言恂恂和易使之不得位于朝人不过以谨厚长者名之而已矣及遇事苟义所当为疾趋径前如救焚溺所不当为畏避逺去如顾陷穽惟恐坠焉晚年病卧洛阳犹旦夕愤叹以天下事为忧过于在位任其责者曽不念其身之病子孙之贫也呜唿今之世爱君忧民发于心无所爲而爲之可巳而不巳始终不变有如献可者能几人耶故其殁之日天下识不识皆咨嗟痛惜彼其心岂独私于献可哉献可始娶张氏故丞相邓公之孙后娶时氏故御史旦之孙封同安郡君四男长曰由庚金水主簿次曰由圣由礼由诚皆将作监主簿六女长适罗山令鞠丞之次蚤卒次适光禄寺丞吴安诗次适进士姚辉处者二人以其年八月二十日葬于伊阙县神隂乡中费里先茔之西献可病亟爲手书命光爲埋文光徃省之至则目且瞑光伏唿曰更有以见属乎张目强视曰无光出门而献可殁噫如光者乌足以副献可之所待耶顾义不得辞哭而爲铭曰有宋名臣吕正惠公之孙以忠直敢言克绍其门位则不究道则不负年则不夀名则不朽呜唿爲人臣爲人嗣始终无愧能底于是可谓备矣葛源墓志铭王安石葛公姓也源名也宗圣字也处州之丽水公所生也眀州之鄞后所迁也贯曽大考遇大考也旺累赠都官郎中考也进士公所起也洪州左司理参军吉州太和县主簿江州德化县令监兴国茶场威武军节度推官知广州四㑹县着作佐郎知开封府雍丘县祕书丞知泉州同安县太常博士通判建州屯田员外郎知庆成军都官员外郎知南劔州司封员外郎祠部郎中江浙荆湖福建广南提㸃银铜坑冶铸钱度支郎中荆湖北路提㸃刑狱此公之所阅官也州将之甥与异母兄欧人而甥杀之州将胁公曰两人者皆吾甥而杀人者乃其兄也我知之彼大姓也无为有司所误不然此狱也将必覆公劾不为变也此公之为司理参军也州符徙吉州行令事佗日令始至大猾吏輙诱民数百讼庭下设变诈以动令如此数日令厌事则事当在吏矣公至立讼者两庑下取其状视有如吏所为者使自书所诉不能书者吏受之徃徃不能如状穷輙曰我不知为此乃某吏教我所为悉捕劾致之法讼以故少吏亦终不得其意毛氏寡妇告其子以恩义说之不得即使人徴捕得之与间语者验其对乃书寡妇告者也穷治具服为谋私其子孙距州溪水恶而嵗租几千万硕舟善败民以输为愁公始议县置仓以受输则官漕之亦便州不听公论之不已仓成至今赖其利此公之为主簿也中贵人击驿吏取所给过家以言府府不敢劾公曰中贵人何惮为吾民而有陵之者吾亦耻之上书论其事中贵人坐绌此公之为县于雍丘也属吏常有隙于公同进者因谗之公察其㫖不听以为举首此公之为州于南劔也铸钱嵗十六万其所施置后以为法程此公之为银铜坑冶铸钱也鄂州崇阳大姓与人妻谋而杀其夫州受赇出之公使再劾劾者又受赇狱如初而公终以为不直其弟诉之转运使虽他在事者亦莫不以为寃复置之狱卒得其姦赇状论如法此公之为提㸃刑狱也甲子四百三十五公所享年也至和元年六月乙未卒之年月日也润州之丹徒县长乐乡显阳村公所葬也嘉祐元年十月壬申塟之年月日也乡邑孙氏今祔以葬者公元配也万年县君范阳卢氏公继配也良肱良佐良嗣公子也妻太常慱士黄知良曰金华县君公女也起进士为越州余姚县尉主公之䘮而请铭以葬者良嗣也论次其所得于良嗣而为之铭者临川王安石也铭曰士窽以养交兮弛官之不忌维公之所至兮乐职嗜事彼能显闻兮公则不晰不铭示后兮孰劝为瘁苏安世墓志铭王安石庆历五年河北都转运使龙图直学士信都欧阳脩以言事切直为权贵人所怒因其孤甥女子有狱诬以姦利事天子使三司戸部判官太常慱士武功苏君与中贵人杂治当是时权贵人连内外诸怨恶修者为恶言欲倾脩锐甚天下汹汹必脩不能自脱苏君卒白上曰修无罪言者诬之耳于是权贵人大怒诬君以不直绌使为殿中丞泰州监税然天子遂寤言者不得意而脩等皆无恙苏君以此名闻天下嗟乎以忠为不忠而诛不当于有罪人主之大戒然古之陷此者相随属以有左右之谗而无如苏君之救是以卒至于败亡而不寤然则苏君一动其于天下岂小也哉苏君既出逐权贵人更用事凡五年之间再赦而君六徙东西南北水陆奔走輙万里其心恬然无有怨悔遇事强果末尝少屈葢孔子所谓刚者殆苏君矣苏君之仁与智又有足称者尝通判陜府当葛怀敏之败边告急枢密使取道路戍还之卒再戍大怨即讙聚谋爲变吏白闭城城中无一人敢出君徐以一骑出卒间谕止之而以便宜还使者戍卒喜曰微苏君吾不得生陜人曰微苏君吾其掠死矣有令刺陜西之民以爲兵败亡者死既而亡者得有司治之以死而君辄纵去言上曰令民以死者爲事不集也事集矣而亡者犹不赦恐其衆相聚而爲盗惟朝廷幸哀怜愚民使得自反天子以君言爲然而三十州之亡者皆不死其后知坊州州税赋之无归者里正代爲之输歳弊大家数十君钩治使归其主坊人不忧为里正自苏君始也苏君讳安世字梦得其先武功人后徙蜀蜀亡归于京师今为开封人也曾大考进率府副率大考讳继殿直考讳咸熈赠都官郎中君以进士起起三十二年其卒年五十九为广西转运使而官止于屯田员外郎者以君十五年不求磨勘也君娶南阳叶氏又娶清河某氏子四人台文永州推官祥文太庙斋郎炳文试将作监主簿彦文未仕女子五人适进士㑹稽江松单州鱼台县尉江山赵杨三人尚㓜君既卒之三年嘉祐二年十月庚午其子塟君扬州之江都东兴宁乡马坊村而太常慱士知常州军州事临川王安石为铭曰皇有四极周绥以福使维苏君奠我南服元元苏君不圆其方不晦其眀君子之刚其枉在人我得吾直谁怼谁愠祗天之役日月有丘其下冥冥昭君无穷安石之铭许平墓志铭王安石君讳平字秉之姓许氏余尝谱其世家所谓今泰州海陵县主簿者也君既与兄元相友爱称天下而自少卓荦不羁善辨说与其兄俱以智畧为当世大人所器宝元时朝廷开方畧之选以招天下异能之士而陜西大帅范文正公郑文肃公争以君所为书以荐于是得召试为太庙斋郎已而选泰州海陵县主簿贵人多荐君有大才可试以事不冝弃之州县君亦常慨然自许欲有所为然终不得一用其智能以卒噫其可哀也已士固有离世异俗独行其意势讥笑侮困辱而不悔彼皆无衆人之求而有所待于后世者也其龃龉固冝若夫智谋功名之士窥时俯仰以赴势物之㑹而輙不遇者乃亦不可胜数辨足以移万物而穷于用说之时谋足以夺三军而辱于右武之国此又何说哉嗟乎彼有待而不悔者其知之矣君年五十九以嘉祐某年某月某甲子葬真州之杨子县甘露乡某所之原夫人李氏子男瓌不仕璋真州司户参军琦太庙斋郎琳进士女子五人已嫁者二人进士周奉先泰州泰兴县令陶舜元铭曰有拔而起之莫挤而止之呜唿许君而已于斯谁或使之陈比部墓志铭王安石陈晋公有子五人其一人今宰相是也公晋公之中子而今宰相弟晋公讳恕事始卒在史官公讳某字某九嵗用晋公恩守袐书省校书郎晋公薨恩改太常寺奉礼郎服除久之㑹封禅恩改大理评事监凤翔府酒税又㑹祀汾隂改卫尉寺丞归以最升知邵武之邵武县献文章得试学士院宰相才之议与科名公固辞亲在愿得进官职也不愿得科名从之通判秀州改大理寺丞归又献文章表乞治剧郡得淮阳军改太子中舎今上即位恩加改殿中丞是嵗赐绯衣银鱼知临江军还得睦州荐者数人天子以公名属审官又徙知遂州以齐国太夫人疾辞还改虞部员外郎上便冝数事得引对因自赞天子欲稍进用之而遭齐国太夫人之䘮以去居无何睦州人王稷上书斥公赦前数事服除犹坐是监䖍州税眀道元年恩改比部员外郎通判建州改驾部用举者徙知吉州坐法免起为比部监泗州粮料院又坐法免起为虞部监饶州钱监复得比部归覉居京师久之乃出监江隂军酒税道疾病上书自言先臣恕得幸先皇帝至大臣臣阶先臣以得仕屡进所学䝉记识方壮少时颇汲汲欲自奋取一日之効以卒事陛下之分而孤行单立无党友之助又薄命不幸数遭小人以见困蹷负先臣余教辱陛下器使之恩今老矣念终无以报盛德其心媿耻夙夜忧畏以故得疾病且死无田园以归无强有力子弟以飬唯男一人世昌去年爲进士得嘉庆县院解臣兄在中书奏不得试礼部今当爲逺官去臣旁逺甚陛下怜之幸听臣分司改世昌苏常间一官以卒飬臣天地之赐也臣诚穷即无自言谁当爲臣言者乎书入未报竟卒于江宁得年若干时某年月也夫人某氏子男两人世昌泉之晋江主簿次世长前死女两人皆巳嫁主簿将以某年月葬公某处葬有日使来乞铭初公为临江军先君为之佐其后二十五年安石得主簿于淮南而兄事之仍世有好义不可以辝无铭也公名臣子少壮得美仕间以文艺自进意自以为且贵富世其家而遭平世㮣以文法持臣下故其材不得有所肆而卒以龃龉穷其感激怨怼徃徃见于文辞主簿离其藁为二十巻读之知其心之所存也而其求分司语尤悲因掇其大㮣而存之噫其亦可悲也夫铭曰于此有木焉一本而中分其材均树之时又均或断而焚或剖以爲牺尊谁令然耶其偶然邪吾又何嗟王深甫墓志铭王安石吾友深父书足以致其言言足以遂其志志欲以圣人之道爲已任葢非至于命弗止也故不爲小亷曲谨以投衆人耳目而取舎进退去就必度于仁义世皆称其学问文章行治然真知其人者不多而多见谓迂阔不足趋时合变嗟乎乃是所以爲深父也令深父而有以合乎彼则必无以同乎此矣尝独以谓天之生夫人也殆将以夀考成其才使有待而后显以施泽于天下或者诱其言以明先王之道觉后世之民呜唿孰以为道不任于天德不酬于人而今死矣甚哉圣人君子之难知也以孟轲之圣而弟子所愿止于管仲晏婴况余人乎至于扬雄尤当世之所贱简其为门人者一侯芭而已芭称雄书以为胜周易易不可胜也芭尚不为知雄者而人皆曰古之人生无所遇合至其没久而后世莫不知若轲雄者其没皆过千岁读其书知其意者甚少则后世所谓知者未必真也夫此两人以老而终幸能着书书具在然尚如此嗟乎深父其智虽能知轲其于为雄虽几可以无悔然其志未就其书未具而既早死岂特无所遇于今又将无所传于后天之生夫人也而命之如此葢非余所能知也深父讳回本河南王氏其后自光州之固始迁福州之候官为候官人者三世曾祖讳某某官祖讳某某官考讳某尚书兵部员外郎兵部葬颍州之汝隂故今为汝隂人深父尝以进士补亳州卫真县主簿岁余自免去有劝之仕者辄辞以飬母其卒以治平二年七月二十八日年四十三于是朝廷用荐者以为某军节度推官知陈州南顿县事书下而深父死矣夫人曽氏先若干日卒子男一人某女二人皆尚㓜诸弟以某年某月某日葬深父某县某乡某里以曽氏袝铭曰呜唿深父维德之仔肩以廸祖武厥艰荒遐力必践取莫吾知庸亦莫吾侮神则尚反归形此土赵师旦墓志铭王安石侬智高反广南攻破诸州州将之以义死者二人而康州赵君余尝知其为贤者也君用叔祖䕃试将作监主簿迁许州阳翟县主簿潭州司法参军数以公事抗转运使连劾奏君而州将为君讼于朝以故得无坐用举者为温州乐清县令又用举者就除宁海军节度推官知衢州江山县㫁治出己当于民心而吏不能得民一钱弃物道上人无敢取者余尝至衢州而君之去江山葢已久矣衢人尚思君之所为而称説之不容口又用举者改大理寺丞知徐州彭城县祀明堂恩改太子右賛善大夫移知康州至二月而侬智高来攻君悉其卒三百以战智高为之少却是夜君顾夫人取州印佩之使负其子以匿曰明日贼必大至吾知不敌然不可以去汝留死无为也明日战不胜遂抗贼以死于是君年四十二兵马监押马贵者与卒三百人亦皆死而无一人亡者初君战时马贵惶扰至不能食饮君独饱如平时至夜贵卧不能着寝君即大鼾比明而后寤夫死生之故亦大矣而君所以处之如此呜唿其于义与命可谓能安之矣君死之后二日而州司理谭必始为之棺歛又百日而君弟至遂护其丧归葬至江山江山人老㓜相携扶祭哭其迎君丧有数百里者而康州之人亦请于安抚使而为君置屋以祠安抚使以君之事闻天子赠君光禄少卿官其一子觐右侍禁官其弟子试将作监主簿又以其弟润州録事参军师陟爲大理寺丞签书泰州军事判官㕔公事君讳师旦字潜叔其先单州之成武人曾祖讳晟赠太师祖讳和尚书比部郎中赠光禄少卿考讳应言太常愽士赠尚书屯田郎中自君之祖始去成武而葬楚州之山阳故今爲山阳人而君弟以嘉祐五年正月十六日葬君山阳上乡仁和之原于是夫人王氏亦卒矣遂举其丧以祔铭曰可以无祸有功于时玩君安荣相顾莫爲谁其视死髙蹈不疑呜唿康州铭以昭之皇朝文鑑巻第一百四十一皇朝文鑑皇朝文鑑卷第一百四十二皇朝文鑑巻第一百四十二墓志安石孔宁极墓志铭王巩戚舜臣墓志铭曽巩钱纯老墓志铭曽巩孙适墓志铭曽巩沈率府墓志铭曽巩孔宁极墓志铭王安石先生讳旼字宁极睦州桐庐县尉讳询之曽孙赠国子慱士讳延滔之孙尚书都官员外郎讳昭亮之子自都官而上至孔子四十五世先生尝欲举进士悔曰吾岂有不得已于此邪遂居于汝刑之龙兴山而上葬其亲于汝汝人争讼之不可平者不听有司而听先生之一言不羞犯有司之刑而以不得于先生为耻庆暦七年诏求天下行义之士而守臣以先生应诏于是朝廷赐之米帛又勑州县除其杂赋嘉祐三年近臣多言先生有道德可用而执政度以为不肯屈除守祕书省校书郎致仕四年近臣又多以为言乃召以为国子监直讲先生辞乃除守光禄寺丞致仕五年大臣有请先生为其属县者于是天子以知汝州龙兴县事先生又辞辞未听而六月某日先生终于家年六十七大臣有为之请命者乃特赠太常丞至七年月日弟㬙葬先生于尧山都官之兆而以夫人李氏祔李氏故大理评事昌符之女生一女嫁为士人妻而先物故先生事父母至孝居䘮如礼遇人恂恂虽仆奴不忍以辞气加焉衣食与田桑有余輙以赒其乡里贷而后不能偿者未尝问也未尝疑人人亦以故不忍欺之而世之传先生者多异学士大夫有知而能言者葢先生孝弟忠信无求于世足以使其乡人畏服之如此而先生未尝为异也先生博学尤喜易未尝着书独大衍一篇传于世考其行治非有得于内其孰能致此耶当汉之东徙髙守节之士而亦以故成俗故当世处士之间独多于后世乃至于今知名爲贤而处者葢亦无有几人岂世之所不尚遂湮没而无闻抑士之趋操亦有待于世邪若先生固不为有待于世而卓然自见于时岂非所谓豪杰之士者哉其可铭也已铭曰有入而不出以身易物有徃而不反以私其佚呜唿先生好㓗而无尤匪佚之为私维志之求戚舜臣墓志铭余观三王所以教天下之士而至于节文之者知士之出于其时者皆世其道德葢有以然也去三王千数百年之间教法既以坏士之学行世其家若汉之袁氏杨氏陈氏唐之柳氏其操义风㮣有以厉天下矫异世否耶以余所闻若宋之戚氏其事可以次叙焉公其家子也叙曰公宋皆楚丘人大父讳同文唐天祐元年生历五代入宋皆不仕以文学义行为学者师殁其徒相与号为正素先生后以子贵赠兵部侍郎考讳纶事太宗眞宗以贤能爲枢密直学士与其兄职方郎中维以友爱闻祥符天禧之间学士以论天书绌而郎中盖亦举贤良不就以爲曹国翊善不合去葢其父子兄弟之出处如此学士后以子贵赠司徒公名舜臣字世佐司徒之少子也㳟谨恂恂举措必以礼择然后出言与其兄某官舜宾某官舜举复以友爱能帅其家有先人法度闻自天祐至今百有五十余年天下六易士之名一能守一善或身不终或至子孙而失者多矣而戚氏之世德独久如此何其盛也然世之谈者方多人之嚚子憸孙隆名极位世世苟得者以为能守其业是本何理哉公少以䕃补将作监主簿然三十犹在司徒之侧司徒终而贫乃出监雍丘税又监衢州酒迁知舒州太湖县兼提举茶场治有恵爱民乞留从之后三年乃得代献诗言赋茶之苛嵗用万杖愿弃勿採以感动当世归监在京盐院言盐之利冝通商听之出通判泗州能使转运使不能以暴歛侵其民而民之养人者得以其义贯死又通判濮州当王则反于具民相惊几乱公斩一人摇濮中者惊乃止已而提㸃刑狱以爲功得改官公自不言转知抚州其治大方务除苛去烦州之诡祠有太常号者祠至百余所公悉除之民大化服徙知南安军至未及有所施爲而公葢已病矣皇祐四年六月七日卒于官年五十有七自主簿凡十一迁其官至尚书虞部郎中公濮州之归也以其属与公之配陈氏凡十三䘮葬宋之北原皇祐六年正月八日公之子师道遂以公从陈氏葬戚氏者衞之大夫孙文子食于河上之邑曰戚爲姬姓之后至后世失其所食邑而更自别曰戚氏汉有以郎从髙祖封临辕侯者曰戚鳃鳃侯四世而失梁有以三礼为博士入陈卒者曰戚衮衮称吴郡盐官人侍郎之曽祖曰逺祖曰琮父曰圭其谱曰琮自长丰之戚孙徙居楚丘故今为楚丘人此戚氏之先后可见者也观公之守其业者可以知其恭观公之施于事者可以知其厚矣然人亦少有能爱之者葢世之为聪眀立声威者虽荒谖悖冒无不遇于世至恭让质直不能驰骋而遇困蹷者独不可称数余甚异焉夫赴时趣务则材者固亦重矣而立人成俗则洁身积行岂可轻也哉然时之取舍若此亦其不幸不遇处之各适其理也铭曰隆隆戚宗自姬出临辕盐官耀名实侍郎家梁自祖琮违世恬幽树儒术司徒郎中艺且贤诋符绳公事魁崛恂恂南安得家规庄容毖辞若遵律盛哉徽名后宜闻刻方珉告幽室钱纯老墓志铭曾巩公钱氏也故为王家有吴越之地五世祖镠号武肃王髙祖元瓘文穆王曽祖俨昭化军节度使祖昭慈赠左卫将军考顺之左侍禁合门祗侯赠尚书刑部侍郎公应说书进士贤良方正能直言极谏皆中其科历宣州旌德县尉大理寺丞殿中丞太常慱士尚书祠部司封度支员外郎工部郎中换朝奉大夫充国子监直讲编校集贤院书籍迁袐阁校理选为修英宗实録院检讨官直舎人院同修起居注遂知制诰直学士院迁枢密直学士翰林侍读学士尝通判秀州知婺州入判尚书考功改开封府判官出知邓州入判尚书吏部流内铨兼判集贤院又兼判军器监兼提举司天监公事公㓜孤家贫母嫁既长还依其族之大人刻励就学并日夜忘寝食于书无所不治已通其大㫖至于分章别句类数辨名丛细委曲无不究尽其见于文辞闳放隽伟故出而与天下之士挟其所有较于有司常出衆上以其故名动一时其为尉及为秀婺邓州皆有治行秀州系姦仆彊更于力行婺邓更革弛坏理具设张为直讲以能教诱学者归之为校理属英宗之初慈圣光献皇后听政公三上书请还政天子为吏部谨绳墨选者称其平为开封以慈恕简静为体不求智名以投世取显为公属者有不与公合然公遇之未尝有厚薄意士以此多公而为公属者后卒亦心服也公于衆不矫矫为异亦不翕翕为同以其故人能亲疎至于势利之际人所竞逐公方隤然迹与衆逺故虽有夸者亦不以公为可忌也公之为判官也府尝有狱或探大臣意谓欲有所附致公不为动徐论其意而已公平居乐易无崖岸及至有所特立人固有所不能及者类如此也公为人谨畏清约与人交淡然久而后知其笃也公之先既籍疆土归天子其后至昭化守和州十有八年以卒诏葬和州子孙因家焉至公始葬其母于苏州吴县龙冈村之天平山故今又为苏州人公讳藻字纯老封仁和县开国伯赐服金紫其年六十有一元丰五年正月庚寅卒于位某年某月某甲子塟天平山从其母永嘉郡太君丁氏之兆公妻孙氏泰兴县君男曰某曰某蚤世曰某官孙曰某某官公卒上驰使临视其家知其贫特赐钱五十万而官其弟若子孙凡三人公与余尝为僚相善其且殁以遗事属余而其家因来乞铭铭曰钱姓武王五丗之孙开迹东南以学以文学则知经文则能赋矧曰方闻扬声天路廼校中书廼掌帝制廼列禁林从容讽议治已伊何维直而清治人伊何维简而平人以怒迁公能自克人以利向公能不惑士夫所望天子所器胡不百年胡不三事龙冈之宅考卜维新公安于此尚利后人孙适墓志铭曾巩黟县之孙氏有起进士为尚书工部郎中广南西路转运使以卒者讳抗以文学见于世其葬在黟之上林有子亦起进士为永州军事推官以卒卒时年二十有八者讳适亦以文学见其葬在其父之左将葬其弟邈以告而乞铭于南丰曾巩其叙曰孙氏世家富春唐有徙歙之黟县者讳师睦始自别为黟县之孙氏师睦生讳延绪延绪生旦生讳遂良以予恩为尚书职方员外郎职方生工部工部实生君君年十有四辞亲学问江东已有闻于人往从临川王安石受学安石称之后主越州上虞簿去以父恩得永州父卒万里致䘮疾不忍废事既葬携扶㓜老将就食淮南疾益革卒于池州大安镇实至和二年始工部为御史不合而出及使南方仆且起遽卒君尤自力学行谓藴必发其在君又止此君于学问好其治乱得失之说不狃近卑于为文以古为归不夸以浮虽素羸不废书虽进不怠以止既肆而通矣而不得极其至其铭曰孙世来黟拔身艰故爲丗闻家始自工部工部孰有有书百篇永州之学自其父传其果以力其敏以眀内有其质外以华英再以不就其后当侈君不有子君多兄弟沈率府墓志铭曾巩君讳某字某姓沈氏自太子家令约家于吴兴故丗爲吴兴人至君之大父讳某考讳某始自吴兴之东林徙家于钱塘故今爲钱塘人君以宗室密州观察使宗旦恩即其家得爲太子右清道率府副率致仕又以祀明堂恩迁太子右司御率府副率兼官检校国子祭酒兼监察御史阶银青光禄大夫勲武骑尉葢密州观察使宗旦者今天子之姪潞王之孙而其母夫人葢君之姪也君为人质朴无外饰其居乡闾寛然长者也其事父兄能力以严眎族人能爱以均虽饶财为大家而衣服饮食自与尤寡约至人有急归我则惟财赴之无锱铢顾惜意隣里嵗饥輙发仓以救人有欺其财者皆不校既老治其家事不肯懈曰吾先人之所以付我也处其子孙不以逸曰所以使汝守吾先人之法也嘉祐二年三月一日以疾卒于家享年七十有六其年十一月十五日葬钱塘之西城初娶吴氏再娶车氏某县君其葬也吴氏实从子三人曰晔曰晼曰时孙八人曰沔曰溱曰沂曰淑曰灌曰湜曰渐曰渥曽孙三人曰师杨曰师荀曰师轲时沔沂皆举进士余亦皆有学行葢君之教也铭曰赫赫宗子保藩于密天子曰嘻汝维沈岀予假汝宠钖其外亲东宫之属有长衞军命君于家俾休其老以偃以侧服章华好天子命我匪我有求隤然顺退媚于林丘不藴于机不阻为畦曰逺无仇曰近无疪里巷之依惟此令人流问余泽化其子孙惟身之祥既夀而康惟后之祥冝炽而昌惟墓有域其藏有石刻此铭诗昭示无极皇朝文鑑巻第一百四十二皇朝文鑑皇朝文鑑卷第一百四十三皇朝文鑑巻第一百四十三墓志程伯淳墓志铭韩维邵古墓铭陈绎范蜀公墓志铭苏轼程伯淳墓志铭韩维伯淳姓程氏讳颢其先有为周大司马者曰乔伯封于程后遂以为氏髙祖赠太子少师讳羽有功太宗朝赐第室京师居再世迁河南今为河南人先生生而秀爽异于常儿才数嵗诵诗书强记过絶人戸部侍郎彭公季长一见异之遂许妻以女举进士中第调京兆鄠县主簿南山有石佛像浮屠嵗传佛首放光则逺近男女昼夜集㑹观不止为县者畏其神莫敢禁先生始至诘其徒曰吾闻石像嵗现光有诸曰然戒之曰光现必先告我我当取其首视之自是不复有光矣府境大水诸县仓卒兴役皆狼狈失措置惟先生所治饮食苃舎无一不具时暑甚疫人病多死独鄠人无死者监司欲荐之问其所欲先生答以荐士当以才之所堪不当问所欲避亲嫌移江宁上元县主簿田税不均比他邑尤甚先生爲令画法民不知扰而税遂均㑹令罢摄邑事牒诉日不减三二百数先生处之不阅月民讼遂简江南俗种稻赖塘陂以溉盛夏塘溃计非千夫不能塞故事当言之府禀之监司然后计功调役先生曰比如是苖藁矣救民获罪所不辞也遽发民塞之嵗则大禳仁宗升遐遗制官吏成服三日除三日旦知府事王贽率群官将释服先生进曰请尽今日贽怒不从先生曰公自除之某非至夜不敢释一府视君亦莫敢除移泽州晋城县令民以事至庭下者必教之以事父兄奉长上之道暇则亲至诸乡校召父老与之语儿童读书者为正其章句置师不善则易之初俗甚野不知为学后数年服儒衣冠者遂衆乡里逺近为伍保使之力役相助患难相恤姦伪无所容孤㷀老疾者责亲党使毋失所行旅出于其涂者疾病皆有所养三年盗无剽刼民无鬬死者河东路财赋不充官有科买则物价腾踊嵗为民患先生计所须使富家预储其物定价而出之富家不失息而郷民所费比旧才十二三县库有杂纳钱数百千常借以补助民力部使者至则告钱令自用而不敢私使者亮君之诚亦不问先时民惮差役互相纠诉乡邻往往为仇先生尽得民产厚薄按籍而命之莫有辞者义勇常以农隙讲事然但文具而已先生至晋城之民遂为精兵用荐者改着作佐郎寻以御史中丞吕公晦叔荐授太子中允权监察御史里行神宗素闻先生名陛对之日从容咨访比二三见遂期以显用前后进说大要以正心窒欲求贤育材为先尝言人主当防未萌之欲神宗俯身拱手曰当为卿戒之时王荆公为宰相多所措置先生每进见必为上陈君道以至诚仁爱爲本不当及功利又极陈治道神宗曰此尧舜之事朕何敢当先生愀然曰陛下有此言非天下之福也章数十上论辅臣不同心小臣与大计卖祠部牒青苗取息提举官多非其人命出不由门下兴利之臣日进尚德之风衰荆公虽与先生异论而尝目君以忠信言既数不用求外𥙷神宗犹重其去上章及靣请至十数不许遂阖门待罪差权发遣京西路提㸃刑狱复上章曰臣言是愿行之如其妄当赐显黜请罪而获迁失刑赏矣改差签书镇宁军节度判官事河清卒法不他役时中贵人程昉为外都水怙势凌轹州郡欲尽取诸埽兵治二股河先生拒以法昉请于朝命以八百人与之天方大寒衆不胜役溃而归城门吏来报一府相视畏昉不敢纳先生曰此逃死自归休三日而复役曹村决先生方护小吴埽知州军事刘涣以急告先生夜驰至州谓涣曰曹村决京城可虞臣子之分身可塞亦为之请尽以厢兵见付事或未集公当率禁兵继之径走埽下谕士卒曰朝廷养尔曹正为缓急尔知曹村决则注京城乎吾与尔以身扞之衆皆感激自効决口将合有大木自中流而下先生谓衆曰得彼木横流入口吾事济矣语已木遂横衆以谓至诚所致郊祀霈恩先生曰吾罪涤可以去矣遂求监临得西京洛河竹木务荐者言君未尝叙年劳迁秩特改太常丞其后彗星见诏求直言先生极论时政语甚切直还朝廷差知扶沟县事广济河出县境滨河姦民不治生业専以胁取舟人物为事嵗必焚舟数十以立威先生始至捕一人使列其党与得数十辈不复根治旧恶分地而处之使以挽舟为业且察姦不变者自是焚舟之患遂絶畿县民苦税重嵗常以赦获蠲免然良农输率以时而稽故获免者皆顽民先生与之约前获免者后必如期而足于是恵泽始均司农建言天下输役钱达戸四等而畿内独止三请及第四先生力陈不可诸邑頼以皆免水灾民饥先生请发粟贷之隣邑亦请司农怒遣使阅实而隣邑令遽自陈谷且登可无贷使至谓先生曰盍亦自陈先生请贷不已遂得谷六千石饥者以济司农亦怒视贷籍而所赋不等檄县杖主吏先生言济饥当以口而不当以戸之髙下且令实为之非吏罪乃已内侍都知王中正行按保甲所至官吏多见慢辱诸邑供帐竞务华洁以恱其意主吏以请先生曰吾邑贫安能効他邑且取于民法所禁令有故青帐可用之先生在邑嵗余中正徃来境上卒不入有犯窃盗者先生谓曰汝能改行吾薄汝过盗叩头愿自新后数月复穿窬捕吏及门盗告其妻曰吾与太丞约不复为盗今何靣目见之遂自缢官制行改奉议郎朝廷遣官括牧地民田当没者千顷徃徃持累世劵契自眀皆弗用诏改税作租许卖易如私田民乃服先生犹不可括地官至谓先生曰民愿服而君不许何也先生曰民徒知今日不加赋而不知后日増租夺田则失业死矣因为言仕者当以仁厚为心不可便已以害人官感动谢曰宁受责不敢违公命遂去之他邑隣邑民犯盗系县狱而逸更赦犹以特㫖罢先生邑事邑人诣开封及司农乞留者以千数先生之去县不使人知老稚追及境上攀挽号哭不肯去以亲老求折资便养得监汝州酒税今上嗣位覃㤙改承议郎召为宗正寺丞未行以疾卒元丰八年六月十五日也享年五十有四士大夫识与不识莫不伤弔以朝廷失贤者为恨父晌太中大夫致仕时年八十母候氏夀安县君妻彭氏仁和县君皆先君以卒五子三早卒曰端懿蔡州汝阳县主簿曰端本举进士四女三夭一适假承务郎朱纯之卜得卒之嵗十月乙酉葬于伊川之先茔先生于书无所不读自浮屠老子庄列莫不思索究极以知其意而卒宅于吾圣人之道其持已清峻若不可及而与人甚恕而温论治道卓乎至于无能名而应世接物莫不曲尽其宜苟善于君矣爵禄可舍也苟利于民矣法禁不避也自元丰以来论贤士大夫冝在天子左右者君必与焉先生之罢扶沟贫无以家至颍昌而寓止焉大夫以清德退居弟頥正叔乐道不仕先生与正叔朝夕就养无违志闺门之内雍肃如礼家无儋石之储而愉愉也予方守颍昌遂得从先生游先生不以老耄弃我周旋启告所以为益良厚故于其亡也哭之加哀而铭不以辞铭曰善乎孟轲之言义命也葢不知义不足以立命不知命不足以存义先生居官不问内外大小率所言所事一出于正虽贵势豪力不为少变呜唿其处义命可谓兼之矣邵古墓铭陈绎河南邵尧夫执亲䘮之三月泣为书以告其里人陈绎曰我先君以夀考终以士礼葬葬有日愿凿文以识其墓余与尧夫游知尧夫者从而知其先君亦隠君子也铭固不让君讳古字天叟其姓姬出自召公别封燕世为燕人不絶祖讳令进善骑射历事太祖皇帝以军校尉老归范阳戎难避居上谷又徙中山转衡漳而家焉父讳德新读书为儒者早卒君生衡漳才十一嵗而孤能事母孝力贫且养长益好学必求义理之尽余二十年而终母䘮于衞天圣中尝登苏门山顾谓其子雍曰若闻孙登之为人乎吾所尚也遂卜隠居于山下异时尧夫侍亲往来洛阳见山川水竹之胜人情舒暇始得闲旷之地架屋竹间水流其门浩然其趣也因自号伊川丈人忽一日得小疾逮旬浃饮水不食谓其家曰吾今七十九矣逢时太平而康而夀有子若孙贫且自如没无恨矣虽然身无有于物慎勿为浮屠事以荐吾死惟择髙垲地藏焉幸速朽尔言絶而逝实治平元年正月朔日也君性简寡独喜文字学用声律韵类古今切正爲之解曰正声正字正音者合三十篇先娶李氏生子雍即尧夫也再娶杨氏次子睦举进士一女适卢氏孙男三人皆㓜呜唿先生有道者欤有子而贤葬之祭之其可无铭铭曰岀范阳家伊川卒十月葬乙未神隂原原西南范蜀公墓志铭苏轼熈宁元丰间士大夫论天下贤者必曰君实景仁其道德风流足以师表当世其议论可否足以荣辱天下二公盖相得欢甚皆自以爲莫及曰吾与子生同志死当同传而天下之人亦无敢优劣之者二公既约更相为传而后死者则志其墓故君实为景仁传其畧曰吕献可之先见景仁之勇决皆予所不及也轼幸得游二公间知其平生为详葢其用舍大节皆不谋而同如仁宗时论立皇嗣英宗时论濮安懿王称号神宗时论新法其言若出一人相先后如左右手故君实常谓人曰吾与景仁兄弟也但姓不同耳然至于论钟律则反复相非终身不能相一君子是以知二公非苟同者君实之没轼既状其行事以授景仁景仁志其墓而轼表其墓道今景仁之墓其子孙皆以为君实既没非予谁当志之且吾先君子之益友也其可以辞公姓范氏讳镇字景仁其先自长安徙蜀六世祖隆始葬成都之华阳曽祖讳昌祐妣索氏祖讳璲妣张氏累世皆不仕考讳度赠开府仪同三司妣李氏赠荣国太夫人庞氏赠昌国太夫人开府以文蓺节行为蜀守张咏所知有子三人长曰镃终陇城令次曰锴终衞尉寺丞公其季也四嵗而孤从二兄为学薛奎守蜀道遇镃求士可客者镃以公对公时年十八奎与语竒之曰大范恐不夀其季廊庙人也还朝与公俱或问奎入蜀所得曰得一伟人当以文学名于世时故相宋庠与弟祁名重一时见公称之相与为布衣交由是名动场屋举进士为礼部第一故事殿廷唱第过三人则礼部第一人者必越次抗声自陈因擢置上第公不肯自言至第七十九人乃出拜退就列无一言廷中皆异之释祸为新安主簿宋绶留守西京召置国子监使教诸生秩满又荐诸朝为东监直讲用参知政事王举正荐召试学士院除馆阁校勘充编修唐书官当迁校理宰相庞籍言公有异材恬于进取特除直祕合爲开封府推官擢起居舎人知諌院兼管勾国子监上疏论民力困弊请约祖宗以来官吏兵数酌取其中爲定制以今赋入之数十七爲经费而储其三以备水旱非常又言古者冡宰制国用唐以宰相兼盐铁转运或判戸部度支今中书主民枢密主兵三司主财各不相知故财已匮而枢密益兵无穷民已困而三司取财不已请使中书枢宻通知兵民财利大计与三司同制国用葬温成皇后太常议礼前谓之园后谓之园陵宰相刘沆前爲监护使后爲园陵使公言尝闻法吏舞法矣未闻礼官舞礼也请诘问前后议异同状又请罢焚瘗锦绣珠玉以纾国用从之时有敕凡内降不如律令者令中书枢密院及所属执奏未及一月而内臣无故改官者一日至五六人公乞正大臣被诏故违不执奏之罪石全斌以护温成葬除观察使凡治葬事者皆迁两官公言章献章懿章惠三太后之葬推恩皆无此比乞追还全斌等告敕文彦慱富弼入相百官郊迎时两制不得诣宰相居第百官不得闲见公言隆之以虗礼不若开之以至诚乞罢郊迎而除谒禁以通天下之情议减任于及每嵗取士皆公发之又乞令宗室属踈者补外官仁宗曰卿言是也顾恐天下谓朕不能睦族耳公曰陛下甄别其贤者显用之不没其能乃所以睦族也虽不行至熈宁初卒如公言仁宗性寛容言事者务讦以为名或诬人隂私公独引大体畧细故时陈执中为相公尝论其无学术非宰相器及执中嬖妄笞杀婢御史劾奏欲逐去之公言今隂阳不和财匮民困盗贼滋炽狱犴充斥执中当任其咎闺门之私非所以责宰相识者韪之仁宗即位三十五年未有继嗣嘉祐初得疾中外危恐不知所为公独奋曰天下事尚有大于此乎即上疏曰太祖舍其子而立太宗此天下之大公也周王既薨真宗取宗室子养之宫中此天下之大虑也愿陛下以太祖之心行真宗故事择宗室贤者异其礼物而试之政事以系天下心章累上不报因阖门请罪㑹有星变其占为急兵公言国本未立若变起仓卒祸不可以前料兵孰急于此者乎今陛下得臣疏不以留中而付中书是欲使大臣奉行也臣两至中书大臣皆设辞以拒臣是陛下欲爲宗庙社稷计而大臣不欲也臣窃原其意特恐行之而陛下中变耳中变之祸不过于死而国本不立万一有如天象所告急兵之忧则其祸岂独一死而巳哉夫中变之祸死而无愧急兵之忧死且有罪愿以此示大臣使自择而审处焉闻者爲之股栗除兼侍御史知杂事公以言不从固辞不受执政谓公上之不豫大臣尝建此䇿矣今闻言巳入爲之甚难公复移书执政曰事当论其是非不当问其难易速则济缓则不及此圣贤所以贵机㑹也诸公言今日难于前日安知他日不难于今日乎凡见上靣陈者三公泣上亦泣曰朕知卿忠卿言是也当更俟三二年凡章十九上待罪百余日须发为白朝廷不能夺乃罢知諌院改集贤殿修撰判流内铨修起居注除知制诰公虽罢言职而无嵗不言储嗣事以仁宗春秋益髙每因事及之冀以感动上心及为知制诰正谢上殿靣论之曰陛下许臣今复三年矣愿早定大计眀年又因祫享献赋以讽其后韩琦卒定䇿立英宗迁翰林学士充史馆修撰改右諌议大夫英宗即位迁给事中充仁宗山陵礼仪使坐误迁宰臣官改翰林侍读学士复为翰林学士中书奏请追尊濮安懿王下两制议以为宜称皇伯髙官大国极其尊荣非执政意更下尚书省集议已而台諌争言其不可乃下诏罢议令礼官检详典礼以闻公时判太常寺率礼官上言汉宣帝于昭帝为孙光武于平帝为祖则其父容可以称皇考然议者犹非之谓其以小宗合大宗之统也今陛下既考仁宗又考濮安懿王则其失非特汉武之比矣凡称帝若皇若皇考立寝庙论昭穆皆非是于是具列仪礼及汉儒论议魏明帝诏为五篇奏之以翰林侍读学士出知陈州陈饥公至三日发库廪三万贯石以贷不及奏监司绳之急公上书自劾诏原之是嵗大熟所贷悉还陈人至今思之神宗即位迁礼部侍郎召还复为翰林学士兼侍读羣牧使勾当三班院知通进银台司公言故事门下封駮制勑省审章奏纠举违滞着于所授勑其后刋去故职寖废请复之使知所守从之纠察在京刑狱王安石为政始变更法令改常平为青苖法公上疏曰常平之法始于汉之盛时视谷贵贱发歛以便农末最为近古不可改而青苗行于唐之衰乱不足法且陛下疾冨民之多取而少取之此正百步与五十之间耳今有二人坐市贸易一人下其直以相倾夺则人皆知恶之其可以朝廷而行市道之所恶乎疏三上不报迩英合进读与吕惠卿争论上前因论旧法预买䌷绢亦青苖之比公曰预买亦弊法也若陛下躬节俭府库有余当并预买去何更以为比乎韩琦上疏极论新法之害安石使送条例司疏駮之谏官李常乞罢青苗钱安石令常分析公皆封还其诏书诏五下公执如初司马光除枢密副使光以所言不行不敢就职诏许辞免公再封还之上知公不可夺以诏直付光不由门下公奏由臣不才使陛下废法有司失职乞解银台司许之㑹有诏举谏官公以轼应诏而御史知杂谢景温弹奏轼罪公又举孔文仲为贤良文仲对策极论新法之害安石怒罢文仲归故官公上疏争之不报时年六十三即上言臣言不行无颜复立于朝请致仕疏五上最后指言安石以喜怒赏罚事曰陛下有纳諌之资大臣进拒諌之计陛下有爱民之性大臣用残民之术安石大怒自草制极口诋公落翰林学士以本官致仕闻者皆为公惧公上表谢其畧曰虽曰乞身而去敢忘忧国之心又曰望陛下集羣议为耳目以除壅蔽之姦任老成为腹心以养和平之福天下闻而壮之安石虽诋之深人更以为荣焉公既退居専以读书赋诗自娱客至輙置酒尽欢或劝公称疾杜门公曰死生祸福天也吾其如天何同天节乞随班上夀许之遂着为令久之归蜀与亲旧乐饮赈施其贫者朞年而后还轼得罪下御史台狱索公与往来书疏文字甚急公犹上书救轼不已朝廷有大事輙言之官制行改正议大夫今上即位迁光禄大夫初英宗即位祔仁宗主而迁僖祖及神宗即位复还僖祖而迁顺祖公上言太祖起宋州有天下与汉髙祖同僖祖不当复还乞下百官议不报及上即位公又言乞迁僖祖正太祖东向之位时年几八十矣韩维上言公在仁宗朝首开建储之议其后大臣继有论奏先帝追録其言存没皆推恩而镇未尝以语人人亦莫爲言者虽颜子不伐善介之推不言禄不能过也悉以公十九䟽上之拜端眀殿学士特诏长子清平县令百揆改宣德郎且起公兼侍读提举中太一宫诏语有曰西伯善养二老来归汉室卑词四臣入侍为我强起无或惮勤公固辞不起天下益髙之改提举嵩山崇福宫公仲兄之孙祖禹为着作郎谒告省公于许因复赐诏及龙茶一合存问甚厚数月复告老进银青光禄大夫再致仕初仁宗命李照改定大乐下王朴乐三律皇祐中又使胡瑗等考正公与司马光皆与公上疏论律尺之法又与光往复论难凡数万言自以为独得于心元丰三年神宗诏公与刘几定乐公曰定乐当先正律上曰然虽有师旷之聪不以六律不能正五音公作律尺龠合升斗豆区鬴斛欲图上之又乞访求真黍以定黄钟而刘几即用李照乐加用四清声而奏乐成诏罢局赐赉有加公谢曰此刘几乐也臣何与焉及提举崇福宫欲造乐献之自以为嫌乃先请致仕既得谢请太府铜为之逾年乃成比李照乐下一律有竒二圣御延和殿召执政同观赐诏嘉奖以乐下太常诏三省侍从台阁之臣皆往观焉时公已属疾乐奏三日而薨实元祐三年闰十二月癸卯朔享年八十一讣闻辍视朝一日赠右金紫光禄大夫谥曰忠文公虽以上夀贵显考终于家无所憾者而士大夫惜其以道德事眀主阅三世皆以刚方难合故虽用而不尽及上即位求人如不及厚礼以起公而公已老无意于世矣故闻其䘮哭之皆哀公清眀坦夷表里洞达遇人以诚恭俭谨黙口不言人过及临大节决大议色和而语壮常欲继之以死虽在万乘前无所屈笃于行义奏补先族人而后子孙乡人有不克婚塟者輙为主之客其家者常十余人虽僦居陋巷席地而坐饮食必均兄镃卒于陇城无子闻其有遗腹子在外公时未仕徒步求之两蜀间二年乃得之曰吾兄异于人体有四乳是儿亦必然已而果然名之曰百常以公䕃今为承议郎公少受学于乡先生庞直温直温之子昉卒于京师公娶其女为孙妇养其妻子终身其学本于六经仁义口不道佛老申韩异端之说其文清丽简逺学者以为师法凡三入翰林知嘉祐二年六年八年及治平二年贡举门生满天下贵显者不可胜数诏修唐书仁宗实録玉牒日历类篇凡朝廷有大述作大议论未尝不与契丹髙丽皆知诵公文赋少时尝赋长啸却胡骑及奉使契丹虏相目曰此长啸公也其后兄子百禄亦使虏虏首问公安否有文集一百巻諌垣集十巻内制集三十巻外制集十巻正言三巻乐书三巻国朝韵对三巻国朝事始一巻东斋记事十巻刀笔八巻积勲柱国累封蜀郡开国公食邑加至二千六百戸实封五百戸娶张氏追封清河郡君再娶李氏封长安郡君子男五人长曰燕孙未名而卒次百揆宣德郎监中岳庙次百嘉承务郎先公一年卒次百嵗太康主簿先公六年卒次百虑承务郎女一人尝适左司諌吴安时复归以卒孙男十人祖直襄州司戸参军祖朴长社主簿祖野祖平假承务郎祖封右承奉郎祖耕承务郎祖淳祖舒祖京祖恩皆不仕孙女六人曽孙女三人公晚家于许许人爱而敬之其薨也里人皆出涕以元祐四年八月已未葬于汝之襄城县汝安乡推贤里夫人李氏祔公始以诗赋为名进士及为舘阁侍从以文学称虽屡諌争及论储嗣事朝廷信其忠然事颇袐世亦未尽知也其后议濮安懿王称号守礼不回而名益重及论熈宁新法与王安石吕惠卿辨论至废黜不用然后天下翕然师尊之无贵贱贤愚谓之景仁而不敢名有为不义必畏公知之公既得谢轼往贺之曰公虽退而名益重矣公愀然不乐曰君子言听计从消患于未萌使天下隂受其赐无智名无勇功吾独不得为此命也夫使天下受其害而吾享其名吾何心哉轼以是愧公铭曰凡物之生莫累于名人顾趋之以累为荣神人无名欲知者希人顾忧之以希为悲熈宁以来孰擅兹器嗟二先生名所不置君实在洛公在颍昌皆欲忘民民不汝忘君实既来遁归于洛絷而维之莫之胜说为天相君为君牧民道逺年徂卒徇以身公独坚卧三诏不起遂解天刑竟以乐死世皆谓公贵身贱名孰知其功圣人之清贪夫以亷懦夫以立不尸其功无䘮无得君实之用出而时施如彼水火宁除渇饥公虽不用亦相其行如彼山川出云相望公维蜀人乃葬于汝子孙不忘尚告来者皇朝文鑑巻第一百四十三皇朝文鑑皇朝文鑑卷第一百四十四皇朝文鑑卷第一百四十四墓志周茂叔墓志铭潘兴嗣邵康节先生墓志铭程颢李仲通墓志铭程颢张天祺墓志铭张载商瑶墓志铭张耒唐充之墓志铭陈瓘任宗谊墓志铭刘跂王公旦墓志铭滕宗谅周茂叔墓志铭潘兴嗣吾友周茂叔讳悙頥其先营道人曽祖讳从逺祖讳智强皆不仕考讳辅成任贺州桂岭县令赠谏议大夫君㓜孤依舅氏龙图阁学士郑向以君有逺噐爱之如子龙图公名子皆用悙字因以悙名君景祐中奏𥙷试将作监主簿授洪州分寕县君慱学行已遇事刚果有古人风衆交口称之部使者以君爲有才奏举南安军司理叅军转运使王逵以苛刻莅下吏无敢可否君与之辨狱事不爲屈因置手版归取诰敕纳之投劾而去逵爲之改容复荐之移郴令改桂阳令皆有治绩用荐者迁大理寺丞知洪州南昌县其为治精宻严恕务尽道理民至今思之改太子中舍签判覃恩改虞部贠外郎通判永州今上即位恩攺驾部赵公抃入叅大政奏君为广南东路转运判官称其职迁虞部郎中提㸃本路刑狱君尽心职事务在矜恕虽瘴疠僻逺无所惮劳竟以此得疾恳请郡苻知南康军未几分司南京赵公抃复奏起君而君疾已笃熈寕六年六月七日卒于九江郡之私第享年五十七君笃气义以名节自处郴守李𥘉平最知君既荐之又赒其所不给及𥘉平卒子尚㓜君䕶其䘮以归葬之士大夫闻君之风识与不识皆指君曰是能葬举主者君奉养至亷所得俸禄分给宗族其余以待賔客不知者以为好名君处之𥙿如也在南昌时得疾暴卒更一日一夜始苏视其家服御之物止一敝箧钱不满数百莫不叹服此余之亲见也甞过浔阳爱庐山因筑室溪上名之曰濓溪书堂每从容为余言可止可仕古人无所必束髪为学将有以设施可泽于斯人者必不得已止未晚也此濓溪者异时与子相从于其上歌咏先王之道足矣此君之志也尤善谈名理深于易学作太极图易说易通数十篇诗十卷今藏于家母郑氏封仙居县太君娶陆氏职方郎中叅之女再娶蒲氏太常丞师道之女子二曰寿曰焘皆𥙷太庙斋郎以其年十一月二十一日窆于徳化县徳化乡清泉社母夫人之墓左从遗命也寿等次列其状来请铭乃泣而为之铭铭曰人之不然我独然之义贯于中贵于自期谫谫日甚风俗之偷乃如伊人吾复何求志固在我寿则有命道之不行斯谓之病邵康节先生墓志铭程颢熈寕丁巳孟秋癸丑尧夫先生疾终于家洛之人弔者相属于涂其尤亲且旧者又聚谋其所以葬先生之子泣以告曰昔先人有言志于墓者必以属吾伯淳噫先生知我者以是命我我何可辞谨按邵本姬姓系出召公故世为燕人太王父令进以军职逮事艺祖始家衡漳祖新父古皆隐徳不仕母李氏其继杨氏先生之㓜从父徙共城晚迁河南葬其亲于伊川遂为河南人先生生于祥符辛亥至是盖六十七年矣雍先生之名而尧夫其字也娶王氏伯温仲良其二子也先生之官𥘉举遗逸试将作监主簿后又以为颍川团练推官辞疾不赴先生始学于百原勤苦刻厉冬不炉夏不扇夜不就席者数年卫人贤之先生叹曰昔人尚友于古而吾未甞及四方遽可已乎于是走吴适楚遇齐鲁客梁乆之而归曰道其在是矣盖始有定居之意先生少时自雄其材慷慨有大志既学力慕髙逺谓先王之事为可必致及其学益老徳益劭玩心髙眀观天地之运化隂阳之消长以逹乎万物之变然后頺然其顺浩然其归在洛几三十年始也蓬荜环堵不蔽风雨躬㸑以养其父母居之𥙿如讲学于家未甞强以语人而就问者日衆乡里化之逺近尊之士人道之来之洛者有不之公府而必之先生之庐先生之徳气粹然望之可知其贤然不事表暴不设防畛正而不谅通而不污清明坦夷洞彻中外接人无贵贱亲踈之间群居燕饮笑语终日不取甚异于人顾吾所乐何如耳病畏寒暑甞以春秋时行逰城中士大夫家聼其车音倒屣迎致虽儿童奴隷皆知懽喜尊奉其与人言必依于孝弟忠信乐道人之善而未尝及其恶故贤者恱其徳不贤者服其化所以厚风俗成人材者先生之功多矣昔七十子学于仲尼其传可见者惟曽子所以告子思所以授孟子者耳其余门人各以其材之所宜为学虽同尊圣人所因而入者门户则衆矣况后此千余岁师道不立学者莫知其从来独先生之学为有传也先生得之于李挺之挺之得之于穆伯长推其源流逺有端绪今穆李之言及其行事概可见矣而先生淳一不杂汪洋浩大乃其所自得者多矣然而名其学者岂所谓门户之衆各有所因而入者欤语成徳者昔难其人若先生之道就所至而论之可谓安且成矣先生有书六十卷命曰皇极经世古律诗二千篇题曰击壤集先生之葬祔于先茔实其终之年孟冬丁酉也铭曰呜唿先生志豪力雄阔歩长趋凌髙厉空探幽索隐曲畅旁通在古或难先生从容有问有观以饫以丰天不慭遗哲人之凶鸣臯在南伊流在东有寕一宫先生所终李仲通墓志程颢予友李君仲通讳敏之世居北燕髙祖避乱南徙今为濮人丞相文定公迪乃其世父也曽祖令珣祖䕶皆以丞相故赠太师尚书令考逊用子贵赠吏部尚书仲通生而有贤资端厚仁恕见于孩提之时举动齐整不妄言笑燕居终日泊然而无惰容望之者皆知其君子人矣与人言无隐情惟闻人之过则未甞复出于口安靖寡欲居贫守约𥙿如也好古力学博观群书尤精于春秋诗易其后所得殊为髙深方勇厉自进不幸短命惜夫未见其止也死之日才三十耳仲通之徳盖完于天成孝友之性尤为絶异侍太夫人疾衣不觧帯者累月及居䘮哀毁过甚中外数百口上爱下信人无间言群从聚居臧获使令者衆虽驭之过严不能使之无犯唯偶为仲通所责则其人必惭恨累日痛自励及仲通之亡濮之人无贤不肖皆失声痛惜或为陨涕非至诚及物其能有是乎仲通外甚和易遇物如恐伤之虽家人未始见其喜怒及其出辞气当事为则荘厉果断不可以非义回屈始用䕃𥙷郊社斋郎调䖍州瑞金县主簿㑹剧贼戴小八攻害数邑朝廷患之命御史督视仲通时承尉乏与其令谋曰刘石鹘石门罗姓者皆健贼诏捕之累年矣小八不能连二盗以自张吾知其无能为也当说使自効则贼为不足破矣乃遣人谕二盗皆曰我服李君仁信乆矣愿为之死然召我亦有以为信乎仲通即以其符诰与之且约曰某日当以甲二百来见我于邑中衆皆恐惧仲通曰彼欲为恶虽不召将至且吾信于邑人彼亦吾人也何惮乎乃将二盗与之周旋卒得其死遂斩小八尽平其党朝廷嘉之迁卫尉寺丞仍升一任御史用间者言将诛刘罗二党仲通以为失信不义抗论甚力乆始见从仲通又自言于朝请因其立功縻以冗职可絶后患书奏不报其罗姓者果复为害仲通宰江寕之上元有古循吏之风邑之旧田税不均贫弱受其弊仲通为法以平之豪猾恶其害已共为谤语有借势于上官以揺其事人皆为仲通危仲通坚处不变未满歳而所均者万七千室事业虽百未一施概是二节则髙明之见刚勇之气发于事者亦可知巳呜唿人非有古今之殊特患夫忽近而慕逺耳如吾仲通之材之羙古独可㠯多乎哉向若天假之年成就其所学自当无愧于古人况使得古之人并而亲炙于圣人之时乎则吾知其果不后曽闵之列矣仲通以治平三年五月终于家熈寕七年二月庚寅葬于濮州鄄成县遗直乡之先茔夫人王氏祔焉夫人太子中舍果之女贤慧靖淑雅有法度及寡居益自晦重素衣一食以终身焉盖后仲通六年而亡仲通甞生二女皆夭卒无子以兄之子孝和为嗣仲通平生相知之深者予故将葬其家以志文来属其可辞乎铭曰二气交运兮五行顺施刚柔杂糅兮羙恶不齐禀生之类兮偏駮其宜有钟粹羙兮㑹元之期圣虽可学兮所贵者资便儇皎厉兮去道逺而展矣仲通兮赋材特竒进复甚勇兮其造可知徳何完兮命何亏秀而不实圣所悲孰能使我无愧辞后欲有考观铭诗张天祺墓志铭张载哀哀吾弟而今而后战兢免夫有宋太常博士张天祺以熈寕九年三月丙辰朔暴疾不禄越是月哉生魄越翌日壬申归祔大振社先大夫之茔其兄载以报葬不得请铭它人手䟽哀词十二各使刋石置圹中示后人知徳者博士讳戬世家东都䇿名入仕歴中外二十四年立朝莅官才徳羙厚未试百一而天下耸闻乐从莫不以公辅期许率已仲尼践脩荘笃虽孔门髙弟有所后先不幸寿禀不遐生四十七年而暴终它馆志亨交戾命也奈何治其䘮者外姻侯去感盖节贲及壻李上卿郭之才从母弟质凉甥宋京攀号之不足又属辞为之志商瑶墓志铭张耒公讳瑶淄州人曽祖重进祖文俊皆不仕父余政赠大理寺丞君登景祐元年进士第为莱芜单父县尉临沂县令知下邳县签书平定军判官事以尚书屯田贠外郎知襄邑县卒年五十至和二年正月二十七日也阶至承事郎勲为骑都尉君少博学为文词豪健貌魁杰严整不可犯而平居乐易长者也单父多盗君以䇿䬲猎整绞且尽盗怨毒入官罢官还乡次大泽中一夕有叟密来语曰林中有恶少年十数操利兵而伏期今日必杀单父尉是君非耶君从者惧欲亡去公执弓矢徐出有大木去百歩许望之中有空焉公谓其人曰我为若射彼空者再发皆中之林中恶少年大惧争先遁其治下邳决讼多辨谕劝说之不尽临以法民始鬪怒中忽喜悟相与请平者常十七八老猾吏旁瞪视不得刺手父老戒子弟曰若忍犯此令乎冨韩公守青州闻其治状数委公决难事始君为包孝肃公知韩忠献心噐公见必访以世务而公无所苟合贵人终不肯出气力引挈之其胸中不少概见而死矣先妻刘夫人继室王夫人封夀昌县君三男子皆巳卒一孙求之举进士女二人曽孙一人尚㓜公之从子太学博士倚以元祐八年十月日将葬公淄州万年之原以二夫人祔而慱士又以公之爵里行事告于着作郎张耒曰子史官也凢世有善而无传则子有罪耒不敢辞乃为诗使刻石墓中曰天下平治士无功名才否一区之死无声或宏其声而中乃枵窽实靡订孰昧孰昭有淄商侯甚蓄不施时弃其直则已光辉彼下人逢位下固宜啬不使年造物则奚唐充之墓志铭陈瓘充之姓唐氏讳广仁充之字也其先幽州人自石晋割地至五世祖始得从归沧州乐陵咸平中曽祖克勤𬒳诏试武艺授三班借职以天雄军管界廵检使卒于官因家焉遂为大名内黄人祖中立大名司法参军父愈喜儒士自充之五六歳时训以诗书浸长使从学于外充之能择交㳺言行谨饬读经史讲义理亦长于科举之习中元祐六年进士第调干寕军司法叅军界河驿有杀略人者守将械送狱俾鞫之疑其诬服以白守守不信方趣决不已而霸州获真盗然后释无罪者凢四人后为常州録事叅军部使者闻充之在干寕有审克之誉部有疑讼多以属之充之所辨正合人情者非止一事改官制授通仕郎以荐者及格当改官坐元符末上书命格不下调监寿州开顺口塩矾酒税未赴丁母忧服阕监苏州酒税务郡守李尚书孝寿治尚峻勐不任僚属充之权幕官敢与论曲直苏人多赖之后守盛待制章于充之为姻家𥘉与充之善郡人朱氏有势熖守所歆慕衆皆帖帖屈随而充之一切自异着憎慢之迹守不能堪衆或怒置充之于狱吹毛无实以酟酒㸃饶为罪充之既废贫困不能北归居楚之寳应益以读书教子为事又七年以疾卒于家宣和己亥五月丙辰也以某年某月某日甲子葬于扬州之某地充之娶张氏中散大夫某之女子男四人曰激曰濬曰㴾曰洪女四人长适从事郎赵枋余未嫁𥘉充之客寓寳应苟营屋室而勉竭其力以择葬地于维扬躬诣内黄启祖考之殡迎䕶以来将十日暦盖犇走自效服勤累歳未克迁奉而充之得疾卒矣今其子激等既葬充之又能率先志併襄大事使三世窀穸之事讫无可憾亦可以见充之身教之遗羙矣激等遣人自寳应来南康以吕本中所状充之之行求铭于瓘书辞惨切且曰先人疾亟时尝问曰居仁约访我尚未到又叹曰我欲一㳺庐山今不能矣诸孤不肖摧割待尽念欲毕闻余训永不可得维行状既获所属而礲石穴土以需于掩圹之后者将孰请而可乎居仁本中字也正献公之曽孙言行有家法其所叙次皆可考证其载充之教子之言曰涑水文正公尝谓平生无以过人但事无大小皆可使人知尔汝曹不可一日忘此语也濉阳刘公尝谓充之材用有余遽闻其死嗟惜不已呜唿可逹可寿而废斥夭短岂非命欤其所厚善率皆迟钝迂濶之士于其殁也能相与戚嗟而已悲夫铭曰木揺难栖波涌莫济穮蓘积劳未穣而逝饥穣天也人岂能违奄忽不俟岂唯我悲任宗谊墓志铭刘跋公讳宗谊字仲冝姓任氏赠尚书司封贠外郎讳粹之曽孙尚书工部郎中直史馆赠吏部尚书讳子舆之孙太常少卿致仕赠正议大夫讳粹南阳郡太夫人尹氏之子上世故为博平人尚书公改葬于郓因家焉公以父任为太庙斋郎调陇州陇安庆州合水二县尉亲䘮服除调濵州司戸参军亳州鄼县令用荐为宣徳郎知曹州乗氏县不赴签书镇海军判官事管句京东转运司文字转运通直郎通判南平军不赴监真州转般仓转奉议郎赐绯鱼袋通判永寕军不赴转承议郎通判沂州今上即位恩转朝奉郎朝散郎管勾宫观以沂州督捕贼转朝请郎转朝奉大夫通判泰州不赴除知淄州借紫加勲骑都尉大观元年七月二十四日寝疾终于家享年五十有九公濶逹好义有气略少年浮况闾里泛爱下士人乐从之㳺既孤葬昏仰食贫甚至鬻其产訾用遂屈公曰差易耳厪力治生调度纎啬居数年复其产如𥘉乡人竒之宗族赖焉天性明吏事在宫务核实不肯便文自营所临可纪鄼有民椎埋剽及败则行钱诋谰数得脱前令不能制公因事杀之以徇有盗群行入境微得其处㑹尉不在公部分方略以授主簿曰往取贼授赏以君有母故为公得主簿感激如公教尽获之遂先公改京秩沂某氏子坐小法当受笞公审其可教争于州将以赎论是歳遂预乡举真州仓室屋七百区费大莫敢任葺事歳霖雨坏米至万计吏夜徙弃水中以灭迹公大撤而新之计司吝费公口仓虽在真本漕六路聚米以供京师则费宜均赋之六路衆是公议上之朝遂着为令在濵摄沧之乐陵令在郓摄须城令治行皆如在鄼凡民诉乆不竟若冤不能自直者擿其要害躬为镌谕无不厌服日所受书檄与凢小治讼区处立决庭无留事狱户可罗雀豪恶吏屏气竟歳无敢犯或云为政必锄猾吏奈何并容公笑曰懦令倚吏以辨又惮其纵则横掎摭之是滋使借以蠧民且去一猾吏得一猾吏今予夺我在吏供笔札奉案牍而已何谓云云前后所辟荐公皆名士伟人其与人交倾盖不疑不为回隐小不可輙以告然资乐易喜賔客酣饮笑噱恢然无忤人更服其长者晚尤好书阅古今评其人得失以自致其意领宫观归家趣供具召亲属故旧无虚日叹曰老矣无所用如某人治某事我虽老尚能兼此人数軰雅知公者亦多以为信云方朝廷察公行能优除便郡未赴感疾不起寿不满六十于戏惜哉娶南阳夫人弟之子封夀安县君子男四人羲之献之允之延之皆举进士羲之以公遗奏授假将仕郎女七人嫁王誉郭俦士亷张平张大辨谢敦頥俦右班殿直敦頥假承务郎余皆举进士一未嫁孙男七人以大观二年九月二十六日葬须城县黄陂乡之刘村先茔之次跂皇妣鲁国太夫人正议公中女笃于同气之爱怜公㓜䕶视之尤厚南阳君于诸外孙爱某特异躬自鞠育跂又少公四歳相与嬉戯俱从我先公授书学丁壮昏官出处相先后虽舅甥有晜弟之好焉诸孤谓知公无如某者请志其墓谨论次如右为之铭曰服周于身棺周于服刳石袤文以为之椁度三之一得其函深如函之深为之盖博其封可隐其坎可席从先大夫归此真宅王公旦墓志铭滕宗谅夫文灼于外而钓名驾说重叠于时者欲其潜爱恕于心术汰胜尚于意表亦以鲜矣道行于官而欲至心得光显当朝者求其敦洁而耻浮澹进而勇退厥惟艰哉其有体真师常先行后学进退蹈道终始可述则见之于太原王公焉公当真宗皇帝世以县佐史有文选入阁下隷崇文院典理御书日以进用立朝侃侃居羣以和人推为长者出牧五郡所至职辨因俗为政不务皦察时号为循吏今天子明道䢖元之𥘉抗章引年朝廷不欲夺其志许以本官致仕命一子自布衣试祕书省校书郎盖所以享耆徳而嘉亷退也得谢之后䟽林壑以放志治丹石以佐疾接乡里以信顺训子弟以端孝呜唿昊天不憗弗报永龄以景祐二年九月十一日考终于䢖阳县群玉乡崇徳里之第享年七十四明年二月葬于所居之南山颠也公讳昱字公旦世家于建阳曽祖磻祖枢考纶皆藴龙徳生值唐季四海圯裂葆光全素羡庆厥后由公之贵烈考赠尚书度支郎中母封南阳县太君刘氏继母丁氏封清河县太君公才具夙成年十八歳以文行髙妙为本郡举首咸平𥘉登礼部上第除舒州桐城县主簿陞大理评事再迁殿中丞改太常博士转尚书屯田度支二曹贠外郎典职崇文院祕阁知栁州坐邻郡大贼奔佚界上捕之不时得黜临江军监新徒县酒税内徙楚州监塩复知南康军召还隷职中祕出守润州逾年移牧武昌再丁内艰以度支郎复吉居阁下岁乆以便求知邵武军得之遂老于家夫人严氏早亡继室仁和县君沈氏左右君子动循礼则子四人长曰楷前漳州长泰县令次曰格汀州司法参军次曰栩太庙斋郎次曰杞今校书也女三人长适严氏次适范氏次尚㓜宗谅接公之徳旧矣尝宰武阳居公治下公晚以少子结义于予诸孤之将议葬也使家老状公之行千里重趼且来乞文以志神隧纪信示逺予不让也冝矣晏詹嗣而铭曰建水之英武夷之灵猗欤王公才为时生贤推仕汉帝选登瀛直如朱絃莹若壶氷岀守藩方入趋台阁徳化优柔文锋错落播在民謡赓于圣作辞絶累句言无宿诺致政于君归全返真雅合天道光昭搢绅有典有则不缁不磷寿钟五福庆延后昆隐隐南山悠悠东渚草没新阡烟昏拱树勒䂥础兮识太原君子之墓皇朝文鑑卷第一百四十四皇朝文鑑皇朝文鑑卷第一百四十五皇朝文鑑卷第一百四十五墓表石曼卿墓表欧阳脩太常博士周君墓表欧阳脩胡翼之墓表欧阳脩泷冈阡表欧阳脩处士征君墓表王安石外祖母黄夫人墓表王安石程伯淳墓表程頥吕和叔墓表范育神道碑范文正公神道碑欧阳脩王文正公神道碑欧阳脩石曼卿墓表欧阳脩曼卿讳延年姓石氏其上世为幽州人幽州入于契丹其祖自成始以其族间走南归天子嘉其来将禄之不可乃家于宋州之宋城父讳𥙷之官至太常博士幽燕俗劲武而曼卿少以气自豪读书不治章句独参古人竒节伟行非常之功视世俗屑屑无足动其意者自顾不合于时乃一混以酒然好剧饮大醉頺然自放由是益与时不合而人之从其逰者皆知爱曼卿落落可竒而不知其才之有以用也年四十八康定二年二月四日以太子中允祕阁校理卒于京师曼卿少举进士不中真宗推恩三举进士皆𥙷奉职曼卿𥘉不肯就张文节公素竒之谓曰母老乃择禄耶曼然矍然起就之迁殿直乆之改太常寺太祝知济州金乡县叹曰此亦可以为政也县有治声通判干寕军丁母永安县君李氏忧服除通判永静军皆有能名充馆阁校勘累迁大理寺丞通判海州还为校理荘献明肃太后临朝曼卿上书请还政天子其后太后崩范讽以言见幸引尝言太后事者遽得显官欲引曼卿曼卿固止之乃已自契丹通中国徳明尽有河南而臣属遂务休兵养息天下然内外弛武三十余年曼卿上书言十事不报已而元昊反西方用兵始思其言召见稍用其説籍河北河东陜西之民得乡兵数十万曼卿奉使籍兵河东还称㫖赐绯衣银鱼天子方思尽其才而且病矣既而闻邉将有欲以乡兵捍贼者笑曰此得吾粗也夫不教之兵勇怯相杂若怯者见敌而动则勇者亦牵而溃矣今或不暇教不若募其敢于行者则人人皆胜兵也其视世事蔑若不足为及聼其施设之方虽精思深虑不能过也状貌伟然喜酒自豪若不可䋲以法度退而质其平生趣舍大节无一悖于理者遇人无贤愚皆尽忻欢及间而可否天下是非善恶当其意者无几人其为文章劲健称其意气有子济滋天子闻其丧官其一子使禄其家既卒之三十七日葬于太清之先茔其友欧阳脩表于其墓曰呜唿曼卿寕自混以为髙不少屈以合世可谓自重之士矣士之所负者愈大则其自顾也愈重则其合愈难然欲与共大事立竒功非得难合自重之士不可为也古之魁雄之人未始不负髙世之志故寕或毁身汚迹卒困于无闻或老且死而幸一遇犹克少施于世若曼卿者非徒与世难合而不克所施亦其不幸不得至乎中寿其命也夫其可哀也夫太常慱士周君墓表欧阳脩有笃行君子曰周君者孝于其亲友于其兄弟居父与其兄某弟某居于倚庐不饮酒食肉者三年其言必戚其哭必哀除䘮而癯然不能胜人事者盖乆而后复自孔子在鲁而鲁人不能行三年之䘮其弟子疑以问则非鲁而他国可知也孔子殁而其后世又可知也今世之人知事其亲者多矣或居䘮而不哀者有矣生能事而死能哀或不知䘮礼者有矣或知礼而以谓䘮主于哀而已不必合于礼者有矣如周君者事生尽孝居䘮尽哀而以礼者也礼之失乆矣䘮礼尤废也今之居䘮者惟仕宦婚嫁聼乐不为此特法令之所禁尔其衰麻之数哭泣之节居处之别饮食之变皆莫知夫有礼也在上位者不以身率其下在下者无以望于其上其遂废矣乎故吾于周君有所取也君讳某字某州某县人也天圣二年举进士累官至太常博士歴连衡二州司理参军桂州司録知髙安寕化二县通判饶州未行以庆歴五年六月朔日卒于朝集之舍享年五十有一皇祐五年某月日葬于道州永明县紫微冈曽祖讳某祖讳某父讳某赠官某母唐氏封某县太君娶某氏封某县君君学长于毛郑诗左氏春秋家贫不事生产喜聚居官禄虽薄常分俸以赒宗族朋友人有慢已者必厚为礼以愧之其为吏所居皆有能政有文集二十卷君有子七人曰谕鼎州司理参军曰诜胡州归安主簿曰谧曰讽曰諲曰説曰谊皆未仕呜唿孝非一家之行也所以移于事君而忠仁于宗族而睦交于朋友而信始于一乡推之四海表于金石示之后世而观周君之所施者无不可以书也岂独俾其子孙之不陨也哉胡翼之墓表欧阳脩先生讳瑗字翼之姓胡氏其上世为陵州人后为泰州如臯人先生为人师言行而身化之使诚明者逹昏愚者励顽傲者革故其为法严而信为道乆而尊师道废乆矣自景祐明道以来学暨泰山孙明复石守道三人而先生之徒最盛其在湖州之学弟子去来常数百人各以其经转相传授其教学之法最偹行之数年东南之士莫不以仁义礼乐为学庆歴四年天子开天章阁与大臣讲天下事始慨然诏州县皆立学于是建太学于京师而有司请下湖州取先生之法以为太学法至今为着令后十余年先生始来居太学学者自逺而至太学不能容取旁官署以为学舎礼部贡举岁所得士先生弟子十常居四五其髙弟者知名当时或取甲科居显仕其余散在四方随其人贤愚皆循循雅饬其言谈举止遇之不问可知为先生弟子其学者相语称先生不问可知为胡公也先生𥘉以白衣见天子论乐拜祕书省校书郎辟丹州军事推官改宻州观察推官丁父忧去职服除为保寕军节度推官遂居湖学召为诸王宫教授以疾免已而以太子中舍致仕迁殿中丞于家皇祐中驿召至京师议乐复以为大理评事兼太常寺主簿又以疾辞歳余为光禄寺丞国子监直讲迺居太学迁大理寺丞赐绯衣银鱼嘉祐元年迁太子中允充天章阁侍讲仍居太学已而疾不能朝天子数遣使者存问又以太常慱士致仕东归之日太学之诸生与朝廷贤士大夫送之东门执弟子礼路人嗟叹以为荣以四年六月六日卒于杭州享年六十有七以明年十月五日葬于乌程何山之原其世次官邑与其行事莆阳蔡君谟具志于幽堂呜唿先生之徳在乎人不待表而见于后世然非此无以慰学者之思乃掲于其墓之原六年八月三日庐陵欧阳脩述壠冈阡表欧阳脩呜唿惟我皇考崇公卜吉于泷之六十年其子脩始克表于其阡非敢缓也盖有待也脩不幸生四歳而孤太夫人守节自誓居贫自力于衣食以长以教俾至于成人太夫人告脩曰汝父为吏亷而好施与喜賔客其俸禄虽薄常不使有余曰无以是为我累故其亡也无一瓦之覆一壠之植以庇而为生吾何恃而能自守耶吾于汝父知其一二以有待于汝也自吾为汝家妇不及事吾姑然知汝父之能养也汝孤而㓜吾不能知汝之必有立然知汝父之必将有后也吾之始归也汝父免于母䘮方逾年歳时祭祀则必涕泣曰祭而丰不如养之薄也间御酒食则又涕泣曰昔吾不足而今有余其何及也吾始一二见之以为新免于䘮适然耳既而其后常然至其终身未尝不然吾虽不及事姑而以此知汝父之能养也汝父为吏尝夜烛治官书屡废而叹吾问之则曰此死狱也我求其生不得尔吾曰生可求乎曰求其生而不得则死者与我皆无恨矧求而有得耶以其有得则是不求而死者恨也夫常求其生犹失之死而况常求其死也回顾乳者抱汝而立于旁因指而叹曰术者谓我歳行在戍将死使其言然吾不及见儿之立也后当以我语告之其平居教他子弟常用此语吾耳熟焉故能详也其施于外事吾不能知其居于家无所矜饰而所为如此是真发于中者耶呜唿其心厚于仁者耶此吾知汝父之必将有后也汝其勉之夫养不必丰要于孝利虽不得慱于物要其心之厚于仁吾不能教汝此汝父之志也脩泣而志之不敢忘先公少孤力学咸平三年进士及第为道州判官泗绵二州推官又为泰州判官享年五十有九葬沙溪之泷冈太夫人姓郑氏考讳徳仪世为江南名族太夫人恭俭仁爱而有礼𥘉封福昌县太君进封乐安安康彭城三郡太君自其家少贱时治其家以俭约其后常不使过之曰吾儿不能苟合于世俭薄所以居患难也其后脩贬夷陵太夫人言笑自若曰汝家故贫贱也吾处之有素矣汝能安之吾亦安矣自先公之亡三十年脩始得禄而养又十有二年列官于朝始得赠封其亲又十年脩为龙图阁直学士吏部郎中留守南京太夫人以疾卒于官舍享年七十有二又八年脩以非才入副枢宻遂参政事又七年而罢自登二府天子推恩褒其三世盖自嘉祐以来逢国大庆必加宠钖皇曾祖府君累赠金紫光禄大夫太师中书令曽祖妣累封楚国太夫人皇祖府君累赠金紫光禄大夫太师中书令兼尚书令祖妣累封吴国太夫人皇考崇公累赠金紫光禄大夫太师中书令兼尚书令皇妣累封越国太夫人今上𥘉郊皇考赐爵为崇国公太夫人进号韩国于是小子脩泣而言曰呜唿为善无不报而迟速有时此理之常也惟我祖考积善成徳冝享其隆虽不克有于其躬而赐爵受封显荣褒大实有三朝之钖命是足以表见于后世而庇赖其子孙矣乃列其世谱具刻于碑既又载我皇考崇公之遗训太夫人之所以教而待于脩者并掲于阡俾知小子脩芝徳薄能鲜遭时窃位而幸全大节不辱其先者其来有自熈寕二年嵗次庚戌四月辛酉十五日乙亥男推诚保徳崇位翊戴功臣观文殿学士特进行兵部尚书知青州军州事兼管内劝农使充京东东路安抚使上柱国乐安郡开国公食邑四千三百户实食封壹千二百户脩表处士征君墓表王安石淮之南有善士三人皆居于真州之扬子杜君者寓于医无贫富贵贱请之輙往与之财非义輙谢而不受时时穷空几不能以自存而未尝有不足之色盖善言性命之理而其心旷然无累于物而予尝与之语乆之而不厌也徐君忠信笃实遇人至谨虽疾病召筮不正衣巾不见寓于筮日得百数十钱则止不更筮也能为诗亦好属文有集若干卷两人者以医筮故多为贤士大夫所知而征君独不闻于世征君者讳某字某事其母夫人至孝居乡里恂恂恭谨乐振人之穷急而未尝与人校曲直好蓄书能为诗有子五人而教其三人为进士某今为某官某今为某官某亦再贡于乡征君与两人者相为友至驩而莫逆也两人者皆先征君以死而征君以某年某月甲子终于家年七十七噫古者一乡之善士必有以贵于一乡一国之善士必有以贵于一国此道亡也乆矣余独私爱夫三人者而乐为好事者道之而征君之子又以请于是书以遗之使之鑱诸墓上杜君讳婴字大和徐君讳仲坚字某外祖母黄夫人墓表王安石外祖夫人黄氏生二十二年归吴氏归五十年而卒三月而葬康定二年十二月也夫人渊静𥙿和不强而安事舅姑夫抚字皆顺适吴氏内外族甚大朝夕相与居嵗时以辤弊酒夕相缀接卒夫人之世戚䟽愚良一无间言又喜书史晓大义往往引以辅道处士信厚闻其乡子为士无亏行繄夫人之助夫人资寡言笑声若不能出虽族人亦不知其晓书史也安石外孙也故得之详明道中过舅家夫人春秋髙矣视其礼犹若女妇然视其色不知其有喜愠也病且草以薄葬命子亿其可谓以正始终也已舅藩既志其葬四年安石还自杨州复其墓复墓曰圣人之教必繇闺门始后世志于教者亦未之勤而已天下相重以戾相荡以侈疣然斁矣自公卿大夫无完徳岂或女妇然或者女妇居不识厅屏笑言不闻隣里是职然也置则悖矣然其死也闻人传焉以羙之是亦教之熄也人人之不能然也传焉以羙之冝也矧如夫人者有不可表耶于戏程伯淳墓表程頥先生名颢字伯淳葬于伊川潞国太师题其墓曰明道先生弟頥序其所以而刻之石曰周公没圣人之道不行孟轲死圣人之学不传道不行百世无善治学不传千载无真儒无善治士犹得以明乎善治之道以淑诸人以传诸后无真儒天下贸贸焉莫知所之人欲肆而天理灭矣先生生千四百后得不传之学于遗经志将以斯道觉斯民天不憗遗哲人早世乡人士大夫相与议曰道之不明也乆矣先生出倡圣学以示人辨异端辟邪説开歴古之沉迷圣人之道得先生而后明为功大矣于是帝师采衆议而为之称以表其墓学者之于道知所向然后见斯人之为功知所至然后见斯名之称情山可夷谷可堙明道之名亘万世而长存勒石墓旁以诏后人吕和叔墓表范育元丰五年岁次壬戌六月癸酉吕君和叔卒九月乙已从葬骊山之趾先大夫之墓其孤义山请识以文惟君明善至学性之所得者尽之于心心之所知者践之于身妻子刑之朋友信之乡党宗之可谓至诚敏徳者矣乃表其墓曰诚徳君子而系其身行云君讳大钧字和叔其先汲郡人皇考鹄赠司封贠外郎王考通太常慱士赠兵部侍郎考蕡比部郎中赠左谏议大夫由兵部葬京兆之蓝田故子孙爲其县人焉𥘉諌议学逰未仕教子六人后五人相继登科知名当世其季贤而早死缙绅士大夫传其家声以爲羙谈君其苐三子也中进士乙科调秦州右司理参军监延州折慱务攺光禄寺丞知耀州三原县请代亲入蜀移绵州巴西县谏议致仕居里君亦移疾不行丞相韩公子华宣抚陜西河东辟书写机宻文字府罢移福州候官县故相曾宣靖公镇京兆荐泾阳县皆不赴丁谏议忧服除独家居讲道数年仲兄龙图阁待制大防请监鳯翔府造舡务君起就之官制改为宣义郎㑹诏伐西夏鄜延路转运司檄君从事法为可辞使者请于朝君亦以礼际善而得行乃往从君亦尽力不苟以避使者愈贤之荐管勾文字数月感疾卒延州官舍享年五十有二君性纯厚易直强明正亮所行不二于心所知不二于行其学以孔子下学上逹之心立其志以孟子集义之功养其徳以颜子克已复礼之用厉其行其要归之诚明不息不为衆人沮之而疑小辨夺之而屈势利刼之而回知力穷之而止其自任以圣贤之重如此盖大学之教不明于世者千五百年先是扶风张先生子厚闻而知之而学者未知信也君于先生为同年友一言而契往执弟子礼问焉若谓始学必先行其所知而已若夫道性命之际正惟躬行礼义乆则至焉先生以谓学不造约虽劳而艰于进徳且谓君勉之当自悟君乃信巳不疑设其义陈其数倡而行之将以抗横流继絶学毅然不恤人之非间已也先生亦叹其勇为不可及始居諌议䘮衰麻敛䘮祭之事悉捐俗习事尚一倣诸礼后乃寖行于冠昏饮酒相见庆弔之间其文节粲然可观人人皆识其义相与起好矜行一朝知礼义之可贵乆之君之志既克少施而于趣时求中未能沛然不疑然后信先生之学本末不可踰以造约为先务矣先生既殁君益脩明其学援是道推之以善俗且必于吾身亲见之既而曰有命不得于今必得于后世其始讲脩先生之法曰如有用我者举而措之而已既又知夫君子之徳不存焉虽不信而不悔始也急于行既乃至而不廹优㳺乎道之可乐始也严于率人既乃和而不觧使学趍而不厌呜唿非持乆不已孰能与于此君疾命扫室正席黙坐问者至语未终而殁其徒闻疾或自家于官所及讣至相率迎其䘮逺至数十百里贫者位于别馆哭之卒时夫人种氏治其䘮如君所以治諌议之䘮其孤既葬而祭于家必以礼呜唿死生之际安而不感可以见养之至道行乎妻子善信乎朋友乡党可以见诚之感君与人语必因其所可及而喻诸义治经説徳于身践而心觧其文章不作于无用尝譔次井田兵制为图籍按之易易大臣有荐官邸教授者法当献文君上天下为一家中国为一人赋推是道也忾乎天下矣君始娶马氏再娶则种夫人也子义山能传其父学孙男麟愈舟女一呜唿仲尼七十而变化不息颜子短命未见其止曽子老而徳优先生有言乐正子与舜同术顾其行有未至至若君之术与圣人同其至足以观之惜乎不得见其老放乎致极以立乎圣人之门一朝之遇措乎天下国家乃中身而止矣呜唿君之自信其所行以致其所及可为衆人道者也若信诸已而知乎天者则又非衆人之所可知必有君子而知君者矣安得孔子之门人与论君之徳者乎资政殿学士礼部侍郎范文正公神道碑铭欧阳脩皇祐四年五月甲子资政殿学士尚书礼部侍郎汝南文正公薨于徐州以其年十有二月壬申葬于河南尹樊里之万安山下公讳仲淹字希文五代之际世家苏州事吴越太宗皇帝时吴越献其地公之皇考从钱俶朝京师后为武寕军掌书记以卒公生二歳而孤母夫人贫无依再适长山朱氏既长知其世家感泣去之南郡入学舍扫一室昼夜讲诵其起居饮食人所不堪而公自刻益苦居五年大通六经之㫖为文章论説必本于仁义祥符八年举进士礼部选第一遂中乙科为广徳军司理参军始归迎其母以养及公既贵天子赠公曽祖苏州粮料判官讳某为太保祖祕书监讳某为太傅考讳某为太师妣谢氏为吴国夫人公少有大节于冨贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害为趋舍其所有为必尽其方曰为之自我者当如是其成与否有不在我者虽圣贤不能必吾岂苟哉天圣中晏丞相荐公文学以大理寺丞为祕阁校理以言事忤章献太后㫖通判河中府乆之上记其忠召拜右司谏当太后临朝聼政时以至日大㑹前殿上将率百官为寿有司已具公上䟽言天子无北靣且开后世弱人主以彊母后之渐其事遂已又上书请还政天子不报及太后崩言事者希㫖多求太后时事欲深治之公独以谓太后受託先帝保佑圣躬始终十年未见过失冝掩其小故以全大徳𥘉太后有遗命立杨太妃代为太后公谏曰太后母号也自古无代立者由是罢其册命是岁大旱蝗奉使安抚东南使还㑹郭皇后废率谏官御史伏合争不能得贬知睦州又徙苏州歳余即拜礼部贠外郎天章阁待制召还益论时政阙失而大臣权倖多忌恶之居数月以公知开封府开封素号难治公治有声事日益简暇则益取古今治乱安危为上开说又为百官图以献曰任人各以其材而百职脩尧舜之治不过此也因指其迁进迟速次序曰如此而可以为公可以为私亦不可以不察由是吕丞相怒至交论上前公求对辨语切坐落职知饶州明年吕公亦罢公徙润州又徙越州而赵元昊反河西上复召相吕公乃以公为陜西经略安抚副使迁龙图阁直学士是时新失大将延州危公请自守鄜延扞贼乃知延州元昊遣人遗书以求和公以谓无事请和难信且书有僣号不可以闻乃自为书告以逆顺败之説甚辨坐擅复书夺一官知耀州未逾月徙知庆州既而四路置帅以公为环庆路经略安抚招讨使兵马都部署累迁谏议大夫枢宻直学士公为将务持重不急近功小利于延州筑清涧城垦营田复承平永平废塞熟羗归业者数万戸于庆州城大顺以据要害又城细腰胡卢于是明珠灭成等大贼皆去贼为中国用自邉垒乆隳至兵与将常不相识公始分延州兵为六将训练齐整诸路皆用以为法公之所在贼不敢犯人或疑公见敌应变为如何至其城大顺也一旦引兵出诸将不知所向军至柔逺始号令告其地处使往筑城至于版筑之用大小毕具而军中𥘉不知贼以骑三万来争公戒诸将战而贼走追勿过河已而贼果走追者不渡而河外果有伏贼失计乃引去于是诸将皆服公爲不可及公待将吏必使畏法而爱巳所得赐赉皆以上意分赐诸将使自爲谢诸羗质子纵其出入无一人逃者蕃酋来见召之卧内屏人彻卫与语不疑公居三岁士勇邉实恩信大洽乃决䇿谋取横山复灵武而元昊数遣使称臣请和上亦召公归矣𥘉西人籍爲乡兵者十数万既而黥以军惟公所部但剌其手公去兵罢独得复为民其于两路既得熟羗为用使以守邉因徙屯兵就食内地而纾西人馈輓之劳其所设施去而人徳之与守其法不敢变者至今尤多自公坐吕公贬羣士大夫各持二公曲直吕公患之凡直公者皆指为党或坐窜逐及吕公复相公亦再起被用于是二公驩然相约戮力平贼天下之士皆以此多二公然朋党之论遂起而不能止上既贤公可大用故卒置群议而用之庆歴三年春召为枢宻副使五譲不许乃就道既至数月以为参知政事每进见必以太平责之公叹曰上之用我者至矣然事有先后而革弊于乆安非朝夕可也既而上再赐手诏趣使条天下事又开天章阁召见赐坐授以纸笔使䟽于前公惶恐避席始退而条列时所宜先者十数事上之其诏天下兴学取士先徳行不专文辞革磨勘例迁以别能否减任子之数而除滥官用农桑考课守宰等方施行而磨勘任子之法侥倖之人皆不便因相与腾口而嫉公者亦幸外有言喜为之佐佑㑹邉奏有警公即请行乃以公为河东陜西宣抚使至则上书愿复守邉即拜资政殿学士知邠州兼陜西路安抚使其知政事才一岁而罢有司悉奏罢公前所施行而复其时夏人已称臣公因以疾请邓州守邓州三歳求知杭州又徙青州公益病又求知颕州肩舁至徐遂不起享年六十有四方公之病上赐药存问既薨輙朝一日以其遗表无所请使就问其家所欲赠以兵部尚书所以哀䘏之甚厚公为人外和内刚乐善汎爱䘮其母时尚贫终身非賔客食不重肉临财好施意豁如也及退而视其私妻子仅给衣食其为政所至民多立祠画像其行已临事自山林处士里闾田野之人外至夷狄莫不知其名字而乐道其事者甚衆及其世次官爵志于墓谱于家藏于有司者皆不论着着其系天下国家之大者亦公之志也欤铭曰范于吴越世实陪臣俶纳山川及其士民范始来北中间几息公奋自躬与时偕逢事有罪功言有违从岂公必能天子用公其艰其劳一其始终夏童跳邉乗吏殆安帝命公往问彼骄顽有不聼顺锄其穴根公居三年怯勇隳完儿怜兽扰卒俾来臣夏人在廷其事方议帝趣公来以就予治公拜稽首兹为难哉𥘉匪其难在其终之群言营营卒壊于成匪恶其成惟公是倾不倾不危天子之明存有显荣殁有赠谥藏其宠及后世惟百有位可劝无怠太尉王攵正公神道碑铭欧阳脩至和二年七月乙未枢宻直学士右谏议大夫王素奏事殿中巳而泣且言曰臣之先臣旦相真宗皇帝十有八年今臣素又得待罪侍从之臣惟先臣之训其遗业余烈臣实无似不能显大而墓碑至今无辞以刻惟陛下哀怜不忘先帝之臣以假宠于王氏而朂其子孙天子曰呜唿惟汝父旦事我文考真宗一徳一心克终厥位有始有卒其可谓全徳元老矣汝素以是刻于碑素拜稽首泣而出明日有诏史馆脩撰欧阳脩曰王旦墓碑未立汝可以铭臣脩谨按故推诚保顺同徳守正翊戴功臣开府仪同三司守太尉充玉清昭应宫使上柱国太原郡开国公赠太师尚书令兼中书令追封魏国公谥曰文正王公讳旦字子明大名莘人也皇曽祖讳言滑州黎阳令追封许国公皇祖讳彻左拾遗追封鲁国公皇考讳祜尚书兵部侍郎追封晋国公皆累赠太师尚书令兼中书令曽祖妣姚氏鲁国夫人祖妣田氏秦国夫人妣任氏徐国夫人邉氏秦国夫人公之皇考以文章自显汉周之际逮事太祖太宗为名臣尝谕杜重威使无反汉拒卢多逊害赵普之谋以百口明符彦卿无罪故世多称王氏有隂徳公之皇考亦自植三槐于庭曰吾之后世必有为三公者此其所以志也公少好学有攵太平兴国五年进士及第为大理评事知临江县监潭州银塲再迁着作佐郎与编文苑英华迁殿中丞通判郑濠二州王禹偁荐其材任转运使驿召至京师辞不受献其所为文章得试直史馆迁右正言知制诰知淳化三年礼部贡举迁虞部贠外郎同判吏部流内铨知考课院右谏议大夫赵昌言参知政事公以壻避嫌求觧职太宗嘉之改礼部郎中集贤殿脩撰昌言罢复知制诰仍兼脩撰判院事召赐金紫乆之迁兵部郎中居职真宗即位拜中书舍人数日召为翰林学士知审官院通进银台封駮事公为人严重能任大事避逺权势不可干以私由是真宗益知其贤若水名能知人常称公曰真宰相噐也若水为枢宻副使罢召对苑中问谁可大用者若水言公可用真宗曰吾固巳知之矣咸平三年又知礼部贡举居数日拜给事中同知枢宻院事明年以工部侍郎参知政事再迁刑部侍郎景徳元年契丹犯邉真宗幸澶州雍王元份留守东京得暴疾命公驰自行在代元份留守二年迁尚书左丞三年拜工部尚书同中书门下平章事集贤殿大学士监脩国史是时契丹𥘉请盟赵徳明亦纳誓约愿守河西故地二邉兵罢不用真宗遂欲以无事治天下公以谓宋兴三世祖宗之法具在故其为相务行故事慎所改进退能否赏罚必当真宗乆而益信之所言无不聼虽他宰相大臣有所请必曰王某以谓如何事无大小非公所言不决公在相位十余年外无夷狄之虞兵革不用海内富贵群工百司各得其职故天下至今称为贤宰相公于用人不以名誉必求其实苟贤且材矣必乆其宫而衆以为宜某职然后迁其所荐引人未尝知㓂凖为枢宻使当罢使人私公求为使相公大惊曰将相之任岂可求耶且吾不受私请凖深恨之已而制出除凖武胜军节度使同中书门下平章事凖入见泣涕曰非陛下知臣安能至此真宗具道公所以荐凖者凖始媿叹以为不可及故参知政事李穆子行简有贤行以将作监丞居于家真宗召见慰劳之迁太子中允𥘉遣使者召之不知其所止真宗命至中书问王某然后人知行简公所荐也公自知制诰至为相荐士尤多其后公薨史官脩真宗实録得内出奏章乃知朝廷之士多公所荐者公与人寡言笑其语虽简而能以理屈人黙然终日莫能窥其际及奏事上前群臣异同公徐一言以定今上为皇太子太子谕徳见公称太子学书有法公曰谕徳之职止扵是耶赵徳明言民饥求粮百万斛大臣皆曰徳明新纳誓而敢违请以诏书责之真宗以问公请敕有司具粟百万于京师诏徳明来取真宗大喜徳明得诏书惭且拜曰朝廷有人大中祥符中天下大蝗真宗使人于野得死蝗以示大臣明日他宰相有䄂死蝗以进者曰蝗实死矣请示于朝率百官贺公独以为不可后数日方奏事飞蝗蔽天真宗顾公曰使百官方贺而蝗如此岂不为天下笑耶宦者刘承规以忠谨得幸病且死求为节度使真宗以语公曰承规待此以瞑目公执以为不可曰他日将有求为枢宻使者奈何至今内臣官不过留后公任事乆人有谤公于上者公辄引咎未尝自辨至人有过失虽人主盛怒可辨者辨之必得而后已荣王宫火延前殿有言非天灾请置狱劾火事当坐死者百余人公独请见曰始失火时陛下以罪已诏天下而臣等皆上章待罪今反归咎于人何以示信且火虽有迹寕知非天谴耶由是当坐者皆免日者上书言宫禁事坐诛籍其家得朝士所与往还占问吉凶之説真宗怒欲付御史问状公曰此人之常情且语不及朝廷不足罪真宗怒不觧公因自取尝所占问之书进曰臣少贱时不免为此必以为罪愿并臣付狱真宗曰此事已发何可免公曰臣为宰相执国法岂可自为之幸于不发而以罪人真宗意觧公至中书悉焚所得书既而真宗悔复驰取之公曰臣已焚之矣由是获免者衆公累官至太保以病求罢入见滋福殿真宗曰朕方以大事託卿而卿疾如此因命皇太子拜公公言皇太子盛徳必任陛下事因荐可为大臣者十余人其后不至宰相者李及凌䇿二人而已然亦皆为名臣公屡以疾请真宗不得已拜公太尉兼侍中五日一朝视事遇军国大事不以时入叅决公益惶恐因卧不起以疾恳辞册拜太尉玉清昭应宫使自公病使者存问日常三四真宗手自和药赐之疾亟遽幸其第赐以白金五千两辞不受以天禧元年九月癸酉薨于家享年六十有一真宗临哭辍视朝三日发哀于苑中其子弟门人故吏皆𬒳恩泽即以其年十一月庚申葬公于开封府开封县新里乡大邉村公娶赵氏宋国夫人后公若干年卒子男三人长曰司封郎中雍次曰賛善大夫冲次曰素女四人长适太子太傅韩亿次适兵部贠外郎直集贤院苏耆次适右正言范令孙次适龙图阁直学士兵部郎中吕公弼公事寡嫂谨与其弟旭相友悌尤笃任以家事一无所问而务以俭约率励子弟使在富贵不知为骄侈兄子睦欲举进士公曰吾尝以太盛为惧其可与寒士争进至其薨也子素犹未官遗表不求恩泽有文集二十卷干兴元年诏配享真宗庙廷臣脩曰景徳祥苻之际盛也观公之所以相而先帝之所以用公者可谓至哉是以君明臣贤徳显名尊生而俱享其荣殁而长配于庙可谓有始有卒如明诏所褒昔者烝民江汉推大臣下之事所以见任贤使能之功虽曰山甫穆公之诗实歌宣王之徳也臣谨考国史实録至于缙绅故老之传得公终始之节而録可纪者辄声为铭诗昭示后世以彰先帝之明以称圣恩褒显王氏流泽子孙与宋无极之意铭曰烈烈魏公相我真宗真庙翼翼魏公配食公相真宗不言以躬时有大事事有大疑匪卜匪筮公为蓍龟公在相位终日如黙问其夷狄包裹兵革问其卿士百工以职问其庻民耕织衣食相有赏罚功当罪明相所黜升惟否惟能执其权衡万物之平孰不事君胡能必信孰不为相其谁有终公薨于位太尉之崇天子有思永荐清庙侑我圣考惟时元老天子念功报公之隆春秋从享万祀无穷作为诗歌以谂庙工皇朝文鑑卷第一百四十五皇朝文鑑皇朝文鑑卷第一百四十六皇朝文鑑卷第一百四十六神道碑铭晏元献公神道碑铭欧阳脩王武恭公神道碑铭欧阳脩马正惠公神道碑铭王安石梅侍读神道碑铭王安石曽子固神道碑铭韩维晏元献公神道碑铭欧阳脩至和元年六月观文殿大学士行兵部尚书西京留守临淄公以疾归于京师八月疾少闲入见天子曰噫予旧学之臣也乃留侍讲迩英合诏五日一朝前殿明年正月疾作不能朝敕太医朝夕往视有司除道将幸其家公叹曰吾无状乃以疾病忧吾君即驰奏曰臣疾少间行愈矣乃止其月丁亥以公薨闻天子震悼亟临其䘮以不即视公为恨赠公司空兼侍中谥曰元献有司请辍视朝一日特辍二日以其年三月癸酉葬公于许州阳翟县麦秀郷之北原旣葬赐其墓隧之碑首曰旧学之碑旣又勑史臣脩考次公事具书于碑下臣脩伏读国史见眞宗皇帝时天下无事天子方推让功德祠祀天地山川讲礼乐以文颂声而儒学文章隽贤伟异之人出公丗家江西之临川年始十四一日起田里进见天子时方亲閲天下贡士㑹廷中者千余人与夫宫臣卫官拥列圜视公不动声气操笔为文辞立成以献天子嘉赏赐同进士出身遂登舘阁掌书命以文章为天下所宗逮陛下养德东宫先帝选用臣属即以公遗陛下由王官宫臣卒登宰相凡所以辅道圣德忧勤国家有旧有劳自始至卒五十余年公旣薨而先帝之名臣与陛下东宫之旧人皆无在者冝其褒宠优异比公甘盘臣脩幸得执笔史官奉明诏谨昧死上临淄公事曰公讳殊字同叔姓晏氏其丗次晦显徙迁不常自其髙祖讳墉唐咸通中举进士卒官江西始着籍于髙安其后三丗不显曽祖讳延白又徙其籍于临川祖讳郜追封英国公考讳固追封秦国公自曽祖巳下皆用公贵累赠开府仪同三司太师中书令兼尚书令曽祖妣张氏陈国太夫人祖妣傅氏许国太夫人妣呉氏唐国太夫人公生七歳知学问爲文章郷里号爲神童故丞相张文节公安抚江西得公以闻眞宗召见旣赐出身后二日又召试诗赋论公徐启曰臣尝私习此赋不敢隐眞宗益嗟异之因试以他题以为祕书省正字置之祕阁使得悉读祕书命故仆射陈文僖公视其学明年献其所为文召试中书迁太常寺奉礼郎封祀太山推恩迁光禄寺丞数月充集贤校理明年迁着作佐郎丁父忧去官巳而眞宗思之即其家起复命淮南发运使具舟送之京师从祀太清宫赐绯衣银鱼同判太常礼院又丁母忧求去官服䘮不许今天子始封昇王公以选为府记室参军再迁左正言直史馆今天子为皇太子以戸部贠外郎充太子舎人赐金紫知制诰判集贤院迁翰林学士充景灵宫判官太子左庶子兼判太常寺知礼仪院公旣以道德文章佐佑东宫眞宗每所谘访多以方寸小纸细书问之由是参与机密凡所对必以其藁进示不洩其后悉閲眞宗阁中遗书得公所进藁类为八十卷藏之禁中人莫之见也𥘉眞宗遗诏章献明肃太后权听军国事宰相丁谓枢密使曹利用各欲独见奏事无敢决其议者公建言羣臣奏事太后者垂帘聴之皆母得见议遂定干兴元年拜右諌议大夫兼侍读学士迁给事中景灵宫副使判吏部流内铨以易侍讲崇政殿迁礼部侍郎知审官院爲枢密副使迁刑部侍郎上䟽论张耆不可爲枢密使由是忤太后旨坐以笏击其仆误折其齿罢留守南京大兴学校以敎诸生自五代以来天下学废兴自公始召拜御史中丞改兵部侍郎兼祕书监资政殿学士翰林侍读学士知天圣八年礼部贡举明年爲三司使复爲枢密副使未拜改参知政事迁尚书左丞太后谒太庙有请服衮冕者太后以问公公以周官后服对太后崩大臣执政者皆罢公为礼部尚书知亳州徙知陈州迁刑部尚书复召为御史中丞又为三司使知枢密院事拜枢密使再加检校太尉同中书门下平章事庆历三年三月遂以刑部尚书居相位充集贤殿大学士兼枢密使自公复召用而赵元昊反师出陜西天下弊于兵公数建利害请罢监军无以阵图授诸将使得应敌为攻守及制财用为出入之要皆有法天子悉为施行自宫禁先以率天下而财赋之职悉归有司卒能以谋臣元昊使听约束乃还其王号公为人刚简遇人必以诚虽处冨贵如寒士罇酒相对欢如也得一善称之如巳出当丗知名之士如范仲淹孔道辅等皆出其门及为相益务进贤才当公居相府时范仲淹韩琦冨弼皆进用至于台阁多一时之贤天子旣厌西兵闵天下困弊奋然有意遂欲因羣材以更治数诏大臣条天下事方施行而小人权倖皆不便明年秋㑹公以事罢而仲淹等相次亦皆去事遂巳公旣罢以工部尚书知颍州徙知陈州又徙许州三迁戸部尚书拜观文殿大学士知永兴军充一路都部署安抚使徙知河南府西京留守累进阶至开府仪同三司勲上柱国爵临淄公食邑一万二千戸实封三千七百戸公享年六十有五自少笃学至其病亟犹手不释卷有文集二百四十卷尝奉勑脩上训及眞宗实録又集类古今文章为集选二百卷其为政敏而务以简便其民其于家严子弟之见有时事寡姊孝谨未甞为子弟求恩泽其在陈州上问宰相曰晏某居外未尝有所请其亦有所欲邪宰相以告公公自为表问起居而巳故其薨也天子尤哀悼之赐予加等以其子承𥙿为崇文院检讨孙及甥之未官者九人皆命以官公𥘉娶李氏工部侍郎虚己之女次孟氏屯田贠外郎虚舟之女封鉅鹿郡夫人次王氏太师尚书令超之女封荣国夫人子八人长曰居厚大理评事早卒次承𥙿尚书屯田贠外郎宣礼賛善大夫崇让着作佐郎明逺祗德皆大理评事几道传正皆太常寺太祝女六人长适戸部侍郎同中书门下平章事冨弼次适礼部侍郎三司使杨察其四尚幼孙十有二人公旣乐善而称为知人士之显于朝者多公所荐逹至择其女之所从又得二人者如此可谓贤也巳铭曰有姜之裔齐爲晏氏齐在春秋晏显诸侯传载桓子婴称子丘其后无闻不亡仅存有炜自公厥声以振公之显声实相天子天子曰噫予考眞宗唯多名臣以臻盛隆汝𥘉事我王官东官以曁相予始卒一躬辅我以德有劳于邦公疾在外来归自洛天子曰留汝予旧学凡今在庭莫如汝旧孰以卑予唯予圣考今旣亡矣孰爲予老何以赠之司空侍中礼则有加予思何穷有篆其文在其碑首天子之褒史臣有诏铭以述之永昭厥后王武恭公神道碑铭欧阳脩惟王氏之先为常山眞定人后丗葬河南密县而密分入于管城遂为郑州管城人其封国仍丗于鲁武康公事太宗皇帝秉节治戎出征入衞乃受遗诏辅眞宗有劳有勤报䘏追崇以有兹鲁国是生鲁武恭公少以父任为西头供奉官至道二年遣五将讨李继迁公从武康公出铁门为先锋杀获甚衆军至乌白池诸将失期不得进公告其父曰归师过险争必乱乃以兵前守隘号其军曰乱行者斩由是士卒无敢先后虽武康公亦为之按辔追兵望其军整不敢近武康公叹曰王氏有子矣后以御前忠佐为军头廵检邢洺男子张洪覇聚盗二州闲历年吏不能捕公以毡车载勇士为妇人服盛饰诱之邯郸道中贼党争前邀刼遂皆就擒由是知名公以将家子宿衞眞宗为内殿直殿前左班都虞候捧日左厢都指挥使累迁英州团练使今天子即位攺博州团练使知广信军徙知冀州迁康州防御使历龙神卫捧日天武四厢都指挥使侍卫亲军歩军马军殿前都虞候歩军副都指挥使桂福二州观察使是时章献太后犹临朝有诏𥙷一军吏公曰𥙷吏军政也敢挟诏书以干吾军亟请罢之太后固欲与之公不奉诏乃止及太后上僊有司请卫士坐甲公以为故事无为太后䘮坐甲又不奉诏于是天子知公可任大事明道二年拜检校太保签署枢密院事遂为副使明年以奉国军留后同知院事又明年领安德军节度使又明年加检校太尉宣徽南院使公为将善抚士而识与不识皆喜为之称誉其状貌雄伟动人虽里儿巷妇外至夷狄皆知其名氏御史中丞孔道辅等因事以为言乃罢公枢密拜武宁军节度使言者不巳即以为右千牛衞上将军知随州士皆为之惧公举止言色如平时惟不接賔客而巳乆之徙知曹州而孔道辅卒客有谓公曰此害公者也公愀然曰孔公以职言事岂害我者可惜朝廷亡一直臣于是言者终身以为愧而士大夫服公为有量庆历二年起公为保静军留后知青州未行而契丹聚兵幽涿遣使者有所求自河以北皆警乃拜公保静军节度使澶州契丹使者过澶州见公喜曰闻公名乆矣乃得见于此邪公为言巳衰老中国多贤士大夫因指坐客历陈其丗家使者悚听是歳徙眞定府定州等路都部署改宣徽南院使判成德军未行徙判定州兼三路都部署公治其军无挠其私亦不贷其过居顷之士皆可用契丹使人觇其军或劝公执而戮之公曰吾军整而和使觇者得吾实以归是屈人兵以不战也明日大阅于郊公执桴鼔誓师号令简明进退坐作肃然无声乃下令曰具糗粮听鼔声视吾旗所郷契丹闻之震恐㑹复议和兵解徙知陈州道过京师天子遣中贵人问公欲见否公谢曰备边无功幸得蒙恩徙内地不敢见明年徙河阳不行以宣徽使奉朝请巳而出判相州六年拜同中书门下平章事判澶州明年徙郑州封祁国公又明年乞骸骨不许以为㑹灵观使巳而复判郑州徙澶州除集庆军节度使徙封冀国公皇祐三年遂以太子太师致仕大朝㑹许缀中书门下班居一歳天子思之起为河阳三城节度使同中书门下平章事判郑州六年以本官为枢密使徙封鲁国公旣而上以冨公弼为宰相是歳契丹使者来公与之射使者曰天子以公典枢密而用冨公为相得人矣语闻上喜赐公御弓一矢五十公善射至老不衰甞侍上射辝曰幸得备位大臣举止为天下所视臣老矣恐不能胜弓矢上再三谕之乃手二矢再拜一发中之遂将释复位上固勉之再发又中由是左右皆驩唿赐以袭衣金带自宝元庆历之间元昊叛河西兵出乆无功士大夫争进计䇿多所改作公笑曰柰何纷纷兵法不如是也使士知畏爱而怯者勇勇者不骄以吾可胜因敌而胜之尔岂多言哉其在枢密亦尝自请临边不许凡大谋议必以咨之其在外则遣中贵人诏问其言多见施用公自致仕复起掌枢密凡三歳以老求去位至六七上为之不得巳以为景灵宫使徙忠武军节度使又以为同群牧制置使五日一朝给扶者以子若孙一人是歳公年七十有八矣明年二月辛未以疾薨于家诏辍视朝二日发哀于苑中赠太尉中书令其遗言曰臣有俸禄足以具死事不敢复累朝廷愿无遣使者护䘮无厚赗赠天子恻然哀其志以黄金百两白金三千两赐其家固辤不许以其年五月甲申葬于管城明年有诏史臣刻其墓碑臣愚以谓自国家西定河隍北通契丹罢兵不用几四十年一日元昊叛幽燕亦犯约二边骚动而老臣宿将无在者公于是时屹然爲中国鉅人名将虽未尝躬矢石攻坚摧敌而恩信巳足抚士卒名声巳足动四夷遂登朝廷典掌机密以老还仕复起于家保有冨贵享终夀考虽古之将帅及于是者其几何人至于出入勤劳之节与其进退绸缪君臣之恩意可以褒劝后世如古诗书所载皆应法可书谨按鲁武恭公讳德用字元辅曽祖讳方追封蒋国公祖讳玄追封邘国公皆赠中书令父讳超建雄军节度使赠尚书令追封鲁国公谥曰武康公娶宋氏武胜军节度使延渥之女𥘉为定定郡夫人追封荣国夫人五男四女男曰咸熈东头供奉官蚤卒次曰咸融西京左藏库使果州团练使次曰咸庶内殿崇班早卒次曰咸英供备库副使次曰咸康内殿承制铭曰鲁始钖封以褒武康爰曁武恭乃克有邦桓桓武恭其容甚饬伟其名声以动夷狄公治军旅不寛不烦恩均令齐千万一人公在朝廷出守入卫乃登大臣与国谋议公曰老矣乞臣之身帝曰休哉汝予旧臣亟其强起秉我枢钧礼不䈥力老予敢侮公来在廷拜母蹈舞若子与孙助其兴俯凡百有位谁其敢俦惟时黄耉天子之优冨贵之隆亦有能保孰享其终如公寿考公有丗德载勲旂常刻铭有诏俾嗣其芳马正惠公神道碑铭王安石推忠保顺同德翊戴功臣彰德军节度观察留后特进检校太尉使持节相兼御史大夫上柱国扶风郡开国公食邑六千六百戸食实封二千二百戸正惠马公以天禧三年十月戊戌葬开封祥符县某郷某里至嘉祐七年公孙庆崇始来请铭以作公碑序曰马氏故扶风人至公髙祖而徙处云中赠太师讳某者于公为曽祖赠太师中书令讳某者于公为祖龙捷左厢都指挥使江州防御使赠太师中书令尚书令蔡公讳某者于公为父蔡公从太祖定天下力战有功当是时云中巳为契丹所得故马氏又徙处浚仪今开封府祥符也公讳知节字子元蔡公之终也年七歳太祖召见禁中有司言例当𥙷殿直特授西头供奉官而赐以名开宝五年年十八监彭州兵马以严饬见惮如老将太平兴国三年领兵戍秦州清水姦人李飞雄乗驿称诏捕公及秦陇廵检刘文𥙿等将系之秦州因盗库兵以反公辨其诈与文𥙿执飞雄治杀之五年监潭州兵马改东头供奉官雍熈二年又监博州兵马刘延让败于君子驿而契丹归矣公方料丁壮集刍粮缮城治械如㓂至吏民𥘉不悦其生事也巳而契丹果至度不可攻乃去四年改西京作坊副使将屯于冀州端拱元年移知定逺军时议发河南十三州之民转饟河北公告转运使樊知古此军聚兵少而积粟多簸其腐尚可得十七知古用此得粟五十万斛以罢河南之役事闻朝廷太宗嘉之二年深州新蹂于契丹城郭庐舎多坏而流民衆乃移公知深州公至数月则坏者完流者复举州忘其宼戎之故而以公为能抚我㑹保州不治移徃代之淳化二年又移知庆州羌万人以怨程德元来宼公诱其渠帅谕以威信即皆引去四年迁西京作坊使知梓州五年李顺为乱于蜀之西川以公徃讨又以为先锋平劒州召还至三泉而复以公与王继思讨贼继恩怒公抗直使守彭州尽收其军而与之羸卒三百贼率其衆至号十万公力战一日亡其卒太半乃夜独出招救兵复入贼终不能得城而以败去除成都府兵马钤辖迁洛苑使五年除蜀汉九州都廵检使巳而又兼成都府兵马钤辖眞宗即位攺内苑使蜀卒刘旰聚党数千人为乱所攻数州至辄取之公以卒三百追至蜀州与战旰走卭州而招安使上官正召公归成都计事公为正画曰贼破卭州必乗胜劫掠渡江薄我旣息而战我军虽倍未易敌也不如迎其弊急击破之必矣遂行次方井与正合杀旰等无噍类眞宗赐书奖谕赏以锦𫀆金带咸平元年加登州刺史知秦州诸羌质子有三十年不释者公悉归之诸羌德公讫公去无一人犯塞小泉银坑乆不发掌吏尽产以偿歳课而责之不巳公奏得释而归其产四年就除西上合门使知成都府兼本州兵马钤辖有告龙骑士谋为变者所引以千数公捕杀其首七人而置其余无所问自干德后歳漕蜀物以冨人为送吏多坐漂失籍其家公奏择三班使臣及三司军大将代之而课其漕事为赏罚至今便之六年移鄜延路驻泊兵马都统管兼知延州蜀人于公去皆环以泣公至延州羌方以兵觑邉会上元开门张灯视以无为而羌卒不能为㓂又移知镇州兼本州兵马都总管景徳元年契丹公邉民入保城公与之约盗一钱者死有盗钱二百者公即杀之于是自澶以北城郭皆昼闭诏使过公辄留之而募人间行送诏皆得其报以闻又以便宜使所至受诸漕輓给边之物故契丹欲虏掠无所得车驾次澶州大将王超提卒数十万逗㽞不赴公屡趣之不为动移书谯譲乃始出师犹辞以中渡无桥至则公先以度村一夕而桥就上闻手诏褒之且知公果可以属大事也二年移知定州又除东上合门使枢密院都承㫖三年遂以检校太保签书枢密院事祥符元年东封泰山以为行宫覩总管自此行幸必以公为都总管而皆许之专杀公部分明约束审出令肃然而未尝輙戮一人于是邉将言契丹近塞大臣议皆请发兵以备公独议使邉将移书问状从之契丹觧去迁检校太傅四年加宣徽北院使五年除枢密副使当是时契丹已盟中国无为大臣方言符瑞而公每不然之独常从容极言天下虽安不可忘战去兵之意及他争议甚衆眞宗多以公言为是七年除颕州防御使知潞州州之税赋常移以输边公为论其害自是所输不过邻州而巳天禧元年移知大名府兼驻泊兵马都緫管使中贵人劳问赐白金二千两居顷之遂以为宣徽南院使知枢密院事检校太尉有足疾特诏内朝别为一班免其蹈舞二年疾病赐告求去位眞宗不许而数使中贵人劳问又幸其第赐白金三千两已而度公实病不可强以事乃罢以为彰德军节度使观察留后而公固求外鎭终不许居乆之稍闲入谒眞宗辄使合门祗候二人伺公至即扶以入因掖其拜起数屏左右问事常听用三年又求外鎭乃以公知贝州兼本州兵马都緫管将行矣召见又将付以政公固辞谢乆之乃巳而更以公为本鎭至五月公疾作诏使公子洵美将太医徃视而魏潞二鎭之人亦皆奔走来问为公请祷巳而公疾革眞宗又使公弟之子成美驰传召公归京师而公以八月壬寅不起矣享年六十五眞宗为之震悼罢朝诏赠侍中録其子孙赐皆加等公前夫人丁氏某郡君后夫人沈氏某郡夫人子男二人洵美终西京作坊使英州刺史之美终内殿承制合门祗候孙十六人其十四人皆巳卒而庆宗今为右班殿直庆崇今为文思使知恩州公少忼慨以武力智谋自喜又能好书賔友儒者所与善必一时豪杰有集二十卷其文长于议论自始仕以至登用遇事謇謇未甞有所顾惮王冀公丁晋公用事每廷议得其不直辄面诋之眞宗𥘉或甚忤然终以此知公而天下至今称其正直铭曰在浚西南谁封谁树有宋正惠马公之墓公当太宗眞宗之时曁曁谔谔谋行计施以羸击强以少捕衆以贱抗贵维公之勇虽贵虽衆虽强必克维公之敏亦维公直帝曰直哉汝予良弼见国而巳不知家室内朝十年典掌机密曁予一心纲纪庶物元功宗谋莫汝敢匹公曰孤臣敢旷于荣䜛説不用是维帝明士或困穷莫知其有旣荣以位正或见丑公于可愿两得其尤不讫大耄天为不谋德歉于年孰云耉老有赉后丗公为寿考刻趺篆首作此铭诗陈之隧道永矣其诒梅侍读神道碑铭王安石宋翰林侍读学士正奉大夫行给事中知许州军州事兼管内堤堰桥道劝农使上柱国南昌郡开国公食邑二千三百戸食实封六百戸赐紫金鱼袋梅公之墓在宣州宣城县长安郷西山里公有五子鼎臣德臣宝臣辅臣清臣清臣今独在为尚书司门郎中以公行状及乐安欧阳公之铭来请文以刻墓碑时熈宁元年八月四日也铭曰公先梅伯后氏其国弥周渉秦不见史䇿有鋗有福着汉名籍公福之孙询字昌言三丗弗仕陵阳之里公第廷中判官利丰再歳而擢以丞将作以宰仁和人誉用多主推御史侍考进士一见天子以为知巳诏曰试哉遂试中书馆之集贤赐服绯鱼于时继迁兵我西鄙老弱餽守丁彊多死灵州告危帝视不怡公请择人使潘罗攴兵法所谓以夷攻夷帝曰谁可无如臣者曰予汝嘉闭䧟柰何公拜且跪飏言而起苟纾西师臣不爱死出书授之徃讫尔谋至彊敕还㑹弃灵州帝察公艺可书帝制相或止之留佐三司其后罗攴果窘西贼论将料敌皆如所䇿或从或违或挤或推捂合阻夷神者公尸黜之倅州用狱一眚去杭而苏列国东屏漕输淛河就付将领三年告功仅得故省又以谴投守彼淮州有僚许公相得于此与之欣然乐以忘徙使于湖北迁自濠梁又夺一官徃裨于襄坐发驿马给奔䘮者于鄂于苏剖将之符握节关中使揔其输煌煌金章厥赐特殊谋复灵武度兵葫芦秦有将玮诺公与俱㑹玮召还公复沦胥有反咸阳能名氏朱始虽弗察后捕而诛自怀徂池再副戎车眞宗新陟罪垢皆涤爲郎度支以将广德外更四州楚寿陜荆乃还待制中纠狱刑有岿龙图其唐殖殖就以学士专其阁直辍之铨衡乗传临并超迁郎秩进直枢密趣归封駮考国中失甲命选事得权进黜加职侍读攺司羣牧移之审官审是在服伐閲积迁给事于中告疾出许鼔歌从容方公少壮志立人上谈辞慨然帝悦而向及后晚出皆为将相公则老矣将归田里康定辛巳六月十日公七十八以其官卒公开南昌勲爵第一夫人曰刘不及郡封封君彭城其卒先公公卒明年季秋挟日于州山西卜祔而吉公有四子伯为进士丞于殿中与仲前死仲赐科名叔也皆丞将作殿中或废或兴有显惟季时丞卫尉今为郎中论序𥘉终实来求诗刻示无穷曽子固神道碑铭韩维公姓曽氏讳巩字子固其先鲁人后丗迁豫章因家江南其四丗祖延铎始为建昌军南丰人曽祖讳仁旺赠尚书水部贠外郎祖讳致尧尚书戸部郎中直史馆赠右諌议大夫考讳易占太常博士赠右银青光禄大夫其履閲行实则有国史若墓铭在公生而警敏自㓜读书为文卓然有大过人者嘉祐二年登进士第调太平州司法参军歳余召编校史舘书籍历舘阁校勘集贤校理兼判官告院又爲英宗实録院检讨通判越州属歳饥公兴积藏通有无老稚怡怡不出里闾果腹而嬉擢知齐州齐俗悍强豪宗大姓抵冒僣滥其尤无良者羣行剽劫光火发冢吏不敢正视公属民爲伍谨讥察急追胥且捕且诱盗发辄得市无攫金室无穴坯货委于涂犬不夜吠徙知襄州襄有大狱乆不决公一閲知其冤尽释去一郡称其神明又徙洪州歳大疫公储药物饮食在所授病者民以不夭死师出安南道江西者且万人公隂计逆具师至如归旣去而市里有不知者进直龙图阁知福州兼福建兵马钤辖赐五品服时大盗数千人朝廷赦其罪降之余党疑不顺徃徃屯聚居人惴恐濒海山林阻深椎埋剽盗依以为渊薮公以方略禽获募诱亡虑数百人増置巡逻水行陆宿坦如在郛郭召判太常寺未至攺知明州有诏完州城公程工赋栽省费十六民不知役而城具数月徙亳州元丰三年知沧州道由京师召对神宗察公贤留勾当三班院数对便殿其所言皆安危大计天子嘉纳之四年手诏中书门下曰曽巩史学见称士类冝典五朝史事遂以为史馆修撰管勾编修院判太常寺兼礼仪事公入谢曰此大事非臣所敢独当上喻以将用卿之渐耳母重辤五年大正官名擢拜中书舎人赐三品服时除授日数十百人公各举其职以训丁宁深厚学者以为复见三代遗风今天子为延安郡王其牋奏故事命翰林学士典之先帝特以属公九月以母䘮罢六年四月丙辰卒于江宁府年六十有五七年六月丁酉葬于南丰从周郷之源头敕在所给其䘮事公刚毅直方外谨严而内和𥙿与人交不苟合朋友有不善必尽言其过有善必推掦其所长奖诱后进汲汲唯恐不逮其为政严而不扰必去民疾苦而与所欲者未尝按劾官吏所涖至于今思之天子且欲大用而公不幸死矣自大理寺丞五迁尚书度支贠外郎换朝散郎勲累加轻车都尉母周氏豫章郡太夫人呉氏㑹稽郡太夫人朱氏遂宁郡太夫人元配晁氏光禄少卿宗恪之女继室李氏司农少卿禹卿之女子男三人绾瀛州防御推官知扬州天长县事综瀛州防御推官知宿州蕲县事纲右承务郎监常州税务二女蚤卒孙男六人悊怘愈怤憇悊假承务郎余未仕孙女五人公平生无所好唯藏书至二万卷皆手自雠定又集古今篆刻爲金石録五百卷出处必与之俱旣没集其遗藁爲元丰类藁五十卷续元丰类藁四十卷外集十卷自唐衰天下之文变而不善者数百年欧阳文忠公始大正其体一复于雅其后公与王荆公介甫相继而出爲学者所宗于是大宋之文章炳然与汉唐侔盛矣𥘉光禄公归家甚贫公竭力以养温凊㫖甘无一不如志者旣孤奉太夫人如事光禄敎养弟妹曲有恩意四弟牟宰布肇继登进士第布肇以文学论议有声当丗九妺皆得其所归嗟乎子固而位也于斯而寿止于斯然其所以自立者可以为不亡矣亦可以无憾矣铭曰猗嗟子固文与质生不勤其师㓜则大成学富行茂其蓄弸弸发为文章一丗大惊哲人其萎邪説嘷吠公不听莹径前无阂砭废药疡扶昬剔聩波涛沄沄东入于海姬沦刘亡文弊辞靡引啇召羽俪六骈四组绣芬葩不见粉米公于其间鹰扬虎视发挥奥雅㨂斥浮累巍然髙山为衆仰止栖迟掾曹翺翔书府如鸷之鹗如薪之楚出贰于越究问疾苦属歳大歉稼荒于畒兴积于民发藏于庾旣助旣𥙷褁粮含哺式歌式唿谓民父母一麾出守六上郡计振张领目𥙷葺刓弊庭不留讼狱无滥系劳之来之鳏寡以遂公殿海服有命来觐帝曰汝贤母逺王室其代予言汝且辅弼五圣大典唯公䌷绎百官正名唯公训敕忠言嘉谟入则造膝公用不曁公志不卒伟望广誉如星如日石可磷兮公名不没皇朝文鑑卷第一百四十六皇朝文鑑皇朝文鑑卷第一百四十七皇朝文鑑卷第一百四十七神道碑冨郑公神道碑铭富郑公神道碑铭苏轼宋兴百三十年四方无虞人物嵗滋盖自秦汉以来未有若此之盛者虽所以致之非一道而其要在于兵不用用不久常使智者谋之而仁者守之虽至于无穷可也契丹自晋天福以来践有幽蓟北鄙之警略无宁嵗凡六十有九年至景徳元年举国来㓂攻定武围髙阳不克遂䧟徳清以犯天雄真宗皇帝用宰相冦凖计决䇿亲征既次澶渊诸道兵大㑹行在虏既震动兵始接射杀其骁将顺国王挞覧虏惧遂请和时诸将皆请以兵会界河上邀其归徐以精甲蹑其后殱之虏惧求哀于上上曰契丹幽蓟皆吾民也何多以杀爲遂诏诸将按兵勿伐縦契丹归国虏自是通好守约不复盗边者三十有九年及赵元昊叛西方转战连年兵久不决契丹之臣有贪而喜功者以我爲怯且厌兵遂敎其主设词以动我欲得晋髙祖所与闗南十县庆历二年聚重兵境上遣其臣萧英刘六符来聘兵既压境而使来非时中外忿之仁宗皇帝曰契丹吾兄弟之国未可弃也其有以大镇抚之命宰相择报聘者时虏情不可测羣臣皆莫敢行宰相举右正言知制诰富公公即入对便殿叩头曰主忧臣辱臣不敢爱其死上爲动色乃以公爲接伴英等入境上遣中使劳之英託足疾不拜公曰吾尝使北病卧车中闻命辄起拜今中使至而公不起此何礼也英矍然起拜公开懐与语不以夷狄待之英等见公倾盖亦不复隐其情遂去左右密以其主所欲得者告公且曰可从从之不可从更以一事塞之公具以闻上命御史中丞贾昌朝馆伴不许割地而许増嵗币且命公报聘既至六符馆之徃反十数皆论割地必不可状及见虏主问故虏主曰南朝违约塞鴈门増塘水治城隍籍民兵此何意也羣臣请举兵而南寡人以谓不若遣使求地求而不获举兵未晚也公曰北朝忘章圣皇帝之大徳乎澶渊之役若从诸将言北兵无得脱者且北朝与中国通好则人主专其利而臣下无所获若用兵则利归臣下而人主任其旤故北朝诸臣争劝用兵者此皆其身谋非国计也虏主惊曰何谓也公曰晋髙祖欺天叛君而求助于北末帝昏乱神人弃之是时中国狭小上下离叛故契丹全师独克虽虏获金币充牣诸臣之家而壮士健马物故太半此谁任其祸者今中国提封万里所在精兵以百万计法令修明上下一心北朝欲用兵能保其必胜乎曰不能公曰胜负未可知就使其胜所亡士马羣臣当之欤抑人主当之欤若通好不絶嵗币尽归人主臣下所得止奉使者嵗一二人耳羣臣何利焉虏主大悟首肯者久之公又曰塞鴈门者以备元昊也塘水始于何承矩事在通好前地卑水聚势不得不增城隍皆修旧民兵亦旧籍特补其缺耳非违约也晋髙祖以卢龙一道赂契丹周世宗复伐取闗南皆异代事宋兴已九十年若各求异代故地岂北朝之利也哉本朝皇帝之命使臣则有词矣曰朕为祖宗守国必不敢以其地与人北朝所欲不过利其租赋耳朕不欲以地故多杀两朝赤子故屈已増币以代赋入若北朝必欲得地是志在败盟假此为词耳朕亦安得独避用兵乎澶渊之盟天地鬼神实临之今北朝首发兵端过不在朕天地鬼神岂可欺也哉虏大感悟遂欲求婚公曰婚姻易以生隙人命修短不可知不若嵗币之坚久也本朝长公主出降赍送不过十万缗岂若嵗币无穷之获哉虏主曰卿且归矣再来当择一授之卿其遂以誓书来公归复命再聘受书及口传之词于政府既行次乐夀谓其副曰吾为使者而不见国书万一书词与口传者异则吾事败矣发书视之果不同乃驰还都以晡入见宿学士院一夕易书而行既至虏不复求婚专欲増币曰南朝遗我书当曰献否则曰纳公争不可虏主曰南朝既惧我矣何惜此二字若我拥兵而南得无悔乎公曰本朝皇帝兼爱南北之民不忍使蹈锋镝故屈已増币何名为惧哉若不得已而至于用兵则南北敌国当以曲直为胜负非使臣之所忧也虏主曰卿勿固执古亦有之公曰自古惟唐髙祖借兵于突厥故臣事之当时所遗或称献纳则不可知其后颉利为太宗所擒岂复有此礼哉公声色俱厉虏知不可夺曰吾当自遣人议之于是留所许増币誓书复使耶律仁先及六符以其国誓书来且求为献纳公奏曰臣既以死拒之虏气折矣可勿复许虏无能为也上从之増币二十万而契丹平北方无事盖又四十八年矣契丹君臣至今诵其语守其约不忍败者以其心晓然知通好用兵利害之所在也故臣尝窃论之百余年闲兵不大用者真宗仁宗之徳而冦凖与公之功也公讳弼字彦国河南人曽大父内黄令讳处谦大父商州马歩使讳令荀考尚书都官员外郎讳言皆以公贵赠太师中书令尚书令封邓韩秦三国公曽祖母刘氏祖母赵氏母韩氏封鲁韩秦三国太夫人公㓜笃学有大度范仲淹见而识之曰此王佐才也懐其文以示王曽晏殊殊即以女妻之仁宗复制科仲淹谓公曰子当以是进天圣八年公以茂材异等中第授将作监丞知河南府长水县用李迪辟签书河阳节度判官事丁秦国公忧服除㑹郭后废范仲淹等争之贬知睦州公上言朝廷一举而获二过纵不能复后宜还仲淹以来忠言通判绛州景祐四年召试馆职迁太子中允直集贤院从王曽辟通判郓州寳元初赵元昊反公上疏陈八事且言元昊遣使求割地邀金帛使者部从仪物如契丹而词甚倨此必元昊腹心谋臣自请行者宜出其不意斩之都市又言夏守赟庸人也平时犹不当用而况艰难之际可爲枢宻乎议者以爲有宰相噐召还爲开封府推官擢知谏院康定元年日食正旦公言请罢燕彻乐虽虏使在馆亦宜就赐饮食而已执政以爲不可公曰万一北虏行之爲朝廷羞后使虏还者云虏中罢燕如公言仁宗深悔之初宰相恶闻忠言下令禁越职言事公因论日食以谓应天变莫若通下情遂除其禁元昊冦鄜延杀二万人破金明擒李士斌延帅范雍钤辖卢守懃闭门不救中贵人黄徳和引兵先走刘平石元孙战死而雍守懃归罪于通判计用章都监李康伯皆窜岭南徳和诬奏平降贼诏以兵围守其家公言平自环庆引兵来援以姦臣不救故败竟骂贼不食而死宜䘏其家守懃徳和皆中官怙势诬人冀以自免宜竟其狱枢宻院奏方用兵狱不可遂公言大臣附下罔上狱不可不竟时守懃男昭序为御药公奏乞罢之徳和竟坐腰斩延州民二十人诣阙告急上召问具得诸将败亡状执政恶之命边郡禁民擅赴阙者公言此非陛下意宰相恶上知四方有败耳民有急不得诉之朝则西走元昊北走契丹矣夏守赟为陕西都緫管又以入内都知王守忠为都钤辖公言用守赟既为天下笑而守忠钤辖乃与唐中官监军无异将吏必怨惧卢守懃黄徳和覆车之辙可复蹈乎诏罢守忠时又用观察使魏昭昞为同州郑守忠为殿前都指挥使髙化为歩军都指挥使公言昭昞乳臭儿必败事守忠与化故亲事官皆驽才小人不可用诏遣侍御史陈洎徃陕西督修城且城潼闗公言天子守在四夷今城潼闗自闗以西为弃之耶语皆侵执政自用兵以来吏民上书者甚衆初不省用公言知制诰本中书属官可选二人置局中书考其所言可用用之宰相以付学士公言此宰相偷安欲以天下是非尽付他人乞与廷辨又言邉事系国安危不当专委枢宻院周宰相魏仁浦兼枢宻使国初范质王溥亦以宰相参知枢宻院事今兵兴宜使宰相以故事兼领仁宗曰军国之务当尽归中书枢密非古官然未欲遽废内降令中书同议枢宻院事且书其检宰相以内降纳上前曰恐枢宻院谓臣夺权公曰此宰相避事耳非畏夺权也时西夏首领吹同乞砂吹同山乞各称伪将相来降补借奉职羁置荆湖公言二人之降其家已族矣当厚赏以劝来者上命以所言送中书公见宰相论之宰相初不知也公叹曰此岂小事而宰相不知耶更极论之上从公言以宰相兼枢宻使除盐铁判官迁太常丞史舘修撰奉使契丹二年改右正言知制诰纠察在京刑狱时有用伪牒为僧者事觉乃堂吏为之开封按余人而不及吏公白执政请以吏付狱执政指其坐曰公即居此无为近名公正色不受其言曰必得吏乃止执政滋不恱故荐公使契丹欲因事罪之欧阳脩上书引颜真卿使李希烈事留公不报使还除吏部郎中枢宻直学士恳辞不受姑受命闻一女卒再受命闻一男生皆不顾而行得家书不发而焚之曰徒乱人意寻迁翰林学士公见上辞曰増歳币非臣本志也特以朝廷方讨元昊未暇与虏角故不敢以死争其敢受庆历三年三月遂命公爲枢宻副使辞之愈力改授资政殿学士兼翰林侍读学士七月复除枢宻副使公言虏既通好议者便谓无事边备渐㢮虏万一败盟臣死且有罪非独臣不敢受亦愿陛下思夷狄轻侮中原之耻坐薪尝胆不忘修政因以告纳上前而罢逾月复除前命时元昊使辞羣臣班紫宸殿门上俟公缀枢宻院班乃坐且使宰相章徳象谕公曰此朝廷特用非以使虏故也公不得已乃受时晏殊为相范仲淹为参知政事杜衍为枢宻使韩琦与公副之欧阳修余靖王素蔡襄为谏官皆天下之望鲁人石介作庆历圣徳诗历颂羣臣皆得其实曰维仲淹弼一䕫一契天下不以为过公既以社稷自任而仁宗责成于公与仲淹望太平于朞月之间数以手诏督公等条具其事又开天章阁召公等坐且给笔札使书其所欲为者遣中使二人更徃督之且命仲淹主西事公主北事公遂与仲淹各上当世之务十余条人自上河北安边十三䇿大略以进贤退不肖止侥倖去宿弊为本欲渐易诸路监司之不才者使澄汰所部吏于是小人始不悦矣元昊遣使以书来称男而不臣公言契丹臣元昊而我不臣则契丹为无敌于天下不可许乃却其使卒臣之四年七月契丹来告举兵讨元昊十二月诏册元昊为忧国主使将行而止之以俟虏使公曰若虏使未至而行则事自我出既至则恩归契丹矣从之是嵗契丹受礼云中且发兵㑹元昊伐呆儿族于河东为近上问公曰虏得无与元昊袭我乎公曰虏自得幽蓟不复由河东入冦者以河北平易富饶而河东崄瘠且虞我出镇定擣燕蓟之虚也今兵出无名契丹大国决不为此就使妄动当出我不意不应先言受礼云中也元昊本与契丹约相左右以困中国今契丹背约结好于我独获重币元昊有怨言故虏筑威塞州以备之呆儿屡杀威塞人虏疑元昊使之故为是役安能合而冦我哉或请调发为备公曰虏虽不来犹欲以虚声困我若调发正堕其计臣请任之虏若入冦臣为罔上且误国上乃止虏卒不动公谓契丹异日作难必于河朔既上十三䇿又请守一郡行其事小人怨公不已而大臣亦有以飞语䜛公者上虽不信公惧因保州贼平求为河北宣抚使以避之使将还除资政殿学士知郓州兼京东西路安抚使䜛者不已罢安抚使嵗余䜛不验加给事中移知青州兼京东东路安抚使河朔大水民流京东公择所部丰稔者五州劝民出粟得十五万斛益以官廪随所在贮之得公私庐舍十余万区散处其人以便薪水官吏自前资待阙寄居者皆给其禄使即民所聚选老弱病瘠者廪之山林河泊之利有可取以为生者听流民取之其主不得禁官吏皆书其劳约为奏请使他日得以次受赏于朝率五日辄遣人以酒肉糗饭劳之出于至诚人人为尽力流民死者为大冢葬之谓之丛冢自为文祭之明年麦大熟流民各以逺近受粮而归凡活五十余万人募而为兵者又万余人上闻之遣使劳公即拜礼部侍郎公曰救灾守臣职也辞不受前此救灾者皆聚民城郭中煑粥食之饥民聚为疾疫及相蹈借死或侍次数日不食得粥皆僵仆名为救之而实杀之自公立法简便周至天下传以为法至于今不知所活者几千万人矣王则据贝州叛齐州禁兵马达张青与姦民张握等得劔印于妖师欲以其衆叛将屠城以应则握之壻杨俊诣公告之齐非公所部恐事泄变生时中贵人张从训衔命至青公度从训可使即以事付从训使驰至郡发吏卒取之无得脱者且自劾擅遣中使罪仁宗嘉之再除礼部侍郎公又恳辞不受迁资政殿大学士以明堂恩除礼部侍郎徙知郑州又徙蔡州加观文殿学士知河阳迁户部侍郎除宣徽南院使判并州兼河东经略安抚使至和二年召拜同中书门下平章事集贤殿大学士与文彦博并命宣制之日士大夫相庆于朝仁宗密觇知之欧阳修奏事殿上上具以语修且曰古之求相者或得于梦卜今朕用二相人情如此岂不贤于梦卜也哉脩顿首称贺仁宗弗豫大臣不得见中外忧恐文彦博与公等直入问疾内侍止之不可因以监视禳祷为名乞留宿内殿事皆闗白而后行禁中肃然嘉祐三年加礼部尚书昭文馆大学士监修国史公之为相守格法行故事而附以公议无心于其间故百官任职天下无事以所在民力困弊赋役不均遣使分道相视裁减谓之寛䘏民力又㢮茶禁以通商贾省刑狱天下便之六年丁秦国太夫人忧诏为罢春燕故事执政遇䘮皆起复公以谓金革变礼不可用于平世仁宗待公而为政五遣使起之卒不从命天下称焉英宗即位拜枢宻使同中书门下平章事迁户部尚书逾年以足疾求解机务章二十上拜镇海军节度使同中书门下平章事判河阳封祁国公公五上章辞使相且言眞宗以前不轻以此授人仁宗即位之初执政欲自为地故开此例终仁宗之世宰相枢宻使罢者皆除使相至不称职有罪者亦然天下非之今陛下初即位愿立法自臣始不从神宗即位改镇武宁军进封郑国公公又乞罢使相乃以为尚书左仆射观文殿大学士集禧观使召赴阙公以足疾固辞复判河阳熈宁元年移汝州且诏入觐以公足疾许肩舆至殿门上特为御内东门小殿见之令男绍隆入扶且命无拜坐语从容至日赐绍隆五品服再对上欲留公爲集禧观使力辞赴郡明年二月除司空兼侍中昭文馆大学士赐甲第一区皆辞不受复拜左仆射门下侍郎同中书门下平章事公既至未见有于上前言灾异皆天数非人事得失所致者公闻之叹曰人君所畏惟天若不畏天何事不可爲者去乱亡无几矣此必姦臣欲进邪说故先导上以无所畏使辅拂谏诤之臣无所复施其力此治乱之机也吾不可以不速救即上书数千言杂引春秋洪范及古今传记人情物理以明其决不然者羣臣请上尊号及作乐上以久旱不许羣臣固请作乐公又言故事有灾变皆彻乐恐上以同天节虏使当上夀故未断其请臣以为此盛徳事正当以示夷狄乞并罢上夀从之即日而雨公又上疏愿益畏天戒逺姦佞近忠良上亲书答诏曰义忠言亲理正文直苟非意在爱君志存王室何以臻此敢不置之枕席铭诸肺腑终老是戒更愿公不替今日之志则天灾不难弭太平可立俟也公既上疏谢复申戒不已愿陛下待羣臣不以同异为喜怒不以喜怒为用舍公始见上上问边事公曰陛下即位之初当布徳行惠愿二十年口不言兵因以九事为戒八月以疾辞位拜武宁军节度使同中书门下平章事判河南复以公请改亳州时方行青苖息钱法公以谓此法行则财聚于上人散于下且富民不愿请愿请者皆贫民后不可复得故持之不行而提举常平仓赵济劾大臣格新法法行当自贵近者始若置而不问无以令天下乃除左仆射判汝州公言新法臣所不晓不可以复治郡愿归洛飬疾许之寻请老拜司空复武宁节度及平章事进封韩国公致仕虽居家而朝廷有大利害知无不言交趾叛诏郭逵等讨之公言海峤崄逺不可以责其必进愿诏逵等择利进退以全王师契丹来争河东地界上手诏问公公言熈河诸郡皆不足守而河东地界决不可许元丰三年官制行改授开府仪同三司是嵗故参知政事王尧臣之子同老上言至和三年仁宗弗豫其父尧臣尝与文彦博刘沆及公同决大䇿乞立储嗣仁宗许之㑹翊日有瘳故缓其事人无复知者以其父尧臣所撰诏草上之上以问彦博彦博言与同老合上嘉公等勲绩如此而终不自言下诏以公为司徒且以其子绍京为合门祇候六年闰六月丙申薨于洛阳私第之正寝享年八十手封遗表使其子上之世莫知其所言者上闻讣震悼为辍视朝内出祭文遣使致奠所以赙䘏其家者甚厚赠太尉谥曰文忠十一月庚申葬于河南府河南县金谷乡南张里公之配曰周国夫人晏氏后公四年卒子男三人曰绍庭朝奉郎曰绍京供备库副使后公一月卒曰绍隆光禄寺丞早卒女四人长适保宁军节度使北京留守冯京卒又以其次继室封安化郡夫人次适承议郎范大琮次适宣徳郎范大珪孙男三人定方承事郎直清承奉郎直亮假承务郎公性至孝恭俭好礼与人言虽㓜贱必尽敬气色穆然终身不见喜愠然以单车入不测之虏廷诘其君臣折其口而服其心无一语少屈所谓大勇者乎其好善疾恶盖出于天资常言君子小人如氷炭决不可以同器若兼收并用则小人必胜薰莸杂处终必为臭其为宰相及判河阳㝡后请老家居凡三上章皆言天子无职事惟辨君子小人而进退之此天子之职也君子与小人并处其势必不胜君子不胜则奉身而退乐道无闷小人不胜则交结构扇千歧万辙必胜而后已小人复胜必遂肆毒于善良无所不为求天下不乱不可得也其为文章辩而不华质而不俚有文集八十巻天圣应诏集十一巻谏垣集三巻制草五巻奏议十三巻表章三十巻河北安边策一巻奉使録四巻青州赈济䇿三巻平生所荐甚衆尤知名者十余人如王质与其弟素余靖张环石介孙复吴奎韩维陈襄王鼎张昷之杜杞陈希亮之流皆有闻于世世以为知人元祐元年六月有诏以公配享神宗皇帝庙庭明年以明堂恩加赠太师绍庭请于朝曰先臣墓碑未立愿有以宠绥之上为亲篆其首曰显忠尚徳之碑且命臣轼撰次其事谨拜手稽首而献言曰世未尝无贤也自尧舜三代以至于今有是君则有是臣故仁宗英宗至于神考咸有一徳克享天心则天畀以人光明伟杰有如公者观公之行事而味其平生则三宗之盛徳可不问而知也古之人臣功髙则身危名重则谤生故命世之士罕能以功名终始者臣观三宗所以待公全其功名而保其终始盖可谓至矣方契丹求割地上命宰相历问近臣孰能爲朕使虏者皆以事辞免公独慨然请行使事既毕上欲用公公逡巡退避不敢居而向之辞免者自耻其不行则惟公之怨比而谗公无所不至及石介爲庆历圣徳诗天下传诵则大臣疾公如仇构以飞语必欲致之死地仁宗徐而察之尽辨其诬卒以公爲相及英宗神宗之世公已老矣勲在史官徳在生民天子虚已听公西戎北狄视公进退以爲中国轻重然一赵济敢揺之惟神宗日月之明知公愈深公虽请老有大政事必乎诏访问又追论定䇿之勲以告天下宠及其子孙然后小人不敢复议雍容进退卒爲宗臣古人有言曰爲君难爲臣不易岂不然哉公既配食清庙冝有颂诗以昭示来世其词曰五代八姓十有二君四十四年如丝之棼以人爲嬉以杀爲儇兵交两河腥闻于天上帝憎之命我祖宗畀尔鑪锤徃销其锋孰谓民逺我闻其呻宁尔小忍无残我民六圣受命维一其心敕其后人帝命是承勿劓刖人矧敢好兵百三十年讳兵与刑维彼北戎谓帝我骄帝闻其言折其萌芽笃生莱公尺箠笞之既服既驯则扰绥之堂堂韩公与莱相望再聘于燕北方以宁景徳元禩始盟契丹公生是嵗天命则然公之在母秦国寤惊旌旗鹤鴈降充其庭云有天赦已而生公天欲赦民公启其衷北至燕然南至于河亿万维生公手抚摩水潦荐饥散流而东五十万人仰哺于公公之在内自泉流濒其在四方自叶流根百官维人百度维正相我三宗重华协明帝谓公来陨星其堂有坟其丘公岂是藏维岳降神今归不留臣轼作颂以配崧髙卷终皇朝文鑑皇朝文鑑卷第一百四十八皇朝文鑑卷第一百四十八神道碑赵清献公神道碑苏轼赵康靖公神道碑苏轼赵清献公神道碑苏轼故太子少师清献赵公既薨之三年其子㞦除䘮来告于朝曰先臣既葬而墓隧之碑无名与文无以眧示来世敢以请天子曰嘻兹予先正以惠术扰民如郑子产以忠言摩上如晋叔向乃以爱直名其碑而又命臣轼为之文臣轼逮事仁宗皇帝盖尝窃观天地之盛徳而窥日月之末光矣未尝行也而万事莫不毕举未尝视也而万物莫不毕见非有他术也善于用人而已惟清献公擢自御史是时将用谏官御史必取天下第一流非学术才行备具为一世所髙者不与用之至重故言行计从有不十年而为近臣者言不当有不旋踵而黜者是非明辨而赏罚必信故士居其官者少妄而天子穆然无为坐视其成姦宄消亡而忠良全安此则清献公与其僚之功也公讳抃字閲道其先京兆奉天人唐徳宗世植为岭南节度使植生隐为中书侍郎隐生光逢光裔并掌内外制皆为唐闻人五代之乱徙家于越公则植之十世从孙也曽祖讳昙深州司户参军祖讳湘庐州庐江尉始家于衢遂为西安人考讳亚才广州南海主簿公既贵赠曽祖太子太保妣陈氏安国太夫人祖司徒妣袁氏崇国太夫人俞氏光国太夫人考开府仪同三司封荣国公妣徐氏魏国太夫人徐氏越国太夫人公少孤且贫刻意力学中景祐元年进士乙科为武安军节度推官民有伪造印者吏皆以为当死公独曰造在赦前而用在赦后赦前不用赦后不造法皆不死遂以疑谳之卒免死一府皆服閲嵗举监潭之粮料嵗满改着作佐郎知建州崇安县徙通判宜州卒有杀人当死者方系狱病痈未溃公使医疗之得不瘐死㑹赦以免公爱人之周类如此未几以越国䘮庐于墓三年不宿于家县榜其所居里为孝弟处士孙处为作孝子传终䘮起知泰州海陵复知蜀州江原还通判泗州泗守昏不事事监司欲罢遣之公独左右其政而晦其所以然使若权不已出者守得以善去濠守以廪赐不如法士卒谋欲为变或以告守恐怖日未夕輙闭门不出转运使徙公治濠公至从容如平日濠以无事曽公亮为翰林学士未识公而以台官荐召为殿中侍御史弹劾不避权幸京师号为鐡面御史其言常欲朝廷别白君子小人以谓小人虽小过当力排而絶之后乃无患君子不幸而有诖误当保持爱惜以成就其徳故言事虽切而人不厌温成皇后方葬始命参知政事刘沆监䕶其役及沆为相而领事如故公论其当罢以全国体复言宰相陈执中不学无术且多过失章十二上执中卒罢去王拱辰奉使契丹还为宣徽使公言拱辰平生所为及奉使不如法事命遂寝复言枢密使王徳用翰林学士李淑不称职皆罢去是时邵必为开封推官以前任常州失入徒罪自举遇赦而犹罢监邵武酒税吴充鞠真卿发礼院吏代书事吏以赎论而充真卿皆出知军吕景初马遵吴中复弹奏梁适适以罢相而景初等随亦被逐冯京言吴充鞠真卿刁约不当以无罪黜而京亦夺修起居注公皆力言其非是必以复职知军充真卿约景初遵皆召还京中复皆许补故阙先是吕溱出守徐蔡襄守泉吴奎守寿韩绛守河阳巳而欧阳脩乞蔡贾黯乞荆南公即上言近日正人贤士纷纷引去忧国之士爲之寒心侍从之贤如脩軰无几今皆欲请郡者以正色立朝不能谄事权要伤之者衆耳脩等由此不去一时名臣頼之以安仁宗晚歳不豫而太子未定中外讻惧及上既康复公请择宗室贤子弟教育于宫中封建任使以示天下大本巳而求郡得睦睦歳爲杭市羊公爲移文却之民籍有茶税而无茶地公爲奏蠲之民至今称焉移充梓州路转运使未几移益两蜀地逺而民弱吏恣爲不法州郡以酒食相馈饷衙前治厨传破家相属也公身帅以俭不从者请以违制坐之蜀风为之一变穷城小邑民或生而不识使者公行部无所不至父老惊喜相慰姦吏亦竦以右司谏召论事不折如前入内副都知邓保信引退兵董吉以烧炼出入禁中公言汉文成五利唐普思静能李训郑注多依宦官以结主假药术以市姦者也其渐不可启宋庠为枢宻使选用武臣多不如旧法至有诉于上前者公陈其不可陈升之除枢宻副使公与唐介吕诲范师道同言升之交结宦官进不以道章二十余上不省即居家待罪诏强起之乃乞补外二人皆相次去位公与言者亦罢公得䖍州地逺而民好讼人谓公不乐公欣然过家上冢而去既至遇吏民简易严而不苛悉召诸县令告之为令当自任事勿以事委郡苟事办而民悦吾一无所问令皆喜争尽力䖍事为少狱以屡空改修盐法疎凿贑石民赖其力䖍当二广之冲行者常自此易舟而北公间取余材造舟得百艘移二广诸郡曰仕宦之家有父兄没而不能归者皆移文以遣当具舟载之至者既悉授以舟复量给公使物归者相继于道朝廷闻公治有余力召知御史杂事不閲月为度支副使英宗即位奉使契丹还未至除天章阁待制河北都转运使时贾昌朝以使相判大名府公欲按视府库昌朝遣其属来告曰前此监司未有按视吾事者公虽欲举职恐事有不应法祭何公曰舍大名则列郡不服矣即徃视之昌朝初不说也前此有诏募义勇过期不足者徒二年州郡不时办官吏当坐者八百余人公被㫖督其事奏言河朔频嵗丰熟故募不如数请寛其罪以俟农隙从之坐者皆免而募亦随足昌朝乃愧服曰名不虚得矣旋除龙图阁直学士知成都公以寛治蜀蜀人安之初公为转运使言蜀人有以妖祀聚衆为不法者其首既死其为从者宜特黥配及为成都适有此狱其人皆惧意公必尽用法公察其无他曰是特坐樽酒至此耳刑其为首者余皆释去蜀人愈爱之㑹荣諲除转运使陛辞上面谕曰赵某为成都中和之政也神宗即位召知谏院故事近臣自成都还将大用必更省府不为谏官大臣为言上曰用赵某为谏官赖其言耳苟欲用之何伤及谢上谓公闻卿匹马入蜀以一琴一龟自随为政简易亦称是耶公知上意将用其言即上疏论吕诲傅尧俞范纯仁吕大防赵瞻赵鼎马黙皆骨鲠敢言久谴不复无以慰缙绅之望上纳其説郭逵除签书枢宻院事公议不允公力言之即罢居三月擢右谏议大夫参知政事感激思奋面议政事有不尽者辄宻启闻上手诏嘉之公与富弼曽公亮唐介同心辅政率以公议为主㑹王安石用事议论不协既而司马光辞枢宻副使台谏侍从多以言事求去公言朝廷事有轻重体有大小财利于事为轻而民心得失为重青苗使者于体为小而禁近耳目之臣用舍为大今不罢财利而轻失民心不罢青苗使者而轻弃禁近耳目去重而取轻失大而得小非宗庙社稷之福臣恐天下自此不安矣言入即求去四上章不许熈宁三年四月复五上章除资政殿学士知杭州公素号寛厚杭之无赖子弟以此逆公皆骈聚为恶公知其意择重犯者率黥配佗州恶党相帅遁去未几徙青州因其俗朴厚临以清浄时山东旱蝗青独多麦蝗自淄齐来及境遇风退飞堕水而尽五年成都以戍卒爲忧朝廷择遣大臣为蜀人所爱信者皆莫如公遂以大学士知成都然意公必辞及见上曰近嵗无自政府复往者卿能为我行乎公曰陛下有言即法也岂顾有例哉上大喜公乞以便宜行事即日辞去至蜀黙为经略而燕劳闭暇如佗日兵民晏然一日坐堂上有卒长在堂下公好谕之曰吾与汝年相若也吾以一身入蜀为天子抚一方汝亦宜清慎畏戢以帅衆比戍还得余赀持归为室家计可也人知公有善意转相告语莫敢复为非者劒州民李孝忠集衆二百余人私造符牒度人为僧或以谋逆告狱具公不畀法吏以意决之处孝忠以私造度牒余皆得不死喧传京师谓公脱逆党朝廷取具狱閲之卒无以易也茂州蕃部鹿明玉等蠭聚境上肆为剽掠公亟遣部将帅兵讨之夷人惊溃乞降愿杀婢以盟公使谕之曰人不可用用三牲可也使至已絷婢引弓将射心取血闻公命讙唿以听事讫不杀一人居二嵗乞守东南为归老计得越州吴越大饥民死者过半公尽所以救荒之术发廪劝分而以家赀先之民乐从焉生者得食病者得药死者得藏下令修城使民食其力故越人虽饥而不怨复徙治杭杭旱与越等其民尤病既而朝廷议欲筑其城公曰民未可劳也罢之钱氏纳国未及百年而坟庙堙圯杭人哀之公奏因其所在歳度僧道士各一人收其田租爲歳时献享营缮之费从之且改妙因院爲表忠观公年未七十告老于朝不许请之不巳元丰二年二月加太子少保致仕时七十二矣退居于衢有溪石松竹之胜东南髙士多从之游朝廷有事郊庙再起公侍祠不至㞦通判温州从公游天台鴈荡吴越间荣之㞦代还得见上顾问公甚厚以㞦提举浙西常平以便其飬㞦复侍公㳺杭始公自杭致仕杭人留公不得行公曰六年当复来至是适六嵗矣杭人徳公逆者如见父母以疾还衢有大星陨焉二日而公薨实七年八月癸巳也讣闻天子辍视朝一日赠太子少师十二月乙酉塟于西安莲华山谥曰清献公娶徐氏东头供奉官度之女封东平郡夫人先公十年卒子二人长曰𡵻终杭州于潜县令次即㞦也今为尚书考功员外郎公平生不治产业嫁兄弟之女以十数皆如己女在官为人嫁孤女二十余人居乡葬暴骨及贫无以歛且葬者施棺给薪不知其数少育于长兄振振既没思报其徳将迁侍御史乞不迁以赠振大理评事公为人和易温厚周旋曲宻谨绳墨蹈规矩与人言如恐伤之平生不畜声伎晚嵗习为飬气安心之术翛然有髙举意将薨晨起如平时㞦侍侧公与之诀词色不乱安坐而终不知者以为无意于世也然至论朝廷事分别邪正慨然不可夺宰相韩琦尝称赵公真世人标表盖以为不可及也公为吏诚心爱人所至崇学校礼师儒民有可与与之狱有可出出之治䖍与成都尤为世所称道神宗凡拟二郡守必曰昔赵某治此最得其术冯京相继守成都事循其旧亦曰赵公所为不可改也要之以惠利为本然至于治杭诛锄强恶姦民屏迹不敢犯盖其学道清心遇物而应有过人者矣铭曰萧望之为太傅近古社稷臣其为冯翊民禾有闻黄覇为颍川治行第一其为丞相名不迨昔孰如清献公无适不宜邦之司直民之父师其在官守不专于寛时出勐政严而不残其在言责不专于直为国爱人掩其疵疾盖东郭顺子之清孟献子之贤郑子产之政晋叔向之言公兼而有之不几于全乎赵康靖公神道碑铭苏轼宋有天下百二十有五年六圣相师专用一道曰仁不杂他术刑以不杀为能兵以不用为功财以不聚为富人以不作聪明为贤虽有絶人之材而徳不至终不大用六圣一心守之不移故自建隆以来至于今卿相大臣号多长者记人之功忘人之过含垢匿瑕犯而不校以为常徳是以四方人安兵革不试民之戴宋有死无二自汉以来未有如今日之盛者此六圣之徳而衆长者之助也易曰师正丈人吉诗曰虽无老成人尚有典刑书曰如有一介臣断断猗无他技其心休休焉其如有容人之有技若已有之人之彦圣其心好之不啻若自其口出是能容之以保我子孙黎民故太子少师赵公服事三朝四十余年其徳合于易之所谓丈人诗之所谓老成书之所谓一介臣者公讳㮣字叔平其先河朔人也徙于宋之虞城七世矣曾祖着后书令韩国公妣季氏燕国太夫人父干尚书驾部员外郎赠太师中书令兼尚书令鲁国公妣张氏鲁国太夫人髙氏唐国太夫人公七嵗而孤笃学自力年十七举进士当时闻人刘筠戚纶黄宗旦皆称其文词必显于时而其器识宏逺则皆自以为不及当赴礼部试楚守胡令仪醵黄金以赠之公不受天圣五年擢进士第三人授将作监丞通判海州归见父老故人幅巾徒歩人人至其家召试学士院除着作郎集贤校理出知涟水军公为进士时邓余庆守涟水馆公于官舍以教其子余庆所为多不法公谢去数月余庆以赃败及公为守将至或榜其所馆曰豹隐堂赋者三十余人歳饥公劝诱富民得米万石所活不可胜数涟水有鱼池利入公帑嵗杀鱼十余万公始罢之作放生碑池上移守通州入为开封府推官奏事殿中赐五品服且欲以为直集贤院宰相以例不可出知洪州属吏有郑陶饶奭者挟持郡事肆为不法前守莫能制州有归化兵皆故盗贼配流已而选充者奭与郡人胡顺之共造飞语以动公曰归化兵得廪米陈恶有怨言不更给善米且将有变公笑不答㑹归化卒有自容州戍所逃还犯夜者公即斩以徇收陶下狱得其姦赃且奏徙奭歙州一郡股栗城西南隅当大江之冲水嵗为民患公建为石堤髙丈五尺长二百丈用石九千段取之有方民不以为劳明年夏堤成而水大至度与城平恃堤以全至于今赖之迁刑部员外郎同知宗正寺出知青州改直集贤院赋税未入中限敕县不得輙催科是嵗夏税先一月办坐失举张诰夺官罢归起监察州酒徙楚州粮料院以郊赦还官职知滁州山东大贼李小二过境上告人曰我东人也公尝为青州东人爱之如父母我不忍犯遂冦庐夀犬牙不入境召修起居注同修玉牒久之除欧阳修起居注朝廷欲骤用修而难于躐公公闻之乃请郡自便以爲天章阁待制赐三品服纠察在京刑狱迁兵部员外郎遂知制诰句当三班院㑹郊礼当进阶封且任一子京官乞以母封郡太君宰相谓公学士拟封不久矣公曰母年八十二朝夕不可期愿及今以爲荣后遂以爲例改知审宫院判秘阁与髙若讷同判流内铨若讷言往尝知贡举闻母病不得出几不能生公矍然即请郡以便亲宰相谓公旦夕爲学士可少待也公不听遂除苏州明年丁母忧服除召入翰林爲学士知贡举馆伴契丹泛使遂报聘焉㑹猎于兴云山之西请公赋诗诗成契丹主亲酌玉盃以劝公且以素扇授其近臣刘六符冩公诗置之懐袖使还加侍读学士历右司郎中中书舍人提举在京诸司库务姦人冷清诈称皇子迁之江南公曰清言不妄不可迁若诈亦不可不诛诏公与包拯杂治之得其实乃诛清李参为河北转运使职事办治进秩二等且官其一子郭申钖为谏官争之曰参职事所当办无功不可赏上怒欲罪申钖公言陛下始面谕申钖母面从吾过今黜之何以示龙圗阁学士礼部侍郎知郓州徙南京留守拜御史中丞中官邓保吉引剩员烧银禁中公力言其不可遂出之又言张茂实不宜典兵衞未行㑹公拜枢宻副使复言之乃出茂实知曹州拜参知政事方是时皇嗣未立天下以为忧仁宗命英宗领宗正公言宗正未足为重遂与执政建立为皇太子从之英宗即位迁户部侍郎又迁吏部熈宁初迁左丞公年七十矣求去位不许章数上乃以为观文殿学士吏部尚书知徐州遂请老不已以太子少师致仕居睢阳十五年犹以读书着文忧国爱君为事集古今谏争为谏林一百二十卷奏之上甚喜赐诏曰士大夫请老而去者皆以声问不至朝廷为髙得卿所奏书知有志爱君之士虽退休山林未尝一日忘也当置座右以时省閲上祀南郊明堂率尝召公陪祀每辞以老疾间尝一至都下亦以足疾不入见诏中贵人抚问二府就所馆宴劳之累阶至特进勲上柱国封天水郡开国公赐号推忠保徳翊戴功臣元丰初省功臣号三年官制行改特进六年正月十五日薨于永安坊里第享年八十八辍视朝一日赠太师谥康靖前作遗范以戒子孙纎悉必具以某年月日葬于宋城县天巡乡地与日皆公所自卜也娶李氏封汝隂郡夫人先公二十五年卒于郓州子荣绪殿中丞将作监主簿皆早亡元绪宣徳郎公绪校书郎女二人长适光禄寺丞王力臣㓜适朝奉大夫程嗣恭孙男四人嗣徽通直郎嗣眞宣义郎嗣贤试校书郎嗣光未命曽孙男六人韡太庙斋郎余未名公爲人乐易深中恢然伟人也平生与人实无所怨怒非特不形于色而已专务掩恶扬善以徳报怨出于至诚非勉强者天下称之庶几汉刘寛唐娄师徳之徒云始欧阳修躐公为知制诰人意公不能平及修坐累对诏狱人莫敢为言公独抗章言修无罪为仇人所中伤陛下不可以天下法为人报仇上感悟修以故得全公既老修亦退居汝南公自睢阳往从之㳺乐饮旬日苏舜钦为进奏院以羣饮得罪公言与㑹者皆一时名人若举而弃之失士大夫望非朝廷福张诰以赃败窜海上公坐贬累年而怜诰终不衰间使人至海上劳问赒给之代冯浩为郓州吏举按浩侵用公使钱三十万当以浩职田租偿官公曰浩吾同年也且知其贫不可以己俸偿之公所为大略如此至于敦尚契旧葬死养孤盖不可胜数余于公为里人少相善也退而老于乡日从公㳺盖知之详矣元绪以墓碑为请义不可以辞铭曰维古任人仁义是圗仁近于弱义近于迃课其功利嵗计有余在汉孝文发政之初欲以利口登进啬夫有臣释之实矢厥谟世谓长者绛侯相如皆讷于言有口若无岂効此子喋喋巧䛕帝用感悟老成是亲清浄无为鉴于暴秦历祀四百世载其仁赫赫我宋以圣继神于穆仁宗如嵗之春招延朴忠屏逺佞人岂独尤右刑于庶民维时赵公舍徳不发如圭如璧如金如钖置之不愠用之不怿帝识其心长者之杰遂授以政历佐三叶济于姦难不疐不䟦公在朝廷靖恭寡言不忮不求孰知其贤望其容貌有耻而悛薄夫以敦鄙夫以寛今其亡矣吾谁与存作此铭诗以诏后昆皇朝文鑑卷第一百四十八皇朝文鑑皇朝文鑑卷第一百四十九皇朝文鑑巻第一百四十九传补亡先生传柳开退士传种放六一居士传欧阳修桑怿传欧阳修赵延嗣传石介范景仁传司马光文中子补传司马光无名君传邵雍洪渥传曾巩𥙷亡先生传栁开补亡先生旧号东郊野夫者也既着野史后大探六经之㫖已而有包括扬孟之心乐为文中子王仲淹齐其述作遂易名曰开字曰仲涂其意谓将开古圣贤之道于时也将开今人之耳目使聪且明也必欲开之为其涂矣使古今由于吾也故以仲涂字之表其徳焉咸曰子前之名甚休美者也何复易之不若无所改矣先生曰名以识其身义以志其事从于善而吾恶夫画者也吾既肩且绍矣斯可已矣所以吾进其力于道而迁其名于已耳庶几吾欲达于孔子者也或曰古者称已孤不改若是无乃不可乎先生曰执小礼而妨大义君子不尔为也乃着名觧以祛其未悟者衆悉以为然先生始尽心于诗书以精其奥毎当卷叹曰呜唿吾以是识先师之大者也不幸其有亡逸者哉吾不得见也未知圣人之言复加如何耳尤于余经博极其妙遂各取其亡篇以𥙷之凡传有义者即据而作之无之者复已出辞义焉故号曰𥙷亡先生也先生凡作之书毎执笔出其文当藁若书他人之辞其敏速有如此无续功而成之者苟一举笔不终其篇虽十已就其八九亦弃去不复作矣衆问之先生曰吾性不喜二三而为之者方出而或止之词意遽纷乱纵后强继以成之亦心竟若负病矣或问之曰子之补亡篇于古不足当其逸于今不足益其存无妄为乎先生对曰然纵不能有益于存亡庶胜乎无心于此者也既而词义有俱亡不知其可者虑人之惑先生即皆先立论以定其是非用质其㫖要先生常谓人曰夫六经者夫子所着之文章也与今之人无异耳盖其后之典教不能及之故大于世矣吾独视之与汝异耳先生乃手书九经悉以细字写之其巻大者不过满幅之纸古谓其巾箱者亦不过矣而诵之日尽数万言未尝废忘有讲书以教后学也先生或诣其精庐适当至虞书尧典篇曰日中星鸟以正仲春説云春分之昏南方朱鸟之毕见观之以正仲春之气也先生乃问曰然夫云日中星鸟以正仲春者是仲春观朱鸟之星以正其候也且云朱鸟者南方之宿以主于夏也既观其星以正其候即龙星乃春之星也春主于东方可观之以正其候也今何不云是而反观朱鸟之星何谓也説者不能对惟云传疏若是无他解矣先生择其座者曰起前吾语汝夫嵗周其序春居其始四星各复其方圣人南面而坐以观天下故春之时朱鸟之星当其前故云观之以正仲春矣四坐无不拜而言曰先生眞达云经者也所以于补亡不谬矣先生于诸经若此者不可遍纪先生又以诸家传解笺注于经者多未达穷其义理常曰吾他日终悉别为注解矣大以郑氏笺诗为不可曰吾见玄之为心务以异于毛公也徒欲强已一时之名非能通先师之㫖且诗之立言不执其体几与易象同奥若玄之是笺皆可削去之耳又以论语集解阙注者过半曰古之人何若是吾闻韩文公昔重注之今吾不得见吾将不笔又虑与韩既死使吾有斯艰也天乎哉先生毎读中説叹曰后之夫子也续六经矣世故道否吾家不克有之甚乎年之始成也逝矣天适与其时行之为事业尧舜不能尚也苟不死天下何有于唐哉先生以房杜诸子散居厚位恊佐其主遇其君不能扬其师之道大其师之名乃作书以罪之先生所行事人咸以为非可与伍惟范杲有复古之什以颂其徳以其能复敦于古故赋复古以其能行仲尼之道故赋阙里以章别当世之人能作野史故赋踵孟以其能解子云之书故赋先雄以其或笔削其韩文之繁者故赋刚韩以其将来太常第故赋多文以其必首冠于四科故赋髙第以其后天王俾不家食故赋出禄以其将果得其位则指南于吾道故赋指南末以释经终其篇谓其章明经㫖永休于世用故赋释经先生见之曰范杲知我矣天之未䘮斯文哉天之若䘮斯文也则世无范矣范无是言矣开寳中先生来京师遂刻石为记于补亡亭内以志其己之事后从仕于世而行其道焉论曰孔子没经籍遭秦之焚毁几䘮以尽后之收拾煨烬之余者得至于今而用之也其能继孔氏者轲之下虽扬雄不敢措一辞以至亡篇阙什其名具载设虚位也使歴代诸君子徒忿痛而见之矣故有或作而补之者大亦不能过其百一力盖不足继也隋之时王仲淹于河汾间务继孔子曰续六经大出于世实为圣人矣是以门弟子佐唐用王霸之道贞观称首永十八君之祚尚非其董常軰之曽及也鸣唿知圣人之道者成圣人之业矣吾犹不得见王氏之书乎观夫补亡先生能备其六经之阙也辞训典正与孔子之言合而为一信其难者哉若王氏之续六经盖自出一家之体裁比夫补亡篇力少殊耳所谓后生可畏者虽经籍尚能补之矧其余者哉不可谓代无其人也退士传种放退士不知孰氏然常自称仲山甫之后也以耕食于南山中号退士或云我恶时之苟进者又云鄙好胜者欲矫其为而退居称病焉退士性恬易善自持常以圣贤方正之言鑑诸己或未善则悔恨立迁平生寡嗜慾乐逰云霞空荒间常自足不顾穷困㓜时拘父兄教以章句竒偶之学干于时不遂志已而尽弃昔之所学退居空山穷谷中取九经六籍诸史百家之言合于道者恣读之然后知皇王大中之要道徳仁义之本尽在于是矣然尤好孟轲书益知圣人之道尊自战国繇汉唐而下百氏所説或有汗漫龃龉不安者皆拟圣言以证其中恶司马迁尊先邪説叛斥圣道怪前世明教正道之贤不摘其説而窜殛投去使千古而下学者无疑不知尚四顾何待也着䝉书十二篇大抵务黜邪反正义磔姦蠧又条自古之文精粹者汉则杨子云隋则王仲淹唐则韩退之然以退之当子云而先仲淹次则蜕之文樵之经纬皮氏文薮陆氏藂皆句句明白剔奸塞回无所忌讳使学者窥之则有列圣道徳仁义之用彼刻章断句补缀偶属者徒为戏尔或有称技术卜相候察浮屠死生幻化之说者必正色引经诘以斥之雅尚山林之居奉母氏率季弟结宇巖阿贫无所资给亦不戚戚于心穷年人亦不知其何谓也每登高邱歩邃谷延宴坐见悬巖瀑流夀木垂萝閟邃岑寂之处则终日忘返亦忽忽杜门称疾隐几常百余日人不知其然吉凶庆弔之外平时亦罕接人事不交权贵所与朋类自非道义所在亦不汲汲而取遇事感激亦率为歌诗箴颂尝曰幸逢圣人时见天子礼乐征伐车服旂常道徳之盛底于太宁而退固是幸也时议或诮者则曰而退也退其迹耶退其名耶退士则曰不退而迹庸为尔直不退而名庸为尔程于乎名迹判于时神心交于机俾道愉而下欺义忒而中离予独亡退乎予独亡退乎六一居士传欧阳修六一居士初谪滁山自号醉翁既老而衰且病将退休于颍水之上则又更号六一居士客有问曰六一何谓也居士曰吾家藏书一万巻集録三代以来金石遗文一千巻有琴一张有碁一局而常置酒一壶客曰是为五一尔奈何居士曰以吾一翁老于此五物之间是岂不为六一乎客笑曰子欲逃名者乎而屡易其号此庄生所诮畏影而走乎日中者也今将见子疾走大喘渴死而名不得逃也居士曰吾固知名之不可逃然亦知夫不必逃也吾为此名聊亦志吾之乐尔客曰其乐如何居士曰吾之乐可胜道哉方其得意于五物也太山在前而不见疾雷破柱而不惊虽飨九奏于洞庭之野閲大战于涿鹿之源未足喻其乐且适也然常患不得极吾乐于其间者世事之为吾累者衆也其大者有二焉轩裳珪组劳吾形于外忧患思虑劳吾心于内使吾形不病而已悴心未老而先衰尚何暇于五物哉虽然吾自乞其身于朝者三年矣一日天子恻然哀之赐其骸骨使得与此五物偕返于田庐庶几偿其夙愿焉此吾之所以志也客复笑曰子知轩裳珪组之累其形而不知五物之累其心乎居士曰不然累于彼者已劳矣又多忧患于此者既佚矣幸无患吾其何择哉于是与客俱起握手大笑曰置之区区不足较也已而叹曰夫士少而仕老而休盖有不待七十者矣吾素慕之宜去一也吾尝用于时矣而説无称焉宜去二也壮犹如此今既老且病矣乃以难强之筋骸贪过分之荣禄是将违其素志而自食其言宜去三也吾负三宜去虽无五物其去宜矣复何道哉熈寕三年九月七日六一居士自传桑怿传欧阳脩桑怿开封雍邱人其兄慥本举进士有名怿亦举进士再不中去逰汝颕间得龙城废田数顷退而力耕嵗凶汝旁诸县多盗怿曰愿令为耆长往来里中察姦民因召里中少年戒曰盗不可为也吾在此不汝容也少年皆诺里老父子死未敛盗夜脱其衣里老父怯无他子不敢告县羸其尸不能葬怿闻而悲之然疑少年王生者夜入其家探其箧不使之知觉明日遇之问曰尔诺我不为盗矣今又盗里父子尸者非尔耶少年色动即推仆地缚之诘共盗者王生指某少年怿唿壮丁守王生又自驰取少年者送县皆伏法又尝之郏城遇尉方出捕盗招怿饮酒遂与俱行至贼所藏尉怯阳为不知以过曰贼在此何之乎下马独格杀数人因尽缚之又闻襄城有盗十许人独持一劒以往杀数人缚其余汝旁县为之无盗京西转运使奏其事授郏城尉天圣中河南诸县多盗转运奏移渑池尉崤右险地多深山而青灰山尤阻险为盗所恃恶盗王伯者藏此山时出为近县害当此时王伯名闻朝廷为巡检者皆授兵以捕之既怿至巡检者伪为宣头以示怿将谋招出之怿信之不疑其伪也因谋知伯所在挺身入贼中招之与伯同卧起十余日信之乃出巡检者反以兵邀于山口怿几不自免怿曰巡检授名惧无兵尔即以伯与巡检使自为功不复自言巡检俘献京师朝廷知其实罪黜巡检怿为尉嵗余改授右班殿直永安县巡检明道景祐之交天下旱蝗盗贼稍稍起其间恶贼二十三人不能捕怿谋曰盗畏吾名必以溃溃则难得矣宜先示之以怯至则闭栅戒军吏无一人得辄出居数日军吏不知所为请出自效輙不许既而夜与数卒变为盗服以出迹盗所尝行处入民家民皆走独有一媪留为作饮食馈之如盗乃归复闭栅三日又往则携其具就媪馔而以其余遗媪媪待以为真盗矣乃稍就媪与语及羣盗軰媪曰彼闻桑怿来始畏之皆遁矣又闻怿闭营不出知其不畏今皆还也某在某处某在某所矣怿尽钩得之复三日又往厚遗之遂以实告曰我桑怿也烦媪为察其实而慎勿泄后三日我复来矣后又三日往媪察其实审矣明旦部分军士用甲若干人于某所取某盗卒若干人于某处取某盗其尤彊者在某所则自驰马以往士卒不及从惟四骑追之遂与贼遇手杀三人凡二十三人一日皆获二十八日复命京师枢宻吏谓曰与我银为君致阁职怿曰用赂得官非我欲况贫无银有固不可也吏怒匿其阀以使送三班三班用例与兵马监押未行㑹交趾獠叛海上巡检昭化诸州皆惊省数軰不能定因命怿往尽手杀之还乃授合门祗候怿曰是行也非独吾功位有居吾上者吾乃其佐也今彼留而我还我赏厚而彼轻得不疑我盖其功而自伐乎受之徒慙吾心将让其赏归已上者以奏藁示予予谓曰让之必不听徒以好名取诈与讥也怿叹曰亦思之然士顾其心何如尔当自信其心以行讥何累也若欲避名则善皆不可为也已余慙其言卒让之不听怿虽举进士而不甚知书然其所为皆合道理多此类始居雍丘遭大水有粟二廪将以舟载之见民走避溺者遂弃其粟以舟载之见民荒嵗聚其里人饲之粟尽乃止怿善劒及铁简力过数人而有谋略遇人常畏若不自足其为人不甚长大亦自修为威仪言语如不出其口卒然遇人不知其健且勇也庐陵欧阳脩曰勇力人所有而能知用其勇者少矣若怿可谓义勇之士其学问不深而能者盖天性也余固喜传人事尤爱司马迁善传而其所书皆伟烈竒节士使人喜读之欲学其作而怪今人如迁所书者何少也乃疑迁特雄文善壮其说而古人未必然也及得桑怿事乃知古之有然焉迁书不诬也知今人固有而但不尽知也怿所为壮矣而不知予文能如迁书使人读而喜否姑次第之赵延嗣传石介今三司嗣相工部郎中刘公随尝称赵邻几舍人死遗三孤女一老乳母而已内无兄弟以御其侮外无期功强近之亲女稚弱衣服饮食须人何恃不以冻馁死则为强梁暴之矣有赵延嗣者仆于舍人顾是诸孤义不可去竭力庇养之舍人死无一区宅一田延嗣为营衣食之资身为负担霑体涂足不避寒暑如是凡数十年如一日未尝少有懈倦之色事三孤女如舍人生三孤女自㓜至长使其女与同处女之院延嗣未尝至其门女皆适人延嗣终不识其面初寓于宋三女俱长延嗣晨起白堂前将西走京师赵氏始不知谓舍去皆哭延嗣以女长未嫁将访舍人之旧求所以嫁至京师见宋翰林白杨侍郎徽之因发声哭哭止且道赵氏之孤且言长将嫁二公惊媿谢曰吾不及汝吾被服儒衣冠读诵六经学慕古人况与舍人友舍人之孤吾等不能恤汝能养之吾不及汝逺矣二公因为迎入京师与宅居之徐相与求良士为壻长配枢密直学士戚公纶犹子职方郎中维之子太庙斋郎舜卿次并适屯田员外郎张君文鼎之子乡贡进士季伦三女皆归延嗣始去赵氏门延嗣可以谓之贤仆夫矣石介曰若然则延嗣有古君子之行古烈士之操古仁人之心岂特仆夫之贤天下之贤也昔在汉有为翟公之客者翟公免客皆去延嗣独不去复为飬其孤虽去千载客视延嗣亦当羞于地下矣鲁有颜叔子者尝独居一室中夜暴风雨邻家女投叔子宿叔子使执烛以达晓以免其嫌后人称其亷延嗣亲飬三孤女长且适人终不识其面其节岂下叔子哉唐韩吏部凡嫁内外及友朋孤子仅十人天下服其义延嗣嫁赵氏三女无少吏部者噫翟公之客皆当时士大夫视延嗣逺不及也叔子鲁贤者吏部唐大儒延嗣为贱仆夫其风操凛焉其行义卓焉与颜侔韩并延嗣可谓仆名而儒行者矣吁仆名儒行见之延嗣夫儒名而仆行者或有其人焉得不愧于延嗣哉延嗣所为如此有可以厉天下因传之云延嗣以令终范景仁传司马光范景仁名镇益州华阳人少举进士善文赋场屋师之为人和易修敕参知政事薛简肃公端明殿学士宋景文公皆器重之补国子监生及贡奏院名皆第一故事殿廷唱第过三人则为奏名之首者必抗声自陈以祈恩虽考校在下天子必擢寘上列以呉春卿欧阳永叔之耿介犹不免从衆景仁独不然左右与并立者屡趣之使自陈景仁不应至七十九人始唱名及之景仁出拜退就列讫无一言衆皆服其安恬自是始以自陈为耻旧风遂絶释褐新安主簿到官数旬时宋宣献公留守西京不欲使与下吏共劳辱召置国子监使教诸生秩满又荐于朝为东监直讲未几宋景文公奏同修唐书及用参知政事王公荐召试学士院诗用彩霓字学士以沈约郊居赋䧳霓连蜷读霓为入声谓景仁为失韵由是除馆阁校勘殊不知约赋便取声律便美非霓字不可读为平声也当时有学者皆为景仁愤郁而景仁处之晏然不自辨为校勘四年乃迁校理丞相龎公荐景仁有美才不汲汲于进取诏除直祕阁未几以起居舍人知谏院仁宗性寛仁言事竞为激讦以采名或缘爱憎汚人以帷箔不可明之事景仁独引大体自非闗朝廷安危系生民利病皆濶略不言陈恭公为相嬖妾张氏笞杀婢御史劾奏欲去之不能得乃诬之云私其女景仁上言朝廷设台谏官使之除谗慝也审如御史所言则执中可斩如其不然御史亦可斩御史怒共劾景仁以为阿附宰相景仁不顾力为辨其不然深救当时之弊识者韪之仁宗即位三十五年未有继嗣嘉祐初暴得疾旬日不知人中外大小之臣无不寒心而畏避嫌疑相倚仗莫敢发言独奋曰天下事尚有大于此者乎舍此不言顾惟抉擿细㣲以塞职是眞负国吾不忍也即上言太祖舍其子而立太宗周王既薨真宗宗室子飬之宫中陛下宜为宗庙社稷计早择宗室贤者优其礼数试之以政与图天下之事以系天下人心章累上寝不报景仁因阖门家居自求诛谴执政或谕以奈何效干名希进之人景仁上执政书言继嗣不定将有急兵镇义当死朝廷之刑不可死乱兵之下此乃镇择死之时尚何暇顾干名希进之嫌而不为去就之决哉又奏称臣窃原大臣之意恐行之而事有变故畏避而为容身之计也万一兵起大臣家中族首领顾不可保其为身计亦已踈矣就使事有中变而死陛下之职与其死于乱兵不犹愈乎乞陛下以臣此章示大臣使其自择死所闻者为之股栗寻除兼侍御史知杂事景仁因辞不变乞解言职就散地执政复谕以上之不豫诸大臣亦尝建此䇿今姦言已入为之甚难景仁复上执政书云但当论事之是非不当问其难易况事早则济缓则不及此圣贤所以贵机㑹也诸公谓今日难于前日安知他日不难于今日乎谓今日姦言已入不可弭他日可弭乎凡见上面陈者三奏章者十有七朝廷不能夺乃罢谏职改集贤殿修撰顷之拜知制诰迁翰林学士英宗即位中书奏请追尊濮安懿王事下两制议以为宜称皇伯髙官大国极其尊荣大忤执政意更下尚书省集百官议之意朝士必有迎合者既而台谏争上言为人后者为之子不得顾私亲今陛下既为仁宗后若复推尊濮王是贰綂也殆非所以报仁宗之盛徳衆论鼎沸执政欲缓其事乃下诏罢百官集议曰当令礼官检详典礼以闻景仁时判太常寺即具列为人后之礼及汉魏以来论议得失悉奏之与两制台谏议合执政怒召景仁诘责之曰诏书曰当令检详奈何遽列上耶景仁曰有司得诏书不敢稽留即以闻乃其职也奈何更以为罪乎㑹宰相迁官景仁当草制坐失于考按不合故事加侍读学士出知陈州今上即位复召还翰林王介甫参知政事置三司条例司变更祖宗法令专以聚敛为务斥逐忠直引进姦佞景仁上疏极言其不可朝廷不报景仁时年六十三因上言即不用臣言臣无颜复居位食禄愿聼臣致仕章累上语益切直介甫大怒自草制书极口丑诋使以本官户部侍郎致仕凡所应得恩例悉不之与于是当时在位者皆自愧景仁名益重于天下介甫虽诋之深人更以为荣焉景仁既退居有园第在京师专以读书赋诗自娱客至无贵贱皆野服见不复报谢故人或为具召之虽权贵不拒也不召则不往见之或时乘兴出逰则无逺近皆往尝乘篮舆归蜀与亲旧乐饮赈施其贫者周览江山穷其胜赏期年然后返年益老而视聼聪明支体尤坚强呜唿曏使景仁枉道希世以得富贵䝉屈辱任忧患岂有今日之乐耶则景仁所失甚少所得殊多矣诗云恺悌君子神所劳矣又云乐只君子遐不眉夀景仁有焉客有问今世之勇于迂叟者叟曰有范景仁者其为勇人莫之敌客曰景仁长仅五尺循循如不胜衣奚其勇叟曰何哉尔所谓勇者而以瞋目裂眦发上指冠力曳九牛气陵三军者为勇乎是特匹夫之勇耳勇于外者也若景仁勇于内者也自唐宣宗以来不欲闻人言立嗣万一有言之者輙切齿疾之与倍畔无异而景仁独唱言之十余章不已视身与宗族如鸿毛后人见景仁无而使为之者则有矣然景仁者冒不测之渊无勇者能之乎人之情孰不畏天子与执政亲爱之至隆者孰若父子执政欲尊天子之父而景仁引古义以争之无勇者能之乎禄与位皆人所贪或老且病前无可兾犹恋恋不忍舍去况景仁身已通显有声望视公相无跬歩之逺以言不行年六十三即拂衣归终身不复起无勇者能之乎凡人有所不能而人或能之无不服焉如吕献可之先见范景仁之勇决皆余所不及也余心诚服之故作范景仁传文中子补传司马光文中子王通字仲淹河东龙门人六代祖玄则仕宋歴太仆国子博士兄玄谟以将略显而玄则用儒术进玄则生焕焕生蚪齐髙帝将受宋禅诛袁粲蚪由是北奔魏魏孝文帝甚重之累官至并州刺史封晋阳公谥曰穆始家河汾之间虬生彦官至同州刺史彦生杰官至济州刺史封安康公谥曰献杰生隆字伯髙隋开皇初以国子博士待诏云龙门隋文帝尝从容谓隆曰朕何如主隆曰陛下聪明神武得之于天发号施令不尽稽古虽负尧舜之资终以不学为累帝黙然有间曰先生朕之陆贾也何以教朕隆乃着兴衰要论七篇奏之帝虽称善亦不甚达也歴曷乐猗氏铜川令弃官归教授卒于家隆生通自玄以来世传儒业通幼明悟好学受书于东海李育受诗于㑹稽夏琠受礼于河东闗朗受乐于北平霍汲受易于族父仲华仁夀三年通始冠西入长安献太平十二䇿帝召见叹美之然不能用罢归寻复征之炀帝即位又征之皆称疾不至专以教授为事弟子自逺方至者甚衆乃着礼论二十五篇乐论二十篇续书百有五十篇续诗三百六十篇元经五十篇賛易七十篇谓之王氏六经司徒杨素重其才行劝之仕通曰汾水之曲有先人之弊庐足以庇风雨薄田足以具粥愿明公正身以治天下使时和年丰通也受赐多矣不愿仕也或谮通于素曰彼实慢公公何敬焉素以问通通曰公使可慢则仆得矣不可慢则仆失矣得失在仆公何预焉素待之如初右武侯大将军贺若弼尝示之射发无不中通曰美哉艺也君子志道据徳依仁然后游于艺也弼不悦而去通谓门人曰夫子矜而愎难乎免于今之世矣纳言苏威好蓄古器通曰昔之好古者聚道今之好古者聚物太学博士刘炫问易通曰圣人之于易也没身而已矣况吾侪乎有仲长子光者隐于河渚尝曰在险而运竒不若宅平而无为通以为知言曰名愈消徳愈长身愈退道愈进若人知之矣通见刘孝标絶交论曰惜乎举任公而毁也任公不可谓知人也见辩命论曰人事废矣弟子薛收问恩不害义俭不伤礼何如通曰是汉文之所难也废肉刑害于义省之可也衣弋绨伤于礼中焉可也王孝逸曰天下皆争利而弃义若之何通曰舍其所争取其所弃不亦君子乎或问人善通曰知其善则称之不善则对曰未尝与久也贾琼问息谤通曰无辨问止怨曰不争故其乡人皆化之无争者贾琼问羣居之道通曰同不害正异不伤物古之有道者内不失真外不殊俗故全也贾琼请絶人事通曰不可琼曰然则奚若通曰庄以待之信以应之来者勿拒去者勿追汎如也则可通谓姚义能交或曰简通曰兹所以能也又曰广通曰广而不滥兹又所以为能又谓薛收善接小人逺而不疎近而不狎颓如也通尝曰封禅非古也其秦汉之侈心乎又曰美哉周公之志深矣乎寕家所以安天下存我所以厚苍生也又曰易乐者必多哀轻施者必好夺又曰无赦之国其刑必平重敛之国其财必贫又曰亷者常乐无求贪者常忧不足又曰我未见诽而喜闻誉而惧者又曰昏而论财夷虏之道也又曰居近而识逺处今而知古其唯学乎又曰轻誉苟毁好憎尚怒小人哉又曰闻谤而怒者䜛之阶也见誉而喜者佞之媒也絶阶去媒䜛佞远矣通谓北山黄公善医先饮食起居而后鍼药谓汾隂侯生善筮先人事而后爻象大业十年尚书召通蜀郡司户十一年以着作郎国子博士征皆不至十四年病终于家门人谥曰文忠子二曰福郊福畤二弟凝续评曰此皆通之世家及中说云尔玄谟仕宋至开府仪同三司续及福畤之子勔剧勃皆以能文着于唐世各有列传余窃谓先王之六经不可胜学也而又奚续焉续之庸能出其外乎出则非经矣苟无出而续之则赘也奚益哉或曰彼商周以往此汉魏以还也曰汉魏以还迁固之徒记之详矣奚待于续经然后人知之必也好大而欺愚乎则必不愚者孰肯从之哉今其六经皆亡而中说亦出于其家虽云门人薛收姚义所记然余观其书窃疑唐室既兴凝与福畤軰依并时事从而附益之也何则其所称朋友门人皆隋唐之际将相名臣如苏威杨素贺若弼李徳林李靖窦威房玄龄杜如晦王珪魏征陈叔达薛收之徒考诸旧史无一人语及通名者隋史唐初为也亦未尝载其名于儒林隐逸之间岂诸公皆忘师弃旧之人乎何独其家以爲名世之圣人而外人皆莫之知也福畤又云凝为监察御史劾奏侯君集有反状太宗不信之但黜为姑苏令大夫杜淹奏凝直言非辜长孙无忌与君集善由是与淹有隙王氏兄弟皆抑不用时陈叔达方撰隋史畏无忌不为文中子立传按叔达前宰相与无忌位任相将何故畏之至没其师之名使无闻于世乎且魏征实揔隋史纵叔达曲避权威征肯听之乎此余所以疑也又淹以贞观二年卒十四年君集平髙昌还而下狱由是怨望十七年谋反诛此其前后参差不实之尤着者也如通对李靖圣人之道曰无所由亦不至于彼彼道之方也必无至乎又对魏征以圣人有忧疑退语董常以圣人无忧疑曰心迹之判久矣皆流入于释老者也夫圣人之道始于正心修身齐家治国至于安万邦和黎民格天地遂万物功施当时法垂后世安在其无所至乎圣人所为皆发于至诚而后功业被于四海至诚心也功业迹也奚为而判哉如通所言是圣人作伪以欺天下也其可哉又曰佛圣人也西方之教也中国则泥又曰诗书盛而秦氏灭非仲尼之罪也虚玄长而晋室乱非老庄之罪也齐戒修而梁国亡非释迦之罪也苟为圣人矣则推而放诸南海而凖推而放诸北海而准乌有可行于西方不可行于中国哉苟非圣人矣则泥于中国独不泥于西方耶秦焚诗书之文诗书之道盛于天下秦安得灭乎庄老贵虚无而贱礼法故王衍阮籍之徒乗其风而鼓之饰谈论恣情欲以至九州覆没释迦称前生之因果弃今日之仁义故梁武帝承其流而信之严斋戒弛政刑至于百姓涂炭发端唱导者非二家之罪而谁哉此皆议论不合于圣人者也唐世文章之士传道其书者盖独李翺以比太公家教及司空图皮日休始重之宋兴栁开孙何振而张之遂大行于世至有真以为圣人可继孔子者余读其书想其为人诚好学笃行之儒惜也其自任太重其子弟誉之太过使后之人莫之敢信也余恐世人讥其僭而累其美故采其行事于理可通而所言切于事情者着于篇以补隋书之阙无名君传邵雍无名君生于冀方老于豫方年十嵗求学于里人遂尽里人之情已之滓十去其一二矣年二十求学于乡人遂尽乡人之情已之滓十去其三四矣年三十嵗求学于国人遂尽国人之情已之滓十去其五六矣年四十求学于古今遂尽古今之情已之滓十去其八九矣五十求学于天地遂尽天地之情欲求己之滓无得而去矣始则里人疑其僻问于乡人曰斯人善与人羣安得谓之僻既而乡人疑其泛问于国人曰斯人不妄与人交安得谓之泛既而国人疑其陋问于四方之人曰斯人不能器安得谓之陋既而四方之人又疑之质之于古今之人古今之人终始无可与同者又考之于天地不对当时也四方之人迷乱不复得知因号为无名君夫无名者不可得而名也凡物有形则可器可器斯可名然则斯人无体乎曰有体有体而无迹者也斯人无用乎曰有用有用而无心者也夫有迹有心者斯可得而知也无迹无心者虽鬼神亦不可得而知不可得而名而况于人乎故其诗曰思虑未起鬼神莫知不由乎我更由乎我更由乎谁能造万物者天地也能造天地者太极也太极者其可得而知乎故强名之曰太极太极者其无名之谓乎故尝自为之賛曰借尔面貌假尔形骸㺯丸余暇闲往闲来人告之以修福对曰吾未尝不为善人告之以禳灾对曰吾未尝妄祭故诗曰祸如许免人须谄福若待求天可量又曰中孚起信宁烦祷无妄生灾未易禳性喜饮酒常命之曰太和诗曰不佞禅伯不谀方士不出户庭直际天地家素业为儒言身未尝不行儒行故其诗曰心无妄思足无妄走人无妄交物无妄受炎炎论之甘处其陋绰绰言之无出其右羲轩之书未尝去手尧舜之谈未尝虚口当中和天同乐易友吟自在诗饮欢喜酒百年升平不为不偶七十康强不为不夀其无名君之谓乎洪渥传曾巩洪渥抚州临川人为人和平与人逰初不甚欢久而有味家贫以进士从乡举有能赋名初进于有司进輙黜久之乃得官官不驰骋又久不进卒监黄州麻城之茶塲以死死不能归葬亦不能返其孥里中人闻渥死无贤愚皆恨失之予少与渥相识而不深知其为人渥死乃闻有兄年七十余渥得官时兄已老不可与俱行渥至官量口用俸掇其余以归买田百亩居其兄复去而之官则必安焉渥既死兄无子数使人至麻城抚其孥欲返之而居以其田其孥盖弱力不能自致其兄益以老矣无可奈何则念辄悲之其经营之犹不已忘其老也渥兄弟如此无愧矣渥平居不可任以事及至赴人之急早夜不少懈其与人真有恩者也予观古今豪杰士传论人行义不列于史者往往务摭竒以动俗亦或事髙而不可为继或伸一人之善而诬天下以不及虽归之辅教警世然考之中庸或过矣如渥之所存盖人人之所易到故载之云皇朝文鑑卷第一百四十九皇朝文鑑皇朝文鑑卷第一百五十皇朝文鑑卷第一百五十传曹氏女传章望之方山子传苏轼公默先生传王向上谷郡君家传程頣巢谷传苏辙孙少述传林希钱一传刘跋玉友传刘跋露布岭南道行营擒刘鋹露布昇州行营擒李煜露布曹氏女传章望之曹氏者吾同郡尚书郎脩古之㓜女也公天圣中累更御史持宪无阿回言事失职知闽之兴化军朞年而卒曹氏以室居未嫁父既没其故僚率吏民钱三十万致之柩前曰以供窆葬之用夫人陈氏将受之女曰制家之用惟其家之酌初吾父入司朝廷出莅民政约于奉身亷于临人今其亡矣葬之丰俭请以吾家具之苟将受斯遗焉惟它人忍之我弗忍也母因是请而使辞焉其故僚复谓之曰葬先公弗资是则亦闻命矣愿以异日嫁公女焉可无拒也女曰俾用于䘮尚不敢取今欲备吾之嫁是使妾幸父䘮而自丑也人之闻之谓如何哉吉凶有常礼男女有常位妾有大罚父没而䘮存焉不以此时哀戚而遽谋嫁币不亦乱常礼乎以室中而受门外之私贿不亦乱常位乎妾不才以先人之灵幸而卒有所归则有妾之纺绩之备何敢以是自诿哉愿弗闻二三君子之命也遂不受夫妇人事勤俭恭谨则良矣曾无贤者之责也此何特异也彼贪残之夫好财凟货死则已尔恶复悔悟耶方朝廷发贪冐之禁防制执事之人如维絷之械系之尚以滥状相望于败辱者为不少矣卒惟无怍焉有如曹氏专修父志而不有所累孰谓曹氏不贤也哉孟子曰闻伯夷之风者顽夫亷懦夫有立志曹氏近之矣虽然厚于义而薄于利者人之常行也诗书不闻而尚亷笃孝固贤矣其里人曽孝基得斯説来告则未知其年与名方山子传苏轼方山子光黄间隐人也少时慕朱家郭解为人闾里之侠皆宗之稍壮折节读书欲以此驰骋当世然不遇晚乃遯于光黄间曰歧亭庵居蔬食不与世相闻弃车马毁冠服徒歩往来山中人莫识也见其所着帽方耸而髙曰此岂古方山冠之遗像乎因谓之方山子余谴居于黄过歧亭适见焉曰呜唿此吾故人陈慥季常也何为而在此方山子亦矍然问余所以至此者余告之故俯而不答仰而笑唿余宿其家环堵萧然而妻子奴婢皆有自得之意余既耸然异之独念方山子少时使酒好劒用财如粪土前十有九年余在岐下见方山子从二骑挟二矢㳺西山鹊起于前使骑逐而射之不获方山子怒马独出一发得之因与余马上论用兵及古今成败自谓一世豪士今几日耳精悍之色犹见于眉间而岂山中之人哉然方山子世有勲阀当得官使从事于其间今已显闻而其家在洛阳园宅壮丽与公侯等河北有田嵗得帛千匹亦足以富乐皆弃不取独来穷山中此岂无得而然哉余闻光黄间多异人往往阳狂垢污不可得而见方山子傥见之欤公黙先生传王向公议先生刚直任气好议论取当世是非辨明㳺梁宋间不得意去居颍其徒从者百人居二年与其徒谋又去颍弟子任意对曰先生无复念去也弟子从先生久矣亦各厌行役先生舍颍为居庐少有生计主人公贤遇先生不浅薄今又去之弟子未见先生止处也先生岂薄颍耶公议先生曰来吾语尔君子贵行道信于世不信贵容不容贵去古之避地避色避言是也吾行年三十立节狥名被服先王穷䆒六经顽钝晚成所得无几罗笼大纲漏略零细校见䋲墨未为完人岂敢自忘兾用于世予所厌苦正谓不容予行世间波混流同予誉不至予毁日隆小人凿空造事形迹侵排万端地隘天侧诗不云乎谗人罔极主人明恕故未见疑不幸去我来者谓谁谗一日效我终颠危智者利身逺害全徳不如亟行以适异国语已任意对曰先生无以言也意軰弟子常切论先生乐取怨憎为人所难不知先生不乐也今定不乐先生知所以取之乎先生聪明才能过人逺甚而刺口论世事立是立非其间不容毫发又以公议名此人人之怨府也传曰议人者不得其死先生忧之是也意有三事为先生计先生幸听意不必行不能听先生虽去絶海未见先生安也公议先生舌强不下视任意目不转移时卒问任意对曰人之肺肝安可得视髙岀重泉险不足比闻善于彼阳誉隂憎反背复非诋笑縦横得其细过声张口播縁饰百端徳败行破自然世人贱彼贤我意䇿之三此为最上者也先生能用之乎公议先生曰不能尔试言其次者对曰捐弃骨肉佯狂而去令世人不复顾忌此䇿之次者先生能用之乎公议先生曰不能尔试言其又次者对曰先生之行已世人所不逮何等也曽未得称髙世而诋诃蜂起几不得与妄庸人偕者良以口祸也先生能不好黙是非不及口而心存焉何病于不容此䇿之最下者也先生能用之乎公议先生喟然而叹曰吾爲尔用下䇿也任意乃大笑顾其徒曰宜吾先生之病于世也吾三䇿之卒取其下者矣弟子阳思曰今日㣲任意先生不可得留与其徒谢意更因意请去公议爲公黙先生上谷郡君家传程頥先妣夫人姓侯氏太原盍县人行第二世为河东大姓曾祖元暠当五代之乱以武勇闻刘氏偏据日钖土于乌河川以控冦盗亡其爵位父道济始以儒学中科第润州丹徒县令赠尚书比部员外郎母福昌郡太君刁氏夫人㓜而聦悟过人女功之事无所不能好读书史博知古今丹徒君爱之过于子毎以政事问之所言雅合其意常叹曰恨汝非男子七八歳时常教以古诗曰女人不夜出夜出秉明烛自是日暮则不复出房合刁夫人素有风厥之疾多夜作不知人者久之夫人涕泣扶持常连夕不寐年十九归于我事舅姑以孝谨称与先公相待如賔客徳容之盛内外亲戚无不敬爱衆人㳺观之所往往舍所观而观夫人先公赖其内助礼敬尤至而夫人谦顺自牧虽小事未尝专必禀而后行仁恕寛厚抚爱诸庶不异己出从叔㓜姑夫人存视常均己子治家有法不严而整不喜笞扑奴婢视小臧获如儿女诸子或加呵责必戒之曰贵贱虽殊人则一也汝如是大时能为此事否道路遗弃小儿屡収飬之有小商出未还而其妻死儿女散逐人去惟㓜者始三嵗人所不取夫人惧其必死使抱以归时聚族甚衆人皆有不欲之色乃别籴以食之其父归谢曰幸䝉收飬得全其生愿以为献夫人曰我本以待汝归非欲之也好为药饵以济病者尝大寒有负炭而者家人欲唿之夫人劝止曰慎勿为此胜则贫者困矣先公凡有所怒必为之寛解唯诸儿有过则不掩也常曰子之所以不肖者由母蔽其过而父不知也夫人男子六人所存惟二其爱慈可谓至矣然于教之之道不少絶也才数嵗行而或踣家人走前扶抱恐其惊啼夫人未尝不呵责曰汝若安徐寕至踣乎饮食尝置之坐侧尝食絮羮皆叱止之曰㓜求称欲长当如何虽使令辈不得以恶言骂詈之故頥兄弟平生于饮食衣服无所择不能恶言詈人非性然也教之使然也与人争忿虽直不右曰患其不能屈不患其不能伸及稍长常使从善师友㳺虽居贫或欲延客则善而爲之具其教女常以曹大家女戒之常教告家人曰见人善则当如己善必共成之视他物如己物必加爱之先公罢尉庐陡赴调寓居歴阳㑹叔父亦解掾毗陵聚口甚衆储备不足夫人经营转易得不困乏先公归问其所为叹曰良转运使才也所居之处邻妇里姥皆愿为之用虽劳不怨始寓丹阳僦葛氏舍以居守舍王氏翁姥庸狡前后居者无不苦之夫人待之有道遂反柔良及迁去王姥涕恋不已夫人安于贫约服用俭素观亲戚间纷华相尚如无所见少女方数嵗忽失所在乳姥軰悲泣呌号夫人骂止之曰在当求得苟亡失矣汝如是将何为在庐陵时公宇多恠家人告曰物弄扇夫人曰热尔又曰物击鼔夫人曰有槌乎可与之后家人不复敢言恠恠亦不复有遂获安居夫人有知人之鍳姜应明者中神童第人竞观之夫人曰非逺器也后果以罪废頥兄弟㓜时夫人勉之读书因书线贴上曰我惜勤读书儿又并书二行前曰殿前及第程延夀先兄㓜时名也次曰处士及先兄登第頥以不才罢应科举方悟夫人知于童穉中矣寳藏手泽使后世子孙知夫人之精鍳夫人好文而不为辞章见世之妇女以文章笔札传于人者深以为非平生所为诗不过三二篇皆不存独记在歴阳时先公觐亲河朔夜闻鸣雁至为诗曰何处惊飞起雝雝过草堂早是愁无寐忽闻意转伤良人沙塞外覉妾守空房欲寄回文信谁能付汝将读史见姦邪逆乱之事常掩卷愤叹见忠孝节义之士则钦慕不已尝称唐太宗得御戎之道其识虑髙逺有英雄之气夫人之弟可世称名儒才智甚髙常自谓不如夫人夫人自少多病好方饵修养之术甚效从先公官岭外偶迎凉露寝遂中瘴疠及北归道中疾革召医视脉曰可治谓二子曰绐尔也未终前一日命頥曰今日百五为我祀父母明年不复祀矣夫人以景徳元年甲辰十月十三日生于太原皇祐四年壬辰二月二十八日终于江寕享年四十九始封夀安县君追封上谷郡君巢谷传苏辙巢谷字元修父中世眉山农家也少从士大夫读书老为里校师㓜传父学虽朴而博举进士京师见举武艺者心好之谷素多力遂弃其旧学畜弓箭习骑射久之业成而不中第闻西边多骁勇骑射击刺为四方冠去逰秦凤泾原间所至友其秀桀者韩存寳者尤与之善谷教之兵书二人相与为金石交熈寕中存寳为河州将有功号熈河名将朝廷稍竒之㑹卢州蛮乞弟扰边诸郡不能制乃命存寳出兵讨之存寳不习蛮事邀谷至军中问焉及存寳得罪将就逮自料必死谓谷曰我泾原武夫死非所惜顾妻子不免寒饿槖中有银数百两非君莫可使遗之者谷许诺即变姓名懐银歩行往授其子人无知者存寳死谷逃避江淮间㑹赦乃出予以乡闾故㓜而识之知其志节缓急可记者也予之在朝谷浮沉里中未尝一见绍圣初予以罪谪居筠州自筠徙雷徙循予兄子瞻亦自惠再徙昌化士大夫皆讳与予兄弟逰平生亲友无复相闻者谷独慨然自眉山诵言欲徒步访吾兄弟闻者皆笑其狂元符二年春正月自梅州遗予书曰我万里歩行见公不自意今至梅州矣不旬日必见死不恨矣予惊喜曰此非今世人古之人也既见握手相泣已而道平生逾月不厌时谷年七十有三矣瘦瘠多病非复昔日元修矣将复见子瞻于南海予愍其老且病止之曰君意则善然自此至儋数千里复当渡海非老人事也谷曰我自眎未即死也公无止我留之不可閲其槖中无数千钱予方乏困亦强资遣之舩行至新㑹有蛮隷窃其槖装以逃获于新州谷从之至新遂病死予闻哭之失声恨其不用吾言然亦竒其不用吾言而行其志也昔赵襄子厄于晋阳知伯率韩魏决水围之城不没者三板悬釡而㸑易子而食羣臣皆懈惟髙恭不失人臣之礼及襄子用张孟谈计三家之围解行赏羣臣以恭为先谈曰晋阳之难惟恭无功曷为先之襄子曰晋阳之难羣臣皆懈惟恭不失人臣之礼吾是以先之谷于朋友之义实无愧髙恭者惜其不遇襄子而前遇存寳后遇予兄弟予方杂居南夷与之起居出入盖将终焉虽知其贤尚何以发之闻谷有子蒙在泾原军中故爲作传异日以授之谷始名谷及见之循州改名谷云孙少述传林希孙侔字少述世吴兴人父及仕至尚书都官员外郎简州卒侔方四歳从其母胡氏家扬州母亲教之侔虽㓜已惕然能自伤其孤悲泣力学七歳能属文既长读书精识元觧能得圣人深意多所论譔庆歴皇祐间与临川王安石南丰曽巩知名于江淮间侔𥘉名处字正之安石自序所谓淮之南有贤人焉曰正之余得而友之者也侔内行峭洁少许可不妄戯笑所居人罕识其面非其所善造门弗见虽邻不与之通其论曰文气也君子之气正衆人之气随行之于身而正者然后为文故必见诸行行不正则言无以信于世故侔之诗文严劲简古卓然一出于已自成法度如其为人尝举进士不中母病且革颇恨不及见其仕侔呜咽自誓床下终身不求仕进葬其亲苏州之阳山庐墓终䘮久之亲友劝复举进士皆不听从其兄观往来南方兄卒遂客居吴门徙吴兴丹阳又徙真州平日闭门读书鼔琴以自娱体素羸喜亲方书治药饵未尝传经教授而学者闻其风指多所开悟侔志节刚果不为矫激竒诡之行而气貌足以动人所至一坐为之凛然视权倖与善宦者意若奴隷之以故不能者相与排毁侔闻自持愈厉不少降屈故所憎嫉者终亦严惮云故相晏殊颇称其才知制诰唐询刘敞钱公辅尤尊礼之询嘉祐中守苏表其孝行诏赐粟帛又荐之曰清不苟名和不溷俗履道而常其守处贱而得其安敞为扬州论其贤以为孝弟仕则忠信足以矫俗而不诡俗以干誉足以扶世而不偶世以自用求之朝廷吕公着王安石之流也诏以为试祕书郎扬州州学教授侔凡五辞卒不赴敞守永兴奏请侔管安抚司机宜文字亦以病免英宗即位知制诰沈遘王陶荐侔及汝隂王回常秩三人者可备侍从皆除试大理评事忠武节度推官且试以县侔得滁州来安又不赴熈寕三年翰林学士韩维复荐之以爲常州团练推官又不受命侔初罢举进士穷无所归天章阁待制王鼎以女妻之世多称鼎为能好贤王氏早卒又娶刘氏生四子暠嵩乔扃五女侔贫自奉俭约家人化之然以病日必食肉而妻子相对蔬茹而已闺门雍雍如也元丰三年除通直郎致仕七年十一月二十六日卒年六十六有诗四千篇杂文三百篇兄观亦有学行仕至太常博士賛曰先生天下之刚也不强顾其所不强语其所不语独贫而足独穷而乐观于万物自信而浄洁已矫俗以行其志终身不仕未有若斯之全徳也古之所谓求仁而得仁者其先生之谓耶钱一传刘跂钱一字仲阳上世钱塘人与吴越王有属王俶纳土曾祖赟随以北因家于郓父颢善鍼医然嗜酒喜㳺一旦匿姓名东㳺海上不复返一时三嵗母前亡父同产嫁医吕氏哀其孤收养为子稍长读书从吕君问医姑将没乃告以家世一号泣请往迹父凡五六往乃得所在又积数嵗乃迎以归是时一年三十余乡人感概为泣下多赋诗咏其事后七年父以夀终䘮葬如礼其事吕君如事其父吕氏没无似为之收葬行服嫁其孤女嵗时祭享皆与亲等一始以颅䪿方着名山东元丰中长公主女有疾召使视之有功奏授翰林医学赐绯明年皇子仪国公病瘈瘲国医未能治长公主朝因言钱一起草野有异能立召入进黄土汤而愈神宗皇帝召见褒谕因问黄土所以愈疾状一对曰以土胜水水得其平则风自止且诸医所治垂愈小臣适其愈惟陛下加察天子悦其对擢太医丞赐紫衣金鱼自是戚里贵戚逮士庶之家愿致之无虚日其论医诸老宿莫能及俄以病免哲宗皇帝复召入宿直禁中久之复辞疾赐告遂不复起一本有羸疾性简直耆酒疾屡攻自以意治之輙愈最后得疾惫甚乃叹曰此所谓周痺也周痺入藏者死吾其已夫已而曰吾能移之使病在末因自制药日夜饮之人莫见其方居无何左手足挛不能用乃喜曰可矣又使所亲登东山视莵丝所生篝火烛其下火灭处劚之果得伏灵其大踰斗因以法噉之閲月而尽由此虽偏废而气骨坚悍如无疾者退居里舍杜门不冠屦坐卧一榻上时时閲史书杂説客至酌酒剧谈意欲之适则使二仆夫舆之出没闾巷人或邀致不肯往也病者日造门或扶擕襁负累累满前近自邻井逺或百数十里皆授之药致谢而去初长公主女病泄利将殆一方奏曰当发疹而愈驸马都尉以为不然怒责之不对而退明日疹果出尉喜以诗谢之广亲宗子病诊之曰此可毋药而愈顾其㓜曰此且暴病惊人后三日过午无恙其家恚曰㓜何疾医贪利动人如此明果发癎甚急复召一治之居三日愈问何以无疾而知曰火色直视心与肝俱受之过午者心与肝所用时当更也宗室王子病呕泄医以药温之加喘一曰病本中热奈何以刚齐燥之将不得前后溲予石膏汤王与医皆不信谢罢一曰毋庸复召我后二日果来召适有故不时往王疑且怒使人十数軰趋之至曰固石膏汤证也竟如言而效有士人病欬面青而光其气哽哽一曰肝乘肺此逆候也若秋得之可治今春不可治其家祈哀彊之予药明日曰吾药再泻肝而不少却三补肺而益虚又加脣白法当三日死然安谷者过期不安谷者不过期今尚能粥居五日而絶有娠妇得病医言胎且堕一曰娠者五藏传飬率六旬乃更诚能候其月偏补之何必堕已而子母俱得全又乳妇因大恐而病病虽愈目张不得暝人不能晓以问一一曰煑郁李酒饮之使醉则愈所以然者目系内连肝胆恐则气结胆衡不下惟郁李去结随酒入胆结去胆下目则能瞑矣如言而效一日过所善公闻儿啼愕曰何等儿声翁曰吾家孪生二男子一曰谨视之过百日乃可保翁不怿居月余皆毙一为方博达不名一所治种种皆通非但小儿医也于书无不窥他人靳靳守古独度越纵舍卒与法合尤邃本草多识物理辨正阙悞人得异药若持疑事问之必爲言出生本末物色名号退考之皆中末年孪痺浸剧其嗜酒喜寒食皆不自禁自疹知不可为召亲戚诀别易衣待尽享年八十二终于家所着书有伤寒论指㣲五巻婴孺论百篇一子早世二孙今见为医河间刘跂曰一非独其医可称也其笃行似儒其竒节似侠术行而身隐约又类夫有道者数谓余言曩学六气五运夜宿东平王冡岭观气象至逾月不寐今老且死事诚有不在书者肯以三十日暇从我当相授余笑谢弗能其后遂不复言呜唿斯人也如欲复得之何哉没后余闻其所治验尤衆东州人人能言掇其章章着明者着之篇异时史家叙方术之士其将有考焉玉友传刘跂玉友其先出自后稷得姓九种别为禾氏居官长子孙又为庾氏有子粲从仪氏受道家术术成一息千日大寒凝海而不氷世称以为神其后子孙命氏不一唯甘氏最着传数世有壶公者无冬夏隐壶中人挹之辄出世谓玉友后或曰壶公既仙去歴千数百嵗时时犹复往来人间今玉友即壶公也为人精白不杂处少时带经就舂方士中黄生白水眞人一见定交杵臼之间相与差择陶汰复脩仪氏术烝烝柔和羣居化之虽蓬室瓮牖投者如归一巾一瓢意湛如也好事者或载与俱出所至爵者避席一坐尽倾既去人思慕若渇平阳侯为相独亲厚之吏士人人争欲进説皆不得间故人徐公为郎言于朝曰此臣家中圣人也去㳺荆楚荆州牧虚斋中以馆之使其子伯雅叔雅季雅受学焉尝得董生春秋玉杯书閲而喜曰知吾趣者不在玉杯中乎晚从王公子至山东东山闻声争交驩河闻老人一见心醉叹曰吾属徒知饮其徳莫知名其器因命史筮之遇需䷄之比䷇其占曰吉是谓三益味道之腴泽外睟中氷雪与居非金非石其臭如兰有孚盈缶冨以其邻殆将有出尘之好得于宴乐之间因贺曰斯人玉也诸君其得而友之乎老人顿首幸甚字之曰玉友初甘氏宗族既衆仕宦髙者入侍太官奉祠祭其在州郡为平原督邮为青州从事或封宜城侯剧阳子下至斗食丞甚衆其余散居里邑田野往往衒鬻自售无老㓜贤否皆得与之交倡优下俚狎溺尤甚号为驩伯爱之不容口由是交道遂漓县官既觉之因着为令尽收其财佐公上毋得藏器于家清亷之士至揭表自别独玉友不然瑰意琦行门无杂賔私淑诸人未尝显于时既性所守亦其势然也与人接初若恬和而中甚烈天质醇白终始一致炎凉莫能移夺平居固罕见之人或望其颜色皆眙及深味其言无不心悦诚服识与未识以是沾丐所及人忘其少䜛者或恨其不满闻而笑曰君子多乎哉不多也他日老人坐草堂苍官青士列侍堂下风月佳夕独玉友与桐君在桐君方有髙山流水之趣当是时玉友色愈粹风味愈胜相视莫逆驩然絶倒老人叹曰平生闻髙士称羲皇上人尝谓虚语今乃信然恨不使陶靖节见之客有邂逅相遇者頳然内热爽然自失人恠而问之曰见吾玉友邪客长叹曰閲人多矣疑其不从人间来其为人心服如此尝自言吾师以寅生以酉终故酉日辄隐不见然出处亦无常度或对客未竟人又于他所见之或同时数家俱见虽人人自谓良我友然似是而非者十九得其绪余者十五而得其真者百无一二至于官府及市肆若裨贩之家虽愿见之终不往浮沉于世莫知其所终太史公曰甘氏得姓尚矣其后分封以邑为姓有中山氏青田氏桑落氏乌氏程氏郫氏此皆着姓日以滋盛而玉友名氏弗章独以徳称其亦有以也夫其亦有以也夫或隐或见莫考其出处此与蓟子训左元方何以异浮沉方外野人白士与之忘年而臣不得献之君故余论其行事未尝不叹息于斯焉露布岭南道行营擒刘鋹露布岭南道行营都部署潘羙副部署尹崇珂都监朱宪等上尚书兵部臣等闻飞霜激电上帝所以宣威伐罪弔民明王以之耀武我国家仰稽元象大启洪基将复三代之土疆永泰万方之生聚西平巴蜀云雷敷润物之㤙南定衡湘江汉鼔朝宗之浪惟岭南之犷俗独恃逺以偷安久背照临㒺遵声教伪汉国主刘鋹性惟凶恶识本庸愚以虐害为化风以诛戮为政事置火床铁刷之狱人不聊生设剉碓汤镬之刑古未尝有恨刀锋之不快用锯解以恣情脔割封屠穷彼残害一境吁天而无路生民何地以称寃衆心望君如望皎日我皇帝仁深恤隐义切救焚遂发干戈拯其涂炭臣等上凭神武遥禀睿谋举军未及于半年乗胜连平于数郡累逢战阵无不扫除刘鋹逺惧倾危寻差人使初则称臣上表具陈归化之心后乃设诈藏姦翻作欵兵之计臣与将士等仰承睿㫖不敢逗留于正月二十七日已到栅口去广州只及一程刘鋹又频发佐僚来往商议渐无凭凖固欲淹留兼于诸处收到新出伪命文牓皆是㑹合逆党以拒王师至二月四日果遣其弟伪王保兴等部领举国军兵併来决战臣等愤其反覆认此狂迷寻结战以交锋复挥戈而誓衆行营将士等感大君之抚御咸愿竭忠怒逆党之拒张争先效命八十里枪旗竞进数万人杀戮无遗寻又分布师徒径收贼垒其刘鋹知城隍之必陷将府库以自焚烈焰连天更甚崑冈之火投戈散地甘从涿野之诛刘鋹则寻即生擒广州则当时平定其在州官吏僧道军人百姓等乍除苛虐咸遂生全无不感帝力以沾衿望皇都而稽首此盖天威逺被宸算遐敷平七十年不道之邦救百万戸倒悬之命殊方既又长承日月之回光鸿祚无疆永荷干坤之降祐其刘鋹并伪署判六军十二卫王刘保兴太师潘崇彻玉清宫使左龙虎军观军容使内太师龚澄枢列圣宫使六亲观军容使内太师李托内门使骠骑大将军内侍郎薛崇誉等朋助刘鋹旅拒王师既就生擒合同俘献臣等幸陪戎事倍乐圣功无任快抃欢唿之至谨奉露布以闻昇州行营擒李煜露布昇州行营马歩军战棹都署宣徽南院使义成军节度使臣曹彬等上尚书兵部臣等闻天道之生成庶类不无雷电之威圣君之统制万邦必有干戈之役所以表隂惨阳舒之义彰弔民伐罪之功我国家启万世之基应千年之运四海尽归于临照八纮皆入于提封西定巴卭复五千里升平之地南收岭表除七十僭伪之邦巍巍而帝道弥光赫赫而皇威逺被顷者因縁䘮乱分列土疆累朝皆遇于暗君莫能开托中夏今逢于英主无不扫除惟彼江南言修臣礼外示㳟勤之貌内懐姦诈之谋况李煜此是騃童固无逺略负君之鞠育信左右之姦邪曽无量力之心但贮欺天之意修葺城垒欲为固守之谋招纳叛亡潜萌抵拒之计我皇帝度深含垢志在包荒輙青鏁之近臣降紫泥之丹诏曲示推恩之道俾修入觐之仪期暂诣于阙庭庶尽销于疑间示信特开于生路执迷自履于危途託疾不朝坚心背顺士庶咸懐于愤激君亲曲为于优容但矜孽竖之愚䝉虑陷人民于涂炭累宣明㫖庶俾自新略无悛悟之心转恣陆梁之性事不获已至于用兵大江特刼于长桥鋭旅寻围其逆垒皇帝陛下尚垂恩宥终欲保全遣亲弟从镒归回降天书委曲抚喻务从庇䕶无所阙焉终懐虵豕之心不体干坤之造送蜡书则勾连逆寇肆兇徒则刼掠王民劳我大军驻踰周嵗既人神之共怒复飞走以无门貔貅竟効其先登虮虱自悲于相弔臣等于十一月二十七日齐驱战士直取孤城姦臣无漏于网中李煜生擒于麾下千里之氛霾顿息万家之生聚寻安其在城官吏僧道军人百姓等久在偏方困于虐政喜逢盪定皆遂舒苏望天朝而无不涕洟乐皇化而惟皆鼔舞有以见穹旻助顺海岳知归当圣明临御之期是文轨混同之日巻甲而兵锋永戢垂衣而帝祚无穷臣等俱乏将材谬司戎律遥禀一人之睿略幸成九伐之㣲劳其江南国主李煜并伪署臣寮已下若干人既就生擒合将献㨗臣等无任歌时乐圣庆快欢唿之至谨奉露布以闻皇朝文鍳卷第一百五十