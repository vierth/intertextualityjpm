汉丞相诸葛忠武侯集汉丞相诸葛忠武侯集叙羲垂髫时父卽示以祖长史公与伯父大行公所手钞罗相忠武侯公书长史公题其简末云兵燹遗轶欲编汇成书未能也羲受而藏之崇祯壬申承督临庾适弟倬自白门购书十余箧来因得茂苑杨去奢所集忠武侯公书乃慨然谓倬吾祖与伯父雅有志而未逮者父以属我今当相与成之杨本列年谱传畧绍汉连吴等目自云承于娄东王冂伯较之家钞旧本互有存遗杨谓陈承祚所载侯开务作牧诸篇而裴松之註时时引侯集今俱不可见此苏东坡叶水心俱有不见全书之恨若心书将苑梁父吟黄牛庙记爲后人伪作槪去不录兹集惟年谱仍杨之旧余依家本传用陈志而节录诸传附之次遗文次遗事阵图次遗蹟亡者旣无从攷存者亦不得遗槪晋唐以下诗赋论赞碑颂巨公文人之笔异同之论咸竝载之间有未备俟之他日凡爲卷二十有三十六万三千六百有余言弟倬晓夜搜讨叅攷羣书精意较讐庶无扫叶之叹而羲于糠粃斗斛之暇亦輙共编订远聘吴中善手付之剞劂兢兢庶详且愼焉夫去奢冏伯以论世好古採缀研核其言曰追惋散轶弥深艳羡欲用以弘济世业劝奖忠孝况爲之后人乎书成更附宋祖少保公及祖长史公二传于后寒家系自蜀派宋绍熙间祖讳安节公爲福建转运使始家福建四傅爲少保兵部尙书公讳廷瑞去侯二十二世又十二传乃爲祖长史公讳应科家世颇有显者世次传志甚详而独附此二传则以忠孝之道奕叶之不坠如此夫论世好古者尙欲励之天下后世又况渊源可遡弓冶世承而爲之后人者乎羲倬抚卷之余其交相勖勉以勿替祖德而毋负庭训云崇祯壬申十一月三十六世孙羲顿首谨序于临庾之公署汉丞相诸葛忠武侯集重刊道藏辑要汉丞相诸葛忠武侯集卷之一三十六世孙羲基编辑年谱羲谨按古人年谱无事则阙此依杨本𡻕引时事杨曰维侯降神以挽炎祚而桓灵之倾圯旣深操权之窃据巳固是故伊吕之征诛易而侯之兴复难时爲之也光和以前藴乱未炽黄巾卓操适际侯生特纪厥要以志时艰而事涉魏吴爲稍详焉灵帝光和四年辛酉是𡻕侯生按建兴十二年甲寅丞相亮卒于军时年五十四则知爲辛酉年生是𡻕皇子协生卽献帝光和五年壬戌是𡻕以灾异博问得失议郞曹操上书切谏光和六年癸亥初鉅鹿张角以妖术教授分遣弟子转相诳诱遂置三十六方大方万余人小方六七千方犹将军也各立羣帅讹言苍天巳死黄天当立以中常侍爲内应约明年甲子内外俱起中平元年甲子春角弟子上书告之诏三公司隶案验有事角道者诛杀千余人下冀州逐捕角等角等驰勅诸方一时俱起皆着黄巾爲标帜故谓黄巾贼帝召羣臣会议赦天下党人中平二年乙丑崔烈爲司徒因傅母入钱五百万时人谓之铜𦤀中平三年丙寅谏议大夫刘陶言天下大乱皆由宦官宦官共譛陶下狱死前司徒陈耽忠正宦官怨之亦陷死狱中中平四年丁卯长沙贼区星自称将军诏以议郞孙坚爲长沙太守讨平之封坚鸟程侯中平五年戊辰太常刘焉建议以刺史威轻宜攺置牧伯侍中董扶私谓焉曰益州有天子气焉乃求爲益州牧州任之重自此始中平六年已巳灵帝崩立皇子辩袁绍劝大将军何进诛宦官不就进被杀绍遂勒兵捕诸宦官无少长悉诛之召董卓将兵诣京师卓废帝立陈留王协袁绍奔冀州献帝初平元年庚午关东诸郡起兵讨卓推袁绍爲盟主卓迁帝长安刘表爲荆州剌史是𡻕昭烈领平原相以关羽张飞爲别部司马初平二年辛未袁绍使人说韩馥馥让绍爲冀州牧袁术遣孙坚击刘表表将黄祖部曲射杀坚坚子策年十七有复讐之志径到夀春见术术以父兵千余还策表拜怀义校尉初平三年壬申王允使吕布杀董卓卓将校求赦不许武威贾诩劝李催爲卓报讐大战长安中允被杀初平四年癸酉曹操攻陶谦初操父太尉曹嵩避难瑯琊爲谦别将士卒所杀操引兵击谦坑杀男女数十万攻其三县皆屠之鸡犬亦尽兴平元年甲戌是年陶谦卒众推昭烈领徐州牧兴平二年乙亥李催郭𣲆共鬬催刼天子氾质公卿遂烧宫殿帝幸弘农长安城空四十余日按陈志亮早孤从叔父元依荆州牧刘表则知侯寓襄邓当在此年以后武侯是年十五𡻕建安元年丙子袁术攻昭烈以争徐州吕布袭下邳秋七月驾至洛阳曹操迎天子遂迁都许昌孙策取会稽太守王朗迎降策目领会稽太守吕布攻昭烈昭烈败走归曹操操表爲豫州牧使东击布二年丁丑韩暹杨奉冦畧徐扬间昭烈邀击斩之三年戊寅曹操禽吕布昭烈从操还许表爲左将军四年巳卯孙策徇豫章太守华歆降初车骑将军董承称受帝衣带中密诏与昭烈共诛曹操会操遣昭烈击袁术昭烈遂杀徐州刺史车胄东海郡县多叛操爲昭烈五年庚辰董承谋洩操杀承等自击昭烈拔下邳禽闗羽昭烈奔袁绍孙策杀吴郡太守许贡贡奴客爲贡报讐射杀策策创甚唿弟权佩以印绶策卒年二十六权时年十九是年关羽爲曹操斩袁绍将颜良尽封操所赐而犇昭烈于袁军六年辛巳曹操击昭烈昭烈奔刘表表使屯新野七年壬午袁绍自军败慙愤发病呕血死曹操责孙权任子张昭等犹豫不决权引周瑜与定议遂不送质八年癸未孙权西伐黄祖讨山冦悉平之九年甲申曹操攻袁尙尙奔中山十年乙酉曹操攻袁谭斩之十一年丙戌荆州豪杰归昭烈者日益多表疑其心阴御之使拒夏侯惇于禁等于博望昭烈设伏自烧屯伪遁惇等追之伏发见败十二年丁亥是年昭烈见孔明于隆中时年二十七后主禅生于荆州按章武三年癸卯太子禅卽位年十七则知爲丁亥年生正侯出隆中之𡻕也十三年戊子罢三公官曹操自爲丞相操杀太中大夫孔融刘表卒子琮降操昭烈走当阳侯奉命使吴与周瑜鲁肃等破操于赤壁以侯爲军师中郞将十四年巳丑孙权分南岸地给昭烈十五年庚寅昭烈自诣孙权求都督荆州有孔明谏孤莫行之语以龎统爲治中与侯并爲军师是𡻕周瑜卒十六年辛卯曹操以子丕爲丞相副益州别驾张松劝刘璋迎昭烈昭烈西上侯与云长守荆州十七年壬辰孙权徙治⬤陵作石头城攺⬤陵爲建业刘璋杀张松勅关戍勿通昭烈昭烈怒斩璋将杨怀高沛进攻涪城十八年癸巳曹操攻孙权权率众御之相守月余操还操自爲魏王加九钖昭烈举兵向雒刘璋诸将皆败退多降昭烈自十三年至此侯在荆州十九年甲午是𡻕龎统卒侯留关羽守荆州自率张飞赵云等分定郡县成都平昭烈领益州牧以侯爲益州太守是𡻕操使华歆等收皇后玺绶并二皇子皆酖杀之二十年乙未立操女爲皇后昭烈闻曹操将攻汉中求和于孙权遂分荆州以湘水爲界二十一年丙申曹操进爵爲王二十二年丁酉操设天子旌旗出入称警跸京兆金祎与少府耿纪司直韦晃太医令吉本本子邈邈弟穆谋挟天子以攻操是𡻕鲁肃卒二十三年戊戌吉邈等众溃见杀曹操自将击昭烈昭烈屯阳平二十四年巳亥昭烈自阳平南渡沔水遣黄忠击斩夏侯渊遂定汉中进位汉中王是年关羽攻曹仁于禁等七军皆没孙权称臣于操吕䝉陆逊以诈取江陵羽卒陈羣等劝操纂汉二十五年庚子曹操死子丕纂汉封汉帝爲山阳公昭烈皇帝章武元年辛丑蜀中传言汉帝遇害于是汉中王发丧制服侯与羣下劝称尊号夏四月王卽皇帝位以侯爲丞相章武二年壬寅帝耻关羽之殁自将击孙权爲陆逊所败入白帝城攺白帝爲永安孙权请和遣郑泉来聘帝使太中大夫宗玮报之汉吴复通是𡻕孙权受曹丕封爲吴王攺元黄武张飞卒以侯领司隶校尉章武三年癸卯夏五月以后卽后帝建兴元年二月侯至永安四月帝崩于永安年六十三侯受遗诏奉丧还成都五月太子禅卽位时年十七封丞相亮爲武乡侯兼领益州牧政事皆决于亮使邓芝聘吴朱褒高定等叛是𡻕魏华歆王朗陈羣等各有书与侯欲使称藩侯不答作正议文载传建兴二年甲辰吴张温来聘复使邓芝聘吴是𡻕务农殖谷闭关息民建兴三年乙巳侯率众南征斩雍闿七擒孟获建兴四年丙午五月曹丕死丕子叡立建兴五年丁未三月侯率众伐魏上表出师是𡻕侯子瞻生按建兴十二年甲寅侯在武功与兄瑾书云瞻今已八𡻕又按景耀元年癸未瞻战死年三十七则知爲丁未年生建兴六年戊申春侯率诸军伐魏有出师表关中响震前军马谡违侯节度败于街亭疏请自贬诏以亮爲右将军行丞相事拔西县千余家还汉中十一月复上表出师围陈仓粮尽引还斩其追将王双二表俱载传建兴七年已酉伐魏攻武都阴平郭淮败走遂拔二郡复策拜丞相夏四月孙权称帝使以并尊二帝来吿遣衞尉陈震往贺因与吴盟建兴八年庚戌魏曹眞司马懿入冦侯次于城固以待之魏延败郭淮于阳谿建兴九年辛亥伐魏围祁山始以木牛运大败司马懿获甲首三千级玄铠五千领角弩三千一百张粮尽引退斩其追将张郃建兴十年壬子是年休士劝农教兵讲武建兴十一年癸丑是年运米斜谷口治邸阁息民休士三年而后用之建兴十二年甲寅遣使约吴同时大举由斜谷出师始以流马运乃分兵屯田爲久住计与司马懿相守百余日侯数挑战懿不出乃遗懿巾帼妇人之服八月丞相亮卒于军中年五十四遗命退军节度司马懿追之败走是年汉献帝亦殂于魏按侯于献帝生同辛酉殁同甲寅固巳巧合且帝以八月葬而侯八月卒不尤异哉鸣唿汉不亡则侯不死侯死而汉乃眞亡矣纲目刘备见诸葛亮于隆中特笔也终纲目未有书见贤者于是特书交予之也备之业定于隆中终纲目书见贤一而已汉中王卽皇帝位以诸葛亮爲丞相书卽皇帝位何正统也故孙曹皆斥姓名书称皇帝立后立太子皆不书皇所以殊之于正统也帝崩于永安丞相亮受遗诏辅政太子禅卽位封亮爲武乡侯领益州牧自宣帝之末书受遗诏是后无闻焉于是复书亮其人也司马懿书受遗不书诏丞相亮南征丞相亮讨雍闿诛之遂平四郡丞相亮率诸军出屯汉中以图中原刘縯之起书曰兴复帝室特笔也于是特书曰以图中原其予亮以讨复之义矣自是亮五伐魏必书丞相若右将军予之也丞相亮伐魏战于街亭败绩诏贬亮右将军行丞相事街亭之败违命者马谡耳而以丞相亮书之者权归主将也贬官三等自请者孔明耳而以诏贬亮书之者命出于上也惟孔明身任讨伐之责事幼主而无二心是以所书如此纲目亦岂私于孔明者哉右将军亮伐魏围陈仓不克而还斩其追将王双右将军亮伐魏拔武都阴平复拜丞相魏冦汉中丞相亮出次成固魏师还书魏以冦尊汉也纲目凡诸侯之于王室蛮狄之于中国僣伪之于正统或加兵犯境则书曰冦非此类则不书诸葛孔明左右昭烈爲汉讨贼声大义于天下功虽不就名则正矣自陈夀志三国以魏爲主通鑑因之纪年故于孔明伐魏之举反以入冦书之则是以讨贼之人名之爲贼耳纲目旣以昭烈绍汉之统故于魏兵犯境书之爲冦然后名正言顺而正伪之辨始明故非好爲立异也正前人之未正卒归之是亦所以更相发明云耳九原可作窃爲司马光必有取于斯言丞相亮以蒋琬爲长史亮败魏司马懿于卤城杀其将张郃司马懿用兵如神算无遗策未易敌也然每与丞相亮交锋动辄败北是以其徒有畏蜀如虎之讥而陈夀乃以将畧非亮所长贬之今观纲目书此不曰亮败魏军而曰亮败司马懿者见其所对者勍敌而非脆敌亮能胜之则其将畧果有大过人者然则夀之妄肆讥评其说不攻自破矣世以成败论人若夀辈者非一可胜叹哉丞相亮伐魏丞相亮进军渭南魏大将军司马懿引兵拒守亮始分兵屯田丞相武乡侯诸葛亮卒于军呜唿亮自经畧中原至是首尾仅八载纲目五书伐魏一战街亭一次成固一围陈仓祁山一拔武都阴平一斩王双败司马懿杀张郃至于是举书进军渭南分兵屯田懿虽引军拒守甘受巾帼妇人之服势已穷蹙而亮乃吿终天不祚汉使之功业不就谓之何哉然亮受遗託孤之际盖尝以竭股肱之力効忠贞之节继之以死爲告至其出军上表又以鞠躬尽瘁死而后已爲言由今观之可谓不食其言矣书卒于军以见殁于王事之实其讨贼之义死而不屈至今凛凛犹有生气其视曹马辈欺孤弱寡狐媚以取人家国者曾犬彘之不若世岂可以成败论人物哉不有纲目特书屡书表而出之则孔明亦若而人耳噫汉丞相诸葛忠武侯集卷之二传诸葛亮字孔明瑯琊阳都人也汉司隶校尉诸葛丰后也父𡋣字君贡汉末爲太山郡丞亮早孤从父玄爲袁术所署豫章太守玄将亮及亮弟均之官会汉朝更选朱皓代玄玄素与荆州牧刘表有旧往依之献帝春秋曰初豫章太守周术病卒刘表上诸葛玄爲豫章太守治南昌汉朝闻周术死遣周皓代玄皓从扬州太守刘繇求兵击玄玄退屯西城皓入南昌建安二年正月西城民反杀玄送首诣繇此书所云与本传不同卒亮躬耕陇亩好爲梁父吟汉晋春秋曰亮家于南阳之邓县在襄阳城西二十里号曰隆中身长八尺每自比于管仲乐毅时人莫之许也惟博陵崔州平颍川徐庶元直与亮友善谓爲信然按崔氏谱州平太尉列子均之弟也魏畧曰亮在荆州以建安初与颍川石广元徐元直汝南孟公威等俱游学三人务于精熟而亮独观其大畧每晨夜从容常抱膝长啸而谓三人曰卿三人仕进可至刺史郡守也三人问其所至亮但笑而不言后公威思乡里欲北归亮谓之曰中国饶士大夫遨游何必故乡耶臣松之以爲魏畧此言谓诸葛爲公威计者可也若谓兼爲已言可谓未达其心矣老氏称知人者智自知者明凡在贤达之流固必兼而有焉以诸葛之鉴识岂不能自审其分乎夫其高吟俟时情见乎言志气所存旣已定于其始矣若使游步中华骋其龙光岂夫多士所能沈翳哉委质魏氏展其器能诚非陈长文司马仲达所能颉顽而况于余哉苟不患功业不就道之不行虽志恢宇宙而终不北向者盖以权御巳移汉祚将倾方将翊赞宗杰以兴微继絶克复爲巳任故也岂其区区利在边鄙而巳乎此相如所谓鵾鹏已翔于辽廓而罗者犹视于薮泽者矣公威名建在魏亦贵达时先主屯新野徐庶见先主先主器之谓先主曰诸葛孔明者卧龙也将军岂愿见之乎襄阳记曰刘备访世事于司马德操德操曰儒生俗士岂识时务识时务者在乎俊杰此间自有伏龙凤雏问爲谁曰诸葛孔明龎士元也先主曰君与俱来庶曰此人可就见不可屈致也将军宜枉驾顾之由是先主遂诣亮凡三往乃见因屏人曰汉室倾頺姦臣窃命主上䝉尘孤不度德量力欲信大义于天下而智术浅短遂用猖獗至于今日然志犹未已君谓计将安出亮答曰自董卓以来豪杰并起跨州连郡者不可胜数曹操比于袁绍则名微而众寡然操遂能克绍以弱爲强者非惟天时抑亦人谋也今操已拥百万之众挟天子以令诸侯此诚不可与之争锋孙权据有江东巳厯三世国险而民附贤能爲之用可以爲援而不可图也荆州北据汉沔利尽南海东连吴会西通巴蜀此用武之国而其主不能守此殆天所以资将军将军岂有意乎益州险塞沃野千里天府之土高祖因之以成帝业刘璋闇弱张鲁在北民殷国富而不知存恤智能之士思得明君将军旣帝室之胄信义着于四海总揽英雄思贤如渴若跨有荆益保其险阻西和诸戎南抚蛮越外结好孙权内修政理天下有变则命一上将将荆州之军以向宛洛将军身率益州之众以出秦川百姓孰敢不箪食壶浆以迎将军者乎诚如是则霸业可成汉室可兴矣先主曰善于是与亮情好日密关羽张飞等不悦先主解之曰孤之有孔明犹鱼之有水也愿诸君勿复言羽飞乃止魏畧曰刘备屯于樊城是时曹公方定河北亮知荆州次当受敌而刘表性缓不晓军事亮乃北行见备备与亮非旧又以其年少以诸生意待之坐集旣毕众宾皆去而亮独留备亦不问其所欲言备性好结毦时适有人以氂牛尾与备者备因手自结之亮乃进曰明将军当复有远志但结毦而巳耶备知亮非常人也乃投毦而言曰是何言与我聊以忘忧耳亮遂言曰将军度刘鎭南孰与曹公耶备曰不及亮又曰将军自度何如也备曰亦不如曰今皆不及而将军之众不过数千人以此待敌得无非计乎备曰我亦愁之当若之何亮曰今荆州非少人也而着籍者寡平居发调则人心不悦可语鎭南令国中凡有游戸皆使自实因录以益众可也备从其计故众遂强备由此知亮有英畧乃以上客礼之九州春秋所言亦如之臣松之以爲亮表云先帝不以臣卑鄙猥自枉屈三顾臣于草庐之中谘臣以当世之事则非亮先诣备明矣虽闻见异辞各生彼此然乖背至是亦良爲可怪刘表长子琦亦深器亮表受后妻之言爱少子琮不悦于琦琦每欲与亮谋自安之术亮辄拒塞未与处画琦乃将亮游观后园共上高楼飮宴之间令人去梯因谓亮曰今日上不至天下不至地言出子口入于吾耳可以言未亮答曰君不见申生在内而危重耳在外而安乎琦意感悟阴规出计会黄祖死得出遂爲江夏太守俄而表卒琮闻曹公来征遣使请降先主在樊闻之率其众南行亮与徐庶并从爲曹公所追被获庶母庶辞先主而指其心曰本欲与将军共图王霸之业者以此方寸之地也今已失老母方寸乱矣无益于事请从此别遂诣曹公魏畧曰庶先名福本单家子少好任侠击剑中平末尝爲人报讐白垩突面被发而走爲吏所得问其姓名闭口不言吏乃于车上立柱维磔之击皷以令于巿𨞬莫敢识者而其党伍共篡解之得脱于是感激弃其刀㦸更疎巾单衣折节学问始诣精舍诸生闻其前作贼不肯与共止福乃卑躬早起常独扫除动静先意听习经业义理精熟遂与同郡石韬相亲爱初平中中州兵起乃与韬南客荆州到又与诸葛亮特相善及荆州内附孔明与刘备相随去福与韬俱来北至黄初中韬仕厯郡守典农校尉福至右中郞将御史中丞逮太和中诸葛亮出陇右闻元直龎士元才如比叹曰魏殊多士邪何彼二人不见用乎庶后数年病卒有碑在彭城今犹存焉先主至于夏口亮曰事急矣请奉命求救于孙将军时权拥军在柴桑观望成败亮说权曰海内大乱将军起兵据有江东刘豫州亦收众汉南与曹操并争天下今操芟夷大难畧已平矣遂破荆州威震四海英雄无所用武故豫州遁逃至此将军量力而处之若能以吴越之众与中国抗衡不如早与之绝若不能当何不案兵束甲北面而事之今将军外託服从之名而内怀犹豫之计事急而不断祸至无日矣权曰苟如君言刘豫州何不遂事之乎亮曰田横齐之壮士耳犹守义不辱况刘豫州王室之冑英才葢世众士慕仰若水之归海若事之不济此乃天也安能复爲之下乎权勃然曰吾不能举全吴之地十万之众受制于人吾计决矣非刘豫州莫可以当曹操者然豫州新败之后安能抗此难乎亮曰豫州军虽败于长坂今战士还者及关羽水军精甲万人刘琦合江夏战士亦不下万人曹操之众远来疲弊闻追豫州轻骑一日一夜行三百余里此所谓彊弩之末势不能穿鲁缟者也兵法忌之日必蹶上将军且北方之人不习水战又荆州之民附操者偪兵势耳非心服也今将军诚能命勐将统兵数万与豫州协规同力破操军必矣操军破必北还如此则荆吴之势彊鼎足之形成矣成败之机在于今日权大悦卽遣周瑜程普鲁肃等水军三万随亮诣先主并力拒曹袁子曰张子布荐亮于孙权亮不肯留人问其故曰孙将军可谓人主然观其度能贤亮而不能尽亮吾是以不留臣松之以爲袁孝尼着文立论甚重诸葛之爲人至如此言则失之殊远观亮君臣相遇可谓希世一时终始之分谁能间之甯有中违断金甫怀择主设使权尽其量便当翻然去就乎葛生行巳岂其然哉关羽爲曹公所获遇之甚厚可爲能尽其用矣犹义不背本曾爲孔明之不若云长乎曹公败于赤壁引军归邺先主遂收江南以亮爲军师中郞将使督零陵桂阳长沙三郡调其赋税以充军实零陵先贤传云亮时住临蒸建安十六年益州牧刘璋遣法正迎先主使击张鲁亮与关羽鎭荆州先主自葭萌还攻璋亮与张飞赵云等率众泝江分定郡县与先主共围成都成都平以亮爲军师将军署左将军府事先主外出亮常鎭守成都足食足兵二十六年羣下劝先主称尊号先主未许亮说曰昔吴汉耿弇等初劝世祖卽帝位世祖辞让前后数四耿纯进言曰天下英雄喁喁冀有所望如不从议者士大夫各归求主无爲从公也世祖感纯言深至遂然诺之今曹氏纂汉天下无主大王刘氏苖族绍世而起今卽帝位乃其宜也士大夫随大王久勤苦者亦欲望尺寸之功如纯言耳先主于是卽帝位策亮爲丞相曰朕遭家不造奉承大统竞竞业业不敢康甯思靖百姓惧未能绥于戏丞相亮其悉朕意无怠辅朕之阙助宣重光以照明天下君其勖哉亮以丞相录尙书事假节张飞卒后领司隶校尉蜀记曰晋初扶风王骏鎭关中司马高平刘宝长史荧阳桓隰诸官属士大夫共论诸葛亮于时谭者多讥亮託身非所劳困蜀民力小谋大不能度德量力金城郭冲以爲亮权智英畧有踰管晏功业未济论者惑焉条亮五事隐没不闻于世者宝等亦不能复难扶风王慨然善冲之言臣松之以爲亮之异美诚所愿闻然冲之所说实皆可疑谨随事难之如左其一事曰亮刑法峻急刻剥百姓自君子小人咸怀怨叹法正谏曰昔高祖入关约法三章秦民知德今君假借威力跨据一州初有其国未垂惠抚且客主之义宜相降下愿缓刑弛禁以慰其望亮答曰君知其一未知其二秦以无道政苛民怨匹夫大唿天下土崩高祖因之可以弘济刘璋暗弱自焉以来有累世之恩文法覊縻互相承奉德政不举威刑不肃蜀土人士专权自恣君臣之道渐以陵替宠之以位位极则贱顺之以恩恩竭则慢所以致弊实由于此吾今威之以法法行则知恩限之以爵爵加则知荣荣恩并济上下有节爲治之要于斯而着难曰案法正在刘主前死今称法正谏则刘主在也诸葛职爲股肱事归元首刘主之世亮犹未领益州庆赏刑政不出于已寻冲所述亮答专自有其能有违人臣自处之宜以亮谦顺之体殆必不然又云亮刑法峻急刻剥百姓未闻善政以刻剥爲称其二事曰曹公遣刺客见刘备方得交接开论伐魏形势甚合备计稍欲亲近刺者尙未得便会旣而亮入魏客神色失措亮因而察之亦知非常人须臾客如厠备谓亮曰向得奇士足以助君补益亮问所在备曰起者其人也亮徐叹曰观客色动而神惧视低而忤数奸形外漏邪心内藏必曹氏刺客也追之巳越墻而走难曰凡爲刺客皆暴虎凭河死而无悔者也刘主有知人之鉴而惑于此客则此客亦一时之奇士也又语诸葛云足以助君补益则亦诸葛之流亚也凡如诸葛之俦鲜有爲人作刺客者矣时主亦当惜其器用必不投之死地也且此人不死要应显达爲魏竟是谁乎何其寂灭而无闻章武三年春先主于永安病笃召亮于成都属以后事谓亮曰君才十倍曹丕必能安国终定大事若嗣子可辅辅之如其不才君可自取亮涕泣曰臣敢竭股肱之力効忠贞之节继之以死先主又爲诏敕后主曰汝与丞相从事事之如父孙盛曰夫杖道挟义体存信顺然后能匡主济功终定大业语曰奕者举棊不定犹不胜其偶况量君之才否而二三其节何以摧服强邻囊括四海者乎备之命亮乱孰甚焉世或有谓备欲以固委付之人且以一蜀人之志君子曰不然苟所寄忠贤则不须若斯之诲如非其人不宜启篡逆之涂是以古之顾命必贻话言诡伪之辞非託孤之谓幸値刘禅闇弱无猜险之性诸葛威畧足以检衞异端故使异同之心无由自起耳不然殆生疑隙不逞之衅谓之爲权不亦惑哉建兴元年封亮武乡侯开府治事顷之又领益州牧政事无巨细咸决于亮南中诸郡并皆叛乱亮以新遭大丧故未便加兵且遣使聘吴因结和亲遂爲与国亮集曰是𡻕魏司徒华歆司空王朗尙书令陈羣太史令许芝谒者仆射诸葛璋各有书于亮陈天命人事欲使举国称藩亮遂不报书作正议曰昔在项羽起不由德虽处华夏秉帝者之势卒就汤镬爲后永戒魏不审鑑今次之矣免身爲幸戒在子孙而二三子各以耆艾之齿承伪指而进书有若崇疎称莽之功亦将偪于元祸苟免者邪昔世祖之创迹旧基奋羸卒数千摧莽彊旅四十余万于昆阳之郊夫据道讨淫不在众寡及至孟德以其谲胜之力举数十万之师救张郃于阳平势穷虑悔仅能自脱辱其锋锐之众遂丧汉中之地深知神器不可妄获旋还未至感毒而死子桓淫逸继之以篡纵使二三子多逞苏张诡靡之说奉进驩兜滔天之辞欲以诬毁唐帝讽解禹稷所谓徒丧文藻烦劳翰墨者矣夫大人君子之所不爲也又军诫曰万人必死横行天下昔轩辕氏整卒数万制四方定海内况以数十万之众据道而临有罪可得干拟者哉三年春亮率众南征诏赐亮金鈇钺一具曲葢一前后羽葆鼓吹各一部虎贲六十人事在亮集其秋悉平军资所出国以富饶汉晋春秋曰亮在南中所在战捷闻孟获者爲蛮汉之所服募生致之旣得使观于营阵之间问曰此军何如获对曰向者不知虚实故败今䝉赐观看营阵若祗如此卽定易胜耳亮笑纵使更战七纵七擒而亮犹遣获获止不去曰公天威也南人不复反矣遂至滇池南中平皆卽其渠率而用之或以谏亮亮曰若留外人则当留兵兵留则无所食一不易也加蛮新伤破父兄死丧留外人而无兵者必成祸患二不易也又蛮累有废杀之罪自嫌衅重若留外人终不相信三不易也今吾欲使不留兵不运粮而纲纪粗定蛮汉粗安故耳乃治戎讲武以俟大举五年率诸军北驻汉中临发上疏曰先帝创业未半而中道崩殂今天下三分益州疲弊此诚危急存亡之秋也然侍衞之臣不懈于内忠志之士忘身于外者盖追先帝之殊遇欲报之于陛下也诚宜开张圣听以光先帝遗德恢弘志士之气不宜妄自菲薄引喻失义以塞忠谏之路也宫中府中俱爲一体陟罚臧否不宜异同若有作奸犯科及爲忠善者宜付有司论其刑赏以昭陛下平明之理不宜偏私使内外异法也侍中侍郞郭攸之费袆董允等此皆良实志虑忠纯是以先帝简拔以遗陛下愚以爲宫中之事事无大小悉以谘之然后施行必能裨补阙漏有所广益将军向宠性行淑均晓畅军事试用于昔日先帝称之曰能是以众议举宠爲督愚以爲营中之事悉以谘之必能使行阵和睦优劣得所亲贤臣远小人此先汉所以兴隆也亲小人远贤臣此后汉所以倾頺也先帝在时每与臣论此事未尝不叹息痛恨于桓灵也侍中尙书长史参军此悉贞良死节之臣愿陛下亲之信之则汉室之隆可计日而待也臣本布衣躬耕于南阳苟全性命于乱世不求闻达于诸侯先帝不以臣卑鄙猥自枉屈三顾臣于草庐之中谘臣以当世之事由是感激遂许先帝以驱驰后値倾覆受任于败军之际奉命于危难之间尔来二十有一年矣臣松之案刘备以建安十三年败遣亮使吴亮以建兴五年抗表北伐自倾覆至此整二十年然则备始与亮相遇在败军之前二年时也先帝知臣谨愼故临崩寄臣以大事也受命以来夙夜忧叹恐託付不效以伤先帝之明故五月渡泸深入不毛汉书地理志曰泸河水出牂牁郡句町县今南方已定兵甲已足当奖率三军北定中原庶竭驽钝攘除奸凶兴复汉室还于旧都此臣所以报先帝而忠陛下之职分也至于斟酌损益进尽忠言则攸之袆允之任也愿陛下託臣以讨贼兴复之效不效则治臣之罪以告先帝之灵责攸之袆允等之慢以彰其咎陛下亦宜自谋以谘辄车言善道察纳雅言深追先帝遗诏臣不胜受恩感激今当远离临表涕零不知所言遂行屯于沔阳郭冲三事曰亮屯于阳平遣魏延诸军并兵东下亮惟留万人守城晋宣帝率二十万众拒亮而与延军错道径至前当亮六十里所侦候白宣帝说亮在城中兵少力弱亮亦知宣帝垂至已与相偪欲前赴延军相去又远回迹反追势不相及将士失色莫知其计亮意气自若敕军中皆卧旗息皷不得妄出菴幔又令大开四城门扫地𨚫洒宣帝常谓亮持重而猥见势弱疑其有伏兵于是引军北趋山明日食时亮谓参佐拊手大笑曰司马懿必谓吾怯将有彊伏循山走矣候逻还白如亮所言宣帝后知深以爲恨难曰案阳平在汉中亮初屯阳平宣帝尙爲荆州都督鎭宛城至曹眞死后始与亮于关中相抗御耳魏尝遣宣帝自宛由西城伐蜀値霖雨不果此之前后无复有于阳平交兵事就如冲言宣帝旣举二十万众已知亮兵少力弱若疑其有伏正可设防持重何至便走乎案魏延传云延每随亮出辄欲请精兵万人与亮异道会于潼关亮制而不许延常谓亮爲怯叹已才用之不尽也亮尙不以延爲万人别统岂得如冲言顿使将重兵在前而以轻弱自守乎且冲与扶风王言显彰宣帝之短对子毁父理所不容而云扶风王慨然善冲之言故知此书举引皆虚六年春扬声由斜谷道取郿使赵云邓芝爲疑军据箕谷魏大将曹眞举众拒之亮身率诸军攻祁山戎阵整齐赏罚肃而号令明南安天水安定三郡叛魏应亮关中响震魏畧曰始国家以蜀中惟有刘备备旣死数𡻕蜀寂然无闻是以畧无备预而卒闻亮出朝野恐惧陇右祁山尤甚故三郡同时应亮魏明帝西鎭长安命张郃拒亮亮使马谡督诸军在前与郃战于街亭谡违亮节度举动失宜大爲郃所破亮拔西县千余家还于汉中郭冲四事曰亮出祁山陇西南安二郡应时降围天水拔冀城获姜维驱畧士女数千人还蜀人皆贺亮亮颜色愀然有戚容谢曰普天之下莫非汉民国家威力未举使百姓困于豺狼之吻一夫有死皆亮之罪以此相贺能不爲愧于是蜀人咸知亮有吞魏之志非惟拓境而已难曰亮有吞魏之志久矣不始于此众人方知也且于时师出无成伤缺而反者众三郡归降而不能有姜维天水之匹夫耳获之则于魏何损拔西县千家不补街亭所丧以何爲功而蜀人相贺乎戮谡以谢众上疏曰臣以弱才叨窃非据亲秉旄钺以厉三军不能训章明法临事而惧至有街亭违命之阙箕谷不戒之失咎皆在臣授任无方臣明不知人恤事多闇春秋责帅臣职是当请自贬三等以督厥咎于是以亮爲右将军行丞相事所总统如前汉晋春秋曰或劝亮更发兵者亮曰大军在祁山箕谷皆多于贼而不能破贼爲贼所破者则此病不在兵少也在一人耳今欲灭兵省将明罚思过校变通之道于将来若不能然者虽兵多何益自今已后诸有忠虑于国但勤攻吾之阙则事可定贼可死功可硚足而待矣于是考微劳甄壮烈引咎责躬布所失于天下厉兵讲武以爲后图戎士简练民忘其败矣亮闻孙权破曹休魏兵东下关中虚弱十一月上言曰先帝虑汉贼不两立王业不偏安故託臣以讨贼也以先帝之明量臣之才故知臣伐贼才弱敌强也然不伐贼王业亦亡惟坐待亡孰与伐之是故託臣而弗疑也臣受命之日寝不安席食不甘味思惟北征宜先入南故五月渡泸深入不毛并日而食臣非不自惜也顾王业不可得偏全于蜀都故冒危难以奉先帝之遗意也而议者谓爲非计今贼适疲于西又务于东兵法乘劳此进趋之时也谨陈其事如左高帝明并日月谋臣渊深然陟险被创危然后安今陛下未及高帝谋臣不如良平而欲以长计取胜坐定天下此臣之未解一也刘繇王朗各据州郡论安言计动引圣人羣疑满腹众难塞胸今𡻕不战明年不征使孙䇿坐大遂并江东此臣之未解二也曹操智计殊絶于人其用兵也髣髴孙吴然困于南阳险于乌巢危于祁连偪于黎阳几败北山殆死潼关然后伪定一时耳况臣才弱而欲以不危而定之此臣之未解三也曹操五攻昌霸不下四越巢湖不成任用李服而李服图之委任夏侯而夏侯败亡先帝每称操爲能犹有此失况臣驽下何能必胜此臣之未解四也自臣到汉中中间期年耳然丧赵云阳羣马玉阎芝丁立白夀刘郃邓铜等及曲长屯将七十余人突将无前宾叟青羌散骑武骑一千余人此皆数十年之内所纠合四方之精锐非一州之所有若复数年则损三分之二也当何以图敌此臣之未解五也今民穷兵疲而事不可息事不可息则住与行劳费正等而不及早图之欲以一州之地与贼持久此臣之未解六也夫难平者事也昔先帝败军于楚当此时曹操拊手谓天下巳定然后先帝东连吴越西取巴蜀举兵北征夏侯授首此操之失计而汉事将成也然后吴更违盟关羽毁败秭归蹉跌曹丕称帝凡事如是难可逆料臣鞠躬尽瘁死而后已至于成败利钝非臣之明所能逆覩也于是有散关之役此表亮集所无出张俨默记冬亮复出散关围陈仓曹眞拒之亮粮尽而还魏将王双率骑追亮亮与战破之斩双七年亮遣陈式攻武都阴平魏雍州剌史郭淮率众欲击式亮自出至建威淮退还遂平二郡汉丞相诸葛忠武侯集卷之三传蜀志诏䇿亮曰街亭之役君引愆深自贬抑重违君意听顺所守前年燿师馘斩王双今𡻕爰征郭淮遁走降集氐羌兴复二郡威震凶㬥功勋显然方今天下骚扰元恶未枭君受大任而久自挹损非所以光扬洪烈矣今复君丞相君其勿辞汉晋春秋曰是𡻕孙权称尊号其羣臣以并尊二帝来告议者咸欲絶其盟好亮曰权有僭逆之心久矣国家所以畧其衅情者求犄角之援也今若加显絶便当移兵东戍与之角力须并其土乃议中原彼贤才尙多将相缉穆未可一朝定也顿兵相持坐而须老使北贼得计非算之上者昔孝文卑辞匃奴先帝优与吴盟皆应权变通弘思远益非匹夫之爲分者也今议者咸以权利在鼎足不能併力且志望已满无上岸之情推此皆似是而非也何者其智力不侔故限江自保权之不能越江犹魏贼之不能渡汉非力有余而利不取也若夫大军致讨彼上当分裂其地以爲后规下当畧民广境示武于内非端坐者也若就其不动而睦于我我之北伐无东顾之忧河南之众不得尽西此之爲利亦巳深矣权僭之罪未宜明也乃遣衞尉陈震庆权正号九年亮复出祁山以木牛运汉晋春秋曰亮围祁山招鲜卑轲比能比能等至故北地石城以应亮于是魏大司马曹眞有疾司马宣王自荆州入朝魏明帝曰西方事重非君莫可付者乃使西屯长安督张郃费曜戴陵郭淮等宣王使曜陵留精兵四千守上邽余众悉出西救祁山郃欲分兵驻雍郿宣王曰料前军能独当之者将军言是也若不能当而分爲前后此楚之三军所以爲黥布禽也遂进亮分兵留攻自逆宣王于上邽郭淮费曜等徼亮亮破之因大芟刈其麦与宣王遇于上邽之东歛兵依险军不得交亮引而还宣王寻亮至于卤城张郃曰彼远来逆我我请战不得谓我利不在战欲以长计制之也且祁山知大军以在近人情自固可止屯于此分爲奇兵示出其后不宜进前而不敢偪坐失民望也今亮县军食少亦行去矣宣王不从故寻亮旣至又登山掘营不肯战贾栩魏平数请战因曰公畏蜀如虎奈天下笑何宣王病之诸将咸请战五月辛巳乃使张郃攻无当监何千于南围自案中道向亮亮使魏延高翔吴班赴拒大破之获甲首三千级玄铠五千领角弩三千一百张宣王还保营粮尽退军与魏将张郃交战射杀郃郭冲五事曰魏明帝自征蜀幸长安遣宣王督张郃诸军雍凉劲卒三十余万潜军密进规向剑阁亮时在祁山旌旗利器守在险要十二更下在者八万时魏军治陈旛兵适交参佐咸以贼众强盛非力所制宜权停下兵一月以併声势亮曰吾统武行师以大信爲本得原失信古人所惜去者束装以待期妻子鹤望而计日虽临征难义所不废皆催遣令去于是去者感悦愿留一战住者愤踊思致死命相谓曰诸葛公之恩死犹不报也临战之日莫不拔刀争先以一当十杀张郃𨚫宣王一战大尅此信之由也难曰臣松之案亮前出祁山魏明帝身至长安耳此年不复自来且亮大军在关垄魏人何由得越亮径向剑阁亮旣出战场本无久住之规而方休兵还蜀皆非经通之言孙盛习凿齿搜求异同罔有所遗而并不多载冲言知其乖剌矣十二年春亮率大众由斜谷出以流马运据武功五丈原与司马宣王对于渭南亮每患粮不继使已志不伸是以分兵屯田爲久住之基耕者杂于渭滨居民之间而百姓安堵军无私焉汉晋春秋曰亮自至数挑战宣王亦表固请战使衞尉辛毗持节以制之姜维谓亮曰辛佐治仗节而到贼不复出矣亮曰彼本无战情所以固请战者以示武于其众耳将在军君命有所不受苟能制吾岂千里而请战耶魏氏春秋曰亮使至问其寝食及其事之烦简不问戎事使对曰诸葛公夙兴夜寐罚二十以上皆亲擥焉所噉食不至数升宣王曰亮将死矣相持百余日其年八月亮疾病卒于军时年五十四魏书曰亮粮尽势穷忧恚呕血一夕烧营遁走入谷道发病卒汉晋春秋曰亮卒于郭氏坞晋阳秋曰有星赤而芒角自东北西南流投于亮营三投再还往大还小俄而亮卒臣松之以爲亮在渭滨魏人蹑迹胜负之形未可测量而云呕血葢因亮自亡而自夸大也夫以孔明之畧岂爲仲达呕血乎及至刘琨丧师与晋元帝笺亦云亮军败呕血此则引虚记以爲言也其云入谷而卒缘蜀人入谷发丧故也及军退宣王案行其营垒处所曰天下奇才也汉晋春秋曰杨仪等整军而出百姓奔吿宣王宣王追焉姜维令仪反旗鸣鼓若将向宣王者宣王乃退不敢偪于是仪结阵而去入谷然后发丧宣王之退也百姓爲之谚曰死诸葛走生仲达或以吿宣王宣王曰吾能料生不便料死也亮遗命葬汉中定军山因山爲坟冡足容棺敛以时服不须器物诏䇿曰惟君体资文武明叡笃诚受遗託孤匡辅朕躬继絶兴微志存靖乱爰整六师无𡻕不征神武赫然威震八荒将建殊功于季汉参伊周之巨勋如何不弔事临垂克遘疾陨丧朕用伤悼肝心若裂夫崇德序功纪行命谥所以光昭将来刋载不朽今使使持节左中郎将杜琼赠君丞相武乡侯印绶谥君爲忠武侯魂而有灵嘉兹宠荣呜唿哀哉鸣唿哀哉初亮自表后主曰成都有桑八百株薄田十五顷子孙衣食自有余饶至于臣在外任无别调度随身衣食悉仰于官不别治生以长尺寸若臣死之日不使内有余帛外有赢财以负陛下及卒如其所言亮性长于巧思损益连弩木牛流马皆出其意推演兵法作八阵图咸得其要云魏氏春秋曰亮作八务七戒六恐五惧皆有条章以训厉臣子又损益连弩谓之元戎以铁爲矢矢长八寸一弩十矢俱发亮集载木牛流马法木牛方腹曲头一脚四足头入领中舌着于腹载多而行少特行者数十里羣行者二十里曲爲牛头双爲牛脚横爲牛领转爲牛足覆爲牛背方爲牛腹垂者爲牛舌曲者爲牛肋刻者爲牛齿立者爲牛角细者爲牛鞅摄者爲牛秋轴牛仰双辕人行六尺牛行四歩载一𡻕粮日行二十里而人不劳流马肋长三尺五寸广三寸厚二寸二分左右同前轴孔分墨去头四寸径中二寸前脚孔分墨二寸去前轴孔四寸五分广一寸前杠孔去前脚孔分墨二寸七分孔长二寸广一寸后轴孔去前杠分墨一尺五分大小与前同后脚孔分墨去后轴孔三寸五分大小与前同后杠孔去后脚孔分墨二寸七分后载尅去后杠孔分墨四寸五分前杠长一尺八寸广二寸厚一寸五分后杠与等板方囊二枚厚八分长二尺七寸高一尺六寸五分广一尺六寸每枚受米二斛三斗从上杠孔去肋下七寸前后同上杠孔去下杠孔分墨一尺三寸孔长一寸五分广七分八孔同前后四脚广二寸厚一寸五分形制如象靬长四寸径面四寸三分孔径中三脚杠长二尺一寸广一寸五分厚一寸四分同杠耳亮言教书奏多可观别爲一集景曜六年春诏爲亮立庙于沔阳襄阳记曰亮初亡所在各求爲立庙朝议以礼秩不听百姓遂因时节私祭之于道陌上言事者或以爲可听立庙于成都者后主不从步兵校尉习隆中书郞向充等共上表曰臣闻周人怀召伯之德甘棠爲之不伐越王思范蠡之功铸金以存其像自汉兴以来小善小德而图形立庙者多矣况亮德范遐迩勋葢季世兴王室之不坏实斯人是赖而蒸尝止于私门庙像阙而莫立使百姓巷祭戎蛮野祀非所以存德念功述追在昔者也今若尽顺民心则渎而无典建之京师又偪宗庙此圣怀所以惟疑也臣愚以爲宜因近其墓立之于沔阳使所亲属以时赐祭凡其臣故吏欲奉祠者皆限至庙断其私祀以崇正礼于是始从之秋魏鎭西将军钟会征蜀至汉川祭亮之庙令军士不得于亮墓所左右刍牧樵採亮弟均官至长水校尉亮子瞻嗣爵襄阳记曰黄承彦者高爽开列爲沔南名士谓诸葛孔明曰闻君择妇身有丑女黄头黑色而才堪相配孔明许卽载送之时人以爲笑乐乡里谚曰莫作孔明择妇正得阿承丑女诸葛氏集目录开府作牧第一权制第二南征第三北出第四计算第五训厉第六综覈上第七综覈下第八杂言上第九杂言下第十贵和第十一兵要第十二傅运第十三与孙权书第十四与诸葛瑾书第十五与孟达书第十六废李平第十七法检上第十八法检下第十九科令上第二十科令下第二十一军令上第二十二军令中第二十三军令下第二十四右二十四篇凡十万四千一百一十二字臣夀等言臣前在着作郞侍中领中书监济北侯臣荀勖中书令关内侯臣和峤奏使臣定故蜀丞相诸葛亮故事亮毗佐危国负阻不宾然犹存录其言耻善有遗诚是大晋光明至德泽被无疆自古以来未之有伦也辄删除复重随类相从凡爲二十四篇篇名如右亮少有逸羣之才英霸之器身长八尺容貌甚伟时人异焉遭汉末扰乱随叔父玄避难荆州躬耕于野不求闻达时左将军刘备以亮有殊量乃三顾亮于草庐之中亮深谓备雄姿杰出遂解带写诚厚相结纳及魏武帝南征荆州刘琮举州委质而备失势众寡无立锥之地亮时年二十七乃建奇䇿身使孙权求援吴会权旣宿服仰备又覩亮奇雅甚敬重之卽遣兵三万人以助备备得用与武帝交战大破其军乘势克捷江南悉平后备又西取益州益州旣定以亮爲军师将军备旣称尊号拜亮爲丞相录尙书事及备殂没嗣子幼弱事无巨细亮皆专之于是外连东吴内平南越立法施度整理戎旅工械技巧物究其极科教严明赏罚必信无恶不惩无善不显至于吏不容奸人怀自厉道不拾遗彊不侵弱风化肃然也当此之时亮之素志进欲龙骧虎视包括四海退欲跨陵边疆震荡宇内又自以爲无身之日则未有能蹈涉中原抗衡上国者是以用兵不戢屡耀其武然亮才于治戎爲长奇谋爲短理民之干优于将畧而所与对敌或値人杰加众寡不侔攻守异体故虽连年动众未能有克昔萧何荐韩信管仲举王子城父皆忖已之长未能兼有故也亮之器能政理抑亦管萧之亚匹也而时之名将无城父韩信故使功业陵迟大义不及耶盖天命有归不可以智力争也青龙二年春亮帅众出武功分兵屯田爲久驻之基其秋病卒黎庶追思以爲口实至今梁益之民咨述亮者言犹在耳虽甘棠之咏召公郑人之歌子产无以远譬也孟轲有云以逸道使民虽劳不怨以生道杀人虽死不忿信矣论者或怪亮文彩不艳而过于丁甯周至臣愚以爲咎繇大贤也周公圣人也考之尙书咎繇之谟畧而雅周公之诰烦而悉何则咎繇与舜禹共谈周公与羣下矢誓故也亮所与言尽众人凡士故其文指不得及远也然其声教遗言皆经事综物公诚之心形于文墨足以知其人之意理而有补于当世伏惟陛下迈踪古圣荡然无忌故虽敌国诽谤之言咸肆其辞而无所革讳所以明大通之道也谨录写上诣着作臣夀诚惶诚恐顿首顿首死罪死罪泰始十年二月一日癸巳平阳侯相臣陈夀上乔字伯松亮兄瑾之第二子也本字仲愼与兄元逊俱有名于时论者以爲乔才不及兄而性业过之初亮未有子求乔爲嗣瑾启孙权遣乔来西亮以乔爲巳适子故易其字焉拜爲驸马都尉随亮至汉中亮与兄瑾书曰乔本当还成都今诸将子弟皆得传运思惟宜同荣辱今使乔督五六百兵与子弟传于谷中书在亮集年二十五建兴元年卒子攀官至行护军翊武将军亦早卒诸葛恪见诛于吴子孙皆尽而亮自有胄裔故攀还复爲瑾后瞻字思远建兴十二年亮出武功与兄瑾书曰瞻今已八𡻕聪慧可爱嫌其早成恐不爲重器耳年十七尙公主拜骑都尉其明年爲翰林中郞将屡迁射声校尉侍中尙书仆射加军师将军瞻工书画彊识念蜀人追思亮咸爱其才敏每朝廷有一善政佳事虽非瞻所建倡百姓皆相传吿曰葛侯之所爲也是以美声溢誉有过其实景耀四年爲行都护衞将军与辅国大将军南乡侯董厥并平尙书事六年冬魏征西将军邓艾伐蜀自阴平由景谷道旁入瞻督诸军至涪停住前锋破退还住绵竹艾遣书诱瞻曰若降者必表爲琅琊王瞻怒斩艾使遂战大败临阵死时年三十七众皆离散艾长驱至成都瞻长子尙与瞻俱没于宝曰瞻虽智不足以扶危勇不足以拒敌而能外不负国内不改父之志忠孝存焉华阳国志曰尙叹曰父子荷国重恩不早斩黄皓以致倾败用生何爲乃驰赴魏军而死次子京及攀子显等咸熙元年内移河东案诸葛氏谱云京字行宗晋泰始起居注载诏曰诸葛亮在蜀尽其心力其子瞻临难而死义天下之善一也其孙京随才署吏后爲郿令尙书仆射山涛启事曰郿令诸葛京祖父亮遇汉乱分隔父子在蜀虽不达天命要爲尽心所事京治郿自复有称臣以爲宜以补东宫舍人以明事人之理副梁益之论京位至广州剌史董厥者丞相亮时爲府令史亮称之曰董令史良士也吾每与之言思愼宜适徙爲主簿亮卒后稍迁至尙书仆射代陈祗爲尙书令迁爲大将军平台事而义阳樊建代焉案晋百官表董厥字龚袭亦义阳人建字长元延熙二十四年以校尉使吴值孙权病笃不自见建权问诸葛恪曰樊建何如宗预也恪对曰才识不及预而雅性过之后爲侍中守尙书令自瞻厥建统事姜维常征伐在外宦人黄皓窃弄机柄咸共将护无能匡矫孙盛异同记曰瞻厥等以维好战无功国内疲弊宜表后主召还爲益州剌史夺其兵权蜀长老犹有瞻表以阎宇代维故事晋永和三年蜀史常璩说蜀长老云陈夀尝爲瞻吏爲瞻所辱故因此事归恶黄皓而云瞻不能匡矫也然建特不与皓和好往来蜀破之明年春厥建俱诣京都同爲相国参军其秋并兼散骑常侍使蜀慰劳汉晋春秋曰樊建爲给事中晋武帝问诸葛亮之治国建对曰闻恶必改而不矜过赏罚之信足感神明帝曰善哉使我得此人以自辅岂有今日之劳乎建稽首曰臣窃闻天下之论皆谓邓艾见枉陛下知而不理此岂冯唐之所谓虽得颇牧而不能用者乎帝笑曰吾方欲明之卿言起我意于是发诏治艾焉评曰诸葛亮之爲相国也抚百姓示仪轨约官职从权制开诚心布公道尽忠益时者虽讐必赏犯法怠慢者虽亲必罚服罪输情者虽重必释游辞巧饰者虽轻必戮善无微而不赏恶无纎而不贬庶事精练物理其本循名责实虚伪不齿终于邦域之内咸畏而爱之刑政虽峻而无怨者以其用心平而劝戒明也可谓识治之良才管萧之亚匹矣然连年动众未能成功葢应变将畧非其所长欤袁子曰或问诸葛亮何如人也袁子曰张飞关羽与刘备俱起爪牙腹心之臣而武人也晚得诸葛亮因以爲佐相而羣臣悦服刘备足信亮足重故也及其受六尺之孤摄一国之政事凡庸之君专权而不失礼行君事而国人不疑如此卽以爲君臣百姓之心欣戴之矣行法严而国人悦服用民尽其力而下不怨及其兵出入如宾行不寇刍荛者不猎如在国中其用兵也止如山进退如风兵出之日天下震动而人心不忧亮死至今数十年国人歌思如周人之思召公也孔子曰雍也可使南面诸葛亮有焉又问诸葛亮始出陇右南安天水安定三郡人反应之若亮速进则三郡非中国之有也而亮徐行不进旣而官兵上陇三郡复亮无尺寸之功失此机何也袁子曰蜀兵轻锐良将少亮始出未知国中彊弱是以疑而尝之且大会者不求近功所以不进也曰何以知其疑也袁子曰初出迟重屯营重复后转降未进兵欲战亮勇而能鬬三郡反而不速应此其疑征也曰何以知其勇而能鬬也袁子曰亮之在街亭也前军大破亮屯去数里不救官兵相接又徐行此其勇也亮之行军安静而坚重安静则易动坚重则可以进退亮法令明赏罚信士卒用命赴险而不顾此所以能鬬也曰亮帅数万之众其所兴造若数十万之功是其奇者也所至营垒井灶圊溷藩篱障塞皆应绳墨一月之行去之如始至劳费而徒爲饰好何也袁子曰蜀人轻脱亮故坚用之曰何以明其然也袁子曰亮治实而不治名志大而所欲远非求近速者也曰亮好治官府次舍桥梁道路此非急务何也袁子曰小国贤才少故欲其尊严也亮之治蜀田畴辟仓廪实器械利蓄积饶朝会不譁路无醉人夫本立故末治有余力而后及小事此所以劝其功也曰子之论诸葛亮则有证也以亮之才而少其功何也袁子曰亮持本者也其于应变则非所长也故不敢用其短曰然则吾子美之何也袁子曰此固贤者之远矣安可以备体责也夫能知所短而不用此贤者之大也知所短则知所长矣夫前识与言而不中亮之所不用也此吾之所谓可也吴大鸿胪张俨作默记其述佐篇论亮与司马宣王书曰汉朝倾覆天下崩坏豪杰之士竞希神器魏氏跨中土刘氏据益州并称兵海内爲世霸王诸葛司马二相遭値际会託身盟主或收功于蜀汉或册名于伊洛备丕旣殁后嗣继统各受保阿之任辅翼幼主不负然诺之成亦一国之宗臣霸王之贤佐也厯前以观近事二相优劣可得而详也孔明起巴蜀之地蹈一州之土方之大国其战士人民盖有九分之一也而以贡贽大吴抗对北敌至使耕战有伍刑法整齐提步卒数万长驱祁山慨然有饮马河洛之志仲达据天下十倍之地仗兼并之众据牢城拥精锐无擒敌之意务自保全而已使彼孔明自来自去若此人不亡终其志意连年运思刻日兴谋则凉雍不解甲中国不释鞍胜负之势以决矣昔子产治郑诸侯不敢加兵蜀相其近之矣方之司马不亦优乎或曰兵者凶器战者危事也有国者不务保安境内绥静百姓而好开辟土地征伐天下未爲得计也诸葛丞相诚有匡佐之才然处孤絶之地战士不满五万自可闭关守险君臣无事空劳师旅无𡻕不征未能进咫尺之地开帝王之基而使国内受其荒残西土苦其役调魏司马懿才用兵众未易可轻量敌而进兵家所愼若丞相必有以䇿之则未见坦然之勋若无䇿以裁之则非明哲之谓海内归向之意也余窃疑焉请问其说答曰盖闻汤以七十里文王以百里之地而有天下皆用征伐而定之揖让而登王位者惟舜禹而已今魏蜀爲敌战之国势未俱王自操备时彊弱悬殊而备犹出兵阳平擒夏侯渊羽围襄阳将降曹仁生获于禁当时北边大小忧惧孟德身出南阳乐进徐晃等爲救围不卽解故蒋子通言彼时有徙许渡河之计会国家袭取南郡羽乃解军玄德与操智力多少士众众寡用兵行军之道不可同年而语犹能暂以取胜是时又无大吴犄角之势也今仲达之才减于孔明当时之势异于曩日玄德尙与抗衡孔明何以不可出军而图敌耶昔乐毅以弱燕之众兼从五国之兵长驱彊齐下七十余城今蜀汉之卒不少燕军君臣之接信于乐毅加以国家爲脣齿之援东西相应首尾如蛇形势重大不比于五国之兵也何惮于彼而不可哉夫兵以奇胜制敌以智土地广狭人马多少未可偏恃也余观彼治国之体当时旣肃整遗教在后及其辞意恳切陈进取之图忠谋謇謇义形于主虽古之管晏何以加之乎蜀记曰晋永兴中鎭南将军刘弘至隆中观亮故宅立碣表其闾命太傅掾犍爲李兴爲文曰天子命我于沔之阳听皷鞞而永思庶先哲之遗光登隆山以望远轼诸葛之故乡盖神物应机大器无方通人靡滞大德不常故谷风发而驺虞啸云雷升而潜鳞骧挚解褐于三聘尼得招而褰裳管豹变于受命贡感激以回庄异徐生之摘宝释卧龙于深藏伟刘氏之倾葢嘉吾子之周行夫有知已之主则有竭命之良固所以三分我汉鼎跨带我边荒抗衡我北面驰骋我魏疆者也英哉吾子独含天灵岂神之奇岂人之精何思之深何德之清异世通梦恨不同生推子八阵不在孙吴木牛之奇则亦般模神弩之功一何微妙千井齐甃又何秘要昔在顚夭有名无迹孰若吾侪良筹妙画藏文旣没以言见称又未若子言行并征夷吾反玷乐毅不终奚比于尔明哲守冲临终受寄让过许繇负扆莅事民言不流刑中于郑教美于鲁蜀民知耻河渭安堵匪皋则伊甯彼管晏岂徒圣宣慷慨屡叹昔尔之隐卜惟此宅仁智所处能无规廓日居月诸时殒其夕谁能不殁贵有遗格惟子之勋移风来世咏歌余典懦夫将厉遐哉邈矣厥规卓矣凡若吾子难可究已畴昔之乖万里殊涂今我来思觌尔故墟汉高归魂于丰沛太公五世而反周思魍魉以髣髴冀影响之有余魂而有灵岂其识诸汉丞相诸葛忠武侯集重刋道藏辑要汉丞相诸葛忠武侯集卷之四三十六世孙羲基画甫附传先主传建安十二年先主屯樊不知曹公卒至至宛乃闻之遂将其众去比到当阳众十余万辎重数千两日行十余里别遣关羽乗船数百艘使会江陵或谓先主曰宜速行保江陵今虽拥大众被甲者少若曹公兵至何以拒之先主曰夫济大事必以人爲本今人归吾吾何忍弃去习凿齿曰先主虽顚沛险难而信义愈明势偪事危而言不失道追景升之顾则情感三军恋赴义之士则甘与同败观其所以结物情者岂徒投醪抚寒含蓼问疾而已哉其终济大业不亦宜乎曹公以江陵有军实恐先主据之乃释辎重轻军到襄阳闻先主已过曹公将精骑五千急追之一日一夜行三百余里及于当阳之长坂先主弃妻子与诸葛亮张飞赵云等数十骑走曹公大获其人众辎重先主斜趣汉津适与羽船会得济沔遇表长子江夏太守琦众万余人与俱到夏口先主遣诸葛亮自结于孙权江表传曰孙权遣鲁肃弔刘表二子并令与备相结肃未至而曹公已济汉津肃故进前与备相遇于当阳因宣权旨论天下事势致殷勤之意且问备曰豫州今欲何至备曰与苍梧太守吴臣有旧欲往投之肃曰孙讨虏聪明仁惠敬贤礼士江表英豪咸归附之已据有六郡兵精粮多足以立事今爲君计莫若遣腹心使自结于东崇连和之好共济世业而云欲投吴臣臣是凡人偏在远郡行将爲人所併岂足托乎备大喜进住鄂县卽遣诸葛亮随肃诣孙权结同盟誓权遣周瑜程普等水军数万与先主并力江表傅曰备从鲁肃计进住鄂县之樊口诸葛亮诣吴未还备闻曹公军下恐惧日遣逻吏于水次候望权军吏望见瑜船驰往白备备曰何以知之非靑徐军邪吏对曰以船知之备遣人慰劳之瑜曰有军任不可得委署倘能屈威诚副其所望备谓关羽张飞曰彼欲致我我今自结託于东而不往非同盟之意也乃乘单舸往见瑜问曰今拒曹公深爲得计战卒有几瑜曰三万人备曰恨少瑜曰此自足用豫州但观瑜破之备欲唿鲁肃等共会语瑜曰受命不得妄委署若欲见子敬可别过之又孔明已俱来不过三两日到也备虽深愧异瑜而心未许之能必破北军也故差池在后将二千人与羽飞俱未肯系瑜盖爲进退之计也孙盛曰刘备雄才处必亡之地吿急于吴而获奔助无缘复顾望江渚而怀后计江表传之言当是吴人欲专美之辞与曹公战于赤壁大破之焚其舟船先主与吴军水陆竝进追到南郡时又疾疫北军多死曹公引归江表傅曰周瑜爲南郡太守分南岸地以给备备别立营于油江口改名爲公安刘表吏士见从北军多叛来投备备以瑜所给地少不足以安民后从权借荆州数郡刘琦病死羣下推先主爲荆州牧治公安权稍畏之进妹固好先主至吴见权绸缪甚洽山阳公载记曰备还谓左右曰孙车骑长上短下其难爲下吾不可以再见之乃昼夜兼行臣松之案魏书载刘备与孙权语与蜀志述诸葛亮与权语正同刘备未破魏军之前尚未与孙权相见不得有此说故知蜀志爲是献帝春秋曰孙权欲与备共取蜀遣孙瑜率水军住夏口备不听军过谓瑜曰汝欲取蜀吾当被发入山不失信于天下也使关羽屯江陵张飞屯秭归诸葛亮据南郡备自住潺陵权因召瑜还十六年益州牧刘璋遥闻曹公将遣钟繇等向汉中讨张鲁内怀恐惧别驾从事蜀郡张松说璋曰曹公兵强无敌于天下若因张鲁之资以取蜀土谁能御之者乎璋曰吾固忧之而未有计松曰刘豫州使君之宗室而曹公之深讐也善用兵若使之讨鲁鲁必破鲁破则益州强曹公虽来无能爲也璋然之遣法正将四千人迎先主前后赂遗以巨亿计正因陈益州可取之䇿吴书曰备先见张松后得法正皆厚以恩遇接纳尽其殷勤之欢因问蜀中阔狭兵器府库人马众寡及诸要害道里远近松等具言之又画地图山川处所由是尽知益州虚实也先主留诸葛亮闗羽等据荆州将步卒数万人入益州至涪璋统出迎相见甚欢张松令法正白先主及谋臣龎统进说便可于会所袭璋先主曰此大事也不可仓卒璋推先主行大司马领司隶校尉先主亦推璋持镇西大将军领益州牧璋增先主兵使击张鲁又令督白水军先主并军三万余人车甲器械资货甚盛是𡻕璋还成都先主北到葭萌未卽讨鲁厚树恩德以取衆心明年曹公征孙权权约先主相救先主遣使告璋曰曹公征吴吴忧危急孙氏与孤本爲唇齿又乐进在青泥与关羽相拒今不往救羽进必大克转侵州界其忧有甚于鲁鲁自守之贼不足虑也乃从璋求万兵及资宝欲以东行璋但许兵四千其余皆给半魏书曰备因激怒其衆曰吾爲益州征强敌师徒勤瘁不遑甯居今积帑藏之财而恡于赏功望士大夫爲出死力战其可得乎张松书与先主及法正曰今大事垂可立如何释此去乎松兄广汉太守肃惧祸及已自璋发其谋于是璋收斩松嫌隙始搆矣益部耆旧杂记曰张肃有威仪容貎甚伟松爲人短小放荡不治节操然识达精果有才干刘璋遣诣曹公曹公不甚礼松主簿杨修深器之白公辟松公不纳修以公所撰兵书示松松宴饮之间一看便闇诵修以此益竒之璋勅关戍诸将文书勿复关通先主先主大怒召璋白水军督杨怀责以无礼斩之乃使黄忠卓膺勒兵向璋先主径至关中质诸将并士卒妻子引兵与忠膺等进到涪据其城璋遣刘璝冷苞张任邓贤等拒先主于涪皆破败退保绵竹璋复遣李严督绵竹诸军严率众降先主先主军益强分遣诸将平下属县诸葛亮张飞赵云等将兵泝流定白帝江州江阳惟关羽留鎭荆州先主进军围⬤时璋子循守城被攻且一年十九年夏⬤城破益部耆旧杂记曰刘璋遣张任刘璝等率精兵拒捍先主于涪爲先主所破退与璋子循守⬤城任勒兵出于雁桥战复败禽任先主闻任之忠勇令军降之任厉声曰老臣终不复事二主矣乃杀之先主叹息焉进围成都数十日璋出降傅子曰初刘备袭蜀丞相掾赵戬曰刘备其不济乎拙于用兵每战必败奔亡不暇何以图人蜀虽小区险固四塞独守之国难卒并也征士傅干曰刘备寛仁有度能得人死力诸葛亮达治知变正而有谋而爲之相张飞关羽勇而有义皆万人之敌而爲之将此三人者皆人杰也以备之畧三杰佐之何爲不济也章武元年夏四月大赦改年以诸葛亮爲丞相许靖爲司徒置百官立宗庙祫祭高皇帝以下三年春二月丞相亮自成都到永安三月黄元进兵攻临卭县遣将军陈䀜讨元元军败顺流下江爲其亲兵所縳生致成都斩之先主病笃託孤于丞相亮尙书令李严爲副夏四月癸已先主殂于永安宫时年六十三诸葛集载先主遗诏勅后主曰朕初疾但下痢耳后转杂他病殆不自济人五十不称夭年已六十有余何所复恨不复自伤但以卿兄弟爲念谢君到说丞相叹卿智量甚大增修过于所望审能如此吾复何忧勉之勉之勿以恶小而爲之勿以善小而不爲惟贤惟德能服于人汝父德薄勿效之可读汉书礼记闲暇厯观诸子及六韬商君书益人意智闻丞相爲冩申韩管子六韬一通已毕未送道亡可自更求闻达临终时唿鲁王与语吾亡之后汝兄弟父事丞相令卿与丞相共事而已亮上言于后主曰伏惟大行皇帝迈仁树德覆帱无疆昊天不弔寝疾弥留今月二十四日奄忽升遐臣妾号咷若丧考妣乃顾遗诏事惟太宗动容损益百寮发哀满三日除服到葬期复如礼其郡国太守相都尉县令长三日便除服臣亮亲受勅戒震畏神灵不敢有违臣请宣下奉行五月梓宫自永安还成都谥曰昭烈皇帝秋八月葬惠陵评曰先主之弘毅寛厚知人待士盖有高祖之风英雄之器焉及其举国託孤于诸葛亮而心神无貮诚君臣之至公古今之盛轨也机权干畧不逮魏武是以基宇亦狭然折而不挠终不爲下者抑揆彼之量必不容已非唯竞利且以避害云尔后主传章武三年夏五月后主袭位于成都时年十七尊皇后曰皇太后大赦改元魏畧曰初备在小沛不意曹公卒至遑遽弃家属后奔荆州禅时年数𡻕窜匿随人西入汉中爲人所卖及建安十六年关中破乱扶风人刘括避乱入汉中买得禅问知其良家子遂养爲子与娶妇生一子初禅与备相失时识其父字玄德比舍人有姓简者及备得益州而简爲将军备遣简到汉中舍都邸禅乃诣简简相检訉事皆符验简喜以语张鲁鲁乃洗沐送诣益州备乃立以爲太子初备以诸葛亮爲太子太傅及禅立以亮爲丞相委以诸事谓亮曰政由葛氏祭则寡人亮亦以禅未闲于政遂总内外臣松之案二主𡚱子传曰后主生于荆州后主传云初卽帝位年十七则建安十二年生也十三年败于长坂备弃妻子走赵云传曰云身抱弱子以免卽后主也如此备与禅未尝相失也又诸葛亮以禅立之明年领益州牧其年与主簿杜微书曰朝廷今年十八与禅传相应理当非虚而鱼豢云备败于小沛禅是年始生及奔荆州能识其父字玄德计当五六𡻕备则败于小沛时建安五年也至禅初立首尾二十四年禅应过三十矣以事相验理不得然此则魏录之妄说乃至二百余言异也又案诸书记及诸葛亮集亮亦不爲太子太传建兴元年夏牂牁太守朱褒拥郡反魏氏春秋曰初益州从事常房行部闻褒将有异志收其主簿案问杀之褒怒攻杀房诬以谋反诸葛亮诛房诸子徙其四弟于越嶲欲以安之褒犹不悛改遂以郡叛应雍闿臣松之案以爲房爲褒所诬执政所宜澄察安有妄杀不辜以悦奸慝斯殆妄矣先是益州郡有大姓雍闿反流太守张裔于吴据郡不宾越嶲蛮王高定亦背叛是𡻕立皇后张氏遣尙书郞邓芝固好于吴吴王孙权与蜀和亲使聘是𡻕通好二年务农殖谷闭关息民三年春三月丞相亮南征四郡四郡皆平改益州郡爲建甯郡分建甯永昌郡爲云南郡又分建甯牂牁爲兴古郡十二月亮还成都四年春都护李严自永安还住江州筑大城五年春丞相亮出屯汉中营沔北阳平石马诸葛集载禅三月下诏曰朕闻天地之道福仁而祸滛善积者昌恶积者丧古今常数也是以汤武修德而王桀纣极暴而亡曩者汉祚中微网漏凶慝董卓造难震荡京畿曹操阶祸窃执天衡残剥海内怀无君之心子丕孤𥪡敢寻乱阶盗据神器更姓改物世济其凶当此之时皇极幽昧天下无主则我帝命陨越于下昭烈皇帝体明睿之德光演文武应干坤之运出身平难经营四方人鬼同谋百姓与能兆民欣戴奉顺符䜟建位易号丕丞天序补弊兴衰存复祖业诞膺皇纲不坠于地万国未静早世遐殂朕以幼冲继统鸿基未习保傅之训而膺祖宗之重六合壅否社稷不建永惟所以念在匡救光载前绪未有攸济朕甚惧焉是以夙兴夜寐不敢自逸每从菲薄以益国用劝分务穯以阜民财授方任能以参其听断私降意以养将士欲奋劔长驱指讨凶逆朱旗未举而丕复陨丧斯所谓不然我薪而自焚也残类余丑又支天祸恣雎河洛阻兵未弭诸葛丞相弘毅忠壮忘身忧国先帝託以天下以勗朕躬今授之以旄钺之重付之以专命之权统领步骑二十万衆董督元戎恭行天伐除患甯乱克复旧都在此行也昔项籍总一彊衆跨州兼土所务者大然卒败垓下死于东城宗族如焚爲笑千载皆以不义陵上虐下故也今贼傚尤天人所怨奉时宜速庶凭炎精祖宗威灵相助之福所向必克吴王孙权同恤灾患潜军合谋𢰤角其后凉州诸国王各遣月支康居胡侯支富康植等二十余人诣受节度大军北出便欲率将兵马奋戈先驱天命旣集人事又至师贞势并必无敌矣夫王者之兵有征无战尊而且义莫敢抗也故鸣条之役军不血刃牧野之师商人倒戈今旍麾首路其所经至亦不欲穷兵极武有能弃邪从正箪食壶浆以迎王师者国有常典封宠大小各有品限及魏之宗族支叶中外有能规利害审逆顺之数来诣降者皆原除之昔辅果絶亲于智氏而䝉全宗之福微子去殷项伯归汉皆受茅土之庆此前世之明验也若其迷沉不反将助乱人不式王命戮及妻孥罔有攸赦广宣恩威贷其元帅弔其残民他如诏书律令丞相其露布天下使称朕意焉六年春亮出攻祁山不克冬复出㪚关围陈仓粮尽退魏将王双率军追亮亮与战破之斩双还汉中七年春亮遣陈式攻武都阴平遂克定二郡冬亮徙府营于南山下原上筑汉乐二城是𡻕孙权称帝与蜀约盟共交分天下八年秋魏使司马懿由西城张郃由子午曹眞由斜谷欲攻汉中丞相亮待之于城固赤坂大雨道绝眞等皆还是𡻕魏延破魏雍州剌史郭淮于阳谿徙鲁王永爲甘陵王梁王理爲安平王皆以鲁梁在吴分界故也九年春二月亮复出军围祁山始以木牛运魏司马懿张郃救祁山夏六月亮粮尽退军郃追至青封与亮交战被箭死秋八月都护李平废徙梓潼郡汉晋春秋曰冬十月江阳至江州有鸟从江南飞渡江北不能达堕水死者以千数十年亮休士劝农于黄沙作流马木牛毕教兵讲武十一年冬亮使诸军运米集于斜谷口治斜谷邸合是𡻕南蛮刘胄反将军马忠破平之十二年春二月亮由斜谷出始以流马运秋八月亮卒于渭滨征西大将军魏延与丞相长史杨仪争权不和举兵相攻延败走斩延首仪率诸军还成都大赦以左将军吴壹爲车骑将军假节督汉中以丞相留府长史蒋琬爲尙书令总统国事陈夀后主评曰任贤相则爲循理之君惑阉竖则爲昏闇之后传曰素⬤无常唯所染之信矣哉礼国君继体踰年改元而章武之三年则革称建兴考之古义体理爲违又国不置史注记无官是以行事多遗灾异靡书诸葛亮虽达于爲政凡此之类犹有未周焉然经载十二而年名不易军旅屡兴而赦不妄下不亦卓乎自亮没后兹制渐亏优劣着矣华阳国志曰丞相亮时有言公惜赦者亮答曰治世以大德不以小惠故匡衡吴汉不愿爲赦先帝亦言吾周旋陈元方郑康成间每见启告治乱之道悉矣曾不语赦也若刘景升季玉父子𡻕𡻕赦宥何益于治臣松之以爲赦不妄下诚爲可称至于年名不易犹所未达案建武建安之号皆久而不改未闻前史以爲美谈经载十二盖何足云岂别有他意求之未至乎亮殁后延熙之号数盈二十兹制渐亏事又不然也先主甘皇后沛人也先主临豫州住小沛纳以爲妾先主数丧嫡室常摄内事随先主于荆州产后主值曹公军至追及先主于当阳长坂于时困偪弃后及后主赖赵云保护得免于难后卒葬于南郡章武二年追谥皇思夫人迁葬于蜀未至而先主殂陨丞相亮上言皇思夫人履行修仁淑慎其身大行皇帝昔在上将𡣕配作合载育圣躬大命不融大行皇帝存时笃义垂恩念皇思夫人神柩在远飘飖特遣使者奉迎会大行皇帝崩今皇思夫人神柩以到又梓宫在道园陵将成安厝有期臣辄与太常丞赖恭等议礼记曰立爱自亲始教民孝也立敬自长始教民顺也不忘其亲所由生也春秋之义母以子贵昔高皇帝追尊太上昭灵夫人爲昭灵皇后孝和皇帝改葬其母梁贵人尊号曰恭怀皇后孝愍皇帝亦改葬其母王夫人尊号曰灵怀皇后今皇思夫人宜有尊号以慰寒泉之思辄与恭等案谥法宜曰昭烈皇后诗曰谷则异室死则同穴礼云上古无合葬中古后因时方有故昭烈皇后宜与大行皇帝合葬臣请太尉告宗庙布露天下具礼仪别奏制曰可诸葛瑾字子瑜琅琊阳郡人也爲孙权长史建安二十年权遣瑾使蜀与其弟亮但公会相见退无私面瑾之在南郡人有密谗瑾者此语颇流闻于外陆逊表保明瑾无此宜以散其意权报曰子瑜与孤从事积年恩如骨肉深相明究其爲人非道不行非义不言玄德昔遣孔明至吴孤尝语子瑜曰卿与孔明同产且弟随兄于义爲顺何以不留孔明孔明若留从卿者孤当以书解玄德意自随人耳子瑜答孤言弟亮委质定分义无二心弟之不留犹瑾之不往也其言足贯神明今岂当有此乎孤前得妄语文疏卽封示子瑜并手笔与子瑜卽得其报论天下君臣大节一定之分孤与子瑜可谓神交非外言所间也知卿意至辄封来表以示子瑜使知卿意关羽传先主西定益州拜羽董督荆州事羽闻马超来降旧非故人羽书与诸葛亮问超人才可谁比类亮知羽护前乃答之曰孟起兼资文武雄烈过人一世之杰黥彭之徒当与翼德竝驱争先犹未及髯之绝伦逸羣也羽美须髯故亮谓之髯羽省书大悦以示宾客关兴字安国少有令问丞相诸葛亮深器异之弱冠爲侍中中监军黄忠字汉升南阳人也荆州牧刘表以爲中郞将与表从子磐共守长沙攸县及曹公克荆州假行裨将军仍就故任统属长沙太守韩玄先主南定诸郡忠遂委质随从入蜀自葭萌受任还攻刘璋忠常先登䧟阵勇毅冠三军益州旣定拜爲讨虏将军建安二十四年于汉中定军山击夏侯渊渊衆甚精忠摧锋必进劝率士卒金鼓振天欢声动谷一战斩渊渊军大败迁征西将军是𡻕先主爲汉中王欲用忠爲后将军诸葛亮曰忠之名望素非关马之伦也而今便令同列马张在近亲见其功尙可喻指关遥闻之恐必不悦得无不可乎先主曰吾自当解之遂与羽等齐位赐爵关内侯明年卒追谥刚侯赵云字子龙常山眞定人也先主自葭萌还攻刘璋召诸葛亮亮率云与张飞等俱泝江西上平定郡县至江州分遣云从外水上江阳与亮会于成都建兴元年爲中护军征南将军封永昌亭侯迁鎭东将军五年随诸葛亮驻汉中明年亮出军扬声由斜谷道曹眞遣大将当之亮令云与邓芝往拒而身攻祁山云芝兵弱敌强失利于箕谷然歛众固守不至大败军退贬爲鎭军将军云别传曰亮曰街亭军退兵将不复相录箕谷军退兵将初不相失何故芝答曰云身自断后军资什物畧无所弃兵将无縁相失云有军资余绢亮使分赐将士云曰军事无利何爲有赐其物请悉入赤岸府库须十月爲冬赐亮大善之龎统字士元襄阳人也少时朴钝未有识者永川司马𡽪淸雅有知人鉴统弱冠往见𡽪𡽪採桑于树上坐统在树下共语自昼至夜𡽪甚异之称统当爲南州士之冠冕由是渐显襄阳记曰诸葛孔明爲卧龙龎士元爲凤雏司马德操爲水镜皆龎德公语也德公襄阳人孔明每至其家独拜牀下德公初不令止统初守耒阳令在县不治免官吴将鲁肃遗先主书曰龎士元非百里才也使处治中别驾之任始当展其马翼足耳诸葛亮亦言之先主先主与谭大器之以爲治中从事江表传曰先主与统从容宴语问曰卿爲周公瑾功曹孤到吴闻此人密有白事劝仲谋相留有之乎在君爲君卿其无隐统对曰有之备叹息曰孤时危急当有所求故不得不往殆不免周瑜之手天下智谋之士所见畧同耳时孔明谏孤莫行其意独笃亦虑此也孤以仲谋所防在北当赖孤爲援故决意不疑此诚出于险涂非万全之计也进围⬤县统率众攻城爲流矢所中卒时年三十六先主痛惜言则流涕拜统父议郞迁谏议大夫诸葛亮亲爲之拜追赐统爵关内侯谥曰靖侯法正传先主旣定益州以正爲蜀郡太守扬武将军外统都畿内爲谋主一飡之德睚眦之怨无不报复擅杀毁伤巳者数人或谓诸葛亮曰法正于蜀郡太纵横将军宜启主公抑其威福亮答曰主公之在公安也北畏曹操之强东惮孙权之逼近则惧孙夫人生变于肘腋之下当斯之时进退狼跋法孝直爲之辅翼令翻然翺翔不可复制如何禁止孝直使不得行其意邪初孙权以妹妻先主妹才㨗刚勐有诸兄之风侍婢百余人皆亲执刀侍立先主每入衷心常懔懔亮又知先主雅爱信正故言如此卒时年四十五先主爲之流涕者累日谥曰翼侯赐子邈爵关内侯官至奉车都尉汉阳太守诸葛亮与正虽好尙不同以公义相取亮每竒正智术先主旣称尊号将东征孙权以复关羽之耻羣臣多谏上不从章武二年大军败绩还住白帝亮叹曰法孝直若在则能制主上令不东行就复东行必不倾危矣许靖年逾七十爱乐人物诱纳后进清谈不倦丞相诸葛亮皆爲之拜简雍字宪和涿郡人也少与先主有旧随从周旋先主至荆州雍与麋竺孙干同爲从事中郞常爲谈客往来使命先主入益州刘璋见雍甚爱之先主围成都遣雍往说璋璋遂与雍同舆而载出城归命先主拜雍爲昭德将军优游风议性简傲跌宕在先主坐席犹箕踞倾倚威仪不肃自纵适诸葛亮已下则独擅一榻项枕卧语无所爲屈时天旱禁酒酿者有刑吏于人家索得酿具论者欲令与作酒者同罚雍与先主游观见一男女行道谓先主曰彼人欲行淫何以不縳先主曰卿何以知之雍对曰彼有其具与欲酿者同先主大笑而原欲酿者雍之滑稽皆此类也伊籍字机伯山阳人少依邑人鎭南将军刘表先主之在荆州籍常往来自託表卒遂随先主南渡江从入益州益州旣定以籍爲左将军从事中郞见待亚于简雍孙干等遣东使于吴孙权闻其才辩欲逆拆以辞籍适入拜权曰劳事无道之君乎籍卽对曰一拜一起未足爲劳籍之机㨗类皆如此权甚异之后迁昭文将军与诸葛亮法正刘巴李严共造蜀科蜀科之制由此五人焉秦宓字子勅广汉绵竹人也建兴二年丞相亮领益州牧选宓迎爲别驾寻拜左中郞将长水校尉吴遣使张温来聘百官皆往饯焉众人皆集而宓未往亮累遣使促之温曰彼何人也亮曰益州学士也及至温问曰君学乎宓曰五尺童子皆学何必小人温复问曰天有头乎宓曰有之温曰在何方也宓曰在西方诗曰乃眷西顾以此推之头在西方温曰天有耳乎宓曰天处高而听卑诗云鹤鸣九臯声闻于天若其无耳何以听之温曰天有足乎宓曰有诗云天步艰难之子不犹若其无足何以步之温曰天有姓乎宓曰有温曰何姓宓曰姓刘温曰何以知之答曰天子姓刘故以此知之温曰日生于东乎宓曰虽生于东而没于西答问如响应声而出于是温大敬服宓之文辩皆此类也迁大司农汉丞相诸葛忠武侯集卷之五附传董和字幼宰南郡枝江人也先主定蜀征和爲掌军中郞将与军师将军诸葛亮竝署左将军大司马府事献可替否共爲交欢自和居官食禄外牧殊域内干机衡二十余年死之日家无儋石之财亮后爲丞相教与羣下曰夫参署者集众思广忠益也若远小嫌难相违覆旷阙损矣违覆而得中犹弃弊硚而获珠玉然人心苦不能尽惟徐元直处兹不惑又董幼宰参署七年事有不至至于十反来相启告苟能慕元直之十一幼宰之殷勤有忠于国则亮可少过矣又曰昔初交州平屡闻得失后交元直勤见启诲前参事于幼宰每言则尽后从事于伟度数有谏止虽姿性鄙暗不能悉纳然与此四子终始好合亦足以明其不疑于直言也其追思和如此伟度者姓胡名济义阳人爲亮主簿有忠荩之效故见褒述亮卒爲中典军统诸军封成阳亭侯迁中监军前将军督汉中假节领兖州剌史至右骠骑将军济弟博厯长水校尉尙书刘巴字子初零陵烝阳人也曹公征荆州先主奔江南荆楚羣士从之如云而巴北诣曹公曹公辟爲掾使招纳长沙零陵桂阳会先主畧有三郡巴不得反使遂远适交趾零陵先贤传云巴往零陵事不成欲由交州道还京师时诸葛亮在临烝巴与亮书曰乘危厯险到值思义之民自与之众承天之心顺物之性非余身谋所能劝动若道穷数尽将託命于沧海不复顾荆州矣亮追谓曰刘公雄才盖世据有荆土莫不归德天人去就已可知矣足下欲何之巴曰受命而来不成当还此其宜也足下何言耶先主深以爲恨巴复从交趾至蜀俄而先主定益州巴辞谢罪负先主不责而诸葛孔明数称荐之先主辟爲左将军西曹掾零陵先贤传曰张飞尝就巴宿巴不与语飞遂忿恚诸葛亮谓巴曰张飞虽实武人敬慕足下主公今方收拾文武以定大事足下虽天素高亮宜少降意也巴曰大丈夫处世当交四海英雄如何与兵子共语乎备闻之怒曰孤欲定天下而子初专乱之其欲还北假道于此岂欲成孤事耶备又曰子初才智绝人如孤可任用之非孤者难独任也亮亦曰运筹䇿于帏幄之中吾不如子初远矣若提枹鼓会军门使百姓喜勇当与人议之耳初攻刘璋备与士众约若事定府库百物孤无预焉及拔成都士众皆舍干戈赴诸藏竞取宝物军用不足备甚忧之巴曰易耳但当铸直百钱平诸物贾令吏爲官市备从之数月之间府库充实零陵先贤传曰辅吴将军张昭尝对孙权论巴褊阨不当拒张飞太甚权曰若令子初随世沈浮容悦玄德交非其人何足称爲高士乎马良字季常襄阳宜城人也兄弟五人竝有才名鄕里爲之谚曰马氏五常白眉最良良眉中有白毛故以称之先主领荆州辟爲从事及先主入蜀诸葛亮亦从后往良留荆州与亮书曰闻⬤城已㧞此天祚也尊兄应期赞世配业光国魄兆见矣臣松之以爲良盖与亮结爲兄弟或相与有亲亮年长良故唿亮爲尊兄耳夫变用雅虑审贵垂明于以简才宜适其时若乃和光悦远迈德天壤使时闲于听世服于道齐高妙之音正郑衞之声竝利于事无相夺伦此乃管絃之至牙旷之调也虽非钟期敢不击节先主辟良爲左将军掾后遣使吴良谓亮曰今衔国命协穆二家幸爲良介于孙将军亮曰君试自爲文良卽爲草曰寡君遣掾马良通聘继好以绍昆吾豕韦之勋其人吉士荆楚之令鲜于造次之华而有克终之美愿降心存纳以慰将命权敬待之先主称尊号以良爲侍中及东征吴遣良入武陵招纳五溪南蛮南蛮渠帅皆受印号咸如意指会先主败绩于宦陵良亦遇害先主拜良子秉爲骑都尉良弟谡字幼常以荆州从事随先主入蜀除绵竹成都令越嶲太守才器过人好论军计丞相诸葛亮深加器异先主临薨谓亮曰马谡言过其实不可大用君其察之亮犹不然以谡爲参军每引见谈论自昼达夜襄阳记曰建兴三年亮征南中谡送之数十里亮曰虽共谋之厯年今可更惠良规谡对曰南中恃其险阻不服久矣虽今日破之明日复反耳今公方倾国北伐以事彊贼彼知官势内虚其叛亦速若殄尽遗类以除后患旣非仁者之情且又不可仓卒也夫用兵之道攻心爲上攻城爲下心战爲上兵战爲下愿公服其心而已亮纳其䇿赦孟获以服南方故终亮之世南方不敢复反建兴六年亮出军向祁山时有宿将魏延吴壹等论者皆言以爲宜令爲先锋而亮违众拔谡统大众在前与魏将张郃战于街亭爲郃所破士卒离㪚亮进无所据退军还汉中谡下狱物故亮爲之流涕良死时年三十六谡年三十九襄阳记曰谡临终与亮书曰明公视谡犹子谡视明公犹父愿深惟殛鲧兴禹之义使平生之交不亏于此谡虽死无恨于黄壤也于时十万之众爲之垂泣亮自临祭待其遗孤若平生蒋琬后诣汉中谓亮曰昔楚杀得臣然后文公喜可知也天下未定而戮智计之士岂不惜乎亮流涕曰孙武所以能制胜于天下者用法明也是以杨干乱法魏绛戮其仆四海分裂兵交方始若复废法何用讨贼耶陈震字孝起南阳人也建兴七年孙权称尊号以震爲衞尉贺权践阼诸葛亮与兄瑾书曰孝起忠纯之性老而益笃及其赞述东西欢乐和合有可贵者震到武昌孙权与震升坛㰱盟交分天下以徐豫幽青属吴并凉冀兖属蜀其司州之土以函谷关爲界震还封城阳亭侯九年都护李平坐诬罔废诸葛亮与长史蒋琬侍中董允书曰孝起前临至吴爲吾说正方腹中有鳞甲鄕党以爲不可近吾以爲鳞甲者但不当犯之耳不图复有苏张之事出于不意可使孝起知之十三年震卒子济嗣董允字休昭掌军中郞将和之子也先主立太子允以选爲舍人徙洗马后主袭位迁黄门侍郞丞相亮将北征住汉中虑后主富于春秋朱紫难别以允秉心公亮欲任以宫省之事上疏曰侍中郭攸之费袆侍郞董允等先帝简拔以遗陛下至于斟酌规益进尽忠言则其任也愚以爲宫中之事事无大小悉以咨之必能裨补阙漏有所广益若无兴德之言则戮允等以彰其慢亮寻请袆爲参军允迁爲侍中领虎贲中郞将统宿衞亲兵攸之性素和顺备员而已楚国先贤传曰攸之南阳人以器业知名于时献纳之任允皆专之矣允处事爲防制甚尽匡救之理后主常欲采择以充后宫允以爲古者天子后𡚱之数不过十二今嫔嫱已具不宜增益终执不听后主益严惮之允尝与尙书令费袆中典军胡济等共期游宴严驾已办而郞中襄阳董恢诣允修敬恢年少官微见允停出逡巡求去允不许曰本所以出者欲与同好游谈也今君已自屈方展阔积舍此之谈就彼之宴非所谓也乃命解骖袆等罢驾不行其守正下士凡此类也襄阳记曰董恢字休绪襄阳人入蜀以宣信中郞副费袆使吴孙权尝大醉问袆曰杨仪魏延牧𥪡小人也虽尝有鸣吠之益于时务然旣已任之势不得轻若一朝无诸葛亮必爲祸乱矣诸君愦愦曾不知防虑于此岂所谓贻厥孙谋乎袆愕然四顾视不能卽答恢目袆曰可速言仪延之不协起于私忿耳而无黥韩难御之心也今方扫除彊贼混一区夏功以才成业由才广若舍此不任防其后患是犹备有风波而逆废舟楫非长计也权大笑乐诸葛亮闻之以爲知言还未满三日辟爲丞相府属迁巴郡太守臣松之案汉晋春秋亦载此语不云董恢所教辞亦小异此二书俱出习氏而不同若此本传云恢年少官微若已爲丞相府属出作巴郡则官不微矣以此疑习氏之言爲不审的也吕乂字季阳南阳人也迁巴西太守丞相诸葛亮连年出军调发诸郡多不相救乂募取兵五千人诣亮慰喻检制无逃窜者徙爲汉中太守兼领督农供继军粮亮卒累迁广汉蜀郡太守蜀郡一都之会戸口众多又亮卒之后士伍亡命更相重冒姦巧非一乂到官爲之防禁开喻劝导数年之中漏脱自出者万余口后入爲尙书代董允爲尙书令众事无留门无停賔彭羕字永年广汉人身长八尺容貌甚伟姿性骄傲多所轻忽羕仕州不过书佐后又爲众人所谤毁于州牧刘璋璋髠钳羕爲徒隶会先主入蜀泝流北行羕欲纳说先主乃往见龎统统与羕非故人又适有宾客羕径上统牀卧谓统曰须客罢当与卿善谈统客旣罢往就羕坐羕又先责统食然后共语因留信宿至于经日统大善之而法正宿自知羕遂竝致之先主先主亦以爲竒数令羕宣传军事指授诸将奉使称意识遇日加成都旣定先主领益州牧拔羕爲治中从事羕起徒步一朝处州人之上形色嚣然自矜得遇滋甚诸葛亮虽外接待羕而内不能善屡密言先主羕心大志广难可保安先主旣敬信亮加察羕行事意以稍疎左迁羕爲江阳太守羕闻当远出私情不悦往诣马超超问羕曰卿才具秀拔主公相待至重谓卿当与孔明孝直诸人齐足竝驱甯当外授小郡失人本望乎羕曰老革荒悖可复道耶杨雄方言曰灭鳃干都耆革老也郭璞注曰革老者皮色枯瘁之形也臣松之以爲皮去毛曰革古者以革爲兵故语称兵革革犹兵也羕骂备爲老革犹言老兵也又谓超曰卿爲其外我爲其内天下不足定也超羁旅归国常怀危惧闻羕言大惊默然不答羕退具表羕辞于是收羕付有司羕于狱中与诸葛亮书曰仆昔有事于诸侯以爲曹操暴虐孙权无道振威闇弱其惟主公有霸王之器可与兴业致治故乃翻然有轻举之志会公来西仆因法孝直自衒鬻龎统斟酌其间遂得诣公于葭萌指掌而谈论治世之务讲霸王之义建取益州之䇿公亦宿虑明定卽相然赞遂举事焉仆于故州不免凡庸忧于罪罔得遭风云激矢之中求君得君志行名显从布衣之中擢爲国士盗窃茂才分子之厚谁复过此臣松之以爲分子之厚者羕言刘主分儿子厚恩施之于已故其书后语云负我慈父罪有百死也羕一朝狂悖自求苴醢爲不忠不义之鬼乎先民有言左手据天下之图右手刎咽喉愚夫不爲也况仆颇别菽麦者哉所以有怨望意者不自度量苟以爲首兴事业而有投江阳之论不解主公之意意卒感激颇以被酒侻失老语此仆之下愚薄虑所致主公实未老也且夫立业岂在老少西伯九十甯有衰意负我慈父罪有百死至于内外之言欲使孟起立功北州戮力主公共讨曹操耳甯敢有他志邪孟起说之是也但不分别其间痛人心耳昔每与龎统共相誓约庶託足下末踪尽心于主公之业追名古人载勋竹帛统不幸而死仆败以取祸自我致之将复谁怨足下当世伊吕也宜善与主公计事济其大猷天明地察神祇有灵复何言哉贵使足下明仆本心耳行矣努力自爱自爱羕竟诛死廖立字公渊武陵临沅人先主领荆州牧辟爲从事年未三十擢爲长沙太守先主入蜀诸葛亮鎭荆土孙权遣使通好于亮因问士人皆谁相经纬者亮答曰庞统廖立楚之良材当赞兴世业者也建安二十年权遣吕䝉奄袭南三郡立脱身走自归先主先主素识待之不深责也以爲巴郡太守二十四年先主爲汉中王征立爲侍中后主袭位徙长水校尉立本意自谓才名宜爲诸葛之贰而更㳺散在李严等下常怀怏怏后丞相椽李郃蒋琬至立计曰军当远出𡖖诸人好谛其事昔先主不取汉中走与吴人争南三郡卒以三郡与吴人徒劳役吏士无益而还旣亡汉中使夏侯渊张郃深入于巴几丧一州后至汉中使关侯身死无孑遗上庸覆败徒失一方是羽怙恃勇名作军无法直以意突耳故前后数丧师众也如向朗文恭凡俗之人耳恭作治中无纲纪朗昔奉马良兄弟谓爲圣人今作长史素能合道中郞郭演长从人者耳不足与经大事而作侍中今弱世也欲任此三人爲不然也王连流俗苟作掊克使百姓疲弊以致今日郃琬具白其言于诸葛亮亮表立曰长水校尉廖立坐自贵大臧否羣士公言国家不任贤达而任俗吏又言万人率者皆小子也诽谤先帝疵毁众臣人有言国家兵众简练部伍分明者立举头视屋愤咤作色曰何足言凡如是者不可胜数羊之乱羣犹能爲害况立託在大位中人以下识眞伪邪亮集有亮表曰立奉先帝无忠孝之心守长沙则开门就敌领巴郡则有闇昧闟葺其事随大将军则诽谤讥诃侍梓宫则挟刃断人头于梓宫之侧陛下卽位之后普增职号立随比爲将军面语臣曰我何宜在诸将军中不表我爲卿上当在五校臣答将军者随大比耳至于𡖖者正方亦未爲卿也且宜处五校自是之后怏怏怀恨诏曰三苗乱政有虞流宥廖立狂惑朕不忍刑亟徙不毛之地于是废立爲民徙汶山郡立躬率妻子耕殖自守闻诸葛亮卒垂泣叹曰吾终爲左袵矣后监军姜维率偏军经汶山诣立称立意气不衰言论自若立遂终于徙所妻子还蜀李严字正方南阳人也章武二年先主征严诣永安宫拜尙书令三年先主疾病严与诸葛亮竝受遗诏辅少主以严爲中都护统内外军事留鎭永安建兴元年封都乡侯假节加光禄勋四年转爲前将军以诸葛亮欲出军汉中严当知后事移屯江州留护军陈到驻永安皆统属严严与孟达书曰吾与孔明俱受寄託忧深责重思得良伴亮亦与达书曰部分如流趣舍罔滞正方性也其见贵重如此诸葛亮集有严与亮书劝亮宜受九钖进爵称王亮答书曰吾与足下相知久矣可不复相解足下方诲以光国戒之以勿拘之道是以未得默已吾本东方下士误用于先帝位极人臣禄赐百亿今讨贼未效知已未答而方宠齐晋坐自贵大非其义也若灭魏斩叡帝还故居与诸子竝升虽十命可受况于九耶八年迁骠骑将军以曹眞欲三道向汉川亮命李严将二万人赴汉中亮表严子丰爲江州都督督军典严后事亮以明年当出军命严以中都护署府事严改名爲平九年春亮军祁山平催督运事秋夏之际値天霖雨运粮不继平遣参军狐忠督军成藩喻指唿亮来还亮承以退军平闻军退乃更阳惊说军粮饶足何以便归欲以解已不办之责显亮不进之愆也又表后主说军伪退欲以诱贼与战亮具出其前后手笔书疏本末平违错章灼平辞穷情竭首谢罪负于是亮表平曰自先帝崩后平所在治家尙爲小惠安身求名无忧国之事臣当北出欲得平兵以鎭汉中平穷难纵横无有来意而求以五郡爲巴州剌史去年臣欲西征欲令平主督汉中平说司马懿等开府辟召臣知平鄙情欲因行之际偪臣取利也是以表平子丰督主江州隆崇其遇以取一时之务平至之日都委诸事羣臣上下皆怪臣待平之厚也正以大事未定汉室倾危伐平之短莫若褒之然谓平情在于荣利而已不意平心顚倒乃尔若事稽留将致祸败是臣不敏言多增咎亮公文上尙书曰平爲大臣受恩过量不思忠报横造无端危耻不办迷罔上下论狱弃科导人爲姦情狭志狂若无天地自度姦露嫌心遂生闻军临至西向託疾还沮漳军临至沮复还江阳平参军狐忠勤谏乃止今簒贼未灭社稷多难国事惟和可以克㨗不可包含以危大业辄与行中军师车骑将军都乡侯臣刘琰使持节前军师征西大将军领凉州剌史南郑候臣魏延前将军都亭侯臣袁綝左将军领荆州剌史高阳乡侯臣吴壹督前部右将军玄乡侯臣高翔督后部后将军安乐亭侯臣吴班领长史绥军将军臣杨仪督左部行中监军扬武将军臣邓芝行前监军征南将军臣刘巴行中护军偏将军臣费袆行前护军偏将军汉成亭侯臣许允行左护军笃信中郞将臣丁咸行右护军偏将军臣刘敏行护军征南将军当阳亭侯臣姜维行中典军讨㓂将军臣上官雝行中参军昭武中郞将臣胡济行参军建义将军臣𨶒宴行参军偏将军臣爨习行参军裨将军臣杜义行参军武畧中郞将臣杜祺行参军绥戎都尉臣盛勃领从事中郞武畧中郞将臣樊岐等议辄解平任免官禄节传印绶符䇿削其爵土乃废平爲民徙梓潼郡诸葛集又与平子丰教曰吾与君父子戮力以奖汉室此神明所闻非但人知之也表都护典汉中委君于东关者不与人议也谓至心感动终始可保何图中乖乎昔楚卿屡绌亦乃克复思道则福应自然之数也愿寛慰都护勤追前阙今虽解任形业失故奴婢宾客百数十人君以中郞参军居府方之气类犹爲上家若都护思负一意君与公琰推心从事者否可复通逝可复还也详思斯戒明吾用心临书长叹涕泣而巳十二年平闻亮卒发病死平尝冀亮当自补复䇿后人不能故以激愤也马忠字德信巴西阆中人也建兴元年丞相亮开府以忠爲门下督三年亮入南拜忠牂牁太守郡丞朱褒反叛乱之后忠抚育䘏理甚有威惠八年召爲丞相参军副长史蒋琬署留府事明年亮出祁山忠诣亮所经营戎事军还督将军张嶷等讨汶山郡叛羌十一年南宦豪帅刘胄反扰乱诸郡征庲降都督张翼还以忠代翼忠遂斩胄平南士加忠监军奋威将军封博阳亭侯忠爲人寛济有度量诙调大笑忿怒不形于色然处事能断威恩竝立是以蛮宦畏而爱之及卒莫不自致丧庭流涕尽哀爲之立庙祀刘琰字威硕鲁国人也有风流善谈论后主立封都乡侯班位每亚李严爲衞尉中军师后将军迁车骑将军然不豫国政但领兵千余随丞相亮讽议而已车服饮食号爲侈靡侍婢数十皆能爲声乐又悉教诵读鲁灵光殿赋建兴十年与前军师魏延不和言语虚诞亮责让之琰与亮笺谢曰琰禀性空虚本薄操行加有酒荒之病自先帝以来纷纭之论殆将倾覆颇䝉明公本其一心在国原其身中秽垢扶持全济致其禄位以至今日间者迷醉言有违错慈恩含忍不致之于理使得全完保育性命虽必克已责躬改过投死以誓神灵无所用命则靡寄颜于是亮遣琰还成都官位如故魏延字文长义阳人也建兴元年封都亭侯五年诸葛亮驻汉中更以延爲督前部领丞相司马凉州剌史八年使延西入羌中魏后将军费瑶雍州剌史郭淮与延战于阳谿延大破淮等迁爲前军师征西大将军假节进封南郑侯延每随亮出辄欲请兵万人与亮异道会于潼关如韩信故事亮制而不许延常谓亮爲怯叹恨已才用之不尽魏畧曰夏侯楙爲安西将军鎭长安亮于南郑与羣下计议延曰闻夏侯楙少主壻也怯而无谋今假延精兵五千负粮五千直从褒中出循秦岭而东当子午而北不过十日可到长安楙闻延奄至必乘船逃走长安中惟有御史京兆太守耳横门邸阁与散民之谷足周食也比东方相合聚尙二十许日而公从斜谷来必足以达如此则一举而咸阳以西可定矣亮以爲此县危不如安从坦道可以平取陇右十全必克而无虞故不用延计延旣善养士卒勇勐过人又性矜高当时皆避下之唯杨仪不假借延延以爲至忿有如水火十二年亮出北谷口延爲前锋出亮营十里延梦头上生角以问占梦赵直直诈延曰夫麒麟有角而不用此不战而贼欲自破之象也退而告人曰角之爲字刀下用也头上用刀其凶甚矣秋亮病因密与长史杨仪司马费袆护军姜维等作身殁之后退军节度令延断后姜维次之若延或不从命军便自发亮适卒秘不发丧仪令袆往揣延意指延曰丞相虽亡吾自见在府亲官属便可将丧还葬吾自当率诸军击贼云何以一人死废天下之事耶且魏延何人当爲杨仪所部勒作断后将乎因与袆共作行留部分令袆手书与已连名告下诸将袆绐延曰当爲君还解杨长史长史文吏稀更军事必不违命也袆出门驰马而去延寻悔追之已不及矣延遣人觇仪等遂使欲案亮成规诸营相次引军还延大怒乘仪未发率所领径先南归所过烧绝阁道延仪各相表叛逆一日之中羽檄交至后主以问侍中董允留府长史蒋琬琬允咸保仪疑延仪等槎山通道昼夜兼行亦继延后延先至据南谷口遣兵逆击仪等仪等令何平在前御延平叱延先登曰公亡身尙未寒汝辈何敢乃尔延士众知曲在延莫爲用命军皆㪚延独与其子数人逃亡奔汉中仪遣马岱追斩之魏畧曰诸葛亮病谓延等云我之死后但谨自守愼勿复来也令延摄行已事密持丧去延遂匿之行至褒口乃发丧亮长史杨仪宿与延不和见延摄行军事惧爲所害乃张言延欲举众北附遂率其众攻延延本无此心不战军走追而杀之臣松之以爲此盖敌国传闻之言不得与本传争审杨仪字威公襄阳人也建兴三年丞相亮以爲参军署府事将南行五年随亮汉中八年迁长史加绥军将军亮数出军仪常规画分部筹度粮谷不稽思虑斯湏便了军戎节度取办于仪亮深惜仪之才干凭魏延之骁勇常恨二人之不平不忍有所偏废也十二年随亮出屯谷口亮卒于敌场仪旣领军还又诛讨延自以爲功勋至大宜当代亮秉政唿都尉赵正以周易筮之卦得家人默然不悦而亮平生密指以仪性狷狭意在蒋琬琬遂爲尙书令益州剌史仪至拜爲中军师无所统领从容而巳初仪爲先主尙书琬爲尙书郞后虽俱爲丞相参军长史仪每从行当其劳剧自惟年官先琬才能踰之于是怨愤形于声色叹咤之音发于五内时人畏其言语不节莫敢从也唯后军师费袆往慰省之仪对袆恨望前后云云又语袆曰往者丞相亡没之际吾若举军以就魏氏处世甯当落度如此邪令人追悔不可复及袆密表其言十三年废仪爲民徙汉嘉郡仪至徙所复上书诽谤辞指激切遂下郡收仪仪自杀王连字文仪南阳人也建兴元年拜屯骑校尉领丞相长史封平阳亭侯时南方诸郡不宾诸葛亮将自征之连谏以爲此不毛之地疫疠之鄕不宜以一国之望冒险而行亮虑诸将才不及巳意欲必往而连言辄恳至故停留者久之会连卒子山嗣官至江阳太守向宠先主时爲牙门将秭归之败宠营特完建兴元年封都亭侯后爲中部督典宿衞兵诸葛亮当北行表与后主曰将军向宠性行淑均晓畅军事试用于昔日先帝称之曰能是以众论举宠爲督愚以爲营中之事悉以咨之必能使行阵和睦优劣得所也迁中领军延熙三年征汉嘉南蛮遇害宠弟充歴射声校尉尙书张裔字君嗣蜀郡成都人也治公羊春秋博涉史汉汝南许文休入蜀谓裔干理敏㨗是中夏钟元常之伦也刘璋时举孝廉爲鱼复长还州署从事领帐下司马张飞自荆州由垫江入璋授裔兵拒张飞于德阳陌下军败还成都爲璋奉使诣先主先主许以礼其君而安其人也裔还城门乃开先主以裔爲巴郡太守还爲司金中郞将典作农战之器先是益州郡杀太守正昂耆率雍闿恩信着于南土使命周旋远通孙权乃以裔爲益州太守径往至郡闿遂趦䞡不宾假鬼教曰张府君如瓠壶外虽泽而内实麤不足杀令縳与吴于是遂送裔于权会先主薨诸葛亮遣邓芝使吴亮令芝言次可从权请裔裔自至吴数年流徒伏匿权未之知也故许芝遣裔裔临发权乃引见问裔曰蜀卓氏寡女亡奔司马相如贵土风俗何以乃尔乎裔对曰愚以卓氏之寡女犹贤于买臣之妻权又谓裔曰君还必用事西朝终不作田父于闾里也将何以报我裔对曰裔负罪而归将委命有司若䝉儌倖得全首领五十八已前父母之年也自此以后大王之赐也权言笑欢悦有器裔之色裔出合深悔不能阳愚卽便就舡倍道兼行权果追之裔已入永安界数十里追者不能及旣至蜀丞相亮以爲参军署府事又领益州治中从事亮出驻汉中裔以射声校尉领留府长史常称曰公赏不遗远罚不阿近爵不可以无功取刑不可以贵势免此贤愚之所以佥亡其身者也其明年北诣亮谘事送者数百车乘盈路裔还书与所亲曰近者涉道昼夜接宾不得甯息人自敬丞相长史男子张君嗣附之疲倦欲死其谈啁流速皆此类也臣松之以爲谈啁贵于机㨗书疏可容留意今因书疏之巧以着谈啁之速非其理也汉丞相诸葛忠武侯集卷之六附传杨洪字季休犍爲武阳人也先主争汉中急书发兵军师将军诸葛亮以问洪洪曰汉中则益州咽喉存亡之机会若无汉中则无蜀矣此家门之祸也方今之事男子当战女子当运发兵何疑时蜀郡太守法正从先主北行亮于是表洪领蜀郡太守众事皆办遂使卽眞顷之转爲益州治中从事先主征吴不克还住永安汉嘉太守黄元素爲诸葛亮所不善闻先主疾病惧有后患举郡反烧临卭城时亮东行省疾成都单虚是以元益无所惮洪卽启太子遣其亲兵使将军陈曶郑绰讨元众议以爲元若不能围成都当由越巂据南中洪曰元素性凶暴无他恩信何能办此不过乘水东下冀主上平安面縳归死如其有异奔吴求活耳勅曶绰但于南安崃口遮卽便得矣曶绰承洪言果生获元洪建兴元年赐爵关内侯复爲蜀郡太守忠节将军后爲越骑校尉领郡如故五年丞相亮北住汉中欲用张裔爲留府长史问洪何如洪对曰裔天姿明察长于治剧才诚堪之然性不公平恐不可专任不如留向朗朗情伪差少裔随从目下效其器能于事两善初裔少与洪亲善裔流放在吴洪临裔郡裔子郁给郡吏微过受罚不特原假裔后还闻之深以爲恨与洪情好有损及洪见亮出至裔许具说所言裔答洪曰公留我了矣明府不能止时人或疑洪意自欲作长史或疑洪知裔自嫌不愿裔处要职典后事也后裔与司盐校尉岑述不和至于忿恨亮与裔书曰君昔在桓下营怀吾之用心食不知味后流迸南海相爲悲叹寝不安席及其来还委付大任同奖王室自以爲与君古之石交也石交之道举讐以相益割骨肉以相明犹不相谢也况吾但委噫于元俭而君不能忍邪论者由是明洪无私洪少不好学问而忠淸欵亮忧公如家事继母至孝六年卒官始洪爲李严功曹严未至犍爲而洪已爲蜀郡洪迎门下书佐何祗有才䇿功干举郡吏数年爲广汉太守时洪亦尙在蜀郡是以西土咸服诸葛亮能尽时人之器用也何祗字君肃少寒贫爲人寛厚通济体甚壮大又能饮食好声色不持节俭故时人少贵之者初往郡后爲督军从事时诸葛亮用法峻密阴闻祗游戏放纵不勤所职当奄往录狱众人咸爲祗惧只密闻之夜张火见囚读诸解状诸葛晨往祗悉已闇诵答对解释无所凝滞亮甚异之出补成都令时郫县令缺以祗兼二县戸口猥多切近都治饶诸奸秽每比人常眠睡値其觉寤辄得奸诈众咸畏祇之发摘或以爲有术无敢欺者使人投算祗听其读而心计之不差升合其精如此费诗字公举犍爲南安人也建兴三年随诸葛亮南行归至汉阳县降人李鸿来诣亮亮见鸿时蒋琬与诗在坐鸿曰闲过孟达许适见王冲从南来言往者达之去就明公切齿欲诛达妻子赖先主不听耳达曰诸葛公见顾有本末终不尔也尽不信冲言委仰明公无复已已亮谓琬诗曰还都当有书与子度相闻诗进曰孟达小子昔事振威不忠后又背叛先主反覆之人何足与书邪亮默然不答亮欲诱达以爲外援竟与达书曰往年南征𡻕未及还适与李鸿会于汉阳承知消息慨然永叹以存足下平素之心岂徒空託名荣贵爲华离乎鸣唿孟子斯实刘封侵陵足下以伤先主待士之义又鸿道王冲造作虚语云足下量度吾心不受冲说寻表明之言追平生之好依依东望故遣有书达得亮书数相交通辞欲叛魏魏遣司马宣王征之卽斩灭达亮亦以达无欵诚之心故不救助也蒋琬秉政以诗爲谏议大夫卒于家杜微字国辅梓潼涪人也少受学于广汉任安刘璋辟爲从事以疾去官及先主定蜀微常称聋闭门不出建兴二年丞相亮领益州牧选迎皆妙简旧德以秦宓爲别驾王梁爲功曹微爲主簿微固辞轝而致之旣至亮引见微微自陈谢亮以微不闻人语于坐上与书曰服闻德行饥渴厯时清浊异流无缘咨觏王元泰李伯仁王文仪杨季休丁君干李永南兄弟文仲宝等每叹高志未见如旧猥以空虚统领贵州德薄任重惨惨忧虑朝廷主公今年始十八天姿仁敏爱德下士天下之人思慕汉室欲与君因天顺民辅此明主以隆季兴之功着勋于竹帛也以爲贤愚不相爲谋故自割绝守劳而已不图自屈也微自乞老病求归亮又与书答曰曹丕篡弑自立爲帝是犹土龙刍狗之有名也欲与羣贤因其邪伪以正道灭之怪君未有相诲便欲求还于山野丕又大兴劳役以向吴楚今因丕多务且以闭境勤农育养民物竝治甲兵以待其挫然后伐之可使兵不战民不劳而天下定也君但当以德辅时耳不责君军事何爲汲汲欲求去乎其敬微如此拜爲谏议大夫以从其志周羣字仲直巴西阆中人也父舒字叔布少学术于广汉杨厚名亚董扶任安羣少受学于舒专心候业所言多中先主定蜀署儒林校尉先主欲与曹公争汉中问羣羣对曰当得其地不得其民也若出徧军必不利当戒愼之时州后部司马蜀张裕亦晓占候而天才过羣裕字南和谏先主曰不可争汉中军必不利先主竟不用裕言果得地而不得民也遣将军吴兰雷同等入武都皆没不还悉如羣言于是举羣茂才裕又私言人曰𡻕在庚子天下当易代刘氏祚尽矣主公得益州九年之后寅夘之间当失之人密白其言初先主与刘璋会涪时裕爲璋从事侍坐其人饶须先主嘲之曰昔吾居涿县特多毛姓东西南北皆诸毛也涿令称曰诸毛绕涿居乎裕卽答曰昔有作上党潞长迁爲涿令涿令者去官还家时人与书欲署潞则失涿欲署涿则失潞乃署曰潞涿君先主无须故裕以此及之先主常衔其不逊加忿其漏言乃显裕谏争汉中不验下狱将诛之诸葛亮表请其罪先主答曰芳兰生门不得不鉏裕遂弃市后魏氏之立先主之薨皆如裕所刻又晓相术每举镜视面自知刑死未尝不扑之于地也羣卒子臣颇传其术来敏字敬达义阳新野人来歙之后也后主践阼爲虎贲中郎将丞相亮住汉中请爲军祭酒辅军将军坐事去职亮集有教曰将军来敏对上官显言新人有何功德而夺我荣资与之邪诸人共憎我何故如是敏年老狂悖生此怨言昔成都初定议者以爲来敏乱羣先帝以新定之际故遂含容无所礼用后刘子初选以爲太子家令先帝不悦而不忍拒也后主卽位吾闇于知人遂复擢爲将军祭酒违议者之审见背先帝所疎外自谓能以敦厉薄俗帅之以义今旣不能表退职使闭门思愆尹默字思潜梓潼涪人也益部多贵今文而不崇章句默知其不博乃远游荆州从司马德操宋仲子等受古学皆通诸经史又专精于左氏春秋自刘歆条例郑众贾逵父子陈元方服䖍注说咸畧诵述不复按本先主定益州领牧以爲劝学从事及立太子默爲仆射以左氏传授后主后主践阼拜谏议大夫丞相亮住汉中请爲军祭酒亮卒还成都拜大中大夫卒子宗传其业爲博士谯周字允南巴西西充国人也父山并字荣始治尙书兼通诸经及图纬州郡辟请皆不应州就假师友从事周幼孤与母兄同居旣长耽古笃学家贫未尝问产业诵读典籍欣然独笑以忘寝食研精六经尤善书札颇晓天文而不以留意诸子文章非心所存不悉徧视也身长八尺体貌素朴性推诚不饰无造次辩论之才然潜识内敏建兴中丞相亮领益州牧命周爲劝学从事蜀记曰周初见亮左右皆笑旣出有司请推笑者亮曰孤尙不能忍况左右乎亮卒于敌庭周在家闻问卽便奔赴寻有诏书禁断惟周以速行得达黄权字公衡巴西阆中人也先主东伐吴以权爲鎭北将军督江北军以防魏师南军败绩先主引退而道隔绝权不得还故率将所领降于魏有司执法白收权妻子先主曰孤负黄权权不负孤也待之如初臣松之以爲汉武用虚罔之言灭李陵之家刘主拒宪司所执宥黄权之室二主得失县邈远矣诗云乐只君子保艾尔后其刘主之所谓也魏文帝谓权曰君舍逆効顺欲追踪陈韩邪权对曰臣过受刘主殊还降吴不可还蜀无路是以归命且败军之众免死爲幸何古人之可慕也文帝善之蜀降人或云诛权妻子权知其虚言未便发丧汉魏春秋曰文帝诏令发丧权答曰臣与刘葛推诚相信明臣本志疑惑未实请湏后问后得审问果如所言及先主薨问至魏羣臣咸贺而权独否司马宣王深器之问权曰蜀中有卿辈几人权笑而答曰不图明公见顾之重也宣王与诸葛亮书曰黄公衡快士也每坐起叹述足下不去口实卒谥曰景侯子邕嗣邕无子绝权留蜀子崇爲尙书郞随卫将军诸葛瞻拒邓艾到涪县瞻盘桓未进崇屡劝瞻宜速行据险无令敌得入平地瞻犹豫未纳崇至于流涕会艾长驱而前瞻𨚫战至绵竹崇帅厉军士期于必死临阵自杀李恢字德昂建甯俞元人也章武元年庲降都督邓方卒先主问恢谁可代者恢对曰人之才能各有长短故孔子曰其使人也器之且夫明主在上则臣下尽情是以先零之役赵充国曰莫若老臣臣窃不自揆惟陛下察之先主笑曰孤之本意亦已在卿矣遂以恢爲庲降都督使持节领交州剌史住平蛮县臣松之訉之蜀人云庲降地名去蜀二千余里时未有甯州号爲南中立此职以总摄之晋泰始中分爲甯州先主薨高定恣雎于越嶲雍闿䟦扈于建甯朱襃反叛于牂牁丞相亮南征先由越嶲而恢案道向建甯诸县大相纠合围恢军于昆明时恢众少敌倍又未得亮声息绐谓南人曰官军粮尽欲规退还吾中间久斥鄕里乃今得旋不能复北欲还与汝等同计谋故以诚相告南人信之故围守怠缓于是恢出击大破之追犇逐北南至槃江东接牂牁与亮声势相连南土平定恢军功居多封汉兴亭侯加安汉将军后军还南蛮复叛杀害守将恢身往扑讨鉏尽恶类徙其豪帅于成都赋出叟濮耕牛战马金银犀革充继军资于时费用不乏建兴七年以交州属吴解恢刺史更领建甯太守以还居本郡徙居汉中九年卒子遗嗣恢弟子球羽林右部督随诸葛瞻拒邓艾临阵授命死于緜竹吕凯字季平永昌不韦人也孙盛蜀世谱曰初秦徙吕不韦子弟宗族于蜀汉汉武帝时开西南蛮置郡县徙吕氏以充之因曰不韦县仕郡五官掾功曹时雍闿等闻先主薨于永安骄黠滋甚都护李严与闿书六纸解喻利害闿但答一纸曰盖闻天无二日土无二王今天下鼎立正朔有三是以远人惶惑不知所归也其桀慢如此闿爲永昌太守永昌旣在益州郡之西道路雍塞与蜀隔绝而郡太守改易凯与府丞蜀郡王伉帅厉吏民闭境拒闿闿数移檄永昌称说云云凯答檄曰天降丧乱奸雄乘衅天下切齿万国悲悼臣妾大小莫不思竭筋力肝脑涂地以除国难伏惟将军世受汉恩以爲当躬聚党众率先启行上以报国家下不负先人书功竹帛遗名千载何期臣仆吴越背本就末乎昔舜勤民事陨于苍梧书籍嘉之流声无穷崩于江浦何足可悲文武受命成王乃平先帝龙兴海内望风宰臣聪睿自天降康而将军不覩盛衰之纪成败之符譬如野火在原蹈履河氷火灭氷泮将何所依附曩者将军先君雍侯造怨而封窦融知兴归志世祖皆流名后叶世歌其美今诸葛丞相英才挺出深覩未萌受遗託孤翊赞季兴与众无忌录功忘瑕将军若能翻然改图易迹更步古人不难追鄙土何足宰哉盖闻楚国不恭齐桓是责夫差僭号晋人不长况臣于非主谁肯归之邪窃惟古义臣无越境之交是以前后有来无往重承吿示发愤忘食故畧陈所怀惟将军察焉凯恩威内着爲郡中所信故能全其节及丞相南征讨闿旣发在道而闿已爲高定部曲所杀亮至南上表曰永昌郡吏吕凯府丞王伉等执忠绝域十有余年雍闿高定偪其东北而凯等守义不与交通臣不意永昌风俗敦直乃尔以凯爲云南太守封阳迁亭侯会爲叛蛮所害子祥嗣而王伉亦封亭侯爲永昌太守王平字子均巴西岩渠人也建兴六年属参军马谡先锋谡舍水上山举错烦扰平连规谏谡谡不能用大败于街亭众尽星散惟平所领千人鸣鼓自持魏将张郃疑其伏兵不往偪也于是平徐徐收合诸营遗迸率将士而还丞相亮旣诛马谡及将军张休李盛夺将军王袭等兵平特见崇显加拜参军统五部兼当营事进位讨㓂将军封亭侯九年亮围祈山平别守南围魏大将军司马宣王攻亮张郃攻平平坚守不动郃不能克十二年亮卒于武功军退还魏延作乱一战而败平之功也迁后典军安汉将军副车骑将军吴壹住汉中又领汉中太守十五年进封安汉侯代壹督汉中蒋琬字公琰零陵湘乡人也弱冠与外弟泉陵刘敏俱知名琬以州书佐随先主入蜀除广都长先主尝因游观奄至广都见琬众事不理时又沈醉先主大怒将加罪戮军师将军诸葛亮请曰蒋琬社稷之器非百里之才也其爲政以安民爲本不以修饰爲先愿主公重加察之先主雅敬亮乃不加罪仓卒但免官而已建兴元年丞相亮开府辟琬爲东曹椽举茂才琬固让刘邕阴化龎延廖淳亮教答曰思惟背亲舍德以殄百姓众人旣不隐于心实又使远近不解其义是以君宜显其功举以明此选之淸重也迁爲参军五年亮住汉中琬与长史张裔统留府事八年代裔爲长史加抚军将军亮数外出琬常足食足兵以相供给亮每言公琰託志忠雅当与吾共赞王业者也密表后主曰臣若不幸后事宜以付琬亮卒以琬爲尙书令俄而加行都护假节领益州剌史迁大将军录尙书事封安阳亭侯时新丧元帅远近危悚琬出类㧞萃处羣僚之右旣无戚容又无喜色神守举止有如平日由是众望渐服子斌嗣爲绥武将军汉城护军魏大将军钟会至汉城与斌书曰巴蜀贤智文武之士多矣至于足下诸葛思远譬诸草木吾气类也桑梓之敬古今所敦西到欲奉瞻尊太君公侯墓当洒扫坟茔奉祠致敬愿告其所在斌答书曰知惟臭味意眷之隆雅託通流未拒来谓也亡考昔遭疾疚亡于涪县卜云其吉遂安厝之知君西迈乃欲屈驾修敬坟墓视予犹父颜子之仁也闻命感怆以增情思会得斌书报嘉叹意义及至涪如其书云费袆字文伟江夏鄳人也少孤依族父伯仁伯仁姑益州牧刘璋之母也璋遣使迎仁仁将袆游学入蜀会先主定蜀袆遂留益土与汝南许叔龙南郡董允齐名时许靖丧子允与袆欲共会其葬所允白父和请车和遣开后鹿车给之允有难载之色袆便从前先上及至丧所诸葛亮及诸贵人悉集车乘甚鲜允犹神色未泰而袆晏然自若持车人还和问之知其如此乃谓允曰吾常疑汝于文伟优劣未别也而今而后吾意了矣先主立太子袆与允俱爲舍人迁庶子后主践位爲黄门侍郞丞相亮南征还羣寮于数十里逢迎年位多在袆右而亮特命袆同载由是众人莫不易观亮以初从南归以袆爲昭信校尉使吴孙权性旣滑稽嘲啁无方诸葛恪羊道等才博果辩论难锋至袆辞顺义笃据理以答终不能屈袆别传曰孙权每别酌好酒以饮袆视其已醉然后问以国事并论当世之务辞难累至袆辄辞以醉退而撰次所问事事条答无所遗失权甚器之谓袆曰君天下淑德必当股肱蜀朝恐不能数来也袆别传曰权乃以手中常所执宝刀赠之袆答曰臣以不才何以堪明命然刀所以讨不庭禁暴乱者也但愿大王勉建功业同奖汉室臣虽闇弱终不负东顾还迁爲侍中亮北住汉中请袆爲参军以奉使称旨频频至吴建兴八年转爲中护军后又爲司马值军师魏延与长史杨仪相憎恶每至竝坐争论延或举刃挺仪仪泣涕横集袆常入其坐间谏喻分别终亮之世各尽延仪之用者袆匡救之力也亮卒袆爲后军师顷之代蒋琬爲尙书令袆别传曰于时军国多事公务烦猥袆识悟过人每省读书记目暂视已究其意旨其速数倍于人终亦不忘常以朝晡听事其间接纳宾客饮食嬉戏加之博奕每尽人之欢事亦不废董允代祎爲尙书令欲斆祎之所行旬日之中事多愆滞允乃叹曰人才力相县若此甚远非吾之所及也听事终日犹有不暇尔琬自汉中还涪祎迁大将军录尙书事延熙七年魏军次于兴势假祎节率众往御之光禄大夫来敏至祎许别求共围棊于时羽檄交驰人马擐甲严驾已讫祎与敏留意对戏色无厌倦敏曰向𦕬观试君耳君信可人必能辨贼者也祎至敌遂退封成乡侯姜维字伯约天水冀人也丞相亮辟爲仓曹椽加奉义将军封当阳亭者侯时二十七亮与留府长史张裔参军蒋琬书曰姜伯约忠勤时事思虑精密考其所有永南季常诸人不如也其人凉州上士也又曰湏先教中虎步兵五六千人姜伯约甚敏于军事旣有胆义深解兵意此人心存汉室而才兼于人毕教军事当遣诣宫觐见主上亮卒维还成都维自以练西方风俗兼负其才武欲诱诸羌胡以爲羽翼谓自陇以西可断而有也每欲兴军大举费祎常裁制不从与其兵不过万人汉晋春秋曰费祎谓维曰吾等不如丞相亦已远矣丞相犹不能定中夏况吾等乎且不如保国治民敬守社稷如其功业以俟能者无以爲希冀儌倖而决成败于一举若不如志悔之无及邓艾前据成都维等初闻诸葛瞻破或闻后主欲固守成都或闻欲东入吴或闻欲南入建甯于是引军由广汉郪道以审虚实寻被后主勅令乃投戈放甲诣会于涪军前将士咸怒援刀砍石千宝晋记云会谓维曰来何迟也维正色流涕曰今日见此爲速矣会甚竒之会厚待维等皆权还其印号节盖会与维出则同轝坐则同席谓长史杜预曰以伯约比中土名士公休太初不能胜也世语曰时蜀官属皆天下英俊无出维右会旣构邓艾艾槛车征因将维等诣成都自称益州牧以叛汉晋春秋曰会阴怀异图维见而知其心谓可构成扰乱以图克复也乃诡说会曰闻君自淮南已来算无遗䇿晋道克昌皆君之力今复定蜀威德振世民高其功主畏其谋欲以此安归乎夫韩信不背汉于扰攘以见疑于旣平大夫种不从范蠡于五湖卒伏剑而妄死彼岂闇主愚臣哉利害使之然也今君大功旣立大德已着何不法陶朱公泛舟绝迹全功保身登峨嵋之领而从赤松游乎会曰君言远矣我不能行且爲今之道或未尽于此也维曰其他则君智力之所能无烦于老夫矣由是情好欢甚华阳国志曰维教会诛北来诸将旣死徐欲杀会尽坑魏兵还复蜀祚密书与后主曰愿陛下忍数日之辱臣欲使社稷危而复安寰宇倾而复奠孙盛晋阳秋曰盛以永和初从安西将军平蜀见诸故老言姜维旣降之后密与刘襌表疏说欲伪服事钟会因杀之以复蜀土会事不㨗遂至遂灭蜀人于今伤之盛以爲古人云非所困而困焉名必辱北所据而据焉身必危旣辱且危死期将至其姜维之谓乎邓艾之入江由士众鲜少维进不能奋节绵竹之下退不能总帅五将拥卫蜀主思后图之计而乃反覆于逆顺之间希违情于难冀之会以衰弱之国而屡观兵于三秦巳灭之邦冀理外之竒举不亦闇哉臣松之以爲盛之讥维又爲不当于时钟会大众旣造劒阁维与诸将列营守险会不得进巳议还计全蜀之功几乎立矣但邓艾诡道傍入出于其后诸葛瞻旣败成都自溃维若回军救内则会乘其背当时之势焉得两济而责维不能奋节绵竹拥衞蜀主非其理也会欲尽坑魏将以举大事授维重兵使爲前驱若令魏将皆死兵事在维手杀会复蜀不爲难也夫功成理外然后爲竒不可以事有差失而抑谓不然设使田单之计邂逅不会复可谓之愚闇哉欲授维兵五万人使爲前驱魏将士愤发杀会及维维妻子皆伏诛世语曰维死时见剖胆如斗大郄正着论论维曰姜伯约据上将之重处羣臣之右宅舍弊薄资财无余侧室无妾媵之䙝后庭无声乐之娱衣服取供舆马取备饮食节制不奢不约官给费用随手消尽察其所以然者非以激贪厉浊抑情自割也直谓如是爲足不在多求凡人之谈常誉成毁败扶高抑下咸以姜维投厝无所身死宗灭以是贬削不复料擿异乎春秋褒贬之义矣如姜维之乐学不倦清素节约自一时之仪表也邓芝字伯苗义阳新野人汉司徒禹之后也汉末入蜀未见知待时益州从事张裕善相芝往从之裕谓芝曰君年过七十位至大将军封侯芝闻巴西太守庞羲好士往依焉先主定益州芝爲郫邸阁督先主出至郫与语大竒之擢爲郫令迁广汉太守所在清严有治绩入爲尙书先主薨于永安先是吴王孙权请和先主累遣宋玮费祎等与相报答丞相诸葛亮深虑权闻先主殂陨恐有异计未知所如芝见亮曰今主上幼弱初在位宜遣大使重申吴好亮答之曰吾思之久矣未得其人耳今日始得之芝问其人爲谁亮曰卽使君也乃遣芝修好于权权果狐疑不时见芝芝乃自表请见权曰臣今来亦欲爲吴非但爲蜀也权乃见之语芝曰孤诚愿与蜀和亲然恐蜀主幼弱国小势偪爲魏所乘不自保全以此犹豫耳芝对曰吴蜀二国四州之地大王命世之英诸葛亮亦一时之杰也蜀有重险之固吴有二江之阻合此二长共爲脣齿进可并兼天下退可鼎足而立此理之自然也大王今若委质于魏魏必上望大王之入朝下求太子之内侍若不从命则奉辞伐叛蜀必顺流见可而进如此江南之地非复大王之有也权默然良久曰君言是也遂自绝魏与蜀连和遣张温报聘于蜀蜀复令芝重往权谓芝曰若天下太平二主分治不亦乐乎芝对曰夫天无二日土无二王如并魏之后大王未深识天命者也君各茂其德臣各尽其忠将提袍鼓则战争方始耳权大笑曰君之诚欵乃当尔邪权与亮书曰丁厷掞张掞音夷念反或作艳臣松之案汉书礼乐志曰长离前掞光耀明左思蜀都赋摛藻掞天庭孙权盖谓丁厷之言多浮艳也阴化不尽和合二国唯有邓芝及亮北住汉中以芝爲中监军扬武将军亮卒迁前军师前将军领兖州剌史封阳武亭侯顷之爲督江州权数与芝相闻馈遗优渥延熙六年就迁爲车骑将军后假节十一年涪陵国人杀都尉反叛芝率军征讨卽枭其渠帅百姓安堵华阳国志曰芝征涪陵见玄猿缘山芝性好弩手自射猿中之猿㧞其箭卷木叶塞其创芝曰嘻吾违物之性其将死矣一日芝见猿抱子在树上引弩射之中猿母其子爲拔箭以木叶塞创芝乃叹息投弩水中自知当死十四年卒芝爲大将军二十余年赏罚明断善䘏卒伍身之衣食资仰于官不苟素俭然终不治私产妻子不免饥寒死之日家无余财性刚简不饰意气不得士类之和于时人少所敬贵唯器异姜维云子良袭爵景耀中爲尙书左选郞晋朝广汉太守张翼字伯恭犍爲武阳人也建兴九年爲庲降都督绥南中郞将翼性持法严不得殊俗之欢心耆率刘胄背叛作乱翼举兵讨胄胄未破会被征当还羣下咸以爲宜便驰骑卽罪翼曰不然吾以蛮南蠢动不称职故还耳然代人未至吾方临战塲当运粮积谷爲灭贼之资岂可以黜退之故而废公家之务乎于是统摄不懈代到乃发马忠因其成基以破殄胄丞相亮闻而善之亮出武功以翼爲前军都督领扶风太守亮卒拜前领军追论讨刘胄功赐爵关内侯汉丞相诸葛忠武侯集重刋道藏辑要汉丞相诸葛忠武侯集卷之七三十六世孙羲基编辑遗文黄陵庙记仆躬耕南阳之亩遂蒙刘氏顾草庐势不可御计事善之于是情好日密相拉总帅趋蜀道履黄牛因覩江山之胜乱石排空惊涛拍岸敛巨石于江中崔嵬巑岏列作三峯平治浲水顺遵其道非神扶助于禹人力奚能致此耶仆纵步环览乃见江左大山壁立林麓峯峦如画熟视于大江重复石壁间有神像影现焉鬓发须眉冠裳宛然如彩画者前𥪡一旌旗右驻一黄犊犹有董工开导之势古传所载黄龙助禹开江治水九载而功成信不诬也惜乎庙貌废去使人太息神有功助禹开江不事凿斧顺济舟航当庙食兹土仆复而兴之再建其庙号目之曰黄牛庙以显神功陈仁钖曰此记惜是节文武侯文字絶竒此亦卧龙之片鳞耳陆游云黄牛庙灵感神封嘉应保安侯皆绍兴以来制书也其下卽无义滩乱石塞中流望之可畏传云神佐夏禹治水有功故食于此门左右立小石马庙后丛木似冬青而非叶有黑文类符篆然叶各不同夜舟人来吿请无击更皷云庙后山中多虎闻皷则出范成大云黄牛崃上有洺川庙黄牛之神也亦云助禹所疏川者庙在大峯峻壁之上有黄迹如牛一黑迹如人牵之云此其神也顺流而下黄牛崃尽则扇子崃过此则崃中滩尽矣梁父吟齐勇士陈开疆顾冶子公孙捷晏婴谗之景公曰王摘三桃自食其一各令说功高者赐一颗陈顾遂食之公孙自刎而陈顾怀惭亦从而刎侯出齐城见三坟有感而作步出齐城门遥望荡阴里里中有三坟垒垒正相似问是谁家冢田疆古冶氏力能排南山文能絶地理一朝被谗言二桃杀三士谁能爲此谋相国齐晏子白鸠篇翩翩白鸠再飞再鸣怀我君德来集君庭白雀呈瑞素羽明鲜翔庭无翼以应仁干皎皎鸣鸠或丹或黄乐我君惠振羽来翔东壁余光鱼在江湖惠而不费敬我微躯策我良驷习我驱驰与君周旋乐道忘饥我心虚静我志霑濡弹琴皷瑟聊以自娱凌云登台浮游太清攀龙附凤自望身轻司马季主碑赞眞诰云季主汉人也得道尸解留枕席以代形粗似其身不异家人乃塟之于蜀昇盘山之南诸葛武侯爲之碑赞云玄漠太寂混合阴阳天地交泮万品滋彰先生理着分别柔刚鬼神以观六度显明上后主臣先进虎步监孟琰据武功水东司马懿因渭水涨以二十日率骑万人来攻琰营臣作竹桥越水射之贼见桥垂成便引兵退与吴王所送白毦薄少重见辞谢益以增慙遗表伏念臣赋性拙直遭时艰难兴师北伐未获全功何期病在膏肓命垂旦夕伏愿陛下清心寡慾约己爱民达孝道于先君布仁心于寰宇提拔逸隐以进贤良屏黜奸谗以厚风俗臣家成都有桑八百株薄田十五顷子孙衣食自有余饶臣身在外别无调度随时衣食悉仰于官不别治生以长尺寸臣死之日不使内有余帛外有赢财以负陛下也与兄子瑜书绥阳小谷虽山崖纪重溪水纵横难用行军者逻候往来要道通人今使前军斫治此道以向陈仓足以扳连贼势使不得分兵东行又兄嫌白帝兵非精练到所督则先主帐下白毦西方上兵也嫌其少也当复部分江州兵以广益之又殷往嗣秀才之侨盼者也东吴菰芦中乃有竒伟如此人又前赵子龙烧赤崖以北阁道缘谷一百余里其阁梁一头入山腹其一头立柱于水中今水大而急不得安柱此其穷极不可强也又顷大山暴出赤崖以南桥阁悉坏时赵子龙与邓伯苗一戍赤崖屯田一戍赤崖口但得缘厓与伯苗相闻而已又旣蒙东朝厚遇依依于子弟又子乔良器爲之恻怆见其所与亮器物感用流涕与张裔书去妇不顾门萎韮不入园以妇人之性草菜之情犹有所耻想忠壮者意何所之与陆逊书家旡年老而恪性疎今使典粮谷粮谷军之最要仆虽在远窃用不安足下特爲启至尊转之与步骘书仆前军在五丈原原在武功西十里马冢在武功东十余里有高势攻之不便是以留耳戒外甥夫志当存高远慕先贤绝情欲弃凝滞使庶几之情揭然有所存恻然有所感忍屈伸去细碎广咨问除嫌吝何损于美趣何患于不济若志不强毅意不忼慨徒碌碌滞于俗默默束于情永窜伏于凡庸不免于下流也戒子君子之行静以修身俭以养德非澹泊无以明志非甯静无以致远夫学须静也才须学也非学无以广才非静无以成学慆慢则不能研精险躁则不能理性年与时驰意与𡻕去遂成枯落悲叹穷庐将复何及也又夫酒之设合礼致情适体归性礼终而退此和之至也主意未殚宾有余倦可以至醉无致迷乱教计一𡻕运用蓬旅簟千万具寰宇记云渝泸汉遂合皆出簟子以桃竹爲之柳宗元诗桃笙葵扇安可常言以桃竹爲笙也方言簟宋魏间谓之笙又作部作匕首五百枚以给骑士又曰勅作部皆作十拆矛以给之又始出营竖矛㦸舒旛旗鸣皷角行三里辟矛㦸结旛旗鸣皷角未至营三里复竖矛㦸舒旛旗鸣皷角至营复结旛旗上皷角违令者髠格言势利之交难以经远士之相知温不增华寒不改叶贯四时而不衰厯坦险而益固远涉帖师徒远涉道路甚艰自及褒斜幸皆无恙使还驰此不复具如秤帖吾心如秤不能爲人作轻重张栻曰贞观政要载公此二语眞孔明语也观廖立李平之事可见矣杨愼曰太平御览载公语曰我心如秤不能爲人作低昻唐朝曾投人启曰推诸葛之秤心负姜维之斗胆与张鲁灵仙养命犹节松霞而享身嗜味奚能尙道阴符经解天性人也人心机也立天之道以定人也侯曰以爲立天定人其在于五贼天发杀机龙蛇起陆人发杀机天地反覆侯曰按楚杀汉兵数万大风杳冥昼晦有若天地反覆其盗机也天下莫能见莫能知君子得之固穷小人得之轻命侯曰夫子太公岂不贤于孙吴韩白所以君子小人异之四子之勇主于杀身固不得其主而见杀矣阴阳相胜之术昭昭乎进乎象矣侯曰竒器者圣智也天垂象圣人则之推甲子画八卦考蓍龟稽律厯则鬼神之情阴阳之理昭着乎象无不尽矣又曰八卦之象申而用之六十甲子转而用之神出鬼入万明一矣兵要军已近敌罗落常平明以先发絶军前十里内各按左右下道亦十里之内数里之外五人爲部人持一白幡登高外向明看隐蔽之处军主转寻高而前第一见贼转语后第二第三诣主者白之凡侯见贼百人以下但举旙指百人以上便举旙大唿主者遣疾马徃视察之汉丞相诸葛忠武侯集卷之又七便宜十六策治国第一治国之政其犹治家治家者务立其本本立则末正矣夫本者倡始也末者应和也倡始者天地也应和者万物也万物之事非天不生非地不长非人不成故人君举措应天若北辰爲之主台辅爲之臣佐列宿爲之官属众星爲之人民是以北辰不可变改台辅不可失度列宿不可错缪此天之象也故立台榭以观天文郊祀逆气以配神灵所以务天之本也耕农社稷山林川泽祀祠祈福所以务地之本也庠序之礼八佾之乐明堂辟雍高墙宗庙所以务人之本也故本者经常之法规矩之要圆凿不可以方枘铅刀不可以砍伐此非常用之事不能成其功非常用之器不可成其巧故天失其常则有逆气地失其常则有枯败人失其常则有患害经曰非先王之法服不敢服此之谓也君臣第二君臣之政其犹天地之象天地之象明则君臣之道备矣君以施下爲仁臣以事上爲义二心不可以事君疑政不可以授臣上下好礼则民易使上下和顺则君臣之道备矣君以礼使臣臣以忠事君君谋其政臣谋其事政者正名也事者劝功也君劝其政臣劝其事则功名之道俱立矣是故君南面向阳着其声响臣北面向阴见其形影声响者教令也形影者功効也教令得中则功立功立则万物蒙其福是以三纲六纪有上中下上者爲君臣中者爲父子下者爲夫妇各修其道福祚至矣君臣上下以礼爲本父子上下以恩爲亲夫妇上下以和爲安上不可以不正下不可以不端上枉下曲上乱下逆故君惟其政臣惟其事是以明君之政修则忠臣之事举学者思明师仕者思明君故设官职之全序爵禄之位陈璇玑之政建台辅之佐私不乱公邪不干正此治国之道备矣视听第三视听之政谓视微形听细声形微而不见声细而不闻故明君视微之几听细之大以内和外以外和内故爲政之道务于多闻是以听察採纳众下之言谋及庶士则万物当其目众音佐其耳故经云圣人无常心以百姓爲心目爲心视口爲心言耳爲心听身爲心安故身之有心若国之有君以内和外万物昭然观日月之形不足以爲明闻雷霆之声不足以爲聪故人君以多见爲智多闻爲神夫五音不闻无以别宫商五色不见无以别玄黄盖闻明君者常若昼夜昼则公事行夜则私事兴或有吁嗟之怨而不得闻或有进善之忠而不得信怨声不闻则枉者不得伸进善不纳则忠者不得信邪者容其姦故书云天视自我民视天听自我民听此之谓也纳言第四纳言之政谓爲谏诤所以採众下之谋也故君有诤臣父有诤子当其不义则诤之将顺其美匡救其恶恶不可顺美不可逆顺恶逆美其国必危夫人君拒谏则忠臣不敢进其谋而邪臣专行其政此爲国之害也故有道之国危言危行无道之国危行言逊上无所闻下无所说故孔子不耻下问周公不耻下贱故行成名着后世以爲圣是以屋漏在下止之在上上漏不止下不可居矣察疑第五察疑之政谓察朱紫之色别宫商之音故红紫乱朱色淫声乱正乐乱生于远疑生于惑物有异类形有同色白石如玉愚者宝之鱼目似珠愚者取之狐貉似犬愚者蓄之栝蒌似瓜愚者食之故赵高指鹿爲马秦王不以爲疑范蠡贡越美女吴王不以爲惑计疑无定事事疑无成功故圣人不可以意说爲明必信夫卜占其吉凶书曰三人占必从二人之言而有大疑者谋及庶人故孔子云明君之治不患人之不已知患不知人也不患外不知内惟患内不知外不患下不知上惟患上不知下不患贱不知贵惟患贵不知贱故士爲知已者死女爲悦已者容马爲策已者驰神爲通已者明故人君决狱行刑患其不明或无罪被辜或有罪蒙恕或彊者专辞或弱者侵怨或直者被枉屈者不伸或有信而见疑或有忠而被害此皆天之逆气灾暴之患祸乱之变惟明君治狱案刑问其情辞如不虚不匿不枉不弊观其往来察其进退听其声响瞻其看视形惧声哀来疾去迟还顾吁嗟此怨结之情不得伸也下瞻盗视见怯退还喘息却听沉吟腹计语言失度来迟去速不敢反顾此罪人欲自免也孔子曰视其所以观其所由察其所安人焉廋哉人焉廋哉治人第六治人之政谓道之风化陈示所以也故经云陈之以德义而民兴行示之以好恶而民知禁日月之明众下仰之干坤之广万物顺之是以尧舜之君远夷贡献桀纣之君诸夏背叛非天移动其人是乃上化使然也故治人犹如养苗先去其秽故国之将兴而伐于国国之将衰而伐于山明君之治务知人之所患皁服之吏小国之臣故曰皁服无所不克莫知其极克食于民而人有饥乏之变则生乱逆唯劝农业无夺其时唯薄赋敛无尽民财如此富国安家不亦宜乎夫有国有家者不患贫而患不安故唐虞之政利人相逢用天之时分地之利以备凶年秋有余粮以给不足天下通财路不拾遗民无去就故五霸之世不足者奉于有余故今诸侯好利利兴民争灾害并起强弱相侵躬耕者少末作者多民如浮云手足不安经云不贵难得之货使民不爲盗不贵无用之物使民心不乱各理其职是以圣人之政治也古者齐景公之时病民不奢侈不遂礼制周秦之宜去文就质而劝民之有利也夫作无用之器聚无益之货金银璧玉珠玑翡翠奇珍异宝远方所出此非庶人之所用也锦绣纂组绮罗绫縠玄黄衣帛此非庶人之所服也雕文刻镂伎作之巧难成之功妨害农事辎軿出入袍裘索𥜃此非庶人之所饰也宫室堂殿重门画兽萧墻数仭冡墓过度竭财高尙此非庶人之所居也经云庶人之所好者唯躬耕勤苦谨身节用以养父母制之以财用之以礼丰年不奢凶年不俭素有蓄积以备其后此治人之道不亦合于四时之气乎举措第七举措之政谓举直措诸枉也夫治国犹于治身治身之道务在养神治国之道务在举贤是以养神求生举贤求安故国之有辅如屋之有柱柱不可细辅不可弱柱细则害辅弱则倾故治国之道举直措诸枉其国乃安夫柱以直木爲坚辅以直士爲贤直木出于幽林直士出于众下故人君选举必求隐处或有怀宝迷邦匹夫同位或有高才卓絶不见招求或有忠贤孝义鄕里不举或有隐居以求其志行义以达其道或有忠直于君朋党相谗尧举逸人汤招有莘周公采贱皆得其人以致太平故人君悬赏以待功设位以待士不旷庶官辟四门以兴治务玄纁以聘幽隐天下归心而不仁者远矣夫所用者非所养所养者非所用贫陋爲下财色爲上谗邪得志忠直远放玄纁不行焉得贤辅哉若夫国危不治民不安居此失贤之过也夫失贤而不危得贤而不安未之有也爲人择官者乱爲官择人者治是以聘贤求士犹嫁娶之道也未有自嫁之女出财爲妇故女慕财聘而达其贞士慕玄纁而达其名以礼聘士而其国乃甯矣考黜第八考黜之政谓迁善黜恶明主在上心昭于天察知善恶广及四海不敢遗小国之臣下及庶人进用贤良退去贪懦明良上下企及国理众贤雨集此所以劝善黜恶陈之休咎故考黜之政务知人之所苦其苦有五或有小吏因公爲私乘权作姦左手执戈右手治生内侵于官外採于民此所苦一也或有过重罚轻法令不均无罪被辜以致灭身或有重罪得宽扶彊抑弱加以严刑枉责其情此所苦二也或有纵罪恶之吏害告诉之人断绝语辞蔽藏其情掠劫亡命其枉不常此所苦三也或有长吏数易守宰兼佐爲政阿私所亲枉克所恨逼切爲行偏颇不承法制更因赋敛傍课採利送故待新夤缘征发诈伪储备以成家产此所苦四也或有县官慕功赏罚之际利人之事买卖之费多所裁量专其价数民失其职此所苦五也凡此五事民之五害有如此者不可不黜无此五者不可不迁故书云三载考绩三考黜陟幽明治军第九治军之政谓治边境之事匡救大乱之道以威武爲政诛暴讨逆所以存国家安社稷之计是以有文事必有武备故含血之虫必有爪牙之用喜则共戏怒则相害人无爪牙故设兵革之器以自辅衞故国以军爲辅君以臣爲佐辅彊则国安辅弱则国危在于所任之将也非民之将非国之辅非军之主故治国以文爲政治军以武爲计治国不可以不从外治军不可以不从内内谓诸夏外谓戎狄戎狄之人难以礼化易以威服礼有所任威有所施是以黄帝战于涿鹿之野唐尧战于丹浦之水舜伐有苗禹讨有扈自五帝三王至圣之主德化如斯尙加之以威武故兵者凶器不得已而用之夫用兵之道先定其谋然后乃施其事审天地之道察众人之心习兵革之器明赏罚之理观敌众之谋视道路之险别安危之处占主客之情知进退之宜顺机会之时设守御之备彊征伐之势扬士卒之能图成败之计虑生死之事然后乃可出军任将张擒敌之势此爲军之大略也夫将者人之司命国之利器先定其计然后乃行其令若漂水暴流其获若鹰隼之击物静若弓弩之张动如机关之发所向者破而勍敌自灭将无思虑士无气势不齐其心而专其谋虽有百万之众而敌不惧矣非讐不怨非敌不战工非鲁般之目无以见其功巧战非孙武之谋无以出其计运夫计谋欲密攻敌欲疾获若鹰击战如河决则兵未劳而敌自散此用兵之势也故善战者不怒善胜者不惧是以智者先胜而后求战闇者先战而后求胜胜者随道而修途败者斜行而失路此顺逆之计也将服其威士专其力势不虚动运如圆石从高坠下所向者碎不可救止是以无敌于前无敌于后此用兵之势也故军以奇计爲谋以绝智爲主能柔能刚能弱能强能存能亡疾如风雨舒如江海不动如泰山难知如阴阳无穷如地充实如天不竭如江河终始如三光生死如四时衰旺如五行奇正相生而不可穷故军以粮食爲本兵以奇正爲始器械爲用委积爲备故国困于贵买贫于远输攻不可再战不可三量力而用用多则费罢去无益则国可甯也罢去无能则国可利也夫善攻者敌不知其所守善守者敌不知其所攻故善攻者不以兵革善守者不以城郭是以高城深池不足以爲固坚甲锐兵不足以爲彊敌欲固守攻其无备敌欲兴阵出其不意我往敌来谨设所居我起敌止攻其左右量其合敌先击其实不知守地不知战日可备者众则专备者寡以虑相备彊弱相攻勇怯相助前后相赴左右相趋如常山之蛇首尾俱到此救兵之道也故胜者全威谋之于身知地形势不可豫言议之知其得失诈之知其安危计之知其多寡形之知其生死虑之知其苦乐谋之知其善备故兵从生击死避实击虚山陵之战不仰其高水上之战不逆其流草上之战不涉其深平地之战不逆其虚道上之战不逆其孤此五者兵之利地之所助也夫军成于用势败于谋漏饥于远输渴于躬井劳于烦扰佚于安静疑于不战惑于见利退于刑罚进于赏赐弱于见逼彊于用势困于见围惧于先至惊于夜唿乱于闇昧迷于失道穷于絶地失于㬥卒得于预计故立旌旗以视其目击金鼓以鸣其耳设斧钺以齐其心陈教令以同其道兴赏赐以劝其功行诛伐以防其伪昼战不相闻旌旗爲之举夜战不相见火皷爲之起教令有不从斧钺爲之使不知九地之便则不知九变之道天之阴阳地之形名人之腹心知此三者获处其功知其士乃知其敌不知其士则不知其敌不知其敌每战必殆故军之所击必先知其左右士卒之心五间之道军之所亲将之所厚非圣智不能用非仁贤不能使五间得其情则民可用国可长保故兵求生则备不得已则鬬静以理安动以理威无恃敌之不至恃吾之不可击以近待远以逸待劳以饱待饥以实待虚以生待死以众待寡以旺待衰以伏待来整整之旌堂堂之皷当顺其前而覆其后固其险阻而营其表委之以利柔之以害此治军之道备矣赏罚第十赏罚之政谓赏善罚恶也赏以兴功罚以禁姦赏不可不平罚不可不均赏赐知其所施则勇士知其所死刑罚知其所加则邪恶知其所畏故赏不可虚施罚不可妄加赏虚施则劳臣怨罚妄加则直士恨是以羊羹有不均之害楚王有信谗之败夫将专持生杀之威必生可杀必杀可生忿怒不详罚赏不明教令不常以私爲公此国之五危也赏罚不明教令有不从必杀可生众姦不禁必生可杀士卒散亡忿怒不详威武不行赏罚不明下不劝功政教不当法令不从以私爲公人有二心故众姦不禁则不可久士卒散亡其众必寡威武不行见敌不起下不劝功上无彊辅法令不从事乱不理人有二心其国危殆故防姦以政救奢以俭忠直可使理狱廉平可使赏罚赏罚不曲则人死服路有饥人廐有肥马可谓亡人而自存薄人而自厚故人君先募而后赏先令而后诛则人亲附畏而爱之不令而行赏罚不正则忠臣死于非罪而邪臣起于非功赏赐不避怨讐则齐桓得管仲之力诛罚不避亲疏则周公有杀弟之名故书云无偏无党王道荡荡无党无偏王道平平此之谓也喜怒第十一喜怒之政谓喜不应喜无喜之事怒不应怒无怒之物喜怒之间必明其类怒不犯无罪之人喜不从可戮之士喜怒之际不可不详喜不可纵有罪怒不可戮无辜喜怒之事不可妄行行其私而废其功将不可发私怒而兴战必用众心苟或以私忿而合战则用众必败怒不可以复悦喜不可以复怒故以文爲先以武爲后先胜则必后负先怒则必后悔一朝之忿而亡其身故君子威而不勐忿而不怒忧而不惧悦而不喜可忿之事然后加之威武威武加则刑罚施刑罚施则众姦塞不加威武则刑罚不中刑罚不中则众恶不理其国亡治乱第十二治乱之政谓省官并职去文就质也夫绵绵不絶必有乱结纤纤不伐必成妖孽夫三纲不正六纪不理则大乱生矣故治国者圆不失规方不失矩本不失末爲政不失其道万事可成其功可保夫三军之乱纷纷扰扰各惟其理明君治其纲纪政治当有先后先理纲后理纪先理令后理罚先理近后理远先理内后理外先理本后理末先理强后理弱先理大后理小先理身后理人是以理纲则纪张理令则罚行理近则远安理内则外端理本则末通理强则弱伸理大则小行理上则下正理身则人敬此乃理乱之道也教令第十三教令之政谓上爲下教也非法不言非道不行上之所爲人之所瞻也夫释已教人是谓逆政正已教人是爲顺政故人君先正其身然后乃行其令身不正则令不从令不从则生变乱故爲君之道以教令爲先诛罚爲后不教而战是谓弃之先习士卒用兵之道其法有五一曰使目习其旌旗指麾之变纵横之意二曰使耳习闻金皷之声动静行止三曰使心习刑罚之严爵赏之利四曰使手习知五兵之便鬬战之备五曰使足习知周旋走趋之列进退之宜故号爲五教教令军阵各有其道左教青龙右教白虎前教朱雀后教玄武中央轩辕大将军之所处左矛右㦸前楯后弩中央旗皷与动俱起闻皷则进闻金则止随其指挥五阵乃理正阵之法皷旗爲之主一皷举其青旗则爲直阵二皷举其赤旗则爲锐阵三皷举其黄旗则爲方阵四鼓举其白旗则爲圆阵五皷举其黑旗则爲曲阵直阵者木阵也锐阵者火阵也方阵者土阵也圆阵者金阵也曲阵者水阵也此五行之阵展转相生冲对相胜相生爲救相胜爲战相生爲助相胜爲敌凡结五阵之法五五相保五人爲一长五长爲一师五师爲一枝五枝爲一火五火爲一撞五撞爲一军则军士备矣夫兵利之所便务知节度短者持矛戟长者持弓弩壮者持旌旗勇者持金皷弱者给粮牧智者爲谋主乡里相比五五相保一皷整行二皷习阵三皷起食四皷严办五皷就行闻皷听金然后举旗出兵以次第一鸣皷三通旌旗发扬举兵先攻者赏却退者斩此教令也斩断第十四斩断之政谓不从教令之法也其法有七一曰盗二曰轻三曰慢四曰欺五曰背六曰乱七曰误此治军之禁也当断不断必受其乱故设斧钺之威以待不从令者诛之军法异等过轻罚重令不可犯犯令者斩期会不到闻皷不行乘寛自留避回自止初近后远唤名不应车甲不具兵器不备此爲轻军轻军者斩受令不传传令不审迷惑吏士金皷不闻旌旗不覩此谓慢军慢军者斩食不禀粮军不省兵赋赐不均阿私所亲取非其物借贷不还夺人头目以获其功此爲盗军盗军者斩变改姓名衣服不鲜旌旗裂坏金皷不具兵刃不磨器仗不坚矢不着羽弓弩无弦法令不行此爲欺军欺军者斩闻皷不进闻金不止按旗不伏举旗不起指挥不随避前向后纵发乱行折其弓弩之势却退不鬬或左或右扶伤举死自托而归此谓背军背军者斩出军行将士卒争先纷纷扰扰车骑相连咽塞道路后不得先唿唤喧哗无所听闻失乱行次兵刃中伤长短不理上下纵横此谓乱军乱军者斩屯营所止问其鄕里亲近相随共食相保不得越次彊入他伍干误次第不可呵止度营出入不由门户不自起白姦邪所起知者不吿罪同一等合人饮酒阿私取受大言警语疑惑吏士此谓误军误军者斩斩断之后此万事乃理也思虑第十五思虑之政谓思近虑远也夫人无远虑必有近忧故君子思不出其位思者正谋也虑者思事之计也非其位不谋其政非其事不虑其计大事起于难小事起于易故欲思其利必虑其害欲思其成必虑其败是以九重之台虽高必坏故仰高者不可忽其下瞻前者不可忽其后是以秦穆公伐郑二子知其害吴王受越女子胥知其败虞受晋璧马宫之奇知其害宋襄公练兵车目夷知其负凡此之智思虑之至可谓明矣夫随覆阵之轨追䧟溺之后以赴其前何及之有故秦承霸业不及尧舜之道夫危生于安亡生于存害生于利乱生于治君子视微知着见始知终祸无从起此思虑之政也阴察第十六阴察之政譬喻物类以觉悟其意也外伤则内孤上惑则下疑疑则亲者不用惑则视者失度失度则乱谋乱谋则国危国危则不安是以思者虑远远虑者安无虑者危富者得志贫者失时甚爱大费多藏厚亡竭财相买无功自专忧事众者烦烦生于怠船漏则水入囊穿则内空山小无兽水浅无鱼树弱无巢墙坏屋倾堤决水漾疾走者仆安行者迟乘危者浅履氷者惧涉泉者溺遇水者渡无檝者不济失侣者远顾赏罚者省功不诚者失信唇亡齿寒毛落皮单阿私乱言偏听者生患善谋者胜恶谋者分善之劝恶如春雨泽骐骥易乘驽骀难习不视者盲不听者聋根伤则叶枯叶枯则花落花落则实亡柱细则屋倾本细则末挠下小则上崩不辨黑白弃土取石虎羊同羣衣破者补带短者续弄刀者伤手打跳者伤足洗不必江河要之却垢马不必骐骥要之疾足贤不必圣人要之智通总之有五德一曰禁暴止兵二曰赏贤罚罪三曰安仁和众四曰保人定功五曰丰挠拒谗此之谓五德汉丞相诸葛忠武侯集卷之八将苑五十篇将权夫兵之权也是三军之司命主将之威势将能执兵之权操兵之势以临其下譬如勐虎加之两翼翺翔四海随所遇而施之若将失其权不操其势亦如鱼龙脱于江湖中欲求游泳之势蓦涛戏浪何可得也逐恶夫国军之弊有五害焉一者结党相连毁谮贤良二者侈其衣服异其冠带三者虚夸妖说诡言神道四者专察是非私以动众五者伺候得失阴结敌人此所谓爲奸悖德之人可远而不可亲也知人夫人之性莫难察焉善恶虽殊情貌不一有温良而爲盗者有外恭而内欺者有外勇而内怯者有尽力而不忠者然知人之道有七一曰问之以是非而观其志二曰穷之以词而观其变三曰咨之以谋而观其识四曰吿之以难而观其勇五曰醉之以酒而观其性六曰临之以利而观其廉七曰期之以事而观其信将材夫将材有八道之以德齐之以礼知其饥寒察其劳苦此之谓仁将事无苟免不爲利挠有死之荣无生之辱此之谓义将贵而不骄胜而不恃贤而能下刚而能忍此之谓礼将奇变莫测动应多端转祸爲福因危制胜此之谓智将进有厚赏退有严刑赏不逾时刑不择贵此之谓信将足轻戎马气葢百夫善用短兵长于剑㦸此之谓步将临高厯险驰射若飞进则先行退则后殿此之谓骑将气凌三军志轻彊敌怯于小战勇于大鬬此之谓勐将见贤若不及从谏若顺流宽而能刚简而多计此之谓大将将器夫将之器大小不同若乃察其奸伺其祸爲众心所服此十夫之将夙兴夜寐言词密察此百夫之将直而有虑勇而能鬬此千夫之将外貌桓桓中心烈烈知人艰难惜人饥寒此万人之将近贤进能日愼一日诚信宽大闲于理乱此十万人之将仁爱洽于下信义服邻国上晓天文下察地理中悉人事四海之内亲如室家此天下雄将不可敌也将弊夫爲将之道有八弊焉一曰贪而无厌二曰妬贤嫉能三曰信谗好佞四曰料彼不自料五曰犹豫不自决六曰荒淫于酒色七曰奸诈而心怯八曰狂言不以礼将忠兵者凶器将者危任是以气刚则缺任重则危故善将者不恃强不怙势宠之不喜辱之不惧见利不贪见色不淫以身徇国一意而已将善夫将有五善四欲五善者谓善知敌之形势善知进退之道善知国之虚实善知天时人事善知山川坦险四欲者议欲奇保欲密众欲静心欲一将刚善将者至刚不可折至柔不可卷故以弱制强以柔制刚纯柔纯弱其势必削纯刚纯强其势必亡不柔不刚合道之常将骄将不可骄将骄则失礼失礼则人离人离则众叛将不可恡恡则赏信不行赏信不行则士不致命士不致命则军无功军无功则国虚国虚则寇实孔子曰如有周公之才之美使骄且吝其余不足观也已将彊将有五彊八恶高节可以励俗孝弟可以扬名信义可以交友汎爱可以容众力行可以建功此将之五彊也谋不能料是非理不能任贤良乱不能正刑法富不能济贫乏智不能备未形虑不能防微宻达不能举所知败不能无毁谤此之谓八恶也出师古者国有难君简贤而使之斋三日入庙门面南立将北面太师进斧钺于君君持斧钺以柄授于将曰阃外将军裁之复命曰见其虚则进见其实则止勿以身贵而贱人勿以独见而违众勿以巧佞而违忠信士未坐勿坐士未食勿食同寒暑等劳逸齐甘苦均危患此则士必尽命敌必可亡将受词讫凿凶门引军而出君送之跪而捧毂曰进退维时军中之事不闻君命皆由将出若此则无天于上无地于下无敌于前无主于后是以智者爲之虑勇者爲之鬬故战胜于外立功于内扬名于后代福延及于子孙择材夫师之行也有好鬬乐战独取强敌者聚爲一徒名曰报国之士有气葢三军材力勇捷者聚爲一徒名曰突阵之士有足轻善步走如奔马者聚爲一徒名曰搴旗之士有骑射若飞发无不中者聚爲一徒名曰争锋之士有射必中中必死者聚爲一徒名曰飞驰之士有善发强弩远而必中者聚爲一徒名曰摧锋之士此六军之善士各因其能而用之智用夫爲将之道必顺天因时依人以立胜也故天作时不作而人作谓之逆时时作天不作而人作谓之逆天天作时作而人不作谓之逆人智者不逆天不逆时不逆人也不阵古之善理者不师善师者不阵善阵者不战善战者不败善败者不亡昔者圣人之致理也安其居乐其业人至老不相攻伐可谓善理者不师若舜修典刑咎繇作士人不犯令刑无所施可谓善师者不阵若禹伐有苖舞千羽而苖民格可谓善阵者不战若汤武誓师一戎衣而天下大定可谓善战者不败若楚昭王遭祸奔秦请救卒能返其国可谓善败者不亡也将诚书曰狎侮君子罔以尽人心狎侮小人罔以尽人力行兵之要务擥英雄之心严赏罚之科总文武之道兼刚柔之术悦礼乐而㪟诗书先仁义而后智勇静若潜鱼动若奔獭散其所连折其所强耀以旌旗戒以金鼓退若山移进如风雨击崩若摧合战如虎迫而容之利而诱之乱而取之卑而骄之亲而离之强而弱之有危者安之有惧者悦之有叛者怀之有𡨚者伸之有强者抑之有弱者扶之有谋者亲之有谗者覆之有获财者与之不恃力而轻敌不傲才而轻下不固宠而作威先计而后动知胜而后战得其财帛不自宝得其子女不自使将能若此发号施令而人愿鬬兵不血刃而敌自败矣戎备夫国之大务莫大于戎事备若乃失之毫釐差之万里杀军获将势不踰息可不惧哉故国有难君臣旰食而谋之简贤料能而任之若乃居安而不思危寇至而不知惧此谓燕巢于幕鱼游于鼎亡不待夕矣传曰不备不可以师又曰国无小有备故也又曰预备无虞善政之道又曰蜂虿尙有毒而况国乎无备虽众不可恃也书曰惟事事乃其有备有备无患故三军之行不可不备也习练夫卒不习练百不当一习而用之一以当百故仲尼曰不教而战是谓弃之又曰善人教民七年亦可以卽戎矣然则士不可不教先训之以礼义诲之以忠信诫之以典刑威之以赏罚人知其劝矣然后习之或阵而分之坐而起之行而止之前而却之别而合之散而聚之一人可教十人十人可教百人百人可教千人千人可教万人以成三军如此练习之敌必败矣军蠧夫三军之行有探候不谨烽火失度后期犯令不应时机阻乱师徒乍前乍后不合金鼓上不恤下削刻无厌营私徇已不恤饥寒非言妖词妄陈祸福喧杂惊乱胘惑将吏勇不受制专邪凌上虚竭军库以给其身此九者三军之蠧有之必败矣腹心夫爲将者必有腹心耳目爪牙无腹心者如人夜行无所措手足无耳目者如冥然而居不知运动无爪牙者如饥人食毒物无不死矣故善将者必有博闻多智爲腹心沈审谨宻爲耳目勇捍善敌者爲爪牙谨候夫爲败军丧师未有不因轻敌而致祸也故师出以律失律则凶律道有十五焉一曰虑间谍明也二曰结谇候谨也三曰勇敌众不挠也四曰廉见得思义也五曰平赏罚均也六曰忍善含耻也七曰寛能容众也八曰信重然诺也九曰敬礼贤能也十曰明不纳谗也十一曰故不遗旧也十二曰仁爱养士卒也十三曰忠以身徇国也十四曰分知止足也十五曰谋自料而后料他也机形夫以愚克智逆也以智克愚顺也以智克智机也道有三焉一曰事二曰势三曰情事机作而不能应非智也势机动而不能图非贤也情机发而不能行非勇也善爲将者必因机以立胜也重刑吴起曰皷鼙金铎所以威耳旌旄旗帜所以威目禁令刑罚所以威心耳威以声不可不淸目威以容不可不明心威以刑不可不严此三者不善害可待也故曰将之所麾莫不必移将之所指莫不必至将之所期莫不必死也善将古之善将者有大经示之以进退而人知禁陈之以德义而人知礼重之以是非而人知劝令之以赏罚而人知信禁礼劝信师之大经也故能战必胜敌必取也庸众不然退而不能止进而不能禁善恶混同士无诫劝赏罚不均人不知信故贤良退伏而謟谀进用是以战必败散也审因夫因人之势以伐恶则黄帝不能与争威矣因人之力以决胜汤武不能与争功矣善以审因而加之威信则万夫之雄将可图而四海之英豪可制矣天势夫行师之势有三焉一曰天二曰地三曰人天势者谓日月淸明五星合度彗孛不生风气顺调地势者谓险易形殊或石门幽洞羊肠险要或峻岭重巖洪流千里人势者谓主圣将贤三军有礼士卒用命粮甲坚备也善将者因天之时就地之势依人之利则所向者无敌所击者万全矣胜败贤才居上不肖居下三军悦乐士卒畏惧相议以勇鬬相望以威武相劝以刑罚此必胜之征也三军数惊士卒惰慢下无礼信人不畏法相恐以敌相语以利相嘱以祸福相惑以妖言此必败之征也假权夫将者人命之所悬也成败之所系也祸福之所倚也而上不假之以赏罚亦犹束猿猱之手而责之以腾㨗胶离娄之目而使之辨靑黄不可得也若赏在权臣罚不由将人苟自利谁怀鬬心虽伊吕之谋韩白之功不能自衞也故孙武曰将之出也君命有所不受亚夫曰军中闻将军令不闻有天子之诏也哀死古之善将者养其人如养爱子有难则以身先之有功则以身后之伤者泣而抚之死者哀而葬之饥者舍食而饲之寒者解衣而衣之贤者礼而禄之勇者赏而劝之将能若此则所向必㨗矣三宾夫三军之行也必有宾客共议得失以资将用有思若悬泉奇谋不测博闻广见多艺硕才者此万人之望可以爲上宾有勐如熊虎㨗若腾猿刚共铁石利若龙泉此一时之雄也可以爲次宾有多言或中薄能小奇此常人之能可引爲下宾设应若乃图难于易爲大于小先用赏后用刑此用兵之妙也师徒已列戎骑交驰强弩才临短兵又接乘威布信敌人告降此用兵之能也身冲矢石争胜相对成败各分彼伤我死此用兵之下也便利夫草木丛集利以游逸重塞山林利以不意晴明无隐利以勇力隘途深草利以潜伏以少击众利以日暮以众击寡利以淸晨强弩长兵利以㨗次踰渊隔水大风暗昧利以搏前擒后也应机夫必胜之术合变之形在于机也非智者孰能与于此乎见机之道莫大于不意故勐虎失队童子曳㦸而追之蜂虿入袖壮夫恛惶而失色以其祸出不图变速非虑也揣能古之善用兵者揣其能而料其胜负主孰圣也将孰贤也吏孰能也粮饷孰丰也士卒孰练也军容孰整也戎马孰逸也形势孰险也宾客孰智也邻国孰惧也财货孰多也百性孰安也由此观之强弱之形可以决矣轻战螫虫之触负其毒也战士能勇恃其备也所以锋锐甲坚则人轻战故甲不坚宻与肉袒同弩不及远与短兵同射不能中与无兵同探候不谨与无目同将鬬不勇与无将同地势夫地势者兵之助也不知战地而求胜者未之有也山林积石邱阜大川此步兵之地平原小坡蔓衍相属此车骑之地依山附涧高林深谷此弓弩之地草浅土平可前可后此长㦸之地芦苇相参竹树交映此鎗矛之地情势夫将有勇而轻死者有急而心速者有贪而喜利者有仁而不忍者有智而心怯者有智而心缓者是故勇而轻死者可㬥也急而心速者可久也贪而喜利者可遗也仁而不忍者可劳也智而心怯者可窘也智而心缓者可袭也击势古之善将者先探敌情然后图之师老粮絶百姓愁怨人多疾疫计不先设噐械不修卒不习练外救不至途远日暮士卒劳倦将薄吏轻懈不设备进不暇阵阵而未定行坂涉险半隐半出踰津越河旌旗散乱将士相违战胜而骄行阵失次兵疲而惊大军虽给而众未食自行自止或前或却击之无疑若上度下惠信赏必罚陈力就列任贤使能师恭而礼甲兵坚利粮备有余政教不虚四邻和睦大国应援敌人有此引而辟之整师夫出师行军以整爲胜若赏罚不明法令不信金之不止皷之不进虽百万之师无益于用所谓整师者居则有礼动则有威进不可当退不可追前后应节左右应麾与之安不与之危其众可合而不可离可用而不可疲也励士夫用人之道尊之以爵赡之以财则士无不至矣接之以礼励之以言则士无不死矣畜息不倦法令画一则士无不服矣先之以身后之以人则士无不勇矣小善必录小功必赏则士无不劝矣自勉夫圣人则天贤人法地智者循古骄者毁至慢者祸及多语者寡信自奉者少恩赏无功者离罚无罪者怨喜怒不常者灭战道征战之道昼广旌旗夜广火皷利用短兵巧在奇伏或发于前或发于后聚战之道利用剑楯将欲图后先广其路十里一场五里一堠偃戢旌旗时节金皷令敌人无所措手足谷战之道巧于设伏利在勇鬬轻足之士凌其高必死之士殿其后列强弩以冲之持短兵以继之彼不得前我不得往水战之道利在舟檝简练习之士以乘之多张旗帜以惑之发强弩以中之持短兵以捍之设坚栅以衞之顺其流以击之夜战之道利在机宻或潜师衔枚出其不意或多以火皷乱其耳目驰而攻之可以胜矣和人夫用兵之道要在和人人和则不劝而自战矣若吏卒相猜士戎不附忠谋不纳羣小暗议谤慝芽生虽有汤武之智而不能取胜于匹夫况其众乎故传曰兵犹火也不戢将自焚矣察情夫兵起于情近而静者恃其险也远而挑战者欲人之进也众树动者来也尘卑而广者徒来也高而锐者车来也辞强而进驱者退也卑而益备者进也半进半退者诱也杖而行者饥也见利而不进者劳也鸟集者虚也夜唿者恐也军扰者将不重也旌旛动者乱也吏怒者倦也数赏者窘也思罚者困也先㬥而后畏其众者不精之至也来委谢者欲休息也币重而言甘者诱我也将情夫爲将之道军井未汲将不言渴军米未炊将不言饥军火未燃将不言寒军幕未拽将不言𤍠夏不操扇冬不服裘雨不张葢与众同也威令夫一人之身百万之众束肩歛息重足俯听莫敢仰视法制使然也若乃上无刑罚下无礼义虽贵有天下富有四海而不能自免者桀纣之类是也匹夫操兵之权制之以法令威之以赏罚而人不能逆其命者孙武穰苴之类是也故令不可轻势不可逆也东夷东夷之性薄礼少义悍急能鬬依山堑海凭险自固若君臣和睦黎民安乐不可图也上乱下离则可以行问间起则隙生隙生则修德以来之固甲兵以击之其势必克也西戎西戎之性勇悍好利或城居或野处米粮少金贝多故人勇战鬬难败其积石以西诸戎种繁地广形险俗负强狠故人多不臣当候之以外衅伺之以内乱则可破矣南蛮南蛮多种性不帅教连合朋党失意则叛居洞依山或聚或散西至崑崙东至洋海产奇货故人贪而勇战春夏多瘴疫利在疾鬬不可久师也羌狄羌狄居无城郭随逐水草势利则南侵势失则自引去长山广积足以自衞饥则捕兽飮乳寒则寝皮服裘奔走射猎以杀爲务未可以道德绥之未可以兵革服之汉不与战其畧有三汉军且耕且战故疲而怯狄骑且牧且猎则逸而勇以疲敌逸以怯敌勇不相鬬此其不可战一也汉长于步日驰百里狄长于骑日行倍之汉逐狄则运粮负甲而随之狄逐汉则长驱疾骑而运之运负之势已殊走逐之形不等此其不可战二也汉战多步狄战多骑争地之形势则骑与步迟疾势悬此其不可战三也不得已则莫若守边守边之道㨂良将而任之训锐士而御之广公田而实之练士卒以防之多方策以误之候其隙以间之乘其衰以击之则国不费而狄已克矣人不疲而狄已静矣汉丞相诸葛忠武侯集卷之又八遗事后主初益州大姓雍闿杀太守正昻更以蜀郡张裔爲太守闿假鬼教曰张裔府君如瓠壶外虽泽而内实麄杀之不可缚与吴于是执送裔于吴吴王孙权遥用闽爲永昌太守遣故刘璋子阐爲益州剌史处交益州际牂牁郡丞朱提朱褒领太守恣雎诸葛丞相以初遭大丧未便加兵遣越嶲太守巴西袭禄住安上县遥领郡从事蜀郡常颀行部南入以都护李严书晓谕闿闿答曰愚闻天无二日土无二主今天下派分正朔有三远人惶惑不知所归其傲慢如此颀至牂牁收郡主簿考讯姦状褒因杀颀爲乱益州蛮复不从闿闿使建甯孟获说蛮叟曰官欲得乌狗三百头膺前尽黑螨脑三㪷斵木构三丈者三千枚汝能得否蛮以爲然皆从闿斵木坚刚性委曲高不至二丈故获以欺蛮建兴三年春侯南征自安上由水路入越嶲别遣马忠伐牂牁李恢向益州以犍爲太守汉王士爲益州太守高定元自麾牛定笮卑水多爲垒守侯欲俟定元军众集合并讨之军卑水定元部曲杀雍闿及士庶等孟获代闿爲王侯旣斩定元而马忠破牂牁李恢败之于南中分建甯越嶲置云南郡以吕凯爲太守又分建甯牂牁置兴古郡以马忠爲牂牁太守移南中劲卒靑羗万余家于蜀爲五部所当无前号爲飞军分其羸弱配大姓焦雍娄爨孟量毛李爲部曲置五部都尉号五子故南人言四姓五子也以蛮多刚狼不宾大姓富豪乃劝令出金帛聘策恶蛮爲家部曲得多者奕世袭官于是蛮人贪货物以渐服属于汉成蛮汉部曲侯收其俊杰建甯爨习朱提孟琰及获爲官属习官至领军琰辅汉将军获御史中丞出其金银丹漆耕牛战马给军国之用夏五月侯渡泸进征益州生擒孟获置军中问曰我军何如获对曰恨不相知公易胜耳侯以方务在北面南中好叛乱宜穷其诈乃赦获使还合军更战凡七虏七赦获等心服蛮汉亦思反善侯复问获获对曰明公天威也边民长不爲恶矣秋遂平四郡改益州爲建甯以李恢爲太守加安汉将军领交州剌史移治味县滇域未通中国之先有低牟苴者居永昌哀牢之山麓有妇曰沙壹浣䋈水中触沈木若有感是生九男曰九隆八族种类滋长支裔蔓衍窃据土地散居谿谷分爲九十九部其渠酋有六各号爲诏蛮语爲诏爲王其一曰䝉舍诏其二曰浪施诏其三曰邓贬诏其四曰施浪诏其五曰摩㱔诏其六曰䝉隽诏兵埒不能相君长至汉有仁果时九隆八族之四世孙也强大居昆弥川传十七世至龙祐那当蜀汉建兴三年诸葛武侯南征雍闿师次白崖川获闿斩之封龙祐那爲酋长赐姓张氏割永昌益州地置云南郡于白崖诸蛮慕武侯之德渐去山林徙居平地建城邑务农桑诸部于是始有姓氏龙祐那之十六世孙曰张乐进求逊位于䝉氏考其时葢唐世也张氏或称昆弥国亦称白国或称建甯国其年系莫可推详蛮人大种曰昆小种曰叟皆曲头木耳环铁裹结无大侯王如汶山汉嘉蛮也蛮中有桀黠能言议屈服种人者谓之耆老便爲主论议好譬喻物谓之蛮经今南人言论虽学者亦半引蛮经与蛮爲姓曰遑耶诸姓爲自有耶世乱犯法辙依之藏匿或曰有爲官所法蛮或爲报仇与蛮至厚者谓之百世遑耶恩若骨肉爲其逋逃之薮故南人轻爲祸变恃此也其俗征巫鬼好诅盟投石结草官常以盟诅要之武侯乃爲作图谱先画天地日月君长城府次画神龙龙生蛮及牛马羊后画部主吏乘马幡葢巡行安䘏又画牵牛负酒赍金宝诣之之象以赐蛮蛮甚重之许致生口直又与瑞锦铁劵今皆存每剌史校尉至赍以呈诣动亦如之中州连滇有三路自卭雅建昌会川渡金沙江入姚安白崖曰古路泰常頞畧通五尺道武侯南征乃大辟焉唐曰姚嶲路起泸州泝永甯走赤水达曲靖曰西路唐天宝中出师伐南诏亦由此进至元世始开邮传今因之焉出湖藩转辰沅经贵州曰东路肇自庄硚立传则自国朝始也东路由大江舍舟首程曰公安六亭而达孙黄道经故孱陵县遗甃存焉孱陵罐子皆十里而遥树多女贞多贵竹张温将使蜀权谓温曰卿不宜远出恐诸葛孔明不知吾所以与曹氏通意以故屈卿行若山越都除便欲大搆于蜀行人之义受命不受辞也温对曰臣入无腹心之规出无专对之用惧无张老延誉之功又无子产陈事之効然诸葛亮达见计数必知神虑屈申之宜加受朝廷天覆之惠推亮之心必无疑贰温至蜀诣阙拜章蜀甚贵其才会稽典录曰余姚虞俊叹曰张惠恕才多智少华而不实怨之所聚有覆家之祸吾见其兆矣诸葛丞相闻俊忧温意未之信及温放黜乃叹俊之有先见亮初闻温败未知其故思之数日曰吾已得之矣其人于淸浊太明善恶太分遣衞尉陈震庆权正号权与震升之歃盟交分天下以徐豫幽靑属吴并凉冀兖属汉其司州之土以函谷关爲界造爲盟曰天降丧乱皇纲失叙逆臣乘衅始于董卓终于曹操及操子丕桀逆遗丑偷取天位而叡么么寻丕凶蹟昔共工乱象而高辛行师三苖干度而虞舜征焉今日灭叡禽其徒党非汉与吴将复谁在宜先分裂夺其土地使士民之心各知所归是以春秋晋侯伐衞先分其田斯其义也诸葛丞相德威远着典戎在外信感阴阳诚动天地重复结盟使东西士民咸共闻知侯引兵出散关围陈仓起云梯冲车以临城魏将郝昭以火箭逆射其梯梯然梯上人皆烧死昭又以绳连石磨压其冲车冲车折侯乃更爲井栏百尺以射城中以土丸塡壍欲直攀城昭又于内筑重墙侯又爲地突欲踊出于城里昭又于城内穿地横截之昼夜相攻拒二十余日会粮尽引去将军王双追之击斩双斜谷之事司马懿使二十人就军营东南角大声称万嵗武侯使问之答曰吴朝有使至请降武侯谓曰计吴朝必无降法卿是六十老翁何须诡诳如此九年春丞相复出围祁山始以木牛运参军王平守南围司马懿拒侯张郃拒平侯虑粮运不继设三策吿都䕶李平曰上计断其后道中计与之持久下计还住黄土时懿等粮亦尽盛夏雨水平恐运漕不给书白侯宜振旅辟尙书郞蒋琬及广汉李邵巴西马勋爲掾南阳宗豫爲主簿皆德举也秦宓爲别驾犍爲王梁爲功曹梓潼杜微爲主簿皆州俊彦也而江夏费祎南郡董允郭攸之始爲侍郞赞扬日月李朝字永南弟邵字伟南郪人也王士字义疆从弟甫字国山文表诸弟也先主领牧朝爲别驾羣下上先主爲汉中王其文朝所造也后丞相亮府辟西曹掾亦有文才兄弟三人号三龙士厯宕渠犍爲益州太守甫善言议人流美称自绵竹令爲州右职杨戏字文然少与巴西程祁巴郡杨汰蜀郡张表并知名戏每推祁以爲冠首丞相亮深识之年二十余从州书佐爲督军从事职典刑狱论法决疑号爲平当何祇汉成都令时郫阙令侯以祇兼之人不敢欺吴主使辅义中郞将吴郡张温聘于汉自是吴蜀信使不絶时事所宜吴主常令陆逊语侯又刻印置逊所王每与汉主及侯书尝过示逊轻重可否有所不安每令改定以印封之江表传曰诸葛亮讨贼还成都孙权遣使劳问之送驯象一头蜀志曰先主平益州赐诸葛亮法正关羽张飞锦各千疋诸葛军令云今民贫国虚决敌之资惟仰锦耳侯尝自校簿书主簿杨颙直入谏曰爲治有体上下不可相侵请爲明公以作家譬之今有人使奴执耕稼婢典炊爨鸡主司晨犬主吠盗牛负重载马涉远路私业无旷所求皆足雍容高枕飮食而已忽一旦尽欲以身亲其役不复付任劳其体力爲此碎务形疲神困终无一成岂其智之不如奴婢鸡狗哉失爲家主之法也是故古人称坐而论道谓之三公作而行之谓之士大夫故丙吉不问横道死人而忧牛喘陈平不肯知钱谷之数云自有主者彼诚达于位分之体也今明公爲治乃躬自校簿书流汗终日不亦劳乎侯谢之及颙卒侯垂泣三日武侯与宣皇在渭滨将战宣皇戎衣莅事使人视武侯乘素舆葛巾持白羽扇指麾三军各随其进止宣皇闻而叹曰可谓名士矣今成都出羽扇攒杂鸟毛爲之葢其遗制也武侯以巾帼遗司马懿巾帼女子未筓之冠蜀中名昙笼葢笑其坚壁不出如闺女之匿藏也帼音愦同古对切今音与国同非本传载侯性长于巧思损益连弩皆出其意按魏氏春秋云侯损益连弩谓之元戎以铁爲矢长八尺一弩十矢俱发夫弩而谓之连则非一弩也意必数者相连谓之损益者前葢有此弩至侯而有所损益于其间耳考史魏司马懿征公孙渊军至辽东爲发石连弩射城中唐李元谅节度陇西筑连弩台卢躭节度四川爲大旝连弩南诏惮之则古人攻战以连弩取胜者多矣今连弩之制不可考说者谓古时西蜀弩兵尤多大者莫踰连弩十矢谓之翔鸿一矢谓之飞鎗通唿爲摧山弩卽侯所谓元戎也今具其法如此侯尝欲铸刀而未得会蒲元爲西曹椽性多巧思因委之于斜谷口镕金造噐特异常法刀成以竹筒宻纳铁铢满中举刀断之应手虚落若薙水刍牧称絶当世因曰神刀今之屈耳环者是其遗范也刀剑录曰蜀章武元年辛丑採金牛山铁铸八铁剑各长三尺六寸一先主自佩一与太子一与梁王理一与鲁王永一与诸葛亮二与关羽张飞一与赵云并是亮书作风角处所琴经一卷诸葛亮撰述制琴之始及七絃之音十三𡽪所象之意兵书匣在定军山上壁立万仞非人迹可登凡两经其地初视匣其色淡红后则鲜明若更新者崇甯县昔武侯以蜀脞脆令隣邑翊日而市司马德操年小德公十𡻕兄事之唿作龎公故世人遂谓龎公是德公名非也德公字山民娶诸葛孔明小姊侯兄瑾及从弟诞并有成名各在一国于时以爲蜀得其龙吴得其虎魏得其狗诞在魏与夏侯玄齐名瑾在吴吴朝服其弘量侯居隆中时有客至属妇具面须臾而具侯怪其速后潜窥之见数木人砍麦运磨如飞求传此术后变其制爲木牛流马云蜀汉时有火济者从丞相破孟获有功封罗甸国王卽今宣慰使安氏远祖也滇蛮者十年前大理马至横山此蛮亦附以来衣服与中国畧同能通华言自云诸葛公戌兵叡好土功旣作许昌宫又治洛阳宫起昭阳太极殿筑总章观高十余丈力役不已农桑失业诸葛武侯死乃大兴宫室晋士爕所谓释楚爲外惧者此也先主定益州用荆楚宿士零陵頼恭爲太常后其子厷爲丞相西曹令史随于汉中早夭侯甚惜之与留府长史张裔蒋琬书曰令史失頼厷掾属丧杨颙爲朝中损益多矣张遵飞之孙苞之子尙书郞同诸葛瞻引军拒邓艾死于绵竹诸葛武侯造八阵图于鱼复平沙之上垒石爲八行相去二丈桓温征谯纵见之曰此常山蛇势吾常过之自山上俯视百余丈凡八行爲六十四蕝蕝正圜不见凹凸处如日中葢影及就视皆卵石漫漫不可辨甚怪也桓宣武温征蜀犹见武侯时小史年百余𡻕桓问诸葛丞相今谁与比意颇欲自矜答云葛公在时亦不觉异自葛公殁后不见其比史万𡻕征甯南蛮至南中行数百里见诸葛纪功碑铭其背曰万𡻕之后胜我者过此万𡻕令左右倒其碑而进破三十余部诸蛮请降于是勒石颂德神僧传云梁将王綝与陆法和守巫崃军次白帝法和谓人曰诸葛孔明可谓名将吾自见之此城旁有其埋弩箭镞一斛许因插表令掘之如其言龙州武侯庙在宣尉司东一百八十里初州人以邓艾尝经于此立庙祀之宋知州洪咨夔毁其像更以诸葛吿其民曰毋祀仇讐而忘父母蜀古蹟记云宋曹彬建隆二年爲都监伐蜀谒武侯祠视宇第雄观颇有不平谓左右曰孔明虽忠于汉然疲竭蜀之军民不能复中原万一何得爲武当因其頽败者折去之止留其中以祀香火左右皆谏不可俄报中殿摧塌有石碑出土尺许彬惊视之石有刻字宛若新书题云测吾心腹事惟有宋曹彬读讫下拜曰公神人也小子安能窥测哉遂令蜀守新其祠宇爲文祀之而去按此古昔武侯祠也天社任渊记云昭烈庙西偏少南又有别庙忠武侯在焉老柏参天气象甚古诗人尝爲赋之是矣今武侯祠在百花潭与草堂并列者不知何代增设湻化中李顺乱蜀招安使雷有终遣嘉州士人辛怡显使于南诏至姚州其节度使赵公美以书来迎云当境有泸水昔诸葛武侯诫曰非贡献进讨不得輙渡此水若必欲过须致祭然后登舟今遣本部军将赍金龙二条金钱三十文并设酒脯请先祭享而渡乃知南蛮心服虽千年如初呜唿可谓贤矣宋高宗手书曹操诸葛羊祐三事赐岳飞南定楼在泸州治内宋郡守晁公武建取出师表中语爲名陆游诗行遍梁州到益州今年又作渡泸游江山重复争供眼风雨纵横乱入楼房从眞成都人工画人物蕃马事王建爲翰林待诏尝于宫中画诸葛武侯渡泸水图甲马如生兼善泼笔鬼神有甯王射猎陈登斫鲙等图传于世唐释天竺亡名未详何印度人也其貌恶陋纒干陀色缦条衣穿革屣曳铁钖化行于京辇当韦南康臯生才三日其家召僧斋此僧不速自来以敝席坐于庭中旣而斋毕韦氏令乳母负婴儿出请众僧祝愿梵僧先从座起摄衣升阶视之曰别久无恙乎婴儿若有喜色相认之意众皆异之韦君曰此子才生三日耳吾师何言别久也梵僧曰此非檀越所知此诸葛武侯之后身耳今降生于世将爲蜀帅必福坤维之人吾往在劔门与爲善友故不远而来此子他日作劔南节度二十年官极贵中书令太尉此外非我所知也父然之因以武字焉后韦臯自少金吾节制剑南军果迁太尉兼中书令在蜀二十一年卒谥忠武先主章武二年于汉川铸一鼎名克汉鼎置丙穴中八分书三足又铸一鼎于永安纪行军奇变又铸一鼎于成都武檐山名曰受禅鼎又一鼎于劔口山名曰劔山鼎并小篆书皆武侯迹诸葛武侯斩王双还定军山铸一鼎于汉川其文曰定军鼎又作八阵鼎于永安皆大篆书又于玄武郡金山铸二鼎一大一小武侯行军见此山势似有王者故鎭之汉丞相诸葛忠武侯集卷之九遗蹟侯家于南阳之邓县在襄阳城西二十里号曰隆中晋永兴中鎭南将军刘弘至隆中观侯故宅立碣表闾命太傅椽犍爲李兴爲文隆中山襄阳县北二十五里下有隆中书院诸葛武侯隐居地莲池在沔县治北其畔有武侯读书亭遗址每遇花时县人游玩诸葛相蜀筑台以集诸儒兼待四方贤士号曰读书台在章城门路西今爲乘烟观杜光庭录异记云成都书台坊武侯宅南乘烟观内有古井井内有鱼长六七寸往往游于井上或取鱼水必腾涌相传其井有龙矣卧龙墨池沅江县西三十里乌龙寺内俗传汉诸葛武侯涤墨于此寺因名卧龙诸葛宅在石皷山汉昭烈牧荆州时侯驻临烝调赋以供军实后庙食于此宋重建张栻爲记隆中诸葛故宅有旧井一今涸无水盛弘之记云井深五丈广五尺堂前有三间屋地基坵极高云是避暑台又有三顾门宅西有山临水孔明常登之鼓琴以爲梁父吟因名此爲乐山先有董家居此宅衰殄灭亡后人不敢复憇焉齐建武中有人修井得一石枕高一尺二寸长九寸献晋安王习凿齿又爲宅铭葛井襄阳县东二十里荆州记诸葛宅有田卽此诸葛井益阳县东南二里相传蜀诸葛武侯所凿诸葛井在大慈寺西里许自上窥之祇见其三邉更一边不知其际涯也昔孔明凿此以通井络王气俗传有人入井闻其中有鸡声沔水又东迳武侯垒南诸葛武侯所居也南枕沔水水南有亮垒背山向水中有小城回隔难解成都府成都县太城者南门城也张仪司马错所筑诸葛武侯以丞相开府领益州牧故晋益州剌史治太城其制因之古城在荣经县西五里侯征南屯兵于此唐李德裕增筑卧龙巖黔阳县南四十里傍爲诸葛武侯古城其洞广数十步深数里石壁如饰泉涌不竭有石灶二相传武侯驻兵处名山县本志云东北三十四里古土城周七十二丈乃武侯征蛮所筑遗址见存诸葛城㳂滋县西五十里高山上相传武侯征南时筑址迹犹存武侯城在旧黎州城外三里诸葛所筑壕堑故垒存焉又有武侯战场在安靖新寨武侯城在临安都司城南三十里泸水东侯所筑所谓五月渡泸处泸州卽擒孟获之地三交城在宝鸡县西四十里魏司马懿与侯相拒于此筑城汉中郡西县后魏置嶓冡县隋爲西县故西乐城在县西南武侯所立甚险固墓在县东南卧龙冈在府城西南七里起自嵩山之南绵亘数百里至此截然而住囘旋如巢然草庐在其内前有井靑石爲牀有汲绠渠百十道数不能眞其下平如掌卽公躬耕处旧爲祠以奉之元至大中建书院程鉅夫作记尝有道士居住夜闻兵声惧而移之宣德中有司复新其庐塑其像春秋祭祀前代碑文俱存又南阳县东北博望鎭南隐山顶上亦有武侯庙卧龙山南漳县东五十里相传诸葛武侯耕南阳时尝游此葛山诸葛屯营因名有武侯庙祁山在西和县北七里山上有城极严固武侯率诸军攻之县又有南北岈二岈有万余家侯表言祁山去沮五百里有人万戸瞻其邱墟信之爲殷矣卽此汉水北连山秀举罗峰竞峙祁山在嶓冡之西山上有城极爲严固昔诸葛武侯攻祁山卽此城也开山图曰汉阳西南有祁山溪径委迤山高巖崄九州之名岨天下之奇峻泸州掇旗山诸葛武侯树旗于此以誓师耒阳县东北四十里有相公山侯尝驻兵于此因名火烽山在中江县东南诸葛公尝会于此置烽火箕山在褒城县北十五里山有秦王猎池及内穴道人谷诸葛公遣邓芝赵云等出箕谷卽此兴势山在洋县北二十里山形如盆外甚险盘道以上诸葛公尝戍于此后魏兴势山以此名周地图云蒲亭县有铁山诸葛侯取爲刀剑宇文度封铁山侯卽此侯计山在耒阳县东七十五里山有七十峯上有仙人亭观音阁亦名侯憇山谓诸葛武侯尝于此憇息筹计兵事铜鼓山在威淸衞城西四十五里相传汉诸葛侯征南于此获铜鼓会军山潼川治东南一百六十里汉昭烈入蜀武侯张飞畧地至此百姓以牛酒犒师故名诸葛山在道海县东南三里侯南征驻兵于此孟山在荣经县东二十里诸葛擒孟获处叙州朱提山西五十里山产银汉诸葛书曰汉嘉金朱提银採之不足以食定军山在沔阳县东南十里两峯对峙汉昭烈于此山下作营斩魏夏侯渊山有诸葛巖上有兵书匣其山壁立万仞非人迹可登其下有八阵图又有督军坛鄕人云每阴雨时上有击鼓声先主旣保有汉中侯之薨也遗令葬于其山因卽地势不起坟垄惟深松茂柏攒蔚川阜莫知墓营所在山东名高平是侯宿营处有庙建康东北十里有钟山旧名金山汉末金陵尉蒋子文讨贼战亡灵发于山因立蒋侯祠焉故号曰蒋山诸葛亮以爲钟山龙盘卽蒋山也诸葛营在定远县西一十里侯讨南中过髳州于目直睒北傍山下筑营蛮称望子洞基址尙存诸葛营靖州西武侯抚谿洞诸蛮驻此诸葛营黔阳县有四一渡头一原神乡一安江一托口武侯抚绥嵠洞诸蛮驻兵于此营垒犹存诸葛营在宜良县南小石岭诸葛亮尝营于此又名诸葛峒诸葛营在府城东南一十里其东岳堰内一土墩周回三十余丈高六尺随水高下虽盛潦不没俗爲武侯旗台渭川王让记畧云西絶涪水有山曰柏下诸葛公营垒在焉而乔木婆娑者蒋公琰万秋之宅钟士季之所尝致敬也龙透关在嘉定州南七里世传爲诸葛公所立其南七十里爲安远寨亦公征蛮于此屯驻宋元丰中置爲寨沔水东迳乐山北昔诸葛亮好爲梁甫吟每所登游故俗以乐山爲名石鼻寨在宝鸡县东四十里侯所筑以拒郝昭一名石鼻城诸葛寨在长官司西叙州保子寨纳谿治西十里世传武侯征南屯兵于此诸葛寨在德安府罗陂村旧传武侯所立诸葛垒在秦州东二里俗谓下募城傍有司马懿垒俗谓上募城魏太和中诸葛武侯攻天水诏懿拒之此其垒也汉阳山北八十里诸葛平西南蛮驻军此山董王台石首县北五十里相传董允与诸葛武侯驻兵处万乘湖石首县东四十里相传诸葛武侯屯兵于此筹笔驿在广元武侯出师尝驻于此棊盘岭在府城南五里相传诸葛宴兵着碁于此有石盘广六尺棊痕尙存沔水又东迳西乐城北城在山上周三十里甚崄固城侧有谷谓之容裘谷道通益州山多羣獠诸葛公筑以防遏荣经县本志云荣水在城北一出相公岭一出番境经水在城南一出瓦屋山一出改丁河一出汶川按相公岭者以诸葛丞相征蛮所经也改丁河源出黑石汶川源出卭崃马耳荣经水北流卽武侯七擒孟获之地上有庙将军池在岳池县东五里相传诸葛尝驻兵于此方舆云万胜冈在州西有龙观寺其趾曰百丈山自卭崃或起或伏环遶州治本志云诸葛武侯擒孟获旋师至此冈下人聚观之因建亭于上爲龙观亭卭州西百里石盘戍俗唿爲望军顶昔诸葛武侯驻军于此汉水北出远山山谷邃崄人迹罕交谿曰五丈谿水侧有黄沙屯诸葛所开也其水南注汉水武侯出师表五月渡泸今以爲泸州非也泸州古之江阳而泸水乃今之金沙江卽黑水也其水色黑故以泸名之尔沉黎古志武侯南征由今黎州路黎州四百余里至两林蛮自两林南瑟琶部三程至嶲州十程至泸水泸水四程至弄栋卽姚州也今之金沙江在滇蜀之交一在武定府元江驿一在姚安之左却据沉黎志武侯所渡当今之左却也瑟琶一作风琶两林今之卭部长官司也胜览云宝山在泸州城南初名堡子山爲巡检廨陈公损之移廨山西建堂其上袁公说友榜其堂曰江山平远易堡子爲宝山大书揭之下瞰城郭万瓦鳞集两江合流郡国志一名泸峯山高三十丈地多瘴三四月渡之必死惟五月上旬渡之卽无害故诸葛云五月渡泸也李直土西山堂记云以常璩华阳国志及辛怡显云南录考之诸葛渡泸乃在越嶲之地非泸之宝山也黑水在城固县西北诸葛公牋云朝发南郑暮宿黑水泸津水东迳不韦县北两岸皆高山泸峯最爲杰秀孤高三千余丈水之左右马步之径裁通而特有瘴气三月四月迳之必死非此时犹令人闷吐五月以后行者差得无害故诸葛武侯表言五月渡泸并日而食臣非不自惜也泸水两峯有杀气暑月旧不行故武侯以夏渡爲艰今昆明道渡所见有武侯道在水浚急而多巉石土人以牛皮爲船方涉津涘寰宇记云马湖江从州西南流出东郭与蜀江㕣诸葛武侯五月渡泸则此水之上流也𤏡溪南溪县西六十里昔武侯南征𤏡蛮于此归服又名服溪旧志云福溪华阳国志云有汉水入延江本志云汉阳山在县北八十里汉武通西南夷自此山之南皆汉地故云诸葛武侯征蛮过此今崖壁上镌武侯征蛮故道六字犹存县有顺应庙乃祀马谡者大诸葛堰在永昌府城南一十五里其东有东岳堰及小诸葛堰皆有灌溉之利益州记曰江至都安堰其右捡其左其正流遂东郫江之右也因山頽水坐致竹木以溉诸郡又羊摩江灌江西于玉女房下作三石人于白沙邮邮在堰官上立水中刻要江神水竭不至足盛不没腰是以蜀人旱则借以爲溉雨则不遏其流故记曰水旱从人不知饥馑沃野千里世号陆海谓之天府也俗谓都安之堰亦曰湔堰又谓之金堤左思蜀都赋云西踰金堤者也诸葛北征以此堰农夫国之所资以征丁千二百人主护之有堰官李膺记云玉女房凿山爲穴深数十丈中有廊庑堂室屈曲殆若神功非人力矣七星关七星桥记云关号七星孔明禡牙之地又有滇海曲云神禹导河双洱水武侯征路七星关剑门关在剑州北境大剑山至此两壁削耸有隘束之路侯因立爲剑门后姜维退守以拒魏钟会卽此斜谷关在郿县西南三十里谷之南口曰褒北口曰斜卽侯出师处木门在泰州西南九十里魏张郃追诸葛公于此中飞矢死赤坂在洋县东二十里其土色赤魏司马懿寇蜀汉建兴五年丞相出屯兵汉中筑城于城固驻兵于赤坂卽此寰宇记云宜宾县本汉南安县地属犍爲郡诸葛南征于此置郁鄢戍后改爲郁鄢县卭州沉黎县卽侯征羗之路每十里作一石楼令鼓声相应今蛮人效之所居悉以石爲楼邵水在宝庆府城北源出邵阳县龙山经马鞍山诸葛武侯庙下号相公潭深不可测流至此合澬水京口有石如羊谓之狠石诸葛武侯尝坐其上与孙权议拒曹操狠石有十字断痕先主与孙权私卜所断也孙刘同猎醉各据一石羊后名石羊巷永安宫府学宫地先主征吴还至白帝改鱼复爲永安宫居之明年崩诸葛受遗于此刘琦台襄阳县城东二里卽刘表子琦与武侯谋自安计登楼去梯处水经云江水又东迳诸葛亮图垒南註云石碛平旷望兼川陆有亮所造八阵图东跨故垒皆累细石爲之自垒西去聚石八行行间相去二尺因曰八阵旣成自今行师庶不覆败皆图兵势行藏之权自后深识者所不能了今夏水漂荡𡻕月消损高处可二三尺下处磨灭殆尽荆州图副云永安宫南一里渚下平碛上週回四百一十八丈中有诸葛孔明八阵图聚细石爲之各高五尺广十围厯然棊布纵横相当中间相去九尺正中开南北巷悉广五尺凡六十四聚或爲人散乱及爲夏水所没冬水退复依然如故八阵图下东西三里有一碛东西一百步南北广四十步碛上有盐泉井五口以木爲桶昔常取盐卽时沙壅冬出夏没刘宾客嘉话录云夔州西市俯临江岸沙石下有诸葛亮八阵图箕张翼舒鹅形鹳势聚石分布宛然尙存崃水大时三蜀雪消之际澒涌滉漾可胜道哉大树十围枯槎百丈破硙巨石随波塞川而下水与岸齐人奔山上则聚石爲堆者断可知也及乎水落川平万物皆失故态惟诸葛阵图小石之堆标聚行列依然如是者仅已六七百年淘洒推激迨今不动高似孙纬畧曰八阵图在鱼复者随江布势塡石爲规前障壁门后倚却月纵八横八魁容二丈内面偃月九六鳞差江自岷来奔怒湍激惊雷迅马不足以敌其雄也徙华变沧不足以穷其力也磊磊斯石载轰载春知几何年曾不一仄是非天所爱神所儆者欤诗林载晋桓温伐蜀观八阵图诗云访古识其眞寻源爱往迹恐君遗事节聊下南山石仍顾谓从事曰此常山蛇势也诸葛八阵碛在夔城者江沙上碎石行列如引绳春冬时见夏秋没于水然江涨卽浮碛上数十丈比退而阵石如故八阵图有三处一在新都弥牟鎭一百二十有八当头阵法也一在夔州六十有四方阵法一在碁盘市一百五十有六下营法也寰宇记云八阵图在县北三十里弥牟鎭蜀志亮推演兵法作八阵图咸得其要李膺益州记云稚子阙北五里有武侯八阵图土城四门中起六十四魁八八爲行魁方一丈高三尺纬畧曰八阵图在新都者峙土爲魁植以江石四门二首六十四魁八八成行两阵并峙周凡四百七十二步魁百有三十也姚安军民府东山在府城东十里一名饱烟萝山其西有武侯塔相传公征南驻兵之所后人建塔于上武侯塔长甯县东诸葛所建以誓蛮戎者诸葛洞在龙州宣慰司治南石崖屹立傍有石洞数丈相传诸葛公征九溪蛮尝过此留宿洞中设一床悬粟一握以⬤马后遂化爲石床石粟至今犹存万里桥亦名笃泉桥桥之南有笃泉因蜀使费祎聘吴武侯饯之曰万里之行始于今日故曰万里桥唐岑参有万里桥诗保甯府有武侯桥七纵桥在孟山下相传因诸葛擒孟获而名处书崃相传诸葛武侯藏书处通道县有武侯兵书台方与云平羗江在州城北源出西徼遶西北郭谓武侯平羗戎于此魏了翁朝眞观记畧云出少城西北爲朝眞观观中左列有圣母仙师乘烟葛女之祠观西有武侯祠是侯故宅也故老相传侯有女于宅中乘云轻举唐天宝元年章公始更祠爲观奏名乘烟华阳国志延熙二年马忠定越嶲置赤甲军常取涪陵之民丞相诸葛亮亦发劲卒三千人爲连弩士按志有赤甲戍与黄草崃相近在李渡之上蔺市之下杜甫诗云黄草崃西舩不归赤甲山下行人稀卽此地也赤崖在府城西侯与兄子瑜书云前赵子龙退军烧坏赤崖以北阁道剑门关栈阁相望颜师古曰栈卽阁也按史记蔡泽谓范雎曰今君相秦计不下席坐制诸侯栈道千里通于蜀汉华阳国志云诸葛相蜀凿石架空始爲飞阁以通行道如此则栈阁爲二矣方舆胜览灌县有老人村在大面山之北昔人避难其中多享年夀故名或云潜夫张不羣入山採药浃旬不返见一叟致敬而问答曰本丞相范贤之裔知李雄之祚不永挈吾辈居此爲终焉之计图经云卽老泽也在靑城北百三十里昔诸葛武侯迁羣獠于山下故名五丈原在郿县西三十里又云在岐山县南诸葛公据渭南与魏司马懿相拒屯兵于此有落星村卽长星坠营处上有诸葛祠元时建石碑耒阳县东五里武侯斩雍闿擒孟获囘军经此立石纪功𡻕久字不可辨又相传武侯立石誓蛮云后有功在吾上者宜立石于右至宋狄靑破侬智高囘立碑其右后爲雷轰惟存断碑横仆其侧诸葛营在宜良县南小石岭侯尝营于此又名诸葛峒中广德初凤伽异筑拓东城故有诸葛公石刻文曰碑卽仆蛮爲汉奴蛮畏誓尝以石搘捂魏鹤山集有𤏡道诸葛武侯碑又有答冯叙州邦佐谢武侯庙碑启本志云府城南姜维屯一峰突起高千仞其顶平相传姜伯约于此驻军诸葛武侯行庙碑在兴元府固县西唐贞观十一年置诸葛武侯碑在昭烈帝庙中长庆四年裴度撰柳公绰书武侯碑阴记集古录云唐崔备撰元和二年武元衡刻及其寮属题名于武侯庙碑阴蔡山在泸州城东五里旧传诸葛侯于此梦见周公助以阴兵因立文宪王庙又名周公山李焘诗巖峦最高顶云气时蔚荟彷彿羣仙宅宫阙辉珠贝寰宇记文翁立文学讲堂一名周公礼殿按云南志武侯征西南梦见周公勅所在祀周公也黄陵庙夷陵州西黄牛崃相传神尝佐禹治水诸葛武侯建祠一名黄牛庙又名灵感庙武侯墓在沔阳县东南十里又东南八里亦有祠武侯庙在黎平府城南隅通志云泸州宝山之泸峯有武侯庙每𡻕蛮人贡马相率拜于庙前宋刘光祖诗云蜀人所至祠遗像蛮徼犹知问旧碑武侯庙在府城南一十里诸葛擒孟获屯营于此民怀其德立庙祠之至今土人自称爲诸葛之遗民因名诸葛村元揭徯斯有诗八阵庙在新都治二十里卽武侯祠前有八阵遗迹诸葛庙均州房县西长望川诸葛武侯庙景陵县白湖村诸葛庙云梦县北二十里诸葛武侯庙公安县西孱陵街至元戊子邑民李铠建诸葛武侯庙在襄阳县伏龙山唐封武灵王宋赐英惠庙加号仁济一方感祀焉诸葛武侯庙宝庆府邵阳县东南二里宋湻祐中建诸葛武侯庙武冈州右宋湻祐中建方舆胜览云武侯庙在府西南二里今爲乘烟观孔明表云薄田十五顷桑八百株卽此地孔明初亡百姓遇节朔各私祭于道上李雄称王始爲庙于少城内桓温平蜀隤少城独存武侯庙后封武兴王庙至今祠祀不绝武侯庙在司城北三里宋绍兴中郡守邵溥因旧鼎新榜曰天威庙又作二室塑唐韦臯李德裕像诸葛武侯庙在府城东南隅先主庙在府城南二里旧在惠陵右附诸葛侯庙唐杜甫诗先主武侯同閟宫本朝洪武初合庙祀之武侯庙在太原府太谷县咸阳谷忠贤堂夔州府治内初名𡻕寒宋庆厯中建取尝经游此地者屈原诸葛亮严挺之杜甫陆贽韦昭范白居易柳鎭寇准唐介十人画像于堂中外栽修竹林栗有记王十朋诗六月修筠带雨移丁甯护取𡻕寒枝十贤淸节高千古不是此君谁与宜方舆胜览云武侯庙在八阵图之卧龙山上有堂曰开济堂何耆仲小记云堂阅𡻕久垂压矣湻熙疆圉作噩渎山何耆仲假守举而新之因访善本重肖侯像摘老杜两朝开济老臣心之句以字堂巫山尉任份来董事春二月乙亥落成诸葛武侯祠东安县西广德寺在隆中书院傍唐时建书院祀武侯以寺僧主之明成化中重建夔州卧龙山府治东北五里上有诸葛祠因名有泉极淸冷怀古楼绵竹县东隆庆初建祀诸葛瞻父子紫巖南轩二先生万厯元年四川巡抚曾省吾荡平九丝城都蛮俘获诸葛武侯铜鼓九十三面择有声者六十四面以献疏畧云都蛮唿铜鼓曰诸葛鼓相传以爲宝噐审阿大王等执称鼓有剥蚀有声响者爲上上鼓易牛千头次者七八百头递有等差藏至二三面者卽得雄视一方僭称王号每出刼击鼓高山诸蛮顷刻云集集则椎牛数十头飨蛮乃出刼刼数胜益以鼓爲灵臣等细观所铸皆奇文异状相错蟠仅可辨者雕螭刻鹭间缀虾蟇其数皆四缙绅父老云诸葛制以鎭蛮若曰鼓去则蛮运终理或然也诸葛鼓乃铜铸者其形圆上寛而中束下则敞口大约若今楂斗之倒置也面有四水兽四周有细花纹其色不甚碧绿击之彭彭有声如皷云置于水击之其声更鉅铜皷交趾服役有头飞獠子赤裩獠子鼻飮獠子皆窟居巢处好飮酒击铜皷皷初成置庭中招同类来者盈门豪富女子以金银钗击皷叩竟留与主人或云铜皷乃诸葛征蛮钲也夔州府江岸与八阵图相对有石皷世传武侯教战之皷侯初平蛮儌夜闻军中多讴歌思归遂诏众各与一砖曰若辈久苦行役欲遄返耶枕此而卧诘朝扺家矣从者果然不用命者终莫能归今云南营内有一城居民皆四川人云卽其后也太华山是滇西之会合处皆大铜钉鎭之每一钉拔则蛮必有变者此渡泸几时勾当作事眞有神耶孙黄驿七亭而达顺林坡于塔冈坦于顺林望皆烟篁饶水田罗坞樟庒皆十里而遥山多荒茅亭卒吹钖呌竹以代铜钲顺林驿六亭而达沣州絶涔水水淸彻产蠃蚌巨者象盘岸有诸葛遗釡二有沣阳桥遇仙桥有车𦙍故里有屈原祠兰江驿实枕沣水隋僧蜀郡福缘寺释僧渊以锦水江波没溺者众欲于南路驾飞桥昔诸葛公指二江内造七星三铁錞长八九尺径三尺许人号铁鎗拟打桥柱用讫投江须便祈祠方可出水渊造新桥将行𥪡柱其錞自然浮水来至桥津及桥成又自投水宋御仗有诸葛公篇袖铠帽二十五石弩射之不能入以赐殷者规杨愼曰孔明炊釡麻城毛柱史凤诏爲予言近日平谷县耕民得一釡以凉水沃之忽自沸以之炊饭卽熟釡下有诸葛行窝字乡民以爲中有宝物乃碎之其釡复层中有水火二字亦异哉瑞应图曰丹甑不炊而自熟玉臯不汲而常满近此类乎信侯之才艺固后世之神禹周公也世所传划车弩鸡鸣枕不一而已诸葛公之征孟获人曰蛮地多邪术须祷于神假阴兵以助之然其俗必杀人以其首祭则神享爲出兵公不从因杂用羊豕之肉而包之以面像人头以祀神亦享焉而爲出兵后人由此爲馒头蛮酋自谓太保大扺与蛮獠相似但有首领其人椎髻以白纸系之云尙有诸葛制服也魏畧云刘备性好毦适有馈之牛尾者备手结之诸葛亮曰将军当复有远志耶止结毦而已备乃投毦曰以忘忧耳按韵宝毦音珥织羽爲衣也诸葛亮与吴王书云所送白毦薄少重见辞谢益以增惭齐谐记武冈有幕官因凿渠得一瓦枕枕之闻其中鸣鼓起擂一更至五更皷声次第更转不差旣闻鸡鸣亦至三唱而晓扺暮复然其人以爲怪而碎之见其中设有机局以应夜气乃诸葛武侯鸡鸣枕也书苑云蜀先主常作三鼎皆武侯篆隶八分极其工妙云贵土官中门甚低出入必俯首云武侯遗制欲其敬朝廷也稍高其戸者辄祸蜀山谷民皆冠帛巾相传爲诸葛公服所居深远者后遂不除今蜀人不问有服无服皆带孝帽市井中人十常八九余尝以重午登南楼观竞渡戏两岸男女匝水而聚望之如沙城有司卽严禁之恬不爲止明黄中允辉曰陈三谟开府滇中以堪舆家言自命初卜昆明一区欲移幕府刬草得小碑云诸葛禁地皆以铁锢之又白沙驿形胜称最而皆蠢蛮陈讶之往寻笼络已被掘断亦有小碑曰诸葛禁地先主寓荆州从南阳大姓晁氏贷钱千万以爲军需诸葛武侯作保劵至宋犹存苖民家家供祀武侯像取糓逐颗剥米以炊日不暇给云亦始自武侯俾终𡻕勤苦弗获居闲思叛也今虽苦难不敢违其法成都西金容坊有石二株旧曰石笋前秦遗址诸葛武侯掘之有篆字曰蚕丛起国之碑以二石柱横埋中连以铁一南一北无所偏倚又五字浊歜烛触蠲时人莫晓后范长生议曰亥子𡻕浊字可记主水灾寅卯𡻕歜字可记主饥馑已午𡻕烛字可记主火灾辰戌丑未𡻕触字可记主兵灾申酉𡻕蠲字可记主丰稔后以年事推验悉皆符騐蜀郡临卭县有火井汉室之盛则炎赫弥炽桓灵之际火势渐微诸葛孔明一窥而更盛矣至景曜元年人以烛投卽灭其年蜀併于魏按华阳国志临卭县有布濮水从布濮来合火井江有火井夜时光映上昭民欲其火光以家火投之顷许如雷声火熖出通耀数十里以竹筒盛其光藏之可拽行终日不灭也井有二水取井火煑之一斛水得五㪷盐家火煑之得无几也道家多作柏叶汤常点益人古柏叶尤奇今益州诸葛武侯庙中有大柏木相传是蜀世所植故人多採收以作药其味甘香于常柏也儒林公议云武侯庙前柏围数丈唐相段文昌有诗石在焉唐末渐枯悴厯王孟二伪国不复生然亦不敢伐之宋干德五年辛卯夏五月枯柯再荣时人异焉三国迄今千二百余年矣新枝耸云枯干并存夭矫若虬龙陆游剑南藁云唐有节度使取孔明祠柏一小枝以爲手板书于图志非𧦄至今则此柏亦称灵异着闻极矣嶲州界缘山野间有菜大叶而粗茎其根若大萝卜土人蒸煑其根叶而食之可以疗饥名之谓诸葛菜云武侯南征用此菜莳于山中以济军食亦犹广都县山枥林谓之诸葛木也诸葛所止令兵士独种蔓菁者取其才出甲者生䧟一也叶舒可煑食二也久居随以滋长三也弃去不惜四也囘则易寻而採之五也冬有根可斸食六也比诸蔬属其利不亦溥乎三蜀之人今唿蔓菁爲诸葛菜江陵亦然益州记云绵竹东武山有江池出白莼其利不亦溥乎三蜀之人最地图记云是诸葛武侯池中物池是侯所凿宋元嘉中刺史陆岩尝取以献蜀中有小车独推载八石前如牛头又有大车用四人推载十石葢木牛流马也汉州德阳及崃中定军山皆有八阵图定军山下土堆也汉丞相诸葛忠武侯集重刋道藏辑要汉丞相诸葛忠武侯集卷之十三十六世孙羲基编辑八阵刻八阵图旧序东莱蓝章诸葛武侯推演兵法作八阵图严从谓其出于风后握机文以予言之握机文乃依托爲之者非风后也实八阵图之註耳独孤及之图记以爲得于黄帝书之外篇者亦非也马隆八阵赞又握机文之註耳其见于李靖问对者亦阮逸之伪书也图之蹟有四一在沔阳一在新都一在鱼复一在南市予尝至沔阳拜武侯之墓而访其旧垒已不可识闻新都南市者亦残破不可考唯鱼复者迄今如故予使人图而观之六十四垒布于前者八阵也二十四垒环于后者却月阵也六十有四重易之卦也二十有四作易之画也卦定于方以知故八阵象之画起于圆而神故却月阵象之卦自画起方自圆生壁门者阴阳之象也握奇者虚中之象也奇正之变皆出于此奇亦爲正之正正亦爲奇之奇彼此相用循环无穷桓温曰是常山蛇势者亦妄言耳常山蛇谓之率然盖高直阵也非八阵也李筌太白阴经以天地风云爲正龙虎鸟蛇爲奇亦出臆见至谓教战有图而战阵无图者尤大谬也顷者蜀盗弄兵予奉诏致讨督师驻汉中因取八阵图而推演之自六十四垒分内外前后四隅又变而爲八阵纵横开阖钩联蟠屈各有条理以之训练而行伍始严整可观矣三复考订命武都人龙正图之而註其左自将领以至士卒人给一本诵而习之鸣唿废阵形而用兵者妄也执阵形而求胜者愚也平居练兵如身运臂而臂运指无不如意则御寇而搏击焉一阴一阳变化出没而莫有逆吾命者矣孙武曰鬬乱而不可乱形圆而不可破非武侯之图其孰能与于此哉蓝公八阵合变图说叙维扬徐昻诸葛八阵昉于黄帝风后而实得于心法非专推演也故其垒石于沙纵横皆八其曰天衡地轴天前冲后冲地前冲后冲与夫曰风曰云者阵之名也六十有四者阵之多寡相乘之数也布之各有其方列之各有其位游兵二十四阵在六十四阵之后名曰却月阵开合作止间队与八阵皆同下营之际环衞于后出入神速应敌取胜者此总图之合欤若其内外之分爲天覆地载左右之分爲风扬云垂前后四隅之分爲龙飞爲虎翼爲鸟翔爲蛇蟠者此八图之变欤合不自合而包含无尽变不徒变而应敌无方坚如磐石触之者碎炽如烈火犯之者焦此司马懿所以甘受巾帼之辱而终不敢轻出以取败也武侯已矣而阵图之在白帝城鱼复洲者固自若也晋马隆以三千步卒破树机能数万骑以复凉洲者按此图也厥后兵家者流但以资谈说而不以教行伍虽师律提纲具载图说而于总图后少却月阵图是无游兵也无游兵何以取胜而御猝然之变也哉东莱蓝公以大都宪典兵汉中景慕武侯遣使鱼复图其犹在之垒石而谛观之加以推演询问讲究之久一旦恍然似有以得其指要者复得武都士人龙正者谙练阵图与语脗合深加赏识遂命取小石于厅事后布以合之起以变之其合其变应手而成于是以其法教诸将士验其可与有爲也遂着之图说比旧加详而摆阵变阵之举实发所未发也刋以成书自将领以至士卒人给一本诵而习之无何精熟敌忾之气十倍寻常矣乃制爲冲阵之法遴选勇锐以冲之将士欣跃思欲一逞由是威武奋扬屡战屡胜虽公之忠贞知勇有过人者何莫而不自八阵图说中来邪若夫阵图之说之用于方来则亦存乎某人也云尔八阵号令凡遇操练之日侵晨赴各地方每队七行七层以三千人之上四队合爲一队二万人之上四阵合爲一阵二十万人之上四部合爲一部俱分两层驻札闻中军号笛响马步官旗诣中军听发放讫回还各队传令谕众不许喧哗及错乱队伍闻中军第一声哱啰响各队步兵皆集骑兵解绊牵马第二声哱啰响步兵举旗骑兵乘马第三声哱啰响点鼓间队出缓行一鼓一硚至十八步中军放礮一箇磨旗三次发喊三声战声喇叭响发鼓急行十八步金响止单摆开锣响放铳弓弩枪牌皆作战势官军齐唱䕶䕶䕶三声哵咧响发喊摔𨦐响收队驻爲第一阵再点鼓后面队尽出缓行过第一阵前十八步放礮一箇磨旗一次发喊一声战声喇叭响发鼓急行十七步金响止单摆开锣响放铳弓弩枪牌皆作战势齐唱杀杀杀三声哵咧响发喊摔𨦐响收队驻爲第二阵三次点鼓后第一阵又间队出缓行过第一阵前十八步放礮一箇磨旗一次发喊一声战声喇叭响发鼓急行十八步金响止单摆开锣响放铳弓弩枪牌皆作战势齐唱突突突三声哵咧响发喊摔𨦐响收队驻爲第三阵四次点鼓后第二阵亦间队出缓行过第三阵前十八步放礮一箇磨旗一次发喊一声战声喇叭响发鼓急行十八步金响止单摆开锣响放铳弓弩枪牌如前作势齐唱诃诃诃三声哵咧响发喊摔𨦐响收队驻爲第四阵中军放起火三枝点鼓每阵皆间队出前行十八步止各趋原分地方下营左右前后纵横摆成行列面俱朝外金响止战声喇叭响单摆开如阵总图隅落钩连以成八阵之规哵咧响发喊率𨦐响收队若欲冲演变阵者先整前哨金鼓旗二对响器二副金二口锣二面鼓十二面摔𨦐二箇大铳四口中军金鼓旗旛如旧听本哨官八天阵内用次中军举玄黄二色旗爲一变天覆地载二阵放礮一箇点鼓该天阵队往南缓行布天阵该地阵队往北缓行布地阵各至地界磨旗一次发喊一声战声喇叭响发鼓急趋下营金响止单摆开锣响放铳弓弩枪牌皆作战势齐唱护护护三声哵咧响发喊摔𨦐响收队中军放起火三枝二阵皆动复回总阵打得胜鼓哱啰喇叭号笛齐响各归原地若再变阵亦如前拨旗鼓响器等件听左哨官入阵用中军举五綵五晕二旗则爲第二变风扬云垂二阵放礮一箇点鼓该风阵队往西缓行布风阵该云阵队往东缓行布云阵其进止动盪回营号头皆准前例但唱杀杀杀三声若再变阵右哨官入阵中军举靑白二旗爲第三变龙飞虎翼二阵放礮一箇点鼓该龙阵队往东南布龙阵该虎阵队往西北布虎阵但唱突突突三声其进止动盪号头皆同前例若再变阵后哨官入阵中军举赤黑二旗爲第四变鸟翔蛇蟠二阵放礮一箇点鼓该鸟阵队往东北布鸟阵该蛇阵队往西南布蛇阵但唱诃诃诃三声其号头皆与前同八阵图推演八阵始于队伍而成营阵伍者五行生成之数也阵者八卦之象也游兵者二十四气之象也所以五人爲伍十五爲一队加五旗军而五十有五终于生成之数也八队爲一阵有四百四十人八阵爲一部有三千五百二十人而爲小成可变两也八部爲一将有二万八千一百六十人而爲中成八阵齐可变也终于六十四卦也八将爲一军有二十二万五千二百八十人而爲大成故韩信曰多多益善其布列营阵以将台左列四阵右列四阵分作两层驻札而爲小将左列四部右列四部亦分两层而爲中将左列四将右列四将亦分两层而爲大将其制阵以千人可布六华阵每面用六十步以小成三千五百二十人可布八阵每面用一百二十步以中成二万八千一百六十人每面用六百步以大成二十二万五千二百八十人每面用一千二百步其小成每队相离十八步中成每阵相离八十六步大成每部相离一百七十二步内余数步加中军而爲闰也以天后冲四队东北西北风云各二队定作一号以地后冲四队东北西北风云各二队定作二号以后地轴地后冲各二队定作三号以后地轴四队左右后天衡各二队定作四号以前地轴四队左右前天衡各二队定作五号以前地轴地前冲各二队左右前天衡各二队定作六号以地前冲四队东南西南风云各二队定作七号以天前衡四队东南西南风云各二队定作八号书于本队旗上布阵下营不得错乱闻中军举号每阵皆间队一二五六号先出三十六步止单摆开战毕仍收作八阵爲第一阵二次举号三四七八号出过第一阵前三十六步止单摆开战毕仍收作八阵爲第二阵三次举号第一阵又间队每阵出五六号过第二阵前三十六步止单摆开战毕仍收作八阵爲第三阵四次举号第二阵又间队每阵出七八号过第三阵前三十六步止单摆开战毕仍收作八阵爲第四阵次视中军举起火点鼓每阵又间队一三五七号不动二四六八号出前行十八步止天前冲四阵居前天后冲四阵居后天衡十六队居两端地轴十二阵居中间地前冲六阵居前地后冲六阵居后风八阵居四维云八阵居四角自然而成八阵之规也游兵二十四阵分列两哨每哨十二阵三阵定作一号共作四号分列两层进止开阖间队与八阵皆同惟下营之际掣环于后而伏之取胜冲击全在乎游兵也总冲四阵之图八阵小成之图八阵中成之图八阵大成之图八阵分拨总图总图如阴阳之互藏其宅八阵分变实淸浊之异其施故天云龙鸟四阵属阳淸而垣居东南地风虎蛇四阵属阴浊而垣居西北游兵亦各以类相从进退开辟一阴一阳不啻春秋之有分节启闭之有显藏然元气未尝不周流统贯于其中是故大将者驭众行师之元气也智虑少滞则兵形无所不摄运动失度外邪得以乘隙而八三军之司命无寄寓矣可不慎欤天覆阵八阵变例天覆阵赞天阵十六外方内圆四维风扬其形象天爲阵之主爲兵之先善用三军其形不偏内外之分爲第一变外之分变爲天覆阵有风无云用总阵外面之队以右天前冲二队列前居正南以东南西南风各二队列天冲两维以左右前天衡各四队列前中以左右天前后冲各二队列两端以左右后天衡各四队列后中以左天后冲二队列后以东北西北风各二队列后两维谓风附天而形圆也地载阵赞地阵十二其形正方云主四角冲敌难当其体莫测动用无穷独立不可配之于阳内之分变爲地载阵有云无风用总阵中间之队以左地后冲三队列前居正北以东北西北云各二队列地后冲两角以左右后地轴各三队列左右中以左右前地轴各三队列后地轴之左右以左右地前后冲各三队列轴之两端以右地前冲三队列后以东南西南云各二队列地前冲两角谓云附地而形方是也风扬阵风扬阵赞风无正形附之于天变而爲蛇其意渐玄风能鼓物万物挠焉蛇能爲绕三军惧焉左右之分爲第二变右之分变爲风扬阵有风无云用总阵右一半队以右天前冲二队列前居正西以西北西南风各二队列天前冲两维以右前地轴三队列前中以右前后天冲各四队列地轴左右以东北东南风各二队列衡两端以后地轴二队列后中以右地前后冲各三队列地轴两维以右天后冲二队列后谓风附衡而形锐是也云垂阵云垂阵赞云附于地始则无形变爲翔鸟其状乃成鸟能突击云能晦冥千变万化金革之声左之分变爲云垂阵有云无风用总阵左一半队以左天后冲二队列前居正东以左右地前后冲各三队列天后冲两维以左后地轴三队列前中以左前后天衡各四队次列后地轴之左右以左前地轴三队列天衡之中以东南东北云各二队列天衡两端以左天前冲二队列后居正西以西南西北云各二队列天前冲两维谓云附衡而形有聚有散也龙飞阵龙飞阵赞天地后冲龙变其中有爪有足有背有胸潜则不测动则无穷阵形赫然象名爲龙前后之分爲第三变后之分变爲龙飞阵有云无风用总阵后一半队以东南东北云各二队列东南爲两翼以左后天衡四队列前爲首以左天后冲二队列天衡次以左地后冲三队列天冲次以左右后地轴各三队列地冲中以右地后冲三队列地轴次以右天前冲二队列地冲次以右天衡四队列后爲尾以西南西北云各二队列衡二维爲翼谓云从龙而形象龙也虎翼阵虎翼阵赞天地前冲变爲虎翼伏虎将抟盛其威力淮阴用之变爲无极垓下之会鲁公莫测前之分变爲虎翼阵有风无云用总阵前一半队以西北西南风各二队列西北二维爲前足以右前天衡四队列前爲首以右天前冲二队列天衡之次以前左右地轴各三队列中之左右以左右地前冲各三队列地轴两厢爲翼以左天前冲二队列地轴之次以左前天衡四队列后爲尾以东北东南风各二队列天衡二维爲后足谓风从虎而形象虎也鸟翔阵鸟翔阵赞鸷鸟将搏必先翺翔势凌霄汉飞禽伏藏审之而下必有中伤一夫突击三军莫当四隅之分爲第四变东北西南二隅变爲鸟翔阵有云无风用总阵二隅之队以左天后冲二队列前居东北爲首以右天前冲二队列后爲尾以左后地轴三队列天冲右以右前地轴三队列天冲左以左后天衡四队列轴右以右前天衡四队列轴左以左地后冲三队列天衡右以右地前冲三队列天衡左以东北东南云各二队列地冲右爲羽翼以西北西南云各二队列地冲左爲羽翼谓云附冲而形象鸟翔也蛇蟠阵蛇蟠阵赞风爲蛇蟠附天成形势能围绕性能屈伸四奇之中与虎爲隣后变常山首尾相因西北东南二隅变爲蛇蟠阵有风无云用总阵二隅之队以右后地轴三队列前居西南爲首以左前地轴三队列后爲尾以右后天衡四队列轴右以左前天衡四队列轴左以右地后冲三队列天衡右以左地前冲三队列天衡左以右天后冲二队列地冲右以左天前冲二队列地冲左以西北风二队列天冲右以西南风二队列天冲左以东北风二队列西北风右以东南风二队列西南风左谓风附轴而形象蛇蟠也常山蛇阵常山蛇阵又图右以常山阵步卒五部凡四千人居中前后左右等军量山川土地之形按阵而居可以逸待劳以饱待饥其扬奇备伏皆马骑分而爲八凡二千人逐便而居以应权也六鼓举龙旗则爲常山矣古今以来临戎对敌每作四面阵周囘受敌以爲必胜傥若选锋而击之其阵必破此非天殃将之失也亦或作长阵或作蛇阵皆以队伍步骑相接或被敌破一处卽败散不全大将避溃师之罪移过于下遂使骁勇小将无罪受诛今则画成定制各立阵名部曲分鬬各明奇正若失一阵则斩一将形势旣就与战阵相应犹手臂相救以此攻守万无一失然以中军爲中黄阵次有若前冲后冲左突右击白云靑蛇大赤大黑摧凶决胜先锋破敌以二除中黄之外余十二阵以应十二辰大黑子大赤午破敌丑左突寅靑蛇卯摧凶辰前冲巳先锋未右击申白云酉决胜戌后冲亥汉丞相诸葛忠武侯集卷之十一传别传诸葛亮字孔明瑯琊阳都人蚤孤从父玄依刘表亮从玄来荆州玄死遂家于南阳隆中幼与颍川徐庶元直及石广元孟公威游学三人务爲精熟亮独观其大畧每晨夜从容抱膝长啸而谓三子曰卿等可至郡守剌史问其所志但笑而不言公威念鄕欲还亮曰中国饶士大夫遨游何必故乡耶稍长躬耕陇亩好爲梁父吟时人莫测也惟与庶及博陵崔州平友善而重龎德公每独拜牀下德公亦称之爲卧龙沔南名士黄承彦谓亮闻君择妇身有丑女才堪相配亮许卽载送之谚曰莫学孔明择妇正得阿承丑女建安十二年左将军豫州牧刘玄德来荆州访世事于襄阳司马德操德操曰腐儒俗士岂识时务识时务者在俊杰此间自有伏龙凤雏问爲谁曰诸葛孔明龎士元也及屯新野徐庶见左将军器之庶曰诸葛孔明者卧龙也将军岂愿见之乎曰君与俱来庶曰此人可就见不可屈致将军宜枉驾顾之遂诣亮凡三往乃见因屏人曰汉室倾頽奸臣窃命主上䝉尘孤不度德量力欲信大义于天下而智识浅短遂用猖獗至于今日然志则不已君谓计将安出亮曰自董卓以来豪杰竝起跨州连郡者不可胜数曹操比于袁绍则名微而众寡然操遂能克绍以弱爲强非惟天时抑亦人谋也今操拥百万之众挟天子而令诸侯此诚不可与争锋孙权据有江东巳厯三世国险民附贤能爲之用此可与爲援而不可图也荆州北据汉沔利尽南海东连吴会西通巴蜀此用武之国而其主不能守此殆天所以资将军将军岂有意乎益州险塞沃野千里天府之土高祖由之成帝业刘璋闇弱张鲁在北民殷国富而不知存恤智能之士思得明君将军旣帝室之冑信义着于四海总揽英雄思贤如渴若跨有荆益保其巖阻西和诸戎南抚蛮越外结好孙权内修政理天下有变则命一上将将荆州之军以向宛洛将军身率益州之众出于秦川百姓孰不箪食壶浆以迎将军者乎诚如是则王业可成汉室可兴矣左将军曰善于是与亮情好日密关羽张飞等不悦左将军曰孤有孔明犹鱼之有水也愿诸君勿复言亮时年二十七刘表爱少子琮长子琦不自安问亮以计亮不对他日独与升高楼撤梯而后问之亮曰君不见申生在内而危重耳在外而安乎琦感悟求出守江夏明年表卒琮立会曹操南侵琮遣使迎降而不以告操兵至宛左将军始闻之亮说曰攻琮荆州可有也左将军不忍乃引去荆人多归之众至十余万操引精骑急追及于长坂左将军弃妻子独与亮等数十骑走至夏口亮曰事急矣请奉命求救于孙将军时权拥兵柴桑观望成败亮说权曰海内大乱将军起兵据有江东刘豫州亦收众汉南与曹操共争天下今操芟夷大难畧已平矣遂破荆州威震四海英雄无所用武故豫州遁逃至此将军量力而处之若能以吴越之众与中国抗衡不如早与之絶若不能当何不按兵束甲北面而事之今将军外託服从之名而内怀犹豫之计事急而不断祸至无日矣权曰苟如君言刘豫州何不遂事之乎亮曰田横齐之壮士耳犹守义不辱况刘豫州王室之冑英才盖世众士仰慕若水之归海事之不济此乃天也安能复爲之下乎权勃然曰吾不能举全吴之地十万之众受制于人吾计决矣非刘豫州莫可以当曹操者然豫州新败之后安能抗此难乎亮曰豫州军虽败于长坂今战士还者及关羽水军精甲万人刘琦合江夏战士亦不下万人曹操之众远来疲弊闻追豫州一日夜行三百余里此所谓强弩之末势不能穿鲁缟也故兵法忌之曰必蹶上将且北方之人不习水战又荆州之民附操者逼兵势耳非心服也将军诚能命勐将统兵数万与豫州协规同力破操军必矣操军破必北还如此则荆吴之势强鼎足之形成成败之机在于今日权大悦卽遣周瑜程普鲁肃等水军三万随亮诣左将军併力拒操遂破操于赤壁左将军南征收江南以亮爲军师中郎将使督零陵桂阳长沙三郡调赋税以充军实羣下推左将军爲荆州牧治公安孙权来请结好左将军欲往见之亮以爲不可左将军固往至则周瑜果请留之权不从左将军旣归叹曰天下智谋之士所见畧同如此十六年益州牧刘璋遣法正迎左将军亮关羽等留守荆璋命左将军击张鲁十七年返兵击璋十八年围⬤亮与张飞赵云等泝江定白帝江州江阳十九年与左将军会围成都成都平左将军领益州牧以亮爲军师将军署左将军府事于是竝用羣才凡刘璋所尝授任及其婚姻与所排摈忌恨悉别其器能处以显任有志之士无不竞劝亮佐益州政尙严法正谓亮曰高祖八关约法三章秦民知德宜缓刑弛禁以慰新附亮曰秦政苛急天下土崩高祖因之可以弘济刘璋闇弱自焉以来文法覊縻互相承奉德政不举威刑不肃蜀土人士专权自恣君臣之道渐以陵替宠之以位位极则贱顺之以恩恩竭则慢所以致弊实由于此吾今威之以法法行则知恩限之以爵爵加则知荣荣恩竝济上下有节爲治之要于斯着矣左将军领兵向汉中亮鎭守成都足食足兵左将军尝急调兵亮以问蜀部从事杨洪洪曰汉中益之咽喉今日之事男子当战女子当运发兵何疑亮乃表洪爲蜀郡太守调度皆办亮用人惟其才能不论资厯先后洪初爲李平功曹及平迁犍爲守洪已爲蜀郡洪门下书佐何秪有才智举郡吏数年㧞守广汉时洪犹在蜀郡也西土皆服亮能尽时人器用类如此二十一年曹操爲魏王二十二年操建天子旌旗出警八跸二十四年左将军败操兵于汉中亮帅羣下上左将军爲汉中王表闻汉帝时孙权称藩于操遂袭杀关羽取荆州二十五年亮劝汉中王诛刘封封本寇氏之子王至荆州以未有继嗣育而子之后与孟达守上庸关羽唿封达自助不肯往后与达忿争达叛降魏封破败还成都亮以封凶勐易世之后终难制御故劝王正其罪而诛之是𡻕冬曹丕篡立改元黄初明年传闻汉帝被弒汉中王发丧制服羣下请称尊号王未许亮曰曹氏篡汉天下无主大王刘氏苖裔绍世而起乃其宜也王从之夏四月丙午卽皇帝位改元章武以亮爲氶相录尙书事假节策曰朕遭家不造奉天大统兢兢业业不敢康甯思靖百姓惧未能绥于戏丞相亮其悉朕意无怠辅朕之阙助宣重光以昭明天下君其勗哉于是置百官立宗庙祫祭高皇帝以下皆亮实左右之是𡻕秋帝忿关羽之败帅诸军伐吴以报怨亮留守成都明年春亮闻帝兵败还永安叹曰使法孝直在必能谏上不东行也帝不豫二年春召亮会永安亮至永安四月病笃谓亮曰君才十倍曹丕必能安国终定大事嗣子可辅辅之如其不才君可自取亮涕泣曰臣敢不竭股肱之力效忠贞之节继之以死又爲诏戒勑其子且曰汝与丞相从事事之如父帝崩亮得遗诏太子卽位于成都改元建兴封亮武乡侯领益州牧事无巨细皆决于亮亮发教羣下曰夫参署者集众思虑广忠益也若远小嫌难相违覆旷阙损矣违覆而得中犹弃敝硚而获珠玉然人心苦不能尽惟徐元直处兹不惑又董幼宰参署七年事有不至至于十反来相启吿苟能慕元直之什一幼宰之殷勤有忠于国则亮可以少过矣又曰初交州平屡闻得失后交元直勤见启诲前参事于幼宰每言则尽后从事于伟度数有谏止虽姿性鄙暗不能悉纳然与此四子终始好合亦足以明其不疑于直言也幼宰名和尝与亮同署左将军府事伟度亮主簿胡济也自昭烈驻永安吴人惧有后图复来请和会昭烈崩亮方虑恐权有异计尙书邓芝见亮曰主上幼弱新立宜遣大使往申吴好亮曰吾思之久矣未得其人耳今始得之芝问谁亮曰卽使君也自遣芝往孙权悦通好如初亮引一时名士如蒋琬张裔等皆入丞相幕府又玅简旧德使佐益州于是以秦宓爲别驾王梁爲功曹杜微爲主簿谯周爲劝学从事皆行义素着乡里敬慕之杜微者节尤高自先主定蜀微常称病聋闭户不出及亮辟置轝而致之旣至力求去亮于座与书曰曹丕篡弑自立是犹土龙刍狗之有名也欲与羣贤因其邪伪以正道灭之丕方大兴劳役以向吴楚今因不多务且闭境劝农育养民物竝治甲兵以待其挫然后伐之可使兵不战民不劳而天下定也君但当以德辅时不责君军事何爲汲汲求去微乃留亮更荐爲谏议大夫先是益州郡渠帅雍闿杀太守而附吴吴以闿爲永昌太守永昌功曹吕凯府丞王伉率吏士闭境拒守闿不能进使郡人孟获诱扇诸髳牂牁太守朱褒越隽髳王高定皆应闿亮以新遭大丧亦抚而未讨闭关息民劝农殖谷魏司徒华歆等扺亮讽使称藩亮不报书作正议以示人其大畧曰昔世祖创迹旧基奋羸卒数千摧莽彊旅四十万于昆阳之郊据道讨淫不在众寡军诫曰万人必死横行天下昔轩辕氏整卒数万制四方定海内而况以数十万之众据正道而临有罪可得而千拟哉三年春始率众南征四郡诏赐金鈇钺一具曲葢一前后羽葆鼓吹各一部虎贲六十人亮至南首表吕凯王伉执忠守义拜凯云南太守伉永昌太守竝封亭侯进兵越嶲所在战捷遂斩雍闿高定惟孟获收闿余众以拒获素爲髳汉所服亮募生致之旣得使观营阵之间问曰此军何如获曰向不知虚实故败今直易胜耳亮笑而纵之使更战七战七擒而亮犹遣获获止不去曰公天威也南人不复返矣遂至滇池四郡皆平卽其渠帅而用之或以谏亮亮曰若留外人则当留兵兵留则无所食如夷新伤破父兄死丧留外人而无兵必生患又蛮累有废杀之罪自知衅重留外人终不相信今吾欲不留兵运粮而纪纲粗定蛮汉粗安不亦可乎迺悉收其豪杰孟获等以爲官属出其金银丹漆耕牛战马以给军国之用终亮世髳不复反十二月亮还至成都治戎讲武以候大举方是时田畴辟仓廪实法度修立军旅整理工械技巧物究其极吏不容奸人怀自厉彊不侵弱朝会不譁道不拾遗亦无醉人其余力所及官府次舍桥梁道路无不缮理五年三月亮统诸军将北驻汉中帝下诏曰朕闻天地之道福仁而祸淫善积者昌恶积者丧古今常数也是以汤武修德而主桀纣极暴而亡曩者汉祚中微网漏凶慝董卓造难震荡京畿曹操阶祸窃执天衡内怀无君之心子丕孤竖敢寻乱阶盗据神器更姓改物世济其凶当此之时皇极幽昧天下无主则我帝命陨越于下昭烈皇帝体明睿之德光縯文武应干坤之运出身平难经营四方人鬼同谋百姓与能兆民欣戴建位易号丕承天序补弊兴衰存复祖业诞膺皇纲不坠于地万国未靖早世遐殂朕以幼冲继统鸿基未习保傅之训而婴祖宗之重六和壅否社稷不建永惟所以念在匡救光载前緖未有攸济朕甚惧焉是以夙兴夜寐不敢自逸每从菲薄以益国用劝分务穑以阜民财授方任能以参其听断私降意以养将士欲奋剑长驱指讨凶逆朱旗未举而丕复殒丧斯所谓不然我薪而自焚也残类余丑又支天祸恣雎河洛阻兵未弭诸葛丞相弘毅忠壮忘身忧国先帝託以天下以朂朕躬今授之以旄钺之重付之以专命之权统领步骑二十万众董督元戎恭行天罚除患甯乱克复旧都在此行也昔项籍总一彊众跨州兼土所务者大然卒败垓下死于东城宗族如焚爲笑千载皆不以义陵上虐下故也今贼效尤天人所怨奉时宜速庶凭炎精祖宗威灵相助之福所向必克吴王孙权同卹灾患潜军合谋掎角其后凉州诸国王各遣月支康居胡侯支富康植等二十余人诣受节度大军北出便欲率将兵马奋戈先驱天命旣集人事又至师贞势并必无敌矣夫王者之兵有征无战尊而且义莫敢抗也故鸣条之役兵不血刃牧野之师商人倒戈今旌麾首路其所经至亦不欲穷兵黩武有能弃邪从正箪食壶浆迎王师者国有常典封宠小大各有品限及魏之宗族枝叶中外有能规利害审顺逆之数来诣降者皆原除之昔辅果絶亲于智氏而䝉全宗之福此前世之明验也若其沉迷不返将助乱人不式王命戮及妻孥罔有攸赦广宣恩威诛其元帅弔其残民他如诏书律令丞相其露布天下使称朕意焉亮命张裔参军蒋琬留统府事辟尹默来敏爲军祭酒霍戈姚伸等皆入幕府竝进文武之士亮称之曰忠益者莫大于进人进人者各务其所尙今姚椽并存刚柔以广文武之用可谓博雅矣愿诸椽各举此事长水校尉廖立见亮举师对蒋琬等以爲不然且诽谤先帝訾毁众臣亮奏以爲乱政废爲庶人徙汶山亮以帝富于春秋忠邪难辨深爲根本至计临发上疏云云遂行屯于沔阳亮以转漕囘远使子乔亲帅诸将子弟转运于谷中孟达旣北赴魏有李鸿者降蜀爲亮言叛人王沖见达称明公切齿于达欲收其妻子者达曰诸葛公见顾有本末必不尔亮复以书遗达令自拔达欲举新城郡归蜀亮至汉中达每通其情会魏司马懿觉引兵诛达六年正月亮在汉中欲出兵攻魏与羣下谋之丞相司马魏延曰魏夏侯楙少主壻也怯而无谋愿假延精兵五千负粮五千直从褒中出循秦岭而东当子午而北不过十日可至长安比东方相合聚尙二十许日而公从斜谷来亦足以达如此则一举而咸阳以西可定也亮以爲不如从坦道平取爲正不用延计扬声由斜谷取郿使将军赵云爲疑兵据箕谷魏遣曹眞都督关右军郿亮身率大军攻祁山戎阵整齐号令明肃南安天水安定三郡应亮魏朝恐惧关中响震羣臣莫知计所出魏主叡如长安命将军张郃督马步五万拒亮初越嶲太守马谡才器过人好论军计亮深加器异及攻南方谡爲亮言攻心爲上卒如其计昭烈临终谓亮曰马谡言过其实不可大用亮以爲不然以谡爲参军每引见谈论自昼达夜及出军祁山谡督诸军在前与张郃战于街亭违亮节度举措烦扰舍水上山不下据城裨将王平连规谏不用遂大爲郃所败士卒离散独平将千人自持收合诸营遗弃而还亮屯去谡数里徐行引退拔西县千余家归汉中收谡下狱戮以谢众爲之流涕自临祭待其遗孤若平生蒋琬后诣汉中问亮天下未定戮智计之士岂不惜乎亮流涕曰孙武所以能制胜于天下者用法明也四海分裂兵交方始若复废法何用讨贼邪亮又诛将军张休李盛夺将军黄袭等兵是时赵云等亦败于箕谷不至重伤贬云位号旌赏王平加拜参军统五部进位讨寇将军封亭侯上疏自劾曰臣以弱才叨窃非据亲秉旄钺以厉三军不能训章明法临事而惧至有街亭违命之阙箕谷不戒之失咎皆在臣授任无方臣明不知人卹事多闇春秋责帅臣职是当请自贬三等以督厥咎诏以亮爲右将军行丞相事所总统如前亮之出师众才五万或劝亮发兵者亮曰大军在祁山箕谷皆多于贼而不能破贼爲所破者则此病不在兵少也在一人耳今欲减兵省将明罚思过校变通之道于将来若不能然者虽兵多何益自今以后诸有忠虑于国但勤攻吾之阙则事可定贼可死功可硚足而待矣于是考微劳甄壮烈引咎责躬布所失于天下厉兵讲武以爲后图戎士简练民忘其败矣亮之出祁山天水功曹姜维降亮以其敏于军事心存汉室辟爲室椽史典军事平三郡有功封亭侯是𡻕十一月亮以孙权破曹休魏兵东下上疏云云遂出散关急攻陈仓魏遣曹眞救陈仓张郃继之会亮粮尽引去魏将王双率骑追亮亮与战破之斩双七年春亮遣将军陈式攻武都阴平二郡魏雍州剌史郭淮引兵救之亮次建威淮退遁遂拔二郡蜀人皆以贺亮亮愀然曰普天之下莫非汉民国家威力未举使百姓困于豺狼之吻一夫有死皆亮之罪以此相贺能无愧乎诏策亮曰街亭之败咎由马谡而君引愆深自贬抑重违君意顺听所守前年耀师馘斩王双今𡻕爰征郭淮遁走降集氐羗兴复二郡威震凶暴功勋显然方今天下骚扰元恶未袅君受大任干国之重而久自抑损非所以光扬洪烈也今复君丞相君其勿辞夏吴孙权僭称尊号其羣臣以竝尊二帝来吿议者以爲交之无益明体弗顺宜显明正义絶其盟好亮独曰权有僭逆之心久矣国家所以畧其衅情者求掎角之援也今若加显絶讐我必深便当移兵东戍与之角力须并其土乃议中原彼贤才尙多将相辑睦未可一朝定也顿兵相持坐而须老使北贼得计非算之上者孝文卑词匈奴先帝复与吴盟皆应权通变弘思远益非匹夫之爲分者也今议者咸以权利在鼎足不能并力且志望已满无上岸之情推此皆似是而非也何者其势不侔故限江自保权之不能越江犹魏贼之不能渡汉非力有余而利不取也若大军致讨彼上当分裂其土以爲后规下当畧民广境示武于内非端坐者也若就其不动而睦于我我之北伐无东顾之忧河南之众不得尽西此之爲利亦已深矣权僭之罪未宜明也乃遣衞尉陈震往贺权权约中分天下冬亮徙府营于南山下原山筑汉城于沔阳筑乐城于成固八年夏魏使大司马曹眞由斜谷率诸将数道竝进大将军司马懿泝汉水由西域与眞会秋亮次成固赤坂以待之召前将军李平将兵二万赴汉中表平子丰爲江州都督典平后事会天大雨月余栈道断絶魏主叡令眞等引师退亮使司马魏延西入𦍑中大破魏将费曜郭淮于阳谿是𡻕亮迁蒋琬爲长史亮数出外琬在成都常足食足兵以相供给亮每云公琰託志忠雅当与吾共赞王业者九年二月亮复出祁山以木牛流马及连弩皆亮所制也亮围祁山招鲜卑轲比能比能至北地石城应亮魏曹眞有疾魏主叡谓司马懿曰西方事重非君莫可付者使西屯长安督张郃费曜戴陵郭淮等以御之三月懿使曜陵留精兵四千守上邽余众悉出救祁山亮分兵留攻而自逆懿于上邽淮曜等邀亮亮破之因大芟其麦与懿遇于上邽东懿敛兵依险兵不敢交亮引还懿随亮至卤城又登山掘营不肯战其下谓懿曰公畏蜀如虎奈天下笑何皆请战懿病之六月使郃攻无当监何平于南围自案中道向亮时蜀兵更下者十二魏军始阵番兵适交参佐俱言贼众彊盛宜权留更卒张助声势亮曰吾统武行师大信爲本得原失信古人所惜更者束装以待期妻子鹤望而计日虽临征难义不废也督遣令行于是去者愿留一战止者愤踊思致死命使魏延高翔吴班与懿战大破之获甲首三千级懿走保营六月亮以粮尽退师懿使张郃袭攻至木门亮与战又败之射死郃八月废中都护李平徙梓橦郡方亮在祁山平掌运事值天霖雨粮运不继平遣参军报亮来还亮承以退平闻军退乃更阳惊曰军粮饶足何以便归又表帝谓军伪退以诱贼亮出其前后手笔书疏本末平顿首谢罪于是亮表平罪恶曰今篡贼未灭社稷多难国事惟和可以克捷不可包含以危大业遂废徙焉平子丰时爲亮幕府参军亮与书曰吾与君父子戮力以奖汉室谓至心感动终始可保何图中乖若都护思负一意君推心从事否可复通逝可复还也平尝与亮书劝受钖进爵亮报之曰吾本东方下士误用于先帝位极人臣禄赐百亿讨贼未効知己未答而方宠齐晋坐自贵大岂其义乎若灭魏斩叡帝还故居与诸子并升可也亮自是𡻕冬以连年出师息民休士益劝农讲武运米集斜谷邸阁三年而后用之亮用兵出入如宾践敌境而蒭荛者不止师止如山进退如风出征之日天下震动而人心不忧虽数万之众而所兴造若数十万之功所至营垒井灶圊溷藩篱障塞皆应绳墨一月之行去之如始至发教军事文彩不艳过于丁甯而经事综物公诚之心形于文墨夙兴夜寐罚二十以上皆亲省览亮尝自挍簿书主簿杨颙直入谏以爲疲神碎务亮谢之及颙死爲之泣涕三日十二年二月亮悉大众十万由斜谷出始以流马运遣使约吴同时大举四月至郿军于渭水南据武功五丈原司马懿渡渭背水爲垒以拒亮亮每患粮运不继使已志不伸乃分兵屯田爲久驻之基耕者杂于渭滨居民之间而百姓安堵军无私焉亮数挑战懿不敢出亮遣遗巾帼懿患之上表请战魏主叡使辛毗仗节爲军师以制之亮谓其下曰彼本无战情所以固请战者示武于其众耳将在军君命有所不受苟能制吾岂千里而请战耶相持百余日会秋亮有疾日侵密表帝曰臣若不幸后事宜以付蒋琬时帝亦遣尙书仆射李福省侍因谘以国家大计别去数日复还亮曰知君还意近言语虽弥日有所不尽更来求决耳所问者公琰其宜也福复请亮曰文祎可以继之又问其次亮不答文祎卽费祎也初琬爲广都长昭烈尝奄至广都琬众事不治且复沉醉昭烈大怒将加戮亮曰琬社稷之器非百里才其爲政以安民爲本不事修饰愿加察乃解祎爲黄门侍郞亮南征还羣僚迎谒于数十里外年位多在祎右者而亮独命祎同载众皆易观至是又并称之后相继总政事皆称贤相云八月亮疾病授长史杨仪司马费祎护军姜维等退师节度有星坠于营中亮薨年五十四长史杨仪等整军而出人往吿懿懿勒兵追之姜维令仪反旗鸣鼓若将向北者懿复引退不敢逼仪得结阵去入谷而后发哀秦人爲之谚曰死诸葛走生仲达懿按行亮营垒叹曰天下奇才也亮遗命葬汉中定军山因山爲坟冡足容棺歛以时服不须器物诏䇿曰惟君体资文武明睿笃诚受遗託孤匡辅朕躬继绝兴微志存靖乱爰整六师无𡻕不征神武赫然威震八荒将建殊功于季汉参伊周之巨勋如何不弔事临垂克遘疾殒丧朕用伤悼肝心若裂夫崇德序功纪行命谥所以光昭将来刋载不朽今赠君丞相武鄕侯印绶谥君忠武侯初亮自表帝曰成都有桑八百株薄田十五顷子孙衣食自有余饶至于臣在外任别无调度随身衣食悉仰于官不别治生以长尺寸若臣死之日不使内有余帛外有赢财以负陛下讫如其言亮爲相十四年昭烈及后主卽位才两赦或言大惜赦者亮曰治世以大德不以小惠若刘景升季玉父子𡻕𡻕赦宥何补于治亮所废李平常冀得自补复闻亮薨䇿后人不能发愤死廖立亦垂涕叹曰吾终爲左袵矣亮旣没吏民歌思不忘多请爲亮立庙朝议以礼秩不听百姓以时节私祭之于道路言事者或以爲可听立庙成都后主不从步兵校尉习隆等表曰亮德范迩遐勋葢季世兴王室之不坏实斯人是赖而蒸甞止于私门庙貌阙而莫立使百姓巷祭戎蛮野祀非所以存德念功述追在昔者也今若尽顺民心则凟而无典建之京师又偪宗庙此圣怀所以爲疑也臣愚以爲宜因近其墓立之于沔阳使所亲属以时祀祭凡其臣故吏欲奉祠者皆限至庙断其私祀以崇正礼从之时亮薨一十有八年矣亮作八务七戒六恐五惧皆有条章以训厉臣子晋着作佐郎陈夀定着亮文集凡二十四篇开府作牧权制计算南征北出综覈训厉贵和传运军令法检兵要等皆名篇之目又作八阵图葢黄帝太公邱井法人莫晓也亮驾驭诸将曲尽其情昭烈甞令黄忠爲后将军亮曰忠名望素非关马之伦今遽令同列马超张飞亲见其功尙可喻旨羽遥闻之将不悦昭烈不听顷之䇿马爲前将军羽果大怒曰大丈夫终不与老兵同列费诗说之始拜命魏延杨仪皆小人之难养者且不相能然延骁勇善抚士仪有干用亮使仪当劳剧延冒险阻皆受命捐躯不敢辞难及亮没乃举兵相图以死亮长史张裔甞称亮曰公赏不遗远罚不阿近爵不可以无功取刑不可以贵势免此贤愚所以佥忘其身也陈夀评曰亮之爲相国也抚百姓示仪轨约官职从权制开诚心布公道尽忠益时者虽讐必赏犯法怠慢者虽亲必罚服罪输情者虽重必释游辞巧饰者虽轻必戮善无微而不赏恶无纎而不贬庶事精练物理其本循名责实虚伪不齿经载十二而年名不易军旅屡兴而赦不妄下袁暐称之曰受六尺之孤摄一国之政事凡庸之君专权而不失礼行君事而国人不疑樊建称之曰闻恶必改而不矜过赏罚之信足感神明亮子瞻嗣爵汉丞相诸葛忠武侯集卷之十二诗祠庙谒诸葛庙刘希夷孤云何其高明月不可系灼灼抱此心与世自泾渭释来从所欢感乱亦歔欷咨惟今之人窃国未云耻白首入吴市秋风恐燕水区区袁与曹等是刺客耳而我于其间秉义不敢坠哀音回衡飈淸义动幽邃天心固难亮吾独信所履溶溶日间云漠漠点寒砌饥鼯堕苍瓦澹薄公所憇静然相英姿孤怀亦差慰武侯祠杜甫丞相祠堂何处寻锦官城外栢森森映堦碧草自春色隔叶黄鹂空好音三顾频繁天下计两朝开济老臣心出师未捷身先死长使英雄泪满襟诸葛庙杜甫久游巴子国屡入武侯祠竹日斜虚寝溪风满薄帷君臣当共济贤圣亦同时翊戴归先主并吞更出师虫蛇穿画壁巫觋醉蛛丝歘忆吟梁父躬耕起未迟三山林栗诗序云侯祠旧在西山𡻕久摧圯永嘉王詹事帅夔日移置阵碛淳熙漕使张着庭重修武侯庙杜甫遗庙丹靑落空山草木长犹闻辞后主不复卧南阳武侯祠武少仪执简焚香入庙门武侯神像俨如存因机定蜀延衰汉以计连吴振弱孙欲尽智能倾㓂盗善持忠节辅庸昏宣王请战贻巾帼始见才吞亦气吞武侯祠杨汝士古栢森然地修严蜀相祠一过荣异代三顾盛当时功德流何远馨香荐未衰敬名探国志饰像慰甿思昔谒从征葢今闻拥信旗固宜光宠下有泪刻前碑武侯祠陈荐建安纲纪如线微高光基业春氷危姦豪拔剑将羣盗驱龙控虎争雄雌武侯当日卧南阳韬稜晦角阴营爲高吟梁甫比管乐胸中造化无人知东吴北魏至强大不肯逆德爲其师先主歘闻元直语三往咨求当世宜勤勤陈说扶汉室忼慨感义许驱驰一说孙权败曹操刘氏遂肇中兴基申明号令鼓雷电勖励士卒狞蛟螭分留勐将控荆渚翼戴昭烈来坤维献皇遘害首劝进应天嗣位开羣疑本谋凭借蜀富庶养威用作并吞资大勋未集昭烈崩遵守顾命如周伊均平赏罚重恩信比屋道路皆熙熙七擒孟获除后患至今南诏崇灵祠东征直据五丈原欲复咸镐绥华夷上承先帝创业意下副四海苍生思推忠仗顺气百倍俯视敌众眞婴儿流星落帐芒角恶暴然不起军如痴仲达虽走禅终虏人谋不可违天时精魂埋没已千𡻕奈无英杰齐高规朔方男子过庙下秋天寥落霜风悲林梢脱叶响飒飒烟头暮雨飏寒⬤妖狐恠兎穴坏壁饥鵶饿鹊啼枯枝樵儿敲断段尹石苔藓斓斑斐相碑手植劲柏尙苍翠疑有神灵潜护持晬容昏剥堂庑陋龙祠神庙穷珍奇吾心切切慕风槪洒泪踟蹰成此诗诸葛庙窦叔向永安宫外有祠堂鱼水恩深祚不长角立一方初退舍拟称三汉更图王人同过隙无留影石在穷沙尙启行归蜀降吴竟何事爲陵爲谷任苍苍武侯庙柯甲巴江一线束巴山不碍登高气象寛寺隐蟠龙松影乱碑残科斗藓痕漫十分㶑滟随宜暖一酌泓澄彻骨寒欲雪孔明千古恨令人勇跨玉骢鞍武侯庙朱焕野性从来物外便瘦笻拄到卧龙巓下临斗绝疑无地峻极盘旋别有天远远峯峦犹带雪苍苍竹柏几经年武侯向日三分国大士今朝一派泉休泥遗编论往事且将此水涤眞田渊源莹洁惟方寸世界收藏几大千武侯庙王十朋卧龙起南阳不爲鼎一足託名蜀丞相相汉非相蜀武侯祠王十朋八阵图旁丞相祠风云惨淡会当时功成岂止三分汉才大非惟十倍丕渭上忽传司马走蜀中长起卧龙思我来再拜瞻遗像泪满襟如老杜诗武侯新祠王十朋山藏古寺柏靑靑地重端因蜀相登沙上不闻江转石人间几见谷爲陵龙蛇树影摇千尺玉雪花枝吐万层堪叹草庐谁复顾凄然香火却依僧卧龙山武侯祠用前韵王十朋我辈逢山眼卽靑卧龙顶上喜同登图留沙碛怀诸葛诗诵江濆忆少陵巫崃云飞天一握瞿唐鱼化浪三层篮舆又向人间去囘首林泉媿老僧卧龙山谒武侯祠次前韵张震勋业场中托汗靑诗书坛上复谁登顾庐可是依玄德一钓何妨屈子陵力挽狂澜休转石功亏累土不成层他年一咲三生梦应愧多情碧眼僧卧龙山谒武侯祠次前韵查籥山巓祠貌俨丹靑干载怀人爲一登隐隐故营连白帝茫茫恨水向西陵石根兰芷香无价云顶松杉翠作层人事天机古难料诗成试语定中僧武侯祠数椽寥落白云封古柏森森积翠浓臣主覊孤终意气干戈经济尙从容边关那得传流马古庙犹疑隐卧龙民力西南今更竭经营何计步奇踪谒武侯祠吴之皡奉命来西蜀停车拜武侯故山犹在望千古若相求鱼水隆中意风云渭北愁不知何感慨泪与水东流又出谷吟梁父飘然仙子颜一朝来白帝六出到祁山愁积靑城雪肠回岷水湾蜀民常永叹丞相不来还又古今多将相谁者是吾师意气如公旦文章似楚辞谈兵无敌手立政有奇思何处求肝胆风霜上古祠又翠柏尙阴阴西风吹好音依稀行役地寥廓古贤心战伐事已往英雄气尙生山川殊自好感往意何深武侯祠李仙品五丈原荒未可寻独留遗庙倚江岑由来西土严堪治却恠南人纵亦擒海内鼎分孤鹊遁隆中云卧一龙唫鞠躬死后犹余恨翠柏黄鹂自古今武侯祠朱熹空山卧龙处苍峭神所凿下有寒潭幽上有明河落我来爱佳名小筑倚幽壑永念千载人丹靑岂今昨英姿俨绘事凛若九原作寒藻荐芳馨飞泉奉明酌公来识此意顾步惨不乐抱膝一长吟神交付冥漠拜武侯祠唐庄王孔明佐昭烈复汉室开诚心布公道可以爲万世相天下者之法矣纲常之道赖以不冺后之君子因是而正谊明道以扶世立教当百世祀之可也今城西卧龙冈爲侯发迹之地建祠肖貌血食有年暇日往谒祠下讶其栋宇倾圯心欲新之旣而遂形于梦寐感悟之余乃命工重加修葺告成之日敬洁醴牲奠焉因赘一律时正德丙寅秋吉也晓来床下拜遗风新宇辉煌礼合崇光岳有灵频我梦山河无语肃神宫桂浆鸣鼓喧瑶席甲马屯云驻碧空愿得淯阳私旧泽常教禾黍报年丰谒武侯祠古柏年深翠色屯龙冈迢递接荆门魏吴未灭星先陨天地昭临节尙存二表已深爲国计一心诚切报君恩丛祠俯仰应增感五丈原头日易昏武侯祠炎鼎将移世运穷先生何事老隆中若教新野无徐庶谁识南阳有卧龙三顾草庐知节操两封师表见精忠当时若遇初昇日应使张韩立下风游卧龙冈拜孔明祠卧龙冈下试重游步入祠堂谒武侯碑上莓苔春雨足草迷田野暮云愁鼎成炎汉三分国力挽残阳四十秋垂世文章昭日月出师二表见忠猷卧龙祠陈珂扶持汉室倾心力成败由天岂自由伯业一匡眞不易遗才三代向谁求补天鍊石功难晦挽日麾戈志未酬终古英灵含永恨临风有泪欲零眸武侯祠曹琏一带长江遶故墟孔明曾此结茅庐韬光久负商伊志枉顾频劳汉冑车八阵图成终不朽三分国定欲何如观风偶过躬耕陇慨想长吟恨有余卧龙祠顾福卧龙冈下野云屯长慨当年旧棘门国据三分惟死誓名高二表若生存曹瞒父子眞无道汉室君臣自有恩血食南阳千古祀庙堂香火惨黄昏卧龙祠祁凤淯阳门外草萧萧丞相祠堂路不遥耕隐冈形迷故址断碑文字记前朝风云尙想当年会祭享犹勤此郡僚礼乐未兴征伐寝英雄千载恨难消卧龙祠习韶襄阳塘下江水流卧龙不起江云愁高歌梁父横六合白头不见天涯秋夕阳茅屋都如水怪见将军吐虹气片言许国失英雄鱼水波涛坐中起炎精煜煜蜀天高潇洒万里吹鸿毛图陈八阵垂宇宙勋名谁复论萧曹鼎湖龙去靑山杳星坠辕门蜀山晓画图空写汉官仪千载人间出师表题诸葛祠胡希颜拂拂旌麾日正长驱车特拜卧龙冈敝庐陈迹生荒藓越世高风吹野棠忠节已昭蜀社稷才名犹纪汉文章也知千百年来后尙有余光射草堂卧龙冈谒武侯祠李翰海岳同云起卧龙出师二表见孤忠长星忽爲营前殒大业终堕再造功八阵有图留汉沔六韬无地斩奸雄草庐遗址多年后赢得知音作閟宫诸葛武侯庙章孝标木牛零落地图残山姥烧钱古柏寒七纵七擒何处在茅花枥叶葢神坛诸葛祠次韵张维荆州初定更西屯长忆当年入劒门赫赫威声曾显着堂堂遗像俨生存三分犹自摧强敌两表还将报国恩汉业未兴人去久一天风日自朝昏拜诸葛武侯祠彭泽丞相祠堂盛楚西千年香火重雕题古湫云暗神蛟宅老木风生鉄马嘶威到七擒无僰缅图开八阵走鲸鲵卧龙冈上高囘首陡觉江东邺下低拜诸葛武侯祠唐皋谁复扶将汉业西曹瞒墓石不堪题草庐永固龙方卧铜雀才荒马尙嘶巾帼有人空畏虎郊原无地解封鲵独怜愤絶荀文若祠下经过首合低拜诸葛武侯祠王鸿儒苍烟乔木荫西东中有丹靑一亩宫师出当年威可想名传絶徼古谁同葛罗唐室夸文事爨翫隋朝竞武功风俗变华知有事遗容终古配犹龙拜诸葛武侯祠毛澄讨贼心如逝水东还将黜罚虑深宫汉家天下谁当有王佐规模自不同魏号纵尊非大义益州虽小是全功要知成败难先睹莫把三分笑伏龙拜诸葛武侯祠秦金天下奇才出统军阵图龙虎际风云七囘擒纵眞能事一语输降岂浪云耻共魏吴成鼎峙忍闻南北竟瓜分辕门昨夜瞻星陨囘首西山日已曛拜诸葛武侯祠李充嗣炎烬重嘘气槩雄池中云雨化蛇龙一行上表千行涕三代遗才异代逢营垒江头还似旧君臣地下定相从锦官城外森森柏犹肃风霜灭魏容拜诸葛武侯祠汪玄钖金汤遥逼灞陵东禾黍离离满故宫铜雀台中春正好杜鹃声里恨谁同图开八阵无遗算业正三分未竟功地下主臣如觌面雄飞还共鼎湖龙登五丈原谒武侯庙何景明风日高原暮松杉古庙阴三分扶汉业万里出师心星落营空在云横阵已沉千秋一瞻眺梁爲父谁吟题武侯祠尙王絅龙卧南阳数代英将军何处早闻名功成讵止三分策师出谁知二表情笔底天威操复纵帐前生气死犹惊燕书故在闲相儗梁父吟成意未平谒诸葛武侯祠萧鸣凤气聚崇冈紫翠深百年怀抱此登临山连嵩岳来天地名与人龙并古今瞿崃风云时变现中原牛马几销沉谁将淸世调元手会取三分创业心过南阳谒忠武侯祠贾咏大名宇宙垂芳久忠武丹靑照册香辅汉半殂天可弔呑吴遗恨失堪伤百年礼乐应谁待三代人才信足当两地古祠多古柏卧龙元自起南阳过拜武侯祠牛凤熟读雄文识指归忠臣肝胆照晴晖益州名义一朝正吴魏兵戈万载非天下奇才能见几云中高鸟只孤飞论功拟德伊周侣成败无劳作剌讥谒武侯祠简霄草庐己定干坤计高卧甯爲逸豫谋十倍才猷眞陋魏三分事业足安刘龙冈终古勋名在鱼水当年意气投大运终移难独复云霄杳杳望伊周谒诸葛祠重有所感刘漳淸风千载谒茅庐绿树深深听野乌渭水有田当易魏瞿塘列阵欲吞吴英雄两汉谁高下筹策三分定有无天意不然人可奈至今遗恨噎眞儒谒先主庙杜甫惨澹风云会乘时各有人力侔分社稷志屈偃经纶复汉留长策中原仗老臣杂耕心未已呕血事酸辛霸气西南歇雄图厯数屯锦江原过楚剑阁复通秦旧俗存祠庙空山泣鬼神虚檐交鸟道枯木半龙鳞竹送淸溪月苔移玉座春闾𨶒儿女换歌舞𡻕时新絶域归舟远荒城系马频如何对摇落况乃久风尘孰与关张竝功临耿邓亲应天才不小得士契无邻迟暮堪帷幄飘零且钓缗向来忧国泪寂寞洒衣巾先主庙岑参先主与武侯相逢云雷际感通君臣分义激鱼水契遗庙空萧然英灵贯千𡻕先主庙张俨雄名垂竹帛荒陵压阡陌终古更何闻悲风入松栢先主庙刘梦得天下英雄气千秋尙凛然势分三足鼎业复五铢钱得相能开国生儿不象贤凄凉蜀故妓来舞魏宫前三忠祠李梦阳忆昔汉诸葛龙起答三顾志决竟星陨呕血爲军务鄂国与信国屹屹两玉柱杀身不杀国𡨚愤水东注往事勒钟鼎新庙傍官路惨惨冠剑竝凛凛生魂聚翠旗晚明灭往往鬼神驻怀叹各不申翻然向烟雾我征久奔迫过此敢相屡时来展肃谒系马门前树香台野蘝上罗幔虫蚁蛀烈士爲吞声淸风激顽懦题张翼德祠张士怀天下英雄只豫州阿瞒不共戴天讐山河割据三分国宇宙威名丈八矛江上祠堂严剑佩人间刁斗见银钩空余诸葛秦川表左袒何人复爲刘图像题诸葛武侯卧龙冈三顾图解缙百二山河龙彩灭汉家蒿莱满宫阙中山帝子絶世贤散尽旌旗计成拙仓皇落日南阳低抱膝穷檐闻马嘶阴阴桑树转疎影何意忽感王孙知曹瞒欺孤如蜮鬼岂料君臣得鱼水三回鞭辔入柴扉主賔颜色皆英伟开心见诚两不疑指掌经纶见尙迟华容空令一兔走荥水徒慙六出奇堂堂云长悲莫救区区陆子能深计相国空怀十倍才孙曹弱子皆爲帝王双血寒铁兠鍪张郃魂啣金仆姑皇天竟失中流柱江水空流八阵图云龙风虎护储胥白日高悬照肝胆徒令忠愤贯干坤每读令人动悽惨南阳三顾图黎充辉乌散巢成汉树空孙郎奇气卷江东英雄鼎足三分势祗在茅庐一语中题卧龙图李贤汉家神器风波舟奸雄环顾涎欲流斯时谁有匡扶具南阳嘉遯阿衡俦帝室之冑何英伟草庐三顾惊神鬼幡然感激释耕耘一旦君臣若鱼水鼎分毕竟不能休务偿初志复神州永安遗恨抱终古出师二表俱嘉猷巴水祠堂宛如故剑阁荒芜流马路七擒南儌詟天威八阵夔城讶神护营中星陨渭滨秋五丈原头杀气收归榇犹能走仲达运移汉祚终难留英雄千载空惆怅商周人物能多让世间成败不足凭卧龙遗址人争访南阳卧龙图罗伦三分天下羽书驰龙卧南阳未起时海内风尘皆羿莽眼中鱼水是汤伊未除汉贼身先死便绝江流恨不移晓雾一绡巾帼在靑山千古笑曹丕题诸葛武侯画像王柏隆中高卧匪无情鼎峙规模岂素心自是将军三顾晚坐看世变转移深题武侯像陈湻国势三分阵碛空郄将轻素写遗容汉中晏驾英雄老世上何人识卧龙武侯祠像郝子玉筹笔造仇事可哀长星飞坠蜀山摧三分岂是平生志十倍甯论盖世才坏壁丹靑仍白羽断碑文字只苍苔夜深老木风声恶尙想褒斜万马来武侯像郑元祐鱼水君臣百世师风云蛇鸟识旌旗三分天下何经意恨未中原复本支题武侯画像顾禄南阳陇上躬耕翁磊落自是人中龙抱膝长歌古梁父眼空四海谁英雄涿郡刘郞汉宗室三谒殷勤访筹策君臣契合片言间鱼水相欢託交宻邺中未易窥曹公援兵先结孙江东赤壁矶头大风转舟师百万烟尘空天意由来助仁德神谋亦岂非功力蛟龙未必在池中全蜀江山笑谈得寻常事业奚足言出师誓欲淸中原高光故物不忍弃赤龙再使飞靑天两表忠言何厯厯一点精诚贯天日三代名臣训诰文又复从公手中出七番擒纵鬼神惊八阵风云变化生横行万里谁能敌俯视群雄自可平孰意皇天竟冥漠五丈原头将星落素服空闻后主迎黄泉不见英魂作至今遗像传人间凝然不动如邱山小儒再拜瞻图画一曲长歌涕泪澘八阵八阵图桓温访古识其眞寻源爱往迹恐君遗事节聊下南山石八阵图杜甫功葢三分国名成八阵图江流石不转遗恨失吞吴东坡志林仆尝梦见人云是杜子羙谓仆曰世人多误会予八阵图诗以爲先主武侯欲与关羽复仇故恨不能灭吴非也我意本谓吴蜀唇齿之国不当相图晋之所以能取蜀者以蜀有吞吴之意此爲恨耳此理甚长子美死四百年而犹不忘诗区区自别其意眞书生习气耶八阵刘禹钖轩皇传上畧蜀相运神机水落龙蛇出沙平鹅鹳飞波涛无动势鳞甲避余威会有知兵者临流指是非八阵碛苏轼平沙何茫茫髣髴见石蕝纵横满江上𡻕𡻕沙水啮孔明死已久谁复辨行列神兵非学到自古不留诀至人已心悟后世徒妄说自从汉道衰蜂起尽奸杰英雄不相下祸难久连结驱民市无烟战野江流血万人赌一掷杀尽如沃雪不爲久远计草草常无法孔明最后起意欲扫羣孽崎岖事节制隐忍久不决志大遂成迂𡻕月去如瞥六师纷未整一旦英气歇唯余八阵图千古壮夔崃八阵碛苏辙涨江吹八阵江落阵如故我来苦寒后平沙如匹素乘高望遗迹磊磊六四数遥指如布棊就视不知处世称诸葛公用众有法度区区落褒斜军旅无濶步中原竟不到置阵狭无所茫茫平沙中积石排队伍独使后世人知我非莾卤奈何长蛇形千古竟不悟惟余桓元子久视不能去八阵李兴宗江从岷来触瞿唐夏潦溃裂怒势张霜沟水落洲渚露累累江石堆作行半斜半直半疏宻方营周匝门东出相传呵护有鬼神惊波不能移寸尺想见当年诸葛公纶巾羽扇挥愁风令严部伍寂如水出没变化机无穷干坤不足当经理写留古法艮岑趾上滩下崃一千年多少英雄测玄旨小儿元子强多知常山蛇势吾能窥灞上枋头眞絶倒空使虬髯论崛奇斵轮不可传其子此公天机缄骨髓奈何螟蝗生蝮蝎炎刘已灰吹不起天教三马食一槽老马蹄囓暂咆哮渭阳巾帼势将蹶大星夜陨西军号呜唿兴衰尽天意中原板荡今六纪典午骨肉正相残欲拯涂炭嗟谁使大官酣燕刍豢余小官跼蹐尘埃里举目厌厌九泉人谁访草庐谈世事向来韬畧机莫投而今投机大良筹君不见崃山深深茅舍底有人抱膝高声讴陪安抚大卿登八阵台览观诸葛公遗像偶成长句张縯白帝城西鱼复浦十月江平见津浒当年垒石纷成行此地卧龙经讲武辕门外建严中权列阵相承存后伍何人蛇势识常山未数鱼丽矜郑拒悬知精神贯金石尙想号令严钲鼓老兵料敌应疑生川后澄波其敢侮向令赤伏有余符下睨皇州直指取云何遗迹司神明独靳丰功被寰宇高城置酒共临眺往事兴怀增叹抚巍然王佐三代前信矣名言炤千古旧经云八阵图铭石刻在碛中今不复见张季长诗刻铭久伏水底碑教战时存山下鼓自註云有图铭巨石今伏水底又云山下有石鼓相传爲武侯教战之音也弥牟鎭八阵图诗王刚中我稽八阵图规模载方册朅来鎭西蜀䕫门观垒石赋诗百数字字字究来厯进涉汉川西弥牟鎭之北平原列堆阜滩石同一式细思作者意孔明有深策高岸或爲谷滩石存遗迹江海变桑田平原犹可觅故今两处存千载必一得再歌遂成篇应有智者识滩石八阵图行王刚中我生孔明后相望九百载我想孔明贤巍然伊吕配奇谋勇畧号雄师大节英风葢当代木牛流马何足言八阵遗踪千古在我行已度瞿唐门长滩石垒差参分洪纤高下尺寸等犹有当年节制存四头八尾触处首敌冲中央两皆救握奇如枢运无穷七纵七擒仍敢攻规模黄帝已垂文后来得者惟将军唐宗李靖拾遗意乐舞旛表徒缤纷长江之上石蟠结江波汹涌石不灭使君何事遽刬除中夜风雷吼天阙明朝依旧石纵横神物䕶持人始惊向来守蜀用此法谁知石垒眞金城嗟乎孔明遇不遇遇则刘公恢大度国险地狭民力㣲法出万全势未具嗟乎孔明以此用于吴长江内固魏可图嗟乎孔明以此用于魏扫平三分归一篲祗应所遇势不同势旣不同功亦异嗟乎孔明之心如石坚欲扶大厦持危顚事之不就则天耳安肯俯首从曹袁嗟乎孔明如生石不老后世用兵无草草忽然变作六花看便失本原难按考请观垒石韬机筹江流东去自悠悠英豪得此石外指长与君王靖边垒臣埜李訦谒丞相祠登开济堂俯八阵图覩新帅张卿与侍郎林公旧题倡和皆慨想当时英烈叹诵久之惟瀼东流囓城入江且爲民病愿以不能转者一转兹水辄借韵赋之人言忠孝不磨灭神物护持存水浒千年陵谷几变迁此石不移自章武本由黄帝古兵法六十四以八爲伍髯孙且惧生达走贼操游魂何敢拒刻铭沙伏水底碑教战石存山下鼓一片丹心天地间万世闻风犹御侮我来起敬凛如生再拜一言公必取瀼流东截阵图前寖堕城壁頽民宇能安拳石止波流愿回瀼患思民抚常使夔人知感公踏碛年年弔千古八阵图陈谦武侯阵法洞万古所至垒石传岷嶓意令他时人共识不轻蜀血丹秦戈沔阳旧垒已荒草道元往记空摩娑广都乡名至今在乡老相戒不敢磨八八成行被隆上两阵二首形无颇干坤门户取法象未显奇正相交加惟有江流鱼复浦因水成势雄平沙前方壁门俨营制后如偃月不可傞七八爲经分㦸立九六爲纬摽鳞差妙哉隆中先天学阵规八卦森包罗六十四阵极卦变纵横百出无赘牙更参礼经得深旨画前邱井分八家及其变动不可常玄前八佾舞象牺四头八尾法制定四正四奇合变多纷纷纭纭未易乱浑浑沌沌谁能遮晋家将军最倔强到此惊见常山蛇旣识端中相应法何爲征伐复成讹乃知天玄与地秘奇才不出空咨嗟缅怀牧郊钓璜客止齐步伐声无譁阴经军志八爲用指麾昧爽趋朝歌春秋蒐乘惭芜率犹有鱼丽参鹳鹅欃枪何事风霾急纷披谁恤孤鲐髽长平埋肉满山谷昆阳积骸如乱麻自注孙经杂水阵华容道上霄焚葭苟无法制驱市人参肉偃首胡足呀鸥凫宇令此荒废直到分鼎成山河杂畊未尽星斗泣节制惜不开中华触之可胜不可败侮亡取乱明羲娥英雄相待得英衞翻爲圆阵铺六花功成演作破阵乐八舞校队犹余葩贞观以来遽絶笔潼关散卒奔涛斜古人纸上己糟粕况乃沙石喧江沲天公幸自惜人命约束澒涌严谁何捐图寻迹望千载嵩云昼销高嵯峨八阵怀古吴寛遗垒不可数神谋亦壮哉谁言愧将畧敌自服奇才狐鼠悲吴魏风云护草莱弥牟还庙貌长啸使人哀武侯八阵图一在䕫府曹学佺鼎足三分事己成图开八阵旧知名喧豗崃浪终难破错落江沙若不明人日尙传来踏碛将星遥映在行营至今千载无人识独有桓温鉴别精一在新都弥牟鎭曹学佺广汉南来近蜀都江城辨色己驰驱晓云不散弥牟鎭春草横生八阵图自媿书生行部日得知丞相苦心无由来沃野称千里处处桑麻望不孤汉丞相诸葛忠武侯集卷之十二终汉丞相诸葛忠武侯集重刋道藏辑要汉丞相诸葛忠武侯集卷之十三三十六世孙羲基编辑诗遗蹟咏怀古迹二首杜甫诸葛大名垂宇宙宗臣遗像肃淸高三分割据纡筹策万古云霄一羽毛伯仲之间见伊吕指挥若定失萧曹运移汉祚终难复志决身殱军务劳蜀主窥吴幸三崃崩年亦在永安宫翠华想像空山里玉殿虚无野寺中古庙杉松巢水鹤𡻕时伏腊走村翁武侯祠屋长隣近一体君臣祭祀同诸葛武侯草庐冯志卧龙人去远此地尙名冈身应营星陨心期国祚长老臣犹有像炎汉已无光所幸遗民在凭君一劝耕拜武侯草庐叶桂章隆中人去已千秋祠宇依然枕碧流使节临风还命驾携朋落日更登楼秦关数出星先堕汉业三分志未酬独取英雄走司马却怜成败系炎刘拜武侯草庐刘相此地当年隐卧龙苍苍老桧尙凌空自言管乐堪前并信视曹吴亦下风三顾屈身勤帝胄一心许国失奸雄登临几度追遗迹千载令人景慕同谒诸葛草庐樊继祖仰止久怀龙卧处秋风长叹草庐深阵排云鸟吞吴魏气塞河山壮古今誓表光昭靑史上忠魂飘𣺌白云岑将星一殒汉祚去休把兴亡论亮心武侯书堂陆游沔阳道中草离离卧龙老矣空遗祠当时典午称猾贼气丧不敢当王师定军山前寒食路至今人祀丞相墓松栢想像梁父吟尙忆幡然答三顾出师一表千载无远比管乐葢有余世上俗人甯辨此高台当日读何书书台宋京君不见孔明书台遗庙旁古书不见台荒凉卧龙未起蜀天远茅庐日日空南阳赤符光寒白水涸秣陵王气犹能作璋若婴儿操虎狼脱去荆州殊不恶十倍奇才安用书此台昔时知有无蜀人思君识故处未若江水存兵图黄冠所居门第改祇有坊名今尙在安得台边见古人秋草重生类书带南阳道中许浑月斜孤舘傍村行野店高低带古城篱上晓花斋后落井边秋叶社前生饥乌索哺随雏呌乳㹀慵归望犊鸣荒草连天风动地不知谁学武侯耕南阳胡曾世乱英雄百战余孔明方此乐耕锄蜀王不自垂三顾争得先生出旧庐次南阳陈去非今日东北云景象何佳哉我马且勿驱当有急雨来春寒欺客子满意旗下杯百年耳频热万事首不囘卧龙今何之有塜已半摧空余乔木地薄暮鸦徘徊怀古视落日愧我非长才却凭破鞍去风林生一哀隆中苏轼诸葛来西国千年爱未衰今朝游故里蜀客不胜悲谁言襄阳野生此万乘师山中有遗貌矫矫龙之姿龙蟠山水秀龙去渊潭移空余蜿蜒迹使我寒涕垂隆中十咏王钺一脉深情起卧龙独怜未遂济时功古今多少英雄泪尽在先生此井中锦官城外栢森森几度曾歌杜父吟今日亭前见颜色风霜不改𡻕寒心春色离离锁暮烟英雄一去几千年自从伊尹耕莘后只有隆中一片田寂寂云巖草树深不求闻达自长吟先生一去无遗向尙有谁知晏子心慨想先生抱膝时满怀幽思有谁知于今一片苍苔石胜似襄阳堕泪碑洞门风雨水深寒天巧潜通石眼宽说与世间刚不信卧龙犹在此中蟠黄水溪流若掌平一泓放出水云淸有人覩物思玄德曾向小虹桥上行一曲溪流几许深三分事业已消沈水光依旧淸如镜照见武侯忠义心万叠云深扫不开半星无处着尘埃就中结箇茆菴了只许淸风明月来蜀主虚劳枉顾心中原未复大星沈老夫记得少陵语常使英雄泪满襟诸葛村揭傒斯炎精厌东都卧龙起南阳汉业入三顾蜀日宣重光岂伊三川阻况在兵力强八阵通神明二表贯穹苍大运有隆替吾君自虞唐煌煌千万师声威摇八荒大星陨渭南万古一悲伤但使汉贼分安有终不亡桓桓萧将军双旌出永昌下马城南祠爲我酹一觞九日登卧龙冈唐宪王淯水东流去𣺌茫一湾回遶卧龙冈霜飞平野枫林赤日暎疎篱菊蕋黄智畧未应俦管乐英雄必竟服关张临风不用论成败二表忠肝万古香春日游卧龙冈有感连云芳草柳丝丝一上崇冈叹黍离野鸟似吞亡国憾江流不断后人思三分割据才非短一木难支厦己堕遗烈犹存增感慨仰高三复少陵诗游卧龙冈唐庄王独上龙冈曙霭收千章翠栢撼淸秋豫山云与嵩山接淯水波通汉水流三顾当时成底事千年遗迹使人愁先生满抱匡时策其奈英雄不自由卧龙冈陈正伦玄德从兹起卧龙草庐千古记遗纵君臣一语交投厚宇宙三分割据雄古木云霞苍藓合断碑风雨碧苔封登临景仰淸名旧感激徒伤鼎峙功卧龙冈高信公自琅邪卧此冈不求闻达秪韬光夷吾比处才偏富梁父吟时憾更长一径苔封三顾辙满林烟锁几围墻君臣际遇余千载遗迹钟灵在异鄕秋日游卧龙冈杨应奎卧龙出处等非熊军务劳神自鞠躬羽扇纶巾谈笑里谋王图霸指挥中鸟啼花落人何在野旷山空谁爲雄胜蹟最宜絃管弄不堪冈势起长风望卧龙冈陈洪谟卧龙人去几千载冈阜岿然眼界中半靑亩松巢水鹤一帘斜日贯晴虹汤文吾遇心期在管乐何人自比同两表精诚眞不昧可怜天运忌成功登卧龙楼李重卧龙冈上野云横宇宙千秋焕大名远近桑田迷世代低昻草树点山形出师久拟殱吴魏走敌眞堪笑死生此日登临同弔古不胜囘首夕阳情登楼陶钦夔高楼缥缈接仙岑秋日登临思不禁蜀汉望迷王气歇草庐名在将星沈紫山影落龎公宅碧水秋明徐庶心胜地移从漫惆怅隔村梁父正哀吟题筹笔驿杜牧三吴列婺女九钖欺孤儿霸王业未半本朝心是谁永安宫受诏筹笔驿沈思画地干坤在濡毫胜负知艰难同草创得失计毫釐寂嘿经千虑分明浑一期川流萦智虑山耸助扶持慷慨匡时畧从容问罪师褒中秋鼓角渭曲晚旌旗仗义悬无敌鸣攻固有辞若非天夺去岂复虑能支子夜星才落鸿毛鼎便移邮亭世自换白日事长垂何处躬耕者犹题殄瘁诗题筹笔驿罗隐抛掷南阳爲主忧北征东讨尽良筹时来天地虽同力运去英雄不自由千里山河轻孺子两朝冠剑憾谯周惟余巖下多情水犹解年年傍驿流题筹笔驿薛逢天地三分魏蜀吴武侯崛起赞纡谋身依豪杰倾心术目断云山演阵图赤伏运衰功莫就皇纲力振命先徂出师表上留遗憾犹自千年激壮夫筹笔驿李商隐鱼鸟犹疑畏简书风云长爲护储胥徒令上将挥神笔终见降王走传车管乐有才眞不忝关张无命欲何如他年锦里经祠庙梁父吟成憾有余筹笔驿殷潜之江东矜割据邺下夺孤嫠霸畧非匡汉宏图欲佐谁奏书辞后主仗剑出全师重袭襃斜路悬开反正旗欲将苞有截必使举无遗沈虑经谋际挥毫决胜时圜觚当分画前箸比操持山秀扶英气川流入妙思算成功在彀运去事终亏命屈天方厌人亡国自随艰难推旧姓𨳩创极初基总叹曾过地甯探作敎资若归新厯数谁复顾衰危报德兼明道长留识者知朝天岭因怀孔明从此出师感赋任甲第朝天岭上翠霞稠多少关山自壠头九折险途云外度一江湍水硖中流金城在昔称天府剑阁凌空障益州𨚫忆汉师虚六出至今烟雨使人愁大相公岭九折刺史坂七擒丞相桥沈黎汉原古严道蜀关遥策马氷槽滑乘橇雪澝消我行再经此感慨一长谣是日至下马碛憇于北山僧舍有阁曰怀贤南直斜谷西临五丈原武侯所从出师也苏轼南望斜谷口三山如犬牙西观五丈原郁屈如长蛇有怀诸葛公万骑出汉巴吏士寂如水萧萧闻马檛公才与曹丕岂止十倍加顾瞻三辅间势若风卷沙一朝长星坠竟使蜀妇髽山僧岂知此一室老烟霞往事逐云散故山依渭斜客来空弔古淸泪落悲笳登博望山亭次韵童承叙台昃亭高当古驿短垣疎牖坐来淸浓烟密竹斜穿迳落日层冈曲抱城客里云霄劳聘望病中嵩洛愧经行卧龙寂寞邱原在惟有春农带雨耕泸水胡曾五月驱兵入不毛月明泸水瘴烟高誓将雄畧酬三顾岂惮征蛮七纵劳诸葛盐井苏轼自注井有十四自山下至山上其十三井常空每盛夏水涨则盐泉迤逦迁去常去于江水之所不及五行水本咸安择江与井如何不相入此意谁复省人心固难足物理偶相逞犹取嫌未多井上无闲绠五丈原胡曾蜀相西驱十万来秋风原下久徘徊长星不爲英雄住半夜流光落九垓五丈原李东阳五丈原头动地鼓魏人畏蜀如畏虎挥戈指天天宇漏将星堕空化爲土鍊石心劳竟何补侯归上天多旧伍羽爲前驱飞后拒忠魂不逐降王车长衞英孙朝烈祖五丈原罗汝敬五丈原头弔武侯野蒿丛棘满山邱中原无复三分势聚石空余八阵谋不有忠诚千日月安能香火祀春秋天何弗永炎刘祚空使英灵万古愁白帝城怀古杜应芳空城久寂寞弔古几踟蹰跃马雄称帝挥蛇䜟泣姁连营三义重托幼一忠孤惟有年年栢常号夜夜乌晚过白帝城范涞早绕巫山翠云堆暮驰夔门之西白帝台靑丝黄勒络头角一息百里飞尘埃眼底干坤眞驹隙古来废兴浑博奕咤雷叱电垓下雄驱山塞海秦世隔岂独公孙跃马曹睥睨井底龙豹韬赤水一出心徒劳只余千山万水中猿度絶壁乌横空野花娇树春风红皓魄弄影靑娥宫双崕三崃锁天钥踞江滟滪相巃嵸扞关之阳侯翻浪还鬬攻虎须龙嵴两潭怒奔腾耳侧随转蓬搜奇弔胜莫能至欲登突兀纵远视漏声已催玉箭高报语行人马如驶人行马驶难暂停鞭梢隐地掣流星褰帷半开山色冥风物须臾移幻形留蹟依稀梦寐经睠言英雄战场在鱼复永安只名改鼎足三分汉祚新风云会合瞻丰采天生卧龙伊傅俦草庐应运懽相投纵横宇宙归正统将帅复有关张侯连吴伐魏王师震百牢关外无血刃麝山龙洞银汉洗偃戈扶犂靑野润凭高题咏后来人谁迹阳春白雪尘飘零子美瞿塘日咳吐宫商意独眞祗今长歌短调存遏云走石织天孙澄珠光涵混茫接风雅不绝标崑崙崑崙迢递争孕秀白盐赤甲空驰骤羽扇峥嵘八阵传草堂感慨千篇就我今所思一二贤征途囘首兴蹁跹夜阑秉烛聊书案文章勋业俱茫然年不可复壮时不可复悞间关皮骨已二毛明朝犹走川西路夔州歌杜甫武侯祠堂不可忘中有松柏参天长干戈满地客愁破云日如火炎天凉古柏行杜甫孔明庙前有老柏柯如靑铜根如石霜皮熘雨四十围黛色参天二千尺君臣已与时际会树木犹爲人爱惜云来气接巫崃长月出寒通雪山白忆昨路绕锦亭东先主武侯同閟宫崔巍枝干郊原古窈窕丹靑戸牖空落落盘踞虽得地冥冥孤高多烈风扶持自是神明力正直元因造化工大厦如倾要梁栋万牛囘首立山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难爲用古柏李商隐蜀相阶前柏龙蛇捧閟宫阴成外江畔老向惠陵东大树思冯异甘棠忆召公叶凋湘鷰雨枝折海鹏风玉垒经纶远金刀厯数终谁将出师表一爲问昭融古柏陆龟䝉密叶四时同一色高枝千𡻕对孤峯此中疑有精灵在爲见盘根似卧龙题古柏段文昌是草木有异于草木则灵武侯祠前柏夀千龄盘根拥门势如龙形含碧太空散雾虚庭合抱在于旁枝骈梢叶之靑靑百寻及于半身蓄风雷之冥冥攒柯垂阴分翠间明忽如虬螭向空争行上承翔云孤鸾时鸣下荫芳苔凡草不生古色天风苍苍冷冷曾到灵山老柏纵横亦有大者莫之与京于惟武侯佐蜀有程神其不昏表此爲祯斯庙斯柏实播芳馨怀古诸葛武侯贡师泰剑江流水绿沄沄五丈原头日又曛旧业未曾归后主大星先已堕前军南阳祠庙荒秋草西蜀关山隔暮云正统不惭传万古莫将成败论三分武侯吴澄含啸沔阳春孙曹不敢臣若无三顾主何地着斯人武侯尹仲明建安天下如溃瓜一榻之外非吾家黄屋飘飖定何许龙爲鱼兮鼠爲虎老瞒诈力敢欺天朶颐羊鼎方垂涎紫髯将军一攘臂控荆引越三千里慷慨山东大耳儿南飞乌鹊栖无枝草庐一语君臣契目中久矣无吴魏堂堂大义凛不磨灵关剑阁争嵯峨昨夜西南一星落六尺之孤竟谁托渭水旌旗归故都江上空存八阵图抱膝长吟出师表古柏苍松爲谁老武侯陈刚中当涂哮吼健于虎卯金一脉如寒土民间只有大耳儿眞是高光宗社主南阳笑脱靑𤍠衣出试乌林万火炬永安受遗辅太子汉贼未除忠胆苦峩睂山高锦江寒白旄一麾招摇怒出师两纸流涕书三代而下无此语中营若不坠长星何心逆雏衅征鼓定知成事继苍姬礼乐光华耀千古宪宗皇帝御制诸葛武侯汉家神器逼姦雄帝胄恢宏起卧龙不是营星中道陨定敎吴魏尽朝宗诸葛武侯有孔明値汉室板荡隐于南阳司马⬤谓刘先主曰识时务者在乎俊杰诸葛孔明俊杰也徐庶亦谓先主曰诸葛孔明卧龙也将军岂愿见之乎先主信其言枉驾三顾与论天下事十去七八惟巴蜀用武之地今得之可以鼎足三分后果如其言孔明身爲将相竭力尽忠死而后已自汉以来一人岂不信哉劝君屈巳结孙吴画策常排八阵图忠力尽能恢汉室老天无意复东都感怀李白汉道昔云季羣雄方战争霸图各未立割据资豪英赤伏起頺运卧龙得孔明当其南阳时陇亩躬自耕鱼水三顾合风云四海生武侯立岷蜀壮志吞咸京何人先见许但有崔州平余亦草间人颇怀极物情晚途値子玉华发同衰荣託意在经济结交爲弟兄毋令管与鲍千载独知名感怀杨基邓禹南阳来杖策归光武孔明卧隆中不卽事先主英雄各有见何必问出处孙曹与更始未可同日语向非昭烈贤三顾犹未许君子当识时守身如处女宿夔门怀孔明子美张佳𦙍舣舟下席楚云生落日靑霜白帝城踏蹟难忘诸葛阵野田曾爲杜陵耕休言天地终陈迹飜使江山借重名事业文章看二子风流无限古今情咏史周昙豫州军败信全穷徐庶推能荐卧龙不是卑词三访谒谁令玄德主巴卭一家区宇忽三分龌龊车书曷足论定有伊姜爲佐辅忍教鸿雁各干坤咏史李华蜀主相诸葛功高名亦尊驱驰千万众怒目瞰中原曹伯任公孙国亡身不存社宫久芜没白雁犹飞翻勿言君臣合可以济黎元爲蜀谅不易如曹难复论读出师表沈周两篇忠告慷慨辞字字中间有涕洟天下二归心属吕隆中三顾道存伊老臣虚已六未解瞒子输才十倍之讲论堂堂诚激烈孤忠痯痯力驱驰转征南北思何远怆及桓灵语更危开济莫酬徒有策英雄先死却无时天荒大野星俄陨水啮空江石不移不朽文章千载事后人能鉴乃能悲梁父吟刘因功名且就汉庭多毕竟曹瞒累我何汶上千年英气在有人梁父正高歌书汉丞相诸葛武侯传后赵孟若寰海生民等釡鱼先生高卧意何如当时不是刘玄德三顾何因出草庐鱼水相欢分最深肯因生死负初心鞠躬尽力王师老一片忠忱贯古今街亭怱遽兵初败箕谷仓皇战亦休汉祚已亡天莫助千年掩卷泪如流当时一顾起隆中自许康时志略同万古君臣一鱼水死生不变见英雄蜀城怀古刘希夷蜀土绕水竹吴天积风霜穷览通表里气色何苍苍旧国有年代靑楼思艳粧古人无𡻕月白骨宜邱荒寂厯弹琴地幽流读书堂玄龟埋卜室采凤灭词场阵图一一在柏树双双行鬼神淸汉庙鸟雀参秦仓叹世已多感怀心益自伤赖䝉灵邱境时当明月光南阳东七里爲卧龙岗诸葛忠武侯草庐在焉遗像岿然慨题二十韵黄景昉恭谒淸高像襄南两度看风云缘傅筑溪壑异严滩莫辨乌谁止总知龙所蟠墓犹连古冶居颇负崇峦三顾思畴昔六飞扈永安桓灵身痛憾荆益事艰难火适逢薪尽棋无奈子单开诚庸祎琬益智写申韩鼎足基粗定秤心呕易干才高兵厌诡国小政惩宽忽忽歌梁父森森树锦官悲来原五丈望去岭千盘未少栖眞谷何劳拜将坛蛤蛙铜铸皷牛马木传餐膝可终朝抱书惟大略观佳儿生大慧嫫媛德相欢谁令驰驱许居然涕泪端微衷天日鉴往蹟雪霜漙曲笔嗤陈夀甘心帝魏瞒忍窥祠下井鸣咽至今寒汉丞相诸葛忠武侯集卷之十四赋八阵台赋刘望之余与客登夔子城望八阵图感忠武侯之行事憾世议者之弗获于斯也作赋以悲之其词曰霭孤台之岿然临千步之沙场石离离其班班纷栖雁之未翔山暝黑而更恶水虽波而不扬澹徙倚其不去含郁訏之内伤是何以使之然哉客或吿之在汉之亡有人超然卧邓南阳甚似阿衡乐未渠央感大耳之至意姑黾俛而徂征又佀子房初未意隆准之老也及其旣作亦不能巳手胼足胝夙夜赤子忽一龙与一蛇葢亦未可以优劣计大兵初来雷电下空璋孱小儿孰婴我锋驻师江郊坐向必东蒐我车乘取彼凶残中原有狐凭陵宫墻我不往取高帝在天众谓卯金之不可相而况天子之贤也运去道穷呕血继之非公实愚愚者不知自古圣贤亦行其义道之不济已知之矣相夫子之所立固己无穷而不赀彼丕操父子乌雀犬⬤之窃食虽甚餍而不害其惊疑愍世俗之隘陋徒顾瞻而涕洟请举酒以酌公混一笑于江湄述贤亭赋阎苑黄星旣殒火井重炎孔明志在电扫荆扬席卷许洛布四头八尾于平沙之上乃昔人临流感叹之所余慕其风烈而述其德业因名斯亭曰述贤考其阵法则方以八环一而爲九马隆遵之以破贼圆以六包一而爲七李靖遵之以平虏葢战守处画部伍节制所重者胜所忽者败所以观宏规者仰服指奇踪者称美也且益州分应井络僻在坤维而武侯以区区之蜀莅政至公董武立信贯许国之精诚伸命世之勇略令施竹帛不纩而温律严斧钺不寒而慄方其鹰扬上国虎视中原骁将闻风而夺心壮士望尘而破胆拥精锐之众者坚壁受辱称骨鲠之臣者仗节包羞玩敌于股掌之上措胜于谈笑之间比昔贤则过之责斯人而备矣余构亭于此俾其登之者识常山蛇势知天下奇才壮雄图之不朽想英风而犹在呜唿天假其年则礼乐攸兴天命有归则智力无用大笔方筹长星遽坠陵谷已迁尙有典刑蛮戎虽化不忘武备况今夏贼千常遂窃位号晋豫遗民阻声敎之施汉唐故地暌正朔之奉而受钺登坛专长城之寄者节制可忽耶秘殿笔阁当方面之权者勤劳可继耶今步游滩上鉴前追往作古赋以述其始终使夔人𡻕时歌之不无感慨焉虽然孔明方躬耕之时处布衣之贱倘不遇三顾之主安能纵七擒之酋噫自古英雄之士时命不遇其名湮灭而无闻者惜哉赋曰鼎分率土姦贼陆梁孔明布石于平沙之上高步于大江之傍志驰许洛欲扫荆扬按井字九宫之法本河图八卦之详纵横鱼贯曲折雁行虽云蛇势实曰龙骧其始也荷写诚于倾葢遂感激而褰裳应云龙之隐隐信鱼水之洋洋其终也酬三顾而不爽纵七擒之所长资一时之谈笑播千载而芬芳况夫才兼管乐政黜申商蜀则冬日魏则秋霜蜀民暖于布帛魏人困于豺狼于是并声东下响应西方折曹氏之牙角挫仲达之锋铓至今秦陇耻其巾帼梁益咏乎甘棠论高节则胜栖岩之入梦鄙负鼎之干汤推治体则萧何爲政之咳唾子产遗爱之粃糠量行事则用兵如晋文之示信敎民如周诰之成章观施设则肩舆羽扇以节金皷木牛流马以代梯航遵节制则马隆以八阵用于晋李靖以六花显于唐宜其斩王双而走郭淮杀张郃而辱宣王吁哉飮渭之龙随天数而已没吞吴之蛇如宝气而难藏所以余威远振遗迹尤彰忠义抚剑而叹息英雄沾襟而感伤戎蛮怀德而缟素士民追昔而蒸尝余徘徊滩上不见鹅鹳奕奕龟蛇央央但觉双魂失宅三甲负芒瞿唐风急起波声之鸣咽巫崃雨散连天际以凄凉纵使秦云变色鲁日回光竟与草木同朽皆无益于兴亡宣和二年十月十五日魏陵阎苑述八阵图赋杨维祯遐哉邈乎蚕藂故墟剑阁峥嵘兮石栈萦纡车不得而运兮马不得以驱非王业之所基兮徒抗险乎中都帝中山之苗裔兮迺犹厄此斗隅黄星射乎宋野兮强猘狺乎江之东伟伏龙之感激兮起左顾乎隆中允识时之俊杰兮吞余子于一空图八阵以用武兮必先天而独得六十四之成算兮本马图之全画三十二之岐分兮妙阴阳之互宅天地冲宅兮风云盘辟龙飞鸟逝兮蛇蟠虎翼挠之无迹兮运之无方进退不愆兮出没靡常奇不失于正正兮怪不越于堂堂伏至动于至静兮寓能柔于能刚喻以常山之蛇势兮曾未测其详巴之水兮砅崖折璧崃之涛兮风霆礔礰彼箕张而翼布兮曾不转其磈石非神物之阴衞兮孰万夫之捍力想貔貅之对垒兮指白羽之一麾运纵擒于掌握兮算不出于八奇贼之望而走兮甘巾帼之受雌按渭滨之所屯兮实鼎国之王师自风后之有图兮肆獯蚩之赫伐逮尙父之六弢兮佐牧野之黄钺孙吴马之剽掠兮徒生灵之肉血鄙败事于腐儒兮彼谯生其又何法兹八阵之犹觉兮轶轩皇与天姥曰流马与木牛兮又神机之所造歘中营之告变兮哀夫人之夺蚤讫黄芒以当天兮掩炎精之皓皓呜唿西望岷峨兮南沂锦江山川相缪兮地老天荒歌梁父兮酾吾觞招谪仙兮唿子长访鱼复之砂碛兮弔新都之战场虽武无用于今之时兮亦以发吾文之气刚渡泸赋何景明晨瞻崇邱郁乎相袤扄以水崃隐以大洲沙莽寒日江深夕流葢将济于泸水傍人告予以理舟㳂洪波以直度迎回飈于上游顾中原而缅邈文西域以滞留感逆旅之长勤怀古人而增忧想夫汉炎旣烬蜀都始家区土未辟士马不加深入五溪横制三巴冒险通塞柔迩来遐收𦍑髳以带甲率庸卢而习戎挞吴权之坚锐摧魏懿之精华今其断岸遗津寂寥水涯苦雾萦石悲风振沙音尘沦绝古今长嗟叹余风兮莫觏幸故址兮重过西望开创之基形势苍苍襟夔府而控荆门峙巫崃而流瞿唐简书零落阵图纵横烟碛下月阴岸积霜风云惨而犹愤鱼鸟畏而将翔功虽殒而誉远身旣没而国亡南瞻祠庙巍兮惝宏松柏荫戸丹靑閟宫垣⬤林蔓堦卷寒蓬亦徒嘻吁父老涕泪英雄而巳呜唿当其长啸之后三顾之余气感云龙恩同水鱼念季叶之否运思中兴之远谟伟雄并乎三分耻偏安乎一隅何遂违其懿志竟弗骋其长驱吾哀斯人遭时不淑宜三代以翺翔胡羣奸而驰逐矧功业兮难成且年𡻕兮易促嗟哉天道高不可摩得志者寡失志恆多苟道之不行虽孔孟其如何泛泛吾舟载扬其波舣彼淸浔陟彼中阿无人可邀聊独行歌歌曰朔风起兮泸水寒扣檝中流兮怀昔贤遇匪其时良独艰嗟嗟遇匪其时兮良独艰八阵图碛赋罗士琥八阵图有三永嘉薛氏云一在鱼复一在广都一在沔阳成都记以爲在夔者六十有四方阵法也在弥牟者一百二十有八当头阵法也其在棋盘市者二百五十有六下营法也然则在鱼复者其方阵法欤风后远矣马隆之赞独孤及之记韬铃裂素笔墨畦径间尔磊磊落落晶晶荧荧长留水滴千载如新其诸葛公鱼复之所陈欤篝灯赋之客有挥奇肱驰桂轴鞭素鸾御黄鹄出牂牁踰瓦屋策靑𦍑迈黄竹访雪外之蓬姿超云间之滴博探玉斧之界画遡金精于寥廓千里一息忽经鱼复于是俯鳖令之幽居寻孔明之遗躅但见𣺌湠漫之平滩列参差之低玉或週回而维衞或拱揖而倚伏或轩豁而欲驰或蹙狭而如簇谓其爲辽海神鞭之斥麾也庚稽山之马覊也神禹凿余之所飞娲皇补天之所遗也又谓其与水火土同时而生根先天气之希夷也何喧豗漰湃如万骑之西来激射荡潏飞流湔沫亘古今而莫之移也俯而睨仰而思巳去而复顾盘辟而委蛇曰噫嘻我始知之矣风云惨淡豪杰经纶蛰其犹龙者隆中之所藴神其妙用者八阵之所陈观其蔽璧门兮重开倚却月兮连环天衡十六兮据两端地轴十二兮居中间风八阵兮附天而前拥云八阵兮附地而后环天地之前冲一变而爲虎踞其附天之风亦再变而爲蛇蟠天地之后冲一变而爲龙骤其附地之云亦再变而爲鸟翔于是七八爲经九六爲纬以天地风云爲四正以龙虎鸟蛇爲四奇而成八阵磐殳犬磐殳犬有中权后劲轻重之别有先阴后阳刚柔之节以实击虚兮明彼此以先夺后兮定主客我简而敌常繁我闲而敌常迫以正合兮以奇胜乘阴阳兮论生尅门具将发游军补阙合之则一㪚之则八握机之妙在指掌屈伸之列凡其铜皷震而獦狑之头开木牛腾而关陇之魄摧孟获之所谓天威司马之所谓奇才皆此图之土苴尘埃也彼有方圆牝牡冲方车轮罘⬤雁行四头八尾托名于八卦倚重于武侯者特剑首之一吷而已得其儌而遗其微舍栋梁而拾节梲也虽然斯义也风后握之佐轩辕擒蚩尤而爲万古兵家之师马隆识之作鹿箱车破树机能而成凉州一战之奇何旷世之良材竟不卒其所施曾出师之未旣遽殒星之流辉凄凉乎梁父之吟际会乎风云之期幡然于三顾之余夫岂不知炎德之微而犹区区此图之爲邪人亡事往名留蹟遗桓宣武见之仅识其常山一节之势杜工部过之激而爲江流不转之诗岂武侯忠赤贯此诸石阳侯川后者爲之呵护遗千古无穷之悲也葢公之所可能者人公之所不可能者天天运不复扶汉祚之衰是以天戈不能囘汉日之西未可以成败利钝而随声于黄口之蚩蚩也观毕又从而爲之歌曰伯仲间兮吕伊失萧曹兮定指麾才十倍兮曹丕遗巾帼兮懿惭而见挥操如鼠兮睨隣鸡公如龙兮入天飞八阵图兮云栖尙见公兮杜德机图不尽兮柏十围后千载兮依依微斯人兮吾谁与归记古栢记田况成都诸葛孔明祠古柏年祀寖远乔柯鉅围蟠固凌拔有足异者杜甫尝作歌段文昌亦作文摹状瓌奇人多谙诵故老相传及记事者云自唐季凋瘁厯王孟二伪国蠧藁尤甚然以祠中树无敢伐剪者皇朝干德丁卯𡻕仲夏枯柯复生日益敷茂观者叹耸以谓荣枯之变应时治乱武侯光灵如有意于兹者诚爲异哉因命工图写备述本末以贻好德者八阵图集记赵忭八阵图诸葛武侯作在府城北七十里新都弥牟鎭有庙存焉赵淸献公集记曰武侯于八阵鄕以二爲隆基凡一百三十所葢左右六十四前二每基下五六寸皆江石也耆老相传其石葢六数武侯于此教战阵出入之法旧记谓四面开四门起六十四魁应六十四卦八八爲行周囘四百七十一步所谓六十四魁但得其半耳王恭简公续记曰眉州贤良王当尝论八阵法刻石庙下论云八阵之法四奇四正基部壁立其体皆方奇正相生风旋日晕其用皆圆葢方利于正方其体则其势固密故其徐如林不动如山难知如阴此所以爲不可犯也圆利于动圆其用则其势健决故其动如雷其疾如风侵掠如火此所以爲不可御也其体虽方而圆在其中其用虽圆而方在其内此所以爲不可测也奇正相循出入往来如环之无端体用迭作合散变化如神之不穷圆之爲用如身使臂如臂使指虽五旅之师师如一身如木百围根株相连各有体统友御相属各有条理虽五师之军军如一本故其法曰纷纷纭纭鬬乱而不可乱浑浑沌沌形圆而不可败圆之爲利其来久矣圆之爲用务以分其势而散其兵疑其心而乱其目势分则阵薄兵散则气怯心疑则易却目乱则易眩圆之爲用以将杂卒卒恃其将以强杂弱弱恃其强将卒相恃理必俱胜强弱相恃势不偏败突出争先鹰扬兎脱不可拒也併力尽怒齐勇如一不可遏也其气益锐则其节益险如惊湍巨浪不可涉也如层崖峻谷不可越也使敌得之如虫之着网鱼之在笱虎之䧟穽是以其将可却其兵可杀其重不可脱八阵之法也营室之法四奇四正屯亦如之战阵之法左旋右转教亦如之教之有法必欲其诚葢诚则久久则天天则神故前后相属首尾相接如得于天如出于地莫知其所以然而然者入于神也教之爲法筑土爲坛其形皆圆其数皆八坛之高下与人相称坛之阔狭与阵相称奇旋向左正旋向右旋向左者攻在外也旋向右者攻在内也或旋向左或旋向右便其用也或攻在内或攻在外紊其例也教之爲法在家则依比闾族党之仪在军则依伍俩卒旅之法使之更相亲视有无相通患难相救疾病相扶自此以上皆文官主之教之忠厚教之正信教之孝友睦婣教之礼义廉耻自此以上皆武官主之教之出入变化教之射御击剌教之先登启行教之破阵劫将在家书其美恶而辨其贤愚在军记其勇怯而别其利钝𡻕终则以功行差次而进退之使之刚而不暴勇而知义入则可与同其安出则可与共其危故可生可死而不可使犯非义者八阵之法也常山蛇阵安则静静则直触之则动动则圆孙武常山蛇阵杜牧以爲八阵势取桓温说也传谓推演兵法作八阵图演孙武法也八阵取诸八卦欲包并八荒也旌旄旗帜各从其方之色欲别其属也四维从其二方之色惟西南独从土色依其相生之数则上实居北也八卦变而爲六十四象四阵散而爲六十四队今成都东南隅号曰棋盘市此旧八阵营也故知其在阵则方城北弥牟鎭地名八阵见存土堆六十四此教阅之所也故知其在阵则圆八卦通神明之德类万物之情非有此道不能用也或谓取遁之八卦非也此术也非孔明之事也夔州亦有八阵石垒在江涛中而弥牟八阵在平地其法一也疑孔明远虑亦杜元凯襄阳刻碑之意云今按八阵谓天地风云龙虎鸟蛇八者是也天取其覆地取其载风云取其变化龙虎取其动静鸟蛇取其相应风生于地而虎从之云腾于天而龙从之鸟爲动物必翔于天蛇爲蛰物必蟠于地葢有同位相生之义焉八阵论谓弥牟见存土堆六十四考之旧图经谓八阵图凡三在夔州者六十有四方阵法也在弥牟者一百二十有八当头阵法也在棋盘市者一百五十有六下营法也棋盘市今无其迹弥牟鎭土堆尙存凡一百二十有七与淸献集记又不同葢恐崩摧之故然其布位参差不齐不可强晓兹兼图于左以俟知者八阵图记刘昉鱼复阵碛创自武侯江流莫移若有神护虽经毁攺几失其眞稽之图经访诸故老而遗迹隐然尙可见也顾将堙没余心是悼亟令军士裒石增累悉还其旧方圆曲直纵横广狭之不敢少加损焉尙虑它时复罹前厄刋图于石用示后人界垣之内缩而计之以丈爲分其外图山川城郭之势而不计以度且命作侯祠于城上以俯临之夔人𡻕以人日倾城徙市纵游八阵之间谓之踏碛是役吿成适当是日宾僚咸集酧酒陈词以落之昔侯尝擒孟获获观营阵心不服曰若祗如是固易胜耳逮至七纵七擒然后以爲天威及司马仲达观其军垒则叹服曰天下奇才也桓温过此虽能知其爲常山之蛇势葢亦未究其妙然能知与否在孔明初何损益余非能知之者姑修故垒以俟来哲云绍兴戊辰正月丙寅潮阳刘昉书万里桥记刘光祖诸葛孔明用蜀以仁义公信怀而服之法度修明礼乐几于可复夫厯周秦两汉千有余年孔明乃以蜀通吴抗魏三分天下存汉社稷学探伊傅而迹并管乐蜀人到今矜而诵之不忘今罗城南门外笮桥之东七星桥之一曰长星桥者古今相传孔明于此送吴使张温曰此水下至扬州万里后因以名或则曰费祎聘吴孔明送之至此曰万里之道从此始也孔明没又千载桥之遗迹亦粗耳非有所甚壮丽伟观也以千载之间人事更几兴废而桥独以孔明故传之亡穷其说虽殊名桥之义则一厥今天下兼有吴蜀朝廷命帅其远万里葢受孔明之任以来由蜀走阙道亦如之其于此桥孰不怀古以图今追孔明之道德勋庸而思髣髴其行事侍御赵公之鎭蜀也始至谒古栢祠卽命葺之明年作祠庙于其故营又明年新其故宅庙貌每曰诸葛公三代遗才也用法而人不怨任政而主不疑非天下之至公其孰能与于此今其遗迹所存尙多而万里桥者迺通吴之故事前帅沈公尝修广之犹陋弗称则命增爲石鱼酾水爲五道梁板悉易以木而屋之桥成耽耽屋成绳绳严严翼翼民不知役而公亦乐之风烟𣺌然岸木秀而川景丽公与客登此葢未尝不徘徊而四顾也神交千古又安知诸葛公通吴之志亦未尝一日不在于中原也乎光祖忝公元僚公命光祖爲之记记其大者而遗其细葢将以大者望公俾公之功名垂千万世若曰桥美名公又与之爲美观非知公者知公莫如光祖新都县八阵图记杨愼诸葛武侯八阵图在蜀者二一在夔州之永安宫一在新都之弥牟鎭在夔者葢侯从先主伐吴防守江路行营布伍之遗制新都爲成都近郊则其恒所讲武之场也武侯之人品事业前哲论之极详不复勦同其说独其八阵有重可嘅者史谓侯推演兵法作爲八阵咸得其要自今行师更不覆败深识兵机者所不能洞了葢胜之于多算而出之于万全非借一于背城而侥倖于深入也惜乎其方锐意以向中原而溪蛮洞獠左跳右跋以裂其势外冦方殷内境自惫使夫八阵之妙不得加于二曹三马之枭敌而乃止试于七纵七擒之孟获天威神算不骋于中原王者之区宇而仅以服南中巴僰之偏方事机旣已迟精力又已亏勇贾其余师用其分以爲大举譬之逐盗救火之家挺刀决水犹恐不及而内有讐贼自相乘机胠箧助燎则虽有倍人之知力亦自无如之何侯之不幸势正类此天之所坏谁能支之祚去炎汉不待殒星而后知矣嗟乎国之兴亡天也而千载之下君子独遗憾于蜀汉之事者非以武侯故邪至其故垒遗墟独爲之爱惜不已乃其忠义之激人不独其法制阵伍之妙也不然则窦宪尝勒八阵以击匈奴晋马隆用八阵以复凉州是在侯前已有之而后亦未尝亡也功旣有成而后世犹罕所称述况能传其遗迹至今乎愼尝放舟过夔门弔永安之宫寻阵图之迹维时春初水势正杀自山上俯视下百余丈皆聚细石爲之凡八行二十四蕝土人言夏水盛时没在深渊水落依然如故在吾新都者其地象城门四起中列土垒约高三尺耕者或刬平之经旬余复突出此乃其精诚之贯天之所支而不可坏者葢非独人爱惜之而已耳铭武侯八阵图铭刘隅鸿茫六合之间或峻壁巍峯时而崩摧长涛巨浸时而澌竭亦或有磐石涓泉终古不可夷而绝者此固神理气化之能然非至人莫能前识焉蜀诸葛武侯八阵图有三其一在新都之弥牟鎭其一在夔之鱼复沙上卽此是也数千年余涡回浪涌每夏秋之交日星爲之暝晦蛟龙爲之骇匿大地羣壑爲之震摇而累累之石曾无损移顾不异甚矣哉庚寅春正之旦翌日舣舟浦次登观奇蹟徐步而周望乃畧测其故而叹化理之微武侯神识之远也葢浦之上有溪引江涛以趋北岸岸有土瀼易崩故江涨则益趋之唯浦石离离隆然介其中盘错郁结甚固浦之下则朿以瞿唐鎭以滟滪江流扼于吭隘漫涣而囘延汇数沱此浦又在囘沱之曲正其漩缓歇薄之会而盘激冲撼之所不及也故巫崃不刬滟滪不拔则石无可转之期唯诸葛公智炳物始机测化终爰演兵图于此灵渚择坦极险厝至静于至动使夫扶汉讨贼之志忠贞雄武之槩昭垂万世与天地江山俱敝尔余故刻石系铭树之庙庑以俟观者铭曰岷幡黑水实唯梁州干关重险坤垠上游烈烈武侯炎精是嘘灵威大畅于梁之区粤古轩皇风牧执象摧妖殛凶兵阵是创姜望佐周留侯授沛不有神契孰开草昧惟公独生在汉季叶龙姿腾厉以翌昭烈奇机在握圣明同揆雷跃其行岳峙其垒眷此鱼复緜延斯干瞿唐下扼滟滪拥前江涛排天此无冲激终古不移离离者石乃布神规用训貔虎蛇鸟舒蟠风云飞怒式法太乙体喻常山分合游翼奇正循环蹙吴吞魏皇汉是衍频频其衷如石不转业亏鼎足运丁星陨唯此无疆与天地凖我铭非石铭公之心悠悠万纪玄理可寻汉丞相诸葛忠武侯集卷之十五碑记蜀丞相诸葛武侯祠堂碑铭裴度度尝读旧史详求往哲或秉事君之节无开国之才得立身之道无治人之术四者备矣兼而行之则蜀丞相诸葛公其人也公本系在简策大名葢天地不复以云当汉祚衰陵人心竞逐取威定霸者求贤如不及藏器在身者择主而后动公是时也躬耕南阳自比管乐我未从虎时称卧龙诗曰潜虽伏矣亦孔之昭故州平心与元直神交洎乎三顾而许以驱驰一言而定其机势于是翼扶刘氏缵承旧服结吴抗魏拥蜀称汉刑政达于荒外道化行乎域中谁谓阻深殷爲强国谁谓遳脆厉爲劲兵则知地无常形人无常性自我而作若金在镕故九州之地魏有其七我无其一由僻陋而启雄图出封疆以延大敌财用足而不曰浚我以生干戈动而不曰残人以逞其底定南方也不以力制而取其心服震叠诸夏也不敢角其胜负而止候其存亡法加于人也虽死徙而无怨德及于人也虽奕叶而见思此所谓精义入神自诚而明者矣若其人存其政举则四海可平五服可倾而陈夀之评未极其能事崔浩之说又诘其成功此皆以变诈之畧论节制之师以进取之方语化成之道不其谬欤夫委弃荆州不能遂有三郡此乃务增德以吞宇宙不黩武以争寻常及出斜谷据武功分兵屯田爲久驻之计与敌对垒待可胜之期杂乎居人如适虚邑彼则丧气我方养威若天假之年则继大汉之祀成先主之志不难矣且权倾一国声震八纮而上下无异词始终无愧色苟非运膺五百道冠生知曷以臻于此乎故玄德知人之明者倚仗曰鱼之有水仲达奸人之雄者嗟称曰天下奇才度每迹其行事度其远心愿奋短札以排羣议而文字蚩鄙志愿未果元和二年冬十月圣上以西南奥区寝乱余烈罢耘未息污俗未淸辍我股肱爲之父母乃诏相国临淮公由秉钧之重承推毂之寄戎轩乃降藩服乃理将明帝道陬落绥怀溥畅仁风闾𨶒滋殖府中无留事宇下无弃材人知向方我有余地则诸葛公在昔之治与相国当今之政异代而同法矣度谬以庸薄获参管记随旌旄而爰止望祠宇而修谒有仪可像以赫厥灵虽𡽪烈不忘而碑表未立古者或拳拳一善或师长一城尙流斯文以示来裔况如仁之叹终古不绝其可阙乎乃刻贞石度此都之人存必拜之感云尔铭曰昔在先主思启疆宇扰攘靡依英雄无辅爰得武侯先定蜀土道德城池礼义干橹煦物如春化人如神劳而不怨用之有伦柔服蛮落铺敦渭滨摄迹畏威杂居怀仁中原旰食不测不克以待可胜允臻其极天未悔祸公命不果汉祚其亡将星中堕反旗鸣鼓犹走司马死而可作当小天下尙父作周阿衡左商兼齐管晏总汉萧张易代而生易地而理遭遇丰约亦皆然矣鸣唿奇谋奋发美志天遏吁嗟严立咸受谪罚闻之痛之或泣或绝甘棠勿剪骈邑斯夺繇是而言殊途共辙本于忠恕孰不感悦苟非诚悫徒云固结古柏森森遗庙沉沉不殄禋祀以迄于今靡不骏奔若有昭临蜀国之风蜀人之心锦江淸波玉垒峻岑入海际天如公德音刻武侯碑阴孙樵赤帝子火炽四百年大厌其热洎献烬矣武侯独愤不顾收死灰于蜀欲嘘而再燃之艰乎爲力哉是以四称武岐雍间地不尺阔抑非智不周天意炳炳然也夫以武侯之贤甯靡筹其不可也葢激备隆中天下託不欲曲肱安糓终儿女子手将驱驰死备志邪由是覈武侯之所爲殆庶几矣然跨西南一隅与吴魏抗国提卒数万绰绰乎去留无我支者是亦善爲兵矣史夀以爲短应变眞抑武侯哉俾武侯不早入地曹之君臣将奔走固圉之不暇钟邓甯能越巖悬兵决胜指取邪是井络之野与武侯存亡俱矣天殱武侯其不爱刘愈明白其姜维何力焉曩蟠南阳时人不与仲毅伍洎受社稷寄擅刑赏柄曾心不愧畏人不疑黩何意气明信卓卓也武侯死五百载迄今梁汉之民歌道遗烈庙而祭者如在其爱于民如此而久也独谓武侯之治比于燕奭彼屠齐城合诸侯在下矣诸葛武侯庙记吕温天厌汉德俾絶其纽羣生坠涂四海飞灰武侯命世实念大极魏姦吴轻未获心膂胥宇南阳坚卧待主三顾⬤哾羣雄粗定必也篲扫是资鼎立变化消息谋成掌中战龙玄黄再得云雨于是右揭如天之府左提用武之国因山分力与水合势蟠亘万里张爲龙形亦欲首吞咸镐尾朿河洛翼乎中夏飞于天衢然后鱼驱勾吴东入晏海大勋未集天夺其魂至诚无忘炳在日月烈气不散长爲风雷英雄痛心六百年矣于戏以武侯之才知已付託土虽狭国以勤俭富民虽寡兵以节制强魏武旣没晋宣非敌而戎车荐驾不复中原或曰奇谋非长则斩将覆军无虚举矣或曰餽粮不继则筑室反耕有成算矣尝试念之颇颐其原夫民视德以爲归抚则思虐则忘其思也不可使忘其忘也不可使思当汉道方休哀平无罪王莽乃欲凭戚宠造符命胁之以威动之以神使人忘汉终不可得也及高光旧德与世衰远桓灵流毒在人骨髓武侯乃欲开季世振绝绪谕之以本临之以忠使人思汉亦不可得也述于遗庙以俟通识唐正元十四年记重修先主武侯庙记任渊智力之不胜义也久矣昔自英雄豪杰乘时崛起有能仗义而行伟然正大指挥号令天下从之虽其不幸不克大有所成就于当时而风烈之余犹足以耸动后世厯千百载尊仰而怀思之有不能自已者非以义胜故欤惟蜀先主昭烈帝以宗冑之英负非常之畧崎岖奔走经理四方遂有蜀汉葢将凭借高祖兴王之地建立本基以绍复汉家大业当时丞相忠武诸葛侯实左右之人品意象高远英特骎骎乎伊吕之间应变机权本于道德内修综核之政外举节制之师欲以攘除姦凶混一区宇不负其君付託之意可谓社稷臣矣彼其君臣仗义而行正大如此是以海内之士心与而诚服之举无异论虽厄于运数屈于远图而后世有读其遗书过其陵庙者未尝不咨嗟流涕尊仰而怀思之也夫义之所在俯仰无愧天地且将直之见信于人亦其理之然哉成都之南三里所邱阜巍然山曰惠陵者实昭烈弓剑所藏之地有庙在其东所从来远矣大殿南向昭烈弁冕临之西偏少南有别庙忠武侯在焉老柏参天气象甚古诗人尝爲赋之庙久不治风雨摧剥殿庑门墻率皆頽圯破缺像设仅存至或露处绍兴二十有八年秋九月蜀当谋帅上亲择廷臣文武兼资可属方面者得中书舍人王公命以龙图阁待制置四川使出鎭成都临遣甚宠粤明年夏四月公始至用故事谒诸祠奠献至此顾瞻太息曰有大功德于蜀人宜莫若昭烈忠武庙貌乃尔亦独何心亟命有司缮治之鸠工庀材咸有程度以是𡻕十月已巳经始落成于明年三月已丑虽号爲因旧起废实再造而一新之栋宇宏敞丹艧鲜明坚壮精密足以经久祠与惠陵皆护以垣墉限禁樵牧筑室忠武祠北明洁幽邃有事于神者得以休焉葢旧所无也用工万一千六百七十有八爲钱无虑二百万木章竹箇取于津步商旅之征劳与费民不知焉旣成命渊记之渊惧陋不克称固辞公不许乃冒昧书其事盖尝妄论王霸之说以爲义近王智力近霸窃观昭烈忠武之所爲非深于王道未易明其心于千载上也今公之所学宏远高明正论懔然一以宗王爲本尝过公孙述庙笑唾不顾至刘蜀君臣严事之如此意固有在非特以钦崇秩祀爲牧守之所当先也鎭蜀未几威德流闻蛮夏甯谧视忠武不愧异时志得道行其助恢汉业兴三代之礼乐不难矣公名刚中鄱阳人开豁迈往而克勤庶事综练周密治蜀之政百废具举不独新此庙之可书也绍兴三十年记忠武侯祠堂记张震汉昭烈以区区一隅当天下三分之二恃有忠武侯而已自操败赤壁昭烈始收江南以侯督零陵桂阳长沙三郡及昭烈入蜀侯鎭荆州率张飞赵云泝江而上与昭烈会以成平蜀之功其后永安受遗𡻕往反则在瞿塘控扼经营之地侯岂时有意于此哉今八阵故基不溺于波流而卧龙屯营迺不复见按晋永平中卧龙始以山名唐夔州治白帝侯庙在西郊杜少陵所谓卧龙无首封江濆者也不知自何时併爲寺寺故有祠又不知自何时已失之矣侯平生所眷眷者神物且知护之顾人独不然予是以有感焉葢天下之才不乏其卓然特立于功名之会者固有知矣至责以大人之事则懔然如恐不及惟所志狭所施陋矣三国鼎立争天下汉号最弱昭烈战每不胜而四海之义皆归之吴孙氏以江东伯人材视汉魏爲多其取江陵破猇亭功最俊伟然知摧其与而忘用之敌谋蜀则巧谋魏何拙也关羽在荆州攻曹仁于樊操议徙都避之此何与吴事而权甯屈于魏请取羽自效乎彼其志不在天下明矣昭烈以羽故用师于吴兵败身困摧沮以死蜀之君臣父子讐吴当益甚而若直置不问此岂恝然眞忘吴者哉顾所讐者大魏窥神器而窃取之其罪与吴孰重使蜀日夜唯吴是图则魏偷得自安或者持刺虎之术乘吴后是代魏受祸也呜唿侯经营天下之畧其规摹意度与吴相绝如此邪世徒知周瑜吕蒙陆逊破三大敌功在当世鲜俪而侯不过拒司马懿渭上而止其烈若少贬焉然百世而下望其品以爲三代人物者唯侯实当之数君子盖不与也此所谓大人之事岂勉强用力所能致乎三国距今向千载其事之成败得失人类能言之而吴人于数君子未始有奉常者侯于蜀迺特厚葢自当时固有巷祭野祀者矣朝议以礼不听卒不能禁迺听立庙沔阳其传至今夔州岂独忘之侯故第在成都像设甚伟望之俨然犹可想见风烈予始命卧龙寺僧慧琏爲侯创祠且绘其像以慰国人之思而纪其大畧使复有文中子者观之当以予言爲然隆兴甲申日南至右承议郎充敷文阁待制知夔州军州提举学士兼管内劝农事充夔州路兵马都钤辖兼本路安抚司事赐紫金鱼袋张震谨记诸葛武侯庙记张栻自五霸功利之说兴谋国者不知先王仁义之爲贵而竞于末涂秦遂以势力得天下然亦遂以亡汉高皇帝起布衣一时豪杰翕然从之而其所建立基本率灭项氏者乃三老董公仁不以勇义不以力之说也相传四百余年而曹氏纂汉诸葛忠武侯当此时间关百爲左右昭烈父子立国于蜀明讨贼之义不以强弱利害二其心葢凛凛乎三代之佐也侯之言曰汉贼不两立王业不偏安又曰臣鞠躬尽力死而后已至于成败利钝非臣明所能逆睹诵其所言则侯之心可见矣虽不幸功业未竟中道而殒然其扶皇极正人心挽囘先王仁义之风垂之万世与日月同其光明可也夫有天地则有三纲人类之所以别于庶物者以是故耳若奋于利害之中而忘夫天理之正则虽有天下不能一日居此侯之所以不敢斯须而忘讨贼之义尽心力至死不悔者也方天下云扰之初侯独高卧昭烈以帝室之冑三顾其庐而后起从之则出处之际固已有大过人者其治国立纲陈纪而不爲近图其用兵正义明律而不爲诡计凡其所爲悉本大公曾无纎毫姑息之意顾皆非后世所可及至读其将发上表之辞则知天下之物欲举不足以动之所养者深则所发者大理固然也曾子曰士不可不宏毅若侯者所谓宏且毅者欤孟子曰富贵不能淫贫贱不能移威武不能屈此之谓大丈夫若侯者所谓大丈夫者耶侯旣没蜀人追思时节祭于道上后主用廷臣之议立庙沔阳使得申其敬去今千有余𡻕蜀汉间往往有祠奉祀不替侯之泽在人者深矣衡州石鼓山旧亦有祠按蜀志昭烈牧荆州时侯以军师中郎将驻兵临蒸以督零陵桂阳长沙三郡调赋以充军实今衡阳是也蒸水出县境经石鼓山之左会于湘江则其庙食于此固宜考昌黎韩愈及刺史蒋防诗碑祠之立有自来矣干道戊子之𡻕湖南路提举常平万君成象始以图志搜访旧迹得废宇于榛莽中乃率提刑狱郑君思泰知衡州赵君徙于高明而一新之移书俾栻爲记栻惟侯之名不待祠而显而侯之心亦不待记而明然而仁贤昔时经履之地山川草木光彩犹存表而出之以诏来世使见闻者竦然知所敬仰思慕当道术衰微之际其爲有益葢非浅也惟栻不敏不足以推本侯胷中所存万一则愧且惧焉移建武侯祠记王十朋武侯故祠在州之南门㳂城而西三十六步无断碑遗刻以考其𡻕月之始见于图经者略焉在隋唐时治白帝史载少陵诗曰西郊诸葛庙者其地于兹乎十朋涖事之初谒焉裴囘四顾敬想风烈叹庙貌之不称它事未皇也首葺而新之且书其事于石矣然地卑巷隘混以民居污渠粪壤溷乎其间臭朽之所蒸蜗螾之所家非所以妥灵而崇祀也门之东去祠一百八十五步城有台下临八阵图登楼而望则常山之蛇四头八尾之势宛然在目北直郡仓仓故永安宫也据爽垲状如屏宫之北有水曰淸瀼泻出乎两山之间东入于江又东过滟滪入于崃崃口有山卓然立乎羣峯之外者白盐也可谓江山之胜矣侯昔经营天下于平沙之上输忠尽诚受遗立孤于是宫之中江流汹而石如故宫阙废而地犹存陵谷虽变而精神不亡宜于两者之间祠之亦侯之志也遂与同僚谋而迁焉地初爲节度推官宅徙于它所因其址筑而高之用其材斵而新之爲堂五楹庑万椽南门于台又门于西通往来之道像仍其旧新厥丹靑冕服用侯又塑关张像翼于左右故祠以妇配非礼也别爲室以奉之书史传于壁之左而削其不公之论书少陵诗于壁之右以诸作者诗文次之干道三年四月壬午告成诗以纪之词曰白盐峙天兮滟滪屹江风云惨澹兮翺翔卧龙龙千秋兮何之新庙貌兮江之湄前八阵兮后故宫龙兮龙兮神其中望昭烈兮隔淸瀼遗庙存兮交精神于惚恍驾虚空兮云爲驭臣东朝兮主西顾鱼得水而相忘兮事无今古俨关张于左右兮一龙二虎祠有新故兮侯无重轻舍其故而新是卜兮邦人之情祠合于图兮自今始祀事不绝兮有如此水汉丞相诸葛忠武侯庙碑王谦有至大至刚之气然后能行至公至正之道是气也藴于天地未分之前散于天地旣分之后不爲尧存不爲桀亡诚天地之正气也古人有大行不加穷居不损遇患难不爲屈临死生不少变者何善养此气故也孔子而下惟孟子爲善养孟子而下其诸葛忠武侯乎汉自桓灵失德曹氏窃命一时智臣谋士悉爲之用独武侯高卧草庐不求闻达若将终身焉及感昭烈三顾之恩奋然起应云龙风虎千载一时振坠緖于一隅斗绝之地夺遗黎于羣盗垂涎之口武侯果何所见哉所见者至公至正之道行之果处之当不容一毫私伪杂乎其间非胸中刚大之气培养有素畴克尔邪已而长驱祁山有飮马河洛之志不幸天不祚汉大厦方隆而梁木吿摧则君子当归之天而亦不敢以成败例论之也向使昭烈武侯不死则复汉祚而成王业可翘足而待矣尝谓出师二表见武侯所以吿后主一本于正殊非刻狭阴谋之说信可与伊训说命相表里昔人有言读出师表而不流涕者其人必不忠非过论也宋鉅儒作史编书昭烈爲僭武侯爲冦呜唿昭烈帝室冑也武侯王者佐也孰爲僭孰爲寇善读者能自知奚喋喋爲哉距南阳治城西七里而近有冈曰卧龙俗以爲武侯隐居之所前人卜地一区起屋四楹绘像而祠祀焉厯几𡻕月栋宇倾挠危基頽圮鞠爲瓦砾榛莽邱墟良可痛悼大德戊戌监郡奉直公马哈马拜谒竟顾谓左右曰武侯汉之贤相正义明道诚有功于后世若视庙貌久毁祭血久干漫不加省守此土者能无愧乎退与少府朝列李君源贰政武略程公国僧总判承务公忽辛曁幕府高翊辈同其议遂庀徒蒇事一易而新之命典史李从善董役立象仪于中以云长翼德从祀纶巾羽扇其容肃然足以起四方观者之敬庚子春功已告成礼请解梁太虚观道士张志和主住持事又割旁近田贰百亩有奇以爲𡻕时香火之具呜唿若数公者可谓敬于事神矣神旣能敬一日遣兵曹掾刘熙来速文愚曰武侯大节陈夀且不能悉况碌碌者哉牢让不可因掇民谣作迎送神辞以遗俾歌以侑神其辞曰侯之来兮飈驭云车其冠峩峩兮其缨于于肴在爼兮酒在壶礼虽不足兮敬有余侯之去兮何方溪风淸冷兮山月苍凉望之不见兮我涕滂泽在人心兮终千古而不忘勅赐南阳诸葛书院碑程鉅夫皇帝卽位之四年冬十有二月集贤大学士臣颢言臣幸待罪周行在帝左右崇智下无以仰答圣明有能推尊圣人之道表章大贤之业作兴民俗敷宏治化者此眞臣人之职而上之所宜闻也臣谨按南阳城西七里有冈阜隆然隐起曰卧龙冈有井渊然渟深曰诸葛井者相传汉相忠武侯故居民𡻕祠之巫觋杂揉荐献无节黩礼慢贤君子病之至大初故河南行省平章政事何璋行农至郡率官吏老长伏谒祠下顾瞻徘徊忾然兴怀谓守史烜曰孔明三代而下一人而已武昌相去千有余里犹建庙学而尊祀之况其所游处者哉出步祠东得隙地焉曰是以建庙学足矣遂诿烜烜下邑主簿赵守训董其役迺合僚吏禄入之赢以备佣相山之有良木坚石而隶于官者以具材审制席地之舆记官养士之宜上省以闻报可至大二年春卽工大修侯祠而加广焉祠之东爲孔子庙庙之后爲学凡堂序门庑庖湢库庾肄业之斋庋书之阁官守之舍咸备以间计祠十有二庙学四十有六端庄广直不务侈丽皇庆元年秋落成割官之废地四十顷籍于学置山长一人掌其教讫功且再𡻕矣庙学之颜丽牲之碑惟陛下幸焉卽日下中书平章政事秦国公孟与翰林集议臣孟等言夫子庙宜因旧制殿曰大成之殿门曰大成之门侯之祠宜曰武侯之祠侯曰非澹泊无以明志非学无以广才非静无以成学学爲侯作也宜以讲堂爲静成之堂东序爲明志之斋西序爲广才之斋阁所以丛羣书也宜曰崇文之阁合名之曰诸葛书院制曰可其命翰林学士承旨赓书之翰林学士承旨鉅夫爲碑文书篆并以付赓臣鉅夫窃谓周道旣衰孔子作春秋而万世君臣之法定曹操纂窃羣雄起而争之春秋几废先主揭大义发大号再造刘氏侯首称汉贼不两立王业不偏安间关百折期复汉祚春秋之义焕然复明至今三尺童子犹知贼曹而帝汉者侯之功也传曰有功于民则祀之侯之功万世之功也于祀爲宜祀于其居爲尤宜呜唿我朝圣祖神孙武定文承薄海内外罔不臣妾诸学子以及有位之人师圣人之道仰大贤之业夙兴夜寐可不思庙学之所以建圣天子之所以命岂徒夸前人耸后观哉所以教天下知爲君臣之道也烜世有勋伐今守饶州守训供养翰林云诗曰惟皇上帝降衷于民惟皇作极以君以臣皇风旣邈王霸迭作迺修春秋褒善黜恶汉有天下拟迹舜禹厥德旣衰冠屦易处不有先主孰扶大纲不有武侯春秋以亡河汉之间南阳之郭盘盘卧龙惟侯之宅山萦川络雾矫霞舒尙想君王顾彼草庐惟侯之学伯仲伊吕惟侯之志光武汉祖躬耕之忧廊庙之蹈义信志诎四海共悼庙学之设惟侯之思天子之钖惟侯之仪高山景行君子所履词臣作诗永作臣轨仁宗皇帝在位十年礼文具治昔未遑者弥纶大备焕乎灿然见诸事爲则设科举以登俊良聘巖穴以崇隐逸百司胥史补之以儒岂徒然哉葢将丕变天下之俗承承继继贻谋亿万维年渊哉旨也时之臣邻莫不仰副圣明佐兴致治故汴省平章臣玮行部南阳谒汉诸葛忠武侯遗庙壮侯之烈晓有司创书院以莪育人材爲请集贤大学士臣颢以闻命中书平章臣孟定其堂序宜召学士承旨臣鉅夫文其事书篆并以付学士承旨赓呜唿盛哉陛下于一书院之切如此有司奉扬之道当何如哉阅六七年文犹未入刻至元洊纪之六年春二月山长臣严夀白之府臣知府事脱脱同知府事录资判官雅纳忒识礼推官矩知事郁提控案牍璟佥曰兹制敕也稽合又可如是邪戒县臣达鲁花赤答失蛮县尹仲谦主簿元祯典幕克明弗旬已劖之石矣倡兴修废顾不伟欤而今而后学之师生对越斯碑歌颂恩泽以明圣人之心爲体行圣人之道爲用正人纲识时措尊教报本何但作章句腐儒而已哉布衣臣懿稽首书勅赐诸葛书院增修学宫记张继祖至元己丑冬诸葛书院山长洛川员时达过许昌予侨居草堂揖曰走承乏是役卧龙祠下以奉香火攷其故卽忠武隐居之地鄕人立祠血食有年大德戊戌尹是府者亦尝葺之以关张配享比旧攺观延祐二年圣天子御极开广人文风励名教近臣奏请创起孔明书院制下中书翰林详定学制仍以孔子殿曰大成阁曰崇文取侯之遗训讲室曰静成东西两序曰明志曰广才雄敞壮丽大其故制名之曰勅赐诸葛书院拨田奉祭廪给师生设山长主之迄今易四十星霜风雨震陵瓦木腐落走厯三换𡻕华战惧无补坐视就荒其责愈重乃积其田租欲经营之会知府事朝请庄公下车以新养学士爲急务乃曰忠武侯故祠朝廷立爲书院俾其祀无终穷优礼古之元勋其亦隆矣弗增葺之无以副上崇儒重道之美意也山长汝其职勿怠于是抡材鸠匠废者撤而新之无者补而完之如大成殿堂阁门庑悉轮奂焉圣哲仪像剥落复设色焉饰其牌扁绘其祠壁新其井亭与夫祠之额以及两廊缭其周垣制祭器如香鼎罇罍爵玷笾豆之属百件有畸凡五檠六供卓皆朱髹之起东西斋各三楹增蒋琬及侯之嗣瞻二将于祠下标着十将名额皆前无而今始有之弗纪𡻕月无以示将来然增葺皆知府公志走代其劳请予文其事刋诸石以示悠久不亦宜乎予闻其言义之窃谓侯之名氏因书院而始着侯之勋业依吾夫子而益彰而侯之盛心千载之下独广汉南轩先生知其然摭其本末爲之传而后见侯平生大节佐昭烈兴复汉祚刬除逆党以定中原噫嘻朱子有云天运竟不囘王图不偏昌惜哉侯之忠诚贯乎日月志节厉乎名教厯千古而不磨信矣纶巾羽扇俨然如生奚啻篡逆仲达之知畏亦岂陈夀之管见能窥其髣髴也子之新其学宫遇贤尹相与有成功与其旷者乌可同日语哉遂书以激后之君子汉丞相诸葛忠武侯集卷之十六碑记重修诸葛武侯祠记王直南阳郡城西有阜隆然而起曰卧龙冈汉诸葛武侯尝居于此故卽其地建祠以祀焉元至大中河南行省平章政事何玮行部谒祠下病其狭乃下有司充广之又卽祠之东建书院以设官养士事闻朝廷名书院曰诸葛书院祠曰武侯之祠世移𡻕久书院芜废祠虽幸存然日亦就頽毁前之爲郡者莫克任之洪熙元年五月太守陈君正伦始至往谒焉周视祠宇萧然破坏采椽败席不蔽风雨退而叹曰侯之德业在天下当百世祀之况其所居之地乎今祠如此何足以竭䖍妥灵乃于农隙伐材命工撤而新之冬十月成正堂三楹其余方次第营之未就而当朝贺来京师明年春二月还郡适同知张永推官司宪南阳县令李桓圭后先继至相与恊图其事未几两庑皆成缭以周垣前爲大门以时启闭而祠堂之制始克大备祠之中塑武侯像凡其器用则南阳衞南阳中护衞具焉正伦吿祀以落其成又𡻕以八月二十八日率郡县僚属奉少牢致祭拜跽有位荐奠有所进退周旋克中仪度郡之人士皆欣然称叹曰陈公爲此其可谓尙德之君子矣然不爲之记则何以示后人俾维持之永勿坏至是正伦来请予记予谓先王之道以明伦爲本周衰王者之迹熄至于秦极矣汉兴学者乃复得闻先王之说至光武明章其道庶几明矣士之出于其时者皆秉礼义徇名节纲常之际截乎不可紊也降及灵献大盗继起建安以来曹氏最爲雄盛逞其诈力以诱胁天下豪杰之士莫不折而从之其所图者皆僭窃暴悖之事岂复知有纲常之道哉逮华歆之志得李伏之说行而三纲绝矣当是时莫知有非之者虽吴国多才亦委曲顺从之不暇是天下之人皆沦于逆理乱常之规独武侯奋励图复汉室毅然以诛曹爲心出师二表正名定分懔乎王者之师使天下之人晓然知曹氏爲贼纲常之道赖以不冺后之君子因是而正谊明道以扶世立教则侯之功大矣岂特与劳定国死勤事御大灾捍大患者比欤虽百世礼之可也且尝游处乎此神之所顾怀民之所向慕焄蒿悽怆如或见之则严祀之以视教焉葢宜矣然今之爲郡县者于有司之事部使者之所督责尙勉勉焉有未至若先圣之祀学校之政亦有怠而废者其能崇先贤以仪后进如此葢鲜矣而正伦能之非诚所谓尙德者哉则凡政教之所当务者其从容优裕可知矣正伦庐陵人由进士爲监察御史至今官能持大体以恭约愼静之名宜今之所立有过人者故爲文俾刻石使后之人有考而继之也新建诸葛忠武侯祠碑记杨士奇纲常之理原于天而具于人心者与天地同其覆载与日月同其照临与四时同其错行与五行同其禅续亘万载犹一日不以前而丰不以后而啬不有圣贤以扶持之则人道几乎熄矣是故汤之兴也有伊尹释耒耜于莘野以佐之武之作也有吕望释钓具于渭滨以相之宇宙爲之一新纲常爲之一振拔生民于涂炭之中登之于春台之上耸殷周维新之气象与唐虞比隆者伊吕之力也当汉之季诸葛武侯隐于隆中躬耕畎亩讴歌梁父有伊吕之志操人莫知之也惟司马德操知之惟徐庶知之以之荐于先主遂枉驾三顾于草庐之中立谈之顷嘉谋嘉猷足以破曹之鬼蜮捣权之鸮张吹嘘炎精之煨烬俾之再炽于西南厥后身都将相鞠躬尽瘁直欲恢复旧疆混一区宇俾纲常正人极立奈何渭上之师方张营中之星遽殒观出师二表则公志操同乎伊吕可征矣彼以木牛流马之功七擒七纵之奇八阵筹画之妙爲公能事者知公之肤者也去南阳城七里许有冈焉曰卧龙有菴焉曰诸葛有井焉葢公尝汲而飮者也有祀焉邦人尸祝公之处也𡻕久倾圯鞠爲荆棘建安陈侯悌以甲辰名进士乌台御史奉简命来守是邦顾瞻曰嘻劝节表忠事诚在我爰出俸赀爲鼎创倡寅寀及属曁衞之武勋相与和之又俾郡之都纪募缘于富室以助之费旣足矣乃泻材于川辇石于山陶甓于野庀工佣役中屹祠堂傍翼两庑环以崇墉蔽以修门塑公像于中凡钟皷几爼笾豆罍爵奉祭之需靡不毕备菴旣落成征予纪其顚末刻之石庶几嗣而奉祀于斯者得有考焉嗟夫诗不云乎天生蒸民有物有则民之秉彜好是懿德世之人惟其皆有是纲常之理故皆有是好德之心惟其皆有是好德之心故乐新公祠者不约而同此倡者和者助者之氏名皆宜书遂书而刻碑后系以铭铭曰成汤肇殷伊起有莘武王造周吕奋渭滨圣臣何心孚乃一德用扶天纲用立人极汤誓泰誓时虽后先一德之纯如日丽天惟忠武侯丁汉之季愍汉之疆瓜分鼎峙奋起隆中扶日当空志靖九围俾之混同再表出师有䖍秉钺火德旣衰吹之弗晔师进于渭星陨于营混一之志溃于垂成有子曰瞻死忠于国先志之承不匮之钖卧龙之冈实公旧庐昔有祠宇久焉榛芜贤侯作守知政先务构之涂之丹艧如故乃洁罇罍乃声笙镛乃饎乃饔乃享新宫惟祀之崇惟忠之劝春兰秋菊终古盥荐重修诸葛武侯祠堂记李东阳君子之用世必心存乎正则其猷爲功业光明俊伟天下信之后世知之苟所存不正则其所爲虽偶合幸中而疵类罅漏掩匿之不暇纵使欺于一人不能逃千万人之目诳于一时不能免千万世之口此诸葛武侯之忠所以通天地贯金石厯今古而犹存也昔公当汉祚倾危之日虽在畎亩而扶顚拨乱已预定乎胸中顾以献帝之身方堕于曹贼之手失国寄命无复有可爲之势帝冑之贤无出昭烈右者故委身而从之当是时苟可以存汉虽万乘有不暇顾一刘璋宜无足䘏璋固拥兵坐视遣使致敬于贼者也及魏丕篡立昭烈顾命侯益自奋激佐庸主而不堕其志累蹶累进至于毙而后已焉是其心始终存没无一日而不在汉也可谓正矣若泣廖立死李严屈司马懿而不敢动者岂独其摧彊制胜之力邪亦平生忠义激发而詟伏之耳彼荀彧者以沟渎之经爲成仁取义之举虽幸免涑水之论而竟黜于考亭之笔岂非自失其正以贻天下后世之议哉彧不足道也以张子房之贤报韩扶汉世所并称然究其心论之亦不免以术济正未若侯之纯乎正也程子谓其有王佐之心者其以是夫故后之学者当以侯爲正南阳府城西五里卧龙冈爲草庐旧址汉史称侯躬耕南阳又曰寓居襄阳隆中葢秦南阳郡卽今邓州而襄阳实在其界故也元建祠祀侯又置书院设山长聚徒讲学给田数百顷国初祠燬宣德间知府陈正伦陈悌相继修葺𡻕以八月二十八日爲侯忌辰而致祭焉成化间知府段坚重建堂宇复书院旧规择士以教越二十年頽圯过半弘治乙卯河南参政顾君福分守兹地乃檄知府马舆下知县李通鸠工市材复爲堂六楹中肖侯像左右庑楹亦如之其复爲亭覆以茅扁曰草庐庐之后又爲堂六楹曰卧龙祠之左爲堂庑各四楹曰书院始事于戊午夏四月成于秋八月又归其故田肆顷以供祀事是役也巡按御史李君瀚实主之按察副使刘君俊亦预焉顾君之巡汝甯也夜梦侯访之若世所传画像者适草庐结搆日也夫忠义之在天下人心所同而君好古勤政向慕独至故形诸寤寐如此然则学于此者亦可以监矣君比以书来请记修建始末以贻后人庶其久而不废东阳亦慕侯深者故乐爲之役云助修武侯祠宇记叶桂章嘉靖乙酉年仲冬予奉简命使唐府之南阳暇日得晋拜武侯祠于卧龙冈冈在郡城西南可七里许丛竹萧萧古树森映祠之前有孟阳溪横亘而东未百步爲石梁梁内爲正门门内爲坊坊内爲殿宇肖侯貌其中后𥪡碑亭刻侯前后出师二表冈嵴爲八角亭图以八阵卽草庐旧址也旧覆之草列县𡻕入葺之今且易以瓦矣而草尙存其爱礼之意邪直上数步爲冈原竖客亭三间以资游息最上邱爲楼居四面洞开一望千里远山长江举目无际两傍前后皆爲羣房以居道众崇祀事焉地势四面稍下惟中冈隆起故曰隆中葢南阳伟观也第时久未葺率多草莽其坊亦坍塌唐甓垝坫镘杇黝垩之属亦皆有缺岂作者远而继者疎邪余方纵观病无以爲兴理也于是乃捐厥廪饩图惟聿新因谋之南阳邑侯贾君东阳君慨然曰有司之责而烦执事吾颜且汗矣梓材丹艧图维其终垂绍将来当昭其始执事尙识之庶风来者夫是役也前人创之大规弘制所少者润色焉耳余安能爲役哉譬厥三军餽以箪食若爲高山覆之一篑余安能爲役哉然善歌之人人继其声故犒师是用全鲁偃息可以藩魏其声使然也后之人同声者岂少也哉余于是日卽北上抵叶别驾李公原任闻之尤乐爲助吾喜是役之有成也乃援笔书之以付贾侯经营规画二君子有焉是日同游者郡守宋公德威邓州守余君懋贤州判金君信臣并书此志之有乐助焉者当俟讫工书之碑阴重修忠武侯祠记陈凤嘉靖十有五年二月南阳太守四明屠公讳倬字文卿尊奉天命肇禋祀以汉丞相诸葛忠武侯基迹隆中感会鱼水中兴炎祚实维王佐卧龙有祠厯世崇尙庐井依然一维厥旧熙朝有尊厥有恆祀儒臣撰策郡守从事亦孔之厚自杨公以来已十余年不复缮治墻屋倾凹丹碧澷漶日就圯废岂所以钦贤承德意维昔乡先生没于社则祭畏垒之民犹厪爼豆矧如忠武侯伊吕之亚百代一人而使其祠久旧弗治不知其可尔乃饬庀五材勤兹百堵缮故爲新增陋爲美頽朽悉易加以宏丽栋宇侔云汉光采照天地言言炳炳过者起敬一年再至躬进牲帛以称朝廷崇古尙贤之意再踰年远迁秩宪司以去其佐凤乃採公言是用作颂刻之石着厥终始以诏来裔其辞曰常涂兴䜟赤锐弗光桓桓帝冑奋志腾骧阳爻旣极乃战于野栖栖襄汉谁与佐者睠兹南阳高卧维龙抱膝长啸时乎不逢泥蟠天飞感厥三顾跨有梁益承天之序草庐硕画无言弗讐受遗作辅志复神州大厦靡支玄象示变惜也未止志士攸叹昭烈明府出牧此邦有惠有威时雨时旸有严閟宫龙冈之上往废斯饬赫矣宏敞尊德上贤明祀敬共肃肃其敬穆穆其容君侯来思双旌五马从以宾佐鱼鱼雅雅君今去我风轨则存思君明惠望君车尘龙冈蜿蜒环以淯水告成有碑于千万祀新建诸葛忠武侯祠碑记张时彻天下莫大于义而强有力不与焉智计不与焉昔汉鼎之播也曹操怙枭雄之资以擅中原孙权席父兄之业以据江左矜尙智力竞求非望天下知有魏与吴耳而昭烈方以一旅兴间关困踣非有如林之众与可凭之土也当是时敢有言相辅以图大事者哉而侯以草庐之夫承三顾之勤乃遽许以驰驱非徒以堂堂帝室之冑足以声大义于天下耶已而云雨旣得谋成掌中光启雄国上延绝绪发献帝之丧讨曹瞒之逆义檄四驰荆楚响应直欲首吞鄜镐尾控伊洛然后兼吴会而荡楚越侯之言葢略酬矣卽其所自设施拳拳以开诚心布公道集众思广忠益爲务故其言曰若远小嫌难相违覆旷阙损矣违覆而得中犹弃敝硚而获珠玉也然人心苦不能尽苟能慕元直之十一幼宰之殷勤有忠于国则亮可少过矣于乎三代而下有如侯之心事者乎故虽中道云亡汉纽不续跨有荆益仅成鼎峙之势荐驾戎车未收混一之功而仲达生走平立死悲后之君子咸以伊吕许焉谓智计强有力者而有是乎以今观之张弛协于人情综核周于庶政斩将覆军发无虚举筑室反耕动有成算八阵之图不刋流马之运非古则侯葢非无智计者故道化行于域中风声振于徼外而颂功德称神明巷祭而野祝者环梁益皆是也语所谓生而正直则死而爲神其然乎其然乎成都故有专祠旣以合祠于昭烈而废檗谷王公曰侯之功德大矣不专何崇不崇何称庸得已诸昔孔发如仁之叹诗咏勿剪之思古今人情要岂相远哉今夫释老之宫鬼伯之构环城以内外矗如也而独于侯靳之岂所以彰哲轨而翼休风乎是实在予其何敢后乃请于蜀王辟浣溪之隙地而祠焉而余实来代公遂述而碑之乃其行业之懿则裴晋公之记详矣碑葢以昭蜀王尙德之美与王公兴废之绩云辞曰嗟忠武侯曷躬畊南阳乎曷龙潜于野弗腾弗骧乎曷四海鼎沸如蜩如螗乎曷不吴不魏枕高冈乎曷草庐三顾鱼水洋洋乎曷举世皆霸独以王乎曷亲吴讐魏曷短曷长乎曷戎车荐驾亶劻勷乎曷三分鼎立战玄黄乎曷信义旣布汉炎弗终乎曷将星告殒中道崩徂乎曷大志弗终以莫不伤乎曷庙貌尸祝墟落相望乎曷筑尔新宫美栋美梁乎曷鸣钟吹竽鼓堂堂乎曷践尔笾豆奠椒浆乎曷衣裳楚楚以翺以翔乎曷降鉴我民四国于匡乎修诸葛井祠记杨名成都锦江街中旧有井其制与他井不同大约中虚方丈深二丈口径尺许精巧坚固非俗工所能爲以创自诸葛忠武侯故託之名然侯之爲此也自有深意或曰蜀都上应井络且当岷峨之胜故设此井以通王气审如是则侯爲汉之心可谓无所不用其极矣侯本草茅一介之士穷卧隆中寄志甚高而託言甚近时未有能知者唯昭烈因徐庶之荐往造其庐问以事势数语契合鱼水斯投乃贼之不亡而汉之不帝惴惴旦夕是故智之所及力之所能眞鞠躬尽瘁死而后已且欲以人胜天以神设教如临卭火井其势渐微阚而嘘之使之复盛由兹而观则修井通气亦事之所必有者侯之报汉何其忠且切哉顾𡻕久井且湮没匪但疎远卽鄕里之人询厥所在皆茫然莫能对殊可慨矣今年春蘖谷王公以大中丞拊循我蜀其治虽因时损益而其意则多述侯之旧大抵开诚心布公道以身许国以德饬政所以爲之主本者远相符合故也考古修废偶及此井遂命有司大加葺治井上覆以方亭设旱碾以利民用井南设屏门一内建正厅三楹以祀侯像左右爲厢各二门戸区别皆前此所未有者工已名适以访医入省成都知郡大夫马君过予而吿以其事且属爲之记余自有知以来向慕往哲每读史传至伊吕大致必掩卷叹仰若难乎其继至汉而得侯又复畅然以喜也由是而益究心焉乃知古今人所以爲学与夫学之所以爲用判乎其不相若而不觉⬤然以悲夫身有出处道分体用固理势所不能免然自宋儒始⬤⬤言之汉以上则不必然也伊吕余无庸论卽论忠武侯方其躬耕南阳与广元公威辈何所优劣及䝉三顾而后出出而经畧中原谋猷举动必中机宜虽其时尙纷争未暇于制礼作乐兴复古道其以安危爲已任亲贤远奸信赏必罚事先大义言合众心规摹之弘非两都将相可望至于用兵如神十发九中张韩邓马未许比伦其学之爲用果何如哉陈夀薛俞辈固不足道宋儒评品亦未超然乃曰若侯者体正大而学未至其甚者谓眞以管乐自许尝爲后主写申韩六韬书及劝昭烈取荆益以成伯业遂断然以其学爲驳杂呜唿出处有光体用无缺侯眞秦汉以上之醕儒也而宋儒之论乃如是不知彼所谓学又果何物也哉识者谓举宋儒以秉钧当轴未必于事有济要未可不谓之知言也乃如木牛流马八阵七纵之事特侯绪余往往奇之大加称赏见豹一斑恐非定论矣唯传侯者云其余力所及官府次舍桥梁道路无不缮理兹言其有确乎余尝谓伯仲伊吕礼乐有兴与三代遗才之叹庶于评侯爲正而拘士之说政自无所损益也蘖谷公葺理斯井亦勿翦召棠不伐孔林之意且使后之人知贤者所遗万世不冺而因小求大必有以侯爲之师者风教所系岂小小耶若以爲奇其事而章之不可以语二公异世之同德矣余明非知人直陈所见附于记井之末虽不及见侯尙幸见蘖谷公而请正之也公何以教余哉重建诸葛亭记俞大猷昔诸葛先生躬耕南阳时人以伏龙称之故名其所居之冈曰卧龙是山因先生而得名也桂林郡有峻山古名卧龙后人以其名之相合结亭其巓塑先生之像而时祀之是先生因山而得祀也然先生爲天下后世仰止无已者其何以得之哉陈承祚爲先生理民之干优于将畧是未足以知先生之大乌足服先生之心哉猷谓先生爲相亦优爲将亦优但此二者可以一人而并优不可以一人而并任可并优者人之才也不可并任者势不行也相居阃内秉枢持衡若国难方殷大憝未殄兴师十万日费千金皆将取足于民理民无方则财用不给爲相臣者岂容一日使居外哉将治阃外张军宿野常如见敌援桴而鼓唿吸存亡赏罚不当则兵不服号令不申则兵不齐节制不明则不能决胜爲将臣者岂遑一日使居内哉故萧何爲相韩信爲将而汉兴魏征爲相李靖爲将而唐兴将相不相越以相侵乃能相资以相成若一人之身将相之事兼理形疲神困两不得成此不可谓其才之不并优实其势之不可以并行耳噫先生之虑非不及此先生独苦之心谁则知之方汉末扰乱宗庙倾危先生生逢其适进欲龙骧虎视振长策而淸宇内上无可同量之主下无可同事之人乃退而龙潜虎伏高卧南阳夫南阳北通中原南连荆襄天下之大通都也先生卜隐何取于此不过欲居此通都博求至人共成初志求君得君刘玄德公旣有帝王之量又爲中山靖王之后是可与有爲矣苟得其人焉如韩信如李靖先生爲相以成之可也苟得其人焉如萧何如魏征先生爲将以辅之亦可也而皆不可得虽幸有关张二人足称名将乃驱驰未久相继沦没君子谓关张没而蜀之事已去眞确论也天竟何如无意于汉刘玄德公随亦没矣先生之志不亦孤乎中夜思维託孤受遗言犹在耳汉室存亡寄吾一身举目徬徨无可共图或出或入或将或相揽机总握甚非先生之所乐爲也杨颙氏以先生不知位分之体失爲家主之法先生亦竟无辞以对但先生自知一日不任相事则军需必穷而国政先坠一日不任将事则士心必离而敌国益横不得已而并任之至于功业陵迟所志不竟自当付之于天非人智力所能争也其在先生淡薄则氷玉共洁甯静则山岳同体忠贞则霜雪争严精诚则金石可贯存亡不易其心终始不异其志论者以三代而下人才唯先生一人岂欺我哉使幸而生于三代多才之时岂不能建周公作乐制礼之业立太公启代开国之勋唯不幸而生于季世乏才之日反不能成萧魏韩李诸人之事重使千古英雄堕泪于无情之地兴嗟于感愤之际其心已不能堪不知先生当日身处其厄将何以爲心哉虽然炎汉江山在当时不能光复先生固不无遗憾然天下名山有称名偶合者后世之人且以属之先生得与北方尧山舜庙相悠久亦可自信而自慰矣乎亭宇𡻕久将倾大巡白野朱公感慕先生之风议重建之臬司诸公咸以其司多得此山之胜而又有先生之像在其上遂举行之藩司诸公从而力赞之不踰月而工竣伟然西粤会城一大观也命猷记之猷因论先生之大以吿同志重修昭烈帝诸葛丞相庙碑文梁士济维皇明奄有四海通关梁不异远方西蜀僻在坤维如宇下瞿塘走楚剑阁通秦周道踧踧也崇祯十有一年余奉天子命来巡扪参厯井造于蜀都于是察吏旣竣乃求古先百辟卿士之有益于民者而礼谒之乃曁藩臬诸司牧伯令尹谒汉昭烈皇帝君臣之祠而瞻拜焉礼旣成榱桷几筵殊有生气徘徊顾瞻作而叹曰夫草庐三顾谊隆于䀻莘永安受遗忠符于桐墓考载籍尙嘉之矣不践斯土也安知古先哲人经纶之有本用意之宏闳乎皇汉在建安之末四分五裂矣世皆以三分鼎足爲诸葛公之本谋也察其地形险阻不足以自完先哲之谋应不如是故自金牛启道据之者顚凭之者蹙是不一姓矣昭烈以兴复汉业首事西南其三顾咨询必有祕画善乎草庐之初计议也曰益州天府之地高祖因之以成帝业故史称收功实者常于西北禹兴于𦍑汤起于毫周之王也以丰镐代殷秦之帝雍州兴汉之兴自蜀汉葢昭烈君臣亦犹是志也观其绍统之后今年出斜谷明年出祁山迄中营星陨无休歇而先主以不暇给之年尙窥吴幸三崃其不爲险阻以自雄亦明矣故曰汉贼不两立王业不偏安兴复汉室还于旧都斯则着着筹算皆出蜀汉还定三秦之祖武乎夫得天下有道得其民得其心而天下可得蜀山川险峻民生其间多雄杰武健之气可以大义服而不可以私惠怀武侯专国十二年赏罚平明斗石以上必亲而赦令不妄下其言曰治世以大德不以小惠至其没也虽投荒罪废之豪犹掩泣追慕而受遗辅导之际袁宏所谓刘后授之无疑心武侯当之无愧色视狼跋疐胡复予明辟之扰扰殆超而上之推其本则澹泊甯静一脉信于君而孚于民乎初余读汉事至孟获之七擒七纵私心窃怪多材多艺武侯之好奇也今厯其地形方知蜀西南边徼多反侧不震以天威则反侧不消诸蛮之反侧不消而有事中原则边民必睥睨其后师出在外而蛮叛于中首尾不相救险道也故渡泸深入南方已定总爲奖帅三军戡定中原计治远先自近治外先自内王道施爲之次第洞焉观火荡荡平平有何奇术哉朱考亭曰三国之兴蜀爲正其志在兴复也王仲淹曰孔明而无死礼乐其有兴乎夫孔明不死则汉祚必复汉祚可复则中原无典午之篡弑世界犹天冠地履之世界也乱臣贼子不得污天位则戎狄何繇蹑瑕乘衅五胡何得迭扰而致河洛爲墟神州陆沉且三百余年哉此殆天地值板荡之运而不系于炎祚之旣熸王气之远蜀也圣贤不能违天夫旣不能争礼乐干戈于世运又何能争绝续于赤精之旣竭哉去蜀汉之兴已千余年而西土思慕如初君臣将相合祠以报功德维风教所从来久远矣余与督抚傅公共事是邦交相警也日几几乎澹甯遗韵而平明广大之体步步趋趋蕲毋或踰之法古无过先民是程斯庙之所以重修乎旣落成新庙奕奕万民和悦迺论次其造邦始事之訏谟而勒石焉俾前哲心法与庙貌俱炳凛凛生气正人心而齐光日月比夀干坤是亦我后之人少抒对扬乎徯斯之役以属华阳毛令而毋曰有事爲荣也请进而赋小雅之高山景行汉丞相诸葛忠武侯集重刊道藏辑要汉丞相诸葛忠武侯集卷之十七三十六世孙羲基编辑评论习凿齿曰昔管仲夺伯氏骈邑三百没齿而无怨言圣人以爲难诸葛亮之使廖立垂泣李严致死岂徒无怨言而已哉夫水至平而邪者取法鑑至明而丑者亡怒水鑑之所以能穷物而无怨者以其无私也水鑑无私犹以免谤况大人君子怀乐生之心流矜恕之德法行于不可不用刑加乎自犯之罪爵之而非私诛之而不怒天下有不服者乎东坡苏氏轼曰孔明出师二表简而且尽直而不肆大哉言乎与伊训说命相表里非秦汉而下以事君爲悦者所能至龟山杨氏时曰或问陆宣公比诸葛武侯如何曰武侯气象较大恐宣公不及武侯当面便说得如说孙权一叚虽辩士不及其细密处不知比宣公如何只是武侯也密如桥梁道路井灶圊溷无不修缮市无醉人更是密只是武侯密得太严其气象刚大严毅庐陵罗氏大经曰诸葛孔明云吾心如秤不能爲人作轻重至哉言乎信能此则吾心卽造化也杀之不怨利之不庸已不劳而万物服矣乃知孔明长啸草庐时其所讲不在伊吕下杜少陵云伯仲之间见伊吕指挥若定失萧曹可谓识孔明心事矣或谓旣比之以伊吕又比之以萧曹何也予曰不然下句葢惜其指挥未定而死耳使其指挥若定则虽萧曹且不能当况司马仲达乎河南程氏颢曰孔明有王佐之心道则未尽王者如天地之无私心焉行一不义而得天下不爲孔明必求有成而取刘璋圣人甯无成耳此不可爲也若刘表子琮将爲曹公所并取而兴刘则可也孔明不死三年可以取魏且宣王有英气久不得伸必沮死不久也孔明营五丈原宣王言无能爲此伪言安三军耳兵自高地来可胜先主尝自观五丈原曰此地不可据英雄欺人不可尽信或问文中子谓诸葛武侯无死礼乐其有兴乎诸葛武侯可以当此否曰礼乐则未敢望他只是诸葛武侯已近王佐又问如取刘璋事如何曰只有这一事大不是便是计较利害当时只爲不得此则无以爲资然岂有人持地去迎他𨚫于座上执之大段害事只是箇爲利君子则不然只一箇义不可便休岂可苟爲又问如汤兼弱攻昧如何曰弱者兼之非谓并兼取他只爲助他与之相兼也昧者乃攻乱者乃取亡者乃侮程明道曰诸葛武侯近王佐之才或问武侯果王佐才何爲僻守一蜀而不能有爲于天下曰武侯固言明年欲取魏几年定天下其不及而死则命也某尝谓孙觉曰诸葛武侯有儒者气象孙觉曰不然圣贤行一不义杀一不辜虽得天下不爲武侯区区保完一国不知杀了多少人邪某谓之曰行一不义杀一不辜以利一已则不可若以天下之力诛天下之贼杀戮虽多亦何害陈恒弑君孔子请讨孔子岂保得讨陈恒时不杀一人耶葢诛天下之贼则有所不得顾尔曰三国之兴蜀爲正曰蜀志在兴复汉室则正也安子顺曰读诸葛孔明出师表而不堕泪者其人必不忠读李令伯陈情表而不堕泪者其人必不孝读韩退之祭十二郞文而不堕泪者其人必不友朱黼曰时亮悬兵远出粮饷不继懿以锐师大众乘气而扞御之犹狼狈如许况亮五丈原之出恩信行于中原威畧震乎远迩屯田积聚军旅杂于居民而莫之间使不死数月懿其能与战而遂取胜乎故懿非亮之敌也朱黼曰孔明高卧南阳自比管乐时人莫之许也余窃论之孔明王者之佐伊尹之俦也管乐之比特主乎拨乱继絶之志一时自寓之言耳若陈夀者奚足以知孔明哉夫孔明之于伊尹所遇虽异处心则同夫躬耕有莘而乐尧舜之道躬耕南阳而吟梁父之诗同一隐晦也聘币三往而后起枉驾三顾而后从同一出处也一夫不被则有纳沟之耻汉室未复则爲一已之责同是自任也伊尹往来汤桀之间二国不以爲间就桀而复伐之天下不以爲叛相太甲而复放之复太甲而终相之天下不以爲专孔明兄弟分仕三国国人不以爲贰劝昭烈伐刘璋而迄取之后世不以爲贪昭烈令辅后帝且曰苟不可辅公自取之孔明不以爲嫌专国一十二年后帝不以爲逼果何修而得此哉孟子曰伊尹耕于有莘之野非其道也非其义也禄之天下弗顾也系马千驷弗视也岂非其素所不屑者足以取信于人哉方孔明萧然草庐之中资衣食于耒耜之业拥膝长啸不求闻达顾岂有一毫富贵之念迫之而起要爲天下大义拨乱继絶耳其肯以天下动其心乎其肯负其主以利其家乎其肯爲不义以利其身乎双湖胡氏一桂曰葢尝论之昭烈帝以神明之冑又得众贤戮力以爲之佐方孔明躬耕陇亩抱膝长吟自比管乐实天下第一流乃爲帝所有他如关云长张翼德爲爪牙法孝直爲谋主许文休麋子仲简宪和爲宾友蒋公𤥎负社稷之器马孟起兼文武之资黄汉升勇冠三军龎士元冠冕南州董幼宰黄公衡李正方吴壹费观彭永年刘子初之徒咸擢显要尽其器能宜可以复汉祚吊遗黎然卒局于一隅之蜀而不能取中原块土者何哉陈同甫尝谓孔明隆中之约谓吴可以爲援而不可图奈何自吴取荆州之后蜀不能无忘情于吴吴袭关羽定荆州蜀讐吴者愈深维陵之师急于报怨反贻白帝之辱小不忍以乱大谋蜀葢失于此矣尙能并力以取魏哉后主禅才虽中下建兴之初犹能委任贤相亮抚百姓约官职开诚心布公道尽忠益科教详明赏罚必信道不拾遗彊不陵弱下至桥梁道路井灶圊溷无不修缮征西郡屯汉中攻祁山出散关拔武都阴平已而休士息民治兵讲武木牛流马之作八阵图之制咸得精要三年而后用之于是约吴大举军于渭南分兵屯田爲久驻之基司马懿固拒不战而孔明病且卒矣魏将钟会邓艾长驱入冦帝出降而汉始亡然绵竹之战臣死于君见孔明之有子成都之降子死于父又信昭烈之有孙数千百载之下读史至此犹使人懔懔有生气耳晦翁朱氏熹曰夫孔明之出祁山三郡向应旣不能守而归则魏人复取三郡必齮龁首事者坟墓矣拔众而归葢所以全之非贼人讳空手之谓也故其言曰国家威力未举使赤子困于豺狼之吻葢伤此耳此见古人忠诚仁爱之心招徕怀附之略也义利之大分武侯知之有非他人所及者亦其天资有过人处朱晦翁曰孔明临阵对敌意思安闲如不欲战而符坚踊跃不寐而行师此其败不待至淝水而决矣朱晦翁曰论三代而下以义爲之只有一箇诸葛孔明若魏郑公全只是利汉唐之兴皆是爲利须是有汤武之兴始做得太宗亦只是爲利亦做不得曰汉高祖见始皇出谓丈夫当如此耳项羽谓彼可取而代也其利心一也朱晦翁曰孔明失三郡非不欲尽徙其民意其仓卒之际力之所及止是而已若其心则岂有穷哉以其所谓困于豺狼之吻者观之则亦安知前日魏人之暴其边境之民不若今日之事哉孔明非急近功见小利诡众而自欺者徙民而归殆亦昭烈不肯弃民之意与朱晦翁曰孔明择妇正得丑女奉身调度人所不堪彼其正大之气经纶之藴固已得于天资然窃意其智虑之所以日益精明威望之所以日益隆重者则寡欲养心之助与爲多焉南轩张氏栻曰或问鲁两生谓礼乐必百年可兴文中子轻许孔明何也潜室陈氏曰叔孙通人物污下故两生𨚫之孔明人物正大故文中子许之问文中子曰诸葛孔明而无死礼乐其有兴乎近思录程子亦以此许之敢问孔明自比管乐使果能兴复汉室恐未必便能兴礼乐如三代曰孔明是天资带得又从学问中撺出来据他用事行师调度若当升平之时做出必须光明不止汉唐人物张南轩曰予旣作侯传新安朱元晦以爲不当抺去管乐自许事又谓爲后主写申韩管子六韬书及劝昭烈取荆益以成业未免杂霸予曰否否侯胸中所存诚非三代以下人可睥睨岂管乐之流哉其言曰汉贼不两立臣鞠躬尽瘁毙而后已成败利钝岂能逆覩呜唿此夏少康四十年经营宗祀而卒以配天之本心也使当齐桓时必能尊王服周当燕昭时必能奉天讨罪而必不止爲二子之事方建兴初务农训兵内治国事徐及攻讨军旅将发惓惓内忧拜表纳忠专以宫中府中爲言亲贤远小荐郭攸之等使在左右殊非刻核阴谋之说故于手写申韩管书之事亦疑之疑则可阙也予每恨陈夀私且陋凡侯经略次第与夫烛微消患治国用人驭军行师之要悉闇而不章幸杂见他传及裴松之所註因裒而集之删其妄者不敢饰辞以紊其实庶几读者得侯之心近史书编年乃以魏年号接汉献之统岂所谓名正而言顺乎予谓献帝虽废而昭烈以正义立于蜀武侯辅之汉统尙未坠也尽后主末年始系魏而魏亦亡矣张南轩曰自五伯功利之说兴谋国者不知先王仁义之爲贵而竞于末图秦以势力得天下然遂以亡汉高帝起布衣一时豪杰翕然从之而其所以建立基本卒灭项氏者乃三老董公仁不以勇义不以力之说也相传四百余年而曹氏篡汉诸葛忠武侯当此时间关百爲左右昭烈父子立国于蜀明讨贼之义不以强弱利害贰其心葢懔懔乎三代之佐也侯之言曰汉贼不两立王业不偏安又曰臣鞠躬尽瘁死而后已至于成败利钝非臣之明所能逆覩嗟乎诵味斯言则侯之心可见矣虽不幸功业未就中道而陨然其扶皇极正人心挽回先王仁义之风垂之万世与日月同其光明可也夫有天地则有三纲中国之所以异于戎狄人类之所以别于庶物者以是故耳若汨于利害之中而忘夫天理之正则虽有天下不能一朝居此侯所以不敢斯须而忘讨贼之义尽其心力至死不悔者也方天下云扰之初侯独高卧昭烈以帝胄三顾其庐然后起而从之则其出处之际固巳有大过人者其治国立纲陈纪而不爲近图其用兵正义明律而不以诡计凡其所爲悉本大公曾无纎毫姑息之意类皆非后世之所可及至读其将殁自表之辞则知天下物欲举不足以动之所养者深则所发者大理固然矣曾子曰士不可以不弘毅若侯者其所谓弘且毅者与孟子曰富贵不能淫贫贱不能移威武不能屈此可谓大丈夫若侯者名爲大丈夫非邪侯旣殁蜀人追思之时节祭于道后主用廷臣之议立庙沔阳使得申其敬去侯千有余𡻕蜀汉间往往有祠奉祀不替侯之泽在人者深矣致堂胡氏寅曰司马懿之言谲也实畏孔明屯五丈原又惮于逆击故爲此语以安其下尔孔明此举葢不复爲退计矣亲统大军入他人境久驻而魏师不敢攻杂畊而居民无所苦三代之兵若时雨孔明其庶几矣或讥其短于将略可谓误矣胡致堂曰世之论将者往往以司马诸葛不及一战以决胜负爲恨此殆以形求而不察理也五丈原之师正与赤壁之役等然曹公大败于赤壁谋拒之者众其势亦抢攘倾侧会天方佐佑孙刘故孟德以八十万人爲十艘油苇所挫几不得免胜负之伟爲快于无穷也若夫五丈原之师深入客地耕田积谷声势震薄而意思安闲司马仲达奸雄善兵慑不敢动请战示武情见势穷甘受巾帼之辱殊无他计但快孔明食少幸其早毙固不俟兵刃之交而懿已披靡大败矣惟汉不复兴孔明亟死故以形迹观者谓魏胜而蜀负虽杜甫善评亦有呕血酸辛之叹向使孔明未死岂但禽懿长安以东破竹而下矣至此然后可以归之于天孔明云亡则知汉室之决不兴也夫成败之利害系于一时而理之得失事之是非虽千载而不冺孔明忠义之行节制之兵皆可详细思维反覆观考使人懦气激昂因以兴起而曹操司马懿欺人孤儿寡妇狐媚以取天下羯奴犹羞而不取然则虽夸夺雄伯于俄倾间何足道哉以是知古今一心理无间断志士以远大自期则本心正理常不屈于天下矣胡致堂曰玄德客寓荆州又值荡析脱身南走未有所归孙权据有江东已厯三世而孔明说权治操曰操军破必北还则荆吴之势强鼎足之形成矣是以荆州自处而分画三国也不几于大言乎曰此固草庐之所以语先主者也英雄俊杰不独识时务葢亦识天象当是时天下离而不合者数十年岂人力哉备与亮知之审矣二刘方保荆益孔明已欲跨而有之曾未几时卒如其志葢备亮不死必取分地以自容非坐而待禽者也魏兵东下声震江海吴诚不自保方资玄德孔明关羽张飞共捍患难且志虽存荆州安得不以与先主哉胡致堂曰司马氏以昭烈于中山靖王族属踈远不能纪其世数名位是非难辨遂抑之不使得绍汉统则未知其去取之意也自司马氏至三国七百余年固不能详昭烈之世数而诸葛公去中山靖王才三百余年草庐倾葢之时卽称昭烈爲帝室之冑岂凭虚无据而云尔耶若秦始皇明爲吕不韦之子瑯琊王睿显着小吏牛金所生司马氏尙系诸秦晋不革而正之乃推奖荀彧宽宥曹操至谓操取天下于羣盗非取之于汉室而抑退汉之昭烈不少假借于孔明北伐以入寇书之亦独何哉胡致堂曰三国人才之盛后世鲜及然诸葛孔明则高迈独出眉山苏子以爲巍然三代之佐未易以私论斯言当矣孔明何亚于伊溥而以管乐自许谦志也或曰方诸子房何如曰是殆难以优劣论也然志士尙友愿希孔明而未必爲子房此可爲智者道耳君子有言刘备敏于曹操世多未喻愚谓英雄豪杰周游中土莫不以人才爲急曹操下荆州所得者韩嵩蒯越王粲之徒而天下第一流乃爲玄德所有吴魏诸臣无能与对备敏于操殆谓是耶胡致堂曰南中之师此孔明受遗辅政第一举也葢昭烈初崩主幼国疑彼雍闿孟获乃于益州境内爲此不轨若稍加寛宥则用兵之始何以警其余而图其后乎故七纵七擒非特示威于孟获也而其所以复中原清汉贼者皆以此威爲之兆矣胡致堂曰或谓昭烈自知刘禅之不才群臣无出孔明之右者不能保孔明之必与禅也故于临终正言之冀亮德而不忍取呜唿可谓以小人之腹度君子之心矣玄德襟度弘广磊磊落落与孔明兼君臣师友之契三代以还未见其比也夫岂以欺诈相待如市道之交乎曹操至病亡子孙满前咿婴涕泣留连妾妇分香卖履区处衣物平生奸伪死乃尽见方之玄德治命无一语及私岂不犹蔓草之与长松乎先主语禅曰勿以恶小而爲之勿以善小而不爲惟贤惟德可以服人旨哉此言皆可师法则知玄德天资旣高克已亦力其从卢植陈元方郑康成游启吿详至弘益多矣胡致堂曰勤者圣人之盛德而君子之贤行也其爲人多暇日则出人不远矣舜禹文王周公达而在上孔子穷而在下未尝不勤犹天行日运诚不厌健不息而况于下乎周公孔孟当何如哉故陶士行有惜分阴之志焉曹孟德略平中土虽能尙节俭然邺下已有台观之乐孙仲谋中年亦渐荒怠惟先主武侯勤劳躬俭以至没世此其远继前哲不但三国称雄胡致堂曰孔明一代之英远谋宏议无不售者至其自明之语曰谨愼而已何其约也诗不云乎惟此文王小心翼翼昭事上帝聿怀多福若亮者有文王之小心矣彼刘禅凡庸何足以当元臣如此其敬而孔明事之靡不尽道握国魁柄总御六师而无专意恣行毫末可指者非盛德孰能臻此使曹操而闻孔明事幼主之规得不羞愧而入地乎胡致堂曰兵行诡道求胜而已延之计可用甚明而孔明不从或谓孔明长于治国而短于将略或谓孔明疑延不敢委也是皆不然曹操旣死天下无孔明对使天而昌汉则孔明由斜谷出自足禽叡而馘懿矣魏延行险以侥倖者也孔明节制之师何以侥倖爲此可爲明道正义者言之非急于近功小利之人所能解也又曰先主孔明器识不相上下一时遇合眞君臣也先主能因水鑑以知卧龙可谓超世之见矣而失于蒋琬龎统孔明器使群才各尽其用而失于马谡故知人之难尧舜犹病也惟不护已短不庇私交大明赏罚马谡虽死而无怨此则人之所难也遂昌尹氏起莘曰曹操乘时擅命脇制天子戕杀国母义士爲叹愤苟有一夫唱义于天下皆君子之所予况于堂堂帝室之冑英明盖世者乎丕旣篡位汉祀无主昭烈正位蜀汉亲承大统名正言顺本无可疑自陈夀志三国全以天子之制予魏而以列国待汉故通鑑因之以魏纪年至纲目始以昭烈承献帝之后绍汉遗统取春秋之义以示天下万世之正论也按陈夀志昭烈涿县人中山靖王胜之后胜子正元狩六年封涿县陆城亭侯坐酎金失侯因家焉祖雄父弘生昭烈其世次本末甚明况诸葛一见昭烈首称将军帝室之冑及后求救孙权亦以豫州王室之冑对权称之亮固非妄言者也是以张松之说刘璋且谓豫州使君之宗室而异时符坚答苻融谏伐晋之语亦曰刘禅岂非汉之遗祚然亦爲中国所并然则昭烈之爲汉裔显然无疑以之绍统夫复何说是年曹丕旣立昭烈卽位号不使汉统坠地深合事宜其与光武卽位于鄗晋元卽位江左先后一辙固非其他僣窃急于自帝者之比斯事在纲目中最其大者予故厯考顚末详而辨之以吿后之君子亦使朱子秉笔之志暴白于天下云尹遂昌曰自三代衰王政废士之随世就功名者多矣当汉之末群雄云扰凡一智一能之士莫不乘时奋发蕲以自见孰谓一世人龙如孔明者方且高卧隆中抱膝长吟略无意于当世而又以管乐自许者哉向使昭烈不垂三顾之勤则将稿死岩穴与草木同腐耳及其一起则功名事业昭炳显着不可得而泯没亮岂大言无慙者彼其择理甚精而处已甚明谓枉已不可以直人也故不苟合以求售谓托身不可以非所也故不肯苟仕于僭窃时乎未遇则高蹈邱园道苟可行则奋志事业君臣旣合鱼水相懽则声大义于天下使兴衰继絶翊扶正统之志昭如日星然后篡窃之徒其罪始暴白而不可掩是岂区区一智一能之士随世就功名者可同日语哉昔刘备见诸葛亮于隆中其与聘莘野访渭滨者越千载如出一辙呜唿三代而下孰谓出处之正有如孔明者哉不有君子表而出之则孔明亦后世人物耳噫又曰亮自三顾而出之后间关跋涉左右昭烈未几受遗辅政虽曰平定南土然汉业未复国贼未清固当乘时进取今焉身率大军北驻汉中将以规恢关洛克复旧物其志岂肯苟安一隅而已纲目书丞相亮率诸军出屯汉中以图中原其正大气象读之懔懔犹有生气义声充满于天地之间矣戴氏少望曰有仁人君子之心者未必有英雄豪杰之才有英雄豪杰之才者未必有忠臣义士之节三者世人之所难全也全之者其惟诸葛亮乎汉末之季群雄角力曹操雄据中原号令诸侯孙氏籍父兄遗基割据江左先主区区败亡奔走之余起亮于草庐之中三顾礼勤一言道合于是解带写诚陈力就列仗顺收兵因权略地结吴抗魏拥蜀称汉䇿疲散而当强敌处僻陋而起雄图三分之业自亮成之生而蜀兴殁而蜀亡系命于已非有英雄豪杰之才而能然乎以节制治兵以信义行师以汉室兴复爲已任以生民涂炭爲已责南擒孟获而不诛志在于绥南蛮也西拔祁山而不贺志在于混寰区也至于爲政公平用法平允李严廖立之徒虽被罪罚而无所归怨身死之日氓庶野祭遗爱在人至今祀之诗之甘棠殆不过是非有仁人君子之心而能然乎感知已之遇励匪躬之节受遗诏辅幼主精诚贯乎金石大义感于神明内总朝纲外专戎律上下辑睦人无间言鞠躬尽力以死勤事非有忠臣义士之节而能然乎夫汉之李固孔融有是心有是节而无是才曹操司马懿有是才无是心而无是节亮之素志自比管乐然仲能霸齐而不以礼毅能强燕而不克终较之于亮孰爲优劣宜其擅美当年仰高后代古今一词称爲王佐之才而不可加也虽然在天者有时有命在人者有才有德才高德厚而时与命不偶此天也非人之所能爲也使亮际汉兴之运辅神圣之君则其成就功业岂止是耶善观人者论其才之高下德之厚薄不计其功之成否则于孔明岂可少贬云呜唿贤哉叶平岩曰昭烈以信义闻天下而有攻刘璋之事何耶议者以璋善遇昭烈反扼其吭而夺之国岂得爲有义吾窃以爲不然昭烈之取刘璋正爲义也方董卓之乱雄豪竞逐犹皆以讨贼尊汉爲名刘焉乃阴怀异志乘间据有益州偃然有不臣之心造乘舆断劒阁遣米贼杀汉使助马腾袭长安自规便利图窃神器此葢汉之奸贼二袁董卓軰尔及璋以孳息闇弱复盗王土昭烈方仗义兵攘群盗以复汉室此而不诛汉室当何兴耶故昭烈之举上以摅汉帝之愤下以诛刘焉之奸厥功大矣何负义之有故曰取刘璋者正所以爲义也象山陆氏九渊曰燕昭王之于乐毅汉高帝之于萧何蜀先主之于孔明苻秦之于王勐相知之深相信之笃这般处所不可不理会读其书不知其人可乎临川吴氏澄曰楚三闾大夫竭其忠志欲强宗国怀王信谗疎之国事日非竟客死于秦襄王又信谗放之江南原不忍见宗国骎骎趋于亡遂沉江而死韩爲秦所灭韩臣之子子房自以五世相韩散财结客爲韩报讐博浪之椎不中则匿身下邳以俟时山东兵起从沛公入关立韩公子成续韩后秦亡而楚霸王沛公于汉又杀韩成良乃辅汉灭楚而后隐去诸葛孔明初见昭烈已知贼之必亡汉而劝昭烈跨有荆益图伯业复帝室后卒偿其所言晋陶渊明自其高祖长沙桓公爲晋忠臣及桓玄篡逆刘裕起自布衣诛玄又灭秦灭燕挟震主之威晋祚将易旣无昭烈可辅以兴复又无高皇可倚以报复志愿莫伸其愤闷之情往往发见于诗葢四贤者其遇时不同其爲人不同而君臣之义重则其心一也吴临川曰渊明千载士也有华焉有实焉其实也事业不及试其华也文章犹有传其华可与王风楚骚相上下究其实当与子房孔明相后先吴临川曰开诚心布公道集众思广忠益谓有忠虑于国但勤攻吾之阙汉丞相诸葛亮忠武侯语也可以爲万世相天下者之法矣孔明岂不知爲相之体哉于主簿杨颙之谏也生旣谢之死又哀之孔明岂不知其言之忠哉然而罚二十以上皆亲览食少事繁至爲敌国所窥而庆幸其不久孔明岂不知爱重其身哉其若是者何也呜唿是未可以常情度浅识议也夫知相之体而未免自劳知言之忠而未见乐取知一身系国之存亡而竟取敌国庆幸之计苟非甚愚者或有所不爲而谓葢世絶人之智者爲之乎予故曰是未可以常情度浅识议也且当时事势如何耶以一木支大厦之倾事君而致其身尽瘁于国遑恤其他夫岂可已而不已者杨颙之谏谓之爱孔明则可谓之知孔明则未也杜子美诗云三分割据纡筹䇿万古云霄一羽毛又云运移汉祚终难复志决身殱军务劳此诗字字有意细味之庶乎知孔明之心而岂常情浅识之所能测度拟议者哉许衡曰不问利害只求义理孔明见得眞当时只有复汉讨贼爲当然至于成败利钝非臣之明所能逆睹归之于天而已只得如此做便是圣贤之心常人则必计其成败利钝也汉丞相诸葛忠武侯集卷之十八评论宋潜溪濂曰凡兵之爲道好高而恶下贵阳而贱阴故营军于山者必依山絶谷视下处高孔明五丈原之屯高平广大守不可攻而攻不可取进不可御而退不可追所谓先据不可胜之地以待敌之可胜者也懿实畏孔明屯五丈原又惮于逆击故爲谲语以安其下若果曰无事何爲受巾帼之辱而不敢出兵逆战哉宋潜溪曰夫延之谋特欲侥倖于楙之不敢抗然熟思度之使楙不卽弃城而走或塞险出奇以挫其锐或坚壁清野以拒其师则延军深入进退路穷岂不坐受败灭也哉故亮以爲危计其不用之是矣方正学孝孺曰孔明以布衣至于爲相而人不以爲速以讨贼爲已任而不任将帅人不以爲自用兵败而功不成人不以爲无勇一国之政赏罚予夺无所贷人不以爲专世皆谓孔明才智之可以服人不知其不自肆其才智而取诸人此孔明之所以服人也当是之时天下一孔明耳而无所与让及其爲相顾乃深有资于僚佐而恳恳求忠益之言以孔明之贤岂待乎僚佐求益举全蜀之士岂复有出于孔明智虑之右者乎贤人君子之用心也远而期待也大常自见其不足而不见其有余常恐已阙之不闻而不敢谓人言爲不可孔明之爲相⬤然虚己以求闻已之过秦汉以下爲相者皆不及不幸而功不成天也安得以成败论孔明哉方正学曰司马𡽪以孔明龎统并称吾窃有疑焉论者惜统早死故功业不及孔明余谓使统不死终非孔明比也孔明之学庶乎王道而统之言皆矫诈功利之习刘璋之迎昭烈或说昭烈就取益州昭烈恐失信于天下统则请就其来迎而袭杀之昭烈之不卽从所以坚益州之民服从之志犹有仁者之用心也统独切切焉欲夺璋之位其器量何浅哉刘仁斋剡曰愚按先儒之说谓孔明左右昭烈爲汉讨贼声大义于天下功虽不就名则正矣自陈夀志三国以魏爲主例书入寇夀固万世之罪人也而司马公亦因而书之何哉今依朱子纲目以昭烈绍汉之统故于孔明兴师则改书伐魏而魏兵犯境则改书入寇然后名正言顺而正伪之辨自明矣丁南湖奉曰龎统之见擢有四美存焉昭烈急于用贤故鲁肃虽敌国之臣亦惟其言之是聴是美在昭烈也鲁肃以人才爲恤而不以敌国爲嫌是美在鲁肃也孔明荐引后进而同升诸公是美在孔明也龎统不负所举乃忠言妙算以取益州而辅成汉业是美在龎统也按统爲德公之从子爲孔明司马𡽪之婣朋性好奖进士类葢南州之冠冤而荀彧之比配云罗豫章从彦曰西汉人才可与适道东汉人才可与立三国人才可与权杜钦谷永可与适道而不可与立故附王氏陈蕃窦武可与立而不可与权故困于官至于诸葛孔明然后可与权夫人才至可与权而不可以有加张良近太公之材略孔明近伊尹之出处然良佐高祖论其时则宜语其德则合孔明处三国则才大任小惜哉茅鹿门坤曰国讐必报国耻必雪故古人用兵有爲吊民伐罪出者汤武是也有爲复讐雪耻出者光武是也孔明之用蜀亦难矣今年出祁山明年出五丈原葢其势有不容已者读出师前表贤邪臧否是孔明识治道之大规模读出师后表偏安两立见孔明识立国之大本比之宴安江左者岂足以知孔明之事哉袁了凡宏曰大哉先主之君臣非三代以下可望也彼凭几之遗命涕泣之披对岂犹有不尽谅者耶葢先主知祖之讐当复而不复知有其子孔明知君之嗣当辅而不复知有其躬夫先主有尧舜之心之大焉孔明有伊周之志之诚焉晚近何足以知之袁了凡曰谚云虬骧层霄不绁豢龙之辔凤鸣瑶林不屈伶伦之笼其诸葛孔明乎当张昭荐于孙权亮不就人问其故曰孙将军可谓人主然观其度能贤亮而不能尽亮余以权之雄略岂其不能尽亮正亮不乐爲权尽耳方龙卧南阳时迺心帝室之冑久矣视仲谋席余威据江东葢盗而窃者而足枉孔明乎曹操亦遣人招之亮陈不愿仕操谢之曰义不使高士辱于汚朝也葢庶几知孔明心矣而不杀何也操无容人之量而恶杀士之名故杀祢衡借手于刘表杀孔融借口于路粹若杀孔明而口实于天下士操所不敢也及辟司马懿不就则使人剌之劫之矣操知孔明不得而用又不得而杀懿则可以富贵动威武屈也又自度能用懿而不能用孔明故能容孔明之辞征而不能容懿之索价也袁了凡曰孔明之治蜀事无巨细咸亲决焉至躬校簿书流汗终日费祎继之常以朝晡视事其间接纳宾客尽人之欢夫以材则优劣分以时则盛衰异然劳逸不同而皆以治何哉孔明当其创而文祎䝉其成也故孔明之劳萧何之规而文祎之逸曹参之守也虽然孔明之治蜀也田野辟蓄积饶其帅师也营垒井灶藩篱障塞皆应绳墨则勤之故也祎卒以欢飮沉醉遇害于降人葢濶防检而忽细微所谓祸成于此而兆见于彼也袁了凡曰孔明有王佐才而陇首抒志迺自比于管乐亮观化洞微逆自涯其所至也鼎殊天下形势于胸中矣或曰孔明少游学独观大略辅相日手写申韩书道固弗渊于伊吕也袁了凡曰古云千人爲俊万人爲杰汉高祖谓萧张韩皆人杰吾用之所以定天下至先主始定蜀魏博士傅干亦称诸葛亮达治知变关张勇而有义爲之将相此三人者皆人杰予谓孔明以治国爲贤相以䇿敌爲谋臣葢兼萧张而驾轶之关张之材差劣于韩然其义勇识君臣之分岂信可望是蜀汉三杰贤于汉初矣唐明皇尝同日拜宋璟张说源干曜三故相官帝赋三杰诗自写以赐葢意有所拟然宋璟无愧也说干曜亦滥竽乎袁了凡曰两将相敌则贤者胜两贤将相敌则主之能任贤者胜范蠡之于伍子胥也田单之于乐毅也白起之于廉颇也王剪之于李牧也韦孝寛之于斛律光也主有任与不任也诸葛孔明之于司马懿也皆任也故功不能独成焉说者谓亮善攻懿善守谬矣使天假亮以年懿其能终守哉惜天不祐汉而中营星殒矣炎运已去人力固无如之何也程墩篁敏政曰孔明尝自叹法孝直在必能制主上东行然则孔明之智不逮正矣曰非也孔明尝劝取益州昭烈不聴而聴于正伐吴之举孔明亦必谏之不聴而思其人也正言难入诡谋易从虽大贤君子有所不免而况昭烈乎蔡虚斋清曰孔明之治蜀也爵不可以匪人倖罸不可以亲故免若嫌于过严矣然继璋之闇弱专权恣睢者或跳梁于法外不绳之以严不可也非所谓乱国之民用重典者乎况昭烈寛仁大度而吾不以严济之是以水济水也故上以寛吾以肃上以缓吾以急上以仁吾以义不犹徐疾甘苦之相成耶吾故曰昭烈之厚恩德以收众心者君道也孔明之以严治蜀者相道也杨升菴愼曰宋儒论孔明爲后主写申韩管子六韬曰孔明不以经术辅导少主而乃以刑名兵法何耶唐子西云人君不问拨乱守文要以制略爲贵后主寛厚襟量有余而权略知谋不足当时识者咸以爲忧六韬述兵权多奇计管子贵轻重愼权衡申子覈名实韩子攻事情施之后主正中其病药无高下要在对病万金良药与病不对亦何补哉此言当矣予又观古文苑载先主临终勅后主曰申韩之书益人意智可观诵之三国志载孟孝裕问却正太子情尙正以䖍恭仁恕答之孝裕曰如君所道皆家门所有耳吾今所问欲知其权略知调何如耳然则孝裕之见葢与孔明合而观申韩书亦先主遗命也独以是病孔明不惟不成人之美亦不识时务矣杨升菴曰辍耕录载俞豹论诸葛孔明忠于玄德而非忠于汉献以汉献尙在而玄德之立爲不当也此说谬矣习凿齿曰惠公朝秦而子圉以立更始犹存而光武举号先主合议讨贼是宜速尊以奉大统民欣反正出观旧物可谓识时之卓见豹葢亦未尝见此论也寡陋不学如此不自知而轻议大君子眞可恶也陶九成取之亦轻薄子哉杨升菴曰诸葛孔明草庐中与昭烈论取天下先取荆益待天下有变则一军出陇右一军出荆襄亦欲犄角取雍耳其后关羽已失襄阳则孔明右臂已断天下形势非复草庐中所料矣是故魏延尝欲以奇兵取长安孔明不从葢无犄角故也天若祚汉关羽尙在襄阳孔明以大军出陇右而许洛之间又有徙都之警则孔明可以端坐而得长安何至乘危儌幸用魏延之䇿哉杨升菴曰张华问李密曰孔明言教何碎密曰昔舜禹皋陶相与语故得简大雅语与凡人言宜碎孔明与言者无已敌言教是以碎耳华善之杨升菴曰汉昭烈于十六年冬从刘璋之迎而击张鲁是时孔明留守荆州至明年乃自葭萌据涪出法正之计昭烈亦强忍从之若使孔明在举措当不如此今以取刘璋爲孔明病葢亦未之考也杨升菴曰正德戊寅予访余方池编修于武侯祠见壁间有诗云剑江春水绿沄沄五丈源头日又曛旧业未能归后主大星先已落前营南阳祠宇空秋草西蜀关山隔暮云正统不慙传万古莫将成败论三分后有题云此诗始终皆武侯事子美或未过之方池不以爲然予曰此微显阐幽不随人观场者也惜不知其姓氏杨升菴曰宋书引诸葛孔明之言曰来敏乱郡过于孔文举此事不经见当表出之葢孔文举名过其实清谈废事已有晋人之风使遇孔明必遭李平廖立之罚后人称之只以才学耳杨升菴曰杜子美诗不嫁惜娉婷此句有妙理读者忽之耳陈后山衍之云当年不嫁惜娉婷傅粉施朱学后生不惜卷帘通一顾怕君着眼未分明深得其解矣葢士之仕也犹女之嫁也士不可轻于从仕女不可轻于许人也着眼未分明相知之不深也古人有相知之深审而始出以成其功者伊尹孔明是也有相知不深确乎不出以全其名者严光苏云卿是也有相知不深闯然以出身名俱失者刘歆荀彧是也白乐天诗寄言痴小人家女愼勿将身轻许人亦子美之意乎杨升菴曰非澹泊无以明志非甯静无以致远非寛大无以兼覆非慈厚无以怀众非平正无以制断此五语出淮南子主术训下篇葢古之格言而淮南述之孔明又举以教子也然五语之中淡泊甯静二语足以该下三语矣孔明博学而精择如此又心欲小而胆欲大智欲圆而行欲方能欲多而事欲鲜亦出淮南子而孙思邈引之然胆欲大之语有病不若志欲大之善也能欲多而事欲鲜此句不可少孔明思邈同引淮南子语而优劣不同也杨升菴曰文子引老子曰人生而静天之性也感物而动性之欲也汉儒取入礼记遂爲经矣若知其出于老氏宋儒必曲爲讥评但知其出于经则护持交赞此亦矮人之观场也又如澹泊明志甯静致远本出于淮南子而诸葛称之若儒者知其爲刘安语又肯取乎杨升菴曰武侯出师表今世所传皆本三国志按文选所载先帝之灵下若无兴德之言六字他本皆无于义有缺当以文选爲正杨升菴曰抱朴子曰魏武帝严刑峻法果于杀戮乃欲用诸葛孔明孔明自陈不乐出身武帝谢遣之曰义不使高世之士辱于汚君之朝也其鞭挞九有草创皇基亦不妄矣按此则操尝征召孔明矣事不见于史当表出之呜唿操之不屈孔明不杀关羽眞有人君之度岂止雄于三国耶杨升菴曰朱子谓孔明之学本申韩渊明之学本老庄此语末学不敢议亦不敢从杨升菴曰诗有頍者弁士冠礼注滕薛名蔮爲頍今未笄冠者着卷帻頍象之所生也舆服志夫人有绀绘帼古画妇女有头施绀幂者卽此制也诸葛武侯以巾帼遗司马懿巾帼女子未笄之冠燕京名云髻蜀中名昙笼葢笑其坚壁不出如闺女之匿藏也帼音与巾贵同古对切今音与国同非也杨升菴曰隋内史李德林着论曰后主传云蜀无史职故灾祥靡闻按黄气见于柹归群乌堕于江水成都言有景星出益州言无宰相气若史官不置此事安得从而书之葢由父辱受髠故加兹谤议者也志称王崇补东观许葢掌礼仪又郄正爲秘书郞广求益部书籍斯则典校无阙属辞有所矣而陈评云蜀不置史官者得非厚诬诸葛乎又按后主景耀元年史官奏景星见大赦攺元夀自书之而自戾之何耶杨升菴曰傅玄云武侯诚一时之异人也入无遗刃出有余粮杨升菴曰汉末之董承耿纪晋初之诸葛母丘齐兴而有刘康袁粲周灭而有王谦尉逈斯皆破冢徇国视死犹生而厯代诸史皆书之曰逆将何以激扬名教何以劝事君者乎古之书事也令贼臣逆子惧今之书事也使忠臣义士羞若使南董有灵必切齿于九泉之下矣王弇州世贞曰孔明与子瑜爲亲昆季而公休则从弟也孔明爲汉丞相秉国子瑜至大将军亦参预吴大政而公休仕魏至司空各以身分事三国而不相猜又皆三公也又皆自致功名封彻侯而公休独不终卽世说所载蜀得其龙吴得其虎魏得其狗而公休之望实俱下下矣第考其行事恐公休亦不分爲狗也在洛与夏侯太初齐名爲吏部郞中丞尙书皆有望实出鎭夀春使一方肃戢及败死而麾下数百人无一降敌者且曰爲诸葛公死不恨此岂常人所能及哉抑不但公休而巳也卽子瑜之子元逊事事效孔明孔明相幼主则亦相幼主孔明伐魏则亦伐魏孔明斩马谡则亦斩朱异孔明责李严则亦责孙嘿循迹而效之此其所以愈速祸也且夫山越之收何下于孟获之擒而淮南之胜亦有光于祁山之捷其所以人情相径庭后事遂霄壤者孔明密元逊疎孔明静元逊躁孔明遂而顺元逊遂而踞孔明严而仁元逊严而刻耳嗟乎孔明之忠汉也与子瑜之忠吴也思远之继孔明而死忠也尙之死孝也夀知之亦能言之公休之忠魏也夀不知之矣后世尙能知之而元逊之忠吴也后世亦不知呜唿夀不惟不知也而列公休于钟会列元逊于孙峻孙琳不亦𡨚哉王弇州曰儒至宋而衰矣彼其睥睨三代之后以末世无一可者而不能不心折于孔明乃孔明则自比于管乐而劝后主读韩非子之书何以故宋儒之所得浅而孔明之所得深故也宋以名舍之是故小遇辽小不振大遇金大不振孔明以实取之是故蕞尔之蜀与强魏角而恒踞其上甯都董天钖曰古者寓兵于农居则有养而变则有衞故不得巳而用之而民乐从后之论兵者奇正变通大本不出乎此尝读汉书见武侯之劝农讲武木牛之运八阵之图深得古人兵农相资之意及覩是编又知其治兵之法有不泥古而可行今者知论将之先才器忠善用人之以择以试以励务俾各尽其能与夫应机谨候察情之有益于兵蠧弊骄恶之爲兵害者皆发前人之未发信兵家之至论也书不曰兵而曰心表其独得之妙又以见天下事无不出于一心也是书传布已久士多习闻而用之有效者几譬之大匠然规矩能与人而巧不能与人耳然舍是规矩亦无以爲方圆矣夫蜀魏之强弱不待辨而魏乃惧之如虎者以有武侯在也抑侯之能此卓有本源观静以成学学以广才之论则平日之涵养造就固无容议而所谓汉贼不两立王业不偏安又其心纯乎忠义之发宜其事业光明俊伟克称王佐之才也莆田林文俊曰予读史至诸葛忠武侯事未尝不反覆太息也汉之末造群雄竝起曹操以鬼蜮之雄逞其诈力以胁制天下孙权亦乘间据有江东当时一时才智之士争爲之用不复知有刘氏矣侯独起从先主于三顾之后曰帝室之冑也曹丕旣篡汉乃劝先主正位于蜀以绍汉统而其爲心直以灭贼兴汉爲巳任其言曰汉贼不两立王业不偏安侯之志葢可见矣所惜者火又祚告终使其功不克就然千载之下读出师二表犹凛然知讨贼大义而背君徇利者无所逃于天地之间其于纲常岂不重有頼哉溆浦邓启愚曰余考汉世佐命之勋如子房者始以黄石运略继以赤松逃名弄丸于楚汉间絶不受人世𡽪纒高絶千古汉之末季火又光烬矣而挽虞渊之日无过武侯试稽其运筹决策与子房埒奈功不酬志业不尽忠秋风五丈原而后往往令人于邑此于侯何憾葢侯所能尽者子房之略所不能得者子房之遇子房之遇高祖赤符初剖虎将策士如林如雨何难恢霍武侯之遇后主譬之大匠扶旣倾之厦而支吾侏儒之内匠之才竭矣竭才而无救于倾此非匠之过也意有大物者主之所谓成败利钝不能逆睹者耶侯起家南阳当其躬耕时容与草庐已耳其鼎足三分之略豹变八阵之图实豫定之非卒办之铃阁则草庐何可眇乎莘野一犁春雨润商祚三亳桐江一线金风系汉家九鼎则南阳诛茅之地固天地之隩区帝王之䇿府哉余筮仕时横襟而思往哲每读出师二表輙欲泣下讵意承简命厠守南阳当坐啸行部之暇披阅舆图见龙冈蜿蜒而起伏淯波澄泓而荡漾问侯之庐何在则见饰以殿阁秀以松楸岂其与始基相肖似惟是后之人爲侯尸祝之饰耳侯固计神州之陆沉者安计草庐哉宛人宗令干卿先生因以志侯其爲图传诗记诸体备焉夀诸梓余曰此干卿不忘武侯权舆之雅意也夫龙冈与淯波常在则此志应不朽谁谓稗官野史不足以备汗青之一七也汉丞相诸葛忠武侯集卷之十九评论龙川陈谅酌古论曰英雄之士能爲智者之所不能爲则其未及爲者葢不可以常理论矣骐骥之马足如奔风升高不轩履湿不濡度山越堑瞬息千里而适値一马葢亦能然则虽有此骏而不足以胜之也于是驾以轻车鸣以和鸾步骤中度缓急中节锵锵乎道途之间能行千里而能不行虽无一时之骏而久则有万全之功所以然者乖所能而出其所不能可以扼其喉而夺之气也且谲诈无方术略横出智者之能也去谲诈而示之以大义置术略而临之以正兵此英雄之事而智者之所不能爲矣故夫谲诈者司马仲达之所长也使孔明而出于此则是以智攻智以勇击勇而胜负之数未可判孰若以正而攻智以义而击勇此孔明之志也而何敢以求近效哉故仲达以姦孔明以忠仲达以私孔明以公仲达以曓孔明以仁仲达以诈孔明以信兵未至而仲达之气且沮矣八阵列于前四头八尾触处爲首进无速奔退无遽走突兵不能触其膺奇兵不能缭其背伏兵不能冲其脇追兵不能袭其后谍间无所窥诈谋无所用当之则破触之则靡锋未交而仲达之能已乖矣夫仲达出奇制胜变化如神天下莫不惮之虽孙权亦以爲可惮而仲达亦自负其能也孔明以步卒十余万西行千里行行然求与之战而仲达以劲骑三十万仅能自守来不敢敌去不敢追贾诩等尝逼之战矣兵交卽败不敢复出姑以待毙爲名而其爲计者不过日夕望其死而无他术也彼岂孔明敌哉论者以孔明制戎爲长奇谋爲短虽知者亦止以爲知其短而不用吾独谓其能爲而能不爲将以乖仲达之所能而出其所不能也故吾尝论孔明而无死则仲达败关中平魏可举吴可并礼乐可兴请遂言之夫仲达以所能要其君压其同列而夸其国人令歛重兵而自守姑白待其毙然孔明始试其兵或以饥退晚年杂耕渭滨爲久驻之基木牛流马日运而至则其毙不可待矣迟之一二年仲达将何辞哉不战则君疑之同列议之国人轻之其身不安其英气无所骋固不免于战战之则败耳败则魏人破胆郡县响震引兵略地关中可有分慰居民彰明汉德然后举兵而临关东势如破竹所攻者下关东平则谕以信义燕赵可指挥而定矣至五六年而魏明卽世齐王践位上下相疑萧墻衅起引兵合进可以一举而覆其巢穴俘其君臣分定州县安集流亡魏旣举则吴人胆破矣况权之末年猜疑益甚果于杀戮虽陆逊不能自明至十年而逊又没彼步隲全琮之徒复相继云亡权之勇决之气亦已就衰嫡庶分争内不能制于是使蜀汉之师顺流而下荆襄之师乘势而进一军出夏口一军出晥城一军出广陵吴之群臣无亮敌也攻城略地孰能御之尽一年之力而吴可举江东旣平天下旣一偃武修文彰善瘅恶崇教化移风俗数年之间天下略治然后兴典礼修正乐斯民复见太平之盛矣且孔明之治蜀王者之治也治者实也礼乐者文也焉有爲其实而不能爲其文者乎人能捐千金之璧而不能辞逊者天下未之有吾固知其必能兴礼乐也不幸而天不相蜀孔明早䘮天下犹未能一而况礼乐乎使后世妄儒得各肆所见以议孔明者天也非人之所能爲也又曰孔明伊周之徒也而论之者多异说以其适时之难而处英雄之不幸也夫众人皆进而我独退雍容草庐三顾后起挻身托孤不放不摄而人无间言权逼人主而上不疑势倾群臣而下不忌厉精治蜀风化肃然宥过无大刑故无小帝者之政也以佚道使人虽劳不怨以生道杀人虽死不怨杀者王者之事也孔明皆优爲之信其爲伊周之徒也而论者乃谓其自比管乐委身偏方特霸者之臣尔是何足与论哉甚者至以爲非仲达敌此无异于儿童之见也彼岂非以仲达之言而信之耶而不知其言皆谲也仲达不能逞其谲于孔明故常伺孔明之开阖妄爲大言以谲其下论者特未之察耳如孔明出祁山仲达出兵拒之闻孔明将芟上邽之麦卷甲疾行晨夜往赴孔明粮乏已退仲达谲言曰吾倍道疲劳此晓兵者之所贪也亮不敢据渭水此易与耳军无见粮而转军与战纵能胜之后得以继此亦少辨事机者之所必不爲也仲达心知其然外爲大言以谲其下耳已而孔明出斜谷仲达又率兵拒之知孔明兵未逼渭引军而济背水爲垒孔明移军且至仲达谲言曰亮若勇者当出武功依山而阵若西上五丈原诸军无事矣夫敌人之兵已在死地而率众直进来与之战此亦少辨事机者之所不爲也仲达知其必不出此姑诳爲此言以妄表其怯以示吾之能料且以少安其三军之心也故孔明持节制之师不用权谲不贪小利彼则曰亮志大而不见机多谋而少决好兵而无权凡此者皆伺孔明之开阖妄爲大言以谲其下此岂其眞情也夫善观人之眞情者不于敌存之时而于敌亡之后孔明之存也仲达之言则然及其殁也仲达按行其营垒歛袵而叹曰天下奇才也彼见其规矩法度出于其所不能爲恍然自失不觉其言发也可以观其眞情矣论者不此之信而信其谲岂非复爲仲达所谲哉唐李靖谈兵之雄者也吾尝读其问对之书见其述孔明兵制之玅曲折备至曾不一齿仲达彼晓兵者固有以窥之矣书生之论曷爲其不然也孔明距今且千载矣未有能谅其心者吾愤孔明之不幸故备论之使世之成败论人物者其少戒也赫瀛曰余尝俯仰古今尙友往哲上下千百年间若蜀武侯者窃嘉其才猷忠荩足埒三代人物迨按部公余披阅杂录则有野史俞文龙氏置异议于侯者大都谓备称中山靖王之后世数难考借令爲刘族属西伐东征当如光武之事更始且备初言主上蒙尘孤不度德量力欲伸大义于天下其词甚正自侯以跨荆益成伯业之说进而备志始移后亦未尝使一介行李诣行在请命献帝帝尙在輙自称王及闻遇害又不能如董公说高祖缟素讨贼且拒费诗之谏遽卽帝位天无二日民无二王侯顾悖之犹哓哓以兴复汉室爲辞万一果能兴复将置汉帝于何地总之侯识时务而不明大义忠于备而不忠于汉室噫果若俞言是以尾孝之行责奇男子而訾王良造父不能引敝辕䇿羸马也夫玄德之兴距中山靖王才三百余年其世数载在谱牒章明较着而侯草庐倾葢之间輙称曰帝冑又岂冯虚无稽之谭矧刘荆州唿爲弟董国戚与之盟刘公子又尊爲叔而阿瞒君臣狡猾伎俩易变黑白卒不闻一言诬诽宣非刘氏以惑乱天下眎听夫王郞一起而眞伪立破备而假刘氏也当时耳目谁得而尽掩之且天下者高祖之天下非献帝之天下帝方蒙尘火又烬几絶侯非不欲间关秦陇冀向虞渊取日而捧之九霄上但操之心无献帝久矣献帝在许不啻赘旒必欲辅帝虽使伊尹持筹吕望秉钺方叔腾剑召虎扬戈无能爲也将骈首就毙已尔帝旣不可辅则简族属中贤者而从之立之是社稷爲重之义其谁曰不宜若谓献帝尙在当如光武之于更始一切禀命则是时帝幽别所臣下且不知所在将谁禀而谁听之设曰吾尽吾心而姑此之行则操必矫天子之命散放兵仗卽今年所合万余明年所合三万一朝俱尽又以征诣许下当此之时何以爲计若不听焉而彼固有辞若一听焉而危亡立至而玄德之大事去卽鼎足之业亦罔济矣侯岂虑不及此哉故不得已而王又不得已而帝以爲昭烈可扶吴魏可平中原可复则新莽虽出文叔复兴将重覩建武盛事如不可爲亦天也吾敢逆覩成败而遂甘心耶且汉中之王在九钖建魏之后武担之爲立献帝遇害之年亦非朝起义暮徽称者埒也彼缟素发丧者董公假义之谋侯出师二表义动鬼神祁山六出忾摇万祀直欲与汤武竝驾而伯仲伊吕顾肯踵袭故智贻笑方来爲哉自蜀有昭烈火又运复炽汉家宗庙尙血食者数十年是忠昭烈者忠汉室也向使侯坚卧不出则分鼎事业必不成吾恐魏之篡汉不在黄初而在建安之十九年矣侯岂识时务而不明大义者哉夫悬臆说以商陈迹畴曰不能筦要枢以中肯棨谁敢言易当侯之时处侯之地请借君一筹假君一钺能自必悬定鼎分之势豫中荆益之谋若持左劵若契虎符矣乎能亲扶日辇使钟𥵂不移庙貌如故矣乎能前竝当涂后肩典午左右驰突扼吭捬背而制其命矣乎建武之贼虽徧天下而挈短论长较相比对曾不足当孙曹司马之一侯徒以讨贼一念与之驰逐则鼎足之功主固难乎光武臣尤难于冯邓也闻掷樗蒲者较卢雉操艨舰者审风云今者卢雉之势常在孙曹而献皇则否风云之变躬于昭烈而吴魏倡之故尫羸喘息之余溃北孤危之气纵使援神羿之弓不能落竝出之日仗镆邪之剑不能定羣起之兵奈何独以天无二日民无二王责昭烈之爲日爲王也夫献帝之日巳陨矣献帝之王已授矣此而不自爲日不自爲王又将谁爲之避二日二王之嫌而忍絶皇统甘付贼臣虽黄髫尺孺且知不可矣故其言曰汉贼不两立王业不偏安又曰臣鞠躬尽瘁继之以死其不肯㩦日与王而付之贼臣也亦决矣志三国者徒以讐憾窜剌典实攟摭事故至帝魏寇蜀贬侯太甚故当时兴复讨贼之事修问臣节之礼皆荡泊无闻是故羣后来之吻也至元晦作纲目予之正统以续春秋天王之义而侯之忠始白侯而不知大义孰爲知大义哉余展谒侯祠于益州城南援笔识此因表侯之心与其所遇之时以辨夫议侯者且俟后之君子择焉王士骐冏伯曰孔明与徐庶方是相知庶自见先主而于孔明则劝先主就见知孔明之必不屈也庶已从先主而失母之后亮任之诣曹公知庶之必不留也庶虽降曹乃心在蜀黄权亦尔噫此非孔明之通物情乎王冏伯曰诸葛公七纵七擒振古未有狄人心服千载如新而本传第以三语尽之苦心妙用俱不可寻夀于是乎可恨王冏伯曰李邈之免死亮之力也而一言失意直以狼虎目之邈眞险人哉后主怒而诛之差强人意按华阳国志曰李邈字汉南昭烈领益州牧邈让昭烈爲不宜有司将杀之武侯爲请得免久之爲丞相参军侯杀马谡邈谏失侯意侯卒邈上疏曰吕禄霍禹未必怀反叛之心孝宣不好爲杀臣之君直以臣惧其偪主畏其威故姦萌生亮身杖强兵狼顾虎视五大不在边臣尝危之今亮殒没葢宗族得全西戎静息大小爲庆帝怒下狱诛之王冏伯曰后出师表云刘繇王朗各据州郡论安言计动引圣人羣疑满腹众难塞胷今𡻕不战明年不征使孙䇿坐大遂并江东此臣之未解二也按此似借影而少照应先后文势俱不如此此下定有一转似以刘繇王朗自譬而以孙䇿譬曹丕然千余年来未经拈出小子骐亦何敢自信一日过庭敬质于先司寇司寇沈吟久之曰汝言亦似有理此本出于张俨默记容有脱误耳王冏伯曰许靖欲踰城出降先主薄之不用法正说曰天下有获虚誉而无其实者许靖是也若其不礼天下之人以是谓主公爲贱贤宜加敬重以眩远近是以丞相孔明至爲之拜所谓英雄所见略同也王冏伯曰东坡谓出师二表与伊训说命相表里知言哉而陈夀则先之其曰论者或怪亮文彩不艳而过于丁甯周至臣愚以爲咎繇大贤也周公圣人也考之尙书咎繇之谟略而雅周公之诰烦而悉何则咎繇与舜禹共谈周公与羣下矢誓故也亮所与言尽众人凡士故其文指不及远也以周公爲比其尊之亦至矣至于将略之贬非夀本心以媚司马懿耳而夀实知武侯其所称述亦多斟酌如曰亮才于治戎爲长奇谋爲短理民之干优于将略而所与对敌或値人杰加众寡不侔攻守异体故虽连年动众未能有克昔萧何荐韩信管仲举王子城父皆忖已之长未能兼有故也亮之器能理政抑亦管萧之亚匹也而时之名将无韩信城父故便功业陵迟大义不及耶葢天命有归不可以智力争也此语灼然孔明闻之必且爲之三叹独东坡所谓旣不能全其信义以服天下之心又不能奋其知谋以绝曹氏之手足宜其屡战屡却则其诬孔明甚矣取刘璋何妨信义曹丕伪位已定植何能爲死诸葛犹能走生仲达何尝屡战屡却而轻于持论如此此则可恨耳于夀奚讥焉或谓子旣辑武侯全书矣是集亦可已乎曰彼以纪事此以纪言彼主于经世非识时务者见以爲杂此则文人墨士一触目而可知武侯公诚之心形于文墨可以知其人之意理而有补于当世此亦陈夀之言尔尔夀未爲不知也附载杨去奢刻侯集序引论一十九则杨去奢合刻忠武靖节二编序云忠武靖节者汉诸葛忠武侯晋陶靖节先生二编合刻也客过而问焉曰闻之先正出则爲孔明处则爲元亮今是之合也强同焉其若潜见之分何答曰唯唯否否夫易称龙德时乘御天解不在易地皆然之旨乎汉晋末造天命人心旣委辔于操裕乃心王室者不胜其故主遗民之悲思而无可奈何其屯否同是故抱膝长啸不帝冑不玄德不三顾不田不渊也而述酒荆轲等作殆欲爲孔明之事徒寄之酒巾篱菊之间而志节同不甯惟是东汉尙节义晋人喜风流而二季之族望如荀文若陈长文王谢子弟辈咸甘心佐逆攘臂元勋节义风流扫地尽矣緜竹一战父子殉国而后鞠躬尽瘁之燕贻始万全而无憾虽有五男儿总不好纸笔以幸免入洛之机云无慙忠孝之瞻尙而试较彼声华门第祇贻文墨纸笔之𨾗诟者竟何如也其才不才迥异而承考克家卒酧本志同迺若东汉文章去西京间不啻萎薾矣晋人诗赋流连光景緜弱绮靡不堪大雅而淸眞简贵一洗当时习陋匪特出师二表归去一词爲然日月经天光彩常新未见鼎立而三者其爲典谟风雅同而揆厥诵读或独观大畧或不求甚解其深心妙悟葢罔弗同也昔谢叠山先生编次文章轨范一书人爲评註而独至出师归去二篇则歛手阁笔呜唿此岂独重其文哉而景仰之同然亦可槩见已况夫龙德何常鱼水君臣曾未展其云霄之一羽而成都桑亩还复萧然隆中薖轴无心出岫倦飞知还宛尔神龙含雾卷舒自如奚潜匪见奚见匪潜而又奚潜见之不同客曰善乃今知尙友论世不必易地而始同也是编之合复奚疑焉明万厯已未嵗立夏前三日杨去奢题诸葛忠武侯书序云按陈夀志所载诸葛氏二十四篇开府作牧等书具存目录而裴松之註时引亮集云云至苏东坡叶水心迺有不见全书之叹则侯集之亡久矣追惋散轶弥深艳羡近岁娄东王冏伯重辑武侯全书匪特在侯不容少此至于弘济世业劝奖忠孝郁爲大观而世多不见见亦不赏嗟乎枕中鸿宝帐内论衡岂爲不知者道哉今余是编实本冏伯更张位置仅三之一增损事辞殆十之九葢因合刻而自成别本匪掩前书而故立同异也互考当自悉之又味传言好爲梁父吟不言自作若今所传步出齐城门意义庸浅奚取而好吟之黄陵庙记亦絶不类当时语气别有附乙以竢明者又按传封武乡侯谥忠武而后人只称武侯不解何义因题其端曰诸葛忠武侯书言书不言集不忘集也原集旣亡安得云全而取赝慁眞疑误后学如新书将苑等类则匪必陈裴不载冏伯不取而始辨也是用商之同志甯覈毋滥云万厯已未夏至杨时伟识杨去奢曰按全书遗事篇搜辑诸书及各乘志浩衍闳博良见苦心特太繁杂间多冗长至引抱朴子讹妄之谭韦南康胡僧之事未经驳正评论篇惟杨戯陈夀张俨袁孝尼习凿齿诸人可尔碑铭仅刘鎭南裴晋公二篇诗则太白少陵东坡数首余直爲芟去杨去奢曰玄德孔明尧舜之心也托孤受遗唐虞之盛也陈夀称其心神无贰君臣之至公古今之盛轨斯知言哉而孙盛谓爲诡伪其谬甚矣后此弥留岂少话言而衅隙旋起安能以榻前数语絷人手足耶杨去奢曰忠孝大节千古难之子孙世美抑又难之难矣惟忠武独无遗憾焉当其兄弟三人分仕三国匪不各忠所事而瑾以峻夷诞以昭族虽处不幸皆非其罪也而视孔明之荣衰思慕固已悬矣恪才搆祸死不殉国去瞻尙之从容慷慨又何如哉杨去奢曰博望烧屯事陈夀志原载建安十一年以前而三顾隆中则十二年事也今俗说属之孔明有初出茅庐第一功语顷来谢少连王冏伯皆误归之三顾以后葢不知昭烈自善用兵正不必尽归美孔明也且自烧屯不云敌屯杨去奢曰后主四十年无可表见者后世遂以庸懦爲嫌而愚独谓其弘量英断其大有三宫府内外悉委丞相旣不中制又絶嫌猜一也及丞相亡殁三十年不事更张不设丞相二也怒诛李邈三也而诛邈更奇岂特差强人意而已哉杨去奢曰孔明与兄子瑜书云旣蒙东朝遇厚依依于子弟又子乔良器爲之恻怆见其所与亮器物感用流涕按幼记此牍谓是痛惜子乔家庭感怆耳近检吴书孙翊传曰翊子松爲射声校尉都鄕侯黄龙三年卒蜀丞相诸葛亮与兄瑾书云云其悼松如此由亮养子乔咨述故云据此则有不胜疑异者因攷子乔之卒在建兴元年癸卯今云松卒黄龙三年辛亥去乔卒已九年矣岂乔向时之咨述始爲今日之恻怆耶披寻书意都不涉松区区咨述遂至感涕揆之情事无一合者絶不省其所谓悼松者果安在也将以陈志爲不审又无是理裴註素精参驳亦无一语殆不可晓故特拈所疑以俟商确杨去奢曰孔明与吴王书云所送白毦薄少按白毦结毦向误认爲帽毦借用吾友钱功甫云羽毛饰也从耳不从目方知读书不识字何啻千里因改正之杨去奢曰建兴十二年孔明师出武功屯田渭滨约吴同时大举向使营星助曜魏难支矣卽元逊所谓吴攻其东汉入其西彼救西则东虚重东则西轻葢良算也元逊不死伯约不孤汉事或未可知而天不祚汉可爲永恨若元逊不负门风雅志忠孝千载而下犹凛凛生气足继周公瑾鲁子敬云杨去奢曰忠武南征事炳耀宇宙今古无两而陈氏纪之甚略信如伯冏所恨杨去奢曰按陈传诸葛集本名北出全书改云北伐名义正矣第后主一诏实六师之前矛孔明二表竝千古之正气而叙列混淆今爲整揭若夫营星告陨遗恨未酧英雄襟泪千载扼腕故虽文长公𤥎之危计伯约元逊之虚䇿亦爲节录以附侯志焉杨去奢曰按仲达之当孔明也一遇于城固而遁还再遇于上邽而敛迹才有卤城之战丧师衂将自是渭南之垒借口仗节据原得势本其所深忌也而故言无事以安众心遂至甘受畏蜀如虎之讥巾帼妇人之辱然则孔明将略益见所长而懿且不能料之亦足騐矣彼奕棋二国手之喻岂其然乎杨去奢曰按衞公六花犹元子云常山蛇势也善乎东坡诗云神兵非学到自古不留诀马隆李靖之说谓善师其意而巧借其名可耳按李靖有六花阵谓本武侯八阵旧法杨去奢曰昭烈伐吴侯不在行也而升菴八阵图记曰八阵图在夔者葢侯从先主伐吴防守江路行营布伍之遗制岂误耶永安宫卽鱼复县改名少陵诗崩年亦在永安宫所称白帝城是也昭烈病笃召侯託孤于此葢曾至焉而制作先后则未容轻辨矣杨去奢曰孔明之寓荆州知之者惟德公德操元直軰耳虽以昭烈久同流寓思贤若渴而未之前闻必因元直之言而始见曹瞒未得荆州何缘欲用孔明且污君之云岂操自谓抑谁指耶夫鞭挞九有草创皇基而不得人士第一流奚取不妄而苏子瞻杨用修皆据爲谈资殆所不解杨去奢曰荆州自景升作牧玄德流寓时曹操方与袁氏父子相持用师幽冀者几及数年故襄郡无曹刘之争而昭烈有髀肉之叹也如果爲兵冲安得长啸登游高吟乐山耶葢弇州亦偶未之思耳李安卽太傅椽李兴王隐晋书云兴一名安按弇州宛委余编曰南阳有诸葛祠又有诸葛草庐在郡城西南七里卧龙冈上疑在汉末曹刘兵冲非诸葛避兵之所复阅宋人一小说云南阳乃襄中之鄕名也水经沔水又东过山都县东北注新野山都县治沔水又东经乐山北注诸葛好爲梁父吟多所登游俗以乐山爲名沔水又东经隆中注孔明旧宅所谓三顾臣于草庐之中卽此地也刘弘之鎭襄阳命李安作宅铭此似可据杨去奢曰择主而得英雄择妇而得丑女虽曰天作之合而千古善择者葢无如孔明矣然木牛流马法实繇妇传葢亦一大英雄而天所生以佐侯者也杨去奢曰予编次诸葛忠武书旣竣客有卒业而笑云忠武书尽于此哉文中子曰诸葛亮而无死礼乐其有兴乎子遗之何也时伟蹶然而起曰吾误矣遂因而思宋儒诸先生评论无一载焉者卽微客言自知其善忘而多遗也客曰夫一人之见不足以尽一书一书之纪不足以备千古又奚疑焉时伟曰窃观宋儒诸先生咸不以文中子之言许孔明敢问何说也客曰名不正则言不顺言不顺则事不成而礼乐不兴孔明之言曰汉贼不两立名正言顺何事不成揖让征诛何所不备而刑罚之中至有感泣而发病者唐虞三代之规模高光二祖之缔构葢至孔明而略无遗憾焉舍此而别求所谓礼乐此则后世之礼乐而决非尧舜周孔之礼乐也且孔明正名于蜀亦犹夫子正名于衞其雍容礼乐亡论已卽身死敌庭子若孙死战地慷慨从容竟与天地同其和节彼南渡之宋迺至不可名言而礼固已坏矣而乐固已崩矣而方且释干戈以谭礼乐又且外干戈以求礼乐然则蜀未尝亡而宋未尝存也爲宋计者惟有君死苫块臣死金革如岳武穆之壮心怒发直捣黄龙府而后已设不幸而斩焉灭亡不犹愈于奄然腼然偏安百年之爲多辱乎哉曰孔明鹏举必能殱魏捣金乎曰未可知也司马懿之善守宗弼之善谋非一时足制其死命者而孔明鹏举皆孤忠独运协赞者少若夫营星告坠诬狱沉𡨚虽天不助顺而要亦未必非所以善二侯之终也客退而忆其言若有可思者併录之以自志遗忘之儆时已未六月望酷暑日臝孙记于瓜牛庐中汉丞相诸葛忠武侯集卷之二十论八阵论李昭玘兵阵之事有不可以言者有不得不言者衞灵公在诸侯之任当以守法爲职不当问阵有不仁之资宜以修德爲务不宜问阵然且问之此孔子所以不对也所谓不可以言者也然孔子不对衞灵公之问将以立教耳至其自谓则曰我战则克其请伐罪则曰以鲁之众加齐之半宜可克是则使孔子中天下而立定四海之民其行兵用师之际必有道矣其不肯驱乌合无律之民以用之立死之地决矣当是时也兵阵之事将习之不暇而况于言乎此所谓不得不言者也世之不善讲学者耻于戎事之不知则未尝不以孔子辟衞灵爲借口彼不知孔子之辟其旨有在而文事必有武备乃吾儒之所当言倘曰吾知道而已兵非吾之所知其不当问者辟之以此而当问者亦辟之以此是无乃拘而害事也哉儒者之于天下亦何所用也哉今夫古之用仁义之师者莫如武王爲王者之佐者莫如太公爲武王太公者疑若专以曲直老壮爲定计凡覆杀之机布设军势之事当絶弗道而其六韬之书乃有鸟云山兵鸟云泽兵等篇其所以较胜负利害之际者甚详岂武王太公至是而变仁义爲谲诈邪直以爲德之不怀则兵之必用则凡所以御兵制敌之道不可不讲之耳然此尙有可诿者曰六韬非太公之书葢战国相倾之士借太公以爲巿者至于诗书爲帝王之遗迹岂复有可诿者耶而有扈之役则曰左不攻于左汝不恭命右不攻于右汝不恭命御非其马之正汝不恭命牧野之誓则曰今日之事不愆于六步七步乃止齐焉不愆于四伐五伐六伐七伐乃止齐焉宣王征徐方之诗亦曰绵绵翼翼不测不克又何敦阵整旅之能废也夫左治其左右治其右六步七步之旅进不可不同心四伐五伐六伐七伐之击剌不可不併力与夫绵绵以爲奇而使敌不测翼翼以爲正而使敌不克自帝王之时已然而书与诗载之未尝以爲耻后世之士乃独耻言之岂非好名而不适实之弊哉葢闻古之制阵其名不一有以三才名者日月星辰斗杓一左一右一迎一背谓之天阵邱陵水泉左右前后之利谓之地阵用车用马用文用武谓之人阵此三才之辨也有以五时名者春爲牝阵弓爲前行夏爲方阵㦸爲前行季夏爲圆阵矛爲前行秋爲牡阵剑爲前行冬爲伏阵盾爲前行此五时之辨也有以四兽名者使商人爲前兵象白虎使羽人爲前兵象玄武使征爲人前兵象朱雀使角爲人前兵象青龙此四战之辨也有以五行名者木之直金之圆火之锐水之曲土之方此五行之辨也凡若是者因类制名固不可殚数而八阵之名尤爲异同若所谓一方二圆三牝四牡五冲方六车轮七罘⬤八鴈行是一八阵也若所谓金木水火土天地人又一八阵也若所谓车箱洞当金车上中黄土鸟云鸟翔火折冲木龙腾𨚫月水鴈行行鹅鹳天车轮地虎翼人又一八阵也纷纭异口其无定论如是至于天地风云龙虎鸟蛇以是八物制爲八名兵家者流多于此归焉则八阵之定论亦有在矣然是八物者亦信其所从名之当否耳考其根抵阵之所以八者自有所祖述葢其法肇于黄帝具于成周而变化于诸葛孔明非诸葛孔明之独能爲是也昔黄帝潜通八卦而建一都之法默会九天而设三军之制是以周公则而象之以九夫爲井四井爲邑四邑爲邱四邱爲甸四甸爲县四县爲都自九夫之井至于四县之都而得乎一都之法又以五人爲伍五伍爲两四两爲卒五卒爲旅五旅爲师五师爲军自五人之伍至于五师之军而合乎三军之制至于孔明则又上探黄帝之微意下采成周之遗法因而循之与道神之革而化之与时宜之而阵法备焉故其制爲八阵自九夫爲井而演之纵横皆八而有八八六十四阵者所以通乎八卦也立爲三军自五人爲伍而演之周旋皆九而有九九八十一阵者所以会乎九夫也然则孔明之所祖述者可谓深且远矣非与夫古人之精神心术流通爲一者畴能尔哉李兴曰推之八阵不在孙吴若求八阵于孙吴之书则孙吴之书固无有也是不知孔明之祖述在彼而不在此也愚故曰肇于黄帝具于成周变化于诸葛孔明非孔明之独能爲是也呜唿八阵之法黄帝旣以北逐獯鬻南平蚩尤戡黎于板泉省方于崆峒底定万国旁罗七曜周公旣以此诛纣伐奄膺戎狄惩荆舒而孔明又以此平定南中响震关辅斩王双走郭淮杀张郃以成鼎足之强则其明效大騐已可见矣后世之言兵孰不欲得其遗法而师承之然昧其法者莫如晋之桓温明其法者莫如唐之李靖此又不可不知也垒石八行行去二丈此其爲武侯之遗迹眞与伪皆未可知而桓温幸僚属之不识遽欺之曰此常山蛇势也夫常山蛇者在兵法谓之率击其首则尾至击其尾则首至击其中则首尾俱至考之阵势特曲直一阵势耳乌在爲八哉且武侯所祖在黄帝周公而温信于率然之说比之李兴谓不在孙吴者尙或有愧故曰昧其法者莫温若也唐太宗问李靖曰卿所制六花阵出何术乎靖曰臣本诸葛亮八阵法也大阵包小阵大营包小营隅落钩连曲折相对古制如此乃爲图陈之夫驱驰于戎马之间识兵形阵法者莫如太宗而靖有六花之制乃不知其所出必待剖喻明白而后悟则靖之于八阵深矣又非守其绪余糟粕者之比也愚故曰明其法者莫靖若也虽然论其深妙固未易以立谈判考其大纲则不过奇正二字而已葢古之制军合万二千五百人而爲军其爲伍者一千一百二十五其爲两者二百五十十取三焉而爲奇其余七以爲正四奇四正而八阵生焉是其分阵之数有奇有正也囘旋九攒以象天四平正列以象地散涣邪直以爲风前大后锐以爲云天地风云四者阵之正也延邪绵直以爲龙蟠前合后开以爲虎翼弥蔓散洽以爲鸟翔囘屈包羞以爲蛇蟠龙鸟虎蛇四者阵之奇也是其布阵之形有奇有正也天子上将居中而不动疑兵游军出没而无常是其用阵之势有奇有正也乃若阵行之踈阵战之密其人之列面之相向背之相承阵间容阵队间容队曲间容曲前御其前后当其后左防其左右防其右行必鱼贯立必鴈行长以衞短短以救长囘军转阵以前爲后以后爲前进无速奔退无遽走虽絶成阵虽散成行四头八尾触处爲首先动爲阳轻疾勐厉其势险其节短后动爲阴持重固密不动如山其倐忽幽闇神出鬼没千变万态而不可致穷则又所谓奇正之相生如环之无端者八阵之制如此然则爲今日计将欲诛不庭戡乱略可不务乎虽王者之兵鼓之以道德征之以仁义有征无战善师不阵也而其不幸有顽然不服者以是爲权谋之助非小补也嗟乎物不终静故受之以动当纯坤用事则阴疑于阳而飞龙野战当大朴旣散则圣道竝起而戎马生郊则有力吞八荒争截九有而生民之类骚然不甯黄帝于此顺杀气以作兵法文昌以命将而又制爲阵法以贻后代岂得巳者哉葢所谓生道杀民威不轨而成文德也而后世经生儒士争非之并与孔明之祖述者黜焉一旦乘以仓卒之变而有抗冲之事其将若之何然非黄帝孔明者旣以大缪而法之不守德之不修专以嗜杀自封殖爲事者其爲生民之祸亦岂细故耶故郑之鱼丽鹅鹳魏之鹤列晋之三行楚之二广二盂徒以逞一巳之欲而挈赤子于肝脑涂地耳其得罪于君子不亦甚乎孔子所以不对衞灵公而孟子亦尝辟善阵善战爲民贼者岂非爲此等者虑哉夫仁义权谋后世不可偏废一于仁义则拘而不通专于权谋则寖入于诈而无以自反于正区区之虑每及乎此故力陈武侯八阵之美以谨后世之武备而又辟鱼丽鹅鹳之属以终孔子爼豆之意焉说八阵图说范荪夔州八阵之碛闻天下厯千有余年至今存于崃口之江浦往时每过其下惑于传闻眩于目击终莫得其说今䝉恩从宦于此始得以暇日登崇台而纵观之台高而碛平累石粲然一一数之而无差于是推寻其意而爲之说曰阵法之大要方圆奇正而巳尔武侯之法前爲八者八皆东向其势直而方后爲十二者二皆南北向其势曲而圆方者所以爲正也圆者所以爲奇也夫奇者正之余李靖所论握奇文是也方圆相生奇正相捄而阵法无余事矣然则前爲八者八后爲十二者二何也曰此分数之法皆以八计之是以爲八阵也前爲八者八总而计之爲八八六十四后爲十二者二总而计之爲三八二十四凡爲八者十一絶长补短而三分之以其二爲正而以一爲奇合爲八八矣古八阵之法其别凡八李筌阴经以爲常山之势者是也武侯之法爲阵者一而已非古八阵也然而爲常山之势者固自若桓温之言近之矣若武侯之所以爲八者未知温能悉之否也五人爲伍五伍爲两万二千五百人爲队二百五十十取三而以爲奇者古也武侯之法八八六十四爲正三八二十四爲奇是十一取三焉以爲奇则精于古矣夫奇正也方圆也阴阳也一而已矣方者其阴圆者其阳也前爲方者八八六十四后爲圆者三八二十四絶长补短大槩二阴而一阳其在易二阴而一阳爲震倍之四阴而二阳爲临嗟乎武侯之意倘取诸此乎古者用奇之法或取于中或列于左右或伏于后处于中者李靖之握奇是也列于左右者淮阴侯与楚战垓下之势也伏于后则武侯之法司马迁书言汉与楚决胜垓下淮阴侯自以二十万当之皇帝在后孔将军居左费将军居右绛侯柴将军又在皇帝后淮阴侯先合不利𨚫孔将军费将军纵楚兵不利淮阴侯复乘之楚以大败史传之纪军阵未有详于此者淮阴侯与高帝绛侯柴将军所居之军正也孔费二将列于左右者奇也淮阴侯喜以弱致人故其爲奇者列于左右将佯𨚫而后胜武侯节制之师使爲奇而将出于左右者常匿于后以固其军正兵旣有所恃而奇兵唯无出出将不可御此司马仲达之所避而终身不敢与战也然武侯之法亦密矣赞忠武侯赞杨戯忠武英高献䇿江滨攀吴连蜀权我世眞受遗阿衡整武齐文敷陈德教理物移风贤愚竞心佥忘其身诞静邦内四裔以绥屡临敌庭实耀其威研精大国恨于未期三国名臣赞苏轼西汉之士多知谋薄于名义东汉之士尙风节短于权略兼之者三国名臣也而孔明巍然三代王者之佐殆未易以世论诸葛武侯画像赞苏轼密如神鬼疾若风雷进不可当退不可追昼不可攻夜不可袭多不可敌少不可欺前后应会左右指挥移五行之性变四时之令人也神也仙也吾不知之眞卧龙也诸葛武侯画像赞张栻维忠武侯识其大者仗义履正卓然不舍方卧南阳若将终身三顾而起时哉屈伸难平者事不昧者几大纲旣得万目乃随我奉天讨不震不悚惟一其心而以时动噫侯此心万世不冺遗像有严瞻者起敬诸葛忠武侯赞杨维祯连东吴服南粤未爲侯之功歌渭滨祭道上未爲侯之德衍八阵运木马未爲侯之能朝无赦民无譁未爲侯之职于戯立鼎峙于三方受孤庸于六尺辅国政而国不疑竭民劳而民愈力知之者以爲伊周之未遇其未知者以爲齐仲父汉宗臣之匹也诸葛忠武侯赞宋濂龙门子曰三代而下有合于先王之道者孔明一人而其师以正动义也委身事君忠也开诚布公信也御众以严知也其功之不能成天也议者则谓其应变将略非其所长又谓其出师不攻瑕而攻坚一出师乃与魏氏角其亡则宜又谓其仁义诈力杂用以取天下所以失之是皆以权谋术数测孔明而孔明明白正大之心初未尝知之也若三者之议眞蛇鼠之见哉武侯赞方孝孺汉治任法难乎大臣惟忠武公千载一人综覈万变以义而动虎耀龙骧天下震恐极其智能乱不足平天实厄之大勋无成成败纷然处之甚暇论其所存伊吕流亚古学不传士气益卑公心不亡百世之师武侯赞杨溥草庐三顾出师二表志复中原天日皎皎诸葛忠武侯赞刘惟德嗟炎汉之失鹿得南阳之卧龙遂扶三分之国于天下复立八阵之图于蜀中忠精贯日义气吐虹爲一朝之儁杰迈千古之英雄出师献表方陈要略休兵千屯欲建大功虽云魏吴之主在智谋自谓超于管仲乐毅脱使汤武之君出其才实可配于伊尹周公噫爲臣尽忠希公之踪猗欤武侯德侔三代抱膝长吟孰易其介自都将相孰以爲泰转危爲安以小击大虽嫌不辞之死靡懈人虽云亡不亡者在三国名臣颂赞袁宏颂曰孔明盘桓俟时而动遐想管乐远明风流治国以礼人无怨声刑罚不滥没有余泣虽古之遗爱何以加兹及其临终顾託受遗作相刘后授之无疑心武侯受之无惧色继体纳之无贰情百姓信之无异辞君臣之际良可咏矣赞曰堂堂孔明基宇宏邈器同生民独禀先觉标榜风流远明管乐初九龙盘雅志弥确百六道䘮干戈迭用苟非命世孰扫雰雺宗子思甯薄言解控释褐中林郁爲时栋祭文祭诸葛忠武侯文维嘉靖十八年𡻕次己亥三月已巳朔越初八丙子大明皇帝遣驸马都尉邬景和礼部侍郞谕祭于汉忠武侯诸葛亮曰养高隆中非三顾不起戮力王室拜二表乃行观其褫孟德走仲达孔明其人豪也欤惜乎将星殒地中道而殂汉遂不振皆天也非人之所能爲也表忠有祠谕祭有仪灵爽不昧尙其歆之祭汉先主昭烈皇帝丞相诸葛忠武侯文明蜀王维洪武二十四年𡻕次辛未十二月二十八日敢昭告于汉昭烈皇帝汉丞相诸葛忠武侯曰龙兴云从君明臣良旷千载而一遇何会合之不常曰若稽古实惟成汤三聘莘野承筐是将咸有一德革夏爲商厯嬴秦而两汉孰能袭其遗芳伟中山之帝冑当羣雄之扰攘嘘炎舀于寒灰时三顾于南阳情交懽于鱼水言靡间于关张保岷峨控荆湘三分天下开拓封疆信同心而协力视当代而有光予丕仰于休风幸开国于是邦覩閟宫之頽圯叹古栢之荒凉命我将士缭以垣墻屹栋宇之崔嵬焕丹青之焜煌新规模于今日聚精神于一堂告厥成功我心孔臧遣官致祭酾酒刲羊惟帝与侯神其洋洋佑我蜀民降福穰穰春秋制祭维年月日河南南阳府知府钦奉朝命致祭于汉丞相诸葛忠武侯之神惟神学术正大出处光明功葢三分首委身于帝冑忠宣二表早发迹于隆中睠此邦人永怀风节念草庐之久敝复祠宇之更新兹值恪修祀事仰祈灵贶昭格无穷祭诸葛武侯文王十朋丞相忠武蜀之伊吕高卧南阳悲吟梁甫草庐之中三顾先主将汉是兴非刘曷与君臣鱼水蛟龙云雨才十曹丕志小寰宇假令无死师一再举吴魏可吞礼乐可许甯使英雄堕泪今古将略非长庸史之语某受命天子来帅兹土梦观八阵果至夔州庙貌仅存风流可覩旁有关张一龙二虎安得斯人以消外侮汉丞相诸葛忠武侯集卷之二十一别见晋武昭王李暠写诸葛武侯训诫以勖诸子曰吾负荷艰难甯济之勋未建虽外总良能凭股肱之力而戎务孔殷坐而待旦以维城之固宜兼亲贤故使汝等未及师保之训皆弱年受任常愳弗克以贻咎悔古今之事不可以不知苟近而可师何必远也览诸葛亮训励应璩奏谏寻其终始周孔之教尽在其中矣爲国足以致安立身足以成名质略易通寓目则了虽言发往人道师于此且经史道德如採菽中原勤之者则功多汝等可不勉哉稽康与山涛书曰诸葛孔明不迫元直以八蜀华子鱼不强幼安以卿相此可谓能相终始眞相知者也张柬之论戌姚疏云臣按姚州古哀牢国垣工荒外山岨水深汉世未与中国通唐䝉开夜郞滇南而哀牢不附东汉光武末始请内属置永昌郡统之赋其盐布氊罽以利中土其国西大秦南交趾奇珍之贡不阙刘备据蜀甲兵不充诸葛武侯五月渡泸收其产入以益军使张伯岐选取劲兵以增武备故蜀志称武侯南征后国以富饶此前世置郡以其利之也今盐布之税不供珍奇之贡不入戈㦸之用不实于戎行賨货之资不输于大国而空竭府库驱率平人受役蛮戎肝脑涂地臣窃爲陛下惜之往诸葛武侯破南中卽用渠率统之不置汉官不留戌兵言置官留兵有三不易置官必夷汉杂居猜嫌将起留兵转粮爲患滋重后复反叛劳费必甚故粗设纲纪自然久定臣谓武侯之策诚尽覊縻蛮戎之要也苏子瞻任人䇿曰臣以爲宜如诸葛亮之治蜀王勐之治秦使天下悚然人人不敢饰非务尽其心凡此者皆庸人之所大恶而谗言之所由兴也是故先主拒关张之间而后孔明得以尽其才苻坚斩樊世逐仇腾黜席宝而后王勐得以毕其功朱元晦武侯画像跋云干道丁亥予游长沙见张敬夫书室有武侯画像甚古云是刘丈子驹家藏唐𨶒立本笔因谓敬夫盍爲之賛敬夫欣然口占立就语简意到闻者叹服以爲非深知武侯心事者不能道也王兄齐贤因摹本而属敬夫手题其上后二十九年齐贤诸子出以视予俯仰畴昔如昨日事而三君子皆不可见矣爲之太息记其下方朱元晦南轩集序云孟子没而义利之说不明于天下中间董相仲舒诸葛武侯两程先生屡发明之而世之学者莫之能信是以其所以自爲者鲜不溺于人欲之私而其所以谋人之国家则亦曰功利焉而已尔爰自国家南渡以来乃有丞相魏国张忠献公倡明大义以断国论侍读南阳胡文定公诵说遗经以开圣学其託于空言见于行事虽若不同而于孟子之言董葛程氏之意则皆有所谓千载而一辙者黄源上制置使书云自古用蜀者诸葛亮当第一而李德裕次之德裕南抗宦北引天下之力以自重其爲功易就而亮独以蕞尔之国南抗蛮西抗戎东备吴北敌魏无天下之大援而功视德裕过之夫亮爲力难矣昭烈亡后亮一步不出大城门者三年而后爲渡泸之役而后爲渭上之役夫堂之不植则其本顚大城其堂也故三年而治之藩之不固则有后忧蛮戎其藩也故力战而服之蜀已安矣蛮戎已服矣于是乎出其兵以与魏人角于其门亮之用蜀本末如此阳节潘氏荣曰观人才之吉凶知邦家之休戚汉儒有言曰正其谊不谋其利明其道不计其功葢人品不同而事业亦异是不可以成败论英雄也诸葛亮辅汉于蜀狄仁杰反周爲唐其心一也郭汾阳克复二京而终身富贵岳武穆志存雪耻而身死权姦其道同也孟德睥睨神器狐媚欺孤恨文若九钖之劝而致之死篡逆之所爲也子仪功葢天下位极人臣杖郭暧肆言之失而归朝待罪臣子之所安也平生姦伪死见眞性操之所以如鬼也鞠躬尽瘁死而后已亮之所以如龙也苏武持汉节于匈奴是舍生而取义眞卿陈祸福于希烈乃杀身以成仁李陵衞律罪通于天邦昌刘豫心委于寇霍光拥立二君而子孙诛灭是履盛满而不止也韩琦定䇿两朝而德望葢世识用舍行藏之道也陶潜爲晋处士心逸而日休杨雄爲莽大夫心劳而日拙诸葛入寇晋史自帝魏也丞相出师汉贼明大义也废帝爲王唐经乱周纪也帝在房州万古开羣䝉也故自初命晋大夫爲诸侯以来千三百六十二年之间诛乱贼于旣死正名分于当时定褒贬于往前示劝惩于来世此纲目之所以继获麟而作也叶水心曰余每惜晋人集诸葛亮事而今不存张辅乐管优劣论曰孔明包文武之德文以甯内武以折冲其行军也路不拾遗毫毛不犯雅规宏濶已有功则让于下下有阙则躬自咎见善则迁纳谏则改故声烈震于遐迩也殆将与伊吕争俦岂徒乐管爲伍哉徐氏曰汉祚倾覆当时降贼贪生者非一人而诸葛瞻父子独能冒犯锋刃视死如归虽其姿质有过人者亦家法之有自也孔明可谓有子有孙矣呜唿瞻尙虽死其忠烈之风至今凛凛犹有生气彼爲臣不忠而偷生者视瞻能无愧乎宋陈郁曰诸葛武侯荐马超于先主关羽恐其出已右移书问之武侯曰可与翼德竝驱驰衡然非髯将军比也羽闻而喜余谓武侯此语旣不掩超之美又有以结羽之心深沉大略可涯涘耶当其兵数败衂时下教曰今非将不善兵不众而败葢亮未闻过耳诸君攻亮之过则兵决可胜夫人有失谁不怀忌而武侯独愿闻其过岂不诚大丈夫哉张文成曰辅幼主者爲周公易爲孔明难柳子六逆论云昭烈之顾孔明三代明良之盛事方正学王履道孝思堂记云履道家乎蜀蜀之士若司马相如杨雄虽能显其亲于无穷而德不足李令伯以孝称于后世而君子不能无憾可以当仁人孝子而无愧者惟诸葛武侯张敬夫爲然斯二贤者皆百世之士也人不以百世之士自期则其所思者不远矣履道好古而文笃行而温他日致其身爲名臣以不忘其亲使天下后世因孝思之堂诵履道之德其尙有考于吾言也袁了凡曰苻坚得王勐拟先主之得孔明以余观之孔明龙卧南阳且不爲吴魏起况羌狄耶虽先主帝室之冑犹必三顾而后出而勐起徒以吕婆楼一唿且孔明志殱汉贼以宏王业而勐不过语及时事坚大悦是坚实怀公子光之心将起勐以图大事而勐怂恿以成之苻生之变又不特与闻乎故而已出处大致夷夏大防君臣大分勐卤莽如此以拟孔明不亦蛣𧎉之比神龙乎若夫以众望诛苻法而不能救以辱已谮樊世而杀之视开诚布公者又远矣吴养心曰孔明三代之遗才王勐岂其俦匹哉若论刘玄德之信任则坚实无愧之矣按晋时秦王生饮酒无昼夜乘醉多所杀戮东海王坚杀之自立爲秦天王先是尙书吕婆楼荐王勐于坚谓其人谋略不世出坚因婆楼以招勐一见如旧友语及时事坚大悦自谓如刘玄德之遇诸葛孔明也熊禾上书言孔明之在南阳管幼安之在东海张九龄之在曲江阳城之在晋鄙三代而下论天下人物亦当首称又如蜀之文翁闽之常衮首开一方文治凡若此类宜悉诏郡国按其旧志採其尤着者悉以来上列之羣祀杨升菴楚雄府定远县新建儒学记云云南楚雄府属县曰定远旧未有学按察司提学副使仰齐胡公尧时建议上请于朝始命建学盛举也经始于嘉靖二十六年孟秋释菜于二十七年长至学成宜有记县之官师请于胡公公乃猥以愼尝从事秉笔后属爲记之愼参按图经域志定远在汉爲越嶲郡地三国时诸葛忠武侯征南中营于此今之望子洞遗址尙存唐武德中置西濮州贞观中更名髳州后讹称牟州宋世沦于段高二僭至于元立牟州千戸至正改爲定远州国朝因定远之名而降州爲县百七十年而始建学皇明文治之遥声名之盛使仲尼之道与王化远迩多士生斯时斯地亦厚幸矣呜唿汉之斥土名越嶲者以斯地实越嶲水以彰休盛然特爲僻土服远言尔武侯南征天威赫着而文治犹未遑唐则先服后叛宋则画界陆沉虽合爲一统而其俗无讥焉国家以纲常爲治礼乐爲教云臯虽去神臯万里而气厚风和君子道行洪武初元已入荣被天言之褒矣咨尔多士涵泳圣涯岂可以憬彼自弃乎矧髳濮之名巳见牧野其归仁膺化已兆于武王允淸之代而武侯之所过化则澹泊明志之道眞甯静致远之心学诸士子独无兴起之思乎夫学亦多说矣肇始于六经而发挥于诸儒更仆不可终而起也独举武侯澹泊甯静之二言者以古者建学立师必本其地望希贤怀古恒首其儒先武侯在定远固名宦之首称巨擘亦后学之指南元龟藏焉修焉之余而俯焉仰焉息焉游焉之暇而咏焉绎焉亦可以爲成人矣由是而之焉以上希乎圣教敢谓无其人乎庸书以俟若夫建学诸与有劳者皆列其名衔于碑之阴黄孟起三国志序曰三志所载惟蜀爲简夀归咎于相亮之不设史官似也而后主纪乃云史官言景星见岂是时史官主禨祥不司记註耶卽使史缺专官而当时蜀士秦宓谯周之伦皆博雅好论着闻见宜非乏也不甯惟是相亮王佐之才其用兵经武司马宣王至畏之如虎八阵图木牛流马迄今无能窥其祕者夀爲蜀人亲见其行事乃谓管萧亚匹将略非其所长则何也岂所谓修𨚫于相亮父子者不尽诬耶抑亮所敌者司马氏而夀后爲晋臣不得不枉其笔耶嗟乎夀欲绌蜀蜀不爲绌也揜亮亮不爲揜也索米贻讥祇足自点耳晁氏曰序称谨进便宜十六事一治国二君臣三视听四纳言五察疑六治民七举措八考黜九治军十赏罚十一喜怒十二治乱十三教令十四斩断十五思虑十六阴察陈夀录孔明书不载此䇿疑依託者按此板翻刻在大梁李献吉序东汉总论略云后主缵位孔明以文武之才兼将相之任八不毛而七擒孟获忘𡻕月而六出祁山功葢三分名高八阵司马懿畏之如虎甘受巾帼之遗方图鞠躬尽力而中营星已吿殒先正云天心去汉孔明扶之不足亶其然乎诚斋文脍云民心思汉王郎假之而有余天心去汉孔明扶之而不足表宜以远大爲本不以华藻爲先若曹子建之表可谓成文矣诸葛武侯之表刘主裴公之辞侍中羊公之让开府可谓德音矣三苏不取孔明老泉谓孔明弃荆州而就巴蜀吾知其无能爲也止爲弃荆一事全然不考孔明草庐见先主之言已云荆州用武之地弃而不取乃先主之失以此病孔明不亦误乎论语称季氏富于周公可见周公当时亦富诸葛武侯身殁之后亦有桑八百株田数十顷古之人不贪财不近名如此葢其心大公至正之心也元杨奂读通鑑至论汉魏正闰大不平之遂修汉书驳正其事因作诗云风烟惨⺡驻三巴汉烬将燃蜀妇髽欲起温公问书法武侯入寇寇谁家后见通鑑纲目其书乃寝陈仁钖曰亲贤臣远小人隆中之言也若问小人爲谁平耶谡耶延耶仪耶皆擢用之人也何以置对虽然勇任过严立法隆中岂可及哉张遗曰宣和画谱称诸葛武侯能画故八阵图之形势见于分布粲然可观马援聚米爲山谷定是好手此岂濡毫砥墨规唐抚宋者所能梦见耶