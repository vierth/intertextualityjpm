国朝宫史目録钦定四库全书史部十三国朝宫史目録政书类二卷一训谕一世祖章皇帝谕㫖卷二训谕二圣祖仁皇帝谕㫖卷三训谕三世宗宪皇帝谕㫖卷四训谕四皇上谕㫖卷五典礼一礼仪上卷六典礼二礼仪中卷七典礼三礼仪下卷八典礼四宫规卷九典礼五冠服卷十典礼六仪卫卷十一宫殿一外朝卷十二宫殿二内廷上卷十三宫殿三内廷下卷十四宫殿四景山西苑上卷十五宫殿五西苑中卷十六宫殿六西苑下雍和宫卷十七经费一铺宫年例日用卷十八经费二恭进卷十九经费三恩赐吉礼例用嘉礼例用筵宴例用钱粮事例卷二十官制一条例卷二十一官制二额数职掌卷二十二书籍一实录卷二十三书籍二圣训卷二十四书籍三御制卷二十五书籍四方略卷二十六书籍五典则卷二十七书籍六经学卷二十八书籍七史学卷二十九书籍八仪象卷三十书籍九志乗卷三十一书籍十字学卷三十二书籍十一类纂卷三十三书籍十二总集目录卷三十四书籍十三类书卷三十五书籍十四校刋卷三十六书籍十五石刻等谨案国朝宫史三十六卷干隆七年命内廷翰林等修纂二十四年以原书简畧复命増修讫二十六年书成凡六门首曰训谕恭载列朝圣训皇上谕㫖以重垂谟也次曰典礼备着内廷仪节规制冠服舆衞之节其外朝诸大礼详于㑹典者则畧之次曰宫殿按次方位详列规模凡御笔榜书楹帖及诸篇咏悉载焉次曰经费凡献赉礼宴服食器用之等纎悉必载次曰官制具载内臣员品及其所掌与其功罪赏罚之等次曰书籍部分录畧编目提要皆穷理致治之作而梵文贝筴庋藏净域者不与焉伏读谕㫖申明编辑是书之㫖拳拳于立纲陈纪聪听明训为万万世遵循之本葢齐治平之道并具于斯矣干隆四十六年九月恭校上总纂官纪昀陆钖熊孙士毅总校官陆费墀国朝宫史卷一钦定四库全书国朝宫史卷一训谕记有之王言如丝其出如纶王言如纶其出如綍明乎由小及大自迩暨逺古帝王发号施令敷之则为政治载之则为典谟固莫不四方仰之万世传之也至于深严䆳密之地左右史所未能记者稽诸曩牒畧矣无闻诗周南为王化所基顾闗睢麟趾诸篇类皆宫中颂扬归美之词而当日所以端本善则垂训于寝门以内者亦罕有述焉我朝内政修明垂裕奕叶世祖章皇帝亲政之初即创立戒词笵金树则鉴前代之已事昭家法于无穷仰惟圣祖世宗继承光显绍庭陟降之际崇训聿彰我皇上懋修化原肃勤内治临御以来饬纪釐工体国经野凡灼微鉴逺之谟惇大久长之计炳着于出纳传宣者固已薄海内外咸奉皇极之敷言乃敎本乎身化行自近即起居之地御之人其所职司不过洒扫使令之役而晨兴夙寤谆诫所及虽纎悉而必谨亦嚬笑之皆严禁侍谨辑而识之臣等恭与编纂备载成帙然后知我国家圣圣相承言成官礼严宫府以昭肃清范礼法以辨等秩明赏罚以示劝勉崇节俭以戒踰越不遗于一人不懈于一事诚迈古而端齐治之源垂典以立训行之准也夫敬拜手稽首录世祖训谕为一卷圣祖训谕为一卷世宗训谕为一卷皇上训谕为一卷训谕一世祖章皇帝谕㫖顺治十年六月二十九日谕内院朕稽考古制唐虞夏商未用寺人自周以来始具其职所司者不过阍闼洒扫使令之役未尝干预外事秦汉以后诸君不能防患乃委以事权加之爵禄典兵干政流祸无穷岂其君尽闇哉缘此辈小忠小信足以固结主心日近日亲易致潜持朝政且其伯叔弟姪宗族亲戚实繁有徒结纳缙绅闗通郡县朋比夤缘作奸受贿窥探喜怒以张威福当宫庭䆳密深居燕闲稍露端倪輙为假托或欲言而故黙或借公以行私颠倒贤姦混淆邪正依附者巧致云霄迕抗者谋沉渊穽虽有英毅之主不觉堕其术中权既旁移变多中发歴观覆辙可为鑑戒但宫禁役使此辈势难尽革朕酌古因时量为设置首为干清宫执事次为司礼监御用监内官监司设监尚膳监尚衣监尚宝监御马监惜薪司钟鼓司直殿局兵仗局满洲近臣与寺人兼用各衙门官品虽有髙下寺人不过四品凡系内员非奉差遣不许擅出皇城职司之外不许干涉一事不许招引外人不许交结外官不许使弟姪亲戚暗相交结不许假弟姪等人名色置买田产因而把持官府扰害民人其在外官贠亦不许与内官互相交结如有内外交结者同官觉举院部察奏科道纠参审实一併正法防禁既严庶革前弊仍明谕中外以见朕酌用寺人之意内院即传谕该衙门遵行着刋刻满汉字告示自王以下及官吏军民人等咸宜知悉顺治十二年六月命工部立内十三衙门铁敕谕曰中官之设虽自古不废然任使失宜遂贻祸乱近如明朝王振汪直曹吉祥刘瑾魏忠贤等专擅威权干预朝政开厰缉事枉杀无辜出镇典兵流毒边境甚至谋为不轨陷害忠良煽引党类称功颂徳以致国事日非覆败相寻足为鑑戒朕今裁定内官衙门及员数执掌法制甚明以后但有犯法干政窃权纳贿嘱托内外衙门交结满汉官员越分擅奏外事上言官吏贤否者即行凌迟处死定不姑贷特立铁板世世遵守顺治十五年三月上谕吏部曰内监吴良辅等交通内外官员作弊纳贿罪状显着研审情真有王之纲王秉干结交通贿请托营私良辅等已经供出即行逮问其余行贿钻营有见获名帖书柬者有餽送金银币帛者若俱按迹穷究株连甚衆姑从寛免如此情弊朕已洞悉勿谓姦弊隐宻窃幸朕不及知嗣后务须痛改前非各供厥职凡交通请托行贿营求诸弊悉宜断絶如仍蹈前辙作姦犯法者必从重治罪国朝宫史卷一国朝宫史卷二钦定四库全书国朝宫史卷二训谕二圣祖仁皇帝谕㫖康熙十二年九月十六日上谕总首领太监宫内首领及各执事太监进宫五年有余尚未考察勤惰尔等查明分别等次具奏康熙十三年六月初三日上谕设立内药房原以防急用药饵乃严肃之地今视脉煎药肆慢不前竝容匿闲杂之人甚非设立初意即着移出外药房去外药房相去原亦不逺待用药之际临时再传着总首领传宣康熙十三年六月十一日上谕宫内衆太监及宫中行走人等如家中有出痘疹之人好者在家住一箇月不好者在家住一百日若邻居甚近之家出痘疹好者忌半月不好者忌一箇月再入宫行走康熙十五年二月初六日上谕朕在花园有哈哈珠子往来奏事必先着太监各处传知然后逓行领送严宻闗防不可忽畧康熙十六年三月初一日上谕顾问行崔荩忠翟霖嗣后凡各宫竝养心殿等处库中取用钱粮等物即奉有㫖意亦当告之司房应覆奏者尔等即行覆奏或无庸覆奏实系应取者方准给与此事闗系太监等性命尔等传与衆太监知之康熙十六年三月初五日上谕顾问行凡大臣进宫奏事讲书时先曾传过不许放女人行走今朕亲见女人仍有潜避行走者成何体制必系看守各门太监不行禁止尔等再传如有仍前不改者着哈哈珠子参奏康熙十六年五月初九日上谕总首领太监以后宫内各处有上传将本处所管物件动用赐给某人其经管之人必随手登记本处底簿务将受赐人之姓名逐一开写清楚仍将物件另誊写一纸移送懋勤殿不得有悞倘若物件开写不清姓名参差不一者必从重治罪决不轻恕尔等即行传示康熙十六年八月初一日上谕着内务府总管传与二十家内管领宫内一应服役行走女人凡有事进宫公事毕即应出外不许久停闲坐将外间事入内传说竝窃听宫内事往外传说种种情弊皆所不免除已往不究外嗣后如有此等一经察出必重处不赦该管领一併治罪决不轻恕康熙十八年十二月初三日上谕宫内各处灯火最为𦂳要凡有火之处必着人看守不许一时少人总管不时巡察康熙十九年四月二十四日上谕凡放匠之处着总管用心关防妃嫔贵人等不许行走俟晚间放匠后方许行走如有错悞必重惩尔等毋贻后悔康熙二十年正月初六日上谕太监最为下贱虫螘一般之人如何见大人侍卫竟不站立且斜身踞坐甚无规矩嗣后俱着恭敬站立如有仍前不遵者必重处不饶着通传申饬康熙二十年二月十四日上谕宫中女子不知礼体每有声高角口者尔总管俱罢软不能管束一味瞻徇不知禁约嗣后遇有不守宫规仍前喧诟者尔等指名据实㕘奏如徇私隐蔽察出一体治罪康熙二十一年七月初八日上谕昨日在晾鹰台筵宴诸王大臣尚未坐有太监王进程昬之杨进章霍承培俱不知规矩竟坐于棚下着交该管议处具奏总管顾问行等议将王进等各鞭五十奉㫖毎人着鞭责八十康熙二十三年十月初一日上谕奉太皇太后懿㫖今隆冬有风之际各宫灯火着用心谨慎不许任意喫烟着不时严察康熙二十四年正月二十二日上谕内务府总管吉徴房为三宫女子养病而设如何在皇城外写逺之处又复汚秽不堪既系养病之所必当严宻洁净此皆尔等所司之事何得如此粗率着将养病房移在皇城内幽僻处所扫除洁净康熙二十四年二月上谕满洲家奴及太监家奴有逃走在外私自净身者不宜内用其已经内用者查交礼部发囘原主嗣后着严禁止康熙二十八年三月二十五日上谕太监毎月所闗银米自皆足敷衣食披甲人等钱粮尚须赡养身家兼备盔甲器械鞍马帐房太监乃一身一口又不置办各项竟尔破衣烂帽形同乞丐深为可恶此由赌博之故可传与内务府总管严行銮仪卫掌仪司等处禁止赌博该管首领实心稽察如有仍然不顾身体赌钱花费定行严拏重处并传知各处太监康熙二十八年四月上谕太监赌钱酗酒鬭殴恣横等事发该管头目内管领人等併领催等一併治罪康熙二十九年四月十二日上谕苍震门乃𦂳要门户大公主系已出嫁之人凡进内必湏告之总管奏明方可放进何得竟不阻拦任令出入殊属非礼嗣后凡各处太监俱不许走苍震门只许阿木孙章京祭神房太监行走康熙三十二年二月十五日上谕朕见宫内太监衣服甚是褴褛若赏伊等几月钱粮到手即行花费亦非经久之计朕思若照八旗之例借给官银或随侍出外急切需银或死丧急用借银二十两者毎月扣一两借十两者毎月扣五钱遇病故免其退扣如此或者可以永久尔等总管详确妥议具奏其外围太监俱交与掌仪司总首领经管总管太监等公议查照旗下借银之例支银三千两查明实系出外置办之用或白事急用或诚实太监置买衣服之用借二十两者每月扣银一两一钱借十两者每月扣银五钱五分算一分扣利以补逃亡之数日久庶不致亏缺其外围太监交与掌仪司首领经管具奏奉㫖好依议奉宸苑营造司等处太监着掌仪司官并首领经管慈宁宫宁寿宫南薰殿太监着总管并同房经管宫内银两向自呜钟处支领外围向广储司支领再查各太监有卖钱粮及私债逋负者俱查明代伊清还凡领借官银须用保人不许通同作弊倘有虚冒即令保人代赔仍治其罪若私借银两察出将银入官本人重处嗣因总管太监口奏自鸣钟支过银一千两敬事房扣除公费银三百两俱已放完尚有不敷今再支银三千两掌仪司亦支三千两奉㫖内外广储司共暂借银六千两如有余及收还者多陆续交送还库即先支过银两亦系暂借其收还余賸一併陆续照原数交还康熙三十三年闰五月十四日三法司题太监钱文才打死民人徐二应绞监候奉上谕凡太监杀人断不可宥尤宜加等治罪朕观古来太监良善者少要在人主防微杜渐慎之于始茍其始纵容姑息侵假事权迨其势既张虽欲制之亦无如何汉之十常侍唐之北司窃弄威权甚至人主起居服食皆为所制此非一朝一夕之故由积渐使然也太监原属阴类其心性与常人不同有年已衰老而言动尚若婴儿外似谨厚中实叵测必人主英明此辈始无由弄权朕闻明代诸君将本章批答委之司礼监司礼监委之名下内监此辈素无学问不知义理委之以事其能免于斘谬耶钱文才此案尔等记之至秋审时勿令倖免康熙三十三年十月十四日上谕皇太后乘舆闗系甚重尔等总管自当细心查㸃朕见请轿太监髙矮不齐大小不等又使年老首领督领摆拨此辈自顾走路不暇岂能出力帮扶即扶掖轿桿转致累坠掌仪司銮仪卫太监颇多尔等细心查㸃将身量高者配为一班稍矮者配为一班每拨用强壮首领一名督领不时演习必须请轿平稳不许声髙说话尔等或一二月查㸃一次自此𣲖定拨数不许顶名更替或有告病等事必量其身材顶补康熙三十六年九月初二日刑部以太监刘进朝逃出讹诈奏请议罪奉㫖刘进朝乃禁中役使之人逃出已属可恶况又于所逃处吓诈有司宜照光棍例议罪嗣后太监有与同罪者以此为例康熙三十七年正月初一日上谕宫内太监甚杂各执事处首领俱应时时稽察虽同系太监各有职掌不得擅离职守任意往来搀越凡一应太监行走各门俱应严查去向如不应行走地方即拏交重处嗣后朕若遇见或经查出将首领总管一併治罪康熙三十九年九月十五日上谕皇太子朕从不用便捷伶俐言语不谨狂诈之太监用太监不过取其当差勤谨老实寡言稳重即如梁九功人甚伶俐凡有差遣处朕尚时加防范今看毓庆宫内俱是少年首领并无有年纪之人倘至争竞行兇火烛闗系𦂳要髙三变虽言语钝拙而办事诚实语言谨慎又识满洲字可以当得总首领贾应选赵国士二人虽稍软弱坐性好言语谨慎老实宫内可以用得吕有功郭朝用不拘何处可以当得首领尔等送与皇太子去康熙三十九年十二月十九日上谕今日天气甚冷应选秀女多系贫寒之家尔等带至和暖处所赏给热汤饭毋致冻馁康熙四十年三月初七日上谕朕闻宫内太监三五成羣结盟聚党此由总管不能压服首领首领不能压服㪚衆全无法度以致如此妄行甚至有偷窃为匪者尔等即速举出不可隐瞒如日后发觉尔等尚能保全首领乎太监等或在外生事妄行尔等全不稽察尔等曾参过何人此皆畏惧属下太监之故康熙四十四年二月初三日上谕近来太监不守规矩与各宫内女子认亲戚叔伯姊妹往来结识断乎不可太监等在内廷当差女子等在宫内答应各有内外嗣后务当断絶交结如仍不能断絶总管与本宫首领即行置之重典自降㫖后若经察出奏不奏亦任尔等朕自有处置康熙四十五年十月二十二日上谕可传谕小阿哥小公主小格格处乳毋等各宜切实经心不许怠慢如有粗率怠慢之人现有十一公主乳母之例一家俱行充发乳母之夫现鎻禁慎刑司嗣后若不小心伺候即照此例康熙四十八年十一月十二日上谕大学士等明季事蹟卿等所知往往皆纸上陈言万厯以后所用内监曾有在御前服役者故朕知之独详正统间事史书所载不能明确其在沙漠尝生一子今有裔孙现在旗下天启唿魏忠贤为老伴凡事委之已竟不与杨涟左光斗受杖老内监犹有目击者能具言之陈新甲所议本受指于崇祯及科道交章弹劾崇祯反畏人言归咎于陈新甲实非其罪也明季诸帝俱不甚谙经史崇祯颇读书流贼将至京营官兵俱分遣至真定保定居庸闗诸处堵御其守城者惟内监数万人而已贼兵破外罗城由西便门转攻阜城门崇祯率内监数人微行至襄城伯家其家方闭门演戯不得入囘登万寿山四顾无策犹欲出奔太监王承恩止之曰出恐受辱于贼崇祯乃止以身徇国明朝费用甚奢兴作亦广一日之费可抵今一年之用其宫中脂粉银四十万两供应银数百万两至世祖皇帝登极始悉除之紫禁城内砌地砖横䜿七层一切工作俱派民间今则器用朴素工役皆现钱僱覔明季宫女至九千人内监至十万人饭食不能遍及日有饿死者今则宫中不过四五百人而已明季宫中用马口柴红炉炭以数千万觔计俱取诸昌平等州县今此柴仅天坛焚燎用之尔等亦知所谓马口柴乎大学士等奏曰不但不知亦所未闻上曰其柴约长三四尺净白无黑㸃两端刻两口故谓之马口柴又明季所行多迂阔可笑建极殿后阶石髙厚数丈方整一块其费不赀採买搬运至京不能舁入午门运石太监参奏此石不肯入午门乃命将石綑打六十御棍崇祯曾学乘马两人执辔两人捧镫两人扶秋甫乘輙已坠马乃责马四十发苦驿当差马犹有知识石何所知如此举动岂不发噱总由生于深宫长于阿保之手不知人情物理故也康熙五十年五月初五日上谕宫中各处首领凡有傲慢狂妄懒惰不堪者尔等总管即应责处参革嗣后总管等举放首领宜加意斟酌康熙五十三年六月十七日上谕大学士等曰太监等不可假以威权事发即杀之朕御极之年去明代不过二十年万厯时太监以及官员朕俱曾任使伊等向朕奏明末时事谓流贼自南而来将兵尽发往保定后流贼从居庸闗入跳越京师南闗攻城城内无兵祇太监百姓官员家人防守七日城即陷平日太监等专权人主不出听政大臣官员俱畏惧太监以致悞事此辈性情与常人异祇足备宫中使令耳天下大权惟一人操之不可旁落岂容假之此辈乎又万厯年间太监奏库内积银二百万两有余应入大内遂尽收养心殿后掘窖埋藏后欲取用已无有矣所以我朝耆旧常言明代蓄积徒资太监侵盗耳今我朝库银有数千万两若收进埋藏亦安所用朕常谓汉大臣云明代以争议河套事曾杀大臣此亦小事何至杀戮大臣若当此时朕只须遣一笔帖式一拨什库事即定矣汉大臣皆相顾惊愕朕幸宁夏过鄂尔多斯地方谓宋喇卜王云尔等祖宗不过欺侮汉人遂据河套耳若朕则自横城坐船带粮从鄂尔多斯之后超出据守尔等将若之何宋喇卜王瞿然奏云今内外一家皇上奈何出此可畏之言囘銮时朕由横城坐船计二十一日至湖滩河朔已将马匹发往陆路此二十一日率步行围猎打鱼而囘康熙五十四年二月二十七日上谕朕巡幸时由内廷发运行李什物往行营内太监等尚亲自交出今住行营往外出行李时太监等竟不照管輙交与牵驼人衆任凭伊等进内运出殊不知牵驼人内即有僱覔当差者所僱之人又复转僱顶替至为混杂倘有失悞伊等如何承受嗣后出行李时着刘进忠张起麟王以诚三人轮流察看传谕武备院侍卫等行宫与大内无异乃将僱来之人任意带领出入万一滋生事端定将伊等正法竝传与闗保海章及武备院侍卫速查此次牵驼人竝各处当差人内僱覔顶替者共若干人详悉查明囘奏闗保等如不详查经朕察出必将伊等重处康熙六十年十月十二日上谕总管太监向来太监等出外陋习毎于装载行李之车辆驼只内将官用物件私自匀下另索抬夫应用二十名者即索三十名折银入已嗣后用夫须告知内务府总管方准给用再者僱夫擡雀鸟牲口偶然放歇在地太监等即借端生发动云雀鸟牲口受伤撤泼讹诈勒索夫役银钱朕南巡时跟纤太监向官员需索财物朕所深知不难彻底跟究此等事皆现有証据尔等尚不肯实说一经究出岂不累及尔等再内廷之事惟太监知之往往向外人传说又有将外面说话传进者太监等言语甚不谨慎尔等实力稽察严传与各处首领各递保结勿悞国朝宫史卷二国朝宫史卷三钦定四库全书国朝宫史卷三训谕三世宗宪皇帝谕㫖康熙六十一年十一月十五日上谕近年来朕看内监等尚知规矩凡尊卑上下都要有礼即如王公宗室大臣皆系随列祖定天下功勲之后非比寻常之人不可轻视即内廷小阿哥前行走坐卧必当敬谨背擡什物不可肆行触撞尔等总管实力严传敎诲遵行倘无知之辈妄行干犯朕亦不能屈法矜全定当立置之法总管若不严传首领若不敎诲尔总管首领等均属有罪必按法重处康熙六十一年十一月二十一日上谕现有大事内右门不时有诸王大臣出入茶膳房女人不便照常行走尔等传与内务府总管将茶膳房女子暂行停止掌仪司现有内监传唤入内帮同擡水送饭尽可敷用康熙六十一年十一月二十六日上谕宫内地方火烛务要小心着总管严传康熙六十一年十一月二十九日上谕天无二日国无二主今朕新即大位凡事遵循典制率由旧章当年皇太后见太皇太后礼何等整齐严肃衆母妃皆所睹悉今圣母皇太后慈善谦逊念旧情殷不遽令行大礼是圣母皇太后之礼朕仰承圣母皇太后之意尽心敬待衆母妃是朕之礼大事方出朕悲痛切至心神恍惚仪文所在未曾传知但衆母妃自应照前遵行国礼即如宜妃母妃用人扶掖可以行走则应与衆母妃一同行礼或步履艰难随处可以举哀乃坐四人软榻在皇太后前与衆母妃先后搀杂行走甚属僭越与国礼不合皇考未登梓宫前仓猝之际宜妃母妃见朕时气度竟与皇太后相似全然不知国体此等处尔总管理当禀阻乃并无一言道及亦难免罪朕若不传恐于国体乖违所闗重大自传之后倘仍前不改定按国法重治尔等之罪康熙六十一年十二月初一日上谕毎见八旗官员动輙骂及所属人等父母薄俗如此所不忍闻先经皇考常申训诫至再至三尚未悛改夫该属人等即有过失只可指斥其本身于其父母何预且凡事自有国法应笞责者笞责应题参者题参出言诟骂甚属非理嗣后仍有辱骂人之父母者许被骂之人即行囘明该管大臣㕘奏再宫内太监等亦好骂人父母嗣后如有太监在街道中骂人者许即重打綑绑交与步军统领转交总管太监惩治着步军统领传示各城内务府总管传示各首领太监通行晓谕永逺禁止康熙六十一年十二月初四日上谕干清宫等处太监俱系曽经効力之人今特颁恩谕凡系宫内当差太监本家俱免一丁当差嗣后如有年老囘家者丁差照旧免当身故之后再当丁差如有过犯退出太监丁差不得邀免查明交与内务府总管再行户部康熙六十一年十二月初八日上谕尔等太监从前在外行走甚是狂妄自以为得意朕前居藩邸身为亲王尚秉谦和尔等今后各宜改悔务要谦恭和顺着传与各处首领太监敬谨遵循禁止狂妄雍正元年正月十七日上谕诸皇子入学之日与师傅预备杌子四张髙桌四张将书籍笔砚表里安设桌上皇子行礼时尔等力劝其受礼如不肯受皇子向座一揖以师儒之礼相敬如此则皇子知隆重师傅师傅等得以尽心敎导此古礼也朕为藩王时在府中亦如此行至桌张饭菜尔等照例用心预备雍正元年三月初四日上谕圣母皇太后仁慈谦逊宫闱妃嫔一切行礼之处务当遵照从前见皇太后典礼尔等总管应按定例奏明遵行不可稍有违错若上下礼节不分闗系国家体统乖违典礼即属总管之罪朕已严传尔等敬谨遵奉庶不至贻罪戾雍正元年三月二十二日上谕尔等太监自去年十一月十三日至今俱能循蹈规矩不敢妄为小心当差嗣后俱应如此遵守礼法今日太监等混乱行走言语声髙又似曩时举动倘更在外妄为无所不至经人拏获朕自按法治罪并尔等总管首领亦属难免尔等应严传禁止此等小人必待惩儆方知畏法再者送梓宫时太监等更宜循蹈规矩不许在外声髙手舞足蹈口出不逊之言尔等𣲖出知事之首领太监令其不时察访如有不法之徒即便鎻拏发解治罪俟囘京之日奏闻雍正元年六月二十二日上谕近来新进太监俱不知规矩朕曾见伊等扫地时挟持苕帚竟从宝座前昂然直走全无敬畏之意尔等传与干清宫等处首领太监等嗣后凡有宝座之处行走经过必存一番恭敬之心急趋数步方合礼节若仍不改尔等即严切敎训如屡诲不悛即将伊治罪至朕向尔等首领太监问话遇下雨有泥水之处只须躬身答应不必跪奏雍正元年八月十三日上谕太监等见外间诸王大臣官员进内必须起身站立行走之际必然让路存一番恭敬方是若科头脱帽斜倚踞坐不但于礼不合即观瞻亦甚不雅现今虽无此等之人恐日久懈怠渐至无礼尔总管不时严传与衆太监日后倘有此等无礼之人经王大臣等㕘奏朕定不轻恕将尔总管奏事首领一併治罪雍正元年十月二十二日上谕本月二十七日太和殿廷试日期天气寒冷着总管将大火盆多为预备俾得称意写作免致笔砚凝冻雍正元年十一月二十八日上谕自今以后凡王大臣及外国使臣进内尔太监等俱要整肃规矩不许斜倚跛立互相私语总管等用心经管时时严传敎导规矩不可因日久懈怠务要一心归向主上若朕不与尔等以管敎人之权尔等或不免有后言朕既责成尔等或㕘或处朕一一允行尔等更无可推诿且尔太监等不思向上转向外人倘尔等有事外人岂能与尔等作主此等行事实乃至愚所有不守规矩内监朕已交与王大人查拏一经拏获必併尔总管治以重罪悔之何及雍正元年正月上谕嗣后十七岁以上太监不准收用雍正二年四月二十三日上谕谕总管等宫内有官职首领太监凡有过犯一例革去官职首领重加杖责如此已非一次不思朕按品级赏太监官职原为赏伊等体面俾各尽心勉励今尔等转自轻视如戯场冠带无闗荣辱不论品级大小不审情罪轻重动輙革退官职首领重杖四十似此问拟较徒流相去一间于情理殊未允协嗣后凡获罪者量其轻重或应降一级二级三级或罚俸一年半年或两箇月三箇月必按情罪以定处分尔总管等从容详细斟酌议定宫规条例庶将来按例治罪有所遵循不致紊乱获罪者各知所犯轻重其心亦服雍正二年五月二十日上谕谕礼部内廷太监及王公家太监之为民者率多在京居住此辈最好生事不可容留俱着囘籍如内有六十五岁以上曽经効力因得残疾而为民者许其在京居住令总管太监奏闻其应囘籍者着行文该地方官严查如不在本籍居住或住别省者该地方官一併从重治罪雍正二年五月二十四日上谕张起麟王朝卿尔等与庄亲王内务府总管来保商议除宫内太监不必挑将外围太监中之年力壮健者拣选二百名在畅春园赏房居住令伊等学习弓箭籐牌鸟鎗鎗刀有学习优者赏以千总把总职分再加赏钱粮果能尽心学习武艺出衆朕可以随时量赏职衔将来随朕出外分作两班宿卫即驻跸畅春园时宿卫亦好雍正二年六月十二日上谕谕膳房凡粥饭及肴馔等类食毕有余者切不可抛弃沟渠或与服役下人食之人不可食者则哺猫犬再不可用则晒干以饲禽鸟断不可委弃朕𣲖人稽查如仍不悛改必治以罪雍正三年十二月二十五日上谕刑部从前内外恶乱钻营之人紊乱法纪朕知之甚悉是以登极以来不时敎训宫内太监并外廷大臣等凡事无得欺隐有钻营者断不寛恕若被拏获务必从重惩戒正法屡次谕㫖甚明乃有扫院太监傅国相向奏事太监刘裕探听外边有以废官欲圗开复曾否保奏一事刘裕止告诉总管太监总管太监并不奏闻甚属可恶着将总管太监并奏事太监刘裕问明情由凡有闗涉此案人犯俱行鎻拏查问治罪雍正四年八月初一日上谕总管刘进忠王以诚苏培盛徐起鹏及随侍等处首领太监歴来做直隶州县官甚难皆由书办衙役作弊更兼本处土豪及旗下人庄园头目借称王公侯伯大人门下势力在彼搅扰欺压官员州县官被其恐吓不能治理政事易于废弛深为可恶朕今已传谕直隶州县等官各限一年将此等作弊书办衙役及土豪皆严行拏问至于旗下人庄园头目等亦皆许其行文八旗该管官究治尔太监等在内廷当差岂知本乡事务及尔伯叔兄弟子姪之贤不肖嗣后各当切实劝化本家人等居乡不可仗内监势力作非礼不法之事如有事犯潜逃来京者本处州县行文到内务府衙门指名是某太监家属内务府大人同总管商议即行按例发落不必奏知朕无非欲尔等畏法不致扰乱地方尔等其敬体朕意又谕吏部户部直隶州县太监之父兄弟姪在地方不无生事本人亦未必尽知可令该州县大事照例详报总督具题小事径报内务府内务府传该太监晓谕令其自行约束如仍不悛改内务府即酌量惩治雍正四年八月初九日上谕夜间遇有开城门事件令尔等传㫖者若无勘验实据看门人等难以信着造办处制合符四件一交干清门该班内大臣一交左翼一交右翼其一尔等收贮凡夜间开门将符合对以为凭据雍正四年十一月十二日上谕朕览今日总管等所奏残疾久病为民太监一事其中段成才九岁情甚可悯至几箇有年纪太监当差也有三十年也有二十年俱曾出力今虽年老有疾遽令外出朕实不忍即如犬马尚要养活何况院内奴才尔等秉公酌量各随伊等之便有愿退出囘乡者朕自有恩典或愿在京居住者即着在京居住再太监等素日有家业无家业自己能存活不能存活尔总管等自必知之其有家业者听其在京居住如无家业不能度日者或用自鸣钟银两或用敬事房银两每人每月赏银一两以资养赡着内务府总管查官房百十余间每人给一两间居住其余房屋𣲖首领二名经管将所收房租给伊等养老再似李国用在艺业地方多年亦算出力尔等问彼或愿囘乡或愿在京朕自然加恩以后凡有为民太监俱各开明具奏雍正五年五月二十五日上谕从前放出为民之太监并诸王贝勒等放出为民之太监潜住京师者不少此辈多系年老有病平昔怠惰不守本分之人既经放出除効力年久本管本主保留外不许仍留京师居住屡降谕㫖甚是明晰今仍有留京生事者可见向来全不查拏虚应故事且在京必有容留之家着交与内务府步军统领五城御史似此放出为民之太监除有保留外在京潜住者着严缉发囘原籍嗣后仍然违㫖一经发觉将容留之人从重治罪内务府总管步军统领巡视五城之御史一并交部议处如保留京师为民之太监有生事犯法者将保留之人亦着议处雍正五年七月十二日上谕今日尔总管所奏补挑阿哥下太监一事不可将伶俐太监挑去恐致引诱阿哥干预外事宁可挑蠢笨老实者与阿哥使唤方好若挑给伶俐之人日后有不安静处惟尔总管等是问雍正五年十月初三日上谕内左门内右门两边板房原为王子大人等设立近来被粘竿上人及拜唐阿等作践坏了现在延信岳钟琪将到尔等将内左门外板房收拾出来给外省大人两间六部大人三间延信岳钟琪两间此房俱着粘竿上人拜唐阿等看守打扫如大人等进内看守之人即便出去俟㪚后仍着拜唐阿粘竿上人看守打扫再内右门外板房除侍卫等两间再收拾几间给王子们住传与拜唐阿粘竿上人俱不可作践伊等外间各有地方如再作践此房一定将伊等究治若遇天气寒冷之日着粘竿上人拜唐阿等向火处量取火安在房内从前元二年间朕曾降㫖赏大人等饭今经日久恐其懈怠尔等复行传与膳房总领等严谕本处人役小心备办如天气寒冷应用暖锅时即行备用务使大人等如意若不经心经朕察出定不轻恕雍正五年十月二十四日上谕朕从前不时敎训上天降生五谷养育衆生人生赖以活命就是一粒亦不可轻弃即如尔等太监煑饭时将米少下宁使少有不足切不可多煑以致余剰抛弃沟中不知爱惜朕屡屡传过非止一次恐日久懈怠尔总管等再行严传各处首领太监见有米粟饭粒即当拣起如此不但仰体朕惜福之意即尔等亦免暴殄天物应不时查拏如有轻弃米谷者无论首领太监重责四十板如尔等仍前纵容经朕察出将尔总管一体重责雍正五年十一月十四日上谕昨日御河内淹毙一人朕即欲降㫖查察适番役拏获兇犯讯问缘由乃系内管领下两披甲人将此人衣服剥去攫取银钱推入河内淹死看此竟是圗财害命朕本待察出情由重治内务府总管之罪今既系内府番役拏获故将内务府总管处分寛免内府奴才乃敢为此不法之事总由平日约束不严所致着将该管各官俱按例治罪至内围各处尔总管等务切实严传太监内有喫酒赌博当差懒惰口出怨言不能自存者即着同伴之人在首领前供出首领将伊交与总管逐出为民如无此等之人亦着伊等伙伴互相连保本处首领呈送甘结日后遇此辈败露将该管首领及同伴太监一併治罪即尔总管亦不轻恕雍正五年十一月二十三日上谕宫中火烛最要小心如日精门月华门向南一带围房后俱有做饭值房虽尔等素知小心凡事不可不为之预防可将围房后檐改为风火檐即十二宫中大房有相近做饭小房之处看其应改风火檐者亦行更改再旧年造办处太监等擡水救火虽属齐集但少统领约束之方可将宫内太监编集成队每队𣲖头领一名每十队立总头领一名不但救火即扫雪搬运什物用人时只须㸃某头领彼自齐集所属同往料理纵使人多各有头领㸃查约束必不至于紊乱雍正六年四月初一日上谕干清宫西暖阁陈设书画古玩之格架上所有帘縀罩可用板箱装贮封固收于西暖阁仙楼上使后辈子孙见之得知圣祖皇考用物节俭淳朴知所仿效雍正六年四月二十一日上谕今日总管等所奏易贵人之事似此贵人入陵尚可陵内闗系风水之地嗣后尔等宜加意斟酌如曾奉御皇考之贵人尚可若随常加封者则不可或在外围周方左右或在苏妈里姑之左右另建园寝尔等谨记若遇事出同内务府总管宻议具奏雍正六年五月初八日上谕传谕总管太监向来司房首领行杖最肯容情如获罪之人素与尔等交好其杖责必轻若遇有嫌怨者往往尽力重责此等恶习朕所深知嗣后凡朕交下及总管等㕘奏应行杖责之人着总管一人亲身验看务存良心量罪之轻重责处不可卖法亦不可酷刑不过使获罪者常思儆惧改过自新如执杖之人有心过重尔等即将伊照样重责如有心过轻尔等亦即将伊责处自传之后尔等如仍纵所属人等任意轻重用刑经朕察出定行究治雍正六年十一月十九日上谕斋戒之日例不谢恩嗣后凡遇斋戒日期朕赐茶与大臣官员不必叩头其在朕前递茶人员亦不必叩头雍正七年二月二十日上谕内务府所属官员朕已赏与伊等生息银两尔太监等前此虽已加恩赏恐尚有不足之处今特赏尔等银二万两永逺滋生衆太监内弟男子姪有可托者议出几人俾各领本银或城内或圆明园作何生息听其经营每两以一分起息切不可放债如经手之人将本银亏空即扣衆太监钱粮偿补彼惧受衆人怨恨自然不敢亏空本银长久收贮所生利息即赏与尔等太监遇有红白之事及出外当差需用尔等酌量动支此项银两陈福苏培盛李英等谨奏奴才等屡蒙圣恩厚加赏赉今复恩赏生息银两俾得长久饶裕感戴洪慈永永无既伏思等弟男子姪中可以委托者实难其人且等身在宫闱不能时加查考日久难免亏欠今谨议将此银或于城内或于圆明园开设典当舖一座所得利息陆续收存嗣后凡有出外当差及遇𦂳急需费之事即将此银酌量动支赏给仰恳圣恩赏𣲖经理此事人员等亦𣲖首领二名轮流掌管庶无亏欠等弊谨奏五月二十九日奉上谕尔等同内务府总管商议𣲖有身家闲㪚数人将此银交与伊等听其经营生息尔等亦𣲖二人照管雍正七年五月初六日上谕尔等所奏在钦安殿为皇后建祝寿道塲一事既经奏闻则必称奉㫖为皇后建祝寿道塲朕思以下敬上为礼若君上与臣下祝寿成何体统昔圣祖皇考为宁寿宫太后启建道场原系孝思欲尽臣子之诚朕为圣祖皇考皇太后圣母启建道场亦是朕之孝思今尔等为皇后在朕宫闱建立道场殊非典制且尔等愿为皇后立道场不拘在何处俱可如在钦安殿则于体统有碍又奉上问皇后千秋之日朕班赐表里金银等物如何接受再诸太妃千秋之日送去表里金银等物如何接受苏培盛李英囘奏凡赐中宫表里等皇后跪接谢恩与诸太妃送去表里俱在佛前焚香接受奉㫖此皆圣祖皇考遗留之恩诸太妃原不必向朕称谢又奉上问朕寻常赐赉之物皇后妃嫔如何接受苏培盛李英囘奏皇后妃嫔见物跪接诸太妃凡遇寻常送去等物件皆起立手扶接受奉㫖是又奉上谕昨日竹子院设座朕宴上所有之物中宫宴上俱有似此皆礼制所闗当有分别方于礼相合尔等传与茶膳房人等凡外来进鲜之物原为朕进朕理天下事日夜焦劳时思节用不肯过分中宫所用如何与朕相同不但体统不合亦非撙节爱惜之道若无闗典礼中宫有需用之物遣人向茶膳房寻取则可即进御之物若有赢余各宫内遣人寻取应用酌量给与亦无不可雍正七年六月初三日上谕尔等留心切记嗣后凡挑选使令女子在皇后妃嫔贵人宫内者官员世家之女尚可挑入如遇贵人以下挑选女子不可挑入官员世家之女若系拜唐阿校尉䕶军及披甲闲㪚人等之女均可挑入雍正七年十二月初十日上谕尔等严谕御药房首领知悉药物闗系重大嗣后凡与妃嫔等送药银瓶上必须牌子标记至所用汤头亦湏开清交与本宫首领太监即将伊名字记明庶不至于舛错雍正八年三月初四日上谕谕总管太监传与各处首领太监知悉阿哥现居宫内年已长成尔等不可趋奉亦不可得罪竝不许向阿哥处往来行走即阿哥下太监亦不许与尔等所属太监饮酒下棋鬬骨牌说闲话除赵进朝靳进忠赵运祥杨进朝四人奉㫖行走不必拦阻外其余各处首领太监严加晓谕小心遵行不可日久懈怠嗣后如有玩法之人经朕察出系宫内太监治宫内总管之罪系圆明园太监治圆明园总管之罪雍正八年四月十一日上谕从前太监等在圣祖皇考时出外当差甚是均匀近来朕留心体察不过总管及随侍等处首领数人常常在此伺候恐劳逸不均衆人俱不思勉力其各处首领太监不但不能常在左右量其中亦未必有尽心当差之人此辈识见甚小窃计所食钱粮所得赏赐俱与衆人相同纵然竭力不过如此谁肯尽心皆由尔等总管素日不能分别鼓舞致使所属太监渐起狡猾懒惰之念纵使尔等专心尽力一切差使不至失悞其避重就轻之辈竟无人督责所以渐就寛纵即如今日伺候支伞之太监沈自明看来人尚可用乃差未经手先已露出愁苦不堪之状至李文贵貌似无知却甚黾勉出力可知此辈稍有知识即思避难趋易嗣后尔等总管务思分别鼔舞挽囘积习其四执事等处首领太监所食钱粮及所得赏赐宜察其当差勤惰如有尽力当差之人即将猾懒之首领太监所有额外钱粮分给食用若自知改悔尽心当差仍将所食钱粮照例添给遇朕有恩赏之处亦要分出等次其当差勤谨之首领太监可分别头二三等赏赐至狡猾懒惰者不但不必入等竟不必赏令其自知愧惧常思学好习勤勉力当差庶几太监等劳逸均匀风俗渐次整顿雍正八年四月二十一日上谕每年夏至祭方泽坛朕在圆明园遣官行礼仍在圆明园设祭今年夏至如往圆明园去则照旧例祭祀如在宫内北郊仍遣官恭代尔等俟夏至届期可于宫内相视地方预行奏闻照圆明园之例设祭朕亲敬谨行礼雍正九年八月初九日上谕近来尔太监等私下相聚未尝不圗欢笑及见主上时便似拘束太苦全无和颜悦色若以此为恭敬甚属错谬尔等严传以后若是不改定将有心如此者处分几人令衆人各知改悔雍正九年九月初五日上谕坤宁宫祭神肉近来颇觉无味朕向曾降㫖神前祭肉甚有闗系理宜专心恭敬乃阿木孙章京等甚是懈弛竟似全不经心肉味如何一概不管只因阿木孙首领太监窃肉售卖以致于此今特交与总管安泰经管严查嗣后祭肉如仍前无味或有偷出私卖者一经查出将安泰责四十板从重治罪阿木孙章京首领太监等亦俱不轻恕雍正十年八月二十五日上谕茶膳房行走之人甚杂尔等传与两处总领𣲖人严𦂳看守除茶膳房当差人等外一概不许混走尔等亦不时严查如仍前混杂即将茶膳房总领指名㕘处雍正十年十一月初七日上谕朕前曾降㫖坤宁宫锅上女人等伺候差使俱宜斋洁太监等不可背立并朝上执持小刀今再严行传谕勿因朕进肉只圗备办整齐在神前致有不洁不敬之处尔等时刻稽查如仍不悛改经朕察出将尔总管重责四十板雍正十年十二月初三日上谕朕记得康熙五十几年有四执事太监偷出衣服典当之事从前圣祖皇帝时四执事茶膳房及随侍等处皆系本处首领管理不交总管稽查朕今无论随侍及外围等处凡有太监所在俱令尔等总管统辖嗣后宜留心体察不可疎忽即尔等所收縀疋古玩之类及各处陈设什物文具亦当检㸃勿令毁坏及被人抵换窃取若有此等弊端即当奏闻不可隐瞒倘经外人拏获亦闗朕之颜面彼时惟治尔总管之罪雍正十二年四月初三日上谕寿皇殿恩佑寺二处不许闲㪚及园戸人等进内不但殿上即院内亦不可尔等严行晓谕倘经朕使人拏获交与内务府总管从重治罪雍正十三年四月初七日上谕谕宫内总管及圆明园总管从前常闻尔等太监被人窃去衣帽银钱等物往往私自隐瞒不肯举报只圗眼前省事不思异日外人闻知尔等固为有愧即于稽查防范之道亦未为严宻为此传谕尔总管等徧行晓谕各处太监嗣后凡有被窃之人不论衣帽银钱多少即些须物件必须告知首领就近捜察如不得情呈报总管严访如再不获尔等据情即行申奏以便严查务获不但尔等私事即在官之物亦要如此据实呈报如有被窃及损伤者不可将自己银钱置买赔补惧罪不申此种情弊已经通传禁止若再不遵训谕虽眼前瞒过日后必然败露或有人首告或别经发觉将尔总管与被窃之人一併治罪雍正十三年七月初八日上谕凡字纸俱要敬惜无知小人竟掷在汚秽之处尔等严传再有抛弃字纸者经朕看见定行责处国朝宫史卷三国朝宫史卷四钦定四库全书国朝宫史卷四训谕四皇上谕㫖雍正十三年八月二十五日上谕尔等敬听朕之谕㫖皇考大事朕五内崩摧所仰恃者惟皇太后着传谕侍奉太监女子及内外一切太监等各处执事之人尽心竭力侍奉务要皇太后寛心此即是尔等出力之处凡国家政事闗系重大不许闻风妄行传说恐皇太后闻之心烦皇太后仁慈抚爱朕躬圣心切至凡有所知母子之间岂有不告之理但朕与诸王大臣所办政务外人何由而知其应奏闻母后者早已奏闻矣宫禁之中凡有外言不过太监等得之市井传闻多有舛误设或妄传至皇太后前向朕说知其事如合皇考之心朕自然遵行若少有违闗系甚鉅重劳皇太后圣心于事无益尔等严行传谕嗣后凡外间闲话无故向内廷传说者即为背法之人终难逃朕之觉察或查出或犯出定行正法陈福张保系𣲖出侍奉皇太后之人乃其专责并令知之雍正十三年十月十一日上谕谕内务府总管太监等尊卑有一定之体统上下有不易之礼仪自宜循分遵行岂容稍有僭越太监等乃乡野愚民至㣲极贱得入宫闱叨赐品秩已属非分隆恩况朕八旗满汉旧人甚多岂尽得如太监等日觐天颜出入内廷乎尔等当自揣分量敬谨小心常怀畏惧庻几永受皇恩得免罪戾凡诸王大臣皆国家屏藩辅翊之人尔等寻常接见自应㳟谨尽礼岂得与奉㫖宣谕时一样举止乎至内廷阿哥等我朝旧制无论王公大臣俱行跪见请安之礼惟有亲伯叔行乃免跪见至尊重也何况尔等㣲末太监谚云一歳主百歳奴上下之分秩然岂得以阿哥等年尚冲幼遂尔怠忽耶即如苏培盛乃一愚昧无知人耳得䝉皇考加恩授为宫殿监督领侍赏赐四品官职非分已极乃伊不知惶愧感恩竟敢肆行狂妄向日于朕弟兄前或半跪请安或执手问询甚至庄亲王并坐接谈毫无礼节庄亲王总管内务府事务凡内廷大小太监均属统辖而苏培盛即目无内务府独不思庄亲王乃圣祖仁皇帝之子大行皇帝之弟乎昔者塞思黑之子𢎞晸唿魏珠为伯父皇考曾严切教训此风不可长也前朕与和亲王等在九州清晏瞻礼时值苏培盛等在彼饮馔伊等不但不行回避且复延坐共食而阿哥等亦有贪其口腹与之同餐者朕躬后至稍坐而出嗣是朕即不复在九州清晏用饭夫阿哥等固一时失于检㸃而苏培盛狂妄骄恣公然与皇子等并坐而食似此种种悖乱不可枚举此皆朕躬所亲见者也再张尔泰从前亦甚骄纵及获罪革退之后见朕弟兄犹敢竟行执手问询不法如前此二人之行止如皇考察知自必早行惩治决不姑容也至如张起麟乃効力最久之人年已老迈见朕弟兄犹必长跪请安不敢怠忽或我辈赐坐伊必叩头席地而坐此宫中太监所共见者至今恩之殊可悯念陈福李英暨王常贵张玉柱向曽屡奉皇考训㫖传谕朕躬及和亲王等设有严饬教训㫖意必皆正颜厉色告诫周详毫无瞻顾之私甚合大体及至寻常进见则复敬谨小心周旋尽礼设彼时伊等传宣谕㫖而稍有曲意迎合不顾体统之处朕必鄙薄而问其罪岂复肯加恩任用乎盖传㫖有传㫖之体统而自见有自见之体统此四人者较之苏培盛张尔泰何啻天渊今朕绍登大寳恐太监之风渐炽故降㫖训谕想苏培盛等此时必心怀忧惧与其忧惧于今日何不敬谨于当时朕今即将苏培盛问以不敬之律未为不可即揆之于理亦未为过当然朕君临天下惟以大公至正为心因念苏培盛之偶尔失仪尚属煳涂可赦之罪未至汉唐宋明宦寺之放纵也然星星之火尚能燎原涓涓不杜终成江河从前皇考因太监等敬谨畏法小心供役是以特沛殊恩赏赐官职实为荣幸伊等在皇考前固知戒谨恐惧而愚昧无知之辈于外面遂渐加骄纵不似皇祖时之守法矣伊等既不能仰副皇考加恩之至意朕独不能执法以惩其罪乎倘苏培盛等仍复怙恶不悛朕不但重治其罪且必将衆太监之官职尽行削革伊等纵不自惜独不为衆太监稍留余地耶嗣后尔太监等各宜凛遵制度恪守名分如遇奉宣谕㫖之时朝廷自有仪制设有严饬之㫖自宜庄厉传宣不可稍顾情面而寻常以公事接见王公大臣时礼貌必恭言语必谨不可稍涉骄纵以失尊卑大体即在街市行走不可出言詈人父母若太监有詈人父母者许被詈之人即行重责至接奏内廷阿哥等事件必当庄重敬谨不可曲意顺从而奉朕㫖传宣又当仰体朕意告诫谆谆不可稍有瞻徇尤不可畧通信息设总管太监自行见阿哥等必当拜跪请安阿哥等赐坐必当席地而坐即内宫之宫眷虽答应之㣲尔总管不可不跪拜也阿哥之家眷虽官女子之微尔总管不可不跪拜也此朕防㣲杜渐之举后世子孙世世遵行若总管太监等仍敢蹈袭前辙妄自狂纵不遵定制经朕察出将首犯之人立行正法衆太监官职并行革退着将此㫖亦晓谕阿哥等知之内务府总管衙门仍登记档案若太监畧有放纵许内务府总管先拏后奏雍正十三年十月十八日上谕圆明园阿哥处太监王自立前日来请皇太后安未候见朕径囘圆明园去今皇太后向朕说圆明园阿哥请安称朕为汗阿哥阿哥年小如何知道请安之礼自然是王自立教阿哥如此此时不向好处导引俟阿哥长大倚恃皇太后照看性情自然骄纵称惯了汗阿哥字样朕虽不见责经王大臣闻知必然㕘奏岂不贻误阿哥如今阿哥年幼传谕王自立尽心往好处导引阿哥系朕之弟日后成立知感朕恩即是朕之辅佐尔等将王自立传来重责四十板令伊囘去小心导引阿哥俟明年阿哥进宫来一并令谢成照管与永璜永琏同住斋宫阿哥等朝夕相见必按长幼礼节若因是朕之子令圆明园阿哥卑礼相见断乎不可干隆元年三月初四日上谕朕闻前有皇太后之弟谢恩竟进苍震门内尔等查明再问陈福张保随查问陈福张保跪奏前奉皇太后㫖意着奴才等传㫖将伊教训不宜外人知道等语又问陈福张保即不宜外人知道外边岂无板房或者令人出去再传㫖意才是为何擅自领进门内又据陈福张保叩头跪奏擅领进门就是奴才煳涂大错未曾想到等语于三月初五日总管苏培盛等据情口奏奉上谕苍震门亦系宫闱之地未奉㫖意岂可擅将外人领入门内将来移居慈宁宫若如此轻易帯进成何体制姑念初次从寛免究嗣后万万不可其苍震门首领太监一併严传切记干隆元年七月初三日上谕皇太后及裕贵妃移居慈宁宫不可照宁寿宫之例添用水上女人比年以来未曽添用亦不见有缺乏之处今传与伊等记载档案向来所有悉依旧例本无者不必添干隆元年七月十五日上谕朕承皇太后谕㫖顺天府东有一废寺意欲重修朕随降㫖与陈福张保此处破坏庙宇甚多不知系何寺庙着伊二人俟皇太后驾过时指与看明奏朕𣲖委人员修理乃陈福张保不但不亲往查看竟奏闻皇太后留人在彼处察询张保煳涂不知事务陈福随圣祖多年理合深知体统几曾见宁寿宫太后当日令圣祖修盖多少庙宇朕礼隆尊养宫闱以内事务一切仰承懿㫖岂有以顺从盖庙修寺为尽孝之理设外间声扬皇太后各处修理庙宇致僧道人等借縁簿疏头为由不时乞求恩助相率成风断乎不可在此时僧道亦知畏惧国法即欲妄为必不能行倘后来或遇年幼之君并值不知外间事务主母不能断制俾若辈自谓得计殊于国体有伤今此一事顺从皇太后仍传朕㫖修盖嗣后如遇此等事务陈福等不行奏止轻易举动多生事端朕断不轻恕将此㫖传与陈福张保知悉干隆元年八月十二日上谕以后诸母妃送来之物位分签照旧写不必写进字干隆元年八月十三日上谕签上只写寿祺太妃温惠太妃于位分字样未合嗣后着写寿祺皇贵太妃温惠贵太妃干隆元年十二月初四日上谕从前魏珠在世宗皇帝时身获重罪因将伊祖母生母发囘原籍近将魏珠寛宥着在寿皇殿当差曽降㫖不许出门今魏珠竟在王大臣前妄行递呈求伊祖母生母来京居住魏珠系不许出门之人如何擅递呈词王大臣等从何处接受魏珠在何处投递着问明具奏随即传问庄亲王及内务府总管据称系纪文替魏珠递呈奉㫖将纪文魏珠交与总管议罪具奏总管李英谢成议将纪文官职革退仍罚月银三年重责三十板魏珠罚月银二年重责二十板等因具奏奉㫖纪文着革职魏珠罚月银三年干隆二年六月十五日上谕总管等告知诸母妃照看小阿哥公主所穿衣服不必用织绣等物过于华丽只用随常衣服为幼年人惜福之道干隆三年正月初三日上谕总管李英谢成皇太后驻跸畅春园后外祖父母以时进见则可其余人等槩不许时常请见至如悟真庵之尼僧尤不可听其入内请安皇太后性好行善此辈专以祈求资助为事着严谕禁止干隆三年二月十三日上谕恩佑寺后殿所供烛台安放不正朕亲诣拈香尚如此粗心怠慢平日不知如何玩忽尔总管等严行传谕太监等凡敬奉祖宗神位之处供献陈设香烛不时细看蠲洁洒扫务宜䖍诚恭敬干隆三年九月十八日上谕毛团永泰张明憨格胡世杰奏事太监王常贵张玉柱刘万春张玉擅与李卫交谈伊等身系内监如何可与总督聚语李英谢成在旁亲见不行管束亦与李卫接谈王守贵系伊等首领全然不知管教着将王守贵从重治罪李英谢成及奏事太监四名一併议罪具奏小太监等毎人重责四十板总管苏培盛等议将李英谢成各降一级王守贵亦绛一级王常贵张玉柱刘万春各罚一年月银奉㫖李英谢成不必降级着罚俸一年余依议干隆三年十月二十一日上谕张玉尔㑹同苏培盛传问果亲王大阿哥之俺达等王子阿哥偶感风寒前经奏闻朕时常挂念因何久不差人请安纵然王子阿哥未谙规矩伊等俺达理应领王子阿哥跪请朕安朕亦得知王子阿哥身体如何尔等传㫖将王子阿哥俺达及太监俺达毎人重责四十板干隆四年正月十六日上谕朕昨见果亲王大阿哥在山高水长看烟火见朕时竟尔藏匿是何道理王子阿哥尚小正宜读书之时如看戏入宴放花炮盒子当令预坐时自有谕㫖何得任意行走尔总管不行禀阻亦属不合着将王自立张承恩革职毎人重责六十板并传果亲王大阿哥看责试问王子阿哥可自知羞愧此时王子阿哥尚幼至年长时若再如此定将王子阿哥一併惩责干隆四年六月初三日上谕宫戏房太监社明动兇器一事内务府总管议以枷号一箇月发瓮山䥷草着改为枷号三箇月重鞭一百充发乌喇传与总管晓谕首领太监等既身居宫禁理当奉公守法乃有无知不法之徒擅动兇器甚属可恶着严行申谕嗣后倘有似此者定行加倍治罪干隆四年十二月初一日上谕四执事总管首领将太监李蟠放假四五日往𢎞晳处将宫内之事信口传説太监等告假不过一日两日岂有四五日在外之理将四执事总管首领查明议罪尔总管等晓谕旗下太监等既已身离旗下复往何为现今将李蟠夹讯即是榜样再旗下太监不可在近便随侍等处当差只宜外围熟火打扫处服役过十数年试看果好再往内围挑补随又奉谕㫖现今随侍等处旗下太监不必更换此内有不堪者酌量革退以后新进旗下太监不许留在近处当差干隆六年七月十四日上谕着总管李英谢成严谕跟随出外各处太监不许肆行跑马若似从前魏珠于锦跑马射箭断乎不可如有此等事惟汝二人是问干隆六年十一月初八日上谕寿皇殿现奉圣祖世宗神位地甚尊严陈设理宜整肃断不可稍有怠忽近来彼处首领太监全不知敬谨外围太监毕竟粗率所放首领原取其朴实足供看守至一切陈设总管及司房太监宜不时前往查看即亲身拂拭布置亦职分所当为朕在圆明园驻跸宫内现有总管进宫后总管益多着伊等分班常时敬谨查看干隆六年十一月十二日上谕谕衆总管知悉御笔扁十一面着挂于十二宫其永寿宫现在有扁此十一面扁俱照永寿宫式样制造自挂之后至千万年不可擅动即或妃嫔移住别宫亦不可帯往更换干隆六年十二月初一日上谕昨颁赏太监等折内书写御前小太监甚属错误从前魏珠陈福服勤日久各有身分称为御前太监再侍卫大臣称为御前侍卫至新进小太监等如何写御前字样伊等要称御前即是狂妄嗣后若有人如此称谓即着伊等㕘奏尔等严传禁止如再有故意违犯者定行究治干隆六年十二月初七日上谕应出宫女子既已出宫即系外人不许进宫请安其本宫首领太监与伊等传信亦属不可从前小太监化玉龙甯进王进喜等倚仗在本主前有小慇懃不服首领管教甚属无知既放为宫中首领应管一处之太监放为总管应管阖宫之首领太监岂有太监不服首领管教首领不服总管管教之理似此不服管教之太监即当惩处再尔等严谕首领太监凡宫内之事不许向外传说外边之事亦不许向宫内传説至于诸太妃所有一切俱系圣祖皇帝所赐诸母妃所有亦是世宗皇帝所赐即今皇后所有是朕所赐各守分例撙节用度不可将宫中所有移给本家其家中之物亦不许向内传送致涉小气嗣后本家除来往请安问好以外一槩不许妄行从前朕曽经严传谕㫖尔等不过一时小心数日之后渐就懈怠此系朕所深知今尔等不时稽查如各官首领太监有不谨之人向里外传説是非或经查出或被首告必重处数人以警其余若经朕躬察访得实即系尔等总管之罪从前圣祖皇帝教训尔等谕㫖至世宗皇帝时皆敬谨遵行世宗皇帝教训尔等谕㫖至朕时仍当敬谨遵行今朕教训谕㫖尔等亦当永逺遵行即将来尔等不当总管时后来总管仍当永逺遵行尔等将此㫖严行晓谕务令通知干隆七年二月初四日上谕沿途得雪甚有禆于田功但道路泥泞随从之太监等各赏一月钱粮干隆七年三月初九日上谕太监杨茂之父病故衆太监等与伊敛分尚可大臣中海望三和等亦为致送奠分杨茂竟不奏知甚属可恶着将杨茂交内务府总管用九条鎻鎻着发瓮山䥷草其仓州王守贵曹进孝开齐里等管束不严致杨茂在外妄为伊等亦难辞咎着交与总管太监治罪干隆七年八月初五日上谕嗣后凡挑选内务府女子如有妃嫔贵人等姊妹及亲兄弟之女选入使女者尔总管查奏干隆七年九月初三日上谕嗣后出外遇京内发报日尔总管等至寿康宫敬谨探听皇太后安后写折随报封发朕在外请安折子若随报到来尔等即交与陈福等恭奏后仍将折交本房收贮永为定例干隆七年十月初九日上谕太监李昇多病不应在随侍处当差将伊恩加一两钱粮革退尔总管酌𣲖地方当差再太监等有恩加一两钱粮五钱钱粮者原为奖励勤劳如患病给假一月尚可倘至两月仍不当差将所食恩加钱粮暂停其本处亦不必出缺另补俟伊病痊当差再行添给永逺为例其食二两钱粮太监仍照旧例行干隆七年十二月初九日上谕久病太监贾仲义等三人朕俱认识着赏给钱粮养病李成等三人各赏银五两为民此系特恩不为例以后为民太监着总管分别具奏干隆七年十二月十二日上谕传谕各处首领太监等朕今年所定宫中现行则例使尔等太监永逺遵循并无不便之处至李培诗所告首领刘义等事皆经审实其告折乃旧年写就并非因现行则例内有总管首领犯法许太监首告告实赏银之条以致启李培诗之告讦也憨格在朕前竟说是现行则例引人告状朕前小太监尚且如此其外边蠢笨太监可知嗣后如有妄议之人以憨格为例再尔太监等系庸愚卑贱之人凡事惟应遵㫖奉行岂有妄肆议论之理再李培诗所告之事因其各欵俱实并无虚诳所以未将伊治罪传谕各首领太监若因李培诗未曽治罪遂启挟制总管首领之心妄行凟告如审有不实者必将所告之人从重治罪决不寛贷干隆八年五月初九日上谕张照梁诗正乃国家大臣郑爱贵竟偏向张照不足梁诗正有是理乎郑爱贵虽未明奏其面上形色早已难逃朕鉴若明奏出朕必立刻将伊正法今将郑爱贵交与总管太监从重治罪此系特恩寛典嗣后务当警戒总管苏培盛等将郑爱贵议以降一级再罚一年月银请㫖奉㫖依议干隆八年十月二十七日上谕白塔上信炮说则一套从前系奏事太监王常贵张玉柱取进昨日胡世杰错传要信炮东西胡世杰固属错谬王常贵张玉柱如何就向外传今日三和覆奏朕始闻知倘外边传知八旗忽然放起信炮成何事体此错闗系非比别事将王常贵张玉柱交与总管太监治罪干隆八年十一月二十六日上谕本月二十七日宁寿宫温惠皇贵太妃进册寳皇后可率妃嫔等诣宁寿宫行礼干隆八年十二月十二日上谕十二宫陈设器皿等件布置停妥永逺不许移动亦不许收贮着将此㫖通行𫝊知干隆八年十二月十五日上谕狐嵴皮褂三十件交与总管谢成照旧年赏赐之例拣当差勤谨之首领太监赏给旧年赏过者不必赏干隆九年二月初四日张永泰传奉上谕谕谢成刘玉太监中竟有做贼之人皆因尔总管等平日不加约束又不稽查之故毎一处地方止凭该处首领以致彼此互相推诿至养心殿有失去银两之事总管潘鳯首领冦明等罪无可逭业经将坐更之人交出审问俟问明偷盗日期如系周世辅石贵在宫内该班并将伊二人治罪如系王太平潘凤在宫内该班即治伊二人之罪二月十七日总管仓州传奉上谕着总管谢成同仓州帯领司房太监并帯内养心殿太监等同往外养心殿太监值房细细搜查不得徇情𨼆蔽总管谢成仓州等帯领司房太监及内养心殿太监至外养心殿值房从太监张玉牀下搜出银一百两随经覆奏奉㫖知道了本日张永泰传㫖将首领李金徐文耀拏交慎刑司潘凤亦交慎刑司又奉㫖将今日交慎刑司之首领太监勿令现交在外之首领冦明及太监等闻知着内务府总管另问随经总管谢成仓州将总管潘凤首领李金徐文耀太监王坤并银一百两至慎刑司交与庄亲王内务府总管来保海望傅恒讫本日总管谢成奉㫖潘凤从南海子囘来同王太平搜查竟未捜出俟审明时将王太平潘凤交与尔等治罪本日王常贵传㫖太监中往往有偷窃之事此案审明时将为首为从之人不必交三法司不拘绑赴城外何处传齐衆太监观看正法将曹进孝张常保放囘曽禄亦着释放囘家俟将养好时进宫当差尔等即将此㫖传与内务府总管本日总管谢成等据郎中申竒传述张玉口供往太监张吉德柜内捜出银一包随经覆奏奉㫖着交出庄亲王内务府总管来保海望傅恒将交出银一百两奏缴其碎银一包请留对赃银数目又奉㫖此项银两不必入库赏谢成仓州毎人银二十五两其五十两赏给捜银太监等又奉㫖续获赃银交来时即赏与太监曹进孝张常保曽禄曾禄着加厚赏给二月二十二日上谕总管太监谢成明日将张玉帯至瓮山着彼处圏禁之太监观看即行杖毙照瓮山永不释放之太监病故掩埋例办理并着内务府总管𣲖主事一员同往本日张永泰传㫖着总管谢成王太平刘玉贾进禄将现在所有养心殿太监及随侍等处首领太监一同帯至养心殿院内跪听上谕尔等抛家舍业净身进来当差食钱粮图养父母一家学做好人才是如何做起贼来朕深知太监中孝父母者能有几人如果偷窃银两囘家养赡父母兄弟尚属可恕今之偷盗不过吃酒赌钱花费而已尔太监等彼此偷摸朕不察知则已今张玉竟将内库鎻头拧脱将银偷去如此胆大之人复何事不可为已将张玉立毙杖下与尔等严示榜样再太监韩世忠在慎刑司供曾禄正月十八日独自入库内务府总管据此供词自然将曽禄夹讯即朕亦不能不疑及曽禄彼既坚不招承朕惟恐搜查不细复差谢成仓州在太监值房细细查检捜出赃银始知是张玉偷盗如搜检稍迟曽禄命亦难保岂不枉屈平人数日后内务府总管将审问过之养心殿太监释放则张玉窃银正贼转得脱然事外矣曾禄受罪皆由韩世忠信口妄供图为自己缷过若曽禄偷盗情真韩世忠自然予赏今事既不实亦应治以诬害之罪韩世忠着从重责处发打扫处当差永不挑补以昭炯戒又奉上谕近来太监等喫酒赌钱者甚多皆尔等总管不行管束之故太监中差使多者如何尚有闲暇喫酒赌钱此等皆事少安闲之太监所为即使喫酒亦不宜过多间或下碁尚可尔等严行传谕此次姑从寛免其查究嗣后倘不知悛改经朕查出除本人照例处分外尔总管亦决不轻恕干隆九年十月二十五日上谕本月二十七日朕幸翰林院筵宴大学士翰林等官毎人或宁䌷四疋三疋二疋一疋茶叶绢纸分等次赏给本日奉㫖大学士五人列为头等尚书四人左都御史一人为二等侍郎至三品官十八人为三等四品官至六品官五十三人为四等编修检讨庶吉士八十四人为五等总管苏培盛等议得赏一等大学士五人毎人宁䌷五疋茶叶五瓶绢四张咨文纸四张罗文纸四张二等尚书四人左都御史一人毎人宁䌷四疋茶叶四瓶绢三张咨文纸三张罗文纸三张三等侍郎等至三品官十八人毎人宁䌷三疋茶叶三瓶绢二张咨文纸二张四等四品至六品官五十三人毎人宁䌷二疋茶叶二瓶绢二张咨文纸二张五等编修检讨庶吉士八十四人毎人宁䌷一疋茶叶一瓶绢二张笺纸二张于二十六日具奏奉㫖将头等二等之内再添木𤓰一盘冈榴一盘三等添冈榴一盘其余俱按分预偹停当伺候朕览后送至翰林院俟宴毕交与讷亲傅恒颁赏随经总管太监等预备五十九盘在重华宫进呈御览奉㫖将头等鄂尔泰张廷玉毎人再添如意一柄宁䌷一疋茶叶一瓶将梁诗正入在二等将三等嵩寿任启运敷文刘纶入在四等其余照议赏给本日和亲王传㫖武英殿有乐善堂全集一百六十五部性理精义一百六十五部交与总管谢成入与筵宴恩赏之内毎人各赏乐善堂全集一部性理精义一部干隆九年十月二十九日上谕适见养心殿太监刘玉竟在栏杆上坐甚无规矩此处即诸王大臣亦不敢擅坐况太监系供给使令之人耶着将刘玉交与总管重责四十板并传谕太监等嗣后不许复蹈前辙或于台堦石砌间暂坐则可同日奉上谕今夜武进廷坐更朕唤人时伊擅进寝宫胡世杰坐更时沉睡俱着重责四十板再小太监等坐更贪睡其查更之人不行教训及张玉柱在朕前多言并交尔等治罪干隆九年十二月二十三日奉㫖履亲王六旬寿日着总管周世辅前往颁赏又奉㫖如意一柄着周世辅帯去送定太妃并向太妃致贺干隆十年十一月十九日上谕四执事太监赵起隆与庆福之子福成交好今年正月间曾送过福成白蜡油单等物又向福成借马此等尚系小事昨日又向福成家中撞骗妄行传説来年正月圣驾不往五台该管首领竟不稽察平日太监中有多事者乂不加甄别总管等亦不管束稽查均属不合又如干清门内左门内右门月华门及传奏事处首领太监只可当差接奏事件不应与外廷官员交言总管等实力体察并严行传谕太监等不许与王子大人往来交好近日王子大人有事必定入奏凡有情弊经朕察知尔等焉能免罪况迩年太监等既有恩加钱粮歳底又赏皮衣等物不致窘乏何必与王子大人交往此次止将赵起隆治罪尔总管首领俱槩行寛宥嗣后再有似此者惟尔总管是问干隆十一年三月初五日上谕总管等毎年将内外各处太监数目查明新进若干名为民若干名病故若干名比较上年或多或少歳底具奏再朕从前曽经降㫖凡各处太监比定例或多或少仅二三名尚可今尔敬事房任意増添即是尔等私心嗣后毎处多少均不过三名其缺少处暂时不得其人尚可若常听缺额因循不补经朕查出定将尔总管治罪其打扫处掌仪司营造司或多少几名俱无不可干隆十一年闰三月初三日上谕嗣后尔总管等及六品以上首领太监随朕出城进城许帯数珠马挂踢胸七八品首领太监俱不得用惟穿补服日期准帯数珠马仍不许挂踢胸干隆十一年六月初二日上谕今日景运门䕶军统领法丑㕘奏拿获寿康宫苏拉腰藏缎子两疋出门称系寿康宫太监王瑞官缎既系官缎即应向敬事房与景运门起票因何暗藏出门尔等太监不知大体何苦无端干犯功令着传与各处太监嗣后凡官物出门俱向敬事房景运门给票照騐若官物不明出即同偷盗着将寿康宫总管议罪干隆十一年八月二十四日上谕本月二十七日在丰泽园崇雅殿赐王公宗室筵宴尔等先期预备将崇雅殿现在所有陈设地平屏风移开摘去窓扇安设大地平御座后悬挂软帘两廊下设乐殿内两旁俱系高桌椅坐东西两厢亦设高桌院内张二丈四尺行台演剧再殿内有履亲王庄亲王慎郡王諴亲王皆朕叔辈俱于地平上设高桌较御座地平稍低此日王公宗室在朕前长幼列坐俱行家人礼二十八日在瀛台涵元殿赐满汉大臣等筵宴着于涵元殿抱厦下满铺氊毯设矮桌张圆明园所用亭子台演剧设乐此一日大臣翰林人数衆多若同在一处不甚寛展其经朕㸃出者在涵元殿入宴余俱在崇雅殿内及两廊设矮桌列坐即用二十七日行台演剧此二日筵宴后着御前大臣侍卫帯引与宴之人随处游玩并至淑清院流盃亭赏酒果再二十七日在丰泽园宫门颁赏二十八日在勤政殿颁赏八月二十五日上谕康亲王入于履亲王等座内一体高坐大阿哥三阿哥四阿哥亦着入宴同日上谕本月二十七日赐王公宗室宴着和亲王果亲王大阿哥三阿哥四阿哥与王公宗室行酒其西厢内并着和亲王等率永璧阿哥永璸阿哥行酒再不与宴之应封宗室二十人毎人赏官用蟒缎一疋八丝缎一疋闲散宗室六十六人毎人赏银五十两干隆十一年九月初一日上谕昨入宴宗室内有名诸尔杭阿者乃朕孙辈已令改名緜庆着传谕履亲王庄亲王等朕初次见孙以后永字下辈即用緜字并将朕此㫖载入玉牒干隆十一年九月初二日上谕履亲王庄亲王等今日朕閲瀛台赐宴王公等进呈纪恩诗内有名永琮者朕昨与七阿哥命名用琮字则上下二字俱同着将外间永琮改名永瑺再敬事房所收永字辈字样系何年拟定曽否向外廷传知如未经传交即是当年总管等遗漏尔等检查外间重用内廷字样或系赏出或系王公等自行命名如系赏出何以不于收贮字样折内註销其错误自在总管等若系王公等自行命名明知此字系内廷拟定因何复行检用王公等亦有不合并着王等查外间所取名字与内廷所取字折重复者共有几人现在俱无庸另改即将折内字样註销嗣后外间取名不得复用内廷拟定字样干隆十二年正月二十四日上谕昨日逃走太监宋廷兰自行投囘尔等从重责处仍交本处当差近来太监等因逃走投囘不过责处仍得食二两钱粮所以动辄逃匿欲贻累该管首领耳朕用首领原为管束该处之人若因公事管束稍严亦不为过太监等如何便萌逃念即私事过刻止宜向总管申诉亦不应逃宋廷兰如敢再犯拏囘之日除从重责处外仍发遣乌拉嗣后再有逃走太监虽自行投囘亦只给一两钱粮发热河当差尔等严传衆太监知之干隆十三年四月初九日上谕张玉柱在皇考时身受重恩继获大罪朕登极后将伊放出令在奏事处行走尔时王常贵刘万春张玉同系奏事太监皆在朕前告求随往梓宫前当差张玉柱在旁独不告求其意以为衆人吿去尽是假意我何必亦如此作假不知尔等奴辈礼当如此此即张玉柱负恩之处再张玉柱于内廷妃嫔等见朕恩眷优者伊即分外殷勤此尤不可尔等奴辈只应按位分次序一体恭敬如何妄生分别且张玉柱在朕前当差往往使小聪明充伶俐其余恐未必然着庄亲王和亲王傅恒将此㫖严传与张玉柱重责四十板派往圆明园当太监差使干隆十三年五月十三日上谕朕适至奉三无私见养心殿首领曹进孝杨义帯领衆太监搬运陈设擅自脱褂摘帽甚无规矩当差用力时即使脱去衣帽亦应就地安放如何竟置宫殿牕台之上仅不至䙝近寳座耳此皆尔总管平日不行严传之故着将曹进孝杨义及脱褂摘帽之太监交与总管治罪并将此㫖严行传谕各处首领太监知之干隆十三年十二月十五日上谕鹰房行走之䕶军统领萨尔善㕘奏鹰房首领张国泰不服管教请交与内务府总管治罪张国泰不必交与内务府总管即交尔总管等将伊首领革退给打扫处当差干隆十三年十二月十九日总管王常贵奉上谕赏太监等皮褂原为御寒闻竟有将去典卖者尔总管等曽经查核否据奏奴才未经查过上又问太监所得皮褂如其典卖首领还重赏否据奏赏过者不再赏上乂问各处首领及随侍太监未得皮褂者尚有多少人据奏外围等处首领有二三十名随侍等处太监有百十余名又奉㫖尚乗轿太监请轿颇费衣服伊等得过皮褂如有日久破损者可令其交来换给本日张永泰𫝊㫖旧年宫内首领赏过皮褂者若干名今年照数赏给再圆明园首领旧年赏过皮褂者三十名今年仍挑三十名赏给干隆十四年四月初一日大学士傅恒奉上谕皇贵妃嘉贵妃令妃舒妃婉嫔初五日进册寳仪注内开初六日行谢恩礼着传与总管太监初六日不必行礼初五日接册寳毕即诣皇太后前行礼还宫诣朕前行礼初五日王妃命妇诣皇太后前皇贵妃前行礼俱免再仪注内开有王妃命妇与嘉贵妃行礼干隆十年娴贵妃纯贵妃进册寳王妃命妇俱未行礼今嘉贵妃前亦不必行礼此次皇贵妃等进册寳俱着照十年之例行初八日恭上皇太后徽号初九日行庆贺礼俱照元旦行礼之例办理干隆十四年四月初六日上谕礼部所进册封皇贵妃摄六宫事及晋封贵妃仪注内称公主王妃命妇俱诣皇贵妃贵妃宫行礼等语从前皇考时册封敦肃皇贵妃为贵妃公主王妃命妇等俱曾行礼干隆二年册封慧贤皇贵妃为贵妃亦照例行礼至干隆十年今皇贵妃及纯贵妃晋封贵妃时则未经行礼朕意初封即系贵妃者公主王妃命妇自应加敬行礼若由妃晋封者仪节较当畧减此一定之差等且今皇贵妃及嘉贵妃同日受封而公主王妃命妇行礼畧无分别于礼制亦未允协嘉贵妃前着照纯贵妃之例不必行礼将此载入㑹典干隆十六年闰五月二十一日上谕朕驻跸圆明园一应事务虽系圆明园总管专责尔宫内随来总管亦应一体管理如各门有承应人等出入当协同稽查庶出入不敢冒昧夜间坐更廵查亦当时加训诫俾当差不敢贻悞朕见近来太监等习气颇觉不堪皆是尔等姑息所致如所属太监平素偶有过犯尔等即严行管教自然知所警惧不敢妄为皆因尔等惟恐有妨于已有事不肯奏闻曲为庇䕶致此辈心有所恃渐次胆大及至干犯不法不能隠讳经朕闻知必重治尔等之罪彼时悔已无及朕此次训谕后尔等务将所属太监严加管束俾各知所畏惧不敢为非生事再自今以后凡朕所驻跸之地俱着尔等稽查管理将此㫖通传各该处遵行干隆十六年闰五月三十日总管刘玉等奏奴才等屡䝉训谕将所属太监严加管束在宫内时行稽查又派首领三名太监二名在外围等处廵访惟恐无知太监作犯法之事今闰五月二十八日营造司太监杨顺呈报门神库太监侯德刘辅兴刘贵徐守贵在库内要钱有骰子六枚为証奴才等传讯属实请将侯德等照例各重责六十板其首领郑云失于觉察应照本罪减等罚两月月银等因具奏奉上谕外围太监犯赌与宫内尚属有间将此四名交总管内务府大臣按例治罪该管首领着记过一次其派出廵查之首领着记功一次太监各赏钱一千文尔总管亦记功一次将来遇有小过准其抵销俾各知所奋勉干隆十六年十二月初十日上谕奏事总管王常贵将应奏事件驳囘未奏着交总管内务府大臣治罪随经总管内务府大臣覆奏查律载事应奏而不奏者杖八十又律载官员犯公罪该杖八十者降二级留任等语应将总管太监王常贵照律降二级留任查王常贵现系六品总管应降二级改为八品等因具奏奉㫖依议干隆十八年十二月十六日总管刘玉等奉上谕据上驷院奏随侍等处太监用马过多皆是尔等属下不堪太监混冒着尔等查核自然就有开除譬如从前各处所用苏拉太多朕曽降㫖凡用苏拉尔等奏明朕酌量裁减尽敷差用此次所用马匹姑从寛不究嗣后凡用马匹该总管等俱预行详查奏明再用干隆十九年正月三十日总管王常贵等奉上谕近来太监中旧人少新进者多难以通融差遣尔等嗣后将圆明园旧太监中拣选好者补入宫内当差其缺即将新进太监补放园庭不过看守宫殿打扫山道不比宫内职守紧要至养心殿太监缺出着仓州等奏闻后将进宫五年以上之太监挑补四执事尚乘轿清茶房太监缺出俱系旧太监挑补其掌仪司营造司内旧太监当差好者俱挑入宫内当差即将新太监补其缺干隆二十一年五月初二日上谕太监李连栋着即行正法示衆余着内务府严审治罪随经总管内务府大臣奏称查不法太监李连栋放火偷窃一案该犯情罪可恶请将伊父母兄弟五名口发往黒龙江给与披甲人为奴副首领尹玉凤平日不能防范至屡次被窃犹敢隠讳不报纵恶养姧以致李连栋肆行无忌太监王竒系亲身查㸃陈设之人见物件遗失并不据实报出迨至该处失火严查陈设之际复敢潜逃避匿情罪均属可恶应将尹玉凤王竒即行发往黑龙江太监张太平虽审系无干但看其为人麤俗且系中年净身不便留于园庭应即逐出为民等因具奏奉㫖知道了干隆二十一年六月初二日总管内务府大臣为奏明查出顶替园户王福等治罪一折奉上谕依议园户内现在有无顶替着派吉庆安泰三泰成林㑹同五福倭赫及各园庭该管大臣等详查具奏随经吉庆等奏称遵查畅春园圆明园清漪园静明园静宜园奉宸苑六处共园户一千三百十四名按照册档逐名㸃验查出顶替园户民人一百四十四名伏思园庭禁地闗系紧要似此冒名充役实属不法请俱行革退外应照王福等八人之例拟遣但伊等受僱顶替系在王福等事发之先于所管地方亦无失火偷盗重大情节可否照宫禁宿卫守卫人冒名私自代替杖一百律各杖一百解囘本籍交地方官严加管束之处出自皇上天恩如䝉俞允并将僱觅顶替之本园户王存等一百四十四名亦照此例各鞭一百嗣后有犯此者均依此办理再该管各大臣虽自行查出呈报但已在奉有详查谕㫖之后未便照自行查出例免议应将各该管大臣并该管佐领俱请㫖交内务府严加议处该管领催等于各园户尤为切近知之宜悉乃平日一味朦混瞻徇罪尤难逭应交各该处查明严加责处革退以示惩儆至管理园庭之总管首领太监等不行查察亦有应得之罪应一併请交宫殿监查明另行请㫖办理等因具奏奉㫖依议六月初九日委署总管内务府大臣吉庆传㫖奉宸苑卿四格又查出冒名顶替之园户五名着即归併前一百四十四名园户之内一例办理干隆二十一年六月初九日总管王常贵仓州王成李裕首领张玉程斌等奉上谕敬事房所司官物钱粮向无查核嗣后俱着年终具奏交养心殿存查养心殿所司官物陈设向亦无查核亦着年终具奏交敬事房存查至四执事等处特派尔六人清查可将干隆元年至今所有旧管新收开除实在数目彻底查明看二十年以来该管太监虽俱尚小心但其中亦有不可信者尔等按档确查如有不符之处据实奏闻朕自酌量开恩若瞻徇不奏朕另派人查出并将尔等治罪此次查明具奏之后毎年年底着本处开明四柱具奏其干清宫等处凡有官物陈设之处亦着年终开具四柱彚奏俱交敬事房存查再敬事房自鸣钟二处俱有存用银两须用天平兑准尔等现在先将各该处随来圆明园物件查明再进宫内清查干隆二十二年九月初六日刘玉等奏称总管内务府大臣催查上年随往木兰至遥亭子地方殴打被甲七格之掌仪司太监王姓系何名字即刻呈报以便咨覆刑部等因随查问掌仪司副首领陈合据称系掌仪司太监王遇喜当经将姓名交出续据掌仪司来文内开慎刑司咨称准刑部文开王遇喜打骂七格縁由业经查明具奏奉㫖王遇喜着发往海子䥷草干隆二十三年七月十二日总管内务府大臣奏为遵㫖查得内廷一应库务编等归类收发封鎻等项章程业经三和倭赫奏准在案应令该库总管太监人等遵照办理惟查库务档案俱应盖用骑缝印信请令总管太监酌量一年足用张数钉簿送内务府逐张钤用广储司印信存贮该库凡有收发钱粮什物等项俱令即时登记印档不惟易于稽查且杜搀混遗失之弊等因具奏奉㫖依议干隆二十四年十一月二十八日上谕本月十九日奏事总管王常贵太监秦禄高昇将云贵总督爱必达山东巡抚阿尔泰奏匣外包封互相舛错发去将王常贵等交总管治罪随经总管刘玉等奏称查例凡宫殿监接奉上谕具奏事件有不敬谨详明以致舛错者罚一年月银今秦禄等包发奏匣舛错总管王常贵失于查对应各罚一年月银等因具奏奉㫖依议干隆二十五年六月二十八日上谕据刘玉等奏自鸣钟太监张音亮在山高水长看见责处方文斌竟有含忿之意着发徃黒龙江给与披甲人为奴干隆二十六年七月初一日总管马国用张玉王成奉上谕八阿哥福晋母家差送食物竟未到福晋前太监王寿等私相分食食物小事倘别样物件亦竟私用如何使得此风断不可长着将王寿重责四十板罚一年月银其余太监尔等查出重处以儆将来再五阿哥福晋父鄂弼家八阿哥福晋父尹继善家福晋或差人去看望母兄原属人情不免着阿哥等拣诚实太监一名前往仍到总管处告知登记将来万一稍有差失即治此一人之罪再从前张保曹进孝曽将朕银两偷窃经开齐里首告彼时已有不堪之人此时难保必无尔等可询问阿哥等现在俺达首领太监中有无偷窃阿哥银两之事如有着即指出治以重罪再阿哥等俱已长成亦应各自谨慎料理方是总管马国用等随将谕㫖敬谨传与阿哥等跪听讫据四阿哥五阿哥六阿哥八阿哥囘称现今我等银两使用俱有账目毎月有月折俱亲自查核俺达太监中并未有偷窃之事䝉皇父教道以后如有此等事即指名㕘奏等语囘奏奉㫖知道了干隆二十六年九月初八日总管王常贵等奉上谕九月初四日三更后寿安宫内遮阳席片失火外面䕶军廵更看见急唤开门始将首领太监等惊醒讵伊等竟不开门自行扑救幸是席片烧燬易于扑灭倘火势稍大不能救时始行开门岂不迟悞伊等不但失火有罪其不开门之罪更大在伊等或以宫禁严密不得擅行开门为辞殊不思寿安宫系朕新葺为皇太后七旬万寿庆祝之所此内并无闗防亦无多贮物件既有失火之事即应开门放外边人等进内救灭方是此时进内救火人等断无敢行偷盗愍不畏死之理嗣后凡宫内园庭倘遇此等意外之事该总管等即行开门放外边人等进内扑救如不即行开门必将该总管等从重治罪将此㫖传谕内务府总管一併记载随经总管内务府大臣议将首领九十三太监李世福鎻拿交都虞司发遣打牲乌拉首领郝本德太监张明德曹国用张国安交上驷院发吴甸䥷草一年等因具奏奉㫖依议干隆二十六年十月十三日内阁奉上谕朕在养心殿召见满汉大臣向例俱由干清门行走惟御前内廷军机大臣等由内右门行走第念满汉大臣中有年逾七旬者虽神明不衰而筋力亦宜体恤自后遇朕在养心殿召见时俱令其内右门出入以昭优眷国朝宫史卷四国朝宫史卷五钦定四库全书国朝宫史卷五典礼我朝家法相承内政肃清有典有则凡所以定位号辨等威服御器饰之末趋走使令之常莫不釐然各当若夫嘉辰令序欢宴式其仪祀事斋期肃将致其敬夙兴裁览勅毖以时法天行之健以无逸为所圣圣贻谋穆乎想见关睢麟趾之盛意焉我皇上躬昭醲化教始宫庭首敦孝治为天下先祗事圣母问安视膳怡怡愉愉举觞庆以承欢躬綵舞而介祉仪则本乎天经动容彰夫至德猗欤盛哉莫有加于是矣乃观夫日用之恒起居之节躬𧖟示其则嘉礼备其文莫不酌秉旧章聿垂令典肃雍端王化之原恭敬饬修齐之本由闺门以逹邦国推诸天下胥凖诸此谨志内廷典礼及常行规制为礼仪三卷宫规一卷冠服仪卫各一卷其外朝诸大礼详于㑹典兹不具载典礼一礼仪上御门听政仪皇帝御门听政之礼凡每日部院进本有未奉㫖者折本下内阁积若干件传㫖于某日御门办事内阁宣布于六部三法司至日干清门首领太监等设御榻黼扆于门外正中设本案一于前设大学士尚书等跪奏氊垫于左黎明领侍卫内大臣内大臣㪚秩大臣及豹尾班侍卫在丹陛下左右立东西面记注官翰林科道官于西阶下东面立部院衙门奏事大臣及陪奏官属毕集于庭内鱼贯序立秪候届时皇帝御舆至门启扉降舆出阖扉陞座御前侍卫暨干清门侍卫左右佥立记注官升西阶就西柱下立部院奏事官由东阶升各就列跪尚书在前侍郎在后陪奏官属又在后尚书一人奉本匣折旋而进至本案前北面跪恭陈于案兴少退趋至东楹转入班首跪口奏某事几件毕兴少退率衆循阶左降余以次升奏如前仪至吏部奏事兼带领各部轮班司员八人引见毕始退内阁侍读学士二人升东阶诣本案前北面跪举各部院本匣兴退侍卫等及阶下序立之翰林科道皆退是时钦𣲖读本满内阁学士一人奉折本匣升东阶折旋而进大学士学士从升依班次跪记注官少进仍东面立奉匣学士至本案前北面跪恭设于案启匣取折本依次启奏皇帝降㫖宣答大学士等承㫖讫兴由东阶降记注官由西阶降皇帝还宫常日视事仪皇帝每日视事夙兴御养心殿暖阁或干清宫西暖阁及𢎞德殿閲列朝实録寳训一册辰刻进膳閲王公大臣名牌颁赐克食既彻乃披览内外臣工奏折批答授进止讫下所司随召见诸臣奏事太监承㫖下外奏事引进干清门以次赐见毕乃陞寳座宣引见官部旗大臣引见者各以前后为次捧名籖至御榻前跪呈引班官按序引各官至丹陛上北面跪奏履歴毕退皇帝降㫖以籖授大臣承㫖退皇帝还便殿若幸瀛台等处进膳办事亦如之每日未刻进晚膳閲内阁所进各部院及督抚提镇本章上披览裁决毕内阁票签酌用之付本房照签朱批清字翌日下内阁朱批汉字施行日以为常斋戒仪皇帝斋戒之礼恭遇坛庙祭祀太常寺先期奏请得㫖亲诣行礼届期奏致斋皇帝乃斋南北郊及常雩祈谷俱于祭前斋三日御斋宫宗庙社稷斋三日羣祀斋二日并于养心殿斋之日躬悬斋戒牌端居䖍肃尚膳不进荤三法司不奏刑名办事召见如常斋之始日厥明太常寺进斋戒牌铜人设黄案于干清门中门之左太常寺率所属恭奉斋戒牌在前铜人在后前引如仪由后左门至干清门升自左阶恭设于案斋戒牌南向铜人西向跪三叩兴退宫内各悬斋戒木牌于帘额斋毕并彻寿康宫问安仪皇太后宫问安之礼每间二三日皇帝夙兴常服乘舆诣皇太后宫降舆由寿康左门步入至皇太后暖阁前宫监传奏皇帝进暖阁跪敬问起居皇太后赐坐皇帝兴进至御榻左一叩坐赐茶皇帝叩受饮复叩如初皇帝奏对毕辞出乘舆还宫殿试读卷仪每科㑹试中式举人于太和殿䇿试后钦命读卷大臣八员校閲传胪前一日辰刻以前列十本签拟名次缄封进呈御览皇帝御养心殿西暖阁次第披閲毕召读卷大臣入亲定甲乙以卷授读卷大臣出拆弥封恭照名次缮写緑头籖读卷大臣率引班官引十人进干清门至丹陛西阶下祗候皇帝御舆由月华门御干清宫寳座御前侍卫等左右侍立记注官由殿西门闑右进阈侍立读卷大臣捧緑头籖亦由殿西门闑左趋至寳座前跪呈引班官引十人至丹陛中北面跪以次奏名籍毕兴退皇帝亲定一甲三人二甲前列七人以緑头籖授读卷大臣读卷大臣恭捧兴退率十人侍立丹陛西阶下皇帝御舆由月华门还便殿引班官引十人先出读卷大臣等捧卷至红本房用朱笔依次填名次于卷端仍捧出干清门至内阁填冩金榜翌日皇帝陞太和殿传胪紫光阁武试仪每科㑹试中式武举于太和殿䇿试之明日皇帝亲临紫光阁閲马步射又次日閲弓刀石技勇先期兵部奏日既得㫖廵捕三营率员弁治马道于阁之西按定例步武设马箭把三歩箭把一每把设鼔一丹陛西阶下设蓝旂一东阶下设步射木志十至日黎明武备院张黄幕于紫光阁丹陛上设寳座御案于幕内设低桌于御案之右懋勤殿太监陈列朱笔煖砚于案銮仪卫张黄盖于幕东偏兵部𣲖放马官四人率中式武举每十人为一班列马道南扬旂官率㕘将一人立西阶下监鼔官四人分率营员各依鼓为位㑹试监射大臣四人殿试读卷大臣四人兵部尚书侍郎各以次立东阶下记注翰林四人立西阶下咸补服届时兵部侍郎一人赴干清门具奏皇帝乘舆出宫领侍卫大臣御前侍卫等暨豹尾班侍卫引扈至丹陛上降舆陞座侍卫等于幕东西侍立豹尾侍卫于阶下左右排列红本处官二人捧兵部所进汉字名册陈于御案兵部尚书进至中阶下跪奏第一班第一人某马射随退立原处扬旂官督㕘将扬旂放马官督武举放马箭中某把司鼔官督营官报鼔每一班进兵部尚书跪奏如前马射毕陈步把于甬道上侍卫率武举至中阶下仍以十人为班各射步箭一每一人射中者报鼓如前御笔皆亲加记识既毕射红本官起受御案所陈册并清字册缄藏之皇帝乘舆还宫引扈如来仪衆皆退翌日黎明武备院移丹陛上黄幕稍南兵部官捧武举緑头名籖引至阁前稍东祗候随率营员陈刀石于陛前兵部官三人执弓各一武备院官六人执出号弓各一立东阶下余仪俱如前驾至陞座侍卫率武举每十人至前兵部武备院官各依所用弓力授弓以次进至中阶下开弓毕兵部官引舞刀复以次掇石既毕退皇帝以册授兵部尚书侍郎等祇受退至丹陛下稍东恭按朱笔圏定十八人排次名籖捧由东阶升至御前跪呈侍卫率武举至中阶下列跪各奏名籍皇帝亲定一甲三人二甲五人三甲前列十人以名籖授尚书尚书祗受退至阶下皇帝乗舆还宫兵部尚书侍郎等以御定名籖注甲第名次于上封授读卷大臣至内阁填冩金榜俟次日陞殿传胪赏赐福字仪每嵗十二月初一日懋勤殿首领太监陈龙笺大笔墨海于重华宫祗候皇帝以钖福苍生笔书福字十余幅悬贴各宫自是将军督抚奏函至并御书缄赐之十五六等日召御前大臣侍卫至重华宫二十六七等日召诸王大臣内廷翰林等至干清宫赐福字其仪王公大臣等与领福字者俱以次集阶下肃竢皇帝御座懋勤殿首领太监具高案笔墨皇帝亲洒宸翰书福龙笺每书一幅王公大臣等一人进至御案前跪书毕叩首祗领兴太监二人恭捧前行随而出余依次跪领如仪勾到仪嵗秋谳九卿㑹议以闻得㫖情实人犯着覆奏内阁按省分逺近定期请㫖既允行刑部预进各省情实人犯黄册各道御史进覆奏本至日黎明内阁大学士学士刑部尚书侍郎记注翰林俱集干清门外懋勤殿太监设寳座案东向陈笔砚文具又设低案一于前一于右已刻皇帝御懋勤殿更素服陞座大学士等常服脱素珠并由干清门至墀内记注官四人自阶左升入殿门南向立内阁学士一人捧名单匣大学士捧覆奏本匣暨刑部尚书等由阶右升入殿门捧黄匣学士折而中诣前案西面跪大学士等趋至右案南北面列跪皇帝命大学士一人执笔大学士承㫖启匣展覆奏本于案赐坐大学士等咸一叩坐内阁学士启匣以次举名奏请皇帝展閲黄册详酌宥否其予勾者大学士举朱笔加勾既毕内阁学士歛名折于匣大学士捧勾到覆奏本于匣偕衆退皇帝还便殿红本处收黄册大学士以勾到本授红本处批发干清宫见属国陪臣仪谨按干隆二十五年正月初九初十等日安集延额尔德尼伯克拔逹山汗素尔坦沙等遣陪臣输诚入觐诣干清门跪请圣安传㫖召见王公满汉大学士尚书都綂侍郎俱诣干清宫殿内左右以序安设坐褥祗候皇帝陞干清宫寳座侍卫等侍立如常仪王以下咸跪赐坐咸一叩坐理藩院尚书引陪臣自干清右门入趋西阶陞丹陛上北面行三跪九叩礼毕理藩院尚书引入殿西门于班末一叩坐赐茶尚茶以茶案由中道进至檐下进茶大臣恭进皇帝茶王以下暨陪臣咸行一叩礼侍卫等分赐茶各于坐行一叩礼饮讫复叩坐如初皇帝召陪臣至御座前亲以回语慰问咸震詟跪答复赐以綵縀等物咸欢忭叩首谢恩毕理藩院尚书引陪臣退仍由殿右门趋出衆咸退皇帝还便殿凡属国陪臣于干清宫觐见者仪同册尊皇太后及恭上徽号仪册尊皇太后及恭上徽号之礼内阁既承㫖礼部诹吉以闻乃徧布诸司供备预期礼部工部官㑹制册寳既办舁奉内阁恭镌册文寳文前期一日遣官祗告天地太庙后殿奉先殿社稷如常仪是日内阁具奏书盛于函质明内銮仪卫陈皇太后仪驾于慈宁门外至长信门外掌仪司内监陈中和韶乐于慈宁宫檐下陈丹陛大乐于长庆门内俱北向礼部鸿胪寺官预设黄案一于慈宁门外一于中和殿内均正中南向武备院卿预设皇帝拜褥于慈宁门外黄案南北向大学士一人朝服奉奏书函中书舍人前导至中和殿阶下导者止大学士以奏函入殿陈于案启缄展书加函上退俟于东檐礼部尚书侍郎二人诣干清门奏时遂前导驾皇帝礼服乗舆出宫内大臣侍卫前引后扈如常仪至中和殿北阶降舆诣殿内案前北向閲奏书毕转立东次西向大学士一人进纳书函内恭奉由殿中门出礼部尚书侍郎导引前行皇帝乗舆从至永康左门奉奏书大学士由中门入至慈宁门东阶下导者止大学士进跻中阶近案前折旋就左门之东负序西面立皇帝降舆入左门礼部尚书侍郎恭导升慈宁门东阶西向立后扈内大臣从立于后前引十大臣领侍卫内大臣豹尾班侍卫止立东阶下如三大节仪大学士一人由西阶进就立西檐下宣读官一人从少后立均西面鸿胪寺鸣赞二人于东西楹相对立礼部尚书转传内监奏请皇太后御慈宁宫皇太后礼服出宫中和韶乐作奏豫平之章陞座乐止皇帝诣拜位北向立奉奏书大学士暨西檐大学士咸进至案前左右立鸣赞奏跪皇帝跪大学士跪进奏书于右皇帝受奏书茶献大学士跪接于左兴跪陈于案退鸣赞赞宣奏书宣读官进至案前北面跪启函恭奉奏书宣读毕仍纳于函兴退皆复位奏叩兴丹陛大乐作奏益平之章皇帝行三跪九叩礼兴乐止旋位礼部尚书转传内监奏礼成皇太后起座中和韶乐作奏履平之章还宫乐止皇帝降阶导从如来仪出永康左门乘舆还宫内监举奏书案入大学士以下皆退至日昧爽皇太后仪驾乐悬所司照前陈设銮仪卫设皇帝法驾卤簿乐部陈乐悬于太和殿前至午门外礼部鸿胪寺设黄案一于太和殿内一于慈宁宫门外一于阶下均正中南向又设黄案一于阶上左门之东西向乃序班位慈宁门外案南正中为皇帝进册寳位北向奉册寳大学士二人位左案之东西面接册寳大学士二人位西檐下东面宣读官二人位西檐大学士后鸿胪寺鸣赞二人分立于前檐东西面前引后扈内大臣侍卫王公文武百官记注纠仪传赞各官立位拜位均与三大节同是时王公文武百官朝服毕㑹所司设龙亭二于内阁门外礼部侍郎诣阁暨内阁学士奉金册金寳于盝奉宣读册文寳文于函分置亭内銮仪校舁行前册亭后寳亭礼部官属十人前引导以御仗二黄盖一至太和殿内册亭左肆寳亭右肆奉册寳官陈金册金寳于案册东寳西鸿胪寺引王以下入八分公以上由昭德贞度门入于丹陛上序立引公侯伯子男文武二品以上官于右翼门外序立引三品以下官于午门外序立礼部尚书侍郎二人诣干清门奏时遂前导驾皇帝礼服乘舆出宫前引后扈如常仪午门鸣钟鼓至太和殿北阶降舆皇帝御太和殿中和清乐作奏海上蟠桃之章皇帝北面閲册寳礼成乐止奉册寳官恭奉置亭内銮仪校舁行诣慈宁宫皇帝乘舆从王公暨文武二品以上官各于所立位跪候龙亭御驾过兴以次从至永康门外龙亭由中门入至慈宁门东阶下皇帝降舆礼部尚书侍郎恭导入左门礼部侍郎内部学士奉金册金寳陈于阶下案上大学士二人奉宣读册文寳文由中阶进陈于左案遂就位立皇帝升自东阶西向立大学士二人由西阶进就立西檐下宣读官二人从立少后鸣赞立东西楹鸿胪寺引王公百官咸依班位序立与三大节同礼部尚书转传内监奏请皇太后御慈宁宫皇太后礼服出宫中和韶乐作奏豫平之章陞座乐止礼部侍郎内阁学士就阶下案奉金册金寳升中阶陈于中案退皇帝诣拜位北向立鸿胪寺引王公以下文武百官咸北面就位立大学士就案奉宣读册文寳文暨西檐大学士咸进至中案前左右立鸣赞奏跪皇帝跪羣臣皆跪奏进册大学士跪进册于右兴退皇帝受册恭献大学士跪接于左兴陈于中案退奏进寳如进册之仪赞宣册宣册官进至案前北面跪启函恭奉册文宣读讫仍纳于函兴退赞宣寳如宣册之仪毕皆复位内监四人举册寳案二人前导由中门入陈于慈宁宫槛外正中南向退奏叩兴丹陛大乐作奏益平之章皇帝率王公羣臣行三跪九叩礼午门外序立百官承传随班行礼毕乐止皇帝旋位东次立王公以下各退就班位立礼部尚书转传内监奏礼成皇太后起座中和韶乐作奏履平之章还宫乐止皇帝降阶出永康左门乗舆还宫翊卫如来仪衆皆退内监移设丹陛乐于慈宁门东西檐下设皇后皇贵妃贵妃妃嫔拜褥于慈宁宫月台上设公主福晋命妇拜位于丹陛上均北向内监转奏皇后皇后率六宫公主福晋命妇诣慈宁宫行礼如三大节之仪翌日皇帝御太和殿王公文武百官上表行庆贺礼颁诏布告天下册立皇后仪册立皇后之礼制下礼部诹吉以闻徧布诸司供备预期礼部工部官㑹制册寳恭送内阁镌册文寳文届期礼部奏请命大学士一人充册立使尚书一人充副使前期一日遣官告祭天地太庙后殿奉先殿如常仪至日昧爽所司诣太和殿中设案一东西肆左右各设案一均南北肆设龙亭二于内阁门外銮仪卫陈法驾卤簿乐部陈乐悬各如常次王公文武百官记注纠仪执事各官朝服陪位如常仪工部官以节送内阁内阁礼部官自内阁奉金册金寳及宣读册文寳文各陈于亭内礼部侍郎奉节銮仪校舁亭礼部官十人前引导以繖仗至太和殿陛下内阁礼部官奉金册金寳由中阶进至殿内陈节中案册左案寳右案退册使副使祗候于丹墀东大学士一人立殿东檐下西面宣制鸿胪寺官一人立大学士后举册寳案内阁礼部官分立檐下东西面均朝服礼部尚书侍郎诣干清门奏时遂前导驾皇帝礼服乗舆出宫前引后扈如常仪午门鸣钟鼓至太和殿后阶降舆入中和韶乐作奏隆平之章皇帝升座乐止銮仪卫官赞鸣鞭丹墀内三鸣鞭戏竹交丹陛大乐作奏庆平之章鸿胪寺鸣赞官赞齐班序班引正副使就丹墀东拜位立北面西上赞行三跪九叩礼兴乐止序班引正副使进东阶至丹陛北面立鸣赞官赞有制正副使跪宣制官进至殿中门之左宣制曰某年月日钦奉皇太后懿㫖册立某妃某氏为皇后命卿等持节行礼宣毕大学士进殿左门诣中案奉节由中门闑左出至丹陛以节授正使正使受节偕副使兴内阁礼部官进殿左右门举册寳案出中门正使持节前行副使从以次降中阶内阁礼部官奉册寳设龙亭内銮仪校舁行导引如初由太和门出皇帝赐王公大臣茶如常仪毕鸣鞭如初中和韶乐作奏显平之章皇帝起座还宫乐止王公百官俱退是日内銮仪卫陈皇后仪驾于皇后宫阶下及宫门外内监设丹陛乐于宫门内如三大节之仪设节案一于宫内正中南为香案设册寳案于东西各一设皇后拜位于香案前北面女官四人立拜位左右东西面宣读女官二人立东案之南西面宫殿监率内銮仪校豫候于景运门册使既承命出由协和中门至景运门外西面立正使奉节授内监内监捧节内銮仪校接舁册寳亭至皇后宫门外亭止内监奉册寳诣皇后宫皇后礼服出内宫丹陛乐作赞引女官二人引皇后迎于宫门内道右随行入宫内监奉节陈于中案奉金册册文金寳寳文陈于东案退赞引女官引皇后就拜位北向立乐止赞跪皇后跪赞宣册宣册女官就案奉宣读册文西向立宣毕授侍右女官女官跪接赞受册女官以册奉皇后皇后受册授侍左女官女官跪接奉以兴陈于西案次宣寳受寳亦如之乐作皇后行六肃三跪三拜礼毕少退东向立乐止内监进至中案奉节出赞引女官引皇后送于宫门内道右还内宫内监奉节至景运门授册使正使持节副使从诣后左门复命册立礼成还节有司各退翌日昧爽皇太后仪驾乐悬全设鸿胪寺官设进表黄案一于慈宁门外礼部官捧王以下文武各官庆贺皇太后表文送内阁内阁捧皇帝庆贺皇太后表文恭进于皇太后宫武备院卿预设皇帝拜褥于慈宁门槛外正中鸿胪寺官引王公于慈宁门文武大臣二品以上俱于长信门外三品以下于午门外各依常次祗候礼部尚书奏请皇帝诣皇太后宫行礼王公文武大臣官员俱随行礼毕皇帝还宫王等俱出是日銮仪卫陈皇帝法驾卤簿乐部陈乐悬皇帝御太和殿诸王文武各官上表行庆贺礼颁诏宣示天下是时皇后诣皇太后宫行礼礼毕俟驾还宫诣皇帝前行礼皇贵妃率贵妃妃嫔公主王妃命妇于皇后前行礼均如三大节仪册封皇贵妃贵妃妃嫔仪册封皇贵妃之礼命下礼部诹吉以闻所司制册寳送内阁镌字届期礼部奏请命大学士尚书一人充册封使侍郎内阁学士一人充副使先一日遣官祗告太庙后殿奉先殿俱如常仪至日质明礼部鸿胪寺官设节案册寳案于太和殿内銮仪卫官设采亭于内阁门外内阁礼部官奉节册寳出陈亭内銮仪校舁行导以繖仗礼部官前引至太和殿阶下奉册寳随节以升设于殿内各案大学士一人朝服立节案之东正副使朝服立丹墀之东均西面钦天监官报时正使由东阶升副使从至丹陛左北面跪大学士诣案奉节由殿中门出授正使正使受节偕副使兴所司举册寳案从降中阶仍设亭内导引如初是日内銮仪卫豫设皇贵妃仪仗于本宫门外内监设节案香案于宫内正中设册寳案东西各一封使既受命由协和门至景运门外正使西面授节内监内监奉节内銮仪校舁册寳亭至宫门奉册寳随节诣皇贵妃皇贵妃礼服出迎于宫门内道右随行内监奉节册寳陈于各案退皇贵妃就拜位北面跪女官宣读册文寳文皇贵妃恭受册寳行六肃三跪三拜礼毕送节于宫门内道右均如皇后受册之仪内监持节至景运门授正使正使持节副使从诣后左门复命还节有司各退翌日皇贵妃诣皇太后宫行六肃三跪三拜礼乃诣皇帝前行礼皇后前行礼并如仪册封贵妃之礼命下所司供备制册寳册妃之礼命下备册印并诹日奏请命使祗告太庙后殿奉先殿至日遣使发封宣读受册及朝见仪均与皇贵妃礼同册嫔之礼命下备册奏请命使至日发册宣读受册暨朝见仪均与妃礼同皇帝万寿元旦冬至三大节内廷庆贺仪是日皇帝率王公文武羣臣诣慈宁宫行礼皇后率六宫公主福晋命妇诣慈宁宫行礼各如仪内监预设中和韶乐于干清宫檐下设丹陛大乐于干清门内宫殿监奏请皇后率皇贵妃贵妃妃嫔等具礼服集干清宫东西暖阁俟皇帝前朝受贺礼成还宫宫殿监奏请皇帝陞干清宫座中和韶乐作陞座乐止殿门垂帘宫殿监引皇后就正中拜位立皇贵妃贵妃妃嫔左右立均北面行六肃三跪三拜礼丹陛大乐作奏雝平之章礼毕乐止皇后率皇贵妃等各还后宫陞帘宫殿监引诸皇子皇孙陞东西丹陛北面立行三跪九叩礼是时官殿监率阖宫首领太监在东西丹墀下随行礼毕引皇子等退立两旁皇帝起座中和韶乐作乐止各退皇太后圣寿元旦冬至三大节庆贺仪是日内銮仪卫豫陈皇太后仪驾于慈宁门阶下至长信门外掌仪司内监设中和韶乐于慈宁官檐下设丹陛大乐于长庆门内俱北向所司豫设案一于慈宁门东内阁学士自内阁奉皇帝庆贺表文出内阁官前导大学士从由熙和中门至永康左门外导者止大学士奉表文礼部尚书侍郎导入至慈宁门升东阶陈表案上退内监举案宫殿监侍二人前引由左门入恭设于寳座东西向礼部官奉诸王大臣内外文武官庆贺表文安龙亭内校尉舁行鼔吹前导由东长安门至午门外陈设如仪是时武备院卿豫设皇帝拜褥于慈宁门外正中北向辨羣臣朝位及执事官位王以下入八分公以上立中阶下左右先集永康左门外候驾随入宗室公将军公侯伯大学士内大臣尚书都统子侍郎副都统男内阁学士前锋统领䕶军统领步军统领侍卫集长信门外文武三品以下集午门外皆按翼东西面序立记注翰林四人立慈宁门外西阶下御史二人立慈宁门外纠仪御史礼部官属各二人立午门外皆东西面北上执事鸿胪寺卿二人鸣赞二人立慈宁门檐下引进王公鸣赞二人二品以上鸣赞二人三品以下鸣赞二人视所引为位又鸣赞二人立午门外皆东西面义鸣赞一人立于永康左门一人立于右翼门二人立于熙和门内外二人立于午门内外闻唱承传百官行礼质明礼部尚书侍郎诣干清门奏时皇帝具礼服乘舆出宫导从翊卫如常仪礼部尚书侍郎导至永康左门降舆入礼部恭导皇帝陞慈宁门东阶于门左西向立后扈大臣从侍于后前引十大臣于长信门内左右序立领侍卫内大臣率豹尾班侍卫夹东西阶佥立礼部尚书转传内监奏请皇太后陞慈宁宫寳座皇太后礼服出宫中和韶乐作奏豫平之章陞座乐止礼部尚书侍郎恭导皇帝就拜位北向是时鸿胪寺官引王公于阶下引长信门外大臣暨午门外百官咸就位北面序立丹陛大乐作奏益平之章皇帝率诸王文武羣臣行三跪九叩礼承传鸣赞官接传午门外各官均随行礼乐止皇帝旋位立礼部尚书转传内监奏请皇太后还宫中和韶乐作奏履平之章乐止礼部尚书奏礼成恭导皇帝出永康左门乘舆还宫礼部官捧王公百官所进庆贺表文送内阁皆退是时皇太后仪驾中和乐器照常陈设其丹陛大乐移设于慈宁门内檐下北向侍卫命妇预设皇后拜褥于丹陛上正中设皇贵妃贵妃妃嫔拜褥于左右各稍后序公主福晋以下二品命妇以上拜位于丹陛上按左右翼依次分立均北面设引礼命妇二人赞相礼仪又设命妇八人前引自公主逮命妇凡与朝贺及执事者咸朝服自永康右门入进慈宁门于东西丹陛序立礼部尚书转传内监奏请皇后诣皇太后宫行礼皇后率皇贵妃贵妃妃嫔具礼服陞舆以次出启祥门前引命妇恭导至徽音左门外降舆入陞丹陛至檐前东向立皇贵妃以下各依左右位东西向立引礼命妇转传内监奏请皇太后陞座皇太后礼服出宫中和韶乐作奏豫平之章陞座乐止引礼命妇引皇后皇贵妃等俱就拜位北面立丹陛大乐作奏益平之章皇后率皇贵妃以下行六肃三跪三拜礼公主王妃命妇俱随行礼毕乐止引礼命妇引皇后皇贵妃以下复原位立转传内监奏请皇太后还宫中和韶乐作奏履平之章乐止引礼命妇奏礼毕引皇后以下咸退前引命妇恭导至徽音左门外乘舆还宫各退皇后还宫后皇子皇孙诣皇太后宫于皇太后前行三跪九叩礼礼毕各退谨按干隆五年十一月奉㫖皇太后万寿圣节大小臣工咸服蟒袍七日着为例干隆六年十一月内阁奏恭遇皇太后五十圣寿慈辇自畅春园回宫时凡在慈宁宫前行礼之一二品文武大臣恳请瞻仰跪接从之干隆十六年十一月皇太后六十圣寿于二十一日加上徽号恭进册寳皇帝率王公大臣等行庆贺礼颁诏天下先期修葺寿安宫为奉觞之所王公宗戚京外文武各衙门大臣官员辇下绅士耆老自高梁桥至西华门豫设綵棚乐剧恭祝圣寿是月癸未皇太后銮舆自畅春园回宫皇帝御龙袍衮服乗马前导王公大臣咸蟒袍补服满汉命妇咸采服各于祝釐綵棚前夹道跪迎皇太后颁赐赏赉各有差皇帝率皇后皇子皇孙等侍皇太后于寿安宫称庆凡九日王公百官自十四日起至二十八日止咸蟒袍补服干隆二十六年十一月皇太后七十圣寿于二十日加上徽号是月己酉皇太后銮舆自畅春园回宫皇帝率皇后以下暨皇子皇孙称庆于寿安宫凡十一日王公百官自十一月初一日至二十八日咸蟒袍补服余如十六年庆典之仪皇后千秋元旦冬至三大节内廷庆贺仪是日内銮仪校豫设皇后仪驾于交泰殿左右设中和韶乐于交泰殿檐下设丹陛大乐于干清宫后檐下礼部官捧王以下文武各官所进庆贺皇后笺文送内阁质明宫殿监设皇贵妃贵妃妃嫔拜褥于交泰殿丹陛上左右设公主王妃以下二品命妇以上拜位于丹陛下左右均北面设引礼命妇二人赞相礼仪皇后既率皇贵妃等于皇太后宫皇帝前行礼毕还坤宁宫宫殿监引王妃公主命妇由苍震门入在交泰殿外丹陛下排立启请皇贵妃贵妃妃嫔等至交泰殿内两旁立随奏请皇后具礼服出宫陞交泰殿座中和韶乐作奏淑平之章乐止宫殿监引皇贵妃等行六肃三跪三拜礼丹陛大乐作奏正平之章王妃公主命妇等俱随行礼礼毕乐止皇贵妃以下俱复原位立宫殿监奏请皇后还宫中和韶乐作奏顺平之章皇后还后宫乐止宫殿监启请皇贵妃贵妃妃嫔等各还本宫引王妃以下俱出随引皇子皇孙至皇后后宫行三跪九叩礼宫殿监率阖宫首领太监在东西丹墀下随行礼毕各退皇子婚仪皇子婚礼内务府豫行钦天监诹指婚吉日并列大臣命妇中偕老者奏襄婚事届期赞礼大臣偕福晋父蟒袍补服诣干清门东阶下福晋父北面跪赞礼大臣西面立称有㫖今以氏女作配与皇子为福晋福晋父承㫖行三跪九叩礼兴退廼诹吉纳币届日内务府官以綵亭载诸礼物如福晋家陈币于堂陈马于庭陈赐物于阶上以纳币告福晋父母祗受谢恩燕㑹行礼如仪婚前一日福晋家豫以粧奁送皇子宫铺陈届日质明皇子蟒袍补服诣皇太后皇帝皇后前行礼若妃嫔出者并于所生妃嫔前行礼皇子廼如福晋父母家行迎娶礼回宫内务府选随从女官八人豫诣福晋家阁前祗候赞事命妇豫请皇子宫内别室祗候自宫门至于福晋家步军统领饬所部洒扫清道銮仪卫备仪仗红縀帏舆内务府总管一人官属二十人蟒袍补服䕶军四十人如福晋家奉迎吉时届内銮仪校奉舆陈于中堂福晋礼服出阁随从女官翊升舆下帘内校舁行镫八炬十前导女官随从出大门乘马前列仪仗内务府总管率属及䕶军前后导䕶行至紫禁城门外衆下马步入及仪仗止于宫外女官随舆入至皇子殿前降舆女官恭导福晋出舆引入宫吉时届赞事命妇上合卺酒设燕皇子与福晋行合卺礼执事者皆退是日内大臣侍卫二品以上八旗文武大臣齐集福晋亲族有职人等暨同旗之大臣侍卫官员等齐集箭亭内命妇等在长房内筵宴如纳币于福晋家之仪翼日皇子及福晋夙兴朝服内务府管领妻二人导诣皇太后皇帝皇后前行朝见礼皇子前立福晋后立皇子行三跪九叩头礼福晋行六肃三跪三拜礼次诣所出妃嫔前行礼皇子行二跪六叩头礼福晋行四肃二跪二拜礼各如仪退皇子仍如福晋父母家行礼如前仪公主下嫁仪公主下嫁之礼内务府豫行钦天监诹指昏吉日并列大臣命妇中偕老者奏襄昏事届期赞事大臣偕额驸蟒𫀆补服诣干清门东阶下额驸北面跪赞事大臣西面立称有㫖今以公主择配人额驸祗受命行三跪九叩礼兴退初定诹日额驸家备驼一马八羊八十有一酒九十尊诣午门前恭进得㫖分纳所司是日皇帝御保和殿筵宴额驸父额驸暨奉命入宴之王大臣侍卫等侍宴如仪皇帝还宫理藩院鸿胪寺堂官引额驸父等至干清门西阶下序列行三跪九叩礼退是日内监设中和韶乐及丹陛乐于慈宁宫常次如仪尚膳女官设皇太后筵于寳座前南向设皇后筵于东西南向又以次设皇贵妃贵妃妃嫔席于东西少后佥向额驸母及其族中诸妇设席于嫔席之下少南西位东面进爵命妇侍卫命妇设席于丹陛下东位西面午刻皇后率皇贵妃等诣慈宁宫皇太后陞寳座筵宴赐茶进觞徧爵作乐升歌行酒额驸母及诸妇行礼各如仪既毕皇太后还宫皇后率皇贵妃等皆还内宫内监引额驸母及诸妇诣皇后宫行六肃三跪三拜礼退下嫁前一日额驸蟒袍补服率族人诣皇太后皇帝皇后宫门前行三跪九叩礼各如仪内务府官率銮仪校以公主粧奁诣额驸邸第内管领命妇二人偕女侍随往铺陈至日黎明额驸家备九九礼物文马十有八鞍辔具胄甲十有八马二十有一驼六羊八十有一酒九十尊诣午门恭纳午刻筵宴于保和殿慈宁宫如初定礼是日所司豫奏请王福晋贝勒贝子夫人中结髪偕老者钦命陪送内务府大臣命妇二人内管领命妇十人充导从皆盛服于宫外别室祗候赞事命妇豫诣额驸邸别室祗候自公主所出宫门至额驸邸歩军统领饬所部洒扫清道銮仪卫备仪仗綵舆内务府总管一人官属四人内管领二人䕶军㕘领二人䕶军校二人蟒袍补服偕䕶军二十人于所出宫门前祗候吉时届公主吉服诣皇太后皇帝皇后前行礼若妃嫔出者并于所生妃嫔前行礼各如仪毕命妇翊升舆下帘内校舁行出宫仪仗前列镫八炬十前导陪送福晋夫人及随从命妇乘舆随行内务府总管内管领乘骑稍逺导从㕘领及䕶军乘骑扈行诣额驸邸第合卺翼日公主额驸夙兴朝服公主诣皇太后皇帝皇后及所出妃嫔前行礼额驸诣慈宁门外东阶下干清门外内右门外行礼各如仪毕还邸第国朝宫史卷五国朝宫史卷六钦定四库全书国朝宫史卷六典礼二礼仪中坤宁宫祀神仪每嵗元旦子刻司香神位前上香皇帝皇后行礼正月初旬暨每月朔日朝祀之礼司香预悬黄幔于殿西炕上幔内悬朝祀神像二东向悬楮于幔左右炕上设低桌二陈鑪三琖三时果九餻十炕前设献案陈黄磁椀二以一实酒虚其一案下列罇酒前设采氊日昧爽司俎内监进二豕于庭司香献香执絃板内监及司俎官率所属进向上坐奏神絃拍板拊掌应节司祝进至案前跪六献酒俱灌虚椀中一叩兴合掌致敬絃板暂止司香彻献案设司祝礼神低桌奏神絃拍板如初司祝执神刀进跪一叩兴举神刀致辞诵賛者九祈祷三司祝复跪一叩兴诵賛三絃板复止衆皆兴侍立于侧皇帝亲诣行礼入殿门至神位前立司祝先跪皇帝跪司祝致辞皇帝行礼兴司祝叩兴合掌致敬司香彻琖奉神像一纳于黄筩敬奉西楹神亭内移黄幔稍南位神像于中执絃板人等复进跪坐司香敛氊三折之设于炕下奏神絃拍板如初司祝复跪致辞献香酒司祝酌酒执豕耳灌之一叩絃板暂止司俎举豕于俎复奏神絃拍板灌豕耳如初一叩兴退絃板止衆皆兴退司俎如法以次刲牲熟而荐之司香献香复设采氊司俎进跪献酒奏神絃拍板拊掌如初三献毕一叩兴合掌致敬乃彻馔列胙于长案前皇帝亲行礼于殿内南炕上陞座进胙肉并召王公大臣入于炕前赐坐随同食肉皆先期候旨行司香敛楮于嚢奉神像纳于朱筩敬奉西楹神亭内夕祀之礼司香预悬青幔于殿北炕上树杆于西悬大小神铃七奉夕祀神位三于幔内南向设低桌二陈鑪五琖五时果九餻十炕下陈罇酒于西申刻司香献香司祝繋裙束腰铃繋手鼓迎神致辞舞蹈者三皆撃手鼓为节内监亦撃手鼓鸣拍板和之鼓止司祝释手鼓腰铃司香设采氊皇帝亲诣行礼并如朝祀之仪刲牲荐俎并如朝祀司祝进跪致辞叩首合掌致敬毕司香敛氊展青绸幕掩灯火衆皆出阖戸惟司祝暨执鼓版内监侍司祝振铃杆迓神祷祝者三撃鼓鸣拍板和如初启扉明灯司俎彻俎司香卷幔奉神像纳朱匮内敬安原位礼毕每日朝祀夕祀仪并同祭之翌日行还愿礼预安神像于坤宁宫西楹神亭内司俎太监等于庭内神杆东北设案一西向奉神杆倚柱座前杆首向东仰案上陈银盘三一实米居中设幔架于西北覆以红罽设牲案于东北日昧爽司俎进一豕于庭司香设采氊于阈内皇帝亲诣行礼向神杆南面跪司俎进举盘中米洒之皇帝行礼兴司俎如法刲牲熟而荐之陈颈骨及胆于案上左右银盘内缕肉为脍列椀二佐以筯炊稗为饭列椀二佐以匙相间以献皇帝行礼如前仪礼成司俎等敬奉颈骨于杆端置胆脍及米于杆盌内遂立杆以所献之肉饭进皇帝皇后受胙司香等彻陈设礼毕每月皇子等于坤宁宫各祭神一次翌日还愿皇子行礼余仪并同每嵗四孟月大祭并同朝祀夕祀仪涓吉上驷院以白马二侍卫牵之庆丰司以牛二所司头目牵之广储司官举金二铤银二铤縀疋库官以蟒縀龙縀片金倭縀闪縀各色縀十青布十置于案掌仪司官并司俎官前引内务府总管暨上驷院卿同行由干清右门入自干清宫西楹经交泰殿至坤宁宫门外陈马于西陈牛于东司俎太监等恭捧金银縀布入宫司香陈縀布案于朝祀神位前加金银于上司祝进跪致辞叩兴司香复举案陈于夕祀神位前司祝跪叩致辞亦如之若皇帝亲诣行礼俱如月朔之仪陈献毕司香以金银縀布贮神位前案下大臣侍卫官员以牛马出俟三日之后宫殿监诣神前奉金银縀布并所司以献神之牛马交会计司如例行每嵗春秋二季堂子恭立神杆奉神位于堂子大祭回宫并于坤宁宫大祭前期四旬于宫内西炕上酿酒祭前一日漉之司香染布为神冠制楮币大祭日司俎妇人打餻作穆丹条子余并如前仪每嵗十二月二十六日恭奉神位至堂子五鼓时掌仪司以内监十六人舁黄縀神舆二至坤宁宫门外司俎二人各捧朝祀神位夕祀神位安奉舆内内监舁行导以御仗八镫四并司俎官员等六人经宫殿各门俱由中阈至干清门侍卫十人前导掌仪司官扈行出长安左门至堂子飨殿内供奉晨夕献香并如仪至新正初二日恭迎神位还宫仪卫如前司俎恭奉神位安原处四月八日佛诞祭祀是日所司于堂子飨殿陈设如仪掌仪司以内监八名舁黄縀神舆至坤宁宫门外司俎恭捧神位安奉舆内内监舁行灯仗仪卫如前司俎首领太监等以椵叶饽饽酿酒红蜜棉花置盒内随行至堂子飨殿浴佛祭祀所司执事如仪礼毕迎神还宫并如前仪奉先殿飨祀仪奉先殿飨祀之礼日献食月荐新朔望朝谒时节展拜出入启告恭遇列圣圣诞列圣列后忌辰及诸令节则于后殿上香行礼恭遇皇太后万夀皇帝万夀元旦冬至及国有大庆则恭奉列圣列后神位于前殿祭飨凡上徽号册立册封御经筵耕耤谒陵巡狩回銮及诸庆典均祇告于后殿恭遇亲飨前期三日皇帝斋执事各官咸致斋前一日掌仪司官进祝版于神库割牲瘗毛血洁治祭品各如仪届日昧爽内监启寝室神龛执事官公服入殿然炬明灯其登铏簠簋笾豆之实各以序陈于案殿中少西北向设祝案东西序各设尊案列爵分陈香盘尊实酒承以舟疏布羃勺具帛各实于篚牲各陈于俎司祝司香司帛司爵各以其职为位司乐陈中和韶乐于殿阶上分东西悬乐舞在其次司祝诣神库祝案前跪三叩恭奉祝版兴賛礼郎二人引由奉先中门入殿中门跪安于祝案三叩兴内务府官省齍毕分诣后殿寝室前跪上香三叩兴恭奉列圣列后神位以次行如遇皇后祔飨亦上香行礼恭奉神位随行内监以镫左右导至前殿入中门以次奉安于座列圣列后位均南向皇后祔位东位西向奉安毕诣各香案前跪三叩兴司拜褥官预设皇帝拜褥于殿门内正中及各神位前内监设盥盘于左阶下如仪届时掌仪司官诣干清门报时内监奏请皇帝具衮服乗舆出宫前引后扈如常仪至肃诚门外降舆行賛引对引暨太常寺卿二人恭导皇帝入奉先左门内监跪奉盥盘帨巾皇帝盥毕賛引对引恭导升左阶入殿左门诣拜位前北面立豹尾班侍卫止立阶下前引大臣止立阶上均东西面后扈大臣随入佥立拜位后左右典仪賛乐舞生登歌执事官各共迺职武舞执干戚进賛引奏就位皇帝就位立典仪賛迎神司香奉香以次进至各案前祇竢司乐賛举迎神乐奏贻平之章乐作賛引奏就上香位暨对引恭𨗳皇帝诣太祖髙皇帝香案前对引至祝案前止立司香跪賛引奏跪皇帝跪奏上香司香进香皇帝上炷香一瓣香三兴以次诣列圣案前上香如前仪毕賛引奏旋位暨对引恭导皇帝旋位立奏跪叩兴皇帝行三跪九叩礼兴賛引恭导皇帝诣皇后香案前司香跪进香皇帝立上香毕恭导皇帝旋位立乐止典仪賛奠帛爵行初献礼司乐賛举初献乐奏敉平之章乐作舞干戚之舞有司揭尊羃勺挹酒实爵司帛司爵以次进至各案前司帛跪献篚奠于案三叩兴司爵立献爵陈于案中各退乐止司祝诣祝案前跪三叩兴奉祝版跪案左賛引奏跪皇帝跪賛读祝司祝读祝毕兴奉祝版跪安于篚内叩如初退乐作賛引奏叩兴皇帝三叩兴乐止武功之舞退文舞执羽籥进典仪賛行亚献礼司乐賛举亚献乐奏敷平之章乐作舞羽籥之舞司爵诣各案前献爵于左仪如初献乐止典仪賛行终献礼司乐賛举终献乐奏绍平之章乐作舞同亚献司爵诣各案前献爵于右仪同亚献乐止文徳之舞退典仪賛彻馔司乐賛举彻馔乐奏光平之章乐作彻毕乐止賛礼郎一人趋至案前北面跪奏礼毕请神还寝室三叩退司乐賛举还宫乐奏乂平之章乐作賛引奏跪叩兴皇帝行三跪九叩礼毕乐止典仪賛奉祝帛送燎司祝司帛咸诣神位前跪三叩奉祝帛兴司香跪奉香兴以次恭送燎所皇帝转立拜位东旁西向俟祝帛过皇帝旋位立乐复作焚香帛数帛官数帛賛引奏礼成暨对引官恭导皇帝出殿左门降阶由奉先左门出至肃诚门外陞舆还宫导从如来仪内务府官恭奉神主还寝室上香行礼如前仪所司彻祭品内监阖门各退或奉㫖遣皇子恭代祭前诸仪届日内外陈设均同皇子拜位在殿门外正中设盥盘于右阶下皇子夙兴补服歩行至肃诚门掌仪司賛礼郎二人前导皇子由奉先右门入至西阶下盥手升阶诣拜位前行礼迎神上香出入殿右门祝帛送燎皇子避立西傍东面礼成仍自西阶降出肃诚门退每月朔望列圣圣诞列圣列后忌辰及上元清明霜降嵗除日恭遇皇帝亲诣上香是日所司诣后殿寝室前陈酒脯果实鑪镫具司香官执事殿内掌仪司官请驾如仪皇帝衮服乗舆出宫内务府总管前导至肃诚门降舆入恭导皇帝诣后殿各案前上香行礼仪与前殿上香同礼毕恭导皇帝还宫各退立春端阳重阳等节内监启后殿寝室神龛掌仪司官进殿明灯案陈酒脯果实掌仪司官一人补服诣各案前上香行三跪九叩礼如仪四月八日七月望日陈素果不设酒脯余同賛礼并以内务府賛礼郎升降出入均于右夀皇殿飨祀仪干隆十五年五月初十日内阁奉上谕夀皇殿恭奉皇祖圣祖仁皇帝皇考世宗宪皇帝圣容朕以时躬诣行礼忾闻僾见得申逮事之忱仰惟太祖太宗世祖圣容列后圣容向于体仁阁函奉尊藏未获修嵗时展谒之礼粤稽前代安奉神御或于宫中别殿或于寺观浄宇本无定所国家缘情立制宜极明备周详敬念列祖创垂显承斯在永怀先泽瞻仰长新式衷庙祫之仪期协家庭之制应即于夀皇殿増修丹雘恭迎列祖列后圣容敬谨奉安于嵗朝合请悬供肃将祼献以昭诚悫钦此随经王大臣等议定每嵗除夕内监诣夀皇殿恭请列祖列后圣容恭悬每案陈设干鲜果品十二羊豕肉各一酱一酒三爵上香行礼元旦大祭献磁器笾豆供品上香行礼作乐献帛爵不乐舞不读祝初二日如除夕供上香行礼毕恭奉圣容即殿尊藏元旦皇帝诣堂子奉先殿行礼毕诣夀皇殿王公随行礼内务府前期请除夕初二日俱令皇子轮班行礼掌仪司前期请乐章与奉先殿前殿朔望乐同掌仪司太监预习上元节每日供饼饵如常仪嵗秋李展圣容饬宫殿监预派内监敬谨执事祭日司香司帛司爵陈设祭品乐器内监执事如仪賛礼典仪司乐掌仪司賛礼郎执事如仪谨按干隆十五年大工落成十二月十八日恭绘列朝圣容成大祭夀皇殿皇帝亲诣行礼是日昧爽皇帝御龙袍衮服乗舆前引后扈如常仪至寿皇殿甎城门外降舆随从大臣侍卫于门外立前引賛引对引大臣恭导皇帝入门内监跪奉盥帨巾如仪盥毕司拜褥太监设拜褥于殿门内正中賛引对引恭导皇帝入殿之左门就拜位前北面立前引大臣止立殿门外后扈大臣随入佥立皇帝拜位后左右随行礼王公由甎城左右门入至丹陛东西傍序立北面典仪乐舞生登歌执事官共迺职賛礼奏就位皇帝就位立典仪賛迎神司香太监奉香盘以次进至各案前祇竢司乐賛举迎神乐奏贻平之章乐作賛引奏就上香位暨对引恭导皇帝诣太祖髙皇帝圣容香案前司香跪賛引奏跪皇帝跪奏上香司香进香皇帝上炷香一瓣香三兴以次诣列圣圣容香案前上香如前仪毕賛引对引恭导皇帝至正中前立司香跪进大红香皇帝恭奉大红香供献香罏毕賛引奏旋位皇帝旋位立奏跪叩兴皇帝行三跪九叩礼王公均随行礼兴乐止典仪賛奠帛爵行初献礼司乐賛举初献乐奏敉平之章乐作有司揭尊羃勺挹酒实爵司帛司爵太监奉帛爵以次至各圣容前司帛跪献篚奠于案三叩兴司爵立献爵陈于案中各退乐止典仪賛行亚献礼司乐賛举亚献乐奏敷平之章乐作司爵奉爵诣各圣容前献爵于左仪如初献乐止典仪賛行终献礼司乐賛举终献乐奏绍平之章乐作司爵奉爵诣各圣容前献爵于右仪如亚献乐止典仪賛彻馔司乐賛举彻馔乐奏光平之章乐作彻毕乐止賛礼郎一人进前北面跪奏礼毕请神还宫三叩退司乐賛举还宫乐奏乂平之章乐作賛引奏跪叩兴皇帝行三跪九叩礼兴乐止典仪賛奉香帛送燎司帛诣各圣容前跪三叩奉帛兴司香奉香以次恭送燎所皇帝转立拜位东傍西向王公亦稍后东立西向俟香帛过皇帝旋位立乐复作焚香帛賛礼郎数帛賛引奏礼成暨对引恭导皇帝出殿左门降阶出甎城门陞舆还宫导从如来仪王公等随出先蚕坛飨祀仪嵗季春吉巳皇后亲飨先蚕前期礼部尚书一人眂牲如仪前二日昧爽太常寺进斋戒铜人内监豫设黄案一于交泰殿之左内务府总管及宫殿监豫俟于干清门太常寺卿率所属恭奉斋戒牌在前铜人在后前引如仪至干清门内务府总管以授宫殿监恭设于交泰殿案上斋戒牌南向铜人西向跪三叩退皇后乃斋陪祀皇贵妃以下咸致斋先一日奉宸苑卿率属洁坛上下借以棕荐为瘗坎于坛西北施黄幄于坛上太常寺官恭设先蚕神座于幄内正中南向工部官张皇后拜幄于南阶上太常寺官具牲俎辨簠簋笾豆豋铏之实以次展于神厨太常寺卿诣神库以恭请神位之仪指授蚕宫令退賛礼郎引内务府总管一人诣神厨周眂牲牢笾豆太常寺官以陈设之仪指授宫殿监等讫皆退届日鸡初鸣内务府总管及宫殿监率内监入坛具器陈牛一羊一豕一豋一铏二簠簋各二笾豆各十鑪一镫二东设一案西向陈青色制帛一香盘一尊一爵三设福胙于尊案之旁加爵一牲陈于俎帛实于篚尊实酒承以舟疏布羃勺具内监设洗于具服殿乐部率掌仪司内监陈乐于坛下东西分列如式辨行礼位坛上正中为皇后拜位北向坛下西北为望瘗位西向当阶左右为陪祀皇贵妃贵妃妃嫔公主福晋拜位北面稍南左右为陪祀命妇拜位按翼分列重行异等东位西上西位东上均北面辨执事位司拜褥女官二人立于坛上拜位左右相仪女官二人立拜位后左右均东西面司香女官一人司帛女官一人司爵女官一人奉福胙女官二人序立东案之东西面接福胙女官二人立于坛上之西东面坛下典仪司乐女官各一人当阶左右西面传賛女官六人二人立于坛南东西面二人立于皇贵妃以下公主福晋拜位左右二人立于命妇拜位左右均东西面乐工歌工序立于东西乐悬之次女官掌瘗者立于瘗坎之西北隅质明歩军统领饬所部清跸除道自神武门至陟山门及坛门左右涂巷皆设布障陪祀公主福晋命妇及执事女官朝服预集坛内銮仪卫率内监陈皇后仪驾于顺贞门外凡旗尉民尉皆内监充之辰正初刻太常寺卿暨内务府总管赴干清门奏时宫殿监转奏皇后御礼服乗鳯舆出宫陪祀皇贵妃以下咸乗舆从由顺贞门神武门北上门入陟山门至内壝左门相仪女官二人跪奏请降舆皇后降舆皇贵妃以下咸降舆从前引女官十人右賛引左对引女官二人恭导皇后入具服殿少竢皇贵妃以下随入配殿祇竢传賛女官引公主福晋命妇等于具服殿门外东西序立祇候辰正一刻蚕宫令诣神库上香跪三叩兴恭请先蚕西陵氏神位内监十人前引入坛奉安座上毕相仪奏请行礼皇后出具服殿盥司盥跪奉帨巾盥毕诣坛皇贵妃以下随行司拜褥女官预设拜褥于坛上拜次賛引对引女官恭导皇后陞中阶就拜位前北向立前引十人止立坛下相仪二人随侍传賛引皇贵妃以下及命妇均就拜位序立典仪賛执事者各共迺职賛引奏就位皇后就位立典仪賛迎神司香奉香进至香案前祇候司乐賛举迎神乐奏庥平之章乐作賛引奏就上香位暨对引恭导皇后诣香案前立对引至帛案前止立司香跪賛引奏跪皇后跪奏上香司香进香皇后上炷香一瓣香三兴賛引奏复位暨对引恭导皇后复位立奏跪拜兴皇后行六肃三跪三拜礼传赞赞跪叩兴皇贵妃以下随行礼乐止典仪赞奠帛爵行初献礼司帛奉篚司爵奉爵进至案前祇竢司乐赞举初献乐奏承平之章乐作司帛跪献篚奠于案一叩兴司爵跪献爵陈于案中兴皆退乐止典仪赞行亚献礼司乐赞举亚献乐奏均平之章乐作司爵献爵于左仪如初献乐止典仪赞行终献礼司乐赞举终献乐奏齐平之章乐作司爵献爵于右仪如亚献乐止典仪赞受福胙奉福胙二人恭奉福胙诣神位前拱举退祇立于皇后拜位之右接福胙二人进立于左赞引奏跪皇后跪左右女官皆跪奏饮福酒右女官进福酒皇后受爵拱举授左女官次受胙如饮福之仪赞引奏拜兴皇后一拜兴又奏跪拜兴皇后行四肃二跪二拜礼皇贵妃以下俱随行礼典仪賛彻馔司乐賛举彻馔乐奏柔平之章乐作彻毕乐止典仪賛送神司乐賛举送神乐奏洽平之章乐作賛引奏跪拜兴皇后行六肃三跪三拜礼皇贵妃以下俱随行礼乐止典仪賛奉帛香馔送瘗司帛诣神位前跪一叩司帛奉篚兴司香跪奉香司爵跪奉馔兴以次恭送瘗所皇后转立拜位旁西向拜竢香帛过复位立典仪賛望瘗陪祀皇贵妃以下退賛引奏诣望瘗位乐复作恭导皇后诣望瘗位望瘗奏礼成恭导皇后诣具服殿更衣皇贵妃等随入配殿更衣乐止蚕宫令恭请神位复御上香行礼如仪皇后还宫宫殿监彻交泰殿铜人授太常寺官送归或奉㫖遣妃恭代先二日妃及陪祀之公主福晋等俱致斋所司供具如仪至日昧爽清道辟除妃朝服乗舆诣坛至内壝右门降舆入行礼于阶下上香賛升坛升降均由东阶妃嫔等不陪祀不饮福受胙香帛送瘗避立西旁余如前仪皇后躬桑仪嵗季春皇后躬桑前期三日礼部具疏以请皇帝承奉皇太后懿㫖下制报可乃徧布诸司供备内务府豫奏以妃嫔二人公主亲王福晋以下县君镇国公夫人以上三人文三品武二品官以上命妇四人从蚕採桑掌仪司治桑畦饬採桑钩筐皇后金钩妃嫔银钩均黄筐公主福晋夫人命妇均铁钩朱筐依期毕办皇后既以吉已飨先蚕如蚕己生翼日蚕未生则视蚕生诹日皇后散斋一日从採桑妃嫔公主福晋夫人命妇毕斋宫殿监设案于交泰殿内正中东西肆又设案于左右南北肆率内监至内右门祇候是日黎明执事官咸蟒袍补服内务府官以龙亭一载躬桑钩筐采亭一载从採桑钩筐内銮仪卫校舁行掌仪司官前导总管暨蚕宫令从由隆宗门至内右门亭止宫殿监率蚕宫令丞暨内监恭奉钩筐以次入内右门陈皇后筐钩于交泰殿中案陈妃嫔公主福晋夫人筐钩于左案陈命妇筐钩于右案皆筐左钩右乃奏请皇后吉服御交泰殿妃嫔从侍皇后先閲钩次阅筐既徧还宫妃嫔从入宫殿监奉筐钩出内右门授蚕宫令仍各置亭内以次舁行出隆宗门銮仪校接舁前引如初旗仗前导导迎乐作奏禧平之章及西苑奉宸苑卿自门迎入𧖟宫令分陈于採桑所届日蚕宫令率内监洁扫具服殿内外及亲桑䑓上下借以㯶荐设皇后观桑寳座于䑓北正中南向䑓下桑畦东西首行第一株为皇后躬桑位东向执钩相仪一人在右执筐相仪一人在左东西第二行一株为妃嫔从採位第三行一株为公主福晋夫人从採位第四行一株为命妇从採位执钩筐蚕妇各二人皆在左右传賛女官二人在䑓南左右北面侍班福晋夫人命妇在女官之南东西面内侍设童监歌採桑辞者十人司金鼓板篴笙箫者二十有四人于䑓前东西麾五色采旗者四十人于桑畦外东西分班序立黎明从桑侍班公主福晋夫人命妇及执事女官蚕母蚕妇咸蟒袍补服预至西苑南门内序立祇候辰正二刻礼部尚书内务府总管诣干清门奏时已初刻宫殿监转奏皇后吉服乗舆出宫从桑妃嫔咸吉服乗舆从诣西苑皇后入具服殿少竢传賛分引妃嫔公主福晋夫人命妇从採桑位引侍班之公主福晋夫人命妇就侍班位立执事女官暨童监咸依位序立典仪奏请皇后行躬桑礼皇后出具服殿前引后从如常仪至桑畦北正中相仪女官一人奉钩跪进于右一人奉筐跪进于左兴皇后右持钩左持筐东行桑畦外采旗招飐䑓前内监鸣金鼓歌採桑辞皇后至东第一株桑前东向採桑一条蚕母二人助採复行至西第一株桑前东向採桑二条蚕母助採亦如之採毕歌止各退皇后以钩筐授相仪相仪二人跪受于左右兴复于龙亭退竢䑓隅典仪奏请御观桑䑓賛引对引命妇恭导皇后陞䑓御座妃嫔以下採桑各蚕妇一人授钩一人授筐二人助採妃嫔公主福晋夫人採桑五条命妇採桑九条毕咸释钩筐授蚕妇复于采亭妃嫔登䑓侍立皇后寳座前左右公主福晋夫人命妇退入侍班位立执钩筐者皆退典仪相仪各女官敛诸筐次第置于䑓南传賛引蚕母蚕妇至䑓前北面跪典仪举皇后懿筐授蚕母蚕母恭受次举妃嫔以下从桑各筐授蚕妇蚕妇受讫皆兴奉筐至蚕室蚕妇以叶洒箔礼成典仪跪奏皇后驾兴賛引对引恭导皇后诣具服殿典仪奏陞座皇后陞寳座传賛分引妃嫔以下东西序立次公主福晋次夫人次命妇次蚕母蚕妇皆北面传賛賛跪叩兴皆行六肃三跪三叩礼退典仪奏礼毕皇后降座陞舆警跸妃嫔从还宫如来仪公主福晋以下皆退及蚕成蚕母𧖟妇择茧贮筐以献皇后遂以献于皇帝皇太后乃择吉日皇后行缫三盆手礼採桑妃嫔从缫是日乗舆出宫如常仪至织室缫盆前妃嫔侍立蚕母渍茧于盆以手出绪握其总跪进皇后皇后受总亲缫三少退立妃嫔进缫以五为节遂布于蚕妇之吉者使缫礼毕乗舆还宫警跸如来仪令节设供仪恭遇万夀圣节及元旦令节宫殿监先期奏请设供至日宫殿监率各该处首领太监等设供案于天香亭内北向奉安神牌香烛燎炉斗香拜褥各具陈祭品七十五届时奏请皇帝拈香行礼礼毕送燎还宫凡冬至夏至或未亲行郊礼则于宫中设供宫殿监先期奏闻至日宫殿监率各该处首领太监等设供案冬至北向夏至南向奉安神牌香烛燎炉拜褥各具陈祭品九十九届时奏请皇帝拈香行礼礼毕送燎还宫凡立春立夏立秋立冬宫中设供宫殿监先期奏闻至日宫殿监率各该处首领太监等设供案立春东向立夏南向立秋西向立冬北向奉安神牌香烛燎炉拜褥各具陈祭品三十六羊一豕一届时宫殿监奏请皇帝拈香行礼礼毕送燎还宫凡仲春之朔祭日仲秋之望祭月七月七夕祭牛女皆宫殿监先期奏闻至日宫殿监率各该处首领太监等设供案奉安神牌香烛斗香燎炉拜褥各具陈祭品四十九届时宫殿监奏请皇帝拈香行礼礼毕奏请皇后皇贵妃贵妃妃嫔等行礼礼毕皇帝送燎还宫钦安殿斗香仪每嵗元旦宫殿监率该处首领太监等于钦安殿天一门内正中设斗香恭候皇帝亲诣拈香行礼其每月朔望俱设斗香官殿监等敬谨拈香行礼祀灶仪每嵗季冬二十三日坤宁宫祀灶宫殿监先期奏闻至日宫殿监率各该处首领太监等设供案奉神牌香烛燎炉拜褥各具陈祭品三十三黄羊一届时奏请皇帝诣佛前神前灶神前拈香行礼礼毕皇帝还宫宫殿监奏请皇后行礼亦如之礼毕皇后送燎回宫令节设醮仪每遇年节天穹寳殿钦安殿各设道场拜进表文其道场用外道官道衆者所用一切钱粮内务府掌之届日宫殿监率各该处首领太监等闗防其道场用太监道官道衆者所用一切钱粮由宫殿监行文内务府派员备办届日宫殿监率该处首领太监等瞻礼俱各具牌奏闻国朝宫史卷六国朝宫史卷七钦定四库全书国朝宫史卷七典礼三礼仪下慈宁宫筵宴仪㳟遇皇太后圣夀及元旦诸庆典慈宁宫筵宴前期礼部疏请得㫖徧布诸司供备内务府奏请钦命进爵命妇尚膳内管领具御馔宴席诸王进馔筵牲酒届日黎明内銮仪卫设皇太后仪驾卤簿内监设乐悬均如朝贺仪公主福晋夫人命妇咸朝服集永康右门外祗竢武备院张黄幕于慈宁门外阶下正中内管领设反坫于幕下尊爵金巵壶勺具尚膳女宫等入殿布席皇太后御筵于寳座前加黄幕东为皇后御筵西南向稍后为皇贵妃贵妃妃嫔宴席东西向再后为公主福晋以下乡君及入八分公夫人以上宴席殿外丹陛左右为公侯伯子男满洲一二品大臣命妇宴席并重行北上东西向加羃所司具乐舞杂技祗竢届时内监引公主以下自永康右门进慈宁门序立于东西丹墀已刻礼部尚书侍郎转传内监奏请皇后诣皇太后筵宴皇后率皇贵妃以下具礼服陞舆以次出启祥门前引命妇㳟导由慈祥门至徽音左门外降舆入皇后进至殿内东向立皇贵妃以下随入稍后东西序立公主福晋夫人命妇按翼升丹陛序立引礼女官转传内监奏请皇太后御慈宁宫皇太后礼服出宫中和韶乐作奏豫平之章陞座乐止引礼女官引皇后以下就宴位引公主以下各趋宴次咸于本座行一拜礼坐进茶丹陛清乐作奏海宇昇平日之章尚茶女官率尚茶妇举茶案由中道进至殿檐下跪皇后以下咸就本位跪进茶女官奉茶入殿中门由中陛陞跪进皇太后茶兴立于右皇后以下行一拜礼女官跪受茶瓯由右陛降出中门皇后以下咸坐侍卫妻进皇后茶次分赐皇贵妃以下暨命妇茶各于坐行一拜礼饮讫复拜如初坐尚茶女官等彻茶案退乐止尚膳女官等入殿展羃以次展各席羃退廼进酒司爵女官自黄羃内奉壶爵金巵以次进至殿中门阈外之左西面立丹陛清乐作奏玉殿云开之章皇后以下皆兴进爵命妇兴离席趋殿中北面跪皇后以下俱跪女官举壶实酒于爵由中门入西面跪授进爵命妇兴退进爵命妇奉爵兴自中陛陞当右北面跪㳟进皇太后酒兴由右陛降复原处跪行一拜礼皇太后进酒皇后以下咸行一拜礼进爵命妇兴由右陛陞跪受虚爵仍由中陛降复原处跪女官入跪接受虚爵退皇后以下先兴女官廼以金巵酌酒承懿㫖赐进爵命妇立授巵进爵命妇㳟受行一拜礼饮毕女官立受巵退进爵命妇拜如初兴退还席坐皇后以下各就坐执事女官承懿㫖分赐果食于各席皇后以下行一拜礼坐乐止廼进馔尚膳女官等以馔入㳟进于皇太后前中和清乐作奏万象清宁之章执事女官承懿㫖分赐餚馔于各席皇后以下行一拜礼坐乐止尚茶女官等举反坫案进至殿门前侍卫妻进皇后酒次分赐皇贵妃以下暨命妇酒皇后以下各就本位行一拜礼饮毕复拜如初坐乐止内监下帘礼部满尚书侍郎引庆隆舞进至丹陛以次队舞舞毕笳吹进畨部合奏朝鲜国俳及回部乐进百技并作毕各退内监启帘内监领妻进彻御筵退皇后以下皆兴离席就殿内拜位立公主以下出殿左右门于丹陛上拜位立丹陛大乐作奏益平之章皇后率皇贵妃以下谢㤙行二肃一跪一拜礼毕乐止引礼女官奏宴毕转传内监奏请皇太后还便殿中和韶乐作奏履平之章皇太后还宫引礼女官㳟引皇后以下降阶仍由徽音左门出陞舆还宫公主以下各退皇帝躬侍皇太后家宴仪皇帝侍奉皇太后常日问安进甘㫖献时新佳辰令序㳟侍宴赏嵗新正择吉㳟迎皇太后进宫皇帝亲侍于金昭玉粹进早膳宁夀宫进茶果晩膳戏重华宫进酒膳并如仪元夕陈火戏端阳竞渡夏日观荷俱于瀛台㳟迎宴赏嵗季冬臈八日亲侍皇太后幸瀛台于庆霄楼进早膳澄怀堂进茶果遐瞩楼陈閲氷嬉嵗以为常㳟遇皇太后大庆皇帝称觞于夀安宫宫殿监承㫖供办亲定每日食品各具饍单进呈至日陈乐于宫门承应大戏人等毕集祗俟皇帝御吉服乗舆诣夀安宫㳟俟皇太后驾临乐作皇帝亲奉安舆至殿檐下降舆入殿陞座乐止皇帝跪问起居随进茶侍早膳承应宴戏演九九大庆已刻进小膳未正刻进晩膳继进酒膳皇后率皇贵妃以下皇子皇孙咸侍钦𣲖王公满汉大臣侍卫外藩回部于东配殿王妃公主命妇于西配殿各以次列坐观戏㤙赐酒肴果实申刻宴毕王公以下先出皇太后起座乗舆乐作如初皇帝㳟迎至宫门皇太后还宫乐止皇帝乗舆还宫谨按干隆二十六年十一月㳟遇皇太后七旬大庆先于二十一日皇上诣夀康宫㳟侍筵宴敬起舞皇子皇孙额驸以次队舞余如慈宁宫筵宴之仪干清宫家宴仪㳟遇皇帝万夀元旦除夕及诸令节干清宫家宴宫殿监先期奏闻既承㫖饬所司供备届日尚膳具馔尚茶具茶司乐陈乐悬如仪承应宴戏人等毕集祗俟宫殿监率所司设御筵于寳座前设皇后寳座宴席于御座东西南向稍后左右设皇贵妃贵妃妃嫔筵席东西向俱北上届时宫殿监奏请皇后率皇贵妃以下具吉服齐诣宴次各就本位立俟廼奏请皇帝陞座中和韶乐作乐止皇后以下各就位次行一拜礼丹陛大乐作奏雝平之章礼毕乐止皇后以下各入座进馔丹陛清乐作奏海宇昇平日之章乐止承应宴戏进果檐下清乐作奏万象清宁之章乐止进酒丹陛清乐作奏玉殿云开之章皇帝进酒时皇后以下各出座跪行一拜礼乐止仍各入座承应宴戏毕皇后以下出座谢宴行二肃一跪一拜礼丹陛大乐作奏雝平之章礼毕乐止宫殿监奏宴毕皇帝起座还便殿中和韶乐作乐止宫殿监奏请皇后以下各还本宫皇后千秋内宴仪㳟遇皇后千秋于本宫筵宴宫殿监先期奏闻既承㫖饬所司备办届日尚膳具馔尚茶具茶司乐陈乐悬如仪承应宴戏人等毕集祗俟宫殿监率所司设皇后御宴于寳座前设皇贵妃贵妃妃嫔宴席于左右东西向俱北上届时宫殿监启请皇贵妃贵妃妃嫔具吉服齐诣宴次各就本位立俟廼奏请皇后吉服陞座中和韶乐作奏淑平之章乐止皇贵妃以下各就位次行一拜礼丹陛大乐作奏正平之章礼毕乐止各入座进馔丹陛清乐作奏海宇昇平日之章乐止承应宴戏进果檐下清乐作奏万象清宁之章乐止进酒丹陛清乐作奏玉殿云开之章皇贵妃进酒皇后进酒时贵妃以下各出座跪行一拜礼乐止仍各入座承应宴戏毕皇贵妃以下出座谢宴行二肃一跪一拜礼丹陛大乐作奏正平之章礼毕乐止宫殿监奏宴毕皇后起座还后宫中和韶乐作奏顺平之章乐止宫殿监启请皇贵妃以下各还本宫皇贵妃贵妃千秋宴仪皇贵妃千秋皇贵妃与贵妃妃嫔同宴于本宫宫殿监先期承㫖饬所司供备届日所司祇具宫殿监启请贵妃妃嫔具吉服齐诣宴次廼启请皇贵妃吉服陞座贵妃以下各依次入座进馔承应宴戏进果进酒贵妃以下各于本座行一拜礼承应宴戏宴毕贵妃以下行礼如初宫殿监启宴毕皇贵妃起座还后宫宫殿监启请贵妃以下各还本宫贵妃千秋贵妃与妃嫔宴于本宫仪同干清宫曲宴廷臣仪㳟遇皇帝万夀及元旦上元端阳中秋重阳冬至除夕等节干清宫曲宴王公大臣宫殿监先期承㫖饬所司供备奏事太监具王公大臣名签奏请钦𣲖并请进爵大臣既得㫖交奏事官员下内阁通传宫殿监㳟请㤙赐宴次诸物排列呈览届日尚膳具馔尚茶具茶司乐陈乐悬如仪承应宴戯人等毕集祗俟宫殿监率所司设御筵于寳座前设王公大臣宴席于左右并重行北上东西向王公髙桌椅坐大臣低桌各设坐褥黎明入宴之王公大臣俱蟒袍补服齐集干清门外届时奏事官员引入宴次各依班位祗俟宫殿监奏请皇帝陞座中和韶乐作奏隆平之章乐止宫殿监引入宴之王公大臣北面排立行一跪三叩礼丹陛大乐作奏庆平之章礼毕乐止各就宴位一叩坐进馔丹陛清乐作奏海宇昇平日之章乐止承应宴戏进果檐下清乐作奏万象清宁之章乐止进酒丹陛清乐作奏玉殿云开之章进爵大臣㳟进皇帝酒皇帝进酒时王公大臣各起座跪行一叩礼乐止仍各入座承应宴戏毕颁㤙赐诸物王公大臣出座谢宴行一跪三叩礼丹陛大乐作奏庆平之章礼毕乐止宫殿监奏宴毕皇帝起座还便殿中和韶乐作奏显平之章乐止宫殿监引王公大臣各退㳟遇每嵗新正特召内廷大学士翰林于重华宫茶宴聨句奏事太监预进名籖既承㫖按名交奏事官员宣召入宫祇俟届时引入宫殿监预饬所司具茶果承应宴戏懋勤殿首领太监等具笔墨纸研诸臣俱以次一叩列坐御制诗下授简聨赓宴毕颁赏诸臣跪领趋退其㤙赐之物宫殿监临期㳟候钦定排列呈览瀛台钖宴仪谨按干隆十一年八月二十七日赐王公宗室筵宴于瀛台丰泽园钦命皇子及王公宗室等一百三人入宴宫殿监既承㫖饬所司供备先期宫殿监率所司于崇雅殿安设大地平㳟设御宴寳座于正中设履亲王庄亲王慎郡王諴亲王康亲王宴席于地平上左右用髙桌椅坐设皇子及王公等三十六人宴席于殿内左右设宗室大臣侍卫官员闲㪚六十二人宴席于东西两厢并髙桌椅坐庭中张演剧行台届日尚膳具馔尚茶具茶司乐陈乐悬如仪宴戏人等毕集祇俟宫殿监设㤙赏诸物于丰泽园宫门黎明皇子及王公宗室俱蟒袍补服祇俟于瀛台勤政殿宫门外㳟候驾至跪迎随行至宴次王公宗室等遵㫖长㓜列坐俱行家人礼钦命和亲王果亲王皇长子皇三子皇四子于殿内列坐之王公行酒命和亲王率永璧阿哥永璸阿哥于两厢列坐之宗室行酒宴毕驾还宫皇子及王公宗室等跪送如仪宫殿监承㫖带引王公宗室至淑清院流盃亭等处观览午刻仍至丰泽园宫门内颁赐蟒縀文绮茶果等物有差王公宗室跪领叩兴各退干隆十一年八月二十八日赐满汉大臣翰林筵宴于瀛台丰泽园钦命大学士九卿翰詹官员等一百七十六人入宴先期宫殿监承㫖于瀛台涵元殿设御宴寳座于正中设大臣翰林等四十三人宴席于左右用低桌于丰泽园崇雅殿御座两旁设大臣官员一百三十三人宴席于殿内左右及两厢并低桌届日诸司供备如前黎明入宴之大臣官员俱蟒袍补服于勤政殿宫门外㳟候圣驾驾至跪迎钦命于涵元殿筵宴之大臣翰林等四十三人随行入宴余俱诣崇雅殿入宴以次列坐筵宴毕驾幸淑清院曲水流觞设寳座赋诗并命从宴诸臣聨句既毕驾还宫宫殿监承㫖带引大臣官员等至瀛台淑清院等处观览赐酒果于流盃亭未刻仍诣勤政殿宫门内颁赐文绮绢笺茶果等物有差大臣官员等跪领叩兴各退丰泽园凯宴仪谨按干隆十四年平定金川干隆二十五年平定回部凯旋礼成皇帝幸丰泽园钖宴内务府承㫖徧布诸司供备前期武备院设帐殿于丰泽园之北厥明张黄幕于帐殿南正中掌仪司陈反坫于幕内尊爵金巵壶勺具司乐以次陈乐悬如仪尚膳总领等设御筵于寳座前加黄羃设王公宴席于帐殿内之左设凯旋大臣及钦命入宴大臣宴席于帐殿内之右及帐殿外幕下两旁设入班侍卫凯旋侍卫䕶军宴席于左右青幕下皆有羃乐舞善扑杂技百戏人等毕集入宴之王公大臣侍卫等俱蟒袍补服齐集祇俟已刻皇帝吉服乗舆出宫设卤簿涖宴次鸿胪寺卿引王公大臣等分列左右跪迎皇帝降舆中和韶乐作陞座乐止鸿胪寺分引王公以下各就宴次行一叩礼坐进茶丹陛清乐作尚茶举茶案由中道进至帐殿檐下跪王公以下咸就本位跪进茶大臣奉茶入帐殿由中陛陞跪进皇帝茶兴立于右王公以下行一叩礼进茶大臣跪受茶瓯由右陛降趋中路出王公以下咸坐侍卫分赐王公以下茶各于坐行一叩礼饮讫复叩如初坐尚茶彻茶案退乐止尚膳总领等进帐殿展羃以次展各席羃退廼进酒掌仪司官自黄羃内奉壶爵金巵以次进至帐殿外中左西靣立丹陛清乐作王公大臣皆兴进爵凯旋大臣兴出帐殿释补服趋殿中北面跪王公以下俱跪掌仪司官举壶实酒于爵由中路进帐殿西面跪授进爵大臣兴退进爵大臣奉爵兴自中陛陞当右北面跪㳟进皇帝酒兴由右陛降复原处跪行一叩礼皇帝进酒王公以下咸行一叩礼进爵大臣兴由右陛陞跪受虚爵仍由中陛降复原处跪掌仪司官入跪接受虚爵退王公以下先兴掌仪司官廼以金巵酌酒承㫖赐进爵大臣立授巵进爵大臣㳟受行一叩礼饮毕掌仪司官立受巵退进爵大臣叩如初兴由帐殿右趋出加补服还入坐王公以下各就坐执事官承㫖分赐果食于各席王公以下行一叩礼坐乐止进馔尚膳以膳入㳟进于皇帝前中和清乐作尚膳总领承㫖分赐餚馔于各席王公以下行一叩礼坐乐止掌仪司举反坫案进至帐殿前侍卫等实酒于巵捧置御案皇帝亲赐凯旋大臣等酒各离席以次至御前跪皇帝手授巵捧受一叩饮毕以巵授侍卫复叩兴还坐侍卫等分赐王公以下酒各就本位行一叩礼饮毕复叩如初坐乐止所司引庆隆舞进至帐殿内以次队舞舞毕笳吹进是时善扑百技并作承应宴戏毕各退所司进彻御筵退王公以下皆兴各就本位行一跪三叩礼毕离席鸿胪寺卿分引趋出帐殿左右序立皇帝起座中和韶乐作皇帝乗舆还宫设卤簿如来仪王公以下跪送乐止各退紫光阁钖宴仪谨按干隆二十六年正月初二日紫光阁武成殿落成钖宴于阁下钦命大学士忠勇公傅恒尚书武毅谋勇公兆惠暨满汉文武大臣䝉古王公台吉回部等一百七人入宴内务府承㫖以大学士公傅恒献爵乃徧布诸司供备届日武备院张黄幕于丹陛上正中掌仪司陈反坫于幕内尊爵金巵壶勺具司乐以次陈乐悬如仪尚膳总领等设御筵于寳座前加黄羃设入宴大臣等宴席于阁下左右及丹陛上左右皆有羃乐舞善扑回部乐舞杂技百戏人等毕集内务府张青羃于丹陛下两旁陈列㤙赐入宴诸臣文绮等物入宴诸臣俱蟒袍补服各于本宴次安设坐褥鸿胪寺卿理藩院尚书等引大学士以下至丹陛下左右分翼序立皇帝吉服乗舆出宫设卤簿涖宴次大学士以下跪迎皇帝至丹陛上降舆入阁门中和韶乐作奏降平之章陞座乐止鸿胪寺理藩院分引大学士以下各就宴次行一叩礼坐进茶丹陛清乐作奏海宇昇平日之章尚茶举茶案由中道进至阁檐下跪大学士以下咸就本位跪进茶大臣奉茶进阁由中陛陞跪进皇帝茶兴立于右大学士以下行一叩礼进茶大臣跪受茶瓯由右陛降出中门大学士以下咸坐侍卫等分赐大学士暨入宴诸臣茶各于坐行一叩礼饮讫复叩如初坐尚茶彻茶案退乐止尚膳总领等进阁展羃以次展各席羃退廼进酒掌仪司官自黄羃内奉壶爵金巵以次进至阁中门阈外之左西面立丹陛清乐作奏玉殿云开之章诸臣皆兴进爵大学士兴出阁右门释补服进阁中门北面跪诸臣俱跪掌仪司官举壶实酒于爵由中门入西面跪授进爵大学士兴退进爵大学士奉爵兴自中陛陞当右北面跪㳟进皇帝酒兴由右陛降复原处跪行一叩礼皇帝进酒诸臣皆行一叩礼进爵大学士兴由右陛陞跪受虚爵仍由中陛降复原处跪掌仪司官入跪接受虚爵退诸臣先兴掌仪司官乃以金巵酌酒承㫖赐进爵大学士立授巵进爵大学士㳟受行一叩礼饮毕掌仪司官立受巵退进爵大学士叩如初兴由阁右门趋出加补服还入坐诸臣皆坐执事官分赐果食于各席大学士以下行一叩礼坐乐止进馔尚膳以馔入㳟进于皇帝前中和清乐作奏万象清宁之章尚馔总领承㫖分赐餚馔于各席大学士以下行一叩礼坐掌仪司举反坫案进至阁前侍卫分赐大学士以下酒各就本位行一叩礼饮毕复叩如初坐皇帝复亲赐诸臣酒御前侍卫等以玉巵贮酒捧置御案诸臣闻命兴离席以次至御前跪皇帝手授巵捧受一叩饮毕以巵授侍卫复叩还坐乐止是时乐舞善扑回部乐舞百技并作承应宴戏毕各退所司进彻御筵退大学士以下皆兴各就本位行一跪三叩礼毕离席鸿胪寺卿理藩院尚书分引趋出至丹陛下左右序立皇帝起座中和韶乐作奏显平之章皇帝至丹陛上乗舆还宫设卤簿如来仪大学士以下跪送乐止总管内务府大臣分络入宴诸臣㤙赐縀疋等物有差诸臣跪领叩兴各退国朝宫史卷七国朝宫史卷八钦定四库全书国朝宫史卷八典礼四宫规一位号本朝定制皇帝尊圣祖母为太皇太后尊圣母为皇太后居慈寕夀康宁夀等宫奉太妃太嫔等位随居皇后居中宫主内治皇贵妃一位贵妃二位妃四位嫔六位分居东西十二宫佐内治自贵妃以下封号俱由内阁㳟拟进呈钦定册封贵人常在答应俱无定位随居十二宫勤修内职一宫女子额数皇太后宫十二名皇后宫十名皇贵妃位下八名贵妃位下八名妃位下六名嫔位下六名贵人位下四名常在位下三名答应位下二名一内庭位次各有差等须各依本分位次谦㳟和顺接上以敬待下以礼非本宫首领太监女子不可擅行使令一皇帝驾临内宫本宫居住之内庭等位咸迎于本宫门外立俟驾至随行进宫驾回仍送于本宫门外若皇后驾临各宫迎送之仪亦如之一内庭等位遇娠毎日食用照常额加半有生母者许进内照看本宫首领太监照常上夜外宫殿监奏派总管太监一员率敬事房太监及御药房首领太监等上夜一凡皇子诞生未赐名者皆称皇子不按位次称唿䝉赐名始称皇㡬子其赐名之例由宗人府奏请奉旨后内务府知㑹宫殿监宫殿监奏交内阁拟嘉名具折呈览㳟候钦定后宫殿监知㑹内务府转行宗人府登记俟㳟修玉牒载入一凡皇太后皇后皇贵妃贵妃妃嫔之父姓名官位宫殿监敬谨登记遇㳟修玉牒由宗人府奏请咨行内务府转行宫殿监宫殿监查明缮折奏闻后交内务府转行宗人府载入玉牒㳟逢皇子公主诞生其年月日时系内庭某位某氏所生宫殿监敬谨登记遇㳟修玉牒载入皇孙皇孙女竝同一内庭等位父母年老奉特㫖许入宫㑹亲者或一年或数月许本生父母入宫家下妇女不许随入其余外戚一概不许入宫一各宫首领遇年节奉主命往外家或以事故慰问前往者不许传宣内外一切事情宫殿监时加稽察倘不加稽察别行发觉者将宫殿监与犯者一竝从重治罪一凡已出宫女子不许复进宫出入妄传内外一切事情亦不许差人至宫门与本主请安一凡各宫女子不许与太监等认为亲戚非奉本主使令不许擅相交语竝嘻笑喧哗各宫小太监许于本宫内掖门出入毎夜起更时各宫首领进本宫查看灯火毕随出锁掖门报知敬事房一凡宫殿监等处太监行路或遇各宫女子皆让女子走过再行不许搀杂争路㳟进实録圣训毎遇㳟进实録圣训由内阁奏请行内务府知㑹宫殿监是日宫殿监传派举案首领太监等具蟒袍补挂齐集干清门俟侍卫等㳟举实録圣训黄案至宫殿监率首领太监等接举宫殿监领侍二人前引由丹陛进干清宫暖阁交本房官员敬谨安奉毕宫殿监设香案俟皇帝前朝礼毕还宫时㳟请诣香案前行礼御寳开封竝请用毎嵗正月钦天监预择吉日开寳掌仪司知㑹宫殿监先期奏闻届日宫殿监率交泰殿首领太监等设供案殿中行三跪九叩首礼应吉时开封陈寳于案奏请皇帝拈香行礼礼毕捧寳贮匣内如仪嵗暮封寳钦天监预择日期前一日内阁具奏届日内阁学士一员率典籍诣干清门门左设黄案宫殿监率交泰殿首领太监㳟启寳匣捧寳出陈案上学士率典籍等洗拭如仪毕交泰殿首领仍捧入㳟贮于匣其封寳之仪与开寳同㳟遇皇帝巡幸启銮之日内阁学士一员率典籍至干清门请寳出交学士祇领驰送驻跸行宫交总管太监収入至回銮日学士等仍由驻跸行宫领出捧至干清门交宫殿监宫殿监率交泰殿首领太监捧安原处凡一应诰勅用寳内阁先期列件具奏届期内阁学士一员率典籍㑹同总管内务府大臣诣干清门门左预设黄案宫殿监率交泰殿首领太监捧寳出于黄案上騐同押用登记数目讫学士退宫殿监等捧寳入㳟贮原处进时宪书毎嵗十月朔钦天监㳟进时宪书先期掌仪司知㑹宫殿监率各该处首领太监等具蟒袍补挂齐集干清门俟礼部钦天监官员㳟请时宪书至宫殿监领侍一人㳟捧御览时宪书宫殿监副侍二人前引由干清门中门进至御前候皇帝御览毕交懋勤殿首领太监収贮是日皇太后宫总管太监亦由掌仪司知㑹率本宫首领太监等具蟒袍补挂齐集本宫门俟礼部钦天监官员㳟请时宪书至总管太监一人㳟捧圣览时宪书本宫首领太监二人前引由本宫中门进安皇太后宫是时宫殿监副侍一人㳟捧皇后时宪书本宫首领二人前引亦由干清中门进安交泰殿其皇贵妃贵妃妃等位时宪书本宫首领太监一人捧进本宫太监二人前引同时随行进春仪毎嵗立春顺天府例进春先期推嵗干支及立春日时为春图饰土牛芒神作春山各为一案㳟进皇帝皇太后皇后先一日具春座舁送礼部至期兼管府尹府尹府丞具红本与礼部堂官俱朝服集午门外顺天府属官员率䕶春吏舁春座至府学生员七十五人接舁由中门进兼管府尹府尹奉㳟进皇帝春座由昭徳门进止后左门外宫殿监由掌仪司知㑹预率各首领太监等蟒袍补挂暨銮仪卫太监祗候钦天监博士一员报时刻銮仪卫太监出奉春座至干清门兼管府尹跪进红本竝春图总管一人接进启门首领太监等接舁春案由干清中门进陈于干清宫西煖阁皇帝御览毕仍请出交内务府官员舁至太和殿东煖阁奉贮将旧嵗所进举出其㳟进皇后宫春座随皇帝春座至干清门本宫首领太监等接奉随由中门进宫殿监副侍二人前引陈于交泰殿皇后览毕仍请出交内务府官员舁至保和殿东煖阁奉贮将旧嵗所进轝出时顺天府府丞同礼部官员奉恭进皇太后宫春座由熙和门出诣永康左门外本宫总管太监亦先由宫殿监知㑹率本宫首领太监等暨銮仪卫太监祗候府丞跪进红本竝春圗首领太监等接春座总管太监二人前引至寳座前陈于左皇太后懿览毕仍请至前殿煖阁奉贮将旧嵗所进轝出安设天灯毎年十二月二十四日干清宫丹陛上左右安设万夀灯二座丹陛下左右安设天灯二座届日总管内务府大臣率员役由干清门举灯竿进宫殿监率首领太监关防树灯竿讫即悬挂天灯自此日为始毎晩上灯至二月初三日出灯之日为止其万夀灯自树竿之后左右各悬万夀寳联十八幅至除夕于皇帝陞保和殿筵宴时总管内务府大臣仍率员役由干清门进换联安灯竝安设两廊暨甬道石栏上灯是夕暨元旦正月十一十四十五十六等日俱上灯至正月十八日出灯其上灯之夕宫殿监𫝊各该处首领太监等伺候届时宫殿监副侍一员从干清门引掌仪司音乐首领太监等至丹陛上两边排立营造司首领向上行一跪一叩礼赞上灯敬事房首领太监一名同干清门太监一名在干清门檐下起标灯丹陛清乐作奏火树星桥之章营造司太监上万夀灯各该处首领太监等上两廊及石栏灯上毕乐止各退张挂春联门神毎嵗十二月二十六日张挂春联门神先期工部奏闻至日外朝三大殿等处工部内务府官员督同匠役人等张挂其内廷等处由门神库太监先期报知宫殿监宫殿监传齐营造司首领太监轝进先自干清门干清宫以及各门各宫等处騐明左右敬谨张挂次年二月初三日仍传营造司太监等收下交门神库太监领回收贮张挂宫训圗毎嵗十二月张挂门神春联之日宫殿监传知十二宫首领遵照谕旨将钦定宫训图敬谨张挂次年二月收门神之日仍行收贮景仁宫燕姞梦兰图御制赞曰乙始启商兰亦征穆吉人在宫天使诒谷国香扬扬掌梦其卜嘒彼小星三心五噣椒聊逺条爰昌七族郑多君子宣尼所録承干宫徐妃直谏图御制赞曰元成有言愿为良臣流风丕振乃自宫嫔徐妃上书东征抗陈惜哉唐宗纳而弗断外事征讨内营宫馆顿忘初年如圜斯转钟萃宫许后奉案圗御制赞曰后母天下首崇俭徳坤顺承干柔嘉维则繄惟许后贵而能抑不忘寒微车服是饬日朝长乐用修妇职懿彼芳型永为后式延禧宫曹后重农图御制赞曰稼穑惟寳王政所崇袯襫耒耜必亲必躬维宋曹后播种于宫彷彿亲蚕献茧效功克勷内治聿着芳踪嗤彼雕镂何事伤农氷和宫樊姬諌猎图御制赞曰先民有训聿戒禽荒卓彼樊姬感悟楚庄有肉弗御乃止王欲一语进贤霸功以卜不谓妇人克相其君邈矣邑姜十乱称臣景阳宫马后练衣图御制赞曰十嵗持户侯家整肃母仪天下六宫钦服练裙澣衣以率戚族俭徳之共绥将福禄车水马云明训在牍岂伊辉汉作则椒屋永夀宫班姬辞辇圗御制赞曰王者求贤爰载后车左右前后正士与俱景仰休风三代之隆何逮汉季嬖媵辇从一言称善如圜斯转永鍳班姬逺彼婉娈翊坤宫昭容评诗圗御制赞曰玉秤降天乃生女子衡才汝耶孩笑而唯昆明赋诗綵楼落纸辞华哲匠月旦自彼千载骚坛一时牛耳展如之人文亦可喜储秀宫西陵教蚕圗御制赞曰在昔轩辕正妃嫘祖孕虞毓唐发汤启武得姓十二如千子乳创制蚕织窳陵为辅衣被天下功垂万古后世文胜乃崇黻黼启祥宫姜后脱簮图御制赞曰黄裳六五以顺为正子有㡬諌妻宁无诤卓哉姜后宫闱之镜金镮进退瓜瓞衍庆彤史攸司慎仪冝令鸡鸣朝盈脱珥待命长春宫太姒诲子图御制赞曰昏姻匹妃王化之始维周勃兴嗣徽太姒富而能俭贵而不恃载在风诗葛覃卷耳更勤教诲有谷诒子昭哉嗣服武周济美咸福宫婕妤当熊圗御制赞曰圏熊攀槛羽林惊迸得人则止谁欤知命婉娈季女忠贞维性直前当之熊为戢横六宫咸怍一人倍敬埋祸无闷中语传竞进春帖子毎嵗立春之前南书房翰林等㳟进春帖子词嵗内立春者在二十日以前进新嵗立春者在二十日以后进交懋勤殿首领太监㳟呈御览后陈设干清宫西暖阁温室内案上将旧嵗春帖子词换出收贮懋勤殿仍颁赐诸翰林福字笺暨笔墨笺纸等物悬挂春屏綵胜毎嵗立春日宫殿监传知各宫殿首领太监等悬挂春屏綵胜次年二月初三日撤下收贮本处若遇新嵗立春则于十二月二十四日悬挂春屏綵胜其撤收之日与前同悬挂椒屏嵗轴毎嵗十二月造办处制椒屏四懋勤殿翰林各拟吉语标题㳟颂于左方竝预拟嵗轴十聨交画院㳟绘俱由懋勤殿首领太监进呈御览后交养心殿等处悬贴选看秀女凡三年一次引选八旗秀女由戸部奏请日期届日于神武门外预备宫殿监率各该处首领太监关防以次引看毕引出其秀女各给饭食竝车价银两俱由戸部支领凡一年一次引选内务府所属秀女届期由总管内务府奏请日期奉旨后知㑹宫殿监宫殿监奏请引㸔之例同其赏给饭食竝车价银两俱由广储司支领宫殿事宜一干清宫等处三年一次修葺由宫殿监豫行奏准交总管内务府派员择吉修理届日内务府员役由内左右门分进宫殿监率各处首领太监等关防一春季换戴凉帽之日各宫门俱换竹帘秋季换戴煖帽之日各宫门俱换氊帘工部内务府司其事届期宫殿监传知各宫闗防一毎年三月宫内等处淘沟总管内务府选择吉日吉时知㑹宫殿监宫殿监先期奏闻届日营造司员役由内左右门分进宫殿监率各处首领太监等闗防一毎年四月修鱼池换新水九月培葡萄藏盖周密至次年四月出之引蔓架上俱由奉宸苑知㑹宫殿监豫行奏闻届日奉宸苑官员督役由顺贞门进宫殿监率首领太监等闗防一宫殿庭院设有贮水大铜铁缸座平时俱满贮清水毎嵗小雪节安设缸盖盖中设铁屉贮火融氷至开年惊蛰节撤去其缸盖铁屉营造司首领太监等掌之用火融氷熟火处首领太监等掌之统司于宫殿监凡用火日期先后俱宫殿监酌量气候寒煖传知熟火处遵行一干清宫等处安设激桶六十五架慈宁宫等处安设激桶十架宁夀宫等处安设激桶十架毎月二十五日宫殿监率首领太监等查㸔或有风干漏水之处即行修理其遮盖激桶布单毎遇嵗暮染新经五年后有损坏者由宫殿监行文广储司换给一毎年冬季各宫殿寳座炕上铺设红氊白氊有应更换之处由武备院先期奏请知㑹宫殿监宫殿监查看酌量应否更换若干具牌奏闻得旨后知㑹武备院定期率员役轝氊由内右门进至各处按丈尺铺设宫殿监率各处首领太监闗防一毎年冬季各宫殿煳忩由内管领理事闗防处选择吉日吉时豫行奏请知㑹宫殿监宫殿监查看酌量或更换新纸或仍旧修补之处具牌奏闻得旨后知㑹武备院届日内管领员役进内右门至各处煳饰宫殿监率各处首领太监闗防一各宫坐更处毎嵗小雪节宫殿监𫝊营造司首领太监等安设氊棚至开年惊蛰节撤去一毎年十二月各宫殿扫尘由内管领理事闗防处选择吉日吉时奏闻知㑹宫殿监宫殿监具牌奏闻届日内管领员役进内右门由月华门至干清宫坤宁宫等处扫尘宫殿监率首领太监等闗防其十二宫等处由宫殿监传知扫尘国朝宫史卷八国朝宫史卷九钦定四库全书国朝宫史卷九典礼五冠服皇太后薰貂朝冠青绒朝冠并缀红缨正中顶一座三层贯三等东珠各一皆承以金鳯饰二等东珠各三三等珍珠各一小珍珠各十六上衔三等大东珠一红缨上週缀金鳯七饰二等东珠各九小珍珠各二十一猫睛石各一后金翟一饰小珍珠十六猫睛石一翟尾垂珠五行二就共四等珍珠三百有二每行二等珍珠一中间金桃花一衔青金石两面饰二等珍珠六三等东珠六末缀珊瑚冠后䕶领垂明黄绦二末缀寳石青缎为带金约週围金云十三衔二等东珠各一间以青金石红片金为里后繋金衔松石结珠下垂五行三就共四等珍珠三百二十四每行二等珍珠一中间青金石方胜二两面衔二等东珠各八三等东珠各八末缀珊瑚珥左右各三以金为龙形末鋭下曲各衔头等东珠二领约週围金云十一衔二等东珠各一间以珊瑚及三等东珠二等珍珠各四垂明黄绦二中贯珊瑚背云各一末缀松石各二朝珠中左右共三盘中以三等东珠左右以珊瑚佛头记念背云大小坠珠寳杂饰惟其宜绦俱明黄色綵帨以月白绸为之不绣花纹佩箴管縏袠之属绦俱明黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂明黄绦绵缎朝挂纱朝挂并用石青色片金縁前绣行龙四后正龙一行龙二下幅八宝平水领后垂明黄绦黄貂皮縁缎朝袍海龙皮縁缎朝袍绵缎朝袍纱朝袍并用明黄色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂明黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔三等东珠一吉服挂用石青色绣八团金龙下幅五色八寳平水袖端行龙各二春秋以缎绸夏以纱冬以裘随时所宜吉服袍用明黄色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜皇后薰貂朝冠青绒朝冠并缀红缨正中顶一座三层贯四等东珠各一皆承以金鳯饰二等东珠各三四等珍珠各一小珍珠各十六上衔三等大东珠一红缨上週缀金鳯七饰二等东珠各九小珍珠各二十一猫睛石各一后金翟一饰小珍珠十六猫睛石一翟尾垂珠五行二就共四等珍珠三百有二每行二等珍珠一中间金桃花一衔青金石两面饰二等东珠六三等珍珠六末缀珊瑚冠后䕶领垂明黄绦二末缀寳石青缎为带金约週围金云十三衔二等东珠各一间以青金石红片金为里后繋金衔松石结珠下垂五行三就共四等珍珠三百二十四每行二等珍珠一中间青金石方胜二两面衔二等东珠各八三等珍珠各八末缀珊瑚珥左右各三以金为龙形末鋭下曲各衔头等东珠二领约週围金云十一衔二等东珠各一间以珊瑚及三等东珠二等珍珠各四垂明黄绦二中贯珊瑚背云各一末缀松石各二朝珠中左右共三盘中以三等东珠左右以珊瑚佛头记念背云大小坠珠寳杂饰惟其宜绦俱明黄色綵帨以绿色绸为之绣五谷丰登佩箴管縏袠之属绦俱明黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂明黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂明黄绦黄貂皮縁缎朝袍海龙皮縁缎朝袍绵缎朝袍纱朝袍并用明黄色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂明黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔三等东珠一吉服挂用石青色绣八团金龙下幅五色八寳平水袖端行龙各二春秋以缎绸夏以纱冬以裘随时所宜吉服袍用明黄色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜皇贵妃薰貂朝冠青绒朝冠并缀红缨正中顶一座三层贯三等东珠各一皆承以金鳯饰二等东珠各三四等珍珠各一小珍珠各十六上衔三等大珍珠一红缨上週缀金鳯七共饰二等东珠十九三等东珠四十四小珍珠各二十一后金翟一饰小珍珠十六猫睛石一翟尾垂珠三行二就共四等珍珠二百五十五中间金桃花一衔青金石两面饰二等东珠四二等珍珠四末缀珊瑚冠后䕶领垂明黄绦二末缀寳石青缎为帯金约週围金云十二衔二等东珠各一间以珊瑚红片金为里后系金衔松石结珠下垂三行三就共四等珍珠二百四十九中间青金石方胜二两面衔二等东珠各六二等珍珠各六末缀珊瑚珥左右各三以金为龙形末鋭下曲各衔二等东珠二领约週围金云七衔二等东珠各一间以珊瑚垂明黄绦二中贯珊瑚背云各一末缀珊瑚各二朝珠中左右共三盘中以三等珍珠左右以青金石佛头记念背云大小坠珠寳杂饰惟其宜绦俱明黄色綵帨以緑色绸为之绣五谷丰登佩箴管縏袠之属绦俱明黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂明黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂明黄绦黄貂皮縁缎朝袍海龙皮縁缎朝袍绵缎朝袍纱朝袍并用明黄色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂明黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔三等东珠一吉服挂用石青色绣八团金龙下幅五色八寳平水袖端行龙各二春秋以缎绸夏以纱冬以裘随时所宜吉服袍用明黄色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服褂缎绸纱裘随时所宜贵妃薰貂朝冠青绒朝冠并缀红缨正中顶一座三层贯三等东珠各一皆承以金鳯饰二等东珠各三四等珍珠各一小珍珠各十六上衔三等大珍珠一红缨上週缀金鳯七共饰二等东珠十九三等东珠四十四小珍珠各二十一后金翟一饰小珍珠十六猫睛石一翟尾垂珠三行二就共四等珍珠二百五十五中间金桃花一衔青金石两面饰二等东珠四二等珍珠四末缀珊瑚冠后䕶领垂金黄绦二末缀寳石青缎为带金约週围金云十二衔二等东珠各一间以珊瑚红片金为里后系金衔松石结珠下垂三行三就共四等珍珠二百四十九中间青金石方胜二两面衔二等东珠各六二等珍珠各六末缀珊瑚珥左右各三以金为龙形末鋭下曲各衔二等东珠二领约週围金云七衔二等东珠各一间以珊瑚垂金黄绦二中间珊瑚背云各一末垂珊瑚各二朝珠中左右共三盘中以三等珍珠左右以青金石佛头记念背云大小坠珠宝杂饰惟其宜绦俱金黄色綵帨以緑色绸为之绣五谷丰登佩箴管縏袠之属绦皆金黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂金黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂金黄绦黄貂皮縁缎朝袍海龙皮縁缎朝袍绵缎朝袍纱朝袍并用金黄色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂金黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔三等东珠一吉服挂用石青色绣八团金龙下幅五色八寳平水袖端行龙各二春秋以缎绸夏以纱冬以裘随时所宜吉服袍用金黄色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜妃薰貂朝冠青绒朝冠并缀红缨正中顶一座二层贯五等东珠各一皆承以金鳯饰三等东珠各三四等珍珠各一小珍珠各十六上衔猫睛石一红缨上週缀金鳯五饰三等东珠各七小珍珠各二十一后金翟一饰小珍珠十六猫睛石一翟尾垂珠三行二就共四等珍珠一百八十八中间金桃花一衔青金石两面饰三等东珠四二等珍珠四末缀珊瑚冠后䕶领垂金黄绦二末缀寳石青缎为帯金约週围金云十二衔三等东珠各一间以青金石红片金为里后繋金衔松石结珠下垂三行三就共四等珍珠一百九十七中间青金石方胜二两面衔三等东珠各六二等珍珠各六末缀珊瑚珥左右各三以金为龙形末鋭下曲各衔三等东珠二领约週围金云七衔三等东珠各一间以珊瑚垂金黄绦二中贯珊瑚背云各一末缀珊瑚各二朝珠中左右共三盘中以珊瑚左右以琥珀佛头记念背云大小坠珠寳杂饰惟其宜绦俱金黄色綵帨以绿色绸为之绣云芝瑞草佩箴管縏袠之属绦皆金黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂金黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂金黄绦黄貂皮縁缎朝袍海龙皮縁缎朝袍绵缎朝袍纱朝袍并用金黄色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂金黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔碧䃁㺨吉服褂用石青色绣八团金龙下幅五色八寳平水袖端行龙各二春秋以缎裯夏以纱冬以裘随时所宜吉服袍用金黄色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜嫔薰貂朝冠青绒朝冠并缀红缨正中顶一座二层贯无光东珠各一皆承以金翟饰无光东珠各三四等珍珠各一小珍珠各十六上衔䂺子一红缨上缀金翟五饰无光东珠各五小珍珠各十九后金翟一饰小珍珠十六翟尾垂珠三行二就共四等珍珠一百七十二中间金桃花一衔青金石两面饰无光东珠三二等珍珠三末缀珊瑚冠后䕶领垂金黄绦二末缀寳石青缎为带金约週围金云八衔无光东珠八间以青金石红片金为里后系金衔松石结珠下垂三行三就共珍珠一百七十七中间青金石方胜二两面衔无光东珠各四次等珍珠各四末缀珊瑚珥左右各三以金为龙形末鋭下曲各衔四等东珠二领约週围金云七衔无光东珠各一间以珊瑚垂金黄绦二中贯珊瑚背云各一末缀珊瑚各二朝珠中左右共三盘中以珊瑚左右以琥珀佛头记念背云大小坠珠寳杂饰惟其宜绦俱金黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂金黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂金黄绦黄貂皮縁缎朝袍海龙皮縁缎朝袍绵缎朝袍纱朝袍并用香色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂金黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔碧䃁㺨吉服褂用石青色上绣金龙四团下绣䕫龙四团春秋以缎绸夏以纱冬以裘随时所宜吉服袍用香色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜贵人吉服挂用石青色绣八团䕫龙春秋以缎绸夏以纱冬以裘随时所宜吉服袍用香色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服褂缎绸纱裘随时所宜皇子福晋薰貂朝冠青绒朝冠并缀红缨正中金龙顶一座二层饰五等东珠十上衔红寳石红缨上週缀金孔雀五饰五等东珠各七小珍珠共三十九后金翟一翟尾垂小珍珠三行二就中间金桃花一衔青金石末缀珊瑚冠后䕶领垂金黄绦二末亦如之青缎为带金约週围金云九衔五等东珠各一间以青金石红片金为里后繋金衔青金石结珠下垂三行三就中间青金石方胜二末缀珊瑚珥左右各三用金衔五等东珠各二领约週围金云七衔五等东珠各一间以珊瑚垂金黄绦二中贯珊瑚背云各一末缀珊瑚各二朝珠中左右共三盘中以珊瑚左右以琥珀佛头记念背云大小坠珠寳杂饰惟其宜绦俱金黄色綵帨以月白绸为之不绣花文结佩惟宜绦俱金黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂金黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂金黄绦黄貂皮縁缎朝袍海龙皮縁缎朝袍绵缎朝袍纱朝袍并用香色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂金黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔碧䃁㺨吉服挂用石青色绣四团龙春秋以缎绸夏以纱冬以裘随时所宜吉服袍用香色领袖俱石青色绣金龙九间以五色云福夀文下幅八寳平水领前后正龙各一左右及交襟处行龙各一袖如朝袍左右开襟以袭吉服挂缎绸纱裘随时所宜皇子侧室福晋薰貂朝冠青绒朝冠并缀红缨正中金龙顶一座二层饰五等东珠九上衔红寳石红缨上週缀金孔雀五饰五等东珠各五小珍珠共三十九后金翟一翟尾垂小珍珠三行二就中间金桃花一衔青金石末缀珊瑚冠后䕶领垂金黄绦末亦如之青缎为带金约週围金云八衔五等东珠各一间以青金石红片金为里后繋金衔青金石结珠下垂三行三就中间青金石方胜二末缀珊瑚珥左右各三用金衔五等东珠各二领约週围金云七衔五等东珠各一间以珊瑚垂金黄绦二中贯珊瑚背云各一末缀珊瑚各二朝珠中左右共三盘中以珊瑚左右以琥珀佛头记念背云大小坠珠寳杂饰惟其宜绦俱金黄色绵缎有褶朝挂石青色片金縁上绣立龙四下通襞积为行龙及万福万夀四层相间领后垂金黄绦绵缎朝挂纱朝挂并用石青色片金縁前绣行龙四后正龙一行龙二下幅八寳平水领后垂金黄绦黄貂皮縁缎朝袍海龙皮縁缎朝袍绵缎朝袍纱朝袍并用香色披领及袖俱石青色片金縁以黄貂海龙縁者加于外前后绣正龙各一两肩行龙各二下幅行龙五间以五色云週围八寳平水披领行龙二袖端正龙一袖相接处行龙各二领后垂金黄绦海龙皮縁灰䑕皮里缎朝裙绵缎朝裙纱朝裙并用红色织金夀字下镶石青行龙粧缎纱亦如之片金縁以海龙皮縁者加于外皆正幅有襞积薰貂吉服冠青绒吉服冠并缀红缨顶衔碧䃁㺨吉服挂用石青色绣四团龙春秋以缎绸夏以纱冬以裘随时所宜吉服袍用香色领袖俱石青色绣金龙九间以五色云福夀文下幅八寳平水领前后正龙各一右及交襟处行龙各一袖如朝袍左右开以袭吉服挂缎绸纱裘随时所宜国朝宫史卷九国朝宫史卷十钦定四库全书国朝宫史卷十典礼六仪卫皇太后仪驾鳯轿一通髤以黄绘金云龙鳯顶二层饰金鳯十二中安钑花赤金顶衔珊瑚青金緑松等石明黄绫重幨绘金龙凤舁以十六人鳯舆一通髤以黄绘金云龙鳯顶二层饰金鳯十二中安钑花赤金顶衔珊瑚青金緑松等石明黄绫重幨绘金龙鳯轮亦黄髤仪轿二通髤以黄赤金顶明黄云縀为衣舁均以八人仪舆二通髤以黄赤金顶明黄云縀为衣轮均黄髤朱氂拂尘二金提鑪二金香合二金洗一金水盂一金瓶二自提鑪以下并赤金质钑龙鳯山水珠火饰珊瑚青金緑松等石陈于八角盘氶以方几并木质朱髤绘金龙鳯金交椅一木质金髤背饰钑金龙鳯金方几一木质金髤绘龙鳯明黄縀绣九鳯三幨曲盖一金节二以黄纱绣五色龙鳯长八尺悬于竿缀朱旄五青縀绣九鳯二黄縀绣九鳯二红縀绣九鳯二白縀绣九鳯二黑縀绣九鳯二黄縀绣宝相花四红縀方四自青縀九鳯以下并三幨直柄黄縀绣龙鳯扇四红縀绣龙鳯扇四黄罗绣雉羽扇四红罗绣雉羽扇四青云縀绘金龙鳯旂二黄云縀绘金龙鳯旂二红云縀绘金龙鳯旂二白云縀绘金龙鳯旂二黑云縀绘金龙鳯旂二卧瓜四立瓜四吾仗四皇后仪驾鳯轿一通髤以黄绘金云鳯顶二层饰金鳯十二中安钑花赤金顶衔珊瑚青金緑松等石明黄绫重幨绘金鳯舁以十六人鳯舆一通髤以黄绘金云鳯顶二层饰金鳯十二中安钑花赤金顶衔珊瑚青金緑松等石明黄绫重幨绘金鳯轮亦黄髤仪轿二通髤以黄赤金顶明黄云縀为衣舁均以八人仪舆二通髤以黄赤金顶明黄云縀为衣轮均黄髤朱氂拂尘二金提鑪二金香合二金洗一金水盂一金瓶二自提鑪以下并赤金质钑云鳯花草饰珊瑚青金緑松等石陈于八角盘承以方几并木质朱髤绘金鳯金交椅一木质金髤背饰钑金云鳯金方几一木质金髤绘云鳯明黄縀绣九鳯三幨曲盖一金节二以黄纱绣五色鳯长八尺悬于竿缀朱旄五青縀绣九鳯二黄縀绣九鳯二红縀绣九鳯二白縀绣九鳯二黑縀绣九鳯二黄縀绣宝相花四红縀方四自青縀九鳯以下并三幨直柄黄縀绣鳯扇四红縀绣鳯扇四黄罗绣雉羽扇四红罗绣雉羽扇四青云縀绘金鳯旂二黄云縀绘金鳯旂二红云縀绘金鳯旂二白云縀绘金鳯旂二黑云縀绘金鳯旂二卧瓜四立瓜四吾仗四凡仪驾旂顶俱以金擎执舆尉俱用旂尉内廷陈设则用内监服红袖绣小团花逊衣系緑䌷带戴青氊㡌红绒缨铜顶挿明黄翎皇贵妃仪仗翟轿一通髤以黄绘金云翟鸟顶二层饰金翟十中安素金顶明黄绫重幨绘金翟舁以八人仪舆一通髤以黄顶二层饰金翟十中安素金顶明黄云縀为衣重幨轮亦黄髤仪轿一通髤以黄金顶明黄云縀为衣舁以八人朱氂拂尘二金提鑪一金香合一金洗一金水盂一金瓶二自提鑪以下并金质钑云翟花草陈于八角盘承以方几并木质朱髤金交椅一木质金髤背饰钑金云翟金方几一木质金髤明黄縀绣七鳯三幨曲盖一金节二以红纱绣五色鳯长八尺悬于竿缀朱旄五明黄縀绣宝相花二红縀绣寳相花二黑縀绣宝相花二红縀绣瑞草二黑縀绣瑞草二自明黄縀宝相花以下并三幨直柄红罗绣雉羽扇二黑罗绣雉羽扇二金黄云縀素扇二红云縀素扇二黑云縀素扇二金黄縀绘金鳯旂二红縀绘金鳯旂二黑縀绘金鳯旂二红云縀素旂二黑云縀素旂二卧瓜二立瓜二吾仗二贵妃仪仗翟轿一通髤以金黄绘金云翟鸟顶二层饰金翟十中安素金顶金黄绫重幨绘金翟舁以八人翟舆一通髤以金黄顶二层饰金翟十中安素金顶金黄云縀为衣重幨轮亦金黄髤仪轿一通髤以金黄金顶金黄云縀为衣舁以八人朱氂拂尘二金提鑪一金香合一金洗一金水盂一金瓶二自提鑪以下并金质钑云翟花草陈于八角盘承以方几并木质朱髤金交椅一金方几一并木质金髤金黄縀绣七鳯三幨曲盖一金节二以红纱绣五色鳯长八尺悬于竿缀朱旄五金黄縀绣宝相花二红縀绣宝相花二黑縀绣宝相花二红縀绣瑞草二黑縀绣瑞草二自金黄縀宝相花以下并三幨直柄红罗绣雉羽扇二黑罗绣雉羽扇二红云縀素扇二黑云縀素扇二红縀绘金鳯旂二黑縀绘金鳯旂二红云縀素旂二黑云縀素旂二卧瓜二立瓜二吾仗二凡仪仗旂顶俱涂金擎执舆尉俱用旂尉内廷陈设则用内监服红袖绣小团花逊衣系緑䌷带戴青氊㡌红绒缨铜顶挿金黄翎妃采仗翟轿一通髤以金黄绘金云翟鸟顶二层饰金翟十中安铜质涂金顶金黄绫重幨绘金翟舁以八人翟舆一通髤以金黄顶二层饰金翟十中安铜质涂金顶金黄云縀为衣重幨轮亦金黄髤仪轿一通髤以金黄铜质涂金顶金黄云縀为衣舁以四人朱氂拂尘二银提鑪一银香合一银洗一银水盂一银瓶二自提鑪以下并银质钑花饰金陈于八角盘承以方几并木质朱髤金交椅一金方几一并木质金髤金黄縀绣七鳯三幨曲盖一金节二以红纱绣五色鳯长八尺悬于竿缀朱旄五金黄縀素二红縀绣宝相花二黑縀绣宝相花二自金黄縀素以下并三幨直柄红云縀素扇二黑云縀素扇二红縀绘金鳯旂二黑縀绘金鳯旂二卧瓜二立瓜二吾仗二嫔采仗翟轿一通髤以金黄绘金云翟鸟顶二层饰金翟十中安铜质涂金顶金黄绫重幨绘金翟舁以八人翟舆一通髤以金黄顶二层饰金翟十中安铜质涂金顶金黄云縀为衣重幨轮亦金黄髤仪轿一通髤以金黄铜质涂金顶金黄云縀为衣舁以四人银提鑪一银香合一银洗一银水盂一银瓶二自提鑪以下并银质钑花陈于八角盘承以方几并木质朱髤金交椅一金方几一并木质金髤红縀绣七鳯三幨曲盖一金节二以红纱绣五色鳯长八尺悬于竿缀朱旄五金黄縀绣宝相花二红縀绣宝相花二并三幨直柄红云縀素扇二红縀绘金鳯旂二卧瓜二立瓜二吾仗二凡采仗旂顶俱涂金擎执舆尉俱用旂尉内廷陈设则用内监服红䌷绣小团花逊衣系緑䌷带戴青氊㡌红绒缨铜顶挿金黄翎国朝宫史卷十国朝宫史卷十一钦定四库全书国朝宫史卷十一宫殿华盖阁道上应天文魏阙明堂详备往牒凡以式示崇闳由来尚矣我朝宫殿制度自外朝以至内廷多仍胜国之旧而斟酌损益皆合于经籍所传以为亿万年攸芋攸宁之所煌乎盛哉且夫治莫隆于孝政莫重于农桑事莫大于祭祀功莫鉅于拓疆绥逺洪惟我世祖章皇帝肇立奉先殿于宫左庸展孝思圣祖仁皇帝经始丰泽园于西苑敦重田功世宗宪皇帝缔建斋宫于大内䖍恭祀事皇上觐扬谟烈堂构光昭懿夫孝奉慈宁爰葺寿安宫躬舞称觞以介万寿粤若平定西域丰庸显铄廼扩紫光之阁用庆武成而且斋观春耦坛祀先蚕皆太平本计之所寓鸿规美盛超轶前古况乎奎章炳耀楹帖禁扁丽若星云而即境成文日新富有或以寓箴儆或以畅对育使珥笔而纪者仰窥敬天勤民之隐与夫居所无逸之懐则兹之焕然编帙者固非同三都两京徒侈张光明神丽之观已也今备载规制釐为六卷就其径路相属者聨缀成帙凡睿藻所及各以其地敬谨详登焉宫殿一外朝皇城外围墻三千三百四丈三尺九寸有天安东安西安地安四门又天安门外东西南三面围墻四百七十一丈三尺六寸正南门牓曰大清门东为长安左门西为长安右门重建于干隆十九年至二十五年工竣又增筑长安左门外围墻一百五十五丈长安右门外围墻一百六十七丈五尺一寸各设三座门紫禁城内围墻一千六十八丈三尺五寸其门凡四曰午门东华门西华门神武门墻四角有重楼墻外东西北三面守卫围房七百三十二间䕶城河环绕于外河水由地安门外西步梁桥下流入皇城从地道经景山西门引入环紫禁城至东西阙门止门下地道相通复东经太庙左垣西由织女桥前绕社禝坛端门太庙㑹东来之水过牛郎桥天妃闸从巽方出皇城为御河其流入紫禁城者由神武门西地道引䕶城河水流入沿西一带经武英殿太和门绕文华殿后由銮驾库巽方出紫禁城大清门在都城正阳门内面南正中为阙三皇城之第一门也左右石狮二下马碑石各一前为天街方广数百歩周以石栏俗名碁盘街门内左右朝房东西向者各一百十楹北向者各三十三楹凡吏兵两部月选官掣籖刑部秋审礼部郷㑹试磨勘俱于此朝房之外东为户部米仓西为工部木仓其北天街横亘东出为长安左门西出为长安右门门外各有下马牌石趋朝者由此出八其北正中南向者榜为天安门即皇城南门也初名承天门顺治八年重建改今名为门五上覆崇楼九楹前临御河跨金水桥七桥南北石狮各二其南华表对峙国家有大庆典覃恩于楼上宣诏设金鳯衔而下焉其北相直榜为端门康熙六年重建制与天安门同南立华表二左右两庑各二十二楹东为太庙街门门内为太庙正南门五楹前殿九楹两庑各十五楹中殿九楹两庑各五楹后殿与中殿同其正南门外桥五座桥下向无水干隆二十六年始引金水桥水注之东为神库牲亭西为神厨俱如礼制御制孟秋时享太庙诗玉斗回旋届指庚金舆夙驾紫鸾鸣矞皇礼乐陈清庙糺缦云霞焕宝楹陟降俨临神鉴赫显承佑启泰阶平礼成肃穆瞻霄汉何限依迟霜露情御制孟春有事于太庙诗条风渐噏温春露感心源精禴遵前制斋躬步庙门奉先思曷极观徳畏常存执事咸宗隽秉圭惟孝孙乐初修拊石礼始溯捭豚薪槱祥烟起缭垣上晓暾御制孟冬时享太庙礼成述事诗涤志斋三宿精禋举质明奉时修禴祀考乐叶韶韺馨荐忱爰託心忪礼欲成假思不可度颙若有余诚如在音容感孔懐霜露情桥山凝望处忾僾达三京御制孟冬时享太庙礼成有述诗祭以时惟孟尝因节届贞肃雝钦陟降悽怆仰昭明元酒于尊荐嘉粢我簠盛露霜无那感寒暑不禁情似觉羮墻见如闻謦欬声礼仪欣告备绥我假思成御制孟春时享太庙恭述诗卜祥惟谷日修禴考禋宗太室冠裳肃王春烟霭浓格思闻謦欬铿若奏笙钟受福吾何敢穹㝠仰圣踪御制孟夏时享太庙敬成诗清和方入律禋享正当晨一脉声容接千秋礼乐新格思懐謦欬迄用重逡廵膏泽新敷徧钦承倍惕寅御制孟夏时享太庙诗太室穆清地明禋孟夏辰岁时展殷荐祀事重躬亲曙色分笾豆卿云拥柍桭骏奔森玉叶一本溯天伦御制孟冬时享太庙礼成有述诗午门鼔响㪚晨光太室修烝继履霜僾忾心源承一脉躬亲祭典重三王宗潢执事笾铏肃韶乐陈庭磬管将讵止祈年兼卜世绳绳奕禩奉萁芗御制孟冬时享太庙诗元英才节届烝祭以时将太室卿云焕五朝帝烈光追思曷有极一脉永流庆制治慙成泰书年幸告康惕干心久切仪式志靡遑忾僾相通处惟祈我武扬御制孟春时享太庙诗鲁论钦与祭周雅咏于昭太室修精禴王春报始韶瓞瓜緜益衍本木接非遥济济趋三献依依盼九霄僾闻希黻扆显相肃鹓僚启佑鸿规逺丕承仰五朝御制孟冬时享太庙诗四孟临阳月六宗钦本仁祖功千禩显德水一源亲謦欬思何极继承志益谆黻屏俨来格告彻重逡廵御制孟夏时享太庙诗鳯纪纯干月鸾韶清徴音神功钦在昔圣翼逮斯今济济宗潢列绵绵瓜瓞寻永思有所本爱敬益殷心御制孟夏时享太庙述事诗太室修时享躬亲祀事将本仁思謦欬观徳想衣裳乐律含清征南讹届正阳若凭钦降嘏继序励其皇御制孟夏时享太庙诗祝融临孟月太室举明禋一脉精神贯万年茀禄蓁拜墀陪列辟执爵进宗亲祖烈于今赫流沙仰集鳞御制平定准噶尔告祭太庙述事诗告成蠲祀异尝蒸太室薫风瑞霭凝梗化昔延六十载懐恩今挈百千朋伊犁辽阻奚堪恃列祖威灵实式凭久计永安方厪念敢因蒇事忘兢兢御制孟冬时享太庙礼成有作诗太室烝禋举躬亲志倍钦代因时递逺敬与慕俱深鳯管和韶奏牺尊清酒斟不迟还觉速僾忾俨如临御制孟冬时享太庙礼成纪事诗吉朔修尝进吉蠲假思仰兾意颙然洋如在上原一脉勿替引之于万年三献礼成八佾舞小春律在五丝絃午门迎送增苏对祖烈今扬西海边御制孟夏时享太庙诗太室修时享律惟仲吕应开基遡天造绵禩愿云仍礼乐祈来假几筵俨若凭觐光诚有志明义究何曾御制孟冬时享太庙述事诗质明徂位展䖍思职事天潢式礼仪追逺丕绵一脉瓞靖遐耆定万年基不迟废彻廻瞻庙有肃冠裳列迓墀昔厠大宛今布露延庥孰匪祖威贻御制孟冬时享太庙诗太室修丰祀𥘉阳丽小春万年福永茂一脉气弥亲磬管云门奏豆笾宗器陈于斯思继述嗣服凛惟寅御制岁暮祫祭太庙述事诗璇玑临岁暮太室祫冬烝九庙萃神爽一躬凛继绳瞻羮惜彻馔传火騐悬灯羃䍥祥花布天恩倍敬承御制孟夏时享太庙诗水木溯源本豆笾式礼仪思文钦世德贻我幸丰绥祗以瞻依切宁教废彻迟继绳惟日励敢懈借重熙御制孟夏有事太庙礼成诗撰日惟中朔恊时逮正阳天经钦与祭世德咏延昌僾见神容对骏奔宗子襄一湾引金水万叶衍银潢西为社禝坛门门内为坛北向制二成第一成方五丈次成方五丈三尺高五尺陛四出上用五色土随方筑之壝垣四面开櫺星门缭垣土色亦各以其方瘗位向在坛内干隆二十一年缮修坛宇勅移于坛外西北隅坛北为拜殿西为神库神厨牲亭俱如礼制御制仲春祭社禝坛诗秩宗尊百祀歛福钖羣黎典重明禋盛心殷望岁齐牲牷陈俎豆南雅奏金鼙六出新飘瑞公田正好犁御制仲春上戊恭祭社禝坛诗东陆暾将曙熙春日载阳明禋遵振古崇德佐维皇香雾霏神鼎卿云拥帝觞丝匏方合奏缀兆早成行物备九州贡土分五色方一衷䖍致愿庆钖我年康御制秋祭社禝坛诗祈报遵先制䖍寅倍已增丰年振古庆神贶信今承祝史辞无忝帝觞露正凝燎烟霏起处晴旭恰东昇御制仲春躬祭社禝坛诗重农遵旧制蠲吉举春祈瑞霭方坛合昭明神载依玉绳刚运斗朱鸟旋扬晖伫吁微衷格甘膏遍甸畿御制仲春恭祀社禝坛礼成述事诗举趾东郊农务临质明承祭兾居歆春祈秋报从常典民谷王封合并钦方俎备陈肥腯物崇牙叠奏太平音洁觞三献昭和鬯德养方占岁在壬御制仲春躬祭社禝坛诗春祈祀典厪躬行右阙晨趋率辟卿立我烝民知谷重藐子小子识君轻六钧綵凤仪仙乐三献卿云帝觥悬鼓和鸣物甲坼青郊正待省新耕御制仲春社禝坛诗玉辇行西阙松坛祭仲春质仪遵古昔农事重躬亲雅乐依声永太羮不和醇拳拳何所愿绥我屡丰频御制春祈社禝坛诗物土敷坛五色方祈殷亲诣练时良夏松殷栢对诚妄后禝勾龙配克当八政农先诚国本四时春首祝年穰前朝甘雪霑优渥举趾东郊正叶祥御制春祭社禝坛礼成述志诗鸾舆鳯阙向西旋敬举春祈吉戊㳙素积烟融雪以后阳烝脉发社之前于论钟鼔调宫征诞降秠穈荐豆笾更兾厖禠钖昭格献俘指日外壝边御制仲春社禝坛亲祀诗展币由来例仲春百年右社聿维新鸿功今古垂釐永佐配馨香肸蠁均处陆什三司后土食艰稼穑立烝民戊朝祭喜戊年值丰楙殷希钖祉申御制仲春祭社禝坛诗午门西转缭垣通吉戊春祈凛必躬五土封坛尊社稷两珪有邸致钦崇乐宣太簇调元律惠遍三农赞化工更兾鸿庥钖保定献俘壝外报成功御制社禝坛祷雨诗敢云久矣惄予心躬祷灵坛重致忱加玊义缘祈芘荫升香敬用伫居歆祝辞请命出衷曲皇乐调和兾答隂五日为期难更缓油云即待霈甘霖御制仲春祭社禝坛礼成志事诗春祈毖祀晓晖曈社禝鸿庥天地同鋭首两珪象生物方中五土表元功夏松殷栢开宗古后土勾龙协飨崇壝外馘俘献耆定每思优贶惕深衷端门之内东朝房五楹为礼科公署西朝房五楹为工科公署礼科之北为太庙神厨门工科之北为社左门再北左右朝房各四十二楹内东二十三楹西二十楹为六部九卿朝房余吏科公署七楹户科公署九楹在东中书科公署六楹兵科公署七楹刑科公署七楹又六科公所二楹在西其吏科之北三楹敬安石刻圣祖仁皇帝御制台省箴台省之设言责斯专寄以耳目宁取具员通明无滞公正无偏党援宜化畛域宜捐洞达政体斯曰能贤古昔诤臣风规凛然訏谟谠论垂光简编朕每览绎如鑑在悬居是官者表里方直精白乃心充广其识国计民生臧否黜陟凡所敷陈敬将悃愊风霜之任以惩奸慝抟击之威以儆贪墨毋摭细务茍塞言责毋纷成宪妄逞胸臆书思入告当宁对扬沽名匪正营私孔伤或藏嫌怨谬为雌黄受人指嘱尤为不臧形诸奏牍有玷皂囊职司献替亟宜审详敬尔在公风纪巖廊词箴用朂诞告聨常康熙庚辰御制并书又北东出者为阙左门西出者为阙右门门外各有下马碑石凡九卿㑹议拣选人员騐看月官俱集左门下八旗都统㑹议俱集右门下门北为诸王朝房左右各三楹甬道左有嘉量亭右有日景晷度御制嘉量铭皇予圣祖建极宪天度律钧钟洞契元声微显阐幽何天衢亨小子缵绪寰区抚临协时月正日同律度量衡制兹法器列于大廷匪作伊述大猷敬承遵钟得度率度量成量为权舆律谐六英猗圣合天天心圣明七政是齐为万世法程如衡无私如权不凝如度制节如量祗平律得环中绍天明命永宝用享子孙绳绳我日斯迈而月斯征中元甲子干隆御铭正中南向为午门顺治四年建即紫禁城南门也东西两观对耸上覆崇楼五中楼深广各九楹东西四楼深广各五楹阁道十三楹南北相接崇宏壮丽即俗所谓五鳯楼也国家有所征讨凯旋献俘皇帝御午门楼行受俘礼御制六月十八日午门受俘诗雷霆申宿令阊阖受新俘讵乃恩全背安能诛竟逋缉兇新附奋宥命旧奸瞿白练陈班末䨇顽肆市衢快晴天意顺大礼衆情愉益切钦心镜永懐巩帝图御制定北将军班第遣人解达瓦齐至御午门受俘诗鸳瓦缤纷积瑞银受俘军礼举重新丹墀羣辟齐肩侍白组名王系颈陈天徳好生还贷死海濵多蹇又逢屯刑曹宪典聊迟待指日欧刀剚叛臣御制御午门受俘馘诗函首霍占来月竁倾心素坦欵天阊理官淑问宁须试骠骑穷追实可臧西海永清武保定午门三御典昭详从今更愿无斯事休养吾民共乐康中楼左右有钟鼓亭皇帝御大朝则鸣钟鼔以为节亲祀坛庙出午门则以钟祭太庙则以鼓午门之前凡颁朔宣㫖及百官常朝俱集于此御制十月朔日颁时宪书诗九瀛咸奉朔四海正同文礼特遵先制时惟授大君令颁悬度地泽被鹭鸳羣钦若心恒凛釐工政益勤御制颁朔诗閟宫烝祀罢象魏授时颁旧岁行将尽新年去复还时和讵可恃日久倍知艰所愿周寰字官清民自闲试问司天史羲娥移不移璇玑谁可度珠斗若为推六合车书㑹千秋道法垂去年重入想崇政涖朝时御制颁朔诗冬初颁岁朔天道体贞元为识农功要非夸天子尊三正同六服玉律自金门即看阳和近披来朱鸟暾御制颁朔诗午门晴旭丽曈昽颁朔威仪集百工东鲽西鹣万邦奉宵衣旰食一篇中春秋无那成今昔箕毕还因协雨风消息贞元频静騐统天一气运无穷御制十月朔日颁朔诗敬授斯称重明时敢不䖍龙杓弦望辨鳯阙典章悬尧帝羲和命大清亿万年铜仪惟是在稼政莫兹先布朔祯祥始班和象魏前伊犁哈萨克从此入华编午门为门三文武官出入皆由左其右门惟宗室王公得行之两观间掖门左右相对门中各折而北入不常启惟大朝陞殿百官各以东西班次由掖门入殿试文武进士鸿胪寺按中式名次引入一名由左二名由右余倣此午门之内玉河环绕金水桥五座桥北为太和门广宇九楹中开三门其左右两楹则宿卫畨直处也门陛南出者三东西出者二级各二十有八陛间列古铜鼎四门前列铜狮二太和门之左为昭徳门右为贞度门皆南向东西两庑间东出者为协和门西出者为熙和门两庑上下共五十二楹东为稽查各衙门奉行事件处及内阁诰勅房西为繙书房及起居注公署东南隅为内阁公署其正衙御笔扁曰调和元气西南隅旧为国史馆今为膳房库太和门内正中南面为太和殿皇朝之正殿也康熙八年重建三十四年再建深广各十一楹御笔扁曰建极绥猷聨曰帝命式于九围兹维艰哉奈何弗敬天心佑乎一德于时保之其永无愆中设宝座皇帝大朝御焉每岁元旦冬至万寿三大节及国家有大庆典则御殿受贺凡大朝㑹燕飨命将出师临轩䇿士及百僚除授谢恩皆御焉恭遇加上皇太后徽号则于殿内閲视册宝册立皇后亦如之遇圜丘大祀前一日皇帝于殿内视祝版祈谷常雩大祀亦如之前为露台列龟鹤彛器各二日晷嘉量各一龙墀三重丹陛五出下重陛级二十三中上二重陛级各九上下列宝鼎十有八左为中左门右为中右门皆南向与昭德贞度二门相对其东出者为左翼门西出者为右翼门翼门之南左为体仁阁右为𢎞义阁各崇楼九楹廊庑四周相接共六十六楹庭中甬道左右设品级铜山自正一品至从九品各十八为文武官员行礼班位御制季夏视朝诗诘旦奎中夜易䦨罘罳曙色上金銮宫悬乐应林钟律拜舞班齐九品官何必舍人称絶唱所希多士副其难漫言例事鸿胪掌拱手垂衣敢自安御制暮春太和殿视朝诗詄荡天门开曙曦彤墀香霭露华滋礼章乐亮诚何有拱手垂衣念在兹百辟都遵博士制七言谁继舍人诗昭容已亵貂珰僭未可明廷赞盛仪御制初夏视朝诗雨足金门晓气和觚稜瑞色暎晨娥乐宣清征八音协仪引鸿胪百辟多祈岁惕干通宥宻对时长养騐南讹垂衣敢恃崇高位政要维艰敕九歌御制御殿胪唱有作秋榜原春榜恩科乃特科慈宁欣寿永师济兾材多大对谁忠告旁求此广罗午门开詄荡日丽小春和御制御殿传胪日作胪唱三声晓日曈编钟清瑟协薫风希占五色云朝见早慰一犁雨昨蒙赞化羣陈万言䇿敕几自辟四门聪祗怜退鹢垂双翅空望神仙注榜中御制视朝诗晓日觚稜露气鲜太和朝御奏宫悬有来衮衮皆羣后惟曰绳绳欲万年予意讵如常例视侍臣谁进早朝篇无为垂拱犹增愧临保心殷励体干御制平定准噶尔功成恭上皇太后徽号御殿受贺诗以言志诗从来西北不庭方戡乱聊携数月粮何必先驱张挞伐早知载道迎壶浆遐荒底定千秋宴徽号欣承爱日庆岂不慰思宁即慰训垂文子惧方长御制雪中视朝诗报晓鸡人报雪霏翠云裘御启彤墀祥烟低罩金猊鼎瑞叶纷飘赤羽旂三白早占后稷穑千官都㸃谢庄衣明庭端拱承天贶益励兢兢谨勅几御制冬日视朝诗百寮剑佩集明廷班末陪臣赞谒聆黄道星辰聨毕昴小阳气节霭元𡨕东鳒西鲽谁分域北极南荒一太宁逺服迩安心敢肆敬天勤政训聪听御制元正太和殿朝㑹庸作歌晨参昼㑹肃朝仪正殿春融赤羽旗考夏综周原旧典戛球舞籥迓新禧十年一举宁为数万国来同倍切寅吏治民生厪宵旰问方讵止借斯时祥花瑞叶玉楼栖庆恰占年景福禔耆定不期徕黙克安和惟是洽羣黎漫陈汉殿鱼跳水却听天方鳯奏西簪笔谁成元㑹赋持盈应悉敬弥跻御制三月朔日御殿定边将军兆惠副将军富徳等率成功诸将士朝谒诗以纪事黄旄簇仗正衙排奏凯来朝乐孔皆脱剑释氷摇玉佩卷班按队叩金阶幸逢耆定干戈戢况值熙和风日佳范士燮言予敢忘惴矜保泰是长懐御制四月二十五日御殿传胪纪事诗雅化作人祝寿慈金阶胪唱丽晴曦既求真学颁新制亦体常情改近期公举不教存已见明敭还预定其辞西人魁榜西平后可识天心偃武时御制季夏太和殿视朝诗一夜隂晴云未消朝氛敛尽旭光昭或縁敬事䝉天佑虽喜宜农戒意骄恭已奉三钦扆御宅中图治慎衣宵林钟东序声韶乐应月详求律吕调殿后为中和殿深广各五楹上安渗金圆顶陛左右各出三重级如前殿之数殿内御笔扁曰允执厥中聨曰时乗六龙以御天所其无逸用敷五福而钖极彰厥有常中设宝座凡遇三大节皇帝先于此陞座内阁内大臣礼部都察院翰林院詹事府堂官及侍卫执事人员行礼毕然后出御太和殿恭遇加上皇太后徽号则于殿内閲视奏书遇方泽大祀及祀太庙社禝之前一日皇帝俱于殿内视祝版亲祭歴代帝王庙先师孔子朝日夕月亦如之每岁耕借并于殿内閲视农器殿后为保和殿殿九楹御笔扁曰皇建有极聨曰祖训昭垂我后嗣子孙尚克钦承有永天心降鉴惟万方臣庻当思容保无疆中设宝座每岁除夕皇帝御殿筵宴外藩每科朝考新进士翰林院引入殿内左右列试之左门曰后左门右门曰后右门与中左中右门相对自太和殿至保和殿两楹丹楹相接四隅各有崇楼中路甬道相属保和殿后陛三出向北即干清门也协和门之东为文华殿康熙二十二年建殿门五楹前殿七楹御笔扁曰缉熙明德聨曰道脉相承经籍昭垂千圣绪心源若接羮墻黙契百王传每岁春秋仲月皇上御经筵讲臣于殿内进讲皇上宣示御论诸臣跪听毕以次列坐赐茶于殿内御制秋日经筵诗皎日丽中天金风拂细旃右文遵旧制典学重经筵为进邦家彦爰咨经史诠探源思汲古望道未忘筌制事应惟义执中犹在权心恒期洞洞志每励干干缅想万民上端资百尔贤周行须示我莫漫颂丰年御制二月十二日经筵诗金门旭日丽初晴讲席春和盛典行启沃久登黄阁老探研今对玉堂卿祗因风化孚民俗漫道平康起颂声犹忆昔年庭训切书绅一字道惟诚御制仲春经筵诗旭日御堦明祥风满凤城光春开讲席广厦集朝英学海期同济文枢赖共衡更寻司化纽要道在躬行御制二月初六日经筵诗风色云容淡沲春广筵鹓侣列华茵欲衡今古惟时叙借澡身心与日新别院漫传花似绮甫田喜积屑如银自惭致治非三五梦想萧曺房杜臣御制仲春经筵诗讲席启文华熙春景物嘉古今学有别天地德无涯内外应非二知行要并加儒臣同坐论不觉日西斜御制春季经筵诗棽丽翠鸾临文华广殿深三春开讲幄两序列朝簪立政思民瘼存诚励口箴岂云循典故借以澡身心黼座风飏德霞天旭㪚隂咨询交泰陛揖让萃儒林道岸繄常企文渊或可寻研精忆良弼孰与下砭鍼御制仲春经筵诗晴旭曈昽㪚曙寒文华广殿㑹衣冠从来圣道通参赞况复予衷企治安心所㑹时原自易学惟行处始知难寄言鱼雅谈经侣漫作崇儒故事观御制仲秋经筵诗宿雨逗轻烟秋阳皜碧天文华开广殿今日启经筵济济鸳班列彬彬玉案前研几穷理窟味道晰言筌一意期无逸同心庆有年岂惟遵典制端以遡心传御制仲春经筵诗讲幄启芳春文华紫禁闉鹓班分列进绨几一编陈治道筹教养躬行勉知仁岂惟遵典故端借淑心身易简抽经秘从容咨席珍扩充还有待夙夜矢䖍寅御制春仲经筵诗瑞日辉春晓不寒特开广殿集衣冠舞干未逮重华德放马何期逺服安小往大来成泰运推人尽已具心官申咨鱼雅章缝侣莫作崇儒例事看御制春仲经筵诗间阔经筵意未安东风广厦集儒官不惟勤学因时最要复存羊俾后观制事期无适莫见知人更念惠懐难春卿仪注百寮式讵道从容礼数寛御制经筵即事诗清晖玉宇寛广殿集衣冠要欲分隂惜宁同旧例看绎思还戒颂切已率知难两论虽言概吾斯意未安御制仲春经筵诗泉汲灵源蕉剥芽春风又复启文华惜隂所重恒于此隔岁犹嫌忽已賖一日万几天命勅性诚明教圣功加儒冠采服鱼鱼者典学虚文莫漫夸御制仲春经筵诗书文经训义揄扬鱼雅儒簪晋两行笃志近思研学问思艰图易劭农桑春台共喜时方鬯广厦宁惟例举常周孔吾师㳺意切推行独惭未云遑御制仲春经筵诗讲学文华例仲春经书次第几端陈夫干易矣夫坤简成物知焉成已仁䌷绎从知位中理赞参惟仰至诚神漫言故事循礼典修业辉光勉日新御制仲春经筵诗文华广殿御香芬启廸畴咨大雅羣讵止循名欲求实敢因戢武忘崇文飞潜动植堪观化和一慎难总属君畧述㑹心非逞臆躬行惟是勉尊闻御制仲春经筵诗和凝风日仲春𥘉广殿文华敞碧疏经解传诠阐要道衣寛带博戒虚车人伦物理行仁义巽养震为济疾徐讵曰年年遵典故化民成俗目蒿予东庑曰本仁殿西庑曰集义殿后殿为主敬殿其东为传心殿中祀皇师帝师王师先圣先师每逢月朔太常寺堂官一员诣殿拈香凡经筵之日命大学士一员祭告干隆七年仲春皇上御经筵特㫖亲诣行礼殿之前为景行门御制仲春经筵亲诣传心殿行礼敬成一章布治遵前矩崇文御讲筵先期修祀事亲诣致心䖍礼乐薄殷夏经纶在简编执中恒自凛敢曰继薪传文华殿之后西向为上驷院署又北南向为箭亭亭中石刻干隆十七年三月二十日上谕朕恭閲太宗文皇帝实録内载崇德元年十一月癸丑日上御翔鳯楼集诸亲王郡王贝勒固山额真都察院官命𢎞文院大臣读大金世宗本纪上谕衆曰尔等审听之世宗䝉古汉人诸国声名显着之贤君也故当时后世咸称为小尧舜朕批览此书悉其梗概殊觉心往神驰耳目倍加明快不胜叹赏朕思金太祖太宗法度详明可垂久逺至熙宗合喇及完颜亮之世尽废之耽于酒色盘乐无度效汉人之陋习世宗即位奋图法祖勤求治理惟恐子孙仍效汉俗预为禁约屡以无忘祖宗为训衣服语言悉遵旧制时时练习骑射以备武功虽垂训如此后世之君渐至懈废忘其骑射至于哀宗社稷倾危国遂灭亡乃知凡为君者耽于酒色未有不亡者也先时儒臣巴克什达海库尔纒屡劝朕改满洲衣冠效汉人服饰制度朕不从辄以为朕不纳谏朕试设为比喻如我等于此聚集寛衣大袖左佩矢右挟弓忽遇硕翁科罗巴图鲁劳萨挺身宇入我等能御之乎若废骑射寛衣大袖待他人割肉而后食与尚左手之人何以异也朕发此言实为子孙万世之计也在朕身岂有更变之理恐后世子孙忘旧制废骑射以效汉俗故常切此虑耳我国士卒𥘉有几何因娴于骑射所以野战则克攻城则取天下共称我兵曰立则不动摇进则不回顾威名震慑莫与争锋此番往征燕兵出边我之兵威竟为八大臣所累矣故谕尔等其谨识朕言钦此朕每敬读圣谟不胜钦凛感慕深惟国家开创之时我祖宗躬亲劳瘁勤求治理矩矱相传罔敢踰越以立万世之丕基至于今咸受无疆之福者皆仰遵明训所致也我朝满洲先正遗风自当永逺遵循守而勿替是以朕常躬率八旗臣仆行围杀猎时时以学习国语熟练骑射操演技勇谆切训诲无非率由旧章期以传之奕禩永绵福祚惟是我皇祖太宗圣训所垂载在实录若非刋刻宣示则累朝相传之家法外庭臣仆何由共悉且自古显谟令典多泐之金石晓谕羣工我皇祖太宗之睿圣特申诰诫昭示来兹益当敬勒贞珉永垂法守着于紫禁箭亭御园引见楼及侍卫教塲八旗教塲各立碑刋刻以昭朕绍述推广至意俾我后世子孙臣庻咸知满洲旧制敬谨遵循学习骑射嫺熟国语敦崇淳朴屏去浮华母或稍有怠惰式克钦承彞训兾亿万世子孙共享无彊之庥焉特谕殿东稍北有石桥三过桥有殿宇三所凡大内俱黄琉璃瓦惟此用緑为诸皇子所居其前为王公文武大臣轮班宿卫直房桥东南为户部内库为銮仪卫銮驾库稍北即东华门门外有下马碑石紫禁城之东门也熙和门之西为武英殿规制如文华门前御河环绕石桥三殿前后二重皆贮书籍凡钦定命刻诸书俱于殿左右直房校刻装潢西有浴德堂为词臣校书直次设总裁统之殿北为内务府公署为果房为氷窖为造办处西为尚衣监其后殿宇二层为皇子所居再西为咸安宫教习八旗大臣子弟肄业处殿南为磁器库为南薰殿干隆十四年诏以内府所藏歴代帝后图像尊藏于此御制南薫殿奉藏图像记内府藏歴代帝后图像传自胜国典在有司岁以盛夏曝而庋之扃鐍惟谨朕于几暇省閲内库积储敬得展观则装潢之以岁久渝脱者已多矣因思我朝崇礼前代建庙京师春秋禋享且为䕶陵寝禁樵苏圣贤名臣咸秩典祀凡以笃高山景行之思抒万古兴懐之慕而况流传有自缣素犹新日角珠庭冕旒秀发徳容可挹英表如生其奚忍夷诸绘事供几席珍鉴者比爰命工重加装潢自太皥伏羲氏而下帝后图像为轴者六十有八为册者七为卷者三先圣名贤图册五举袭以绨锦尊藏于紫禁西南之南薫殿大学士㑹同领内务府王大臣等详定位置谨其籍识次第甲乙秩然有章明诸帝玉册庙中所陈当时宝为宗器者也今贮工部外库虑不免㪚轶附藏殿之西室俾䖍视焉既竣事因备纪之勒石前荣以示帝统相承道脉斯在朕之随在尽其诚敬不敢茍且亵越有如此图像自唐宋以下缺十之二三遡而上之存者仅矣时久而易晦幸其存也可弗保持使可及久欤缺者弗复追补逺无征也惧失真也以致慎也御制朕既藏歴代帝后名臣像于南薫殿为文以记之并成是诗写照应非古羲轩谁所传俨兹瞻日角敬与保天全暑雨宁侵幌薫风尚入弦睪然兴景仰筹治勉勤干殿西为御书处凡御书法帖皆于此镌刻稍北即西华门门外有下马牌石紫禁城之西门也国朝宫史卷十一国朝宫史卷十二钦定四库全书国朝宫史卷十二宫殿二内廷一干清门广宇五楹中门三陛三出各九级前列金狮二皇帝御门聴政则于门下陈设御座黼扆部院以次启事内阁面承谕㫖于此圣祖仁皇帝御制宫门聴政示阁部诸臣诗中书天下本六官庶僚首丝纶委寄隆分职慎所守上相列天阶喉舌筦北斗干象方昭垂古来讵虚授轩皇置六相姬文择四友得人邦乃昌此事谅非偶曰予既寡昧欿然谢哲后聴政日不遑望道逺何有启沃借臣邻匡赞资左右虽云际昇平民物岂康阜图终贵谨始治安莫予狃广业惟克勤励精期永乆作诗一相朂敬哉庶无负御制御门诗凌晨御内朝咨采接羣彦嘉言孰予告庶政惟尔赞稍释望雨愁未惬求治愿周公古元哲犹坐以待旦钦哉与日深敢恃天恩眷御制御门诗禁门咨庶事常朝接羣彦银蟾尚余光莲漏初停箭慄慄切独惧鱼鱼偕衆选岂其旅进退实以资匡赞坦平文石陛净洁龙书案朂哉亮采俦伫尔嘉言荐御制御门诗明庭霭曙色宵衣戒晏朝恭已勅庶㡬畴咨观百僚际和转忧盛知近讵达遥察察匪为明熙熙或致骄惠民诏屡逮毋乃屯其膏求贤念輙厪或则虚名要孜孜敢怠荒目蒿思亦焦所希万方逸遑惜一巳劳御制御门日作诗一二日万㡬勤政遵家法畴咨内朝门封章待批答率由贵有恒龙案延黄阁敷政权刚柔省身切兢业民风愿还淳岁功期允协每怀乃靡遂蒿目奈才乏御制御门日作诗兴夙列卿齐唱晓鸡人报时巡返旌辔召对临廊庙勅㡬固无方咨政贵有要察察戒小智渊渊厪朗照唐虞夙所希成康犹未造设逢汲长孺岂免云云诮御制御门日作诗建礼接晨趍乘干奉永图勅㡬遑燕寝咨政辟亨衢晓日琉璃瓦香烟翡翠罏后言谁退有成见我从无御制御门日作诗黄阁封章待綍音明廷敭对诘晨临畴咨昼接宁惟是典礼时修更欲寻三九期余常厪念刚柔异克不容心遑云抚莅兹年乆益觉忧勤与日深御制御门口号诗御门阁部奏封章进止畴咨不厌详一日万㡬宁止是要因爱礼亦存羊御制御门日作诗省方秋跸旋勅㡬明廷莅畋游曷可极功叙无非事虞机省厥括丝纶慎所自畴咨实在兹都俞益增愧无过孰则能动是吁可悸御制御门日作诗南巡三閲月勅㡬心敢懈问民晋岳牧谘政接寮寀驿章按程递批答或至亥庭对虽故事爱礼正兹在回銮所先务百尔共亮采念彼劳始逸朂此敬胜怠周易有名言干惕时自宰御制御门日作诗巡狩亦万㡬讵有间宵旰还宫即御门朝簮亟延见敢云宁借斯爱礼语弥羡庶政酌刚柔羣材抡俊彦惟是称职艰握吐懐公旦凡召对臣工引见庶僚俱由门之右门出入内廷行走之大臣官员俱得由之干清门之旁左为内左门右为内右门皆南向内左门不常启凡内官及承应人等出入俱由内右门军机处大臣南书房翰林内务府大臣官员出入亦得由之如遇皇帝御养心殿召对大臣之年老者亦得于此门引进墀下东出者为景运门西出者为隆宗门皆五楹门各三内左门之东内右门之西周庐各十二楹东为文武大臣奏事待漏之所西为侍卫房及内务府军机处直舎皆南向其南相对周庐各五东为宗室王公奏事待漏之所西为内繙书房皆干隆十二年建干清门之内为干清宫顺治十二年建康熙八年重建皇帝召对臣工引见庶僚皆御焉宫广九楹深五楹正中设寳座左右列图史玑衡彛器楣间南向恭悬世祖章皇帝御笔扁曰正大光明圣祖仁皇帝恭跋云皇考世祖章皇帝御笔正大光明四字结搆苍秀超越古今仰见圣神文武精一执中发于挥毫之间光昭日月诚足嫓美心传朕罔不时为钦若敬摩勒石垂诸永乆为子孙万世法康熙十五年正月吉旦恭跋两楹恭悬圣祖仁皇帝御笔聨曰表正万邦慎厥身修思永𢎞敷五典无轻民事惟艰北两楹御笔聨曰克寛克仁皇建其有极惟精惟一道积于厥躬东暖阁扁曰抑斋西暖阁扁曰温室殿前露台列龟鹤各二晷影嘉量各一寳鼎四中为甬道与干清门相属左右丹陛南出者二东西出者各一东西丹陛之下有文石台二上安设社稷江山金殿御制干清宫铭大哉至健纯粹而精昭昭成象荡荡难名四徳嬗用六位时乘静专动直资始大生我祖我考奉是丹楹五福敷钖万国咸宁敢恃崇居惴惴矜矜益慎体干惟皇永清圣祖仁皇帝御制干清宫读书记二帝三王之治夐然尚矣后之人兴于千百世之下而欲遐稽往烈以为多闻畜徳之资非载籍是赖厥道无由顾载籍极博大而道徳之浅深政理之因革小而声名度数采章文物之繁靡弗该也靡弗悉也若徒习其文词侈其浩博而不深考其道法之大原得诸心而致诸用古人之言皆陈迹耳于我何与焉朕自沖龄性耽学问践阼迄今罔自暇逸未明求衣待旦视事讲臣执经羣工入奏未尝一日不与相接既退裁决庶务披览章疏有间则书册翰墨之外无他嗜好端居干清宫取六经之书发而读之以求契夫古圣人之心将以致其用而未能也又上下古今盱衡数千载思昔人之所以致其用者而求之乎纪志表传编年纪事之文将以考其用而知其心之所存朝斯夕斯怡然忘倦葢浩乎其未有涯悠然其未有艾也比者海宇乂安国家闲暇而风俗人心未能登进淳良聿臻上理每一念之然于怀将以得之于心者而实致诸用焉积晦明閲寒暑展卷吟诵神理渊穆如晤古人夫干为健天得一以清所贵执中而建极也自强不息以希天逊志好学以希圣朕虽不敏讵弗勉㫋圣祖仁皇帝御制元夜与诸王宴干清宫诗今夕丹帷宴聨翩集懿亲传柑宜令节行苇乐芳春香泛红螺重光摇绛蜡新不须歌湛露明月足留人世祖宪皇帝御制恭侍干清宫诗殿阁参差际碧天玉堦秋色静芉绵云开北阙祥光满雨过西山霁色鲜寳座金炉香霭霭彤墀仙掌露涓涓承颜频荷温颜接凛惕趋跄绣扆前御制九日干清宫侍宴恭纪诗绣错仙枝焕彩霞重阳侍宴佩萸华牋分御笔亲标韵席撤皇恩别赐瓜一徳赓歌仁夀世太和景象圣人家献诗爵跃追天保宴毕归来日未斜御制新正二日召集羣臣于干清宫赋柏梁体诗朕既首倡又成七言一章诗泰交堂陛列鸳聨日煖彤墀淑景鲜祗以赓歌鸣喜起非夸宴乐沸丝絃觞浮柏叶添吟兴笔洒琼华映绮筵更庆元正飘六出又增新瑞纪瑶编御制元旦同诸王宴干清宫诗韶律应三阳元辰福履昌展亲醻伯叔明命凛穹苍凤琯春风入龙墀化日长献椒歌有庆行苇乐无央御制立春日奉迎皇太后幸干清宫侍宴恭纪诗日色风光丽綵枌起居膝下肃而誾縁阶瑞荚舒三叶贴户春屏灿五云青帝乘时方煦妪勾芒御气正氤氲晚来丝管城闉閙俶献家家想半醺御制新正奉皇太后干清宫侍宴得句诗瑞雪占时庆和风驱腊寒铜锾仙木丽兰戺玉华攒爵跃迎仙仗慈宁降葆鸾献春陈桂醑履岁尚椒盘淑景欣昭盎祥云看簇团初韶娱爱日长奉万年欢御制元日干清宫宴诸王即席得句诗元日干清宴本支百世亲丰年占首岁和气霭韶辰柏叶浮醽醁椒花焕柍桭银笺将玉管次第答光春御制干清宫小宴宗室臣工即席得句诗初筵和㑹景含韶瑞色琼楼雪未消已觉心期欣夏麦好酬节物颂春椒紫觞底用行麟脯青律徐闻引凤箫行苇载歌厪保泰百年一统正熙朝御制干清宫宴亲藩即席赋句诗俶春始运启元辰曲宴干清㑹懿亲同有殷心祈上岁从来乐事首天伦欣征人夀樽浮柏漫诩仙厨脯擘麟和气一家时歛福便因敷钖万方民御制干清宫小宴诸王即席得句诗紫凤回春岁籥调干清嘉㑹庆三朝化民政要先敦族行苇歌声并颂椒共祝康年遍寰宇端知和气霭宫寮本支百世绵瓜瓞景福如川御正饶干清宫之东为昭仁殿殿内御笔扁曰天禄琳瑯聨曰风奏南薰调玉轸霞悬东壁灿瑶图殿后西室联曰有秋厯览登三鬴旰食惟期协九经又聨曰独喜惜隂澄静照更因稽古契遐心室之北扁曰慎俭徳聨曰亦曰钦哉贯谟典允惟难矣作君师又聨曰琼枝春意足缥帙古香多皆御笔也御制昭仁殿铭四徳何以首元四时何以首春仁者人也要莫大于亲亲刑寡妻以至兄弟民同胞而物吾与皆由此施关痛痒而肫肫然其所包者广是以孔子对门人之问不同而莫非由已之所存人尽宜勉又何况乎为君吾用是居昭仁之殿憷然惟恐有愧乎斯言圣祖仁皇帝御制昭仁殿诗雕梁双凤舞画栋六龙飞崇髙惟在徳壮丽岂为威御制昭仁殿诗干清宫之东为昭仁殿皇祖在御时日夕寝兴之温室也朕弗敢居焉乃贮天禄琳瑯宋元镌本于内时一徘徊曷胜今昔之思芸帷木榻想贻淳圣日常悬丽柍桭六十一年兹惕息百千万世永昭仁好书敢谓承先志新徳惟期澡我身檐向周庐列书室每闻佔毕达枫宸干清宫之西为𢎞徳殿殿内御笔扁曰奉三无私聨曰二典三谟法尧舜之道五风十雨协天地之心殿后扁曰太古心东室阁上恭悬世宗宪皇帝御笔聨曰惟以一人治天下岂为天下奉一人御笔聨曰九畴勤省岁万国协书云阁下聨曰得句因新意耽书是宿縁一曰墨汁润分瑶草緑篆文清带笔花香后室扁曰怀永图联曰云霞纷绮丽文物共葳蕤一曰心爽天宇豁情欣理境融皆御笔也御制𢎞徳殿铭求全之毁吉徳也辨之不已是惑也不虞之誉凶徳也居之不疑是惑也知惑不为直言其来知惑而为谀言其滋谀滋悔生直来其亨宜已而辨汝奚为善宜疑而居汝惑宜袪屏乎营乎其思徳之所𢎞乎御制𢎞徳殿诗髙阁传银箭朝暾散绮疏忧心周蔀屋岂隔九重居御制𢎞徳殿诗轩宫象紫垣璇接路寝居中抚八埏奉三育羣品俭诒堦尚土侈戒帷裁锦万几常自惕庶政于焉审但希六幕调宵衣亦安枕御制𢎞徳殿斋居诗致斋返彤宫勅㡬临紫殿对时凛金柅惜隂聆玉箭𢎞徳搆斯肯循名实期践敬天在爱民居贵可忘贱筹治诚契要励人已敢倦时豫允厚幸厚幸益兢战庶几奉前猷亿载皇清奠宫之东庑内臣直庐三楹圣祖仁皇帝御笔扁曰御茶房稍南为端凝殿圣祖仁皇帝御笔扁曰执事敬圣祖仁皇帝御制端凝殿斋居诗肃肃羣籁屏袅袅炉烟舒诹日躬禋祀濯袚临斋居辉耀阁西日流影照绮疏坐乆微风来泠然吹衣裾霁心观万象黙见天地初感神在至諴宁俟灌鬯余再南为旧设自鸣钟处圣祖仁皇帝御笔扁曰敬天御笔联曰帘萦香篆斋心乆座殷钟声问夜遥其南东出者为日精门门之南为御药房圣祖仁皇帝御书扁曰药房曰夀世再南一室奉至圣先师及先贤先儒神位御笔扁曰与天地参联曰开洙泗心𫝊圣由天纵集唐虞道统徳合时中转而南向北者为上书房皇子皇孙肄业处也御笔扁曰养正毓徳世宗宪皇帝御笔联曰立身以至诚为本读书以明理为先御笔联曰念终始典于学于缉熙单厥心御制己酉冬十一月二十一日皇父御书立身以至诚为本读书以明理为先一联恩赐悬挂书斋以寓训诲至意恭纪诗文明雅化敷重译咫尺奎章贲玉除妙义直须十四字至言已胜万千书天颜有喜龙鸾动缃案承恩雨露舒从此就将当益奋敢违提训负居诸御制仲冬御门后至上书房因示𢎞瞻辈诗缃帙芸编散古香经帷旧学重商量忧心未释勅几暇乐志旋生味道长缇室灰飞新景物琐忩日上昔年光吟余改抹前题句未得筌蹄顿两忘御制每御干清宫辄闻上书房诸皇子诵读声欣然㑹心兼忆旧况诗佔毕达璇除居稽切讲庐为声何朗朗毓徳想鱼鱼教子慙贞观延师企二疏岂如王氏癖颇鄙李生渔乐志因时敏研精值岁余明忩晴旭煖忽忆十年初御制秋仲丁祭日诣上书房至圣前行礼诗万古生民首千秋祭典光摄仪专国学展礼诣书堂言念承宗社何曾致治康徘徊讲筵侧惟觉愧宫墻西庑向东与端凝殿相对者为懋勤殿御笔扁曰基命宥密圣祖仁皇帝沖龄曽读书于此今为内廷翰林兼直之所凡图史翰墨之具皆贮焉每岁秋谳时刑科覆奏本上皇帝御殿亲閲招册内阁大学士学士及刑部堂官面承谕㫖于此圣祖仁皇帝御制懋勤殿读尚书至无逸篇有作诗元化斡四运淑景催芳年干干总万㡬寸隂惜屡迁绨几散瑶帙阿阁飏炉烟澄怀求至理孔壁存遗编公旦训无逸则古多所宣言念小民依田功稼穑先天命良匪易敬徳省厥愆法戒备近王炯炯斧扆前寤寐思古人千禩精意传端居不遑暇三复期勉旃再南为批本处圣祖仁皇帝御笔扁曰慎几微凡内阁拟票本章俱经本处进呈御览然后票写清文交阁又南西出者为月华门门之南为内奏事房每日内外臣工所进奏章由外奏事诸臣接入于此交内奏事进呈得㫖后仍由此交出转而南向北者为南书房内廷词臣直庐也其东为宫殿监等办事处圣祖仁皇帝御笔扁曰敬事房昭仁殿之左东出者为龙光门𢎞徳殿之右西出者为凤彩门干清宫后为交泰殿渗金圆顶制如中和殿圣祖仁皇帝御笔扁曰无为御笔联曰恒乆咸和迓天休而滋至关睢麟趾立王化之始基殿中设寳座左安铜壶刻漏右安自鸣钟国朝御用寳玺二十有五俱尊藏于殿中御制国朝传寳记国朝受天命采古制为玺掌以内阁承収以宫殿监正袭以重盝承以髹几设交泰殿中以次左右列当用则内阁请而用之其质有玉有金有栴檀香木玉之品有白有青有碧纽有交龙有盘龙有蹲龙其文自太宗文皇帝以前専用国书既乃兼用古篆其大小自方六寸至二寸一分不一尝考大清㑹典载御宝二十有九今交泰殿所贮三十有九㑹典又云宫内收贮者六内库收贮者二十有三今则皆贮交泰殿数与地皆失实至谓皇帝奉天之寳即传国玺两郊大祀及圣节宫中告天青词用之此语尤诞谬大祀遵古礼用祝版署名而不用寳圣节宫中未尝有告天事或道箓祝釐时一行之亦不过偶存其教耳未尝命文臣为青词亦未尝用寳且此玺孰非世世传守而専以一寳为传国玺亦不经葢縁修㑹典诸臣无宿学卓识复未曽请㫖取裁只沿明时内监所书册档承譌袭谬遂至于此甚矣记载之难也且㑹典所不载者复有受命于天既夀永昌一玺不知何时附藏殿内反置之正中按其词虽类古所传秦玺而篆法拙俗非李斯虫鸟之旧明甚独玉质莹洁如截肪方得黍尺四寸四分厚得方之三以为良玉不易得则信矣若论寳无论非秦玺即真秦玺亦何足贵干隆三年髙斌督河时奏进属员濬寳应河所得玉玺古泽可爱文与辍耕録载蔡仲平本颇合朕谓此好事者仿刻所为贮之别殿视为玩好旧器而已夫秦玺煨烬古人论之详矣即使尚存政斯之物何得与本朝传寳同贮于义未当又雍正年故大学士髙其位进未刻碧玉寳一文未刻则未成为寳而与诸寳同贮亦未当朕尝论之君人者在徳不在寳寳虽重一器耳明等威徴信守与车旗章服何异徳之不足则山河之险土宇之富拱手而授之他人未有徒恃此区区尺璧足以自固者诚能勤修令徳系属人心则言传号涣万里奔走珍非和璧制不龙螭篆非斯籀孰敢不敬信承奉尊为神明故寳器非寳寳于有徳古有得前代符寳君臣动色矜耀侈为瑞贶者我太宗文皇帝时获䝉古所传元帝国寳容而纳之初不借以为受命之符由今思之文皇帝之臣服函夏垂统万世在徳耶在宝耶不待智者而知之矣善夫唐梁肃之言曰鼎之轻重玺之去来视徳之髙下位之安危然则人君承祖宗付畀思以永膺斯寳引而勿替其非什袭固守之谓谓夫日新厥徳居安虑危凝受皇天大寳命则徳足重寳而寳以愈重玺玉自古无定数今交泰殿所贮厯年既乆纪载失真且有重复者爰加考正排次定为二十有五以符天数并着成谱而叙其大指如此御制刻漏铭粤昔重黎分司地天迎日揆景举分测辰明时敬授钦若昊干予承百王省岁祈年齐政协纪命彼畴人徼宫戒井斟衡酌权笵金䂓木制兹漏莲玉注金筩水火燥寒协其髙卑别以方圆九十六刻成一日焉视彼阳晷明晦无愆较自鸣钟淫巧徒传摄提有纪孟陬用平于以考时寝兴慎旃于以熙绩勤民礼贤业业兢兢俯察仰观器与道偕是验是䖍作铭垂戒贻百㑹元两庑间左出者为景和门右出者为隆福门殿之后为坤宁宫俱顺治十二年建殿广九楹其东煖阁御笔联曰天惟纯佑命俾尔戬谷百禄是荷民其勅懋和绥以多福万国咸宁合上扁曰福徳相联曰功徳庄严耀寳月薫闻安乐引祥风合下东室扁曰紫垣西室联曰斯干咏松竹天保颂升恒宫左为东煖殿世宗宪皇帝御笔扁曰位正坤元右为西暖殿御笔扁曰徳洽六宫二殿与昭仁𢎞徳二殿相对俱康熙三十六年建东暖殿之东为永祥门稍北为基化门俱东出西暖殿之西为增瑞门稍北为端则门俱西出坤宁宫之后北向正中为坤宁门门外即御花园也御制坤宁宫铭万物致养是曰厚坤安贞广大配天为元昔在盛京清宁正寝建极熙鸿贞符义审思媚嗣徽松茂竹苞神罔时恫执豕酌匏广博无疆黄中正位以继以绳惟曰欲至于万世御制小除夕坤宁宫作诗喜气鬯宫寮迎除先颂椒从来称五祀不觉到今宵爆引云车上天临绛节朝诚祈讵私祷六幕愿均调御花园在坤宁宫后左曰琼苑东门右曰琼苑西门园中竒石罗布嘉禾郁葱有古柏藤萝皆数百年物御制仲春御花园作秾春何处归来早堆秀山前绛雪轩已许游蜂依蕊簇未教新燕傍枝翻周阿玉树斜临榭放熘金波曲抱源渇望甘膏疎宴赏休言树背有丛萱御制御花园花朝诗堆秀山前景物芳更逢晴日霭烟光负氷锦鬛游文沼试暖文禽绕画堂綵燕缤纷先社日青旛摇曳引韶阳莫嫌花事迟追赏通闰应知春倍长御制御花园首夏诗宿雨轻烟罨绮櫺尚余春色博山屏苍松四季曾无改也觉虬枝分外青一阵香风逓玉墀却縁锦绽墨辛夷几余㸃翰消繁虑幸似去年倚槛时婪春破夏日方永委砌筛帘絮正纷最是常年添闷处底教触目总成欣御制咏御花园藤萝诗禁松三百余年乆女萝施之因亦夀每㩦春色见薫风似顾杏桃开笑口或苍或艳虽不伦齐年恰比列仙真窥户小儿髪已雪双成绰约犹娇嫔蜂衙蝶阵年年判兎葵燕麦何须叹清和沐雨影亦鲜便入虾须上龙案昼长几暇倚玫除南畆初霑忧虑舒却忆风人善体物匪伊垂之带有余御制御花园古柏行摛藻堂邉一株柏根盘厚地枝拏天八千春秋仅传説厥夀少当四百年御园古柏森森列居然巨擘标苍颜粗皮硉兀心不死倚壁如拍洪崖肩左日右月为两目春草秋花参四禅仙人炼气不炼肉形若藁木神乃全昔者公旦象六爻是为九二见在田又如瑶池㑹王母赤松子应领羣仙韦偃直干不可得而今谁者以神传洪宣承平此曾閲甲申桑海无还丹乔木颇与世臣类作歌讵止斐鸿篇正中为天一门前列金麟二门北南向为钦安殿祀元天上帝御笔扁曰统握元枢顶安渗金寳瓶殿前方亭二其东稍北叠石为崇山山正中有石洞洞门颜曰堆秀左则镌刻御笔云根二字山巅有亭曰御景亭山之东为摛藻堂堂内经史子集挿架四周御笔扁曰摛藻抒华聨曰庭饶芳毯铺生意座有芸编结古欢西室门外联曰左右图书静中涵道妙春秋风月佳处得天和门内扁曰宿凤联曰从来多古意可以赋新诗御制摛藻堂诗文轩搆琼苑仙柏䕃广宇题额纵自今考蹟亦云古芸编贮万卷牙籖分四部淡泊以怡情节俭斯贻祜掞毫戒丽妍守器懐神巨卑兹力沟洫无间惟称禹御制题摛藻堂诗浮碧亭隂潇洒居春风绨几正怡如映忩黛鬰千年树插架芸芳四库书鉴在胜朝基命密游惟义府勅几余展编宁贵资摛藻二典三谟永企予堂东为凝香亭堂前有池池上为浮碧亭亭之南为万春亭再南向西者为绛雪轩轩前多植海棠轩内御笔扁曰视履考祥联曰东壁焕图书琳瑯满目西清瞻典册经纬从心右室联曰树将暖旭轻笼牖花与香风并入帘又内室联曰花初经雨红犹浅树欲成隂緑渐稠皆御笔轩南即琼苑东门也御制绛雪轩海棠诗丹砂炼就笑颜㣲开处春巡恰乍归暇日髙轩成小立东风绛雪未酣霏评香花国休嫌细选色唐宫不碍肥料量韶光思䕶惜珠帘四面巧成围御制绛雪轩海棠诗耤典春行命跸回御园问景一徘徊似縁翠馆今朝幸不约东风特地开缀王有诗笑桃李蕊珠何处惹尘埃丁宁嵰雪枝头驻莫便寻常㸃緑苔御制绛雪轩诗名轩因对花取义縁体物酣春虽尚遥符甲机已鬰即看六霙积何异嵰山蔚金麦玉壶供银燕綵屏拂休徴协雨旸宴息宥密勿钦安殿之西稍北为延晖阁阁上御笔扁曰凝清室东间联曰雪朗西山送寒色花辉东壁发生馨楼下联曰丽日和风春淡荡花香鸟语物昭苏又联曰锦座凝香花敷春苑丽晴牕挹翠霞带晓屏舒御制延晖阁春望诗禁林崇阁枕红墻暇日登临喜载阳北户景山秀堪挹南墀古柏俨成行宫庭基业期恒固帝里枢机协大当累洽百年成富庶持盈惟是敬为防阁前相对为四神祠阁西为位育斋斋西为毓翠亭斋前有池池上为澄瑞亭即亭为斗坛亭南为千秋亭又南为养性斋斋东向者七楹南北向相对者各三楹皆有楼楼上正中圣祖仁皇帝御笔扁曰飞龙在天左室联曰心蹟只今偏爱淡诗情到此合添幽又联曰一室虚生无限白四时不改总常青右室联曰自是林泉多藴借依然书史得周旋又联曰日永亭台爽且静雨余花木秀而鲜楼下正中御笔扁曰居敬存诚联曰体道鸢鱼看活泼消闲书史挹菁英又联曰暇当绨几身聊憩景入纱疏意与存北楼下东向扁曰悦心颐神联曰古香研道秘新藻发春妍南楼下东向联曰四季风光无尽藏百城古帙有余馨皆御笔斋之南即琼苑西门也钦安殿之后为承光门北向列金象二左为延和门右为集福门东西向正中为顺贞门其北相对为神武门门外有下马牌石即紫禁城北门也日精门之东为东一长街南即内左门中为近光左门北为长宁左门稍北而西即琼苑东门也由近光左门而北向西之门凡三曰咸和左门广生左门大成左门咸和左门之东相对为景曜门中间南向者曰景仁门门内为景仁宫前殿御笔扁曰赞徳宫闱广生左门之东相对为履和门中间南向者曰承干门门内为承干宫前殿御笔扁曰徳成柔顺后殿联曰三秀草呈云彩焕万年枝茂露香凝大成左门之东相对为凝瑞门中间南向者曰钟粹门门内为钟粹宫前殿御笔扁曰淑慎温和联曰篆袅猊炉知日永风清虬漏报春深以上三宫俱顺治十二年重建三宫之东为东二长街南则麟趾门北则千婴门也街东与景曜门相对者曰凝祥门再东为昭华门中间南向者曰延禧门门内为延禧宫前殿御笔扁曰慎赞徽音与履和门相对者曰徳阳门再东为仁泽门中间南向者曰永和门门内为永和宫前殿御笔扁曰仪昭淑慎与凝瑞门相对者曰昌祺门再东为衍瑞门中间南向者曰景阳门门内为景阳宫前殿御笔扁曰柔嘉肃敬殿后联曰古香披拂图书润元气沖融物象和东室联曰生机对物观其妙义府因心获所宁西室联曰蜃牕日朗兰喷雾鸡树风轻玉霭春又联曰书圃礼园无斁好瓯香研凈有余欣以上三宫皆康熙二十五年重建此东六宫之叙置也六宫之东有小长街街南向东直出者为苍震门街东为内库房其北向西者为钦昊门门中向南为天穹门门内为天穹寳殿祀昊天上帝御笔联曰无言妙化资元始不已神功运穆清千婴门之北有殿宇五所所谓干东五所也由日精门长街而南其东为仁祥门再东相对为阳曜门正中为斋宫雍正九年建凡南北郊及祈谷常雩大祀皇帝致斋于此前殿五楹中设寳座御笔扁曰敬天联曰克践厥犹聪聴祖考之彛训无斁康事先知稼穑之艰难东暖阁联二一曰天道钦崇永保命万几敕毖屡省成一曰一念纯诚昭格本万縁清静旦明中西暖阁联曰皓月空悬心镜朗妙云拥䕶智珠圎后殿御笔扁曰孚颙殿又扁曰庄敬日强联曰慎独谨几旦明怀帝载思艰图易宵旰念民依东室联曰一编金鑑懐无逸五夜铜籖警未央西寝宫扁曰敬止联曰午夜端居钦曰旦寅衷昭事格惟馨又联曰洗心宥密钦羲传致徳精明禀礼经又联曰吉蠲致敬先三日昭格惟诚矢一心御制斋宫诗六章章十四句有侐斋宫翼翼沉沉穆穆皇考心圣祖之心丕冒万宇上帝是钦维日南至郊祀孔临迁坐变食在悬无音凝祉受釐俨若帝歆来戒来斋用凛难谌龙塞之山储有良材乃浮于川达帝京不迟爰经爰营载筑载培命彼大匠绳尺是依其柱维楠其桷维柏不文不镂海望所作既底厥法载观其落猗与煌与天辟之宇郁峍柧棱贝箔珠戸枚枚巖巖在干清宫左有丹其楹有青其𤨏既深以严亦安而妥不敞不轩周庐绵绵曰维亿年利我后人昔在圣祖心斋肃肃考建兹宫匪夸华屋致洁致诚毋疏毋黩律中黄钟一阳始复将事大祀心乎穆穆爰即而斋爰薰而沐瞻仰昊穹以集厥福自古建章万户千门亦有大夏嶊嶉成观彼何为兮此则可原匪以富而侈匪以饰而繁制朴而浑居兹敬存有堂则明有室则温我后子孙永保斯孔安永言保之戒彼崇台我宅是宇心乎我思我祖我考廓此丕基我曷承之俾堂构是贻天飨惟诚民归惟慈惟慈惟诚匪以伪为我后子孙尚克念兹世宗宪皇帝御制冬至斋居诗晨曦炯炯洁斋宫一缕炉烟散绮栊煖气潜回葭管律早梅先绽玉阶风中孚黙契天人理来复明彰造化功漫道书云成故事精禋惟借寸心通凌寒松柏耐严冬带月霜度禁钟午夜无眠思戒凛诘朝崇祀务斋恭初阳鼓动开三殿万象昭回映九重嘉节届临生意始䖍祈上帝惠吾农御制冬至斋宫偶閲旧稿志懐诗静聴迢迢宫漏长斋居暂屏万几忙那无诗句娱清景恰有梅梢送冷香案积陈编闲检㸃志期旧学重商量灰飞子夜调元律又喜天心复一阳御制冬至斋居诗消息初阳复南郊大祀临一衷思帝载至日见天心丙夜几常勅斋居念转深燔柴将对越惴惴敢忘钦御制冬至斋居诗对越干干矢素衷更临禋祀惕渊沖斋宫夜永添松漏缇室阳回协月筩省岁每期时不易占年惟望雪酬丰案头编简闲披閲旧学商量慎始终御制夏日斋居诗归鸦噪宫城暮景侵虚殿金戺罗夏卉芳被薫风扇而予适斋居志岂循物玩旷懐熙皥治未惬黔黎愿抚景每增惭披衣坐待旦御制冬夜斋居诗应节灰飞琯书斋金冩人扶阳思往圣省岁騐斯民斜景依南陆羣星拱北辰肯堂钦至教同此凛明禋御制上辛祈谷斋居诗三朝度王正六日届上辛青阳霭彤墀海壖含韶春万彚昭以苏昌昌答令辰惟予继百王祈谷遵先民涤志此斋居穆穆将眀禋心乎曷思维政事有弗勤屋漏茍或愧其奚对昊天祖宗廓丕基肯搆赖子孙彼野有遗贤何以拔茅抡彼民有窃叹何以咸聴闻凡此恭黙思愧怍流汗频尚希鉴予衷维皇降康年御制夏至斋居即事诗黼扆迁常座眀堂阖左扉抚辰懐嬗代勅命凛时几北陆将依晷南薫漫叶徽荡暄风习习烛郁旭晖晖斋处封章少遥闻昼漏稀敢祈诚意假因騐道心微御制冬至斋宫叠旧韵诗金翼南飞线晷长骖驔六御趁归忙将陈寅祀䖍心璧又领斋宫戒意香小往大来堪体騐民情物理入筹量八年政教曾何补负扆常懐愧答阳御制祈谷斋居述懐诗元日将祈谷斋居涤志清天人畏相与理欲騐方萌泽共初春布心存旦气平九年勤实政一意黜虚名每励终如始由来满易盈过因徳凉积灾为治乖呈午夜频惶促衷懐益屏营明廷咨硕辅何以慰予情御制夏至斋居诗消息无停运易简理不穷平秩南讹时昏亢旦危中矩泽将有事斋处于法宫惺惺既涤志䕫䕫复省躬况当望雨殷益觉忧心忡彭怒张飞亷炎歊畏祝融一饥已不啻玉食忍独丰开卷遣烦绪往复披难终镜已率增惭胡宁识予衷御制冬至斋居诗金翼南飞候土圭北至时精禋遵在昔斋宿重于兹黍谷阳将复莲筩刻欲迟戒心恒惴惴思过每䕫䕫政治嗟何似惭惶只自知黄云陈日下太史漫陈词御制上辛祈谷斋居诗青阳临左个精祀考禋宗万寳祈惟谷三时重在农良宵自徙倚淑景渐舂容诗思来相凑穿牕午夜钟御制雩祭斋居诗节惟龙已见卜云吉其符圜丘将有事祈岁为民谋斋居涤身心颙若敬以孚冬春雪雨滋慰我三农夫举趾播嘉种胼手辟荒芜羣然望丰稔将谓逭饥臞芃芃未观麦青青已瞻蒲设十日不雨此意复虞辜空庭盼云脚伫立徒嗟吁御制夏至斋居诗抚序夏维至占时月届臯明禋修祀典勅法省刑曹自是当迁坐从来不举醪心忧遥卜岁志慰近霑膏观象思羸豕闻声应伯劳清宫本无暑不必学禅逃御制斋宫叠旧作韵诗将临大祀惕予躬肃肃清斋此在宫一气回时天意见诸縁净处道心融闲聴韶磬松风外坐騐周奎日影中昭事惟馨吾敢谓只余颙若数年同御制祈谷斋居诗黍谷气昭苏邹律春回旋中辛为上日祈谷陈衷渊国家有与立所赖民之天伊古重兹祭承事敢弗䖍矧予徳滋薄调燮无神权十岁稔鲜书暵涝或连绵遑云政无瑕敢谓朝进贤刑罚固已省讵无盆底寃比户纵蠲租富庶何有焉凡此恭黙思益觉増惕干斋宫清漏永琴书静且妍朝来布同云玉戺频俄延何当六出花尺盈三辅田御制常雩斋居诗宜𤾉宜雨信无违茂对清和丽琐闱敢诩休徴符肃乂不忘勅命凛时几斋宫籁静㹸烟直髙阁宵清玉漏稀却忆迩年当此际望云常自夜披衣御制夏至斋居诗北至将临祀清斋此勅躬景量铜望臬暑避玉宸宫浴徳藏于密祈年慎厥终敢夸膏泽沛惕息曩时同御制冬至斋居叠旧作韵诗评论书短与宵长旋转羲娥了不忙乍对银釭迟漏刻因披青简发芸香姬公易彖原堪见工部诗懐未易量迁坐致斋钦祀事天心来复又开阳御制祈谷斋居诗祈谷斋居当谷日转寅首祚倍寅恭重民三事曰惟祭陈政九畴端在农节物漫教辉火树舂容先自警宵钟明衣景仰宣尼慎诗句清吟更有颙御制雩祭斋居诗勤民重农功稽典肇雩祭圣语重躬亲频年谨从事北方春旱多率似成常例龙见未届期祈请先小祀南郊歩祷时忸怩责躬备去嵗早邀眷首夏甘霖赐麦无禾则有已是叨明惠今年乃更幸膏泽春常暨孟夏月之朔优渥逺迩逮抚时举常雩斋居切䖍致受宠宜若惊此理无巨细广殿引薫风罘罳晃新霁慰惧两相萦要矣终年计御制夏至斋居诗元祀俨将临迁坐凛明旦读卦玩金柅抚时卜石燕岂惟例撤乐早已勅减膳修省切衷独愧以谕羣彦骄阳烈中天炎风荡广殿广殿清严所尚不禁熇暵伤哉彼稚苖待泽亟陇畔日暮未兴云翘首益增叹御制祈谷斋居诗排遣闲情解百忧区区肯为一身谋惟清六志将祈岁资始三春此迓休静聴闾阎诚既庶却惭富教尚难周所希大有寰区徧礼义隄防好细求御制冬至斋居诗斋宫仍几此清哦真觉光隂迅织梭静里检量一岁事何其乐少祗忧多御制夏日斋居诗方泽将临祀清跸返法宫斋居用蠲洁漏永南薫风春夏雨早霑麦禾可兾丰回忆数年来厚幸或鲜逢平秩欣南讹益切干干衷御制祈谷斋居诗发嵗祈灵大享坛斋居清夜未云䦨惟几永念钦惟命自省何能强自寛涖政乆虞敷政忽閲人多觉识人难所希鸿贶绥丰屡粗与吾民共治安御制雩祭斋居诗龙见举常雩为农祈雨泽匪故必躬亲穹坛奠苍璧受福志敢希勤民心实剧自我肇元祀率际望霖迫去年实厚幸今春足三白迩日每作风炎燥虞伤麦圆灵钖嘉贶甘膏沛一夕饼饵香应期禾黍生皆勃屈指数年中如兹曾几值孰谓予过忧予忧未虚掷御制夏至斋居诗短晷圭臬直景风殿阁生致斋洁予志对时体物情孜孜奉日德慄慄钦火行族云已蓊郁膏雨将澍零祗期苖待苏那怜卉争荣网轩崇以邃宜凉意气清廕暍岂徧及却暑惭独宁御制祈谷斋居诗伊古重民天祈谷实大祀仲辛届首春东郊逮于耜迁坐御斋宫犹惧吾心弛铜人如师保屋漏十手指微诚兾少通贶我丰年美丰年岂易绥寰宇博九陲大有信希遘粉饰我不为水旱亦常有济之在及时所虞人力薄䆒赖天恩垂天恩匪可倖孜孜勉勤政省方典固昭与祭义应敬蒇事乃启跸孚颙仰神聴钖福和且平愿共斯民庆御制夏至斋居诗逼闰节候迟北至月将徂致斋居法宫薫风度琐疏雨时袪炎歊昼长屏䜩娱静騐消长机切体治乱涂终始慎厥与斯言良警予誓戒勅有司大祀简庶务万几惟一心岂有可息处春巡经四省率幸春苖佈桃源数州县歉后常厪虑麦秋究何若谘询驰驿路譬父母怜子尤切于新晤沉沉中禁夕丁丁髙漏迟翩翩燕羽颃细细花气馡英英云复佳夜雨庶可期甘膏岂辞多禾黍率长齐因忆当往年正歌云汉时御制祈谷斋居诗大祀重初辛清斋洁意身幸看田积玉恰应日临人咨政常多愧求贤若可亲敬勤随岁永忧乐后先频御制雩祭斋居对雨之作常雩非望雨值雨益休徴绣野春余润油云午更凝松涛聴渐息檐熘看徐增卜度田功茂渊懐惬静凭御制大斋诗大斋庶政屏昼接廷臣退延伫玉砌间俯仰铜人对九德缅古昔一心周宇内刚柔协强燮丰歉筹保乂宵旰念民依旦明懐帝载御制斋宫书事诗致斋广殿书沉沉緑润庭槐布影深明旦曰临钦勅命雨旸时若祝关心敢忘渇望经畴昔益切氷兢继自今芳草牕前宜静寄晚来又喜作轻隂御制夏至斋居诗朶殿纳薫风雨后生㣲凉致斋屏庶政益觉清昼长渇乌滴珠迟早蕖流绮香时纪騐伏隂王道钦扶阳睪然懐古人仲舒三䇿详御制正月二日祈谷斋居对雪诗元正才过致䖍斋典重祈年倍切懐静聴排门鸣爆竹春音一片与人谐六出霏霏入晩浓玉花纷缀禁中松发祥㨗报新春喜不问词林问老农惠山仿得竹炉成腊月嫌微未试烹今日优霑方惬意合寻韵事煮三清腊底敲吟间濶疎新年清兴共春舒心花喜映祥花润孚甲勾芒尽起予御制雩祭斋居诗甘霖霑暮春麦陇蓬葱翠大田亦已播南畆无间地比似向年间筹农心实慰常雩此致斋敢忘勤民事族云傍晚浓希霖仍切意泽岂辞其优况乃逾旬既风势渐刁骚又觉愁弗置御制夏至斋居诗景短日长候分龙占雨朝刚欣五寸继又隔一旬遥厪意依千畆斋居守禁寮扶阳有明训敢不惕于昭御制常雩斋居诗旬余逢八斋端居得静便静便心应适而转愁绪繁绪繁云縁何望泽意殷然往来郭门外非不麦芊芊及时施甘膏乃可期饼饘絮云亦屡作率被狂风牵斋无不用敬明禋况祈年望柱占础润遑问春阑珊御制冬至斋居诗子半阳生候斋居意倍䖍端惟干是体讵止坐云迁午夜厪无逸四时祈有年同云天宇重翘望又依然御制祈谷斋居诗微霰虽飘望密零经冬颙伫不遑宁首勤农政祈初岁仰兾天禧佈始青人日欲迎辉綵胜元正甫过诵椒馨致斋宴赏都无事朝夕畴咨引在廷御制雩祭斋居诗斋宫路寝左大祀乃迁居一岁率三度此心弗改初春霖霑緑野和旭静丹除天贶今年叠持盈益畏予御制进宫戒斋之作民天重祈谷致斋返九重涤虑屏庶务迁坐居法宫颙若对铜人如临师保同惟有望江南灾余悯彼农何当大转旋泽国绥我丰御制斋居即事诗朶殿深沉暑不留清斋书静篆烟浮短长南北日占晷小往大来易惕周觉道有风原解愠思量无雨那消愁问余愁果全消未尚为筹边系念悠御制斋居诗鹑首星临次羲车日最长辨古慎水火协纪验柔刚鸡漏报迟箭龙舟罢逺塘遄臻縁毖祀讵为度端阳御制正月进宫斋戒作行春卜吉奉徽音大祀先庚返禁林东陆心期金兆穰西山背指玉为岑凤城万户桃符焕太液长桥螮蝀寻北寺南台佳且便䖍斋未敢事登临御制雩祭斋居诗刚过夏禘致追思即值䖍斋雩祭时敢恃霑膏优往岁益殷祈稔凛先期座迁燕寝兴居肃味撤腥辛淡泊宜蜀望谁能不萌志云生还切沐恩滋御制雩祭斋居叠去岁韵诗又逢斋宿一回思今日多惭是昔时岂似春膏霑去岁正当雨泽叹愆期绸缪豫计谷其涌剂酌先商政所宜傥得微诚通帝鉴早施恩沐甘滋御制北郊斋戒进宫诗以我迫愁旱慈懐亦不纾右坛祈霖罢返跸咨兴居迟日北至临大祀躬承诸豫期致䖍斋复此归彤庐细雨虽畧霑霈渥何有乎忆昔承恩命代祭数岁余北方例多旱望泽无岁无尔时厪分忧讵今忧萃予计穷乃反本嗟哉懐始初御制将举大雩之祭进宫斋戒诗廿日三进宫忧劳厪民瘼方社及方泽恳祷应未符计穷力已竭敢䖍举大雩彻悬屏丝竹减膳用菜蔬思过兾回天返躬惟责吾紫禁夏日长傍徨靡所如御制祈谷斋居诗元正昨才过翼日斋居䖍祭无不用敬况此祈民天庆典例弗举在簴彻乐悬嵗前已立春春屏朱尸骈秋金双麦穗綵绮太平钱徴吉非为己所愿丰农田莲漏迟铜壶几暇殊清便安静迓崇禧无妨什华篇御制祈谷斋居即事诗祈谷此致斋偏欣逢谷日晴和叶嘉占迁坐孚颙谧鸳瓦积雪铺鸡树韶光栉寳胜扶绮疏不问知元吉新正简几务省躬益精密圣狂一念间应违千里疾重熙固此时保泰如虞失昊贶信有徴心存祗无逸斋宫之东为毓庆宫前为祥旭门再南为前星门入门为敦本殿殿后即毓庆宫正殿也今为诸皇子所居国朝宫史卷十二国朝宫史卷十三钦定四库全书国朝宫史卷十三宫殿三内廷二月华门之西为西一长街南即内右门中为近光右门北为长宁右门转东即琼苑西门也由近光右门而北向东之门凡三曰咸和右门广生右门大成右门咸和右门之西相对为纯佑门中间南向者曰永夀门门内为永夀宫前殿御笔扁曰令仪淑徳广生右门之西相对为崇禧门中间南向者曰翊坤门门内为翊坤宫前殿御笔扁曰懿恭婉顺后殿扁曰懋端壸教聫曰徳茂椒涂绵福履教敷兰掖集嘉祥大成右门之西相对为长泰门中间南向者曰储秀门门内为储秀宫前殿御笔扁曰茂修内治以上三宫俱顺治十二年重建三宫之西为西二长街南则螽斯门北则百子门也街西与纯佑门相对者曰嘉祉门再西为启祥门中间南向者亦曰启祥门门内为启祥宫前殿御笔扁曰勤襄内政与崇禧门相对者曰敷华门再西为绥祉门中间南向者曰长春门门内为长春宫前殿御笔扁曰敬修内则后殿扁曰徳协坤元西室扁曰徳洽六宫与长泰门相对者曰咸宁门再西为永庆门中间南向者曰咸福门门内为咸福宫前殿御笔扁曰内职钦承聨曰敬顺禔躬吉温恭受福宜后殿扁曰滋徳含嘉聨曰天倪超万象神气领三无东室扁曰琴徳簃西室扁曰画禅室以上三宫俱康熙二十二年重建此西六宫之叙置也百子门之北向为干西五所近东者今为重华宫皇上龙潜时旧邸也宫之前曰重华门门内为崇敬殿殿内扁曰乐善堂皇上潜邸时书也聨曰圣训光昭敬诚常自勗天伦敦叙忠孝在躬行张廷玉奉命书也御制乐善堂记昔乐善堂集中有所谓乐善堂记者葢用此堂之名以名圆明园赐居桃花坞之堂而记亦记彼处之胜与宫中此堂无涉也然彼时之乐善祗数典汉东平王以为亟今斯堂则为重华宫之前殿不可以桃花坞堂之记槩之因思东平之乐善原数典于大舜所谓乐取于人以为善也兹适为重华宫之前殿则今之乐善祗宜景仰大舜之为而不必更囿于东平之蹟矣夫大舜之取诸耕稼陶渔之善世逺固不可徴而询岳咨牧载在虞书者彰彰可考无非舍己从人与人为善而地平天成庻绩咸熙胥于是乎基之是乃千古帝王之法则而非藩服屏翰者所可相提并论其事体大而责任重也昔之效东平为甚易今之企大舜为綦难是不可无记以朝夕体之心而措诸政也然而其志在是其慙亦在是矣堂之东西暖阁俱供佛像东暖阁圣祖仁皇帝御笔扁曰意叶心香聨曰莲花贝叶因心见忍草禅枝到处生西暖阁御笔扁曰吉云持地聨曰满字一如心得月梵言半偈舌生莲堂之后为重华宫东室扁曰芝兰室世宗宪皇帝御笔聫曰芰荷香绕垂鞭袖杨柳风㣲弄笛船西室御笔聫曰篆袅金炉入座和风初送暖花迎玉佩映阶芳草自生荣御制题重华宫旧书室诗何曾寂寞仲舒帷依旧明窓受暖曦闲却七絃调雁柱汲来六一煑银丝三余乐有陈编伴几暇权无奏牍披彷彿当年吟破腊掞牋搦管恰移时御制春正与诸王及内廷大学士翰林等小宴重华宫聫句复得诗三首兰殿辛盘迓早春展亲更复洽臣邻从来盛事成佳诂况是宗藩与吉人金荔色酣珠乍㸃玉梅香度粉初皴説之灯夕诗如绘花萼楼前雨露新报道东来风是条鸿龙运斗已旋杓柍桭焕彩春方丽鳷鹊堆银雪未消五色书云光灿烂双葩结燄影招摇庆云半壁悬西宇景物迎人正复饶初韶应律正光昌亶矣春和聚一堂殷鼎调梅惟傅相汉台赓句有梁王乐调大蔟鸣虞磬节煑浮圆胜楚餭同任股肱民社寄朂哉无或负明良御制重华宫新正试笔诗旋转东皇又践春光风嫩日凑芳辰声传爆竹千门喜颂入椒花万象新牡砺窓前梅递馥屠蘓杯里酒余醇抚时奉若奚谋志资始干元在体仁御制新正令日重华宫恭侍皇太后宴诗令日韶光令重华喜气重绮筵王母夀綵胜早春容爵继屠蘓捧屏开仙木秾筛帘晴旭丽喷鼎瑞烟浓恃爱频申劝承恩忘致恭宫中行乐处钖类万方从御制新春与大学士并内廷翰林等重华宫聫句小宴复成近体诗兴庆宫中翰墨筵每教令日纪韶年情闗一徳聫堂陛乐叶八音调管絃体物漫称诗禁雪抽思应许兴奔泉天街爆竹声砰礚却喜阳和万里宣御制重华宫书室题壁诗饯秋时节破冬初旭影温暾在绮疏依旧年光经一纪每从㡬暇乐三余猊烟霭霭萦银蒜莲漏泠泠滴玉蜍静憇非闗参半偈暂教六欲少因袪御制新春奉皇太后重华宫小宴诗纷来鸾鳯数无央玉扆金舆拥百祥西望瑶池降王毋东迎苍驾莅青皇鱼龙曼衍频陈瑞火树茏葱待熻光七种豫挑人日菜万年先进上元觞御制新正重华宫侍皇太后膳诗开纪亚新禧承欢敢后时青阳临左个王母降西池许案还増感莱衣勉自持畵屏层镂胜寳树叠分枝花艳先春发灯光入夜披更期三五月轮满泛瑶巵御制新正重华宫侍皇太后宴诗献春行庆始天家王母斑龙降葆车风到五朝初有騐人当七日半非賖华灯光引团圞月椒酒香留泛㶑霞邀得慈颜欢顾处上林犹积玉为花御制新春重华宫诗即渐青韶到玉銮新年书史伴清欢锦呈天鹿裁幡胜篆引仙凰喷麝兰风定莲壶添永漏雪融鸳瓦避轻寒奏章尚简心余暇镜古勤思体治安御制重华宫侍皇太后宴诗首歳熙春宴重华介夀辰綵屏开令节琼爵献慈亲乐奏十年曲灯迎五夜新楼头纷瑞玉淑气协鸿钧御制重华宫侍皇太后宴诗初春景物鬯和韶绣衮承欢载颂椒寳箓重欣开绮甲瑶觞首介献芳朝沉香火底银簧暖浓麝风前玉蘂娇愿共寰中尊爱意千秋万歳奉东朝御制重华宫小宴大学士及内廷翰林诸臣诗重华文宴集羣仙瑞应琼楼霁景鲜民瘼心闗既均此天恩额庆合同然闲拈吟管聊酬节笑指春柈又隔年贺监金门重应制致予逸兴益飞遄蓂开十叶应昌辰和㑹衣冠燕恺申生面齐看戏毬兽别裁奚借捉刀人毋相容易一堂乐共尚畴咨四海春嘉夜传柑迟五日氷轮如待载赓频御制新春重华宫恭侍皇太后家宴诗孙曾引领綵衣迎行乐宫中和气盈鸳瓦栖雵为喜色鳯笙按曲是春声五辛盘献先人日六叶蓂舒正午晴爱敬一心承色笑愿留羲驭驻南荣御制重华宫书室叠旧作韵诗芸籍依然此缇帷偶来小坐惜流曦知行未逮玉无玷俯仰㡬何鬓有丝两字圣狂铭切凛千秋治乱镜明披徘徊拟欲赓前咏落笔都成自愧时御制新春重华宫侍皇太后宴诗西望瑶池近羣迎王母临欢同万方养春始九重深屏缀延年篆笙调太蔟音六鳌兰作燄百寳雾成隂入畵元朝庆徴诗吉字吟瑞霙飘喜气天意即人心御制新正重华宫恭侍皇太后宴诗慈祥门对启祥开西望鸾仪王母来寳胜瑞迎人日帖绮筵夀介紫霞杯和风未觉舒宫柳晴旭浑看绽殿梅入夕九华迎令节更闻万户閙春雷御制新正重华宫诗铜龙问安回紫鳯披图始屏展椒余馨帖悬胜裁绮青宫奉时韶丹书凛敬止南望江乡遥饥寒徧闾里西厪雪岭外劳苦衆军士万方纵小康两端切深揣方伯新奏雪邉邮亦报喜受俘指日期多稼三秋拟御制新正重华宫侍皇太后宴诗淡荡青阳盎棼煴瑞旭舒载陈家庆宴欣迓大安舆软节虽才过韶春正好初长筵列孙子诸戏舞龙鱼玉食万方养仙筹亿数余祥和肇皇室四海遍吹嘘御制立春日雪与大学士及内廷翰林聫句重华宫是日复得诗二首条风今日是新春吉色华光霭柍桭茗果雅堪酬盛节杯盘何必亟兹辰悦心甘泽霑三白坚齿生香试五辛同有燮时祈歳责即看京兆出耕人青韶入律喜阳和瑞雪端因兆麦禾散漫烟䡖㣲露日纷敷花发不论科席珍㑹处那辞屡墨搨镌成无乃多不异股肱交警意载赓庸作岂妨歌御制新正重华宫侍皇太后宴诗安舆迓中禁綵服引诸孙春酒介眉夀华镫先上元韶光融琐闼和气霭薇垣柏叶千龄愿长承色笑恩御制重华宫新正诗春台此日衆同跻䜣合东皇万福禔左个青阳迎紫鳯元辰嘉祉应金鸡载昭土徳祈丰楙敬授人时纪摄提兖豫徐淮筹作乂沮洳幸涸举耕犂御制新正重华宫侍皇太后宴诗青阳雝盎霭龙墀首祚承欢奉圣慈彤管不胜书懿徳金庭长此御隆祺寳檠兰燄九华烛玉醴椒芬万夀巵虽是年年依例事如斯约以十千斯御制新正重华宫侍皇太后宴诗毓徳当年处大安此日扶奉时欣引达养志冀怡愉仙木云成庆春屏胜作符慈宁千万夀祥肇歳朝图御制重华宫曲宴和阗回长幙咱帊尔诗朝天兼值预朝正曲宴宜教沐宠荣尔父诚为识时务王臣讵有限裨瀛旧宫小㑹轻齐史新域来賔愿武成入律东风方凑达春台乐与物咸亨御制新正重华宫侍皇太后宴诗鳯辇临龙阁新年第一祥彤庭增喜气緑野遍春光欣答初韶令钦称万夀觞枌橑兰百和胜帖燕双翔綵服孙曾绕遐龄日月长宫中行乐养欲以化羣方御制重华宫曲宴御前藩王大臣侍衞及内廷翰林诸臣即席得句诗庚辰曲宴重华隔许年旰宵惟是厪筹邉却欣汜胜占三白况值武成拓八埏嘉与贤藩酬绮节便宣翰苑赋瑶篇尚懐奏凯归来者风雪长途正着鞭御制新正重华宫恭侍皇太后宴诗太昊苍苍启节东氶欢绮宴合青宫七旬开秩庆方始四海为家养备隆馥馥芳蕤喷温卉硙硙新祉绘春工侑盘新果来西域宋史唐书可或同东庑为葆中殿殿内扁曰古香斋聨曰四壁图书饶古色重帘烟篆挹清芬西庑为浴徳殿殿内扁曰抑斋聨曰赏心于此遇即事多所欣御制题抑斋诗忩纱浸緑鸟声频拂拂花香户外新座有兰烟文作篆壁留筝字额题银偶然得句缘新意长自耽书是宿因惭愧当年斋内客擘笺煑茗一闲身御制夏日斋居重华宫抑斋作诗琐窓潇洒静无尘得意忘言旧似新但使心中无芥蔕何须户外列松筠壁留亥字铜仙驻案有丁年玉帙陈却愧向来斋内客匡牀消夏一闲人宫后为翠云馆聨曰古训手披勤每竞寸隂求日益民依心黙运常先万姓祝年丰东室扁曰养云聨曰白云有古调青山无俗縁东次室扁曰长春书屋西室扁曰墨池聨曰屛展烟鬟云鹤闲看心共逺座凝香篆风松静觉韵偏清西次室扁曰澄心观道妙重华宫之东为潄芳斋斋内扁曰正谊明道御制赋得正谊明道诗天人三策对帝命相江都爰致卒然问惟陈卓尔谟道明功岂计谊正利休图试譬鲁谘栁堪知越伐吴羞称五伯诈较识一仁无终得骄王革何妨谀相诬政经真法训汉室最醇儒诠义书屛扆将为出治模东室扁二一曰庄敬日强一曰高云情聨二一曰清燕凝神天和闲处养从容守正元化静中涵一曰花香鸟语羣生乐月霁风清造物心东次室门上聨曰由旧典时式其永无愆思庶政惟和不敢自逸门内扁曰静憩轩御制题静憩轩诗室是旧书斋一向此习静明道有至训动定静亦定万几值清暇讵无堪适兴义府有余乐琴轩致虚浄玉版顷闲搨吟几仍晚凭㑹心皆可参玩物斯为病明窻驹影过谁识流隂竞昔以忘天倪今以观物性西室聫二一曰写诚敬之心礼章乐亮绘恬熙之象日丽风和一曰緑绮琴弹白雪引乌丝绢写黄庭经殿后穿堂扁曰稽古佩文聫曰恭已奉三无澄心待万几堂后东向扁曰金昭玉粹聫曰瑞景琼楼开锦绣欢声珠阁奏云韶东室扁曰随安室启祥宫之西南向者为延庆门门内为延庆殿殿后为广徳门门内为抚辰殿扁曰歛福宜民聫曰生机对物观其妙义府因心获所宁殿后为建福宫干隆五年建扁曰不为物先东室聫曰交泰三阳肇羲象歛时五福恊箕畴西室聫曰香蔼绮疏蕙圃敷荣滋湛露风清釦砌芝房擢秀映长春御制建福宫赋居寰中以御物凛天命兮难谌惧大业之弗胜恒干惕兮小心戒峻宇与雕墙鉴酒池兮肉林愧饥渇其未解遑安逸兮是寻乃者新宫落初玉戺金铺创名建福义何居乎葢是地也围于宫墙而弗加扩卑于路寝而弗增华畏炎歊之相偪乃託兴乎清嘉俭不至陋幽而匪遐况在重华之右比之兴庆之宫未费司农之帑何劳庶民之攻经之营之募千夫而齐力如松如竹閲数月而成功于是殿方馺娑宫比骀盪长春长乐披青简而空传太和保和凭朱栏而相望千门万户兮笑汉制之太奢茅茨土阶兮钦尧俭之堪尚轩号静怡兮期成性之常存斋名敬胜兮恐举念之或妄亭颜恵风兮欲膏泽之旁敷阁扁延春兮与羣生而咸畅触目警心兮守此志而始终居安思危兮常厪懐而筹量尔其文石矗立嘉木丛生罗芝田兮蕙畹来燕贺兮莺鸣披薫风兮思解愠对时雨兮乐向荣观太宇兮调元纪育万物兮騐农耕又何必焚隋廷之甲煎树汉苑之金茎歌陈宫之玉树聼唐曲之新声而始称悦情也哉于是而春览生意而欣欣于是而夏逺烦暑而洒洒乃其秋也伟西成之可庆乃其冬也体贞元之凝命载色载笑奉慈闱而承欢来㳺来歌与良臣而交儆于以承先厪肯构而勿忘于以示后庶斯言之是聴重曰洪范有言歛时五福敷钖庶民与时茂育予宅是居心乎肃肃受天之祜匪借田烛建民之极匪侈华屋继绳光烈对越于穆进贤纳諌惩恶旌淑志茍懐安是谓不谷尚慎旃哉永膺天禄御制建福宫新春诗禁城景物报和韶初转寅方玉斗杓漏洩春光梅破蕾招摇风信柳拖条池心镜面冰将解墙角银根雪欲消枨拨诗肠量多少新年觉比旧年饶御制夏日建福宫诗松桧隂森緑映筵可知鳯阙有壶天含风藓面纹常绉得雨花心色更鲜弃日一篇诗咏杜消闲半幅纸临宣渇乌虬箭无须报旭影阶除即渐还粉褪新竿㡬个亭吟风疎籁亦堪聴最欣幽赏供青睐何必遐观罨绮鸟过花林红琐碎烟含兰畹紫丁星假山彻夜流甘雨梦作匡庐瀑水泠丹枫底事慕山林无那松篁潇洒心境自逺尘皆入咏物含妙理总堪寻金城漏永芙蓉静玉宇宵明象纬沉正是南薫长养候好将解阜騐鸣琴御制暮春恭奉皇太后建福宫赏花侍膳之作新花回雁报春归韶景长舒爱日晖㡬个緑筠吟鳯管双株红杏舞莱衣酒斟北斗升玫陛夀指南山映琐闱恰喜宫中承色笑芳辰风物总光辉御制建福宫红梨花诗不许香风几度频娇红嫩緑各争新最怜雨后偏饶韵底事春来易怆神叶态花姿刚相称蜂衙蝶阵岂无因一枝佛钵堪清供便欲因之悟六尘御制建福宫对雨诗朝隮复棼丝𡨕蒙势旁午朝罢此宴息耕犂方待举前池罗春光润含花下土芳菲袭翰思绰约延清覩喜岂喻近臣慰惟共农父有秋其尚遥无逸以为所御制建福宫咏红梨花诗李花太白海棠红斟酌秾纎着禁丛最是麝风林月下仙人遥在蕋珠宫宫后为恵风亭又北为静怡轩扁曰与物皆春聫曰雨润湘帘苑外青峦飞秀风披锦幙阶前红葯翻香御制静怡轩晚对雨诗不辨鳯城漏如闻金戺琴楣栏涤暑气花木沃芳心延爽试风袂迷归乱晚禽词臣已退食玫陛独清吟御制题静怡轩诗彤宫宴息处清舒敞云楣綷疏例弗却珠缀奢厌施琴书箇中富间亦陈鼎彞穆然古与对三代兴翘思汉唐两文帝尚未窥樊篱三代讵易言以此增忸怩侧席恒不遑奚曾静且怡御制静怡轩作歌城市人烟庶倍常宫庭缭绕围红墙比较园居实觉热祇有静怡犹爽凉静怡爽凉宁系境白𫝊诗襌趣堪省然予忧乐以天下自怡讵可常贪静西室扁曰四美具其屏间则御笔视聴言动思五箴也室后聫曰墨壶琴荐相先后旧咏新裁自品评又聫曰兰殿蔼晴晖炉烟结翠芝宫呈秀采砌草舒芳轩后为慧曜楼楼西为吉云楼聫曰吉云垂大地慈镜照诸天楼下扁曰如是室聫曰华海澄明性源离色相法铃朗彻觉地了声闻吉云楼西为敬胜斋合上扁曰旰食宵衣聫曰看花生意蕊聴雨发言泉合下西室扁曰性存聫曰致虚涵白室式古凛丹书御制敬胜斋诗君道典谟备始终惟一钦丹书爰取义白室此为箴常有图书伴如承师保临凛乎朽索喻逸豫敢萌心斋西扁曰徳日新聫曰牙籖披古鉴香篆引澄懐其庭中垣门上东向镌御笔扁曰朝日晖其东山石上镌御笔题曰飞鳯垣西为碧琳舘东向楼上扁曰静中趣聫曰参得王蒙皴法冩将杜甫诗情又聫曰与物皆春花木四时呈丽景抗心希古图书万轴引清机又左聫曰轩墀饶秀润书史足吟哦右聫曰味道研精义随时爱景光楼下聫曰素心悦澹泊胜托惟静虚又曰窻意包涵画天容醖酿春御制碧琳舘诗叠石为假山植桧称温树咫尺兰戺间缥缈蓬壶趣雕绘讵足尚澹泊素所慕可以贮琴书遐心期古遇户外响轻风琅玕奏韶濩佳景足一窻新名恰当可奚事建章宫门戸千万伙漏报出花钟篆袅沈檀火后乐惟同民先忧益厪我永言惸独哀岂啻富人哿殷懐周海㝢深居敢宴盘寸隂信不假万几焉有闲轻裘念鹑结玉食轸粝餐圣狂别罔克朝夕凛惕干肯堂励方来保此磐石安碧琳馆南为妙莲华室聫曰青莲法界本清浄白毫相光常满圆又聫曰转谛在语言而外悟机得真实之中妙莲华室之南为凝晖堂亦东向聫曰十二灵文传寳炬三千净土䕃慈云其南室扁曰三友轩御制题三友轩诗三友之名始宣尼直谅多间益徳资香山取譬琴书酒放达繄非余所师独有玉局称正见直号植物松竹梅名称义元隐未发我将触类引伸之苍松自具直之性梅传春信谅也宜摐金戛玉时多闻妙喻舍竹其复谁奚待结契霜雪里天然同徳声应随寓意于物有竒遇名绩歴歴琳瑯披十八公的云西笔海粟长赋留雄词定论君子林三字国子博士小篆题更爱梅事合元宋小清秘物传今斯㨂金集狐有如是自天合也非人为尝鼎一脔足味道况斟雉膏道可知箧藏书室识寳重窻外延客霜其眉千株一穂翩左右是一是二谁然疑因蘓遡孔志未逮髙山景物深长思御制三友轩诗妙蹟縁収益友三名轩聊复助佳谈讵惟笈里古香挹更爱窻前生意含触目无非逺尘俗㑹心皆可入研覃几余适足供清赏广厦千间忆辄慙凝晖堂之前为延春阁北与敬胜斋相对阁内南面扁曰恵如春聫曰瑶阶鹤绕三株树玉宇鸾鸣九子铃又聫曰玉砌风清五色祥光连栋宇铜籖昼静四时佳气集蓬壶东室门上扁曰清华西室门上扁曰朗润东次室聫曰四序调和懐育物万几清暇爱摊书东面室内扁曰洁素履聫曰山水之间发清响古今以上多同人右室聫曰拂槛露浓晴树湿卷帘风细落花香西面扁曰静观自得聫曰闲为水竹云山主静得风花雪月权又曰燕贺莺迁乐意相闗禽对语兰芽桂蕊生香不㫁树交花左室扁曰芝田右室扁曰兰畹二层楼上扁曰澄懐神自适聫三一曰吟情逺寄青瑶嶂悟境㣲参寳篆香一曰春霭帘栊氤氲观物妙香浮几案潇洒畅天和一曰緑水亭前罗带绕碧山窻外畵屏开最上楼扁曰俯畅羣生御制延春阁对雪诗天衣叆叇羃寒原诘旦琼霙集瓦鸳望去玉龙犹夭矫舞来银凤正联骞含毫裁句端溪润引火烹茶古鼎温卜麦乐余忧更继谁家茅屋冻鸱蹲御制雪后登延春阁眺望诗瑞霙既委积祥曦亦曈昽素云扶柏枝芳颷递梅丛新正清暇余延阁深禁中载豁即景目兼舒体物胸皇都千万户珠楼十二重抚此金瓯固益切玉烛融北斗揖璇杓西山展画峯和气鬯萌阳吾将事祈农延春阁之西门上石刻御笔南向者曰含象北向者曰懐芳阁前叠石为山洞磴道幽䆳曲折间以古木樷篁饶有林岚佳致山上结亭曰积翠山左右有竒石西曰飞来东曰玉玲珑山之西穿石洞而南洞镌御笔曰鹫峯南有静室东向扁曰玉壶氷又扁曰鑑古联曰湘管摛新㑹芸编发古香折而南有联曰地学蓬壶心自逺身依泉石兴偏幽又曰竒石尽含千古秀好花长占四时春其上有楼供大士像联曰智珠不断恒河界明镜长悬兠率边又曰流水如有意髙云共此心御制赋得玉壶氷诗玉壶愔愔嘉夜长华灯兰燄氷为光箕风毕雨此清暇泼墨摛毫复静忙申申缓箭渇乌水铜瓶芳递梅花蕊轻裘温室不知寒无易由言吾过矣月华门之西相对者为遵义门门西向南者为养心门中为养心殿皇上宵旰寝兴之所也凡办理庶政召对引见一如干清宫殿内世宗宪皇帝御笔扁曰中正仁和寳座屏上御笔联曰保泰常钦若调元益懋哉东暖阁内御书皇祖圣祖仁皇帝圣训曰天下之治乱休咎皆系于人主之一身一心政令之设必当逺虑深谋以防后悔周详筹度计及乆长不可为近名邀利之举不可用一己偏执之见採羣言以广益合衆志以成城始为无偏无党之道孝者百行之原不孝之人断不可用义者万事之本不义之事必不可为孝以立身义以制事无是二者虽君臣父子不能保也皇考世宗宪皇帝圣训曰敬天法祖勤政亲贤爱民择吏除暴安良勿过寛柔勿过严勐同气至亲实为一体诚心友爱休戚相关时闻正言日行正事勿为小人所诱勿为邪説所惑祖宗所遗之宗室宜亲国家所用之贤良宜保自然和气致祥绵宗社万年之庆阁下联曰忧其所可恃惧其所可矜后室门上扁曰寄所托联曰汲古得修绠守道无异营又曰书圃礼园无斁好瓯香研静有余清东室为寝宫西室扁曰随安室联曰无不可过去之事有自然相知之人东南室扁曰明窓御制明窓诗冬日诚衰日三余乐岁余晏温浮碧网迟丽度朱疏把卷忘言处含毫得句初太康古有戒俯仰惜居诸御制明窓诗徙倚明窓下温暾朱鸟光寄闲忘景急致逺觉时长装火檀烹鼎扶盆橘染湘玩辞届来复安静养微阳御制明窓诗冬日故可爱况在明窓间网轩静微风蛎牖散嫩暄岁功騐玉烛时序窥铜浑三余于焉适万几聊以闲陡忆蜀西军遐心数往还西暖阁世宗宪皇帝御制扁曰勤政亲贤又联曰惟以一人治天下岂为天下奉一人御制养心殿铭人心惟危在闭其邪道心惟微在培其芽其闲其培皆所为养操亡舍亡毋须臾放有如时雨沃此寸田大公顺应动直静専动匪憧憧静匪寂寂矧其为君更宜干惕一念之善百禩䝉庥一念之恶万姓贻忧养之之方存诚主敬克已复礼外王内圣孰本孰末外由内施任重道逺责萃君师朶殿崇崇顾名思义作此铭辞永训后世御制养心殿四箴我皇考圣训曰敬天法祖勤政亲贤事止四端义该万理自古帝王莫不守此以治违此以乱予小子践阼以来平旦庄诵惟日孜孜畏与年长㑹随时触爰集经书成句衍义缀辞各得十六韵入目警心既因自励亦以昭示来兹皇矣上帝鉴观四方昭假于下赫赫明明惟圣时宪承天而时行终日干干夕惕若无怠无荒畏天之威勅天之命不显亦临俾尔弥尔性惟予一人曷其奈何弗敬敬胜怠者吉义胜欲者从日日新又日新清明在躬无然畔援无然欣羡昭升于上在止于至善先天而天弗违后天而奉天时我不敢知我其夙夜念兹在兹憷惕惟厉安而不忘危于缉熙永言配命弼我丕丕基书明明我祖既受帝祉我来自东永清四海之纲之纪惟民所止无忝皇祖奉先思孝作乐崇徳肃肃在庙春禘秋尝思其所乐圣有明训如日月之照临式如玉式如金布在方䇿罔有不钦峻命不易遗大投艰于朕身如亲聴命罔不惟徳之勤曰仁与义迭用柔刚一张一弛不愆不忘民可近不可下无教逸欲有邦夙兴夜寐其尔典常启佑我后人俾尔炽而昌天行健圣人则之克绥厥猷惟后一日二日万几罔游于逸庶绩咸熙曰予一人昧爽丕显与公卿大夫共饬国典考礼正刑一徳无敢不善夙夜匪懈敷政优优惟几惟康斯谋斯猷执事有恪亦又何求百工熙哉我独不敢休纲纪四方惟皇作极先之劳之不遑暇食念之哉业广惟勤勤则不匮时乃曰新承天之道纯亦不已政贵有恒慎终于始粤若稽古眀四目达四聪论道经邦谓之三公三事大夫百辟卿士宣力四方以佐天子惟后非贤不乂其惟吉士寤寐求之任贤勿贰靖共尔位期予于治自朝至于日中昃昼日三接若涉渊水用汝作舟楫臣哉隣哉尚克相予予其敷心腹肾肠出入自尔师虞假以溢我我应受之用劢相我国家迩可逺在兹人亦有言惟治乱在庶官所寳惟贤惟一徳一心欲至于万年御制养心殿古干梅诗为报阳和到九重一枝红绽暗香浓亚盆漫应辞东峤作友何须请老松鼻观参来谙断续心机忘处对舂容林椿妙笔林逋句却喜今朝次第逢御制养心殿杏花诗託根依玉砌绽蕊临珠殿却羞欺雪梅小试宜春面案香风度帘昼静霞明扇方厪蔀屋忧未拟华林宴御制仲冬养心殿诗积素凝鸳瓦更籖迟漏铜华榱横蚬紫藻井倒茄红几净诗情逗窓明梅意融南飞金翼候钦若凛渊衷御制养心殿对雪诗密雪洒遥天同云栋宇连宫梅重渗玉殿栁先装绵节卜春和近恩叨帝泽宣陇畦凝思处緑麦正芊芊御制仲春养心殿诗棼燎焕神煦春信归候桃詄荡双阙开盎盎眄神臯平秩厪予懐与物含甄陶身居九重上心为天下劳御制养心殿杏花叠前韵诗吉亥将耕耤斋居临朶殿映轩芳树嘉复覩春风靣难寻吟思邈依旧阳和扇望泽方忧农遑适清闲晏御制养心殿杏花诗清晓光风拂玉墀绛云香雪映牕枝无端春暮相看际正是年来共赏时脉脉难传徒画笔盈盈不尽是芳思荣枯悟得皆常住谁借传真谷与熙御制养心殿碧桃树诗芳姿拈咏感无端露井依依艳未残九十韶华都过也尚携春色待人看岂是春光为少留新愁旧恨记从头由来仙树元都种不落诗人泪不休御制养心殿杏花诗昨夜女夷剪綘纱网轩新对一枝斜因思杜牧风流句又见清明时节花戏蝶不妨供㸃缀流莺未许恣周遮色香纷处堪清悟石鼎烹云沃道芽御制季秋养心殿诗閲武扬銮返北庭轩宫畴政騐辰星有秋厯览登三鬴旰食惟期协九经温树延年余翠影寒花正色发幽馨灾黎陡忆吴淞郡广殿髙居敢自宁御制新春养心殿诗苍龙转玉斗紫禁誾青阳金戺蓂叶舒绮殿梅英芳奉时钦体仁祈嵗颙屡祥开年百务简惕夕一心强好恶戒己私诗书挹古香畴咨竚有翼勅命励无疆御制养心殿对雨志懐诗适才郊外来悉心閲农务髙下总回青刺土青秧佈下湿实润隰髙原耕不误及观太液池涸泽仍如故因思再雨佳傍晚霏甘鸡树枝生烟鸳瓦熘垂霔玉沟流不及釦砌积水聚此雨诚酣畅渠定灌注清苑应普霑潞河通舟路交易噬嗑资刳木涉川输民惟赴时勤我以大公付絶胜补偏为功倍天㤙遇御制新正养心殿诗西师归振旅东陆舒由庚执徐奉执圭持躬凛持盈三白兆宿岁万几简新正闲中足养心而予有所怦懐安岂良图无逸斯元亨自强励不息善长自偕行御制养心殿斋居雨后作雨过河源爽气鲜炎风不到黻屏边咄哉无易由言尔可忘周书廿七篇御制养心殿晚坐诗园亭多水木自是气清凉宫禁翡翠瓦五雉围红墻夏候所弗宜暖气蒸炎阳朝仪讵可阙适已宁云臧兹来乃迥别竟日爽风飏立秋迟三日律先报白藏晨从郊外来多稼云将黄既欣望嵗稔且免筹边章九州奏书连云时若雨旸诸凡皆顺吉惟是敬不遑御制养心殿晚坐诗园林夏气清空庭市烟近视朝不可阙暑节彤闱返雨霑弗觉炎凉飔鸡树晚此时虽几闲农务筹迩逺大抵麦收佳禾黍苖芃菀但祈时旸若可兾西成允谁为无望人望岁吾尤紧其西室扁曰三希堂联曰懐抱观古今深心託毫素御制三希堂记内府秘笈王羲之快雪帖王献之中秋帖近又得王珣伯逺帖皆希世之珍也因就养心殿温室易其名曰三希堂以藏之夫人生千载之下而考古论世于千载之上嘉言善行之触于目而㑹于心者未尝不慨然増慕思与其人揖让进退于其间羲之清风峻节故足尚即献之亦右军之令子也而王珣史称其整頽振靡以亷耻自许彼三人者同族同时为江左风流冠冕今其墨蹟经数千百年治乱兴衰存亡离合之余适然㑹萃于一堂虽丰城之剑合浦之珠无以踰此子墨有灵能不畅然蹈忭而愉快也耶然吾之以三希名堂者亦非仅为藏帖也昔闻之蔡先生名其堂曰二希其言曰士希贤贤希圣圣希天或者谓予不敢希天予之意非若是也常慕希文希元之为人故曰二希余尝为之记矣但先生所云非不敢希天之意则引而未发余惟周子所云固一贯之道夫人之所当勉者也若必士且希贤既贤而后希圣已圣而后希天则是教人自画终无可至圣贤之时也孟子曰尽其心者知其性也知其性则知天矣人人有尽心知性之责则人人有希圣希天之道此或先生所云非不敢希天之意乎希文希元而命之曰二希古人託兴名物以志弗忘之意也则吾今日之名此堂谓之为希贤希圣希天之意可慕闻之先生之二希而欲希闻之之希亦可即谓之王氏之帖诚三希也亦可若夫王氏之书法吾又何能赞一辞哉合后夹道门扁曰自强不息北接后轩三楹东为无倦斋为长春书屋联曰闲寻绮思千花丽静想髙峯六义清内室联曰景深孚甲含胎际春在人心物性间又联曰丽日和风春淡荡花香鸟语物昭苏养心殿后为穿堂堂屏门东西各有扁曰云流曰风振俱南向向北扁曰兰戺含春二层殿上北向扁曰与物皆春联曰心天之心而宵衣旰食乐民之乐以和性怡情东暖阁门扁曰乐天阁内室门联曰仲尼不为已甚者惟帝若是其难之门内扁曰攸宇斋联曰情将物外适道与古人期养心殿之前为御膳房扁曰膳房圣祖仁皇帝御笔也景运门之东相对为肃诚门入门南向为奉先殿世祖章皇帝以太庙时享孝思未申命稽往制建立奉先殿顺治十四年告成前殿七楹后殿如之凡朔望荐新嵗时展礼又册封诸大典礼先期告祭俱内务府掌仪司领其事殿东为夹道即苍震门前直街也街东为宁夀宫宫正殿二重为宁夀门列金狮二门内东为凝祺门西为昌泽门再西为履顺门门外即夹道直街也圣祖仁皇帝御制宁夀宫颂天开夀域地㑹瑶池南极添算北辰降慈螽斯衍庆白鹤来仪躬劳着训福祉永绥恭献长夀敬託腐词宁夀宫之后为景福宫前为景福门门内正殿二重前殿御笔扁曰芳徽纯嘏东暖阁扁曰彤闱鹤算西暖阁联曰寳婺腾辉锦云呈五色璇庭绚綵珠树发三花宫西有花园门榜曰衍祺门又西为蹈和门门外即夹道直街也圣祖仁皇帝御制景福宫颂慈颜懿教祗奉铭箴福祉灵夀遐龄喜深松筠玉树绕砌清音淑徳纯嘏萱枝茂林挥毫敬颂永日葵心景福宫之后为兆祥所今为皇子所居西为花园又西即神武门也隆宗门之西为慈宁宫顺治十年建东为永康左门西为永康右门正中南向为慈宁门前列金狮二门内正殿御笔扁曰寳箓骈禧又扁曰庆隆尊养联曰爱日舒长兰殿春晖凝綵仗慈云环䕃萱庭佳气接蓬山后殿供奉佛像圣祖仁皇帝扁曰万夀无疆御笔联曰百八牟尼现庄严寳相三千薝卜闻清凈妙香又联曰人天功徳三摩地龙象威神两足尊前殿东庑南有佛堂圣祖仁皇帝御笔扁曰四星容华宫左殿宇二层东有门曰慈祥门与启祥门遥对慈宁门之南为长信门凡大朝贺门前陈设皇太后仪驾文武二品以上大臣俱于门外随班行礼南为永安门其左为迎禧门右为览胜门右门之内即花园也园中为咸若馆东北为端化门上有楼楼之南有室扁曰含清晖咸若馆前有池池上为临溪亭东为翠芳亭西南为緑云亭圣祖仁皇帝御制慈宁宫问太皇太后安诗定省深宫曙气催承㤙献夀捧霞杯晨昏敬睹慈颜豫不尽欢欣踊跃回圣祖仁皇帝御制元旦慈宁宫行礼诗太蔟初分来万国融融淑景动青阳曈昽翠葢祥云覆缥缈兰宫瑞气扬节遇三元开寳厯时逢四始奉霞觞山唿拜舞臣民乐愿祝千年正未央圣祖仁皇帝御制夏日同三王慈宁宫问太皇太后安诗九天旭日照铜龙朝罢从容问上宫花萼联翩方昼永晨昏常与问安同御制诣慈宁宫问皇太后安诗亲诣慈宁问起居曈曈曙色晓光舒承欢祗领徽音训归路思维乐有余御制冬至慈宁宫行礼诗和风习习满帘栊慈夀无疆祝华嵩不独宫闱增喜气光天孝养万方同拜舞瑶阶日影移南山为夀献新诗宫中尧舜垂裳处正是初阳乍复时御制冬至次日慈宁宫行礼诗霜薄觚稜旭影浮彤墀拜舞动旗斿初阳暖律回葭管亚嵗祥光遶凤楼万国欢心同孝养六宫壸教霈恩流年年最喜称觞日常近増添海屋筹慈宁宫之西为夀康门门内为夀康宫恭奉皇太后颐摄起居之地也御笔扁曰慈夀凝禧联曰玉琯应阳春祥开南极璇宫呈丽景庆洽西池中殿联曰庆叶瑶图融和开夀域祥呈阆苑熙皥乐康衢东暖阁联曰福集璇图天永钖祥开绮甲日重光又联曰光华呈爱日仁夀遍和风后殿联曰凤集桐花来绛阙鹤衔桃实是丹山西室联曰金盘露满瑶华丽丹粟凝祥鹤算绵又联曰欢心依日永乐志愿春和皆御书夀康宫之后咸安宫旧趾也干隆辛未为皇太后六十万夀恭建夀安宫祝釐閲辛巳恭逢圣母七旬大庆复重葺増新称觞申祝于此宫门御笔榜曰夀安门入门为春禧殿殿北为夀安宫正殿扁二一曰长乐春晖一曰瑶枢纯嘏联三一曰百福屏开庆叶九如宏夀域五云景丽恩敷万象入春台一曰夀国乐舒长韶成九奏安舆承悦豫舞效三唿一曰香扆引祥风序符清宴仙壶承爱日景叶升恒东暖阁扁曰景晖曰熙春联曰红梅翠竹天然画妙理清机不尽吟又曰松牖乐春熙既安且吉兰陔宜昼永曰夀而昌东楼下扁曰集庆曰宣豫联曰芝栋云霞丽兰陔日月长又曰宜春苑满恒春树介夀筵开益夀花西暖阁联曰庆霄晖夀曜仙圃丽春光又曰钧庭延淑景璇戺蔼祥风西楼下联曰静里逺懐千古事意中常满十分春殿前左右延楼回抱相属中庭有崇台三层上层扁曰庆霄韶濩联曰凤翥辉呈阿阁瑞珠联景绘泰阶符中层扁曰曾城广乐联曰图筹递演京垓积律吕环生上下和下层扁曰崑阆恒春联曰鸣豫叶云韶颂集九如开夀域祝釐陈綵舞欢联万象谱春台殿后庭中叠石为山植竹其间左右各有室三楹东曰福宜斋斋内联曰西池増寳箓南极耀珠躔西曰萱夀堂联曰寳篆长生箓瑶屏集瑞图御制夀安宫铭辛未题额匪创伊修慈宁六秩行庆延庥爱日循环干甲载週金穰辛建物盛已逑七袠爰开万夀惟悠合天下养与太古谋琼宫枚枚有桷有斿兰陔叶什梅席称觩鸿仪重举以十为筹则百斯十始而复周慈宁宫之东北即启祥门外夹道也其北南向为凝华门门内为雨华阁阁三层覆以金瓦俱供奉西天梵像上层御笔榜曰雨华阁中层扁曰普明圆觉联曰青莲法界普清净白毫相光离色空又联曰三身具足根尘外万法齐归愿海中下层合内联曰具神通力生欢喜心又联曰善果皆欢喜香云普吉祥又联曰灵鹫风香传妙偈澄潭月皎印真如下层扁曰智珠心印联曰花布妙香霏四种金涂杰阁现诸天又联曰般若慈源逺通华海滙菩提觉路妙转法轮圆又联曰妙果圆成华海同归无尽藏灵因静证珠宫常雨四时花又联曰寳界现庄严云凝华鬘香台开般若雨散曼陀阁后为昭福门门内为寳华殿殿后为香云亭其北为正中殿扁曰然无尽灯联曰妙谛六如超衆有善根三藐福羣生皆御笔也夀安宫之北为英华门门内为英华殿亦供奉佛像之所庭中有菩提树七株御制英华殿菩提树诗何年毕钵罗植兹清虚境径寻有旁枝蟠挐芝幢影翩翩集佳鸟团团覆金井灵根天所遗嘉䕃越以静我闻菩提种物物皆具领此树独擅名无乃非平等举一堪例诸树以无知省御制英华殿菩提树歌我闻法华调御丈夫成道处乃于伽耶城中菩提树又闻华严海㑹诸如来一佛一树乃至恒河数一亦非合恒河数非离是佛是树皆菩提娑罗贝多阎扶谁则见惟有菩提之树郁葱蔚郁常依佛日生光辉英华之殿耸层甍胜国莫考国初曾以居慈宁思斋太任笃奉佛爰供法象延禧笃佑贻云仍时来瞻礼意肃穆装严寳轴相好合梵经或云即是北斗之七星贝帙一一名可徴菩提七树森列庭是诚不可思议标祥祯枝枝叶叶数无万如斯无万数绳绳继继永世绵皇清御制英华殿菩提子数珠诗七树恒沙结子多数珠拈百八云何欲因悠乆卜皇祚讵是寻常佞佛陀颗颗圆融开意蕋累累联缀振祥柯莲池净业吾无暇静置如闻鸣法螺英华殿之西北有城隍庙雍正四年建其祀典亦掌仪所司也庙东为祀马神之所又东即神武门也国朝宫史卷十三国朝宫史卷十四钦定四库全书国朝宫史卷十四宫殿四景山神武门之北过桥为景山山之前为北上门门左右向北长庑各五十楹西为教习内务府子弟读书处东门曰山左里门西门曰山右里门北上门内为景山门内为绮望楼楼后即景山也山周二里余有峰五中峯髙十一丈六尺左右峯各髙七丈一寸又次左右峯各髙四丈五尺峯各有亭踞其巅中曰万春左曰观妙又左曰周赏右曰辑芳又右曰富览俱干隆十六年建山后为夀皇殿殿旧为室三居景山东北干隆十四年上命所司重建南临景山中峰正中寳坊一前榜曰显承无斁后曰昭假惟馨左右寳坊二左之前榜曰绍闻祗遹后曰继序其皇右之前榜曰世德作求后曰旧典时式北为甎城门三门前石狮二门内㦸门五楹大殿九室规制仿太庙左右山殿三楹东西配殿五楹碑井亭各二神厨神库各五既落成敬奉圣祖仁皇帝世宗宪皇帝御容皇上嵗时瞻礼于此并自体仁阁恭迎太祖髙皇帝太宗文皇帝世祖章皇帝暨列后圣容敬谨尊藏殿内嵗朝则展奉合祀肃将祼献以昭诚悫云御制夀皇殿碑文予小子既敬循夀皇殿之例建安佑宫于圆明园以奉皇祖皇考神御重垣广墀㦸门九室规模略备而岁时朔望来礼寿皇聿瞻殿宇岁久丹雘弗焕且为室仅三较安佑翻逊巨丽予心歉焉盖寿皇在景山东北本明季逰幸之地皇祖常较射士于此我皇考因以奉神御初未择山向之正偏合閟宫之法度也乃命奉宸发帑鸠工庀材中峯正午砖城㦸门明堂九室一仿太庙而约之盖安佑视夀皇之义寿皇视安佑之制于是宫中苑中皆有献新追逺之地可以抒忱可以观德传不云乎歌于斯哭于斯则夀皇实近法宫律安佑为尤重若夫敬奉神御之义则见于安佑宫碑记兹不复述惟述重建本意及兴工始末嵗月盖经营于己巳孟春而落成于季冬上澣之吉日云敬作颂曰惟尧巍巍惟舜重华祖考则之不竞不絿仁渐义摩祖考式之𢎞仁皇仁明宪帝宪小子軄之是继是绳曰明曰旦小子恧之天逰云徂春露秋霜予心恻之考奉祖御于是夀皇予仍即之制广向正爰经爰营工勿亟之陟降依凭居歆攸宁羮墙得之佑我后嗣緜䙫于万匪万亿之观德于兹无然畔援永钦识之御制重修寿皇殿竣是日奉安神御礼成述事六韵寿皇圣祖兴居久先帝思亲展孝𢎞神御妥灵宋遗制衣冠原庙汉诸陵钦承有继馨香荐追逺长懐陟降凭子午向山期必正规模合度量为増僾闻忾见千秋永景福鸿禧百世凝观德皇皇惟是凛肯堂切切讵斯能御制清明日拜谒寿皇殿诗紫殿彤闱神御凭清明肃拜典相仍羮墻有慕嗟何及堂构非遥此敬承旧礼漫传粳粥荐新烟还看栁丝凝那堪子厚书重展指日吾将谒二陵殿后东北曰集庆阁西北曰兴庆阁殿东为永思门门内为永思殿殿西暖阁御笔聮曰一气感通昭陟降万年嗣服式仪型东暖阁楼上聫云视听思无逸天心格有孚又东为观德殿圣祖仁皇帝御笔扁曰正大光明聫曰琴韵声清松窓滴露依虫响书帷夜永萝壁含风动月华再东为䕶国忠义庙范闗帝立马像圣祖仁皇帝御笔扁曰忠义西苑上西苑在西华门之西门三中榜曰西苑门御制仲春西苑即景诗鸾辂西华祭后移趯台更服便畴咨还余清暇千官退朅对韶光一赏宜积素已消檐际雪轻黄欲上栁梢丝听鸿楼上看回雁春色人间许共知御制夏晓西苑诗视罢朝仪换礼衣朅从西苑揽清晖液池见有波披縠天宇时还雨㸃玑草木春机才得复黍稌秋稔又将希略饶余兴观鱼乐害马除看鹭逺飞入苑门即太液池也源出玉泉山从德胜门水闗达后湖流入禁池滙为巨池周广数里夹岸多槐栁池中蒲藻交纷禽鱼翔泳为仙洲胜地瀛台在其南阐福寺在其北万善殿紫光阁东西对峙上跨长桥树坊楔二东曰玉蝀西曰金鳌桥北为北海桥南为中海瀛台南为南海中海有亭出水中御书石碣曰太液秋风即燕山八景之一盛夏芰荷如锦冬月水泽腹坚则陈氷嬉于此循国俗脩武事而习劳行赏之意寓焉御制蜡日坐氷牀泛太液池志兴诗破腊风光日日新曲池凝玉净无尘不知待渡霜花冷暖坐氷牀过玉津太液人行步玉花金鳌遥望锁烟霞胜逰不数琼华岛爱听寒林噪暮鸦御制太液池泛舟诗新水一篙深载舟犹力弱偶来弄澄碧沧浪意可乐天空凫雁闲波静鲂鲤跃是时春始半夹岸夭桃灼旋惹东风吹红英贴波落韶华固不牢长歌兴所託御制泛舟太液池作黛染林西数朶峰分明倒浸玉芙蓉润含曲岸深深翠涨过平桥暗暗淙几队仙仪排控鹤一泓蓬岛泛㳺龙金堂十二非吾慕只有华胥欲问踪御制太液池泛舟诗春信今年早去年花朝花事已堪怜漂桃留得三分色度柳分来几缕烟鸟语向人偏絮聒天光蘸水越澄鲜素懐雅契虚舟乐任泊青蒲白芷边御制泛舟太液池作跃有潜鱼飞有鸢轻舟平渡緑杨烟薰馨花事诚何似荏苒春光亦已然适去古人不知几盼来韶景又须怜玉壶澄澈无些滓却契天亲镜喻禅御制太液池泛舟诗菰蒲萧瑟飐秋烟玉蝀桥边偶放船俯数㳺鳞圆沼澈仰观回雁朔风𫝊剧怜西昊清凉候胜读南华十七篇物物羲经真易简天机岂待悟鱼鸢御制太液池泛舟诗玉蝀桥头驻六骢溶溶太液一舟通苑花隄栁添烟景弱苇新蒲茁露丛烟中楼阁座中移雨后风光慰后思忧虑勾消诗数首清和恰似昨年时漭沆澄波叠翠涵天光云影适来参独舂依苇毶毶白逺嶂疎眉淡淡岚树沃浓青花发红畴人占节报南风一般西望经行处却与前朝逈不同御制初春太液池泛舟诗新波泛㶑漾晴烟上苑韶光穉可怜几帧屏山全入镜一篙春水恰胜船乍见轻黄上柳丝春来几度棹移时绘之诗句浑如画回雁髙飞太液池冻解神池泛緑漪湖光山色发华滋蒸霞结绮无须盼好是含苞未放时御制雨中太液池泛舟诗太液新蒲拂画船两行水树罨朝烟浥枝润叶知时雨列坐流觞上已天鸟奏繁音争管急鱼喁锦浪蹙纹圆前朝丰泽亲耕罢却喜甘膏渥弄田御制太液池泛舟诗翠銮停栁岸游龙盪兰渚岸芳已蔫緜渚禽亦容与作监念水舟对时思相辅御桥螮蝀横团殿松杉古飞雨忽棼丝溟蒙迷处所御制太液泛舟诗宿雨初收晓露漙微风水面送轻寒新荷才㸃田田叶激石微添细细湍团殿平临紫虚表趯台南指緑云端泊舟底识添逰兴岸栁烟丝润未干御制太液雨泛诗玉蝀桥边候綵舟横流适可命黄头新蒲弱柳烟丝罥妙与方壶绘幻浮菜花结子麦抽芒畅好烟畦润露光谁识九天城阙里许多农景貌江乡迎眸北岛复南台面面珠帘未卷开今日清逰余兴在波光㶑灔待晴来御制太液池泛舟诗朝晴夜雨果然宜淡沲紫霞泛液池底识甘膏南亩渥隄杨犹带露珠垂冬宜紫禁夏宜园还跸因抡新状元吁俊勅几慰雨后趯台薰景便中论御制太液池泛舟诗新涨轻黄酒似鹅兰舟太液漾晴和波间藻叶氷融展隄外杨丝日暖拖景美真如天上坐花迟讵拟雾中过棹讴不用黄头发凫雁皆能水调歌御制太液池泛舟即事诗钖宴花门备礼容乗闲蓬岛泛㳺龙仍擕帕首俾同乐所喜葵心总致恭春水生来兰叶细霁烟低处栁条浓西瀛试问为何若道是奚如天上逢半月韶光尔许殊氷消漭沆水平湖更逢雨霁祥晖候可唤仙逰碧海图理趣鸢飞复鱼跃生机白芷与青蒲对时懐逺胥和顺益凛持盈奉化枢御制赋得太液栁诗人字低临太液池栽培谁辨永宣时居然后老同彭祖未觉先零傲悦之春景青瞳仍望望秋风緑髪故丝丝世间松栢翻难并得地延年意可思御制咏液池凫雁诗匪因慕稻梁亦弗虑矰缴禽中大隠乎液池寄所託铩翮鹤立岸垂涎凫雁乐造物本无私于何殊厚薄烟波任翺翔何异衡湘若设为子路共三嗅应必作御制戏题液池荷诗池涸零星几朶花那看膏沃致光华因之有会昌黎语未得真源漫自夸御制太液池观荷词宿雨初收太液池红花总是出尘姿巧逢鸣跸旋清禁似向人言正好时蹟久泥深花最稠西池原在帝王州人间若复方君子应是八元八凯流香霞难想檀兮麝文锦何妨緑与红却恨春明真梦语独教佳景让秋风等闲未放撷芳船叶叶花花契静縁读遍三唐採莲曲阿谁不是爱妖妍御制太液氷嬉诗十二韵顺时陈国俗择地试雄观号令传河若威仪纪水官光凝𤣥玉浦声咽碎珠滩散处云驰宇纷来雪喷湍端因智独胜奚必力俱殚疾以徐斯疾安其危乃安御风列应让逐日夸无难迅似巖飞电温知犀辟寒超羣殊闪㸌作势更媻珊拟议弦催箭形容镜舞鸾一时夸夺帜独步早登坛妙义韬钤外凭人着眼看御制氷嬉赋陆行之疾者吾知其为马水行之疾者吾知其为舟为鱼云行之疾者吾知其为鵾鹏鵰鹗至于氷则向之族莫不躄躠胶滞滑擦而莫能施其技国俗有氷嬉者䕶膝以芾牢鞵以韦或底含双齿使啮凌而人不踣焉或荐铁如刀使践氷而步逾疾焉较东坡志林所称更为轻利便㨗惜自古无赋者故为赋之其辞云岁暮景穷和叔告冬隂凝北陆律中黄钟景长而土圭可测瑞兆而云物皆同抚序兮羣辟殷聘考时兮三农蒇功有厉疾之征鸟鲜求信之蛰虫呌严飈兮栗烈凛肃气兮穹窿于斯时也火井无燠温泉不热何水不凝何波不结阻平川之会海徒望潫勒奔崃之倾流惟闻幽咽澌盈九曲谢神禹之剔鬟冻合三山驻王乔之旌节跃鱼之表孝曽传覆鸟之昭祥见说则有镜呈太液璧写龙池占昏危之应宿值颛顼之司时沍而不流兮碍矜鳞之鲤凝而原澈兮疎倒影之梅皓皓皑皑兮暎白塔之孤矗溓溓泠泠兮隔玉蝀之横欹载取载藏兮顺彼月令以训以赉兮陈我氷嬉爰答岁华率循旧典陈旅集衆既雷动而风行结部整行埒春蒐而秋狝𤣥㝠受律戢水族与波臣蚩尤秉旗乃暴御而遣于是戎士凭怒武卒振拳渇思一试遑虑谁先齐撙撙其轇轕兮昈陆离以属聫骇营营其佖路兮纷偨傂以罗骈袒刘吕之左右兮各殊事以布班倐隂阳之闭阖兮期奏绩以勤宣衣短后膝蔽前鞾齿双利鞵刀两儇编伍森列齐队便旋于斯少息以待号令之传焉尔其屯万人于中坚兮属堪舆以壁垒奔八神以周卫兮招丁甲而发指亘长縆以节止兮羣总总而切儗驿綵旌以传符兮看纵纵之立俟心无别营目不他视遂乃朱旂飐㨗步腾缇衣扬轻武耸擢布濩豗逐䞴趟踧沑波流蠭轶猋惊闪如曵电疾若奔星蹂蹈云衢扬挥玉京故其为声也軯礚隠訇礌硠激越硡砰殷辚杂㳫震叠謍振天枨响匉地臬慴波底之娵隅堕林间之巢鹘𤣥武缩殻而屏气烛龙守珠而闭阙起涌泉会奔物虽天籁之号窍比千钧于一髪其为状也似东皇整驾于若木之墟羲帝弭节于扶桑之津应真挂钖以凌虚茅君骖龙以羾天过骥羣而骏足抢捍上扶摇而鹏翼图南蠖略回翔演沲纠纷镜大圆而晶晶皛皛珠万琲而烂烂璘璘交差曼衍歴落皴鳞突都卢兮轻趫迅龙骧兮麟振奕六虬兮沛艾御八风兮穆旼首进者却视而小憩继至者错履而蹵跟虞后来之比肩更前往而擢身杰者得帜畴与比伦遗者失志第如逡巡复有革戯其名圆鞠汉家有执机之譬黄帝作练戎之俗武由是习兮其争也君子好谋而成兮如祭则受福申明誓兮衆听无譁陈广场兮各司其局乃其氷牀驻于琉璃之界豹尾扈于鸑鷟之隈千官俨立于悬圃万队伫待乎瑶阶歴天之旗影捎朶殿昭云之盖光熻趯台殆而容与惄若儃徊执事者中立而不倚争㨗者有前而无回珠毬一掷虎旅纷来思摘月兮广寒之窟齐趂星兮白榆之街未拂地兮上起忽从空兮下回突神龙之变化蕤翔鳯之䯱䰄鶣燕居姌袅鸿猜怡情恱目有如是哉夫其伯仲分甲乙第併前行赏纵后亦逮勇者特旌任者均赐普被曰仁有差曰义则岂啻西苑饰红板之柁温泉设锦鞍之戱而已乎重曰仲尼有言射观德兮安不忘危旧是式兮惟岁之晏以休以息兮一日之乐匪赉曷得兮敬告后人无或逾则兮由西苑门循池东岸度板桥折而西临池面北正门三楹榜曰德昌门左右朝房五楹门内正殿五楹亦北向圣祖仁皇帝御笔扁曰勤政御笔聫曰常切单心归宥宻每懐勅命凛几康殿后面南正门榜曰仁曜门由仁曜门而南渡桥为瀛台平堤石栏歴级而登有阁向北圣祖仁皇帝御笔榜曰翔鸾阁阁广七楹建相风金鳯于屋极左右延楼回抱各十九楹阁后东西楼对耸阁道相通东曰神辉楼西曰瑞跃楼由阁而南为涵元门门内东向为庆云殿西向为景星殿正中南向为涵元殿御笔扁曰天心月胁御制冬日涵元殿诗挿架三千玉帙陈明忩领略小阳春庭虚时听松风古香静还思梅蕚新阶草向暄犹织毯液波知暖尚拖银底縁未释中心闷多少茅檐失所人御制初冬夜涵元殿作晚风息古树淡日归西岭重帘下虚堂良夜侵寻永香篆炧斜烟灯花落余影栖松鹤弹梵惊漏乌啼冷一卷尽我书半箭适兹静御制冬至后一日涵元殿作墨沼芸编几席清云为栋宇玉为京阳回线晷依然永影到花櫺分外明瀑㵼氷光欺雪素梅知春意放寒英端居不为敲诗苦无限徘徊省岁情御制冬夜涵元殿诗下舂落金翼暮霭散曛黄温树穏栖鸦氷疏含夜光雪后景气清壶中松竹苍朶殿逈天半猊罏避朔凉玉琴静徽轸棐几堆缥缃居稽聊自得昼短欣夜长三复蟋蟀诗好乐期无荒东室御笔扁曰含经味道聨曰四面波光动襟袖三山烟霭䕶壶洲又曰风篁叶韶濩云树霭蓬壶殿之东为藻韵楼西为绮思楼正北相对为香扆殿御制香扆殿诗环瀛南面据崇基建置犹传胜国贻金界楼台思训画碧城鸾鹤义山诗茁庭祇合三珠树漾牖宛同百子池未及澄懐淳朴也每因閲古率评时香扆殿之东有室三楹北向扁曰溪光树色聫曰图画参生动诗书閲古芳北接三楹西向扁曰虚舟聫曰闲云入窓牖清露滴梧桐又曰心澹水木秀兴幽鱼鸟闲又曰罏香昼静芸编展花海春深竹槛清御制赋得虚舟诗芸斋临太液芝榜署虚舟趣味南华永蹟惟胜国留洒然閲今古旷若忘沉浮秋月当牕印春波拍岸柔几曽虑风浪无碍侣凫鸥我有济川意还殷作楫求香扆殿之西有室三楹北向扁曰水一方御制赋得水一方诗趯台三面水书室敞南荣亭接迎薰近池临太液清画如展李赵境即是蓬瀛三复蒹葭什懐贤独泥清北接东向者三楹扁曰兰室聫曰亭台涵月镜花木畅天机又曰过眼寸隂求日益闗心万姓祝年丰香扆殿后南向崇基临下即趯台陂旧址御笔扁曰瀛台左右有楼拱峙东为春明楼西为湛虚楼中庭有木变石一株御制瀛台观木变石诗异质传何代天然挺一峰谁知三径石本是六朝松苔㸃犹疑叶云生欲化龙当年吟赏处借尔抚遐踪御制瀛台木变石歌效李长吉体大山穹谷崇且盘山头鹤驻曽栖仙岑峦岖峿扶孱颜金堂玉室相钩连云兴霞蔚吐紫烟含嚢灵瑞如陶甄灵林㝠㝠冠其巅其幽樷杂多桂兰是为天宇宅天男乃有异木镇厚坤蚖菕杜松非其伦蔽亏天日无朝昏为舟十数皆其孙匠石却顾持斧奔水龙喷泉沃厥根啼蛄弔月星漏㾗干云负霜枝曲卷灵鸧振翅毛羽鲜老桂漫夸呉质眠白榆空足沈郎钱栉栉银云车盖翩挂以双丸绕魄渊寿比散木已有年女夷不敢司厥权付之圆盖全其天支离幻作秦女焉会观木石兹同坛为髪为身一体全亭亭杰竖无比肩暖春生玉疑蓝田磷磷烂烂出五源女娲炼石兹尚存傍林挿巖絶攀援竒礓讵妨山熘穿五丁不可夺其坚端州石工安足论移来曽受海神鞭五车能上束马牵都下倾城咸厌观方壶蓬岛资盘桓辞山不恋山木繁琼台璇室何丸丸罘罳风呌露掌寒汉唐池馆今依然为薪非火悟火传御制题瀛台木变石六韵香扆前墀屿稜稜胜国留莫稽来所自难悟是何由风雨长林里荆凡大海陬精华有独得气味本相投宁介荣枯意还辞斤斧修春明如续録文献此堪求又南临水为迎薰亭扁曰对时育物圣祖仁皇帝御制夏日迎薰亭诗苑启迎初夏亭隂午未阑雨过池藻碧日绽海榴丹水木含清景禽鱼得静观薰风能解愠试取玉琴弹自翔鸾阁至迎薰亭统名瀛台三靣临水围置竒石杂植花树层巖幽壑委曲曼回蓼渚芦湾参差掩暎其南即南海也御制瀛台记入西苑门有巨池相传曰太液循东岸南行折而西过木桥邃宇五间为勤政殿自勤政殿南行石隄可数十步阶而升有楼门向北扁曰瀛台门内有殿五间为香扆殿殿南飞阁环拱自殿至阁如履平地忽縁梯而降方知为上下楼楼前有亭临水曰迎薰亭东西竒石古木森列如屏自亭东行过石洞竒峰峭壁轇轕蓊蔚有天然山林之致盖瀛台惟北通一堤其三面皆临太液故自下视之宫室殿宇杂于山林之间如图画所谓海中蓬莱者名曰瀛台岂其意乎圣祖仁皇帝御制瀛台偶作蝉鸣槐叶緑鱼跃芰荷风太液临斜景参差更不同圣祖仁皇帝御制瀛台诗红䦨桥转白苹湾疉石参差积翠间画舸分流帘下水秋花倒影镜中山风微瑶岛归云近日落青霄舞鹤还乗兴欲成兰沼泳偶从几务得余闲圣祖仁皇帝御制夏日瀛台许奏事诸臣网鱼擕归诗西苑颇幽䆳崇台俯畿甸鲜云䕃修廊南薰披广殿水木既周遭卉物亦葱蒨岚光翠欲流林晖清可荐于兹涤烦暑敢曰恣㳺衍眺逺畅阳和居髙协灵撰朝来览封事洒洒意忘倦髙阁昼漏移彤墀集羣彦靖共往汝谐勤劬答予眷姑为池籞逰从容任所便投纶锦鬛飞举手纎鳞见委蛇退食心庶几娯式燕圣祖仁皇帝御制瀛台诗岁序开炎节离宫绕翠微莲香开讲席栁色暎垂衣物阜风光好时清奏牍稀罢朝鹓鹭散花下珮声归世宗宪皇帝御制瀛台泛舟诗春深逰上苑鼓柂盪中流波涌方壶岛林开翡翠楼落花飘两岸垂栁拂扁舟此日欢无极君恩被特优暮转西池棹风微锦浪平蜻蜒闲自得鸂鶒递和鸣举网双鳞获停盃四韵成仙山何处访即此是蓬瀛御制二月十三日恭侍皇太后逰瀛台纪事诗永康晓辟问安回鳯辇晨逰重侍陪摇曵晴光看御柳分明春色遍宫梅西山翠暎屏风列太液氷融镜面开仰识慈颜多恱豫熙熙万物乐春台御制夏日题瀛台诗文轩梧竹倍凄清座拥琳瑯爽自生髙处近天无暑气人间此地是蓬瀛水涵银海月为镜苔㸃瑶阶石作枰草木敷荣鱼鸟适由来物物遂生成御制雨中瀛台泛舟诗云为栋宇玉为田草木懐新摠净妍自是方蓬难得到却教仙汉破轻烟御制秋日瀛台诗岚光波影鬪新晴楼观图云镜里明八月桂风天半馥西山晓翠座中横苔纹㸃砌排碁局霞缕飞空曵綵旌更喜晶阳辉素宇诗情人意共秋清御制冬日瀛台即事诗禁城鸡树晓烟凝谿壑天然偶眺登积素坠枝全作雨悬流落涧半成氷丹楼翥鳯三洲外玉殿疏龙五色层淮浦灾余筹卒岁肯因清宴释心凭馺娑青骢踏玉华镜中轩阁列仙家步来梅圃疑新昼坐久氷牀当小艖屈戌祥风浮篆细㲩晴霭入帘斜天心来复谁知觉有脚阳春已动葭御制腊日侍皇太后逰瀛台恭纪诗腊雪才封釦玉除祥云羣捧太安舆眼前景物供吟笔镜里河山入绮疏梅蕊嫩还依日煦柳条秃不倩风梳春晖焕景仙壶永至乐优㳺奉起居御制夏日瀛台诗文墀緑缛软莎茵镜水屏山尽逺尘风过横塘筠是珮雨余曲岸柳为人目穷碧落兴懐旧景艳朱明得句新犹忆丁年多暇豫扁舟时泛藕花濵云锁林闗緑欲齐瀛洲一迳步芝隄披余芸帙香盈手坐久兰烟篆吐猊画里湖山空粉墨镜中楼阁印玻瓈南薰茂对澄懐永太液波涵万象低御制题瀛台旧书舍诗精舍遥看池屿连依然书带緑窻前那无逸兴如今日剩有残题忆昔年树色溪光成静赏花香鸟语絶尘縁旋临勤政咨时务郅理迟登愧古贤御制新秋瀛台即景诗霁后林峦翠黛横无边诗景座中生砌葩㸃缀丁星紫镜浦周环淡沲清漫说梯山隣北极喜看白帝酿西成桑畦稻陇均堪赏写出终年望歳情御制瀛台独梧树诗瀛台独梧树凌云势方上森森孙枝稠团团佳䕃广吟风入静思滴雨増幽赏鹪鹩不敢栖疑结九苞想抚摩緑玉质㣶倚懐畴曩御制冬日瀛台诗方蓬何必隔尘喧云拥糺卿紫凤垣傍圃珠悬新蕾笑垂崖玉熘涷澌㾗阳回晷线依然永人静风帘自解掀肯以羲娥资玩愒还将消息騐贞元御制春日瀛台即事诗云酿疑蒸雨花迟似驻春莫嫌时寂寞已觉景鲜新蝶栩红芳底鸥眠緑水濵舞雩曽㸃意忆昔一闲身佳节含韶富闲愁触绪多也知春可乐常奈闷中过逐景聊复尔看花似若何维摩无说说身不着曼陀御制初冬日瀛台诗君雁回灵沼卿云拥趯台干坤壶里永楼阁镜中开人字犹存柳珠粧欲试梅温暾明牖暖几暇一徘徊书室俯清浔芸编默会心三余堪偃仰昔日此光隂波静观鱼乐枝空听鸟吟依然濠濮想不必问泉林御制春正幸瀛台曲宴外藩诗朗鬯璇霄霁景䨑春回别院柳将稊奉时南面酬东陆来贺西凉与北鞮瑞拥绮霞凝紫盖辉腾珠树暎丹梯一家中外康賔集湛露歌成更辑圭御制正月十六日奉皇太后瀛台看烟火即景灯词八首夜珠东望正圆规南极祥光暎座垂王母瑶樽斟北斗由来西苑是西池邹阳律里气初旋万岁山前春欲然簇簇鱼龙纷陆海离离琼玖积银田谁遣微云㸃太清银蜍为让火蛾明上元此日有余乐宣德当年奚比衡贤王列坐赐酥茶中外熙和久一家百道如虹朝贝阙万条似箭走金蛇云霞锦绣灿瀛台花发何须殷七来百子池边麟卓荦万年枝上鳯毰毸玉蝀金鳌亘夜光非烟馥郁袅风香殿前底事金莲撤归第羣看相是张火里开花幻岂真轮中转法佛兮人乍从上苑观梅柳叶叶枝枝有脚春瑞叶琼花镂上林东风又复作轻隂诗人漫道妒佳景农父多应比好霖御制仲春瀛台诗弥月迟临幸林亭已载阳氷溶开玉镜鸟咔按银簧莎坂轻添色梅丛渐怯香池边人字柳放眼盼韶光欲向芳春问春从何处来贞而元复始生以息为胎水态缃纹动山容黛影开淑清枉渚畔上已待浮杯胜地随縁赏新诗即景敲看松无改色抚竹有含苞回雁翔灵沼刍尼贺故巢轻云将作雨属念在青郊御制初夏瀛台诗趯台新緑窣朱阑一雨林塘顿改观婪尾风光浑似画鸭头甲煎絶胜兰乳巢新燕䕶纹凫万物形形色色殊识得羲经真易简南风一曲想姚虞凝黛夭容谁为洗湔尘花气却如蒸弄田尺泽霑丰泽念到皇畿喜倍増年来忧喜更如何六幕均调自恧多膏壤回蘓生意满灵台欣此对清和御制仲秋瀛台诗风光澄碧宇秋意入新词花木自为景山川亦识时紫烟浮曲榭白日飏逰丝鹤顾梳翎影鱼吞在藻漪几闲方适趣年有更勤思独忆淮扬郡怦然心不怡御制岁在丙寅序行金昊有秋叶庆景物咸和敬稽皇祖时曾举瀛台钖宴之典宗亲咸与爰循旧制集王公宗室等于八月二十七日瀛台宴赏用展周亲因成三律露色烟光霭禁垣昌辰佳宴会亲藩谷登万寳真成瑞菊先重阳已泛樽拂槛茏葱木有本拍堤汪濊水宗源何须礼数拘酬酢同是神尧膝上孙雁齿红桥玉影明壶天纵目俨蓬瀛拂招林牖风光美负带烟霞景物清笑语从容伯兮叔献酬交错弟于兄一堂敦睦家人吉却陋山河带砺盟绮疏晴旭丽曈昽乐事天伦和气融徐进雕槃𤓰有瓞繁滋釦砌树连丛情抒共许飞吟管兴洽偏思驻漏筩行苇歌成欣既醉髙秋楼阁霭春风御制我皇祖时曽集大小臣工于瀛台宴赏甚盛典也兹因西成丰稔百物蕃昌于八月二十八日赐宴公卿庶僚于瀛台以昭继绳宣豫之意得诗四首趯陂鹓侣接鸣珂霁宇空澄气色和共喜向筵开早菊多縁纪岁得嘉禾柏梁台畔腾牋集仙蕚亭边载笔过缅想虞廷传盛事飏言何以继𢋫歌镜中楼阁五云稠皎日扬辉素景浮湛露诗成天酒下蓼萧乐作徴招流曲江早献千秋鑑梁国还登太液舟三世方明陪御赏从教佳话冠螭头璇霄独覩晓蟾姢济济冠裳拥庆烟丹粟香中陈桂醑玉山颓处酌琼筵崇牙徐听钧天奏髙阁遥闻昼漏传此日含毫多沈宋昆明漫数景龙年茏葱鸡树翠华留相悦君臣共唱酬镐上宴开惟卜昼楼前酺赐正登秋在隂鸣鹤方縻爵乐藻逰鱼不避钩试问彬彬玉堂客瀛台然否即瀛洲御制秋日瀛台集臣工宴赏既仿柏梁体聨句复召大臣及内廷翰林等三十八人用唐臣李峤侍宴甘露殿诗为韵依前岁翰苑故事朕成首什及末章羣臣以次分赋兰舟玉蝀风珂马金鳌月令日秩威仪文筵盍簮笏皇祖垂芳型元臣会华发㫖酒于以柔晚香犹未歇拈诗得李峤成序懐王勃申咨山甫俦其何补衮阙白藏昌百嘉西苑驻重牙翔鳯馡香穗逰龙卷浪花喜因歌黍稌政可问桑麻水影含桥直山容入座斜杯浮浆是瀣盘进枣如𤓰侍燕诗成处还看飞暖霞御制暮春瀛台泛舟诗緑栁丝丝暎画船沿洄如坐镜中天杏桃破蕚铺春色凫雁乗波没晓烟锦䌫牙樯嗤绮靡湖光云影得安便棹歌底借黄头发夹岸鸣禽胜管絃御制晚秋瀛台即景诗仗马排芳岸逰龙达玉津趯台宛蓬阆香扆重逡巡树态疎添紫波光皎叠银谁云秋色老兰戺镇涵春绮砌黄花秀嘏帘朱鸟晶篆烟徐逓馥芸帙静含清巖崃犹飞瀑池亭可泛觥蓼萧逰豫处着壁画图成御制瀛台揽景诗春风习以和春水緑而鲜春苑既骀荡春人亦熙闲寄情蓬瀛地得句水云间昻首睋旸台回眸睎蓟川谿桃未吐霞陌栁已带烟向阳鹊补巢背雪雁下滩万物欣莩甲一心图治安无逸戒嬉逰有卷勉惕干御制春仲瀛台诗几间清跸幸瀛台行乐熙春亦快哉镜里轩楼如画里秋回凫雁到春廻鸟能言胜蛮絃谱花自裳非羯鼔催迩日西川闻凯报得教福地一徘徊御制雨后瀛台诗朝暾散曙光徂云在空宇趯坡花木樷太液鸢鱼聚润含草木馨涨溢瀑声怒山亭水榭间并辇同此所孑然成暂来怆尔独延伫景光迅与否瞥眼半年许御制夏日瀛台襍诗八首日永亭台爽且静雨余花木秀而鲜朝烟欲歛湖波澈荷芰香中一放船红隄宛转接崇台步屧凌晨一朅来据坐忽如临百尺迎薰亭外镜光开书屋桐隂依旧圆每因几暇此流连乐羣当日徘徊处瞥眼流光廿五年春翘秋楚逓鲜新脆促都成世阅人赢得忘筌才片晌世间愁喜底为真山含宿润澹烟光试散纡懐趂晓凉却爱水云最深处轻飔扑面藕花香翰林直讲还陈史吏部分班为进材勤政清幽花漏杳鸟声纷自栁隂来黍畴桑陌緑云深晴雨因时一酌斟丰泽园饶豳野意当年此日劭农心窓纳竹风翻邺卷墨研荷露染涛笺安心未识安心竟每借清机虑暂蠲御制孟冬上旬于瀛台赐经畧大学士傅恒及命往蜀西诸将士食并成是什大清声教暨遐陬岂有来王稽蜀酋黩武开边非我志安良禁暴借卿谋行军吉值初阳复赐食恩同湛露流转瞬明年擒娑虏还教凯宴侑封侯御制初冬瀛台即景诗苍松夭矫石嶙峋景物初冬亦可人雀舫已収深坞里氷床未出冻溪濵缥缃棐几惬澄观橘月菱窓暖不寒敬业乐羣当日事年来此景更逢难菊芳已歇未开梅朔景灵台一朅来却忆前年淑清畔掞牋仙侣共流杯御制仲春瀛台即景诗轻云迟日试耕天丰泽耕余一泛船镜里林花舒艳裔云边楼阁隠神仙智仁乐处山兮水飞跃呈来鱼与鸢书屋翛闲欧研净每教清跸为停延御制雪后瀛台即景诗金碧楼台琼岛边崇情幽赏玉壶天三冬书史自娯耳一雪逰观亦偶然素积逺螺余冷峭明含牡蛎嫩阳鲜何人对此无佳会况我欢生卜麦田御制腊日奉皇太后逰瀛台诸胜诗今日嘉平景渐迟雪凝鳷鹊晃琉璃省农幸得逢真瑞酬节欣惟奉圣慈蕉殿香花参梵相液池罴虎试氷嬉迎年腊鼔春光近今昔评量有所思御制雪后瀛台即景诗借问湖山底最宜最宜应是雪余时筠梢素积龙文织檐际氷明玉筯垂岁景峥嵘云暮矣壶天潇洒一过之贞元消息真无息即渐晴窓旭影迟御制新正瀛台即景诗琼岛初归骀宕春行时步辇下枫宸户悬寳炬迎嘉夜缾亚珠禾正谷辰过籁竹敲金琐碎巡檐梅足玉精神昨来已是隔年事揽结从头物象新御制瀛台小宴外藩诗行庆宜春嘉客来趯台曲宴例教陪晴开苑树媚韶景雪糁天街净薄埃乐奏雅寅初入律恩颁湛露满浮杯一家中外熙和际保泰孜孜日念哉御制暮春瀛台泛舟诗逰龙捩舵镜中天太液春光剧可怜緑栁红桥原恰当落花流水自便娟图书左右怡情久翡翠兰苕浴浪鲜活泼泼真无尽藏化机岂待悟鱼鸢御制夏初瀛台即目诗敬举常雩蒇事回仙壶咫尺暂徘徊花含宿雨迎雕辇树张清隂覆曲台水濶凫依宁北去堂深燕贺定南来载𢋫钖宴传佳话绘壁流连㡬徃廽御制夏日瀛台诗雨足旋清禁诘旦将视朝勤政敢刻懈典礼期时昭取便憩瀛台波光漾绮寮涨添鱼鸟乐地静松栢乔图云延阁逈却暑凉风招补桐已森翠圑隂覆芳翘夏日读书处景光昔非遥御制新秋瀛台诗新秋问景驻瀛台霁宇澄空镜影开杂卉环阶偏得意却从何处渡愁来御制仲秋瀛台诗仙家楼阁逈宜秋瀛海瑶山翠欲流风月清华赢四季水天朗彻绕三洲露浮金掌凉初动雨过银河暑尽收尘世景光难入咏崇情只拟广寒逰御制雪后瀛台即景诗积素林峦石径斜和晴才放早蒸霞三冬望泽忧勤切六出迎年景物嘉圆峤风微花破蕚蓝田烟暖玉生芽湖山韶秀清逰适书屋摛毫纪歳华御制新春瀛台即景诗镜中结构学蓬莱行乐新春到趯台春入湖山韶且秀雪凝楼观净无埃诘屈兰蹊竹柏清春烟融冶泮初晴书斋闲检前题句又觉新年景物迎翰墨林中静六情収来雪水煮三清天街爆竹喧鸣处都是皇州报喜声御制季秋瀛台诗素景仙壶异秋风太液多白轻烟歛浦黄重菊分科汲古希韩绠惜隂懐鲁戈池边人字栁霜意又婆娑御制仲春瀛台即景二首氷开太液试㳺龙镜面楼台瑞霭重傍岸青含新芷刺隔林白引晓烟封都来几日因循过便觉芳春次第逢縁底行时今嵗乐东郊雪后土膏浓栁生稊际花含蕊花栁相宜烂漫前緑渚浴凫新乐趣玉梅落瓣旧韶妍轻寒不萌青草细响才淙带碧泉与物同逰春浩荡春时布化协天权御制暮春逰瀛台即景言志诗三壶何窈窕云在沧海中鞭石桥难就楼船路未通自此慕仙者骛望徒希踪何来液池内名境依稀同延楼既崔嵬假山亦玲珑四表达仙籁百世郁乔松作者殚其力来者享其逸仍不免经营要取善继述澄瀛漾白芷春风敷其芳瞻彼泱泱波有来回雁翔遵陆步兰蹊得我读书堂眄懐沂上㸃讵拟山隂王名教乐无斁匪事逞相羊御制雨后瀛台揽景杂咏诗耤田耕罢视朝余上苑芳菲过雨初底觉景光今日好麦秋有望为懐舒水増太液漾兰船汀芷溪芼意尽鲜恰似去年明圣畔栁舒花放暮春天三千挿架有芸编佔毕明窓忆向年旧学商量无寸进补桐书屋自依然春隂琼岛纪春明十歳春天九遇晴今日喜逢真面目佳名始觉有余情石来艮岳势嵚崎千载荆凡默鉴兹当日诚知为燕用壊人墙屋尔奚为淑清瀑布旧曽传溪上三间颇静便便与新名千尺雪懐呉兼慕隠人贤春烟淡沲羃平林陶冶湖山入静深最喜迎眸新緑润西峰又复作轻隂时和每凛持盈戒心慰那无荗对诗因悟人情彼我一先忧后乐恕行之御制瀛台揽景诗緑树全含润红楼逈纳凉帘旌疑燕羽轩网错花光湘管摛新会芸编发古香试耕丰泽所扑陇簇针秧御制仲夏瀛台诗雨过河源爽籁轻秀林嘉䕃罨文楹三壶早识图经注九夏何来暑气生体道鸢鱼看活泼消闲书史挹菁英麦登更喜新禾茂庆慰还思戒满盈御制人日瀛台即目诗人日率逢齐法宫䖍端凝今年已祈谷春雪况被塍令节气始和即事𫝊攀登宴赏例不举丘壑致可凭积素缬珠林喷流㵼玉崚一屏丝管閙转觉襟懐澂揽胜新景会勒壁旧题曽新旧信傥然流隂尔为能御制雨后瀛台即景诗内朝视事各区分雨后余闲意倍欣西苑行春因命驾仙壶如沐转氤氲层楼延阁镜光里緑栁红桃烟霭中不负好春是今歳可无佳句答东风君凫官鴈戯文澜唼藻依蒲自在欢等是淀池惊缴物笑他择地得栖安松篁深处润沾衣也觉浓隂渐渐肥便放轻舟剪烟景宻云又作雨丝飞御制暮春瀛台诗丰泽耕回揽好春雨余台榭净无尘先忧后乐常懐我八政九歌俱重民心触清机亲翰墨目逰润景足精神快晴更为吾农喜播种羣将恳萟畇御制瀛台即景杂赋花光艳裔鸟声谐雨后三春是处佳流览朅然思静憩澄懐堂里一澄懐湖山位置仿蓬瀛万事由来有志成二典三谟眀式在望洋徒叹竟何情流杯亭是胜朝蹟从未临流泛羽杯却拟呉中千尺雪三间茶舍倚松开旧时书屋今宣席便与佳名号补桐毎展芸编浑似昔五絃趐首慕薰风御制仲夏瀛台即景杂咏六首黄头舣棹待金鳌太液轻风送画艘明日致斋逰未得好因路便事清遨红墻曲折镜光开芝字隄头耸趯台却笑刘郎虚费事遥从海上覔蓬莱假山树子近天然阅世于今四百年恰似云中吠鸡犬略因津逮亦成仙入夏松篁森静竹罏小试午风时三间静室无多子何事频来去毎迟步出松门又放舟蕉园钟磬落声幽横从玉蝀桥边过白塔凌云更举头楼台位置规浮玉为爱空明接水天壁上恰书江国咏一弹指顷向三年御制秋日瀛台即景诗髙秋霁景畅登临山色湖光效静深遐想贞观留治蹟也教泉石一娯心金碧楼台学峤壶假山松桧緑隂扶涵元殿里天香放胜赏明看画作图丰泽当春忆演犁黄云今幸黍禾齐艰辛稼穑三时望曽未胼胝共兆黎太液波澄镜影空兰舟沿泛韵秋风寻常想像称佳话那似当前体认工琼岛峰峦翠岌峩浮图尊胜漾明波谁教日下传春景可识秋光不让多御制新春瀛台即事诗开正行乐合瀛蓬汉树唐花试冶融韶景几分春胜里朱楼一朶翠云中昨来岁序殊新旧资始干元协雨风过眼寸隂求日益关心万姓祝年丰御制冬日瀛台即景诗金碧楼台望欲仙几余揽结自东旋盆梅芳已传冬节庭树蒸才别半年那得澄心延几席恰如过眼看云烟拟询葺筑曽何谓不觉难酬笑冁然御制新春瀛台即事诗步辇平明出趯台湖山气象已韶佳延楼绮画连三岛喜爆春声达六街报午莲筩明逓漏向阳芜毯隠留荄云客西北看来重拟缀天花㸃玉阶御制晓春瀛台即景杂咏诗春祈将届还清禁西苑因之路便临都为前朝甘雪足仙台物物恱予心液池新水嫩鵞儿浮拍兰舟画里移却忆氷嬉曽几日迅于驹隙莫如时檐间云是嵰山雪试问支硎更借无却喜收来仙露洁竹炉茗椀试斯须明亭曲砌净无尘和淖昌昌报好春却上庆霄楼上望画屏直北玉嶙峋御制暮春瀛台即景杂咏诗花明柳暗暮春初韶秀青山过雨余不拟流觞修禊事龙跳为乏右军书日知阁对流杯处觞咏当年集翰林鼓响舂音曽几载却成佳话壁间吟松蕤石秀皆因旧茶舍三间自我成昨过田盘千尺雪耳声目色至今清溶溶春水漾轻舠㦸㦸新蒲起鹭翿最好春隂琼岛望緑琼云上㙮轮髙金源团殿记春明太液低临玉蝀横设使崑崙诚可到此间十二是曽城堂俯漪澜翰墨清熙春风物总怡情一拈须一章诗就率易由人着语评御制新秋瀛台杂咏诗雨霁轻舆登趯台假山窈窕复崔嵬补桐书屋芸编展金井叶飘书案来红楼翠树俯澄瀛砌下虫音似有情半月风光刚瞥眼几多秋意逼人清緑船泛兰漪爽拂秋风太液池一带轻烟才傍岸露珠犹在栁丝垂云闲天淡真佳候夜雨朝晴最称心底事此中翻切切曰予无处可忘钦御制立春日瀛台雪中春望诗二首初歳欣占第一祥缤纷瑞叶应勾芒延楼五雉皆成玉温树三花总是唐缅邈浑如连逺色氛氲真似艳韶光祈年诚慰慰还惧夏长秋収正尔长经冬望泽每无眠庆值春朝吉事骈讶可行时向蓬岛真成举步踏琼田霏微瑞色扶仙木飒洒寒光映绮钱有喜得教近臣共重华文会例依前御制正月晦日瀛台诗华镫排日度侵寻典学明禋要并钦敢事嬉逰御苑驻用因斋戒法宫临趯台路便聊留目霁雪泥融足慰心却笑湖山常自若先忧曽几畅清襟御制新秋瀛台杂咏诗琪花瑶草露华浮水面风来香满楼怪底今朝披飒爽日交秋月节迎秋名园日涉方成趣我却踰时始一来了识余闲不多得犹然位置复何哉竹蹊诘曲如诗读湖石玲珑当画看步不妨过半里心舒雨后晓秋寒花鸟契幽皆恱目林泉逺俗总怡情设教着处标名字反觉区区太泥生御制秋日瀛台诗碧树朱楼翠岛峋到来人似月中人千枝共爱霏金粟九斛谁当输玉尘境诣幽惟却藻缋水澄波处养冲真笑予未是忘言者鳯咮龙香率喜亲御制新正瀛台诗春到皇州始台临禁苑西暖将融翡翠冻欲解玻瓈盆雪梅弹蕚隄烟柳渐稊假山如读画生意解供题藻绘呈窓绮花牋拂几绨行将命春驾泽国慰来徯御制泛舟至瀛台即景三首玉蝀新修饮练横轻舟直拟达仙京由来太液一池水三海何人浪与名黄头缓着盪兰桡为爱芳荷浥露饶袭袭清香无逺近蓬瀛犹在锦云标补植髙桐出老枝团隂障暑緑参差墨壶书䇿三庚静正是当年敬业时御制雪后瀛台即景是日复雪诗巳喜公田三寸滋又看仙岛六花蕤非烟非雨有如是于画于诗无不宜细糁长空方缅邈逺绥曲岸渐迷离竹罏虽具何曽试今日几余可试为御制新春瀛台诗祭临吉戊返宫垣路便南台小驻轩绮戸嵗屏犹未彻仙壶春事已堪论柳稊欲展风还弱梅蕚如嫌旭乍温逐处题诗宁虑复盘盂几杖意斯存御制仲春瀛台诗王宫将执镇路便此来临雨后出耕㹀氷开下水禽金摇丝柳重緑吐绮莎深万物熙春意从知造物心御制新正瀛台小宴御前藩王大臣及漠咱帊尔诗运斗屠维单阏回顺时行庆合瀛台千羣尚可氷嬉试三接都教春宴陪屏翰何妨厠葱岭欢娯齐说到云来鹄场晴霭因观射示逺宁徒好乐哉御制新正瀛台即景诗携观恵示逺来人取便蓬壶一揽巡延赏楼台皆恰当向阳景物又从新湖山故是神仙地松竹那论己卯春庆节皇州箫鼓閙愧称身先俾还淳御制仲春瀛台诗右坛祭罢待经筵余暇仙壶一览便氷脆无人步太液柳柔有鸟织轻烟爱观生意方陶矣雅胜韶华特炽然随处清供成小憇恱心惟是手芸编御制仲春瀛台诗将视朝仪又进宫趯台路便喜舟通土烝香润雪消后水漾波新风畅中弄眼柳才几丝緑含胎桃未十分红欣观物物皆生意保合太和总化工御制望瀛台未至诗执豕修宫祀储牛逮借田必躬伊古训清跸以时旋带水盈盈隔凝云漠漠连三壶疑在即宛似望瀛仙御制人日瀛台即目诗问安长乐哕鸾声佳祉欣占人日晴祗以对时懐位育因之取便到蓬瀛岁华见说登台赏国典惟遵彻乐韺寳月楼头春色好为因一揽万民情御制瀛台赐宴安集延来使即席得句诗奉檄犹惭力未宣不旋书捧使来专闭闗难学汉光武谒陛何期安集延西苑都称到天上南兰羣喜沐恩先仰流嘉彼明于顺三接应申钖赉骈御制瀛台赐宴抜达山来使即席得句归俘献馘识忠诚贡使随来万里行第一西方足嘉国无双天下此都京俾观礼乐三千盛待赏烟花午夜明重译又须宣象寄筠冲语异逮蓬瀛御制瀛台曲宴外藩诗仙壶曲宴答韶年旧典惟兹憓愫聫北漠戸庭真宻迩西瀛裘帕许参连兠离歌与任僸舞㧞达山将安集延近恱逺来宁易易侧身基命益干干御制瀛台宴抜达山诸部回使诗以纪事逺吏徕朝宴遣归倾诚怜彼恋依依灯宵刚度韶春丽夜雨欣晴瑞旭辉乍可颁饧聫撒荔何妨卉服接丝衣从来曰信大䝉重安尔耕桑永受禨御制瀛台泛舟观荷三首朝来骤雨打新荷雨后拏舟赏若何白闪露光飞上下红滋霞影舞婆娑火气全无甲煎香木兰轻漾喜晨凉诗人耳食拟天上可见黄姑锦段张风翻露盖深还浅雨洗红粧正复欹寳月楼头回看好分明宜画又宜诗御制仲秋瀛台诗庆成率衆叩慈宁用奉安舆返禁廷郊外丰收欣饱看苑中佳景得闲停碧天望月将圆满太液秋风正渌渟桂树本来蟾窟种几枝金粟倚虚櫺御制雪中瀛台即景诗彻夜缤纷晓势并问安回与步瑶京低飘曲岸时踈宻细糁长空镇缪萦羃柳寒藏栖鸟语挂崖冻隠落泉声氷蹊试屧堪迟意即景无端拙速成御制新正瀛台即景诗鳯阁咨安茀禄躬西华路便趯台通落成钖宴衣冠侣待备闲遨松竹丛楼现祗疑瀛海表人行都在玉花中阳和即渐舒条鬯春祉还思与物同御制正月晦日瀛台即目诗灯夕林园庆赉成明禋典学要躬行驾言用返中宸禁路便聊逰西苑瀛消雪树根白余润向阳苔色緑生荣景龙往事无须述风物含韶独畅情御制仲夏瀛台诗雨霁朱明晓亦凉顺涂摠驾赏烟光谁言城市无三岛即听松篁有八瑯荷未放花先吐叶燕来窥戸旧巢梁弄田自是芃新颖恱在农郊景胜常御制望瀛台未至因题其壁诗御园宜夏日亟图趋爽还液岸度肩舆过置咫尺间着句题其壁亦如亲歴㫋试看昔亲歴所题奚殊焉瀛台信瀛台木石皆神仙笑似掔腕人可望不可攀循藻韵楼折而东南向者为补桐书屋皇上曩时读书之所也庭有双梧其一为风雨所摧干隆甲子之岁命奉宸补植之因颜为补桐书屋而以旧桐斵为四琴贮书屋中御制补桐书屋作瀛台双桐向所有因循枯一成独树秋夜春朝失侣隂认巢好鸟徘徊去老干吟风似作悲团叶无心菶承露树犹如此人何堪爰命郭槖为补足佳䕃依然罨緑窓相得乍喜矧相妬未必人心似树然世间云雨纷新故倚桐无语立斯须彷彿廿年前覔句御制春正曲宴外藩因至补桐书屋诗梅放香珠草茁芽果然春色最仙家恰听松竹胜韶管适可琴书恱歳华蜀纸再临春日帖越瓯一试雨前茶驻年要识无常住次第花櫺旭影斜御制新春补桐书屋诗嘉宴钖逺人翠䍐驻西苑光风柳外摇春色壶中宛徙倚憩书屋俯仰盼云巘池阳氷渐脆墻隂雪初㬉嫩莎忽已萌生稊未能绾孤琴何必抚双鹤原堪欵几余此静讨逸兴复不浅大哉造化功妙矣韶华转御制补桐书屋率题温暾晓日一牕红牕下工夫想像中昔日今时犹歴歴补桐书屋自双桐枯枝早是中琴材新干扶踈翠影堆净几明窓新得句肯教虚度此频来石门松影欝萧森书室三楹倚碧岑阶下淙淙鸣曲注朱絃不奏亦琴心御制补桐书屋作书屋萧闲研席清嫩阳堪爱一窓明静中底觉华年近时听街衢爆竹声松门石磴步徘徊五色云中望趯台最爱庭柯余雪在错疑昨夜绽寒梅每教旧句聨新句可识今年即去年忧乐向来何处着惟余省岁念无迁御制补桐书屋作初岁喜传阳仙壶得春早玉梯步嶙峋石门寻窈窕芸斋小留憩琴音和春鸟风竹动琅玕雪梅缀朱藻契理独忘言佩文因味道御制补桐书屋诗假山叠磴窈而深四壁琴书翰墨林俯仰箇中犹故我补来桐树已成隂御制补桐书屋诗倚巖书屋洒然清帘上韶光泛额旌几暇恱心古图史新春行乐小蓬瀛墨壶琴荐相前后旧咏新裁自品评静听市声真富庶几多返朴厪予情御制补桐书屋诗诘曲玲珑石迳深每来端是称予心新枝萋菶待三月旧树风华在四琴题壁诗成今续昔开函书展昔犹今窓前正作纷糅势却为农祥喜不禁御制补桐书屋题四琴之作旧桐已枯命工斵为四琴名之曰瀛蓬仙籁湘江秋碧臯禽霜唳云海移情既成匣而藏之仍置补桐书屋中徘徊感旧辄以命篇爱尔特生质成琴亦足豪七条龙在轸四美友成曹非㸑休称蔡有弦何碍陶即看题句者两鬂㸃霜毛御制四琴诗瀛台补桐书屋所余老桐因循复枯惜其材制为四琴各钖之名而题以诗弱水汤茫不可极有山三㸃突焦黒齐人掔腕徒相忆中多不死森森植不为㸑下为牖北无弦亦可鸣以黙静好天然中绳尺鳯嗉玉轸太古式偈演无生仙籁畟比丘得道山叟寂补屋主人余结习枯荣入目迷五色不解攫醳解琴意七絃挂壁何不可晖十有三丁晨星导和理性图书左湘江夜月来水仙窓映飘萧緑隂鎻何须鸣玉覔金儒爱渠亦复周旋我招鹤栖桐桐即鹤斵桐肖鹤鹤即桐幻哉今昔今原昔是一是二将无同龙龈鳯额浑余事春风秋月何怱怱补桐时节桐森森因风常作太古音曽不几年邻死灰当前枯菀同陶隂底俟为薪识伟物雷霄裁作氷絃琴成连古有今则无移情讵必云海深棐几髙张殿阁凉南风一曲渺予心其东室聫曰摩空野鹤养真性遶壑风泉清道心西室聫曰清隂欲凌霄汉上逺意自在山水间北向者为随安室聫曰栁隂分緑笼琴几花片飞红入镜屏御制题瀛台随安室诗书室依林俯碧澜文窓纱緑称遐观庭虚松栢泛清籁坐久衣裳生峭寒触目有懐皆逺俗忘言何处不随安炉烟昼永禽鱼适长啸一声天地寛又折而东山迳间为待月轩轩南有海神祠轩北有亭亭西为镜光亭东为牣鱼亭循绮思楼而西山上有台扁曰八音克谐稍北为长春书屋聨曰松烟冲翠幄云迳绕花源屋后小室曰潄芳润聫曰胜地尚传诗句在好山合作画图看其内奥室聨曰悟物思遥託恱心非外求御制赋得潄芳润诗窈窕云廊转邃清芸阁通经书趣有永翰墨乐无穷润发心源濬芳含意蕊融集虚原践实释躁非谈空浴德期瀐渍研精勉扩充讵惟资藻句二典企钦崇由长春书屋而西临池有亭三楹扁曰懐抱爽左右山石间有剑石二上刻插笏二字亦御笔也瀛台之南隔池相对为寳月楼液池南岸向无殿宇干隆戊寅建楼于此北与瀛台相对南临皇城俯见长安西街朝骑楼广七楹楼上扁曰仰观俯察聫曰佳兴四时同图呈苑里清光千里共鑑彻池心楼下东室北间扁曰错绣曰卷绡聨曰云容水态从头会秋月春风取次拈又曰玉宇近髙寒栏凭十二庆霄増朗彻界俯三千又曰烟云舒卷揽胜赏松石古淡怡逺情南室扁曰芳援曰玉萃聨曰云歛琳霄目因逈水澄兰沼意俱深又曰写影水中央万川同印澄辉天尺五一镜常悬又曰风物似登瀛景呈瑶岛云山疑罨画影漾金波御制寳月楼记文有神㑹落笔可以千言兴有时来待机不妨数岁寳月楼记之作迟速盖有如是是寳月楼者介于瀛台南岸适中北对迎薰亭亭与台皆胜国遗址岁时修葺増减无大营造顾液池南岸逼近皇城长以二百丈许阔以四丈许地既狭前朝未置宫室每临台南望嫌其直长鲜屏蔽则命奉宸既景既相约之椓之鸠工戊寅之春落成是岁之秋久欲为记辄以片时往来率即成咏罢辍兹始叙而记之盖是楼之经始也拟以三层既觉大侈则减其一延不过七间袤不过二丈据岸者十之四据池者百之一池不觉其窄岸不觉其长拾级而登布席而坐则云阁琼台诡峰古槐峭蒨巉巖耸翠流丹若三壶之隠现于镜海云天者北眺之胜概也凭窗下视逈出皇城三市五都隠赈纵横贾贸墆鬻列隧百重华盖珂马剑珮簮缨抚兹繁庶益切保泰与持盈此则南临之所会也于东则紫禁紫微左庙右社规天矩地因上因下授时顺乡玉堂金马慙茅茨于有虞法卑室乎大夏奉此宫室每同汉文恐羞之情也而其西则西山起伏连延朝岚夕霭气象万千春雨霂而农兴秋霜落而林殷是又神臯绣壤下视三都与两京也楼之义无穷而独名之曰寳月者池与月适当其前抑亦有肖乎广寒之庭也夫人之为记者或欣然于所得而予之为记常若自讼是宜已而不已予亦不知其何情也系以辞曰楼之耸惕居髙以悚楼之廓坦吾心以乐乐与民同悚励已恭乐不忘悚乐斯益永谓悚匪乐悚不可药摛辞壁间因识意之所存御制题寳月楼诗南岸嫌长因构楼楼临直北望瀛洲一泓水镜呈当面满魄氷轮映举头金掌夜盘流沆瀣玉街晨珮响琳球康家佳句谁能继处上常盈保泰谋御制登寳月楼诗耸出宫城五色云皇都佳气鬯氤氲居中揽外襟懐畅击毂摩肩职植殷正看银屏当七日且迟玉镜与平分近臣惟是知有喜那识持盈一念勤御制题寳月楼诗四时寳月最春秋秋较春还胜一筹看桂胜于看梅冷对晨饶却对宵留有云亦为管絃避便夕那资灯火稠韵语更因思白傅可能到此不登楼御制寳月楼诗轻舟遮莫岸边维衣染荷香坐片时叶屿花台云锦错广寒乍拟是瑶池御制登寳月楼诗树古延飔爽荷香净露晨舣舟登寳月拾级俯银沦首善皇州地兴贤蕊榜辰天街珂马客甫才退朝人御制寳月楼题句东北风吹律应条宻云微雪洒崇朝氷牀碾玉双轮朗月阁梯霞百级超胜启瑶筐逮人日灯悬松栋迓元宵御园灯火常年例分付髙楼自庆霄国朝宫史卷十四国朝宫史卷十五钦定四库全书国朝宫史卷十五宫殿五西苑中由仁曜门折而东沿堤过崑崙石渡桥桥上有亭曰垂虹又沿堤东南一亭临水曰俯清泚稍北为淑清院院建池中涟漪倒影栋宇浮碧御书扁曰水流云在御制淑清院见桃花始开泛杯有作琤琮韵里繁枝斜才苞锦缬迟蒸霞如是色声堪静悟不必能听倩緑芭峭寒尚切披香殿青韶却酿淑清院天公濯垢认三生今朝却见春风面御制淑清院诗石径度流泉竒探小有天树垂氷作雨砌暖玉生烟屈膝红墻绕蜵蜎紫阁连不如深翠处精舍足幽偏御制冬日淑清院诗小阳节气喜暄姸深峭通幽曲径穿冻水落崕皆玉立假山閲歳似天然底须桃李芳争艳独爱松筠秀且娟又是年来冬矣氷牀早候栁堤邉御制淑清院诗地是胜朝地名传昭代名假山如太古活水似横庚爱听禽音淑闲㸔花气清玩辞知取义仰见圣人情御制新春淑清院诗西苑筵䦕恵逺人需传外办且逡廵石泉益峭縁经雪竹柏虽苍解媚春趂暇仙壶聊悦目䦕韶翰席越怡神土膏香润向阳草念到农田慰是真御制淑清院诗积素在乔松融落如细雨得径诘曲樷揽景神仙所飞泉不计寒带氷溅石屿春物虽未昌春意实已鼓散歩淑清闲日月缅上古御制淑清院诗金碧楼台琼岛望淑清山水瀑帘闻一般都是胜朝蹟奢俭之间异所欣御制淑清院诗朝罢乘凉御苑归淑清咫尺换朝衣假山古即真仙境松籁生寒翠十围石罅淙泉声益壮竹梢滴露翠犹深卅年前此徜徉者廻忆原无此日心院东北隔水有室南向圣祖仁皇帝御笔扁曰葆光御制葆光室诗假山閲世如太古穿幽乃造十笏所上有诡石耸云根下有渫泉淙神乳注焉不竭酌不穷两字葆光威鳯舞羮墻宛忆神尧年艾蓬谁究䝉庄语院左渡小桥有堂三楹旧为蓬瀛在望干隆己卯平定回部捷音甫至适江右大吏以临江新获周镈钟十一枚上于朝功成作乐瑞器斯出天人孚应之理有如此者上考定为镈钟贮之堂内易名韵古为文以记之御制韵古堂记韵古堂因何而作也曰用旧堂而昜以新名是易也非作也然则因何而昜也曰以获古镈钟贮之斯堂昜其名亦可云作也钟之出以临江牧者物色坡陀间掘地而得古钟十一地方大吏以闻传至阙下辨其名知为周时所铸是宜羶芗其事而为之记也堂在淑清院南临液池可望瀛台故旧名曰蓬瀛在望而今易之为韵古也盖自黄帝命伶伦与荣将铸十二钟以和五音是钟之于乐为最古黄钟而下三分损益上下递生黄钟定而八音六律无不定以立均出度纪之以三平之以六成于十二以为万事根本故帝王制礼作乐莫不以是为棘或曰镈钟大小殊编钟大小同其説如何律钟之説又如何曰八音无非律磬亦律磬琴亦律琴其他诸乐无不皆然独钟云乎哉然金声而玉振之金为始故曰律钟非编镈之外别有所为律钟也云有律钟者笃古泥而不知音者也镈钟大小殊而厚薄同编钟大小同而厚薄殊其不同者正所为同也且如排箫长短殊而一孔长箫一器而六孔长箫编钟之説也排箫镈钟之説也故镈钟排箫先出而编钟长箫后出此首剏质朴椎轮大辂之义也律应十二钟缺其一为补成之以全厥初也聆其声颇不合于今律则以古器经乆而移其本音古人论之详也我圣祖心天之心政古之政亲考律吕正齐量无不大当而独未及镈钟者岂以时将有待故引而未发耶今既得古镈钟于西师奏凯之时则阐前䦕后备八音之正撰垂一代之鸿规在此时乎在此时乎故因记韵古堂而申其义如此也左侧垣门石刻曲涧浮花四字为圣祖仁皇帝御笔门东巖壑窈窕林树深幽有飞泉瀑布下注池中流绕细渠屈曲穿石间中为流杯亭牓曰流水音聮曰积素坠枝全作雨悬流落涧半成氷皆御笔御制过曲涧花香游流杯亭日知阁诸胜诗西苑旷且奥肇自明代作琼华万玉堆太液千夫凿平地起蓬瀛城市而林壑松篁几百年参天秀崖㟧秋深鸿鴈鸣春暖桃李灼肃庙求神僊林亭更开拓方士朝扶鸾虚皇夜飞鹤丞相冠莲花将军赤符缚鸡犬倐已昇殿宇还如昨盛朝建邦畿旧制因城郭何独废西苑姑亦存其畧髙居非昔比偶幸行宫若雍正二年夏承恩䦕讲幕避暑供游息胜迹频探索湛湛芳草青泼泼游鱼跃葱葱梧桐枝烂烂莲花蕚或宴水云榭佳景䦕芳酌或赋迎薰亭妙句随兴落师友得从容昆弟善笑谑是秋猎塞北竒峰峭天削回思此间山宛似日出爝因縁不复至抚景懐佳约时过玉蝀桥波光合漠漠烟际辨楼台松竹纷竽籥弹指十年间何异风鸣铎前日重来游未能穷其乐遥瞩淑清院冻岸不可泊今朝好风景迟日中天爚歩自瀛台桥踏氷行硚硚干芦寻曲径虚殿䦕金钥穿云洞户深步石川梁迮乃知洞里天自与寻常各冬深景寂寞翠剩琅玕箨闲坐流杯亭更登日知阁㑹心濠濮间唿朋嗒然噱其北乃假山巉巖何磊硌攀缘径絶处深涧戯腾踔时我径过之我童犹畏却其上挂瀑布结构俨庐霍飞沬杂氷流玉牙排龂㗁其池乃不冻疑有冯夷託当年观鱼亭尘土生珠箔归鞍适然返聊尔何住着我闻山水缘好者不为恶何必买山钱底须蜡芒屩前居水中萍兹游林里雀异日得清暇还教度畧彴御制题瀛台流杯亭诗凭栏俯碧流佳景喜相酬素色因心净清音与耳谋仙人捧醇酎春鸟弄箜篌恶㫖思前戒盈科悟进修御制燕九日游瀛台淑清院流杯亭诸胜诗青阳过月望谷风习以暄林鸟有佳音胜地无俗缘初正多清暇禁囿滋韶妍淑清峦谷幽一径引壶天其潭冬不氷飞泉坠潨然泉石相激越齿齿玉在悬入池原即水谁信履霜坚覩兹变幻竒使我心神蠲修褉事尚遥漫学永和年虚亭但少憩坐望孤松巅短墻接曲隄米牀犹可前渡彼琉璃浦来此蓬莱山楼阁五云中鸾鹤三珠间独爱书室清补桐我所颜几席无尘氛琴书与静便花櫺荡晴晖坐久觉旋迁闲听九市中爆竹余声喧歳华惜者谁皇州景物繁百年被熙和因思保泰难此日燕九日白云盛事传邈彼鳯城外车马纷溢填松月忽入懐十笏俨大千物物皆通宻与我相周旋御制题瀛台流杯亭瀑布水诗戛玉复摐金飞流下十寻回波能送酒缓熘似调琴信可兰亭乐依然濠濮心何须覔蓬阆城市有山林御制淑清院流杯亭作跳波下悬崖入池徐涎潆轇轕䕃虬枝泉石含淑清四柱架牝壑流杯学兰亭是处万景全结构如天成朱明镜无暑𤣥㝠涧不氷偶来对清泚翠跸輙为停匪骋浮觞欢聊结乐水情由亭北水中步石而渡为素尚斋御制素尚斋诗瀛台金碧辉淑清泉石䆳泉石大家四金碧将军二画品有定评奚烦重致议所以临西苑淑清必一至倚巖架朴斵古树围蓊萃迸水流不氷诡峯飞欲坠斋名取山庄敬识圣人意崇情返朴真浇习防浮伪两言契葛亮六䇿懐贾谊用当座右铭浴徳期纯粹御制素尚斋诗朴斵冠峥嵘云忩幽且明琴书无不备几研有余清春夏秋冬景飞潜动植情于斯设絜矩吾独取匡衡御制素尚斋诗朴棁曽非藻幽斋雅欲仙松间覔云径石罅盼壶天雨足花喷麝风过鸟递絃愁中久抛置今得稍周旋御制戏题素尚斋诗宻云拖雨兴刚罢视朝曽可以换端冕聊因攀蔓籐丹梯耐幽赏白屋合芳称屡着山龙入顾言底是能御制素尚斋小憩诗胪传蒇鸿仪夏凊询慈履于焉返御园更衣取便迩黼芾入山林笑未能免矣雨后峭蒨佳石激声更美书堂楼嵚﨑素尚宗尧㫖西苑及仙庄何必分彼此怡神及逺尘得句亦戒绮士习与文风斯之系深企斋西歩石级而下有室御笔扁曰得静便聮曰境诣幽惟却藻缋水澄波处养天真斋东堆叠竒石杂植疎篁为茂林脩竹清流激湍之观石上镌御笔曰紫云曰夺造化功向南有室圣祖仁皇帝御笔扁曰赏脩竹左右曲廊驾水环绕而下御笔扁廊间曰响雪聮曰庭竹张真画阶泉滴暗琴御制响雪廊诗曲廊曼接千尺雪淅淅常闻响碎霙体物既堪方浄色㤀懐雅合晤清声其东南层峦磊砢飞瀑下注滙而为池彷彿吴中寒山千尺雪作室其上南向扁曰千尺雪室内左右有门扁曰凝华曰流霭聮曰书遇㑹心皆可读泉能蠲虑剧堪听御制千尺雪诗吴下寒山爱佳名热河田盘率仿作松涛泉籁或仿彿路遥岂得常凭託咫尺西苑传春明结构颇具林涧乐四百余年树石古峭蒨信佳究穿凿我书三字题檐端亦有雪花拂檐落揣称终疑未恰当雪后今来一斟酌人之称也徒彼哉天之然兮谁此若御制题瀛台千尺雪诗雨后瀑声鼓舞石春深波影涌沉花竹炉茗椀浑堪试内苑吴山本一家御制千尺雪诗新年行乐小蓬瀛泉石天然爱淑清水阁向称千尺雪春朝喜值六花霙迷离上下喷珠玉应答琤琮奏管笙迟却寒山素梅约长官防误恤民情御制千尺雪诗借问真佳处端惟心畅时瀑声新雨壮夏日小年迟茗椀原堪瀹缣图偶慢披神游三即一区别亦奚为御制题千尺雪诗假山皴石黛迸水喷氷花小拟吴中雪兼陈恵上茶画情饶是秀春物盎惟嘉研浄瓯香处心田沃道芽御制千尺雪作悬流无定态千尺假名诸趂便来春晓偏宜是雪余隔松看冻鹤跃藻出飞鱼亦识绮言戒其如景起予御制千尺雪诗飞流不计尺计尺谩名千声是无声界色非有色天淙篁五音和潄石六花溅客歳寒山畔牵情属偶然御制千尺雪诗寒山自昔曾题句临瀑三间教仿为清暇偶来㕘耳观原同听雪阁听时御制千尺雪诗信有仙家缩地方松泉唿欲出宦光楣间底借题千尺倚槛常欣满意凉御制千尺雪诗引流亦借天然势雨后峥嵘落激湍底识不辜盛名处坐来六月却生寒又东为鱼乐亭中横石刻御书曰箇中自有玉壶氷御制鱼乐亭诗禽去絶骇惊涨生任潜跃岂必借濠梁今来识鱼乐循池岸折而南为日知阁阁建石梁上下为水闸太液池水从此出达于织女桥者也榜为圣祖仁皇帝御书阁内御笔扁曰潄玉飞珠聮曰秋月春风常得句山容水态自成图御制日知阁诗阁据飞淙表璇题号日知机参贤者语情见圣人辞既凛无㤀义又如黙识时曩予成荟説自审每慙斯阁后左门穿石洞而东南为春及轩御制春及轩诗山复水之涯苔苏栁已丝熙春及节句触目㑹心时念彼西畴事厪吾东作思英英常荟蔚膏雨愿如期轩左为交芦馆御制交芦馆诗蜃忩恰对玲珑壁游目通明俯碧湖鸥鹭菰蒲都自在便因相见悟交芦御制交芦馆诗苍苍中若有人伊偶值凭忩亦玩之春去秋来一何似此芦才倒彼芦搘又左为芸斋御制芸斋诗古芸馡馥小忩明研浄鸥闲道趣生曽是少年绩学处祗慙两字曰躬行由芸斋折而稍南为宾竹室室内聮曰自是林泉多藴借依然书史得周旋御制宾竹室诗月下檀栾影风前淅飒声箨兮吹汝和夷也圣之清等度真潇洒安排岂墄平便应延入幕底镇傲南荣御制宾竹室诗风飒与烟凝相看总絶胜髙低均致逺疎宻自分层翰墨延嘉客松梅结古朋琅玕成实后惟待下金鹏室南为蕉雨轩聮曰春泉石罅淙声细新竹风前弄影娑御制蕉雨轩诗十笏幽居益洒然轴蕉簪石小庭前临忩恰称听春雨万琲骊珠摐緑天又南有楼三层北向临水曰云绘楼聮曰道堪因契真佳矣画岂能工有是夫又曰衆皴峰如能变化太空云与作沉浮御制云绘楼诗棣通景物鬬韶妍又见鱼鳞皴逺天水墨丹青争献技东皇宁许一家専楼西有室扁曰韵磬御制韵磬居诗风水相吞吐磬声出碧粼自成宫与角底辨主和宾似矣彭蠡口居然泗水滨东坡笑李渤盖是特欺人又折而西南为清音阁聮曰宫商之外有神解律吕以来无是过阁与云绘楼上下俱相通有门曰印月门外东南则船坞也由清音阁沿堤而南土山隆起山巅有门三北向入门崇基二层上为同豫轩轩广五楹西与寳月楼相望其东室聮曰鱼跃鸢飞㕘物理耕田凿井乐民和内一室扁曰大圆镜曰小方壶聮曰夏屋畅清吟风篁半岭春城通晓望烟树万家西室聮曰丽日和风春澹荡花香鸟语物昭苏御制同豫轩得句因逈为髙得轩榭蜃忩俯处见闾阎对时育物恒闗切士习民风借騐觇春色满皇州入咏后乐以天下同忺心殷保泰戒鸣豫周易分明注福谦御制同豫轩得句太和诘旦御胪传西苑更衣取静便雨后峯姿都沃若风前竹韵特悠然忩临阛阓民藏富治协刚柔志体干同豫端知在时若敢因怡肆益因䖍御制题同豫轩诗在卦坤遇震徳为顺以动利建侯行师其説备周孔此轩虽旧构此义实常竦作乐崇显承清刑服林总鸣㐫有必吝介吉无虚恐盱视迟则悔大得朋接踵贞疾䝉业安成渝致戒重六爻旁通情大易宁凿空于焉观玩辞如弗胜洞洞传讵借田丁䇿如读晁董庭前植碧梧吾将企萋菶御制上已日同豫轩作诗西苑将凯宴南轩先憩驾正逢袚除节韶光蔼相迓红紫入花径葱蒨笼巖榭同豫信同豫耆定筹邉罢然予敢肆志敬怠不少借髙谢晋永和宁云闗治化轩后左右复道歴级而上为鑑古堂西室聮曰心触清机亲翰墨目游润景足精神御制鑑古堂诗壁号图书聚筵惟翰墨摊常懐三鑑对宁棘一身安无逸凛明训与稽惬古欢顾名思义处所愧是贞观轩左右各有别室左曰香逺聮曰鸢飞鱼跃天机锦秋月春风大块章御制香逺室诗可逺观犹不可亲色香一例净无尘山隂镜里如相访仿彿其人是贺循右曰静柯聮曰㑹心多野趣契理谢言诠御制静柯室诗书室萧然号静柯乔枝忩外自婆娑蓦思庾信方㸃笔兴寄东阳得几多御制静柯室诗古树扶疎户月罗春风秋月镇婆娑漆园未悟知鱼者祗道无端静在柯香逺室之西有静室榜曰自在观山下有室榜曰鹭涛皆御笔也由仁曜门而西有屋数楹为圣祖仁皇帝养蚕之所又西有桥建亭其上榜为结秀亭御制结秀亭诗亭临七月验豳风锄雨犁云凭览中环秀当年定逺近劭农今古意还同亭西为丰泽园向南门五楹门外一水横带前有稻畦数畆圣祖仁皇帝每亲临劝相世宗宪皇帝嵗耕耤田先期演耕于此我皇上勤民务本举行旧典嵗以为常御制丰泽园记西苑宫室皆因元明旧制惟丰泽园为康熙间新建之所自勤政殿西行过小屋数间盖皇祖养蚕处也复西行歴稻畦数畆折而北则为丰泽园园中殿宇制度惟朴不尚华丽园后种桑数十株闻之老监云皇祖万几余暇则于此劝课农桑或亲御耒耜逮我皇父缵承丕业敬天法祖世徳作求数年以来屡行亲耕之礼皆预演礼于此乃知圣圣同规敦本重农用跻天下于熙皥之盛若瀛台之建于有明飞阁丹楼辉煌金碧较之此园故为美观而极土木之功无益于国计民生识者鄙之行一事而合于天心建一园而洽于民情身率先而天下丕变吾于是乎知皇祖皇父之为首出之圣也御制辛亥仲春上幸丰泽园演耕耤礼上躬四推命臣御名等终畆恭拟应制十韵诗大地阳和淑景韶濳苏土脉应风条洪钧普扇百昌序大造均舒万物调翠辇临耕旗闪烁金舆载驾玉锼雕行行西苑停銮辂泛泛天池盪画桡帝耒四推膏壤沃皇躬一墢甫田遥先期已见寅恭懋终畆还思教泽饶种布期生连理穂壠开愿长九歧苗追思圣祖观耕地却值吾皇演礼朝丰稔嵗功九有遍太和景象万方昭放勲久颂尧功茂协帝重瞻舜徳超御制丰泽园演耕耤礼诗千畆将临耤三推预习耕脉膏方起动节序过清明礼以勤农重诗因触念成犹思终畆教望歳倍闗情御制丰泽园演耕耤礼诗抚时维盎鬯覛土已滋融举趾良辰合习仪旧制同嘉生分稌黍公畆正南东祗盼盈畴緑何心夹岸红率先循圣教懐永切微衷念彼服田者艰哉一歳中溺饥常在抱勤勚敢辞躬寤寐无他愿祈天绥我丰御制丰泽园演耕诗霁霭光烟向逺低演耕丰泽趯台西今年却先春三月前日欣霑雨一犁缅想芳型农重也仰承渥泽志钦兮上林太液増新景黛耜青箱凑好题御制丰泽园嘉谷既获命大学士九卿观之兼成近体八韵诗我皇祖以农桑为重于瀛台之西别建一园黍髙稻下左右区分蚕屋桑畴后先相望验田功而重本讣贻训良深皇考年举耤田之礼毎先期演耕于此予小子仰圣踪之同揆其敢弗蘉兹当万寳告成之际王畿遍览而旋越我弄田亦登嘉谷对时有喜㸃笔成章较晴量雨一年中家法厪农圣圣同倬彼公田经舜步钦兹本务对豳风三春于是青箱播九夏曽㸔玉穟芃实好实坚欣始遇维穈维芑类皆充茎茎尺穂真希见颗颗圆玑允化工快目稍酬祈国志因心敢懈凛渊衷勤耕时溉兼逢歳山左江南可遍丰鹭序传观休进颂先忧后乐事何穷御制丰泽园演耕诗帝耤耕将举苑卿甸早治多因重稼穑讵止习威仪沃壤南东矣新犁往复之鸟鸣春欲半蠖屈土全滋农父荷锄立亲藩布种随淰云欣有渰膏泽被无私每以试耕日频思观礼时豳郊宛在目不必咏周诗御制经畧大学士忠勇公傅恒奏凯金川率领诸将士还朝钖宴丰泽园用昭饮至之典即席得长律一首卡撒功成振旅归昇平凯宴䴡晴晖两堦干羽钦虞典六律宫商奏采薇湛露应教颁幕殿甘膏更庆遍春畿持盈保泰咨同徳偃武修文凛勅几御制丰泽园宴凖噶尔夷使诗光春嘉宴液池头席幕髙张恺泽流小部鱼龙陈角觝逺方玉帛逮渠搜薄来厚往遵经训戢武安邉表大猷瑞雪应时晴更好午暾意似为人留御制丰泽园赐外藩小宴诗髙张黄幕矞云垂珀色流霞泛紫巵我谓嘉宾漫矜式羣称属国奉威仪零陵琯玉调双鳯少海骊珠灿九枝行庆发祥同宴衎一家中外保雍熙御制丰泽园演耕诗春暮西园届演耕土膏动处物勾萌勤农知稼承家法谩拟惟循典故行夜雨虽㣲足浥尘润含烟栁緑丝新西山又见英英吐优泽惟期近逺匀太液东风送画船到来京兆奉丝鞭盛仪畧较农坛杀汉典由来有弄田农夫农具错综陈意在毋㤀农苦辛瞥眼廻思成隔歳昨年江国为观民御制丰泽园演耕诗耕耤前辰例演耕无非民事厪躬行仗排上苑春风丽土润新犁时雨晴种布从教付林监耒陈不必命农卿宪皇家法过周制肯播伊予敢懈诚御制丰泽园诗轣辘氷牀度因临丰泽园试耕还有待问景畧堪存竹重琅玕节麦培饼饵根闾阎増富庶未可禁人喧御制丰泽园演耕诗丰泽春犁习良规圣考留那㤀随种日忽作教耕秋无逸聪听训知艰慎率猷陇头偶回顾殊似服先畴御制丰泽园演耕诗嵗举何须习由来为重农圣人家法示吉亥祭期逢虽弄田惟敬不衡畆自从所希膏泽溥寰宇兆崇墉御制新春丰泽园诗今春丰泽真丰泽珠有光辉玉有烟润蔚千塍物勾甲融调太蔟气规圜栁丝积素消垂雨檐筯条氷化滴泉亟待西来新使到蓼萧好与答韶年御制丰泽园诗黍髙稻下总登塲丰泽今秋实倍常九穂双歧何足献四方普熟是真祥御制丰泽园小憩诗朴斵先朝制祈年今日同若时真是泽未获敢言丰惟此勤民计无他厪我衷晓凉复余暇暂憩瑞云丛御制丰泽园得句曲宴诸藩候已牌晨间问景液池涯最欣积素乔松顶已有青回嫩草荄菜町竹篱堪学圃忩明几净拟萧斋迎眸润意䦕韶月丰泽今年兆实佳入园门为惇叙殿殿旧名崇雅干隆壬戌仲秋宴王公宗室于此聮句赋诗赏钖欢宴因移崇雅额于别殿昜名惇叙殿内扁曰睦亲九族聮曰彛训念贻谋本支百世仙源长笃庆华蕚一堂又曰玉水含波逺琼枝浥露荣皆御笔也御制惇叙殿栢梁体聮句诗序干隆丙寅秋八月式燕王公宗室于瀛台之惇叙殿法皇祖也惟时朕诸叔父列王爵者四人皇弟封王者二人皇子三人宗室王公有爵者三十二人念我羣从子姪孙姪之同出自皇祖者或俟封或爵不至与宴之列十年以来未举和㑹之典亲亲之谊疎焉则亦命入今日之座凡六十有二人其以事故是日未至者复五十余人于戏自黄虞以来有大徳者之得其位得其禄得其名夀如我皇祖者其谁耶即子孙之繁衍虽文王不得尚之使目前之振振揖揖我皇祖皇考式临式凭予与诸弟兄子姪孙姪称觞献夀于其间其愉悦鼓舞又当何如欢极而戚固情之所必至也然今日之宴㑹我皇祖皇考实式临之实式凭之诸伯叔父自当以予言为不谬也则又洒然以怡焉昔汉武帝柏梁之宴同姓者惟梁王武及宗正安国而已其余皆羣臣然尚以此留诗唐明皇改集仙殿为集贤吁俊之义尚矣而周亲未与亦阙典也朕今昜崇雅为惇叙以纪今日之事复倡为首句以俟衆作之成凡今兹之掞藻得句者皆我皇祖皇考遗教之所垂也又何必举金谷之例乎御制惇叙堂诗惇叙名堂始自予毎来欲去且徐徐齐家治国从来重木本水源未可疎琼璧聮吟七字在锦筵回首十年余㑹当歳美还几暇行苇和欢更继初其东为菊香书屋殿后曰澄懐堂榜为圣祖仁皇帝御笔康熙初年词臣常于此进讲堂内扁曰观衆妙聮曰心田喜色良胜玉鼻观真香不数兰东室聮曰偶在㕘天一闲凭味道腴御制澄懐堂诗细草轻莎緑满堂荷风槐雨满新凉池塘澂澈鸥朋集帘幕萧闲燕子翔四壁图书鑑今古一庭花木验农桑金㹸篆袅澄懐永民事艰难子细商御制秋日澄懐堂诗忩纳寥天此暂凭晓烟烘翠逺峯凝时寻六义因心净懐到三秋共景澄鳞集蓼矶欣得地松依菊圃作佳朋底须逸志託泉石延爽轩墀总絶胜御制澄懐堂诗书堂构丰泽七十有余年佳景春光驻圣人寳额悬席珍常接引义府足周旋讵止羮墻慕绍闻励勉㫋又北有楼榜曰遐瞩楼聮曰体物岂縁夸丽藻抚时端借励雄心又曰千叠云峯空外逈三农雨露望中深楼下聮曰忩通碧水苍山外人在光风霁月间东室聮曰拟景真无尽㑹心逈不同西室扁曰图史自娱聮曰㸃缀云峯留玉宇参差水榭引朱船御制遐瞩楼诗宇空千里近楼逈一忩虚坐久尘氛逺矌懐寄太初溪田围緑野乐事在桑麻一幅豳风景凭髙玩嵗华涵元朔气通松桧镜光中南望仙壶景蓬瀛不在东雕甍焕蚪龙飞阁连云汉芸编散古香乐此不知倦林空帷乍卷氷合镜逾明登览非娱目凭观万物情御制遐瞩楼诗髙楼延逺称遐瞩讵为凭忩万景全欲效重瞳思广视还虞一指蔽当前由丰泽园而西有亭曰荷风蕙露与亭相对有门南面石刻扁曰静谷聮曰胜赏寄云岩万象总输竒秀青隂留竹柏四时不改茏葱北面石刻扁曰云窦聮曰月地云阶别向华林开静境屏山镜水时从芳径探幽踪入门即为崇雅殿殿内东室聮曰乍雨乍晴春事好宜诗宜画物华殊西室聮曰翠合三山连阆苑波涵一镜俨蓬瀛又曰金猊霭入瑶编润玉树花均蔀屋香殿后东为静憩轩西为懐逺斋又后有台北向临水榜曰歌舞昇平聮曰水中楼阁浮青岛天上笙歌绕碧城其南隔水相对为纯一斋扁为圣祖仁皇帝御笔斋内聮曰烟景满前供妙墨芳洲随处引清游御制纯一斋诗过雨乘晨爽游园憩旧斋即今对景日仍昔重农懐绨几披芸简松檐仰古钗两言赅衆义未易涉津涯庭中引水为池左右有廊相通斋后脩竹万竿其西即春耦斋也由徳昌门折而西有门东向入门循山径纡曲而南为春耦斋北向东室聮曰即事既多美託好有常因又曰晓露兰陔外香风麦陇间又曰心澹水木秀兴幽鱼鸟同西室聮曰林薄浓隂藏别院汀洲新水涨前津阁上聮曰萦洄水抱中和气平逺山如藴借人又曰润浥云霞气真㕘泉石灵御制春耦斋记语云周过其厯秦不及期班固美其亲亲贤贤固本衆建至鄙秦以子弟为匹夫骨月失籓卫其然岂其然哉夫秦之失贾谊论之详矣辟封建之议则莫过于栁宗元而周之所以过其厯后世鲜有发厥㫖者盖自后稷公刘世以重农为务惟土物爱知稼穑艰至于文武成康犹是道也立我烝民祈天永命诗书所叹畧同一轨国家龙兴东海较之周家艺荏菽廼埸疆者固有不同而天下初定礼乐未遑即举祈谷之祭下力田之诏我皇祖建此丰泽园于西苑以劭树艺而较晴雨至于皇考歳举耕耤之典必先演耕于园北弄田以视周家世业肯获者有过无弗及予小子聪聼祖考之彞训亦惟是无逸作所民本食天之念拳拳毋懈不敢以已之贵而忽万姓之穷不敢以四方之丰而㤀一隅之歉二十一年以来此物此志也园之内有斋兹以春耦名之而阐其説如右石渠寳笈中旧藏唐韩滉五牛图农部尚书蒋溥因进其父故大学士蒋廷钖倣项圣谟摹本继又得项圣谟卷古今名蹟一时㑹合良称艺苑胜事夫服畴力穑牛之资用最鉅竝贮斋中每一展观如见洪縻缥轭驯扰膏壤间然予知依务本之意所为在此不在彼耳御制春耦斋诗行春得余暇小憩临春耦举趾彼尚迟于耜吾何有不可无此意以身先黔首华镫悬绮缀丽景罗菱牖所乐讵在兹康年冀施厚御制春耦斋诗春耦邻丰泽田犁嵗演公代耕因展义即目每祈丰𤾉雨今年若黍禾夏日芃五牛致十五考牧可因通御制泛舟过御河桥至春耦斋诗盪桨轻舟漾镜空石桥新葺饮长虹芟除芦苇滋荷芰去恶兴贤意寓中丰泽园西池上屋新名春耦每临之习耕罢固无多子较雨量晴到此时御制春耦斋诗緑竹丛中诘径幽绮忩玉砌俯澄流每因耕礼于时憩试问农人得此不寳穑绥丰真胜赏墨林契要亦优游斋虽老屋额新署妙蹟縁收十五牛御制春耦斋漫题诗习耕罢偶憩闲斋釦砌纱疏清且佳念到茆檐力作者多慙愧那更纾懐斋之后楹御笔榜曰云木含秀庭际为方池隔池相对有延楼数十楹榜曰聼鸿楼聮曰逺翠霭晴岚四山图画清风生爽籁万竹笙竽东室聮曰烟霞表里因心静天水空明触目新又曰每因物表延遥寄似与天游得静陶又曰风前竹韵金轻戛石罅泉声玉细潺西室扁曰神观萧爽聮曰境自逺尘皆入咏物含妙理总堪寻御制聼鸿楼诗太液轻氷未解池候惟兆矣到来迟髙楼试可如斯聼春色何妨许共知御制聼鸿楼诗不必拘春不必秋长天目送响悠悠若于沈约诗中㑹拟合更名八咏楼楼南山石峭蒨多巖洞环以竹林中涵小池数泓迳路盘纡亭榭间出西北有小竹亭由径南折而东面北为植秀轩聮曰几羣鸾鹤随吟管四面芙蓉入緑纱御制植秀轩诗伏中移竹罢雨后到轩初清聼入忩牖疏观暎砌除宁惟将俗逺兼可学心虚设以菁莪拟育才亦起予御制植秀轩诗不栽杨栁不栽槐但植篔筜绕阁斋万玉晴烟敲秀色肩吾句里识真佳又折而西为石池由池中步石而过穿石洞出为虚白室东向北室聮曰景向淡中真藻缋山从老处见精神南室聮曰连林新緑间旧緑入戸泉音复鸟音御制虚白室诗石缝五丁开假山具真理夤缘步仄迳虚室壶天里谁谓既狭间旷望莫可揣读我西铭篇颜彼南华子底须辨异同吉祥受止止御制虚白室诗石缝夤縁峭蒨烟虚堂小坐宛壶天参差纵目琳瑯宇潇洒怡情翰墨筵北戸真宜夏六月南华恰是第三篇箇中应处㤀懐者我却先忧每惄然御制虚白室诗石缝若无路松巢别有天虚原白之母夏以日为年风度座抛扇雨过树噪蝉吟安每移步借悟不留连又南有亭曰竹汀亭南为爱翠楼御制爱翠楼诗种竹猗猗已作林髙楼出竹翠云侵虚忩不碍疎还宻诘迳何妨静以深岂止座来满清聼每宜望去惬幽襟河阳寄傲非吾事耐可薰风一抚琴由竹汀过小池穿曲径有石洞折而西为棕亭又由楼南下穿石巖而出有佛宇一所北向临池扁曰大圆镜中殿内扁曰智珠慧照聮曰天花不碍一林落仙草真成四季芳其东稍北有石门门外横刻荟蔚适于幽处合其内横刻㟏岈每与望中深又外石刻聮曰悟物思遥託悟心非外縁内石刻聮曰芝径缭而曲云林秀以重石门以外即荷风蕙露亭也由荷风蕙露亭循池西岸而南为茂对斋斋建山上东与寳月楼相望聮曰舒卷天真任岚霭飞沉自得乐禽鱼御制茂对斋诗因迥得髙斋俯临见阛阓羲经可观象颜之曰茂对玩辞既呈外保泰亦殷内先王贵因性夫何劳智慧御制茂对斋诗御殿更衣此憩迟宣毫江硏雅相宜可知茂对熙恬处正是南薰长养时其右有室曰涵春御制涵春室诗东皇弗偏党物物付以春此室名曰涵其意何所云譬如天地间人乃一粒存心则粒之粒量与天地均以此例吾室含春宁有垠享帚不为私与物常同仁室内扁凡四曰花港曰渌净曰鱼乐曰晚春斋西有亭曰延赏御制延赏亭诗役情书史亦糟粕契理鸢鱼总道机试问亭中延赏者究于何处获心依由春耦斋循池西岸而北树隂池影葱翠万状有髙阁南向为紫光阁圣祖仁皇帝时每于仲秋集三旗侍卫大臣校射于此后于阁前殿试武进士至今循以为例皇上圣武逺扬五年之间平定伊犁回部拓地二万余里实为矌古未有之功干隆二十五年上嘉在事诸臣之绩因葺紫光阁而新之图功臣自大学士忠勇公傅恒定边将军戸部尚书武毅谋勇公兆恵以下五十人于阁上亲为之赞竝弆藏得胜灵纛及俘获军器以志武成阁扁为御书聮曰干羽两阶崇礼乐车书万里集冠裳正中面南石刻上谕一道其隂镌刻干隆二十四年四月二十五日上谕朕今日恭閲皇祖实録谕议政大臣等曰太祖太宗时满洲兵凡遇征战马匹口粮自备行走所向立功竝无迟悞今官兵行走处马匹口粮器械等俱给帑置办且以为不足而怨咨生焉此皆由该管官不行严饬之故也朕办理军务閲歴甚多向时攻取岳州征讨云南时亦由决于进战乃得成功也后中路出兵时令大臣官员等㑹议进兵之处衆皆谓不可独朕与费扬古以兵为可进决意进兵噶尔丹闻我兵威甚是惊惧䑕窜而去朕将中路初次运到之米遣明珠速送至费扬古军前二次米亦即令续送三次米内朕但留十八日口粮余俱送西路军前是以两路兵丁未至饥馑得保全而回彼时若轻信大臣等言中道撤兵则两路兵丁安得立功奏凯耶今观领兵大臣官员等祗为保身之计不以国事为重内存私意彼此争论不和又向兵丁等沽名市恩多取口粮及不能䭾载至于抛弃全无珍惜之意如此居心行事可乎朕之满洲兵俱极精练全在领兵者将国家之事専心办理不图安逸赏罚严明则断无错悞进兵西藏时色楞不候衆人独自前往额伦特亦随后追至为国家奋不顾身虽至失机岂可论伊等进兵太速乎䇿旺诺尔布系差往策应之兵而迟延不前虽伊所统兵善全而归伊属下之兵固然感念于国家事有何禆益朕年少时每于讲武练兵等事违命者必惩以法内外大小悉知儆惕由此观之训练之事不可疎忽也兹衆喀尔喀及青海等俱服朕之风化而䇿旺阿剌布坦之人覇占藏地毁其寺庙散其畨僧朕思伊等兵步行一年有余忍饥带馁尚能到藏我兵顾不能至乎今满汉大臣咸谓不必进兵朕谓此时不进兵安藏贼㓂无所忌惮或煽惑沿邉诸畨部将作何处置耶故特谕尔等安藏大兵决宜前进钦此可见大臣官员等在彼时已有为已求安之习䝉皇祖洞鉴一切军行悉由干断是以天兵所向无不奏功朕临御以来屡颁训谕力惩积习近歳筹办军务大臣内因循不愿者甚多朕临机独断指授将军大臣等始获殱除丑类平定准夷即叶尔竒木哈什哈尔以次刻期戡定而前此䇿楞永常等不能遵朕谕㫖奋勇进勦惟以口粮马匹为辞心生退缩遂至事不能集而伊等亦罹罪殒身匪直此也如雅尔哈善身任専阃率官兵力战临阵邀击逆贼已困危城乃不奋力遮擒坐视潜遁在国法断难寛贷不得不明正典刑此皆中懐私念不以国事为事者之炯鉴也可不用为儆戒乎夫兵行固借口粮亦当酌量轻赍便于裹带若必拘泥成例务令人擕三四月口粮虽有足食之名卒致艰于䭾载中途抛弃究于兵丁毫无实济是以朕前降旨谓兵行粮随真前代之陋习凡为将军大臣者于兵行应给口粮令其酌量裹带撙节日用何至匮乏况官兵应得数目凯旋后仍有补给之例论此补给之项事属已往于理固可不必而必按数给予者特朕优恤兵丁之至意耳兵丁等不惟行走道路轻便至回时又得补领此项于生计岂不大有禆益数年来将军大臣中如兆恵富徳统率戎行诸事就理亦因遵朕训谕实能奋勇身先士卒虽间有一二未协之处不至贻悞军国重务可望蒇成大功也至满洲兵丁原属精鋭凡遇行阵惟知勇往直前竝无退缩乃该管大臣官员等既不勤加训练于平日又不能身先倡率于临时是朕之精兵皆为若辈大臣官员等所悞深为可惜凡有管兵之责者平日果能实心训练临时又复身先倡率则师出功成理所必至适据富徳等奏此次健鋭营满洲兵丁阵前施放鸟鎗无不精练且人各奋勉争先健鋭营兵系朕特设营制简派大臣勤加操练朕又不时亲临按閲始能技勇娴熟用克摧坚奏㨗八旗大臣官员均有统辖兵丁之责诚能加意教导振作则兵丁材艺竝归精练亦岂必在另设营制乎于此益信肄武训兵诚为要务我皇祖训谕谆谆诚亿万年宜钦遵勿替者也将此通谕八旗大臣官员等嗣后慎勿仅务身谋力袪茍且偷安之习于所辖兵丁平居勤加督率练习技艺不㤀满洲素风则兵丁武备既底精纯而满洲俗尚益増淳厚于国家事务深为有益将此通行八旗各于本旗操閲处勒石永逺遵行毋怠钦此又干隆二十四年九月二十五日上谕朕恭閲世宗宪皇帝实录内载办理船厰事务给事中赵殿最条奏船厰地方设立学校令满汉子弟读书考试奉皇考谕㫖本朝龙兴混一区宇惟恃实行与武畧耳竝未尝恃虚文以粉饰而凡厥正务悉脗合于古来圣帝明王之徽猷竝无稍有不及之处观此可知实行之胜于虚文矣我满洲人等纯一笃实忠孝亷节之行岂不胜于汉人之文艺䝉古之经典欤今若崇尚文艺一概令其学习势必至一二十年始有端绪恐武事既废文艺又未能通徒成两无所用之人耳钦此仰见我皇考期望八旗崇尚朴诚勤脩武备之至意实当永逺钦遵为亿万世不易之凖而凡满洲人等所以是训是行务为屛虚崇实者无不备于此矣去歳文童应试伊等私行传递继复肆行喧閧经朕治罪竝降㫖令三品以上大臣子弟嗣后有愿就试者必国语骑射兼优方准奏闻应试盖恐满洲人等惟务虚文不敦实行以致旧日淳朴素风渐至废弃耳乃䝉我皇考早鉴及此谆谆戒谕以满洲惟务读书倘不能精诣优通恐武事既废文艺又不能通徒成一无用之人是朕不得已如此办理亦惟兢兢仰体皇考明训竝非有意裁抑一概不凖考试也今歳乡试届期伊等又不遵㫖具奏竟潜任伊等子弟悉行应试朕复降㫖将伊父兄等内惟身在军行及职居外任不知情者加恩寛免所有在京隠讳不行具奏者俱行治罪此非以其已奉明㫖尚尔朦胧侥倖之所致乎观此则满洲人等之崇尚虚文不思遵守旧俗所闗綦重实不可不急为挽回整顿者嗣后各宜痛惩陋习益尽力于满洲应行勤习之武畧以仰副皇考再三垂训之至意及朕祗奉阐明多方䦕导之苦心着通行晓谕八旗将此竝勒于各旗操閲兵丁处碑隂永逺遵行钦此左右向南壁间张御制平定伊犁及平定回部告成太学碑文左壁为平定伊犁图右为平定回部图楼上聮曰天衢翊运风云㑹紫府铭勲日月光其后为新建武成殿聮曰两阶干羽钦虞典六律宫商奏采薇左右壁间张御制西师诗䦕惑论左右两庑间石刻御制自乙亥军兴以来讫己卯成功诗二百二十四首凡神谟睿断午夜筹劳备见于此俱详载御制诗二集中兹特敬録紫光阁武成殿诗于右圣祖仁皇帝御制秋日紫光阁射诗碧汉层云敛金风别馆䦕驺虞賔射礼士马羽林材队引花间入镳分栁外催桓桓心膂寄堪许属车陪御制紫光阁閲武举射诗抡才临别苑射䇿对明廷养士百年久干城九塞宁琱弓悬满月羽箭迅流星为问赳桓軰能通黄石经御制紫光阁武试诗承平讵止仅修文武备兼抡桓赳羣宿雾渐䦕凝紫翠凌烟初试㑹风云画正命中皆双羽觪角能弯率百斤正是需材喻设燎弃繻何必学终军御制紫光阁写功臣像及诸战图毕集䜩落成爰赋六韵仍叠四章勲标偃伯烟销蒙汜之氛蹟炳图形云拥趯陂之胜时则抡伟绩而系赞先教褒鄂𫝊神逮一善亦胪名乃属邹枚纪实匪诩天经地纬恰符五数之重真逾汉史唐书能觏百贤之萃且聚米状山川扼塞壁间八阵常存而列星占旌纛飞扬碛里参斿尽扫试按昇平王㑹讵惟万里而遥为思宵旰军书何幸五年式集昨者归而饮至行觞趂上已良辰兹焉落以庆成展席继先庚嘉宴凡在股肱心膂借国家翊运多才应知竹帛旂常承天祖垂庥永靖维亿载绥遐有象已被丹青予一人持满弥殷长镌金石阁就胜朝址图标昭代勲格惭虞帝羽数过汉时云大造无私佑诸臣实尽勤五年劳突将此日幸休军有觉上林表斯干液水濆落成縁戢武钖宴重摛文建置惟旌绩运筹匪诩勲永期纪劳勚宁为赏烟云保大天垂贶䦕遐子敢勤帑原出内库督未命将军抡武驻冬日庆成临沼濆诘戎求世徳寳训掲鸿文伊犁征不战五月已成勲将谓业安石谁知事幻云驱驰常厪逺擘画不辞勤最恨库车辙深虞黒水军转旋叨昊宰仍执竟淮濆始末亲筹笔其观勒壁文卫拉劳前烈重华与放勲敢云成不日惟凛望如云载先𫝊柑宴允嘉荷㦸勤归春舞干旅洗雨伏波军风嫩中和乐氷酥太液濆赓歌鸳鹭侣可以共论文御制紫光阁落成钖宴即席得句落成勲阁液池濵广宴都陪宣力人幸际时休颂照烛宜聮句亦引垂绅嬉文恬武由来戒保㤗持盈一再申旭日春云欣协象祥花滋麦冀霑频御制尊藏得胜灵纛于紫光阁诗以纪事亭鄣靖金牙威宣载斾燧烽销洱海徳表结旌爰䦕髙阁以图形竝弆灵斿为守器原夫一麾临阃外弥文不侈禡禨七宿炳坛中壮志初传铙鼓方过祁连而压阵千山风鹤腾声更驱疏属以挥车百部沙虫扫迹昔也缅李程刁斗逊是森罗今焉辉褒鄂弓刀逾其英特彼龙堆邈矣讵惟铜柱齐标而虎钮累然合与金符同谱从此电霜生色匪徒充武库之储还将日月承华庶永𨽻奉常之掌麟阁图形例紫光大师灵纛竝尊藏招摇伊古资神佑功绩从今纪太常信是元戎笃忠悃肯㤀羣力効疆塲持盈知足懐干贶敢复佳兵恃盛彊御制弆藏西师俘获军器于紫光阁诗以志事竝序幕庭收絶域运翊风云台阁应中台图兼将相军储森列旂常已炳上方阵获便蕃仗械胥登武库甲函青璅得自前驱脱胄之时鎗委緑沉出诸后队伏之㑹贯矢讵来肃慎应知贰负先僵佩刀疑压赫连早识温禺久衅扫蚩尤之长彗还带氂缨轰尸逐之锋车曽资铅弹凡此勲铭百战无须漂杵矜竒方当蹟着九功用借包戈纪实云尔髙阁巍巍表荩忠弆藏俘获类从同戢干櫜矢肆时夏夺铠搴旗借衆功信可传神留百世宁称屈指数三雄器书名例太常纪一善吾惟忆莫穷御制紫光阁曲宴外藩纪事诗柷声三作翕如随琴上春温动檿丝中外一家宜恺乐耕桑九服正熙怡紫光佳话从今纪丰泽恩筵合此移戢武毋㤀诘戎戒皇清奕叶奉天禧御制武成殿作诗紫光阁后殿因额武成名千载丹青貌五年宵旰情被天恩独厚资衆力斯诚那更生余望回思幸以惊紫光阁之北为时应宫榜为世宗宪皇帝御笔正殿祀龙神扁曰瑞泽霑和亦世宗宪皇帝御笔也御制时应宫记夫天一生水坎精发祥凝灵聚液流为江海江海乃天地间物之最鉅者也江海之有神自三代汉唐以来莫不祠祀惟谨有宋大观四年诏天下五龙神竝封王爵龙神之尊自此始厥后春秋牺牲之祀代有常典皇清受天命禋上帝后土懐柔百神江淮河济五岳四渎之祀载在太常牺帛之数俎豆之器既丰既隆神歆以格雍正二年天子以为龙神之位既尊宜特脩宫观以致䖍祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥句几至于涝皇父步行往祷其日即晴又明年黄河清百余里此非神人効灵河海清晏之明騐乎夫以天子精诚通于神明以之事天飨帝罔不昭格而况于龙神乎信哉诚之能感物也是为记时应宫之东向北有门曰福华门其外即金鳌玉蝀街也由西苑门循池东岸而北蒲苇盈水榆栁被堤古木秀石参错其间为蕉园旧趾向北为蕉园门圣祖仁皇帝御制中元日蕉园诗中元来太液秋爽下林端水槛临流入风忩卷幔㸔鱼游迷藻荇鸥戏悦沙滩宇宙无尘翳凉生月一团御制游蕉园诗氷牀声里过长湖逺岸人行似画图雪覆蕉园松突兀云生古殿路虚无南临太液风铃语北望琼华塔影孤屐齿几畨游歴处寒林已聼噪归乌门之南稍折而西面南为万善门门内即万善殿也正中佛龛前世祖章皇帝御笔扁曰敬佛殿内御笔聮曰万象证圆通金轮妙转三乗皈定慧华海长涵又曰了悟彻声闻花拈妙谛净因空色相月印明心殿后圣祖仁皇帝御笔扁曰敬佛殿两旁各有回廊曲室后殿圆盖穹窿为千圣殿其东为迎祥馆西为集瑞馆万善殿之东室圣祖仁皇帝御笔扁曰恵廸吉其西室御笔扁曰敬佛圣祖仁皇帝御制上元幸万善殿戏作诗雪霁寒轻景物鲜上元临幸遇叅禅方丈无人般若静天花虚落古松前御制中秋日恭侍皇太后万善殿瞻礼随游瀛台诸胜敬成一律金风玉露共徘徊为奉慈游特地来璧月圆时曕月相壶天深处是天台香飘桂子堆金粟酒献南山作夀杯无限欢欣随辇道人间端的有蓬莱由万善门西行抵水埠有亭出水中御笔扁曰水云榭中有石碣刻御笔太液秋风四字临流弥望晃漾无际所谓中海也圣祖仁皇帝御制水云榭闻梵声诗水榭周遮集翠苔薰风拂处午云开忽聼梵诵惊残梦疑是金䋲觉路来御制水云榭诗云无心出岫水不舎长流云水相连处苍茫数㸃鸥坐席生烟云石栏俯秋水空明是我心何如漆园吏御制太液秋风诗秋到宸居爽籁生玉湖澄碧画桥横荷风晚送残香气竹露凉敲緑玉声翠合三山连阆苑波涵一镜俨蓬瀛由来禁籞林泉好行乐还同万物情御制赋得太液秋风诗秋容入液池水面得新诗始向莲根漾徐从苹末吹过桥低玉练度浦闪金漪鱼跃疑迎爽舟行忽忘迟来兮更何自逝者乃如斯恍忆洞庭上微风叶脱时御制赋得太液秋风诗兰舟泛太液葭岸起秋风蹙得波纹细分来日影融偃芦惟益白经蓼已辞红几度濯清处吟懐逈不同御制太液秋风叠前韵诗微见商飔苹末生镜澜玉蝀影中横非闗细雨频传响何事平流忽有声爽入金行阊阖表波连瑶渚趯台瀛髙秋文宴传佳话已觉犁然今昔情御制赋得太液秋风诗太液漾华舟金爽气流风来闾阖表景助鳯麟洲縠影明漪日苹飔飒度秋蓼花刚烂烂芦穂早浮浮隔岸聼铜雀乗波玩玉鸥心縁劭农慰题任触懐投御制赋得太液秋风诗呈漪如应律拂沼似行空三架水云榭千秋阊阖风依然閲今古谁与辨雌雄似妬镜光白偏拖縠影红波潆惊睡鸭岸响送吟虫佳景春明纪由来赏莫穷水云榭之北有白石长桥如虹偃水面以通行人来往东西树枋楔二东曰玉蝀西曰金鳌桥下洞七中洞南向石刻扁曰银潢作界聮曰玉宇琼楼天上下方壶圆峤水中央北向石刻扁曰紫海回澜聮曰绣縠纹开环月珥锦澜漪皱焕霞标桥西红墻夹道有门相对南即福华门其北为阳泽门可达于阐福寺也御制过玉蝀桥诗明当启跸谒桥山此日清宫夙驾还迤逦蝀桥过玉马涟漪春水漾银湾回翔凫鴈心含喜新茁苹蒲意总闲韶景方欣徧融冶轻云又见羃孱颜金鳌玉蝀桥之东有崇台即台址为圆城周数百步设以睥睨两掖有门东为昭景西为衍祥门各有楼入门由磴道左右分上中搆金殿为承光殿即元时仪天殿之旧也俗名圆殿殿内御笔扁曰悬圃风清聮曰何处五云多大罗天上飞来三峤秀太液池邉殿前有古栝槎枒拏攫传为金时遗植御制承光殿诗三首三峤飞来秀所钟崇基朶殿抗疏龙虬枝夭矫扶珠缀欝作当时翠影浓曽闻一月日邉明尚觉歌声绕绣甍此际倚栏飞逸兴却殊云树吊华清遗蹟金元一慨然踞盘形胜揽全燕空澄何似瀛池水玉蝀秋风五百年御制秋日承光殿诗云忩号阆风璧殿学蟾宫拟向姮娥问轮匡是异同古风披夀栝秋实进仙桃玫阶思载厚黻扆惕居髙御制承光殿古栝行五鍼为松三鍼栝名虽稍异皆其侪牙槎数株倚睥睨嵗古不识何人栽夭矫落落吟万籁盘拏欝欝排千钗徒闻金元饰栋宇两人竝坐传齐谐瓮城久闭殿阁寂绮榱落色风争摧珊瑚反挂珠帘断乔柯雪夜乌鸣哀嗟嗟偃蹇凌云姿难辞根榦纒蒿莱往来或有寻题者弔古感慨多徘徊琼华遗迹惜就圯况近紫禁城西隈爰葺爰筑命匠人事殊经始攻灵台时向重基驻行跸金鳌蜿蜒空明皆盘桓嘉䕃抚夀客真堪弟视竹与梅春朝緑云参天青秋夕碧月流隂皑灵和之栁非伦比沧桑閲尽依然佳沧桑閲尽依然佳呜唿种树之人安在哉御制秋日承光殿诗月宇鳯城西金鳌雉堞低荷殷红锦绣水静緑玻璃气爽天原近基髙汉与齐秋风俯太液素节已堪题御制承光殿诗诘旦还清禁明晨将视朝路歧临杰构座里眄重霄云散天容畅雨霑暑气消到兹忧慰屡松桧自森乔御制夏孟承光殿诗圆殿号承光金源松桧苍蹟陈宜赋咏路便每徜徉琴瑟含清徴玑衡协正阳前朝甘雨足与物乐时昌御制承光殿即景诗金源乔木䕃松槐簇就团圞七寳台太液秋风忩里挹西山颢气座间来墨壶琴荐俱堪抚阁漏阶籖且漫催馥郁天香飘桂子此花雅合月中栽御制承光殿诗似月琉璃界中规迭荡闉蝀鳌横饮练鳷鹊宻铺银乗暇境寻胜含韶景凑新时行饶乐意嘉与物皆春御制仲夏承光殿诗抡魁三歳届返跸九重临憩息登崇址㣶徊抚古林澄懐寄云水生意畅鱼禽北㑹余金殿南薰騐舜琴雨时山早翠日永树移隂敢懈新年志忧勤与日深御制承光殿诗朶殿中间睥睨髙光春临眺兴因豪庭前桧匝隂千步隄外船添水一篙机畅鸢飞与鱼跃景明玉蝀复金鳌低云又隠西山色好及耕时润土膏御制承光殿诗碧殿金鳌据左陲来乗路便每神移乔松四面皆宜画诡石一拳都入诗琼岛春隂霏湿翠液池新水涨轻漪书堂小憩闻天籁谋耳清泠意与迟御制承光殿诗三推耕耤回涂顺临崇殿松枝轻霭低花色明霞绚仪天名久消太液波犹见飞潜禽鱼适暄凉节候变鉴古惕有赫自强励无倦御制承光殿诗祭届春祈转法宫崇基路便御桥东氷消太液呈溶漾景入芳辰渐冶融石秀松㽔清赏外新题旧咏静评中明当迁坐游观戒咫尺轩墀得憩躬御制承光殿诗朶殿年芳入绮钱崔巍疑陟阆风巅琪花瑶草神仙地细雨柔风上已天隂凝琼华遮半塔渡含太液漾轻船登临底识予心慰四野春膏沃甫田御制承光殿诗祈春逥法驾路便一登临雪积西山逺波涵太液深盆梅新歳色庭桧古时隂韶景融芳润因之畅素心御制承光殿作曽城十二匪崑崙毎凭朱䦨兴欲轩白帝素娥留古栝秋风太液自金源暇当绨几身聊憩景入纱疏意与存重构舆梁利行旅新㸔虹影饮波翻御制承光殿诗毎还宫禁无非事亟往园亭切问安暂憩常欣于便道俯吟实畅此遐观节临首夏清隂佈水是今年太液寛人意天心胥顺适越因兢业敢因欢御制承光殿得句髙阁绮筵庆落成蓼萧燕誉㑹公卿瑟丝琯竹欣仪具玉蝀金鳌取暇行广殿春明最古蹟团城太液即仙瀛抚兹粥粥懐殷鉴敢曰方今际治平御制承光殿诗池临北渚崇台据名取西京胜国贻玉蝀亨衢接闺闼琼华翠色暎罘罳金源景概指琪树明代波澜在液池鉴夏抚兹常致凛觐文繄我更勤思御制首夏承光殿诗太室修禋罢仙园问寝回更衣因路便憩驾陟崇台雨里多清况风前无㸃埃研瓯芳润潄可以託吟裁御制首夏承光殿诗抡彦回清禁怡情登逈台蹟陈传日下境美是云来炎避因苍栝雨佳致緑苔披薰惟觉愧敢曰阜民财殿南有石亭以置元代玉瓮镌御制玉瓮歌于上竝列词臣四十人应制咏玉瓮诗于柱间御制玉瓮歌玉有白章随其形刻为鱼兽出没于波涛之状大可贮酒三十余石盖金元旧物也曽置万歳山广寒殿内后在西华门外真武庙中道人作菜瓮见辍耕录及金鳌退食笔记命以千金昜之仍置承光殿中而系以诗昔夏有徳声教讫九牧贡金来魏阙铸鼎象物备神姧山泽遍逮遗海物化工为鉴敷土心蓝田日暖露山骨工倕缩手不敢斵乃借刚斧来月窟含形内虚象海徳葆苞元气洞芒芴骇波涾湤回迆涎惊澜灙漭涌瀄汨习坎有孚坤厚载魄渊朝夕轮出没浮黍几粒见三山泰华安能诩昻屹何竒不有怪不储汤汤漻㵧欝呵歘驾山之鳌横海鲸天吴蝄象纷怳歘元螭紫贝朱鼈鼍肥遗蟕蠵蟛蜞蚏赤龙焚藴修鼋浮苍虬揵螧海马突鳙鮨魜鲲鲕鮷䱎䲛魼鳎鲿魦鳜珊瑚瑇瑁鲛人珠孕珍产瑰宏泱欝用协上下承天休重逾九鼎光朝黻千秋法物昭灵竒歊云吐景镇𬈑渤匪同器寳乃待人方周大训楚梼杌琼斚绣簋吁竒淫商彞晋铎埋蓬蔚琼岛春隂万景全广寒髙殿青云拂倒茄下垂红狎猎沉香横泥气蓬勃从臣敬献南山颂樽拟白兽颁章韨存亡蜃市閲荆凡谷陵秦项分遗仡金露秋风忆桂香悽傍山人煨榾柮五陵年少重金刀谁从兰若寻荒碣惜乎古器就湮灭有如献璧连遭刖刮苔涤垢露光晶天然岂用施劘劂波臣水族羣躨跜夏奡秦丁难挠抇承光相望接堆云人有懐归物岂不信哉安得如汝夀汉京铜仙应愧艴御制玉瓮诗玉瓮为金元旧物嗣沦没古刹中以贮菜韲后购得仍于承光殿前为起一小亭置之竝命内廷翰林等各赋一诗即刻于楹柱偶幸承光殿复成是篇几年萧寺伴寒虀仍置承光焕彩霓梦觉金源成故蹟声腾玉署艶新题若为巧合延津畔竟得天全露掌西松杪照来千载月夜凉依旧影凄凄殿后为敬跻堂堂十五楹南抱承光殿其北环城临积翠堆云桥东为古籁堂堂内扁曰昭一聮曰苍官夀客结好友岸芷汀兰入画图御制古籁堂诗谡谡拂虚牖泠泠来广筵有声祗金石何物更蹄筌圆盖一十丈少言五百年今朝几务简畧得久周旋御制古籁堂率述诗太古此天地太古此风月斯堂籁称古名因古栝发栝虽老他树生自金源勃以视嵩阳植籁古千载越偓佺遗尧物古更嵩阳突展转溯厥初古固不可竭惟其不可竭谓斯古亦达乔枝落落鸣那管闲批抹又东为朶云亭堂西为余清斋斋西室扁曰环秀曰涵虚聮曰座挹山光兼水态忩延秋月与春风由斋内曲廊而西为沁香亭御制沁香亭诗台亭百步接回廊液沼平陵号沁香甲煎罢烧云锦缬果然六月有春光其后累石为小山山上有亭榜曰镜澜亭圆城外东西界以红墻东为承光左门西为承光右门北驾石梁制如金鳌玉蝀南北有牌坊二座其南曰积翠北曰堆云过桥即永安寺也国朝宫史卷十五国朝宫史卷十六钦定四库全书国朝宫史巻十六宫殿六西苑下永安寺为金源琼华岛踞太液池中竒石叠垒而成皆当时辇致艮岳之遗也元时称万夀山亦称万歳山石磴隂洞古桧乔松萦纡䕃郁俨然壶峤旧有广寒殿相传为辽后梳粧台御制视事既毕自南台御氷舵凌太液遂至琼华岛登临瞻眺杂咏志赏诗封事凌晨毕閲披公卿次第接畴咨穉春悦可寻吟眺漫聼新歌坐玩时淑清泉石淑而清竹鼎瓷壶事茗烹筛牖嫩阳揽韶秀徘徊真觉称其名氷凝太液镜光皑辘辘舵牀坐渡来声杂排门鸣爆竹权舆帝里是春台细霙昨日玉攒团积素嶤峰直北㸔怪底重裘犹觉怯蕉园钟梵落髙寒承光髙殿郁参差玉瓮浇春想昔时只有桧松仍好在东风旭影上罘罳春隂琼岛正堪凭淑景层楣瑞霭凝仙木绮钱増吉兆五风十雨愿休徴御制游琼岛趯台诸胜即景杂咏八首节前琼岛我曽登惜少银花积翠崚此日行春御园返雪消欣㸔暖霞蒸假山温树缋嵯峨仲月风光已鬯和氷戏回㸔曽未久漪澜堂外潋新波心耽翰墨足淹留毎到偏欣閲古楼通㑹重拈过庭语神诠一论照千秋蕉园迤逦命轻舆氷不胜牀舟碍诸未肯湖心事椎凿多人劳作毎厪予郁葱云里耸瀛台丽日和风寳扇开何必龙鳞将翠羽壶中木石总仙材长堤东转粉墻过院号淑清倣轴薖若向溪山论本色繄予意向此间多茶舎三间背緑筠竹罏雅合案头陈松风蟹眼聊清课喜是收来雪水新税枯和淖向妍韶遗蹟犹堪指胜朝太液池邉人字栁春来还嫩旧时条御制琼岛春望诗太液池邉琼岛嵬登临纵望气佳哉新蒲弱栁髙低緑杏蕊桃花次第催玉笋含隂隠壶峤银奁倒影画楼台万家春树皇居拱生计筹量日几逥御制琼岛揽景诗雨后宜登眺林岚触目清隂宁春胜夏岛匪石惟琼放子鱼穿藻贺羣燕掠楹麦秋今可望茂对一怡情御制望琼岛未至诗传宣内殿共吟诗棽丽金根未可迟閲古清芬原满意琼花秀色早迎眉丹梯亦自防泥滑玉树相将吐蕚蕤别有神心通妙理望山端比歩山宜御制人日琼华岛诗凝和积素缋嶙峋眺赏真宜七日人故事登临传胜节国朝丝竹戒斯辰清游静寄翻成趣石秀松㽔倍有神即㸔春隂还酿雪多多益善岂辞频御制进氷牀揽琼华岛诸胜诗岸栁将舒眼液波尚冻心氷牀犹可渡琼岛便因临亭榭日成趣杉松歳与深东郊届举趾即景望春隂御制坐氷牀至琼华岛诗宴赉有余暇琼华欲陟临不殊渡湖面直可歩波心轣辘徐依岸嵯峨近出林六花希过臈即景望春隂御制题艮岳石诗木鳯曾同燕用来一拳独立刼余灰月明彷彿广寒殿勃窣嫦娥白玉台顺治八年立塔建寺为白塔寺今为永安寺寺门三楹南向入门为法轮殿殿内御笔匾曰慈云觉海又匾曰人天调御聮曰灵鹫风香传妙偈澄潭月皎印真如又曰青莲法界本清净白毫相光常满圆殿后拾级而上有坊一座其南榜曰龙光北曰紫照左右有亭二东曰引胜西曰涤霭亭后各有石东曰崑崙西曰岳云由甬道拾级而上左右有方亭二东曰云依西曰意逺亭下各有石洞可縁以升降其东洞有匾曰楞伽窟正中为正觉殿殿之后为普安殿御笔匾曰慧根圆相又匾曰如如不动聮曰真谛总涵华海露慈光长仰徳山云又曰心镜朗悬空色相智灯长满烛人天殿前东为宗镜殿西为圣果殿殿后石磴层跻而升为善因殿中供梵铜佛像殿后即白塔也由白塔东下至山足为智珠殿东向供文殊佛像御笔匾曰般若香台聮曰塔影迥悬霄汉上佛光常现水云间其前圆墻如月城由殿后縁山径折而北为交翠庭聮曰波光入牕澹草色䕶堦新御制交翠庭诗择向开庭更向山萦青攒黛锁孱颜春隂琼岛疑迷路只在碧琳天地间庭北回廊环遶而下为㸔画廊下有石室中涵巖洞洞内供大士像洞门上石刻真如二字别室有小楼聮曰天濶云非系波空月自明御制㸔画廊诗廽廊诘曲称㸔画㸔者原为画里人歩歩景移朗朗照故知倪范鲜精神御制㸔画廊诗长廊时屧歩活画毎迎人那论黄和范雅宜秋复春五言拈气韵六法失精神寄语丹青客于斯可问津御制㸔画廊诗緑树红荷又一时爽风不断镜中吹恰如春夏秋冬画幅幅临忩对景披御制㸔画廊口号佳处真延视聼娱蜃楼揽景坐斯须亦无丝竹非觞咏漫认兰亭修禊图御制㸔画廊诗回廊曼转碧栏扶云敛长空镜水铺便拟宣传画博士霁天粉本快成图又折而东至山麓有石碣刻御书琼岛春隂四字燕山八景之一也御制琼岛春隂诗琼华瑶岛欝嵯峨春日轻隂景色多云䕶鳯楼松掩映瑞凝仙掌竹婆娑低临禁苑滋苔藓逺带郊畿䕃麦禾更向五云最深处好风时送九韶歌御制琼岛春隂叠前韵诗艮岳移来石岌峩千秋遗蹟感懐多倚巖松翠龙鳞蔚入牖篁新鳯尾娑乐志讵因逢胜赏悦心端为得嘉禾当春最是耕犂急每较隂晴发浩歌御制赋得琼岛春隂诗杰竖石幢标四字迩年真未负春隂已欣宿雨滋南畆又见新云羃逺林荟蔚适于幽处合㟏岈每与望中深乘闲欹案观坟典陶侃名言获我心其南为见春亭又南即智珠殿殿前有桥度桥而东即陟山门也由智珠殿后折而南为慧日亭又南穹碑二一顺治八年建塔碑文一雍正十一年重脩碑文皆臣工恭纪永安寺西山半有亭匾曰蓬壶挹胜又西由山麓蹑级而上为悦心殿临幸常视事于此天光云影鱼跃鸢飞万景毕呈实据西苑全胜东室聮曰员峤晓烟连碧汉曲池春雨念苍生又曰是处畅观颇役目此间閟景足澄心西室匾曰静挹古香聮曰云端旷奥轩疑画树杪髙低圃是悬御制悦心殿作飞阁流丹切颢空登临纵目兴无穷北凭太液平铺镜南接金鳌侧饮虹冬已半时梅馥馥春将廻处日融融摩娑艮岳峰头石千古兴亡一览中御制八月十七日登白塔山悦心殿理事余暇輙成近体用旧作韵䨲影留痕在碧空凭髙秋色目堪穷绮疏映日垂珠缀飞观连云曵綵虹滟滟玉河波始动瀼瀼金掌露方融悦心此日知消息都在西成茂对中御制仲秋悦心殿诗凭虚俯碧寄崇情爽凑髙秋万里清漫拟尧樽倾北斗稍欣稷穑报西成向常应益欢娱际何事偏多感慨生即景也知饶豫象写懐不觉谱商声御制新春悦心殿诗朶殿凭髙俯液池行时恰值悦心时山容积雪融和盎物象熙春詄荡披待引鱼龙辉火树先招鸾鳯试氷嬉奉三正喜三阳泰辅相裁成有所思御制腊日雪后悦心殿诗嘉平琼岛景清妍积瑞凝华霭霁烟刚觉天膏希迩日果然臈雪庆迎年粥香惟祝农祥应氷戏还思士气骞正值伊犂传悔罪伫㸔露布共春旋御制悦心殿诗轻隂沓嶂笼积素连林缀松篁称古春丝管屏华节朶殿既深沉虚牖还清絶手发金壶汁兴飞玉田屑宁匪频来处今朝果心悦御制悦心殿诗纳逺虚忩万景罗往来清憩此为多金仙露下清秋气玉蝀风生太液波自是山林在廊庙不妨黼芾入松萝问予底事心知悦𤾉雨刚时蔚黍禾御制悦心殿诗气澄景已清雨霁山愈翠位置本人工嵗久足幽致讵秪春隂佳请㸔秋光媚琼岛映峭蒨太液披清泌逺俗得静怡味道资深契可以减刍豢孰云非礼义御制悦心殿诗初歳余闲广殿临仙壶韶景递侵寻梅含喜色舒昌蕊鸟渐能言弄好音胜展绮屏御人日云笼琼岛正春隂便希六出瑶林缀此外无他悦我心御制夏日悦心殿诗绿树重隂晓露浓崇基朶殿暑安容视朝每厪勅几要驻辇偏懐修已恭琼岛罨图峯崒嵂金鳌夹镜水沄溶适来䇿骑城西路聊舍于斯悦为农御制上已日悦心殿诗桥山钦奠爵皇都将发轫驾言御园近东道取路顺青郊宿雨晴琼岛含芳润良辰逢禊节驻辇聊因近古贵祈介祉用三自魏晋是日适元已巧值乃偶仅马射既罢陈羽觞底须进时和切深惧保㤗凛明训信乐知彼曾先忧审吾分御制新秋悦心殿诗视朝有事法宫临路便先兹憩悦心太液波澜待风细琼华峯岭入云深荷香过雨常来座松籁生凉正满襟四壁诗题消歳月祗赢几㸃鬂霜侵御制上已日悦心殿诗终风三日息春气转淑和从来称上已便以临琼华朶殿冠嵚嵜下视万民家载舟每凛予流杯底借他过雨栁丝青山桃欲绽花目前纵泽润此后知如何悦心讵昜言惟觉忧懐多御制季夏悦心殿诗往来虽路便今歳乃初临先是都愁旱兹畨幸获霖敢云沐天眷惟益励吾钦磴石得披歴斋书偶绎寻古香弆几暇穑寳待秋深未可轻言悦悦斯虞放心御制季秋悦心殿诗孟冬太室祀预日法宫临便路来琼岛崇椒延藻襟镜光澄液沼豳景绘秋深触绪懐民瘼宁容昜悦心御制坐氷牀至悦心殿诗筠冲钖宴有余闲琼岛韶光暖镜间尚可翠鸾轻柁试徐过玉蝀一桥弯冻酥岸觉㸔波漾春到物知聼鴈还今日悦心真恰当忩凭积素慰开颜御制凯宴毕乘舟至悦心殿诗上已从来合宴游似兹凯宴得曽不良辰盛典还多暇耐可新波漾綵舟春融琼岛翠嵚崟别殿疏龙憩悦心绨几兰亭观定武恍同逸少㑹山隂土润新芜绿到堦春光今歳识真佳旧题拈壁闲吟过始觉筹邉悦释懐御制秋日悦心殿诗祗苑适维新广殿兹回憩佛日欣悬华金天快澄霁心因三农悦境亦三岛逮设非稼穑佳宁得襟懐契御制题悦心殿诗豁庨山殿俯孱颜义府优游片刻间若问余心何所悦适来郊外绿畦间其后为庆霄楼匾曰云木含秀聮曰延赏亭台皆入画向阳景物又从新御制庆霄楼即目诗堵波髙矗杰楼横伊字当前三㸃成霄是眼华由景度月如心印任亏盈且迟蕙草縁堦茁正喜唐花映座荣绣戸悬灯从未赏常年孤负此称名楼后有亭曰撷秀亭西竒峯秀矗有亭南向匾曰妙鬘云峯悦心殿之东为静憇轩庆霄楼之西为揖山亭御制揖山亭诗亭畔介昻藏博褎貌服苍爱他好风度不是拟元章令人罄折者却自揖山亭可悟漆园论主賔无定形稍西拾级而下有延廊环抱山石间筑室其中榜曰一房山聮曰好山一忩足佳景四时宜又曰翠霏峯四面青罨户千螺御制赋得一房山诗架楹玲峯上歩磴嵌巖底夤缘陟其巅仍在一房里开忩盼羣岭攒簇参席几秀色互映带妙趣无彼此炙毂辨难穷转物理若是由房内南间石巖蟠旋而下为蟠青室御制蟠青室诗落落亭前千歳松之而蟠屈俨青龙荆凡閲尽元明世依旧参天翠色浓由悦心殿前循山西行有石桥南北坊楔各一前后各有榜南向曰涵秀曰濯锦北向曰挹源曰艳雪渡桥有坊楔二座前后各有榜南向曰芳渌曰舞藻北向曰静游曰纫香其中为琳光殿殿后为甘露殿榜曰莲界慈缘聮曰不二启津梁同归法海大千空色相自覔心珠庭多竒石环绕皆水又后有殿榜曰水精域聮曰镇留岚气闲庭贮时落钟声下界闻琳光殿北延楼二十五楹左右围抱相合御笔匾曰閲古楼干隆丁夘以内府所藏魏晋以下名人墨蹟命儒臣择其尤者钩摹上石为御定三希堂法帖三十二巻既成以石刻列嵌楼壁上下翰墨琳瑯辉映廊庑楼后层有匾曰翠涌虹流御制閲古楼诗寳笈三希萃法珍好公天下夀贞珉楼飞四面开屏幛神聚千秋作主賔不杂嬴刘夸博广畧存魏晋要精真游丝灯影参元契大块文章沆瀣津御制閲古楼诗新题閲古署延楼每与前贤共倡酬一晌徘徊神别契士衡赋识卓千秋御制閲古楼诗精华四壁萃球琳通㑹参余怯背临独喜惜隂澄静照更因稽古契遐心御制閲古楼诗目成此日吟中句身在前朝望里图着壁风华千古閲与稽岂止系斯须御制题閲古楼诗壁勒千年字架藏四部书每因暇来憩欣与古相于翰墨潄芳润云烟幻巻舒欲询陆司马所閲竟何如御制题閲古楼静室诗千秋法寳聚球琳三寸离钩妙义寻大士如如破颜笑威音那畔祗而今楼之后楹平临山池建石亭于上镌御笔匾曰烟云尽态其北为畆鑑室先是干隆癸酉于山之西麓辟地得古井一泓御制古井记以识其事因于閲古楼北构朴室三楹周以歩櫩后临方塘引古井之水由石亭山池注之御书颜其室曰畆鑑聮曰天光水态披襟袖岸芷汀兰入画图左室聮曰山容空外秀波态席前浮右室聮曰一泓水镜呈当面满魄氷轮映举头后室聮曰镜光呈朗照竽韵发清机御制古井记白塔永安寺葢就琼岛故地而建所谓广寒殿玉虹金露之亭皆湮没不可考适有所营葺工人于山之西麓掘地得废井一㼾甃木盘层累鳞祴寻丈以深灼灼有水不瀱以眢巽下坎上合羲经义辘轳绠汲可致山巅乃知辍耕录所称引金水河于山后转机运㪺至山顶者舎近求逺妄也明矣不宁惟是所云岛土取自塞外者更妄也当时纵为厌胜或少取塞上之土置此则有之矣岂有凿掘辇致于数千里外以成是山之理意者疏浚液池不能移土于逺即就近成此岛耳夫显而易见者尚淆讹至此史氏之耳食影谈任好恶而颠倒是非吁可咤哉井不可幕而杜牧辟之顾谓废井之无水者或致伤人今得此于堙埋土封中不浚可汲导流助景事半功倍故乐从司工之请而存之琼华岛始于金至元时改称万夀山或讹为万歳山兹不具论惟是㼿㼟盘榦半千年物而人视之与今之木若甎无以异若夫宣徳成化之瓷则人寳之其初岂离土哉物之托质失尺寸而贵贱殊别与夫人之好恶逐目役髙下鲜定衡者吾以慨古澄照息其是非焉御制畆鑑室诗方塘䦕一畆朴室得三楣古井新成记春明昔费辞松头浴月影藻面漾风漪幽致今朝别当前水鑑宜御制畆鑑室诗古井方深浚天池讶逈成涟漪半畆澈风月四时清繁藻頳鱼跃新林黄鸟鸣宁惟斯用汲即事凛王明御制畆鑑室诗千年古井事新淘山半渟流学濮濠何必本来较髙下鑪峯还比瀑帘髙御制畆鑑室诗疏剔得古井事半功倍蒇居然一畆池岩腰镜光展小阁俯其上每来兴不浅爱临绮縠披那问辘轳转激行虽有时就下固无舛所以子舆氏示人曰性善御制畆鑑室有㑹诗山池凿半畆㪺水贮泛㶑得秋气亦澄依临如披鑑江湖所鑑广畆鑑如盆㽉然当照物时明也原非暗大智所未知小智知堪念执两而用中服膺慎莫厌御制畆鑑室诗㪺水浑成畆鑑池书斋池上对偏宜漫须致诮涸堪待且㸔常逢盈不亏一节之明皆自得无私而照即吾师设如水落原非鑑物意不留髙更竒由閲古楼而北为漪澜堂据琼岛北麓略倣金山规制为之南瞻穹塔北俯液池正中北向为碧照楼长廊六十楹左右环绕俱有楼东尽倚晴楼西尽分凉阁楼上聮曰空明爱天水飞跃任鸢鱼御制雪后登碧照楼吟望诗昨已传宣琼岛游诘朝积雪景偏幽即㸔氷影银揩镜更胜波光碧照楼古木扬猗梅破蕚小山焕彩玉成丘向来粉壁无题句似为今畨清赏留楼下为门榜曰湖天浮玉入门即漪澜堂也聮曰萝迳因幽偏得趣云峯含润独超羣又曰籁动风满谷波澄月一奁西暖阁聮曰四面波光动襟袖三山烟霭䕶壶洲堂后檐榜曰秀写蓬瀛御制题漪澜堂诗胜蹟遥思琼岛隂每因余暇一登临云楼髙下规浮玉春树参差吐欝金出浪鱼喁披锦縠入松风籁谱瑶琴漪澜匪慕沧浪意舟水民情静㑹心御制秋日漪澜堂诗鴈塔凌青汉鸾堂枕碧涛色声归静域草木尽仙曹练影忩前饮虹光堤外韬微风㸔太液真觉九秋髙御制暮春漪澜堂诗岧嶤峙穹塔衍漾浮液湖画树叠峯稜绿縠周堂除白烟带嫩栁紫茸发新蒲缋藻潜游鳞梯浪起飞凫妙趣上下察神诠动植俱三叹吾与㸃言志何伤乎御制漪澜堂诗弓様围楼镜様波中堂俨是影清娥慢言七寳琼居绮不借千枝桂树娑檐际光翻银液藻忩间声按羽衣歌独予水鉴因心切澄照何当惕对多御制漪澜堂诗堂座漪澜澜未漪澄观恰得㑹心资气机理趣无多子好是端倪藴酿时御制漪澜堂诗春氷未泮湖春气已昭苏仙木吉祥御绮屏瑞霭扶获金不殊地浮玉宛成图比似新丰市胡寛底借乎御制题漪澜堂诗冻解碧澜漪凭忩又一时影翻横梠练色借蘸杨丝图画难容拟贞元谁所为髙斋设致语道是祗如斯御制漪澜堂小憩诗漭沆澄虚若镜空嬴他镜者漾㣲风有情鱼跃鸢飞共无定游丝灯影同琼岛隂含五云表液池秋满一忩中澡身浴徳时披对学海因之溯莫穷御制漪澜堂诗湖堂北向号漪澜太液秋风正好㸔月朗雅宜常对镜桂香那借更薰兰金山图画张京国白帝权衡御水官陡忆下河重被潦民艰戚戚倩谁寛御制漪澜堂诗山北读书堂液池俯楹旁因风常得态无月定何妨早识人情似惟惭笔阵方子舆观有术切已勉成章碧照楼之左为逺帆阁亦北向阁上聮曰水光山色澹容与云帆月舫常留连又曰涌金何事称图画浮玉端知在戸庭阁下南向匾曰层观上跻东室匾曰即事多美聮曰云卧天游无不可风清月白致多佳御制逺帆阁诗浮玉楼台似江天入企情虽殊石簰侧亦有布帆横颇觉宜风月而非为利名遥瞻无恙者疑过润州城御制逺帆阁戏题诗氐父见逺帆如梭织未己其景故入咏髙阁因成此十来偶一登十登偶一试舟无七八多行弗一二里水亦岂云濶帆亦何曾驶黄头已劼挶不觉其劳矣为官驱怯往为已禁难止一笑悟人情人情即至理阁后为道宁斋聮曰风自凉经松越峭月原明映水逾清西室聮曰静参倪筦禽鱼适悦可襟懐翰墨凭阁上聮曰石古泉清轩忩爽且静风恬露润花竹秀而鲜御制道宁斋诗仲舒对制册道者治所繇诸葛戒中郎宁静匪外求是皆述公奭至论昭千秋虚斋颜道宁以道宁能不雕绘讵足尚澹泊有余休无益不可作自问殊难酬御制道宁斋诗液池氷已泮着处可桡停忩纳峯遥白阶含苔嫩青韶光才醖酿春物未薰馨静观孰无志艰哉以道宁御制道宁斋诗祓禊流觞两不须湖山趂便小游纡对时真惬农桑庆宁道非闗视聼娱风软栁条皆绾玉雨余花树尚编珠忩前拟谢芳菲节一巻言经静味腴漪澜堂之右有堂匾曰晴栏花韵聮曰树将暖旭轻笼牖花与香风并入帘西室匾曰壶天东室匾曰宜雪前有台与堂相对堂右为紫翠房御制紫翠房诗漪澜堂畔室假山围旧峭偨池互罗落嶙峋入忩窱紫翠幻万状朗朗延曦照生色画屏张谁能观徼妙房之东为莲华室聮曰相于明月清风际只在髙山流水间御制莲华室诗玉芙蓉上置精舎櫺上都摹君子花偶至不妨结清习炷香閲妙法莲华相对有小室匾曰真如供梵王像聮曰黄花翠竹常住相仙露明珠自在心漪澜堂之后竒石万叠巗壑玲珑石洞攀援出山顶有亭为折扇形匾曰延南薰聮曰五明招得薰风奏七寳修成璧月清其东山上有亭匾曰一壶天地御制赋得一壶天地诗十笏无余地一壶有别天虚忩足揽结诘径偶延縁寥落四禅表希夷万景全神谋惟妙逹俗虑不期蠲领要契元始入㣲得自然张申如蓦遇那拟问全编亭东为环碧楼楼前有小石平台御制环碧楼诗窈窕廽廊宛转通到来层构耸壶中讨源每以初艰致得趣因之转不穷座挹山光兼水态忩延秋月与春风凭髙望逺真空濶正借岩枝䕶欝葱御制环碧楼诗一楼一室各称名得概随方自㑹情着语再三率因便搜题左右不妨生重隂叠翠地无隙玉露金风天与清最喜近郊堪纵目村村寳穑望西成御制环碧楼诗危昻石笋矗崚嶒迥得云楼倚曲陵万碧丛中行不尽到来骋望更栏凭由楼绕廊而下为嵌岩室聮曰涧筑松涛相问答峯容波态总氤氲御制嵌岩室诗见天于仙壶生树不土壤谷情有顾盼峯势自偃仰掲檐低可寻布席方容丈近歩虽萦纡遐视极寥朗王宰奚形容韩衆或来往御制嵌岩室诗假山似真山嶻嶭亦岨峿结宇依峭蒨时时落花雨㑹之乃不穷即之复无所人境谁使然于斯难着语西渡石桥有亭曰小崐丘由亭西南石磴委宛而上有平台石柱为铜仙承露即道宁斋后也承光殿之东与蕉园门相对者为桑园门入门循池东岸而北数百歩过陟山门誃门路西有水殿一区以藏御舟路东门三楹西向入门循廊蹑山而北有堂据山巅北向者曰云岫聮曰风月清华赢四季水天朗彻绕三洲御制云岫厂诗坐来怪底湿衣襟却见英英出碧岑一缕欲飞何处去定知琼岛作春隂御制云岫诗湖水未増波岫树已回翠夏季景始佳雨后云生昜巖廊接芸室拾级深幽致逐歩荟蔚状惬懐苍茫意西向者曰崇椒由崇椒长廊曲折北下有轩北向临池榜曰濠濮间轩内匾曰壶中云石聮曰眄林木清幽㑹心不逺对禽鱼翔泳乐意相闗又曰画意诗情景无尽春风秋月趣常殊御制赋得濠濮间诗峭蒨青葱表澄漪绮碧浔聊因构朴屋讵欲拟华林俯仰得天趣冲融散逺襟生机含水石静度逮鱼禽信矣堪明志于焉亦㑹心六朝非所企渭上倘容寻池三面累石为山东有水洞二水之来去所经也轩北有石梁曲折池面北接石坊坊上石刻横书南向曰山色波光相罨画北向曰汀兰岸芷吐芳馨又石刻聮二南向曰日永亭台爽且静雨余花木秀而鲜北向曰蘅臯蔚雨生机满松嶂横云画意迎由石门而北门三楹入门为春雨林塘殿内匾曰动静交养聮曰烟景入疎帘图书带润波光萦曲岸水木余清东室聮曰迥如碧宇吟懐旷闲寄白云幽兴长后轩临方池榜曰空水澄鲜聮曰雨余山色深于黛风定波光正可人御制赋得春雨林塘诗霭霭才弥谷凄凄遂洒春论时真及节称徳乃为仁林暗轻烟合塘明细浪皴㣲寒夫岂碍嘉泽更希均接上连枝杪入虚起藴沦情知緑野外明日出耕人池北相对为画舫斋匾曰竹风梧月东室聮曰诗句全从画里得云山常在镜中留东次聮曰于淡泊中寻理趣不空色际㤀言诠又曰常借青山作屏障由来大块假文章西室门匾曰浴徳曰汲古聮曰布席只疑天上坐凭栏何异镜中游室内聮曰云容水态不相厌画意诗情分与投又曰牕近春洲宛尔棹波闻欵乃帘开秋水恍然载月漾空明四周以廊临瞰方池澄波映照不殊浮画舫于碧波中也御制画舫斋诗松栋俯林塘如维青雀航风荷呈静影烟树入晴光图画参生动诗书閲古芳凭忩成小憇兴寄米襄阳御制题画舫斋诗朴斋几架俯琳池等度名称画舫宜明月清风自无尽筠篙桂棹底须施沧浪清浊付童子烟雨潇湘讶虎儿祗有载舟规义切十思疏里得吾师御制题画舫斋诗画舫乘来画舫斋是同是异费安排虚舟若悟南华㫖所遇欣之搃大佳御制画舫斋诗芸斋临镜澜涵漪清可爱仰观俯而察古稽文与佩颜之曰画舫讵学襄阳再譬如亘大地咸知水以载何屋而非舟舟宁独此在讵能具逹观于斯悟津逮御制是日复至画舫斋诗宾筵赋罢小优游韶月壶天耐赏酬已似乘浮水欲解却原不共水常流髙飞廽鴈犹猜橹负陟潜鳞未受钩绨几瑶笺供置句拈吟真是泛虚舟御制画舫斋诗宿斋复还宫北至将临祀路便憩水堂雨后景尤美景美非所耽戒深允宜揣譬如水载舟前贤掲其㫖对时企薰絃观昜凛金柅御制画舫斋诗画舫予所喜云舟不是舟雅宜风淡荡那共水沉浮荷净初过雨竹凉飒似秋分明笑两岸且漫认王猷池上两廊各有室东曰镜香聮曰静与心谋宁有色香生鼻观亦无空又曰露湑花递馥风度水生纹西曰观妙御制镜香室诗花向镜中㸔香亦镜中吐六根及六尘错综互水乳本来无定相名字幻尔汝曰鼻观目齅羣指为妄语苍颉辴然笑已定难昜古不如且临镜雨后风前伫是谓君子室实即化人所御制镜香室诗洒然书室俯琳塘鑑古欣披㶑滟光凈植真成佛土卉风前时散镜中香斋左水石间有古槐一柯构亭其间颜曰古柯聮曰金波长漾中秋月玉镜平分明圣湖御制古柯庭诗庭宇老槐下因之名古柯若寻嘉树传当赋角弓歌閲歳三百乆成隂数畆多底须向王粲工拙较如何御制古柯庭诗古槐五百年几度荆凡閲春明迹已邈淳于梦亦歇小亭构其侧几榻皆清絶树古庭亦古偶憇辄怡悦满庭绿琼隂一忩黄夹缬顾竹如得朋比榆自多洁壁间逸史画早为传神设庭后有室西向匾曰奥旷聮曰山参常静云参动跃有潜鱼飞有鸢御制奥旷室诗月廊通曲奥云牖纳虚旷得概既不一㑹趣亦殊状清音凭暗泉静寄对竒嶂位置信逺俗俯仰堪生畅而何毎慊然未敢吾心放画舫斋之右池上架石梁构廊其上曲折达于西室匾曰小玲珑室内匾曰得真趣聮曰有懐虚以静无俗窈而深又曰雨后峯姿都渥若风前竹韵特悠然御制赋得小玲珑诗洞房通窈窕虚牖纳嶙峋于小偏得趣惟清不受尘光含月淰淰质拟玉璘璘蓦遇苏公买仇池可结邻水殿之北为龙王庙庙后中路有小渠亘之自太液池注水入春雨林塘者也上有桥桥南北坊各一南向榜曰贮月曰摛锦北向榜曰轶云曰延春渡桥北行即蚕坛也先蚕坛在西苑东北隅先是圣祖仁皇帝时于丰泽园之左设立蚕舎养蚕以缫以织世宗宪皇帝允礼臣议建先蚕祠于北郊比先农皇帝御极之七年命议亲蚕典礼廷臣议以北郊蚕坛道逺皇后亲莅未便且其地水源不通无浴蚕所考唐宋时后妃亲蚕多在宫苑之中明代亦改建于西苑宜从旧制上允其议命所司相度建坛兹地垣周百六十丈南面稍西正门三左右门各一入门为坛一成方四丈髙四尺陛四出各十级三面树桑柘西北为瘗坎坛东为观蚕台髙一尺四寸广一丈四尺陛三出台前为桑园台后为亲蚕门入门为亲蚕殿殿内御笔匾曰葛覃遗意聮曰视履六宫基化本授衣万国佐皇猷殿广五楹东西配殿各三楹殿后为浴蚕池池北为后殿殿内御笔匾曰化先无斁聮曰三宫春晓觇鸠雨十畆新隂映鞠衣屏间俱绘蚕织图后殿规制如前殿均覆以绿琉璃瓦宫左为蚕妇浴蚕河自外垣之北流入由南垣出设牐启闭南北木桥二南桥之东为先蚕神殿西向覆以绿瓦左右牲亭一井亭一北为神库南为神厨殿垣左为蚕署三间北桥之东有屋二十七楹西向是为蚕所皆符古制云由蚕坛沿堤西北为镜清斋面池门三楹入门为荷沼沼北南向堂五楹不施丹雘榜曰镜清斋斋内匾曰不为物先聮曰照槛凈无尘风来水面开帘光有象月印波心又曰凭观悟有术妙理契无为又曰庭余松竹足消夏架有诗书借讨源东室聮曰图书左右周旋久翡翠兰苕浴浪鲜后轩聮曰峯姿濯翠入澄照镜影含虚惬旷懐御制镜清斋诗临池构屋如临镜那借旃摩亦树模不是物形妍丑露每因凭切奉三无御制镜清斋即目诗依依冷节过藏烟咫尺夀皇展谒旋景物虽凭有余慕色空都幻若为缘底须遂过修穹塔拟向知非种福田流水行云何住着犁然澄动㑹当前御制仲春镜清斋得句迩日春云屡作隂经筵适罢偶游临知仁山水乐非独昜简干坤趣可寻五㸃三㸃雪飞采一声两声鴈送音当前澄照涵精理察察为明戒在心御制镜清斋诗池上构斋虚池光漾绮䟽讵将形示物每以鑑开子照胆何须尔澄懐祗澹如设诚因水喻亦欲戒无鱼御制雨中憩镜清斋诗水斋玉蝀北液渚桂舟通却为还宫内乘闲憩雨中披来欣飒㳫望去转溟蒙活汞揩摩后明当朗鑑铜御制题镜清斋诗轻骑取乘凉西苑早云到如此神仙境驱过宁非躁况本无急务路便一观徼镜清真镜清不示憎与好万物备于斯坦然祗澄照御制镜清斋作氷葢镜之静照物每呈象水葢镜之动既照还涤荡是时春水生容裔澄而朗可因悟代谢无不欣俯仰书斋展昜读动静兹交养御制季夏镜清斋作皇子成婚返禁林水斋取便一来临石泉过雨声偏壮夏木铺隂翠益深成趣静因工断手引机动以景怡心如驹迅影即常住何碍星星鬂角侵御制镜清斋诗阶倚琳塘若住空含虚镜影入忩中无于水监于民监义喻载舟原可通御制雪中镜清斋诗日自朝还暮歳分辛与壬壑蛇宁可挽尊兽又当斟暖爇薪盆气吉祥竹爆音年华有新旧不异爱民心水镜风与䦕氷镜雪与揩䦕或光无定揩实朗益佳配藜照曜呈上下晶明皆触景得新㑹今朝雪里来斋东临池有室为抱素书屋御制题抱素书屋诗书斋颜抱素潇洒得天然忩画森疎竹阶琴滴暗泉毎因悟礼后还与慎几先畧识葆光义南华齐物篇御制抱素书屋诗朴斵书斋研席清涵今茹古足陶情讵惟绘事斯津逮益欲淳风是训行由书屋东廊而下为韵琴斋西向聮曰赏心乐事无伦比妙色真声兼占之又聮曰爽澄兰沼波吹细风度松林籁泛轻御制韵琴斋诗调轸拭徽都谢春温㢘折自呈惟是角徴闗意未须云海移情御制韵琴斋诗曲廊侧畔千竿竹聼去琤琮望转深何必定于俯流水方将谓是韵文琴不闗指上宫商调常惬心源㣲妙音隔牖猗猗如有语胜他桐向㸑余寻斋左向南一亭临太液池岸榜曰碧鲜镜清斋之西有山池石梁筑室其上榜曰画峯室聮曰花香鸟语无邉乐水色山光取次拈御制画峯室诗紫逻青萦戸外山画情凭足閲几闲若于艺苑寻名氏只在倪黄伯仲间御制画峯室诗踱石度溪流书室秀而野初不知有峯峯列北忩也髙下入画情是谁逸笔写谢客句斯拈李仙烛斯把丹青色或渝松杉韵非假竒在聼有声瀑水泠泠泻镜清斋之后北临山池池左右皆峯峦巗洞飞瀑流泉潆洄环注池中有石上下潺湲不絶架廊三楹于上为沁泉廊御制沁泉廊诗回回百道泉其上三间屋漾影惟云霞品声定丝竹却忆夏月旱缾罄罍亦恧今来㺯汜光清可掬流为太液波潜飞任鱼鹜于此悟探原一足无不足御制沁泉廊诗绿云如葢石泉流把笔巗廊小憩留风爽云闲树蝉亮与人着意报新秋御制沁泉廊纳凉诗云廊对镜斋沁泉斯其名引水流屋下落溪飒有声步屧过石桥乘凉坐南荣松风送爽来正值宿雨晴澄照与清聼均足怡神情因悟就湿性所贵由天成搏激夫何为子舆论实精廊西有巖幽䆳窈窕石门岈然巖上为枕峦亭四周皆山也御制枕峦亭诗小山结构俨三嵏俛视如临大壑灇着个笠亭嵂崒顶祗疑莲朶涌珠宫御制枕峦亭诗假山垒真石相㤀以歳久四柱枕其巅风月随所受峭蒨苍崖矗偨池翠隂纠岂不在城郭居然谓林薮移情咫尺间濠濮夫何有廊东有石桥桥南即抱素书屋桥北绕池由石磴而上为罨画轩东室聮曰一室之中观四海千秋以上騐平生西室匾曰标青御制罨画轩题句适歩读画廊髙轩见罨画来凭罨画忩读画隔岸对彼此谁主宾一例供清㑹景纳春秋佳格突倪黄𣲖想象轩有言却不劳行迈御制罨画轩诗小憩云轩片刻闲俯临近水复遥山石渠底用擕佳巻六法天然丈室间御制罨画轩得句诗罨画今朝又觉殊红霞影衬绿云铺分明倩马和之笔写得荷亭纳爽图御制罨画轩诗画水谓之水画石谓之石惟其有定名未能免浮迹兹轩号罨画初无成见择波态复岚光风清与月白偶来一俯仰触目皆莫逆㸃笔咏真图身在图中适循轩东廊而南有屋两楹北俯清泚榜曰焙茶坞聮曰巗泉澄碧生秋色林树萧森带曙霞御制焙茶坞诗石上泉依松下风竹炉制与恵山同蔡襄不止工其法因事还思善纳忠由镜清斋沿堤西南为西天梵境有琉璃牌坊南临太液池南向榜曰华藏界北向榜曰须弥春坊北山门榜曰西天梵境入门为天王殿左右石幢二左刻金刚经右刻药师经殿后为大慈真如寳殿御笔匾曰恒河演乘聮曰无住䕃慈云葱岭祗林䦕法界真常扬慧日鹫峯鹿苑在当前又北向聮曰日月轮髙盼七寳城如依舎卫金银界凈涌千华相正现优昙殿后歴级而登有大琉璃寳殿殿二层榜曰华严清界聮曰七寳同庄金界普成具足相三轮共转玉毫齐放大圆光又曰现法化报身分涌真常莲叶摄闻思修教并拈㣲妙昙华殿四面廻廊六十七楹四隅各有楼相接西天梵境之西有琉璃墻如屏障墻北为真谛门门内为大圆镜智寳殿殿内匾曰法界真常聮曰观喜普人天增五福徳庄严䕶龙象现八吉祥殿后有亭曰寳网云亭亭北及左右屋宇四十三楹皆贮四藏经板之所也太液池之北有亭五中曰龙泽左曰澄祥曰滋香右曰涌瑞曰浮翠亭建水中面临北海所谓五龙亭也亭后石坊二南向榜曰性海北向榜曰福田其北为阐福寺御制阐福寺碑文太液池之北有亭五翼然临于水裔玉蝀前横琼岛东抱波光塔影沦涟映带亭之北缀以闲馆爽垲轩豁葢仍前明之旧康熈中皇祖临驻西苑常奉太皇太后避暑于此后以其地奉安仙驭几筵遂相沿为内廷迁次之所越干隆七年肇先蚕坛于液池东北隅相距甚迩圣母皇太后以茧馆盛仪宜致蠲洁命改建佛宇朕遵懿㫖爰出内帑勅将作葺其旧址畧为崇餙寳坊杰竖香刹䨇标用如幻金刚三昧造大法像髙丈六者三倍之而赢具慈愍性有大威神构层檐以覆之珠网璇题金碧照耀冠于禁城诸刹上为慈圣祝釐下为海宇苍生祈佑始事于干隆乙丑三月越明年八月告成因名之曰阐福思自无始刼来生人生物凡诸福徳各各具有亦各具足而彼衆生芸芸冥冥惟以各得所欲为福未得求得已得求益无有餍足为嗔为忮为丐为敓穷刼相寻辗转纒缚时惟因陀罗秉南面权廓纮恢网约以皇度驭以禁宪沐以膏泽浸以醇醲敷钖多福于有生衆厥有生衆善根深固一心信向正知正见屏诸邪杂咸得福庆安乐老夀满所愿欲如其弗祗弗延廼背而驰式抵大戾备诸苦恼亦其自取大慈氏发洪誓愿施无畏力拯诸厄难随声赴感一时普度拔去孽根顿生福慧孽缘凈尽福应备臻于其本来了无欠缺要知法王非以己福施彼衆生亦非别能于彼衆生有所增益凡此诸福衆生自有亦各具足能仁慈悲遂得普度古圣帝明王歛福钖福其有不同于此也耶乃阐其义而説颂言一切有为法不能造诸福能受诸福者皈依法王力譬坐暗室中迷闷不得出忽遇大力人辟门䦕四牖因得大光明此大光明相非借他目见又如沉巨海飘泊无邉底忽遇大慈航脱离恶浊浪及登彼岸已乃适得本来告尔种福因衆生性具足迷惑不自知种种成颠倒愿依法王力恒河沙衆生乃至未来刼自性悉清净各各受诸福恒河沙衆生所受诸福徳同一清凈性是为福徳聚入寺门为天王殿殿后榜曰宗乘圆镜聮曰妙华普现无穷境慧日常悬自在天再后为大佛殿规制宏敞倣正定隆兴寺重宇三层檐前各有御书匾额其上层曰大雄寳殿中曰极乐世界下曰福田花雨聮曰真谛别传趋妙庄严路能仁权应现常清净身殿内榜曰有大威徳聮曰放百寳无畏光明歴刼智珠长朗入三昧甚深㣲妙诸方心印同圆御制阐福寺大佛用去歳正定隆兴寺礼大佛诗韵我闻如来超过一切圆觉与声闻天上天下称独尊弟子万二千人俱孰登其堂孰入门三身四智定何有如水印月空写云四十九年曾未説一字文殊大士何乃请再转法轮乃今巍巍荡荡现实相横遍沙界其髙杰竖穷苍旻围绕提婆那伽与其眷属各肃肃蹴踏闪多伽耶及诸异类兟纭纭儵忽才凿七窍混沌死异哉千手千眼谁与为疏分忆我去年廵冀野时则十月星乃辰隆兴古寺问象教佛香髙阁瞻金神屏息不能一词赞倚栏聊息尘中身归来落成值此寺是一是二徒云云久欲成诗颂相好其如万虑皆萦尘穿池曾未聚卫士督工奚用命将军翼然五亭临水裔胜国遗蹟今犹存薄伽演梵五乘具慈宁祝釐一念真其旁潇洒筑书室研席清事还堪论徘徊得句赓旧韵所欣俯仰迹成陈黏笔聊复记时日嵗维丁夘月小春再后有殿御笔匾曰真实般若聮曰正法眼长明慧灯不灭无漏身自在性海遥通寺东为澂观堂堂内匾曰水天清永聮曰青未了时山障合白初生处月忩虚堂之后有殿匾曰寄清凈心聮曰云移峯影天常静风蹙波纹水不知皆为御笔御制澂观堂诗五龙亭久液池堧阐福重修种福田大抵旧闻增日下何妨新额掲檐前春风秋月随时㑹后乐先忧与物甄澄到无澄观始得心期拟似水同然阐福寺之西有门门外为通衢即阳泽门道也雍和宫雍和宫在皇城东北世宗宪皇帝藩邸也登极后命名曰雍和宫皇上御极之十年念龙池肇迹之区非可䙝越因庄严法相选髙行梵僧司守以示蠲洁崇奉之意宫前左右寳坊二左之前榜曰慈隆寳叶后曰四衢净辟右之前榜曰福衍金沙后曰十地圆通正中石坊一南向前匾曰寰海尊亲后曰羣生仁夀自是而内甬道绵亘为昭泰门门以内东西列碑亭中为雍和门门内天王殿匾曰现妙明心聮曰法镜交光六根成慧日牟尼真浄十地起祥云左右环以廻廊正中为雍和宫聮曰接引羣生扬三千大化圆通自在住不二法门宫后为永佑殿聮曰般若慈源觉海原无异𣲖水菩提元路徳山相见别峯云殿后为法轮殿匾曰恒河筏喻聮曰是色是空莲海慈航游六度不生不灭香台慧炬启三明左右山殿各三楹左为药师坛聮曰甘露洒芳林香飞薝卜法云䦕慧海光彻琉璃又曰华海慈航宏仁恢六度香台慧炬朗照启三明殿后为万福阁匾曰放大光明聮曰以不可思议説㣲妙法具无量由旬作清净身又曰説法万恒沙金轮妙转观心一止水华海常涵又曰丈六显金身非空非色大千归寳所即镜即心又曰合大地成形非有为法与衆生同体作如是观中层匾曰浄域慧因下层匾曰圆观并应聮曰慧日丽璇霄光明万象法云垂玉宇安隠诸方东为永康阁聮曰慧日朗诸天圆辉寳相吉云垂大地浄扫尘根西为延宁阁聮曰狮座寳花拈来参妙谛檀林法乳触处领真香阁后为绥成殿干隆元年敬安世宗宪皇帝神御皇上歳时展礼洎重建夀皇殿落成遂移奉焉御制雍和宫碑文皇考世宗宪皇帝肇封于雍邸在京师艮维与太学左右相望迨绍缵大统正位宸极爰命旧第曰雍和宫设官置守甍宇垩饰无増于昔示弗㤀也越嵗乙夘弗弔昊天龙驭上宾攀髯莫逮维时䘮仪具展礼当奉移念斯地为皇考藩潜所御攸跻攸宁几三十年神爽凭依倘眷顾是迺即殿宇而饬新之以奉梓宫昜覆黄瓦式廓门屏櫺星绰楔规制畧备洎山陵礼成于此敬安神御歳时展礼至今十稔予小子绍庭陟降之忱朝夕罔释深惟龙池肇迹之区既非我子孙析圭列邸者所当䙝处若旷而置之日久萧寞更不足以宏衍庆泽垂焘于无疆曩我皇考孝敬昭事我皇祖凡临御宴处之适且久者多尊为佛地曰福佑寺则冲龄育徳之所也曰恩佑寺则鼎成陟方之次也永懐成宪厥有旧章而稽之往古修真本唐髙龙跃之宫慈庆乃渭水庆善之宅宋则祥符钖庆祠号景灵咸因在潜之居实曰神明之隩后先一揆今古同符是用写境祗林庄严法相香幢寳网夕呗晨钟选髙行梵僧居焉以示蠲明至洁也以昭崇奉至严也以介福釐至厚也我皇考向究宗乘湼槃三昧成无上正等正觉施洽万有泽流尘刼帝释能仁现真实相羣生托命于是焉在岂特表范睟容为章浄域已哉予小子瞻仰之余间一留止缅忆过庭憷惕兴慕敬勒石以纪系以颂曰于皇皇考禔福无疆奕奕朱邸积庆流长乘六以御兹焉发祥时雍协和圣谟孔彰鼎成于湖神御攸奠陟降在天圣灵式眷忾乎斯闻僾乎斯见超宋景灵迈唐庆善懿彼净觉广树良因澄圆性海般若通津慧灯普照法寳常新敷华玉地转曜金轮矧是丹宫藩封拜赐载寝载兴凝禧集瑞人世香台梵天忉利拥吉祥云䦕欢喜地标新福界冥契慈縁鴈堂集侣鹿苑栖禅香华送雨贝叶霏烟云车风马歆顾珠筵仰惟圣徳昊天罔极以妙明心运大愿力孰为权应孰为真实无去无住歴化千亿慈云广䕃甘霔长濡入湼槃海系如意珠恒沙大千共味醍醐不可思议浃髓沦肤灼灼灵仪巍巍瑞相言瞻言依徘徊恻怆十地四天鸿恩融畅尽未来际永资慈贶御制八月二十三日皇考二週讳辰以禾稼盈畴勉从诸王大臣请未得躬谒泰陵谨于雍和宫行礼中懐耿耿孺慕莫伸洒泪述哀敬成一律凄凄凉露两沾裳毎忆音容痛断肠寝殿秋深冠劔肃鼎湖云隔路途长未酬髙厚懐终古岂意星霜歴大祥去嵗几筵犹在望廻㸔雍邸助悲伤御制清明日雍和宫行礼感成长句六载流光逝水同悽怆孺慕思无穷当年侍膳濯龙沼此日含哀兴庆宫祗拟承欢春梦里可能聆训午庭中徘徊欲去还留在无限悲云满碧空御制谒雍和宫作僾闻忾见仰圣日于光天瑶宇琳宫表濯龙于兹地宛尔畴昔悽然赋诗翠华来旧地寳相写新莲兴庆当年邸无生曩日禅讵资师象力如是色空诠结构栖真宇徘徊浴日渊舂音惊电闪芝宇尚星悬东壁图书府虚庭霜露邉秋风空拂席春鸟不调弦眼底明如幻忩前影复迁式观増惕息欲去重留连独忆趋庭日瞻云意惘然御制宿雍和宫感成长律跃龙邸第象筵施来往因缘每驻兹漫拟福田原有为借非佛地更何宜盆榴宛复簪符节庭草犹然拜训时即我而今知爱子云天仰睐邈含悲宫之东为书院院门三楹入门为平安居匾为世宗宪皇帝御笔殿内御笔匾曰因寄所托后有书室三楹其北有堂堂后为如意室匾亦世宗宪皇帝御笔也殿内御笔匾曰与天游东室为佛堂聮曰中庭蕙草消雪小院梨花梦云西室内圣祖仁皇帝御笔匾曰为善最乐御笔聮曰情将物外适道与古人期如意室之后正中南向为书院正室世宗宪皇帝御笔匾曰太和斋又匾曰为善最乐聮曰种徳在寛仁俾昌尔后立身惟忠孝永建乃家皆圣祖仁皇帝御笔东寝宫御笔匾曰忩含逺色西室屏门上前曰劝农后曰课织绘耕织图于屏间庭中为山山东南有亭世宗宪皇帝御笔匾曰翼然斋后殿二重其前御笔匾曰静挹化源太和斋之东其南为画舫舫之后左右廻廊相接北向有台匾曰大块文章其南向正室与台相对者圣祖仁皇帝御笔匾曰五福堂堂内御笔匾曰悦目赏心聮曰大徳曰生到处和风甘雨与民偕乐随时击壤歌衢堂后有书室数楹御笔匾曰幽偏自怡聮曰健行干不息逊志益无方太和斋之西为海棠院匾为世宗宪皇帝御笔殿内御笔匾曰香红雨院后书屋匾曰清晖娱人聮曰云山观动静草木騐农桑又后室御笔匾曰髙云情由海棠院西循廊而北有长房一带横遶由长房之西台门拾级上下更后延楼一所西为斗坛圣祖仁皇帝御笔匾曰祝龄坛坛东为佛楼楼前有平台其东佛堂三楹宫西为闗帝庙庙内佛殿匾曰香林宝月亦御笔也国朝宫史巻十六国朝宫史卷十七钦定四库全书国朝宫史卷十七经费王制冢宰制国用量入以为出国家法之一切财用岁有定额至于内廷经费则领于内务府不以烦度支焉谨考周官九式羞服币帛匪颁好用盖兼内外而言之若宫正均其稍食宫伯掌其衣裘各有专职法綦备矣后代史家多详宫中名位设立其所云秩视某官者亦仅约畧等次而财赋出入未之有纪或相习于奢侈有明之季脂粉钱岁至四十万两内用薪炭巧立名色糜费更甚我圣祖仁皇帝鉴徃规来禁浮返朴垂为诫谕家法昭然皇上俭德永图亲加釐定上自后妃嫔御下暨左右洒扫之役限之以等威析之以日月上下称其位丰约适其宜谨小愼㣲斟酌至善惟慈宁大庆必隆礼备物竭情尽愼于是乎有侑觞之奉有日进之仪明乎以天下养德之至也若夫躬行俭约以风示海内日用饮食皆有恒经载诸宫中则例者具可考稽昔贡禹奏循古节俭而推其效至于家给人足天下太平等排纂之余且以庆我朝郅治之隆所以户有盖藏民多富庶者此道得焉耳谨志经费三卷以昭亿万年法守经费一铺宫皇太后玉盏金台一副金执壶二金方一金盘十五金碟六金盌五金茶瓯盖一嵌松石金匙一金匙二金镶牙箸一双金云包角桌二银方一银盂一银盘四十银碟十银盌十五银茶瓯盖十银匙十五银镶牙箸十双银茶壶三银背壶十五银铫四银火壶二银锅二银罐三银杓四铜提炉二铜八卦炉四铜手炉二铜瓦高灯六铜遮灯二铜蜡签十四铜剪烛罐八副铜签盘五铜舀二铜簸箕一钖盆十钖池二钖茶盌盖五钖茶壶三十四钖背壶四钖火壶二钖坐壶八钖里氷箱二钖屉钴二铁八卦炉一铁火炉十铁火罩六铁坐更灯六铁火镊四黄磁盘二百五十各色磁盘百黄磁碟四十五各色磁碟五十黄磁盌百各色磁盌五十黄磁钟三百各色磁钟七十各色磁杯百磁渣斗六洋漆矮桌二漆合三十漆茶盘十五漆皮盘二十五戳灯三十香几灯十四羊角手把灯八皇后玉盏金台一副金执壶二金方一金盘十五金碟六金盌五金茶瓯盖一嵌松石金匙一金匙二金镶牙箸一双金云包角桌二银方一银盂一银盘三十银碟十银盌十银茶瓯盖八银匙十银镶牙箸八双银茶壶三银背壶十三银铫二银火壶二银锅二银罐二银杓三铜提炉二铜八卦炉二铜手炉二铜瓦高灯四铜遮灯一铜蜡签十四铜剪烛罐六副铜签盘五铜舀二铜簸箕一钖盆十钖池二钖茶盌盖四钖茶壶三十钖背壶四钖火壶二钖坐壶八钖里氷箱二钖屉钴二铁八卦炉一铁火炉五铁火罩四铁坐更灯四铁火镊二黄磁盘二百二十各色磁盘八十黄磁碟四十各色磁碟五十黄磁碗百各色磁碗五十黄磁钟三百各色磁钟七十各色磁杯百磁渣斗四洋漆矮桌二漆合二十六漆茶盘十五漆皮盘二十五戳灯二十香几灯十羊角手把灯四皇贵妃银茶瓯盖二银匙一银镶牙箸一双银茶壶一银铫一银束小刀一铜手炉一铜蜡签六铜剪烛罐一副铜签盘四铜舀一铜簸箕一钖茶盌盖二钖茶壶四钖背壶一钖铫三钖火壶二钖坐壶二钖喷壶一钖唾盂二金铁云包角桌一金铁镊一白里黄磁盘四各色磁盘四十白里黄磁碟四各色磁碟十五白里黄磁盌四各色磁盌五十白里黄磁钟二各色磁钟二十磁缸二漆盒四漆茶盘二羊角手把灯二贵妃银茶钟盖一银匙一银镶牙箸一双银茶壶一银铫一银束小刀一铜手炉一铜蜡签四铜剪烛罐一副铜签盘四铜舀一铜簸箕一钖茶盌盖二钖茶壶四钖背壶一钖铫三钖火壶一钖坐壶二钖喷壶一钖唾盂二金铁云包角桌一银铁镊一黄地绿龙磁盘四各色磁盘三十黄地绿龙磁碟四各色磁碟十黄地绿龙磁盌四各色磁盌四十黄地绿龙磁钟二各色磁钟十五磁缸一漆盒二漆茶盘二羊角手把灯一妃银茶瓯盖一银匙一银镶牙箸一双银茶壶一银铫一银束小刀一铜蜡签四铜剪烛罐一副铜签盘四铜舀一铜簸箕一钖茶碗盖二钖茶壶四钖铫三钖火壶一钖坐壶二钖喷壶一钖唾盂二金铁云包角桌一银铁镊一黄地绿龙磁盘二各色磁盘二十黄地绿龙磁碟四各色磁碟八黄地绿龙磁盌四各色磁盌三十黄地绿龙磁钟二各色磁钟十二磁缸一漆盒二漆茶盘二羊角手把灯一嫔银茶瓯盖一银匙一银镶牙箸一双银茶壶一银铫一银束小刀一铜蜡签二铜剪烛罐一副铜签盘二铜舀一铜簸箕一钖茶盌盖二钖茶壶二钖铫三钖火壶一钖坐壶一钖喷壶一钖唾盂二银铁云包角桌一亮铁镊一蓝地黄龙磁盘二各色磁盘十八蓝地黄龙磁碟四各色磁碟六蓝地黄龙磁盌四各色磁盌二十蓝地黄龙磁钟二各色磁钟十磁缸一漆盒二漆茶盘一羊角手把灯一贵人铜蜡签二铜剪烛罐一副铜签盘一铜舀一铜簸箕一钖茶盌盖一钖茶壶二钖铫二钖火壶一钖坐壶一钖喷壶一钖唾盂一鋄银铁云包角桌一亮铁镊一绿地紫龙磁盘二各色磁盘十绿地紫龙磁碟二各色磁碟四绿地紫龙磁盌四各色磁盌十八绿地紫龙磁钟二各色磁钟十漆盒一漆茶盘一羊角手把灯一常在铜蜡签一铜剪烛罐一副铜茶盘一铜舀一钖茶盌盖一钖茶壶二钖铫一钖唾盂一鋄银铁云包角桌一亮铁镊一五彩红龙磁盘二各色磁盘八五彩红龙磁碟二各色磁碟四五彩红龙磁盌四各色磁盌十五彩红龙磁钟二各色磁钟六漆茶盘一羊角手把灯一答应铜蜡签一铜剪烛罐一副铜签盘一铜舀一钖茶盌盖一钖茶壶一钖铫一钖唾盂一银铁云包角桌一铁镊一各色磁盘八各色磁碟四各色磁盌十各色磁钟六漆茶盘一羊角手把灯一皇子福晋铜蜡签八铜剪烛罐三副铜签盘六铜舀二铜簸箕一钖盆二钖茶盌盖四钖茶壶六钖背壶二钖铫二钖火壶二钖喷壶二钖水漏一钖里氷桶一钖炉四铁火柜一铁坐更灯二铁杓四铁铲一铁镊二各色磁盘十四各色磁碟八各色磁盌六各色磁钟二十各色磁罐二漆盒六漆茶盘一戳灯二香几灯二羊角手把灯二皇子侧室福晋铜蜡签二铜剪烛罐一副铜签盘二铜舀一铜簸箕一钖盆一钖茶盌盖一钖茶壶二钖铫一钖背壶一钖火壶一钖喷壶一铁炉一铁杓一铁铲一铁镊一各色磁盘八各色磁碟四各色磁盌四各色磁钟八漆盒二漆茶盘一羊角手把灯一年例皇太后金二十两银二千两蟒縀二疋补縀二疋织金二疋粧縀二疋倭縀四疋闪縀一疋金字縀二疋云縀七疋衣素縀四疋蓝素縀二疋帽縀二疋杨縀六疋宫䌷二疋潞䌷四疋纱八疋里纱十疋绫十疋纺丝十疋杭䌷十疋绵䌷十疋高丽布十疋三线布五疋毛青布四十疋粗布五疋金线二十绺绒十觔棉线六觔木棉四十觔二号银钮二百三号银钮二百二等貂皮十三等貂皮二十五等貂皮七十里貂皮十二海龙皮十二皇后银一千两蟒縀二疋补縀二疋织金二疋粧縀二疋倭縀四疋闪縀二疋金字縀二疋云縀七疋衣素縀四疋蓝素縀二疋帽縀二疋杨縀六疋宫䌷二疋潞䌷四疋纱八疋里纱八疋绫八疋纺丝八疋杭细八疋绵䌷八疋高丽布十疋三线布五疋毛青布四十疋粗布五疋金线二十绺绒十觔棉线六觔木棉四十觔里貂皮四十乌拉貂皮五十皇贵妃银八百两蟒縀一疋补縀一疋织金一疋粧縀一疋倭縀二疋闪縀一疋金字縀一疋云縀六疋衣素縀三疋蓝素縀二疋帽縀一疋杨縀四疋彭縀一疋宫䌷二疋潞䌷三疋纱八疋里纱七疋绫七疋纺丝七疋杭细七疋绵䌷六疋高丽布八疋三线布三疋毛青布十五疋深蓝布十五疋粗布五疋金线十四绺绒八觔棉线六觔木棉三十觔里貂皮三十乌拉貂皮四十贵妃银六百两蟒縀一疋补縀一疋织金一疋粧縀一疋倭縀二疋闪縀一疋金字縀一疋云縀四疋衣素縀三疋蓝素縀二疋帽縀一疋杨縀二疋彭縀一疋宫䌷二疋潞䌷三疋纱四疋里纱七疋绫六疋纺丝七疋杭细五疋绵䌷五疋高丽布六疋三线布二疋毛青布十二疋深蓝布十二疋粗布五疋金线十二绺绒六觔棉线四觔木棉二十五觔里貂皮二十乌拉貂皮三十妃银三百两蟒縀一疋织金一疋粧縀一疋倭縀二疋闪縀一疋金字縀一疋云縀四疋衣素縀二疋蓝素縀一疋帽縀一疋彭縀三疋宫䌷一疋潞䌷二疋纱四疋里纱五疋绫五疋纺丝五疋杭细五疋绵䌷五疋高丽布五疋三线布二疋毛青布十疋深蓝布十疋粗布三疋金线十绺绒五觔棉线三觔木棉二十觔里貂皮十乌拉貂皮二十嫔银二百两蟒縀一疋织金一疋粧縀一疋倭縀一疋闪縀一疋云縀二疋衣素縀二疋帽縀一疋杨縀一疋彭縀一疋宫䌷一疋潞䌷二疋纱一疋里纱二疋绫三疋纺丝三疋杭细三疋高丽布四疋毛青布八疋深蓝布八疋粗布四疋金线六绺绒三觔棉线三觔木棉十五觔里貂皮四乌拉貂皮二十贵人银一百两倭縀一疋云縀二疋衣素縀二疋蓝素縀二疋帽縀一疋杨縀一疋宫䌷一疋潞䌷二疋纱二疋里纱二疋绫二疋纺丝二疋高丽布三疋毛青布六疋深蓝布六疋粗布三疋金线三绺绒三觔棉线二觔木棉十二觔里貂皮四乌拉貂皮十常在银五十两云縀一疋衣素縀一疋蓝素縀一疋彭縀一疋宫䌷一疋潞䌷一疋纱一疋绫一疋纺丝一疋木棉三觔答应银三十两云縀一疋衣素縀一疋彭縀一疋宫䌷一疋潞䌷一疋纱一疋绫一疋纺丝一疋木棉三觔皇子福晋蟒縀一疋织金二疋粧縀一疋倭縀一疋闪縀一疋云縀二疋衣素縀二疋帽縀一疋杨縀一疋彭縀一疋宫䌷一疋潞䌷一疋纱一疋里纱一疋绫三疋纺丝三疋杭细三疋绵䌷三疋高丽布四疋毛青布八疋深蓝布八疋粗布四疋金线六绺绒三觔棉线三觔木棉十五觔乌拉貂皮十皇子侧室福晋蟒縀一疋倭縀一疋闪縀一疋云縀一疋衣素縀一疋杨縀一疋潞䌷一疋纱一疋里纱一疋绫二疋纺丝二疋杭细二疋高丽布二疋毛青布二疋深蓝布四疋粗布二疋金线三绺绒一觔八两棉线一觔八两木棉七觔八两乌拉貂皮五公主银二百四十两官女子银六两云縀一疋宫䌷一疋纱一疋纺丝一疋杭细一疋木棉二觔家下女子彭縀一疋绵䌷一疋毛青布二疋深蓝布一疋夏布一疋木棉二觔乳姆银二十四两云縀一疋衣素縀一疋潞䌷一疋纱一疋绫一疋绵䌷一疋深蓝布四疋夏布一疋木棉三觔米二十四斛保姆银二十四两米二十四斛日用皇太后猪一口羊一只鸡鸭各一只新粳米二升黄老米一升五合高丽江米三升粳米粉三觔白麫十五觔荞麦麫一觔麦子粉一觔豌豆折三合芝蔴一合五勺白糖二觔一两五钱盆糖八两蜂蜜八两核桃仁四两松仁二钱枸把四两晒干枣十两猪肉十二觔香油三觔十两鸡蛋二十个麫筋一觔八两豆腐二觔粉锅渣一觔甜酱二觔十二两清酱二两醋五两鲜菜十五觔茄子二十个王𤓰二十条白蜡七枝黄蜡二枝羊油蜡二十枝羊油更蜡一枝红箩炭黑炭皇后猪肉十六觔羊肉一盘鸡鸭各一只新粳米一升八合黄老米一升三合五勺高丽江米一升五合粳米粉一觔八两白麫七觔八两麦子粉八两豌豆折三合白糖一觔盆糖四两蜂蜜四两核桃仁二两松仁一钱枸把二两晒干枣五两猪肉九觔猪油一觔香油一觔六两鸡蛋十个麫筋十二两豆腐一觔八两粉锅渣一觔甜酱一觔六两五钱清酱一两醋二两五钱鲜菜十五觔茄子二十个王𤓰二十条白蜡五枝黄蜡四枝羊油蜡十枝羊油更蜡一枝红箩炭黑炭皇贵妃猪肉十二觔羊肉一盘鸡一只陈粳米一升五合白麫五觔白糖五两核桃仁一两晒干枣二两香油八两鸡蛋五个麫筋六两豆腐一觔八两粉锅渣八两甜酱八两清酱一两醋二两五钱鲜菜十二觔茄子十个王𤓰十条白蜡四枝黄蜡四枝羊油蜡五枝红箩炭黑炭六安茶叶十四两天池茶叶八两贵妃猪肉九觔八两陈粳米一升三合五勺白麫三觔八两白糖三两核桃仁一两晒干枣一两六钱香油六两鸡蛋四个麫筋四两豆腐一觔八两粉锅渣八两甜酱六两五钱清酱八钱醋二两五钱鲜菜十觔茄子八个王𤓰八条白蜡二枝黄蜡二枝羊油蜡五枝红箩炭黑炭鸡鸭共十五只羊肉十五盘六安茶叶十四两天池茶叶八两妃猪肉九觔陈粳米一升三合五勺白麫三觔八两白糖三两核桃仁一两晒干枣一两六钱香油六两豆腐一觔八两粉锅渣八两甜酱六两五钱醋二两五钱鲜菜十觔茄子八个王𤓰八条白蜡二枝黄蜡二枝羊油蜡二枝红箩炭黑炭鸡鸭共十只羊肉十五盘六安茶叶十四两天池茶叶八两嫔猪肉六觔八两陈粳米一升二合白麫二觔白糖二两香油五两五钱豆腐一觔八两粉锅渣八两甜酱六两醋二两鲜菜八觔茄子六个王𤓰六条白蜡二枝黄蜡二枝羊油蜡二枝红箩炭黑炭鸡鸭共十只羊肉十五盘六安茶叶十四两天池茶叶八两贵人猪肉六觔陈粳米一升二合白麫二觔白糖二两香油三两五钱豆腐一觔八两粉锅渣八两甜酱六两醋二两鲜菜六觔茄子六个王𤓰六条白蜡一枝黄蜡一枝羊油蜡三枝红箩炭黑炭鸡鸭共八只羊肉十五盘六安茶叶七两天池茶叶四两常在猪肉五觔陈粳米一升二合白麫二觔白糖二两香油三两五钱豆腐一觔八两粉锅渣八两甜酱六两醋二两鲜菜六觔茄子六个王𤓰六条黄蜡二枝羊油蜡一枝黑炭鸡鸭共五只羊肉十五盘答应猪肉一觔八两陈粳米九合随时鲜菜二觔黄蜡一枝羊油蜡一枝黑炭皇子白蜡一枝羊油蜡三枝羊油更蜡一枝红箩炭黑炭皇子福晋猪肉二十觔陈粳米一升二合老米六合红小豆六合白麫八觔怀曲一钱五分菉豆粉二两芝蔴六合澄沙六合白糖一觔香油一觔五两五钱鸡蛋五个麫筋八两豆腐一觔豆腐皮三张粉锅渣二觔八两水粉三两豆瓣四两菉豆菜四两蘑菇一两木耳五钱甜酱一觔清酱八两醋四两白盐四两酱𤓰一片半酱茄半枚酱擘蓝半枚花椒五分大料五分姜五钱鲜菜五觔白蜡一枝黄蜡六枝羊油蜡十枝羊油更蜡一枝红箩炭黑炭羊肉十五盘皇子侧室福晋猪肉十觔陈粳米九合老米一合白麫二觔八两怀曲五分菉豆粉一两芝蔴一合澄沙二合白糖四两香油七两鸡蛋三个麫筋四两豆腐八两豆腐皮一张粉锅渣十三两水粉一两豆瓣一两五钱菉豆菜一两五钱蘑菇八钱木耳三钱甜酱五两五钱清酱二两五钱醋一两五钱白盐三钱酱𤓰一片半花椒二分大料二分姜二钱鲜菜三觔黄蜡一枝羊油蜡二枝黑炭羊肉十五盘官女子猪肉一觔白老米七合五勺黑盐三钱随时鲜菜十二两家下女子白老米七合五勺随时鲜菜十两黑盐三钱乳姆猪肉一觔老米七合五勺随时鲜菜十二两黑盐三钱国朝宫史巻十七国朝宫史卷十八钦定四库全书国朝宫史巻十八经费二恭进皇太后圣夀恭进银一万两大号小珍珠三百串小珍珠三百串大号小珊瑚珠三百串小珊瑚珠三百串上用縀纱等六十三疋满地风云龙縀一疋龙縀一疋蟒襕縀二疋粧縀二疋织金二疋闪縀二疋倭縀四疋补子縀二疋金字縀二疋龙纱一疋蟒纱一疋补子纱一疋各色縀二十疋素縀七疋衣素七疋宫䌷二疋帽縀二疋纱四疋官用縀纱等三十七疋蟒襕縀一疋粧縀一疋织金一疋闪縀一疋补子縀一疋各色縀十五疋素縀三疋衣素三疋宫䌷二疋帽縀一疋杨縀三疋彭縀三疋纱二疋皇太后大庆恭进谨按干隆十六年辛未十一月二十五日恭遇皇太后六十大庆于年例恭进外每日恭进夀礼九九自二十一日起凡五日二十一日恭进御笔万夀颂缂丝围屏一架三秀双清绿玉如意一柄天和长泰绣迎手靠背坐褥一分长生智慧佛一尊无量福德佛一尊吉祥尊胜佛一尊华藏庄严佛一尊大通智胜佛一尊日月灯明佛一尊妙光普照佛一尊大慈广润佛一尊蕊香幢王佛一尊万品同辉绣花灯一对八方绮合绣花灯一对佛沼层云绣花灯一对湘台四照绣花灯一对华井舒霞绣花灯一对鳌山露蕚绣花灯一对瀛洲骈锦绣花灯一对绿波明月绣花灯一对九枝春艳绣花灯一对龙鳯山河宋玛瑙花觚一件双蟠百福红玛瑙花瓶一件瑞捧双桃五色玛瑙花挿一件三夀作朋绿玛瑙花插一件瑶圃芝云五色玛瑙花插一件天禄长春五色玛瑙花罇一件红英雪干二色玛瑙花插一件松茂万年黄玛瑙花插一件双鱼兆瑞二色玛瑙花插一件百福罄宜白玉鳌磬一架彩翼云凫白玉罇一件八方宁谧白玉杯盘一副鹤鹿僊龄碧玉壶一件南极呈符汉玉夀星一座芝鹤同春青玉双孔花插一件拈花集鳯碧玉佛手花插一件岁寒三友白玉双孔花插一件金蘐春茂白玉笔山一件云雷圆象三足鼎一件僊葩集瑞大花罇一件翠云抱珥双环罇一件蓬壶结秀方瓶一件双螭蟠彩花嚢一件翠峤僊罍壶一件方壶拱夀四足鼎一件沆瀣承天方罇一件蕉叶敷青美人觚一件武陵僊种甜桃一盒洞庭秋色橙子一盒太平瑞实苹果一盒露井含华桃干一盒万纪昇平苹果干一盒嘉庆余甘李干一盒云液凝酥敖尔布哈一盒绛雪流辉山梨麫一盒元珠霏屑英俄麫一盒万福天全一轴瑶光焕彩一轴三星拱照一轴庆演潮音一轴夀山福海一轴万年吉庆一轴西池佛菓一轴牟尼现瑞一轴九畹芝英一轴云岫春晖一册四季长春一册羣仙祝夀一册蓬山僊馆一册阆风丽景一册绣谷呈芳一册麟洲集庆一册金英荟秀一册瑶池辑瑞一册静夀同符五岳图五巻恩波广润四渎图四巻贝阙文镠银九九香国祥芬藏香九九箕畴钖福哈逹九九二十二日恭进御笔受天百禄图一轴瑶池星彩玉夀星一尊安敦叶吉绣迎手靠背坐褥一分玉烛长调红玻璃蜡台一对篆霭金猊红玻璃香炉一座杨枝滴露红玻瓈花瓶一对黄云垂庆蜡石磬二架法圆妙转镀金轮二件绥山福永象牙蟠桃大盆景一件涂林嘉粒象牙石榴大盆景一件宝掌拈花象牙佛手大盆景一件华林丹颗象牙柿子大盆景一件春台日丽象牙牡丹盆景一件珠嚢启瑞汉玉石榴盆景一件安期仙果汉玉枣树盆景一件玉砌长春象牙月季花盆景一件瑞实金英象牙桃菊盆景一件陀林慧眼彩漆象眼几一对瑶池紫蒂彩漆菱花几一对锦城霞绮黄漆海棠几一对太素含晖黒漆长几一对仙山楼阁描金长几一对绿蕚仙春黑漆梅花几一对元英泳翠黒漆菱花几一对金莲涌现描金长几一对坛山辏玉南海四方几一对蓝田挹瑞紫檀白玉如意二柄绀雪凝华紫檀汉玉如意一柄春岚润秀紫檀碧玉如意一柄晴波仙藻紫檀绿玻瓈如意一柄朝霞霁景紫檀红玻瓈如意一柄绮日东升紫檀红玛瑙如意一柄金塘碧水黄杨青玉如意二柄瑶池景福蜜蜡金桃一件琼枝擢秀蜜蜡瑞芝一件先春嵩祝蜜蜡松竹梅一件蟠根仙实蜜蜡夀桃一件海林珠琲蜜蜡安榴一件云圃珍蔬蜜蜡秋茄一件苍鳞蔚秀蜜蜡高松一件兠罗妙相蜜蜡佛手一件华林赤实蜜蜡柿子一件延龄宝炷上沉香一盒蜜树凝膏中沉香一盒南山紫气降香一盒仙木琼枝檀香一盒金界云芬芸香一盒万年松液藏松香一盒黄英夀篆香饼一盒朱霞夀篆香饼一盒蔚蓝夀篆香饼一盒锦幄春烘彩漆手炉九件蓬壶遐算寿星一件䕫篆仙匏圆炉一件九节延年如意一柄锦英含瑞金花椀四件秀出琪花六稜缾一件壶天日永罐一件平安百和竹节盒一件梧鳯鸣祥桐鸟一件太和保合哈吗盒一件夀徴五福圆盒一件春永仙葩花篮一对九如联颂连环一件三阳开泰盒一件夀昌有象人物一件瑞叶呈符册页一件明光五色玻璃器九九承露延年各式菊花盘九九龙文鳯藻彩縀九九二十三日恭进御笔贝叶春晖报恩经一部景驻莲壶自鸣钟一架静怡自在绣迎手靠背坐褥一分绣错方隅鼎式盒一件芝盖云幢八吉祥八件仁夀呈符水晶砚山一件瑶台捧露银晶花插水盛一件仙蕚平安银晶缾一件萱庭仪鳯银晶罇一件双环献瑞水晶罇一件玉井流华银晶花插一件双螭拱夀银晶罇一件燕喜三祝水晶罐一件四方平泰茶晶缾一件碧海龙翔万窑提梁壶二件锦绣围春万窑五彩花觚一件壶天衍夀哥窑蓍草方瓶一件员峤联芳万窑双耳罐二件三元祥霭定窑炉一件秋水光涵霁绿罐一件绛帻筹添霁红僧帽壶一件瑶池仙乐方屏一架花㪚诸天腰长屏二架羣眞献夀圆屏二架圆光宝相四角屏二架昇平耕织四角屏二架火齐枝骈珊瑚朝珠一盘金粟攒珍蜜蜡朝珠一盘缃莲垂露碧玉朝珠一盘佛髻光悬翠生石朝珠一盘金星腾耀噶什伦朝珠一盘琼岛凝香伽楠朝珠一盘彩贯流霞碧䃁㺨朝珠一盘仙葫瑞粒椰子朝珠一盘黄玉流辉蜡石朝珠一盘梭龙绛霭熏貂冠一顶慈云结盖熏貂冠一顶华海元珠海龙冠一顶衮龙绣藻缂丝金龙貂袍成件僊机云锦缂丝圑龙貂褂成件福夀双臻古铜縀天马袍成件万禩吉光红青縀天马褂成件江山朝拱酱色縀银鼠袍成件瑶圃羣芳红青縀银鼠褂成件云虬拥福绣黄縀金龙棉袍成件圑圞集庆绣红青八团金龙棉褂成件富贵长春酱色縀棉袍成件流虹华渚红青縀棉褂成件瑞叶仙茎古铜縀棉袍成件重轮焕彩红青縀棉褂成件黄龙应瑞绣龙夹纱袍成件八㝢隆平绣龙夹纱褂成件花开四照古铜夹纱袍成件芝云春绣红青夹纱褂成件紫气东来酱色夹纱袍成件九天霞彩红青夹纱褂成件事事如意面簪成分梅英綵胜面簪成分景福长绵面簪成分日永琴书簪成对日月昇恒万夀簪成对仁风普扇簪成对万年吉庆边簪成对方壶集瑞边花成对瑶池清供边花成对吉云香篆鼎一件四方同轨方鼎一件太平寰宇三足鼎一件六合储祥䕫耳鼎一件两仪开泰三阳鼎一件仙蕚长春梅式鼎一件霜筠献瑞竹节鼎一件珥日承鳌朝冠三足鼎一件瑶光紫气鼎一件慈云普福洋漆交泰缾二件蟠桃福会磁胆瓶二件仙芝介夀磁胆瓶二件金支重翠玲珑花嚢二件羲爻呈瑞交泰瓶一件丹渊万岁金九九英山百鍊银九九丰茸春霭貂皮九九二十四日恭进御笔万年宝筏心经塔一轴万岁嵩唿沉香仙山一座山岳同安绣迎手靠背坐褥一分多宝祥光石塔一座延夀无量药师经二部祥符玉烛洋彩蜡签二件宝幢法供满逹二座放大光明白玻瓈桌灯一对应眞拱夀山石罗汉十八尊厚坤永载白玉五岳磬一架珠联璧合白玉连环合符磬一架福永仙壶白玉䕫福提梁卣一架福庆长绵蜜蜡䕫福磬一架祥征仪鳯牛油石䕫鳯磬一架景星效庆温都鲁牙磬三架日报平安雕竹提梁卣一架霜筠标翠竹节耳盃盘一副象叶羲文八卦盃盘一副瑶草云敷双芝耳盃盘一副秀擢双茎芝耳盃盘一副瑞彩璘㻞仙芝螭耳盃盘一副瑞应云从双龙耳盃盘一副天池腾跃双䕫耳盃盘一副寰海飞鳞双螭耳盃盘一副锦江撷绮葵花式盃盘一副金丝呈庆蟠桃盘一件秋英不老菊花盘一件玉井流香荷花盘一件沧海游龙五螭盘一件黄云茁秀九芝盘一件向日抒丹葵花盘一件秋圃霏英海棠盘一件福庆绵长𤓰瓞盘一件安石敷荣海榴盘一件方诸流映玻璃挂镜九件壶天百和玻瓈瓶鼻烟九瓶长春万夀花篮一件云霞散绮花篮一件万彚抒丹花篮一件绣谷鸾翔花篮一件芝圃罗英花篮一件仙蕚敷春花篮一件优钵拈花花篮一件富贵披香花篮一件金英吐瑞花篮一件僊蕚含英梅花几盒四对祥呈叠胜方胜几盒二对双芝衍庆如意几盒一对璧月流辉圆几盒一对瀛寰承瑞八角几盒一对香叅鼻观鼻烟壶九九普象春熙宜兴瓷九九玉茧云机彩縀九九二十五日恭进御笔瑶光炳彩夀星一轴绣谷香浓花卉炕屏一架福夀康宁绣迎手靠背坐褥一分四表朝天四足方鼎三件仙峤烟霞三足圆鼎三件金轮抱珥朝冠耳圆鼎三件万国同春挂屏一面万方膏雨挂屏一面万笏朝天挂屏一面万顷恩波挂屏一面万年琪树挂屏一面万壑泉声挂屏一面万松晴翠挂屏一面万岭明霞挂屏一面万峯积玉挂屏一面祥呈郊薮磬三架福夀天全磬三架龙文瑶彩磬三架佛钵香云白玉碗一件春岚霁色青玉碗一件银汉秋澄白玉碗一件双龙腾霭青玉碗一件琪花吐艶青玉碗一件圆池晕碧碧玉碗一件璧沼盘花碧玉碗一件夀域同春碧玉碗一件瑞卉联芳青玉碗一件暖律囬春铜手炉九件露掌高擎白玻瓈髙足盃一对琼脂云液白玻瓈盃一对沆瀣流慈玻瓈刻花法盏一对彩焕璇杓玻瓈刻花靶钟六对䕫龙奉夀方鼎一件羣芳彚秀花篮一件壶峤长春兽环罐一件云表金茎靶碗一对层城仙拱幢盒一对蓬阆罗珍盆景一对瑶池佳气东莞香九盒百宝庄严南漆奁粧三对五云耀彩南漆几柜一对春台仁夀南漆奁粧一件诸天妙相无量夀佛九九万彚钧陶磁器九九亿载泉流千钱九九干隆二十六年辛巳十一月二十五日恭遇皇太后七十大庆于年例恭进外每日恭进夀礼九九自十六日起凡十一日十六日恭进御笔升恒永庆夀安宫铭三屏风宝座成分人天胜果无量夀佛一九福田广济无量夀佛一九性彻眞如无量夀佛一九得大欢喜无量夀佛一九智炬长明无量夀佛一九玉毫现瑞无量夀佛一九慧珠妙朗无量夀佛一九声闻宝觉无量夀佛一九华海总持无量夀佛一九三藏神光塔龛三座火树凝华珊瑚如意一柄璇霄映碧永昌玉如意一柄明霞焕彩芙蓉石如意一柄金芝擢秀龙油珀如意一柄荣光捧日鹤顶红如意一柄黄云垂䕃蜜蜡如意一柄南山春黛孔雀石如意一柄琼英叠绮花石如意一柄美韫蓝田催生石如意一柄十七日恭进御笔宝箓骈禧扁额一面慧福同尊擦擦无量夀佛一九宏济羣生擦擦无量夀佛一九光彻大千擦擦无量夀佛一九法镜长圆擦擦无量夀佛一九金乘瑞相擦擦无量夀佛一九胜幡清凈擦擦无量夀佛一九福被恒沙擦擦无量夀佛一九慈云普荫擦擦无量夀佛一九调御诸天擦擦无量夀佛一九般若珍台挂龛二十八座松云金采龙油珀卧蚕纹如意九柄云霄飞舞紫檀黄縀绣金龙九屏一座九天垂拱紫檀缂丝金龙宝座一张十八日恭进御笔万夀联珠缂丝围屏一架福德天全释迦牟尼佛一尊长生智慧无量夀佛二尊龙华阐法弥勒佛一尊吉祥妙喜喇嘛佛一尊香海庄严观世音菩萨一尊法云普润白衣救度佛母一尊大慈广济绿衣救度佛母一尊宝幢尊胜金刚勇识菩萨一尊云捧香台紫檀木龛九座慧日长悬无量夀佛九尊白毫光满紫檀木龛九座大通福慧释迦牟尼佛三尊上乘正觉燃灯佛二尊法轮广运弥勒佛二尊十方安乐阿弥陀佛二尊珠光现瑞楠木葫芦龛一座福永须弥磁无量夀佛九尊华严法界楠木葫芦龛一座妙明自在观世音菩萨一尊智珠普照八大菩萨八尊法藏光华楠木葫芦龛一座慈航利济绿衣救度佛毋九尊青莲宝品楠木葫芦龛一座瑞容满月无量夀佛九轴金仙祝圣夀山石罗汉十八尊圆光宝相擦擦佛九尊天人永䕶长夀经一部贝多珍品长夀灌顶经一部恒河功德无量夀佛经一部檀林宝篆长夀经一部法海潮音长夀成法经一部龙藏金函药王经一部大乘妙典尊胜仪轨经一部𣑽夹春晖佛母仪轨经一部菩提眞谛长夀成法经一部放大光明铜镀金塔九座多宝祥光铜镀金塔一座千花涌现金漆木塔八座莲界环周镀金满逹一件沆瀣凝华磁奔巴壶二件杨枝洒润甆奔巴瓶二件天雨宝花广珐瑯六方瓶二件𣑽天转运广珐瑯轮二件四时玉烛广珐瑯蜡台一对博山瑞霭广珐瑯香炉一件曼陀散彩广珐瑯凈瓶一对瑜伽净宝铜镀金满逹二件甘露长涵银镀金宝瓶二件毗耶凈域银镀金坛城一座珠林香雨银镀金花一件九葩垂荫银镀金盖一件法源仙呗银镀金螺一件宝界圆通银镀金轮一件慈云广覆银镀金伞一件莲台香遶银镀金肠一件昙华常满银镀金罐一件𣑽海鲸铿银镀金鱼一件法幢永䕶广珐瑯将军宝一件祗园同乐广珐瑯男宝一件散花仙侣广珐瑯女宝一件陀林大力广珐瑯象宝一件檀山龙驷广珐瑯马宝一件智光圆朗广珐瑯三宝珠一件照临香界广珐瑯轮宝一件圆光妙转广珐瑯轮二件光生莲藏银珐瑯七珍一分天花瑞现银七珍一分绀席舒华铜镀金七珍一分百宝尊严银镀金七珍一分珠龛珍器银八宝一分法筵清凈银镀金八宝一分芝幢𣑽盖银八吉祥一分天龙供养铜镀金八吉祥一分檀海香云银九供一分宝珞垂云哈逹九九金地霞芬藏香九九琬琰雕华紫檀木嵌玉如意九柄绛雪呈华山查糕一盒琼琚珍品木𤓰糕一盒紫英绚采酸枣糕一盒金粟涵芳桂花糕一盒绀玉流辉玫瑰糕一盒云粉含春梅苏糕一盒碧芽凝液茶叶糕一盒香蒸珠粒松子糕一盒黛叶清芬薄荷糕一盒九重春色紫檀缂丝花鸟九屏一座昇平瑞拱紫檀竹式缂丝宝座一张十九日恭进御笔万国共球职贡图挂屏一件仙岛金霞龙油珀卧蚕纹如意九柄洱海氷丝缅甸国绵布九匹芝泥献瑞苏禄国土九两南金贵品安南国银九锭珍木琼脂安南国泡速香九十觔蓬山银液琉球国白钖九块丹炉百鍊琉球国红铜九把贝阙仙机琉球国蕉布九疋兠罗香輭琉球国绵子九卷鲛宫百和暹罗国龙涎香九块宝树凝芳暹罗国沉香九块旃林仙炷暹罗国白檀香九块绛宇祥芬暹罗国降香九块瀛岛金膏暹罗国藤黄九块炎洲石髓暹罗国硫黄九块沧波霞绮暹罗国红布九疋龙藏琼绡西洋国布九疋麟洲宝币西洋国银钱八十一箇榑桑火浣朝鲜国布九疋上清玉纻朝鲜国夏布九疋氷蚕香缕朝鲜国绵绸九疋紫海丰毫朝鲜国水獭皮九张五色璀灿朝鲜国龙席九领桃笙光照朝鲜国凉席九领氷纹瑞茧朝鲜国头号纸九卷银光澄素朝鲜国三号纸九卷矞云织彩土鲁番布特他縀一疋橦华珍贡朝塔尔布一疋绿波春浣拉逹克汉縀一疋璇霄紫气布鲁克巴阿汤縀一疋绛霞绮丽阿素玛縀一疋明光瑞质阿多里什縀一疋七襄文锦阿拉擦縀一疋天梭绣组齐卜弥縀一疋兰缣五色逹尔路绸一疋金縠盘花那木汤绸一疋玉缕成章痕都斯坦银丝縀九疋绛绨耀日痕都斯坦盪花绸三疋香罗叠采痕都斯坦金花手帕三条织文春丽痕都斯坦五彩金边布三疋賨筒光绚痕都斯坦金花布三疋云机含藻痕都斯坦洋漂花布六疋紫罽凝华伊犁花毯九块贡陈九牧沙尔虎尔金九条崑圃琳瑯和阗玉九块天方珠粒回子葡萄九匣祗园仙实藏果九匣瑯玕珍幅回子纸一百张锦雯云缕回子金线九股汉渚瑶丝回子锒线九股葩盖长圆回子囊一盒锦苞启秀回子馒图一盒芝粉涵珍回子绰齐博勒一盒金苏含采回子萨穆巴勒苏一盒琳液调香回子察勒巴克一盒紫霄云片回子哈克察一盒琼叶流馨回子格勒得一盒琪树交柯回子桑子一盒丹房仙饵回子托噶赤一盒瑶池丽景影漆绣花鸟五屏一座山岳同安紫檀缂丝宝座一张二十一日恭进御笔连藏光明墨刻华严心镜图一轴春华秋实各种雕镂如意一九康宁永钖绣迎手靠背坐褥成分金阙荣光黄玛瑙松桩花插一件瑶池嘉㑹红白玛瑙仙人桃桩花插一件万年长茂花玛瑙松桩花插一件九天庆矞红白玛瑙流云洗一件玉沼明霞玛瑙盌一件蓬壶仙掌瀚海石佛手水注一件松乔钖箓红白玛瑙松鹿花插一件西池翠盖红白玛瑙荷叶洗一件丹霄糺缦红白玛瑙流云水盛一件五福骈臻南漆宝盖挂灯九对丹山彩羽挂屏一件阆苑𫝊觞挂屏一件芝田採秀挂屏一件天禄长春挂屏一件福应三阳挂屏一件瀛洲仙境挂屏一件碧嶂乔龄挂屏一件瑶圃联芳挂屏一件诸天花雨挂屏一件天球仙乐汉玉璧磬一架昙华春永汉玉扛头花囊一件五云景福青玉提梁卣一件琼浆献夀汉玉琐子夀字执壶一件玉井涵芳莱玉莲花瓶一件瑶光焕采黄玉夀星一件琪圃芝云青玉流云䕫靶花浇一件上阑珍品碧玉樱桃陈设一件觚稜瑞霭青玉出㦸方觚一件仙阙琅音青绿乳丁铎一件天杓酌酒青绿商斗一件瑞献般文青绿兽面髙足圆盘一件宝气歊云青绿彛一件碧牙镂采青绿商牺兽尊一件三才法象青绿朝天耳三足鼎一件锦蕊生香青绿渣斗花囊一件函关仙骑青绿牺牛尊一件庆流三祝青绿商三喜豆一件瀛海骊珠龙眼一盒上苑琼瑰粟子一盒崑圃长春延夀果一盒玉池珠颗建莲一盒仙露明珠葡萄一盒綘嚢仙品荔支一盒宝树银丸白果一盒安期珍果白枣一盒蓬山翠粒松子一盒纯嘏天长夀字无量夀佛一轴光炳弧南夀星一轴海上铢衣宋缂丝仙人一轴祥光朝斗夀星一轴瑶天清唳仙鹤一轴𣑽相庄严祝圣罗汉一轴金界光明心经宝塔一轴琼帔称觞麻姑一轴紫庭翔舞鸾鳯一轴瑶林香雪一册万夀无疆字画二册阆风仙景花鸟人物一册智仁同乐山水一册锦圃罗英一册夀岳仙渊一册羣芳集瑞一册琪葩毓秀一册天人协庆感应篇一卷仙山楼阁图一卷溪山春霭圗一卷福禄绵长图一卷春台共乐人物一卷绛阙朝元图一卷玉京仙奕圗一卷清都福会图一卷夀昌有象人物一卷紫府精镠元宝九九甄陶品彚瓷尊瓶九九蓬壶仙种葫芦器九九云霞组绣紫檀缂丝十二屏一座紫极凝禧紫檀缂丝宝座一张二十二日恭进御笔萱闱集庆条对一分西崑呈瑞沉香方朔山子一座天和禔福绣迎手靠背坐褥一分瑞绵仙瓞黄杨木嵌青玉如意一柄锦蕚珠英紫檀镶嵌花卉如意一柄景福长生象牙嵌玛瑙如意一柄玉井舒华白檀香嵌玛瑙如意一柄庆衍三多紫檀嵌玛瑙如意一柄宝珠长满白檀香嵌玻璃如意一柄华林骈瑞黄杨木嵌玛瑙如意一柄九芝毓秀沉香嵌玛瑙如意一柄华实同芳沉香镶嵌花卉如意一柄鱼藻清音青玉鱼磬一架云咸叶奏白玉琐子䕫龙流云磬一架两仪同庆白玉双福磬一架泰阶璧合白玉琐子合符磬一架九韶应节白玉琐子磬一架箕畴联钖白玉琐子䕫福双连磬一架龙藏储珍白玉八宝连环双福磬一架钧天玉振白玉琐子磬一架升恒合颂白玉福夀磬一架仙猊率舞水晶狮子盖罐一件蓬山永戴水晶鳌鱼笔山一件彤管光生水晶笔筒一件璇宫朗照水晶轩辕镜一件九苞瑞羽银晶鳯凰双盖尊一件香生宝叶水晶芝草水盛盖瓶一件玉树珍禽粉晶鳯凰桃桩花插一件瑶蕊留春紫晶玉兰花插一件璧水瑶翎银晶凫式盖尊一件宝露涵英均釉出㦸花觚一件庆占抱珥青花白地吉利瓶一件万彚敷荣均釉玲珑花篮一件六宇同春三彩磁六方扁瓶一件琼沼仙鳞白磁木鱼壶一件碧落璇杓定窑柳斗一件银塘风盖均釉荷叶洗一件仙掌髙擎嘉窑八仙高足圆罐一件璧月长圆官窑盘一件碧汉光涵玻璃插屏一件银华映采画玻璃插屏一件璇台丽景画玻璃博古插屏一对璧海霞峯彩漆镶玻璃鳌山插屏一件仙都嘉庆玻璃吉庆插屏一件上林春霁玻璃花鸟插屏一件清辉四照玻璃插屏一件云峤流芬堆香插屏一件火齐星悬珊瑚朝珠一盘翠粒珠联青金石朝珠一盘金粟圆光蜜蜡朝珠一盘朝霞霁色碧䃁㺨朝珠一盘琼树凝香伽楠朝珠一盘金星澄耀噶什伦朝珠一盘玉璇晕彩羊睛朝珠一盘崑林仙粒椰子朝珠一盘万年黛色面松朝珠一盘毳冕春融熏貂冠二顶玉綖光霭海龙冠一顶翠云绣衮缂丝金龙貂皮袍褂成套吉光珍腋縀面天马皮袍褂成套玉毫绚采縀面银鼠皮袍褂成套云机瑞锦绣縀面绵袍褂成套九华仙组縀面绵袍褂二套龙销五色绣袷纱袍褂成套兰绮含风袷纱袍褂二套五福陈畴面簪成分天开纯嘏面簪成分壶天集庆面簪成分宝掌拈花簪成对西池献夀簪成对万年嵩祝簪成对天保罄宜簪成对卿云拥福簪成对绿雪含芳簪成对丹台凝霭南漆鼎式香几八件层城珍拱南漆子母几盒一件仙岛熙春雕象牙花尊一件宝华含露均釉胆瓶一对螺峯涌翠霁青观音瓶一对苍虬拱瑞双耳瓶一对彤霞映日霁红观音瓶一对璚粒霏香松子饼一盒桂粉春融南鲁酥一盒银荷澄露白莲花酥一盒锦英香满黄海棠酥一盒九苞耀采粧花酥一盒绛雪流辉红元酥一盒翠云凝液绿腰酥一盒素璞凝华白元酥一盒金蕊含芳葵花酥一盒荆南百鍊金九九朱提珍贡银九九紫茸丰霭貂皮九九锦圃生香紫檀绣诗意花卉九屏一座清晏迎禧紫檀缂丝宝座一张二十六日恭进御笔贝叶长生金字无量夀佛经一部南极荣光茶晶夀星一尊垂衣集庆绣迎手靠背坐褥一分崑冈擢秀碧玉松芝花插一件宝树长青碧玉松桩花插一件上林缃绮碧玉桃桩花插一件云虬献瑞碧玉龙首花插一件祥征飞舞碧玉龙鳯盖罐一件露井舒华碧玉桃桩水盛花插一件嶰谷鸾音碧玉鳯竹花插一件瑶岛蟠枝碧玉桃桩花插一件雪岭双清碧玉松梅花插一件蜀锦霏香海棠盆景一座玉树珊瑚栀子南天竺盆景一座琼畹乔英水仙芝草盆景一座春秋并茂梅花芙蓉盆景一座绯衣春色碧桃虞羙人盆景二座金茎集鳯芝草鳯仙盆景一座仙都富贵牡丹芝草盆景一座琪圃延龄枸杞芝草盆景一座瑶台蕚绿南漆梅花式香几二对金綵宜春南漆方胜式香几二对霞圃秋芳南漆海棠式香几一对八纮平泰南漆八角式香几一对四表光华南漆四方式香几三对金华宝盖青玉菊芝如意一柄九茎成瑞滑石福禄灵芝如意一柄璇霄景福青玉云蝠如意一柄香台宝篆紫檀五彩福夀如意一柄九如永庆鸂鶒木镶磬如意一柄瑶巖三秀牛油石芝草如意一柄德合茎英紫檀嵌玉福芝如意一柄九光玉叶沉香芝草如意一柄箕范天全紫檀嵌玉福夀如意一柄玉池圆照磁珐瑯面盆一对银河璧月磁珐瑯手盆一对四维环拱洋磁四方套环盒一件赤瑛叠采红洋磁套圆盒一对彤云绮合五彩磁油盒一对仙蕚长春黄彩漆梅花式盒一件金霞涌现黄彩漆八宝盒八件兰幄春温漆手炉九件春壶对捧天然双葫芦一件六瑚焕采葫芦六方瓶一对壶天日永葫芦双陆瓶一对丹台珍器葫芦扁罐一件壶洲挹秀葫芦靶碗一对蓬山瑞种趷葫芦一件光暎兰膏铜镶象牙遮灯一件方舆合庆象牙方金一对金枝挺秀象牙出㦸瓶一件四照仙葩象牙镶嵌玻璃花篮一件向日敷荣象牙葵花盒一件清舒协体象牙臂格一件贝阙悬黎雕象牙架磬一座广轮同照象牙镶千里眼一件阆苑蟠枝桃一盒香染金衣朱橘一盒霜苞秋贡广橙一盒玉乳流甘波梨一金琼田云粉荸荠一盒瑶林缃颗槟子一盒建春甘蒂狮柑一盒华平启瑞苹果一盒露浥珠嚢冈榴一盒云腴五色玻璃器九九龙盘仁夀铜镜九九玉茧云机縀九九绛霄呈瑞紫檀缂丝花卉九屏一座万年保泰紫檀缂丝宝座一张二十七日恭进御笔万年介祉大夀字挂屏四件仙壶驻景自鸣钟一架清宁集福绣迎手靠背坐褥一分琼华焕采紫檀嵌白玉如意九柄上林燕喜插屏一座瑶台仙干插屏二座秋英永夀插屏一座金萱春茂插屏一座海屋添筹插屏一座河清海晏插屏一座金茎玉树插屏一座锦圃春浓插屏一座珍符环拱白玉八宝连环磬一架瑶算春长青玉海屋添筹磬一架湘阴合璧青汉玉双磬一架荆镠含藻青玉花篮磬一架瑞叶虞球青汉玉䕫龙磬一架琼珍捧夀白玉䕫龙夀字磬一架龙堂振响汉玉鳌鱼磬一架陈仓献宝汉玉天鸡珮磬一架海藏仙音汉玉鳌鱼䕫龙磬一架光注流霞玛瑙杯盘九分丹山春永催生石鳯凰松桃花插一件珠嚢含露催生石石榴水盛花插一件三秀骈英花石芝草水盛一件龙池集庆汉石双螭耳磬铃杯一件碧筒凝液孔雀石莲枝洗一件九霄葩采孔雀石流云洗一件坤元合德荆石腰圆盒一件玉䂓晕月花石圈一件崑崙瑞璞黄石子一件珍禽效舞楠木镶斑竹玻璃雀笼盆景一座琪树恒春雕沉香花插一件虬枝擢秀沉香松桩花尊二件万年苞茂沉香松竹八仙台二件瑯玕镂采包竹提梁卣二件万岁嵩唿沉香八仙庆夀仙山一座百和天香鼻烟九玻璃瓶九天珠玉彩漆唾盂九对丹心捧日红漆葵花瓣罩盖盒一对八风合律香色漆八角罩盖盒一对六花献瑞绿漆六瓣罩盖盒一对宜春嘉兆黑漆描金方胜罩盖盒一对秋锦增妍黒漆描金海棠式罩盖盒一对圆象呈符红漆双圆罩盖盒一对四照敷荣黄漆菱花式罩盖盒一对八表光明黒漆描金八方罩盖盒一对琼枝仙蕚金漆梅花式罩盖盒一件瑶池九熟桃干一盒蓬莱文蒂杏干一盒崖蜜凝甘甜果干一盒桂髓含芳香𤓰干一盒紫房珍颗槟子干一盒瑞应承平苹果干一盒元圃云津梨干一盒玉文仙种李干一盒仙畦碧玉冬𤓰干一盒壶天香霭玻璃鼻烟壶九九温室春调铜手炉九九万象陶成瓷器九九万彚同春绣花卉九屏一座紫㣲朝拱紫檀缂丝宝座一张二十八日恭进御笔瑶枢纯嘏扁额一面御笔夀国舒长对一副球琳耀采紫檀嵌玉福夀如意九柄万年叶吉白玉磬一架多福罄宜白玉磬一架神䕫献瑞白玉磬一架仙掌呈珍白玉磬一架江山长巩白玉磬一架八宝光华白玉磬一架云龙际㑹汉玉磬一架嘉鱼燕衎碧玉磬一架金英集福碧玉磬一架瑶光昭朗水晶夀星一件金鳞蟠瑞水晶龙盖罐一件西池骈实水晶双桃水盛一件玉叶生香水晶芝草盖罐一件秋锦舒英水晶海棠洗一件崑崙缃蒂水晶桃式洗一件仙畦瑞瓞水晶𤓰式洗一件珍禽率舞水晶异兽陈设一件声教遐宣水晶铎一件琼枝春信碧玉梅桩花插一件翠盖鸾回碧玉松桩鸣鳯花插一件乔林飞舞碧玉松桩鹤鹿花插一件嶰谷和鸣碧玉鳯竹花插一件千春蔚秀碧玉松桩花插一件琅玕瑞翼碧玉鳯竹芝草花插一件宝树仙翎碧玉松桩芝鹤花插一件翠篠文禽碧玉鳯竹盖罐一件祥征交泰碧玉三阳圆盖瓶一件金霞注液黄玛瑙盖罐一件仙源春丽红玛瑙桃桩花插一件舞呈镜彩红玛瑙天鸡花插一件瑶海盘虬红玛瑙螭虎龙尾觥一件九苞对舞粉红玛瑙双鳯耳扁瓶一件壶天送喜红玛瑙双喜葫芦鼻烟瓶一件珠嚢晋福红白玛瑙榴蝠陈设一件翠岛仙羣花玛瑙松桩鹤鹿花插一件向日敷荣花玛瑙葵花碗一件星洲丽景广珐瑯五彩西洋人物瓶一件双虬环拱广珐瑯五福螭虎耳瓶一对崑阆同登广珐瑯五彩西洋人物瓶一对琪葩光绚广珐瑯五彩洋花六方瓶一对锦蕚春暄广珐瑯五彩洋花瓶一对金虬涌现广珐瑯五彩云龙大碗四件绛霄鳞鬛广珐瑯五彩云龙碗八件锦绣围春广珐瑯五彩洋花碗六件秋英金灿黄玻璃菊办碟二件玉宇光澄白玻璃菊瓣碟一件碧染春波绿玻璃菊瓣碟一件赪玉流辉红玻璃菊瓣碟一件西峯浓黛蓝玻璃菊瓣碟一件金波㶑灔黄玻璃菊瓣碟一件映水天光青玻璃菊瓣碟一件绛霞散绮紫玻璃菊瓣碟一件银河环暎白玻璃圆碟十八件银塘香蒂哥窑菱花碟九件金掌涵华黄大碗九件旭日腾辉霁红碟九件云锦呈文五彩碟六件景福长生红蝠碟十三件璇霄霞采五彩盘八件珩璜镂采白玉䕫龙连环珮九件瑶京祝嘏蜡石羣仙献夀九件方壶春霭铜镶玻璃鼻烟壶九件翠羽迎春黄杨木梅雀一件瑶榦双清碧玉松梅花插一件福地仙苗红白玛瑙蝠芝花插一件九天集庆水晶福夀花插一件瑞彩斒催生石兽面花插一件春云漾碧霁青胆瓶一件仙巖献果汉玉白猿陈设一件苍林玉羽金星玻璃松鹤笔山一件龙池瑞霭红玻璃螭虎水盛一件琳瑯插架洋漆格二对彩韫琅函紫檀简粧一对宝髻辉悬十锦抿箆九十匣银栉含章木梳九十匣绛霄锦缕红头绳四十九匣若水澄华紫檀镶玻璃插屏九件二十九日恭进御笔香山九老锦镶挂屏一件瑾瑜韫瑞紫檀嵌玉福夀如意九柄仙韶仪舞白玉䕫鳯磬一架祥征合璧白玉双连磬一架素鳞浮采白玉双鱼磬一架贝阙仙音青玉䕫龙磬一架长乐骈禧碧玉双如意磬一架纯嘏同臻碧玉福夀磬一架瑞衍先天白玉太极磬一架隆祺联庆白玉双福磬一架万禩珍符白玉万字磬一架四维环拱广珐瑯双环方瓶一对仙苑留春广珐瑯花觚一对昙华常现广珐瑯双耳圆瓶一对润涵宝露广珐瑯圆罐一对珍囿般文广珐瑯兽耳方瓶一件崑岛蟠枝红白玛瑙桃式鼻烟壶一件琼罂仙蒂红白玛瑙瓜式鼻烟壶一件壶天春盎玛瑙天然鼻烟壶一件宝掌香浮玛瑙佛手鼻烟壶一件涂林衍庆红白玛瑙石榴鼻烟壶一件瑶蕊含芳玛瑙玉兰花鼻烟壶一件檀林胜果玛瑙双佛手鼻烟壶一件香遶蓬壶花玛瑙背壶式鼻烟壶一件瑞捧仙匏象牙葫芦鼻烟壶一件春台朗照紫檀镶玻璃插屏九件祥轮永驻玛瑙太平车九件宝鼎长调玛瑙匙九件碧篆祥芬东莞香九钖盒云华烂漫五彩瓷方碟九件彩映朝暾霁红碟九件丹霄集祉红蝠碟九件荣光长捧黄大盌八件锦文璀璨五彩盘七件金翠交辉五彩八仙大盌五件九霞绮丽五彩盌七件三霄承露白檀香福夀茶盘十件瑶池献瑞彩牙陈设一对珊架凝华紫檀嵌牙玻璃挂格三对宝帕香云罗包头九十匣玉珈光耀篦子九十匣琼田云粉豆面四十五匣三十日恭进御笔嵩唿介景万夀图四卷庆叶安敦绣迎手靠背坐褥一分红云捧福珊瑚如意一柄葩盖长青永昌玉如意一柄黄中叶吉蜜蜡如意一柄宝叶呈华花石如意一柄三秀涵清水晶如意一柄玉宇星澄金星玻璃如意一柄瑞旭流丹鹤顶红如意一柄琳碧含辉孔雀石如意一柄金阙芝英龙油珀如意一柄苞符呈瑞汉玉龙马负图一件仙瓞绵长碧玉瓜式水盛一件香叆青貎碧玉兽耳彛炉一件锦英承露青玉海棠笔洗一件崑圃游麐汉玉异兽水滴一件壶峤盘龙碧玉蟠螭葫芦洗一件金茎毓秀汉玉蓍草花嚢一件方珪辑瑞汉玉方盒一件阆苑长生汉玉仙人花插笔架一件蓬瀛春霭缂丝挂屏一件绣岭珠渊缂丝挂屏一件紫蕚铺霞缂丝挂屏一件四序欣荣缂丝挂屏一件春色长圆缂丝挂屏一件上苑联芳缂丝挂屏一件琪圃生香南绣挂屏一件宝树仙禽文竹挂屏一件湘臯清景文竹挂屏一件泗滨珍贡黑石磬九架宝月光圆白玉盌三件碧霞注液青玉盌六件阳和回律广珐瑯手炉九件璧沼盘云白玉双螭耳杯一件秋岚滴翠青玉单靶巵二件蟠枝连理白玉连枝桃杯二件春云束素白汉玉文帯耳杯二件金波泛彩汉玉三螭杯一件翠箔同功青玉蚕纹双耳杯一件秀茁琪葩广珐瑯花瓶九对宝藏氤氲东莞香九钖盒春台云捧紫檀镶象牙粧台一座百福湘奁紫檀简粧二对玉案香清紫檀镶磁香几一对彤华宝笥南漆扶手一对锦绣重缄南漆迎手一对九华仙箧黑漆扇面式柜一对五云锦座文竹绣墩四件上林缃核桃一盒洞庭芳蔕朱橘一盒丹林霜实广橙一盒大谷云腴波梨一盒仙畦琼液荸荠一盒金嚢珍品槟子一盒仙圃金丸狮柑一盒绿玉霏香苹果一盒锦房晶粒冈榴一盒龙章鳯藻闪縀九疋天机献瑞金夀字縀九疋兰组生香宫䌷九疋花缣云绚春䌷九疋宝縠含章纺䌷九疋春波叠采绉䌷九疋五纹仙缕纱二十七疋璧月金波白铜盆九九宝源万载钱九九云绮成章紫檀缂丝九屏一座康和履福紫檀缂丝宝座一张国朝宫史卷十八国朝宫史卷十九钦定四库全书国朝宫史卷十九经费三恩赐皇后千秋恩赐金九十两银九百两上用縀纱等四十五疋蟒缎九疋縀九疋宁绸九疋宫绸九疋纱九疋春绸九疋绫九疋皇贵妃千秋恩赐上用縀六疋官用縀六疋春绸六疋绫六疋上用果桌一张赏用果桌八张贵妃千秋恩赐上用縀四疋官用縀五疋春绸五疋绫五疋上用果桌一张赏用果桌六张妃千秋恩赐上用縀四疋官用縀四疋春绸四疋绫四疋上用果桌一张赏用果桌四张嫔夀辰恩赐上用縀三疋官用縀三疋春绸三疋绫三疋中品果桌一张赏用果桌一张贵人生辰恩赐上用縀二疋官用縀二疋春绸二疋绫二疋内用果桌一张赏用果桌一张诞生皇子公主弥月恩赐皇后银一千两币三百端皇贵妃银五百两币二百端贵妃银四百两币一百端妃银三百两币七十端嫔银二百两币四十端贵人银一百两币二十端常在银一百两币二十端答应银五十两币十端诞生皇孙恩赐皇子福晋银二百两币四十端吉礼例用坤宁宫孟春孟夏孟秋孟冬祀神每次用金二锭银二锭上用龙縀一疋蟒襕縀一疋粧縀一疋片锦一疋闪縀一疋倭縀一疋縀三疋官用补縀一疋细布二十疋春秋二季竖杆大祭每次用九色潞绸绫各九尺白夏布二尺头号髙丽纸四张三号髙丽纸八十一张棉线三觔八两絃一两竹料连四纸三十二张槐子十觔白二觔撒满衣二分每月敬神用头号髙丽纸四张三号髙丽纸五十四张竹料连四纸二十四张棉线一两五钱四月初八日堂子浴佛用棉花八两头号髙丽纸一张三号髙丽纸二十七张棉线五钱撒满衣二分春秋祭马神用红潞绸七丈一尺二寸五分青潞绸一丈九尺一寸六分緑潞绸二尺三号髙丽纸二十七张竹料连四纸八张棉线五钱蓝布幔二架嘉礼例用金册皇后金册十页每页三等赤金十八两皇贵妃金册十页每页三等赤金十五两贵妃妃金册并同嫔金册四页每页六成金十五两册立皇后补行纳采礼文马十币百端布二百疋甲胄十补行大徴礼金二百两银万两金茶器一银茶器二银盥盆二币千端文马二十闲马二十䭾甲二十赐后父母金百两金茶器一银五千两银茶器一银盥盆一帛五百疋布千疋马六弓一韔矢一服朝服各一袭衣各二称貂裘各一带一甲胄一皇子娶福晋行初定礼金项环一金珥六金钗六金镯二金钮一百银钮二百币百端棉三百觔五等貂皮七十索伦黄貂皮七十沙狐皮一百六十白狐皮九十海龙皮七染貂皮三赐福晋父母金十两银七百两狐皮朝服一金带一分縀靴袜各一双文马二金珥六青狐皮袍一海龙皮六初定礼筵宴羊四九饽饽桌五十张酒宴五十席烧黄酒五十瓶成婚礼筵宴羊四十五饽饽桌四十张酒宴六十席黄酒六十瓶公主下降初定礼筵宴皇帝前筵宴设六十席乳酒黄酒共七十瓶羊六十三皇太后宫筵宴设三十席乳酒黄酒共二十瓶羊十八皇太后皇帝皇后皇贵妃贵妃妃嫔常用桌各一张皇子周岁晬盘玉器二玉扇器二金匙一银盒一犀盃一犀捧二弧矢各一文房一分中品果桌一张筵宴例用皇太后筵宴用金瓶一折盂一执壶二杓一大钟二十四盃盘十分铜镀金大酒盃四十皇帝筵宴用金瓶三折盂三执壶二杓二盃盘十分大钟二十碗二十玉盏金盘二分铜镀金大酒盃六十皇后筵宴用金瓶一折盂一执壶二杓一内廷筵宴例用黄縀牀刷二金黄縀牀刷二十二地平刷一寳刷松蓬果罩三分绢宴花五百枝通草宴花九十枝宴上各様牌子四百三十五个每年上元并上元前一日除夕皇帝宴蒙古王台吉用饽饽桌九十张酒四十瓶兽肉五觔每年上元后一日皇太后筵宴外藩公主格格福晋等用常宴桌二十张每年于正月十四十五等日并除夕皇太后皇帝皇后暨皇贵妃贵妃妃嫔前各用拉拉桌张饽饽桌张皇子公主福晋前各用拉拉桌张饽饽桌张钱粮事例一宫殿监每年奏请向广储司领银五万两交自鸣钟库贮应用于每月底开具四柱奏销一内廷需用各项钱粮应于总管内务府各衙门领用者俱由宫殿监用敬事房圗记按例行文支领其各该处特奉上传立即需用各项钱粮无暇行文支领者许各该处具支领人员职名向总管内务府各领后仍报明敬事房敬事房于五日内用图记补文备案每月一次将支领过各项钱粮开冩清单钤盖图记于下月十五日以内呈报内务府总管查对一奉特㫖赏人银两俱照数支给外仍将某人传㫖之处入于月底奏销折内奏闻一内廷年例银两按例支给一官女子乳姆保姆日用猪肉俱准折银支给一出宫官女子在皇太后皇后皇贵妃贵妃妃嫔等位下者本主俱自行赏给不支官赏外自贵人以下之女子进内十五年以上者赏银三十两十五年以下者赏银二十两十年以内者赏银十两其有过犯不在年限逐出者不赏一新进宫太监十岁以上至二十岁者每名给恩赏银五两一各处总管首领太监之祖父母父母身故者给恩赏银十两兄弟故者减半支给一各处总管首领太监身故查系年乆着有勤劳者奏闻候㫖酌赏一当舖按年取利官房按月取租并交敬事房库贮俟有公项杂差等项酌量支用年底开具四柱奏销一各处总管首领太监有失悞职守或奉特㫖或宫殿监遵㫖议罚月银系一年以外者敬事房呈报总管内务府转行扣除其在一年以内者俱收入敬事房库贮俟有公项杂差等事酌量支用年底开具四柱奏销一各处总管首领太监应支给公费者如有告假等事俱按月扣除公费交敬事房库贮俟有公项杂差等事酌量支用年底开具四柱奏销一总管首领太监等随驾出外俱赏给盘费银两总管每日三钱首领每日二钱太监每日一钱由宫殿监届时奏准行文总管内务府支领一总管首领太监随驾出外俱赏给官饭随侍等处总管首领太监等食外膳房饭各宫等处首领太监等食内管领饭由宫殿监届时奏准行文各该处支领国朝宫史卷十九国朝宫史卷二十钦定四库全书国朝宫史卷二十官制周礼阍者守中门之禁寺人掌女宫之戒设官分职咸备其数至醯醢笾羃之属皆以奄主之註经者谓奄上士奄之贤者但言奄则府史之类然则成周之制于内臣未尝不班之以爵也第限以上士不使踰越而又所供惟饮食洒扫门户之事人数有常𨽻于冢宰斯百世之恒经千秋之良法也汉唐迄明近侍代衆甚者数至十万委任日专当其治时已乖体制若夫末流颓运偾辙相寻讵足挂述我朝内治修明宫政严肃世祖章皇帝鉴古垂训设立铁牌裁定内官员额仅及千余皆有职守圣圣相承无不防微杜渐训诫周详凡诸内臣釐然秩然各共奔走使令之役无敢丝毫踰越我皇上鉴于成宪钦定规条受爵以四品为限议过以三等为差其所掌有常事其所司有常地皆统属于内务府立法既极严明而又于常给之外加赏钱粮及夫岁时钖赉俾之衣食赡给于以奖其勤劳儆其懈惰隠寓劝惩之道乃至老病退闲効力年久亦得仰䝉豢飬以终其身恩明法立蔑以加矣臣等编纂宫史首列规制以举大纲次胪职事以明官守并详恩赏以示体恤之惠载处分以徴临驭之严将垂之亿万载守以罔替以与周礼春官一编并为圣人治内之经昭示不朽谨述官制二卷官制一条例康熈十六年五月二十七日设立敬事房置总管副总管上谕设立敬事房属内务府管辖置总管副总管专司宫内一切事务奉行谕㫖及承行内务府各衙门一切文移凡事俱照定例敬谨奉行康熈六十一年十一月初五日定五品总管一员五品太监三员六品太监二员雍正元年九月初九日定总管为四品副总管为六品首领为七品八品等官职上谕内务府系三品衙门其所属敬事房总管应授四品官职副总管应授六品官职随侍等处首领应授七品官职宫殿等处首领应授八品官职雍正二年正月二十四日定恩加太监钱粮上谕宫中服役年久及勤慎効力之太监等分别加赐每月或増至银三两及二两五钱以奖勤劳雍正二年二月初三日定恩加钱粮太监额数上谕各处太监按本处额数内定以恩加钱粮之额其得恩加钱粮之人或以事故更调离本处者不许随带仍将本处太监内择年久出力者顶补雍正四年六月二十六日定总管首领等职衔上谕敬事房正四品总管为宫殿监督领侍衔从四品总管为宫殿监正侍衔六品副总管为宫殿监副侍衔七品首领为执守侍衔八品首领为侍监衔雍正八年六月二十五日定太监品级不必分正从上谕太监等官职不分正从如五品加一级即为四品降一级即为六品永为定例干隆七年十月初五日定宫中现行则例上谕自今年钦定宫中现行则例为始宫内一切事务宫殿监督领侍等须恪遵定例而行仍于每年年底将𦂳要事件彚奏有不遵者以违制论钦定则例七条一宫内等处太监官职以四品为定永不加至三品以上其各项额定官职额定恩加钱粮许出缺时奏补其特恩赏给官职钱粮不在额数者缺出不准奏补一宫内等处首领太监缺出宫殿监拣选奏补其宫殿监督领侍等缺出只应将缺奏闻候㫖裁夺不得㨂选奏补一各处太监恩加钱粮俱按钦定现行则例内额数不许增添其定额之内有阙少者每年年底将当差勤慎者拣选奏补一太监等恩加钱粮原为奖励勤劳而设如有病至两月仍不当差者将所加钱粮暂停其本处亦不必出缺俟病痊复役仍行添给永逺为例其食二两钱粮之太监仍照旧例行一每年年底于崇文门取银二千五百两赏给各处总管首领太监等宫殿监屇期按例请㫖宫殿监二百两四执事四执事库一百五十两自鸣钟处四十两𢡟勤殿六十两尚乗轿一百两干清宫六十两𢎞德殿四十两飬心殿一百两鸟鎗处十两弓箭匠处十两按摩处十两御药房十两御膳房二百两御茶房二百两干清门三十两内左门三十两内右门三十两月华门三十两遵义门二十两做钟处三十两造办处八十两南花园三十两圆明园一千两一每年年底于广储司取制钱一千五百串恩赏衆太监等宫殿监临时酌定数目多寡请㫖一今年所定太监等各项额已属从优以后非有别故不得擅行奏请增添宫殿监处分则例十一条一接奉上谕具奏事件如不敬谨详明以致舛错者罚月银一年一㨂选各处首领如不秉公选择得人并不将年久出力者保举因而徇私者罚月银一年一宫殿监俱系各处首领内补放之人如有懐挟平日私憾假公济私者罚月银一年一宫殿监管辖各处首领太监等如有不秉公按例办理任性酷法者罚月银一年一钦奉上谕禁约事件须实力永逺奉行如因日久废弛者查出罚月银六个月一办理宫内一切事务如不奋勉向前凡事推诿者罚月银六个月一管辖各处首领太监如不时加查察或犯罪而尚不知者罸月银六个月一奉行宫内一切礼仪如不敬谨将事以致怠忽失仪者罚月银三个月一各处首领太监等有应议罚议责之案如不按例处分或比拟舛错者罚月银三个月一稽查宫中一切用度如柴炭氷蜡之类有不按例节慎以致糜费钱粮者罚月银三个月一宫殿监非因公事使令各处首领太监者罚月银三个月以上头等处分四条次等处分三条三等处分四条宫殿监督领侍等秉公互相稽查有犯者即引例参奏处分仍各记档若犯头等处分三次次等处分五次三等处分十次仍不知守法改悔者宫殿监具牌请㫖交内务府治罪其有一人犯罪而衆宫殿监等隠讳不行参奏倘经上查出或被告发审实者将衆领侍等俱交内务府从重治罪其告发之人如系首领加一级系太监赏银十两各处首领太监处分则例十六条一禁地不许角口鬬殴犯者系首领罚月银六个月系太监重责六十板一禁地不许白日饮酒酗醉犯者系首领罚月银六个月系太监重责六十板一禁地不许相聚赌博犯者系首领罚月银六个月系太监重责六十板以上三条如系太监犯罪该管首领失于觉察者应照本罪减等罚月银两个月一各处太监等有不谨慎火烛失悞看守者系首领罚月银四个月系太监重责四十板一各处太监等有不谨慎坐更贪睡失悞者系首领罚月银四个月系太监重责四十板一各处太监等有不恪守法度谨譁无礼者系首领罚月银四个月系太监重责四十板一收贮本处一切陈设官物有不谨慎典守以致失悞伤损者系首领罚月银四个月系太监重责四十板一收贮本处一切钱粮官物有不谨慎典守以致遗失缺少者系首领罚月银四个月系太监重责四十板以上五条如系太监犯罪该管首领失于觉察者应照本罪减等罚月银一个月一各处太监等有将内外事情妄行传宣者系首领罚月银四个月系太监重责四十板一各处首领有不服总管管辖者罚月银四个月各处太监有不服本管首领管辖者重责四十板一钦奉谕㫖传宣事件如不应干预之人探聼传播者系首领罚月银四个月系太监重责四十板一失悞闗防者系首领罚月银三个月系太监重责三十板一首领太监等各看守本管地方如有擅至不应至之处者系首领罚月银两个月系太监重责二十板一告假逾限迟悞复班者系首领罚月银两个月系太监重责二十板一承值一应祭祀供献器物如不敬谨将事者系首领罚月银两个月系太监重责二十板一各处太监等俱属宫殿监管辖若宫殿监因公事传集各处首领太监等有无故不至以至失悞公事者系首领罚月银两个月系太监重责二十板以上头等处分三条次等处分八条三等处分五条宫殿监督领侍等不时秉公查察有首领犯者即引例叅奏处分太监犯者即按例责处仍各记档有犯头等处分三次二等处分五次三等处分十次仍不知守法改悔者宫殿监具牌请㫖交内务府治罪又宫殿监凡例四条一太监等有在外犯法由部院奏明提人者宫殿监查明人犯奏明即行送出以凭该部院按律治罪一太监等有在内犯法情罪较重宫殿监不敢擅专者奏明交内务府治罪一太监等有在内犯法情罪较重宫殿监不能剖断者奏明交内务府审理一宫殿监有奉上谕议罚议责事件及宫殿监查出叅奏请㫖议行责处事件皆各按处分则例引用其有则例内所不能该者许引例比拟奏闻请㫖国朝宫史卷二十国朝宫史卷二十一钦定四库全书国朝宫史卷二十一官制二额数职掌敬事房总管三员内宫殿监督领侍一员宫殿监正侍二员俱四品每月银八两米八斛公费银一两三钱副总管六员俱六品宫殿监每月银五两米五斛公费银一两一钱委署总管无定额以七品执守侍委署仍食本职银米公费首领二名俱七品执守侍每月银四两米四斛公费银一两笔帖式四名俱八品侍监每月银三两米三斛公费银七钱三分三釐太监二十六名内三名每月银三两米三斛五名每月银二两五钱米二斛半十八名每月银二两米一斛半公费银俱六钱六分六釐专司遵奉上谕办理宫内一切事务及应行礼仪承行内务府各衙门文移收取外库钱粮甄别调补宫内太监查视各门启闭廵察火烛闗防等事首领笔帖式以下专司掌案办事承行内务府来文廵防火烛坐更等事干清宫首领四名内七品执守侍二名每月银四两米四斛公费银一两八品侍监二名每月银米同公费银七钱三分三釐太监二十四名内三名每月银三两米三斛五名每月银二两五钱米二斛半十六名每月银二两米一斛半公费银俱六钱六分六釐专司尊藏列祖实録圣训江山社稷金殿香烛收贮赏用器物本处陈设洒扫及御前坐更等事干清门首领二名俱八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐专司陈设御门聼政寳座黼扆晨昏启闭稽察大小臣工出入呈报值宿侍卫名单及洒扫坐更等事昭仁殿兼龙光门首领二名俱八品侍监每月银四两米四斛公费银七钱三分三釐太监十名每月银二两米一斛半公费银六钱六分六釐专司陈设洒扫坐更等事𢎞德殿兼鳯彩门首领二名俱八品侍监每月银四两米四斛公费银七钱三分三釐太监十名每月银二两米一斛半公费银六钱六分六釐专司陈设洒扫坐更等事端凝殿兼自鸣钟首领一名七品执守侍每月银四两米四斛公费银一两太监十名内三名每月银三两米三斛五名每月银二两五钱米二斛半二名每月银二两米一斛半公费银俱六钱六分六釐专司近御随侍赏用银两騐自鸣钟时刻及陈设洒扫御前坐更等事懋勤殿兼本房首领二名俱七品执守侍每月银四两米四斛公费银一两太监十名内三名每月银三两米三斛五名每月银二两五钱米二斛半二名每月银二两米一斛半公费银俱六钱六分六釐专司伺候宸翰及收掌文房书籍笔墨物件登载内起居注御前坐更等事四执事首领一名七品执守侍每月银四两米四斛公费银一两太监三十五名内十五名每月银三两米三斛十五名每月银二两五钱米二斛半五名每月银二两米二斛公费银俱六钱六分六釐专司伺候御用冠袍带履随侍执伞执炉承应上用甲胄收贮偹赏衣服御前坐更等事四执事库首领一名七品执守侍每月银四两米四斛公费银一两太监十八名内五名每月银三两米三斛五名每月银二两五钱米二斛半八名每月银二两米一斛半公费银俱六钱六分六釐专司收掌上用冠袍带履铺陈寝宫帏幔坐更等事奏事处不设首领属四执事首领管辖太监十八名内奏事太监四名每月银四两米四斛随侍太监二名记档太监四名每月银三两米三斛使令太监八名每月银二两米一斛半以上公费银俱六钱六分六釐其有恩赐官职者各按品级给银米公费专司传宣谕㫖引带召对人员承接题奏事件随侍御前坐更等事日精门首领二名俱八品侍监每月银四两米四斛公费银七钱三分三釐太监八名每月银二两米一斛半公费银六钱六分六釐专司启闭闗防洒扫坐更等事月华门首领二名俱八品侍监每月银四两米四斛公费银七钱三分三釐太监八名每月银二两米一斛半公费银六钱六分六釐专司启闭闗防洒扫坐更等事南书房不设首领属月华门首领管辖太监四名每月银二两米一斛半公费银六钱六分六釐专司应候内廷翰林出入坐更等事上书房不设首领属日精门首领管辖太监四名每月银二两米一斛半公费银六钱六分六釐专司供献先师孔子香烛陈设洒扫坐更等事尚乘轿首领二名俱八品侍监每月银四两米四斛公费银七钱三分三釐太监三十二名内十名每月银三两米三斛十名每月银二两五钱米二斛半十二名每月银二两米一斛半公费银俱六钱六分六釐专司承应请轿随侍御前坐更等事御药房首领二名俱八品侍监每月银三两米三斛公费银七钱三分三釐太监二十名内三名每月银三两米三斛五名每月银二两五钱米二斛半十二名每月银二两米一斛半公费银俱六钱六分六釐专司带领御医各官请脉煎制药饵坐更等事交泰殿首领二名俱八品侍监每月银四两米四斛公费银七钱三分三釐太监六名每月银二两米一斛半公费银六钱六分六釐专司尊藏御寳收贮勲臣黄册騐自鸣钟时刻陈设洒扫坐更等事坤宁宫兼坤宁门首领二名俱八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐专司供奉神前香烛陈设洒扫闗防坐更等事东暖殿兼永祥门首领一名七品执守侍每月银四两米四斛公费银一两副首领一名八品侍监每月银四两米四斛公费银七钱三分三釐太监十四名每月银二两米一斛半公费银六钱六分六釐专司陈设洒扫坐更等事西暖殿兼增瑞门首领一名七品执守侍每月银四两米四斛公费银一两副首领一名八品侍监每月银四两米四斛公费银七钱三分三釐太监十四名每月银二两米一斛半公费银六钱六分六釐专司陈设洒扫坐更等事景和门隆福门基化门端则门以上四门首领各二名俱八品侍监每月银四两米四斛公费银七钱三分三釐太监各八名每月银二两米一斛半公费银六钱六分六釐专司本处启闭闗防洒扫坐更等事内左门首领二名俱八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐专司启闭闗防洒扫坐更等事内右门首领二名俱八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐专司启闭闗防稽查茶膳房人等出入衆太监等出入每晚起更时候宫内等处报无事毕具单呈送敬事房并洒扫坐更等事景仁宫永寿宫承干宫翊坤宫钟粹宫储秀宫延禧宫启祥宫永和宫长春宫景阳宫咸福宫以上十二宫首领各二名俱八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐专司本宫陈设洒扫承应传取坐更等事近光左门不设首领属景仁宫首领管辖太监五名每月银二两米一斛半公费银六钱六分六釐专司启闭闗防洒扫坐更等事近光右门不设首领属永寿宫首领管辖太监五名每月银二两米一斛半公费银六钱六分六釐专司启闭闗防洒扫坐更等事养心殿重华宫建福宫以上三处首领共四名内七品执守侍二名每月银四两米四斛公费银一两八品侍监二名每月银米同公费银七钱三分三釐太监四十五名内十名每月银三両米三斛十名每月银二两五钱米二斛半二十五名每月银二两米一斛半公费银俱六钱六分六釐専司陈设器具及收贮赏用物件洒扫坐更等事养心殿内兼吉祥门总管一员五品宫殿监副侍每月银六两米六斛公费银一两二钱首领五名内七品执守侍二名每月银四两米四斛公费银一两八品侍监三名每月银米同公费银七钱三分三釐太监五十名内十名每月银四两米四斛十名每月银三两米三斛十名每月银二两五钱米二斛半二十名每月银二两米二斛公费银俱六钱六分六釐専司近御随侍收掌内库钱粮及古玩书画陈设洒扫御前坐更等事御书房首领一名八品侍监每月银四两米四斛公费银七钱三分三厘太监十二名每月银二两米一斛半公费银六钱六分六厘専司收贮书籍古今字画洒扫坐更等事古董房首领一名八品侍监每月银四两米四斛公费银七钱三分三釐太监十二名每月银二两米一斛半公费银六钱六分六釐専司收贮古玩器皿坐更等事御茶房首领七名内七品执守侍三名每月银五两米五斛公费银一两八品侍监四名每月银四两米四斛公费银七钱三分三釐太监四十五名内十名毎月银三两米三斛二十名每月银二两五钱米二斛半十五名毎月银二两米一斛半公费银俱六钱六分六釐専司上用茗饮果品及各处供献节令宴席随侍坐更等事御膳房总管三员俱七品执守侍每月银五两米五斛公费银一两首领十名俱八品侍监每月银四两米四斛公费银七钱三分三釐太监一百名内二十名每月银三两米三斛二十名每月银二两五钱米二斛半六十名每月银二两米一斛半公费银俱六钱六分六釐専司上用膳馐各宫馔品各处供献节令宴席随侍坐更等事鸟鎗处首领一名七品执守侍每月银四两米四斛公费银一两太监四名每月银二两米一斛半公费银六钱六分六釐専司随侍上用鸟鎗御前坐更等事弓箭处不设首领属鸟鎗处首领管辖太监四名每月银二两米二斛公费银六钱六分六釐専司随侍上用弓箭御前坐更等事按摩处不设首领属鸟鎗处首领管辖太监六名每月银二两米一斛半公费银六钱六分六釐専司随侍请髪御前坐更等事南果房首领一名八品侍监毎月银四两米四斛公费银七钱三分三厘太监八名毎月银二两米一斛半公费银六钱六分六釐専司收贮干鲜果品坐更等事鹰房首领二名俱八品侍监每月银三两米三斛公费银七钱三分三釐太监八名每月银二两米二斛公费银六钱六分六釐専司畜养鹰鹞随侍等事狗房首领二名俱八品侍监每月银四两米四斛公费银七钱三分三釐太监十名每月银二两米一斛半公费银六钱六分六釐専司畜养猎大随侍承应御前坐更等事养牲处首领一名八品侍监每月银三两米三斛公费银七钱三分三釐太监三名每月银二两米一斛半公费银六钱六分六釐専司畜养禽兽坐更等事鸽子房不设首领属苍震门首领管辖太监三名每月银二两米一斛半公费银六钱六分六釐専司畜鸽坐更等事苍震门首领二名俱八品侍监每月银四两米四斛公费银七钱三分三釐太监八名每月银二两米一斛半公费银六钱六分六釐専司启闭闗防祭神房人等出入洒扫坐更等事遵义门首领二名俱八品侍监每月银四两米四斛公费银六钱六分六釐太监八名毎月银二两米一斛半公费银六钱六分六釐専司启闭闗防洒扫坐更等事斋宫首领一名八品侍监毎月银四两米四斛公费银七钱三分三釐太监八名每月银二两米一斛半公费银六钱六分六釐専司陈设洒扫坐更等事御花园首领二名俱八品侍监每月银四两米四斛公费银七钱三分三釐副首领二名俱八品侍监每月银三两米三斛公费银七钱三分三釐太监二十四名每月银二两米一斛半公费银六钱六分六釐専司园内斗坛四神祠香烛培浇花树饲养仙鹤池鱼洒扫坐更等事天穹殿首领二名俱八品侍监每月银三两米三斛公费银七钱三分三釐太监八名每月银二两米一斛半公费银六钱六分六釐専司香烛洒扫坐更等事祭神房首领二名俱八品侍监每月银四两米四斛公费银七钱三分三釐副首领一名无品级每月银二两米二斛公费银七钱三分三釐太监二十六名每月银二两米一斛半公费银六钱六分六釐専司祭神省牲坐更等事中正殿首领一名无品级毎月银三两米三斛公费银七钱三分三釐太监八名毎月银二两米一斛半公费银六钱六分六釐専司香烛洒扫等事英华殿首领一名无品级每月银三两米三斛太监四名每月银二两米一斛半専司香烛洒扫等事钦安殿兼城隍庙首领三名俱八品侍监毎月银四两米四斛公费银七钱三分三厘太监十二名每月银二两米一斛半公费银六钱六分六釐俱充道士専司诵经懴焚修香火等事夀皇殿首领一名八品侍监毎月银四两米四斛公费银七钱三分三釐太监四名每月银二两米一斛半公费银六钱六分六釐専司供奉御容前香烛洒扫坐更等事兆祥所兼遇喜处首领一名无品级毎月银三两米三斛公费银七钱三分三釐太监十名每月银二两米一斛半公费银六钱六分六釐専司洒扫等事打扫处首领一名八品侍监每月银四两米四斛公费银七钱三分三釐太监七十五名每月银二两米一斛半公费银六钱六分六釐専司各处洒扫运水添缸一应杂差坐更等事熟火处首领二名俱八品侍监毎月银四两米四斛公费银七钱三分三釐太监二十五名毎月银二两米一斛半公费银六钱六分六釐専司各处安设熟火一应杂差坐更等事柴炭处首领二名俱八品侍监每月银四两米四斛公费银七钱三分三釐太监二十五名每月银二两米一斛半公费银六钱六分六釐専司各处运送木柴煤炭一应杂差坐更等事烧炕处首领二名俱八品侍监毎月银四两米四斛公费银七钱三分三釐太监二十五名毎月银二两米一斛半公费银六钱六分六釐専司宫内烧炕一应杂差坐更等事造办处首领二俱八品侍监每月银四两米四斛公费银七钱三分三釐太监二十五名每月银二两米一斛半公费银六钱六分六釐専司带领造办处外匠造办一切物件北小花园首领一名无品级毎月银二两五钱米二斛半公费银七钱三分三釐太监六名毎月银二两米一斛半公费银六钱六分六釐専司培灌花树洒扫等事读清字书房不设首领属敬事房首领管辖太监六名每月银二两米一斛半公费银六钱六分六釐専司习学清文读汉字书房不设首领属瀛台首领管辖太监十名每月银二两米一斛半公费银六钱六分六釐専司习学汉文皇太后宫副总管二员俱六品执守侍每月银五两米五斛公费银一两一钱首领五名俱八品侍监每月银四两米四斛公费银七钱三分三釐太监四十六名每月银二两米一斛半公费银六钱六分六厘茶房首领一名膳房首领一名药房首领一名俱八品侍监茶膳房首领每月银四两米四斛药房首领每月银三两米三斛公费银俱七钱三分三釐太监三十六名内茶房十名膳房二十名药房六名毎月俱银二两米一斛半公费银六钱六分六釐太妃位下首领二名俱八品侍监毎月银四两米四斛公费银七钱三分三釐太监十名每月银二两米一斛半公费银六钱六分六釐太嫔位下首领一名八品侍监毎月银四两米四斛公费银七钱三分三釐太监八名每月银二两米一斛半公费银六钱六分六釐膳房首领三名内七品执守侍一名每月银五两米五斛公费银一两八品侍监二名每月银四两米四斛公费银七钱三分三釐太监三十二名内膳房二十四名药房八名不设首领属御药房首领管辖毎月俱银二两米一斛半公费银六钱六分六釐慈宁宫首领十名无品级内充僧者二名每月俱银三两米三斛公费银七钱三分三釐充喇嘛者二名毎月银米同无公费太监五十二名内充僧者六名每月俱银二两米一斛半公费银六钱六分六釐充喇嘛者二十名每月银米同无公费夀安宫副首领二名无品级每月银三两米三斛公费银七钱三分三釐太监六名每月银二两米一斛半公费银六钱六分六釐宁夀宫首领四名无品级每月银三两米三斛公费银七钱三分三釐太监十六名每月银二两米一斛半公费银六钱六分六釐皇子每位下首领一名八品侍监每月银四两米四斛公费银七钱三分三釐太监二十名每月银二两米一斛半公费银六钱六分六釐公主每位下首领一名无品级每月银三两米三斛公费银七钱三分三釐太监四名每月银二两米一斛半公费银六钱六分六釐景山总管一员七品执守侍毎月银五两米五斛公费银一两首领二名俱八品侍监每月银三两米三斛公费银七钱三分三釐委署首领无品级无定额每月银三两米三斛公费银七钱三分三釐太监无定额每月银二两米一斛半公费银六钱六分六釐其恩加月银者亦无定额其恩赐品级者即按品级给银米公费南府总管一员七品执守侍每月银五两米五斛公费银一两首领四名俱八品侍监每月银四两米四斛公费银七钱三分三釐委署首领无品级无定额每月银三两米三斛公费银七钱三分三釐太监无定额每月银二两米一斛半公费银六钱六分六釐其恩加月银者亦无定额其恩赐品级者即按品级给银米公费瀛台首领一名八品侍监每月银四两米四斛公费银七钱三分三釐副首领一名无品级每月银三两米三斛公费银七钱三分三釐太监二十二名毎月银二两米一斛半公费银六钱六分六釐永安寺首领一名八品侍监每月银四两米四斛公费银七钱三分三釐副首领一名无品级毎月银三两米三斛公费银七钱三分三釐太监十名每月银二两米一斛半公费银六钱六分六釐春雨林塘首领一名八品侍监每月银四两米四斛公费银七钱三分三釐副首领一名无品级每月银三两米三斛公费银七钱三分三釐太监八名每月银二两米一斛半公费银六钱六分六釐阐福寺不设首领属永安寺首领管辖太监二名毎月银二两米一斛半公费银六钱六分六釐雍和宫首领一名七品执守侍每月银四两米四斛公费银一两副首领一名八品侍监每月银三两米三斛公费银七钱三分三釐太监六名毎月银二两米二斛公费银六钱六分六釐専司陈设洒扫等事圆明园兼长春园静寄山庄总管三员内六品宫殿监一员七品执守侍二员每月俱银五两米五斛公费银一两首领十名俱七品执守侍每月银四两米四斛公费银一两副首领十八名俱八品侍监每月银四两米四斛公费银七钱三分三釐委署首领四十二名无品级每月银三两米三斛公费银七钱三分三釐太监四百六名内各处当差太监三百三十六名每月银二两米一斛半技勇太监七十名每月银三两米四斛公费银俱六钱六分六釐清漪园静明园静宜园总管二员俱七品执守侍毎月银五两米五斛公费银一两清漪园首领三名俱八品侍监毎月银四两米四斛公费银一两副首领五名无品级每月银三两米三斛公费银七钱三分三釐太监一百四名每月银二两米一斛半公费银六钱六分六釐静明园首领一名八品侍监毎月银四两米四斛公费银七钱三分三釐副首领二名无品级毎月银三两米三斛公费银七钱三分三釐太监五十四名每月银二两米一斛半公费银六钱六分六釐静宜园首领一名八品侍监每月银四两米四斛公费银七钱三分三釐副首领二名无品级每月银三两米三斛公费银七钱三分三釐太监四十四名每月银二两米一斛半公费银六钱六分六釐畅春园总管二员俱七品执守侍每月银五两米五斛公费银一两首领十名无品级毎月银三两米三斛副首领五名无品级每月银二两五钱米二斛半太监四十名毎月银二两米一斛半汤山首领一名无品级每月银三两米三斛公费银七钱三分三釐太监四名每月银二两米一斛半公费银六钱六分六釐避暑山庄总管一员七品执守侍每月银四两米四斛公费银一两首领二名无品级毎月银三两米三斛公费银七钱三分三釐太监二十名每月银二两米一斛半公费银六钱六分六釐内务府所属掌仪司首领五名俱八品侍监每月银三两米三斛副首领八名无品级每月银二两五钱米二斛半太监一百名每月银二两每年米十六斛恩赏每月公费银四十分每分银六钱六分六釐司乐太监六十名毎月银二两米一斛半恩赏毎月公费银四十分毎分银六钱六分六釐圆清太监六名毎月银二两毎年米十六斛觔斗太监十四名每月银二两公费银六钱六分六釐銮仪衞副首领四名无品级毎月银二两五钱米二斛半太监三十名毎月银二两毎年米十六斛营造司首领二名俱八品侍监毎月银三两米三斛副首领三名无品级每月银二两五钱米二斛半太监四十名毎月银二两毎年米十六斛恩赏每月公费银十五分每分银六钱六分六釐太和殿中和殿保和殿首领四名无品级毎月银三两米三斛太监十名每月银二两毎年米十六斛文华殿太监二名每月银二两每年米十六斛武英殿太监二名每月银二两每年米十六斛奉先殿首领二名无品级每月银三两米三斛副首领五名无品级毎月银二两五钱米二斛半太监二十名每月银二两米一斛半景山首领二名无品级每月银三两米三斛太监八名每月银二两每年米十六斛尚衣监太监二名每月银二两每年米十六斛武备院太监二名每月银二两毎年米十六斛酒醋房首领一名无品级每月银三两米三斛太监三名每月银二两每年米十六斛奉宸苑首领二名无品级每月银三两米三斛太监十名每月银二两每年米十六斛礼部所属万善殿首领四名无品级正副各二俱充僧每月银三两米二斛太监十五名俱充僧毎月银二两米二斛畨经厰首领二名无品级充喇嘛每月银二两五钱米一斛半太监十名俱充喇嘛每月银一两五钱米一斛半汉经厰首领二名无品级俱充僧毎月银二两五钱米一斛半太监六名俱充僧每月银二两五钱米一斛半道经厰首领二名无品级俱充道士每月银一两五钱米一斛半太监十名俱充道士每月银一两五钱米一斛半工部所属门神库首领一名无品级每月银一两五钱米三斗太监八名毎月银一两米三斗帘子库首领一名无品级每月银一两五钱米三斗太监八名每月银一两米三斗太常寺所属太庙首领一名无品级每月银三两米三斛太监二十名每月银二两每年米十六斛社稷坛首领一名无品级每月银三两米三斛太监四名毎月银二两毎年米十六斛传心殿首领一名无品级每月银三两米三斛太监四名每月银二两米十六斛陵寝内务府所属陵寝首领二名无品级每月银四两米四斛太监十名每月银二两米一斛半妃园寝不设首领属本陵首领管辖太监六名每月银二两米一斛半国朝宫史卷二十一国朝宫史卷二十二钦定四库全书国朝宫史卷二十二书籍宫史志书籍垂法守也古者延阁广内之藏着为书目惟是使者所求写官所录秘省官库所积取足荟古今资掌故已尔我朝文治光昭藏书之富冠于往代内府所贮图书具于天禄琳琅东壁琅函诸编者彪炳美富无烦载述惟是圣圣相承大文弥耀世祖章皇帝制作昭明垂光册府微言大义炳若日星圣祖仁皇帝契苞符之秘钥探洙泗之渊源六十一年中性道文章广大悉备世宗宪皇帝笃志绍庭单心宥宻仰羮墻而见道守精一以执中谟训煌煌光于前烈焉皇上以内圣外王之学发为垂世立教之文言根至道事纪殊勲真足同天地之帱载朗羲娥之照爥者矣臣等敬谨编次釐为十有六类首登实録以彰功德之原次纪训谕以昭诒谋之大于御制仰圣学之髙深于方畧述成功之懿铄若夫表章六经釐定诸史灵台占筴之学职方益地之图有典有则厥并懋焉至于纂言有要用示训行载道者文聿标准则类书极载籍之博字学播同文之庥与凡储珍秘殿着録石渠夀官局之枣梨勒琅函之金石者焕乎咸具大观焉已综而录之皆列朝心传之要手定之书圣作明述以为出治之本者而非如刘畧班艺以下徒侈网罗古籍蒐辑旧文无关政理者比也其竺乘梵文统于三藏贮之浄境者咸不列于是编书籍一实録太祖髙皇帝实録一部崇德元年十一月太宗文皇帝命儒臣恭纂康熈二十一年十月圣祖仁皇帝命重修书成凡十卷雍正十二年十一月世宗宪皇帝命加校订皇上御制序粤稽自古帝王乘时建极膺天命而佑下民丰功骏烈垂诸史乘炳炳麟麟是以纪言纪事必详且核焉况于圣人首出开物成务经纬天地奠丽河山智勇沉深谟猷訏逺布为法则着为章程将使后世子孙继继承承遵循罔轶讵不重与洪惟太祖承天广运圣德神功肇纪立极仁孝睿武端毅钦安𢎞文定业髙皇帝以圣神文武之姿受天眷命诞兴东土爰总义旅遹求厥宁九国连兵相向一怒而讨平之明人四路来攻亦尅日尽殱于境外师出有名光明俊伟威爱并立近服逺怀当是时羣部来归英豪响附奋迹辽沈之间而号令行于万里帝业之兴何其神也由是天人协应建国纪元修明庶政教育羣伦创国书分旗制申军令定礼仪经营缔造之际旰食宵衣不遑暇逸故乃纲举目张传之亿万年而不可易心法治法与二帝三王有同揆也太宗文皇帝继天登阼命儒臣敬辑实録规模畧备圣祖仁皇帝复加蒐考修纂成书尊藏内府并贮史宬惟是山川疆土以及臣僚名氏前后间有异同清汉之文或简或繁未经画一我皇考世宗宪皇帝惧有舛讹特开史馆重加校订按日进呈亲为阅定朕纉承丕绪仰体前徽用复洁诚披览卷帙如旧缮録一新祗祗乎觇开国之鸿模昭垂统之大业书曰监于先王成宪其永无愆诗曰昭兹来许绳其祖武于以率攸行而保天祜其敢忘绍庭上下之思哉谨序太宗文皇帝实录一部顺治九年正月世祖章皇帝命儒臣恭纂书成凡六十五卷康熈六年十一月圣祖仁皇帝命恭校十二年七月命重修雍正十二年十一月世宗宪皇帝命加校订皇上御制序洪惟太宗应天兴国𢎞德彰武寛温仁圣睿孝敬敏昭定隆道显功文皇帝徇齐敦敏广大寛仁早从太祖赞襄大业才德冠世中外归忱迨乎嗣统之年敦宗睦族戢衆安民御将行师开疆拓土军威震叠而以不嗜杀为心武功赫濯而以善养人为务存朝鲜故土字䝉古遗氓明政不纲天人共愤且旧与我国有隙于是应天顺人率师直抵燕京声罪致讨犹念彼为中国功垂成而弗取天性仁厚大度豁如固已超越百王包涵六合矣至若建官分职推贤举能恺泽龎鸿刑章平允设制科以崇文教开言路以重忠良隆规鉅典巍乎焕乎皆一统之大猷百世之良矩也世祖章皇帝辑为实録六十有五卷圣祖仁皇帝命儒臣蒐讨订正缮録成编尊藏惟慎皇考世宗宪皇帝孝切崇先敬加披览以前后字句之未尽画一也复令臣工校对而躬为阅定焉朕仰承遗志庄诵绎思用竣厥事缅惟帝典商盘前王之懿范也天球琬琰宗庙之重器也昔之君珍为世宝奉以无坠矧夫典章所纪谟烈所垂造邦制治之图启泰贻安之要煌煌简册世昭法守何止帝典商盘天球琬琰之宝重也耶谨序世祖章皇帝实録一部康熈六年九月圣祖仁皇帝命儒臣恭纂十一年书成凡一百四十六卷雍正十二年十一月世宗宪皇帝命加校订皇上御制序我国家受天眷命统一万邦日月所照血气之属咸切尊亲亦惟是小心翼翼之忱有以通帝载而昭来许故乃朝廷宫府之政罔不参稽古训溥协人心制定于一时而虑周乎万世重熈累洽至于今兹海隅苍生穆然想见盛德信乎开国之规模诒谋远而流泽长也洪惟世祖体天隆运定统建极英睿钦文显武大德𢎞功至仁纯孝章皇帝神灵天亶冲龄践阼绍我太祖太宗丕绪懋建大猷勤思上理当是时流贼已入京师明祚已成板荡遂因明将呉三桂之请命将士入关定燕京殄羣冦挈斯民于水火之中而登之袵席之上爰主郊禋式颁正朔自古得天下之正未之有比也政令彰施百度具举涤前代之烦苛沛兴朝之膏泽治化翔洽达乎四表由是制礼作乐敷教明刑虚已以尚贤推诚以纳诲斟酌损益秉至中而时措之着为谟训载在简编皇哉唐哉子孙世世守之以成乆安长治之业于是乎在康熈十一年圣祖仁皇帝特开史馆纂辑实録凡一百四十六卷雍正十二年皇考世宗宪皇帝恭阅全书复令儒臣重加校订事未竣而龙驭上賔朕哀戚之余饬令陆续进呈敬加披览呜唿覩世祖圣祖经纶之鉅典则知创业之甚难念世宗继述之深衷则知守成之不易方䇿可传者纪纲之成轨夙夜罔间者兢业之一心敢弗绎思而敬承之以迓上天无疆之休则是书也诚致治之权舆万世之鸿宝矣谨序圣祖仁皇帝实録一部康熈六十一年十二月世宗宪皇帝御制序粤稽古载籍以来圣帝明王德隆业茂莫不扬休纪美照耀简编若夫上天纯佑下民聚扶舆积厚之气笃生至圣备道德之崇广集皇王之大成经纶宇宙彪炳帝纪巍巍乎荡荡乎自羲轩至今未有如我皇考圣祖仁皇帝之盛者也洪惟太祖太宗肇构鸿基发祥垂裕世祖开天建极统一寰区暨我皇考天亶神灵丕承先烈以徇齐敦敏之质而学有缉熈以继体守成之时而事兼开创以光华格被之勲而日新盛德以郅隆熈洽之运而时勅几康临御寳阼六十余年歴服緜长超越千古仁渐义摩文经武纬典章大备声教覃敷峻德崇功蟠天际地有如敬天凛昭事之诚尊祖切觐天之志郊坛禋祀岁必躬亲庙享荐馨心䖍对越用致苍穹之昭格聿彰谟烈之显承奉事两宫尊养备极承欢致敬阅数十年廵幸则躬扶鸾辂侍疾则歩祷南郊送龙輴而亲行瞻寝园而洒泪自古天子之孝莫与比隆友爱裕亲王等垂老靡间视疾临䘮恩礼交至推仁宗室教育天潢展亲惇族谊莫厚焉宵衣旰食明目达聪亲政六十余年夙夜励精始终惟一临轩召对虚已求言敷陈有益于民生必䝉採録亷能实见诸治效立荷宠褒眷耆旧而体貌优崇简俊乂而程材器使小亷大法百僚皆得其人纲举目张庶司各修其职四方之利弊周知万里之情形洞烛爱民如子轸恤维殷普乐利于农桑裕盖藏于积贮偶遇水旱立沛恩施发帑蠲租动以数百万计即在属国运粟赐粮视同一体德洋恩溥故黎庶乐业中外阜康慎重刑章哀矜庻狱每于奏谳明允之中施仁法外严寒停遣盛夏弛刑大逆寛族诛叛人无孥戮如天好生之德洽于民心钦恤之仁无以加矣讲幄𢎞开精研道要考六艺之折中抉性理之精义宸翰则鸾廻鳯翥天章则玊振金声御定诸书包涵万有融贯百家缃帙瑶编充牣册府生知天纵莫名圣学之髙深加以重道尊师表章儒术亲诣阙里瞻拜加䖍赐博士于五贤跻紫阳于十哲训饬多士敦崇实学加科广额惠洽儒林寿考作人于斯极盛圣武布昭神谟宻运天戈所指立奏肤功平三逆收台湾布尔尼应期而授首鄂罗斯望风而请命躬率六师三临朔漠殱噶尔丹而藩服乂安命将徂征长驱絶域复达頼喇嘛而西陲宁谧锁锋灌燧俾薄海内外永庆昇平厪念河防亲临指授览全河之形势运疏瀹之神功开中河筑高堰而淮黄底绩东南获袵席之安濬永定隄子牙而漳滏顺流畿甸享膏腴之利地平天成万世永頼至若躬行节俭而大官服御务崇朴素之风秉德谦冲而徽号鸿名屡却廷臣之请至诚不息而朝干夕惕本行健以法天圣敬日跻而肃庙雝宫俨动容之中礼凡兹盛美莫罄名言是以乆道化成太和翔洽天庥滋至岁奏屡丰户乐盈宁人登仁寿自古未賔之国重译踵至戴髙履厚莫不尊亲升遐之日自僻壤遐陬远暨蛮夷荒服含生负气之伦感恸哀号如䘮考妣羣臣恭拟庙谥曰圣曰仁祗荐祖号万口一心允孚公论猗欤休哉至矣大矣朕纉承鸿绪念切绍庭践阼之初即简命大臣等董率儒臣开馆纂修发金匮之秘藏稽纶言于政地表年系日敬谨编辑纪言纪事鉅细靡遗朕齐肃展礼亲加详閲歴今九载敬成圣祖仁皇帝实録若干卷又于尊藏皇史宬外恭缮全帙䖍供几案时时展读以遂朕敷时绎思继志述事之意于戏帝载难名而岁功昭布日月之运行星辰之经纬可以仰观成象焉圣德难名而治法昭垂条理之精详规模之宏远可以仰求成宪焉我皇考参赞位育之神钦明精一之藴虽非简牒所能殚述而鸿谟骏业炳于纪载与天无极万世勿谖后之绍作君作师之任求治统道统之全者于是乎在敬弁言简端以昭示我子孙俾永永敬承于亿万世谨序皇上御制序皇祖圣祖仁皇帝临御六十一年耿光大烈显烁古今积惠袭恩沦浃寰宇功德之盛具载实録垂千万禩我皇考世宗宪皇帝御制序文推本上天孚佑下民列祖垂裕后嗣笃生至圣开䆳古以来未有之盛业煌煌乎言之广大精密至矣蔑以加矣予小子寅承丕绪绍闻衣德兢兢业业仰思继述皇祖皇考成宪日于治事之先展诵列祖实録周而复始皇祖实録卷帙浩繁排日敬览寒暑靡间至自今凡数閲矣缅惟尚书史记所载古帝王治化之隆各极其至而孔子于尧曰惟天为大惟尧则之荡荡乎民无能名焉于舜曰无为而治孟子则曰王者之民皥皥如也予尝推绎其㫖想见唐虞中天之盛乃今思皇祖之世之民有以知孔孟之言信乎其能知圣人也皇祖自亲政之始即手鉏三蘖荡定南疆滇黔闽粤之奥揭日月而扫氛雺海内赤子喁喁向风由是亭之毒之煦以淳风沃以甘澍浸以醲化甄以大钧数十年之间南奠台澎北犁沙漠命将肆征而闾左无徴发之警亲临淮河指授方畧歴呉㑹渉㑹稽登岱宗谒阙里西廵关陇抵云中三觐祖陵观于东海岁出塞外狝狩上都天行之健古无以加而庠序咏仁氓庶乐业市㕓殷阜卒伍服习熈熈然相忘于无所事事于焉正晷纬考律度定元声焕为宸章洒为奎翰集古帝王文治之大成而穆清宥密凝然不见经营之迹简任公卿百执事器使而责其成俊寿魁硕布列有位外自节钺连帅以至守令贤否清浊立判剔侵蠧励亷平吏治蒸蒸无综核之烦而德意宣究蠲逋赈恤肆赦缓刑指挥深宫之中风驰万里匹夫匹妇无不浸浔涵育鼓舞德化而不能自已当其时诚所谓不识不知顺帝之则者耶歴今廿余年遗泽余烈深入人心固结而不可解廻溯鼎成之初讴思如一日夫乃恍然曰是所谓至仁如天民无能名者也无为而治恭已南面者也孟子所谓王民皥皥者也于戏四海九州之民无得而名予小子又乌能名之忆自㓜冲䝉皇祖抚爱日侍左右用人行政皆覩记所及简册纪载政如杓衡规天躔次测日可见者迹象而已于穆之运重离之明终无能言其所以然者盥诵之次稽首敬为之序以志绍庭继序之忱于罔斁云世宗宪皇帝实録一部雍正十三年十月皇上命儒臣恭纂次第进呈亲加恭定书成凡一百五十九卷皇上御制序国家受天眷命集庆垂光承承继继肆我皇考世宗宪皇帝荷三圣之洪庥祗绍圣祖仁皇帝丕绪宵衣旰食底区宇于和恒以茂衍亿万年无疆之祉厚德隆功溢于简牒巍乎焕乎治平之盛轨未有逾兹者也皇考徇齐敦敏仁孝性成蚤岁承欢圣祖友爱同气迨膺大统一切礼仪隆备庙号尊崇莫不定自宸衷符乎典则仰惟圣祖仁皇帝临御六十余年濊泽洽人心醇化流方外丰亨豫大之福极盛无加皇考承郅治之余因时制宜以善继而善述惟是本之以诚持之以敬行之以中正要之以寛仁用能杜玩愒于熈时緜昇平之泰运大经大法粲然为后嗣子孙法焉荐馨郊庙必躬必亲旁秩祀典怀柔百神间遇水旱微愆祈祷深宫罔弗潜孚立应圣学髙深探性命之精操治平之要天德王道一以贯之隆礼先师孔子增祀先儒右文重道之典超越常制犹复表章经术广励士风吁俊兴贤蔚昌德造辟雝钟鼓后先疏附之风殆无以过念用人为爱民之本自公孤卿尹下至庻司百职事登明选公咸称任使而守令之亲民暨封疆大吏之司董率者尤厪圣心重抚字之方严贪墨之罚明四目达四聪赐复蠲租农桑被野遂跻斯民于袵席之安刑罚者所以佐政教之不逮也皇考如天好生既已刋布律令俾愚氓重于犯法复详定贵贱服色兵民婚䘮礼制更阐明圣祖谕㫖十六条细加训註家喻户晓翕然从风河防之关于运道民生也万里黄流滙以百川之水兖徐而下岁苦沮洳皇考黙运神谋指示经画加长滙之石堰辟三省之引河涣发帑金厥有成绩又呉越海塘南北水利凡可以惠此蒸黎者悉因时而修举之先是圣祖亲统六师平定沙漠威灵所加青海扎什巴图儿等震詟承令因沛殊恩畀以爵秩垂三十年而罗卜藏丹津与吹拉克诺木齐等诞敢首造逆谋扰犯边域皇考声罪致讨密授方畧于阃帅戈鋋所指电扫风驱振旅献俘勒成功于太学凖噶尔蠢动西陲数肆患于喀尔喀部落南方苖蛮蔓延行旅居民苦其侵掠皇考为藩服计乆远为遐陬图宁谧或命将兴师或谕文武诸臣随宜搜勦至逆夷悔祸输诚倾心纳土则皆宥其前愆而曲赐包容焉德威并耀无远弗届赐安南之地减朝鲜之贡俄罗斯南掌等国阻昧幽深胥渐被于声教他若警怠荒矫浮薄求言纳諌教孝褒忠宗室天潢之胄多方造就八旗根本之地备予绸缪颁训谕于臣工饬官常也钖侯封于明裔示殊典也丰盈徧万国而服御有经见圣躬之俭焉嘉应在庶徴而忧勤益懋昭圣德之谦焉葢我皇考诚敬之心中正之道寛仁之恩悉同符乎圣祖以绥猷而立极十三年中有如一日宜其治功之盛纲举目张荡荡平平乐乐利利传之愈远而可法可守也欤予小子继序之初即命监修总裁大学士等董率儒臣稽歴年之纪载敬谨纂修次第进呈斋肃披阅迄今五载恭成世宗宪皇帝实録一百五十九卷在昔唐虞三代制治保邦之道备载于书惟我皇考际重熈累洽之盛励精图治良法美意歴乆弥新玉简琅函实与典谟训诰相辉映用是装缮尊藏朝夕循诵以志绎思衣德之义垂裕后昆永永无极焉谨序谨按纂修实録告成敬缮装潢尊藏皇史宬大内盛京各一部又缮一部尊藏内阁皇上特谕阁臣以次呈览每日夙兴恭閲列祖实録一卷圣祖仁皇帝实録一卷始出涖政周而复始按日罔间仰见我皇上绍庭继序圣治同揆孝思维则云国朝宫史巻二十二国朝宫史卷二十三钦定四库全书国朝宫史巻二十三书籍二圣训太祖髙皇帝圣训一部康熈十年四月圣祖仁皇帝命儒臣恭辑二十一年十月命重修分类二十有六曰敬天曰圣孝曰神武曰智畧曰寛仁曰论治道曰训诸王曰训羣臣曰经国曰任大臣曰用人曰求直言曰兴文治曰崇教化曰勤修省曰节俭曰慎刑曰恤下曰辑人心曰通下情曰明法令曰鍳古曰赏功曰昭信曰诫逸乐曰谨嗜好书成凡四巻干隆四年奉㫖校刋圣祖仁皇帝御制序朕惟帝王创业垂统传之无穷非独世德茂也盖亦有典则之贻焉其运之一心播为成宪恒足以示道揆于子孙昭法守于臣庻盱衡千古载籍是存矧其为大圣受命而兴者乎皇哉何规模之𢎞远也我太祖承天广运圣德神功肇纪立极仁孝睿武端毅钦安𢎞文定业髙皇帝灵承休命诞受多方经纶于天造草昧之年缔构于王业艰难之日除残伐暴度越汉唐顺天应人絜隆汤武所以茂𢎞风教宣畅声灵振举纲维恢张疆宇者勒诸兰台之上布在方䇿之中骏烈鸿猷灿然明备矣若其摅词为典播告成经建邦立国之模战胜攻取之畧化民成俗之务用人行政之方靡不道合枢机理归体要有非臣邻所能悉覩黎献所能尽传者不有成书何以彰圣谟而答光训乎朕绍庭继绪志切觐扬因命儒臣分类编辑为目二十六为条九十有二总为寳训四巻浩浩乎干包坤负之大皇之坟也秩秩乎民彛物则之常帝之典也以绍心法至中也以握化原至正也以迓天眷至顺也以垂后昆至裕也率而循之钦承而无斁之所以卜有道之灵长緜无疆之歴服胥于是焉在奕世子孙尚其克念祖武永永勿替也哉皇上御制序朕惟神圣首出济世觉民立德立功立言三者统而有之葢仁义中正之极定于厥躬布诸纪纲为巍巍之帝业颁诸诰令成洋洋之圣谟文教彰明覃被海宇炳乎如日月之照临穷天地亘古今而莫不仰焉于戱盛哉洪惟太祖承天广运圣德神功肇纪立极仁孝睿武端毅钦安𢎞文定业髙皇帝体肖二仪量包六合应期受命肇建丕基叶云雷以展经纶法四时而宣教化六师顺动九有输诚拯生民于涂炭之中转宇宙为平成之运当是时缔造维新规模尽善武纬文经万物咸覩亦既布在方䇿传信亿年矣乃若心通造化道综百王吐辞成经发声为律阐贞一之㫖明至善之宗论正学则以正心修身为先辨君道则以求贤听言为要昭晰乎上天降监之原无念不将之以敬畏申儆乎君臣契合之谊每事必体之以公诚以至班朝治军明刑制用靡不敷陈至理约而该复而不厌信乎有德者必有言也我圣祖尝命儒臣编辑圣训四巻类聚条分灿然明备朕绍膺统绪追契徽猷口诵心维匪伊朝夕仰见义藴之渊闳典章之画一庶政之周详直与帝典周官同其广大顾金匮石室之藏廷臣无由得见是用敬加剞劂宣示万方俾我子孙臣庶率而循之世世罔斁奉之涖政可以致治保邦凖以淑躬可以儆心寡过葢一时之制作而万古之世道人心胥頼焉非甚盛德其孰能及此乎谨序太宗文皇帝圣训一部世祖章皇帝命儒臣恭辑未及成书康熈十年四月圣祖仁皇帝命续辑二十一年十月命重修分类二十有三曰论治道曰训诸王曰训羣臣曰谦德曰寛仁曰智畧曰求贤曰求言曰辑人心曰恤民曰劝农曰兴文教曰训将曰励将士曰怀远人曰训诸藩曰恤降曰招降曰恤旧劳曰敦睦曰节俭曰谨嗜好曰禁异端书成凡六巻干隆四年奉㫖校刋圣祖仁皇帝御制序朕惟帝王诞膺天眷肇造丕基功德懋隆疆宇日辟有纪纲以昭大法即有谟训以启后昆方䇿具存灿然可考也若夫道兼作述业裕创垂以圣继圣而鉅烈鸿猷焕乎宇宙间者尤足冠百王而立极焉钦惟太宗应天兴国𢎞德彰武寛温仁圣睿孝隆道显功文皇帝躬上圣之资承开天之运神武不杀寛和有制万国向化而賔从庶绩抚辰而就理峻德宏勲巍巍荡荡称极盛矣至于命令诰诫诞播𢎞词皆义切训行理归体要洪纎毕举本末咸周而其大指之所存则首在于重养生民旁求俊乂勅几凝命惇典明伦大哉王言诚治平之极则也我皇考世祖章皇帝尝命纂修未竟厥绪朕嗣膺歴服念切缵承爰命儒臣详加编辑计一百一十一条分二十三类定为圣训六巻既成因披陈庄诵朝夕绎思见夫㫖原于精一义着于典谟上之可以正道揆焉下之可以昭法守焉书曰监于先王成宪其永无愆诗曰不愆不忘率由旧章自昔诗书所载莫不以绍衣为兢兢矧夫义藴精深规模宏远嘉言彛训超踔古今朕用是觐扬光烈昭示来许后之子孙以此藴之于心则为天德敷之于政则为王道范围臣庶则为㑹归之极垂裕后昆则为诒燕之谋尚其夙夜祗承以为致治保邦之本而迓祈天永命之休也是为序皇上御制序圣人之情因辞以见易曰修辞立其诚所以居业也盖以通天下之志以成天下之务本乎至诚施诸命令无意于辞而理臻其极歴观尧舜禹汤文武之世典谟训诰釐然具存后人奉之为经列在学宫为载籍首矧夫运际开天功存继志制作侔造化教泽被生民天下之文章孰有大于此者乎钦惟太宗应天兴国𢎞德彰武寛温仁圣睿孝敬敏昭定隆道显功文皇帝英姿挺出圣武布昭大智如神渊衷若谷及登寳位疆宇日增厚禄以养贤勤身而率下恩威所及大畏小怀政教所孚远来近悦皇哉何化理之神也至若敷陈治道诲谕臣民不尚虚文惟崇大体谓行善所以事天而远利始能服衆阐伊尹一德之训称曾参三省之言以劝农讲武为立国之大经以考古读书为服官之要务自立纲陈纪以逮服饰器物之间或即事以宣猷或因时而定制洪纎咸备张弛攸宜盖察理精故见之也远更事乆故虑之也详用能承借丕基佑启圣哲是诚亿万年继往开来之极轨也顺治中尝因记注旧文纂修圣训一书未竟厥绪圣祖仁皇帝特命儒臣详加编辑事以类分凡二十有三言以条举凡一百一十有一彚为六巻体要着明朕在宫中蒙皇考恩勤教育定省之时备闻圣训嗣膺大统志切缵承晨夕披陈㝷绎仰见心符道要语中机宜㫖藴宏深函盖天地文辞昭晰彪炳日星垂裕后昆永昭法守用是勒有成书敬授剞劂颁示中外书曰圣谟洋洋嘉言孔彰又曰圣有谟训明徴定保我子孙臣庶其诵习遵循永敬承于世世哉谨序世祖章皇帝圣训一部康熈二十一年十月圣祖仁皇帝命儒臣恭辑分类三十有二曰论治道曰敬天曰圣孝曰圣学曰谦德曰节俭曰儆戒曰敦睦曰谕羣臣曰求言曰纳諌曰任官曰考绩曰选举曰戒饬臣下曰理财曰恤民曰赈济曰重祀典曰礼前代曰褒忠节曰兴文教曰谕将帅曰招降曰谕外藩曰仁政曰体羣情曰安民曰慎刑曰惩贪佞曰除弊曰宥过书成凡六巻干隆四年奉㫖校刋圣祖仁皇帝御制序朕惟自古膺图御歴之后躬集大统手致太平懋烈丰功光前翼后行之为政斯发之为言义藴固卓越乎百王训行尤昭示乎奕禩惟圣有作后人述焉千载同揆也我皇考世祖体天隆运英睿钦文大德𢎞功至仁纯孝章皇帝神灵首出智勇天授秉英断之姿而持以恭俭扩寛仁之量而济以忧勤爰是冲龄定鼎薄海归心救生民于水火之中而庶政咸熈万邦作乂德盛勲崇夐哉莫尚矣若夫宵旰图维宫庭训勅煌煌纶綍嘉言孔彰究圣学之髙深着王道之正直凡所以凝天命扬祖德顾民碞持国体者叮咛反覆深切着明而意㫖所注尤殷殷乎省躬克已纳诲亲贤纲纪毕张渊衷若歉及乎训诫臣下守正奉公鼓励激扬至诚感发靡不输服而効忠黾勉而奋绩也盖自我太祖髙皇帝肇造鸿基太宗文皇帝式廓骏业而我皇考心传合一丕显丕承𢎞阐经猷布为政教所以即事成谟遇物为诰包罗典册釐剔章程美善毕臻巨细咸备尧咨舜儆何以加兹朕祗承遗绪惕厉靡宁瞻方䇿之常新僾羮墻之如覩因命儒臣分类编纂朕复详加披绎计一百一十三条统为圣训六巻寳诸金匮拱若球图俾后世子孙知我皇考之诒谋燕翼百世无疆开国经纶万年时叙所以杜愆忘而遵典则者心法于是乎在书曰绍闻衣德诗曰绍庭上下陟降厥家呜唿可不敬哉皇上御制序古昔帝王应运而兴开物成务有君天下之规模凝命勅几有师天下之典则故言出而成经教思所被率土归仁歴观往代纪载肇乎二典彛伦叙于九畴罔不播为成宪炳若日星简籍具存可考而知也钦惟我世祖体天隆运定统建极英睿钦文显武大德𢎞功至仁纯孝章皇帝秉岐嶷首出之资建永清大定之业冲龄践阼统一车书义问达乎梯航仁声徧于涂巷盛德大业富有日新自唐虞三代以来史册所传罕有及者至若洋洋圣谟包涵万有大之关伦教纲常之重而闾阎之日用饮食所弗遗精之在身心性命之微而宫府之制度典章所必饬巨细毕该纲维尽善要惟本精一执中之奥藴以成经世服物之鸿谟诞告多方严明恺挚训勅有位深切周详意皆出乎至诚理尤协于克一用以光大前徽开万年有道之长夐乎与天地为昭矣我圣祖仁皇帝躬承先训命儒臣分类编辑计一百一十有三条彚成圣训六巻以传乆远我皇考念切绍衣宫庭宵旰追述先猷朕从温凊之时闻知维谨嗣膺大统志在觐扬朝夕披陈具见开国经纶超越前古诒谋燕翼垂裕无穷是用敬为剞刻昭示臣民俾海隅出日之远咸覩光华寳之如图球信之如蓍蔡是训是行钦承勿替庶几道德一而风俗同唐之政要宋之寳训夫岂可同年而语者哉谨序圣祖仁皇帝圣训一部雍正九年世宗宪皇帝命恭纂实録诸臣并辑分类三十有二曰圣孝曰圣德曰圣学曰圣治曰敬天曰法祖曰文教曰武功曰恤民曰任官曰广言路曰严法纪曰理财曰慎刑曰重农桑曰兴礼乐曰省方曰治河曰澄叙曰赏赉曰蠲赈曰积贮曰饬臣工曰训将士曰褒忠节曰䘏旧劳曰广幅员曰宏制度曰弭盗曰牧政曰礼前代曰柔逺人书成凡六十巻干隆六年奉㫖校刋世宗宪皇帝御制序朕荷皇考圣祖仁皇帝付託至重兢兢业业早作夜思以期无负继述仰惟皇考留贻矩矱朕得监于成宪是则是傚实天下万世所当钦承观法爰命大学士等纂修圣祖仁皇帝实録閲时九载书成千巻自古帝王功德之隆盛纪载之繁富未有加于此者顾实録乃编年之书我皇考顺时布化若天道之流行春秋冬夏各协其时而其中条分缕析饬纲振纪精微所寓随举一端皆为法式于是复令纂修诸臣分类恭辑圣训六十巻洋洋乎盛德大孝敬天勤民文教之诞敷武功之赫濯礼乐之明备政刑之修举一经睿谟千古莫易夫六经诸史之传皆有经有纬朕于皇考神功圣德精心体察以实录为经以圣训为纬于编年见因时之宜于分类见随事之要一敷施而有所循也一话言而有所守也一寤寐饮食而有所遵也于戱如天之仁如日之照如神之哲万类虽赜莫不含𢎞并包于圣人之度内而儆惕训谕之辞尤必凛凛于时几孜孜于熈绩勤勤于小民之恬养亹亹于嘉师之祥刑盖圣心愈切而圣德愈崇是以统干坤之范围而不过发圣贤之阃奥而靡遗以六十余载之鸿规为千万世后昆之垂裕其所裨益曷有涯量哉此朕命官敬纂皇考实録而又恭缮圣训之深意子子孙孙其永寳诸皇上御制序自古圣人诞受天命为下民君师必亶聪明睿知之资首出乘干以绥猷而立极凡其经纬万端敷之彛训者罔不深切着明炳日星而章云汉典谟所载雅颂所陈唐虞三代之隆有如一辙钦惟皇祖圣祖合天𢎞运文武睿哲恭俭寛裕孝敬诚信中和功德大成仁皇帝圣德广运乆道化成文治光昭武功赫濯薄海内外深山穷谷之衆总沦浃于仁心仁政之中教思无穷训词深厚歴考熈朝之运未有际此崇隆者也肆我皇考世宗宪皇帝以圣继圣用人行政一一仰法前徽既纂修实録成书复分类恭辑圣训六十巻俾皇祖六十余年敬天尊祖经国保民农田学校礼乐兵刑之盛蹟见之都俞吁咈间者灿然常新釐然备具永贻我后嗣子孙亿万年昇平榘范盖皇祖性本生安道兼创守实集千古圣帝明王之大成是以圣谟洋洋明徴定保宏纲鉅目有要有伦精一之心传荡平之王路胥不外乎此也予小子昔在龆龄早荷圣慈赐育宫庭祗聆训廸兹膺基绪绍闻衣德之志兢兢业业不懈益䖍昕夕㝷绎惟期懋遵祖训以无负皇考善继善述之诒谋顾金匮石室之藏中外无得见者爰命儒臣敬谨缮写授之剞劂庶我皇祖圣祖仁皇帝建中表正牖民觉世之言昭垂寰宇羣工士庶咸得渐摩于圣训之崇闳而率由无斁也不亦庥与谨序世宗宪皇帝圣训一部干隆五年二月皇上命恭纂实録诸臣并辑分类三十曰圣德曰圣孝曰圣学曰圣治曰敬天曰法祖曰文教曰武功曰敦睦曰用人曰恤臣下曰爱民曰恤兵曰察吏曰训臣工曰励将士曰广言路曰理财曰慎刑曰重农桑曰厚风俗曰治河曰蠲赈曰积贮曰谨制度曰崇祀典曰笃勲旧曰褒忠节曰绥藩服曰弭盗书成凡三十六巻干隆六年奉㫖校刋皇上御制序自古人君有盛德大业者其规画周详而诒谋悠远则必敷之彛训以明定保之徴纪之简编以着经纶之迹非徒为一时事功计也亦将以示后嗣昭法守焉我皇考世宗宪皇帝亶聪明睿智之资建中立极茂登上理御极十有三年体圣祖之心以为心法圣祖之政以为政祗承郊庙惇睦宗亲整饬官方修明法度正人心厚风俗文经武纬礼序乐和凡宏纲鉅目罔不黙运于深宫干健之精神以图其乂安而计其乆逺圣谟洋洋有典有则或因人以立教或随事以敷言存之渊然而有条理发之涣然而无凝滞其与二帝三王都俞吁咈咨警诰诫之㫖曷以异焉允矣彪炳之纶音治平之模范也可不谓至盛者与既命大学士等详慎纂辑恭成世宗宪皇帝实録一百五十九巻复于编年系日之中分类备録恭成圣训三十六巻仰惟皇考德合天地明并日月序参四时躬荷圣祖仁皇帝积厚之贻善继善述故乃保泰持盈諴民阜物寓惇大于明作剂整肃以寛仁致治规条炳如星日岂第予小子朝干夕惕之衷期于谨凛率由嗣守丕绪继自今亿万斯年子孙臣庻沾被熈洽之泽者庻咸有以遵圣训之光昭而颂鸿猷之允塞也谨序庭训格言一部世宗宪皇帝侍奉圣祖仁皇帝时敬承庭训念笃不忘御极之初纪録荟编以昭家法展孝思书成凡二百四十二则雍正八年奉㫖校刋世宗宪皇帝御制序钦惟皇考圣祖仁皇帝性秉生安道参化育临御悠乆宇宙清宁六十载圣德神功超越万古凡为史臣所记注黎献所覩闻者固已备编于实録寳训珍藏于金匮琅函矞矞皇皇盛矣大矣朕曩者偕诸昆弟侍奉宫庭亲承色笑每当视膳问安之暇天颜怡悦倍切恩勤提命谆详鉅细悉举其大者如对越天祖之精诚侍养两宫之纯孝主敬存诚之奥义任人敷政之宏猷慎刑重谷之深仁行师治河之上畧图书经史礼乐文章之渊博天象地舆歴律歩算之精深以及治内治外养性养身射御方药诸家百氏之论说莫不随时示训遇事立言字字切于身心语语垂为模范盖由我皇考质本生知而加以好学圣由天纵而益以多能举天地间万事万物之理融㑹贯通以其得之于心者宣为至教视听言动悉合经常饮食起居咸成矩度而圣慈笃挚启廸周详涵育薰陶循循善诱朕四十年来祗聆黙识夙夜凛遵仰荷缵承益图继述追思畴昔天伦之乐缅怀丁宁告戒之言既歴歴以在心尚洋洋其盈耳谨与诚亲王允祉等记録各条萃荟成编恭名为庭训格言于戱圣谟𢎞远包涵无际以今所纪揆昔所闻仅存什一于千百阙畧甚多实深愧悚然而是编也文辞精要意㫖深长苟能引伸而扩充之则片语能涵衆义只字可括千言虽巻帙简约而格致诚正修齐治平之道罔弗兼该尧舜禹汤文武周孔之𫝊一以贯之矣爰奉秘集寿之琬琰以昭垂于亿万世书曰监于先王成宪其永无愆诗曰诒厥孙谋以燕翼子朂哉后嗣恪循祖训念兹罔斁受益靡穷世世子孙尚其永乆敬承哉谨序圣谕广训一部康熈九年十月圣祖仁皇帝颁发圣谕十六条曰敦孝弟以重人伦曰笃宗族以昭雍睦曰和乡党以息争讼曰重农桑以足衣食曰尚节俭以足财用曰隆学校以端士习曰黜异端以崇正学曰读法令以儆愚顽曰明礼让以厚风俗曰务本业以定民志曰训子弟以禁非为曰息诬告以全善良曰戒窝匪以免株连曰寛钱粮以省催科曰联保甲以弭盗贼曰解雠念以重身命世宗宪皇帝复引伸推衍各成一篇为广训万言雍正二年奉㫖刋行直省州县朔望宣讲俾臣庻敬听之下共知劝儆率循以臻一道同风之治世宗宪皇帝御制序书曰每岁孟春遒人以木铎徇于路记曰司徒修六礼以节民性明七教以兴民德此皆以敦本崇实之道为牖民觉世之模法莫良焉意莫厚焉我圣祖仁皇帝乆道化成德洋恩普仁育万物义正万民六十年来宵衣旰食祗期薄海内外兴仁讲让革薄从忠共成亲逊之风永享昇平之治故特颁上谕十六条晓谕八旗及直省兵民人等自纲常名教之际以至于耕桑作息之间本末精粗公私鉅细凡民情之所习皆睿虑之所周视尔编氓诚如赤子圣有谟训明徴定保万世守之莫能易也朕纉承大统临御兆人以圣祖之心为心以圣祖之政为政夙夜黾勉率由旧章惟恐小民遵信奉行乆而或怠用申诰诫以示提撕谨将上谕十六条寻绎其义推衍其文共得万言名曰圣谕广训旁徴逺引往复周详意取显明语多直朴无非奉先志以启后人使羣黎百姓家喻而户晓也愿尔兵民等仰体圣祖正德厚生之至意勿视为条教号令之虚文共勉为谨身节用之庶人尽除夫浮薄嚣凌之陋习则风俗醇厚家室和平在朝廷德化乐观其成尔后嗣子孙并受其福积善之家必有余庆其理岂或爽哉世宗宪皇帝上谕一部雍正七年王大臣等议准侍读学士康五瑞奏请刋布上谕以裨人心政治首列议覆谕㫖书用编年体自康熈六十一年八月至雍正七年凡二十四册九年刋成皇上御极后续编自雍正八年至十三年八月凡八册干隆六年刋成颁布中外前载世宗宪皇帝谕㫖年来内外大小臣工奏请刋布上谕者甚多朕皆未允今侍读学士康五瑞又复陈请怡亲王大学士九卿翰詹科道等衆议佥同言词恳切朕自御极以来时时以牖民觉世为怀是以告诫臣工训诲士庻化导兵弁者周详往复不惮烦劳无非欲其慕义向风迁善改过共由于正直荡平之途也凡此诏谕所颁皆以皇考之心为心以皇考之政为政继志述事率由旧章当时圣谕之所启廸包涵者朕则阐扬而详发之其中间有因革损益先后不同者则因时制宜化裁变通之道也惟是歴年谕㫖或因一省而发或因一事而发有司等照例宣示于该管之处其别省远地岂能一一周知且传写悉经书吏之手字句之间往往错讹遗漏夫欲使薄海之广臣民之衆遵道遵路易俗移风必使天下之人备闻朕训深知朕心庻几感发奋兴以为进德修业之助今王大臣等既称上谕刋布有裨益于人心政治着照所请行朕亦不敢谓朕之谕㫖可以有劳来匡直之功惟兾亿万臣民共知朕提撕警戒之苦心耳世宗宪皇帝朱批谕㫖一部雍正十年三月世宗宪皇帝检发朱批臣工章奏谕㫖分人编次刋布中外干隆三年奉㫖续刋共百有十二册凡二百二十三人世宗宪皇帝御制序朕向在藩邸未谙政事不识一人毫无阅歴闻见及受皇考圣祖仁皇帝付託之重临御寰区惟日孜孜勤求治理以为敷政宁人之本然耳目不广见闻未周何以宣达下情洞悉庻务而训导未切诰诫未详又何以使臣工共知朕心相率而遵道遵路以继治平之政绩是以内外臣工皆令其具折奏事以广谘诹其中确有可採者即见诸施行而介在两可者则或勅交部议或宻谕督抚酌夺奏闻其有应行指示开导及戒勉惩儆者则因彼之敷陈发朕之训谕每折或手批数十言或数百言且有多至千言者皆出一己之见未敢言其必当然而教人为善戒人为非示以安民察吏之方训以正德厚生之要晓以福善祸淫之理勉以存诚去伪之功往复周详连篇累牍其大指不过如是亦既殚竭苦心矣至其中有两人奏事而朕之批示逈乎不同者此则因人而施量材而教严急者导之以寛和优柔者济之以刚毅过者裁之不及者引之并非逞一时之胸臆信笔直书前后矛盾读者当体朕之苦心也此等奏折皆本人封达朕前朕亲自閲覧亲笔批发一字一句皆出朕之心思无一件假手于人亦无一人赞襄于侧非如外廷宣布之谕㫖尚有阁臣等之撰拟也雍正六年以前昼则延接廷臣引见官弁傍晚观覧本章灯下批閲奏折每至二鼓三鼓不觉稍倦实六载如一日此左右近侍及内直大臣所备知者近年以来天下庻政渐次就理下情稍觉洞达臣工之奏折较前减少而朕躬精力亦不如前批答之事始从简便此实情实事可举以告天下者今检内外诸臣缴回朱批之折不下万余件因思自古帝王治天下之道以励精为先以怠荒为戒朕非敢以功德企及古先哲王而惟此勤勉之心自信可无忝于古训实未负我皇考付託之深恩也又念此等批示之语实出于朕之苦心或可为人心风俗之一助但本人承㫖之时不敢宣露于外他人无由知之今将外任之大臣官员奏折经朕手批酌量可以颁发者检出付之剞劂计算实不过十分之二三俾天下臣民展读咸知朕图治之念诲人之诚庻几将此不敢暇逸之心仰报我皇考于万一耳或人人观此而感动奋发各自砥砺共为忠良上下䝉福朕心愉快更当何如皇上御制后序皇考世宗宪皇帝天纵圣神精勤庻政四方文武臣僚具折言事者日或数人人或数事缄封直达御前手自批发或立见施行或咨询廷议善者温纶褒予过者训戒谆谆随宜指示悉出睿裁一字不假手于人御极十有三年常如一日粤雍正十年特检歴年批发奏折命内廷词臣缮録校理付诸剞劂彚成数帙輙以颁赐在廷羣臣工未告竣奄遘上賔予小子缵绍丕基敬展遗箧见所贮手批奏折不下数万奎画烂然充溢巨簏然以未经皇考检定不敢意为增益谨就检録已定者彚着为目前后凡二百二十三人分一百一十二帙统为十八函当时随检随发无先后伦次兹亦不复排类葢折奏浩繁不胜编録所刻仅十百中之一二畧见大凡本非全覧故也既告蒇事谨缀序言于后洪惟我皇考至仁如天至明如日至诚如神简拔贤才任之以心膂股肱之寄开诚布公蔼然家人父子无不可尽之言诸臣之才具大小短长与性质之刚柔强弱克知灼见如权衡绳尺之不爽片长足録亟登而进之有不及则激厉而开导之稍肆焉则裁抑之其䧟于过始则训饬之能改则已不悛则戒儆之使知悔艾终于怙恶则亦未尝姑容然哀矜恻怛之意尚流溢于毫楮间也同一事而此或俞之彼或咈之非有所好恶于其间也葢俞之者必有可俞之道而咈之者亦必有可咈之端同一人而始或予之终或斥之非有所喜怒于其间也盖始有可予则予之终有可斥则斥之明烛几先坐悉情伪远隔万里迟閲数年睿鍳所周范围莫越正人心厚风俗兢兢业业儆戒无虞虽屡丰见告瑞应频仍而惟是忧勤惕厉之心乆而益笃记有之曰天道至教圣人至德春秋冬夏风雨霜露无非教也我皇考之为治一天道之运行教泽所被百志惟熈即万世而下尚如日月之照临光景常新春风之煦然被物不自知其感动奋发而兴起也予小子寅承鸿业自惟寡昧无能企逮万一仰法皇考明目达聪孜孜图治之心祗绍徽猷夙夜黾勉其服教畏神警省弗怠之志讵敢以岁月易耶谨序世宗宪皇帝上谕八旗一部上谕旗务议覆一部谕行旗务奏议一部世宗宪皇帝命编次旗务谕奏依编年体初编自康熈六十一年十一月至雍正五年十二月各五巻续编自雍正六年正月至十年十二月巻数如前统为三十巻钦定训饬州县规条一部世宗宪皇帝澄叙官常嘉惠牧令先后命大学士朱轼总督田文镜等各抒所见条列进御亲加阅定分类二十曰到任曰交盘曰关防曰宣讲圣谕律条曰放告曰催科曰借粜仓谷曰弭盗曰验伤曰听断曰堂事曰防胥吏曰慎延幕賔曰待绅士曰免行户曰谨差下乡曰劝农桑曰严禁狱曰讲读律令曰操守雍正八年书成校刋奉㫖颁赐直省知州知县各一部世宗宪皇帝御制序牧令为亲民之官一人之贤否关系万姓之休戚故自古以来慎重其选而朕之广揽旁求训勉诰诫冀其奏循良之绩以惠我烝黎者亦备极苦心矣惟是地方事务皆发端于州县头绪纷繁情伪百出而膺斯任者类皆初登仕籍之人未练习于平时而欲措施于一旦无怪乎徬徨瞻顾心志茫然即採访咨询而告之者未必其尽言无隐此古人所以有学制美锦之叹也向以大学士朱轼左都御史沈近思外任多年周知地方利弊雍正二年曾令二臣商着规则以为州县之南车乃书未就绪而沈近思物故迩年以来朱轼复时多病此事遂至迟延去年始降㫖委诸总督田文镜李卫令二臣各抒所见缮録诸条以进朕亲加披覧见其条理详明言辞恺切民情吏习罔不兼该大纲细目莫不备举诚新进之津梁庶官之模范也在二臣各就其所阅歴者而言繁简同异之间不必一致而慎守官方勤恤民隐兴利除害易俗移风其大指则一而已矣爰就本文付之剞劂颁赐州县官各一帙俾置之几案间朝夕观览省察提撕治效未臻必思所以勉之弊端未革必思所以去之本之以实心行之以实力毋始勤而终怠毋静言而庸违如此则不但国家得司牧之贤草野有父母之颂而尔等身膺显擢叨被荣光福贻子孙名标史册岂不美与国朝宫史巻二十三国朝宫史卷二十四钦定四库全书国朝宫史巻二十四书籍三御制御制人臣儆心录一部世祖章皇帝御制论八篇曰植党曰好名曰营私曰徇利曰骄志曰作伪曰附势曰旷官引据汉以下史事足为炯戒者各加註释用垂儆戒训于有位世祖章皇帝御制序朕惟人臣立身制行本诸一心心正则为忠为直衆美集焉不正则为奸为慝羣恶归焉是故心者万事之本美恶之所由出也顾事有殊涂心惟一致一于国则忘其家一于君则忘其身如此者不特名显身荣邦家亦允赖之矣若夫姦邪之流树党营私怙权乱政卒至身名俱䘮为国厉阶盖缘居恒无正心之功一当势利遂昏迷瞀乱狂肆骄矜上昧王章下乖臣谊或作威而聨羽翼或比匪而效奔趋如潭泰石汉以累世旧臣久叨恩遇不思图报逞臆横行䟦扈自恣目无纲纪陈名夏则一介䜿儒骤䝉显㧞倚任深重赐赉优隆而乃背德植交蔑法罔上此皆自作罪孽以致陨厥身家朕歴稽往古宵人误国代代有之观诸近事复炯鑑昭然足为永戒恐后之为臣者或仍蹈覆辙负主恩而渝素志至于身罹刑宪悔悼无由故推原情状而论列之录成一编以为人臣儆心之训云圣祖仁皇帝御制文集一部自康熙元年至二十二年十一月御制文凡四十巻内勅谕十四巻奏书二卷表论辨二巻序一巻记一巻説解一巻碑二巻颂一巻赞箴铭一巻杂着祭文四巻赋一巻诗十巻是为一集圣祖仁皇帝御制文二集一部自康熙二十二年十一月以后至三十九年御制文凡五十巻内勅谕二十八巻表奏书一巻论説解一巻序一巻记碑各一巻颂赞箴铭一巻杂着五巻祭文一巻赋一巻诗八巻是为二集圣祖仁皇帝御制文三集一部自康熙四十年至五十年御制文凡五十巻内勅谕十八巻论一巻序记三巻碑记碑文文颂赞三巻杂着十九巻杂着䟦祭文赋合一巻诗五巻是为三集圣祖仁皇帝御制文四集一部圣祖仁皇帝御制文集二集三集俱于康熙五十年校刋五十一年以后御制未及辑录雍正十年世宗宪皇帝命编录校刋凡三十六巻内勅谕二十巻论序二巻记碑记碑文一巻铭题䟦文颂一巻襍着七巻诗五巻是为四集御制避暑山庄三十六景诗并图一部圣祖仁皇帝嵗举秋狝以肄武习劳康熙四十五年始建避暑山庄于热河以为先期驻跸之所御制记一篇并标举胜概为三十六景分绘成圗各系以御制诗词掌院学士臣揆叙等恭注康熙五十一年校刋干隆六年秋皇上式循旧典初莅山庄恭和元韵各一首大学士臣鄂尔㤗等恭注奉㫖校刋御制千叟宴诗一部康熙六十一年三月十八日圣祖仁皇帝七旬万夀先期正月一日戊子至四日辛卯钖宴干清宫自满汉文武大臣官员及致仕退休老民凡六十五嵗以上者咸预命诸王贝勒以下及宗室授爵劝饮颁赐食品御制千叟宴诗一首预宴者皆和巻首恭冠御制诗次内廷诸臣恭和诗十三首巻一大学士马齐以下至御史张令璜诗凡七十首巻二至巻四不列名每巻三百二十首御制耕织圗诗一部圣祖仁皇帝敦重农桑命绘耕织圗以示劝相之意胪事系诗各为一册凡耕圗二十有三曰浸种曰耕曰耙耨曰耖曰碌碡曰布秧曰初秧曰淤䕃曰㧞秧曰挿秧曰一耘曰二耘曰三耘曰灌溉曰收刈曰登塲曰持穗曰舂碓曰籭曰簸扬曰砻曰入仓曰祭神凡织图二十有三曰浴蚕曰二眠曰三眠曰大起曰捉织曰分箔曰採桑曰上簇曰炙箔曰下簇曰择茧曰窖茧曰练丝曰蚕蛾曰祀谢曰纬曰织曰络丝曰经曰染色曰攀华曰剪帛曰成衣每幅七言絶句一首皇上依次和韵刋刻成书圣祖仁皇帝御制序朕早夜勤毖研求治理念生民之本以衣食为天尝读豳风无逸诸篇其言稼穑蚕桑纎悉具备昔人以此被之管絃列于典诰有天下国家者洵不可不留连三复于其际也西汉诏令最为近古其言曰农事伤则饥之本也女红害则寒之原也又曰老耆以夀终㓜孤得遂长欲臻斯理者舍本务其曷以哉朕每廵省风謡乐观农事于南北土疆之性黍稌播种之宜节候早晚之殊蝗蝻捕治之法素爱谘询知此甚晰听政时恒与诸臣工言之于丰泽园之侧治田数畦环以溪水阡陌井然在目桔橰之声盈耳嵗收嘉禾数十种陇畔树桑傍列蚕舍浴茧缫丝恍然如茆檐蔀屋因构知稼轩秋云亭以临观之古人有言衣帛当思织女之寒食粟当念农夫之苦朕惓惓于此至深且切也爰绘耕织圗各二十三幅朕于每幅制诗一章以吟咏其勤苦而书之于圗自始事迄终事农人胼手胝足之劳蚕女茧丝机杼之瘁咸备极其情状复命镂版流传用以示子孙臣庶俾知粒食维艰授衣匪易书曰惟土物爱厥心臧庶于斯圗有所感发焉且欲令寰宇之内皆敦崇本业勤以谋之俭以积之衣食丰饶以共跻于安和富夀之域斯则朕加惠元元之至意也夫世宗宪皇帝御制文集一部干隆三年奉㫖恭刋世宗宪皇帝御制文集凡三十巻内勅谕三巻诏册一巻论记一巻序三巻杂着二巻题辞赞一巻碑文五巻祭文诔三巻潜邸所作诗曰雍邸集七巻御极后所作诗曰四宜堂集三巻后附和硕怡贤亲王交辉园遗稿一巻世宗宪皇帝御制题辞冠其端世宗宪皇帝御制序朕昔在雍邸自幸为天下第一闲人然所谓闲者非若箕颕遗世竹林肆志之类也朕生当国家鼎盛之时三逆荡平四方宁谧仰䝉皇考钟爱承欢膝下位列亲藩寝门定省之余无他事事境之所处闲矣兼之赋性不乐浮华既无庸皇皇于富贵更不烦戚戚于贫贱祗期消融机巧遂觉随处乐天情之所寄又闲矣虽然究其所以优游恬适得四十余年为一闲人者莫非我皇考教育深恩有以成就之也朕素不娴声律每于随从塞北扈跸江南偶遇皇考命题属赋勉强应制一博天颜欢笑初不计字句工拙至于䜩赏登临触物寓感有㑹而作因诗纪事借以陶冩性情而巳岂曰与文人墨客较论短长耶嵗月积久裒焉成集迨壬寅冬恭承皇考付託之重临御寰宇封章重叠机务殷繁旰食宵衣犹虞丛脞夙兴夜寐莫敢求安向之优游恬适今则易而为惕厉忧勤花朝月夕之吟皆成祁寒暑雨之思矣检閲旧作曷胜惘然缅想曩日之闲境闲情奚啻邈若河汉也哉爰序于雍邸集首以示朕意云御制朋党论一部世宗宪皇帝御制论一篇以大公至正为归斥欧阳修之説而正之以周易论语之义训谕臣工消除朋党锢习雍正三年刋成颁示天下乐善堂全集定本一部皇上青宫典学时所着诗文彚为乐善堂全集干隆二年刋刻成书二十三年复亲加删订为定本三十巻内论説六巻序一巻记䟦一巻杂着一巻表颂赞箴铭一巻赋三巻古体诗九巻今体诗八巻奉㫖校刋颁赐中外皇上御制序朕少读尚书见二帝三王以及继世之哲后君臣咨儆惟是身心性命之本原其敷政命官亦惟根柢道徳而不规规于事为之末及考诗易四子之言凡论政者皆与书所称同其指归互为表里其后博渉诸史则虽明盛之世所殚心竭虑者大概详于事功而略于本原教化之升降治象之崇卑其分歧实判于此用是日有孜孜求所以取道入德之门䝉皇考示以明理立诚之大训而略得其统贯又念修辞必本乎诚故凡见于古文诗辞者咸以是为宗而不敢有贰焉往者嵗庚戍曾录数年中所作序论书记杂文诗赋次为十有四巻置诸几案时就所言以自检其行嗣是所作盖四倍前继序以来躬理万㡬兢兢业业惟恐一事失宜负皇考付属之重思如曩时从容文墨之娱不可复得然少有余闲未尝不考镜经史以自观省爰取庚戌文钞所载存十之三续作未订入者存十之七总为一篇共若干巻非欲以文辞自表着盖是集乃朕夙夜稽古典学所心得实不忍弃置自今以后虽有所着作或出词臣之手眞膺各半且朕亦不欲与文人学士争巧以转贻后世之讥则是集之辑有不得已者记曰本诸身征诸庶民曩予自检所行以勉副所言者乃日用酬酢之常今兹所行事无大小莫非政教之平陂生民之苦乐相倚不可以中立者也因此益自儆惕而克艰天位顾畏民碞庶㡬明理立诚之学参前倚衡永永勿替也夫皇上御制原序予生九年始读书十有四嵗学属文今年二十矣其间朝夕从事者四书五经性理纲目大学衍义古文渊鑑等书讲论至再至三顾质鲁识昧日取先圣贤所言者以内治其身心又以身心所得者措之于文均之未有逮也日课论一篇间以诗歌杂文虽不敢为竒辞诡论以自外于经传儒先之要㫖然古人所云文以载道者内返窃深慙恧每自思念受皇父深恩时聆训诲至谆且详又为之择贤师傅以受业解惑切磋琢磨从容于藏修息游之中得以厌饫诗书之味而穷理之未至克己之未力性情涵养之未醇中夜以思惕然而惧用是择取庚戌秋九月以前七年所作者十之三四略次其先后序论书记杂文诗赋分为十有四巻置在案头便于改正且孔子不云乎言顾行行顾言书曰非知之艰行之惟艰常取余所言者以自检所行倘有不能自省克以至于言行不相顾能知而不能行余愧不滋甚乎哉皇上谕㫖近日偶閲乐善堂集缘初刻所存巻帙颇繁其中多有不甚惬心之句昔人云文章千古得失寸心朕非悔其少作博不恡情去留之名政以随时删订则今昔诣力所到端可借以自騐其令内廷诸臣悉心校閲分拟应存应删签贴进呈候朕裁酌重订定本以付剞劂御制诗初集一部皇上万㡬余暇寄情六义日以为程自干隆元年丙辰迄十二年丁卯一纪中为古今体诗四千一百五十首十三年尚书臣蒋溥恭请同内廷诸臣校録刋刻凡四十四巻是为初集皇上御制序向序乐善堂集云夙昔典学所心得不忍弃置后虽有作或出词臣之手眞假各半且亦不欲与文人学士争长故十数年来臣工以编次诗文集为请者概勿许然㡬务之暇无他可娱往往作为诗古文赋文赋不数十篇诗则託兴寄情朝吟夕讽其间天时农事之宜涖朝将祀之典以及时廵所至山川名胜风土淳漓罔不形诸咏歌纪其梗概积至今以数千百首计矣而较晴量雨悯农疾苦之作为多观其诗可以知忧劳而騐今昔使閲嵗逾时或致残缺失次其不忍弃置较先为甚因取丙辰以迄丁卯所作略加编定都为四十四巻古今体计四千一百五十首有竒命翰林中字画端楷者分巻抄录装为一集不付剞劂犹初志也御制诗二集一部皇上御制诗自干隆十三年戊辰迄二十四年己卯一纪中天章美富巻帙较前倍增通计八千首有竒二十五年大学士臣蒋溥恭请同内廷诸臣校录刋刻凡九十巻是为二集御制文初集一部皇上勅㡬之暇作为古文诸体悉备自干隆元年丙辰迄二十八年癸未积至五百余首侍郎臣于敏中恭请分类编次并缮录刋刻凡三十巻内经筵御论二巻论説祝文一巻记四巻序五巻序䟦书后一巻问辨一巻碑文七巻杂着一巻赋二巻连珠一巻颂箴一巻铭一巻赞三巻是为初集皇上御制序于敏中排次数年来所为御制文初集成而以序为请夫序者所以序陈经㫖故孔子作书序子夏作诗序未闻自序其文也自序其文盖汉唐以后之事乎为天子者所以修己治人必当以三代以上自朂岂可以汉唐以下自画此正务也至于文乃其余事耳亦岂可以汉唐以后为法哉如是则敏中之请序可以不允既而思之向之乐善堂全集及御制诗初集不既有序乎于凡惕己敬天本身徴民悯农桑验今昔盖己言之悉矣例以向不可以不序而以向之言之悉则又可以不必序矣虽然不欲与文人学士争长亦向之本意也则今之裒然成集者与向之言为合乎为否乎以之自问又不能措一辞云御制日知荟説一部皇上青宫典学时笔记偶录合二百六十则编为日知荟説凡四巻干隆元年校刋皇上御制序日知荟説者取予向日日课所为文删择编次合而录之爰定之以名也予禀承庭训懋学书斋留连往复于六经四子之书求其义蕴精㣲旁搜诸史通鑑考定得失区明法戒以至儒先緖论词苑菁华莫不遍覧虽究心探索餍饫其中然考之古圣贤躬行实践之学葢恧焉而未逮自十有四嵗学属文至于今又一纪矣其间日课诗论杂文未尝少辍积成巻帙瑕瑜各半践阼以来万㡬待理岂复得如曩时专志笃学日与良师友敬业乐羣于翰墨之塲哉䌷绎旧闻念兹弗释因取其精去其疵录其正去其偏合二百六十则釐为四巻而举凡道德性命之㫖学问政治之要经传之渊源古今之事迹莫不略见梗概夫日知之説出自子夏继以无忘所能必所知者日新不失而赓续以极于髙明乃为学问窽要若予向日所得尚非空言而无济实用则今班朝莅政之间岂不足以考其知行合一与否以发抒闻见逊敏敦修乎御制圆明园四十景诗一部圆明园为世宗宪皇帝藩邸所居赐园迨缵承大统命所司量加修葺式具朝署之规御制记备述缘始皇上御极之初所司以建园请弗许嵗戊午即圆明园之旧而居之既为后记复仿避暑山庄诗例标举胜景分题作绘序而咏之凡四十篇大学士臣鄂尔泰等恭註干隆十年奉㫖校刋御制盛京赋一部干隆八年秋皇上诣盛京恭谒祖陵御制盛京赋一篇并序凡三千三百余言大学士臣鄂尔泰等恭註干隆八年校刋御制氷嬉赋一部国俗旧有氷嬉以肄武事皇上率循旧典爰于每嵗氷坚之候于太液池聚八旗武士陈之御制氷嬉赋一篇以叙其事内廷诸臣恭註干隆十年校刋国朝宫史巻二十四国朝宫史卷二十五钦定四库全书国朝宫史巻二十五书籍四方畧亲征平定朔漠方畧一部圣祖仁皇帝三驾朔漠亲征凖噶尔连破之噶尔丹穷蹙自伏其辜余部悉定振旅凯旋爰允廷臣之请纂辑方畧自康熙三十六年六月至三十七年十月系日纪事具载神谟凡四十八巻四十七年奉㫖校刋圣祖仁皇帝御制序朕祗承天眷懋绍祖宗丕基为亿兆生民主薄海内外皆吾赤子虽越在边徼荒服之地倘有一隅之未宁一夫之不获不忍恝然视也西北塞外喀尔喀七旗与厄鲁特四部落并号雄藩同奉职贡非一日矣不意有厄鲁特噶尔丹者赋性凶残中怀狡诈戕害其兄弟兼并四部蚕食邻封其势日张其志益侈朕初闻厄鲁特与喀尔喀交恶随遣亲近大臣颁恩赉以和解之迨其后兴兵搆怨又命大臣晓譬利害谕令息争乃噶尔丹抗㫖狂逞致喀尔喀为所溃败叩关乞援朕收抚之置诸边内资给饩牵始皆得所而噶尔丹犹修郄如故所在侵陵忽䦨入我乌䦨布通之地朕授钺亲王大臣问罪声讨大师克㨗未即殄除时贼仓皇宵遁深惧我军之穷追投牒指誓因而释之假令噶尔丹能自此悔过改圗则虽至今存可也夫何转瞬渝盟包藏不轨窥伺我斥堠摇惑我外藩潜敚我纳木札尔拖音肆虐不止朕深念此冦断宜速灭于是整饬士马备峙粮糗决䇿亲征而贼之踪迹飘忽无常又虑其兵至远飏兵退复入乃授宻画于科尔沁王沙律令其遣使诱贼约至近地旋调发盛京诸路军御东路分遣一军截西路朕躬统六师从中路入比行近贼巢噶尔丹不敢抗我颜行闻风奔窜朕遂亲率前锋军併日追击贼穷蹙已极尽弃其子女辎重而遁会与我西路师遇大败其军噶尔丹仅以数人跳身走嗣是朕再驾而至鄂尔多斯三驾而至狼居胥山麓宣威布惠兼用互施招徕其党羽遏絶其归路其寨桑等接踵向附其子复为我擒贼自料势不能逭遂尔仰药授首所亲信丹济喇等亦相继乞降二十余年狡悍陆梁之劲冦曽不二载悉皆草薙禽狝而大业克就矣夫烈熖弗戢必将燎原积冦一日不除则疆圉一日不靖方亲征之初举也在廷诸臣多持异议狃于目前之计者谓兇锋挫衂无足深忧惮于征缮之烦者谓大漠游魂难以就缚不知除恶务尽制胜在谋歴观汉唐宋之己事往往罢敝中国之力而不能成廓清边塞之功良由经理失宜而殱锄之不早也朕既逺鍳前辙复追维乌阑布通之失故不避寒暑艰辛亲涖穷边三勤薄伐惟是逆形巳着然后徂征怙恶不悛然后摉讨身先士卒则风沭雨而人皆忘劳指画军储则转饟馈师而人争用命茂草茁于荒碛流泉溢于沙陀万里经行安如枕席非徼神祐曷繇臻此易曰天之所助者顺也人之所助者信也朕仰凭天道俯惬人情以万不得已而用兵之意乗刻不容缓而灭冦之机立拯边境之毒痡永底中原于清宴昭告郊庙适契成谋使非虑出万全可轻言师旅哉兹前后用兵本末具载巻中览是编者尚克喻朕心焉治河方略一部圣祖仁皇帝廵行指示河防底绩恭纪方略凡十二巻自康熙元年至六十一年治黄运两河诸事备纪焉附录一卷纪八年至四十年治浑河清河永定河三十三年至三十九年治漳河滏河滹沱河子牙河诸事平定金川方畧一部干隆十四年二月金川夷酋莎罗奔靣缚诣军门降振旅凯旋爰允廷臣之请纂辑方畧自十一年十一月至十四年四月庙谟胜算备载成书凡二十六卷十七年奉㫖校刋皇上御制序金川方略纂辑既竣诸臣以圣祖平定朔漠方略御制序文之例为请夫所谓方畧者非遥执事权掣其肘而矜自用千里请战之谓也惟天子将将将将之道无他信赏必罚而已夫以一隅之不靖征发士旅飞輓刍粮绎骚率及数省举亿兆生灵之命委之一将而攻守失据险易弗知怠公事而弃时日失士心而张贼势甚或揜败为功逋逃告㨗此而不诛时乃失罚至夫荩臣宣力尽瘁驰驱金石可孚豚鱼斯格成劳卓越则车服以庸之旂常以纪之稽绩逮于行间执秩陈于幕府酬庸之典孰大于是此而不畴时乃恡赏且夫天讨有罪叛则诛而服则舍兵革非快意之圗惨杀违好生之道然非其悔祸诚切向化革心顾以姑息为包荒旋抚旋叛蔓延益炽虽由司事者动乏成算而庙堂之无䇿亦已甚矣朕有鉴于大权之不容旁贷有罪不赦有功必录既服不诛命讨一出于事理之当然而实无容心焉此两年中宵旰忧勤始终弗懈保大定功之本意而编集之不可以已也若乃指授机宜视皇祖之亲勤銮驭固无由仰企万一而金川夙隶职方亦非噶尔丹絶漠狡冦可同日而语要之行师者保邦之大事爰允所请弁言以示来许平定凖噶尔方畧一部干隆二十年五月大师平凖噶尔俘达瓦齐以献越明年再定伊犁阿睦尔撒纳伏㝠诛二十四年平回部逆酋波罗泥都霍集占献馘阙下西极耆定大功告成爰允廷臣之请纂辑方畧分为三编自康熙三十九年至干隆十八年为前编凡五十四巻自干隆十八年诸部内附至二十四年凯旋为正编凡八十五巻平定后经理典制诸事宜为续编凡三十二巻睿谟鸿业具着于篇国朝宫史巻二十五国朝宫史卷二十六钦定四库全书国朝宫史巻二十六书籍五典则幸鲁盛典一部康熙二十三年圣祖仁皇帝躬诣阙里亲行释奠衍圣公孔毓圻请修幸鲁盛典首冠御制次胪典礼并纪恩遇末附艺文康熙四十年校刋圣祖仁皇帝御制序朕惟自古帝王声教翔洽风俗茂美莫不由于崇儒重道典学右文用能发诗书之润泽宣道德之阃奥推厥渊源皆本洙泗以故追崇之典歴代相仍或躬诣阙里修谒奠之仪洁志肃容尽诚备物其间礼数随世损益至于希风服教百代式型异世同揆莫之或二猗欤盛矣朕临御以来垂三十载溯危微之统緖念生安之圣哲恒虑凉薄未克祗承用是夙夜单心孜孜不倦惟我至圣先师孔子配天地参隂阳模范百王师表万禩朕每研搜至道涵泳六经觉宪章祖述删定赞修之功日星揭而江河流私心向往窃有愿学之志焉乃者东廵踰泰岱渉泗沂遂诣阙里亲行释奠得瞻庙貎仰圣容以为德盛功隆钦崇宜极凡厥典礼有加前代又亲制文词手写以勒之贞石务用导扬至教风示来兹夫缅怀曩哲继躅前贤犹思覩其物采接其居处况先师遗风余烈久而弥新重以朕之寤寐羮墻僾乎如见及过杏坛相圃之间山川俨然桧楷如故髣髴金石絃诵之声闻于千载而上流连往复不能自已也衍圣公孔毓圻上疏陈谢且以礼仪隆重非直一家荣遇请修幸鲁盛典一书朕既可其奏久之书成复请叙言以冠其端朕万㡬余晷敦勉弗遑实欲黙契先师尊闻行知于以阜物諴民风同道一庶㡬跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序万寿盛典初集一部康熙五十二年圣祖仁皇帝六旬万寿臣工奏请纂辑盛典釐为六门曰宸翰曰圣徳曰典礼曰恩赉曰庆祝曰歌颂凡百二十巻内廷翰林王原祁绘图康熙五十六年校刋大清㑹典一部康熙二十三年圣祖仁皇帝命纂修㑹典起崇德元年迄康熙二十五年世宗宪皇帝复命重辑自康熙二十六年迄雍正五年凡二百五十巻雍正十年校刋世宗宪皇帝御制序自昔书契肇兴百官以治是知上古之代虽风气朴略始制文字必垂典宪以昭诫有位用能允釐百工咸熙庶绩观虞书舜命九官具载训辞宏纲毕举则其节目之详于简册者可想而知也爰歴夏殷至周大备孔子言周监于二代又言殷因夏礼周因殷礼所损益可知周礼一书葢承唐虞夏殷之緖而加以文武制作之隆上绍古先下开来叶自是厥后汉唐宋明膺运享祚者莫不着之章程布在方䇿设官分职犹师虞周之成宪焉我太祖高皇帝受天景命经纶草昧太宗文皇帝肇基王迹创制显庸世祖章皇帝混一寰瀛礼明乐备至我皇考圣祖仁皇帝载定泰平功隆业茂是则我朝之兴四圣相承兼唐虞之勲华综丰镐之谟烈巍乎成功焕乎文章之竝盛者也康熙二十三年圣祖仁皇帝勅命阁臣纂修大清会典起于崇徳元年迄于康熙二十五年大经大猷咸胪编载圣祖仁皇帝歴数绵长又閲三纪敬勤愈至法制增修宪古宜今至精至备可谓规型之尽善仪典之大成而散在巻牍未及彚辑以蒇全书朕缵承寳位体皇考之心以为心法皇考之政以为政其有因时制宜更加裁定者无非继志述事之意绍闻衣德之思爰允礼臣蒋廷钖所请命阁臣开馆纂修自康熙二十六年至雍正五年所定各部院衙门礼仪条例悉行检閲照衙门分类编辑凡经九载篇帙告竣于是圣祖仁皇帝临御六十余年立纲陈纪之端命官敷政之要首末完具灿然如日星之炳照与虞书周礼竝垂不刋夫制度之有损益随时以处中之道也书曰惟精惟一允执厥中易曰变通者趋时也中无定体动惟厥时斯圣祖仁皇帝所以干健日新为万世立极也朕兢兢业业永怀绍庭陟降之义尔在廷臣工能恪遵而时绎之上之可以程功次亦不失为寡过然其所以行之者必本于至诚非徒缘饰虚文奉行故事以为尽职也其交相懋勉忠勤不懈以赞襄我国家悠久无疆之泰运追迈二帝三皇之盛朕于兹有厚望焉钦定大清会典一部皇上以㑹典自雍正五年告成以后閲嵗既久爰命开馆重修亲定成书以会典为纲则例为目各区部分条理毕贯会典凡一百巻则例凡一百八十巻干隆二十六年校刋皇上御制序自郊庙朝廷放之千百国徼荒服属之伦而莫之偝创业守文绳之亿万叶矩矱训行之久而勿之渝非㑹典奚由哉顾惟自圣作明述政府粲陈其间有因者即不能无损与益而要之悉损益以善厥因则方䇿所丽乃一成不易之书非閲世逓辑之书也国家膺大寳命列圣肇兴礼乐明备皇祖圣祖仁皇帝康熙二十三年始勅釐定㑹典则以时当大业甫成实永肩我太祖太宗世祖三朝之统緖不可以无述而述固兼作矣皇考世宗宪皇帝雍正五年申谕阁臣敬奉成编攷衷条系则以累洽重熙更兼皇祖景祚延洪化成久道不可以无述而述且未遑言作矣暨朕寅绍丕基祗祗翼翼壹惟法祖宗之法心祖宗之心发册披圗罔或偭隃尺寸㑹西陲大功告蒇幸缵承祖宗欲竟之志事而凡职方官制郡县营戍屯堡觐飨贡赋钱币诸大政于六曹庶司之掌无所不隶且我皇考励精圗理十三年之间立纲陈纪复不可无纪以垂永世爰咨馆局次第具草乙夜手批是正而谂之曰向者发凡排纂率用原议旧仪连篇并载是典与例无辨也夫例可通典不可变今将缘典而附例后或摭例以殽典其可乎于是区㑹典则例各为之部而辅以行诸臣皆谓若网在纲咸正无缺而朕弗敢专也盖此日所辑之㑹典犹是我皇祖皇考所辑之㑹典而俛焉从事于兹者岂直义取述而不作云尔哉良以抱不得不述之深衷更推明不容轻述之㣲指稽典者当了然知宰世驭物所由来无自疑每朝迭修为故事耳若夫治法心法表里兼赅精之而贯彻天人扩之而范围今古如往牒所称惟睢麟足以行官礼者是又数典之原嘉㑹之本也朕其敢不懋诸敢不与子孙臣民交朂诸大清通礼一部皇上命纂辑通礼与㑹典相表里以吉嘉军賔凶为次凡五十巻干隆二十四年校刋皇上御制序伊古承天之道治人之情莫善乎礼顾其为用往往详于朝庙略于乡闾及攷仪礼十七篇所记独多士礼自后苍有推而达之之説儒者奉为本经其等差节度互见于周官戴记然时有牴牾朱子尝建议请修通觧而未既厥业信乎完书之难而行典礼观㑹通章志贞教经世者所宜重也经礼三百曲礼三千㑹典葢经礼之遗矩而通礼亦曲礼之滥觞朕临御之初勅儒臣蒐订前闻折中令甲凖时㑹之宜衡质文之纪釐为全帙用诏方来越嵗己卯排纂裁就宁讵谓副在有司执以涖事而已哉葢尝深维大顺大同之化初不越纳身轨物与天地共之焉耳三代以下汉称近古观叔孙通之朝仪公玉帯之明堂不过椎轮觕具后此如唐开元礼宋太常因革礼元通礼明集礼取足征一朝掌故迨承用日久俗尚骎寻精意逺而敝攰随之既茍简慢易而无以称其情甚且改错偭规敢于侈汰而冐其上故礼之通也于是乎始难六经之士虽欲阐教正俗然居下不获若考亭家礼洓水书仪党塾间以为兎园陈䇿其事不关功令故礼之通也于是乎尤难是篇也约而赅详而不缛圭臬羣经羽翼㑹典使家诵而户习之于以达之人伦日用之间兴孝悌而正风俗则朕淑世牖民之意或在斯乎或在斯乎因礼官之请爰为序以谂其端皇朝礼器图式一部皇上钦定诸礼器典章大备爰命纂绘图式釐为六门曰祭器二巻曰仪器一巻曰冠服四巻曰乐器三巻曰卤簿三巻曰武备五巻凡十八巻干隆二十八年校刋皇上御制序五礼五器之文始着虞书若玑衡若作绘絺绣若笙镛柷敔粲乎具列迨成周攷工记乃详载广围尺度与夫方色钧锊圜匡缜疏侈弇之差説者谓器之有图实权舆是汉儒言礼圗者首推郑康成自阮谌梁正夏侯伏明軰均莫之逮宋聂崇义彚辑礼图而陆佃礼象陈祥道礼书复踵而穿穴之其书㡬汗牛充栋然尝念前之作者本精意以制器则器传后之述者执器而不求精意则器敝要其归不出臆説傅㑹二者而己我朝圣圣相承法物修明折衷大备惟是敬天尊祖颁朝诘戎之典弗懈益䖍第所司展事具仪间沿前代旧式方名象数时有未恊爰诹礼官自郊坛祭器及卤簿仪仗辇辂以次釐正至冠服以彰物采乐器以备声容宜准仪章允符定则而观象台仪器自皇祖亲定閲数纪于今度次不免嵗差又武备器什有旧㑹典未经胪载者皆是范是程进御审定于以崇饬祀飨朝㑹军旅诸大政顾勿荟萃成帙虑无以垂光筞府于是按器谱圗系説左方区为八部用付剞劂俾永其传夫笾豆簠簋所以事神明也前代以盌盘充数朕则依古改之至于衣冠乃一代昭度夏收殷冔本不相袭朕则依我朝之旧而不敢改焉恐后之人执朕此举而议及衣冠则朕为得罪祖宗之人矣此大不可且北魏辽金以及有元凡改汉衣冠者无不一再世而亡后之子孙能以朕志为志者必不惑于流言于以绵国祚承天祐于万斯年勿替引之可不慎乎可不戒乎是为序钦定宫中现行则例一部皇上以内廷现行典礼事例命敬事房条录恭呈钦定编为则例刋行釐为十八门上巻曰名号曰御牒曰礼仪曰宴仪曰册寳曰典故曰服色曰宫规曰宫分下巻曰铺宫曰遇喜曰安设曰进春曰谢恩曰钱粮曰嵗修曰处分曰太监干隆七年校刋词林典故一部干隆九年十月皇上临幸翰林院赐宴赋诗竝允掌院大学士鄂尔泰张廷玉所请仿唐李肇翰林志辑成词林典故釐为八门曰临幸盛典曰官制曰职掌曰恩遇曰艺文曰仪式曰廨署曰题名凡八巻干隆十三年校刋皇上御制序词林典故书成大学士张廷玉等以序请朕惟六经之士岂易言哉而况跻玉堂而列芸署者尽六经之彦也木天故事歴代沿革具见于斯则又何言惟是国家重馆阁之选极优遇之隆讵祗蜚其英声将以华国而已哉如濂溪所谓文以载道者舍是无他求夫布衣韦带之士由立言以期不朽足矣若夫国家右文重道将以淑世熙绩继往圣之絶学开万世之太平胥是赖焉名之盛者实难副任之大者责弥重誉之来者毁亦随其尚思春华秋实之喻而凛虚车麟楦之讥哉钦定吏部则例一部雍正十二年律例馆修辑吏部则例告竣干隆四年吏部以条例未能分晰且多所更正奏请重修钦定成书满官品级考二巻汉官品级考四巻铨选满官则例五巻铨选汉官则例八巻处分则例四十七巻干隆二十六年增修校刋颁行钦定学政全书一部干隆五年皇上特命礼部纂成学政全书以便遵守钦定成书凡八巻嗣后积年续增凡四巻俱校刋颁行钦定科塲条例一部干隆六年礼部编纂科塲条例进呈钦定成书以昭遵守凡四巻又续增四巻又续增上下二巻嗣后随时续纂俱校刋颁行钦颁磨勘简明条例一部干隆二十五年礼部编纂磨勘简明条例进呈钦定成书以昭遵守凡二巻又续增二巻嗣后随时续纂俱校刋颁行钦定中枢政攷一部干隆六年兵部遵㫖纂辑中枢政攷告竣八旂则例十四类为八巻以八音为次绿旂则例十五类为十巻以十干为次干隆二十六年增修校刋颁行八旂则例一部干隆六年兵部遵㫖将八旂都统所奏八旂则例归併兵部纂修告成凡十二类为四巻以忠孝廉节为次干隆二十六年增修校刋颁行大清律例一部干隆五年皇上以大清律例一书经列圣屡修归于至当而随时斟酌尤期平允特命所司增辑亲加参定为律目一巻图一巻服制一巻名例二巻吏律二巻户律八巻礼律二巻兵律五巻刑律十五巻工律二巻总类七巻比引律条一巻凡四百三十六门刋布中外以昭法守世祖章皇帝大清律原序朕惟太祖太宗创业东方民淳法简大辟之外惟有鞭笞朕仰荷天休抚临中夏人民既衆情伪多端每遇奏谳轻重出入颇烦拟议律例未定有司无所禀承爰勅法司官广集廷议详译明律参以国制增损剂量期于平允书成奏进朕再三覆閲仍命内院诸臣校订妥确乃允刋布名曰大清律集解附例尔内外有司官吏敬此成宪勿得任意低昻务使百官万民畏名义而重犯法兾㡬刑措之风以昭我祖宗好生之德子孙臣民其世世守之世宗宪皇帝大清律集解序周礼大小司冦之职以三典诘四方以五刑听讼狱正嵗帅其属而观刑象不用法者国有常刑月吉始和布刑于邦国都鄙乃悬刑象之法于象魏使万民聚而观之是知先王立法定制将以明示朝野俾官习之而能断民知之而不犯所由息争化俗而致于刑措也恭惟我皇考圣祖仁皇帝大德如天以至仁涵育羣生法司上奏率多全宥停刑肆赦屡沛恩纶临御六十一年厚泽周浃乎宇内血气心知之伦熙然安处于仁夀之域朕绍守丕图深怀继述雍正元年十月乃命诸臣将律例馆旧所纂修未毕者遴简西曹殚心蒐辑稿本进呈朕以是书民命攸闗一句一字必亲加省览每与诸臣辨论商㩁折中裁定或析异以归同或删繁而就约务期求造律之意轻重有权尽谳狱之情寛严得体三年八月编校告竣刋布内外永为遵守易曰先王以明罚勅法汉郑昌言律令一定愚民知所避姦吏无所施是书也岂惟百尔有位宜精思熟习悉其聪明以察大小之比凡士之注名吏部将膺民社之责者讲明有素则临民治事不假于幕客胥吏而判决有余若自通都大邑至僻壤穷乡所在州县倣周礼布宪读法之制时为解説令父老子弟逓相告戒知畏法而重自爱如此则听断明于上牒讼息于下风俗可正礼譲可兴于以体皇考好生之德而追虞廷从欲之治不难矣朕实有厚望焉皇上御制序象刑有典肇见虞书其用之之道则曰钦曰恤曰明曰允一篇之中三致意焉武王诰康叔以用其义刑义杀而吕刑则曰士制百姓于刑之中以教祗德古先哲王所为设法饬刑布之象魏悬之门闾自朝廷达于邦国共知遵守者惟是适于义协于中弼成教化以洽其好生之德非徒示之禁令使知所畏惧而已我列祖受天明命抚绥万邦颁行大清律例仁育义正各得其宜圣祖仁皇帝至仁如天化成久道德洋恩溥涵浃羣生皇考世宗宪皇帝际重熙累洽之运振起而作新之亲定大清律集解刋示中外甄陶训廸刑期无刑法外之仁垂为明训有曰寛严之用必因乎其时洋洋圣谟洵用法之权衡制刑之凖则也朕寅绍丕基恭承德意深念因时之义期以建中于民简命大臣取律文及逓年奏定成例详悉参定重加编辑揆诸天理凖诸人情一本于至公而归于至当折𠂻损益为四百三十六门千有余条凡四十七巻条分缕析伦叙秩然颁布宇内用昭画一之守于戏五刑五用以彰天讨而严天威予一人恭天成命监成宪以布于下民敢有弗钦虽然有定者律令无穷者情伪也易曰君子以明慎用刑而不留狱书曰式敬尔由狱以长我王国忠信之长慈惠之师尚其慎厥用敬厥由体钦恤明允之意率乂于民棐彞克协于中以弼予祈天永命允升于大猷从事于斯者胥懋敬哉是为序大清律续纂条例一部大清律续纂条例总类一部律例全书告成后条例嵗有增减干隆二十五年刑部奏请续纂另编刋行特允所请为大清律续纂条例一部大清律续纂条例总类一部各二巻督捕则例一部世祖章皇帝特命纂成督捕则例圣祖仁皇帝命重加酌定干隆八年刑部奏请重修刋行凡一百三条为二巻三流道里表一部雍正十年世宗宪皇帝特命纂成三流道里表干隆八年刑部奏请重修刋行凡四巻洗寃录一部洗寃录向同律例颁行干隆五年律例馆校正重刋凡四巻钦定工部则例一部乗舆仪仗做法一部干隆十三年工部奏请编纂工部则例并乗舆仪仗各项做法以昭遵守钦定成书工部则例凡五十巻乗舆仪仗做法凡二巻干隆十四年校刋工程做法一部物料价值一部雍正九年工部奏请㑹同内务府详定工程做法及物料价值编纂条例进呈钦定成书以昭遵守工程做法凡七十四巻内廷工程做法凡八巻简明做法一册物料价值凡四巻俱校刋颁行续经工部酌定平价并将未经定拟各项为物料价值四巻恭呈钦定干隆元年校刋颁行钦定军器则例一部干隆十六年工部奏请开馆纂辑军器则例绘图系説进呈钦定成书为旗帜七卷凉篷帐房二卷盔甲四卷器械四卷鎗砲一卷各省物料匠工价值十八卷凡三十六卷干隆二十一年校刋颁行国朝宫史卷二十六国朝宫史卷二十七钦定四库全书国朝宫史卷二十七书籍六经学御纂周易折中一部圣祖仁皇帝命儒臣採订诸説亲定成书卷首列纲领三篇义例一篇上下经十翼十八卷启䝉二卷启䝉附论一卷序卦杂卦明义一卷凡二十二卷康熈五十四年校刋圣祖仁皇帝御制序易学之广大悉备秦汉而后无复得其精㣲矣至有宋以来周邵程张阐发其奥惟朱子兼象数天理违衆而定之五百余年无复同异宋元明至于我朝因先儒已发之㣲指或有妄恭已见渐至启后人之疑朕自弱龄留心经义五十余年未尝少辍但知诸书大全之驳杂柰非専经之纯熟深知大学士李光地素学有本易理精详特命修周易折中上律河洛之本末下及衆儒之考定与持论之不可易者折中而取之越二寒暑甲夜披览只字片句斟酌无遗康熈五十四年春告成而𫝊之天下后世能以正学为事者自有所见欤日讲易经解义一部圣祖仁皇帝命日讲诸臣撰拟依章解义按日进讲亲定成书凡十八卷康熈二十二年校刋圣祖仁皇帝御制序朕惟帝王道法载在六经而极天人穷性命开物前民通变尽利则其理莫详于易易之为书合四圣人立象设卦系辞焉而广大悉备自昔包牺神农黄帝尧舜王天下之道咸取诸此葢诗书之文礼乐之具春秋之行事罔不于易㑹通焉汉班固有言六艺具五常之道而易为之原讵不信欤朕夙兴夜寐惟日孜孜勤求治理思古帝王立政之要必本经学尝博综简编玩索精藴至于大易尤极研求特命儒臣㕘攷诸儒註疏传义撰为解义一十八卷日以进讲反复卦爻之辞深探作易之旨大抵造化功用不外阴阳而配诸人事则有贞邪淑慝之别运数所由盛衰风俗所由治乱君子小人所由进退消长鲜不于竒偶二画屈伸变易之间见之若乃体诸躬行措诸事业有观民设教之方有通徳类情之用恐惧修省以治身思患豫防以维世引而伸之触类而长之而治理备矣于是刋刻成书颁示天下朕惟体干四徳以容保兆民且期庶司百执事矢于野涣羣之公成拔茅允升之美则泰交嫓于明良而太和溢于宇宙庶称朕以经学为治法之意也夫御纂周易述义一部皇上命儒臣条次进呈亲定成书阐绎圣祖仁皇帝周易折中之义凡十卷干隆二十年校刋皇上御制序诗义既竣爰从事于周易举向所阐绎者命词臣条次其説日一二卦如诗义之例仍从朱子本义用晁氏本以应十翼之旧编成复为之序夫诗书春秋皆孔子所删定而于易独为之十翼以发明蕴奥葢卦爻彖象交易变易之道非圣人莫能明故系之辞以诏万世而上承伏羲文周三圣之绪则犹夫述而不作之意耳学易者不深味乎圣人之辞则无以探夫分爻立卦之本然而体观变翫占之实用后儒之偏主一説以为言者非知易者也我皇祖御纂周易折中广大精㣲义无不备综括汉唐以来説者之全而取其粹言易者无能出其范围今是编也异其体而宗其义庶无沗乎祖述之旨云钦定书经传説彚纂一部圣祖仁皇帝命儒臣採订诸説亲定成书首列书传图纲领三篇自虞书至周书二十一卷附以书序雍正八年校刋世宗宪皇帝御制序朕思六经皆治世之书而帝王之大经大法昭垂万古者惟尚书为最备葢自继天立极精一执中二帝三王之心法递相授受而治法亦因之以传今观书所载成天平地经国造邦建官立教礼乐兵刑之𢎞纲大用与夫赓飏都俞之休风嘉谟嘉猷之陈告凡所为永膺天命而致时雍协和之效者虽相去数千年尚可于方䇿中想见其钦明寅畏之𠂻敷布经纶之迹后之君臣得奉为模楷以追踪于唐虞三代之隆讵不于书是赖哉我皇考圣祖仁皇帝圣学渊深治功𢎞逺存于中者二帝三王之心发于外者二帝三王之治而稽古好学于典谟训诰之篇沈潜研究融㑹贯通初命讲官分日进讲着有解义一编颁示海内复指授儒臣荟萃汉唐宋元明诸家之説恭攷折中亲加正定广大悉备于地理山川援今据古靡不精核为书经传説彚纂凡二十有四卷兹值刋校告竣与易诗春秋诸经次第传布敬制序文勒之卷首夫后世之天下唐虞三代之天下也而治法之垂为典章心法之原于性命者先后同揆百世之圣君贤辅未能易也故为君者必思比徳于尧舜禹汤文武而后无沗乎为君为臣者必思嫓休于臯䕫伊傅周召而后无沗乎为臣朕夙夜兢兢冀克守主敬存诚之道以遂觐光扬烈之怀尤冀卿尹百执事共体元首股肱之谊殚协恭励翼之忱寅亮天工諴和民志俾薄海内外永底乂安于以远宗圣哲而仰承皇考尊崇经学启牖万世之盛心顾不美欤是为序日讲书经解义一部圣祖仁皇帝命日讲诸臣撰拟依章解义按日进讲亲定成书凡十三卷康熈十九年校刋圣祖仁皇帝御制序天生民而立之君非特予以崇高富贵之具而已固将副教养之责使四海九州无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊贤以𢎞其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而亟为之驱葢治天下之法见于虞夏商周之书其详且密如此宜其克享天心而致时雍太和之效也所以然者葢有心法以为治法之本焉所谓敬也诚也中也敬则神明有主而物欲不能摇诚则孚信在中而伪巧不能间中则公正无偏而邪説不能移凡书中曰钦明曰寅恭曰祗惧曰迪畏皆敬之属也曰允塞曰至諴曰一徳曰惇信皆诚之属也曰义制事礼制心曰沉潜刚克高明柔克曰寛而有制从容以和皆中之属也性之者为尧舜禹文身之者为汤武高宗困而学之者为太甲成王悖而去之者为太康桀纣呜唿心法之存亡治道之升降分焉天命之去留系焉曷其柰何弗鉴朕万㡬余暇读四代之书愓若恐惧爰命儒臣取汉宋以来诸家之説荟萃折衷着为讲义一十三卷逐日进讲兹特加锓梓颁示臣民俾知朕仰法前代圣王志勤道远然夙夜兢兢思体诸身心措诸政治以毋负上天立君之意夫岂敢一日㤀哉是为序繙译书经一部皇上命在馆诸臣以国语繙译亲定成书凡六卷干隆二十五年校刋皇上御制序尚书五十八篇古帝王心法治法之全皆在焉自精一着训而后一推降𠂻再阐阴隲莫不本天命原物则上之人非是无以为敷钖下之人非是无以为㑹归所由日星明而江河流为经世大训也我朝以国书繙译向有缮本朕㡬余披览务益研精虽只字单言抑扬抗坠间蕲于比拟脗合不留余憾爰命在馆诸臣于四子书讫事取是编重加㕘订毎分帙进呈丹毫涂乙不惮往复者积有嵗时完书始就夫书之教以疏通知远为要然扬雄称唐虞之书浑浑噩噩韩愈亦云周诰殷盘诘屈聱牙朱子又谓今文多艰澁不可句读于此推侔衡𣙜索解乎铢絫苖髪而莫之或爽譬撡黍律求太古元音非可以矜参矣且古人以精义发为㣲言岂徒章句饾饤之谓要使当日都俞吁咈谆恳诰诫之声情千载下如相质对然后神明默契倍觉亲切有味而浑噩者约以达聱牙者雅以驯艰澁者明以鬯于以折𠂻夫天徳王道监往宪质方来不啻登唐虞之廷亲聆其搏拊戛击所以释平矜资疏通知逺之益者何如哉尤望读是编者勿仅畧记铿锵鼔舞贻讥如鲁制氏也可钦定诗经传説彚纂一部圣祖仁皇帝命儒臣採订诸説亲定成书卷首列诗传图列国世次图作诗时世图纲领三篇诗大序诗经集解序自周南至商颂附以小序凡二十一卷雍正五年校刋世宗宪皇帝御制序朕惟诗之为教所以成孝敬厚人伦美教化移风俗其用逺矣自説诗者各以其学行世释解纷纭而经旨渐晦朱子起而正之集传一书㕘攷衆説探求古始独得精意而先王之诗教借之以明国家列在学官着之功令家有其书人人传习四始六义晓然知所宗尚我皇考圣祖仁皇帝右文稽古表章圣经御纂用易折中既一以本义为正于春秋诗经复命儒臣次第纂辑皆以朱子之説为宗故是书首列集传而採汉唐以来诸儒讲解训释之与传合者存之其义异而理长者别为附録折中同异间出已见乙夜披览亲加正定书成凡若干卷名曰诗经传説彚纂朕惟诗三百篇先王所以明劝惩而行黜陟葢治世之大经而后世文人学士乃以风云月露之辞自託风雅学经者又溺于训诂词章之陋习乌在其能明先王之道也我皇考指授儒臣勒为是编期以阐先王垂教之意与孔子删诗之旨学于是者有得于兴观羣怨之㣲而深明于事父事君之道从政専对无所不能则经学之实用着而所谓用之乡人用之邦国以化天下者亦于是乎行焉刋校既竣敬述圣意序之简端日讲诗经解义一部圣祖仁皇帝命日讲诸臣撰拟依章解义按日进讲亲定成书圣祖仁皇帝御制序昔者虞廷命后䕫为典乐之官以教胄子首诏之曰诗言志则诗之为教所从来逺矣葢人性情之发不能无所寄託而诗则兼备六艺讽诵吟咏之间足以观感而兴起者莫善于此故曰温柔敦厚诗教也自夫子删定而后三百篇之旨灿然其採之里巷者则为风陈之朝廷者则为雅荐之郊庙者则为颂观其美刺而善恶之鉴昭矣观其正变而隆替之治判矣观其升歌于庙朱絃象管之所唱叹而祖功宗徳之具在矣千载而下犹得见江汉之遗风豳岐之故俗关睢麟趾之化蒙瞍七月之箴天保鹿鸣堂陛赓飏之盛清庙閟宫歌雍舞勺之章皆赖此三百篇之存安可不沉酣优渥于其间哉朕尝思古人立训之意既有政教典礼纪纲法度以维持之矣而感通乎上下之间鼓舞于隠㣲之地使人从善逺恶而不知优游顺适而自得则必赖乎诗如天之生万物也日以暄之雨以润之露以濡之雷霆以肃之而又必宣畅八风以疏通而条达之然后万类咸遂其生养而无促廹矫强之弊故教主于诗而㣲矣治至于诗而极盛矣朕志慕隆古淳穆之理崇奖诗教爰命儒臣辑成诗经讲义日进于坐隅朝夕观览凡立説一准于考亭而旁蒐义藴兼及註疏博综名物亦㕘尔雅又思夫子平日雅言之教称引诵説惟诗最多如大学中庸孝经篇末必引诗以咏叹之亦以见古人之斯须不离乎此也朕亦欲四海臣民谨思贞度以扬风扢雅之学偕进于温厚和平之教故序而颁之此则朕之所深望也夫御纂诗义折中一部皇上命儒臣条次进呈亲定成书取诸笺释家之説折中之凡二十卷干隆二十年校刋皇上御制序诗之教大矣古今言诗者衆矣自小序而下笺疏传注各名其家各是其説辨难纠纷㡬如聚讼曩尝肄业于此流连讽咏豁然心有所得而考之昔人成説往往拘牵扞格不能相通辛未秋间与尚书孙嘉淦论及诸经其所见平实近理因先从事毛诗授以大旨命之疏次其义凡旧説之可从者从之当更正者正之一无成心唯义之适视事余功亲为釐定以备葩经之一解编既竣在馆诸臣以序请夫诗之道何仿乎其在虞书则曰诗言志志者诗之本也声与律其后起者也其在鲁论则曰一言蔽之思无邪无邪者诗之教也兴观羣怨事父事君其道不越乎此也其在子舆氏则曰以意逆志是为得之此説诗者之宗也逆志而得其志之所在则诗之本得而其为教也正矣传曰衆言淆乱折诸圣用中者圣学之大成也虽不能至心向往之爰窃取皇祖周易命名之义命之曰诗义折中而叙其槩以为弁钦定春秋传説彚纂一部圣祖仁皇帝命儒臣採订诸説亲定成书首列纲领三篇王朝世表列国年表王朝列国世次王朝列国兴废説列国爵姓列国地图王朝列国地名自隠公至哀公三十八卷康熈六十年校刋圣祖仁皇帝御制序六经皆孔圣删述而孟子特言孔子作春秋左氏公羊谷梁三家各述所闻以为传门弟子各衍其师説末流益纷以一字为褒贬以变例为赏罚㣲言既絶大义弗彰至于灾祥䜟纬之学兴而更趋于怪僻程子所谓炳如日星者不因此而反晦乎迨宋胡安国进春秋解义明代立于学官用以贡举取士于是四𫝊并行宗其説者率多穿凿附㑹去经义逾逺朕于春秋独服膺朱子之论朱子曰春秋明道正谊据实书事使人观之以为鉴戒书名书爵亦无意义此言真有得者而惜乎朱子未有成书也朕恐世之学者牵于支离之説而莫能悟特命大学士王掞纂辑是书以四𫝊为主其有舛于经者删之以集説为辅其有畔于𫝊者勿录书成凡若干卷名之曰传説彚纂夫春秋之作以游夏之贤不能賛一词司马迁称七十子之徒口授其传指而人人异端当时已无定论后之诸儒欲于千百年后悬断圣人笔削之旨不亦难乎是书之辑亦惟择其言之当于理者虽不敢谓深于春秋而辨之详取之慎于属辞比事之教或有资焉是为序日讲春秋解义一部圣祖仁皇帝命日讲诸臣撰拟依章解义按日进讲亲定成书世宗宪皇帝命详加校正凡六十四卷干隆三年校刋圣祖仁皇帝御制序朕惟春秋者帝王经世之大法史外传心之要典也大义炳若日星而褒贬笔削㣲显婉章非后世所能窥至其立法谨严宅心一本忠恕因善恶是非而施予夺焉有正例有变例有事同而辞异有事异而辞同一人之身前后不相掩一人之事功过不妨殊如化工之肖物随类付形未尝有所容心于其间后之説经者或穿凿深文或附㑹失实固难悉当圣人之心左氏亲见圣人公羊谷梁及门子夏犹彼此牴牾蹖駮互见何况去圣人日逺纷纭探索如汉唐以下董仲舒赵匡啖助诸家乎惟宋康侯胡氏潜心二十年事本左氏义取公谷萃诸家之长勒成一家之书虽持论过激抉隠太严未必当日圣人皆然要其本三纲奉九法明王道正人心于春秋大指十常得其六七较之汉唐以后诸家优矣朕万㡬之暇研精六经窃有慨于春秋经圣人手定其衮钺本乎王章刑赏原于忠厚义例虽繁而其明白正大之旨必不如后之説经者委折碎细若此爰命儒臣撰集进讲大约以胡氏为宗而去其论之太甚者无传经文则博採诸儒论注以补之朕亦时有所折𠂻期归于一编辑成书朝夕省览亦欲俾学者有所遵守其于经世大法传心要典未必无少助云尔皇上御制序尝考春秋经文不过万有六千三百余言自三传以后羣儒义疏累数千万言而㣲辞隠义之难明者犹十有六七葢是经乃孔子所手定也辞约而义深圣心之所运用每举一事其义必贯于全经非若他经一章一节各指一事虽有不通而不害其可通者故程朱二子深探力索久之皆见为难明而止至明初胡氏安国之説遂独列于学官以朱子深病是经之难通而教门人姑从胡氏之説也然谓其以义理穿凿则非义理之真而于圣人笔削之旨未能脗合明矣故自明以来虽着功令科举之士禀为程式而终不足以服学者之心我圣祖仁皇帝聪明天亶自少时即笃好经书及躬览大政辨色出视朝裁决万㡬甫毕即召儒臣讲论经义务抉其根源㕘伍羣言以求至当经筵所进日讲四书及尚书周易解义皆裁自圣心以为无憾者故即时刋布及晚年以明初五经大全收採讨论尚未精详口授指画成周易折中一书诗书春秋则命重臣开馆编次而亲釐定之惟三礼体大未议纂修葢有待也周易折中成于康熈三十四年春秋传説彚纂成于六十年已经颁布余二经则至我皇考继序之后始次第告成皇考大孝尊亲凡皇祖一言一动莫不敬述以昭示来兹念钦定春秋于胡氏之説既多驳正则廷臣当日所进讲议一遵胡氏之旧者于圣心自多未洽是以迟之又久未尝宣布必将自诸经备成而后重加讨论也故再降谕旨命果亲王允礼大学士张廷玉内阁学士方苞详细校订始事于雍正七年恭呈御览者再而后告成凡六十四卷干隆二年锓板既讫诸臣请制序文颁示海内朕反覆循览于胡氏穿凿之説旷若发䝉笔削之旨阐明者亦过半焉夫解义之成葢数十年于兹矣观皇祖之久不宣布可以征望道未见之心观皇考之再三攷订而后命刋可以知善继善述之义岂惟是经之窔穾将由是以开通哉即两朝圣人之心法治法亦于斯可覩矣御纂春秋直解一部皇上命儒臣条次进呈亲定成书尽屏曲説一依经文为解凡十二卷干隆二十三年校刋皇上御制序中古之书莫大于春秋推其教不越乎属辞比事而原夫成书之始即游夏不能赞一辞葢辞不待赞也彼南史董狐世称古之遗直矧以大圣人就鲁史之旧用笔削以正褒贬不过据事直书而义自见比属其辞本非得已赞且奚为乎厥后依经作传如左氏身非私淑号为素臣犹或详于事而失之诬至公羊谷梁去圣逾逺乃有发墨守而起废疾俨然操入室之戈者下此龈龈聚讼人自为师经生家大抵以胡氏安国张氏洽为最着及张氏废而胡氏直与三传并行其间傅㑹臆断往往不免承学之士宜何所考衷也哉我皇祖钦定传説彚纂一书镕笵羣言去取精当麟经之㣲言大义炳若日星朕服习有年绍闻志切近因辑易诗二书竣事命在馆诸臣条系是经具解以进一以彚纂为指南意在息诸説之纷岐以翼传融诸传之同异以尊经庶㡬辞简而事明于范寗去其所滞择善而从之论深有取焉夫儒者猥云五经如法律春秋如断例故啖助赵匡陆淳軰悉取经文书法纂而为例一一引徽切墨以求之动如凿枘之不相入譬诸叔孙通萧何増置旁章已后例转多而律转晦葢曲説之离经甚于曲学之泥经也审矣书既成命之曰直解匪不求甚解之谓谓夫索解而过不直则义不见尔而岂独春秋一经为然哉是所望乎天下之善读经者钦定三礼义疏一部圣祖仁皇帝钦定四经次第颁布惟三礼未就皇上命儒臣採订诸説亲定成书周官首列圣制纲领二篇总辨自天官冡宰至考工记四十四卷附以周官图四卷仪礼首列纲领二篇朱子仪礼释宫自士冠礼至有司彻四十卷附以礼器图礼节图各四卷礼记首列圣制纲领二篇自曲礼至丧服四制七十七卷附以礼记图五卷干隆十九年校刋皇上御制序三礼之传逺矣周礼六官河间献王上之仪礼十七篇礼记四十九篇高堂生戴圣传之汉唐以来笺疏训释无虑数十家考其义或相牴牾先儒尝讥其聚讼要其掇拾灰烬之余传先王制作之旧得什一于千百好古者所为郑重而爱惜之也我皇祖圣祖仁皇帝表章羣经既御纂周易折中而诗书春秋则以分授儒臣纂辑义疏颁布海内惟三礼未就朕御极之初儒臣上言今当经学昌明礼备乐和之㑹宜纂辑三礼以蒇五经之全爰允其请开馆编校越十有一年冬告竣夫礼之所为本于天殽于地达之人伦日用行于君臣父子兄弟夫妇朋友之间斯湏不可去者天不变道亦不变此其本也其制度品节服物采章随时损益屡变以适其宜者礼之文也三代去今数千年矣修其教而教明循其道而道行谓三代至今而存可也何则其本得也若其用之朝廷邦国名物器数之具周旋进退之仪虽先王处此必将变通以适其宜而不泥于其迹故言礼者惟求其修道设教之由以得夫礼之意而已顾其教之不冺道之所由传未尝不赖于经好学深思之士读其书有惜不能俯仰揖让于其间者先王制作之精意尚可想见于抱残守阙之余则经传之为功也大矣鼎彛钩剑之遗篆籀之蹟流传有自尚摩挲而寳䕶之况制作之精意所赖以传者与独其贸于衆説无所取衷爰命校纂诸臣芟烦截浮约文申义敷畅厥旨至其説之不可强同者稍为辨正而仍其旧葢自承传各异必牵合附㑹比而同之则其惑也滋甚故无取焉刻既成为之叙论以发其端俾隆礼者有所考云日讲礼记解义一部圣祖仁皇帝命日讲诸臣撰拟依章解义按日进讲亲定成书皇上命三礼馆臣详加校正凡六十四卷干隆十四年校刋圣祖仁皇帝御制序朕闻六经之道同归而礼乐之用为急孔子曰安上治民莫善于礼又曰上好礼则民莫敢不敬诚以礼者范身之具而兴行起化之原也天之生人品类纷纶莫可纪极圣人起而整齐之法于天则于地顺于人达于时协于鬼神斟酌损益以定其品节限制俾天下化其好逸恶劳之心而予以从善弃恶之道蒸蒸焉日蹈履于中正而不敢越葢非有以强之也率乎其理之所安而已其纲有三百其目有三千大者在冠婚丧祭朝聘射宴之规小者在揖让进退饮食起居之节循之则君臣上下赖以序夫妇内外赖以辨父子兄弟婚媾姻娅以顺而成反是则尊卑易位等杀无章家未有能齐而国未有能治者故曰动容中礼而天徳备矣治定制礼而王道成矣尝遐观三代禹汤文武惇叙彛典以倡导天下而其时之诸侯秉礼以守其国大夫士遵礼以保其家下至工贾庶人畏法循纪以世其业呜唿何风之隆哉朕企慕至治深惟天下归仁原于复礼故法宫之中日陈礼经讲习䌷绎葢不敢斯湏去也慨自嬴秦焚烧典籍礼乃灭亡汉兴崇尚儒学礼经始显传之者十三家而戴徳戴圣为尤着圣所传四十九篇即所谓礼记者是已迨程子朱子出表章学庸遂开千古道学之统其余四十七篇虽杂出于汉儒亦皆传述圣门格言有切身心要旨朕熟之复之靡间寒暑积有讲义裒成全部弁以叙言用以无忘斯勤然岂徒效儒生佔毕云尔哉务佩服其训辞而实体诸躬修措之邦国使百尔怀恭敬逊让之诚兆庶凛撙节防闲之则徳化翔洽上嫓隆古庶乃惬朕敦崇礼教之意也夫皇上御制序皇祖圣祖仁皇帝稽古右文命儒臣日值讲筵五经通鑑以次进讲荟萃羣言发明旨要胪为解义积有成编译以国书颁示中外各制序言弁其端而授诸梓易书诗三经先竣春秋若干卷刻于雍正年间惟礼记卷帙浩繁藁本存繙书房久之未竟厥业朕御极之初允儒臣请纂修三礼义疏因取日讲礼记解义原本㕘校异同归于一是併命繙译授梓以备五经之全敬刋皇祖御制原文于前而畧述大槩以志成书嵗月惟礼记出自汉儒然多本于七十子之所传习如大学中庸二篇既经有宋大儒定为孔氏遗书训释而列于学官其他精言奥义往往与易诗书春秋相发明非董仲舒扬雄軰所及葢其来有自去圣人之教固未逺也虽月令王制附益其间有以启后人疑义而先王之制所𫝊各异事之不可考而説之不可强同者亦已多矣依文立训以存旧观説经之通例也抑班固有言六经之道同归而礼乐之用为急经礼三百曲礼三千岂惟其文而已葢将以章志贞教大其坊与天下臣民共之仰惟圣祖序言所谓体诸躬修措之邦国者礼之实而明经之大用也因言以求其义因义以达其用岂章句训诂之足云敢申言之以阐至训日讲四书解义一部圣祖仁皇帝命日讲诸臣撰拟依章解义按日进呈亲定成书凡二十六卷康熈十六年校刋圣祖仁皇帝御制序朕惟天生圣贤作君作师万世道统之传即万世治统之所系也自尧舜禹汤文武之后而有孔子曽子子思孟子自易书诗礼春秋而外而有论语大学中庸孟子之书如日月之光照于天岳渎之流峙于地猗欤盛哉葢有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天徳王道之全修已治人之要具在论语一书学庸皆孔子之传而曽子子思独得其宗明新止至善家国天下之所以齐治平也性教中和天地万物之所以位育九经达道之所以行也至于孟子继往圣而开来学辟邪説以正人心性善仁义之旨着明于天下此圣贤训辞诏后皆为万世生民而作也道统在是治统亦在是矣歴代贤哲之君创业守成莫不尊崇表章讲明斯道朕绍祖宗丕基孶孶求治留心问学命儒臣撰为讲义务使阐发义理俾益政治同诸经史进讲经歴寒暑㒺敢间辍兹已告竣思与海内臣民共臻至治特命校刋用垂永久爰制序言弁之简首毎念厚风俗必先正人心正人心必先明学术诚因此编之大义究先圣之㣲言则以此为化民成俗之方用期夫一道同风之治庶㡬进于三代文明之盛也夫御制繙译四书一部国语旧有繙译四书皇上命繙译诸臣详加校正亲定成书凡六卷干隆二十年校刋皇上御制序国家肇立文书六经史籍㳄苐繙译四子之书首先刋布传习朕于御极之初命大学士鄂尔㤗重加釐定凡其文义之异同意旨之深浅语气之轻重稍有未协者皆令更正之然抑扬虚实之间其别甚㣲茍不能按节揣称求合于毫芒而尽袪其疑似于人心终有未慊然者㡬暇玩索覆检旧编则文义意旨语气之未能脗合者仍不免焉乃亲指授繙译诸臣㕘考寻绎单词只字昭晰周到无毫髪遗憾而后已夫义藴渊深名理无尽文字为人所共知共见而一一归于至当尚必待功力専勤至再至三而始得之可以知学问之道功愈加则业亦愈进况夫体备于躬行发挥于事业茍非俛焉日有孶孶精益求精而欲底于有成难矣学者慎毋以浅尝自足而惮于有为也哉是为序经筵讲章一部国家定制春秋二仲涓日御文华殿行经筵礼讲官恭撰四书诸经讲章各一道至日进讲积久成帙自康熈十年至二十六年圣祖仁皇帝命校刋凡四次共四卷圣祖仁皇帝御制序朕尝读尚书説命之篇其劝高宗以好学也曰惟学逊志务时敏又曰学于古训乃有获夫人君为学必稽古考宪人臣劝学于其君必援古昔称先王凡以百家纷纭折衷于圣衆言淆乱是正于经其所孜孜汲汲者将精其义以致用于天下也岂佔毕口耳之为勤徒聼説而娱覩聼乎今夫师儒训诂授受之学託诸空言以明其道而犹必守其一先生之説而况人主为学将精其义以致用于天下者哉朕自冲龄性絶嬉玩顾独喜书自经史之余茍其不谬于圣人之道自成一家之言未尝不博求而纵览焉至于经筵进讲则専主于四子五经葢书契既兴载籍浩繁虽开卷有益而有俾治道必以四子五经为归极矣上自天人性命下及民情物理以至二帝三王以来所经营措施于政教者其道甚明而其事易行神而明之存乎其人而已朕自临御迄今日讲靡辍经书解义节次彚刋其遇春秋二仲则涓日经筵未尝有间閲时既久篇帙渐多因命儒臣彚为一集付之剞劂昔大禹好善昌言则拜武王访道丹书是陈至如昔圣昔贤之所诰诫广厦细旃之所敷论其可忽诸且令颁之四方俾臣僚士庶诵其辞而服习其义咸知遵道遵法助登上理岂仅谓小补者与清汉文孝经一部世宗宪皇帝命繙译诸臣用国语繙译亲定成书凡一卷雍正五年校刋世宗宪皇帝御制序孝经者圣人所以彰明彛训觉悟生民溯天地之性则知人为万物之灵叙家国之伦则知孝为百行之始人能孝于其亲处称惇实之士出成忠顺之臣下以此为立身之要上以此为立教之原故谓之至徳要道自昔圣帝哲王宰世经物未有不以孝治为先务者也恭惟圣祖仁皇帝缵述世祖章皇帝遗绪诏命儒臣编辑孝经衍义一百卷刋行海内垂示永久顾以篇帙繁多虑读者未能周徧朕乃命専译经文以便诵习夫孝经一书词简义畅可不烦註解而自明诚使内外臣庶父以教其子师以教其徒口讽其文心知其理身践其事为士大夫者能资孝作忠扬名显亲为庶人者能谨身节用竭力致养家庭务敦于本行闾里胥向于淳风如此则亲逊成化和气薫蒸跻比户可封之俗是朕之所厚望也夫御纂性理精义一部圣祖仁皇帝命儒臣取性理大全诠释精语亲定成书凡十二卷康熈五十四年校刋圣祖仁皇帝御制序朕自冲龄至今六十年来未尝少辍经书唐虞三代以来圣贤相传授受言性而已宋儒始有性理之名使人知尽性之学不外循理也故敦好典借于理道之言尤所加意临莅日久玩味愈深体之身心騐之政事而确然知其不可易前明纂修性理大全一书颇谓广备矣但取者太繁相类者居多凡性理诸书之行世者不下数百朕实病其矛盾也爰命大学士李光地诠释进览授以意指省其品目撮其体要既使诸儒之阐发不杂于支芜复使学者之披寻不苦于繁重至于图象律厯性命理气之源前人所未畅发者朕亦时以已意折衷其间名曰性理精义颁示天下读是书者自有所知也已清汉文小学一部圣祖仁皇帝命繙译诸臣用国语繙译亲定成书凡一卷雍正五年校刋世宗宪皇帝御制序古者八嵗而入小学教之以洒扫应对进退之节爱亲敬长之义俾童而习之以养其徳性其説散见经传朱子採集为小学一书所以示人教学之方而有以为正心修身之本其言约其理该葢六经四子性理诸书之阶梯也皇考圣祖仁皇帝尝特颁谕旨令有司兼以命题课士海内士子固已咸知诵法矣又命尚书顾八代一人繙译清文日进呈览钦定三年而后成嘉惠后学之心至深且厚当日未经刋刻颁行朕敬承皇考遗志特命校对授梓以资肄习读者宜知纲常伦纪之当崇视聼言动之当谨与夫嘉言懿行之当遵循慕效修其职自在家庭日用之常经而充其量可以成圣贤忠孝之大节子弟之习于是而淳教化之原于是而备诗曰成人有徳小子有造朕葢深有望焉御览经史讲义一部干隆二年皇上允科臣奏翰林詹事科道间日分班撰拟经史讲义进呈亲加品隲积久成帙十四年命南书房翰林选择校刋首列上谕一卷则皆进经史诸臣或䝉召对面聆之御论也其诸臣讲义为周易八卷书经六卷诗经五卷春秋一卷礼记四卷周礼论语孟子孝经二卷史三卷性理一卷计七百一十六篇国朝宫史卷二十七国朝宫史卷二十八钦定四库全书国朝宫史卷二十八书籍七史学钦定明史一部圣祖仁皇帝特命开馆修辑明史干隆四年告成本纪二十四卷志七十五卷表十三卷列传二百二十卷目録四卷奉旨校刋御批治通鑑纲目一部圣祖仁皇帝万㡬余暇披览朱子纲目及前编续编着御论百有余首用昭法戒凡一百四卷康熈四十六年校刋圣祖仁皇帝御制序朕惟自古帝王言动必记而史事以兴顾周礼外史所掌卷帙寖繁即纪传亦异千百年来㣲言大义昭揭天壤必以尼山笔削为断所从来尚矣粤自龙门而降累朝国乘体制畧同洓水司马氏易分类为合编葢犹左氏法也紫阳朱子特起而振举之纲以提要目以备详嵗时列于上而天统明章程系于下而人纪立増损精切予夺谨严庶㡬春秋大居正之宗指欤虽其间事例櫽括稍有脱误大都门人一时采辑之过实非晦菴本意也自时厥后有前编有外纪有大纪续编以及考证集览发明质实之类诸家论着不一而足要皆商确折衷互相㕘订明儒陈仁钖裒集而剞劂之不可谓非先哲之功臣也朕㡬务之暇留神披閲博稽详考纎悉靡遗取义必抉其精征辞必搜其奥析疑正陋釐异阐幽务期法戒昭彰质文融贯前后所着论断凡百有余首兹允诸臣请并以付梓颁布宇内俾士子流传诵习开卷了然不特天人理欲之㣲古今治忽之故一一胪如指掌即子朱子祖述宣尼维持世教之苦𠂻并可潜孚黙契于数千载之下是则朕敦崇古学作新烝民之至意也爰叙述以冠篇端用昭示于无穷焉日讲通鑑解义一部圣祖仁皇帝命儒臣条系诸説譔次为文排日进讲亲定成书圣祖仁皇帝御制序史之有𫝊其体有二纪事编辞发凡起例而褒贬之意寓于言外俟观者深思而自得此左氏之传也涑水之资治通鑑宗之据事以断是非原心以定功罪予夺之不可假如折狱然此公谷之传也崇安之春秋传宗之二者缺其一则史学不备朱子作通鑑纲目纲仿春秋目仿丘明罗十七代纪载之文治以二百四十年褒贬之法论者谓接统春秋不虚也朕勤求治道涵泳六经之余乐观前代兴衰得失之蹟故通鑑一书披揽未尝去手顾其间论断者人各置喙间亦有当于作者之意而未能折衷于中而断于一乃命儒臣倣胡安国之体法春秋之义譔次为文依日进讲寒暑无间积嵗月而成编朕惟东周以前无史而有史葢古史之精意已大备于尚书故春秋纪十二公之事犹然二帝三王之心法也威烈以下无春秋而有春秋葢纲目之作上接夫麟经故虽班范诸史之文实鲁史笔削之遗意也而世道之升降政治之隆污于是乎在夫危㣲治忽之介判于毫芒而相悬遂至于辽絶当时或未及见而后之观者了然此不可不审其㡬而深究其所以然也是以论古人之行事既贵其所见之至明尤贵其居心之至公葢善论古者如水然人毋鑑于流水而鑑于止水水无成形于中故妍蚩毕见于外无成形者何公而已矣水之无成形犹人之无成心也无成心者何公而已矣夫公者三代大道之行而万世法戒之权衡也朕读史尝着绪论一编实本至公之意期于至当之归而于日讲一书又以此谆谆申命儒臣既卒业将以刋于袐府颁之羣工大经大法或劝或惩灿然毕具其有裨于经世岂浅鲜也与御譔通鑑纲目三编一部皇上命明史馆诸臣仿朱子通鑑纲目义例编纂明事为通鑑纲目三编亲定成书凡二十卷干隆十一年校刋皇上御制序编年之书奚啻数十百家而必以朱子通鑑纲目为准通鑑纲目葢祖述春秋之义虽取裁于司马氏之书而明天统正人纪昭鉴戒着㡬㣲得春秋大居正之意虽司马氏有不能窥其藩篱者其他葢不必指数矣尝谓读书立言之士论世为难非如朱子具格致诚正之功明治乱兴衰之故其于笔削鲜有不任予夺之私失褒贬之公者自纲目成而义指正大条理精密后儒有所依据踵而成之由宋迄元釐然方筞至明代君臣事蹟编辑之难更倍于诸书葢明史已成于百年之后而世变风漓记载失实若复迟待将何以继续编而示来许爰命儒臣法朱子通鑑纲目义例増损编摩大书以提要分注以备言毎一卷成呈览朕于㡬暇亦时御丹铅为之㕘定虽于天人一贯之精㣲未之能尽而惟是谨严之义守而弗失简正之旨志而必勉书既成羣臣举唐太宗之事为言勉从其请而为之序云御定歴代年表一部康熈四十四年圣祖仁皇帝南廵儒生龚士炯进所编歴代年表上起陶唐终于隋代未为全书特命儒臣编续自唐讫元以帝纪为纲而王侯宰辅外藩附列于下史传所载事蹟皆系焉亲加裁定复考正三元甲子编年一卷冠诸简端凡一百卷康熈五十一年校刋圣祖仁皇帝御制序古者纪事之书其体有二専纪一事而具其始末者尚书之体也编年而通纪一时之事者春秋之体也自汉司马迁作史记尽变尚书春秋之体而后世为史者皆师之然其法实不外乎尚书春秋其本纪世家即春秋通纪时事之体八书与列传即尚书専纪一事之体而所谓年表者又编年之变例也歴代之史具矣而表多缺焉康熈四十四年春朕南廵吴㑹有儒生龚士炯进其所编歴代年表若干卷起陶唐而终于隋朕惜其用心之勤而业未竟也乃命侍郎周清原内阁学士王之枢续之讫于元至正之末凡一百卷其体依倣诸史而㣲有别者诸史之表各分一类而是编则王侯宰辅以及外藩层次附列于帝纪之下诸史之表独载废置朝㑹征伐之大者而是编则毎事皆系焉是其所以异也代远文繁亲加裁定复考正三元甲子编年一卷列诸简端昔宋袁枢为纪事本末朱子以为与治通鑑相表里亦犹左氏之于春秋既依经以作传而复别为国语以相错综也以是知纪事之书不厌其类之广葢以歴世久远事物纷赜观者易于遗忘故别为一体以提其要而使致详焉是编之作亦所以备史之一类云尔功臣传初集一部功臣传二集一部世宗宪皇帝命建昭忠祠凡国家抒忠効命之臣自王公大臣至兵丁皆得入祀纂辑其事蹟始末为功臣传天命元年至雍正十三年为初集计八十六卷干隆元年至二十五年为二集计二十八卷绎史一部康熈四十四年圣祖仁皇帝南廵知县马骕以所撰绎史进呈钦定取入内府一曰太古三皇五帝十篇二曰三代夏商西周二十篇三曰春秋十二公时事七十篇四曰战国春秋以后至秦五十篇五曰外録纪天官地志名物制度十篇凡百六十篇篇为一卷国朝宫史卷二十八国朝宫史卷二十九钦定四库全书国朝宫史卷二十九书籍八仪象御制律厯渊源一部圣祖仁皇帝指授臣工编纂排日进呈亲定成书区为三部互相表里一曰厯象考成为编二曰揆天察纪明时正度二曰律吕正义为编三曰正律审音和声定乐协均度曲三曰数理精藴为编二曰立纲明体分条致用凡一百卷雍正二年校刋世宗宪皇帝御制序粤稽前古尧有羲和之咨舜有后䕫之命周有商高之访逮及歴代史书莫不志律厯备数度用以敬天授民格神和人行于邦国而周于乡闾典至重也我皇考圣祖仁皇帝生知好学天纵多能万㡬之暇留心律厯算法积数十年博考繁赜搜抉奥㣲㕘伍错综一以贯之爰指授庄亲王等率同词臣于大内䝉养斋编纂毎日进呈亲加改正彚辑成书总一百卷名为律厯渊源凡为三部区其编次一曰厯象考成其编有二上编曰揆天察纪论本体之象以明理也下编曰明时正度密致用之术列立成之表以着法也一曰律吕正义其编有三上编曰正律审音所以定尺考度求律本也下编曰和声定乐所以因律制器审八音也续编曰协均度曲所以穷五声二变相和相应之源也一曰数理精蕴其编有二上编曰立纲明体所以解周髀探河洛阐㡬何明比例下编曰分条致用以线面体括九章极于借衰割圜求体变化于比例规比例数借根方诸法葢表数备矣洪惟我国家声灵逺届文轨大同自极西欧罗巴诸国専精世业各献其技于阊阖之下典籍图表灿然毕具我皇考兼综而裁定之故凡古法之嵗久失传择焉而不精与西洋之侏诘屈语焉而不详者咸皆条理分明本末昭晰其精当详悉虽専门名家莫能窥万一所谓惟圣者能之岂不信欤夫理与数合符而不离得其数则理不外焉此图书所以开易范之先也以线体例丝管之别以弧角求经纬之度若此类者皆数法之精而律厯之要斯在故三书相为表里齐七政正五音而必通乎九章之义所由试之而不忒用之而有效也书成纂修诸臣请序而𫝊之恭惟圣学高深岂易钻仰顾朕夙承庭训于此书之大指㣲义提命殷勤嵗月斯久尊其所闻敬効一词之赞葢是书也岂惟皇考手泽之存实稽古准今集其大成高出前代垂千万世不易之法将欲协时正日同律度量衡求之是书则可以建天地而不悖俟圣人而不惑矣御定星厯考原一部圣祖仁皇帝特命监臣纂辑亲定成书曰象数本要为目二十有六曰年神方位为目四十曰月事吉神为目七十有四曰月事凶神为目九十曰时日总类为目五十有五曰用事宜忌为目五十有七御纂歴代三元甲子编年万年书一部圣祖仁皇帝命监臣纂辑亲定成书首列歴代三元甲子编年始黄帝六十一年上元甲子次为万年书始大清天命九年甲子次第续编通为一册钦定律吕正义后编一部皇上考定大乐器数音节一遵圣祖仁皇帝钦定律吕正义之法复命纂辑后编亲定成书首列诸乐凡五曰祭祀曰朝㑹曰宴飨曰导迎曰行幸次为乐考凡四曰乐器曰乐制曰乐章曰度量权衡次为乐问三十五篇以申明其旨凡一百二十卷干隆十一年校刋迨西域底平功成治定镈钟特磬大备宫悬囘乐凯歌聿彰伟绩并续登简册以垂永久皇上御制序皇祖圣祖仁皇帝建中和之极通声气之元钦定律厯渊源一书审推歩以明象纬研数理以备成法至律吕正义凡所以定尺考度制器审音与夫五声二变应和之原析其精㣲区其讹舛古乐之大义明而千古有定论今乐之至理具而千古有正声诚所谓惟圣人能之者顾七政授时九章布算至今遵循罔斁而律吕尚未暇施行太常之司和声之署习其器而不能究其所以然遂并其所习者而失之袭谬承讹不协不度篇章音节非重为釐正不可和硕庄亲王亲承皇祖指授贯彻乐义尚书张照研穷律本博习往训因命协同考正朕亲加釐定为器为音为宫为调声之高下节奏之长短分刌而节比之合则仍其故不合则易其辞更其调或出自臣工撰述或出自㡬暇亲裁必考义理之原究制作之本夫而后郊庙所陈朝㑹燕飨所奏律吕各得其宜歌奏不淆其序八音克谐无相夺伦矣爰诠次成编俾垂永久更㕘稽前代因革损益之异为乐器考乐制考乐章考度量权衡考以备律吕之条贯复推阐为乐问三十五篇以申明其旨趣于是而圣祖之所为审音定乐制器协均者一一施诸实用自汉魏以迄元明是非得失之故了然可述名之曰后编者实以征皇祖天縦圣神通极造化千古作者无能出其范围亦无能窥其涯涘至于继述先绪则在我后人益亹焉而弗敢忘钦定仪象考成后编一部圣祖仁皇帝用监臣南怀仁言改造六仪辑灵台仪象志干隆九年监臣戴进贤等奏请重修命廷臣编辑仪象考成凡三十卷以御制玑衡抚辰仪説冠于简首干隆二十一年校刋皇上御制序上古占天之事详于虞典书称在璇玑玉衡以齐七政后世浑天诸仪所为权舆也歴代以来递推迭究益就精密所𫝊六合三辰四游仪之制本朝初年犹用之我皇祖圣祖仁皇帝奉若天道研极理数尝用监臣南怀仁言改造六仪辑灵台仪象志所司奉以测騐其用法简当如定周天度数为三百六十周日刻数为九十有六分黄赤道以备仪制减地平环以清仪象创制精密尤有非前代所及者顾星辰循黄道行毎七十年差一度黄赤二道之相距亦数十年差一分所当随时釐订以期脗合而六仪之改创也占候虽精体制究未协于古赤道一仪又无游环以应合天度志载星象亦间有漏略躐次者我皇祖精明歩天定时之道使用六仪度至今必早有以随时更正矣予小子法祖敬天虽切于衷而推测协纪之方实未夙习兹因监臣之请按六仪新法㕘浑仪旧式制为玑衡抚辰仪绘图着説以裨测候并考天官家诸星纪数之阙者补之序之紊者正之勒为一书名曰仪象考成纵予斯之未信期允当之可循由是仪器正天象着而推算之法大备夫制器尚象以前民用莫不当求其至精至密矧其为授时所本熈绩所关尤不容有杪忽差者折衷损益彰往察来以要诸尽善奉时修纪之道敢弗慎诸至乃基命宥密所为夙夜孜孜监于成宪者又自有在是为序御制协纪辨方书一部皇上以阴阳选择诸书授时利用宜有定则特命正譌订谬编辑成书釐为十二门曰本原二卷曰义例六卷曰立成曰宜忌曰用事各一卷曰公规二卷曰年表六卷曰月表十二卷曰日表一卷曰利用二卷曰附録曰辨譌各一卷凡三十六卷干隆六年校刋皇上御制序粤昔帝尧命羲和敬授人时厥民知析因夷隩之节后圣有作推而弥广至于外事用刚日内事用柔日此皆载之经典百王不易者也厥后滥觞日以讹谬术士皆以吉凶祸福之説震惊朕师不可方物如禇少孙补史记所称彼家云吉此家云凶彼家云小吉此家云大凶茫乎不知其畔岸汉武以来已如聚讼而荀悦王充辈斥为理之所无弃而勿论者也虽然天以日月行四时人奉天而时若向明而治向晦而息后王君公所以奉若天道也日出而作日入而息羣黎百姓所以奉若天道也否则不能晨夜不夙则莫诗人议焉人之所知也然则举大事动大衆协乎五纪辨乎五方以顺天地之性岂无寸分节解以推极其至精至㣲之理者欤其支离䝉昧拘牵谬悠之説乃术士之过而非可因噎而废食者也钦天监旧有选择通书刻于康熈二十二年其书成于星官之手因讹袭谬见之施行往往举矛刺盾皇祖圣祖仁皇帝知其荒率不可以训曽纂为星厯考原一书刋刻颁行而未将监本改正葢以待夫后人圣人之心慎而又慎如此也以谕监臣监臣曰通书之谬允宜改正朕因其请谓及今犹有庄亲王等数人曽经皇祖指授稍明此理使此时不加订正恐后此益复无可任使爰命编辑成书颁布天下较之旧本谬説少除然俗所久沿则亦不能尽去便民用也命名曰协纪辨方书夫协纪辨方者敬天之纪敬地之方也一作止一语默天地实式临之况其大乎如曰如是则吉如是则凶如是则福如是则祸则明者所弗道也虽然敬不敬之间吉凶祸福随之矣是为序钦定天文正义一部皇上以天文家推占旧説率多附㑹特简儒臣编纂正义亲定成书自天体日月星辰象占推歩之道皆备各系以图凡八十卷万年书一部万年书为时宪书之纲领首列年神立成次详铺註条例以四时分册以十二月分卷前列月事公规次以六十日甲子分列日建吉神凶神并列御书用事民书用事及不宜用事于每日之下凡十二卷国朝宫史卷二十九国朝宫史卷三十钦定四库全书国朝宫史卷三十书籍九志乘大清一统志一部圣祖仁皇帝命纂大清一统志以京师各省外藩䝉古䝉古属国朝贡诸国为经分类二十有六为纬曰图曰表曰疆域曰分野曰建置沿革曰形势曰风俗曰城池曰学校曰户口曰田赋曰职官曰山川曰古蹟曰关隘曰津梁曰隄堰曰陵墓曰祠庙曰寺观曰名宦曰人物曰流寓曰列女曰仙释曰土产凡三百五十六卷干隆九年告成校刋皇上御制序惟上天眷顾我大清全付所覆海隅日出罔不率俾列祖列宗徳丰泽溥威铄惠滂禹迹所奄蕃息殷阜瀛壖炎岛大漠蛮陬咸隶版图置郡筑邑声教风驰藩服星拱禀朔内附六合一家远至开辟之所未宾梯航重译歴嵗而始达者慕义献琛图于王㑹幅袤广古未有过焉圣祖仁皇帝特命纂辑全书以昭大一统之盛卷帙繁重久而未成世宗宪皇帝御极之初重加编纂閲今十有余载次第告竣自京畿达于四裔为省十有八统府州县千六百有竒外藩属国五十有七朝贡之国三十有一星野所占坤舆所载方䇿所纪宪古证今眉列掌示图以胪之表以识之书成凡三百五十余卷夫肇十有二州见于虞典禹贡一篇备列九州疆域山川土田贡赋物产实为方志之权舆周礼大司徒以天下土地之图周知地域广轮之数辨其山林川泽邱陵坟衍原隰之名物土训道地图诵训道方志职方氏掌天下之图辨其邦国都鄙四夷八蛮七闽九貉五戎六狄之人与其财用九谷六畜之数汉郡国地志与计书俱上太史厥后寰宇志记列于正史者代数十家葢将以观民设教体国经野表皇威之有截明王道之无外匪徒备掌故征博洽已也抚疆宇则念肇造之艰稽制置则念经画之要采謡俗则念化导之方考循良人物而知治理之效念所以振兴而长育之核户口田赋而察登耗之故念所以怀保而蕃殖之书曰皇天既付中国民越厥疆土于先王肆王惟徳用和怿先后迷民用怿先王受命我祖宗克明峻徳以有九有之师𫝊绪在予敢不惟徳之勤笃前人成烈其在我内外百执事慎固封守阜成兆民懋相予修和有夏亦越我后嗣子孙咸敬厥徳以昭受丕基万年惟无斁览斯编也其善体诸皇舆表一部康熈十八年圣祖仁皇帝命撰皇舆表以直省府州县为经以歴代因革建置为纬四十三年复命増辑朝贡属国凡十六卷圣祖仁皇帝御制序粤稽古皇统一海宇画疆经野建立万国以作民极故周礼土地之图掌于司徒隶于小宰而左传称左史倚相能诵八索九丘孔安国曰九丘者九州之志也史记载萧何入关收秦图籍高帝以故具知天下阨塞是可见有国家者封域之广狭郡邑之兴废固不可不务逺稽而近考也朕尝博观羣史上溯源流高辛创立九州虞帝分为十二周初职方以统九服保章以辨分星胙土列爵天下井如秦兼并六国罢封建置郡县先王之制至秦而一变矣自是一统之盛汉隋唐宋元明制度递有更革汉曰十三部唐曰十五道宋曰十五路隋则改州为郡元则以路隶省明则革省置司其都邑变迁纷纭郁翳或地存而名亡或名同而地异或地析而民散莫可纪极他若三国六朝五代幅既隘升改寄置尤为烦冗矣朕因是简命儒臣倣史家年表法以本朝府州县之名为经弁于其首自唐虞以迄有明之地与郡国州县为纬分列其下朕复亲加裁订以详以核古今舆制灿若星辰之罗于天歴歴可数也爰命曰皇舆表若夫土宇之广北越沙漠南踰沧溟开辟以来未列版图者咸归籍内附以古无其名故斯表亦不能悉载焉虽然是宁独讨论之助云尔哉𫝊曰有徳此有人有人此有土诗曰圣敬日跻昭格迟迟上帝是祗帝命式于九围则抚斯表也朕敢不益博大厥徳以膺兹孔厚之版章与是为序圣祖仁皇帝御制増修序皇舆表一编肇成于康熈巳未制序卷端时置几案歴有年所顾原编纪载沿革于郡县特详其地列舆图而未设有郡县者槩未编入朕惟国家统御方夏覆载之内视均一体外藩䝉古诸属国自祖宗朝后先收服次第归诚迨朕临御以来蕃王君长嵗时贡琛悉比内地绣壤相错不啻万有余里迩者喀尔喀青海部衆称臣向附土宇益廓计其山川封域斥堠之所届分野之所属皆按地而可考也至于山陬海澨新隶职方者二十余年间建州树邑往往而有又若朝鲜交阯诸国之奉职惟䖍边徼土目之革心效顺亦从来志方舆者所宜备载爰命儒臣更加増辑共十有六卷书成特令刋梓用示来兹于戏幅延袤亦云广矣而蕃生息厚风俗之道则实资于庙堂之经理朕开编循览深念高卑险易形势不齐燥湿刚柔风气各异然而秉彛恒性遐迩皆同朕以一身为中外元元主惟是张官置吏以牧民生禁暴设防以御民患既鞠养之务徧尤教化之宜周早夜孳孳无日不心通乎四海九州之隠书不云乎自朝至于日中昃不遑暇食用咸和万民凡我后人覩是编者知剏造之维艰思怀柔之不易则千百禩无疆之厯服其庶克永荷天庥也夫八旂通志初集一部雍正五年世宗宪皇帝命纂八旗志书首为八志曰旂分曰土田曰营建曰兵制曰职官曰学校曰典礼曰艺文次以八表曰封爵曰世职曰宗人曰八旂大臣曰内阁大臣曰部院大臣曰直省大臣曰选举次以列传曰宗室王公曰名宦曰勲臣曰忠烈曰循吏曰儒曰孝义曰烈女凡二百五十卷干隆四年校刋八旂满洲氏族通谱一部皇上以八旂氏族日繁特命开馆纂辑通谱以姓氏为纲以地名人名为目勲旧戚畹庶姓支𣲖事实皆具凡八十卷干隆九年校刋皇上御制序我祖宗诞膺天命勃兴东土徳绥威詟奄甸万姓维时龙从凤附之衆云合响应辐辏鳞集强者率属归诚弱者举族内附我祖宗建师设长以莅之分旂隶属以别之厥有熊罴之士不二心之臣効命疆埸建谋帷幄亲以肺腑重以婚婣酬以爵命迨入关定鼎或聚居辽左或散处燕畿钖之土田爰及苖裔至于今百五六十年生聚蕃衍时万时亿累朝休养煦植鞠保胥勤越我嘉师咸能永世以滋大朕惟祖宗徳泽之深不可不继修令绪益绵延惇固于无疆重虑物阜且博代序日逺族姓日繁不为之明章统系俾知世徳所自将罔克念先人之勤无以光昭前烈爰发金匮石室之蔵征载籍稽图谱考其入我朝来得姓所始表之以地系之以名官阶勲绩缀为小传勲旧戚畹以及庶姓釐然备具秩然有条与国史相为表里昔周小史定系世辨昭穆左氏内外传言天子建徳因生赐姓胙土命氏而司商吹律以定姓名葢万物本乎天人本乎祖木有根而枝附焉水有源而流出焉谱牒者所以联人情之涣而维旧俗之漓不可忽也相昔先民遗风敦朴不徒以俗望相高是书之作非如魏晋隋唐谱牒之学炫博闻而广附㑹以膏粱阀閲为尚也书曰古我先王暨乃祖乃父胥及逸勤又曰惟乃祖乃父世笃忠贞服劳王家缵乃旧服无沗祖考前之人既以忠实勤劳覆帱其后嗣凡兹食旧徳而服先畴者其何以无隳厥绪书亦曰率乃祖考之攸行昭乃辟之有乂是则朕所厚望也夫钦定盛京通志一部干隆九年皇上驾幸盛京敬瞻列祖开创之绩陪京宏盛之规而旧纂通志一书未为精核特命重修釐为三十五门曰圣制曰御制曰京城曰坛庙曰宫殿曰山陵曰星土曰建置沿革曰疆域形胜曰山川曰城池曰关邮曰户口曰田赋曰职官曰学校曰公署曰选举曰兵防曰名宦曰人物曰忠节曰孝义曰文学曰隠逸曰流寓曰方伎曰仙释曰列女曰祠祀曰古蹟曰风俗曰物产曰杂志曰艺文凡三十二卷干隆十二年校刋皇舆西域图志一部干隆二十四年平定西域天山迤北西海之滨咸隶版图皇上特命纂西域图志亲定成书釐为十八门曰天章曰图考曰列表曰分野曰疆域曰山曰水曰官制曰兵防曰屯田曰贡赋曰语言曰字书曰音乐曰服物曰风俗曰土产曰外藩凡四十六卷皇上御制序语云耕当问仆织当问婢志广舆者不稽之歴代建置沿革将无从数典而志西域则有不能尽稽之歴代者实以幅员所限言语不通虽汉唐盛时亦颇能威行天山迤南建官设都而天山迤北本不能至也即有一二覊縻之国然叛服不常征调弗应又安能履其地而疆索之哉且汉唐之程督异域者仍汉唐人而已其与准噶尔囘部人语奚啻粤问而燕答则其所记鲁鱼亥豕之纷不待言而可知兹者叨天佑借羣力凑时㑹幸成是役准噶尔囘部之人皆在廷执事而国语切音译外蕃语又甚便且易我诸臣驰驱往来其间目覩身歴非若耳闻口传者比俾司校勘而正其讹传其真较仆婢耕织之问为尤详且厄鲁特语及囘语朕亦因暇而习焉时御丹椠为之改正是西域志之书必应及是时成之用开歴代之羣疑垂千秋之信録间亦涉及诸史以存述古总计分部一十有八分卷四十有六绘图系説荟为完书若夫辟地藏功文臣或有过颂朕所不取惟是筹耕牧计久长所以永干贶奠丕基思日孜孜持盈益凛予安得有功成无事之説哉清凉山新志一部圣祖仁皇帝屡驻跸清凉山命纂山志釐为十门曰化宇曰原圣曰灵蹟曰伽蓝曰崇建曰显应曰外䕶曰高僧曰缘感曰题咏凡十卷康熈四十年校刋圣祖仁皇帝御制序朕惟清凉山古称文殊大士演教之区也兹山耸峙于雁门云中之表接恒岳而俯滹沱横临朔塞藩屏京畿其地风劲而高寒层氷结于阴巖积雪留于炎夏故名清凉然地虽寒而嘉木芳草蒙茸山谷称灵异焉五峯竦立上矗霄汉日月之所廻环烟霞之所亏蔽苍然深秀其为神臯奥区葢自昔而已然矣是以自汉迄今歴代皆有崇建古刹精蓝遍满巖岫宇内称灵山佛土最着者有三峨嵋普陀而五台为尤盛焉我世祖章皇帝上为慈闱祝釐下为苍生钖福赐金遣使屡沛恩施朕数经驻跸兹山为两宫祈康宁福祉因而登五峯陟台怀各为文勒石以纪之琪树灵葩形于篇咏葢尝念佛教以清浄慈惠为本以戒定智慧为宗亦有裨于劝善逺慝兹山又密尔塞垣逺离尘俗当为清修者之所栖泊故于此毎惓惓焉山之有志所以纪形胜述建置载艺文俾后之人有所稽考往蹟旧闻不致湮没兹编详简适中不芜不支清凉胜境可抚卷而得其梗概也因叙于简端盘山志一部干隆七年建静寄山庄于盘山之阳十九年皇上命纂山志分为十门曰巡典曰天章曰图考曰名胜曰寺宇曰流寓曰方外曰艺文曰物产曰杂缀凡十六卷干隆二十年校刋皇上御制序向于雍正年间奉命敬谒景陵往来蓟野田盘山色宜人葢蓄于目且沃于心矣而以程期惟谨讫未登临因索智朴志书读之嗤其意求博而辞失冗夫耕问仆织问婢山经地志文士之事彼方外流拘名象而滥碔砆者何为哉践阼以后勅㡬勤政日不暇给閲七年而后一往游焉及一游则峯之秀泉之清松之苍石之诡日往来于吾怀是犹未见君子惄如调饥亦既见止我心则夷矣嗣是规地建园施金葺寺蹟之废者日以举境之幽者日以出上陵廻銮每憩止焉夫山川显晦时有定数而必待人以彰不数年之间使田盘改观者余也而顾兹寰宇风未臻乎唐虞嵗未余乎三九恧焉抱愧者亦余也志盘山而请序者其亦同余此心也耶国朝宫史卷三十国朝宫史卷三十一钦定四库全书国朝官史卷三十一书籍十字学康熈字典一部圣祖仁皇帝以六书音义繁赜小学诸书鲜能精当特命排纂字典卷首列检字辨似等韵备考补遗自一画以下部分班列为十二集凡四十册康熈五十年校刋圣祖仁皇帝御制序易传曰上古结绳而治后世圣人易之以书契百官以治万民以察周官外史掌达书名于四方保氏养国子教以六书而考文列于三重葢以其为万事百物之统纪而足以助流政教也古文篆隶随世递变至汉许氏始有説文然重义而略于音故世谓汉儒识文字而不识子母江左之儒识四声而不识七音七音之传肇自西域以三十六字为母从为四声横为七音而后天下之声总于是焉尝考管子之书所载五方之民其声之清浊高下各象其川原泉壤浅深广狭而生故于五音必有所偏得则能全备七音者鲜矣此歴代相传取音者所以不能较若画一也自説文以后字书善者于梁则玉篇于唐则广韵于宋则集韵于金则五音集韵于元则韵㑹于明则洪武正韵皆流通当世衣被后学其传而未甚显者尚数十百家当其编辑皆自谓毫发无憾而后儒推论輙多同异或所收之字繁省失中或所引之书滥疎无准或字有数义而不全或音有数切而不备曽无善兼美具可奉为典常而不易者朕毎念经传至博音义繁赜据一人之见守一家之説未必能㑹通罔缺也爰命儒臣悉取旧籍次第排纂切音解义一本説文玉篇兼用广韵集韵韵㑹正韵其余字书一音一义之可採者靡有遗逸至诸书引证未备者则自经史百子以及汉晋唐宋元明以来诗人文士所述莫不旁罗博证使有依据然后古今形体之辨方言声气之殊部分班列开卷了然无一义之不详一音之不备矣凡五閲嵗而其书始成命曰字典于以昭同文之治俾承学稽古者得以备知文字之源流而官府吏民亦有所遵守焉是为序御定音韵阐㣲一部康熈五十四年圣祖仁皇帝命纂韵书指授釐定依一百七部之旧而切以国书合声之法雍正二年告成凡十八卷六年校刋世宗宪皇帝御制序声音之道㣲矣天地有自然之声人声有自然之节古之圣人得其节之自然者而为之依永和声至于八音谐而神人和胥是道也文字之作无不讲求音韵顾南北异其风土古今殊其转变喉舌唇齿清浊轻重之分辨在毫釐动多讹舛樊然淆混不可究极自西域梵僧定字母为三十六分五音以总天下之声而翻切之学兴儒者若司马光郑樵皆宗之其法有音和类隔互用借声类例不一后人苦其委曲繁重难以骤晓往往以类隔互用之切改从音和而终莫能得其原也我圣祖仁皇帝亶聪首出天地万物之奥律厯象数之秘靡弗心解神㑹洞彻本原以国书合声之法出于自然足以尽括汉文翻切之要妙也于是指授大学士李光地拟定条例节目俾诸生王兰生纂辑之后复以尚书徐元梦董其成始自康熈五十四年迄今十载奏竣命之曰音韵阐㣲葢其为法也缓读则成二字急读则成一音在音和中尤极其和总出于人声之自然而无所勉强洵为简明易晓从来翻切家所莫及而讲求音韵者习之良甚便也虽然此特就切韵言之耳尝观皇极经世书律感吕而声生吕感律而音生律吕倡和相生不穷以声音统摄万物之变説者谓其以声起数以数合卦而万物之理备焉我圣祖仁皇帝独见音韵之本原即用以审音定律作乐崇徳其道举无所不贯葢睿知渊通更有极乎至㣲者夫岂羣下所能仰窥万一哉钦定叶韵彚辑一部皇上以叶韵古无専书特命彚辑㡬暇指授博考依据䟽其自出以叶韵列今韵之后凡十卷干隆十五年校刋皇上御制序叶韵非古也而即古也有今韵而后有叶韵叶韵者以古韵而协之于今故曰非古然以今视之则用叶以合义以古视之则非叶而本同故曰即古朕㓜习易诗诸经考其音多与今韵不合长而泛览百家其用韵亦往往异于今读葢韵书之行权舆江左至唐以声律取士部分较严而今所循用则出于宋元人之分併宜其与古不相契也三代而上言律吕言谐声言书名其于音韵当必审清浊别唇齿喉舌有一定之部分勒之简䇿与律度量衡象魏之法同为当世所遵守而惜其世逺而不传也好古之士欲忖而求之其道无由宋吴棫本易诗史汉诸书为韵补子朱子尝取以释毛诗楚词明杨慎广之为古音号称渊博及证之羣籍其踈略不备者则已多矣因于㡬暇指授儒臣博考经史诸子以及唐宋大家之文所用古韵举而列之䟽其所出次于今韵之后临文索句就考焉可以恢见闻可以益思致独是四库之编浩如渊海学士毕生不能穷其读区区掇拾而覼缕之何异稽躔次而溯有虞氏之敬授汎江淮河汉而追禹功之疏凿其可指而数者㡬何然方之尝鼎之一脔则未始非汲古之助云尔爰授之梓而行之清文鑑一部国书本天地元音宜有専书垂示万世圣祖仁皇帝命分类排纂亲定成书为部三十有六为类二百八十凡二十一卷康熈四十七年校刋圣祖仁皇帝御制序朕惟自昔圣人易结绳以书契用使天下之义理悉归文字天下之文字悉归六书六书备而义理无不毕具茍不为讲习修明则形声㸃画之制虽存其义㡬乎息矣我太祖高皇帝创业垂训至仁合于天地肇造清书大文昺如日月太宗文皇帝上圣之资开天之运继志绍闻丕宣文治世祖章皇帝神灵首出智勇天授秉英断之资持以恭俭扩寛仁之量济以忧勤朕以凉徳膺祖宗之鸿图即位多年未尝晷刻不以法祖为念兢业自守宵旰靡遑万㡬之暇惟以读书穷理尽吾之志凡五经四书已经翻译之外如纲目讲义等有关于治道者靡不译尽近来老成耆旧渐就凋谢因而㣲文奥旨久而弗彰承譌袭舛习而不察字句偶有失落语音或有不正国书所关至鉅政事文章皆由此出非详加釐定何所折衷非编辑成书何以取法爰诏儒臣分类排纂以缮槀进呈朕亲御丹黄逐一审订解诂之疑似者必晰同异于毫芒引据之阙遗者必援经史以互证或博于故老或㕘考于旧编大而天文地理小而名物象数十二字母五声切音具载集中名曰清文鑑用探音声之本原究字画之详尽为部三十有六为类二百八十为书二十一卷清文得此而无余蕴凡以明祖徳之源流敬本之深意也易云观乎人文以化成天下朕仰承列祖创造之宏模深惟国家同文之盛典嵗閲数周彚成全帙诵是编者尚其体朕歴载之勤劬因音韵以求字画因字画以求文章继自今诏令之出纳章奏之敷陈以及达于遐陬勒诸琰琬者大经大法咸有据依一话一言式循典则庶㡬国书永贻于千百禩而与日星河汉长垂天壤也夫清文合蒙古鑑一部圣祖仁皇帝既定清文鑑乃以蒙古字合译成书凡二十卷又註三十卷一并校刋钦定同文韵统一部皇上以字母原本西畨而字不备音爰命译纂韵统曰天竺字母谱曰天竺音韵翻切配合字谱曰西畨字母配合字谱曰天竺西畨阴阳字谱曰大蔵经典字母同异考曰华梵字母合璧谱凡六卷干隆十五年校刋皇上御制序粤自切韵字母之学兴于西域流传中土遂转梵为华而中华之字不特与西域音韵攸殊即用切韵之法比类唿之音亦不备于是有反切有转注甚至有音无字则为之空圈影附其言浩若河汉而其绪纷如乱丝我国朝以十二字头括宇宙之大文用合声切字而字无遁音华言之所未备者合声无不悉具亦无不脗合信乎同文之极则矣间尝流览梵夹华文笔授充牣支那而咒语不繙取存印度本音以传真谛顾缁流持诵迥非西僧梵韵是岂説咒不译之本意耶和硕庄亲王当皇祖时面承音韵阐㣲之要旨精贯字母博涉明辨爰命率同儒臣咨之灌顶普善广慈国师章嘉胡土克图考西畨本音溯其渊源别其同异为之列以图谱系以图説辨阴阳清浊于希㣲杳渺之间各得其元音之所在至变而莫能淆至赜而不可乱既正贝叶流传之讹谬即研穷字母形声之学者亦可探婆罗门书之窔奥而破拘墟之曲见书成名之曰同文韵统而着其縁起如此云西域同文志一部干隆二十四年平定西域纂修方略各部语言文字在馆诸臣未能通晓皇上指授臣工排纂同文志示之纲领分门四曰地名曰山名曰水名曰人名分部四曰天山北路准噶尔部曰天山南路囘部曰青海曰西畨每则首冠国书次汉字详注次三合切音次䝉古字次西畨字次托忒字次囘字循环毗附重译相通凡二十四卷皇上御制序嵗庚午既定同文韵统序而行之葢以梵音合国书切韵复以国书切韵叶华音字母于是字无遁音书皆备韵㣲特支那咒语窔奥可探而且寰㝢方言拘墟尽释兹者西域既平不可无方略之书然准语囘文非纂辑文臣所晓是宜示之纲领有所遵循俾无蹖驳舛讹之虞因以天山北路天山南路准部囘部并西藏青海等地名人名诸门举凡提要始以国书继以对音汉文复继以汉字三合切音其䝉古西畨托忒囘字以次缀书又于汉文下详注其或为准语或为囘语于是兀格蟀自之言不湏译鞮象寄而凡识汉字者莫不通其文解其意了若列眉易若指掌书既成名之曰西域同文志同文云者仍阐韵统之义而特加以各部方言用明西域纪载之实期家喻户晓而无鱼鲁毫釐之失焉然尝思之天高地下人位乎其中是所谓实也至于文葢其名耳实无不同文则或有殊矣今以汉语指天则曰天以国语指天则曰阿卜喀以蒙古语准语指天则曰腾格里以西畨语指天则曰那木喀以囘语指天则曰阿思满令囘人指天以告汉人曰此阿思满汉人必以为非汉人指天以告囘人曰此天则囘人亦必以为非此亦一非也彼亦一非也庸讵知孰之为是乎然仰首以望昭昭之在上者汉人以为天而敬之囘人以为阿思满而敬之是即其大同也实既同名亦无不同焉达者契渊源于一是昧者滞名象于纷殊是志也将以纳方俗于会极袪羣疑之分畛举一例凡豹鼠易辨即世道人心岂云无裨益哉御制盛京赋清汉三十六体篆字书一部国书音韵体制具详清文鑑惟旧有篆体未经详备寳玺印章尚用本字皇上指授臣工肇制篆文爰据古法成三十六体清篆诸臣恭请御制盛京赋摹缮成帙并汉篆三十六体共为七十二体既广国书并传古篆各为一册校刋颁行昭示万世钦定篆文六经四书一部圣祖仁皇帝命以小篆摹刻易书诗春秋周礼仪礼论语大学中庸孟子亲定成书凡十四册国朝宫史卷三十一国朝宫史卷三十二钦定四库全书国朝宫史卷三十二书籍十一类纂御制资政要览一部世祖章皇帝採集经史子集中关于政事者为三十章曰君道曰臣道曰父道曰子道曰夫道曰妇道曰兄弟曰体仁曰𢎞义曰敦礼曰察微曰昭信曰知人曰厚生曰教化曰俭徳曰迁善曰务学曰重农曰睦亲曰积善曰爱民曰慈㓜曰养生曰惩忿曰窒慾曰履谦曰谨言曰慎行曰爱物凡三卷顺治十二年校刊世祖章皇帝御制序朕惟帝王为政贤哲修身莫不本于徳而成于学如大匠以规矩而取方圆乐师以六律而正五音凡古人嘉言善行载于典籍者皆修已治人之方可施于今者也朕孜孜图治学于古训览四书五经通鑑等编得其梗概推之十三经二十一史及诸子之不悖于圣经者莫不根极理道成一家言但卷袠浩繁若以之教人恐未能一时尽解其义亦未能一时尽得其书因思夫记事宜提其要纂言当钩其元乃採集诸书中之关于政事者为三十篇又虑其涣而无统于是毎篇贯以大义联以文词于忠臣孝子贤人㢘吏畧举事迹其奸贪不肖悖乱者亦载其内使法戒烱然加之训诂详其证据譬之萃衆白以为裘范六金而成鼎㫖约而易明文简而易閲名曰资政要览观是书者熟思而体之可以为笃行之善人推类而广之可以为博雅之君子毋徒求之语言文字之间则朕谆谆教喻之心庶乎其不虚矣御制劝善要言一册世祖章皇帝採择诸书中要语辑为一编以示劝掖顺治十三年校刊世祖章皇帝御制序朕惟天道至善即以其善赋之下民故人之生无有不善其或有不善者皆因内蔽于私欲外染于汚习至不能守其初心遂悖乎天矣因人之存心行事不同是以上天鉴察降以灾祥其降祥者固以显祐善人其不得已而降灾者亦以明戒下民使之改过而迁于善也从来报应昭昭不爽讵不可畏哉古人原天垂训以教天下正论嘉言不一而足但文之深者或不易通言之简者又不能尽朕恭承天命抚育万方深念上之教世劝勉为先人之立身为善最乐故取诸书之要者辑为一编名曰劝善要言语不欲文期于明理词不厌详期于晓衆欲使贤愚同喻小大共知读此书者当深思其义体之于身省之于心善者则亦当加勉而进于淳良以求吉庆其或无知而误汚于不善者尤当速改而归于无过以免灾戾庶㡬不负上天好生之心而朕殷殷教化之意亦不虚矣凡我人民其敬勉之哉孝经衍义一部世祖章皇帝命纂脩孝经衍义未及告成圣祖仁皇帝诏儒臣续辑亲定成书首列经旨总要二卷所衍之义曰至徳曰要道曰教之所由生曰天子之孝曰诸侯之孝曰卿大夫之孝曰士之孝庶人之孝曰大顺之徴至徳之目曰仁曰义曰礼曰智曰信要道之目曰父子曰君臣曰兄弟曰夫妇曰朋友师弟子附焉教所由生之目曰礼曰乐曰政曰刑天子之孝一曰爱亲爱亲之义曰早谕教曰均慈爱曰敦友恭曰亲大族曰体臣工曰重守令曰爱百姓曰课农桑籍田附焉曰薄税敛曰傋㐫荒曰省刑罚曰恤征戍二曰敬亲敬亲之义曰事天地曰法祖宗曰隆郊配曰严宗庙曰重学校养老附焉曰崇圣学曰教宫闱曰论官材曰优大臣曰设谏官曰正纲纪曰别贤否曰制国用曰备风俗诸侯之孝曰爱亲曰敬亲曰不骄曰不溢卿大夫之孝曰爱亲曰敬亲曰法言曰徳行士之孝曰爱亲曰敬亲曰事君忠曰事长顺庶人之孝曰爱亲曰敬亲曰用天道曰分地利曰谨身节用因经有顺天下之文故以大顺之徴终焉凡百卷康熙二十九年校刊圣祖仁皇帝御制序朕缅维自昔圣人以孝治天下之义而知其推之有本操之有要也夫孝者百行之原万善之极书言奉先思孝诗言孝思维则明乎为天之经地之义人性所同然振古而不易故以之为已则顺而祥以之教人则乐而易从以之化民成俗则徳施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光扬烈諴万民而光四海皆斯义也孔子教孝之言散见于册籍而统㑹于孝经曾子以纯孝亲承斯训其辞约其指逺条贯终始综括羣论言孝之义于斯为备自颜芝藏本出于汉初考註笺释代有其人如孔安国郑康成皇侃邢昺辈无虑百余家大约皆训诂章句辨论古今文同异而求其推扩义藴逹之于万事万物而皆莫出其范围者则尚未之备也世祖章皇帝𢎞敷孝治懋昭人纪特命纂脩孝经衍义未及成书朕纉承先志诏儒臣蒐讨编辑仿宋儒眞徳秀大学衍义体例徴引经史诸书以旁通其説窃以仲尼称至徳要道以顺天下又曰教之所由生而后详列天子诸侯卿大夫士庶人之五孝此则一经之大㫖亦犹大学之言明徳新民格致诚正修齐治平也是故衍至徳之义则仁义礼智信之説备矣衍要道之义则父子君臣夫妇昆弟朋友之伦备矣衍教所由生之义则礼乐刑政之属傋矣衍五孝而皆以爱敬为本明贵贱之所同也由天子之敬亲推之则郊社宗庙典礼之义备矣由天子之爱亲推之则仁民育物抚绥爱养之义傋矣无非敬也无非爱也卽无非孝也递而至于诸侯之不骄不溢卿大夫之法服法言法行士庶人之忠顺事上谨身节用何一非爱敬之义推而极之通乎神明贯乎天地夫宁有涯际乎书成凡一百卷镂板颁行竝制叙言冠于简端庶㡬嘉与海内共遵斯路家脩子弟之职人奉亲长之训协气旁流休风四达以成一代敦厚鸿龎之治斯则朕继述先烈尊经崇本之志也夫御制内则衍义一部世祖章皇帝仰承慈训取礼记内则一编阐义指事所衍之目曰孝曰敬曰教曰礼曰让曰慈曰勤曰学凡十六卷顺治十三年校刊世祖章皇帝御制序臣闻致治之道有大经大法以仪型乎邦国必有至精至粹以模楷乎宫闱故关睢为王化之端干坤居大易之首圣人垂训未有不以门内为兢兢者也三代以前上有圣后贤妃肇修内治化行而俗美后世宫壸之间修身立训者既不数见而姆教亦寡自非天佑至徳孰能集贞淑之大成振古今之懿化哉恭惟圣母皇太后佐我皇考崇文图治徽音雍穆慈诲周详有典有则兴仁兴让允为万世壸教之主矣乃犹懋勤道化嗜古好学臣受㤙深厚莫可报称惟有蒐辑古来嘉言美行统成一编上备披閲冀展微忱于万一焉臣视政之暇尝读礼记内则首述后王命冡宰降徳教于兆民考其所载皆父慈子孝夫义妇听之道夫圣人言欲治其国者先齐其家又言家正而天下定齐之正之其惟内则乎正位乎外者不明乎是书何以总干纲正位乎内者不明乎是书何以脩坤教既又详绎其义于妇道女事尤无所不备诚帷墻之要典贤淑之永模也乃世传后妃纪列女传家范内训诸书虽着作不少然未见原本内则而发明之岂所以尊经立教与夫天生烝民有物有则家则乎身身则乎心将起化于闺房未有不合乎正心脩身之道而能作则者今观是书微而至于声气容色显而至于言动仪文精而至于乐心养志粗而至于中馈女工所以端其心而检其身者施诸一家无不宜放乎四海无不凖臣故谓隆母仪敦妇顺断不外乎是书䆒其指归盖有八要焉孝者顺亲之要也其类有二事舅姑事父母是也敬者内助之要也其类有五事夫劝学佐忠赞廉重贤是也教者昌后之要也其类有三教子勉学训忠是也礼者持已之要也其类有九敬祭祀肃家政定变守贞殉节端好尚崇俭约谨言慎仪是也让者睦戚之要也其类有四崇谦退和妯娌睦宗族待外戚是也慈者推㤙之要也其类有五逮下慈㓜敦仁爱民宥过是也勤者脩业之要也其类有二女工饮食是也学者取法之要也其类有二好学着书是也毎举一类必证以圣贤经传之言实以古今淑顺之行所采事蹟贵贱不同而其道则同所引文辞深浅不一而其理则一阐明大指诠释微文名曰内则衍义恭进慈览以附乎养志之义自禁壸逹乎闾巷咸于斯取则焉必皆感发其性情渐摩乎义理广教化而美风俗宫闱之至精至粹者与邦国之大经大法竝垂不朽圣母皇太后休声盛徳炳于日星是则臣惓惓之大愿尔臣谨序御纂朱子全书一部圣祖仁皇帝指授儒臣博採羣书凡一句一字出于朱子者彚集成编其目曰小学曰大学曰论语曰孟子曰中庸曰易曰书曰诗曰春秋曰礼曰乐曰性理曰理气曰鬼神曰道统曰诸子曰歴代曰治道曰论文论诗字学科举之学曰赋词琴操诗诗余赞箴铭凡六十六卷康熙五十三年校刊圣祖仁皇帝御制序唐虞夏商周圣贤迭作未尝不以文字为重文字之重莫过五经四书毎览古今凡传于世者代不乏人秦汉以下文章议论无非因时制宜讽谏陈事绳愆纠缪补偏救敝之计耳若夫文辞之雄摛藻之丽古人已有定论予何敢言但不偏于刑名则偏于好尚不偏于杨墨则偏于释道不偏于词章则偏于怪诞皆不近于王道之纯予少时颇好读书只以广博华赡为事刚勇武备为用自康熙三十五年天山告警朕亲擐甲胄统数万子弟深入不毛沙碛乏水瀚海指挥如意破敌无存未十旬而凯旋可谓胜矣后有所悟而自问兵可穷乎武可黩乎秦皇汉武英君也因必欲胜而无令闻或至不保者岂非好大喜功与乱同道之故耶所以宵旰孜孜思逺者何以柔近者何以懐非先王之法不可用非先王之道不可为反之身心求之经史手不释卷数十年来方得宋儒之实据虽汉之董子唐之韩子亦得天人之理未及孔孟之渊源至邵子而玩索河洛之理性命之微衍先天后天之数定先甲后甲之考虽书不尽传理亦显然矣周子阐无极而太极复着通书其所授受有自来矣如星辰系乎天而各有其位不能掩也光风霁月之量又不知其何似二程之充养有道经天纬地之徳聚百顺以事君亲前儒已诵之矣至于朱夫子集大成而继千百年絶传之学开愚蒙而立亿万世一定之规穷理以致其知反躬以践其实释大学则有次第由致知而平天下自明徳而止于至善无不开发后人而教来者也五章补之于断简残篇之中而一旦豁然贯通之为要虽圣人复起必不能逾此问中庸名篇之义则不偏不倚无过不及之名未发已发之中本之于时中之中皆先贤所不能及也若语孟则逐篇讨论皆内圣外王之心传于世道人心之所关匪细如五经则因经取义理正言顺和平寛宏非后世浅见而轻议者同日而语也至于忠君爱国之诚动静语黙之敬文章言谈之中全是天地之正气宇宙之大道朕读其书察其理非此不能知天人相与之奥非此不能治万邦于袵席非此不能仁心仁政施于天下非此不能外内为一家读书五十载只认得朱子一生居心行事故不揣粗鄙无文而集各书中凡属朱子之一句一字命大学士熊赐履李光地素日留心于理学者彚而成书名之朱子全书以备乙夜勤学虽未能㡬于寡过亦自勉君亲之责者朕又思朱子之道五百年未有辩论是非凡有血气皆受其益朕一生所学者为治天下非书生坐观立论之易朕集朱子之书恐后世谓借朱子之书自为名者所以朕敬述而不作未敢自有议论往徃见元明至于我朝着作讲解万不及朱子而各出己见每有驳杂反为有玷宋儒之本意况天下至大兆民至衆舆图甚逺开地大广外国诸藩风俗不同好尚各异防此失彼之患不可不思若以智谋要结人心如挟泰山而超北海也以中正仁义老成寛信似乎近之凡读是书者谅吾志不在虚辞而在至理不在责人而在责已求之天道而尽人事存吾之顺殁吾之宁未知何如也钦定执中成宪一部世宗宪皇帝命臣工採録羣籍精义粹语深切治道者为执中成宪次第进呈亲定成书冠以御制论十五首干隆元年校刊皇上御制序惟我皇考法天行健一日万㡬宵旰不遑犹以其间简命儒臣採录经史子集所载自古帝王元徳显功訏谟大训以及名臣奏章先儒语类深切治道者次第进呈皇考亲为删定命曰执中成宪始于雍正六年仲春成于十三年仲夏未及刊布而我皇考遽遐弃臣民予小子㷀㷀在疚未之前见也嗣统既月勉从诸臣请躬涖庶政始发而读之既卒业然后知圣心圣学实与尧舜孔子同揆而汲汲于是编则専以启迪我后人示之标准也间尝殚思大学一书窃见仲尼祖述尧舜之实义焉其所谓明徳者即虞书所谓道心也所谓明明徳者惧其为人心所蔽也所谓格物致知者严辨人心道心之界以尽万事万物之理即书所谓惟精也所谓正心诚意者力袪人心之杂以致道心之纯即书所谓惟一也所谓修身齐家治国平天下而止于至善者卽书所谓允执厥中也然极乎执中之量则惟尧舜为无歉而中之散见于万事万物者则不惟三代圣王卽秦汉以后仁厚英哲之君下及中主亦必有一事二事之合焉不独臯䕫益契伊傅周召孔曾思孟卽近代羣儒文士亦必有一话一言之合焉故中庸曰舜好问而好察迩言执其两端用其中于民盖中之理无事无物而不具亦无人而不知是卽明徳之根于性而不息者而惟舜能察之惟舜能执之惟舜能用之故善与人同合徳于天地我皇考编定是书自二帝三王之事古圣贤之言下逮羣儒文士之可节取者兼收而不遗用是道也皇考之治天下无一事不审其则无一物能匿其情卽书所谓惟精大学所谓物格而知至无一时之不敬无一念之不诚卽书所谓惟一大学所谓心正而意诚故凡施于政教者或予或夺或寛或严或抑扬迟速之稍有不同而无不立乎大中可为民极卽书所谓执中大学所谓身修家齐国治天下平而明徳新民皆止于至善也而所以立纲陈纪更化善治其大者皆断自圣心而细者亦博採于衆议有其人不能皆入于善而一言之中必不废焉卽中庸所谓好问好察执两用中也然我皇考聪明睿智夙具于圣性而养成于圣学者已数十年故皇考之惟精乃不思而得皇考之惟一乃不勉而中皇考之执中而化成天下乃从容中道无为而成岂复有资于是书所以亲为删定者正恐在后之侗懵然无见于执中立极之道爰示之以成宪也岂惟予小子奉以终身惟日兢兢无敢踰越哉世世子孙茍能服膺勿失而溯其渊源则于尧舜孔子之道一以贯之矣岂惟君人者舎是无以建其有极以消天下之偏陂反侧哉凡百有位果能是训是行则上之可辅理成化以着勲猷而下亦可以谨身而寡过于以谟明弼谐共臻喜起明良之盛无难矣国朝宫史卷三十二国朝宫史卷三十三钦定四库全书国朝宫史卷三十三书籍十二总集渊鑑斋古文选一部圣祖仁皇帝御选自左传国语至宋人古文为正集六十四卷康熙四十九年校刊圣祖仁皇帝御制序夫经纬天地之谓文文者载道之器所以弥纶宇宙统括古今化裁民物者也是以干苞坤络非文不宣圣作贤述非文不着其为用也大矣书契以后作者代兴载籍充盈体制不一约而论之靡不根柢于羣经权舆于六籍如论説之类以疏解为主始于易者也奏启之类以宣述为义始于书者也赋颂之类以讽喻为指始于诗者也传叙之类以纪载为事始于春秋者也引而伸之触类而通之虽流别各殊而镕裁有体于是能言之士抒写性情贲饰辞理同工异曲以求合乎先程皆足以立名当时垂声来叶彬彬郁郁称极盛焉然而代不乏人人不一制着作既富篇什遂繁不有所裒辑虑无以观其备也不有所诠择虑无以得其精也古来采获之家载在四部名目滋多类皆散佚其流布人区者自萧统文选而外唐有姚铉之文粹宋有吕祖谦之文鑑皆限断年代各为一编夫典章法度粲然一王之制前不必相师后不必相袭此可限以年代者也至于文章之事则源流深长今古错综盛衰或通于千载损益无关于一朝此不可限以年代者也诸家之选虽足鸣一代之盛岂所以穷文章之正变乎朕留心典籍因取古今之文自春秋以迄于宋择其辞义精纯可以鼓吹六经者彚为正集卽间有瑰丽之篇要皆归于古雅其绮章绣制弗能尽载者则列之别集旁採诸子录其要论以为外集煌煌乎洵秉文之玉律抽牍之金科矣夫帝王之道质文互用而大化以成圣贤之业博约竝施而性功以备是书也虽未足以尽文章之胜于圣人游艺之㫖亦庶乎其有当也夫悦心集一部世宗宪皇帝在藩邸时宸襟偶寄披閲经史之余旁及百家小集採集成书凡四卷雍正四年校刊世宗宪皇帝御制序朕生平澹泊为懐恬静自好乐天知命随境养和前居藩邸时虽身处繁华而寤寐之中自觉清逺闲旷超然尘俗之外然不好放逸身心披閲经史之余旁及百家小集其有寄兴萧闲寓懐超脱者佳章好句散见简编或如皓月当空或如凉风解暑或如时花照眼或如好鸟鸣林或如泉响空山或如钟清午夜均足以消除结滞浣涤烦嚣令人心旷神怡天机畅适因随意採录若干则置诸几案间以备观览自总理万㡬以来宵旰不遑求如曩时之怡情悦目不可复得然宁静之宰不因物动恬澹之致岂为境移此乃可以自信者爰取向所採录彚为一书名之曰悦心集夫心者人之神明所以为万化之原万事之本而劳之则苦扰之则烦蔽之则昏窒之则滞故圣贤有存心洗心之明训佛祖有明心寂心之微言无非涵养一心之冲虚灵妙使无所累与天地太和元气浑然流行无入而不自得也如孔门之春风沂水仙家之吸露餐霞如来之慧雨香花以及先儒之霁月光风天根月窟其理同其㫖趣何弗同耶是编所录有庄语有逸语有清语有趣语有浅近语不名一体人有仕有隐有儒有释有髙名有无名亦不専一家总之戒贪祛妄屏虑释思寄清净心逰欢喜地言近指逺辞简味长俯仰之间随时可㑹然而喧寂在境而不喧不寂者自在心往往迹寄清廓之乡而神思萦扰身处尘氛之地而志气安舒则见道未见道之分也昔朗禅师以书招永嘉禅师山居师答曰未识道而先居山者但见其山不见其道未居山而先识道者但见其道必忘其山见道忘山者人间亦寂也见山㤀道者山中乃喧也旨哉斯言知此义者始可与读悦心集御选唐宋文醇一部皇上勅㡬之暇览储欣所选唐宋十家文择其言之尤雅者韩愈十卷柳宗元八卷李翺二卷孙樵一卷欧阳脩十二卷苏洵四卷苏轼十三卷苏辙三卷曾巩四卷王安石一卷亲加评㸃简端恭录圣祖仁皇帝御批末附诸家评语凡五十八卷干隆三年校刊皇上御制序不朽有三立言其一言之无文行而不逺若是乎言之文者乃能立于后世也文之体不一矣语文者説亦多矣羣言淆乱衷诸圣当必以周孔之语为归周公曰言有序孔子曰辞达而已矣无序固不可以达欲达其辞而失其序则其为言奚能云粼波折而与天地之文相似也然使义则戋戋而言有枝叶妃青嫓白雕琢曼辞则所谓八代之衰已其咎同归于无序而不达抑又有进焉文所以足言而言固以足志其志已荒文将奚附是以孔子又曰言有物夫序而达达而有物斯固天下之至文也已昌黎韩愈生周汉之后㡬五百年逺绍古人立言之轨则其文可谓有序而能达者然必其言之又能有物如布帛之可以暖人菽粟之可以饱人则李汉所编七百篇中犹且十未三四况昌黎而下乎甚矣文之至者不易得也明茅坤举唐宋两朝中昌黎栁州庐陵三苏㑹王八大家荟萃其文各若干首行世迄今操觚者脍炙之本朝储欣谓茅坤之选便于举业而弊卽在是乃复増损之附以李习之孙可之为十大家欲俾读者兴起于古毋祗为发䇿决科之用意良美已顾其説之未衷而见之未当则所去取与茅坤亦未始迳庭朕读其书嘉其意而亦未尝不惩其失也夫十家者谓其非八代骈体云尔骈体固属文体之病然若唐之魏郑公陆宣公其文亦多骈句而辞达理诣足为世用则骈又奚病日月丽乎天天之文也百谷草木丽乎土地之文也化工之所为有定形乎哉化工形形而不形于形而谓文可有定形乎哉顾其言之所立者何如耳勅㡬之暇偶取储欣所选十家之文录其言之尤雅者若干首合而编之以便观览夫唐宋以来名儒硕士有序有物之嘉言固不第十人已也虽然尝鼎一脔亦足以知道腴之可味况已斟其雉膏哉皇清文颖一部圣祖仁皇帝命辑皇清文颖世宗宪皇帝复命开馆纂集未及成书皇上命自干隆甲子以前先为编次卷首恭录圣祖仁皇帝御制诗文六卷世宗宪皇帝御制诗文四卷皇上御制诗文十四卷臣工所作诸体表二卷论八卷説一卷解二卷序四卷记三卷跋一卷辨一卷䇿问二卷䇿对一卷议二卷疏一卷碑一卷赞铭一卷对书考一卷杂文一卷颂八卷赋十二卷古今体诗五十卷凡百卷干隆十二年校刊皇上御制序我大清受命百有余年列祖徳教涵濡光被海宇右文之盛炳焉与三代同风朕绍闻逊志以是为学亦以是为治矢其文徳一纪于兹易曰观乎人文以化成天下盖自有天地而人经纬乎其间士君子之一言一行国家之制度文为礼乐刑政布之为教化措之为事功无非文也乃其菁英所萃蔚为国华词以殽之声以永之律以和之谐协六同彰施五色典谟作焉雅颂兴焉诗不云乎追琢其章金玉其相文之盛也而赓之曰勉勉我王纲纪四方则所谓其风自上也曩我皇祖命大学士陈廷敬选辑皇清文颖储之延阁未及刊布皇考复允廷臣之请开馆编辑随时附益乆之未竣朕因命自干隆甲子以前先为编次凡御制诗文二十四卷臣工赋颂及诸体诗文一百卷录成序其首简昔之论文以代为次者于汉则有西汉文类唐则有文苑英华唐文粹宋则有文海文鑑元则有文类明则有文衡皆博综一代着作之林无体不备今是编惟取经进之作朝廷馆阁之篇与诸书小异然以观斯文风尚当有取焉在易涣之象曰风行水上盖立言者以为天地自然之文而序卦受之以节言文之不可过也继之以中孚言有实也节而不流徴之以信有典有则可乆之道其在斯乎朕孜孜典学求所以善持之者因以为摛文者鹄俾共勉云钦定四书文一部皇上命裒集有明及本朝诸名家制义精选成编俾閲者作者具有楷模计选明文四百八十六篇国朝文二百九十七篇干隆五年校刊卷首恭载皇上谕旨国家以经义取士将使士子沉潜于四子五经之书阐明义理发其精藴因以觇学力之浅深与器识之淳薄而风㑹所趋卽有关于气运诚以人心士习之端倪呈露者甚微而徴应者甚鉅也顾时文之风尚屡变不一茍非明示以准的使海内学者于从违去取之介晓然知所别择而不惑于岐趋则大比之期主司何所操以为绳尺士子何所守以为矩矱有明制义诸体皆备如王唐归胡金陈章黄诸大家卓然可传本朝文运昌明英才辈出刘子壮熊伯龙以后作者接踵莫不根柢经史各抒杼轴此皆足为后学之津梁制科之标准自坊选冐滥士子率多因陋就简剽窃陈言雷同肤廓间或以此倖获科名又展转流布私相倣傚驯至先辈名家之法置而不讲经史子集之书束而不观所系非浅鲜也今朕欲裒集有明及本朝诸大家制义精选数百篇彚为一集颁布天下学士方苞于四书文义法夙尝䆒心着司选文之事务将入选之文发挥题义清切之处逐一批抉俾学者了然心目间用为模楷又㑹试乡试墨卷若必俟礼部刊发势必旷日持乆士子一时不得观览可弛坊间刻文之禁果有学问淹博识见明通者不拘卿㑹墨卷房行试牍准其照前选刻但不得徇情冐滥或狂言横议以酿浇风朕实嘉恵士子其各勤精脩业以底大成敬体朕意共相黾勉钦此御定歴代赋彚一部圣袓仁皇帝命词臣蒐集秦汉以迄明代所传诸赋广彚成书首为正集分类三十曰天象九卷曰嵗时四卷曰地理十七卷曰都邑十卷曰治道六卷曰典礼六卷曰祯祥四巻曰临幸一卷曰蒐狩二卷曰文学四卷曰武功二巻曰性道四卷曰农桑二卷曰宫殿六卷曰室宇七卷曰器用四卷曰舟车一卷曰音乐六巻曰玉帛三巻曰服饰一卷曰饮食一卷曰书画二卷曰巧艺二卷曰仙释二卷曰览古六卷曰寓言二卷曰草木六卷曰花果七卷曰鸟兽九卷曰鳞虫四卷次为外集分类八曰言志六卷曰懐思二卷曰行旅二卷曰旷达三卷曰美丽二卷曰讽喻一卷曰情感二卷曰人事二卷又次为补遗二十二卷其有单词剰句散见诸书者竝採录为逸句二卷凡一百八十二巻赋四千一百六十一篇康熙四十五年校刊圣祖仁皇帝御制序赋者六义之一也风雅颂兴赋比六者而赋居兴比之中盖其敷陈事理抒写物情兴比不得竝焉故赋之于诗功尤为独多由是以来兴比不能单行而赋遂继诗之后卓然自见于世故曰赋者古诗之流也班固又谓登髙能赋可以为大夫言感物造端材智深美可以与国政事故可以为列大夫也是则赋之于诗具其一体及其横肆漫衍与诗竝行而其事可通于用人书曰敷奏以言夫敷奏者有近乎赋之义使尧舜而在今日亦所不废则岂非文章之可贵者哉朕尝于㡬务之暇博观典籍见古者诸侯卿大夫交接邻国时称诗以喻志不必其所自作皆谓之赋如晋公子重耳赋六月鲁文公赋菁菁者莪郑穆公赋鸿雁鲁穆叔赋祈父之类皆取古诗歌之以喻其志卽咏吟之遗音得心意之所存使闻之者足以感发兴起而因以明其如相告语之情犹之敷布其义而直陈之故谓之赋也春秋之后聘问咏歌不行于列国于是羁臣志士自言其情而赋乃作焉其始创自荀况宦逰于楚作为五赋楚臣屈原乃作离骚后人尊之为经而班固以为屈原作赋以讽喻则已名其为赋矣其后宋玉唐勒皆竞为之汉兴贾谊枚乗司马相如扬雄张衡之流制作尤盛三国两晋以逮六朝变而为排至于唐宋变而为律又变而为文而唐宋则用以取士其时名臣伟人往往多出其中迨及元而始不列于科目朕以其不可尽废也间尝以是求天下之才故命词臣考稽古昔蒐采缺逸都为一集亲加鉴定令校刋焉为叙其源流兴罢之故以示天下使凡为学者知朕意云御定全唐诗一部圣祖仁皇帝发内府所藏全唐诗命参校唐音统籖诸编依代分人各系小传一代所作彚为全书目录十二卷帝后宗室诸王公主宫嫔诗九卷郊庙乐章七卷乐府十三卷臣工一千三百九十四人诗七百三卷五代诗三十三卷无爵里世次可考者二十一巻聨句七卷逸句二巻名媛九巻释子四十六卷道士四卷神仙鬼怪十三卷谐谑四卷判歌䜟记语谚谜謡酒令占词蒙求各一卷补遗七卷词十二卷凡九百卷诗四万八千九百余首康熙四十四年校刊圣祖仁皇帝御制序诗至唐而衆体悉备亦诸法毕该故称诗者必视唐人为标准如射之就彀率治器之就规矩焉盖唐当开国之初卽用声律取士聚天下才智英杰之彦悉从事于六义之学以为进身之阶则习之者固已専且勤矣而又堂陛之赓和友朋之赠处与夫登临䜩赏之卽事感懐劳人迁客之触物寓兴一举而託之于诗虽穷达殊途悲愉异境而以言乎摅写性情则其致一也夫性情所寄千载同符安有运㑹之可区别而论次唐人之诗者辄执初盛中晩岐分疆陌而抑扬轩轾之过甚此皆后人强为之名非通论也自昔唐人选唐诗有殷璠元结令狐楚姚合数家卷帙未为详备至宋初撰辑英华收录唐篇什极盛然诗以类从仍多脱漏未成一代鉅观朕兹发内府所有全唐诗命诸词臣合唐音统籖诸编参互校勘蒐补缺遗畧去初盛中晩之名一依时代分置次第其人有通籍登朝嵗月可考者以嵗月先后为断无可考者则援据诗中所咏之事与所同时之人系焉得诗四万八千九百余首凡二千二百余人釐为九百卷于是唐三百年诗人之菁华咸采撷荟萃于一编之内亦可云大备矣夫诗盈数万格调各殊溯其学问本原虽悉有师承指授而其精思独悟不屑为茍同者皆能殚其才力所至沿寻风雅以卓然自成其家又其甚者宁为幽僻竒谲杂出于变风变雅之外而絶不致有蹈袭剽窃之弊是则唐人深造极诣之能事也学者问途于此探珠于渊海选材于邓林博收约守而不自失其性情之正则真能善学唐人者矣岂其漫无持择汛求优孟之形似者可以语诗也哉是用制序卷首以示刻全唐诗嘉与来学之旨海内诵习者尚其知朕意焉御定全唐诗录一部圣祖仁皇帝南廵在籍翰林侍读徐倬编进序次悉本全唐诗凡一百巻命进秩礼部侍郎赐金校刋圣祖仁皇帝御制序在昔诗教之兴本性情之微导中和之旨所以感人心而美謡俗被金石而格神祗故大舜以教胄子乐正以造俊秀盖自二帝三王之世固已然矣文武成康之际王泽洽颂声作洋洋乎洵足以继薫风之操并卿云之奏也自时厥后作者弥繁孔子从而删定之使六义彰明一经灿列录其忠厚悱恻之辞以寓讽谕戒勉之意天道人事胥于是乎具焉汉魏以还尤多新制体例虽更前徽未邈至陈隋之末稍凌替矣唐之太宗致治㡬于三代之隆躬自撰着一时文人才士将相名臣咏吟递发藻采缤纷踵袭雅骚之迹光昭正始之音而歌行律絶独创兼能自遐古以来未尝有也爰及盛唐逮乎中晩或与运㑹为髙下而凡縁时託志触物摅懐形诸翰墨者皆卓然成一家之言弗可废也朕万㡬余闲回环览咏寻其指归晰其正变而三百年升降得失之故亦因以可考焉于是论世观人即其章句揽其菁英勒为成书置诸几席毎勤披閲加以精研迄于今已歴有年所矣顷以视河南廵至于江浙见比闾士庶有吹豳击壤之风献诗颂者络绎于途虽其工拙浅深各极其不齐之致而衢讴巷舞俨然省方之所採列国之所陈亦可见人情之爱戴而先王以诗为教之义濡染而蒸陶之者所关甚鉅也翰林侍读徐倬以全唐诗录进展卷而读之与朕平时品第者盖有合焉嘉其耆老好学迁秩礼部侍郎以为天下学者之劝乃取兹集亲为鉴定赐以帑金卽命校刊俾诵习者由全唐之诗沿波讨澜以上溯乎汾泗之传而㳺泳乎唐虞载赓之盛其于化理人心将大有禆益也矣是为序以弁其端云御选唐诗一部圣祖仁皇帝旣刻全唐诗集复取其尤者分体精选命词臣编注亲定成书凡三十二卷康熙五十二年校刊圣祖仁皇帝御制序古者六艺之事皆所以涵养性情而为道徳之助也而从容讽咏感人最深者莫近于诗故虞廷典乐依永和声帝亲命焉成周时六义领在乐官而为教学之先务自三百篇降及汉魏六朝体制递増至唐而大备故言诗者以唐为法其时选本如河岳英灵中兴间气御览才调诸集其所收择各有意指而观者毎有不徧不该之叹朕万㡬余暇留意篇什广搜博採已刻全唐诗集而自曩昔披览尝取其尤者彚为一编古风近体各以类相从计三十二卷盖索讨贵于详备而用以吟咏性情则当挹其精华而潄其芳润毎当临朝听政廵行狝狩之余展卷留连未尝不悠然而有得也因命儒臣依次编注朕亲加考订一字一句必溯其源流条分缕析其有徴引讹误及脱漏者随谕改定逾嵗告成因付开雕以示后学孔子曰温柔敦厚诗教也是编所取虽风格不一而皆温柔敦厚为宗其忧思感愤倩丽纎巧之作虽工不录使览者得宣志达情以范于和平葢亦用古人以正声感人之义记有之在车则闻銮和之音行则鸣佩玉是以非僻之心无自而入也审此而朕之寄意于诗与刊布是编之㫖俱可得而见矣是为序御选四朝诗一部圣祖仁皇帝命词臣博採宋金元明四朝之诗分体编辑亲定成书宋诗七十八卷金诗三十四卷元诗八十卷明诗一百二十卷凡三百一十二卷康熙四十八年校刊圣祖仁皇帝御制序生民之始禀二仪之精含五常之性而其理具于一心人心之灵日出而不穷诗大序谓在心为志发言为诗其阐明虞廷言志之意而归本于心者其意深矣盖时运推移质文屡变其言之所发虽殊而心之所存无异则诗之为道安可谓古今人不相及哉观于宋金元明之诗而其义着焉世之论诗者谓唐以诗赋取士故唐之诗为独盛夫唐之诗诚盛矣若夫宋之取士始以诗赋熙宁専主经义而罢诗赋元祐初复诗赋至绍圣而又罢之其后又复与经义竝行金大略如宋制元自仁宗罢诗而存赋明则诗赋皆罢之士生其时以其余力兼习有韵之言専之则易美兼之则难工而其至者亦往往嫓北宋而追三唐岂非人心之灵日出而不穷者欤此又可见古今人不甚相逺也朕夙兴夜寐永图治安念养士育才国家盛典考言询事曩代良规亦旣试之制艺使通经术兼以论表判䇿俾逹古今而于科目之外时以诗赋取人毎当省方观民之㑹士之所进诗赋古文止辇受观停舟延问亲试而㧞其尤者亦多矣盖举斯世而措之礼陶乐淑之中被以温柔敦厚之教故所以奖劝之者靡弗至焉近得全唐诗已命儒臣校订刊布海内由唐以来千有余年之乆流传自昔未见之书亦可谓斯文之厚幸矣遂又博採宋金元明之诗毎代分体各编自名篇鉅集以及断简残章罔有阙遗稍择而录之付之剞劂用以标诗人之极致扩后进之见闻譬犹六代递奏八音之律无爽九流竝遡一致之理同归然则唐以后之诗又自今而传矣夫诗之日逺而日新如此而皆本于人之一心孔子云诗三百一言以蔽之曰思无邪子之言诗法也卽心法也子夏味绚素之章子贡悟琢磨之句二子者一以文学列于四科一以多识得闻一贯朕于是有以见夫天之所以畀于人者此心此理随在流通愿学者谨其所存而审其所发将以上达夫大本大原而充广乎万事万物岂惟诗之为道也哉御定全金诗一部圣祖仁皇帝南廵中书郭元釪以所编増补中州集恭进命广加増辑为全金诗首载帝藻公族金源乐歌二卷诸家所作七十卷凡七十二卷康熙五十年校刊圣祖仁皇帝御制序金有天下武功文治灿然昭明人材之萃多在大定明昌之间骎骎乎盛矣然北元南宋终金之世争伐聘问殆无暇日其典章名物湮没于当时而不传于后者不知凡㡬矣太原元好问撰中州集以人属诗以事属人后世有诗史之目而浑源刘祁亦着归潜志可与中州集相参互証焉盖其人文之可考者犹頼此两书之存也朕尝览金史多採用好问中州集益信所谓诗史不虚也因是亦欲得金诗之全以补金史之所未备卓然成一代之书㑹有全金诗之进遂命更加捜辑凡金人集之断简残篇有可存者皆令附以入及诸山经地志川泽之纪闻缀摭荟聚鉅细不遗使观者弗厌其详而皆有以自择焉夫金世徳乆逺涵濡蒸育才俊辈出迄今反覆斯编可以见邦家之光与笃生之富矣顾金去今垂六百年其礼乐声明载在艺林之咏言者若非中州归潜二书后之人亦乌从而知之也况夫兼二书之所未备可不永其传也哉佩文斋咏物诗一部圣祖仁皇帝命儒臣蒐辑古逸及汉魏六朝唐宋元明人咏物诗分类编录凡四百八十六类诗一万四千五百五十首为六十四册康熙四十六年校刊圣祖仁皇帝御制序昔者子夏序诗谓正得失动天地感鬼神莫近于诗先王以是经夫妇成孝敬厚人伦美教化移风俗若是乎诗之道大矣哉而周公纉述唐虞宗翼文武制礼以导天下着尔雅一篇后之序之者谓尔雅所以通诂训之指归叙诗人之兴咏疏之者曰尔雅所释徧解六经而独云叙诗人之兴咏者以尔雅之作多为释诗是则一物多名片言殊训凡以虫鱼草木之微发挥天地万物之理而六义四始之道由是以明焉故夫诗者极其至足以通天地类万物而不越乎虫鱼草木之微诗之咏物自三百篇而已然矣孔子曰迩之事父逺之事君多识于鸟兽草木之名夫事父事君忠孝大节也鸟兽草木至微也吾夫子竝举而极言之然则诗之道其称名也小其取类也大卽一物之情而关乎忠孝之旨继自骚赋以来未之有易也此昔人咏物之诗所由作也欤朕自经帷进御覃精六籍至于燕暇未尝废书于诗之道时尽心焉爰自古昔逸诗汉魏六朝洎乎有唐讫于宋元明之作博观耽味搴其萧稂掇其菁英命大学士陈廷敬尚书王鸿緖校理之翰林蔡升元杨瑄陈元龙查昇陈壮履励廷仪张廷玉钱名世汪灏查慎行蒋廷钖编录之名曰佩文斋咏物诗选盖蒐採既多义类咸备又不仅如向者所云虫鱼鸟兽草木之属而已也若天经地志人事之可以物名者罔弗列焉于是镂板行世与天下学文之士共之将使之由名物度数之中求合乎温柔敦厚之指充诗之量如卜商氏之所言而不负古圣谆复诂训之心其于诗教有禆益也夫御定歴代题画诗类一部南书房翰林陈邦彦辑唐宋元明题画诸诗成集进呈圣祖仁皇帝亲定成书分类三十曰天文二卷曰地理四卷曰山水二十卷曰名胜四卷曰古蹟二卷曰故实十二卷曰闲适八卷曰古像一卷曰写真一卷曰行旅二卷曰羽猎一卷曰仕女三卷曰仙佛五卷曰神鬼一卷曰渔樵二卷曰耕织一卷曰牧养一卷曰树石四卷曰兰竹八卷曰花卉八卷曰禾麦蔬果二卷曰禽七卷曰兽八卷曰鳞介二卷曰花鸟合景二巻曰草虫一巻曰宫室三卷曰器用一巻曰人事二卷曰杂题二卷凡一百二十卷诗八千九百余首康熙四十六年校刊圣祖仁皇帝御制序粤攷有虞氏施采作绘而绘事以起周礼冬官爰有设色之工典画绘之职传所称火龙黼黻昭其文三辰旂旗昭其明者是也至汉世图写功臣用示褒异则又人物之肖象粲然着见于史册者矣嗣是工绘事者日衆自天文地舆鸟兽草木以及宫室器用与一切登临逰览之胜皆假图画以传于世晋宋而后莫盛于唐五代迄宋作者辈出金元明间亦代有闻人方其诣精入理足以体阴阳含飞动为稽古博物者之所取证不仅以丹青擅长而已而能抉其义藴发摅其㫖趣者则尤借有题画之诗歴代各体题咏以万计散置诸集无所统纪翰林陈邦彦裒辑彚钞得八千九百余首分为三十类编次一百有二十卷缮本呈览朕嘉其用意之勤命授工锓梓兹刊成装潢来上万㡬余暇时一披閲凡两间之名象庶类之棼错无不该载于中且不踰几席而得流观山川险易之形近在目前而可考镜往代留遗之蹟以至农耕蚕织纎悉具陈鸡犬桑麻宛然如覩庶㡬于昔人豳风无逸之图有互相发明者焉夫图绘艺事也而近于道题画诗之一类也而通于治杜甫诗谓绘事功殊絶幽襟兴激昂读是编者可以触类而知所务矣爰制序题于卷端以识始末云御制唐宋诗醇一部皇上命儒臣倣唐宋文醇之例选唐宋六家诗之尤精者李白八卷杜甫十卷白居易八卷韩愈五卷苏轼十卷陆游六巻亲加评㸃附录诸家诗话凡四十七卷干隆十五年校刊皇上御制序文有唐宋大家之目而诗无称焉者宋之文足可以匹唐而诗则实不足以匹唐也旣不足以匹而必为是选者则以唐宋文醇之例有文醇不可无诗醇且以见二代盛衰之大凡示千秋风雅之正则也文醇之选就向日书忩校閲所未毕付张照所足成者兹诗醇之选则以二代风华此六家为最时于㡬暇偶一渉猎而去取评品皆出于梁诗正等数儒臣之手夫诗与文岂异道哉昌黎有言气盛则言之短长与声之髙下皆宜然五三六经之所传其以言训后世者不以文而以诗岂不以文尚有铺张扬厉之迹而诗则优游餍饫入人者深是则有文醇尤不可无诗醇也六家品格与时㑹所遭各见于本集小序是编彚成梁诗正等请示梗槪故为之总序如此御选歴代诗余一部圣祖仁皇帝命词臣选自唐迄明九百五十七人之词尤雅正者亲加论定以调之长短为次各分时代自十六字至二百四十字凡千五百四十调凡百卷词九千九首后附词话十卷七百六十三则康熙四十六年校刊圣祖仁皇帝御制序诗余之作盖自昔乐府之遗音而后人之审声选调所由以縁起也而要皆昉于诗则其本末源流之故有可言者古帝舜之命䕫典乐曰诗言志歌永言声依永律和声可见唐虞时卽有诗而诗必谐于声是近代倚声之词其理固已寓焉降而殷周孔子删而为三百五篇乐正而雅颂得所考其时郊庙明堂升歌宴飨以及乡饮报赛莫不有诗以叶于笙箫琴瑟之间自诗变为骚骚衍为赋虽㫖兼出乎六义而声弗拘于八音至汉而郊祀房中铙歌鼓吹琴曲杂诗皆领于乐官于是始有乐府名迄于六代操觚之家按调属题徴词赴节日趋婉丽以导宫商唐兴古诗而外创为近体而五七言絶句或传于伶人顾他诗不尽协于乐部其间如李白之清平调忆秦娥菩萨鬘刘禹钖之浪淘沙竹枝词洎温庭筠韦庄之徒相继有作而新声迭出时皆被诸管絃是诗之流而为词已权舆于唐矣宋初其风渐广至周邦彦领大晟乐府比切声调篇目颇繁栁永复増置之词遂有専家一时绮制可谓极盛虽体殊乐府而句栉字比廉肉节奏不爽寸黍其于古者依永和声之道洵有合也然则词亦何可废欤朕万㡬清暇博综典籍于经史诸书有关政教而禆益身心者良已纂辑无遗因流览风雅广识名物欲极赋学之全而有赋彚欲萃诗学之富而有全唐诗刊本宋金元明四代诗选更以词者继响夫诗者也乃命词臣辑其风华典丽悉归于正者为若干卷而朕亲裁定焉夫诗之扬厉功徳铺陈政事固无论矣至于桑中蔓草诸什而孔子以一言蔽之曰思无邪盖蕙茝可以比贤者嘤鸣可以喻友生茍读其词而引伸之触类之范其轶志砥厥贞心则是编之含英咀华敲金戛玉者何在不可以思无邪之一言该之也若夫一唱三叹谱入丝竹清浊髙下无相夺伦殆宇宙之元音具是推此而沿流讨源由词以溯之诗由诗以溯之乐卽箫韶九成其亦不外于本人心以求自然之声也夫御定词谱一部圣祖仁皇帝既辑歴代诗余复命词臣校勘词谱一编亲加裁定凡四十卷康熙五十四年校刋圣祖仁皇帝御制序词之有图谱犹诗之有体格也诗本于古歌謡词本于诗诗三百篇皆可歌凡散见于仪礼礼记春秋左氏传者班班可考也汉初乐府亦期协律魏晋迄唐诸体杂出而比于律者葢寡唐之中叶始为填词制调倚声歴五代北宋而极盛崇宁间大晟乐府所集有十二律六十家八十四调后遂増至二百余换羽移啇品目详具逮南渡后宫调失传而词学亦渐紊矣夫词寄于调字之多寡有定数句之长短有定式韵之平仄有定声秒忽无差始能谐合否则音节乖舛体制混淆此图谱之所以不可畧也间览近代啸余词统词汇词律诸书原本尊前花间草堂遗説颇能发明尚有未备旣命儒臣先辑歴代诗余亲加裁定复命校勘词谱一编详次调体剖析异同中分句读旁列平仄一字一韵务正传讹按谱塡词沨沨乎可赴节奏而谐管絃矣乐记曰凡音者生人心者也哀乐喜怒感于心而传于声词之有调亦各以类应不可牵合而起调毕曲七声一均旋相为宫更与周礼大司乐三宫汉志三统之制相准故紫阳大儒而诗余不废是编之集不独俾承学之士据情缀采有所据依从此讨论宫啇审定调曲庶㡬古昔乐章之遗响亦可窥见于万一云目录天禄琳瑯一部皇上以内府藏书甚富命内廷词臣详加简閲编为书目宋元及明诸刻各以经史子集为序凡十二卷西清古鑑一部皇上以内府所藏彛鼎之属多三代法物命内廷词臣详加考证绘图系説凡四十卷复命排次歴代泉货为钱录十六卷附于编后干隆二十年校刊卷首恭载皇上谕㫖䆳古法物流传有自者惟尊彛鼎鼐歴世恒逺良以质坚而体厚不为燥湿所移剥蚀所损渊然之光穆乎可见三代以上规模气象故嗜古之士亟有取焉宣和博古一图播在艺苑继之者有吕氏考古图而外此纪载寂寥岂非力能致之而勿能聚所见隘而无足纪欤我家法不事玩好民间鉴赏槪弗之禁而殿廷陈列与夫内府储藏者未尝不富朕于㡬务宴闲间加题品夷考旧图多所未载因思古器显晦有时及今不为之表章载之简牍考索者其奚取徴焉爰命尚书梁诗正蒋溥汪由敦率同内廷翰林倣博古图遗式精绘形模备摹欵识为西清古鑑一编以游艺之余力寄鑑古之逺思亦足称昇平雅尚云尔石渠宝笈一部内府珍藏列圣御书皇上宸翰极为美富至唐宋以来名人书画真蹟甚伙爰命内廷词臣编纪成书分上次等详载题䟦欵识各以分贮之所为卷其贮干清宫者为宸翰一卷列朝曁国朝书画七卷贮养心殿者为列朝暨国朝书画八卷贮重华宫者为宸翰一卷列朝曁国朝书画八巻贮御书房者为列朝曁国朝书画十二卷又附列朝书画贮三希堂长春书屋者一巻贮随安室攸芋斋者一卷贮静怡轩三友轩者一卷贮画禅室者一卷首卷恭载皇上谕㫖三朝御笔藏之金匮者焜煌典重实为超越前古朕毎一捧观輙増永慕所当敬为什袭贻我后人又内府所储歴代书画积至万有余种籖轴旣繁不无真顷释道二典已编为秘殿珠林一集此外竝宜详加别白遴其佳者荟萃成编朕少年时间渉猎书绘登极后毎縁㡬暇结习未㤀弄翰抒毫动成卷帙应一竝分类诠次用志嵗月至臣工先后经进书画暨传入御府者往往有可观览选择排比亦足标艺林之雅且我列圣贻留墨宝歴乆逾新卽前贤断纸零缣用是有所稽考朕于清䜩之余偶一披閲悦心研虑左图右史古人岂其逺哉国朝宫史卷三十三国朝宫史卷三十四钦定四库全书国朝宫史巻三十四书籍十三类书古今图书集成一部圣祖仁皇帝以载籍极博浩如渊海爰命廷臣倣古人左图右史之义统为一书卷帙繁富乆而未就世宗宪皇帝继承先志特命详加编校列为六编析为三十二典一曰厯象彚编为典四曰干象二十一部曰嵗功四十三部曰厯法六部曰庶徴五十部二曰方舆彚编为典四曰坤舆二十一部曰职方二百二十三部曰山川四百一部曰边裔五百四十二部三曰明伦彚编为典八曰皇极三十一部曰宫闱十五部曰官常六十五部曰家范三十一部曰交谊三十七部曰氏族一千六百九十四部曰人事九十七部曰闺媛十七部四曰博物彚编为典四曰艺术四十三部曰神异七十部曰禽虫三百十七部曰草木七百部五曰理学彚编为典四曰经籍六十六部曰学行九十六部曰文学四十九部曰字学二十四部六曰经济彚编为典八曰选举二十九部曰铨衡十二部曰食货八十三部曰礼仪七十部曰乐律四十六部曰戎政三十部曰祥刑二十六部曰考功一百五十四部计为部六千一百有九凡一万巻雍正四年校刊世宗宪皇帝御制序钦惟我皇考圣祖仁皇帝聪明睿知禀生知之质而又好古敏求孜孜不倦万㡬之暇置图书于左右披寻玩味虽盛暑隆寒未尝暂旷积数十载之乆研综古今搜讨殆遍屡命儒臣宏开书局若周易折中发四圣之㣲言朱子全书㑹羣儒之奥义皆禀自睿裁复躬加校定若律厯渊源推轩皇之神䇿叶虞代之元声皆亲行指授以天纵之能而准于仪器凡注经考史选诗论文以及博闻多识之资所纂辑雕镌充溢于内府删述之功嘉恵无穷称极盛矣而又以为未揽其全乃命广罗羣籍分门别类统为一书成册府之鉅观极图书之大备而卷帙浩富任事之臣弗克祇承旣多讹谬毎有阙遗经歴嵗时乆而未就朕绍登大寳思继先志特命尚书蒋廷钖等董司其事督率在舘诸臣重加编校穷朝夕之力閲三载之勤凡釐定三千余巻増删数千万言绘图精审考定详悉书成进呈朕览其大凡列为六编析为三十二典其部六千有余其巻一万始之以厯象观天文也次之以方舆察地理也次之以明伦立人极也又次之以博物理学经济则格物致知诚意正心治国平天下之道咸具于是矣惟我皇考法天行之刚健协坤徳之含宏察于人伦明于庶物尊六经而礼先儒釐六官以敷大政故是书之成贯三才之道而靡所不该通万方之畧而靡所不䆒也我皇考金声玉振集五帝三王孔子之大成是书亦海涵地负集经史诸子百家之大成前乎此者有所未备后有作者又何以加焉敬藏石室寳垂乆逺用叙其本末缀于篇首上以彰皇考好学之圣徳右文之盛治并纪朕继志述事兢兢业业罔敢不钦若于丕训云尔渊鑑类函一部圣祖仁皇帝以俞安期唐类函採辑间有脱漏且不及宋以后书命儒臣重加稽考详悉増补以昭大备首详释名总论沿革缘起次胪典故次列对偶次备摘句次辑诗文旧四十三部今益以花部为四十四曰天部十一巻曰嵗时十一巻曰地部十七巻曰帝王十七巻曰后妃二巻曰储宫曰帝戚各一巻曰设官五十七巻曰封爵四巻曰政术三十二巻曰礼仪三十巻曰乐部八巻曰文学十四巻曰武功二十四巻曰边塞十二巻曰人部七十四巻曰释教曰道曰灵异曰方术各二巻曰巧艺八巻曰京邑二卷曰州郡六巻曰居处十五巻曰产业四巻曰火部二巻曰珍寳四巻曰布帛二卷曰仪饰三巻曰服饰十二巻曰器物四巻曰舟部曰车部各一巻曰食物六巻曰五谷曰葯部各二巻曰菜蔬一卷曰果部六卷曰花部三巻曰草部四巻曰木部六卷曰鸟部十一卷曰兽部曰鳞介各八巻曰虫豸六巻凡四百五十巻康熙四十九年校刋圣祖仁皇帝御制序朕㡬务余暇博渉艺林毎览一书必尽其全帙沈潜往复既得其始终条理精义之所存而文句英华亦尝读之矣尝谓古人政事文章虽出于二然文章以言理政事则理之发迩而见逺者也岂仅以其区区文句之间而可以自命为学术乎自六朝乃有类书而尤盛于唐此岂非求之文句之间者哉虽然理之所寓于斯萃焉弗可废也昔者孔子之系易也曰方以类聚又曰本乎天者亲上本乎地者亲下则各从其类也于诸卦则曰其称名也小其取类也大盖以天下古今事物之理毕具于易而易之为书因理象物因物徴辞以断天下之疑而成天下之务者各从其类以明之然则类书之作其亦不违于圣人立言之意欤书之最着者艺文类聚北堂书钞初学记白帖杜氏通典宋明以来撰者寖广若博而不繁简而能覈者抑亦鲜矣独俞安期唐类函颇称详括大抵祖述欧阳询之类聚稍删存书钞初学记白帖通典而附益之安期明人也而曰唐类函者以其皆唐辑也既缺宋以来书而唐以前亦有脱漏者爰命儒臣逖稽旁搜泝洄往籍网罗近代増其所无详其所略参伍错综以摛其异探赜索隐以约其同要之不离乎以类相从而类始备焉书成计四百五十卷夫自有类书迄于今千有余年而集其大成可不谓斯文之少补乎学者或未能尽读天下之书观于此而得其大凡因以求尽其始终条理精义之所存其于格物致知之功修辞立诚之事为益匪浅尠矣佩文韵府一部圣祖仁皇帝以韵府羣玉五车韵瑞诸书引据未能详确命廷臣博考羣书増补首标韵藻自二字至六字以经史子集为序而列人名于后次附对语摘句亲定成书依韵分帙凡一百六巻康熙五十年校刋圣祖仁皇帝御制序朕万㡬在御日昃宵分未遑自逸时当燕闲不辍问学羣经子史诵其文而晰其义矣以至百家之书凡可以禆世教厉民风者修明补正罔使缺遗尝谓韵府羣玉五车韵瑞诸书事繋于字字统于韵稽古者近而取之约而能博是书之作诚不为无所见也然其为书简而不详畧而不偹且引据多误朕毎致意焉欲博稽衆籍着为全书爰于康熙四十三年夏六月朕与内直翰林诸臣亲加订正其讹舛増其脱漏或有某经某史所载某字某事未备者朕复时时靣谕一一増录渐次成帙犹以故实或未极博于十月复命阁部大臣更加蒐采以裒益之旣有原本増本又有内増外増将付剞劂矣名曰佩文韵府随于十二月开局武英殿集翰林诸臣合并详勘逐日进览旋授梓人于五十年十月全书告成共一百零六巻一万八千余页囊括古今网罗鉅细韵学之盛未有过于此书者也书成诸臣请序朕念自初至今经八年矣歴寒暑之乆积嵗月之勤朕于此书政事之暇未尝惜一日之劳也朕又尝谕诸臣从来着一大书非数十年之功不能成今数年以来所成大部书凡十有余种若非合衆人之力岂能刻期告竣故凡先后预事诸臣皆命列名其中兹序佩文韵府因备记编撰之始末遂及修集诸书之大指以见成书之不易如此韵府拾遗一部圣祖仁皇帝因佩文韵府既成尚有遗漏复命廷臣纂辑蒐录増补二十之一巻以韵釐仍如其数大学士王掞王顼龄奉勅恭序御定月令辑要一部圣祖仁皇帝以冯应京戴任所辑月令广义採摭芜累命儒臣重加编辑亲定成书首列图説次详四时十二月閠月昼夜时刻凡二十四卷康熙五十四年校刋圣祖仁皇帝御制序古者于明堂之中施十二月之令本尧典授时之意而推广之今所传大戴礼夏小正篇小戴礼月令篇三代之遗文大略可见矣月令虽出吕览而蔡邕次其章句孔颕逹定其正义推明周公品制列之于经汉晋而下若四民月令四时纂要以及千金锦帯嵗华纪丽嵗时杂记诸书代有撰述未覩赅备前明之季冯应京戴任始辑月令广义二十四巻为士庶通用观其原本经训推衍义类用意亦云勤矣顾其採摭旣多芜累间出爰命儒臣重加编辑次第呈览亲为裁定正譌芟复一归雅驯别起义例补所未备博观约取务合于体要而切于实用庶㡬古者月令明堂之遗式矣书成名曰月令辑要旧本图説并为釐正列诸简端因天时而课治功察物候以尽人事自国家政典下逮甿庶作息均可㕘验而宏览博物之学亦于是乎有取焉由今而后言纪时之书者其必以此为权舆也夫御定子史精华一部圣祖仁皇帝命词臣采掇子史中精语用资考古之助未及成书世宗宪皇帝复命校集为部三十曰天部五巻曰地部七巻曰帝王八巻曰皇亲三巻曰嵗时四巻曰礼仪九巻曰设官八巻曰政术二十巻曰文学七巻曰武功五巻曰边塞四巻曰伦常六巻曰品行十巻曰人事八巻曰乐部二巻曰释道四巻曰灵异五巻曰方术四巻曰巧艺三巻曰形色二巻曰言语八巻曰妇女二巻曰动植八巻曰仪饰曰服饰曰居处曰产业曰食馔曰珍寳各二巻曰器物六巻计二百七十九类凡一百六十卷雍正五年校刋世宗宪皇帝御制序恭惟皇考圣祖仁皇帝天纵聪明秉上圣之姿而垂意典籍勤于稽古御极六十余年万㡬之暇披览巻帙不辍寒暑廵幸所至必以缃素自随逮于耄龄精研不倦延阁广内之藏捜讨无遗所谓好古敏求多学而一以贯之也欲以编辑成书嘉恵天下后世嗜学之士特命开书局于武英殿召集词臣歴嵗修纂毎成数巻即上呈御览亲加指示前后所成充溢册府而子史精华之纂为最后朕纉緖之初尚未告竣敬承先志俾就厥功综观大凡其部三十其目二百七十有九自天文地理帝徳王功礼乐兵刑之大人伦日用之常以及九边之殊域二氏之异教方术技艺之巧草木鸟兽之蕃门分类别条理具备而采掇子史芟芜撷秀甚有禆于学者盖士之向学通经为先而博及于子史固不能若穷经之専一惟揽其精华而识之勿㤀俾考古者于兹寻其緖则无虑于简牍之繁绩文者于兹取其材则有助于翰墨之富用力甚简而成功已多是圣祖仁皇帝垂教无穷之至意也剞劂旣毕展閲全编敬为叙引昭示乆逺用缀于篇端骈字类编一部圣祖仁皇帝命儒臣採经史子集诸书中骈字之典雅者以上一字为统依韵相从荟为类编未及成书世宗宪皇帝复命编辑分十二门曰天地二十一巻曰时令十四巻曰山水二十一巻曰居处九巻曰珍寳十二巻曰数目三十五巻曰方隅二十一卷曰采色十四巻曰器物曰草木各二十八巻曰鸟兽十四巻曰虫鱼七巻又补遗一门曰人事十六巻凡二百四十巻雍正六年校刊世宗宪皇帝御制序我皇考徳秉生知学深稽古万㡬之暇披览简编自六经诸史以逮诸子百家莫不探其本源穷其阃奥又令词臣纂辑羣言广稽博採丹黄甲乙荟萃成编所就者非止一书所录者动盈万巻咸秉宸衷之釐定并为秘府之珍藏又以自古类书或以事而相从或以韵而相次因循故辙讹伪相沿乃命儒臣纂修骈字类编一书字从所统若律吕之有元声类以字分如百川之归大壑提纲挈领义例灿然首天地而时令次之次山水居处而珍寳数目又次之次方隅采色器物而草木鸟兽虫鱼人事又次之部分则简而不繁取材则博而能要极词坛之玮丽创类苑之竒观朕景仰前徽钦承丕緖如子史精华图书集成等书悉遵先志分命臣工夙夜校讐竝皆竣事而骈字类编亦以今秋告成记曰比事属辞盖骈之义也易曰方以类聚则类之始也今字则从骈义虽不同而不妨于竝列编则从类事虽互见而不至于混淆于是乎干坤之藴民物之繁大备于一书之中而蔚然萃羣书之秀矣洪惟我皇考盛徳际天地大业照古今述作上继夫圣明文章悉归于性道是书之成岂徒为艺林之盛事而已哉形而上者谓之道形而下者谓之器引而伸之触类而长之无器之非道也爰书大意弁之简端庶㡬以学务时敏之思为绍庭陟降之志云尔分类字锦一部圣祖仁皇帝命儒臣採经史子集下至説部诸书择其字之雅丽者自二字至四字区为成对备用荟萃成书分四十门曰天文曰节令曰地理各二巻曰山水三巻曰帝后二巻曰藩戚一巻曰伦常曰肢体曰人物各二巻曰佩服一巻曰饮馔曰宫室各二巻曰器用三巻曰礼仪曰音乐各二巻曰职官三巻曰政教四巻曰文事曰武备曰技艺各二卷曰境遇一巻曰释道二巻曰菽粟曰布帛曰珍寳各一巻曰果木曰花卉各二巻曰鸟兽三巻曰虫鱼二巻曰数目曰干支合一巻曰卦名曰采色曰巧对曰借对曰双声曰叠韵合一巻曰偶字曰通用合一巻曰祥瑞一卷计六百一十八类凡六十四巻康熙六十一年校刊圣祖仁皇帝御制序司马相如云合纂组以成文列锦绣而为质盖言词赋虽雕虫末技亦必掞藻敷华饰琢其章句然后文质相宣也朕山荘避暑勅㡬之暇以翰墨自怡而巻帙充积广博鲜要爰命何焯陈鹏年等荟萃经史子集下至説部诸书採择其字之丽雅者釐别为四十门六百一十八类毎类又分成对备用共六十四卷名曰分类字锦閲三载编纂告成朕惟日星辉耀云霞绮駮天之锦也山川峙流草树葱郁地之锦也观文察理礼定乐兴帝王之锦也若夫相如所云乃锦之肤寸者耳然对偶本于隂阳音声协于律吕古文人骈织之功又乌可废哉是书也子夏所云虽小道必有可观者焉佩文斋广羣芳谱一部圣祖仁皇帝以王象晋所纂羣芳谱尚多踈漏命儒臣广加蒐择依类分载首纪名状次胪集藻恭录御制赋咏分谱十一曰天时六巻曰谷谱四巻曰桑麻二巻曰蔬谱五巻曰茶谱四巻曰花谱三十二巻曰果谱曰木谱各十四巻曰竹谱五卷曰卉谱六巻曰葯谱八巻凡一百巻康熙四十七年校刊圣祖仁皇帝御制序粤自神农氏尝草辨谷民始知树艺医药伊耆氏命羲和推歩定厯以授时民始知耕获之不愆而百工绩熙伟哉开物成务启牖来兹圣帝之功与天地竝矣朕听政之暇披閲典籍留意农桑绘耕织之图制永言之什时廵所至亲歴田间其稼穑之艰难作劳之辛苦旣周知而洞悉矣毎思䆒百昌生殖之理极万变消长之情着为成编以牖吾民尝谓尔雅具其名物而郭璞陆佃孙炎之流疏注埤翼又加详焉其明备者莫如本草自本经以迄陶𢎞景蘓颂而下数十种凡採治之法无不该核他如齐民要术月令广义诸书其莳植之宜为更晰矣遐稽往牍撷其英华归于简括良匪易也比见近人所纂羣芳谱蒐辑衆长义类可取但惜尚多疎漏因命儒臣即秘府藏帙攟摭荟萃删其支冗补其阙遗上原六经旁据子史洎夫稗官野乗之言才士之所歌吟田夫之所传述皆着于篇而竒花瑞草之产于名山贡自逺徼絶塞为前代所未见闻者亦咸列焉复允廷臣之请益以朕所赋咏依类分载总一百卷命名曰佩文斋广羣芳谱冠以天时尊嵗令也次谷次桑麻崇民事也次蔬茶果木花卉资厚生溥利用也终以药物重民命也其诸天时早晩之候人事种漑之方地力彼此之殊物性良楛之异罔弗条举缕晰灿然可观焉是书也揽品彚之蕃滋想羣生之率育一展卷间化机洋溢于兹毕呈固不惟矜淹洽侈藻丽也以是刋布天下垂之乆逺使吾民优游于农圃之中家室盈宁乐其业而不惮其勤而大夫士以及民之秀者因以区别物宜审其淑慝凛嗜好之常慎节宣之度于以跻仁夀而享太平亦不为无所禆助也哉佩文斋书画谱一部圣祖仁皇帝以前代纪录书画诸编散见往籍漫无统纪爰于万㡬之暇指授儒臣纂辑成书俾各以类相从有所资考论书十巻论画八巻歴代帝王书画三巻书家传二十二卷画家传十四卷无名氏书画八卷圣祖仁皇帝御制书画䟦一卷歴代帝王书画䟦二卷名人书䟦十一卷名人画䟦七卷书画辨证三卷歴代鉴藏十卷凡一百卷康熙四十六年校刊圣祖仁皇帝御制序书者六艺之一昔栁公权言心正则笔正程子谓作字湏敬即此是学盖以纪事载言行之天下垂之乆逺书诚重矣夫书以传其意而画以肖其形事若不相侔其义有可连类而竝论者焉苍颉史皇以来歴代载籍多能道之而时数相推材智间出繁重者变而之简易朴拙者渐而之巧丽亦天地自然之理也其初古文继为篆𨽻而今之所谓真书行草三者实权舆于斯矣然三者皆肇兴于汉逮夫魏晋去古未逺多见古人篆𨽻故钟繇书具有遗法而王羲之踵美垂徽祧前启后士林所称以为归极已若图画之事始自秦汉盛于六朝其间作者辈出曹卫顾陆擅能于前董展孙杨流声于后隋有何郑唐则阎吴大抵皆画佛象人物下笔辄依故事迨气韵之超极于泼墨写生之精穷于没骨而画之变尽焉朕万㡬燕闲披览典册间临书家名蹟毎观前代纪录书画诸书种类错互漫无统纪遂即佩文斋所有者编葺之使各以类相从为一百卷凡书画之源流古今工于此者之姓氏以至闻人之题䟦歴代之鉴藏悉备考而慎其择亦可谓详且尽矣昔唐太宗好书亲序王羲之传自以为心慕手追而当时内府之图籍亦号最盛迄于今日流传者日逺日少晋唐已为隆古而况前此者乎然溯流者必穷其源习今日之书而不推本于篆𨽻亦犹齐末之观也故上自苍颉史皇下暨近代皆列焉朕于书画偶有题䟦检出数十则以为一卷从诸臣之请也要之尚稽曩昔用以摅适性情泳陶清暇附于古圣人游艺之意竝为世之嗜古者树毫楮之标准宏考索之指趣则牙籖万卷之中是编其亦可以永传也夫钦定授时通考一部皇上念切民依懋昭劝相特命词臣详稽书传纪事纂言有关于农桑者彚萃成编分为八门曰天时六卷曰土宜十二卷曰谷种十二卷曰功作十一卷曰劝课十二卷曰蓄聚四卷曰农余十四卷曰蚕桑七卷凡七十八卷干隆七年校刊皇上御制序孟子言不违农时谷不可胜食盖民之大事在农农之所重惟时敬授人时载于尧典周公七月一篇于日星霜露之候昆虫草木之化详哉其言之故先王之民莫不震动恪恭于农以修其事者惧失时也我圣祖仁皇帝勤咨民隐首重农桑率育蒸黎涵濡徳泽六十余载户庆盈宁皇考世宗宪皇帝歳举耕耤之仪率先天下兴水利广储蓄为万世规凡兹薄海苍生得荷锄馌饷优游陇畆之间乐生遂性衣食滋丰者何莫非我祖宗宵旰勤劳以贻乐利于无疆耶朕纉承基緖鉴前代生深宫之中长保阿之手诚知稼穑艰难日与中外臣工为斯民筹食用至计胼胝机杼之作苦日厪于懐因检前人农桑通诀农政全书诸编嘉其用意勤而于民事切也命内廷词臣广加蒐辑举物候早晩之宜南北土壤之异耕耘之节储偫之方蚕织蓄牧之利自经史子集以及农家者流凡言之关于农者彚萃成编命之曰授时通考天道广运于上而四时行万彚生地道发育于下而庶品蕃百昌遂人事参赞其中而六府修三农殖辅相裁成固国家之大政也趋事赴功亦闾阎之本业也贵谷劭农服田力穑上下交勉弗懈于时以副朕阜成海宇之至愿览斯编者尚有取焉读书纪数畧一部康熙四十六年圣祖仁皇帝南廵原任福建廵抚宫梦仁以所辑读书纪数畧进呈钦定分为四部以数为统曰天部四类曰地部十类曰人部二十九类曰物部十一类类各一卷凡五十四卷康熙四十七年奉㫖校刊国朝宫史卷三十四国朝宫史卷三十五钦定四库全书国朝宫史卷三十五书籍十四校刊重刻十三经一部皇上嘉恵士林式彰文治干隆十一年特命开经史馆选择词臣校正十三经注疏刊为善本毎卷各附考证凡三百二卷皇上御制序班固氏曰六学者王教之典籍先圣所以明天道正人伦致至治之成法也汉代以来儒者传授或言五经或言七经暨唐分三礼三传则称九经已又益孝经论语尔雅刻石国子监宋儒复进孟子前明因之而十三经之名始立自宋易汉唐石刻之旧五经始有板本及明南北监板行而笺疏传义胪列具备学士家有其书传习弥广顾训诂繁则蹖驳互见卷帙重则豕亥易讹或意晦于一言之舛或理乖于一字之谬校讐疎畧疑误滋多承学之士无所取正我列祖相承右文稽古皇祖圣祖仁皇帝研精至道尊崇圣学五经具有成书颁布海内朕披览十三经注疏念其歳月经乆梨枣日就漫漶爰勅词臣重加校正其于经文误字以及传注笺疏之未协者参互以求其是各为考证附于卷后不紊旧规刊成善本匪徒备金匮石室之藏而已书曰学于古训乃有获传曰经籍者圣哲之能事其教有适其用无穷朕咨采勅㡬实无审定之暇亦无鉴古之识而惟是缉熙逊志日就月将则有志焉而不敢不勉继自今津逮既正于以穷道徳之阃奥嘉与海内学者笃志研经敦崇实学庶㡬经义明而儒术正儒术正而人才昌恢先王之道以赞治化而宏逺猷有厚望焉重刻二十二史一部皇上以经史竝重既校刊十三经注疏复命校刊二十二史毎卷各附考证凡二千七百三十一卷皇上御制序七录之目首列经史四库因之史者辅经以垂训者也尚书春秋内外传尚矣司马迁创为纪表书传之体以成史记班固以下因之累朝载笔之人类皆娴掌故贯旧闻旁罗博采以成信史后之述事考文者咸取徴焉朕既命校刊十三经注疏定本复念史为经翼监本亦日渐残阙竝勅校雠以广刊布其辨譌别异是正为多卷末考证一视诸经之例明史先经告竣合之为二十二史焕乎册府之大观矣夫史以示劝惩昭法戒上下数千年治乱安危之故忠贤奸侫之实是非得失具可考见居今而知古鉴往以察来扬子云曰多闻则守之以约多见则守之以卓岂不在善读者之能自得师也哉性理大全一部康熙十二年圣祖仁皇帝加意正学命重刻性理大全凡七十卷圣祖仁皇帝御制序朕惟古昔圣王所以继天立极而君师万民者不徒在乎治法之明备而在乎心法道法之精微也执中之训肇自唐虞帝王之学莫不由之言心则曰人心惟危道心惟微言性则曰若有恒性克绥厥猷惟后盖天性同然之理人心固有之良万善所从出焉本之以建皇极则为天徳王道之纯以牖下民则为一道同风之治欲修身而臻上理舍斯道何由哉朕荷太祖太宗积累之休纉承世祖章皇帝鸿业夙夜祗惧嘉与海内期登隆平毎思二帝三王之治本于道二帝三王之道本于心辨析心性之理而羽翼六经发挥圣道者莫详于有宋诸儒迨明永乐间命儒臣纂集性理大全一书朕常加繙閲见其穷天地隂阳之藴明性命仁义之㫖掲主敬存诚之要微而律数之精意显而道统之源流以至君徳圣学政教纪纲靡不大小兼该而表里咸贯洵道学之渊薮致治之准䋲也歳月旣乆版籍残缺特命礼臣重加补订以备观览爰制序于卷端朕方精思格言探讨緖论以遐稽乎古帝王心法道法之微亦欲天下臣民究心兹编思降衷之理安物则之恒庶㡬咸尽其性以复臻乎唐虞三代熙皥之治云尔重刻通典一部重刻通志一部重刻文献通考一部干隆十二年皇上命经史馆诸臣校刋杜佑通典凡二百卷郑樵通志凡二百卷马端临文献通考凡三百四十八卷卷首恭载皇上谕㫖汲古者竝称三通该学博闻之士所必资也旧刻譌缺漫漶且流布渐少学者闵焉今载籍旣大备矣十三经二十二史工具告蒇其内府所藏通典通志文献通考善本命经史馆翰林等详校而付劂氏一仿新刻经史成式以广册府之储钦此皇上御制通典序稽古帝王治天下之大经大法以及累朝名物制度因革损益之详纷纶浩博散见典籍未有统贯唐宰相杜佑于为淮南节度书记时始出己意捜讨类次勒成一书名曰通典为类八为书二百卷自唐肃代间上溯唐虞虽亦稍据刘秩政典及开元新礼诸书要其网罗百代兼综而条贯之斯已勤矣厥后郑樵广之作通志马端临续之作通考三书竝行于世朕以其歴年乆逺颇有残缺特命重为校正刋刻以广其传通典实先告竣朕惟三书各有意义郑樵主于考订故旁及细微马端临意在精详故间出论断此书则佑自言徴于人事将施有政故简而有要核而不文观其分门起例由食货以迄边防先养而后教先礼而后刑设官以治民安内以驭外本末次第具有条理亦恢恢乎经国之良模矣书曰学于古训乃有获为国家者立纲陈纪斟酌古今将期与治同道而不泥其迹则是书实考镜所必资岂以供博览而已哉爰掲之以告读是书者皇上御制通志序宋郑樵氏以宏通之学思欲极古今之变㑹通于一仿歴代史例采正史及百家杂录为纪传为谱为畧所撰二十畧者包罗天人错综政典该括名物上下数千年首尾相属用功亦良勤矣观其诋诃司马迁班固之失髙自称许谓足以尽学者之能事岂不卓然雄视着作之林而后人复歴举其疎漏如马端临通考之所议者则亦不能为之讳也夫博物洽闻之士殚毕生之精力从容㡬研囊括贯串勒为成书宜其援据精而条理宻顾纪事纂言尚不免于纰缪若此岂非所谓多而不能无失者欤而况设局分曹成于衆手动淹歳序举后㤀前亥豕鲁鱼触目而是任操觚者其可不知所惧也乎甚矣夫着述之难也好古者类矜三通旣重刻通典通考工竣爰出内府通志善本校而付之剞劂以广考索之助而序之如此皇上御制文献通考序朕允儒臣之请校刋三通通典旣竣即以文献通考付之剞劂是书曽蒙皇祖圣祖仁皇帝命礼臣补订残缺御制序文梓行宇内顾简帙繁重年乆不无漫漶今悉仿十三经二十二史成式刋订盖至是家有其书矣朕惟㑹通古今该洽载籍荟萃源流综统同异莫善于通考之书其考核精审持论平正上下数千年贯穿二十五代于制度张弛之迹是非得失之林固已灿然具备矣夫帝王之治天下也有不敝之道无不敝之法纲常伦理万世相因者也忠敬质文随时损益者也法乆则必变所以通之者必监于前代以为折衷大哉我圣祖之序曰有治人无治法师古者师其意不师其迹诚体此意而因其可因损益其所当革因时以制宜理得而事举则是编也诚考据之资可以羽翼经史禆益治道岂浅鲜也哉是为序古香斋䄂珍四书五经一部古香斋䄂珍史记一部古香斋袖珍纲目三编一部古香斋袖珍古文渊鑑一部古香斋袖珍朱子全书一部古香斋袖珍渊鑑类函一部古香斋袖珍初学记一部古香斋袖珍施註苏诗一部古香斋袖珍春明梦余录一部谨按我朝文治覃敷昌明正学设书局于武英殿凡纂修诸书告成専司刋刻颁行海内干隆十一年皇上校镌经史卷帙浩繁梨枣余材不令遗弃爰仿古人巾箱之式命刻古香斋袖珍诸书凡四书五经十三册史记一百三十卷纲目三编二十卷古文渊鑑正集六十四卷朱子全书六十六卷渊鑑类函四百五十卷徐坚初学记三十卷施宿註苏轼诗四十四卷孙承泽春明梦余录七十卷谨类识于末国朝宫史卷三十五国朝宫史卷三十六钦定四库全书国朝宫史卷三十六书籍十五石刻懋勤殿法帖一部前列歴代帝王书恭镌世祖章皇帝圣祖仁皇帝御书训谕及御制各体诗文圣祖仁皇帝御临诸家名蹟附见原帙末附本朝诸臣经进书蹟凡二十六卷康熙二十九年勒石圣袓仁皇帝御制序朕惟书契既兴歴代相传自篆籀变而为𨽻楷行草古人往往积歳月殚学力结体运思以务臻其妙所由来逺矣尝于机政之暇游心翰藻观晋人所书体尚圆润结构天然风采流奕敛锋藏锷而自能雄劲故歴代重之逮唐以后或格法谨严或笔势轩翥类皆神明于昔人之矩矱而变化出之以自成一家之书亦代不之人在昔右文之君得一名蹟毎使当世之能书者排类摹倣镌诸文石以广其流传为䇿府艺林之所共寳如圣教兰亭以及淳化淳熙诸墨刻皆其最着者也朕念古帖嵗乆渐湮近时转相摹刻者多失其真因取内府所藏旧搨与名人墨蹟逺自上古以迄本朝编次橅刻题曰懋勤殿法帖凡二十有八卷帝王法书自汉以后咸在简牍有明诸帝之善书者亦捜辑其遗楮以列于后洪惟我世袓章皇帝聪明天亶深心典学时洒宸翰雄竒髙古体格浑成神彩炳焕洵足卓越千代谨以登诸琬琰昭示子孙臣民垂诸不朽朕自㓜习书豪素在侧寒暑靡间歴年以来手书勅谕诗文䟦语以及临摹昔人名蹟屡盈笥箧毎思字学渊微虽精研日乆正欿然未敢自信缘诸臣敦恳再四勉从其请用识嗜古之夙志云尔皇太子皇子亦晨夕侍朕习学因竝附焉以䇿励其志夫书列六艺之中兼八体之妙唐太宗论笔法谓欲书之时当收视返听絶虑凝神心正气和则契于微妙昔人评右军书乐毅论有忠臣烈士之象曹娥碑有孝子顺孙之象逍遥篇有抱素㧞俗之象画像賛有矜庄严肃之象由是观之学书之道亦非仅操觚染翰之为其通于学问性情有如是哉后之览者攷源镜流由今溯古临池之学具在斯帙矣故于刻石既成而序之渊鑑斋法帖一部圣袓仁皇帝御书各体御制诗文及御临旧人名蹟凡十卷康熙三十三年勒石懋勤殿法帖一部世袓章皇帝御书大学经典二册圣祖仁皇帝御书各体御制诗文竝御临诸家名蹟六册凡八卷康熙四十三年勒石避暑山庄法帖一部圣袓仁皇帝御书各体御制诗文及御临旧人名蹟凡五卷康熙五十五年勒石干清宫钖宴聨句诗帖一部圣祖仁皇帝赐大学士九卿翰詹科道诸臣宴于干清宫用栢梁体聨句御制序文亲书成帙命詹事臣沈荃书诗康熙二十一年勒石御制行殿读书赋帖一部圣袓仁皇帝廵幸之暇典学不辍御制行殿读书赋亲书成帙康熙二十三年勒石御制畅春园记帙一部圣祖仁皇帝御制畅春园记亲书成帙康熙二十七年勒石尊亲帖一部圣祖仁皇帝御制万夀无疆赋敬祝皇太后万夀亲书成帙康熙三十九年勒石靖边帖一部圣袓仁皇帝三征朔漠荡平厄鲁特勒铭纪绩诸编御书彚为一卷康熙三十九年勒石宁夀宫上夀记一部宁夀宫太后万夀圣袓仁皇帝备隆尊养御制宁夀宫上夀记亲书成帙康熙四十一年勒石御制朱子全书序帖一部圣袓仁皇帝命辑朱子全书告成御制序文亲书成帙康熙五十二年勒石御选唐诗序帖一部圣祖仁皇帝御选唐诗既成御制序文亲书成帙康熙五十二年勒石溥仁帖一部圣祖仁皇帝嵗廵幸塞外蒙古诸藩部请建溥仁寺于山庄之东以申䖍祝御制碑文亲书成帙康熙五十三年勒石御制避暑山庄记帖一部避暑山庄为圣祖仁皇帝每嵗廵幸驻跸行宫御制记一篇亲书成帙康熙五十五年勒石御制佩文韵府序帖一部圣袓仁皇帝命纂佩文韵府告成御制序文亲书成帙康熙五十九年勒石曹娥碑帖一部圣祖仁皇帝御临王羲之曹娥碑帖成帙御制识语康熙十六年勒石孝经帖一部圣祖仁皇帝御书孝经康熙二十四年勒石裴嶙上言帖一部圣祖仁皇帝倣董其昌笔意书唐裴嶙上言成帙康熙二十八年勒石千字文帖一部圣祖仁皇帝御书千字文成帙凡三种康熙二十八年勒石秋声赋帖一部圣袓仁皇帝御临赵孟頫书欧阳修秋声赋成帙康熙二十九年勒石辋川诗帖一部圣祖仁皇帝御临赵孟頫书王维辋川诗二十章成帙康熙二十九年勒石平泉图记帖一部圣祖仁皇帝御临赵孟頫书平泉图记成帙康熙二十九年勒石百家姓帖一部圣祖仁皇帝御书百家姓成帙康熙三十一年勒石草诀百韵帖一部圣祖仁皇帝御临草诀百韵成帙康熙三十三年勒石朗吟阁法帖一部世宗宪皇帝潜邸时御书各体御制诗文竝御临诸家名蹟凡十六册干隆三年勒石皇上御制䟦敬惟我皇考世宗宪皇帝天纵聪明文思光被奎章寳翰精诣入神夙承皇祖圣祖仁皇帝指授神运天随渉笔惟肖居潜邸时常以图书翰墨自娱雅好临池陶镕晋唐宋元以来名家墨妙歴年所积充牣琅函继登宸极日理万㡬手自裁答奏章训迪臣民多至数千言少或一二字研朱洒翰运腕若神累牍连章未尝有一懈笔至于名山祠宇巨牓豊碑耆旧臣僚柱聨堂额宠颁殊钖照耀寰区而屏素箑头长笺横卷题新篇摹古蹟者复数十百种盖惟我皇祖集书圣之大成超神入化莫可名言而我皇考以圣继圣事事善继善述作则垂宪贻万世规盛徳之至形于心画是以变化随宜不名一体虽一波一磔莫不矩矱天成神妙至于如此卽以书法而言亦犹启承夏后武绍周文羲献専门固不足道也予小子日侍庭闱仰瞻天藻恭蒙慈诲未渉津涘手泽留贻悲深弓剑爰出内府所藏仿皇祖渊鑑斋法帖排类编次曰朗吟阁法帖者潜邸所书凡十有六卷曰四宜堂法帖者御极以后所书凡八卷通二十四卷砻石选工命庄亲王和亲王董其事双钩入石毫髪逼真摹勒既成恭识卷末以昭圣神立极垂范墨池琬琰球图永珍世寳云四宜堂法帖一部世宗宪皇帝御书训谕及各体御制诗文凡八册干隆元年勒石御制得雨诗帖一卷世宗宪皇帝御制得雨诗亲书成帙雍正九年勒石御制朋党论帖一卷世宗宪皇帝御制朋党论亲书成卷雍正二年勒石御制重农谕帖一卷世宗宪皇帝御制重农谕亲书成卷雍正二年勒石干清宫钖宴聨句诗帖一部世宗宪皇帝赐大学士九卿翰詹科道诸臣宴于干清宫用栢梁体聨句御制序文亲书成帙命果郡王允礼书诗雍正四年勒石御制惩逰惰谕帖一卷世宗宪皇帝御制惩逰惰谕亲书成卷雍正九年勒石御制惜谷谕帖一卷世宗宪皇帝御制惜谷谕亲书成卷雍正九年勒石十思疏帖一卷世宗宪皇帝御书唐魏徴十思疏成帙雍正四年勒石敬胜斋法帖一部皇上各种御书先曽勒为敬胜斋法帖乆已示则书林干隆二十五年内廷诸臣以宸翰日新富有具词敬恳夀诸豊珉昭示天下永为程式得㫖俞允仍以敬胜标名诸臣敬谨钩橅编次凡御书御制诗文十册御书经书及旧人诗文十册御临诸家名蹟二十册统为四十卷干隆二十六年勒石御制得雪诗帖一卷皇上御制得雪诗亲书成卷干隆元年勒石干清宫钖宴聨句诗帖一部皇上赐大学士九卿翰詹科道诸臣宴于干清宫用栢梁体聨句御制序文亲书成帙命侍郎梁诗正书诗干隆三年勒石御制示大学士等诗帖一卷皇上御制示大学士等诗亲书成卷干隆五年勒石翰林院钖宴聨句诗帖一部皇上命重辑翰林院落成车驾临幸赐大学士翰林等宴用栢梁体聨句御制序文亲书成帙命尚书梁诗正书诗干隆九年勒石御制幸翰林院分韵诗帖一部重葺翰林院落成驾临钖宴送大学士掌院事卾尔㤗张廷玉进署命以张説东璧图书府五律为韵赋诗御制赋东字音字二首诸臣以次各分一字为诗三十八首臣张照奉勅敬书干隆九年勒石御制新秋诗帖一卷皇上御制新秋诗二十章亲书成卷干隆十一年勒石惇叙殿钖宴聨句诗帖一部皇上赐王公宗室宴于惇叙殿用栢梁体聨句御制序文亲书成帙命庄亲王允禄书诗干隆十一年勒石瀛台钖宴聨句诗帖一部皇上赐大学士九卿翰詹科道诸臣宴于瀛台用栢梁体聨句御制序文亲书成帙命尚书臣汪由敦书诗干隆十一年勒石御制落叶诗帖一部皇上御制落叶诗六首张照奉勅敬书附录诸臣恭和诗于后干隆六年勒石御制栁絮诗帖一部皇上御制栁絮诗五首张照奉勅敬书附录诸臣恭和诗于后干隆八年勒石各种聨句帖二十三部皇上嵗时召大学士内廷翰林曲宴聨句或廵幸名胜召扈从诸臣钖宴聨句俱命词臣之工书者敬录成册以次勒石元宵聨句癸亥灯夕钖宴聨句澄海楼聨句乙丑重华宫聨句流杯亭聨句爆竹聨句庚午灯夕钖宴聨句赵州栢林寺閲殿壁画水聨句辛未上元行幄观灯聨句竝梁诗正敬书咏雪聨句雪狮聨句竝汪由敦敬书再登澄海楼聨句刘纶敬书丙寅重华宫聨句鳌山聨句庚辰重华宫聨句紫光阁落成钖宴聨句观回部绳技聨句竝于敏中敬书氷灯聨句立春日雪聨句赵北口观灯聨句西山积雪聨句燕九日聨句竝钱汝诚敬书山庄灯夕聨句王际华敬书御刻三希堂法帖一部皇上以石渠寳笈旧藏王羲之快雪帖王献之中秋帖王珣伯逺帖实为希世之珍贮之三希堂竝命钩橅上石自三代以下迄于明代诸家内府所藏真蹟命内廷诸臣择其尤者钩临编次诸帖内御笔题识敬谨恭摹以示书学大成凡三十二卷干隆十二年勒石首冠皇上谕㫖书为㳺艺之一前代名蹟流传令人兴懐珍慕是以好古者恒钩橅镌刻以垂诸奕禩宋淳化阁帖其最着矣厥后大观淳熙皆有续刻其他名家摹本至不可覼数我朝秘府初不以广购博收为尚而法书真蹟积乆颇富朕曽命儒臣详慎审定编为石渠寳笈一书因思文人学士得佳蹟数种即钩摹入石矜为珍玩今取羣玉之秘夀之贞珉足为墨寳大观以公天下着梁诗正汪由敦蒋溥覆加校勘择其尤者编次橅勒以昭书学之渊源以示临池之模范特谕御刻墨妙轩法帖一部三希堂法帖既成皇上复取石渠寳笈续入名蹟自唐褚遂良以下诸家凡三十余种钩橅编次凡四卷干隆十九年勒石首冠皇上谕旨朕听政之暇翰墨自娱内府所藏书家真蹟无虑数十百种展閲之余手自摹写品评题识至于再三丁卯嵗有三希堂之刻已骈罗其中艺林墨寳畧为大备近复披遗石渠得唐贤褚遂良以下若而人凡三十余则彚为四卷颜曰墨妙镌之贞石用广流传古泽发于行间新香流于字里不独使前人遗墨榘度长昭亦以畀后学临池津梁可逮以是为三希之续固非与淳化大观争多角胜也钦定天瓶斋法帖一部皇上以原任尚书张照书法特工命内廷诸臣彚集所书御制诗文及临摹旧蹟择其尤者恭呈钦定钩摹编次凡十卷即以其斋标名干隆二十二年勒石钦定时晴斋法帖一部皇上以原任尚书汪由敦书法特工命内廷诸臣彚集所书御制诗文及临摹旧蹟择其尤者恭呈钦定钩摹编次凡十卷即以其斋标名干隆二十三年勒石国朝宫史卷三十六