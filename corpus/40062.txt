周礼正义序夫天育蒸民无主则乱立君治乱事资贤辅但天皇地皇之日无事安民降自燧皇方有臣矣是以易通卦验云天地成位君臣道生君有五期辅有三名注云三名公卿大夫又云燧皇始出握机矩表计置其刻日苍牙通灵昌之成孔演命明道经注云拒燧皇谓人皇在伏羲前风姓始王天下者丁菲所谓人皇九头兄弟九人别长九州者也是政教君臣起自人皇之世至伏羲因之故文耀钩云伏羲作易名官者也又案论语撰考云黄帝受地形象天文以制官伏羲已前虽有三名未必具立官位至黄帝名位乃具是以春秋纬命历序云有九头纪时有臣无官位尊卑之别燧皇伏羲既有官则其间九皇六十四民有官明矣但无文字以知其官号也案左传昭十七年云秋郯子来朝公与之宴昭子问焉曰少皞氏鸟名官何故也杜氏注云少皞金天氏黄帝之子已姓之祖也郯子曰吾祖也我知之昔者黄帝氏以云纪故为云师而云名注云黄帝轩辕氏姬姓之祖也黄帝受命有云瑞故以云纪事百官师长皆以云为名号缙云氏盖其一官也炎帝氏以火纪故为火师而火名注云炎帝神农氏姜姓之祖也亦有火瑞以火纪事名百官也共工氏以水纪故为水师而水名注云共工以诸侯霸有九州者在神农前大皞后亦受水瑞以水名官也大皞氏以龙纪故为龙师而龙名注云大皞伏羲氏风姓之祖也有龙瑞故以龙命官也我高祖少皞挚之立也凤鸟适至故纪于鸟为鸟师而鸟名又云凤鸟氏历正之类又以五鸟五鸠九扈五雉并为官长亦皆有属官但无文以言之若然则自上以来所云官者皆是官长故皆云师以目之又云自颛顼以来不能纪远乃纪于近是以少皞以前天下之号象其德百官之号象其征颛顼以来天下之号因其地百官之号因其事事即司徒司马之类是也若然前少皞氏言祝鸠氏为司徒者本名祝鸠言司徒者以后代官况之自少皞以上官数略如上说颛顼及尧官数虽无明说可略而言之矣案昭二十九年魏献子曰社稷五祀谁氏之五官蔡墨对曰少皞氏有四叔曰重曰该曰脩曰熙实能金木及水使重为句芒该为蓐收脩及熙为玄冥世不失职遂济穷桑此其三祀也注云穷桑帝少皞之号也颛顼氏有子曰犁为祝融共工氏有子曰句龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之故外传犁为高辛氏之火正此皆颛顼时之官也案郑语云重犁为高辛氏火正故尧典注高辛氏之世命重为南正司天犁为火正司地以高辛与颛顼相继无隔故重犁事颛顼又事高辛若稷契与禹事尧又事舜是以昭十七年服注颛顼之下云春官为木正夏官为火正秋官为金正冬官为水正中官为土正高辛氏因之故传云遂济穷桑穷桑颛顼所居是度颛顼至高辛也若然高辛时之官唯有重犁及春之木正之等不见更有余官也至于尧舜官号稍改楚语云尧复育重犁之后重犁之后即羲和也是以尧典云乃命羲和注云高辛之世命重为南正司天犁为火正司地尧育重犁之后羲氏和氏之子贤者使掌旧职天地之官亦纪于近命以民事其时官名盖曰稷司徒是天官稷也地官司徒也又云分命羲仲申命羲叔分命和仲申命和叔使分主四方注仲叔亦羲和之子尧既分阴阳四时又命四子为之官掌四时者字曰仲叔则掌天地者其曰伯乎是有六官案下兜曰共工注共工水官也至下舜求百揆禹让稷契暨咎繇帝曰弃黎民阻饥汝后稷播时百谷注稷弃也初尧天官为稷又云帝曰契百姓不亲汝作司徒又云帝曰咎繇汝作士此三官是尧时事舜因禹让述其前功下文云舜命伯夷为秩宗舜时官也以先后参之唯无夏官之名以余官约之夏传云司马在前又后代况之则羲叔为夏官是司马也故分命仲叔注云官名盖春为秩宗夏为司马秋为士冬为共工通稷与司徒是六官之名见也郑玄分阴阳为四时者非谓时无四时官始分阴阳为四时但分高辛时重黎之天地官使兼主四时耳而云仲叔故云掌天地者其曰伯乎若然尧典云伯禹作司空四时官不数之者郑云初尧冬官为共工舜举禹治水尧知其有圣德必成功故改命司空以官名宠异之非常官也至禹登百揆之任舍司空之职为共工与虞故曰垂作共工益作朕虞是也案尧典又云帝曰畴谘若时登庸郑注云尧末时羲和之子皆死庶绩多阙而官废当此之时兜共工更相荐举下又云帝曰四岳汤汤洪水有能俾乂郑云四岳四时之官主四岳之事始羲和之时主四岳者谓之四伯至其死分岳事置八伯皆王官其八伯唯兜共工放齐四人而已其余四人无文可知案周官云唐虞稽古建官惟百内有百揆四岳则四岳之外更有百揆之官者但尧初天官为稷至尧试舜天官之任谓之百揆舜即真之后命禹为之即天官也案尚书传云惟元祀巡狩四岳八伯注云舜格文祖之年尧始以羲和为六卿春夏秋冬者并掌方岳之事是为四岳出则为伯其后稍死兜共工求代乃置八伯元祀者除尧丧舜即真之年九州言八伯者据畿外八州郑云畿内不置伯乡遂之吏主之案明堂位云有虞氏官五十夏后氏官百殷二百周三百郑注云有虞氏官盖六十夏百二十殷二百四十周三百六十不得如此记也昏义云三公九卿二十七大夫八十一元士郑云盖夏制依此差限故不从记文但虞官六十唐则未闻尧舜道同或皆六十并属官言之则皆有百故成王周官云唐虞建官惟百也若然自高阳已前官名略言于上至于帝喾官号略依高阳不可具悉其唐虞之官惟四岳百揆与六卿又尧典有典乐纳言之职至于余官未闻其号夏官百有二十公卿大夫元士具列其数殷官二百四十虽未具显案下曲礼云六大五官六府六工之等郑皆云殷法至于属官之号亦蔑云焉案昏义云三公九卿者六卿并三孤而言九其三公又下兼六卿故书传云司徒公司马公司空公各兼二卿案顾命太保领冢宰毕公领司马毛公领司空别有芮伯为司徒彤伯为宗伯卫侯为司寇则周时三公各兼一卿之职与古异矣但周监二代郁郁乎文所以象天立官而官益备此即官号沿革粗而言也序周礼废兴周公制礼之日礼教兴行后至幽王礼仪纷乱故孔子云诸侯专行征伐十世希不失郑注云亦谓幽王之后也故晋侯赵简子见仪皆谓之礼孟僖子又不识其仪也至于孔子更脩而定之时已不具故仪礼注云后世衰微幽厉尤甚礼乐之书稍稍废弃孔子曰吾自卫反于鲁然后乐正雅颂各得其所谓当时在者而复重杂乱者也恶能存其亡者乎至孔子卒后复更散乱故艺文志云昔仲尼没微言绝七十二弟子丧而大义乖诸子之书纷然散乱至秦患之乃燔灭文章以愚黔首又云礼经三百威仪三千及周之衰诸侯将逾法度恶其周亡灭去其借自孔子时而不具至秦大坏汉兴至高堂生博士传十七篇孝宣世后仓最明礼戴德戴圣庆普皆其弟子三家立于学官案儒林传汉兴高堂生传礼十七篇而鲁徐生善为容孝文时徐生以容为礼官大夫而瑕丘萧奋以礼至淮阳太守孟卿东海人也事萧奋以授后仓后仓说礼数万言号曰后氏曲台记授戴德戴圣郑云五传弟子则高堂生萧奋孟卿后仓戴德戴圣是为五也此所传者谓十七篇即仪礼也周官孝武之时始出秘而不传周礼后出者以其始皇特恶之故也是以马融传云秦自孝公已下用商君之法其政酷烈与周官相反故始皇禁挟书特疾恶欲绝灭之搜求焚烧之独悉是以隐藏百年孝武帝始除挟书之律开献书之路既出于山岩屋壁复入于秘府五家之儒莫得见焉至孝成皇帝达才通人刘向子歆校理秘书始得列序着于录略然亡其冬官一篇以考工记足之时衆儒并出共排以为非是唯歆独识其年尚幼务在广览博观又多锐精于春秋末年乃知其周公致太平之迹迹具在斯奈遭天下仓卒兵革并起疾疫丧荒弟子死丧徒有里人河南缑氏杜子春尚在永平之初年且九十家于南山能通其读颇识其说郑衆贾逵往受业焉衆逵洪雅博闻又以经书记传相证明为解逵解行于世衆解不行兼揽二家为备多所遗阙然衆时所解说近得其实独以书序言成王既黜殷命还归在丰作周官则此周官也失之矣逵以为六乡大夫则冢宰以下及六遂为十五万家縆千里之地甚谬焉此比多多吾甚闵之久矣六乡之人实居四同地故云縆千里之地者误矣又六乡大夫冢宰以下所非者不着又云多多者如此解不着者多又云至六十为武都守郡小少事乃述平生之志着易尚书诗礼传皆讫惟念前业未毕者唯周官年六十有六目瞑意倦自力补之谓之周官传也案艺文志云成帝时以书颇散亡使谒者陈农求遗书于天下诏光禄大夫刘向校书经传诸子诗赋向辄条其篇目撮其指意录而奏之会向卒哀帝复使向子歆卒父业歆于是总群书奏其七略故有六艺七略之属歆之录在于哀帝之时不审马融何云至孝成皇帝命刘向子歆考理秘书始得列序着于录略者成帝之时盖刘向父子并被帝命至向卒哀帝命歆卒父所脩者故今文乖理则是也故郑玄序云世祖以来通人达士大中大夫郑少赣名兴及子大司农仲师名衆故议郎卫次仲侍中贾君景伯南郡太守马季长皆作周礼解诂又云玄窃观二三君子之文章顾省竹帛之浮辞其所变易灼然如晦之见明其所弥缝奄然如合符复析斯可谓雅达广揽者也然犹有参错同事相违则就其原文字之声类考训诂捃秘逸谓二郑者同宗之大儒明理于典籍粗识皇祖大经周官之义存古字发疑正读亦信多善徒寡且约用不显传于世今赞而辨之庶成此家世所训也其名周礼为尚书周官者周天子之官也书序曰成王既黜殷命灭淮夷还归在丰作周官是言盖失之矣案尚书盘庚康诰说命泰誓之属三篇序皆云某作若干篇今多者不过三千言又书之所作据时事为辞君臣相诰命之语作周官之时周公又作立政上下之别正有一篇周礼乃六篇文异数万终始辞句非书之类难以属之时有若兹焉得从诸又云斯道也文武所以纲纪周国君临天下周公定之致隆平龙凤之瑞然则周礼起于成帝刘歆而成于郑玄附离之者大半故林孝存以为武帝知周官末世渎乱不验之书故作十论七难以排弃之何休亦以为六国阴谋之书唯有郑玄遍览群经知周礼者乃周公致大平之变故能答林硕之论难使周礼义得条通故郑氏传曰玄以为括囊大典网罗衆家是以周礼大行后王之法易曰神而化之存乎其人此之谓也目录卷一卷二卷三卷四卷五卷六卷七卷八卷九卷十卷十一卷十二卷十三卷十四卷十五卷十六卷十七卷十八卷十九卷二十卷二十一卷二十二卷二十三卷二十四卷二十五卷二十六卷二十七卷二十八卷二十九卷三十卷三十一卷三十二卷三十三卷三十四卷三十五卷三十六卷三十七卷三十八卷三十九卷四十卷四十一卷四十二天官冢宰第一疏天官冢宰郑目录云象天所立之官冢大也宰者官也天者统理万物天子立冢宰使掌邦治亦所以总御众官使不失职不言司者大宰总御众官不主一官之事也释曰郑云象天者周天有三百六十余度天官亦总摄三百六十官故云象天也云官者亦是管摄为号故题曰天官也郑又云冢大宰官也者下注对大宰则云冢者大之上此不对大宰故云冢大也宰者调和膳羞之名此冢宰亦能调和众官故号大宰之官郑又云不言司者大宰总御众官不主一官之事者此官不言司对司徒司马司寇司空皆云司以其各主一官不兼群职故言司此天官则兼摄群职故不言司也若然则春官亦不言司者以其祭祀鬼神鬼神非人所主故亦不言司也其地官郑云象地所立之官彼言象地实主地事此天官言天直取总摄为言全无天事天事并入于春官者言象天自取总摄为名象地自取掌物为号各取一边为义理无嫌也第一者第次也一者数之始也次第之中处一故云第一也郑氏者汉大司农北海郡郑玄之孙名玄字康成注者于经之下自注己意使经义可申故云注也孔君王肃之等则言传传者使可传述若然或云注或言传不同者立意有异无义例也惟王建国疏惟王建国释曰自此以下至以为民极五句六官之首同此序者以其建国设官为民不异故也王者临统无边故首称惟王明事皆统之于王王既位矣当择吉土以建国为先故次言建国于中辩四方正宫庙之位复体国经野自近及远也于是设官分职助理天工众人取中以为治体列文先后次第应然其实建国之初岂未设官分职也直以作序之意主在设官分职为民极耳故终言之惟王建国者言惟谓若尚书云惟三月之类皆辞不为义建立也惟受命之王乃可立国城于地之中必居地中者案尚书康诰云惟三月哉生魄周公初基作新大邑于东国洛郑注云岐镐之域处五岳之外周公为其于政不均故东行于洛邑合诸侯谋作天子之居据郑此言则文武所居为非地中政教不均故居地中也案桓二年左氏传云昔武王克商迁九鼎于洛邑则居洛本是武王之意至成王周公时恐天下为疑更与诸侯谋定之也若然五帝以降尧治平阳舜治安邑唯汤居亳得地中以外皆不得地中而政令均天下治者其时虽不得地中并在五岳之内又以民淳易治故不要在地中以周则不在五岳之内故郑云岐镐处五岳之外也注建立至国焉释曰云周公居摄而作六典之职谓之周礼者案礼记明堂位云周公摄政六年制礼作乐颁度量于天下又案书传亦云六年制礼作乐所制之礼则此周礼也又云而作六典者下文大宰之职掌建邦之六典天官治典地官教典春官礼典夏官政典秋官刑典冬官事典是六典之职也又云营邑于土中者即召诰云王来绍上帝自服于土中是也又云七年致政成王者明堂位文必七年者洛诰云诞保文武受命惟七年郑注以文武受命七年而崩周公不敢过其数也又云以此礼授之使居雒邑治天下者此郑解周公制礼必兼言建国于洛邑之意案尚书洛诰云周公曰孺子来相宅乱为四方新辟是使居洛邑也下云惠笃叙无有遘自疾是授以此礼使行之也又案书传云一年救乱二年伐殷三年践奄四年建侯卫五年营成周六年制礼作乐七年致政成王郑用此文则四年封康叔于卫为建侯卫案康诰云周公初基作新大邑洛谓初为基阯之处至五年内营之是以书传云五年营成周成周与王城同时营则五年营洛邑与孔安国为营洛邑封康叔制礼作乐同是摄政七年异又引司徒职曰日至之景尺有五寸谓之地中彼先郑注云土圭之长尺有五寸以夏至之日立八尺之表其景适与土圭等谓之地中今颍川阳城地为然天地之所合者则礼记郊特牲云天地合万物生谓天地配合万物以生是也四时交者则尚书云宅南交孔云夏与春交举一隅若然则秋与夏交冬与春交可知也又云风雨之所会者谓若礼记礼器云风雨时即谓风雨会时也阴阳之所和者谓若昭四年申丰云冬无愆阳夏无伏阴二气和顺也然则百物阜安者阜盛也然犹如是如是于地中得所故百物盛安也乃建王国者于百物盛安之处乃立王国王国则洛邑王城是也郑引此者破贾马之徒建国为诸侯国此六官同序皆云建国岂王国未立先建诸侯国乎明不可也辨方正位疏辨方正位释曰谓建国之时辨别也先须视日景以别东西南北四方使有分别也正位者谓四方既有分别又于中正宫室朝廷之位使得正也注辨别至宫庙释曰辨别也此直训不释者司农云别四方义当矣故康成训之也郑司农者郑众字仲师但周礼之内郑康成所存注者有三家司农之外又有杜子春郑大夫者郑少赣二郑皆康成之先故言官不言名字杜子春非己宗故指其名也司农云正君臣之位君南面臣北面之属者案易纬干凿度云不易者天在上地在下君南面臣北面父坐子伏司农据而言焉玄谓者大略一部之内郑玄若在司农诸家上注者是玄注可知悉不言玄谓在诸家下注者即称玄谓以别诸家又在诸家前注者是诸家不释者也又在诸家下注者或增成诸家义则此司农云别四方于文不足引考工记以证之是也或有破诸家者则此司农正位谓正君臣面位引召诰为宫室朝廷之位破之是也考工匠人建国水地以县者谓水平之法在地曰𣙗以绳县于𣙗上然后从傍以水望县即知地之高下而平之也又云置𣙗以县者既平得地欲正其东西南北之时先于中置一𣙗恐𣙗下不正先以县正之𣙗正乃视以景景谓于𣙗端自日出画之以至日入即得景为规识之故云为规识日出之景与日入之景规之交处即东西正也又于两交之间中屈之指𣙗又知南北正也仍恐不审昼参诸日中之景夜考诸北极之星以正朝夕乃审矣引召诰以下者案召诰惟太保先周公相宅越若来三月惟丙午朏越三日戊申太保朝至于洛汭卜宅此言越三日戊申者从三月丙午朏朏明生之名月三日也则越三日戊申月五日召公至洛汭也又云越三日庚戌太保乃以庶殷攻位于洛汭月七日也越五日甲寅位成月十一日也皆通本数之也宫室朝廷之位皆成也引之者证正位谓此宫室位破司农为君臣父子之位以其国家草创下论体国经野理应先定宫庙室位岂有宫庙等位未成先正君臣面位乎又与匠人建国次第不合故郑依匠人之次及召诰之文为定宫室之位案左氏庄公传云水昏正而栽知是十月始兴土功今于三月为洛邑者左传用十月是寻常法今建王城远述先君之志是兴作大事不可以常法难之也体国经野疏体国经野释曰体犹分也国谓城中也分国城之中为九经九纬左祖右社之属经谓为之里数此野谓二百里以外三等采地之中有井田之法九夫为井井方一里之等是也注体犹至是也释曰言体犹分者谓若人之手足分为四体得为分也经谓为之里数者此据野中而有井方一里之等故经为里数解之司农云营国方九里已下并冬官考工记匠人文彼云营国方九里旁三门旁谓四方方三门则王城十二门门有三道三三而九则九道南北之道谓之经东西之道谓之纬经纬之道皆九轨又云左祖右社者此据中门外之左右宗庙是阳故在左社稷是阴故在右面朝后市者三朝皆是君臣治政之处阳故在前三市皆是贪利行刑之处阴故在后也又言野则九夫为井此是地官小司徒职文彼云乃井牧其田野九夫为井四井为邑四邑为丘四丘为甸四甸为县四县为都也井方一里邑方二里丘方四里甸方八里县方十六里都方三十二里引彼文略故云之属兼之也案载师职云家邑任稍地小都任县地大都任畺地是畿内乡遂及四等公邑皆为沟洫法无此方里为并之事家邑小都大都三等采地乃有方里为井之属但郊外曰野大总言耳散文国外则曰野故乡大夫职云国中七尺野自六尺是城外则经中野对国言之谓国外则曰野但郑据小司徒成文而言设官分职疏设官分职释曰既体国经野此须立官以治民故云设官分职也注郑司农至事举释曰此谓设天地四时之官即六卿也既有其官须有司职故云各有所职职谓主也天官主治地官主教春官主礼夏官主政秋官主刑冬官主事六官官各六十则合有三百六十官官各有主故云百事举以为民极疏以为民极释曰百人无主不散则乱是以立君治之君不独治也又当立臣为辅极中也言设官分职者以治民令民得其中正使不失其所故也注极中也至其所释曰极中也尔雅文案尚书洪范云皇建其有极惟时厥庶民于汝极谓皇建其有中之道庶民于之取中于下人各得其中不失所也乃立天官冢宰使帅其属而掌邦治以佐王均邦国疏乃立至邦国释曰六官皆云乃立者以作序之由本序设官之意故先云以为民极次云所设之官故皆云乃立腾上起下之辞也天官冢宰者据下注而言则此言冢宰者据总摄六职若据当职则称大宰也使帅其属案小宰六属而言则此属唯指六十官之属也掌邦治者掌主也言主治则兼六官以其五官虽有教礼政刑事不同皆是治法也云佐王均邦国者以大宰掌均节财用故也周礼以邦国连言者据诸侯也单言邦单言国者多据王国也然不言均王国而言均邦国者王之冢宰若言王国恐不兼诸侯今言邦国则举外可以包内也注掌主至宰也释曰玄云邦治王所以治邦国也者此即司农所引大宰职佐王治邦国一也但司农虽引之不指释此经邦治故玄就足之司农引论语者欲见天子冢宰兼百官之义言百则三百六十一也且论语言君薨据诸侯言冢宰百官据天子互言之者欲见天子诸侯君死世子居丧使大臣听政同也冢宰大宰者言不异人也治官之属大宰卿一人小宰中大夫二人宰夫下大夫四人上士八人中士十有六人旅下士三十有二人疏治官至二人释曰上经所陈立官所掌有异此经陈官有尊卑多少转相副贰之事也言治官之属者此为六十官之首别言治官之属一句与下六十官为目以总是治官不得唯指此一经至旅下士三十有二人而已凡官尊者少卑者多以其卑者宜劳尊者宜逸是以下士称旅以其理众事故特言旅也小宰与大宰同名大小为异故郑注礼记王制引此六卿下中大夫十二人为十二小卿以其宰夫是大宰之考谓若地官之考为乡师春官之考为肆师夏官之考为军司马秋官之考为士师冬官之考为匠师以其掌事不与大官同故异大官也宰者调和之名夫者治也以其治此一官所主事也注变冢至为差释曰变冢言大者上唯云冢宰此唯云大宰是变冢言大也云进退异名者即百官总焉谓贰王治事总摄三百六十官则谓之冢是进异名也列职于王则谓之大者不总百官与五卿并列各自治六十官则退异名也若然总百官则称冢以其天官象天覆万物案经大宰职曰凡邦之小治冢宰听之是专国小治而称冢也司书职曰掌六典八法八则之贰以诏王及冢宰是贰王事总众职而称冢也又宰夫职曰乘其财用之出入凡失财用物辟名者以官刑诏冢宰而诛之是总众官诛赏而称冢也又司会职曰以周知四国之治以诏王及冢宰废置是总四国之治而称冢也若主当官不兼他职则言大者谓若下文大丧赞赠玉含玉宾客赞玉几玉爵祀五帝则莅卜如此之类与诸官并有事则称大也云冢大之上也者以其大宰与五官同名大今又别称冢是冢在大之上也又引尔雅山顶曰冢者欲见山则大矣冢又在顶证冢在大上之意也又云旅众也下士治众事者欲见尊官逸卑官劳之意也又云自大宰至旅下士转相副贰皆王臣也者大卿一人小卿则二人已下皆去上一倍者是转相副贰也言王臣者自士以上得王简策命之则为王臣也对下经府史胥徒不得王命官长自辟除者非王臣也又云王之卿六命其大夫四命者典命文大夫无中下之别案序官则有中下大夫则四命大夫自分为中下似若侯伯同七命子男同五命爵则有高下不同也士以三命为差但典命直见公卿大夫命者欲见有出封之事故彼云其出封皆加一等士爵卑无出封之理故不言也彼士之命数既不言知三命以下者正见序官有上士中士下士三等典命除六命四命无三命二命一命郑则约之上士为三命中士为再命下士为一命若然王朝三公八命卿六命大夫四命皆为阴爵以待出封为诸侯乃为阳爵九命七命五命士既不得出封故在王朝有三命一命亦为阳爵无嫌也府六人史十有二人疏府至二人释曰府治府藏史主造文书也注府治至除释曰案下宰夫八职云五曰府掌官契以治藏六曰史掌官书以赞治故郑云府治藏史掌书又云官长所自辟除者官长谓一官之长若治官六十其下府史皆大宰辟召除其课役而使之非王臣也周礼之内府史大例皆府少而史多而府又在史上唯有御史百有二十人特多而在府上郑云以其掌赞书数多也又有府兼有史以其当职事繁故也或空有史而无府者以其当职事少得史即足故也至于角人羽人等直有府无史以其当职文书少而有税物须藏之故直有府也腊人食医之等府史俱无者以其专官行事更无所须故也周礼之内唯有天府一官特多于史以其所藏物重故也胥十有二人徒百有二十人疏胥十至十人释曰胥有才智为什长徒给使役故一胥十徒也注此民至什长释曰案下宰夫八职云七曰胥掌官叙以治叙八曰徒掌官令以征令郑云治叙次序官中如今待曹伍伯传吏朝也征令趋走给召唿案礼记王制云下士视上农夫食九人禄足以代耕则府食八人史食七人胥食六人徒食五人禄其官并亚士故号庶人在官者也郑云若今卫士者卫士亦给徭役故举汉法况之又云胥读如谞谓其有才智为什长者案周室之内称胥者多谓若大胥小胥胥师之类虽不为什长皆是有才智之称彼不读从谞从此读可知唯有追胥胥是伺搏盗贼非有才智也易归妹六三以须注云须才智之称天文有须女屈原之姊名女须彼须字此与异者盖古有此二字通用俱得为有才智也周礼上下文有胥必有徒胥为什长故也鳖人腊人之类空有徒无胥者得徒则足不假长帅故也食医之类胥徒并无者以其专官行事不假胥徒也宫正上士二人中士四人下士八人府二人史四人胥四人徒四十人疏宫正至十人释曰上大宰至旅下士总驭群职故为上首自此宫正已下至夏采六十官随事缓急为先后故自宫正至宫伯二官主宫室之事安身先须宫室故为先也自膳夫至腊人皆供王膳羞饮食馔具之事人之处世在安与饱故食次宫室也自医师已下至兽医主疗疾之事有生则有疾故医次食馔也自酒正至宫人陈酒饮肴羞之事医治既毕须酒食养身故次酒肴也自掌舍至掌次安不忘危出行之事故又次之自大府至掌皮并是府藏计会之事既有其余理须贮积或出或内宜计会之故相次也自内宰至屦人陈后夫人已下内教妇功妇人衣服之事君子明以访政夜以安息故言妇人于后也夏采一职记招魂以其死事故于末言之也此宫正并下宫伯虽俱训为长其义则异若宫正则主任三宫卿大夫士之身故为宫中官之长故其职云以时北宫中之官府故宫伯所掌者亦掌之故言正长也宫伯云长者直主宫中卿大夫士之适子庶子行其秩叙授其舍次之事亦得为长故云伯长也宫正上士二人为官首中士四人为之佐下士八人理众事府二人主藏文书也史四人主作文书胥四人为什长徒四十人给徭役诸官体例言府史胥徒之义皆然不可文文重释他皆放此周礼之内宗伯之类诸言伯者伯长也以尊长为名县师之类言师者皆取可师法也诸称人者若轮人车人腊人鳖人之类即冬官郑云其曰某人者以其事名官言氏者有二种谓若桃氏为剑筑氏为削之类郑注冬官族有世业以氏名官若冯相氏保章氏师氏保氏之类郑注引春秋官有世功则有官族是也诸称司若司裘司市之类言司者皆是专任其事事由于己故以司言之也诸典妇功典丝典枲之类言典者出入由己课彼作人故谓之为典也诸称职者谓若职币职内职岁财不久停职之而已凡云掌者有三义一者他官供物己则暂掌之而已若幕人供帷幕幄帟掌次张之也二则掌征敛之官若掌皮掌染草之类是也三者掌非己所为则掌节掌固掌疆本非己造废坏修之而已也自外不称典司职掌者皆是逐事立名以义铨之可晓也凡六官序官之法其义有二一则以义类相从谓若宫正宫伯同主宫中事膳夫庖人外内饔同主造食如此之类皆是类聚群分故连类序之二则凡次序六十官不以官之尊卑为先后皆以缓急为次弟故此宫正之弟士官为前内宰等大夫官为后也宫伯中士二人下士四人府一人史二人胥二人徒二十人膳夫上士二人中士四人下士八人府二人史四人胥十有二人徒百有二十人疏注膳之至膳夫释曰言膳夫食官之长者谓与下庖人内外饔亨人等为长也司农引诗云者是小雅剌幽王诗膳夫仲允为之引证与此膳夫为一事也庖人中士四人下士八人府二人史四人贾八人胥四人徒四十人疏注庖之至物贾释曰言庖者今之厨转作包者欲取庖人主六兽六禽以供庖厨有裹肉之意也又云裹肉曰包苴者诗云野有死麕白茅包之礼记内则云炮取豚若将编萑以苴之皆是裹肉之物故云裹肉曰苞苴也又云贾市买知物贾者下文九职郑注行曰商处曰贾贾乃在市而处者故知物贾此特有贾人者庖人牲当市之故也内饔中士四人下士八人府二人史四人胥十人徒百人疏注饔割至在内释曰饔和也熟食曰饔熟食须调和故号曰饔其职云掌王及后世子之割亨割亨则须煎和故云割亨煎和之称又云所主在内者以其掌王及后世子及宗庙皆是在内之事外饔中士四人下士八人府二人史四人胥十人徒百人疏注外饔所主在外释曰案其职云掌外祭祀及邦飨孤子耆老割亨皆是在外之事故云所掌在外也此饔有内外可对故云内外饔至于内宰内竖内司服自掌妇人之事而称内不对外为名也亨人下士四人府一人史二人胥五人徒五十人疏注主为至肉者释曰其职云给外内饔亨事故云为外内饔煮肉也甸师下士二人府一人史二人胥三十人徒三百人疏注郊外至之长释曰案载师云任近郊远郊之地次即云公邑之田任甸地甸地即在百里远郊外天子借田又在南方甸地故称此官为甸师也然此官主地事不在地官者以其供野之荐又给薪蒸以供亨饪故在此次亨人也又云主供野物官之长或云与地官掌葛掌炭掌蜃委人等同掌供野物故与彼官为长若然彼属地官此属天官越分相领恐理不惬此甸师当与下兽人已下亦供野物为长也故下数职注不言长明甸师与之为长但兽人等中士此为下士下士得与中士为长者如大史下大夫内史中大夫郑云大史史官之长彼下大夫与中大夫为长此下士亦与中士为长有何嫌也徒三百人特多者天子借田千亩借借此三百人耕耨故多也兽人中士四人下士八人府二人史四人胥四人徒四十人疏兽人释曰案其职云掌罟田兽冬献狼夏献麋供膳羞故在此也䲣人中士二人下士四人府二人史四人胥三十人徒三百人疏䲣人释曰案其职云掌以时䲣为梁春献王鲔亦供鱼物故在此也徒亦三百人者马融云池塞苑囿取鱼处多故也鳖人下士四人府二人史二人徒十有六人疏鳖人释曰案其职云祭祀供蠯蠃蚳亦是供食物故在此也腊人下士四人府二人史二人徒二十人疏腊人释曰注腊之言夕也干曰腊朝曝于夕乃干故云腊之言夕或作久字久乃干成义亦通也以其供脯腊膴胖食物故亦在此色也医师上士二人下士四人府二人史二人徒二十人疏医师释曰案其职云掌医之政令聚毒药以供医事诸医皆在此者医亦有齐和饮食之类故设在饮食之间也食医中士二人疏食医释曰案其职云春多酸夏多苦之等皆须齐和与药故同郑云食有和齐药之类故在医官之内也疾医中士八人疏疾医释曰案其职云掌养万民之疾病故连类在此疡医下士八人疏疡医释曰案其职云掌肿疡溃疡之等故亦连类在此注疡创筴也释曰案礼记上曲礼云头有创则沐身有疡则浴案其职有肿疡等耍鵫种之疡注溃则未必有脓也故亦连类在此也兽医下士四人疏注兽牛马之属释曰案尔雅在野曰兽在家曰畜畜兽异矣而言兽牛马者但此职云主治牛马未必治其野兽而以牛马为兽者对文则畜兽异散文通故尔雅又云两足而羽谓之禽四足而毛谓之兽既不别释畜则兽中可以兼牛马是其牛马亦有兽称故云兽牛马也酒正中士四人下士八人府二人史八人胥八人徒八十人疏酒正至十人释曰案其职云掌酒之政令以式法授酒材与膳食相将故在此注酒正酒官之长释曰此酒正与下酒人浆人为长注不言浆文略也酒人奄十人女酒三十人奚三百人疏酒人至百人释曰奄十人以其与女酒及奚同职故用奄人奄不称士则此奄亦府史之类以奄为异也言女酒三十人则女酒与奚为什长若胥徒也奚三百人以其造酒故须人多也注奄精至宦女释曰案月令冬三月皆云其气闳以奄独引仲冬者以其十一月一阳爻生以其奄人虽精气闭藏犹少有精气故也又云女酒女奴晓酒者云云郑依秋官司厉从坐男女没入县官为奴则奴者男女同名以其晓解作酒有才智则曰女酒其少有才智给使者则曰奚已下云晓者谓晓解当职之物不复重释之也侍使官婢举汉法言之又云或曰宦女者汉时有此别号按左氏晋惠公之女名妾称宦女谓宦事秦公子亦云宦女也浆人奄五人女浆十有五人奚百有五十人疏浆人释曰在此者案其职云掌供王之六饮入于酒府饮是酒类故在此也凌人下士二人府二人史二人胥八人徒八十人疏凌人至十人释曰凌人在此者案其职云掌冰凡外内饔之膳羞鉴焉以供为膳羞故连类在此也注凌冰至凌阴释曰引诗曰二之日者案诗之所释谓周之二月夏之十二月之日凿冰者谓于深山穷谷固阴沍寒之处于是乎取之冲冲凿冰之意三之日谓周之三月夏之建寅之正月纳冰于陵阴室中案彼又云四之日其蚤献羔祭韭启冰之时也郑答志以夏十二月取冰二月开冰四月班冰是其常也藏之既晚出之又早晚者建寅乃藏与此周礼十二月藏冰校一月故出之早者四月夏之二月出冰与周礼同今豳土寒故纳冰可用夏正月也引之者证凌阴即此冰室为一物也笾人奄一人女笾十人奚二十人疏笾人至十人释曰在此者案其职云掌四笾之实亦是荐羞之事故在此也注竹曰至笾者释曰知竹曰笾者更无异文见竹下为之即知以竹为之故云竹曰笾也醢人奄一人女醢二十人奚四十人疏醢人至十人释曰案其职云掌四豆之实亦是荐羞故在此也注醢豆至醢者释曰云不谓之豆者决上笾人不以笾中之实为名而以笾为官号此即以豆中之实为官号不谓之豆人此是问辞郑还自答豆不尽于醢者其豆之所盛非止此职中四豆之实而已天子豆百二十上公豆四十侯伯豆三十二子男豆二十四上大夫二十下大夫十六彼有膷臐膮胾炙脍之属其数甚多是豆不尽盛醢而已若言豆人恐彼并掌之此醢人惟掌此四豆之实而已故不得言豆人而言醢人也醯人奄二人女醯二十人奚四十人疏醯人释曰醯人在此者案其职云掌共五齐七菹以供醯物则与醯人职通醯人惟主作醯但成齐菹必须醯物乃成故醯人兼言齐菹而连类在此也盐人奄二人女盐二十人奚四十人疏盐人释曰在此者案其职云掌盐之政令以供百事之盐盐所以调和上食之物故亦连类在此也冥人奄一人女冥十人奚二十人疏冥人释曰冥人在此者案其职云掌供巾冥所以覆饮食之物故次饮食后宫人中士四人下士八人府二人史四人胥八人徒八十人疏宫人释曰宫人在此者案其职云掌王之六寝之脩又供王沐浴扫除之事是安息王身故在此也掌舍下士四人府二人史四人徒四十人疏掌舍至十人释曰云在此者案其职云掌王之会同之舍设枑梧再重亦是安王身之事故亦在此注舍行至之处释曰案其职云设车宫坛壝宫帷宫之等并是解脱止息之处故云解止之处也幕人下士一人府二人史二人徒四十人疏幕人至十人释曰在此者案其职云掌帷幕幄帟绶之事亦是安王身之事故在此也注幕帷覆上者释曰案下职中郑注云在旁曰帷在上曰幕是其幕乃帷之覆上者也掌次下士四人府四人史二人徒八十人疏掌次至十人释曰在此者案其职云掌王次之法以待张事幕人供之掌次张之故连类在此也注次自脩正之处释曰案其职云张大次设重帟重案皆是自脩止故云自脩止之处也大府下大夫二人上士四人下士八人府四人史八人贾十有六人胥八人徒八十人疏大府至十人释曰在此者案其职云掌大贡九赋受其货贿之入颁其货贿于诸府之事案尚书洪范云一曰食二曰货已上皆言饮食此次言货贿故大府在此也有贾者府官须有市买并须知物货善恶故也注大府至农矣释曰大府与下诸府官为长故以大夫为之云若今司农矣者汉时司农主府藏故史游章云司农少府国之渊玉府上士二人中士四人府二人史二人工八人贾八人胥四人徒四十有八人疏玉府至八人释曰玉府在此者案其职云掌王之金玉玩好兵器凡良货贿之藏以玉为主故与大府同在此有工八人者以其使攻玉故也有贾者使辨玉之善恶贵贱故也注工能攻玉者释曰工谓作工案诗云他山之石可以攻玉故须工内府中士二人府一人史二人徒十人疏内府释曰内府在此者案其职云掌九贡九赋九功之货贿良兵良器故在此也外府中士二人府一人史二人徒十人疏外府至十人释曰外府在此者案其职云掌邦布之出入以共百事故在此也注外府至外者释曰泉布本是外物无在内府故对内府为外也司会中大夫二人下大夫四人上士八人中士十有六人府四人史八人胥五人徒五十人疏司会至十人释曰在此者案其职云掌邦之六典八法八则之贰以逆邦国都鄙官府之治主天下大计货贿亦须计会故与大府连类在此也注会大至尚书释曰言会大计者案宰夫职日计曰成月计曰要岁计曰会故知会大计也云主天下之大计者其职云逆邦国都鄙官府是句考遍天下云若今尚书者汉之尚书亦主大计故举以况之也司书上士二人中士四人府二人史四人徒八人疏主司书至簿书释曰司书在此者会计之事司书主之故其职云凡上之用财用必考于司会故连类在此也注言簿书者古有简策以记事若在君前以笏记事后代用簿簿今手版故云吏当持簿簿则簿书也职内上士二人中士四人府四人史四人徒二十人疏职内至十人释曰在此者案其职云掌邦之赋入辨其财用之物而执其总入太府者皆由职内亦有府义故郑云受用之府若职内故其职在此也注若今至少内释曰汉之少内亦主泉所入案王氏汉官解云小官啬夫各擅其职谓仓库少内啬夫之属各自擅其条理所职主由此言之少内藏聚似今之少府但官卑职碎以少为名职岁上士四人中士八人府四人史八人徒二十人疏职岁释曰在此者案其职云掌邦之赋出以贰官府都鄙之财出赐之数以待会计而考之总断一岁之大计故与司会同在此也职币上士二人中士四人府二人史四人贾四人胥二人徒二十人疏职币释曰在此者案其职云掌式法以敛官府都鄙与凡用邦财者之币以待上之赐予与职岁通职故连类在此也若然此三职皆有府义不得名府者以财不久停故也司裘中士二人下士四人府二人史四人徒四十人疏司裘释曰在此者案其职云掌为大裘并掌皮亦有府义故在此掌皮下士四人府二人史四人徒四十人疏掌皮释曰在此者案其职云掌秋敛皮冬敛革春献之亦有府义故连类在此也内宰下大夫二人上士四人中士八人府四人史八人胥八人徒八十人疏内宰至十人释曰名内宰者对大宰治百官内宰治妇人之事故名内宰然则大宰不称外者为兼统内也案其职云掌治王内之政令又教后已下妇德之事以王事少暇故次在此也注内宰至之长释曰内宰与下女史已下为长故郑云宫中官之长内小臣奄上士四人史二人徒八人疏内小至八人释曰在此者案其职云掌王后之命正其服位案夏官大仆职云出入王之大命正其服位则此小臣侍后职与大仆侍王同亦是佐后之事故在此用奄者以其所掌在内故注奄称士者异其贤释曰案上酒人浆人等奄并不称士则非士也独此云以其有贤行命为士故称士也案诗巷伯奄官也注云巷伯内小臣小臣于宫中为近故谓之巷伯必知巷伯与小臣为一人者以其俱名奄又言巷亦宫中为近又称伯长也内小臣又称士亦是长义故知一人也阍人王宫每门四人囿游亦如之疏阍人至如之释曰在此者以其掌守中门之禁王宫在此故亦在此周礼之内有同官别职则此阍人每门及囿游同名阍人而职别山虞泽虞云每大泽大山及川衡林衡亦是别职同官也别官同职者唯有官连耳注阍人至宫也释曰云阍人司昏晨以启闭者此释名阍人之意昏时闭门则此名阍人也晨时启门则论语谓之晨人也皆以时事为名耳又云刑人墨者使守门此秋官掌戮职文郑彼注云黥者无妨于禁御欲使守门案其职云掌守中门之禁言中门则唯雉门耳而言每门者彼言中门据有禁守者言之其实王之五门皆使墨者守之或解以为王有五门四面皆有中门故言每门义亦通也案礼记云古者不使刑人守门彼郑注谓夏殷时公羊云阍杀吴子余祭近刑人轻死之道彼据人君加之宠故云近刑人轻死之道若君有防卫不亲近则非近刑人其劓者使守关以其丑恶远之不得约彼即以十二门皆使墨者也诗云昏椓靡共笺云皆奄人彼据后宫门故使奄者也又云囿御苑者案诗云王在灵囿注所以养禽兽天子百里诸侯四十里案孟子齐宣王问孟子云文王之囿方七十里犹以为小寡人囿方四十里犹以为大何也孟子答文王之囿刍荛者往焉雉兔者往焉与民同之故以为小不亦宜乎君之囿民杀其麋鹿者如杀人之罪民以为大不亦宜乎则文王之囿方七十里者大于诸侯小于天子故也白虎通又云天子百里大国四十里次国三十里小国二十里与孟子不同者白虎通细别言之也又云游离宫者囿是大苑其门皆使阍人守之也此离宫即囿游之兽禁故彼郑云谓囿之离宫小苑观处也或以为游亦谓城郭中兴公所为者也寺人王之正内五人疏寺人至五人释曰在此者案其职云掌王之内人及女宫之戒令故在此注寺之至路寝释曰云寺之言侍者欲取亲近侍御之义此奄人也知者见僖二十四年晋文公既入吕郄欲焚公宫寺人披请见公使让之且辞焉披曰齐桓公置射钩而使管仲相君若易之行者甚众岂唯刑臣彼寺人披自称刑人明寺人奄人也若然寺人既掌内人不掌男子而秦诗云欲见国君先令寺人而掌男子者彼秦仲宣王命作大夫始大有车马其官未备故寺人兼小臣是以寺人得掌男子诗云寺人孟子者引证经寺人孟子同也又云正内路寝者寺人既不得在王之路寝而云内正五人者谓在后之路寝耳若王之路寝不得称内以后宫故以内言之故先郑下注后六宫前一后五前一则路寝内竖倍寺人之数疏内竖至之数释曰在此者案其职云掌内外之通令凡小事故与寺人连类在此也注竖未至官名释曰春秋左氏传叔孙穆子幸庚宗妇人而生牛以为竖官则亦童竖未冠者必使童子为之者郑于其职注云使童竖通王内外之命给小事者以其无与为礼出入便疾也九嫔疏九嫔释曰在此者以其有妇德其职云掌妇学之法以教九御同是内宫之官故亦在此注嫔妇也至官职释曰引昏义者彼是周之妇官之数与此经妇人数同故引以为证案礼记上檀弓云舜葬仓梧盖三妃未之从郑注云帝喾时立四妃象后妃四星其一明者为正妃其三小者为次妃帝尧因焉至舜不告而娶不立正妃但三夫人而已夏后氏增以三三而九为十二人殷人又增以三九二十七合三十九人周人上法帝喾而立正妃又三二十七为八十一人以增三十九并后合百二十一人其位后也夫人也九嫔也二十七世妇也八十一女御也又云不列夫人于此惟有九嫔已下是无三夫人之数也又云夫人之于后犹三公之于王坐而论妇礼无官职者谓三百六十官无三公之官案大司徒职云二卿则公一人郑注云三公者内与王论道中参六官之事外与六卿之教又案冬官考工记云坐而论道谓之王公注云天子诸侯然则公中合有三公坐而论道无正职故云中参外与而已三夫人亦然故云坐而论礼无官职故不列之也世妇疏注不言至则阙释曰在此者案其职云掌祭祀宾客丧纪帅女宫而濯溉故亦在此九嫔言数而世妇女御不言数者君子不苟于色有妇德乃充之不言王而云君子者谓君子为王乃能不苟色也九嫔言数者欲见世妇女御有德亦充若九嫔无德亦与世妇女御同阙故特互其文令义两得见耳女御疏注昏义至侍也释曰彼不云女御而云御妻御进也故彼引为一物也又云御犹进也侍也者凡后下御皆是后宫进在王寝侍息宴故女御职云掌御叙于王之燕寝是以训御云进也侍也女祝四人奚八人疏女祝至八人释曰在此者案其职云掌王后之内祭祀凡内祷祠之事故在此也注女祝至事者释曰言女奴晓事谓识文者为之也女史八人奚十有六人疏女史释曰在此者案其职云掌王后之礼职内治之贰亦女奴晓文者为之其职与王之大史掌礼同故在此也典妇功中士二人下士四人府二人史四人工四人贾四人徒二十人疏典妇释曰在此者案其职云掌妇式之法以受嫔妇及内人女功之事赍故郑注云典主也典妇功者主妇人丝枲功官之长其职中赍是也云贾四人者以其丝枲有善恶贵贱之事故须贾人也典丝下士二人府二人史二人贾四人徒十有二人疏释曰在此者案其职云掌丝入而辨其物颁丝于外内工皆以物授之因妇功亦在此也典枲下士二人府二人史二人徒二十人疏典枲释曰枲麻也案丧服传云牡麻者枲麻也则枲是雄麻对苴是麻之有蕡实者也在此者与典妇功亦连类在此也内司服奄一人女御二人奚八人疏内司至八人释曰以其掌后已下六服言内司服者非是对春官司服男子服为内但是男子之物不言外者在外是其常也故不须言外而外自显但以妇人在内故妇人之事多言内若不言内无以得见妇人之物不与春官司服同处者以从内官之例故在此有奄一人者以其衣服事多须男子兼掌以与妇人同处故用奄也注内司服至色过释曰言主宫中裁缝官之长者谓其下文缝人为长又云有女御者以衣服进或当于王广其礼使无色过者以此女御还是女奴晓进御衣服者故与女酒女祝女史同号女也以衣服进谓进衣于王王见之或当王意广其礼得与八十一女御同名欲见百二十人外兼有此女御之礼王合御幸之使王无淫色之过故名女御也缝人奄二人女御八人女工八十人奚三十人疏缝人至十人释曰在此者案其职云掌王宫缝线之事以缝王及后之衣服故在此也奄二人亦是缝线事多须有男子故也有女御者义同于上也有女工者谓女奴巧者郑云晓裁缝者也染人下士二人府二人史二人徒二十人疏染人释曰在此者案其职云掌染丝帛因妇人衣服故亦连类在此也追师下士二人府一人史二人工二人徒四人疏追师至四人释曰在此者职云掌王后之首服为副编次追衡笄亦因妇人衣服连类在此注治玉石之名释曰诗云追琢其璋璋是玉为之则追与琢皆是治玉石之名也若然男子首服在夏官弁师者以其男子是阳义又取夏时万物长大长大乃冠故在夏官此妇人直取首服配衣故与衣连类在此若然首反处下者以冠履自相对不与服为先后故不在上也屦人下士二人府一人史一人工八人徒四人疏屦人释曰在此者案其职云掌王及后之服屦故从内官衣服亦连类在此若然追师专掌妇人首服此屦人兼男子屦舄在下体贱故男子妇人同在此官也夏采下士四人史一人徒四人疏夏采至四人释曰在此者其职云掌大丧以冕服复于大祖以乘车建緌复于四郊丧事是终故在末职也注夏采至夏采释曰案尔雅云伊洛而南素质五采皆备成章曰翚江淮而南青质五采皆备成章谓之鹞此则夏翟之羽色也又案禹贡徐州云羽畎夏翟是徐州贡夏翟之羽也又云有虞氏以为緌者明堂位云有虞氏之旂夏后氏之緌注云有虞氏当言緌夏后氏当言旂彼据虞氏始有緌故云有虞氏以为緌也又云后世或无者案冬官考工记有钟氏染羽若有自然鸟羽何须染之乎故云后世或无则据此周时而言也故染鸟羽而用之谓之夏采者夏即五色也此职中注及彼注皆云緌谓注旄于干首不云翟羽者盖注文不具耳司书掌邦之六典八法八则九职九正九事邦中之版土地之图以周知入出百物以叙其财受其币使入于职币疏司书至职币释曰言掌邦之六典已下至周知入出百物已上所掌与司会同者以其司会主钩考司书掌书记之司书所记司会钩考之故二官所掌其事通焉九职即司会九功也九正即司会九赋九贡也九事即司会九式也邦中之版土地之图即司会版图也周知入出百物者即司会百物财用一也云以叙其财者叙谓比次其财知用多少云受其币者百官所用余财送来与司书司书受其币使入于职币之官不入本府注九正至朽蠹释曰知九正谓九赋九贡者案上司会有九赋九贡此司书则有九正无九赋九贡故知九正则是九赋九贡也言九正者谓此二者之财皆出于正税故郑云正税也又云九事谓九式者九式据用财言之九事据用财所为之事其理一也云变言之者重其职谓变九赋九贡言九正变九式言九事也重以其职明本而掌之非徒相副贰也其相副贰者谓司会八法八则之贰是也云所给及其余见为之簿书者司书周知入出百物以叙其财明知叙其财者所给诸官余不尽者即以余见为之簿书拟与司会钩考之玄谓亦受录其余币而为之簿书者此增成先郑受谓受财币之簿书云币物当以时用之久藏将朽蠹者释经百官余币不入于本府而入于职币之意若入本府即是久藏将恐朽烂蠹败故入职币使人占卖之本在生利也凡上之用财用必考于司会疏注上谓至财用释曰知上谓王与冢宰者案内府职云凡王及冢宰赐与则共之明此上中有冢宰可知云王虽不会亦当知多少而阙之者案上膳夫庖人及外府等皆言王及后不会此经上之用财必考于司会者此之所考但知多少而阙之非是会计与王为限云司会以九式均节邦之财用者欲见司书用财必考于司会之意三岁则大计群吏之治以知民之财器械之数以知田野夫家六畜之数以知山林川泽之数以逆群吏之征令疏三岁至征令释曰言三岁者三年一闰天道小成考校群吏须有黜陟故云三岁则大计群吏之治群吏则百官也以知民之财用器械之数者民之财用谓币帛多少器谓礼乐之器械谓兵器弓矢戈殳戟矛此等则器械之数皆知之以知田野谓百亩之田在野夫家者谓男夫妇女六畜者谓马牛羊豕犬鸡之数又云以知山林川泽之数者案大司徒地有十等不言丘陵坟衍原隰者略言之也又云以逆群吏之征令者逆谓钩考也此司书知民之财器已下川泽已上恐其群吏滥征敛万民故知此本数乃钩考其征令也注械犹至不税释曰山林川泽童枯则不税者山林不茂为童川泽无水为枯所税者税其有今山林不茂则无材木川泽无水则无鱼鳖蒲苇故不税之凡税敛掌事者受法焉及事成则入要贰焉疏凡税至贰焉释曰言凡税敛者谓若地官闾师旅师征敛之官所欲税敛掌事者皆来司书处受法焉及事成收敛毕入要写一通副贰文书名为要入司书故云入要贰焉必来受法又入要贰者以司书知财器已下之数拟后钩考之也注法犹至毕也释曰云应当税者之数即上田野夫家之等是其本出税者之数也凡邦治考焉疏凡邦治考焉释曰邦之所治有善恶皆来考于司书者以司书大计群吏之治知其功过故也职内掌邦之赋入辨其财用之物而执其总以贰官府都鄙之财入之数以逆邦国之赋用疏职内至赋用释曰云掌邦之赋入者谓九职九贡九赋之税入皆掌之独云赋入者赋是总名下言赋者皆此类也辨其财用之物凡所税入者种类不同须分别之而执其总者总谓税入多少总要簿书又云以贰官府都鄙之财入之数者官府财入谓若关市之税都鄙之财入都鄙谓三等采地采地之税四之一言贰者谓职内受取一通副贰文书拟钩考以逆邦之赋用之者职内既知财入之数钩考用赋多少知其得失注辨财至之属释曰言辨财用之物使种类相从者但赋之所入先由职内始至大府大府分致于众府以是分别使众类相从云官府之有财入若关市之属者司关司市皆属地官关市皆有出税故知官府之有财入若关市也言之属者兼有城十二门亦有税入凡受财者受其贰令而书之疏凡受至书之释曰其有官府合用官物而受财者并副写一通敕令文书与职内然后职内依数付之故云受其贰令书之注受财至某事释曰云贰令谓若今御史所写下本奏王所可者案御史职云掌赞书彼注云王有令则以书致之则赞为辞若今尚书作诏文是其用官财者先奏白于王王许可则御史赞王为辞下职内是其贰令职内则书之为本案然后给物与之若然职内主入职岁主出职内分置于众府所以得有物出与入者职内虽分置众府职内亦有府货贿留之者故得出给故大府职云颁其贿于受用之府郑注云受用之府若职内是也及会以逆职岁与官府财用之出疏及会至之出释曰及会者谓至岁终会计以逆职岁者逆谓钩考也职岁主出职内主人以己之入财之数钩考职岁出财之数又云与官府财用之出者谓职岁出财与官府所用之数并钩考之注亦参互钩考之释曰郑云参互钩考者案司会以参互考之郑彼注云参互谓司书之要贰职内之入职岁之出以三官相钩考此职内逆职岁明兼有司书之要贰故言参互言亦者亦如大府也而叙其财以待邦之移用疏而叙至移用释曰案司书云以叙其财郑彼注云叙犹比次谓钩考其财币所给及其余见为之簿书入职币也此言叙财亦谓比次职内藏中余见为簿书以待邦之移用更给他官若然职内既非常府其所藏者唯当岁所用故用不尽者移用之也职岁掌邦之赋出以贰官府都鄙之财出赐之数以待会计而考之疏职岁至考之释曰云掌邦之赋出者职内主入职岁主出职内所入于众府所用之多少皆主之故云掌邦之赋出但九贡九赋九功之用皆主之特言赋者亦如职内云赋赋是总称也云以贰官府都鄙之财出赐之数者职内云以贰官府都鄙之财入之数此职岁以贰官府都鄙之财出赐之数二官一入一出皆书其贰共相钩考故职内云以逆邦之赋用此职岁云以待会计而考之其事通也注以贰至存之释曰云亦如职内书其贰令而编存之者职内云凡受财者受其贰令而书之此官主出所出亦皆由上令所出前后不同亦皆书其贰令编存为案以待会计而考之也凡官府都鄙群吏之出财用受式法于职岁疏凡官至职岁释曰官府都鄙出财用皆来受法者以其出财用皆为有事事有旧法用有常职岁出财皆有旧法式在于职岁故须受法于职岁也凡上之赐予以叙与职币授之疏凡上至授之释曰上谓王与冢宰所有小赐予之事则职币所云小用赐予是也故云以叙与职币授之及会以式法赞逆会疏及会至逆会释曰案司会以逆群吏之治而听其会计此官主式法出财用及至也至岁终会计之时则以式法赞助司会钩考会计之事故云以式法赞逆会职币掌式法以敛官府都鄙与凡用邦财者之币疏职币至之币释曰职币主余币给诸官之用亦依法式与之故云掌式法以敛官府已下之币币则余币也注币谓至军旅释曰云币谓给公用之余者以其此官主敛余币故知币谓给公用之余知凡用邦财是军旅者见经敛官府都鄙别言用邦财故知用邦财谓国之大事唯有军旅振掌事者之余财疏振掌至余财释曰振者抍也检也以财与之谓之抍知其足剩谓之检掌事奉王命有所造为故职币检掌事者有余则受取故云振掌事者之余财注振犹至互之释曰知掌事谓以王命有所作为者以其上经官府已下是其国家常事此别言掌事是王命有所作为又云先言敛币后言振财互之者凡用国家财物皆先振而后敛今于上文直言敛不言振亦振之下言振财有余亦敛之可知故言互之也皆辨其物而奠其录以书楬之以诏上之小用赐予疏皆辨至赐予释曰上经既敛得币皆当辨其物知其色类及善恶而奠其录者谓定其所录簿书色别各入一府以书楬之者谓府别各为一牌书知善恶价数多少谓之楬又云以诏上之小用赐予者诏犹告也职币既知府内则告上之王与冢宰小用赐予之事此谓常赐予玉府所云凡王之好赐共其货贿及内府云凡王冢宰之好赐此二者非常赐与外府及典丝枲三官言赐予者与此职币同亦是国家常赐予岁终则会其出疏岁终则会其出释曰以其职币主出故岁终与司会会之下赞之亦谓赞司会会之事也凡邦之会事以式法赞之司裘掌为大裘以共王祀天之服疏司裘至之服释曰言为大裘者谓造作黑羔裘裘言大者以其祭天地之服故以大言之非谓裘体侈大则义同于大射也云以共王祀天之服者谓四时所有祭天之事皆共之不限六天之大小直言祀天案孝经纬钩命决云祭地之礼与天同牲玉皆不同言同者唯据衣服则知昆仑神州亦用大裘可知注郑司至示质释曰先郑知大裘黑羔裘者祭服皆玄上纁下明此裘亦羔裘之黑者故知大裘黑羔裘又云服以祀天示质者以其衮已下皆有采章惟此大裘更无采章故云质案郑志大裘之上又有玄衣与裘同色亦是无文采中秋献良裘王乃行羽物疏中秋至羽物释曰良善也仲秋所献善裘者为八月誓狝田所用故献之王乃行羽物者行赐也以羽鸟之物赐群臣以应秋气也注良善至羽物释曰云中秋鸟毨者此是尚书尧典文案彼注毨理也毛更生整理引之者证仲秋有良裘意故郑云因其良时而用之也司农云良裘王所服者先郑意良裘王所服故仲秋献之群臣所服裘在下经季秋献功裘是也后郑不从之者月令云孟冬天子始裘此良裘若是王之所服裘何得在仲秋故后郑不从玄谓良裘玉藻所谓黼裘与者案彼文云唯君有黼裘以誓狝狝是仲秋田猎之名彼狝田用黼裘与此仲秋献良裘同时皆不为寒设故知此良裘则与彼黼裘一也但无正文约与之同故言与以疑之也言黼裘者白与黑谓之黼谓狐白与黑羔合为黼文故谓之黼裘秋气严勐取断割之义故用黼谓之良裘者下经功裘之等臣所服见人功粗良裘与大裘皆君所服针功细密故得良裘之名又云此羽物小鸟鹑雀之属鹰所击者案夏官罗氏仲春罗春鸟行羽物彼注云羽物若今南郡黄雀之属彼黄雀即此雀之属此鹑与雀亦是鹰所击故连言鹑也云仲秋鸠化为鹰仲春鹰化为鸠者此并月令文引此者证此仲秋行羽物与月令仲秋鸠化为鹰杀物之时是顺其始杀也故行羽物又云仲春鹰化为鸠者证罗氏仲春行羽物与月令仲春鹰化为鸠止杀之时故云与其将止云班羽物者总结春秋二时皆大班行羽物季秋献功裘以待颁赐疏季秋至颁赐释曰案诗云七月流火九月授衣此季秋则是九月授衣之节季秋献功裘以待颁赐者功裘之内有群臣所服之裘故言以待颁赐注功裘至所服释曰言功裘人功微粗者此对良裘与大裘人功微密此裘人功粗故名功裘又云谓狐青麛裘之属者案玉藻君子狐青裘豹褎麛裘青犴褎彼云君子郑云君子大夫士也以其彼云豹褎青犴褎褎用杂故为大夫士若君则用纯引此者证功裘中有此狐青麛裘以待颁赐玉藻仍有羔裘狐裘亦是臣之所服裘不引之者之属中含之矣若然狐青裘者郑玉藻注云盖玄衣之裘天子下至士玄端之服皆服之又云麛裘者郑彼注引孔子素衣麛裘谓是君臣视朔之服彼云羔裘注引孔子缁衣羔裘郑注论语云君之视朝之服亦卿大夫士祭于君之服若然卿大夫助祭用冕服士用爵弁君朝服冕服羔裘卿大夫士弁冕用羔裘至于朝服亦用羔裘即是君臣祭服朝服同服羔裘也又云狐裘者郑注玉藻引孔子黄衣狐裘谓是十月农功毕腊祭先祖之服据乡来所解四种之裘君臣同有以其经云以待颁赐唯据其臣若据天子诸侯除大裘之外亦入此功裘之中案玉藻乃有狐白裘据天子之朝大夫已上所服亦入此功裘之中郑司农云功裘卿大夫所服者先郑之意以良裘王所服故此功裘是卿大夫所服后郑引之在下者经云以待颁赐据臣而言司农云功裘卿大夫所服得为一义故引之在下王大射则共虎侯熊侯豹侯设其鹄诸侯则共熊侯豹侯卿大夫则共麋侯皆设其鹄疏王大至其鹄释曰言王大射者王将祭祀选助祭之人故于西郊小学之中王与诸侯及群臣等行大射之法故云王大射也则共虎侯熊侯豹侯者虎侯者谓以虎皮饰其侧九十步之侯王自射之也熊侯者以熊皮饰其侧七十步之侯诸侯射之也豹侯者谓以豹皮饰其侧五十步之侯孤卿大夫已下射之也云设其鹄者其鹄还以虎熊豹皮为之方制之三分其侯鹄居其一故云设其鹄也云诸侯则共熊侯者谓畿内诸侯三公王子母弟熊侯亦如王之熊侯诸侯自射之豹侯者亦如王之豹侯群臣共射之也卿大夫者谓王朝卿大夫则共麋侯者亦五十步以麋皮饰其侧君臣共射之云皆设其鹄者熊侯已下亦以熊豹麋之皮为鹄三分其侯鹄居一焉故云设其鹄也注大射至为豹释曰知大射为祭祀射者见礼记射义云天子大射谓之射侯既云天子将祭必先习射故知大射是将祭而射也云王将有郊庙之事者郊谓祭五天帝于四郊不言圆王祭昊天亦有可知庙谓祭先王先公皆是也云以射择诸侯至得与于祭皆礼记射义文案彼云天子以射择诸侯卿大夫士即云是故古者天子之制诸侯岁献贡士于天子试之射宫其容体比于礼其节比于乐而中多者得与于祭而中少者不得与于祭是其大射择诸侯群臣贡士得与祭之事也云诸侯谓三公及王子弟封于畿内者若六命赐官及建其长立其两可得及卿此经卿与大夫同麋侯明诸侯之内唯有三公王子弟也言封畿内者此谓王子弟无官直得采地而已言封畿内者对鲁卫晋郑之等封在外为诸侯者也云卿大夫亦皆有采地焉者案载师大都任畺地是此诸侯也又云小都任县地家邑任稍地是其卿大夫亦皆有采地焉云其将祀其先祖亦与其群臣射以择之者诸侯亦与畿外诸侯同五庙卿大夫亦三庙此经不云孤孤六命亦与卿同是其祀先祖之事也云凡大射各于其射宫者谓从王已下至大夫大射各自于其西郊之学射宫之中知然者案仪礼大射云公入骜自外而来入明王已下皆于郊学也云侯者其所射也者以其虽有正鹄之别侯是总名故云侯者所射也云以虎熊豹麋之故饰其侧者侯中上下俱有布一幅夹之所饰者唯有两傍之侧故云饰其侧也云又方制之以为谓之鹄着于侯中者梓人为侯广与崇方故云方制之质者正也所射之处故名为质三分其侯鹄者于侯中云所谓皮侯者所谓梓人张皮侯而栖鹄云王之大射虎侯王所自射也者远近三等人有尊卑分为三节尊者射远卑者射近故知王射虎侯诸侯卑于天子其自射射熊侯明助王祭亦射熊侯卿大夫卑于诸侯以其自家射射麋侯五十步明助王亦射豹侯五十步故知射豹侯卿大夫更言已下者兼有士亦射豹侯诸侯之大射熊侯诸侯所自射豹侯群臣所射以其唯有二侯故分为二等云卿大夫之大射麋侯君臣共射焉者以其唯有一侯故也云凡此侯道虎九十弓至五十弓并约乡射记案乡射记云乡侯侯道五十弓案大射大侯糁侯犴侯直言九十七十五十不云弓故注乡射记云大侯九十弓糁侯七十弓犴侯五十弓并约乡侯有弓字则大射所云九十者九十弓七十者七十弓五十者五十弓可知也天子三侯与彼畿外诸侯同但用皮别耳故此注虎侯九十弓熊侯七十弓豹麋五十弓云列国之诸侯大射大侯亦九十参七十干五十者大射所云者是也郑注大射云大侯者犴侯也糁侯者糁杂也豹鹄而麋饰下天子大夫也犴侯者犴鹄犴饰也云远尊得伸可同耳者对此经畿内诸侯之近尊不得同于天子三侯云所射正谓之侯者天子中之已下皆礼记射义文郑司农云鹄鹄毛也者先郑意以鹄字与鸿鹄字同故为鹄毛解之案梓人云张皮侯而栖鹄毛非可栖之物故后郑不从云方十尺曰侯者此先郑之意见乡侯五十弓弓二寸以为侯中侯中一丈故云十尺此先郑唯解五十步侯于义则可若九十七十五十其侯总方一丈则不可故后郑不从云四尺曰鹄者案梓人三分其侯鹄居一焉则无此方四尺曰鹄故后郑亦不从云二尺曰正者案梓人张皮侯而栖鹄大射之侯也又云张五采之侯远国属射之侯也若然宾射射正大射射鹄此既大射正鹄杂言故后郑亦不从也云四寸曰质者言质即诗云发彼有的及鹄皆是一物其鹄不止四寸而已故后郑亦不从玄谓侯中之大小取数于侯道者其侯道则去侯远近之道故引乡射记乡射记曰弓二寸以为侯中者二寸据把中侧骨中身也弓别取二寸以为侯身也则九十弓者侯中广丈八尺者据虎侯也又云七十弓者侯中广丈四尺者据熊侯也五十弓者侯中广一丈也者据豹侯麋侯也云尊卑异等此数明矣者破司农总方十尺曰侯之言云考工记曰梓人为侯广与崇方者崇高也上下为崇横度为广如乡者侯中丈八丈四一丈皆方故云广与崇方也云参分其广鹄居一焉者谓三分丈八丈四一丈之侯各取一分而为鹄故云三分其广鹄居一焉又云然则侯中丈八尺者鹄方六尺自此已下皆重释鹄居一焉之义以其侯中丈八三六十八故鹄居六尺侯中丈四尺者鹄方四尺六寸大半寸者以其侯中丈四尺取丈二尺三四十二得四尺有二尺在又取尺八寸三六十八又得六寸有二寸在寸各为三分二寸并为六分取二分名为三分寸之二即是大半寸也故云鹄方四尺六寸大半寸也侯中一丈者鹄方三尺三寸少半寸者一丈取九尺三三而九得三尺一尺在又取九寸得三寸仍有一寸分为三分得一分名为少半寸故云鹄方三尺三寸少半寸云谓之鹄者此郑释鹄还是虎豹等皮名为鹄意故云谓之鹄者取名于鳱鹄鳱鹄者案淮南子鳱鹄知来俗云鳱鹄是小名捷黠者也故云鳱鹄小鸟而难中云亦取鹄之言较较者直也射所以直己志者案礼记射义云循声而发不失正鹄若然正鹄相对之物若鹄为鸟正亦为鸟若鹄为直正则为正直之正故射义云射者内志正外体直是正鹄之名各有二义又云用虎熊豹麋之皮示伏勐讨迷惑者虎熊豹是勐兽将以为侯侯则诸侯也是示能伏得勐厉诸侯麋者迷也将以为侯示能讨击迷惑诸侯云射者大礼故取义众也者以其祭者是大事射者观德故为大礼故于三侯之上取义众多云士不大射士无臣祭无所择者案孝经云天子诸侯大夫皆言争臣士则言争友是无臣也大射者所以择臣士则无臣可择故经不言士之大射士自无大射之礼得与天子大射者以其得助祭故也是以郑注云豹侯卿大夫已下所射已下即士也至于宾射士自为宾射故射人云士犴侯二正不得与天子宾射是以郑射人注云此与诸侯射士不与是也云故书诸侯则共熊侯虎侯杜子春云虎当为豹不从故书者虎侯是天子大侯不宜在诸侯熊侯之下故不从也大丧廞裘饰皮车疏大丧至皮车释曰大丧谓王丧廞犹兴也兴象生时裘而为之谓明器中之裘即上良裘功裘等云饰皮车者亦谓明器之车以皮饰之注皮车至小耳释曰皮车遣车之革路者案冬官考工记饰车欲侈栈车欲弇除栈车之外皆用革鞔即此皮车非专革路郑特云皮车革路者此司裘所饰唯革路而已云故书廞为淫郑司农云淫裘陈裘也者此周礼一部之内称廞者众多故书皆为淫先郑皆为陈后郑皆破从兴兴谓兴象生时之物而作之必知为陈非为兴是者车仆云大丧廞革车圉人云廞马亦如之即是所廞车马又礼记檀弓云竹不成用瓦不成味琴瑟张而不平竿笙备而不和皆是兴象所作明器非陈设之理故不从先郑玄谓廞兴也若诗之兴谓象似而作之者象似生时而作但粗恶而小耳云凡为神之偶衣物必沽而小耳者案礼记檀弓孔子云谓为俑者不仁郑以俑为偶也故郑云神之偶衣谓作送死之衣与生时衣服相似又云物沽而小者沽粗也谓其物沽略而又小即竹不成用瓦不成味是也凡邦之皮事掌之岁终则会唯王之裘与其皮事不会掌皮掌秋敛皮冬敛革春献之疏掌皮至献之释曰云秋敛皮冬敛革春献之者许氏说文兽皮治去其毛曰革秋敛皮者鸟兽毛毨之时其皮善故秋敛之革乃须治用功深故冬敛之干久成善乃可献故春献之也注皮革至王用释曰知良者入司裘者以其司裘掌为王大裘以下故知良者入司裘也遂以式法颁皮革于百工疏遂以至百工释曰上文献良者入司裘其余入百工因上事故云遂也百工者即冬官六十官主作器物若裘氏韦氏函人之类用皮者也注式法至故事释曰云式法作物所用多少故事者作若裘氏作裘函人作甲胄谓皮革皆有用物多少之数有旧法者也共其毳毛为毡以待邦事疏共其至邦事释曰郑云当用毡则共之谓若掌次张毡案是当其用毡则掌皮共毳毛与冬官使作毡与掌次也岁终则会其财赍疏岁终至财赍释曰岁终周之十二月则会计其皮之本数之财及出与人物之赍计知多少也注财敛至为资释曰财敛财本数者经云财与赍二者并据皮革而言也言敛财本数者谓四方所有皮革之入掌皮之数是本数也云及余见者谓出给不尽见在库者也云予人以物曰赍者赍有两义上外府注行道曰赍此皮革无行道所用之义故赍为出给与人物解之也云今时诏书或曰赍计吏者汉时考使谓之计吏有诏赐与之则曰赍引之证赍是与人物也郑司农云赍或为资先郑意一部书赍或为资也内宰掌书版图之法以治王内之政令均其稍食分其人民以居之疏注版谓至宿卫释曰内宰既职当内事与大宰主外事相似故知版之所书者谓宫中阍寺之属并宫中官之子弟皆属内宰书之于版焉既主内事故知所图者不出王及后世子之宫中吏官府之形象也又知政令谓施阍寺者以其阍人主中门之禁寺人掌王之内人之戒令内宰为之长故知政令者施之于阍人寺人也不言内小臣及内竖者盖亦施之也云稍食吏禄禀也者吏即阍寺弟子宿卫后宫者宫正所均谓宿卫王宫者以米禀为禄之月俸均之者当知见在空阙也云人民吏子弟者以其所均稍食是吏之子弟明所分宿卫还是吏之子弟也以阴礼教六宫疏以阴礼教六宫释曰先郑意以阴礼妇人之礼教六宫之人自后已下至女御后郑意以妇人之礼教后一人六宫即后也注郑司至宫事释曰先郑知阴礼妇人之礼者以其将用教妇人故知阴礼是妇人之礼也云六宫后五前一者天子谓之六寝宫人所云者是也后亦象王立宫亦后五前一在王六寝之后为之南北相当耳云王之妃百二十人至八十一人此是礼记昏义之文彼据周法引之者先郑意欲见内宰教此六宫之人也玄谓六宫谓后不从先郑者若此文兼后至女御应言及与凡殊之下别自教三夫人已下此文既在于上明专教后一人而已云若今称皇后为中宫矣者汉旧仪有此事也引昏礼者证妇人称宫之意也以阴礼教九嫔疏注教以至省文释曰司农意上文教六宫之人讫此复教九嫔者先郑意以九嫔掌妇学之法使之教九御故内宰复更别教之也后郑意下文别教九御故知此教三夫人已下不言三夫人世妇者举中以见上下省文以妇职之法教九御使各有属以作二事正其服禁其奇衺展其功绪疏以妇至功绪释曰内宰以妇人职业之法教九御上文世妇已上皆直言阴礼不言职此言职者以其世妇以上贵无丝枲等职业之法故也云使各有属者女御八十一人九人为一属属犹聚也九人同时御又同为丝枲之事注妇职至之事释曰妇职谓织纴织纴为一事组紃又为一事缝线又为一事三者皆妇职也案诗注云王后织玄紞公侯夫人纮綖卿之内子大带大夫命妇成祭服士妻朝服庶士以下各衣其夫贵贱皆有职者彼示虽贵无得游乎率先之意非如此丝枲二事责其功绪也又云九御女御也者序官云女御故就而释之也云九九而御于王因以号焉者案下女御职云掌御叙于王之燕寝此云九御是九九而御于王因以号焉云使之九九为属同时御又同事也者此郑释九人为属之意也云正其服止逾侈者女御褖衣是正不得逾侈服展衣以上也云奇衺若今媚道者案汉书汉孝文时妇人蛊惑媚道更相咒诅作木偶人埋之于地汉法又有官禁云敢行媚道者若然媚道谓道妖衺巫蛊以自衒媚故郑举汉法证经奇衺也大祭祀后祼献则赞瑶爵亦如之疏大祭至如之释曰大祭祀谓祭宗庙也后祼者谓室中二祼后亚王祼尸献谓朝践馈献后以玉爵亚王而献尸则赞者此三事内宰皆佐后祼时以璋瓒授后献时以玉爵授后故云则赞也瑶爵亦如之者谓尸卒食王酳尸后亚王而酳尸则内宰以瑶爵授后后亲酌盎齐以酳尸云瑶爵亦如之者亦赞之也注谓祭至为饰释曰以其天地山川社稷等外神后夫人不与又天地无祼此云祼故知经云大祭祀者据宗庙而言也但宗庙之祭四时与禘祫六享皆有此祼献瑶爵之事故总言宗庙也云王既祼而出迎牲后乃从后祼也者案郊特牲云既灌而出迎牲彼据君而言则知王既祼而出迎牲后乃从祼也案司尊彝注后亚王灌讫乃出迎牲者以郊特牲云既灌而出迎牲以既灌之中不言无后灌是以郑云后灌后乃迎牲此云迎牲后后乃祼郑以迎牲是王事欲取王事自相亚故退后祼于迎牲后也又引祭统已下者彼虽诸侯礼欲见后有从王亚祼之事与诸侯同也又云献谓王荐腥荐孰后亦从后献也者案礼记礼运云腥其俎孰其殽郑云腥其俎谓豚解而腥之孰其殽谓体解而孰之是其荐腥荐孰也此二者是堂上朝践馈献之节室中二灌讫王出迎牲时祝延尸于户外之西南面后荐八豆八笾王牵牲入以血毛告讫以此腥其俎荐于神前王以玉爵酌醴齐以献尸后亦以玉爵酌醴齐以献尸也朝践讫乃孰其殽荐于神前王以玉爵酌盎齐以献尸后亦玉爵酌盎齐以献尸名为馈献云瑶爵谓尸卒食王既酳尸后亚献之者案仪礼郑注云诸侯尸十三饭天子尸十五饭尸食后王以玉爵酌朝践醴齐以酳尸谓之朝献后亦于后以瑶爵酌馈献时盎齐以酳尸谓之再献故云后亚献也云其爵以瑶为饰者乡来所解知后以瑶爵亚酳尸者约明堂位云爵用玉醆仍彫加以璧散璧角食后称加彼鲁用王礼即知王酳尸亦用玉醆后酳尸用璧角宾长酳尸用璧散彼云璧此云瑶不同者瑶玉名瑶玉为璧形饰角口则曰璧角角受四升爵为总号故郑云其爵以瑶为饰也正后之服位而诏其礼乐之仪疏正后至之仪释曰云正后之服位者服谓若内司服袆衣已下六服皆正之使服当其用位谓后助祭之位正之使不失其所而诏其礼乐之仪者后之行礼之时皆合于乐节各当其威仪皆内宰告后使依于法度故云诏其礼乐之仪也注荐彻至立处释曰案九嫔职云赞后荐彻豆笾是后荐彻也天子之礼荐时歌清庙及彻歌雍是荐彻皆有乐节但内宰所诏唯诏礼耳经兼云乐者礼乐相应也云位谓房中户内及阼所立处者但天子诸侯祭礼亡今云位谓房中者案仪礼特牲云主妇亚献尸尸拜受主妇北面拜送主妇北面拜者避内子及尸酢主妇主妇适房中南面祭酒及主人致爵于主妇亦于房中南面拜受爵至于少牢主妇入户西面献尸及酢主妇无入房之文即此云位谓房中户内者据特牲士礼而言也云及阼所立处者案少牢有司彻云主人位于阼阶上献尸侑讫主妇乃洗爵于房中出实爵尊南西面献尸尸拜于筵上受主妇西面于主人席北拜送爵云主人席北即当阼阶故云阼所立处此约有司彻而言也赞九嫔之礼事疏注助九至豆笾释曰赞助也郑云助九嫔赞后之事者以经云赞九嫔之礼事则助九嫔经自明矣知九嫔赞后者即郑所引九嫔职赞后为后荐玉齍荐彻豆笾等是九嫔赞后之事即是内宰助九嫔九嫔赞后也凡宾客之祼献瑶爵皆赞疏凡宾至皆赞释曰宾客则王同姓及二王后以其非一故云凡以广之云祼者谓行朝觐礼讫即行三享之礼享讫乃礼宾于户牖之间献谓飨燕宾客后亦助王献宾瑶爵谓王飨燕酬宾时后亦助王酬宾皆赞助于后也注谓王至之礼释曰郑知宾客是王同姓及二王之后者见大行人云上公之礼再祼而酢侯伯一祼而酢子男一祼不酢则是上公乃有再祼王先一祼次后再祼按孝经纬云二王之后称公则知二王之后有后祼也又案巾车云同姓金路郑云王子母弟虽为侯伯画服如上公则此云王之同姓亦谓为侯伯得与上公同再祼亦有后祼可知若同姓为子男者则与异姓同一祼无后祼也故郑云谓王同姓及二王之后来朝觐为宾客者但祼时大宗伯代后至于拜送则后则内宰亦赞后拜送爵云祼之礼亚王而礼宾者案聘礼有以醴礼宾之言故郑依而言之若据大行人则云祼也云献谓王飨燕亚王献宾也者后之祼者飨燕亦与焉案掌客云上公三飨三食三燕侯伯再飨再食再燕子男一飨一食一燕无饮酒之礼唯有飨燕耳飨者亨大牢以饮宾立行礼在庙献依命数爵盈而不饮燕礼其牲狗行一献之礼四举旅降脱屦升坐其爵以醉为度飨燕皆有献宾酬宾后亦助王献宾酬宾之事内宰皆赞后也引坊记者阳国之侯来朝于穆侯穆侯飨阳侯之时穆侯夫人亦助君献酬于宾其时阳侯见穆侯夫人色美遂杀穆侯而窃其夫人归国故大飨废夫人之礼引之者证古者诸侯夫人助君飨宾明天子后亦有助王飨燕宾故经云后祼献之事也致后之宾客之礼疏注谓诸至宾客释曰致后之宾客之礼者谓若酒正云致后之宾客之礼其掌客致夫人之礼彼诸侯夫人致礼于宾客法明后亦致牢礼于宾客郑注掌客凡夫人礼皆使下大夫致之则此内宰亦下大夫也云女宾之宾客者谓畿内同姓诸侯夫人有会见王后之法故亦致礼焉凡丧事佐后使治外内命妇正其服位疏凡丧至服位释曰丧言凡则王及后世子已下皆是以其皆有服位故云凡以广之凡有丧事内宰皆佐后使其属官治外内之命妇正其服之精粗位之前后也注使使至命妇释曰以外内命妇卑故内宰不自治之故经云使明使其属之上士治之云内命妇谓九嫔世妇女御者以其对外命妇故知内命妇是九嫔已下可知也不言三夫人者三夫人从后不在治限故不言也司农云王命其夫后命其妇者先郑见礼记玉藻曰君命屈狄是子男夫人彼是后命之明王朝之臣亦王命其夫后命其妇可知玄谓士妻亦为命妇者夏殷之礼爵命不及于士周之礼上士三命中士再命下士一命夫尊于朝妻荣于室明士妻亦为命妇可知若然丧服命夫命妇皆据大夫不含士者彼据降服不降服为说故唯据大夫为命夫其妻为命妇不及士也凡建国佐后立市设其次置其叙正其肆陈其货贿出其度量淳制祭之以阴礼疏凡建至阴礼释曰王者建国非定一所随世而迁谓若自契至汤八迁大王迁岐文王迁丰武王迁镐成王营洛皆是建国故云凡以该之也凡建国内宰佐后立市设其次谓司市所居置其叙谓胥师贾师等所居正其肆谓诸行列肆之等陈其货贿货贿为有诸物皆陈列之也出其度量谓内宰佐后出度之丈尺量之斗斛及出淳之幅广狭并制之丈八尺又于市中祭之以阴礼谓妇人之祭礼也注市朝至祭礼释曰云市朝者君所以建国也者谓建国必须有市朝故郑即覆释云建国者必面朝后市面朝后市乃冬官匠人文云王立朝者即三朝皆王立之也而后立市者即此文是也云阴阳相成之义者朝是阳王立之市是阴后立之独阳不生独阴不成故云阴阳相成之义也云次思次也者地官司市云思次介次彼注破思为司字解之云叙介次也者亦司市文介副也谓若胥师贾师等所居也案司市注次谓吏所治舍思次介次也若今市亭然叙肆行列也与此注不同者郑望文解之彼经无肆文故以叙为行列并思次介次共为一所解之此文自有肆文故分思次介次别释也云陈犹处也者谓处置其货贿也云度丈尺也者律历有分寸尺丈引五度今只言丈尺略言之也云量豆区之属者此案左氏昭公传晏子云齐旧四量豆区釜钟又案律历五量籥合升斗斛此独言豆区者之属中含之又云祭之以阴礼者市中之社先后所立社也者市乃先后所立故以阴礼为市中之社亦先后所立社也云故书淳为敦杜子春读敦为纯纯谓幅广也制谓匹长玄谓纯制天子巡守礼所云制丈八尺纯四与此二者并增成子春义赵商问云天子巡守礼制丈八尺纯四何答云巡守礼制丈八尺咫八寸四咫三尺二寸又大广四当为三三八二十四二尺四寸幅广也古三四积画是以三误为四也中春诏后帅外内命妇始蚕于北郊以为祭服疏中春至祭服释曰云中春诏后帅外内命妇始蚕于北郊者内宰以仲春二月诏告也告后帅领外命妇诸臣之妻内命妇三夫人已下始蚕于北郊云以为祭服者礼记祭义亦云蚕事既毕遂朱绿之玄黄之以为祭服此亦当染之以为祭服也注蚕于至室焉释曰云蚕于北郊妇人以纯阴为尊者案礼记祭统云天子亲耕于南郊郑以诸侯为少阳是天子以纯阳为尊则后蚕于北郊纯阴为尊也云郊必有公桑蚕室焉者案月令三月后妃亲东乡躬桑此云二月与彼不同者案马质云禁原蚕者彼注天文辰为马引蚕书曰蚕为龙精月值大火则浴其种是蚕与马同气故此亦仲春始蚕蚕者亦谓浴种至三月临生蚕之时又浴种乃生之故设文异也岁终则会内人之稍食稽其功事疏岁终至功事释曰岁终亦谓周之季冬内宰则会计内人女御之稍食稍食则月俸是也云稽其功事者稽计也又当计女御丝枲二者之功事以知多少注内人主谓九御释曰知内人主是女御者案典妇功授嫔妇及内人女功之事赍嫔妇既是九嫔世妇明内人是九御也佐后而受献功者比其小大与其粗良而赏罚之疏佐后至罚之释曰佐后而受献功者谓内宰佐助后而受女御等献丝枲之功布帛等云比其小大与其粗良者布帛之等缕小者则细良缕大者则粗恶今言粗不云恶言良不云细者互见为义也云而赏罚之者良则赏之粗则罚之以示惩劝也注献功至秋献功释曰郑知献功是九御之属者上文云以妇职之法教九御明所受献功还是九御之属可知司农云烝而献功谓冬献功玄引典妇功职秋献功不从先郑者以其内宰佐后受明是妇官所造还是典妇功女御等秋献功也会内宫之财用疏会内宫之财用释曰以其云内宫是总六宫之内所有财用皆会计之故郑云计夫人以下所用财也正岁均其稍食施其功事宪禁令于王之北宫而纠其守疏正岁至其守释曰正岁谓建寅之月岁始故总均宫中所受稍食月俸之人因岁始又施其女功丝枲之事宪禁令于王之北宫者亦以岁始宪谓表县禁令于王之北宫北宫则后宫而纠其守者谓宿卫之子弟纠其惰慢者也注均犹至卫者释曰郑以均为调度者受月请者尊卑各有常度今均之者谓调之使依常度云谓之北宫者系于王言之明用王之禁令令之者欲见王有六寝后有六宫各自不同必系王而言者妇人有三从之义后虽自有六宫必资王之禁令故系王而言也云守宿卫者谓若宫伯所掌士庶子者也上春诏王后帅六宫之人而生穜稑之种而献之于王疏上春至于王释曰上春者亦谓正岁以其春事将兴故云上春也内宰以上春建寅之月又诏告王后帅领六宫之人而生穜稑之种而献之于王者一则助王耕事二则示于宫内无伤败之义也注六宫至妇礼释曰云古者使后宫藏种以其有传类蕃孳之祥者王妃百二十人使之多为种类藏种者亦是种类蕃孳之祥故使藏种也云必生而献之示能育之使不伤败者生此种乃献之非直道此种不伤败示于宫内怀孕者亦不伤也云且以佐王耕事者王亲耕后亲蚕皆为祭事今后虽不耕藏种献之者亦是佐王耕事云共禘郊也者禘谓祭庙郊谓祀天举尊言之其实山川社稷等皆用之也郑司农云先种后孰谓之穜后种先孰谓之稑者今世见有此先种后孰后种先孰目验可知也玄谓诗云黍稷穜稑是也此增成先郑义亦以其先郑直云先种后种不见谷名后郑意黍稷皆有穜稑云夫人以下分居后之六宫者此已下亦是增成郑义所分居者唯据九嫔以下三夫人不分居而云三夫人以下则余三夫人亦得为三夫人以下也云每宫者后六宫故云每此言与下为目也九嫔一人者九嫔九人六宫各一人则三人在也世妇三人者世妇二十七人六宫每宫三人则九人在也女御九人者女御八十一人六宫宫各九人余二十七人在也其余谓不分者故云其余九嫔三人世妇九人女御二十七人也云从后唯其所燕息焉者后不专居一宫须往即停故云唯其燕息焉云从后者五日而沐浴者凡侍尊者须洁净故须沐发浴身体也其次又上十五日而遍云者乡所分居六官九嫔以下皆三分之一分从后两分居宫假令月一日一分从后至月五日从后者五日满则右边三宫之中旧居宫者来替此从后者从后者又来入右边三宫从后者至十日又满则左边三宫者来替此从后者从后者来居左边三宫又至十五日则三番总遍故云十五日而遍云者无正文郑以意配之故言云以疑之云夫人如三公从容论妇礼者王后六宫夫人有三分居不遍因即尊之三公坐与王论道三夫人尊卑与三公同三公侍王三夫人亦侍后故取并焉者以证三夫人不分居宫之义也内小臣掌王后之命正其服位疏内小至服位释曰叙官云奄上士四人案夏官大仆云掌正王之服位出入王之大命则大仆掌王命及服位此小臣亦云掌王后之命正其服位则小臣侍后与大仆侍王同也注命谓至通耳释曰云命谓使令所为者以其后无外事明云命者是使令所为云或言王后或言后通耳者以此经及上经皆云王后下文则皆云后郑恐人以为别有义意故云通耳无义例也后出入则前驱疏后出至前驱释曰此小臣是奄人与后导道是其常也若有祭祀宾客丧纪则摈诏后之礼事相九嫔之礼事正内人之礼事彻后之俎疏若有至之俎释曰云若有祭祀宾客丧纪则摈者此三者事至无常故云若若不定之辞也则摈者此三者后皆有事九嫔以下从后往也三事皆与后为摈赞也云诏后之礼事相九嫔之礼事正内人之礼事者诏相正皆是上摈但据尊卑不同故以诏相别之云彻后之俎者谓后于东房中受尸酢之俎内小臣彻之注摈为至之俎释曰言摈为后传辞有所求为者后为上三事须物则小臣摈赞而传辞与诸司求物供所为也云诏相正者异尊卑也者后尊云诏诏告而已九嫔稍卑则言相相佐助之言也女御卑直正之而已云俎谓后受尸之爵饮于房中之俎者天子诸侯祭礼亡案特牲荐俎乃受尸之酢次主妇酳尸尸酢主妇于东房中受尸之酢亦有荐俎后之俎小臣所彻亦约与士礼主妇之俎同也后有好事于四方则使往有好令于卿大夫则亦如之疏注后于至遗之释曰后于其族亲者后有族亲在四方谓畿外诸侯于王有亲谓若鲁卫晋郑之等也于卿大夫亦谓同姓族在朝廷者也王后意行所善遣小臣往以物问遗之四方诸侯言事卿大夫言令者后虽无正令施与卿大夫时有言教至焉故云令也后于畿外全无言教所及故以事言之也掌王之阴事阴令疏注阴事至北宫释曰云阴事群妃御见之事者谓若九嫔职后郑所云者是也又云阴令王所求为于北宫者王于北宫求为谓若缝人女御为王裁缝衣裳及丝枲织纴之等皆是王之所求索王之所造为者也言北宫者对王六寝在南以后六宫在北故云北宫也阍人掌守王宫之中门之禁疏阍人至之禁释曰言阍人者墨者使守门阍人守王宫中门耳中门者王有五门雉门为中门掌守雉门之禁讥其出入之者也注中门至两观释曰中门于外内为中者雉门外有皋库内有应路故云于外内为中也郑司农云王有五门库门在雉门内为中门路门一曰毕门者取尚书顾命云二人爵弁立于毕门之内言路门者路大也人君所居皆曰路以大为名言毕门者从外而入路门为终毕玄谓雉门为三门者破先郑雉门为二门必知雉门为中门者凡平诸侯三门有皋应路诗云乃立皋门皋门有亢乃立应门应门将将者是也若鲁三门则有库雉路故明堂位说鲁制二兼四云库门天子皋门则库门向外兼皋门矣又云雉门天子应门则雉门向内兼应门矣既言库门向外兼皋门雉门向内兼应门则天子五门库门在雉门外明矣又引春秋传者定公二年夏五月壬辰雉门及两观灾公羊传曰曷为不言雉门灾及两观主灾者两观也主灾者两观则曷为后言之不以微及大也今郑所引不与彼传同者郑剿传非彼正文也引之者证鲁有三门雉门有两观为中门则知天子五门雉门亦为中门有两观矣丧服凶器不入宫潜服贼器不入宫奇服怪民不入宫疏注丧服至狂易释曰郑云丧服衰绖也者案下曲礼云苞屦扱衽厌冠不入公门苞屦谓杖齐衰扱衽斩衰初死服厌冠缌小功冠檀弓云士唯公门脱齐衰服问云大功免绖郑云衰绖义出于彼也云凶器明器也者案士丧礼主人所造曰明器宾客所致曰就器此经凶器亦应兼有就器而云凶器明器者以主人明器为主也云潜服若衷甲者谓若襄公二十七年将盟于宋西门之外楚人衷甲是也云兵物皆有刻识者案定十年侯犯以后阝叛叔孙氏之甲有物是也云奇服衣非常春秋传曰尨奇无常者案闵二年晋使大子申生伐东山皋落氏衣以偏衣佩之金玦罕夷曰尨奇无常金玦不复先丹木曰狂夫阻之是也凡内人公器宾客无帅则几其出入疏注三者至出入释曰云当须使者符节者道路用旌节乃得行耳以时启闭疏时漏尽释曰漏尽者谓若夏至昼则日见之漏六十刻夜则四十刻冬至昼则日见漏四十刻夜则六十刻就时之间大判九日校一刻凡外内命夫命妇出入则为之辟疏注辟行至中者释曰内命夫卿大夫士之在宫中者谓若宫正所掌者也对在朝卿大夫士为外命夫郑虽不解外内命妇其外命妇则总外内命夫之妻内命妇即三夫人已下也掌埽门庭疏注门庭至之地释曰阍人掌中门则门相当之地唯中门外之地谓之门庭也若余门庭则各有守门者扫之也大祭祀丧纪之事设门燎跸宫门庙门疏大祭至庙门释曰丧纪设门燎跸宫门庙门者大丧以下朝庙及出葬之时宫中及庙门皆设门燎跸止行人也注燎地至之外释曰燎地烛也者烛在地曰燎谓若天子百公五十侯伯子男皆三十所作之状盖百根苇皆以布缠之以蜜涂其上若今腊烛矣对人手爇者为手烛故云地烛也又云庙在中门之外者谓若小宗伯云左宗庙右社稷凡宾客亦如之疏凡宾至如之释曰宾客在宫中庙谓若飨食在庙燕在寝皆为设门燎及跸止行人寺人掌王之内人及女宫之戒令相道其出入之事而纠之疏注内人至察也释曰女宫刑女之在宫中者谓男女没入斯宫为嫔者也若有丧纪宾客祭祀之事则帅女宫而致于有司疏注有司至世妇释曰知有司是宫卿世妇者案春官宫卿世妇云掌乐宫之宿戒及祭祀比其具此既言致于有司明是男子官宫卿所掌女宫也非是下文世妇之帅女宫者也佐世妇治礼事疏注世妇至世妇释曰上云有司是宫卿世妇恐此亦是彼世妇故郑云二十七世妇以寺人是奄者故得佐世妇治礼事礼事即世妇所掌祭祀宾客丧纪之事是也掌内人之禁令凡内人吊临于外则帅而往立于其前而诏相之疏注从世至于礼释曰郑知从世妇不自吊临者此直言凡内人吊临于外不指斥其事故知不自吊临案世妇职云掌吊临于卿大夫之丧故内人得从之也云若哭族亲者世妇所掌吊唯云吊卿大夫云哭族亲据理而言王后有哭族亲之法则内人女御亦往哭之内竖掌内外之通令凡小事疏注内后至自复释曰郑知竖是童子者谓若春秋左氏叔孙穆子于庚宗妇人生牛牛能奉雉使为竖也又知童子无与为礼者案礼记玉藻云童子无事则立于主人之南北面云内外以大事闻王则俟朝而自复者经云凡通小事复白也明大事待朝自复不使内竖也若有祭祀宾客丧纪之事则为内人跸疏若有至人跸释曰此竖为祭祀宾客丧纪三事为内人跸者皆谓在庙时若然祭祀在庙谓禘祫四时之祭祀也宾客在庙谓飨食时也丧纪在庙谓丧朝庙为祖奠遣奠时也皆为内人跸止行人也注内人至小事释曰郑知内人从世妇者内人卑不专行事案下世妇职云掌祭祀已下三事与此经三事同明此内人从世妇而濯摡及为粢盛也云内竖为六宫跸者以其掌内小事者以其跸止行人人既是小事故还使内竖掌小事者跸也王后之丧迁于宫中则前跸及葬执亵器以从遣车疏王后至遣车释曰后丧迁于宫中谓七月而葬将葬而朝七庙则亦使内竖在车前跸止行人也云及葬执亵器以从遣车者谓朝七庙讫且将行在大祖庙中为大遣奠苞牲取下体天子大牢苞九个遣车九乘后亦同使人持之往如墓则此内竖执亵器从遣车之后以其遣车载牲体鬼神依之故使执亵器从之若生时亦执亵器从也注丧迁至之器释曰郑知丧迁是将葬朝于庙者以其丧柩迁在宫中唯有朝庙时故礼记檀弓云周朝而遂葬是也云亵器振饰颒沐之器者以其从遣车若生时从后后之私亵小器唯有振饰颒沐之器故为此解也若然玉府云凡亵器郑注以为清器虎子不为振饰颒沐器者彼据生时故与床笫等连文但死者器物虽皆不用仍法其威仪者故此注亵器为振饰颒沐之器不为清器虎子也知其振饰颒沐器者案特牲为尸而有槃匜并有箪巾巾为振饰槃匜为盥手明其颒面沐发亦有之故既夕礼用器之中有槃匜是送葬之时有亵器也九嫔掌妇学之法以教九御妇德妇言妇容妇功各帅其属而以时御叙于王所疏九嫔至王所释曰云掌妇学之法者谓妇人所学之法即妇德已下是也言以时御叙于王所者谓月初卑者为始望后尊者为先是也注妇德至月纪释曰郑知妇德谓贞顺已下义如此者但此经虽有四事之言无事别目案内则云姆教婉娩听从执麻枲治丝茧织纴组训故郑此注妇德谓贞顺当彼听从此云妇容谓婉娩还当彼婉娩也此云妇功谓丝枲还当彼执麻枲已下惟妇言注与彼少异此注以妇言谓辞令彼内则注以婉为言语娩之言媚也谓容貌也不同者以彼经无四事之言故分婉娩为二事以充四德此有四事之言故并婉娩为容貌别以辞令解妇言然彼以婉娩亦兼妇言者以其言语婉顺亦得为容貌故也云自九嫔以下九九而御于王所者欲见三夫人及后各当一夕不为九御也言此者释经称女御为九御之意云九嫔者既习于四事又备于从人之道是以教女御也者释经使九嫔教女御之意云既习于四事即经妇德之等是也云又备于从人之道谓御序之事即经各帅其属以时御叙于王所是也云各帅其属者使亦九九相与从于王所息之燕寝者此释经以时御叙于王所之事云亦九九相与从王者亦上居宫及以作二事皆九人相配故以亦之也云御犹进也劝也进劝王息者案左传云君子昼以访问夜以安身女者定男于夜节宣其气故云劝王息也云亦相次叙者亦上居宫有次叙也云凡群妃御见已下无正文郑以意消息妇人者阴象月纪故月与后妃其象也云卑者宜先尊者宜后者案礼运云三五而盈三五而阙后以下法之故从微乡着卑者宜先从着乡微卑者宜后也云亦十五日而遍云者言亦者亦上居宫言云者亦无正文故以云疑之也云孔子云已下者孝经援神契文但彼是孔子所作故言孔子云也云日者天之明者本合在天云月者地之理者本合在地今以阳尊而阴卑月乃为天契制所使故云阴契制上属为天使是以月上属于天随日而行云妇从夫放月纪者解后已下就王燕寝而御之意凡祭祀赞玉齍赞后荐彻豆笾疏凡祭至豆笾释曰言凡祭祀者后无外事唯有宗庙禘祫与四时月祭等故云凡祭祀赞玉齍者但祭祀之时男子进俎妇人设豆笾齍簋赞助也助后荐玉齍也云赞后荐彻豆笾者豆笾之荐与彻皆助后也注玉齍至为玉释曰云玉齍玉敦受黍稷器者案明堂位云有虞氏之两敦周之八簋则周用簋特牲少牢大夫士用敦今周天子用玉敦者明堂位明鲁得兼用四代之器用敦明天子亦兼用可知云玉敦者谓以玉饰敦谓若玉府云珠盘玉敦但彼以珠槃盛牛耳玉敦盛血此玉敦盛黍稷为异耳云后进之而不彻知者豆笾云赞荐彻玉齍直赞不云荐彻明直赞进之而已案礼器云管仲镂簋注云天子饰以玉此直云玉敦则簋亦饰以玉而不云者但玉敦后亲执而设之故特言之其簋则九嫔执而授后后设之若少牢主妇亲受韭菹醯醢其余妇赞者授主妇主妇设之故不言也若有宾客则从后疏注当赞后事释曰后之有事于宾客者唯有诸侯来朝王亲飨燕后当助王飨燕时九嫔从后往也大丧帅叙哭者亦如之疏大丧至如之释曰大丧谓王丧帅叙哭者谓若外内命妇哭时皆依尊卑命数在后后为前后列位哭之故须帅导使有次叙也小宰之职掌建邦之宫刑以治王宫之政令凡宫之纠禁疏注杜子至中丞释曰后郑以宫刑宫中之刑不从子春官刑者见秋官司寇已云四曰官刑此小宰不往贰之则不须重掌又见下文观治象乃退以宫刑宪禁于王宫故知宫刑明矣云建明布告之者上冢宰尊所云建六典之等为建立之义小宰卑云建者则明布告使知而已云纠犹割也察也者既言纠谓纠举其非事已发者依法断割之事未发者审察之云若今御史中丞者应劭云秩千石朝会独坐副贰御史大夫内掌兰台图籍外督刺史纠察百寮故举汉法况之掌邦之六典八法八则之贰以逆邦国都鄙官府之治疏掌邦至之治释曰大宰本以六典治邦国今还以六典逆邦国之治逆谓迎受句考之也大宰本以八法治朝廷官府今还以八法句考官府之治大宰本以八则治都鄙今还以八则句考都鄙之治皆句考使知功过所在也执邦之九贡九赋九式之贰以均财节邦用疏执邦至邦用释曰此三者并大宰所掌者以其冢宰制国用九贡九赋敛财贿九式用之事之大者故小宰副贰之然大宰有九职小宰不贰之者以其九职云任万民小宰若云贰谓任使亦贰之故不言其实九职任之使之出贡用之则小宰亦贰之九贡中兼之矣以其九职亦有九贡故也以均财节邦用者以九式并旧有法式多少不得增减故云均节也以官府之六叙正群吏一曰以叙正其位二曰以叙进其治三曰以叙作其事四曰以叙制其食五曰以叙受其会六曰以叙听其情疏以官府至其情释曰凡言叙者皆是次叙先尊后卑各依秩次则群吏得正故云正群吏也一曰以叙正其位者谓若卿大夫士朝位尊卑次列二曰以叙进其治者谓卿大夫士有治职功状文书进于上亦先尊后卑也三曰以叙作其事者谓有所执掌起事亦先尊后卑也四曰以叙制其食者谓制禄依爵命授之亦先尊后卑也五曰以叙受其会者谓岁终进会计文书受之亦先尊后卑也六曰以叙听其情者情谓情实则狱讼之情受听断之时亦先尊后卑也注叙秩次也释曰云秩次者谓尊卑之常各有次叙也以官府之六属举邦治一曰天官其属六十掌邦治大事则从其长小事则专达二曰地官其属六十掌邦教大事则从其长小事则专达三曰春官其属六十掌邦礼大事则从其长小事则专达四曰夏官其属六十掌邦政大事则从其长小事则专达五曰秋官其属六十掌邦刑大事则从其长小事则专达六曰冬官其属六十掌邦事大事则从其长小事则专达疏以官府至专达释曰六属举邦治者谓官盛任使立长官必当以属官佐之邦治得举是以六官各有其属六十故云官府之六属举邦治也一曰天官谓大宰之官其属六十谓宫正至夏采皆掌治职故云掌治也云大事则从其长者谓若膳夫郑注云膳夫食官之长也则下庖人内外饔亨人有事皆来谘白膳夫故云大事从其长也小事则专达者谓若宫人掌舍无大事无长官可谘自专行事以下五官皆此类也注大事至法之释曰云大事从其长若庖人内外饔与膳夫共王之食者此并共王食是大事故庖人已下谘膳夫长官也云小事专达者若宫人掌舍直掌王之行设梐枑之等二官并是小事又不立长官当官行事故云各为一官是专达也郑直举天官之内其事显者各言其一余官若大府郑云治藏之长地官司巿郑云巿官之长春官大司乐郑云乐官之长夏官司甲郑云兵戈盾官之长如此之类其事甚多不可具陈也小事则专达天官甚众亦不可具言也云六官之属三百六十象天地四时日月星辰之度数者依周髀七曜皆云周天三百六十五度四分度之一举全数亦得云三百六十也言地则与天配合四时言周天亦是地之数十二月亦是周天之数日日行一度月日行十三度十九分度之七日月所行亦在周天之数星辰谓二十八宿十二次亦在周天数内皆不离三百六十五度四分度之一耳天地四时日月星辰之度数所从言之异耳故尚书洪范云五纪一曰岁二曰月三曰日四曰星辰皆别言之下以历数总结之亦是类也云天道备焉者以此三百六十官是天道备矣云前此者成王作周官其志有述天授位之义者郑依书传云周公摄政三年践奄与灭淮夷同时又按成王周官成王既黜殷命灭淮夷还归在丰作周官则成王作周官在周公摄政三年时周公制礼在摄政六年时故云前此者谓成王前于此时作周官其志谓成王志意有述天授位之义即彼周官云唐虞稽古建官惟百夏商倍之今予小子训迪厥官以立太师太傅太保兹惟三公论道经邦燮理阴阳下又云立三孤及天地四时之官是其志有述天地三百六十官位之义故周公设官分职法之也此郑义不见古文尚书故为此解若孔据古文尚书多士已下并是周公致政后成王之书周公摄政时淮夷奄与管蔡同作乱成王即政后又叛成王亲征之故云灭淮夷还归在丰作周官用人之法则彼周官在此周礼后与郑义异也以官府之六职辨邦治一曰治职以平邦国以均万民以节财用二曰教职以安邦国以宁万民以怀宾客三曰礼职以和邦国以谐万民以事鬼神四曰政职以服邦国以正万民以聚百物五曰刑职以诘邦国以纠万民以除盗贼六曰事职以富邦国以养万民以生百物疏以官至百物释曰云以官府六职辨邦治者六官者各有职若天官治职地官教职其职不同邦事得有分辨故云以辨邦治也一曰治职者谓以平为义也云以节财用者亦以制国用故也二曰教职以安邦国以宁万民者安邦国与教典同彼云扰万民此云宁万民不同者上扰为驯驯则宁义无异也云怀宾客者以有委积故宾客怀安也三曰礼职以和邦国以谐万民者此与上礼典同也云以事鬼神者以其主祭祀当职之事也四曰政职以服邦国以正万民者上政典云平邦国均万民不同者服由平定使之然则服亦平也均与正义亦一也云以聚百物者郑云司马主九畿职方制其贡贡即百物也五曰刑职以诘邦国以纠万民此与上刑典文同云除盗贼者有寇则罪之盗贼得除故云除盗贼也六曰事职以富邦国以养万民者上事典以生万民生则养也与上同此六职不云官府百官与六典不同者以六职皆当职行事义不及远故与六典文异也注怀亦至所有释曰教典共其委积者大司徒下有遗人掌十里有庐庐有饮食之等故云共委积也云司马主九畿并引职方者司马直主九畿无贡物之事故引其属职方也以官府之六联合邦治一曰祭祀之联事二曰宾客之联事三曰丧荒之联事四曰军旅之联事五曰田役之联事六曰敛弛之联事凡小事皆有联疏以官府至有联释曰云以官府之六联合邦治者谓官府之中有六事皆联事通职然后国治得会合故云合邦治也一曰祭祀之联事三曰丧荒之联事此二者郑注具以其二者显着故特言之二曰宾客之联事者郑虽不言案大宰大朝觐会同赞玉币玉献大司徒令野脩道委积大宗伯朝觐会同则为上相大司寇云凡朝觐会同前王唯大司马不见有事司空又亡四曰军旅之联事者以六军军将皆命卿田役亦然且大司徒云大军旅大田役以旗致万民大司马云大师建大常比军众中春教振旅之事六曰敛弛之联事者并大宰任九职九贡九赋司徒制贡小司徒令贡赋若通数小官则多矣云凡小事皆有联者谓司关云掌国货之节以联门巿之类是也注郑司至豕与释曰司农虽解祭祀及大丧二事皆不言司空司空亡故也大祭祀唯大宰尊不奉牲宗伯不言奉鸡司马直言奉马不兼言奉羊司寇不言奉犬皆略不言可知杜子春弛读为施者若依施施是施惠事不必连敛为弛则则于事广矣故后郑不从之玄谓荒政弛力役者此经二曰丧荒荒谓年谷不熟大司徒有荒政十二其中四曰弛力弛力役谓廪人岁不能人二釜则令移民就谷是时弛力役也乡大夫云国中贵者谓有官爵者贤者谓有德行者服公事者谓若庶人在官者老谓国中六十者疾者谓癈疾不堪役者皆舍不以力役之事也云奉牲者其司空奉豕与者司空虽亡案五行传云听之不聪时则有豕祸豕属北方又说卦云坎为豕是豕属水故知司空奉豕无正文故云与以疑之也以官府之八成经邦治一曰听政役以比居二曰听师田以简稽三曰听闾里以版图四曰听称责以傅别五曰听禄位以礼命六曰听取予以书契七曰听卖买以质剂八曰听出入以要会疏以官至要会释曰以官府之中有八事皆是旧法成事品式依时而行之将此八者经纪国之治政故云经邦治也一曰听政役以比居者八事皆听者旧事争讼当断之也政谓赋税役谓使役民有争赋税使役则以地比居者共听之二曰听师田以简稽者稽计也简阅也谓师出征伐及田猎恐有违法则当阅其兵器与人并筭足否三曰听闾里以版图者在六乡则二十五家为闾在六遂则二十五家为里闾里之中有争讼则以户籍之版土地之图听决之四曰听称责以傅别者称责谓举责生子彼此俱为称意故为称责于官于民俱是称也争此责者则以傅别券书决之五曰听禄位以礼命者谓听时以礼命之其人策书之本有人争禄之多少位之前后则以礼命文书听之也六曰听取予以书契者此谓于官直贷不出子者故云取予若争此取予者则以书契券书听之七曰听卖买以质剂者质剂谓券书有人争巿事者则以质剂听之八曰听出入以要会者岁计曰会月计曰要此出入者正是官内自用物有人争此官物者则以要会薄书听之注郑司至差等释曰政军政后郑不从者若军政自在大司马听之何得在此乎云比居谓伍籍也者即司徒职五家为比出军即五人为伍云因内政寄军令者谓在家五家为比五比为闾四闾为族五族为党五党为州五州为乡若出军则家出一人则还五人为伍是一比长还为伍长领之二十五人为两是一闾闾胥即为两司马领之以此言之至一乡出一军军将还是乡大夫为之是因内政寄军令此管子文彼云作内政司农云因内政者读字不同云简稽士卒兵器薄书者士卒谓车别甲士三人步卒七十二人兵器谓弓矢殳矛戈戟皆有薄书故引遂人以证之也云国语曰黄池之会者吴语吴晋争长吴人令曰伏兵甲陈士卒百人为彻行头官师拥铎拱稽名籍也先郑为计计谓据名籍计之义合故引之也云版户籍者后郑下注亦云乡户籍图谓民之地图故引司书版图以证之云责谓贷子者谓贷而生子者若今举责即地官泉府职云凡民之贷者以国服为之息若近郊民贷则一年十一生利之类是也云傅傅着约束于文书别者各得其一二家别释后郑不从者名为券书即是傅着于文书可知后郑傅别二字共为一事解之云礼命谓九赐也者后郑不从者九赐之言出自礼纬含文嘉八命已上乃有九赐此所听断何得取八命已上解之云书契符书也者谓官券符玺之书此据官予民物何得为符玺之书解之故后郑不从也云质剂谓巿中平贾今时月平是也后郑不从者地官质人云大巿曰质小巿曰剂若今月平贾不合有两名故不从也云月计曰要岁计曰会者官之出入有要会薄书计管故引宰夫证之也郑大夫读傅别为符别后郑不从又云傅别故书作傅辨不从古书也玄谓政谓赋也赋则口率出泉且与役同文皆是利税之事也云凡其字或作政者此经政役是也或作政者其字或有作正字者或作征者即孟子云交征利及乡大夫云皆征之是也云征处多故郑从征也孟子交征利者案孟子云孟子见梁惠王王曰叟不远千里而来亦将有以利吾国乎对曰何必曰利亦有仁义而已矣王则曰何以利吾国大夫曰何以利吾家士庶人曰何以利吾身上下交征利则国危矣引之以证征是口税之法云傅别谓为大手书于一札中字别之者谓于券背上大作一手书字札字中央破之为二段别之云书契谓出予受人之凡要者此予则取予谓若泉府云凡赊者祭祀无过旬日丧纪不过三月及旅师云春颁秋敛赊取官物后还无生利之事凡要亦是薄书也云凡薄书之最目狱讼之要辞皆曰契者薄书之最目曰契即取予以书契是也狱讼之要辞曰契即郑引春秋传者是也其春秋王叔氏事在襄十年彼云王叔陈生与伯舆争政晋侯使士匄平王室使王叔氏与伯舆合要王叔氏不能举其契此即狱讼之要辞曰契云质剂谓两书一札同而别之长曰质短曰剂者案地官质人云大巿曰质小巿曰剂郑注大巿人民马牛之属用长券小巿兵器珍异之物用短券言两书一札同而别之者谓前后作二券中央破之两家各得其一背无手书字异于傅别故郑云傅别质剂皆今之券书也云礼命礼之九命之差等者谓若大宗伯九仪从一命受职以至九命作伯差等有九是也以听官府之六计弊群吏之治一曰廉善二曰廉能三曰廉敬四曰廉正五曰廉法六曰廉辨疏以听至廉辨释曰言六计弊群吏之治者六计谓善能敬正法辨六者不同既以廉为本又计其功过多少而听断之故云六计弊群吏之治也注听平至廉端释曰云皆以廉为本者此经六事皆先言廉后言善能之等故知将廉为本廉者絜不滥浊也云善善其事有辞誉也者谓有善事四方令闻辞誉也云能政令行也者谓虽无辞誉所行政令得行也云敬不解于位也者谓敬其职位恪居官次也云正行无倾邪也者以其行正直言公正无私也云法守法不失也者谓依法而行无有错失也云辨辨然不疑惑也者谓其人辨然于事分明无有疑惑之事也杜子春云廉辨或为廉端者经本或为廉端后郑不从者若为端端亦正与廉正为重故不从引之在下者不苟违之亦得为一义故也以法掌祭祀朝觐会同宾客之戒具军旅田役丧荒亦如之七事者令百官府共其财用治其施舍听其治讼疏以法至治讼释曰言以法掌祭祀已下七者皆是上六联百官联事通职者以其众官共故经云令百官府共其财用也然六联之中不言朝觐会同者以彼宾客中可以兼之以其朝觐会同还是诸侯宾客之事此七事不言敛弛以其非七事中之大事故退之在下注法谓至当共释曰言礼法谓七者皆有旧法依行若九式曰祭祀之式云戒具戒官有事所当共也者此七事在大宰八法中六曰官法彼在八曰官计上者以其彼有数故在上此官法无数故退在六计下也注七事至七事释曰七事先四谓从祭祀至宾客云如之者三也者从军旅至丧荒也云施舍不给役者上六联注引乡大夫国中贵者老者疾者服公事者是也云七事故书为小事者与经不相当故杜子春从经为正也凡祭祀赞玉币爵之事祼将之事疏注又从至奠之释曰案大宰职云祀五帝赞玉币爵今此又云祭祀赞此三者谓小宰执以授大宰大宰执以授王是相赞助故云又从大宰助王也云将送也祼送送祼谓赞王酌郁鬯以献尸者上云赞玉币爵据祭天而下别云祼将是据祭宗庙且上大宰不言赞祼将则大宰不赞之故此注云赞王酌郁鬯也云明不为饮主以祭祀者朝践已后尸乃饮二祼为奠不饮故云不为饮主以祭祀云唯人道宗庙有祼天地大神至尊不祼者据大宰祀五帝及大神示亦如之皆不言祼此文又祼将在玉币爵之下明宗庙有祼天地无祼且大宗伯祀天言禋祭社言血享大神不灌者不用降神无妨用鬯必若然天地用八尊直有五齐三酒不言鬯尊者以其冥人职天地八尊者以与宗庙六彝相对为文鬯人职鬯不入彝尊则别有尊矣不言者略耳不祼者覆载之德其功尤盛欲报之德无可称焉故无祼直加敬而已其牲用特其器陶匏皆是质略之事故郑云莫称焉云凡郁鬯受祭之啐之奠之者谓王以圭瓒酌郁鬯献尸后亦以璋瓒酌郁鬯献尸尸皆受灌地降神明为祭之向口啐之啐之谓入口乃奠之于地也祭天地既言无灌案宗伯莅玉鬯又案礼记表记云亲耕粢盛鬯以事上帝上帝得有鬯者案春官鬯人职掌共鬯下所陈社稷山川等外神皆用鬯不用郁庙言灌且亦天地无祼也天地无人职用鬯者唯有宗庙及祼宾客耳凡宾客赞祼凡受爵之事凡受币之事疏凡宾至之事释曰凡宾客赞祼者案大行人云上公再祼而酢侯伯一祼而酢子男一祼不酢谓诸侯来朝朝享既毕王礼之有此灌酢之礼也云凡受爵之事者谓上公与诸侯酢王之爵王受之云凡受币之事者谓庙中行三享享时璧以帛琮以锦致享时有此受币之事皆言凡者谓诸侯非一故言凡以广之也唯祼至载祼释曰言唯祼助宗伯者后引宗伯职者是也云其余皆助大宰者谓受爵币二者皆助大宰宾客酢王之时大宰于宾处受而授王王饮讫大宰受爵以授小宰受币之时亦王亲受受以授大宰大宰以授小宰也云王不酌宾客而有受酢者案燕礼使宰夫为主人是君不酌臣于诸侯亦然受酢是饮酒之事臣不可代君饮酒故有受酢之事也又引大宗伯职曰大宾客则摄而载祼者案彼郑注云载为也言为者摄酌献耳拜送则王也若然大宗伯非直摄王祼若上公再祼兼有后祼之时大宗伯亦代后祼也拜送则后也拜乃恭敬之事亦不可使臣代之故也丧荒受其含襚币玉之事疏丧荒至之事释曰丧谓王丧诸侯诸臣有致含禭币玉之事荒谓凶年诸侯亦有致币玉之事上大宰不言则此小宰专受之案礼记少仪云臣致禭于君则曰致废衣于贾人则诸侯臣皆得致含也注春秋至之礼释曰云春秋传者公羊文其含禭所用在死之时若既殡之后亦容有致之法故礼记杂记殡后诸侯遣使致含禭赗之礼主人受之虽不及事容致厚意是以春秋左氏秦人来归僖公成风之禭亦在逾年后春秋不讥也云凶荒有币玉者宾客所赒委之礼者案小行人云若国凶荒则令赒委之彼谓王家周委诸侯法此谓诸侯周委王家法也月终则以官府之叙受群吏之要疏月终至之要释曰月计曰要故每月月终则使官府致其簿书之要受之当先尊后卑故言叙注主每月之小计释曰言小计对下经岁会为大计也若大会则下文冢宰平之赞冢宰受岁会岁终则令群吏致事疏赞冢至致事释曰赞助也岁计曰会言冢宰则据百官总焉谓助冢宰受一岁之计云岁终则令群吏致事者谓使六官各致一年功状将来考之故也注使齐至上计释曰汉之朝集使谓之上计吏谓上一年计会文书及功状也正岁帅治官之属而观治象之法徇以木铎曰不用法者国有常刑疏正岁至常刑释曰此则大宰周之正月之吉始和布之于天下至此建寅正岁之正月悬之于象魏其小宰亦助大宰帅治官六十官之属及万民而观治象之法使知当年治政之法也其时小宰徇以木铎以警众曰不用法者国有常刑欲使之用命不犯刑也注正岁至金铎释曰知正岁是夏之正月者见凌人云正岁十有二月令斩冰若正岁是见子周正即今之十月冰未坚不得斩之言正岁得四时之正周殷则不得以此推之诸言正岁者皆四时之正是建寅之月云古者将有新令必奋木铎以警众者案礼记檀弓云自寝门至于库门振木铎曰舍故而讳新彼及此文皆是有命奋木铎警众使明听之事也云木铎木舌者铎皆以金为之以木为舌则曰木铎以金为舌则曰金铎也云文事奋木铎者此文及檀弓并明堂位曰振木铎于朝天子之礼皆是也又云武事奋金铎者鼓人云金铎通鼓大司马云两司马振铎是也乃退以宫刑宪禁于王宫疏注宪谓至令云释曰凡刑禁皆出秋官今云宪禁者与布宪义同故小宰得秋官刑禁文书表而县之于宫内也令于百官府曰各脩乃职考乃法待乃事以听王命其有不共则国有大刑疏令于至大刑释曰此经于职末当廪于大宰而令百官谨于此数事以结之也宰夫之职掌治朝之法以正王及三公六卿大夫群吏之位掌其禁令疏宰夫至禁令释曰言掌治朝之法以正王及三公六卿大夫群吏之位者案司士云正朝仪之位辨其贵贱之等王南乡三公北面东上孤东面北上卿大夫西面北上王族故士虎士在路门之右南面东上大仆从者在路门之左南面西上此群吏即群士是其位也掌其禁令即察其不如仪耳注治朝至如仪释曰知此治朝在路门外者燕朝在路寝庭外朝在库门外其事希简非常治政之所此云治朝是常治事之朝故知是路门外夏官司士所掌者知察其不如仪者宰夫与司士俱是下大夫非赞治朝又见经云禁令知直察其不如仪式者也叙群吏之治以待宾客之令诸臣之复万民之逆疏叙群至之逆释曰此宰夫次叙群吏诸臣等之治职即以待宾客已下三事使之应答不阙于事也言以待宾客之令此一者谓若大宗伯朝觐会同则为上相肆师云大朝觐佐傧及大小行人掌客掌讶委人遗人之属皆是待宾客之官使辨理之也云诸臣之复此其二者案夏官小臣职云掌三公及孤卿之复逆复逆并掌之此不言逆者但宰夫直次之不掌事故于文略也又案夏官大仆职云掌诸侯之复逆此诸臣中兼之此宰夫恒叙大仆小臣等辨理此复逆之事也云万民之逆此三也者案夏官御仆职掌群吏庶民之复逆彼群吏与此经群吏为群臣别故郑彼注群吏府史以下此不言群吏及复亦是文略也此宰夫次叙御仆使辨理府史万民复逆也注恒次至上书释曰郑司农云复请也逆迎受王命者复是报白之义不得为请故后郑不从又王命既出在下受而行之不得云逆逆者向上之言不为向下之义故后郑亦不从云宰夫主诸臣万民之复逆故诗人重之曰家伯维宰者知彼宰非大宰而当此宰夫者维宰在司徒下膳夫上故知是宰夫也此先郑以官次第当宰夫案郑彼注冢宰掌建邦之六典皆卿也不从司农者诸经单称宰者皆大宰若宰夫无单言宰者故为大宰解之若然大宰在司徒下者彼以权宠为次不以尊卑故内史中大夫在膳夫上士之下师氏中大夫在趣马下士之下玄谓复之言报也反也者谓群臣受王命使臣行之讫反报于王故云朝廷奏事也云自下而上曰逆者谓自上而下曰顺故自下而上曰逆也言上书者则今之上表也若然据夏官诸侯诸臣万民皆复逆并有则此亦皆有上书奏事耳司农于此注复为请逆为迎受王命后郑不从及至夏官大仆先郑注云复谓奏事逆谓受下奏即与后郑义同故彼后郑从之若然是先郑两解也案内竖云掌外内之通令凡小事郑注云内后六宫外卿大夫也使童竖通王内外之命给小事者以其无与为礼出入便疾内外以大事闻王则大事俟朝而自复若然何须更有小臣等复逆乎然王者一日万机或有俟朝自复有大事急促不得待朝即须非时通传使闻彻在上者也掌百官府之征令辨其八职一曰正掌官法以治要二曰师掌官成以治凡三曰司掌官法以治目四曰旅掌官常以治数五曰府掌官契以治藏六曰史掌官书以赞治七曰胥掌官叙以治叙八曰徒掌官令以征令疏掌百至征令释曰言掌百官府之征令辨其八职者谓总王朝三百六十官以备王之所征召及施令若不分别其职则征召无所指斥故须分辨三百六十职也一曰正者正长也六卿下各有属六十故六卿称正也云掌官法者掌当官之法也以治要者要谓大计要也注别异至召唿释曰记正已下为八职皆备王召唿则正亦备王召唿及所为也言正辟于治官则冢宰也者以其六卿异目或称大宰或称司徒之等尊卑相似正长也每职各为一官之长故总谓之正也以其六者非一相比辟故以辟言之今举天官一官言之余可知云治要若岁计也者案下文岁终云会月终云要旬终云成此岁云要者但六卿下云要不云会以要当会处故以治要为岁计也云师辟小宰宰夫也者以下文四曰旅是下士诸官皆名旅其下士之上有上士中士向上差次当三曰司上士之上向上差次有小宰宰夫故知二曰师当小宰宰夫也言辟者亦是六卿之下皆有此二者皆司徒之下小司徒乡师之类故亦言辟也二者同名师者亦是六者异目尊卑相次故同名师也云治凡若月计者上要既当岁会故治凡当月计曰要之处也云司辟上士中士者此亦是题目有异若大司马之下上士曰舆司马中士曰行司马与诸官上士中士不同尊卑相似故总谓之司马以其各有职司也六官之下同名司故亦云辟也云治目若今日计也者从治要向下以次差之此治目当日计曰成之处故云今日计也云旅辟下士也者此下士既无所兼故存本号曰旅亦是六官下同号曰旅故亦曰辟也云治数每事多少异也者以上治目当日计此治数无数当下士称旅理众事故以治数为每事多少解之云治藏藏文书及器物者其名曰府府者主以藏物故藏当司文书及当司器物也云赞治若今起文书草也者起文书草乃后判决是为赞治之法故称赞治也云治叙次序官中者既有才智为什长当次序官中须人驱役之处则科次其徒故云次叙官中也云如今侍曹五伯传吏朝也者汉时五人为伍伯长也是五人之长言传吏朝者传在朝群吏诸官事务于朝也胥为什长亦然故举汉法况之也云征令趋走给召唿者其徒止为在朝趋走供给官人召唿使役之事也掌治法以考百官府群都县鄙之治乘其财用之出入凡失财用物辟名者以官刑诏冢宰而诛之其足用长财善物者赏之疏掌治至赏之释曰宰夫是句考之官故以治法考百官府及群都县鄙乡遂之内治功善恶也言乘计其财用之出入者谓上数处用官物者当乘计其用财之出入知其多少云凡失财用物辟名者谓失官家财及用与物三者而辟名者以官刑诏告冢宰长官诛责之也有足用用之能足长财财又能长善物物又能善如此者赏之注群都至四者释曰云群都诸采邑也者谓大都小都家邑三处也云六遂五百家为鄙五鄙为县者遂人文云六乡州党亦存焉者六遂在外尚考之六乡在内考之可知不言者举外以包内也云乘犹计也者计者筭法乘除之名出于此也云财泉谷也者上九赋敛财贿已释讫云用货贿也者案内府云掌受九贡九赋九功之货贿以待邦之大用故知用中有货贿也云物畜兽也者案兽人云掌罟田兽辨其名物及春秋献兽物又牧人云掌牧六牲而阜蕃其物以此知物中有畜有兽也云辟名诈为书以空作见文书与实不相应也者其人失财用物者则诈为文书以空物作见在文书与实物不相应是罪人也云官刑在司寇五刑第四者彼司寇掌五刑其四曰官刑上能纠职是也以式法掌祭祀之戒具与其荐羞从大宰而礼涤濯疏以式至涤濯释曰言式法者谓祭祀大小皆有旧法式依而戒敕使共具之云与其荐羞者谓亦戒具之也云从大宰而视涤濯者上大宰职已云祀五帝视涤濯此宰夫又从大宰视之也注荐脯至内羞释曰案仪礼乡饮酒乡射燕礼诸单言荐者皆是脯醢故知此荐亦脯醢云羞庶羞内羞者庶羞谓天子八豆诸侯六豆之等内羞谓祭祀食后所加言内者少牢所谓房中之羞糗饵粉餈是也凡礼事赞小宰比官府之具疏注比校次之释曰上小宰于七事已言以法掌戒具此宰夫赞小宰校次之使知善恶足否也凡朝觐会同宾客以牢礼之法掌其牢礼委积膳献饮食宾赐之飧牵与其陈数疏凡朝至陈数释曰上大宰云大朝觐会同彼言大谓朝觐为会同而来今此朝觐不言大则朝觐自是四时常朝及会同皆有宾客也云以牢礼之法者五等诸侯来朝天子待之自有常法若大行人掌客者也云掌其牢礼者下别言委积之等则此牢礼谓饔饩之礼若然委积是宾未至时在道所设聘礼云聘日致饔则饔饩是朝日致之矣今在委积上者以饔饩是礼之大者故先言之且委积非直宾来时共之宾去亦共之在下亦其宜若然飧牢皆杀而云飧牵者以掌客云积视飧牵据积而言之也注牢礼至大夫释曰云牢礼之法多少之差者案大行人上公饔饩九牢飨礼九献食礼九举此等其侯伯降二等以七为节子男又降二等以五为节也又掌客云上公飧五牢五积侯伯飧四牢四积子男飧三牢三积是其数也云及其时也者案聘礼云宾至大夫帅至于馆即言宰夫朝服设飧又云聘日致饔即天子待诸侯亦然其委积者从来至去在道而设之并是时也若然此等之礼并是掌客所主今此复言之者此宰夫虽非正职以其主陈之当知其数故言之耳云三牲牛羊豕具为一牢者此依聘礼卿韦弁归饔饩于馆之时有五牢饪一牢设于西阶腥二牢设于东阶牵二牢陈于门内之西北首以牛一羊一豕一称牢此既以经牢礼为饔饩故还引聘礼顺饔饩以证之也云委积谓牢米薪刍给宾客道用也者依掌客云积视飧牵飧有刍薪及米明委积在道所设亦有刍米薪蒸也且地官遗人云十里有庐庐有饮食三十里有宿宿有委五十里有市市有积是其委积给客道用也云膳献禽羞俶献也者此聘礼记文彼注云禽羞谓成孰有齐和者俶献四时珍美新物也俶始也言其始可献也聘义谓之时赐是也云饮食燕飨也者郑以燕飨解饮食即是饮入燕飨中不解经中食为食礼者经中言食则食礼自明今云饮食燕者欲见饮入燕礼可知飨中又兼燕与食以其飨有米有酒故也司农云飧夕食也者先郑以飧字夕下为之即为夕食但客至即设不要待夕故后郑不从也云春秋传曰饩有陪鼎者左氏昭五年楚薳启彊曰宴有好货飧有陪鼎是也云春秋传曰饩牵竭矣者左氏僖三十三年郑皇武子辞秦客杞子等云唯是脯资饩牵竭矣是也玄谓宾客始至所致礼者此亦先郑案聘礼客始至大夫帅至于馆宰夫朝服设飧不待至夕也云凡此礼陈数存可见者唯有行人掌客及聘礼公食大夫者以仪礼三千条内具有诸侯之礼但亡灭者多今存可见者周礼之内有大行人掌客是待诸侯之礼仪礼之内有聘礼公食大夫是待聘客之法皆有陈数考校可知也凡邦之吊事掌其戒令与其币器财用凡所共者疏凡邦至共者释曰吊谓王使人吊诸侯自吊诸臣须从王行者并有赠丧之具百官当共故宰夫总戒令之与其币器财用凡所共者也注吊事至求赙释曰案大宗伯云以丧礼哀死亡礼记檀弓曰君临臣丧巫祝桃茢执戈恶之也天子之礼吊诸臣之法春秋左氏王使荣叔归含且赗是有吊法故云吊诸侯诸臣也云币所用赙也者案公羊传口实曰含车马曰赗衣服曰禭币不入含禭赗中故知是赙也云器所用致明器也者案仪礼既夕礼云若就器则坐奠于陈注云就犹善也赠无常唯玩好则此赠与人亦是宾客就器而云明器者相对言之则檀弓云竹不成用瓦不成味木不成斫琴瑟张而不平之等是主人之明器宾客所致者谓之就器就成也谓善作之名为就器总而言之皆是神明死者之器故此就器亦名明器也云凡丧始死吊而含禭葬而赗赠其间加恩厚则有赙焉言此者欲见赙非正礼其赙乃是于死者恩厚乃加之故礼记云吊丧不能赙不问其所费是恩厚之义也云春秋讥武氏子来求赙者隐公三年公羊文案公羊云武氏子来求赙何以书讥何讥尔丧事无求求赙非礼何休云礼本为有财者制有则送之无则致哀而已不当求求则皇皇伤孝子心盖通于下何休云云尔者嫌天子财多不当求下财少可求故明皆不当求郑引此者见王于诸侯诸臣有归则尔诸侯诸臣亦不得求也颜路请子之车孔子不与亦是不合求故抑之也大丧小丧掌小官之戒令帅执事而治之疏大丧至治之释曰其小官士以下则此宰夫戒令诸官有事者也注大丧至共辨释曰大宰云大丧赞赠玉含玉宗伯云朝觐会同则为上相大丧亦如之郁人鬯人俱云大丧之渳典瑞云大丧共饭玉含玉彼皆据王丧唯司寇云大丧前王以为嗣王皆不为后世子丧者彼皆不对小丧此大丧对小丧亦王所申服故注为王后世子也此不言庶子文不具云小官士也者宰夫下大夫所掌而言小官明是士可知云其大官则冢宰掌其戒令者冢宰不言者文不具云治谓共辨者谓当职合共者供辨之三公六卿之丧与职丧帅官有司而治之凡诸大夫之丧使其旅帅有司而治之疏三公至治之释曰三公六卿丧尊故宰夫与春官职丧帅其于丧家有事官有司而治之治之亦谓共辨之大夫之丧卑宰夫不自为使在己之下其旅三十有二人帅有事于丧家之有司而治之治之亦谓共辨之也岁终则令群吏正岁会月终则令正月要旬终则令正日成而以考其治治不以时举者以告而诛之疏岁终至诛之释曰言周之岁终十二月则令群吏群吏则六十官正岁会正犹定也谓一年会计文书总句考之岁计曰会也月终则令正月要者谓每月终则令群吏正其月要月要谓月计曰要也旬终谓每旬终则令群吏正其日成日成谓日计曰成也云而以考其治者言会要成总考之云治不以时举者谓文书稽滞者故郑云违时令失期会也云以告而诛之者谓告冢宰而诛责之也注岁终至期会释曰知岁终是周之季冬者以其正月之吉始和彼正月是周之正月始和布治于天下至今岁终考之是一岁之终故知非夏之岁终也云正犹定者以其文书定乃可考之故为定也云旬十日也者上文云前期十日少牢云旬有一日旬与十日正同故知旬十日也正岁则以法警戒群吏令脩宫中之职事疏正岁至职事释曰正岁乃夏之正月是其岁始故以法警戒群吏令脩宫中之职事以谨敕之也书其能者与其良者而以告于上疏书其至于上释曰上云令脩宫中之职事则此谓宫中诸吏也正岁之正月则豫选之拟至岁终当举之也注良犹至异等释曰知上是小宰大宰者以其承上文岁始未是赏时且长自告于王知上非王是小宰大宰先郑云若今举孝廉者谓孝弟廉洁贤良即经中良者谓有贤行而良善也云方正者人虽无别行而有方幅正直者也云茂才者汉光武讳秀时号为茂才即经云能者也云异等者四科不同等级各异故云异等此经据宫中子弟先郑所云不要宫中之人引之况义耳宫正掌王宫之戒令纠禁疏注纠犹至察也释曰案下经王宫中有官府故掌王宫之戒令之事有过失者已发则纠而割察之其未发则禁之也以时比宫中之官府次舍之众寡疏以时至众寡释曰以四时校比宫中见住在王宫中者之官府及宿卫者次舍之众寡也注时四至居寺释曰此时是寻常事故为四时解之案地官乡师云以岁时巡国及野而赒万民之囏阨郑彼注时随其事之时不为四时解者彼据囏阨非常故为随其事之时不得为四时也云官府之在宫中者若膳夫玉府等者以其言在宫中之官府是执掌重事美物及饮食乃得在王宫故知是此人等云次诸吏直宿若今时部署诸庐者此次谓若匠人云外有九室九卿治之即诗云适子之馆兮郑云卿士所之之馆在天子之宫中如今部署诸庐彼二者与此次为一物此据宫中之官府下宫伯云授八次八舍郑注卫王宫者彼据宫中官府子弟云舍其所居寺者寺即舍也是官府退息之处为之版以待疏为之版以待释曰版谓宿卫人名籍为宫正执籍校比之也注郑司农至及比释曰先郑以版为官府次舍之版图者先郑于八成注云版名籍图地图此注连言图其版即名籍与后郑义同后郑以为人名籍者增成先郑义也夕击柝而比之疏夕击柝而比之释曰既得名籍至夕暮击柝校比之恐其解惰也注夕莫至于邾释曰后郑云莫行夜以比直宿者谓直宿即坐持更之人则行夜者击柝校比直宿人故先郑云柝戒守者所击也易曰者是易系辞文彼又云盖取诸豫郑玄注云豫坤下震上九四体震又互体有艮艮为门震日所出亦为门重门象艮又为手巽爻也应在四皆木也手持二木也手持二木以相敲是为击柝击柝为守备警戒也四又互体为坎坎为盗五离爻为甲胄戈兵盗谓持兵是暴客也又以其卦为豫有守备则不可自逸是也云春秋传曰者左氏哀七年秋鲁伐邾茅成子请告于吴不许曰鲁击柝闻于邾吴二千里不三月不至何及于我引之证击柝之义也国有故则令宿其比亦如之疏国有至如之释曰有故有灾祸及王时出行不在皆是也云则令宿其比亦如之者亦如上夕击柝已上之事与平常同也注郑司至存焉释曰先郑引春秋传者左氏昭十八年夏五月宋卫陈郑灾子产授兵登陴子大叔曰晋无乃讨乎子产曰小国忘守则危况有灾乎彼为则先郑云必读字不同也玄谓故凡非常也文王世子曰公有出疆之政者谓出朝觐也云庶子以公族之无事者守于公宫者此言与下为目庶子谓诸侯庶子之官掌卿大夫士之适子并掌公家之事云正室守大庙者谓公族之内适子名为正室使守大庙大庙尊故也云诸父守贵宫贵室者谓同族诸为父行者贵宫贵室同为路寝路寝对大庙生人之尊也云诸子诸孙者亦谓同族之内诸为子行孙行者也云守下宫下室者下宫谓亲庙四下室谓燕寝也云此谓诸侯也者谓文王世子文是诸侯法也云王之庶子职掌国子之倅已下者是夏官诸子职文云庶子者诸庶一也于诸侯即为庶子于天子则为诸子今因诸侯言庶子其实夏官所云是诸子职也彼郑注倅谓副倅之倅国子谓诸侯卿大夫士之子者云国有大事则帅国子而致于太子唯所用之者彼云大事寇戎之事卿大夫士之子属太子故唯太子所使用也彼是甲兵不云宿卫故郑云令宿之事盖亦存焉存焉者宿卫之事亦在唯所用中引之者欲见国有故中有王出疆巡守征伐皆须令宿增成先郑义也辨外内而时禁疏辨外内而时禁释曰先郑云分别外人内人禁其非时出入者谓住在王宫中有卿大夫士等外人谓男子内人谓妇女皆是也此男女自相对为外人内人其内人非谓内宰职所云内人是刑女在宫中者也稽其功绪纠其德行疏稽其至德行释曰绪业也宫正考计其宫中卿大夫士功状及职业多少纠察其在心为德施之为行二者也几其出入均其稍食疏注郑司至禄廪释曰先郑引今时者谓汉法言引籍者有门籍及引人乃得出入也又云司马殿门者汉宫殿门每门皆使司马一人守门比千石皆号司马殿门也玄谓几荷其衣服持操及疏数者案阍人云丧服凶器不入宫潜服贼器不入宫奇服怪民不入宫司门云几出入不物者谓衣服视古不与众同及所操物不如品式者职虽不同皆是守禁此经直云几其出入明知汉有此荷其衣服持操及疏数此增成司农义也云稍食禄廪者言稍则稍稍与之则月俸是也则下士食九人中士倍下士上士倍中士大夫倍上士之类其禄与之米廪故云禄廪也去其淫怠与其奇邪之民疏注民宫至非常释曰此一经并是吏之民云淫放滥也怠解慢也为此恶行也云民宫中吏之家人也者吏即宅在宫中卿大夫士其家人为此恶行也者使之不为即是去也此民谓若秋官隶民之类云奇邪谲觚非常者兵书有谲觚之人谓谲诈桀出觚角非常也会其什伍而教之道义疏注五人至书数释曰宫正掌宫中卿大夫士亦兼掌子弟会谓会合其宫中子弟使之以五人为伍二伍为什必会合之者欲使之宿卫时语言相体服容相识是其辈作也及其学问又相亲及切差琢磨是其辈学总是相劝帅也云且寄宿卫之令者管子云因内政寄军令在家时五家为比在军还五人为伍之类此亦五人为伍二伍为什使之辈学似若在家也因使之宿卫以寄军令也先郑云道谓先王所以教道民者谓若保氏云掌养国子以道而教之六艺道则师氏三德三行也艺谓礼乐射御书数亦保氏职文也月终则会其稍食岁终则会其行事疏月终至行事释曰稍食谓宫中官府等月禄故至月终会计之岁终则会计行事吏职当考知功过也凡邦之大事令于王宫之官府次舍无去守而听政令疏凡邦至政令释曰邦有大事谓国之大事在祀与戎则令于王宫之官府次舍无去守谓使之皆在次舍不得去部所守而听待政令须有所为春秋以木铎脩火禁疏春秋至火禁释曰春谓季春秋谓季秋二时火星出入之时以木铎警众使脩火禁也注火星至以戒释曰火星则心星也公羊谓之大辰服注春秋云火出于夏为三月于商为四月于周为五月故云以春出也季秋昏时伏于戌火星入故云以秋入云因天时而以戒者此火谓陶冶铸铜之火因天出火民则为之因天入火民则休之故云因天时戒之也此施火谓宫正于宫中特宜慎火故脩火禁夏官司爟云掌行火之政令四时变国火以救时疾下又云时则施火令为焚莱之时故脩火禁也秋官司烜云中春以木铎脩火禁于国中注云为季春将出火也火禁谓用火之处及备风燥是二月预脩之三月重掌事各有所为不相妨也凡邦之事跸宫中庙中则执烛疏凡邦至执烛释曰凡邦之事谓祭祀之事王当出入来往时隶仆与王跸止行人于宫中及庙中也王出向二处当侵晨而行尔时则宫正为王执烛为明也注郑司至武宫释曰先郑读火绝之则火字向上为句也其禁自与凡邦之事跸共为一句宫正既不掌跸事若如先郑所读则似宫正为王跸非也云宫中庙中刖执烛者若不以邦之事与此宫中为一事则宫中庙中何为事而遣宫正执烛乎亦非也又云若今时卫士填街跸也者汉仪大驾行幸使卫士填塞街巷以止行人备非常也玄谓事祭事也者谓在宫中庙中二处皆有祭事也云邦之祭社稷七祀于宫中者小宗伯云左宗庙右社稷在宫中中门之外也依祭法王为群姓立七祀曰司命曰中霤曰国行曰国门曰泰厉曰户曰灶案司门云凡岁时之门受其余则此七祀等是为群姓所立者不在宫中也祭法又云王自为立七祀者此则祷祀在宫中者也云春秋传曰有大事于大庙者左氏文二年秋八月丁卯大事于大庙是也云又曰有事于武宫者昭十五年春二月癸酉有事于武宫郑引此者欲见隶仆跸于宫中亦得兼庙中故公羊云鲁公称世室群公称宫则天子之庙亦有宫称也大丧则授庐舍辨其亲疏贵贱之居疏大丧至之居释曰大丧谓王丧臣子皆为之斩衰则同庐舍所居则异也云授庐舍者总诸臣而辨其亲疏贵贱之居异也注庐倚至垩室释曰庐倚庐也者谓于路门之外东壁倚木为庐云舍垩室也者舍对庐故为垩室垩室者两下为之与庐异故名垩室也云亲者贵者居倚庐者亲谓大功以上贵谓大夫以上者居倚庐云疏者贱者居垩室者疏谓小功缌麻贱谓士二者居垩室知义如此者以其经云辨其亲疏贵贱明当如此解之也又引杂记者彼是诸侯之臣其大夫居庐士居垩室彼注士居垩室亦谓邑宰也朝廷之士亦居庐引之者证贵者居庐贱者居垩室一边之义耳其实为诸侯礼不辨亲疏贵贱而别其远近并为天子之臣也宫伯掌王宫之士庶子凡在版者疏宫伯至版者释曰宫伯掌王宫中卿大夫之适子庶子士之适子也凡在版者子弟皆有名籍以拟校比也注郑司至庶也释曰郑司农云庶子宿卫之官谓若夏官诸子职后郑不从者彼诸子是下大夫此宫伯中士不合掌之故不从也玄谓王宫之士谓宫中诸吏之适子也者吏谓卿大夫士之总号云庶子其支庶也者以其宫正掌宫中官府宫伯掌其子弟故也案大司马云王吊劳其士庶子文与此同郑彼注云吊其死者劳其伤者庶子卿大夫之子从军者彼士为卿大夫士庶子为卿大夫之子则兼适庶与此不同者彼更无吊劳卿大夫士身故士为卿大夫庶子中兼适庶是郑望文以为义故注与此不同也掌其政令行其秩叙作其徒役之事疏掌其至之事释曰宫伯既掌士庶子所以有政令尽掌之也行其秩叙者秩谓依班秩受禄叙者才艺高下为次第以作其徒役者士庶子属大子随其所用使役之也授八次八舍之职事疏注卫王至之处释曰言卫王宫者必居四角四中者以其言八似若八方为四方四维然以四角四中解之必于八所以为次舍者相徼察来往候望皆便故次舍皆八也司农云庶子卫王宫在内为次在外为舍者庶子义上已破讫先郑意内次外舍有所隔绝故后郑不从也玄谓次其宿卫所在者谓宿卫之处稍在前为之馆也舍者若掌舍之舍亦舍息休止之处故郑为休沐之处也若邦有大事作宫众则令之疏若邦至令之释曰事亦谓寇戎之事作起也谓起宫中之众使士庶子行则宫伯戒令之月终则均秩岁终则均叙以时颁其衣裘掌其诛赏疏月终至诛赏释曰月终则均其秩秩禄廪则与宫正均稍食亦一也岁终则均叙与宫正则异彼宫中官府故会其行事此其子弟故均其叙叙即上注才等也以时颁其衣裘夏时班衣冬时班裘掌其诛赏者士庶子有功则赏之有罪即诛之也注若今赋冬夏衣释曰赋班也班之与赋皆赐授之义小司马之职掌疏注此下至数者释曰郑知脱灭札烂又阙者见天官小宰地官小司徒春官小宗伯之等职掌下其文多矣凡小祭祀之言皆是于下总结以此知此下脱灭札烂又阙也言脱灭者直据职掌下一经脱灭札烂又阙者以其下经简札为韦编折烂阙落知汉兴求之不得者此阙与冬官所亡同日皆为遭暴秦燔灭典籍兴购求遗书不得也云遂无识其数者以其无文遂无记识职掌以下之数耳凡小祭祀会同飨射师田丧纪掌其事如大司马之法疏凡小至祭祀释曰云小祭祀已下至丧纪皆蒙此小字对大司马大祭祀之等大司马之小会同谓诸侯使卿大夫来聘王使卿大夫与之会同言飨射师田皆是诸侯卿大夫来聘王还使卿大夫与飨燕及射师田之等也小丧纪者三夫人已下云掌事如大司马之法亦如大司马羞鱼牲授其祭之等也军司马舆司马行司马疏军司马舆司马行司马释曰军司马当宰夫肆师之等皆下大夫四人舆司马当上士八人行司马当中士十六人余官皆无异称此独有之者以军事是重故特生别名此等皆与上同阙落之司勋掌六乡赏地之法以等其功疏注赏地至为差释曰知赏地是赏田在远郊之内者以载师职云牛田赏田任远郊之地故知也知属六乡者以其远郊内置六乡故也云以功大小为差者以下文云轻重视功则赏地大小不定故知以功大小为差王功曰勋疏辅成王业若周公释曰知据王业者以其言王继王身而言明据王之位业而说耳以周公摄政相幼君致大平还政成王是辅成王业之事故以周公托之但经之所云不得专为周公伊尹之等故皆云若此拟之耳国功曰功疏注保全国家若伊尹释曰郑知保全国家者以其言国继国而言故知是保全国家者也以伊尹比之者以汤时天下太平汤崩孙太甲即位不明政事伊尹为数篇书以谏之谏既不入乃放之桐宫三年思庸复归于亳国家得全故以伊尹拟之耳民功曰庸疏注施于民若后稷释曰知法施于民者以其言民继民言之先王之业以农为本以后稷比之者周之先祖弃为尧之稷官农人植嘉谷天下为烈岂一手一足哉庸亦功也以法施于民有功故以后稷拟之事功曰劳疏注以劳定国若禹释曰知以劳定国者以其言劳据勤劳施国而言尧遭洪水下民昏垫国家不定命禹治之手足胼胝三过门不入弼成五服国乃获安故以禹拟之也治功曰力疏注制法成治若咎繇释曰以其言治言力故知制法成治出其谋力按虞书帝谓咎繇云蛮夷猾夏寇贼奸宄汝作士五刑有服是咎繇制其刑法国家治理故以咎繇拟之战功曰多疏注克敌至前虏释曰知多是克敌出奇者以其言多是于众之中比校多少之事故知是克敌出奇比彼为多者也汉之二将是克敌出奇之人故以拟之耳云司马法曰上多前虏者彼亦是战以功多为上居于陈前虏获俘囚故引以证多为战功者也此上六者皆对文为义若散文则通是以春秋左氏云舍爵策勋彼战还而饮至不云舍爵策多是通也明堂位云周公为有勋劳于天下是周公德大有勋兼劳者也凡有功者铭书于王之大常祭于大烝司勋诏之疏凡有至诏之释曰云凡有功谓上六者故云凡以该之使司勋诏之者以其司勋知功之有无大小故也诏之谓诏司常书之又以辞使春官告神注铭之至庙庭释曰言生则书于王旌以识其人与其功也者以王建大常故云王旌必于王旌识功与人者王旌车上建之就旌上书之欲取表显示人故也引盘庚告其卿大夫者盘庚殷王欲迁往亳殷臣民有不肯者故告之云我不掩尔善所以者何兹予大享于先王之时尔祖其从先王与在享祭之中况尔见在不掩可知何不从我迁乎引汉法欲见古者祭功臣在庙庭也必祭功臣在冬之蒸祭者蒸者众也冬时物成者众故祭功臣按彼书注以大享为蒸尝者此举冬祭物成者众而言其尝时亦祭之也或可周时直于蒸时祭功臣殷时蒸尝俱祭礼异故也大功司勋藏其贰疏注贰犹至主赏释曰郑知功书藏于天府者天府职文也掌赏地之政令疏注政令谓役赋释曰郑以政为征征税也赏地在六乡之内亦从沟洫贡天子法其民亦从乡之徭役之法凡赏无常轻重视功疏注无常至可豫释曰赏地在远郊之内有疆界未给者空之待有功乃随功大小给之故云不可豫也凡颁赏地参之一食疏注郑司至于臣释曰先郑意以参之一食者谓以下地可食三之一似下地再易家得三顷岁种一顷食之故云不以美田为采邑又以赏田与采邑为一物后郑不从者不以美田为采邑亦无文以言之又按载师职家邑任稍地小都任县地大都任疆地自三百里已外为之其赏田任在远郊之内何得为一物故郑不从也后郑云赏地之税参分计税王食其一也二全入于臣者采地之税四之一与小国入天子同今赏田三之一一分入天子与次国三之一入天子同惟加田无国正疏惟加田无国正释曰言无国正无税入天子法其民出税入主则有之但加田未知所在或可与赏田同处以其仕田在近郊加田任远郊可知也注加田至正耳释曰知加田既赏之又加赐以田者以其文承赏田之下即云加田故知赏田之外所加赐之田可知先郑云禄田亦有给公家之赋贡举汉法侯国有司农少府钱谷者汉法谷入司农钱入少府故举以为况禄田即采地之税及赏田之等是也加田是加恩厚又不税入天子凡大夫士赐地有四种大夫已上有采家邑任稍地之等是也又有赏田及加田载师又有仕田及王制圭田圭田即仕田是有四种礼记王制云大夫士有田则祭无田则荐少宰特牲是大夫有田者是知士亦有田之法也马质掌质马马量三物一曰戎马二曰田马三曰驽马皆有物贾疏马质至物贾释曰云马质者质平也主平马力及毛色与贾直之等注此三至贾直释曰云此三马买以给官府之使无种者马有六种此三者无种买以给官府余三者仍有种马齐马道马其齐马道马亦无种不买之者其种马上善似母者其齐马道马虽非上善似母者亦容国家所蕃育不买之也纲恶马疏注郑司至习之释曰先郑读为以亢其雠之亢者按僖二十八年晋子犯曰背惠食言以亢其雠是也谓禁去恶马不畜后郑不从者此马质所掌皆买之无种何有恶马禁去之类故不从也凡受马于有司者书其齿毛与其贾马死则旬之内更旬之外入马耳以其物更其外否疏注郑司至者罪释曰后郑云旬内死者偿以齿毛与贾受之日浅养之恶也者所受之马谓给公家之使旬之内虽任之过其任若养之善未能致死以其日少故也若养之恶虽不重任亦能致死云旬之外死入马耳偿以毛色不以齿贾任之过其任也者以其筋力既竭虽善养之任载过多可以致死故云过其任也云其外否者旬之外逾二十日死不任用非用者罪者以其行使二十日以外马力既竭虽齐其任养之善容得致死故不偿郑见有三等之法下复云以任齐其行以意量之以为此解马及行则以任齐其行疏注识其至用之释曰郑知识其所载轻重及道里者以其经云马及行明授行者所载轻重及道里须齐劳逸乃复用之不得并其劳逸也若有马讼则听之疏注讼谓至相负释曰知卖买之言者以马质主买马故知之也禁原蚕者疏注原再至马与释曰云天文辰为马者辰则大火房为天驷故云辰为马云蚕书蚕为龙精月值大火则浴其种者月值大火谓二月则浴其种则内宰云仲春诏后帅外内命妇始蚕于北郊是也若然祭义云大昕之朝奉种浴于川注云大昕季春朔日之朝是建辰之月又浴之者盖蚕将生重浴之故彼下文即云桑于公桑之事是也云是蚕与马同气者以其俱取大火是同气也云物莫能两大者此庄二十二年左传文按彼陈敬仲奔齐齐侯使敬仲为卿敬仲其少也周史有以周易见陈侯者陈侯使筮之遇观之否曰是谓观国之光利用宾于王此其代陈有国乎不在此其在异国乎下云若在异国必姜姓也姜大岳之后也山岳则配天物莫能两大陈衰此其昌乎引此者是无并大之义也云禁再蚕者为伤马与者二者既同气不可两大而禁再蚕明恐伤马无正文故云与以疑之也量人掌建国之法以分国为九州营国城郭营后宫量市朝道巷门渠造都邑亦如之疏量人至如之释曰云掌建国之法者以其建国当先知远近广长之数故也云以分国为九州者分国谓分诸侯之国为九州假令土广万里中国七千七七四十九方千里者四十九其一为畿内其余四十八八州各得方千里者六是为九州也至于中平通夷狄七千中国五千衰世通夷狄五千中国三千计皆可知故分国为九州州各有疆界故诗云帝命式于九围是州各有围限也云营国城郭者即匠人云营国方九里之类也云营后宫者谓若典命注公之宫方九百步天子千二百步之类也云量市朝道巷者谓若匠人云市朝一夫经涂九轨巷及门渠亦有尺数谓若门容二辙三个之等云造都邑亦如之者谓造三等采地亦有城郭宫室市朝之等故云如之但与之制度大小未必身往耳注建立至诸侯释曰云立国有旧法式若匠人职云者按匠人有营国言九里夏后民世室及左祖右社面朝后市市朝一夫之等云分国定天下之国分也者以经云分国谓为诸侯国诸侯国有五百里四百里已下言为州谓九州有分界也云后君也知非王后之宫者以其不得先言后故以后为君也云言君容王与诸侯者以其言分国是诸侯若云王即不容诸侯故变王云后欲容王与诸侯两含故也营军之垒舍量其市朝州涂军社之所里疏营军至所里释曰此为出军之时所营量度之事注军壁至居也释曰云军壁曰垒者军行之所拟停之处皆为垒壁恐有非常故云军壁曰垒也先郑云量其市朝州涂还市朝而为道也者先郑意还市朝而为道不释州义故后郑不从以一州则一师每一师各自一处各立市朝州即师也师皆有道以相凑之若然未必环绕为路也云军社社主在军者里居也者在军不用命戮于社故将社之石主而行所居皆有步数故职在量人邦国之地与天下之涂数皆书而藏之疏注书地至远近释曰郑以地中有平广兼山川之等故云书地谓方圜山川之广狭也云书涂谓支凑之远近者支谓支分凑谓臻凑道涂有支分及相臻凑远近者也凡祭祀飨宾制其从献脯燔之数量疏凡祭至数量释曰云凡者以其天地宗庙飨食事广故云凡以该之飨宾谓若大行人上公三飨九献之等飨宾献有脯从若燕行献宾荐脯醢是也祭礼献以燔从故总之言也注郑司至短也释曰先郑云从献者肉殽从酒也后郑不从者以肉殽从酒礼所不言按特牲少牢云主人献尸以肝从主妇献尸以燔从故后郑据此以为从献以燔诗云载燔载烈毛云傅火曰燔贯之加于火曰烈燔虽不贯亦是炙肉故郑云炙肉也云数多少也量长短也者按仪礼脯十脡各长尺二寸是多少长短膰之数量未闻掌丧祭奠竁之俎实疏掌丧至俎实释曰诸于丧祭多据虞祭而言此丧祭文连奠竁竁是圹内故郑以丧祭为大遣奠解之是以大司马丧祭亦为遣奠也注竁亦至于旁释曰按冢人云请度甫竁竁穿圹之名此言奠竁则奠入于圹是以云所包遣奠也引士丧礼下篇者即既夕礼是也云藏包筲于旁者苞谓包牲取下体苇包一者也藏筲者即既夕礼云筲三黍稷麦并藏之于棺旁引之者正丧祭奠入圹之事也凡宰祭与郁人受斝历而皆饮之疏凡宰至饮之释曰云凡宰祭者冢宰摄祭非一故云凡也注言宰至冢宰释曰郑云冢宰佐王祭亦容摄祭者义得两含按大宗伯云若王不与祭祀则摄位注云王有故代行其祭事重掌者此据宗伯亦有故则冢宰摄之先郑云斝读如嫁娶之嫁直取音同引明堂位者证斝是器名周献用玉爵无用斝故后郑云斝读如嘏尸之嘏读从少牢尸嘏主人郊特牲云嘏者长也大也谓使主人受长大之福疏已具于郁人职但此有历字者谓郁人与量人历皆饮之也小子掌祭祀羞羊肆羊殽肉豆疏注郑司至解也释曰先郑云羊肆体荐全烝也者既不为豚解则先郑读为肆陈之肆又为赐音也先郑为体荐全烝后郑不从者以此经祭用羊是用大牢为宗庙之祭非祭天按外传云禘郊之事则有全烝王公立饫则有房俎是以知宗庙之祭不得全烝也是故礼运云腥其俎孰其殽注云腥其俎豚解而腥之孰其殽体解而爓之又云退而合亨体其犬豕牛羊是祭宗庙不得有全烝也是以后郑读肆从鬄羊鬄者所谓豚解也所谓者所谓士虞礼记云主人不视豚解豚解之法则士丧礼特豚四鬄去蹄谓四段解之殊肩如解豚故名豚解若然大夫士祭自馈孰始正祭即体解为二十一体丧事略则有豚解其天子诸侯之祭有腥有爓有孰故初朝践有豚解而腥之馈献则有体解而爓之酳尸乃有孰与大夫士不同也而掌珥于社稷祈于五祀疏注故书至字与释曰先郑云珥以牲头祭汉时祈祷有牲头祭后郑不从者按礼记杂记衅庙之礼云门夹室用鸡其卹皆于屋下卹既为衅礼此刏与卹连文则气刂亦是衅礼非祭祀之法何得为牲头祭乎是以后郑为衅法解之玄谓珥读为卹祈或为刏者以衅法无取于玉珥及祈祷之义故依士师刏卹为正也郑知刏卹为衅礼之事约杂记而知也云用毛牲曰刏羽牲曰卹者此相对而言杂记庙用羊门用鸡皆云卹散文通也知刏卹是社稷五祀始成其宫兆时也者凡物须衅者皆谓始成时是以杂记云庙成则衅之是也云春官肆师职祈或作畿者郑欲见字有参差非一之义云秋官士师职曰凡气刂卹则奉犬牲此刏卹正字与者刏从刀卹从血于义合故以此为正字也凡沈辜侯禳饰其牲疏注郑司至之也释曰先郑云沈谓祭川是以引尔雅为证按尔雅曰祭山曰庪悬祭川曰浮沈此浮沈之祭当祭天之烟祭社之血亦谓歆神节先郑引月令季春令者证辜是辜磔牲体之义郑彼注九门者王之五门外有国门近郊门远郊门关门为九云侯禳者谓候四时恶气禳除去之也衅邦器及军器疏注邦器至豭豚释曰郑以军器别言即云邦器者是礼乐之器也郑云礼器者即射器之等乐器即钟鼓之等祭器即笾豆俎簋尊彝器皆是引杂记宗庙器成衅之以豭豚者证此等所衅亦用豭豚也凡师田斩牲以左右徇陈疏凡师至徇陈释曰此即上文誓众之时斩牲以左右徇陈是此职也祭祀赞羞受彻焉疏祭祀至彻焉释曰赞羞谓若上文大司马职云祭祀羞鱼牲之等此官即赞之云受彻焉者谓祭毕诸宰君妇废彻之时则此官受之羊人掌羊牲凡祭祀饰羔疏羊人至饰羔释曰凡正祭皆用成牲今言祭祀饰羔则非正祭用羔是以郑引诗为证云四之日者谓用建子为正至建卯四月夏之二月之日公始用冰欲开冰之时先献羔祭韭而启冰室乃出冰也祭祀割羊牲登其首疏注登升至于室释曰知升首于室者见郊特牲云用牲于庭升首于室注云制祭之后升牲首于北墉下云报阳者首为阳对足为阴祭祀之时三牲之首俱升此特言羊者以其羊人所升不升余牲故言羊也凡祈珥共其羊牲疏凡祈至羊牲释曰犬人共犬此云共羊或羊或犬俱得为衅故两职各共之也宾客共其法羊疏注法羊至之羊释曰郑知法羊是为此等者以其言法即是依法度多少送于宾馆及道路是以掌客致于宾馆有上公飧五牢饔饩九牢及殷膳大牢致于道路有五积之等其飨食及燕速宾自馔陈者不言之也凡沈辜侯禳衅积共其羊牲疏注积故至实柴释曰先郑不从故书眦故读从水渍后郑不从渍军器者以此羊人所共共小子职彼云衅邦器及军器以此知不得为渍军器也后郑云积积柴禋祀楢燎实柴历言此三者以互而相通皆须积柴实牲币烟气上闻故也但祭天用犊其日月已下有用羊者故我将诗云惟牛惟羊惟天其祐之彼亦据日月以下及配食者也若牧人无牲则受布于司马使其贾买牲而共之司爟掌行火之政令四时变国火以救时疾疏司爟至时疾释曰云掌行火之政令者即四时变国火及季春出火等皆是也云四时变国火以救时疾者火虽是一四时以木为变所以禳去时气之疾也注行犹至之火释曰先郑引鄹子书论语注引周书不同者鄹子书出于周书其义是一故各引其一言春取榆柳之等旧师皆以为取五方之色同故用之今按枣杏虽赤榆柳不青槐檀不黑其义未闻季春出火民咸从之季秋内火民亦如之疏注火所至内火释曰郑知出火内火据陶冶火者以其上经四时变国火据食火明此春秋据陶冶故引春秋传为证也云民随国而为之者释民咸从之义云郑人已下按左氏昭六年三月郑人铸刑书士文伯曰火见郑其灾乎火未出而作火六月丙戍郑灾是其后有灾昭十七年梓慎曰火出于夏为三月于商为四月于周为五月夏数得天正先郑云三月本时昏心星见于辰上使民出火九月本昏心星伏在戍上使民内火者心星则大火辰星是也三月诸星复在本位心星本位在卯三月本之昏心星始时未必出见卯南九月本始之黄昏心星亦未必伏在戍上皆据月半后而言云春秋传曰以出内火者左氏传襄公九年文时则施火令疏注焚莱之时释曰上言行火政此又言施火令则不掌火禁故郑云焚莱之时其火禁者则宫正云春秋以木铎脩火禁注云火星以春出以秋入因天时而以戒司烜亦云仲春以木铎脩火禁于国中彼二官直掌火禁不掌火令凡祭祀则祭爟疏注报其至祭爨释曰郑云礼如祭爨者祭爨祭老妇也则此祭爟谓祭先出火之人凡国失火野焚莱则有刑罚焉疏注野焚至放火释曰国失火谓在国中民失火有罚若今民失火有杖罚野焚莱有罚者大司马仲春田猎云火弊郑云春田主用火因除陈生新则二月后擅放火则有罚也掌固掌脩城郭沟池树渠之固颁其士庶子及其众庶之守疏掌固至之守释曰云掌脩城郭沟池者谓环城及郭皆有沟池云树渠者非直沟池有树兼其余渠上亦有树也云之固者总城郭已下数事皆是牢固之事也云颁其庶子者即宫伯所云士谓卿大夫士之适子庶子其支庶彼据宿卫王宫此掌固所颁亦据宿卫王宫而言以其庶子不合城郭之处用之以掌固是固守之官故兼掌宿卫之事也注树谓至用之释曰云众庶民递守固者也者谓使守城郭之所及要塞之处也先郑引国语者按楚语云灵王为章华之台伍举谏为台榭云瘠硗之地于是乎为之城守之木于是乎用之是其事引之者证城有守法设其饰器疏注兵甲至亦然释曰郑知经饰器是兵甲之属者以其掌器是防御之器故知是兵甲之属也云今城郭门之器亦然者汉时城郭门守器所饰亦若今城郭门傍所执予戟皆有幡饰之等是也分其财用均其稍食疏注财用至禄禀释曰云财用者谓所用之财物分与之明是以财所给守吏为守事之用者也云稍食禄禀者所守之处官及民合受官食月禄禀者所守之处守月给米禀与之故谓之稍食也任其万民用其材器疏注任谓至藩落释曰云民之材器其所用堑筑及为藩落者对上文财用谓官之财物此云民之材器明材是材木用为桢榦以掘堑筑作所用及不筑处即用材为藩屏篱落以遮障也凡守者受法焉以通守政有移甲与其役财用唯是得通与国有司帅之以赞其不足者疏注凡守至佐也释曰云凡守者士庶子及他要害之守吏者此郑还据上文士庶子及众庶之守而言云他要害者谓城郭所守是其常处除此有要害之处苦殽皋河汉要路之所皆为他要害也云通守政者兵甲役财难易多少转移相给者郑据上文饰器而言变材器言役材者欲见材器是民役之材非财用者云其他非是不得妄离部署者此则释经唯是得通之言其余非所通之外皆不得离其本处也昼三巡之夜亦如之疏昼三至如之释曰此乃掌固设法与所守之处非是掌固自巡行之也夜三鼜以号戒疏夜三鼜以号戒释曰此乃掌固设法与所守之处言以号戒者使击鼜有所以号唿使戒守耳注杜子至击鼜释曰引春秋者按昭二十年卫侯如死鸟齐侯使公孙青聘卫宾将掫注谓行夜不作趣者彼贾服读字与子春意异云故曰终夕与燎者亦是彼传文后郑以鼜击鼜警守鼓不从子春造音者以子春已上有注鼜读为忧戚之戚是戒守者使有忧戚故谓此鼓为鼜也若造都邑则治其固与其守法疏注都邑亦为城郭释曰谓三等采地言亦为城郭者但戒守为城郭而言故亦如上王国然也凡国都之竟有沟树之固郊亦如之疏凡国至如之释曰此经为上经而设仍兼见王国而言故国都双言之言王国及三等都邑所在境界之上亦为沟树以为阻固郊亦如之若据王国有近郊远郊亦有沟远树以为固民皆有职焉疏民皆有职焉释曰此亦兼上王国及都合守之处其民皆职任使劳逸递守也若有山川则因之疏若有至因之释曰谓上诸有所造沟树为固之处值有山川之处则因之不须别造注山川至河汉释曰殽谓若殽有二陵皋谓若东成皋汉谓若楚谓齐云楚国汉水以为池河为四渎之险又齐西有浊河皆因之为固可知司险掌九州之图以周知其山林川泽之阻而达其道路疏司险至道路释曰序官注国曰固野曰险是掌固掌在国城郭则司险掌畿外阻固故云司险也注周犹至梁之释曰云山林之阻则开凿之者谓若禹凿龙门之类川泽之阻则桥梁之者谓若十月车梁成之类是也设国之五沟五涂而树之林以为阻固皆有守禁而达其道路疏设国至道路释曰此五沟五涂而言树之林以为阻固皆有守禁则非遂人田间五沟五涂但沟涂所作随所须大小而为之皆准约田间五沟五涂其沟上亦皆有道路以相凑故以五沟五涂而言之也注五沟至落也释曰遂沟至道路皆遂人文故遂人云夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路是也国有故则藩塞阻路而止行者以其属守之唯有节者达之疏国有至达之释曰国有故之时恐有奸寇故藩塞阻路而止行者云以其属守之者谓使司险之下胥徒四十人之属守其要者其余使其地之民为守也云有节者达之者节谓道路用旌节也注有故至奸寇释曰郑知有故是丧灾及兵者丧谓王丧灾谓水火兵谓寇戎之等有故使守慎惟此而已故以此三事解之掌疆候人各掌其方之道治与其禁令以设候人疏候人至候人释曰言各掌其方之道治与其禁令以设候人者以其上士六人下士十有二人徒百有二十人以道路多故设官及徒亦多也引国语者按周语定王使单襄公聘于宋遂假道于陈以聘于楚时候不在境司空不视途膳宰不致饩司里不授馆单子归以告王曰陈侯不有大咎国必亡言讥者正谓陈侯不有大咎国必亡者也诗云彼候人兮荷戈与祋者荷楬也祋谓殳也引此二者证候人在道之事郑言候人者选士卒以为之者即徒百二十人皆是甲士与步卒之内为之也若有方治则帅而致于朝及归送之于竟疏注方治至送之释曰方治其方来治国事者也谓国有事不能自决当决于王国或有国事须报在上皆是也引春秋者按襄二十一年晋栾盈出奔楚过周周西鄙掠之辞于行人曰天子陪臣盈得罪于王之守臣将逃罪罪重于郊甸无所伏窜敢布其死昔陪臣书能输力于王室若不弃书之力亡臣犹有所逃若弃书之力将归死于尉氏惟大君命焉王使司徒禁掠栾氏者归所取焉使候出诸轘辕彼云候郑君以义言之故言候人也环人掌致师疏注致师至复之释曰云古者将战先使勇力之士犯敌焉者按文十二年秦伯伐晋秦人欲战秦伯谓士会曰若何而战对曰若使轻者肆焉其可注云肆突言使轻锐之兵往驱突晋军隐九年北戎侵郑公子突曰使勇而无刚者尝寇而速去之注云勇则能往无刚不耻退云春秋传者宣十二年左氏传晋楚交战楚许伯御乐伯已下谓凡平兵车之法射者在左御者在中戈盾在右菆矢之善者掚犹饰也掉犹正也言折馘执俘者死者取左耳曰馘生者曰俘执取之云皆行其所闻而复之者去时作言及至晋师皆行其所闻之事而复反此亦勇而无刚之人引之者证致师之事也察军慝疏察军慝释曰按庄二十五年左氏传云惟正月朔慝未作彼以慝为阴气则此慝亦是阴奸也欲阴私为奸取此军之事往彼言之故察而执之环四方之故疏注却其至御侮释曰此则训环为却却其以事谋来侵伐此国者也云所谓折冲御侮者谓彼国来冲能折服之彼国来轻侮能御之故云折冲御侮巡邦国搏谍贼疏注谍贼至国贼释曰云巡邦国者谓巡诸侯邦之内有谍贼搏捉取之言谍贼者谓间伺此国之善恶谍谍然传道之言反间者谓间伺反于彼言之也此谍贼即上军慝之类彼据邦国故异言之讼敌国疏注敌国至如师释曰云若齐国佐者成公二年晋伐齐晋师至袁娄齐侯使国佐致赂晋人不可曰必以萧同叔子为质而使齐之封内尽东其亩对曰萧同叔子非他寡君之母也若以匹敌则亦晋君之母也今吾子布大命于诸侯而曰必质其母以为信其若王命何又曰先生疆理天下物土之宜而布其利下云今吾子疆理诸侯而曰尽东其亩而已惟吾子戎车是利无顾土宜其无乃非先王之命也乎晋于是退师是讼敌国之事故引为证也扬军旅疏注为之至鹰扬释曰引诗者大雅文王诗言太公为大师可尚可父武王伐纣之时太公奋其威武如鹰之扬击是扬威武之事故引为证也降围邑疏注围邑至降鄣释曰按公羊传庄公三十年秋七月齐人降鄣鄣者何纪人之遗邑也是纪入齐之时不俱至后乃降引之证降是围邑之事也挈壶氏掌挈壶以令军井挈辔以令舍挈畚以令粮疏挈壶至令粮释曰皆云挈者谓结之于竿首挈挈然故云挈也先郑注具不复疏之也凡军事县壶以序聚橐凡丧县壶以代哭者皆以水火守之分以日夜疏注郑司至八箭释曰先郑云县壶以为漏者谓县壶于上以水沃之水漏下入器中以没刻为准法云以序聚橐以次更聚击橐备守也者先郑意持更人击橐玄谓击橐两木相敲行夜时也者谓行夜者击之按脩闾氏掌比国中宿互橐者先郑云橐谓行夜击橐野芦氏云若有宾客则令守涂地之人聚橐之司农云聚击橐以宿卫之也彼二注后郑皆从先郑及至此注不从先郑者以野庐氏无夜行者宿人自击故后郑从之此文与脩闾氏同有行夜者故此不从先郑宿者自击之是以宫正云夕击橐而比之注云行夜以比直宿者先郑云橐戎守者所击也是亦为行夜者所击也云代亦更也礼未大敛代哭者未殡已前无问尊卑皆哭不绝声小敛之后乃更代而哭亦使哭不绝声大夫以官士亲疏大哭人君尊又以壶为漏分更相代云分以日夜异昼夜漏也者若冬至则昼短夜长夏至则昼夜短二分则昼夜等昼夜长短不同须分之故云异昼夜漏也云漏之箭昼夜共百刻冬夏之间有长短漏者马氏云漏凡百刻春秋分昼夜各五十刻冬至昼则四十刻夜则六十刻夏至昼六十刻夜四十刻郑注尧典云日中者日见之漏与不见者齐日长者日见之漏五十五刻于四时最长也夜中者日不见之漏与见者齐日短者日见之漏四十五刻于四时最短此与马义异以其马云春秋分昼夜五十刻据日见之漏若兼日未见日没后五刻昼五十五刻夜四十五刻若夏至昼六十刻通日未见日没后五刻则昼六十五刻夜三十五刻一年通闰有三百六十五日四分日之一四时之间九日有余校一刻为率云大史立成法有四十八箭者此据汉法而言则以器盛四十八箭箭各百刻以壶盛水县于箭上节而下之水水淹一刻则为一刻四十八箭者盖取倍二十四气也及冬则以火爨鼎水而沸之而沃之疏注郑司至漏也释曰沃如沃尸盥之沃谓沸水稍热浇沃壶中使下也射人掌国之三公孤卿大夫之位三公北面孤东面卿大夫西面其挚三公执璧孤执皮帛卿执羔大夫雁疏射人至夫雁释曰三公特北面者君南面答阳臣之北面答君三公臣中最尊故屈之使北面答君之义孤东面者西方者宾位以孤无职尊而宾客之故在西也卿大夫西面者以其皆有职故在东在东近君居主位也注位将至礼同释曰知位是将射始入见君之位者此射人主论射事大射诸侯礼亦然故知将射见君始入见君之位也云不言士此与诸侯之宾射士不与也者无臣祭无所择不得自大射得与君大射故司裘云大射不言士也按下文士犴侯二正则士得自行宾射不得与君宾射矣引燕礼者欲见天子诸侯朝燕射三者位同之义云凡朝燕及射臣见于君之礼同者以仪礼内诸侯有燕朝及射朝不见正朝周礼内天子有射朝与正朝不见燕朝诸侯射朝与燕朝位同则天子燕朝亦与射朝位同则诸侯正朝亦与射朝位同是天子诸侯三朝各自同故郑引仪礼见天子诸侯互见为义耳诸侯在朝则皆北面诏相其法疏诸侯至其法释曰按司几筵云凡封国命诸侯大飨射王立扆前南乡司服云享先公飨射则鷩冕郑注云飨射飨食宾客与诸侯射也此云王与之射言在朝当皮弁又何得有扆所以然者彼二者据大射在学故有着冕在扆之事此宾射在路门之外朝故与彼异也注谓诸至礼仪释曰云从三公位者诸侯南面之尊故屈之从三公位也云法其礼仪者谓在朝进退周旋拱揖之仪也若有国事则掌其戒令诏相其事疏注谓王至与期释曰知国事是王有祭祀之事者以其诸侯来朝未归而有戒令诏相之事大宗伯祭事皆云诏相故知是祭祀之事云戒令告以齐与期者齐谓散齐期谓祭日也掌其治达疏注谓诸至下之释曰如郑注意则治达之中非直诸侯有治于王王之有治亦下达于诸侯也以射法治射仪王以六耦射三侯三获三容乐以驺虞九节五正诸侯以四耦射二侯二获二容乐以貍首七节三正孤卿大夫以三耦射一侯一获一容乐以采苹五节二正士以三耦射犴侯一获一容乐以采蘩五节二正疏注射法至行立释曰此则宾射在朝之仪言射法王射之礼者此经兼有诸侯臣各在家与宾客射法各自有官掌之射人但作法与之耳首云射法者是射人所掌王射之礼言王射以别诸侯已下之射也云治射仪谓肆之也者言治则非是王射之语谓若大宗伯云治其大礼皆是习礼法故郑云肆之肆则习也先郑云三侯虎熊豹后郑不从云容者乏也者此言容仪礼大射乡射之等云乏故云容者乏也言容者据唱获者容身于其中据人而言云乏者矢至此乏极不过据矢而说也云九节析羽九重设于长杠也者若是析羽九重设于长杠即是获旌当与三获三容相依何得辄在驺虞之下既在驺虞诗下明是歌之乐节故后郑不从也云二侯熊豹也者后郑亦不从也云犴侯犴者兽名也兽有貙犴熊虎者此皆兽类故举言之也玄谓三侯者五正三正二正之侯也者大射宾射侯数同皆约大射云大侯九十糁侯七十犴侯五十而言云二侯者三正二正之侯也者谓七十五十弓者也云一侯者二正而已者据大夫士同一侯二正五十弓而已云此皆与宾射于朝之礼也者按乡射记云于境则虎中龙旃谓诸侯宾射之礼彼又云唯君有射国中其余臣则否注云臣不习武事于君侧则臣皆不得在国射若然在朝宾射唯有天子而云此皆与宾射于朝之礼者谓诸侯已下宾射在已朝不谓于天子朝行此宾射之礼也云考工梓人职曰张五采之侯则远国属已下至五正之侯也引之者破先郑以此五正之侯为虎熊豹但梓人有三等侯云张皮而栖鹄及司裘云虎侯熊侯豹侯皆大射之侯也梓人又云张五采之侯则远国属及此五正之等皆宾射之侯也梓人又云张兽侯则王以息燕及乡射记云天子熊侯白质之等皆燕射之侯也三射各有其侯而先郑以皮侯释正侯非也云正之言正也射者内志正则能中焉者此意取义于射义司裘注更有一释正为鸟名解之也云画五正之侯中朱已下皆以相克为次向南为首故先画朱知三正去玄黄二正朱绿者皆依聘礼记缫借而言三采者朱白苍二采者朱绿也云其外之广皆居侯中参分之一者此亦约梓人云参分其广而鹄居一焉彼据大射之侯若宾射之侯亦当参分其广正居一焉九十步者侯中丈八尺七十步者侯中丈四尺五十步者侯中一丈也云今儒家云四尺曰正二尺曰鹄鹄乃用皮其大如正此说失之矣者宾射射正大射射鹄儒家以正鹄为一解故郑破之云鹄乃用皮其大如正不得为一故云此说失之矣云大射礼犴作干者见大射经作干侯彼注亦破从犴云读如宜犴宜狱之犴者此读与彼音同云犴胡犬也者谓胡地之野犬云士与士射则以犴皮饰侯下大夫也大夫以上与宾射饰侯以云气知义如此者此宾射正用二采而言犴侯明于两畔以犴皮饰之故得犴侯之名知大夫已上用云气者乡射记云凡画者丹质注云宾射之侯燕射之侯皆画云气于侧以为饰必先以丹采其地是宾射大夫已上皆画云气其大射之侯两畔饰以皮故郑直言宾射燕射云用采各如其正者其侧之饰采之数各如正之多少也云九节七节五节者奏乐以为射节之差者九节者五节先以听七节者三节先以听五节者一节先以听尊者先听多卑者少为差皆留四节以乘矢拾发云言节者容侯道之数者谓若九节者侯道九十弓七节者侯道七十弓五节者侯道五十弓也云乐记曰明乎其节之志不失其事则功成德行立者证侯道远近亦为节也此射义文云乐记者误也若王大射则以貍步张三侯疏注郑司至大夫释曰此射人主宾射兼主大射之事故为大射张侯也先郑云貍步谓一举足为一步于今为半步者此言于射张侯义无取故后郑不从是以后郑为貍善搏物解之云侯道者各以弓为度九节者九十弓以下者按乡射记乡侯五十弓弓二寸以为侯中彼据乡射之侯一侯五十弓者而言若大射三侯云九十七十五十亦是据弓为数弓之上制六尺六寸中制六尺三寸下制六尺六尺与步相应故郑连引大射三侯以义相会诸侯三侯用物虽不与天子同侯道则同但天子侯道无文约同诸侯故更引司裘天子三侯以会之诸侯糁侯知豹鹄而麋饰者以司裘云诸侯熊侯豹侯卿大夫麋侯畿外不得约如天子近侯已用犴则大侯不得用虎侯明大侯用畿内诸侯熊侯为之其中豹侯麋侯则诸侯兼此二侯乃称糁豹尊于麋明以豹麋为鹄以麋为饰耳不纯用豹麋者下天子大夫故也王射则令去侯立于后以矢行告卒令取矢疏王射至取矢释曰此文承宾射大射之下则王射射人皆令去侯立于后以矢行告卒令取矢注郑司至负侯释曰先郑云射人主令人去侯所者不辨其去侯之人故后郑增成其义其负侯之人是服不氏也又引乡射直云司马命负侯不言官者大夫士家无服不氏家臣为之故也天子射人无其事故引大射之等为证也祭侯则为位疏注祭侯至受爵释曰按大射礼使服不氏负侯将祭侯之时先设位于侯西北北面服不氏于位受得献讫乃于侯所北面祭侯故引大射受献之位为证也与大史数射中疏注射中至视算释曰数算大史数之射人但视之耳故引大射为证大射诸侯礼谓之司射天子谓之射人司射恒执张弓搢扑但令将视数薄故适阶西释去弓并去扑向于阶西袭乃适中南北面视数算也佐司马治射正疏注射正至仪也释曰射之威仪乃是礼之正故名射仪为射正也司马所主射仪谓若命去侯命取矢乘矢之等皆当佐之言治者亦谓预习之类也祭祀则赞射牲相孤卿大夫之法仪疏注蒸尝至刘云释曰郑知烝尝之礼有射豕者据乎烝尝礼而知云国语曰禘郊之事天子必自射其牲者据祭天之时牲则犊也若然宗庙之祭秋冬则射之春夏否也祭天则四时常射天尊故也是以司弓矢共王射牲之弓矢此射人赞射牲也诸侯已下则不射楚语云刘羊击豕而已云今立秋有貙刘云者汉时苑中有貙刘即尔雅貙似貍刘杀也云立秋貙杀物引之者证烝尝在秋有射牲顺时气之法会同朝觐作大夫介凡有爵者疏会同至爵者释曰作使也有会同朝觐王使公卿有事于会同则射人使大夫为上介使凡有爵者命士以上为众介也注作读至贱者释曰郑读作如作止爵之作者读从特牲少牢三献作止爵按彼主人主妇二献尸讫宾长为三献尸爵止郑注云欲神惠之均于室中使主人主妇致爵讫三献则宾长也宾长作起前所所止之爵使尸饮之读从者取动作使之义也大师令有爵者乘王之倅车疏注倅车戎车之副释曰大师谓王出征伐王乘戎路副车十二乘皆从王行则使有爵者命士已上乘之知倅车戎车之副者戎仆云掌王倅车之政郑云倅车之副也有大宾客则作卿大夫从疏注作者至诸侯释曰大宾客不言会同则是秋冬觐遇并春夏受享在庙之时从王见诸侯也戒大史及大夫介疏注戒戒至氏右释曰此谓王有命使三公命诸侯及衣服就馆赐之时则射人戒大史及大夫与诸公为介注引觐礼者证王使诸公就馆赐侯氏之法云大史氏右者谓于西阶东面之时大史在公之右命侯氏也是以公羊传曰命者何加我服钖者何赐也大丧与仆人迁尸作卿大夫掌事比其庐不敬者苛罚之疏大丧至罚之释曰作大夫掌事者谓王丧宜各有职掌比其庐者谓若宫正所云亲者贵者居庐当比其本服亲疏及贵贱注仆人至问之释曰知仆人大仆也者见大仆掌内朝射人掌正朝掌事是同周礼又更无仆人职故知是大仆是以郑云仆人与射人俱掌王之朝位也云王崩小敛大敛迁尸于室堂者始死于北牖下迁尸于南牖下又云小敛于户内是迁尸于室小敛讫迁尸于户外又迁尸大敛大敛于阼阶大敛讫又迁尸于西阶以入棺是迁尸于堂也云朝之象也者君所在臣朝之故云朝之象也引檀弓者证射人与仆人君之疾薨皆是二人之事彼郑云卜当为仆即仆人也服不氏掌养勐兽而教扰之疏注勐兽至不服释曰勐兽云之属者兼有豺狼貔貅之等故云之属教驯之象天下皆服王者之教无服故也凡祭祀共勐兽疏注谓中至不熟释曰上云养勐兽则勐兽皆养之此言祭祀所共据堪食者故郑云谓中膳羞中膳羞唯有熊狼故引献人与春秋为证按内则亦云狼臅膏可食也春秋传者宣公二年晋灵公之时宰夫胹熊蹯不熟杀之赵盾谏之时也宾客之事则抗皮疏注郑司至以东释曰朝聘布皮帛者按聘礼行享礼之时皮帛布于庭使服不氏举皮以东抗即举也故引为证也读为亢其雠之亢者读从僖二十八年城濮之战子犯云背惠食言以亢其雠引之者取亢举之义也后郑引聘礼者增成先郑义二人者即服不氏也射则赞张侯以旌居乏而待获疏注赞佐至以获释曰引大射者证服不氏佐量人巾车张侯之事后郑云待获待射者中举旌以获者以获则大射礼唱获者居乏中中则举旌以宫下旌以商者是也故不从子春待为持也射鸟氏掌射鸟疏注鸟谓至之属释曰知中膳羞者以上文勐兽有共祭祀此下文云祭祀敺乌鸢乌鸢不中膳羞则敺之此经直云射鸟明是中膳羞者也郑知凫雁鸨鸮者内则云舒凫翠雁肾鹄鸮胖此等去翠肾胖是可膳羞者也云之属者兼有雉鹑鷃之等也祭祀以弓矢敺乌鸢凡宾客会同军旅亦如之疏祭祀至如之释曰宾客会同敺鸢者以其会同皆有盟诅之礼位牲之事军旅亦有较牲巡陈之事故须敺乌鸢射则取矢矢在侯高则以并夹取之疏注郑司至并夹释曰射皆三番第一番虽有六耦二耦诱射虽中不获第二第三皆众耦共射皆释获有取矢之法先郑引司弓矢职直有大射燕射不言宾射亦同大射燕射也罗氏掌罗乌鸟疏注乌谓至之属释曰郑知乌卑居者见小弁诗云弁彼鸒斯归飞提提注云鸒卑居卑居雅乌云鹊者即山鹊卑居之类云之属者兼有余鸟也蜡则作罗襦疏注作犹至遗教释曰先郑所云其义得矣后郑增成之言蜡者自取当蜡之月得用细密之罔罗取禽兽故后郑云此时火伏十月之时火星已伏在戌将蛰者毕矣引王制者证十月蜡祭后得火田有张罗之事云今俗放火张罗其遗教者汉之俗间在上放火于下张罗丞之以取禽兽是周礼之遗教则知周时亦上放火下张罗也中春罗春鸟献鸠以养国老行羽物疏注春鸟至赋赐释曰此文仲春行羽物按司裘职云仲秋献良裘王乃行羽物彼注云仲秋鸠化为鹰仲春鹰化为鸠顺其始杀与其将止而大班羽物若然则一年二时行羽物但彼注云此羽物小鸟鹑雀之属鹰所击者此注云春鸟若今南郡黄雀之属不同者各举一边互见其义掌畜掌养鸟而阜蕃教扰之疏注阜犹至之属释曰云鸟之可养使盛大蕃息者谓鹅鹜之属者鹜即今之鸭民间所畜故云焉祭祀共卵鸟疏注其卵可荐之鸟释曰还谓上经鹅鸭之属其鸡亦在焉岁时贡鸟物疏注鸮雁至时来释曰不言鹅鹜鸡者所畜非贡物故以野鸟为贡者也共膳献之鸟疏注雉及鹑鴽之属释曰此言堪膳而献者惟有此等是以内则及公食大夫上大夫二十豆有雉兔鹑鴽云之属者更有余鸟也司士掌群臣之版以治其政令岁登下其损益之数辨其年岁与其贵贱周知邦国都家县鄙之数卿大夫士庶子之数疏司士至之数释曰云掌群臣之版者谓畿内朝廷及乡遂都鄙群臣名籍云以治其政令者即损益之数辨其年岁贵贱之等是也云岁登下其损益之数者三年黜陟者是也云辨其年岁者知群臣在任及年齿多少也云与其贵贱者大夫已上贵士已下贱也云周知邦国都家者邦国谓周之千七百七十三国也都家谓天子畿内三等采地大都小都家邑是也先邦国后都家者尊诸侯故也亦如大宰云布治于邦国都鄙亦先邦国也县鄙者谓去王国百里外六遂之中也不言六乡者举远以包近云卿大夫士者即谓朝廷及邦国都家县鄙之臣数总言之也云士庶子者亦如宫伯卿大夫之子谓适子庶子其支庶宿卫王宫者也云之数者邦国已下总结之也注损益至名籍释曰云损益谓用功过黜陟者即三年大比以功过黜陟者也云县鄙乡遂之属者县鄙属遂故云之属其中兼乡中之州党故乡遂并言也以诏王治疏注告王所当进退释曰知诏王治是告王所当进退者司士掌群臣之数只为赏罚进退以勖励之故知告王治唯谓进退之也以德诏爵以功诏禄以能诏事以久奠食疏以德至奠食释曰云以德诏爵以功诏禄者据贤者试功之后其德堪用乃诏王授之以正爵有功乃诏王授之以正禄也云以能诏事以久奠食者奠定也据能者先试之以事事成乃定以稍食其能堪用乃后亦诏授之以正爵禄注德谓至禄之释曰云德谓贤者即大司徒云以乡三物教万民而宾兴之三物谓六德六行六艺有六德六行即为贤者有六艺即为能者乡大夫云三年则大比而兴贤者能者郑云贤者有德行者能者有道艺者云食稍食也者月给食不并给故云稍食也云贤者既爵乃禄之者以经先云以德诏爵后云诏禄也云能者事成乃食之者以经先云诏事久乃定之以食也此二者互见其事自古以事任之者皆试乃爵之则贤者有先试之以事乃后诏爵能者既试有功亦授之以爵所以贤者先言正爵能者先言试事者欲见尊敬贤者故先言正爵卑退能者先言试事故郑云贤者既爵乃禄之能者事成乃食之也引王制者欲见能者须试乃授正爵之义云辨论官材者司马识司士分辨其论官其材之法云论进士之贤者以告于王而定其论者云进士者谓学中之造士业成可进受官爵升之于司马则曰进士司马乃试论量考知贤者告王乃定其论云论定然后官之者谓试官也云任官然后爵之者谓正爵也云位定然后禄之者谓正禄也此即先试乃爵之事也惟赐无常疏注赐多至常品释曰按司勋云凡赏无常轻重视功彼谓有勋劳据功大小与之赏此不据功但时王有恩而赐之故多少由王不由功大小也云不如禄食有常品者按王制下士视上农夫食九人中士倍下士上士倍中士大夫倍上士之等是禄有常品上云以久奠食稍食亦月月有常品也正朝仪之位辨其贵贱之等王南乡三公北面东上孤东面北上卿大夫西面北上王族故士虎士在路门之右南面东上大仆大右大仆从者在路门之左南面西上疏正朝至西上释曰经所云上者皆据近王为上不据阴阳左右也注此王至隶仆释曰云此王日视朝事于路门外之位者对彼大仆职路寝庭有燕朝朝士职库门外有外朝而言也但彼外朝断狱弊讼并三询之朝有诸侯在焉诸侯既在西方右九棘之下孤避之在东方群臣之位西面也其余三公卿大夫等仍与此位同也云王族故士故为士者此云故为士对新升试七未得正爵者为新士不得留宿士也云晚退留宿卫者宿卫之人皆不得与凡平群臣同时出故云晚退留宿卫必知此故士是宿卫者以其与虎士同位是宿卫者也云未常仕虽同族不得在王宫者以经称王族故士明未仕者不得在王宫也知大右是司右者按司右掌群右此云大右是右中之大明是司右也知大仆从是小臣祭仆之等者以其云大仆从者谓从大仆按大仆职下即有小臣祭仆御仆隶仆等皆是小臣已下者也司士摈疏注诏王至朝者释曰知摈是诏王出揖公卿大夫以下朝者以其王迎诸侯为摈是大宗伯及小行人肆师之等非司士之职此上文云公卿大夫士等朝事下文云王揖此中间云司士摈明为诏王出揖之事也孤卿特揖大夫以其等旅揖士旁三揖王还揖门左揖门右疏注特揖至在下释曰此皆先入应门右北面其士入应门即就西方东面位不待王揖其大夫已上皆待王揖乃就位也云特揖一一揖之者对旅揖众揖之也孤得揖乃就西方东面位卿得揖乃就东方西面位大夫得揖乃就卿后西面位云大夫爵同者众揖之者序官有中大夫下大夫无问多少但爵同者众揖之爵同中大夫同得一揖爵同下大夫同得一揖故云爵同者众揖之也云公及孤卿大夫始入门右皆北面东上者此王臣无正文约燕礼大射诸侯礼卿大夫皆始入门右北面东上得揖乃就位士发在其位故知王臣亦然是以郑云王揖之乃就位群士及故士大仆之属发在其位者若在外朝士从东方西面也云群士位东面王西南乡而揖之者但上经不见群士位郑知群士位东面者亦约燕礼大射诸侯之士西厢东面而知且约故士虎士宿卫者门西南面明士不宿卫者东面可知位既东面明知旁三揖者西南乡揖之云三揖者士有上中下者序官文既有三等故旁三揖耳按礼器有以少为贵者诸侯视朝大夫特士旅之此云大夫旅与彼不同者彼诸侯臣少大夫与卿同特揖士乃旅揖之此天子臣多故大夫亦旅揖亦是以少为贵也云王揖之皆逡遁者约乡常而知云既复位者谓得揖乃皆复位也若然上文别三公位及此经不言三公直言孤卿者亦举轻以明重孤卿尚特揖明三公亦特揖可知故不见三公也先郑引春秋者哀二年左氏传初卫侯游于郊子南仆公曰余无子将立女不对他日又谓之对曰郢不足以辱社稷君其改图君夫人在堂三揖在下君命祗辱注云三揖卿大夫士引之者证所揖尊卑不同大仆前疏注前正至之位释曰郑知前谓前正王视朝之位者以大仆职云王视朝则前正位而退入亦如之上文引大仆位在门左南面今云前明从本位前就王正视朝之位可知也王入内朝皆退疏注王入至则同释曰王视朝讫王入路门于路寝听事其群臣等各退向治事之处云王之外朝则朝士掌焉者郑欲见天子诸侯皆有三朝之意玉藻诸侯礼云朝于内朝者谓路门外朝为内朝对皋门内应门外朝为外朝通路寝庭朝为三朝故朝士职注云周天子诸侯皆三朝外朝一内朝二也云王日视朝皮弁服者司服职云对诸侯视朝朝服则玄冠缁布衣素裳缁带素韠也云其礼则同者天子诸侯惟服别其视朝之礼则同也掌国中之士治凡其戒令疏注国中城中释曰云国中之士治者谓朝廷之臣及六乡之臣皆是所有治功善恶皆掌之以拟黜陟此城中士则卿大夫总皆号为士若济济多士文王以宁之类但比同士士既总属则此一职士者皆臣总号惟有作事适四方使为介士者是单士不言卿大夫故引石尚证又作六军之士是甲士自余皆臣之总号耳掌摈士者膳其挚疏注摈士至膳人释曰此云士亦是卿大夫士总号为士云摈士告见初为士者于王也者谓初得命为卿大夫士执挚见于王司士摈相之使得见王也先郑云膳其挚者王食其所执羔雁之挚后郑增成其义也云膳者入于王之膳人故其职云凡祭祀致福受而膳之以挚见者亦如之是也凡祭祀掌士之戒令诏相其法事及赐爵唿昭穆而进之疏凡祭至进之释曰云凡祭祀掌士之戒令者谓群臣有事于祭祀皆掌其齐戒告令也云诏相其法事者谓告语并摈相其行礼之事云及赐爵者谓祭未旅酬无算爵之时皆有酒爵赐及之皆以昭穆为序也注赐爵至序也释曰郑知赐爵神惠及下者祭统云祭有十伦之义凡赐爵昭为一穆为一是神惠及下也云此所赐王之子姓兄弟者以其唿昭穆而进之云昭穆明非异姓是同姓可知姓生也子之所生则孙及兄弟皆有昭穆引祭统是诸侯法明天子亦然凡言昭穆在助祭之中者皆在东阶之前南陈假令祖行为昭子行为穆孙行还为昭曾孙行还为穆就昭穆之中皆年长者在上年幼者在下故云齿也帅其属而割牲羞俎豆疏帅其至俎豆释曰此割牲兼羞俎豆不言祭祀享食之事则凡有割牲及进俎豆者皆为之注割牲至进也释曰言割牲制体也者若据祭祀则礼运云腥其俎孰其殽体其犬豕牛羊之类郑彼注云腥其俎谓豚解而腥之为七体是也孰其殽谓体解而爓之为二十一体是也体其犬豕牛羊郑云谓分别骨肉之贵贱以为众俎也更破使多孰而荐之若据飨则左氏传云王飨有体荐燕有折俎是也凡会同作士从宾客亦如之疏注作士至王者释曰云作士从者谓选可使从于王者此士亦谓卿大夫皆是也作士适四方使为介疏注士使至归脤释曰云士使谓自以王命使也者此即行夫职云美恶而无礼者即有使士持使法即使士与行夫等共行是以引石尚之事为证云介大夫之介也者谓聘礼大夫为次介其余皆士介天子使大夫下聘诸侯亦使士为介若使卿大夫则射人作之故射人云有大宾客作卿大夫从注云作者使从王见诸侯彼虽不云会同明会同亦与宾客同可知也春秋者左氏公羊皆有其事故公羊云石尚者何天子之士也注云天子上士以名氏通是也大丧作士掌事疏注事谓奠敛之属释曰始死则有奠及至小敛大敛朝夕朔月月半荐新迁庙祖奠大遣奠等皆是未葬已前无尸不忍异于生皆称奠葬后反日中而虞有尸即谓之为祭此经直云事不云祭祀明据奠敛之属也作六军之事执披疏注作谓至旁三释曰云六军之士者即六乡之民以其乡出一军六乡故名六军之士也但郑以天子千人而云六军者以天子千人出自六军故号六军之士非谓执披有七万五千人也云披柩车行所以披持棺者柩车则蜃车云披者车两旁使人持之若四马六辔然故名持棺者为披也云有纽以结之谓之戴者丧大记云纁戴者是也先郑云披者扶持棺险者也者先郑意蜃车行恐逢道险者有倾覆故云扶持棺险也云天子旁十二诸侯旁八大夫六士四者无所依据后郑不从玄谓结披必当棺束于束系纽者谓蜃车两旁皆有柳材其棺皆以物束之故云天子诸侯载柩三束大夫士二束彼丧大记不言天子此言者欲见天子无文约与诸侯同也谓之戴者彼大记注云戴之言值也所以连系棺束与柳材使相植因而结前后披也披结于纽故引丧大记君纁披六已下其蜃车柳材与中央棺束数等人君三大夫士二大记云君纁披六大夫四披者皆是礼文故围数两旁言六言四也士礼小无文故据一旁而言二若然大夫亦围数两旁言四直云人君者据尊者而言也凡士之有守者令哭无去守疏注守官不可空也释曰此文承大丧之下令哭无去守则大夫士有使役守当虽同为天子斩衰不可废事空官故令哭不得去守也国有故则致士而颁其守疏注故丧则兵灾释曰知非丧者以上文已言大丧明此是兵灾非丧也凡邦国三岁则稽士任而进退其爵禄疏注任其所掌治释曰此言稽士任文承邦国即是邦国之卿大夫士总曰士也据其所任治而进退其爵禄但诸侯之臣进退应是诸侯当国为之今于天子司士而言者但司士作法与之使诸侯自黜陟耳非谓司士自黜陟也诸子掌国子之倅掌其戒令与其教治辨其等正其位疏诸子至其位释曰云掌国子之倅者倅谓副代父则国子为副代父者也注故书至朝位释曰先郑云国子谓诸侯卿大夫士之子也者王制云王大子王子群后之大子卿大夫元士之适子皆造焉则王大子王子亦曰国子不言者彼不据诸子职而言故舍有王大子王子亦以四术成之故文王世子成王犹在学学君臣父子长幼之礼也此据诸子主国子致与天子使用故不得通王大子王子也引燕义云古者周天子之官有庶子官与周官诸子职同文者彼燕义本释燕礼之事但燕礼有庶子执烛及献庶子之文更不见余义故记人欲释燕礼庶子之义故取天子诸子职解庶子诸庶俱训为众天子之诸子诸侯之庶子皆掌卿大夫士之适子适子众多故云诸或言庶诸庶通名故天子诸子为庶子也玄谓四民之业而士者亦世焉者此齐语桓公谓管仲曰成民之事若何管仲对曰民无使杂处公曰处士农工商若何管仲曰昔者圣王之处士就闲燕处工就官府处商就市井处农就田野少而习焉其心安焉桓公曰士之子恒为士农之子恒为农工之子恒为工商之子恒为商是四民之业为世也引之者见士之子亦入倅色也按王制大夫不世今亦有倅入世者以大夫有功德亦得世故诗云凡周之士不显亦世也云国子者是公卿大夫士之副贰者增成先郑义云戒令致于大子之事者即下文是也云教治脩德学道也者云教故知脩德学道也经云辨其等谓才艺高下等级也国子所学道德即师氏职三德三行并保氏六艺者是也云位朝位者谓朝夫子时依父荫高下为列也国有大事则帅国子而致于大子惟所用之若有兵甲之事则授之车甲合其卒伍置其有司以军法治之司马弗正疏国有至弗正释曰云大事下有兵甲之事则此大事谓祭祀也故左氏传云国之大事在祀与戎此经二事当之也注军法至赋之释曰军法从五人为伍至万二千五百人为军有六节今注直云百人与五人略举之耳云不赋之解经正为赋税谓不赋田税泉税者也凡国正弗及疏凡国至弗及释曰上文云弗正谓兵赋此云国正谓乡遂之中所有甸徒力征之等并不及也大祭祀正六牲之体疏注正谓朼载之释曰按特牲少牢移鼎入陈即有一人鼎中匕出牲体一人在鼎西北面载之于俎既言正六牲之体明是此二事也凡乐事正舞位授舞器疏注位佾处释曰云凡乐事者则诸作乐有舞之处皆使正舞人八八六十四人之位并授舞者之器文舞则授羽龠武舞授干之等云位佾处者即谓天子八佾诸公六佾诸侯四佾之等也大丧正群子之服位会同宾客作群子从疏注从于王释曰云大丧正群子之服位者位谓在殡宫外内哭位也正其服者公卿大夫之子为王斩衰与父同故杂记大夫之子得行大夫礼故也云会同宾客作群子从者作使也使国子从王也凡国之政事国子存游倅使之脩德学道春合诸学秋合诸射以考其艺而进退之疏凡国至退之释曰云凡国之政事者谓国内有繇役之事皆是也云国子存游倅使之脩德学道者谓国有事时此国子存游暇无事之倅中使脩德学道二事也云春合诸学者谓于大学之中使之学也云秋合诸桑啊变者使在射宫习射也云以考其艺者考较才艺长短云而进退之者才艺长进与官爵才艺短者退之使更服膺受业也注游倅至造焉释曰倅是副代已是未在仕复云游游是游暇亦是未仕之称云学大学也者周礼若言异代之学则举其学名即成均瞽宗之类今此直言学明是周之大学也周礼云大学在国中即夏后氏东序在王宫之左也云射射宫也者射义云已射于泽然后射于射宫射宫即国之小学在西郊则虞庠是也王制曰春秋教以礼乐冬夏教以诗书者按彼郑注云春夏阳也诗乐者声声亦阳也秋冬阴也书礼者事事亦阴也因时顺气于功易成也云王太子王子群后之大子卿大夫元士之适子国之俊选皆造焉者若王之子得适庶俱在学若群后畿内诸侯已下则庶子贱不得在学故皆云适子也引之者证贵贱皆在教科也司右掌群右之政令疏注群右至道右释曰知司右主此三右者按下文云车有五等右惟三故下注云齐右兼玉路之右戎右兼田右等也凡军旅会同合其车之卒伍而比其乘属其右疏注合比至卒伍释曰右军旅据征伐会同谓时见曰会殷见曰同三者皆合车之卒伍云合比属谓次第相安习也者皆谓教习使安稳也云车亦有卒伍者按宣十二年传云其君之戎分为二广广有一卒卒偏之两司马法曰二十五乘为偏又云以百二十五乘为伍注伍重故百二十五乘是其车之卒伍也凡国之勇力之士能用五兵者属焉掌其政令疏注勇力至救长释曰云勇力之士属焉者选右当于中者但车右须得勇力之士若选右不于中何因属司右故郑为此释也引司马法曰弓矢围者围城时也殳矛守者守城时也戈戟助者谓围守皆用戈戟助之云凡五兵长以卫短短以救长者围者以弓矢为长戈戟为短守者亦以戈戟为短以殳矛为长故云长以卫短短以救长使力相得也此五兵据勇力之士所用下注车之五兵则无弓矢而有夷矛是也虎贲氏掌先后王而趋以卒伍疏虎贲至卒伍释曰郑云王出将虎贲士居前后虽群行亦有局分者以经云卒伍则是五人为伍百人为卒又按序官云虎贲氏下大夫二人中士十有二人府二人史八人胥八十人虎士八百人是其虽群行亦有局分置卒伍是也军旅会同亦如之舍则守王闲疏注舍王至梐枑释曰郑云舍王出所止宿处者按掌舍云掌王之会同之舍则设梐枑再重杜子春以为行马后郑云行马再重者以周卫有外内列校人职养马曰闲是其闲与梐枑皆禁物之物故以闲为梐枑释之也王在国则守王宫疏注为周卫释曰在外守王闲为周卫明在国亦为周卫也国有大故则守王门大丧亦如之疏注非常至在门释曰大故谓兵灾大丧谓王丧二者皆是非常之难须警备故云要在门也及葬从遣车而哭疏注遣车至冯依释曰遣车者将葬盛所苞奠遣送者之车其车内既皆有牲体故云王之魂魄所冯依遣车多少之数天子无文按杂记云遣车视牢具郑注云多少各如所苞遣奠牲体之数按檀弓云国君七个遣车七乘大夫五个遣车五乘郑云诸侯不以命数丧数略也士无遣车大夫五乘诸侯七乘天子宜九乘故郑注杂记云天子大牢苞九个遣车九乘苞肉皆取大遣奠之牲体天子大牢外更用马牲皆前胫拆取臂臑后胫拆取胳肩断各九个皆细分其体以充数也适四方使则从士大夫疏注虎士从使者释曰天子有下聘诸侯法大行人所云岁遍问之等时则使虎贲从行也若道路不通有征事则奉书以使于四方疏注不通至以归释曰云奉书征师役也者若兵寇则征师若泥水则征役引春秋者按左氏传云初戎往朝周周大夫皆发礼礼戎惟凡伯不礼焉后凡伯至鲁戎则要而伐之故云戎伐凡伯于楚丘以归是其事也旅贲氏掌执戈盾夹王车而趋左八人右八人车止则持轮疏注夹王至帅焉释曰知夹王车是下士十六人者见序官云旅贲氏中士二人下士十有六人此经左右十六人故知是旅贲氏之下士也中士是官首明为之帅也凡祭祀会同宾客则服而趋疏注服而至玄端释曰知服而趋是夹王车者约上文夹王车而趋故知也云会同宾客王亦齐服服衮冕者见下文节服氏云掌祭祀朝觐衮冕郑云从王服朝觐服衮冕则会同宾客亦服衮冕故觐礼天子衮冕负黼扆是也云则此士之齐服服玄端者若士助祭服爵弁此为会同故齐服服玄端丧纪则衰葛执戈盾疏注葛葛至尚轻释曰臣为王贵贱皆斩衰斩衰麻绖至葬乃服葛今王始死即服葛故云武士尚轾军旅则介而趋疏注介被甲释曰在军为甲士着甲余者不服甲但此旅贲勇士卫王故被甲而趋也节服氏掌祭祀朝觐衮冕六人维王之太常疏注服衮至持之释曰云服衮冕者从王服也者以其节服氏者世能节王之衣服明节服所服与王同故云从王服也云维维之以缕者以其言维维是连缀之名故知用缕连缀之也云王旌十二旒者巾车云玉路建太常十有二旒经云六人维之明一畔有三人三人维六旒故知两两以缕连旁三人持之云礼天子旌曳地者礼纬文引之者若不遣维持之则旒曳地故也诸侯则四人其服亦如之郊祀裘冕二人执戈送逆尸从车疏诸侯至从车释曰依礼纬含文嘉云天子旌九刃十二旒曳地诸侯七刃九旒齐轸大夫五刃五旒齐较士三刃三旒齐首彼或异代法故旒不依命数周之诸侯之旌皆交龙为之上公九旒侯伯则七旒子男则五旒今总云四人则不得两两维之但一畔有二人分而维之见威仪耳云其服亦如之者节服氏之服亦与诸侯同诸侯惟二王后与鲁得祭天服衮冕其余诸侯惟得祭宗庙服玄冕节服氏皆与君同服故云亦如之注裘冕至为尸释曰尸服与王同大裘节服氏亦大裘故二人皆裘冕执戈送逆尸云从车者送逆皆从尸车后云凡尸服卒者之上服者按士虞记云尸服卒者之上服注云上服如特牲士玄端也不以爵弁服为上者祭于君之服非所以自配鬼神彼据臣卒者上服以家祭上服不言用助祭服此据王自然用卒者家祭上服服大裘也引春秋传者是外传晋语文方相氏掌蒙熊皮黄金四目玄衣朱裳执戈扬盾帅百隶而时难以索室敺疫疏注蒙冒至廋也释曰云时傩四时者按月令惟有三时难是以月令季春云命国傩以季春日历大梁有大陵积尸之气与民为厉命有国者傩仲秋云天子乃难时斗建酉亦有大陵积尸之气此月傩阳气阳气至此不止害将及人惟天子得傩诸侯亦不得季冬云乃命有司大傩言大则及民庶亦傩惟有此三时傩郑云四时者虽三时亦得云四时总言之也若然此经所傩据十二月大傩而言是以郑引季冬为证也乡党乡人傩郊特牲云乡人禓亦皆据十二月民庶得傩而言也大丧先匶疏注葬使之道释曰丧所多有凶邪故使之导也及墓入圹以戈击四隅敺方良疏注圹穿至罔两释曰必破方良为罔两者入圹无取于方良之义故也云天子之椁柏黄肠为里而表以石焉者欲见有罔两之义故引汉法为证又檀弓云天子柏椁以端长六尺言椁柏则亦取柏之心黄肠为椁之里故汉依而用之而表之以石古虽无言汉亦依古而来盖周时亦表以石故有罔两也云国语者按国语水之怪龙罔象土之怪夔罔两则知方良当为罔两也太仆掌正王之服位出入王之大命疏注服王至奏行释曰云服王举动所当衣也者谓王吉服有九随事举动而衣大仆亲近王所之官故王之衣服及位处恐其不正故皆正之也云位立处也者王之起居无常或起居行事之时多以立为正故以立处言之也云出大命王之教也者一日万机有其出者皆是王之教也云入大命群臣奏行者谓群臣奉行王命报奏者皆是也掌诸侯之复逆疏注郑司至下奏释曰按宰夫职云诸臣之复万民之逆先郑云复请也逆迎受王命者玄谓复之言报也反也反报于王谓朝廷奏事自下而上曰逆逆谓上书先郑彼注与此不同者先郑两解故彼后郑不从至此注先郑于义是故后郑从之此说先郑云复谓奏事即彼后郑云复谓朝廷奏事一也此先郑云逆谓受下奏即彼后郑云自下而上曰逆谓上书亦一也王视朝则前正位而退入亦如之疏注前正至朝毕释曰云前正位而退道王王既立退居路门之左待朝毕者此即上司士所云大仆前亦一也大仆本位在路门之左今进前正位讫还退在本位故云退居路门左也云待朝毕者欲入亦如之王退入路寝听事时亦前正王位却位立也建路鼓于大寝之门外而掌其政疏注大寝至早晏释曰此鼓所用或击之以声早晏或有穷遽者击之以声冤枉也故建之于正朝之所也云大寝路寝也者欲见在路寝门外正朝之处云其门外则内朝之中者按玉藻云视朝于内朝群臣辨色始入彼诸侯礼天子亦然若据文王世子亦得谓之外朝故文王世子云其朝于公内朝臣有贵者以齿其在外朝则以官彼以路门外为外朝者对路寝庭朝为外朝其实彼外朝亦内朝耳以其天子诸侯皆内朝二外朝一既以三槐九棘朝为外朝一明此内二者皆内朝也以待达穷者与遽令闻鼓声则速逆御仆与御庶子疏以待至庶子释曰云以待者大仆在王所恒于路寝之中若有穷者及遽令二者来击此鼓其御仆御庶子直在鼓所者则入告大仆迎此二官以所告之事白王故云闻鼓声则速逆御庶子也注郑司至以闻释曰先郑以令字下读为句云大仆主令此二官使速逆穷遽二者后郑不从者若使御仆御庶子迎穷与遽则二官自白王不告于大仆事何得在大仆职乎者以是故后郑以为大仆听其辞自白王后郑以达穷是朝士者以其朝士职有在肺石达穷民穷民先在肺石朝士达之乃得击鼓故本之也知御仆御庶子直事鼓所者见御仆云以序守路鼓云御庶子者盖以御仆有下士十二人分之为御庶子总名曰御仆也祭祀宾客丧纪正王之服位诏法仪赞王牲事疏注诏告至之属释曰经三事皆有法度威仪故须大仆告之云牲事杀割者言杀据祭祀之时王亲自射牲故司弓矢云共王射牲之弓矢注云射牲示亲杀杀牲非尊者所亲惟射为可杀时大仆及射人大宰等皆赞之国语云禘郊之事天子必亲自射牲彼据祭天司弓矢云凡祭祀言凡语广则祭社稷宗庙亦射牲也知有割牲者郊特牲云君肉袒亲割敬也注云割解牲体礼器云君亲割牲夫人荐酒注云亲割谓进牲孰体时祭统亦云君执鸾刀羞哜彼据诸侯明天子亦然云匕载者按易震卦彖云震惊百里不丧匕鬯注云雷发声百里者诸侯之象人君于祭祀之礼匕牲为鬯而已其余不亲彼诸侯亲匕明天子亦然是以大仆得有赞牲之事少牢不亲匕下人君故也特牲亲匕者士卑不嫌也王出入则自左驭而前驱疏注前驱至右焉释曰云王出入者谓朝觐会同并凡祭祀巡狩征伐皆是大仆则在车左不敢使人驭自驭而前驱也若使人驭驭在中央身无事居左大尊故自驭也知亦有车右者以车右恐车倾覆备非常虽无尊者亦宜有车右勇力者也凡军旅田役赞王鼓疏凡军至王鼓释曰军旅谓征伐田役谓田猎王皆亲鼓故大仆赞之注王通至余面释曰云王通鼓者谓王亲将军众待王击乃击之谓若鼓人云金铎通鼓之类也云佐击其余面者按大司马云王执路鼓路鼓四面鼓将居鼓下则前面不得击之惟有三面今之此大仆佐击一面戎右亦云赞王鼓则亦击一面通王自击一面是三面也若然王与御者并戎右已有三人今更有大仆则驷乘按文十一年侯叔夏御庄叔绵房甥为右富父终甥驷乘彼注云驷乘四人共车与此同也救日月亦如之疏注日月至不鼓释曰云亦如之者大仆亦赞王鼓佐击其余面但日食阴侵阳当与鼓神祀同用雷鼓也若然月食当用灵鼓但春秋记日食不记月者以日食阴侵阳象臣侵君非常故记之月食阳侵阴象君侵臣故不记此云救日月食时亦击鼓救可知云春秋者左氏庄二十五年日有食之鼓用牲于社彼传鼓与牲并讥之以彼传云惟正月之朔慝未作日月之食于是乎用币与社伐鼓于朝若然惟四月正阳之月乃击鼓彼四月不合击鼓之月天灾有币无牲故亦讥之也彼传又云秋大水鼓用牲于门亦非常传曰非日月之眚不鼓若然此言为秋大水击鼓而故引之者欲见日月食时皆合击鼓与此文同也大丧始崩戒鼓传达于四方窆亦如之疏注戒鼓至之汜释曰言大丧谓王丧始崩云戒鼓谓击鼓以警戒警戒众人传达于四方谓以鼓声相传闻达四方窆葬之时亦如始崩也引春秋者左氏昭公十二年传云葬郑简公云毁之则朝而傰不毁则日中而傰礼记谓之封者丧大记与檀弓皆以下棺为封字云音相似者字虽不同皆作窆音云读如庆封汜祭之汜者庆封齐大夫有罪来奔鲁鲁以飨食之祭先遂覆豆以祭谓之汜祭但彼氾字只取广汜之义郑意读窆与汜为音同义则异也县丧首服之法于宫门疏注首服至四方释曰郑知首服之法是免髽笄裛广狭长短之数者按小宗伯已云县衰冠之式于路门之外注云制色宜齐同彼云冠专据男子云衰则兼妇人此云首服明无衰与男子冠直是妇人首服故知惟有免髽笄裛耳但始死将斩衰者男子笄纚深衣妇人麻髽并笄总是以丧服斩衰章云女子竹箭笄髽衰三年将齐衰以下者始死男子免妇人布髽也云广狭长短者郑注礼记云免盖象冠广一寸妇人笄齐衰榛木斩衰箭竹为之也云县其书于宫门示四方者小宗伯云悬于路门此宫门亦路门也掌三公孤卿之吊劳疏注王使往释曰此等皆王合亲往今使大仆者或王有故不得亲往故使大仆也王燕饮则相其法疏注相左右释曰此燕饮谓与诸侯燕若公三燕侯伯再燕子男一燕之等或与群臣燕之等皆是其法有主人酌酒献宾宾酢主人主人酬宾洗爵升降之法皆左右相助王故云相其法也王射则赞弓矢疏注赞谓授之受之释曰此谓大射也按大射礼云大射正执弓小臣受矢于公既射大射正受弓天子之礼则大仆授受其法与彼同必知此礼大射礼者见小臣职云宾射掌事如大仆之法则知大射此大仆所掌者是也其小臣所掌宾射亦当授受可知王视燕朝则正位掌摈相疏注燕朝至燕朝释曰以其路寝安燕之处则谓之燕朝以其与宾客飨食在庙燕在寝也但为宾客及臣下燕时亦有朝郑必以王图宗人嘉事为燕朝者以其因燕而朝群臣燕礼已有成文图宗人嘉事者朝不见故郑特见之云图宗人嘉事者谓宗人冠嘉嘉礼之等皆曰嘉事王不视朝则辞于三公及孤卿疏注辞谓至视朔释曰引春秋者文十六年公四不视朔时齐有会公辞疾不往遂不视朔故传曰公有疾不视朔引之者证不视朝亦是有故不视之意也小臣掌王之小命诏相王之小法仪疏注小命至之容释曰大仆所云大命及祭祀宾客诏相之者是大此小臣大仆之佐故掌其小者也云趋行拱揖之容者谓若趋以采荠行以肆夏天子揖同姓之等皆有容仪而诏相之掌三公及孤卿之复逆正王之燕服位疏掌三至服位释曰诸侯是宾客其复逆大仆尊官掌之三公孤卿是臣在朝廷故小臣掌也注谓燕至而居释曰云燕服位者谓在路寝中听事讫适后小寝燕居之时故引玉藻卒食玄端而居为证彼在路寝中食讫退适燕寝服玄端朱裳而居之王之燕出入则前驱疏注燕出至观苑释曰此私燕出入不要在燕寝中故郑引汉法游于诸观苑证之大祭祀朝觐沃王盥疏大祭至王盥释曰云大祭祀朝觐沃王盥者大祭祀天地宗庙酌是王将献尸先盥手洗爵乃酌献故小臣为王沃手盥手也小祭祀宾客飨食宾射掌事如大仆之法疏小祭至之法释曰祭祀云小则宾客飨食皆蒙小字若然飨还为小宾客者也小宾客谓诸侯遣臣聘问天子者也宾射对大射亦为小也注宾射至者射释曰此云宾射与射人所云诸侯在朝则皆北面者一也掌士大夫之吊劳疏掌士至吊劳释曰大仆掌三公孤卿之吊劳注王使往此不言王使往亦王使往可知凡大事佐大仆祭仆掌受命于王以视祭祀而警戒祭祀有司纠百官之戒具疏注谓王至牲物释曰知此上下是有故使人祭者观此文势得知故云受命于王以视祭祀既祭帅群有司反命于王以王命劳之明是王合祭有故使人摄之者也既祭帅群有司而反命以王命劳之诛其不敬者大丧复于小庙疏大丧至小庙释曰大丧王丧也王生时所有事之处皆复此祭仆复小庙其夏采复太庙小寝大寝下隶仆复也注小庙至太庙释曰其二祧不言复亦应此祭仆复但无寝耳引春秋者证鲁以周公为太庙其余为小庙凡祭祀王之所不与则赐之禽都家亦如之疏注郑司至之庙释曰先郑云王之所不与谓非郊庙尊祭祀则王不与也后郑不从者按司服六冕所祭皆王合亲为何有非郊庙王不与者乎故不从之先郑以则赐之禽谓卿大夫自祭其先亦赐之禽后郑不从者卿大夫自祭其先是其常事何有王皆赐之禽也故以为同姓有先王庙者若然经都家谓畿内三等采地则文云祭祀是畿外同姓诸侯鲁卫之属者也凡祭祀致福者展而受之疏注臣有至五个释曰云所谓归胙者按左氏传丽姬欲谮申生谓申生曰齐姜欲食使太子祭祭讫归胙于公姬置药而馈公是有归胙之事也云体数者大牢则以牛左肩臂臑折九个已下并礼记少仪文凡祭祀周人尚右故右胖皆祭故以左胖致人祭言大牢天子大夫已上少牢谓天子之士彼注云羊豕不言臂臑因牛序之可知言肩臂臑折九个者则一体折为三段则牲少体不得全自外皆然以人多故也皆用前体者前体贵故先用也御仆掌群吏之逆及庶民之复与其吊劳疏注群吏府吏以下释曰大仆掌诸侯复逆小臣掌三公孤卿复逆此官所云群吏对庶民是府吏以下言以下兼胥徒若然不见大夫士者小臣孤卿中兼之矣大祭祀相盥而登疏注相盥至匕载释曰上小臣云沃此又云盥明是奉槃授巾以其少牢特牲尸盥时有奉槃授巾之事故云也以无正文故云与以疑之也云登谓为王登牲体于俎者以其文承祭祀之事故引特牲匕载即登牲体于俎也大丧持翣疏注翣棺至蜃车释曰依丧大记注引汉礼翣以木为匡广三尺高二尺四寸方两角高衣以白布画者画云气谓之画翣画之以黼谓之黼翣之类是也天子用八诸侯用六大夫用四士用二在路夹蜃车两旁入圹则树之四旁故云棺饰也掌王之燕令疏注燕居时之令释曰以御侍近臣故使掌燕居时之令施之于外也以序守路鼓疏注序更释曰此即大仆所云速逆御仆与御庶子者也序更者即上郑云直事鼓所者也隶仆掌五寝之埽除粪洒之事疏注五寝至应对释曰知周天子七庙惟祧之无寝者此云五寝下云小寝大寝不言祧之有寝明二祧无寝也引诗云寝庙绎绎者欲见前庙后寝故云相连之貌也按尔雅释宫云有东西厢曰庙无曰寝寝庙大况是同有厢无厢为异耳必须寝者祭在庙荐在寝故立之按昭十八年郑灾简兵大蒐子大叔之庙在道南其寝在道北者彼庙不在宫中地隘故庙寝别处也云氾埽曰埽埽席前曰拚者谓埽地远近之异名及处论语者所以证经埽洒之事也王寝既隶仆埽除其庙按守祧注皆宗伯埽除祭祀脩寝疏注于庙至寝庙释曰祭祀则在庙可知复云脩寝者寝或有事不可不脩治之也引月令荐寝庙者欲见寝有事彼荐只在寝不在庙连庙言者欲见是庙之寝非生人之寝故也王洗乘石疏注郑司至之石释曰引诗者是小雅剌幽王之诗言申后乘车履石与王同故云有扁斯石履之卑兮谓履之上车与王同故黜之也掌跸宫中之事疏注宫中至儆跸释曰宫中须警备故有跸宫中之事大丧复于小寝大寝疏注小寝至大寝释曰以祭隶仆职卑位小故使之复于小寝也以其高祖已上庙称小始祖庙称大故寝亦随庙为称也条狼氏掌执鞭以趋辟王出入则八人夹道公则六人侯伯则四人子男则二人疏条狼至二人释曰按序言条狼氏下士六人胥六人徒六十人今云天子八人少二人矣盖取胥徒中兼充也凡誓执鞭以趋于前且命之誓仆右曰杀誓驭曰车轘誓大夫曰敢不关鞭五百誓师曰三百誓邦之大史曰杀誓小史曰墨疏凡誓至曰墨释曰誓自有大官若月令田猎司徒北面以誓之誓时此条狼氏则为之大言使众闻知故云且命之誓仆右者仆大仆与王同车故大仆职云军旅赞王鼓注云佐击其余面通右与驭及王四乘也右谓勇力之士在车右备非常誓驭谓与王驭车者也注前谓至复请释曰云谓出军及将祭祀时也者若且命以上军旅祭祀同有此事仆右四乘校军旅时师与大史小史皆据祭祀时大夫敢不关亦据祭祀须关君是以郑引甘誓证军旅引郊特牲证祭祀也云甘誓备矣者按甘誓云左不攻于左汝不恭命右不攻于右汝不恭命驭非其马之正汝不恭命用命赏于祖弗用命戮于社予则孥戮汝是其备也郊特牲者王将祭之时故云卜之日王立于泽谓在泽宫也泽宫者择士可与祭者之宫亲自听有司誓命此是受教谏之义也云车轘谓车裂也者春秋左氏传云轘观起于四境是也师知是乐师者以其下有大史小史皆掌礼礼乐相埒故知师是乐师大师瞽人之长也郑司农云誓大夫曰敢不关谓不关于君也此先郑义未足故后郑增成之玄谓大夫自受命以出则其余事莫不复请言此者欲见受命出征梱外之事将军裁之不须复请除此以外其无不复请皆须请于君乃得行事是以襄公十九年秋七月辛卯齐侯环卒晋士匄帅师侵齐至谷闻齐侯卒乃还公羊传曰还者何善辞也何善尔大其不伐丧也此受命乎君而伐齐则何大乎其不伐丧大夫以君命出进退在大夫也是其不复请君之事也若谷梁大夫虽在外犹当复请于君不敢专故曰还者事未毕之辞也受命而诛生死无所加其怒不伐丧善之也善之则何为未毕也君不尸小事臣不专大名善则称君过则称已则民作让矣士匄外专君命故非之也然则为士匄者宜奈何宜墠帷而归命乎介是其虽在外不得专命之事也脩闾氏掌比国中宿互柝者与其国粥而比其追胥者而赏罚之疏脩闾至罚之释曰云掌比国中宿互柝者互谓行马所以为遮障宿者所守卫柝者谓宿复击柝持更也云与其国粥者谓国家粥养未入正卒且为羡卒者云而比其追胥者使此羡卒追而逐寇胥为伺搏盗贼二事也禁径逾者与以兵革趋行者与驰骋于国中者疏禁径至中者释曰以其职作脩闾当脩理门闾故禁此三者也邦有故则令守其闾互唯执节者不几疏注令者至之属释曰邦有故谓有寇戎大丧札丧皆是恐有奸非则命各遣守闾里巷门有执节公使者不几诃也但言闾惟据乡内注兼云里宰者官名脩闾以六乡为主其实兼主六遂故言里宰以包之也冥氏掌设弧张疏注弧张至禽兽释曰弧弓也谓张弓以取勐兽云罿罦之属者诗云雉罹于罿雉罹于罦并是取禽兽之物言之属仍有兔罝之等皆是扃绢禽兽者也为阱擭以攻勐兽以灵鼓驱之疏注灵鼓至阱擭释曰知灵鼓六面者以鼓人云灵鼓鼓祭社晋鼓鼖等非祭社之鼓并两面路鼓祭宗庙故知加两面为四面地神尊于宗庙加两面为六面天尊于地神加两面为八面以此差之知灵鼓六面鼓也若得其兽则献其皮革齿须备疏若得至须备释曰勐兽有不得之法故云若以不定之言也若得勐兽之时勐兽之肉不堪人啖故当献其皮革须备也皮谓若虎豹熊罴革谓无文章者去毛而献之齿即牙也须备如先郑所说虎豹有须备献之以拟器物之用也庶氏掌除毒蛊以攻说禬之嘉草攻之疏庶氏至攻之释曰除毒蛊目言之攻说禬之据去其神也嘉草攻之据去其身者也注毒蛊至之溃释曰云攻说祈名者大祝六祈有类造艹禜攻说故知也先郑云艹除也后郑增成其义溃痈之溃俗读也凡驱蛊则令之比之疏凡驱至比之释曰云驱之止谓用嘉草燻之时并使人驱之既役人众故须校比之穴氏掌攻蛰兽各以其物火之疏注蛰兽至得之释曰知熊罴之属者郑目验而知勐兽之蛰惟有熊罴之属也言以其物火之明是烧其所食之物诱之使出穴外乃可得也以时献其珍异皮革疏以时至皮革释曰谓熊罴之皮革及熊蹯之等翨氏掌攻勐鸟各以其物为媒而掎之疏注勐鸟至其脚释曰云各以其物为媒者若今取鹰隼者以鸠鸽置于罗网之下以诱之云鹰隼之属者王制云鹰隼击然后罻罗设易云公用射隼于高墉之上隼即谓之鹘者也以时献其羽翮柞氏掌攻草木及林麓疏注林人至曰麓释曰此柞氏与氏治地皆拟后年乃种田但下有氏除草此柞氏攻木兼云草者以攻木之处有草兼攻之故云草也云林人所养者若林衡所掌者未必人所养此乃人所攻治以拟种殖故知此林麓人所养治者也漆林之征亦此类也山足曰麓尔雅文林麓谓麓上有林者也此掌攻与下文为目也夏日至令刊阳木而火之冬日至令剥阴木而水之疏夏日至水之释曰夏日至谓五月夏至之日为之也令刊阳木而火之谓先刊削以去其皮乃烧之冬日至谓十一月冬至之日为之剥阴木而水之亦谓剥去其皮乃水此文与下文相兼乃足也必以夏刊阳木冬剥阴木者夏至之日则阴生冬至阳生阳木得阴而鼓阴木得阳而发故须其时而刊剥之也山虞取其坚刃冬斩阳夏斩阴此欲死之故夏阳木冬阴木注刊剥至不生释曰云刊剥互言耳者谓削之亦剥剥谓剥去其皮亦削之故云互也云生山南为阳木生山北为阴木者尔雅云山南曰阳山北曰阴云火之水之则使其肄不生者斩而复生曰肄若以水火斩而不复重生故云使其肄不生也若欲其化也则春秋变其水火疏注化犹至和美释曰此覆释上文此刊木正欲种田生谷故云若欲使前刊木分谷之时则当以春秋变其水火也变之者前文云夏日至刊阳木火之者至秋以水渍之前冬日至剥阴木以水之者至后春以火烧之如此则地和美也凡攻木者掌其政令疏注除木有时释曰凡国家有欲攻木者皆来取柞氏政令所以取政令者除木有时如上冬夏者也薙氏掌杀草春始生而萌之夏日至而夷之秋绳而芟之冬日至而耜之疏注故书至刬之释曰此氏所掌治地从春至冬亦一年之事后年乃可种也子春云萌谓耕反其萌牙后郑不从者此经云杀草则是萌谓草始生出地之时非是十一月草木萌动其色赤十二月牙其色白何得耕反其萌牙乎以是不从子春之说也玄谓萌之者以兹其斫其生者汉时兹其即今之锄也云夷之以钩镰迫地芟之也若今取茭矣者见今取茭草亦于夏迫地取之故举为况也云含实曰绳者秋时草物含实也云耜之以耜测冻土刬之者耜广五寸谓耒头金冬时地冻故以耜附测冻土刬之如此春种则地和美若欲其化也则以水火变之掌凡杀草之政令硩蔟氏掌覆夭鸟之巢疏注覆犹至鸮鵩释曰礼记云无覆巢者谓非夭鸟者也此官覆毁夭鸟之巢窠也云鸮鵩者鸮之与鵩二鸟俱是夜为恶鸣者也以方书十日之号十有二辰之号十有二月之号十有二岁之号二十有八星之号县其巢上则去之疏注方版至未闻释曰云日谓从甲至癸者据十干而言辰谓从子至亥者据十二支而说月谓从娵至荼岁谓从摄提格至赤奋若者彼尔雅释天文太岁在寅曰摄提格在卯曰单阏在辰曰执徐在巳曰大荒落在午曰敦牂在未曰协洽在申曰涒滩在酉曰作噩在成曰阉茂在亥曰大渊献在子曰困敦在丑曰赤奋若是也又云正月为陬二月为知三月为病四月为余五月为皋六月为且七月为相八月为壮九月为玄十月为阳十一月为辜十二月为涂是也星谓从角至轸右旋数之翦氏掌除蠹物以攻禜攻之以莽草熏之疏翦氏至熏之释曰以攻禜攻之据祈去其神故以六祈而言之以莽章熏之据去其身也注蠹物至为蠹释曰云虫鱼亦是者除蠹物穿食余器物至于蠹鱼惟见书内有白鱼及白蠹食书故云亦是也凡庶蛊之事疏注庶除至则去释曰翦氏主除蠹物其蛊毒自是庶氏今此云凡庶蛊者同类相兼左右而掌之故郑云庶除毒蛊者蛊蠹之类或熏以莽草则去此郑解翦氏兼掌蛊之意以其翦氏有用莽草熏蠹是以蛊毒亦使翦氏除之也赤犮氏掌除墙屋以蜃炭攻之以灰洒毒之疏赤犮至毒之释曰赤犮氏掌除虫豸自藏埋者今不指其虫豸之名直云除墙屋者以其虫豸自埋藏人所不见故不指虫而以墙屋所藏之处而已尔雅有足曰虫无足曰豸藏逃之类有此二者淳即沃也谓洒沃以汁则死也蜃炭地官掌蜃以共蜃炭蜃炭者谓蜃灰是也凡隙屋除其貍虫疏凡隙至貍虫释曰礼记云如驷之过隙隙谓孔穴也埋藏之虫在屋孔穴之中故以隙屋言之注貍虫至之属释以隙肌蛷皆是自貍之虫也蝈氏掌去鼃黾焚牡蘜以灰洒之则死疏蝈氏至则死释曰掌去鼃黾此文与下为目也注牡蘜至去之释曰云牡蘜蘜不华者此则月令季秋云蘜有黄华是牝蘜也云齐鲁之间谓鼃为蝈者官号蝈氏及经无云蝈故郑以齐鲁之言为证蛙为蝈故名蝈氏也以其烟被之则凡水蛊无声疏以其至无声释曰上文云焚牡蘜洒之则死此经云以其烟明还用牡蘜之烟被之水上也壶涿氏掌除水虫以炮土之鼓驱之以焚石投之疏注水虫至惊去释曰云水虫狐蜮之属者蜮即短狐一物南方水中有之含沙射人则死者也言之属者水虫众矣故云之属以包之也子春读从诗苞有苦叶之苞者取其声同耳不取义也玄谓燔之炮之炮者亦读从诗此取炮烧之义故云炮土之鼓瓦鼓也云焚石投之使惊去者石之燔烧得水作声故惊去也若欲杀其神则以牡橭午贯象齿而沈之则其神死渊为陵疏若欲至为陵释曰云以牡橭午贯象齿而沈之者按仪礼大射云若丹若墨度尺而午彼物射者所履记安足之处十字为之今此亦然神谓水神龙罔象也橭读为枯枯榆木名以橭为掞鞗穿孔以象牙从橭贯之为十字沈之水中则其神死渊为陵所谓深谷为陵是也庭氏掌射国中之夭鸟若不见其鸟兽则以救日之弓与救月之矢射之疏庭氏至射之释曰云掌射国中之夭鸟者城郭之所人聚之处不宜有夭鸟故去之注不见至阳与释曰云兽狼狐之属不言鸟者上文注鸮鵩已解也玄谓日月之食阴阳相胜之变也者日之食晦朔之间月之食惟在于望日食是阴胜阳月食是阳胜阴未至为灾故云阴阳相胜之变也所以救日月用弓矢射之者郑以意推量日食则射大阴者以阴侵阳臣侵君之象故射大阴是其常不足可疑月食是阳侵阴君侵臣之象阳侵阴非逆既用弓不得不射若射当射大阳以是为疑故云月食则射大阳与以疑之若神也则以大阴之弓与枉矢射之疏若神至射之释曰若神也者谓不见其身直闻其声非鸟兽之神耳则以大阴救月之弓与救日枉矢射之注神谓至知也释曰郑知神谓非鸟兽之声者见宋大庙有声非鸟兽之声既有声又非鸟兽之声故知是神声若神降于莘之类是也云若或叫于宋太庙譆譆出出者左传文云太阴救月之弓枉矢救日之矢与者太阴之弓为救月之弓不言与则不疑不疑者以其与经云救日之弓相对彼言救日之弓明此太阴之弓是救月之弓可知若然上言救月之矢则此枉矢是救日可知而言与以疑之者但救日与太阴相对故不疑上言救月此不言太阳之矢直言枉矢矢名而已故须疑之云不言救月之弓与救日之矢者互言之者若此文云救月之弓与救日之矢为文自足何暇须互既不须互则上下二文全不见弓矢之名矣是以互见其文欲见有弓矢之名故也互者上文云救日明太阴是救月此文救月是太阴则上文救日是太阳也又枉矢见矢名不言救明有救名救月之矢见救不见矢名明亦有名亦是互也云救日用枉矢则救月以恒矢可知也者见司弓矢枉矢最在前明救月矢当在枉矢之下故知救月用恒矢可知不用庳矢以其庳矢弩所用故也衔枚氏掌司嚣疏注察嚣至言语释曰以衔枚不得语是止讙嚣之官故掌司察嚣讙之事国之大祭祀令禁无嚣疏注令令主祭祀者释曰国之大祭祀谓天地宗庙令主祭祀之官使禁止无得讙嚣讙嚣则不敬鬼神故也军旅田役令衔枚疏注为其至相误释曰军旅田役二者衔枚氏出令使六军之士皆衔枚止言语也禁嘂唿叹呜于国中者行歌哭于国中之道宅疏注为其至吟也释曰此经四事皆是在道为之为其惑众释嘂唿歌也相感动解叹呜与哭也云呜吟也者以呜与叹相连则呜是叹之类故知呜吟也伊耆氏掌国之大祭祀共其杖咸疏注咸读至授之释曰下二文云授杖此经惟言其杖函止谓祭祀时臣虽老合杖但为祭祀尚敬暂去之去杖之时共杖函盛之祭祀讫还与老臣拄之老臣虽杖于朝事鬼神尚敬去之谓七十有德君不许致仕者也王制云七十杖于国八十杖于朝谓得致仕者与此异也军旅授有爵者杖疏注别吏至杖钺释曰此谓在军之时有爵谓士以上若然自伍长下士两司马中士卒帅上士旅帅下大夫师帅中大夫等并得杖云别吏卒者吏则命士以上卒谓一乘车步卒七十二人等若然甲士三人亦是民之无爵亦与步卒同无杖也知将军杖钺者今文泰誓师尚父左杖黄钺右把白旄是将军杖钺之事也共王之齿杖疏注王之至于朝释曰既共王之齿杖明皆据王赐老者之杖而言若不得王赐者自拄之也先郑惟据七十故后郑增成之引王制为证也大行人掌大灾之礼及大客之仪以亲诸侯疏大行至诸侯释曰此经与下经为目大宾言礼亦有仪大客言仪亦有礼言礼据其始为本言仪据威仪为先云以亲诸侯者易云先王以建万国亲诸侯则朝聘往来是也注大宾至孤卿释曰言要服以内诸侯者对要服已外为小宾下文云九州之外谓之蕃国世壹见是也云大客谓其孤卿者谓还是大宾下孤卿对小行人所云小客则受币听其辞者为小客言孤卿者据大国得立孤一人孤来聘侯伯已下无孤使卿来聘不言大夫士者殷聘使卿时聘使大夫士虽不得特聘为介来亦入客中故下云诸侯之卿其礼各下其君二等大夫士亦如之是皆得为客但据大聘略据尊者而言也此大宾大客尊卑异故言及以殊之此宾客相对则别散文则通是以大司徒云大宾客则令野脩道委积宾亦名客小司徒云小宾客令野脩道委则客亦名宾是宾客通也春朝诸侯而图天下之事秋觐以比邦国之功夏宗以陈天下之谟冬遇以协诸侯之虑时会以发四方之禁殷同以施天下之政疏春朝至之政释曰此六者诸侯朝觐天子春秋冬夏时会殷同各自相对为文春秋冬夏虽相对为文及其受之处所则春夏为阳秋冬为阴以类同处是以郑注曲礼云春夏受挚于朝受享于庙生气文也故两处受之秋冬一受之于庙杀气质也故一处受之至于时会殷同自在国外为坛受之耳注此六至同禁释曰云此六事者以王见诸侯为文者此六事者有考绩之事故王下见诸侯为文大宗伯无事相见故以诸侯见王为文故言春见曰朝夏见曰宗之等也云图比陈协皆考绩之言者事功谟虑禁政是考校功绩之语故知是考绩之言也云春见诸侯则图其事之可否者以其事由春始故图事也云秋见诸侯则比其功之高下者秋时物成故校比其功之高下以行赏罚也云夏见诸侯陈其谋之是非者夏物盛大形体皆异可分别故陈天下诸侯谋之是非云冬见诸侯则合其虑之异同者冬物伏藏故合其虑之异同也此四者皆因四时而为名也云六服以其朝岁四时分来更迭如此而徧者云六服以其朝岁者以下文依服数来朝则有不朝之岁故云以其朝岁也四时分来更迭而徧者假令侯服年年朝春东方来夏南方来秋西方来冬北方来甸服二岁一见亦春东夏南秋西冬北男服三岁一见当朝之岁亦然采服卫服要服皆然四方四分更互递代来而徧云时会即时见也者大宗伯云时见故云即时见也云无常期诸侯有不顺服者王将有征讨之事则既朝王命为坛于国外合诸侯而发禁命事焉者无常期者假令一方诸侯或一国或五国谋叛不顺王命余诸侯并来并兵众而至一则自明服二则助王讨之云既朝者诸侯有不当朝岁者则就国外坛朝而已是以司仪与觐礼有坛朝之法若诸侯来者次当朝之岁者则于国内依常朝之法既朝乃向外就坛行盟载之礼也故云既朝既朝当朝岁之诸侯也云王命为坛于国外合诸侯而发禁命事焉者司仪所云者是也云禁谓九伐之法者大司马所云九伐是也云殷同即殷见也者大宗伯云殷见曰同故云即殷见也云王十二岁一巡守若不巡守则殷同殷同者六服尽朝者郑必知王不巡守即行殷同者下文云十有二岁王巡守殷国殷国与巡守连文明同是十二岁若王巡守何须殷同明不巡守乃殷同也云既朝王亦命为坛于国外合诸侯而命其政者此时六服尽朝于坛而云既朝者是当朝岁者在国朝既朝乃更于坛朝如时会然若然十二年唯卫服非朝之岁则既朝者侯甸男采要皆是也云殷同四方四时分来岁终则徧矣者春东方六服尽来夏南方六服尽来秋西方六服尽来冬北方六服尽来是岁终则徧矣云九伐九法皆在司马职者按大司马云掌建邦之九法以佐王平邦国制畿封国以正邦国之等是也九伐者彼又云以九伐之法正邦国冯弱犯寡则眚之之等是也司马法曰以下彼四时春云事夏云谋秋云功冬云虑与此同惟时会言施同政殷同言发同禁二者与此不同者欲见二者更互而有故不同也时聘以结诸侯之好殷頫以除邦国之慝疏注此二至恶行释曰云此二事者言亦亦上诸侯也是亦以王见诸侯之臣使来者为文此亦对宗伯彼无考绩之事直相见故云时聘曰问殷頫曰视以见王为文此有好慝之事故以王下见为文云时聘者亦无常期者亦诸侯云时会也云天子有事诸侯使大夫来聘亲以礼见之礼而遣之所以结恩好也者此谓时会之年当方有诸侯不顺服当方诸侯来余方无诸侯不顺之事身不来即大夫来聘天子亦有兵至助王讨逆云天子无事则已者此聘事为有事若王无事则不来也殷頫谓一服朝之岁也者按宗伯注云一服朝在元年七年十一年以其朝者少聘者多故亦得称殷殷众也知亦命以政禁之事者以其言除邦国之慝大司马九法九伐平正邦国所以除恶既言除慝明亦命以政禁者也间问以谕诸侯之志归脤以交诸侯之福贺庆以赞诸侯之喜致禬以补诸侯之灾疏间问至之灾释曰此经天子于诸侯之法即下文云王之所以抚邦国已下是也此云之者以上二经已言诸侯见王之法故先略言王施恩于诸侯之礼注此四至宋财释曰云此四者王使臣于诸侯之礼也者对上是诸侯及臣见王之礼故云此以对彼间问者间岁一问诸侯谓存省之属者按下文云岁徧存三岁徧頫五岁徧省七岁属象胥九岁属瞽史十有一岁达瑞节并是间岁之事故郑云之属以包之云谕诸侯之志者谕言语谕书名其类也者彼仍有协辞命之等故云其类也云交或往或来者也者欲见臣有祭祀之事亦得归胙于王故玉藻云臣致膳于君有荤桃茢亦归胙于王也按宗伯云脤膰本施同姓尊二代之后亦得之故僖二十四年宋成公如楚还入郑郑伯将享之问礼于皇武子对曰宋先代之后也于周为客天子有事膰焉有丧拜焉僖九年王使宰孔赐齐侯胙曰天子有事于文武使孔赐伯舅胙注云周礼脤膰之礼亲兄弟之国不以赐异姓尊齐侯客之若先代之后是其事也此言脤不言膰文不具云致禬凶礼之吊礼禬礼也者按宗伯云以禬礼哀国败此灾亦云禬者同是会合财货故灾亦称禬也云澶渊之会谋归宋财者此事见襄公三十年左氏传彼以宋遭灾诸侯大夫谋归宋财补不足故取为证补灾之事也按宗伯贺庆之礼亲异姓之国此云诸侯者欲见庶姓诸侯有恩亦施及之故也按宗伯嘉礼有六此惟施二者但此二者可施与诸侯其余饮食冠婚飨燕直制法行之非归与之礼故不言也若然彼宗伯凶礼有五此唯言吊礼余四者不言者行人唯主吊法余礼盖自有人主之故此不言也隐元年宰咺来归惠公仲子之赗服氏云咺天子宰夫是宰夫主赙赗之事是其别主之类也以九仪辨诸侯之命等诸臣之爵以同邦国之礼而待其宾客疏以九至宾客释曰此经与下为目下文有五等诸侯次有孤执皮帛次诸侯之卿下其君二等次有大夫士亦如之是列五等四命等爵故郑云命者五公侯伯子男也爵者四孤卿大夫士也上公之礼执桓圭九寸缫借九寸冕服九章建常九斿樊缨九就贰车九乘介九人礼九牢其朝位宾主之间九十步立当车轵摈者五人庙中将币三享王礼再祼而酢飨礼九献食礼九举出入五积三问三劳诸侯之礼执信圭七寸缫借七寸冕服七章建常七斿樊缨七就贰车七乘介七人礼七牢朝位宾主之间七十步立当前疾摈者四人庙中将币三享王礼壹祼而酢飨礼七献食礼七举出入四积再问再劳诸伯执躬圭其他皆如诸侯之礼诸子执谷璧五寸缫借五寸冕服五章建常五斿樊缨五就贰车五乘介五人礼五牢朝位宾主之间五十步立当车衡摈者三人庙中将币三享王礼壹祼不酢飨礼五献食礼五举出入三积壹问壹劳诸男执蒲璧其他皆如诸子之礼疏上公至之礼释曰此一经总列五等诸侯来朝天子天子以礼迎待之法云上公之礼至三问三劳遍论上公之礼但上公之礼一句总与下为目执桓圭九寸缫借九寸此主行朝礼于朝所执其服则皮弁若行三享则执璧瑞自冕服九章已下至将币三享见行三享已前之事自王礼已下至三劳见王礼注公之礼云执桓圭九寸者以桓楹为饰缫借九寸者所以借玉冕服九章者衮龙已下衣五章裳四章建常九斿者但对文日月为常交龙为旂而云常者常总称故号旂为常也樊缨九就者樊马腹带缨马鞅以五采罽饰之而九成贰车九乘者按觐礼记云偏驾不入王门郑云在傍与已同曰偏同姓金路异姓象路四卫革路蕃国本路此等不入王门舍于馆乘墨车龙旂以朝彼据觐礼觐礼天子不下堂而见诸侯故诸侯不得申偏驾今此春夏受贽在朝无迎法亦应偏驾不来今行朝后行三享在庙天子亲迎并申上服明乘金路之等若不申上车何得有樊缨九就之等以此知皆乘所得之车也但贰车所饰无文未知诸侯贰车得与上车同否但数依命九乘七乘五乘介九人者陈于大门外宾北面时介皆西北陈之也礼九牢者此谓饔饩大礼朝享后乃陈于馆以数有九故进之与介同在上其朝位宾主之间九十步者上公去门九十步王未迎之时在大门内与宾相去之数也立当车轵者轵谓毂末车辕北向在西边亦去大门九十步公于车东东西相望当毂末摈者五人者大宗伯为上摈小行人为承摈啬夫为末摈其余二人是士庙中将币三享者此谓行朝礼在朝讫乃行三享在庙乃有此迎宾之法也王礼者此与下为目则自此已下皆王礼耳再祼而酢者大宗伯代王祼宾君不酌臣故也次宗伯又代后祼宾祼讫宾以玉爵酢王是再祼而酢也飨礼九献者谓后日王速宾宾来就庙中行飨飨者亨大牢以饮宾设几而不倚爵盈而不饮飨以训恭俭九献者王酌献宾宾酢主人主人酬宾酬后更八献是为九献食礼九举者亦享大牢以食宾无酒行食礼之时九举牲体而食毕出入五积者谓在路供宾来去皆五积视飧牵但牵牲布之于道三问者按司仪诸公相为宾云主国五积三问皆三辞拜受皆旅摈注云间阔则问行道则劳其礼皆使卿大夫致之若然天子于诸侯之礼亦当使卿大夫问之亦有礼以致之所行三处亦当与三劳同处也三劳者按小行人逆劳于畿按觐礼云至于郊王使人皮弁用璧劳注云郊谓近郊其远郊劳无文但近郊与畿大小行人劳则远郊劳亦使大行人也按书传略说云天子太子年十八授孟侯孟侯者四方诸侯来朝迎于郊或可远郊劳使世子为之是以孝经注亦云世子郊迎郊迎即郊劳也彼虽据夏法周亦然诸侯之礼者余文云诸侯者兼五等而此诸侯惟据单侯也其礼皆降上公二等又自摈者已下亦皆降杀注缫借至降杀释曰云缫借以五采韦衣板者按聘礼记云公侯伯三采朱白仓子男二采朱绿典瑞天子乃五采此诸侯礼而言五采者此注合三采二采而言五非谓得有五采也云若奠玉则以借之者按觐礼侯氏入门右奠圭再拜稽首此时奠玉则以借之若然未奠之时于庙门外上介授时已有缫借矣云冕服着冕所服之衣也者凡服皆以冠冕表衣故言衣先言冕郑恐冕服是服此冕故云着冕所服之衣也云九章者自山龙以下七章者自华虫以下五章者自宗彝以下已具于司服云常旌旗也者郑欲见常与旌旗皆总称非日月为常者云斿其属参垂者也者尔雅云纁帛縿练旒九正幅为縿谓旌旗之幅也其下属旒故云属縿垂者也云樊缨马饰也以罽饰之每一处五采备为一就就成也者此云五采备即巾车注五采罽一也此等诸侯皆用五采罽与缫借异似缫借之上绚组亦同五采也云三牲备为一牢者聘礼致饔饩云牛一羊一豕一为一牢故知也云朝位谓大门外宾下车及王车出迎所立处也者约聘礼在大门外去门有立位陈介之所云王始立大门内者亦约聘礼聘礼虽后亦不出迎要陈摈介时主君在大门内云交摈三辞乃乘车而迎之者王与诸侯行礼与诸侯待诸侯同按司仪云诸公相为宾及将币交摈三辞车迎拜辱玄谓既三辞主君则乘车出大门而迎宾是也必知天子待诸侯敌礼者按下文大国之孤继小国之君不交摈其他皆视小国之君则诸侯于天子交摈交摈是敌礼也是以齐仆云朝觐宗遇飨食皆乘金路其法仪各以其等为车送逆之节亦是敌礼故郑此即取之为证也言王立当轸与者差约小向后为尊故疑云与也云庙受命祖之庙也者此约觐礼觐在文王庙故觐礼云前朝皆受舍于朝注云受舍受次于文王庙门之外聘礼受朝聘于先君之祧故知王受觐在受命祖庙在文王庙不在武王庙可知是于受命祖庙也云享设盛礼以饮宾也者云盛礼者以其飨有食有酒兼燕与食故云盛礼也问问不恙也者恙忧也问宾得无忧也云皆有礼以币致之者按聘礼劳以币觐礼使人以璧璧则兼币是有币致之也先郑云举举乐也者按襄二十六年左氏传云将刑为之不举不举则彻乐后郑易之以为举牲体者但此经食礼九举与飨礼九献相连故以食礼九举为举牲体其实举中可以兼乐以其彼传亦因举食而言也先郑云前疾谓驷马车辕前胡下垂柱地者谓若辀人辀深四尺七寸轼前曲中是也玄谓三享皆束帛加璧庭实惟国所有者聘礼与觐礼行享皆有庭实郑又引朝士仪为证贡国所有也云朝先享不言朝者朝正礼不嫌有等也者按觐礼行朝讫乃行享此经冕服九章以下唯言享不见朝礼故郑言之云朝正礼不嫌有等者朝属路门外正君臣尊卑之礼不嫌有九十七十五十步之差等相迎之法故云不嫌有等也既无等故不言之也宗伯摄祼正与后皆同拜送爵者恭敬之事不可使人代也云不酢之礼聘礼礼宾是与者聘礼礼宾用醴子男虽一祼不酢与聘礼礼宾同子男用郁鬯不用醴则别约同之故云与以疑之也云九举举牲体九饭也者见特牲馈食礼尸食举尸三饭佐食举肝尸又三饭举骼及兽鱼公食不云举文不具也王日一举亦谓举牲体故知生人食有举法故为九举举牲体不为举乐也云出入从来讫去也者谓从来时有积讫去亦有积不谓从来讫去共五积若然来去皆五积也知积皆有刍薪米禾者掌客积视飧牵飧有米禾刍薪明在道致积者可知云凡数不同者皆降杀者五等诸侯为三等者以依命数为差故也凡大国之孤执皮帛以继小国之君出入三积不问壹劳朝位当车前不交摈庙中无相以酒礼之其他皆视小国之君疏凡大至之君释曰按典命上公之国立孤一人侯伯已下则无故云大国之孤也赵商问大行人职曰凡大国之孤执皮帛所尊众多下云其他视小国之君以五为节今此亦五下云诸侯之卿各下其君二等以下注云公使卿亦七侯伯亦五子男三不审大国孤五而卿七何答曰卿奉君命七介孤尊更自特见故五介此有聘礼可参之未之思邪反怪此更张摈介又继小国之君非私觌也然则诸侯之大夫以时接见天子服繐衰于天子或可有私觌结其恩好但无文耳赵商又问大行人职曰孤出入三积此即与小国同宜应视小国之君何须特云三积与例似错答曰三积者卿亦然非独孤也故不在视小国之中与例似错何所据也然则一劳者亦是卿亦然故须见之若然牢礼卿亦五视小国君五牢同其余则异按聘礼腥牢无鲜腊醯醢百瓮米百筥禾四十车薪刍倍禾按掌客饔饩五牢米八十筥醯醢八十瓮米二十车禾三十车薪刍倍禾有此别故在视小国之君中然则孤聘天子既以聘使受礼又自得礼如是孤法再重受礼矣也注此以至之数释曰云此以君命来聘者也者畿外之臣不因聘何以辄来故知因君命来聘者也知孤尊既聘享更自以其贽见执束帛而已者若行正聘则执彖圭璋八寸以行聘何得执皮帛也但侯伯已下臣来直行公使执圭璋无此更见法以大国孤四命尊故天子别见之也按宗伯云孤执皮帛故云自以其贽见执皮帛而已云豹皮表之为饰者宗伯注云天子之孤饰挚以虎皮公之孤饰挚以豹皮也云继小国之君言次之也者谓行礼次在小国君之后云不使介传辞交于王之摈者则诸侯行交摈者使介传于王摈传而下又传而上是也云亲自对摈者也者则聘礼来在末介下东面上摈亦至末摈下亲相与言者是也云庙中无相介皆入门西上而立不前相礼者聘之介是与者按聘礼宾行聘之时摈者纳宾宾入门左介皆入门左北面西上注云随宾入也介无事止于此是介入庙门西上不相者也云是与者彼诸侯法约同天子礼故云与以疑之也云以酒礼之酒谓齐酒也者按聘礼礼宾用醴齐明此亦用醴齐对文三酒五齐别通而言之齐亦明酒故云齐酒也云其他谓贰车至之数者此其他中之数一唯上子男礼中即孤之所用者也若然子男用鬯祼孤用醴今得入其他中者祼据小国君而言以其孤用醴醴之不酢子男祼亦不酢祼亦不酢同故举小国君祼而言不谓孤用祼也凡诸侯之卿其礼各下其君二等以下及其大夫士皆如之疏注此亦至步与释曰云各下其君二等则五等诸侯据上文三等命而言上公以九侯伯以七子男以五卿自各下其君二等若公之卿以七侯伯卿以五子男卿以三也云及其大夫士皆如之者大夫又各自下卿二等士无聘之介数而言如之者士虽无介与步数至于牢礼之等又降杀大夫大行人首云以九仪注云九仪谓命者五爵者四爵者四中有士故于此连言士其于此经介与步数则无士也引聘义者唯卿各下其君二等仍不见大夫下卿二等按聘礼云小聘使大夫其礼如为介三介彼侯伯之大夫三介则亦三十步若上公大夫五介五十步子男大夫一介一十步可知郑不言者举卿则大夫见矣故不言之也邦畿方千里其外方五百里谓之侯服岁壹见其贡祀物又其外方五百里谓之甸服二岁壹见其贡嫔物又其外方五百里谓之男服三岁壹见其贡器物又其外方五百里谓之采服四岁壹见其贡服物又其外方五百里谓之卫服五岁壹见其贡材物又其外方五百里谓之要服六岁壹见其贡货物疏邦畿云货物释曰此一经见九州诸侯依服数来朝天子因朝即有贡物此因朝而贡与大宰九贡及下小行人春入贡者别彼二者是岁之常贡也注要服至具也释曰云要服蛮服也者职方云蛮服要蛮义一也郑计七千里者欲见土广万里中国七千里为九州有此贡法下云九州之外谓之蕃国以其所贵宝为挚无此贡法也云公侯伯子男封焉者对彼蕃国惟有子男无五等也按马氏之义六服当面各四分之假令侯服四分之东方朝春南方宗夏西方觐秋北方遇冬南方侯服亦然西方北方皆然甸服已外皆然是以韩侯是北方诸侯而言入觐以其在北方当方分之在西畔故云觐郑答志云朝觐四时通称故觐礼亦云朝若然郑不与马同观此注似用马氏之义者郑既不与马同今所解云四方各四分者谓四方诸侯六服服各四分趋四时而来或朝春据王城东方或宗夏据王城南方或觐秋据王城西方或遇冬据王城北方大宰四曰币贡此中无币贡者因朝而贡三享中已有币故不别贡币也大宰岁岁常贡此依服数来朝因朝而贡数既有异时又不同故彼此物数不类也玄谓器物尊彝之属者按大宰云器贡先郑以为宗庙之器后郑易之以为器贡银铁石磬丹漆不从先郑此云器物后郑以为尊彝之属与彼先郑同者彼是岁之常贡不合有成器故破之此乃因朝而贡得贡成器故为尊彝解之知因朝得贡成器者见昭十五年六月大子寿卒秋八月穆后崩十二月晋荀跞如周葬穆后借谈为介以文伯宴尊以鲁壶王责之分器借谈归以告叔向叔向曰王其不终乎王一岁而有三年之丧二焉于是乎以丧宾宴又求彝器以此知因朝得贡成器云材物八材也者据大宰云饬化八材也云货物龟贝也者货是自然之物故知龟贝谓若禹贡扬州纳钖大龟厥篚织贝此注所贡丝枲若青州盐絺岱畎丝枲荆州厥篚玄纁之类九州之外谓之蕃国世壹见各以其所贵宝为挚疏注九州至备焉释曰云九州之外夷服镇服蕃服也者此经总而言之皆曰蕃分为三服据职方而言也云曲礼曰在东夷北狄西戎南蛮虽大曰子并引春秋者欲见蕃国之内唯有子男无五等也按僖二十七年杞桓公来朝用夷礼故曰子用夷礼犹曰子况本在彼者也按书序武王既胜殷巢伯来朝注云巢伯南方之国世一见者夷狄得称伯者彼殷之诸侯与周异也云父死子立及嗣王即位乃一来耳者此经世中含二父死子立须得受王命故须来新王即位亦须来故明堂位周公朝诸侯于明堂四夷皆在四门之外周公摄位与新王同况成王新即位也云各以其所贵宝为挚则蕃国之君无执玉瑞者既以贵宝为挚何得有别挚乎是以禹会诸侯执玉帛者万国唯谓中国耳九州为大宾大客夷狄为小宾小客按周语穆王初伐犬戎祭公谋父谏不听遂往征之得四白鹿以归引之者见是夷狄贵宝此穆王征之而得非自来者亦以此为贽也云周书王会备焉者王会是书之篇名谓王会诸侯因有献物多矣故云备也王之所以抚邦国诸侯者岁遍存三岁遍頫五岁遍省七岁属象胥谕言语协辞命九岁属瞽史谕书名听声音十有一岁达瑞节同度量成牢礼同数器修法则十有二岁王巡守殷国疏王之至殷国释曰此经并是王抚诸侯之事对上经皆是诸侯上抚王室之事注抚犹至平时释曰云存頫省者王使臣于诸侯之礼者亦对上诸侯朝王之礼也云所诸间问也者即上文云间问以谕诸侯之志者也知岁谓从巡守之明岁为始者以其巡守已就抚诸侯讫明以后年为始也云属犹聚也者州长职云正月之吉各属其州之民而读法故知属为聚也云自五岁之后遂间岁遍省也者但经一岁与三岁五岁云存頫省至七岁九岁十一岁不云省不言者以五岁已言省义可知故直见其事意也是以郑皆连省而言也云皆聚于天子之宫教习之也者既言属明聚于天子之宫若不聚于天子之宫焉得谕言语谕书名听音声之等乎明是皆聚于天子宫教习之也玄谓胥读为谞者欲取谞为有才智之意也引王制曰五方之民者谓四方与中国言语不通嗜欲心不同达其志通其欲心故云东方曰寄已下疏已具于序官云辞命六辞之命也者以辞命连言明是大祝六辞之教命也云瞽乐师也史太史小史也者乐师与大史小史并是知天道者故国语云吾非瞽史焉知天道郑上注瞽即大师是也云书名书之字也古曰名引聘礼记者证古曰名今世曰字云度丈尺也者按律历志以子谷黍中者一黍为一分九十黍黄钟之长十分为寸十寸为尺十尺为丈十丈为引千二百黍为籥合籥为合十合为升十升为斗十斗为斛又云百黍为铢二十四铢为两十六两为斤三十斤为钧四钧为石此直云丈尺略言之也云量豆区釜也者据左氏传晏子云齐旧四量豆区釜钟四升为豆各自其四以登于釜釜十则钟钟为六斛四斗云数器铨衡也者即铢两之等是也云法八法也则八则也者据大宰云八法治官府八则治都鄙诸侯国有都鄙官府以此法则治之故须脩帧云达同成脩皆谓赍其法式者经瑞节度量牢礼数器下至法则等八者皆天子法式之等当豫脩治使轻重大小方圆皆正然后将以齐诸侯器物故云行至则齐等之云平其僭逾者也者若牢礼云侯伯子男卿大夫士依上文及掌客多少皆有常不得僭上故云平其僭逾也云王巡守诸侯会者各以其时之方者谓岁二月东方五月南方之等据春而言故言书曰遂觐东后是也并据虞书及王制而言亦有同度量等事故虞书云脩五礼五玉并协时月正日之等云殷国则四方四时分来如平时者谓分四方各遂春夏秋冬如平时若六服尽来即与平时别也凡诸侯之王事辨其位正其等协其礼宾而见之疏凡诸至见之释曰王事谓诸侯朝王之事辨其位谓九十七十五十步之位正其等谓尊卑之等谓冕服旌旗贰车之类皆有等级协其礼谓牢礼飨燕积膳之礼以此礼宾敬而见之也注王事至有王释曰引诗孟子皆谓王是朝王之事也若有大丧则相诸侯之礼疏注诏相至之也释曰大丧言若见有非常之祸诸侯谓天子斩其有哭位周旋擗踊进退皆有礼法左右助也须有助而告教之也若有四方之大事则受其币听其辞疏注四方至享礼释曰云四方之大事谓国有兵寇者除兵寇之外诸侯当国自为大事者非天子之急不即告王故知惟兵寇耳引聘礼者彼虽是诸侯自相告告天子亦然故引为证也彼注云春秋臧孙辰告籴于齐公子遂如楚乞师晋侯使韩穿来言汶阳之田皆是也凡诸侯之邦交岁相问也殷相聘也世相朝也疏注小聘至是也释曰言诸侯邦交谓同方岳者一往一来为交谓己是小国朝大国己是大国聘小国若敌国则两君自相往来故司仪有诸公诸侯皆言相为宾是也但春秋之世有越方岳相聘者是以秦使术来聘吴使札来聘时国数少故然非正法也云小聘曰问者聘礼文故彼云小聘曰问不享是也大聘使卿小聘使大夫也云殷中也久无事又于殷朝者及而相聘也者聘义王制皆云三年一大聘此不言三年而云殷者欲见中间久无事及殷朝者来及亦相聘故云殷不云三年也若然聘义与王制皆云比年一小聘此云岁相问不云比年者取岁岁之义也世相朝者谓父死子立曰世是继世之义也云凡君即位大国朝焉小国聘焉者左氏传文按文元年公孙敖如齐传曰凡君即位卿出并聘谓已卿往聘他他卿来聘己是总语也云大国朝焉己是小国己往朝大国小国聘焉者己是大国使聘小国云此皆所以习礼考义正刑一德以尊天子也者礼记文云必择有道之国而就脩之者谓差择有道之国亦先从近始故云亲仁善邻国之宝也是也先郑说殷聘以春秋传者按左氏昭公九年传曰孟僖子如齐殷聘礼也按服彼注云殷中也自襄二十年叔老聘于齐至今积二十一年聘齐故中复盛聘与此中年数不相当引之者年虽差远用礼则同故引为证也小行人掌邦国宾客之礼籍以待四方之使者疏注礼籍至者也释曰大行人待诸侯身小行人待诸侯之使者其邦之礼籍则诸侯及臣皆在焉云礼籍名位尊卑之书者名位尊卑以解礼也之书以解籍也云使者诸侯之臣使来者也者即时聘殷頫是也令诸侯春入贡秋献功王亲受之各以其国之籍礼之疏注贡六至旧法释曰此云贡即大宰九贡是岁之常贡也必使春入者其所贡之物并诸侯之国出税于民民税既得乃大国贡半次国三之一小国国四之一皆市取美物必经冬至春乃可入王以是令春入之也秋献功者物皆秋成诸侯亦法秋故秋献之云各以其国之籍礼之者即上所掌礼籍尊卑多少不同故云各以其籍也云六服所贡对九州外之三服无此贡也凡诸侯入王则逆劳于畿疏注郑司至巡守释曰隐九年宋公不王不宗觐于王郑伯为王左卿士以王命讨之伐宋也庄二十三年夏公如齐观社非礼曹刿谏曰不可诸侯有王注云有王朝于王王有巡守非是君不举矣是也及郊劳视馆将币为承而摈疏及至而摈释曰此经三事皆为丞而摈之注视至摈之释曰云视馆致馆也者聘礼及下司仪皆云致馆故同之也云视者使卿大夫往视观其可否云致者致使有之云王使劳视于郊者谓王使大行人劳于郊也至将币者谓至庙将币三享云使宗伯为上摈者惟谓将币时大宗伯为上摈于郊劳及视馆二者不使大宗伯为上摈者以其使者或大行人官保何得使大宗伯为摈也当别遣余官为上摈小行人为承摈而言宗伯为上摈者取宗伯成文为将币而言也凡四方之使者大客则摈小客则受其币而听其辞疏凡四至其辞释曰云凡四方之使者此文与下为目则于大小客而言也大客则摈者大客则大行人云大客之仪一也彼郑云大宾要服以内诸侯大客谓其孤卿则此大客为要服以内诸侯之使臣也小客谓蕃国诸侯之使臣也注摈者至之事释曰云摈者摈而见之王使得亲言也者则时聘殷頫之时行旅摈入见王王与使之亲言也云受其币者受之以入告其所为来之事者蕃国诸侯虽子男皆是中国之人郑义此皆在朝之卿大夫有过放之于四夷为诸侯卿为子大夫为男是以世一见来时王亲见之蕃国之使臣本是夷人不能行礼故直听其辞而已使适四方协九仪宾客之礼朝觐宗遇会同君之礼也存頫省聘问臣之礼也疏使适至礼也释曰自此已下至之礼皆是小行人使适四方之事此言使适四方与下为目使适四方向诸侯之国所至之国则合九等之仪九仪则上大行人九仪命者五爵者四是也云宾客之礼者宾据命者五客据爵者四此称宾客之例非通称也云朝觐宗遇会同君之礼也者此即诸侯之宾故云君之礼也云存頫省聘问臣之礼也者存頫省三者天子使臣抚邦国之礼聘问二者是诸侯使臣行聘时聘殷頫问天子之礼其礼已备于上小行人略言之也达天下之六节山国用虎节土国用人节泽国用龙节皆以金为之道路用旌节门关用符节都鄙用管节皆以竹为之疏达天至为之释曰此经亦是适四方之事言达天下之六节者据诸侯国而言掌节所云据畿内也虎节人节龙节三者据诸侯使臣出聘所执旌节符节管节三者据在国所用注此谓至于国释曰云此谓邦国之节也者对掌节所掌者兼主王国之节也云达之者使之四方亦皆赍法式以齐等之也者亦如上大行人达瑞节之等使赍法式往就齐之云诸侯使臣行頫聘则以金节授之者知是使臣行所执者见掌节云凡邦国之使节山国用虎节故知此亦使臣所执也诸侯身行不须节以其尊着故不须也按掌节云守邦国者用玉节注云谓诸侯于其国中王节之制如玉为之以命数为大小此不达玉节者文略耳亦达可知云道路谓乡遂大夫也者按掌节注变乡遂言道路者容公邑大夫及小都大都之吏今此旌节中何知不亦容都鄙之吏而以都鄙吏在管节中者彼都鄙用角节文在上当直是都鄙之主此都鄙用管节最在下明都鄙吏在其中若然邦国之中都鄙主及吏同用管节矣知公之子孙亦有采地者见礼运云诸侯有国以处其子孙故知亦如王之子弟以亲疏食采也云凡邦国之民远出至他邦他邦之民若来人由国门者门人为之节由关者关人为之节者司关云堂国货之节以联门市故知所由之处皆得授之节也云其以征令及家徙乡遂大夫及采地吏为之节者以其皆主民故授民节也云皆使人执节将之以达之者比长云邦之民徙于郊则从而授之明皆将送使达前所也云管节如今之竹使符也者汉文本纪文帝六年九月初与郡国守相为铜虎符竹使符应劭曰竹使符皆以竹箭五枚长五寸镌刻篆书第一至第五是也云其有商者通之以符节如门关门关者与市联事节可同也者掌节云货贿用玺节门关用符节各别司关既言掌国货之节以联门市门市节既相联此中无货贿用玺节明同用符节可知故为此解也云亦所以异于畿内也者畿内货贿用玺节门关用符节畿外同用符节是异也云凡节有天子法式存于国者虽无正文以意量王者皆颁度量于天下其节瑞之等皆是法式故知国国皆有瑞节法式也成六瑞王用瑱圭公用桓圭侯用信圭伯用躬圭子用谷璧男用蒲璧疏成六至蒲璧释曰此亦通四方若然诸侯国无镇圭因言之六瑞玉人所造典瑞之令小行人直平知得失而已不言达六瑞者诸侯受命已得之不令别作法式以齐故不言达也合六币圭以马璋以皮璧以帛琮以锦琥以绣璜以黼此六物者以和诸侯之好故疏合六至好故释曰此亦小行人至诸侯之国也此六者之中有圭以马璋以皮二者本非币云六币者二者虽非币帛以用之当币处故总号为币也此六言合以两两相配配合之义故言合也注合同至如之释曰云合同者配合即是和同故也云六币所以享也者对上文六者是朝时所用也云五等之诸侯享天子用璧享后用琮其大各如其瑞玉人云璧琮九寸诸侯以享天子注云享献也聘礼享君以璧享夫人以琮引此者欲明君用琮故觐礼享天子云束帛加璧是其施于天子也不言享后文不具言九寸据上公而言明侯伯子男皆如瑞知子男享天子亦用璧琮者觐礼总称侯氏用璧明五等同也云皆有庭实以马若皮者按觐礼三享皆束帛加璧庭实惟国所有奉束帛匹马卓上九马随之中庭西上是其以马也聘礼奉束帛加璧享庭实皮则摄之是其用皮也聘礼记曰皮马相间可是也知皮虎豹皮者者郊特牲云处豹之皮示服勐也是享时所用故知也用圭璋者二王之后也二王后尊故享用圭璋而特之者按玉人璧琮九寸诸侯以享天子言九寸则上公之礼上公用璧琮则圭璋是二王后明矣言而特之者惟有皮马无束帛可加故云特如是皮马不上堂陈于庭则皮马之外别有庭实可知其于诸侯亦用璧琮知者见玉人职云彖琮八寸诸侯以享夫人明享君用璧琮八寸是下享天子一寸如是明二王后相享不可同于天子用圭璋则用璧琮可知言是两公自相朝二王后称公是于诸侯还同二王后可知引礼器者彼圭璋者据朝聘时所行无束帛可知是圭璋特之义也云亦通于此者彼朝聘之圭特亦通此享用圭璋故云亦通于此也云子男于诸侯享用琥璜下其瑞也者觐礼子男已入侯氏用璧琮中则此琥璜不知何用二王后自相享退入璧琮则子男自相享退用琥璜可知且子男朝时用璧自相享降一等故用琥璜云凡二王后诸侯相享之玉大小各降其瑞一等者玉人云彖琮八寸诸侯以享夫人礼重无用八寸之法明是上公九寸降一等至八寸上公既降一寸则侯伯子男各降一等可知二王后相朝敌无用相尊之法明亦降一寸见子男者虽退入琥璜亦降一寸可知若然知五等诸侯自相朝圭璋亦如其命数其相享璧琮等则降一寸知者玉人云璧琮八寸诸侯以享夫人据上公会不云圭璋朝所执者明圭璋自朝天子所执故聘礼云所以朝天子圭与缫皆九寸上公之玉也问诸侯朱绿缫八寸注云于天子曰朝于诸侯曰问记之于聘文互相备以此上公为然侯伯子男可知也云及使卿大夫頫聘亦如之直言頫聘亦如之不分别享与聘则聘享皆降一寸同故玉人云缘圭璋八寸璧琮八寸以頫聘此据上公之臣圭璋璧琮皆降一等其余俟伯子男降一寸明矣其子男之臣享诸侯不得过君用琥璜可知若国札丧则令赙补之若国凶荒则令周委之若国师役则令藁禬之若国有福事则令庆贺之若国有祸烖则令哀吊之凡此五物者治其事故疏若国至事故释曰此一经据上下文皆据诸侯国此文虽皆单言国亦据诸侯而言按宗伯云以丧礼哀死亡此云国札丧则令赙补之不同者彼据吊葬致哀此据设财物补其不足相包乃贝也又此国凶荒则令周委之宗伯云以荒礼哀凶札不同者言哀凶札者自贬损故曲礼云岁凶年谷不登君膳不祭肺之类是也此云周委者令他人以财周委之亦相包乃成也宗伯嘉礼归脤膰此不见者诸侯无自相归脤膰法故也但凶礼有五惟不见恤礼以义差之当于师役中兼之嘉礼有六此惟言贺庆一者其饮食冠昏宾射飨燕之法皆当国自行非是相交通之物故此不言之其吉礼牢礼宾礼并不言者天子颁之非所以通行之事故不言也但此中札丧在丧礼中宗伯荒札荒礼中者欲见札而复荒则与荒札同科若札而不荒自从丧礼也注春秋定五年夏归粟于蔡者按定四年秋楚人围蔡故五年归其粟及其万民之利害为一书其礼俗政事教治刑禁之逆顺为一书其悖逆暴乱作慝犹犯令者为一书其札丧凶荒厄贫为一书其康乐和亲安平为一书凡此物者每国辨异之以反命于王以周知天下之故疏及其至之故释曰此总陈小行人使适四方所采风俗善恶之事各各条录别为一书以报上也此五者上二条条别善恶俱有故利害逆顺并言其悖逆一条专陈奸寇之事其札丧一条专陈凶祸之事其康乐一条专陈安泰之事是方以类聚物以群分者也校人掌王马之政疏注政谓至马政释曰此经与下为目下亦有邦国及家而云王马者以尊为主郑云政谓差择养乘之数也者经辨六马是差择也下云凡颁良而养乘是养乘也引月令者谓季秋之令彼注云马政谓齐其色度其力使同乘引此职凡军事物马而班之皆是马政故引为证也辨六马之属种马一物戎马一物齐马一物道马一物田马一物驽马一物疏注种谓至之役释曰六者皆有毛物不同故皆以物言之也此六者先善后恶次第而言也种马上善似母者以其言种故知似母但种类亦有似父而言似母者以母为主也知种马驾玉路已下差次如此者以其言戎道田以事为名则知戎马驾戎路道马驾道车田马驾田路以此五者种马最在上驾玉路可知驽马最在下五路之外给役可知凡颁良马而养乘之乘马一师四圉三乘为皂皂一趣马三皂为系系一驭夫六系为厩厩一仆夫六厩成校校有左右驽马三良马之数丽马一圉八丽一师八师一趣马八趣马一驭夫疏凡颁至驭夫释曰言颁良马对下别言驽马养马有多少不同故别言良马也言养乘之者已下皆四四为耦是因养马乘习之注良善至之也释曰云善马五路之马者据上文而言之也春秋传曰者昭七年楚芋尹无宇执人于王宫言马有圉牛有牧引之证养马为圉也玄谓师趣马驭夫仆夫帅之名也者皆以寡领众故知主帅之名也云趣马下士驭夫中士则仆夫上士也序官有趣马下士皂一人徒四人驭夫中士二十人无仆夫士数之文以此文官尊者管卑者驭夫既中士明仆夫上士可知云自乘至厩其数三百一十六匹易干为马此应干之筴也者按易天一生水北方地二生火南方天三生木东方地四生金西方天五生土中央是谓阳无匹阴无耦又地六成水北方天七成火南方地八成木东方天九成金西方地十成土中央是谓阳有匹阴有耦龟取生数一二三四五蓍取成数六七八九十若然东方南方生长之方故七为少阳八为少阴西方北方成熟之方故九为老阳六为老阴不取十者中央配四方故也是以易之六爻卦画七八爻称九六七八九六既配四方故九六皆以四乘之干之六爻以四乘九四九三十六六爻故二百二十六是为干之筴也云校有左右则良马一种者四百三十二匹者经云六厩成校据一厢言之王马小备下云校有左右则十二厩为十二闲若据一厢一厩为二百一十六匹据两厢倍之故四百三十二匹种别四百三十二匹五种计之自然总合二千一百六十匹又盖驽马三良马之数三个四百三十二则得千二百九十六匹五良一驽总计自然凡三千四百五十六匹对前小备故云然后王马大备也诗云騋牝三千此卫文公灭而复兴徙而能盛计诸侯止合六闲马其三千是王马之数虽非礼制国人美之故郑云王马之大数言大数者不言四百五十六故也言与者约同王马之数故言与以疑之也云驽马自圉至驭夫凡马千二十四匹与三良之数不相应者依经八计之得此千二十四匹其三良马有千二百九十六匹故言不相当若作六计得千二百九十六匹与三良马数合故破从六也按此经乘马一师四圉三乘为皂皂一趣马三皂为系系一驭夫按序官云趣马下士皂一人徒四十人即此以云皂一趣马合自师至驭夫中士二十人下士四十人并之六十正充此良马之驭夫又不见驽之驭夫者或脱也天子十有二闲马六种邦国六闲马四种家四闲马二种疏注降杀至三焉释曰天子十二闲六种义已在上云诸侯有齐马道马田马大夫有田马各一闲其驽马皆分为三焉者以驽马三良之数上下同故为此解赵商问校人职天子有十二闲六种为三千四百五十六匹邦国六闲马四种为二千五百九十二匹家四闲马二种千七百二十八匹商按天子之卿采地食小都大夫食县不审所由当能共此马数故礼记家富不过百乘谓其多也司马法论之甸方八里有戎马四匹长毂一乘今大夫采地四甸一甸税又给王其余三甸才有马十二匹今又就校人之职相校甚异何答曰邦国六闲四种其数适当千二百九十六匹家有四闲二种又当八百六十四匹今子以何术计之乎此马皆君之所制为非谓民赋畿内百里之国者居四都五十里之国居四县二十五里之国居四甸而引天子卿食小都大夫食县欲何以难又司马法甸有戎马四匹长毂一乘此为民出军赋无与于天子国马之故事条未理而多纷纭赵商云邦国二千五百九十二匹者谓三良一良四百三十二匹三良千二百九十六匹驽三其一种亦千二百九十六匹故合为二千五百九十二匹家四闲马二种为千七百二十八匹谓良马一种四百三十二匹驽马一种三良马一种亦千二百九十六匹并之千七百二十八匹王合于数郑不从者天子十二闲分为左右一种马分为两厩故一种马有四百三十二匹诸侯及大夫直一厢不分为左右则良马惟有三厩三良居三厩其数六百四十八匹驽马亦三其一种其数亦六百四十八匹并之千二百九十六匹家有二种一良一驽良居一厩二百一十六匹驽马三之为六百四十八匹并之为八百六十四匹故郑氏云子以何术计之凡马特居四之一疏注欲其至一牡释曰云欲其乘之性相似也者是使三牝各产其一通牡为四共驾一车取同气一心之义春祭马祖执驹疏注马祖至伤之释曰马与人异无先祖可寻而言祭祖者则天驷也故取孝经说房为龙马是马之祖春时通淫求马蕃息故祭马祖先郑云二岁曰驹三岁曰駣尔雅文云玄谓春通淫之时驹弱血气未定为其乘匹伤之者论语孔子云血气未定戒之在色马亦如此故引之而言也按月令仲夏絷腾驹注云为其牝气有余相蹄啮彼壮气有余相蹄啮絷之不为驹弱者絷有二种此谓二岁者彼据马之大者故不同也夏祭先牧颁马攻特疏注先牧至騬之释曰知先牧是养马者以其言先牧是放牧者之先知是始养马者祭之者夏草茂求肥充云攻特者夏通淫后攻其特为其相蹄啮不可乘用故也秋祭马社臧仆疏注马社至之仆释曰秋祭马社者秋时马肥盛可乘用故祭始乘马者秋而臧仆者亦秋时万物成教之使善冬祭马步献马讲驭夫疏注马步至简习释曰马神称步谓若玄宾之步人鬼之步之类步与酺字异音义同云献马见成马于王也者以秋时万物成亦献成马于王也云驭夫驭贰车从车使车者驭夫文也云讲犹简习者亦谓秋时物成讲之使成也凡大祭祀朝觐会同毛马而颁之疏注毛马至乘之释曰此三者皆须马从王故知毛马而颁之为齐其色者按毛诗传云宗庙齐豪尚纯也戎事齐力尚强也田猎齐足尚疾也尔雅亦云虽据宗庙至于田猎军旅既尚疾尚力亦尚色也故下云凡军事物马而颁之是尚力也诗云四騵彭彭武王所乘又云四铁孔阜秦襄公以田是齐色不专据宗庙饰币马执扑而从之疏注郑司至马后释曰先郑云以马当币处者见经云饰币马马可饰币非可饰之物又见下文凡国之使者共其币马注云使者所用私觌则知此直以马遗人无币且王家遗人无廷实故觐礼劳侯氏用璧无庭实也引聘礼者按聘礼此谓宾入境展币时布幕讫皮则陈于幕上马则于幕南北面奠币于其前引之者证彼则有币有马引士丧礼下篇者据将葬朝庙时陈设之事马为拟乘车所驾故荐之缨三就者谓马鞅三成舒之入门北面者陈之于庙庭也言交辔者士两马二人牵之引之者证马有饰之事也凡宾客受其币马疏注宾客至王者释曰言宾客来朝享王者大行人云庙中将币三享者是也使客来聘享王者玉人职彖圭璋璧琮以覜聘者也大丧饰遣车之马及葬埋之疏注言埋至刍灵释曰言遣车则杂记注天子九乘苞大遣奠牲体乘别大牢苞九个入圹藏之于椁内间外者云涂车之刍灵者按檀弓孔子云涂车刍灵自古有之谓为俑者不仁俑谓偶人所作孔子善古而非周则古者以泥涂为车刍灵谓以刍草为人马神灵至周涂车仍存但刻木为人马替古者刍灵今郑云涂车之刍灵则是仍用刍灵与檀弓违者至周实用俑者但郑举古之刍灵况周耳非谓周家仍用刍灵也田猎则帅驱逆之车疏田猎至之车释曰驱逆之车田仆设之但校人主车马帅领田仆而已凡将事于四海山川则饰黄驹疏凡将至黄驹释曰谓王行所过山川设祭礼之然后去则杀黄驹以祭之山川地神土色黄故用黄驹也注四海至之礼释曰云四海犹四方也者王巡狩惟至方岳不至四海夷狄故以四海为四方云有杀驹以祈沈礼与者尔雅云祭山曰庪县祭川曰浮沈今郑云以祈沈者总解过山川二事言与者尔雅据正祭此则行过之约与彼同故云与以疑之也引玉人职者按彼有大璋中璋边璋过大山川用大璋过中山川用中璋过小山川用边璋下云黄金勺青金外朱中此三璋之勺也云黄金勺者即彼三璋之勺也云前马之礼者以黄金勺酌酒礼山川在马牲前之礼引之者证过山川设礼用马牲之事也凡国之使者共其币马疏注使者所用私觌释曰言国之谓王使之下聘问诸侯王行礼后乃更以此币马私与主君相见谓之私觌诸侯之臣与君同行不得私觌若特聘则有之则聘礼私觌是也若然上文饰币马是以马遗人法非聘故无私觌前宾客来朝聘不言私觌者诸侯之臣于天子不敢行私觌故也凡军事物马而颁之疏注物马齐其力释曰上朝会言毛马郑云齐其色此军事言物马郑云齐其力物即是色而云齐力当与上文互以见义欲见皆有力有色也等驭夫之禄疏等驭夫之禄释曰掌养马者有趣马驭夫仆夫三者皆须等其禄独云驭夫故郑云举中见上下宫中之稍食疏注师圉府史以下释曰上云驭夫之等言士已上讫故知此是师圉府史以下中仍有胥徒之等也趣马掌赞正良马而齐其饮食简其六节疏注赞佐至六等释曰郑云佐正者校人臧仆讲驭夫之时者以其校人是养马官之长校人既有此诸事而云佐正明佐此二者可知云差择王马六等即上种戎齐道田驽是也掌驾说之颁疏注用马之第次释曰凡用马当均劳逸故驾说须依次第即颁是第次之序故知是用马之第次也辨四时之居治以听驭夫疏注居谓至之属释曰云辨四时之居治者谓二月已前八月已后在厩二月已后八月已前在牧故云四时也云牧庌者放牧之处皆有庌厂以荫马也以趣马下士属驭夫中士故云听驭夫知治是执驹攻特者以是校人之事趣马当佐之明是此二事也巫马掌养疾马而乘治之相医而药攻马疾受财于校人疏巫马至校人释曰巫知马祟医知马疾疾则以药治之祟则辨而祈之二者相须故巫助医也云受财者谓共祈具及药直马死则使其贾粥之入其布于校人牧师掌牧地皆有厉禁而颁之疏注颁马至牧处释曰圉人掌养马者故圉人职云掌养马刍牧之事言厉禁者谓可牧马之处亦使其地之民遮护禁止不得使人辄牧牛马也孟春焚牧疏注焚牧至草也释曰孟春谓夏之孟春建寅之月草物将出之时牧烧焚地除陈草生新草也中春通淫疏注中春至后动释曰按月令季春乃合累牛腾马游牝于牧彼注云此月可以合牛马系在厩者其牝欲游则就牧而合之若然彼不系在厩亦二月通淫则与此经合矣今此注以为月令秦时书秦地寒凉万物后动与彼注不同者郑君两解故彼此不同也掌其政令凡田事赞焚莱疏凡田事赞焚莱释曰焚莱自是山泽之虞当二月焚莱除陈生新之时则此官赞山泽之虞也廋人掌十有二闲之政教以阜马佚特教駣攻驹及祭马祖祭闲之先牧及执驹散马耳圉马疏注九者至复惊释曰云掌十有二闲之政者此文与下九者为目故郑云九者皆有政教焉引诗者证阜为盛义也子春以佚为逸后郑从之增成其义先郑散读为中散大夫之散取音同也谓聒马无令善惊后郑亦增成其义后郑云闲之先牧先牧制闲者以其通闲言之也若然上云夏祭先牧者直是先养马者非制闲之人正校人员选疏注校人至平之释曰知校人是师圉者凡言正者以尊正卑自趣马已上并上官非廋人所正故知所正者师圉马八尺以上为龙七尺以上为騋六尺以上为马疏注大小至苍龙释曰引尔雅所释作诗騋牝三千但诗直音牝不言牡尔雅之意以诗人美卫文公直牝有三千其实兼有牡故云騋中所有牝则骊色牡则玄色兼有驹骖引之者证騋是马色先郑引月令者谓春之三月天子听朔及祀帝皆驾苍龙顺时色引之以证龙是马也圉师掌教圉人养马春除蓐衅厩始牧夏庌马冬献马射则充椹质茨墙则翦阖疏注蓐马至射处释曰圉师即校人云良马乘一师四圉者也云夏庌马者即趣马辨四时之居是也云冬献马者即校人冬献马尊卑连事相成者也春秋传者左氏庄二十九年新延厩书不时延厩当于马时故云凡马日中而出日中而入谓春分秋分时今之孟春新延厩故云不时也云圉人所习也者莝取椹斩莝则苫盖之类也皆圉人所习之事子春云椹质所射者习射处者按司弓矢云泽则共椹质之弓矢此云射则充椹质皆谓释宫中试弓习武时所充也圉人掌养马刍牧之事以役圉师疏注役者至令焉释曰乘马一师四圉四圉人受圉师之所使令焉凡宾客丧纪牵马而入陈疏注宾客至荐马释曰虽同牵马入陈宾客与丧纪所陈有异何者若据宾客则在馆天子使人就馆而陈之若丧纪则谓将葬朝庙时既夕礼荐马缨三就者是也天子朝庙亦当在祖庙中陈设明器之时亦遣人荐马及缨入庙陈之此马谓拟驾乘车吉器最先者也廞马亦如之疏注廞马至入陈释曰此遣车则天子九乘战所苞遣奠以入圹皆人捧之云亦牵而入陈者亦于祖庙陈此明器也但遣车及马各使人别捧故上注云行则解脱之是也职方氏掌天下之图以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害疏职方至利害释曰此文与下为目云辨其邦国据畿外诸侯都鄙据畿内采地先邦国尊诸侯也云四夷者据四方之夷总目诸方以九貉当东夷之处注天下至四海释曰大司徒云掌建邦之土地之图注云地之图若今司空郡国舆地图此注不言郡国者彼直掌九州不言夷狄九州之内有邦国故以郡国言之此职方兼主夷狄夷狄中汉时不置郡国惟置校尉掌之故此注亦不言郡国也先郑云东方曰夷者以经云四夷即为东夷也然夷之数皆言九于此独言四不得即以为始此不先言九夷者以其已有四夷之名为目不可重言九夷故先从南数之也又云北方曰貉狄者先郑既以四夷为东方夷即以貉狄总属北方也玄谓闽蛮之别也国语曰闽芊蛮矣者按郑语史伯曰蛮芊蛮矣注云谓上言叔熊避难于濮蛮随其俗如蛮人也故曰蛮彼不作闽者彼盖后人转写者误郑玄以闽为正叔熊居濮如蛮后子从分为七种故谓之七闽也按经闽虽与蛮七八别数本其是一俱属南方也云四八七九五六周之所服国数也者郑志赵商问职方氏掌四夷八蛮七闽九貉五戎六狄之数注云周之所服国数礼记明堂位曰周公六年制礼作乐朝诸侯于明堂有朝位服事之国数夷九蛮八戎六狄五礼之事异未达其数郑答职方氏四夷四方夷狄也九貉即九夷在东方八蛮在南方闽其别也戎狄之数或六或五两文异尔雅惟有其数耳皆无别国之名校不甚明故不定若然尔雅之数与明堂同皆数耳无别国之名校其错可知今五六者正是数耳其事郑不甚明之未知何者是故不定一礼两礼俱从者是以不着其错误按诗序云蓼萧泽及四海注云九夷八狄七戎六蛮谓之四海复与尔雅及礼皆不同者蓼萧或后人转写者误当以尔雅与礼为正也云财用泉谷货贿也者财用为泉谷货财疏已备九赋者也云利金钖竹箭之属者按下经其利有金钖竹箭之属是也云害神奸铸鼎所象百物也者宣三年楚子问鼎之轻重王孙满对云夏之方有德远方图物贡金九牧铸鼎象物百物而为之备使民知神奸是也引尔雅者见数与此不同之意也乃辨九州之国使同贯利疏乃辨至贯利释曰职方主九州之事故须分别九州之国贯事也使同其事利不失其所也东南曰扬州其山镇曰会稽其泽薮曰具区其川三江其浸五湖其利金钖竹箭其民二男五女其畜宜鸟兽其谷宜稻疏东南至宜稻释曰自此已下陈九州之事总为三道陈之先从南方起盖取尊其阳方周改禹贡以徐梁二州合之于雍青分冀州地以为幽并东南曰扬州次正南曰荆州周之西南不置州统属雍州即次河南曰豫州为一道也次正东曰青州次河东曰兖州次正西曰雍州为二道又次东北曰幽州次河内曰冀州次正北曰并州为三道若禹贡治水则为二道又先从下起与此异也然既以徐梁二州合之于雍青其二道则以冀兖青徐为一道扬荆豫梁雍为二道云其山镇曰会稽者九州皆有镇所以安地德一州之内其山川泽薮至多选取最大者而言故郑云曰其大者也注镇名至为箭释曰云会稽在山阴自此以下所说山川之等一则目验而知二则依地理志而说又所晓处所皆举郡县而言云会稽在山阴山阴郡名按夏本纪太史公或言禹会诸侯于江南计功而崩因葬焉命曰会稽会稽者会计也皇览曰禹冢在山阴会稽山本苗山县南七里越传曰禹到越望苗山会诸侯爵有德封有功者更名苗山曰会稽山因疾死葬棺冢圹深七尺高三尺土阶三寸三周方亩吕氏春秋云禹葬会稽不烦徒墨子曰禹葬会稽衣裘三领桐棺三寸地理志云山上有禹井禹传云一有群鸟游田焉是说会稽之事也云大泽曰薮者按泽虞职大泽大薮注水钟曰泽水希曰薮则泽薮别矣今此云大泽曰薮为一物解之者但泽薮相因亦为一物故云大泽曰薮也云具区五湖在吴南者吴者会稽郡属县名依地理志南江自吴南震泽在西通而言之亦得在吴南具区即震泽一也云浸可以为陂灌溉者谓灌溉稻田者也云箭筱也箭一名筱故禹贡云筱簜是一物二名也云鸟兽孔雀鸾者解鸟也云犀象者解兽也验时见有此鸟兽故据言焉按禹贡云九江今在庐江寻阳南皆东合为大江扬州所以得有三江者江至寻阳南合为一东行至扬州入彭蠡复分为三道而入海故得有三江也正南曰荆州其山镇曰衡山其泽薮曰云瞢其川江汉其浸颍湛其利丹银齿革其民一男二女其畜宜鸟兽其谷宜稻疏正南至宜稻释曰其川江汉者扬州云三江不言汉此荆州直言江不言三兼云汉者此州江未分为三故直云江此州有汉水过焉故江汉并言也上文扬州云其利金钖竹箭不云丹银齿革按禹贡荆扬二州俱云贡金三品则二州通有金钖也其民一男二女多于扬州其畜谷与扬州同注衡山至为淮释曰云云瞢在华容者按禹贡荆州云士梦作乂得为泽者按彼注云其中有平土丘水去可为作畎亩之治则此据有水之处亦得为泽也云颍出阳城宜属豫州在此非也者郑据地理志故知合在豫州又昭元年王使刘定公劳赵孟于颍亦在豫州故破之云湛未闻地理志者据地理志无文未知何处也云齿象齿也者对则齿牙别通而言之牙亦得为齿故诗颂云元龟象齿地理志是牙齿通也云革犀兕革也者以其利则可贡所贡之革惟用为甲故函人有犀兕春秋云犀兕尚多子春云湛读当为人名湛之湛俗读也湛或为淮不从也河南曰豫州其山镇曰华山其泽薮曰圃田其川荧雒其浸波溠其利林漆丝枲其民二男三女其畜宜六扰其谷宜五种疏注华山至麦稻释曰云荥兖水也者按禹贡济出王屋始出兖东流为济南渡河泆为荧春秋战于荧浴斌是也云出东垣者地理志文也云波读为播者按禹贡有播水无波故引禹贡为证也春秋者左氏庄四年传文云林竹木也者地官山林别官故郑注云竹木生平地曰林今许州见平地多林木故云林竹木也云六扰马牛羊豕犬鸡者此与尔雅六畜及周礼六牲一也必知五种是黍稷菽麦稻者此州东与青州相接青州有稻麦西与雍州接雍州有黍稷故知有此四种但此九州不言麻与菽及菰郑必知取菽者盖以当时目验而知故添为五种也正东曰青州其山镇曰沂山其泽薮曰望诸其川淮泗其浸沂沭其利蒲鱼其民二男二女其畜宜鸡狗其谷宜稻麦疏注沂山至为洙释曰郑知沂山沂水所出者沂水出沂山水乃取名于山故知沂水出焉云在盖者盖亦县名按禹贡云海岱及淮惟徐州又云淮沂其乂注云淮沂二水名地里志沂水出今大山盖县不在青州者周公以禹贡徐州地为青故也云望诸明都也者按禹贡云道柯泽被明都彼禹贡无望诸故从明都按春秋宋薮泽有孟诸明都即宋之孟诸者也经有淮泗不言者以上来有江及此淮并下文河郑皆不言所在者以四渎之名人皆知之故略而不言也按禹贡淮出桐柏泗水在鲁国出济阴乘氏东又至零陵入淮行千二百一十里沭出东莞属琅琊南至下邳入泗云二男二女数等似误也者若本有此数等当言一男一女明不作二男二女青州西北与兖州相接宜与兖州同二男三女也河东曰兖州其山镇曰岱山其泽薮曰大野其川河泲其浸庐维其利蒲鱼其民二男三女其畜宜六扰其谷宜四种疏注岱山至稻麦释曰博与鉅野皆郡县之名破卢维为雷雍地理志禹贡无卢维又字类雷雍故破从之引禹贡为证也知四种黍稷稻麦者以其东与青州相接青州有稻麦西与冀州相接冀州有黍稷故知也正西曰雍州其山镇曰岳山其泽薮曰弦蒲其川泾汭其浸渭洛其利玉石其民三男二女其畜宜牛马其谷宜黍稷疏注岳吴至为浦释曰雍州云其利玉石蓝田见有玉山出玉石以为利者也其谷宜黍稷见雍州宜麦不言者但黍稷麦并宜以黍稷为主云岳吴岳也及弦蒲在汧者按地理志吴山在汧西有弦蒲之薮汧水出焉西北入渭渭出鸟鼠山也云汭在豳地诗大雅公刘曰汭尻之即若然汭为水名按彼毛传云芮水厓也笺云芮之言内也水之内曰隩水之外曰鞫就涧水之内外而居与此义违者按诗上云夹其皇涧溯其过涧故以芮鞫为外内今为水名者盖周公制礼之时以汭为水名汭即皇涧名曰汭耳犹禹贡大岳至周为霍山也云洛出怀德者此洛即诗云瞻彼洛矣一也与禹贡导洛自熊耳者别也以其彼洛出上洛经王城至虎牢入河东北曰幽州其山镇曰医无闾其泽薮曰貕养其川河泲其浸菑时其利鱼盐其民一男三女其畜宜四扰其谷宜三种疏注医无至为奚释曰云医无闾在辽东者目验知之汉光武十三年以辽东属青州二十四年还属幽州云貕养在长广者长广县名地理志长广属徐州琅琊有莱山周时幽州南侵徐州之地也知三种黍稷稻者西与冀州相接冀州皆黍稷幽州见宜稻故知三种黍稷稻也河内曰冀州其山镇曰霍山其泽薮曰杨纡其川漳其浸汾潞其利松柏其民五男三女其畜宜牛羊其谷宜黍稷疏注霍山至归德释曰其利松柏霍山见有松柏出焉云霍山在彘者彘则厉王流于彘后为县名汉改为永安县按禹贡既脩大原至于岳阳覃怀底绩至于衡漳注云岳阳大岳之南漳水横流入河地理志大原今为郡名大岳在河东县彘东名霍大山覃怀为县名属河内漳水出上党沽大黾谷东比至安平阜城入河行千六百八十里始是长子即上党也汾阳归德皆郡名正北曰并州其山镇曰恒山其泽薮曰昭余祁其川虖池呕夷其浸氵来易其利布帛其民二男三女其畜宜五扰其谷宜五种疏注恒山至徐梁释曰上曲阳邬卤城平舒广昌故安皆按地理志知之云五扰马牛羊犬豕者六扰中鸡为缓故去之云五种黍稷菽麦稻也者若馈用六谷则兼有菰若民之要用则去菰故知是此五者周公设经六扰之内三扰已上则言扰二扰则指兽名若三四不满六者从下次去之六谷之内三种已上即言种二者则指谷名云凡九州及山镇泽薮言曰者以其非一曰其大者耳者但一州之内山川多少各有其一而言曰故云曰其大者云此州界扬荆豫兖雍冀与禹贡略同者不失本处虽得旧处犹有相侵入不得正故云略同若周之兖州于禹贡侵青徐之地周之青州于禹贡侵豫州之地周之雍豫于禹贡兼梁州之地周之冀州于禹贡小于禹贡时冀州以其北有幽州并州故知也周之九州无徐梁禹贡有徐梁无幽并尔雅云两河间曰冀州河南曰豫州济东曰徐州河西曰雍州汉南曰荆州江南曰扬州燕曰幽州济河间曰兖州齐曰营州诗谱曰雍梁荆豫徐扬之民咸被其化数不同者禹贡所云尧舜法尔雅所云似夏法诗谱所云似殷法亦与禹贡三代不同是以州名有异自古已来皆有九州惟舜时暂置十二州至夏还为九州故春秋云夏之方有德也贡金九牧是也但自神农已上有大九州桂州迎州神州之等至黄帝以来德不及远惟于神州之内分为九州故括地象云昆仑东南万五千里名曰神州是也九州之内所有山川或有解出其处者至江河淮泗汉洛等不释所出者此等皆禹贡有成文如彼导洛自熊耳导渭自鸟鼠导河自积石导江自岷山导淮自桐柏导汉自嶓冢为此故不言也至于禹贡虽言义理不明者此亦辨之若禹贡泾属渭汭彼直言泾水入渭不言道之所从如此之类皆须释其所出也乃辨九服之邦国方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰卫服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服疏注乃辨至藩服释曰此言九服仍除王几为数故从其外已下为九也此九服之名言侯者侯之言候为王斥候言甸者甸之言田为王治田出税言男者男之言任也为王任其职理采者事也为王事民以供上言卫者为王卫御言蛮者近夷狄蛮之言縻以政教縻来之自北已下皆夷狄诸言夷者以其在夷狄中故以夷言之言镇者以其入夷狄深故须镇守之言藩者以其最在外为藩蓠故以藩为称蛮服大行人谓之要服言要亦是要束为义自侯服已下各举一边为号皆互而通也其夷狄三服亦自互而相通是以大行人总谓之藩国世一见也注服服至于周释曰此总解服之意引诗云侯服于周者见诸侯皆服事于周之义故称服也凡邦国千里封公以方五百里则四公方四百里则六侯方三百里则七伯方二百里则二十五子方百另则百男以周知天下疏凡邦至天下释曰言凡邦国者畿外要服已内有八州州别置二百一十国总有千六百八十国故云凡也云千里封公以方五百里则四公者八州州别有千里之方六取一千里以封公又取一千里以封侯又取一千里以封伯又取一千里以封子又取一千里以封男一州总取千里之方充五等诸侯其不满二百一十国者更取余一千里方作男国者备之使满余剩地作附庸间田八州皆然总结之以周知天下注以此至百里释曰云以此率者八州皆为此法故云以此率也云遍知四海九州邦国多少之数也者释经周知天下也云方千里者为方百里者百以方三百里之积以九约之得十一有奇者云方千里开方之百里一截纵横皆为十截十十而百则得为方百里者百云以方三百里之积以九约之者方三百里三三而九用为方百里者九十九为十一伯余有方百里者一不尽故云十一有奇也今经云方三百里则七伯故言云七伯者字之误也以十一似七字故云字之误也云周九州之界方七千里者以先王之作土有三焉若太平之时土广万里中国七千中平之世土广七千中国五千衰末之世土广五千中国三千王制云公侯方百里伯七十里子男五十里此是夏制五等爵三等受地殷汤承之合伯子男为一惟有公侯伯三等爵三等受地与夏同武王伐纣增以子男爵地与夏同以九州之界尚狭故也至武王崩成王幼不能践阼周公摄政六年致太平制礼成武王之意斥大九州九州方七千里五等之爵五等受地则此经所云者是也故云周九州之界方七千里云七七四十九方千里者四十九其一为畿内其余四十八八州各有方千里者六周公变殷汤之制虽小国地皆方百里者若然殷三等爵三等受地地有百里七十里五十里至周公无问有功无功皆益满百里以有不满百里不成国故也既皆满百里其余待有功乃益之地公有功益满五百里侯有功益满四百里伯有功益满三百里子有功益满二百里男有功只得百里更有功乃更进之与子爵云是每事言则者设法也设法者以待有功而大其封者必知不即封而言设法以待有功者以其称公者惟有二王后乃东西大伯今八州皆言方千里封公则四公八州岂有三十二公乎明知五者皆是设法以待有功乃大其封也若无功纵本是公爵惟守百里地谓若虞公虢公旧是殷之公至周仍守百里国以无功故也故注王制云是以周世有爵尊而国小爵卑而国大云一州之中以其千里封公则可四又以其千里封侯则可六又以其千里封伯则可十一又以其千里封子则可二十五又以其千里封男则可百郑云此者欲计一州须满二百一十国之意云公侯伯子男亦不是过也者五百里已下若过五百里则是特赐法若鲁卫之等是也云州二百一十国者此据王制文彼下又云天下县内九十三国凡九州千七百七十三国是通畿内外为数并是殷周国数也既以州有千里之方六已用五个千里方为前五等国数以前公国已得四侯六伯十一子二十五男百总得一百四十六于二百一十国仍少六十四郑云以男备其数必知以男备其数者若不以男备数则余千里者一充数不足何得更余为附庸若然则更取余方一千里开方之得百里之方百于前侯国六用千里方仍有二百里方一开方之得四个男国于前伯国十一用千里方一又得一个男国得此五国添前一百四十六为一百五十一仍少五十九更取余千里方一开方之得百里之方百取五十九为五十九国前添百五十一得二百一十国余仍残百里之方四十一郑云其余以为附庸者以附庸不满百里故也王制兼闲田而言此直云为附庸文略不具其实人作附庸即受之无附庸则为闲田使大夫治之以利民税若周之畿内四等公邑者也云四海之封黜陟之功亦如之者郑以上经九服总言此经惟言要服已内九州不言四海夷狄诸侯故郑兼见四海夷镇藩言黜陟之功亦如之者亦皆有百里二百里地有功者进地得与侯伯三百四百同但不进爵耳无功有过则退之云虽有大国爵称子而已者曲礼云其在东夷北狄西戎南蛮虽大曰子郑注云虽有侯伯之地爵亦无过子是以同名曰子是也凡邦国小大相维疏注大国至联也释曰春秋之世小国朝大国大国聘小国又有敌国自相聘是以司仪公侯伯子男相为宾又相为国客故易比象云先王以建万国亲诸侯又王制云五国以为属属有长十国以为连连有帅三十国以为卒卒有正二百一十国以为州州有伯彼虽是殷之诸侯亦是各有属相维联之事也故郑据而言也王设其牧疏注选诸至理之释曰此即大宰云建其牧是也按大宗伯注并曲礼注皆兼伯而言此直言诸侯者以侯为主无贤侯乃兼伯可也制其职各以其所能疏注牧监至秩次释曰此即大宰云设官分职彼下文又云施典于邦国而建其牧立其监设其参传其伍陈其殷置其辅也云用能所任秩次者称其所任则以次禄秩之制其贡各以其所有疏注国之地物所有释曰诸侯国无贡于王法民间得税大国半次国三之一小国四之一皆市取当国所有以贡于王即大宰九贡小行人云春入贡及禹贡厥篚厥贡之类是也故郑云国之地物所有也王将巡守则戒于四方曰各脩平乃守考乃职事无敢不敬戒国有大刑疏注乃犹至共具释曰职方氏既主四方诸侯故至十二年王将巡守之时先以文书戒敕于四方曰各脩汝当国所守境内待王之务无得失所又当考校汝所拟供王职事若不敬戒国有大刑大刑谓杀之也及王之所行先道帅其属而巡戒令疏注先道至之令释曰此谓王将发行之时即在王前巡行前日所施戒令豫备之等如前所施以不王殷国亦如之疏注殷犹至守同释曰王有故不巡守于方岳之下则春东方尽来夏南方尽来秋西方尽来冬北方尽来王待之亦各于其时在国外为坛行朝觐盟载之法若然则王自在国外为之而云亦如之者亦如上文戒令四方诸侯者王殷国所在无常或在畿内国城外即为之或向畿外诸侯之国行之故有戒令之事也土方氏掌土圭之法以致日景疏注致日至长短释曰按玉人职土圭尺有五寸以致日先郑注大司徒以为于颍川阳城夏日至昼漏半立八尺之表表北得尺五寸景适与土圭等则为地中以建王国也冬至景丈三尺者亦于颍川阳城昼漏半立八尺表表北得丈三尺景亦为地中云其间则日有长短者谓冬至日极短夏至日极长其极长极短之间冬至后日渐长夏至后日渐短假令冬至日南至之后日渐北之时日行大分六小分四大分者一寸为十分小分者十分寸之一分又为十分但日景一寸则于地千里大分一为百里小分一则为十里则冬至后日向南行六百四十里但冬至丈三尺景除本尺五寸外加丈一尺五寸从冬至至春分昼夜等之时则减五尺七寸半景从春分到夏至又减五尺七寸半景则减昼丈一尺五寸惟有尺五寸在以为夏至之景南戴日下万五千里谓之地中故云其间则日有长短也以土地相宅而建邦国都鄙疏以土至都鄙释曰上经据建王国度地法此经据封畿外及畿内都鄙注土地至居也释曰景一寸差千里一分则百里但封邦国都鄙无过五百里已下则取分无取于寸一分则百里为男国亦为大都已上差之二分则二百里子国已外可知若小都五十里则为小分五分若大夫二十五里则为小分二分半言东西南北之深者景侵入为深地之远近里数侵入亦为深也言相宅者既欲度景先相所居乃后度之以辨土宜土化之法而授任地者疏以辨至地者释曰既为土方氏非直度地相宅亦当相地所宜故须辨土宜并土化之法而授任地者此谓以书作法授之注土宜至之属释曰九谷之文出于九职言土宜明是土地所宜故以此推之云土化地之轻重粪种所宜用也者谓若草人职掌粪种之法地有九种轻重不同其所用粪种若用麋用牛之等是也云任地者载师之属者载师掌任地事下文廛里已下皆是任地之事也王巡守则树王舍疏注为之藩罗释曰谓若掌舍设梐枑之时则此官亦为王于外周巿树藩罗怀方氏掌来远方之民致方贡致远物而送逆之达之以节疏怀方至以节释曰既职名怀方怀来也故来远方之民及致方贡之等注远方至玺节释曰知谕德延誉以来之者经直言来远方不言别有余事故惟晓谕以王之德美又延引以王之美誉以招来之云远物九州之外无贡法而至者此经上云致方贡谓六服诸侯又云致远物宜是藩国是以大行人上云侯服世一见其贡祀物之等下文云藩国世一见各以贵宝为贽文与此相当故知义然也知达民以旌节达贡物以玺节者达民则行道路贡物即是货贿故掌节云道路用旌节货贿以玺节是也治其委积馆舍饮食疏注续食至往来释曰按遗人云十里有庐庐有饮食三十里有宿宿有委五十里有市市有积司仪云遂行如入之积是续食其往来也合方氏掌达天下之道路疏合方至道路释曰官名合方氏当使天下和合故通达天下道路通其财利疏注茂迁其有无释曰按尚书益稷云懋迁有无化居禹治水后懋勉天下徙有之无易其居积若材木徙川泽鱼盐徙山林是通其财利同其数器疏注权衡至轻重释曰施教设治之方先须均其度量权衡是以天子巡守及王者新升皆为此事故尧曰及舜典明堂位皆陈数器之等郑知此数器是权衡者下别见度量故知义然壹其度量疏壹其度量释曰此云壹即上同也郑云不得有大小者按律历志以子谷黍中者九十黍黄钟之长千二百黍其实一籥合籥为合十合为升十升为斗十斗为斛百黍为铢二十四铢为两十六两为斤三十斤为钧四钧为石一黍为一分十分为寸十寸为尺十尺为丈十丈为引是五度五量皆有大小也除其怨恶疏注怨恶至侵虐释曰合方氏欲使人和合故除其邦国相怨恶即相侵伐及相虐杀之等也同其好善疏注所好至高尚释曰按孝经乐以移风易俗既风俗既风俗别言则风俗异矣风谓政教所施故曰上以风化下又云风以动之是也俗谓民所承袭故曰君子行礼不求变俗是也风所高解好俗所尚解善也训方氏掌道四方之政事与其上下之志疏训方至之志释曰训方氏训四方美恶而向王言之以其政事及君臣上下皆有善恶诵四方之传道疏诵四方之传道释曰上所云政事及上下之志知则向王道未必诵之此文古昔之善道恒诵之在口王问则为王诵之以其善道可传故须诵之正岁则布而训四方疏注布告至善恶释曰正岁谓夏之建寅正月则布告前所道所诵之事教天下使知世所善恶也而观新物疏注四时至正之释曰此训方观新物知民善恶之情谓若王制云命市纳贾以知民之所好恶志淫好僻则当以政教化正之与此为类故郑云以释经也形方氏掌制邦国之地域而正其封疆无有华离之地疏形方至之地释曰形方氏主知四方土地形势故使掌作邦国之地域大小形势又当正其封疆勿使相侵注杜子至离绝释曰王者地有邪离绝递相侵入不正故今正之者两头宽中狭邪者谓一头宽一头狭云哨之者投壶礼主人云枉矢哨壶哨是不正之义故读从之使小国事大国大国比小国疏使小至小国释曰此亦如上职方氏云大小相维义同注言亲诸侯使诸使相亲递相朝聘是也山师掌山林之名辨其物与其利害而颁之于邦国使致其珍异之物疏山师至之物释曰此山师及下川师原师等皆是遥掌畿外邦国之内山川原隰之等使出税珍异以供王家也注山林至虫兽释曰按禹贡青州云岱畎丝枲畎谷也岱山之谷有之徐州云峄阳孤桐孤特也峄山之阳特生之桐中为琴瑟云害毒物及螫噬之虫者谓蚖蛇蝮蝎之属也岱畎峄阳是其名丝枲孤桐是其物也川师掌川泽之名辨其物与其利害而颁之于邦国使致其珍异之物疏注川泽至萑蒲释曰徐州云泗滨浮磬淮夷蠙珠暨鱼注云泗水涯水中见石可以为磬蠙珠珠名淮夷二水出蠙珠为与美鱼邍师掌四方之地名辨其丘陵坟衍邍隰之名疏邍师至之名释曰尔雅释地高平曰原此虽以原为主除山林川泽四者余丘陵坟衍原隰六者皆主之故云辨其丘陵已下也按郑注大司徒云土之高者曰丘大阜曰陵水涯曰坟下平曰衍高平曰原平湿曰隰皆有名注地名至之属释曰尚书禹贡有东原底平大陆既作是地名也物之可以封邑者疏注物之至立邑释曰按小司徒云四井为邑据田中千室之邑据城二者皆须其物色善恶然后封民匡人掌达法则匡邦国而观其慝使无敢反侧以听王命疏匡人至王命释曰匡正也所以正人故掌通达法则于天下邦国而观其慝使无慝恶使无敢反侧也注法则至正直释曰云法则八法八则者按大宰云八法治官府八则治都鄙谓王朝官府及畿内都鄙今云以法则匡正邦国而观其慝即据诸侯下都鄙外内虽殊八法八则治官府都鄙即同故治官府都鄙亦用焉云背违法度者则是违法则也书者洪范皇极之章撢人掌诵王志道国之政事以巡天下之邦国而语之疏撢人至语之释曰诵王志者在心为志欲得使天下顺从若撢取王之此志又道国之政事用此二事以巡国而语之使不迷惑而向主使万民和说而正王面疏使万至王面释曰以上二事向诸侯说之使诸侯化民而万民正向于王都司马掌都之士庶子及其众庶车马兵甲之戒令疏都司至戒令释曰此王都司马故序官注都王子弟所封及三公采地也司马主其军赋故此云掌都之士庶子者官伯注云士适子庶子其支庶此都之士庶子亦然云及其众庶车马兵甲之戒令者若王家有军事征兵于采地都鄙则都司马以书致于士庶子有此众庶车马兵甲之戒令士庶子受而依行之以国法掌其政学疏注政谓至学道释曰云政谓赋税者正谓军之赋税无田税泉税之等知学是脩德学道此亦依国子而言政知亦是修德学道也以听国司马疏注听者至皆是释曰都司马所掌者受大司马之法而戒令令使都之士庶子所有征为皆取国之大司马之法云大司马之属皆是者经国司马不云大则小司马军司马舆司马皆得禀其戒令家司马亦如之疏注大夫至鬷戾释曰按序官云家司马各使其臣以正于公司马郑云家卿大夫采地正犹听也公司马国司马也卿大夫之采地王不特置司马各自使其家臣为司马主其地之军赋往听政于王之司马其以王命来有事则曰国司马若然是卿之小都大夫采地皆家自置司马之明文引春秋者左氏昭二十五年叔孙氏之司马鬷戾言其众曰若之何莫对又曰我家臣也不敢知国彼是诸侯卿家自置司马此王之卿大夫之家亦自置引诸侯家法者自置是同故得引以况义也冬官考工记第六疏冬官考工记释曰郑目录云象冬所立官也是官名司空者冬闭藏万物天子立司空使掌邦事亦所以富立家使民无空者也司空之篇亡汉兴购求千金不得此前世识其事者记录以备大数古周礼六篇毕矣古周礼六篇者天子所专秉以治天下诸侯不得用焉六官之记可见者尧育重黎之后羲和及其仲叔四子掌天地四时夏书亦云乃召六卿商周虽稍增改其职名六官之数则同矣释曰郑义既然今按汉书艺文志云经礼三百威仪三千及周之衰诸侯将逾法度恶其害己皆灭去其籍孔子时而多不具故郑注乡饮酒云后世衰微幽厉尤甚礼乐之书稍稍废弃孔子曰吾自卫反鲁然后乐正雅颂各得其所谓当时在者而复重杂乱者也恶能存其亡者乎以此观之冬官一篇其亡已久有人尊集旧典录此三十工以为考工记虽不知其人又不知作在何日要知在于秦前是以得遭秦灭焚典籍韦氏裘氏等阙也故郑云前世识其事者记录以备大数耳此记人所为虽不同周礼体例亦为序致首末相承总有七段明义从国有六职至谓之妇工言百工事重在六职之内也从越无镈至夫人而能为弓车言四国皆能其事不须置国工也从知者创物至此皆圣人所作言圣人创物之意也从天有时至此天时也言材虽美工又有巧不得天时则不良也从攻木之工至陶瓬言工之多少之数及工别所宜也从有虞氏至周人上舆论四代所尚不同之事也从一器而工聚者车为多言专据周家所尚之事也国有六职百工与居一焉疏国有至一焉释曰此经与下文为总目云国有六职者谓国家之事有六种职掌就六职之中百工与居其一分六职即下云或坐而论道至治丝麻以成之是也注百工至共工释曰云百工司空事官之属者郑据本而言按小宰职云六曰冬官其属六十掌邦事此百工即其属六十言百者举大数耳但为其篇亡故六十之官不见记人以此三十工代之也言百即据全则三十工亦一也云于天地四时之职亦处其一也者记人本意以国有六职据此下文或坐而论道已下百工与居其一郑以此为本又以天地四时六职天官冢宰地官司徒之等官主百工亦居其一分云司空掌营城郭已下并此下文见有其事按匠人云营国方九里国中九纬城隅之等是营城郭郡城之制及井方一里之等是营都邑左祖右社是营社稷宗庙夏后氏世室殷人重屋之等是营室宫也车人云羊车柏车是营车也绘画之事是营服也梓人陶人之等是营礼乐之器也冶氏矢人弓人之等是营械械即兵器也故郑依而言之也云监百工者唐虞以上曰共工者按大史公楚世家云共工作乱帝使重黎诛之又按舜典云帝曰畴若予工佥曰垂才帝曰俞咨垂汝共工是唐虞已上曰共工者也若然唐虞以上皆曰共工尧时暂为司空是以尚书舜典二十八载后咨四岳欲置百揆佥曰伯禹作司空注云初尧冬官为共工舜举禹治水尧知有圣德必有成功改命司空以官异之禹登百揆后更名共工是其事也或坐而论道或作而行之或审曲面埶以饬五材以辨民器或通四方之珍异以资之或饬力以长地财或治丝麻以成之疏或坐至成之释曰此六者即上文之六职也此皆举其事下文皆言其人以覆之注言人至玉土释曰言人德者坐而论道是也言人能者作而行之是也言人之事审曲面埶是也言人之业通四方珍异饬力以长地材治丝麻以成之三者是也云论道谓谋虑治国之政令此即尚书成王周官云立大师大傅大保兹惟三公论道经邦燮理阴阳是谋虑治国之政令使阴阳顺叙也先郑云审曲面埶审察五材曲直方面形势之宜以治之者谓若弓人夹弓庾弓往体多来体寡利射侯与弋郑云射远者用埶若王弓弧弓往体寡来体多之类皆是审察五材曲直方面形势之宜也云及阴阳之面背是也者谓若下云斩毂之道必矩其阴阳是记其阴阳之面背也云春秋传曰左氏襄二十七年宋西门之盟欲弭诸侯之兵云天生五材民并用之废一不可先郑以五材金木水火土后郑不从子春以资读如冬资絺之资按越语云句践会稽之上乃号令三军有助寡人谋而退吴者吾与共知越国之政大夫钟进对曰臣闻之贾人夏则资皮冬则资絺旱则资舟水则资车以待之夫虽无四方之忧然谋臣与爪牙之士不可不养今王既栖会稽之上然后乃求谋臣无乃后乎是其事也玄谓此五材金木皮玉土者言此以对彼之五材金木水火土若然郑知有皮玉无水火者以百工定造器物之人水火单用不得为器物故不取之知有皮玉者此三十工内函人为甲韗人为皋陶造鼓鲍人主治皮又有玉人之等故知有皮玉无水火者也坐而论道谓之王公疏注天子诸侯释曰以公为诸侯者公君也诸侯是南面之君故知是诸侯也若然尚书三公云论道经邦燮理阴阳郑不言者三公有成文不言可知故夏传注云坐而论道谓之王公通职民无正官名是其义也作而行之谓之士大夫疏注亲受至官也释曰此即设官分职治职教职之等是也审曲面埶以饬五材以辨民器谓之百工疏审曲至百工释曰审察之名用材之法皆须察审其曲直形势然后饬五材注五材至之也释曰按六官其属止有六十五材各有工不过六十而已以是言百者众言之也通四方之珍异以资之谓之商旅疏注商旅至不行释曰按大宰九职注行曰商处曰贾商旅贾客也行商与处贾为客此文无贾直云商旅商是贩卖之人故云贩卖之客也云易曰者复卦彖辞文也是一日之中商旅不行余日即行是行曰商也饬力以长地财谓之农夫疏注三农受夫田也释曰饬勤也地财谷物皆是勤力以长地财谓之农夫按大宰云三农生九谷遂人云夫一廛田百亩是三农受夫田也治丝麻以成之谓之妇功疏注布帛妇官之事释曰此记人所录众工本拟亡篇六十而作唯据百工一事而已举余五者欲重此百工与五者为类之意若然百工并是官余五者或非官知然者王公及士大夫百工并官其商旅农夫妇功三者非官据九职而言三者皆是出税之色故大宰云三农生九谷商贾阜通货贿嫔妇化治丝枲出税以当九功也郑云妇官据典妇功为妇官此治丝麻者妇官所统摄故言妇官也粤无镈燕无函秦无庐胡无弓车疏粤无至弓车释曰此经与下经为目此粤越国乃是古之语辞之曰即今之越字也言无镈无函无庐无弓车谓无此镈官函官之等也注此四至匈奴释曰郑知此四国不置是官者取下经覆解是不置之事知镈田器者越地多泥用此镈者多故下云夫人而能为镈故知镈田器是以引诗云偫乃钱镈彼注云钱铫镈鎒又曰诗云其镈斯扌周彼注扌周剌也引之者证镈为田器非钟镈者也先郑云函读如国君含垢之含者按左氏宣公十四年秋九月楚子围宋十五年宋人使乐婴齐告急于晋晋侯欲救之伯宗曰不可又曰川泽纳污山薮藏疾瑾瑜匿瑕国君含垢天之道也彼劝晋侯忍不救宋之事引之证含是含容之义也引孟子者证含是甲之意云庐读为纑者纑缕之纑取细长之义也云谓矛戟柄竹欑柲者按下庐人云为庐器戈长六尺有六寸惟言殳戟矛柄之等故知为矛戟柄也云竹欑柲者汉世以竹为之欑欑谓柄之入銎处柲即柄也云或曰者或有人解庐磨锏之器者但柄须磨锏使滑故为此释引之在下者得为一义故也粤之无镈也非无镈也夫人而能为镈也燕之无函也非无函也夫人而能为函也秦之无庐也非无庐也夫人而能为庐也胡之无弓车也非无弓车也夫人而能为弓车也疏注言其至弓车释曰皆覆释上文言人人皆能不须置国工之意注言其丈夫人人皆能作是器不须国工者凡置官之法所以教示在下上行之下效之今一国皆能不须教示不置其官关石和钧王府则有官民足用也如郑此读则夫人与君之夫人同号读之也云越地涂泥多草薉而山出金钖者目验如是也金工皆和钖故兼钖而言也云秦多细木者亦目验可知云矜柲者矜即前注欑一也知者创物疏注谓始至是也释曰此知者即下文圣人一也运用谓之知通物谓之圣凡知圣有若六德之知仁圣义之知圣则据贤人已下此言知圣则濬哲文明之等也引世本作者无句作磬仪狄造酒之等皆非圣知相理佐知所为则皆由圣知而起是以圣人之时有此世本所作也巧者述之守之世谓之工疏注父子世以相教释曰此世谓若管子书云工之子商之子四民之业皆云世者习也百工之事皆圣人之作也疏注事无至为也释曰据世本作篇多非圣人亲为要君统臣功故皆圣人统摄之也烁金以为刃凝土以作车以行陆作舟以行水此皆圣人之所作也疏注凝坚至作舟释曰上经云百工皆圣人所作此经言圣人所作之器见其验也天有时地有气材有美工有巧合此四者然后可以为良疏注时寒至善也释曰此经已下说作器之法须合天时地气之义将欲说已下不善之事故先于此说四者和合乃善之意也云时寒温也者谓若弓人春液角夏治筋秋合三材冬定体之属是依寒温而作材美工巧然而不良则不时不得地气也橘逾淮而北为枳鸲鹆不逾济貉逾汶则死此地气然也疏注鸲鹆至鲁北释曰左氏传作鸜鹆公羊传作鹳鹆此经注皆作鸜字与左氏同春秋昭二十五年有鸲鹆来巢传曰书所无也先郑云不逾济无妨于中国有之者按异义公羊以为鹳鹆夷狄之鸟穴居今来至鲁之中国巢居此权臣欲自下居上之象谷梁亦以为夷狄之鸟来中国义与公羊同左氏以为鸲鹆来巢书所无也彼注云周礼曰鸲鹆不逾济今逾宜穴而又巢故曰书所无也许君谨按从二传后郑駮之云按春秋言来者甚多非皆从夷狄来也从鲁疆外而至则言来鸲鹆本济西穴处今乃逾济而东又巢为昭公将去鲁国今先郑云不逾济无妨于中国有之与后郑义同也云貉或为猨谓善缘木之猨也者先郑依或读为貉别更为一解云汶水在鲁北汶阳田或属齐或属鲁是齐南鲁北故云鲁北郑之刀宋之斤鲁之削吴泲之剑迁乎其地而弗能为良地气然也疏注去此至良也释曰若据经所言则郑之刀以此刀之铁移向宋而作斤宋之斤移向郑而作刃皆不得为良故指刀斤削剑而言皆地气使然故郑云去此地而作之不能使良也燕之角荆之干分胡之笴吴泲之金钖此材之美者也疏燕之至者也释曰自此已下说材之事也注荆荆至箭稾释曰云荆荆州也者按禹贡荆州贡櫄干栝柏及箘簬楛三邦底贡注云櫄干栝柏四木名干柘干箘竹聆风楛木类周之始肃慎氏贡楛矢石砮此州中生聆风与楛者众多三国致之云分胡在楚旁者定四年左氏云顿子胡子者是也若楚旁则亦属荆州别言分胡之笴者荆即楚也以州言之若然分胡得与楚别言也子春云分读为焚咸丘之焚者左氏桓七年春二月己亥焚咸丘公羊云焚之者何樵之也樵之者何以火攻也咸丘者何邾娄之邑也云笴读为稾谓箭稾者即稾人职掌箭稾是也天有时以生有时以杀草木有时以生有时以死石有时以泐水有时以凝有时以泽此天时也疏注百工至则然释曰云百工之事当审其时也者弓人所云四时者是也先郑云泐读如再扐如后卦之扐者此扐谓揲蓍之法故易云分之为二以象两卦一以象三揲之以四以象四时归奇于扐以象闰五岁再闰故再扐而后卦象其合集凡攻木之工七攻金之工六攻皮之工五设色之工五刮摩之工五搏埴之工二疏凡攻至工二释曰此已下言工之头数并所作有殊此经与下为总目注攻犹至是也释曰云搏之言拍也埴黏土也者以手拍黏土以为培乃烧之尚书禹贡云厥土赤埴坟注亦云埴黏土者也先郑云捖读为刮者舌为声刀为形左声右刑刮摩之义是故读从之也攻木之工轮舆弓庐匠车梓攻金之工筑冶凫桃攻皮之工函鲍韗韦裘设色之工画缋钟筐荒刮摩之工玉楖雕矢磬抟埴之工陶瓬疏攻木至陶瓬释曰上云其数此给以事职之也攻木之工七轮人为轮盖舆人为车舆弓人为六弓庐人为柄之等匠人为宫室城郭沟洫之等车人为车梓人为饮器及射侯之等攻金之工六筑氏为削冶氏为戈戟凫氏为钟氏为量氏为镈桃氏为剑攻皮之工五函人为甲鲍人主治皮韗人为鼓韦氏裘氏阙也设色之工五画缋二者别官同职共其事者画缋相须故也钟氏染鸟羽筐氏阙荒氏主沤丝刮摩之工五玉人造圭璋之等楖氏阙雕氏阙矢人主造矢磬氏为磬抟埴之工二陶人为瓦器甑之属瓬人为瓦簋注事官至之放释曰三十工于六十为不备记人录者未必在六十工之内直以数言之充得三十工而已也云其曰某人者以其事名官也者匠人梓人韗人鲍人之类是也此等直指事上为名也云其曰某氏者其义有二一者官有世功则以官为氏若韦氏裘氏冶氏之类是也二者族有世业以氏名官若凫氏氏之等是也云庐矛戟矜柲也者方言戟三刃枝其柄自关而西谓之杖又云矜谓之杖云国语曰侏儒扶庐者晋语文公问胥臣胥臣对曰戚施植镈蘧除蒙璆儒扶庐矛矜是也云梓榎属也者按释木云稻山槚注云槚梓二木名此云梓榎为一者释木前言稻山槚后云椅梓据此二文故云属非谓梓榎为一而云属也先郑引孟子者见孟子所云官名与此同也苍颉篇有鲍者按艺文志苍颉有七章秦丞相李斯所作鲍是其一篇内有治皮之事故引为证也云韗读为历运之运者历运时语有正历运之数故读从之取其音同耳云荒读为芒芒禹迹之芒者襄四年左氏传魏绛请和诸戎云芒芒禹迹画为九州经启九道引之者亦取音同云楖读为巾栉之栉者按左氏僖二十二年晋大子圉为质于秦将逃归谓羸氏曰与子归乎对曰子之欲归不亦宜乎寡君之使婢子侍执巾栉以固子也从子而归弃君命也引之者证楖栉是一也云瓬读为甫始之甫者甫训为始故读从之于义无所取故后郑不从也玄谓瓬读如放于此乎之放者按隐二年无骇入极公羊传曰疾始灭也始灭人于此乎是也言作瓦器者亦相放有虞氏上陶夏后氏上匠殷人上梓周人上舆疏注官至舆释曰云官各有尊王者相变也者此陶匠梓舆据上三十工并是官名又所尊上不同故云官各有尊王者相变也云舜至质贵陶器者按礼记表记云虞夏之文不胜其质殷周之质不胜其文谓上代质后代文若以文质再而复而言则虞又当质故云至质瓦器又至质故礼记郊特牲云器用陶匏是祭天地之器则陶器为质也以代当质故用质器也云甒大瓦棺是也者丧礼两甒醴酒明堂位云泰有虞氏之尊也檀弓云有虞氏瓦棺是也此据升为帝时所上不得取陶于河滨解此也禹治洪水者昔鲧治水九载绩用不成舜臣尧举八恺八恺中有禹尧使之治水大禹谟云禹降水儆予是也云民降丘宅土者禹贡文云卑宫室者论语文民下居平土营农种作故为之治沟洫以通水通水之官匠人是故夏上匠也云汤放桀者尚书云汤放桀于南巢云疾礼乐之坏者桀之无道民坠涂炭法度靡措是礼乐之坏也梓人所以造作礼乐之器故汤上之也云武王诛纣者尚书牧誓云甲子昧爽战于牧野是武王诛纣之事纣之无道臣下化之无尊卑之差失其服饰但车服者显尊卑之差故周公制礼尊上于舆也故一器而工聚焉者车为多疏故一至为多释曰云一器者车也而工聚者谓有轮人舆人车人就职中仍有辀人是一器工聚者车最多多于余官以周所上故也车有六等之数疏注车有至六画释曰云六等之数下文是也云车有天地之象者下文云轸之方也以象地盖之圆也以象天是车有天地之象也云人在其中焉者在车盖之中也云六等之数法易之三材六画者易说卦云立天之道曰阴与阳立地之道曰柔与刚立人之道曰仁与义兼三材而两之故易六画而成卦兼三材者天有阴阳地有刚柔人有仁义三材六画一材兼二画故车之六等之法也车轸四尺谓之一等戈柲六尺有六寸既建而迤崇于轸四尺谓之二等人长八尺崇于戈四尺谓之三等殳长寻有四尺崇于人四尺谓之四等车戟常崇于殳四尺谓之五等酋矛常有四尺崇于戟四尺谓之六等疏车轸至六等释曰此经说车六等之数此六等轸一人一之外兵有四等此谓前驱车所建故诗云伯也执殳为王前驱彼注引此文为证前驱明此是前驱所建可知注此所至谓矛释曰云此所谓兵车也者谓下兵车之轮崇者也云轸舆后横木者即今之车允一也知八尺曰寻者此经皆以四尺为差人长八尺而殳长寻有四尺崇于人四尺则八尺之外唯有四尺在是寻长八尺可知知倍寻曰常者殳长丈二而云车戟崇于殳四尺则丈二之外有四尺总丈六尺是倍寻曰常也云戈殳戟矛皆插车奇者当皆以铁围范邪置于奇之上下乃插而建之容出先刀入后刃言之一则邪向前一则邪向后乃可得也先郑云迆读为倚移从风之移者司马长卿上林赋云从风倚移云酋发声直谓矛酋矛二丈也车谓之六等之数疏注申言数也释曰前已云之今又言之申重也重言数详审言之也凡察车之道必自载于地者始也是故察车自轮始凡察车之道欲其朴属而微至不朴属无以为完久也不微至无以为戚速也疏注朴属至戚数释曰此已下云造车有善恶高下大小之宜云春秋传者按公羊传庄公三十年冬齐人伐山戎传云此齐侯也其称人何贬曷为贬司马子曰盖以操之为已蹙矣注云操迫也已甚也蹙痛也郑氏以蹙为疾与何休别先郑云子男仆之仆哀二年左氏传云初卫侯游于郊子南仆引之者取音同也轮已崇则人不能登也轮已庳则于马终古登阤也疏注已大至难引释曰轮已崇则过六尺六寸轸即过四尺大高故人不能登也轮已庳则无六尺六寸轸即无四尺大下则马难引常似上坂也故兵车之轮六尺有六寸田车之轮六尺有三寸乘车之轮六尺有六寸疏故兵至六寸释曰上文云车大高大下不得所今此经云须得所之意也先言兵车者重戎事故也田猎战伐相类即言田车以继兵车后别言乘车之等也注此以至田马释曰言以马大小为节者马高则车亦高马下则车亦下一以马之高下为车之节度云革路木路玉路等皆据巾车而言也云国马者据辀人云国马之辀而言国马则校人所云种马戎马齐马道马四者是也六尺有六寸之轮轵崇三尺有三寸也加轸与卜焉四尺也人长八尺登下以为节疏六尺至为节释曰此经论轸崇四尺不高不下之节上云兵车乘车轮高六尺六寸轵是轴头处轮之中央故崇三尺有三寸加轸与卜二者七寸则得四尺注此车至寸也释曰云此车之高者对田车是车之下者也先郑云轵也者物有二名耳云卜读为旃仆之仆者读音同而未闻所出也云谓伏兔也者汉时名今人谓之车屐是也玄谓轵毂末也此轸与卜并七寸者四马车一辕车轴上有伏兔伏兔尾后上载车轸轸始有车舆则轴去地三尺三寸上又兼伏兔及轸并七寸车舆去地总四尺也云田车又宜减焉者田车轸崇三尺一寸半减乘车寸半加轸与卜亦减乘车寸半为五寸半也云乘车之轨广取数于此者车舆六尺有六寸轨广谓辙广辙八尺则车舆外旁出舆两相各七寸七寸之数取于轸卜七寸之数故云取数于此也轮人为轮斩三材必以其时疏注三材至橿也释曰轮人唯造车轮轮之三材唯毂辐牙故郑以此三者解之也云材在阳中冬斩之等并据山虞文知之郑举今世所用木为此三者未知周用何木也三材既具巧者和之疏注调其至合之释曰郑以调解和凿内谓孔入毂入牙者并须调使得所也毂也者以为利转也辐也者以为直指也牙也者以为固抱也疏注利转至作柔释曰云辐也者以为直指也者入毂入牙并须直指不邪曲也云牙也者以为固抱也者使牢固抱曲云利转者毂以无有为用也者按老子道经云三十辐共一毂当其无有车之用注无有谓空虚毂中空虚轮得行舆中空虚人居其上引之者证毂为由空乃得利转之义也先郑读牙为讶跛者之讶者讶迎也此车牙亦柔之使两头相迎故读从之轮敝三材不失职谓之完疏轮敝至之完释曰谓之为职者毂辐牙各自职任自相支持虽尽不动是不失职也望而视其轮欲其冥尔而下迆也进而视之欲其微至也无所取之取诸圜也疏望而至圜也释曰望而视之谓车停止时云冥尔者冥均致貌尔助句辞云下迤者谓辐毂上毂两两相当正直不旁迆故云下迆也望其辐欲其揱尔而纤也进而视之欲其肉称也无所取之取诸易直也疏望其至直也释曰上经总视轮此经则视辐下云进而视之则上云望其辐据住止时也注揱纤至之蛸释曰云揱纤杀小貌也者凡辐皆向毂处大向牙处小言揱纤据向牙处小而言也云肉称弘杀好也者向毂为称故为弘杀先郑云纷容揱参之揱者此盖有文今检未得玄谓如桑螵蛸之蛸者读从尔雅释虫螳螂螵蛸并取音同也望其毂欲其眼也进而视之欲其帱之廉也无所取之取诸急也疏望其至急也释曰凡毂初作时隐起然后以革免之革急裹木隐起见帱覆也谓以革覆毂也注眼出至之限释曰先郑读眼如限切之限亦是取急意视其绠欲其蚤之正也疏视其至正也释曰凡造车轮皆向外箄向外箄则车不掉先郑读绠为山东言饼之饼依俗读也玄谓轮虽箄爪牙必正也者爪入牙中凿孔必正直不随邪也察其菑蚤不齵则轮虽敝不匡疏注菑谓至枉也释曰上视辐入牙中此言察辐入毂中须得所之意也凡植物于地中谓之菑此辐入毂中似植物地中亦谓之菑言菑蚤不齵者人之牙齿参差谓之齵此三十辐入毂与蚤入牙一一相当不相佹戾亦是不齵也如此轮虽敝尽不匡刺先郑云菑读如杂厕之厕者读从史游章分别部居不杂厕义取不参差意也云博立枭棋者谓博戏时立一子于中央谓之枭棋云为菑亦是树立为菑之义也凡斩毂之道必矩其阴阳疏凡斩至阴阳释曰此欲斩毂之时先就树刻之记识其向日为阳背日为阴之处必记之者为后以火养其阴故也阳也者稹理而坚阴也者疏理而柔是故以火养其阴而齐诸其阳则毂虽敝不藃疏注稹致至暴起释曰此毂若不以火养炙阴柔之处使坚与阳齐等后以革鞔阴柔之处木则瘦减革不着木必有暴起若以火养之虽敝尽不藃暴也毂小而长则柞大而短则挚疏毂小至则挚释曰此已下论车须长短小大相称之事注郑司至不坚释曰先郑读柞为迫唶之唶者依俗读之以挚为槷后郑从而就足之玄谓小而长则菑中弱者以毂小而长则辐间柞狭故菑中弱也云大而短则末不坚者谓毂大而短即毂末浅短故毂末不得坚牢也是故六分其轮崇以其一为之牙围疏是故至牙围释曰以上文小大不得其所此文制法使得其所也云六尺六寸之轮牙围尺一寸者此据兵车乘车而言若田车之轮小崇六尺三寸计亦可知也参分其牙围而漆其二疏注不漆至寸也释曰就一尺一寸且取九寸三分分之各得三寸犹有二寸在又一寸为三分二寸为六分三分分之各得二分若然一分有三寸三分寸之二二分总得七寸三分寸之一是漆之者也余一分者三寸三分寸之二是不漆者故云不漆者三寸三分寸之二也云令牙厚一寸三分寸之二则内外面不漆者各一寸也者无正文以意解之故云令牙厚一寸三分寸之二余二寸分于外内面故各一寸也椁其漆内而中诎之以为之毂长以其长为之围疏注六尺至寸也释曰上经不漆者外内面各一寸则两畔减二寸故漆内有六尺四寸也中屈此六尺四寸故毂长三尺二寸也又以三尺二寸为围围三径一三尺得一尺余二寸寸作三分为六分又径二分故径一尺三分寸之二也以其围之阞捎其薮疏以其至其薮释曰车毂之法其孔必大头宽小头狭当辐入处谓之薮宽狭处中而已云阞者三分之一也者于前一尺三分寸之二三分取一捎除也以除空中当薮之处使容车毂也注捎除至趋也释曰云阞三分之一者凡言阞者分散之言数亦不定是以王制云祭用数之仂注以为当年之什一以其下有丧用三年之仂遂以当年经用之什一言之此下文贤是大头穿内径四寸五分寸之二此当薮处于径三分之一为径三寸九分寸之五大小相称故以阞为三分之一释之也读为蜂薮之薮此亦依俗读之以蜂窠有孔薮然此三十辐入毂处亦薮然也玄谓此薮径三寸九分寸之五者以毂径一尺三分寸之二今一尺取九寸三分之一得二寸仍有一寸三分寸之三在今以一寸者为九分寸之二为六分总为十五分三分之一得五分故云径三寸九分寸之五也五分其毂之长去一以为贤去三以为轵疏五分至为轵释曰上经言毂空壶中此经言毂大小两头注郑司至称也释曰云玄谓此大穿径八寸十五分寸之八者经云五分其毂之长去一以为贤即以毂长三尺二寸径一尺三分寸之二而五分去一一尺去二寸得八寸三分寸之二者本三分寸今为十五分寸即以二分者为十分去二分得八分故云大穿径八寸十五分寸之八也云小穿径四寸十五分寸之四者经云去三一尺五分去三去六寸得四寸三分寸之二亦为十五分寸之十五分去三去六分得四分故云小穿径四寸十五分寸之四云大穿甚大似误矣者以其大穿与薮中及小穿三者须相类故郑以五分去二为允也云令大小穿金厚一寸者无正文以目验知之故云令也大小穿穿内皆以金消去二寸故各减二寸也容毂必直陈篆必正施胶必厚施筋必数帱必负干疏注郑司至不足释曰先郑读容上属后郑不从者轵毂末无形容可见其毂上则夏篆夏缦毂约故不从也云帱负干者革毂相应者帱覆也谓以革覆毂毂之木隐着革使之急是革毂相应也云无赢不足者赢与不足同蒙无字若毂有耗瘦不隐着毂则革有赢而毂不足着毂不耗革毂相应革无赢毂亦无不足也既摩革色青白谓之毂之善疏注谓丸至征也释曰此谓以革鞔毂讫将漆之先以骨九之待干乃以石摩平之其色青白则善也参分其毂长二在外一在内以置其辐疏注毂长至九寸释曰此经欲论置辐于毂相去远近之法云毂长三尺二寸上经文令辐广三寸半知者按上云以围之阞捎其薮薮中三分径一毂径既一尺三分寸二今取一分作空中空中径三寸九分寸之五两畔得二分有七寸九分寸之一西厢分之一畔得三寸九分寸之五下文云量其凿深以为辐广深三寸半故知辐广三寸半也依前所计言之辐深实应三寸十八分寸之一言三寸半举成数言也若然毂既长三尺二寸辐居三寸半余有二尺八寸半三分之辐外得一尺九寸辐内得九寸半也凡辐量其凿深以为辐广疏注广深至任也释曰如上所计则辐之广深各有三寸半是相应也至上毂小而长毂大而短则不相应故槷也辐广而凿浅则是以大扤虽有良工莫之能固疏辐广至能固释曰此及下经论毂与辐不得所之意也凿深而辐小则是固有余而强不足也疏凿深至足也释曰云凿深而辐小者欲毂大故凿得深其辐则应大是相称若辐小则固有余固有余由毂大凿深固也而强不足由辐小故也故竑其辐广以为之弱则虽有重任毂不折疏注言力至度之释曰云言力相称也者止谓辐广与凿深相称按史游章云蒲蒻兰席谓取蒲之本在水者为席则此经弱亦是辐入毂中者也参分其辐之长而杀其一则虽有深泥亦弗之溓也疏参分至溓也释曰假令辐除入毂之中其外长三尺则杀一尺以向牙以本粗末细涂则向下刊故泥不粘着之也参分其股围去一以为骹围疏注谓杀至为骹释曰云谓杀辐之数也者上经云杀其一者据长短之中杀一分此经三分杀一据本粗末细而言其辐近毂粗处谓之股若人髀股近牙细者谓之骹谓若人脚近踝之骹也假令辐近毂处围六寸也先郑云方言股以喻其丰者方者止谓方欲言股之时此股逾其丰非谓扬雄以异方之语不同方言也股既喻丰故言骹以喻其细一切粗细相对细处则言骹谓士丧礼缀足用燕几骹在南之类云羊胫细者亦为骹者今人犹言之也揉辐必齐平沈必均疏注揉谓至轻重释曰云揉谓以火藁之者曲者以火炙之木则濡可揉戾使直藁就也故云揉谓以火藁之也云众辐之直齐如一也者谓以火藁之后直不曲故云直齐如一也重者沈多轻者沈浅沈重者更去之则平而轻重等也直以指牙牙得则无槷而固疏注得谓至省声释曰云得谓倨句凿内相应也者以辐直者为倨以牙曲者为句辐牙虽有倨句至于凿内必正正则为得得则若无槷而牢固也先郑读槷为危槷之槷故更转从榝也后郑读槷即是槷苏结切云槷读如涅谓涅物于孔中之涅又解槷字以其用木为槷故从木也云热省声者热者去下火取上与热为声可谓上声下形故云省声也不得则有槷必足见也疏注必足至小耳释曰云必足见言槷大也者足乃据槷而言言足见故知槷大乃足见也云然则虽得犹有槷但小耳者上经云无槷而固即是无槷郑必知上文有槷但小者郑更无异文直以文势反之可知知然者此经云不得则有槷必足见言槷大则知上经得不足见无大槷有小槷可知故郑云虽得犹有槷但小耳郑非直以文势反之知有槷以意量之辐人牙中无有不用槷而固者也六尺有六寸之轮绠参分寸之二谓之轮之固疏注轮箄至数也释曰止由轮有箄车不掉不掉则得轮之固也云参分寸之二者出于辐股凿之数也者凿牙之时孔向外侵三寸之二使辐股外箄故云辐股凿之数也凡为轮行泽者欲杼行山者欲侔疏注杼谓至下等释曰凡为车之法各顺其所宜是以行泽者欲杼知是削薄其践地者下文云是刀以割涂故知削薄之行山欲上下等者下文云是搏以行石虽不动于凿旁恐石伤之故欲上下等而得久长也杼以行泽则是刀以割涂也是故涂不附侔以行山则是抟以行石也是故轮虽敝不甐于凿疏注搏圜至之动释曰先郑以甐为动而不动于凿中后郑以甐亦敝不能敝于凿旁不从先郑者以其动者先动于旁乃及于中不可先动于中故不从也凡揉牙外不廉而内不挫旁不肿谓之用火之善疏凡揉至之善释曰此一经论用火揉牙使之圆正之意古者车罔屈一木为之要当木善火齐又得乃可圆而得所也注廉绝至瘣也释曰凡屈木多外廉绝理内挫折中旁肿负起无此三疾是用火之善也是故规之以视其圜也是故规之以视其圜也疏注轮中规则圜矣释曰谓轮成以绳规之中规则不枉也萭万之以视其匡也疏注等为至作矩释曰云等为萭蒌以运轮上者见令车近萭蒌于轮一边置于轮上是等为萭蒌以运轮上也轮一转一匝不高不下中于萭蒌则轮不匡刺县之以视其辐之直也疏注轮辐至直矣释曰此以轮侧于一边轮辐三十两两上下相直从旁以绳县之两两中县则凿正而辐直矣水之以视其平沈之均也疏注平渐至均矣释曰两轮俱置水中观视四畔入水均否若平深均则斫材均矣量其薮以黍以视其同也疏量其至同也释曰谓两轮俱用黍量视其容受同不齐同则无赢亦无不足郑云黍滑而齐则不取律历志以黍为度量衡之义也权之以视其轻重之侔也疏注侔等至难易释曰云称两轮钧石同则等矣者正以钧石言之者以其轮重非斤两所准拟故以三十斤曰钧百二十斤曰石之言也故可规可萭可水可县可量可权也谓之国工疏故可至国工释曰此一经总结上文也轮人为盖达常围三寸疏注围三至中也释曰轮辐三十盖弓二十有八器类相似故因遣轮人造盖但盖柄有两节此达常是上节下入杠中也桯围倍之六寸疏注围六至之楹释曰此盖柄下节粗大常一倍向上含达常也先郑引丹桓宫楹之楹者按庄二十三年为迎姜氏为华饰故丹桓公庙之楹柱引之证此盖柄之桯楹柱之类也信其桯围以为部广部广六寸疏信其至六寸释曰此言盖之斗四面凿孔内盖弓者于上部高隆穹然谓之为部信古之申字馆申上桯围六寸以为此部径部径六寸也部长二尺疏注谓斗柄达常也释曰此部即达常以此达常上入部中遂名此达常为部其实是达常也桯长倍之四尺者二疏注江长至乘也释曰云盖高一丈立乘也者人长八尺盖弓有宇曲之减二尺得不障人目也十分寸之一谓之枚疏注为下至之一释曰云故书十与上二合为廿字则二十三十四十字一字为两读因而有之子春不从者文理俱周乃合于义若以十合二为廿是则于文字得矣若读以分向下读之其义安在故子春经为正也部尊一枚疏注尊高至分也释曰高者必尊故尊为高也以隆高一分故上文得名为部也弓凿广四枚凿上二枚凿下四枚疏注弓盖至一寸释曰云弓盖橑也者汉世名盖弓为橑子也云广大也者恐直以横广四枚上下不知其数故训广为大明上下及横皆四分也云是为部厚一寸者经两四一二故厚一寸也必以孔上二枚孔下四枚以其弓下用力故也凿深二寸有半下直二枚凿端一枚疏注凿深至题也释曰此经说盖斗之上凿孔内弓二十八孔之上下广狭之义云凿深对为五寸是以不伤达常也者前文云部广六寸达常径一寸达常上入部中径一寸则两畔共有五寸在今以弓凿深二寸半两相各二寸半是不侵达常故云不伤达常也云下直二枚者凿空下正而上低二分也者直正也凿孔下正者上文凿下四枚令于内畔于下亦四枚与外正平故云平于下正也云而上低二分者前文凿上二枚今于内畔孔低二分凿上亦四枚故云上低二分也皆然部总一寸今凿上凿下俱四枚已用八枚其中惟有二枚在故云弓菑则挠挠亦减也弓外畔上下四枚今于内畔减二枚惟有二分剡去也故云平剡其下二分而内之云欲令盖之尊终平不蒙挠也者盖尊外畔孔上二枚及内畔上下俱四枚若然盖弓向外头仰但以盖弓三分一分外为宇曲又以衣蒙之则弓低故盖尊终平不蒙挠又得吐水也云端内题也者盖斗外宽内狭以是故盖弓内端削使狭为题头故云端内题也弓长六尺谓之庇轵五尺谓之庇轮四尺谓之庇轸疏注庇覆至及斡释曰此经说盖有大小不定之事云舆广六尺六寸者舆人文云旁减轨内七寸者七寸以承舆故旁减轨内七寸上云以其毂长二在外一在内以置其辐辐内九寸半绠三分寸之二金辖之间三分寸之一辐又三寸半总尺四寸以此计之以七寸承舆七寸为轨故云旁减轨内七寸也云两轵之广凡丈一尺六寸也者向计舆六尺六寸并两毂六尺四寸总一丈三尺减尺四寸入舆下其余有丈一尺六寸也云六尺之弓倍之加部广凡丈二尺六寸有宇曲之减可覆轵不及斡者下文注云股面三尺几半通尊二尺为五尺近半倍之加部广六寸总丈一尺六寸以几半言之则不整丈一尺六寸经云覆轵当允经中之数故云可覆轵不及斡也参分弓长而揉其一疏注参分至宇曲释曰云参分之持长挠短短者近部而平长者为宇曲也者弓长六尺三分一分有二尺既云参分弓长揉其一则揉其二尺近部者故云三分之持长挠短短者近部内而平长者为宇曲郑又覆言之六尺之弓近部二尺四尺为宇曲必桡近部二尺者以其本凿弓孔时外畔弓上二枚弓下四枚内畔上下俱四枚由弓头仰故须近部挠之使平向下四尺持之为宇曲吐水也参分其股围去一以为蚤围疏注蚤当至之一释曰此言弓近盖计头粗近未头细之意云股围则寸六分也者上云弓凿广四枚即以方围之四四十六故围寸六分云爪围一寸十五分寸之一者一寸为三十分六分者为十八分通前总四十八取三十分去十分得二十分十八分者去六分得十二分以十二并二十为三十二分三十分作寸余二分是三十分寸之二三十分寸之二即是十五分寸之一故云爪围一寸十五分寸之一也参分弓长以其一为之尊疏注尊高至半也释曰云以其一为之尊者正谓近部二尺者对末头四尺者为下以二尺者为高云爪末下于部二尺者正谓盖杠并达常高一丈八尺故四面宇曲垂二尺也云二尺为句四尺为弦求其股者郑欲解宇曲之减减盖之宽覆轵不及斡之意凡算法以蚤低二尺即以低二尺为句又以持长四尺为弦又蚤末直平者为股弦者四尺四四十六为丈六尺句者二尺二二而四为四尺欲求其股之直平者算法以句除弦余为股将句之四尺除弦丈六尺中除四尺仍有丈二尺在然后以筭法约之广一尺长丈二尺方之丈二尺取九尺三尺一截相裨得方三尺仍有三尺在中破之为两段各广五寸长三尺裨于前三尺方两畔畔有五寸两畔并前三尺为三尺半角头仍少方五寸不合不整三尺半几近也言近半上欲尊而宇欲卑疏上欲至欲卑释曰此言为下而说也上谓近部二尺者宇谓持长四尺者也上尊而宇卑则吐水疾而霤远疏注盖者至车与释曰云盖者主为雨设也乘车无盖者按巾车五路皆不言盖以其建旌旗故无盖故彼云及葬执盖从车持旌郑云王平生时乘车建旌雨则有盖又道右职云王式则下前马王下则以盖从注云以盖从表尊非谓在车时若今伞盖者也云礼所谓潦车谓盖车与者按既夕礼云乘车载旃道车载朝服稾车载蓑笠注云今文稾为潦此注云礼所谓潦车者指仪礼今文而言也郑彼不从今文此引之者郑两解故此从之但潦车云载蓑笠笠所以御暑蓑所以御雨雨时或设蓑或设盖故疑是彼潦车遂言与也若然盖车于天子当木路故既夕注云稾犹散也散车以田以鄙之车司常云斿车载旌注云斿车木路也王以田以鄙之车是木路与潦车为一物故知此则木路至于田猎建大麾无盖在国巡行则或载旌或设盖也盖已崇则难为门也盖已卑是蔽目也是故盖崇十尺疏注十尺至人目释曰云盖十尺宇二尺者据人长八尺中人而言若孔子及父皆身长十尺则盖丈二者也良盖弗冒弗纮殷亩而驰不队谓之国工疏良盖至国工释曰云良盖弗冒则无衣不须言不纮若言不纮则有衣而不须纮也云殷亩而驰者据不冒不纮两者而言舆人为车轮崇车广衡长参如一谓之参称疏注称犹至两服释曰此舆人专作车舆记人言车者车以舆为主故车为总名郑为舆者此官实造舆故从舆为正云参如一者谓俱六尺六寸也云容两服者服马也以其骖马别有句鬲引车故衡唯容服也参分车广去一以为隧疏注兵车至之邃释曰隧谓车舆之纵凡人所乘车皆取横阔以或参乘或四乘故横则六尺六寸此隧舆之纵三分六尺六寸取二分以四尺四寸为之不从先郑者车无取于钻燧改火之义故读从邃宇之邃也参分其隧一在前二在后以揉其式疏注兵车至之二释曰郑皆言兵车者按上文先言兵车后言乘车故据先而言其实乘车亦同也云或深尺四寸三分寸之二者以四尺四寸取三尺得一尺又一尺二寸三分之取四寸仍有二寸在一寸为三分二寸为六分取一得二分故云深尺四寸三分寸之二云以揉其式者式谓人所冯依而式敬故名此木为式也以其广之半为之式崇疏注兵车至三寸释曰车舆之广六尺六寸取半为式之高故知三尺三寸也以其隧之半为之较崇疏注较两至为较释曰较谓车舆两相今人谓之平鬲也言两奇谓车相两旁竖之者二者既别而云较两奇上出式者以其较之两头皆置于奇上二木相附故据两较出式而言之云兵车自较而下凡五尺五寸者以其前文式已崇三尺三寸更增此隧之半二尺二寸故为五尺五寸按昭十年左氏传云陈鲍方睦遂伐栾高氏子良曰先得公陈鲍焉往遂伐虎门公卜使王黑以灵姑鉟率吉请断三尺而用之彼注云断三尺使至于较大夫旗至较按礼纬诸侯旗齐轸大夫齐较轸至较五尺五寸断三尺得至较者盖天子与其臣乘重较之车诸侯之车不重较故有三尺之较也或可服君误六分其广以一为之轸围疏注轸舆至一寸释曰云六分者谓舆广六尺六寸而六分取一故得尺一寸也参分轸围去一以为式围疏注兵车至之一释曰谓参分前轸围尺一寸而为之尺一寸取九寸为三分去三寸得六寸余二寸各三分之二寸为六分去二分得四分以三分为一寸余一分添前六寸为七寸三分寸之一也参分式围去一以为较围疏注兵车至之八释曰以式围七寸三分寸之一取六寸三分去二寸得四寸仍有一寸三分寸之一以一寸者为九分一分者转为三分并为十二分去四分得八分故云较围四寸九分寸之八也参分较围去一以为轵围疏注兵车至同名释曰以前较谓四寸九分寸之八四寸取三寸去一寸得二寸余一寸为二十七分余八分为二十四分并之为五十一分取三十去十分得二十分又二十一者去七分得十四添前二十为三十四分取二十七分为一寸余有七分在添前二寸总为三寸二十七分寸之七也云与毂末同名者前云覆轵不及斡注轵是毂末此轵是车较下竖直者及较下横者直衡者并纵横相贯也参分轵围去一以为对围疏注兵车至为名释曰此对形状一与前经轵同但在式木之下对人为名耳参分轵围分前三寸二十七分寸之七取三寸去一寸得二寸余七分者假令整寸为八十一分此二十七分寸之七为二十一分即是八十一分寸之二十一三分之去七分得十四分故云对围二寸八十一分寸之十四也云对式之植者衡者也者先郑读对为缀又以对轵为一处解之后郑皆不从者以其无所指归故以乡人为名据前式下为之也圜者中规方者中矩立者中县衡者中水直者如生焉继者如附焉疏注治材至杀也释曰凡作车之法其材有圜者中于规有方者中于矩有直竖立者中于绳县之垂者衡横也横者中于水无高下也云直如生焉者如木之从地初生云继者如附焉者材有大小相附着如木之枝柯本大末小之弘杀也凡居材大与小无并大倚小则摧引之则绝疏凡居至则绝释曰上经言居材得所此经言不得所之事凡居材大与小无并之使偏邪此汎说居材之法为总也云大倚小则摧者倚则并也凡居材当各自用力若使大材倚并小材小材强不堪大材所倚则摧折矣云引之则绝者上文云居材大与小无并已言大倚小则摧未言小并大之事则此引之则绝据小并大而言也若小并于大大木振其小木力不堪则绝断也栈车欲弇疏栈车欲弇释曰栈车无革鞔舆易可坼坏故当弇向内为之云士乘栈车者巾车职文饰车欲侈疏注饰车至为侈释曰据大夫已上以革鞔舆不畏坼坏故欲得向外侈也云大夫以上者则天子诸侯之车以革鞔舆及毂约也但有异物之饰者则得玉金象之名号无名号者直以革为称革路墨车之等是也若木路亦以革鞔但不漆饰故以木为号孤卿毂上有篆饰即以篆缦为名也按殷传云未命为士者不得乘饰车士得乘饰车者后异代法也弁师掌王之五冕皆玄冕朱里延纽疏弁师至延纽释曰云皆玄冕者古者绩麻三十升布染之上以玄下以朱衣之于冕之上下云延者即是上玄者纽者缀于冕两旁垂之武两旁作孔以笄贯之使得其牢固也凡冕体周礼无文叔孙通作汉礼器制度取法于周今还取彼以释之按彼文凡冕以版广八寸长尺六寸以此上玄下朱覆之乃以五采缫绳贯五采玉垂于延前后谓之邃延故玉藻云天子玉藻前后邃延龙卷以祭是也注冕服至象与释曰云冕服有六者按司服祭祀六服皆连冕言之今此惟云五冕者但此弁师所掌冕以旒为主祭天用大裘取质其冕亦当无旒为质故此不数之惟有五冕耳故云王之五冕也云延冕之覆在上按玉藻注延冕上覆言虽不同义则不异皆以玄表覆之在冕上也以爵弁前后平则得弁称冕则前低一寸余得冕名冕则俛也以低为号也云纽小鼻在武上笄所贯也者今时冠卷当簪者广袤以冠縰其旧象与者古之纽武笄贯之处若今汉时冠卷当簪所贯者于上下之广及随縰之袤以冠縰者贯簪之处当冠縰之中央云旧象者是周冕垂纽于武贯笄之旧象言与者以无正文故云与以疑之五采缫十有二就皆五采玉十有二玉笄朱纮疏五采至朱纮释曰言五采藻十有二者此据衮冕而言谓合五采丝为藻绳十二道为十二旒也就皆五采玉十有二者此各据一旒而言玉有五色以青赤黄白黑于一旒之上以此五色玉贯于藻绳之上每玉间相去一寸十二玉则十二寸就成也以一玉为一成结之使不相并也玉笄朱纮者以玉笄贯之又以组为纮仰属结之也注缫杂至十二释曰云缫杂文者若水草之藻有五采故云杂文之名也云所谓邃延也者谓玉藻文云绳之每一匝而贯五采玉十二斿则十二玉也者以其云就皆五采玉十有二明十二玉可知也云纮一条属两端于武者谓以一条绳先属一头于左旁笄上以一头绕于颐下至句上于右相笄上绕之是以郑注士冠礼云有笄者屈组以为纮垂为饰无笄者缨而结其条彼有笄据皮弁爵弁此五冕皆有笄与彼同此言属于武者据笄贯武故以武言之其实在笄云缫不言皆有不皆者谓王之五冕缫则有十二有九有七有五有三其玉旒皆十二故缫不言皆有不皆者则九旒已下是也玉言皆则五冕旒皆十二玉也此经十二旒据衮冕而言是以郑云此为衮衣之冕十二旒以其十二旒旒各十二玉前后二十四旒故用二百八十八已下计可知诸侯之缫斿九就昬玉三采其余如王之事缫斿皆就玉瑱玉笄疏诸侯至玉笄释曰诸公云缫九就又云缫斿皆就作文与上言缫十有二就皆五采玉十有二缫玉别文则缫有差降玉无差降此诸公缫玉同文则惟有一冕而已故郑计一冕为九旒旒各九玉据冕九旒不别计鷩冕已下以其一冕而已冠五服故也已下侯伯子男亦皆一冕冠数服也王不言玉瑱于此言之者王与诸侯互见为义是以王言玄冕朱里延纽及朱纮明诸侯亦有之诸公言玉瑱明王亦有之是其互有也注侯当至玉名释曰郑知侯当为公者以下别见诸侯又此经云九就当上公以九为节故知是公也知三采朱白苍者聘礼记公侯伯缫借三采朱白苍故知三采亦朱白苍也云出此则异者异谓天子朱纮诸侯当青组纮之等不得与王同也云缫斿皆就皆三采也每缫九成则九旒也者此释有一冕九旒之意也云无恶玉名者按许氏说文无三采玉从玉无声以其三采又非无璠故云恶玉名也说文又云珉石之美者从玉民声如是经云昬玉三采当以无为正故先郑从无为恶玉名也王之皮弁会五采玉基象邸玉笄疏注故书至为之释曰先郑以会为五采束发读经以为皮弁会五采引士丧礼及沛国之事后郑皆不从故以会谓缝中解之先郑读从马会取会结之义又读基如车毂綦之綦直取音同未知何义也玄谓会如大会之会汉历有大会小会取会聚之义故为缝中又云基读如薄借綦之綦綦结也者汉时有薄借綦之语故读从之亦取结义薄借之语未闻云皮弁之缝中每贯结五采玉十二以为饰谓之綦者天子以十二为节约同冕旒也引诗会弁如星者卫诗彼注云会谓弁之缝中饰之以玉皪而处状似星也与经义合故为证也又曰其弁伊綦是也者基既为玉又得为结义得两合耳云邸下柢也者谓于弁内顶上以象骨为柢王之弁绖弁而加环绖疏注弁绖至绖服释曰云弁绖王吊所服也者司服文又杂记云凡弁绖其衰侈袂故知弁绖是王吊服云其弁如爵弁而素者按曾子问云麻弁绖郑云麻弁绖者布弁而加环绖也此不言麻者皆素为之故云而素也云所谓素冠者诗云庶见素冠兮彼素冠谓祥冠与此虽义别同是素为之云而加环绖者谓先着素弁于下乃上加环绖故云加也环绖者大如缌之绖者缌麻绖五服之轻者吊服乃五服之外故约同之但缌之绖则两股此环绖以一股缠之不纠粗细同耳引司服者证弁绖是吊服之绖诸侯及孤卿大夫之冕韦弁皮弁弁绖各以其等为之而掌其禁令疏诸侯至禁令释曰诸侯者上已言公则此诸侯谓侯伯子男云及孤卿大夫者此文既承诸侯之下故郑以为诸侯之孤卿大夫解之也既不别见天子之臣文中可以兼之上天子与公不言韦弁此言之亦是互见之义云各以其等为之不言爵而言等则依命数矣注各以至无等释曰云各以其等谓藻旒玉基如其命数也者经云冕故云旒经云弁故云基如其命数释经云等也侯伯子男之冕亦据一冕如上公矣侯伯子男缫玉皆三采者亦约聘礼记藻三采朱白苍而言之四命已下皆据典命公之孤四命公侯伯之卿三命其大夫二命子男之卿再命大夫一命而言二采朱绿亦据聘礼记聘臣藻皆二采朱绿而言也云弁绖之弁其辟积如冕缫之就然者以其吊服非吉故无饰故辟积有就也云庶人吊者素委貌者此经不云庶人郑园此者以有大夫已上因言庶人且欲从下向上因推出士变冕为爵弁之意也云一命之大夫冕而无旒者此亦无文郑知然者凡冕旒所以为文饰一命若有则止一旒一玉而已非华美又见一命大夫衣无章士又避之变冕为爵弁若一命大夫有旒士则不须变冕为爵弁直服无旒之冕矣故知一命大夫无旒也若然爵弁制如冕但无旒为异则无旒之冕亦与爵弁不殊得谓之冕者但无旒之冕亦前低一寸余故亦得冕名也云韦弁皮弁之会无结饰弁绖之弁不辟积者一命大夫及士冕弁既无旒故知无此等云禁令者不得相僭逾而引玉藻君未有命不敢即乘服者彼诸侯之卿大夫聘于天子天子赐之冕服归国告君得君命乃服之未得君命则为僭逾故引为证也云不言冠弁冠弁兼于韦弁皮弁矣者玄冠缫布衣缫带素跸天子以为田服即诸侯及臣之朝服亦皮弁之类不言之者兼于韦弁皮弁也云不言服弁服弁即衰绖丧服也云不言之者自天子以下无饰无等者则丧服自天子达士共一章是也自此一经总包诸侯及臣不言天子之臣但天子三公八命卿六命大夫四命士三命以下冕弁之属亦各以其等为之可知司甲司兵掌五兵五盾各辨其物与其等以待军事疏司兵至军事释曰言各辨其物与其等者五兵五盾各有物色与其善恶长短大小之等云以待军事者按此下有舞者兵及廞五兵直云以待军事者五兵五盾以军事为主故也注五盾至夷矛释曰郑云五盾干橹之属其名未尽闻也者按祭统云朱干玉戚以舞大武秦诗云蒙伐有苑注云伐中干左氏传建大车之轮以为橹而当一队则有朱干中干及橹闻其三者二者未闻故云其名未尽闻也云等谓功沽上下者功谓善者为上等沽谓粗恶者为下等也必知有此法者见藁人职云书其等以飨工乘其事试其弓弩以下上其食明兵盾亦当然先郑云五兵者戈殳戟酋矛夷矛者此谓车之五兵故下注云车之五兵司农所云者是也及授兵从司马之法以颁之及其受兵输亦如之及其用兵亦如之疏注司马至卫守释曰云授兵从司马之法者司马主六军是一官之长先受于王命知多少乃始出军故从司马法以颁之郑知用兵是出给卫守者以其既言授兵下别言用兵明是卫守之处须兵者也祭祀授舞者兵疏注授以至之属释曰郑知此兵是朱干玉戚者祭统云朱干玉戚以舞大武则大武用朱干玉戚矣又按下司戈盾云祭祀授旅贲殳故士戈盾司兵尊于司戈盾明所授兵据以大武朱干玉戚也其司干所授者又是羽籥之等非干戚可知也大丧廞五兵疏注故书至干笮释曰先郑一部之内廞皆从淫故云淫为陈后郑皆不从者以为廞兴解之者见司服云大丧共其复衣服敛衣服掌其陈序圉人职云凡宾客丧纪牵马而入陈廞马亦如之以此言之廞陈既别则廞不得为陈以兴象为义也云兴作明器之役器五兵也者按既夕礼明器之用器有弓矢役器之内甲胄干笮彼虽不具五兵此既言五兵明五者皆有也故郑引士丧礼下篇甲胄干笮为证言士丧礼下篇即既夕礼也言士丧礼下篇者以其士丧论葬事士丧与既夕二篇同有记皆在既夕篇下故二篇连言之也按彼注笮谓矢服也军事建车之五兵会同亦如之疏军事至如之释曰云建车之五兵者凡器在车皆有铁器屈之在车较及舆以兵插而建之故有出先刃入后刃之事注郑司至弓矢释曰郑司农所云者是也即上文注是也必知如先郑义者见考工记庐人云戈殳戟酋矛夷矛乃云六建既备车不反覆注六建五兵与人也以是故从司农所云也云步卒之五兵则无夷矛而有弓矢者即司右注引司马法所云者是也有弓矢是能用五兵者若前驱所建则有四兵故诗云伯也执殳为王前驱注引考工记车有六等之数除轸与人四兵为证是也司戈盾掌戈盾之物而颁之疏注分与授用释曰分与授用者即下文祭祀会同之等皆是祭祀授旅贲殳故士戈盾授舞者兵亦如之疏注亦颁至四尺释曰云故士王族故士者据司士而言云与旅贲当事则卫王者按旅贲氏掌执戈盾而趋此执殳者以其与故士同卫王时以为仪卫故不执戈盾知殳如杖者庐人所为不见有刃故知如杖知寻有四尺者车有六等云殳长寻有四尺崇于人四尺也军旅会同授贰车戈盾建乘车之戈盾授旅贲及虎士戈盾疏军旅至戈盾释曰军旅会同皆贰车贰皆有车右故授之以戈盾云乘车之戈盾者王所乘车有车右故建戈盾授旅贲氏及虎士戈盾者卫王故也注乘车至则金路释曰军旅乘革路会同乘金路皆巾车文会同则彼以宾一也及舍设藩盾行则敛之疏注舍止至苏与释曰按掌舍王行止住不言设藩盾者当宿卫之事非止一重除彼梐枑车宫之外别有此藩盾之等也云如今扶苏者举汉法以况之也司弓矢掌六弓四弩八矢之法辨其名物而掌其守藏与其出入疏司弓至出入释曰此经与下为目辨其名物者六弓八矢各有名号物色出入者颁之受之注法曲至之数释曰曲直者谓若王弓弧弓合九成规已下或合七合五合三是曲者合少直者合多长短者弓人云弓之上制六尺六寸中制六尺三寸下制六尺是其长短也中春献弓弩中秋献矢箙疏注弓弩至为之释曰矢箙兽皮为之者按诗云象弭鱼箙虽不言用兽盖鱼之似兽者为之若然此兽则鱼形也惟有国语云檿弧箕箙不用兽皮也及其颁之王弓弧弓以授射甲革椹质者夹弓庾弓以授射犴侯鸟兽者唐弓大弓以授学射者使者劳者疏及其至劳者释曰此经六弓强弱相对而言王弧直往体寡夹庾曲往体多故四者自对先自唐大往来若一故退之在后也注王弧至者非释曰云六者弓异体之名也者即所引弓人之职往体来体之等是也此据体而言若以色而言即春秋尚书所云彤弓玈弓之等是也云甲革革甲也者欲见甲以革为之其实一物也引春秋传者事在成十六年楚之养由基善射之事云质正也树椹以为射正者谓若宾射之正然也云射甲与椹试弓习武也者见圉人云泽则共椹质是在泽宫中试弓习武也云犴侯五十步及射鸟兽皆近射也近射用弱弓则射大侯者用王弧射参侯者用唐大矣者此据诸侯言之若据天子则用王弧射虎侯用唐大射熊侯用夹庾射豹侯也云学射者弓用中后习强弱则易也者用中谓唐大往来体如一是中也云使者劳者弓亦用中远近可也者使有远有近皆可也云劳者勤劳王事若晋文侯者谓文侯之命赐之彤弓旅弓是也云文公者谓僖二十八年晋文公败楚于城濮襄王赐之以彤弓旅弓是也其矢箙皆从其弓疏注从弓至百矢释曰云从弓数也者以经云矢箙皆从其弓故知从弓数也云每弓者一箙百矢者按文侯之命及僖二十八年晋文公受弓矢皆云彤弓一彤矢百虽是所赐之弓矢射之弓矢约同之按诗颂云束矢其搜毛注云五十矢为束郑从之至此为百矢者无正文郑两从不定也凡弩夹庾利攻守唐大利车战野战疏注攻城至不疾释曰云攻城垒者城谓城郭垒谓军壁若宣公十二年云御靡旌壁垒而还之类也云与其自守者即城垒也云弩无王弧王弧恒服弦者按上弓有六等有王弧至此弩以有夹庾等四种故云弩无王弧也恒服弦者若弓用则服弦不用则弛惟弩则用与不用一张之后竟不弛故云恒服弦也若然恒服弦用弱者以其强弓久不弛则就弦弱则随体不就弦也又王弧往体少使之恒服弦则使矢不疾故不用也凡矢枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢痺矢用诸散射疏注此八矢者至言伦比释曰郑知此八矢弓弩各有四者以上文六弓四弩俱陈于下总列八矢则知八矢为弓弩所设故郑分之四矢属弓四矢属弩也八矢两两相附必知在上者属弓在下者属弩者此上文六弓在上四弩在下故还以在上配弓在下配弩也云枉矢者取名变星飞行有光今之飞矛是也者按辀人云弧旌枉矢以象弧也按孝经纬援神契云枉矢射慝考异邮曰枉矢精状如流星蛇行有尾见天文志曰枉矢状大流星是其状变之星行时有光故郑云枉矢者取名变星飞行有光汉时名此矢为飞矛故举以为说也云或谓之兵矢者矢人职文云絜矢象焉者谓轻重象枉矢也云二者皆可结火以射敌守城车战者故郑矢人职注以枉絜二矢俱为兵矢云前于重后微轻行疾也者以杀矢三分一在前二在后是最重者也此枉絜二矢则五分二在前三在后云前于重又微轻微轻对己下矰矢恒矢等为最轻也云杀矢言中则死者解称杀矢之名以其最重中则死故也云鍭矢象焉者亦尤重者也云二者皆可以司候射敌之近者及禽兽者释经用诸近射田猎之文云前尤重中深而不可远也者以其三分一在前二在后故云尤重中深故杀名不可远故用之近射也云结缴于矢谓之矰矰高也者缴则绳也谓结绳于矢以弋射鸟兽者言矰高者欲取向上射飞鸟之义也云茀矢象焉者亦结缴为射也云茀之言刜也二者皆可以弋飞鸟刜罗之也者解结缴以罗取而刜杀之义云前于重又微轻者此又对枉矢絜矢五分者是重此于五分之重又微轻于彼以此矢七分故也引诗者证弋是取禽鸟之义也云恒矢安居之矢也者按弓人有其人安其弓安其矢安之文则此恒矢轩周订是安居之矢也云庳矢象焉二者皆可以散射也者谓礼射及习射者已上六矢皆用之攻守及弋射惟此矢云散射明散射是礼射也其礼射者即大射宾射燕射之等皆是其习亦于此三射中为之故并言之也云前后订其行平也者以矰矢七分三在前四在后则知此八分四在前四在后即行平也云凡矢之制枉矢之属至四在后皆矢人职文云恒矢之属轩周中所谓志也者既夕记云志一乘轩周中是也先郑云庳矢读为人罢短之罢此依俗读于义无取玄谓庳读为痺病之痺痺之言伦比伦比则与安居之义同也此八矢六弓四弩不相配者以四矢配四弩于义为可以四矢配六弓其数参差不可相当故不得相配但依六弓四弩与矢随义相当而用之天子之弓合九而成规诸侯合七而成规大夫合五而成规士合三而成规句者谓之弊弓疏天子至弊弓释曰按上注而言王弧射大侯夹庾射犴侯言之则天子之弓王弧也以其往体寡故合九成规诸侯之弓则唐大以其往来体若一故合七成规大夫之弓则夹庾以其往体多故合五成规也士之弓则六弓之外句曲合三成规云句者谓之弊弓者但句之至极无过合三合三之外虽别言句者还指合三者而言耳按天子诸侯三侯士与大夫同射近侯与大夫别侯之法今以士合三与大夫弓别者以士与大夫尊卑次暂以合三者托之于士其实士无合三之弓也注体往至善矣释曰云体往来之衰也者此皆据角弓及张不被弦而合之从合九合七合五合三降杀以两故言衰也云往体寡来体多则合多者据王弧而言云往体多来体寡则合少而圜者据夹庾而说不言唐大者在此二者中间可知凡祭祀共射牲之弓矢疏凡祭至弓矢释曰言凡语广则天地宗庙皆有射牲之事注射牲至其牲释曰言杀牲非尊者所亲惟射为可者按礼记君亲制祭诗云执其鸾刀以启其毛则射外兼为而言惟射者彼亦示行之非正制之耳引国语者欲见有射牲之事彼据祭天而言泽共射椹质之弓矢疏注郑司至于祭释曰此所共弓矢据王弧故上云王弓弧弓以射甲革椹质引射义欲见射椹质是试弓习武在泽宫也大射燕射共弓矢如数并夹疏注如数至籋也释曰知每人四矢者见大射乡射礼皆人各乘矢也云并夹矢籋也者矢籋之言出于汉时大丧共明弓矢疏大丧共明弓矢释曰云明器之用器也者明器中有用器役器役器中有甲胄干笮用器中有弓矢故郑还引用器为证也凡师役会同颁弓弩各以其物从授兵至之仪疏凡师至之仪释曰言师役据王巡狩征伐而言与会同异颁弓弩则不殊也田弋充笼箙矢共矰矢疏注笼竹至共之释曰田谓四时田时弋谓弋凫与雁云充笼箙矢者笼箙皆盛矢物及矢皆共之云共矰矢者谓矢之有缴者云矰矢不在箙者以其共矰矢在箙下别言之故言不在箙也凡亡矢者弗用则更缮人掌王之用弓弩矢箙矰弋抉拾疏缮人至抉拾释曰此缮人所掌王之用弓弩者谓司弓矢选择大善者入缮人以共王用也注郑司至为之释曰先郑所解抉拾二家为说前非后是故后郑增成其义引士丧礼者欲见凶时有文吉时无文约出吉礼也无正文故云天子用象骨与鞴用韦虽不言与亦同疑可知掌诏王射疏注告王当射之节释曰王射先行燕礼以大夫为宾宾与王为耦所告之事亦如大射礼大射正告公之仪赞王弓矢之事疏注授之受之释曰按大射礼大射正授弓小臣授矢天子礼缮人授之受之按大仆职已授之受之此又为者大仆尊大仆赞时此官助赞也凡乘车充其笼箙载其弓弩疏凡乘至弓弩释曰缮人惟主王所乘之车而言吉凡乘车则除革路之外玉金象木之车车皆有右备制非常皆充其笼箙及所载弓矢注充笼箙者以矢释曰以笼是盛矢器今云充之明所充实者是矢可知也既射则敛之疏注敛藏至藏之释曰所敛者惟据王所乘车上有弓矢者既射还敛取藏之引诗证既射弛而藏之义也无会计疏无会计释曰以其王所费损故不会计之藁人掌受财于职金以赍其工疏藁人至其工释曰掌受财于职金者谓有罪人出赎之物金罚货罚故须财者往受之注赍其至之直释曰弓弩矢箙皆是冬官百工造之故云赍其工者给市财用之直也弓六物为三等弩四物亦如之疏弓六至如之释曰弓人惟云弓之长短不言弩之长短盖当与弓同但无文故注亦云未闻注三等至未闻释曰云三等者上中下人各有所宜者皆据凡人长短为上中下士非谓命数者也此经惟言弓弩不言矢箙以下经有矢箙因此弩并云未闻按矢人造矢云五分其长而羽其一注云羽者六寸其羽六寸则矢长三尺而此云矢未闻者彼矢长三尺约而言之亦无正文且弓之长短既不同明矢亦当有差等其矢之差等未闻及箙亦未闻也但弓六物为三等不言皆者下别言弩故六弓不言皆下矢八物皆三等言皆者矢八物中兼有弩矢故须言皆也矢八物皆三等箙亦如之春献素秋献成疏矢八至献成释曰按司弓矢注弓弩各有四矢应作四等而言三等盖据长短为三等法矢人注矢长三尺者假设言之弩既无长短之文矢亦未闻长短也若然箙随矢长则弓之矢箙与弓矢齐弩之矢箙亦与弩矢齐但矢既未闻故箙亦未闻也注矢箙春作秋成释曰按士丧礼明器有献素献成注云形法定为素饰治毕为成此矢箙亦然书其等以飨工疏注郑司至飨薄释曰按下文自有下上其食此文飨据以酒肴飨之先郑以飨为食非故后郑不从后郑不言中飨者举有上下明有中可知也乘其事试其弓弩以下上其食而诛赏疏注郑司至反此释曰云故书试为考后郑亦从考为义也乃入功于司弓矢及缮人凡赍财与其出入皆在藁人以待会而考之亡者阙之疏乃入至阙之释曰数事皆在藁人者以瑽人是弓矢官之主故皆有簿书藏之也戎右掌戎车之兵革使疏注使谓至斩之释曰戎右者与君同车在车之右执戈盾备制非常并充兵中使役故云掌戎车之兵革使谓执兵着甲之使也引春秋者文二年左传文秦晋战于殽时囚唿莱驹失戈引之者证戎右以兵革使事诏赞王鼓疏注既告至击之释曰大仆已赞王鼓此亦同是助击其余面也传王命于陈中会同充革车疏注会同至旷左释曰知会同王乘金路者巾车云金路以宾是也此言充革车故知犹以革路从云充之者谓居左也者尊者左载王既不乘故戎右居左赞王处是以引曲礼为证彼注云君在恶空其位是也盟则以玉敦辟盟遂役之疏注郑司至歃者释曰先郑以辟为法此无取于法义故后郑为开辟盟者之心云将歃血者先执其器者凡盟先割牛耳盛于珠盘以王敦盛血戎右执此敦血为陈其盟约之辞使心开辟乃歃之赞牛耳桃茢疏注郑司至不祥释曰引春秋者按哀十七年公会齐侯盟于蒙孟武伯问于高柴曰诸侯盟谁执牛耳季羔曰鄫衍之役吴公子姑曹注云在七年发阳之役卫石魋注云发阳郧也在十二年武伯曰然则彘也以其鲁于齐为小国故也云玄谓尸盟者割牛耳者尸盟即是小国也云桃鬼所畏也茢苕帚所以埽不祥者杀牲取血旁有不祥故执此二者于血侧也齐右掌祭祀会同宾客前齐车王乘则持马行则陪乘疏注齐车至右与释曰云前之者已驾王未乘之时者曲礼曰仆执策立于马前备惊奔谓未乘时此亦未乘之时在马前备惊奔也云陪乘者王与仆及车右为参车也云齐右与齐仆同车而有祭祀之事则兼玉路之右者齐仆同乘金路惟可据齐时今此经云祭祀不言齐明是兼祭祀乘玉路时为右可知也以其玉路有五其右惟有齐右道右戎右三者不见祀右及田右祭祀时亦名齐田与战伐俱用兵可以相通故知齐右兼玉路右戎右兼田右也无正文故云与以疑之也凡有牲事则前马疏注王见至齐牛释曰云王见牲则拱而式者凡男子立乘前视五巂若有敬事则式式视马尾当须端拱故云拱而式也居马前郄行备惊奔也者以其王既拱而式是以齐右居马前郄行备惊奔故也引曲礼曰国君下宗庙式齐牛者按彼经云国君式宗庙下齐牛此所引不同者但宗庙尊宜下将彼经为误故郑改之依正而言也道右掌前道车王出入则持马陪乘如齐车之仪疏注道车至之车释曰齐右云王乘则持马此云王出入则持马文不同者为右之义不异不同者互换为义故也云道车象路也王行道德之车者若言象据饰为名言道据行改为称是以大司马亦云道车自车上谕命于从车疏自车至从车释曰按驭夫掌驭贰车从车彼注贰车象路之副从车戎路田路之副此所论从车即彼贰车与彼从车别同名耳诏王之车仪疏注顾式之属释曰礼云式视马尾顾不过毂皆是车上威仪故须诏之齐右不云者文不具王式则下前马王下则以盖从疏注以盖从表尊释曰盖有二种一者御雨二者表尊此则表尊之盖也大驭掌驭王路以祀及犯犮王自左驭驭下祝登受辔犯犮遂驱之疏大驭至驱之释曰此据祭天之时故有犯犮之事云及犯犮者出国门封土为山象祭犮王在左自驭驭下祝登受取王手之辔犯犮遂驱之而出注行山至道祭释曰言行山曰犮者谓水行曰涉山行曰犮云封土为山象者郑注月令祀行之礼为犮坛厚三寸广五尺此道祭亦宜然云菩刍棘柏为神主者谓于三者之中但用其一以为神主则可也云既祭之以车轹之而去逾无险难也者祭天在近郊虽无险难审慎故也引春秋传曰者按襄二十八年子大叔云跋涉山川蒙犯霜露以逞君心是其山行曰犮之事也子春读犮为别异之别者盖取犮讫行去之意引聘礼大夫道祭者无牲牢酒脯而已又于旁饮酒饯别故云饮酒于其侧也及祭酌仆仆左执辔右祭两轵祭凡乃饮疏及祭至乃饮释曰此云及祭酌仆者即上文将犯犮之时当祭左右毂未及轼前乃犯犮而去酌仆者使人酌酒与仆仆即大驭也大驭则左执辔右手祭两轵并祭轨之轼前三处讫乃饮饮者若祭末饮福酒乃始轹犮而去注故书至之笄释曰云谓两彗者彗即毂末云轨当为谓车轼前也者按少仪祭左右轨范乃饮注云周礼大驭祭两轵祭轨乃饮轨与轵于车同谓彗头也轨范与范声同谓轼前也若然此云轵少仪作轨轨与车辙之轨同名此云轨少仪云范同是轼前也凡驭路行以肆夏趋以采荠疏凡驭至采荠释曰乐师亦有此法彼下有车亦如之即上云行趍者据步迎宾客法此既驭路亦云行趍者此虽驭路行趍迟疾惟步迎宾客为法故虽车亦行趍也注凡驭至应门释曰此大驭惟驭玉路而云谓五路者大驭虽驭玉路以经云凡所含广则余四路亦准玉路为法故云五路也若然迎宾客惟乘金路余四路虽不用迎宾客至于乘车皆自内而出自外而入经路寝及门故郑据大寝为正也云肆夏采荠乐章也者肆夏在钟师与九夏同是乐章可知其采茨虽逸诗既与肆夏同歌明亦乐章也知行谓大寝至路门趋谓路门至应门者尔雅云堂上谓之行门外谓之趋行虽在堂亦人之行由堂始故发堂至门皆谓之为行故云行谓大寝至路门趋谓路门至应门也郑注乐师云及入应门路门亦如之此注不言亦同于彼也若然应门外亦应有乐节但无文故郑亦不言也凡驭路仪以鸾和为节疏注舒疾至为铃释曰郑知鸾在衡和在轼者郑见韩诗传云升车则马动马动则鸾鸣鸾鸣则和应乘车先马动次鸾鸣乃和应明鸾近马首和更近后故知鸾在衡和在轼也且按秦诗云车鸾镳毛云鸾在衡郑云鸾在镳不从毛义者郑以田车鸾在镳乘车鸾在衡此云鸾在衡据乘车而言故也云皆以金为铃者鼓人掌四金铃则四金之类故知用金为之乃可得有声也戎仆掌驭戎车疏注戎车至自将释曰此云戎车巾车云革路建太白以即戎车革路也掌王倅车之政正其服疏注倅副至衣服释曰郑注坊记云仆右恒朝服据非在军时若在军则服韦弁服众乘戎车者之衣服谓此服也言丘乘戎车者之服则副车十二乘及广阙革轻之倅皆是也犯犮如玉路之仪凡巡守及兵车之会亦如之疏注如在军释曰云如在军者谓如其犯犮巡狩及兵车会亦乘革路若乘车之会即乘金路也掌凡戎车之仪疏注以待宾客释曰云凡语广故知众兵车即三百两也按武王伐纣时王自巡六师则有六军千乘及诸戎狄三分二诸侯其车多矣只有三百两者据陈与纣战者而言齐仆掌驭金路以宾疏注凡戎至百两释曰此经与下为目所待宾客即下文是也朝觐宗遇飨食皆乘金路其法仪各以其等为车送逆之节疏注节谓至车送释曰受享于庙则迎之大行人云上公九十步介九人摈者五人庙中将币三享郑注云朝先享不言朝朝正礼不嫌有等是春夏受贽于朝无迎法受享则有之秋冬一受之于庙亦无迎法故郊特牲云觐礼天子不下堂而见诸侯是受贽受享皆无迎法今言朝觐宗遇飨食皆乘金路者谓因此朝觐宗遇而与诸侯行飨食在庙即有乘金路迎宾客之法也云上公九十步已下大行人文彼据受享于庙非飨食礼也引之者欲见飨食迎宾与受享同司仪所云亦据受飨食之礼也道仆掌驭象路以朝夕燕出入其法仪如齐车疏注朝夕朝朝莫夕释曰朝朝莫夕在正朝来往而言燕者以其在宫中行事皆称燕掌贰车之政令疏注贰亦副释曰上文戎仆倅车云副故此贰亦副也田仆掌驭田路以田以鄙疏注田路至县鄙释曰云田路木路也者按巾车云木路建大麾以田故知田路即木路也云田田猎也者据四时田也云鄙循行县鄙者谓在百里外六遂之中王巡六遂县鄙则六乡州党巡之可知举远以明近也掌佐车之政疏注佐亦副释曰天子尊故戎车田车之二有别名诸侯卑戎车田车之二同曰佐无倅名是以檀弓云战于乘丘公队佐车授绥少仪注亦云朝祀之副曰贰戎猎之副曰佐也设驱逆之车疏注驱驱至出围释曰按王制云大夫杀则止佐车佐车止则百姓田猎彼佐车则此驱逆之车也令获者植旌疏注以告至树也释曰按山虞植旗属禽此官又云植旌比禽者彼此共其事故并见之及献比禽疏注田弊至数之释曰大司马春火弊夏车弊秋罗弊冬徒弊弊止也田止百姓所得禽大兽公之小禽私之公之者献于旌下每禽择取三十其余为主皮之射而取之故云比种物相从次数之也凡田王提马而走诸侯晋大夫驰疏凡田至夫驰释曰凡田亦谓四时田天子发抗大绥诸侯发抗小绥大夫下君不得云绥云大夫发止佐车其时有提马晋马之事云提迟于驰皆使尊者体促之义也驭夫尝驭贰车从车使车疏注贰车至之车释曰知贰车是象路之副者以道仆云掌贰车之政令故知之也知从车是戎路田路之副者见戎仆与田仆俱不言贰田与戎俱是职烦故知兼此二者也不掌戎路金路之副者贰者事暇盖车仆不共掌也知使车是驱逆者以使役劳剧之事故知是驱逆之车也分公马而驾治之疏注乘调六种之马释曰趋马自主驾脱故知此驾治者是调习之也小司寇之职掌外朝之政以致万民而询焉一曰询国危二曰询国迁三曰询立君疏小司至立君释曰外朝之职朝士专掌但小司寇既为副贰长官亦与朝士同掌之耳故云掌外朝之政以致万民者案下文群吏并在内而此经独云致万民者但群吏在朝是常万民不合在朝惟在大事及疑狱乃致之故特言之也注外朝至庶人释曰外朝在雉门之外则亦在库门之外也云国危谓有兵寇之难者谓邻国来侵伐与国为难者也云国迁谓徙都改邑也者谓王国迁徙若殷之盘庚迁殷之类若迁卿大夫都邑不在询限云立君谓无冢适选于庶也者冢适双言案内则而言谓适后所生最长者为冢若无冢适后所生次冢以下为适则适者非一若无适则于众妾所生择立之众妾所生非一是以须与阍人共询可否此三者皆采众心众同乃可依用也先郑引诗及书者证致万民之意也其位王南乡三公及州长百姓北面群臣西面群吏东面疏注群臣至公后释曰案射人及司士孤位皆西方东面北上今此独在东方西面从群臣之位者孤无职尊之如宾恒在西但此三询之朝即朝士所掌之位案朝士外朝云左九棘孤卿大夫位焉群士在其后右九棘公侯伯子男位焉群吏在其后面三槐三公位焉州长众庶在其后以此故知孤从群臣之位三公北面者案郊特牲君之南乡答阳之义也臣之北面答君也三公臣中之尊北面屈之答君之意知乡大夫在公后者以州长众乡之属在公后又二乡公一人明乡大夫亦在公后可知也每乡大夫皆别命卿为之六卿别也小司寇摈以叙进而问焉以众辅志而弊谋疏小司至弊谋释曰云以叙进者案小宰六叙皆先尊后卑则此言以叙进谓先公卿以次而下注摈谓至明也释曰此既在朝立定而问之明摈者无别相见之礼故知以次一一揖之使前问之云辅志者尊王贤明也者专欲难成舍己稽众圣人无心以百姓心为心今能以众辅成己志是尊王贤明者也以五刑听万民之狱讼附于刑用情讯之至于旬乃弊之读书则用法疏以五至用法释曰云附于刑用情讯之者以囚所犯罪附于五刑恐有枉滥故用情实问之使得真实云至于旬乃弊之者缓刑之意欲其钦慎也云读书则用法者谓行刑之时当读刑书罪状则用法刑之注附犹至论之释曰引王制云刑者侀也者上刑为法下侀为着谓行法着人身体又训为成者意取一成不可变死者不可复生断者不可更续是其不可变也故君子尽心焉不可滥此释用情讯之也汉时读鞫已乃论之者鞫谓劾囚之要辞行刑之时读已乃论其罪也凡命夫命妇不躬坐狱讼疏注为治至大理释曰古者取囚要辞皆对坐治狱之吏皆有严威恐狱吏亵尊故不使命夫命妇亲坐若取辞之时不得不坐当使其属或子弟代坐也引丧服传者丧服经有大夫命妇子夏传解之云大夫者其男子之为大夫者也今此云命夫者其男子之为大夫者误当以彼为正云春秋传者左氏僖二十八年卫侯坐杀弟叔武元咺诉于晋晋使人断之引之者证命夫命妇不身坐狱讼之事若然元咺甯子鍼庄子皆大夫得坐讼者大夫身不得与士坐讼若两大夫或代君皆得坐无嫌以是卫侯不得坐使庄子与元呾对坐也若然观此文命夫命妇惟据大夫不通士案内宰云佐后使治外内命妇先郑云外命妇卿大夫之妻后郑云士妻亦为命妇又阍人云凡外内命夫命妇注内命夫卿大夫士之在宫中者如是士及士妻亦得为命夫命妇者彼皆据王臣而言王之士有三命二命一命皆得王命此文兼诸侯臣子男士则不命以是此文命夫命妇惟据大夫为文不通士也凡王之同族有罪不即市疏注郑司至兄弟释曰此囚上论断狱之事故说王之同族有罪不即市者不与国人虑兄弟也故先郑云当刑诸甸师氏故甸师云王之同姓有罪则死刑焉是也必于甸师者甸师掌耕耨王籍其场上多屋就隐处刑之引礼记者文王世子文彼据诸侯法云刑于隐者谓就屋中云不与国人虑兄弟者若在市朝刑杀国人见之亦谋虑兄弟是与国人虑兄弟若不于市朝是不与也天子之礼亦然故引为证也以五声听狱讼求民情疏以五至民情释曰案下五事惟辞听一是声而以五声目之者四事虽不是声亦以声为本故也案吕刑云惟貌有稽在狱定之后则此五听亦在要辞定讫恐其滥失更以五听观之以求民情也一曰辞听疏注观其至则烦释曰直则言要理深虚则辞烦义寡故云不直则烦二曰色听疏注观其至赧然释曰理直则颜色有厉理曲则颜色愧赧小尔雅云不直失节谓之惭愧面惭曰赧心惭曰恧体惭曰悛三曰气听疏注观其至则喘释曰虚本心知气从内发理既不直吐气则喘四曰耳听疏注观其至则惑释曰尚书云作德心逸日休作伪心劳日拙观其事直听物明审其理不直听物致疑五曰目听疏注观其至毦然释曰目为心视视由心起理若直实视盻分明理若虚陈视乃毛乱以八辟丽邦法附刑罚疏以八至刑罚释曰案曲礼云刑不上大夫郑注云其犯法则在八议轻重不在刑书若然此八辟为不在刑书若有罪当议议得其罪乃附邦法而附于刑罚也注辟法至着也释曰以辟为法谓八者之法子春读丽为罗后郑不从谓丽附也破子春为罗若作罗则入罗网当在刑书何须更议之也后郑以不在刑书故须议议讫乃附邦法易曰日月丽于天但天自然无形而得附着者天者自然之气日月本在虚空而附自然之气故得为附着也一曰议亲之辟疏注郑司至是也释曰亲谓五属之内及外亲有服者皆是议限亲不假贵故亲贤能及功勤若贵亦不假余贤能之等各据一边则得入议假令既有亲兼有余事亦不离议限二曰议故之辟疏注故谓至不偷释曰此故旧据王为言是以大宗伯注故旧朋友谓共在学者若伐木诗亦是故友之类先郑引论语故旧不遗则民不偷言民不偷上行下效亦据人君而说故引为证议故也三曰议贤之辟疏注郑司至行者释曰先郑举汉廉吏为贤后郑足成故言贤有德行者谓若乡大夫兴贤者能者贤即有六德六行者也四曰议能之辟疏注能谓至惑乎释曰云能谓有道艺者此即乡大夫兴能者能有道艺若保氏云掌养国子以道而教之六艺是国子与贤者有德行兼道艺若能者惟有道艺未必兼有德也引春秋传者左氏襄二十一年叔向被囚祁奚作此辞以晋侯使赦小罪存大能引之者证以能议也五曰议功之辟疏注谓有至功者释曰此即司勋所掌王功国功之等皆入此功也是以彼音皆言功为首也六曰议贵之辟疏注郑司至是也释曰先郑推引汉法墨绶为贵若据周大夫以上皆贵也墨绶者汉法丞相中二千石金印紫绶御史大夫二千石银印黄绶县令六百石铜印墨绶是也七曰议勤之辟疏注谓憔悴以事国释曰案诗云或憔悴以事国自此已上七者虽以王为主诸侯一国之尊赏罚自制亦应有此议法是以议能郑引叔向之事是其一隅也惟八曰议宾惟据王者而言不及诸侯也八曰议宾之辟疏注谓所至后与释曰春秋襄二十五年传云虞阏父为周陶正而封诸陈以备三恪之言郊特牲有尊贤不过二代之语故郑云三恪二代之后案乐记云武王克殷及商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞殷之后于宋此皆自行当代礼乐常所不臣为宾礼礼之故为宾也言与者经直云宾不斥所据约后同之故云与以疑之也以三刺断庶民狱讼之中疏注中谓罪正所定释曰此经与下文为目但三刺之言当是罪定断讫乃向外朝始行三刺庶民已上皆应有刺直言庶民者庶民贱恐不刺贱者尚刺已上刺可知云中谓罪正所定者断狱终始有三刺刺则罪正所定即当行刑故云罪正所定也一曰讯群臣二曰讯群吏三曰讯万民疏注刺杀至言也释曰云群臣者士已上云群吏者府史胥徒庶人在官者云万民者民间有德行不仕者云刺杀三刺罪定即杀之但所刺不必是杀余四刑亦当三刺直言杀者举汉重者而言其实皆三刺是以下文云听民之所刺宥而施上服下服之刑是兼轻重皆刺也听民之所剌宥以施上服下服之刑疏注宥宽至刖也释曰墨劓施于面故为上服官刖施于下体故为下服凡行剌必先以物规之如衣服乃施刑故言服也及大比登民数自生齿以上登于天府疏注大比三年至七月生齿释曰小司寇至三年大按比之时使司民之官登上民数自生齿已上皆登之小司寇乃登于天府云男八月女七月而生齿者按家语本命男子八月生齿八岁而龀齿女子七月而生齿七岁而龀齿男子阳得阴而生得阴而落女子阴得阳而生得阳而落故男偶女奇也内史司会冢宰贰之以制国用疏注人数至制耳释曰内史掌八柄之等司会主计会冢宰所主兼设故皆取副贰民数簿书得民数乃制国用以其国用出于民故也云人数定九赋可知国用乃可制者郑偏据九赋而言至九贡九功亦可知也小祭祀奉犬牲疏小祭祀至犬牲释曰大祭祀自大司寇奉犬牲若小祭祀王玄冕所祭则小司寇奉进犬牲也凡禋祀五帝实镬水纳亨亦如之疏凡禋至如之释曰云禋祀五帝者祭天曰燔柴即禋祀也故云禋祀五帝五帝所祀谓四时迎气总享明堂实镬水以拟洗肉所用也纳亨亦如之纳亨致牲谓将祭乡祭之晨实以水亨牲也郑知实镬水为洗解牲肉者以下云纳亨亦如之是实镬水亨煮肉故知此是洗肉也封人云共其水藁亦谓洗牲肉也大宾客前王而辟疏注郑司至引矣释曰下士师云诸侯为宾帅其属跸于王宫飨燕时此小司寇为王辟亦谓于宫中飨燕在寝及庙时也云若今时执金吾下至令尉奉引者汉时执金吾及令尉为帝奉引犹如小司寇为王导故引以为况后世子之丧亦如之疏后世至如之释曰谓后世子之丧当朝庙之时王出入亦为王而辟也小师莅戮疏注小师至之师释曰谓王不自出使卿大夫出军阃外之事将军裁之军将有所斩戮于社主前则小司寇莅戮也凡国之大事使其属跸疏注属士师以下释曰此国之大事即士师云诸侯为宾是也士师云帅其属则士师已下皆跸故此据而言之孟冬祀司民献民数于王王拜受之以图国用而进退之疏孟冬至退之释曰前文大比登民数于天府据三年大比而言此则据年年民数皆有增减于孟冬春官祭司民之时小司寇以民数多少献于王也注司民至则损释曰案星经轩辕角有大民小民之星是轩辕角也云国用民众则益民寡则损者国家所用财物由民上而来是以国用多少要由民众寡故民众则益丰用之民寡则损俭用之岁终则令群士计狱弊讼登中于天府疏注上其至之数释曰群士谓乡士遂士已下皆是必登断狱之书于祖庙天府者重其断刑使神监之正岁帅其属而观刑象令以木铎曰不用法者国有常刑令群士疏注群士遂士以下释曰此所戒应六官各应其所掌知群士是遂士以下者以其乡士已入帅其属中遂士县士方士讶士等虽是六十官之属以其主六遂以外渐远恐不在属中故经特云令群士明群士是遂士以下可知乃宣布于四方宪刑禁疏注宣徧至五禁释曰此所宣布则布宪所云者是也此官主之彼乃布之事相成也乃命其属入会乃致事疏注得其至于王释曰命其属谓命已下属官使入会计文状来乃致事与王故云乃乃缓辞士师之职掌国之五禁之法以左右刑罚一曰宫禁二曰官禁三曰国禁四曰野禁五曰军禁皆以木铎徇之于朝书而县于门闾疏士师至门闾释曰凡设五刑者刑期于无刑以刑止刑以杀止杀杀一人使万人惩是欲不使犯罪令于刑外豫施禁禁民使不犯刑是左右助刑罚无使罪丽于民也云书而县于门闾者尔雅云巷门谓之闾则县于处处巷门使知之注左右至言者释曰云宫王宫也者谓皋门也云官官府也者谓庐宫人听事之门云国城中者若王城十二门云古之禁尽亡矣者谓在仪礼三千条内而在亡中故举汉法以况之云离载下帷者谓在车离耦耦载而下帷恐是奸非故禁之云角可言者古之禁书具不惟如此故云角可言也以五戒先后刑罚毋使罪丽于民一曰誓用之于军旅二曰诰用之于会同三曰禁用诸田役四曰纠用诸国中五曰宪用诸都鄙疏以五至都鄙释曰戒与禁谓典法则亦是所用异异其名耳同是告语使不犯刑罚注先后至闻焉释曰先后犹左右也者皆是相助之义异其名而已云甘誓者启与有扈战于甘之野作甘誓云汤誓者汤将伐桀以誓众云大诰者武王崩周公作以成王令以大义告天下以诛三监以作诰云康诰者周公以成王命封康叔于殷墟诰康叔以治政之事故作诰云之属者乃有泰誓费誓召诰洛诰之等故言之属也凡诰誓皆因大会乃为之故用之于军旅用之于会同也云禁则军礼曰无干车无自后射比其类也者易比之九五曰王用三驱失前禽注云王因天下显习兵于蒐狩焉驱禽而射之三则已发军礼失前禽者谓禽在前来者不逆而射旁去又不射惟其走者顺而射之不中亦已是皆所失用兵之法亦如之降者不杀奔者不禁背敌不杀以仁恩养威之道若然此不自后射亦谓不中之后不重射前敌不破则有追法春秋公追戎于济西是也掌乡合州党族闾比之联与其民人之什伍使之相安相受以比追胥之事以施刑罚庆赏疏掌乡至庆赏释曰士师掌乡中合聚之法者以为有施刑罚也云州党族闾比之联即是乡合之事云与其人民之什伍者此即因内政寄军令之类五家为比比即一伍也二伍为什据追胥之时云使之相安相受者宅舍有故使当比当闾相受寄托使得安稳也云以比追胥者以比什伍使追胥二事也云以施刑罚庆赏者使邻伍相及也注乡合至贼也释曰云追追寇者即公追戎于济西是也胥读如宿偦之偦者时有夜宿逐贼谓之偦即司搏盗贼是也掌官中之政令疏掌官中之政令释曰士师所施政令惟在当官故郑云大司寇之官府中也察狱讼之辞以诏司寇断狱弊讼致邦令疏察狱至邦令释曰狱讼辞诉各有司存谓若乡士遂士县士方士各主当司之狱讼其有不决来问都头士师者则士师审察以告大司寇断狱弊讼也云致邦令者此即所察狱讼断讫致与本官谓之致邦令也掌士之八成疏掌士之八成释曰士之八成言士者此八者皆是狱官断事成品式士即士师已下是也注郑司至事比释曰先郑云成者行事有八篇若今时决事比者即若小宰八成凡言成者皆旧有成事品式后人依而行之决事依前比类决之一曰邦汋疏注郑司至书事释曰云汋读如酌酒尊中之酌者俗读之若今刺探尚书事者汉时尚书掌机密有刺探尚书密事斟酌私知故举为况也二曰邦贼疏注为逆乱者释曰既云邦贼罪无过此故知为逆乱若崔杼州吁之等三曰邦谍疏注为异国反间释曰异国欲来侵伐先遣人往间候取其委曲反来说之其言谍谍然故谓之邦谍用兵之策勿善于此故孙子兵法云兴师十万日费千金内外骚动以争一日之胜而受爵禄金宝于人者非民之将故三军之事莫密于反间殷之兴也伊挚在夏周之兴也吕牙在殷唯贤圣将能用间以成此兵之要者也四曰犯邦令疏注干冒王教令者释曰郑云干冒王教令者谓犯邦令不肯依行五曰挢邦令疏注称诈以有为者释曰挢即诈也故郑云称诈以有为者谓诈上命营构伪物之类也六曰为邦盗疏注窃取至藏者释曰谓若定八年阳货盗窃宝玉大弓以出奔之类是也七曰为邦朋疏注朋党至之朋释曰朋谓朋党阿曲相阿违国家正法擅生曲法使政不平以罔国法故曰邦朋也八曰为邦诬疏注诬罔至失实释曰谓若君臣相得政教平美其有佞臣诬以恶事致使善政失实者也若邦凶荒则以荒辩之法治之疏若邦至治之释曰凶荒谓年谷不熟民皆困苦则以荒贬之法治之不得用寻常之法注郑司至刑贬释曰先郑之言义无所据故后郑不从后郑破辨为贬从朝士职之文也朝士职虑刑贬者彼注谓谋虑缓刑减损国用为民困苦故也令移民通财纠守缓刑疏注移民至心也释曰移民就贱谓可移者将身往也通财补不足谓不可移者即于丰处将财谷以补不足凡以财狱讼者正之以傅别约剂疏注傅别至正之释曰此注云傅别中别手书也小宰注为大手书于一札中字别之语异义同此先郑云若今时市买为券书以别之各得其一义与后郑同故引之在下小宰注先郑云傅着约束于大书别别为两两家各得其一后郑不从先郑至此更为一解故从之若祭胜国之社稷则为之尸疏注以刑至亳社释曰案凫诗宗庙社稷七祀皆称公尸不使刑官今祭胜国之社稷用士师为尸故郑云用刑官为尸略之也云周谓亡殷之社为亳社者经云胜国注为亡殷又云亳社者据周胜殷谓之胜据殷亡即云亡国即郊特牲云废国之社必屋之是也据地而言即言亳社春秋亳社灾是也王燕出入则前驱而辟疏注道王且辟行人释曰导王解前驱且辟行人解而辟王燕出入谓宫苑皆是祀五帝则沃尸及王盥洎镬水疏注洎谓增其沃汁释曰案特牲少牢尸尊不就洗入门北面则以盘匜盥手王盥谓将献尸时先就洗盥洎镬水增其沃汁镬在门外之东亨牲之爨言须镬水就爨增之亨实镬水此官增之示敬而已此直言祀五帝沃尸及王盥其余冬至夏至及祭先王先公所沃盥者案小祝职云大祭祀沃尸盥小臣职云大祭祀朝觐沃王盥如是则冬至夏至及先王先公小祝沃尸盥小臣沃王盥郁人云凡祼事沃盥惟在宗朝为祼时凡刉珥则奉犬牲疏注珥读至曰卹释曰郑为卹者珥是玉名故破从卹取用血之意知刉卹是衅礼者杂记云成庙则衅之门夹室皆用鸡其卹皆于屋下彼虽不言刉刉卹相将故知是衅礼知用牲毛者曰刉羽者曰卹者杂记鸡言卹即毛曰刉可知诸侯为宾则帅其属而跸于王宫疏诸侯至王宫释曰士师言帅其属当官下云属上士已下皆是也注谓诸至飨时释曰经云跸于王宫飨在庙燕在寝言于王宫故知燕飨时也大丧亦如之疏大丧亦如之释曰大丧在宫中谓朝庙亦在宫中为跸也大师帅其属而禁逆军旅者与犯师禁者而戮之疏大师至戮之释曰帅其属亦谓上士已下在军而戮亦谓戮于社主前注逆军至陈也释曰逆军旅反将命者王在军自将违王命亦是反将命王不在梱外之事将军裁之亦是反将命犯师禁于行陈者干犯军之行陈案昭元年晋荀吴败狄于太原将战魏绛曰请皆卒自我始荀吴之嬖人不肯即卒斩以徇襄三年鸡泽之盟晋侯之弟杨于乱行于曲梁魏绛戮其仆魏绛曰军事有死无犯为敬此二者是反将命干行陈之事也岁终则令正要会疏注定计簿释曰定计簿者年终将考之故也正岁帅其属而宪禁令于国及郊野疏注去国至之野释曰正岁宪禁令者取除旧布新之义言于国及郊野者则自国至百里外皆宪禁之也云去国百里曰郊司马法文郊外谓之野尔雅文乡士掌国中疏乡士掌国中释曰乡士主六乡之狱言掌国中者狱居近六乡之狱皆在国中郑司至国中释曰先郑云谓国中至百里郊后郑不从者六乡地虽在百里郊内要言国中者指狱而言非通百里在国中故不从也是以谓其地则距王城百里内言掌国中此主国中狱也云六乡之狱在国中对六遂之狱在四郊者也各掌其乡之民数而纠戒之疏注乡士至三乡释曰郑以四人分主三乡者若以八人共主三乡不得言各既言各则有部分故以四人分主三乡解之也听其狱讼察其辞疏注察审也释曰乡士主治狱讼之事故云听其狱讼察其辞言审者恐人枉监也辩其狱讼异其死刑之罪而要之旬而职听于朝疏辩其至于朝释曰云辨其狱讼者辩别也狱谓争罪讼谓争财事既不同文书亦异云异其死刑之罪者死与四刑轻重不同文书亦异云而要之者文书既得乃后取其要辞虽得要实之辞罪定仍至十日乃后以断刑之职听断于外朝注辩异至反覆释曰云要之为其罪法之要辞如今劾矣者劾实也正谓弃虚从实收取要辞为定容其自反覆恐囚虚承其罪十日不翻即是其实然后向外朝对众更询乃与之罪司寇听之断其狱弊其讼于朝群士司刑皆在各丽其法以议狱讼疏司寇至狱讼释曰此即朝众听之事狱言断讼言弊弊亦断异言耳云群士司刑皆在者所谓吕刑云师听五辞一也恐专有滥故众狱官共听之云各丽其法者罪状不同附法有异当如其罪状各依其罪不得滥出滥入如此以议狱讼也注丽附至议也释曰所议本欲得其实情故须各致其法以成其议致法行刑当与议状相依也狱讼成士师受中协日刑杀肆之三日疏狱讼至三日释曰此经为上议得其实欲行刑之时故云狱讼成成谓罪已成定云士师受中者士师当受取士成定中平文书为案云协日刑杀者谓乡士当和合善日行刑及杀之事云肆之三日者据死者而言其四刑之类行讫即放不须肆之注受中至反也释曰云若今二千石受其狱也者汉时受二千石禄禀郡守之等受在下已成之狱官支干善日者十二辰子丑之等是支甲乙丙丁之等是干若言甲子乙丑丙寅丁卯之类皆以支配干而言云若今时望后利日也者月大则十六日为望月小则十五日为望利日即合刑杀之日是也云肆之三日者肆陈也杀讫陈尸也云春秋传者襄二十二年楚令尹子南宠观起楚人患之子南之子弃疾为王御士王泣告弃疾言子南罪遂杀子南于朝注云子南公子追舒三日弃疾请尸云论语者宪问篇云公伯寮子路于季孙子服景伯谓孔子曰吾力犹能肆诸市朝注云大夫于朝士于市公伯寮是士止应云肆诸市连言朝耳引之者皆证肆之三日之事也玄谓士师既受狱讼之成乡士则择可刑杀之日至其时而往莅之尸之三日乃反也者乃反谓收取其尸郑言此者经云士师受中协日刑杀文无分别恐是士师受中还是士师刑杀故须辨之知非士师刑杀者以其士师是司寇之考总摄诸士所刑杀者乡士遂士县士方士各自往莅之若一一遣士师自行于理不可是以郑为此解也若欲免之则王会其期疏若欲至其期释曰所司折断已得其实情状案既成乃始就朝详断王虽欲免必无免法但王者恩深爱物庶欲免之恐有滥行理须亲会者也大祭祀大丧纪大军旅大宾客则各掌其乡之禁令帅其属夹道而跸疏注属中士以下释曰此四者六乡皆有其事大祭祀若祭天四时迎气即于四郊大丧纪当葬所经道大军旅王出行所经过大宾客四方诸侯来朝各由方而入并过六乡路以是故各掌其乡之禁令当各帅其属夹道而跸知属是中士以下者乡士身是上士故云中士以下三公若有邦事则为之前驱而辟其丧亦如之疏三公至如之释曰三公有邦事须亲自入乡则乡士为公作前驱引道而辟止行人云其丧亦如之者谓公卿大夫之丧死于此者及葬为之前驱而辟注郑司至道也释曰云郡督邮盗贼道也者邮谓邮行往来盗贼谓旧为盗贼即不良之人故郡内督察邮行者是盗贼之人使之道以况古乡士为道相类也几国有大事则戮其犯命者疏几国至命者释曰国有大事言戮犯命者止谓征伐田猎之大事故有犯命刑戮之事也遂士掌四郊疏注郑司至四郊释曰先郑云百里外至三百里也者见县士云掌野去王城四百里曰县故曰小都任县地方士云掌都家谓去王城五百里既以乡士所掌为去王城百里内惟有二百里三百里二处在当是此遂士掌之故为此解后郑不从玄谓其地则距王城百里以外至二百里者后郑意六遂之地则在二百里中但狱则不在二百里中当在百里四郊上置之亦若六乡地在王城外狱则在城中然故更云言掌四郊此主四郊之狱六遂之狱在四郊也各掌其遂之民数而纠其戒令疏注遂士至一遂释曰遂士十二人序官文亦如乡士若总掌不分不得云各既言各掌十二人有六遂是二人分主一遂可知听其狱讼察其辞辨其狱讼异其死刑之罪而要之二旬而职听于朝司寇听之断其狱弊其讼于朝群士司刑皆在各丽其法以议狱讼狱讼成士师受中协日就郊而刑杀各于其遂肄之三日疏听其至三日释曰此一经亦如乡士狱成就朝听断事有异者二旬与乡士别以其去王城渐远恐多枉滥故至二旬容其反覆也云就郊而刑杀者乡士之狱在国中不须言就此在郊差远故云就郊也言各于其遂者六乡之狱并在国中不得言各六遂之狱分在四郊之上故须言各也注就郊至不同释曰郑云就郊而刑杀者遂士也者经云士师受中即云协日就郊刑杀观其文势亦恐士师刑杀故云遂士也云遂处不同者六遂分置四郊之外有六处狱还六处置之故云不同也若欲免之则王令三公会其期疏注令犹至议之释曰若会其期皆在外朝但民有远近故六乡狱王自会其期六遂狱差远使三公会其期也云令犹命者上文乡士云命此变命云令令命义不殊故云令犹命也若邦有大事聚众庶则各掌其遂之禁令帅其属而跸疏注大事王所亲也释曰案上乡士在四郊内有大祭祀大丧纪等四事事多故须历陈此在四郊之外无大祭祀大丧纪惟有大军旅大宾客出入所经二者有聚众庶之事故总云大事聚众庶耳此虽不言夹道亦当夹道跸也六卿若有邦事则为之前驱而辟其丧亦如之凡郊有大事则戮其犯命者疏六卿至命者释曰若六乡近则使三公有邦事此六遂差远邦事使六卿往云其丧亦如之者亦谓公卿大夫之丧死于其中者亦为之前驱而辟也云郊有大事者亦谓六遂之民从军征伐田猎戮其犯命也县士掌野疏注郑司至里上释曰先郑意遂士既主二百里三百里又案载师职小都任县地在四百里中故云掌三百里至四百里云大夫所食云晋韩须为公族大夫食县者即载师职云小都任县地一也案昭五年楚薳启疆曰晋韩襄为公族大夫韩须受命而使矣注云襄韩无忌子也为公族大夫须起之门子言虽幼已任出使如是韩须不为大夫言受命而使明时为公族大夫但年幼或此注当为韩襄知食县者下有十家九县注云韩氏七邑是也玄谓地距王城二百里以外至三百里曰野三百里以外至四百里曰县四百里以外至五百里曰都郑言此者欲明此三处之中有三等公邑故更云都都县野之地其邑非王子弟公卿大夫之采地则皆公邑也者王子弟依三等臣分为三处公在五百里疆地卿在四百里县地大夫在三百里稍地给此三等采地之外皆是公邑故云则皆公邑案载师注使大夫治此公邑之民二百里三百里其大夫如州长四百里五百里其大夫如县正云谓之县县士掌其狱焉者主三等之狱总谓之县士也云掌野者郊外曰野大总言之者尔雅云郊外曰野者非谓郊外二百里之中纵四百及五百里皆得谓之野是以遂人亦云掌野野亦谓百里郊外至五百里皆称野故郑彼注及此注皆云郊外曰野是大总而言也郑言此者欲见县士云掌野掌三百里外至五百里三处之狱皆是野耳云狱居近者从乡士掌国中已外遂士掌四郊皆据近而言明此县士三等狱以次据近而置云野之县狱在二百里上县之县狱在三百里上都之县狱在四百里上者以三处狱皆名县者自三百里外有稍县都县居中故皆以县狱为名若言野县都据本为称若然云掌野则三处总名野及历言之则惟三百里得名野者以其以外四百里五百里有县都之名还指本号二百里中地虽有稍名县士既言掌野不得不存一野以为狱名故也案载师云公邑在甸地则二百里中亦有公邑县士惟掌三百里已外其二百里狱遂士兼掌之矣各掌其县之民数纠其戒令而听其狱讼察其辞辨其狱讼异其死刑之罪而要之三旬而职听于朝司寇听之断其狱弊其讼于朝群士司刑皆在各丽其法以议狱讼狱讼成士师受中协日刑杀各就其县肆之三日疏注刑杀至士也释曰上乡士遂士皆解分人各主之义至此县士郑虽不言案序官县士三十有二人县狱既有三处盖三百里地狭人少当十人四百里五百里地广民多当各十一人以是故得云各掌其县之民数也三旬者亦是去王渐远故加至三旬容其自反覆云亦谓县士者亦以经文势相连恐士师刑杀故须解之若欲免之则王命六卿会其期疏注期亦至之时释曰以其差远故不使三公而使六卿会其期也若邦有大役聚众庶则各掌其县之禁令若大夫有邦事则为之前驱而辟其丧亦如之凡野有大事则戮其犯命者疏若邦至命者释曰直言大役不言大事又不言帅其属而跸者则非王行征伐之事谓起大役役使民众故直各掌其县之禁令而已其丧亦谓公卿大夫之丧有死于此者云凡野有大事则戮其犯命者谓有军事于此而犯命者也注野距至县都释曰上掌野虽已解野今此文云凡野恐有别义故郑详言之云野距王城二百里以外及县都者若如此言则不通二百里以内故云距王城二百里以外从野三百里县则四百里都则五百里还是县士狱之所主三处也方士掌都家疏注郑司至属王释曰先郑意县士既掌四百里中故此方士掌五百里之中云公所食者谓载师所云大都任疆地者也引鲁季氏食于都者谓诸侯大都与三公同后郑不从谓都王子弟及公卿之采地家大夫之采地者欲见此经都是载师大都任疆地小都任县地家是家邑任稍地王子弟亲者与公同百里稍疏者与卿同五十里更疏者与大夫同二十五里引载师职大都在疆地以下为证者是不从先郑之验若先郑以采地唯在四百里五百里之中载师何得有三等之差乎是以后郑县士自掌三等公邑之狱方士自掌三等采地之狱且县士掌三等公邑之狱亲自掌之若方士掌三等采地之狱遥掌之采地自有都家之士掌狱有事上于方士耳云不言掌其民数不纯属王者采地之民虽在王畿之内属采地之主类畿外之民属诸侯故云不纯属王听其狱讼之辞辨其死刑之罪而要之三月而上狱讼于国疏注三月至异之释曰此则上文都家之士自治其狱狱成上王府亦于外朝详听之事云三月及言国自有君异之者谓异于乡士遂士县士之等司寇听其成于朝群士司刑皆在各丽其法以议狱讼疏司寇至狱讼释曰上三处直言司寇听之此独云听其成者成谓采地之士所平断文书亦是异之类也注成平至无成释曰云春秋传者左氏昭公十四年之事言晋邢侯是楚人时在晋故与雍子争鄐田也引之者证成是狱成之事狱讼成士师受中书其刑杀之成与其听狱讼者疏注都家至实者释曰谓书其刑杀之成及听狱人名于上亦是自有君异于乡士之等也凡都家之大事聚众庶则各掌其方之禁令疏凡都至禁令释曰都家云大事聚众庶者则下文修其县法是也注方士至令焉释曰方士十六人序官文若不分主则不得云各掌故知分之以时脩其县法若岁终则省之而诛赏焉疏注县法至相近释曰县师其职普掌天下故云邦国据畿内大都五百里小都四百里稍据三百里甸据二百里郊野据百里遍天下矣夫家犹言男女人民据家之奴婢云与掌民数亦相近者上乡士之等皆言民数惟方士不言今此县师云夫家之数即与民数亦相近言相近者依县师而知故云相近也凡都家之士所上治则主之疏注都家至平之释曰以序有都士家士此云凡都家之士明是彼都士家士也云所上治者谓狱讼之小事不附罪者以其上文巳有士师受中为附罪之大事明此是小事讶士掌四方之狱讼疏注郑司至狱讼释曰案尚书吕刑云四方司政典狱据诸侯为言此讶士亦云掌四方狱讼又下文谕罪刑于邦国皆言诸侯之事故先郑云诸侯之狱讼也谕罪刑于邦国疏注告晓至本意释曰谕为晓故云告晓以丽罪罪者谓断狱附罪轻重也云及制刑之本意者圣人所作刑法正为息民为恶故云刑期无所刑以杀止杀是制刑之本意以此二者告晓于诸侯凡四方之有治于士者造焉疏注谓谳至议者释曰谓四方诸侯有疑狱不决遣使上王府士师者故云四方之有治于士者知士是士师者以其士师受中故知疑狱亦士师受之也云造焉者谓先造诣讶士乃通之士师也谳白也谓谘白疑辨之事汉时狱官号廷尉也四方有乱狱则往而成之疏注乱狱至南狱释曰云君臣宣淫上下相虐者谓若左氏传宣九年陈灵公与孔宁仪行父共淫征舒之母夏姬衷其衵服以戏于朝又公曰征舒似汝对曰亦似君泄冶谏被杀后征舒射杀灵公二子奔楚楚为讨陈杀征舒是君臣宣淫上下相虐之事云往而成之犹吕步舒使治淮南狱者案前汉书儒林传吕步舒事江都相董仲舒明春秋公羊仕为丞相长史于时淮南王刘安与其大子迁谋反汉武帝诏使宗正刘德与吕步舒穷验其事故注者引之邦有宾客则与行人送逆之入于国则为之前驱而辟野亦如之居馆则帅其属而为之跸诛戮暴客者客出入则道之有治则赞之疏注送逆至时事释曰云送逆谓始来及去也者以其讶士主以迎送诸侯故从来至去皆送迎之礼也知出入是朝觐于王者以其言出入与晋侯称出入同故引晋侯事案僖二十八年襄王策命晋侯为侯伯晋侯受策以出出入三觐注云出入犹去来也从来至去凡三见王上公庙中将币三享王礼再祼而酢飨礼九献食礼九举三劳三问出入三觐为行此溃是出入为朝觐云入国入野自以时事者以其外国至此入国须有亲故相见之法入野须有采取之宜并是私事故云时事也凡邦之大事聚众庶则读其誓禁疏凡邦至誓禁释曰大事者自是在国征伐之等聚众庶非诸侯之事也则讶士读其誓命之辞及五禁之法也朝士掌建邦外朝之法左九棘孤卿大夫位焉群士在其后右九棘公侯伯子男位焉群吏在其后面三槐三公位焉州长众庶在其后左嘉石平罢民焉右肺石达穷民焉疏注树棘至燕朝释曰云取其赤心而外棘者据王询三刺而言云槐之言怀也者怀来人于此欲与之谋此亦据三询而言也云州长乡遂之官者州长是乡之官兼言遂者乡之官既在此明六遂之官亦在此故言遂以苞之先郑云王有五门外曰皋门二曰雉门三曰库门四曰应门五曰路门路门一曰毕门者毕门之言出自顾命故顾命云二人爵弁执惠立于毕门之内是也云外朝在路门外内朝在路门内者此后郑皆不从云左九棘右九棘故易曰系用徽纆寘于丛棘者证九棘之朝断罪人之朝也云玄谓明堂位说鲁公宫曰库门天子皋门雉门天子应门言鲁用天子之礼所名曰库门者如天子皋门所名曰雉门者如天子应门此名制二兼四后郑言此者欲破先郑以天子雉门在库门外为之若然鲁作库门名曰皋门其制则与天子皋门同是制一兼二库门向外兼得皋门矣鲁作雉门名曰应门其制与天子应门同是亦制一兼二则雉门向内兼得应门矣是鲁制二兼四之事鲁之库门既向外兼皋门鲁之雉门又向内兼应门则天子库门在雉门外何得库门倒在雉门内此为一明又引檀弓曰鲁庄公之丧既葬而绖不入库门言其除丧而反由外来是库门在雉门外必矣者时鲁有庆父作乱闵公遭庄公之丧既葬之后不得既虞变服既葬而反则除丧也服吉而入以服庆父之心故也若库门在内雉门在外应云而绖不入雉门何得云不入库门故郑云是库门在雉门外必矣上以制二兼四推出库门在雉门外将为未大明更以绖不入库门乃大明故言必矣云如是王五门雉门为中门已下更欲破先郑外朝在路门外事雉门既为中门雉门设两观公羊传文与今之宫门同举汉以况周矣云阍人几出入者穷民盖不得入也者若外朝在路门外中门内外朝有右肺石达穷民中门既有阍人几则何得度中门入于路门乎明外朝在中门外矣又引郊特牲及小宗伯者欲见库门内雉门外中门不得置外朝之事何者郊特牲讥绎于库门内言远谓讥其太远云当于庙者宜在庙门西故云当于庙也云庙在库间之内见于此矣者欲见中门外有庙又引小宗伯者见社庙在中门外既然中门外有社稷宗庙在于左右不得置外朝可知云然则外朝在库门之外皋门之内与者无正文推量为义故云与以疑之也举汉法者况义耳云天子诸侯皆有三朝外朝一内朝二者天子外朝一者即朝士所掌者是也内朝二者司士所掌正朝大仆所掌路寝朝是二也诸侯内朝二者玉藻云朝于内朝朝群臣辨色始入君日出而视朝退适路寝使人视大夫大夫退然后适小寝彼亦路门外内二者为内朝二闵二年季友将生卜人云间于两社为公室辅两社周社毫社是两社在大门内中门外为外朝是诸侯外朝一内朝二三文疏已在射人云在路门内或谓之燕朝者大仆云掌燕朝之服位是也帅其属而以鞭唿趋且辟疏帅其至且辟释曰其属者案序官朝士中士六人府三人史六人胥六人徒六十人云帅其属者是徒六十人为之禁慢朝错立族谈者疏注慢朝至语也释曰朝士所禁则无间贵贱皆禁之云错立族谈者族聚也云违其位解错立僔亦聚也聚语解族谈也凡得获货贿人民六畜者委于朝告于士旬而举之大者公之小者庶民私之疏注俘而至以下释曰经云告于士者得物之人告朝士乃委之于朝云俘而取之曰获者则得者非所俘也所俘即人民六畜其余货财之等称得云人民谓刑人奴隶逃亡者谓所犯大罪身死男女幼者没入县官为奴隶而逃亡者也即司隶职所云者也云玄谓人民之小者未龀七岁以下者案家语本命男子七岁而龀齿女子八岁而龀齿此言七岁据男子若女子则八岁皆别人所生诸处八岁是男七岁是女凡士之治有期日国中一旬郊二旬野三旬都三月邦国期期内之治听期外不听疏凡士至不听释曰云凡士之治有期日者即上文乡士听讼于朝者乡士一旬遂士二旬期日即上乡士遂士之等狱讼成来于外朝职听远近节之皆有期日云国中者谓狱在国中据乡士云郊二旬者谓狱在郊据遂士云野三旬者谓野之县狱三处皆是野云都三月者谓方士掌都家云邦国期者谓讶士虽不云期日差之邦国当讶士所掌云期内之治听期外不听者所以省烦息讼也凡有责者有判书以治则听疏注判半至服与释曰云判半分而合者即质剂傅别分支合同两家各得其一者也云玄谓古者出责之息亦如国服与者案泉府云凡民之贷者以国服为之息彼谓贷官物之法今此是私民谓出责之法无正文约与之同故云与以疑之若然国服者如地之出税依载师近郊十一之等若近郊民取责一岁十千出一千远郊二十而三者二十千岁出三千已外可知之国服依国民服事出税法故名国服也凡民同货财者令以国法行之犯令者刑罚之疏凡民至罚之释曰云同货财者谓财主出债与生利还主期同有货财今以国法国法即国服为之息利故云国法行之犯令者违国法也注郑司至坐臧释曰先郑所解无所依据后郑不从故云虽有腾跃其赢者谓贩易得利多少者为腾跃其赢谓其赢利腾踊一跃而出故晋灼曰言市物贱预买畜之物贵而出卖之故使物腾跃是其事以利出者与取者依常契获利取者又腾跃所赢二者俱有利物违国服则为犯令得刑凡属责者以其地傅而听其辞疏注郑司至治之释曰先郑见经有地即以为讼地畔界解之后郑不从以其经称责地畔界不得名责其云地傅者先郑皆以音附为傅近读之云玄谓属责转责使人归之者谓有人取他责乃别转与人使子本依契而还财主财主死亡者转责者或死或亡也受责之人见转责者死亡则诈言所受时少是归受之数相抵冒也云则以其地之人相比近能为证者来乃受其辞为治之者谓以其地相比近委其事实故引以为证也言能为证者则有不能为证之法地虽相近有不知者则不能为证乃不受其辞而不治之也凡盗贼军乡邑及家人杀之无罪疏注郑司至无罪释曰盗贼并言者盗谓盗取人物贼谓杀人曰贼乡据乡党之中邑据郭邑之内家人者先郑举汉贼律云牵引人欲犯法则言家人者欲为奸淫之事故攻之凡报仇雠者书于士杀之无罪疏注谓同至于士释曰凡仇人皆王法所当讨得有报仇者谓会赦后使己离乡其人反来还于乡里欲报之时先书于士士即朝士然后杀之无罪若邦凶荒札丧寇戎之故则令邦国都家县鄙虑刑贬疏若邦至刑贬释曰凶荒谓年谷不孰札丧谓疫病及死丧寇戎谓邻国交侵邦国据畿外都家谓畿内三等采地县鄙谓六遂之内不言六乡举六遂则六乡亦在其中云虑刑贬者谓国有此事则朝士当谋虑缓刑自贬损之不得仍依常法也注故书至之法释曰子春以为宪与禁后郑谓所贬视时为多少之法此经所有之事重民益困则所贬多所有之事轻民困不至甚则所贬少故云视时为多少之法也司民掌登万民之数自生齿以上皆书于版辨其国中与其都鄙及其郊野异其男女岁登下其死生疏注登上至去死释曰云辨其国中与其都鄙者国中据六乡在城中者都鄙据三等采地及其郊野者郊谓六乡之民在四郊者野谓六遂及四等公邑是遍畿内矣云男八月女七月而生齿者家语本命篇疏已具于上及三年大比以万民之数诏司寇司寇及孟冬祀司民之日献其数于王王拜受之登于天府内史司会冢宰贰之以赞王治疏及三至王治释曰云及孟冬祀司民之日者谓司寇于春官孟冬祭祀司民星之日以与司寇为节此日司寇献其民数于王云王拜受之登于天府者重此民数民为邦本故也云内史司会冢宰贰之者以其内史掌八柄司会掌天下大计冢宰贰王治事皆掌大事故皆写一通副贰民数藏之所以赞助王之治也注郑司至之吏释曰先郑云文昌宫三能属轩辕角相与为体近文昌为司命次司中次司禄次司民武陵太守星传文昌第一曰上将第二曰次将第三曰贵相第四曰司命第五曰司中第六曰司禄不见有司民三台六星两两相居起文昌东南别在大征亦无司民之事故后郑不从云司民轩辕角也者案轩辕星有十七星如龙形有两角角有大民小民故依之也云黜陟主民之吏者即六乡六遂大夫公邑大夫采地之主皆是也司仪掌九仪之宾客摈相之礼以诏仪容辞令揖让之节疏司仪至之节释曰此经总与下诸侯文为目言九仪是大行人九仪命者五爵者四是仪容辞令揖让之节并见下文也注出接至告王释曰云出接宾曰摈者即下文交摈而在门外是也云入赞礼曰相者下文及庙推上相入是也云诏者以礼告王者即下云诏王仪是也将合诸侯则令为坛三成宫旁一门疏将合至一门释曰云将合诸侯者合会也谓时见曰会云则令为坛三成者谓封人为坛三成注合诸至三重释曰云有事而会也者春秋左氏传文但春秋时有事会不协而盟是霸者法引之者时虽不同为有事而行会礼则同故引以为证云为坛于国外以命事者宫方三百步明在国外也言命事则上大行人云时会以发四方之禁禁即九伐是其事也云宫谓壝土以为墙处所谓为坛壝宫也者所谓掌舍但掘地为堑壝土为堳埒当墙处故云墙处也云天子春帅诸侯自此已下至国北皆觐礼文其为坛之语郑加之耳云既拜礼而还加方明于坛上而祀焉所以教尊尊也者言教尊尊者天子亲自拜日礼月之等是尊尊之法教诸侯已下尊敬在上者也引觐礼者是见为坛大小尺寸之法据时会诸侯为坛之法云王巡守殷国者谓巡守就方岳为坛殷国就王国左右为坛皆如时会云如此与者约同之故云与以疑之先郑引尔雅者见三成者三重重高一尺诏王仪南乡见诸侯土揖庶姓时揖异姓天揖同姓疏诏王至同姓释曰诏告也谓诸侯各就位立王在坛亦立司仪乃告王降坛南向见诸侯乃揖之王揖庶姓已下先疏后亲为次按隐十一年滕侯薛侯来朝争长云周之宗盟异姓为后是先同姓今此先庶姓后同姓者此经直据揖之仪容从下至高不据盟之先后也注谓王至举之释曰云谓王既祀方明诸侯上介皆奉其君之旂置于宫乃诏王升坛诸侯皆就其旂而立者按觐礼云诸侯觐于天子为宫方三百步四门坛十有二寻深四尺加方明于其上明者木也方四尺设六色东方青南方赤西方白北方黑上玄下黄设六玉上圭下璧南方璋西方琥北方璜东方圭上介各奉其君之旂置于宫尚左公侯伯子男皆就其旂而立四传摈天子乘龙载大旂象日月升龙降龙出拜日于东门之外反祀方明注引朝事仪曰天子冕而执镇圭尺有二寸缫借尺有二寸搢大圭乘大路建大常十有二旒樊缨十有二就贰车十有二乘帅诸侯而朝日于东郊所以教尊尊也退而朝诸侯由此二者言之已祀方明乃以会同之礼见诸侯也若然觐礼上介奉君之旂置于宫尚左及公侯伯子男就其旂而立并四传摈者并陈设其位其立当在祀方明后是以彼下文乃始云拜日之礼反祀方明之事故彼置旂于宫之下注云置于宫者建之豫为其君见王之位也是其未即立也此郑注依次第而言故云谓王既祀方明诸侯上介皆奉其君之旂置于宫乃诏王升坛诸侯皆就其旂而立也云诸公中阶之前至诸男门西北面东上皆明堂位周公朝诸侯之礼觐礼注亦引之证五等诸侯立位处所也皆以近王为上云王揖之者定其位也者此约燕礼云卿大夫皆入门右北面立公降阶揖之卿得揖东厢西面大夫得揖中庭少进北面其位乃定此王揖亦得揖乃定有少别者彼诸侯揖臣臣皆北面得揖就位此五等立已在位王揖之逡巡而已位乃定是其别也凡揖皆推手至于撎即引手为异也卫将军文子者此大戴礼文引之证有异姓之事也按大戴礼云卫将军文子问子贡曰盖受教者七十有余人闻之孰为贤子贡对之历陈诸子行遂陈南宫縚之行此乃子贡之辞而云卫将军文子曰者此实子贡辞篇名卫将军文子故引篇名耳及其摈之各以其礼公于上等侯伯于中等子男于下等疏及其至下等释曰此即上四传摈之时也四传摈彼注云公也侯也伯也各一位子男侠门而俱东上亦一位是子男共为位故共一摈也注谓执至王玉释曰下云将币据三享故知此文摈之据执玉见王也云摈之各以其礼者谓摈公者五人侯伯四人子男三人也者大行人云公摈者五人已下此云摈之各以其礼是据摈为数不据余礼也云上等中等下等者谓所奠玉处也者上云为坛三成此言三等明据三等坛奠玉处而言也云坛三成者据上文云深四尺者觐礼文云则一等一尺已下郑君以意解之无正文一等为一尺发地一尺上有三成为三尺总四尺也郑注觐礼云从上向下为深故云深四尺云坛十有二寻者觐礼文云方九十六尺者寻八尺计之所得九十六尺云则堂上二丈四尺每等丈二尺与者并郑以意解之故云与以疑之上二丈四尺为堂王立之处并祀方明之所云诸侯各于其等奠玉降拜升成拜明臣礼也者公奠玉于上等降拜于中等侯伯奠玉于中等降拜于下等子男奠玉于下等降拜于地及升成拜皆于奠玉之处必知有降拜升成拜者亦约燕礼臣得君酬酒皆降拜君使小臣辞之乃升成拜明此王礼亦然言成拜者乡于下拜之时王使人辞下拜之不成故于升乃更成前拜故云成拜是敬上之礼故云明臣礼也云既乃升堂授王玉者礼法礼敌并授礼不敌者讶受此行臣礼则诸侯皆北面授之于堂上也王既受玉约聘礼亦当侧授宰玉此坛上无坫不得取明堂位崇坫亢圭为义也其将币亦如之其礼亦如之疏其将至如之释曰云将币者即将币三享一也但彼大行人据在庙此据在坛云亦如之者璧以帛琮以锦如前公于上等之类云其礼亦如之者即大行人上公再祼而酢亦如公于上等之类也王燕则诸侯毛疏注谓以须发坐也至老者二毛故曰毛释曰此燕则公三燕侯伯再燕子男一选云朝事尊尊上爵者依爵尊卑为先后云燕则亲亲上齿者此乃不问爵之尊卑取以年齿为先后也凡诸公相为宾疏注谓相朝也释曰云相朝则是两公自相朝故下经云诸侯诸伯诸子诸男相为宾客以礼相待并是两诸侯相朝之事也主国五积三问皆三辞拜受皆旅摈再劳三辞三揖登拜受拜送疏注宾所至使者释曰云宾所停止则积者谓遗人云十里有庐庐有饮食三十里有宿宿有委五十里有市市有积是也云间阔则问者上注问问不恙也云行道则劳者谓劳苦之云皆使卿大夫致之者按聘礼遣卿行劳礼臣来尚遣卿劳明君来遣卿劳可知此再劳一劳在境一劳在远郊皆使卿其近郊劳当主君亲为之也其积问当使大夫故下句云致飧如致积之礼注云俱使大夫礼同也知致飧使大夫者见聘礼宰夫朝服设飧宰夫即大夫问亦小礼明亦使大夫也云从来至去数如此也者五积三问再劳来去皆有此数故云数如此也先郑云旅读为旅于大山之旅谓九人传辞相授于上下竟问宾从末上行介还受上传之者此先郑以为旅摈与交摈同之后郑不从者此臣礼云旅摈下文云主君郊劳交摈三辞明其别旅直陈摈介不传辞交则一往一来传辞也云玄谓旅读为鸿胪之胪胪陈之也者按尔雅释诂云尸旅陈也释言云豫胪叙也注云皆陈叙也后郑不从旅大山之旅从胪者欲取叙义也云宾之介九人者自从公介九人之礼云使者七人者自从降二等之礼云皆陈摈位不传辞也宾之上介出请使者则前对位皆当其末摈焉者此皆约聘礼主君大门内迎聘宾之位也云三揖谓庭中时也者如聘礼入门揖当曲揖当碑揖是也主君郊劳交摈三辞车逆拜辱三揖三辞拜受车送三还再拜疏主君至再拜释曰此当近郊劳交宾三辞者主君至郊郊有馆舍宾在内主君至馆大门外主君北面而陈此九介去门九十步东面宾在大门内于门外之东亦陈九介西面不陈五摈者非主君从宾礼故也三辞者宾一辞主君以礼来于外车迎拜辱者传辞既讫丘乘车出大门迎主君至主君处下车拜主君屈辱自至郊也三揖者入门乃当曲当碑为三揖三辞者辞请升堂拜受宾再拜乃受币主君亦当拜送不言省文也车送者丘乘车出门就主君若欲远送之三还者主君宾送已三还辞之再拜者宾见主君辞遂再拜送主君也注主君至升堂释曰云备三劳而亲之也者大行人有三问三劳之文也主君身自劳是亲之也先郑云车逆主人以车迎宾于馆也拜辱宾拜谢辱也后郑不从者此直是备三劳既来至国何有辄迎于馆乎玄谓各陈九介者以其在道俱不为主故无五摈之事故各陈九介也云立当车轵也者宾主俱立当轵大行人文云后辞辞升堂者按乡饮酒礼主人取爵降洗宾降主人坐奠爵于阶前辞注云事同曰让事异曰辞礼升堂是事同不云让而云辞者此宾主敌者主人之意欲有受于庭之心故从事异曰辞是以下诸公之臣等升堂皆云让依事同曰让非敌故聘义云三让而后传命三让而后入庙门并事异不云辞者欲取致尊让之意变文耳又彼记文非正经故不为例也致馆亦如之疏注馆舍至致焉释曰郑知使大夫授舍者见聘礼云大夫帅至馆卿致之以此知先遣大夫授馆也此大夫亦应是卿云亦如之者上主君郊劳此亲致馆明亦如之也云凡致者皆有币以致之致之使若己有然也致飧如致积之礼疏注俱使至饔饩释曰上公飧五牢宾始至之礼欲致馆后即言之云如致积之礼者积在道已致故云如之以其俱小礼不使卿故云俱使大夫礼同也云飧食也者以其有刍薪米禾食之类故云食也云小礼曰飧者聘礼使宰夫设飧礼物又少故曰小云大礼曰饔饩者以其有腥有牵刍薪米禾又多故曰大是以聘礼记云聘日致饔注云急归大礼又以下文致饔饩亦在将币后即致之也及将币交摈三辞车逆拜辱宾车进答拜三揖三让每门止一相及庙唯上相入宾三揖三让登再拜授币宾拜送币每事如初宾亦如之及出车送三请三进再拜宾三还三辞告辟疏及将至告辟释曰及至也至将币谓宾初至馆后日行朝礼之时故云至将币币即圭璋也云交摈三辞车逆拜辱宾车进答拜者此并在主君入门外宾去门九十步而陈九介主君在大门外之东陈五摈上摈入受命出请事传辞与承摈承摈传与末摈末摈传与末介末介传与承介承介传与上介上介传与宾宾又传与上介上介传与承介承介传与末介末介传与末摈末摈传与承摈承摈传与上摈上摈入告君如是者三谓之交摈三辞诸交摈者例皆如此也车逆拜辱者传辞既讫主君乘车出大门至宾所下车拜宾屈辱来此也宾车进答拜者宾初升车进就主君主君下宾亦下车答主君拜也三揖者主君遥揖宾使前北面三让入大门也云每门止一相者既入门回面东至祖庙之时祖庙西仍有二庙以其诸侯五庙始祖庙在中两厢各有一庙各别院为之则有二门门傍皆有南北隔墙隔墙皆通门故得有每门若不然从大门内即至祖庙之门何得有每门而云门止一相乎故为此解也云上相入者相入即上摈上介须诏礼故须入云三揖者亦谓入门揖当曲揖当碑揖也云三让登者至阶主君让宾宾让主君如是者三主君先升云再拜授币者授当为受宾主俱升主人在阼阶上北面拜乃就两楹间南面宾亦就主君宾授玉主君受之故云再拜受币也云宾拜送币者宾既受乃退向西阶上北面拜送币乃降也注郑司至一辞释曰先郑云宾车进答拜宾上车进主人乃答其拜也后郑不从者车送拜辱已是主人今云车进答当是客何得主人再度拜故不从也云及出车送三请主人三请留宾也后郑亦不从者行朝享礼宾讫送宾出礼既有限何因更有留宾之事故不从也云介绍而传命者此聘义文按彼介绍而传命谓聘者旅摈法引证此交摈者但绍继也谓介相继而陈则交摈旅摈皆得为绍故此交摈亦得绍介而传命也按彼注质谓正自相当宾主不敢正自相当故须摈介通情也云君入门介拂闑大夫中桭与闑之间士介拂枨者玉藻文君入门不言所拂者朝君入由闑西亦拂闑不言之者君特行不与介连类故不言也介拂闑者上介随君后与大夫士介自为雁行于后也云止之者绝行在后耳者知不全入而为绝行在后者以聘礼介皆入庙门门西北面西上故知此君介亦入门门西北面西上可知故云绝行在后后亦入庙也云登再拜授币授当为受者欲见登再拜受玉者主君止得为受不得为授之义故也云拜至且受玉也者拜中舍此二事故也云每事如初谓享及有言也者按聘礼享夫人下云若有言束帛如享礼是也云上于下曰礼敌者曰摈者大行人云王礼再祼而酢之属是上于下曰礼此诸侯云摈是敌者曰摈也云礼器曰诸侯相朝灌用郁鬯无笾豆之荐引之者证摈亦用郁鬯也云主君一请宾亦一还一辞者则主君三请三进其宾三还三辞一一相将但别言之耳致饔饩还圭飨食致赠郊送皆如将币之仪疏注此六至于郊释曰知飨食速宾者按公食大夫礼君亲食之君不亲食则以侑币致之聘礼云公于宾一食再飨上介一食一飨若不亲食致之以侑币致飨以酬币以此知二者皆速宾也云其余主君亲往亲往者宾为主人主人为宾者见聘礼云君使卿归饔饩又云宾迎于小门外又云大夫东面致命君使卿还玉于馆宾迎于外门外不拜帅大夫以入郑君以此二者知宾为主人主人为宾致聘郊送亦然可知也聘礼乃君于臣此两君敌明主君亲为之矣先郑云公子重耳事见僖公二十三年公子重耳反国及曹曹共公闻其骈胁欲观其祼浴薄而观之僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼者曹其首也子盍蚤自贰焉乃馈盘飧置璧焉公子受飧反璧是其事引之者证还圭之事但彼反璧者义取不贪宝意非还圭故后郑不从也玄谓聘以圭璋礼也者聘义云以圭璋聘重礼也谓行聘礼也云享以璧琮财也者贡财货时用璧琮以致之故云财也云已聘而还圭璋轻财而重礼者还圭璋是重礼璧琮不还是轻财也云赠送以财者聘礼宾遂行舍于郊公使卿赠如觌币注云言如觌币见为反报是赠并送至于郊宾之拜礼拜饔饩拜飨食疏注郑司至于郊释曰先郑所说是后郑增成其义按聘礼饔饩燕羞俶献之明日宾皆拜于朝将去又三拜乘禽于朝彼臣故尽拜谢此宾之拜礼在致赠郊送之下则不及燕羞俶献乘禽以其君略小惠将去惟拜其大礼也按聘礼宾三拜乘禽于朝遂行舍于郊公使卿赠若然此致赠郊送在拜礼后今设文在前者欲取如将币之仪故进文在前其赠送合在后也云宾既拜主君乃至馆赠之去又送之于郊者郑以赠送之文在前拜礼在后恐疑颠到故此解之是其次也宾继主君皆如主国之礼疏注郑司至速焉释曰先郑云继主君复主人之礼费也后郑不从者主人礼费既多非宾所能复玄谓继主君者傧主君也者按聘礼君遗卿劳及致馆等皆傧傧者报也上注云敌者曰傧故此报主君为傧云傧之者主君郊劳致馆饔饩还圭赠郊送之时也如其礼者谓玉帛乘马也者按聘礼云宾至于近郊君使卿朝服用束帛劳又云宾用束帛傧劳者君使卿韦弁归饔饩又云大夫奉束帛又云宾降受老币出迎大夫注云出迎欲傧之庭实设马乘宾降堂受老束锦宾奉币西面大夫东面宾致币是皆有傧法彼两臣有傧此两公有傧可知也若然彼聘礼致馆无傧者彼君使卿致馆不以币故亦无傧明此两君致时有币合亦傧之也彼聘礼宾不见有飨食速主君者臣于君虽他国亦不敢速君故礼记云大夫飨君非礼是也此两君即得其燕食等皆得速主君也主君有故不能亲以侑币酬币致之亦无傧郑彼注云以己本宜往还玉于馆及还享虽无束帛文亦当傧之矣诸侯诸伯诸子诸男之相为宾也各以其礼相待也如诸公之仪疏注宾主至降杀释曰五等诸侯以命数分为三等其圭璋饔饩飧积步数傧介皆降杀备于大行人掌客其进退揖让之仪一与公同故云如诸公之仪诸公之臣相为国客疏诸公至国客释曰谓上诸公之臣相聘往来为国客相待相送之仪此法皆备于下文也则三积皆三辞拜受疏则三至拜受释曰此谓在道之礼于路馆致之亦有束帛致之云三辞拜受者辞不受三辞后受之故云三辞拜受也知受之于庭者上诸公即云登登谓登堂此不云登故知受于庭也知侯伯之臣不致积者按聘礼以五介又张旃是侯伯之卿聘使者经不云积明侯伯之臣不致积可知但不以束帛行礼致之岂于道全无积乎明有也及大夫郊劳旅摈三辞拜辱三让登听命下拜登受摈使者如初之仪及退拜送疏及大至拜送释曰按诸礼此亦近郊劳也旅摈不传辞宾使各陈七介而已云三辞拜辱者宾从馆内出于大门拜使者辱命来于外云三让者让升堂云登听命者宾登堂听使者传主君之命也云下拜登受者宾听命讫下堂拜命讫登堂受币也云宾使者如初之仪者谓使传命讫礼毕出门宾以束帛宾使者如初行劳时之仪前宾受币今使者受币受币虽异威仪则同敬主君使者也知劳用束帛傧用束锦者约聘礼郊劳知之知侯伯之臣受劳于庭者亦按聘礼宾是侯伯之臣云受于舍门内是不登堂也致馆如初之仪疏注如郊至不拜释曰按聘礼宾至使大夫帅至馆卿致馆此公之臣亦当然上云郊劳此云如初如初郊劳也郑知不傧者聘礼致馆无束帛宾亦无傧知此亦然也云侯伯之臣致馆于庭者亦按聘礼知之云君于聘大夫不致飧也引聘礼飧不致宾不拜者按聘礼致馆之下即云宰夫设飧即此致馆下不云致飧故云君于聘大夫不致飧如是五等之臣皆无致飧也及将币旅摈三辞拜逆客辟三揖每门止一相及庙唯君相入三让客登拜客三辟授币下出每事如初之仪疏及将至之仪释曰及至也谓宾在馆至将币将币亦谓圭璋也云旅傧三辞者亦谓于主君大门外主君陈五傧客陈七介不传辞故云旅摈也云三辞者前郊劳三辞辞其以礼来于外此三辞辞其主君以大客礼当已云拜逆客辟者谓三辞讫主君遣上摈纳宾宾入大门主君在大门内南面拜拜宾奉君命屈辱来见己客辟不受拜者使者奉君命来不敢当拜故逡巡辟君拜也云三揖者亦揖之使前云每门止一相者谓弥相亲也云及庙惟君相入者与前诸公少异彼是两君故云惟上相入则两君摈介各有此上相亦不入故据君而言也云三让客登者按聘义云三让而后入庙门三揖而后至阶此不言者文不具客登者主君与客俱登据客而言故云客登也云拜客三辟者主君与客俱登讫主君于阼阶上北面拜拜宾喜至此堂并拜受币云客三辟者三退负序不敢当君拜云授币者授玉与主君也注客辟至有言释曰云客辟逡巡不答拜也者释上拜逆客辟也云客三辟三退负序也者按聘礼云宾三退负序注云三退三逡巡也不言辟者以执圭将进授之此亦执圭将授言辟者仪礼是委曲行事故云执圭将进不得云辟此周礼事未见据大总而言故云辟无嫌三退负序聘礼文云每事享及有言者亦约聘礼知之及礼私面私献皆再拜稽首君答拜疏注礼以至私面释曰此三者皆于聘日行之故并言之云君答拜者虽是异国之臣当空首拜也知礼以醴礼客者按聘礼礼客用醴齐异于君郁鬯也云私面私觌也者按聘礼宾奉束锦请觌又云问卿讫宾面如觌币注云面亦见也其谓之面威仪质也彼不见有私献又于君谓之觌于卿谓之面觌面别此云私面私觌为一者以彼文两见则私觌据君私面据卿此文不见有私觌直言私面岂不见君直见臣也明此私面主于君故以私面为私觌也彼无私献非常故彼记云既觌宾若私献奉献将命故此注云既觌则或有私献者也云春秋者按左氏昭六年楚公子弃疾如晋过郑见郑伯如见王以其乘马八匹私面见子皮如上卿以马六匹见子产以马四匹见子大叔以马二匹称面者以其面亦觌也且过郑非正聘故以面言之出及中门之外问君客再拜对君拜客辟而对君问大夫客对君劳客客再拜稽首君答拜客趋辟疏注中门至慎也释曰宾来主为以君命行聘享是以先行聘享讫乃始行私相慰问之事是以聘礼注云乡以公礼将事无由问也云中门之外即大门之内也者聘礼云及大门内公问君故指彼云即大门内也按聘礼云及大门内公问君宾对公再拜注云宾至始入门之位北面将揖而出众介亦在其右少退西上于此可以问君居处何如序殷勤也时承摈绍摈亦于门东北面东上上摈往来传君命南面云问君曰已下未知郑君所出何文或云是孔子聘问之辞亦未得其实也尔雅云羔忧也致饔饩如劳之礼飨食还圭如将币之仪疏致饔至之仪释曰云致饔饩如劳之礼者同使卿威仪进止皆如上郊劳之礼还以本圭故云如也注飨食至致之释曰知飨食是君不亲者以其与还圭共文同是致之故知君不亲使大夫致之也致飨及还玉宾主皆是大夫其将币主君与使臣行礼如将币者盖不尽如之所如者如旅摈主人皮弁宾皮弁袭将币同自余则别是以聘礼君使卿皮弁还玉于馆宾皮弁袭迎于外门外不拜帅大夫以入大夫升自西阶钩楹宾自碑内听命升自西阶自左南面受圭退负右房而立是与将币别之事也君馆客客辟介受命遂送客从拜辱于朝疏君馆至于朝释曰按聘礼云公馆宾宾辟注云言辟者君在庙门敬也又云上介听命注云听命于庙门中西面如相拜然也然则此中行事亦尔郑知君拜送者见聘礼云聘享夫人之聘享问大夫送宾公皆再拜是其有拜此云客从拜辱于朝者聘礼曰公退宾从请命于朝公辞宾退是也明日客拜礼赐遂行如入之积疏注礼赐至至去释曰按聘礼云馆宾下云宾三拜乘禽于朝以此知礼赐是乘禽也云遂行如入之积郑云如入之积则三积从来至去者入与出各三积故得以后如前以此而言诸侯言出入五积四积三积之类入出各五各四各三者也凡诸伯子男之臣以其国之爵相为客而相礼其仪亦如之疏注爵卿至士也释曰诸侯之臣言爵相为客而相礼者不离三等卿大夫士郑注掌客云爵卿也则飧二牢饔饩五牢大夫也则飧大牢饔饩三牢士也则飧少牢饔饩大牢也此降小礼丰大礼也以命数则参差难等略于臣用爵用已以此三等相礼也云其仪亦如之者亦以三等相差七十步七介五十步五介三十步三介小聘使大夫又降杀也凡四方之宾客礼仪辞命饩牢赐献以二等从其爵而上下之疏凡四至下之释曰上经云爵郑以卿大夫士三等解之此经云二等即与大行人云诸侯之卿各下其君二等大夫士亦如之大夫下卿士下大夫降杀以两解之同也云从其爵者以二等降杀从三等而为之云上下犹丰杀也者爵尊者礼丰爵卑者礼杀以二等为丰杀也凡宾客送逆同礼疏注谓郊至之属释曰经云送逆故知郊劳郊送也郊劳是逆郊送是送尊卑不同此二者一也凡诸侯之交各称其邦而为之币以其币为之礼疏凡诸至之礼释曰此一经惟论享币多少及主国报礼轻重之事言交者两国一往一来谓之交言各称其邦而为之币者据朝聘所赍享币大国多小国少云以其币为之礼者据主国贿客还依来者多少而报之注币享至之属释曰郑知币是享币者以其经云称其邦复云币明币是享币不得据圭璋璧琮也知是贿用束纺礼用玉帛乘皮及赠之属者据聘礼还玉之下云宾裼迎大夫贿用束纺注云所以遗聘君可以为衣服又云礼玉束帛乘皮注云礼礼聘君也所以报享也又云遂行舍于郊公使卿赠如觌币记云贿在聘为贿是其丰杀多少者也凡行人之仪不朝不夕不正其主面亦不背客疏注谓摈至而已释曰此经论司仪为摈相之法朝谓日出时为正乡东夕谓日入时为正乡西云不正其主面则亦不背客故郑云常视宾主之前却得两乡之而已言此者正谓司仪随机旋转不常厥处者也行夫掌邦国传遽之小事媺恶而无礼者凡其使也必以旌节虽道有难而不时必达疏行夫至必达释曰行夫者以身自行于外言媺恶无礼者无摈介而单行谓之无礼也云必以旌节者道路用旌节故也云虽道有难而不时者无难者即依程至只由有难故不时云必达者虽不时必达于所往之处也注传遽至不达释曰云美福庆也者谓诸侯国有生男及嫁娶等云恶丧荒也者谓民有死丧及年谷不孰若诸侯薨之等大事即使卿大夫若春秋王使荣叔宰咺之等有礼不使行夫也云他故者谓贼寇及水旱之等云必达王命不可废也者以其行夫下士三十二人以人数多纵有难必达也云其大者有礼大小行人使之者按大行人虽不云身使之事其间问及王之所以抚诸侯之等或身自行小行人云使适四方是身行之事也居于其国则掌行人之劳辱事焉使则介之疏注使谓至发声释曰先郑以夷使使于四夷后郑不从以为夷发声者以经云居则掌行人之劳辱事是行人所使即云介明还与行人为介文势不容与行人别行直四夷使自使象胥何得使行夫也故不从之也环人掌送逆邦国之通宾客以路节达诸四方疏环人至四方释曰此环人与夏官环字虽同义则异彼环人主致师此环人主环绕宾客使不失脱是其异也注通宾至圻上释曰云通宾客以常事往来者也者谓朝觐会同者也云路节旌节也者以其道路用旌节故知路节旌节也云四方圻上者至畿即入诸侯国诸侯国自有通之者也舍则授馆令聚柝有任器则令环之疏舍则至环之释曰馆则道土庐宿市所馆舍任器谓宾客任用之器注令令至守之释曰令令野庐氏也者其职云若有宾客则令守涂地之人聚柝之故知令野庐也凡门关无几送逆及疆疏注郑司至见几释曰先郑云门关不得苛留环人也者以环人乃是执节之人事不畏门关苛留故后郑以为环人送逆之则门关不得苛留宾客象胥掌蛮夷闽貉戎狄之国使掌传王之言而谕说焉以和亲之疏注谓蕃至聘者释曰蕃国之君世壹见其臣得有覜聘者彼虽无聘使法有国事来小行人受其币听其辞以中国覜聘况之耳其实无覜聘也若以时入宾则协其礼与其辞言传之疏若以至传之释曰云协其礼者夷狄之君以不能行中国礼及其行朝觐亦当以礼和合之使得其所也云与其辞言传之者但夷狄之君亦是中国卿大夫有罪使任于彼计应言辞可知今言协其辞言传之者谓若外之众须译语者也凡其出入送逆之礼节币帛辞令而宾相之疏凡其至相之释曰夷狄无玉帛来向中国而云币帛者谓王有赐与之者也凡国之大丧诏相国客之礼仪而正其位疏注客谓至吊者释曰大丧言凡则非王丧若王丧诸侯皆来何得有使臣来诸侯绝无来者则大丧王后世子也或大丧王丧不言诸侯者余官掌之此象胥直掌臣也又象胥本主夷狄之使亦兼掌中国之使故下有大事诸侯之等也凡军旅会同受国客币而宾礼之疏注谓诸至来问释曰言诸侯以王有军旅之事使臣奉币帛来问者正谓礼动不虚以为相见之礼以币致其君命非谓别有币也凡作事王之大事诸侯次事卿次事大夫次事上士下事庶子疏凡作至庶子释曰直言上士不言中士下士者总以王之三等之士皆曰上士与王制所云元士同也云庶子者谓若宫伯所云士庶子之等直云庶子兼适子在其中也掌客掌四方宾客之牢礼饩献饮食之等数与其政治疏注政治至之属释曰此经与下文为总目其事并在下文云政治邦新杀礼之属者下文云新国则杀礼杀礼类多故云之属以通之王合诸侯而飨礼则具十有二牢庶具百物备诸侯长十有再献疏注飨诸至命数释曰云王礼之数者则十二牢是故哀七年吴来征百牢鲁使子服景伯对曰周之王也制礼上物不过十二以为天之大数也上公以九为节则十二者是王礼之数也云以公侯伯子男尽在是兼飨之者以经云合则时会殷同是尽在于是兼飨故用十二牢也云莫敌用也者若单飨一国即有宾主之敌则单用大牢今兼飨诸侯无一一相敌故云莫敌用也若曲礼云大飨不问卜郑云莫适卜也彼亦非一帝总飨五帝莫适卜也云诸侯长九命作伯者也者大宗伯云九命作伯注云上公有功德者加命为二伯云献公侯以下如其命数者大行人云上公飨礼九献侯伯七献子男五献是也王巡守殷国则国君膳以牲犊令百官百牲皆具从者三公视上公之礼卿卫侯伯之礼大夫视子男之礼士视诸侯之卿礼庶子壹视其大夫之礼疏王巡至之礼释曰王巡守则殷同殷同则殷国也王巡守至于四岳之下当方诸侯或所在经过或至方岳之下若殷国或在王城出畿外在诸侯之国所在之处皆设礼待王故巡守殷国并言也云则国君膳以牲犊者膳亦谓殷膳时也云令百官百牲皆具者此文与下为目百官即三公已下是也云三公者明上公已下及侯伯子男礼备于大行人及掌客诸侯之卿及诸侯大夫礼亦备于聘礼及公食大夫也注国君至具备释曰云国君者王所过之国君也者郑偏举一边而言所在亦须共待云犊茧栗之犊也者王制云天地之牢角茧栗郊特牲云天子适诸侯诸侯膳用犊谓殷膳时特与祭天之牲同用犊则天子茧栗可知也云以膳天子贵诚也牲孕不食也祭帝不用也者皆郊特牲文言此者见天子牲与天同贵诚悫故用茧栗也云凡宾客则皆角尺者亦王制文云令者掌客令主国也者以其掌客掌诸侯已下牢礼故知掌客令也凡诸侯之礼上公五积皆视飧牵三问皆脩群介行人宰史皆有牢飧五牢食四十簠十豆四十铏四十有二壶四十鼎簋十有二牲三十有六皆陈饔饩九牢其死牢如飧之陈牵四牢米百有二十筥醯醢百有二十瓮车皆陈车米视生牢牢十车车乘有五籔车禾视死牢牢十车车三秅刍薪倍禾皆陈乘禽日九十双殷膳大牢以及归三飨三食三燕若弗酌则以币致之凡介行人宰史皆有飧饔饩以其爵等为之牢礼之陈数唯上介有禽献夫人致礼八壶八豆八笾膳大牢致飨大牢食大牢卿皆见以羔膳大牢侯伯四积皆视飧牵再问皆脩飧四牢食三十有二簠八豆三十有二铏二十有八壶三十有二鼎簋十有二腥二十有七皆陈饔饩七牢其死牢如飧之陈牵三牢米百筥醯醢百瓮皆陈米三十车禾四十车刍薪倍禾皆陈乘禽日七十双殷膳大牢再飨再食再燕凡介行人宰史皆有飧饔饩以其爵等为之礼唯上介有禽献夫人致礼八壶八豆八笾膳大牢致饔大牢卿皆见以羔膳特牛子男三积皆视飧牵壹问以脩飧三牢食二十有四簠六豆二十有四铏十有八壶二十有四鼎簋十有二牲十有八皆陈饔饩五牢其死牢如飧之陈牵二牢米八十筥醯醢八十瓮皆陈米二十车禾三十车刍薪倍禾皆陈乘禽日五十双壹飨壹食壹燕凡介行人宰史皆有飧饔饩以其爵等为之礼唯上介有禽献夫人致礼六壶六豆六笾膳视致飨亲见卿皆膳特牛疏注积皆至之秅释曰云凡诸侯之礼者此一句与下为总目也此一经并是诸侯自相朝主国待宾之礼若然天子掌客不见天子待诸侯之礼而见诸侯自相待者天子掌客自掌天子礼则诸侯相待之礼无由得见今以天子之官辄见诸侯自相待以外包内天子待诸侯亦同诸侯自相待可知是以见诸侯相待之法也云上公五积皆视飧牵者公国自相朝是上公待上公之礼有五积皆视飧一积视一飧飧五牢五积则二十五牢言牵者数虽视飧飧则杀积全不杀并生致之故云牵侯伯四积皆视飧牵飧四牢一积视一飧则一积四牢总十六牢亦牵不杀子男三积积亦视飧飧三牢一积三牢三积九牢亦牵之不杀也必牵之不杀者以其在道分置豫往故不杀之容至自杀也既云视飧飧则有刍薪米禾之等故郑解积皆依飧解之也云不杀则无铏鼎者铏鼎即陪鼎是也但杀乃有铏鼎不杀则无铏鼎可知侯伯子男皆然郑云簠簋之实已下皆约公食大夫亲食则有簠簋之实已下皆餁在俎若不亲食使大夫各以其爵朝服以侑币致之则生往今积既不杀与公食生致同故郑皆约公食大夫解之也云其设筐陈于楹内者彼云簋实实于筐陈于楹内两楹间二以并南陈云瓮陈于楹外者彼云豆实实于瓮陈于楹外二以并北陈云牢陈于门西者彼云牛羊豕陈于门内西方东上是郑皆依公食大夫之文也云车米禾刍薪陈于门外者此约聘礼致饔饩之文彼云米三十车设于门东为三列东陈禾三十车设于门西西陈薪刍倍禾注云薪从米刍从禾是其事也侯伯子男积之簠豆米禾薪刍等陈列亦与此同也云壶之有无未闻者以其酒不可生致故云未闻云三问皆脩群介行人宰史皆有牢者郑云三问皆脩脩脯也对文脩是锻脩加姜桂捶之者脯干肉薄者散文脩脯一也云上公三问皆脩下句云群介行人宰史皆有牢君用脩而臣有牢非礼也者言非礼者君尊用脩臣卑用牢故云非礼云盖着脱字失处按下文凡介行人宰史皆在飨食燕下此特在上有人见下文脱此语错差着于此更有人于下着讫此剩不去故云盖着脱字失处也云且误耳者下文皆云凡介此云群介故云且误耳云飧客始至致小礼也者按聘宾大夫帅至馆卿致馆即云宰夫朝服设飧是其客始至之礼言小礼者对瓮饩为大礼也云公侯伯子男飧皆餁一牢其余牢则腥者郑言此者下惟言腥不言餁此有铏及鼎皆为餁一牢而言以是经虽不言餁须言餁之矣云其余牢则腥腥之数备于下也云食者其庶羞美可食者也其设盖陈于楹外东西不过四列者前所陈皆约公食大夫致食之礼今按公食若不亲食庶羞陈于碑内者设飧之时堂上皆有正馔无容庶羞之处楹外既空不须向碑内及堂下故疑在楹外陈之十以为列故四列也公食陈于碑内者由饔陈于楹外故在下也必知为四列见公食云庶羞东西不过四列故知也云簠稻粱器也者见公食大夫簠盛稻粱云公十簠堂上六西夹东夹各二也侯伯八簠堂上四西夹东夹各二子男六簠堂上二西夹东夹各二郑知此者见聘礼致饔饩堂上二簠东西各二簠今此公十侯伯八子男六礼之道列堂上之数与东西夹之数堂上不多则等郑遂以意裁之五等东西夹各二以外置于堂上故云公六侯伯四子男二也聘礼设飧郑约致饔饩今亦约致饔饩也但聘礼设飧云西夹六无东夹之馔者盖降于君礼故也云豆菹醢器也者见公食大夫及特牲少牢豆皆以豆盛菹醢故知也云公四十豆堂上十六至各六郑以堂上豆数取聘礼致饔饩于上大夫八豆下大夫六豆并是堂上豆数又取礼器天子之豆二十有六诸公十有六诸侯十有二谓侯伯子男同则亦是堂上豆数可知以此主公言四十酌十六在堂上余二十四豆分之于东西夹此侯伯言三十二亦以十二为堂上豆数余二十分于东西夹各十此子男云二十四以十二为堂上豆数其余十二分为东西夹各六其堂上豆数既约聘礼为礼器东西多少郑以意差之可知故云以聘礼差之则堂上豆数与此同也云铏羹器也者铏器名铏器所以盛膷臐膮三等之羹故为铏羹云公铏四十二侯伯二十八子男十八非衰差也者衰差之余上下节级似若九若七若五校一节是衰差今公四十二侯伯二十八子男十八公于侯伯子男大县绝故云非衰差也云二十八书或为二十四亦非也者侯伯若二十四为比公四十二侯十八又以二十四比子男十八校六亦非其类故云亦非也云其余衰公又当三十于言又为无施者为三十亦非衰法以其无所倚就故云无所施也云礼之大数铏少于豆者案侯伯豆三十二铏二十八子男豆二十四铏十八是铏少豆多公食大夫豆六铏四是其铏少于豆也云推其衰公铏四十二宜为三十八盖近之矣者子男十八侯伯二十八公三十八以十为降杀是其衰也言盖者无正文故疑而云盖也疏云公铏堂上十八西夹东夹各十侯伯堂上十二西夹东夹各八子男堂上十西夹东夹各四知如此差者亦约聘礼致饔饩兼以意准量而言云壶酒器也者司尊彝有两壶尊春秋传云尊以鲁壶皆以壶为酒尊也此所设亦约聘礼但彼堂上八壶东西夹各六壶此壶与豆数同四十故云其设于堂夹如豆之数也云鼎牲器者谓享牲体之器云簋黍稷器也者鼎十有二者餁一牢正鼎九与陪鼎三皆设于西阶前者其陪鼎三设于内廉云簋十二者堂上八西夹东夹各二知设如此者约聘礼而知之也牢鼎九者谓牛羊豕鱼腊肤与肠胃鲜鱼鲜腊陪鼎三者膷臐膮也云合言鼎簋者牲与黍稷俱食之主也者黍稷与众馔为主牲与羞物为主是俱得为食之主也此五等诸侯同簋十二按聘礼致饔饩堂上八簋东西夹各六簋总二十簋彼臣多此君少者礼有损之而益故也云牲当为腥声之误也腥谓腥鼎也于侯伯云腥二十有七其故腥字也者子男亦云牲十八是亦当为腥声之误也云诸侯礼盛腥鼎有鲜鱼鲜腊每牢皆九为列设于阼阶前者此皆约聘礼设飧而言案彼餁一牢在西鼎九羞鼎三腥一牢在东鼎七致饔饩云腥二牢鼎二七无鲜鱼鲜腊设于阼阶前西面陈如餁鼎二列此云三十六故知有鲜鱼鲜腊也云飧门内之实备于是矣者郑言此者欲见门内既备乃有车米之等也是以云亦有车米禾刍薪也云公飧五牢米二十车禾三十车已下皆约饔饩死牢而言以其饔饩云死牢如飧之陈上公五牢死侯伯四牢死子男三牢死皆如飧之陈明此米禾数如此云刍薪皆倍其禾者亦约饔饩礼也若然按聘礼米禾皆二十车者彼大夫礼丰小礼六夫饔三牢故米禾皆无之米禾各二十车也云饔饩既相见致大礼也者知既相见所致者按聘礼记云聘日致饔郑云急归大礼是既相见致大礼也云大者既兼飧积有生有腥有孰余又多也者假令上公饔饩九牢五牢死四牢牵上公五积皆视飧牵则是一积五牢言兼飧死五牢与飧同言兼积者则兼不尽止兼四耳言兼积者以其牵与积同故云兼之也侯伯子男皆兼积不尽言余又多者谓米禾刍薪醯醢刍米之属云死牢如飧之陈者亦餁一牢在西余腥在东也者约聘礼知之也云牵生牢也陈于门西如积者亦横陈于门西而东上云米横陈于中庭十为列每筥半斛知然者前飧之陈及积之陈皆约聘礼致饔饩法今于此文积在前已说故以此饔饩向前知之故云如积也云如积则亦如聘礼饔饩也今此自米已下还约聘礼致饔饩法云公侯伯子男黍粱稻皆二行公稷六行侯伯稷四行子男稷二行者彼云米百筥筥半斛设于中庭十以为列北上黍粱稻皆二行稷四行此以增稷余不增故知公稷六行子男米八筥黍粱稻各二行更得二即足故知稷二行云醯醢夹碑从陈亦十为列醯在碑东醢在碑西铡边彼注云夹碑在庭之中央也醯在东醯谷阳也醢肉阴也言夹碑故知从陈然侯伯醯醢百瓮米百筥上介筥及瓮加上宾上斤四人米百筥此刍多于子男与侯伯等者上公醯醢百二十瓮与王举百二十瓮同故郑志云此公乃二王后如是王之上公与侯伯俱用百瓮子男八十瓮其筥米皆同瓮数此是尊卑之差至于聘礼乃是臣法自为一礼不相与亦是损之而益云于公门内之陈也言车衍字耳者言车载米之车不合在醯醢下言之又按侯伯子男醯醢下皆无车字故知衍字也云车米载米之车也聘礼曰十斗曰斛十六斗曰籔十籔曰车每车秉有五籔则二十四斛也禾稾实并刈者也者聘礼记文云筥读为栋梠之梠谓一穧也者世有栋梠之言故读从之亦曰一穧穧即诗云此有不敛穧穧即铺也云皆横陈门外者也米在门东禾在门西者皆约聘礼致饔饩法云刍薪虽取数于禾已下郑以义言也云乘禽乘行群处之禽谓雉雁之属者此禽谓两足而羽者不兼四足而毛故云雉雁以其兼有鹅鹜之等故云之属是以大宗伯以禽作六挚有雉雁鸡鹜之等也云于礼以双为数者即此九十五十及士中日则二双皆以双为数是也云殷中也中又致膳示念宾也者此为牢礼之外见宾中间未至恐宾虑主人有倦更致此爵所以示念宾之意无倦也云若弗酌谓君有故不亲飨食燕也不飨则以酬币致之不食则以侑币致之者此皆约聘礼文不言致燕者飨食在庙在寝礼惟言致飨食者以合在庙严凝之事不亲即须致之燕礼亵不亲酌盖不致也云凡介行人郑云行人主礼宰主具史主书者按王制云大史典礼执简记大史职亦云执其礼事与此史主书行人主礼违者大史在国则专主书故曲礼云史载笔士载言此云史止谓大史之属官以其有爵等故知也云行人主礼者主宾客之礼大行人之类是掌宾礼也按聘礼云史读书宰执书告备具于君又掌馔具故公食大夫云宰夫具馔于房是掌具也云爵卿也则飧二牢饔饩五牢已下皆约聘礼宾之卿上介之大夫士介四人归饔饩降杀而言也云此降小礼丰大礼也者小礼谓飧飧则去君远矣并乘禽之等皆是小礼也大礼谓饔饩卿五牢子男卿与君等是丰大礼也云以命数则参差难等略于臣用爵而已者依命公侯伯卿三命大夫再命士一命子男卿再命大夫一命士不命并有大国孤一人四命是从孤已下通一命不命有五等若以此命数五等为之则参差难可等级略于臣用爵而已爵则有三等易为等级也言略于臣用爵则若不依爵而用命即诸侯爵五等命惟三等大行人掌客皆依命是也云夫人致礼助君养宾也笾豆陈于户东壶陈于东序至下大夫致之知义然者见聘礼致饔饩下大夫韦弁归礼堂上笾豆设于户东东上亦以并东陈注设于户东辟馔位壶设于东序北上南陈叟黍清皆两壶约此故知之也若然不使卿者按内宰云致后之宾客之礼注谓之诸侯朝觐及女宾之宾客亦内宰是下大夫王后尚使下大夫况诸侯夫人乎故知使下大夫也云于子男云膳视致飨言夫人致膳于小国君以致飨之礼则是不复飨也飨有壶酒者公侯伯夫人致礼则云八壶八豆八笾与膳大牢致飨大牢三者各别于子男夫人则云视膳致飨郑云飨有壶酒则致膳无酒矣故云飨有酒若然子男夫人于诸侯惟有二礼矣聘礼夫人于聘大夫直有笾豆壶又不致飨是其差也云卿皆见者见于宾也既见之又膳之亦所以助君养宾也者言亦者亦大夫也云卿既见又膳此聘礼大夫劳宾饩宾之类与者按聘礼聘与宾即馆卿大夫劳宾宾不见大夫奠雁再拜上介受注云不言卿卿为大夫同执雁下见于国君周礼凡诸侯之卿见朝君皆执羔劳上介亦如之又云饩宾大牢米八筐上介亦如之此朝君有膳无劳饩聘客有劳饩无膳明此事相当故云劳宾饩宾之类与约同之故云与以疑之云于子男云亲见卿皆膳特牛见读如卿皆见之见者上公侯伯直云卿皆见以羔于子男即云亲见卿作文有异此言亲见卿似朝君亲自夹见卿有此嫌故读从上文卿皆见以兼之明此见亦是见朝君三卿之内有见者不见者若故造馆见则致膳若不故造馆见则不致膳是以郑云言卿于小国之君有不故造馆见者故造馆见者乃致膳也先郑说牵云牲可牵行者也故春秋传曰饩牵竭矣者按僖三十二年左氏传云杞子自郑告于秦曰郑人使我掌其北门之管若潜师以来国可得也秦师将至郑郑人知之使皇武子辞焉曰吾子淹久于弊邑惟是脯资饩牵竭矣注饩死牢牵生牢引之证牵亦生牢未杀者也云秅读为秅秭麻之秅者时有秅秭麻之言故读从之秅是束之总名如诗云万亿及秭秭亦数之总号是铺名刈麻者数把共为一铺言此者见秅为束之总号之意也凡诸侯之卿大夫士为国客则如其介之礼以待之疏注言其至礼介释曰前文云凡介行人宰史是从君之法今言此者见不从君而特来聘问者亦有三等之爵爵卿也爵大夫也爵士也若大聘曰聘卿为宾大夫为上介士为众介小聘曰问大夫为宾介皆士也故历言卿大夫也云待之礼如其为介之时者则前注爵卿已下是也云然则聘礼凡所以礼宾是亦礼介者此即聘礼致饔饩之时宾与上介众介皆别行于馆者是也凡礼宾客国新杀礼凶荒杀礼札丧杀礼祸烖杀礼在野在外杀礼疏注皆为至火也释曰云国新新建国也者谓若刑新国用轻典郑云新辟地立君之国故云新建国也云凶荒无年也者此则曲礼云岁凶年谷不登者也云祸灾者兵寇来侵为祸水火来害为灾也云在野在外杀礼者以其野外忽遽礼物不可卒备故亦杀之凡宾客死致礼以丧用疏注死则至之物释曰若诸侯之君出行则以三年之戒以椑从死时除棺之外主人皆借之若臣从者死棺物皆共之云死则主人为之具而殡矣者此乃在馆权殡还日以柩行知者时宾死以柩造朝是也云丧用者馈奠之物者小敛特豚一鼎大敛时特豚三鼎之类是也宾客有丧惟刍稍之受疏注不受至则受释曰上文宾客身死此文据为宾客聘至彼国后有丧来告者云惟刍稍之受者君行师从卿行旅从须得资给故受刍稍也云不受飨食飨食加也者二者并速宾于庙饮食之事故自为而不受之聘礼亦云聘君若薨于后入境则遂受礼注云受飨饩也不受飨食云丧谓父母死也者据正宾而言若诸侯正应母死而有父者或始封之君旧为卿大夫容有父或父有废疾不立己受位于祖亦云有父也云客则又有君焉者谓介已下非直有父母又有君丧以其俱三年故聘礼若有私丧则哭于馆衰而居云刍给牛马者从行之牛马云稍人禀也者师从旅从须给稍即月禀是也飧饔饩主人致之则受者以正礼故受之若飨食加主人致之亦不受也遭主国之丧不受飨食受牲礼疏注牲亦至之也释曰牲亦当为腥者亦上文公与子男腥三十有六当为腥是也主人有丧不忍煎烹腥致之也按聘礼聘遭丧入境则遂也注云遭丧主国君薨也主人毕归礼注云宾所饮食不可废也礼谓饔饩飨食宾惟饔饩之受注云受正不受加飨食虽主人归宾宾不受其加若飨主人致之亦应受以其正受腥礼掌讶掌邦国之等籍以待宾客疏注等九仪之差数释曰九仪之差数即大行人命者五爵者四以九以七以五为差数是也若将有国宾客至则戒官脩委积与士逆宾于疆为前驱而入疏注官谓至迎宾释曰云国宾客至者谓五等诸侯及其臣来朝聘至谓入畿内至庐宿市当共待之以委积有牛羊豕米禾刍薪之等故知戒官者谓牛人已下也舍人掌给米禀委人掌刍薪之委布于道遗人道上十里有庐卢有饮食三十里有宿宿有委五十里有市市有积之等是也及宿则令聚柝疏注令令野庐氏释曰知令野庐氏其职云有宾客令其地之民聚柝之故知也及委则致积疏注以王命致于宾释曰凡致礼于宾无非王命故知以王命至于国宾入馆次于舍门外待事于客疏注次如至求索释曰宾客至王使卿致馆掌讶既为宾客前驱入馆掌讶次止于舍门外待事于客于次如今官府门外更衣处举汉法以况之即今门外亦然及将币为前驱疏注道之以如朝释曰将币谓至行朝聘之日道之以如朝谓至大门外之朝也至于朝诏其位入复及退亦如之疏注郑司至前驱释曰解诸侯外朝之法有二称解之或解取闵公传季友将生间于两社为公室辅注云两社周社毫社此二社在大门内内门外既云两社为公室辅则外朝所在也或解以为聘礼聘宾在外卒以柩造朝柩不可入公门造朝朝在大门外可知是其两解不同验此文云于朝者即是大门外陈摈介之处言朝即外朝在大门外于义可矣云诏其位者谓告皋门外立位云入复者复白也白王宾已至位云及退亦如之者宾客行朝聘讫出还馆谓之退亦如前与之道至馆先郑以入复为掌讶诏客自复己之故位后郑不从以入复为入白王于义为允也凡宾客之治令讶讶治之疏注宾客至理之释曰但诸侯之理其事众多郑以贡赋为主兼再理国事以该之凡从者出则使人道之疏注从者至护之释曰从者凡介以下也者上掌客凡介行人宰史从宾客来者皆是从者也知人是其属胥徒也者讶士即下士下士使人明使在下胥徒之等故知胥徒也云营护之者使不得侵陵从者也及归送亦如之疏及归送亦如之释曰来时讶为之道今归又为之道及聚柝待事皆如前故云亦如之凡宾客诸侯有卿讶卿有大夫讶大夫有士讶士皆有讶疏注此谓至之讶释曰此讶是诸侯朝觐卿大夫士聘问之日讶之入至朝聘之时按聘礼记云卿讶卿大夫讶大夫士讶士皆有讶宾即馆讶将公命注云使已迎待之命又见之以其挚注云讶将舍于馆之外宜相亲也聘问之日亦使之讶者但天子有掌讶之官即馆之讶余事皆掌主之惟朝觐聘问之日使卿大夫讶诸侯兼官故大夫士为讶宾即馆时即为之讶与此掌讶不同也凡讶者宾客至而往诏相其事而掌其治令掌交掌以节与币巡邦国之诸侯及其万民之所聚者道王之德意志虑使咸知王之好恶辟行之疏掌交至行之释曰按序官掌交中土八人今言掌以节与币巡邦国之诸侯及万民之所聚者道王之德意志虑使咸知之者天下九州千六百余国使皆周遍必无遍理今言之者盖是国有不和洽者遍使知之也使和诸侯之好疏注有欲至合之释曰下有结其交好为朝聘则此好谓使为昏姻之好也是以郑云有欲脩好者则为和合之达万民之说疏注说所至国君释曰掌交既巡民间见民有喜说之事王与国君未知掌交通达于王及国君也掌邦国之通事而结其交好疏注通事至问也释曰言邦国通事是两国交通之事惟有君臣朝觐聘问之事结使交好故以朝觐聘问解则易云先王建万国亲诸侯也以谕九税之利九礼之亲九牧之维九禁之难九戎之威疏注谕告至之戎释曰云九税所税民九职也者太宰云以九职任万民既任之使之营种因即税之三农生九谷税九谷园圃毓草木税草木九税唯臣妾聚敛蔬材者无税故言九税耳今掌交还以此九税之法告晓使之任之税之故云九税所税民九职也云九礼九仪之礼者以其大行人小行人掌讶皆掌九仪之礼以其专据诸侯国不得以大宗伯九仪解此也言之亲则朝聘是也云九牧之维者大司马九法建牧立监以维邦国故云维九禁之难言大司马设九法使邦国有所畏难云九戎之威者大司马设九伐有所威刑故言难言威也掌察掌货贿朝大夫掌都家之国治疏朝大至国治释曰都家同言国者虽有百里五十里二十五里不同皆谓之国此则王制云畿内九十三国者也云国治者都家有文书来者平理之也注都家至朝者释曰王子弟亦以亲疏分置于三处食采地公卿大夫者公百里任疆地卿五十里任县地大夫五十里任稍地日朝以听国事故以告其君长疏注国事至夫也释曰云日朝者朝大夫日日在朝以听受国事故天子之事以告采地之君长也云君谓其国君长其卿大夫也者总而言之皆曰国君别而言之惟三公及王子弟得称国君卿大夫总称长是以司裘国君共熊侯豹侯卿大夫共麋侯是其别称也国有政令则令其朝大夫疏注使以至之吏释曰上文据天子国事遣朝大夫告君长此经据天子政令告朝大夫之事凡都家之治于国者必因其朝大夫然后听之唯大事弗因疏凡都至弗因释曰此经据都家有事上诸王府之事凡都家之治有不及者则诛其朝大夫疏注不及至殿之释曰都家治有不及稽殿诛朝大夫者以其朝大夫专主都家责其不能催促故也在军旅则诛其有司疏注有司至司马释曰言此者见军旅不干朝大夫之事都司马王家之司马王臣为之者家司马卿大夫使家臣自置其司马者也诸言阙者皆是因秦燔灭其籍汉兴购求不得也都则都士家士司刑掌五刑之法以丽万民之罪墨罪五百劓罪五百宫罪五百刖罪五百杀罪五百疏注墨黥至肉刑释曰案尚书吕刑有劓刖扌豕黥是苗民之虐刑至夏改为黥则黥与墨别而云墨黥者举本名也云今东西夷或以墨劓为俗古刑人亡逃者之世类与者墨劓之人亡逃向夷诈云中国之人皆墨劓为俗夷人亦为之相袭不改故云墨劓为俗也言与者无正文郑以意而言也故言与以疑之云若今官男女也者即宫人妇女及奄人获守内合者也云刖断足也周改膑作刖者膑本亦苗民虐邢咎繇改膑作腓至周改腓作刖书传云膑者举本名也云男女不以义交者其刑宫者以义交谓依六礼而婚者云谓易君命者触君命令不行及改易之云革舆服制度者依典命上公九命国家宫室车旗衣服礼仪皆以九为节侯伯已下及卿大夫士皆依命为多少之节是不革今乃革之革改也谓上僭也制度即宫室礼仪制度也云奸轨者案舜典云寇贼奸轨郑注云强聚为寇杀人为贼由内为奸起外为轨案成十七年长鱼矫曰臣闻乱在外为奸在内为轨御奸以德御轨以刑郑与传不同郑欲见在外亦得为轨在内亦得为奸故反覆见之或后人转写误当以传为正云降畔寇贼劫掠夺攘挢虔者其刑死者案吕刑云寇贼奸轨夺攘挢虔注云有因而盗曰攘挢虔谓挠扰春秋传虔刘我边垂谓劫夺人物以相挠扰也云此二千五百罪之目略也者刑书已亡以此书传之文略言三五故云罪之目略也云夏刑以下据吕刑而言案吕刑刖辟五百宫辟三百今此云膑辟三百宫辟五百此乃转写者误当以吕刑为正云周则变焉者夏刑三千墨劓俱千至周减轻刑入重刑俱五百是夏刑轻周刑重云刑罚世轻世重者吕刑文故云所谓先郑云汉孝文帝十三年除肉刑者案文帝本纪十三年大仓令淳于公有罪当刑徙系长安无男有五女小曰提萦泣遂上书上赦肉刑所赦者惟赦墨劓与刖三者其宫刑至隋乃赦也案文十八年史克云周公制礼曰则以观德作誓命曰毁则为贼窃贿为盗在九刑不忘言九刑者郑注尧典云正刑五加之流宥鞭扑赎刑此之谓九刑者贾服以正刑一加之以八议昭六年云周有乱政而作九刑而云周公作者郑志云三辟之兴皆在叔世受命之王所制法度时不行耳世末政衰随时自造刑书不合大中故叔向讥之作刑书必重其事故以圣人之号以神其书耳若然九刑之名是叔世所作假言周公其实非周公也若司寇断狱弊讼则以五刑之法诏刑罚而以辨罪之轻重疏注诏刑至法矣释曰司刑主刑书若于外朝司寇断狱之时司刑则以五刑之法诏刑罚刑罚并言者刑疑则入罚故也司剌掌三剌三宥三赦之法以赞司寇听狱讼疏注剌杀至舍也释曰此经与下为目云赞司寇听狱讼者专欲难成恐不获实众人共证乃可得真故谓赞之也云讯而有罪则杀之者刑有五一者是杀余皆讯之独言杀者立官名剌据重而言故也壹剌曰讯群臣再剌曰讯群吏三剌曰讯万民疏壹剌至万民释曰此三剌之事所施谓断狱弊讼之时先群臣次群吏后万民先尊后卑之义壹宥曰不识再宥曰过失三宥曰遗忘疏注郑司至射之释曰先郑以为不识谓愚民无所识则宥之若如此解则当入三赦憃愚之中何得入此三宥之内故后郑不从也云过失若今律过失杀人不坐死者于义是故后郑增成之云玄谓识审也者不识即不审云甲乙者兴喻之义耳假令兄甲是仇人见弟乙诚以为是兄甲错杀之是不审也壹赦曰幼弱再赦曰老旄三赦曰憃愚疏注憃愚至不坐释曰三赦与前三宥所以异者上三宥不识过失遗忘非是故心过误所作虽非故为比三赦为重据今仍使出赎此三赦之等比上为轻全放无赎先郑云幼弱老旄若今时律令年未满八岁八十以上非手杀人他皆不坐者案曲礼云八十九十曰耄七年曰悼悼与耄虽有罪不加刑焉与此先郑义合彼亦谓非手杀人他皆不坐也云未满八岁则未龀是七年者若八岁已龀则不免也以此三法者求民情断民中而施上服下服之罪然后刑杀疏以此至刑杀释曰云以此三法者求民情断民中者谓上三剌三宥三赦若不以此法恐有滥入者由用三法故断民得中云施上服下服之罪然后刑杀者先规画可刑之处乃行刑行杀也注上服至行之释曰古者虽有要斩领斩以领为正故杀入上服也必先规识所刑之处乃后行之规识在体若衣服在身故名规识为服也司约掌邦国及万民之约剂治神之约为上治民之约次之治地之约次之治功之约次之治器之约次之治挚之约次之疏注此六至来也释曰知此六约诸侯以下至于民者经云掌邦国及万民之约剂故知也以诸侯为主中亦有王事但王至尊设约不及之耳神约谓命祀郊社群望及所祖宗也者凡命祀皆天子命之也郊者谓若祭统成王命鲁外祭则郊社常平诸侯直命祀社故王制云天子祭天地诸侯祭社稷是常也群望诸侯祭三望故传云三代命祀祭不越望也祖宗诸侯五庙下及士各有差庶士庶人祭于寝也云夔子不祀祝融楚人伐之者为其违约不祀故伐之事在僖二十六年云民约谓征税者虽诸侯输于王万民征税是常此税要由民出故云民约云迁移者虽君亦有迁移法若郑迁于虢之属是也云仇雠既和者谓若调人云凡和难父之雠辟之海外之属是也诸侯亦有和难之法故曰君之雠视父是也云若怀宗九姓在晋殷民六族七族在鲁卫皆是也者此止以迁移法不似有仇雠也定四年祝佗云分鲁公以大路又云殷民六族注云殷民禄父之余民三十族六姓也条氏徐氏萧氏索氏长勺氏尾勺氏又分康叔以大路注云复如分周公欲使康叔以化之又云殷民七族陶氏施氏繁氏锜氏樊氏饥氏终葵氏又云分唐叔以大路又云怀姓九宗职官五正注云五正五官之长是其迁移法也以此观之亦是和之使迁移耳云功约谓王功国功之属者民功谓若司寇云野刑上功纠力及司马云进贤兴功是也云器约谓礼乐吉凶车服所得用也者谓自天子以下达庶人皆有之礼器笾豆俎簋之属乐器钟鼓竽笙之属吉服祭服吉车巾车所云天子至庶人役车皆是凶之车服杂记云端衰丧车无等是也云挚约谓玉帛禽鸟相与往来也者案大宗伯以玉作六瑞公执桓圭已下是玉又以禽作六挚孤挚皮帛卿羔大夫雁士雉工商鸡庶人鹜皆执以相见是往来也凡大约剂书于宗彝小约剂书于丹图疏注大约至遗言释曰知大约剂是邦国者上言掌邦国及万民之约剂有此二者故大小据而言之六彝之名若司尊彝云鸡鸟斝黄虎蜼之等以画于宗庙彝尊故知使神监焉使人畏敬不敢违之也云或有彫器簠簋之属有图象者与者此郑见时有人为此说者故云或有案梓人造器有刻画祭器博庶物也是图象事亦有似故云与以疑之云春秋传曰斐豹隶也者襄公二十三年文若有讼者则珥而辟藏其不信者服墨刑疏若有至墨刑释曰讼谓争约剂不决者云则珥而辟藏者谓以血涂户乃开辟其户以出本约剂之书勘之注郑司至其户释曰司约所掌唯约剂之书先郑以为争讼罪罚刑书及以珥为祭后郑皆不从而谓讼约若宋仲几薛宰者案定元年正月晋魏舒合诸侯之大夫于狄泉将城成周宋仲几不受功曰滕薛乡吾役也薛宰曰宋为无道绝我小国于周以我适楚故我常从宋晋文公为践土之盟曰凡我同盟各复旧职若从践土若从宋亦惟命宋仲几曰践土固然又士弥牟曰子姑受功归吾视诸故府仲几曰纵子忘之山川鬼神其忘诸乎此是讼约法故引之为证云杀鸡者以杂记云割鸡门当门其卹皆于屋下言卹故知用鸡也若大乱则六官辟藏其不信者杀疏注大乱至之贰释曰云大乱谓僭约者以其司约者主约故知僭约也既言大乱明是若吴楚之君僭称王也又如晋文公请隧以葬亦是也案僖二十五年晋文公纳定襄王乃请隧以葬隧者请掘地通路上有负土诸侯已下上无负土谓之羡涂天子有负土谓之隧文公请之欲行天子之礼故对曰未有代德而有二王不许之也明罪大止谓僭者也云六官初受盟约之贰者以大司寇云凡邦之盟约太史内史司会及六官皆受其贰而藏之者是也司盟掌盟载之法疏司盟至之法释曰盟时坎用牲加书于牲上以牲载书于上谓之盟载也注载盟至客盟释曰云载者正谓以牲载此盟书于上故谓之载也云盟者书其辞于策者辞即盟辞若云尔无我诈我无尔虞有违此盟无克祚国盟辞多矣以此为本云宋寺人之事案襄二十六年传曰宋寺人惠墙伊戾为太子痤内师无宠注云惠墙氏伊戾名秋楚客聘于晋过宋太子知之请野享之公使往伊戾请从之至则坎用牲加书征之而聘告公曰大子将为乱既与楚客盟矣郑引此者证坎用牲加书载之事也凡邦国有疑会同则掌其盟约之载及其礼仪北面诏明神既盟则贰之疏凡邦至贰之释曰时见曰会殷见曰同若有疑则盟之注有疑至六官释曰云有疑不协也者不协之文出于春秋云明神神之明察者谓日月山川也觐礼云加方明于坛上所以依之也者案觐礼云方明者木也方四尺设六色又云设六玉上圭下璧南方璋西方琥北方璜东方圭注云六色象其神六玉以礼之上宜苍璧下宜黄琮而不以者则上下之神非天地之至贵者也设玉者刻其木而着之又云天子拜日于东门之外反祀方明注引司盟职曰北面诏明神言北面诏明神则明神有象也象者其方明乎又曰礼日于南门外礼月与四渎于北门外礼山川丘陵于西门外又云祭天燔柴祭山丘陵升祭川沈祭地瘗注云升沈必就祭者也就祭则是王巡守及诸侯之盟祭也引郊特牲曰郊之祭也迎长日之至也大报天而主日也宗伯职曰以实柴祀日月星辰则燔柴祭天谓祭日也柴为祭日则祭地瘗者祭月也日月而云天地灵之也王制曰王巡守至于岱宗柴是王巡守之盟其神主日也春秋传曰晋文公为践土之盟而传云山川之神是诸侯之盟其神主山川也月者大阴之精上为天使臣道莫贵焉是王官之伯会诸侯而盟其神主月与以此约之故知明神是日月山川也如是王会同四时各祀其神及祀方明则诸神皆及故有六色六玉之位焉其盟亦然云诏之者读其载书以告之也者谓盟时以其载辞告焉云贰之者写副当授六官者大司寇职凡邦之大盟约莅其盟书而登之于天府大史内史司会及六官皆受其贰而藏之者是也盟万民之犯命者诅其不信者亦如之疏盟万至如之释曰凡言盟者盟将来诅者诅往过云亦如之者亦如上文注盟诅至叔者释曰云盟诅者欲相与共恶之也者对神为验是共恶之也云犯命犯君教令也者以万民无余事故知犯命谓犯君教令也云春秋传曰者案襄二十三年季武子无适子公弥长而爱悼子欲立之访于臧纥纥为立悼子纥废公鉏后孟庄子疾丰点谓公鉏苟立羯请雠臧氏及孟孙卒季孙至入哭而出曰秩焉在公鉏曰羯在此矣孟氏闭门告于季孙曰臧氏将为乱不使我葬季孙不信臧孙闻之戒除于东门甲从己而视之孟氏又告季孙季孙怒命攻臧氏臧纥斩鹿门之关以出奔邾季孙盟是其事也又曰郑伯使卒出豭行出犬鸡以诅射颍考叔者此隐公十一年将伐许子都与颍考叔争车及许颍考叔先登子都自下射之颠师还乃诅射颍考叔者引之者证诅是往过之事若然臧纥既出乃盟臧氏者以臧氏出后盟后人以臧氏为盟首亦是盟将来也凡民之有约剂者其贰在司盟疏凡民至司盟释曰此谓司约副写一通来入司盟捡后相违约勘之有狱讼者则使之盟诅疏有狱至盟诅释曰此盟诅谓将来讼者先使之盟诅盟诅不信自然不敢狱讼所以省事也凡盟诅各以其地域之众庶共其牲而致焉既盟则为司盟共祈酒脯疏凡盟至酒脯释曰盟处无常但盟则遗其地之民出牲以盟并出酒脯以祈明神也职金掌凡金玉钖石丹青之戒令疏职金至戒令释曰此数种同出于山故职金总主其戒令若然地官丱人已主又职金主之者彼官主其取此官主其藏故二官共主之也受其入征者辨其物之媺恶与其数量楬而玺之入其金钖于为兵器之府入其玉石丹青于守藏之府疏受其至之府释曰此一经总陈受藏金玉之事所送者谓若荆杨贡金三品雍州贡球琳琅玕之等皆职金受而藏之乃后分配诸府也入兵器之府言为者攻金之工须造作故云为守藏之府不造器物故云守也案山海经云有以金庭之山多黄金稷异之山多白玉扭杨之山其阳多赤金其阴多白金吉山其阳多玉青乏之山其阳多玉其阴多青侯基之山多沙石白金此类甚多略言之矣注为兵至楬橥释曰云为兵器者攻金之工六也者考工记文彼云筑冶凫栗段桃筑氏为削冶氏为戈戟凫氏为钟栗氏为量段氏为镈桃氏为剑也云守藏者玉府内府也者案玉府云掌王之金玉玩好兵器凡良货贿内府云掌受九贡九赋九功之货贿良兵良器故知守藏府是此二者也先郑云主受采金玉钖石丹青者之租税也者案山虞泽虞等出税者皆以当邦赋谷税之处不虚取也云既楬书揃其数量者楬即今之板书揃即今录记文书谓以版记录量数多少皞善恶为后易分别故也入其要疏入其要释曰职金既知量数录要簿入大府掌受士之金罚货罚入于司兵疏掌受至司兵释曰云掌受士之金罚者谓断狱讼者有疑即使出赎既言金罚又曰货罚者出罚之家时或无金即出货以当金直故两言之注给治至赎刑释曰云货泉贝也者汉书食货志云王莽时有货布大泉及货贝故知货中泉贝两有也云书曰者舜典文吕刑云墨罚疑赦其罚百钅爰考工冶氏云戈戟重三锊夏侯欧阳说云墨罚疑赦其罚百率古以六两为率古尚书说百钅爰钅爰者率也一率十一铢二十五分铢之十三也百钅爰为三斤郑玄以为古之率多作钅爰郑注冶氏云许叔重说文解字云锊钅爰也今东莱称或以大半两为钧十钧为钅爰钅爰重六两大半两若然钅爰锊一也言大半两是三分两之二郑意以此为正故不从诸家以六两为钅爰且古者言金金有两义若相对而言则有金银铜铁为异若散而言之总谓之金是以考工记云六分其金而钖居一之等皆是铜是以禹贡扬州云贡金三品孔以为金银铜郑以为铜三色是对散有异但古出金赎罪皆据铜为金若用黄金百钅爰乃至大辟千钅爰无济之理旅于上帝则共其金版飨诸侯亦如之疏注鉼金至未闻释曰旅上帝谓祭五天帝于四郊及明堂飨诸侯谓若大行人上公三飨侯伯再飨子男一飨之等此旅上帝及飨二者皆设金版郑云所施未闻也凡国有大故而用金石则掌其令疏凡国至其令释曰用金石而云大故止谓寇戎为御捍之器有用金石者也注主其至之属释曰职金主受金则所出之处故主其取金之令云金石者作枪雷椎椁之属者皆谓守城御捍之具司厉掌盗贼之任器货贿辨其物皆有数量贾而楬之入于司兵疏注郑司至县官释曰云入于司兵者其任器多是金刃所盗财货虽非金刃以其贼物亦入司兵给治兵刃之用故并入司兵也先郑云若今时伤杀人所用兵器盗贼赃加责没入县官者其加责者即今时倍赃者也其奴男子入于罪隶女子入于憃槀疏其奴至舂释曰云男子入于罪隶者则司隶职中国之隶谓之罪隶百二十人者是也云女子入于舂槀者地官舂人槀人是也注郑司至同名释曰先郑引尚书予则奴戮女及论语箕子为之奴皆与此经奴为一若后郑义尚书奴奴为子若诗乐尔妻奴奴即子也后郑不破者亦得为一义云春秋传者左氏传襄公二十三年云初裴豹隶也着于丹书栾氏之力臣曰督戎国人惧之斐豹谓宣子苟焚丹书我杀督戎引之者证隶为奴云玄谓奴男女从坐没入县官者谓身遭大罪合死男女没入县官汉时名官为县官非谓州县也凡有爵者与七十者与未龀者皆不为奴疏注有爵至毁齿释曰云有爵谓命士以上也者见典命公侯伯之士皆一命天子之士皆三命以下可知云男八岁女七岁而毁齿者家语本命篇之文也曲礼云悼与耄虽有罪不加刑焉是未龀不加刑又不为奴若七十者虽不为奴犹加其刑至八十始不加刑以其八十九十始名耄故也犬人掌犬牲凡祭祀共犬牲用牷物伏瘗亦如之疏注郑司至瘗埋释曰先郑云牷纯也者案尚书微子云牺牷牲用注云牺纯毛牷体完具彼牷与牺相对是牺为纯毛牷为体完具此无牺故以牷兼纯也云伏谓伏犬以王车轹之者此谓王将祭而出国犮道之祭时即大驭所云者是也但犮祭之时犬羊俱得故生民诗云取羝以犮是以聘礼注云其用牲犬羊可也是其两用也云瘗谓埋祭也者谓祭地之时故引尔雅为证若然经云用牷物既纯毛则牧人云阳祀用骍牲阴祀用黝牲之类也凡几珥沈辜用駹可也疏凡几至可也释曰几珥言凡则宗庙社稷坛庙新成者皆衅之故云凡也云沈辜者谓沈牲于水辜谓疈磔牲体以祭云用駹者駹谓杂色牲此则牧人云毁事用駹是也云可也者用纯为正用駹亦可也注故书至之事释曰先郑读几为庪虽引尔雅后郑不从引大宗伯证沈辜于义是也云玄谓几读为刉从士师为正珥读为卹从杂记为正云衅礼之事者据杂记而知也凡相犬牵犬者属焉掌其政治疏凡相至政治释曰犬有三种一者田犬二者吠犬三者食犬若田犬吠犬观其善恶若食犬观其肥瘦故皆须相之牵犬者谓呈见之故少仪云犬则执蕡是也司圜掌收教罢民凡害人者弗使冠饰而加明刑焉任之以事而收教之能改者上罪三年而舍中罪二年而舍下罪一年而舍其不能改而出圜土者杀虽出三年不齿疏司圜至不齿释曰此罢民入圜土者不坐嘉石朝士坐嘉石者不入圜土云收教者谓入圜土见收使困苦改悔是收教也云害人者谓抽拔兵剑误以伤人者也云明刑者以版牍书其罪状与姓名着于背表示于人是明刑也注弗使至作矣释曰着墨幪若古之象刑与者案孝经纬云三皇无文五帝画象三王肉刑画象者上罪墨象赭衣杂屦中罪赭衣杂屦下罪杂屦而已画象者则尚书象刑直墨象略言之其实亦有赭衣杂屦无文故云与以疑之也凡圜土之刑人也不亏体其罚人也不亏财疏凡圜至亏财释曰云刑人不亏体对五刑亏体者也其罚人不亏财对五刑疑出金为罚亏财者也注言至法者释曰先郑以坐嘉石共入圜土二者为一其义不通故后郑不从按司寇职及司救职皆上论嘉石之罪民下别云圜土之罚民分明两事不同故后郑谓圜土所收教者过失害人已丽于法者与嘉石之罢民是邪恶过浅别也掌囚掌守盗贼凡囚者上罪梏共手而桎中罪桎梏下罪梏王之同族共手有爵者桎以待弊罪疏掌囚至弊罪释曰此谓五刑罪人古者五刑不入圜土故使身居三木掌囚守之此一经所云五刑之人三木之囚轻重着之极重者三木俱着次者二下者一王之同族及有爵纵重罪亦着一而已以其尊之故也云待弊罪者禁而待断之也注凡囚至断也释曰云凡囚者谓非盗贼自以他罪拘者也者以其既言盗贼乃别云凡囚明凡囚中无盗贼盗贼重故为罪人之首而言之也先郑云共手者两手共一木也者于义是以其共手字共下着手又与梏共文故知两手共一木以桎与梏同在手则不可故后郑不从而谓在手曰梏在足曰桎此无正文宜以先言梏后言桎故知义然若然中罪先言桎后言梏者便文不据先后也及刑杀告刑于王奉而适朝士加明梏以适巿而刑杀之疏及刑至杀之释曰此经谓欲行刑之日云告刑于王奉而适朝者王意欲有所免故也云以适巿者据庶姓又无爵者也若有爵及王同姓即于甸师也注告刑至于巿释曰经云及刑杀告刑于王者谓死罪刑罪有二种郑知有姓名者以其言某之罪明当有姓名也云其死罪已下文王世子之文云且当以付士士乡士也者凡囚乡士遂士县士方士各自有狱推问之时各于本狱之所狱成上于王时则使掌囚掌之及欲刑杀掌囚还付士若然上皆云士师受中协日刑杀刑杀各于本狱之所今此经云以适巿者此文止谓六乡之狱在国中推问在狱行刑杀则在巿若遂士以下自在本狱之处刑杀之故此云士乡士也若遂士已下于此时掌囚亦当付士也云囚时虽有无梏者案上经王之同族及有爵囚时并无梏也云以适巿就众也者王制云刑人于巿与众弃之彼虽据异代法此六乡之人亦就众在巿也云庶姓无爵者皆刑杀于巿据下而知之也此亦据六乡之人也凡有爵者与王之同族奉而适甸师氏以待刑杀疏注适甸至弟也释曰云甸师氏亦由朝乃往也者上文庶姓等适巿文承适朝之下彼此二者隔绝恐不由朝故郑言之必知此二者亦由朝乃往者文王世子君之亲有罪虽然必赦之事故知之云待刑杀者掌戮将自巿来也者凡行刑杀协支干善日有罪者同而行故待掌戮也引文王世子者欲见虽亲有罪亦当刑杀之事彼注体为连结若直刑异姓不刑同姓异姓怨生则有逃散之事同姓亦有刑则异姓归心故云体异姓也掌戮掌斩杀贼谍而搏之疏掌戮至搏之释曰自此经以至刑盗于巿以下皆据死罪而言此经惟据贼谍二者而言二者虽同大罪仍择大重者斩之稍轻者杀之搏之则同也注斩以至磔之释曰知斩以鈇钺者鈇钺是斩之物按鲁语云温之役晋人执卫成公臧文仲言于僖公曰夫卫君始无罪矣大刑有五大刑用甲兵注云诸侯逆命征讨之其次用斧钺注云谓犯斩罪者中刑用刀锯注云用刀以劓之锯以笮之如是刀中容弃巿其次用钻笮注云钻额湟墨笮割势谓宫刑也薄刑用鞭朴以威民故大者陈之原野小者致之巿朝是用鈇钺之事成二年齐侯围龙倾公之嬖人卢蒲就魁门焉龙人杀而膊之城上齐侯亲鼓之遂灭龙是膊诸城上之事也凡杀其亲者焚之杀王之亲者辜之疏注亲缌至磔之释曰亲谓五服五服多故云凡杀其亲据人之亲与王之亲皆谓五服已内知者案僖二十五年卫侯毁灭邢公羊传曰何以名绝曷为绝之灭同姓也灭同姓尚绝之况杀缌麻之亲得不重乎以此而言故知亲谓缌已上也易曰焚如死如弃如者按离卦九四突如其来如焚如死如弃如注云震为长子爻失正又互体兑兑为附决子居明法之家而无正何以自断其君父不志也突如震之失正不知其所如又为巽巽为进退不知所从不孝之罪五刑莫大焉得用议贵之辟刑之若如所犯之罪焚如杀其亲之刑死如杀人之刑也弃如流宥之刑引之者证焚如是杀其亲之刑也凡杀人者踣诸巿肆之三日刑盗于巿疏注踣僵至大焉释曰除上三者之外皆陈尸于巿肆之凡三日也凡罪之丽于法者亦如之唯王之同族与有爵者杀之于甸师氏疏凡罪至师氏释曰正刑有五科条二千五百丽附也上附下附是罪附于法法即五刑是也云亦如之者合入死者亦踣之合入四刑者虽不踣亦刑之在巿故总言亦如之云唯王之同族与有爵者杀之于甸师氏者谓不踣踣者陈尸使人见之既刑于隐处故不踣之注罪二至一也释曰云罪二千五百条者司刑文云上附下附刑五而已者礼记云丧多而服五罪多而刑五上附下附是也云于刑同科者其杀刑之一也者事虽异各有五百同科及其同刑同杀一也凡军旅田役斩杀刑戮亦如之疏注戮谓膊焚辜肆释曰此云军旅田役斩杀刑戮皆使掌戮为之按士师大师帅其属而禁逆军旅犯禁者而戮之乡士云凡国有大事则戮其犯命者遂士亦云凡郊有大事刑戮其犯命彼并不使掌戮者此等皆权时之事军旅之间或有临时即决不假掌戮者也是以戎右职云掌戎车之兵革使注云使谓王使以兵有所诛斩也引战于殽襄公缚秦囚使莱驹以戈斩之是也墨者使守门疏墨者使守门释曰此人即阍人掌守王中门之禁令者是也劓者使守关疏劓者使守关释曰此则王畿五百里上面有三关十二关门劓者守之宫者使守内疏宫者使守内释曰此所守则寺人之类守正内五人之等是也刖者使守囿疏刖者使守囿释曰此则囿游亦如之者墨者守门刖者于囿中驱禽兽者也髡者使守积疏髡者使守积释曰先郑以髡为完但居作三年不亏体以此为圜土罢民解之不从者掌戮所掌皆亏体独以此为不亏体于义不可故后郑引文王世子解之也玄谓此出五刑之中而髡者必王之同族不宫者此郑亦无正文若合宫者宫之今按文王世子据诸侯法云公族无宫刑不翦其类王家同族犯淫罪者亦当与诸侯同不宫之亦是不翦其类之色按王同族犯余罪刑于甸师氏刑于隐处今同族既不宫亦当于隐处罪之此守积亦是隐处故知髡者使守积是王同族不言者必矣是以郑云守积积在隐者宜也司隶掌五隶之法辨其物而掌其政令疏注五隶至之属释曰此与下为目云物衣服兵器之属者即下文云使之皆服其邦之服执其国之兵是也帅其民而搏盗贼役国中之辱事为百官积任器凡囚执人之事疏注民五至用也释曰云五隶之民也者上序官五隶皆百二十员员外皆是民故云五隶之民也云任犹用也者用器除兵之外所有家具之器皆是用器也邦有祭祀宾客丧纪之事则役其烦辱之事疏注烦犹至涅厕释曰引士丧礼下篇者既夕礼文云涅厕者死者不复用故窒涅示不用引之者证烦辱之事不言祭祀宾客事者以无文意义可知也掌帅四翟之隶使之皆服其邦之服执其邦之兵守王宫与野舍之厉禁疏掌师至厉禁释曰云服其邦之服执其邦之兵者若东方南方衣布帛执刀剑西方北方衣毡裘执弓矢云守王宫与野舍者即师氏职云帅四夷之隶守王宫野舍亦如之者是也罪隶掌役百官府与凡有守者掌使令之小事疏注役给其小役释曰云小役者止谓给其小小劳役之事谓若大役非隶所共故以小役解之凡封国若家牛助为牵徬疏注郑司至曰徬释曰先郑不解牵徬故后郑增成之玄谓牛助国以牛助转徙也者国家以官牛助诸侯及大夫家运物往至任所云在前曰牵者谓车辕内一牛前亦一牛今还遣二隶前者牵前牛徬者御当车之牛故据人而言牵徬也其守王宫与其厉禁者如蛮隶之事疏其守至之事释曰蛮隶之事事在下文故云如蛮隶之事蛮隶掌役校人养马其在王宫者执其国之兵以守王宫在野外则守厉禁疏蛮隶至厉禁释曰云掌役校人者为校人所役使以养马按校人良马乘一师四圉不见隶者盖是杂役之中执其国之兵蛮隶闽隶俱是刀剑也闽隶掌役畜养鸟而阜蕃教扰之掌子则取隶焉疏闽隶至隶焉释曰云掌役畜养鸟者谓若畜鸟氏掌畜禽鸟阜盛也蕃息也使之盛太滋息又教扰使从人意注杜子至役之释曰子春以子为祀后郑不从者司隶职祭祀宾客丧纪三者并言此何得唯言其一明存子解之于义为允玄谓王立世子置臣使掌其家事者言掌家事者若国事不使隶今取隶故以家事而言也夷隶掌役牧人养牛马与鸟言疏夷隶至鸟言释曰云掌役牧人者为牧人之所役使牧牛牲注郑司至兽言释曰经唯云与鸟言不言兽先郑意解鸟言者亦解兽言故兼言之也案僖二十九年介葛卢闻牛鸣曰是生三牺皆用之矣注云言八律之音听禽兽之鸣则知其嗜欲生死可知伯益明是术故尧舜使掌朕虞至周失其道官又在四夷若周末失道官本不在四夷无解鸟兽之语者何周公盛明制礼使夷隶貉隶与鸟兽之言然者贾服意误不与礼合故为此说其守王宫者与其守厉禁者如蛮隶之事貉隶掌役服不氏而养兽而教扰之掌与兽言疏貉隶至兽言释曰夷貉相近是以亦解兽言若然夷隶既鸟兽之言具解而此貉隶解兽言亦解鸟言互见之耳其守王宫者与其守厉禁者如蛮隶之事秋官司寇下布宪掌宪邦之刑禁正月之吉执旌节以宣布于四方而宪邦之刑禁以诘四方邦国及其都鄙达于四海疏布宪至四海释曰云掌宪邦之刑禁者此文与正月以下为目禁者则士师之五禁所以左右刑罚故连刑言之也云正月之吉者此与大司寇正月之吉事同大司寇布刑之时此布宪亦布之于四方也于司寇正岁县之时此布宪亦宪邦之刑禁以诘四方邦国以达于四海也布宪为司寇属官于刑禁为重故每事共丁宁之也注宪表至四海释曰云国之五禁所以左右刑罚者士师职文知布宪所县在门闾者以其司寇所县在雉门不可共处此经云执旌节以为行道之使明在巷门之闾可知云门闾据在城内经虽不云城内门闾举外以见内有门闾可知经先邦国后都鄙注先都鄙后邦国者以都鄙据畿内三等采地经后言之者尊邦国轻都鄙注先都鄙者既见门闾即先近后远乃及四海故注先都鄙见从近及远之义也引尔雅者见刑禁远至夷狄名此夷狄为四海者海之言晦晦漫礼仪也凡邦之大事合众庶则以刑禁号令疏凡邦至归令释曰云邦之大事合众庶者谓征伐巡守田猎皆是大事合众庶也以其是布禁之官故于聚众每皆以刑禁号令也禁杀戮掌司斩杀戮者凡伤人见血而不以告者攘狱者遏讼者以告而诛之疏注司犹至受也释曰云司犹察也者此禁杀戮之官恒在民间私觇恶事而告于上执而与之罪也故以司为察也知斩杀戮是吏民相斩相杀相戮者以伤民云不以告则相杀戮之等尽是不以告明是吏民自相杀戮也云伤人见血见血乃为伤人耳者恐经伤人与见血事别伤人见血连言者是见血乃为伤人若不见血不为伤人也若然趺折支之等不见血岂得不为伤人乎然今言见血乃为伤人者止为蹉跌及刃物丽历应见血之等不为余事而言先郑云攘狱者距当狱者也后郑不从者此经皆谓未在官司而先郑云距狱据在官而言故不从也云遏讼者遏止欲讼者也者有人见欺犯欲向官所讼之而遏止不使去也玄谓攘犹却也却狱者言不受也者谓人有罪过官有文书追摄不肯受者禁暴氏掌禁庶民之乱暴力正者挢诬犯禁者作言语而不信者以告而诛之疏注民之至正也释曰云民之好为者此言为下三事而发皆是好为侵陵释经乱暴力正者也称诈释经挢诬犯禁者也谩诞释经作言语而不信者也谩诞谓浮谩虚诞也凡国聚众庶则戮其犯禁者以徇凡奚隶聚而出入者则司牧之戮其犯禁者疏凡国至禁者释曰云聚众庶者谓征伐之等云凡奚隶聚而出入者谓国有烦辱之处使奚隶则有此出入而司牧之注奚隶至所使释曰按司厉其奴男子入于罪隶女子入于舂槀是男子同坐为奴天官酒人浆人之等皆名女奴为奚五隶又是男奴故云奚隶女奴男奴野庐氏掌达国道路至于四畿疏注达谓至曰畿释曰云巡行者国之道路使其地之人治之野庐氏直巡行不通之处使人治之使无陷绝也比国郊及野之道路宿息井树疏注比犹至蕃蔽释曰此经所云王为宾客在道须得供丞守卫之事国郊谓近郊远郊野谓百里外至畿宿谓十里有庐三十里有宿五十里有巿直言宿者举中言之故云庐之属以苞之息宾客昼止之处井树者宾客所须者也若有宾客则令守涂地之人聚柝之有相翔者诛之疏注守涂至宾客释曰守涂地之人道所出庐宿旁民也者道路之旁皆有民当处有宾客止宿即使聚柝之不使失脱也云相翔犹昌翔观伺者也者谓昌狂翱翔观伺宾客先郑云聚柝之聚击柝以宿卫之也者谓其地之人自聚击柝无行夜故使宿卫自击宫正之等使行夜者击柝校比直宿者彼夜行者与此异也凡道路之舟车轚互者叙而行之疏注舟车至叙之释曰云轚互者谓水陆之道舟车往来狭隘之所更互相击故云轚互者云车有轘辕坻阁者案襄二十一年晋栾盈有罪适楚过于周周西鄙掠之告于周使候出诸轘辕是轘辕也坻阁道路之名也云舟有砥柱之属者按禹贡导河积石至于龙门南至于华阴东至于厎柱孔安国云厎柱山名河水分流包山而过山见水中若柱然在西虢之界是厎柱为水之溢道者也凡有节者及有爵者至则为之辟疏凡有至之辟释曰云凡有节者谓若诸侯之使则有山国用虎节之等若民自往来则有道路用旌节之等及有爵已上皆为之辟止行人使无侵犯者也禁野之横行径逾者疏注皆为至渠也释曰言横行者不要东西为横南北为纵但是不依道涂妄由田郑䂎皆是横也径谓不遵道而射邪趍疾逾越也谓越堤渠者也凡国之大事比脩除道路者疏注比校至大功释曰大事谓若征伐巡守田猎郊祀天地王亲行所经并须修除道路及脩庐校比民夫使有功效故云比校治道者名也云若今次叫鹂大功者谓汉时主役之官官名次金叙主以丈尺赋功今俗本多误为次叙大功也掌凡道禁疏注禁谓至之属释曰古时禁书亡故举汉法而言也邦之大师则令埽道路且以几禁行作不时者不物者疏注不时至反间释曰不言大事而云大师惟谓征伐者也云几禁之者备奸人内贼及反间者内贼谓贼在内起反间谓外贼密来觇探间候国家反彼论说按孙子兵法云三军之事莫密于反间是也蜡氏掌除骴疏注曲礼至皆是释曰曲礼者彼谓四足之兽相渐渍而有疫死此骴谓肉腐义理有殊引之者直取音同仍取四足死者即有肉腐之骴也先郑云死人骨也者以人骨为主其中兼四足之骨也月令者彼据孟春春是生气骨是死气为死气逆生气故埋之此官在秋者是阴故属秋引之者除骴是同故也彼注云骨枯曰骼肉腐曰骴骴言埋亦掩之骼言掩亦埋之义无异互言耳故云腐骨之尚有肉者也则肉腐曰骴亦一也云及禽兽之骨皆是者即四足曰渍在其中按诗云行有死人尚或堇之又下云若有死于道路者则令埋之今得有死人骨者近道人见者令埋之其有死于沟壑者蜡氏除之凡国之大祭祀令州里除不蠲禁刑者任人及凶服者以及郊野大师大宾客亦如之疏注蠲读至恶也释曰大祭祀谓郊祭天地大宾客谓诸侯来朝若据天地其神位在郊至郊而已若宾客则至畿故兼言野郊外曰野大总言也云蠲读如吉圭惟饎之圭者毛诗云絜蠲为饎无此言郑从三家诗故不同云刑者黥劓之属者之属中舍有宫刖也云任人司圜所收教罢民也者经任人文承刑者之下则罢民亦刑之类是以司圜云仕之以事是也凶服五服皆是故曰凶服服衰绖也祭者皆齐齐者洁静不欲见秽恶也若有死于道路者则令埋而置楬焉书其日月焉县其衣服任器于有地之官以待其人疏注有地至是也释曰此经主谓行人在路死者云有地之官主此地之吏也者谓比闾族党之等皆有长吏若比长闾胥党宰之辈皆是若今时乡亭治事之处县衣服任器等仍使守掌使不失也掌凡国之骴禁疏注禁谓至之属释曰孟春者月令文也雍氏掌沟渎浍池之禁凡害于国稼者春令为阱擭沟渎之利于民者秋令塞阱杜擭疏雍氏至杜擭释曰掌沟渎浍池之禁凡害于国稼者沟渎浍池或田间通水或在田外所须本为利民而造其中有放溢奔流为害者则禁之凡害于国稼者谓水潦之等春令为阱擭沟渎之利于民者阱擭以取禽兽沟渎所以通水是皆利于民故春使为之也注沟渎至徐戎释曰云沟渎浍田间通水者也者按遂人匠人惟有遂沟荡浍川不见有渎此云渎亦田间通水者但注渎曰川或可以川为渎举其类也云池谓陂障之水道也者诗云彼泽之陂毛云泽障曰陂今云陂障之水道谓障泽为陂之时于泽通水入陂之道曰池云阱穿地为斩者此则深为不须别设柞鄂擭则坚地不可得深故须柞鄂柞鄂者或以为竖柞于中向上鄂鄂然所以载禽兽使足不至地不得跃而出谓之柞鄂也书粊誓者彼云鲁侯伯禽宅曲阜徐戎并兴伯禽往征有此塞阱杜擭之事故引以为证也云时秋也者彼不见时节但此说在秋明彼亦秋故得有度攵擭敜阱之事也禁山之为苑泽之沈宅疏注为其至之属释曰先郑云不得擅为苑囿于山义虽与后郑异得为一义故引之在下又云沈者谓毒鱼及水虫之属者谓别以药沈于水中以杀鱼及水虫不谓鸩故不作鸩作沈也萍氏掌国之水禁疏注水禁至不时释曰水中害人之处或有深泉洪波沙虫水弩云捕鱼鳖不时者案月令春秋及冬取鱼夏不合取鱼夏取则不时故云不时皆禁之也几酒疏几酒释曰萍氏几酒者酒亦水之类故也不得非时时谓若酒诰惟祀兹酒又乡饮酒及昏娶为酒食以召乡党僚友是其时也谨酒疏谨酒释曰此戒谨慎于酒故引酒诰有政之大目有事之小目夷常也不得常饮明如上文合饮时乃饮也禁川游者疏禁川游者释曰游谓浮游不乘桥船恐溺故禁之也司寤氏掌夜时疏注夜时至至戌释曰此文与下为月故注云谓夜晚早甲乙则早时戌亥则晚时也以星分夜以诏夜士夜禁疏注夜士至之属释曰云以星分夜者若今时观参辰知夜早晚是以书传云春昏张中可以种稷夏大火中可以种黍菽秋虚中可以种麦冬昴中可以收敛盖藏彼虽非分夜以诏夜士亦是以星知早晚之类也言行夜徼候者若宫伯掌授八次八舍注云于徼候便也则行夜来往周旋谓徼候者也御晨行者禁宵行者夜游者疏注沟其至如雨释曰晨亦得名旦月令云旦尾中亦得名曰明按三光考灵耀云日入三刻为昏不尽三刻为明昏亦得名星故奔丧云日行百里不以夜行惟父母之丧见星而行见星而舍明见星时即为夜也如是宵亦得名曰昏昏参中是也亦名曰夜尔雅云宵夜也然则夜是晨明之首不通于前宵是昏之末不通于后也惟夜中之时正一名耳此云禁晨行者禁宵行者谓在道路中礼志云男女夜行以烛谓在宫中也晨行宵行者惟罪人与奔父母之丧若天子祭天之时则通夜而行故礼记云氾埽反道乡为田烛禁夜游者禁其无故游者引春秋者庄公七年夏四月辛卯夜中星陨如雨是也司烜氏掌以夫遂取明火于日以鉴取明水于月以共祭祀之明齍明烛共明水疏注夫遂至黍稷释曰云夫遂阳遂也者以其日者太阳之精取火于日故名阳遂取火于木为木遂者也鉴镜属者诗云我心非鉴不可以茹彼鉴是镜可以照物此鉴形制与彼鉴同所以取水也云取水者世谓之方诸者汉世谓之方诸言取水谓之方诸则取火者不名方诸别名阳遂也明者洁也日月水火为明水明火是取日月阴阳之洁气也云明烛以照馔陈者谓祭日之旦馔陈于堂东去明须烛照之云明水以为玄酒者郁鬯五齐以明水配三酒以玄酒配玄酒井水也玄酒与明水别而云明水以为玄酒者对则异散文通谓之玄酒是以礼运云玄酒在室亦谓明水为玄酒也先郑云明水滫涤粢盛黍稷者滫谓滫瀡涤谓荡涤俱谓释米者也凡邦之大事共坟烛庭燎疏凡邦至庭燎释曰大事者谓若大丧纪大宾客则皆设大烛在门外庭燎在大寝之庭注故书至为明释曰先郑从故书蕡为麻烛者以其古者未有麻烛故不从是以礼记少仪云十人执烛抱燋郑云未爇曰燋是知未有麻烛也后郑云树于门外曰大烛者非人所执也燕礼云甸人执大烛于庭不言树者彼诸侯燕礼不树于地使人执彼注云庭大烛为位广也此言大烛亦为位广又树之于地也云于门内曰庭燎者于门内在庭中故谓之庭燎庭燎与大烛亦一也其所以照众为明是以诗庭燎云夜如何其夜未央庭燎之光君子至止鸾声将将谓宣王时诸侯来朝之事按郊特牲云庭燎之百由齐桓公始也郑云庭燎之差公盖五十侯伯子男皆三十大戴礼文其百者天子礼庭燎所作依慕容所为以苇为中心以布缠之饴密灌之若今蜡烛百者或以百般一处设之或百处设之若人所执者用荆燋为之执烛抱燋曲礼云烛不见跋是也中春以木铎修火禁于国中疏注为季至风燥释曰云为季春将出火也者三月昏时大辰星在卯南见是火星出此二月末出故云为季春将出火也军旅修火禁邦若屋诛则为明竁焉疏军旅至竁焉释曰屋诛谓甸师氏屋舍中诛则王之同族及有爵者也是以易鼎卦云鼎折足覆公餗其刑屋郑义以为餗美馔鼐三足三公象若三公倾覆王之美道屋中刑之与此同云为明竁焉者明用刑以板书其姓名及罪状着于身竁圹中也注郑司至葬与释曰先郑以屋为夫三为屋者谓夷三族解之后郑不从者夷三族乃是战国韩信等用商鞅连相坐之法造三夷之诛既乱世之法何得以解太平制礼之事乎郑知罪人亦有明刑书于本者见昭二年郑公孙黑作乱子产数其罪云不速死大刑将至七月壬寅缢尸诸周氏之衢加木焉注云书其罪于木以加尸上而罪之非礼故书杀以恶黑知明刑者书可知知夜葬者以其司烜主明火掌夜事既令掌之则罪人夜葬可知故曾子问云见星而行者惟罪人是夜葬之事也秋官司寇第五疏郑目录云象秋所立之官寇害也秋者遒也如秋义杀害收聚敛藏于万物也天子立司寇使掌邦刑刑者所以驱耻恶纳人于善道也惟王建国辨方正位体国经野设官分职以为民极疏惟王至民极释曰义已具在天官乃立秋官司寇使帅其属而掌邦禁以佐王刑邦国疏注禁所至罪施释曰云禁所以防奸者也者案士师五禁以左右刑罚王者恐民以奸入罪故先设禁示之防其奸恶若有不忌为奸然后以刑罪之云刑正人之法者刑期于无刑以杀止杀故云刑正人之法也云孝经说曰者孝经援神契五刑章曰刑者侀也过出罪施者下侀为着也行刑者所以着人身体过误者出之实罪者施刑是以尚书云眚灾肆赦怙终贼刑引之者证司寇行刑当审慎也刑官之属大司寇卿一人小司寇中大夫二人士师下大夫四人乡士上士八人中士十有六人旅下士三十有二人疏刑官至二人释曰自此已下论设官分职之事云刑官之属者此一句总为刑官六十官为目故云之属云大司寇卿一人六命小司寇中大夫二人四命士师者秋官之考虽下大夫四人亦四命乡士其职云掌国中国中兼百里内六乡以八人分主六乡故谓之乡士上士八人三命中士十有六人二命旅下士三十有二人一命下士言旅旅众也小官理众事也注士察至之狱释曰训士为察者义取察理狱讼是以刑官多称士先郑引论语士师欲见士官理狱讼之事案上代以来狱官之名有异是以月令乃命大理瞻伤察疮郑注云有虞氏曰士夏曰大理周曰大司寇天子诸侯同故鲁有司寇晋魏绛亦云归死于司寇至于衰世国异政家殊俗官名随意所造故僖二十八年晋有士荣为大士文十年楚子西云臣归死于司败论语云陈司败昭十四年士景伯如楚叔鱼摄理是后官号不同者也府六人史十有二人胥十有二人徒百有二十人疏府六至十人释曰在此者府治藏吏史作文书胥为什长徒给繇役义已在天官疏自大司寇已下至胥徒皆是周官别职故各有职而同府史也遂士中士十有二人府六人史十有二人胥十有二人徒百有二十人疏注遂士至狱者释曰在此者其职云掌四郊四郊有六遂之狱故也乡士主六乡之狱遂士主六遂之狱所以乡士使上士官尊而人少遂士使中士官卑而人多者六遂去王远故官卑以六遂在远郊外兼主公邑地广人众故官多县士中士三十有二人府八人史十有六人胥十有六人徒百有六十人疏注距王至狱者释曰在此者案其职云掌野谓掌三等公邑之狱故郑于县士职注云二百里以外至三百里曰野三百里以外至四百里曰县四百里以外至五百里曰都郊外曰野大总言之故其职云掌野其六遂之中公邑之狱遂士兼掌之矣既三处狱并掌而此注云距王城三百里至四百里曰县以不主三百里中五百里中狱者县在四百里中故举中以言其实外内皆掌之耳方士中士十有六人府八人史十有六人胥十有六人徒百有六十人疏注方士至狱者释曰在此者案其职云掌都家郑彼注云都王子弟及公卿之采地家大夫之采地主此三等采地之狱采地在王城四方故云方士也是以郑此注云方士主四方都家之狱者也讶士中士八人府四人史八人胥八人徒八十人疏注讶迎至宾客释曰在此者案其职云掌四方之狱讼非直迎宾客以狱讼为主故亦士言之也朝士中士六人府三人史六人胥六人徒六十人疏注朝士至之法释曰在此者案其职云掌建邦外朝之法左九棘右九棘之事以朝士为询众庶谳疑狱故属秋官但序官之法秋官虽为刑狱所施至于防禁之属皆在秋官又于宾客是主人所敬故乡饮酒坐宾于西北象天地严凝之气始于西南盛于西北是以宾客之事亦属焉云朝士主外朝之法者天子诸侯皆三朝内朝二路门外与路寝庭是也外朝一此朝在皋门内库门外是也司民中士六人府三人史六人胥三人徒三十人疏注司民主民数释曰在此者案其职云掌登万民之数凡断狱弊讼必须知民年几老幼是以司民虽非刑狱连类在此也司刑中士二人府一人史二人胥二人徒二十人疏司刑释曰在此者案其职云掌五刑之法以丽万民之罪故其职在此司剌下士二人府一人史二人徒四人疏注剌杀至杀之释曰在此者案其职云掌三剌三宥三赦之法亦是刑狱之类故在此司约下士二人府一人史二人徒四人疏司约至四人释曰在此者案其职云掌邦国及万民之约剂亦是禁戒之事故在此司盟下士二人府一人史二人徒四人疏注盟以至曰盟释曰在此者案其职云掌盟载之法亦是禁戒之事故在此职金上士二人下士四人府二人史四人胥八人徒八十人疏职金释曰在此者案其职云掌凡金玉之戒令又云掌受金罚货罚亦是刑狱之事故在此司厉下士二人史一人徒十有二人疏注犯政至奴者释曰在此者案其职云掌盗贼之任器又云其奴男子入于罪隶亦是刑狱之事故在此也云犯政为恶曰厉者厉是恶鬼杀厉之事故以造恶为厉也云厉士主盗贼之兵器者其职文也犬人下士二人府一人史二人贾四人徒十六人疏犬人释曰在此者案其职云凡祭祀共犬牲犬是金畜故五行传云二曰言言之不从则有犬祸故连类在此犬有两义案说卦艮为狗艮卦在丑艮为止以能吠守止人则属艮以能言则属兑兑为言故也司圜中士六人下士十有二人府三人史六人胥十有六人徒百有六十人疏司圜至十人释曰在此者案其职云掌圜土之刑人亦刑狱之事故在此注郑司至罢民释曰先郑所引皆当其义故后郑从之但狱城圜者东方主规规主仁恩凡断狱以仁恩求出之故圜也掌囚下士十有二人府六人史十有二人徒百有二十人疏注囚拘至之者释曰在此者案其职云掌守盗贼凡囚者刑狱之事故在此也掌戮下士二人史一人徒十有二人疏注戮犹至辱之释曰在此者案其职云掌斩杀贼谍而搏之刑罪之事故在此司隶中士二人下士十有二人府五人史十人胥二十人徒二百人疏注隶给至近郡释曰以隶是罪人为奴仆故知给劳辱之役也又引汉始置司隶云云者以汉时司隶官与周同故举以为况也罪隶百有二十人疏罪隶至十人释曰此中国之隶言罪隶古者身有大罪身既从戮男女缘坐男子入于罪隶女子入于舂藁故注云盗贼之家为奴者蛮隶已下皆百二十人者郑云凡隶众矣此其选以为役员者谓隶中选取善者以为役之员数为限其余众者以为隶民故司隶职云帅其民而搏盗贼役国中之辱事之等是百二十人外谓之民者也蛮隶百有二十人闽隶百有二十人夷隶百有二十人貉隶百有二十人布宪中士二人下士四人府二人史四人胥四人徒四十人疏注宪表至禁者释曰在此者案其职云掌宪邦之刑禁故在此也知宪不为法而为表宪者又案其职云正月之吉执旌节以宣布于四方而宪邦之刑禁明宪为表悬示人使知者也禁杀戮下士二人史一人徒十有二人疏禁杀至二人释曰在此者案其职云掌司斩杀戮者以告而诛之是禁民相杀戮之事故在此也禁暴氏下士六人史三人胥六人徒六十人疏禁暴释曰此亦谓禁民不得相陵暴在此者案其职云掌禁庶民之乱暴力正者亦是防禁之事故在此也野庐氏下士六人胥十有二人徒百有二十人疏注庐宾至所舍释曰在此者案其职云掌达国道路又云掌凡道禁亦是禁戒之事故在此也知庐是宾客行道所舍者见遗人云十里有庐三十里有宿故知之也蜡氏下士四人徒四十人疏注蜡骨至之狙释曰在此者案其职云掌除骴又云凡国之大祭祀禁刑者凶服者亦是禁戒之事故在此引月令掩骼埋骴者案彼注骨枯曰骼肉腐曰骴掩亦埋但骼骴不同故别言也言骼骴者凡人物皆是云蜡读如狙司之狙者俗有狙司之言故读从音也若然月令所云是春时今不在春官者彼月令为春时阳不欲阴之事故在春此取禁戒之事故在秋也雍氏下士二人徒八人疏注雍谓至者也释曰在此者案其职云掌沟渎浍池之禁亦是禁戒之事故在此也萍氏下士二人徒八人疏萍氏释曰按其职云掌国之水禁亦是禁戒之事故在此也注郑司至沉溺释曰先郑读萍为蛢取音同云或为萍号起雨之萍者亦天问之文萍亦浮萍之草也玄谓今天问者离骚有天问篇天不可问故以天问为名此就足先郑音义同引尔雅萍蓱其大者苹者此以义相晓也云读如小子言平之平者俗读取音同皆取萍水草无根而浮不沉禁人使不沉溺如萍也司寤氏下士二人徒八人疏注寤觉至觉者释曰在此者案其职云御晨行者禁宵行者夜游者是禁戒之事故在此也言寤觉也主夜觉者凡人之寐卧恒在寝得禁之者人有夜寐忽觉而漫出门者故谓之为夜觉也司烜氏下士六人徒十有六人疏注烜火至为烜释曰在此者案其职云掌取明火及以木铎修火禁亦是禁戒之事故在此也云读如卫侯毁之毁者春秋左氏卫侯毁灭邢诗云王室如燬燬亦火之别名也条狼氏下士六人胥六人徒六十人疏条狼至十人释曰在此者案其职云当执鞭以趋辟凡誓仆及誓驭之等是禁戒之事故在此也注杜子至道上释曰云涤器之涤者读从特牲少牢涤祭器等之涤也云狼狼扈道上者谓不蠲之物在道犹今言狼借也脩闾氏下士二人史一人徒十有二人疏注闾谓里门释曰在此者案其职云掌比国中宿互橐者亦是禁戒之事故在此也云闾谓里门者尔雅云巷门谓之闾故知是二十五家之里门也冥氏下士二人徒八人疏冥氏至八人释曰在此者案其职云掌设弧张为阱护以攻勐兽是冥然使之不觉亦是禁守之事故在此注郑司至之名释曰云冥氏春秋者冥氏作春秋书名若晏子吕氏春秋之类取其音读也后郑云冥方之冥亦取音同云以绳縻取禽兽之名者解冥是冥然使不觉之意也庶氏下士一人徒四人疏注庶读至从声释曰在此者案其职云掌除毒蛊是除恶之事故在此也云庶读如药煮之煮者俗读意取以药煮去病去毒蛊亦如是云书不作蛊者字从声者除蛊者庶是去之意故为庶不为蛊也是其取声穴氏下士一人徒四人疏注穴搏至藏者释曰在此者案其职云掌政蛰兽是除勐恶之事故在此也云穴搏蛰兽所藏者凡兽蛰皆藏在穴中故以穴为官名使取蛰兽也翨氏下士二人徒八人疏注翨鸟至之翅释曰在此者案其职云掌攻勐鸟亦是除恶之义故在此云翨鸟翮也者羽本曰翮凡鸟有羽翨者皆有翮故云翨鸟翮也凡翨翅皆作翅不作翨故彼从之也柞氏下士八人徒二十人疏柞氏至十人释曰在此者案其职云掌攻草木亦是除恶之义故在此注柞除至之笮释曰知柞是除木之名者见诗云载芟载柞芟是除草明柞是除木云除木者必先刊剥之者见其职云夏日至令刊阳木而火之冬日至令剥阴木而水之是先刊剥之先郑读柞为音声唶唶之唶者读从春秋行扈唶唶之唶又为屋笮之笮者俗读皆从音同也薙氏下士二人徒二十人疏氏至十人释曰在此者案其职云掌杀草亦是除恶之义故在此也注书至水之释曰先郑从古书为夷故引古今而为证也春秋者左氏传隐六年夏五月郑伯侵陈往岁郑伯请成于陈陈侯不许五父谏曰亲人善邻国之宝也又云周任有言曰为国家者见恶如农夫之务去草芟夷蕴崇之注云芟刈夷杀蕴积崇聚玄谓读如剃小儿头之剃者俗读也云字从类耳者人发之剃从发草还草下为之故云类也月令者仲夏令引之者欲见草须烧之又须水之意也硩蔟氏下士一人徒二人疏折蔟至二人释曰在此者案其职云掌覆夭鸟之巢是除恶之类故在此注郑司至折声释曰先郑读硩为擿后郑不从者先郑意以为杖擿破之故从擿后郑意以石物等投掷为义故不从先郑又云蔟为爵蔟之蔟者爵蔟是雀窠后郑从之玄谓硩古字从石折声者以石投掷毁之故古字从石以折为声是上声下形字也翦氏下士一人徒二人疏注翦断至翦商释曰在此者案其职院掌除蠹物故郑云翦断灭言之也主除蛊蠹者故在此引诗者证翦是翦除赤犮氏下士一人徒二人疏注赤犮至埋者释曰在此者案其职云掌除墙屋注除虫豸藏逃其中者尔雅释虫云有足曰虫无足曰豸亦是除恶之义故在此言赤犮犹言捇拔者拔除去之也蝈氏下士一人徒二人疏蝈氏至二人释曰在此者案其职云掌去鼃黾亦是除恶之义故在此也注郑司至狐与释曰先郑以蝈为蜮又以蜮为虾蟆后郑不从鼃黾虾蟆属是其类也云书或为掌去虾蟆者于义可也玄谓蝈今御所食蛙也者蛙蝈为一物云字从虫国声也者国与蝈为声所谓左形右声者也云蜮乃短狐与者案庄公十八年秋有蜮服云短狐南方盛暑所生其状如鳖古无今有含沙射人入肉中其疮如疥遍身中濩蜮蜮故曰灾礼曰惑君则有案五行志刘向以为蜮生南越由齐姜淫惑庄公故生于鲁壶涿氏下士一人徒二人疏壶涿至二人释曰在此者案其职云掌除水虫亦是除恶之类故在此也注壶谓至为浊释曰壶乃盛酒之器非可涿之物故知是瓦鼓必知是瓦者虽无正文考工记有陶人瓬人造瓦器驱水虫非六鼓故知瓦鼓也先郑虽读涿为浊声转字误故为浊犹从涿为义故后郑引之在下浊其源大玄经文也庭氏下士一人徒二人疏注庭氏至者也释曰在此者案其职云掌射国中妖鸟亦是除恶之类故在此也衔枚氏下士二人徒八人疏注衔枚至于项释曰在此者案其职云大祭祀令禁无嚣亦是禁戒之事故在此也云状如箸横衔之为之繣结于项者繣谓以组为之系着两头于项后结之伊耆氏下士一人徒二人疏伊耆至二人释曰在此者案其职云掌共杖杖老者所依秋是长老之方故在此注伊耆至耆氏释曰案明堂位云土鼓蒉桴苇籥伊耆氏之乐也郑注亦云伊耆氏古天子有天下之号云始为蜡以息老物者郊特牲文引之者取息老物证伊耆供杖于老者之事故也云此主王者之齿杖后王识伊耆氏之旧德而以名官与者言后王职伊耆氏之旧德则周家以前为后王至周又因之故不指周而云后王也大行人中大夫二人小行人下大夫四人司仪上士八人中士十有六人行夫下士三十有二人府四人史八人胥八人徒八十人疏大行至行夫释曰此四官在此者皆主宾客严凝之事故也亦谓别职同官故四官各有职司而共府史胥徒也注行夫至之礼释曰大行人小行人司仪皆掌宾客之礼不见注解至行夫独注之以官独多于余官以主国使之礼至于美恶无礼皆使之故官多于余官也环人中士四人史四人胥四人徒四十人疏注环犹至守卫释曰在此者案其职云宾客舍则授馆令聚拓亦是禁守之事故在此也云主围宾客之任器为之守卫者其职文也象胥每翟上士一人中士二人下士八人徒二十人疏注通夷至方也释曰在此者案其职云掌四夷之国使以传宾主之语故亦连类在此也云此类之本名东方已下皆王制文云寄者宾主不相解语故寄中国于东夷又寄东夷语于中国使相领解云象者传南方于中国还象中国以传之与南方人语则还象南方语而传之云狄鞮者郑彼注云鞮之言知也虽不训狄狄即敌也谓言语相敌使之知也云北方曰译者译即易谓换易言语使相解也云总名曰象者四方别称经唯有一象故云总名曰象云周之德先致南方也者即诗序所云文王之德被于江汉是也又书序云巢伯来朝注巢伯殷之诸侯闻武王克商慕义而来朝此皆致南方故象得总名也掌客上士二人下士四人府一人史二人胥二人徒三十人疏掌客释曰在此者案其职云掌宾客牢礼之陈亦是宾客严凝象秋故在此掌讶中士八人府二人史四人胥四人徒四十人疏注讶迎至之讶释曰在此者案其职云掌迎宾客故连类在此先郑云跛者讶跛者之讶此公羊传文时晋使郄克聘齐郄克跛齐使跛者往御御亦讶故读从之也掌交中士八人府二人史四人徒三十有二一人疏注主交至之好释曰在此者案其职云掌九禁之难有禁戒之事故在此也掌察四方中士八人史四人徒十有六人掌货贿下士十有六人史四人徒三十有二人疏掌察四方掌货贿释曰在此者盖督察邦国之事及掌邦国所致货贿但二官阙不可强言也朝大夫每国上士二人下士四人府一人史二人庶子八人徒二十人疏朝大至十人释曰在此者案其职云掌都家之国治因有邦国宾客在秋都家之治亦在此注此王至夫云释曰此云每国上士二人是王朝之士以其主采地之国治事重则名之曰朝大夫云畿内三等采地地虽有百里五十里二十五里总谓之国若王制云九十三国也云庶子者盖亦主采地之诸子今在府史之下盖官长所自辟除也都则中士一人下士二人府一人史二人庶子四人徒八十人疏注都则至马云释曰此官已阙郑知主八则者太宰云八则治都鄙此经云都则故知则八则也都士中士二人下士四人府二人史四人胥四人徒四十人家士亦如之疏注都家至每都释曰在此者此宫虽阙义理可言以其称士则知主狱故郑云都家之士主治都家吏民之狱讼以告方士者也必知王家不置都士而云都家之士者以其都司马使王自为之家司马家自置司马以司马主军事重故王置都司马此刑事轻于军故都家王皆不置都士但已有方士主其狱故使都家之士以狱告也大司寇之职掌建邦之三典以佐王刑邦国诘四方疏大司至四方释曰大司寇云佐王刑邦国诘四方不言刑王国诘畿内者王官不嫌不刑诘在内故举外以见内也大宰云以六典治邦国今此更言建三典者彼六典自是六官之典此三典是刑之三典与彼别故司寇别施之注典法至四方释曰典法也案大宰注云典法则所用异异其名也故云典法也引书者吕刑篇文吕侯训夏赎刑王耄荒度作详刑以诘四方谓周穆王老耄乱荒忽犹能用贤量度详审之刑以诘谨四方引之者证诘为谨义也一曰刑新国用轻典疏注新国至于教释曰云新国者新辟地立君之国者谓若世衰夷秋内侵国君诛灭圣人后作日辟国百里既攘夷狄国空无主民不独治须立君化之则是新辟地立君之国者也赵商问族师职曰四闾为族八闾为联使之相保相受刑罚庆赏相及在康诰曰父不慈子不孝兄不友弟不恭不相及也族师之职邻比相坐康诰之云门内尚宽不知书礼是错未达指趣答曰族师之职周公新制礼使民相拱敕之法康诰之时周法未定天下又新诛三监务在尚宽以安天下先后量时各有云为乃谓是错也若然言周公之时未定天下即是新国更云新诛三监假令周法先定新诛之国亦是新国故此云新辟地立君也二曰刑平国用中典疏注平国至之法释曰云平国承平守成之国也者谓先君受封后君承前平安守持成立之国民已被化则用常行之法以治之三曰刑乱国用重典疏注乱国至灭之释曰云乱国篡弑叛逆之国者谓若州吁篡国崔杼弑君臧纥叛鲁此皆逆乱之国如此之国民起恶心故于常法之外为恶者则当伐灭之也以五刑纠万民疏注刑亦至异之释曰此五刑与寻常正五刑墨劓之等别刑亦法也此五法者或一刑之中而含五或此五刑全不入五刑者云纠犹察异之者谓万民犯五刑察取与之罪使别异善恶则尚书毕命云旌别淑慝表厥宅里是也一曰野刑上功纠力疏注功农至勤力释曰以其言野则国外若卿大夫云野自六尺之类既言在野为功故知功是农功力勤力也二曰军刑上命纠守疏注命将至部伍释曰以其在军梱外之事将军裁之故知命是将命也军行必有部分卒伍故云不失部伍也三曰乡刑上德纠孝疏注德六至为孝释曰谓在乡中之刑大司徒云以乡三物教万民一曰六德知仁圣义忠和既言在乡故知德是六德教民者非教国子三德咎由九德者也善父母为孝尔雅释训文四曰官刑上能纠职疏注能能至脩理释曰知能是能其事职职事脩理者以其言官官中见能见职明知义然五曰国刑上愿纠暴疏注愿悫至误也释曰知为恭不作暴者以其上四刑皆纠察其善不纠其恶以类言之故知是恭恭又似暴字故云字之误也以圜土聚教罢民疏注圜土至于罢释曰此已下说罢民云教之者正谓夜入圜土昼则役之司空困苦则归善郑云困苦以教之为善云民不愍作劳有似于罢者罢谓困极罢弊此圜土被囚而役是不愍强作劳之民有似罢獘之人也凡害人者寘之圜土而施职事焉以明刑耻之疏注害人至其背释曰云害人谓为邪恶已有过失丽于法者案司救职云凡民之有邪恶者三让而罚三罚而士加明刑耻诸嘉石役诸司空即此下文者是也此谓语言无忌悔慢长老过浅直坐之嘉石不入圜土者也彼下文又云其有过失者三让而罚三罚而归于圜土此谓抽拔兵剑误以伤人罪重不坐嘉石径入圜土昼日亦役之司空夜入圜土者也此罢民本无故心直是过误此入五刑者为轻比坐嘉石者为重故云已丽于法丽于法是入圜土者也其能改过反于中国不齿三年疏其能至三年释曰云能改正谓在圜土不出自思己过是能改也注反于至平民释曰言反于中国者虞书有五宅三居彼不在中国此则反还于故乡里也引司圜职已下见舍之远近此所舍乡则玉藻所谓垂緌五寸惰游之士也是也其不能改而出圜土者杀疏其不至者杀释曰云不能改正谓不能伏思已过而出圜土也以两造禁民讼入束矢于朝然后听之疏以两至听之释曰此并下二经论禁民狱讼不使虚诬之事言禁者谓先令入束矢不实则没入官若不入则是自服不直是禁民省事之法也注讼谓至个与释曰云讼谓以货财相告者以对下文狱是相告以罪名也此相对之法若散文则通是以卫侯与元咺讼是罪名亦曰讼云古者一弓百矢者尚书文侯之命平王赐晋文侯及僖二十八年襄王赐晋文公皆云彤弓一彤矢百故知一弓百矢云束矢其百个与者彼是所赐此乃入官约同之故云与以疑之泮水诗云束矢其搜毛云五十矢曰束彼郑从之者彼或据在军矢数与受赐者异故从毛传也以两剂禁民狱入钧金三日乃致于朝然后听之疏以两至听之释曰此一经听争罪之事与上听讼有异此则各遣持剂之书契又入金不入矢三日乃致于朝者皆谓以狱事重于讼事故郑云重刑也注狱谓至曰钧释曰云狱谓相告以罪名者对前相告以财货为讼也云剂金券书也者小宰云听卖买以质剂质人云大市以质小市以剂郑小宰注云簿书之最目狱讼之要辞皆曰契则剂谓券书者谓狱讼之要辞若王叔氏不能举其契是也三十斤曰钧律历志文以嘉石平罢民疏注嘉石至使善释曰此嘉石肺石在朝士职朝士属大司寇故见之耳云嘉石文石也者以其言嘉嘉善也有文乃称嘉故知文石也欲使罢民思其文理以改悔自修树之外朝门左朝士文也凡万民之有罪过而未丽于法而害于州里者桎梏而坐诸嘉石役诸司空重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役使州里任之则宥而舍之疏凡万至舍之释曰云未丽于法只谓入圜土为法此坐嘉石之罢民未入圜土差轻故也云害于州里者谓语言无忌侮慢长老云桎梏而坐诸嘉石者谓坐时坐日满役诸司空则无桎梏也此已下轻重有五节皆就语言侮慢之中斟酌为轻重分五等也云使州里任之者仍恐习前为非而不改故使州长里宰保任乃舍之以稍轻入乡即得与乡人齿亦无垂緌五寸之事也郑云木在足曰桎在手曰梏知者无正文见掌囚云上罪梏共手而桎共手谓两手共一木梏与共手连言故知梏在手桎在足也广雅云手间之梏械足间之桎械亦是手曰梏足曰桎易志冷刚问大畜六四童牛之梏元吉注巽为木互体震震为牛之足足在艮体之中艮为手持木以就足是施梏又蒙初六注云木在足曰桎在手曰梏今大畜六四施梏于足不审桎梏手足定有别否答曰牛无手故以足言之以肺石远穷民疏注肺石至告者释曰云肺石赤石也者阴阳疗疾法肺属南方火火色赤肺亦赤故知名肺石是赤石也必使之坐赤石者使之赤心不妄告也云穷民天民之穷而无告者王制文彼上文云少而无父者谓之孤老而无子者谓之独老而无妻者谓之鳏老而无夫者谓之寡此四者天民之穷而无告者也皆有常饩凡远近惸独老幼之欲有复于上而其长弗达者立于肺石三日士听其辞以告于上而罪其长疏凡远至其长释曰言远近者无有远近畿外畿内之民皆有惸独老幼之等云欲有复于上而其长弗达者谓长官不肯通达审知其贫困者故须复报于上如此之类是上穷民即来立于石也注无兄至大夫释曰郑知惸是无兄弟者王制已有狐独鳏寡不见惸则惸是无兄弟可知也是以尚书洪范亦云无虐惸独而畏高明孔云惸单无兄弟也无子曰独云无子孙曰独者案王制唯云老而无子曰独今兼云孙者无子有孙不为独故兼云无孙也郑不释经老幼者老则无夫无妻幼则无父可知故不释也知上是王与六卿者六卿并知国政皆得受冤怨故兼六卿言之云长谓诸侯若乡遂大夫者冤诉之人天下皆是故长亦兼天下故以畿外诸侯及畿内乡遂大夫皆得为长也若然不言三等采地之主及三公邑大夫者在长中可知故举外内以包之也正月之吉始和布刑于邦国都鄙乃县刑象之法于象魏使万民观刑象挟日而敛之疏正月至敛之释曰正月之吉者谓建子之月正月一日也言始和者太宰注凡治有故言始和者若改造云尔其实不改也云布刑于邦国都鄙者正月和即以此月布于天下云乃县刑象之法于象魏者谓建寅正岁邦国及都鄙并王家雉门皆一时县之敛之者天子敛藏于明堂诸侯敛藏于祖庙月月受而行之谓之听朔注正月至重之释曰郑云天下即邦国都鄙也云正岁又县其书重之知正岁乃县者亦约小司寇知之也凡邦之大盟约莅其盟书而登之于天府疏凡邦至天府释曰云凡邦之大盟约者谓王与诸侯因大会同而与盟所有约誓之辞云莅其盟书而登于天府者既临其盟书因即登此盟书于天府注莅临至之藏释曰云天府祖庙之藏者天府职文大史内史司会及六官皆受其贰而藏之疏大史至藏之释曰大史内史司会掌事皆与六卿同故皆有副贰盟辞而藏之拟相勘当也凡诸侯之狱讼以邦典定之疏注邦典至之治释曰云邦典六典也者案大宰职以典待邦国之治故邦国有狱讼之事来诣王府还以邦典定之凡卿大夫之狱讼以邦法断之疏注邦法至之治释曰案大宰云以八法治官府是以卿大夫有狱讼还以邦之八法断之若然大宰有八则治都鄙此不言都鄙有狱讼以八则断之者都鄙有狱讼都家之士告于方士治之故此不言也凡庶民之狱讼以邦成弊之疏注邦成至邢侯释曰大宰云以官成待万民之治是以庶民有狱讼故以邦成弊之弊亦断也异其文耳云邦成八成也者则小宰云一曰听征役以比居二曰听师田以简稽已下是也先郑云邦成谓若今时决事比也者此八者皆是旧法成事品式若今律其有断事皆依旧事断之其无条取比类以决之故云决事比也春秋传者春秋左氏传晋邢侯与雍子争鄐田邢侯不胜乃弊狱邢侯引之者证弊为憋义同也大祭祀奉犬牲疏大祭至犬牲释曰犬属西方金犬既当方之畜故司寇奉进犬牲也若禋祀五帝则戒之日莅誓百官戒于百族疏若禋至百族释曰禋之言烟烟祀五帝谓迎气于四郊及总享五帝于明堂也云戒之日者谓前十日卜之日卜吉即戒之使散齐云莅誓百官者谓余官誓百官之时大司寇则临之云戒于百族者大司寇亲自戒之其百官所戒者当太宰为之是以太宰云祀五帝前期十日帅执事而卜日遂戒故知太宰戒百官也若然太宰云祀五帝则掌百官之誓戒太宰虽云掌百官誓戒戒则亲为之誓则掌之而不亲誓何者此司寇卑于太宰此云莅誓百官岂司寇得临太宰乎故知太宰掌之余小官誓之司寇临之也注戒之至姓也释曰郑知百族府史以下者以其王之百姓亦同大宰戒之故知百族府史胥徒也引郊特牲者欲见百族非王之亲是府史以下也云献命库门之内戒百官也者王自泽宫而还入皋门至库门之内大宰献命命即戒百官又于库门而东入庙门庙门之内戒百姓彼注云百姓王之亲也以亲故入庙乃戒之及纳亨前王祭之日亦如之疏及纳至如之释曰郑云纳亨致牲者谓将祭之辰祭之日谓旦明也此二者大司寇为王引道故云亦如之奉其明水火疏注明水至月者释曰司烜氏以阳燧取火于日中以阴鉴取水于月中明者絜也王人明絜水火乃成可得是明水火所取于日月者也奉此水火者水以配郁鬯与五齐火以给爨亨也凡朝觐会同前王大丧亦如之疏凡朝至如之释曰朝觐不言大则四时朝也会同谓时见曰会殷见曰同此者皆司寇在王前为导也其大丧亦如之亦导王也注大丧至嗣王释曰知嗣王者以经云大丧是王丧复云前王明是嗣王也言或者大丧或是先后及王世子皆是大丧若先后及世子大丧则王为正王也既言前王明以先后世子为政故云或嗣王也凡大丧之礼有三大宰云大丧赞赠玉含玉大司马云大丧平士大夫赠王谓王丧大宗伯云朝觐会同则为上相大丧亦如之注云王后世子及此大丧亦如之二者容有先后及后世子又宰夫云大丧小丧掌小官之戒令注云大丧王后世子也小丧夫人以下然则大丧与小丧相连则不容有王丧大军旅莅戮于社疏注社谓至于社释曰郑知社谓社主在军者也者以其大军旅非在国故先郑引书为证彼书谓甘誓启与有扈战于甘之野誓士众辞社是阴杀亦阴赏是阳祖是迁主亦阳故各于其所必于祖社主前者尊祖严社之义也凡邦之大事使其属跸疏注属土至行也释曰云凡邦之大事者言凡语广则国有大事王动行皆使其属跸郑知其属是士师以下者见士师职云诸侯为宾则帅其属而跸于王宫注云诸侯来朝若飨食时士师云帅其属则士师以下上士中士下士皆跸知者以此注云士师以下故也地官司徒第二疏郑目录云象地所立之官司徒主众徒地者载养万物天子立司徒掌邦教亦所以安扰万民释曰既言象地所立则此六十官皆法地与天官言象天义异矣惟王建国辨方正位体国经野设官分职以为民极疏释曰六官皆有此叙者欲见六官所主虽异以为民极是同故也乃立地官司徒使帅其属而掌邦教以佐王安扰邦国疏乃立至邦国释曰此经所云为立官之意六官亦同有此语唯地官司徒与安扰之字不同欲见所主虽曰有殊佐王之事是一故也注教所至衍之释曰云教所以亲百姓者案尚书舜典云帝曰契百姓不亲五品不逊汝作司徒敬敷五教在宽彼舜欲使契布五教亲百姓逊五品是郑君所取义也但五教据所施而言五品据人品列有五所从言之异其义一也云有虞氏五而周十有二焉者有虞氏五即舜典所云敬敷五教又文十八年云舜臣尧举八元使敷五教于四方父义母慈兄友弟恭子孝是也而周十有二者据司徒之职云一曰以祀礼教敬以下是也案成王周官云司徒敷五典扰兆民则周亦有五教而云至周十有二者郑据此周礼之文言十二以对于虞其实五中虽不含十二亦含有五云扰亦安也言饶衍之者以言饶益衍长亦是安义以其民为邦本不安则散特须安而复安故云扰亦安也案天官教典郑注扰为驯者以其司徒主教教使驯顺驯亦是安之义也教官之属大司徒卿一人小司徒中大夫二人乡师下大夫四人上士八人中士十有六人旅下士三十有二人府六人史十有二人胥十有二人徒百有二十人疏教官至十人释曰上经说立官之意此经说立官尊卑相副贰云教官之属者自此以下至藁人总六十官皆是教官之属若然教官总目于下也云大司徒卿一人六命小司徒中大夫二人四命乡师下大夫四人与小司徒同四命分为中下上士八人三命中士十有六人再命旅下士三十有二人一命自此已上皆得王命谓之王臣以卑佐尊尊少卑多各与上一倍云府六人主藏文书史十有二人主作文书胥十有二人为什长徒百有二十人给徭役此四者皆不得王命官长所自辟除者也注师长也至右也释曰此乡师司徒之考谓之乡师者谓佐司徒主六乡亦与在下民臣为长故云师长也云司徒掌六乡者案下云乡老二乡则公一人已下是主六乡之事云乡师分而治之者以其乡师佐司徒主六乡故言分而治之以乡有六其人有四故二人共三乡云相左右者左右助也以其二人共主三乡不得各专其乡事故相助而已乡老二乡则公一人乡大夫每乡卿一人州长每州中大夫一人党正每党下大夫一人族师每族上士一人闾胥每闾中士一人比长五家下士一人疏乡老至下士一人释曰乡老者谓三公案下曲礼三公于诸侯曰天子之老此郑注云老尊称未必是年老二乡则公一人者在朝三公八命即典命云三公八命是也分陕而治则九命则大宗伯云九命作伯是也乡大夫每乡卿一人者六乡则卿六人各主一乡之事然总属司徒非六官典兼乡大夫知者以郑注大司马云军吏选于六官六乡之吏为之既六官六乡并言故知别置州长每州中大夫一人者每乡有五州州长以中大夫为之亦四命党正每党下大夫一人者五党为州党正使下大夫为之亦四命族师每族上士一人者五族为党族师使上士一人为之亦三命闾胥每闾中士一人者四闾为族巷门为闾胥有才智之称闾胥使中士一人为之亦再命比长五家下士一人者五比为闾比长使下士一人为之亦一命特言五家者明闾胥已上至乡皆有家数故其职云五家为比五比为闾四闾为族五族为党五党为州五州为乡从少至多故于比言五家为本也注老尊至六遂释曰言老尊称也者以其天子所父事三老者同名故云老尊称也云王置六乡则公有三人也者于周礼不见公之人数六乡之数周礼有其文此经云二乡则公一人明知公有三人案成王周官立太师太傅大保兹惟三公亦是公有三人之事云三公者内与王论道者成王周官云兹惟三公论道经邦考工记云坐而论道谓之王公郑虽言天子诸侯公中亦含三公是其内与王论道也云中参六官之事者案书传云天子三公一曰司徒公二曰司马公三曰司空公彼注云周礼天子六卿与大宰司徒同职者则谓之司徒公与宗伯司马同职者则谓之司马公与司寇司空同职者则谓之司空公一公兼二卿举下以为称是其中参六官之事云外与六乡之教即此经是也云其要为民是以属之乡焉者三公无正职是以三百六十官之中不见三公之任唯此六乡之内而言三公故云属之乡焉不言三孤者以其佐公论道三公有事之所亦有三孤故不言之云州党族闾比乡之属别者五者皆属于乡而名号有别也云正师胥皆长也者自州已下至比长五官州比自称长矣唯有党正族师闾胥不言长故郑云正师胥皆长也云正之言政也者取施政教者先自正故也云师之言帅也者以其帅领百家故言帅也云胥有才智之称者此释闾胥以其有才智故为中士以领一闾虽不称长亦有长义引载师职云赏田任远郊之地又引司勋职言掌六乡之赏地者欲见赏地在六乡之中同在远郊之内云六乡地在远郊之内则居四同者案司马法王城百里为远郊于王城四面则方二百里开方之二二如四故云居四同言此者破贾马六乡之地在远郊五十里内五十里外置六遂郑司农云百里内为六乡外为六遂者司徒掌六乡在百里内上以释讫百里外为六遂以其遂人掌六遂案遂人职云掌邦之野郊外曰野故知百里外为六遂封人中士四人下士八人府二人史四人胥六人徒六十人疏封人至十人释曰封人在此者以其掌设王之社壝及畿封又大司徒设社稷壝相左右故在地官而为职首也胥徒多者以其畿封事广故也鼓人中士六人府二人史二人徒二十人疏鼓人释曰鼓人在此者以其主教六鼓四金以是教官故在此也舞师下士二人胥四人舞徒四十人疏舞师至十人释曰舞师在此者以其主教野人之舞亦是教官之类故也若然乐师亦教舞不在此者彼教国子学乐必须合于礼故入春官也注舞徒至为之释曰余官直言徒此官徒言舞者徒是给繇役之人今兼云舞即徒中使能舞者以充徒数也牧人下士六人府一人史二人徒六十人疏牧人至十人释曰牧人在此者以其掌牧六牲以供祭祀亦是地事故也注牧人至则具释曰郑云养牲于野田者对充人养牲于国中又云诗曰者谓无羊诗美宣王之事也尔宣王牧人来之时荷揭蓑之与笠蓑所以御雨笠所以御暑或负其糇粮也三十唯物物色也异毛色者三十尔宣王牲则备矣引之者以证牧人牧六牲之事也牛人中士二人下士四人府二人史四人胥二十人徒二百人疏注主牧至多矣释曰主牧公家之牛者亦是地事又郑下注云牛能任载地之类故在此也诗云者亦无羊诗言谁谓尔宣王无牛九十其享黄牛黑唇曰享云享者九十其余多矣者证经牛多故徒有二百人牧之也充人下士二人史二人胥四人徒四十人疏充人至十人释曰祭祀之牲本以诸官堪入祭祀者送付牧人至祭前三月选入充人刍之使之肥充故其职云祀五帝则系于牢刍之三月故与牧人连类在此也载师上士二人中士四人府二人史四人胥六人徒六十人疏载师至十人释曰案其职云掌任土之法以物地事皆是土地之事故在此注载之至之长释曰郑知事民而税之者案其职上云任土之法下云近郊什一之等是其任民而税之者也云禹贡曰冀州既载引之者彼是禹治洪水讫事而税之引之证此事民之类也云载师者闾师县师遗人均人官之长者以其闾师县师征敛之官所敛之赋有入遗人者均人主当地守地职皆与载师事通故载师与之为长闾师中士二人史二人徒二十人疏注主征至仓人释曰知主征六乡赋贡之税者案其职云任农以耕事贡九谷任圃以树事贡草木六乡之内有二十五家为闾今以闾为名故知闾师主征六乡赋贡者也云乡官有州党族闾比正言闾者征民之税宜督其亲民者乡官有五者之名正取二十五家为闾以为征敛之官号者征民之税恐不能细委其民故以近民之官为号云凡其赋贡者此贡非是大宰九贡正是九职之贡即其职云任农以耕事贡九谷之类是也此云赋谓大宰九赋之内则国中四郊二者是也故其职云掌国中及四郊之人民六畜之数又云凡无职者出夫布是其九职之内故云凡其赋贡入大府故大府职云掌九赋九贡九功之贰以受其货贿之入焉云谷入仓人者案仓人云掌粟入之藏故知谷入仓人也县师上士二人中士四人府二人史四人胥八人徒八十人疏注主天至曰县释曰主天下土地人民已下之数者案其职云掌邦国都鄙稍甸郊里之地域辨其夫家六畜车辇是其主天下土地人民已下之数人民之外仍有六畜车辇故言已下云征野赋贡也者案其职云以岁时征野之赋贡郊外曰野以其二百里外至邦国以其地广县师征之旅师敛之征敛别官百里之内六乡之中闾师征之闾师敛之以其地狭征敛同官又云名曰县师者自六乡以至邦国县居中焉自百里以至邦国分为五等二百里曰甸三百里曰稍四百曰县五百曰都畿外邦国是其县居中焉以其征外内之赋举中为名郑虽言自六乡六乡仍旧郊内据六乡已外而言郑司农云四百里曰县者据载师职小都任县地在四百里中故云四百里曰县此县师与闾师并在此者以其征敛地税故与载师连类在此遗人中士二人下士四人府二人史四人胥四人徒四十人疏遗人至十人释曰在此者案其职云掌邦之委积以待施惠故与征敛之官连类在此注郑司至馈遗释曰先郑云遗读如诗曰弃予如遗之遗者此小雅谷风诗彼谓朋友道绝相弃如遗忘物玄谓以物有所馈遗者此是将物与人非是遗忘之事故不从先郑也均人中士二人下士四人府二人史四人胥四人徒四十人疏均人至十人释曰均人在此者案其职云掌均地政均地守均地职皆是均地之事故在此注均犹至政者释曰知平土地之力政者案其职均地职已下更有均人民牛马车辇之力政是其平土地力政者也师氏中大夫一人上士二人府二人史二人胥十有二人徒百有二十人疏师氏至十人释曰师氏在此者以其主教与地官掌十二教同故亦在此以其教国子有道艺故使中大夫尊官为之也其徒百有二十人者以其国子人多使役处众故其徒多矣注师教至师氏释曰案其职云以三德教国子一曰至德以为道本是其教人以道者为称也云保氏司谏司救官之长者以其保氏佐师氏教国子以其司谏谏万民司救救万民皆是教之义故师氏与为长郑司农云诗云楀惟师氏者此诗小雅剌幽王之诗其臣氏曰楀者惟作师氏之官引之者证与此师氏同也保氏下大夫一人中士二人府二人史二人胥六人徒六十人疏保氏至十人释曰保氏在此者以其佐师氏教国子亦是教官故在此既与师氏同教国子官与府史别者以其教国子虽同馆舍别所故置官有异注保安至官也释曰云以道安人者也者人则是国子也案其职云掌教国子以道人有道则安故云以道安人者也此师氏保氏皆称氏者案郑下注云官有世功则以官族此二官父祖以来皆以道教国子世为师氏保氏之官则赐之以氏曰师氏保氏自此已下官称氏者皆此类也云书叙曰周公为师召公为保相成王为左右者此是尚书君奭篇叙云圣贤兼此官也者召公为贤周公为圣此二人为三公分陕以其周公圣下兼此师氏官召公为贤下兼此保氏官故云圣贤兼此官此郑君之意谓三公之号无师保之名兼此二官得师保之称郑志赵商问案成王周官立大师大傅大保兹惟三公即三公之号自有师保之名成王周官是周公摄政三年事此周礼是周公摄政六年时则三公自名师保起之在前何也郑答曰周公左召公右兼师保初时然矣若如此解周公兼师在成王周官前故成王周官称三公为大师大傅大保若然大傅者毕公为之兼世子之官故称大傅是以文王世子云大傅在前少傅在后若孔君之义三公之号自名师保不由兼师氏保氏司谏中士二人史二人徒二十人疏司谏至十人释曰司谏在此者案其职云掌纠万民之德劝之朋友正其行而强之道艺此官则主谏万民亦是教之义此官徒二十人无胥者以得徒则了不假长师上下文有徒无胥者皆此类故无胥也注谏犹至行人释曰郑训谏为正言以道正人行者案其职云正其行故郑就而解之司救中士二人史二人徒二十人疏注救犹禁也以礼防禁人之过者也释曰案其职云掌万民之邪恶过失而诛让之以礼防禁而救之是其以礼防禁人之过者亦是教之类故在此调人下士二人史二人徒十人疏调人释曰言调人者郑云调犹和合也人相杀伤共其难者此调人和合之在此者会赦之后设教使之相避是教官之类故在此媒氏下士二人史二人徒十人疏媒氏至十人释曰媒氏在此者集略云配俪男女取地道生息故在此也注媒之至曰媒释曰言谋合异类使和成者异类谓别姓三十之男二十之女和合使成昏姻云今齐人名麹曰媒者麹和合得成酒礼名之曰媒言此者欲见谋合异姓得名为媒之意司市下大夫二人上士四人中士八人下士十有六人府四人吏八人胥十有二人徒百有二十人疏司市至十人释曰案其职云掌市之治教政刑量度禁令以其事治教即教官之类又市以聚人犹地之容众故在此以其市官之长经纪事大故使下大夫尊官为之也属官及胥徒又众也注司市市官之长释曰市官谓质人已下至泉府司市与之为长也质人中士二人下士四人府二人史四人胥二人徒二十人疏质人释曰在此者案其职云掌成市之货贿人民牛马郑彼注成平也此注质平也主平定物贾者故亦与司市连类在此廛人中士二人下士四人府二人史四人胥二人徒二十人疏廛人至十人释曰在此者案其职云掌敛市之絘布总布质布罚布廛布五种之泉入于泉府故与司市连类在此也注故书至之称释曰子春读坛为廛不从故书于义是也又说云市中空地以解廛则于义非也故后郑不从玄谓廛民居区域之称者见遂人云夫一廛田百亩及载师廛里任国中之地皆是民之所居区域又其职有廛布谓货贿停储邸舍之税即市屋舍名之为廛不得市中空地胥师二十肆则一人皆二史贾师二十肆则一人皆二史司虣十肆则一人司稽五肆则一人胥二肆则一人肆长每肆则一人疏胥师二十肆则一人皆二史释曰自胥师至司稽皆是府史之类非是命士已上其职云平其货贿胥者有才智之称师长也肆谓行列胥师二十肆则一人皆有二史副之助作文书贾师至每肆则一人释曰贾师知物贾者其职云凡国之卖儥各师其属而嗣掌其月亦二十肆则一人亦二史副之司虣司犹主也主在市虣乱十肆则一人司稽司主也主在市稽留之人不时去者五肆则一人胥二肆则一人者此谓市中给繇役少有才智者属胥师肆长谓行头每肆则一人亦是市中给繇役者注自胥至去者释曰知胥师及司稽皆司市所自辟除者以其胥师越贾师等领群胥则知胥师等并非官贾师与胥师同二十肆则一人二史贾师非官明胥师亦非官也故知皆司市所自辟除也又知胥及肆长是给繇役者以其司稽已上是府史之类明此二者与胥徒同是给繇役者也又知胥师领群胥者以其同名为胥二肆则一人其数众多明有所属故一胥为胥师所领也泉府上士四人中士八人下士十有六人府四人史八人贾八人徒八十人疏泉府至十人释曰在此者案其职云掌以市之征布故与司市连类在此注郑司至作钱释曰泉与钱今古异名故后郑引之得通一义司门下大夫二人上士四人中士八人下士十有六人府二人史四人胥四人徒四十人每门下士二人府一人史二人徒四人疏司门至徒四人释曰司门在此者案其职云正其货贿凡物犯禁者举之以其掌货贿与司市相连故亦在此注司门至二门释曰案经有每门下士二人据在门开闭者此司门郑云若今城门校尉则是都司总监十二门官故举汉法况之知王城有十二门者案匠人云营国九里旁三门四面各三门是有十二门郑注云十二门以通十二子十二子则十二辰也司关上士二人中士四人府二人史四人胥八人徒八十人每关下士二人府一人史二人徒四人疏司关至徒四人释曰在此者案其职云掌国货之节以连门市故同与市连类在此此司关亦是总捡校十二关所司在国内下云每关下士二人者自在关门关闭注关界上之门释曰王畿千里王城在中面有五百里界首面置三关则亦十二关故云关界上门也掌节上士二人中士四人府二人史四人胥二人徒二十人疏掌节至十人释曰案其职云掌守邦节辨其用在此者以其节连于门市故亦连类在此注节犹至之信释曰案其职云邦国之使节山国虎节凡节者皆行道所用无节者不达有节乃得行故云行者所执之信遂人中大夫二人遂师下大夫四人上士八人中士十有六人旅下士三十有二人府四人史十有二人胥十有二人徒百有二十人疏遂人至十人释曰遂人主六遂如司徒主六乡但官卑校一节司徒六命卿一人小司徒中大夫二人乡师下大夫四人此遂人中大夫二人当小司徒处遂师下大夫四人当乡师处但无六命卿一人以其六乡为正六遂为副故尊卑不同以主事相似故上士已下其数与司徒同自此已下至旅师皆是地事故在此注遂人至里外释曰郑知遂人主六遂若司徒之于六乡者既名遂人下文承以遂大夫遂官之等似若大司徒下即有乡大夫乡官之等故知遂人主六遂若司徒之于六乡也云六遂之地自远郊以达于畿者案其职云遂人掌邦之野下文以达于畿是其义也云中有公邑家邑小都大都焉但六遂之地只在二百里内亦有公邑故载师职云公邑之田任甸地其公邑自二百里以出至五百里皆有焉家邑大夫采地在稍地三百里小都卿之采地在县地四百里大都三公王子弟在疆地五百里故载师职云家邑任稍地小都任县地大都任疆地遂人虽专六遂以其言掌野郊外曰野大总之言以言达于畿故知兼掌此等焉郑司农云遂谓王国百里外者以其在二百里中故知百里外遂大夫每遂中大夫一人县正每县下大夫一人鄙师每鄙上士一人酂长每酂中士一人里宰每里下士一人邻长五家则一人疏遂大至则一人释曰此遂大夫于六遂各主一遂以乡大夫各主一乡但遂大夫已下其官皆卑于乡官命数皆减一等是以遂大夫每遂中大夫一人不使乡为之差次至邻长五家则一人者是不命之士为之其乡内比长亦五家一人彼使下士为之注县鄙至别也释曰以其邻长已上至县正皆属于遂大夫故言遂之属别与上文州党族闾比乡之属别相似旅师中士四人下士八人府二人史四人胥八人徒八十人疏旅师至十人释曰六乡之内所有赋税闾师征之闾师敛之此二百里以外至五百里其地广故县师征之旅师敛之征敛别官故官属与胥徒多也注主敛至亲民释曰案其职云掌聚野之锄粟屋粟间粟言野故知主敛县师所征野之赋谷者也云旅犹处也六遂之官里宰之师也者里训为居旅者众也众之所处即与里义同故郑云里宰之师也遂官之内县鄙已下正用里宰为征敛之官名者亦是敛民之税宜督其亲民若似六乡之中取闾名为征敛之官故郑云亦谓亦闾师也稍人下士四人史二人徒十有二人疏稍人至有二人释曰其官在此者其职云掌令丘乘之政令音丘乘即三等采地也故与县师遂人等连类在此注主为至出焉释曰云主为县师令都鄙丘甸之政也者案其职云若有会同师田行役之事则以县师之法故云主为县师令都鄙丘甸之政也云距王城三百里曰稍者案载师家邑任稍地在三百里内故知三百里曰稍云家邑小都大都自稍以出焉者以其家邑在三百里小都在四百里大都在五百里从三百里向外故言自稍以出委人中士二人下士四人府二人史四人徒四十人疏注主敛至者也释曰案其职云掌敛野之赋敛薪刍凡疏材木材凡畜聚之物故郑云主敛甸稍薪刍之赋共与遗人在道以供宾客故云以供委积者也亦与征敛之官连类在此土均上士二人中士四人下士八人府二人史四人胥四人徒四十人疏土均至十人释曰土均在此者案其职云掌平土地之政均地守均地事均地贡并是征敛土地之事故在此宜也注均犹至者也释曰案其职云掌平土地以均地守故云均犹平也是主平土地之政令也草人下士四人史二人徒十有二人疏草人释曰草人在此者案其职云掌土化之法以物地相其宜而为之种又云凡粪种骍刚用牛之等皆是土地之事故在此宜也案其职唯有粪种之文无杀草之事郑云草除草者无粪种者杀草然后种之职虽不言杀草名为草人明知除草故郑云除草也稻人上士二人中士四人下士八人府二人史四人胥十人徒百人疏稻人释曰在此者案其职云掌稼下地又云泽草所生种之芒种是土地之事故在此胥徒多者以其并遣营种稻田土训中士二人下士四人史二人徒八人疏土训至八人释曰在此者案其职云掌道地图以诏地事亦是土地之事故在此注郑司至之势释曰司农云训读为驯又引尔雅训道也玄谓能训说土地善恶之势不从先郑者案其职云道地图道地慝道自是道说不得更训以为道故后郑以为训说土地善恶诵训中士二人下士四人史二人徒八人疏诵训至八人释曰在此者案其职云掌道方志以诏观事以知地俗亦是土地之事故在此注能训至时事释曰知能训说四方所诵习事者其职云掌道方志谓所识四方久远之事是其能训说四方所诵习者也云及人所作为久时事者案其职云以知地俗郑注云博事也谓博知古事是其人所作为久时事者也山虞每大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人疏山虞至十人释曰山虞在此者案其职云掌山林之政令物为之厉而为之守禁山林亦是土地之事在此宜也注虞度也至生者释曰言度知山之大小者但山之大小里数虽曰无文据当时量度知其大小然后设官分职使掌之经文有中山郑唯言大小者略言之耳云及所生者山中所出金玉钖石禽兽草木或有或无是也林衡每大林麓下士十有二人史四人胥十有二人徒百有二十人中林麓如中山之虞小林麓如小山之虞疏林衡至小山之虞释曰云大林麓下士十有二人者案上山虞中士四人下士八人相并亦十二人但山虞尊使中士为官首下士为之佐此林衡卑故下士自为官首胥徒多于山虞者以其林麓在平地盗窃林木多者故须巡行者众以是胥徒特多也中林麓如中山之虞小林麓如小山之虞胥徒不多者以其大林麓据特大者故胥徒特多中小已下自如寻常法故如山虞自此已下至泽虞皆是地事故在地官注衡平也至曰麓释曰云衡平也平林麓之大小者经有中林麓郑不言者亦略言也云竹木生平地曰林者对山中之林自是山虞掌此别言林衡故知竹木生平地者云山足曰麓者尔雅文山足亦有林木与山虞别官川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人疏川衡至十人释曰川衡者平知川之远近宽狭及物之所出官及胥徒多者以其川路长远巡行劳役故也中川小川之等自若常法故差少注川流至涤源释曰言川流水也者对泽为停水又引禹贡九川涤者为禹治洪水已讫九州之川已涤除泉源无拥塞矣引之者证川是流水泽虞每大泽大薮中士四人下士八人府二人史四人胥八人徒八十人中泽中薮如中川之衡小泽小薮如小川之衡疏泽虞至小川之衡释曰虞亦度也度知泽之大小及物之所出用中士尊于川衡者以其泽之所出物众多胥徒少者以其巡行处近故也中泽小泽已下皆如川衡者自是常法注泽水至八薮释曰泽水所钟者钟聚也谓聚水于其中更无所注入案周语虞大子晋云山土之聚泽水之钟纂要亦云水所钟曰泽故知泽水所钟也云水希曰薮者希干也案郑诗云叔在薮火列具举举薮中田猎明知无水又案尔雅薮在释地之篇不入释水故知水希曰薮以其薮与泽有有水无水为异故于经别立官掌之案职方泽薮曰具区之类及毛传云薮泽皆同为一者以其有水则为泽无水则为薮元是一物故同解之引禹贡曰九泽既陂者亦谓禹治洪水既讫九州之泽既已陂障无决溢矣引尔雅有八薮者禹贡九泽通畿内一州则有九尔雅云八薮除畿内一州而言引此二文者证薮泽有异案尔雅释有十者以其周秦同在雍州秦有杨纡周有焦檴一州有二故十又尔雅秦有杨陓职方冀州有杨纡盖异所而同名也迹人中士四人下士八人史二人徒四十人疏注迹之至兽处释曰案其职云掌邦田之政亦是地事故在此丱人中士二人下士四人府二人史二人胥四人徒四十人疏注丱之至曰矿释曰经所云丱是总角之丱字此官取金玉于丱字无所用故转从石边广以其金玉出于石左形右声从矿字也云金玉未成器曰矿以其此官不造器物直取金钖玉石以供冬官百工故言金玉未成器曰矿金玉之等出于地故在此也角人下士二人府一人徒八人疏角人释曰案其职云掌以时征齿角凡骨物于山泽之农以其是征敛之官故亦在此羽人下士二人府一人徒八人疏羽人释曰案其职云掌以时征羽翮之政于山泽之农亦是征敛之官故在此掌葛下士二人府一人史一人胥二人徒二十人疏掌葛释曰案其职云掌以时征絺绤之林于山农亦是征敛之事故在此掌染草下士二人府一人史二人徒八人疏注染草至之属释曰案其职掌以春秋敛染草之物亦征敛之官故在此蓝以染青蒨以染赤象斗染黑案其职注云染草茅蒐橐芦豕首紫茢之属二注不同者染草既多言不可尽故互见略言耳掌炭下士二人史二人徒二十人疏掌炭释曰案其职掌灰物炭物之征令以时入之以其征敛之官故亦在此掌荼下士二人府一人史一人徒二十人疏注荼茅莠释曰案其职云掌以时聚荼以共丧事征野疏材以其征敛之官故亦在此掌蜃下士二人府一人史一人徒八人疏注蜃大至为蜃释曰案其职云掌敛互物蜃物以共圹之蜃亦征敛之官故在此言蜃大蛤者对雀入大水化为蛤者为小蛤引月令雉入大水为蜃者案国语大水淮也囿人中士四人下士八人府二人胥八人徒八十人疏囿人至十人释曰案其职云掌囿游之兽禁囿是地之用故在此注囿今之苑释曰此据汉法以况古古谓之囿汉家谓之苑场人每场下士二人府一人史一人徒二十人疏场人至十人释曰言每场者以其九谷别场故言每以殊之场亦地之用故在此注场筑至禾稼释曰除地曰墠筑坚始得为场故云场筑地为墠也云季秋除圃中为之者以其春夏为圃以种菜蔬至季秋始为场引诗曰九月筑场圃十月纳禾稼者此七月诗引之证圃中为场之意廪人下大夫二人上士四人中士八人下士十有六人府八人史十有六人胥三十人徒三百人疏廪人至百人释曰此官使下大夫为官首徒三百人又多者以其米廪事重出纳又多故也故其职云掌九谷之数以其米谷地之所长成故在此注藏米至之长释曰藏米曰廪者对下仓人藏谷曰仓云廪人舍人仓人司禄官之长者以其舍人已下同掌米谷之事皆以士为之故廪人下大夫与之为长舍人上士二人中士四人府二人史四人胥四人徒四十人疏舍人至十人释曰在此者案其职云掌平宫中之政分其财守以法掌其出入谓平宫中米谷多少故与廪人仓人连类在此注舍犹至者也释曰郑训舍为宫者案其职云掌平宫中之政故就职内主平宫中用谷解之仓人中士四人下士八人府二人史四人胥四人徒四十人疏仓人释曰案其职云掌粟入之藏如廪人米粟地之所成故也司禄中士四人下士八人府二人史四人徒四十人疏注主班禄释曰在此者其职既阙未知所掌云何但班禄者用粟与之司禄职次仓人明是班多少之官故郑云主班禄故与仓人连类在此司稼下士八人史四人徒四十人疏注种谷至所生释曰云种谷曰稼者对收敛曰穑也在此者其职云巡野观稼出敛法亦是征敛地事故连类在此舂人奄二人女舂抌二人奚五人疏舂人至五人释曰有奄者以其与女奴同处故也在此者与仓人廪人饎人连事故亦连类在此其职云掌祭祀宾客牢礼之米所共多矣而舂人少者盖举其能者亦应兼有别奚于其中矣注女舂至或抌释曰引诗或舂或抌者彼生民诗引之者证舂抌之事也饎人奄二人女饎八人奚四十人疏饎人至十人释曰在此者其职云凡祭祀共盛共王及后之六食凡宾客共其簠簋不在天官而在此者以其因舂人又因地道之成故在此藁人奄八人女藁每奄二人奚五人疏藁人至五人释曰案其职云掌其外内朝冗食者之食所共处多故有奄八人又女藁每奄二人奚五人也注郑司至之犒释曰案左氏春秋僖三十三年秦人将袭郑郑商人弦高将市于周遇之以乘韦先牛十二头犒秦师遂诈之云郑使我犒劳军师引之者以在朝之人不得归家亦枯藁以须藁劳之故名其官为藁人亦同廪人连类在此大宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以纠万民六曰事典以富邦国以任百官以生万民疏大宰至以生万民释曰自此以下至职末分为二段从此职首至以富得民一段十条明经国之大纲治政之条目自正月之吉以下至职末明颁宣前法依事而施言掌建邦之六典者谓大宰总御群职故六典俱建也以佐王治邦国者以六典是王执治邦国王不独治故云佐王也一曰治典以经邦国至六曰事典皆云邦国者邦国皆谓诸侯之国但治典云经者所以经纪为名故云经教典云安者地道主安故云安礼典云和者礼之用和为贵故云和政典云平者司马主六军以平定天下故云平刑典云诘者以其刑者有所诘禁天下故云诘事典云富者作事所以富国家故云富也又治典教典云官府礼典已下四典皆云百官者尊天地二官不局其数故不云百官而云官府也若然六官其属各六十得称百官者举全数故云百官也且天官言治官府地官云教官府夏官云以正百官秋官云刑百官皆依本职而言之至于春官主礼不可云礼百官礼所以统叙万事故云统百官也冬官不可云事百官故变事云任任谓任使任使即事也又天官主治治所以纪纲天下故云纪万民也地道主民故云扰万民扰则驯顺之义也春官主礼礼所以谐和故云谐万民夏官主政九畿职方制其贡有贡赋之事故云均万民秋官主刑刑者所以纠正天下故云纠万民也冬官主事作事者所以生养万民故云生万民也然天子曰兆民诸侯曰万民此天子之礼不言兆民而言万民者但兆民据天子而言之今言万民以畿外封诸侯惟有畿内不封故以畿内据近而言注大曰至掌邦事释曰周礼凡言邦国者皆是诸侯之国此言大曰邦小曰国者止据此文邦在上国在下故为此解案仪礼觐礼云同姓大国异姓小邦则邦国大小通也又云邦之所居亦曰国即据王国而言故上云惟王建国匠人营国方九里与典命国家皆是邦之所居亦曰国也又云典常也经也法也者尔雅释诂云典常也孙氏云礼之常也释言云典经也又云法者以其经常者即是法式又云王谓之已下郑所解也云王谓之礼经常所秉以治天下也者凡言经者以经纪天下故王言礼经常所秉以治天下也云邦国官府谓之礼法者凡言法者下法于上故邦国官府谓之礼法常所守以为法式也云常者上下通名者经据在上法据在下至于王与邦国官府俱有常义故云常者上下通名也又云扰犹驯也者案地官注训扰为安此言驯不同者驯是顺之义顺即安义亦通也云统犹合也者统者相统同故为合诘犹禁也者弟诘即禁止之义也引尚书曰度作详刑以诘四方此尚书吕刑文是吕侯训夏赎刑以详审诘禁四方引证诘为禁之义也云任犹倳也者倳犹立也东齐人物立地中为倳蒯通说范阳令曰天下之人所以不敢倳刃于公之腹者畏秦法也欲使百官皆立其功也云生犹养也者若直云生万民则诸官皆生万民彼何异也于义不安故转为养冬官主土地所以养民故也云郑司农云治典冢宰之职者及下教典司徒之职礼典宗伯之职六典皆言之职此并是序官之下次有此文故立其官曰使帅其属而掌邦治此以下六者皆是六官之首有此文司农总引以释六典也云此三时皆有官唯冬无官者谓各六十官唯冬无云无司空者对余官有大宰司徒宗伯司马司寇此则无司空卿也云以三隅反之者凡物不圆则方方则四隅既有三隅明有四隅以言既有春夏秋三时之官明有冬时之官可知则事典司空之职是也云司空之篇亡者谓六国时亡其时以考工记代之引小宰职者欲见当有冬官之属也以八法治官府一曰官属以举邦治二曰官职以辨邦治三曰官联以会官治四曰官常以听官治五曰官成以经邦治六曰官法以正邦治七曰官刑以纠邦治八曰官计以弊邦治疏以八至邦治释曰此八法虽不云建亦有建义故郑注大史职云六典八法八则冢宰所建以治百官大史又建焉是也上六典云治邦国此八法云治官府官府在朝廷之官府也一曰官属以举邦治以下皆单言邦据王国而言之言官属者谓六官各有六十官之属也长官有属官官事得举故云以举邦治二曰官职以辨邦治者谓六官各有职若天官治职之等官各有职辨别也官事有分别故云以辨邦治也三曰官联以会官治者联即连也一官不能独共则众官共举之然后事得合会故云以会官治四曰官常以听官治者官常非连事通职各自于当官常职而听治之故云以听官治也五曰官成以经邦治者官成者谓官自有成事品式依旧行之以经纪邦治也六曰官法以正邦治者官法谓当职所主旧法度将此法度是正邦之治政也七曰官刑以纠邦治者言官刑非寻常五刑谓官中之刑以纠察邦治八曰官计以弊邦治者官计谓平治官府之计也弊断也谓就计会之中有失者断之故云弊邦治也此八法皆云邦治官常官联二者不云邦而云官者其官联言官欲取会合众官乃始得治官常言官欲取官有常职各自治其官故二者不言邦而云官也及小宰还从治注百官至之治释曰言百官所居曰府者欲以官府为一事解与上府史之府别彼府主藏文书此府是百官所居处皆是府聚之义也郑司农引官属谓六官其属各六十下引小宰所云者是也云若今博士云云属大常也者司农据汉百官年表汉始叔孙通为奉常后改为大常官刑先郑谓司刑所掌墨罪劓罪官罪刖罪杀罪此是正五刑施于天下非为官中之刑故后郑不从之也官计谓三年大计群吏之治而诛赏者此为三年一考乃一计之此官计每岁计之故后郑亦不从之玄谓官刑司寇之职五刑其四曰官刑上能纠职是专施于官府之中于义为当也官计谓小宰之六计所以断群吏之治群吏之治即是官中之计于义亦当矣故引破司农也以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其众疏以八至其众释曰则亦法也以八则治三等采地之都鄙也一曰祭祀以驭其神者采地之中祭祀宗庙社稷五祀下注云凡云驭者所以驱之内之于善则于祭祀之中宗庙先祖则无可去取至社稷配食者若取句龙后稷上公有功是内之善也二曰法则以驭其官者法则谓官之制度制度与在官为法则使不僭差亦所以驱之使入善也三曰废置以驭其吏者谓有罪则废退之有贤则举置而赞之亦所以驱人于善也四曰禄位以驭其士者士谓学士学士有贤行学业则诏之以爵位禄赏亦是驱之于善也五曰赋贡以驭其用者采地之民口率出泉为赋有井田之法一夫之田税入于官官得之节财用亦是使人入善故云以驭其用也六曰礼俗以驭其民者俗谓昏姻之礼旧所常行者为俗还使民依行使之入善故云以驭其民七曰刑赏以驭其威者谓有罪刑之有功赏之使人入善畏威故云以驭其威八曰田役以驭其众者谓采地之中得田猎使役于民皆当不夺农时使人入善故云以驭其众也据此文则卿大夫得田猎而春秋左氏传郑大夫丰卷请田子产不许者彼常田之外临祭取鲜唯人君耳大夫唯得常田故礼云大夫不掩群亦是常田丰卷亦僭取鲜故子产云唯君用鲜明大夫不合也注都之至学士释曰上言邦国则诸经有邦国别言之者故解为大曰邦小曰国此采地云都鄙诸文无或言都或言鄙别号故郑云都之所居曰鄙大司徒云凡造都鄙郑云其界曰都鄙所居也春秋传曰迁郑焉而鄙留是鄙所居不迁也云则亦法也典法则所用异异其名也者谓典法则三者相训其义既同但邦国言典官府言法都鄙言则是所用处异故别言之其实义通也云都鄙公卿大夫之采邑者载师职云家邑任稍地则大夫之采也小都任县地则六卿之采也大都任疆地则三公之采也云王子弟所食邑者亲王子母弟与公同处而百里次疏者与六卿同处而五十里次疏者与大夫同处二十五里案礼记礼运云天子有田以处其子孙郑注中庸云同姓虽恩不同义必同也尊重其禄位所以贵之不必授以官守然则王子母弟虽食采邑未必别有官有官则依公卿大夫食邑不假别言也云周召毛聃毕原之属者僖二十四年左传富辰云管蔡郕霍鲁卫毛聃郜雍曹滕毕原丰郇文之昭也邘晋应韩武之穆也今郑直云周召毛聃毕原之属在畿内者其余或在畿外故不尽言也引之者证王子弟有采邑也云祭祀其先君社稷五祀者案孝经大夫章不云社稷则诸侯卿大夫也若王子母弟及三公称诸侯者五庙五祀三社三稷故云祀先君社稷五祀也云法则其官之制度者谓宫室车旗衣服之等皆不得僭也云禄若今月奉也者古者禄皆月别给之汉之月奉亦月给之故云若今月奉也云位爵次也者言朝位者皆依爵之尊卑为次则经云位据立故云爵次也云赋口率出泉也者下文九职九赋职赋相继而言故知赋即九赋口率出泉也云贡功也九职之功者亦约下文言九赋上言九职九职任之九赋敛之是以大府云九赋九功九功即九职之功故郑于此以贡为功是九职之功出税也云礼俗昏姻丧纪者曲礼云君子行礼不求变俗若不醴醮用酒是其一隅也云郑司农云士谓学士者经云禄位以驭其士使进受禄位故知士学士也以八柄诏王驭群臣一曰爵以驭其贵二曰禄以驭其富三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过疏以八柄至其过释曰大宰以此八柄诏告于王驭群臣余条皆不言诏独此与下八统言诏王者余并群臣职务常所依行岁终致事乃考知得失此乃王所操持王不独执群臣佐之而已故特言诏也言驭者此八者皆是驱群臣入善之事故皆言驭也一曰爵以驭其贵者司士云以德诏爵有贤乃受爵是驭之以贵也二曰禄以驭其富者司士云以功诏禄禄所以富臣下故云以驭其富三曰予以驭其幸谓言语偶合于善有以赐予之故云以驭其幸四曰置以驭其行者有贤行则置之于位故云以驭其行五曰生以驭其福者生犹养也臣有大勋劳者使子孙享养之是福祐之道也故云以驭其福六曰夺以驭其贫者谓臣有大罪身杀夺其家资故云以驭其贫七曰废以驭其众者废放也谓臣有大罪若不忍刑杀放之以远故云以驭其罪八曰诛以驭其过者臣有过失非故为之者诛责也则以言语责让之故云以驭其过也此经八事自五曰已上皆是善事则大善者在前小善者在后自六曰已下皆是恶事则大恶者在前小恶者在后案内史亦言此八柄之事唯一曰爵二曰禄与此同三曰废四曰置五曰杀六曰生七曰予八曰夺文乱与此不同者彼欲见事起无常故所言不次也又彼变诛言杀欲见为恶不止则杀之或可见此过失则圜土之刑人也出圜土则杀之故内史变诛言杀也且此中爵与禄废与置皆别文以王德为大能明辨之四者设文有别八则中爵禄及废置皆共文者以其德小不能辨故也注柄所至于善释曰柄者谓八者若斧斤之柄人所秉执以起事故以柄言之也云爵谓公侯已下者欲见周法爵及命士不言孤者卿中含之故考工记云中有九室九卿朝焉九卿谓三孤六卿是卿中含孤也引诗诲尔序爵者大雅桑柔诗序是先后次第之言诲教也故郑云言教王以贤否之第次也又引书者是尚书洪范之文云凡厥正人既富方谷者厥其也方道也谷善也凡其正直之人既以爵禄富之又以善道接之引之者证以驭其富也云成王封伯禽于鲁曰生以养周公死以为周公后是也者此并文公十三年公羊传文彼云周公拜乎前鲁公拜乎后曰生以养周公死以为周公主此云为周公后不同者郑以义言之又云五福一曰寿者此亦洪范文引之者证贤臣老养之是五福一曰寿故曰以驭其福也云六极四曰贫亦洪范文引之者证大罪夺之家资以驭其贫也云废犹放也舜殛鲧于羽山者鲧治水九载绩用不成殛诛也羽山东裔也云曲礼曰齿路马有诛者齿谓年之路马君之所乘马辄年之则有诛责引之者证诛为言语责之非有刑罪也以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼宾疏以八统至礼宾释曰郑云统所以合牵以等物也此八者民与在上同有物事也谓牵下民使与上合皆有以等其事上行之下效之也故以万民为主也一曰亲亲者君与民俱亲九族之亲二曰敬故者君与民皆须恭敬故旧朋友三曰进贤者有贤在下君当招之民当举之是君民皆进贤也四曰使能者下有技能君民共举任之五曰保庸者保安也庸功也有功者上下俱赏之以禄使心安也六曰尊贵者臣有贵者君民共尊敬之七曰达吏者吏勤劳在民间在下位不能自达者进之于上而用之也八曰礼宾者天子待朝聘之宾在下皆当礼于宾客此八者先亲亲后宾客亦是先后之次也注统所至善邻释曰云亲亲谓若尧亲九族也者尧典云克明俊德以亲九族则尧能任用俊德之贤以自辅乃能亲九族上至高祖下及玄孙之亲旁及五服民亦效之而亲九族也云敬故不慢旧也引晏平仲久而敬之者谓他人久敬平仲由平仲敬于他人善在平仲故亲亲引尧敬故引平仲欲见上下通有是以伐木诗是文王敬故也云贤有德行者能多才艺者案乡大夫云兴贤者出使长之兴能者入使治之是贤有六德六行者能者直六艺而已云尊贵尊天下之贵者者谓天下有贵皆尊之云孟子曰天下之达尊者三谓三者天下通达行之三者即爵德齿也爵即经云贤者为大夫能者为士皆是用德为爵证经任贤能也云齿也者谓若党正饮酒之礼六十已上在堂上以齿此连引之于经无所当也云祭义曰先王之所以治天下者五贵有德者即举贤者也贵贵即尊贵也贵老敬长慈幼者三者于经无所当亦连引之耳云达吏察举勤劳之小吏也者小吏在民间谓若比长闾胥之等虽小吏堪任大官故察举用之云礼宾宾客诸侯者谓若大行人上公侯伯子男之礼皆为等级以礼之是宾客诸侯也云所以示民亲仁善邻者亲仁善邻左氏隐公六年陈五父之辞亲仁善邻则当礼宾故引以证礼宾也以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货贿七曰嫔妇化治丝枲八曰臣妾聚敛疏材九曰间民无常职转移执事疏以九职至执事释曰此九者皆是民之职业故云万民也一曰三农生九谷者言三农谓农民于原隰及平地三处营种故云三农生九谷也二曰园圃毓草木者此圃即载师所云场圃任园地谓在田畔树菜蔬果蓏者故云毓草木也三曰虞衡作山泽之材者谓任山泽之民所作事业材木而已四曰薮牧养蕃鸟兽者谓在薮牧之民事业使之长养蕃滋飞鸟走兽而已五曰百工饬化八材者谓百种巧作之工所为事业变化八材为器物饬之而已饬勤也勤力以化八材六曰商贾阜通货贿者谓商贾之家所为事业通货贿使之阜盛七曰嫔妇化治丝枲者嫔妇谓国中妇人有德行者治理变化丝枲以为布帛之等也八曰臣妾聚敛疏材者谓男女贫贱号为臣妾者所为事业聚敛百草根实而已九曰间民无常职转移执事者其人为性不营己业为间民而好与人佣赁非止一家转移为人执事以此为业者耳注任犹至曰馑释曰云任犹倳也者倳谓立也使民之业得立云郑司农云三农平地山泽也者以其积石曰山水钟曰泽不生九谷故后郑不从之也云九谷黍稷秫稻麻大小豆大小麦者此九者后郑以为无秫大麦而有粱菰八材云珠曰切之下并尔雅文皆是治器用之名也然今尔雅云骨曰切者盖司农读尔雅本作珠也云玄谓三农原隰及平地者尔雅高平曰原下湿曰隰原及平地可种黍稷之等隰中可种稻麦及菰也云九谷无秫大麦而有粱菰者以秫为赤粟与稷黏疏为异故去之大麦所用处少故亦去之必知有粱菰者下食医云凡膳食之宜有犬宜粱鱼宜菰故知有粱菰也且前七谷之中依月令麦属东方黍属南方麻属西方豆属北方稷属中央故知有黍稷麻豆麦稻与小豆所用处多故知有稻有小豆也必知有大豆者生民诗云艺之戎菽戎菽大豆后稷之所殖故知有大豆也云树果蓏曰圃园其樊者案汉书食货志云田中不得有树用妨五谷环庐树桑麻菜茹瓜瓠果蓏应劭曰木曰果草曰蓏张晏曰有核曰果无核曰蓏臣瓒曰木上曰果地上曰蓏劭与瓒义同晏独异也案载师云场圃任园地则圃在园中故郑云树果蓏曰圃园其樊是以诗云折柳樊圃谓与圃为樊樊其蕃蔽也云虞衡掌山泽之官主山泽之民者案地官掌山泽者谓之虞掌川林者谓之衡则衡不掌山泽而云虞衡作山泽者欲互举以见山泽兼有川林之材也郑既云虞衡掌山泽之官复云山泽之民者欲见虞衡是官非出税之人以山泽之民无名号故借虞衡之官以表其民所任者任山泽之万民山虞泽虞之官非是以任出税之物但主山泽之民也云泽无水曰薮者地官泽虞云大泽大薮薮泽别言诗云叔在薮火烈具举薮若有水不得田猎故知泽无水曰薮也云牧牧田在远郊知者见载师云牧田赏田任远郊之地云皆畜牧之地者谓薮牧皆是畜牧之地案载师职郑注牧田畜牧者之家所受田也非畜牧之地此解违者但牧六畜之地无文郑约与家人所受田处即有六畜之地故云在远郊也云行曰商处曰贾者诸官之下有贾人无行法故曰处易复象曰至日闭关商旅不行是行曰商也云金玉曰货者案食货志王莽居摄更作金银龟贝钱布之器名曰宝货是自然之物曰货也聘礼曰贿用束纺是人所为曰贿也若然王制云锦文珠玉不粥于市此商贾得通之在市者彼据珠玉有锦文者或彼异代礼也案左氏襄十五年宋人献玉于子罕子罕置诸其里使玉人为之攻之富而后使复其所服氏云富卖玉得富是其得粥玉也云嫔妇人之美称也者此是国中妇人有德行故称嫔引尧典厘降二女嫔于虞者欲见嫔是妇人美称之义耳云臣妾男女贫贱之称者或奴戮之余胤或背德之质子晋卫之男女皆是故引晋惠以释之也云晋惠已下皆左氏传僖十七年夏晋大子圉为质于秦云惠公之在粱粱伯妻之粱嬴孕过期卜招父与其子卜之其子曰将生一男一女招曰然男为人臣女为人妾及生男曰圉女曰妾注养马曰圉不聘曰妾后子圉西质妾为宦女是也此郑与文异者郑以义增之也云疏材百草根实者百草或取根谓若菱芡之属或取实谓若榛栗之属皆是根实可食也云疏不熟曰馑者尔雅云谷不熟为饥疏不熟为馑疏谷皆不熟则曰大荒以九赋敛财贿一曰邦中之赋二曰四郊之赋三曰邦甸之赋四曰家削之赋五曰邦县之赋六曰邦都之赋七曰关巿之赋八曰山泽之赋九曰弊余之赋疏以九至之赋释曰云以九赋敛财贿者此赋谓口率出泉其处有九故云九也既云赋得口率出泉则财贿非泉而云敛财贿者计口出泉无泉者取财贿以当筭泉之赋故云敛财贿也一曰邦中之赋者谓国中之民出泉也二曰四郊之赋者计远郊百里之内民所用出泉也三曰邦甸之赋者谓郊外曰甸百里之外二百里之内民所出泉也四曰家削之赋者谓三百里之内地名削其中有大夫采地谓之家故名家削大夫采地中赋税入大夫家但大夫家采地外其地为公邑公邑之内其民出泉入王家故举家稍以表公邑之民也五曰邦县之赋者四百里地名县有小都赋入采地之主其中公邑之民出泉入王家也六曰邦都之赋者其五百里中有大都大都采地其赋入主外为公邑其中民所出泉入王家也七曰关巿之赋者王畿四面皆有关门及王之巿廛二处其民之赋口税所得之泉也八曰山泽之赋者谓山泽之中财物山泽之民以时入而取之出税以当邦赋所税得之物贮之而官未用有人占会取之为官出息此人口税出泉谓之山泽之赋也九曰弊余之赋者谓为国营造用物有余并归之于职币得之不入府藏则有人取之为官出泉此人亦口税出泉谓之币余之赋然关巿山泽币余不出上六处而特言者以其末作当增赋故也注财泉至异也释曰知财得为泉者见外府云掌邦布之出入赐予之财用以此知财中有泉也又知财中有谷者案礼记丧大记云纳财朝一溢米米即是谷故知财中有谷也云郑司农云邦中之赋二十而税一各有差也者先郑约载师园廛二十而一近郊十一远郊二十而三故云各有差后郑不从者以关巿山泽币余之赋皆无地税即上云邦中四郊之等亦非地税故不从也云币余百工之余后郑不从者若是百工之余当归之职币何有税乎云玄谓赋口率出泉也者案大府云九贡九赋九功各别又见司会云以九贡致邦国之财用以九赋令田野之财用以九功令民职之财用贡赋及功各别赋为口泉也是以郑君引汉法民年十五已上至五十六出口赋钱人百二十以为筭故郑于此注亦云今之筭泉民或谓之赋此其旧名与又引乡大夫以岁时登其夫家已下及遂师职者欲见征赋为一皆是口率出泉破司农为地税也云邦中在城郭已下至五百里此皆约载师所云远郊甸地削地县地疆地之等远近之差云此平民也者谓六曰已上皆是平善之民先王以农为本故谓之平民也对七曰已下非农民者为末作也云关巿山泽谓占会百物者谓关上以货出入有税物巿若泉府廛布总布之等亦有税物山泽民人入山泽取财亦有税物此人占会百物为官出息币余谓占卖国中斥币斥币谓此物不入大府指斥出而卖之故名斥币云当增赋者谓口率出泉增于上农民故云若今贾人倍筭矣云自邦中以至币余各入其所有谷物以当赋泉之数者以经云敛财贿财贿即是谷物取之以当赋泉之数若汉法人百二十云每处为一书所待异也者此九赋所得财物给下九式之用九式用处不同故此九赋分为九处是以每一处为一书以待其出式谓用财之节度是所待异也以九式均节财用一曰祭祀之式二曰宾客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式疏以九至之式释曰云以九式均节财用者式谓依常多少用财法式也一曰祭祀之式者谓若大祭次祭用大牢小祭用特牲之类二曰宾客之式者谓若上公饔饩九牢飧五牢五积之类三曰丧荒之式者丧谓若诸侯诸臣之丧含禭赠奠赙赗之类王家之丧所用大非此所共也荒谓凶年谷不孰有所施与也四曰羞服之式者谓王之膳羞衣服所用也五曰工事之式者谓百工巧作器物之法六曰币帛之式者谓若赠劳宾客也七曰刍秣之式者谓牛马禾谷也八曰匪颁之式者谓若分赐群臣也九曰好用之式者燕好所施予也此九者亦依尊卑缓急为先后之次也注式谓至赐予释曰云荒凶年也者曲礼云岁凶年谷不登是凶年也云羞饮食之物也者谓若膳夫饮用六清食用六谷酱用百有二十等之类云工作器物者若考工所作器物也云币帛所以赠劳宾客者谓若司仪职上公三问三劳之等皆有束帛聘礼贿用束纺云刍秣养牛马禾谷者谓若聘礼致饔饩刍禾之等也云玄谓王所分赐群臣者就足司农班赐之义也云好用燕好所赐予者以其言好则知是燕饮有所爱好自因欢乐则有赐予也以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡疏以九贡至物贡释曰云致邦国之用者谓此贡诸侯邦国岁之常贡则小行人云今春入贡是也大行人云侯服岁一见其贡祀物彼谓因朝而贡与此别也但诸侯国内得民税大国贡半次国三之一小国四之一所贡者市取当国所出美物则禹贡所云厥篚厥贡之类是也注嫔故至橘柚释曰言故书者郑注周礼时有数本刘向未校之前或在山岩石室有古文考校后为今文古今不同郑据今文注故云故书作宾此九贡皆是诸侯宾之所贡不得特以一事为宾贡宾贡者非也若言嫔贡谓丝枲堪为妇人所作是也郑司农云祀贡牺牲包茅之属者按礼记礼器云三牲鱼腊九州之美物故知祀贡有牺牲也案僖公四年齐责楚包茅不入王祭不共无以缩酒故知祀贡中有包茅云宾贡皮帛之属后郑从嫔不从宾如上释也云器贡宗庙之器者大行人因朝而贡者得有成器此岁之常贡不得有成器故后郑不从也云币贡绣帛者禹贡有厥篚织贝及玄纤缟之等故知币贡中有绣帛也云材贡木材也者案禹贡中有惟木故知材贡中有木材也云货贡珠贝自然之物也者亦据食货志为说云服贡祭服者后郑亦不从以大行人因朝而贡有祭服此岁之常贡不得有成服云游贡羽毛者亦不从者以其游据人宴好不得据物上生称故不从也云物贡九州之外各以其所贵为挚又引肃慎氏贡楛矢之属后郑不从者以其九州之外世一见无此岁之常贡之法也云玄谓嫔贡丝枲者丝枲青州所贡此破先郑为宾贡云器贡银铁石磬丹漆也者银铁梁州所贡漆兖州所贡石即砺砥荆州所贡磬即泗滨浮磬徐州所贡云币贡玉马皮帛也者禹贡尧时无贡马法觐礼诸侯享礼云匹马卓上九马随之周则有之玉即球琳皮即熊罴狐狸并雍州所贡帛即织贝之类杨州所贡此增成先郑之义云材贡櫄干括柏篠簜也者并荆州所贡此亦增成先郑之义云货贡金玉龟贝也者亦增成先郑之义龟出九江荆州所贡玉即球琳亦雍州所贡金即金三品及贝杨州所贡云服贡絺纻也者豫州所贡云斿读为囿游之游游贡燕好珠玑琅玕也者此破先郑物上生名为羽毛也珠即蠙珠徐州所贡玑即玑组荆州所贡琅玕雍州所贡云物贡杂物鱼盐橘柚者此亦破先郑之义鱼即暨鱼徐州所贡盐青州所贡橘柏荆杨所贡已上所贡之物皆据禹贡而言以九两系邦国之名一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以富得民疏以九至得民释曰言邦国即据诸侯及万民而言谓王者于邦国之中立法使诸侯与民相合耦而联缀不使离散有九事故云以九两系邦国之民也一曰牧以地得民者谓畿外八州之中州别立一州牧使侯伯有功德者为之使统领二百一十国以有一州土地集安万民故云牧以地得民也二曰长以贵得民者谓一国立诸侯与民为君长是一国之贵民所仰效而民归之故云以贵得民也三曰师以贤得民者谓诸侯已下立教学之官为师氏以有三德三行使学子归之故云以贤得民民则学子是也四曰儒以道得民者诸侯师氏之下又置一保氏之官不与天子保氏同名故号曰儒掌养国子以道德故云以道得民民亦谓学子也五曰宗以族得民者谓大宗子与族食族燕序以昭穆故云以族得民民即族人也六曰主以利得民者主谓大夫宣君政教以利得民民则采邑之民也七曰吏以治得民者吏在民间若比长闾胥有以治政之所得民八曰友以任得民者言以任则非同门之朋友谓在田里之间相佐助以相任使而得民即邻伍聚居者九曰薮以富得民者以上八者皆据人而言此一者不据人而言薮者见民之所居之处利益于人泽薮之中多有材物以富得民举薮而言则山泽之等皆有材物民居可知也注两犹至材物释曰训两犹耦者欲取在上与民相协耦联缀使不离散也云牧州长也者礼记王制云二百一十国以为州州有伯伯则长故云牧州长也郑注下曲礼云选贤侯为之云九州各有封域以居民也者诗云帝命式于九围九围则九州各有封域疆界也言此者证以地得民云长诸侯也者对则大夫称长诸侯称君今此上言牧下言长故据诸侯也云师诸侯师氏者此一经皆据诸侯又经云以贤得民是诸侯师氏也云有德行者师氏职云以三德三行教国子故知有德行也云儒诸侯保氏有六艺者以经云以道得民保氏职云掌养国子以道教之六艺故知诸侯保氏不可同天子之官故变保言儒儒亦有道德之称也宗继别为大宗收族者见礼记大传云继别为大宗对继祢为小宗故云大又云敬宗故收族族食族燕是所以收族也郑司农云主谓公卿大夫世世食采不绝民税薄利之者先郑意以薄税为利后郑不从者税法有常故孟子云若轻之于尧舜大貉小貉重之于尧舜大桀小桀是不得有轻重皆以什一为正何得薄税以利民乎故不从也云玄谓利读如上思利民之利者谓以政教利之者上思利民忠也此左氏传随季良之辞也云吏小吏在乡邑者谓若比长闾胥或在乡或在公邑采邑皆是云友谓同井相合耦锄作者郑意经意非谓同师曰友正是同在井邑之间共居若里宰职合耦于锄注云合耦使相佐助者也云孟子曰乡田同井出入相友守望相助疾病相扶则百姓亲睦引孟子乡田同井者以证友是同井之友但乡遂为沟洫不为井田而云乡田同井者乡遂虽不为井田亦三三相任以出税与井田同故云同井或解同井水义亦通也云薮亦有虞者地官泽虞职云每大泽大薮中士二人是薮有虞也云掌其政令已下皆泽虞职文云富谓薮中材物者谓有薪蒸蒲苇薮中所有之物也正月之吉始和布治于邦国都鄙乃县治象之法于象魏使万民观治象挟日而敛之疏正月至敛之释曰自此已下皆谓施前事条谓建子周之正月言之吉谓朔日也始调和上六典八法已下之事和讫当月即颁布此治职文书于诸侯邦国卿大夫都鄙言乃县者乃缓辞至建寅之正月乃县治象之法于雉门象魏使万民共观治象挟日者从甲至甲凡十日敛藏之于明堂于后月月受而行之谓之告朔也注正月至十日释曰知正月是周之正月者下文乃县是建寅明上云正月是周正月知吉是朔日者论语乡党云吉月必朝服而朝是吉谓朔日礼记玉藻云诸侯皮弁听朔于大庙或云吉或云朔听朔在月一日是知吉为朔日也云大宰以正月朔日布王治之事于天下者言天下即经邦国都鄙是畿外畿内遍天下即乡大夫职云正月之吉受法于司徒退而颁之于其乡吏是司徒布教法从六乡已下出则此大宰布法亦从六乡已下出也云至正岁又书而县于象魏者此郑释经中乃县必知乃县是正岁建寅之月者下小宰所以佐大宰彼云正岁县之与此乃县为一事故至正岁县也郑知振木铎者约小宰而知也云凡治有故言始和者若改造云尔者上六典已下至九两国法常定今云始和似更新其事改造云尔其实不改郑司农云象魏阙也者周公谓之象魏雉门之外两观阙高魏魏然孔子谓之观春秋左氏定二年夏五月雉门灾及两观是也云观者以其有教象可观望又谓之阙者阙去也仰视治象阙去疑事或解阙中通门是以庄二十一年云郑伯享王于阙西辟注阙象魏也案公羊传云子家驹谓昭公云诸侯僭天子大夫僭诸侯久矣公曰吾何僭矣哉子家驹曰设两观乘大路何氏云天子两观诸侯台门则诸侯不合有观也若然雉门灾及两观及礼运云游于观之上有观亦是僭也云故鲁灾季桓子御公立于象魏之外命藏象魏曰旧章不可忘者此哀公三年左氏传辞案彼桓僖庙灾天火曰灾谓桓僖庙被天火所烧旧章象魏在大庙中恐火连及故命藏之若然象魏县教治也以其象魏建寅之月县之十日藏之大庙中季桓子至与公立于雉门象魏之外观旧县之处命藏大庙中象魏引之者证象魏是教象之法又云从甲至甲谓之挟日凡十日者破诸家从甲至癸谓之挟日通也若从甲至癸仍有癸日不得通挟故以从甲至甲言之乃施典于邦国而建其牧立其监设其参傅其伍陈其殷置其辅疏乃施至其辅释曰上已言六典治邦国更言施典于邦国故郑云乃者更申敕之所施者典则建其牧以下是也建立也每一州之中立一牧立其监者每一国之中立一诸侯使各监一国设其参者谓诸侯之国各立三卿傅其伍者谓三卿下各立五大夫陈其殷者三卿下各陈士九人三九二十七置其辅者谓三卿下各设府史胥徒注乃者至官者释曰郑云以侯伯有功德者加命作州长谓之牧者案下曲礼云州牧于外曰侯即是先取侯有功德者为牧若无贤侯伯亦得故连言侯伯有功德者云加命作州长者以其侯伯七命州牧八命故云加命作州长云所谓八命作牧者案大宗伯职云七命赐国八命作牧是也若殷之牧下天子使大夫三人为三监至周使伯佐牧不使大夫故诗旄丘序云旄丘责卫伯也郑云卫康叔之封爵称侯今曰伯者时为州伯也周之法使伯佐牧即僖公四年五侯九伯五侯是州牧九伯是牧下之伯云监谓公侯伯子男各监一国引书曰王启监厥乱为民者此是尚书梓材之篇周公封康叔而敕之证监是诸侯之义也云参谓卿三人者案左氏传杜泄云吾子为司徒夫子为司马孟氏为司空则诸侯三卿司徒司马司空也云伍谓大夫五人者谓司徒下二大夫一大夫为司徒大夫一大夫为大宰大夫司空下二大夫一大夫主司空事一大夫为司寇大夫司马事省阙一大夫故五人郑司农云殷治律辅为民之平也者谓置官主法律辅为人之平者谓置辅是平断此先郑盖是后代之法故后郑易之云玄谓殷众也谓众士者士称殷与旅司并是众义故郑玄谓众士也又引王制诸侯上士已下者按彼注大国之士为上次国之士为中小国之士为下言数各居其上之三分者此谓盟会立位之序大国之士为上北面前行上九中九下九次国之士为后行上士当大国之中士中士当大国之下士下士当其空小国之上士当大国之下士中士当次国之下士下士当其空故云数各居其上之三分引之为破司农殷为治律云辅府史庶人在官者破司农辅为民之平若然建立陈置其义可知其伍言傅者谓大夫上有卿下有士受上政傅于下受下政傅于上故独云傅乃施则于都鄙而建其长立其两设其伍陈其殷置其辅疏乃施至其辅释曰上已言八则治都鄙更令施则于都鄙故言乃亦是更申敕之义建其长谓公卿王子弟为采邑之主以是一邑之长故言建其长立其两者谓每采地之中立其两卿设其伍陈其殷置其辅义与上邦国同注长谓至两丞释曰云长谓公卿大夫者案典命云三公八命其卿六命其大夫四命案大宗伯云六命赐官彼注王六命之卿赐官者使得自置其臣治家邑如诸侯则此云长唯据公卿已上大夫四命不合立官此郑云长谓公卿大夫并言大夫者以其大夫虽立官不与公卿同亦得称长是广解长义其实大夫不合有两卿五大夫当与诸侯之卿同官事当相兼也云王子弟食采邑者谓亲王子弟食邑与三公同在五百里疆地各百里其次疏者在四百里县地各五十里与六卿同已上二者得立两卿五大夫之等其次更疏者在三百里稍地各食二十五里与大夫同不得立两卿五大夫亦职相兼也云两谓两卿不言三卿者不足于诸侯者以畿外诸侯南面为尊故得申而立三卿天子三公六卿虽尊以其在天子之下故屈而立两卿不足于诸侯郑司农云两谓两丞者以其两卿丞副其长先郑以后代之官况之故云两丞也此中唯有都鄙无家邑之名故都鄙中含有公卿大夫春官都宗人家宗人都家并有故公卿入都宗人中大夫则入家宗人中以其公卿虽有大都小都之别而同名都故大夫不得都名直有家称故在家宗人也至于夏官都司马家司马又与家宗人都宗人异故郑注都司马唯云三公与王子弟其卿又入家司马中以其司马辨尊卑六卿卑又自使其臣为司马若叔孙氏之臣名鬷戾王家不为之立司马故卿入中若然都鄙之内其号有三若得诸侯之号唯三公王子弟故司裘诸侯熊侯豹侯卿大夫麋侯是卿不入诸侯也若立臣如诸侯即此文卿与公同若称长可及大夫亦此注含大夫是也乃施法于官府而建其正立其贰设其考陈其殷置其辅疏乃施至其辅释曰案上官府在都鄙上此文在都鄙下者欲见都鄙置臣与诸侯同又见诸侯下亦有都鄙之义故进都鄙在上使文承邦国之下也已上言八法治官府今更言施法于官府言乃者亦是更申敕之也而建其正正长也亦是一官之长若大宰之等云立其贰者谓小卿副贰大卿即小宰之等设其考者考成也佐成事者宰夫之等也殷辅义与前同注正谓至其考释曰宰夫已下并是五官之长云司空亡未闻其考者案乡师云及葬执纛以与匠师御柩注云匠师事官之属其于司空若乡师之于司徒若然乡师是司徒之考则匠师亦司空之考而此云未闻者彼文以义约之司空考匠师也无正文故此云未闻也凡治以典待邦国之治以则待都鄙之治以法待官府之治以官成待万民之治以礼待宾客之治疏凡治至之治释曰以其天官主治故以目之六典本以治邦国故云以典待邦国之治八则本以治都鄙故云以则待都鄙之治八法本以治官府故云以法待官府之治八成本以治万民故云以官成待万民之治礼者本以接宾客故云以礼待宾客之治据上文官成在八法治官府中今特出之者以其八成本待万民不待官府若不特出之则无此待万民之事在八法官府者欲见官府执行故礼记云谁能秉国成成则八成也以礼待宾客本在八统今特见之者以上亲亲敬故进贤使能保庸尊贵达吏皆是王行之于朝以示于民使民观之入善不必更别有礼唯礼宾特别有礼若聘礼之类也此皆言以者当别有篇卷使人执持施行之知然者以周礼六官皆邦国之治则六官掌事不可专主邦国故知别有篇卷但在三百之中亡逸也注成八至礼也释曰八成小宰职掌掌礼宾礼者若聘礼觐礼掌客之等是也祀五帝则掌百官之誓戒与其具脩疏祀五至具脩释曰祀五帝则掌百官之誓戒者谓祭前十日已前誓戒百官则大宰掌之与其具脩者使百官供祭祀之具及脩之扫除也注祀五至粪洒释曰五帝者东方青帝灵威仰南方赤帝赤熛怒中央黄帝含枢纽西方白帝白招拒北方黑帝汁光纪依月令四时迎气及季夏六月迎土气于南郊其余四帝各于其郊并夏正祭所感帝于南郊故云祀五帝于四郊也郑云及明堂者总飨五帝于明堂依月令秦用季秋郑云未知周以何月案下曲礼云大飨不问卜郑云祭五帝于明堂莫适卜也彼明堂不卜此下经云帅执事而卜日则此祀五帝不合有明堂郑云及明堂者广解祀五帝之处其实此处无明堂云誓戒要之以刑重失礼者言要之以刑则服大刑是也言重失礼者以失礼为重故要之以刑引明堂位彼在祭祀之下陈之谓祭日此是未祭前引之者欲见祭前誓戒还用祭日之辞以敕之故或前或后其辞同云是其辞之略者谓誓戒之时其辞应多不应唯有此言故云辞之略也又云具所当供者祭祀之连事祭祀之具百官共供故云具谓所当供又云脩埽除粪洒者案宫人云掌六寝之脩守祧云其庙有司脩除之是其脩埽除粪洒也前期十日帅执事而卜日遂戒疏前期至遂戒释曰前期者谓祭日前夕为期云前期十日者即是祭前十一日大宰帅宗伯大卜之属执事之人而卜日又言遂戒者谓祭前十日遂戒百官始齐注前期至始齐释曰云前期前所诹之日者此依少牢所诹之日即祭日也凡祭祀谓于祭前之夕为期今言前期十日者明祭前十一日卜卜之后日遂戒使散齐致齐故云十日容散齐七日致齐三日案礼记祭统云散齐七日以定之致齐三日以齐之云执事宗伯大卜之属者大宗伯职云凡祀大神享大鬼祭大示帅执事而卜日谓宗伯莅卜又案大卜云大祭祀视高命龟故知执事中有宗伯大卜之属中含有小宗伯及卜师故言之属但四时迎气冬至夏至郊天等虽有常时常日犹须审慎仍卜日故表记云不犯日月不违卜筮注日月谓冬夏至正月及四时也所不违者日与牲尸也假令不吉改卜后日故箴膏肓云天子郊以夏正上旬之日鲁之卜三正下旬之日是虽有常时常日犹卜日也及执事氐涤濯疏及执事氐涤濯释曰及犹至也谓至祭前夕大宰氐涤濯案春官小宗伯大祭祀氐涤濯大宗伯亦云宿氐涤濯彼二官亲氐涤濯大宰尊亦往莅之注云执事初为祭祀前祭日之夕知者案下经及纳亨者是祭日此云氐涤濯仪礼特牲亦云前祭日之夕视壶濯及豆笾士卑得与人君同少牢大夫礼当祭日摡祭器者下人君也注又云涤濯谓摡祭器及甑甗之属知然者案少牢雍人摡鼎匕俎廪人摡甑甗司宫摡豆笾及勺爵此不言匕俎豆笾勺爵者之属中含之及纳亨赞王牲事疏及纳至牲事释曰及犹至也至纳亨者案礼记明堂位君肉袒迎牲于门卿大夫赞君及杀讫纳与亨人故言纳亨云赞王牲事者即是卿大夫赞币一人也注纳亨至赞之释曰云纳亨纳牲将告杀者谓牵牲入时也礼器云纳牲诏于庭杀讫毛以告纯血以告杀腥其俎肫解而腥之以此讫乃纳与亨人爓祭此言纳亨者以牵牲也云谓乡祭之晨者案檀弓云周人大事以日出故知纳亨是乡祭之晨此祭天无祼故先迎牲若宗庙之祭有祼而后迎牲也云既杀以授亨人者案亨人职职外内饔之爨亨谓腥其俎后云凡大祭祀君亲牵牲大夫赞之者此明堂位文彼鲁侯用天子礼故还以引证天子法及祀之日赞玉币爵之事疏及祀至之事释曰及犹至也至祭日谓质明赞助也执此玉币爵三者助而授王也注日旦至授之释曰案特牲少牢皆质明行事故知旦明云玉币所以礼神玉与币各如其方之色者上云祀五帝以为迎气于四郊之外案大宗伯以玉作六器以礼天地四方又云青圭礼东方赤璋礼南方白琥礼西方玄璜礼北方季夏六月迎土气于南郊亦用赤璋下云牲币彼虽币不是礼神之币亦云各放其器之色是其礼神币玉亦各如其方色也云爵所以献齐酒者案幂人云疏布幂八尊八尊者五齐三酒之尊以其祭天无祼故无彝尊也云不用玉爵尚质也者对下经享先王用玉爵尚文此祭天不用玉爵故云尚质云三者执以从王至而授之者谓至此祀圆丘方泽祭所而授之王亲自执玉币奠于神坐亲酌以献尸祀大神示亦如之疏祀大至如之释曰云祀大神谓冬至祭天于圆丘云祀大祗谓夏至祭地于方泽亦如之者从掌百官誓戒已下赞玉币爵之事已上皆如祀五帝之礼注大神祇谓天地释曰此天谓大天对五帝为小天此地谓大地对神州之地为小地故云天地也享先王亦如之赞玉几玉爵疏享先至玉爵释曰亦如之下别言赞玉几玉爵则天地不用玉几玉爵其言亦如之者谓亦赞王牲事已上不云大者欲见宗庙六享同然注玉几至玉爵释曰云天子左右玉几者此是司几筵文彼所云者谓王受诸侯朝觐会同所设今此享先王鬼神之几亦与王平生同故引为证此享先王有玉几玉爵天地有爵但不用玉饰祭宗庙用玉几天地亦应有质几不言之者文不具云宗庙献用玉爵者按明堂位献用玉盏谓王朝践馈献酳尸时若祼则用圭瓒也大朝觐会同赞玉币玉献玉几玉爵疏大朝至玉爵释曰诸侯四时常朝不称大今朝觐称大者诸侯为大会同而来故称大朝觐赞助也助王受此玉币玉献玉几玉爵也注助王至阶上释曰云时见曰会者此大宗伯文案彼注时见者言无常期诸侯有不顺服者其顺服者皆来会以师助王讨之故云时见曰会云殷见曰同者亦大宗伯职文殷犹众也谓十二岁王如不巡狩诸侯众来同见天子故曰殷见曰同云大会同或于春朝或于秋觐者大会虽无常期当春来即是春朝当秋来即是秋觐当夏来即是夏宗当冬来即是冬遇若大同则有常期春东方六服尽来夏南方六服尽来秋冬司农云举春秋即冬夏可知者经直云大朝觐不言宗遇有宗遇可知在国行朝礼讫乃皆为坛于国外而命事焉云玉币诸侯享币也者诸侯会同皆依四时常朝亦春夏受贽于朝受享币者于庙秋冬一受之于庙受朝既讫乃受享献国所有珍异其行享之时亦璧琮加束帛以致之云其合亦如小行人所合六币云者案小行人所合六币圭以马璋以皮璧以帛琮以锦琥以绣璜以黼据彼郑注五等诸侯享天子用璧以帛享后用琮以锦则圭以马璋以皮者谓二王之后享天子用圭以马享后用璋以皮则琥以绣璜以黼者子男自相享法但小行人所云者谓四时常朝不见大朝觐会同法约与四时常朝同无正文故言云也云玉献献国珍异亦执玉以致之者谓三享之外别有献国珍异亦如三享执玉以致之故言玉献谓以玉致献也云玉几王所依也者谓王所冯依云立而设几优尊者知立而设几者案司几筵云大飨射凡封国命诸侯王位设黼依依前南乡左右玉几是立而设几也但春夏受享秋冬一受之于庙庙中则有扆前设几法几为坐设今立而设几故云优至尊也云玉爵王礼诸侯之酢爵者案大行人云上公再祼而酢侯伯一祼而酢子男一祼不酢此祼时大宗伯摄祼非冢宰所赞但诸侯酢王用玉爵则冢宰赞王受之故云赞玉爵云王朝诸侯立扆前南面者此约司几筵知之谓秋冬朝时云其礼之于阼阶上者言礼之谓祼诸侯是也知王在阼阶上者当依宾主之礼案燕礼主君在阼实在牖户之间故知礼之王在阼阶上也大丧赞赠玉含玉疏大丧至含玉释曰大丧谓王丧赞王为此二者也注助王至璧琮释曰大丧既是王丧云助王为之也者谓助嗣王也云赠玉既窆所以送先王者案既夕士礼既窆谓下棺讫主人赠用玄纁以入圹王丧虽无文应更有加亦当以玄纁为主也所赠亦既窆时也云含玉死者口实者案士丧礼用贝三郑注左右齻及中象啮坚王含用玉义亦然也又檀弓云饭用米贝不忍虚也故云口实也云天子以玉者此云含玉玉府典瑞皆直云玉无异物之称对大夫已下不用玉其实亦为璧形故引杂记复引先郑为璧琮之形也但含玉始死用之赠玉于葬乃用此文后云含玉者用之则有先后此作文先后无义例典瑞并云饭玉此不云者文不具也作大事则戒于百官赞王命疏作大至王命释曰上已云祀五帝及大神祇祭祀大事戒百官讫则此云作大事戒于百官唯戎事也注助王至与戎释曰春秋传者成十三年刘康公成肃公会诸侯伐秦成子受脤于社不敬刘子曰国之大事在祀与戎祀有执膰戎有受脤神之大节也今成子惰弃其命矣其不反乎引之者证经大事是戎事连引在祀耳王氐治朝则赞听治疏注治朝至平断释曰王有三朝必知此是路门外朝者但外朝是断疑狱之朝路寝庭朝图宗人嘉事二者并于事简非正朝故知治朝是路门外司士所掌者也眡四方之听朝亦如之疏注谓王至外时释曰经云四方听朝故知巡狩时此郑据依常者而言征伐外亦有听朝法以非常法故不言也凡邦之小治则冢宰听之待四方之宾客之小治疏凡邦至听之释曰重出冢宰之名者据百官总焉故特云冢宰也岁终则令百官府各正其治受其会疏注正正至计也释曰言正正处也者经云令百官府各正其治谓正处其所治文书大宰乃受其计会也云会大计者一岁计会即宰夫职云岁计曰会是也听其致事而诏王废置疏听其至废置释曰百官致其治政功状与冢宰听断其所置之功状文书而诏告于王有功者置之进其爵有罪者废之退其爵也三岁则大计群吏之治而诛赏之疏三岁至赏之释曰三年一闰天道小成则大计会百官群吏之治功文书上计当年已有废置今三年上大计大无功不徒废更加罪大有功不徒置更加赏也注郑司至考绩释曰此尚书舜典文彼云三载考绩黜陟幽明彼三年一考与此同故引证三岁大计也鸡人掌共鸡牲辨其物疏注物谓至用黝释曰阳祀用骍阴祀用黝者牧人文彼注云阳祀祭天于南郊及宗庙阴祀祭地北郊及社稷也郑举此二者其望祀各以其方色牲及四时迎气皆随其方色亦辨其毛物可知也大祭祀夜嘑旦以嘂百官疏注夜夜至夙兴释曰漏未尽者谓漏未尽三刻已前仍为夜则唿旦也漏刻之义具挈壶氏凡国之大宾客会同军旅丧纪亦如之凡国事为期则告之时疏注象鸡至告之释曰引少牢曰者谓祭前之夕宗人主礼官请主人祭期主人曰比于子者谓次比其日数时节由子子则宗人也宗人即告期曰旦明行事其实祭期由宗人宗人请主人者敬主人若不敢自由然故让之也案庭燎诗注王有鸡人之官凡国事为期则告之以时王不正其官而问夜早晚非也案齐诗东方未明序云东方未明刺无节也朝廷兴居无节号令不时挈壶氏不能掌其职焉注云挈壶氏掌漏彼不云鸡人者案挈壶氏云凡军事悬壶无告期之事则天子备官挈壶直掌漏刻之节鸡人告期彼齐诗是诸侯兼官故挈壶氏兼告期也凡祭祀面禳衅共其鸡牲疏凡祭至鸡牲释曰云凡祭祀面禳者祭祀谓宗庙之属面禳谓祈祷之属注衅衅至为徽释曰郑云衅衅庙之属者言之属则衅鼓衅甲兵皆在其中衅庙以羊已下杂记文司农云面禳四面禳则侯禳禳谓禳去恶祥也云衅读为徽者亦谓以徽为饰治之义也司尊彝掌六尊六彝之位诏其酌辨其用与其实疏司尊至其实释曰此经与下文为目直云六彝六尊案下兼有罍尊不言者文略也注位所至之属释曰云位所陈之处者此下经不见陈尊之处案礼运云玄酒在室醴醆在户齐醍在堂彼是禘祭陈四齐此下时祭陈二齐设尊亦依此也云酌泲之使可酌各异也者此下文郁齐献酌醴齐缩酌之等是各异也云用四时祭祀所用亦不同者即下文春祠夏禴已下所用不同是也云实郁及醴齐之属者醴齐之中有三酒也春祠夏禴祼用鸡彝鸟彝皆有舟其朝践用两献尊其再献用两象尊皆有罍诸臣之所昨也秋尝冬烝祼用斝彝黄彝皆有舟其朝献用两着尊其馈献用两壶尊皆有罍诸臣之所昨也凡四时之间祀追享朝享祼用虎彝蜼彝皆有舟其朝践用两大尊其再献用两山尊皆有罍诸臣之所昨也疏春祠至昨也释曰此六者皆据宗庙之祭但春夏同阳秋冬同阴其追享朝享又是四时之间祀以类附从故可同尊也彝与齐尊各用二者郁鬯与齐皆配以明水三酒配以玄酒故礼记郊特牲云祭齐加明水三酒加玄酒依郑志云一鸡彝盛明水鸟彝盛郁鬯是以各二尊罍尊不言数者禘祫与时祭追享朝享等皆同用三酒不别数可知也若然依酒正云大祭祀备五齐据大祫通郁鬯与三酒并配尊则尊有十八禘祭四齐阙二尊则尊有十六此经时祭二齐阙六尊则尊十有二矣其祫在秋禘在夏则用当时尊重用取足而已此经彝下皆云舟尊与罍下皆不云所承之物则无物矣故礼器云天子诸侯废禁其此之谓也注祼谓至之形释曰言祼谓以圭瓒酌郁鬯始献尸也者宗庙之祭先作乐下神则大司乐云若乐九变人鬼可得而礼郑注云先奏是乐而祼焉是祼有二此言圭瓒者据王而言故郑即云后于是以璋瓒酌亚祼是也后祼之时内宰赞之故内宰职云后祼献则赞瑶爵亦如之若然非直赞祼而已至于后之朝践馈献及酳用瑶爵皆赞之引郊特牲者证祼以郁鬯又用圭璋也云既灌然后迎牲致阴气也者祼是阴气故郊特牲又云周人先求诸阴求诸阴灌是也此注引郊特牲后亚王祼后王乃出迎牲案内宰注云王既祼与此违者彼注取王事自相亚故先言王既祼出迎牲后乃后祼其实以此注为正也王出迎牲之时祝延尸向户外户牖之间南面后于是荐朝事八豆八笾王迎牲入庙卿大夫赞币而从牲丽于碑王亲杀大仆赞王牲事取血以告杀取毛以告纯肫解而腥之为七体荐于神坐讫王以玉爵酌醴齐以献尸后亦以玉爵酌醴齐以献尸此谓经朝践用两献尊也礼器云郊血大飨腥则享祭宗庙无血此云荐血腥者谓肉非谓如别荐血也云后于是荐朝事之豆笾既又酌献者先荐后献祭礼也其实荐豆笾在王献前今在王献后乃言后荐豆笾者郑欲说王事讫乃说后事故后言荐豆笾也云变朝践言朝献者尊相因也朝献谓尸卒食王酳之者此朝献于经当秋冬之祭郑既未解春夏再献先释秋冬朝献者以其朝献是王酳尸因朝践之尊醴齐故郑先通解之云再献者王酳尸之后后酌亚献诸臣为宾又次后酌盎齐备卒食三献也者此言再献即经春夏之祭云再献用两象尊尸食后阴厌王酳尸后与宾长为再献此亦在馈献后先言再献者后与宾酳尸因馈献盎齐之尊故变馈献云再献云内宗荐加豆笾者案醢人及笾人有朝事之豆笾有馈事之豆笾有加豆笾之实故郑于此取朝事当朝践节馈食当馈献节食后重加故加豆加笾当酳尸节案内宰职云赞后荐加豆笾故知内宗荐之云其变再献为馈献者亦尊相因馈献谓荐熟时者此言馈献当经秋冬祭之节其春夏言再献至此秋冬言馈献据文为先后故云变再献言馈献其实先馈献后再献也以其馈献在朝践后亦在当尸未入室再献是王酳尸后节也是以云馈献谓荐熟时也此即礼运云熟其殽郑注云体解而爓之是也云后于是荐馈食之豆笾者此即醢人笾人馈食之豆笾者也云此凡九酌王及后各四诸臣一者九谓王及后祼各一朝践各一馈献各一酳尸各一是各四也诸臣酳尸一并前八为九云祭之正也者此九献是正献案特牲少牢仍有众宾长兄弟之长嗣子举奠上利洗散为加献彼并非正故此云祭之正也云以今祭礼特牲少牢言之者天子诸侯祭礼亡虽检礼记及周礼而言其文不具故取特牲少牢见在礼而言以其特牲少牢惟有酳尸后三献天子诸侯酳尸后亦三献与彼同故取以为说也云二祼为奠而尸饮七矣王可以献诸臣者王献诸臣无文此又约祭统而言故即引祭统曰尸饮五君洗玉爵献卿是其差也者彼据侯伯礼宗庙七献二祼为奠不饮朝践已后有尸饮五献卿即天子与上公同九献二祼为奠不饮是尸饮七可以献诸臣若然子男五献者二祼为奠不饮是尸饮三可以献卿故郑云是其差皆当降杀以两大夫士三献无二祼直有酳尸三献献祝是也云明堂位曰灌用玉瓒大圭爵用玉戋加用璧角璧散者彼赐鲁侯祭周公用天子之礼故以为证言灌用玉瓒者谓以玉饰瓒以大圭为柄此大圭非谓玉人大圭长三尺者直是以玉为柄谓之大圭也爵用玉戋者谓君与夫人朝践馈献时所用献也加用璧角璧散者此即内宰所云瑶爵一也以瑶玉为璧形以饰角散爵是通名故得瑶爵璧角璧散之名也又郁人职曰受举斝之卒爵而饮之者引之欲证王酳尸与前同用玉爵之意也云则王酳尸以玉爵也王酳尸用玉爵而再献者用璧角璧散可知也者再献谓后与诸臣亦以明堂位云爵用玉戋加用璧角璧散差之推次可知也云鸡彝鸟彝谓刻而画之为鸡凤皇之形者案尚书云鸣鸟之不闻彼鸣鸟是凤皇则此鸟亦是凤皇故云画鸡凤皇之形也云皆有舟皆有罍言春夏秋冬及追享朝享有之同者即文自具故知有之同也云昨读曰酢者主人主妇宾长献尸皆有酢报不得为昨日之字故从酬酢之字也云诸臣献者酌罍以自酢不敢与王之神灵共尊者王酳尸因朝践之尊醴齐尸酢王还用醴齐后酳尸用馈献之尊盎齐尸酢后还用盎齐以王与后尊得与神灵共尊今宾长臣卑酳尸虽得与后同用盎及尸酢宾长即用罍尊三酒之中清酒以自酢是不敢与王之神灵共酒尊故也郑司农云舟尊下台若今时承槃者汉时酒尊下槃象周时尊下有舟故举以为况也云献读为牺牺尊饰以翡翠者翡赤翠青为饰象尊以凤皇此二者于义不安故更解以象骨饰尊此义后郑从之其云饰以翡翠后郑犹不从之矣引明堂位牺象周尊也者证饰尊有非周制者引春秋传者是左氏定十年夹谷之会孔子之言引之者证牺象是祭祀之尊不合为野享之义也云尊以祼神者司农解牺象不出门之意其实献尸而云祼神者尸神象尸饮即是祼神若云奉觞赐灌之类非谓二灌用郁鬯也云罍臣之所饮也者经云皆有罍诸臣之所酢故知诸臣所饮者也引诗者证罍是酒尊之义云斝读为稼稼彝画禾稼也者以诸尊皆物为饰今云斝于义无取故破从稼也云黄彝黄目尊也者依明堂位文引明堂位者证鸡彝是夏法斝彝是殷法黄彝是周法引尔雅者欲见此经有彝为上卣是牺象之属为中罍为下与尔雅同也云着尊者着略尊也者义不安云着地无足于义是也云春秋传者昭十五年左传云六月乙丑王太子寿卒秋八月戊寅王穆后崩十二月晋荀跞如周葬穆后籍谈为介以文伯宴尊以鲁壶是其义也引之者证壶是祭祀酒尊司农云追享朝享谓禘祫也在四时之间故曰间祀者案大宗伯祫禘在四时之上当如酒正大祭祀备五齐何得在四时之下故后郑不从也郑司农读虽为蛇虺之虺或读为公用射隼之隼者无所依据故后郑皆不从也又云大尊大古之瓦尊者此即有虞氏之大尊于义是也故皆以明堂位为证也玄谓黄目以黄金为目者无正文郑以目既为眼目黄又为黄金字同故为黄金释之也引郊特牲者解黄目之义也云追享谓追祭迁庙之主以事有所请祷者此追享知祭迁庙主者案祭法云去庙为坛去坛为墠坛墠有祷焉祭之无祷乃止是追祭迁庙之主故知也云朝享谓朝受政于庙者谓天子告朔于明堂因即朝享朝享即祭法谓之月祭故祭法云考庙王考庙皇考庙显考庙祖考庙皆月祭之二祧享尝乃止诸侯告朔于大庙因即朝享祭法云诸侯考庙王考庙皇考庙皆月祭之显考祖考享尝乃止告朔天子用牛诸侯用羊月祭皆大牢也春秋传者文公六年左氏传云闰月不告朔犹朝于庙若然天子告朔于明堂则是天子受政于明堂而云受政于庙者谓告朔自是受十二月政令故名明堂为布政之宫以告朔讫因即朝庙亦谓之受政但与明堂受朔别也春秋者彼讥废大行小引之者见告朔与朝庙别谓若不郊犹三望与郊亦别也云蜼禺属卬鼻而长尾者案鸡彝鸟彝相配皆为鸟则虎彝蜼彝相配皆为兽故尔雅在释兽中尔雅云蜼禺属彼注云蜼似猕猴而大黄黑色尾长数尺似獭尾末有岐鼻露向上雨即自悬于树以尾塞鼻或以两指今江东人亦取养之为物捷健云山罍亦刻而画之为山云之形者罍之字于义无所取字虽与雷别以声同故以云雷解之以其雷有声无形但雷起于云云出于山故本而释之以刻画山云之形者也异义第六罍制韩诗说金罍大器天子以玉诸侯大夫皆以金士以梓古毛诗说罍器诸臣之所酢人君以黄金饰尊大一石金饰亡目盖取象云雷之象谨案韩说天子以玉经无明文罍者取象云雷故从人君下及诸臣同如是经文虽有诗云我姑酌彼金罍古毛诗说云人君以黄金则其余诸臣直有罍无黄金饰也若然向来所说鸡彝鸟彝等皆有所出其虎彝蜼彝当是有虞氏之尊故郑注尚书云宗彝宗庙之中郁尊虞氏所用故曰虞夏以上虎蜼而已也凡六彝六尊之酌郁齐献酌醴齐缩酌盎齐涚酌凡酒脩酌疏凡六至脩酌释曰云凡六彝之酌与郁齐为目六尊之酌与醴齐盎齐为目下有凡酒涤酌上不言罍者亦是文不具也凡言酌者皆是泲之使可酌也注故书至三酒释曰司农云献读为仪已下后郑皆不从者此经为泲酒之法而司农皆不为泲酒法其言无所据依故皆不从也司农云齐读皆为齐和之齐郑注酒正为度量解之则齐和义亦通也子春为粢于义不可后郑于酒正已破讫玄谓引礼运者欲破彼醆从此盎也彼云玄酒在室者据配郁鬯之尊故在室若配郁鬯当云明水而云玄酒者散文通云以五齐次之则醆酒盎齐也者于此经及酒正言之盎次醴礼运醆次醴以醆当盎处即一物明醆酒盎齐也盎齐云酒则酒齐亦通引郊特牲曰缩酌用茅明酌至醆酒者彼记人意以经泲酒法难解故释此经泲酒之法也此云醴齐缩酌彼记人取此缩酌二字于彼重解之云此言缩酌者缩酌当用茅也又云明酌者醴齐浊还用事酒之清明者和醴齐然后用茅泲之使可酌故为明酌也云醆酒涚于清者醆酒即盎齐盎齐差清亦不言缩则不用茅涚谓新亦谓泲之也彼记人亦取此盎齐涚酌解之以盎齐欲泲之时则以清酒和而泲涚使可酌故直云涚于清也云汁献涚于醆酒者记人亦取此经郁齐献酌释之云汁献者献读摩莎之莎也云涚于醆酒者以郁鬯尊不用三酒而用五齐中盎齐差清者和郁鬯泲之故云涚于醆酒也云犹明清与醆酒于旧之酒也者此记人复恐不晓古之泲酒之法故举当时泲酒之法以晓人也云明清者明谓事酒清谓清酒醆谓盎齐也三者皆于旧之酒中泲之但云酒即事酒也今云旧则中之旧冬酿接春而成故云旧是昔酒也云此言转相泲成已下皆郑重释记人之言也云醴齐尤浊和以明酌泲之者醴齐对盎齐已下三宅为尤浊上仍有泛齐更浊于醴齐也盎齐差清和以清酒泲之而已者以不用茅故云泲之而已云其余三齐泛从醴缇沈从盎者以泲三者无文故郑约同此三齐以泛齐浊不过与醴齐同缇沈清无过与盎同故略为二等泲五齐也云凡酒谓三酒也者以上文列彝卣罍三等之尊此见泲郁与三齐凡酒事相当故凡酒谓三酒非一故称凡也云脩读为涤濯之涤者读从宗伯视涤濯之涤欲解涤为水之意必知以水者曲礼曰水曰清涤且郁鬯用五齐五齐用三酒三酒用水差次然也云明酌酌取事酒之上也者重解缩酌用茅明酌也云泽读曰明酌清酒醆酒泲之皆以旧之酒者重解当时之法以晓人者也云凡此四者祼用郁齐朝用醴齐馈用盎齐诸臣自酢用凡酒者此以上列尊及泲酒次第为先后祭礼有祼有朝践馈献酳尸次第为先后推次可知也云唯大事于大庙备五齐三酒者此据酒正云祭祀共五齐三酒下有大祭中祭小祭此时祭用二齐礼运四齐据禘祭明大事祫祭备五齐三酒可知三酒时祭亦备亦于大事言之者连言挟句耳文二年大事于太庙公羊传大事者何大祫也即此大事是祫可知也大丧存奠彝疏注存省至彻也释曰大丧之奠有彝尊盛郁鬯唯谓祖庙厥明将向圹为大遣奠时有之故郑云谓大遣时云奠朝夕乃彻也者此大奠彻之早晚无文案檀弓云朝奠日出夕奠逮日则朝奠至夕彻之夕奠至朝乃彻是朝夕乃彻其大遣亦朝设至夕乃彻言此者欲见所奠彝尊朝夕酒存省之意也大旅亦如之疏注旅者至即彻释曰郑知旅是大国有故之祭者见宗伯云国有大故则旅上帝及四望故知也云亦存其奠彝者以其祭云亦如之明亦如大遣奠存省之云则陈之不即彻者云不即彻则与上注奠者朝夕乃彻义异但上经据人鬼日出逮日放其去来于阴阳此天神无此义但不即彻不必要至夕也且案小宰注天地至尊不祼此得用彝者此告请非常亦如大遣奠之而已亦非祼耳司几筵掌五几五席之名物辨其用与其位疏注五几至其处释曰云五几左右玉彫彤漆素者其玉彫已下数出于下文云左右者唯于王冯及鬼神所依皆左右玉几下云左右玉几祀先王酢席亦如之但受酢席未必有几故不云几筵其彫几已下非王所冯生人则几在左鬼神则几在右是以下文诸侯祭祀云右彫几国宾云左彫几诸侯自受酢亦无几故不言几也漆素并云俱右是为神也云五席莞缫次蒲熊者亦数出下文仍有苇萑席不入数者以丧中非常故不数直取五席与五几相对而言耳云用位所设之席者即下凡大朝觐已下是也云及其处者王受朝觐席在庙牖间大射席在虞庠祀先王在庙奥及堂酢席王在庙室西面自诸侯已下亦皆在庙惟熊席漆几设在野所征之地耳经云名物郑不解之者义在可知故略之也凡大朝觐大享射凡封国命诸侯王位设黼依依前南乡设莞筵纷纯加缫席画纯加次席黼纯左右玉几疏凡大至玉几释曰此经及下文见王有事设席三重之义言凡大朝觐非四时常朝常朝则春夏受贽于朝秋冬受贽于庙不常在庙也此朝觐言大则因会同而行朝觐之礼谓春秋来时若冬夏来则曰大宗遇也云大飨者谓王与诸侯行飨礼于庙即大行人云上公三飨之属是也大射谓王将祭祀择士而射于西郊小学虞庠中云凡封国命诸侯者此即典命云其出封皆加一等之属是也云王位设黼依者案尔雅牖户之间曰扆于扆之处设黼黼即白黑文而为斧形此斧以大板为邸即掌次皇邸一也故郑彼注云邸后板以此斧板置于扆即以黼扆为总名也云依前南乡设莞筵已下以席三重也凡敷席之法初在地者一重即谓之筵重在上者即谓之席已下皆然故郑注序官云敷陈曰筵借之曰席注斧谓至成文释曰郑云斧谓之黼者案礼记明堂位云天子负斧扆彼及诸文多为斧字者若据缋人职则云白与黑谓之黼据采色而言之若据绣于物上则为金斧文近刃白近銎黑则曰斧取金斧断割之义故郑以斧释黼云其绣白黑文者缋人职文郑知以绛帛为质者乡射记云凡画者丹质此黼画之故知绛帛绛帛即丹质也云其制如屏风然者屏风之名出于汉世郑以今晓古故举屏风而为况也孔注顾命其置竟户牖间竟终也户牖间狭故置之终满户牖间也云左右有几优至尊也者此经所云王皆立不坐既立又于左右皆有几故郑注大宰云立而设几优至尊据立而言此据左右皆有而言故注相兼乃具也司农云纷读为豳于义不安故更云又读为和粉之粉谓白绣也纯读为均服之均者案僖五年左传卜偃云均服振振取虢之旗贾服杜君等皆为均均同也但司农读为均均即准音与纯同故云纯缘也云缫读为藻率之藻者读从桓二年臧哀伯云藻率鞞鞛鞶厉斿缨此并取彼义也云次席虎皮为席者此见下有熊席故为虎皮后郑不从也引尚书者证王冯玉几之义也玄谓纷如绶有文而狭者此见汉世绶是薄帔有文章而狭以为席之缘故言之也郑知缫席削蒲蒻展之编以玉采若今合欢矣者汉有合欢席如此故还举汉法况之也云画谓云气也者郑于经但单言画皆以画云气解之盖五色云为之文也云次席桃枝席有次列成文者郑亦见汉世以桃枝竹为席次第行列有成其文章故言之也祀先王昨席亦如之疏祀先至如之释曰祀先王谓宗庙六享皆用上三种席酢席谓王酳尸尸酢王王受酢之席亦如上三种席故云亦如之注郑司农至设席释曰司农云酢席于主阶设席王所坐也者此约乡饮酒礼主人在昨阶宾在户牖主人受酢王行饮酒礼亦然此酢文承祀先王下即是祭礼受尸酢不得为凡常饮酒礼故后郑不从也后郑知王有授尸酢法者谓若郁人注引特牲少牢此注亦取彼义故云尸卒食王酳之卒爵祝受之又酌授尸尸酢王于是席王于户内也案特牲少牢主人受酢之时未设席夫妇致爵乃设席今王于受酢即设席者优至尊与大夫士礼异知席王在户内者约特牲主人受酢时在户内之东西面也云后诸臣致爵乃设席者此亦约特牲夫妇致爵之时有席若然王于酢有席与彼异至于后即与彼同者礼有损之而益故后不得与王同宜同士礼案特牲无致爵于宾长之法而此言诸臣致爵者此王于诸臣亦无致爵礼此致爵谓酳尸讫主人献宾长于西阶之上谓之致爵也特牲主人致爵于主妇席于东房中此后亦然其诸臣案特牲献宾长于西阶上无席献讫以荐俎降降设于西阶下亦无席此诸臣有席者亦是王之臣尊宜设席乃以荐俎降设于席东也诸侯祭祀席蒲筵缋纯加莞席纷纯右彫几疏诸侯至彫几释曰此经论诸侯禘祫及四时祭祀之席皆二种席也注缋画至神宜释曰上文画纯者画云气此云缋即非画云案缋人职对方为缋是对方为次画于缯帛之上与席为缘也云不莞席加缫者缫柔礝不如莞清坚又于鬼神宜者案上文天子祭祀席与酢席同此下文诸侯受酢席下莞上缫今祭祀席下蒲上莞以是故郑以下文决此今诸侯祭祀席不亦如下文莞席加缫者以其缫柔礝不如莞清坚于鬼神宜即于生人不宜故下文生人缫在上为宜也又不以缫在莞下者缫尊不宜在莞下故用蒲替之也昨席莞筵纷纯加缫席画纯筵国宾于牖前亦如之左彤几疏昨席至彤几释曰诸侯酳尸尸酢主君亦于户内之东西面设此二席及筵国宾在牖前亦如之亦如同二种席也几席虽同但上文鬼神则右几此文生人则左几也又别云左彤几者谓国宾之中有诸侯来朝亦有孤卿大夫来聘若朝者则彫几蒙亦如之聘者席虽与同几则用彤故别云左彤几使不蒙如也注昨读至彤几释曰先郑云礼记国宾老臣也者案礼记王制有四代养国老庶老于学之事彼国老谓卿大夫致仕庶老谓士之致仕者先郑据此文而云国宾老臣也后郑不从者未见朝聘之宾而言巳国老臣于义不可故不从也玄谓国宾诸侯来朝孤卿大夫来聘者案大小行人及司仪宾谓诸侯客谓其臣今此经唯云宾而兼云孤卿大夫者对文宾客异通而言之宾客一也以大司徒云大宾客令野脩道委积小司徒云小宾客令野脩道委积是宾客通用之义也案公食大夫礼云司宫具几与蒲筵加萑席又云上大夫蒲筵加萑席其纯皆如下大夫彼注云谓公食上大夫孤为宾则莞筵纷纯加缫席画纯聘礼将宾宰夫彻几改筵注云彻神几改神席更布也宾席东上又引公食大夫云云此筵上下大夫也又引此筵国宾下至彤几云筵孤彤几卿大夫其漆几与以此而言则筵诸侯与孤用莞筵缫席而卿大夫则用蒲筵萑席今总云国宾孤卿大夫同莞缫者此广解国宾之义其实如公食大夫及聘礼之注也若然此注云朝者彫几聘者彤几彤几亦谓孤也依彼聘礼注卿大夫用漆几者以其天子用玉诸侯用彫孤用彤卿大夫用漆几差次然也案礼记礼器云天子之席五重诸侯三重今天子唯三重诸侯二重者彼云五重者据天子大祫祭而言若禘祭当四重时祭当三重皆用此三重席耳故此唯见三重席也诸侯三重上公当四重亦谓大祫祭时若禘祭降一重诸侯二重禘与时祭同卿大夫已下特牲少牢唯见一重耳若为宾飨则加重数非常法故不与祭祀同也甸役则设熊席右漆几疏甸役至右漆几释曰甸役谓天子四时田猎案大司马大阅礼教战讫入狩田既陈有司表貉于陈前是时设熊席右漆几也凡丧事设苇席右素几其柏席用萑黼纯诸侯则纷纯每敦一几疏注丧事至气合释曰云丧事谓凡奠也者以其言凡非一之义士丧礼始死之奠乃至小敛之奠亦设于地未有席至大敛奠乃有席殡后则有朝夕奠朔月奠大夫已上兼有月半奠并有荐新奠葬时又有迁奠祖奠大遣奠葬乃废奠而虞祭也故郑云谓凡奠也云萑如苇而细者诗云萑苇淠淠同类之物但粗细为异耳先郑以柏席为迫地或为载黍稷其言无所依据故后郑不从也玄谓柏椁字磨灭之余枋席藏中神坐之席也者谓于下帐中坐设之云敦读曰焘焘覆也者谓若覆焘持载者也云棺在殡则椁焘者檀弓云天子菆涂龙盾以椁是也云既窆则加见者既夕下棺讫则加见见谓道上帐帷荒将入藏以覆棺言见者以其棺不复见唯见帷荒故谓之见也云皆谓覆之者此解经敦字以其二处皆当覆故云敦也云周礼虽合葬者檀弓云古者不合葬周公盖附附谓合葬是周礼合葬也云及同时在殡者礼记曾子问云父母之丧偕郑云同月死是同时在殡也云皆异几体实不同者解经每敦一几之义云祭于庙同几精气合者案礼记祭统云敷筵设同几郑云同之言詷谓言语相詷之詷即共詷也故破从詷则以某妃配某氏以其精气合故也言祭于庙者谓言祭时以其禫月吉祭犹未配故知至二十八月乃设同几也凡吉事变几凶事仍几疏注故书至礼略释曰先郑云变更其质谓有饰又以仍几为因其质谓无饰后郑不从者以司农就几体解之所引尚书仍几乃是前后相因不得为几体故不从也且上文云右素几于凶几无饰已有文何须此亦云仍几为无饰乎皆其言不经故不从也引顾命者案彼经云牖间南向华玉仍几西序东向文贝仍几东序西向彫玉仍几西夹南向漆仍几孔云因生时几皆有饰而先郑引之者先郑意直取仍因之义不须无饰也玄谓吉事祭宗庙祼于室者洛诰云王入大室祼是也云馈食于堂绎于祊者案礼器云设祭于堂为祊乎外是直云馈食于堂谓馈献节据有熟故言馈食其实未有黍稷又不言朝践者朝践与馈献同在堂故略而不言也又馈献后更延尸入室进黍稷尸食之事不言者以其还依祼于室之几故亦略而不言也云凶事谓凡奠者即上文凡丧事右素几是也此文见凡奠几相因不易之意案檀弓云虞而立尸有几筵者据大夫士而言案士丧礼大敛即有席而云虞始有筵者以其几筵相将连言其实虞时始有几其筵大敛即有也天子诸侯礼大初死几筵并有故上云凡丧事设苇席右素几也凡几之长短阮谌云几长五尺高三尺广二尺马融以为长三尺旧图以为几两端赤中央黑也天府掌祖庙之守藏与其禁令疏天府至禁令释曰所守藏者即下文玉镇已下是也禁令谓禁守不得使人妄入之等也注祖庙至弓者释曰案王制云天子七庙三昭三穆与大祖之庙而七大祖即始祖庙也周立后稷庙为始祖以其最尊故宝物藏焉云其宝物世传守之若鲁宝玉大弓者案春秋定八年盗窃宝玉大弓公羊传云宝者何璋判白弓绣质是世传守者也凡国之玉镇大宝器藏焉若有大祭大丧则出而陈之既事藏之疏凡国至藏之释曰云玉镇大宝器藏焉者若典瑞掌其凡瑞器故典瑞云掌玉瑞玉器之藏辨其名物与其用事设其服饰其美者天府掌之注玉镇至于经释曰郑知玉镇大宝器是玉瑞玉器之美者此云玉镇即大宗伯云以玉作六瑞镇圭之属即此宝镇也彼又云以玉作六器苍璧礼天之属即此宝器也知是美者以别入此天府故知简取美者来入也郑知禘祫者经云大祭祀故知也先郑云顾命曰翌日乙丑王崩者谓上文云甲子王被冕服冯玉几出顾命下云翌日乙丑是甲子明日也云丁卯命作册度者谓乙丑至丁卯是三日小敛之日也大保命史官作册书法度拟传顾命之事云越七日癸酉者越于也于丁卯后七日则通死日乙丑为九日是除死日七日大敛之明日总九日也云陈宝赤刀大训弘璧琬琰在西序者陈宝是总目语即赤刀已下是也赤刀者郑注云武王诛纣赤刀为饰大训者礼法先王礼教即虞书典谟是也弘璧弘大也大璧琬琰皆尺二寸者云大玉夷玉天球河图者郑云大玉华山之球夷玉东北之璞天球雍州所贡之玉色如天三者皆璞未见琢治故不以器名之河图图出于河水帝王圣者所受云胤之舞衣大贝鼖鼓兑之戈和之弓垂之竹矢者郑注云胤也和也垂也皆古人造此物者之名鼖鼓大鼓也此鼖鼓非谓考工记鼖鼓长八尺者若是周物何须独宝守明前代之物与周鼖鼓同名耳大贝者书传曰散宜生之江淮之浦取大贝如车渠是也云此其行事见于经者此经云大丧出而陈之不见行事故引顾命为行事见于经也此经有大祭祀出宝器无行事见于经故不引也凡官府乡州及都鄙之治中受而藏之以诏王察群吏之治疏凡官至之治释曰此自王国以至四疆皆有职司治事文书不言六遂及四等公邑之官者于文略其实皆有也都鄙则三等采地云诏王察群吏之治者告王据此治中文书而行黜陟也注察察至之要释曰云治职簿书之要者谓各有职掌皆司有文书案簿书功状之要故据而告王也经虽言治中兼有不中在其间中者陟之不中黜之经直言中偏举一边而言也上春衅宝镇及宝器疏注上春至之衅释曰云上春孟春也者谓建寅之月也杀牲取血衅之若月令上春衅龟筴等也云衅读为徽者周礼先郑皆读衅为徽徽取饰义云或曰衅鼓之衅者读从定四年祝佗云君以军行祓社衅鼓衅皆以血血之也凡吉凶之事祖庙之中沃盥执烛疏注吉事至之奠释曰谓他官在祖庙中沃盥夙兴时则天府之官与之执烛为明他官在祖庙中沃盥者谓小祝云大祭祀沃尸盥小臣大祭祀沃王盥此二官所沃盥在祖庙中则天府为之执烛其若士师云祀五帝沃尸盥非祖庙事则不与执烛也云吉事谓四时祭也者略言之禘祫亦在焉云凶事王后丧朝于祖庙之奠者王及后丧七月而葬将葬当朝六庙后乃朝祖庙祖庙中日侧为祖奠厥明将去为大遣奠皆有沃盥之事故郑云焉季冬陈玉以贞来岁之媺恶疏季冬至媺恶释曰季冬谓夏之季冬岁终当除旧布新故此时当有卜筮来岁之美恶者将卜筮之时先陈玉以礼神然后卜筮也注问事至阳卜释曰云问事之正曰贞者礼记少仪云问卜筮曰义与志与注云义正事也志私意也是问卜筮有不正之事故云问事之正曰贞即此经云贞者问事之正也云问岁之美恶谓问于龟大卜职大贞之属者彼大贞之属即卜立君卜大迁卜大封是也今此卜来岁之美恶亦彼类故云之属兼此也云陈玉陈礼神之玉者玉于卜筮无所施明以礼神也云凡卜筮实问于鬼神龟筮能出其卦兆之占耳者案易系辞云精气为物游魂为变是故知鬼神之情状与天地相似注云精气谓七八游魂谓九六则筮之神自有七八九六成数之鬼神春秋左氏传云龟象筮数则龟自有一二三四五生数之鬼神则知吉凶者自是生成鬼神龟筮直能出外兆之占耳案易系蓍龟神物士冠礼注云筮不以庙堂者嫌蓍之灵由庙神若然蓍龟亦自有神而云出卦兆者但所礼者礼生成之鬼神神之尊者无妨蓍龟亦自有神也云龟有天地四方则玉有六器者与者龟有天地四方龟人职文龟既有六明玉亦有六无正文故云与以疑之六器之言若大宗伯云以玉作六器之类故以六器言之也云言陈者既事藏之不必貍之也者七八九六及一二三四五之鬼神并非天地之鬼神故云陈言陈则藏之不必貍也先郑云贞问也者亦是问事之正曰贞也云易曰师贞丈人吉问于丈人者此师卦彖辞彼云师贞丈人吉无咎注云丈之言长能御众有朝正人之德以法度为人之长吉而无咎谓天子诸侯主军者云国语曰贞于阳卜者此吴语黄池之会董褐云周室既卑诸侯失礼于天子请贞于阳卜收文武之诸侯注云贞正也问卜内曰阴外曰阳言吴以诸侯失礼于天子当问于龟言我当收文武之诸侯矣引此二文者证问事之正曰贞也若迁宝则奉之疏若迁宝则奉之释曰此迁宝谓王者迁都若平王东迁则宝亦迁天府奉送之于彼新庙之天府藏之如故也若祭天之司民司禄而献民数谷数则受而藏之疏若祭至藏之释曰此主祭祀者祭天之司民司禄在孟冬之时则主民之吏献民数谷数则小司寇受而献之于王王得之登于天府受而藏之注司民至天府释曰云司民轩辕角也者案武陵大守星传云轩辕十七星如龙形有两角角有大民小民传又云文昌宫有六星第一为上将第二为次将第三为贵相第四为司命第五为司中第六为司禄是其司民在轩辕角司禄在文昌第六星也或曰下能也者此案石氏星传云上能司命为大尉中能司中为司徒下能司禄为司寇是司禄在下能也以其二处并有司禄故举二文以见义也云禄之言谷也年谷登乃后制禄言此者欲见祭司禄在孟冬则制禄之意也郑知祭此二星在孟冬者见月令孟冬云祈来年于天宗即日月星是知祭在孟冬也其献谷数者则小司寇职也典瑞掌玉瑞玉器之藏辨其名物与其用事设其服饰疏典瑞至服饰释曰言掌玉瑞玉器之藏者玉之美者入天府藏之凡平者仍在典瑞藏之故亦言藏也人执之则曰瑞即下文镇圭之等是也礼神曰器则下文四圭之等是也云辨其名物者圭璧之等各有名并物色有异云与其用事者为事而用圭璧谓朝聘朝日祭祀之等皆是也云设其服饰者谓缫借在玉若人之衣服之饰也注人执至缫借释曰人执以见曰瑞礼神曰器者据此文及大宗伯相对而说散文则人执亦名器故聘礼记云圭璋璧琮凡此四器者唯其所宝以聘可也又尚书云五器卒乃复皆是人执而名器也云瑞符信也者若天子受瑞于天诸侯不得受瑞于天唯受瑞于天子故名瑞瑞即符信者也云缫借即下文缫五采五瑞之等也王晋大圭执镇圭缫借五采五就以朝日疏王晋至朝日释曰搢插也谓插大圭长三尺玉笏于带间手执镇圭尺二寸缫借五采五就者谓以五采就缫借玉也以朝日者谓以春分朝日于东郊也注缫有至一就释曰云缫有五采文者释缫字以其缫者杂采之名故云缫有五采文所以荐玉也云木为中榦用韦衣而画之就成也者镇圭尺二寸广三寸则此木版亦长尺二寸广三寸与玉同然后用韦衣之乃于韦上画之一采为一匝五采则五匝一匝为一就就成也是采色成者也案聘礼记云绚组尺彼组不问尊卑皆用五采长尺以为系所以束玉使不落绚组系亦名缫借者则曲礼云其有借者则裼聘礼云上介屈缫以授宾是亦名缫借者也云王朝日者示有所尊训民事君也者王者父天母地兄日姊月故春分朝日秋分夕月以王者至尊犹朝日夕月况民得不事君乎是训民事君也云天子常春分朝日秋分夕月知者案祭义云祭日于东祭月于西又玉藻云玄端而朝日于东门之外又觐礼春拜日于东门之外既春拜日于东明秋夕月于西故知春分朝日秋分夕月也司农云晋读为搢绅之搢者汉有搢绅之士亦谓搢笏于绅故读从之云谓插之于绅带之间者凡带有二者大带大夫已上用素士用练即绅也又有革带所以珮玉之等今插笏者插于绅之外革之内故云绅带之间也云若带剑也者剑在绅带之间同处也云玉人职曰大圭长三尺杼上终葵首天子服之者案彼注云杼杀也终葵首谓大圭之上近首杀去之留首不去处为椎头齐人名椎为终葵故名圭首为椎头者为终葵首也案玉藻云天子搢珽方正于天下即此大圭也云镇圭尺有二天子守之者亦玉人文引之证经大圭与镇圭之义也云缫读为藻率之藻者桓二年臧哀伯谏辞也藻是水草之文故读从之也云五就五匝也一匝为一就者下文有三采者亦一采为一就下云二采一就者据臣行聘不得与君同是以二采采为一行二采共为一就凡言就者或两行名为一就即此上下文是也或一匝二行为二就就即等也故聘礼记云所以朝天子圭与缫皆九寸又云缫三采六等朱白苍注云以三色再就谓三色色为再就就亦等也三色即六等礼记杂记亦云三采六等注云三采六等以朱白苍画之再行行为一等是等为一行行亦为就据单行言之也各有所据故其文有异也公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇会同于王疏注三采至曰同释曰郑知三采朱白苍二采朱绿也者聘礼记文司农引觐礼曰侯氏入门右坐奠圭再拜稽首者彼谓秋觐礼受贽受享皆在文王庙中侯氏入门右者诸侯不敢自同宾客故入门右行臣礼候摈辞之乃更向门左升自西阶授玉云春曰朝已下皆大宗伯文义具于彼也诸侯相见亦如之疏注郑司至容仰释曰先郑云亦执圭璧以相见者亦如上文公执桓圭以下案大行人云诸侯之邦交岁相问殷相聘世相朝即司仪所云凡诸公相为宾侯伯子男之相为宾如公之仪又诸公之臣相为国客伯子男之臣云亦如之若不敌则有小国朝大国大国聘小国皆是诸侯相朝之法故邾隐公朝于鲁引春秋传者左氏传云邾子执玉高其容仰鲁侯执玉卑其容俯高仰骄也卑俯替也此二君不获朝容之正引之以证诸侯相朝有执玉之法也瑑圭璋璧琮缫皆二采一就以覜聘疏彖圭至覜聘释曰此遣臣行聘问之所执者若本君亲自朝所执上文桓圭之等是若遣臣聘不得执君之圭璧无桓信躬与蒲璧之文直泲之而已故云彖圭璋璧琮此谓公侯伯之臣也若子男之臣岂得过本君用以圭璋乎明子男之臣亦用彖璧琮也云皆二采一就以覜聘者谓朱绿二采共为一就也注璋以至彖起释曰云璋以聘后夫人以琮享之也者郑欲见此经遣臣聘法有聘天子并有自相聘二者俱见故云璋以聘后夫人而琮享之也明知圭以聘天子与诸侯而璧享之郑不言圭璧于天子诸侯者以聘后夫人文隐故特举以言之天子诸侯可知也云大夫众来曰覜寡来曰聘者此亦据大宗伯云殷覜曰视谓一服朝之岁即此覜也故云众来彼又云时聘曰问亦无常期即此聘也故云寡来曰聘也司农云彖有圻鄂彖起是不为桓信躬等之文也四圭有邸以祀天旅上帝疏四圭至上帝释曰此祀天谓夏正郊天也旅上帝者上帝五帝也国有故而祭故称旅也注郑司农至四望释曰司农云于中央为璧圭着其四面一玉俱成者云于中央为璧谓用一大圭琢出中央为璧形亦肉倍好为之四面琢各出一圭璧之大小圭之长短无文天子以十二为节盖四庙圭各尺二寸与镇圭同其璧为邸盖径六寸总三尺与大圭长三尺又等故云一玉俱成也云或说四圭有邸有四角也者此说四角角即桓矣以无正文故两释之也云邸读为抵欺之抵音读之也云上帝玄天者与大宗伯注同司农意与孔王等无六天之义也玄谓祀天夏正郊天也者凡天有六案大宗伯云苍璧礼天据冬至祭昊天于圆丘者也彼又云青圭礼东方赤璋礼南方白琥礼西方玄璜礼北方据四时迎气及总享于明堂之等祭五方天也彼惟不见夏正郊所感帝故知此四圭是夏正郊天易纬云三王之郊一用夏正各郊所感帝即郊特牲云兆日于南郊就阳位于郊故谓之郊是也云上帝五帝者案宗伯青圭之等已见祭五方天帝此又言者彼据常祭此据国有故而祭曰旅用玉与郊天同四圭有邸故言之也云所郊亦犹五帝殊言天者尊异之也者王者各郊所感帝若周之灵威仰之等即是五帝而殊言天是尊异之以其祖感之而生故也引大宗伯者证旅上帝是国有故而祭也但旅四望下文与地同用两圭今此言之者连引之耳两圭有邸以祀地旅四望疏注两圭至之神释曰云僢而同邸者案王制注卧则僢彼僢谓两足相向此两圭亦两足同邸是足相向之义故以僢言之则上四圭同邸者亦是各自两足相向但就此两足相向而言之也云地谓所祀于北郊神州之神者以其宗伯所云黄琮礼地谓夏至祭昆仑大地明此两圭与上四圭郊天相对是神州之神案河图括地象昆仑东南万五千里神州是也但三王之郊一用夏正未知神州用何月祭之或解郊用三阳之月神州既与郊相对宜用三阴之月当七月祭之祼圭有瓒以肆先王以祼宾客疏祼圭至宾客释曰祼圭即玉人所云祼圭尺有二寸者也以肆先王谓祭先王则宗伯六享皆是也以祼宾客者则大行人云上公再祼侯伯一祼之等是也注郑司至一尺释曰先郑云于圭头为器器即瓒是也云可以挹鬯祼祭谓之瓒者鬯即郁鬯也言祼言祭则祼据宾客祭据宗庙也诗曰卹彼玉瓒黄流在中者彼诗是美王季为西伯受殷王圭瓒之赐言黄流在中即与玉人云黄金勺鼻等同也云国语谓之鬯圭者案国语云臧文仲以鬯圭与磐如齐告籴是也云以肆先王灌先王祭也先郑不解肆字故后郑释之玄谓肆解牲体以祭因以为名者案大司徒云祀五帝奉牛牲羞其肆是祭时肆解牲体因即以肆为祭名也云爵行曰祼者此周礼祼皆据祭而言至于生人饮酒亦曰祼故投壶礼云奉觞赐灌是生人饮酒爵行亦曰灌也云汉礼瓒槃大五升口径八寸下有槃口径一尺者此据礼器制度文叔孙通所作案玉人职云大璋中璋边璋下云黄金勺青金外朱中鼻寸衡四寸郑注云三璋之勺形如圭瓒玉人不见圭瓒之形而云形如圭瓒者郑欲因三璋勺见出圭瓒之形但三璋勺虽形如圭瓒圭瓒之形即此汉礼文其形则大三璋之勺径四寸所容盖似小也圭璧以祀日月星辰疏圭璧至星辰释曰祭日月谓若春分朝日秋分夕月并大报天主日配以月其星辰所祭谓小宗伯四类亦如之注云礼风师雨师于郊之属又月令云祈来年于天宗郑云天宗日月星亦是也其祭法埋少牢已下祭日月星辰谓祷祈而祭亦用此圭璧以礼神也注圭其至上帝释曰云圭其邸为璧者上文四圭两圭及下璋邸皆言邸郑皆以邸为璧但此圭云璧不言邸故郑还以邸解璧也云取杀于上帝者但郊天及神州之神虽相对但天尊地卑故四玉有异郑直云象不言杀也今日月星天神故以杀言之也言杀者取降杀以二为节也璋邸射以祀山川以造赠宾客疏璋邸至宾客释曰此祀山川谓若宗伯云兆山川丘陵各于其方亦随四时而祭则用此璋邸以礼神玉人云璋邸射素功以祀山川以致稍饩注云邸射剡而出也致稍饩造宾客纳禀食也先郑云素功无彖饰也以此而言则造赠宾客谓致稍饩之时造馆赠之言赠则使还之时所赠贿之等亦执以致命耳土圭以致四时日月封国则以土地疏注以致至土圭释曰郑云以致四时日月者度其景至不至以知其行得失也又引冯相氏云冬夏致日春秋致月者依通卦验冬至立八尺之表昼漏半度之表北得丈三尺景又依大司徒云日至之景尺有五寸谓之地中是其景至也若不依此或长或短则为不至也云以知其行得失也者景之至否皆由人君之行所致若景不依道度为不至是人君之行失若景依道度为至是人君之行得故云知行得失若春秋致月之法亦于春分秋分于十五日而望夜漏半而度之但景之长短自依二分为长短不得与冬夏日景同景之至否亦知行之得失也云以土圭度日景观分寸长短以制其域所封也者日景一寸其地千里则一分百里今封诸侯无过五百里已下止可言分而言寸者语势连言之其实不合有寸也先郑玉人职而云以求地中故谓之土圭者所用惟置洛邑而求地中自余或致四时之景或封诸侯所用不必要求地中而先郑言求地中者据大司徒而言耳珍圭以征守以恤凶荒疏注杜子至反命释曰子春云镇者国之镇者若职方每州皆云其山镇是国之镇据山而言玄谓珍圭王使之瑞节谓若掌节云山国土国有人节虎节是诸侯使人之瑞节此珍圭等是王使之瑞节也云制大小当与琬琰相依者案玉人琬圭九寸此珍圭玉人不言故约与琬琰同郑云如今时使者持节矣者即子春所云竹使符也云恤者闿府库振救之者凶荒年谷不熟百姓囷乏故知开府库振救之府库所以藏财货故礼记大学云未有府库财非其财者也若然开府库出赏明亦开仓廪出米粟出给之也云凡瑞节归又执以反命者此无正文要王使人执瑞节往反须反命于王明此已致命乃归还典瑞也牙璋以起军旅以治兵守疏注郑司农至戍周释曰先郑云牙璋彖以为牙牙齿兵象故以牙璋发兵者此无正文以意言之以其言牙即以牙齿解之云若今时以铜虎符发兵者案汉文帝本纪云二年九月初与郡国守为铜虎符竹使符应邵曰铜虎符从第一至第五国家当发兵遣使者至郡国合符符合乃听受之竹使符皆以竹箭五枚长五寸镌刻篆书第一至第五张晏曰以代古圭璋从简易便其事也然铜虎竹使符汉时皇帝使者之瑞节则司农之意镇圭牙璋之等亦王使之瑞节也但先郑不言之故后郑皆云王使之瑞节增成之也云节者即掌节云守邦国者用玉节则王用玉节可知玉人云璋邸射素功以祀山川以致稍饩与此中所用同明此牙璋亦素功若然案玉人云牙璋中璋七寸射二寸厚寸以起军旅以治兵守此不云中璋者中璋比于牙璋杀文饰总而言之亦得名为牙璋以其鉏牙同也以此而言此文云牙璋亦兼中璋矣若然大军旅用牙璋小军旅用中璋矣云若齐人戍遂者庄公十三年春齐侯会诸侯于北杏夏六月齐人灭遂传曰遂人不至夏齐人灭遂而戍之也诸侯戍周者昭二十七年十二月晋籍秦致诸侯之戍于周是其事也璧羡以起度疏注郑司至一尺释曰先郑云羡长也此璧径长尺其义是也但语不足故后郑增成其义也玄谓羡不圜之貌盖广径八寸袤一尺者案尔雅肉倍好谓之璧则璧体圆矣今云璧羡羡是引声而言是为长意故先郑后郑皆为不圜也云盖者此璧本径九寸今言羡则减傍一寸以益上下故玉人以为上下一尺则横径八寸矣无正文故云盖以疑之也驵圭璋璧琮琥璜之渠眉疏璧琮以敛尸疏注郑司农至天地释曰先郑读驵为驵牙之驵故云外有捷卢捷卢若锯牙然后郑不从之也云驵读为驵疾之驵此盖当时有驵疾之语故言焉云疏读为沙已下后郑皆不从者以其王之袭敛百五十称有余何得更有使汁流去乎玄谓以敛尸者于大敛焉加之也者以其六玉所与王为饰明在衣裳之外故知在大敛后也驵读为组与组马同声之误也者诗有执辔如组声之误为驵若然后郑读驵本与组同声不为驵牙之音故得为声误若本为驵牙之音与组声异何得为驵也云渠眉玉饰之沟彖也者此六玉两头皆有孔又于两孔之间为沟渠于沟之两畔稍高为眉彖故云以组穿联六玉沟泲之中以敛尸也云圭在左已下皆约大宗伯云青圭礼东方之等以尸南首而置此六玉焉云盖取象方明神之也者案觐礼设方明上圭下璧无璧琮此云象者彼注上下之神非天地至贵谓日月之神故上下不用璧琮此中有璧琮者象天地若然此言象方明者直取置六玉于六处不取玉形之义又案宗伯璧礼天琮礼地今此璧在背在下琮在腹在上不类者以背为阳腹为阴随尸腹背而置之故上琮下璧也云疏璧琮者通于天地者天地为阴阳之主人之腹背象之故云疏之通天地也谷圭以和难以聘女疏注谷圭至征焉释曰难谓两诸侯相与为怨仇王使人和之则执以往也谷善也故执善圭和之使善也聘女亦是和好之事故亦用善圭也知饰若粟文者以其称谷若谷粟然也云难仇雠者仇为怨雠为报有怨当报若调人和仇雠之类也云若春秋宣公及齐侯平莒及郯者时莒与郯不和宣公四年左氏云公及齐侯平莒及郯是也云晋侯使瑕嘉者成公元年左氏传云晋侯使瑕嘉平戎于王是也其聘女则以纳征焉昏礼有六五礼用雁纳征不用雁以其有束帛可执媒氏职庶民用缁帛五两士昏礼用三玄二纁天子加谷圭诸侯加以大璋大夫与士同故知纳征也昏礼言纳征征成也纳此则昏礼成春秋谓之纳币以春秋通异代指币体以质之言也琬圭以治德以结好疏注琬圭至结好释曰云亦王使之瑞节亦上文也云诸侯有德王命赐之者解经治德也云及诸侯使大夫来聘既而为坛会之使大夫执以命事焉者解经结好也此即大宗伯时聘无常期一也故引大行人时聘以结诸侯之好以证之若时见曰会诸侯来与之会时聘使大夫来王还使大夫往会焉先郑云琬圭无锋芒者对下文琰圭有锋芒者也琰圭以易行以除慝疏注琰圭至之慝释曰玄谓除慝亦于诸侯使大夫来覜既而使大夫执而命事于坛者此即大宗伯云殷覜曰视谓一服朝之职也故引大行人云殷覜以除邦国之慝为证也但上文治德与此经易行据诸侯自有善行恶行王使人就本国治易之结好与除恶皆诸侯使大夫来聘亦王使大夫为坛命之为异也郑知使大夫来皆为坛者约君来时会殷国为坛明臣来为坛可知也大祭祀大旅凡宾客之事共其玉器而奉之疏大祭至奉之释曰大祭祀兼有天地宗庙大旅中兼有上帝四望等故郑云四圭祼圭凡宾客谓再裸一裸之等亦云奉之者送向所行礼之处也注玉器至之属释曰郑知玉器谓四圭祼圭者上已释礼神曰器经云玉器故知非瑞是礼神者也云之属者兼有两圭璧圭璋邸之等也大丧共饭玉含玉赠玉疏大丧至赠玉释曰大丧谓王丧兼有后世子在其中以其更不见共后世子之故也饭玉者天子饭以黍诸侯饭用粱大夫饭用稷天子之士饭用粱诸侯之士饭用稻其饭用玉亦与米同时此即礼记檀弓云饭用米贝不以食道郑云食道亵米贝美是也含玉者则有数有形杂记云天子饭九贝诸侯七大夫五士三贝者郑云夏时礼以其同用贝故也周天子诸侯皆用玉亦与饭俱时行之赠玉者案既夕礼葬时棺入坎赠用玄纁束帛即天子加以玉是赠先王之物也注饭玉至以帛释曰郑知饭玉碎玉以杂米者以其与米同内于口中故知碎之与米同知含玉柱左右齻及在口中者案士丧礼云主人饭米置尸三加贝左中亦如之既言左右及中明知柱左右齻及口中郑彼注象生时齿坚以此而言士丧礼用三复以杂记差之则天子用九玉诸侯用七玉大夫用五玉若然大夫已上不徒柱左右与中央耳云杂记曰含者执璧将命则是璧形而小耳者彼是诸侯薨邻国遣大夫来吊并行含襚赗之礼诸侯用璧天子虽用玉其形无文故取诸侯法以况之天子亦为璧形而小以其入口故知小也云赠玉盖璧也者以既夕礼云赠用束帛明天子亦有束帛也而小行人合六币璧以帛故知赠既用帛明以璧配之郑言此者恐天子与士异士用帛天子用玉嫌不用帛故言之也案玉府已云大丧共含玉此又言之者盖玉府主作之此官主其成事而共之凡玉器出则共奉之疏注玉器至使者释曰云玉器出谓王所好赐也者天府云迁宝谓徙国都此不言迁直言出故知王所好赐之者也云远则送于使者者谓王使人就国赐之则往就使者付之故云送于使者也典命掌诸侯之五仪诸臣之五等之命疏注五仪至为仪释曰云五仪公侯伯子男之仪者此五仪有三等之命命虽有同者其仪皆异若言大宗伯注云每命异仪贵贱之位乃正是命异仪即异此则命同仪有异于义乖者但大宗伯经云九仪之命据九等之命为九仪故注每命异仪是命异仪即异经云掌诸侯之五仪即是据五等之爵为五仪是以命同仪有异此乃各有所据于义无乖也云五等谓孤以下四命三命再命一命不命也郑知义然者此经诸臣五等在诸侯之下则还据诸侯之下臣有五等而言诸侯之下既无四命以至五命明臣有五等通不命也是以诸侯及诸臣皆据下文诸侯诸臣而充此上之数也故下文诸侯下说大国孤四命其卿三命大夫再命士一命侯伯之卿已下如公国五命三等云或言仪或言命互文也者谓或言仪者亦有命此则诸侯之命也或言命者亦有仪此乃臣之仪也今若据爵而言则孤卿大夫士四等之仪也若据命而说则通不命为五仪上公九命为伯其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节疏注上公至数焉释曰郑云上公谓王之三公有德者加命为二伯者案下文三公八命出封皆加一等谓若周公大公有德封于齐鲁身虽在王朝使其子就国亦是出封加命为上公九命者此上公则为三伯分陕者也故大宗伯云九命作伯是也云二王之后亦为上公者案孝经纬援神契云二王之后称公大国称侯故知也若然宋公为殷之后称公春秋之代杞为夏后或称侯或称伯或称子者杞君无道或用夷礼故贬之而不称公也若虞公虢公非王之三公出封亦得称公者此殷时称公武王灭殷虞虢无过可退无功可进虽周之亲戚仍守百里之地而称公也自外虽是周之同族有出封惟称侯伯而已是以鲁晋郑卫等皆称侯伯郑注巾车云王子母弟虽为侯伯画服如上公乘金路是也云国家国之所居谓城方也者若孝经诸侯称国大夫称家今此文无卿大夫则国家总据诸侯城方者也云公之城盖方九里云云此经国家及宫室车旗以下皆依命数而言既言国家宫室以九以七以五为节以天子城方十二里而言此九七五亦当为九里七里五里为差矣但无正文故言盖以疑之也案书无逸传云古者百里之国九里之城注玄或疑焉周礼匠人营国方九里谓天子之城今大国与之同非也然则大国七里次国五里小国三里之城为近可也或者天子实十二里之城诸侯大国九里次国七里小国五里如是郑自两解不定郑必两解者若案匠人营国方九里据周天子而言则公宜七里侯伯宜五里子男宜三里为差也若据此文九命者以九为节七命者以七为节五命者以五为节又案文王有声笺云筑城伊洫适与成方十里等小于天子大于诸侯以其虽改殷制仍服事殷未敢十二里据此二文而言则周之天子城方十二里公宜九里侯伯宜七里子男宜五里也若周天子十二里则匠人云九里或据异代法以其匠人有夏殷法故也郑不言异代者以其无正文不敢斥言也是以隐公元年祭仲云都城不过百雉雉长三丈百雉五百步大都三之一则郑是伯爵城有千五百步为五里是公七里侯伯五里子男三里矣此贾服杜君等义与郑玄一解也郑又云郑伯之城方七里大都三之一方七百步实过百雉矣而云都城不过百雉举子男小国之大都以駮京城之大其实郑之大都过百雉矣又是天子城十二里而言也引大行人之职者经云国家宫室郑已解讫其云车旗衣服礼仪不可具言故引大行人为证欲见彼具见车旗以下之数也案大行人云上公之礼执桓圭九寸缫借九寸冕服九章建常九斿樊缨九就贰车九乘介九人礼九牢其朝位宾主之间九十步侯伯于上公降杀以两子男比于侯伯又降杀以两为差耳故郑云数焉王之三公八命其卿六命其大夫四命及其出封皆加一等其国家宫室车旗衣服礼仪亦如之疏王之至如之释曰云王之三公八命其卿六命其大夫四命皆是在朝者云及其出封皆加一等者三公八命者为九命上公六命卿为七命侯伯四命大夫为五命子男云其国家宫室车旗衣服礼仪亦如之者亦如上经以命数为差也注四命中至一命释曰云四命中下大夫也者见序官有中下大夫于此唯见四命大夫是知中下大夫同四命也云出封出畿内封于八州之中者其王朝公卿大夫亦有旧在畿内有采地之封是封畿内者也今乃封于畿外在八州之中诸侯也云加一等褒有德也者王朝公卿大夫无功可进无过可退者不得出封以知加一等为南面之君者是褒有德也卿为侯伯大夫为子男也郑不言三公者虽出封加命爵仍是公不异故不言也云其在朝廷则亦如命数耳者若先郑出加入亦加若毛君则出加入减若郑君出加入则不加不减其义已备宗伯职也云王之上士三命中士再命下士一命者经既不言而郑言之者此典命所以主命数序官有三等之士此文不见故以意推之必知士有三命以下者见经大夫四命四命以下唯有三等之命序官有上士中士下士故以三等之命而说之也然公卿大夫以八命六命四命为阴爵者一则拟出封加为阳爵二则在王下为臣是阴官不可为阳爵故也士下既无出封之理又极卑贱故有三命一命为阳爵无嫌也凡诸侯之适子誓于天子摄其君则下其君之礼一等未誓则以皮帛继子男疏注誓犹至礼焉释曰郑以誓为命者诸侯世子皆往朝天子天子命之为世子故以誓为命也云言誓者明天子既命以为之嗣树子不易也者实是命而经云誓者谓既命以为继嗣使为树子不可改易义取公羊僖公三年齐桓公会于阳谷管仲命诸侯云无易树子无以妾为妻是也引桓九年曹伯使其世子射姑来朝行国君之礼者以其称朝是行国君之礼引者证经誓于天子摄其君事也云公之子如侯伯而执圭侯伯之子如子男而执璧者以其上公九命侯伯七命子男五命经云下其君一等明依命数为降以知义然也若公之子如侯伯在侯伯下侯伯子如子男在子男下也云子男之子与未誓者皆次小国之君执皮帛者以经云下一等子男身五命执璧明子虽得誓以下父一等自然与公侯伯子男子未誓者同执皮帛朝会可知也云其宾之皆以上卿之礼焉者此亦约曹世子射姑来朝宾之以上卿之礼而言之也若行朝礼摈介依诸侯法其饔饩飨一与卿同也此经誓与未誓皆据父在而言若父卒后得誓者皆得以诸侯序以无父得与正君同故也是以杂记云君薨大子号称子待犹君也注引春秋葵丘之会宋襄公称子而与诸侯序又定四年二月癸巳陈侯吴卒三月公会刘子晋侯宋公蔡侯卫侯陈子郑伯以下于召陵陈子在郑伯上则是得誓者与诸侯序也若未誓则亦当执皮帛也公之孤四命以皮帛视小国之君其卿三命其大夫再命其士一命其宫室车旗衣服礼仪各视其命之数侯伯之卿大夫士亦如之子男之卿再命其大夫一命其士不命其宫室车旗衣服礼仪各视其命之数疏注视小至七人释曰云视小国之君者列于卿大夫之位而礼如子男也知义然者案大行人云大国之孤执皮帛以礼小国之君出入三积不问壹劳朝位当车前不交摈庙中无相以酒礼之其佗皆视小国之君郑注云此以君命来聘者也孤尊既聘享更自以其贽见执束帛而已豹皮表之为饰继小国之君言次之也其佗谓贰车及介牢礼宾主之间摈将币祼跸食之数以此而言则以皮帛者亦是更以贽见若正聘当执圭璋也若然彼云继小国之君谓执皮帛次小国君后则与此注列于卿大夫位一也此言视小国之君注云而礼如子男则彼其佗视小国君并彼注贰车及介以下是也司农云九命上公得置孤卿一人春秋传曰列国之卿当小国之君固周制也者案昭二十三年左传云叔孙婼为晋所执晋人使与邾大夫坐讼叔孙曰列国之卿当小国之君固周制也寡君命介子服回在是其事也若然先郑引鲁之卿以证孤者孤亦得名卿故匠人云外有九室九卿朝焉是并六卿与三孤为九卿亦得名卿者以其命数同也鲁是侯爵非上公亦得置孤者鲁为州牧立孤与公同若然其孤则以卿为之故叔孙婼自比于孤也玄谓王制曰大国三卿皆命于天子以下者案王制之文多据夏殷此命卿亦是夏殷法故彼下文大国之卿不过三命下卿再命小国之卿与下大夫一命郑注云不着次国之卿者以大国之下互明之此卿命则异大夫皆同以此言之则大国卿三命次国卿与大国下卿同再命小国卿与大夫同一命彼注即引此周礼命卿大夫之法以证与古不同之义若然此引彼夏殷命臣法周礼诸侯卿大夫命虽与古不同五等诸侯同国皆有三卿得天子命者与夏殷同故引之若然云大国三卿皆命于天子者上卿则命数足矣中卿天子再命已君加一命亦为三命下卿天子一命若夏殷已君加一命二命足矣周则已君加二命为三命命足矣云下大夫五人不言命数者并不得天子命夏殷并已君加一命周则大国之大夫再命也云上士二十七人者夏殷之士不命其二十七士亦应有上九中九下九而皆云上士者亦是勉人为高行故总以上士言之也云次国三卿二卿命于天子者上卿天子二命已君不加中卿天子一命已君加一命下卿天子不命已君亦加二命为再命故云一卿命于其君是次国之卿皆再命也若周礼次国卿并三命亦下大夫五人上士二十七人义与大国同也云小国二卿皆命于其君者案彼郑注云此文似误脱者类上文大国次国则此小国亦当有三卿宜云小国三卿一卿命于天子二卿命于其君则是脱亦三卿一卿命于天子九字矣云误者次国云二卿命于天子不言皆此小国云二卿皆命于其君而言皆是误故云盖误也若依此三卿解之则三卿之内一卿命于天子为一命二卿命于其君亦各一命亦下大夫五人上士二十七人义与上同也若周礼小国三卿皆再命亦一卿命于天子一命已君加一命为再命二卿命于其君不得天子命并已君再命矣又周法次国五大夫亦与大国五大夫同再命小国下大夫五人各一命其士公侯伯之士同一命子男之士不命与夏殷同此文是也大司马云大国三军次国二军小国一军军将皆命卿者谓得天子之命者得为军将也若然诸侯之臣有四命三命再命一命不命而经云各视其命数者谓宫室之等四命者四百步贰车四乘旗四斿冕服四章三命者以三为节再命一命者亦以命数为降杀也但大夫玄冕一命者一章裳上剌黻而已衣无章故得玄名也则冕亦象衣无旒其上服爵弁并无章饰是以变冕言爵弁也诸侯之大夫一命已上即有贰车士虽一命亦无贰车天子之士再命已上可有贰车也司服掌王之吉凶衣服辨其名物与其用事疏司服至用事释曰此一经与下文为总目王吉服有九大裘已下是也凶服即下文凶事与吊是也云辨其名物者衣服有名则物色有异同也注用事至所用释曰云用事祭祀视朝甸凶吊之事者是其事各异云衣服各有所用者谓若祀昊天用大裘之等是也王之吉服祀昊天上帝则服大裘而冕祀五帝亦如之享先王则衮冕享先公飨射则鷩冕祀四望山川则毳冕祭社稷五祀则希冕祭群小祀则玄冕疏王之至玄冕释曰王之吉服并下三者亦是今尊其祭服且言六矣注六服至纁裳释曰云六服同冕者首饰尊也者六服服虽不同首同用冕以首为一身之尊故少变同用冕耳下经五服同名弁亦是首饰尊郑不言者义可知也冕名虽同其旒数则亦有异但冕名同耳云先公谓后稷之后大王之前不窋至诸盩者但后稷虽是公不谥为王要是周之始祖感神灵而生文武之功因之而就故特尊之与先王同是以尚书武成云先王建邦启土尊之亦谓之先王也是以郑云后稷之后大王之前不数后稷不窋后稷子诸盩大王父二者之间并为先公矣周本纪云后稷卒子不窋立不窋卒子鞠立鞠卒子公刘立卒子庆节立卒子皇仆立卒子羌弗立卒子毁榆立卒子公非立卒子高圉立卒子亚圉立卒子公祖类立卒子古公亶父立古公亶父则大王亶父也公祖类即绀亦曰诸盩也大祫于大祖后稷庙中尸服衮冕王服亦衮冕也案中庸注云先公组绀以上至后稷天保诗注先公谓后稷至诸盩天作诗注云先公谓诸盩至不窋经皆云先公注或言后稷或不言后稷者中庸云周公成文武之德追王大王王季上祀先公以天子之礼后稷既不追王故注先公中有后稷也天保诗云禴祠烝尝是四时常祭故注先公中有后稷天作诗是祫之祭礼在后稷庙中不嫌不及后稷故注不言后稷各有所据故注不同也云飨射飨食宾客与诸侯射也者飨食则大行人云上公三飨三食之等是也但飨食在庙故亦服鷩冕也与诸侯射者此大射在西郊虞庠中亦服鷩冕也若燕射在寝则朝服若宾射在朝则皮弁服云群小祀林泽坟衍四方百物者此据地之小祀以血祭社稷为中祀埋沈已下为小祀也若天之小祀则司中司命风师雨师郑不言者义可知郑司农云大裘羔裘也者司裘文先郑注云大裘黑羔裘然则凡祭之皆同羔裘义具于司裘也云衮卷龙衣也者郑注礼记云卷俗读其通则曰衮故先郑衮卷并言之也云鷩裨衣也者案礼记曾子问云诸侯裨冕觐礼侯氏裨冕郑注云裨之言埤也天子大裘为上其余为裨若然则裨衣自衮以下皆是先郑独以鷩为裨衣其言不足矣云毳罽衣也者案尔雅云毛氂谓之罽则续毛为之若今之毛布但此毳则宗彝谓虎蜼而先郑以为罽衣于义不可故后郑不从也玄谓书曰至希绣而云此古天子冕服十二章舜欲观焉者欲明舜时十二章至周无十二章之意也然古人必为日月星辰于衣者取其明也山取其人所仰龙取其能变化华虫取其文理作缋者缋画也衣是阳阳至轻浮画亦轻浮故衣缋也宗彝者据周之彝尊有虎彝蜼彝因于前代则虞时有蜼彝虎彝可知若然宗彝是宗庙彝尊非虫兽之号而言宗彝者以虎蜼画于宗彝则因号虎蜼为宗彝其实是虎蜼也但虎蜼同在于彝故此亦并为一章也虎取其严勐蜼取其有智以其卬鼻长尾大雨则悬于树以尾塞其鼻是其智也藻水草亦取其有文象衣上华虫火亦取其明粉米共为一章取其絜亦取养人黼谓白黑为形则斧文近刃白近上黑取断割焉黻黑与青为形则两色相背取臣民背恶向善亦取君臣有合离之义去就之理也希绣者孔君以为细葛上为绣郑君读希为黹黹紩也谓剌缯为绣次但裳主阴剌亦是沈深之义故裳剌也云华虫五色之虫孔君注以为华象草华虫雉也义亦通以其草华有五色故引缋人鸟兽蛇杂四时五色以章之为证也华虫名鷩者以其头似鷩以有两翼即曰鸟以其体有鳞似蛇则曰蛇以其有五色成章则曰雉故郑注考工记云虫之毛鳞有文采者也云希读为絺或作黹字之误也者本有此二文不同故云误当从絺为正也云王者相变至周而以日月星辰画于旌旗者若孔君义虞时亦以日月星画于旌旗与周同郑意虞时无日月星画于旌旗若虞时日月星画于旌旗则衣无日月星也云所谓三辰旂旗昭其明也者所谓桓公二年哀伯辞彼三辰则此日月星辰旂旗者谓蛟龙为旂熊虎为旗不画日月星连引之耳引之者证周世日月星画于旌旗之意也云而冕服九章者据周法而言既去日月星三章明有九章在也云登龙于山登火于宗彝尊其神明也者郑知登龙于山者周法皆以虫兽为章首若不登龙于山则当以山为章首何得犹名衮龙乎明知登龙于山取其神也又知登火于宗彝者宗彝则毳也若不登火在于宗彝上则毳是六章之首不得以毳为五章之首故知登火于宗彝取其明也云九章初一日龙至凡九也此无正文并郑以意解之以其衣是阳从奇数裳是阴从偶数云希剌粉米无画也者衣是阳应画今希冕三章在裳者自然剌绣但粉米不可画之物今虽在衣亦剌之不变故得希名故郑特言粉米也然则毳冕之粉米亦剌之也云玄者衣无文裳剌黻而已者以其祭服衣本是玄今玄冕一章仍以玄为名明衣上无画一章者剌黻于裳而已是以谓玄焉云凡冕服皆玄衣纁裳者六冕皆然故云凡以该之知玄衣纁裳者见易系辞黄帝尧舜垂衣裳盖取诸干坤干为天其色玄坤为地其色黄但土无正位托于南方火赤色赤与黄即是纁色故以纁为名也凡兵事韦弁服疏凡兵至弁服释曰以兵事有侵战伐围入灭非一故云凡云韦弁服者以韦为弁又以为服故云韦弁服注韦弁至遗色释曰韎是蒨染谓赤色也以赤色韦为弁云又以为衣裳者左氏传成十六年楚子曰韎韦之跗注君子也使工尹襄问郄至以弓若贾服等说跗谓足跗注属也袴而属于跗若据郑杂问志则以跗为幅注亦为属以韎韦幅如布帛之幅而连属以为衣而素裳既与诸家不同又与此注裳亦用韎韦有异者郑君两解此注与贾服同裳亦用韎韦也至彼杂问志裳用素者从白舄之义若然案聘礼云卿韦弁归饔饩注云韦弁韎韦之弁盖韎布为衣而素裳与此又不同者彼非兵事入庙不可纯如兵服故疑用韎布为衣也言素裳者亦从白屦为正也以其屦从裳色天子诸侯白舄大夫士白屦皆施于皮弁故也云今时伍伯缇衣古兵服之遗色者郑取韎为赤色韦犹以为疑故举汉事以为况言伍伯者伍行也伯长也谓宿卫者之行长见服纁赤之衣是古兵服赤色遗象至汉时是其兵服赤之验也眡朝则皮弁服疏注视朝至衮冕释曰天子三朝外朝二内朝一二皆用皮弁故经总云氐朝则皮弁服也知皮弁之服十五升白布衣积素以为裳者案礼记杂记云朝服十五升士冠礼云皮弁素积故知义然也云王受诸侯朝觐于庙则衮冕者案觐礼云天子衮冕负黼扆节服氏云祭祀朝觐衮冕六人维王之大常注云服衮冕者从王服故知朝觐在庙王服衮冕若然春夏受贽在朝则是氐朝皮弁服也其受享于庙与觐同衮冕故于庙连言朝也凡甸冠弁服疏注甸田至玄端释曰言凡者田猎非一故以凡广之不言事者朝是朝日比于田猎为数故凡事皆不言也云冠弁委貌者士冠礼及郊特牲皆云委貌周道郑注士冠云委犹安也言所以安正容貌故云委貌若以色言则曰玄冠也云其服缁布衣亦积素以为裳者士冠礼云主人玄冠朝服缁带素韎注云衣不言色者衣与冠同裳又与韎同色是其朝服缁布衣亦如皮弁积素以为裳也云诸侯以为视朝之服者士冠礼云韎冠朝服注云天子与其臣玄冕以视朔皮弁以日视朝诸侯与其臣皮弁以视朔朝服以日视朝是也引诗国风曰者是郑缁衣之诗引之证郑伯是诸侯服缁衣为朝服之义也云王卒食而居则玄端者案玉藻韎君朱大夫素士爵韦郑注云天子诸侯玄端朱裳以其云朱韎韎同裳色故也郑因朝服而说玄端者以朝服与玄端大同小异以其玄冠缁布衣皆有正幅为端则同但易其裳耳故因说玄端也若然大夫素韎则素裳其士韎言爵爵是不纯之名以其士冠礼上士玄裳中士黄裳下士杂裳杂裳者前三幅玄后四幅黄故爵韎也言凡甸冠弁服据习兵之时若正四时则当戎服是以月令季秋天子乃教于田猎以习五戎司徒搢扑北面以誓之天子乃厉饰执弓挟矢以猎注云厉饰谓戎服尚威武也以此观之习五戎司徒誓之不戎服着冠弁可知是以襄十四年夏四月左传云卫献公戒孙文子甯惠子食而射鸿于囿二子从之公不释皮冠则皮弁韦弁同且色异耳故以韦弁为皮弁是其正田用韦弁也凡凶事服弁服疏注服弁丧至齐衰释曰弁服于上下文不类者以是丧服故变其文也天子诸侯绝傍期正统之期犹不降故兼云齐衰其正服大功亦似不降也大功章曰适妇注云适子之妇传曰何以大功也不降其适也既无指斥明关之天子诸侯也又服问云君所主夫人妻大子嫡妇既言君所主服不降也如是则为嫡孙之妇又当小功今注止云斩衰齐衰者以其正服齐衰是不降之首然则王为适子斩衰其为适孙适曾孙适玄孙适来孙则皆齐衰不杖章云适孙传曰何以期也不敢降其适也有适子者无适孙孙妇亦如之玄谓凡父于将为后者非长子皆期然则王礼亦适子死有适孙适孙死有适曾孙向下皆然也又案丧服传云始封之君不臣诸父昆弟封君之子不臣诸父而臣昆弟天子之义亦当然若虞舜之与汉高皆庶人起为天子盖亦不臣诸父昆弟而有服也凡吊事弁绖服疏凡吊事弁绖服释曰吊事言凡者以其吊事非一故亦云凡以广之也弁绖其服则钖衰缌衰之等也注弁绖至绖服释曰云弁绖者如爵弁而素者爵弁之形以木为体广八寸长尺六寸以三十升布染为爵头色赤多黑少今为弁绖之弁其体亦然但不同爵色之布而用素为之故云如爵弁而素云加环绖者凡五服之绖皆两股绞之今言环绖即与绞绖有异矣谓以麻为体又以一股麻为体纠而横缠之如环然故谓之环绖加于素弁之上故言加环绖也云论语曰羔裘玄冠不以吊者彼谓小敛之后主人已改服客则不用玄冠羔裘朝服以吊之引之者证凡吊服及弁绖皆施之于小敛已后也云绖大如缌之绖者吊服环绖大小无文但五服之绖缌绖最小吊服之绖亦不过之是以约同缌绖故云绖大如缌之绖也云其服钖衰缌衰疑衰者此文吊事之绖下文陈三等吊服钖衰以下明上下相成故据不文而说也云诸侯及卿大夫亦以钖衰为吊服知者案服问云君为卿大夫钖衰当事则弁绖大夫相为亦然故知之也云丧服小记曰诸侯吊必皮弁钖衰则变其冠耳者不言君而言诸侯则是吊异国之臣法不着弁绖而云皮弁故云变其冠耳云丧服旧说以为士吊服素委貌冠朝服此近庶人吊服而衣犹非也者此引旧说而破之庶人吊服首服素冠而素裳其衣裳当疑衰故丧服郑注云士疑衰素裳冠则皮弁弁绖庶人不爵弁则其吊冠素委貌也若然士与庶人服同冠弁则异也云国君于其臣弁绖者服问云当事则弁绖是也云佗国之臣则皮弁者丧服小记文是也云大夫士有朋友之恩亦弁绖者丧服记云朋友麻故知大夫于士士自相于有朋友之恩者服麻也大夫相于不假朋友恩以其服问卿大夫相为亦钖衰弁绖不言朋友也凡吊服天子之服于此上下文具矣其诸侯吊服亦应三衰俱有知者以天子自大裘以下至素服上公自衮冕以下如王之服侯伯自鷩冕而下如公之服子男自毳冕而下如侯伯之服皆相如明诸侯三衰皆有但所用据文唯有服问云为卿大夫钖衰以居出亦如之当事则弁绖其用缌衰疑衰则文王世子注同姓之士缌衰异姓之士疑衰以其卿大夫已用钖衰故以二衰施于同姓异姓之士也案士丧礼注云君吊必钖衰者盖士有朋友之恩者加之与大夫同用钖衰耳大夫相于必用钖衰者以大夫虽已降服仍有小功降至缌麻则不得以缌衰为吊缌衰既不吊明疑衰亦不可为故以钖衰为吊服也士之吊服不用钖衰者避大夫疑衰不用疑裳者郑注丧服云避诸侯也凡吊服皆既葬除之其大夫妻亦与大夫同故丧服云大夫吊于命妇钖衰命妇吊于大夫亦钖衰注云吊于命妇命妇死也是也服问云为其妻出则不吊与大夫小异耳凡丧为天王斩衰为王后齐衰疏注王后至杖期释曰云凡丧者诸侯诸臣皆为天王斩衰王后齐衰故云凡以广之郑云王后小君也者解经臣为王后着齐衰之意郑又云诸侯为之不杖期者案丧服不杖章云为君之母妻传曰何以期也从服也但诸臣亦为王斩衰为后期郑特言诸侯者以丧服斩衰章云臣为君诸侯为天子及至不杖章直云为君之母妻不别见诸侯为后之文故郑解之本不见诸侯为后者以其诸侯为后与臣为之同故不别见也其卿大夫适子为君夫人亦与诸臣同士之子贱无服当从庶人礼服问云诸侯之世子不为天子服注云远嫌也与畿外之民同服服问又云大夫之适子为君夫人大子如士服注大夫不世子不嫌也士为国君斩小君期大子君服斩臣从服期天子卿大夫适子亦当然故云如士服也王为三公六卿钖衰为诸侯缌衰为大夫士疑衰其首服皆弁绖疏王为至弁绖释曰天子臣多故三公与六卿同钖衰诸侯五等同缌衰大夫与士同疑衰不见三孤者与六卿同又不辨同姓异姓亦以臣故也云首服皆弁绖者三衰同皆弁绖注君为至于吉释曰君为臣服吊服也者欲见臣为君斩君为臣无服直吊服既葬除之而已郑司农解钖衰缌衰者丧服传文其缌衰疑衰无文先郑当更有所见后郑皆从但增成其义耳郑注丧服破升皆为登布八十缕为登登成也今云十五升则千二百缕去其半则六百缕也云有事其缕及有事其布者皆谓以水濯治去其垢者也玄谓疑之言拟也拟于吉者以其吉服十五升今疑衰十四升少一升而已故云拟于吉者也凡吊皆不见妇人吊服者以妇与夫同故丧服云大夫吊于命妇钖衰命妇吊于大夫钖衰是妇与夫同其首服即郑注丧服云凡妇人吊服吉笄无首素总是也大札大荒大灾素服疏注大札至之崩释曰知大札疫病者以春秋传有夭昏札瘥之文故知札为疫病也云大荒饥馑也者尔雅谷不孰曰饥蔬不孰曰馑即曲礼云岁凶年谷不登是也云大灾水火为害者谓若春秋宋灾谓有水灾为害又孔子世家云哀三年孔子云桓僖灾又公羊云雉门灾之类皆火灾也云君臣素服缟冠若晋伯宗哭梁山之崩者事在成五年引之者证服此素服首服缟冠之意若然梁山崩非大札大荒大灾引为证者欲见山崩与大札大荒服同是以大司乐云凡日月食四镇五岳崩令去乐下文云大札大凶大灾令弛县弛县与去乐互相明则去乐是同梁山崩又是四镇五岳之类则大札大荒素服缟冠与哭梁山崩同可知若然此言素服案玉藻云年不顺成则天子素服乘素车食无乐义与此合彼又云年不顺成大夫不得造车马君衣布搢本义与此违者彼衣布谓常服谓祷祈义与此同也公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自玄冕而下如孤之服其凶服加以大功小功士之服自皮弁而下如大夫之服其凶服亦如之其齐服有玄端素端疏公之至素端释曰陈天子吉凶之服讫自此已下陈诸侯及其臣之服贵贱不同之事也但上具列天子之服此文以上公自衮冕以下差次如之上得兼下下不得僭上也大夫云凶服加以大功小功者天子诸侯自旁期已下皆绝而不为服大夫加以大功小功谓本服大功小功者其降一等小功降仍有服缌者其本服之缌则降而无服云士之服自皮弁而下者士之助祭服爵弁不言爵弁者以其爵弁之服惟有承天变时及天子哭诸侯乃服之所服非常故列天子吉服不言之今以次转相如不得辄于士上加爵弁故以皮弁为首但皮弁亦是士助君视朔之服也云其凶服亦如之者亦如大夫有大功小功但士无降服则亦有缌服故郑增之也其齐服有玄端者则士冠上士玄裳中士黄裳下士杂裳特牲士之享祭之服也素端者即上素服为札荒祈请之服也注自公至八寸释曰云自公衮冕至卿大夫之玄冕皆其朝聘天子及助祭之服者此上公衮已下既非自相朝聘之服又非己之祭服案曾子问云诸侯玄冕出视朝郑云为将庙受谓朝天子时也春夏受享于庙秋冬一受之于庙是受享受觐皆在庙是受朝之事及助祭在庙理当裨冕也若卿大夫聘天子受之在庙及助祭亦用冕服可知故郑君臣朝聘并言也云诸侯非二王后其余皆玄冕而祭于己知之者案玉藻云诸侯玄端而祭注云端当为冕是诸侯玄冕自祭于己也案玉藻云诸侯祭宗庙之服惟鲁与天子同此注云诸侯非二王后其余皆玄冕祭于己彼不言二王后此不言鲁者彼此各举一边而言其实相兼乃具也鲁虽得与天子同惟在周公又王庙中得用衮冕故明堂位云季夏六月以禘礼祀周公于大庙云天子之礼是也若余庙亦玄冕或可依公羊传云白牲周公牲骍冈鲁公牲群公不毛鲁公既与群公别牲而用骍冈则其服宜用鷩冕可也其二王后惟祭受命王得用衮冕其余庙亦得用玄冕也云杂记曰大夫冕而祭于公弁而祭于己士弁而祭于公冠而祭于己大夫爵弁自祭家庙惟孤尔其余皆玄冠与士同者郑引杂记者上已说诸侯祭于己讫更明孤已下自祭不得申上服之意也云其余皆玄冠与士同者诸侯除孤用爵弁之外卿大夫祭皆用玄冠与士同故少牢是上大夫祭用玄冠朝服特牲是士礼用玄冠玄端是其余皆玄冠与士同也其天子大夫四命与诸侯之孤同亦以爵弁自祭天子之士宜与诸侯上大夫同用朝服也云玄冠自祭其庙者其服朝服玄端者朝服据少牢大夫礼玄端据特牲士礼而言也云诸侯之自相朝聘皆皮弁服者欲见此经上服惟施于入天子庙不得入诸侯庙之意必知诸侯自相朝聘用皮弁者见聘礼主君及宾皆皮弁诸侯相朝其服虽无文聘礼主君待聘者皮弁明待诸侯朝亦皮弁可知且曾子问云诸侯朝天子冕而出视朝为将庙受及彼下文诸侯相朝云朝服而出视朝郑云为事故据此上下而言明自相朝不得与天子同即用皮弁可知也云此天子日视朝之服者此解皮弁非诸侯常服之物惟于朝聘乃服之意也云丧服天子诸侯齐斩而已者欲见大夫言大功小功天子诸侯不言之意也天子诸侯绝旁期此云齐者据为后夫人而言若然天子于适孙承重亦期周之道有适子无适孙若无适子自然立适孙若无适孙立适曾孙亦期及至适玄孙皆然也既为适孙有服而适子之妇大功若于适孙已下之妇承重者皆小功矣今特言齐者举后夫人重者而言云卿大夫加以大功小功者是据正服大功小功若缌则降而无服故不言云士亦如之又加缌焉者士不降服明知更加缌也云士齐有素端者亦为札荒有所祷请者然上文已云素服士既转相如已有素服矣今于经别云玄端素端为士设文者以其大夫已上侈袂同惟士不得侈袂以端为之故经别见端文也若然士之素端言齐者见祷请也则上文素服亦是齐服祷请可知也云变素服言素端者明异制者郑解士别见文素意也郑司农云衣有裳者为端者此端据正幅不据裳故后郑不从也玄谓端者取其正也者端正也故以正幅解之也云士之衣袂皆二尺二寸而属幅是广袤等也者云衣袂二尺二寸丧服记文故彼云衣二尺有二寸注云此谓袂中也言衣者明与身参齐是玄端之身长二尺二寸今两边袂亦各属一幅幅长二尺二寸上下亦广二尺二寸故云属幅广袤等袤则长也言皆者皆玄端素端二者同也云其袪尺二寸者据玉藻深衣之袪尺二寸而言也云大夫已上侈之侈之者盖半而益一焉半而益一则其祛三尺三寸袪尺八寸者此亦无正文案礼记杂记云凡弁绖服其衰侈袂少牢主妇衣绡衣亦云侈袂侈大也郑以侈为大即以意为半而益一以解之也孔子大袂单衣亦如此也凡天子冕服有章者旧说天子九章据大章而言其章别小章章依命数则皆十二为节上公亦九章与天子同无升龙有降龙其小章章别皆九而已自余鷩冕毳冕以下皆然必知有小章者若无小章絺冕三章则孤有四命六命卿大夫玄冕一章卿大夫中则有三命二命一命天子之卿六命大夫四命明中有小章乃可得依命数凡大祭祀大宾客共其衣服而奉之疏注奉犹至王所释曰云大祭祀则中兼有次小祭祀以其皆是王亲祭故举大而言宾客言大者据诸侯来朝也王者不敢遗小国之臣则其臣来聘亦有接待之法亦略举大而言皆当奉衣服而送之于王王服之以祭祀及接宾客也大丧共其复衣服敛衣服奠衣服廞衣服皆掌其陈序疏大丧至陈序释曰云大丧王丧其中兼小丧也复衣服谓始死招魂复魄之服案杂记云复者升屋西上则皆依命数天子则十二人诸侯九人七人五人大夫士亦依命数人执一领天子衮冕已下上公亦皆用助祭之上服云敛衣服者小敛皆十九称大敛则士三十称大夫五十称诸侯皆百称天子盖百二十称注奠衣至椁中释曰云奠衣服今坐上魂衣也者案下守祧职云遗衣服藏焉郑云大敛之余也至祭祀之时则出而陈于坐上则此奠衣服也云玄谓廞衣服所藏于椁中者此则明器之衣服亦沽而小者也典祀掌外祀之兆守皆有域掌其政令疏典祀至政令释曰云掌外祭祀之兆守皆有域掌其禁令者谓遮列不得有人来入域中故云禁令也注外祀至茔域释曰云所祀于四郊者域兆表之茔域者此即小宗伯所云兆五帝于四郊四类四望亦如之兆山川丘陵已下皆是典祀掌之也言兆域据坛外为沟渠为表茔域者也若以时祭祀则帅其属而脩除征役于司隶而役之疏若以至役之释曰云以时祭祀者谓天地山川祭祀皆有时也注属其至使之释曰郑知其属是胥徒者以其典祀身是下士其下惟有胥徒故知也不言府史者府史非役者也征召也以其司隶主众隶主供役使故云作使之也及祭帅其属而守其厉禁而跸之疏注郑司至令入释曰其属还是胥徒厉是遮列跸是止行人故云遮列禁人不得令入也守祧掌守先王先公之庙祧其遗衣服藏焉疏注庙谓至诸侯释曰云庙谓大祖之庙及三昭三穆者王制云天子七庙三昭三穆与太祖之庙而七又祭法云王立七庙曰考庙曰王考庙曰皇考庙曰显考庙曰祖考庙皆月祭之有二祧享尝乃止据周而言是知庙祧中有三昭三穆与太祖之庙也云迁主所藏曰祧者以祭法云远庙为祧去祧为坛既言去祧为坛明迁主先入祧乃至坛耳故知祧是迁主所藏云先公之迁主藏于后稷之庙者先公谓诸盩已前不追谥为王者先公之主不可下入子孙庙故知向上入后稷庙案聘礼云不腆先君之祧既拚以俟诸侯无二祧先祖之主皆藏于大祖庙故名祧若然后稷庙藏先公不名祧者以有大祖庙名又文武已名祧故后稷不名祧也若然大王王季之主不可入文武祧亦当藏于后稷庙也云先王之迁主藏于文武之庙者当周公制礼之时文武在亲庙四之内未毁不得为祧然文武虽未为祧已立其庙至后子孙文武应迁叮迾不迁乃为祧也其立庙之法后稷庙在中央当昭者处东当穆者处西皆别为宫院者也案孔君王肃之义二祧乃是高祖之父高祖之祖与亲庙四皆次第而迁文武为祖宗不毁矣郑不然者以其守祧有奄八人守七庙并姜原庙则足矣若益二祧则十庙矣奄八人何以配之明其义非也云遗衣服大敛之余也者案士丧礼云小敛十九称不必尽服则小敛亦有余衣必知据大敛之余者小敛之余至大敛更用之大敛余乃留之故知其遗衣服无小敛余也先郑云此王者之宫而有先公谓大王以前为诸侯者谓不窋已后诸盩已前为诸侯者后稷虽不谥为王以其为始祖故祫祭在焉从先王例也若将祭祀则各以其服授尸疏注尸当至生时释曰尸服卒者之上服士虞记文郑引之者欲见天子已下凡尸皆服死者大敛之遗衣其不服者以为奠衣服者以郑云象生也既言卒者上服则先王之尸服衮冕先公之尸服鷩冕也若然士爵弁以助祭祭宗庙服玄端而士虞特牲尸不服爵弁者爵弁是助祭诸侯庙中乃服之士尸还在士庙故尸还服玄端为上服也曾子问云尸弁冕而出卿大夫士皆下之注云弁冕者君之先祖或有为大夫士者则是先君之先祖为士尸服卒者上服不服玄端而服爵弁者爵弁本以助祭在君庙君先祖虽为士今为尸还在君庙中故服爵弁不服玄端其庙则有司脩除之其祧则守祧黝垩之疏注庙祭至之垩释曰云庙祭此庙也者凡庙旧皆脩除黝垩祭更脩除黝垩示新之敬也今将祭而云脩除知祭此庙也云祧祭迁主者以迁主藏于祧故也案上司尊彝有追享郑云追祭迁庙之主谓祷祈则此祭迁主之谓也云有司宗伯也者以其宗伯主立国祀又莅涤濯脩除亦是絜静之事故知有司是宗伯为之云脩除黝垩互言之者郑以二者庙祧并有而经庙直言脩除祧直言黝垩故互而通之明皆有也以郑云有司恒主脩除祧亦脩除之守祧恒主黝垩庙亦黝垩之先郑读黝为幽幽是北方北方其色黑欲见地谓之幽取黑义也知垩是白者以其垩与幽黑白相对故知垩是白即掌蜃之白盛之蜃故引尔雅证之既祭则藏其隋与其服疏注郑司至依神释曰案特牲少牢及曾子问皆有随祭之事今先郑以隋为神前沃灌器故后郑不从也玄谓隋尸所祭肺嵴黍稷之属者案特牲礼祝命挼祭尸取菹梗于醢祭于豆间佐食取黍稷肺祭授尸尸祭之注云肺祭利肺是其隋者彼不言嵴似误所以误有嵴者特牲礼云佐食举肺嵴以授尸尸受振祭哜之是以于此误有嵴但彼是尸食而举者故有嵴此隋祭不合有也云藏之以依神者此义与祭地埋之同故云依神也世妇掌女宫之宿戒及祭祀比其具疏注女宫至具也释曰此世妇是宫卿之官也言女宫刑女给宫中之事者古者从坐男女没入县官男子为奴隶女子入宫给使役故云刑女也云宿戒当给事豫告之齐戒也者此亦祭前十日戒之使齐祭前三日又宿之故宿戒并言知比具所濯摡及粢盛之爨者濯摡粢盛皆妇人之事二十七世妇职云帅女宫而濯摡为齍盛仪礼特牲云主妇视饎爨饎爨亦女宫之事故知也先郑云庀庀具也者先郑周礼内有比皆为庀具释之诏王后之礼事疏注荐彻之节释曰知此诏王后之礼事是荐彻之节者见外宗云为王后荐彻故知诏告是荐彻笾豆之节帅六宫之人共齍盛疏注帅世妇女御释曰知帅六宫之人是世妇女御者案二十七世妇职云帅女宫为齍盛女御职云凡祭祀赞世妇郑注云助其帅莅女宫是以知齍盛世妇女御之事也相外内宗之礼事疏注同姓至后者释曰郑以同姓异姓之女有爵以解外内宗者序官云内宗凡内女之有爵者是同姓之女有爵又云外宗凡外女之有爵者是异姓之女有爵故知之也知相是佐后者外宗云佐后荐彻豆笾内宗云及以乐彻则佐传豆笾注云佐外宗故知外内宗转相佐后此官相之也大宾客之飨食亦如之疏大灾至如之释曰宾客飨食王后亦有助王礼宾之法故内宰凡宾客之裸献瑶爵皆赞注云谓王同姓及二王之后来朝觐为宾客者裸之礼亚王而礼宾献谓王飨燕亚王献宾也瑶爵所以亚王酬宾也是其飨有后事也彼不言飨食之礼亦当有后助王之事故此言之也注比帅至事同释曰此总说上文四经所云比帅诏相言相取同其事则同故云亦如之耳大丧比外内命妇之朝莫哭不敬者而苛罚之疏大丧至罚之释曰大丧谓王丧王丧则殡后有朝夕哭事外命妇朝廷卿大夫士之妻内命妇凡九嫔已下以尊卑为位而哭而有不敬者则呵责罚之凡王后有联事于妇人则诏相疏注郑司至堂上释曰先郑云谓爵妇人者此经自以为一义不达上大丧之事言爵妇人者天子命其臣后亦命其妇是爵命妇人也言王后有拜事于妇人谓受爵命之时有拜谢王后也后郑不从者上言大丧下言后之拜事则所拜者为大丧而拜故引丧大记为证但丧大记所云者是诸侯之丧主人拜寄公于门西夫人亦拜寄公夫人于堂上其寄公与主人体敌故也明知天子之丧世子亦拜二王后于堂下后亦拜二王后夫人于堂上可知是以僖公二十四年左氏传云宋公过郑郑伯问礼于皇武子武子对曰宋于周为客天子有事膰焉有丧拜焉谓王丧二王后来奔嗣王拜之明二王后夫人来吊后有拜法若然二王后夫人得有赴王丧者或夫人家在畿内来归宁值王丧则吊赴也凡内事有达于外官者世妇掌之疏注主通至共授释曰王后六宫之内有征索之事须通达于外官者世妇宫卿主通之使相共给付授之也内宗掌宗庙之祭祀荐加豆笾疏内宗至豆笾释曰妇人无外事惟有宗庙祭祀荐加豆笾以豆笾是妇人之事故荐之注加爵至豆笾释曰郑知加豆笾是加爵之豆笾者以其食后称加特牲少牢食后三献为正献其后皆有加爵今天子礼以尸既食后亚献尸为加此时荐之故云加爵之豆笾即醢人笾人加豆加笾之实是也及以乐彻则佐传豆笾疏注佐传佐外宗释曰郑知佐外宗者见外宗云佐王后荐玉豆笾故云佐外宗也但笾豆后于神前彻之传与外宗外宗传与内宗内宗传与外者故知佐传也宾客之飨食亦如之王后有事则从大丧序哭者疏宾客至如之释曰飨食宾客俱在庙飨食讫彻器与祭祀同亦后彻外内宗佐传故云亦如之王后有事则从释曰内宗于后有事皆从故于此总结之也注次序至哭王释曰知次序外内宗者见外宗云大丧则叙外内朝莫哭者故知所次序有外内宗也知有命妇者上世妇职已云大丧此外内命妇之朝莫哭者故序哭中有命妇也哭诸侯亦如之凡卿大夫之丧掌其吊临疏哭诸侯亦如之释曰此诸侯来朝薨于王国王为之缌衰者也若檀弓云以爵弁纯衣哭诸侯彼谓薨于本国王遥哭之则妇人不哭之妇人无外事故也注王后至夫云释曰云王后吊临诸侯而已是以言掌卿大夫云者诸侯为宾王后吊临之卿大夫已臣轻故王后不吊故遣内宗掌吊临之事明为后掌之若然天官世妇云掌吊临于卿大夫之丧者彼为王故彼注云王使往吊也此后不吊临大夫之丧案丧大记诸侯夫人吊临卿大夫者诸侯臣少故也外宗掌宗庙之祭祀佐王后荐玉豆氐豆笾及以乐彻亦如之疏外宗至如之释曰云佐王后荐玉豆者凡王之豆笾皆玉饰之余文豆笾不云玉者文略皆有玉可知若然直云荐豆不云笾者以豆云玉略笾不言义可知也云视豆笾者谓在堂东未设之时视其实也云及以乐彻亦如之者亦佐后也犹仍有内宗佐传也王后以乐羞齍则赞疏王后至则赞释曰羞进也齍黍稷也后进黍稷之时依乐以进之言则赞者亦佐后进之案九嫔职云凡祭祀赞玉齍赞后荐彻豆笾豆笾则荐彻俱言玉齍玉敦盛黍稷言赞不言彻则后荐而不彻也其彻诸官为之故楚茨诗云诸宰君妇废彻不迟黍稷宰彻之若然豆笾与齍此官已赞九嫔又赞者以笾豆及黍稷器多故诸官共赞凡工后之献亦如之疏注献献酒于尸释曰云献献酒于尸者则朝践馈献及酳尸以食后酳尸亦是献献中可以兼之亦赞可知也王后不与则赞宗伯疏注后有至其事释曰案宗伯云凡大祭祀王后不与则摄而荐彻豆笾若然宗伯非直摄其祼献而已于后有事豆笾及簠簋等尽摄之耳小祭祀掌事宾客之事亦如之疏注小祭至宫中释曰知小祭祀谓在宫中者以其后无外事故知谓宫中宫中小祭祀则祭法王立七祀七祀之中行中霤司命大厉是外神后不与惟有门户灶而已案小司徒云小祭祀奉牛牲注云小祭祀王玄冕所祭者彼兼外神故以玄冕该之也云宾客之事亦如之者飨食亦掌事如小祭祀也大丧则叙外内朝莫哭者哭诸侯亦如之疏注内内至命妇释曰经直云外内郑云内外宗及外命妇则内中以兼外宗外中不兼内命妇也经不云内外宗内外命妇者意欲见内是内宗举内以见外其外中则不得举外以见内以其内命妇九嫔叙之也故九嫔职云大丧帅叙哭者注云后哭众乃哭是内命妇九嫔叙之故郑亦不言内命妇也御史掌邦国都鄙及万民之治令以赞冢宰疏御史至冢宰释曰天官冢宰六典治邦国八则治都鄙及畿内万民之治今此御史亦掌之以赞佐故同其事凡治者受法令焉疏凡治至令焉释曰言凡语广谓外内官所有治职者皆御史书王之法令授与受者故言凡以该之也掌赞书疏注王有至诏文释曰谓若今出诏敕之书是王有命颁下于外其诏敕书则御史赞王为此书故云掌赞也凡数从政者疏凡数从政者释曰自公卿已下至胥徒在王朝者皆是凡数又是从政之人故云凡数从政者也先郑所云以掌赞书数为句读之玄以为不辞故从之云言掌赞书数书数既为三百三千有何可赞也且书数得为三百三千下别言从政者有何义意乎故后郑以为不辞而改之也巾车掌公车之政令辨其用与其旗物而等叙之以治其出入疏巾车至出入释曰云公车之政令者以下辨其用及等叙出入皆是政令故先言其总也出入谓若下文凡车之出入则会之冬官造车讫来入巾车又当出封同姓之等亦是也注公犹至次序释曰云公犹官也者谓若言公似据三公及诸侯若言官则王家皆是故从官也云用谓祀宾之属者其中仍有朝及田戎之等故言之属以总之云太常以下仍有大旂大赤大白大麾之等故云以下云等叙之以封同姓异姓之次叙者周人先同姓次异姓后云四卫蕃国以下故云次序也王之五路一曰玉路钖樊缨十有再就建大常十有二斿以祀疏王之至以祀释曰云王之五路此言与下为总目一曰已下析别言之云以祀者以下诸路皆非祭祀之事则一名外内大小祭祀皆用此一路而已注王在至属焉释曰言王在焉曰路者谓若路门路寝路车路马皆称路故广言之云王在焉曰路路大也王之所在故以大为名诸侯亦然左氏义以为行于道路故以路名之若然门寝之等岂亦行于路乎云玉路以玉饰诸末者凡言玉路金路象路者皆是以玉金象为饰不可以玉金为路故知玉金等饰之言诸末者凡车上之材于末头皆饰之故云诸末也云钖马面当卢刻金为之者眉上曰钖故知当额卢按韩弈诗钩膺镂钖金称镂故知刻金为之故郑引省帆云所谓镂钖也彼诗毛传亦云金镂其钖郑笺云眉上曰钖刻金饰之云樊读如鞶带之鞶者按易讼卦上九云或钖之鞶带注云鞶带佩鞶之带但易之鞶谓鞶囊即内则云男鞶革是也此鞶谓马大带音字同故读从之是以郑即云马大带也先郑云缨谓当胸引士丧礼下篇马缨以削革为之贾马亦云鞶缨马饰在膺前十有二匝以旄牛尾金涂十二重后郑皆不从之者以鞶为马大带明缨是夹马颈故以今马鞅解之也后郑云玉路之樊及缨皆以五采罽饰之者按尔雅释言云氂罽也郭氏云毛氂所以为罽如是罽染毛为之郑必知罽饰之者盖以今时所见拟之必知用五采者按典瑞云镇圭缫五采五就则知王者就饰用五采惟有外传小采以朝月者用三采耳缫借五采即云五就则一采一匝为一就此中樊缨十二就之属就数虽多亦一采一匝为一就如玉藻十二就然大常九旗之画日月者按司常云日月为常是也云正幅为縿者尔雅文知斿则属焉者尔雅云纁帛縿练旒九縿旒用物不同旒又有数明知别属可知也金路钩樊缨九就建大旂以宾同姓以封疏金路至以封释曰上五路云一曰此已下皆不云二曰三曰之等者若据王而言玉路言一曰则金路已下二曰三曰之等可知若据诸侯言之从此金路已下所受得各自为上故此已下略不言二曰三曰之等也云同姓以封者周人先同姓故得金路赐异姓已下则用象路之等同姓虽尊仍不得玉路玉路以祭祀故不可分赐注金路至为钩释曰云金路以金饰诸末者亦如玉路所饰也云钩娄颔之钩也者诗云钩膺镂钖钩连言膺明钩在膺前以今验古明钩是马娄颔也云金路无钖有钩者以玉路金路二者相参知之何者玉路云钖金路云钩明知金路有钩无钖上得兼下言之则玉路直言钖兼有钩可知云亦以金为之者钖用金明钩亦用金为饰也云九成者亦如上一采罽为一成凡九就九成也云大旂九旗之画交龙者司常职文云以宾以会宾客者按齐右会同宾客前齐车故知以宾是以会宾客至于载主亦同焉故曾子问云天子巡守以迁庙主行载于齐车注云齐车金路若王吊亦乘金路是以士丧礼注云君吊盖乘象路谓得金路之赐者吊时降一等乘象路明知王有玉路吊时降一等乘金路可知云同姓以封谓王子母弟率以功德出封虽为侯伯其画服犹如上公若鲁卫之属者周之法二王之后称公王之同姓例称侯伯而已若鲁卫称侯郑称伯故兼云虽为侯伯也知画服如上公者典命云上公九命车旗衣服以九为节是上公九命服衮冕又云侯伯七命车旗衣服以七为节则服鷩冕为异姓侯伯若鲁卫郑虽为侯伯则服衮受五百里之封是以明堂位鲁侯服衮冕是虽为侯伯服如上公也言此者欲见二王后上公虽是异姓庶姓乘金路今同姓王子母弟以衣服与上公同明乘金路亦同矣云其无功德各以亲疏食采畿内而已者天工不可私非其才其无功德不可辄授之以职礼运云天子有田以处其子孙故封之于畿内而已是以司裘云诸侯则共熊侯豹侯是王子母弟封于畿内者也言亲疏食采者按载师职家邑任稍地小都任县地大都任疆地其中非直有公卿大夫食采若亲王母弟则与公同食大都百里稍疏者与卿同食小都五十里更疏者与大夫同食二十五里耳故云各以亲疏食采畿内而已象路朱樊缨七就建大赤以朝异姓以封疏注象路至甥舅释曰象路以象饰诸末者此所饰亦如玉金矣但用象为异此云象路无钩以朱饰勒而已者经不云钩明无钩经直云朱郑知以朱饰勒者见下文革路云龙勒明知此朱同为饰勒也云大赤九旗之通帛者司常职文以日视朝者谓于路门外常朝之处乘之此虽据常朝而言至于三朝皆乘之按司常云道车建旞郑注云道车象路也王以朝夕燕出入乘此象路则建旞若在朝廷大赤也其车则同也云异姓王甥舅者谓先王及今王有舅甥之亲若陈国杞国则别于庶姓故乘象路之车也革路龙勒条缨五就建大白以即戎以封四卫疏注革路至以内释曰云革路鞔之以革而漆之无他饰者自玉路金路象路四者皆以革鞔则冬官云饰车欲侈者也但象路以上更有玉金象为饰谓之他物则得玉金象之名此革路亦用革鞔以无他物饰则名为革路也郑知駹是白黑饰韦杂色为勒者以缋人云白与黑谓之黼黑白相形之物且下有駹车边侧有黑漆为駹此革路既素又有大白之旗故以白黑駹为杂也云以此言绦知玉路金路象路饰樊缨皆不用金玉象矣者上玉路鞶缨十有二就马氏以为旄牛尾金涂十二重有此嫌故微破之也云大白殷之旗犹周大赤盖象正色也者明堂位云殷之大白周之大赤相对而言故云犹周大赤周以十一月为正物萌色赤殷以十一月为正物牙色白是象正色无正文故云盖云即戎谓兵事也者司服兵事韦弁服车服相配俱是即戎故云谓兵事也赵商问巾车职云建大白以即戎注云谓兵事司马职仲秋辨旗物以治兵王载大常下注云凡班旗物以出军之旗则如秋不知巾车大白以即戎为在何时答曰白殷之正色或会事或劳师不亲将故建先王之正色异于亲自将又按司马法云章夏以日月上明殷以虎上威周以龙上文不用大常者周虽以日月为常以龙为章故郊特牲云龙章而设日月又按周本纪武王遂入至纣之死所王射之三发而后下车以轻剑斩纣头悬于大白之旗不用大常者时未有周礼故武王虽亲将犹用大白也云四卫四方诸侯守卫者蛮服以内者此四卫非谓在卫服者以其诸侯非同衸眨胪跷耷祝鷩词鞘琇眨鄩谒姆搅馂垧涯谖朗赝酢洞笏韭怼芬砸霨勍竘馂崿蘗试坡馂垧阅谝病木路前樊鹄缨建大麾以田以封蕃国疏注木路至为结释曰郑知木路不鞔以革者以其言木则木上无革可知必知有漆者以其丧车尚有漆者况吉之乘车有漆可知云前读为缁翦之翦者读从既夕文也彼为加茵用疏布缁翦有幅亦缩二横三郑云翦浅也此前亦取浅义故读从之知木路无龙勒者以经不云勒明降于革路无龙勒可知云大麾不在九旗中者上大白亦不在九旗之中而不言者九旗之中虽无大白仍有杂帛为物兼在殷正色故此特言之云以正色言之则黑夏后氏所建者此亦以正色言之上文大赤据周大白据殷则此大麾当夏之正色黑故言夏后氏所建也按明堂位有虞氏之旂夏后氏之绥郑注云有虞氏当言绥夏氏当言旂若然则夏后氏有旂无绥今此大麾则绥而为夏后氏所建者彼以前代质后代文差之则绥当有虞氏旂当夏后氏但旌旂皆上有绥夏之旂去旒而用之即是绥故以正色推之当夏也云田四时田猎者赵商问巾车职曰建大麾以田注云田四时田猎商按大司马职曰四时皆建大常今又云建大麾以田何答曰麾夏之正色虽习战春夏尚生其时宜入兵夏本不以兵得天下故建其正色以春田秋冬出兵之时乃建大常故杂问志云四时治兵王自出礼记天子杀则下大绥司马职王建大常足相参正云蕃国谓九州之外夷服镇服蕃服者按司马职要服已内为九州其外更有三服夷镇蕃总而言之皆号蕃国是以此文及大行人谓之蕃国也杜子春云鹄或为结者按马氏云前樊结缨谓再重樊缨在前有结在后往往结革以为坚且饰节良以为樊缨皆有采就则前与鹄亦可以为饰而贾氏谓前缨有结其义非今子春为结后郑引之在下得通一义故也凡五等诸侯所得路者在国祭祀及朝天子皆乘之但朝天子之时乘至天子馆则舍之于馆是以觐礼记云偏驾不入王门谓舍之于客馆乘墨车龙旂以朝郑云在旁与己同曰偏若两诸侯自相朝亦应乘之若齐吊及朝并朝夕燕出入可降一等若在军皆乘广车若以田以鄙则乘木路也若五等诸侯亲迎皆乘所赐路以其士亲迎摄盛乘大夫车则大夫已上尊则尊矣不可更摄盛转乘在上之车当乘所赐车与祭祀同则王乘玉路可也若然同姓金路无钖韩侯受赐得有镂钖者正礼虽不得后有功特赐有之也若如郑注同姓虽为侯伯画服如上公得乘金路若为子男似不得当与异姓同乘象路也异姓象路则降上公以其上公虽庶姓亦乘金路其异姓侯伯子男皆乘象路也言四卫革路者亦谓庶姓侯伯子男蕃国木路者夷狄惟有子男同木路也无问祀宾已下皆乘之王后之五路重翟钖面朱总厌翟勒面缋总安车彫面总皆有容盖疏王后至容盖释曰言王后之五路亦是总目之言也凡言翟者皆谓翟鸟之羽以为两旁之蔽言重翟者皆二重为之厌翟者谓相次以厌其本下有翟车者又不厌其本也凡言总者谓以总为车马之饰若妇人之总亦既系其本又垂为饰故皆谓之裛也按下翟车尊于安车而进安车在上者以其翟车有幄无盖安车重翟同无幄而有容盖故进安车与重厌之车同在上也注重翟至翟乎释曰云勒面谓以如玉龙勒之韦为当面饰也者按上龙勒不言面此勒言面则所施之处不同则上言勒者马之辔饰皆是不在面此言勒面则在面矣用物则同故郑引龙勒以释此也云安车坐乘车凡妇人车皆坐乘者按曲礼上云妇人不立乘是妇人坐乘男子立乘曲礼上大夫七十而致事若不得谢则必赐之几杖乘安车则男子坐乘亦谓之安车也若然则王后五路皆是坐乘独此得安车之名者以余者有重翟厌翟翟车辇车之名可称此无异物之称故独得安车之名也云读为凫之者从毛诗凫之篇名者取鸟之色青黑为义如以缯为之总着马勒直两耳与两镳者先郑盖见当时以况古也云容谓幨车山东谓之裳帏或曰潼容者按昏礼云妇车亦如之有裧注云裧车裳帏周礼谓之容又卫诗云渐车帏裳毛氏亦云童容是容潼容与幨及裳帏为一物也玄谓朱总缋总其施之如总车衡官亦宜有焉者后郑取先郑总着马勒直两耳与两镳为本其于车之衡官亦宜有焉以其皆是革饰之事故兼施于车也云盖如今小车盖也者此举汉法小车有盖以况周凡盖所以表尊亦所以御雨故三者皆有之也云皆有容有盖则重翟厌翟谓蔽也者按马氏等云重崔为盖今之羽盖是也为有此嫌故微破之若重翟厌翟是盖何须下文云皆有容盖乎是以后郑约下王之丧车五乘皆有蔽明后之车言翟者亦谓蔽也云重翟后从王祭祀所乘者此约王之五路则重翟当王路后无外事惟祭先王先公群小祀皆乘此重翟也云厌翟后从王宾飨诸侯所乘者按内宰职云宾客之祼献瑶爵皆赞注云谓王同姓及二王之后王祼宾客亚王而礼宾献谓王飨燕亚王献宾也此时后则乘厌翟故云从王宾飨诸侯也不言祼者文略耳云安车无蔽后朝见于王所乘谓去饰也者以其安车不言翟明无蔽以其朝王质故去饰也引诗国风硕人曰翟蔽以朝谓诸侯夫人始来乘翟蔽之车以朝见于君盛之也此翟蔽盖厌翟也者彼是卫侯之夫人当乘厌翟则上公夫人亦厌翟以其王姬下嫁于诸侯车服不系于其夫下王后一等不得乘重翟则上公与侯伯夫人皆乘厌翟可知若子男夫人可以乘翟车至于祭祀及嫁皆乘之云然则王后始来乘重翟乎者王姬下嫁下后一等及诸侯夫人皆乘厌翟则王后自然始来乘重翟可知若然王之三夫人与三公夫人同乘翟车九嫔与孤妻同乘夏篆二十七世妇与卿妻同乘夏缦女御与大夫妻同乘墨车士之妻摄盛亦乘墨车非嫁摄盛则乘栈车也诸侯已下夫人祭祀宾飨出桑朝君差之皆可知也若然诸侯夫人亦当有安车以朝君也翟车贝面组总有握疏翟车至有握释曰上言朱总缋总总彼皆以缯为之今此言组总则以组绦为之总亦施于勒及两耳两镳并车衡官焉注翟车至出桑释曰翟车不重不厌明以翟饰车之侧可知云贝面贝饰勒之当面也者贝水物谓余泉余蚳之贝文以饰勒之当面者也云有握则此无盖矣者但盖所以御雨无幄乃施之今既有幄故知无盖矣云如今軿车是也者汉法軿车无盖故举以况之云后所乘以出桑者按月令三月荐鞠衣于先帝又后妃亲桑于东郊二者后皆乘此翟车以其告先帝非祀亲桑又非大事故知乘翟车也辇车组免有翣羽盖疏注辇车至为释曰辇车不言饰者以其不言翟又不言面总之等是不言饰也此无所供事直是后居宫中从容所乘车也知漆之者凡古之车器之等皆漆之明此亦有漆也知为辁输者按礼记云载以耑车耑车载柩之车则地官蜃车人鞔之以行此辇车组輓亦是人鞔行者按杂记注引许氏说文解字曰有辐曰轮无辐曰辁则人挽行者皆是无辐曰辁按上杂记注辁崇盖半乘车之轮乘车高六尺六寸则此当三尺三寸云有翣所以御风尘者翣即扇也扇所以为障蔽亦所以御风尘也云以羽作小盖为翳日也者翣既御风尘明羽盖所以翳日可知也王之丧车五乘木车蒲蔽犬衤冥尾櫜疏饰小服皆疏疏注木车至备焉释曰云木车不漆者丧中无饰后至禫乃漆之此明木车及下素车等皆未漆也若然上王之木路郑注云不革免漆之而已彼亦称木而有漆者彼此各有所对上文木路对革路有革又有漆则木路漆之而尽据吉时言耳此木路对禫始有漆明此木路不漆饰指木体而言也先郑云谓臝兰车者此举汉时有臝长兰乘不善之车故举以说之也云犬衤冥以犬皮为覆笭者古者男子立乘须冯轼轼上须皮覆之故云犬衤冥子春读揟为沙于义无所取故不从也玄谓蔽车旁御风尘者上文重翟厌翟之等为蔽皆是御风尘故知此蔽亦是御风尘也云犬白犬皮者以丧无饰明用犬之曰者是以士丧记主人乘恶车白狗幦是也云既以皮为覆笭又以其尾为戈戟之弢者以经云犬衤冥尾櫜明衤冥与櫜共用犬櫜则弢也云粗布饰二物之侧为之缘者按丧服齐衰已下皆称疏礼之通例凡言疏布者皆据大功布而言若然此则以八升布为二物之缘也云若摄服者按既夕记云贰车白狗摄服注云摄犹缘也狗皮缘服差饰引之者证其二物为缘之事也小箙刀剑短兵之衣者此小箙即既夕记云主人乘恶车白狗幦蒲蔽大服郑彼注云笭间兵服以犬皮为之是也云此始遭丧所乘者此丧车五乘贵贱皆同乘之是以士丧礼主人乘恶车郑注引杂记曰端衰丧车皆无等然则此恶车王丧之木车也是其尊卑同也云为君之道尚微备奸臣也者按士丧有大服则此小服亦是其常今言为君之道尚微备奸臣者此言非为小兵服以戈戟人君乃有之然则备奸臣为尾櫜戈戟而言也引书曰者顾命文彼以成王崩子钊康王也康王常在尸所以为适子故使康王出乡门外以虎贲百人更以大子之礼迎之别于庶子必用虎贲备奸臣引之者证人君有戈戟亦是备奸臣素车棼蔽犬衤冥素饰小服皆素疏注素车至戈戟释曰郑知素车以白土垩者以上有木车下有漆车中有駹藻素二者非漆非木皆以所饰为名明素是白土饰之也尔雅释宫云地谓之黝墙谓之垩垩谓以白土为饰则此素车亦白土为饰可知云棼读为薠薠麻者棼字非所以饰物之事故破棼为薠义取用麻为蔽之意云其衤冥服以素缯为缘者礼之通例素有二种其义有色饰者以素为白土义有以缯为饰者即以素为缯故郑释二素以白缯别释之也云此卒哭所乘者按土虞礼卒哭大夫说绖带于庙门外妇人说首绖不说带是卒哭变服变服即易车按丧服大功章注云凡天子诸侯卿大夫既虞士卒哭而受服此郑云卒哭据士而言也云为君之道益着在车可以去戈戟者以经不云尾櫜明去戈戟故为此解也车蔽鹿浅衤冥革饰疏注故书至所乘释曰后郑云藻水草者就足子春藻为华藻也郑为苍色者上文素车为白色下文駹车边侧有漆差之此当苍色且藻之水草见为苍文色也云鹿浅衤冥以鹿夏皮为覆笭者夏时鹿毛新生为浅毛故郑云鹿夏皮为覆笭也云又以所治去毛者缘之者以经云革饰皮去毛曰革故以去毛言之云此既练所乘者王丧十三月练是变除之节故知此即既练所乘也駹车蔽然衤冥髤饰疏注故书至所乘释曰故书駹作龙上文龙勒后郑以破龙为白黑之色故此注从子春为駹髤为软于义无所取故不从子春以软为漆亦不从也后郑知駹为边侧之饰者以下文漆车全有漆则此时未全为漆故知駹是边侧少有漆也云漆则成藩者下文藩蔽者因此旧蔽而漆之则藩者以此为本故云漆则成藩也云然果然也者果然兽名是以贾氏亦云然兽名也云髤赤多黑少之色韦也知色如此者按下注雀黑多赤少故知此鲀是赤多黑少者也云此大祥所乘者以二十五月大祥除服之节故知此车是大祥所乘也漆车藩蔽犴衤冥雀饰疏注漆车至所乘释曰知漆是黑者凡漆不言色者皆黑且大夫所乘黑车及篆缦之饰直得黑名是凡车皆黑漆也郑知漆席以为之者以其席即上文萑上注云漆即成藩是也云犴胡犬者谓胡地之野犬或作狐字者谓狐与犬合所生之犬也云雀黑多赤少之色韦也者郑以目验雀头黑多赤少雀即緅也此禫所乘者以二十七月释祥之节素缟麻衣而服禫服朝服綅冠故知当禫所乘也按下文大夫乘墨车士乘栈车皆吉时所乘之车既言天子至士丧车五乘尊卑等则大夫士禫亦得乘漆车所以大夫士禫即乘漆车与吉同者礼穷则同也服车五乘孤乘夏篆卿乘夏缦大夫乘墨车士乘栈车庶人乘役车疏注服至共役释曰云服车服事者之车者其孤卿以下皆是辅佐之臣服事于上故以服事之车解之也先郑云夏赤也缘缘色后郑不从者夏翟是采五采备乃为夏而以夏为赤而从古书篆为色于义不可故后郑解之以夏为五采也云或曰夏篆篆读为圭彖之彖者以篆为毂约后郑从之云夏缦亦五采画无彖尔者言缦者亦如缦帛无文章故云无彖也以其篆为毂约则言缦者无约也云墨车不画也者言墨漆革车而已故知不画也栈车不革鞔而漆之者此则冬官栈车欲弇恐有坼坏是不革鞔者也此已上寻常所乘若亲迎则士有摄盛故士昏礼主人乘墨车妇车亦如之有裧为异耳王后别见车五乘此卿孤已下不见妇人车者妇人与夫同故昏礼云妇车亦如之但大夫以上尊则尊矣亲迎不假摄盛转乘上车也知士车有漆饰者按唐传云古之帝王必有命民于其君得命然后得乘饰车骈马衣文骈锦注云饰漆之骈并也是其事云役车方箱可载任器以共役者庶人以力役为事故名车为役车知方箱者按冬官乘车田车横广前后短大车柏车羊车皆方故知庶人役车亦方箱是以唐传云庶人木车单马衣布帛此役车亦名栈车以其同无革鞔故也是以何草不黄诗云有栈之车行彼周道注云栈车役车是也凡良车散车不在等者其用无常疏凡良至无常释曰云凡者以其众多故也此良车散车二者皆不在于服车五乘之等列作之有精粗故有良散之名注给游至有沽释曰云给游燕及恩惠之赐者君臣游燕欢乐或有赐言及因惠之赐虽非游燕君于臣有恩好而惠及之者亦有赐此释经其用无常云不在等者谓若今辎车后户之属者汉时辎车与古者从军所载辎重财货之常皆车后开户故举以说之云作之有功有沽者释经良车散车精作为功则曰良粗作为沽则曰散也凡车之出入岁终则会之疏凡车至会之释曰车之出谓出给官用车之入谓用罢归官于当时录为簿帐至岁终则总会计完败多少以入计会也凡赐阙之疏注完败不计释曰以其赐人以后完败随彼受赐之人在官不复须知故阙之不计会毁折入赍于职币疏注计所至之直释曰谓乘官车者毁损有折坏其车不堪乘用者或全输价直入官或计所损处酬其价直入官皆入其资资即货物也以此货物入于职币职币主受给官物所用之余此之财物亦授之职币既得此物还与冬官缮治之故郑云以偿缮治之直也大丧饰遣车遂廞之行之疏大丧至行之释曰大丧谓王丧遣车谓将葬遣送之车入圹者也言饰者还以金象革饰之如生存之车但粗小为之耳注廞兴至鸾车释曰后郑训廞为兴即言谓陈驾之者解廞为陈驾也按下车仆云大丧廞革车彼廞谓作之此文既言饰遣车已是作更言遂廞之故以陈驾解廞也云行之使人以次举之以如墓也者按檀弓云诸侯大牢苞七个遣车七乘大夫亦大牢苞五个遣车五乘郑注云诸侯不以命数丧数略天子当大牢苞九个遣车九乘此时当在朝庙之时于始祖庙陈器之明旦大遣奠之后则使人以次抗举人各执其一以如墓也云遣车一曰鸾车者按冢人云及葬言鸾车象人是名遣车为鸾车以其遣车亦有鸾铃故也及葬执盖从车持旌疏及葬至持旌释曰及葬者谓至葬时将向圹云执盖从车者谓此巾车之官执盖以随柩车之后云持旌者亦使巾车之官执持铭旌此在柩车之前而文在下者以执盖是巾车因言持旌耳非谓持旌亦从车也以车铭旌表柩象殡时在柩前是以既夕礼云祝取铭置于茵注云以重不藏故于此移铭加于茵上若然茵既行时在柩车前明铭旌亦与茵同在柩车前可知也注从车至铭旌释曰云从车随柩路者郑欲以经车为蜃车柩路解之云今蜃车无盖执而随之象生时有也者盖所以表尊亦执而随之所以御雨今蜃车既设帷荒不得设盖是以执而随柩车虽无用但象生时有也云所执者铭旌者将葬之旌士有二旌大夫已上皆有三旌知者以既夕礼是士礼而有乘车所建旃是摄盛故用孤卿所建通帛之旃也又有铭旌以其士无遣车故无廞旌也大夫以上有乘车所建旌卿已上尊矣无摄盛以寻常所建旌王则大常孤卿建旃大夫亦应摄盛用旃是一也又有廞旌又有铭旌也及墓唿启关陈车疏注关墓至东上释曰郑知车是贰车者以其遣车在明器之中按既夕陈明器在道东西面此不言明器而别陈东是贰车可知天子贰车象生时当十二乘也士丧礼下篇曰者是既夕礼也而言士丧礼下篇者以其士丧礼论初死并在殡之事既夕礼论葬时事既夕之下同有一记记士丧及既夕不备之事总为一记故郑以既夕连士丧而言下篇也此所引者引记彼云车至道左北面立东上者士无贰车惟据乘车道车藁车三乘此王礼亦有此三乘车于后别有贰车十二乘若然则此车非止二车而已郑直云贰车者举其士丧礼不见者而言耳小丧共柩路与其饰疏注柩路至饰也释曰言小丧者上言大丧据王不别言后与世子则此小丧中可以兼之郑云柩路载柩车也者即蜃车也云馆棺饰也者即帷荒柳翣池组之属皆是棺之饰岁时更续共其币车疏注故书至用之释曰言岁时更续者谓一岁四时皆有受官车更谓车虽未破日月已久旧坏者更易以新者续谓虽未经久其有破坏不中用者复以新车续之云共其弊车者此言为二者而设以其既易续以新车其本或旧或坏皆是弊车巾车受取以共冬官车人耳子春以为更续谓更受新若然则更续共为一事不当经旨故后郑不从也云共其弊车归其故弊车者此言亦不从也后郑以为俱受新者谓更与续二者于彼用车之人俱受其新车也云更易其旧者释更也云续续其不任用者别释续也云共于车人者此巾车不专主车人所造大车柏车而已兼主轮人舆人所造乘车兵车而云共车人者则车人谓造车之人兼轮人舆人等造车人也大祭祀鸣铃以应鸡人疏注鸡人至为铃释曰云鸡人主唿旦鸡人职文按韩诗云升车则马动马动则鸾鸣鸾鸣则和应是车有和鸾相应之象故鸣铃以应鸡人典路掌王及后之五路辨其名物与其用说疏典路至用说释曰上巾车已主王后之五路今此又掌之者以其冬官造得车讫以授巾车饰以玉金象之等其王及后所乘者又入典路别掌之注用谓至宜用释曰此经虽不言所用之处典路所掌还依巾车朝祀所用故郑依巾车而言也先郑所引春秋者在左氏传宣十二年楚与晋战于邲之事云用谓所宜用者还是朝祀之等也若有大祭祀则出路赞驾说疏注出路至马也释曰按上巾车玉路以祀此云若有大祭祀则出路郑云王当乘之惟出王路也按下文大丧大宾客亦如之注云亦出路当陈之不言王乘之者以此惟云大祭祀则出路据王所乘之亦当陈之为华国下注曰当陈之谓陈之以华国亦有当乘之法但大宾客王乘金路也其大丧则无乘吉时路故注为陈之而说也知赞仆与趣马者夏官大驭戎仆齐仆之等及趣马之官主驾说故知所赞驾说者赞仆与趣马也大丧大宾客亦如之疏注亦出至如之释曰先郑引顾命云康王既陈先王宝器者按彼上文云陈宝及列玉五重大训之等乃陈车乘故云既陈先王宝器云又曰大路在宾阶面注云大路玉路云赘路在阼阶面注云赘次次在玉路后谓玉路之贰也云先路在左塾之前注云先路象路门侧之堂谓之塾谓在路门内之西北面与玉路相对也云次路在右塾之前注云象路之贰与玉路之二相对在门内之东北面云汉朝上计律陈属车于庭者汉朝集使上计律法谓上计会之法礼记射义注亦谓之计然大祭祀亦陈车乘但古典无陈列之事故不引之也凡会同军旅吊于四方以路从疏注王出至华国释曰郑云王出于事无常王乘一路典路以其余路从行者按经会同军旅及吊有三事则是衣裳之会及吊王乘金路兵车之会及军旅王乘革路是王出于事无常也王虽乘一路典路以其余路皆从惟玉路祭祀之车尊不出其余皆出以华国也车仆掌戎路之萃广车之萃阙车之萃苹车之萃轻车之萃疏注萃犹至为萃释曰云此五者皆兵车者以其广阙之等皆在军所用故知皆兵车云所谓五戎也者凡言所谓者谓他成文检诸文不见更有五兵车为五戎之文惟有月令季秋云以习五戎郑彼注以五戎为弓矢殳矛戈戟不为五兵车解之则未知郑所谓五戎者所谓何文或可郑解彼五戎或为此五兵车解之以五戎之事无正文故郑两解之也云戎路王在军所乘也者此言戎路则巾车所云革路即戎路故知戎路是王在军所乘也若然此车仆惟掌五戎之萃其五戎之正不言所掌者巾车虽掌正戎之一其下四戎之正亦巾车掌之矣其广车阙车苹轻四者所解无正文皆郑据字以意释之也云春秋传者是庄九年齐鲁战于干时我师败绩公丧戎路传乘而归又曰下是宣十二年楚与晋战于邲楚子为乘广三十乘分为左右右广鸡鸣而驾日中而说左则受之日入而说楚子使潘党率游阙四十乘从唐侯为左拒栾武子曰楚其君之戎分为二广是也云则诸侯戎路广车也者以时楚虽僭号其兵车仍号为广故知余诸侯兵车为之避天子不得以戎路也云又曰帅游阙四十乘者即是潘党所帅者也云孙子八陈有苹车之陈者是孙子兵法有此言也云又曰驰车千乘者亦是兵书之言引之以证广阙苹轻为兵车之义也云五者之制及萃剩鄾未尽闻也者言未尽闻则亦有闻者其游阙四十乘及驰车千乘并戎车三百两等略得少闻之其余未闻故云未尽闻也书曰者是牧誓武王伐纣战于牧野之事也凡师共革车各以其萃疏注五戎至元焉释曰知戎惟共其一者按巾车王所乘惟革路而已即此上文戎路是也是王惟乘一路耳今此经不云革路总云共革车则革车之言所含者多五戎皆是则王虽乘一路四路皆从是优尊所乘也云而萃各从其元者元即五戎车之下皆云之萃明萃皆从其元可知会同亦如之疏注巡守至备也释曰郑知巡守及兵车之会王乘戎路者以戎仆云掌驭戎车凡巡守及兵车之会亦如之云乘车之会王虽乘金路犹共以从不失备也者上经凡师总云共革车此文亦云共明无问巡守乘车之会皆从以不失备故也大丧廞革车疏注言兴至有焉释曰经不云戎路而云革车亦是五戎之总名故知不徒戎路广阙苹轻皆有可知若然王丧遣车九乘除此五乘之外加以金玉象木四者则九乘矣大射共三乏疏注郑司至之乏释曰乏一名容则射人云三获三容是也以其为革车用皮其乏亦用皮故因使为之若然直云大射共乏至于宾射燕射之等则亦使共乏矣举大射尊者而言先郑读乏为匮乏之乏者以其矢于侯匮乏不去故读从之司常掌九旗之物名各有属以待国事日月为常交龙为旂通帛为旃杂帛为物熊虎为旗鸟隼为龟蛇为全羽为旞析羽为旌疏注物名至用绛释曰郑云所画异物则异名也者按九旂之中有旃物旌泲之等不画异物而郑所总云画异物者郑据多者而总言之非谓九旂皆画异物也云属谓徽识也者谓在朝在军所用小旌故以属言之郑引大传者欲见此属与大传徽识为一物则诗所云号文鸟章亦一物引今汉法欲见古有此危遗及汉时也云通帛谓大赤者巾车及明堂位皆明大赤也云从周正色无饰者以周建子物萌色赤今旌旂通体尽用绛之赤帛是用周之正色无他物之饰也云杂帛者以帛素饰其侧白殷之正色者殷以建丑为正物牙色白今用帛素饰其侧者明以先王正道佐职故兼用白杂之也云全羽析羽皆五采系之于旞旌之上者按序官夏采注云夏采夏翟羽色禹贡徐州贡夏翟之羽有虞氏以为旞后世或无故染鸟羽象而用之谓之夏采若然冬官钟氏染鸟羽是周法染鸟羽为五色故郑云皆五采羽系之于旞旌之上云所谓注旄于干首也者言所谓者谓尔雅之文也若然则此旞旌非直有羽亦有旄故郑引尔雅注旄以证旞旌明其两有是以干旄诗云孑孑干旄孑孑干旌郑彼注云周礼孤卿建旃大夫建物首皆注旄焉明干首旄羽皆有之此虽据旞旌旄羽并有至于大常已下首皆有旄羽故卫之臣子虽旃物而有旄羽则大常已下皆有明矣故夏采云乘车建绥复于四郊注緌以旄牛尾为之缀于橦上王祀四郊乘玉路建大常今以之复去其旒异之于生是其旌首皆有旄之验也云九旗之帛皆用绛者以周尚赤故尔雅云纁帛縿也按全羽析羽直有羽而无帛而郑云九旗之帛者据众有者而言或解以为旞旌之下亦有旄旒而用绛帛也其旄之下旆似不用绛故尔雅云缁广充幅长寻曰继曰旆诗云白旆央央旆即左氏定四年传云分康叔以少帛綪茷旃旌是旌旆色异也尔雅别云素锦绸杠素升龙练旒九彼施于丧葬之旂也及国之大阅赞司马颁旗物王建大常诸侯建旂孤卿建旃大夫士建物师都建旗州里建县鄙建道车载旞斿车载旌疏及国至载旌释曰按大司马仲春教振旅仲夏教茇舍仲秋教治兵仲冬教大阅大阅谓仲冬无事大简阅军礼司常主旗物故赞司马颁物也此九旗发首虽总为大阅而言其道车载旞游车载旌非为军事也注仲冬至不出释曰按大司马云主四时军法故云司马主其礼也云自王以下治民者旗画成物之象者谓自王以下至诸侯并乡遂之官是也云王画日月象天明也者圣人与日月齐其明故旌旗画日月象之按桓二年臧哀伯云三辰旂旗昭其明也三辰日月星则此大常之画日月者也此直言日月不言星者此举日月其实兼有星也云诸侯画交龙一象昇朝一象下复也者以衣服不言交龙直云衮龙则衣服直有升龙无降龙以其天子之衣无日月星直有龙龙有升龙降龙则诸侯不得与天子同故直有升龙也至于天子旌旂有日月星辰故诸侯旌旂无日月星故龙有升降也象昇朝天子象下复还国也云孤卿不画者谓不画异物帛而已云言奉王之政教而已者以其直有时王政教故云奉王之政教而已云大夫士杂帛者谓中央赤旁边白白是先王殷之正色而在旁故云以先王正道佐职也云师都六乡六遂大夫也谓之师都都民之所聚也者以师众也都聚也主乡遂民众所聚故谓之师都也六乡大夫皆卿六遂大夫皆大夫也卿合建旃大夫合建物今总建旗以其领众在军为将故同建熊虎之旗故郑云画熊虎者乡遂出军赋象其守勐莫敢犯也云州里县鄙乡遂之官者州是乡之官里与县鄙是遂之官故总言乡遂之官云互约言之者遂之里是下士得与乡之州中大夫同建则知乡之闾亦得与遂之县同建也遂之鄙得与县同建乡之党亦得与州同建旃可知是互也言约者乡之族上从党同建比上从闾同建也遂之邻上从鄙同建邻上从里同建是约也俱族师已下并都鄙已下皆是士官虽与在上大夫同建其刃数则短当三刃已下云鸟隼象其勇捷也者熊虎龟蛇皆二物相对则此鸟隼亦别物若然则郑以勇解隼故王制云鸠化鹰然后罻罗设是隼勇也以捷解鸟鸟亦谓捷疾者也云龟蛇象其扞难避害也者龟有甲能扞难蛇无甲见人退之是避害也云道车象路也者按巾车云象路建大赤以朝朝所以行道故谓象路为道车是以士冠记及郊特牲皆云牟追夏后氏之道章甫殷道委貌周道是与在朝服乘者皆从道故知道车是象路但在朝则建大赤今以朝夕燕出入则建旞也郑知游车是木路者巾车云木车以田是游乐之所囿人掌囿游之兽禁是知游车是木路也但正田猎所建大麾今以小小田猎及巡行县鄙则建旌为异耳云全羽析羽五色象其文德也者此羽是钟氏所染鸟羽象翟羽而用故知皆五色以象文德也云大阅王乘戎路建大常焉玉路金路不出者郑据此文大阅之时王乘戎路金玉之路不出其祀帝于郊及乘车之会金路玉路皆出也皆画其象焉官府各象其事州里各象其名家各象其号疏皆画至其号释曰上云旌旗之大此言旌此之细者也云皆画其象焉与下为目此则官府已下三象是也注事名至之饰释曰郑云事名号者徽识者大传云殊徽号昭公二十一年宋厨人濮曰扬徽者公徒也是名徽也诗六月云识文鸟章笺云识徽识是名识也今郑合而言之故云徽识也云所以题别群臣者此经虽为军事而言而云题别群臣者亦据在朝位而言也故郑即言树之于位朝者各就焉而引觐礼为证也按觐礼秋觐在庙诸侯前期皆受含于朝文王庙外上介树君之旂于位明日公侯伯子男人各就其旂而立即此经象故云此其类云或谓之事或谓之名或谓之号异外内也者官府在朝是内其州里在百里二百里家在三百四百里五百里并是外也云三者旌旗之细也者对上大常已下为旌旗之大者也云士丧礼曰为铭各以其物者谓为铭旌各以生时物王则大常已下为之云亡则以缁长半幅者谓不命之士生时无旌旗者故云亡也以缁缯长半幅长一尺也云赪末长终幅广三寸者以赤缯为之长二尺广三寸云书名于末者书死者名于广三寸之上云此盖其制也者此在朝表朝位其铭旌制亦如此按礼纬云天子之旌高九刃诸侯七刃大夫五刃士三刃按士丧礼竹杠长三尺则死者以尺易刃天子九尺诸侯七尺大夫五尺士三尺其旌身亦以尺易刃也若然在朝及在军缀之于身亦如此故云盖其制也云徽识之书则云某某之事者官府天官在军当云大宰之下某甲之事地官之下当云大司徒之下某甲之事余四官之下皆然云某某之名者此据州里而言假令六乡之下则言某乡之下某甲之名若六遂之下当云某遂之下某甲之名也云某某之号者此据都家之内假令三百里大夫家之下当云某家之下某甲之号此三者则遍其畿内矣云今大阅礼象而为之者此在军之旌缀于身大小象铭旌旗及在朝者为之云兵凶事者隐公传云兵凶器战危事亦是凶事也杜子春破画为书后郑不从还从画云气者按乡射记云凡画者丹质则射侯之等皆有画云气之法明此经所云画者画云气也云异于在国军事之饰者觐礼及铭旌皆不云画以其在国质故也惟在军画之故云军事之饰文也凡祭祀各建其旗疏注王祭至玉路释曰郑云王祭祀之车则玉路者偏据王而言云乘玉路则建大常经云各建其旗则诸侯已下所得路各有旗按上文诸侯建旗大行人云建常九旒虽言常皆是交龙为旂散文通故名旂为常孤卿则旃大夫则物故言各建其旗也会同宾客亦如之置旌门疏注宾客至旌门释曰郑知宾客朝觐宗遇王乘金路者见齐仆云当驭金路以宾又齐右亦云会同宾客前齐车齐车即金路朝觐宗遇即会同故总以金路解之也知巡守兵车之会王乘戎路者以其同是军事故知亦皆乘戎路也知皆建其大常者此大阅礼王建大常即知巡守兵车之会皆建大常也云掌舍职曰为帷宫设旌门者彼注云谓王行昼止则树旌以为门彼官树之此官供旌大丧共铭旌建廞车之旌及葬亦如之疏建廞至如之释曰此谓在庙陈时建之谓以廞旌建于遣车之上及葬亦如之此谓入圹亦建之注葬云至说之释曰郑云葬云建之则行廞车解说之者此释经及葬亦如之在庙陈时云建葬时亦建则惟有在道去之使人各执遣车又当各执廞旌是行廞车解说之也凡军事建旌旗及致民置旗弊之疏凡军至弊之释曰云凡军事建旌旗者当大司马欲致众之时司常建之此言为乃致而设注始置至至者释曰云始置旗以致民者解经及致民置旗也又云民至仆之诛后至者释经弊之甸亦如之疏甸亦如之释曰上云军事谓出军征战今此云甸谓四时田猎言亦如之者亦如上建旌及致与弊之也凡射共获旌疏凡射共获旌释曰言凡射者则大射宾射及燕射皆共之注获旌至持旌释曰谓若大射服不氏唱获所持之旌三侯皆有获旌也岁时共更旌疏岁时共更旌释曰谓受官旌旗用之者岁之四时来换易则司常取彼之旧与此之新也都宗人掌都宗祀之礼凡都祭祀致福于国疏注都或至祭仆释曰知都有山川者见祭法云山川丘陵能兴云雨诸侯有其地则祭无其地则不祭都祀畿内诸侯明亦祭境内山川也云及因国无主九皇六十四民之祀者按王制云天子诸侯祭因国之在其地而无主后者注云谓所因之国先王先公有功德宜享世祀今绝无后为之祭主者按史记伏羲已前九皇六十四民并是上古无名号之君绝世无后今宜主祭之也云王子弟则立其祖王之庙者左氏传庄二十八年云邑有先君之主曰都明天子礼亦然故知都内王子弟有祖王之庙也云其祭祀王皆赐禽焉者见祭仆云王所不与则赐之禽都家亦如之玄谓王所不与同姓有先王之庙是赐禽法云其来致福则帅而造祭仆知者见祭仆云凡祭祀致福者展而受之是造祭仆之事正都礼与其服疏注禁督至车旗释曰郑云禁督其违失者解经正都礼礼中所含者多故总以违失解之云服谓衣服及宫室车旗者解经与其服郑并言宫室车旗者经虽直举其服服中可以兼宫室车旗是以下文家宗人兼言宫室车旗之禁明衣服之外总须正之若有寇戎之事则保群神之示疏注守山至坛域释曰此经所云据寇戎从外而入故先保在郊之神位而言是以郑云守山川丘陵坟衍之坛域也按小宗伯云兆山川丘陵于四郊彼惟不言坟衍坟衍之位亦在四郊皆须保之言壝者谓于中为坛四畔为壝举壝则坛见矣国有大故则令祷祠既祭反命于国疏注令令至白王释曰郑知所令令有司者此都宗人是王家之官王命使祷祠是都内之事明所令令都内之有司有事于神者也云祭谓报塞也者凡祈福曰祷至于得福则曰祭当与正祭同名祭则是经言祭据报塞而言也云反命还白王者本以祷祠为奉王命今祭讫反以王命还白于王故言还白王也家宗人掌家祭祀之礼凡祭祀致福疏注大夫至祖庙释曰郑云大夫采地之所祀者则家止谓大夫不通公卿也故载师职云家邑任稍地小都任县地大都任疆地是大夫采地称家在三百里之内卿为小都在四百里公为大都在五百里则上都宗人所主是也言所祀与都同者据山川九皇六十四民在其地者云若先王之子孙亦有祖庙者亦如上都宗人但天子与诸侯礼异诸侯之卿大夫同姓邑有先君之主则曰都无曰邑天子之臣同姓大夫虽有先君之主亦曰邑也此不言凡家祭祀致福于国者举都而言此家从可知国有大故则令祷祠反命祭亦如之疏国有至如之释曰云则令祷祠反命者王以命令祷祠祷祠讫反命于王则与上文都宗人既祭反命于国为一也此更言祭亦如之者与上异则此是祷祠讫王复更有命祭祭讫亦反命然彼此无异但文有详略则彼亦有此王命更祭之法文不具也掌家礼与其衣服宫室车旗之禁令疏注掌亦至明矣释曰云掌亦正者都宗人云正故知此掌与彼正同云不言寇戎保群神之壝则都家自保之者此郑都家自解者郑欲释经二处互见其文何者彼经言若有寇戎之事则保群神之壝者据王所命祀者而言则此家宗人亦有王所命祀者家宗人亦保之可知此家宗人不言寇戎保群神之壝者是王所不祀家宗人自保之则都宗人亦有王不祀者都宗人自保之可知故郑二者双言之云都宗人所保者谓王所祀明矣者以王所不祀宗人不保之明宗人保者王所祀也凡以神仕者掌三辰之法以犹鬼神示之居辨其名物疏凡以至名物释曰序官注云神士者男巫之俊知是巫者此中掌三辰之法以犹鬼神祇之居按外传云在男曰觋在女曰巫使制神之处位次主之度与此文合故知此神仕是巫注犹图至痛矣释曰云天者群神之精日月星辰其着位也者郑以经直见三辰不言天者天体无形人所不睹惟睹三辰故郑云天者群神之精日月星辰是其着位者也云以此图天神人鬼地祇之坐者谓布祭众寡与其居句者郑意鬼神祇之居止是布祭于神神有众寡多少或居方为之或句曲为之也引孝经说郊祀者援神契文敢问章云周公郊祀后稷以配天云郊祀之礼燔燎扫地已下至敬心之言释之也言郊之布席已下是郑君语云郊之布席象五帝坐者按天文有五帝坐星东方苍帝灵威仰南方赤帝赤熛怒中央黄帝含枢纽西方白帝白招拒北方黑帝汁光纪各于其面是布神坐也云礼祭宗庙序昭穆者文二年大事于大庙毁庙之主陈于大祖未毁庙之主皆升合食昭南面穆北面是人鬼之席坐也云亦又有似虚危者虚危有坟墓四司又为宗庙布席象之故云又有似虚危也云则祭天圜丘象北极者北极有三星则中央明者为大一常居傍两星为臣子位焉云祭地方泽象后妃者天有后妃四星天子象天后象地后妃是其配合也云及社稷者天有天社之星祭社之位象焉故云及社稷之席之席之言结五帝已下也孝经说云祭牲茧栗者据祭地或象天酒旗坐星酒旗星名云厨仓具黍稷者厨仓亦星名言厨仓所以具黍稷以祭祀云布席极敬心也者总结语也国语曰以下者欲见巫能制神之处位者心由精爽之意云精爽不携贰者言其专一也云上下比义者上谓天神下谓地神能比方尊卑大小之义言圣能通知神意云神明降之者正谓神来降于其身言在男曰觋在女曰巫者男子阳有两称名巫名觋女子阴不变直名巫无觋称言今之已下欲言今世邪巫诳惑世间之事故郑痛之以冬日至致天神人鬼以夏日至致地示物鬽以禬国之凶荒民之札丧疏以冬至札丧释曰言以冬日至夏日至此则大司乐云冬日至于地上之圜丘奏之若乐六变天神皆降夏日至于泽中之方丘奏之地祇皆出是也但其时天之神地之祇皆降仍于祭天之明日更祭此等小神祇故于此别之也注天人至之溃释曰郑云天人阳也者此解冬日至祭天神人鬼之意以其阳故十一月一阳生之月当阳气升而祭之也云地物阴也者此解夏日至祭地示之意以其阴故五月一阴生之日当阴气升而祭之也云所以顺其为人与物也者各顺阴阳而在冬夏至也云致人鬼于祖庙致物鬼彡于墠坛此郑惟释人鬼物鬽不言致天神之处者文略亦当在墠坛也云盖用祭天地之明日者当冬至夏至之日正祭天地之神示事繁不可兼祭此等虽无文郑以意量之故云盖用祭天地之明日也云百物之神曰鬽春秋传曰螭鬽魍魉者按左氏宣公三年楚子问鼎之大小轻重王孙满对曰夏之方有德也远方图物贡金九牧铸鼎象物故民入川泽山林不逢不若魑魅魍魉莫能逢之服氏注云螭山神兽形魅怪物魍魉木石之怪文十八年注螭山神兽形或曰如虎而啖虎或曰魅人面兽身而四足好惑人山林异气所生为人害如贾服义与郑异郑君则以螭鬽为一物故云百物之神曰鬽引春秋螭鬽以证之经无魍魉连引之以国语木石之怪夔魍魉贾服所注是也杜子春云禬除也后郑云此禬读如溃痈之溃者就足子春之义以其痈溃则浓血除故读从之云此禬读从溃言此以对彼彼大祝云类造禬禜之禬禬为会合之义不为溃也乐师掌国学之政以教国子小舞疏乐师至小舞释曰此乐师教小舞即下文犮舞已下是也此言小舞即大司乐教云门已下为大舞也注谓以至大夏释曰云谓以年幼少时教之舞对二十已后学大舞郑知者所引内则文是也云十三舞勺者按彼上文云十年出就外傅又云十三舞勺勺即周颂酌序云酌告成大武也言能酌先祖之道以养天下也郑注云周公居摄六年所作是也云成童舞象者即周颂序云维清奏象舞注云象舞象用兵时刺伐之舞武王制焉是也此皆诗诗为乐章与舞人为节故以诗为舞也此勺与象皆小舞所用幼少时学之也云二十舞大夏者人年二十加冠成人而舞大夏大夏夏禹之舞虽举大夏其实云门已下六舞皆学以其自夏以上揖让而得天下自夏以下征伐而得天下夏为文武中故特举之可以兼前后也凡舞有犮舞有羽舞有皇舞有旄舞有干舞有人舞疏凡舞至人舞释曰此六舞者即小舞也若天地宗庙正祭用大舞即上分乐序之是也此小舞按舞师亦陈此小舞云教皇舞帅而舞旱暵之事即皆据祈请时所用也注故书至以皇释曰故书皇作羽王郑司农破羽王为皇也先郑云犮舞者全羽者先郑意以司常有全羽为旞析羽为旌相对即以此犮舞为全羽羽舞为析羽相对解之后郑破犮舞不破羽舞也云皇舞以羽冒覆头上衣饰翡翠之羽者此后郑亦不从之云旄舞者氂牛之尾者按山海经云潘侯之山有兽如牛而节有毛其名曰旄牛注云今旄牛髀脚胡尾皆有长毛故先郑据而言之云干舞者兵舞者此有干舞舞师有兵舞先郑以干戈兵事所用故以干舞为兵舞后郑亦从之也云人舞者手舞者后郑亦从之矣自社稷以犮已下至星辰以人舞后郑从其二不从其四者社稷以犮依舞师辟雍以旄以无正文后郑从之后郑云犮析五采缯不从司农者若今者可以言古以汉时有灵星舞子持之而舞故知犮舞亦析五色缯为之也云皇杂五采羽如凤皇色持以舞者按山海经凤皇出丹穴山形似鹤首文曰德背文曰义翼文曰顺腹文曰信膺文曰仁又按京房易传云凤皇麟前鹿后蛇颈龟背鱼尾鸡喙燕翼五采高二尺汉世凤皇数出五色今皇舞与凤皇之字同明杂以五采羽如凤皇色持之以舞故不从先郑以羽覆头上衣饰翡翠之羽也云人舞无所执以手袖为威仪者此就足先郑手舞手舞用袖为威仪也云四方以羽者依舞师云宗庙以人者虽无文宗庙是人鬼故知用人也云山川以干者干舞即兵舞舞帅云教兵舞师而舞山川之祭祀是也旱暵以皇亦依舞师也教乐仪行以肆夏趋以采荠车亦如之环拜以钟鼓为节疏教乐至为节释曰此王行迎宾若春夏受贽于朝无迎法受享于庙则迎之若秋冬一受之于庙并无迎法若飨食在庙燕在寝则皆迎法若然郑此注据大寝而言则是燕时若飨食在庙则与此大寝同也注教乐至奏乐释曰郑知教王以乐出入于大寝之仪者此经先言行后言趋又云环拜据从内向外而言是出时也礼记玉藻云趋以采荠行以肆夏先言趋后言行据从外向内是入时也乐节是同故郑出入并言也先郑云肆夏采荠皆乐名者案襄四年穆叔如晋晋侯飨之金奏肆夏杜亦云肆夏乐曲名案钟师注九夏皆诗之大者载在乐章乐崩从而亡以此言之肆夏亦诗篇名先郑云或曰皆逸诗得通一义也按玉藻注齐读如楚茨之茨此齐读亦从茨可知也玄谓引尔雅者行是门内趋是门外之事也按尔雅云室中谓之时堂上谓之行堂下谓之步门外谓之趋中庭谓之走大路谓之奔但庭中走大路奔据助祭者而言故诗云骏奔走在庙也今总言行者谓大寝之中不言堂下步者人之行必由堂下始与行小异大同故略步而言其行也云然则王出既服至堂而肆夏作者是行以肆夏出路门而采荠作是趋以采荠也云其反入至应门路门亦如之者反入至应门即是路门外当奏采荠也入至路门即是门内行以肆夏也但王有五门外仍有皋库雉三门经不言乐节郑亦不言故但据路门外内而言若以义量之既言趋以采荠即门外谓之趋可总该五门之外皆于庭中遥奏采荠云此谓步迎宾客者以其言行与趋是步迎之法可知也云王如有车出之事者则经车亦如之是也但车无行趋之法亦于门外奏采荠门内奏肆夏郑知有登车于大寝西阶之前反降于阼阶之前者以书传云天子将出撞黄钟之钟明知出入升降皆在阶前可知出必撞黄钟之钟者黄钟在子是阳生之月黄钟又阳声之首阳主动出而撞之云右五钟者谓林钟至应钟右是阴阴主静恐王大动故以右五钟黄钟是动以告静者云入则撞蕤宾之钟左五钟皆应者蕤宾在午五月阴生之月阴主静入亦是静故撞蕤宾之钟左五钟谓大吕至中吕左是阳阳主动入静以告动也云大师于是奏乐者谓王有此出入之时则大师于时奏此采荠肆夏也按曲礼云国君下卿位彼注云出过之而上车入未至而下车彼谓诸侯礼与天子礼异不得升降于阶前也凡射王以驺虞为节诸侯以貍首为节大夫以采苹为节士以采蘩为节疏凡射至为节释曰凡此为节之等者无问尊卑人皆四矢射节则不同故射人云天子九节诸侯七节大夫士五节尊卑皆以四节为乘矢拾发其余天子五节诸侯三节大夫士一节皆以为先以听先听未射之时作之使射者预听知射之乐节以其射法须其体比于礼其节比于乐而中多者乃得预于祭故须预听但优尊者故射前节多也注驺虞至曾孙释曰郑知云驺虞采苹采蘩皆乐章名者以其诗为乐章故也云在国风召南者见关雎已下为周南鹊巢已下为召南三篇见在召南卷内也云惟貍首在乐记者按乐记云左射貍首右射驺虞是也按射义亦云貍首曰曾孙侯氏四正具举大小莫处御于君所不引之者郑略引其一以证耳云射义已下者证用此篇之义也先郑引大射者证大师用乐节之事云间若一者谓七节五节之间缓急稀稠如一彼诸侯礼故有乐正命大师此天子礼故乐师命大师也云貍首曾孙者貍首是篇名曾孙章头即射义所云是也凡乐掌其序事治其乐政疏凡乐至乐政释曰云凡乐者谓凡用乐之时也云掌其叙事者谓陈列乐器及作之次第皆序之使不错缪云治其乐政者谓治理乐声使得其正不淫放也凡国之小事用乐者令奏钟鼓疏凡国至钟鼓释曰此小事郑云小祭祀之事谓王玄冕所祭则天地及宗庙皆有钟鼓乐师令之若大次二者之乐大司乐令之也此小祭有钟鼓但无舞故舞师云小祭祀不兴舞是也凡乐成则告备疏注成谓至歌备释曰云成谓所奏一竟者竟则终也所奏八音俱作一曲终则为一成则乐师告备如是者六则六成余八变九变亦然故郑引书箫韶九成为证也又引燕礼者欲见彼诸侯燕礼大师告于乐正乐正告于宾与君此天子祭礼亦大师于乐成之时则大师告乐师乐师乃告王彼据燕礼此据祭礼事节相当故引为证也诏来瞽皋舞疏诏来瞽皋舞释曰到读之云诏瞽来谓诏告视了扶瞽人来入升堂作乐也皋舞者谓号唿国子舞者使当舞注郑司至者舞释曰先郑破瞽为鼓后郑从字或为瞽于义是但文不足后郑增成之耳云或曰来敕已下但瞽人无目而云敕尔瞽率尔众工于义不可且奏尔悲诵等似逸诗不知何从而出故后郑不从之玄谓诏来瞽者以来为入按大祝云来瞽令嗥舞注云来嗥者皆谓唿之入彼来为唿之者以彼来上无字故以来为唿之义与此无异也及彻帅学士而歌彻疏及彻至歌彻释曰此亦文承祭祀之下亦谓祭未至彻祭器之时乐师帅学士而歌彻但学士主舞瞽人主歌今云帅学士而歌彻者此绝读之然后合义歌彻之时歌舞俱有谓帅学士使之舞歌者自是瞽人歌雍诗也彻者主宰君妇耳注学士至之什释曰郑云学士国子也者此学士即下大胥职云掌学士之版以待致诸子故知学士是国子国子即诸子是也玄谓彻者歌雍者见论语云三家者以雍彻孔子云相维辟公天子穆穆奚取于三家之堂若然要有辟公助祭并天子之容穆穆乃可用雍诗彻祭器是大夫及诸侯皆不得用雍故知此云歌彻者歌雍诗也又云雍在周颂臣工之什者从清庙已下皆周颂但此雍在臣工之什内云之什者谓聚十篇为一卷故云之什也令相疏注令视至道与释曰此令相之文在祭祀歌彻之下者欲见大小祭祀皆有令相之事故于下总结之郑知令相令视了扶工者见仪礼扶工者皆称相以其瞽人无目而称工故云令视了扶工也先郑引论语者亦见相是扶工也飨食诸侯序其乐事令奏钟鼓令相如祭之仪疏飨食至之仪释曰言如祭之仪者非直序乐令钟鼓令相其中诏来瞽歌彻等皆如之但祭祀歌雍而彻飨食彻器亦歌雍知者下大师与此文皆云大飨亦如祭祀登歌下管故知皆同也燕射帅射夫以弓矢舞疏注射夫众耦也释曰凡射有三番又天子六耦畿内诸侯四耦畿外诸侯三耦前番直六耦三耦等射所以诱射故也第二番六耦与众耦俱射第三番又兼作乐经直云射夫郑知众耦者以其三番射皆弓矢舞若言六耦等不兼众耦若言众耦则兼三耦故郑据众耦而言也言执弓矢舞谓射时执弓挟矢及发矢其体比于礼其节比于乐节相应于乐节也乐出入令奏钟鼓疏注乐出至其器释曰郑知乐是笙歌已下者按礼乐记单出曰声杂比曰音又云杂以干戚羽毛谓之乐凡此笙并瞽人歌者及国子舞者及器皆须出入故知乐中兼此数事也凡军大献教恺歌遂倡之疏凡军至倡之释曰军事言凡者有大军旅王自行小军旅遣臣去故言凡以该之云大献者谓师克胜献捷于祖庙也云教恺歌者恺谓恺诗师还未至之时预教瞽蒙入祖庙遂使乐师倡道为之故云遂倡之凡丧陈乐器则帅乐官疏凡丧至乐官释曰丧言凡者王家有大丧小丧皆有明器之乐器故亦然言凡以该之明器之乐器者谓若檀弓云木不成斫瓦不成味琴瑟张而不平笙竽备而不和是也注帅乐官往陈之释曰乐官亦谓笙师镈师之属廞乐藏之者也云往陈之者谓如既夕礼陈器于祖庙之前庭及圹道东者也及序哭亦如之疏注哭此至帅之释曰按小宗伯云及执事视葬献器遂哭之注云至将葬献明器之材又献素献成皆于殡门外王不亲哭有官代之彼据未葬献材时小宗伯哭之此序哭明器之乐器文承陈乐器之下而云序哭谓使人持此乐器向圹及入圹之时序哭之也凡乐官掌其政令听其治讼疏凡乐至治讼释曰凡乐官谓此已下大胥至司干皆无听讼之事则皆乐师听之耳大胥掌学士之版以待致诸子疏注郑司至同义释曰先郑知学士谓卿大夫诸子者按夏官诸子职云掌国子之倅则国中兼有元士之适子不言者以其汉法卑者之子不得舞宗庙之酎则元士之子不入故知卿大夫之诸子也知学舞者下云入学合舞故知也云不得舞宗庙之酎者按月令四月云天子与群臣饮酎郑注云酎之言醇谓重酿之酒春酒至此始成作此酎亦谓重酿之酒祭宗庙而用之祭未有相饮之法以宗庙言之云除吏二千石已下在前汉纪注云汉承秦爵二十等五大夫九爵关内侯十九爵列侯二十爵宗庙舞人用贵人子弟与周同故先郑引以为证也既云取七尺以上而云十二到三十则十二者误当云二十至三十何者按乡大夫职云国中自七尺以及六十野自六尺以及六十有五皆征之按韩诗二十从役与国中七尺同是七尺为二十矣明不得为十二也春入学舍采合舞疏注春始至之属释曰云春始以学士入学者岁初贵始云学宫者则文王世子云春诵夏弦皆于东序是也云合舞等其进退使应节奏者谓等其舞者或进或退周旋使应八音奏乐之节合也按月令注春合舞者象物出地鼓舞也先郑解舍采三家之说后郑皆不从者按王制有释菜奠币文王世子又云始立学释菜不舞不授器舍即释也采即菜也故以为学子始入学释采礼先师也但学子始入学释菜礼轻故不及先圣也其先师者郑注文王世子云若汉礼有高堂生乐有制氏诗有毛公书有伏生知菜是苹蘩之属者诗有采苹采蘩皆采名言之属者周礼又有芹茆之等亦菜名也秋颁学合声疏秋颁学合声释曰春物生之时学子入学秋物成之时颁分也分其才艺高下故郑云春使之学秋颁其才艺所为也云合声者春为阳阳主动舞亦动春合舞象物出地鼓舞秋为阴阴主静声亦静故秋合声象秋静也但舞与声递相合故郑云合声亦等其曲折使应节奏也以六乐之会正舞位疏以六至舞位释曰六乐者即六代之乐六舞云门之等是也注大同至习之释曰云大同者解经中会会合即大同也云大同六乐之节奏者谓六代之舞一一作之使节奏大同而无错谬故云正其位使相应也云为大合乐习之者按月令仲春上丁命乐正习舞释菜季春云大合乐则此云六乐之会为季春大合乐习之也若然此六乐之会与上春入学舍采合舞者别矣按文王世子云凡大合乐必遂养老注大合乐谓春入学舍采合舞秋颁学合声则是合舞合声与大合乐又为一者季春大合乐与合舞合声实别但春合舞秋合声对春大合乐不为大然于四时而言亦为大合乐何者文王世子云凡大合乐必遂养老其中含有合舞合声必知含此二者以其言凡非一按月令仲春习舞释采天子亲往视之季春云大合乐天子亲往视之至仲春合声虽不云天子亲往视之视之可知若然三者天子亲往视之同则皆有养老之事则春合舞秋合声皆得为大合乐文王世子以大合乐为合舞合声解之也以序出入舞者疏注以长至纰错释曰凡在学皆以长幼为齿令为舞者八八六十四人所须为舞之处皆当以长幼出入若使幼者在前则为纰错故云使出入不纰错也比乐官疏注比犹至乐官释曰杜子春云次比乐官者也与后郑同郑大夫以比为庀录具乐官者虽与后郑不同得为一义故引之在下也展乐器疏注展谓陈数之释曰乐器谓鼓钟笙磬敔之等皆当陈列校数凡祭祀之用乐者以鼓征学士疏凡祭至学士释曰祭祀言凡者则天地宗庙之祀用乐舞之处以鼓召学士选之当舞者往舞焉舞师云小祭祀不兴舞注云小祭祀王玄冕所祭则亦不征学士也序宫中之事小胥掌学士之征令而比之觵其不敬者疏小胥至敬者释曰大胥掌学士之版以待召聚舞者小胥赞大胥为征令校比之知其在不仍觥其不敬者也注比犹至其觩释曰引诗者是周颂丝衣之篇祭未饮酒恐有过失故设罚爵其时无犯非礼用爵觥然陈设而已引之者证觥是罚爵也巡舞列而挞其怠慢者疏注挞犹至荆扑释曰按文十八年齐懿公为公子也与邴歜之父争田不胜及即位乃掘而刖之而使歜仆纳阎职之妻而使职骖乘公游于申池二人浴于池歜以扑抶职职怒歜曰人夺汝妻而不怒一抶汝庸何伤是抶为挞以荆故云扑也正乐县之位王宫县诸侯轩县卿大夫判县士特县辨其声疏注乐县至而已释曰云乐县谓钟磬之属县于簨虡者凡县者通有鼓镈亦县之郑直云钟磬者据下成文而言先郑云轩县判县特县皆直云去一面不辩所去之面故后郑增成之也所引春秋传者按成二年左氏传云卫孙良夫将侵齐与齐师遇败仲叔于奚救孙桓子桓子是以免既卫人赏之以邑辞请曲县繁缨以朝许之仲尼闻之曰惜也不如多与之邑惟器与名不可以假人注云诸侯轩县阙南方形如车舆是曲也引之者证轩为曲义也玄谓轩县去南面避王也若然则诸侯轩县三面皆阙南面是以大射云乐人宿县于阼阶东笙磬西面其南笙钟其南镈皆南陈西阶之西颂磬东面其南钟其南鑮皆南陈又云一建鼓在西阶之东南面注云言面者国君于其臣备三面尔无钟磬有鼓而已其为诸侯则轩县是其去南面之事也以诸侯大射于臣备三面惟有鼓则大夫全去北面为判县可知云特县县于东方或于阶间而已者按乡饮酒记云磬阶间缩霤注云缩从也霤以东西为从是其阶间也按乡射云县于洗东北西南注云此县谓县磬也县于东方避射位也是其东方也云而已者言其少耳凡县钟磬半为堵全为肆疏凡县至为肆释曰云凡县钟磬总目语也所县者则半之为堵全之为肆是也云堵者若墙之一堵肆者行肆之名二物乃可为半者一堵半其一肆故云半为堵全为肆也注钟磬至二肆释曰经直言钟磬不言鼓镈者周人县鼓与镈之大钟惟县一而已不编县故不言之其十二辰头之零钟亦县一而已今所言县钟磬者谓编县之二八十六枚共在一虡者也郑必知有十六枚在一虡者按左氏隐五年考仲子之宫初献六羽众仲云夫舞所以节八音而行八风故以八为数乐县之法取数于此又倍之为十六若漏刻四十八箭亦倍十二月二十四气故以十六为数也是以淮南子云乐生于风亦是取数于八风之义也按昭二十年晏子云六律七音服注云七律为七器音黄钟为宫林钟为征大蔟为商南吕为羽姑洗为角应钟为变宫蕤宾为变征外传曰武王克商岁在鹑火月在天驷日在析木之津辰在斗柄星在天鼋鹑火及天驷七列也南北之揆七月也凫氏为钟以律计自倍半一县十九钟钟七律十二县二百二十八钟为八十四律此一岁之闰数此服以音定之以一县十九钟十二钟当一月十二月十二辰辰加七律之钟则十九钟一月有七律当一月之小余十二月八十四小余故云一岁之闰数按大射笙磬西面颂磬东面皆云其南钟其南镈北方直有鼓无钟磬避射位则三面钟磬镈天子宫县四面钟磬镈而已不见有十二县服氏云十二县非郑义也云半之者谓诸侯之卿大夫士也又云诸侯之卿大夫半天子之卿大夫西县钟东县磬者天子诸侯县皆有镈今以诸侯之卿大夫士半天子之卿大夫士言之则卿大夫士直有钟磬无镈也若有镈不得半之耳必知诸侯卿大夫分钟磬为东西者以其诸侯卿大夫亦称判县故知诸侯卿大夫以天子卿大夫判县之一肆分为西东也云士亦半天子之士者天子之士直有东方一肆二堵诸侯之士半之谓取一堵或于阶间或于东方也先郑引春秋者襄十一年郑赂晋侯歌钟二肆晋侯以乐之半赐魏绛魏绛于是乎始有金石之乐礼也按彼郑赂晋侯止有二肆当天子卿大夫判县故取半赐魏绛魏绛得之分为左右故云始有金石之乐引之者证诸侯之卿大夫判县有钟磬之义也大师掌六律六同以合阴阳之声阳声黄钟大蔟姑洗蕤宾夷则无射阴声大吕应钟南吕函钟小吕夹钟皆文之以五声宫商角征羽皆播之以八音金石土革丝木匏竹疏注以合至管箫释曰此大师无目于音声审故使合六律六同及五声八音也郑云以合阴阳之声者声之阴阳各有合者六律为阳六同为阴两两相合十二律为六合故云各有合也云黄钟子之气也十一月建焉而辰在星纪者以经云以合阴阳之声即言阳声黄钟大蔟姑洗等据左旋而言云阴声大吕应钟南吕等据右转而说其左右相合之义按斗柄所建十二辰而左旋日体十二月与月合宿而右转但斗之所建建在地上十二辰故言子丑之等辰者日月之会会在天上十二次故言娵訾降娄之等以十二律是候气之管故皆以气言之耳以黄钟律之首与大吕合故先言之云辰与建交错贸处如表里然是其合者贸易也谓若诗云抱布贸丝是贸易也十二月皆先言建后言辰皆覆之亦先言建后言辰是辰与建交错贸易处互为先后如似有表里然是其交合也假令十一月先举黄钟后言星纪覆之则先举大吕后言玄枵十二月皆然义可知也云其相生则以阴阳六体为之者向上所说顺经六律左旋六同右转以阴阳左右为相合若相生则六律六同皆左旋以律为夫以同为妇妇从夫之义故皆左旋郑知有阴阳六体法者见律历志云黄钟初九律之首阳之变也因而六之以九为法得林钟林钟初六吕之首阴之变也皆三天地之法也是其阴阳六体其黄钟在子一阳爻生为初九林钟在未二阴爻生得为初六者以阴故退位在未故曰干贞于十一月子坤贞于六月未也云同位者象夫妻异位者象母子者同位谓若黄钟之初九下生林钟之初六俱是初之第一夫妇一体是象夫妇也异位象子母谓若林钟上生大蔟之九二二于第一为异位象母子但律所生者为夫妇吕所生者为母子十二律吕律所生者常同位吕所生者常异位故云律取妻而吕生子也故曰黄钟为天统律长九寸林钟为地统律长六寸大蔟为人统律长八寸林钟位在未得为地统者以未冲丑故也志又云十二管相生皆八八上生下生尽于中吕阴阳相生自黄钟始而左旋八八为伍又云皆参天两地之法也注云三三而九二三而六上生下生皆以九为法九六阴阳夫妇子母之道律取妻而吕生子天地之情也六律六吕而十二辰立矣五声清浊而十日行矣郑注皆取义于此也云黄钟长九寸其实一籥者亦律历志文按彼云子谷黍中者千有二百其实一籥彼又云黄钟律之实也云下生者三分去一上生者三分益一者子午已东为上生子午已西为下生东为阳阳主其益西为阴阴主其减故上生益下生减必以三为法者以其生故取法于天之生数三也云大吕长八寸二百四十三分寸之一百四者以黄钟之律为本以八相生下生林钟林钟上生大蔟大蔟下生南吕已后皆然以此为次今郑以黄钟大吕大蔟等相比为次第不依相生为次第者郑意既以上生下生得寸数长短乃依十二辰次第而言耳此之寸数所生以黄钟长九寸下生林钟三分减一去三寸故林钟长六寸林钟上生大蔟三分益一六寸益二寸故大蔟长八寸此三者以为三统故无余分大蔟下生南吕三分减一八寸取六寸减二寸得四寸在余二寸寸为三分合为六分去二分四分在取三分为一寸添前四寸为五寸余一分在是南吕之管长五寸三分寸之一也南吕上生姑洗三分益一五寸取三寸益一寸为四寸又余二寸者为十八分又以余一分者为三分添前十八分为二十一分益七分为二十八分取二十七分为三寸添前四寸为七寸余一分在是为姑洗之管长七寸九分寸之一姑洗下生应钟三分去一取六寸去二寸得四寸又以余一寸者为二十七分余一分者为三分添二十七分为三十分减十分余二十分是应钟之管长四寸二十七分寸之二十自此已下相生皆以为三分数而为减益之法其义可知故不具详也云文之者以调五声使之相次如锦绣之有文章者谓据律吕以调五声相次如锦绣有文章故名五声为文也此即八十一丝为宫七十二丝为商之等是也又云播犹扬也扬之以八音乃可得而观之矣者五声以律吕调之其八音亦使与律吕相应八音亦合五声则丝是一但其声发扬出声故云播扬也云可得观者义取左氏季札请观周乐故以观言之也云金钟镈已下郑以义约之按下瞽蒙职云播鼗埙箫管弦歌视了职云掌击颂磬笙磬磬师掌击编钟鼓人掌教六鼓笙师掌教吹笙是乐器中有此钟磬等八者钟镈以金为之磬以石为之埙以土为之鼓鼗以革为之敔以木为之笙以插竹于匏但匏笙一也故郑以笙解匏箫管以竹为之故以钟磬等释金石等八音但匏笙亦以竹为之以经别言匏故匏不得竹名也教六诗曰风曰赋曰比曰兴曰雅曰颂疏教六至曰颂释曰按诗上下惟有风雅颂是诗之名也但就三者之中有比赋兴故总谓之六诗也注教教至于物释曰郑知此教是教瞽蒙者按下瞽蒙职云讽诵诗故知教者教瞽蒙也云风言贤圣治道之遗化也者但风是十五国风从关雎至七月则是总号其中或有剌责人君或有褒美主上今郑云言贤圣治道之遗化者郑据二南正风而言周南是圣人治道遗化召南是贤人治道遗化自邶鄘已下是变风非贤圣之治道者也云赋之言铺直铺陈今之政教善恶者凡言赋者直陈君之善恶更假外物为喻故云铺陈者也云比见今之失不敢斥言取比类以言之兴见今之美嫌于媚谀取善事以喻劝之者谓若关雎兴后妃之类是也云雅正也言今之正者以为后世法者谓若鹿鸣文王之类是也云颂之言诵也容也诵今之德广以美之者凡言颂者美盛德之形容以其成功告于神明谓若清庙颂文王之乐歌之类是也郑司农云古而自有风雅颂之名已下后郑从之故不破若然此经有风雅颂则在周公时明不在孔子时矣而先郑引春秋为证者以时人不信周礼者故以春秋为证以与春秋同明此是周公所作耳按襄二十九年季札聘鲁请观周乐为之歌邶鄘卫小雅大雅及颂等先郑彼注云孔子自卫反鲁然后乐正雅颂各得其所自卫反鲁在哀公十一年当此时雅颂未定而云为歌大雅小雅颂者传家据已定录之言季札之于乐与圣人同与此注违者先郑两解虽然据此经是周公时已有风雅颂则彼注非也以六德为之本疏注所教至乐歌释曰凡受教者必以行为本故使先有六德为本乃可习六诗也按大司徒职云以乡三物教万民一曰六德知仁圣义忠和又按师氏以三德教国子至德敏德孝德此既教瞽蒙故取教万民之六德以释之耳以六律为之音疏注以律至于律释曰郑云以律视其人为之音知其宜何歌者则大师以吹律为声又使其人作声而合之听人声与律吕之声合谓之为音或合宫声或合商声或合角征羽之声听其人之声则知宜歌何诗若然经云以六律为之音据大师吹律共学者之声合乃为音似若曲合乐曰歌之类也云子贡已下乐记文师乙乃鲁之大师瞽之无目知音者也故子贡不自审就师乙而问之云此问人之性者谓子贡所问问人之性性即性睹见于声气故云本人之性莫善于律也引之者证以律为音本人性所宜之事也大祭祀帅瞽登歌令奏击拊疏大祭至击拊释曰谓凡大祭之时大师有此一事言帅瞽登歌者谓下神合乐皆升歌清庙故将作乐时大师帅取瞽人登堂于西阶之东北面坐而歌者与瑟以歌诗也令奏击拊者拊所以导引歌者故先击拊瞽乃歌也歌者出声谓之奏故云奏也注击拊至以糠释曰郑云击拊瞽乃歌也者见经云令奏击拊故知击拊乃歌也先郑云乐或当击或当拊者先郑之意击拊谓若尚书云击石拊石皆是作用之名拊非乐器后郑不从者此击拊谓若下文鼓朄乃击应鼙之类彼朄鼙是乐器则知此拊亦乐器也玄谓拊形如鼓以韦为之着之以糠者此破先郑拊非乐器知义如此者约白虎通引尚书大传云拊革装之以糠今书传无者在亡逸中下管播乐器令奏鼓朄疏下管至鼓朄释曰凡乐歌者在上匏竹在下故云下管播乐器乐器即笙箫及管皆是声出曰播谓播扬其声令奏鼓朄者奏即播亦一也欲令奏乐器之时亦先击朄导之也注鼓朄至县鼓释曰郑云鼓朄管乃作也者亦如上注击拊瞽乃歌云特言管者贵人气也者以管箫皆用气故云贵人气若然先郑云登歌下管贵人声此后郑云特言管者贵人气不同者各有所对若以歌者在上对匏竹在下歌用人人声为贵故在上若以匏竹在堂下对钟鼓在庭则匏竹用气贵于用手故在阶间也后郑云鼓朄犹言击朄者此上下文拊与鼓皆言击则此鼓谓出声亦击之类也诗云应朄县鼓周颂有瞽篇也大飨亦如之疏大飨亦如之释曰此大飨谓诸侯来朝即大行人上公三飨侯伯再飨子男一飨之类其在庙行飨之时作乐与大祭祀同亦如上大祭祀师瞽登歌下管播乐器令奏皆同故云亦如之凡祭祀大飨及宾射升歌下管一皆大师令奏小师佐之其钟鼓则大祝令奏故大祝云隋衅逆牲逆尸令钟鼓右亦如之若宾射及飨钟鼓亦当大祝令之与祭祀同也其小祭祀及小宾客文不见或无升歌之乐其外祭祀山川社稷皆准大祭祀令奏也大射帅瞽而歌射节疏注射节王歌驺虞释曰言射节者谓若射人所云乐以驺虞九节貍首七节采苹采蘩五节之类则大师为之歌也大师执同律以听军声而诏吉凶疏注大师至无功释曰兵书者武王出兵之书云合音商则战胜军士强者商属西方金金主刚断故兵士强也角则军扰多变失士心者东方木木主曲直故军士扰多变失士心宫则军和士卒同心者中央土土主生长又载四行故军士和而同心征则将急数怒军士劳者南方火火主熛怒故将急数怒羽则兵弱少威明者北方水水主柔弱又主幽暗故兵弱少威明也先郑引师旷曰者按襄公十八年楚子使子庚帅师侵郑左传曰甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功注云北风夹钟无射以北南风姑洗南吕以南南律气不至故死声多吹律而言歌与风者出声曰歌以律是候气之管气则风也故言歌风引之者证吹律知吉凶之事也大丧帅瞽而廞作柩谥疏大丧至柩谥释曰大丧言凡则大丧中兼王后虽妇从夫谥亦须论行乃谥之言帅瞽者即帅瞽蒙歌王治功以诗廞作谥者即柩也古字通用之以其兴喻王治功之诗为柩作谥故云廞作柩谥是以瞽蒙职云讽诵诗诵作谥时也注廞兴至作谥释曰云廞兴也者先郑以从古书廞作淫淫陈也周礼之内先郑皆从淫为陈后郑皆为兴引之在下者以无正文亦得为一义故也凡作谥谓将葬时故檀弓云公叔文子卒其子戌请于君曰日月有时将葬矣请所以易其名者曾子问云贱不诔贵幼不诔长天子称天以诔之引公羊说制谥于南郊是也凡国之瞽蒙正焉疏注从大师之政教释曰大师是瞽人之中乐官之长故瞽蒙属焉而受其政教也小师掌教鼓鼗埙箫管弦歌疏注教教至有焉释曰郑知教瞽蒙者按瞽蒙所作乐器与此所要者同明此教教瞽蒙也郑知此经鼓非六鼓之鼓者按鼓人云掌教六鼓视了职云掌大师之县又云宾射皆奏其钟鼓则六鼓鼓人教之视了击之非此小师教又瞽蒙所作不言鼓明此鼓既在鼗已下诸器之上是出声为鼓也后郑解鼗依汉法而知埙烧土为之大如雁卵先郑云埙六孔者按广雅云埙象秤锤以土为之六孔故二郑为此解也云箫编小竹者按通卦验云箫长尺四寸注云箫管形象鸟翼鸟为火火成数七生数二二七一十四箫之长由此广雅云箫大者二十四管小者十六管有底三礼图云箫长尺四寸颂箫长尺二寸此诸文箫有长短不同古者有此制也云管如今卖饴饧所吹者先郑云管如篪六孔按广雅云管象箫长尺围寸八孔无底八孔者盖传写误当从六孔为正也云弦谓琴瑟也歌依咏诗也者谓工歌诗依琴瑟而咏之诗此即诗传云曲合乐曰歌亦一也故乡饮酒之属升歌皆有瑟依咏诗也若不依琴瑟即尔雅徒歌曰谣也先郑云状如漆筩中有椎木虎也者书云合止敔注云状如漆筩而有椎合之者投椎其中而撞之状如木虎背有刻所以鼓之以止乐尔雅注云如漆桶方二尺四寸深一尺八寸如伏虎背上有二十七鉏铻刻以木长尺栎之玄谓管如篴而小并两而吹之今大予乐官有焉者观后郑意以不与诸家同故引汉法大予乐官为况也大祭祀登歌击拊疏注亦自至击石释曰郑知小师亦自击拊不共大师同击拊者见大师下管鼓朄此小师下管别自击应鼙不同明击拊亦别可知但小师佐大师耳引先郑拊为击石者先郑上注巳解拊与击同后郑不从今引之在下者以无正文引之或得为一义故也下管击应鼓疏注应鼙至未闻释曰郑知应是应鼙及有朔鼙者按大射建鼓在阼阶西南鼓应鼙在其东以是知应是应鼙彼又云一建鼓在西阶之西朔鼙在其北是知有朔鼙也知皆小鼓者击鼓者即事之渐先击小后击大故大射云应鼙在其东朔鼙在其北鼙者皆在人右郑彼注云便其先击小后击大既便其事是鼙皆小鼓也云其所用别未闻者此上下祭祀之事有应有朄无朔大射有朔有应无朄凡言应者应朔鼙祭祀既有应明有朔但无文不可强定之故云用别未闻也彻歌疏注于有至歌雍释曰郑知彻祭器歌雍者见论语八佾云三家者以雍彻孔子云相维辟公天子穆穆奚取于三家之堂以三家无辟公助祭又无天子之容则诸侯亦不得用惟天子得用之是天子之容则彻器用彻诗故云歌雍也大飨亦如之疏大飨亦如之释曰其大飨飨诸侯之来朝者彻器亦歌雍若诸侯自相飨彻器即歌振鹭故仲尼燕居云大飨有四焉云彻以振羽振羽当为振鹭是其事也大丧与廞疏注从大师释曰知从大师者见大师职云廞作柩谥此言与谓与在廞中明从大师也凡小祭祀小乐事鼓朄掌六乐声音之节与其和疏注和錞于释曰郑知和是錞于者见鼓人云金錞和鼓故知和是錞于也瞽蒙掌播鼗埙箫管弦歌疏瞽蒙至弦歌释曰此八者皆小师教此瞽蒙令于作乐之时播扬以出声也讽诵诗世奠系鼓琴瑟疏讽诵至琴瑟释曰讽诵诗谓于王丧将葬之时则使此瞽蒙讽诵王治功之诗观其行以作谥葬后当唿之云世奠系者奠定也谓辨其昭穆以世之序而定其系系即帝系世本是也鼓琴瑟者诗与世本二者虽不歌咏犹鼓琴瑟而合之以美之也注讽诵至美之释曰按上注云背文曰讽以声节之曰诵别释之此总云闇读之不依咏者语异义同背文与以声节之皆是闇读之不依琴瑟而咏也直背文闇读之而已故虽有琴瑟犹不得为曲合乐曰歌是以郑云虽不歌犹鼓琴瑟以播其音美之也若然诵则以声节之兼琴瑟则为歌矣而得不为歌者此止有讽而言诵者讽诵相将连言诵耳先郑云讽诵诗主诵诗以剌君过并引国语皆是谏诤人君法度郑不从而为廞作柩谥时者以其与世系连文皆是王崩后事不得为谏诤是以大师廞作柩谥此瞽蒙讽诗事相成故也子春与先郑同但兼解世系耳帝系据王即经系也诸侯卿大夫谓之世本即经世也云小史主次序先王之世昭穆之系者小史职云奠系世辨昭穆故知小史次序之云述其德行者取义于国语云为之昭明德是也子春之意与先郑同为谏诤之事后郑亦不从也国语者按楚语云庄王使士傅大子箴辞王卒使傅之问于申叔时申叔时曰教之春秋而为之耸善而抑恶焉以戒劝之教之世而为之昭明德而废幽昏焉以休惧其动注云先王之系世本使知有德者长无德者短子春引之者证帝系世本之事后郑云世之而定其系谓书于世本以世与系为一事用之又对文言之王谓之帝系诸侯卿大夫谓之世本散则通故云书于世本世本即帝王系也掌九德六诗之歌以役大师视了掌凡乐事播鼗击颂磬笙磬疏视了至笙磬释曰按序官视了三百人皆所以扶工以其扶工之外无事而兼使作乐故云掌凡乐事则播鼗已下至职末皆是也注视了至南陈释曰云视了播鼗又击磬者按小师教鼓鼗注云教教瞽蒙瞽蒙云掌播鼗今视了亦掌播鼗但有目不须小师教之耳故郑云视了播鼗又击磬是视了兼掌鼗也云磬在东方谓之笙笙生也在西方曰颂颂或作庸庸功也者以东方是生长之方故云笙西方是成功之方故云庸庸功也谓之颂者颂者美盛德之形容以其成功告于神明故云颂言或作庸者尚书云笙庸以间孔以庸为大钟郑云庸即大射颂一也引大射者证东方之磬为笙西方之磬为颂之事也掌大师之县疏注大师至为之释曰按大司乐有宿县之事小胥正乐县之位大师无县乐之事此大师之乐者大师掌六律六同五声八音以其无目于音声审本职虽不言县乐器文寄于此明县之可知言当县则为之者以其有目故也凡乐事相瞽疏注相谓扶工释曰能其事曰工故乐称工是以仪礼乡饮酒乡射燕礼大射皆言工相者以视了有目瞽人无目须人扶持故也大丧廞乐器大旅亦如之疏注旅非至乐器释曰大丧廞乐器谓明器故檀弓云木不成斫瓦不成味竹不成用琴瑟张而不平笙竽备而不和是沽而小耳是临时乃造之大旅非常祭亦临时乃造故云亦如之旅不用寻常祭器者以其旅是非常则其器亦如明器沽而小故文承明器而云亦如之也宾射皆奏其钟鼓疏注击朄至奏之释曰郑知击朄以奏之者见大师职云下管令奏鼓朄以其钟鼓与管俱在下管既击朄令奏则钟鼓亦击朄奏之可知云其登歌大师自奏之者大师职见大祭祀登歌击拊虽不言宾射宾射登歌自然大师令奏击拊也若然大射之时钟鼓视了击朄登歌亦大师自奏也鼜恺献亦如之疏鼜恺献亦如之释曰鼜谓夜戒守之鼓恺献谓战胜献俘之时作恺乐二者皆视了奏其钟鼓故云亦如之也典同掌六律六同之和以辨天地四方阴阳之声以为乐器疏注阳声至铜为释曰云阳声属天阴声属地天地之声布于四方者此典同既云掌六律六同即覆云以辨天地四方阴阳之声明天地四方阴阳之声还是六律六同也但于十二辰在阳辰为律属天在阴辰为同属地十二律布在四方方有三也此即大师所云六律左旋六同右转阴阳相合者也先郑云阳律以竹为管阴律以铜为管竹阳也铜阴也各顺其性并大师执同亦为铜字解之后郑不从之故云律述气者也同助阳宣气与之同皆以铜为之郑知义然者按律历志云律有十二阳六为律阴六为吕有三统之义焉其传曰黄帝之所作也黄帝使泠纶自大夏之西应劭曰大夏西戎之国也昆仑之阴取竹之解谷孟康曰解脱也谷竹沟也取竹之脱无沟节者也一说昆仑之北谷名也生其窍均厚者断两节间而吹之以为黄钟之宫制十二筩以听凤之鸣其雄鸣为六雌鸣亦六此则上古用竹又按律历志云度者分寸尺丈引也所以度长短也本起黄钟之长一黍为一分十分为寸十寸为尺十尺为丈十丈为引而五度审矣其法用铜是阳律用铜可知是后世用铜之明证也凡声高声昆正声缓下声肆陂声散险声敛达声赢微声回声衍侈声筰弇声郁薄声甄厚声石疏注故书至无声释曰此十二种并是钟之病此职掌十二律之钟是十二辰之零钟非编者直言病钟者欲见除此病外即是钟之善者故言病钟而已杜子春读昆为铿鎗之铿者读从乐记钟声铿铿以立号是铿鎗之铿后郑不从又读筰为行扈唶唶之唶读从左氏传少皞以鸟名宫有行扈唶唶后郑亦不从也云石如磬石之声者磬用石者故读从磬声后郑增成之郑大夫读昆为衮冕之衮取音同后郑从之陂读为人短罢之罢从俗语读之后郑不从读为鹑鹌之鹌读从孝经纬后郑亦不从此读郑司农云下读钟形下当卑后郑不从云正者不高不下钟形上下正佣后郑增成其义玄谓高钟形大上上大也高则声上藏衮然旋如裹者言旋如里谓声周旋如在里云正谓上下直正则声缓无所动者由无鸿杀故也云下谓钟形大下下大也下则声出去放肆者由下大故也郑知上是上大下是下大者以其正是上下直则上是上大下是下大可知故为此解云陂读为险陂之陂者读从诗序险陂私谒之心陂是偏私之意故为偏侈也云险谓偏弇也者此险与陂相对陂既为偏侈故险为偏弇也云达谓其形微大也者此物大则疏达故为微大对高为上大故此达为微大微大则声有余若大放也云微谓其形微小也者此微对达达为微大则微为微小矣云读为飞钳涅闇之闇者谓鬼谷子有飞钳揣摩之篇皆言从横辨说之术飞钳者言察是非语飞而钳持之揣摩者云揣人主之情而摩近之云声小不成也者飞钳涅闇使之不语此钟声亦是声小不成也云回谓其形微圜也者凡钟依凫氏所作若铃不圜令此回而微圜故声淫衍无鸿杀也云侈谓中央约也者此非偏侈谓钟口总宽则声迫筰出去疾由口宽故也云弇谓中央宽者此与侈相对侈既口总宽则弇是口总狭是中央宽也云弇则声郁勃不出也者由口笼故也云甄读从甄燿之甄者读从春秋纬甄燿度之篇名云甄犹掉也钟微薄则声掉者由薄故也云钟大厚则如石者按凫氏为钟云钟已厚则石已薄则播是故大钟十分其鼓间以其一为之厚小钟十分其钲间以其一为之厚是厚薄得中也凡为乐器以十有二律为之数度以十有二声为之齐量疏注数度至所容释曰乐器据典同所作谓钟也云以十有二律为之度数者依律历志云古之神瞽度律均钟以律计倍半假令黄钟之管长九寸倍之为尺八寸又九寸得四寸半总二尺二寸半以为钟口之径及上下之数自外十二辰头皆以管长短计之可知故云度数广长也广则口径长则上下也云以十有二声为之齐量者十二声则十二辰零钟钟则声也十二钟皆有所容多少之齐量故云侈弇之所容者上文侈弇虽是钟病所容多少则依法故举侈弇见文而言也凡和乐亦如之疏注和谓至器也释曰郑知调故器者上文凡为乐器是新造者令更言和乐明是调故器知声得否及器多少当依法度也大司马之职掌建邦国之九法以佐王平邦国疏大司至邦国释曰此九法已下皆言邦国则施于诸侯为主故云邦国也云以佐王平邦国者九法以纠察诸侯使之成正故以平言之也但此九法据殷同之时建之故大行人云殷同以施天下之政注云政谓邦国之九法则殷同之时司马明布告之故云建也制畿封国以正邦国疏制畿至邦国释曰谓制诸侯五百四百里之等各有封疆界分乃得正故云以正邦国设仪辨位以等邦国疏注仪谓至之位释曰郑知仪中有诸侯及诸臣者以此经云等邦国按大行人云以九仪辨诸侯之命等诸臣之爵郑云九仪谓命者五公侯伯子男也爵者四孤卿大夫士也知九仪中唯有诸侯诸臣无天子之臣按大宗伯云以九仪之命正邦国之位注云每命异仪则九仪之中谓一命以至九命之仪其中有六命八命并九命作伯兼有王臣则与此异也进贤兴功以作邦国疏进贤至邦国释曰进贤诸臣旧在位有德行者并草莱有德行未遇爵命者进之使称才仕用兴举也臣有功者举之亦使任用作起也以臣有贤有功举之与官则起邦国之内劝善乐业之心使不惰废善业也建牧立监以维邦国疏建牧至邦国释曰二百一十国以为州州有牧使维持诸侯又一国立一监以监察一国上下相维故云以维邦国也此则大宰云建其牧立其监亦一也制军诘禁以纠邦国疏制军至邦国释曰按上文大国三军次国二军小国一军也诘禁者按士师有五禁天子礼此诸侯国亦当有五禁以相穷治相纠正故云以纠邦国也施贡分职以任邦国疏施贡至邦国释曰施贡多少据国地大小故地官大国贡半次国三之一小国四之一皆由天子施之此大宰九贡并小行人春令入贡皆是岁之常贡与大行人因朝而贡者异也分职者即大宰所云九职是也彼据畿内此据诸侯诸侯邦国亦由天子分之使民有职业因使税之所税者市之以充贡若然言贡据向天子而言云税据民所为为说事相因皆所以任邦国故云以任邦国也简稽乡民以用邦国疏简稽至邦国释曰注云简谓比数之稽犹计也谓比数计会乡民而用之故云以用邦国也均守平则以安邦国疏均守至邦国释曰言均守谓五等诸侯有五等受地五百里已下是均守也平则者则法也比谓五等职贡之等皆有常法邦国获安故云以安邦国比小事大以和邦国疏注比犹至诸侯释曰按司仪有五等诸侯自相为宾亦有五等诸侯之臣相为国客按春秋有小国朝大国大国聘小国故郑云使大国亲小国释经比小也云小国事大国释经事大使相合和故云以和邦国也引易比象者其卦坤下坎上坤为土坎为水水得土而流土得水而柔是水土和合故象先王建万国亲诸侯谓法卦行事使诸侯相亲引之者证比小事大之义以九伐之法正邦国疏注诸侯至伐云释曰郑云诸侯有违王命则出兵以征伐之所以正之也者此经与下文为目则下九者皆是违王命者也若然按下文九者唯有贼贤害民一者称伐其余八者皆不言伐此经总言伐者侵灭二者亦是伐之例其余六者皆先以兵加其境服乃眚之墠之削之正之残之杜之故皆以伐言之云诸侯之于国如树木之有根本是以言伐云者按月令孟夏云无伐大树孔子云伐一木不以其时非孝子是树木称伐此九伐施于邦国在于时会之时是以大行人云时会以发四方之禁注云禁谓九伐之法是当时会者也冯弱犯寡则眚之疏注冯犹至其地释曰云冯弱据以强陵弱云犯寡据以大侵小如此者眚瘦其地使不得强大也引王霸记者其记王及霸事者云四面削其地者对下文削之者示四面削之为异也贼贤害民则伐之疏注春秋至其罪释曰云贼贤者乱王所任同己者如此则贼虐谏辅故云贼贤也云害民者以君臣俱恶重赋多徭其民被害故曰害民如此者则声钟鼓伐之也引春秋传者按庄十年二月公侵宋公羊传曰角者曰侵精者曰伐何休云角粗也彼不言粗此言粗者郑读传与何异角即粗义亦同也又曰有钟鼓曰伐者此庄二十九年夏郑人侵许左氏传曰凡师有钟鼓曰伐无曰侵引此二者皆证侵轻伐重之义也暴内陵外则坛之疏暴内至坛之释曰暴内即上云贼贤害民是也陵外即上云冯弱犯寡是也上二文各有其一故伐之眚之不夺其位此则外内之恶兼有故坛之夺其位立其次贤注内谓至贤者释曰郑云读如同墠之墠从金縢三坛同墠之墠取其除地曰墠谓置之空地先郑读从惮之以威之惮此罪既重而直惮之于义不可故后郑还从王霸记为正郑知立其次贤者以其古者不灭国故知更立次已下贤子弟野荒民散则削之疏野荒民散则削之释曰古者量地以制邑度地以居民地邑民居必参相得无旷土无游民今言野荒民散由君政恶民并适彼乐国故民散而野荒是其君不能有故削之负固不服则侵之疏负固不服则侵之释曰谓倚恃险固不服事大国则以兵侵之使弱其势也注负犹至大邦释曰云固险可依以固者也者谓若僖四年楚屈完云楚国方城以为城汉水以为池虽君之众无所用之是其负固不服也云不服不事大即上云比小事大是其服者也云用兵浅者对伐是用兵深者以其罪轻直侵之而已也诗云者大雅皇矣篇引之者证不服也贼杀其亲则正之疏注正之至叔武释曰郑云正之者执而治其罪者其正未必即是杀但贼杀其亲其罪尤重故以正为杀解之是以王霸记以正为杀也引晋人执卫侯归于京师京师据洛邑而言也云坐杀其弟叔武者按彼传晋侯伐卫卫公出奔楚晋侯败楚于城濮其弟以受盟既受盟国则无罪卫侯即入将入与弟叔武为期卫侯先期入叔武将沐闻君至喜捉发走出前驱歂犬射而杀之卫侯知其无罪枕之股而哭之元咺旧在国是叔武党见卫侯杀弟遂诉卫侯于晋晋以卫侯有罪诸侯不相治罪遂执卫侯归于京师时使医衍冘卫侯甯俞货医衍薄其冘不死是坐杀弟合正之事也放弑其君则残之疏注放逐至为恶释曰郑以逐解放则若季氏逐昭公之类是也郑虽不解弑弑其君则若庆父弑二君及崔杼弑君之类是也郑云残杀者以杀解残也经本不云杀不云灭云残者盖取残贼杀之杀之苦毒故尚书梓材云戕败人宥注戕残也又云无胥戕无胥虐注云无相残贼无相暴虐是戕为残贼也异义郑君以为左氏宣十八年秋七月云邾人戕鄫子于鄫传曰凡自内虐其君曰弑自外曰戕即邾人戕鄫子是也自内弑其君曰弑者晋人弑其君州蒲是也虽他国君不加虐亦曰杀若加虐杀之乃谓之戕之取残贼之意也若自上杀下及两下自相杀之等皆曰杀若然此经云残者是加虐杀之虽非他国君至于贼臣亦云残也犯令陵政则杜之疏注令犹至交通释曰郑训令为命者欲就王霸记之命解之为王命之意也但犯命陵政是不受上命不通之事故还杜塞之使不与四邻交通外内乱鸟兽行则灭之疏注王霸至聚麀释曰外乱谓若齐襄公淫于外鲁桓夫人文姜之等是也内乱谓家内若卫宣公上烝父妾下纳子妻之等是也引曲礼者鹿之父子聚麀兽之乱不言鸟之乱义可知故略而不言也按春秋公羊左氏说凡征战有六等谓侵战伐围入灭用兵粗角不声钟鼓入境而已谓之侵侵而不服则战之谓两陈交刃战而不服则伐之谓用兵精而声钟鼓伐而不服则围之谓巿其四郭围而不服则入之谓入其四郭取人民不有其地入而不服则灭之谓取其君此皆举重而言假令先入后灭书入举重已外尽然正月之吉始和布政于邦国都鄙乃县政象之法于象魏使万民观政象挟日而敛之疏正月至敛之释曰正月谓周正建子之月之吉谓朔日始和凡政有故言始和者若改造云耳布政于邦国都鄙者谓上九法九伐并下凡令以下皆此时布之邦国据畿外都鄙据畿内不言乡遂及公邑布政可知此则遍天下也云乃县已下亦谓正岁乃县之一与大宰同不复具释也乃以九畿之籍施邦国之政职方千里曰国畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰卫畿又其外方五百里曰蛮畿又其外方五百里曰夷畿又其外方五百里曰镇畿又其外方五百里曰蕃畿疏乃以至蕃畿释曰乃以九畿之籍者谓以面五千里为九畿皆有典籍之书今大司马以此籍书施其政职之事于邦国诸侯也云方千里曰国畿者此据王畿内千里而言非九畿之畿但九畿以此国畿为本向外每五百里加为一畿也云侯者候也为天子伺候非常也云甸者为天子治田以出赋贡云男者任也任王者之职事云采者采取美物以共天子云卫者为天子卫守云蛮者縻也以近夷狄縻系之以政教自此已上六服是中国之九州自此已外是夷狄之诸侯此蛮服出大司徒云要服亦一也言要者亦见要束以文教也云夷者以夷狄而得夷称也云镇者去中国稍远理须镇守云蕃者以其最远故得蕃屏之称此三服总号蕃服故大行人云九州之外谓之蕃国世一见指此三服也此云者卫服之内各举一边而言其实通称唯蛮服以外直据彼为号不通中国之言也注畿犹至所止释曰云王城以外五千里为界者两面相距则方万里此则易之一君二民之地若然尧舜之时固应万里而五服面二千五百里两面相距止有五千里无万里者此据未治洪水时服各五百里至禹治洪水之后弼成五服服加五百则亦万里若孔君义则不然若据鸟飞直路此周之九服亦止五千若随山川屈曲则禹贡亦万里彼此不异也云九籍其礼差之书也者诸侯赋贡多少有常则大国贡半次国三之一小国四之一是其礼差也云政职所共王政之职谓赋税也者按大宰云以九职任万民据畿内此九职亦施与邦国则此政职也但施职事与之使万民勤职而出赋税诸侯得之以半与三之一四之一市取土毛以贡之则禹贡篚贡是也据民而出谓之赋税据诸侯所送谓之贡也引春秋传者按襄二十五年郑子产对晋云昔天子之地一圻列国一同今大国多数圻矣若无侵小何以至焉殷颂邦畿千里是殷颂玄鸟诗之言引此二者证王畿千里之义凡令赋以地与民制之上地食者参之二其民可用者家三人中地食者半其民可用者二家五人下地食者参之一其民可用者家二人疏凡令至二人释曰此文承上邦国之下而云令赋是还据邦国诸侯而说也此经有三等之地按小司徒注云有夫有妇然后为家自二人以至于十人为九等七六五者为其中则地有上中下各分为三等九等则十口食上上九口食上中八口食上下七人食中上六人食中中五人食中下四人食下上三人食下中二人食下下又按遂人上地夫一廛田百亩莱五十亩中地家二百亩下地家三百亩与此上地食者参之二合故郑云邦国如六遂矣若然则上地是上下之地应家八人一人为家长可任者当二家七人今云家三人者经欲互举以明义故以中地之上家七人见出上地之下八人者明亦有上地之中上地之上又言下地食者参之一其民可用者家二人地即据下地之上人即据中地之下家五人者亦是互举以明义故地举其下人举其中欲见亦有下内三等其地及人也先郑云食者三之二假令一家有三顷岁种二顷休其一顷者举上地只应云一顷五十亩而云三顷者直取参之二举整言之或并二家而说也中春教振旅司马以旗致民平列陈如战之陈疏注以旗至正也释曰郑云以旗者立旗期民于其下也者谓大司马素有田猎之期日今至期日立熊虎之旗于期处以集众故云期民于其下云兵者守国之备者郑欲解田猎者所以习兵故云兵者守国之备引孔子语欲见须田猎以教战云兵者凶事者隐公传文云不可空设因蒐狩而习之者蒐狩是田猎之名欲行蒐狩先芟草莱教战讫乃入防田猎故云因蒐狩而习之是以书传文战斗不可空习故于蒐狩以闲之闲之者习之是其习兵因蒐狩也云凡师出曰治兵入曰振旅皆习战者按庄公八年正月师次于郎甲午祠兵公羊传曰祠兵者何出曰祠兵注云礼兵不徒使故将出兵必祠于近郊陈兵习战杀牲飨士卒又曰入曰振旅其礼一也皆习战也左氏说治兵于庙礼也注云三年而治兵与秋同名兵革将出故曰治兵谷梁传亦云出曰治兵习战也入曰振旅习战也郑玄于异义駮不从公羊云祠兵故云祠兵者公羊字之误因而作说之亦不从左氏说治兵为授兵于庙云于周司马职曰仲夏教茇舍仲秋教治兵其下皆云如战之陈仲冬教大阅脩战法虞人莱所田之野乃为之如是治兵之属皆习战非授兵于庙又无祠五兵之礼是以尔雅释天云出为治兵尚威武也入为振旅反尊卑也言反尊卑者出则壮者在前老弱在后入则壮者在后老弱在前是以郑此云振旅兵入收众专于农也云四时各教民以其一焉者春教振旅夏教茇舍秋教治兵至冬大阅是各教民以一也辨鼓铎镯铙之用王执路鼓诸侯执贲鼓军将执晋鼓师帅执提旅帅执鼙卒长执铙两司马执铎公司马执镯疏辨鼓至执镯释曰此春夏秋三时各教其一必春辨鼓铎者鼓雷之类象仲春雷发声于外言辨鼓铎镯铙之用者此句与下文为总目也注鼓人至其号释曰郑引鼓人职者欲见鼓人有六鼓四金据本各依所用今此所用或有不依本者以其唯贲鼓鼓军事是依本王执路鼓军将执晋鼓等并不依本用而在军兼用也先郑云辨鼓铎镯铙之用谓钲铎之属者按司马法云十人之长执钲百人之师执铎千人之师执鼙万人之主执大鼓义与此同故引之为证也云镯读如浊其源之浊者此读取音同之义浊其源者淮南子云浊其源其流不清故读从之云铙读如讙哓之哓者从毛诗云以谨讙哓云提读如摄提之提者从尔雅云寅为摄提格取音同而已云提谓马上鼓者此先郑盖据当时已有单骑举以况周其实周时皆乘车无轻骑法也后郑云王不执贲鼓尚之于诸侯也者按鼓人职贲鼓鼓军事注王在军自为元帅自合执贲鼓今不执贲鼓者见诸侯因朝而来与王为宾客故让之使执贲鼓故云尚之于诸侯王既不用贲鼓而用路鼓者以其雷鼓灵鼓祭天地之鼓不敢用故用祭宗庙之路鼓也军将用晋鼓者是鼓金奏与诸相应故也不用鼛鼓者鼓役事之鼓故不用云伍长谓之公司马者虽卑同其号者按诸官大夫乃与大官同号宰夫已下并上士中士下士皆不得与大官同号今于序官大司马之下上士得号行司马及在军二十五人长中士号两司马五人长下士号公司马皆与大官同号者以司马主军军事主严虽卑得同号也以教坐作进退疾徐疏数之节疏以教至之节释曰按下大阅礼备军法虞人莱所田之野下又云中军以举令鼓鼓人皆三鼓已下有此坐作进退疾徐疏数之节彼大阅具言于此略说有此坐作之法此于教战之处为之故郑云习战法也遂以蒐田有司表貉誓民鼓遂围禁火弊献禽以祭社疏遂以至祭社释曰按下大阅礼遂以狩田以下云以旌为左右和之门群吏各帅其车徒以叙和出左右陈车徒有司平之既陈乃设驱逆之车有司表貉于陈前此亦当如彼但春非大备故亦略言也言誓民者即下大阅礼群吏听誓于阵前郑引月令司徒北面誓之是也云鼓者即下文中军以鞞令鼓鼓人皆三鼓已下是也云遂围禁者既誓令鼓而围之云火弊者谓田止也云献禽以祭社者此因田猎而祭非月令仲春祭社也注春田至为祃释曰云春田为蒐者蒐搜也春时鸟兽孚乳搜择取不孕任者故以蒐为名云有司大司徒也者即大司徒职云大田役治其徒庶之政令故知有司是大司徒也云表貉立表而貉祭也者此即诗及尔雅云类也祃也师祭是也云誓民誓以犯田法之罚也者当司徒北面誓之时小子斩牲以左右巡陈也云誓曰无干车无自后射者此据汉田律而言无干车谓无干犯他车无自后射象战陈不逐奔走又一解云前人已射中禽后人不得复射彼又云无面伤之等象降者不逆击之云立旌遂围禁者旌则下文大阅礼云旗居卒间者是也云旌弊者弊仆也田止旌则仆云争禽而不审者罚以假马者谓获禽所算之筹罚者谓效功时争禽不审即罚去其筹云禁者虞衡守禽之厉禁也者按山虞皆云使地之民守其厉禁谓遮厉之禁不得非时入也若然按地官川衡小田猎之所无厉禁之事言衡者川林或有与山泽连者则亦有厉禁之事故连言之也中夏教茇舍如振旅之陈群吏撰车徒读书契辨号名之用帅以门名县鄙各以其名家以号名乡以州名野以邑名百官各象其事以辨军之夜事其他皆如振旅疏中夏至振旅释曰如振旅之陈者四时各教其一故春教振旅夏教茇舍但设经不可文文具设故云如振旅之陈皆转相如也云群吏撰车徒者群吏谓军将至伍长各有部分皆选择其在车甲士三人步徒七十二人之等云读书契者书契谓兵士簿书之要契此小宰之八成云师田以简稽一也云辨号名者此帅以门名已下是也注茇读至部职释曰茇读如莱沛之沛者按王制云居民山川沮泽注云沮谓莱沛时俗有水草谓之莱沛故读从之也云茇舍草止之也者以草释茇以止释舍故即云军有草止之法云数择之也者以解撰为数择取其善者云军实之凡要者凡军有三种或以俘囚为军实或以戈盾弓矢为军实或以禽牲为军实今此所云军实者据兵器为军实凡要即名籍之总名也云号名者徽识者即上注三者旌旗之细者也云所以相别也者皆缀之于膊上以别死者也云乡遂之属谓之名者言之属即经云县鄙是遂之属从县鄙至邻里州是乡之属从州至比长故言之属以总之云家之属谓之号者谓都家之内从大夫至士云百官之属谓之事者从王朝六卿已下至下士野以邑名郑虽不言亦在乡遂之例以其同是沟洫之人出军出贡又等故知亦入名中也其号也名也事也三者据经而言云在国以表朝位者即觐礼云上介各奉其君之旂置于宫者是也云凡此言以也象也皆谓其制同耳者以谓若经云帅以门名已下至野以邑名已上五者皆言以也惟百官云象是以也象也此六者以象虽异其制则同皆小旌旗也云军将皆命卿者欲解帅以门名之意止由卿居于国门使为军将故军将得以门为名云古者军将盖为营治于国门者此解军将得以门为名者只由非常之急要在于门故使卿在门住而营治其门故也云鲁有东门襄仲者按昭三十二年左传云鲁文公薨而东门遂杀适立庶鲁君于是乎失国公子遂字襄仲号为东门只由居东门宋有桐门右师者按春秋左氏传昭二十五年春叔孙婼聘于宋桐门右师见之注云右师宋师乐大心也其室居桐门故曰桐门右师是宋有桐门右师也引之证将帅得以门名之事经直云县鄙郑知邻长者以其在军之时从遂大夫已下至邻长皆在今略言县鄙明皆有也云家谓食采地者之臣也者食采地是公卿大夫其身在朝其臣在采地若公山弗扰之类今随王在军故以家号为名也乡以州名亦谓州长至比长者亦如六遂自乡大夫已下至比长皆在今略举州为首也云野谓公邑大夫者谓为四等公邑若载师职公邑自甸以出至五百里其长二百里三百里如州长四百里五百里如县正长下皆有属官在军者皆以邑为名云百官以其职从王者谓三百六十官各以其职事从王在军若大宰下六十官随其长从王皆以事为号也云此六者皆书其官与名氏焉者六者谓经五以一象假令为官则云大司徒下某官姓名某也云门则襄仲右师明矣者经直云帅以门名怨直以门为名不加官与名字诸官皆须名氏明门亦有官与氏名故云明矣云乡则南乡甀东乡为人是也者甀与为人皆当时乡名故举以为况云其他象此者此郑略举门名与乡名其他仍有县鄙与家野百官亦依此而称焉云某某之名者即经云门县鄙乡野四者皆是某某之名谓若门名当云桐门右师之下某官某姓某甲之名三者皆放此云某某之号者即经云家以号名是也谓若鲁之费邑即云费邑之下某官某姓某甲之号云某某之事者即经云百官各象其事谓若地官之下则云大司徒之下某官某姓某甲之事云未尽闻也者乡来所释六者略闻帅以门名乡以州名举以为况其余未闻故云未尽闻也云乡遂大夫文错不见者此经六遂直云县鄙不言遂六乡言以州名虽见乡亦不见乡大夫之身其文交错不见乡遂大夫故云文错不见也云以其素信于民者兵书孙子云素信者与众相得是也旧素与民相信者必情义相得故乡遂之官还使为军吏云不为军将或为诸帅是以阙焉者管子云因内政寄军令则乡遂大夫已下至比长邻长皆因为军吏以领本民在上或别使人为军将则乡遂大夫别领人为师帅旅帅以下经在军吏帅以门名之内故阙乡遂大夫也必知有别使人为军将法者见外传穆叔云天子作师公帅之以征不德诗曰周公东征四国是遑此并上公为军将诗云韎韐有奭以作六师此乃诸侯世子为军将田猎亦容如此于是时乡遂大夫则为诸师也若然按下文云师都载旃乡遂载物注云乡遂大夫或载旃或载物众属军吏无所将也者谓乡遂大夫全无武用则诸帅亦不为则是众属他军吏己身全无所将故或载旃或载物不载旗义与此不违也云于是主别其部职者释经以辨军之夜事分别其当部当职不与外交杂也遂以苗田如蒐之法车弊献禽以享礿疏遂以至享礿释曰在教战之处辨号名既讫遂入防行苗田之法云如蒐之法者如上蒐时有司表貉誓民令鼓遂围禁之等云车弊及以享礿二者则与春异以其春时火弊祭社此时车弊享礿也注夏田至在内释曰以其春夏为阳主其生长故春田为蒐搜取不孕任者夏田为苗若治苗去不秀实者其义但春时主孚乳故以不孕任解之也云车弊驱兽之车止也者夏田主用车示所取物希者春秋左氏传云彼徒我车惧其侵轶我也是车行迟取兽少故知用车示取物希也引王制曰天子杀则下大绥已下据杀讫而言毛诗传云天子发抗大绥诸侯发抗小绥者据始杀而言也云大夫杀则止佐车王制注佐车驱逆之车按田仆云掌佐车之政驱逆之车佐车似与驱逆之车别者但王制佐车与田仆驱逆之车为一其田仆佐车自是田车之贰曰佐佐文虽同其义则异也若然驱逆之车言佐者能逐禽故以佐言之云礿宗庙之夏祭也者大宗伯文云冬夏田主于祭宗庙阴阳始起象神之在内者仲冬一阳生仲夏一阴生是阴阳在内故神象之而行祭也此祭因田猎献禽为祭若正祭自在孟月中秋教治兵如振旅之陈疏中秋至之陈释曰言教治兵者凡兵出曰治兵入曰振旅春以入兵为名尚农事秋以出兵为名秋严尚威故也云如振旅之陈者如春振旅时坐作进退疾徐疏数之法也辨旗物之用王载大常诸侯载旂军吏载旗师都载旃乡遂载物郊野载百官载各书其事与其号焉其他皆如振旅疏辨旗至振旅释曰按下文注以出军之旗则如秋则此经是在军旌旗也云各书其事与其号焉者此二者即是仲夏百官各象其事及号名之等此秋虽不具辨号名以略举之见四时皆有此物也云其他皆如振旅者亦谓坐作进退疾徐之法如振旅之陈也注军吏至云气释曰云军吏诸军帅也者亦谓从军将至下伍长皆是军吏也云师都遂大夫也乡遂乡大夫也者按司常云孤卿建旃大夫士建物则乡大夫是卿建旃是其常师都载旃不嫌无乡大夫故郑直举遂大夫也云乡遂乡大夫者以其遂大夫是中大夫建物是其常今乡遂建物不嫌无遂大夫故郑直举乡大夫也云或载旃或载物众属军吏无所将也者乡遂大夫若为军将则在军吏载旗军中领众来时亦载旗今载旃载物不载旗故知己之所管之众属他军吏己无所将以其已无武用非直不为军将亦不为诸帅故全无所将以是载旃载物而已若然既不为军吏遂大夫上得与卿同载旃乡大夫则是卿下得与大夫同载物也以乡遂大夫掌众同故同载物也俱两载者以其不为军将又不任乡职卿大夫尊卑之常当载旃载物而已故容其两载也云郊谓乡遂之州长县正以下也者郊内有六乡州长已下郊外有六遂县正已下故知言郊有此二等人也云野谓公邑大夫者按载师职云公邑之田任甸地郊外曰甸甸则郊外曰野故以野言之但公邑自甸以出至彊五百里有四等公邑皆有大夫治之故司马法云二百里如州长四百里五百里如县正是公邑大夫也云载者以其将羡卒也者以其六乡之内上剂致民一家一人为正卒其余皆为羡卒六遂之内下剂致民家一人为正卒一人为羡卒其余为余夫正卒既属军吏其余羡卒使此州长已下等不为军吏者领之但公邑之内虽不见有出军之法若出军亦当与乡遂同以其得为沟洫法故也若出军亦正卒使大夫等为军吏其余羡卒亦使不为军吏者领之云百官卿大夫也载者以其属卫王也者以其天地四时之卿大夫其属各六十有选当行卫守王者即是有众故载鸟隼之云凡旌旗有军众者画异物者即经天子诸侯军吏郊野百官是也云无者帛而已者乡遂载旃物是也云书当为画事也号也皆画以云气者事即上百官言事号即上家言号不言名此亦有名文略耳云画以云气者郑解经典言画者皆以云解之谓画五色云也遂以狝田如蒐田之法罗弊致禽以祀祊疏遂以至祀祊释曰上文教载旗旃物讫遂入防行狝田之礼其法如蒐田之法云罗弊致禽以祀祊者秋田主用罗罗止田毕入国过郊之神位乃致禽以祀四方之神注秋田至以方释曰云祊当为方声之误也者以祊乃是庙门之外内惟因祭宗庙及明日绎祭乃为祊祭今既因秋田而祭当是祭四方之神故云误也云秋田主祭四方报成万物者以秋物成四方神之功故报祭之云诗曰以社以方者诗大雅引之证方是四方之神也中冬教大阅疏中冬教大阅释曰以冬时农隙故大简阅军实之凡要也注春辨至辟实释曰云春辨鼓铎已下欲见春夏秋各教其一至冬大阅之时总教之故云至冬大阅军实云凡颁旗物以出军之旗则如秋以尊卑之常则如冬司常佐司马时也者以其王与诸侯所建秋冬同又秋云军吏建旗师都载旃乡遂载物郊野载百官载不言旞旌二者以其是出军之法故不言道车游车所载大阅之时见尊卑之常故司常云孤卿建旃大夫士建物师都建旗州里建县鄙建道车载旞游车载旌此为异也郑云大阅备军礼而旌旗不如出军之时空辟实者大阅虽备礼是教战非实出军法是其空也秋教治兵治兵是出军法故寄出军之旗于彼是冬之空辟实出军法者也赵商问巾车职建大麾以田注田四时田猎商按大司马职四时皆建大常何郑答曰麾夏之正色田虽习战春夏尚生其时宜入兵夏本不以兵得天下故建其正色以春夏田至秋冬出兵之时乃建大常赵商又问巾车职曰建大白以即戎注云谓兵事司马职仲秋辨其物以治兵王建大常注凡颁物以出军之旗则如秋不知大白以即戎为何时答曰白者殷之正色王即戌者或命将或劳师不自亲将故建先王之正色异于亲自将也前期群吏戒众庶脩战法疏注群吏乡师以下释曰言前期者谓若大宰职云前期十日此亦在教战前不必要十日前也知群吏乡师以下者见乡师职云凡四时之田前期出田法于州里简其鼓铎旗物兵器脩其卒伍是其事也言乡师以下则不及乡乡是乡大夫则卿也则可及州长故州长职云若国作民而师田行役之事则帅而致之掌其戒令与其赏罚党正云凡作民而师田行役则以其法治其政事族师亦云若作民而师田行役则合其卒伍简其兵器以鼓铎旗物帅而至是其以下之事也虞人莱所田之野为表百步则一为三表又五十步为一表田之日司马建旗于后表之中群吏以旗物鼓铎镯铙各帅其民而致质明弊旗诛后至者乃陈车徒如战之陈皆坐疏虞人至皆坐释曰虞人者若田在泽泽虞若田在山山虞谓使其地之民于可陈之处芟除草莱故云莱所田之野云为表百步则一为三表者按下注引月令司徒北面以誓之此经云司马建旗于后表之中车徒皆坐则此于可陈之中从南头立表以北头为后表也注郑司至听誓释曰先郑云虞人莱所田之野芟除其草莱令车得驱驰者谓芟除其田猎之处故云令车得驱驰引诗者证田处草莱按王制云昆虫未蛰不以火田则仲冬之时放火田猎何须芟除草莱是以车攻诗毛传云大艾草以为防然后焚而射焉是田处不得芟草莱故后郑易之以为芟除可陈之处云后表之中五十步表之中央者谓从南表至北表云表所以识正行列也者于可陈之中央立此四表表两相各有三军之众至表则间一而坐坐而更起是表正行列也云积二百五十步者以三表之间有二百步又加一表五十步故总为二百五十步也云左右之广当容三军者天子六军左右之地各容三军此郑据天子六军整数而言其实兼羡卒之等故小司徒职云凡起徒役无过家一人惟田与追胥竭作郑云国人尽行是非止六乡之民六军而已云步数未闻者但先南北二百五十步东西不言步数故云未闻也云皆坐当听誓者下文即云听誓于陈前故先当听誓也群吏听誓于陈前斩牲以左右徇陈曰不用命者斩之疏群吏至斩之释曰云群吏听誓于陈前者士卒皆于后表北面坐群吏诸军帅皆在士卒前南面立以听誓云斩牲以左右徇陈者从表左右向外以徇陈注群吏至是也释曰云群吏诸军帅者从军将以至伍长谓象军吏建旗者也引月令者证所誓者是司徒使司徒誓者此军吏及士本是六乡之民今虽属司马犹是己之民众故使司徒誓之也云此大阅礼实正岁之中冬者周虽建子为正及其行事皆用夏之正岁则此经中夏中春中秋中冬皆据夏法也云而说季秋之政于周为中冬为月令者失之矣吕不韦作月令者以为此经中冬为周之中冬当夏之季秋故说于季秋是失之矣按月令季秋云是月也天子乃教于田猎以习五戎班马政云云注引中秋教治兵法王载大常已下为证不云失至此乃以月令是中冬教大阅法而言为月令者先郑君两解之以其彼云司徒誓众与此誓众之等同故为大阅彼为治兵法者以彼文授车以等级乃命主祠祭于四方又与中秋治兵者同故彼为治兵法也云斩牲者小子职云凡师田斩牲以左右徇陈是也云凡誓之大略甘誓汤誓之属是也者甘誓是启与有扈战汤誓是汤伐桀誓众辞言之属者仍有大誓费誓之等故云之属中军以鼙令鼓鼓人皆三鼓司马振铎群吏作旗车徒皆作鼓行鸣镯车徒皆行及表乃止三鼓摝铎群吏弊旗车徒皆坐疏中军至皆坐释曰此经总说听誓既已将欲向南第二表象战陈初发面敌此即仲春振旅疾徐坐作之事一也注中军至过琅释曰中军中军之将也者此六军三军居一偏皆自有中军也是以郑云天子六军三三而居一偏也言三三者非谓如筭法云三三而九者直是两个三为三而复三而已也云群吏既听誓命各复其部曲者军吏本各主其部分曲别谓若伍长主五人两司马主二十五人卒长主百人之等皆是部曲至于誓之时出向众前听誓讫各复其部伍本处故云复其部曲也云中军之将令鼓者经云中军以鼙令鼓故知中是中军之将也云鼓以作其士众之气者春秋左氏曹刿云一鼓作气再而衰三而竭是鼓以作士众之气也云鼓人者中军之将师帅旅帅也者按左氏成二年传晋与齐战于鞍却克伤于矢曰余病矣张侯曰师之耳目在吾旗鼓进退从之于是右爰抱而鼓之时却克击鼓哀二年左传铁之战赵简子云伏弢呕血鼓音不衰是皆将居鼓下知兼有师帅旅帅者按上文春辨鼓铎云军将执晋鼓师帅执提旅帅执鼙皆是鼓人故知是军将师帅旅帅也其卒长执铙已下皆金非鼓也云司马两司马也者以其上文云两司马执铎故知此经云司马振铎者是两司马也云以作众者金虽非鼓振之者亦是以作众也云作起也既起鼓人击鼓以行之者释经车徒皆作鼓行也云伍长鸣镯以节之者上文云公司马执镯鼓人职云金镯节鼓故云伍长鸣镯以节之也云伍长一曰公司马者上文云公司马执镯是伍长故云一曰公司马也先郑云摝读如弄者直以摝弄声相近以振铎谓之弄也玄谓如涿鹿之鹿者谓从史记黄帝与蚩尤战于涿鹿之鹿直取音同不从义也此是鹿鹿然作声也云掩上振之者以手在上向下掩而执之云止行息气也者按鼓人云金铎通鼓金铙止鼓则金铎是通鼓而云止行息气者见经云摝铎即云群吏弊旗故知金铎亦得止行息气也司马法鼓声不过阊以下者证鼓鼙与铎声之有异也又三鼓振铎作旗车徒皆作鼓进鸣镯车骤徒趋及表乃止坐作如初疏注春秋至之心释曰昭二十一年冬十月华登以吴师救华氏宋阍人濮曰军志有之先人有夺人之心注云战气未定故也后人有待其衰注云待敌之衰乃攻是其事也乃鼓车驰徒走及表乃止鼓戒三阕车三发徒三剌疏注鼓戒至服敌释曰经并言三阕三发三剌郑历言鼓一阕车一转徒一剌三而止者郑据实而言非是一时而三故也乃鼓退鸣铙且却及表乃止坐作如初疏乃鼓至如初释曰此言乃鼓退者谓至南表军吏及士卒回身向北更从南为始也云鸣铙且却者此鸣铙且却据初至南表退军之时象在军军退亦鸣铙是以左氏哀公传铁之战陈子云吾闻鼓不闻金亦是鸣铙退军注及其向北即更为习战之事故云及表乃止坐作如初故郑云习战之礼出入一也注铙所至鸣铙释曰云铙所以止鼓者鼓人职云金铙止鼓是也知卒长鸣铙者春辨鼓铎云卒长执铙是也云退自前表至后表者经略言表则及表乃止坐作如初者总向北三表故郑云自前表至后表也云鼓铎则同者鼓人三鼓两司马执铎与向南时同以其习战之礼出入一也云异者废镯而鸣铙者前向南时云鼓行鸣镯此北向不言鸣镯而言鼓退鸣铙以其虽习战出入一犹象退军故鸣铙也遂以狩田以旌为左右和之门群吏各帅其车徒以叙和出左右陈车徒有司平之旗居卒间以分地前后有屯百步有司巡其前后险野人为主易野车为主疏遂以至为主释曰此一节总论教战讫入防田猎之事故云遂以狩田也云以旌为左右和之门者六军分三军各处东西为左右各为一门云以致和出者以教战处内故以田处出云旗居卒门者军吏各领已之士卒执旗以表之故旗居卒间也注冬田至居前释曰云冬田为狩言守取之无所择者对春夏言蒐言苗有所择又秋名狝中杀者多对此围守之此又多于狝故得守名也云军门曰和者左氏传云师克在和不在众田猎象战伐故其门曰和门也云今谓之垒门者汉时军垒为门名曰垒门与古和门同故举为说云立两旌以为之者昭八年谷梁传云秋蒐于红正也又云刈兰以为防置旃以为辕门以葛覆质以为槷注云质椹也槷门中臬又云流旁握御轚者不得入注流旁握谓车两彗头各去门边容握握四寸也又车攻诗传云大艾草以为防或舍其中褐缠旃以为门裘缠质以为槸门容握驱而入轚则不得入左者之左右者之右然后焚而射焉又云古者战不出顷田不出防是其事也云有司平之乡师居门正其出入之行列也者按乡师职云巡其前后之屯常戮其犯命者断其争禽之讼故知此经云有司皆是乡师也云车徒异群者出军之时一车甲士三人步卒七十二人车徒同群今在军行列之时则车徒异群故车人有异也既陈乃设驱逆之车有司表貉于陈前疏既陈至陈前释曰前经论陈车徒讫故此云既陈云乃设驱逆之车设讫即为表貉之祭于陈前也注驱驱至仆也释曰云驱驱出禽兽使趋田者按王制云天子发诸侯发皆不云佐车者其实天子诸侯田时皆有驱逆之佐车直于大夫言之者据终而言也知设此车是田仆者见田仆职六设驱逆之车故知也中军以鼙令鼓鼓人皆三鼓群司马振铎车徒皆作遂鼓行徒衔枚而进大兽公之小禽私之获者取左耳疏中军至左耳释曰此令鼓之事与上文教战时大同惟徒衔枚为异注群司至计功释曰郑知群司马谓两司马者上文春辨鼓铎云两司马振铎故知之也云枚如箸衔之有繣结项中者虽无正文以意言之繣即两头系也既有两系明于项后中央结之先郑引诗云言私其豵献肩于公一岁为豵已下郑皆不从者豳诗毛传云三岁曰豜此云四岁为肩尔雅云豕生一曰特二曰师三曰豵又尔雅云糜牝曰麎无五岁为慎又魏诗云三岁曰特先郑皆无可依据故不从也若然豜还是鹿之绝有力者也及所弊鼓皆駴车徒皆譟疏及所至皆噪释曰云及所弊者冬徒弊止之处谓百姓猎止注郑司至喜也释曰引书曰者书传文彼说武王伐纣时事徒乃弊致禽馌兽于郊入献禽以享烝疏徒乃至享烝释曰云致禽馌兽于郊者亦谓因田过郊之神位而馈之注徒乃至宗庙释曰月令季秋天子既田云云者证彼祭禽于四郊与此馌兽于郊为一物其实彼一解以为是仲秋祭禽以祠祊为一也及师大合军以行禁令以救无辜伐有罪疏注师所至尚武释曰云师所谓王巡守若会同者以对下文云若大师是出军法故郑云未有敌不尚武也若大师则掌其戒令莅大卜帅执事莅衅主及军器疏若大至军器释曰云帅执事莅衅主及军器者按小子职云衅邦器及军器彼官衅之而大司马临之注大师至神之释曰郑知临大卜者按大卜云掌龟之八命一曰征故知也云司马法曰上卜下谋是谓参之者卜在庙又龟有神故云上卜谋人在下故云下谋君居其中故云参也云主谓迁庙之主及社主在军也者曾子问云军行则以迁庙之主行左传祝佗云军行祓社衅鼓祝奉以从尚书云用命赏于祖不用命戮于社皆是在军者也及致建大常比军众诛后至者疏注比或至之也释曰先郑云庀具也者先郑从古书庀后郑不从以为校次者凡物有数者皆须校次乃知具不故不从具也玄谓致乡师致民于司马者据乡师职知之其司马用王大常者以上文大师王亲御六军故司马用王之大常致众若王不亲则司马自用大旗致之及战巡陈事而赏罚疏及战至赏罚释曰巡陈者司马当战对阵之时巡军陈氐其战功之事知有其功无功而行赏罚也若师有功则左执律右秉钺以先恺乐献于社疏若师至于社释曰云若师有功则左执律右秉钺以先者谓战陈知有胜功讫乃执律者示此律听军声克胜耳右秉钺示威也注功胜至于晋释曰云律所以听军声者大师职文彼初出军时大师执听至此克胜司马执之先郑引城濮之战者僖二十八年晋文公败楚于城濮兵入曰振旅整众而还歌恺乐而入晋彼诸侯法与此天子礼同故引为证也赵商问夏官师有功则献于社春官大司乐王师大献则令奏恺乐注云大献献捷于祖不违异意郑答曰司马主军事之功故献于社大司乐宗伯之属宗伯主宗庙故献于祖若然军有功二处俱献以其出军之时告于祖宜于社故反必告也若师不功则厌而奉主车疏注郑司至与社释曰春秋秦伯事左传僖三十三年秦师袭郑之事按彼僖三十年秦晋围郑郑使烛之武说秦伯秦师退使杞子逢孙杨孙戍郑至僖三十三年秦使孟明视白乙丙西乞术袭郑将至郑逢商人弦高将市于周诈之秦师还至殽晋师与姜戎败之获三帅囚之于晋晋舍三师还秦伯素服郊次乡师而哭之是其事也玄谓厌伏冠也者按下曲礼云厌冠不入公门彼差次当缌小功之冠以义言之五服之冠皆厌以其丧冠反吉冠于武上向内缝之丧冠于武下向上缝之以伏冠在武故得厌伏之名按檀弓注厌冠丧冠其服亦未闻若然先郑引秦伯素服者彼据在国向外哭此则从外向内不同故云其服未闻后郑不破者已有檀弓注此从破可知王吊劳士庶子则相疏注师败至庶士释曰按宫伯云掌宫中士庶子注云士适子庶子其支庶与此注云庶子为卿大夫之子适庶俱兼则经中士为卿大夫士之身与宫伯注不同者彼宫正掌卿大夫士身宫伯别掌士庶子士庶子为适子支子明矣此惟一文云吊劳士庶子不见别有吊劳卿大夫士身故分之郑望经为注故不同也若然此注不云士之子者以其卿大夫之适子为王与后与士同故亲吊劳之士之子如众人不得为王及后如士故不吊劳之也大役与虑事属其植受其要以待考而赏诛疏大役至赏诛释曰此谓筑城邑之时封人虑事计功大司马虽不掌徒役亦得与谋也属其植者属谓属聚徒役计其人数付其丈尺以课其功也植者版干之属计其人事各使备足也注大役至人数释曰先郑以为与虑事大司马与在谋虑其事中后郑从之增成其义按宣十一年楚令尹蒍艾猎城所使封人虑事以授司徒注云封人司徒之属官是封人虑事司马与在谋虑中也春秋宋华元者按宣二年左氏传云宋城华元为植巡功注云植将主也先郑云植谓部曲将吏属谓聚会之后郑不从以为植筑城桢也属赋丈尺与其用人数者按昭三十二年晋士弥牟营成周计丈数揣高卑度厚薄仞沟洫又云以令役于诸侯属役赋丈尺宣十一年计虑用人功之数以此知属谓赋丈尺与人数也大会同则帅士庶子而掌其政令疏注帅师以从王释曰知帅帅以从王者按诸子职云若会同宾客作群子从注云从从王是其事也若大射则合诸侯之六耦疏若大至六耦释曰王大射之时有诸侯来朝在京师者大司马令之为六耦注大射至六耦释曰云大射王将祭射于射宫以选贤也者按礼记射义云古者天子之制诸侯岁献贡士于天子天子试之于射宫而中多者得与于祭大射礼亦射于郊学宫中皆是为祭选士故云选贤也云王射三侯者司裘云王大射则共虎侯熊侯豹侯是也此大射是将祭而射故用诸侯为六耦若宾射射人亦用六耦但不用诸侯当用卿大夫为之燕射三耦自然用卿大夫已下为之大祭祀飨食羞牲鱼授其祭疏大祭至其祭释曰大祭祀谓天地宗庙此大祭据祭庙而言其中小之祭祀亦为之矣飨食谓诸侯来朝上公三飨三食之等行之在庙故与大祭祀同皆羞进鱼牲注牲鱼至鱼牲释曰云祭谓尸宾所以祭也者大祭祀授尸祭飨食授宾祭祭者鱼之大脔即少牢下篇云主人主妇尸侑各一鱼加膴祭于其上膴谓鱼之反覆者公食大夫亦云授宾祭故云祭谓尸宾所以祭若王祭则膳夫云授王祭是也先郑云大司马主进鱼牲者必使司马进之者司马夏官夏阴气所起鱼水物亦阴类故使司马进之也大丧平士大夫疏大丧平士大夫释曰必使司马平之者司马之属有司士主群吏今王丧不得使司士故司马士之注郑司至其位释曰先郑云平一其服也者后郑不从者小宗伯已悬衰冠故后郑以为平者正其职与其位也丧祭奉诏马牲疏注王丧至藏之释曰郑知丧祭是大遣奠者以其丧奠反虞卒哭丧祭之等无奉送诏告惟有大遣奠入圹之时有奉送之事故知丧祭是大遣奠耳冢人掌公墓之地辨其兆域而为之图先王之葬居中以昭穆为左右疏注公君至东西释曰训公为君者言公则诸侯之通称言君则上通天子此既王之墓域故训为君也云图谓画其地形及丘垄所处而藏之者谓未有死者之时先画其地之形势豫图出其丘垄之处丘垄之言即下文丘封是也既为之图明藏掌后须葬者依图置之也云先王造茔者但王宅之都有迁徙之法若文王居丰武王居镐平王居于洛邑所都而葬即是造茔者也若文王在丰葬于毕子孙皆就而葬之即以文王居中文王弟当穆则武王为昭居左成王为穆居右康王为昭居左昭王为穆居右已下皆然至平王东迁死葬即又是造茔者子孙据昭穆夹处东西若然兄死弟及俱为君则以兄弟为昭穆以其弟已为臣臣子一列则如父子故别昭穆也必知义然者案文二年秋八月大事于大庙跻僖公谓以惠公当昭隐公为穆桓公为昭庄公为穆闵公为昭僖公为穆今升僖公于闵公之上为昭闵公为穆故云逆祀也知不以兄弟同昭位升僖公于闵公之上为逆祀者案定公八年经云从祀先公传曰顺祀先公而祈焉若本同伦以僖公升于闵公之上则以后诸公昭穆不乱何因至定八年始云顺祀乎明本以僖闵昭穆别故于后皆乱也若然兄弟相事后事兄为君则昭穆易可知但置茔以昭穆夹处与置庙同也凡诸侯居左右以前卿大夫士居后各以其族疏凡诸侯居至其族释曰言凡者以其非一故并卿大夫以凡之此因上而言以其王之子孙皆适为天子庶为诸侯卿大夫士若出封畿外为诸侯卿大夫士者因彼国葬而为造茔之主今言诸侯卿大夫士者谓上文先王子孙为畿内诸侯王朝卿大夫士死者则居先王前后之左右言居左右者若父为天王是昭则子为穆居右若父是穆则子为昭居左为卿大夫居后亦然但昭穆不定故左右俱言谓一父之前后左右并有也云各以其族者谓次第假令同昭穆兄当近王墓弟则远王墓为次第诸侯言左右卿大夫士下云各以其族互相通也注子孙至昭穆释曰言子孙者据造茔者所生为子已后左右王之所生累世皆是孙言以尊卑处其前后者尊谓诸侯卑谓卿大夫士云亦并昭穆者谓兄弟同伦当昭自与昭并当穆自与穆并不谓昭穆并有也凡死于兵者不入兆域疏注战败至罚之释曰曲礼云死寇曰兵注云当飨禄其后即下文云凡有功者居前是也此是战败故投之茔外罚之也凡有功者居前疏注居王至中央释曰云居前则不问为诸侯与卿大夫士但是有功则皆得居王墓之前以表显之也此则曲礼云死寇曰兵兼余功若司勋王功事功国功之等皆是也言处昭穆之中央者上云诸侯居左右已前即是昭居左穆居右今云昭穆之中央谓正当王冢前由其有功故特居中显异之也以爵等为丘封之度与其树数疏以爵至树数释曰此文自王已下皆有而云爵等为丘封之度则天子亦是爵号也虽云度与树数天子已下无差次之文注别尊至有差释曰云别尊卑尊者丘高而树多卑者封下而树少故云别尊卑也郑知王公曰丘诸臣曰封者此无正文尔雅云土之高者曰丘高丘曰阜是自然之物故属之王公也聚土曰封人所造故属之诸臣若然则公中可以兼五等也郑引汉律者周礼丘封高下树木之数无文以汉法况之也若然案春秋纬云天子坟高三刃树以松诸侯半之树以柏大夫八尺树以栾士四尺树以槐庶人无坟树以杨柳郑不引之者以春秋纬或说异代多与周礼乖故不引或郑所不见也王制云庶人不封不树而春秋纬云庶人树以杨柳者以庶人礼所不制故树杨柳也大丧既有日请度甫竁遂为之尸疏大丧至之尸释曰大丧谓王丧有日谓葬日天子七月而葬葬用下旬云请度甫竁者谓冢人请于冢宰量度始穿地之处也言遂为尸者因事曰遂初请量度至葬讫祭墓故冢人遂为尸也注甫始至之尸释曰先郑以遂为之尸据始穿时祭墓地冢人为之尸后郑据始穿时无祭事至葬讫成墓乃始祭墓故冢人为尸不从先郑者见小宗伯云卜葬兆甫竁哭之又云既葬诏相丧祭之礼丧祭谓虞祔下乃云成葬而祭墓为位据彼文则初穿地时无祭墓地之事葬讫乃有祭墓地即此遂为之尸一也故后郑不从先郑若然引之在下者小宗伯虽无初祭墓地之事亦得通一义故引之在下及竁以度为丘隧共丧之窆器疏及竁至窆器释曰上经已甫竁祭墓讫此经复云及竁以度为丘隧者此更本初欲竁之时先量度作丘作隧道之处广狭长短故文重耳注隧羡至以咸释曰以案僖二十五年左传云晋文公请隧不许王曰未有代德而有二王则天子有隧诸侯已下有羡道隧与羡异者隧道则上有负土谓若郑庄公与母掘地隧而相见者也羡道上无负土若然隧与羡别而郑云隧羡道者对则异散则通故郑举羡为况也云下棺丰碑之属者按檀弓公肩假云公室视丰碑三家视桓楹郑注云丰大也天子斫大木为碑形如石碑前后重鹿卢是大碑之事言之属者仍有六繂之等故引丧大记也凡封者封即窆谓下棺云执绋去碑负引者谓天子千人分执六绋诸侯五百人分执四绋其棺当于圹上执绋者皆负绋背碑以鼓为节而下之云君封以衡大夫以咸者衡横也谓以木横之于棺傍乃以绋系木下棺大夫以咸者大夫卑不得以木横之直有棺傍咸耳以绋系之而下棺也彼诸侯及大夫法但天子无文故引之以为证天子之法耳及葬言鸾车象人疏及葬至象人释曰及至也谓至葬冢人语巾车之官将明器鸾车及象人使行向圹注鸾车至生乎释曰云鸾车巾车所饰遣车也者巾车职云大丧饰遣车遣车则明器遣送死者之车也云亦设鸾旗者以其遣车有鸾和之铃兼有旌旂经直云鸾车不言鸾旗故郑言之以其旍旗在车所建故知有车亦有旗先郑云象人谓以刍为人者后郑不从以其上古有刍人至周不用而用象人则象人与刍灵别也云言言问其不如法度者此后郑亦不从以其临葬不得始问其不如法度玄谓语之者告当行若于生存者于是巾车行之者遣车之数依檀弓云诸侯七乘大夫五乘郑云天子九乘遣车所载所苞大遣奠大夫苞五个诸侯七个天子当九个令向圹巾车抱之而行也云孔子谓为刍灵者善谓为俑者不仁非作象人者不殆于用生乎者此檀弓文彼郑云俑偶人也谓以为木人与生人相对偶有似于人此则不仁又云非作象人不殆于用生乎哉是记人释孔子语殆近也言用象人不用于生人乎是孔子善古而非周人也郑引此者欲破先郑以刍灵与象人为一若然则古时有涂车刍灵至周仍存涂车唯改刍灵为象人及窆执斧以莅疏及窆执斧以莅释曰案乡师云执斧以莅匠师则此亦临匠师两官俱临者葬事大故二官共临也遂入藏凶器疏注凶器明器释曰因上文窆下棺讫即遂入圹藏明器明器即檀弓云木不成斫瓦不成味琴瑟张而不平笙竽备而不和神明死者之器者也正墓位跸墓域守墓禁疏正墓至墓禁释曰墓位即上文昭穆为左右是须正之使不失本位墓域即上文兆域是也谓四畔沟兆跸谓止行人不得近之守墓禁谓禁制不得漫入也注位谓至茔限释曰云丘封所居前后者即上文为诸侯及有功者居前为卿大夫士者居后是也云禁所为茔限者谓禁者以茔域为限而禁之凡祭墓为尸疏注祭墓至为尸释曰后郑知此祭墓为祷祈者上文遂为尸是墓新成祭后土此文云凡非一故知谓祷祈也先郑云为尸冢人为尸者上文祭墓谓始穿地时此文据成墓为尸后郑以此亦得通一义故引之在下是以礼记檀弓云有司舍奠于墓左彼是成墓所祭亦引此凡祭墓为尸证成墓之事也凡诸侯及诸臣葬于墓者授之兆为之跸均其禁疏凡诸至其禁释曰上文唯见王及子孙之墓地不见同姓异姓诸侯之墓地故此经睹见之若然此墓地旧有兆域今新死者随即授之耳墓大夫掌凡邦墓之地域为之图疏注凡邦至葬地释曰郑知邦中之墓地是万民葬地者以其冢人掌王墓地下文云令国民族葬非有爵者故知经邦墓是万民若然下云掌其度数郑云度数爵等之大小而见有爵者谓本为庶人设墓其有子孙为卿大夫士其葬不离父祖故兼见卿大夫士也令国民族葬而掌其禁令疏注族葬各从其亲释曰经云族葬则据五服之内亲者共为一所而葬异族即别茔知族是五服之内者见左传哭诸之例云异姓临于外同姓于宗庙同宗于祖庙同族于祢庙故知族是服内是以郑云各从其亲也正其位掌其度数疏注位谓至大小释曰凡万民墓地亦如上文豫有昭穆为左右故云正其位云度数爵等之大小者亦如冢人云丘封之度与其树数也使皆有私地域疏注古者至相容释曰知古者墓地同处者上文云族葬是同处云使相容者释经私地域也凡争墓地者听其狱讼帅其属而巡墓厉居其中之室以守之疏帅其至守之释曰云帅其属者墓大夫帅下属官也云巡墓厉者谓墓大夫帅其属巡行遮列之处云居其中之室以守之者谓万民葬地族葬地中央为室而万民各自守之注先郑云官寺寺则室也职丧掌诸侯之丧及卿大夫士凡有爵者之丧以国之丧礼莅其禁令序其事疏职丧至其事释曰言诸侯者谓畿内王子母弟得称诸侯者若司裘云诸侯共熊侯豹侯者也言凡有爵者还是卿大夫士言凡以该之耳云序其事者谓若袭敛殡葬先后之事注国之至葬也释曰云国之丧礼丧服士丧既夕士虞今存者此据仪礼之内见在者而言故云今存者但士丧礼始死时事既夕葬时事士虞葬讫及日中而虞事也云其余则亡者但仪礼本事义三千条其时有天子诸侯卿大夫士丧与既夕及虞卒哭与祔小祥大祥礼皆有遭暴秦而亡汉兴唯得十七篇高堂生所传即今仪礼是也故云其余则亡云事谓小敛大敛葬也者举大事而言其间仍有袭事亦掌之下文别见祭故此不兼也凡国有司以王命有事焉则诏赞主人疏注有事至命往释曰知有事谓含禭赠赗之属者春秋云王使荣叔归含且赗又两小传皆言衣被曰禭货财曰赙车马曰赗珠玉曰含明知有含禭赠赗之属又案士丧礼兼有赠赗无常惟玩好是也不言赙者赙施于生者故亦不言也先郑云凡国谓诸侯国有司谓王有司也后郑不从者下文云公有司岂得公分之为诸侯有司为王有司乎明此国有司亦不得分之也故后郑云国有司有司从王国以王命往向丧家者也凡其丧祭诏其号治其礼疏凡其至其礼释曰丧祭余文皆为虞此言凡者以其丧中自相对则虞为丧祭卒哭为吉祭若对二十八月为吉祭则祥禫已前皆是丧祭故言凡以该之是以郑亦不言丧祭为虞也云治其礼者案大宗伯亦云治其礼郑云谓简习其事此治其礼义亦然也注郑司至祝之释曰先郑云号谓谥号后郑不从者小宗伯云小丧赐谥读诔不在此故后郑云告以牲号齍号之属当以祝之有牲号齍号谓若特牲少牢云柔毛刚鬛嘉荐普淖皆是祝辞故云当以祝之也凡公有司之所共职丧令之趣其事疏注令令至督也释曰云令令其当供物者给事之期也者此谓诸官依法合供给丧家者不待王命职丧依式令之使相供云有司或言公或言国言国者由其君所来者解称国之意君则王也云居其官曰公者谓不须王命自居其官之职往供则曰公公谓官之常职也春官宗伯下大司乐掌成均之法以治建国之学政而合国之子弟焉疏大司至弟焉释曰云掌成均之法以治建国之学政者成均五帝学名建立也周人以成均学之旧法式以立国之学内政教也云而合国之子弟焉者大司乐合聚国子弟将此以教之注郑司至之宫释曰先郑云均调也乐师主调其音大司乐主受此成事已调之乐者案乐师惟教国子小舞大司乐教国子大舞其职有异彼乐师又无调乐音之事而先郑云乐师主调其音大司乐主受其成事义理不可且董仲舒以成均为五帝学故依而用之玄谓董仲舒云成均五帝之学者前汉董仲舒作春秋繁露繁多露润为春秋作义润益处多彼云成均五帝学也云成均之法者其遗礼可法者郑见经掌成均之法即是有遗礼可法效乃可掌之故知有遗礼也云国之子弟公卿大夫之子弟当学者谓之国子者案王制云王大子王子公卿大夫元士之适子国之俊选皆造焉此不言王大子王子与元士之子及俊选者引文不具此云弟者则王子是也自公以下皆适子乃得入也云文王世子曰于成均以及取爵于上尊者案彼文上云或以德进或以事举或以言扬又云曲艺皆誓之以待又语三而一有焉乃进其等注云进于众学者又云以其序谓之郊人远之于成均以及取爵于上尊也彼郑注云董仲舒曰五帝名大学曰成均则虞庠近是也天子饮酒于虞庠则郊人亦得酌于上尊以相旅郑引之者证成均是学意若如先郑以义解之何得于中饮酒故知先郑之义非也云然则周人立此学之宫者即虞庠之学是也若然案王制有虞氏名学为上庠下庠至周立小学在西郊者曰虞庠尧已上当代学亦各有名无文可知但五帝总名成均当代则各有别称谓若三代天子学总曰辟雍当代各有异名也凡有道者有德者使教焉死则以为乐祖祭于瞽宗疏注道多至宫中释曰经直言道郑知是多才艺者以其云道通物之名是已有才艺通教于学子故知此人多才艺耳但才艺与六艺少别知者见雍也云求也艺郑云艺多才艺又宪问云冉求之艺文之以礼乐礼乐既是六艺明上云艺非六艺也此教乐之官不得以六艺解之故郑云道多才艺也云德能躬行者案师氏注德行外内之称在心为德施之为行彼释三德三行为外内此云德能躬行则身内有德又能身行尚书传说云非知之艰行之惟艰则此人非直能知亦能身行故二者皆使教焉死则以为乐之祖神而祭之先郑云瞽乐人者序官上瞽中瞽下瞽皆是瞽朦掌乐事故云瞽乐人乐人所共宗也云或曰祭于瞽宗祭于庙中者此说非故引明堂位为证是殷学也祭乐祖必于瞽宗者案文王世子云春诵夏弦大师诏之瞽宗以其教乐在瞽宗故祭乐祖还在瞽宗虽有学干戈在东序以诵弦为正文王世子云礼在瞽宗书在上庠郑注云学礼乐于殷之学功成治定与己同则学礼乐在瞽宗祭礼先师亦在瞽宗矣若然则书在上庠书之先师亦祭于上庠其诗则春诵夏弦在东序则祭亦在东序也故郑注文王世子云礼有高堂生乐有制氏诗有毛公书有伏生亿可以为之也是皆有先师当祭可知也祭义云祀先贤于西学所以教诸侯之德是天子亲祭之不见祭先圣者文不备祭可知以乐德教国子中和祗庸孝友疏以乐至孝友释曰此必使有道有德者教之此是乐中之六德与教万民者少别注中犹至曰友释曰此六德其中和二德取大司徒六德之下孝友二德取大司徒六行之上其祗庸二德与彼异自是乐德所加也云中犹忠也和刚柔适也注大司徒与此同祗敬庸有常也并训而见其义也善父母曰孝善兄弟曰友尔雅释训文也以乐语教国子兴道讽诵言语疏注兴者至曰语释曰此亦使有道有德教之云兴者以善物喻善事者谓若老狼兴周公之辈亦以恶物喻恶事不言者郑举一边可知云道读曰导者取导引之义故读从之云导者言古以剀今也者谓若诗陈古以刺幽王厉王之辈皆是云倍文曰讽者谓不开读之云以声节之曰诵者此亦皆背文但讽是宜言之无吟咏诵则非直背文又为吟咏以声节之为异文王世子春诵注诵谓歌乐歌乐即诗也以配乐而歌故云歌乐亦是以声节之襄二十九年季札请观周乐而云为之歌齐为之歌郑之等亦是不依琴瑟而云歌此皆是徒歌曰谣亦得谓之歌若依琴瑟谓之歌即毛云曲合乐曰歌是也云发端曰言答述曰语者诗公刘云于时言言于时语语毛云直言曰言答述曰语许氏说文云直言曰论答难曰语论者语中之别与言不同故郑注杂记云言言己事为人说为语以乐舞教国子舞云门大卷大咸大召大夏大大武疏以乐至大武释曰此大司乐所教是大舞乐师所教者是小舞案内则云十三舞勺成童舞象舞象谓戈皆小舞又云二十舞大夏即此六舞也特云大夏者郑云乐之文武中其实六舞皆乐也保氏云教之六乐二官共教者彼教以书此教以舞故共其职也注此周至武功释曰案下文以六舞云大合乐明此舞是六代乐必知此六舞云门已下是黄帝尧舜夏殷周者并依乐纬及元命包彼云云门黄帝乐以下及尧舜等皆陈故知黄帝已下也云黄帝曰云门大卷黄帝能成名万物以明民共财者祭法文彼云百物不云万物万物即百物云言其德如云之所出民得以有族类者郑释此云门大卷二名云德如云之所出解云门云民得以有族类解大卷卷者卷聚之义即族类也故祭法云正名百物以明民是也云大咸咸池尧乐也尧能殚均刑法以仪民者祭法文彼云义终此云仪民引其义不引其文云言其德无不施者解咸池之名咸皆也池施也言尧德无所不施者案祭法注云赏赏善谓禅舜封禹稷等也义终谓既禅二十八载乃死是也云大召舜乐也言其德能绍尧之道也者元命包云舜之民乐其绍尧之业乐记云韶继也注云言舜能继绍尧之德是也云大夏禹乐也禹治水傅土言其德能大中国也者案禹贡云敷土敷布也布治九州之水土是敷土之事也乐记云夏大也注云禹乐名禹能大尧舜之德大中国即是大尧舜之德也元命包云禹能德并三圣德并三圣即是大尧舜之德亦一也云大汤乐也汤以宽治民而除其邪者亦祭法文彼云除其虐虐即邪亦一也或本作邪也云言其德能使天下得其所也者言护者即救护也救护使天下得其所也云大武武王乐也武王伐纣以除其害者亦祭法文彼云灾灾即害一也云言其德能成武功者此即克定祸乱曰武也案元命包云文王时民乐其兴师征伐故曰武又诗云文王受命有此武功如是则大武是文王乐名而云武王乐者但文王有此武功不卒而崩武王卒其伐功以诛虐纣是武王成武功故周公作乐以大武为武王乐也案乐记云大章章之也注云尧乐名也周礼阙之或作大卷又云咸池备矣注云黄帝所作乐名也尧增脩而用之周礼曰大咸与此经注乐名不同者本黄帝乐名曰咸池以五帝殊时不相沿乐尧若增脩黄帝乐体者存其本名犹曰咸池则此大咸也若乐体依旧不增脩者则改本名名曰大章故云大章尧乐也周公作乐更作大卷大卷则大章章名虽尧乐其体是黄帝乐故此大卷一为黄帝乐也周公以尧时存黄帝咸池为尧乐名则更与黄帝乐名立名名曰云门则云门与大卷为一名故下文分乐而序之更不序大卷也必知有改乐名之法者按条牒论云班固作汉书高帝四年作武德之乐又云高帝庙中奏武德文始注云舜之韶舞名秦始皇二十六年改名五行舞注云五行本周舞高帝六年改名文始五行之舞案此知有改乐之法也案孝经纬云伏牺之乐曰立基神农之乐曰下谋祝融之乐曰属续又乐纬云颛顼之乐曰五茎帝喾之乐曰六英注云能为五行之道立根茎六英者六合之英皇甫谧曰少昊之乐曰九渊则伏牺已下皆有乐今此惟存黄帝尧舜禹汤者案易系辞云黄帝尧舜垂衣裳郑注云金天高阳高辛遵黄帝之道无所改作故不述焉则此所不存者义亦然也然郑惟据五帝之中而言则三皇之乐不存者以质故也以六律六同五声八音六舞大合乐以致鬼神示以和邦国以谐万民以安宾客以说远人以作动物疏以六至动物释曰乡来说大司乐教国子以乐自此已下论用乐之事也云以六律六同者此举十二管以表其钟乐器之中不用管也云大合乐者据荐腥之后合乐之时用之也此所合乐即下云若乐六变若乐八变若乐九变之等彼据祭天下神此据正祭合乐若然合乐在下神后而文退下神乐在后者以下神用一代乐此用六代六代事重故进之在上若然下神不亚合乐而隔分乐之后者以分乐序之皆用一代此三禘下神亦用一代若不隔分乐恐其相乱且使一变二变之等与分乐所用乐同故三神在下也云以致鬼神示者是据三禘而言云以和邦国已下亦据三禘之祭各包此数事故郑引虞书以证宗庙注六律合阳声者也至奏效应释曰云六律合阳声者也六同合阴声者也者案大师云掌六律六同以合阴阳之声是以据而言焉云此十二者以铜为管者案典同先郑云阳律以竹阴律以铜后郑云皆以铜为与此注义同也云转而相生已下据律历志而言子午巳东为上生子午巳西为下生上生为阳阳主息故三分益一下生为阴阴主减故三分去一案律历志黄钟为天统律长九寸林钟为地统律长六寸大簇为人统律长八寸又云十二管相生皆八八上生下生尽于中吕阴阳生于黄钟始于左旋八八为位者假令黄钟生林钟是历八辰自此已下皆然是八八为位盖象八风也国语者案彼景王将铸无射问律于伶州鸠鸠对曰律所以立均出度古之神瞽考中声而量之以制度律均钟百官轨仪郑引之者欲取以六律六同均之以制钟之大小须应律同也故郑云言以中声定律以律立钟之均也云中声谓上生下生定律之长短度律以律计自倍半而立钟之均均即是应律长短者也云大合乐者谓遍作六代之乐者此经六乐即上六舞故知遍作六代之乐言遍作乐不一时俱为待一代讫乃更为故云遍作也云以冬日作之至物鬽皆神仕职文案彼注致人鬼于祖庙致物鬼彡于墠坛盖用祭天地之明日若然此经合乐据三禘正祭天而引彼天地之小神及人鬼在明日祭之者但彼明旦所祭小神用乐无文彼神既多合乐之时当与此三禘正祭合乐同故彼此文同称致但据彼正祭祭天地大神无宗庙之祭祭天明日兼祭人鬼与此为异也云动物羽臝之属者郑不释邦国之等直释动物者以尚书不言动物故释讫乃引尚书鸟兽之等证之也虞书者案古文在舜典是舜祭宗庙之礼案彼郑注戛栎也戛击鸣球已下数器鸣球即玉磬也搏拊以韦为之装之以糠所以节乐云以咏者谓歌诗也云祖考来格者谓祖考之神来至也云虞宾在位者谓舜以为宾即二王后丹朱也云群后德让者谓诸侯助祭者以德让已上皆宗庙堂上之乐所感也云下管鼗鼓已下谓舜庙堂下之乐故言下云合止敔者合乐用状如漆筩中有椎摇之所以节乐故状如伏虎背有刻以物栎之所以止乐云笙镛以间者东方之乐谓之笙笙生也东方生长之方故名乐为生也镛者西方之乐谓之镛庸功也西方物熟有成功亦谓之颂颂亦是颂其成也以间者堂上堂下间代而作云鸟兽牄牄者谓飞鸟走兽牄牄然而舞也云箫韶九成凤皇来仪者韶舜乐也若乐九变人鬼可得而礼故致得来仪仪匹谓致得雄曰凤雌曰皇来仪止巢而乘匹案此下文六变致象物象物有象在天谓四灵之属四灵则凤皇是其一此六变彼九成者其实六变致之而言九者以宗庙九变为限灵鸟又难致之物故于九成而言耳云夔又曰于予击石拊石百兽率舞者此于下文别而言之故云又曰夔语舜云磬有大小予击大石磬拊小石磬则感百兽相率而舞云庶尹允谐者庶众也尹正也允信也言乐之所感使众正之官信得其谐和云此其于宗庙九奏之效应者此经总言三祀大祭但天地大祭效验无文所引尚书惟有宗庙故指宗庙而言也然尚书云祖考即此经致鬼也虞宾即此经以安宾客群后德让即此经邦国也鸟兽凤皇等即此经动物也庶尹允谐即此经以谐万民以说远人也乃分乐而序之以祭以享以祀疏注分谓至之乐释曰此与下诸文为总目上总云六舞今分此六代之舞尊者用前代卑者用后代使尊卑有序故云序若然经所先云祭地后云祀天者欲见不问尊卑事起无常故倒文以见义也乃奏黄钟歌大吕舞云门以祀天神疏乃奏至天神释曰此黄钟言奏大吕言歌者云奏据出声而言云歌据合曲而说其实歌奏通也知不言歌歌据堂上歌诗合大吕之调谓之歌者春秋左氏传云晋侯歌钟二肆取半以赐魏绛魏绛于是有金石之乐彼据磬列肆而言是不在歌诗亦谓之歌明不据偏歌诗也襄四年晋侯飨穆叔云奏肆夏歌文王大明绵亦此类也注以黄至是也释曰云以黄钟之钟大吕之声者以经云奏奏者奏击以出声故据钟而言大吕经云歌歌者发声出音故据声而说亦互而通也言为均者案下文云凡六乐者文之以五声播之以八音郑云六者言其均皆待五声八音乃成也则是言均者欲作乐先击此二者之钟以均诸乐是以钟师云以钟鼓奏九夏郑云先击钟次击鼓论语亦云始作翕如也郑云始作谓金奏是凡乐皆先奏钟以均诸乐也必举此二者以其配合是以郑云黄钟阳声之首大吕为之合也言合者此据十二辰之斗建与日辰相配合皆以阳律为之主阴吕来合之是以大师云掌六律六同以合阴阳之声注云声之阴阳各有合黄钟子之气也十一月建焉而辰在星纪大吕丑之气也十二月建焉而辰在玄枵大蔟寅之气也正月建焉而辰在娵訾应钟亥之气也十月建焉而辰在析木已后皆然是其斗与辰合也云奏之以祀天神尊之也者以黄钟律之首云门又黄帝乐以尊祭尊故云尊之也云天神谓五帝及日月星辰也者案下云若乐六变天神皆降是昊天则知此天神非天帝也是五帝矣知及日月星者案大宗伯昊天在禋祀中日月星辰在实柴中郑注云五帝亦用实柴之礼则日月星与五帝同科此下文又不见日月星别用乐之事故知此天神中有日月星辰可知其司中已下在槱燎中则不得入天神中故下文约与四望同乐也云王者又各以夏正月祀其所受命之帝于南郊尊之也者案易纬干凿度云三王之郊一用夏正郊特牲云兆日于南郊就阳位大传云王者禘其祖之所自出以其祖配之若周郊东方灵威仰之等是王者各以夏正月祀其所受命之帝于南郊特尊之也云孝经说者说即纬也时禁纬故云说引之证与郊特牲义同皆见郊所感帝用乐与祭五帝不异以其所郊天亦是五帝故也乃奏大蔟歌应钟舞咸池以祭地示疏乃奏至地示释曰地示卑于天神故降用大蔟阳声第二及咸池也注大蔟至社稷释曰云大蔟阳声第二应钟为之合者以黄钟之初九下生林钟之初六林钟之初六上生大蔟之九二是阳声之第二也大蔟寅之气也正月建焉而辰在娵訾应钟亥之气也十月建焉而辰在析木是应钟为之合也云咸池大咸也者此云咸池上文云大咸以为一物故云大咸也云地祇所祭于北郊谓神州之神者以其下文若乐八变者是昆仑大地即知此地祇非大地也是神州之神可知案河图括地象云昆仑东南万五千里曰神州是知神州之神也知祭于北郊者孝经纬文以其与南郊相对故也知及社稷者以六冕差之社稷虽在小祀若荐祭言之大宗伯云以血祭祭社稷五祀五岳用血与郊同又在五岳之上故知用乐亦与神州同谓若日月星与五帝同也乃奏姑洗歌南吕舞大召以祀四望疏乃奏至四望释曰四望又卑于神州故降用阳声第三及用大召也注姑洗至乐与释曰云姑洗阳声第三南吕为之合者以其南吕上生姑洗之九三是阳声第三也姑洗辰之气也三月建焉而辰在大梁南吕酉之气也八月建焉而辰在寿星是南吕为之合也云四望五岳四镇四窦者以大宗伯五岳在社稷下山川上此文四望亦在社稷下山川上故知四望是五岳四镇四窦也云此言祀者司中司命风师雨师或亦用此乐与者以此上下更不见有司中等用乐之法又案大宗伯天神云祀地祇云祭人鬼云享四望是地祇而不云祭而变称祀明经意本容司中等神故变文见用乐也无正文故云或与以疑之也乃奏蕤宾歌函钟舞大夏以祭山川疏注蕤宾至林钟释曰云蕤宾阳声第四者应钟之六三上生蕤宾之九四是阳声第四也云函钟为之合者蕤宾午之气也五月建焉而辰在鹑首函钟未之气也六月建焉而辰在鹑火是函钟之为合也云函钟一名林钟者此周礼言函钟月令云林钟故云一名林钟也乃奏夷则歌小吕舞大以享先妣疏注夷则至神之释曰案祭法王立七庙考庙王考庙皇考庙显考庙祖考庙皆月祭之二祧享尝乃止不见先妣者以其七庙外非常故不言若祭当与二祧同亦享尝乃止若追享自然及之矣云夷则阳声第五者以其大吕之六四上生夷则之九五是阳声第五也云小吕为之合者以其小吕巳之气也四月建焉而辰在实沈夷则申之气也七月建焉而辰在鹑尾是其合也云小吕一名中吕者此周礼言小吕月令言中吕故云一名中吕也云先妣姜原也姜原履大人迹感神灵而生后稷者诗云履帝武敏歆毛君义与史记同以为姜原帝喾妃履帝武敏歆谓履帝喾车辙马迹生后稷后稷为帝喾亲子郑君义依命历序帝喾传十世乃至尧后稷为尧官则姜原为帝喾后世妃而言履帝武敏歆者帝谓天帝也是以周本纪云姜原出野见圣人迹心悦忻然践之始如有身动而孕居期生子是郑解圣人迹与毛异也云是周之先祖者生民诗序云生民尊祖也后稷生于姜原文武之功起于后稷是周之子孙功业由后稷欲尊其祖当先尊其母故云周之先母也云周立庙自后稷为始祖姜原无所妃者凡祭以其妃配周立七庙自后稷已下不得更立后稷父庙故姜原无所妃也云是以特立庙而祭之者以其尊敬先母故特立妇人之庙而祭之云谓之宫神之者案宫诗云宫有侐实实枚枚毛云在周常闭而无事与此祭先妣义违故后郑不从是以郑云特立庙而祭之但妇人称宫处在幽静故名庙为宫据其神则曰神也若然分乐序之尊者用前代其先妣先祖服衮冕山川百物用玄冕今用乐山川在先妣上者以其山川外神是自然之神先祖生时曾事之故乐用前代无嫌乃奏无射歌夹钟舞大武以享先祖疏注无射至先公释曰云无射阳声之下也者以其夹钟之六五上生无射之上九是阳声之下也云夹钟为之合者以其夹钟卯之气也二月建焉而辰在降娄无射戌之气也九月建焉而辰在大火亦是其合也云夹钟一名圜钟者下文云圜钟为宫是一名圜钟也云先祖谓先王先公者郑据司服而言但司服以先王先公服异故别言此则知先王先公乐同故合说以其俱是先祖故也凡六乐者文之以五声播之以八音疏注六者至之播释曰云六者言其均也谓若黄钟为宫自与已下征商羽角等为均其丝数五声各异也或解以为均谓乐器八音之等若然何得先云言其均始云皆待五声八音乎明言其均者以为六者各据其首与下四声为均故云皆待五声八音乃成也云播之言被也者谓若光被四表是取被及之义也子春云播为后稷播百谷之播者读从诗云其始播百谷是后稷之事也凡六乐者一变而致羽物及川泽之示再变而致臝物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神疏凡六至天神释曰此一变至六变不同者据难致易致前后而言案大司徒五地之物生动植俱有此俱言动物不言植物者据有情可感者而言也注变犹至不失释曰云变犹更也者燕礼云终尚书云成此云变孔注尚书云九奏而致不同者凡乐曲成则终变更也终则更奏各据终始而言是以郑云乐成则更奏也云此谓大蜡索鬼神而致百物者案郊特牲云蜡也者索也岁十二月合聚百物而索飨之也郑云岁十二月周之正数谓建亥之月也五谷成于神有功故报祭之郑必知此据蜡祭者此经总祭百神与蜡祭合聚万物之神同故知蜡也云六奏乐而礼毕者下云若乐六变则天神皆降此经亦六变致天神故云六奏乐而礼毕也云东方之祭则用大蔟云云此郑知四方各别祭用乐不同者以郊特牲云八蜡以记四方又云四方年不顺成八蜡不通顺成之方其蜡乃通是四各有八蜡故知四方用乐各别也云每奏有所感致和以来之者总释地祇与动之神物虽有迟疾皆由以乐和感之云凡动物敏疾者地祇高下之甚者易致者言此欲见先致者皆由其神易致故也云羽物既飞又走川泽有孔窍者者此经羽物共川泽一变致之是其羽物飞川泽有孔窍故也自乐再变已下差缓云蛤蟹走则迟坟衍孔窍则小矣者以其坟衍在丘陵后介物在毛物后由是走鷃窍小故也云是其舒疾之分者谓就此羽物以下介物以上先致者疾之分后致者舒之分故有前后也云土祇原隰及平地之神也者此已下说天地及四灵非有乐兼有德民和乃致也郑知土祇中有原隰者案大司徒有五地山林已下有原隰今此则经上已说川泽山林丘陵及坟衍讫惟不言原隰故此土祇中有原隰可知也又土祇中有平地者案大宰九职云一曰三农生九谷后郑以三农者原隰及平地以其生九谷故知此土祇中非直有原隰亦有平地之神也若然不言原隰而云土祇者欲见原隰中有社稷故郑君駮异义云五变而致土祇土祇者五土之总神谓社是以变原隰言土祇郊特牲云社祭土而主阴气是社称土祇故郑云土神也云象物有象在天所谓四灵者以其天神同变致之象者有形象在天物者与羽臝等同称物故知有象在天四灵等也云天地之神四灵之知者天则天神地则土祇故云天地之神四灵之知也云非德至和则不至者欲见介物已上皆以乐和感之未必由德此天地四灵非直须乐要有德至和乃致之也云礼运已下者欲见象物则彼四灵也云何谓四灵者记人自问自答案彼注云淰之言闪也言鱼鲔不闪闪畏人也獝狘飞走之貌二者皆据鱼鲔不淰不可于龟更言鱼鲔以龟知人情故变言人情不失也案大司徒山林宜毛物川泽宜鳞物丘陵宜羽物坟衍宜介物原隰宜臝物此经则以羽物配川泽臝物配山林鳞物配丘陵毛物配坟衍介物配土祇与大司徒文不类者彼以所宜而言此据难致易致而说故文有错综不同也案月令孟冬云祈来年于天宗郑注云此周礼所谓蜡也天宗日月星郑以月令祈于天宗谓之蜡则此天神亦是日月星辰非大天神以蜡祭所祭众神祭卑不可援尊地神惟有土祇是以知无天地大神也云尚书云箫韶九成凤皇来仪九成乃致象物者郑以仪为匹谓正巢而孕乘匹故九变乃致此直据致其神故与大天神同六变也凡乐圜钟为宫黄钟为角大蔟为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣凡乐函钟为宫大蔟为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣凡乐黄钟为宫大吕为角大蔟为征应钟为羽路鼓路鼗阴竹之管龙门之琴瑟九德之歌九召之舞于宗庙之中奏之若乐九变则人鬼可得而礼矣疏凡乐至礼矣释曰此三者皆用一代之乐类上皆是下神之乐列之在下文者以分乐而序之据天地之次神故陈彼天地已下之神并蜡祭讫乃列陈此三禘恐与上杂乱故也言六变八变九变者谓在天地及庙庭而立四表舞人从南表向第二表为一成一成则一变从第二至第三为二成从第三至北头第四表为三成舞人各转身南向于北表之北还从第一至第二为四成从第二至第三为五成从第三至南头第一表为六成则天神皆降若八变者更从南头北向第二为七成又从第二至第三为八成地祇皆出若九变者又从第三至北头第一为九变人鬼可得礼焉此约周之大武象武王伐纣故乐记云且夫武始而北出再成而灭商三成而南四成而南国是疆五成而分陕周公左召公右六成复缀以崇其余大已上虽无灭商之事但舞人须有限约亦应立四表以与舞人为曲别也礼天神必于冬至礼地祗必于夏至之日者以天是阳地是阴冬至一阳生夏至一阴生是以还于阳生阴生之日祭之也至于郊天必于建寅者以其郊所感帝以祈谷实取三阳爻生之日万物出地之时若然祭神州之神于北郊与南郊相对虽无文亦应取三阴爻生之月万物秀实之时也言圜丘者案尔雅土之高者曰丘取自然之丘圜者象天圜既取丘之自然则未必要在郊无问东西与南北方皆可地言泽中方丘者因高以事天故于地上因下以事地故于泽中取方丘者水钟曰泽不可以水中设祭故亦取自然之方丘象地方故也宗庙不言时节者天地自相对而言至此宗庙无所对谓祫祭也但殷人祫于三时周礼惟用孟秋之月为之则公羊云大事者何大祫也毁庙之主陈于大祖未毁庙之主皆升合食于大祖是也天用云门地用咸池宗庙用大韶者还依上分乐之次序尊者用前代卑者用后代为差也宗庙用九德之歌者以人神象神生以九德为政之具故特异天地之神也天地及宗庙并言皆降皆出皆至者以祭尊可以及卑故礼记云大报天而主日配以月是其神多故云皆也天神六变地祇八变人鬼九变者上文四变已上所致有先后者动物据飞走迟疾地神有孔窍大小其土祇及天神有灵智故据至德至和乃可以致今此三者六变已上则据灵异而言但灵异大者易感小者难致故天神六变人鬼九变也注此三至之误释曰云此三者皆禘大祭也者案尔雅云禘大祭不辨天神人鬼地祇则皆有禘称也祭法云禘黄帝之等皆据祭天于圜丘大传云王者禘其祖之所自出据夏正郊天论语禘自既灌据祭宗庙是以郑云三者皆禘大祭也云天神则主北辰地祇则主昆仑人鬼则主后稷者此三者则大宗伯云祀之享之祭之又大宰云祀大神祇及大享亦一也三者恒相将故郑据此三者之神也云先奏是乐以致其神者致神则下神也周之礼凡祭祀皆先作乐下神乃荐献荐献讫乃合乐也云礼之以玉而祼焉乃后合乐而祭之者云礼之以玉据天地而祼焉据宗庙以小宰注天地大神至尊不祼又玉人典瑞宗伯等不见有宗庙礼神之玉是以知礼之以玉据天地则苍璧礼天黄琮礼地是也而祼焉据宗庙肆献祼是也云大传曰王者必禘其祖之所自出者谓王者皆以建寅之月郊所感生帝还以感生祖配之若周郊以后稷配之也引之者证郊与圜丘俱是祭天之禘郊之禘以后稷配圜丘禘以喾配故引祭法禘喾而郊稷为证云圜钟夹钟也者即上文夹钟也云夹钟生于房心之气至明堂者案春秋纬文耀钩及石氏星经天官之注云房心为天帝之明堂布政之所出又昭十七年冬有星孛于大辰公羊传云大辰者何大火也大火为大辰伐为大辰北辰亦为大辰夹钟房心之气为大辰天之出日之处为明堂故以圜钟为天之宫云函钟林钟也者月令谓之林钟是也云林钟生于未之气未坤之位者林钟在未八卦坤亦在未故云坤之位云或曰天社在东井舆鬼之外者案星经天社六星舆鬼之南是其舆鬼外也天社神位皆是地神故以林钟为地宫也云黄钟生于虚危之气者以其黄钟在子子上有虚危故云虚危之气也云虚危为宗庙者案星经虚危主宗庙故为宗庙之宫也云以此三者为宫用声类求之者若十二律相生终于六十即以黄钟为首终于南事今此三者为宫各于本宫上相生为角征羽粗细须品或先生后用或后生先用故云声类求之也云天宫夹钟阴声其相生从阳数者其夹钟与无射配合之物夹钟是吕阴也无射是律阳也天是阳故宫后历八相生还从阳数也云无射上生中吕中吕与地宫同位不用也者地宫是林钟林钟自与蕤宾合但中吕与林钟同在南方位故云同位以天尊地卑故嫌其同位而不用之也中吕上生黄钟黄钟为角也黄钟下生林钟林钟地宫又不用亦嫌不用也林钟上生大蔟大蔟为征也大蔟下生南吕与无射同位又不用南吕上生姑洗姑洗为羽祭天四声足矣地宫林钟林钟上生大蔟大蔟为角大蔟下生南吕南吕为羽先生后用也南吕上生姑洗姑洗为征后生先用四声足矣人宫黄钟黄钟下生林钟林钟为地宫又避之不取也林钟上生大蔟大蔟为征先生后为用也大蔟下生南吕南吕与天宫之阳同位又避之南吕上生姑洗姑洗南吕之合又避之姑洗下生应钟应钟为羽应钟上生蕤宾蕤宾地宫之阳以林钟是地宫与蕤宾相配合故又避之蕤宾上生大吕大吕为角以丝多后生先用也四声足矣凡言不用者卑之凡言避之者尊之天宫既从阳数故于本宫之位人地皆不避之至于南吕姑洗合地于天虽有尊卑体敌之义故用姑洗天宫之阳所合但人于天尊卑隔绝故避姑洗天宫之阳所合也郑必知有避之及不用之义者以其天人所生有取有不敢知之不取者是嫌不用人鬼不敢者是尊而避之也云五声宫之所生浊者为角清者为征羽者此总三者宫之所生以其或先生后用谓若地宫所生姑洗为征后生先用南吕为羽先生后用天宫所生大吕为角后生先用大蔟为征先生后用以其后生丝多用角先生丝少用征故云凡宫之所生浊者为角清者为征羽也云此乐无商者祭尚柔商坚刚也者此经三者皆不言商以商是西方金故云祭尚柔商坚刚不用若然上文云此六乐者皆文之以五声并据祭祀而立五声者凡音之起由人心生单出曰声杂比曰音泛论乐法以五声言之其实祭无商声郑司农云雷鼓雷鼗皆六面灵鼓灵鼗皆四面路鼓路鼗皆两面者以此三者皆祭祀之鼓路鼗不合与晋鼓等同两面故后郑不从也云九德之歌春秋传云云此文七年赵宣子曰劝之以九歌九功之德皆可歌也谓之九歌六府三事谓之九功水火金木土谷谓之六府正德利用厚生谓之三事注云正德人德利用地德厚生天德此本尚书大禹谟之言贾服与先郑并不见古文尚书故引春秋也玄谓雷鼓已下八面六面四面者虽无正文以鼗鼓晋鼓等非祭祀鼓皆两面宗庙尊于晋鼓等故知加两面为四面祭地尊于宗庙故知更加两面为六面祭天又尊于祭地知更加面面为八面是以不从先郑也云孤竹竹特生者谓若峄阳孤桐云孙竹竹枝根之末生者案诗毛传云枝榦也榦即身也以其言孙若子孙然知枝根末生者云阴竹生于山北者尔雅云山南曰阳山北曰阴今言阴竹故知山北者也云云和空桑龙门皆山名者以其禹凿龙门见是山即云和与空桑亦山可知故不从先郑云和地名也云九召读当为大韶者上六乐无九韶而有大韶故破从大韶也凡乐事大祭祀宿县遂以声展之疏凡乐至展之释曰凡乐事言凡语广则不徒大祭祀而已而直言大祭祀者举大祭祀而言其实中祭祀亦宿县也但大祭祀中有天神地祇人鬼中小祭祀亦宿县至于飨食燕宾客有乐事亦兼之矣言宿县者皆于前宿豫县之遂以声展之者谓相扣使作声而展省听之知其完否善恶也王出入则令奏王夏尸出入则令奏肆夏牲出入则令奏昭夏疏王出至昭夏释曰云王出入者据前文大祭祀而言王出入谓王将祭祀初入庙门升祭讫出庙门皆令奏王夏也尸出入谓尸初入庙门及祭祀讫出庙门皆令奏肆夏牲出入者谓二灌后王出迎牲及爓肉与体其大豕是牲出入皆令奏昭夏先言王次言尸后言牲者亦祭祀之次也注三夏皆乐章名释曰此三夏即下文九夏皆是诗诗与乐为之章故云乐章名也帅国子而舞疏注当用至以往释曰凡兴舞皆使国之子弟为之但国子人多不必一时皆用当递代而去故选当用者帅以往为舞之处也大飨不入牲其他皆如祭祀疏大飨至祭祀释曰凡大飨有三案礼器云郊血大飨腥郑云大飨祫祭先王一也彼又云大飨尚腶脩谓飨诸侯来朝者二也曲礼下云大飨不问卜谓总飨五帝于明堂三也此经云大飨与郊特牲大飨尚腶脩为一物言不入牲谓飨亦在庙其祭祀则君牵牲入杀今大飨亦在庙诸侯其牲在庙门外杀因即烹之升鼎乃入故云不入牲也注大飨至肆夏释曰郑知此大飨是飨宾客者以其不入牲若祭祀大飨牲当入故知飨宾客诸侯来朝者也云其他谓王出入宾客出入亦奏王夏肆夏者则据宾客与尸同奏肆夏案礼器云大飨其王事与又云其出也肆夏而送之郑注云肆夏当为陔夏彼宾出入奏肆夏与此大飨宾出入肆夏同而破肆夏为陔夏者彼郑注大飨为祫祭先王祭未有燕而饮酒有宾醉之法与乡饮酒宾醉而出奏陔夏同故破肆夏为陔夏此大飨飨诸侯来朝则左传云飨以训恭俭设凡而不倚爵盈而不饮献依命数宾无醉理故宾出入奏肆夏与尸出入同也大射王出入令奏王夏及射令奏驺虞疏大射至驺虞释曰大射谓将祭祀择士而射于西郊虞庠学中王有入出之时奏王夏及射奏驺虞之诗为射节注驺虞至为节释曰云驺虞乐章名在召南之卒章者召南卒章云一发五豝于嗟乎驺虞以言君一发其矢虞人驱五豝兽而来喻得贤者多故下乐师注引射义云驺虞者乐官备也是故天子以备官为节是也诏诸侯以弓矢舞疏诏诸至矢舞释曰射诸侯来朝将助祭预天子大射之时则司乐诏告诸侯射之舞节注舞谓至之仪释曰案大射云命三耦取弓矢于次三耦皆次第各与其耦执弓搢三挟一矢向西阶前当阶揖升揖当物揖射讫降揖如升射之仪是其舞节也王大食三宥皆令奏钟鼓疏注大食至劝也释曰郑知大食朔月加牲者案玉藻天子诸侯皆朔月加牲体之事又知月半者此无正文约士丧礼月半不殷奠则大夫已上有月半殷奠法则知生人亦有月半大食法既言大食令奏若凡常日食则大司乐不令奏钟鼓亦有乐侑食矣知日食有乐者案膳夫云以乐侑食是常食也王师大献则令奏恺乐疏注大献至于晋释曰案郑志赵商问大司马云师有功则恺乐献于社春官大司乐云王师大献则令奏恺乐注云大献献捷于祖不达异意答曰司马云师大献则献社以军之功故献于社大司乐宗伯之属宗伯主于宗庙之礼故献于祖也云恺乐献功之乐者则晋之振旅恺是也故取先郑所引于下案僖二十八年晋败楚于城濮晋振旅恺以入于晋是所据也凡日月食四镇五岳崩大傀异灾诸侯薨令去乐疏注四镇至可知释曰郑知四镇山之重大者以职方九州州各有镇山皆曰其大者以为一州之镇故云山之重大者也但五州五镇得入岳名余四州不得岳名者仍依旧为镇号故四镇也自五岳已下亦据职方而言以周处镐京在五岳外故郑注康诰云岐镐处五岳之外周公为其于正不均故东行于洛邑合诸侯谋作天子之居是西都无西岳权立吴岳为西岳尔雅嵩高为中岳华山为西岳者据东都地中而言即宗伯注是也以嵩与华山俱属豫州雍州无岳名此经欲见九州俱有灾变之理故注据西都吴岳为西岳而说耳案尔雅霍山为南岳案尚书及王制注皆以衡山为南岳不同者案郭璞注云霍山今在庐江潜县西南潜水出焉别名天柱山武帝以衡山辽远因谶纬皆以霍山为南岳故移其神于此今其土俗人皆谓之南岳南岳本自以两山为名非从近来如郭此言即南岳衡山自有两名若其不然则武帝在尔雅前乎明不然也案潜县霍山一名衡阳山则与衡岳异名实同也或可荆州之衡山亦与庐江潜县者别也云大怪异灾谓天地奇变者此奇变与星辰已下为总之语也云若星辰奔霣者谓若左氏云岁在星纪而淫于玄枵是其奔霣石于宋五及星霣而雨是其霣也云及震裂为害者谓若左氏云地震之类云去乐藏之也者以其乐器不县则藏之今云去乐明知还依本藏之也云春秋传者宣八年左氏云辛巳有事于大庙仲遂卒于垂壬午犹绎万入去籥但卿佐卒轻于正祭故辛巳日不废正祭重于绎祭当废之宣公不废绎故加犹以尢之籥有声者不入用是以公羊传云去其有声废其无声郑答赵商云于去者为废是去者不用废者入用即万入是也故郑云万言入则去者不入藏之可知以其彼云去其有声与此经去乐藏之同故引以为证也大札大凶大灾大臣死凡国之大忧令弛县疏大札至弛县释曰大札疫疠则左氏传夭昏札瘥是也大凶则曲礼云岁凶年谷不登是也大灾水火则宋大水及天火曰灾之类是也大臣死则大夫已上是也凡国之大忧者谓若礼记檀弓云国亡大县邑及战败之类是也令弛县谓大司乐令乐宫弛常县之乐也注札疫至之为释曰札疫疠也者凡疫病皆疠鬼为之故言疫疠也云弛释下之若今休兵鼓之为者乐县在于虡释下之与兵鼓县之于车上休亦释下之义相似故举今以况古且上文云去乐据庙中其县之乐去其藏之而不作此文据路寝常县之乐弛其县互文以见义也去者藏之亦先弛其县弛县亦去而藏之但路寝常县故以县言之也凡建国禁其淫声过声凶声慢声疏注淫声至不恭释曰经云建国谓新封诸侯之国乐者移风易俗先当用其正乐以化民故禁此四者也云淫声若郑玄也者乐记文郑则缁衣之诗说妇人者九篇卫则三卫之诗云期我于桑中之类是也云过声失哀乐之节者若玉藻云御瞽几声之上下上下谓哀乐瞽人歌诗以察乐之哀乐使得哀乐之节若失哀乐之节则不可也云凶声亡国之声若桑间濮上者亦乐记文郑彼注云濮水之上地有桑间者亡国之音于此之水出也又引史记昔武王伐纣师延东走自沈于濮水卫灵公朝晋过焉夜闻使师涓写之至晋晋侯燕之谓晋平公曰寡人闻新声为公鼓之遂使师涓鼓之晋侯使师旷坐而听之抚而止之曰昔纣使师延作靡靡之乐武王伐纣师延东走自沈于濮水此淫声非新声是其义也云慢声惰慢不恭者谓若乐记子夏对魏文侯云齐音敖僻憍志即是惰慢不恭者也大丧莅廞乐器疏注莅临至之也释曰郑知临笙师镈师者案笙镈师皆云丧廞其乐器奉而藏之故知也云之属籥师亦云大丧廞其乐器奉而藏之司干亦云大丧廞舞器此不言之即属中兼之也及葬藏乐器亦如之疏及葬至如之释曰此临藏乐器还临笙师镈师等故彼皆云奉而藏之也占梦掌其岁时观天地之会辨阴阳之气疏注其岁至前后释曰郑云其岁时今岁四时也者但天地之会阴阳之气年年不同若今历日今岁亦与前岁不同故云今岁四时也云天地之会建厌所处之日辰者建谓斗柄所建谓之阳建故左还于天厌谓日前一次谓之阴建故右还于天故堪舆天老曰假令正月阳建于寅阴建在戌日辰者日据干辰据支云阴阳之气休王前后者案春秋纬云生王者休王所胜者死相所胜者囚假令春之三月木王水生木水休木胜土土死木王火相王所生者相相所胜者囚火胜金春三月金囚以此推之火王金王水王义可知观此建厌所在辨阴阳之气以知吉凶也以日月星辰占六梦之吉凶疏以日至吉凶释曰六梦者即下云一曰二曰是也以日月星辰占知者谓夜作梦旦于日月星辰以占其梦以知吉凶所在注日月至则云释曰张逸问占梦注云春秋昭三十一年十二月辛亥朔日有食之是夜也赵简子梦童子倮而转以歌旦而日食占诸史墨对曰六年及此月也吴其入郢乎终亦弗克入郢必以庚辰日月在辰尾庚午之日日始有谪火胜金故弗克此以日月星辰占梦者不知何术占之前问不了答曰日月在辰尾夏之九月辰在房未有尾星建戌厌寅寅与申对辰与戌对申近庚辰与戌对故知庚辰辰下为主人故于为主人金侵火故不胜虽不胜即复故云弗克日有适气时九月节者以庚午在甲子篇辛亥在甲辰篇也中有甲戌甲申甲午成一月也从庚午以下四日从甲辰至辛亥八日并之十二日通同四十二日如是庚午之日当在八月十九日故言时得九月节也言虽不胜即复者以其庚金午火位相连故云虽不胜即复也虽不胜者吴君臣争宫秦救复至不能定楚是其不胜不能损吴是明即复也问曰何知有此厌对之义乎答曰按堪舆黄帝问天老事云四月阳建于巳破于亥阴建于未破于癸是为阳破阴阴破阳故四月有癸亥为阴阳交会十月丁巳为阴阳交会言未破癸者即是未与丑对而近癸也交会惟有四月十月也若有变异之时十二月皆有建厌对配之义也云则今八会其遗象也者按堪舆大会有八也小会亦有八服氏云是岁岁在析木后六年在大梁大梁水宗十一月日在星纪为吴国分楚之先颛顼之子老童老童楚象行歌象楚走哭姬姓日月在星纪星纪之分姬姓吴也楚衰则吴得志吴世世与楚怨楚走去其国故曰吴其入郢吴属水水数六十月水位故曰六年及此月也有适而食故知吴终亦不克又彼注云后六年定四年十一月闰余十七闰在四月后其十一月晦晦庚辰吴入郢在立冬后复此月也十二月辛亥日会月于龙尾而食庚午日初有适故曰庚辰一曰日月在辰尾尾为亡臣是岁吴始用子胥之谋以伐楚故天垂象又注云午火庚金也火当胜金而罚有适故为不克晋诸侯之霸与楚同盟赵简子为执政之卿远夷将伐同盟日应之食故梦发简子服氏以庚午之日日始适火胜金故不克入楚必以庚辰此与郑义别其余略相依也问曰周之十二月夏之十月日夏体正应在析木而云在星纪何答曰据此月中有十一月节故举言之成长以为误也此六梦盖三王同有六梦法也一曰正梦疏注无所至自梦释曰郑知无感动平安自梦者以其言正是平安之义故知无所感动平安自梦二曰噩梦疏注杜子至而梦释曰以其言噩噩是惊愕之意故子春读噩从惊愕解之三曰思梦疏注觉时至而梦释曰以其思是思念之意故解云觉时所思念而梦也四曰寤梦疏注觉时道之而梦释曰以其字为觉寤之字故知觉寤时道之睡而梦也五曰喜梦疏注喜悦而梦释曰以其字为喜说之字故知未睡心说睡而为梦六曰惧梦疏注恐惧而梦释曰以其字为恐惧之字故云恐惧而梦季冬聘王梦献吉梦于王王拜而受之疏季冬至受之释曰季冬岁终除旧恶拟来岁布新善故问王梦之善恶梦恶者赠去之下文是也献吉梦于王者归美于王注聘问至吉梦释曰云梦者事之祥者若对文祯祥是善妖孽是恶散文祥中可以兼恶梦者有吉有恶故云梦者事之祥也云吉凶之占在日月星辰者即上文以日月星辰占六梦之吉凶是也云季冬日穷于次月穷于纪星回于天数将几终者皆月令文日穷于次者次谓日辰所在季冬日月会于玄枵是日穷于次月穷于纪谓星纪日月五星会聚之处月谓斗建所在十二月斗建丑故云月穷于纪星回于天者星谓二十八宿十三月复位此十二月未到本位故直云星回于天数将几终者几近也至此十二月历数将终云于是发币而问焉若休庆之云尔者郑以礼动不虚必以币帛行礼乃始问王故云发币而问焉休美也问王梦若美庆云尔云因献群臣之吉梦于王归美焉者君吉梦由于群臣君统臣功故献吉梦归美于王也诗云牧人乃梦是无羊美宣王诗也牧人乃梦众维鱼矣维矣者牧人谓牧牛羊之人故注众维鱼矣丰年之祥旟所以聚众引之者证献吉庆之事乃舍萌于四方以赠恶梦疏注杜子至故恶释曰子春之说舍萌为欧疫案下文自有欧疫于此以舍萌为之其义不同故后郑不从玄谓舍萌犹释采也者按王制有释采奠币之事故从之云萌菜始生也者案乐记区萌达郑注云屈生曰区芒而直出曰萌故知萌菜始生者云欲以新善去故恶者旧岁将尽新年方至故于此时赠去恶梦遂令始难欧疫疏遂令始难欧疫释曰因事曰遂上经赠恶梦遂令方相氏始难欧疫注令令至寒气释曰云令令方相氏以方相氏专主难者故云令方相氏云难谓执兵以有难却也者所引方相氏以下是也杜子春云难读为难问之难者以其难去疫疠故为此读又引月令云季春之月命国难案彼郑注此月之中日行历昴昴有大陵积尸之气气佚则厉鬼随而出行故难之云命国难者惟天子诸侯有国者令难去九门磔禳者九门依彼注路门应雉库皋国近郊远郊关张磔牲体禳去恶气也云以毕春气者毕尽也季春行之故以尽春气云仲秋之月天子乃难以达秋气者按彼郑注阳气左行此月宿直昴毕昴毕亦得大陵积尸之气气佚则疠鬼亦随而出行故难之以通达秋气此月难阳气故惟天子得难云季冬之月命有司大难旁磔出土牛以送寒气者按彼郑注此月之中日历虚危虚危有坟墓四司之气为厉鬼将随强阴出害人也故难之命有司者谓命方相氏言大难者从天子下至庶人皆得难言旁磔者谓四方于四方之门皆张磔牲体云出土牛以送寒气者彼郑注云出犹作也作土牛者丑为牛牛可牵可止送犹毕也故作土牛以送寒气此子春所引虽引三时之难惟即季冬大难知者此经始难文承季冬之下是以方相氏亦据季冬大难而言视祲掌十煇之法以观妖祥辨吉凶疏视祲至吉凶释曰按下十等惟一曰言祲故据一曰以为官首言掌十煇之法者一曰以下十等多是日旁之气言煇亦是日旁煇光故总以煇言之注妖祥至炁也释曰云妖祥善恶之征者祥是善之征妖是恶之征故言善恶之征此妖祥相对若散文祥亦是恶征亳有祥桑之类是也郑司农云煇谓日光气也者就十等之中五日闇闇谓日食则无光气而云十等皆谓日光气者据多而言一曰祲二曰象三曰鑴四曰监五曰闇六曰瞢七曰弥八曰叙九曰隮十曰想疏注故书至形想释曰此经上事先郑皆解之后郑从其六不从其四先郑云祲阴阳气相侵也者赤云为阳黑云为阴如春秋传云赤黑之祲在日旁云象者如赤鸟也者楚有云如众赤鸟在日旁者也云鑴谓日旁气四面反乡如煇状也者后郑不从云监云气临日也者后郑亦不从云闇日月食也者以其日月如光消故闇朦也云瞢日月瞢瞢无光也者以其瞢瞢无光之貌故知无光云弥者白虹弥天也者此从故书为迷后郑不从云叙者云有次叙如山在日上也者以其此十煇皆在日旁叙为次叙之字故知叙者云气次叙如山在日上云隮者升气也者以其隮训为升故隮者是升气也此后郑不破增成其义云想者辉光此后郑亦不从玄谓鑴读如童子佩鑴之鑴谓日旁气剌日也者此读从芃兰诗童子佩鑴能不我知鑴是锥类故为云气剌日云监冠珥也者谓有赤云气在日旁如冠耳珥即耳也今人犹谓之日珥云弥气贯日也者以其言弥故知云气贯日而过云隮虹也者即尔雅螮蝀谓之虹日在东则西边见日在西则东边见故引诗云朝隮于西为证也云想杂气有似可形想者以其云气杂有所象似故可形想掌安宅叙降疏注宅居至移之释曰掌主也此官主安居者人见妖祥则意不安主安居其处不使不安故次叙其凶祸所下之地禳移之其心则安正岁则行事疏注占梦至顺民释曰民心欲得除恶树善占梦之官以季冬赠去恶梦至此岁之正月行是安宅之事顺民心也岁终则弊其事疏注弊断至多少释曰占梦之官见有妖祥则告之吉凶之事其吉凶或中或否故至岁终断计其吉凶也云然否多少者然谓中也知中否多少而行赏罚大祝掌六祝之辞以事鬼神示祈福祥求永贞一曰顺祝二曰年祝三曰吉祝四曰化祝五曰瑞祝六曰筴祝疏大祝至筴祝释曰云掌六祝之辞者此六辞皆是祈祷之事皆有辞说以告神故云六祝之辞云以事鬼神示者此六祝皆所以事人鬼及天神地祗云祈福祥求永贞者祷祈者皆所以祈福祥求永贞之事按一曰已下其事有六祈福祥即三曰吉祝是也求永贞二曰年祝是也今特取二事为总目者欲见余四者亦有此福祥永贞之事故也注永长至罪疾释曰云求多福历年得正命也者经祈福祥求永贞祈亦求也今郑云求多福即经祈福祥也历年得正命即经求永贞也历年之上宜有求郑不言之者多福之上一求郑则该此二事故郑历年之上略不言求郑司农云顺祝顺丰年已下皆约小祝而说小祝有顺丰年此言顺祝故知当小祝顺丰年也云年祝求永贞也者以祈永贞是命年之事故知年祝当求永贞也云吉祝祈福祥也者以其小祝有祈福祥之事此上总目亦有祈福祥福祥是吉庆之事故知吉祝当祈福祥也云化祝弭灾兵也者弭安也安去灾兵是化恶从善之事小祝有弭灾兵故知化祝当之云瑞祝逆时雨宁风旱也者小祝有逆时雨宁风旱此逆时雨即宁风旱宁风旱即逆时雨对则异理则通此二者似若天之应瑞故总谓之瑞祝云筴祝远罪疾者自此已上差次与小祝不同惟有筴祝与小祝远罪疾相当宜为一也此六祝有求永贞小祝不言之者大祝已见故小祝略不言也此六祝一曰顺祝已下差次与小祝次第不同者欲见事起无常故先后有异掌六祈以同鬼神示一曰类二曰造三曰禬四曰禜五曰攻六曰说疏掌六至曰说释曰上经六祝此云六祈皆是祈祷之事别见其文者按小祝重掌六祝云将事侯禳祷祠之祝号鬼神虽和同为事祷请此六祈为百神不和同即六疠作见而为祈祷故云以同鬼神祇是以别见其文注祈嘄至而已释曰云谓为有灾变号唿告神以求福者郑知号唿者见小祝云掌祷祠之祝号故知此六祈亦号唿以告神云天神人鬼地祇不和则六疠作见故以祈礼同之者郑知鬼神祇不和者见经云掌六祈以同鬼神祇明是不和设六祈以和同之按五行传云六沴作见云貌之不恭惟金沴木视之不明惟水沴火言之不从惟火沴金听之不聪惟土沴水思之不睿惟金木水火沴土五行而沴有六者除本五外来沴已则六彼云沴此云疠者沴有六则疠鬼作见故变沴言疠杜子春云造谓造祭于祖知者礼记云造于祖故后郑从之先郑云类造禬禜攻说皆祭名以其祈祷皆是祭事按后郑类造禬禜皆有牲攻说用币而已用币非祭亦入祭科之中云类祭于上帝知者礼记王制及尚书泰誓皆云类于上帝故知类祭上帝也引诗云已下至师至某国以类造为出军之祭后郑皆不从矣所以不从者但出军之祭自是求福此经六祈皆为鬼神不和同设祈礼以同之不得将出军之礼以解之故后郑不从先郑引大雅皇矣诗即引尔雅者所以释此诗故也云又曰乃立冢土戎丑攸行者大雅绵诗云尔雅曰起大事以下亦释此诗故也又曰乃立引以相副故大事宜于社造于祖设军社类于上帝并是此大祝下文云司马法曰将用师三字司农语云禜日月星辰山川之祭也者引春秋为证春秋传曰者昭元年左氏传云郑子产聘晋晋侯有疾问于子产子产对此辞按彼传文疠疫之灾于是乎禜之此云不时者郑君读传有异玄谓类造加诚肃求如志者欲明天神人鬼地祗不得同名类造故云加诚肃求如志云禬禜告之以时有灾变也者春秋所云雪霜风雨水旱疠疫之不时于是乎禜之禬虽未闻禬是除去之义故知禬亦灾变云攻说则以辞责之者引论语及董仲舒皆是以辞责之云禜如日食以朱丝萦社者按庄公二十五年六月辛未朔日有食之鼓用牲于社公羊传云曰食则曷为鼓用牲于社求乎阴之道也以朱丝萦社或曰胁之或曰为闇恐人犯之故萦之何休云朱丝萦之助阳抑阴也或曰为闇者恐人犯历之故萦之然此说非也记或传者示不欲绝异说尔先言鼓后言用牲者明先以为尊命责之后以臣子礼接之所以为顺也郑引公羊传者欲见禜是萦之义云攻如其鸣鼓然者此是论语先进篇孔子责冉有为季氏聚敛之臣故云小子鸣鼓而攻之可彼是以辞攻责之此攻责之亦以辞责故引以为证引董仲舒者是汉礼救日食之辞以证经说是以辞责之云禬未闻焉者经传无文不知禬用何礼故云未闻郑知类造禬禜皆有牲者按礼记祭法云埋少牢于泰昭祭时也下云幽禜祭星雩禜祭水旱郑注云凡此以下皆祭用少牢禜既用牲故知类造皆亦有牲故云皆有牲也云攻说用币而已者知攻说用币者是日食伐鼓之属天灾有币无牲故知用币而已既云天灾有币无牲其类礼以亦是天灾得有牲者灾始见时无牲及其灾成之后即有牲故诗云靡爱斯牲是也作六辞以通上下亲疏远近一曰祠二曰命三曰诰四曰会五曰祷六曰诔疏作六至曰诔释曰此六者惟一曰称辞自余二曰已下不称辞而六事皆以辞目之者二曰已下虽不称辞命诰之等亦以言辞为主故以辞苞之云以通上下亲疏远近者此六辞之中皆兼苞父祖子孙上则疏而远下则亲而近故云以通上下亲疏远近也注郑司至之辞释曰先郑破祠为辞谓辞令者一以其目云六辞明知为言辞之字不得为祷祠言为辞令者则玄谓增成之云交接之辞是也云命谓论语所谓为命卑谌草创之诰谓康诰盘庚之诰之属也者盘庚虽不言诰亦是诰臣迁徙之事故同为诰又云盘庚将迁于殷诰其世臣卿大夫道其先祖之善功者即盘庚云乃祖乃父世选尔劳是也此命诰之议后郑从之云会谓王官之伯命事于会胥命于蒲主为其命也者后郑不从之者按公羊传云胥命者何相命也何言乎相命近正也此其为近正奈何古者不盟结言而退又见昭四年楚椒举云商汤有景亳之命周穆王有涂山之会以此观之胥命于蒲与会有异今先郑以胥命解会于义不可故不从云祷谓祷于天地社稷宗庙主为其辞也又引春秋铁之战事在哀二年按哀二年卫灵公卒六月乙酉晋赵鞅纳卫大子于戚秋八月齐入输范氏粟郑子姚子般送之赵鞅御之卫大子为右卫为大子祷而为此辞言曾孙者凡祭外神皆称曾孙言昭告于皇祖文王皇君也卫得立文王庙故云君祖文王烈祖康叔者卫之始封君有功烈之祖云郑胜乱从者胜郑伯名助范氏乱故云乱从云晋午在难者午晋定公名范氏等作乱与君为难故云在难云备持矛焉者蒯聩与赵鞅为车右车右执持戈矛故云备持矛焉云无作三祖羞者三祖谓文王康叔襄公战不克则以为三祖羞辱先郑此义后郑皆不从之者此六辞皆为生人作辞无为死者之事故不从云诔谓积累生时德行以赐之命而引春秋传曰者哀公十六年传辞此义后郑从之引论语者为孔子病子路请祷孔子问曰有诸子路对此辞生人有疾亦诔列生时德行而为辞与哀公诔孔子意同故引以相续玄谓一曰辞者司农云谓辞令无所指斥故后郑相事而言引春秋传曰者按庄四年公羊传曰古者诸侯必有会聚之事相朝聘之道号辞必称先君以相接是此之辞也彼无相见二字郑以义增之云会谓会同盟誓之辞会中兼有誓盟者以其盟时皆云公会某侯某侯盟于某以此出会中含有盟其誓必因征伐按春秋征伐皆云公会某侯某侵某既有士卒当有誓辞故出会中兼有誓也云祷贺庆言福祚之辞者破先郑祷鬼神之事云晋赵文子成室者礼记檀弓文按彼文云晋献文子成室郑注云献犹贺也晋君贺文子成室此言晋赵文子成室引文略赵文子则赵武也晋大夫发焉见文子室成卿大夫皆发币以往庆贺之张老者亦晋大夫云美哉轮焉者谓轮囷高大云美哉奂焉者谓奂烂有文章云歌于斯者斯此也谓作乐飨宴之处云哭于斯谓死于适寝之处聚国族于斯谓与族人饮食宴之处张老言此者讥其奢泰一室兼此数事防其更为云文子曰武也者武文子名谓武得歌于斯哭于斯聚国族于斯是全要领以从先大夫于九京也古者有要斩领斩故要领并言按彼注九京当为九原晋卿大夫之墓地在九原故言以从先大夫于九原云北面再拜稽首者平敌相于并列则顿首臣于君作稽首今文子作稽首者时晋君在焉北面向君拜故作稽首云君子谓之善颂善祷者君子谓知礼之人彼注云善颂谓张老之言善祷谓文子之言云是之辞者是经祷之辞也此六者皆以辞解之辨六号一曰神号二曰鬼号三曰示号四曰牲号五曰齍号六曰币号疏注号谓至香合释曰云号谓尊其名更为美称焉者谓若尊天地人之鬼神示不号为鬼神示而称皇天后土及牲币等皆别为美号焉云神号若云皇天上帝者月令季夏云以养牺牲以供皇天上帝皇天谓北辰曜魄宝上帝谓大微五帝云鬼号若云皇祖伯某者谓若仪礼少牢特牲祝辞称皇祖伯某云祗号若云后土地祗者左氏传云君戴皇天而履后土地祗谓若大司乐云若乐八变地祗皆出云币号若玉云嘉玉币云量币此并曲礼文经无玉号郑兼言玉者祭祀礼神有玉曲礼亦有玉号按小行人合六币圭以马璋以皮玉得与币同号故郑兼言玉也先郑云牲号为牺牲皆有名号引曲礼曰牛曰一元大武者郑彼注元头也武迹也一头大迹豕曰刚鬛者豕肥则鬃鬛刚强羊曰柔毛者羊肥则毛柔润鸡曰翰音者翰长也音鸣也谓长鸣鸡齍号谓黍稷皆有名号引曲礼黍曰香合者言此黍香合以为祭云粱曰香箕者郑注云箕辞也言此粱香可祭云稻曰嘉疏者言稻下莱地所生嘉善也疏草也言此稻善疏草可祭云少牢馈食礼云敢用柔毛刚鬛者大夫少牢祭故号此二牲云士虞礼曰敢用絜牲刚鬛者士祭用特豕故号一牲言香合者据曲礼黍之号也故彼郑注云黍也大夫士于黍稷之号合言普淖而已此言香合盖记者误耳此连引之耳无所取证此士虞记文而云礼者记亦是礼辨九祭一曰命祭二曰衍祭三曰炮祭四曰周祭五曰振祭六曰擩祭七曰绝祭八曰缭祭九曰共祭疏辨九至共祭释曰此九祭先郑自周祭已上皆是祭鬼神之事振祭已下皆是生人之祭食之礼后郑不从之者祭天神地祇人鬼大宗伯辨之大祝不须别列且生人祭食不合与祭鬼神同科故皆以为生人祭食法注杜子至执授释曰杜子春云命祭祭有所主命也者凡祭祀天子诸侯木主大夫士有币帛主其神曾子问以币帛皮圭以为主命当主之处此子春之意亦当以币帛谓之主命但此经文皆是祭食法不得为主命故后郑不从之又读振为慎或为振旅之振或读擩为虞芮之芮此读皆无义意故后郑皆不从之郑司农云衍祭羡之道中如今祭殇无所主命者此据生人祭食法而云如今祭殇故后郑亦不从之云周祭四面为坐也谓若祭百神四面各自为坐炮祭燔柴以其炮是燔烧之义故为燔柴祭天此皆生人祭食法非祭鬼神故后郑亦不从之云擩祭以肝肺菹擩盐醢中以祭也者按特牲少牢堕祭之时皆有以菹擩醢中以祭主人献尸时宾长以肝从尸以肝擩盐中以祭故先郑云以肝肺菹擩盐醢中以祭彼无云用肺擩盐醢中先郑连引之耳按彼肝擩盐中以振祭哜之加于肵俎此则是振祭司农云以初祭擩于盐即同擩祭解之于义不可云缭祭以手从肺本循之至于末乃绝以祭也者此据乡饮酒而言云绝祭不循其本直绝肺以祭也者据乡射而言云重肺贱肝故初祭绝肺以祭谓之绝祭至祭之末礼杀之后但擩肝盐中振之拟之若祭状弗祭谓之振祭云重肺者此缭祭绝祭二者皆据肺而言周贵肺故云重肺云贱肝者司农意上云以肝擩于盐据特牲少牢尸食后宾长以肝从之意云故初祭绝肺以祭谓之绝祭者此绝祭依特牲少牢无此绝祭之事于义不可云至祭之末礼杀之后但擩肝盐中振之拟之若祭状者此还据少牢擩肝祭而云若祭状弗祭于义不可引特牲馈食礼曰取菹擩于醢祭于豆间者此据挼义而言也引乡射礼及乡饮酒礼证有绝祭之事引少牢礼证有振祭之事此先郑所引四文后郑皆不从故增成其义但先郑所引特牲少牢皆据一边而言按特牲少牢皆擩祭振祭两有玄谓九祭皆谓祭食者谓生人将食先以少许祭先造食者故谓之祭食命祭引玉藻彼注云侍食不祭其侍食之人而君宾客之虽得祭待君命之祭然后祭是命祭也云衍字当为延炮字当为包者衍与炮于义无所取故破从延与包延祭者曲礼曰客若降等执食与辞郑彼注云辞者辞主人之临已食若欲食于堂下然云有司曰宰夫赞者取白黑以授尸者彼注云白谓稻黑谓黍又引曲礼曰殽之序遍祭之是也者凡祭者皆盛主人之馔故所设殽羞次第遍终按公食大夫惟鱼腊湆酱不祭以其薄故也其余皆祭故谓之周祭云振祭擩祭本同者皆擩但振者先擩复振擩者不振言不食者擩则祭之者特牲少牢皆有挪祭挪祭未食之前以菹擩于醢祭于豆间是不食者擩则祭之云将食者既擩必振乃祭也者特牲少牢皆有主人献尸宾长以肝从尸右取肝擩于盐振祭哜之加于菹豆是谓振祭言将食者振讫哜之是将食也云绝祭缭祭亦本同者同者绝之但绝者不缭缭者亦绝故云本同云礼多者缭之者此据乡饮酒乡大夫行乡饮酒宾贤能之礼故云礼多所缭之法即司农所引右取肺已下是也云礼略者绝则祭之者此据乡射州长射则士礼故云礼略者绝则祭之祭法即上先郑所引乡射礼取肺坐绝祭是也云共犹授也王祭食宰夫授祭者此则膳夫职云王祭食则授是也王谓之膳夫而谓之宰夫者据诸侯是宰夫云孝经说曰共授执授者孝经纬文汉时禁纬故云说云共绥执授者谓将绥祭之时共此绥祭以授尸引之者证共为授之义辨九一曰稽首二曰顿首三曰空首四曰振动五曰吉六曰凶七曰奇八曰褒九曰肃以享右祭祀疏辨九至祭祀释曰此九拜之中四种是正拜五者逐事生名还依四种正拜而为之也一曰稽首二曰顿首三曰空首此三者相因而为之空首者先以两手拱至地乃头至手是为空首也以其头不至地故名空首顿首者为空首之时引头至地首顿地即举故名顿首一曰稽首其稽稽留之字头至地多时则为稽首也此三者正拜也稽首拜中最重臣拜君之拜二曰顿首者平敌自相拜之拜三曰空首拜者君答臣下拜知义然者按哀十七年公会齐侯盟于蒙孟武伯相齐侯稽首公则拜齐人怒武伯曰非天子寡君无所稽首公如晋孟献子相公稽首知武子曰天子在而君辱稽首寡君惧矣孟献子曰以敝邑介在东表密迩仇雠寡君将君是望敢不稽首郊特牲曰大夫之臣不稽首非尊家臣以避君也如是相礼诸侯于天子臣于君稽首礼之正然诸相于大夫之臣及凡自敌者皆当从顿首之拜也如是差之君拜臣下当从空首拜其有敬事亦稽首故大誓云周公曰都懋哉子闻古先哲王之格言以下大子发拜手稽首是其君于臣稽首事洛诰云周公拜手稽首朕复子明辟成王拜手稽首不敢不敬天之休者此即两相尊敬故皆稽首九曰肃拜者拜中最轻惟军中有此肃拜妇人亦以肃拜为正其余五者附此四种正拜者四曰振动附稽首五曰吉拜附顿首六曰凶拜亦附稽首七曰奇拜附空首八曰褒拜亦附稽首以享侑祭祀者享献也谓朝践献尸时拜侑侑食侑劝尸食时而拜此九拜不专为祭祀而以祭祀结之者祭祀事重故举以言之注稽首至而拜释曰稽首拜头至地顿首拜头叩地也者二种拜俱头至地但稽首至地多时顿首至地则举故以叩地言之谓若以首叩物然云空首拜头至手所谓拜手也者即尚书拜手稽首云吉拜拜而后稽颡谓齐衰不杖以下者此谓齐衰已下丧拜而云吉者对凶拜为轻此拜先作稽首后作稽颡稽颡还是顿首但触地无容则谓之稽颡云齐衰不杖已下者以其杖齐衰入凶拜中故杂记云父在为妻不杖不稽颡明知父没为妻杖而稽颡是以知此吉拜谓齐衰不杖已下云言吉者此殷之凶拜者按檀弓云拜而后稽颡颓乎其顺也稽颡而后拜颀乎其至也三年之丧吾从其至者郑注云自期如殷可言自期则是齐衰不杖已下用殷之丧拜故云此殷之凶拜也云周以其拜与顿首相近故谓之吉拜者言相近者非谓文相近是拜体相近以其先作顿首后作稽颡稽颡还依顿首而为之是其拜体相近以其约义故言云以疑之云凶拜稽颡而后拜谓三年服者此杂记云三年之丧即以丧拜非三年丧以其吉拜又檀弓云稽颡而后拜颀乎其至孔子云三年之丧吾从其至者若然上吉拜齐衰不杖已下则齐衰入此凶拜中郑不言之者以杂记云父在为妻不杖不稽颡父卒乃稽颡则是适子为妻有不得稽颡时故略而不言但适子妻父为主故适子父在不稽颡则众子为妻父在亦稽颡不据众子常稽颡者据杂记成文杜子春云振读为振铎之振者读从小宰职振木铎于朝之振云动读为哀恸之恸者谓从孔子哭颜回哀恸之恸云奇读为奇耦之奇者谓从郊特牲鼎俎奇笾豆耦之奇已上读字后郑皆从之云先屈一膝今雅拜是也或云奇读曰倚倚拜谓持节持戟拜身倚之以拜此二者后郑皆不从之郑大夫云动读为董书亦或为董振之董者此读从左氏董之以威是董振之董云以两手相击此后郑皆不从云奇拜谓一拜也一拜者谓君拜臣下按燕礼大射有一拜之时君答一拜后郑从之云褒读为报报拜谓再拜是也后郑亦从郑司农云褒拜今之持节拜是也者后郑不从云肃拜但俯下手今时撎是也按仪礼乡饮酒宾客入门有撎入门之法推手曰揖引手曰撎云介者不拜故曰为事故敢肃使者按成十六年晋楚战于鄢陵楚子使工尹襄问却至以弓却至见客免胄承命又云不敢拜命注云介者不拜又云君命之辱为事故敢肃使者三肃使者而退是军中有肃拜法按成二年鞍之战获齐侯晋却至投戟逡巡再拜稽首军中得拜者公羊之义将军不介胄故得有拜法玄谓振动战栗变动之拜书曰王动色变按中候我膺云季秋七月甲子赤雀衔丹书入酆至昌户再拜稽首受按今文大誓得火乌之瑞使上附以周公书报诰于王王动色变虽不见拜文与文王受赤雀之命同为稽首拜也云一拜答臣下拜再拜拜神与尸此二者增郑大夫之义知再拜拜神与尸者按特牲礼祝酌奠于铏南主人再拜祝在左也再拜于尸谓献尸尸拜受主人拜送是也天子诸侯亦当然或解一拜答臣下亦据祭祀时以其宴礼君答拜臣或再拜时故也云享献也谓朝献馈献也者以祭祀二灌之后惟有朝践馈献称献故知享献据朝践馈献时也云右读为侑侑劝尸食而拜者按特牲尸食祝侑主人拜少牢主人不言拜侑故知侑尸时有拜凡大禋祀肆享祭示则执明水火而号祝疏注明水至为祗释曰知明水火司烜所共日月之气者按司烜氏职云以夫遂取明火于日以鉴取明水于月彼虽不云气此水火皆由日月之气所照得之故以气言之云以给烝享执之如以六号祝明此圭絜也者经云执明水火而号祝明知六号皆执之明絜也号祝执明水火明主人圭絜之德云禋祀祭天神也者太宗伯昊天称禋日月称实柴司中之等称槱燎通而言之三者之礼皆有禋义则知禋祀祀天神通星辰已下云肆享祭宗庙也者按宗伯宗庙之祭六等皆称享则此含六种之号杜子春云祊当为祗宗伯血祭已下是也隋衅逆牲逆尸令钟鼓右亦如之疏注隋衅至为侑释曰郑云隋衅谓荐血也者贾氏云衅衅宗庙马氏云血以涂钟鼓郑不从而以为荐血祭祀者下文云既祭令彻则此上下皆是祭祀之事何得于中辄有衅庙涂鼓直称衅何得兼言隋故为祭祀荐血解之郑云凡血祭曰衅者此经文承上禋祀肆享祭祀之下即此血祭之中含上三祀但天地荐血于座前宗庙即血以告杀故言凡血祭曰衅云既隋衅后言逆牲容逆鼎者凡祭祀之法先逆牲后隋衅今隋衅在前逆牲在后者以其鼎在门外荐血后乃有爓孰之事逆鼎而入故云容鼎知鼎在门外者按中霤礼灶在庙门外之东主人迎鼎事云右读亦为侑者亦上九拜之下享右之字皆为侑来瞽令皋舞疏注皋读至之入释曰皋读为卒嗥唿之嗥者依俗读云来嗥者皆谓唿之入者经云瞽人拟升堂歌舞谓学子舞人瞽人言来亦唿之乃入皋舞令唿亦来入故郑云来嗥皆谓唿之入也相尸礼疏注延其至坐作释曰凡言相尸者诸事皆相故以出入坐作解之尸出入者谓祭初延之入二灌讫退出坐于堂上南面朝践馈献讫又延之入室言诏其坐作者郊特牲云诏祝于室坐尸于堂馈献讫又入室坐言作者凡坐皆有作及与主人答拜皆有坐作之事故云诏其坐作也既祭令彻疏既祭令彻释曰祭讫尸谡之后大祝命彻祭器即诗云诸宰君妇废彻不鷃是也大丧始崩以肆鬯渳尸相饭赞敛彻奠疏大丧至彻奠释曰此经皆是大祝之事云始崩以肆鬯渳尸者肆陈也渳浴也王丧始崩陈尸以鬯浴尸取其香美云相饭者浴讫即饭含故言相饭也不言相含者大宰云大丧赞赠玉含玉此故不言云赞敛者小敛十九称在户内大敛百二十称在阼阶冬官主敛事大祝赞之彻者小祝注云奠奠爵也谓正祭时此文承大丧之下故奠为始死之奠小敛大敛奠并大祝彻之言甸人读祷付练祥掌国事疏言甸至国事释曰既殡之后大祝为祷辞与甸人言犹语也故言语甸人读祷辞代王受眚灾云祔练祥掌国事者祔谓虞卒哭后祔祭于祖庙练谓十三月小祥练祭祥谓二十五月大祥除衰杖此三者皆以国事大祝掌之故云掌国事也注郑司至护之释曰先郑云甸人主设复祶大祝主言问其具祶物者此文承赞敛之下则是既殡之事始云设复祶者故后郑不从玄谓祷六辞之属祷也者此经读祷则云辞之中五曰祷故云六辞之祷也云甸人丧事代王受眚灾者按甸人职云丧事代王受眚灾按彼注云粢盛者祭祀之主也今国遭大丧若云此黍稷不馨使鬼神不逞于王既殡大祝作祷辞授甸人使以祷借田之神受眚灾弭后殃彼注与此意同言弭后殃者今王已崩虽无救为后王而谢过故云弭后殃郑知既殡后者此文承赞敛之下敛讫则殡故知此读祷在既殡之后也云付当为祔祭于先王以祔后死者按丧服小记以孙祔于祖以其昭穆同先王即祖也故云祭于先王祔后死者云掌国事辨护之者辨护之中候文按中候握河纪云尧受河图时伯禹进迎舜契陪位稷辨护注云进迎接神也稷官名谓弃辨护者供时用相礼仪引之以证掌国事则此大祝于祔练祥之时共其祭用之物及相其礼仪也国有大故天灾弥祀社稷祷祠疏注大故至报焉释曰郑知大故兵寇也者下则云天灾故知大故直是兵寇也知天灾疫疠水旱者见宗伯云以荒礼哀凶札郑注云荒人物有害又云吊礼哀祸灾注云祸灾谓水火此皆是天灾流行故云天灾谓疫疠水旱云弭犹遍也遍祀社稷及诸所祷按小祝云弭灾兵弭为安此弭为遍不同者义各有所施彼是灾兵之事故弭为安此祷祀之事靡神不举以弥为遍云既则祠之以报焉者以其始为曰祷得求曰祠故以报赛解祠大师宜于社造于祖设军社类上帝国将有事于四望及军归献于社则前祝疏大师至前祝释曰此经六事皆大祝所掌言大师者王出六军亲行征伐故曰大师云宜于社者军将出宜祭于社即将社主行不用命戮于社云造于祖者出必造即七庙俱祭取迁庙之主行用命赏于祖皆载于齐车云设军社者此则据社在军中故云设军社云类上帝者非常而祭曰类军将出类祭上帝告天将行云国将有事于四望者谓军行所过山川造祭乃过及军归献于社者谓征伐有功得囚俘而归献捷于社按王制云出征执有罪反以释奠于学注云释菜奠币礼先师也引诗执讯获丑则亦献于学云则前祝者此经六事皆大祝前辞注郑司至告之释曰司农引春秋传者定四年左氏传按彼祝佗云君以军行者师则军也故尚书云大巡六师诗云六师及之皆以师名军引之者证社在军谓之军社之事玄谓前祝者王出也归也将有事于此神据此经四望已上为出时献于社为归时皆大祝前祝以辞告之按尚书武成丁未祀于周庙庚戌柴望皆是军归告宗庙告天及山川即此经出时告之归亦告之此经上帝四望不见归时所告故郑总云王出也归也而将有事于此神以该之大会同造于庙宜于社过大山川则用事焉反行舍奠疏大会至舍奠释曰大会同者王与诸侯时见曰会殷见曰同或在畿内或在畿外亦告庙而行云造者以其非时而祭造次之意即上文造于祖一也云反行舍奠者曲礼云出必告反必面据生时人子出入之法今王出行时造于庙将迁庙主行反行还祭七庙非时而祭曰奠注用事至如之释曰言用事亦用祭事告行也者言亦如上经大师用祭事告行引玉人职者按玉人职大璋中璋九寸边璋七寸射四寸厚寸黄金勺青金外天子以巡守宗祝以前马此云有宗祝以黄金勺前马之礼非是彼正文义略言之耳云是谓过大山川与者彼不云过山川此言过大山川此不言用黄金勺故言以黄金勺以义约为一故言与以疑之彼注云大山川用大璋中山川用中璋小山川用边璋此直见过大山川不见中小者欲见中小山川共大山川一处直告大山川不告中小故不见中小山川各自别处则用中璋边璋此所过山川非直用黄金勺酌献而已亦有牢故校人职云将有事于四海山川则饰黄驹注云四海犹四方王巡守过大山川则有杀驹以祈沈之礼与是其牲牢也引曾子问曰凡告必用牲币反亦如之者按彼注破牲为制此用牲币不破之者彼文不取牲义直取出告反亦告而已故破牲为制于此经皆用牲知者王制云归假于祖祢用特尧典亦云归格于艺祖用特校人有饰黄驹之文则知此经出入皆有牲礼故不破牲为制建邦国先告后土用牲币疏注后土社神也释曰按大宗伯王大封则先告后土注云后土土神土神则社神也按孝经纬云社者五土之总神郊特牲云社祭土而主阴气故名社为土神勾龙生为后土之官死则配社故举配食人神以言社其实告社神也以其建邦国土地之事故先告后土虽告祭非常有牲有币礼动不虚故也禁督逆祀命者疏禁督逆祀命者释曰王者有命命诸侯祭祀之事不使上僭下逼谓之礼若有违者即谓之逆命大祝掌鬼神之官故禁正逆祀命也注督正至罚焉释曰经直云禁督逆祀命郑以诸侯解之者承上建邦国故知据诸侯云有逆者则刑罚焉者大祝主诸侯逆祀告上与之刑罪不得自施刑罚颁祭号于邦国都鄙疏注祭号六号释曰邦国谓畿外诸侯都鄙畿内三等采地天祝主祭号故大祝颁之六号之中兼有天地诸侯不得祭天地而郑云祭号六号郑据大祝掌六号据上成文而言鲁与二王之后得祭所感帝兼有神号小祝掌小祭祀将事侯禳祷祠之祝号以祈福祥顺丰年逆时雨宁风旱弥灾兵远罪疾疏小祝至疾释曰掌小祭祀者即是将事侯禳已下祷祠之事是也小祭祀与将事侯禳已下作目将事侯禳祷祠祝号又与祈福祥顺丰年已下为目祈福祥顺丰年逆时雨三者皆是侯宁风旱弥灾兵远罪疾三者即是禳求福谓之祷报赛谓之祠皆有祝号故总谓之祷祠之祝辞祈福祥已下不言一曰二曰者大祝已言讫小祝佐大祝行事故略而不言亦欲见事起无常故不言其次第注侯之至安也释曰侯之言候也候嘉庆祈福祥之属者之属中兼有顺丰年逆时雨嘉善也此三者皆是善庆之事故设祈祷候迎之云禳禳却凶咎宁风旱之属者之属中兼有弥灾兵远罪疾三者是凶咎之事故设祷祠禳却之云顺丰年而顺为之祝辞者案管子云仓廪实而知礼节衣食足知荣辱意皆欲如此是丰年顺民意也故设祈礼以求丰年而顺民故云为之祝辞也云弥读曰敉敉安也者案洛诰云亦未克敉公功注云敉安也故知此弥读曰敉敉安也大祭祀逆齍盛送逆尸沃尸盥赞隋赞彻赞奠疏大祭至赞奠释曰云逆齍盛者祭宗庙馈献后尸将入室食小祝于庙门外迎饎人之齍盛于庙堂东实之荐于神座前送逆尸者为始祭迎尸而入祭末送尸而出祭义云乐以迎来哀以送往是也云沃尸盥者尸尊不就洗按特牲少牢尸入庙门盥于盘其时小祝沃水云赞隋者案特牲少牢尸始入室拜妥尸尸隋祭以韭菹擩于醢以祭于豆间小祝其时赞尸以授之云赞彻者大祝云既祭命彻诸宰君妇彻时小祝赞之也云赞奠者大祝酌酒奠于铏南则郊特牲注天子奠斝诸侯奠角小祝其时赞之注隋尸至非一释曰主人受尸酢时亦有隋祭但此经赞隋文承逆尸沃尸之下故隋是尸之祭也云奠奠爵也者则特牲祝酌奠于铏南是也云祭祀奠先彻后者奠爵在尸食前彻在尸谡后故云奠先彻后云反言之者经先言彻后言奠反言之者欲见所佐大祝非一故倒文以见义凡事佐大祝疏注唯大祝所有事释曰经云凡事诸有事皆佐大祝故郑云唯大祝所有事乃佐之据大祝职不言之者或佐余官或小祝专行之也若然佐大祝不在职末言之于此见文者欲自此已上有佐大祝者自此已下唯大丧赞渳佐大祝设熬以下小祝专行大丧赞渳设熬置铭疏设熬置铭释曰熬谓熬谷殡在堂时设于棺旁所以惑蚍蜉云置铭者铭谓铭旌书死者名既殡置于阶西上所以表柩注铭今至乃涂释曰铭今书或作名者非古书出见今周礼或作名以其铭书死者名亦得通一义故司农以名解之司农云铭书死者名于旌今谓之柩者铭所以表柩故汉时谓铭为柩士丧礼曰为铭各以其物者谓为铭旌用生时旌旗但沽而小案士丧礼注王则大常诸侯则建旂孤卿建旃大夫士建物云亡则以缁长半幅者亡无也为生时无旌旗子男之士不命是也生时无旌旗故用缁长半幅长一尺云赪未长终幅广三寸者依尔雅一入赤汁谓之縓再入谓之赪赪赤色缯也长终幅长二尺云书名于末者书死者名于赪末之上云曰某氏某之柩者某氏是姓下某是名此谓士礼案丧服小记云周天子诸侯大夫书铭并与士同云竹杠长三尺者依礼纬天子旌旗之杠九仞诸侯七仞大夫五仞士三仞今士三尺者则天子以下皆以尺易仞云置于西阶上者始死即作铭倚于重殡讫置于西阶上屋宇下云重木以下亦士丧礼文经虽不言重士丧礼有取铭置于重是以因铭兼解重言粥余饭者饭米与沐米同按丧大记君沐梁大夫沐稷天子之士沐粱诸侯士沐稻天子当沐黍饭米之余以为粥盛以二鬲按郑注士丧礼鬲与簋同差天子八诸侯六大夫四士二云取铭置于重者谓未殡以前殡讫则置于西阶上是也杜子春云熬谓重也者以士丧礼云取铭置于重与此经云设熬置铭亦谓设熬讫置铭于熬上事相当故以熬为重故郑以熬与重所设不同故不从也引檀弓者子春既解熬为重遂引铭与重为证耳云铭明旌也者谓神明死者旌故云明死者铭云爱之斯录之矣敬之斯尽其道焉尔郑彼注谓重与奠则斯录之据重斯尽其道据奠以是子春引证重则取爱之斯录之不取敬之斯尽其道连引之耳云重主道也者始死作重葬后乃有主是始死虽未有主其重则是木主之道故云重主道也云殷主缀重焉者郑彼注云殷人作主而联其重悬诸庙也去显考乃埋之谓始死作重之时至葬后作木主乃缀连重之鬲悬于祖庙大祥迁庙乃埋重于庙门外之左故云殷主缀重焉云周主彻重焉者周人不缀重亦死始作重至葬朝庙重先柩从入祖庙朝庙讫明旦将葬重先出倚于道左葬后既虞埋于所倚之处故郑注云周人作主彻重埋之云奠以素器以主人有哀素之心也者杜子春连引于经无所当玄谓熬者棺既盖设于其旁者约士丧礼而知云所以惑蚍蜉也者无正文郑君以意解之以其熬谷似蚍蜉蚍蜉见之不至棺旁故言惑云丧大记曰熬君四种八筐者黍稷稻梁各二筐云大夫三种六筐者黍稷梁各二筐云士二种四筐者黍稷各二筐云加鱼腊焉者君大夫士同云士丧礼曰熬黍稷各二筐有鱼腊馔于西坫南者堂西南隅谓之坫馔于此者据未用时加之盖后设于棺旁云又曰设熬旁一筐乃涂者此皆所设之处言旁一筐则首足各一筐大夫亦旁各二筐首足各一筐君八筐左右各二筐首足亦各二筐郑君引此者将以破子春为重及葬设道赍之奠分祷五祀疏及葬至五祀释曰赍送也送道之奠谓将葬于祖庙之庭设大遣奠遣送死者故谓之送道之奠因分此奠以告五祀言王去此宫中也注杜子至以告释曰子春云读赍为粢粢谓黍稷以为道中祭也引汉法为证后郑不从者按既夕礼祖庙之庭礼道中无祭法玄谓赍犹送也送道之奠谓遣奠也者按既夕礼祖庙之庭厥明设大遣奠包牲取下体是也云分其牲体以祭五祀告王去此宫中不复反者言分牲体者包牲而取其下体下体之外分之为五处祭也云王七祀者祭法文云司命大厉平生出入不以告者按月令春祀户夏祀灶季夏祀中霤秋则祀门冬则祀行此并是人之以所由从之处非直四时合祭所以出入亦宜告之按祭法王七祀之中有司命大厉此经五祀与月令同月令不祭司命及大厉之等此不祭则可知既夕士礼亦云分祷五祀者郑注云博求之依祭法士二祀大师掌衅祈号祝疏大师至号祝释曰云掌衅者据大师氏之文而言耳则惟为以血衅鼓祈号也者将出军祷祈之礼皆小祝号以读祝辞盖所以令将军祈而请之也此皆小事故大师用小祝以读祝耳注郑司至以从释曰引春秋传曰者定四年祝佗辞引之者证军师有衅鼓之事所引之辞者将以登军师有必取威于天下欲使敌人畏之也所以必有征伐四方之事故须用血以衅于鼓故有衅鼓之事有寇戎之事则保郊祀于社疏注故书至灾兵释曰先郑云谓保守郊祭诸祀及社者先郑之义经之祀谓祀神故云祭诸祀及社后郑不从者以其经祀为诸祀祀与社文此不见祭事故祀于社其为一事解之玄谓保祀互文者郊言保守亦祀社言祀亦保守故云郊社皆守而祀之云弥灾兵者经言有寇戎之事则亦是灾兵故引小祝弥灾兵而解之凡外内小祭祀小丧纪小会同小军旅掌事焉疏凡外至事焉释曰外内小祭祀者按小司徒小祭祀奉牛牲郑注云小祭祀王玄冕所祭按司服群小祀用玄冕郑注云小祭祀谓林泽四方百物是外小祭祀也其内小祀谓宫中七祀之等小丧纪者王后以下之丧小会同谓诸侯遣臣来王使卿大夫与之行会同之礼小军旅者王不自行遣卿大夫征伐掌事者此数事皆小祝专掌其事也夏官司马第四疏郑云象夏所立之官马者武也言为武者也夏整齐万物天子立司马共掌邦政政可以平诸侯正天下故曰统六师平邦国惟王建国辨方正位体国经野设官分职以为民极乃立夏官司马使帅其属而掌邦政以佐王平邦国疏注政正至行道释曰为正者取平正之义大司马主六军所以正诸侯违王命不正者故郑云所以正不正是以康子问政孔子云子帅以正孰敢不正孝经说者是孝经纬文云政者正也正德名以行道者亦是正者先自正已之德名以行道则天下自然正引之以证正不正之事政官之属大司马卿一人小司马中大夫二人军司马下大夫四人舆司马上士八人行司马中士十有六人旅下士三十有二人府六人史十有六人胥三十有二人徒三百有二十人疏政官至十人释曰此序官从大司马至府六人其数与诸官同自史以下则异诸官皆云史十二人胥十二人徒百二十人独此官史十有六人胥三十二人徒三百二十人与诸官异者以大司马大灾六军军事尚严特须监察故胥徒独多是以襄公三年六月晋悼公会诸侯盟于鸡泽秋晋侯之弟扬于乱行于曲梁魏绛戮其仆晋侯怒对曰使臣斯司马臣闻师众以顺为武是其尚严也注舆众至于此释曰舆众者按左氏传僖二十八年晋侯听舆人之诵是舆为众之义也云行谓军行列者诗云寘彼周行是行得为行列云晋作六军而有三行取名于此者左氏僖二十八年云晋侯作三行以御狄注云晋置上中下三军令复增置三行避天子六军之名以所加三军者谓之三行彼名军为行取于此行司马之名也凡制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长疏凡制至有长释曰云此大国次国小国者皆以命数同者军数则同则上公为大国侯伯为次国子男为小国也鲁是侯爵而鲁颂云公徒三万注云万二千五百人为军大国三军合三万七千五百人言三万者举成数也然当公之时其实二军故襄公十一年作三军则前无三军矣若僖公时有三军则中间应有舍文注诗为三军者作诗之人举鲁盛时而言若然鲁公伯禽之时则三军矣鲁语季武子为三军叔孙昭子曰不可又云今我小侯也明大侯之时有三军矣郑答林硕为二军之大数者以实言之也此言军将皆命卿及师帅皆中大夫旅帅皆下大夫卒长皆上士两司马皆中士伍皆有长者皆据在乡为乡大夫州长党正族师闾胥比长时尊卑命数而言伍皆有长是比长下士不言皆下士者以众多官卑故略而不言也注军师至之两释曰郑以经伍两卒旅师军皆据在乡内民数而言者以其凡出军皆据六乡为数是以小司徒云凡起徒役无过家一人是以郑据在乡之数而以家出一人结之也郑云言凡军将皆命卿则凡军帅不特置选于六官六乡之吏者郑云选于六官者谓王朝六卿此六军之将还选六卿中有武者为君将也又别言六乡之吏者整六卿大夫及州长党正六师闾胥比长中有武者今出军之爵还选在乡所管之长为军吏也郑必知还遣本长为军吏者见管子云因内政寄军令且经并据在卿时尊卑而言故知因遣其乡之官而领之也是以州长职注云掌其戒令赏罚自党已下注皆云因为旅帅因为卒长闾胥以下虽不言因为义可知又云自卿已下德任者使兼官焉者按大司马云师都载旃乡遂载物郑云乡遂大夫或载旃或载物众属军吏无所将则自卿已下至伍长有武德堪任为军之吏者乃兼官兼官者在乡为乡官在军为军吏若无武德不堪任为军吏者则众属他军吏身不得为军吏是无所将也是以诗云韎韐有奭以作六师郑云诸侯世子除三年之丧不遇爵命服士服而来时有征伐之事天子以其吏任为军将是代为军将之事则王朝之官有武德者皆君使为军吏也先郑云王六军已下复引诸文者以当时有不信周礼者故引为证言春秋有大国有次国有小国者此亦春秋正文成三年冬十一月晋侯使荀庚来聘卫侯使孙良夫来聘公问诸臧宣叔曰中行伯之于晋其位在三孙子之于卫也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也卫在晋不得为次国晋为盟主其将先之丙午盟晋丁未盟卫盖指此为大国次国小国也云又曰成国不过半天子之军周为六军诸侯之大者三军可也者襄十四年晋侯舍新军礼也成国礼不过半天子之军周为六军诸侯之大者三军可也晋虽为侯爵以世为霸主得置三军故为礼也云此周为六军之见于经也者此引春秋及大雅常武与文王皆是正经故云之见于经也此经言军而诗云师者此皆军也故郑答林硕云军者兵之大名军礼重言军为其大悉故春秋之兵虽有累万之众皆听师诗云六师即六军也然军旅卒两皆众名独举师者故易师彖云师贞丈人吉无咎军二千五百人为师丈之言长也以法度为人之长故吉无咎谓天子诸侯而主军军将皆命卿天子六军兵众之名移矣正言师者出兵而多以军为名次以师名少旅为名言众举中言之也由此言之故以师为大名不言军为其大悉不言旅为其中故以师表名见其得中以兼上下言军以军为名谓征伐次以师为名谓君行师从少以旅为名谓卿行旅从之时也云春秋传曰王使虢公命曲沃伯以一军为晋侯此小国一军之见于传者庄十六年传文以其新并晋国虽为侯爵以小国军法命之故一军也云故春秋传曰广有一卒卒偏之两者宣十二年栾武子说楚之军法云其君之戎分为二广服氏云左右广各十五乘广有一卒服氏云百人为卒言广有卒为承也卒偏之两服氏云五十人曰偏二十五人曰两广既有一卒为承承有偏偏有两故曰卒偏之两引之以证卒是百人两为二十五人意也一军则二府六史胥十人徒百人疏一军至百人释曰此非掌也有军则置之无则已府史不言府二人史六人而逆言其数者欲见所置非常故倒言以见义也司勋上士二人下士四人府二人史四人胥二人徒二十人疏司勋至十人释曰此已下六十官以大司马主军法所有军事及武勇官爵赏赉整齐之等皆属焉序官前后亦不据尊卑直取事急者居前事缓者居后是以司勋及马质已下皆士官而居前射人诸子司士之等大夫官而居后也但司马主征伐军无赏士不往凡军以赏为先故僖二十八年秋七月晋文公献俘授馘饮至大赏武王入殷封功臣谋士师尚父为首故司勋列位在前上士二人为官下士四人为之佐府二人主藏文书史四人作文书草胥二人为十长徒二十人给徭役注故书至其功释曰先郑不从古书勋而从勋者勋是古字从今之勋也云掌六乡赏地之法以等其功者司勋职文马质中士二人府一人史二人贾四人徒八人疏注质平至贾直释曰司马者主以供军之用马质主平马贾买之故亦列职居前也然不使与校人相近而在此者平马大小贾直故使与量人相近故也以其主司马故属夏官量人下士二人府一人史四人徒八人疏注量犹至度地释曰在此者以其掌营军之垒舍量其市朝州涂军社之所理其中虽有余事要以军事为重故亦列职于此也小子下士二人史一人徒八人疏注小子至小事释曰在此者以其职有掌小祭祀羞羊肆衅军器师田掌斩牲徇陈之事故属此也羊人下士二人史一人贾二人徒八人疏羊人释曰羊人在此者以其职有掌羊牲又祭祀割牲等之事羊属南方火司马火官故在此按说卦云兑为羊注云其畜好刚卤又易说云大山失金鸡西岳亡玉羊玉羊者西岳之精而羊不在西方者羊有二义按五行传云视之不明则有羊祸注云羊畜之远视者属视故列在夏官兑为羊又属西方也司爟下士二人徒六人疏注故书至火与释曰在此者按其职有行火之政令火属南方故在此也子春不从古书燋还从爟爟为私火者民间理爨之火为私火亦如后郑为热火也后郑读如予若观火者盘庚告其群臣不欲徙而匿情者予若观热也我有刑罚如热火可畏故引燕俗以汤热为观亦取热火之义后郑云谓热火与者对秋官司烜氏以夫燧取火于日中为明者为冷火破字为疑故云与也孔安国以观为视我观汝情如视火与郑义异也若然司烜氏不在此者彼取金义故在秋官也掌固上士二人下士八人府二人史四人胥四人徒四十人疏注固国至其国释曰郑云固国所依阻者也者欲见固据在国而言云国曰固野曰险者对下文司险是在野之义也以其掌固职云掌脩城郭沟池树渠之固并据国而言司险职云周知山林川泽之阻而达其道路皆据在野而言故知在野曰险又引易者易坎卦彖云天险不可升地险山川丘陵王公设险以守其国引之证固是在国王公设之以守国若然易云王公设险险即此固以其言王公设之非是在野自然之险者也是对文则险固异散则险固通名也掌固司险在此者取整齐之义故也司险中士二人下士四人史二人徒四十人掌疆中士八人史四人胥十有六人徒百有六十人疏掌疆至十人释曰在此者按其职阙虽未知其事盖掌守疆界亦是禁戒之事故在此也候人上士六人下士十有二人史六人徒百有二十人疏注候候至来者释曰在此者按其职云各掌其方之道治与其禁令以设候人是迎宾客之事故诗云彼候人兮荷戈与祋亦是武事故在此也环人下士六人史二人徒十有二人疏注环犹至却敌释曰在此者按其职云掌致师察军慝皆是军师之事也故在此也挈壶氏下士六人史二人徒十有二人疏注挈读至为漏释曰在此者按其职云掌挈壶以令军井挈辔以令舍挈畚以令粮又云凡军事悬壶以序聚柝皆为军事按在此也郑读挈如絜发之絜者诗云总角之宴毛传云总角结发此郑依毛传絜即结之义也郑云世主挈壶水以为漏者以其称氏此则官有世功则以官为氏故以世主解之也射人下大夫二人上士四人下士八人府二人史四人胥二人徒二十人疏射人释曰在此者以其主射事射即武事故在此也服不氏下士一人徒四人疏注服不至兽者释曰在此者以其服不服之兽象王者伐叛柔服之义故在此也射鸟氏下士一人徒四人疏射鸟氏释曰在此者按其职云掌射鸟亦是武事在此宜也罗氏下士一人徒八人疏注能以至兽者释曰在此者按其识云掌罗乌鸟亦是武事故在此也引郊特牲云大罗氏天子之掌鸟兽者按彼云大罗氏天子之掌鸟兽者诸侯贡属焉彼大罗氏则此罗氏为一彼称大对诸侯此直曰罗氏此无所对故不称大此职唯罗鸟不主兽彼兼言兽者诸侯所贡鸟兽属焉则兼掌所贡之兽也掌畜下士二人史二人胥二人徒二十人疏注畜谓敛而养之释曰在此者按其职云掌养鸟而阜藩教扰之是专养鸟其职注谓鹅鹜之属是敛而养之鸟是羽虫属南方故在此也司士下大夫二人中士六人下士十有二人府二人史四人胥四人徒四十人疏司士释曰在此者以其职云掌以德诏爵以功诏禄与大司马云进贤兴功同故列职于此也诸子下大夫二人中士四人府二人史二人胥二人徒二十人疏注诸子至庶子释曰在此者按其职云若有甲兵之事则授之车甲故亦在此也郑云诸子主公卿大夫士之子者按其职云掌国子之倅倅副代父者是公卿大夫士之适子皆是倅故郑历言之云或曰庶子者按礼记燕义称此诸子为庶子故言或曰以其燕礼有庶子执烛之事彼称诸子谓之庶子故燕义兼说天子诸子之事诸庶为一皆掌公卿大夫士之适故通谓之庶子也司右上士二人下士四人府四人史四人胥八人徒八十人疏注右谓至车右释曰在此者王车之右执干戈以卫王亦是武事故在此也郑知勇力者其职云国之勇力之士能用五兵者属焉郑云选右当于中是用勇力充之者也虎贲氏下大夫二人中士十有二人府二人史八人胥八十人虎士八百人疏注不言至力者释曰在此者亦卫守王在此宜也郑云不言徒曰虎士则虎士徒之还勇力者以其在胥下例皆是徒今不言徒而曰虎士明先是徒之选有勇力者乃为之以当徒处旅贲氏中士二人下士十有六人史二人徒八人疏旅贲氏释曰在此者按其职云掌执戈盾夹王车而趋左八人右八人车止则持轮言旅见其众言贲见其勇亦是卫守王事故在此也节服氏下士八人徒四人疏注世为至衣服释曰在此者按其职云郊祀二人执戈送逆尸从车亦是武事故在此也郑云世为王节所衣服以其着服与王为节而称氏故知官有世功则曰官旅然凡称氏者郑虽不释为世功但注有详略从可知也方相氏狂夫四人疏注方相至之貌释曰在此者按其职云蒙熊皮黄金四目玄衣朱裳执戈扬盾可畏怖亦是武事故在此也郑云方相犹言放想者汉时有此语是可畏布之貌故云方相也大仆下大夫二人小臣上士四人祭仆中士六人御仆下士十有二人府二人史四人胥二人徒二十人疏注仆侍至长也释曰在此者凡言仆御者是武卫之事又大仆职凡军旅田役赞王鼓是几仆御皆连类在此也大仆已下四官因仍同府史之等者六仆已下至御仆乃是别职同官故同府史也小臣其职云掌王之小命诏相王之小法仪祭仆其职云掌受命于王以视祭祀御仆其职云掌群吏之逆及庶氏之复大仆为长故连类在此若然府史胥徒在御仆下者是四官别职同官故共府史胥徒也隶仆下士二人府一人史二人胥四人徒四十人疏注此吏至事亵释曰在此者以仆皆在此故亦在此但所掌事亵故别官职不属大仆郑云此吏而曰隶以其事亵者此经言下士二人即是吏按秋官有罪隶已下是奴称隶以其掌亵故与贱同称隶也弁师下士二人工四人史二人徒四人疏弁师至四人释曰在此者以夏物长大而盛壮人年长大乃冠以象夏故不同司服在春官而在此也注弁者至曰冠释曰按礼记郊特牲及士冠记皆云夏收殷哻周弁三代皆祭冠则弁亦冕也即是六冕皆得称弁若然皮弁爵弁自然是弁故郑云弁者古冠之大称也云委貌缁布曰冠者此二者对皮弁爵弁六冕惟曰冠若散文亦得言弁故司服云凡田冠弁服凶事服弁服皆得言弁也司甲下大夫二人中士八人府四人史八人胥八人徒八十人疏注甲今至之长释曰在此者其职虽阙但甲者军师所用在此宜也言甲今之铠者今古用物不同其名亦异古用皮谓之甲今用金谓之铠从金为字也云司甲兵戈盾官之长者以其此官下大夫又在上已下皆士官故云长也司兵中士四人府二人史四人胥二人徒二十人疏司兵释曰在此者按其职云掌五兵五盾及授兵从司马之法此亦为军事在此宜也司戈盾下士二人府一人史二人徒四人疏司戈至四人释曰在此者按其职云祭祀授旅贲殳故士戈盾授舞者兵皆武事故在此也注戈今时句孑戟释曰按冬官冶氏为戈戟戈则两刃长六尺六寸戟则三刃长丈六尺形既不同郑云戈句孑戟而为一物解之者郑举汉法以况之汉时见戈有旁出者为句孑亦名胡孑故号戈为句孑戟也司弓矢下大夫二人中士八人府四人史八人胥八人徒八十人疏注司弓至之长释曰在此者按其职云掌六弓四弩八矢给武之所用在此宜也云司弓矢弓弩矢箙官之长者司弓矢下大夫已下缮人藁人皆士官故得与人为长也郑云司弓弩即缮人也缮人上士二人下士四人府一人史二人胥二人徒二十人疏注缮之至善也释曰在此者按其职云掌王之用弓弩矢箙亦是武事故在此也云缮之言劲也善也者以其所掌弓弩有坚劲而善堪为王用者乃入缮人以共王故郑为此解之也藁人中士四人府二人史四人胥二人徒二十人疏注郑司至藁人释曰在此者职云掌六弓八矢四弩是军事所用故在此也先郑云箭干谓之藁按冬官矢人云以其笴厚为之羽深后郑云笴读为藁谓矢干古文假借字则此藁人非直掌矢藁兼主弓弩矢箙等而云藁人者以藁为主耳故云此官主弓弩箭矢故谓之藁人戎右中大夫二人上士二人疏注右者至右焉释曰此戎右并下仆驭在此者皆是防卫之官故皆在此云古者参乘者若在军为元帅则将居鼓下将在中御者在左若凡平兵车则射者左御者居中若在国则尊者在左御者亦中央其右是勇力之士执干戈常在左右故云古者参乘也云此充戎路之右田猎亦为之右者按巾车玉路有五按下文仆亦有五惟此戎右已下有三不见玉路祀之路之右又不见木路田路之右故以田戎相类齐祀相因故以类相兼故戎右兼田右齐右兼祀右若然仆有五不兼者仆难于右是以六艺之中有五御而不言右也按巾车玉路居前戎路在后此右在前又戎右大夫齐右下大夫道右上士戎右官又尊者夏官主事尚威武故戎右居前使官尊也齐右下大夫二人疏注充玉路之右释曰充玉路为主故云齐按曲礼云立如齐注齐谓祭祀时则齐虽施于祭前当祭时亦名齐故得兼金玉二路而郑不言亦以其齐同故也道右上士二人疏注充象路之右释曰在朝所以行道是以名车为道车以中车五路差之上已有玉金革木之等此道右当充象路之右可知不兼而官卑者以其上四事简故使兼此道右每日视朝行事繁故不兼以其事卑于齐戎之等故官职卑也大驭中大夫二人疏注驭之最尊释曰在此者亦是卫守之事在此宜也云驭之最尊者以其御玉路以祀故云最尊以是特尊不与下同名仆而谓之大驭也若然戎右在前尚威武此戎仆在前者以其仆虽驾驭为难仍非武事故退戎仆于后进大驭于前也仍尊戎仆在齐仆之上而使中大夫为之与戎右尊卑同也戎仆中大夫二人疏注驭言至于车释曰上大仆已下言仆并是侍御之官称仆今此驭车之人亦言仆者在车亦是侍御之类故云亦侍御于车也齐仆下大夫二人疏注古者至神明释曰齐而敬神明者按曲礼下注云春夏受贽于朝受享于庙秋冬一受之于庙是朝觐敬宗庙按觐礼及司仪会同之时设方明于坛上设六玉以礼方明之神是会同敬神明巾车云金路建大旂以宾则金路主为宾路宾路则诸侯与王行朝觐会同之礼故郑以朝觐会同以释齐也道仆上士十有二人疏注王朝至之道释曰按上齐右见下至齐仆皆三人唯戎右与道仆人数多者则戎右有所斩杀故左氏传晋缚秦囚莱驹为右使莱驹斩之故人多也道仆所以特多者以朝夕在朝来往驾脱难而且烦故人最多也郑云王朝朝莫夕主御者此释人多之意云王以与诸臣行先王之道者此释称道之言也田仆上士十有二人疏田仆释曰人亦多者王有四时之田兼有园囿游猎及取鲜兽之等亦是事繁而难故亦特多也驭夫中士二十人下士四十人疏驭夫释曰按其职云掌驭贰车从车使车之等驭仆之类故亦在此驭夫总六十人按校人三乘为皂皂一趣马三皂为系系一驭夫则马三十六匹一驭夫计良二千一百六十匹则六十驭夫又驽六丽一师六师一趣马六趣马一驭夫则一驭夫主四百三十二匹驽千二百九十六匹则驭夫三人并前六十三人与此不合者盖此序官脱三人也校人中大夫二人上士四人下士十有六人府四人史八人胥八人徒八十人疏校人至十人释曰在此者以马共军所用故其职云凡军事物马而颁之故在此官特尊而多者以王马多故也注校之至之长释曰云校之为言校也者读从曲礼与少仪效马效羊取效见义以其养官畜者必效见之故郑云主马者必仍校视之仍者相仍有时数数程见之也云校人马官之长者与下趣马至圉人为长有事皆取长官法度趣马下士皂一人徒四人疏注趣马至趣马释曰在此者按其职云掌正良马而齐其饮食是以郑云趣马趣养马者故在此也先郑说以诗云蹶惟趣马者彼诗是剌幽王之诗其诗臣名蹶惟作趣马之官权宠之例引以证趣马是官名也巫马下士二人医四人府一人史二人贾二人徒二十人疏巫马至十人释曰巫知马崇医知马病故连类在此也有贾者治马死生须知马价故有贾人也注巫马至同职释曰马祖之等并在下文有人犯者与为崇巫则知之为之谢过必与医同职者巫言无崇则是时气及损伤付医治之故二官同职也牧师下士四人胥四人徒四十人疏注主牧放马而养之释曰在此者按其职云掌牧地是放马故与校人连类在此也廋人下士闲二人史二人徒二十人疏注廋之言数释曰在此者按其职云掌十有二闲之政阜马佚特之等故与马官连类在此也圉师乘一人徒二人圉人良马匹一人驽马丽一人疏圉师至一人释曰在此者以其掌养马也注养马至耦也释曰在此者按其职云掌养马刍牧之事以役圉师亦是为马故亦连类在此也职方氏中大夫四人下大夫八人中士十有六人府四人史十有六人胥十有六人徒百有六十人疏注职主至之长释曰在此者司马主九畿职方制其贡事相成故在此官尊而人多以其主天下人民贡赋之事事繁故也云主四方官之长者与下诸言方者为长也土方氏上士五人下士十人府二人史五人胥五人徒五十人疏注土方至土地释曰在此者按其职云以土地相宅而建邦国都鄙与职方连类在此也故主四方邦国之土地怀方氏中士八人府四人史四人胥四人徒四十人疏注怀来至其物释曰在此者按其职云掌来远方之民致方贡致远物故与职方连类在此也合方氏中士八人府四人史四人胥四人徒四十人疏注合方至之事释曰在此者按其职云掌达天下之道路通其财利同其数器故注云主合同四方之事故亦连数在此也训方氏中士四人府四人史四人胥四人徒四十人疏注训道至之民释曰在此者按其职云掌道四方之政事与其上下之志诵四方之传道故注云教导四方之民故连类在此也形方氏中士四人府四人史四人胥四人徒四十人疏注形方至形体释曰在此者按其职云掌制邦国之地域而正其封疆故注云主制四方邦国之形体故连类在此山师中士二人下士四人府二人史四人胥四人徒四十人疏山师释曰在此者按其职云掌山林之名辨其物与其利害而颁之于邦国使致其珍异之物按王制云名山大泽不以封故天子立山师以遥掌之使贡故与职方亦连类在此也川师中士二人下士四人府二人史四人胥四人徒四十人疏川师释曰在此者按其职与山师同故亦连类在此邍师中士四人下士八人府四人史八人胥八人徒八十人疏注邍地之广平者释曰在此者按其职云掌四方之地名辨其丘陵坟衍原隰之名故连类在此也注云邍地之广平者尔雅文也匡人中士四人史四人徒八人疏匡人至八人释曰在此者按其职云掌达法则匡邦国而观其慝使无敢反侧以听王命注云主正诸侯以法则故连类在此也撢人中士四人史四人徒八人疏注撢人至天下释曰在此者按其职云掌诵王志道国之政事以巡天下之邦国而语之故注云主撢序王意以语天下故连类在此也都司马每都上士二人中士四人下士八人府二人史八人胥八人徒八十人疏都司至十人释曰言每都上士二人已下者此王自以臣为司马遥掌都内故其职云掌都之士庶子及其众庶车马兵甲之戒令听于国司马既是军故在此也注都王至军赋释曰郑据何知都惟有王子弟所封及三公采地不通卿大夫者按司裘云诸侯则共熊侯豹侯卿大夫则共麋侯卿不入诸侯之中故知义然云司马主其军赋者即司马法云成出士十人徒二十人之等并是都司马所主也家司马各使其臣以正于公司马疏注家卿至司马释曰云家卿大夫采地者按载师职家邑任稍地谓大夫采地小都任县地谓卿之采地大都任疆地谓三公采地则卿入小都中今此经直言家而小都入家中不在上都中者司马主军事严凝为主须辨尊卑故依司裘卿与大夫不得称诸侯者为家又不使王臣为之也若然都宗人家宗人及都士家士皆使王臣为之者都家宗人有祖王之庙九皇六十四民王所当祭故使王臣为之都家之士以狱讼刑罪王政之重非王臣不决故亦使王臣为之但非严凝故卿入都耳云王之司马其以王命来有事则曰国司马者其职云以听于国司马对此从下向上则曰公司马丧祝掌大丧劝防之事疏注郑司至倾戏释曰先郑云劝防引柩后郑不从者但引者天子千人执六引在柩车前防谓披在柩车傍备倾亏二者别司农共为一故不从子春云防当为披义无所取故不从玄谓劝犹倡帅前引者即下经御柩一也谓执纛居柩路前却行左右车脚有高下则以纛诏告执披者使持制之不至倾亏倡先也故云倡帅前引者云防谓执披备倾亏者按夏官司士作六军之执披故以执披解防恐柩车倾侧故云备倾亏此经劝防因言所掌事及其行事下文及朝御柩是也及辟令启疏注郑司至礼也释曰先郑云辟谓除菆涂椁也者天子七月而葬七日殡殡时以椁菆涂其棺及至葬时故命役人开之引檀弓曰天子之殡也菆涂龙盾以椁者天子诸侯殡用盾车天子画辕为龙先置龙盾于西阶之上又置四重棺于盾车之中大敛于阼阶讫奉尸入棺加盖乃置熬于棺傍乃于椁欑其四面与棺平乃加斧于棺上以覆棺上更加之以椁材乃毕涂之如四面霤屋故云菆涂龙盾以椁加斧于椁上毕涂屋天子之礼也加斧于椁上者按擅弓云布幕卫绡幕鲁布幕诸侯法绡幕天子礼剌以黼文谓之斧者形如大斧文言上者加斧讫乃欑涂其上故言加斧于椁上及朝御柩乃奠疏及朝御柩乃奠释曰言及朝者及犹至也谓侵夜启殡昧爽朝庙故云及朝云御柩者发殡宫盾车载至庙其时丧祝执纛居前以御正柩也云乃奠者按既夕礼朝庙之时重先奠从烛从柩从彼奠昨夜夕奠至庙下棺于庙两楹之间棺西设此宿奠至明彻去宿奠乃设此朝庙之奠于柩西故云乃奠注郑司至庙奠释曰先郑解朝庙法后郑皆从之不改引檀弓云殷朝而殡于祖者殷人殡于庙始死敛讫即以柩朝庙而殡之故云殷朝而殡于祖云周朝而遂葬者周人不殡于庙故始死殡于路寝七月而葬以次朝七庙先祢而后祖庙别一宿后朝始祖庙遂出葬于墓故云周朝而遂葬云故春秋传曰凡夫人不殡于庙者此僖八年左氏传秋七月禘于大庙用致夫人传曰秋禘而致哀姜焉非礼也凡夫人不薨于寝不殡于庙不赴于同不祔于姑则弗致也注云寝小寝同同盟言诸侯夫人有罪不以礼终不当致云晋文公卒将殡于曲沃此左氏僖公三十二年晋文公卒庚辰将殡于曲沃就宗庙已下郑君解义语晋宗庙在曲沃者晋承桓叔之后桓叔本在曲沃故晋宗庙在曲沃云故曰曲沃君之宗也者庄二十八年左氏传骊姬欲立其子赂外嬖梁五与东关嬖五使言于公曰曲沃君之宗也不可以无主夏大子居曲沃是也又曰丙午入于曲沃丁未朝于武宫此僖二十四年二月壬寅公子重耳入于晋丙午入曲沃丁未朝于武宫按赵商问周朝而遂葬则是殡于宫葬乃朝庙按春秋晋文公卒殡于曲沃是为去绛就祖殡与礼记义异未通其记答曰葬乃朝庙当周之正礼也其末世诸侯国何能同也传合不合当解传耳不得难经何者既夕将葬迁于祖用轴既夕是周公正经朝庙乃葬故云不得难经孔子发凡言不薨于寝不殡于庙不祔于姑则不致明正礼约殡于庙发凡则是关异代何者孔子作春秋以通三王之礼先郑引之者欲见春秋之世诸侯殡于庙亦当朝庙乃殡玄谓乃奠朝庙奠者以经文奠在朝下明不据初来宿奠是据厥明所设朝庙之奠及祖饰棺乃载遂御疏及祖至遂御释曰言及祖者及至也初朝祢次第朝亲庙四次朝二祧次朝始祖后稷之庙至此庙中设祖祭按既夕礼请祖期曰日侧是至祖庙之中而行祖祖始也为行始言饰棺乃载者既载乃饰按既夕礼遂匠纳车于阶间却柩而下棺乃饰棺设帷荒之属饰讫乃还车向外移柩车去载处至庭中车西设祖奠天子之礼亦是先载乃饰棺此先云饰棺后言乃载者直取便文非行事之次第云遂御者加饰讫移柩车丧祝执纛却行御正柩故云遂御之注郑司至节度释曰先郑解祖及饰棺其义是故后郑从之增成其义云将葬祖于庭者檀弓文云象生时出则祖也者诗云仲山甫出祖是也云故曰事死如事生礼也者按祭义云文王之祭也事死如事生义出于彼以其生时出有祖故死亦有祖檀弓曰饭于牖下至即远也按檀弓曾子吊于负夏主人既祖奠彻推柩而反之曾子从者怪主人推柩而反问于曾子曾子对曰胡为其不可从者问子游子游对此辞云饭于牖下者谓始死于北牖下迁尸于南牖下沐浴讫即饭含故云饭于牖下小敛于户内小敛十九称在户内大敛于阼者士三十称大夫五十称诸侯百称天子百二十称皆于阼阶故言大敛于阼殡于客位者夏后氏殡于阼阶殷人殡两楹间周人殡于西阶故云殡于客位祖于庭者行祖祭在祖庙之庭葬于墓者行祖祭讫至明旦行大遣奠既奠引柩向圹故云葬于墓所以即远也者此子游之意从饭于牖下至葬于墓即就也节级皆是就远不合反来引之者证此经祖是为行始向远之义云祖时丧祝主饰棺乃载者重解祖及饰载之事云遂御之丧祝为柩车御也者后郑增成之云或谓及祖至祖庙也者以其饰载在祖庙中故以祖为祖庙解之后郑虽不从亦通一义玄谓祖为行始此后郑增成先郑前解祖也云饰棺设柳池纽之属者丧大记文柳者诸色所聚帷荒之属是也纽者君三池纁组六之属是也司士云作六军之士执披彼引丧大记其于此略言也云其序者郑见经先言饰棺后言乃载车向外于文到故依既夕礼先载而后饰当还车向外以其载时车北向饰讫当还车向外丧祝御之御之者执纛居前却行为节度者恐柩车倾亏以纛告之故云为节度也及葬御柩出宫乃代疏注丧祝至更也释曰及至也谓于祖庙厥明大奠后引柩车出丧祝于柩车前却行御柩车出宫乃代者按序官云丧祝上士二人故郑云二人相与更也及圹说载除饰疏及圹说载除饰释曰及至也至圹脱载谓下棺于地除饰谓除去帷荒下棺于坎讫其帷荒还入圹张之于棺注郑司至置释曰云四之属者按襄公二十五年齐崔杼弑庄公不以君礼葬之按丧大记及礼器士二翣大夫四翣诸侯六翣天子八翣今用四翣是不成君礼也云令可举移安错之者除去棺饰者令可举移安错于圹中安错之言出孝经玄谓周人之葬墙置者檀弓云殷人棺椁周人墙置翣墙谓帷荒与柩为鄣若墙然故谓之墙言置翣者翣在道柩车傍人执之入圹置之于椁傍故云置也引之者证饰既除还入圹设之义也小丧亦如之疏小丧亦如之释曰小丧王后世子已下之丧自掌劝防已下至除饰皆据王丧其小丧亦有劝防已下之事故云亦如之掌丧祭祝号疏注丧祭虞也至祭易丧祭释曰引檀弓云葬日虞不忍一日离也者葬日设大遣奠而出葬讫反日中而虞送形而往迎魂而反虞者安也葬日虞祭所以安神不使父母一日离散故设虞祭也云是日也以虞易奠者葬日反日中而虞奠者自未葬已前始死之后皆是今既葬是以虞易奠也云卒哭曰成事是日也以吉祭易丧祭者丧中自相对虞为丧祭卒哭为吉祭士虞礼始虞曰哀荐祫事再虞曰哀荐虞事三虞曰哀荐成事卒哭祝辞亦称成事也祭以吉为成故云是日也以吉祭易丧祭引之者证经丧祭是虞也王吊则与巫前疏王吊则与巫前释曰主吊者诸侯诸臣死王就室吊之丧祝与男巫在王前也注郑司至悔之释曰先郑云丧祝与巫以桃厉执戈在王前者桃者鬼所恶茢帚所以埽不祥桃茢二者祝与巫执之执戈者是小臣也按丧大记小臣二人执戈立于前二人立于后彼是诸侯法王吊亦然故兼言执戈檀弓曰君临臣丧以巫祝桃茢执戈恶之是天子之礼故引之言恶之也所以异于生也者死者之傍有凶邪之气故须桃茢以恶之是异于生春秋传曰者是襄二十九年左传文按传襄公朝于荆康王卒楚人使公袭袭者臣贱之事欲使公行臣礼公使巫以桃茢祓殡楚人弗禁者不知礼故不禁既而悔之者后觉始悔是君临臣丧之礼故悔之引之者证经丧祝与巫前有桃茢之事按檀弓云使公袭左传云襚不同者襚即袭也袭时未殡而云祓殡者名尸为殡耳掌胜国邑之社稷之祝号以祭祀祷祠焉疏掌胜至祠焉释曰以祭祀祷祠者祭祀谓春秋正祭祷祠谓国有故祈请求福曰祷得福报赛曰祠注胜国至北牖释曰云胜国邑所诛讨者古者不灭国有违逆被诛讨者更立其贤子弟还得事其社稷今云胜国之社稷者为据武王伐纣取其社稷而事之故云若亳社是矣也据其地则曰亳据彼国丧亡即为亡国之社稷此注胜之即为胜国之社稷是以郊特牲云丧国之社春秋谓之亳社也云存之者重神也者君自无道被诛社稷无罪故存之是重神也云盖奄其上而栈其下为北牖者按哀公四年夏六月辛丑亳社灾公羊传曰亡国之社盖揜其上而柴其下为北牖者郊特牲文郊特牲丧国之社必屋之为北牖不受天阳使阴明公羊云揜其上即屋之是也栈其下者非直不受天阳亦不通地阴凡卿大夫之丧掌事而敛饰棺焉疏凡卿至棺焉释曰言掌事者虽礼有降杀劝防以下皆掌之兼主敛事故总云掌事而敛饰棺焉甸祝掌四时之田表貉之祝号疏甸祝至祝号释曰言掌四时之田表貉之祝号者四时田即大司马所云春蒐夏苗秋弥冬狩按大司马大阅礼云既陈乃设驱逆之车有司表貉于陈前当此貉祭之时田祝为号注杜子至多获释曰子春云读貉为百尔所思之百读从毛诗后郑从之增成其义云书亦或为祃者毛诗尔雅皆为此字云貉兵祭也者尔雅云祃师祭是也引诗云是类是祃者大雅皇矣之诗也玄谓田者习兵之礼故亦祃祭者诗与尔雅据出征之祭田是习兵故亦祃祭云祷气势之十百而多获者应十得百望多获禽牲此解祃字之意舍奠于祖庙祢亦如之疏舍奠至如之释曰天子将出告庙而行言释奠于祖庙者非时而祭即曰奠以其不立尸奠之言停停馔具而已七庙俱告故祖祢并言注舍读至父庙释曰舍读为释者周礼礼记多为舍字郑读皆为释云释奠者告将时田若时征伐者此经上下惟言时田不言征伐按大祝大师造于祖大会同造于庙皆造祖祢故兼言征伐师甸致禽于虞中乃属禽及郊馌兽舍奠于祖祢乃敛禽禂牲禂马皆掌其祝号疏注师田至肥健释曰云致禽于虞中使获者各以其禽来致于所表之处者若田猎在山山虞植旗田猎在泽泽虞植旌各植旗为表故解致禽于虞中者使获者各以其禽来致于所表之处也云属禽别其种类者禽兽既致于旌旗之所甸祝分别其种类麋鹿之类各为一所云馌馈也以所获兽馈于郊荐于四方群兆者按小宗伯兆五帝于四郊四类四望亦如之兆山川丘陵各于其方是以四郊皆群神之兆今田猎在四郊之外还国必过群兆故将此禽兽荐于群兆直以禽祭之无祭事云入又以奠于祖祢荐且告反也者上经舍奠于祖庙谓出田今此舍奠在馌兽之下是告反也言荐者又以所获禽牲荐庙也云敛禽谓取三十者按谷梁云禽择取三十知入腊人者按腊人云掌凡田兽之脯腊按王制一为干豆二为宾客三为充君之庖此入腊人者按上杀者干之以为豆实供祭祀其余入宾客庖厨直入腊人者据祭祀重者而言脯非豆实而言干豆者以脯为醢故醢人注云作醢及臡者先膊干其肉乃后莝之杂以粱麹及盐渍以美酒涂置瓶中百日则成矣是也杜子春云禂祷也为马祷无疾已下后郑皆不从者以凡言牲者卜日曰牲据祭祀之牲不得据田猎之兽又禂不得为祷祈字玄谓禂读如伏诛之诛者此俗读也时有人甘心恶伏诛故云伏诛之诛此从音为诛云今诛大字也者今汉时人傍侏是侏大之字此取肥大之意故云为牲祭求肥充解经禂牲云为马祭求肥健释经禂马郑既解禂为大知此皆有祭者以其言皆掌其祝号是有祭事诅祝掌盟诅类造攻说禬禜之祝号疏注八者至曰诅释曰此八者之内类造已下是大祝六祈大祝不掌祝号故此诅祝与盟同为祝号秋官自有司盟之官此诅祝兼言之者司盟直掌盟载之法不掌祝号与载辞故使诅祝掌之云大事曰盟小事曰诅者盟者盟将来春秋诸侯会有盟无诅诅者诅往过不因会而为之故云大事曰盟小事曰诅也作盟诅之载辞以叙国之信用以质邦国之剂信疏作盟至剂信释曰云作盟诅之载辞者为要誓之辞载之于策人多无信故为辞对神要之使用信故云以叙国之信用云以质邦国之剂信者质正也成也亦为此盟诅之载辞以成正诸侯邦国之剂谓要券故对神成正之使不犯注载辞至载书释曰言为辞而载之于策者若然则策载此辞谓之载云坎用牲加书于其上也者按襄二十六年左氏传云宋寺人伊戾坎用牲加书为世子痤伪与楚客盟司盟注具引此文于此注略也引春秋者据载书而言知者按司盟掌盟载之法彼注云载盟辞也盟者书其辞于策即是此载辞也又注云杀牲取血坎其牲加书于上而埋之谓之载书即引春秋宋寺人之事明此坎用牲加书于其上据载书而言以此言之则书辞于策谓之载辞加书于牲上谓之载书司盟掌载书诅祝掌载辞此注兼言坎用牲加书之事者事相因故兼解之云国谓王之国邦国诸侯国也者周礼体例单言国者皆据王国邦国连言者皆据诸侯故为此解云文王脩德而虞芮质厥成者大雅文王诗也彼训质为成成为平谓成其平和之事引之者证质为成义先郑引春秋传曰者按哀二十六年左氏传云宋大尹使祝为载书司农之意以载辞与载书为一得通一义故引之在下司巫掌群巫之政令若国大旱则帅巫而舞雩疏司巫至舞雩释曰掌群巫之政令者下文男巫女巫皆掌之云若国大旱则帅巫而舞雩者谓帅女巫已下是以女巫职云旱暵则舞震亦据脩雩而言也注雩旱至得雨释曰舞雩旱祭也者经云国大旱而舞雩明雩是旱祭是以春秋纬考异邮云雩者唿嗟求雨之祭云天子于上帝诸侯于上公之神知者按礼记月令大雩帝习盛乐据天子雩五帝按彼下文命百县雩祀百辟卿士百县谓畿内乡遂明畿外诸侯亦雩祀百辟卿士即古上公句龙柱弃之等是天子祀上帝诸侯祀上公若鲁与二王之后得祀天者亦得雩祭天郑司农云鲁僖公欲焚巫尫以其舞雩不得雨者按僖二十一年夏大旱公欲焚巫尫尫不必舞雩故檀弓云鲁穆公云吾欲暴尫而奚若又云吾欲暴巫而奚若县子曰天则不雨而暴人之疾子虐无乃不可与郑注云尫者面乡天觊天哀而雨之明非舞雩之人司农兼引尫者挟句连引之其实非舞者若四月正雩非直有男巫女巫按论语曾晢云春服既成童子六七人冠者五六人兼有此等故舞师云教皇舞帅而舞旱暵之祀舞师谓野人能舞者明知兼有童子冠者可知国有大灾则帅巫而造巫恒疏注杜子至施为释曰子春之意帅巫者巫则女巫恒训为常故云会聚常处后郑不从玄谓恒久也巫久者先巫之故事后郑之意以恒为先世之巫久故所行之事今司巫见国大灾则帅领女巫等往造所行之事按视旧所施为而法之祭祀则共匰主及道布及蒩馆疏注杜子至东缩释曰子春所解及读字惟解匰器名一事后郑从之自余并义无所取后郑不从玄谓道布者为神所设中即引中霤礼以功布为道布属于几是也云蒩之言借也祭食有当借者谓常借所当之食云馆所以承蒩谓若今筐也者筐所以盛蒩者也云主先匰蒩后馆互言之者谓主先匰器在上者欲见以匰器盛主来向祭所大祝取得主匰器即退蒩后言馆器欲见大祝取得蒩馆器退明亦初以馆盛蒩来互言之是以郑云明共主以匰共蒩以筐大祝取其主蒩陈之器则退也二事双解之引士虞礼曰苴刌茅长五寸实于筐馔于西坫上者刌切也切之长五寸又陈之西坫者堂西南隅谓之坫馔陈于此未用前又曰祝盥升取苴降洗之升设于几东席上东缩者士虞礼设席于奥礼神东面右几放设于几东席上东缩缩纵也据神东面为正东西设之故言东缩引之者见苴是借祭之物凡祭事守瘗疏注瘗谓至去之释曰按尔雅祭天曰燔柴祭地曰瘗埋又按肆师立大祀用玉帛牲牷故郑云瘗谓若祭地祗有埋牲玉者也郑不言帛亦有帛可知云守之者以祭礼未毕若有事然者但祭地埋牲与禋祀同节作乐下神之后即有埋牲之事以后更有祭祀之节事故使司巫守埋是以郑云有祭事然云祭礼毕即去之者以其无事故去之不复守也凡丧事掌巫降之礼疏注降下至遗礼释曰人死骨肉下沈于地精魂上归于天天地与神人通故使巫下神云今世或死既敛就巫下禓其遗礼者按郊特牲乡人禓郑注云禓彊鬼彼逐疫疠之事故以禓为彊鬼此禓当家之鬼非彊鬼也男巫掌望祀望衍授号旁招以茅疏男巫至以茅释曰云望祀者类造禬禜遥望而祝之云望衍者衍延也是攻说之礼遥望延其神以言语责之云授号者此二者皆诅祝授以神号云旁招以茅者旁谓四方此男巫于地官祭此神时则以茅招之于四方也注杜子至之招释曰子春所云皆无依据故后郑不从玄谓破衍为延者衍字于内祈义无所取故破从延云望祀谓有牲粢盛者注大祝已云类造禬禜皆有牲攻说用币而已有牲则有黍稷故此兼云粢盛者也云延进也谓但用币致其神者此即攻说用币而已是也云二者诅祝所授类造攻说禬禜之神号男巫为之招者以其授号文故二者之下故知此六神皆授之号之授号知是诅祝者按诅祝而知也冬堂赠无方无筭疏注故书至常数释曰子春以堂赠为逐疫后郑不从者逐疫方相氏及占梦不合在此故不从云无筭道里无数远益善也后郑不从者既言无数远近由人不得云远益善故不从玄谓知堂赠是送不祥及恶梦者见占梦云舍萌于四方以赠恶梦故知郑云当东则东当西则西不言南北举东西可知此解无方可近则近可远则远无常数此解无筭春招弭以除疾病疏注招招至之礼释曰子春读弭如弥兵之弥读从小祝弥灾兵之弥玄谓弭读为敉字之误也按小祝后郑注弥读曰敉于此云为敉从子春之说云敉安也安凶祸也者以经云除疾病故知所安者凶祸知招敉皆有祀敉之礼者此招敉为招福安祸与侯禳意同侯禳在六祝有祭之法故知此二者亦有望祀望衍之礼可知王吊则与祝前疏注巫祝至是也释曰按上丧祝云王吊则与巫前此男巫与祝前故二官俱在王前女巫掌岁时祓除衅浴疏注岁时至沐浴释曰岁时祓除者非谓岁之四时惟谓岁之三月之时故郑君云如今三月上巳解之一月有三巳据上旬之巳而为祓除之事见今三月三日水上戒浴是也云衅浴谓以香薰草药沐浴者若直言浴则惟有汤今兼言衅明沐浴之物必和香草故云以香薰草药经直云浴兼言沐者凡絜静者沐浴相将故知亦有沐也旱暵则舞雩疏旱暵则舞雩释曰此谓五月已后脩雩故有旱暵之事旱而言暵者暵谓热气也注使女至疏乎释曰司农引缪公者鲁缪公春秋后事县子者鲁大夫欲暴巫者以其舞雩不得雨引之者证使女巫舞雩之事若王后吊则与祝前疏若王至祝前释曰此女巫云与祝前则与天官女祝前后注女巫至王礼释曰云女巫与祝前后如王礼者按前男巫与丧祝前王执桃茢此女巫与女祝前后亦巫执桃祝执茢故云如王礼凡邦之大灾歌哭而请疏凡邦至而请释曰大灾言歌哭而请则大玄谓旱暵者注有歌至灵也释曰按临硕难曰凡国有大灾歌哭而请鲁人有日食而哭传曰非所哭哭者哀也歌者是乐也有哭而歌是以乐灾灾而乐之将何以请哀乐失所礼又丧矣孔子曰哭则不歌歌哭而请道将何为玄谓日食异者也于民无困哭之为非其所灾害不害谷物故歌必礼也董仲舒曰雩求雨之术唿嗟之歌国风周南小雅鹿鸣燕礼乡饮酒大射之歌焉然则云汉之篇亦大旱之歌考异邮曰集二十四旱志玄服而雩缓云刑理察挺罪赦过唿嗟哭泣以成发气此数者非大灾歌哭之证也多灾哀也歌者乐也今丧家輓歌亦谓乐非孔子哭则不歌是出何经论语曰子于是日哭则不歌谓一日之中既以哀事哭又以乐而歌是为哀乐之心无常非所以讥此礼若然此云歌者忧愁之歌若云汉之诗是也大史掌建邦之六典以逆邦国之治掌法以逆官府之治掌则以逆都鄙之治疏注典则至之职释曰云典则亦法也者按大宰注典法则所用异异其名也其实典则与法一也故云典则亦法也云六典八法八则冢宰所建以治百官者冢宰职八法云治官府是也云大史又建焉以为王迎受其治也者郑言此者欲见大史重掌此三者非是相副贰大宰既掌此大史迎其治职文书云大史日官也者以其掌历数故云日官引春秋传者桓十七年冬十月朔日有食之不书日官失之天子有日官诸侯有日御服氏注云日官日御典历数者也日官居卿以砥日礼也日御不失日以授百官于朝服注云是居卿者使卿居其官以主之重历数也按郑注居犹处也言建六典以处六卿之职与服不同服君之意大史虽下大夫使卿来居之治大史之职与尧典云乃命羲和钦若昊天历象日月星辰是卿掌历数明周掌历数亦是日官郑意以五帝殊时三王异世文质不等故设官不同五帝之时使卿掌历数至周使下大夫为之故云建六典处六卿之职以解之凡辨法者考焉不信者刑之疏凡辨至刑之释曰按上文大史既受邦国官府都鄙治职文书其三者之内有争讼来正之者大史观其辨法得理考之不信者刑之者事理妄冒不信者刑罚之注谓邦至之者释曰郑知此事是邦国官府都鄙者以其文承上文三者之下故知之凡邦国都鄙及万民之有约剂者藏焉以贰六官六官之所登疏凡邦至所登释曰上文邦国官府都鄙三者俱充此约不言官府者此举邦国都鄙及万民在外者而言其实官府约剂亦藏之云以贰六官者六官各有一通此大史亦副写一通故云以贰六官云六官之所登者约剂相续不绝在后六官更有约剂皆副写一通上于大史以藏之注约剂至登焉释曰郑知约剂要盟之载辞及券书者按司盟凡邦国有疑会同则掌其盟约之载故知约剂中有盟要之载辞言及券书者此经万民约剂无盟要载辞惟有券书故别言券书郑知所藏之中有法者按司盟云掌盟载之法下又云及其礼仪北面诏明神此既掌辞明并法亦藏之若约剂乱则辟法不信者刑之疏若约至刑之释曰盟誓要辞藏在府库在后抵冒其事不依要辞谓之约剂乱也则辟法者辟开也法则约剂也则为之开府库考按其然否不信者不依约剂与之刑罪故云不信者刑之正岁年以序事颁之于官府及都鄙疏正岁至都鄙释曰云正岁年者谓造历正岁年以闰则四时有次序依历授民以事故云以序事也云颁之于官府及都鄙者官府据在朝都鄙据三等采地先近及远故先言官府次言都鄙下乃言邦国注中数至乎在释曰云中数曰岁朔数曰年者一年之内有二十四气正月立春节启蛰中二月雨水节春分中三月清明节谷雨中四月立夏节小满中五月芒种节夏至中六月小暑节大暑中七月立秋节处暑中八月白露节秋分中九月寒露节霜降中十月立冬节小雪中十一月大雪节冬至中十二月小寒节大寒中皆节气在前中气在后节气一名朔气朔气在晦则后月闰中气在朔则前月闰节气有入前月法中气无入前月法中气市则为岁朔气匝则为年假令十二月中气在晦则闰十二月十六日得后正月立春节此即朔数曰年至后年正月一日得启蛰中此中气匝此即是中数曰岁云中朔大小不齐正之以闰者周天三百六十五度四分度之一日一日行一度月一日行十三度十九分度之七二十四气通闰分之一气得十五日二十四气分得三百六十度仍有五度四分度之一一度更分为三十二五度为百六十四分度之一者又分为八分通前为百六十八分二十四气分之气得七分若然二十四气气有十五日七分五气得三十五分取三十二分为一日余三分推入后气即有十六日气者十五日七分者故云中朔大小不齐正之以闰者月有大小一年三百五十四日而已自余仍有十一日是以三十三月已后中气在晦不置闰则中气入后月故须置闰以补之故云正之以闰是以云若今时作历日矣云定四时以次序者尧典以闰月定四时解经中序故云定四时以次序云授民时之事者亦取尧典敬授民时解经中事春秋传曰者文公六年冬闰月不告朔非礼也闰以正时时以作事事以厚生生民之道于是乎在不告闰朔弃时正也何以为民彼讥文公不告闰朔引之者证闰岁年之事也颁告朔于邦国疏注天子至之也释曰郑云天子班朔于诸侯诸侯藏之于祖庙者按礼记玉藻诸侯皮弁听朔于大祖大祖即祖庙也至朔朝于庙告而受行之者诸侯约天子故县之于中门而日敛之藏之于祖庙日月用羊告而受行之此经及论语称告朔玉藻谓之听朔春秋谓之视朔视朔者人君入庙视之告者使有司读祝以言之听者听治一月政令所从言之异耳郑司农云以十二月朔布告天下诸侯者言朔者以十二月历及政令若月令之书但以受行号之为朔故春秋传曰者还是桓十七年传文春秋之义天子班历于诸侯日食书日不班历于诸侯则不书日其不书日者犹天子日官失之不班历引之证经天子有班告朔之事闰月诏王居门终月疏闰月至终月释曰明堂路寝及宗庙皆有五室十二堂四门十二月听朔于十二堂闰月各于时之门故大史诏告王居路寝门若在明堂告事之时立行祭礼无居坐之处若在路寝堂与门听事之时各居一月故云居门终月注门谓至之闰释曰郑知此经门是路寝门者按玉藻云闰月则阖门左扉立于其中不云居又不云终月此经言居门终月故知此寝门先郑云月令十二月据月令而言按月令是秦时书明堂路寝有九室大室在中央四角各有二堂隔之为个堂大室正东之堂谓之青阳正南之堂谓之明堂正西之堂谓之总章正北之堂谓之玄堂云左右之位者青阳明堂总章玄堂各有左右之位月令谓之左右个故月令孟春居青阳左个仲春居青阳季春云居青阳右个孟夏云明堂左个仲夏居明堂季夏云居明堂右个孟秋云居总章左个仲秋居总章季秋云居总章右个孟冬居玄堂左个仲冬居玄堂季冬居玄堂右个月令皆云居故郑以大寝解之是以先郑引之证此大寝之礼云惟闰月无所居居于门者以其十二月居十二堂故云闰月无所居居于门云故于文王在门谓之闰者解闰字之意以闰月王在门中故制文字亦王在门中谓之闰也大祭祀与执事卜日疏注执事至视墨释曰知执事大卜之属者大卜掌卜事故知执事是大卜言之属者兼有卜师及卜人知当视墨者按占人云君占体大夫占色史占墨卜人占坼彼言史者即此大史故知当视墨戒及宿之日与群执事读礼书而协事疏戒及至协事释曰戒及宿之日者戒谓散齐七日宿谓致齐三日云与群执事读礼书而协事者当此二日之时与群执事预祭之官读礼书而协事恐事有失错物有不供故也祭之执书以次位常疏祭之至位常释曰言执书者谓执行祭礼之书若今仪注以次位常者各居所掌位次常者此礼一定常行不改故云常也辨事者考焉不信者诛之疏注谓抵冒其职事释曰此谓助祭之人大史掌礼知行事得失所行依注谓之事则与人考焉抵冒职事诈欺不信者刑诛之大会同朝觐以书协礼事疏大会同朝至礼事释曰天子与诸侯不录及将币之日执书以诏王疏及将至诏王释曰将币之日者则上经所习会同之事至此得朝觐之时则有三享之礼将送也币谓璧帛之等故云将币之日云执书以诏王者王与诸侯行礼之时大史执礼书以告王使不错误大师抱天时与大师同车疏大师至同车释曰云大师者大起军师也云抱天时者大史知天道天时谓天文见时候者史抱此天时与大师瞽人知天道者同在一车之上共察天文故同车也注郑司至之长释曰先郑云大出师则大史主抱式以知天时处吉凶者云抱式者据当时占文谓之式以其见时候有法式故谓载天文者为式知天时处吉凶者候天时知吉凶以告王故云处吉凶国语者按周语单子谓鲁成公吾非瞽史焉知天道春秋传者在哀六年玄谓瞽即大师者此足先郑之义周语云瞽者即此经大师一也云大师瞽官之长者按春官瞽人之内立其贤者为大师之官故云瞽官之长大迁国抱法以前大丧执法以莅劝防遣之日读诔疏注遣谓至天道释曰遣谓大遣奠故以遣谓祖庙之奠云人之道终于此者以其未葬已前孝子不忍异于生仍以生礼事之至葬送形而往迎魂而反则以鬼事之故既葬之后当称谥故诔生时之行而读之此经诔即累也云大师又帅瞽廞之而作谥者按大师职凡大丧帅瞽而廞作柩谥云言王之诔谥成于天道者按礼记曾子问惟天子称天以诔之注云以其无尊焉彼又引公羊传制谥于南郊瞽史既知天道又于南郊祭天之所称天以诔之是王之谥成于天道也若然先于南郊制谥乃于遣之日读之葬后则称谥凡丧事考焉小丧赐谥疏注小丧卿大夫也释曰大史虽赐之谥不读使小史读之故小史职云卿大夫之丧赐谥读诔彼注云其读诔亦以大史赐谥为节事相成其卿大夫将作谥之时其子请于君君亲为之制谥谥成使大史将往赐之小史至遣之日往为读之知义然者见礼记檀弓云公叔文子卒其子戍请谥于君曰日月有时将葬矣请所以易其名者君曰昔者夫子脩其班制以与四邻交卫国之社稷不辱不亦文乎是其事也明礼亦当然其诸侯之法按曾子问云贱不诔贵幼不诔长诸侯相诔非礼春秋之世卑谥于尊不得如礼按曲礼言谥曰类以其象聘问之礼见天子乃使大史赐之谥小史不读之以其诸侯自有史若然此直言小丧赐之谥则三公诸侯亦在焉凡射事饰中舍筭执其礼事疏凡射至礼事释曰言凡射事者则大射宾射燕射之等皆使大史为此三事饰中者谓饰治使絜静舍筭者射有三番第一番三耦射不释筭第二第三番射乃释筭执其礼事者大史主礼者天子诸侯射先行燕礼后乃射其中礼事皆大史掌之注舍读至未闻释曰先郑云中所以盛筭也者司农之意所有射筭皆盛于中故后郑不从玄谓设筭于中以待射时而取之中则释之者按乡射大射筭皆于中西设八筭于中内偶升将射大史取中之八筭执之待射中则更设于中待第二耦射第三耦已下皆然乡射礼曰已下是乡射记文云君国中射皮竖中者谓燕礼在寝则以皮竖兽形为中云于郊则闾中者谓大学之射云于竟则虎中者谓与邻国君射也云大夫兕中士鹿中者大夫士各一中故大夫以兕兽为中士以鹿兽为中云天子之中未闻者经记不言故也小史掌邦国之志奠系世辨昭穆若有事则诏王之忌讳疏小史至忌讳释曰小史掌邦国之志者邦国连言据诸侯志者记也诸侯国内所有记录之事皆掌之云奠系世者谓定帝系世本云辨昭穆者帝系世本之中皆自有昭穆亲疏故须辨之云若有事者谓在庙中有祈祭之事云则诏王之忌讳者谓小史告王以先王之忌讳也注郑司至其庙释曰古者记识物为志春秋传所谓周志者皆是左氏传殽之役晋襄公缚秦囚来驹失戈狼覃取戈斩囚遂为车右箕之役先轸黜之而立续简伯其友曰盍死之覃曰吾未获死所其友曰吾与汝为难覃曰周志有之勇则害上不登于明堂引之者证志为记识之义也引韩宣子者按昭公二年左氏传晋韩起来聘观书于大史氏见易象与鲁春秋引之者证史官掌邦国之志此经小史掌志引大史证之者大史史官之长共其事故也云系世谓帝系世本之属是也者天子谓之帝系诸侯谓之世本云瞽蒙讽诵之者按瞽蒙职云掌讽诵诗世奠系鼓琴瑟是也云先王死日为忌名为讳者告王当避此二事大祭祀读礼法史以书叙昭穆之俎簋疏大祭至俎簋释曰此言叙昭穆之俎簋则非外神耳则大祭祀惟谓祭宗庙三年一祫之时有尸主兼序昭穆俎簋也注读礼至比之释曰郑知读礼法是大史与群执事者大史职云大祭祀戒及宿之日与群执事读礼书而协事彼云礼书即此礼法也云言读礼法者小史叙俎簋以为节者谓大史读礼法之时小史则叙昭穆及俎簋当依礼法之节校比之使不差错故俎及簋云为节也齐景公事在昭二十年左氏传彼传云公有疾语晏子曰据与款谓寡人能事鬼神故欲诛于祝史是其事也大丧大宾客大会同大军旅佐大史凡国事之用礼法者掌其小事疏大丧至小事释曰此数事皆大史掌之小史得佐之卿大夫之丧赐谥读诔疏注其读至相成释曰按大史云小丧赐谥注云小丧卿大夫之丧注取此文彼不云读诔今此云卿大夫之丧赐谥读诔赐谥是大史之事非小史但小史于大史赐谥之时须诔列生时行迹而读之故云其读诔亦以大史赐谥为节云事相成者谥法依诔为之故云事相成冯相氏掌十有二岁十有二月十有二辰十日二十有八星之位辨其叙事以会天位疏冯相至天位释曰云十有二岁者岁谓太岁左行于地行有十二辰一岁移一辰者也云十有二月者谓斗柄月建一辰十二月而周故云十有二月云十有二辰者谓子丑寅卯之等十有二辰也十日者谓甲乙丙丁之等也云二十八星者东方角亢氐房心尾箕北方斗牛之等为二十八星也若指星体而言谓之星日月会于其星即名宿亦名辰亦名次亦名房云之位者总五者皆有位处也云辨其叙事者谓五者皆与人为候之以为事业次叙而事得分辨故云辨其序事也云以会天位者五者在天会合而为候也此谓之五者也注岁谓至术云释曰云岁谓大岁岁星与日同次之月斗所建之辰者此太岁在地与天上岁星相应而行岁星为阳右行于天一岁移一辰又分前辰为一百三十四分而侵一分则一百四十四年跳一辰十二辰匝则总有千七百二十八年十二跳辰匝以此而计之十二岁一小周谓一年移一辰故也千七百二十八年一大周十二跳匝故也岁左行于地一与岁星跳辰年岁同此则服虔注春秋龙度天门是也以岁星本在东方谓之龙以辰为天门故以岁日跳度为龙度天门也云岁星与日同次之月斗所建之辰者以岁星为阳人之所见大岁为阴人所不睹既岁星与大岁虽右行左行不同要行度不异故举岁星以表大岁言岁星与日月次之月一年之中惟于一辰之上为法若元年甲子朔旦冬至日月五星俱赴于牵牛之初是岁星与日同次之月十一月斗建子子有大岁至后年岁星移向子上十二月日月会于玄枵十二月斗建丑丑有大岁自此已后皆然引乐说者证太岁在月建之义也云然则今历大岁非此也者以今历太岁岁星北辰大岁无跳辰之义非此经太岁者也云岁日月辰星宿之位谓方面所在者此五物皆依四方四面十二辰而见故云方面所在云谓若仲春辨秩东作已下者按尚书皆作平秩不为辨秩今皆云辨秩据书传而言辨其平也注引国语者周语文云王合位于三五者按彼武王伐纣之时岁在鹑火月在天驷日在析木之津辰在斗柄星在天元引之者证经五者各于其位冬夏致日春秋致月以辨四时之叙疏冬夏至之叙释曰此经欲知人君政之得失之所致观日月之景以辨四时之叙若政教得所则四时之景依度若依度则四时之叙得正矣必冬夏致日春秋致月者以日者实也故于长短极时致之也月者阙也故于长短不极时致之也注冬至至正矣释曰郑知冬至景丈三尺者按易纬通卦验云冬至日置八神树八尺之表日中视其影如度者岁美人和晷不如度者岁恶人伪言政令为之不平注神读如引言八引者树杙于地四维四中引绳以正之故因名之曰引立表者先正方面于视日审矣晷进则水晷退则旱进尺二寸则月食退尺二寸则日食注云晷进谓长于度日之行黄道外则晷长晷长者阴胜故水晷短于度者日之行入进黄道内故晷短晷短者阳胜是以旱进尺二寸则月食者月以十二为数以势言之宜为月食退尺二寸则日食者日之数备于十晷进为盈晷退为缩冬至晷长丈三尺至云所立八尺之表阴长丈三尺长之极彼虽不言夏至尺五寸景以冬至景长丈三尺反之致夏惟尺五寸景也是以郑注考灵耀云日之行冬至之后渐差向北夏至之后渐向南日差大分六小分四大分六者分一寸为十分小分四者分一寸为十分一寸千里则差六百四十里按大司徒职云日至之景尺有五寸谓之地中从夏至之后差之至冬至得丈三尺景又按天文志春秋分日在娄而晷中立八尺之表而晷景长七尺三寸六分云极则冬无愆阳夏无伏阴者愆阳伏阴者昭四年申丰辞以其德政所致而四时之景合度故阴阳和也云春分日在娄秋分日在角而月弦于牵牛东井亦以其景知气至不者按通卦验云夫八卦气验常不在望以入月八日不尽八日候诸卦气注云入月八日不尽八日阴气得正而平以此而言明致月景亦用此日矣若然春分日在娄其月上弦在东井圆于角下弦于牵牛秋分日在角上弦于牵牛圆于娄下弦东井故郑并言弗弦于牵牛东井不言圆望义可知也此以三月诸星复若不在三月则未到本位大判皆以合昏星体在酉而言以其二月春分娄星昏在酉秋分角星昏亦在酉以是推之皆可知按天文志云月有九行云黑道二出黄道北赤道二出黄道南白道二出黄道西青道二正出黄道东立春春分日东从青道云云然则用之决房中赤青出阳道白黑出阴道月失节度而行出阳道则旱风出阴道则雨此云九行则通数黄道也进入黄道南别谓之赤道夏时月在黄道南谓之赤道进入黄道北谓之黑道东西自相对春时月行黄道东谓之青道进入黄道西谓之白道秋时月在黄道西谓之白道进入黄道东谓之青道此皆不得其正故曰出阳道则旱风出阴道则雨若在黄道是其正亦如日然故星备云明王在上则日月五星皆乘黄道又云黄帝占曰天道有三黄道者日月五星所乘问曰按郑驳异义云三光考灵耀书云日道出于列宿之外万有余里谓五星则差在其内何得与日同乘黄道及问曰日何得在娄角牵牛东井乎答曰黄道数宽广虽差在内犹不离黄道或可以上下为外内又按天文志云春秋分日在娄角去极中而晷中立八尺之表而晷景长七尺三寸六分也若然通卦验云春秋晷长七尺二寸四分者谓晷表有差移故不同也保章氏掌天星以志星辰日月之变动以观天下之迁辨其吉凶疏保章至吉凶释曰上冯相氏掌日月星辰不变依常度者此官掌日月星辰变动与常不同以见吉凶之事注志古至见焉释曰云志右文识识记也者古之文字少志意之志与记识之志同后代自有记识之字不复以志为识故云志古文识识即记也云星谓五星者按天文志谓东方岁南方荧惑西方大白北方辰中央镇星云辰日月所会者左氏传士文伯对晋侯之辞也云五星有赢缩者按天文志云岁星所在其国不可以伐人起舍如前出赢赢为客晚出为缩缩为主人故人有言曰天下大平五星循度亡有逆行日不蚀朔月不蚀望云圜角者星备云五星更王相休废其色不同王则光芒相则内实休则光芒无角不动摇废则少光色顺四时其国皆当也又云立春岁星王七十二日其色有白光角芒土王三月十八日其色黄而大休则圆废则内虚立夏荧惑王七十二日色赤角芒土王六月十八日其色黄而大立秋大白王七十二日光芒无角土王九月十八日其色黄而大立冬辰星王七十二日其色白芒角土王十二月十八日其色黄而大星当王相不芒角其邦大弱强国取地大弱失国亡土也云日有薄蚀晕珥者此则视祲职具释其事也云月有亏盈者此则礼运所云三五而盈三五而阙也云朓侧匿之变者按尚书五行传云晦而月见西方谓之朓朔而月见东方谓之侧匿侧匿则侯王其肃朓则侯王其舒云七者右行列舍者七谓日月五星皆右行于天留伏顺逆以见吉凶故云天下祸福变移所在皆见焉若然经有辰郑云日月所会直释辰名不解辰之祸福者但辰与二十八星随天左行非所以见吉凶已见冯相氏而此言之者星辰是相将之物挟句而言故郑不释为祸福之事也以星土辨九州之地所封封域皆有分星以观妖祥疏以星至妖祥释曰此经论北斗及二十八宿所主九州及诸国封域之妖祥所在之事故云以星土也云辨九州之地者据北斗而言云所封封域者据二十八星而说云皆有分星者总解九州及诸国也云以观妖祥者据星见征应所在以观妖祥之事也注星土至为象释曰先郑所引春秋传者按昭元年左氏传郑子产云辰为商星参为晋星又襄九年左氏传云辰为商主大火此所引及国语皆据诸国而言故增成其义并释九州之土也后郑云大界则曰九州者此解经九州之地按春秋纬文耀钩云布度定记分州系象华岐以龙门积石至三危之野雍州属魁星则大行以东至碣石王屋砥柱冀州属枢星三河雷泽东至海岱以北兖州青州属机星蒙山以东至南江会稽震泽徐扬之州属权星大别以东至雷泽九江荆州属衡星荆山西南至岷山北岖鸟鼠梁荆属开星外方熊耳以至泗水陪尾豫州属摇星此九州属北斗星有七州有九但衮青徐扬并属二州故七星主九州也周之九州差之义亦可知云州中诸国已下别释经所封封域古黄帝时堪舆亡故其书亡矣云堪舆虽有郡国所入度非古数者谓后代有作堪舆者非古数虽非古数时有可言者故云今其存可言者十二次之分也者但吴越在南齐鲁在东今分星或北或西不依国地所在者此古之受封之日岁星所在之辰国属焉故也吴越二国同次者亦谓同年度受封故同次也云此分野之妖祥主用客星彗孛之气为象者按公羊传昭十七年冬有星孛于大辰孛者何彗星也何休云孛彗者邪乱之气扫故置新之象左氏申繻曰彗所有除旧布新如是彗孛一也时为宋卫陈郑灾天文志彗长丈二言用客星者彗非位奔霣而入他辰者也以十有二岁之相观天下之妖祥疏以十至妖祥释曰此经又以太岁以观妖祥之异耳注岁谓至是也释曰云岁谓大岁者上文已说五星讫以文次而推知非岁星故知是在地之太岁也其惟太岁所在以下于上冯相氏释讫郑恐人不晓故重言之也先郑云太岁所在岁星所居者亦欲见推太岁之处云岁星所居亦是岁星与日同次之月也太岁所在亦是斗所建之辰下有大岁也云越得岁而吴伐之必受其凶之属者按昭三十二年夏吴伐越史墨曰不及四十年越其有吴乎越得岁而吴伐之必受其凶按昭十三年蔡复之岁岁在大梁至昭三十二年正应在析木而越得岁者按彼服注岁星在星纪吴越之分野蔡复之岁岁在大梁距此十九年昭十五年有事于武宫之岁龙度天门龙岁星也天门在戌是岁越过故使今年越得岁龙东方宿天德之贵神其在所之国兵必昌向之以兵则凶吴越同次吴先举兵故凶也或岁星在越分中故云得岁史墨知不及四十年越有吴者以其岁星十二年一周天存亡之数不过三纪三者天地人之数故岁星三周星纪至玄枵哀二十二年越灭吴至此三十八年郑君之义则不然故春秋志云五星之期各用数有气者期远而祸大无气者期近而祸小吴越以夏周之孟夏建卯仲夏建辰木用事之时木数三木用事则岁星王当从远期以三乘十二为三十六岁星复其所而三十七过其次而岁星去矣故伐越亦后至哀二十二年积三十八年冬十一月丁亥而越灭吴按越兴在哀二十年吴恶未周故不灭也此郑义与服小异大同也按括地象天不足于西北则西为天门昭十五年岁星正应在鹑首越一次当在鹑火是以昭三十二年得在星纪若然天门不在戌者但龙度天门正应在五月日体在鹑首与岁星同次日没于戌岁星亦应没由度戌至酉上见而不没故云龙度天门以五云之物辨吉凶水旱降丰荒之祲象疏以五至祲象释曰物色也此五色之云以辨吉凶也云水旱降丰荒者水旱降为荒凶也风雨降为丰吉也云之祲象者祲谓日旁云气以见五色之云则知吉凶也注物色至救政释曰郑知视日旁云气之色者以其视祲职十者皆视日旁云气之色此云祲象故知所视五云亦视日旁云气之色也郑知水旱所下之国者以其云降明据日旁云气则知当十二辰之分野所下之国有丰荒也郑以二至二分观云色者即所引春秋者是云青为蛊已下盖据阴阳书得知按僖五年左氏传云春王正月辛亥朔日南至公既视朔遂登观台以望而书礼也凡分至启闭必书云物为备故也注云分春秋分至冬夏至启立春立夏闭立秋立冬据八节而言也先郑引下文凡此五物者欲见春秋与此相当故也以十有二风察天地之和命乖别之妖祥疏以十至妖祥释曰此一经欲见十二辰顺律气以知妖祥之事注十有至审矣释曰郑知十二风是十二辰气为风者师旷云歌北风南风皆据十二辰之气为风故知风即气也云吹其律以知和不其道亡者郑亦按师旷吹律而知此气亦当吹律也今无吹律之法故云其道亡引襄十八年者是时郑属晋不复事楚楚师伐之晋为盟主欲救之故师旷吹律以观楚强弱按彼服注北风无射夹钟以北南风沽洗以南吕以南云命乖别审矣者以南风弱即知楚无功是其命楚师乖离别审矣按考异邮曰阳立于五极于九五九四十五日一变以阴合阳故八卦主八风距同各四十五日艮为条风震为明庶风巽为清明风离为景风坤为凉风兑为阊阖风干为不周风坎为广莫风按通卦验云冬至广莫风十二月大寒小寒皆不云风至立春条风至雨水勐风至二惊蛰不见风至春分明庶风至清明雷鸣雨下清明风至玄鸟来谷雨不见风立夏清明风至小满不见风五月芒种不见风夏至景风至小暑大暑不见风立秋凉风至处暑不见风白露不见风秋风凉风至寒露霜降皆不见风立冬不周风至小雪大雪皆不见风如是无十二风何云十二月皆有风乎按通卦验云三月六月九月十二月皆不见风惟有八以当八卦八节云十一月者则干之风渐九月坤之风渐八月艮之风渐十二月巽之风渐三月故清明节次云清明风立夏复云清明风是清明风主三月复主四月则其余四维之风主两月可知雨水勐风与条风俱在正月则勐风非八卦之风亦不如之凡此五物者以诏救政访序事疏凡此至序事释曰此经总计上五经文云凡此五物者谓从掌天星以下五经并是已见之物有此五事云诏者诏告也告王改脩德政以备之以救止前之恶政云访序事者谓事未至者预告王访谋今年天时占相所宜次叙其事使不失所也内史掌王之八枋之法以诏王治一曰爵二曰禄三曰废四曰置五曰杀六曰生七曰子八曰夺疏内史至曰夺释曰按大宰有诛无杀此有杀无诛者诛与杀相因欲见为过不止则杀之假令过失已丽于法内之圜土司圜职云掌收教罢民又云不能改而出圜土者杀之是因过而致杀也八者不与大宰次第同者亦欲见事起无常故不依本也执国法及国令之贰以考政事以逆会计疏执国至会计释曰以内史掌爵禄杀生之事故执国法及国令之贰者国法大宰掌其正国令谓若凡国之政令故亦掌其贰因即句考其政事及会计以知得失善恶而诛赏也注国法至八则释曰按太宰则皆训为法故知国法中含有六典八法八则也掌叙事之法受纳访以诏王听治疏注叙六至其情释曰云叙六叙也者按小宰职有六序六序之内云六曰以序听其情是其听治之法也凡命诸侯及孤卿大夫则策命之疏凡命至命之释曰周法爵及士余文更不见命士之法明士亦内史命之不言者以其贱略之也注郑司至以出释曰此事见僖二十八年左氏传以晋文公败楚于城濮王命为侯伯之长按曲礼云大国曰伯父州牧曰叔父晋既大国而云叔父者王以州牧之礼命之故也凡四方之事书内史读之疏凡四至读之释曰言四方之事书者诸侯凡事有书奏白于王内史读示王注若今至省事释曰汉法奏事读之故举以况之也王制禄则赞为之以方出之疏注赞为至附庸释曰先郑云上农夫已下皆礼记王制文按彼所释凡地有九等按遂人注有夫有妇乃成家自二人以至十人为九等则地有上上上中上下中上中中中下下上下中下下若然上地之中有上上之地食十人上中食九人今言上农夫食九人不言上上食十人者欲取下士食九人禄与上中之地食九人同故据上中已下而言也云其次食八人据上下之地云其次食七人者据中上之地云其次食六人者据中中之地云其次食五人者据中下之地又不言下上之地食四人以下者欲见八人以下至五人有四等当庶人在官者有府史胥徒其禄以是为差故不言四人以下也若然则府食八人史食七人胥食六人徒食五人故云庶人在官者其禄以是为差也云诸侯之下士视上农夫禄足以代其耕也者欲见从下士以上禄转多故以此为本以增之杜子春云方直谓今时牍也者古时名为方汉时名为牍故举以说之玄谓王制曰已下以先郑不言者故引之以增成其义欲见此经所云据王臣为本故先郑后郑内外兼见赏赐亦如之疏赏赐亦如之释曰此谓王以恩惠赏赐臣下之禄亦以方书赞为之辞按司勋职凡赏无常轻重视功功多则多功少则少耳内史掌书王命遂贰之疏内史至贰之释曰谓王有诏敕颁之事则当副写一通藏之以待勘校也外史掌书外令疏注王令下畿外释曰经典凡言四方及外者据畿外而言经言外因知王下畿外之命也掌四方之志疏注志记至梼杌释曰谓若鲁之春秋之等孟子文名春秋者谓四时之书春为阳之首秋为阴之先故举春秋以包四时也云晋谓之乘者春秋为出军之法甸方八里出长毂一乘故名春秋为乘也云楚谓之梼杌者梼杌谓恶兽春秋者直史不避君之善恶事同梼杌故谓春秋为梼杌也皆是国异故史异名也引之者欲见春秋是记事云与四方之志为一故也掌三皇五帝之书疏注楚灵至五典释曰按孝经纬云三皇无文五帝画象三王肉刑又世本作云苍颉造文字苍颉黄帝之史则文字起于黄帝今此云五帝之书为可而云三皇之书者三皇虽无文以有文字之后仰录三皇时事故云掌三皇之书也按昭十二年楚灵王谓左史倚相能读三坟五典八索九丘彼三坟三皇时书五典五帝之常典八索八王之法九丘九州亡国之戒下有延叔坚马季长等所说不同惟孔安国尚书序解三坟五典与郑同以无正文故所解有异掌达书名于四方疏注谓若至读之释曰尚书有尧典舜典禹贡之等是书之篇名聘礼记云百名以上书之于策不满百名书之于方其文字之书名俱是书名此经宜云书名未知何者之书名故郑两解之云古曰名今曰字古者之文字少直曰名后代文字多则曰字字者滋也滋益而名故更称曰字正其名字使四方知而读之也若以书使于四方则书其令磬师掌教击磬击编钟疏注教教至之编释曰郑知教教视了者视了职云掌播鼗击笙磬颂磬若然视了不言击钟知亦教视了击编钟者以磬是乐县之首故特举此言其实编钟亦视了击之故镈师注云击钟者亦视了也云磬亦编于钟言之者钟有不编不编者钟师击之者郑知钟有不编者以此经云击磬不言编则磬无不编以其无可对故不言编钟言编则对不编者故郑云磬亦编于钟言之者钟有不编不编者钟师自击之也郑必知钟有不编使钟师自击者以其言教视了击编钟明不编者不教视了不教者自击之可知是以钟师云掌金奏又云以钟鼓奏九夏明是钟不编者十二辰零钟也若书传云左五钟右五钟也杜子春读编为编书之编者按史记孔子读易韦编三绝是古者未有纸皆以韦编竹简此钟磬亦编之十六枚在一虡故读从之也教缦乐燕乐之钟磬疏注杜子至钟磬释曰子春读缦为慢后郑不从之也玄谓缦读为缦锦之缦者时有缦锦之言依俗读之也云谓杂声之和乐者也者谓杂弄调和引学记为证按彼郑注云操缦杂弄即今之调辞曲若不学调弦则不能安意于弦也云燕乐房中之乐者此即关雎二南也谓之房中者房中谓妇人后妃以风喻君子之诗故谓之房中之乐凡祭祀奏缦乐钟师掌金奏疏注金奏至及镈释曰此即钟师自击不编之钟凡作乐先击钟故郑云金奏击金以为奏乐之节是以下云以钟鼓奏九夏亦先云钟也郑云金谓钟及镈者以是二者皆不编独县而已凡乐事以钟鼓奏九夏王夏肆夏昭夏纳夏章夏齐夏族夏祴夏骜夏疏注以钟至能具释曰云以钟鼓者先击钟次击鼓者钟师直击钟不击鼓而兼云鼓者凡作乐先击钟次击鼓欲见鼓钟先后次第故兼言之也钟中得奏九夏者谓堂上歌之堂下以钟鼓应之故左氏传云晋侯歌钟二肆亦谓歌与钟相应而言也云夏大也者欲明此九夏者皆诗之大者故云乐之大歌有九杜子春云祴读为陔鼓之陔者汉有陔鼓之法故乐师先郑云若今时行礼于大学罢出以鼓陔为节故读从之也云王出入奏王夏尸出入奏肆夏牲出入奏昭夏者皆大司乐文云四方宾来奏纳夏臣有功奏章夏夫人祭奏齐夏族人侍奏族夏者此四夏皆无明文或子春别有所见故后郑从之云宾醉而出奏陔夏者宾醉将出奏之恐其失礼故戒切之使不失礼是以乡饮酒乡射燕礼大射宾醉将出之时皆云奏陔云公出入奏骜夏者按大射云公入奏骜夏是诸侯射于西郊自外入时奏骜夏不见出时而云出者见乐师云行以肆夏趋以采荠出入礼同则骜夏亦出入礼同故兼云出也此九夏者惟王夏惟天子得奏诸侯已下不得其肆夏则诸侯亦当用故燕礼奏肆夏大夫已下者不得故郊特牲云大夫之奏肆夏由赵文子始明不合也其昭夏已下诸侯亦用之其骜夏天子大射入时无文故子春取大射公入骜以明天子亦用也云肆夏诗也者子春之意九夏皆不言诗是以解者不同故杜注春秋云肆夏为乐曲名今云肆夏诗则九夏皆诗后郑从之春秋传曰已下襄公四年传文云俱称三谓其三章者此皆篇而云章者子春之意以章名篇耳引国语曰金奏肆夏繁遏渠天子所以享元侯者歌诗尊卑各别若天子享元侯升歌肆夏颂合大雅享五等诸侯升歌大雅合小雅享臣子歌小雅合乡乐若两元侯自相享与天子享己同五等诸侯自相享亦与天子享己同诸侯享臣子亦与天子享臣子同燕之用乐与享同故燕礼燕臣子升歌鹿鸣之等三篇襄四年晋侯享穆叔为之歌鹿鸣云君所以嘉寡君是享燕同乐也云所谓三夏矣者即上引春秋肆夏三不拜三是三夏故云三夏吕叔玉者是子春引之者子春之意与叔玉同三夏并是在周颂篇故以时迈执竞思文三篇当之后郑不从者见文王大明绵及鹿鸣四牡皇皇者华皆举见在诗篇名及肆夏繁遏渠举篇中义意故知义非也玄谓以文王鹿鸣言之则九夏皆诗篇名者以襄四年晋侯享穆叔奏肆夏与文王鹿鸣同时而作以类而言文王鹿鸣等既是诗明肆夏之三亦是诗也肆夏既是诗则九夏皆诗篇名也云颂之族类也者九夏并是颂之族类也云此歌之大者以其皆称夏也云载在乐章者此九夏本是颂以其大而配乐歌之则为乐章载在乐章也云乐崩亦从而亡是以颂不能具者乐崩在秦始皇之世随乐而亡颂内无故云颂不能具也凡祭祀飨食奏燕乐疏注以钟鼓奏之释曰飨食谓与诸侯行飨食之礼在庙故与祭祀同乐故连言之知以钟鼓奏之者以其钟师奏九夏用钟鼓故知此燕乐亦用钟鼓奏之可知也凡射王奏驺虞诸侯奏貍首卿大夫奏采苹士奏采蘩疏凡射至采蘩释曰言凡射则大射宾射等同用此为射节故言凡射人与乐师辨其节数于此见其作乐人为之故数职重言注驺虞圣兽释曰按异义今诗韩鲁说驺虞天子掌鸟兽官古毛诗说驺虞义兽白虎黑文食自死之肉不食生物人君有至信之德则应之周南终麟止召南终驺虞俱称嗟叹之皆兽名谨按古山海经周书云驺虞兽说与毛诗同是其圣兽也掌鼙鼓缦乐疏注鼓读至和之释曰鼓读如庄王鼓之鼓者读从左氏传庄王亲鼓之鼓玄谓作缦乐击鼙以和之者此官主击鼙于磬师作缦乐则钟师击鼙以和之笙师掌教龡竽笙埙籥箫篪笛管舂牍应雅以教祴乐疏注教教至失礼释曰此乐器瞽蒙有视了无所以知不教瞽蒙者按小师云教鼓鼗埙箫管弦歌注云教教瞽蒙也以小师在瞽蒙之上又瞽蒙所作与小师同故知小师所教瞽蒙笙师所教文在视了之下不可隔视了教瞽蒙其视蒙虽不云其器明所教教视了也先郑云竽三十六簧笙十三簧者按通卦验竽长四尺二寸注云竽管类用竹为之形参差象鸟翼鸟火禽火数七冬至之时吹之冬水用事水数六六七四十二竽之长盖取于此也笙十三簧广雅云笙以匏为之十三管宫管在左方竽象笙三十六管宫管在中央礼图云竽长四尺二寸此竽三十六簧与礼图同云篪七空者广雅云篪以竹为之长尺四寸八孔一孔上出寸三分礼图云篪九空司农云七空盖写者误当云八空也或司农别有所见云春牍以竹大五六寸长七尺短者一二尺其端有两空髟米画以两手筑地应长六尺五寸其中有椎雅状如漆筩而弇口大二围长五尺六寸以羊韦鞔之有两纽疏画者此皆约汉法知之而言郑注巾车髤赤多黑少之色疏画者长疏而画之子春读笛为荡涤之涤读从郊特牲臭味未成涤荡其声之涤云今时所吹五空竹笛后郑从之也玄谓祴乐祴夏之乐者以其钟师有祴夏此祴乐与之同故知此所教祴乐是钟师所作祴夏者也云笙师教之则三器在庭可知矣者以其笙管在堂下近堂则三者亦在堂下远堂在庭可知云宾醉而出奏祴夏者此则乡饮酒及乡射之等宾出奏陔是也云以此三器筑地为之行节明不失礼者三器言舂舂是向下之称是其筑地与祴乐连文明与祴乐为节可知也经中乐器不解埙与箫管者上文已释也凡祭祀飨射共其钟笙之乐疏注钟笙至之笙释曰郑为此解者以其笙师不掌钟而兼言钟故知义然也燕乐亦如之疏燕乐亦如之释曰言亦如之者谓作燕乐亦如上共其钟笙之乐也大丧廞其乐器及葬奉而藏之疏注廞兴至犹送释曰此所兴作即上竽笙已下皆作之送之于圹而藏之也大旅则陈之疏注陈于至其县释曰此经直言陈之明陈于馔处而已不临其县其临县者大司乐故大司乐云大丧临廞乐器注云临笙师镈师之属是也镈师掌金奏之鼓疏镈师至之鼓释曰镈师不自击镈使视了击之但击金奏之鼓耳注谓主至视了释曰知金奏之鼓谓主击晋鼓者鼓人职云以晋鼓鼓金奏故知之也金奏谓奏金金即钟镈钟镈以金为之故言金云然则击镈者亦视了者按视了直云乐作击编钟不言镈镈与钟同类大小异耳既击钟明亦击镈故云亦视了也凡祭祀鼓其金奏之乐飨食宾射亦如之军大献则鼓其恺乐凡军之夜三鼜皆鼓之守鼜亦如之疏凡祭至如之释曰云鼓其金奏之乐者金奏之乐者即八音是也亦以晋鼓鼓之飨食谓飨食来朝诸侯宾射亦谓与来朝诸侯射于朝皆鼓其金奏之鼓也军大献谓献捷于祖作恺歌亦以晋鼓鼓之云凡军之夜三鼜皆鼓之守鼜亦如之者亦鼓之也注守鼜至相似释曰郑知用鼖者鼓人职云鼖鼓军事此并军事故知用鼖也子春云一夜三击备守鼜也者鼓人注引司马法云昏鼓四通为大鼜夜半三通为晨戒旦明五通为发句是一夜三击备守鼜也春秋传者昭二十年卫侯如死鸟齐侯使公孙青聘卫宾将棷注云棷谓行夜子春云宾将趋读人音异云音声相似者趋与鼜音声相似皆是夜戒守也大丧廞其乐器奉而藏之疏大丧至藏之释曰此官所廞谓作晋鼓鼖而已以其当职所击者也韎师掌教韎乐祭祀则帅其属而舞之疏注舞之至之舞释曰知舞之以东夷之舞者以其专主夷乐则东夷之乐曰韎是也凡舞夷乐皆门外为之大飨亦如之旄人掌教舞散乐舞夷乐疏旄人至夷乐释曰云掌教舞散乐舞夷乐者旄人教夷乐而不掌鞮鞻氏掌四夷之乐而不教二职互相统耳但旄人加以教散乐鞮鞻氏不掌之也注散乐至及舞释曰云散乐人为乐之善者以其不在官之员内谓之为散故以为野人为乐善者也云若今黄门倡矣者汉倡优之人亦非官乐之内故举以为说也云夷乐四夷之乐者即孝经纬云东夷之乐曰靺南夷之乐曰任西夷之乐曰株离北夷之乐曰禁知亦皆有声歌及舞者此经有舞下鞮鞻氏云掌四夷之乐为其声歌是也凡四方之以舞仕者属焉疏凡四至属焉释曰云凡四方之以舞仕者属焉者此即野人能舞者属旄人选舞人当于中取之故也凡祭祀宾客舞其燕乐疏凡祭至燕乐释曰宾客亦谓飨燕时舞其燕乐谓作燕乐时使四方舞士舞之以夷乐籥师掌教国子舞羽龡籥疏注文舞至秉翟释曰此籥师掌文舞故教羽籥若武舞则教干戚也故云文舞有持羽吹籥者也云所谓籥舞也者所谓诗颂籥舞笙鼓彼亦文舞也文王世子曰秋冬学羽籥彼对春夏学干戈阳时学之法阳动秋冬学羽籥阴时学之法阴静诗云左手执籥右手秉翟者邶风简兮之篇引此二文者证皆文舞所执之器也此官所教当乐师教小舞互相足故文王世子云小乐正学干大胥赞之籥师学戈籥师丞赞之注云四人皆乐官之属也通职秋冬亦学以羽籥小乐正乐师也祭祀则鼓羽籥之舞疏注鼓之至之节释曰祭祀先作乐下神及合乐之时则使国子舞鼓动以羽籥之舞与乐节相应使不相夺伦故郑云鼓之者恒为之节宾客飨食则亦如之疏宾客至如之释曰亦鼓之以羽籥之舞与祭祀同以其俱在庙故乐亦同也大丧廞其乐器奉而藏之疏大丧至藏之释曰此所廞作惟羽籥而已不作余器籥章掌土鼓豳籥疏注杜子至之乐释曰子春云土鼓以瓦为匡以革为两面可击也后郑不从者土鼓因于中古神农之器黄帝已前未有瓦器故不从也先郑云豳籥豳国之地竹豳诗亦如之后郑不从者按下文吹豳诗吹豳雅吹豳颂更不见豳籥则是籥中吹豳诗及雅颂谓之豳籥何得有豳国之地竹乎若用豳国之地竹当云之籥故后郑云豳人吹籥之声章云豳人吹籥其义难明谓作豳人吹籥之声章商祝夏祝之类声章即下文豳诗之等是也明堂位曰土鼓蒯桴苇籥伊耆氏之乐者郑注礼运云土鼓筑土为鼓也蒯桴桴谓击鼓之物以土块为桴引之者破子春土鼓用瓦中春昼击土鼓龡豳诗以逆暑疏中春至逆暑释曰中春二月也言迎暑者谓中春昼夜等已后渐暄故预迎之耳注豳诗至诸阳释曰郑知吹之者以籥为之声者以发首云掌土鼓豳籥故知诗与雅颂皆用籥吹之也云七月言寒暑之事者七月云一之日觱发二之日栗烈七月流火之诗是寒暑之事云迎气歌其类也者解经吹豳诗逆暑及下迎寒皆当歌此寒暑之诗也云此风也而言诗诗总名也者对下有雅有颂即此是风而言诗诗总名含豳风矣故云诗不言风也云迎暑以昼求诸阳者对下迎寒以夜求诸阴也中秋夜迎寒亦如之疏中秋至如之释曰言亦如之亦当击土鼓龡豳诗也凡国祈年于田祖龡豳雅击土鼓以乐田畯疏凡国至田畯释曰此祈年于田祖并上迎暑迎寒并不言有祀事既告神当有祀事可知但以告祭非常故不言之耳若有礼物不过如祭法埋少牢之类耳此田祖与田畯所祈当同日但位别礼殊乐则同故连言之也注祈年至夫也释曰祈年祈丰年也者义取小祝求丰年俱是求甘雨使年丰故引彼解此也云田祖始耕田者谓神农也者此即郊特牲云先啬一也故甫田诗云琴瑟击鼓以御田祖以祈甘雨以介我稷黍毛云田祖先啬者也七月又有于耜举趾馌彼南亩之事亦是歌其类者按彼七月云三之日于耜四之日举趾同我妇子馌彼南亩田畯至喜并次在寒暑之下彼为风此为雅者也云谓之雅者以其言男女之正者先正之业以农为本是男女之正故名雅也司农云田畯古之先教田者此即月令命田舍东郊郑云田谓田畯是也尔雅曰畯农夫也者以其教农故号农夫国祭蜡则龡豳颂击土鼓以息老物疏国祭至老物释曰此为蜡直击土鼓按明堂位云土鼓苇籥伊耆氏之乐即此各有苇籥可知言以息老物者谓息田夫万物也注故书至之成释曰子春引郊特牲后郑从之增成其义耳故还引郊特牲而解之云求万物而祭之者即合聚万物而索飨之是也云乃祀而老息之者老即老物蜡祭是也息之者即息田夫腊祭宗庙是也云于是国亦养老焉者即所引月令孟冬劳农以休息之是也云豳颂亦七月也七月又有获稻作酒等至之事是亦歌其类也者其类谓获稻已下是也云谓之类者以其言岁终人功之成者凡言颂者颂美成功之事故于七月风诗之中亦有雅颂也郑注郊特牲云岁十二月周之正数故此郑云建亥解之知非夏十二月者以其建亥万物成故月令祈来年及腊先祖之等皆在孟冬月是十二月据周于夏为建亥十月也鞮鞻氏掌四夷之乐与其声歌疏注四夷至于舞释曰四夷乐名出于孝经纬钩命决故彼云东夷之乐曰韎持矛助时生南夷之乐曰任持弓助时养西夷之乐曰侏离持钺助时杀北夷之乐曰禁持楯助时藏皆于四门之外有辟是也按明堂位亦有东夷之乐曰韎南夷之乐曰任又按虞传云阳伯之乐舞侏离则东夷之乐亦名侏离者东夷乐有二名亦名侏离郑注云侏离舞曲名言象万物生株离若诗云彼黍离离是物生亦曰离云王者必作四夷之乐一天下也者按白虎通云王者制夷狄乐不制夷狄礼者所以拘中国不制礼恐夷人不能随中国礼故也四夷之乐离谓舞使中国之人也云与其声歌则云乐者主于舞者凡乐止有声歌及舞既下别云声歌明上云乐主于舞可知也按月令仲春云命乐正入学习乐注云歌与八音知非舞以其下季春云大合乐明所合多故知非直舞而有歌与八音也祭祀则龡而歌之燕亦如之疏注吹之至之声释曰知吹之以管籥为之声者以其歌者在上管籥在下既言吹之用气明据管籥为之声可知是以笙师教吹管籥之等典庸器掌藏乐器庸器疏注庸器至铭也释曰庸功也言功器者伐国所获之器也云若崇鼎贯鼎者明堂位文云及以其兵物所铸铭也者谓左氏传季氏以所得齐之兵作林钟而铭鲁功是经中乐器也彼既讥其非时征伐又籍晋之功引之取一边证铸作铭功之事耳及祭祀帅其属而设笋虡陈庸器疏注设笋至为鐻释曰郑知此设笋虡视了当以县乐器焉者按视了职云掌大师之县此直云设笋虡明是视了县之可知子春云笋读为博选之选者此当俗读当时语者有博选之言故读从之也飨食宾射亦如之大丧廞笋虡疏注廞兴至作之释曰按檀弓有钟磬而无笋虡郑注云不县之彼郑注见此文有笋虡明有而不县以丧事略故也司干掌舞器疏注舞器羽籥之属释曰郑知司干所掌舞器是羽籥以其是武之舞所执有异则二者之器皆司干掌之言司干者周尚武故以干为职首其籥师教而不掌若然干与戈相配不言戈者下文云祭祀授舞器则所授者授干与羽籥也按司戈盾亦云祭祀授旅贲殳故主戈盾受舞者兵云舞者兵惟谓戈其干亦于此官受之司兵云祭祀授舞者兵郑注云授以朱干玉戚谓受大武之舞与此受小舞干戈别也祭祀舞者既陈则授舞器既舞则受之宾飨亦如之大丧廞舞器及葬奉而藏之疏大丧至藏之释曰此官云干盾及羽籥及其所廞廞干盾而已其羽籥籥师廞之故其职云大丧廞其乐器及葬奉而藏之其视了所廞者谓鼓与磬钟师不云廞则钟亦视了廞之如是瞽蒙及大师小师皆不云廞者以其无目其瞽蒙所云埙箫管及琴瑟皆当视了廞之不云奉而藏之文不具笙师云竽笙已下则笙师自廞之故其职云廞藏镈师云击晋鼓则晋鼓镈师廞之其兵舞所廞入五兵中故司兵云大丧廞五兵凡廞乐器皆大司乐临之故其职云大丧临廞乐器典同不云廞者以其律吕与钟器等为制度不掌成器故不云廞韎师旄人鞮鞻氏等不云廞者死后无一天下之事故不云廞也典庸器不云廞者以其庸器非常故不廞也以其乐师非一故诸官各廞不同大卜掌三兆之法一曰玉兆二曰瓦兆三曰原兆疏大卜至原兆释曰大卜所掌先三兆后三易次三梦者筮短龟长梦以叶卜筮故以先后为次注兆者至之兆释曰云兆者灼龟发于火者此依下文菙氏云凡卜以明火爇燋遂吹其焌契是以火灼龟其兆发于火也云其形可占者则占人云君占体大夫占色之等彼不云占玉瓦原体色中含之是其形可占也云象似玉瓦原之璺鏬谓破而不相离也谓似玉瓦原之破裂或解以为玉瓦原之色云是用名之焉者谓用是似玉瓦原名之为玉兆瓦兆原兆也云上古以来其作法可用者有三者但卜筮是先圣王之所作盖伏牺时已有其时未有此玉瓦原之名至颛顼以来始有此名故云然也云原原田也者谓若左氏僖二十八年传云原田每每以其原与原田字同故为此传解也子春云玉兆帝颛顼之兆瓦兆帝尧之兆原兆有周之兆者赵商问此并问下文子春云连山宓戏归藏黄帝今当从此说以不敢问杜子春何由知之郑答云此数者非无明文改之无据故着子春说而已近师皆以为夏殷周郑既为此说故易赞云夏曰连山殷曰归藏又注礼运云其书仔者有归藏如是玉兆为夏瓦兆为殷可知是皆从近师之说也按今归藏坤开筮帝尧降二女以舜妃又见节卦云殷王其国常母谷若然依子春之说归藏黄帝得有帝尧及殷王之事者盖子春之意宓戏黄帝造其名夏殷因其名以作易故郑云改之无据是以皇甫谧记亦云夏人因炎帝曰连山殷人因黄帝曰归藏虽炎帝与子春黄帝不同是亦相因之义也其经兆之体皆百有二十其颂皆千有二百疏其经至二百释曰云经兆者谓龟之正经云体者谓龟之金木水火土五兆之体云经兆之体名体为经也云皆百有二十者三代皆同百有二十若经卦皆八然也若然龟兆有五而为百二十者则兆别分为二十四分云其颂千有二百者每体十繇故千二百也注颂谓至曰释曰云颂谓繇者繇之说兆若易之说卦故名占兆之书曰繇云三法体繇之数同者上云三代兆有异此云皆百有二十皆千有二百故云体繇之数同也云其名占异者上云玉瓦原是名异其云占异者三代占兆无文异否不可知但三易名异占亦异则三兆名异占亦异可知故郑云名占异也云百二十每体十繇也者郑欲解体百有二十而繇有千二百之意体既有百二十每体十繇则得千有二百也云体有五色又重之以墨坼也者按占人云君占体大夫占色史占墨卜人占坼彼注云体兆象色兆气墨兆广坼兆璺若然体色墨坼各不同今郑云体有五色又重之以墨坼则四者皆相因而有也何者以其有五行兆体体中有五色既有体色则因之以兆广狭为墨又因墨之广狭支分小璺为坼是皆相因之事也今每体有十繇其体有五色曰雨曰济之等其色统得体每色皆有墨坼则五色中各有五墨坼含得五色不复别云五色似若八卦卦别重得七通本为八卦总云八八六十四卦不复别云八卦以其六十四卦合有八卦故也云洪范所谓曰雨曰济曰曰蟊曰克者彼郑注云曰雨者兆之体气如雨气然曰济者兆之光明如雨止曰蟊者气不泽郁冥也曰者色泽者曰克者气色相犯入此郑义若孔注则云有似雨者有似雨止者蟊谓阴闇气落驿不连属克兆相交错与郑异也掌三易之法一曰连山二曰归藏三曰周易疏注易者至黄帝释曰云易者揲蓍变易之数可占者也者按易系辞云分而为二以象两挂一以象三揲之以四以象四时归奇于扐以象闰此是揲蓍变易之数可占者也就易文卦画七八爻称九六用四十九蓍三多为交钱六为老阴也三少为重钱九为老阳也两多一少为单钱七为少阳也两少一多为拆钱八为少阴也夏殷易以七八不变为占周易以九六变者为占按襄九年左传云穆姜薨于东宫始往而筮之遇艮之八注云爻在初六九三六四六五上九惟六二不变连山归藏之占以不变者为正但周易占九六而云遇艮之八是据夏殷不变为占之事云名曰连山似山出内气也者此连山易其卦以纯艮为首艮为山山上山下是名连山云气出内于山故名易为连山归藏者万物莫不归而藏于其中者此归藏易以纯坤为首坤为地故万物莫不归而藏于中故名为归藏也郑虽不解周易其名周易者连山归藏皆不言地号以义名易则周非地号以周易以纯干为首干为天天能周匝于四时故名易为周也必以三者为首者取三正三统之义故律历志云黄钟为天统黄钟子为天正林钟为地统未之冲丑故为地正大簇为人统寅为人正周以十一月为正天统故以干为天首殷以十二月为正地统故以坤为首夏以十三月为正人统人无为卦首之理艮渐正月故以艮为首也杜子春云连山宓戏归藏黄帝者郑志答赵商云非无明文改之无据且从子春近师皆以为夏殷也其经卦皆八其别皆六十有四疏其经至有四释曰云经卦皆八者谓以卦为经即周易上经下经是也皆八者连山归藏周易皆以八卦干坤震巽坎离艮兑为本其别六十四郑云谓重之数通本相乘数之为六十四也注三易至之数释曰云三易卦别之数亦同者三代易之卦皆八而别皆六十四亦如上三兆体别之数故云亦同云其名占异也者其名谓连山归藏周易是名异也占异者谓连山归藏占七八周易占九六是占异也云每卦八别者重之数周易者据周易以八卦为本是八卦重之则得六十四何者伏牺本画八卦直有三爻法天地人后以重之重之法先以干之三爻为下体上加干之三爻为纯干卦又以干为下体以坤之三爻加之为泰卦又以干为本上加震之三爻于上为大壮卦又以干为本上加巽于上为小畜卦又以干为本上加坎卦于上为需卦又以干为本上加离卦于上为大有卦又以干为本上加艮于上为大畜卦又以干为本加兑卦于上为卦此是干之一重得七为八又以坤之三爻为本上加坤为纯坤卦又以坤为本上加干为否卦又以坤为本上加震为豫卦又以坤为本上加巽为观卦又以坤为本上加坎为比卦又以坤为本上加离为晋卦又以坤为本上加艮为剥卦又以坤为本上加兑为萃卦是以通本为八卦也自震巽坎离艮兑其法皆如此则为八八六十四故郑云别者重之数后郑专以为伏牺画八卦神农重之诸家以为伏牺画八卦还自重之掌三梦之法一曰致梦二曰觭梦三曰咸陟疏注梦者至作焉释曰云梦者人精神所寤可占者谓人之寐形魄不动而精神寤见觉而占之故云精神所寤可占者也云致梦言梦之所至者驯致为至故云梦之所至也云夏后氏作焉者上文三兆三易有子春所解且从子春至于余文正解即从近师所说此三梦子春等不说故即从近师为夏殷周也云读如王德翟人之德者按僖二十四年左传云王德翟人以其女为后德亦为得义故读从之故杜子春读觭为奇伟之奇读从家语玄谓觭读如诸戎掎之掎掎亦得也者按襄十四年左传云戎子驹支曰秦师不复我诸戎实然譬如捕鹿晋人角之诸戎掎之是掎为得也其经运十其别九十疏注运或至今亡释曰运或作緷者此经运一部周礼或作緷字并不从故云当为煇读从视祲十煇之煇故引视祲所掌十煇为证也云王者于天日也夜有梦则昼视日旁之气以占其吉凶者此按占梦云以日月星辰占六梦之吉凶注引赵简子夜梦日而日食史墨占之又视祲有十煇之法五曰闇先郑云谓日月食余九煇皆日旁气故以日旁气解之云凡所占者十煇每煇九变者此类上三兆三易皆有颂别之数此经煇十其别有九十以义言之明一煇九变故为九十解之云此术今亡者数见十煇为九十变此术今亡未知其义耳以邦事作龟之八命一曰征二曰象三曰与四曰谋五曰果六曰至七曰雨八曰瘳疏以邦至曰瘳释曰云以邦事者谓国家有大事须卜故特作龟而命之其事有八注国之至是也释曰云国之大事待蓍龟而决者有八者谓此八者皆大事除此八者即小事入于九筮也若然大事卜小事筮此既大事而兼言筮者凡大事皆先筮而后卜故兼言蓍也云定作其辞于将卜以命龟也者凡命龟辞大夫已上有三命筮辞有二士命龟辞有二命筮辞一知者按士丧礼命筮者命曰哀子某为其父某甫筮宅度兹幽宅兆基无有后艰筮人许诺不述命注云既命而申之曰述不述者士礼略凡筮因会命筮为述命及卜葬日云莅卜命曰哀子某来日某卜葬其父某甫考降无有近悔许诺不述命还即席乃西面坐命龟注云不述命亦士礼略凡卜述命命龟异龟重威仪多也命筮云不述下无西面命筮明命共述命作一辞不述命则其所命龟筮辞兼在其中故曰因命也卜云不述命犹有西面命龟则知命龟与述命异故曰述命命龟异龟重威仪多是士礼命龟辞有二命筮辞有一之事大夫已上命筮辞有二命龟辞有三者按少牢云史执策受命于主人曰孝孙某来日丁亥用荐事于皇祖伯某以某妃配某氏尚飨史曰诺又述命曰假尔大筮有常孝子某以下与前同以其述命述前辞以命筮冠述命首大夫筮既得述命即卜可得述命也是知大夫以上命龟有三命筮有二也先郑云征谓征伐人也后郑从之云象谓灾变云物如众赤鸟之属有所象似者按哀六年楚子卒是岁有云如众赤鸟夹日以飞三日使问诸周大史史曰其当王身乎若禜之可移令尹司马是赤鸟之事云易曰天垂象见吉凶春秋传曰天事恒象者昭十七年冬有星孛于大辰西及汉申须曰彗所以除旧布新也天事恒象是也此所解后郑不从之与谓予人物后郑亦不从云谋谓谋议后郑从之果谓事成与不后郑亦不从云至谓至不也雨谓雨不也瘳谓疾瘳不也此后郑皆从也玄谓征亦云行巡守也者增成先郑义知征兼有巡守者左氏传郑良霄云先王卜征五年岁袭其祥是征亦得为巡狩之事也云易曰以制器者尚其象者上系辞文注云此者存于器象可得而用一切器物及造立皆是云与谓所与共事不从先郑予人物者与物情义可知不须卜与人共事得失不可知故须卜也云果谓以勇决为之若吴伐楚者昭十七年吴人伐楚阳匄为令尹卜战不吉司马子鱼曰我得上流何故不吉且楚故司马令龟我请改卜令曰鲂也以其属死之楚师继之尚大克之吉战于长岸子鱼先死楚师继之大艾吴师是果决之事也以八命者赞三兆三易三梦之占以观国家之吉凶以诏救政疏以八至救政释曰云以八命者赞三兆三易三梦之占者以上文八事命龟之辞赞佐也佐明三兆三易三梦之占辞将此辞演出其意以观国家之吉凶诏告也凶则告凶救其政使王改过自新注郑司至其政释曰先郑云以此八事命卜筮蓍龟参之以梦者先筮后卜圣人有大事必梦故又参之以梦云故曰以八命者赞三兆三易三梦之占者此先郑不释赞意后郑增成其义云春秋传曰筮袭于梦武王所用者按昭七年左传云卫灵公之立成子以周易筮之遇屯之比以示史朝史朝曰元亨又何疑焉又云筮袭于梦武王所用也弗从何为外传曰大誓曰朕梦协朕卜袭于休祥戎商必克此外内传相包乃具引之者证梦与卜筮相参也玄谓非徒占其事吉则为否则止者此解以八命命龟之常事也云又佐明其繇之占演其意以视国家余事之吉凶者以释八命者赞三兆三易三梦之占以观国家之吉凶也凡国大贞卜立君卜大封则氐高作龟疏凡国至作龟释曰言凡国大贞者言凡非一贞正也凡国家有大事正问于龟之事有二则卜立君卜大封是也云则氐高作龟者凡卜法在祢庙庙门阈外闑西南北面有席先陈龟于庙门外之西塾上又有贞龟贞龟谓正龟于阈外席上又有莅卜命龟氐高作龟六节尊者宜逸卑者宜劳从下向上差之作龟氐高二者劳事以大贞事大故大卜身为劳事则大宗伯临卜其余陈龟贞龟皆小宗伯为之也注卜立至作龟释曰郑云君无冢适卜可立者若然君无冢适则有卜法按昭二十六年王后无适则择立长年钧以德德钧以卜王不立爱公卿无私古之制也何休以为春秋之义三代异建适媵别贵贱有侄娣以广亲疏立适以长不以贤立子以贵不以长王后无适明尊之敬之义辞所卜筮不以贤者人状难别嫌有所私故绝其怨望防其觊觎今如左氏言云年钧以德德钧以卜君之所贤人必从之岂复有卜隐桓之祸皆由是兴乃曰古制不亦谬哉又大夫不世如并为公卿通计嗣之礼左氏为短玄箴之曰立适固以长矣无适而立子固以贵矣今言无适则择立长谓贵均如立长王不得立爱之法年均则会群臣群吏万民而询之有司以序进而问大众之口非君所能掩是王不得立爱之法也礼有询立君示义在此距之言谬失春秋与礼之义矣公卿之世立者有功德先王之命有所不犯如是宅中卜立君亦是年均德均也云卜大封谓竟界侵削卜以交征之若鲁昭元年秋叔弓帅师疆郓田是也按彼莒鲁争郓故鲁叔弓往定其疆界以其出兵故须卜知吉凶也云视高以龟骨高者可灼处示宗伯也者以郑言示宗伯则示字不得为视但古字通用以目视物以物示人同为视也知大事宗伯临卜者按大宗伯云祀大神享大鬼祭大示帅执事而卜日官尊故知莅卜也云大事宗伯临则小事不使宗伯故下文云凡小事莅卜是大卜临之也云卜用龟之腹骨骨近足者其部高者言龟近四足其下腹骨部然而高高处灼之也先郑云贞问也者谓正意问龟非谓训贞为问也云国有大疑问于蓍龟者义取尚书洪范云女则有大疑谋及乃心谋及卜筮是也云作龟谓凿令可爇也者按下菙氏云凡卜以明火爇燋凿即灼也故云令可爇也玄谓易曰师贞丈人吉者此师卦繇辞丈人者严庄之辞则法须严庄则吉云作龟谓以火灼之以作其兆也者作谓发使拆云春灼后左已下并取义于礼记中庸故彼云国家将兴亡见于蓍龟动于四体郑注云四体龟之四足亦云春占后左夏占前左秋占前右冬占后右彼云占此云灼即灼而占之亦一也云士丧礼者彼谓卜葬日引之证有示高作龟之事彼云事宗族长尊故云临卜也大祭祀则氐高命龟疏大祭至命龟释曰云不亲作龟者大祭祀轻于大贞也者大贞之内有立君大封大卜作龟不命龟此大祭祀不作龟进使命龟作龟作龟是劳事故云大祭祀轻于大贞也引士丧礼宗人即席西面坐命龟者证天子命龟处所与士礼同凡小事莅卜疏凡小事卜释曰凡大事卜小事筮若事小当入九筮不合入此大卜大卜云小事者此谓就大事中差小者非谓筮人之小事也小事既大卜莅卜则其余仍有陈龟已下则陈龟贞龟命龟视高皆卜师为之其作龟则卜人也大宗伯六命卿小宗伯四命中大夫大卜亦四命下大夫卜师上士卜人中士其大宗伯莅卜大卜视高作龟其中陈龟贞龟命龟皆小宗伯为之下文大迁大师大卜贞龟贞龟上有莅卜亦大宗伯为之陈龟亦宜小宗伯也其命龟视高卜师作龟卜人次下云凡旅陈龟则莅卜仍是大宗伯贞龟命龟视高皆卜师亦卜人作龟次下云凡丧事命龟命龟之上有陈龟贞龟亦小宗伯莅卜还是大宗伯视高作龟小师也国大迁大师则贞龟疏国大至贞龟释曰正龟于卜位卜位即阈外席上也故引士丧礼为证也云又不亲命龟亦大迁大师轻于大祭祀者以命龟在贞龟后而为劳故云轻于大祭祀也凡旅陈龟疏凡旅陈龟释曰云陈龟于馔处也者馔处谓在西塾南首故引士丧礼为证也云亦以卜旅祭非常轻于大迁大师者按大宗伯国有故旅上帝及四望则祀天亦是大祭祀而轻于大迁大师退在下者郑以旅为非常祭故也凡丧事命龟疏凡丧事命龟释曰云重丧礼次大祭祀也者大祭祀大卜非直命龟兼视高此丧事亦命龟与大祭祀同但不兼视高即轻于大祭祀也但以丧事为终故文退在凡旅下也云士丧礼则筮宅卜日天子卜葬兆者欲见此经天子法卜葬日与士同其宅亦卜之与士异孝经云卜其宅兆亦据大夫以上若士则筮宅也云凡大事大卜陈龟贞龟命龟视高者据此大卜所掌皆是大事故大卜或陈龟或贞龟或视高虽不言作龟于大贞亦作龟不言之者在其他以差降之中云其他以差降者更有临卜已下至作龟官之尊卑以次为之是也按上所解陈龟在前重于命梗霿而士丧礼卜人卑而陈龟宗人尊而命龟在后者士之官少故所执不依官之尊卑也卜师掌开龟之四兆一曰方兆二曰功兆三曰义兆四曰弓兆疏卜师至弓兆释曰云开开出其占书也者郑意兆出于龟其体一百二十今云用龟之四兆谓开出其占兆之书分为四部若易之二篇故引金縢为证也云开籥见书谓启匮以籥乃见其书云是谓与者但开出占兆书为四兆以意言无正文故云是谓与以疑之云其云方功义弓之名未闻者但名此四部为方功义弓必有其义但无文以言疑事无质故云未闻也凡卜事氐高疏凡卜事氐高释曰按上大卜而言则大贞使大卜氐高今云凡卜氐高者谓大卜不氐高者皆卜师氐高以龟高处示临卜也扬火以作龟致其墨疏扬火至其墨释曰致其墨者孰灼之明其兆者按占人注墨兆广也墨大坼明则逢吉坼称明墨称大今郑云孰灼之明其兆以解墨者彼各偏据一边而言其实墨大兼明乃可得吉故以明解墨凡卜辨龟之上下左右阴阳以授命龟者而诏相之疏凡卜至相之释曰卜师辨此龟上下左右阴阳六种授命龟者据大卜命龟之无定俱是命龟即辨而授之注所卜至威仪释曰云所卜者当各用其龟也者即上下左右阴阳者是也云大祭祀丧事已下皆据大卜而言郑知大贞小宗伯命龟者以其大贞大卜下大夫视高视高之上有命龟贞龟陈龟小宗伯中大夫尊于大卜卑于大宗伯故知大贞小宗伯命龟也云其他卜师命龟者其他谓凡小事大卜临卜大迁大师大卜贞龟凡旅陈龟如此之辈则卜师命龟卜师命龟则卜人作龟卜人灼龟则亦辨龟以授卜师按序官卜人中士八人于此不列其职者以其与卜师同职不见之也云上仰者也者尔雅云仰者谢言此经上即尔雅云仰者也此已下皆据尔雅及下文而言按尔雅云龟俯者灵行头低仰者谢行头仰前弇诸果甲前长后弇诸猎甲后长左倪不类行头左痺右倪不若行头右痺故郑据而言焉云诏相告以其辞及威仪者辞谓命龟之辞威仪者谓若士丧礼卜日在庙门外临卜在门东西面龟在阈外席上西首执事者门西东面行立皆是威仪之事也龟人掌六龟之属各有名物天龟曰灵属地龟曰绎属东龟曰果属西龟曰雷属南龟曰猎属北龟曰若属各以其方之色与其体辨之疏龟人至辨之释曰云各有名物物色也六方之龟各有其名其色各异也注属言至为羸释曰云龟俯者灵已下郑亦取尔雅云俯者灵此云天龟曰灵属为一物但天在上法之故向下低也尔雅云仰者绎此云地龟曰绎同称故为一物但地在下法之故向上仰尔雅云前弇果此云东龟曰果同称果故为一物但在阳方故甲向前长而后弇也云后弇猎者尔雅云后弇猎此云南龟曰猎故为一物亦在阳方故甲后长而后弇云左倪雷者尔雅云左倪不类不类即雷一也以其在阴方故不能长前后而头向左相睥睨然云右倪若者尔雅云右倪不若不若即若也同称若故为一物亦在阴方故亦不长前后而头向右睥睨然云是其体也者体有二法此经体据头甲而言占人云君占体体谓兆象与此异也云东龟南龟长前后在阳象经也者据甲而言凡天地之间南北为经东西为纬云西龟北龟长左右在阴象纬也者据头为说此解称果猎之意云天龟俯地龟仰东龟前南龟却西龟左北龟右各从其耦者此郑解两两相对为长短低仰之意也杜子春读果为羸者此龟前甲长后甲短露出边为羸露得为一义故郑引之在下凡取龟用秋时攻龟用春时各以其物入于龟室疏注六龟至伤也释曰云各以其物入于龟室龟有六室物色也六龟各入于一室以其蓍龟岁易秋取春攻讫即欲易去前龟也上春衅龟祭祀先卜疏注衅者至龟耳释曰云衅者杀牲以血之神之也者谓若礼记杂记云庙成则衅之庙用羊门夹室用鸡之类皆是神之故血之也先郑云祭祀先卜者卜其日与其牲后郑不从者以其此官不主卜事故不从也故解先卜始用卜筮者云言祭言祀尊焉天地之也者按大宗伯天称禋祀地称血祭是天地称祭祀今此先卜是人应曰享而云祭祀与天地同称故云尊焉天地之也云世本作曰巫咸作筮卜未闻其人也者曲礼云卜筮者先圣王之所以信时日其易所作即伏牺为之矣但未有探蓍之法至巫咸乃教人为之故巫咸得作筮之名未闻其源世本又不言其人故云未闻其人也云是上春者夏正建寅之月月令孟冬云衅祠龟策相互矣者然周与秦各二时衅龟策月令孟冬衅则周孟冬亦衅之周以建寅上春衅秦亦建寅上春衅之故云相互也云秦以十月建亥为岁首则月令秦世之书亦或欲以岁首衅龟耳者若据此注则周秦各一时衅此郑两解按月令注云周礼龟人上春衅龟谓建寅之月秦以其岁首使大史衅龟策与周异矣彼注与此后注义同也若有祭祀则奉龟以往疏若有至以往释曰此云祭事不辨外内则外内俱当卜皆奉龟以往所当卜处旅亦如之丧亦如之疏旅亦至如之释曰旅谓祈祷天地及山川丧谓卜事宅及日皆亦奉龟往卜处也按尔雅有十龟一曰神龟龟之最神明者二曰灵龟涪陵郡出大龟甲可以卜缘中文似玳瑁俗唿为灵龟即今大觜蠵龟也一曰灵蠵能鸣也三曰摄龟小龟也腹甲曲折解能自张闭好食蛇江东唿为陵龟也四曰宝龟大宝龟也五曰文龟甲有文采者也河图曰灵龟负书丹甲青文六曰蓍龟常在蓍丛下也七曰山龟八曰泽龟九曰水龟十曰火龟山泽水火皆说生出之处所也火龟犹火鼠也菙氏掌共燋契以待卜事疏菙氏至卜事释曰子春读燋樵二者皆作俗读为柴樵之樵后郑不从依音为雀意取庄子爝火之义荧荧然也玄谓士丧礼曰楚焞置于燋在龟东者谓陈龟于西塾上龟南首燋在龟东置楚焞于左言楚焞者谓荆为楚用之焞龟开兆故云楚焞也凡卜以明火爇燋遂龡其焌契以授卜师遂役之疏凡卜至役之释曰云遂吹其焌契以授卜师者谓若大卜视高已上则卜师作龟故以焌契授卜师若差次使卜人作龟则授卜人言遂役之者因事曰遂以因授契讫即授卜师所役使也注杜子至助之释曰子春云明火以阳燧取火于日者此秋官司烜氏职文谓将此明火以烧爇樵使然也云焌读为英俊之俊者意取荆樵之中英俊者为楚焞用之灼龟也后郑读焌为戈鐏之鐏者读从曲礼云进戈者前其鐏意取锐头以灼龟也云谓以契柱燋火而吹之也者解经遂吹其焌契谓将此焌契以柱于樵火吹之使炽也占人掌占龟以八邍占八颂以八卦占邍之八故以氐吉凶疏占人至吉凶释曰云占人亦占筮言掌占龟者筮短龟长主于长者占筮即此经云以八筮占八颂又云以八卦占筮之八故并是占筮故首云掌占龟不云占筮故云主于长者也郑知筮短龟长者按左氏僖四年传云初晋献公欲以骊姬为夫人卜之不吉筮之吉公从筮卜人曰筮短龟长不如从长是龟长筮短之事龟长者以其龟知一二三四五天地之生数知本易知七八九六之成数知未是以僖十五年传韩简云龟象也筮数也物生而后有象象而后有滋滋而后有数故象长如易历三圣而穷理尽性云短者以其易虽穷理尽性仍六经并列龟之繇辞譬若谶纬图书不见不可测量故为长短马融曰云筮史短龟史长者非郑义也云以八筮占八颂谓将卜八事先以筮筮之者凡大事皆先筮而后卜此八还是上文大事之八也凡筮之卦自用易之爻占之龟之兆用颂辞占之今言八筮占八颂者郑云同于龟占也以其吉凶是同故占筮之辞亦名颂故云同于龟占龟占则繇辞是也云以八卦占筮之八故谓八事不卜而徒筮之也者此出人君之意此八事即大卜大事之八故令先筮后卜今人君欲得徒筮吉凶占则行之不假更卜故云占筮之八故云非八事则用九筮占人亦占焉者此云九筮即下筮人所云九筮是也知占人亦占焉者以其占人于此占筮明下九筮亦占可知也凡卜邍君占体大夫占色史占墨卜人占坼疏凡卜至占坼释曰此君体已下皆据卜而言而兼云筮者凡卜皆先筮故连言之云体兆象也者谓金木水火土五种之兆言体言象者谓兆之墨纵横其形体象以金木水火土也凡卜欲作龟之时灼龟之四足依四时而灼之其兆直上向背者为木兆直下向足者为水兆邪向背者为火兆邪向下者为金兆横者为土兆是兆象也云色兆气也者就兆中视其色气似有雨及雨止之等是兆色也墨兆广也者据兆之正衅处为兆广坼兆衅者就正墨旁有奇衅鏬者为兆衅也云体有吉凶色有善恶墨有大小坼有微明者据郑后云象吉色善墨大坼明则逢吉若然则此四者各举一边而言则善与大及明皆是吉恶小及微皆凶也引周公卜武王是尚书金縢彼为武王有疾不愈恐死周公欲代武王死为三坛因告大王王季文王以请天未知天之许不故坛所即卜云三龟一习吉启籥见书乃并是吉周公曰体王其无害引之者证君占体之事也凡卜邍既事则系币以比其命岁终则计其占之中否疏凡卜至中否释曰既事者卜筮事讫卜筮皆有礼神之币及命龟筮之辞书其辞及兆于简策之上并系其币合藏府库之中至岁终总计占之中否而句考之注杜子至龟书释曰子春云系币者以帛书其占系之于龟也者后郑不从云书其命龟之事及兆于策者云既卜筮即筮亦有命筮之辞及卦不言者举龟重者而略筮不言可知或有筮短龟长直据龟而言其筮则否书曰已下亦金縢文案彼武王崩后周公将摄政遭管蔡流言成王未寤遭雷风之变王与大夫尽弁弁谓爵弁应天变之服以启金縢之书乃得周公所自以为功之事也事谓请命之事故云代武王之说是命龟书也引之证比其命藏之事也邍人掌三易以辨九邍之名一曰连山二曰归藏三曰周易九邍之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫参九曰巫环以辨吉凶疏邍人至吉凶释曰此邍人掌三易者若卜用三龟此筮人用三易故云掌三易也注此九至不也释曰郑破巫为筮者此筮人掌筮不主巫事故从筮也云更谓筮迁都邑也者此迁都谓公卿大夫之都邑郑答赵商若武王迁洛盘庚迁殷之等则卜故大卜有卜大迁之事云咸犹佥也谓筮众心欢不也者谓国有营建之事恐众心不齐故筮之也云式谓筮制作法式也者式是法式故知制作法式也云目谓事众筮其要所当也者是要目之事故论语颜回云请问其目郑云欲知其要颜回意以礼有三百三千卒难周备故请问其目此云事众故亦筮其要目所当者也云易谓民众不说筮所改易者改易之事上既有更为迁都邑故以此易为民众不和说须筮改易政教之事云比谓筮与民和也者比是相亲比之事故比卦云建万国亲诸侯故知比为筮与民和比云祠谓筮牲与日也者按大卜大祭祀而卜之今此祀不卜而筮者彼大祀用卜此谓小祭祀故用筮也云参谓筮御与右也者云参谓参乘之事故知是御及车右勇力与君为参乘故筮之也云环谓筮可致师不者此环与环人字同彼环人注致师引宣公十二年楚许伯御乐伯摄叔为右以致晋师之事明此经筮环亦是主致师以卜之事也赵商问僖十五年秦晋相战晋卜右庆郑吉襄二十四年晋致楚师求观于郑郑人卜宛射犬吉皆用卜今此用筮何郑答天子具官有常人非一人致筮可使者诸侯患官无常人故临时卜之也且此云筮是国之大事先筮而后卜曲礼注引春秋献公卜娶骊姬不吉公曰筮之请明所据又尚书龟从凡国之大事先邍而后卜疏注当用至不卜释曰此大事者即大卜之八命及大贞大祭祀之事大卜所掌者皆是大事皆先筮而后卜故郑云当用卜者先筮之即事渐也者筮轻龟重贱者先即事故卜即事渐也云于筮之凶则止者曲礼云卜筮不相袭若筮不吉而又卜是卜袭筮故于筮凶则止不卜按洪范云龟从筮逆又云龟筮共违于人彼有先卜后筮筮不吉又卜与此经违者彼是箕子所陈用殷法殷质故与此不同上春相邍疏注相谓至者与释曰上春谓建寅之月岁之始除旧布新故更选择其蓍易去其旧者据此则蓍岁易也兼云龟者龟人云攻龟用春时明亦以新易故故知龟亦岁易此龟之岁易者谓龟人天地四时之龟若大宝龟等非常用之龟不岁易凡国事共邍天官冢宰下医师掌医之政令聚毒药以共医事疏医师至医事释曰医师者众医之长故掌医之政令言聚毒药以共医事者谓所有药物并皆聚之以供疾医疡医等故言以供医事注毒药至不瘳释曰言毒药药之辛苦者细辛苦参虽辛苦而无毒但有毒者多辛苦故云毒药药之辛苦者又云药之物恒多毒者药中有毒者谓巴豆狼牙之类是也药中有无毒者谓人参芎穷之类是也药之无毒亦聚之直言聚毒药者以毒为主故郑云药之物恒多毒又引孟子者案孟子滕文公为世子将之楚过宋级孟子而谓之云今滕国绝长补短将五十里可以为善国乎书曰药不瞑眩厥疾不瘳注云逸书也药使人瞑眩闷乱乃得瘳愈犹人敦德惠乃治也引之者证药中有毒之意此是古文尚书说命之篇高宗语傅说之言也不引说命而引孟子者郑不见古文尚书故也凡邦之有疾病者疕疡者造焉则使医分而治之疏凡邦至治之释曰国中有疾病者谓若疾医所云者是也疕疡者谓若疡医所云者是也云造焉者此二者皆来造医师也云医师则使医分而治之者疾病者付疾医疕疡者付疡医故云分而治之下有食医兽医亦属医师不来造医师者食医主齐和饮食不须造医师兽医畜兽之贱便造兽医故亦不须造医师注疕头至有能释曰言疕头疡者案下疡医肿疡等不言疕此特言疕者肿疡等可以兼之故云疕头疡谓头上有疮含脓血者又云亦谓秃也者秃含脓血者则入疕中秃而不含脓血者疕中可以兼之故云亦谓秃也云身伤曰疡者曲礼云身有疡则浴是也即疡医所云肿疡已下亦是云分之者医各有能者疾医知疾不知疡疡医知疡不知疾故云医各有能岁终则稽其医事以制其食十全为上十失一次之十失二次之十失三次之十失四为下疏岁终至为下释曰言岁终者谓至周之岁终云则稽其医事者谓疾医等岁始已来治病有愈有不愈并有案记今岁终总考计之故言稽其医事云以制其食据所治愈不愈之状而制其食禄而制五等之差云十全为上者谓治十还得十制之上等之食云十失一次之者谓治十得九制禄次少于上者云十失二次之者谓治十得八制禄次少于九者十失三次之者谓治十得七制禄次少于八者十失四为下者谓治十得六制禄次于得七者注食禄至自愈释曰食禄也者食即月俸故以禄解食依序官疾医中士疡医下士案礼记王制下士视上农夫食九人禄中士倍下士十八人禄若然中士禄食有常今差为五等者但功适中者守本禄功高者益之功下者损之欲勉励医者故为此五等之差云失四为下者五则半矣或不治自愈者案汉书艺文志云神农黄帝食药七卷云寒温疾病之浅深辨五苦六辛致水火之齐以通开结反之于此乃失其宜者以热益热以寒益寒积气内伤是以独失故谚云有病不治恒得中医汉书艺文志若然此经失四之类亦是以寒益寒以热益热言有病不治恒得中医故郑云五则半矣或不治自愈释经所以不言十失五之意食医掌和王之六食六饮六膳百羞百酱八珍之齐疏食医至之齐释曰言掌和王之六食以下者此等并是膳夫所掌此食医调和而已其六食六饮等之义并在膳夫凡食齐氐春时羹齐氐夏时酱齐氐秋时饮齐氐冬时疏凡食至冬时释曰言凡食齐氐春时者言凡者总与下四时为目故言凡以该之言食者即上六食则内则所云食齐一也言饭之齐和氐犹比也四时常温比于春时故郑云饭宜温羹齐氐夏时者谓大羹铏羹菜羹等其所齐和四时常热故云氐夏时羹宜热故也云酱齐氐秋时者案醢人醯人唯有醯醢不言酱即豆酱也案公食大夫公亲设酱酱者食之主言酱则该诸豆实四时皆须凉故言酱齐氐秋时又云饮齐氐冬时者谓若浆人六饮水浆之等四时皆须寒故言饮齐氐冬时饮宜寒故也凡和春多酸夏多苦秋多辛冬多咸调以滑甘疏凡和至滑甘释曰言凡和者亦与下四时为目言春多酸者东方木味酸属春谓和食酸多于余味一分故云春多酸云夏多苦者南方火味苦属夏夏时调和食苦亦多于余味一分故云夏多苦秋多辛者西方金味辛属秋秋时调和食辛亦多于余味一分故云秋多辛冬多咸者北方水味咸属冬冬时调和食咸亦多于余味一分故言冬多咸调以滑甘者中央土味甘属季夏金木水火非土不载于五行土为尊于五味甘为上故甘总调四味滑者通利往来亦所以调和四味故云调以滑甘此五味之言出洪范及月令注各尚至滑之释曰言各尚其时味者多一分者也必多其时味者所以助时气也又引内则曰枣栗饴蜜以甘之者证经甘之所用物也又云堇荁榆娩藁滫瀡以滑之者证经滑之所用之物郑君注内则荁堇类榆白曰娩新生者藁干也齐人溲曰盎秦人滑曰瀡谓将此堇已下和溲以滑之凡会膳食之宜牛宜稌羊宜黍豕宜稷犬宜粱雁宜麦鱼宜菰疏凡会至宜菰释曰凡会膳食之宜者谓会成膳食相宜之法言牛宜稌者依本草素问牛味甘平稻味苦而又温甘苦相成故云牛宜稌羊宜黍者羊味甘热黍味苦温亦是甘苦相成故云羊宜黍豕宜稷者豭猪味酸牝猪味苦稷米味甘亦是甘苦相成故云豕宜稷犬宜粱者犬味酸而温粱米味甘而微寒亦是气味相成故云犬宜粱又云雁宜麦者雁味甘平大麦味酸而温小麦味甘微寒亦是气味相成故云雁宜麦云鱼宜菰者鱼味寒鱼族甚多寒热酸苦兼有而云宜菰或同是水物相宜故云鱼宜菰注会成至胡也释曰云稌稉也者亦方俗异名云尔雅曰稌稻也菰彫胡也者今南方见有菰米是也凡君子之食恒放焉疏凡君至放焉释曰上六食六饮一经据共王不通放下凡食春多酸已下至鱼宜菰已上齐和相成之事虽以王为主君子大夫已上亦依之故云恒放焉疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时有嗽上气疾疏疾医至气疾释曰言掌养万民之有疾病五行传者此主疗治疾病而云养者但是疗治必须将养故以养言之疾病两言之者疾轻病重故注论语云疾甚曰病谓疾病俱疗故两言之此直言万民不言王与大夫医师虽不言或可医师治之云四时皆有疠疾者此言亦与下为目云春时有痟首疾者春是四时之首阳气将盛惟金沴木故有头首之疾言痟者谓头痛之外别有酸削之痛云夏时有痒疥疾者四月纯阳用事五月已后阴气始起惟水沴火水为甲疥有甲故有疥痒之疾云秋时有疟寒疾者秋时阳气渐销阴气方盛惟火沴金兼寒兼热故有疟寒之疾云冬时有嗽上气疾者冬时阴气盛阳气方起惟土沴水以土壅水其气不通故有嗽上气之疾注疠疾至作见释曰言疠疾气不和之疾者疠谓疠疫人君政教失所则有五行相克气叙不和疠疫起故云气不和之疾云痟酸削也者人患头痛则有酸嘶而痛酸削则酸嘶也云嗽欬也者谓若内则不敢嚏欬之欬故言嗽欬也云上气逆喘也者向上喘息谓之逆喘引五行传曰六疠作见案五行传云五福乃降用彰于下六沴作见一曰貌之不恭是谓不肃惟金沴木又曰言之不从是谓不又惟火沴金又曰氐之不明是谓不哲惟水沴火又曰听之不聪是谓不谋惟土沴水又曰思之不睿是谓不圣惟木金水火沴土此其五沴也言六沴者天虽无沴案洪范六极又案书传致六极之由皆由身之五事一曰凶短折思不睿之诛二曰疾氐不明之诛三曰忧言不从之诛四曰贫听不聪之诛五曰恶貌不恭之诛六曰弱皇不极之诛据此六极皇极为属天王者不极亦有疴疾病并前五者为六沴彼言沴此郑注言疠者言沴谓五行相乘沴此言疠疠气与人为疫故不同若据五事所置言之四时之疾皆据氐之不明者也以五味五谷五药养其病疏注养犹至术云释曰言养犹治也者病者须养之故云养犹治也云病由气胜负而生者假令夏时热病者体寒即是水水羸而胜也火气负而不足也故言犹气胜负而生云攻其赢养其不足者夏时病者则五味中食甘五谷中食稷以甘稷是土之谷味土所克水是攻其赢也土生于火土是火之子食甘稷为子养母之道故云养其不足也云五味醯酒饴蜜姜盐之属者醯则酸也酒则苦也饴蜜即甘也姜即辛也盐即咸也此即五味酸苦辛咸甘也郑不言五味酸咸等而言醯酒之属者当时医方见用醯酒之等故举以言焉又云五谷麻黍稷麦豆也者此依月令五方之谷此五谷据养疾而食之非必入于药分又云五药草木虫石谷也者草谓麻黄勺药之类是也木谓厚朴杜仲之类是也虫谓吴公蠃鳖之类是也石谓磁石白石之类是也谷谓五谷之中麻豆之等有入药分者是也云其治合之齐则存乎神农子仪之术云者案刘向云扁鹊治赵太子暴疾尸蹷之病使子明炊汤子仪脉神子术案摩又中经簿云子义本草经一卷仪与义一人也若然子义亦周末时人也并不说神农案张仲景金匮云神农能尝百药则炎帝者也言此二人能合和此术耳以五气五声五色氐其死生疏以五至死生释曰上文三五所以治疗此经三五观其死生故云氐其死生注三者至仓公释曰云三者剧易之征见于外者此经三者并是人之病者气与声色其病在内人所不睹见其声色则知增剧及简易故云剧易之征见于外者也云五藏所出气也者言五藏谓气之所藏故知五气出于五藏云肺气热者此已下并据月令牲南首而言肺在上当夏故云肺气热云心气次之者心在肺下心位当土心气亦热故言次之云肝气凉者肝在心下近右其位当秋故云肝气凉此三藏并在膈上云脾气温者于藏值春故云温云肾气寒者肾位在下于藏值冬故言寒此二者在膈下此五藏寒热等据月令成文而说及其医方之术心属南方肝属东方肺属西方脾属中央肾属北方此并据五色而言不据气之寒热也云五声言语宫商角征羽也者宫数八十一配中央土商数七十二配西方金角数六十四配东方木征数五十四配南方火羽数四十八配北方水此五声数多者声浊数少者声清人之言语似之故云言语宫商角征羽也云五色面貌之青赤黄白黑也者此据五方东方木色青南方火色赤中央土色黄西方金色白北方水色黑病者面色似之云察其盈虚休王吉凶可知月令者假令冬时面色黑其气寒声应羽此是盈而王吉可知若冬时其色黄其气热声应宫此得中央土来克己此是虚而休凶可知若得东方青色等则子来助己亦吉云审用此者莫若扁鹊仓公者依汉书艺文志大古有岐伯揄附中世有扁鹊秦和汉有仓公若然扁鹊在周时仓公在汉世此二人知气色之候者也两之以九窍之变参之以九藏之动疏两之至之动释曰上经观其气色此炯溟其脉候故以参两言之注两参至术者释曰云参两之者观其死生之验者言两者谓九窍与所氐为两两与九藏为参云窍之变谓开闭非常者九窍之开是其常或开或闭即是非常故云开闭非常也云阳窍七者在头露见故为阳也阴窍二者在下不见故为阴云藏之动谓脉至与不至者谓九藏在内其病难知但诊脉至与不至即知九藏之动故云藏之动谓脉至与不至也又云正藏五者谓五藏肺心肝脾肾并气之所藏故得正藏之称不数之者上已有注云又有胃旁胱大肠小肠者此乃六府中取此四者以益五藏为九藏也六府胃小肠大肠旁胱胆三焦以其受盛故谓之为府亦有藏称故入九藏之数然六府取此四者案黄帝八十一难经说胃为水谷之府小肠为受盛之府大肠为行道之府旁胱为津滴之府气之所生下气象天故故写而不实实不满若然此则正府也故入九藏其余胆者清净之府三焦为孤府非正府故不入九藏也云脉之候要在阳明寸口者但医者诊脉诸脉皆可据若脉之大候取其要者在于阳明寸口二处而已阳明者在大拇指本骨之高处与第二指间寸口者大拇指本高骨后一寸是也云能专是者其唯秦和乎者秦和在中世如前说云岐伯榆柎则兼彼数术者此二人在大古如前说但上神农子仪扁鹊仓公秦和等各专一能此二人兼上数术之耳凡民之有疾病者分而治之死终则各书其所以而入于医师疏凡民至医师释曰以疾医中士二人医各有能故使分治之也云死终者谓民之有病不问老少皆治之不愈少死则曰死似不得寿终然少曰死老者则曰终谓虽治不愈似得寿终故曰终也云则各书其所以者谓书录其不愈之状云而入于医师者医师得之以制其禄则上十全为上已下是也疡医掌肿疡溃疡金疡折疡之祝药劀杀之齐疏疡医至之齐释曰疡医掌肿疡已下四种之疡疮而含脓血者祝注也注药于疮乃后刮杀而言齐者亦有齐量之宜也注肿疡至恶肉释曰肿疡痈而上生疮者谓痈而有头未溃者溃疡筴而含脓血已溃破者云祝当为注读者疾医非主祝说之官为祝则义无所取故破从注注谓注药于中食去脓血耳凡疗疡以五毒攻之疏凡疗至攻之释曰言凡则兼上四疡故云凡疗疡以五毒攻治之也注止病至尽出释曰言止病曰疗者治病之名言治之则病止故云止病曰疗也言合黄堥者谓内则有敦堥卮匜郑注云敦堥黍稷器不言黄此言黄者见今时合和丹药者皆用黄瓦鲊为之亦名黄堥事出于古也以五气养之以五药疗之以五味节之疏以五至节之释曰云以五谷养之者亦当据病所宜释善而用之故云以五谷养之云以五药疗之者义如前注以五味节之者五味亦酸苦辛咸甘亦当据病所宜食之以节成药力者也注既刮至之力释曰郑云既刮杀而攻之尽其宿肉乃养之也者以经五药在五谷之下恐人以五谷养之乃用五药疗之故郑解之若然此五药在五谷下者以上已言五毒攻之用此五谷养之则此五谷为前五毒攻之乃后用五谷养之于理为顺此文重言五药者为下五味节成此药故须更言五谷也云五气当为五谷者以其气非养人之物又疾医之有五味五药五谷相将之物故破气从谷也云节节成其药之力者即下文以酸养骨之类是也凡药以酸养骨以辛养筋以咸养脉以苦养气以甘养肉以滑养窍疏凡药至养窍释曰上云以五味节之此即经酸苦之等是也今云凡药以酸养骨药味合言者欲见五味节成五药故上注云节成药力故合言之注以类至似窍释曰云以类相养也者谓若酸与骨辛与筋之等是也云酸木味之等并依洪范及月令为说也云木立地中似骨者谓似人之骨立肉中者故以酸养之云辛金味金之缠合异物似筋者人之筋亦缠合诸骨故云似筋而以辛养之也云咸水味水之流行地中似脉者血脉在人亦流行不定故云似脉而以咸养之也云苦火味火出入无形似气者火乃人所睹见似若有形榄之不得亦是无形故云似气故以苦养之也甘土味土含载四者似肉者金木水火非土不载故云含载四者似人之肉亦含载筋骨气脉故云似肉也故以甘养之也云滑滑石者以五味酸苦辛咸甘养骨筋气脉与肉相配讫前食医云调以滑甘平常调食五味之外有滑彼滑用堇荁榆今此养病五味之外亦宜有滑但于药分之中慎滑则不得如平常用堇荁等故以滑石解之凡诸滑物通利往来似窍故以滑养之也若然此经五味不以生成为次而以木金与火水相对者此若洪范以木曰曲直金曰从革火曰炎上水曰润下以类相对而言也凡有疡者受其药焉疏凡有至药焉释曰药即上五药是也凡国中有疡不须身来者并于疡医取药焉兽医掌疗兽病疗兽疡疏注畜兽至同医释曰此医唯疗家畜不疗野兽但畜兽义通今以畜解兽故畜兽连言之也云畜兽之疾病及疡疗同医洪范者以上之人疾与疡别医今此畜病之与疡同在一医者重人贱畜故略同在一医也凡疗兽病灌而行之以节之以动其气观其所发而养之疏凡疗至养之释曰兽必先灌之者郑云为其病状难知故先灌而知缓之以其瘦弱且强其气力也凡疗兽疡灌而劀之以发其恶然后药之养之食之疏注亦先至养之释曰亦上疡医以五谷养之养彼注先刮杀尽乃养之此亦然故云亦先攻而后养之也凡兽之有病者有疡者使疗之死则计其数以进退之疏凡兽至退之释曰上医师云十全为上者唯据疾医与疡医不据兽医故此云计其数而进退之进退亦谓据功过进退其禄也酒正掌酒之政令以式法授酒材疏酒正至酒材释曰酒正辨四饮则浆之政令亦掌之今直言掌酒之政令不言浆之政令者但据酒之尊者而言其实浆亦掌之云以式法授酒材者式法谓造酒法式谓米麹多少及善恶也酒材即米麹蘖授与酒人使酒人造酒既言兼掌浆人则浆之法式及浆材亦授之不言者亦举尊言也注式法至其材释曰云作酒既有米麹之数者谓此为法式也云又有功沽之巧者功沽谓善恶善恶亦是法式也引月令者十一月之令言乃命大酋监之者彼注酒孰曰酋于周礼则为酒人案下注昔酒今之酋久白酒则酋者久远之称则是久熟者善故名酒官为大酋若然彼注为酒人此酒正引之者此酒正以法式及酒材授与酒人使造酒故引酒人云秫稻必齐者必使齐孰麹善必时者造之必得时湛饎必絜者湛渍饎炊也谓渍米炊酿之时必须絜净水泉必香者谓渍麹渍米之水必须香美陶器必良者酒瓮陶中所烧器者必须成熟不津云火齐必得者谓酿之时生熟必宜得所也凡为公酒者亦如之疏凡为至如之释曰言凡为公酒者谓为公事而作酒言凡非一谓若乡饮酒乡射之等言亦如之者亦以式法授酒材注谓乡至酿之释曰言乡射饮酒者谓乡饮酒乡射饮酒乡饮酒中有党正饮酒宾贤能饮酒乡射饮酒中有州长春秋习射于序又有乡大夫三年宾贤能后以五物询众庶用州长射礼并是乡射饮酒若然州长党正饮酒而谓之乡者或是乡大夫所居州党或是乡大夫亲来临礼并得乡名故谓之乡此数事者皆为国行礼不可横敛于民故得公酒其百家为族不得公酒族祭步神之时合钱饮酒辨五齐之名一曰泛齐二曰醴齐三曰盎齐四曰缇齐五曰沈齐疏辨五至沈齐释曰言辨五齐之名者酒正不自造酒使酒人为之酒正直辨五齐之名知其清浊而已云一曰泛齐者泛读如泛泛扬舟之泛言泛者谓此齐孰时滓浮在上泛泛然二曰醴齐者醴体也此齐孰时上下一体汁滓相将故名醴齐又此醴齐作时恬于余齐与酒味稍殊故亦入于六饮三曰盎齐已下其类可知注泛者至作之释曰言泛者成而滓浮者此五齐皆言成者谓酒孰曰成云如今宜成醪矣者宜成说以为地名故曹植酒赋曰宜成醴醪苍梧缥清若马融所云今之宜成会稽稻米清似宜成以为酒名故刘杳要雅亦以宜成为酒名二者未知孰是今郑云宜成醪矣亦未知郑意酒名地名类下酂白则为地名云如今恬酒矣者但于五齐中为恬故以恬酒况之云如今酂白矣者汉时萧何所封南阳地名酂云如今下酒矣者下酒谓糟床下酒其色红赤故以缇名之案郑下注五伯缇衣亦赤黑色也云如今造清矣者汉时造清孰则滓沈故以况沈齐也云自醴已上尤浊缩酌者言自醴以上唯有泛齐泛齐滓浮则浊于醴齐汁滓相将者此二者皆以茅泲之故司尊彝云醴齐缩酌郊特牲云缩酌用茅明酌也谓以事酒之上清明者和醴齐以茅泲之使可酌郑彼注云泛从醴是二者皆缩酌故云自醴已上尤浊缩酌也云盎以下差清者案司尊彝云盎齐涚酌郑注涚清也谓以清酒泲之则不用茅以其盎已清故也郑彼注又云泛从醴缇沈从盎则亦用清酒泲之云其象类则然者谓五者皆举汉法况之是其象类则然者也云古之法式未可尽闻者虽举汉法汉承周后多得古之法只可略闻故云未可尽闻也杜子春读齐皆为粢云礼器曰缇酒之用玄酒之尚者子春意见礼运云粢醍在堂又见礼器云醴酒之用又粢谷为醍酒则其余四齐皆以粢谷为之故读齐皆为粢玄谓齐者每有祭祀以度量节作之谓祭有大小齐有多少谓若祫祭备五齐禘祭备四齐时祭备二齐是以度量节作之不从子春为粢者礼运唯有醍齐称粢于此五者皆称齐子春破五齐从一粢于义不可故郑于礼运注粢当为齐破一粢从五齐于义可也此五齐与下三酒及春官鬯人所造鬯酒所以异者五齐三酒俱用秫稻麹蘖又三酒味厚人所饮者也五齐味薄所以祭者也是以下经郑注云祭祀必用五齐者至敬不尚味而贵多品五齐对三酒酒与齐异通而言之五齐亦曰酒故礼坊记云醴酒在室醍酒在堂是也其鬯酒者自用黑黍为之与此别也辨三酒之物一曰事酒二曰昔酒三曰清酒疏辨三酒至清酒释曰辨者豫先之名物者财也以三酒所成有时故豫给财令作之也言一曰事酒者此三酒并人所饮故下云共王四饮三酒也但事酒酌有事人饮之故以事上名酒也二曰昔酒者久酿乃熟故以昔酒为名酌无事之人饮之三曰清酒者此酒更久于昔故以清为号祭祀用之此昔酒清酒皆以酒上为名也注郑司至而成释曰先郑云有事而饮者谓于祭祀之时乃至卑贱执事之人祭末并得饮之昔酒无事而饮者亦于祭末群臣陪位不得行事者并得饮之清酒祭祀之酒者亦于祭祀之时宾长献尸尸酢宾长不敢与王之神共器尊同酌齐故酌清以自酢故云祭祀之酒故司尊彝云皆有罍诸臣之所酢此三酒皆盛于罍尊在堂下但此清酒受尸酢故以祭祀言之玄谓事酒酌有事者之酒者先郑云有事而饮据有事时饮之后郑云酌有事者之酒谓有事之人但是有事之人虽不当祭时亦酌酒与之是就足先郑义也云其酒则今之酒者事酒冬酿春成以汉之酒况之云昔酒今之酋久白酒者言昔为久酋亦远久之义故以汉之酋久白酒况之但昔酒对事酒为清若对清酒则为白故云酋久白酒也故晋语云味厚实昔毒酒久则毒也云所谓旧者案礼记郊特牲云犹明清与醆酒于旧之酒也彼上注云明酌者事酒之上也醆酒盎齐泲于旧之酒三酒除事酒清酒则云旧是昔酒可知也对事酒为新昔酒为旧清酒不得名云清酒今中山冬酿接夏而成者以昔酒为久冬酿接春明此清酒久于昔酒自然接夏也中山郡名故魏都赋云醇酎中山洗湎千日辨四饮之物一曰清二曰医三曰浆四曰酏疏辨四至曰酏释曰案浆人有六饮此言四者以浆人注酒正不辨水凉者无厚薄之齐故此唯辨四饮之物也云一曰清则浆人云醴清也二曰医者谓酿粥为醴则为医三曰浆者今之酨浆四曰酏者即今薄粥也注清谓至一物释曰言清谓醴之泲者此郑据浆人解之浆人云醴此云清故云清谓醴之泲者云医内则所谓或以酏为醴者按内则上言饮下云重醴清糟又云或以酏为醴彼酏为醴在饮中而在清糟下此医又在清下故知酏为醴当此医云凡醴浊酿酏为之则少清矣者谓经中医酿粥为之与醴少异也又云医之字从殹从酉省也者从殹省者去羽从酉省者去水故云从殹从酉省也云浆今之酨浆也者此浆亦是酒类故其字亦从载从酉省酨之言载米汁相载汉时名为酨浆故云今之酨浆也云酏今之粥内则有黍酏酏饮粥稀者之清也者案内则黍酏在饮中故知此酏当内则黍酏以其为饮故知粥稀者之清也郑司农说以内则曰饮重醴稻醴清至或以酏为醴总当此经一曰清云浆当此经中浆水于此经无所当连引之耳意当此经中医云后致饮于宾客之礼有医酏糟此引下文欲取糟与内则艹酒一物故云糟音声与艹酒相似云医与意亦相似者与此经医为一物云文字不同记之者各异耳此皆一物者内则彼云艹酒此云糟内则云意此云医是其文字不同皆一物也内则云重醴者清糟并设则稻醴清糟黍醴清糟粱醴清糟是其重醴也向者后郑解或以酏为醴为医今先郑以为醴共重醴为一物又后郑于内则注意为梅浆亦与先郑不同以无正文故引之在下亦得为一义故也掌其厚薄之齐以共王之四饮三酒之馔及后世子之饮与其酒疏掌其至其酒释曰言掌其厚薄之齐者从五齐已下非酒正所造并是酒人浆人所作故云直辨其厚薄之齐云以供王之四饮三酒之馔者谓馔陈具设之也云及后世子之饮与其酒者不言四饮三酒直言饮与酒复不言馔郑云不必具设之是以不言馔与数也注后世至似酒释曰云五齐正用醴为饮者取醴恬与酒味异也者郑意五齐之中不用余四齐以其醴恬故取入六饮其余四齐味皆似酒者三酒味厚五齐味薄故言似酒醴恬全与酒味别也凡祭祀以法共五齐三酒以实八尊大祭三贰中祭再贰小祭壹贰皆有酌数唯齐酒不贰皆有器量疏凡祭至器量释曰言凡祭祀者谓天地及宗庙祭总目之言云以法共五齐三酒者但祭有小大齐有多少各有常法故云以法共五齐三酒云以实八尊者五齐五尊三酒三尊故云以实八尊此除明水玄酒若五齐加明水三酒加玄酒此八尊为十六尊不言之者举其正尊而言也云大祭三贰者大祭谓王服大裘衮冕所祭者也三贰者贰副也就三酒人所饮者三度副益之云中祭再贰者中祭谓王服鷩冕毳冕所祭者也再贰亦谓就三酒之中再度益之云小祭壹贰者小祭谓王服希冕玄冕所祭者也云皆有酌数者谓三酒之祭副益等尊皆有酌器盛酒益尊故言皆酌云数者谓多少之数有齐酒不贰者齐酒所祭祀非人所饮故不副益云皆有器量者器谓酌齐酒注于尊中量谓皆有多少之量注酌器至多品释曰云酌器者释经皆有酌器二者所用注五齐三酒于尊中云数量之多少未闻者数之与量皆是多少之言但未闻升数耳郑司农云三贰三益副之也皆先郑之意注酒于尊中为副子春后郑亦与之同云大祭天地等者先郑意天地为大祭宗庙为中祭五祀为小祭其实天地自有大祭小祭宗庙亦有次小云齐酒不贰为尊者质不敢副益也者以其主献尸所用少故不副益杜子春引弟子职者是管子书弟子职篇谓弟子饮酒之时弟子用注周旋而贰者欲副益酒尊之时嗛谓不满唯酒尊不满者视之更益玄谓大祭者王服大裘衮冕所祭已下至玄冕所祭并据司服六冕差之冕服有六天地宗庙各有三等故以六冕配之按司服王祀昊天上帝则服大裘而冕祀五帝亦如之祀先王则衮冕祭地亦用大裘是天地宗庙皆有大祭一也云中祭者王服鷩冕毳冕所祭也是按司服先公则鷩冕四望山川则毳冕是地与宗庙次祭二也但天之次祀不见衣服者日月是天之次祀以其大报天主日配以月服大裘故春分朝日秋分夕月兼服玄冕故天之次祀中不见衣服云小祭者王服希冕玄冕所祭也者按司服社稷五祀则希冕群小祭祀则玄冕郑彼注山林川泽之属郑虽不言风师雨师等之属中兼之也惟见天地小祭不见宗庙小祭马融以为宗庙小祭谓祭殇是也祭殇之时或可亦用玄冕若然则礼器云一献质谓祭群小祀当玄冕三献文谓祭社稷五祀当希冕五献察谓祭四望山川当毳冕七献神谓祭先公当鷩冕虽不言九献下云大飨其王事与大飨谓祫祭先王为九献当衮冕礼器下文云大飨不足以大旅大旅当大裘据此一献至九献以此献数约之故六服差为三按司服山川服毳冕五献社稷服希冕三献社稷在山川下按大宗伯以血祭祭社稷五祀五岳而社稷在五岳上者五岳与土地异形若畿外诸侯服献则尊于王朝之臣社稷号曰土神似若王朝之臣服献则卑于五岳而在五岳上者似若王人虽微犹叙诸侯之上按王制宗庙之牛角握国语山川之牛角尺社稷尊于五岳者彼自从国中之神莫贵于社故与宗庙同用握引礼运曰玄酒在室者谓郁鬯在室中而玄酒即明水也配郁鬯故在室醴醆在户者醴谓醴齐醆谓盎齐并在户也粢醍在堂者粢当为齐齐醍在堂也澄酒在下者澄谓沈齐酒谓三酒二者并在堂下也云澄酒是三酒也者案郑志赵商问礼运注澄是沈齐今此注澄酒是三酒何郑答今解可去澄字若然郑本于此注时直云酒是三酒无澄字有澄字者误当云酒是三酒云益之者以饮诸臣者言益之解经中贰案司尊彝云皆有罍诸臣之所酢是饮诸臣也云若今常满尊也者言益之故常满故以汉法况之云祭祀必用五齐者至敬不尚味而贵多品者郑意五齐味薄于三酒而数多但鬼神享德不享味故须至极敬而已是云引郊特牲云至敬不尚味而贵多品也共宾客之礼酒共后之致饮于宾客之礼医酏糟皆使其士奉之疏共宾至奉之释曰云共宾客之礼酒者谓王有故不亲飨燕传人致酒于客馆云共后之致饮于宾客之礼医酏糟者言致饮之中取二饮以致之云医酏糟者谓医酏不泲者也云皆使其士奉之者酒使酒人浆使浆人皆奄士故云使其士奉之注礼酒至奄士释曰言礼酒王所致酒也者下酒人云宾客之陈酒彼言陈谓若致飨饩列陈于客馆中言礼酒不言陈谓飨燕之酒王当亲飨燕王有故则使人就馆以酬币致之云王致酒后致饮夫妇之义者酒是阳故王致之饮是阴故后致之是阴阳相成故云夫妇之义云后致饮无醴医酏不清者与王同体屈也者言后致饮无醴医酏不清者对下浆人共夫人致饮于宾客之礼清醴医酏糟而奉之谓夫人卑于后致三饮医酏糟上加之以清醴今后尊唯有医酏二饮无清醴既无清醴医酏当清今皆不清者以其后尊夫妻片合与王同体故屈夫人卑与王不同体得申故加之以清醴也云亦因以少为贵者案礼器云有以少为贵者天子无介祭天特牲是以少为贵则夫人三饮后二饮是因以少为贵云士谓酒人浆人奄士者案序官酒人奄十人浆人奄五人皆不言士此经注皆士者为官首当是士但非贤故不言士内小臣是奄而称士郑云异其贤凡王之燕饮酒共其计酒正奉之疏凡王至奉之释曰谓王与群臣燕饮之酒共其计者谓计群臣多少以足为度酒正奉之者以其共王故酒正自奉之凡飨士庶子飨耆老孤子皆共其酒无酌数疏凡飨至酌数释曰言飨士庶子谓若宫伯宿卫王宫者士适子庶子其支庶云飨耆老孤子者谓外饔注耆老谓国老孤子者谓死王事之子王皆飨养之则共其酒掌酒之赐颁皆有法以行之疏掌酒至行之释曰云赐颁皆有法以行之者谓以酒颁群臣也皆有法以行之者尊者得多卑者得少多少皆有常法言以行之者谓依法给之凡有秩酒者以书契授之疏凡有至授之释曰秩常也谓若老臣年九十已上常与之酒云以书契授之已上者谓酒正授使者酒书之多少以为契要而与之故云以书契授之注郑司至有秩释曰郑司农云有秩酒者给事中予之酒秩常也常受酒者司农之意谓在朝群臣亲近于王总名给事中王常以酒与之故云常受酒者又引国语者案楚语云斗且廷见令尹子常闻子常畜货聚马斗且廷以为非遂陈令尹子文之行云昔斗子文三舍令尹无一日之积成王闻子文行于是每朝设脯一束糗一篚以羞子文至于今秩之后郑皆不从之者给事中与之酒不言秩因朝而羞子文又非酒故不从之矣引王制曰七十不俟朝者谓不待朝事毕即去八十月告有者谓月月使报告老人有否九十日有秩者谓日日有秩膳即此经秩酒是也故引以为证酒正之出日入其成月入其要小宰听之疏酒正至听之释曰言酒正之出者谓授酒材与酒人及出酒与人云日入其成者谓酒人用多少日计所用酒以此成入于酒正云月入其要者谓酒正得酒人日计文书日计其月要至月尽以月计文书入于小宰故云月入其要小宰听之者小宰得酒正文书听断之知其得失注出谓至小宰释曰言出谓授酒材者谓授酒人以其材酒正职首所言者是也及用酒之多少者谓若共五齐三酒以下是也云受用酒者日言其计于酒正者受用酒谓用酒多少是酒人也故曰言其计于酒正也云酒正月尽言于小宰者释经月入其要岁终则会唯王及后之饮酒不会以酒式诛赏疏岁终至诛赏释曰直言唯王及后不会不云世子以其酒与膳异膳羞食之正则世子亦不会膳禽食之加世子会之酒亦为加故亦会之以酒式诛赏者作酒有旧法式依法善者则赏之恶者则诛责之酒人掌为五齐三酒祭祀则共奉之以役世妇疏酒人至世妇释曰言为五齐三酒者为犹作也云祭祀则共奉之者谓酒人共而奉之云以役世妇者属春官宫卿官也酒人以奚送酒至世妇因为世妇所役使注世妇至官联释曰云世妇谓宫卿之官者所谓春官云每宫卿一人故云世妇谓宫卿之官也云掌女宫之宿戒者此亦世妇职文引此者其职云及祭比其具则此酒等是故送酒以往为世妇所役言亦官联者即小宰云祭祀之联事是也共宾客之礼酒饮酒而奉之疏共宾至奉之释曰云共宾客之礼酒饮酒者此二者酒正使酒人奉授宾客注酒正至酒往释曰知酒正使之者酒正云共宾客之礼酒使其士奉之士即此酒人也彼不言饮酒者礼酒中可以兼之矣云礼酒飨燕之酒者谓飨燕食宾之酒也云饮酒食之酒者谓食时有酒者曲礼云酒浆处右则此非献酬酒是酳口之酒也云此谓给宾之稍者此礼酒饮酒总言王若不亲燕饮食则使人致之于客馆任宾客稍稍用之故云给宾客之稍云王不亲飨燕不亲食者谓王有故不得速宾亲行此三者云使人各以其爵以酬币侑币致之者此并聘礼文案彼云若不亲食使大夫各以其爵朝服致之以侑币致飨以酬币亦如之彼虽无致燕法案鹿鸣燕群臣嘉宾有实币帛则致燕亦以酬币致之与飨同云各以其爵者则诸侯来朝遣三公致飨卿来聘遣卿大夫致飨燕以酬币致食以侑币故云酬币侑币致之云则从而以酒往者谓酒人以酒从使人欲往客馆授与宾客凡事共酒而入于酒府疏凡事至酒府释曰此谓酒正所奉者则酒正云凡王之燕饮酒酒正奉之并共王之四饮三酒之馔亦是酒正奉之以其事非一故言凡事共酒入于酒正之府凡祭祀共酒以往疏凡祭至以往释曰上云祭祀共奉之谓大祭次祭此不言奉谓小祭祀王玄冕所祭者故云共酒以往宾客之陈酒亦如之疏宾客至如之释曰谓上公饔饩九牢之等案聘礼云卿韦弁归饔饩牲牢及刍薪米禾等并归于客馆彼入壶设于西序北上天子致礼于诸侯亦当陈于西序故云宾客之陈酒亦如之者亦以酒从使人往注谓若至从往释曰经直云宾客陈酒不指斥言饔饩郑不敢正言故言若饔饩之酒云亦自有奉之者谓使卿韦弁归之者是也云以酒从往者谓卿韦弁归饔饩等之时亦使人以此酒从往致之浆人掌共王之六饮水浆醴凉医酏入于酒府疏浆人至酒府释曰言入于酒府者亦入于酒正之府与三酒同以其酒正奉之故也注王之至之齐释曰云王之六饮亦酒正当奉之者亦如酒人共酒入于酒府酒正奉之故此云亦酒正当奉之言当者酒正所云有不自奉者唯共王乃奉之故云当云醴醴清也者酒正辨四饮言清不言醴彼郑云清醴之泲者此浆人言醴不言清谓醴之不泲清浊虽殊本是一物故云醴清也郑司农云凉以水和酒也者和水非人所饮又且若以酒和水即是厚薄之齐酒正何因不辨之乎故后郑不从玄谓凉今寒粥若糗饭杂水也者案内则饮内有滥无凉彼郑云以周礼六饮校之则滥凉也纪莒之间名诸为滥言诸者非一之义内则名凉为滥参验相当故郑云凉今寒粥若糗饭杂水也云酒正不辨水凉者无厚薄之齐者此文六饮并有水凉酒正辨四饮无水凉以其水则临时取用凉则至用乃和二者并不须豫辨故言无厚薄之齐共宾客之稍礼疏注稍礼至而已释曰云稍礼非飧饔之礼留间王稍所给宾客者谓宾未去留间王稍稍所给宾者也故以稍言之云浆人所给亦六饮而已者浆人不主酒齐唯主饮故知此稍礼所给六饮而已共夫人致饮于宾客之礼清醴医酏糟而奉之疏共夫至奉之释曰夫人谓三夫人致饮于宾客之礼助王养宾亦致于客馆清醴医酏糟者清醴之泲者即酒正所云一曰清是也医酏糟者谓医酏不泲者此二饮与后同而奉之者亦使浆人奄士奉之注亦酒至清也释曰云亦酒正使之者亦谓酒正使酒人浆人奄士也故酒正云医酏使其士奉之彼注士酒人浆人奄士故知亦酒正使之云三物有清有糟夫人不体王得备之者对后体王屈故医酏糟而无清醴也云礼饮醴用柶者槽也者案士冠礼礼子用醴有柶是用柶者糟也但柶只为糟设醴既泲而清则不假柶则此经清醴是也故云不用柶者清也凡饮共之疏凡饮共之释曰上共王六饮食时以共讫此又云凡饮共之故云谓非食时凌人掌冰正岁十有二月令斩冰三其凌疏凌人至其凌释曰言掌冰者谓凌人总掌藏冰出冰之事故云掌冰也云正岁十有二月令斩冰者正岁谓夏之建寅为正十有二月谓建丑之月冰坚腹厚之时令入山斩冰三其凌者凌谓冰室之中三倍纳冰备消释度故也注正岁至其冰释曰云正岁季冬者周虽以建子为正行事皆用夏之正岁若据殷周则十二月冰未坚若据夏之十二月冰则坚厚故正岁据夏也云火星中大寒冰方盛之时者火星中谓十二月平旦火星中于十二月小寒节大寒中是冰方盛之时也引春秋传曰火星中而寒暑退者此左氏昭公三年郑游吉如晋送少姜之葬张见之云自今子其无事矣譬如火焉火中而寒暑乃退注云火星季冬十二月平旦正在南大寒退季夏六月黄昏火中暑退此其极也能无退乎引此者证十二月寒退之时冰最盛故取之云故书正为政者政是政教字故先郑从之云掌冰政主藏冰之政后郑不从先郑故引子春读掌冰为主冰言正谓夏正于下还从经正岁向下为义后郑依子春改者若岁字向下即是周之十二月冰未厚故从子春也又云三其凌三倍其冰者谓应十石加至四十石即是三倍其冰也春始治鉴疏春始治鉴释曰春谓正月始治鉴者鉴是盛冰之器春豫治之为二月将出冰注鉴如至启冰释曰鉴如甀者汉时名为甀即今之瓮是也故云如甀大口以盛冰云春而始治之为二月将献羔而启冰者案月令仲春云献羔而开冰先荐寝庙七月诗亦云四之日其蚤献羔祭韭是二月出冰者公始用之凡外内饔之膳羞鉴焉凡酒浆之酒醴亦如之疏凡外至如之释曰言凡外内饔之膳羞鉴焉者谓王后及世子并飨耆老孤子之等以下文云祭祀此经直云膳羞明非祭祀也二月之后皆须鉴以盛冰故云鉴焉云凡酒浆之酒醴者酒谓酒人之酒谓三酒五齐举酒而言浆人之醴谓六饮举醴而言云亦如之者亦以鉴盛冰祭祀共冰鉴宾客共冰疏祭祀至共冰释曰此云祭祀者谓天地社稷及宗庙之等皆共鉴云宾客共冰者谓诸侯来朝王礼之以飧及饔饩直共冰以往无鉴也注不以至膳羞释曰冰若有鉴则冰不销释食得停久故郑云不以鉴往嫌使停膳羞大丧共夷槃冰疏大丧共夷槃冰释曰亦谓三月已后遭大丧则共夷槃及冰举王丧共后世子及三夫人已下小丧亦共之但王及后有夷槃自外当与诸侯已下同大槃等其世妇已上有冰则与大夫同女御与士同无冰见赐乃有也注夷之至赤中释曰丧大记云君设大槃造冰焉大夫设夷槃造冰焉士并瓦盘无冰下又云设床襢笫有枕含一床袭一床是实冰置尸床之下以寒尸也云床曰夷床者仪礼既夕礼文云夷衾者丧大记云自小敛已后用夷衾是也云移尸曰夷于堂者亦丧大记云既小敛男女奉尸夷于堂是皆依尸而为言也云汉礼器制度云云者叔孙通前汉时作汉礼器制度多得古之周制故郑君依而用之也依制度云天子大槃广八尺长丈二尺深三尺漆赤中此经虽云夷槃无形制故依焉若然此周谓之夷槃汉谓之大槃是别大异名案丧大记君设大盘者彼诸侯不敢与天子同名夷盘故名大盘彼大夫云夷盘者卑不嫌得与天子同名其制则小也夏颁冰掌事疏夏颁冰掌事释曰夏颁冰者据颁赐群臣言掌事者谓主此赐冰多少合得不合得之事注暑气盛王以冰颁赐则主为之春秋传曰古者日在北陆而藏冰西陆朝觌而出之释曰谓二月之时蝇虫已生公始用之四月已后暑气渐盛则赐及群下云春秋传曰者左氏昭四年正月大雨雹季武子问于申丰曰雹可御乎对曰圣人在上无雹虽有不为灾古者日在北陆而藏冰西陆朝觌而出之其藏之也深山穷谷固阴沍寒于是乎取之其出之也朝之禄位宾食丧祭于是乎用之其藏之也黑牡黍以享司寒其出之也桃弧棘矢以除其灾其出入也时食肉之禄冰皆与焉大夫命妇丧浴用冰祭寒而藏之献羔而启之公始用之火出而毕赋服氏云火出于夏为三月于商为四月于周为五月自命夫命妇至于老疾无不受冰尔雅云北陆虚也服氏云陆道也北陆言在谓十二月日在危一度西陆朝觌不言在则不在昴谓二月在娄四度谓春分时奎娄晨见东方而出冰是公始用之今此郑注引朝觌而出之谓经夏颁冰则西陆尔雅曰西陆昴也朝觌而出冰群臣用之若然日体在昴在三月内得为夏颁冰者据三月末之节气故证夏颁冰此言夏据得夏之节气春秋言火出者据周至于七月诗二之日凿冰三之日纳于凌室四之日其蚤献羔祭韭孙皓问藏之既晚出之又早何郑答豳士晚寒故夏正月纳冰夏二月仲春大蔟用事阳气出地始温故礼应开冰先荐寝庙是公始用之也秋刷疏注刷清至其室释曰先郑云刷除凌室当更纳新冰者先郑直云除旧纳新不言秋凉而冰不用于理未当经旨故后郑云秋凉冰不用可以清除其室至十二月自然更纳新冰也笾人掌四笾之实疏笾人至之实释曰言四笾谓下经朝事馈食加笾羞笾是也云之实者谓掌此四种笾中所实之物麷蕡白黑之等是也注笾竹至四升释曰郑知笾是竹器者以其字竹下为之亦依汉礼器制度而知也云如豆者皆面径尺柄尺亦依汉礼知之也云其容实皆四升者据其笾之所受则曰容据其所实麷蕡等则曰实故云容实皆四升亦约与豆四升同也朝事之笾其实麷蕡白黑形盐膴鲍鱼鱐疏朝事至鱼鱐释曰此言朝事谓祭宗庙二灌之后祝延尸于户外后荐此八笾八笾者则麷为熬麦一也蕡为麻子二也白为熬稻米三也黑为熬黍米四也形盐盐似虎形五也膴以鱼肉为大脔六也鲍以鱼于楅室糗干之七也鱐为干鱼八也注蕡枲至所贵释曰云蕡枲实也者案丧服云苴绖子夏传云苴麻之有蕡蕡是麻之子实也又案疏衰裳齐牡麻绖子夏传云牡麻者枲麻也则枲麻谓雄麻也若然枲麻无实而解蕡为枲实者举其类耳谓若圆曰箪方曰笥不同郑注论语云箪笥举类义同也郑司农云朝事谓清朝未食先进寒具口实之笾者此先郑不推上下文势祭祀为义直以为生人所食解之故后郑不从也云熬麦曰麷字从麦知麷为熬麦也云麻曰蕡者已释讫云稻曰白者以其稻米见白云黍曰黑者尔雅有黑黍故知黑是黍二者亦皆熬之乃可也已上后郑从之云筑盐以为虎形又引春秋传曰者左氏僖三十年冬王使周公阅来聘飨有昌歜白黑形盬服氏云昌歜昌本之菹辞曰国君文足昭也武可畏也则有备物之飨以象其德荐五味羞嘉谷盐虎形服云克形非是筑克为之故后郑不从也玄谓以司尊彝之职参之朝事谓祭宗庙荐血腥之事者案司尊彝职除二灌有朝践馈献为食前二节彼又有朝献再献食后酳尸为一节又参少牢主人酬尸宰夫羞房中之羞复为一总四节亦据祭宗庙故郑云然也祭宗庙无血郑云荐血腥者郑注论语亦云禘祭之礼自血腥始皆谓毛以告纯血以告杀是为告杀时有血与朝践荐腥同节故连言血耳非谓祭血也云形盐盐之似虎形者以为自然似虎形此破先郑筑盐为虎形也云膴枼生鱼为大脔者枼已释讫云鲍者于楅室中糗干之出于江淮也者郑以目验知之言楅室者谓楅土为室云鱐者析干之出东海者上云夏行腒鱐鱐已释讫言出东海者亦目验知之云王者备物近者腥之膴是也远者干之鲍及鱐是也因其宜者近宜湿远宜干也若然经鲍鱐二者鱼在于中明二物皆鱼云今河间以北灸穜麦卖之名曰逢引汉法证麷亦是熬煮之麦云燕人脍鱼方寸切其腴以啗所贵者亦引时事证膴膴亦是腹腴以拟祭与啗贵者同也馈食之笾其实枣桃干艹榛实疏馈食至榛实释曰此谓朝践荐腥后堂上更体其犬豕牛羊烹孰之时后先谓之馈食之笾也其八笾者其实枣一也栗二也桃三也干艹谓干梅四也榛实五也其于八笾仍少三案干艹既为干梅经中桃是湿桃既有湿桃干梅明别有干桃则注引内则桃诸郑云是其干者既有湿桃明有湿梅可知以干梅湿梅二者添五者为七笾案桃梅既并有干湿则枣中亦宜有干湿复取一添前为八也必知此五者之中有八者案仪礼特牲少牢士二笾二豆大夫四笾四豆诸侯宜六天子宜八醢人馈食之豆有八此馈食之笾言六不类又上文朝事之笾言八下加笾亦八岂此馈食在其中六乎数事不可故以义参之为八若不如此任贤者裁之也注馈食至而小释曰云馈食荐孰也者谓于堂上馈熟之时后荐之云今吉礼存者吉礼谓祭祀以其天子诸侯祭祀之礼亡故云存者云特牲少牢诸侯之大夫士祭礼也者以天子大夫大牢祭今用特牲少牢故知诸侯大夫士祭礼也云不祼不荐血腥者若天子诸侯则有室中二祼堂上朝践荐血腥之礼大夫则无此二者也云而自荐孰始是以皆云馈食之礼者天子诸侯大夫士虽同名馈食仍有少别何者天子诸侯尸食前仍有馈献二是馈孰阴厌阴厌后尸入室食乃献大夫士则馈孰与黍稷为阴厌阴厌前无馈献以此为异耳云干艹干梅也者以经干艹上有桃故知干艹干梅也云有桃诸梅诸者内则文而郑引之者证干艹中有干桃干梅故云是其干者云榛似栗而小者今居山者见食之似栗而小亦目验知之加笾之实蓤芡脯蓤芡脯疏加笾至脯释曰此加笾当尸食后王酳尸后亚王酳尸于时荐之四物重言之则八笾注加笾至脯脩释曰知笾是尸既食后亚献尸所加之笾者案春官内宗云掌宗庙之祭祀荐加豆笾以其内宗所荐明主于后又见特牲主妇献尸云宗妇执两笾于户外主妇受设于敦南主人献尸之时不见有设笾之事故知唯主于后也少牢主妇不设笾者以其当日宾尸故也其下大夫不宾尸者亦与士同也云菱芰也者屈到嗜芰即蓤角者也云芡鸡头也者俗有二名今人或谓之雁头也先郑云蓤芡脯脩者先郑意怪馈食重言故为脩替栗得为一义故引之在下也羞笾之实糗饵粉餈疏羞笾至粉餈释曰此当王酬尸内饔进之于尸侑等者也云糗饵粉餈者此为二笾糗与粉为一物恐饵餈黏着笾故分于二笾之下注羞笾至相足释曰言羞笾谓若少牢主人酬尸宰夫羞房中之羞于尸侑主人主妇皆右之者天子祭祀之礼亡故取少牢大夫礼解之案有司彻上大夫当日宾尸正祭不设内羞故于宾尸设之此天子之礼宾尸在明日则祭祀日当设之案少牢下大夫不宾尸者宾长致爵受酢云宰夫羞房中之羞司士羞庶羞于尸祝主人主妇内羞在右庶羞在左天子之礼宾长受酢后亦当设此内羞庶羞于尸祝及王与后然郑不引不宾尸而引宾尸者以其设内羞之礼同故只引其一但正祭设于祝宾尸故于侑又宾尸主人酬尸后正祭宾长受酢后为异耳云故书餈作茨者此宜从食不得从草故先郑破之从经为正郑司农云糗熬大豆与米也粉豆屑也并于义是但于义不足故后郑增成之云茨字或作餈者谓故书亦有作次下食者云谓干饵饼之也者饼之曰餈未正干之言故后郑不从玄谓此二物皆粉稻米黍米所为者据当时目验而知云合蒸曰饵饼之曰餈者谓粉稻米黍米合以为饵饵既不饼明饼之曰餈今之餈糕皆解之名出于此云糗者捣粉熬大豆者此与司农义同司农不言捣故后郑增成之云饵言糗餈言粉互相足者此本一物饵言糗谓熬之亦粉之餈言粉捣之亦糗之凡言互者据两物相互今一物之上自相互直是理不足明故言互相足内则注捣熬谷谷则大豆也谷总名也凡祭祀共其笾荐羞之实疏凡祭至之实释曰祭祀言凡者谓四时禘袷等皆共其笾笾则荐羞之实是也注荐羞至曰羞释曰云未食未饮曰荐者先荐后献祭祀也据朝践馈献时未献前所荐笾豆朝事馈食之笾是也云既食既饮曰羞者谓尸食后酳尸讫所进羞即加笾之实是也丧事及宾客之事共其荐笾羞笾疏丧事至羞笾释曰丧事谓大奠时宾客之事谓享燕时亦共其荐笾羞笾注丧事至奠时释曰殷犹大也大奠朔月月半荐新祖奠遣奠之类也为王及后世子共其内羞疏注于其至之羞释曰言凡共后世子饮食之时用房中之羞凡笾事掌之世妇掌祭祀宾客丧纪之事帅女宫而濯摡为齍盛疏世妇至齍盛释曰此妇人所掌祭祀谓祭宗庙宾客谓飨食诸侯在庙丧纪谓大丧朝庙设祖奠与大遣奠时为此三事则帅女宫而濯摡案少牢饔人摡鼎俎廪人摡甑甗司宫摡豆笾皆使男子官不使妇人者彼以大夫家无妇官及无刑女故并使男子官此天子礼有刑女及妇官故与彼异也注为犹差择释曰祭祀黍稷舂人舂之馔人炊之皆不使世妇故此为非舂非炊是差择可知也及祭之日莅陈女宫之具凡内羞之物疏及祭至之物释曰案春官世妇宫卿云掌女宫之宿戒及祭祀比其具此官直临之而已云凡内羞之物者谓糗饵粉餈案少牢皆从房中而来故名为内羞是以郑云内羞房中之羞也掌吊临于卿大夫之丧疏注王使往吊释曰案内宗云凡卿大夫之丧掌其吊临注云王后吊临诸侯而已是以言掌卿大夫云文同而注异者彼上文云王后有事则从大丧序哭者哭诸侯亦如之彼文与后事相连彼主于后此上文无后故知此王使往可知也若然后无外事彼吊诸侯谓三公王子母弟若畿外诸侯则后不吊以其王为三公六卿钖衰诸侯缌衰后不吊畿外诸侯既轻于王之卿卿既后不亲吊畿外诸侯不亲吊可知若然丧大记诸侯夫人吊卿大夫士之丧者以其诸侯臣少故不分别尊卑夫人皆吊之也案司服公卿大夫皆王亲吊之此文使世妇往吊者此盖使世妇致礼物但吊是大名虽致礼亦名为吊是以大仆云掌三公六卿之吊劳注云王使往小臣云掌士大夫之吊劳注云致礼同名为吊是其事也此所吊不言三公与孤者文不具也女御掌御叙于王之燕寝疏注言掌至宫息释曰郑云掌御叙防上之专妒者郑解不使九嫔世妇掌房之意若使在上掌之则有妒嫉自专之事今使女御掌之官卑不敢专妒故也云于王之燕寝则王不就后宫息者破旧说云王就后宫者故郑云此也以岁时献功事疏注丝枲成功之事释曰上内宰云教九御使各有属以作二事即此献功之事故知此经献功事是丝枲为布帛成而献之也凡祭祀赞世妇疏注助其帅莅女宫释曰上世妇职云掌祭祀宾客丧纪帅女宫及祭之日莅女宫之具故知此赞者助其莅女宫也大丧掌沐浴疏注王及后之丧释曰王及后丧沐用潘浴用汤始死为之于南牖下但男子不死于妇人之手今王丧亦使女御浴者案士丧礼浴时男子抗衾则不使妇人今王丧沐或使妇人而浴未必妇人或亦供给汤物而已亦得谓之掌也后之丧持翣疏后之丧持翣释曰案礼器云天子八翣又汉制度皆戴璧后丧亦同将葬向圹之时使此女御持之左右各四人故郑云持而从柩车也从世妇而吊于卿大夫之丧疏注从之至介云释曰王之妃妫愻三夫人象三公九嫔象孤卿二十七世妇象大夫女御象元士但介数依命数为差则王之大夫四命世妇之从亦四人以无正文故言盖言云以疑之也女祝掌王后之内祭祀凡内祷祠之事疏注内祭至报福释曰依祭法王立七祀有户灶中霤门行泰厉司命后亦与王同今郑直云内祭祀灶门户者以其妇人无外事无行与中霤之等其灶与门户人所出入动作有由后亦当祀之故言灶与门户也案月令春祀户夏祀灶秋祀门后祀之时亦当依此也云祷疾病求瘳也祠报福者以其后无外事祷祠又是非常之祭故知唯有求瘳报福之事也掌以时招梗禬禳之事以除疾殃疏掌以至疾殃释曰云掌以时招梗禬禳者此四事并非常求福去殃之事云以时者谓随其事时不必要在四时也云招者招取善祥梗者御捍恶之未至禬者除去见在之灾禳者推却见在之变异此四者皆与人为疾殃故云以除疾殃也注郑大至今存释曰郑大夫以梗为亢恶去之玄不从以为御未至者以禬禳二者已是去恶复以梗为亢恶去之文烦而无御未至之事故不从郑大夫为亢恶也郑大夫云招善者玄从之也杜子春云读梗为更义无所取玄亦不从之也云四礼唯禳其遗象今存者此四礼至汉时招梗及禬不行唯禳一礼汉日犹存其遗象故云遗象今存也女史掌王后之礼职掌内治之贰以诏后治内政疏女史至内政释曰案上叙官郑注云女史女奴晓书者是以掌王后礼之职事注内治至贰之释曰云内治之法本在内宰者案内宰职云掌书版图之法以治王内之政令今此云掌内治之贰故知内治之法本在内宰掌此女史书而贰之也逆内宫疏逆内宫释曰逆谓逆而钩考之言内宫亦对王之六寝为内宫谓六宫所有费用财物及米粟皆当钩考之也书内令疏注后之令释曰内令亦对王令为内故郑云后之令谓书而宣布于六宫之中也凡后之事以礼从疏注亦如至于王释曰案大史职云大会同朝觐以书协礼事及将币之日执事以诏王郑注云告王以礼事此女史亦执礼书以从后故云如大史之于王典妇功掌妇式之法以授嫔妇及内人女功之事赍疏注妇式至之事释曰云法其用财旧数者此即典丝典枲所授丝枲多少并有旧数依而授之云嫔妇九嫔世妇者案内宰以作二事及妇功唯据九御而言不见九嫔世妇有丝枲之事此言嫔妇者但三夫人无职九嫔已下皆有之但女御四德不备须教之九嫔世妇素解不须教之其实有妇职也是以鲁语云王后织玄紞公侯夫人纮綖卿之内子大带则贵贱皆职事也云言及以殊之者容国中妇人贤善工于事者案下内司服注言及言凡殊贵贱也此云言及容国中妇人者此云及非直破贵贱亦含国中妇人故云容也必知有国中妇人者以下典丝云颁丝于外内工注云外工外嫔妇也故大宰九职云嫔妇化治丝枲是其国中妇人有嫔妇之称也云事赍谓以女功之事来取丝枲者以其行道曰赍经云女功事赍故知以女功之事来取丝枲也故书赍为资杜子春读为资案上玄注以齐次为声从贝变易则两字俱得今不破子春者从上注义可知不复重言也凡授嫔妇功及秋献功辨其苦良比其小大而贾之物书而楬之疏注授当至署物释曰郑知授当为受者以其上文已授女功故知此为受云国中嫔妇所作成即送之不须献功时者以其经受嫔妇功在秋献功上故不待秋献功也云贾之者物不正齐当以泉计通功者妇人虽等受丝枲作有粗细善恶故以泉计而通为功布绢恶者尽其材犹不充功布绢善者少送以充功直故云泉计通功也司农云苦读为盬已下云云者司农之意以典妇功是都司总掌故分别布帛其典丝即唯主丝丝为良者也典枲唯主布布为苦者也若后郑之义即以典妇功主良典丝典枲主苦者又以丝枲之中各自有苦良若然经云苦谓就良中苦者也云皆比方其大小者谓比方其细小者复比方其粗大也以共王及后之用颁之于内府疏以共至内府释曰此于典丝典枲处受其良好者入此典妇功藏之以待王及后之用故藏之于内府也典丝掌丝入而辨其物以其贾楬之疏典丝至楬之释曰云辨其物者典丝唯受丝入而云辨其物谓丝有善恶粗细不同非谓别有余物也注丝入至贡丝释曰后宫所蚕之丝自于后宫用之以为祭服不入典丝其岁之常贡之丝若禹贡兖州贡漆丝之等且余官更无丝入之文亦当入此典丝也掌其藏与其出以待兴功之时疏注丝之至文绣释曰案经余官内府玉府等皆不云掌其藏与其出此官独云掌其藏与其出故云丝之贡少藏之出之可同官也云时者若温暖宜缣帛清凉宜文绣者郑以目验知之文绣必于清凉者以其大绣染丝为之若于夏暑损色故待秋凉为之也颁丝于外内工皆以物授之疏颁丝至授之释曰言以物授之者若缣帛则授之以素丝若文绣则授之以采丝故以物而言也注外工至女御释曰上典妇功云凡授嫔妇功并有九嫔世妇此注内功不言嫔妇直云女御者案内宰职教女御以作二事及九嫔职教九御以妇职则女御专于丝枲也九嫔世妇四德自备不常为丝枲假使为之以其善事所造唯典妇功以共王及后所用不在典丝典枲故郑注内工中不言也凡上之赐予亦如之疏凡上至如之释曰云亦如之者亦物授之谓王以丝物赐人者也及献功则受良功而藏之辨其物而书其数以待有司之政令上之赐予疏注良当至缣帛释曰郑破良为苦者以其典丝典枲授丝枲使外内工所造缣帛之等良者入典妇功以共王及后之用故典枲直有苦者而无良者明典丝亦不得有良者故破良为苦必从苦者见典妇功有良苦之字故破从苦苦即粗盬者也先郑言良功丝功缣帛者先郑之意以为丝功为良枲功为盬故不破良为苦玄既不从引之在下者亦得为一义故也凡祭祀共黼画组就之物疏凡祭至之物释曰言凡祭祀者谓祭祀天地宗庙社稷山川之等故言凡以广之云共黼画者凡祭服皆画衣绣裳但裳绣须丝衣画不须丝而言共丝者大夫已上裳皆先染丝则玄衣亦须丝为之乃后画故兼衣画而言之也组就者谓以组为冕旒之就故组就连言之云之物者谓丝之物色共之注以给至曰就释曰云以给衣服者经云共据王而言注云给据臣而言郑欲见尊卑皆授丝物也云衣服释经黼画但周之冕服九章衣五章裳四章龙衮已下直言黼者据美者而言谓若诗云玄衮及黼商书云麻冕黼裳之类云冕旒者释经组就谓若弁师云十二就之等云及依者亦释经黼此据祭祀谓若掌次大旅上帝设皇邸邸即屏风为黼文云盥巾者亦释经黼谓若幂人职云王巾皆黼之类云之属者殡有加斧于椁上及绡黼丹朱之类也云白与黑谓之黼者缋人职文云采色一成曰就者谓若典瑞云五采五就弁师十二就之等皆是采色一成为就也丧纪共其丝纩组文之物疏注以给至之文释曰此郑并据士丧礼而言云以给线缕者谓所裁缝皆用线缕释经丝也云着盱口綦握之属者释经纩组案士丧礼握手玄纁里着组系案丧大记属纩以俟绝气内则云屦着綦郑云綦屦系是用纩组之事也云青与赤谓之文缋人职文绣之属亦用丝故连言也凡饰邦器者受文织丝组焉疏注谓茵至之属释曰上既言祭祀丧纪所用丝纩讫今复云饰邦器故知此据生人所饰器物言茵者谓若少仪云枕几茵颖之等郑云茵着褥是也云席者谓席之四缘若司几筵云纷纯画纯黼纯之等是也屏风者即上文注黼依也重言之者上据祭祀时此据为王所用谓若司几筵云扆前者是也云之属者谓国家所用文织丝组处皆受之故云之属以广之岁终则各以其物会之疏注种别至着之释曰言种别为计者自上经所用掌其藏与其出及黼画已下各别为计故司农云各以其所饰之物计会傅着者谓此物之多少作文书使相傅着共一簿也典枲掌布缌缕纻之麻草之物以待时颁功而授赍疏典枲至授赍释曰云掌布缌缕纻之麻草之物者欲见布缌缕用麻之物纻用草之物布中可以兼用葛艹顷之草为之云以待时颁功而授赍者上典丝郑注解时者用丝有四时之别此郑不解麻草所为四时皆得故不释也云授赍者亦如典妇功注谓以女功事来取者注缌十至作资释曰郑知缌十五升布抽其半者礼记杂记文白而细疏曰纻者郑目验而知之及献功受苦功以其贾楬而藏之以待时颁疏及献至时颁释曰献功者即上典妇功云秋献功是也云以待时颁者即下又颁衣服及赐予是也注其良至布纻释曰云其良功亦入于典妇功者亦欲见典丝典枲良功皆入典妇功苦功自入故此与典丝同为此解也司农云苦功谓麻功布纻者先郑意丝功为良故彼注不破良字云良功缣帛也此典枲云苦功谓麻功为盬粗之功玄引之在下亦见得通一义也颁衣服授之赐予亦如之疏注授之至互文释曰言授受班者谓王赐无常云帛言待有司之政令布言班衣服者帛谓典丝布谓典枲据成而言知为互文者以其典丝典枲俱不为王及后之用皆将颁赐故知互见为义也岁终则各以其物会之疏岁终至会之释曰郑无注者以其义与典丝同彼已注故于此略也内司服掌王后之六服袆衣揄狄阙狄鞠衣展衣缘衣素沙疏内司至素沙释曰云掌王后之六服者自袆衣至缘衣是六袆衣者亦是翟而云衣者以其衣是服之首故自言衣也袆当为翚即翚雉其色玄也揄狄者揄当为摇狄当为翟则摇雉其色青也阙狄者其色赤上二翟则刻缯为雉形又画之此阙翟亦刻为雉形不画之为彩色故名阙狄也此三翟皆祭服也鞠衣者色如鞠尘色告桑之服也展衣者色白朝王及见宾客服缘当为褖褖衣者色黑御于王服也素沙者此非服名六服之外别言之者此素沙与上六服为里使之张显但妇人之服不殊裳上下连则此素沙亦上下连也王之吉服有九韦弁已下常服有三与后鞠衣已下三服同但王之祭服有六后祭服唯有三翟者天地山川社稷之等后夫人不与故三服而已必知外神后夫人不与者案内宰云祭祀祼献则赞天地无裸言祼唯宗庙又内宗外宗佐后皆云宗庙不云外神故知后于外神不与是以白虎通云周官祭天后夫人有与者以其妇人无外事若然哀公问云夫人为天地社稷主者彼见夫妇一体而言也注郑司至于此释曰司农云袆衣画衣也者先郑意袆衣不言狄则非翟雉知画衣者以王之冕服而衣画故知后衣画也又引祭统者彼据二王后夫人助祭服袆衣与后同也揄狄阙狄画羽饰者以其言狄是翟羽故也云展衣白衣也者见鞠衣黄以土色土生金金色白展衣文承鞠衣之下故知展衣白也引丧大记证阙狄与展衣为妇人服故也彼君以卷据上公而言夫人以屈翟据子男夫人复时互见为义云世妇以襢衣者彼亦据诸侯之世妇用襢衣复之所用也云鞠衣黄衣也素沙赤衣也者先郑意以素沙为服名又以素沙为赤色义无所据故后郑不从之玄谓狄当为翟者破经二狄从翟雉之翟也伊洛而南已下至曰摇皆尔雅文言伊水而南有雉素白为质兼青赤黄黑五色皆备成其文章曰翚雉云江淮而南青质五色皆备有以成文章曰摇雉玄引此者证袆揄为雉也又云翚衣画翚者以先郑袆衣不言翟故增成摇狄画摇者亦就足先郑之义云阙翟刻而不画者此无正文直以意量之言翟而加阙字明亦刻缯为雉形但阙而不画五色而已云此三者皆祭服者对鞠衣已下非祭服也云从王祭先王则服袆衣祭先公则服揄翟祭群小祀则服阙翟郑言此者欲见王后无外事唯有宗庙分为二与王祀先王玄冕先公鷩冕同差群小祀王玄冕故后服阙翟云今世有圭衣者盖三翟之遗俗者汉时有圭衣刻为圭形缀于衣是由周礼有三翟别刻缯缀于衣汉俗尚有故云三翟遗俗也云鞠衣黄桑服也者谓季春将蚕后服之告先帝养蚕之服云色如鞠尘者麹尘不为麹字者古通用云象桑叶始生者以其桑叶始生即养蚕故服色象之引月令者证鞠衣所用之事故云告桑事也云展衣以礼见王及宾客之服知义然者以其鞠衣在上告丧之服褖衣在下御于王之服展衣在中故以为见王及宾客之服但后虽与王体敌夫尊妻卑仍相朝事与宾同诸侯为宾客于王后助王灌飨宾客则后有见宾客之礼是以亦服展衣也云字当为襢襢之言亶亶诚也者案礼记作襢诗及此文作展皆是正文郑必读从襢者二字不同必有一误襢字衣傍为之有衣义且尔雅展亶虽同训为诚展者言之诚亶者行之诚贵行贱言襢字以亶为声有行诚之义故从襢也又引诗者鄘风剌宣姜淫乱不称其服之事云其之翟也胡然而天也胡然而帝也言其德当神明又曰其之展也展如之人兮邦之媛也言其行配君子云二者之义与礼合矣者言服翟衣尊之如天帝比之如神明此翟与彼翟俱事神之衣服展则邦之为援助展衣朝事君子之服是此礼见王及宾客服故云二者之义与礼合若然内则注夫人朝于君次而褖衣也者彼注谓御朝也引杂记及丧大记者欲破缘衣为褖衣之事云字或作税者或杂记文故杂记云夫人税衣又云狄税素沙并作税字亦误矣故云此缘衣者实褖衣也云褖衣御于王之服亦以燕居者案尚书多士传云古者后夫人侍于君前息烛后举烛至于房中释朝服然后入御于君注云朝服展衣君在堂大师鸡鸣于檐下然后后夫人鸣珮玉干房中告燕服入御以此而言云释展衣朝服告以燕服然后入御明入御之服与燕服同褖衣以其展衣下唯有褖衣故知御与燕居同褖衣也以其御与燕居同是私亵之处故同服云男子之褖衣黑则是亦黑也者男子褖衣黑礼虽无文案士冠礼陈服于房爵弁服皮弁服玄端服至于士丧礼陈袭事于房亦云爵弁服皮弁服褖衣褖衣当玄端之处变言之者冠时玄端衣裳别及死袭时玄端连衣裳与妇人褖衣同故虽男子之玄端亦名褖衣又见子羔袭用褖衣纁袖讥袭妇服纁袖与玄衣相对之物则男子褖衣黑矣男子褖衣既黑则是此妇人褖衣亦黑可知郑言此者以六服之色无文欲从下向上推次其色以此为本故言之也云六服备于此矣者经传云妇人之服多矣文皆不备言六服唯此文为备故言六服备于此矣郑言此者亦欲推次六服之色故也云袆揄狄展声相近者袆与翚揄与摇狄与翟展与襢四者皆是声相近故云误也云缘字之误也者缘与褖不得为声相近但字相似故为字之误也云以下推次其色则阙翟赤揄翟青袆衣玄者王后六服其色无文故须推次其色言推次者以鞠衣象麹尘其色黄褖衣与男子褖衣同其色黑二者为本以五行之色从下向上以次推之水色既黑褖衣象之水生于金褖衣上有展衣则展衣象金色白故先郑亦云展衣白衣也金生于土土色黄鞠衣象之土生于火火色赤鞠衣上有阙翟则阙翟象之赤矣火生于木木色青阙翟上有揄翟象之青矣五行之色已尽六色唯有天色玄袆衣最在上象天色玄是其以下推次其色也云妇人尚专一德无所兼连衣裳不异其色者案丧服上云斩衰裳下云女子髽衰三年直言衰不言裳则连衣裳矣又昏礼云女次纯衣亦不言裳是其妇人连衣裳裳衣既连则不异其色必不异色者为妇人尚专一德无所兼故也云素沙者今之白缚也者素沙为里无文故举汉法而言谓汉以白缚为里以周时素沙为里耳云六服皆袍制以白缚为里使之张显者案杂记云子羔之袭茧衣裳则是袍矣男子袍既有衣裳今妇人衣裳连则非袍而云袍制者正取衣复不单与袍制同不取衣裳别为义也云今世有沙縠者名出于此者言汉时以縠之衣有沙縠之名出于周礼素沙也辨外内命妇之服鞠衣展衣缘衣素沙疏辨外至素沙释曰上言王后六服此谕外内命妇不得有六服唯得鞠衣已下三服尊卑差次服之而已亦以素沙为里故云素沙也注内命至袆衣释曰郑以内命妇无过三夫人已下外命妇无过三公夫人已下但经云鞠衣以下则三夫人三公夫人同皆得阙狄以下则此命妇之中无三夫人及三公夫人矣故内命妇从九嫔为首也郑必知九嫔已下服鞠衣已下者但九嫔下有世妇女御三等鞠衣已下服亦三等故知鞠衣以下九嫔也展衣以下世妇也褖衣女御也云外命妇者其夫孤也则服鞠衣其夫卿大夫也则服展衣其夫士也则服褖衣者此约司服孤絺冕卿大夫同玄冕士皮弁三等而言之孤已下妻其服无文故以此三等之服配三等臣之妻也孤妻亦如九嫔三服俱得也卿大夫妻亦如世妇展衣褖衣俱得也士妻褖衣而已但司服孤卿大夫士文承诸侯之下皆据诸侯之臣而言若然诸侯之臣妻亦以次受此服是以玉藻云君命阙狄再命袆衣一命襢衣士褖衣注云此子男之夫人及其卿大夫士之妻命服也袆当为鞠诸侯之臣皆分为三等其妻以次受此服若然五等诸侯之臣命虽不同有孤之国孤絺冕卿大夫同玄冕无孤之国则卿絺冕大夫玄冕其妻皆约夫而服此三等之服其天子之臣服无文亦得与诸侯之臣服同是以此外命妇服亦得与诸侯臣妻服同也云三夫人及公之妻其阙狄以下乎者妇人之服有六从下向上差之内命妇三夫人当服阙狄外命妇三公夫人亦当阙狄若三夫人从上向下差之则当揄狄是以玉藻云王后袆衣夫人揄狄注夫人三夫人若三公夫人不得过阙狄知者射人云三公执璧与子男执璧同则三公亦毳冕玉藻君命屈狄据子男夫人则三公之妻当阙狄三夫人其服不定三公夫人又无正文故总云乎以疑之也云侯伯之夫人揄狄子男夫人亦阙狄唯二王之后袆衣者玉藻云夫人揄狄夫人三夫人亦侯伯之夫人郑必知侯伯夫人揄狄者以玉藻云君命阙狄再命鞠衣一命襢衣夫并是子男之国阙狄既当子男夫人以上差之侯伯夫人自然当揄翟二王后夫人当袆衣矣案丧大记云复君以卷注云上公以衮则夫人用袆衣又案隐五年公羊云诸公者何天子三公称公若然天子三公有功加命服衮冕其妻亦得服袆衣矣此注直云二王后不云三公之内上公夫人者以其八命则毳冕夫人服阙翟不定故不言若然丧大记注云公之夫人容三公夫人兼二王后夫人矣明堂位云夫人副袆是鲁之夫人亦得袆衣故彼郑注副袆王后之上服唯鲁及王者之后夫人服之以此而言则此注亦含有九命上公夫人与鲁夫人同也凡祭祀宾客共后之衣服及九嫔世妇凡命妇共其衣服共丧衰亦如之疏凡祭至如之释曰上陈尊卑以次受服之事此文陈所用之时云凡祭祀者妇人无外事言凡祭祀唯据宗庙大小祭祀云宾客者谓后助王灌飨诸侯来朝者云共后之衣服者祭祀共三翟宾客共展衣云九嫔世妇者谓助后祭祀宾客时云凡命妇者兼外内命妇也云丧衰亦如之者外命妇丧衰谓王服齐衰于后无服若九嫔已下及女御于王服斩衰于后服齐衰也注凡者至降焉释曰郑知凡中内命妇唯有女御者据上文外内命妇服唯有鞠衣已下此经上已云九嫔世妇则内命妇中唯有女御也其外命妇中则有孤妻以下云言及言凡殊贵贱也者言及者欲见九嫔贱于后言凡者欲见外命妇及女御贱于世妇也云春秋之义王人虽微者犹序于诸侯之上所以尊尊也者以其内命妇中女御卑于世妇可以言凡以殊之于外命妇中有公孤卿大夫之妻尊于女御而使外命妇总入女御中言凡以殊之者案僖公八年春王正月公会王人齐侯宋公以下盟于洮传曰王人者何微者也曷为序乎诸侯之上先王命也是以微者即士以其天子中士已上于经见名氏天子下士名氏不见今直云人是天子下士序在诸侯上是尊王命若九嫔虽卑于三公夫人世妇卑于孤卿妻言凡以殊之在上亦是尊此王之嫔妇也云臣之命者再命以上受服则下士之妻不共也者此约大宗伯男子之服彼云一命受职再命受服则天子上士三命中士再命乃受服天子下士一命则不受故郑云下则不共也云外命妇唯王祭祀宾客以礼佐后得服此上服者案此上经士妻褖衣大夫妻展衣案特牲主妇纚笄绡衣少牢主妇髲鬄衣移袂士妻不衣缘衣大夫妻侈绡衣袂不衣展衣如其夫自于家祭降服是自于其家则降上经祭祀宾客共后之服是外命妇助后祭祀宾客乃服上服也后之丧共其衣服凡内具之物疏后之至之物释曰后丧所共衣服者正谓袭时十二称小敛十九称大敛百二十称及内具之物注内具至之属释曰知内具之物是纷帨线纩鞶帙之属者案内则妇事舅姑有纷帨线纩鞶帙故死者入圹亦兼有数物言之属者案内则更有刀砺小之等故云之属以总之也缝人掌王宫之缝线之事以役女御以缝王及后之衣服疏缝人至衣服释曰云掌王宫之缝线之事者谓在王宫须裁缝者旨缝人缝之以役女御以缝王及后之衣服者役女御谓为女御所使役而缝王及后衣服也注女御至线缕释曰云女御裁缝王及后之衣服则为役助之者释经以役女御缝王及后之衣服之文也云宫中余裁缝事则专为焉者释经云王宫之缝线之事也丧缝棺饰焉疏丧缝棺饰焉释曰此丧以王为主但是王家后世子已下亦缝棺饰焉注孝子至为焉释曰云孝子既启见棺犹见亲之身者郑欲释与棺为饰之意云既载饰而以行遂以葬者案既夕礼日侧遂匠纳车于阶间却柩而下载之于蜃车之上乃加帷荒饰棺讫乃还车向外移柩车去载处设祖奠明日旦乃更彻祖奠设遣奠苞牲取下体乃引向圹故云既载饰而以行遂以葬也云若存时居于帷幕而加文绣者幕人共帷幕幄帟绶郑注云在傍曰帷在上曰幕是存时居于帷幕而云加文绣者生时帷幕无文绣今死恐众恶其亲更加文绣即所引丧大记已下是也云君龙帷者郑彼注画龙为帷云三池者郑云象生时有承霤以竹为之阙于天子故有前及左右而已云振容者谓于竹池之内画摇雉于绞缯之上垂之于下车行振动以为容仪云黼荒者郑云荒蒙也谓车上蒙覆之黼白黑文于荒之四畔也火三列黻三列黑与青谓之黻两已相背火形如半环然列行也为火形三行谓两已相背三行云素锦褚者谓幄帐诸侯以素锦为幄帐以覆棺上云加伪荒者伪即帷也既覆棺以褚乃加帷加荒于其上云纁纽六者纽谓系连帷荒以纁色为之左右各三纽并之六耳云齐五采五贝者谓于荒之中央以五采缯为之缀贝络其上形如瓜瓣然黼翣二黻翣二画翣二者案彼注引汉礼翣方扇以木为匡广三尺两角高二尺四寸柄长五尺以布覆之为白黑文则曰黼翣以青黑文则曰黻翣为云气则曰画翣云皆戴圭者谓置圭于翣之两角为饰也云鱼跃拂池者谓于池内悬铜鱼车行振动以拂池云纁戴六纁披六者谓于车舆两厢各竖三只令子戴值也谓以纁为值靽其令子各使相值因而系前后披两厢各使人持制之以备车之倾侧也其实两厢各三而云六者人君礼文围数而傍言六耳云此诸侯礼也者天子无文故取诸侯法以推天子礼也云礼器天子八翣已下者欲明天子加数之意云汉礼器制度者以明天子加数与丧大记不同之义也衣翣柳之材疏衣翣柳之材释曰翣即上注方扇是也柳即上注引丧大记帷荒是也二者皆有材缝人以采缯衣缠之乃后张饰于其上故云衣翣柳之材也注必先至不跸释曰云柳之言聚诸饰之所聚者即龙帷黼荒火三列黻三列之属是也书曰者是济南伏生书传文故云度西曰柳谷见今尚书云宅西曰昧谷度亦居也柳者诸色所聚日将没其色赤兼有余色故云柳谷引之者见柳有诸色又云春秋襄二十五年左氏传齐崔杼弑庄公侧之于北郭丁亥葬诸士孙之里四翣不跸下车七乘是也引之者证有翣义也掌凡内之缝事染人掌染丝帛凡染春暴练夏纁玄秋染夏冬献功疏染人至献功释曰云凡染春暴练者以春阳时阳气燥达故暴晒其练夏纁玄者夏暑热润之时以朱湛丹秫易可和释故夏染纁玄而为祭服也秋染夏者夏谓五色至秋气凉可以染五色也冬献功者纁玄与夏总染至冬功成并献之于王也注暴练至名焉释曰云暴练练其素而暴之者素即绢也先练乃暴之此谓国家须练而用者非谓祭服若祭服则先染丝乃织之不得为练也司农云纁谓绛也者绛即尔雅及钟氏所云三入为纁者是也云夏大也秋乃大染后郑不从者下文有夏采及禹贡羽畎夏狄皆谓夏为五色之翟玄谓纁玄者谓始可以染此色者以其石染当及夏日乃可为故云始可也云玄纁天地之色者案易九事章云黄帝尧舜垂衣裳盖取诸干坤干坤即天地之色但天玄地黄而玄纁者土无正位托位南方火火色赤与黄共为纁也凡六冕之服皆玄上纁下故云以为祭服即祭义云玄黄之者是也云石染当及盛暑热润始湛研之三月而后可用者并约考工记钟氏职而言故彼云以朱湛丹秫三月而炽之是以郑云考工记钟氏则染纁术也郑意以染纁钟氏有其法术欲推出染玄无正文故云染玄则史传阙矣染玄虽史传阙推约则有之故郑注钟氏及士冠礼云玄则六入与是也云染夏者染五色者谓夏即与五色雉同名夏故知染五色也故郑即云谓之夏者其色以夏狄为饰是以缋人职云五色备谓之绣也引禹贡曰以下者巛谷也羽山之谷有夏之五色之翟雉贡焉云夏狄是其总者直云夏狄不别云雉名故知是其总也云其类有六以下者是尔雅释鸟文云其毛羽五色皆备成章者即尔雅云伊洛之南素质五色皆备成章曰翚江淮之南青质五色皆备成章曰摇举此二者余四者亦然是其五色皆备成章也云染者拟以为深浅之度是以放而取名焉者但夏狄五色是自然之色今染五色者准拟以为深浅之度染五色与雉同名故云是放而取名也掌凡染事追师掌王后之首服为副编次追衡笄为九嫔及外内命妇之首服以待祭祀宾客疏追师至宾客释曰云掌王后之首服者对夏官弁师掌男子之首服首服则副编次也云追衡笄者追治玉石之名谓治玉为衡笄也云为九嫔及外内命妇之首服者此云及则与上内司服同亦是言及殊贵贱九嫔下不言世妇文略则外命妇中有三公夫人卿大夫等之妻内命妇中唯有女御也云以待祭祀宾客者亦谓助后而服之也注郑司至后同释曰司农云追冠名者见士冠礼夏后氏牟追故引士冠为证云追师掌冠冕之官故并主王后之首服者此郑意以追师掌作冠冕弁师掌其成法若缝人掌缝衣别有司服内司服之官相似故有两官共掌男子首服也后郑不从者此追师若兼掌男子首服亦当如下屦人职云掌王及后之服屦兼王为文今不云王明非两官共掌此直掌后已下首服也又引祭统者证副是首饰又引春秋者是桓二年臧哀伯辞彼云衡紞纮綖则据男子之衡引证此者司农意男子妇人皆有衡后郑意亦尔但后郑于此经无男子耳玄谓副之言覆所以覆首为之饰者副者是副贰之副故转从覆为盖之义也云其遗象若今步繇矣汉之步繇谓在首之时行步繇动此据时目验以晓古至今去汉久远亦无以知之矣案诗有副笄六珈谓以六物加于副上未知用何物故郑注诗云副既笄而加饰古之制所有未闻是也云服之以从王祭祀者郑意三翟皆首服副祭祀之中含先王先公群小祀故以祭祀总言之也云编编列发为之者此郑亦以意解之见编是编列之字故云编列发为之云其遗象若今假紒矣者其假紒亦是郑之目验以晓古至今亦不知其状也云服之以桑也者上注鞠衣以告桑此下注及郑答志皆云展首服编此直据鞠衣服之以桑不云展衣者文略其编亦兼于展衣也云次次第发长短为之者此亦以意解之见其首服而云次明次第发长短而为之云所谓髲髢者所谓少牢主妇髲髢即此次也言髲髢者鬄发也谓翦鬄取贱者刑者之发而为髢郑必知三翟之首服副鞠衣展衣首服编褖衣首服次者王之祭服有六首服皆冕则后之祭服有三首服皆副可知昏礼女次纯衣纯衣则褖衣褖衣而云次则褖衣首服次可知其中亦有编明配鞠衣展衣也云服之以见王者上注展衣云以礼见王则展衣首服编以礼见王此又云次以见王者则见王有二一者以礼朝见于王与见宾客同则服展衣与编也一者褖衣首服次接御见王则褖衣与次则此注见王是也故二者皆云见王耳云王后之燕居亦纚笄总而已者案士冠礼纚长六尺以韬发笄者所以安发总者既系其本又总其末燕居谓不至王所自在燕寝而居时也案鸡鸣诗云东方明矣朝既昌矣毛云东方明则夫人纚笄而朝但诸侯夫人于国衣服与王后同而得服纚笄而朝者此经云副编次以待祭祀宾客明燕居不得着次自然着纚笄而毛云着纚笄朝者毛更有所见非郑义若然彼郑不破之者以其纚笄燕居无正文故且从毛也其实朝王时首服编也引诗追琢其璋者证追是治玉石之名云王后之衡笄皆以玉为之者以弁师王之笄以玉故知后与王同用玉也弁师云诸公用玉为瑱诗云玉之瑱也据诸侯夫人夫人与君同用玉瑱明衡笄亦用玉矣其三夫人与三公夫人同服翟衣明衡笄亦用玉矣其九嫔命妇等当用象也云唯祭服有衡知者见经后与九嫔以下别言明后与九嫔以下差别则衡笄唯施于翟衣取鞠衣以下无衡矣又见桓二年臧哀伯云衮冕黻珽带裳幅舄衡紞纮綎并据男子之冕祭服而言明妇人之衡亦施于三翟矣故郑云唯祭服有衡也鞠衣已下虽无衡亦应有紞以悬瑱是以着诗云充耳以素以青以黄是臣之紞以悬瑱则知妇人亦有紞以悬瑱也云垂于副之两旁当耳其下以紞悬瑱者传云衡紞纮綖与衡连明言紞为衡设矣笄既横施则衡垂可知若然衡训为横既垂之而又得为横者其笄言横据在头上横贯为横此衡在副旁当耳据人身竖为从此衡则为横其衡下乃以紞悬瑱也引诗者彼鄘风注云玼鲜明貌鬒黑发如云言美长也屑用也髢髲也引之者证服翟衣首有玉瑱之义故云是之谓也其紞之采色瑱之玉石之别者妇得服翟衣者紞用五采瑱用玉自余鞠衣以下紞则三采瑱用石知义然者案着诗云充耳以素郑彼注云谓从君子而出至于着君子揖之时也我视君子则以素为充耳谓所以悬瑱者或名为紞织之人君五色臣则三色而已此言素者目所先见而云下云尚之以琼华注云美石彼下经又云充耳以青充耳以黄据臣三色故云人君五色矣诗云玉之瑱据君夫人云用玉则臣之妻与夫同美石彼毛注以素为象瑱郑不从者若素是象瑱文何以更云琼华琼英之事乎故郑以为紞也云笄卷发者郑注丧服小记亦云笄带所以自卷持云外内命妇衣鞠衣襢衣者服编衣褖衣者服次知者案昏礼云女次纯衣纯衣则褖衣据士服爵弁亲迎摄盛则士之妻服褖衣首服次亦摄盛褖衣既首服次三翟首服副则鞠衣襢衣首服编可知云外内命妇非王祭祀宾客佐后之礼自于其家则亦降焉知者大夫妻服襢衣首服编士妻服褖衣首服次少牢特牲是大夫士妻特牲云主妇纚笄宵衣少牢云主妇髲鬄衣移袂但大夫妻移袂为异又不服编故知自于其家则降是以即引少牢为证耳云移袂褖衣之袂者此郑覆解少牢主妇衣移袂者是移褖衣之袂上既云移袂今又云移褖衣之袂不同者但士之妻服绡服褖衣助祭及嫁时不移其袂今大夫妻绡衣移而以褖衣袂者以大夫妻与士妻绡衣名同不得言移于绡衣之袂故取褖衣也云凡诸侯夫人于其国衣服与王后同者以其诸臣之妻有助后与夫人祭之事诸侯夫人无助后之事故自于本国衣服得与王后同也所同者上公夫人得袆衣已下至褖衣袆衣从君见大祖褕翟从君祭群庙阙翟从君祭群小祀鞠衣以告桑展衣以礼见君及宾客褖衣以接御侯伯夫人得褕翟已下褕翟从君见大祖及群庙阙翟已下与上公夫人同子男夫人得阙翟已下阙翟从君见大祖及群庙与群小祀鞠衣已下与侯伯同并纚笄绡衣以燕居也二王之后与鲁夫人亦同上公之礼故明堂位云季夏六月以禘礼祀周公于大庙夫人袆衣是也丧纪共笄绖亦如之屦人掌王及后之服屦为亦舄黑舄赤繶黄繶青句素屦葛屦疏屦人至葛屦释曰云掌王及后之服屦者但首服在上尊又是阳多变是以追师与弁师男子妇人首服各别官掌之屦舄在下卑又是阴少变故男子妇人同官掌之也云为赤舄以下谓掌而营造之故云为也赤舄者男子冕服妇人阙翟之舄也黑舄者天子诸侯玄端服之舄赤繶已下云繶云句者欲言繶絇以表见其舄赤繶者是天子诸侯黑舄之饰黄繶者与妇人为玄舄之饰也青句者与王及诸侯为白舄之饰凡屦舄皆有絇繶纯三者相将各言其一者欲互见其屦舄故多举一边而言也素屦者大祥时所服去饰也葛屦者自赤舄以下夏则用葛为之若冬则用皮为之在素屦下者欲见素屦亦用葛与皮故也注屦自至皮时释曰云屦自明矣必连言服者着服各有屦也者屦舄从裳色裳既多种故连言服也云复下曰舄禅下曰屦者下谓底复重底重底者名曰舄禅底者名曰屦也无正文郑目验而知也云古人言屦以通于复者首直云屦人不言舄及经舄屦两有是言屦通及舄周公即古人也故云古人言屦以通于复也云今世言屦以通于襌者谓汉时为今世但汉时名复下者为屦并通得下禅之屦故云俗易语反与云与者无正文郑以意解之故云与以疑之也云舄屦有絇有繶有纯者饰也者言繶是牙底相接之缝缀绦于其中言絇谓屦头以绦为鼻纯谓以绦为口缘经不云纯者文略也郑司农云赤繶黄繶以赤黄之丝为下缘者此即牙底相接之缝也引士丧礼者证繶为下缘云皆繶缁纯者葛屦皮屦皆有繶也缁纯纯用缁则繶絇亦用缁色也玄谓凡屦舄各象其裳之色者屦舄与裳俱在下体其色同制舄屦与裳色同也引士冠礼者验屦同裳色云玄端黑屦者凡玄端有上士玄裳中士黄裳下士杂裳今云黑屦者据玄裳为正也云青絇繶纯者屦饰从绣次也云素积白屦者皮弁服素积以为裳故白屦也云缁絇繶纯者亦饰从绣次也云爵弁纁屦黑絇繶纯者郑云尊祭服饰从缋次言是也者是屦从裳色之义也云王吉服有九者则司服六冕与韦弁皮弁冠弁是也云舄有三等者谓赤舄黑舄白舄也云赤舄为上冕服之舄者此经先言赤舄是舄中之上是六冕之舄也引诗者是韩侯之诗也玄衮者冕服皆玄上纁下而画以衮龙云赤舄者象纁裳故也引之者证诸侯得与王同有三等之舄赤舄为上也云下有白舄黑舄者白舄配韦弁皮弁黑舄配冠弁服案司服注韦弁以韎韦为弁又以为衣裳则韦弁其裳以韎之赤色韦为之今以白舄配之其色不与裳同者郑志及聘礼注韦弁服皆云以素为裳以无正文郑自两解不定故得以白舄配之冠弁服则诸侯视朝之服是以燕礼记云燕朝服郑云诸侯与其群臣日视朝之服也谓冠玄端缁带素韠白屦也白屦即与皮弁素积白屦同今以黑舄配之不与裳同色者朝服与玄端大同小异皆玄端缁布衣而裳有异耳若朝服则素裳白屦若玄端之裳则玉藻云韠君朱大夫素士爵韦是韠从裳色则天子诸侯朱裳大夫素裳皆不与裳同色者但天子诸侯舄有三等玄端既不得与祭服同赤舄若与韦弁皮弁同白则黑舄无所施故从上士玄裳为无正而黑舄也大夫玄端素裳亦从玄裳黑屦矣云王后吉服六唯祭服有舄者以王舄有三后舄不得过王故知后舄亦三等但冕服有六其裳同故以一舄配之后翟三等连衣裳而色各异故三翟三等之舄配之云玄舄为上袆衣之舄也下有青舄赤舄者玄舄配袆衣则青舄配摇翟赤舄配阙翟可知云鞠衣以下皆屦耳者六服三翟既以三舄配之且下文命夫命妇唯言屦不言舄故知鞠衣以下皆屦也云句当为絇知者以此屦舄无取句之义案士冠礼皆云絇故知当为絇云絇繶纯者同色知者案士冠礼三冠絇繶纯各自同色故也云今云赤繶黄繶青絇杂互言之明舄屦众多反覆以见之者以其男子有三等屦舄妇人六等屦舄若具言其屦舄于文烦故杂互见之明其众多也云凡舄之饰如缋之次者无正文此约皮弁白屦黑絇繶纯白黑北方为绣次爵弁纁屦黑絇繶纯黑与纁南北相对尊祭服故对方为缋次也以此而言则知凡舄皆不与屦同而为缋次可知云赤繶者王黑舄之饰者以其舄饰从缋之次赤是南方火色与北方黑对方更无青屦取赤为繶知是王黑舄之饰也云黄繶者王后玄舄之饰者以其天玄与地黄相对为缋次故知是王后玄舄之饰也上公夫人得服袆衣者亦得玄舄也云青絇者王白舄之饰者亦以对方饰之亦得与褖衣黑屦为饰但据舄尊者而言王亦与诸侯白舄为饰也云言繶必有絇纯言絇亦有繶纯三者相将者以士冠礼三冠各有絇繶纯故知三者相将但经互见故各偏举其一耳云王及后之赤舄皆黑饰后之青舄白饰者以舄皆对方以缋次为饰故义然也云凡屦之节如绣次也者亦约士冠礼白屦黑絇繶纯之等而知也云黄屦白饰白屦黑饰黑屦青饰者此据妇人之屦鞠衣已下之屦故有黄屦黑屦也以屦从绣次为饰故知义然也云絇谓之拘着于舄屦之头以为行戒者郑注士冠亦云絇之言拘也以为行戒状如刀衣鼻在屦头言拘取自拘持为行戒者谓使抵目不妄顾视也云其余唯服冕衣翟着舄耳者服冕谓后以下妇人也云素屦者非纯吉有凶去饰者下经注散屦与此素屦同是大祥时则大祥除衰杖后身服素缟麻衣而着此素屦故云非纯吉言去饰者经素屦不云繶纯故知去饰无絇繶纯也云言葛屦明有用皮时者士冠礼云夏葛屦冬皮屦此经云葛屦据夏而言若冬明用皮故郑云有用皮时也辨外内命夫命妇之命屦功屦散屦疏辨外至散屦释曰上明王及后等尊者舄屦讫此明臣妻及嫔已下之屦也言外内命夫案肆师职云禁外内命男女之衰不中法者郑彼注外命男六乡以出也内命男朝廷卿大夫士也其妻为外命女彼外内命男则此外内命夫若然此外内命夫其妻为外命妇郑虽不注亦与彼同也内命妇自是九嫔以下也注命夫至去饰释曰云命夫之命屦者以其经不云舄唯云屦大夫以上衣冠则有命舄无命屦故知命屦中唯有屦而已士之命服爵弁则纁屦故云命屦纁屦而已云命妇之命屦黄屦以下者以其外命妇孤妻已下内命妇九嫔已下不得服舄皆自鞠衣以下故云黄屦以下言以下者兼有卿大夫妻及二十七世妇皆展衣白屦士妻与女御皆褖衣黑屦故云以下以广之云功屦次命屦于孤卿大夫则白屦黑屦者案司服孤希冕卿大夫玄冕皆以赤舄为命舄以下仍有韦弁白屦冠弁黑屦故云次命屦命屦据妇人而言其实孤卿大夫身则功屦次命舄也云九嫔内子亦然者九嫔与孤妻内子既以黄屦为命屦功屦之中有襢衣白履褖衣黑屦故云亦然云世妇以黑屦为功屦者以其皆以襢衣白屦为命屦其功屦唯有褖衣黑屦也云女御士妻命屦而已者以二者唯有褖衣黑屦为命屦故云命屦而已云士及士妻谓再命受服者案大宗伯云一命受职再命受服但公侯伯之士一命子男之士不命及王之下士皆受职不受服王之中士再命上士三命已上乃受服受服则并得此屦故云再命受服者也云散屦亦谓去饰者据臣言散即上之素皆是无饰互换而言故云谓去饰者也郑志赵商问司服王后之六服之制目不解请图之答曰大丧衮衣鷩衣毳衣絺衣玄衣此六服皆纁裳赤舄韦弁衣以韎皮弁衣以布此二弁皆素裳白舄冠弁服黑衣裳而黑舄冠弁玄端袆衣玄舄首服副从王见先王褕翟青舄首服副从王见先公阙翟赤舄首服副从王见群小祀鞠衣黄屦首服编以告桑之服襢衣白屦首服编以礼见王之服褖衣黑屦首服次以御于王之服后服六翟三等三舄玄青赤鞠衣以下三屦黄白黑妇人质不殊裳屦舄皆同裳色也凡四时之祭祀以宜服之疏凡四至服之释曰言以宜服之者谓各以尊卑所宜之服服之注祭祀至祥时释曰郑知此经四时祭祀含有素屦散屦者以此经四时祭祀总结上文诸屦故知有此二屦也云唯大祥时者此据外内命夫为王斩衰而言初死着菅屦卒哭与齐衰初死同疏屦既练与大功初死同绳屦大祥与小功初死同吉屦无絇吉屦无繶纯是以上经注云非纯吉故云唯大祥时也但上经据卑云散散与素一也夏采掌大丧以冕服复于大祖以乘车建绥复于四郊疏夏采至四郊释曰大丧谓王丧也云以冕服复于大祖者谓初死属纩绝气之后即以冕服自衮冕以下六冕及爵弁皮弁之等复谓招魂复者各依命数天子则十二人各服朝服而复于大祖之庙当升自东霤北面屦危西上云皋天子复如是者三乃卷衣投于前有司以箧受之升自阼阶入衣于尸复而不苏乃行死事也故云复于大祖也云以乘车建緌复于四郊者以冕服不出宫旌旗之緌又是行道之物故乘玉路之乘车建緌而复于四郊也必于大祖四郊者欲死者复苏故于平生有事之处皆复也注求之至作蕤释曰云求之王平生常所有事之处者郑欲广解所复之处故云平生以总之天子七庙此经直云大祖大庙则后稷庙也余六庙此不云复案祭仆云大丧复于小庙注云小庙高祖以下是亲庙四也其五寝则隶仆复故隶仆职云大丧复于小寝大寝注小寝高祖以下庙之寝也始祖曰大寝唯二祧无复文者案祭法亲庙四与大祖皆月祭二祧享尝乃止无月祭则不复也礼记檀弓云复于小祖大祖库门四郊周礼不言库门者文不具云乘车玉路者案巾车云玉路以祀祭天地于郊用玉路明于四郊复乘玉路可知云于四郊者实小宗伯云兆五帝于四郊平生在四郊郊事神之处故复之也云于大庙以冕服不出宫也者郑欲见于四郊不用冕服之意也云四郊以緌出国门行道也者案巾车云一曰玉路建大常十有二斿以祀故云以緌出国门此行道对在庙用冕也郑司农云复谓始死招魂复魄者精气为魂耳目聪明为魄人死魂气上去故招之而复之于魄也自士丧以下至私馆不复引此诸文者先郑意礼记诸言复皆与此经复事同故皆引为证也云士死于适室者适室则适寝也大夫士谓之寝天子诸侯谓之路寝也云复者一人者命士不命之士皆一人若大夫以上皆依命数也云以爵弁者凡复者皆用上服故用士助祭之服云升自东荣者升屋从东荣而上天子诸侯言东霤皋谓长声而言又引丧大记复男子称名妇人称字者男子称名据大夫士若天子称天子复诸侯称某甫臣不名君故也引丧大记云君以卷夫人以屈狄者彼注云君以卷谓上公也夫人以屈狄谓子男夫人若上公夫人用袆衣子男则用毳互见之者欲总五等诸侯及夫人也云大夫以玄赪世妇以襢衣者赪赤也谓纁裳浴膀妄冕也世妇谓君之世妇不言命妇与侄娣亦互见为义也玄谓引明堂位凡四代之服器鲁兼用之者郑欲推出緌是有虞氏旌故也云有虞氏之旂夏后氏之緌者彼注云有虞氏当言緌夏后氏当言旂云则旌旂有是绥当作緌字之误也者旌旂有是绥谓纟傍着妥此非字之体故破之云当作緌为纟傍着委故云字之误也云绥以旄牛尾为之缀于橦上所谓注旄于干首者尔雅云注旄于干首是也案钟氏染鸟羽以为王后之车饰亦为旌旗之緌则旌旗亦有鸟羽独云旄牛尾举一边而言其实兼有也云王祀四郊乘玉路建大常者此巾车文云今以之复去其旒异之于生者生时有旗有緌有旒今死去旒是异有虞氏也徒空也有虞氏空緌未有在下旂故云徒緌也云士冠礼及玉藻冠緌之字者欲见二冠緌之字与此旌旗之緌字同也云故书亦多作緌者谓作系傍委也云今礼家定作蕤者谓今说礼之家定作蕤谓为蕤宾之蕤必定緌作蕤者蕤宾在午月一阴爻生阴气委蕤于下故旌旗之緌亦定作蕤也醢人掌四豆之实朝事之豆其实韭菹醓醢昌本麋臡菁菹鹿臡茆菹麇臡疏醢人至麇臡释曰言四豆之实本又作者豆与笾并设节数与四笾同时亦谓朝事馈食加豆羞豆之实是也言朝事之豆者亦谓朝践节云其实韭菹醓醢者于豆内齑菹之类菜肉通全物若枼为菹细切为齑又不言菹者皆是齑则昌本之类是也言昌本本根也昌蒲根为齑言麇臡者以麋肉为醢以其并骨为之则曰臡菁菹鹿赞茆菹麇臡为八豆并后设之注醓肉至未闻释曰言醓肉汁者醓者以肉为之醓汁即是肉汁云昌本昌蒲根者本训根云切之四寸为菹者但菹四寸无正文盖以一握为限一握则四寸也即是全物若枼云作醢及臡已下者郑以当时之法解之案王制云一为干豆郑注云谓腊之以为祭祀豆实也脯非豆实亦谓作醢始得在豆与此先膊干其肉义合郑司农云麇臡麋骭髓醢此义后郑不从云或曰麇臡酱也有骨为臡无骨为醢后郑从之又菁菹韭菹者以菁为韭菁于义不可后郑不从若为菲字菲则蔓菁于义为是后郑不应破之明本作韭不作菲也郑大夫读茆为茅茅菹茅初生者茅草非人可食之物不堪为菹或曰茆水草后郑从之杜子春读茆为卯于义亦是玄谓菁蔓菁者破司农为韭菁云茆凫葵也者增成子春等义云凡菹醢皆以气味相成其状未闻者经云韭菹醓醢已下两两相配者皆是气味相成之状不可知故云其状未闻馈食之豆其实葵菹蠃醢脾析蠯醢蜃蚳醢豚拍鱼醢疏馈食至鱼醢释曰言馈食之豆者亦与馈食之笾同时而荐其实葵菹蠃醢者此八豆之内脾析蜃豚拍三者不言菹皆齑也注蠃螔至锻镈释曰言嬴螔蝓蜃大蛤蚳蛾子皆尔雅文郑司农云脾析牛百叶也者无正文可破故后郑从之云蠯蛤也者谓小蛤亦于鳖人释讫郑大夫杜子春皆以拍为膊谓胁也者此释经豚拍谓豚胁也云或曰豚拍肩也者谓豚肩也云今河间名豚胁声如锻镈者此子春等二人虽复为豚肩解之仍从前豚胁为义故云声如豚拍加豆之实芹菹兔醢深蒲醓醢箈菹雁醢笋菹鱼醢疏加豆至鱼醢释曰此加豆之实亦与加笾之实同时设之深蒲醓醢者深蒲谓蒲入水深以为齑醓醢与朝事之豆同箈菹者谓以箈箭萌为菹也云笋菹者谓竹萌为菹也注芹楚至竹萌释曰芹楚葵出尔雅郑司农云深蒲蒲蒻入水深故曰深蒲者史游急就章云蒲蒻蔺席蒲蒻只堪为席不可为菹故后郑不从云或曰深蒲桑耳者既名为蒲何得更为桑耳故后郑亦不从云箈水中鱼衣者此箈字既下为之非是水物不得为鱼衣故后郑不从玄谓深蒲蒲始生水中子者此后郑以时事而知破先郑也云箈箭萌者一名筱者也笋竹萌者一名簜者也萌皆谓新生者也见今皆为菹羞豆之实酏食糁食疏羞豆至糁食释曰此羞豆之实亦与羞笾之实同特设之言酏食者谓衍食与糁食为二豆注郑司至煎之释曰司农云酏食以酒酏为饼者酏粥也以酒酏为饼若今起胶饼文无所出故后郑不从云糁食菜餗蒸者若今煮菜谓之蒸菜也亦文无所出后郑亦不从玄谓酏衍食也者案杂问志云内则衍食次糁周礼酏次糁又酏在六饮中不合在豆且内则有衍食无酏周礼有酏无衍食明酏衍食是一也故破酏从衍食也又引内则曰取稻米举蚤溲之者案彼上注举犹皆也蚤溲博异语谓取稻米皆叟之云小切狼臅膏者郑彼注狼臅膏臆中膏也云以与稻米为衍食者彼郑云若今膏云又曰糁取牛羊豕之肉三如一者三肉等分云小切之者谓细切之云与稻米稻米二肉一者谓米二分肉一分合以为饵煎之也衍食糁二者皆有肉内则文故不从先郑然则上有糗饵彼饵无肉则入笾此饵米肉俱有名之为糁即入豆案易鼎卦九四鼎折足覆公餗其刑剭凶郑注云糁谓之餗震为竹竹萌曰笋笋者餗之为菜也是八珍之食臣下旷官失君之美道当刑之于屋中案上膳夫注八珍取肝膋不取糁郑注易糁又入八珍中者以其糁若有菜则入八珍不须肝膋若糁无菜则入羞豆此文所引是也八珍则数肝膋故注不同凡祭祀共荐羞之豆实宾客丧纪亦如之为王及后世子共其内羞王举则共醢六十瓮以五齐七醢七菹三臡实之疏凡祭至食之释曰凡祭至内羞一与笾人同上已释讫王举则共醢六十瓮此已下与笾人异以其王举不共笾实唯有豆实王举谓王日一举鼎十有二则醢人共醢六十瓮以醢为主其实有五齑七菹等注齐当至肉通释曰五齑昌本至深蒲此据豆内不言菹者皆是齑以次数之有此五而已七醢从醓醢至雁醢加豆朝事醓醢有二唯取一则合此七也七菹者亦从朝事至加豆已上有七三臡者唯朝事之豆有此三云凡醯酱所和者据此五齑七菹皆须醯酱所和据醯人所掌五齑七菹是也云细切为齑全物若枼为菹者据上朝事馈食加豆之内有齑菹不同郑君欲引少仪为证故先言此云少仪曰麋鹿为菹野豕为轩皆枼而不切者既言枼而不切则野豕为轩亦菹类云麋为辟鸡兔为宛脾皆枼而切之者此谓报切节皆齑类云切葱若薤实之醯以柔之者谓杀其气云由此言之则齑菹之称菜肉通者郑案三豆之内七菹皆菜无肉五齑之内菜肉相兼若据少仪齑菹之称菜肉通也宾客之礼共醢五十瓮凡事共醢疏宾客至共醢释曰宾客谓五等诸侯来朝也天子致瓮饩与之醢故郑云致饔饩时也案掌客上公之礼醯醢百有二十瓮侯伯百瓮子男八十瓮此共醢五十瓮并醯人所共醯五十瓮共为百瓮此据侯伯饔饩之礼举中言之明兼有上公与子男若然上公百二十瓮与王数同者据二王之后王所尊敬者而言其同姓诸侯唯鲁得与二王后同其余同姓虽车服如上公从侯伯百瓮而已又案掌客上公已下并是诸侯自相待法天子待诸侯亦与之同又案聘礼待聘臣亦云醯醢百瓮得与诸侯同者彼别为臣礼礼有损之而益故子男之卿百瓮其数多于君醯人掌共五齐七菹凡醯物以共祭祀之齐菹凡醯酱之物宾客亦如之王举则共齐菹醯物六十瓮其后及世子之酱齐菹宾客之礼共醯五十瓮凡事共醯疏醯人至共醯释曰云掌共五齐七菹凡醯物者此乃是醢人所掌豆实今在此者郑云齐菹酱皆须醯成味故与醢人共掌云以共祭祀之齐菹凡醯酱之物者醯人连言酱者并豆酱亦掌言宾客亦如之者下经云宾客之礼据饔饩此云宾客据飨食致之云王举则共齐菹醯物六十瓮者并醢人六十瓮者并醢人六十瓮即膳夫酱用百有二十瓮是也云共后及世子之酱齐菹者案醢人共其内羞不言齐菹此云齑菹以其与醢人共掌齑菹须醯故就醯人为言云宾客之礼共醯五十瓮者与醢人五十瓮总共为百瓮亦据侯伯举中言之盐人掌盐之政令以共百事之盐疏注政令至当得释曰政令谓受入教所处置者谓四方盐来盐有数种处置不同故云受入教所处置也祭祀共其苦盐散盐疏祭祀至散盐释曰苦当为盬盬谓出于盐池今之颗盐是也散盐煮水为之出于东海注杜子至为盐释曰杜子春读苦为盬者盐咸非苦故破苦为盬见今海傍出盐之处谓之盬云直用不湅治者对下经鬻盬是湅治者也郑司农云散盐湅治者下经自有鬻盐是湅治故后郑不从宾客共其形盐散盐疏注形盐至虎形释曰此形盐即左氏传盐虎形是也笾人已释讫王之膳羞共饴盐后及世子亦如之疏饴盐至有焉释曰言饴盐故云盐之恬者云今戎盐有焉者即石盐是也凡齐事鬻盬以待戒令疏注齐事至治之释曰言齐事者谓若食医春多酸夏多苦之类是也今湅治盬以待戒令则齐和之幂人掌共巾幂疏幂人掌共巾幂释曰巾者则下经王巾皆黼是也幂者则幂八尊之类是也注共巾可以覆物释曰据经巾幂俱有郑唯言其巾可以覆物不言幂者但幂唯祗覆物其巾则兼以拭物故特解巾可以覆物者也祭祀以疏布巾幂八尊疏祭祀至八尊释曰祭天无灌唯有五齐三酒实于八尊疏布者大功布为幂覆此八尊故云疏布幂八尊此据正尊而言若五齐加明水三酒加玄酒则十六尊皆以疏布幂之也注以疏至尚质释曰郑知此经祭祀是天地之神者以其下经画布幂六彝是宗庙之祭用六彝即知此疏布幂八尊无祼是天地可知又见礼器云大路素而越席疏布幂彼皆据祭天则疏布是祭天地可知举天地则四望山川社稷林泽皆用疏布皆是尚质之义也以画布巾幂六彝疏以画至六彝释曰言六彝者鸡彝鸟彝斝彝黄彝虎彝蜼彝此六彝皆盛郁鬯以画布幂之故云画布幂六彝此举六彝对上经八尊无郁鬯以言宗庙有郁鬯其实天地亦有鬯之彝用疏布宗庙亦有八尊亦用画布互举以明义也注宗庙至气与释曰言宗庙可以文者以其用画布对上疏布为质故言宗庙可以文云画者画其云气与者三礼通例所言画者解画皆以为画云气谓画为五色之云俱无正文故言与以疑之凡王巾皆黼疏凡王巾皆黼释曰凡王之覆物之巾皆用黼文覆之言凡非一四饮三酒之外笾豆俎簋之属皆用之注四饮至黻可释曰言四饮三酒皆画黼者郑据酒正之文而言其实酒饮之外巾皆用黼黼者白与黑作斧文取今斧断割之义云周尚武者周以武得天下故云尚武故用黼也云其用文德则黻可者谓若夏以揖让得天下是文定天下则当用黑与青谓之黻两已相背也若然易云汤武革命殷亦以武得天下则亦用黼耳宫人掌王之六寝之脩疏宫人至之脩释曰案守祧职其庙则有司脩除之其祧则守祧黝垩之郑注云脩除黝垩互言之此虽不主脩亦是扫除注六寝至明矣释曰云六寝者路寝一小寝五者路寝制如明堂以听政路大也人君所居皆曰路又引玉藻曰朝辨色始入者谓群臣昧爽至门外辨色始入应门云君日出而视朝者尊者体盘故日出始出路门而视朝退适路寝听政者谓路门外朝罢乃退适路寝以听政云使人视大夫大夫退然后适小寝释服者朝罢君退适路寝之时大夫各乡治事之处君使人视大夫大夫退还舍君然后适小寝释去朝服服玄端又引春秋者左氏庄公三十二年公薨于路寝得其正僖公三十三年公薨于小寝讥其即安云是则人君非一寝明矣言此者时有不信周礼故引诸文以证之若然所引者皆诸侯法天子六寝则诸侯当三寝亦路寝一燕寝一侧室一内则所云者是也为其井匽除其不蠲去其恶臭疏为其至恶臭释曰谓于宫中为漏井以受秽又为匽猪使四边流水入焉非匽二者皆所以除其不蠲洁又去其恶臭之物注井漏至之者释曰引诗云吉蠲为饎案秋官蜡氏云大祭祀令州里除不蠲注云蠲读如吉圭惟饎之圭圭絜也此云蠲彼注云圭不同者彼盖是三家诗故与此不同司农云匽路厕后郑不从者以其匽字与亲匽猪同故不从后郑以为霤下之池受畜水乃后流去之共王之沐浴疏共王之沐浴释曰宫人掌絜清之事沐用潘浴用汤亦是自絜清之事凡寝中之事扫除执烛共炉炭凡劳事四方之舍事亦如之疏四方至如之释曰为王巡守征伐及会同所舍之处言亦如之者亦如上掌凡劳亵之事掌舍掌王之会同之舍设梐枑再重疏掌舍至再重释曰言掌王之会同之舍者王会同者谓时见曰会殷见曰同皆为坛于国外与诸侯相见而命以致禁之事焉王至坛所舍息也云设梐枑再重者梐枑谓行马再重者谓外内两重设之注故书至内列释曰掌舍掌闲卫不掌絜净之事又行止之处未即有虫可涑先郑玄依故书拒而为熘水涑橐又拒非必是受熘水之物于义未可故后郑不从从子春为行马也案虎贲氏云舍则守王闲注云闲梐枑此梐枑是周卫之具耳此梐枑所施唯据下文车宫壝宫止宿而言其帷宫无宫暂止之间未必有此梐枑也设车宫辕门疏设车宫辕门释曰郑云王行止宿阻险之处备非常次车以为藩则仰车以其辕表门郑知在险阻之处者下文为坛壝宫是平地有土可掘则为壝宫明此无土可以为壝故知此山间险阻为此车宫也言仰车以其辕表门者谓仰两乘车辕相向以表门故名为辕门为坛壝宫棘门疏注谓王至材门释曰知王行止宿平地者以下文二者非止宿之事唯有此壝宫及上文车宫为止宿但险阻平地二所不同故知是止宿平地也云委壝土起堳埒者止宿之间不可筑作墙壁宜掘地为宫土在坑畔而高则堳埒也郑司农云棘门以戟为门知棘是戟者见左氏隐十一年郑欲伐许授兵于大宫子都与郑考叔争车子都扳棘以逐之故知棘即戟也杜子春云棘门或为材门者闵二年卫文公居楚丘国家新立齐桓公共门材先令竖立门户故知棘门亦得为材门即是以材木为门也为帷宫设旌门疏注谓王至表门释曰知王行昼止有所展肆者见下曲礼云君命大夫与士肆郑云肆习也君有命大夫则与士展习其事则此亦王与群臣昼止有所展习云若食息者非直有展习亦有食息之时则张帷为宫树立旌旗以表门案司常云会同宾客置旌门注引此掌舍为帷宫设旌门则旌门司常置之掌舍主当之若然则辕门之等皆彼他官置之掌舍直主当取其云旌门则司常所云析羽为旌者也无宫则共人门疏注谓王至表门释曰郑知此是王行有所逢遇者一则据上三者见夜宿昼止讫今复云无宫共人门是非常之事二则云无宫及人门是暂驻之事非久停止此知是有所逢遇若有住游观陈列周卫非如上三者为宫则立长大之人以表门也凡舍事则掌之幕人掌帷幕幄帟绶之事疏幕人掌至之事释曰云掌王帷在傍施之像土壁也幕则帷上张之像舍屋也幄帷幕之内设之帟在幄幕内之丞尘绶者绦也以此绦系连帷幕幕人掌此五者王出宫则送与掌次张之注王出至系焉释曰言在旁曰帷在上曰幕则帷在下幕在上共为室今之设幕则无帷在下为异也云或在地展陈于上者案聘礼云管人布幕官陈币史展币皆于幕上聘礼又宾入境至馆皆展币是幕在地展陈于上又云帷幕皆以布为之知者案既夕礼云明衣裳用幕布其帷在幕下明亦用布故知二者皆用布至于覆棺之幕则用缯故礼记檀弓云布幕卫也绡幕鲁也明天子亦用缯覆棺不张设故用缯也云四合象宫室曰幄知四合象宫室不上属据帷幕为句者见颜延之纂要云四合象宫曰幄故四合向下据幄为句也郑司农云帟平帐后郑不从者见下王丧张帟三重之等皆据承尘又幄已是帐又言帟明帟非帐也先郑又云绶组绶所以系帷者此语未足故后郑增成其义玄谓帟王在幕若幄中坐上承尘者云在幕谓下掌次云师田则张幕设重帟是王在幕设帟之事若幄中有帟者掌次云朝日祀五帝则张大次小次设重帟次即幄是幄中坐上有承尘也云幄帟皆以缯为之者以其布帷幕之内宜细密又案丧大记有素锦褚褚即幄彼丧用锦明此用缯可知云凡四物者以绶连系焉者此增成先郑也凡朝觐会同军旅田役祭祀共其帷幕幄帟绶疏凡朝至帟绶释曰此一经皆供与掌次使张之此云朝觐会同即掌次云诸侯朝觐会同是也此云军旅田役即掌次云师田彼师即此军旅彼田即此田役是也此云祭祀即掌次云大旅及朝日祀五帝是也此数事皆共帷幕幄帟绶与掌次是以郑云共之者掌次当以张也大丧共帷幕帟绶疏注为宾至在柩上释曰云为宾客饰者王丧而有宾客者谓若顾命成王丧诸侯来朝而遇国丧故康王之命云毕公率东方诸侯人应门右召公率西方诸侯入应门左并有二王之后皆是宾客故为之饰也云帷以帷堂者谓若丧大记及士丧礼始死帷堂小敛彻之及殡在堂亦帷之也云或与幕张之于庭者案尚书顾命云出缀衣于庭郑云连缀小敛大敛之衣于庭中尔时在庭应设此帷幕无正文故云或也有解者云为王袭绖在庭故有帷幕按丧大记诸侯踊阼阶下袭绖于序东虽王礼亦当哭踊在阼阶下何因反来庭中袭绖乎恐不可也云帟在柩上者即掌次云凡丧王则张帟三重是也三公及卿大夫之丧共其帟疏注唯士至赐帟释曰掌次云诸侯再重孤卿大夫不重则此云三公不云诸侯与孤掌次云诸侯与孤不云三公者三公即是诸侯再重此不云孤孤与卿大夫同不重幕人不张故略不言郑云唯士无帟者此经及掌次俱不云士有帟明无也引檀弓者欲见有赐则有帟非常法掌次掌王次之法以待张事疏掌次至张事释曰言掌王次之法者次者次则舍也言次谓次止言舍谓舍息言以待张事者王出宫则幕人以帷与幕等送至停所掌次则张之故云以待张事注法大小丈尺释曰言法大小者下文有大次小次是也云丈尺者既言大小当时应有丈尺之数但其未闻王大旅上帝则张毡案设皇邸疏王大至皇邸释曰云王大旅上帝者谓冬至祭天于圆丘则张毡案者案谓床也床上着毡即谓之毡案设皇邸者邸谓以版为屏风又以凤皇羽饰之此谓王坐所置也注大旅至为之释曰大旅上帝祭天于圆丘知者见下经别云祀五帝则知此是昊天上帝即与司服及宗伯昊天上帝一也即是大司乐冬至祭天于圆丘之事也云国有故而祭亦曰旅者案大宗伯国有大故则旅上帝及四望是国有故而祭谓之旅云此以旅见祀者但此下文五帝见正祀其旅见于大宗伯大宗伯昊天不云旅故此见此文不言正祀故郑以因旅见之欲见有故昊天亦旅之故云以旅见祀云张毡案以毡为床于幄中者据郑云于幄中则知不徒设毡案皇邸而已明知并有大次小次之幄与下祀五帝互见之也司农云皇羽覆上者见经皇是凤皇之字故知以皇羽覆邸上玄谓后版屏风与者此增成司农义言后版者谓为大方版于坐后昼为斧文言屏风者据汉法况之无正文故言与以疑之云染羽象凤皇羽色以为之者案尚书禹贡羽畎夏翟谓羽山之谷贡夏翟之羽后世无夏翟故周礼钟氏染鸟羽象凤皇色以为之覆于版上明堂位及司几筵皆云黼扆此不在寝庙无扆故不得云黼扆故别名皇邸朝日祀五帝则张大次小次设重帟重案合诸侯亦如之疏朝日至如之释曰言朝日者谓春分朝日祀五帝者谓四时迎气则张大次小次者次谓幄帐也大幄小幄但幄在幕中既有幄明有幄幕可知设重帟者谓于幄中设承尘云重案者案则床也床言重谓床上设重席不言毡及皇邸亦有可知上毡案不言重席亦有重席可知互见为义云合诸侯亦如之者谓诸侯会同亦设重帟重案故云亦如之注朝日至之帝释曰知朝日春分者祭义云祭日于东故郑约用春分也云拜日于东门之外者谓在东郊觐礼文云祀五帝于四郊者案外宗伯祀五帝于四郊是也此谓四时迎气案月令立春于东郊立夏于南郊季夏于六月迎土气亦于南郊立秋于西郊立冬于北郊谓祭灵威仰之属云次谓幄也大幄初往所止居也小幄既接祭退俟之处者此两次设幄者大幄谓王侵晨至祭所祭时未到去坛壝之外远处设大次王且止居故云大幄初往所止居也接祭者与群臣交接相代而祭去坛宜近置一小帷退俟之处云祭义曰周人祭日以朝及闇引此已下者欲见王与臣接祭之时须有小幄也言孰能支之者谓一日之间虽有强力谁能支持乎云合诸侯于坛者案司仪合诸侯为坛三成是也云重帟复帟者谓两重为之云重案床重席者案司几筵筦筵缫席次席三重此言重席亦当有此三重帟重帟不同郑司农云五帝五色之帝者谓东方青帝灵威仰南方赤帝赤奋若中央黄帝含枢纽西方白帝白招拒北方黑帝汁光纪并依文耀钩所说师田则张幕设重帟重案疏师田至重案释曰言师田者谓出师征伐及田猎则张幕者为王设坐不言帷者亦有可知重帟重案者如上说诸侯朝觐会同则张大次小次疏诸侯至小次释曰此谓与诸侯张之若四时常朝在国内今言朝觐会同为会同而来故在国外与大宰大朝觐会同一也言则张大次小次也者亦如上文大小次丈尺则减耳故郑云大次亦初往所止居小次即宫待事之处郑云初往止居者谓宫外也即居者应是宫内言宫即司仪所云宫方三百步旷土为之是也言待事者欲于幄中待事办否及府师田则张幕设案疏师田至设案释曰文承上诸侯谓诸侯从王师田即张幕设案者也不言重则无重席亦应有单席于床也注郑司至田者释曰后郑不从先郑者以其天子掌次不合与诸侯国内张幕故云掌次张之以明非诸侯相与师田也此至下所云次者谓以缯为帷帐案聘礼记所云次或以帷或及席皆得与此掌次所云次别也孤卿有邦事则张幕设案疏孤卿至设案释曰与上诸侯所设同注有邦至设案释曰言有邦事谓以事从王者谓若上王大旅上帝朝日祀五帝合诸侯及师田等数事王亲行则从王往也云若以王命出者若祭祀则容王有故不视群臣摄之若诸侯使臣时聘殷覜王不亲行则于国外使群臣受之是王命出也云孤王之孤三人副三公论道者案尚书成王周官云立大师大傅大保兹惟三公论道经邦燮理阴阳又云立少师少傅少保曰三孤贰公弘化寅亮天地是副三公论道者也云不言公公如诸侯礼者谓如上诸侯之礼中唯有会同师田无言祭祀郑云祭祀者王于会同与祭祀同云亦如之则诸侯从王祭祀亦与会同同若然三公从王祭祀亦与从王会同同也凡丧王则张帟三重诸侯再重孤卿大夫不重疏凡丧至不重释曰丧言凡者以其王以下至孤卿大夫兼有后及三夫人已下故言凡以广之也后与王同三重世子三夫人与诸侯再重九嫔二十七世妇与孤卿大夫同不重一而已八十一御妻与士同无帟有赐乃得帟也此诸侯谓三公王子母弟若畿外诸侯掌次不张之注张帟柩上承尘释曰郑知帟柩上承尘见上文帟皆在幄中为承尘此言丧王则张帟三重明是张于柩上也凡祭祀张其旅幕张尸次疏凡祭祀张其旅幕张尸次释曰祭祀言凡者天地宗庙外内祭祀皆有群臣助祭其臣既多不可人人独设故张旅幕旅众也谓众人共幕诸祭皆有尸尸尊故别张尸次注旅众也公卿以下即位至衣帐释曰郑云公卿以下即位所祭祀之门外以待事者若宗庙自有庙门之外若外神于郊则亦有壝宫之门门外并有立位言为之张大幕者以其言旅故知大幕也司农云更衣帐者未祭则常服至祭所乃更去常服服祭服也故言更衣射则张耦次疏射则张耦次释曰天子大射六耦在西郊宾射亦六耦在朝燕射三耦在寝此六耦三耦据诸侯射者若众耦则多但无常数耳注耦俱至于次释曰耦俱升射者案大射乡射耦皆两两揖让升自西阶乡两楹之间履射物南面而射射讫又两两揖让降自西阶云次在洗东者大射文又引大射曰遂命三耦取弓矢于次者证次中有弓矢其耦立位在次北西而至射乃命三耦入次取弓矢引之者以天子之次无文虽六耦不同设次则与诸侯同也仪礼乡射乃是州长射士礼其中兼有乡大夫询众庶之射并无次故堂西比耦也掌凡邦之张事大府掌九贡九赋九功之贰以受其货贿之入颁其货于受藏之府颁其贿于受用之府疏大府至之府释曰言掌九贡九赋之贰者大宰掌其正此官掌其副贰者以其物入大府故也九功之贰者谓九职之功大宰以九职任之成孰敛其税则是九功也亦大宰掌其正物入大府故亦掌其副贰也云以受其货贿之入者九贡谓诸侯九贡自然有金玉曰货布帛曰贿九赋谓畿内之九赋口率出泉九职如三农园圃之类亦有不出货贿者皆言受其货贿之入者虽以泉谷为主民欲得出货贿者则取之以当邦赋之数故大宰云九赋敛财贿是其不要取泉也颁其货于受藏之府者言大府虽自有府其物仍分置于众府受藏之府者郑云谓若内府是也颁其贿于受用之府者郑云谓若职内是也注九功至互文释曰九功谓九职也者以其九职任万民谓任之使有职事故大宰云九职大府敛货贿据成功言之故云九功其本是一故云九功九职也云受藏之府若内府也者以其经云颁其货于受藏之府金玉曰货物之善者藏之于内府近王掌之以给王用故也云受用之府若职内也者府不在内经云颁其贿于受用之府贿贱于货故知入职内以给国家所用云凡货贿皆藏以给用耳者郑欲以藏用互文货言藏者以其善物贿言用者以其贱物其实皆藏皆用故言凡货贿皆藏以给用耳云良者以给王之用者覆解入内府意云其余以给国之用者覆解入职内意云或言受藏或言受用又杂言货贿皆互文者言受藏谓内府言受用谓职内皆藏以给用言藏亦用言用亦藏是互文也杂言货贿者言货兼有贿言贿亦兼有货亦是互文但二者善恶不同故别言之耳凡官府都鄙之吏及执事者受财用焉疏凡官至用焉释曰言凡官府者谓王朝三百六十官有事须用官物者云都鄙之吏者谓三等采地吏谓群臣等有事须取官物者及执事者谓为官执掌之事须有营造合用官物者皆来于大府处受财用焉凡颁财以式法授之关市之赋以待王之膳服邦中之赋以待宾客四郊之赋以待稍秣家削之赋以待匪颁邦甸之赋以待工事邦县之赋以待币帛邦都之赋以待祭祀山泽之赋以待丧纪币余之赋以待赐予疏凡颁至赐予释曰言凡颁财者大宰云九赋敛财贿九式用之此大府颁与九式用之但事相因故二处别言九赋之物也此所颁之财即大宰敛财贿一也云以式法授之者谓以旧法式多少授与九式故云以式法授之云关市之赋以待王之膳服者自此已下并与九式事同但文有交错与九赋不次案九赋先邦中之赋次四郊次邦甸次家稍次邦县次邦都次关市次山泽次币余此先言关市在邦中上此家稍又在邦甸上所以次第不同者见事起无常注待犹至斥币释曰云待犹给也者谓大宰敛得九赋之财给九式之用待来则给之故云待犹给非是训待为给云此九赋之财给九式者以其此经九事与大宰九式相当此九赋又与大宰九赋一也故云九赋之财给九式也云膳服即羞服也者此言膳服大宰九式云羞服膳羞是一故云膳服即羞服也自此已下事与九式是一但文有不同皆就九式合而解之故云稍秣即刍秣也谓之稍稍用之物也者彼九式云刍秣此改刍为稍以其稍稍用之故也此云丧纪即九式丧荒一也此云赐予即九式好用一也郑司农云币余使者有余来还也者案大宰司农注币余百工之余与此注不同者盖是司农互举以相足后郑不从者聘使之物礼数有限何得有余来还又且有余来还何得有赋故后郑不从玄谓币余占卖国之斥币者后郑之意百官所用官物不尽归人职币职币得之不入本府恐久藏朽蠹则有人占卖依国服出息谓之斥币者谓指斥与人故谓之斥币也凡邦国之贡以待吊用凡万民之贡以充府库疏凡邦至府库释曰上文大府掌九贡九赋九功受得三者之财各各用之上文九式已用九赋之财讫故此云邦国之九贡以待给于吊用下文万民之贡以充府库即上九功也注此九贡至五事释曰云给凶礼之五事者案大宗伯云凶礼哀邦国之事下云有丧礼荒礼吊礼禬礼恤礼五礼皆须以财货哀之故云给凶礼之五事注此九职至犹足释曰知此万民之贡是九职者案大宰云九职任万民此上文又云九功此贡即是九职之功所税故知此是九职之财也案大行人六服诸侯因朝所贡之物与大宰九贡岁之常贡虽曰时节不同贡物有异要六服之贡与九贡多同亦入吊用之数又且九贡言入吊用九赋言入九式有余财亦入府库是以上文掌九贡九赋受其货贿颁于受藏受用之府也凡式贡之余财以共玩好之用疏凡式至之用释曰式谓九式贡谓九贡及万民之贡有余财以供玩好器物之用注谓先至互文释曰经言余财明知先给九式及吊用足府库之余也经言式贡者式即上文九赋之财给九式之余也贡即上文邦国之贡及万民之贡也言式言贡互文者式谓九赋贡谓九贡及万民之贡但赋言式据用而言其实亦有赋贡据贡上为名亦有用故云互文也凡邦之赋用取具焉疏凡邦至具焉释曰上有九贡九赋九功此特言赋明兼有九贡九功亦取具焉岁终则以货贿之入出会之疏岁终至会之释曰货贿之人者谓九贡九赋九功入来至大府言出者大府以货贿分置于众府及给九式之用亦是至岁终总会计之玉府掌王之金玉玩好兵器凡良货贿之藏疏玉府至之藏释曰云掌王之金玉玩好兵器者言玉府以玉为主玉外所有美物亦兼掌之注良善至之者释曰言此物皆式贡之余财所作者案上大府云式贡之余财以共玩好之用彼玩好之中兼有金玉兵器故知式贡余财也云其不良又有受而藏之者即上大府云受藏受用之府是也共王之服玉佩玉珠玉疏注佩玉至二玉释曰佩玉者王之所带者谓佩于革带之上者也玉藻曰君子于玉比德焉者诗云言念君子温其如玉是比德于玉引此者证王必服玉之意云天子佩白玉而玄组绶者此亦玉藻文所佩白玉谓衡璜琚瑀玄组绶者用玄组绦穿连衡璜等使相承受引诗传曰谓是韩诗佩玉上有葱衡者衡横也谓葱玉为横梁下有双璜冲牙者谓以组悬于衡之两头两组之末皆有半壁曰璜故曰只璜又以一组悬于衡之中央于末着冲牙使前后触璜故言冲牙案毛诗传衡璜之外别有琚瑀其琚瑀所置当于悬冲牙组之中央又以二组穿于琚瑀之内角斜系于衡之两头于组末系于璜云蠙珠以纳其间者蠙蜯也珠出于蜯故言蠙珠纳其间者组绳有五皆穿珠于其间故云以纳其间郑司农云服玉冠饰十二玉者案弁师掌五冕衮冕十二旒鷩冕九旒毳冕七旒絺冕五旒玄冕三旒皆十二玉冕则冠也弁师又有皮弁韦弁冠弁亦皆十二玉故云冠饰十二玉也王齐则共食玉疏王齐则共食玉释曰谓王祭祀之前散齐七日致齐三日是时则共王所食玉屑注玉是至玉屑释曰知玉是阳精之纯者但玉声清清则属阳又案楚语云王孙圉与赵简子言曰玉足以庇荫嘉谷使无水旱之灾则宝之珠足以御火则宝之服氏云珠水精足以禁火如是则玉是火精可知云食之以御水气者致齐时居于路寝思其笑语思其志意之类恐起动多故须玉以御水气也郑司农云王齐当食玉屑者其玉屑研之乃可食故云当食玉屑也大丧共含玉复衣裳角枕角柶疏大丧至角柶释曰大丧谓王丧共含玉者含玉璧形而小以为口实此不言赠玉饭玉者文不备复衣裳者王始死招魂复魄之衣裳不在司服者司服所掌是寻常衣服玉府所掌皆王之美物其衣服美者亦玉府掌之但所复衣裳用死者上服故玉府供之角枕者所以枕尸角柶者将以禊齿注角枕至以绥释曰郑司农云复招魂也者人之死者魂气上归于天形魄仍在欲招取其魂复于魄内故离骚有招魂篇云招魂复魄于大庙至四郊者王有七庙及寝皆复焉独言太庙语虽不足义犹可又言至四郊后郑不从之云角柶角匕也者案既夕礼楔貌如轭上两末状如枇杷拔屈中央楔齿玄谓复于四郊以绥者案夏采云以冕服复于太庙以乘车建绥复于四郊故郑云复于四郊以绥言此者破先郑于四郊亦以衣服掌王之燕衣服衽席床笫凡亵器疏掌王至亵器释曰言掌王之燕衣服者谓燕寝中所有衣服之属衽席者亦燕寝中卧席床笫者谓燕寝中床箦也凡亵器者亦谓燕寝中以燕字为目衣服已下至亵器皆是燕注燕衣至之属释曰云燕衣服者巾絮者案内则左佩纷帨纷帨即巾也又妇事舅姑佩有线纩此絮则纩也云寝衣者论语乡党云必有寝衣长一身有半郑注云今之卧被是也又言袍襗之属者案毛诗云岂曰无衣与子同袍与子同襗是也言之属者寝衣之内所言不尽故言之属以广之云皆良货贿所成者见上文云凡良货贿之藏故知此良货贿所成郑司农云衽席单席也者案曲礼云请衽何趾郑注云衽卧席又案斯干诗云下莞上簟内则云敛枕箧簟席襡器而藏之司农云单席则卧之簟席云亵器清器虎子之属者既在燕寝之中私亵之器故知清器虎子之属案内竖及葬执亵器以从遣车彼亵器振饰颒沐之器彼亵器与此注不同彼从葬于死者不用清器故为颒沐之器若合诸侯则共珠槃玉敦疏若合至玉敦释曰合诸侯者谓时见曰会若司仪所云为坛十有二寻王与诸侯杀牲歃血而盟则供珠槃玉敦注敦槃至玉器释曰言敦槃类者按明堂位有虞氏之两敦郑玄云制之异同未闻此云槃类者以经云玉敦与珠槃相将之物故云槃类其制犹自未闻也云珠玉以为饰者此槃敦应以木为之将珠玉为饰耳云古者以槃盛血以敦盛食者案特牲少牢皆敦盛黍稷以槃盛血虽无文郊血及血以告杀当以槃盛血也云合诸侯者必割牛耳取其血歃之以盟珠槃以盛牛耳者祭祀之时有黍稷故敦中盛黍稷今盟无黍稷敦中宜盛血牛耳宜在槃云尸盟者执之者案左氏哀公十七年公会齐侯盟于蒙孟武伯问于高柴曰诸侯盟谁执牛耳季羔曰鄫衍之役吴公子姑曹发阳之役卫石魋武伯曰然则彘也注云彘武伯名也鲁于齐为小国故曰彘也是盟小国执牛耳尸犹主也小国主盟故使执牛耳也知此珠槃玉敦为盟而设者案戎右云盟则以玉敦辟盟遂役之替牛耳桃茢彼注云役之者传敦血授当歃者割牛耳取血助为之及血在敦中以桃茢沸之是以知珠槃玉敦为盟而设若然执牛耳是小国尸盟者也若以歃血则大国在先故哀公十七年吴晋争先国语曰吴公先歃晋亚之既言争先是以知大国当在先若诸侯相与盟则大国戎右执牛耳也凡王之献金玉兵器文织良货贿之物受而藏之疏凡王至藏之释曰言凡王之献金玉者谓金玉已下皆是拟王献遗诸侯故云受而藏之注谓百至绣锦释曰云谓百工为王所作者谓金玉已下皆是百工为王所作者可以献遗诸侯也云古者致物于人尊之则曰献者若正法上于下曰赐下于上曰献若尊敬前人虽上于下亦曰献是以天子于诸侯云献案月令后妃献茧郑注谓献于后妃知此王之献金玉非是献金玉于王者案下内府职凡四方之币献之金玉彼是诸侯献王入内府藏之不得在此故知金玉是献遗诸侯者也况诸侯中兼有二王之后二王之后王所尊敬自然称献也若王肃之义取家语曰吾闻之君取于臣曰取与于君曰赐臣取于君曰假与于君谓之献以此难郑君郑君弟子马昭之等难王肃礼记曰尸饮五君洗玉爵献卿况诸侯之中有二王之后何得不云献也云通行曰馈者言通行者上于下下于上及平敌相于皆可云馈康子馈药阳货馈孔子豚皆是上于下曰馈膳夫职云王馈用六谷及少牢特牲称馈食之礼并是于尊者曰馈朋友之馈虽车马不拜是平敌相馈故郑云通行曰馈春秋曰齐侯来献戎捷尊鲁也者案庄公三十一年公羊云齐侯来献戎捷齐大国也曷为亲来献戎捷威我也左传云非礼也凡诸侯有四夷之功则献于王中国则否谷梁云齐侯来献捷者内齐侯也注云泰曰齐桓内救中国外攘夷狄亲倚之情不以齐为异国故不称使若同二国也然三传皆不解献义今郑引者以齐大于鲁言来献明尊之则曰献未必要卑者于尊乃得言献凡王之好赐共其货贿疏凡王至货贿释曰此谓王于群臣有恩好因燕饮而赐之货贿者也内府掌受九贡九赋九功之货贿良兵良器以待邦之大用疏内府至大用释曰掌受九贡九赋九功者此九贡以下而言受即是大府所云九贡已下颁之于受藏之府是也案彼注云受藏之府若内府也则此九贡等由大府而来内府皆受藏之也云良兵良器者此是冬官百工所作亦由大府而来良兵谓弓矢殳矛戈戟五兵之良者良器谓车乘及礼乐器之善者云以待邦之大用者谓诸侯来朝觐所颁赐者也注大用至颁赐释曰掌给九式及吊用是大府所给也玩好之用玉府所给也此又言以待邦之大用明是朝觐颁赐可知凡四方之币献之金玉齿革兵器凡良货贿入焉疏凡四至入焉释曰云凡四方之币献者谓四方诸侯来朝觐及遣卿大夫来聘问将币三享贡献珍异有此金玉及齿革之等金者谓若禹贡惟金三品之类玉者谓若禹贡球琳琅玕之类齿谓若象牙之类革谓若犀皮之类兵器者禹贡无贡兵器之法此周时有之凡良货贿其不良者入于职内给国之用此良者入内府以给王之用注诸侯至国珍释曰诸侯朝聘所献国珍者觐礼所云一马卓上九马随之龟金竹箭分为三享是也诸侯遣臣聘所献国珍者谓若聘礼束帛加璧庭实乘皮之等是也此因朝聘而贡先入于掌货贿入其要于大府乃始通之于内府也凡适四方使者共其所受之物而奉之疏凡适至奉之释曰言凡适四方使者谓使公卿大夫聘问诸侯若大行人所云间问省頫之等共其所受之物谓使者受将行之物则内府奉而与之注王所至侯者释曰即上王之献金玉兵器已下是也彼据藏之此据用之凡王及冢宰之好赐予则共之疏注冢宰至予之释曰云冢宰待四方宾客之小治者大宰职文云大事决于王小事则冢宰专平之以其冢宰贰王治事或有所善亦得赐予之云所善释经中好也外府掌邦布之入出以共百物而待邦之用凡有法者疏外府至法者释曰云掌邦布之入出者邦国也布泉也谓国之所有泉皆来入外府是其邦布之入也国之用泉者皆外府出与之是邦布之出也故总云邦布之入出此言与下为目云以共百物者谓共国家器物之泉也而待邦之用者谓国家非常所用亦出泉与之也凡有法者谓在朝官府依常法用之者亦出泉与之注布泉至一也释曰布泉也者此言布地官泉府云泉是布泉一也云布读为宣布之布者此读如秋官布宪彼布是宣布之布此布亦是宣布故读从之云其藏曰泉其行曰布者此郑欲解泉布一物两名之意地官泉府不言外不言布据其所藏为名此官言外言布取名于其流行于外为称故郑即云取名于水泉其流行无不遍无不遍即布之义也云共百物者或作之或买之者或作之谓出物使百工所营作或买之以充国用也云泉始盖一品者即此经泉布是也云周景王已下并汉书食货志文案彼周景王时患泉轻将更铸大泉单穆公曰不可王不听铸大泉文曰宝货汉兴为秦泉重难用更令民铸榆荚钱至孝文有司言榆荚三铢轻易奸诈请铸五铢至王莽居摄变汉制更造大泉径寸二分重一十二铢文曰大泉直五十又造契刀形如钱直五百又造错刀以黄金错其文曰一刀直五千与五铢钱凡四品并行至莽即真罢五铢钱异作泉布多至十品其中有大布次布弟布壮布中布差布厚布幼布公布小布是为货十品也其泉十品者莽居摄作大泉错刀契刀即真作小钱幺钱幼钱中钱壮钱天凤年更造货布与货钱为十品莽以刘有金刀罢契刀错刀若然郑云后数变易不复识旧本制者据秦汉至莽已前而言也云唯有五铢久行者从汉孝文作五铢钱至莽世数既多故云久行也云今存于民间多者有货布大泉已下者是从莽至汉末郑君时见行此三者故云今存于民间也案彼文其货布直云长二寸五分广寸首长八分圜好径二分无有奇广八分半足枝长八分等十一字今郑言之者此并郑言目所觌见以义增之耳又案彼大泉直五十不云五十言十五者亦误当从五十为正也且王莽之大泉盖与景王所铸大泉亦异也共王及后世子之衣服之用凡祭祀宾客丧纪会同军旅共其财用之币赍赐予之财用疏共王至财用释曰从王至军旅所须财用皆外府供其泉也云币赍之财用谓王使公卿已下聘问诸侯之行道所用则曰币赍云赐予之财用者谓王于群臣有所恩好赐予之也注赍行至多或释曰问几月之赍者案聘礼记使者既受行出遂见宰问几月之资注云资行用也古者君臣谋密草创未知所之远近问行用常知多少而已是其问几月之资郑司农云赍或为资今礼家定赍作资者赍资义一何得言礼家定作资故后郑不从赍资两字直是齐次为声从贝变易耳凡邦之小用皆受焉疏凡邦至受焉释曰但外府所纳泉布所积既少有小用则给之若大用即取余府岁终则会唯王及后之服不会疏岁终至不会释曰言王及后不会以衣服异于膳羞与所加禽兽故通世子可以会之也司会掌邦之六典八法八则之贰以逆邦国都鄙官府之治疏司会至之治释曰云掌六典八法八则之贰者案大宰云六典治邦国八法治官府八则治都鄙但司会是钩考之官还以六典逆邦国之治八法逆官府之治八则逆都鄙之治逆皆谓钩考知得失以九贡之法致邦国之财用以九赋之法令田野之财用以九功之法令民职之财用以九式之法均节邦之财用掌国之官府郊野县都之百物财用凡在书契版图者之贰以逆群吏之治而听其会计疏以九至会计释曰言以九贡之法致邦国之财用者九贡即是大宰九贡其所贡之物出于诸侯邦国言之财用谓诸侯于其民什一取之既取得民物大国贡半次国三之一小国四之一所贡之物皆市取土毛贡于天子则禹贡所云厥篚厥贡是也故云致邦国之财用此即小行人云春令入贡是谓岁之常贡大行人因朝而贡者所贡无常不应使司会致之云以九赋之法令田野之财用此九赋即大宰所云九赋敛财贿是也言法者谓口率出钱多少有其定法令田野之财用者九赋之内惟有关市币余国中非田野自外四郊邦甸家稍邦县邦都山泽尽是田野据多言之故言令田野之财用云以九功之法令民职之财用者九功即是大宰九职之功所税言之法者亦是税法什一为常言令民职之财用者以其九职任万民使之出税故云令民职之财用云以九式均节邦之财用者九式所以用九赋使均平有节故云均节邦之财用云掌国之官府者案大宰九赋一曰邦中二曰四郊此不言邦中而言官府者以官府在邦中故举官府以表邦中其实官府不出赋也云郊野县都之百物财用者以其民之出赋不必皆使出泉以百物当之亦得故大宰云九赋敛财贿则此百物财用一也但九式用九赋大宰均节而用之此司会主钩考故亦言之矣凡在书契版图者之贰者此书契版图下文司书掌其正此司会主钩考故掌其副贰云以逆群吏之治者群吏谓朝廷官府下及群都县都群臣之治皆逆而钩考之云而听其会计者谓群吏以会计文书送于司会者司会皆听断之注郊四至广狭释曰此九式用九赋故以郊野已下依此大宰九赋次第以释之彼九赋一曰邦中之赋当此官府此郊当彼四郊之赋据远郊言之故云去国百里郊外曰野大总之言故此野当彼三曰邦甸去国二百里又当彼四曰家稍故郑云甸去国二百里稍三百里也此经县当彼五曰邦县之赋故云县四百里此经都即彼六曰邦都之赋故云都五百里云书谓簿书者汉时以簿书记事至于余物记事亦谓之簿书故举汉法而言也契其最凡也者此之书契即小宰八成取予以书契之类最凡谓计要之多少以为契要云版户籍也者汉之户籍皆以版书之故以汉法况云图土地形象田地广狭者下司书云土地之图有其形象即是民之田地广狭多少皆在于图也以参互攷日成以月要攷月成以岁会攷岁成疏以参至岁成释曰以参互考日成者司会钩考之官以司书之等相参交互考一日之成一日之中计筭文书也以月要考月成者月计曰要亦与诸职参互考一月成事文书也以岁会考岁成者岁计曰会以一岁之会计考当岁成事文书注参互至为参互释曰言参互谓司书之要贰者案司书职云凡税敛掌事者受法焉及事成则入要贰焉又案职内云掌邦之赋入又案职岁云掌邦之赋出云参互钩考明知有此三官出内事共钩考之以周知四国之治以诏王及冢宰废置疏以周至废置释曰周遍也四国谓四方诸侯之国遍知诸侯之治者以是钩考之官须知诸侯得失以此治职文书以诏王及冢宰有功者升进而置之有罪者黜退以废之所诏告及冢宰者以其冢宰者副贰王之治事故并告之注周犹至以告释曰言四国者本逆邦国之治者案上云掌邦之六典以逆邦国之治逆即钩考也故云亦钩考以告也大司徒之职掌建邦之土地之图与其人民之数以佐王安扰邦国疏大师至邦国释曰司徒既欲佐王安扰邦国故先须知土地之图人民之数注土地至地图释曰案汉萧何收秦图籍以知天下阨塞广远至后汉乃有司空郡国地图舆者车舆其前牙曲地形不可正方故云舆地图也案职方亦云掌天下之图注直云如今司空舆地图不云郡国者彼以司马主九畿并夷狄而言故不得云郡国此经云主人民之数则唯据九州之中郡国在九州之内故此注云郡国也以天下土地之图周知九州之地域广轮之数辨其山林川泽丘陵坟衍原隰之名物疏以天至名物释曰上经云土地图为人民之数而言之此经云土地图据十等土地而说也故云周知九州之地域广轮之数马融云东西为广南北为轮案王制南北两近一遥东西两遥一近是南北长东西短谓知此数也又辨其山林川泽以下十等形状名号及所出之物也注周犹至之物释曰九州扬荆以下据职方周之九州而言故有幽并无徐梁禹贡据夏以前九州故有徐梁无幽并也云轮从也者据南北义与马同不释广者东西可知云积石曰山者案诗云节彼南山维石岩岩郑云岩岩积石貌郑据此而言案尔雅山丘别释则丘是纯土其山皆石亦有兼土者故曰石戴土谓之崔嵬又周语云夫山土之聚是其山有土也云竹木曰林者谓生平地以其山林川泽别官故知竹木生平地曰林云注渎曰川者案释水云注川曰谿注谿曰谷注谷曰沟注沟曰浍注浍曰渎彼注云皆以小注大大小异名言注浍曰渎者谓以浍中水注入渎中使有所去此云注渎曰川者尔雅无此言郑以义增之耳谓以渎中水注入川案职方九州皆直川故知从渎入川此渎与四渎义异四渎则亦川故职方云其川三江其川江汉也云水钟曰泽者周语虞大子晋之言也云土高曰丘者尔雅山丘别释则丘无石者也云大阜曰陵者案尔雅释地云高平曰陆大陆曰阜大阜曰陵大陵曰阿可食者曰原是陵与丘高下异称皆无石者也其有石者亦曰陵故左氏僖三十二年云殽有二陵南陵夏后皋之墓也其北陵文王之所避风雨是有石者也云水崖曰坟者案尔雅云重崖岸坟大防是坟为崖岸之峻者故知水崖曰坟故诗云遵彼汝坟是汝水之大防亦是水崖曰坟也云下平曰衍者此十地皆两两相对为名坟既水崖而高明衍为下平此下平又与下湿曰隰者别也云高平曰原者案尔雅云广平曰原高平曰陆不云高平曰原此言高平曰原者对下湿曰隰而言其实高平即广平者也尔雅高平曰陆者据山傍平者故下云可食者曰原也云下湿曰隰者尔雅释地文若然禹贡云大陆既作注大陆地者尔雅释地八薮晋有大陆彼是薮泽之地称与高平曰陆者别也云十等之名者山林以下十等名异也云与所生之物者即下文土会之法以下是也而辨其邦国都鄙之数制其畿疆而沟封之设其社稷之壝而树之田主各以其野之所宜木遂以名其社与其野疏而辨至其野释曰云辨其邦国者谓分别畿外诸侯邦国多少之数谓若王制云畿外八州州二百一十国也云辨其都鄙之数者谓分别畿内三等采地之数谓若王制畿内九十三国也云制其畿疆者王畿内千里中置王城面有五百里其邦国都鄙亦皆有畿界也云而沟封之者谓于疆界之上设沟沟上为封树以为阻固也云设其社稷之壝者谓于中门之外右边设大社大稷王社王稷又于庙门之屏设胜国之社稷其社稷外皆有壝埒于四面也云而树之田主者谓借田之内依树木而为田主云各以其野之所宜木者王之田主唯一而已不得云各今云各者总据邦国都鄙并王者而言也云遂以名其社与其野者谓假令以松为社则名松社之野余皆放此也注千里至方面释曰云千里曰畿者职方文云春秋传曰吾子疆理天下者案左氏传成二年鞍之战齐侯使国佐赂晋师晋人不许曰使齐之封内尽东其亩国佐对云先王疆理天下物土之宜故诗云我疆我理南东其亩今吾子疆理诸侯彼云先王疆理天下又云吾子疆理诸侯此云吾子疆理天下不同者郑以义言之非传之正文也云沟穿地为阻固也者谓穿地为深沟即是阻固也云封起土界也者穿沟出土于岸即皆为封封即起土界也云社稷后土及田正之神者郑义依孝经纬社者五土之总神以句龙生时为后土官有功于土死配社而食稷是原隰之神宜五谷五谷不可遍举稷者五谷之长立稷以表神名故号稷弃为尧时稷官立稼穑之事有功于民死乃配稷而食名为田正也故云社稷后土及田正之神双言之耳云壝坛与堳埒也者经直云壝壝即堳埒不云坛以壝在坛之四面为之明中有坛可知故郑兼云坛也案礼记郊封牲云君南面于北墉下郑注云北墉社内北墙彼社虽无室坛外四面有壁壁外乃有壝耳若然封人云设王之社壝者彼官卑主设之此大司徒尊官直主其制度而已云田主田神后土田正之所依也者此田主当在借田之中依树木而为之故云各以其野之所宜木云田主田神者谓郊特牲云先穑与神农一也若然郑意以田主为神农则无后土及田正之神直以神农为主祭尊可以及卑故使后土田正二神凭依之同坛共位耳田正则郊特牲所云司啬一也又引诗人谓之田祖者诗云以御田祖毛云田祖先穑籥章亦云凡国祈年于田祖郑云田祖始耕田者谓神农也引之者证田主是神农也云所宜木谓若松柏栗也者是论语哀公问社于宰我对云夏后氏以松殷人以柏周人以栗彼三代所都异处所宜之木不同夏居平阳宜松殷居亳宜柏周居镐京宜栗此经虽据周一代而言其邦国都鄙异处所宜之木亦复不同故云若松柏栗也云若以松为社者则名松社之野者此取松为社假设而言耳云以别方面者但四方宜木面各不同或一方宜松则以松为君以别余之方面耳以土会之法辨五地之物生一曰山林其动物宜毛物其植物宜早物其民毛而方二曰川泽其动物宜鳞物其植物宜膏物其民黑而津三曰丘陵其动物宜羽物其植物宜覈物其民专而长四曰坟衍其动物宜介物其植物宜荚物其民晳而瘠五曰原隰其动物宜臝物其植物宜丛物其民丰肉而庳疏以土至而庳释曰云会计也以土地计会所出贡税之法贡税出于五地故须说五地所生不同也故云以土会之法也云辨五地之物生者但天之所覆地之所载地有五等所生无过动植及民耳故云辨五地之物生上经云十等此云五地不同者上经细别而言则十等以类相并而言故五等其实一也一曰山林者此五地以高下相对故一曰山林山林高之极者二曰川泽川泽下之极者故以为对也又五地之内以民之资生取于动植之物故先言动植后言民也山林之中其动物宜毛物其植物宜皂物其民毛而方此五地人物之等皆方以类聚物以群分及民之所生皆因地气所感不同故使形类有异也注会计至櫜韬释曰案宰夫职云岁计曰会故云会计也郑知以土计贡税之法者以五地中而云会计者唯有贡税之法故郑云以土计贡税之法因别此五者也云毛物貂狐貒貉之属者依尔雅而言耳案尔雅云貍狐貒貉同文此云貂狐不言貍者郑君所读尔雅者为貂不为貍也言之属者山林之中毛者甚众故以之属总之也言缛毛者谓毛之细缛者也云鳞物鱼龙之属者案月令春云其虫鳞郑云蛇不言鱼者有足曰虫无足曰豸经云其虫鳞鱼无足故不言鱼其实鱼入鳞内可知也此经云川泽宜鳞物鳞物以鱼为主有鱼龙有蛇可知故不言蛇也云津润也者以其民居泽近水故有津润但入水见日则黑故民黑津也云羽物翟雉之属者案禹贡徐州贡羽畎夏翟则翟雉也以雉乃羽中之贵物故丘陵所宜羽物者是翟雉也云核物李梅之属者郑以丘陵坂险宜枣杏及李梅等目验可知故云李梅之属中有枣杏也云专圜也者此丘陵地气使之然也云介物龟鳖之属水居陆生者此陆生谓陆地生子及生讫即入水而居故云水居陆生也五行传云貌之不恭则有龟孽注云龟虫之生于水者亦谓生居在水中非谓初生在水彼生与此郑云陆生之生义异也又云荚物荠荚王棘之属者齐荚即今人谓之皂荚盖误云皂当言荠也王棘即士丧礼云王棘若檡棘者是也棘虽无荚盖树之枝叶与荠荚相类故并言之也云晢白也者此民居于坟衍地气宜白又见诗云杨且之晳晳为白可知也云瘠臞也者案尔雅释言云臞脙瘠也注云齐人谓瘠瘦为脙则臞为瘦小之貌故郑云瘠也云臝物虎豹貔之属者考工记梓人职说大兽而云厚唇弇口出目短耳大胸燿后若是者谓之臝属又尔雅有虎有豹故知臝物有虎豹也但尔雅及诸经不见有曲礼云载貔貅此郑云貔即貅也云浅毛者若以浅毛言之则入臝虫中故月令中央土其虫臝郑云虎豹之属恒浅毛若据有毛言之即为毛虫故白虎入西方毛虫之长也云丛物萑苇之属者诗云萑苇淠淠是二者各以类聚也杜子春读生为牲牲亦训为生义既不殊故后郑不破之也郑司农云植物根生之属先郑对动非植生为号也皂物柞栗之属者柞实之皮得染皂故引今世犹谓柞实为皂斗为证其栗虽不得染皂其皮亦皂斗之类故与柞同为皂物也云膏物谓杨柳之属理致且白如膏者先郑以物色上解之后郑不从者以其上下云动植者皆不以色上为名先郑独此一者取义于色故后郑易之玄谓膏当为櫜者经云膏是脂膏之膏于植物义无所取直是字误故破从櫜也云莲芡之实有櫜韬者以其是川泽所生故知是莲芡之实皆有外皮櫜韬其实者也案大司乐一变而致川泽之示先言川泽后云山林者彼取神之易致为先故先言川泽此取尊卑高下相对故先言山林也又彼云五变而致土示注云土祇原隰及平地此中不见平地者亦原隰中可以兼之也因此五物者民之常而施十有二教焉一曰以祀礼教敬则民不苟二曰以阳礼教让则民不争三曰以阴礼教亲则民不怨四曰以乐礼教和则民不乖五曰以仪辨等则民不越六曰以俗教安则民不愉七曰以刑教中则民不虣八曰以誓教恤则民不怠九曰以度教节则民知足十曰以世事教能则民不失职十有一曰以贤制爵则民慎德十有二曰以庸制禄则民兴功疏因此至兴功释曰上经云五地之物生动植及民生处不同是其常法今此十二教亦因民之所常生之处施之故云因此五物者之常而施十二教也云一曰以祀礼教敬则民不苟者凡祭祀者所以追养继孝事死如事生但人于死者不见其形多有致慢故礼云祭极敬也是以一曰以祀礼教敬死者尚敬则生事其亲不苟且也二曰以阳礼教让则民不争者谓乡饮酒之礼酒入人身散随支体与阳主分散相似故号乡射饮酒为阳礼也乡饮酒即党正饮酒之类是也党正饮酒之时五十者堂下六十者堂上皆以齿让为礼则无争故云以阳礼教让则民不争也三曰以阴礼教亲则民不怨者以阴礼谓昏姻之礼不可显露故曰阴礼也男女本是异姓冕而亲迎亲之也亲之也者亲之也使之亲己是昏礼相亲之义昏姻及时则男女无有怨旷故云以阴礼教亲则民不怨也四曰以乐礼教和则民不乖者自一曰至三曰已上皆有揖让周旋升降之礼此乐亦云礼者谓飨燕作乐之时舞人周旋皆合礼节故乐亦云礼也凡人乖离皆由不相和合乐主和同民心故民不乖也五曰以仪辨等则民不越者仪谓以卑事尊上下之仪有度以辨贵贱之等故云以仪辨等也民知上下之节不敢逾越故云则民不越也六曰以俗教安则民不偷者俗谓人之生处习学不同若变其旧俗则民不安而为苟且若依其旧俗化之则民安其业不为苟且故云以俗教安则民不愉愉苟且也七曰以刑教中则民不虣者刑者禁民虣乱今明刑得所民得中正不为虣乱故云以刑教中则民不虣也八曰以誓教恤则民不怠者民有厄丧教之使相忧恤则民不懈怠也九曰以度教节则民知足者度谓衣服宫室之等尊卑不同以此法度教之使知节数民知礼节自知以少为足故云则民知足也十曰以世事教能则民不失职者父祖所为之业子孙述而行之不失本职故云以世事教能则民不失职也十有一曰以贤制爵则民慎德者人有贤行制与之爵民皆谨慎矜矜于善德以求荣宠故云以贤制爵则民慎德也十有二曰以庸制禄则民兴功者庸功也人有功则制禄与之民皆兴其功业故云则民兴功也此十二教以重急者为先轻缓者为后注阳礼谓乡射饮酒之礼也阴礼谓男女之至九仪释曰云阳礼谓乡射饮酒之礼者以是阳礼而云教让其乡射是州长射礼乡饮酒是党正饮酒皆有正齿位饮酒为敬让之事故知阳礼是二事若然乡中有乡射乡饮酒以其州长党正皆属于乡大夫或乡大夫所居州党故虽州长射党正饮酒亦号曰乡也云阴礼谓男女之礼者以其言阴又云不怨故知是男女昏姻之礼也云昏姻以时则男不旷女不怨者此约雄雉诗序文军旅数起大夫久役男女怨旷注云国人久处军役之事故男女多怨旷也男旷而苦其事女怨而望其君子此经直云不怨据女而言文不具显故郑兼言旷也若然彼诗据旧成夫妇此文据配合得时时虽不同若失时怨旷不异故引为证也云仪谓君南面臣北面父坐子伏之属者案易干凿度云不易也者其位天在上地在下君南面臣北面父坐子伏此其不易也郑依此言其不易也仍有天地不易不言故云之属以兼之也云俗谓土地所生习也者谓若下曲礼云君子行礼不求变俗居丧之礼哭泣之位皆如其国之故而审行之是其故俗所习也云偷谓朝不谋夕者案春秋左氏襄公三十一年穆叔至自会见孟孝伯语之曰赵孟将死矣其语偷又孝伯曰人生几何谁能无偷朝不及夕将焉用树穆叔出而告人曰孟孙将死矣吾语诸赵孟之偷也而又甚焉昭元年天王使刘定公劳赵孟于颍馆于洛汭刘子曰美哉禹功明德远矣微禹吾其为鱼乎吾与子弁冕端委以治民临诸侯禹之力也子盍远绩禹功而大庇民乎对曰老夫罪戾是惧焉能恤远吾侪偷食朝不谋夕何其长也刘子归以语王曰谚所谓老将智而耄及之者以此而言之郑似依昭浴蔼年传也云恤谓灾危相忧民有凶患忧之则不懈怠者灾危凶忧谓若遭水旱之灾岁凶年谷不登有无相济是其相忧令不懈怠也云度谓宫室车服之制者谓若典命云上公九命国家宫室车旗衣服礼仪及侯伯子男已下各依命数是其制度也云世事谓士农工商之事少而习焉其心安焉因教以能不易其业者案齐语云桓公曰成民之事若何管子曰四民者勿使杂处杂处则乱昔圣王处士就闲燕处工就官府处商就市井处农就田野又云士之子恒为士工之子恒为工商之子恒为商农之子恒为农少而习焉其心安焉是世事也云慎德谓矜其善德劝为善者民能矜矜然求其善德又相劝为善也云庸功也者此经云以庸制禄司士云以功诏禄庸即功其理同也云故书仪或为义杜子春读为仪者不从故书读从大宗伯九仪一命至九命作伯也以土宜之法辨十有二土之名物以相民宅而知其利害以阜人民以蕃鸟兽以毓草木以任土事疏以土至土事释曰云以土宜之法辨十有二土之名物者十二土各有所宜不同所出之物及名皆异故云以土宜之法辨十有二土之名物也云以相民宅者谓既知十二土之所宜以相视民居使之得所也云而知其利害者十二土之中利处居之害处远之以阜盛人民以蕃息鸟兽以毓生草木者皆由知利害使之然也云以任土事者辨十有二土任人性居之注十二至所能释曰十二土分野十二邦上系十二次各有所宜也者案保章氏以星土辨九州之地注云星土星所主土也又云大界则曰九州州中诸国之封域于星亦有分焉其书亡矣堪舆虽有郡国所入度非古数也今其存可言者十二次之分也星纪吴越也玄枵齐也娵訾卫也降娄鲁也大梁赵也实沈晋也鹑首秦也鹑火周也鹑尾楚也寿星郑也大火宋也析木燕也如是天有十二次日月之所躔地有十二土王公之所国又周语伶周鸠云昔武王伐商岁在鹑火又云岁之所在则我之分野故知分野十二邦上系十二次各有所宜也若然唐虞及夏万国殷周千七百七十三国皆依附十二邦以系十二次若吴越同次之类也凡系星之法皆因王者所命属焉故昭元年左传云晋侯有疾郑公孙侨如晋聘且问疾叔向问焉曰寡君之疾病卜人曰实沈台骀为祟史莫之知敢问此何神也子产曰昔高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商又云及成王灭唐而封大叔焉故参为晋星又襄九年晋士弱云陶唐氏之火正阏伯居商丘祀大火相土因之故商主大火是皆先王命祀之法也案元命包云国君王者封上应列星之位注云若角亢为郑房心为宋比其余小国不中星者以为附庸若然附庸不系星其余皆系星也又云任谓就地所生因民所能者地之所生出物不同民之所资事业有异谓若居山者利其金玉钖石禽兽材木居泽者利其鱼盐居陆者利其田蚕是其任谓就地所生因民所能而居之也辨十有二壤之物而知其种以教稼穑树艺疏辨十至树艺释曰此十二壤即上十二土上经论居人物之事此经辨其种殖所宜故变其文云辨十二壤之物者分别物之所生而知其所殖之种遂即以教民春稼秋穑以树其木以艺其黍稷也注壤亦至莳也释曰上经既欲居民不必皆须树艺故云土取万物自生为名此经据树艺而言故变云壤取和缓为义故郑云变言耳诗云树之榛栗是定之方中诗引之证经树是植木又曰我艺黍稷是楚茨之诗引之证经艺是黍稷也以土均之法辨五物九等制天下之地征以作民职以令地贡以敛财赋以均齐天下之政疏以土至之政释曰以土均之法辨五物者即上山林川泽之等是也云九等者据五地之内分为九等之地骍刚赤缇之属其种所宜不同也云制天下之地征者言天下则并畿外邦国所税入天子而言也此地征与下为目也以作民职者民有职业乃可税之云以令地贡者地贡即九职之税也云以敛财赋者敛财即大宰九赋敛财贿一也既言财又别言赋者欲见财既为九赋敛财赋中又兼有军赋故财赋殊言之云以均齐天下之政者大司徒以法均齐之天下皆使依法故云均齐天下之政也注均平至军赋释曰九等知是骍刚之属者但地或云十等或云五地或云十二土皆无云九等者案草人职云骍刚赤缇之属有九等皆是地势所宜粪种之法故郑以骍刚赤缇之属解之云地贡贡地所生谓九谷者案大宰以九职任万民即云一曰三农生九谷此经云以作民职为九职即云令地贡明贡是九谷可知云财谓泉谷者案大宰云以九赋敛财贿彼注亦云财泉谷则以泉谷当赋泉之数也云赋谓九赋及军赋者以经云财赋不得为一事解之今郑以赋为军赋者则赋中兼军赋谓甲士三人步卒七十二人之等以土圭之法测土深正日景以求地中日南则景短多暑日北则景长多寒日东则景夕多风日西则景朝多阴疏以土至多阴释曰案玉人职云土圭尺有五寸周公摄政四年欲求土中而营王城故以土圭度日景之法测度也度土之深深谓日景长短之深也正日景者夏日至昼漏半表北得尺五寸景正与土圭等即地中故云正日景以求地中也日南则景短多暑者周公度日景之时置五表五表者于颍川阳城置一表为中表中表南千里又置一表中表北千里又置一表中表东千里又置一表中表西千里又置一表今言日南景短多暑者据中表之南表而言亦昼漏半立八尺之表表北得尺四寸景不满尺五寸不与土圭等是其日南是地于日为近南景短多暑不堪置都之事北云日北者据中表之北表而言亦昼漏半表北得尺六寸景是地于日为近北是其景长多寒之事也云日东则景夕多风者据中表之东表而言亦于昼漏半中表景得正时东表日已跌矣是地于日为近东亦昼漏半已得夕景故云景夕多风云日西则景朝多阴者据中表之西表而言是地于日为近西亦于昼漏半中表景得正时西表日未中乃得朝时之景故云日西则景朝多阴此经皆未得所求耳解洪范之义依五行传风属中央雨属东方今西方云多阴东方云多风者土为木妻木为金妻从妻所好故月离于箕风扬沙月离于毕俾滂池故此东方多风西方多阴阴即雨也注土圭至一寸释曰案冯相氏云冬夏致日春秋致月皆以土圭度之是以冬官考工记云土圭尺有五寸以致日郑云土圭所以致四时日月之景也云测犹度也不知广深故曰测者广深喻远近以经云测土深故郑云广深也郑司农云测土深谓南北东西之深也者先郑据经云日南日北日东日西皆以土圭测度之先郑又云日南谓立表处大南近日云云先郑之意日于地中而在南故以南表为近日北表为远日日出东方而西流故以东表为近日西表为远日云景夕谓日跌景乃中者于昼漏半东表日跌中表景乃中又云景朝谓日未中而景中者亦于昼漏半西表日未中而中表景乃中也玄谓昼漏半而置土圭表阴阳审其南北者后郑释景长短之意度景之法冬至夏至皆可为之皆据昼漏半者以取日正午乃得其端直也云表阴阳者东方西方是阴阳故别云审其南北也又云景短于土圭谓之日南是地于日为近南云云后郑之义与先郑不殊更云是地于日为近南已下者先郑云近日远日恐人以为南方东方地高为近日北方西方地下为远日有此地高下之嫌故后郑增成先郑之义而云是地于日为近北于日为近东于日为近西四方之表皆去中表千里而云是立表之处其地于天下之日为近南为近北为近东为近西也云如是则寒暑阴风偏而不和是未得其所求者此言对下经地中是阴阳风雨和会为得所求也云凡日景于地千里而差一寸者案三光考灵耀云四游升降于三万里中下云日至之景尺有五寸谓之地中则是半三万里而万五千里与土圭等是千里差一寸算法亦然言此者欲见经日南日北之等皆去中表千里为术景长景短皆差一寸耳知表皆高八尺而以昼漏半者以其通卦验云冬日至树八尺之表日中视其晷是以知用八尺表而以昼漏半度景也日至之景尺有五寸谓之地中天地之所合也四时之所交也风雨之所会也阴阳之所和也然则百物阜安乃建王国焉制其畿方千里而封树之疏日至至树之释曰上经置五表于四方四表未得所求今于中表夏日至亦昼漏半立八尺之表表北得景尺有五寸景与土圭等谓之地中于此地中之所天地之所合也者天地不合万物不生天地配合万物乃生故乐记云天地合是也四时之所交也者即尚书所云宅南交孔云言夏与春交举一隅以见之则秋与夏交冬与秋交春与冬交可知故云四时所交也风雨之所会也者风雨所至会合人心谓若礼器云飨帝于郊风雨寒暑时是也阴阳之所和也者谓若昭四年左氏申丰云冬无愆阳夏无伏阴是其阴阳和也然则百物阜安者总结上句所合已下然尢如是阜盛也如是四事得所则百物盛安也乃建王国焉者建立也于此盛安之处乃立王之国城焉制其畿方千里者王畿千里以象日月之大中置国城面各五百里制畿界而封树之者于畿封之上而作深沟土在沟上谓之为封封上树木以为阻固故云而封树之注景尺至为然释曰云景尺有五寸者欲释经景尺有五寸得地中之意云南戴日下万五千里者景一寸差千里故于地中尺五寸景去南戴日下万五千里云地与星辰四游升降于三万里之中者考灵耀文言四游升降者春分之时地与星辰复本位至夏至之日地与星辰东南游万五千里下降亦然至秋分还复正至冬至地与星辰西北游亦万五千里上升亦然至春分还复正进退不过三万里故云地与星辰四游升降于三万里之中是以半之得地之中也云畿方千里取象于日一寸为正者郑注王制象日月之大亦取晷同此云取象于日一寸为正不言象日月之大者略不言之矣云一寸为正者即是景一寸地千里与王制注晷同一也案元命包云日圆望之广尺以应千里故郑注王制云象日月之大也又案考灵耀曰从上临下八万里天以圆覆地以方载河图括地象曰天不足西北地不足东南西北为天门东南为地户天门无上地门无下又云极广长南北二亿三万二千五百里东西二亿三万三千里又云天左动起于牵牛地右动起于毕广雅云天圜南北二亿三万三千五百里七十五步东西短减四步周六亿十万七百里二十五步从地至天亿一万六千七百八十七里半下度地之厚与天高等天度云东方七宿七十五度南方七宿百一十二度西方七宿八十度北方七宿九十八度四分度之一四方三百六十五度四分度之一度二千九百三十二里二十八宿间相距积百七万九百一十三里径三十五万六千九百七十里郑司农云颍川阳城地为然者颍川郡阳城县是周公度景之处古迹犹存故云地为然也案春秋左氏武王克商迁九鼎于洛邑欲以为都不在颍川地中者武王欲取河洛之间形胜之所洛都难不在地之正中颍川地中仍在畿内若然武王已迁鼎于洛欲以为都周公又度景求地中者武王虽定鼎讫周公更度之者所以审慎故案书传云四年建侯卫五年营成周建侯卫者在尚书康诰封康叔是也案康诰云惟三月哉生魄周公初基作新大邑于东国洛四方之民大和会注云岐镐之域处五岳之外周公为其于政不均故东行于洛邑合诸侯谋作天子之居四方民闻之同心来会乐即功作效其力焉是时周公居摄四年也又案召诰惟三月丙午朏注云是时周公居摄五年越三日戊申大保朝至于洛卜宅厥既得卜则经营之若然洛邑在摄政四年初为基止至五年乃正营之也凡建邦国以土圭土其地而制其域诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一疏凡建至之一释曰上经既陈天子之国并畿内千里此经说诸侯邦国故云凡建邦国以土圭土其地土犹度也以土圭度其地假令封上公五百里国北畔立八尺之表夏至昼漏半得尺五寸景与土圭等南畔得尺四寸五分其中减五分一分百里五分则五百里减四分则四百里封侯减三分则三百里封伯减二分则二百里封子减一分则一百里封男是土其地之法而制其域者自上公五百里已下境界皆有营域封圻云诸公之地封疆方五百里其食者半者言天子封公以五百里之地其一国之税天子食其半云诸侯之地封疆方四百里其食者参之一者谓三分之天子食其一分云诸伯之地封疆方三百里其食者参之一者亦与侯同云诸子之地诸男之地皆云四之一者谓总得一国之税四分之天子食其一分故云其食者四之一其天子所食者皆谓诸侯市取美物以贡天子即大宰九贡是也其公之税有半侯伯有三之二子男有四之三皆自入充国家畜积礼俗丧纪之用也注土其至等矣释曰土其地犹言度其地者案上经以土圭之法测土深测犹度也此经云以土圭土其地以土正当测处故云土其地犹言度其地也司农云土其地但为正四方耳者司农意案上经天子度取土中此封诸侯但正四方而已不求土中故云但为正四方谓五百里四百里之等云其食者半公所食租税得其半耳其半皆附庸小国也属天子参之一亦然者司农意以经云其食者半与参之一四之一者自食其余并入天子故云其食者半公所食租税得其半耳其半皆附庸小国也属天子参之一亦然也先郑虽不云四之一司农意亦四分分之三分入天子一分自食司农之义于经文虽似通若然则大国贡轻次国小国贡重非字小之法于义不可故后郑不从引鲁颂曰钖之山川已下至社稷之臣此司农之意上公已下尽有附庸鲁虽侯爵受五百里之国明堂位云七百里者五百里外并是附庸即公五百里者亦半为附庸故上注云其半皆附庸是也云此非七十里所能容者司农之意见孟子何休之徒言周之制无五百里四百里国鲁国唯有七十里而已故破诸家据鲁颂论语非七十里之所能容也云然则方五百里四百里合于鲁颂论语之言者司农据此经公五百里侯四百里与鲁颂论语合亦是破诸家之意云诸男食者四之一适方五十里者司农意男国百里开方得五十里者四经云其食者四之一谓三分入天子一分自食所食者唯有五十里云独此与今五经家说合耳者五经家谓若张苞何休孟子等皆以为周法公侯方百里伯七十里子男五十里子男五十里故男食五十里是与五经家说合若自子已上以百里七十里国于此经二百里已上四之一三之一不合故直举男地而言玄谓其食者半参之一四之一者土均均邦国地贡轻重之等者案下土均云均地贡均即此所均征税邦国地贡轻重是也云其率之也公之地以一易侯伯之地以再易子男之地以三易者其民受地有一易再易故此诸侯之地据贡入天子以耕之者入诸侯者以易而不耕者故以公之地贡半似二百亩佃半也侯伯之地三之一贡入天子似家三百亩佃百亩留二分似荒废者也子男之地以三易四之一贡与天子似家得四百亩佃百亩留三分似三百亩不耕者也民但家无三易之地直以况义耳云必足其国礼俗丧纪祭祀之用乃贡其余者后郑意释公国贡半已下渐少之意言公受地广税物多但留半自用即足其国俗丧纪及畜积之用故以半为余贡入天子其侯伯受地差少则其税亦少故三分之二留自用乃足其国以一分为余贡入天子其子男受地又少其税转少故四分之乃足其国亦以一分为余贡入天子注虽不言畜积但言足其国明畜积注中乃得云足故王制云国无九年之畜曰不足是也云若今度支经用余为司农谷矣者度支经用似国家丧纪所用余为司农谷矣者入天子故据汉法以况之云大国贡重正之也小国贡轻字之也者谓若四之一是也字爱也谓爱小国之法若然三之一者是不轻不重后郑言此者破先郑其食者四之一三分贡与天子三之一者二分贡与天子非字小之法又见采地之税四之一一分贡与天子故不从先郑之义云凡诸侯为牧正帅长及有德者乃有附庸者案王制云五国以为属属有长十国以为连连有帅三十国以为卒卒有正二百一十国为州州有伯伯即牧也此牧正帅长皆是有功诸侯乃得为之有功即有附庸又诸侯有德虽不为牧正帅长亦得有附庸故郑总云诸侯牧正帅长及有德者乃有附庸焉云为其有禄者当取焉者谓取间田为附庸以为禄也云公无附庸者以其天子畿方千里上公五百里地极故无附庸也云侯附庸九同者以其侯有功进受公地但公五百里开方之方百里者五五二十五侯四百里开方之四四十六加九同则为二十五同与公等故知侯附庸九同云伯附庸七同者伯地三百里三三而九加七同则为十六同与侯等故知伯附庸七同也云子附庸五同男附庸三同者以其子有功进受伯地加五同与伯等男有功受子地男本一同加三同与子等开方之皆可知云进则取焉退则归焉者进则取焉谓附庸者退则归焉者谓为间田者也故王制一州之内二百一十国其余以为附庸间田并言之矣云鲁于周法不得有附庸故言钖之也者鲁虽为侯爵以其王子母弟虽为侯伯画服如上公受五百里之地与上公等成王以周公制典法之勋赐鲁以侯伯子男四等附庸故明堂位云地方七百里郑云方七百里者包附庸以大言之也又云附庸二十四言得兼此四等矣者鲁本五百里四面各加百里四五二十即二十同四角又各百里为四同故云附庸二十四言周公有德兼侯九同伯七同子五同男三同故云兼此四等矣凡言同者皆百里地百里则为国周法不满百里乃为附庸今皆名附庸为同者但附庸实不满百里积集附庸成同并数之矣假令男附庸三同附庸国则多矣据成周而言三耳自余五同七同已上其义可知也凡造都鄙制其地域而封沟之以其室数制之不易之地家百亩一易之地家二百亩再易之地家三百亩疏凡造至百亩释曰上言王畿及诸侯邦国至此更言畿内都鄙三等采地云凡造都鄙制其地域者案载师职家邑任稍地小都任县地大都任畺地又下文小司徒职云四丘为甸四甸为县四县为都家邑二十五里小都五十里大都百里是造都鄙制其地域也云而封沟之者谓三等采地四境界上皆有沟封而树之以为阻固云以其室数制之者其室在都邑之内而云制之者依其城内室数于四野之中制地与之谓若九夫为井四井为邑四邑为丘四丘为甸四甸为县四县为都之等是也云不易之地家百亩者此谓上地年年佃之故家百亩云一易之地家二百亩者谓年别佃百亩废百亩云再易之地家三百亩者以其地薄年年佃百亩废二百亩三年再易乃遍故云再易也注都鄙至百亩释曰言都鄙王子弟公卿大夫采地者公在大都卿在小都大夫在家邑其亲王子母弟与公同在大都次疏者与卿同在小都次更疏者与大夫同在家邑故总云都鄙王子弟公卿大夫采地也云其界曰都鄙所居也者三等采地皆有城郭是其鄙所居也据其四境即是其界曰都又引王制曰天子之县内方百里之国九云云又云此盖夏时采地之数者案殷周皆称畿内王制云县内疑是夏时故云此盖夏时采地之数也云周未闻矣者案洛诰传云天下诸侯入来进受命于周退见文武之户者千七百七十三诸侯注云八州州立二百一十国畿内九十三国云畿内九十三国即此都鄙之数有文矣而云未闻者以无正文故疑焉或未可闻其大国次国小国各有几国故云未闻其实总数则闻之矣云春秋传曰迁郑焉而鄙留者案桓十一年夏五月郑伯寤生卒秋七月葬郑庄公九月宋人执郑祭仲公羊云祭仲者何郑相也何以不名贤乎祭仲以为知权也其为知权奈何古者郑国处于留先郑伯有善于郐公者通乎夫人以取其国而迁郑焉而野留庄公死已葬祭仲将往省于留涂出于宋宋人执之谓之曰为我出忽而立突祭仲不从其言则君必死国必亡从其言则君可以生易死国可以存易亡是以谓之权也野鄙不同者何郑所见传异也案玄发墨守云郑始封君曰桓公者周宣王之母弟国在宗周畿内今京兆郑县是也桓公生武公武公生庄公迁居东周畿内国在虢郐之间今河南新郑是也武公生庄公因其国焉留乃在陈宋之东郑受封至此适三世安得古者郑国处于留祭仲将往省留之事乎是郑君不从公羊引之者直取鄙所居为义也其郑居留之事犹自不取也所谓文取而义不取也云城郭之宅曰室又引诗者是七月诗取证室在城内于其室数制城外井邑又云制之谓制丘甸之属者案下小司徒云四井为邑以至丘甸县都是也又引王制者欲见邑在城外居在城内外内多少必参相得之事乃分地职奠地守制地贡而颁职事焉以为地法而待政令疏注分地至之事释曰分地职分其九职所宜也者上经既授上中下地此经云分地职故知分地职者是分九职所宜九职则大宰云一曰三农生九谷是也所宜谓若孝经注高田宜黍稷下田宜稻麦之类是也云定地守谓衡麓虞候之属者案昭二十年左氏传晏子云山林之木衡麓守之泽之萑蒲舟鲛守之薮之薪蒸虞候守之海之盐蜃祈望守之注云衡麓舟鲛虞候祈望皆官名也守之令民不得取之不共利时景公设此守以致疾故晏子所非非其不与民同郑引之者以正地守之官若然此地官唯有衡虞无舟鲛祈望者此周礼举其大纲左氏言其细别故详略不同云制地贡谓九职所税也者此地贡文承地职之下明非诸侯地贡是其九职任之九税敛之若三农生九谷则税九谷园圃毓草木则税草木之类是也云颁职事者分命使各为其所职之事者分命之言案尚书尧典分命羲仲宅隅夷申命羲叔宅南交分命和仲宅西曰昧谷申命和叔宅朔方此间颁职事亦是分命使各为其所职之事典田之官各有所掌以荒政十有二聚万民一曰散利二曰薄征三曰缓刑四曰弛力五曰舍禁六曰去几七曰眚礼八曰杀哀九曰蕃乐十曰多昏十有一曰索鬼神十有二曰除盗贼疏以荒至盗贼释曰言以荒政十有二者上经见分地职则有年谷不熟之时恐民离散故以救荒之政十有二条以聚万民使不离散一曰散利者谓丰时聚之荒时散之积而能散使民利益故云一曰散利二曰薄征者薄轻也征税也谓轻其税三曰缓刑者谓凶年犯刑缓纵之四曰弛力者弛放其力役之事五曰舍禁者山泽所遮禁者舍去其禁使民取蔬食六曰去几者几谓呵禁谓关市去税而几之七曰眚礼者谓吉礼之中眚其礼数八曰杀哀者谓凶礼之中杀其礼数九曰蕃乐者蕃谓闭藏乐器而不作十曰多昏者谓凶荒杀礼昏者多十有一曰索鬼神者谓凶年祷祈搜索鬼神而祷祈之十有二曰除盗贼者凶年盗贼多急其刑以除之注荒凶至凶礼释曰下曲礼云岁凶年谷不登即此一荒也故云荒凶年也郑司农云救饥之政十有二品者年谷不熟而民饥故设政教以救之故云救饥之政十有二品十二品即十二条各有品列而不同云散利贷种食也者谓丰时敛之凶时散之其民无者从公贷之或为种子或为食用至秋熟还公据公家为散据民往取为贷故云散利贷种食云薄征轻租税也者案司稼云巡野观稼出敛法注云丰年从正俭有所杀若今十伤二三实除减半是轻租税也云弛力息繇役也者案均人云丰年则公均用三日中年则公均用二日无年则公均用一日此云弛力谓人食不能二鬴之岁则移民就谷无力役之事故均人又云凶札则无力政财赋是也云去几关市不几者此后郑不从以其虽凶年犹几呵但去税而已云眚礼掌客职所谓凶荒杀礼者也则后郑不从者掌客所云凶荒杀礼其总目语无所指斥故郑以为眚吉礼云多昏不备礼而娶昏者多也者昏礼有六并有玄纁束帛凶荒为昏不可备行此礼使有女之家得减口数有男之家易得其妻故娶昏者多也云索鬼神求废祀而修之者年有凶灾鬼神不佑经云索鬼神谓搜索鬼神而祭之是求废祀而修之求废祀而修之即云汉之诗靡神不举是也连引靡爱斯牲者见索鬼神是祈祷之事须牲体以荐之案左氏庄二十五年传云天灾有币无牲此诗云靡爱斯牲者若天灾之时祈祷无牲灾成之后即有牲体故云靡爱斯牲云除盗贼急其刑以除之饥馑则盗贼多不可不除也者上文既言缓刑其余盗贼用急刑乃上下文为妨故郑云饥馑则盗贼多不可不除故须急其刑以除之杜子春云读蕃乐为藩乐谓闭藏乐器而不作者经云蕃者是蕃育之字故读从藩是藩闭之字案大司乐云大凶大灾令弛县注云弛释下之若今休兵鼓之为彼又云日月食四镇五岳崩诸侯薨令去乐注云去乐藏之引春秋传曰壬午犹绎万入去籥万言入则去者不入藏之可知彼之二文云令弛县据路寝常县之乐释下之去乐据庙中祭时暂县之乐去而藏之此云藩乐谓闭藏乐器据庙中祭祀藏去乐器而不作若然祭祀不作明路寝常县亦释下之互见其义玄谓去几去其税耳者破先郑之义全不几后郑必直去其税犹几之者案司关云国凶札则无门关之征犹几明知司农之义非云舍禁若公无禁利者案左传襄公九年冬公会晋侯伐郑同盟于戏晋侯归谋所以息民魏绛请施舍输积聚以贷自公以下苟有积者尽出之国无滞积亦无困人公无禁利杜注云与民共是也云眚礼谓杀吉礼也云杀哀谓省凶礼者此破司农之义司农引掌客职凶荒杀礼证眚礼后郑之意凶荒杀礼是总目之言不专于吉礼郑知眚礼专是吉礼者以其下有杀哀与眚礼相对故知眚礼专是吉礼也案襄公二十四年冬大饥谷梁传云五谷不升为大饥一谷不升谓之嗛二谷不升谓之饥三谷不升谓之馑四谷不升谓之康五谷不升谓之大侵大侵即大饥一也又案廪人云人食四鬴上也三鬴中也二鬴下也若食不能人二鬴则令移民就谷不能人二鬴之岁即是大饥年也此云荒政者亦据大凶年为义案均人云凶札无力政财赋此既据大饥犹云薄征者此经虽主大饥兼记一谷二谷不熟之岁故有轻税也此郑云荒凶年则荒与凶一也案大司乐大札大荒大凶荒凶别者其实凶荒是一故宗伯云以荒礼哀凶札是凶荒不异司农凶荒别文者以凶为凶年以荒为荒乱兼见斯义故凶荒别文也以保息六养万民一曰慈幼二曰养老三曰振穷四曰恤贫五曰宽疾六曰安富疏以保至安富释曰上经既陈凶荒不安之事故此经陈安养万民之道云以保息六养万民者民不安即不得蕃息安则蕃息保安也民使蕃息有六条以养万民故云以保息六养万民也保息至专取释曰云产子三人与之母二人与之饩皆是越语范蠡欲速报吴为此权礼使国民众多故令国人壮者无取老妇老者无取壮妻女子十七不嫁父母有罪丈夫二十不娶亦罪其父母生丈夫二壶酒一犬生女子二壶酒一豚生三人公与之母生二人与之饩引之者见其爱幼少之法不必尽如其礼云十四以下不从征者案乡大夫职国中七尺野自六尺皆从征案论语云可以讬六尺之孤注云六尺谓年十五则十五从征十四以上不从征可知亦是爱幼之事也云养老七十养于乡者案王制云五十养于乡六十养于国七十养于学彼谓大夫士也王制又云凡三王养老皆引年注云已而引户校年当行复除也老人众多非贤者不可皆养故食货志云七十已上上所养也此云七十养于乡亦谓有贤行者也云五十异长之属者是王制文礼记常法庶人食稷士兼食黍大夫又加以粱今虽庶人至五十或与士大夫同食黍粱故云异长云振穷抍救天民之穷者也穷者有四曰矜曰寡曰孤曰独者案王制云老而无妻者谓之矜老而无夫者谓之寡少而无父者谓之孤老而无子者谓之独郑依此而言此四者天民之穷而无告者也皆有常饩故曰振穷云恤贫贫无财业禀贷之者案旅师云凡用粟春颁而秋敛之注云困时施之饶时收之是其恤贫之法故云无财业禀贷之云宽疾若今癃不可事不筭卒者汉时癃病不可给事不筭计以为士卒若今废疾者也云可事者半之也者谓不为重役轻处使之取其半功而已似今残疾者也是其宽饶疾病之法云安富平其繇役不专取者言繇役均平又不专取则富者安故云安富也以本俗六安万民一曰宫室二曰族坟墓三曰联兄弟四曰联师儒五曰联朋友六曰同衣服疏以本至衣服释曰上经陈养万民之法此经说安民庶之道以本俗六安民者本旧也不依旧俗创立制度民心不安若依旧俗民心乃安故以本俗六条以安民也注本犹至独异释曰云谓约椓攻坚风雨攸除各有攸宇者此斯干美宣王之诗也案彼诗云约之阁阁约谓扌留土椓之橐橐椓谓筑之橐橐用力是其约椓攻坚攸所也能使风雨所除宇居也君子小人各有所居引之者证美宫室也经云媺宫室明不使华美故以攻坚解之云族犹类也同宗者生相近死相迫者案左氏传云非我族类其心必异族类是一故云族犹类也经云族坟墓是死相迫明生时居住相近可知故郑云同宗者生相近死相迫也云连犹合也兄弟昏姻嫁娶也者案尔雅释亲云父之党为宗族母与妻党为兄弟则兄弟之名施于外亲为正又案丧服记兄弟皆有外邦及与兄弟居彼皆据同宗小功已下知此兄弟是昏姻非是同宗者见上云疾坟墓是同宗明此兄弟施于外姓昏姻故尔雅又云妇之党为昏兄弟夫妇相名亦为兄弟故曾子问曰不得嗣为兄弟是以知兄弟是婚姻也云师儒乡里教以道艺者以其乡立庠州党及遂皆立序致仕贤者使教乡闾子弟乡闾子弟皆相连合同就师儒故云连师儒也又案保氏职掌养国子以道故云教以道艺也云同师曰朋同志曰友者案学而云有朋自远方来是朋者在学之称此友与朋连文则亦是在学之称且此朋友之文复在师儒之下但朋疏而多友亲而少故云同师曰朋同志曰友此朋友据在学案尚书泰誓武王云我友邦冢君是谓诸侯为友洛诰云孺子其朋谓群臣为朋朋友之文所施广矣郑君皆望文为义是以所注不同也云同犹齐也民虽有富者衣服不得独异者士已上衣服皆有采章庶人皆同深衣而已故云民虽有富者衣服不得独异并皆齐等也正月之吉始和布教于邦国都鄙乃县教象之法于象魏使万民观教象挟日而敛之乃施教法于邦国都鄙使之各以教其所治民疏正月至治民释曰正月之吉者谓建子之月一日也始和者从十二教已下于此月之时始调和也政教皆有故法依旧而行之言始和者若改造云尔其实不改造也始以对终对下县之是在建寅之月为终也云布教于邦国都鄙者于此正月之时调和教典讫即布于邦国诸侯及畿内二鄙公卿大夫等云乃县教象之法于象魏者言乃者缓辞是建寅之月乃县教象之法于象魏阙上云使万民观教象者谓使万民来就雉门象魏之处观教象文书使知一年教法云挟日而敛之者县之从甲至甲为挟日而后敛藏之于明堂月月乃更受而行之谓之听朔者也云乃施教法于邦国都鄙者案大宰六典八法八则之等正月前陈之正月之下不复言施之者以其并是当职之事故不复言所施且直言施教法于邦国都鄙则亦含上数事可知云使之各以教其所治民者若据邦国使诸侯教所治民若据都鄙则使公卿大夫教所治民注正月至县焉释曰言正月朔日者周礼凡言正岁者则夏之建寅正月直言正月者则周之建子正月也吉者月朔也故云正月之吉周正月朔日也司徒以布王教者案大宰注云布王治之事于天下此不言天下注文略邦国都鄙则亦天下也云至正岁又书教法而县焉者释经乃县是正岁县之必知县在正岁者亦取义于小司徒云正岁则帅其属而观教法之象故知县在正岁也令五家为比使之相保五比为闾使之相受四闾为族使之相葬五族为党使之相救五党为州使之相赒五州为乡使之相宾疏令五至相宾释曰此经说大司徒设比闾至于州乡等第家数各立其官长教劝于民大司徒主六乡故令六乡之内使五家为一比则有下士为比长主之使五家相保不为罪过五比为闾者二十五家为一闾立中士为闾胥使之相受者闾胥使二十五家有宅舍破损者受寄托四闾为族使之相葬者百家立一上士为族师使百家之内有葬者使之相助益故云使之相葬五族为党使之相救者五百家立一下大夫为党正民有凶祸者使民相救助故云使之相救五党为州使之相赒者二千五百家为州立一中大夫为州长民有礼物不备使赒给之五州为乡使之相宾者万二千五百家为乡立一六命卿为乡大夫乡内之民有贤行者则行乡饮酒之礼宾客之举贡也故云使之相宾注此所至百家释曰云此所以劝民者也者此经相保相受相葬相救相赒相宾等皆是民间之事故云所以劝民也云使之者皆谓立其长而教令使之者民不独治必须君长故云皆谓立其长而教令使之立长谓若比长闾胥至乡大夫等杜子春云当为受谓民移徙所到则受之所去则出之者案比长职云五家相受相和亲与此文同皆谓一闾之内无出入之法比长职又云徙于国及郊则从而授之注云徙谓不便其居也或国中之民出徙郊或郊民入徙国中彼是出乡闾外与此闾内自相容受不同故后郑易之以为宅舍有故相受寄托解之子春又云赒当为纠谓纠其恶后郑不从者此一经相保相受之等皆是相劝为善无相纠恶之事故后郑存赒字谓礼物不备相给足解之云闾二十五家云云知之者案此经五家为比五州为乡转相增故其家数可知颁职事十有二于邦国都鄙使以登万民一曰稼穑二曰树艺三曰作材四曰阜蕃五曰饬材六曰通财七曰化材八曰敛材九曰生材十曰学艺十有一曰世事十有二曰服事疏颁职至服事释曰大司徒主天下人民之数故颁下民之职事十有二条于天下邦国及畿内都鄙使以登成万民此经不言乡遂及公邑者举外以包内司徒亲主乡遂公邑颁之可知云一日稼穑已下至八曰敛材已上即大宰九职中八者是也大宰既掌之此又重掌者以大宰尊官总知其数此司徒是主民之官亲自颁行义各有异也云一日稼穑者种之曰稼敛之曰穑二曰树艺者树谓植木谓若树之榛栗艺谓种黍稷谓若艺麻如之何我艺黍稷之类是也案大宰有九职此八曰敛材已上与太宰同大宰有九此唯八者大宰言任万民随意所云故有九九曰闲民无常职转移执事此司徒云颁职事不可颁之使民转移执事故阙之唯有八也九曰生材已下加此四事者以其司徒主民此四事者是民之事业及学问故别增之也注郑司至木者释曰郑司农云稼穑谓三农生九谷也者自此已下至聚敛疏材皆与太宰同但文有详略其言异耳九谷须稼穑故变言稼穑耳树艺与园圃毓草木者同草木须树艺故亦变言树艺耳云作材谓虞衡作山泽之材者此文有详略耳云阜蕃谓薮牧养蕃鸟兽者但养蕃不言阜此言阜字者欲见非直蕃息又使阜盛云饬材谓百工饬化八材者此亦文有详略耳云通财谓商贾阜通货贿者货贿即财也亦文有详略耳云敛材谓臣妾聚敛疏材者此亦文有详略耳此八者之义以具释于大宰故此亦不复重言云生材谓间民无常职转移执事者司农之意此间民在第九当大宰九曰闲民无常职故以闲民解生财也但周公制礼大宰任民无常职于此颁职事不可颁无常职使民行之故后郑易之以为养竹木解之云学艺谓学道艺者案保氏职云掌养国子以道乃教之六艺故以艺中兼有道也云世事谓以世事教能则民不失职者案管子书云工之子恒为工士之子恒为士商之子恒为商农之子恒为农是以世事教民能则民不失职也云服事谓为公家服事者谓若府史胥徒庶人在官者是公家服事者也玄谓生材养竹木者此后郑破司农之义案大宰事典云以生万民小宰事职云以养万民则知生为养山虞林衡别官则知此生材养竹木在于平地林衡所掌是也以乡三物教万民而宾兴之一曰六德知仁圣义忠和二曰六行孝友睦姻任恤三曰六艺礼乐射御书数疏以乡至书数释曰物事也司徒主六乡故以乡中三事教乡内之万民也兴举也三物教成行乡饮酒之礼尊之以为宾客而举之三物者则下一曰二曰三曰是也注民三至之计释曰云民三事教成乡大夫举其贤者能者以饮酒之礼宾客之既则献其书于王矣者此并乡大夫职文云知明于事者谓于前事不惑若四十而不惑也云仁爱人以及物者仁者内善于心外及于物谓若行苇诗美成王云敦彼行苇牛羊勿践履是爱人及于苇苇即物也云圣通而先识者案襄二十二年臧武仲如晋雨过御叔御叔在邑将饮酒曰焉用圣人何休云说左氏传者曰春秋之志非圣人孰能脩之言夫子圣人乃能脩之御叔谓臧武仲为圣人是非独孔子玄箴之曰武仲者述圣人之道鲁人称之曰圣今使如晋过御叔御叔不说学见武仲而雨行傲之云焉用圣人为左氏传载之者非御叔不说学不谓武仲圣与孔子同若然此云圣亦与武仲同是皆述圣人之道云义能断时宜者义宜也谓断割合当时之宜也云忠言以中心者此以字解之如心曰恕如下从心中心曰忠中下从心谓言出于心皆有忠实也云和不刚不柔者谓宽勐相济者也云善于父母为孝善于兄弟为友者案尔雅云张仲孝友善父母为孝善兄弟为友彼不言于此郑云善于父母善于兄弟言于者凡言孝友非直甘肴先奉昏定晨省而已谓若礼记祭义云孝者先意承志喻父母于道国人称之曰幸哉有子若是如此美行乃所为父母兄弟所善故郑云善于父母为孝善于兄弟为友也云睦亲于九族者尧典云九族既睦是睦亲于九族也九族者上至高祖下至玄孙旁及缌麻之内也云姻亲于外亲知姻是亲于外亲者上云睦施于九族明此姻是亲于外亲也左传云士逾月外姻至亦据外亲之等外亲者则妻族母族是也此姻对睦施于外亲若不对睦亦施于内亲故论语云因不失其亲丧服传云与因母同此皆施于内亲也云任信于友道者谓朋友有道德则任信之故论语云信则人任焉是也云恤振忧贫者者恤训为忧振训为救故知恤振忧贫者也云礼五礼之义自此已下至九数皆取义于保氏案保氏职掌养国子以道教之六艺一曰五礼二曰六乐三曰五射四曰五御五曰六书六曰九数案彼注云五礼者玄谓吉凶宾军嘉六乐者玄谓云门大咸大韶大夏大大武五射者先郑云白矢参连剡注襄尺井仪五御者先郑云鸣和鸾逐水曲过军表舞交衢逐禽左六书者先郑云象形会意转注处事假借谐声九数者先郑云方田粟米差分少广商功均输方程嬴不足旁要此九章之术是也彼注又云今有重差夕桀句股此经直陈六艺保氏各有其数故注保氏具释之注此直取保氏经以释之五礼言义者以其吉凶之等各有其义乐言歌舞者以其作乐时有升歌下舞射言法者以其有升降揖让之法御言节者四马六辔有进退之节书言品者形声处事差品不同数言计者有多少算计各逐义强生称以乡八刑纠万民一曰不孝之刑二曰不睦之刑三曰不睦之刑四曰不弟之刑五曰不任之刑六曰不恤之刑七曰造言之刑八曰乱民之刑疏以乡至之刑释曰上设三物教万民民有不从教者则设刑以刑之故言以乡八刑纠万民也云一曰不孝之刑者有不孝于父母者则刑之孝经不孝不在三千者深塞逆源此乃礼之通教兼戒凡品故不孝有刑也二曰不睦之刑者不相亲睦亦刑之三曰不姻之刑者不亲于外亲亦刑之四曰不弟之刑者谓不敬师长亦刑之五曰不任之刑者谓不信任于朋友亦刑之六曰不恤之刑者谓见灾危而不忧恤亦刑之七曰造言之刑者有造浮伪之言者亦刑之八曰乱民之刑者谓执左道乱政则刑之注纠犹至相忧释曰云纠犹割察也者谓察取乡中八种之过断割其罪云不弟不敬师长者此不弟即上六行友是也上文在睦姻之上此变言弟退在睦姻之下者上言友专施于兄弟此变言弟兼施于师长故退在睦姻之下云造言讹言惑众者案王制行伪而坚言伪而辨与此造言一也是讹言惑众也云乱民乱名改作执左道以乱政也者乱名已下皆王制文案彼注乱名改作谓变易官与物之名更造法度左道若巫蛊及俗禁并是乱政之民也上三物有六德六行六艺六德六艺不设刑独于六行设刑者郑注师氏云在身为德施之为行德为在身不施于物六艺亦是在身之能不施于人故二者不设刑其行并是施之于人故禁其恐有愆负故设刑以防之也造言乱民民中特害故六行之外别加此二刑以五礼防万民之伪而教之中疏以五至之中释曰以五礼防万民之伪而教之中者案礼记乐记云礼者着诚去伪故以礼防万民之伪而教之使得中正也注礼所至军嘉释曰礼者辨尊卑别贵贼皆有上下之宜不得奢侈僭伪故云礼所以节止民之侈伪也使其行得中者上不逼下下不僭上得其中正是也郑司农云五礼谓吉凶宾军嘉者春官大宗伯文也以六乐防万民之情而教之和疏以六至之和释曰案乐记云大乐与天地同和孝经云移风易俗莫善于乐故大司徒云乐防万民之情而教之使应和也注乐所至大武释曰案乐记云在闺门之内父子兄弟同听之莫不和亲故云乐所以荡正民之情思使其心应和也郑司农云六乐云门已下皆大司乐文至彼具释案前云六艺礼乐射御书数不覆申射御书数而独申礼乐二事但化民以礼乐为急故乐记云心中斯须不和不乐而鄙诈之心入之矣外貌斯须不庄不敬而易慢之心入之矣故乐也者动于内者也礼也者动于外者也是致礼乐以治内外之急也又孝经云安上治民莫善于礼移风易俗莫善于乐是礼乐为化民之急也故特言礼乐耳凡万民之不服教而有狱讼者与有地治者听而断之其附于刑者归于士疏凡万至于士释曰上以礼乐化民而万民不厌服十二教则斗争起有狱讼者将断割之时恐其狱讼不审故与其有地治者谓治民之官共听而断之若有小罪则司徒决之其附于五刑则归于士使秋官士师之等断之注不服至城圜释曰云不服教不厌服于十二教贪冒者也者上以十二教教民使不贪冒其民有不厌服于十二教即是贪冒之人也厌有二种有嫌厌有厌饫之厌谓若祭礼有阴厌之类是也此言不厌服十二教者谓不厌饫服行十二教也又云争罪曰狱争财曰讼者案秋官大司寇云以两造禁民讼以两剂禁民狱狱讼相对故狱为争罪讼为争财若狱讼不相对则争财亦为狱其义具在秋官释之云有地治者谓乡州及治都鄙者也者司徒主六乡明知有乡州也案上经布教于都鄙明地治之内兼有都鄙可知云附丽也者案秋官云丽于法案尚书吕刑越兹丽刑故以附为丽云士司寇士师之属者案秋官有士司乡士遂士县士并主狱讼之事故云士师之属也司农云春秋传曰者僖公二十八年卫侯出奔及其反国误射杀弟叔武元咺诉于晋卫侯与元咺讼晋使士荣为大士而听断之引此者欲见有狱必有讼有讼者不必有狱故彼是争罪之事而言卫侯与元咺讼云或谓归于圜土圜土谓狱也者司农之意此经士或为土字因即解土为圜土圜土即狱也云狱城圜者更解圜土之意圜土之义具在秋官司圜职也祀五帝奉牛牲羞其肆疏祀五至其肆释曰云祀五帝者谓五时迎气于四郊及总享五帝于明堂即大司徒奉牛牲又云羞其肆者羞进也肆解也谓于俎上进所解牲体于神坐前注牛能至去蹄释曰郑解司徒奉牛之意故云牛能任载地类也故属地官司徒郑司农云羞进也肆陈骨体也者骨体肩臂嵴胁之属司农以肆为四音读之故云肆陈也谓陈牲体于俎上即体解折节为二十一体是也故云陈骨体也玄谓进所肆解骨体者后郑之意以肆为擿音读之肆解骨体者为七体解之故引士丧礼曰肆解去蹄案士丧礼曰特豚四鬄去蹄彼注云四解之殊肩髀彼言殊肩髀与此骨体一也但彼云四鬄此云肆解其字不同者郑直以义读之非彼正文此云肆当彼鬄也后郑必不从先郑为肆陈骨体为二十一体者案礼运云腥其俎孰其殽彼注云腥其俎谓豚解而腥之也孰其殽谓体解而爓之祭祀之法先豚解后体解经云奉牛牲谓初牵入时即言羞其肆明先豚解又案国语禘郊之事则有全烝明知不得先有体解若然则禘郊之事先全烝始后豚解也若宗庙之祭则无全烝先豚解次体解礼运所云者是也享先王亦如之疏享先至如之释曰享先王不辨祭之大小彼大宗伯四时及禘祫六者皆称享云亦如之者亦如上祀五帝奉牛牲羞其肆又不言祭地者祭地之礼与天同大宾客令野脩道委积疏大宾至委积释曰案大行人诸侯朝称宾卿大夫来聘称客彼对文例散文宾客通此云大宾客者唯据诸侯来朝大司徒令遗人于野路之上脩治道涂及委积刍薪米禾之等以待宾客注令令至宾客释曰令令遗人使为之也少曰委多曰积者案遗人云十里有庐庐有饮食三十里有宿宿有路室路室有委五十里有候馆候馆有积故知义然也大丧帅六乡之众庶属其六引而治其政令疏大丧至政令释曰大丧谓王丧至七月而葬大司徒帅六乡之众庶取一千人属其六引挽柩乡圹而治其政令者大司徒则检校挽柩之事注众庶至六绋释曰云众庶所致役也者但六乡七万五千家唯取一千人致之使为挽柩之役故云所致役也司农云六乡主六引则此经是也云六遂主六绋者案遂人职云大丧帅六遂之役而致之掌其政令及葬帅而属六綍在棺曰绋见绳体行道曰引见用力主文以见义也大军旅大田役以旗致万民而治其徒庶之政令疏大军至政令释曰凡征伐田猎所用民徒先起六乡之众故云大军旅大田役以旗致万民司徒主六乡田即治其徒庶之政令注旗画至其下释曰案司常云熊虎为旗故郑云旗画熊虎者也云征众刻日树旗期于其下者凡起徒役不令而诛谓之虐故征众庶预刻集日至日树旗期民于其下众皆至弊旗诛后至者也若国有大故则致万民于王门令无节者不行于天下疏若国至天下释曰若国有大故者大故是非常之事故言若也则致万民于王门者以待任用故也云令无节者不行于天下者大故之时恐有奸寇节者用为行道之信故无节者不行于天下所以防奸私也注大故至奸私释曰言大故知是王崩及寇兵者下经别云大荒大札故知大故中有王崩寇兵二事也云节六节者案掌节山国用虎节土国用人节泽国用龙节门关用符节货财用玺节道路用旌节也大荒大札则令邦国移民通财舍禁弛力薄征缓刑疏大荒至缓刑释曰大荒谓大凶年大札谓大疫病则令邦国者谓令天下诸侯邦国也移民通财者此谓两事移民谓分口往就贱财是米谷也其有留守不得去者则贱处通谷米与之舍禁者谓山泽之内旧遮禁不听人入者令皆舍而不禁容民取蔬食也弛力者谓弛力役之事薄征者若据大荒则全无征税今言薄征者容有小荒仍有征税案司稼注云丰年从正俭有所杀若今十伤二三实除减半者也缓刑者谓有刑罚宽而放之注大荒至是也释曰大荒大凶年也者谓若曲礼云岁凶年谷不登言大者谷梁云五谷不熟谓之大侵与此一也大札大疫病也者谓若左氏传云夭昏札瘥云其有守不可移者则输之谷者释经通财也又引春秋定五年夏输粟于蔡是也者案彼传定四年楚瓦伐蔡五年夏归粟于蔡彼虽非荒札之事直取归粟一道证经通财之义岁终则令教官正治而致事疏岁终至致事释曰岁终则令教官者其属六十官也云正治而致事者谓正直治理其文书不得滥失以为公状然后致其职事以待考注岁终至计簿释曰知岁终是周季冬者以其正月之吉始和是周之岁始明此致事之时亦是周之岁终云致事上其计簿者汉时考吏谓之计吏计吏据其使人也此言计簿据其文书也正岁令于教官曰各共尔职脩乃事以听王命其有不正则国有常刑疏正岁至常刑释曰正岁令于教官者以其岁始当除旧布新各共尔之职脩汝之事尔乃皆汝也以听王命者听待也其不正则国有常刑者谓文书不正直而滥失则有常刑常刑者谓二千五百条各依轻重而受刑法注正岁至朔日释曰周礼上下凡言正岁者皆是夏之正月又知是朔日者以其正月之吉是朔日此虽不言之吉亦是朔日为始可知也小司徒之职掌建邦之教法以稽国中及四郊都鄙之夫家九比之数以辨其贵贱老幼废疾凡征役之施舍与其祭祀饮食丧纪之禁令疏小司徒至禁令释曰小司徒副贰大司徒之事大司徒已掌十二教故此小司徒又掌建邦之教法言建者非但副贰大司徒亦得专其事云以稽国中及四郊都鄙者大司徒掌邦国都鄙此小司徒亦掌之稽考也故亦考其国中及四郊但国中与四郊皆是六乡之民所居也并言都鄙者司徒是主土地之官故亦兼主采地之法云之夫家九比之数者谓国中及四郊都鄙之内夫家男女九赋校比人民之数云辨其贵贱老幼废疾者辨犹别也谓别其贵贱老幼废疾合科役者科役之云凡征役之施舍者征谓税之役谓繇役施舍者贵与老幼废疾不科役故言弛也云与其祭祀者谓乡中州祭社党祭禜族祭步饮食者谓若行乡饮酒及族食丧纪者谓若四闾为族使之相葬之等禁令者祭祀已下皆有禁令不使失礼法注稽犹至为弛释曰夫家犹言男女者夫是丈夫则男也春秋传曰云男有室女有家妇人称家故以家为女郑司农云九比谓九夫为井后郑不从者以经掌国中及四郊即是六乡之内但乡与公邑并为沟洫无井田之法故后郑不从玄谓九比者冢宰职出九赋者之人数也者案大宰云九赋敛财贿一曰邦中之赋二曰四郊之赋三曰邦甸之赋四曰家稍之赋五曰邦县之赋六曰邦都之赋与此文国中四郊都鄙其事相当故知此九比出九赋者之人数云贵谓为卿大夫贱谓占会贩卖者郑解诸文贵贱相对皆以为贵谓卿大夫贱谓士独此贱为占会贩卖者以其此经论九赋之事案大宰九赋有币余之赋币余谓占卖国之斥币此经贵与老幼废疾皆弛舍无赋唯此赋当彼币余之赋故为贩卖者解之云施当为弛者周礼上下但言为弛舍者皆经为施字郑皆破从弛乃颁比法于六乡之大夫使各登其乡之众寡六畜车辇辨其物以岁时入其数以施政教行征令疏乃颁至征令释曰言乃颁比法于六乡之大夫者比法谓若下经五人为伍五伍为两是也六乡大夫皆六命卿为之小司徒为校比之法颁与六乡大夫又云使各登其乡之众寡六畜车辇者众寡据人民六畜者马牛羊豕犬鸡车谓革车及大车辇人挽行又辨其物者谓辨其家中财物多少以岁之四时具录其数人小司徒以施政教者小司徒所施政教依其数而施行之云以行征令者以征索于民及所施政令亦据民物等数而行之故云行征令也注登成也至言事释曰云登成也成犹定也者人畜众寡其数不恒家家条录数而比之则得成故登为成也定也云众寡民之多少者谓六口已上为多五口已下为少云物家中之财者经既言六畜车辇下别云辨其物明物是家中之财云岁时入其数若今四时言事者汉承周后皆四时入其数今时日役簿皆在于冬代异时殊故有革别也及三年则大比大比则受邦国之比要疏及三至比要释曰三年一闰天道有成及至也每至三年则大案比户口大比之时则天下邦国送要文书来入小司徒故大比则受邦国之比要也注大比至其簿释曰云大比谓使天下更简阅民数及其财物也者上经颁比法每岁之四时简阅众寡及其物等此经三年大比并天下邦国而言故郑云大比谓使天下更简阅民数及其财物郑不言六畜车辇者文略亦简阅可知云受邦国之比要则亦受乡遂矣者此经但受邦国比要上经直言颁比法于六乡以岁时入其数不言三年大比故知此文含乡遂也故云亦受乡遂矣郑司农云五家为比故以比为名者凡言比者是校比之言但五家为比者案比之法从少至多以五家为始故以比为名云今时八月案比是也者汉时八月案比而造籍书周以三年大比未知定用何月故司农以汉法八月况之云要谓其簿者谓若今之造籍户口地宅具陈于簿也乃会万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋疏乃会至贡赋释曰小司徒佐大司徒以掌六乡六军之士出自六乡故预配卒伍百人为卒五人为伍也而用之者即军旅田役是也五人为伍者下文云凡起徒役无过家一人六乡之内有比闾族党州乡一乡出一军六乡还出六军今言五人为伍者五家为比家出一人则是一比也在家为比在军为伍伍者聚也五伍为两者在乡五比为闾闾二十五家也在军伍伍为两两二十五人也四两为卒者在乡四闾为族族百家也在军四两为卒卒百人也五卒为族者在乡五族为党党五百家在军五卒为旅旅五百人也五旅为师者在乡五党为州州二千五百家在军亦五旅为师师亦二千五百人也五师为军者在乡五州为乡乡万二千五百家在军五师为军军亦万二千五百人也以起军旅者谓征伐也以作田役者谓田猎役作皆是也以比追胥者追谓逐寇胥谓伺捕盗贼以令赋贡者依乡中家数而施政令以贡赋之事注用至遂同释曰用谓使民事之者谓使人为事即军旅田役是也云两二十五人已下案经五人为伍转相增数从五人为伍至五师为军数可知也云此皆先王所因农事而定军令者也者案管子书云因内政寄军令谓在乡五家为比以营农事比长领之及其出军家出一人五人为伍则为伍长领之在家闾胥领一闾在军则为两司马领之在家为族师在军为卒长在家为党正在军为旅师在家为州长在军为师帅在乡为大夫在军为军将自伍长已上全与此文不同者郑君以义言之非彼正文也云欲其恩足相恤至音声相识言此者解因内政寄军令之意不使异人间杂于中也云役功力之事者郑意欲解经文役与田不同也云追逐寇也又引春秋庄公十八年夏公追戎于济西者案彼传戎侵鲁鲁公追之出境服氏云桓公为好庄公独不能脩而见侵济西曹地谷梁云其不言戎之伐我何也以公之追之不使戎迩于我也于济西者大之也引之者证追是逐寇也云胥伺捕盗贼也者以追既为逐寇胥为伺捕盗贼可知云贡嫔妇百工之物者案大宰九赋之贡有九此贡独云嫔妇百工二者此六乡之贡不论地事则所令之贡亦不及地贡也故以此二事当之云赋九赋也者案大宰九赋一曰邦中二曰四郊二者之赋在六乡之内此经既论六乡之赋不得有三曰邦甸已下若然此唯有二赋而云九赋者二赋是九赋中物故总云九赋也云乡之田制与遂同者此经之内不见田制案遂人职云夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路是其遂制也故云乡之田制与遂同案郑注遂之军法如六乡者以其遂内不见出军之法唯有田制而已故知遂之军法如六乡若然彼此各举一边互见为义乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人疏乃均至二人释曰言乃均土地者以其佐大司徒掌其土地人民之数故制上地下地等使得均平故云均土地也云以稽其人民者既给土地则据土地计考其人民可任不可任之事云而周知其数者而周遍知其人数云上地家七人者凡给地有九等此据中地三等而中地之上所养者七人云可任也者家三人者七人之中一人为家长余六人在强弱半强而可任使者家三人云中地家六人者此谓中地之中所养者家六人云可任也者二家五人者六人之内一人为家长余五人在强弱半不可得言可任者二人半故取两家并言可任者二家五人云下地家五人者谓中地之下所养者五人云可任也者家二人者五人之内一人为家长余四人在强弱半故云可任者家二人注均平至大数释曰云正以七人六人五人为率者有夫有妇然后为家自二人以至于十为九等七六五者为其中者案王制百亩之分上农夫食九人其次食八人其次食七人其次食六人其次食五人彼言五等此云七六五三等其人不同故郑为九等计之此经皆云家故郑云有夫有妇乃成家从此二人为一等至十人则为九等自二人三人四人是下地之三等也五人六人七人是中地之三等八人九人十人是上地之三等此经唯言七六五者据中地之三等则知有上地下地之三等故郑云七六五者为其中若然王制不云上上之地食十人又不云其次食四人其次食三人其次食二人直言自九以至五不言九等者彼欲取下士视上农夫食九人自府史胥徒四者食八人七人六人五人五等人与此五等农夫相当故不言其余四者又襄公二十五年楚蒍掩书土田度山林鸠薮泽辨京陵表淳卤数疆潦规偃猪町原防牧隰皋井衍沃以授子木礼也此九等是楚之地善恶有九等与此不同郑注尚书云赋之差上上出九夫税上中出八夫税为九等者以九州出赋多少不同有九等故郑君以井田美恶为九等计之非是贡地之差也云出老者一人其余男女强弱相半其大数者但一家之内二人至十人或男多女少或女多男少不可齐准今皆以强弱半者周公设法据其大数故郑云其大数也凡起徒役毋过家一人以其余为羡唯田与追胥竭作疏凡起至竭作释曰云凡起徒役毋过家一人者谓起民徒役作之毋过家一人以其余为羡者一家兄弟虽多除一人为正卒正卒之外其余皆为羡卒云唯田与追胥竭作者田谓田猎追谓逐寇胥谓伺捕盗贼竭尽也作行也非直正卒一人羡卒尽行以其田与追胥之人多故也此谓六乡之内上剂致一人为正卒其余皆为羡卒若六遂之内以下剂致一人为正卒一人为羡卒其余皆为余夫饶远故也凡用众庶则掌其政教与其戒禁听其辞讼施其赏罚诛其犯命者疏凡用至命者释曰言凡用众庶者则上经所云是也其众庶皆是六乡之民小司徒主教六乡六乡众是己民故用众庶之时则掌其政教与其戒禁又听断其赏罚又诛责犯命者注命所以誓告之释曰所誓告者谓若大司马群吏听誓于陈前司徒北面以誓之小子斩牲左右以徇陈曰不用命者斩之是其誓告之事也凡国之大事致民大故致余子疏凡国至余子释曰凡国之大事者谓有兵戎之大事出征之时云致民者谓有兵戎大事于六乡之内发起民徒云大故致余子者谓有灾寇之事余子卿大夫之子弟当大故之时则致余子与大子使宿卫也注大事至者也释曰知大事谓戎事者见左氏成公传云国之大事在祀与戎此言致民明非祭祀是戎事可知故云大事谓戎事也云大故谓灾寇也者经云致余子明大故非三丧是水火之灾及其兵寇司农云余子谓羡也者以其羡卒唯田与追胥竭作乃使之此经大故不合使羡故郑不从之玄谓余子卿大夫之子当守于王宫者也知义然者以经云大故当宿卫王宫案书传云余子皆入学则余子不得为羡是宿卫之人故云余子卿大夫之子当守于王宫者也是破司农之义乃经土地而井牧其田野九夫为井四井为邑四邑为丘四丘为甸四甸为县四县为都以任地事而令贡赋凡税敛之事疏乃经至之事释曰此小司徒佐大司徒掌其都鄙都鄙则三等采地是也匠人营沟洫于田掌其经界故云乃经土地经谓为之里数在土地之中立其里数谓井方一里邑方二里之等是也云而井牧其田野者井方一里兼言牧地是次田二牧当上地一井授民田之时上地不易家百亩中地一易家二百亩下地再易家三百亩通率三家受六夫之地一家受二夫与牧地同故云井牧其田野此与下为总目云九夫为井者井方一里九夫之田四井为邑者邑方二里四邑为丘者丘方四里四丘为甸者甸方八里旁加一里则为十里之成今不言十里成而言八里甸者成间有洫井间有沟旁加一里者使治沟洫不出税举其八里之甸据实出税者而言四甸为县者县方十六里四县为都都方三十二里以任地事者谓若大宰九职任万民谓任役万民使营地事云而令贡赋者贡则九职之贡赋谓军赋出车徒之等云凡税敛之事者采地之中皆为井田之法一井之田一夫税入于官故云税敛之事注此谓至千人释曰郑知此谓造都鄙者乡遂公邑之中皆为沟洫之法此经为井田之法故知谓造都鄙也云采地制井田异于乡遂者案遂人夫间有遂之等是沟洫法乡田之制与遂同此经与匠人为井田法其制与乡遂不同故云采地制井田异于乡遂也此虽不言异于公邑公邑亦与遂同故注匠人云异于乡遂及公邑是也云重立国小司徒为经之立其五沟五涂之界者此郑意匠人于都鄙之中营造沟洫此小司徒又经之立五沟五涂之界则经丘甸县都并据境界而言但此都鄙是畿内之国小司徒与匠人共掌之云其制似井之字因取名焉者此解经井字谓正方一里之内方三百步百步为一截纵亦二截横亦二截则为九夫夫各百步其中为井字故云似井字因取名焉名为井田也云孟子曰已下至坐而定也者案孟子滕文公使大夫毕战问孟子井田之法孟子对此辞孟子云经界者则此经九夫为井已下四县为都以上故引以证之郑司农云井牧者春秋传所谓井衍沃牧隰皋者也司农引春秋者襄公二十五年楚蒍掩书土田之事井衍沃者衍沃谓上地下平曰衍饶沃之地九夫为一井牧隰皋者下湿曰隰近皋泽之地司农之意经有井牧故引以当之玄谓隰皋之地九夫为牧二牧而当一井今造都鄙授民田有不易者家百亩有一易家二百亩有再易者家三百亩通率二而当一者是三家受六夫之地是隰皋之地二牧始当一井故云二而当一云是之谓井牧者此就足司农之义云昔夏后少康在虞思有田一成有众一旅者此是哀公元年左氏传伍员云昔过浇灭夏后相后缗方娠逃出自窦归于有仍生少康焉为仍牧正浇使椒求之逃奔有虞为之庖正虞思于是妻之以二姚而邑诸纶有田一成有众一旅是其事也言有田一成有众一旅则地以上中下为率者以为其成方十里九百夫之地一旅五百夫故知是通率之通率之法正应四百五十人言一旅举成数也亦容不易者多云一旅之众而田一成则井牧之法先古然矣者郑言此者井牧之法自夏而有非只于周云九夫为井者方一里九夫所治之田也者一井之内地有九夫假令尽是上地不易家有百亩中一夫入于公四畔八夫家治百亩尚无九夫所治况其中或有一易再易所取数更少今郑云方一里九夫所治之田郑据地有九夫而言非谓有九家也云此制小司徒经之者即此文乃经土地是也云匠人为之沟洫者案匠人云井间有沟成间有洫同间有浍是匠人为之沟洫也云相包乃成耳者司徒立其界匠人为其沟相包含乃成其事耳云邑丘之属者之属中含有甸及县都云相连比以出田税者从井邑至县都从内向外界相连比井税一夫故言以出田税云沟洫为除水害者尚书益稷云浚畎浍距川是其从畎遂沟洫次第入浍入川故云为除水害也云四井为邑方二里四邑为丘方四里四丘为甸甸之言乘也者欲见甸中出长毂一乘云读如衷甸之甸者案哀十七年卫侯为虎幄于借圃成求令名者而与之始食焉大子请使良夫良夫乘衷甸两牡紫衣狐裘而至袒裘不释剑而食大子数之三罪而杀之郑依此而言也引之者证甸得为乘之义云甸方八里旁加一里则方十里为一成者欲就匠人解之匠人云成方十里此言四丘为甸甸与成其实一也故郑覆解成与甸相表里之意云积百井九百夫者但一成之内方十里开方之得百井井有九夫故云九百夫云其中六十四井五百七十六夫出田税者此就甸方八里而言八里之内开方之八八六十四故云六十四井井有九夫故五百七十六夫井税一夫故云出田税云三十六井三百二十四夫治洫者此据甸方八里之外四面加一里为成而言成有百井中央八里除六十四井余有三十六井井有九夫故三百二十四夫治洫不使税郑言此者见经四丘为甸据实出税而言故不言成也若然方里为井井间有沟沟广四尺深四尺方十里为成成间有洫广八尺深八尺治沟洫者皆不出税独言治洫者据外而言其实治沟亦不出税总在六十四井之内以洫言之矣云四甸为县方二十里者甸方八里县应方十六里云方二十里据通治洫旁加一里为成而言云四县为都方四十里者县方二十里四县为都故方四十里云四都方八十里者自此已上并据通治洫而言云旁加十里乃得方百里为一同也者案匠人方百里为同同间有浍今言乃得方百里为一同者就匠人为同解之云积万井九万夫者据百里开方而言百里者纵横各百一行方一里者百百行故万井一井有九夫故有九万夫云其四千九十六井三万六千八百六十四夫出田税者此据从甸方八里出田税四甸为县县方十六里四县为都都方三十二里四都方六十四里据六十四里之内开方之纵横各一里一截为六十四截行别有六十四井六十四行计得四千九十六井井有九夫四千九十六井计得三万六千八百六十四夫是实出田税者云二千三百四井二万七百三十六夫治洫者此据甸方八里旁加一里为成是不出税治洫之夫而言之也从四成积为一县县方二十里四县为都都方四十里四都方八十里开方之纵横各一里一截为八十截一行八十井八八六十四为六千四百井就里除四千九十六井其余二千三百四井在井有九夫二千三百四井为二万七百三十六夫不出税使之治洫也云三千六百井三万二千四百夫治浍者此据四成为县县方二十里二十里更加五里即为大夫家邑也县方二十五里四县是小都五十里是六卿之采地四都为方百里一同即为三公王子母弟之大都也但据百里开方之即为万井就万井之内除去六千四百井其余三千六百井在井有九夫则为三万二千四百夫不出税使之治浍云井田之法备于一同者案匠人云井间有沟成间有洫同间有浍是井田之法备于一同也云今止于都者采地食者皆四之一者解此四县为都据小都五十里而言是止于都也以皆采地食者皆四分之一税入天子故云采地食者皆四之一也案上诸男之地亦四之一故云采地食者皆四之一云其制三等者谓家邑小都大都云百里之国凡四都一都之田税入于王者百里国谓大都也四都谓方五十里者四小都成一大都一都之田税入王其余三都留自入云五十里之国凡四县一县之田税入于王者五十里之国谓小都一县田税入于王余三县留自入云二十五里之国凡四甸一甸之田税入于王者二十五里之国谓家邑也四甸之中以一甸之税入于王其余三甸留自入郑具言此者欲见四丘为甸是家邑据税于王者而言四甸为县是小都亦据一县税入于王者而言四县为都是大都亦据一都税入于王者而言故郑云非田之法备于一同今止于都者采地之税四之一故以此解之云地事谓农牧衡虞也者谓采地之中亦有九职农则三农生九谷牧则数牧以蕃鸟兽衡虞则虞衡作山泽之材九职唯言此三者以其经言地事故举以言之其余六者略而不言矣云贡谓九谷山泽之材也者此贡还出于农衡地事既无九职则贡中亦无九贡也云赋谓出车徒给繇役也者以其采地之内无口赋出钱入天子之法故以赋为军赋解之若然大宰九赋四曰家稍之赋五曰邦县之赋六曰邦都之赋者谓三等采地之外皆有公邑公邑之内口率赋钱入于王家但公邑无名故莀三等之号以表之故礼杂问志云稍县都鄙地有公邑之民口率出泉于王也邦国都无口率之赋唯有军赋革车匹马士徒而已是也故此郑引司马法证之司马法者齐景公时大夫田穰苴作司马法至六国时齐威王大夫等追论古法又作司马法附于穰苴言亩百为夫谓一夫之地方百步夫三为屋屋具也具出谷税屋三为井者谓九夫为井以井字云井十为通者据一成之内一里一截从横各十截为行一行十井十行据一成一畔通头故名井十为一通通为匹马者十井之内井有九夫十井为九十夫之地宫室涂巷三分去一唯有六十夫地在不易一易再易通率三夫受六夫之地三十夫受六十夫之地唯三十家使出马一疲霦故云通为匹马云士一人徒二人三十家出三人士谓甲士徒谓步卒云通十为成成百井三百家革车一乘士十人徒二十人者一成之内有十通言三百家者亦如前通率法一成之内地有九百夫宫室涂巷三分去一不易一易再易通率二而当一故一成唯有三百家革车一乘士十人徒二十人此谓天子畿内采地法郑注论语道千乘之国亦引司马法彼是畿外邦国法彼革车一乘甲士三人步卒七十二人甲士少步卒多此士十人徒二十人比畿外甲士多步卒少外内有异故也云十成为终者谓同方百里之内十里一截为纵横各十截为十行行别十成言十成为终据同一畔终头而言云终千井者十成成百井故千井三千家革车十乘士百人徒二百人云十终为同同方百里者谓之为同者取象雷震百里所闻同故名百里为同故云十终为同同方百里万井也云三万家革车百乘士千人徒二千人者所计皆如上一成为法其余可知凡出军之法先六乡赋不止次出六遂赋犹不止征兵于公邑及三等采赋犹不止乃征兵于诸侯大国三军次国二军小国一军此军等皆出于乡遂赋犹不止则诸侯有遍境出之法则千乘之赋是也乃分地域而辨其守施其职而平其政疏乃分至其故释曰小司徒佐大司徒主土地言分地域者谓建邦国之等各有营域远近疆界辨其守者谓邦国都鄙之内所有山川使衡虞守之故云辨其守也施其职者谓施民者之职平其政者天下所有征税皆均平之注分地至为域释曰郑知分地域谓建邦国造都鄙制乡遂者案大司徒职掌天下土地之图周知人民之数小司徒佐之明分地域者亦普及天下也是以知分地域之中有畿外邦国畿内都鄙及六乡六遂郑虽不言公邑地域之中亦含有四等公邑可知云辨其守谓衡虞之属者以其山林川泽皆使其地之民守之故其官川衡林衡山虞泽虞之官主当云职谓九职者此经皆论地事故知职是九职任万民者也云政税也者以其经文承九职之下而云平其政者即是平九职之税故云政税也但经云政教之政故云政当作征以为征字也云故书域为邦杜子春云当为域者故书云分地邦非其义意故子春还从域凡小祭祀奉牛牲羞其肆疏凡小至其肆释曰大司徒云祀五帝奉牛牲羞其肆今于小祭祀则小司徒奉牛牲羞其肆注小祭至所祭释曰案司服职云群小祀则玄冕彼注云小祭祀林泽百物其于天神亦有小祀则风师雨师之等小祭祀既用牛则王之祭祀无不用牛者案酒正注以六冕差之絺冕所祭亦入小祀中今郑不言之者以其社稷五祀于祭馔之事入次祀中故宗伯云血祭祀社稷五祀五岳故于此奉牛牲不言絺冕矣小宾客令野脩道委积疏小宾至委积释曰案大司徒职大宾客令野脩道委积谓五等诸侯来朝者此小宾客诸侯使卿大夫来聘故小司徒令野脩道委积大司徒注令令遗人此虽无注亦与彼同大军旅帅其众庶疏注帅帅至司徒释曰案大司徒职大军旅以旗致万民明此大军旅帅其众庶者小司徒于六乡之内帅其众庶致与大司徒可知小军旅巡役治其政令疏小军至政令释曰案大司徒大军旅大田役而治其徒庶之政令故此小军旅巡役小司徒治其政令注巡役至行之释曰此经小军旅谓使臣征伐对大军旅天子亲行此经巡役文承小军旅下故知小功役之事则巡行之若大功役则大司徒巡行之大丧帅邦役治其政教疏大丧至政教释曰云大丧者谓王丧帅邦役者邦国也帅领国民谓六乡众庶役使之事因即治其政教注丧役至复土释曰郑解经大丧所役不据初死以其初死所役无多故据葬时而言言正棺者谓若七月而葬朝庙之时正棺于庙引谓葬时引柩车自庙至圹窆谓下棺于坎天子六绋四碑背碑挽引而下棺云复土者掘坎之时掘土向外下棺之后反复此土以为丘陵故云复土也凡建邦国立其社稷正其畿疆之封疏凡建至之封释曰言邦国者谓立畿外诸侯邦国立其社稷者诸侯亦有三社三稷谓国社侯社胜国之社皆有稷配之言立其社稷谓以文书法度与之不可国国身往也正其畿疆者谓九畿畿上皆有疆界封树以为阻固也注畿九畿释曰案司马除王畿以外仍有九畿谓侯甸男采卫要以内六服为中国其外更言夷镇蕃三服为夷狄王畿四面皆有此九畿相去各五百里故云畿谓九畿凡民讼以地比正之地讼以图正之疏凡民至图正之释曰民讼六乡之民有争讼之事是非难辨故以地之比邻知其是非者共正断其讼地讼以图正之注地讼至本图释曰言地讼争疆界者谓民于疆界之上横相侵削者也图谓邦国本图者凡量地以制邑初封量之时即有地图在于官府于后民有讼者则以本图正之岁终则考其属官之治成而诛赏疏岁终至诛赏释曰岁终者谓周之岁终建亥之月则考其属官之治成者属官谓教官六十成谓计簿正所治计会文书而诛赏者据其考状有罪则诛责之有功则赏之注治成治事之计释曰知治成是治事之计者案宰夫职岁计言会月计言要日计言成故知此成是治事之计也令群吏正要会而致事疏释曰云令群吏正要会者群吏谓当职六十官此亦是岁终之时正要会而致事者上经成据日小成之计此言要会谓是月计岁计总为簿书而致其事之功状以待考也正岁则帅其属而观教法之象徇以木铎曰不用法者国有常刑令群吏宪禁令脩法纠职以待邦治疏正岁至邦治释曰大司徒以正月之吉始和十二教之等正岁建寅之月悬之此小司徒佐大司徒于正岁悬教象之时率其六十官之属于雉门之外而观教法之象也徇以木铎已下者谓观教象之时恐阍人杂合不听用其教而徇行振以木铎使静听之告之曰不用法者国有常刑言此者使人惧而用之又令群吏宪禁令者谓禁人使行不为非宪谓表悬之也谓若小宰悬禁令文书使百官用云修法纠职者谓修其法制纠察职事以待邦治者以待国家有治则供之注宪表县之释曰此宪与布宪之字同彼是表县刑禁以示人此宪亦是将以示人故云宪表县之也及大比六乡四郊之吏平教治正政事考夫屋及其众寡六畜兵器以待政令疏及大至政令释曰言及大比者亦是三年大校比户口云六乡四郊之吏者谓是六乡之内比长闾胥已上布列在于四郊云平教治者以其三年大比之时大黜陟之礼故断其教治文书正政事者复须正直其政事公状考夫屋者考练其三夫为屋出地贡之时以相保任不得隐误及其众寡者谓人民多少六畜兵器者谓民之资生及征伐之器以待政令者以待国家政令所须则供之也注四郊至相任释曰四郊之吏吏在四郊之内主民事者远郊之外为六遂内为六乡六乡之民非直在城中亦在四郊故比长闾胥六乡之吏等布在四郊之内主民事者也云三夫为屋屋三为井者乡遂之吏既不为井田而为沟洫之法今云夫三为屋屋三为井者以其沟洫虽为贡出贡之时亦三三相保任以出谷税故郑云出地贡者三三相任也一井之内九夫三夫为屋是一屋三夫自相保任故云三三相任据一井而言也似一井田之法亦八家锄一夫税入于公相保任以出谷者也乡师之职各掌其所治乡之教而听其治疏乡师至其治释曰云各掌其所治乡之教者乡师四人其乡有六二人共主三乡故言各掌其所治乡之教也云而听其治者自乡大夫以下至伍长各自听断其民今乡师又听其治者恐乡官有滥失审察之故郑云听谓平察之以国比之法以时稽其夫家众寡辨其老幼贵贱癈疾马牛之物辨其可任者与其施舍者掌其戒令纠禁听其狱讼疏以国至岳讼释曰云以国比之法者案小司徒职云九比之数以辨其贵贱老幼癈疾此乡师以小司徒国比之法云以时稽其夫家众寡者谓四时稽考其夫家男女众寡多少云辨其可任者谓上地家七人可任者家三人之等云与其施舍者郑云谓应复免不给繇役即上云癈疾老幼者是也大役则帅民徒而至治其政令既役则受州里之役要以考司空之辟以逆其役事疏大役至役事释曰言大役者谓筑作堤防城郭等大役使其民乡师则于当乡之内帅民徒而至至谓至作所也云治其政令者于所帅民徒之中政令也云既役则受州里之役要者所役之民出于州里今欲钩考作所功程须得所遣民徒本数故云既役则受州里之役要役要则役人簿要云以考司空之辟者辟谓功程司空主役作故将此役要以钩考司空之功程云以逆其役事者逆则钩考也钩考役事者恐有滥失注而至至作部曲也至法也释曰云而至至作部曲也者所营作之处皆有部曲分别故云部曲也云辟功作章程者功作之事日日录其程限谓之章程郑司农云辟法也考功作章程则是法于义得通故引之在下凡邦事令作秩叙疏凡邦至秩叙释曰邦国也凡国家有功作之事故云邦事也令作秩叙者秩常也功作之处皆出政令使多少有常事有次叙故云令作秩叙注事功至逼匮释曰言事有常次则不逼匮者谓营作之事多少有常事有次叙则民不为偪迫又不匮乏故云不偪匮大祭祀羞牛牲共茅蒩疏大祭至茅蒩释曰案大司徒职云奉牛牲此又云羞牛牲者乡师佐大司徒故此云羞牛牲也云共茅蒩者案甸师职共萧茅彼直共茅与此乡师乡师得茅束而切之长五寸立之祭前以借祭故云茅蒩也注杜子至是与释曰杜子春云蒩当为菹以茅为菹若葵菹者但茅草不堪食故后郑不从郑大夫读蒩为借谓祭前借此后郑从之又引易曰借用白茅无咎者大过初六爻辞引之者证蒩为借之义玄谓蒩士虞礼所谓苴刌茅长五寸束之者是也引之者欲见其蒩为祭之借此增成郑大夫之义又云祝设于几束至所以承祭解所以借祭之意云既祭盖束而去之并引守祧职者欲见此是祭神之余不可虚弃必当藏之所藏者即守祧职既祭藏其隋是也言隋者谓祭黍稷三及肤祭如初皆隋减以祭之故名为隋以其无正文故言盖与以疑也大军旅会同正治其徒役与其輂辇戮其犯命者疏大军至命者释曰云大军旅者谓王行征伐云大会同者谓王于国外与诸侯行时会殷同也云正治其徒役者谓六军之外别有民徒使役皆出于乡故乡师治其徒役云与其輂辇者輂驾马所以载辎重辇所以载任器亦乡师治之故云与其輂辇也云戮其犯命者谓徒役之中有犯教命者亦乡师刑戮之注輂驾至为辇释曰知輂是驾马者以其辇是人免行故輂是驾马可知知輂不驾牛者以其牛唯驾大车柏车等云所以载任器也者谓任使之器则司马法所云者是也引司马法曰夏后氏谓辇曰余车殷曰胡奴车者胡则北狄是也周曰辎辇以其载束辎重云一梩者或解以为插也或解以为锹也锹插亦不殊云周辇加二版二筑者筑者筑杵也谓须筑军垒壁又曰夏后氏二十人而辇以下亦是司马法文以上说所载任器以下说免人多少前代宽质无版筑免人多后代挟劣加版筑免人少引之者证周辇即此经辇一也又并见所载之器大丧用役则帅其民而至遂治之疏注治谓监督其事释曰言大丧用役谓若丧时免六引之等等乡之大夫既主乡民役用乡民之时乡师遂治之云治谓监督者谓监当督察其事及葬执纛以与匠师御柩而治役疏及葬至治役释曰言及葬者及至葬引向圹执纛者纛谓葆幢也乡师执葆幢却行在柩车之前以与匠师御柩谓在路恐有倾覆故与匠师御正其柩而治役者亦谓监督役人也注匠师至进退释曰匠师事官之属者以其事官是主工匠之职此官又名匠师故知匠师事官之属官也云其于司空若乡师之于司徒也者地官之考称乡师春官之考称肆师秋官之考称士师唯有天官之考称宰夫夏官之考称军司马自外皆称师此经乡师是司徒考明匠师亦是司空考故云其于司空若乡师之于司徒案天官注冬官亡未闻其考此云匠师冬官考者彼据冬官亡故云未闻其考此据匠师与乡师相对以义约之故云匠师冬官考也云乡师主役匠师主众匠共主葬引者冬官亡虽无文以其主匠即知共葬也杂记曰升正柩者案彼注谓将葬朝于袒正棺于庙云诸侯执綍五百人郑彼注云一党之民云四綍皆衔枚者谓引之时衔枚所以止讙嚣云执铎左八人右八人者谓夹柩车匠师执翿羽葆幢此诸侯之礼引之者以天子无文引以况天子之法案彼郑注天子千人与言执翿羽葆幢者彼文唯有执翿无羽葆幢之言今云羽葆幢者郑因释翿是羽葆幢又引尔雅曰纛翳也以指麾免柩之役正其行列进退者天子六绋千人免之执翿者柩车恐倾侧执翿者指麾免柩之役人役人治丧者使柩车令不倾侧又千人免柩以持六绋恐行列进退失所皆以翿指麾之故云正其行列进退也杂记诸侯礼匠人执翿此天子礼乡师执翿尊卑不同也及窆执斧以莅匠师疏及窆至匠师释曰及至也窆是下棺也至圹下棺之时乡师执斧以莅匠师匠师主众匠恐下棺不得所须有用斧之事故执斧以临视之注匠师至视也释曰云匠事主丰碑之事者案檀弓云公室视丰碑三家视桓楹郑彼注天子斫大木为之丰大也天子六綍四碑前后各一碑各重鹿卢两畔各一碑皆单鹿卢天子千人分置于六绋皆背碑负引击鼓以为纵舍之节匠师主当之故云匠师主丰碑之事也云执斧以莅之使戒其事者乡师执斧以临之者恐匠师不戒其事须有用斧之处故执斧助之使匠师戒其事又云故书莅作立者于义无取后郑读还从莅司农云窆谓葬下棺也者三礼及诸文但言窆者皆是下棺故引春秋传也案左氏昭十二年三月郑简公卒将葬司墓之室有当道者毁之则朝而塴弗毁则日中而塴子大叔请毁之子产遂不毁日中而葬又引礼记所谓封者案王制庶人县封而葬丧大记亦云以鼓封皆为封字塴封及此窆字虽异皆是下棺之事云立读为莅莅谓临视也者谓临视匠师也凡四时之田前期出田法于州里简其鼓铎旗物兵器脩其卒伍疏凡四时至卒伍释曰言四时之田者谓春蒐夏苗等凡田猎人徒等皆出于州里故未田猎之前须鼓铎旗物之器故预简阅云修其卒伍者谓百人为卒五人为伍皆须修治预为配当注田法人徒及所当有释曰云人徒者即经卒伍是也及所当有者则经鼓铎旗物兵器是也及期以司徒之大旗致众庶而陈之以旗物辨乡邑而治其政令刑禁巡其前后之屯而戮其犯命者断其争禽之讼疏及期至之讼释曰云及期者谓至田猎之期日云以司徒之大旗致众庶者乡师为司徒致众庶故还用司徒之大旗言致众庶者谓植旗期民于其下云而陈之以旗物者陈列众庶之时亦植旗于行首云辨乡邑者田猎之时非直有六乡之众亦有公邑之民分别之云而治其政令刑禁者乡师治其民庶政令及刑禁等云巡其前后之屯者谓兵众屯聚各有车徒各于前后而巡行之而戮其犯命者但民庶之等各有军将教命犯命者则戮之又云断其争禽之讼者田猎得大兽公之小禽私之有争禽之讼乡师断之注司徒至从屯释曰云司徒致众庶者以熊虎之旗者司常职云熊虎为旗此经云司徒大旗故知司徒自致众庶以熊虎为旗也云此又以之明为司徒致之者此乡师也经云以司徒大旗明用司徒大旗故知为司徒致之也云大夫致众当以鸟隼之者案司常陈九旗之次云日月为常交龙为旗通帛为斿杂帛为物熊虎为旗鸟隼为又云孤卿建斿大夫士建物大司徒既是卿官寻常建斿在军建熊虎乡师既是大夫官寻常建物在斿下明在军当以鸟隼之在熊虎下可知云郑大夫读屯为课殿者未知郑大夫所读更出何文或谓当时俗有课殿之语故读从之云杜子春读为在后曰殿者谓军在前曰启在后曰殿云谓前后屯兵也者屯兵则是殿兵也玄谓前后屯车徒异部也者谓大司马云险野人为主易野车为主是车徒异部也云今书多为屯从屯者谓故书之内为殿者少为屯者多以多言之宜从屯凡四时之征令有常者以木铎徇于市朝疏凡四至市朝释曰云凡四时征令有常者乡师各于其乡内以木铎警戒巡于市朝使民知之注征令至发声释曰征令有常者谓田狩春蒐夏苗秋狝冬狩四时田猎独言狩者略举冬言之云及正月命脩封疆者案月令孟春之月命脩封疆谓田之界分也云二月命雷且发声者案月令仲春之月先雷三日奋木铎以令兆民曰雷将发声有不戒其容止者生子不备必有凶灾言此等政令皆有常时故引之以证征令有常者也以岁时巡国及野而周万民之囏阨以王命施惠疏以岁至施惠释曰以岁之困阨之时乡师巡于国及至野外周给万民之有囏阨者云以王命施惠者言于其时以王命施布恩惠于下民也注岁时至之周释曰言岁时者随其事之时不必四时也者郑知不是四时者以其囏阨是非常之事故不得为四时解之郑司农云赒读为周急之周者读从论语周急不继富之周岁终则者六乡之治以诏废置疏释曰云岁终者谓周之季冬云则考六乡之治者谓乡师责其治政文书考其功过云以诏废置者有功则置之有过则废之诏告也告王与冢宰废置之正岁稽其乡器比共吉凶二服闾共祭器族共丧器党共射器州共宾器乡共吉凶礼乐之器疏正岁至之器释曰正岁稽乡器者此一句与下为总目正岁谓建寅之月稽考也乡师各自考校当乡之器服云此共吉凶二服者五家为比比长一人主集合五家相共吉凶二服云闾共祭器者二十五家为闾闾胥一人主集合祭器使相共云族共丧器者百家为族族师一人主集合丧器使相共云党共射器者五百家为党党正一人主集合宾器以共州长之射云州共宾器者二千五百家为州州长一人主集合宾器以共乡大夫行乡饮酒之礼云乡共吉凶礼乐之器者万二千五百家为乡乡大夫主集此四器恐州党已下有故不能自共即旁相共也注吉服至教成释曰云吉服者祭服也者当比内无祭事其于族祭酺党祭禜州祭社之等无过用朝服又知凶服是吊服者若人衰裳是常服主人自共其吊服是暂服可以相共故知是吊服其庶人吊服无过素冠与深衣而已云比长主集为之者虽五家之内亦当有官首若非比长主集民不自课故知比长主集为之云祭器者簠簋者案特牲同姓用簋少牢皆用敦同姓者乃用簋今言簋者况义耳云丧器者夷槃者案丧大记士并瓦盘大夫乃用夷盘今庶人实不得用夷盘引之者以况丧器非谓庶人得用夷盘也云素俎楬豆者案士丧礼小敛有素俎大敛有楬豆两笾无縢此不言笾无縢者文略也云共轴之属者案既夕礼士朝庙用共轴以载柩此庶人无共轴引之者亦以况义知非族内有大夫士得用夷盘共轴者以其大夫自有禄位不在共限故知引以况义不言棺椁亦主人自共之也故闾师云不树者无椁此三者并是罚物所为知者案载师职云宅不毛者有里布田不耕者有屋粟郑玄云罚之以共吉凶二服及丧器郑不云祭器文略有祭器可知郑知必用罚物不用官物为之者以其不为官事明不用官物可知云射器者弓矢楅中之属者案乡射大射皆云执张弓挟乘矢楅在庭中射讫命弟子取矢置干楅以八算置于中士则鹿中之等是也云之属者之属中容有侯乏等云为州长或时射于此党也者一州管五党州长春秋二时射于序学要在一党之中故云或时射于此党又云宾器者尊俎笙瑟之属者案乡饮酒三年贡士之时行饮酒之礼即有酒尊俎实二人鼓瑟在堂笙入在于堂下故言尊俎笙瑟言之属者更有笾豆之等云为乡大夫或时宾贤能于此州也者一乡管五州乡大夫行乡饮礼之时必在一州之内此州则共之故云或时宾贤能于此州也云吉器若闾祭器者也凶器若族丧器者也者以其乡大夫备集此四器恐闾族已下有故不得自共故知还是闾族党州所当共者也故云吉器若闾祭器者也凶器若族丧器者也云礼乐之器若州党宾射之器者连州党并言之者以其州党射器宾器二者皆有礼器乐器故州党并言之自射器已下皆为国行礼得官物所为不出民物故酒正云凡为公酒者亦如之注云谓乡射饮酒以公事作酒者亦以式法及酒材授之使自酿之酒材尚得公物明此器等亦出官物可知以其为官行礼故也云上下相补者自比共吉凶二服至州共宾器已上是下之相补乡共吉凶礼乐之器者是上之相补故云上下相补云礼行而教成者庶民乏于财物阙于礼义教化不成今以器服共之即礼行而教成也若国大比则考教察辞稽器展事以诏诛赏疏若国至诛赏释曰若国大比者谓三年大比之时则乡师考教学之官知其道艺进不云察辞者视官中之吏辞之虚实云稽器者谓考乡中礼乐兵器之等云展事者谓行事展省视之知其善恶诏告之在上善者赏之恶者诛之春官宗伯第三疏释曰郑目录云象春所立之官也宗尊也伯长也春者生万物天子立宗伯使掌邦礼典礼以事神为上亦所以使天下报本反始不言司者鬼神示人之所尊不敢主之故也惟王建国辨方正位体国经野设官分职以为民极乃立春官宗伯使帅其属而掌邦礼以佐王和邦国疏惟王至邦国释曰云掌邦礼以佐王和邦国者乐主和同礼主简别案乐记云乐胜则流礼胜则离郑云离谓析居不和恐其不和是以礼言和论语云礼之用和为贵也注礼谓至是也释曰云礼谓曲礼五者案礼序云礼者体也履也一字两训盖有以也统之于心名为体周礼是也践而行之名曰履仪礼是也既名仪礼亦名曲礼故礼器云经礼三百曲礼三千郑玄云经礼谓周礼也曲犹事也事礼谓今礼也其中事仪三千若然则仪礼为曲礼今此郑云礼谓曲礼五者对文则仪礼是曲礼周礼是经礼散文此周礼亦名曲礼是以艺文志云帝王世有损益至周曲为之防是指此周礼为曲礼也云吉凶宾军嘉其别三十有六者并据下文而知郑司农云宗伯主礼之官而引书尧典帝曰者谓舜咨四岳曰有能典朕三礼三礼者谓天地人之礼也云佥曰伯夷者四岳同辞而对共举伯夷也云帝曰俞者俞然也然其所举云咨伯女作秩宗者帝舜命伯夷使为秩宗秩次也言宗伯主次序鬼神之事案彼虞书云脩五礼下又云典朕三礼三五不同者郑义上云脩五礼与下五玉连文五玉是诸侯所执玉则五礼非吉凶宾军嘉之五礼故郑云五礼公侯伯子男之礼是以礼论云唐虞有三礼至周分为五礼若然云三礼不言五礼则三礼中含有五礼矣引国语者是楚昭王问于观射父观射父对此辞言名姓之后者孔服注以为圣人大德之后云能知四时之生牺牲之物者孔服皆以为生谓粢盛牺谓纯毛色牲谓牛羊豕云玉帛之类者孔服皆以为礼神玉帛谓若宗伯云苍璧黄琮牲币各放其器之色是也云采服之宜者服氏云祭祀之所服色谓若司服衮冕以下是也云彝器之量者服云量数也祭祀之器皆当其数云次主之度者服云次庙主之尊卑先后远近之度云屏摄之位者服氏云屏犹并也谓摄主不备并之其位不得在正主之位即引曾子问云若宗子有罪居于他国庶子为大夫其祭也祝曰孝子某使介子某执其常事又云摄主不厌祭不旅不假不绥祭不配是其摄主并之事左氏昭十八年夏五月宋卫陈郑灾时郑子产使子宽子上巡群屏摄彼郑司农云束茅以为屏蔽祭神之处草易然故巡行之此屏摄义与国语异云坛场之所者孔云去庙为祧去祧为坛去坛为墠孔又云场祭道神曾子问道而出是也云上下之神祇者孔氏云上谓凡在天之神天及日月星下谓凡在地之神谓地山林川谷丘陵也云氏姓之所出而率旧典者为之宗者孔氏云既非先圣之后又非名姓之后但氏姓所出之后子孙而心常能循旧典者则为大宗大宗者于周为宗伯云春秋禘于太庙者是文二年秋八月公羊云大事者何大祫也大祫者何合祭也其合祭奈何毁庙之主陈于大祖未毁庙之主皆升合食于大祖列昭穆序父子云跻僖公者案左氏云逆祀也时夏父弗忌为宗人逆祀者弗忌云吾见新鬼大故鬼小跻升也谓升僖公主于闵公之上引之者证宗是宗人主鬼神也云又曰使宗人衅夏献其礼者此哀公二十四年公子荆之母嬖将以为夫人使宗人衅夏献其立夫人之礼对曰无之公怒曰汝为宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾为夫人则固无其礼也公卒立之引之者亦证宗人主礼也又引礼特牲者此特牲馈食礼是宿宾之明夕视濯主人与众兄弟及宾入即堂下位宗人升自西阶视壶濯及豆笾反降东北面告濯具注云东北面告缘宾意欲闻也引此者亦证宗人主礼也云唐虞历三代以宗官典国之礼与其祭祀者所云虞书是虞法并云唐者尧舜道同故引虞则唐亦与虞同也言历三代者上举唐虞下举周法则其中夏殷亦宗官掌礼可知故总以三代言之也云则汉时大常是也者以代异法殊礼有沿革故至汉时祭祀之礼使大常主之故云汉之大常是也但此宗伯主礼并下文主鬼神自分明必引诸文为证者当时张包周孟子何休等不信周礼是周公所制以为六国时阴谋之书故先郑以诸文为证也礼官之属大宗伯卿一人小宗伯中大夫二人肆师下大夫四人上士八人中士十有六人旅下士三十有二人府六人史十有二人胥十有二人徒百有二十人疏肆师至十人释曰此一经与下五十九官为长此官大宗伯小宗伯肆师并别职上士已下即三职同有此官可谓别职同官者也大宗伯则总掌三十六礼之等小宗伯副贰大宗伯之事肆师主陈祭位之等此并亦转相副贰之事也注肆犹至粢盛释曰郑知肆师佐宗伯陈列祭祀之位者案小宗伯云掌建邦之神位肆师云立大祀用玉帛牲牷之等故知佐宗伯陈列祭祀之位也知亦陈牲器粢盛者案其职云大祭祀展牺牲系于牢颁于枳人又云祭之日表齍盛告絜展器陈告备是其陈牲器粢盛之事也郁人下士二人府二人史一人徒八人疏注郁郁至和鬯释曰凡叙官不以官尊为先后有以缓急急者为先郁人为首者祭祀宗庙先灌灌用郁故其职云掌陈器故宜先陈也郑云郁郁金香草者王度记谓之鬯鬯即郁金香草也云宜以和鬯者鬯人所掌者是米为酒不和郁者若祭宗庙及灌宾客则鬯人以鬯酒入郁人郁人得之筑郁金草煮之以和鬯酒则谓之郁鬯也鬯人下士二人府一人史一人徒八人疏注鬯酿至二米释曰鬯人在此者案其职云掌其鬯祭社禜门先用鬯故宜先言未有郁条畅得名云条畅于上下也者若宗庙及宾客以灌地此虽无郁至于下经用鬯祭祀者亦尸所饮以灌地灌地者其汁下入于地其气上升于天故云条畅于上下也云如黑黍一稃二米者案尔雅云黑黍秠一稃二米此尔雅上文云黑黍是一米之直以为名下文云秠一稃二米亦是黑黍但无黑黍之名但二米之贵此鬯酒用二米者故郑云如黑黍此据尔雅下文二米之其状如上文黑黍者若然尔雅云秠一稃二米不言黑黍者尔雅主为释诗案生民诗云维维秠尔雅云黑黍即是维者尔雅云秠一稃二米即是维秠者也若然尔雅及诗云秠者即黑黍之皮以皮而见是以郑志张逸问云鬯人职注云如黑黍一稃二米案尔雅秠一稃二米未知二者同异郑答云秠即其皮稃亦皮尔雅重言以晓人更无异称也郑云重言者秠既是皮复云稃亦皮是重言也恐人不知秠是皮故重言稃稃秠是一还是故云更无异称也鸡人下士一人史一人徒四人疏鸡人释曰鸡人在此者案鸡人职云共鸡牲大祭祀夜唿旦鸡又属木在春故列职于此也司尊彝下士二人府四人史二人胥二人徒二十人疏司尊彝释曰在此者案职云掌六彝六尊之位尊彝是祭祀之事故列职于此也注彝亦至法也释曰彝亦尊者以其同是酒器但盛郁鬯与酒不同故异其名耳云郁鬯曰彝彝法也者祭宗庙在室先陈后乃向外陈齐酒之尊以彝为法故名此郁鬯曰彝也是以郑云言为尊之法也司几筵下士二人府二人史一人徒八人疏司几筵释曰在此者凡祭祀先设席故其职云掌五几五席辨其用与其位故列职于此也注筵亦至通矣释曰云铺陈曰筵借之曰席者设席之法先设者皆言筵后加者为席故其职云设莞筵纷纯加缫席画纯假令一席在地或亦云筵仪礼少牢云司宫筵于奥是也是先设者为铺陈曰筵借之曰席也云然其言之筵席通矣者所云筵席惟据铺之先后为名其筵席止是一物故云然其言之筵席通矣天府上士一人中士二人府四人史二人胥二人徒二十人疏天府释曰天府在此者其职云掌祖庙之守藏大祭祀则出而陈于庙庭故亦列职于此也注府物至物然释曰云府物所藏者郑总解府义府聚也凡物所聚皆曰府官人所聚曰官府在人身中饮食所聚谓之六府诗云叔在薮火烈具举注薮泽禽之府也大府玉府外内府泉府皆是藏财货郑云藏财货曰府亦是物所藏也云言天者尊此所藏若天物然者案其职云凡国之玉镇大宝器藏焉是尊此所藏若天物然故名此府为天府也典瑞中士二人府二人史二人胥一人徒十人疏典瑞释曰在此者案其职云掌玉瑞玉器之藏下又云王搢大圭执镇圭以朝日则是玉瑞祭时所执玉器所以礼神虽有余事以事神为主在此宜也注瑞节至玺郎释曰云瑞节信也者其天子所执者若受天之应瑞然其诸侯所执者若受得玉瑞亦如天之应瑞故云节信也云典瑞若今符玺郎者郑意周时典瑞似汉时符玺郎故举汉法而况之典命中士二人府二人史二人胥一人徒十人疏典命释曰在此者案其职云掌诸侯之五仪诸臣之五等之命凡官之所属义有多种以宗伯主礼及祭祀之事故凡是祭祀及礼事皆属焉此典命迁秩群臣亦是礼事又爵命属阳故礼记云古者于禘也发爵赐服赏以春夏不于夏官者贵始故于春见之在此注命谓至之书释曰凡言命者皆得简策之命秩次也命出于王故云命谓王迁秩群臣之书书即简策是也司服中士二人府二人史一人胥一人徒十人疏司服释曰在此者案其职云掌王之吉凶衣服公羊传云命者何加我服也再命已上得命即得服故司服列职于典命之下也典祀中士二人下士四人府二人史二人胥四人徒四十人疏典祀释曰在此者案其职云掌外祭祀之兆守皆有域掌其禁令若以时祭祀则帅其属而脩除以其职祭事故列职于此也守祧奄八人女祧每庙二人奚四人疏守祧释曰远庙为祧案其职掌先王先公之庙祧若将祭祀则各以其服授尸故列职在此有奄八人者以其与女祧及奚妇人同处故须奄人通姜原为八庙庙一人故八人也注远庙至奴也释曰远庙曰祧者案祭法云远庙为祧有二祧享尝乃止郑云祧之言超也超上去意也云周为文王武王庙迁主藏焉者案王制及祭法云王立七庙有二祧之文郑知周之二祧是文武者郑义二祧则祖宗是也故祭法云祖文王而宗武王郑云祖宗通言尔是祖其有德宗其有功其庙不毁故云祧也知迁主藏焉者以其显考已下其庙毁不可以藏迁主文武既不毁明当昭者藏于武王庙当穆者藏于文王庙可知故云迁主藏焉若文武已上父祖不可入下子孙之庙宜藏于后稷之庙但文武既为二祧后稷为大祖庙不可复称祧故不变本名称大祖也诸侯既不可与天子同有二祧其迁主则总藏于大祖庙则谓大祖庙为祧故聘礼云不腆先君之祧既扌弃以俟矣是也云奄如今之宦者汉以奄人为内官则名奄人为宦故举以况之也云女祧女奴有才智者亦若天官云女酒女浆女祝下文云女史之类皆女奴有才智者为之无才智者即入奚类也云天子七庙已下并王制文七庙者据周而言若殷人已下依礼纬唐人五庙夏亦五庙殷六庙与周不同也世妇每宫卿二人下大夫四人中士八人女府二人女史二人奚十有六人疏世妇释曰名世妇者以其主妇人之事王后已下至女御言世妇举中以为名也在此者案其职云掌女宫之宿戒及祭祀比其具是祭祀故列职于此也云每宫卿二人者王后有六宫每宫卿二人则十二人也此主妇人则卿大夫士并奄人为之若然天官云内小臣奄上士四人郑云奄称士异其贤似卿大夫不用奄人者案彼天官之内职内有妇人者皆用奄人独此宫卿大夫士与下女府女史奚同居不用奄非其宜但此经不言奄故郑亦不言奄其实是奄可知是以贾马皆云奄卿也然郑云汉始大长秋亦见周时用奄之义也但天官惟有小臣是上士用奄人郑即云奄称士异其贤也若然小臣上士言奄此不言奄者但上天官共妇人同职皆已言奄于此略而不言耳案王之六卿皆六命十二小卿皆四命此六宫十二卿不言命数亦可当小宰小司徒等十二小卿同用四命中大夫为之以其同十二人故也内宗凡内女之有爵者疏内宗释曰在此者案其职云掌宗庙之祭祀荐加豆笾并是助祭之人故列职于此也注内女至之言释曰言内女明是王之族内之女故云王同姓之女为内宗也云有爵其嫁于大夫及士者但妇人无爵从夫之爵今言内女有爵明嫁与卿大夫及士周之法爵亦及士故兼言士也不言数而言凡故郑云凡无常数之言以其王之族内之女无定数故也外宗凡外女之有爵者疏外宗释曰在此者案其职云掌宗庙之祭祀佐王后荐玉豆视豆笾亦是助祭祀之人故亦列职于此也注外女至外宗释曰郑知外宗是王诸姑姊妹之女者以其称外明非己族故称外宗外女也郑不解有爵者已于内宗注讫明此亦是嫁与大夫及士可知也言凡亦是无常数之言也冢人下大夫二人中士四人府二人史四人胥十有二人徒百有二十人疏冢人释曰在此者案其职云掌公墓之地辨其兆域以昭穆为左右虽非祭祀亦是礼事故亦列职于此也注冢封至为之释曰冢封土为丘垄者案其职云以爵等为丘封之度注云王公曰丘诸臣曰封此直云丘不言封亦有封可知案礼记云适墓不登垄是聚土亦为垄故兼云垄也又礼记云古者墓而不坟又有坟称秦汉已下天子之丘亦谓之陵也云象冢而为之者案尔雅山顶曰冢故云象冢而为之也若然云丘陵亦是象丘陵为之也墓大夫下大夫二人中士八人府二人史四人胥二十人徒二百人疏墓大夫释曰案其职云墓凡邦墓之地域令国民族葬是掌天下万民之墓地也不云冢云墓者礼记云庶人不封不树故不言冢而云墓墓即葬地故郑云墓冢茔之地孝子所思慕之处也在此者死葬之以礼亦是礼事故列职于此也职丧上士二人中士四人下士八人府二人史四人胥四人徒四十人疏职丧释曰以其主公卿大夫之丧亦是礼事故列职于此也大司乐中大夫二人乐师下大夫四人上士八人下士十有六人府四人史八人胥八人徒八十人疏大司乐释曰大司乐掌教国子六馈敝痢谤舞等在此者以其宗伯主礼礼乐相将是故列职于此但乐师教国子小舞与大司乐职别而同府史亦谓别职同官者也注大司至之长释曰以其与乐师已下至鞮鞻氏已上为长者大胥中士四人小胥下士八人府二人史四人徒四十人疏大胥释曰在此者案其职云掌学士之版以待致诸子与大司乐教乐同类是亦礼事故列职在此但小胥掌乐县之法亦与大胥别职而同官者也大师下大夫二人小师上士四人瞽蒙上瞽四十人中瞽百人下瞽百有六十人氐了三百人府四人史八人胥十有二人徒百有二十人疏大师释曰案其职云掌六律六同之等亦是乐事故在此此下直云蒙三百人无府史胥徒者以其无目不须人使是以有氐了三百人而已注凡乐至之瞍释曰云凡乐之歌必使瞽蒙为焉者郑欲解作乐使瞽蒙之意以其无目无所睹见则心不移于音声故不使有目者为之也云命其贤知者以为大师小师者此乃师旷之徒亦无目者故引为证也就瞽之中命大贤知为大师其次贤知小者为小师也其余为瞽蒙也云氐读为虎氐之氐者易颐卦六四云虎氐眈眈其欲逐逐无咎是也氐了目明者以其扶工故使有目者为之也先郑云无目关谓之瞽已下案诗有蒙瞍案尚书有瞽瞍于此文有瞽蒙据此三文皆文不具司农参取三处而为三等解之诸文皆瞽在上而蒙瞍在下先郑即以瞽为无目关当第一无目关谓无目之关脉谓之瞽有目关而无见谓之蒙谓蒙々然有关脉而无见也云有目无眸子谓之瞍者谓目精黑白分明而无眸子人者谓之瞍案其职大师少师及瞽蒙氐了四者皆别职又无府史而并言之者以其大师少师为长故连类言之典同中士二人府一人史一人胥二人徒二十人疏典同释曰在此者案其职云掌六律六同以为乐器亦是乐事故列职于此注同阴至军声释曰同阴律也者对律而为阳律也云不以阳律名官者谓其官不名典律而云典同也云因其先言耳者谓诸文皆先云同后云律若阴阳亦先云阴之类故以同名官也引书曰者尧典之篇彼据舜之巡守于方岳之下命史官协时月者协合也谓合四时节气之早晚及月之大小定分云正日同律度量衡者谓正定日之甲乙阴同阳律之长短及正度之丈尺量之斗斛衡之斤两六者皆正定之使依法又引大师职曰执同律以听军声者所引之文皆证同在律上之义若然无取于时月日又度量衡连文引之耳案孔注尚书律为法制当齐同之则同不为阴律与郑义别也磬师中士四人下士八人府四人史二人胥四人徒四十人疏磬师释曰在此者案其职云掌教击磬击编钟并教缦乐亦是乐事故列职于此也钟师中士四人下士八人府二人史二人胥六人徒六十人疏钟师释曰在此者案其职云掌金奏而奏九夏以其乐事故列职于此也笙师中士二人下士四人府二人史二人胥一人徒十人疏笙师释曰在此者案其职云掌教吹竽笙埙籥已下亦是乐事故列职在此镈师中士二人下士四人府二人史二人胥二人徒二十人疏镈师释曰在此者案其职云掌金奏之鼓亦是乐事故亦列职在此注镈如钟而大释曰如钟而大者以其形如钟而大独在一虡韎师下士二人府一人史一人舞者十有六人徒四十人疏韎师释曰在此者案其职云掌教韎乐亦是乐事故列职于此也案鞮鞻氏掌四夷之乐今此特掌韎乐是周以木德王又见乐为阳春是阳长养之方故特建此一官也注郑司至之韎释曰引明堂位者证韎是东夷之乐云读如味食饮之味杜子春读韎为菋荎着之菋者读从尔雅也此后郑皆不从之后郑云读为韎韐之韎者欲取韎为赤色是以礼记檀弓云周人大事敛用日出郑云日出时亦赤则东夷之乐名韎者取色赤东方之意旄人下士四人舞者众寡无数府二人史二人胥二人徒二十人疏旄人释曰在此者案其职云掌教舞散乐舞夷乐亦是乐事故列职于此也此经云舞者众寡无数其职云凡四方之以舞仕者属焉以其能为四夷之舞者即为之故无数也注旄旄至指麾释曰案山海经有兽如牛四节有毛是也其牛尾可为旌旗之旄也云舞者所持以指麾者案乐师掌小舞有旄舞是舞者所持以指麾则此旄人舞夷乐而云旄人是亦舞者所持以指麾者若然下鞮鞻氏云主四夷之乐两官共掌者但鞮鞻氏掌而不教此旄人教而不掌故二官共其事也籥师中士四人府二人史二人胥二人徒二十人疏籥师释曰在此者案其职云掌教国子舞羽吹籥则此籥师所掌以致国子文乐左手执籥左手秉翟故名官为籥师也注籥舞至秉翟释曰案公羊宣八年传文辛巳有事于大庙仲遂卒于垂壬午犹绎万入去籥传曰去其有声者废其无声者张逸问籥师注春秋传曰去其有声者废其无声者何谓郑答废置也于去者为废故曰废若然辛巳日有事于大庙仲遂卒卿佐卒轻于正祭则重于绎祭则不停正祭合停绎祭至于明日壬午仍为绎祭故孔子为经加犹以尢之但宣公乃有惭心于作乐之时去其有声者用其无声者也诗云左手执籥右手秉翟引传与诗者证籥师教国子舞羽吹籥之事也籥章中士二人下士四人府一人史一人胥二人徒二十人疏籥章释曰在此者案其职云掌土鼓豳籥亦是乐事故列职于此注籥章至诗章释曰案其职有豳诗豳雅豳颂是吹籥以为诗章故官名籥章也鞮鞻氏下士四人府一人史一人胥二人徒二十人疏鞮鞻氏释曰在此者案其职云掌四夷之乐与其声歌亦是乐事故列职于此也注鞻读至有屝释曰此郑读从屦人之屦也案郑注曲礼云鞮鞻无絇之屝也此鞮鞻亦是无絇之屝彼为大夫欲去国行丧礼之屦此为四夷舞者所屝其屦无絇一也云今时倡蹋鼓沓行者自有屝者谓汉时倡优作乐蹋地之人并击鼓沓沓作声者行自有屝屦引之者证四夷舞者亦自有屝与中国不同也典庸器下士四人府四人史二人胥八人徒八十人疏典庸释曰在此者案其职掌藏乐器庸器亦是乐事故列职于此注庸功至功焉释曰先郑所引春秋者左氏襄十九年季武子与晋师伐齐所以得齐之兵作林钟而铭鲁功焉臧武仲谓季孙曰非礼也夫铭天子令德诸侯言时计功大夫称伐今称伐则下等也计功则借人也言时则妨民多矣何以为铭引之者见其庸器之义司干下士二人府二人史二人徒二十人疏司干释曰在此者案其职云掌舞器祭祀授舞器亦是乐事故列职于此也注干舞至舞也释曰云干舞者所持者谓若乐师云干舞则小舞也其夏官司兵云掌五兵祭祀授舞者兵则五兵俱掌但无干耳然彼注云谓朱干玉戚者郑连言朱干耳大卜下大夫二人卜师上士四人卜人中士八人下士十有六人府二人史二人胥四人徒四十人疏大卜释曰此大卜有卜师及卜人皆士官而卜人无别职者以其助大卜卜师行事故也其卜师则与大卜别职亦是别职同官在此者案其职曰掌三兆三易之等但蓍龟卦兆有生数成数之鬼神是鬼神之事故列职于此也注问龟至之长释曰卜赴也赴来者之心故曰卜对筮问也谓有疑来问于蓍二者互见为义卜言赴来问之心亦先问乃赴筮言问者后亦赴来者之心也云卜筮官之长者谓与下龟人菙氏占人筮人等为之长也龟人中士二人府二人史二人工四人胥四人徒四十人疏龟人释曰在此者与卜人连类在此注工取龟攻龟释曰案其职云取龟用秋时用成之时也攻龟用春时风气燥达之时故也菙氏下士二人史一人徒八人疏菙氏释曰在此者钻龟用燋焌故与大卜连类在此注燋焌用荆菙之类释曰案其职云掌共燋契即士丧礼云楚焞是也楚即荆故云用荆云菙之类者菙所以捶笞人马用荆竹为之此亦用荆故云菙之类也占人下士八人府一人史二人徒八人疏占人释曰在此者案其职云掌占龟筮亦占筮之类故列职于此也簭人中士二人府一人史二人徒四人疏簭人释曰在此者案其职云掌九簭簭有生成数之鬼神故亦列职在此注间蓍曰筮其占易释曰云问蓍曰筮者郑意以筮为问故易蒙卦云初筮告再三渎渎则不告是筮为问也云其占易即易之九六爻辞是也占梦中士二人史二人徒四人疏占梦释曰在此者案其职云以日月星辰占六梦之吉凶梦是精神所感并日月星辰等是鬼神之事故列职于此眡祲中士二人史二人徒四人疏氐祲释曰在此者案其职云掌十煇之法以观妖祥辨吉凶亦是阴阳鬼神之事故列职于此大祝下大夫二人上士四人小祝中士八人下士十有六人府二人史四人胥四人徒四十人疏大祝释曰大祝与小祝别职而同官故共府史胥徒在此者案其职云掌六祝之辞以事鬼神示亦是事鬼神之法故列职于此也注大祝祝官之长释曰以其与下小祝丧祝甸祝诅祝等为长也丧祝上士二人中士四人下士八人府二人史二人胥四人徒四十人疏丧祝释曰在此者案其职云掌大丧劝防之事及辟令启亦是礼事及事鬼神之法故列职于此也甸祝下士二人府一人史一人徒四人疏甸祝释曰在此者案其职云掌四时之田表貉之祝从事鬼神之事故列职于此诅祝下士二人府一人史一人徒四人疏诅祝释曰在此者案其职云掌盟诅类造攻说禬禜之祝号亦事鬼神故列职于此注云诅谓祝之使沮败也者凡言盟者盟将来诅者诅往过故云祝之使沮败也司巫中士二人府一人史一人胥一人徒十人疏司巫释曰在此者案其职云若国大旱则师巫而舞雩亦是事鬼神之事故列职于此注司巫巫官之长释曰案其职云掌群巫之政令与下男巫女巫神士等为师故云巫官之长男巫无数女巫无数其师中士四人府二人史四人胥四人徒四十人疏注巫能至主者释曰巫与神通亦是鬼神之事故列职于此案神士职云凡以神士者掌三辰之法以犹鬼神示之居注引孝经纬及国语并是制神之处位及次第主之事神士还是男巫为之故引彼以解此大史下大夫二人上士四人小史中士八人下士十有六人府四人史八人胥四人徒四十人疏大史释曰在此者案其职云读礼书祭之日执书以次位常是礼事及鬼神之事也故列职于此也小史与大史别职而同官故共府史也注大史史官之长释曰谓与下内史外史御史等为长若然内史中大夫大史下大夫大史得与内史为长者以大史知天道虽下大夫得与内史中大夫为长是以称大也冯相氏中士二人下士四人府二人史四人徒八人疏冯相释曰在此者以其与大史同主天文故其职云掌岁月星辰之位故与大史连类在此注冯乘至不贷释曰云世登高台以视天文之次序者以其官有世功则以官名氏故云也其天子有灵台诸侯有观台皆所以视天文故云登高台也云之次序者冯相氏掌天文不变保章氏掌天文之变变则不依次序不变则如常有次序故以次序言之也云天文属大史者案周语单子谓鲁成公曰吾非瞽史焉知天道是大史知天道之事引月令曰乃命大史者证大史掌天文之事云宿离不贷者郑彼注云离耦也谓其属冯相氏保章氏掌天文者也谓其相与宿耦当审候伺不有差忒保章氏中士二人下士四人府二人史四人徒八人疏保章氏释曰在此者案其职云掌天星以志星辰日月之变动以观天下之迁故与冯相氏连类在此也注保守至之变释曰以其称氏也故称世守天文之变也内史中大夫一人下大夫二人上士四人中士八人下士十有六人府四人史八人胥四人徒四十人疏内史释曰在此者案其职云掌八枋执国法及国令之贰策命群臣皆礼事故列职于此也外史上士四人中士八人下士十有六人胥二人徒二十人疏外史释曰在此者案其职云掌书外令及三皇五帝之书亦礼书之类故列职于此御史中士八人下士十有六人其史百有二十人府四人胥四人徒四十人疏御史释曰在此者案其职云掌赞书凡数从政者皆亦礼事故列职于此也注御犹至多也释曰其职云凡治者受法令焉并掌赞书故其史特多复在府上也巾车下大夫二人上士四人中士八人下士十有六人府四人史八人工百人胥五人徒五十人疏巾车释曰在此者案其职云掌公车之政令辨其用与其旗物皆是礼事故列职于此也注巾犹至之长释曰巾犹衣也者谓玉金象革等以衣饰其车故训巾犹衣也云巾车车官之长者谓与下典路车仆等为长也典路中士二人下士四人府二人史二人胥二人徒二十人疏典路释曰在此者案其职云掌王及后之五路亦是礼事故列职于此也注路王至乘车释曰路大也若人君所居皆称路故有路寝路门路马之等皆称路也车仆中士二人下士四人府二人史二人胥二人徒二十人疏车仆释曰在此者案其职五戎之倅各有差等亦是礼事故亦列职于此也司常中士二人下士四人府二人史二人胥四人徒四十人疏司常释曰在此者案其职云掌九旗之物名亦各有差等亦是礼事故亦列职于此也注司常主王旌旗释曰九旗之别自王已下尊卑所建不同不专主于王郑云司常主王旌旗者以王为主何妨尊卑皆掌都宗人上士二人中士四人府二人史四人胥四人徒四十人疏都宗人释曰在此者案其职云掌都祭祀之礼凡都祭祀致福于国皆是事鬼及礼事故列职于此注都谓至食邑释曰案载师云家邑任稍地小都任县地大都任畺地则大夫采地不得称都故据大都小都而言之下文家据大夫而说也此既掌祭祀不云伯而云宗人者避大官名夏官都家称司马得与大官同名者以其军事是重故与大官同名也秋官都家以称士者以其主都家万民之狱讼以告方士故谓之士士者察也取其察审之义也家宗人如都宗人之数疏家宗人释曰在此者案其职云掌家祭祀之礼凡祭祀致福亦是共鬼之事故亦列职于此凡以神士者无数以其艺为之贵贱之等疏凡以至之等释曰此神士还是上群巫中有学问者抽入神士以其能处置神位故以神为名无数者有即入之故无常数在都家之下者欲见都家神亦处置之在此者案其职云掌三辰之法当处置神之位次故列职于此牧人掌牧六牲而阜蕃其物以共祭祀之牲牷疏牧人至牲牷释曰云掌牧六牲而阜蕃其物者阜盛也蕃息也物谓毛物言使肥盛蕃息各有毛物谓五官各有牛人羊人犬人豕人之等择取纯毛物者以供牧人牧人又供与充人刍之三月以祭祀故云以共祭祀之牲牷也注六牲至完具释曰案尔雅所释六畜有马牛羊豕犬鸡故郑依而释之案膳夫供六牲郑注云始养之曰畜将用之曰牲则此云牲亦据将用为言也司农云牷纯也后郑不从者尚书云牺牷对牺不得为纯色其纯下文毛之者是也故玄易之云牷体完贝也凡阳祀用骍牲毛之阴祀用黝牲毛之望祀各以其方之色牲毛之疏凡阳至毛之释曰言凡与下阳祀阴祀望祀等为目故云凡以广之也注骍牲至宗庙释曰骍牲知是赤色者见明堂位周人骍刚檀弓云周人牲用骍周尚赤而云用骍故知骍是赤也云毛之取纯毛也者对下文云尨是杂色则此经云毛之者皆是取纯毛也云阴祀祭地北郊及社稷也并阳祀祭天于南郊及宗庙者但天神与宗庙为阳地与社稷为阴案大宗伯云苍璧礼天黄琮礼地谓圆丘方泽下云牲币各放其器之色则昊天与昆仑牲用苍用黄四时迎五方天帝又各依其方色牲则非此骍牲黝牲惟有郊天及宗庙社稷一等不见牲色在此阳祀阴祀之中可知案郊特牲云郊之祭也大报天而主日兆于南郊就阳位也牲用骍是南郊用骍也檀弓云殷尚白周尚赤是祭宗庙时赤也据此而言则祭天于南郊及宗庙用骍也郊特牲云社祭土而主阴气也是社称阴孝经纬钩命决云祭地于北郊就阴位彼对郊天就阳位则是神州之神在北郊而称阴以是知阴祀中有祭地于北郊及社稷也不从先郑阳祀春夏者周祭宗庙四时同用骍夏至祭地方泽牲用黄春夏迎气牲各随方之色明不得同用骍故不从也又知望祀是四望者以其言望与四望义同故知是四望五岳等也云黝读为幽幽黑也者以其幽是北方故从幽为黑也后郑先解阴祀后释阳祀者阳祀待先郑释讫随后破之故也凡时祀之牲必用牷物疏凡时至牷物释曰时祀言凡者山川已下非一故亦言凡以广之也必用牷物者对上方色是随其方色下用尨尨是杂色则此牷物者非方非杂虽不得随方之色要于一身之上其物色须纯其体须完不得杂也假令东方或纯黄纯黑南方或纯白纯青皆得也注时祀至百物释曰如时祀是山川以下至四方百物者案司服山川群小祀林泽四方百物在四望下此上文云天地四望此时祀又在四望下又四方山川之等亦依四时而祀故知时祀是山川至百物郑唯据地之时祀若天之时祀日月已下亦在此时祀中也凡外祭毁事用尨可也疏凡外至可也释曰外祭毁事其神非一故云凡以广之也注外祭至之属释曰知外祭中有表貉者据上文外神之中已云天地至四方百物依时而祭者已尽此别言外祭则外祭中唯有表貉之等案大司马田猎之时立表而貉祭司几筵亦云貉用熊席又知外祭中有王行所过山川用事者案校人云凡将事于四海山川则饰黄驹大祝云大会同过大山川则用事焉亦是非常外祭之事若然此云尨校人用黄驹者从地色黄亦据尨中有黄色者用之不必纯注云毁谓副辜侯禳毁除殃咎之属者此文承子春之下不言玄谓当是子春所解也案宗伯云X辜祭四方百物而引九门磔禳又案小祝职云将事侯禳皆是祷祈除殃咎非常之祭用尨之类故引以为证也凡祭祀共其牺牲以授充人系之疏凡祭至系之释曰牧人养牲临祭前三月授与充人系养之故云凡祭祀共其牺牲以授充人系之注牺牲至为牺释曰云牺牲毛羽完具也者云牺牲不云牷则惟据纯毛者而郑云完具者祭祀之牲若直牷未必纯牺若牺则兼牷可知故郑以完具释牺云授充人者当殊养之者牧人之牲未用祭者总在一处不殊今将以祭者则殊别系养之云周景王时者此春秋左氏传昭二十二年王子朝宾起有宠于景王王与宾孟说之欲立之又云宾孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是注牺者以喻人之有纯德实宜为君彼直云自惮其牺不云鸡郑以义增之耳引之者证牺是纯色之意也凡牲不系者共奉之疏注谓非至祀者释曰云不系者谓若上文凡外祭毁事用尨可也是非时而祭祀者也牛人掌养国之公牛以待国之政令疏牛人至政令释曰云掌养国之公牛以待国之政令者政令则诸侯所须牛及牧人之事则供送之也注公犹官也释曰训公为官者恐有公君之嫌但王家之牛若公廨之牛故须训公为官是官牛也凡祭祀共其享牛求牛以授职人而刍之疏凡祭至刍之释曰云凡祭祀者祭祀非一故亦言凡以广之云享牛者谓正祭之牛云求牛者谓绎祭之牛云以授职人而刍之者谓授充人系养者也注郑司至养之释曰先郑云享牛前祭一日之牛也者若以此为祭前一日夕牲时而言仍是正祭牛则不应以正祭而云前祭一日若不据祭祀以为齐时所食齐则十日不应惟止一日而已其言无据故后郑不从也云求牛祷于鬼神祈求福之牛也者案上文凡牲不系者共奉之谓非时而祭则不系之此经授职人系之明非祷祈非时祭者故后郑亦不从也玄谓享献也献神之牛谓所以祭者也者以其宗伯祭宗庙六者皆云享则享是正祭可知破先郑为前祭一日之牛也云求终也终事之牛谓所以绎者也者今日正祭于庙明日绎祭在门外之西室故郑云孝子求神非一处以解求中为绎祭之牛也故郊特牲云祭于祊尚曰求诸远者与是名绎祭为求也云职读为枳者凡官皆有职直云职人无所指斥但职枳声相近误为职故读从枳充人置枳入地之时枳枳然作声故以声名其官也云枳谓之杙者尔雅释宫文郭注云鬘也云枳人者谓牧人充人与者与疑辞疑之者凡牲堪祭祀者则牛人选入牧人临祭之前牧人乃授充人充人乃系养之今若即以枳人为充人则隔牧人故连牧人而言之明先至牧人乃至充人经据后而言之耳云牛人择于公牛之中而以授养之者郑直言养之者则养者之中还兼有牧人充人也凡宾客之事共其牢礼积膳之牛疏凡宾至之牛释曰言凡宾客者谓五等诸侯来朝兼有臣来聘皆共牢礼积膳之牛也注牢礼至太牢释曰郑知牢礼飧饔者此一经皆谓致与宾客者下云飨食是速宾之礼也案大行人掌客皆云上公飧五牢饔饩九牢五积侯伯飧四牢饔饩七牢四积子男飧三牢饔饩五牢三积积之多少各视飧牢其膳则五等诸侯皆大牢故云牢礼飧饔也云积所以给宾客之用者谓行道之用遗人所云者是也又引司徒职曰王国五积者据上公而言也云膳所以间礼宾客者谓宾客未去之间致礼也又引掌客云股膳大牢彼注云殷中也中间未去即是间礼宾客也飨食宾射共其膳羞之牛疏飨食至之牛释曰飨者亨大牢以饮宾献依命数食者亦亨大牢以食食礼九举七举五举亦依命数无酒献酬耳皆在于庙以速宾射者谓大射及与宾客射于朝天子诸侯射先行燕礼皆有殽俎故有牛也云共其膳羞之牛者谓献宾时宰夫所进俎是也注羞进至犹此释曰引燕礼小臣请执幂者与羞膳者至献宾而膳宰设折俎者案燕礼立宾后公卿大夫升就席小臣阼阶下北面请执幂者与羞膳者注云执幂者执瓦大之幂也方圜壶无幂羞膳者羞于公谓庶羞云云至主人献宾宾西阶上拜筵前受爵反位主人宾右拜送爵膳宰荐脯醢宾升筵膳宰设折俎此王与宾飨及宾射设俎时节及设人无文故云王之膳羞亦犹此也若然飨食有牛俎至于射礼天子诸侯皆先行燕礼其牲犹得有牛者但天子诸侯虽用燕礼直取一献之礼未旅而行射节其用牲则左传云公当飨虽然燕礼亦用牛与飨同若然云膳羞则庶羞也不言正俎之牛者据庶羞而言其实兼正俎矣军事共其藁牛疏军事共其藁牛释曰谓将帅在军枯藁之赐牛谓之藁牛也注郑司至之牛释曰案左氏传僖公三十三年秦师袭郑郑商人弦高将市于周遇之以乘韦先牛十二犒师虽非已之军师亦是犒师之牛故引以为证也丧事共其奠牛疏注谓殷奠遣奠也释曰丧中自未葬已前无尸饮食直奠停置于神前故谓之为奠朝夕之奠无尊卑皆脯醢酒而已无牲体殷大也唯有小敛大敛朔月月半荐新祖奠及遣奠时有牲体大遣奠非直牛亦有马牲耳故郑云谓殷奠遣奠也郑云丧所荐馈曰奠以无尸故也凡会同军旅行役共其兵军之牛与其牵徬以载公任器疏凡会至任器释曰会同军旅兼言行役谓王行巡守皆六军从也云共其兵车之牛者但兵车驾四马之外别有两辕驾牛以载任器者亦谓之为兵车故云兵车之牛也注牵徬至用也释曰云牵徬在辕外免牛也者上云兵车之牛据在辕内者别言与其牵徬故云在辕外免牛也若然辕外在前者曰牵在旁者曰徬故郑覆云人御之居其前曰牵居其旁曰徬言人御之者以其在辕外将御为难故特言人御之也云任犹用也者谓在军所须之器物皆是也凡祭祀共其牛牲之互与其盆簝以待事疏注郑司至肉格释曰先郑上文楅衡共为一物后郑已不从合以互与楅衡共一弥不可玄谓互若今屠家县肉格其义可知但祭祀杀讫即有荐爓荐孰何得更以肉县于互乎然当是始杀解体未荐之时且县于互待解讫乃荐之故得有互以县肉也故诗云或剥或亨或肆或将注云肆陈也谓陈于互者也充人掌系祭祀之牲牷祀五帝则系于牢刍之三月疏充人至三月释曰云充人掌系祭祀之牲牷者但祭祀之牲皆体牷具故以牷言之也云祀五帝者上云掌系祭祀之牲牷则总养天地宗庙之牲下别言祀五帝则略举五帝而已其实昊天及地祗与四望社稷之等外神皆系之也注牢闲至气成释曰云牢闲也者校人养马谓之闲此养牛羊谓之为牢言闲见其闲卫言牢是其牢固所从言之异其实一物也云必有闲者防禽兽触啮者案春秋有郊牛之口伤鼷鼠食其角自外恐更有禽兽触啮故郑总云焉云养牛羊曰刍者此经云系于牢刍之惟据牛羊若大豕则曰豢又不系之矣云三月一时节气成者释必以三月之意案宣三年公羊云帝牲在于涤三月何休云涤宫名养帝牲三牢之处也三牢者各主一月取三月一时足以充天牲是其三月之义也享先王亦如之疏享先王亦如之释曰上经天地外神已别于上故今以先王亦如之亦系于牢刍之三月也凡散祭祀之牲系于国门使养之疏凡散至养之释曰云散祭祀之牲直言系于国门使养之不言三月则或一旬之内而已不必三月也案楚昭王问于观射父曰刍豢牲则不必三月其诸侯祭祀养牲几何对曰远不过三月近不过浃日孔注云远牛羊豕近犬鸡之属则诸侯祭祀养牲亦得三月及旬则天子亦有浃日之义若然此散祭祀亦可浃日而已注散祭至养之释曰郑知散祭祀谓司中司命山川之属者见上文阳祀阴祀望祀皆云毛之社稷四望已入毛之科内下别云凡时祀用牷物其中无社稷四望唯有天神司中司命以上地神山川以下此散祭祀则上时祀之神也故知散祭祀是司中以下言之属者其中兼有林泽百物之等也云国门谓城门司门之官者司门总主王城十二门皆别有下士及府史胥徒今养牲者是十二门而云司门之官者总官首而言之其实非司门自养则先郑云使守门者养之是也展牲则告牷疏注郑司至近之释曰先郑以为选牲时后郑不从者若是选牲时应在牧人牧人选讫始付充人今既在系养之下乃言展牲则告牷明非初选牲故不从玄谓展牲若今夕牲也者此举汉法以况之又引特牲礼者以其天子礼亡故举以言焉案彼宗人视牲告充亦谓祭前之夕夕牲时云举兽尾者士用兔腊言兽尾止谓兔也言近之者彼谓士礼引证天子法故云近之硕牲则赞疏硕牲则赞释曰上经夕牲时此经据正祭时言硕牲者谓君牵牲入庙卿大夫赞币而从皆云博硕肥腯此充人既是养牲之官当助持牛纼而牵之注赞助至肥腯释曰郑知有君牵牲者见祭义云君牵牲穆答君卿大夫序从天子亦当然又引春秋传者此春秋左氏传楚武王侵随随少师请追楚师季梁止之曰天方授楚楚之羸其诱我也臣闻小之能敌大也小道大淫又云今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也是其事也地官司徒下载师掌任土之法以物地事授地职而待其政令疏载师至政令释曰此经与下经为目言任土之法者任谓任其力势所能生育即下经云廛里任国中之地以下是也云以物地事者此文还于任其力势而物色之知其种植所宜何种云授地职者既知地势所宜而授有职事于地者云而待其政令者谓因其职事使出赋贡即下经园廛二十而一以下是注任土至职之释曰云任土者任其力势所能生育者力势生育即下文物色是也云且以制贡赋也者地势所能生育本以字民但百姓足君孰与不足故因民九职以制贡故云且以制贡赋也但地之所出唯贡而已口率出钱及军法乃名赋郑并言赋者以民有地贡即有钱赋及军赋故郑兼言赋也且禹贡地贡亦名赋故言厥赋唯上上之等也云物物色之以知其所宜之事者此言出于孝经纬故孝经纬援神契云五岳藏神四渎含灵五土出利以给天下黄白宜种禾黑坟宜种麦苍赤宜种菽洿泉宜种稻所宜处多故郑云之属也但草人所云物地者据观形色布种所宜故二处皆云物地也云而授农牧衡虞使职之者既物地知所宜须有职事案大宰职九职皆主营地以出贡山虞泽虞川衡林衡亦主地以出税故知授地职中有此农牧衡虞之等但九职中略举农牧二者案小司徒职云分地域而辨其守施其职彼守职文具故彼郑注守谓衡虞职谓九职此经无守惟有地职故郑以地职中兼见衡虞之守也以廛里任国中之地以场圃任园地以宅田士田贾田任近郊之地以官田牛田赏田牧田任远郊之地以公邑之田任甸地以家邑之田任稍地以小都之田任县地以大都之田任畺地疏以廛至畺地释曰此一经论任土之法但天子畿内千里中置国城四面至畺各五百里百里为一节封授不同今则从近向远发国中为始也但自远郊百里之内置六乡七万五千家自外余地有此廛里以至牧田九等所任也云以公邑之田任甸地者郊外曰甸甸在远郊之外其中置六遂七万五千家余地既九等之人所受以为公邑也但自此以至畿畺四处皆有公邑故据此而言也云以家邑之田任稍地者谓天子大夫各受采地二十五里在三百里之内也云以小都之田任县地者谓天子之卿各受五十里采地在四百里县地之内也云以大都之田任畺地者谓三公及亲王子母弟各受百里采地在五百里畺地之中也名三百里地为稍者以大夫地少稍稍给之故云稍也四百里为县者以四百里采地之外地为公邑主之者尊卑如县正故司马法亦名四百里为县也五百里为畺者以外畔至五百里畿畺故以畺言之注故书至公邑释曰云故书廛或作坛已下先郑及子春等不从故书者以其坛与蒿削义无所取故也郑司农云廛市中空地未有肆城中空地未有宅后郑不从者以其廛者廛绵于中里又训为居不得为空地若空地何因有二十而税乎且司农又不释里之与廛义异故后郑以为民居之区域与孟子五亩之宅及遂人夫一廛一物解之也司农云民宅曰宅宅田以备益多也者司农意以宅本一夫受一区恐后更有子弟国中不容故别受宅田于近郊以备于后子弟益多出往居之后郑不从者依士相见礼致仕者有宅在国宅在野二者依彼称宅与此宅田文同故不从先郑依彼解之司农云士田者士大夫之子得而耕之田也后郑不从者以此士字言之不得兼大夫又礼记士之子不免农大夫之子免农矣不得为大夫子得而耕之田故后郑破此士为仕仕谓卿大夫以下仕宦得田依孟子圭田解之司农云贾田者吏为县官卖财与之田后郑不从者依周礼之内云贾人者皆仕在官府史之属受禄于公家何得复受田乎故后郑以为贾人其家所受田也司农云官田者公家之所耕田后郑不从者下云近郊十一皆据此士官田之等若官田是公家所耕何得有税乎故后郑以为府史之等仕在官家人所受田也司农云牛田者以养公家之牛后郑不从者若是养公家牛何得下文有税故后郑亦为牛人之家所受田也司农云赏田者赏赐之田此即夏官司勋云赏地一也故后郑从之司农云牧田者牧六畜之田司农意此即牧人掌牧六牲者也后郑不从者若是牧人牧六牲则是公家放牧之地何得下文有税乎故后郑亦云牧人家人所受田也司农引司马法已下者证经远郊百里四百里为县五百里畺畺即都一也无取于州与野之义连引之耳子春云五十里为近郊后郑义亦然故书序云周公既没命君陈分正东郊成周郑注云天子之国五十里为近郊今河南洛阳相去则然是近郊五十里之验也子春又云远郊百里此与司马法同故后郑从之也玄谓里居也案尔雅释言云里邑也今云里居者但里居城邑之中故尔雅云里邑不谓训里为邑故郑云里居也云圃树果蓏之属者此谓田首之界家有二亩半以为井灶葱韭者故得种树果蓏之属云季秋于中为场者七月诗云九月筑场圃是也云樊圃谓之园者大宰九职有园圃毓草木并园言之诗折柳樊圃故云樊圃谓之园也引士相见者破先郑以为宅田为民宅之义也疏云士读为仕者后郑之意单士恐不兼卿大夫故破从仕宦之仕云所谓圭田也者所谓王制夫圭田无征复是殷法故圭田无税入天子法故言无征此是周法故有近郊十一而税引孟子者证圭田卿大夫士皆有之义也云贾田已下至畜牧者之家所受田也者皆是不从司农之义云公邑谓六遂余地者欲见六乡之内有九等之田无公邑之意云天子使大夫治之者以其四等公邑非乡遂又非采地不见有主治之以司马法云二百里曰州四百里曰县言之故知天子使大夫治之也云自此以外皆然者以大宰九赋有邦甸家稍邦都之赋非采地是公邑可知又三百里以外其地既广三等采地所受无多故唯九十三国明自外皆是余地为公邑也若然是公邑之地有四处也云二百里三百里其大夫如州长四百里五百里其大夫如县正者此约司马法二百里曰州四百里曰县而言则从二百里向外有四百里二百里为一节故二百里三百里大夫治之尊卑如州长中大夫也四百里五百里尊卑如县正下大夫也云是以或谓二百里为州四百里为县云者此还据司马法而言无正文约与彼同故言或又言云以疑之也云遂人亦监焉者案遂人云掌野郑云郊外野大总言之则自百里外置六遂为野自百里外至五百里畿皆曰野是以彼下又云夫间有遂云云而言以达于畿但乡遂及公邑皆为沟洫法是以遂人亦监焉云家邑大夫之采地小都卿之采地大都公之采地者此经有家邑小都大都之文小司徒有四丘为甸四甸为县四县为都彼据税入天子而言此总据采地大小而言则家邑二十五里小都五十里大都百里通治沟洫及浍而言也云王子弟所食邑也者王子弟者据春秋之义兄言弟者皆王之同母弟则母弟与王之庶子与公同食百里地在畺稍疏者与卿同食五十里地在县又疏者与大夫同食二十五里地在稍故在下别言王子弟所食邑云皆言任者地之形实不方平如图者上经注任土者任其力势所能生育彼并言土故云任言任其生育此经皆单言任故以任其曲直高下形实解之言任义得两含也云受田邑者远近不得尽如制者地既不可方平如图明受田受邑者不得尽如制制还是图也云其所生育赋贡取正于是耳者此郑还释任义非直任其形实兼解任其生育贡赋取正也是以上注云任其生育且以制贡赋也云以廛里任国中而遂人职受民田夫一廛田百亩引之者覆破司农谓廛为空地故云是廛里不谓民之邑居在都城者与言正是民之邑居在都城者并解之也云凡王畿内方千里者据大司徒大司马皆云王畿千里而言也云积百同者王畿千里开方之方千里为方百里者百百里为一同故云积百同云九百万夫之地也者一同百成成九百夫十成九千夫百成九万夫百同故九百万夫之地也云有山陵林麓川泽沟渎城郭宫室涂巷三分去一余六百万夫者案大司徒注积石曰山大阜曰陵注渎曰川水钟曰泽尔雅释山山足曰麓此渎非四渎其沟亦非田间广深四尺之沟直是通水之沟渎也城谓方十二里郭谓郛郭宫室谓城郭之内官民宫室涂巷谓城内九经九纬及民间街巷之等三分去一谓九百万夫之中三分去一故云余六百万夫也案洛邑千里之中山林之等多于平地而郑以三分去一据大较而言也云又以田不易一易再易上中下相通者此相通三家受六夫之地也云定受田者三百万家也者亦据六百万夫相通而言也云远郊之内地居四同三十六万夫之地也者以其远郊百里内置六乡四面相距二百里二二而四故四同每同有九万夫四九三十六故知三十六万夫之地云三分去一其余二十四万夫者前文总据畿内方千里三分去一此更据四同之内山陵之等三分去一故其余二十四万夫也云六乡之民七万五千家者乡有万二千五百家六乡故七万五千家云通不易一易再易一家受二夫则十五万夫之地者此亦相通而言也云其余九万夫者据二十四万夫除十五万夫故余九万夫也云廛里已下至半农人也郑意九者未必各整万家以大抵九者各为万家解之据整数而言耳云亦通受一夫焉者其中亦有不易一易再易相通而各受一夫焉云半农人也者农人相通各受二夫之地此受一夫故云半农人也云定受田十二万家也者此郑总计六乡七万五千家此九者二夫为一夫九万为四万五千四万五千添七万五千为十二万夫据实受地为定数故云定也云食货志云农民户一人已受田其家众男为余夫亦以口受田如此引之者证六乡七万五千家家以七夫为计余子弟多三十壮有室其合受地亦与正夫同故遂人云夫一廛田百亩余夫亦如之是其余众男为余夫亦以口受田如正夫之比类若然案孟子云圭田五十亩余夫二十五亩彼余夫与正夫不同者彼余夫是年二十九已下未有妻受口田故二十五亩若三十有妻则受夫田百亩故郑注内则云三十受田给征役乡大夫注亦云有夫有妇乃成家何休亦云一夫一妇受井田百亩云士工商家受田五口乃当农夫一人者此谓士与工商之家丈夫成人受田各受一夫则上云半农人者是也其家内无丈夫其余家口不得如成人故五口乃当农夫一人矣云今余夫在遂地之中者谓百里内置六乡以九等受地皆以一夫为计其地则尽至于余夫无地可受则六乡余夫等并出耕在遂地之中百里之外其六遂之余夫并亦在遂地之中受田矣故总云今余夫在遂地之中也云如此则士工商以事入在官而余夫以力出耕公邑者案食货志士农工商四民有业学以居位曰士辟土殖谷曰农作巧成器曰工通财粥货曰商圣王量能授事四民陈力受职故地无旷土又云农民户一人已受田其家众男为余夫亦以口受田如比又云士工商家受田五口乃当农夫一人此谓平土可以为法又见齐语管子对桓公亦云昔者圣王处士以闲燕处工就官府处商就市井处农就田野皆云少而习焉其心安焉据此二文皆有四民但民农已于上乡遂公邑受地故此唯说士工商三者也其身得禄免农其子不免农故礼记问士之子长曰能耕矣大夫已上之子则免农矣故礼运云大夫有田以处其子孙然士既有禄沾及子弟故其家田亦五口乃当农夫一人也其工商比农民为贱故其家人亦五口乃当农夫一人此工商则与上贾人别彼贾人仕在官若府史但异名耳此工商有事时复为官所使故云以事入在官云余夫以力出耕公邑者还是五口之内有丈夫非士工商之身即曰余夫百里内既置六乡及九等无地可居故知亦出耕公邑也云甸稍县都合居九十六同八百六十四万夫之地者经有任甸稍县都远郊之内已入六乡与九等故此特据甸地外至五百里但王畿千里总计有百同已取四同为百里内故余有九十六同同有九万夫百同则九百万夫其中除四同三十六万夫故余为九十六同八百六十四万夫之地也云城郭宫室差少涂巷又狭者郑欲解于三分所去而存二之意但百里之外虽有公邑采地城郭宫室比百里之内为狭少耳云于三分所去六而存一焉以十八分之十三率之者但百里之内则三分所去六不存一今于此三分所去之中六内而存取其一则十八分之十三率之是也言十八分之十三率之者若不六而存一则十八分之三六十八去一分有十二存今于所去六中存取其一以益十二则所去者五所存者十三故云十八分之十三率之也案张逸问注十八分之十三率之何谓郑答曰六乡之民上地不易家百亩一易家二百亩再易家三百亩相通三夫六百亩六遂之民上地家百亩莱五十亩中地家百亩莱百亩下地家百亩莱二百亩相通三夫而六百五十亩以三分去一之法当余十二遂地以有五十亩莱于三分去一乃得十三若据此而言则于三分所去六而存一唯据上地有莱五十亩而说而郑云城郭宫室差少涂巷又狭者但六而存一指据六夫受十三夫地而言今言城郭少涂巷狭者郑意远郊外上地有莱五十亩故言于城郭少途巷狭中出此莱地焉云则其余六百二十四万夫之地通上中下六家而受十三夫定受田二百八十八万家也者三分所去六而存一之法即于同上计之先取九十同更别借取九十同添为百八十同是十八分之十三率之所得者百三十所去者五十向者借半今于百三十中还半余有六十五同存仍有六同未分于六同别借取十二同添六为十八同三分所去六而存一则得十三同所去者五同向借十二同是三分借二分今还他二分则十三同中取十二同还他八同得四同一同者分为九万夫还他六万夫得三万夫将此四同三万夫添前六十五同总为六十九同三万夫矣一同九万夫取六十同六九五十四为五百四十万夫又有九同同有九万夫九九八十一又为八十一万夫通前三万夫为八十四万夫又添五百四十万夫总为六百二十四万夫之地故云十八分之十三率之则其余六百二十四万夫也云上中下者上地家百亩莱五十亩中地家百亩莱百亩下地家百亩莱二百亩云六家而受十三夫者以上地有莱五十亩故三夫受六夫半六夫受十三夫矣云定受田者二百八十八万家也者以六家受十三夫则六十万家受百三十万夫百二十万家受二百六十万夫之地又倍之二百四十万家受五百二十万夫之地余有四十八万家于上借十二万家为六十万家是五分借一整数计之则六十万家受百三十万夫之地向五分借一今还五分除一六十除十二余有四十八万家在地亦五分除一百三十除二十六万夫余有一百四万夫地在将此四十八万家添前二百四十万为二百八十八万家又将此一百四万夫地添前五百二十万夫总为六百二十四万夫矣云其在甸七万五千家为六遂余则公邑者郑总计畿内远郊之外讫别更计二百里之中者以三百里已外封三等采地采地多少不定不可计其六遂与六乡相对故特计之以其六遂家数与六乡相似但六乡之内余地有九等所居六遂余地无九等故以余地为公邑也但邦畿千里唯民所止若东都地中言之东面虽有平地至于三面山林杂有今郑所计虽三分去岂有二分平土乎且六乡之民虽可以数计之其九等之地岂各万夫为定乎但郑欲以开悟后人聊以整数为筭法耳凡任地国宅无征园廛二十而一近郊十一远郊二十而三甸稍县都皆无过十二唯其漆林之征二十而五疏凡任地至十而五释曰上经言任地所在此经言出税多少不同之事云国宅无征者征税也谓城内官府治处无税也云园廛二十而一者园即上经场圃任园地廛即上经廛里任国中之地并言之者以其出税同故也云近郊十一者即上经宅田士田贾田任在近郊者同十一而税也云远郊二十而三即上经官田牛田赏田牧田任远郊之地同二十而税三也云甸稍县都皆无过十二者即上经公邑之田任甸地已下至任畺地四处皆无过十而税二但此四处出税不同据上文直言公邑之田任甸地则甸地之中兼有六遂矣其稍县都上文惟言家邑小都大都三等采地为井田助法不见公邑则三者之中皆有公邑故上注云自此已外皆然若然则此云十二者除三等采地而言以其乡遂公邑皆为夏之贡法故也云漆林之征二十而五者上之三等为轻近重远法此漆林之税特重以其漆林自然所生非人力所作故也注征税至有瓜释曰司农云国宅城中宅也无征无税也者先郑意廛既为空地非民宅则此国宅城中宅谓民宅也后郑不从者后郑意以廛里既为民宅则此国宅非民宅是以为官府治事处解之玄谓国宅凡官所有宫室吏所治者也者吏即卿大夫等则匠人云外有九室九卿治之是也故无征也云周税轻近而重远近者多役也者以其城内及城外近城者给公吏使役多于税上轻而优之远城者役少故于税上重而苦之故不任十一而税唯近郊之内当十一耳云园廛亦轻之者廛无谷园少利也者以其廛则五亩之宅在国中则孟子云五亩之宅树之以桑麻是廛无谷也园少利者此园则百亩田畔家各二亩半以为井灶种怱韭及瓜是园少利故亦轻之云古之宅必树者即孟子桑麻是也云畺埸有瓜者是信南山诗云中田有庐畺埸有瓜郑云中田田中作庐以便其事于其畔种瓜瓜成又入其税天子剥削淹渍以为菹献之皇祖是其园廛皆有税之事也异义第五田税今春秋公羊说十一而税过于十一大桀小桀减于十一大貉小貉十一税天子之正十一行而颂声作故周礼国中园廛之赋二十而税一近郊十而税一远郊二十而税三有军旅之岁一井九夫百亩之赋出禾二百四十斛刍秉二百四十六釜米十六斗案公羊十一税远近无差汉制收租田有上中下与周礼同义玄之闻也周礼制税法轻近而重远者为民城道沟渠之役近者劳远者逸故也其授民田家所养者多与之美田所养者少则与之薄田其调均之而是故可以为常法汉无授田之法富者贵美且多贫者贱薄且少美薄之收不通相倍蓰从而上中下也与周礼同义未之思也又周礼六篇无云军旅之岁一井九夫百亩之税出禾刍秉釜米之事何以得此言乎若然周礼税法据王畿公羊税法据诸侯邦国诸侯邦国无远近之差者以其国地狭少役赋事暇故无远近之差也凡宅不毛者有里布凡田不耕者出屋粟凡民无职事者出夫家之征疏凡宅至之征释曰以草木为地毛民有五亩之宅庐舍之外不树桑麻之毛者罚以二十五家之税布谓口率出泉汉法口百二十也云凡田不耕者出屋粟者夫三为屋民有百亩之田不耕垦种作者罚以三家之税粟云凡民无职事者出夫家之征者此则大宰间民无常职转移执事之人虽不事当家田宅无可赋税仍使出夫税家税之征以劝之使乐业也注郑司至繇役释曰先郑云不毛者谓不树桑麻据孟子为说也云里布至抱此布此说非故先郑自破之也云或曰布泉以下至廛布此说合义也云春秋传曰买之百两一布此昭公二十六年左氏传文案彼文齐侯以师欲纳昭公申丰从女贾以币锦二端以适齐师谓子犹之人高齮能货子犹为高氏后高齮以锦示子犹子犹欲之齮曰鲁人买之百两一布杜注云言鲁人买此甚多布陈之以百两为数杜以为布为陈不为布泉此先郑以彼布与此布及外府邦布皆为泉与杜义异也云廛人职掌敛市之次布已下彼注先郑云次布列肆之税布总布后郑云总读谓如租怱之怱怱布谓守斗斛铨衡之布质布谓质人所罚犯质剂者之布罚布者谓犯市令者之泉廛布者货贿诸物邸舍之税彼诸布皆是泉故引以为证也引孟子廛无夫里之布亦谓口率出泉宅不毛无一里之罚布天下民愿为之民矣云欲令民就四业则无税赋以劝之者案闾师四业畜也耕也树也蚕也或说以四时之业也玄谓宅不毛者罚以一里二十五家之泉者此就足司农之义空田者罚以三家之税粟者以夫三为屋以三夫解屋也云以共吉凶二服及丧器也者案乡师职云比共吉凶二服闾共祭器族共丧器党其射器州共宾器但射器宾器等为国行礼故出官物为之惟吉凶二服及丧器是民自共用不可出官物故比族主集此罚物为之故郑唯据此二事而言也云夫税者百亩之税知者以家税为士徒故知是一夫之田所税粟也云家税者出士徒车辇给繇役知者案县师云若将有军旅会同作其众庶及马牛车辇故知家税是士徒车辇也赵商问载师职凡宅不毛乃罚以一里布田不耕者罚屋粟商以田不耕其罪莫重宅不毛其罚当轻宅不毛乃罚以二十五家之布田不耕则罚之三家之税粟未达罚之云为之旨轻重之差郑答此法各当罚其事于当其有故何以假他轻重乎以时征其赋疏以时征其赋释曰闾师征敛六乡之赋贡遂师旅师敛六遂已外之赋贡自有常官但征敛事重以载师既掌畿内地事因亦征其赋相左右也案下闾师注赋谓九赋及九贡则此赋贡含有也至于里布屋粟及间民夫家之征亦可敛之闾师掌国中及四郊之人民六畜之数以任其力以待其政令以时征其赋疏闾师至其赋释曰闾师征敛百里内之赋贡故云掌国中及四郊之人民及六畜之数以其人民是出赋之数其六畜是营作之本故须知数也云以任其力者谓以人民六畜任使其力也云以待其政令者政令谓赋役皆是也以时征其赋者赋贡所征当顺其四时故云以时也注国中至九贡释曰云国中及四郊是所主数者以其六乡之民居在国中及四郊其政教自有乡大夫以下施之今闾师主征敛直知其人数而已故云是主数也云六乡之中自廛里至远郊也者此郑重解国中及四郊之义据上言廛里至任远郊之地其中含有六乡七万五千家故郑指六乡而言也云掌六畜数者农事之本也者六畜谓马牛羊豕犬鸡则唯牛可为农事而郑玄云农事之本者羊马犬鸡虽不用为农事皆是人之相资借以为用故总入农事之中是以闾师主征敛亦总知其数也云赋谓九赋者案下又陈贡故知赋中兼有贡经直言赋者以赋为主耳赋谓口率出泉若然案大宰九赋从邦中以至币余为九等此国中及四郊于九赋之中惟有二赋而言九赋者亦大总而言也其九贡又与大宰别彼九贡者与小行人春入贡为一谓诸侯之九贡即大宰九职之贡与下文贡九谷之等是一也凡任民任农以耕事贡九谷任圃以树事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物疏凡任至其物释曰案大宰以九职任万民谓任使万民各有职事有职事必有功有功即有贡故此论贡之法也言凡任民谓任使万民使出贡与下为目云任农以耕事贡九谷者案大宰职云一曰三农生九谷故此还使贡九谷九谷之数大宰已注讫云任圃以树事贡草木者大宰云二曰园圃毓草木故还使贡草木谓菜蔬果蓏之属云任工以饬材事贡器物者大宰云五曰百工饬化八材故八材饬治以为器物故此还使贡之也云任商以市事贡货贿者大宰云六曰商贾阜通货贿故还使贡货贿也云任牧以畜事贡鸟兽者大宰云四曰薮牧养蕃鸟兽故还使贡鸟兽也云任嫔以女事贡布帛者大宰云七曰嫔妇化治丝枲故还使贡布帛女即彼嫔妇也云任衡以山事贡其物者大宰云三曰虞衡作山泽之材材即物也以其山泽所出物多故云物若禹贡云海物然也序官山泽称虞川林称衡此文云任衡以山事山不称虞者欲见山中可以兼川林亦贡物故互见为义也此文次第与大宰不同者彼依事大小为次此不依彼为次者欲见事无常故也且彼有九职仍并山泽为一此文分山泽为二唯有八者任九职有臣妾及间民此无者以周公设经任之则有臣妾使得自生若贡税则无以其聚敛疏材无可税故也其间民载师已见出夫家之征故于此不言之矣其分山泽为二者以山泽山贡不同故分为二以充八通间民为九耳注贡草至之属释曰案大宰注疏材百草根实与此注不同者但百草根实即葵韭果蓏百草中可以兼木矣凡无职者出夫布疏凡无至夫布释曰无职非一故言凡此无职即大宰间民无常职转移执事者也转移执事即是有职而言无职者为有职者执事当家廛地不事即无职也云出夫布者亦使出一夫口税之泉也注独言至九职释曰云独言无职者掌其九赋者上皆论贡不言赋惟此无职之人言夫布夫布即赋也以其掌九赋者上虽直云贡九赋亦掌之故云掌其九赋案刘琰问载师职云凡民无职事者出夫家之征闾师职云凡无职者出夫布夫家之征与夫布其异如何郑答云夫家之征者田税如今租矣夫布者如今筭敛在凡赋中者也以此言之若今租即夫征不得兼言家郑连言家挟句耳刘琰又问闾师职云凡任民任农以耕事贡九谷下至任虞凡八贡不道九赋下言凡无职者出夫布注云独言无职者掌其九赋若此者岂上八贡者复出八赋与无职所出夫布凡为九将自布赋不同重计八贡未之能审也郑答曰读天官冢宰职则审矣无职在九赋中今此不言其余独言此者此官掌敛赋嫌无职者不审出筭故言耳郑云读天官冢宰则审者案冢宰职九职九赋别九赋自邦中以至邦都六也加以关市山泽及币余为九九职不言服数或一服之中而有职安得八赋依八贡出之乎言审矣者审八赋不依九职为九可知故云审矣若然无职在赋中其句下读为义不连于上也欲明无职之人非直在九职中亦在九赋中故云无职在九赋中也凡庶民不畜者祭无牲不耕者祭无盛不树者无椁不蚕者不帛不绩者不衰疏凡庶至不衰释曰云庶人不畜者祭无牲者案孟子云庶人五母鸡二母彘无失其时是以不畜者当罚之故死后祭无牲也庶人用牲之法若王制云韭以卵麦以鱼黍以豚稻以雁注云庶人无常牲取以新物相宜而已是也云不耕者祭无盛者黍稷曰盛耕者所以殖黍稷今惰农自安不殖黍稷故死后祭之无盛也云不树者无椁者庶人五亩之宅树以桑麻今宅不毛非直罚以里布死后又无五寸之椁也云不蚕者不帛者蚕则得帛孟子云五十可以衣帛以不蚕故身不得衣帛云不绩者不衰者缉绩者得布其衰裳以布为之其妇人不绩其麻者死则不为之着衰裳以罚之也县师掌邦国都鄙稍甸郊里之地域而辨其夫家人民田莱之数及其六畜车辇之稽三年大比则以考群吏而以诏废置疏县师至废置释曰云掌邦国据畿外诸侯言都鄙据畿内五百里四百里大都小都言稍据三百里家邑言甸据二百里六遂言郊里据从远郊至国中六乡之民也从外向内而说之言地域者从邦国至六乡各有地域广狭云而辨其夫家人民田莱之数者夫家犹言男女人民谓奴婢田莱见田及荒不耕者之莱其数皆知故云之数也云及其六畜车辇之稽者六畜马牛羊豕犬鸡车所以驾马辇人挽行之稽计也谓所计之数皆知之云三年大比则以考群吏而以诏废置者古者亦三年一大案比户口则考校主民之群吏校其功过以诏告在上有功者置之以进爵位有过者废退之注郊里至言近释曰云郊里郊所居也者谓六乡之民布在国中外至远郊故有居在郊者也案遗人云乡里之委积又云郊里之委积彼云乡里据国中云郊里据在郊与此同也必知乡民有居在郊者见比长云徙于国中及郊则从而授之若徙于他则为之旌节而行之国中及郊不云他明郊与国中同是乡民也云自邦国以及四郊之内是所主数者其义若闾师耳云周天下也者邦国则六服四郊则兼国中故云周遍天下也云莱休不耕者诗云田卒污莱注云下者污高者莱是莱谓草莱之地若上地莱五十亩之类也云郊内谓之易郊外谓之莱善言近者郊外言莱即此经田莱据郊而言遂人亦云莱五十亩百亩之类是莱为草莱秽污之称也郊内谓之易无文案大司徒云凡造都鄙制其地域云上地不易中地一易下地再易司徒主六乡则六乡之地从易可知不言莱直言易者善言近也若将有军旅会同田役之戒则受法于司马以作其众庶及马牛车辇会其车人之卒伍使皆备旗鼓兵器以帅而至疏若将至而至释曰云若将有军旅者言若谓若有若无不定之辞将有谓事未至军旅谓征伐会同谓时见殷见田役谓四时田猎之戒者谓有此数事则豫戒令之云受法于司马者司马主将事故先于司马处受出军多少及法式也云以作其众庶者谓于司马处得法乃作起其庶众已下云会其车人之卒伍者谓会合车人人则百人为卒五人为伍车亦有卒伍云使皆备旗鼓兵器者旗谓若司马云秋辨旗物王载大常已下鼓谓司马云春辨鼓铎王执路鼓已下兵器谓弓矢殳矛戈戟也以帅而至者乡师云以旗致万民此云而至者谓帅而至乡师也凡造都邑量其地辨其物而制其域疏凡造至其域释曰言造都谓大都小都邑谓家邑也云量其地者家邑二十五里大都百里小都五十里也云辨其物者三等之地所有不同云制其域者域即疆域大小是也注物谓至以封释曰云物谓地所有也者若地物无所有不得耕垦若山泽者不授之故引王制云名山大泽不以封也以岁时征野之赋贡疏以岁至赋贡释曰以郊内赋贡闾师征敛郊外曰野所有赋贡县师征之遂师旅师敛之故云征野之赋贡注野谓至师同释曰知野含有甸稍县都者以其县师并掌天下既邦国与畿内不同明野中唯含有此四者也云所征赋贡与闾师同者但闾师征六乡赋贡并敛之此县师所征四处赋贡与闾师同若敛野之赋贡是遂师旅师也故直云征之同明敛则异也遗人掌邦之委积以待施惠乡里之委积以恤民之艰厄门关之委积以养老孤郊里之委积以待宾客野鄙之委积以待羁旅县都之委积以待凶荒疏遗人至凶荒释曰此官主施惠故掌邦之委积以待施惠此与下为总目也云乡里之委积以恤民之艰厄者此下数者皆谓当年所税多少总送帐于上在上商量计一年足国用外则随便留之以为恤民之艰厄之等也艰厄谓年谷不熟民有困乏则振恤之云门关之委积以养老孤者门谓十二国门关谓十二关门出入皆有税所税得者亦送帐多少足国用之外留之以养老孤故司门云以其财养死政之老与其孤注云财所谓门关之委积也是其所留之财也云郊里之委积以待宾客者里居也郊民所居即六乡之民所居郊者其委积留之以待宾客者其宾客至郊与主国使者交接因即与之廪饩便欲以待宾客也云野鄙之委积以待羁旅者上既言郊里据远郊则此野鄙据六遂在郊外曰野六遂中有五百家鄙故以鄙表六遂耳则野鄙中可以兼得公邑在甸地者也旅客也谓客有羁絷在此未得去者则于此惠之但羁旅处处皆有独于此见惠者但甸地在二百里中于外内有羁旅皆得取之故独见于此也云县都之委积以待凶荒者县谓四百里都谓五百里不见稍三百里则县都中可以兼之凶荒谓年谷不熟则曲礼云岁凶年谷不登是也特于此三处见凶荒其凶荒则畿内畿外皆有若畿外凶荒则入向畿内取之畿内凶荒则向畿外取之是以郑君通给解之故于近畿三百里之外言待凶荒之事也注委积至为羁释曰仓人主藏谷廪人主藏米自计九谷之数至余法用皆约仓人文案仓人云辨九谷之物以待邦用若谷不熟则止余法用有余则藏之以待凶而颁之注止犹杀余法用谓道路之委积所以丰优宾客之属又案廪人云掌九谷之数以待国之分颁谓若委人之职诸委积以稍聚待宾客以甸聚待羁旅是廪人亦云委积若然谷不足止余法用则此乡里已下皆无入委积之事故云止余法用也虽无新物以入委积其旧委积所藏者则给艰厄老孤之等故仓人云藏之以待凶而颁之掌客云凶荒则杀礼者谓除道路委积之外也云职内邦之移用亦如此也者职内所云亦谓本司所用有余乃移于他处故云亦如此也云少曰委多曰积者据此文三十里言委五十里言积相对而言若散文则多亦曰委委人所云薪蒸亦曰委是也云艰厄犹困乏也者案书传云行而无资谓之乏居而无食谓之困凡宾客会同师役掌其道路之委积凡国野之道十里有庐庐有饮食三十里有宿宿有路室路室有委五十里有市市有候馆候馆有积疏凡宾至有积释曰上经委积随其所须之处而委积此经所陈委积据会同师役行道所须故分布于道路远处须多故有积近处须少故有饮食及委也注庐若至一宿释曰云庐若今野候徙有庌也者此举汉法以况义汉时野路迎宾客之处皆有庌舍与庐相似云宿可止宿若今亭有室矣者案汉法十里有亭亭有三老人皆有宫室故引以为况也云一市之间有三庐一宿者十里二十里有庐三十里有宿四十里又有一庐五十里有市是其一市之间三庐一宿凡庐有四义十里有庐一也中田有庐二也易剥之上九云君子得舆小人剥庐注云小人傲狠当剥彻庐舍而去三也公刘诗云于时庐旅郑云庐舍安民馆舍施教令四也凡委积之事巡而比之以时颁之疏凡委至颁之释曰言凡委积上二文委积之事是也以时颁之则以待者是也小宗伯之职掌建国之神位右社稷左宗庙疏小宗至宗庙释曰建立也言立邦之神位者从内向外故据国中神位而言对下经在四郊等为外神也言右社稷左宗庙者案匠人亦云左宗庙右社稷彼掌其营作此掌其成事位次耳案礼记祭义注云周尚左又案桓公二年取郜大鼎纳于大庙何休云质家右宗庙尚亲亲文家右社稷尚尊尊若然周人右社稷者地道尊右故社稷在右是尚尊尊之义此据外神在国中者社稷为尊故郑注郊特牲云国中神莫大于社祭义注周尚左者据内神而言若据衣服尊卑先王衮冕先公鷩冕亦贵于社稷故云周尚左各有所对故注不同也注库门至即立释曰郑知库门内雉门外者后郑义以雉门为中门周人外宗庙故知雉门外库门内之左右也先郑云古者立位同字者是古者假借字同也云古文春秋者艺文志云春秋古经十二卷是此古文经所藏之书文帝除挟书之律此本然后行于世故称古文兆五帝于四郊四望四类亦如之疏兆五至如之释曰自此以下云外神从尊至卑故先云五帝此不云大帝者此文上下唯论在四郊以对国中右社稷左宗庙其大帝与昆仑自相对而在四郊之内有自然之圆丘及泽中之方丘以其不在四郊故不言也注兆为至北郊释曰云兆为坛之营域者案封人云社稷之壝谓壝土为之即此坛之营域一也不言坛者举外营域有坛可知云五帝苍曰灵威仰之等此于大宗伯释讫但彼据礼神玉币而言此据坛域处所而说故两处各言之也司农云四望道气出入者案上注司农以为日月星海后郑不从矣今此云道气出入与上注不同者以无正文故两注有异若然云道气出入则非日月星海谓五岳之等也故后郑就足之还为五岳之属解之先郑云四类三皇五帝九皇六十四民咸祀之者案史记云九皇氏没六十四民兴六十四民没三皇兴彼虽无三皇五帝之文先郑意三皇已祀之明并祭五帝三王可知后郑不从者以其兆五帝已下皆据外神大昊句芒等配祭而已今辄特祭人帝于其中非所宜故不从是以取五岳之属易之也后郑注云四类日月星辰者以其言类明以气类而为位以祭之故知是日月之等知兆日于东郊者案祭义云大明生于东故觐礼亦云拜日于东郊玉藻又云朝日于东门之外也又知兆月于西郊者月生于西知风师亦于西郊者以其五行金为旸土为风风虽属土秋气之时万物燥落由风故风亦于西郊也云兆司中司命于南郊者以其南方盛阳之方司中司命又是阳故司中司命在南郊也云兆雨师于北郊者以其雨是水宜在水位故知雨师在北郊天子四望诸侯三望境内山川案僖三十一年夏四月犹三望服氏云三望分野星国中山川又上文先郑云四望日月星海后郑必知望祭中无天神者案哀六年云初楚昭王有疾卜曰河为祟王弗祭大夫请祭诸郊王曰三代命祀祭不越望江汉睢漳楚之望也尔雅又云梁山晋望又案尚书云望于山川则知望祭中无天神可知若天神日月之等当入四类之内也若然尚书云望于山川必知四望非山川是五岳四窦者以其下云兆山川丘陵之等山川既在下故知此四望是五岳之属山川之大者也兆山川丘陵坟衍各因其方疏兆山至其方释曰案大司徒职地有十等此不言林泽原隰亦顺所可知故略不言也掌五礼之禁令与其用等疏注用等至军嘉释曰云用等牲器尊卑之差者谓若天子大夫已上大牢士少牢诸侯之大夫少牢士特牲之等其器谓若少牢四敦特牲二敦士二豆三俎大夫四豆五俎诸侯六豆七俎天子八豆九俎其余尊罍爵勺及飨食之等各依尊卑之差先郑云五礼吉凶宾军嘉者大宗伯职文辨庙祧之昭穆疏辨庙祧之昭穆释曰案礼记王制云天子七庙三昭三穆与大祖之庙而七诸侯二昭二穆与大祖之庙而五大夫一昭一穆与大祖之庙而三士一庙案祭法适士二庙王制不言之者取自上而下降杀以两故略而不言二庙者故此总云庙祧之昭穆诸侯无二祧谓始封大祖庙为祧故聘礼云不腆先君之祧是大祖为祧也注祧迁至曰穆释曰案祭法注祧之言超超然上去意以其远庙为祧故云上去意也周以文武为二祧文王第称穆武王第称昭当文武后穆之木主入文王祧昭之木主入武王祧故云迁主所藏之庙曰祧也云自始祖之后父曰昭子曰穆者周以后稷庙为始祖特立庙不毁即从不窋已后为数不窋父为昭鞠子为穆从此以后皆父为昭子为穆至文王十四世文王第称穆也辨吉凶之五服车旗宫室之禁疏辨吉至之禁释曰云吉凶之五服者皆据人数而云五也又云车旗宫室之禁者谓若典命云国家宫室车旗衣服礼仪以九以七以五为节言禁令者谓五服及车旗宫室皆不得上僭下逼当各依品命为法注五服至之服释曰案尚书五服五章才郑注云十二也九也七也五也三也又云子欲观古人之象日月星辰注云此十二章天子备有公自山而下孝经云非先王之法服注云先王制五服日月星辰服诸侯服山龙云云皆据章数而言今此注五服以为王及公卿大夫士之服不据章数为五者以其丧服自天子达于士唯一而已不得数服为五则知吉之五服亦不得数服故皆据人为五也掌三族之别以辨亲疏其正室皆谓之门子掌其政令疏掌三至政令释曰此三族谓父子孙一本而言推此而往其中则兼九族矣云辨亲疏者据己上至高祖下至玄孙傍至缌麻重服者则亲轻服者则疏也云正室皆谓之门子者还据九族之内但是适子正体主皆是正室亦谓之门子注三族至之事释曰云三族谓父子孙者此据已上亲父下亲孙是父子孙此即亲亲以三是也云以三为五者谓此父子孙之三以父亲祖以子亲孙则五也云以五为九者谓以祖亲曾高以孙亲曾玄即是以五为九也若然不言以五为七乃云以五为九者齐衰三月章云为曾祖郑注云服之数尽于五则高祖宜缌麻曾祖宜小功也据祖期则曾祖宜大功高祖宜小功也高祖曾祖皆有小功之差则曾孙玄孙为之服同也重其衰麻尊尊也减其日月恩杀也以此而言曾祖高祖服同齐衰三月则为曾孙玄孙服同缌麻三月以尊卑服同故经云以五为九不须言以五为七也云政令役守之事者案诸子职云掌国子之倅若有甲兵之事致于大子惟所用之是其役事案宫伯职云掌士庶子又有八次八舍宿卫之事是其守之事故总云政令役守之事也毛六牲辨其名物而颁之于五官使共奉之疏毛六至奉之释曰言辨其名物者若六牲皆有名若马牛羊豕犬鸡物色也皆有毛色若宗庙用骍之等云颁之于五官者六卿应言六官而云五者以其天官贰王治事尊而不使奉牲故五官也云使共奉之者谓充人养之至祭日之旦在庙门之前颁与五官使共奉之助王牵入庙即祭义所云卿大夫赞币而从之彼虽诸侯法可况天子也注毛择至主豕释曰先郑云司徒奉牛已下皆案职知之若大司徒有牛人即云奉牛牲宗伯职有鸡人即云供鸡牲司马职有羊人校人掌马即云共羊牲奉马牲司寇职有犬人即云奉犬牲是以先郑依而用焉唯司空职亡先郑知主豕者五行传听之不聪则有豕祸是豕属北方司空冬官故奉豕牲也辨六齍之名物与其用使六宫之人共奉之疏辨六至奉之释曰六谷云名物者谓六谷各有名其色异故云名物也云与其用者六谷所用若六牲六彝所用不同故须辨之云使六宫之人共奉之者黍稷簠簋是妇人所奉之事故使六宫之人奉之六宫之人谓若世妇职云女宫之宿戒者也注齍读至麦菰释曰读齍为粢者尔雅释草粢稷也粢字从米以次为声其齍字从皿以齐为声从皿不如从米故读粢也云六粢黍稷稻粱麦菰者约食医和王六食云黍稷稻粱麦菰而言辨六彝之名物以待果将疏注六彝至为祼释曰上二经皆云使共奉之此及下经不云使共奉之而云以待文不同者上二者官众故云使共奉此及下文并是司尊彝一职之事又是春官当司所主故直云以待也祼言将者将送也谓以圭瓒酌之送与尺及宾故云将六彝之名出司尊彝也云果读为祼者诸文皆云祼故读从之其实祼更读为灌辨六尊之名物以待祭祀宾客疏辨六至宾客释曰案司尊彝唯为祭祀陈六彝六尊不见为宾客陈六尊此兼言宾客则在庙飨宾客时陈六尊亦依祭礼四时所用唯在外野飨不用祭祀之尊故春秋左传云牺象不出门也若然案郁人云掌祼器凡祭祀宾客之祼事则上六彝亦为祭祀宾客而辨之而不言祭祀宾客者举下以明上故略而不言注待者至山尊释曰云待者有事则给之者所须则祭祀宾客是也上经六彝亦云以待郑不言者上经不言祭祀宾客先郑亦略而不言亦就此以待祭祀宾客而解之先郑解六尊亦据司尊彝而言也掌衣服车旗宫室之赏赐疏掌衣至赏赐释曰衣服谓若司服衮冕以下唯有大裘不可以赏赐以其诸侯不合用之是以鲁祭天用衮冕则二王后祭天亦不得用大裘也云车旗者谓若巾车金路象路革路木路及夏篆已下亦得依所乘者赐之唯玉路不得赐与大裘同是以鲁用殷之大路也注王以至以庸释曰引书者尚书舜典文孔云赐以车服旌其能用掌四时祭祀之序事与其礼疏注序事至之时释曰云序事卜日省牲之等者此以经云掌四时祭祀之序事谓次第先后故取上大宗伯凡祀大神享大鬼祭大祇帅执事而卜日已下之事下亦有省牲已下故取以证序事唯饔爨之言出于特牲即大宗伯云牲镬一也若国大贞则奉玉帛以诏号疏若国至诏号释曰此国大贞则大卜所云凡国大贞卜大迁之等视高作龟者是也注号神至大封释曰此言卜事而云神号者案大祝有神号币号又案下天府职云季冬陈玉以贞来岁之媺恶郑云问事之正曰贞谓问于龟大卜职大贞之属陈玉陈礼神之玉龟有天地四方则玉有六器者与此既言玉帛明亦有六币以礼神也先郑云大贞谓卜立君卜大封大卜文不言大迁者引文略也大祭祀省牲视涤濯祭之日逆齍省镬告时于王告备于王疏大祭至于王释曰此云省牲视涤濯省镬与大宗伯文同谓佐大宗伯其大宰省牲者察其不如法其逆齍即大宗伯莅玉齍者是也大宗伯莅之小宗伯迎之是相佐也其告时告备是其专职耳注逆齍至馔具释曰知齍受饎人之盛以入者案少牢饎爨在庙门之外明天子诸侯饎爨亦在庙门外今言迎齍明于庙门之外迎入向庙堂东实之于簠簋也云省镬视亨腥孰者案礼运云腥其俎孰其殽郑云腥其俎豚解而腥之孰其殽体解而爓之此谓祭宗庙朝践馈献节彼下文更有体其犬豕牛羊谓室中馈孰亦须镬郑不言略也云时荐陈之晚早者陈谓祭前陈馔于堂东荐谓荐之于神坐皆有晚早云备谓馔具者此馔具即堂东所陈陈备即告告王祭时已至当行事也凡祭祀宾客以时将瓒果疏注将送至璋瓒释曰云祭祀以时奉而授王者案小宰职云凡祭祀赞玉币爵之事祼将之事注云又从大宰助王也将送也祼送送祼谓赞王酌郁鬯以献尸惟人道宗庙有祼此小宗伯又奉而授王者此据授王彼小宰据授尸谓瓒既在王手小宰乃赞王授尸故二官俱言也云宾客以时奉而授宗伯者大宗伯云大宾客摄而载祼者是也云天子用圭瓒者玉人云祼圭尺有二寸者是也云诸侯用璋瓒者此谓未得圭瓒之赐者故王制云诸侯赐圭瓒然后为鬯未赐圭瓒则资鬯于天子是用璋瓒谓未得圭瓒赐者也是以祭义云君用圭瓒灌大宗用璋瓒亚灌郑云大宗亚灌容夫人有故是诸侯亦用圭瓒也若然天子用圭瓒则后亦用璋瓒也其诸侯未得圭瓒者君与夫人同用璋瓒也诏相祭祀之小礼凡大礼佐大宗伯疏诏相至宗柏释曰云诏相祭祀之小礼者谓王有故不亲行事使臣摄祭则为小礼故郑云群臣之礼云凡大礼佐大宗伯者大宗伯所云者小宗伯佐之也此经所云既未至职末辄言此者此已下皆小宗伯专行事不佐大宗伯故于中言之以结上也赐卿大夫士爵则傧疏赐卿至则傧释曰诸侯尊故大宗伯傧卿大夫士卑故小宗伯傧之注赐犹至服也释曰云赐犹命也者但命谓以简策以辞命之并加以服赐自是以车马赐之则赐命别矣而言赐犹命者欲见赐命相将之物故觐礼赐侯氏以车马及命书与箧服同时也云如命诸侯之仪者仪法虽同礼数则异也引公羊传者欲见赐命相将之事小祭祀掌事如大宗伯之礼大宾客受其将币之赍疏小祭至之礼释曰小祭祀谓王玄冕所祭则小宗伯专掌其事其法如大宗伯也注谓所至财物释曰此谓诸侯来朝觐礼毕每国于庙贡国所有行三享之礼诸侯以玉币致享既讫其庭实之物则小宗伯受之以东故云受其将币之赍也若大师则帅有司而立军社奉主车疏若大至主军释曰言大师者大起军师以征代云帅有司而立军社者谓小宗伯帅领有司大祝而立军社载于齐车以行云奉主车者谓迁庙主亦载于齐车以行也注有司至将行释曰郑知有司是大祝者是大祝职云大师设军社故也郑知王出军必先有事于社及迁庙而以其主行者见大誓及王制将出军皆云类于上帝宜于社又曾子问云以迁庙主行载于齐车故知也云社主曰军社者以其载社在于军中故以军社言之云迁主曰祖者此经直云奉主车虽不云祖郑意欲取尚书赏于祖为证故先言迁主曰祖也引春秋者定四年召陵之会将会卫子行敬子言于灵公曰会同难其使祝佗从祝佗曰君以军行祓社衅鼓祝奉以从若君行师从卿行旅从祝不出境祝佗言此者欲见召陵之会是朝聘吉行大祝不合行意时灵公抑遣行祝佗遂行引者欲见此经有司立军社是大祝之事也引曾子问者欲见军行天子诸侯皆用迁庙木主行之意也尚书者是甘誓启与有扈战于甘之野誓士众之辞引之者欲见军行须军社迁主也云社之主盖用石为之者案许慎云今山阳俗祠有石主彼虽施于神祠要有石主主类其社其社既以土为坛石是土之类故郑注社主盖以石为之无正文故云盖以疑之也云奉谓将行者以曾子问云载于齐车又尚书用命赏于祖故知奉谓将行也若军将有事则与祭有司将事于四望疏若军至四望释曰其四望者谓五岳四镇四渎王军将有事与敌合战之时则小宗伯与祭有司大祝之等祭四望之神以求福但四望之神去战处远者不必祭之王之战处要有近之者祭之故以四望言之也注军将至典焉释曰先郑以与祭以上绝读之若然则与祭者与祭何神乎其有司将事于四望则有司自有事于四望矣不干小宗伯辄于此言之见何义也于义不然故郑合为一事解之也郑知有司是大祝者案大祝职云大师国将有事于四望与此义同故知有司大祝知司马实典之者以其军事是司马所掌故知司马实典主其事也无正文故云盖以疑之也若大甸则帅有司而馌兽于郊遂颁禽疏若大至颁禽释曰言大甸者天子四时田猎也云则帅有司而馌兽于郊者谓田在四郊之外田讫以禽兽馈于郊者将入国过四郊四郊皆有天地日月山川之位便以兽荐于神位以歆神非正祭直是野馌兽于郊云遂颁禽者因事曰遂以在郊馌兽讫入至泽宫中而射以主皮行班余获射之礼故云遂颁禽注甸读曰田有司大司马之属馌馈也以禽馈至分之释曰甸者以郊外曰甸猎在甸地故云甸今读曰田者义将两兼非直猎在甸地亦得取田义以其似治田去不秀实故以田言之云有司大司马之属者以其军事是司马之事故大司马职云徒弊致禽馌兽于郊故知大司马之属但小宗伯不可帅大司马身故知所帅者司马之属官故以之属言之也云四方之神者即天地山川之等云郊有群神之兆者上文兆五帝于四郊四类四望亦如之兆山川丘陵各于其方是群神之兆也引诗传者证颁禽之义书传亦云焉大灾及执事祷祠于上下神示疏大灾及执事祷祠于上下神示释曰云大灾者谓国遭水火及年谷不熟则祷祠于上下天地神祇注执事大祝及男巫女巫至祷祠释曰郑知执事之中大祝及男巫女巫者见大祝职云国有大故天灾则弥祀社稷司巫云国大灾则帅巫而造巫恒男巫职中虽无事其司巫所帅者即帅男巫也女巫职云凡邦之大灾歌哭而请是以郑君历而言焉以充事也云求福曰祷得求曰祠两言之者欲见初祷后得福则祠之也王崩大肆以鬯渳疏注郑司至伸之释曰先郑与子春所解皆不释肆字故后郑就足之特解肆为始陈尸伸之者肆训为陈为伸故也必用鬯者以死者人所恶故以鬯浴尸使之香也大祝职云大丧始崩以肆鬯渳尸小祝又云大丧赞渳彼二官已掌之此言之者察其不如仪也及执事莅大敛小敛帅异族而佐疏注执事至相助释曰郑注执事是大祝之属者案大祝职云大丧赞敛明大祝执事小宗伯莅之云亲敛者盖事官之属为之者以其诸处更不见主敛事者事官又主工巧之事以无正文故疑事官之属为之也引丧大记者以天子之丧大小敛称数无文故约诸侯法推出天子敛之称数也案丧大记注小敛十九称法天地之成数故尊卑同至于袭与大敛乃异大敛五等诸侯同百称天子盖百二十称也天子大夫士约与诸侯之卿大夫士同以其执贽同故禄与庙数及袭敛亦无嫌也云异族佐敛疏者可以相助者此异族据姓而言之县衰冠之式于路门之外疏县衰至之外释曰式谓制及色故郑云制色宜齐同知式中兼有色者案礼记问丧云斩衰貌若苴齐衰貌若枲齐斩之衰其色亦如貌故郑知式中兼有色也但冠不据色是以丧服传云冠六升锻而勿灰明不色如苴也县衰冠太仆云县丧首服之法于宫门注云首服谓免髽笄裛广狭长短之数与此不同故彼别县之也及执事视葬献器遂哭之疏及执至哭之释曰此文承衰冠之下卜葬之上谓既殡之后事故礼记檀弓云既殡旬而布材与明器云执事视葬献器遂哭之谓献明器之时小宗伯哭此明器哀其生死异也注执事至代之释曰郑知执事是梓匠之属者以其明器所为是工巧之事梓人匠人见主工巧故知是梓匠也言之属者冬官总主人工事故以之属兼之但无正文故云盖以疑之也云至将葬献明器之材者亦约檀弓云既殡旬而布材故知将葬献材也又知献素献成皆于殡门外者见士丧礼云献材于殡门外西面北上綪主人遍视之如哭椁献素献成亦如之注云形法定为素饰治毕为成是其事也云王不亲哭有官代之者按士丧礼主人亲哭以无官此王不亲哭以其有官有官即小宗伯哭之是也卜葬兆甫竁亦如之疏卜葬至如之释曰王丧七月而葬将葬先卜墓之茔兆故云卜葬兆也云甫竁者既得吉而始穿地为圹故云甫竁也云亦如之者亦如上明器哭之但明器材哭于殡门外此卜葬地在圹所则哭亦与在殡所哭之相似故云亦如之注兆墓至之脺释曰孝经云卜其宅兆注兆以为龟兆解之此兆为墓茔兆者彼此义得两合相兼乃具故注各据一边而言也郑大夫读竁皆为穿此经唯有一竁而云皆在下冢人甫竁皆为穿也杜子春读竁为毳毳亦是穿当时有此语后郑从之故云皆谓葬穿圹也云今南阳名穿地为竁声如腐脆之脆者时南阳郡人名穿地为竁竁之声如腐脆之脆则以竁为脆也既葬诏相丧祭之礼疏注丧祭至祖父释曰郑知丧祭是虞祔也者以文承卜葬之下成葬之上其中唯有虞祔而已故以虞祔解之也檀弓曰葬日虞弗忍一日离也者自始死至葬前未忍异于生故无尸而设奠象生时荐羞于坐前也既葬送形而往迎魂而反日中而虞虞者郑注士虞礼云虞安也所以安神是也葬之朝为大遣奠反日中而虞是不忍一日使父母精神离散故云不忍一日离也云是日也以虞易奠者以士虞礼云男男尸女女尸为神象鬼事之是以虞易奠也云卒哭日成事是日也以吉祭易丧祭者案士虞礼三虞卒哭俱用刚日云哀荐成事故檀弓记人解士虞礼云卒哭曰成事祭以吉为成故云是日也以吉祭易丧祭虞祭是也云明日祔于祖父者引之证经丧祭为虞祭又为祔祭士之礼葬用柔日假令丁日葬葬日第一虞隔戊日己日为第二虞后虞改用刚用庚日卒哭亦用刚日隔辛日壬日为卒哭祭其祔祭又用柔日则癸日为祔祭是士从始虞至祔日总用七日以此差之大夫五虞诸侯七虞天子九虞相次日数可知耳此丧中自相对虞为丧祭卒哭即为吉祭以卒去无时哭哀杀故为吉祭若丧中对二十八月复平常为吉祭则禫祭已前皆为丧祭也若然丧中自相对虞为丧祭卒哭为吉祭而郑云丧祭虞祔并祔祭亦为丧祭者此郑欲引檀弓并祔祭总释故丧中之祭总为丧祭而言其实卒哭既为吉祭祔祭在卒哭后是吉祭可知也成葬而祭墓为位疏成葬至为位释曰云成葬者谓造丘坟已讫以王之灵柩托于此土故祭后土之神使安祐之当设祭位于墓左也注成葬至之尸释曰成葬丘已封也者案冢人以爵等为丘封之度据彼有丘封之文故依而言之云天子之冢盖不一日而毕者案檀弓云有司以几筵舍奠于墓左反日中而虞注云所使奠墓有司来归乃虞也则虞祭在奠墓后以其王之坟盖高四尺故日中虞祭待奠墓有司来归此上文既云诏相丧祭则虞祭讫矣于下乃云成葬祭墓为位则虞祭不待奠墓有司来归者由天子之冢高大盖不一日而毕故设经丧祭在成葬之上也引冢人职者证祭墓为位时冢人为尸以祭后土也凡王之会同军旅甸役之祷祠肄仪为位疏凡王至为位释曰言王有会同军旅甸役之事皆有祷祠之法云肄仪为位者数者祷祠皆须豫习威仪乃为之故云肄仪也当习威仪之时则小宗伯为位也国有祸灾则亦如之疏国有至如之释曰祸灾谓国遭水火凶荒则有祷祈之事故云亦如之凡天地之大灾类社稷宗庙则为位疏凡天至为位释曰天灾谓日月食星辰奔殒地玄谓震裂则类祭社稷及宗庙则亦小宗伯为位祭之注祷祈至为之释曰凡言类者皆谓依事类而为之但求福曰祷祷轻得求曰祠祠礼重则祠者依正祭之礼也则祷礼轻者虽依正礼祭馔略少凡国之大礼佐大宗伯凡小礼掌事如大宗伯之仪疏凡国至之仪释曰凡言大礼者王亲为之者小礼者群臣摄而为之者小礼小宗伯专掌其事是法如大宗伯之仪但非王亲行则谓之小礼也肆师之职掌立国祀之礼以佐大宗伯疏肆师至宗伯释曰肆师是宗伯之考每事皆佐宗伯此经与下为目其立国祀之礼则下经所云立大祀已下是也立大祀用玉帛牲牷立次祀用牲币立小祀用牲疏立大至用牲释曰此则佐宗伯之事案大宗伯有禋祀已下并宗庙六享之事此肆师陈用玉帛牲牷之等注郑司至百物释曰司农云大祀天地至司命以下先郑据大宗伯直据天神大次小而言唯天神中兼言地而已其于地示不言次小人鬼之中又不言大次小故后郑就足之耳后郑云大祀又有宗庙者以其先郑于大祀中无人鬼故后郑特举之云次祀又有社稷五祀五岳者此后郑特举社稷已下者以先郑次祀中不言血祭社稷已下故也云小祀又有司中风师雨师山川百物者此后郑见先郑天神小祀中唯云司命以下其言不备故具之山川百物就足先郑地示小祀耳若然后郑直云大祀又有宗庙更不言宗庙次小祀者但宗庙次祀即先公是也不言之者已于酒正云次祀鷩冕毳冕所祭已其于彼故也又不言宗庙小祀者宗庙小祀其神不明马君虽云宗庙小祀殇与无后无明文故后郑亦不言也经言立大祀用玉帛牲牷者天神中非直有升烟玉帛牲亦有礼神者也地示中非直瘗埋中有玉帛牲亦兼有礼神玉帛牲也宗庙中无烟瘗埋直有礼神币帛与牲又不见有礼神之玉或可以灌圭为礼神之玉亦通一涂立次祀用牲币者天神日月星辰地示血祭社稷五祀五岳是也宗庙次祀已下与大祀同亦直有礼神币帛而已以岁时序其祭祀及其祈珥疏以岁至祈珥释曰言岁时序其祭祀者即上立大祀已下至小祀皆依岁之四时次序其大小先后也及其刉珥谓衅礼之事用毛牲即曰刉用羽牲即曰卹注序第至社也释曰云序第次其先后者不必先大后小天地人之鬼神各有大次小或小而应先或大而应后各自当其时以祭之故云第次其先后也云故书祈为几杜子春读几当为祈珥为饵者皆无义所取故郑不从之也玄谓祈当为进禨之禨者案礼记玉藻沐毕云进禨郑以为沐而饮酒曰禨彼禨为禨福之义此直取音读不取其义云珥当为卹者经言珥是玉珥非取血之义故读从杂记下血傍为之也云杂记曰成庙则衅之雍人举羊升屋自中者谓升上其屋当屋嵴之中央云门夹室皆用鸡者谓庙门及两厢夹室三处皆用鸡其卹皆于屋下者谓三处皆不升屋而在屋下杀鸡也云割鸡门当门夹室中室者中谓当室中央云然则是禨谓羊血也者郑既引杂记之卹欲破经珥及子春饵之意也云小子职曰掌珥于社稷祈于五祀是也者引证血傍为之以证卹义也其祈字犹不从故彼注引秋官士师曰凡刉卹则奉大牲毛牲曰刉羽牲曰卹此刉卹正字与若然刉既正字而读从进禨者且从故书禨音耳至士师别为正解也云春秋传曰者公羊传文引之者谓证卹是取血以衅之事大祭祀展牺牲系于牢颁于职人疏大祭至职人释曰肆师以将有天地宗庙大祭祀牧人以牲与充人之时肆师省阅其性看完否及色堪为祭牲乃系于牢颁付于职人也注展省至门人释曰郑读职为枳者但三百六十官皆有职司若言职则无所指斥若为枳为声谓置臬之时枳枳然作声故读从枳可以系牲者也云此枳人谓充人及监门人者案充人云祀五帝系于牢刍之三月凡散祭祀之牲系于国门使养之故知枳人是此二官也言此枳人对彼枳人不要是充人监门人也牛人所云枳人者彼郑注充人并牧人在其中矣此有监门人者谓兼祭诸神司中之等凡祭祀之卜日宿为期诏相其礼视涤濯亦如之疏凡祭至如之释曰言凡祭祀之卜日谓天地宗庙之等将祭前有散齐七日致齐三日十日矣若然卜日吉则齐今云祭祀之卜日宿为期则是卜前之夕与卜者及诸执事者以明旦为期也云诏相其礼者谓肆师诏告相助其卜之威仪及齐戒之礼云视涤濯亦如之者谓祭前之夕视涤濯祭器亦诏相其礼故云亦如之祭之日表齍盛告絜展器陈告备及果筑鬻相治小礼诛其慢怠者疏祭之至怠者释曰云祭之日表齍盛告絜者当祭之日具其黍稷等盛于簠簋陈于庙堂东又以徽识表其名又告絜净云展器陈告备者谓祭日旦于堂东陈祭器实之既讫则又展省视之而告备具故云展器陈告备也云及果筑鬻者谓于宗庙有祼案礼记杂记筑郁臼以掬杵以梧而筑郁金煮以和鬯之酒以泲之而祼矣云相治小礼者谓群臣行事则肆师相治之云诛其慢怠者谓执事之人有惰慢懈怠者则诛责之注粢六至为鬯释曰尔雅云粢稷也彼特训粢为稷者以稷为五谷之长其总而言之六谷皆是粢故此经据六谷为粢故郑云粢六谷也案食医和王六食黍稷稻粱麦菰六食即膳夫云六谷一物故郑云六谷也郑司农云筑煮筑香草煮以为鬯者此言筑鬻郁人云祼事和郁鬯谓取郁金煮和鬯之酒泲以祼神及宾客故二郑俱言之云皆谓徽识也者以剽表字虽不同俱是徽识也于六粢之上皆为徽识小旌书其黍稷之名以表之余馔不表独此表之者以其余器所盛各异睹器则知其实此六谷者簠盛稻粱簋盛黍稷皆有会盖覆之睹器不知其实故特须表显之也但郁人自掌郁此又掌之者彼官正职此肆师察其不如仪者也掌兆中庙中之禁令疏掌兆至禁令释曰案小宗伯云兆五帝于四郊已下则四郊之上神兆多矣皆掌不得使人于犯神位七庙亦然故云掌其禁令也注兆坛茔域释曰凡为坛者四面皆茔域围之若宫墙然故云兆坛茔域也凡祭祀礼成则告事毕大宾客莅筵几筑鬻疏大灾至筑鬻释曰案大行人云上公再祼而酢侯伯一祼而酢子男一祼不酢大宗伯云大宾客摄而载祼则此官主以筑郁金煮之和鬯酒也筵几云莅玄谓司几筵设之肆师临之也注此王至宾客释曰言此以对彼彼则上经筑鬻礼宗庙神也赞果将疏注酌郁至载祼释曰此据大宗伯职而言案小宰亦云宾客赞祼者容有故相代也大朝觐佐傧疏注为承傧释曰此言大朝觐为承傧谓大会同朝觐时若四时常朝则小行人为承傧小行人所云者是也共设匪瓮之礼疏共设至之礼释曰此肆师不掌饮食而共设者肆师主礼事谓依礼使掌客之等及诸官告设之也注设于至致飨释曰郑知设于宾客之馆者凡待宾客之礼飨食在庙其器不用匪瓮今言共设篚瓮明是王不亲飨食于宾馆设之可知引公食礼者欲见此经与彼同同是不亲食之事又欲破篚从筐之事也云字之误与者无正文约同彼故云与以疑之也云礼不亲飨则以酬币致之者此亦公食大夫礼文云或者匪以致飨者郑君向引公食大夫须破匪从筐又言飨礼者飨礼亡无妨致飨时用匪不用筐但无正文故云或以疑之也飨食授祭疏注授宾祭肺释曰飨大牢以饮宾献依命数食者亦亨大牢以食宾举依命数云授祭者祭谓祭先造食者案膳夫云授王祭则此授祭者非授王可知故郑云授宾祭肺也必知祭肺者有虞氏祭首夏后氏祭心殷祭肝周祭肺肺周所祭故知祭者祭肺也与祝侯禳于畺及郊疏与祝至及郊释曰侯者候迎善祥禳者禳去殃气故肆师与小祝为此侯禳二事于畺及郊凡侯禳从内向外应先言郊后言畺令先言畺到言之者可远则远可近则近任当时之宜故到文以见义也注侯禳至十里释曰知畺五百里者王畿千里中置国城面五百里故大司马云方千里曰国畿也知远郊百里者司马法文知近郊五十里者案尚书君陈序云分正东郊成周郑彼注云成周在近郊五十里案今河南洛阳相去则然以其汉法于王城置河南县于成周置洛阳县相去见五十里是近郊五十里故云东郊也大丧大渳以鬯则筑鬻疏大丧至筑鬻释曰上小宗伯大丧以鬯渳则肆师与之筑郁金香草和鬯酒以浴尸使之香也令外内命妇序哭疏令外至序哭释曰案下注六乡以出及朝廷卿大夫妻皆为外命妇其内命妇即下经内命女是也谓三夫人已下至女御也注序使相次秩释曰哭法以服之轻重为先后若然则内命妇为王斩衰居前诸臣之妻从服齐衰者居后也禁外内命男女之衰不中法者且授之杖疏禁外至之杖释曰外内命男女为王虽有齐斩不同其衰皆有升数多少及裁制故禁之使依法也云且授之杖者外内命男及内命女皆为王斩者有杖授之其外命女为王齐衰无杖故云且见不定之义也注外命至制云释曰云内外男女者无正文郑以意言之以王宫为正朝廷在王宫内为内命男故以六乡六遂及公邑大夫等皆为外命男其妻总为外命女者此对三夫人已下既为内命女则此朝廷及六乡以外卿大夫妻为外命女可知云丧服为夫之君齐衰不杖者是丧服不杖齐衰章文云内命女王之三夫人以下者通九嫔二十七世妇八十一御妻皆为王斩衰而杖也云不中法违升数与裁制者诸臣妻为夫之君义服衰六升诸臣为王义服斩衰衰三升半冠六升三夫人已下为王正服斩衰衰三升是其数也言裁制者据丧服云凡衰外削幅裳内削幅幅三袧已下具有裁制司农所云三日授子杖五日授大夫杖七日授士杖虽云旧说仍是四制之文也玄谓王丧依诸侯者王丧诸臣等无授杖之日数以诸侯之臣与王之臣同斩衰杖竹故授杖日数亦宜同也以檀弓云天子崩三日祝先服郑注云祝佐含敛先病明子与夫人亦服矣则天子之子及后亦服矣五日官长服注官长大夫士明天子三公已下及三夫人已下亦服矣但服杖俱时有服即杖矣唯天子服授杖亦当七日矣是以王丧约同诸侯之法也凡师甸用牲于社宗则为位疏凡师至为位释曰师谓出师征伐甸谓四时田猎二者在外或有祈请皆当用牲社及宗时皆肆师为位祭也注社军至宗庙释曰云社军社也者在军不用命戮于社又君以军行祓社衅鼓故名军社也郑知宗迁主者曾子问云师行必以迁庙主行载于齐车故知迁主也尚书传曰王升舟已下者谓说武王于文王受命十一年观兵之时武王于孟津渡河升舟大水在前鼓钟亚亚王舟后观台亚者观台可以望气祥亚鼓钟后将舟亚者以社主主杀戮而军将同故名社主为将将舟在亚观台后宗庙亚者宗庙则迁主也亚在将舟后引之者证在军有社及宗之意也异义公羊说天子有三台有灵台所以观天文有时台以观四时施化有囿台所以观鸟兽鱼鳖诸侯卑无灵台不得观天文有时台囿台左氏说天子有灵台诸侯有观台若然文王时已有灵台今武王而曰观台者郑君之意观台则灵台对文有异散文则通类造上帝封于大神祭兵于山川亦如之疏类造至如之释曰上经用牲于社宗据在军下云师不功据败退后即此经据克胜后事告天及社之事注造犹至牧室释曰诸文皆云造于祢类于上帝造属于祢此以类造同云于上帝则造与类同属于上帝故郑云造犹即与造门之造同也云为兆以类礼即祭上帝者若依国四郊则自有寻常兆域今战讫而祭故须新为坛兆故郑云为兆也郑知类礼依郊祀而为之者此直是告祭非常非是祷祈之所祭故知依正礼郊祀而为之谓四时迎气于四郊皆是也云大神社及方岳知者以其命所报告皆是出时告者以出时类于上帝宜于社造于祢今大神文在上帝下而云封祭之明是社也知兼有方岳者见小宗伯云军将有事于四望谓将战时今战讫所告明兼祭方岳方岳即四望也云山川盖军之所依止者以其山川众多不可并祭军旅思险阻军止必依山川故知祭军所依止者也云大传者礼记大传篇云牧之野武王之大事也者牧誓序云时甲子昧爽武王与受战于牧野郑注云纣近郊三十里名牧是武王伐纣之事故云大事云既事而退者武王与纣于牧地战纣败退入纣都自焚于宣室武王入纣都既封建乃退向牧地而柴于上帝者以实柴祭帝即此经类于上帝一也云祈于社者即此经封于大神一也云设奠于牧室者谓祭行主文王于牧野之室于此文无所当连引之者欲见此经亦当有祭行主不言者文不备也凡师不功则助牵主车疏凡师至主车释曰师不功谓战败云助牵主车者主中有二为社之石主迁庙木主也注助助至所得释曰知助助大司马也者案大司马职云若师不功则厌而奉主车故知此肆师助大司马也若然案小宗伯云立军社奉主车谓未败时若败即大司马奉之凡四时之大甸猎祭表貉则为位疏凡四至为位释曰案大司马仲冬教大阅教战讫入防将田既陈乃设驱逆之车有司马表貉于陈前此时肆师为位而祭也注貉师至黄帝释曰知貉师祭也者尔雅云是类是祃故知貉为师祭也云貉读为十百之百者郑以声读之必名此祭为貉者以其取应十得百为十倍之义云祭造军法者凡言祭者祭先明是先世创首造军法者也云祷气势之增倍也者谓祷祈使师有气势望得所获增益十倍还释貉字之意也云其神盖蚩尤或曰黄帝者案史记黄帝与蚩尤战于涿鹿之野俱是造兵之首案王制云天子将出类乎上帝注云帝谓五德之帝是黄帝以德配类则貉祭祭蚩尤是以公羊说曰师出曰祠兵入曰振旅祠者祠五兵矛戟剑楯弓鼓及祠蚩尤之造兵者谨案三朝记曰蚩尤庶人之强者何兵之能造故郑云或曰黄帝也故礼说云黄帝以德行蚩尤与黄帝战亦是造兵之首故汉高亦祭黄帝蚩尤于沛庭也尝之日莅卜来岁之芟疏尝之至之芟释曰秋祭曰尝以其物新熟可尝而为祭名也正当尝祭日肆师莅卜来岁之芟者以其余事卜则大宗伯莅卜或大卜莅卜此及下三事皆肆师莅卜也则陈龟贞龟命龟示高作龟使卜师卜人之等为之注芟芟至泽泽释曰芟芟草对柞是杀木引诗者欲见载芟即此经芟也云载柞者柞是除木于经虽无所当欲见有草则芟之有木则柞之皆是治田以稼种故并言之也云其耕泽泽者既除草木则耕之泽泽和柔也狝之日莅卜来岁之戒疏狝之至之戒释曰谓肆师正当出狝田之日则卜来岁之戒不虞之事注秋田至之备释曰秋田曰狝大司马职文云始习兵戒不虞者郑解不于春芟夏苗莅卜来岁之戒必于秋狝之日为戒者以其春教振旅夏教茇舍非正习兵秋教治兵之日故于是戒不虞世言不虞者虞度也以兵寇之事来否不可亿度当豫戒备之故郑云卜者问后岁兵寇之备也社之日莅卜来岁之稼疏社之至之稼释曰类上文尝狝是秋则此社亦是秋祭社之日也言莅卜来岁之稼者祭社有二时谓春祈秋报报者报其成熟之功今卜者来岁亦如今年宜稼以不但春稼秋穑不言穑而言稼者秋穑由于春稼故据稼而言之注社祭至所宜释曰案郊特性云社祭土而主阴气也取财于地取法于天又孝经纬云社者五土之总神故云社祭土而取财焉若国有大故则令国人祭疏注大故至禜酺释曰知大故是水旱凶荒者以其命国人祭明大故是天下皆有故知水旱凶荒凶荒谓年谷不熟知所命祭是社及禜酺者经云命国人祭案地官州祭社党祭禜族祭酺于六遂之中亦县祭社鄙祭禜酂祭酺皆是国人所祭之事也岁时之祭祀亦如之疏岁时至如之释曰云岁时之祭祀者上经据祷祈非时祭故此经见其常祭也云亦如之者亦命国人祭也注月令至一隅释曰凡言岁时者谓岁之四时月令唯见一时故郑云此其一隅也若然月令唯言春者特举春祈而言举一隅可以三隅反则余三时亦祭也凡卿大夫之丧相其礼疏注相其适子释曰郑知相适子者庶子无事适子则有拜宾送宾之事且卿大夫适子为天子斩衰故知所相者适子也凡国之大事治其礼仪以佐宗伯疏凡国至宗伯释曰案小宗伯已云佐宗伯此又言之者但肆师与小宗伯中下大夫命数是一故二人同佐宗伯无嫌也案大宗伯云治其大礼小宗伯云相治小礼此又云治其礼仪者谓佐大小宗伯治之谨习其事也凡国之小事治其礼仪而掌其事如宗伯之礼疏凡国至之礼释曰此一经于职末总结之也郁人掌祼器疏注祼器至与瓒释曰知祼器中有彝及舟者此经下文云和郁鬯以实彝又见司尊彝云春祠夏禴祼用鸡彝鸟彝皆有舟秋冬及追享朝享皆云焉故知有彝舟也知有瓒者案礼记王制云诸侯赐圭瓒然后为鬯尚书序云平王钖晋文侯鬯圭瓒皆与鬯相将即下文祼玉是也故知祼器中有瓒瓒则兼圭瓒璋瓒也凡祭祀宾客之祼事和郁鬯以实彝而陈之疏凡祭至陈之释曰天地大神至尊不祼至于山川及门社等事在鬯人亦无祼事此云祭祀唯据宗庙耳其宾客祼则大行人云公再祼之等是也云和郁鬯者谓和鬯人所造黍之鬯酒也为宗庙宾客用郁者则肆师筑郁金草煮之以和鬯酒更和以盎齐泲之以实彝陈于庙中飨宾客及祭宗庙之处也注筑郁金煮之以和鬯酒至若兰释曰郑知筑郁金草煮之者见肆师云筑故知之也司农云十叶为贯百二十贯为筑者未知出何文云以煮之鐎中停于祭前者此似直煮郁停之无鬯酒者文略其实和鬯酒也云郁为草若兰者兰则兰芝以其俱是香草故比类言之案王度记云天子以鬯诸侯以薰大夫以兰芝士以萧庶人以艾此等皆以和酒诸侯以薰谓未得圭瓒之赐得赐则以郁耳王度记云天子以鬯及礼纬云鬯草生庭皆是郁金之草以其和鬯酒因号为鬯草也凡祼玉濯之陈之以赞祼事疏凡祼玉濯之陈之以赞祼事释曰此祼玉即圭璋是也故玉人典瑞皆云祼圭尺有二寸礼记郊特牲云灌以圭璋用玉气也注祼玉谓圭瓒璋瓒释曰案礼记祭统云君用圭瓒祼尸太宗用璋瓒亚祼郑云太宗亚祼容夫人有故摄焉若然王用圭瓒后用璋瓒可知故郑并言之也诏祼将之仪与其节疏诏祼至其节释曰云祼将之仪者即是奉玉送祼之威仪云节者即早晚时节故两言之注节谓至之时释曰云奉玉谓王与后祼时奉瓒而酌郁鬯云送祼者谓送之以授尸尸得祭之哜之奠之不饮故上文司农云停于祭前也凡祼事沃盥疏凡祼事沃盥释曰凡言非一若宾客则大宗伯祼若祭祀王及后祼皆郁人沃以水盥手及洗瓒也大丧之渳共其肆器疏注肆器至夷盘释曰肆训为陈故郑云谓陈尸之器也云丧大记云君设大盘造冰焉大夫设夷盘造冰焉者此谓二月已后至八月郑注丧大记造犹内也引汉礼大盘广八尺长丈二深三尺赤中夷盘小焉云士并瓦盘无冰者则盛水以寒尸士丧礼君赐冰用夷盘云设床礻亶笫有枕者此谓陈尸之床设冰于其下云天子亦用夷盘者凌人职云大丧共夷盘冰此夷盘则诸侯大盘之类与大夫夷盘同名耳大小则异也及葬共其祼器遂貍之疏注遣奠至于此释曰知葬共祼器据遣奠时者以葬时不见有设奠之事祖祭已前奠小不合有彝器奠之大者唯有遣奠故知于始祖庙中厥明将葬之时设大遣奠有此祼器也此即司尊彝云大丧存奠彝者是也以奠无尸直陈之于奠处耳言貍之于祖庙阶间者此案曾子问无迁主者以币帛皮圭以为主命行反遂貍之于祖庙两阶之间此大遣奠在始祖庙事讫明亦貍之于阶间也云明奠终于此者自此已前不忍异于生设奠食象生而无尸自此已后葬讫反日中而虞则有尸故士虞礼云男男尸女女尸以神事之谓之祭异于生故云明奠终于此也大祭祀与量人受举斝之卒爵而饮之疏大祭至饮之释曰此大祭祀云受嘏谓祭宗庙者也云与量人受举嘏之卒爵而饮之者谓王酳尸后尸嘏王之节也注斝受至相成释曰郑知斝是受福之嘏非天子奠斝殷爵名者案郊特牲云举斝角诏妥尸其时无郁人量人受爵饮之法唯有受嘏时受王卒爵饮之礼故破斝为受福之嘏也云王酳尸尸嘏王此其卒爵也者此约少牢特牲礼故郑即引少牢以为证也云少牢馈食礼主人受嘏诗怀之卒爵者天子诸侯祭有二灌朝践馈献大名二献之事乃有阴厌迎尸入户尸食讫王酳尸大夫士无馈献已前之事直有阴厌已后酳尸之事天子诸侯祭礼亡故阴厌已后取少牢特牲续之今献郁人量人之节当大夫献祝及佐食之时云主人受嘏诗怀之者谓阴厌后迎尸入升席坐尸食讫主人酳尸尸酢主人在尸东西面受尸酢时尸命祝嘏主人以大福遂以黍稷肺授主人诗承也主人承之内于怀中挂于季指乃拜而饮卒爵也云执爵以兴出宰夫以笾受啬黍者啬黍即所敛聚黍稷肺授之者也云主人尝之乃还献祝此郁人受王之卒爵亦王出房时也者大夫士有献祝及佐食无献郁人量人法天子有献郁人量人之礼无祝及佐食之事但其节同故引为证也云必与量人者郁人赞祼尸者即上文赞祼事诏祼将之仪是也云量人制从献之脯者案量人云凡祭祀飨宾制其从献脯之数量是也云事相成者前祼后献祭事乃成故云事相成也鬯人掌共鬯而饰之疏鬯人至饰之释曰云掌共鬯者此直共黍之酒无郁也故注云不和郁者也郑知饰之谓设巾者此上下虽无设巾之事案幂人云以疏布巾幂八尊以画布巾幂六彝凡王巾皆黼凡尊皆有巾幂明鬯之酒尊亦设巾可知故知所饰者设巾也凡祭祀社壝用大罍疏注壝谓至瓦罍释曰壝谓委土为墠坛所以祭者谓四边委土为壝于中除地为墠墠内作坛谓若三坛同墠之类也此经云社壝谓若封人及大司徒皆云社壝皆直据外壝而言也知大罍是瓦罍者瓬人为瓦簋据外神明此罍亦用瓦取质略之意也禜门用瓢赍疏注禜谓至为尊释曰郑知禜谓营酂者欲见祭神非一取营酂而祭之义故也郑知门是国门者礼记祭法云天子祭七祀有国门故知也春秋传者昭元年子产辞彼先云山川后云日月此先云日月者郑君所读春秋先日月与贾服传不同故也彼无不时此有之者郑以义增之非传文引之者证禜是营酂而祭之义引庄二十五年传者证有门之义但彼讥伐鼓用牲其大水祭门是也玄谓赍读为齐者以其割齐为尊亦取质略之意故不从子春也庙用脩凡山川四方用蜃凡祼事用概凡疈事用散疏注祼当至曰散释曰郑破祼为埋者若祼则用郁当用彝尊不合在此而用概尊故破从埋也埋谓祭山林则山川用蜃者大山川司农云脩谟概散皆器名者先郑从古云谟后郑亦不从之矣玄谓庙用脩者谓始禘时者谓练祭后迁庙时以其宗庙之祭从自始死已来无祭今为迁庙以新死者木主入庙特为此祭故云始禘时也以三年丧毕明年春禘为终禘故云始也云自馈食始者天子诸侯之祭自灌始有朝践馈献乃有馈食进黍稷大夫士礼无馈献已前事直有馈食始即特牲少年皆云馈食之礼是也今以丧中为吉祭不可与吉时同故略同大夫士礼且案大宗伯宗庙六享皆以祼为始当在郁入用彝今不用郁在鬯人用卣尊故知略用馈食始也若然郑知义迁庙在练时者案文二年谷梁传云作主坏庙有时日于练焉坏庙坏庙之道易檐可也改涂可也尔时木主新入庙禘祭之是以左氏说凡君薨祔而作主特祀主于寝毕三时之祭期年然后烝尝禘于庙许慎云左氏说与礼同郑无驳明用此礼同义与谷梁传合贾服以为三年终禘遭烝尝则行祭礼与前解违非郑义也郑知脩蜃概散皆漆尊也者以称散凡物无饰曰散直有漆明概蜃之等漆外别有饰故知皆尊也郑以脩从卣者诗与尚书及尔雅皆为卣脩字于尊义无所取故从卣也云卣中尊谓献象之属者案下司尊彝职云春祠夏礿祼用鸡彝鸟彝朝践用两献尊馈献用两象尊皆有罍诸臣之所酢是尊者彝为上罍为下献象之属在其中故云中尊献象之属更云彝为上罍为下者欲推出卣为中尊之意也云之属者秋冬及追享朝享皆彝为上罍为下着尊壶尊之等在其中也云蜃画为蜃彩者亦谓漆画之云蚌曰合浆尊之象者蚌蛤一名含浆含浆则是容酒之类故画为蜃而尊名也云概尊以朱带者玄纁相对既是黑漆为尊以朱带落腹故名概概者横概之义故知落腹也云无饰曰散者以对概蜃献象之等有异物之饰此无故曰散云疈事者即大宗伯云疈辜祭四方百物者也大丧之大渳设斗共其衅鬯疏注斗所至为徽释曰郑云衅尸以鬯酒使之香美者案肆师云大丧筑则此鬯酒中兼有郁金香草故得香美也司农云衅读为徽者以鬯衅尸故以徽为庄饰义也凡王之齐事共其鬯疏注给淬浴释曰郑知王齐以鬯为洗浴以其鬯酒非如三酒可饮之物大丧以鬯浴尸明此亦给王洗浴使之香美也凡王吊临共介鬯疏凡王至介鬯释曰介副也王吊临诸臣则有副使从行者天子所往停在诸侯之庙祝致辞告庙介使则进此鬯于神前故云介鬯注以尊至进鬯释曰云以尊适卑曰临者欲解临非如杂记云上客临彼谓哭临也此王吊诸侯诸臣故以以尊适卑解之引春秋者昭三年齐晏婴辞引之者证以尊适卑称临之义司农云鬯香草者见王度记云天子以鬯诸侯以薰礼纬亦云鬯草生庭故知鬯香草也此真是鬯无香草故后郑不从也云王行吊丧被之故曰介者先郑之意以介为被似若春秋被练之义故云被之后郑亦不从玄谓曲礼曰者下曲礼文云挚天子鬯者彼挚下与天子鬯诸侯圭卿羔已下为目此天子以鬯为挚若卿羔之类但天子至尊不自执使介为执致之以礼于鬼神与者无正文盖置于神前故云与以疑之云檀弓曰者此亦下曲礼文言檀弓者误案彼注云畛致也谓使祝告至于鬼神王至尊臣不名君故云某父且字也乡大夫之职各掌其乡之政教禁令疏乡大至禁令释曰六乡大夫各掌其乡之政令及十二教与五禁号令皆掌之注郑司至为乡释曰案上文五州为乡故知万二千五百家为乡正月之吉受教法于司徒退而颁之于其乡吏使各以教其所治以考其德行察其道艺疏正月至道艺释曰言正月之吉者谓建子之月月朔之日云受法于司徒者谓若大司徒职十二教已下其法皆受于司徒而来云退而颁之于其乡吏者谓已于司徒受得教法遂分与州长已下至比长云使各以教其所治者亦谓州长已下至比长各教所治也云考其德行者谓乡大夫以乡三物教万民遂考校其万民有六德六行之贤者云察其道艺者谓万民之中有六艺者并拟宾之注其乡吏州长以下释曰以其比长以上至州长皆属乡大夫故知乡吏州长以下至比长以岁时登其夫家之众寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍以岁时入其书疏以岁至其书释曰云以岁时者谓岁之四时登犹成也定也夫家谓男女谓四时成定其男女多少云辨其可任者谓分辨其可任使者云国中自七尺以及六十者七尺谓年二十知者案韩诗外传二十行役与此国中七尺同则知七尺谓年二十云野自六尺以及六十有五者六尺谓年十五故论语云可以托六尺之孤郑注云六尺之孤年十五已下彼六尺亦谓十五郑言已下者正谓十四已下亦可以寄托非谓六尺可通十四已下郑必知六尺年十五者以其国中七尺为二十对六十野云六尺对六十五晚校五年明知六尺与七尺早校五年故以六尺为十五也云皆征之者所征税者谓筑作挽引道渠之役及口率出钱若田猎五十则免是以祭义云五十不为甸徒若征伐六十乃免是以王制云六十不与服戎彼二者并不辨国中及野外之别云其舍者谓不给繇役则国中贵者已下是也云以岁时入其书者此上所云皆岁之四时具作文书入于大司徒故云岁时入其书也注登成也至司徒释曰云登成也定也者以其夫家众寡若不作文书则多少齿岁不定若作文书多少成定故云登成也定也云国中城郭中也者以其对野故知国中是城郭中也云晚赋税而早免之者以其经云七尺及六十对野中六尺至六十五是其晚赋税而早免之云以其所居复多役少者以此经云国中贵者至疾者皆舍据国中而言是其国中复多役少也郑司农云四事皆若今者并举汉法况之玄谓入其书者言于大司徒知者以其上云受法于司徒故知入其书者言于大司徒三年则大比考其德行道艺而兴贤者能者乡老及乡大夫帅其吏与其众寡以礼礼宾之疏三年至宾之释曰三年一闰天道小成则大案比当乡之内云考其德行道艺者德行谓六德六行道艺谓六艺云而兴贤者则德行之人也能者则道艺之人也云乡老及乡大夫帅其吏者谓州长以下云与其众寡者谓乡中有贤者皆集在庠学云以礼礼宾之者以用也用乡饮酒之礼以礼贤者能者宾客之举注贤者至宾之释曰云贤者有德行者欲见贤与德行为一在身为德施之为行内外兼备即为贤者也云能者有道艺者郑亦见道艺与能为一上注云能者政令行以其身有道艺则政教可行是能者也云众寡谓乡人之善者无多少也者案乡饮酒堂上堂下皆有众宾不言其数此经众寡两言无问多少皆来观礼故云无多少也郑司农云若今举孝廉及茂才者孝悌廉絜人之德行故以孝廉况贤者茂才则秀才也才人之技艺故以况能者也玄谓变举言兴者案礼记文王世子云或以事举或以言扬故今责人皆称举今变举言兴云谓合众而尊宠之者合众即此经云乡老及乡大夫已下是也云乡饮酒之礼者则仪礼篇饮酒宾举之法是也厥明乡老及乡大夫群吏献贤能之书于王王再拜受之登于天府内史贰之疏厥明至贰之释曰厥明者谓今日行乡饮酒之礼也至其明日表奏于王注厥其至之时释曰云天府掌祖庙之宝藏者是春官天府职文也引之者欲见天府掌宝物贤能之书亦是宝物故藏于天府云内史副写其书者贰副也内史副写一通文书拟授爵禄案内史职有策命诸侯群臣之事故使内史贰之退而以乡射之礼五物询众庶一曰和二曰容三曰主皮四曰和容五曰兴舞疏退而至兴舞释曰言退者谓献贤能之书于王退来乡内云以乡射之礼者州长春秋二时习射于序名为乡射今乡大夫还用此乡射之礼云五物询众庶者物事也一曰二曰已下是也注以用也至是乎释曰行乡射之礼者案今仪礼乡射云豫则钩楹内堂则内楹外又云序则物当栋堂则物当楣堂谓乡学据乡大夫所行射礼也豫谓州长春秋二时习射于序司农云和谓闺门之内行也者以其父子主和故和谓闺门之内行也云容谓容貌也者以其容是容仪故知容貌也后郑不从此义杜子春读和容为和颂谓能为乐也者兴舞即舞乐今又以和容谓能为乐故后郑亦不从玄谓和载六德容包六行也者破司农子春之义案大司徒以乡三物教万民教成则兴之明此询者还是三物之内不是三物之外别有和容又且主皮兴舞是六艺之内明此和容是六德六行之中在下谓之载和在六德之下故云和载六德云容包六行者在上谓之包容则孝也孝在六行之上故云容包六行必知容得为孝者案汉书高堂生善为容容则礼也善为孝者必合于礼之容仪故以孝为容者也云庶民无射礼者天子至士有大射燕射宾射之等庶人则无此射礼故云无射礼也云因田猎分禽则有主皮者案大司马职大兽公之小禽私之者至舍更与在田之人射则取之则有云主皮主皮者张皮射之无侯也者自士已上张皮侯采侯兽侯庶人主射此皮故云主皮无侯也云主皮和容兴舞则六艺之射与礼乐与者以此三者当之故以主皮当射和容当礼兴舞当乐若然三物之中其事一十有八今六德之中唯问和六行之中唯问容六艺之中唯问礼乐独问此者既贡贤于王其余则未能尽备故略举五者以问之六德是其大者故问下之和者六行是其小者故问上之孝者也六艺之中礼以安上治民乐以移风易俗男子生设弧于门左射是男子之事此者人行之急故特言之自余略而不说又云当射之时民必观焉因询之也者案乡射记唯君有射于国中其余则否注云臣不习武事于君侧以其乡射在城外众庶皆观焉故得询此五物云孔子射于矍相之圃已下者此是礼记射义文天子诸侯射先行燕礼卿大夫士射先行乡饮酒之礼时孔子为乡大夫乡射之礼先行饮酒礼故云孔子射于矍相之圃矍相地名以其臣不得在国射故射于矍相之圃盖观者如堵墙者以其乡内众庶皆集在射所故云观者如堵墙云射至于司马者以其饮酒之礼必立司正于将射变司正为司马也案乡射大射司射执弓矢今此云子路执弓矢则子路为司射也云子路出誓者以其众庶多不可尽与之射故誓去之云又使公罔之裘序点扬觯而语者案乡饮酒之礼一人举觯为旅酬始二人举觯为无算爵始射在无算爵前今誓在无筭爵后者但射实在无算爵前今未射之前用此无算爵礼二人举觯之法以誓众庶耳非谓此射在无算爵后云询众庶之仪若是乎者孔子谓诸侯乡大夫此经是天子乡大夫引彼以证此故云乎以疑之此谓使民兴贤出使长之使民兴能入使治之疏此谓至治之释曰言此谓使民兴贤者谓上经宾举者皆民中举之还使治民故云此谓使民兴贤出使长之谓使乡外与民为君长云使民兴能入使治之者谓能者复来入乡中治民之贡赋注言是至为治释曰云使民自举贤者因出之而使之长民教以德行道艺于外也者以贤者德大故遣出外或为都鄙之主或诸侯皆可也以其自有德行道艺故还使之教民以德行道艺云使民自举能者因入之而使之治民之贡赋田役之事于内也者以其能者德小不可以为大夫诸侯等故还入乡中量德大小以为比长酂长已上之官治民之贡赋田役于内也云言为政以顺民为本也者礼记云上酌民言则下天上施上不酌民言则下不天上施故寻为政以顺民为本也书曰天聪明已下是尚书咎繇篇之文也自用也言天虽聪明视听既远不自用己之聪明用民之聪明民之归者则授之以天位谓若汤武是也天明威自我民明威者威畏也天虽明察可畏不自用己之明威用我民明威民所叛者则讨之谓若桀纣是也云老子曰圣人无常心以百姓心为心者但圣人形如枯木心若死灰空洞无我故无常心以百姓之心为心引之者证顺民为本之意云如是则古人未有遗民而可为治者天聪明是古老子与此文为今皆顺民为治故云古今未有遗民而可为治也岁终则令六乡之吏皆会政致事疏年终至致事释曰年终将考其得失则令六乡之吏州长已下皆计会教政之功状致其所掌之事于乡大夫乡大夫以下致与大司徒然后考之正岁令群吏考法于司徒以退各宪之于其所治之国疏释曰正岁建寅之月乡大夫令州长已下群吏令使考法于司徒正谓受而考量行之故云以退各宪之于其所治宪者表县之也大询于众庶则各帅其乡之众寡而致于朝疏大询至于朝释曰国有大事必顺于民心故与众庶询谋则六乡大夫各帅其乡之众寡而致于朝谓外朝三槐九棘之所共询谋之注大询至庶民释曰知大询询国危询国迁询立君者案小司寇职云掌外朝之政以致万民而询焉一曰询国危已安庶民云国大询于众庶而致于朝故知大询者询国危之等此三者皆是国之大事故称大询小司寇虽不云大大卜云大贞即此询国危之等也郑司农云大询于众庶引洪范所谓谋及庶民者彼谋及庶民即大询于众庶一也故引为证国有大故则令民各守其闾以待政令疏国有至政令释曰大故谓灾变寇戎之等警急须人故乡大夫令州长已下使民各守其闾胥所治处以待国之政令注使民至治处释曰二十五家为闾中士为闾胥则有治政之处以聚其民以旌节辅令则达之疏以旌至达之释曰国有大事故恐有奸寇故使民征令出入来往皆须得旌节辅此征令文书乃得通达使过故郑云民虽以征令行其将之者无节则不得通州长各掌其州之教治政令之法疏州长至之法释曰一乡管五州事大夫一人为州长故云州长各掌其州之教也教谓十二教云治政令之法者谓十二教之外所施政令皆治之注郑司至夏州释曰二千五百家为州者虽无正文约则有之案上文五家为比五比为闾四闾为族五族为党五党为州州二千五百家也又引春秋传曰已下者案左氏宣公十一年传曰楚子伐陈遂入陈杀夏征舒因县陈申叔时谏乃复封陈乡取一人焉以归谓之夏州注云言取讨夏征舒之州引此者以证有州之义也正月之吉各属其州之民而读法以考其德行道艺而劝之以纠其过恶而戒之疏正月至戒之释曰谓建子之月一日也各属其州之民者属犹合也聚也谓合聚一州之民也而读法者谓对众读一年政令及十二教之法使知之云以考其德行道艺而劝之者谓考量民之六德六行及六艺之道艺而劝勉之使之勤脩云以纠其过恶而戒之者民有过恶纠察与之罪而惩戒之注属犹至其善释曰言因聚众而劝戒之者谓欲劝戒之必须聚众故言因聚众而劝戒之欲其善也若以岁时祭祀州社则属其民而读法亦如之春秋以礼会民而射于州序疏若以至州序释曰上云岁时皆谓岁之四时此云岁时唯谓岁之二时春秋耳春祭社以祈膏雨望五谷丰熟秋祭社者以百谷丰稔所以故云祭祀州社也云则属其民而读法亦如之者凡读法皆因即会以聚民今既祭因聚民而读法故云亦如之云春秋以礼会民而射于州序者州长因春秋二时皆以礼会聚其民而行射礼于州之序学中言以礼者亦谓先行乡饮酒之礼乃射故云以礼也注序州至之志释曰此知序州党学者案下党正亦云饮酒于序故知州党学同名为序若乡则立庠故礼记乡饮酒义云主人迎宾于庠门之外彼乡大夫行宾贤能非州长党正所行故知庠则乡学也云会民而射所以正其志也者凡礼射皆须存其志意故郑即引射义曰射之为言绎也绎者各绎己之志绎陈也言各陈己志者谓若射义云射者内志正外体直乃能中之是也凡州之大祭祀大丧皆莅其事疏凡州至其事释曰云凡者以其大祭大丧非一故云凡也云州之大祭祀大丧者则非国家祭祀丧事谓州之大祭唯有春秋祭社也州之大丧者三公乡大夫之丧也云皆莅其事者二州长皆临其事也注大祭至临也释曰言大祭祀谓州社稷者以上文云岁时祭祀州社此经又因言州之大祭祀故知还是上文州社也知有稷者以其天子诸侯三社皆稷对之故知兼有稷也言州社者若言大社国社之类又对党祭禜族祭酺故此特言州社也云大丧乡老乡大夫者以其远郊之内置六乡乡老与乡大夫死不出六乡要在一乡一州一党一族一闾之内今据州而言故云于是卒者也若国作民而师田行役之事则帅而致之掌其戒令与其赏罚疏若国至赏罚释曰言若者不定之辞若如也如有国家作起其民师谓征伐田谓田猎行谓巡狩役谓役作此数事者皆须征聚其民州长则各帅其民而致之于司徒也云掌其戒令与其赏罚者州长既致其民还自领己民为师帅故还使州长掌之也注致之至师帅释曰云致之于司徒也者谓州长致与小司徒小司徒乃帅而致与大司徒故小司徒职云大军旅帅其众庶是也云因为师帅者若众属军吏别有军吏掌之何得还自掌之故知因为师帅也但在乡为州长已管其民在军还领己民为师帅即是因内政寄军令也岁终则会其州之政令正岁则读教法如初疏岁终至如初释曰既不言正岁之终周礼之内直言岁终者皆是周之岁终也言则会其州之政令者谓会计当州党正己下政令文书将以考课也云正岁则读教法如初者以其建寅之月得四时之正于教令审故又读教法言如初者亦当属民读之也三年大比则大考州里以赞乡大夫废兴疏三年至废兴释曰州长至三年大案比之日则大考州里者谓年年考讫至三年则大考之言大者时有黜陟废兴故也党正各掌其党之政令教治疏党正至教治释曰言各者一乡有二十五党故各掌其党之政令及十二教与治职文书注郑司至童子释曰先郑知五百家为党者以其五家为比五比为闾四闾为族五族为党故知也引论语者证有党义也及四时之孟月吉日则属民而读邦法以纠戒之疏及四至戒之释曰及至也党正四时孟月吉日则属民而读邦法者因纠戒之如州长之为也注以四至弥数释曰云以四孟之月朔日读法者弥亲民者于教亦弥数者上文州长唯有建子建寅及春秋祭社四度读法此党正四孟及下文春秋祭禜并正岁一年七度读法者以其乡大夫管五州去民远不读法州长管五党去民渐亲故四读法党正去民弥亲故七读法郑云弥亲民者则非直徒解党正而已案下族师十四教读法弥多于此故郑玄释云弥亲民者于教亦弥数也春秋祭禜亦如之疏春秋至如之党正不得与州同祭社故亦春秋祭禜神也注禜谓至稷云释曰郑知祭谓雩禜水旱之神者案礼记祭法云雩禜祭水旱案昭公元年左氏传子产云水旱疠疫之不时于是乎禜之皆是禜祭水旱神也云盖亦为坛位如祭社稷云者以其大司徒及封人等皆云社稷有坛又祭法王宫祭日及雩禜祭水旱等皆是坛名故知亦如社稷有坛位无正文故言云以疑之也国索鬼神而祭祀则以礼属民而饮酒于序以正齿位壹命齿于乡里再命齿于父族三命而不齿疏国索至不齿释曰党正行正齿位之礼在十二月建亥之月为之非蜡祭之礼而此云国索鬼神而祭祀者以其正齿位礼在蜡月故言之以为节耳当国索鬼神而祭祀之时则党正属聚其民而饮酒于序学中以行正齿位之法当正齿位之时民内有为一命已上必来观礼故须言其坐之处云一命齿于乡里者此党正是天子之国党正则一命亦天子之臣若有一命之人来者即于堂下乡里之中为齿也云再命齿于父族者谓父族为宾即与之为齿年大在宾东年小在宾西三命而不齿者若有三命之人来者纵令父族为宾亦不与之齿若非父族是异姓为宾灼然不齿位在宾东故云不齿也若然典命虽不见天子之士命数序官有上士中士下士则上士三命中士二命下士一命则此一命谓下士再命谓中士三命谓上士也注国索至谓遵释曰云国索鬼神而祭祀谓岁十二月大蜡之时是礼记郊特牲文建亥之月者是郑君解义语言此者谓行正齿位之礼亦在此月也云正齿位者乡饮酒义所谓六十者坐至六豆者并是彼文案彼文谓五十者立侍六十者乃于堂上而坐礼年六十已上笾豆有加故不得笾豆耦而云六十者三豆七十者四豆八十者五豆九十者六豆若然则堂下五十立者二豆而已引之者证此经与彼同是正齿位之法也云必正之者为民三时务农将阙于礼至此农隙而教之尊长养老见孝弟之道也者春夏秋三时务在田野阙于齿序之节隙闲也至此十月农事且闲而教之言尊长养老即五十已上至九十正齿位是也但孝弟施于家内今行尊长养老则是孝弟之道通达于外者也云党正饮酒礼亡者仪礼篇卷并在之日别有党正饮酒之礼见今十七篇内无党正饮酒之礼故云亡也云以此事属于乡饮酒之义微失少矣者但仪礼未亡之时篇内论正齿位之礼其义具悉今将此经之事连属于乡饮酒义则乡饮酒义唯有五十已上豆数之言此经唯有一命已下观礼之事二处相兼比于仪礼篇中乡饮酒法义理乃未足微失于少故云征失少矣云凡射饮酒者谓州长春秋行射党正十二月行饮酒二事俱同故兼言射也云此乡民虽为卿大夫必来观礼者证此经一命以至三命齿与不齿之人来在位之法也又引乡饮酒乡射记者证二事俱有一命已下观礼来入时节案彼经乡大夫皆作乐前入士未旅前入故云大夫乐作不入郑彼注云后乐贤也云士既旅不入注云后正礼也若然大夫士来观礼者皆为乐贤行礼而至故大夫乐作不入士既旅不入也云齿于乡里者以年与众宾相次也者谓在堂下与五十已下众贤宾客相次以其一命若据天于之国一命为下士若据诸侯之国一命为公侯伯之士若据子男之士不命固在堂下以其士立于下故也云齿于父族者父族有为宾者以年与之相次者以其宾在户牖之间南面若宾是同姓父族则与之齿也云异姓虽有老者居于其上者既言齿于父族明异姓非父族不齿可知云不齿者席于尊东所谓遵者案乡饮酒乡射皆酒尊在室户东房户西宾主夹之乡人为卿大夫来观礼为乡人所遵法谓之为遵席位在酒尊东公三重大夫再重故知不齿者席于尊东也云所谓遵者所谓乡射乡饮酒之遵也案郑注乡饮酒云此篇无正齿位之事焉者彼是三年一贡士直行饮酒之礼贤者为宾其次为介其次又为众宾宾而贡之如此无党正正齿位之事案彼注又云天子之国三命者不齿于诸侯之国爵为大夫则不齿矣者以其宾贤能年几必小于卿大夫等是以天子之国三命士及公侯伯之卿三命大夫一命子男之卿再命大夫一命但是大夫以上无问命数皆不齿以其大夫已上爵尊故也但诸侯之卿当天子之上士故天子之国三命乃不齿天子士再命已下及诸侯之士则皆齿以其士卑立于下故在堂下与乡人立者齿也彼是宾贤能礼若党正饮酒之礼则此文是天子党正饮酒法则一命齿于乡里在堂下与乡人齿再命齿于父族父族为宾在堂上则天子再命之士亦在堂上与彼宾贤能乡饮酒义异者案乡射记云大夫与则公士为宾则此党正饮酒有一命已上观礼则亦以公士为宾但公家之士其年必大故天子之士再命者亦与之齿苦然宾贤能天子之士再命不齿者彼宾贤能非正齿位法别为一礼故与党正正齿位礼异也凡其党之祭祀丧纪昏冠饮酒教其礼事掌其戒禁疏凡其至戒禁释曰此一经并是民之所行上州之祭祀大丧义异此祭祀已下虽是民之所行民者冥也非教不可故党正皆教其礼事也因掌其戒命督禁之注其党之民释曰经云凡其党之祭祀之等言凡是广及之言故云其党之民也凡作民而师田行役则以其法治其政事疏注亦于至旅帅释曰此亦如上释非众属军吏者党正在乡各管五百家出军之时家出一人则五百人为旅党正还为旅帅亦如州长因为师帅也岁终则会其党政帅其吏而致事疏释曰党正以一党之内有族师以下诸官等故岁终则会计一党政治功状则帅其族师以下之吏致其所掌之事于州长州长又致与乡大夫乡大夫致与大司徒而行赏罚也正岁属民读法而书其德行道艺疏注书记之释曰党正于正岁建寅朔日聚众庶读法因即书其德行道艺郑解书书记之者以其三年乃一贡今每年正岁皆书记劝勉之三年即贡之也以岁时莅校比疏以岁时莅校比释曰案族师职以岁之四时校比此党正管五族至校比之时党正往临之恐其有差失故也注莅临至案比释曰郑司农所云者并族师职文以其党正所临临族师故还引族师校比之法以证成其义也云如今小案比者此举汉法言小案比对三年大比为小耳及大比亦如之疏释曰及至也族师至三年大案比党正亦莅之族师各掌其族之戒令政事疏族师至政事释曰云各掌其族之戒令政事者以其族师主百家各自受法于上而掌其族戒令政事也注政事至为族释曰云政事邦政之事者谓国之征役皆是也先郑云百家为族者亦约五家为比五比为闾四闾为族政知族百家也月吉则属民而读邦法书其孝弟睦孝有学者疏月吉至学者释曰此族师亦聚众庶而读法因书其孝弟睦姻有学者党正直书德行道艺具言此云孝弟睦姻惟据六行之四事有学即六艺也计族师所书亦应不异党正但文有详略故所言有异但族师亲民故析别而言耳注月吉至邦法释曰云月吉每月朔日也者以其弥亲民教亦弥数故十二月朔皆读之云故书上句或无事字者则月与上政字连政又为正字故杜子春云当为正月吉但族师亲民读法宜数若为正月之吉则与州长同于义不可云书亦或为戒令政事月吉则属民而读邦法者此义还与经同于义为得后郑从之故引之在下也春秋祭酺亦如之疏春秋祭酺亦如之释曰族师于春秋祭祀酺神之时亦如上月朔读法也注酺者至酬焉释曰郑知酺者为人物害之神者凡国之祈祭者皆恐与人物为灾害谓若州长党正所祭社禜亦为水旱与人物为灾害明此亦是恐与人物为灾害之神也云故书酺或为步杜子春云当为酺者校人职云马步亦为行步之字而子春破之从酺者子春亦无正文直以此经今文为正故依之也玄谓校人职又有冬祭马步者彼是与马为害故祭之引之者证此酺亦与人物为害云则未知此世所为蝝螟之酺与人鬼之步与者但此经云酺不知何神故举汉法以况之但汉时有蝝螟之酺神又有人鬼之步神未审此经酺定当何酺故两言之以无正文故皆云与以疑之也云盖亦为坛位如雩禜云者上党正雩禜郑云盖亦为坛位如祭社稷云已疑禜为坛位今此文约与雩禜同故言云以疑之云族长无饮酒之礼者案上州长春秋习射有饮酒礼党正十月农功毕亦有饮酒礼皆得官物为之今此族卑不得官物为礼故云族无饮酒礼也云因祭酺而与其民以长幼相献酬焉者郑必知因祭酺有民饮酒之礼者案礼记礼器云周旅酬六尸曾子曰周礼其犹醵与郑注彼云合钱饮酒为醵旅酬相酌似之也即引明堂礼乃命国醵郑据礼器明堂礼皆有醵法醵即合钱饮酒以不得官酒故须合钱耳以邦比之法帅四闾之吏以时属民而校登其族之夫家众寡辨其贵贱老幼癈疾可任者及其六畜车辇疏以邦至车辇释曰云以邦比之法者案比之法国家有常故据其常法以案比之故云以邦比之法也云帅四闾之吏者族师管四闾闾胥皆中士又有二十比比长皆下士是帅四闾之吏也云以时属民而校者谓属聚其民而校比之也云登其族之夫家众寡者夫家即男女也有夫有妇乃成家自二人以至十人为九等七六五者为其中若然则六口为中七口已上为众五口已下为寡云辨其贵贱老幼者贵谓卿大夫贱谓占卖国之斥币贩易之人也癈疾谓癈于人事疾病若今癃不可事者也云可任者谓若国中七尺以及六十野自六尺以及六十五皆征之则可任也者及其六畜马牛羊豕犬鸡车驾牛马辇人免行皆辨之也五家为比十家为联五人为伍十人为联四闾为族八闾为联使之相保相受刑罚庆赏相及相共以受邦职以役国事以相葬貍疏五家至葬埋释曰云五家为比十家为联又云五人为伍十人为联者在家为有五家为比比长领之无十家为联相管之法今云十家为联者以在军之时有十人为什本出于在家故并二比为十家为联拟入军时相并故覆云五人为伍十人为联明是在军法耳云四闾为族八闾为联者张逸问族百家安得有八闾郑答并之为联耳若然亦如二比为联之类也云使之相保者谓相保不为愆负云相受者谓宅舍有故相受寄记云刑罚庆赏相及者案赵商问族师之义邻比相坐康诰之说门内尚否书礼是错未达旨趣郑答族师之职周公新制礼使民相共敕之法康诰之时周法未定又新诛三监务在尚宽以安天下先后异时各有云为乃谓是错注相共至相周释曰案大司徒职云五族为党使之相救五党为州使之相赒此所戒敕亦与彼同故引为证也若作民而师田行役则合其卒伍简其兵器以鼓铎旗物帅而至掌其治令戒禁刑罚疏若作至刑罚释曰若作民而师田行役则合其卒伍者族师主百家家出一人即为一卒卒长还使族师为之故郑云亦因为卒长也云简其兵器者在军即有弓矢殳矛戈戟云以鼓铎旗物者案大司马春辨鼓铎王执路鼓诸侯执贲鼓军将执晋鼓师帅执提旅帅执鼙卒长执铙两司马执铎公司马执镯又司常云王建大常已下是鼓铎旗物也帅而至者族师以帅士卒具备帅至于乡师以致司徒也注亦于军因为卒长者亦释经掌其治令已下亦非众属军吏还是自为卒长者也岁终则会政致事闾胥各掌其闾之征令疏注郑司至为闾释曰先郑知二十五家为闾者以其五家为比五比为闾故知闾二十五家也而云各掌其闾之征令者征令即下文岁时以下之事是也以岁时各数其闾之众寡辨其施舍凡春秋之祭祀役政丧纪之数聚众庶既比则读法书其敬敏任恤者疏以岁至恤者释曰言以岁时者谓岁之四时云各数其闾之众寡者闾胥各自数当闾之内户口多少云辨其施舍者亦谓国中七尺以及六十野自六尺以及六十有五皆征之已外施舍不役云凡春秋之祭社役政丧纪之数聚众庶者谓州长党正族师祭祀及役政与王家丧纪闾胥皆为之聚众庶以待驱使也云既比则读法者上族师已上官尊读法虽稀稠不同皆有时节但闾胥官卑而于民为近读法无有时节但是聚众庶比之时节读法故云既比则读法云书其敬敏任恤者以上书其德行道艺今此闾胥亲民更近故除任恤六行之外兼记敬敏者也注祭祀至为既释曰知祭祀谓州社党禜族酺者以其党乡之内所有祭祀无过此三者而已故知义然也云役田役也者上文师田行役并言则役是役作但田是国之常事田重于功作此文不云田故知役是田役也知政是州射党饮酒者政与上祭祀连文聚众庶故知若州射及党饮酒也云丧纪大丧之事也者此大丧王之丧也知者以其聚众庶明非上州之大丧故以王之丧解之凡事掌其比觵挞罚之事疏凡事至之事释曰言凡非一则是乡饮酒及乡射饮酒有失礼者须罚之故云凡事云掌其比者人聚则有校比之法皆掌之云觵挞罚之事者凡有失礼者轻者以觵酒罚之重者以楚挞之故双言觵挞罚之事注觵挞至之事释曰郑知觵用酒者以其古者失礼之罚罚用酒又知其爵以兕角为之者见诗云兕觵其觩故知用兕牛角为觵爵也云挞扑也尚书云扑作教刑孔云扑槚楚故知此挞亦扑也云故书或言觵挞之罚事杜子春云当言觵挞罚之事者子春之意以觵罚在之上于义为切故从经为正者也比长各掌其比之治五家相受相和亲有辠奇衺则相及疏比长至相及释曰比长管五家下士为之家数虽少亦有冶法故各掌其比之治云五家相受者宅舍有故崩坏相寄托云相和亲者案尚书云尔室不睦尔唯和哉五家之内有不和亲则使之自相和亲云有奇衺则相及者五家有罪恶则连及欲使不犯故注云衺犹恶也徙于国中及郊则从而授之疏徙于至授之释曰五家之内人有不便其居须徙者则使伍长从而授之注徙谓至罪恶释曰云徙谓不便其居也者古者三岁大比之年民有愿厌于本居之处不便则任民迁徙故云不便其居也周法远郊百里内并国中共为六乡此国中及郊所徙者并不离当乡之内言或国中之民出徙郊者先从近向远释经徙于郊之文也云或郊民入徙国中者却释经徙于国中之文也云皆从而付所处之吏明无罪恶者释经则从而授之之文也若有罪恶则下文无授无节圜土内之其人私逃有何付授之也今伍长自往付授明无罪恶直是不便其居耳若徙于他则为之旌节而行之疏若徙至行之释曰上经是当乡之内迁徙直须伍长送付彼吏今此经言徙于他是出向外乡则当为旌节乃行之注徙于至乃达释曰言徙于他对上经直言国中及郊为乡内此言徙于他明是出居异乡也云授之者有节乃达者郑欲见上经乡内徙者有授无节此徙外乡非直有授兼亦有节乃可行故郑言此有节亦授之者也此节即道路用旌节一也若无授无节则唯圜土内之疏若无至内之释曰总结上二经故郑云乡中无授出乡无节此皆罪人故当唯圜土内之也注乡中至出之释曰上释出乡有授兼节此注释乡中无授出乡无节以出乡空有节而全无授者似其出乡虽兼有授直举有节似对乡内有授何妨有节兼有授也若直有节而无授何以分别罪恶之人云过所则呵问系之圜土考辟之也者谓所过之官司见即呵问之必知有呵问之者若不呵问穷诘则虚实难明故知呵问也系之圜土考辟之者谓系在狱中辟法也考量以法推问无授无节之由也云圜土者狱城也狱必圜者规主仁以仁心求其情者案礼记深衣有规矩权衡规配东方仁矩配西方义但狱断狱之法有义有仁虽以义断使合宜仍以仁恩闵念求得情实闵念出之故狱城圜也封人掌设王之社壝为畿封而树之疏封人至树之释曰云掌设王之社壝者谓王之三社三稷之坛及坛外四边之壝皆设置之直言壝不云坛举外以见内内有坛可知也云为畿封而树之者谓王之国外四面五百里各置畿限畿上皆为沟堑其土在外而为封又树木而为阻固故云为畿封而树之注壝谓至细也释曰壝谓坛及堳埒也者堳埒即壝经不言坛故郑兼见之也云畿上有封若今时界矣者汉时界上有封树故举以言之云不言稷者稷社之细也者案大司徒及下文皆社稷俱言此独言社不言稷故解之案孝经纬社是五土总神祇是原隰之神原隰即是五土之一耳故云社稷之细举社则稷从之矣故言社不言稷也稷既是原隰之神但原隰宜五谷五谷不可遍敬稷又为五谷之长故立稷以表名孝经注直云社谓后土者举配食者而言耳凡封国设其社稷之壝封其四疆疏凡封至四疆释曰言凡封国者封五等之国非一故云凡以广之云设其社稷之壝者案禹贡徐州贡五色土孔注云王者封五色土为社建诸侯则各割其方色土与之使立社焘以黄土苴以白茅茅取其洁黄取王者覆四方是封乎诸侯立社稷之法也云封其四疆者诸侯百里以上职五百里四边皆有封疆而树之故云封其四疆也注封国至之封释曰封国建诸侯者若典命云三公八命其卿六命大夫四命其出封皆加一等是建诸侯也云立其国之封者封则经云四疆是也造都邑之封域者亦如之疏释曰云造都邑者谓大都小都家邑三等采地有百里五十里二十五里皆有四边封域故云之封域也云亦如之者亦如上诸侯有四疆也令社稷之职疏令社稷之职释曰春秋祭社皆有职事令之者使各依职司而行故须令之也注将祭至始也释曰言将祭之时者春秋祭社日皆用甲未祭之前令诸有职事于社稷者也云唯为社事单出理者单尽也尽往助祭于州长此据六卿之中又云唯为社田国人毕作者毕亦尽也国人尽行郑云非徒羡谓在六遂之中以下剂致当家之内一人为正卒一人为羡卒其余为余夫但田与追胥竭作余夫亦行故云非徒羡也云唯为社丘乘其粢盛者此据三等采地之中故有丘甸井田之法案小司徒职云九夫为井四井为邑四邑为丘四丘为甸甸方八里旁加一里则为一成成百井九百夫一井之地九夫八家各治一夫自入共治一夫税入于君以共粢盛而祭社故云丘乘共粢盛也云所以报本反始也者社稷为土神是民之本句龙后稷是民之始反亦报也命民共之者所以报本反始也引之者证祭社各有职事凡祭祀饰其牛牲设其楅衡置其絼共其水稾疏凡祭至水藁释曰言凡祭祀谓王之天地宗庙先大次小之祭祀非一故云凡以广之云饰其牛牲者祭祀尚洁净故饰治使净也设其楅衡者恐抵触人故须设楅于角牵时须易制故设衡于鼻置絼当牵行故亦置之于鼻也须洗荐牲体故共其水藁也注饰谓至为声释曰司农云楅衡所以楅持牛也者司农意以衡为持故云所以楅持牛以楅衡其一物解之与子春同后郑不从之矣云絼着牛鼻绳所以牵牛者今时谓之雉与古者名同者若然自汉以前皆谓之絼案礼记少仪云牛则执纼纼则絼之别名今亦谓之为纼也云皆谓夕牲时也者但夕牲在祭前之夕正祭在厥明二时皆有此事明据在前夕牲时而言也杜子春云楅衡所以持牛令不得抵触人者子春意楅衡唯设于角与司农义同后郑亦不从也玄谓楅设于角者楅者相楅迫之义故知设于角云衡设于鼻者衡者横也谓横木于鼻今之驼犹然故知设于鼻破先郑子春之义云如椵状者汉时有置于犬之上谓之椵故举以之为况衡者也云水藁给杀时洗荐牲也者其牛将杀不须饲之又充人已饲三月不得将杀始以水藁饮饲水所以洗牲藁所以荐牲故双言洗荐牲也云絼字当以豸为声者尔雅有足曰虫无足曰豸但牛纼以麻为之从丝为形以豸为声故云絼字当以豸为声歌舞牲及毛炮之豚疏歌舞至之豚释曰言歌舞牲者谓君牵牲入时封人随后歌舞云博硕肥腯也云及毛炮之豚者谓造炮豚之时则爓去其毛以炮之也注谓君至肥腯释曰案礼记祭义云君牵牲穆答君卿大夫序从是君牵牲入时也云随歌舞之言其肥香以歆神也者解封人随牲后歌舞之时节及使神歆享之意云毛炮豚者爓去毛而炮之者经直云毛炮恐人以并毛炮之案礼记内则有炮豚炮牂皆编萑以苴之涂之以墐涂干乃擘去之彼虽炮亦不言去毛炮之郑知去毛者牂豚之毛于牲无用空以污损牲体故知凡炮者皆去毛也云以备八珍者彼内则八珍之中有炮豚此炮豚与彼同故知此炮豚以备足八珍也郑司农云封人主歌舞其牲云博硕肥腯者此左氏桓公传随季良之辞彼云奉牲以告曰博硕肥腯引之者证封人歌舞牲时有此辞也凡丧纪宾客军旅大盟则饰其牛牲疏凡丧至牛牲释曰言凡凡此下四事王之丧纪有牲者除朝夕奠用脯醢以外大小敛朔月月半荐新奠祖奠大遣等皆有牲牢宾客有杀牲之者唯据致飧及饔饩飨食皆有杀牲之事军旅杀牲者谓飨献军吏大盟谓天子亲往临盟此一经皆用牛牲故总云饰其牛牲也注大盟会同之盟释曰案觐礼及司仪诸侯时见曰会殷见曰同王皆为坛于国外行盟誓之法故郑依而言焉鼓人掌教六鼓四金之音声以节声乐以和军旅以正田役疏鼓人至田役释曰言掌教者必教他官案氐了职发首云掌凡乐事播鼗击颂磬笙磬下又云掌大师之县鼜恺献亦如之虽不云击鼓上下文参之其五鼓是氐了击之则此所教者当教氐了也其晋鼓当教镈师故其职云掌金奏之鼓此下文云以晋鼓鼓金奏故彼郑注云主击晋鼓是也又云六鼓四金之音声者六鼓四金与音声和合故连言音声也云以节声乐者下云雷鼓灵鼓路鼓晋鼓皆是也以和军旅者下云以鼖鼓鼓军事是也云以正田役者下云以咎鼓鼓鼓役事是也田猎所以习战则田鼓当与军事同案大司马云王执路鼓诸侯执贲鼓军将执晋鼓之等是也此一经是与下文总目之语也注音声五声和合者释曰案礼记学记云鼓无当于五声五声不得不和则五声须鼓乃和故郑云五声合和者郑不解音者单出曰声和比曰音音声相将之物故释五声则合得音故不重云音也教为鼓而辨其声用疏注教为至之事释曰郑云教为鼓教击鼓者大小之数者则雷鼓八面之等云而辨其声用郑云又别其声所用之事则下文雷鼓及四金声之所用各不同是也以雷鼓鼓神祀疏以雷至神祀释曰天神称祀地祗称祭宗庙称享案下灵鼓鼓社祭又案大司乐以灵鼓祭泽中之方丘大地祗与社同鼓则但是地祗无问大小皆用灵鼓则此雷鼓鼓神祀但是天神皆用雷鼓也注雷鼓至神也释曰郑知雷鼓八面者虽无正文案韗人为皋陶有晋鼓鼖鼓皋鼓三者非祭祀之鼓皆两面则路鼓祭宗庙宜四面灵鼓祭地祗尊于宗庙宜六面雷鼓祀天神又尊于地祗宜八面故知义然也以灵鼓鼓社祭疏以灵鼓鼓社祭释曰郊特牲云社祭土神地之道则孝经纬云社是五土之总神是地之次祀故举社以表地祗大宗伯亦云血祭祭社稷五祀亦举社以表地祇其实地之大小之祭皆用灵鼓也以路鼓鼓鬼享疏以路鼓鼓鬼享释曰案大宗伯宗庙有六享则禘袷及四时皆言享先王则皆是大祭纵有享先公为次祀祭殇为小祀皆用此路鼓以其天神地祗大小同鼓故也以鼖鼓鼓军事疏以鼖鼓鼓军事释曰案大司马云春执鼓铎王执路鼓诸侯执鼖鼓军将执晋鼓郑注云王不执鼖鼓尚之于诸侯则在军以鼖为正无妨兼有路鼓晋鼓之等也注大鼓至八尺释曰云大鼓谓之鼖是训鼖为大此唯两面而已而称大者此不对路鼓已上以其长八尺直对晋鼓八尺六寸者为大耳鼖鼓长八尺韗人文以鼛鼓鼓役事疏以鼛鼓鼓役事释曰案绵诗云鼛鼓弗胜郑云鼛鼓不能止之此云鼓役事谓击鼓起役事与彼不同者但起役止役皆用鼛鼓两处义得相兼耳注鼛鼓长丈二尺释曰丈二尺韗人文此既丈二尺大于鼖鼓不得大名但鼖鼓长八尺尚对晋鼓为鼖明鼛鼓亦大可知不可同名为鼖故别以鼛鼓为号也以晋鼓鼓金奏疏以晋鼓鼓金奏释曰凡作乐则先击钟故钟师以钟鼓奏九夏郑云先击钟次击鼓金则钟也奏则击也则是击钟后即击鼓故云晋鼓鼓金奏注晋鼓至编钟释曰晋鼓长六尺六寸亦韗人文云金奏谓乐作击编钟者案磬师云击编钟郑注云磬亦编于钟言之者钟有不编不编者钟师击之若然则磬师击编钟钟师击不编钟又案镈师云掌金奏之鼓郑注云主击晋鼓则此晋鼓和金奏但钟之编与不编作之皆是金奏晋鼓皆和之矣郑唯言编钟据磬师而言其实不编者亦以晋鼓和之故钟师云以钟鼓奏九夏郑云先击钟次击鼓是不编之钟亦有鼓鼓即晋鼓也以金錞和鼓疏以金錞和鼓释曰谓作乐之时以此金錞和于鼓节也注錞錞至相和释曰錞錞于也者錞于之名出于汉之大予乐官并云其形圜如碓头大上小下并出彼文而知之又云乐作鸣之与鼓相和此郑以意解之案下三金皆大司马在军所用有文此金錞不见在军所用明作乐之时与鼓相和故云和鼓也以金镯节鼓疏以金镯节鼓释曰此谓在军之时所用节鼓与鼓为节也注镯钲至鸣镯释曰郑云镯征也者案诗有钲人伐鼓就而解之彼注钲以静之此解以为军行所用不同者义亦一也以其动静俱用故也云形如小钟者亦据汉法而言也云军行鸣之以为鼓节此依大司马文而释故引彼文云军行鸣镯对上金錞作乐为节案彼是公司马所执也以金铙止鼓疏以金铙止鼓释曰此案春秋左氏传曹刿云一鼓作气再而衰三而竭哀公传陈书曰吾闻鼓而已不闻金矣是进军之时击鼓退军之时鸣铙注铙如至且却释曰云铙如铃无舌者亦约汉法而知也云有秉执而鸣之者案大司马云卒长执铙故知执而鸣之也又引司马职鸣铙且却者欲见军郄退时鸣之是止鼓时所用也以金铎通鼓疏以金铎通鼓释曰此是金铃金舌故曰金铎在军所振对金铃木舌者为木铎施令时所振言通鼓者两司马振铎军将已下即击鼓故云通鼓也注铎大至振铎释曰铎大铃亦约汉法知之引司马职者案彼两司马执铎所引司马振铎即两司马也凡祭祀百物之神鼓兵舞犮舞者疏凡祭至舞者释曰上文神祀社祭鬼享文局不及小神故此更广见小神之事故云凡祭祀百物之神也云鼓兵舞犮舞者天地之小神所舞不过此兵舞犮舞二事案下舞师山川用兵舞社稷用犮舞今此小神等若义近山川者舞兵舞义近社稷者舞犮舞故六舞之中唯言此二舞而已注兵谓至所执释曰兵谓干戚也者案司兵云祭祀授舞者兵郑亦云授以朱干玉戚必知兵舞是干戚者见礼记乐记云干戚之舞非备乐祭统又云朱干玉戚并是大武之舞是知兵舞干戚也又知犮舞列五采缯为之有秉者案乐师注犮析五采缯今灵星舞子持之是举今以晓古故知之也凡军旅夜鼓鼜疏凡军旅夜鼓鼜释曰在军警戒急在于夜故军旅于夜鼓其鼜鼓以警众也注鼜夜至发句释曰言鼜者声同忧戚取军中忧惧之意故名戒守鼓为鼜也引司马法曰昏鼓四通为大鼜者欲取从初夜即为警戒之意故击鼓四通使大忧戚也云夜半三通为晨戒者警众豫使严备侵早当行云旦明五通为发句者旦明五通晨句之时当发故云发句也军动则鼓其众疏军动则鼓其众释曰寻常在道欲行之时所击之鼓则上注五通发句是也今别言军动则据将临陈之时军旅始动则击鼓以作士众之气故曹刿云一鼓作气郑云动且行谓行前向陈时也田役亦如之疏释曰田猎围合之时必击鼓象对敌故大司马职云鼓遂围禁是也救日月则诏王鼓疏救日至王鼓释曰谓日月食时鼓人诏告于王击鼓声大异以救之案大仆职云军旅田役赞王鼓郑注云佐击其余面又云救日月食亦如之大仆亦佐击其余面郑既云佐击其余面则非只两面之鼓案上解祭日月与天神同用雷鼓则此救日月亦宜用雷鼓八面故大仆与戎右俱云赞王鼓得佐击余面也案庄二十五年左氏传夏六月辛未朔日有食之鼓用牲于社非常也唯正月之朔慝未作日有食之于是乎用币于社伐鼓于朝若然此救日食用鼓惟据夏四月阴气未作纯阳用事日又太阳之精于正阳之月被食为灾故有救日食之法也月似无救理尚书胤征季秋九月日食救之者上代之礼不与周同诸侯用币于社伐鼓于朝退自攻责若天子法则伐鼓于社昭十七年昭子曰日食天子伐鼓于社是也注救日至不鼓释曰救日月食王必亲击鼓者声大异者言声大异者但日月食始见其微兆未有灾验故云异也引春秋传者亦庄二十五年传辞彼传云秋大水鼓用牲干社于门亦非常也凡天灾有币无牲非日月之眚不鼓讥其为大水用鼓引之证其日月得有用鼓法春秋不记救月食者但日食是阴侵阳臣侵君之象故记之月食是阳侵阴君侵臣之象非逆事故略不记之也大丧则诏大仆鼓疏注始崩及窆时也释曰案大仆职云大丧始崩戒鼓传达于四方窆亦如之是郑所据也舞师掌教兵舞帅而舞山川之祭祀教犮舞帅而舞社稷之祭祀教羽舞帅而舞四方之祭祀教皇舞帅而舞旱暵之事疏舞师至之事释曰云掌教兵舞谓教野人使知之国有祭山川则舞师还帅领往舞山川之祀已下皆然案春官乐师有六舞并有旄舞施于辟雍人舞施于宗庙此无此二者但卑者之子不得舞宗庙之酎祭祀之舞亦不得用卑者之子彼乐师教国子故有二者此教野人故无旄舞人舞注羽析至如犮释曰但羽舞用白羽犮舞用五色缯用物虽异皆有柄其制相类故云形如犮也云四方之祭祀谓四望也知者若以四方连百物则四方不止四望今单云四方四望五岳四渎亦布在四方故知四方即四望也云旱暵之事谓雩也者春秋所云雩者皆释旱又祭法云雩禜祭水旱故知旱暵谓雩祭也云暵热气也者以其旱时多热气又此暵字以日为形以汉为声省故知暵热气也郑司农云皇舞蒙羽舞者先郑之意盖见礼记王制有虞氏皇而祭皇是冕为首服故以此皇为凤皇羽蒙于首故云蒙羽舞自古未见蒙羽于首故后郑不从之矣云书或为羽王或为义者礼本不同故或为羽王或为义皆不从之矣玄谓皇析五采羽为之亦如犮者钟氏染鸟羽象翟鸟凤皇之羽皆五采此舞者所执亦以威仪为饰言皇是凤皇之字明其羽亦五采其制亦如犮舞若然犮舞羽舞皇舞形制皆同也凡野舞则皆教之疏凡野至教之释曰案序宫舞徒四十人其数有限今云皆教之者教虽四十余者有能学皆教之以待其阙耳凡小祭祀则不兴舞疏注小祭至祭者释曰案上文云凡祭祀百物之神鼓兵舞犮舞又案司服云群小祀则玄冕注云群小祀林泽坟衍四方百物之属如是则小祭祀有兵舞犮舞而云不兴舞者小祭祀虽同玄冕若外神林泽之等则有舞若宫中七祀之等则无舞此文是也质人掌成市之货贿人民牛马兵器珍异疏质人至珍异释曰此质人若今市平准故掌成平市之货贿已下之事注成平至食物释曰云会者平物贾而来主成其平也者会谓市人会聚买卖止为平物而来质人主为平定之则有常估不得妄为贵贱也此知人民奴婢也者以其在市平定其贾故知非良人是奴婢也云珍异四时食物者见下廛人云凡珍异之有滞者敛而入于膳府即果实及诸食物依四时成熟者也凡卖儥者质剂焉大市以质小市以剂疏注郑司至短券释曰先郑以质剂为月平大小贾若今市估文书先郑注小宰听卖买以质剂亦如此解后郑以为券书者上文成市之货贿之等已是市平文书则此经云大市以质小市以剂及小宰云听卖买以质剂文势不得为月平故以券书可知也玄谓大市人民马牛已下郑以意分之为大小就大者而言若人民则未成龀已下牛马未着齿已前亦得为小者也掌稽市之书契同其度量壹其淳制巡而考之犯禁者举而罚之疏注稽犹至之淳释曰云稽犹考也治也者并取治质剂并解之故兼云治也书契取予市物之券者并案小宰职云听取予以书契经既云书契故知与彼同非上质剂之市买者也云其券之象书两札刻其侧者小宰注云两书一札同而别之云刻其侧若今画指也杜子春云淳当为矗纯谓幅广制谓匹长也者即丈八尺后郑从之后郑不从杜子春纯者纯止可为丝为缁不得为幅广狭故读从士虞礼淳尸盥之淳故内宰注依巡守礼淳四咫郑答志咫八寸四当为三三咫谓二尺四寸也凡治质剂者国中一旬郊二旬野三旬都三月邦国朞期内听期外不听疏注谓赍至大都释曰云谓赍券契者来讼也者云此经总上质剂与书契来诉者知郊是远郊者以其内有国中外云野野远郊之外明知郊是远郊也知野是甸稍者郊外曰野是大总之言下有都都是四百五百里明此是二百里甸三百里稍可知又知都中含大都小都者此质人总刻畿外明此都兼大小二都可知廛人掌敛市絘布緫布质布罚布廛布而入于泉府疏注布泉至之税释曰知布泉一物者此布皆入泉府故知泉布一也是以外府云掌布注云取其水泉流通无不遍也先郑云絘布列肆之税布者谓在行肆坐卖物之常税也杜子春云緫当为儳谓无肆立持者之税也者后郑不从为守斗斛铨衡者之税也者此经廛人掌依行肆者故不得为无肆立持故破从租怱之怱怱布是守斗斛铨衡之税下肆长云敛其緫布是无肆立持故注从子春緫当为儳也云质布者质人所罚犯质剂者之泉也者谓犯质剂违券书罚泉也云罚布者犯市令者之泉也者谓司市有教令其人犯之使出泉云廛布者货贿诸物邸舍之税者谓在行肆官有邸舍人有置物于中使之出税故云廛布也凡屠者敛其皮角筋骨入于玉府疏凡屠至玉府释曰云屠者谓屠杀豕羊之类其人亦有地税因其屠即取皮角筋骨堪饰器物者使入玉府也注以当至税之释曰知以当税者谓若山虞泽虞之等所出税皆云以当邦赋邦赋即地税之类是也云无皮角及筋骨不中用亦税之谓若羊牛有皮角及筋骨其豕则无之类是不中用亦使出物之税以当邦赋之处凡珍异之有滞者敛而入于膳府疏凡珍至膳府释曰云凡珍异之有滞者谓四时珍美异味买者遂少沉滞不售者也云敛而入于膳府者谓官以泉府之财买取之入于膳夫之府以供官食注故书至失实释曰先郑云谓滞货不售者官为居之经直为珍异非货物先郑以货物解之故后郑不从也先郑又云廛谓市中之地未有肆而可居以畜藏货物者但廛虽非肆是官之邸舍不得为空地故后郑不从引孟子市廛而不征者周则廛有征上文廛布是也云不征者非周法又云法而不廛则与此经同故先郑引之后郑增成其义也云久则将瘦翟腐败者考工记梓人云大胸翟后翟是细小之义故云瘦翟腐败是以为买之胥师各掌其次之政令而平其货贿宪刑禁焉疏胥师至禁焉释曰案序官云胥师二十肆则一人故云各掌其次之政令云宪刑禁焉者刑谓市中之刑宪徇扑禁谓市中之禁谓司当时设禁令非士师五禁也郑云宪谓表县之则经宪非为宪徇扑之宪察其诈伪饰行儥慝者而诛罚之疏注郑司至买者释曰郑云儥卖也者此经云饰行儥慝明儥为卖不得为买上文每云卖儥儥不得为卖故为买是郑望文为义故不定也先郑云谓行且卖奸伪恶物以且间之则行是行步之行不为行滥之行故后郑不从以为行滥解之听其小治小讼而断之疏听其至断之释曰上司市已云胥师贾师莅于介次而听小治小讼上总言之此止当职故申叙之也贾师各掌其次之货贿之治辨其物而均平之展其成而奠其贾然后令市疏贾师至令市释曰案序官云贾师二十肆则一人与胥师数同故云各掌其次之货贿之治也云辨其物而均平之者此与胥师所掌同云展其成而奠其贾者则与胥师异以其知物价故也凡天患禁贵儥者使有恒贾疏注恒常至重困释曰郑云谓若贮米谷棺木者以其天患无过凶荒札丧故郑知富人豫贮米谷以拟凶荒豫贮棺木以拟死而睹久雨疫病卖之也四时之珍异亦如之疏四时至如之释曰此珍异亦是富人贱时豫贮而后贵时卖之注荐宗庙之物释曰案月令四时有珍异之物皆云先荐寝庙故郑以为荐宗庙举重而言也凡国之卖儥各帅其属而嗣掌其月疏注儥买至劳逸释曰先郑云谓官有所斥卖者斥谓指斥出之故郑注大宰亦云币余谓占卖国之斥币义与此同也云贾师帅其属而更相代者贾师之下有群贾亦二肆则一人者使之更互相代也凡师役会同亦如之疏凡师至如之释曰此亦从行所在当直为官卖买也司虣掌宪市之禁令禁其斗嚣者与其虣乱者出入相陵犯者以属游饮食于市者疏注嚣讙至食者释曰此属游饮食谓聚而群游饮食者禁之若不群游则得饮若不可禁则搏而戮之司稽掌巡市而察其犯禁者与其不物者而搏之疏注不物至品式释曰案大司徒民当同衣服今有人衣服不与众人同又视占亦不与众人同及所操物不如品式此皆违禁之物故搏之也掌执市之盗贼以徇且刑之疏掌执至刑之释曰上司市市中之刑无过宪徇扑附于刑者归于士此掌执市之盗贼以徇且刑之亦无过小盗徇扑而已故云以徇且刑之若直徇者不必有刑其刑者必徇故徇刑两言之也胥各掌其所治之政执鞭度而巡其前掌其坐作出入之禁令袭其不正者疏胥各至正者释曰案序官胥二肆则一人故亦云各掌其所治之政则一人掌二肆者也云执鞭度而巡其前者此鞭度亦如上文守门者谓以殳为鞭而量物也注作起至正者释曰杜子春从袭不从古书习者习是习学之习袭是掩袭之义故从袭是以左氏公羊皆有不声钟鼓为袭是掩其不备也凡有罪者挞戮而罚之疏注罚之使出布释曰此罚布即上廛人职云罚布一也故彼注云罚布者犯市令之布也肆长各掌其肆之政令陈其货贿名相近者相远也实相近者相尔也而平正之疏肆长至正之释曰此肆长谓一肆立一长使之检校一肆之事若今行头者也注尔亦至欺人释曰云俱是物也者即司农云俱名为珠俱名为玉之类是也云使恶者远善者释经名相近者相远也云善自相近者释经实相近者相尔也先郑云谓若珠玉之属已下直释经名相近者相远不释实相近者其义可知故也先郑虽举珠玉贵者而余物亦尔敛其緫布掌其戒禁疏注杜子至为儳释曰此肆长各主一肆故罚其无肆立持之布故后郑引而从之也泉府掌以市之征布敛市之不售货之滞于民用者以其贾买之物楬而书之以待不时而买者买者各从其抵都鄙从其主国人郊人从其有司然后予之疏泉府至予之释曰云掌以市之征布者即上廛人絘布已下之布并入泉府而藏之故总云征布也云各从其抵者抵谓本主所属之吏乃付之即都鄙从其主国人郊人是也云都鄙者可兼大小都及家邑云国人者谓住在国城之内即六乡之民也云郊人者即远郊之外六遂之民也注故书至司是释曰先郑云抵故买也后郑不从者假令官前买时贵后或贱今依故贾与之即损民故不得依故贾以解抵也先郑云主者别治大夫也者义或然以其公卿大夫常在王朝其都鄙则遗人治之若季氏费宰公山弗扰之辈天子都鄙盖亦然先郑云为封符信然后予之者封符信谓有符信文书皆封题之计买者得主及有司然后卖不须封信文书但于理无害故后郑不破之也后郑破抵从柢者经是抵欺之抵故破从木傍柢柢得为本义也云本谓所属吏主有司是者郑欲解柢与主有司为一云主有司是也凡赊者祭祀无过旬日丧纪无过三月疏注郑司至买物释曰先郑之意以祭祀丧纪二者事大故赊与民不取利凡民之贷者与其有司辨而授之以国服为之息疏凡民至之息释曰贷者即今之举物生利与上文不同云与其有司辨而授之者谓别其所授之物以与之云以国服为之息者所出之利各以国服而为息也注有司至什一释曰云有司其所属吏也者此则上文有司一也若然此经不言都鄙主者有司中兼之故上注亦云本所属吏是柢本中兼二者云与之别其贷民之物者但泉府中所藏之物种类不同欲授民之时先当分别又当定其贾数以与之先郑以所贾之国所出为息已下后郑不从者凡言服者服事为名此经以民之服事唯出税是也则载师云二十而一已下是也是以郑引载师受园廛之田而贷万泉者则期出息五百万泉出息五百计当二十而取一若然近郊十一者万泉期出息一千远郊二十而三者万泉期出息一千五百甸稍县都之民万泉期出息二千郑直云园廛者略举以言之也云王莽时民贷以治产业者但计赢所得受息无过岁什一者此则与周少异周时不计其赢所得多少据本征利王莽时虽计本多少为定及其征科唯据所赢多少假令万泉岁还赢万泉征一千赢五千征五百余皆据利征什一也凡国之财用取具焉岁终则会其出入而纳其余疏凡国至其余释曰云凡国事之财用取具焉者言事谓有司为国家之事兴作用财物者皆来向泉府取财为具焉泉府财尽乃于余府别取焉云岁终则会其出入出谓出府会计用财入谓于廛人敛取絘布已下云纳其余者若国家来取财不尽而有余则纳与天官职币职币别出与人故云纳其余也司门掌授管键以启闭国门疏司门至国门释曰云掌授管键以启闭国门者谓用管籥以启门用键牡以闭门故双言以启闭国门则王城十二门者也注郑司至谓牡释曰先郑读键为蹇者欲取其蹇涩之意云管谓籥也者即月令注管籥搏键器是也云键谓牡者以入为牡容者为牝者若尔雅走曰牝牡也几出入不物者正其货贿凡财物犯禁者举之疏注不物至入官释曰郑知不物是衣服之等者见王制云关执禁以几禁异服识异言阍人云潜服贼器不入宫奇服怪民不入宫明此司门亦然故郑以不物衣服之等解之但郑释不物之中有三事一者衣服二者占视皆不与众同三者手所操持不如寻常品式以其特异于人此三者皆须诃问所以也云正读为征征税也者下文云国凶札无关门之征明无凶札之时有征税故读从征税之字也云犯禁者谓商所不资者商所资者谓若国语云冬资絺夏资绵之类是商所豫资待时而卖者乃不为犯其商所不资谓非民常用之物则举之没入官也以其财养死政之老与其孤疏注则所至其子释曰云财所谓门关之委积也者即上遗人云门关之委积以养老孤云死政之老死国事者之父母也孤其子者即外饔云邦饔耆老孤子义与此同祭祀之牛牲系焉监门养之疏注监门门徒释曰牧人六牲至祭前三月则使充人系而养之若天地宗庙则系于牢刍之三月若其散祭祀之牲则不在牢遣此监门门徒养之不必三月也凡岁时之门受其余疏凡四至其余释曰凡岁时之门者岁之四时祭门非一故云凡以总之若月令秋祭门者是祭庙门此门亦谓国门十二者除四时祭外仍有为水祈祷故左氏庄公二十五年秋大水有用牲于门之事凡四方之宾客造焉则以告疏凡四至以告释曰谓四方诸侯来朝觐至关关人告王至郊郊人告王至国门门人告王王得告皆遗人往迎故先郑云止客以俟逆也司关掌国货之节以联门市疏注货节至猾商释曰案下文掌节云货贿用玺节则玺节主通货贿若然玺节亦可先从王司市而出郑今解经玺节先从邦国向内而言者以其司关在境而先云掌国货之节后云以联门市是从外向内之言故郑亦顺经先从邦国司市解之也云案其节而书其货之多少通之国门国门通之司市者将送商人面执节者别有过所文书若下文节传当载人年几及物多少至关至门皆别写一通入关家门家乃案勘而过其自内出者义亦然云参相连以检猾商者司市与关及门三处相连恐奸猾商人或以多为少或隐而不出而避税故相连以检括之也其远郊近郊虽不置官掌之亦应有人几问但无税法故不言耳司货贿之出入者掌其治禁与其征廛疏司货至征廛释曰司主也主货贿出入谓上经以联门市者是也云与其征廛者征谓税廛谓邸舍一事双言也注征廛至之廛释曰云关下亦有邸客舍其出布如市之廛者案上文廛人有廛布郑云廛邸舍此关旁亦有邸舍商人于关停止则有税故云如市之廛也凡货不出于关者举其货罚其人疏注不出至其人释曰注云没其财者解经举其货挞其人者解经罚其人案上宪罚之等皆是挞但举其货已是罚物故知罚其人是挞之可知也凡所达货贿者则以节传出之疏凡所至出之释曰此文重释上国货之节上直云玺节此经兼有传传则过所文书注商或至文书释曰郑云商或取货于民间无玺节者至关关为之玺节者若本由王市而出则司市为之玺节商或于民间者或在郊内关内民间买得物货不得向司市取玺节故因向关外则便于关取节而出若在城内民间资货者司关为玺节以出之授节者即授传与之国凶札则无关门之征犹几疏国凶至犹几释曰此司关所掌兼言门者门关同类无征是同司门既不言故于关并言门也注郑司至其涂释曰上注札为疫病此司农以札为死则札因病而死义得两兼是以引越人谓死为札也云春秋传者昭十九年左氏云郑驷偃卒其父兄立子瑕子产曰寡君之二三臣札瘥夭昏注云大死曰札小疫曰瘥短折曰夭未名曰昏又洪范云六极一曰凶短折注云未龀曰凶未冠曰短未昏曰折并无正文望经为说耳引春秋者证札为大疫也引孟子者案孟子云尊贤使能俊杰在位则天下之士皆说而原立于朝矣市廛而不征法而不廛则天下之商皆说而原藏于市矣关几而不征则天下之行旅皆说而原出于其涂矣耕者助而不税则天下之民皆说而原耕于其野矣廛无夫里之布则天下之民皆说而原为之民矣信能行此五者则邻国之民仰之如父母矣率其子弟以攻其父母自有生民已来未有能济者也如是则无敌于天下无敌于天下然而不王者未之有也此陈正法与周异引之者彼正法不征商旅则有说此经有故不征亦所以说民故取一边为证也凡四方之宾客句攵关则为之告疏凡四至之告释曰句攵犹至也畿外诸侯来朝使卿大夫来大聘小聘但至关门皆先谒关人关人止客则奔告王王使小行人逆劳于畿也注谓朝至逆之释曰案小行人云凡诸侯入王则逆劳于畿聘礼使者至谒关人此经亦总云宾客句攵关则为之告是以郑云谓朝聘者也云叩关犹谒关人者犹聘礼关人也先郑说以国语曰周之秩官有之者案国语定王使单襄公聘于宋遂假道于陈以聘楚候不出疆司空不视途单子归告于王曰陈侯不有大咎国必亡矣又云周之秩官有之曰敌国宾至关尹以告行理以节逆之韦昭注云理吏也行理小行人掌国宾客礼以待四方使逆宾客候人为导卿出郊劳司里授馆引之者国语云关尹以告则此经司关为之告一也云行理以节逆之者证关尹告王王使小行人以节迎之也有外内之送令则以节传出内之疏有外至内之释曰此双言之云有外之送令者则以节传内之谓从诸侯之国畿外而入者则关人以节及传内之至王又云有内之送令则以节传出之者谓有王命从王国而出则亦以节传出之送至畿上也注有送至通之释曰案秋官环人职云掌送逆邦国之通宾客以路节达诸四方注云路节旌节也四方圻上与此义同故引以言之掌节掌守邦节而辨其用以辅王命疏掌节至王命释曰此一经论王国之节对下文邦国是诸侯故此王国文单言邦也注邦节至为信释曰云邦节者珍圭之等皆约典瑞言之案典瑞云珍圭以征守以恤凶荒牙璋以起军旅以治兵守谷圭以和难以聘女琬圭以治德以结好琰圭以易行以除慝是其邦节也不数自外璧羡以起度之等以其彼是王国所用非使者之节故不言之云王有命则别其节之用以授使者此释经而辨其用故典瑞注亦皆云王使之瑞节也守邦国者用玉节守都鄙者用角节疏注谓诸至未闻释曰云谓诸侯于其国中者释经守邦国者用玉节云公卿大夫王子弟于其采邑者释经守都鄙者用角节畿内公卿大夫亦是畿内之国但对畿外诸侯为尊故公卿已下言都鄙也云有命者亦自有节以辅之者亦如上文王有命有节以辅之者玉节之制如王为之以命数为小大者以邦国与王同称玉节故知邦国亦有数等之节亦皆以玉为之以其诸侯国内亦有征守好难起军旅之等故知与王同知以命数为小大者以其命圭之等依命数故知亦以九以七以五为节也其天子玉节自以大小为数故琬圭琰圭俱同九寸谷圭牙璋俱七寸唯有珍圭无文郑云大小当与琬琰相依云角用犀角者案释兽云犀似豕注云角在鼻上犀角是角中之贵故知不得用玉者当用犀角云其制未闻者以其邦国之玉节可以约王之玉节都鄙之角节无可依约既无旧制故云其制未闻此云都鄙用角节注谓公卿大夫王子弟于其采邑是都鄙之主案小行人都鄙用管节注谓公之子弟及卿大夫之采地之吏也故用管节与此不同彼诸侯采地亦同用管节亦异外内也若天子公卿大夫采邑之吏下注约入道路用旌节凡邦国之使节山国用虎节土国用人节泽国用龙节皆金也以英荡辅之疏注使节至画函释曰云使节使卿大夫聘于天子诸侯行道所执之信也者大聘使卿小聘使大夫或于天子或于诸侯故并言之也云土平地也者对山泽非平地也云山多虎者若晋国之类也云平地多人者若卫国之类也云泽多龙者若郑国之类也云以金为节铸象焉者释经皆金也云必自以其国所多者于以相别为信明也者山泽与平地人虎龙皆杂有今言山国用虎泽国用龙士国用人皆据多者相别为信以自明也引汉有铜虎符者证周时节用铜之意也杜子春云荡当为帑者音以汤荡反之今人犹言帑也帑则函故云谓以函器盛此节也云或曰英荡画函者其函犹是荡但以英华有画义故更云画函也经云辅之者以函辅此法使不坏损也案昭二十九年公在郓赐公衍羔裘使献龙辅于齐侯注龙辅玉名所以辅龙节与此别也门关用符节货贿用玺节道路用旌节皆有期以反节疏注门关至掌节释曰郑知门关是司门司关者以其人之出入必由门由关而授节者非门关之官不可辄授故知主守门及关者故以司门司关解之也云货贿者主通货贿之官谓司市也者以其货贿所得皆由于市乃得通之于外亦非官不可辄授故知货贿用玺节必是王之司市也云道路者主治五沟五涂之官谓乡遂大夫也谓以其授节非官不可言路即遂人径畛涂道路之涂也乡之田制与遂同故知旌节是乡遂大夫所授也云凡民远出至于邦国邦国之民若来入由门者司门为之节由关者司关为之节者据此注凡民出至邦国若宅在国城中先由则司门授之节若宅在关内者则由关司关授之节也若邦国之民来入则先由关司关授之节若然邦国之民入其节直由关不由门亦云由门者因王国之民出由门故总言之于义无妨也云其商则司市为之节者此王之掌节而言货贿用玺节明是王之司市非邦国之司市其实家徒从邦国来即邦国司市为节故上司关注云货节谓商本所发司市之玺节自外来者即案其节是邦国之玺节也云其以征令及家徙则乡遂大夫为之节者知征令有节者见乡大夫云国有大故以旌节辅令则达之注云民虽命行其将之者无节不得通是征令有节之事又知家徙有节者见比长云若徙于佗则为之旌节而行之是家徙有节也又云唯时事而行不出关不用节也者时事行若比长云徙于郊徙于国当乡徙及非征令皆不须节兼言不出关者关内当都当邑当行不出关皆不须节也云变司市言货贿者司市本出玺节授商今不言市而变言货贿故郑云玺节主以通货贿货贿非必由市或资于民家则由门者司门与之节由关者司关授之节故变言货贿也云变乡遂言道路者容公邑及小都大都之吏皆主治五涂亦有民也者乡遂公邑为沟洫法三等采地为井田法井田与沟洫虽俱为沟洫稀稠有异皆有五涂以官主当其民出入皆受旌节故变乡遂而言道路以容此等之官云之吏者以其都鄙之主在王朝唯吏在都鄙故以吏言之也云符节已下周法无文故皆约汉法况之案太史公本纪汉文帝二年九月初与郡国守相为铜虎符竹使符应劭曰铜虎符第一至第五国家当发兵遣使者至郡国合符符合乃听受之竹使符者皆以竹箭五枚长五寸镌刻篆书第一至第五张晏曰符以代古之圭璋从简易也郑引之者欲明汉时铜虎符本出于此也凡通达于天下者必有节以传辅之疏凡通至辅之释曰此经总解上经门关诸有节并有传辅成信验或有节无传或有传无节或节传俱无则不得通达于天下也无节者有几则不达疏无节至不达释曰此亦总解上门关已下应有节传今无节者非直被几又不通达前所也注圜土内之释曰知圜土内之者见比长云无节无授圜土内之故也遂人掌邦之野疏注郊外至县都释曰遂在远郊百里之外即遂人所掌之野在郊外曰野之中故郑云郊外曰野郑又知此野谓甸稍县都者从二百里至五百里皆名野者此遂人不言掌遂又见下文云以达于畿明遂人掌野通至畿疆也但遂人虽专掌二百里之中乃兼掌三百里以外其有沟洫井田之法皆知之也以土地之图经田野造县鄙形体之法五家为邻五邻为里四里为酂五酂为鄙五鄙为县五县为遂皆有地域沟树之使各掌其政令刑禁以岁时稽其人民而授之田野简其兵器教之稼穑疏以土至稼穑释曰遂人以土地之图据图以经界其田野田野谓田在百里之外野中所经界者即造县鄙已下是也云造县鄙者此与下五家为邻之等为总目五家已下有六等略言二者耳云皆有地域沟树之者从五家已下据地境界四边营域为沟沟上而树之也云使各掌其政令刑禁者五家则邻长施政令五邻则里宰施政令已上皆施之云以岁时稽其人民者稽计也人民犹言夫家夫家男女也以岁之四时计其所管男女多少而损益之云授之田野者若下文一廛田百亩云简其兵器者若族师旗鼓兵革云教之稼穑者亦若计耦耕事注经形至六乡释曰云经形体皆谓制分界也者以田野云经县鄙云造形体之法明是为田野云经纬为县鄙云形体二者同实而异名明俱为分界处所也云邻里酂鄙县遂犹郊内比闾族党州乡以家数相对是同故云犹郊内也先郑云田野之居其比伍之名与国中异制者田野之居释经经田野比伍之名谓夫一廛田百亩也言比五则经中言五皆是也名与国中异制亦异以其六遂之内上地有莱五十亩并下剂致并异也玄谓异其名者示相变耳者此后郑直增成先郑家数虽同其名异之意云遂之军法追胥起徒役如六乡者案小司徒云乃会万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋注云乡之田制与遂同但彼乡中唯见出军无田制此遂人唯见田制无出军法故郑彼注云乡之制与遂同此遂之军法追胥起役如彼六乡互见其义明彼此皆有也但彼此虽相如据大较而言细论之仍有少异以其六乡上剂致民六遂下剂致六乡上地无莱六遂上地有莱有莱是其稍异也凡治野以下剂致以田里安以乐昏扰以土宜教稼穑以兴锄利以时器劝以强予任以土均平政疏凡治至平政释曰云以下剂致者对六乡之中其家一人为正卒已下皆为羡卒此六遂之中家一人为正卒第二者为羡卒自外并为余夫家取二人为下剂致也云以田里安者田则为百亩之田里则五亩之宅民得业则安故云安也以乐昏扰者男女人所乐故云乐昏饮食男女人之大欲存焉故配以昏姻即顺民意也以土宜教稼穑者高田种黍稷下田种稻麦是教之稼穑云以兴锄利者锄助也兴起其民以相佐助是与民为利故云利也注变民至佐助释曰此案大司徒小司徒主六乡皆云民不言此变民言者直是异外内而已无义例以其民者冥也者懵懵皆是无知之皃也云虽受上田中田下田者即此下文夫一廛以下是也云以下剂为率谓可任者家二人者则其外为余夫是也云耒耜钱镈之属者诗云跱乃钱镈仍有兹基之等故云之属郑大夫读锄为借借借也谓借民力所治之田民相于无此事故后郑谓相佐助从子春也辨其野之土上地中地下地以颁田里上地夫一廛田百每莱五十每余夫亦如之中地夫一廛田百每莱百每余夫亦如之下地夫一廛田百每莱二百每余夫亦如是疏辨其至如之释曰此据在六遂之中为野故以野言之并上地中地下地以颁其田里此皆与已下为总目也此直言上中下地亦当如小司徒云上地家七人中地家六人下地家五人也注莱谓至之布释曰案诗云田卒污莱注高者莱下者污是莱谓休不耕者也先郑引杨子云有田一廛谓百亩之居也后郑不从以为廛与孟子五亩之宅同者此经上中下地皆云夫一廛田百亩百亩与一廛别言之则此廛与廛人皆谓廛绵于其中则此乃是廛里任国中之地一也不得同为百亩之田诗所云三百廛兮者自是三百家之税故亦廛表税也云六遂之民奇受一廛者释经余夫亦如之则余夫皆有田有廛是余夫奇别更受廛备后离居之法故奇受一廛也云虽上地犹有莱者对六乡不言余夫之廛上地又无莱故云皆所饶远也引王莽时事者证廛是城郭中言凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万大有川川上有路以达于畿疏凡治至于畿释曰遂人所掌即六遂之中为沟洫之法遂地在郊外曰野之中故云凡治野云夫间有遂已下五沟所以通水入川五涂所以通道向都及国城也注十夫至其地释曰云十夫二邻之田已下以遂之中有邻里酂鄙县遂故十夫以下还以邻酂鄙县地当之郑知遂广深各二尺沟倍之洫倍沟浍广二寻深二仞者此虽沟洫法与井田异制其遂沟洫浍广深亦与井田沟浍广深同故郑还约匠人井田之法而言也郑知径容牛马之等义如此者此从川上有路差之凡道皆有三涂川上之路则容三轨道容二轨途容一轨轨皆广八尺其畛差小可容大车一轨轨广六尺自然径不容车轨而容牛马及人之步径是以春秋有牵牛蹊蹊即径也云都之野途与环途同可也者案匠人云环途以为诸侯经途野途以为都经途郑注云经亦谓城中道诸侯环途五轨其野途及都环途皆三轨彼注亦与此注同皆以为都之野途与环途同依内则云道有三途男子由右女子由左车从中央是以郑邻解川上之路及都之野途皆容三轨也云万夫者方三十三里少半里者此解经万夫有川之意从西北隅北畔至东头有十洫一洫百夫十洫千夫千夫万步万步有三十三里百步百步是少半里以九浍总而言之则万夫矣故言万夫者三十三里少半里矣云九而方一同者案匠人云广尺深尺谓之畎以至方百里为同同间广二寻深二仞彼井田法沟浍稀少而云同此虽沟洫法沟浍稠多与彼井田相准拟而言也云以南亩图之遂从沟横洫从浍横九浍而川周其外焉者案诗有今适南亩又云南东其亩故以南亩图之其田南北细分者是一行隔为一夫十夫则于首为横沟十沟即百夫于东畔为南北之洫十洫则于南畔为横浍九浍则于四畔为大川此川亦人造虽无丈尺之数盖亦倍浍耳此川与匠人浍水所注川者异彼百里之间一川谓大川也云去山林之等其余如此者郑注载师亦以此等三分去一皆大判而言之耳是以田之法一成九百夫亦三分去一以其余通计出税故每云三百家也云以至于畿则中虽有都鄙遂人尽主其地者遂人注六遂与司徒主六乡同唯在二百里以内今经云以达于畿明畿以内之中虽有都鄙作井田之法遂人亦尽主其地明不可细主井田尚主公邑之中为沟洫之法与乡遂人尽主之可知也以岁时登其夫家之众寡及其六畜车辇辨其老幼癈疾与其施舍者以颁职作事以令贡赋以令师田以起政役疏以岁至政役释曰云以岁时以主其夫家已下亦如族师所云以岁之四时成定男女之等注登成至徒役释曰云施读为弛者以其文承老幼癈疾之下下又别云以起政役明此不得为施政役破施为弛谓弛舍其政役也云职谓民九职也者以其颁职而作事是民之九职使之作事而遣出九贡也云分其农牧衡虞之职者农即三农牧即薮牧衡虞即虞衡作山泽之材不言商贾嫔妇臣妾之等者略之也云载师职云以物地事授地职互言矣者彼云物地事不云贡此云令贡赋不云物地事地事贡赋当相互皆有也云贡九贡也者即九职之九贡非诸侯之九贡也赋者即亦大宰九赋一田邦中之赋二曰四郊之赋之等是也云政役出士徒役者即上注遂之军法如六乡者是也若起野役则令各帅其所治之民而至以遂之大旗致之其不用命者诛之疏若起至诛之释曰此文起野役若小司徒凡起徒役毋过家一人之类也云则令各帅其所治之民而至者谓令县正已下县正云若将用野民师田行役移执事则帅而至治其政令是县正受遂人之令也云以遂之大旗致之者以其遂人虽是大夫合用鸟隼之致众今遂人掌众与大司徒同故致众得用熊虎为旗也注役谓至熊虎释曰知役谓师田若功作也者以其县正所云用野民师田行役移执事为此事致之明此役与彼同其云功作则移执事之等是也云大旗熊虎者司常职文凡国祭祀共野牲令野职疏注共野至之属释曰云共野牲入于牧人以待事也者谓牛羊豕在六遂者故曰野牲牧人云掌牧六牲以待祭祀故知此野牲亦人牧人以待事也云野职薪炭之属此官令之委人敛之故下委人云掌敛野之赋又云敛薪刍凡疏材木材凡畜聚之物言之属者兼此诸物也凡宾客令脩野道而委积疏凡宾至委积释曰案大司徒云令野脩道委积彼谓总令遗人此于百里外野道又令之故注云委积于庐宿市是亦令遗人也大丧帅六遂之役而致之掌其政令及葬帅而属六綍及窆陈役疏注致役至相似释曰郑知致役致于司徒给墓上事及竁也者以其殡及引皆六乡役之其墓上事及竁等六遂役之故知致役给墓上墓上则说载下棺之等竁谓穿圹之等不言在庙载事亦六遂役之不言者略也必致于司徒者司徒虽主六乡以其地官之卿掌徒庶之役亦兼掌六遂之役故也云綍举棺索者以其据在棺则曰綍据在道则曰引六遂之役不在道故据在棺而言綍也云葬举棺者谓载与说时也者以其经云属六綍不据在道故知在庙载时及在圹说时也云用綍旁六执之者天子其千人与者案杂记诸侯执綍五百人大夫三百人以此约之天子千人无正文故云与以疑之云陈役者主陈列之耳者以其经云及窆窆谓下棺下棺之时千人执綍背碑负引须陈列其人故知谓陈列之也云匠师帅监之乡师以斧莅焉者案其乡师职知之云大丧之正棺殡启朝及引六乡役之载及窆六遂役之知义然者案大司徒职云大丧帅六乡之众庶属其六引此遂人云帅六遂之役属六綍及窆陈役郑据此二文言之以六乡近使主殡及启朝为始在祖庙之中将行载棺于蜃车属六綍则六遂为终也至于在道言引则还使六乡为始至圹窆之下棺则还使六遂为终以二处合自共为终始故云即远相终始也是以大司徒注云六乡主六引六遂主六綍也云礼记谓之封者据檀弓云庶人县棺而封及丧大记下棺亦云封是也春秋谓之塴者左氏葬郑简公有司墓之室当道毁之则朝而塴是也窆塴封三者字虽不同皆是下棺也云声相似者窆封塴皆以去声言之故云声相似也凡事致野役而师田作野民帅而至掌其政治禁令疏凡事至禁令释曰此居职末总结之言也遂师各掌其遂之政令戒禁以时登其夫家之众寡六畜车辇辨其施舍与其可任者经牧其田野辨其可食者周知其数而任之以征财征作役事则听其治讼疏遂师至治讼释曰以遂师下大夫四人所掌六遂亦如乡师主六乡亦二人共主三遂故云各掌其遂之政令戒禁并以时登其夫家众寡六畜已下皆如乡师之职但乡师云辇又云老幼贵贱废疾此不言之此云经牧其田野之等彼不言之皆是互换为义故设文不同也云周知其数而任之以征财征者谓周遍知其夫家六畜及田野之等任之据人民之数征财征据田野之数也云作役事则听其治讼者役事中可兼军役田猎功作之等皆听其治讼也注施读至之事释曰云施读亦弛也者此注与乡师同以其与其可任者对而言明施不得为施功之事故读为弛与舍同为舍放之事云经牧制田界与井也者但六遂制沟洫法上文所云者是令以为制界与井也又为井田法者以其遂人兼掌采地故上云掌野鄙兼言稍县都以采地有井田法故此经云经牧其田野与小司徒文同故郑亦兼言井也云可食谓今年所当耕者也者六遂以外上地亦有莱中下之地自然皆有莱不耕者故云今年所当耕者也云财征赋税之事者征是赋税财是地税故云财征赋税之事也虽以地税为正其中亦兼有口率出泉也巡其稼穑而移用其民以救其时事疏巡其至时事释曰遂师各自巡其春种曰稼秋敛曰穑注移用至之急释曰云地之宜晚早不同者其地有宜早种早收有宜晚种晚收故云晚早不同云而有天期地泽风雨之急者山出云雨大风有隧皆由天期而有故以天期而言此并须移用其民救其时事故并言之也凡国祭祀审其誓戒共其野牲疏凡国至野牲释曰案冢宰职云大祭祀掌百官之誓戒大司寇莅誓百官并戒百族此官主审其戒戒遂之民故不同也入野职野赋于玉府疏注民所至用者释曰云野职谓民九职之贡野赋谓民九赋自邦甸家稍县都之等口率出泉以其在远郊之外故皆以野言之也云中玉府之用者亦是遂师自当征其谷税泉以入大府分之众府也若然案大府职云式贡之余财以共玩好之用入于玉府彼入玉府者是式贡之余财财之美者由大府乃入玉府此经入玉府者非财之美不堪王之玩好者也宾客则巡其道脩庀其委积疏宾客至委积释曰巡其道脩者大司徒云野脩道委积据国外曰野在六乡之中者此据六遂之中者大丧使帅其属以幄帟先道野役及窆抱磨共丘笼及蜃车之役疏大丧至之役释曰大丧谓王丧也云使帅其属以幄帟先者谓大宰官使其属以幄帟先行至圹云道野役者谓司徒导引野中之役出国城至圹云及窆抱磨者及至也谓柩车至圹窆下棺也下棺之时遂师帅其执綍者之人名历适而校数之也云共丘笼者土曰丘谓共为丘之笼器以盛土也云及蜃车之役者谓在祖庙中将行共蜃车以载柩之役人也注使以至校之释曰知使以幄帟先是大宰者以其天官幕人掌共帷幕幄帟绶属大宰故知使幕人以幄帟先是大宰也云其余司徒也者以其司徒主众庶故知野役之徒皆司徒令之也云幄帟先所以为葬窆之间先张神坐也者谓柩至圹脱载除饰柩则在地未葬窆之间须有凶灵神坐之所故知大幕之下宜有幄之小帐小帐之内而有帟之承尘以为神坐也云道野役帅以至墓也者以其云导导是帅引之言故知从庙帅引往至墓所也云丘笼之役竁复土也者竁谓穿地复土谓下棺之后以圹上土反复而为丘垄皆须笼器以盛土也云蜃车柩路也者人君所居皆曰路故云柩路也云柩路载柳四轮迫地而行者谓在祖庙中遂匠纳车于阶间却而上载之乃加帷荒帷荒即柳也四轮迫地而行即辁车以二轴而贯四轮四轮即许氏说文云无幅曰辁者也云似于蜃因取名焉者此解名为蜃车之意云行至圹乃说更复载以龙盾者以其天子诸侯殡时用盾车即檀弓所云菆涂龙盾天子之礼是也诸侯不龙其辕而已殡既用盾明葬时用盾可知云蜃礼记或作槫或作辁者案杂记云载以耑车郑注云耑读为辁或作辁彼经作耑一部礼记作辁或作抟彼经不为辁者但耑辁字虽异其义同故此云或作辁也但为抟者非车之体不从之取其耑字或有作团字团又转误为国字者故既夕记云遂匠纳车于阶间注云车载柩车周礼谓之蜃车杂记谓之团车丧大记又谓之国车也先郑云抱磨磨下车也者于义无所当故后郑不从也后郑云适历执綍者名也者谓天子千人分布于六綍之上谓之适历者分布稀疏得所名为适历也云遂人主陈之者案上遂人云及窆陈役是也云而遂师以名行校之者但执綍之人背碑负引而退行遂师抱持版之名字巡行而校录之以知在否故云抱磨也军旅田猎平野民掌其禁令比叙其事而赏罚疏军旅至赏罚释曰军旅谓征伐田猎谓四时田云平野民者谓遂师平正六遂之民故云平野民也云比叙其事而赏罚者遂师校比次叙其行伍而行赏罚也注平谓至为庀释曰周礼之内云比者后郑皆为校比先郑皆为庀庀为具得通一义故引之在下也遂大夫各掌其遂之政令以岁时稽其夫家之众寡六畜田野办其可任者与其可施舍者以教稼穑以稽功事掌其政令戒禁听其治讼疏遂大至治讼释曰此一经与遂师职意同但互见其义耳注施读至功业释曰云功事九职之事民所以为功业者大宰以九职任万民彼云任即此功事谓任之使有功者也令为邑者岁终则会政致事疏注不言至施焉释曰言之者若直言遂之吏则不容公邑与采邑今遂大夫不言遂之吏变云为邑则遂中可以兼公邑采邑二者故云政令戒禁遂大夫亦施焉以其遂人云掌野又云以达于畿故知亦施政令戒禁正岁简稼器脩稼政疏注间犹至亲之释曰云稼器耒耜镃基之属者其器中含有钱镈之等故云之属也云稼政孟春之月令所云皆脩封疆者此是月令郑注彼封疆谓田首之分界也云审端径术者郑彼注术当为遂即引遂人职云夫间有遂遂上有径当审之使脩理也云善相丘陵坂险原隰者土之高者曰丘大阜曰陵坡者曰坂险下湿者曰隰高平曰原也云土地所宜者即丘陵已下若高田种黍稷下田种稻麦丘陵坂险种桑枣是也云以教道民必躬亲之者彼约束典田大夫必身亲检校之以证稼政之事三岁大比则帅其吏而兴明其有功者属其地治者疏三岁至治者释曰云三岁大比已下若乡大夫三岁大比兴贤者能者其义同变之耳云帅其吏者则遂大夫已下县正至邻长注兴至职事释曰云兴举民贤者能者如六乡之为也者此文不具故郑就乡大夫解之彼以乡饮酒兴贤能者厥明献贤能之书于王王拜而受之登于天府内史贰之此职亦然也云兴犹举也属犹聚也者谓当兴举之时因举治民之吏邻长以上吏之有功者而升之又聚其地治邻长以上敕之以职事使之不慢也凡为邑者以四达戒其功事而诛赏废兴之疏凡为至兴之释曰此言为邑者义如上不言遂之吏而言为邑者容公邑及采邑也云以四达戒其功事者达通也谓将四通之事以戒敕其功事功事即上注九职之功业也云而诛赏废兴之者此亦如天官注大有功不徒兴又赏之大无功不徒废又诛之故诛赏废兴连言之也注四达至革也释曰郑知四达是夫家已下者此无正文唯约上下文而知义尔案遂师云夫家众寡六畜车辇此遂大夫亦云夫家众寡以教稼穑酂长云以旗鼓兵革帅而至又云趋其耕耨郑据而言故以四事当此四达县正各掌其县之政令征比以颁田里以分职事掌其治讼趋其稼事而赏罚之疏县正至罚之释曰以一遂有五县故云各掌其县之政令征比者谓政教号令征发校比之等也云以颁田里者亦如上文夫一廛田百亩也云以分职事者即九职之功事也若将用野民师田行役移执事则帅而至治其政令疏若将至政令释曰云若将用野民者言将事未至之时预征召野民也言师田谓出师征伐及田猎也言行役谓若巡狩及功役言移执事谓移徙用民以执事也既役则稽功会事而诛赏疏既役至诛赏释曰此经结上文功役之事事讫乃稽考其功多少当计会其事之可否而有功者赏无功者诛也鄙师各掌其鄙之政令祭祀疏鄙师至祭祀释曰五鄙为县五百家为鄙故云各掌其鄙之政令也注祭祀祭禜也释曰知鄙祭禜者鄙与六乡党同党祭禜故知此鄙所祭祀谓祭禜也凡作民则掌其戒令疏注作民谓起役也释曰知作民是起役者案下酂长云若作其民而用之则以旗鼓兵革帅而至又上文每云野役故知此作民亦是起役事也以时数其众庶而察其媺恶而诛赏疏注时四时也释曰知时四时者见乡师职云凡四时之征令则凡言岁时者皆是四时唯乡师云周万民之艰厄而云岁时巡国及野者郑注云随其事之时不必四时艰厄非常故也岁终则会其鄙之政而致事酂长各掌其酂之政令以时校登其夫家比其众寡以治其丧纪祭祀之事疏酂长至之事释曰以其一鄙五酂故云各当其酂之政令也云以治其丧纪者谓民之丧纪若乡师所云族共丧器之类治其祭祀者谓若族祭酺之类若然县当祭社与州同县正鄙师酂长皆不言所祭神者六遂与六乡互见其义也若作其民而用之则以旗鼓兵革帅而至若岁时简器与有司数之疏若作至数之释曰言作其民而用之者谓师田及巡守之等直言以旗鼓兵革不言车辇文不具注简器至大夫释曰云简器简稼器也者见遂大夫职云正岁简稼器脩稼政则此官与遂大夫共简之故注云有司遂大夫也知兵器亦存焉者以遂大夫云简稼器此不言稼直云器故知器中兼有兵器旗鼓兵革亦有在其中也凡岁时之戒令皆听之趋其耕耨稽其女功疏凡岁至女功释曰此酂长弥亲民故趋其耕耨并稽考女功之事注听之受至之事释曰郑知听之为受而行之非听断之者以酂长中士官惟承受遂人已下之事不得专听断故知听谓受听而行之也知女功丝枲者案礼记内则论女功云执麻枲治丝茧故知此女功亦治丝枲以为布帛里宰掌比其邑之众寡与其六畜兵器治其政令疏里宰至政令释曰里宰二十五家不言各者文承遂师以下皆言各掌此亦各掌可知注邑犹里也释曰邑是人之所居之处里又训为居故云邑犹里也以岁时合耦于锄以治稼穑趋其耕耨行其秩叙以待有司之政令而征敛其财赋疏以岁至财赋释曰云岁时者亦谓岁之四时云合耦于锄者锄助也谓合两两相佐助于里宰处云以治稼穑者谓治理其民使为春稼秋穑之事云趋其耕耨者谓使民趋时以春耕夏耨云行其秩叙者谓民使行其合耦使有次第云以待有司之政令而征敛其财赋者以六遂之赋税县师征之旅师敛之则此财赋言待有司征敛者谓县师旅师也注考工至次第释曰郑引考工记者欲证合耦为二人共发一尺之地乃成畎以通水之意也先郑云锄读为借者借借也非相佐助之义故后郑不从之也杜子春读锄为助谓相佐助也于义合但文今不足故后郑增其义也玄谓锄者里宰治处也若今街弹之室者郑以汉法况之汉时在街置室检弹一里之民于此合耦使相助佐因放而名锄也引月令者证岁时合耦之事秦周政令或异故云是其岁时与言与以疑之也云合人耦则牛耦亦可知也者周时未有牛耦耕至汉时搜粟都尉赵过始教民牛耕今郑云合牛耦可知者或周末兼有牛耦至汉赵过乃绝人耦专用牛耦故郑兼云焉云秩叙受耦相佐助之次第者或家有一夫二夫共耦若长沮桀溺耦而耕或先后次第相佐助为之也邻长掌相纠相受疏邻长至相受释曰邻长不命之士为之各领五家使五家有过各相纠察宅舍有故又相容受也凡邑中之政相赞疏凡邑至相赞释曰云邑中者亦谓一里之内有上政令征求则五邻共相赞助此则以长补短故郑云长短使相补助也徙于他邑则从而授之疏徙于至授之释曰古者三年大比民或于是徙谓不便其居则徙于他迁向他遂非直从授之明无罪过亦当以旌节将行如六乡比长云徙于他则以旌节而行之出乡无节则唯圜土内之是也大宗伯之职掌建邦之天神人鬼地示之礼以佐王建保邦国疏大宗至邦国释曰大宗伯之职者以上列其官此列其职也云掌建邦之天神人鬼地示之礼者单言邦据王为言也云以佐王建保邦国者邦国连言据诸侯为说也注建立至人事释曰云立天神地祇人鬼之礼者谓祀之祭之享者经先云人鬼后云地祇郑则先云地祇后云人鬼者经先云人鬼欲见天在上地在下人藏其间郑后云人鬼者据下经陈吉礼十二先地祇后人鬼据尊卑为次故也云礼吉礼是也者案下云以吉礼事邦国之鬼神示则此亦吉礼故云礼吉礼是也云保安也所以佐王立安邦国者主谓凶礼宾礼军礼嘉礼也者郑知建保邦国中有凶礼已下者案下文其次有五礼具此经直云天神人鬼地示吉礼而已又邦国之上空云建保故云建保中有四礼也是以郑即云目吉礼于上承以立安邦国者互相成也互相成者王国云吉礼亦有凶礼已下邦国云四礼明亦有吉礼矣以其神非人不事人非神不福故又云明尊鬼神重人事也尊鬼神者据王国特云吉礼重事人者据诸侯特言凶礼已下各举一边欲见五礼皆重故也以吉礼事邦国之鬼神示疏以吉至神示释曰此已下叙五礼先以吉礼为上云事邦国之鬼神示者据诸侯邦国而言者也以其天子宗伯若还据天子则不见邦国若以天子宗伯而见邦国则有天子可知故举邦国以包王国注事谓至有二释曰云事谓祀之祭之享之者还据已下所陈先后为次若然经先云鬼与上下体例不同者欲见逢时则祭事起无常故先云人鬼也云吉礼之别十有二者从此下经以禋祀血祭二经天地各有三享人鬼有六故十二也以禋祀祀昊天上帝以实柴祀日月星辰以槱燎祀司中司命飌师雨师疏以禋至雨师释曰此祀天神之三礼以尊卑先后为次谓歆神始也注禋之至礼云释曰案尚书洛诰予以鬯二卣明禋注云禋芬芳之祭又案周语云精意以享谓之禋义并与烟得相也但宗庙用烟则郊特牲云臭阳达于墙屋是也天神用烟则此文是也郑于禋祀之下正取义于烟故言禋之言烟也云周人尚臭烟气之臭闻者此礼记郊特牲之文也彼云殷人尚声周人尚臭尚臭者取烟气之臭闻于天引之者证烟义也云槱积也诗云芃芃棫朴薪之槱之者此大雅棫朴之篇引之证槱得为积也云三祀皆积柴实牲体至焉或有玉帛燔燎而升烟者此司中司命等言槱燎则亦用烟也于日月言实性至昊天上帝言烟祀则三祀互相备矣但先积柴次实牲后取烟事列于卑祀义全于昊天作文之意也但云或有玉帛则有不用玉帛者肆师职云立大祀用玉帛牲牷立次祀用牲币立小祀用牲彼虽总据天地宗庙诸神今以天神言之则二大小次祀皆有也以肆师言之烟祀中有玉帛牲牷三事实柴中则无玉唯有牲保槱燎中但止有牲故郑云实牲体焉据三祀有其玉帛惟昊天具之实柴则有帛无玉是玉帛于三祀之内或有或无故郑云或耳云燔燎而升烟所以报阳也者案郊特牲云升首于室以报阳彼论宗庙之祭以首报阳今天神是阳烟气上闻亦是以阳报阳故取特牲为义也郑司农云昊天天也者案孝经云郊祀后稷以配天典瑞亦云四圭有邸以祀天故云昊天天也云上帝玄天也者案广雅云干玄天易文言云夫玄黄者天地之杂也天玄而地黄以天色玄故谓玄名天先郑盖依此而读之则二者异名而同实也若然则先郑与王肃之等同一天而已似无六天之义故以天解昊天上帝为一也云昊天上帝乐以云门者先郑既无六天大司乐分乐而序之及六变俱有云门不知定取何者以祀天云实柴实牛柴上也者案肆师职此三者皆实牲先郑直据实柴为实牛者偏据一边而言耳其实皆牛也云故书实柴或为宾柴者宾柴无义后郑虽不破当还从实柴也先郑云司中三能三阶也者案武陵太守星传云三台一名天柱上台司命为大尉中台司中为司徒下台司禄为司空云司命文昌宫星者亦据星传云文昌宫第四曰司命第五曰司中二文俱有司中司命故两载之云风师箕也者春秋纬云月离于箕风扬沙故知风师箕也云雨师毕也者诗云月离于毕俾滂沱矣是雨师毕也若左氏传云天有六气降生五味五味即五行之味也是阴阳风雨晦明六气下生金木水火土之五行郑义大阳不变阴为金雨为木风为土明为火晦为水若从妻所好言之则洪范云星有好风星有好雨郑注云箕星好风毕星好雨是土十为木八妻木八为金九妻故东方箕星好风西方毕星好雨以此推之则北官好奥南官好旸中央四季好寒也皆是所克为妻是从妻所好之义也玄谓昊天上帝冬至于圜丘所祀天皇大帝者案大司乐下文凡乐圆钟为宫云云冬日至于地上之圜丘奏之若乐六变则天神皆降是也引之以破先郑昊天上帝与五天为一之义云星谓五纬者五纬即五星东方岁星南方荧惑西方大白北方辰星中央镇星言纬者二十八宿随天左转为经五星右旋为纬案元命包云文王之时五星以聚房也星备云五星初起牵牛此云星明是五纬又案星备云岁星一日行十二分度之一十二岁而周天荧惑日行三十三分度之一三十三岁而周天镇星日行二十八分度之一二十八岁而周天大白日行八分度之一八岁而周天辰星日行一度一岁而周天是五纬所行度数之事且诸文皆星辰合解之故尚书尧典云历象日月星辰洪范五纪亦云星辰郑皆星辰合释者余文于义不得分为二故合释此文皆上下不见祭五星之文故分星为五纬与辰别解若然辰虽据日月会时而言辰即二十八星也案昭七年左氏传晋侯问伯瑕曰何谓六物对曰岁时日月星辰是谓也公曰多语寡人辰而莫同何谓辰对曰日月之会是谓辰故以配日是其事但二十八星面有七不当日月之会直谓之星若日月所会则谓之宿谓之辰谓之次亦谓之房故尚书胤征云辰弗集于房孔注云房日月所会是也云司中司命文昌第五第四星者此破先郑也何则先郑以为司中是三台司命是文昌星今案三台与文昌皆有司中司命何得分之故后郑云文昌第五第四星必先言第五后云第四者案文昌第四云司命第五云司中此经先云司中后云司命后郑欲先说司中故先引第五证司中后引第四证司命故文倒也案武陵大守星传云文昌宫六星第一曰上将第二曰次将第三曰贵相第四曰司命第五曰司中第六曰司禄是其本次也云或曰中能者亦据武陵大守星传而言云三台一名天柱上台司命为大尉中台司中为司徒下台司禄为司空引此破先郑也云祀五帝亦用实柴之礼云者案礼记祭义云大报天而主日配以月祭天以日为主故知五帝与日月同用实柴也若然五帝与昊天其服同大裘其牲同茧栗于燔柴退与日月等者礼有损之而益亦如社稷服絺冕及其血祭即在五岳之上亦斯类也案春秋纬运斗枢云大微宫有五帝座星即春秋纬文耀钩云春起青受制其名灵威仰夏起赤受制其名赤熛怒秋起白受制其名白招拒冬起黑受制其名汁光纪季夏六月火受制其名含枢纽又元命包云大微为天庭五帝以合时此等是五帝之号也又案元命包云紫微宫为大帝又云天生大列为中宫大极星星其一明者大一常居傍两星巨辰子位故为北辰以起节度亦为紫微宫紫之言中此宫之言中此宫之中天神图法阴阳开闭皆在此中又文耀钩云中宫大帝其北极星下一明者为大一之先合元气以斗布常是天皇大帝之号也又案尔雅云北极谓之北辰郑注云天皇北辰耀魄宝又云昊天上帝又名大一常居以其尊大故有数名也其紫微宫中皇天上帝亦名昊天上帝得连上帝而言至于单名皇天单名上帝亦得故尚书君奭云公曰君奭我闻在昔成汤既受命时则有若伊尹格于皇天郑注云皇天北极大帝又掌次云张毡案设皇邸以旅上帝上帝即大帝尧典云钦若昊天皆是上帝单名之事月令更无祭五帝之文故季夏云以供皇天上帝郑分之皇天北辰耀魄宝上帝大微五帝亦是大帝单号之事若然大帝得单称与五帝同五帝不得兼称皇天昊天也异义天号第六今尚书欧阳说曰钦若昊天夏曰苍天秋曰旻天冬曰上天总为皇天尔雅亦然古尚书说云天有五号各用所宜称之尊而君之则曰皇天元气广大则称昊天仁覆敏心下则称旻天自上监下则称上天据远视之苍苍然则称苍天谨案尚书尧命羲和钦若昊天总敕四时知昊天不独春春秋左氏曰夏四月己丑孔子卒称旻天不吊时非秋天玄之闻也尔雅者孔子门人作以释六艺之文言盖不误矣春气博施故以广大言之夏气高明故以远言之秋气或杀或生故以闵下言之冬气闭藏而清察故以监下言之皇天者其尊大号六艺之中诸称天者以已情所求言之非必正顺于时解浩浩昊天求天之博施苍天求之高明旻文不吊则求天杀生当得其宜上天同云求之所为当顺于时此之求天犹人之说事各从主耳若察于时所论从四时天各云所别故尚书所云者论其义也二者相须乃足此名非必紫微宫之正直是人逐四时五称之郑云皇天者其尊大之号不逐四时为名似本正称此经星辰与司中司命风师雨师郑君以为六宗案尚书尧典禋于六宗但六宗之义有其数无其名故先儒各以意说郑君则以此星也辰也司中也司命也风师也雨师也六者为六宗案异义今欧阳夏侯说六宗者上不及天下不及地傍不及四时居中央恍惚无有神助阴阳变化有益于人故郊祭之古尚书说六宗天地神之尊者谓天宗三地宗三天宗日月北辰地宗岱山河海日月属阴阳宗北辰为星宗岱为山宗河为水祝萐海为泽宗祀天则天文从祀祀地则地理从祀谨案夏侯欧阳说云宗实一而有六名实不相应春秋鲁郊祭三望言郊天日月星河海山凡六宗鲁下天子不祭日月星但祭其分野星其中山川故言三望六宗与古尚书说同玄之闻也书曰肆类于上帝禋于六宗望于山川遍于群神此四物之类也禋也望也遍也所祭之神各异六宗言禋山川言望则六宗无山川明矣周礼大宗伯曰以禋祀祀昊天上帝以实柴祀日月星辰以槱燎祀司中司命风师雨师凡此所祭皆天神也礼记郊特牲曰郊之祭也迎长日之至也大报天而主日也兆于南郊就阳位也扫地而祭于其质也祭义曰郊之祭大报天而主日配以月则郊祭并祭日月可知其余星也辰也司中司命风师雨师此之谓六宗亦自明矣礼论王莽时刘歆孔昭以为易震巽等六子之卦为六宗汉安即位依虞书禋于六宗礼同大社至魏明帝时诏令王肃议六宗取家语宰我问六宗孔子曰所宗者六埋少牢于大昭祭时相近于坎坛祭寒暑王宫祭日夜明祭月幽禜祭星雩禜祭水旱孔安国注尚书与此同张融评从郑君于义为允案月令孟冬云祈来年于天宗郑云天宗日月星辰若然星辰入天宗又入六宗其日月入天宗即不入六宗之数也以其祭天主日配以月日月既尊如是故不得入宗也以血祭祭社稷五祀五岳以貍沈祭山林川泽以疈辜祭四方百物疏以血至百物释曰此一经言祭地示三等之礼尊卑之次亦是歆神始也云以血祭祭社稷五祀五岳者此皆地之次祀先荐血以歆神已下二祀不复用血也注不言至尽也释曰云不言祭地此皆地祇祭地可知也者此经对上经祭天天则大次小三者具此经虽见三祀唯有次小祀而已以其方泽与昊天相对此经方泽不见者此血祭下仍有貍沈与疈辜二祀三祀具得与上天神三者相对故阙大地也且社稷亦土神故举社以表地示鼓人职亦云灵鼓鼓社祭亦举社以表地此其类也若大地方泽当用瘗埋与昊天禋相对故郑云不言祭地此皆地祇祭地可知也云阴祀自血起者对天为阳祀自烟起贵气臭同也云社稷土谷之神者案孝经纬援神契云社者五土之总神稷者原隰之神五谷稷为长五谷不可遍敬故立稷以表名郊特牲亦云社者神地之道社者土之神稷者谷之神故云土谷之神也云有德者配食焉云云至而祀弃案左氏昭公二十九年传云共工氏有子曰句龙为后土后土为社则是死乃配社食之云有厉山氏之子曰柱食于稷汤迁之而祀弃者案左传云有烈山氏之子曰柱为稷案祭法云厉山氏之有天下也其子曰农能殖百谷夏之衰也周弃继之故祀以为稷若然稷祀弃实在汤时云夏之衰者迁柱由旱欲见旱从夏起故据夏而言也是以书序云汤既胜夏欲迁其社不可作夏社注云牺牲既成粢盛既洁祭以其时而旱暵水溢则变置社稷当汤代桀之时旱致灾明法以荐而犹旱至七年故汤迁柱而以周弃代之欲迁句龙以无可继之者于是故止其旱在夏之时验也先郑云五祀五色之帝于王者宫中曰五祀者先郑意此五祀即掌次云祀五帝一也故云五色之帝后郑不从者案司服云祀昊天与五帝皆用大裘当在圜丘与四郊上今退在社稷之下于王者宫中失之远矣且五帝天神当在上经阳祀之中退在阴祀之内一何陋也云罢辜披磔牲以祭者此先郑从古书罢于义未可故后郑不从罢从经疈为正其云披磔牲以祭仍从之矣云若今时磔狗祭以止风者此举汉法以况疈辜为磔之义必磔狗止风者狗属西方金金制东方木之风故用狗止风也玄谓此五祀者五官之神在四郊者生时为五官死乃为神配五帝在四郊知在四郊者郑即引月令四时四立之日迎气在四郊并季夏迎土气是五迎气故郑云四时迎五行之气于四郊也云而祭五德之帝亦食此神焉者但迎气迎五方天帝虽不言祭人帝案月令四时皆陈五德之帝大昊炎帝黄帝少昊颛顼等五德之帝并五人神于上明知五人神为十二月听朔及四时迎气而陈故郑此注及下青圭赤璋之下注皆云迎气时并祭五人帝五人神也云少昊氏之子曰重已下案昭二十九年魏献子问蔡墨曰社稷五祀谁氏之五官对曰少皞氏有四叔曰重曰该曰脩曰熙实能金木及水使重为句芒该为蓐收脩及熙为玄冥世不失职遂济穷桑此其三祀也颛顼氏有子曰犁为祝融共工氏有子曰句龙为后土此其二祀也后土为社稷为田正有烈山氏之子曰柱为稷赵商问春秋昭二十九年左传曰颛顼氏之子犁为祝融共工氏有子曰句龙为后土其二祀五官之神及四郊合为犁食后土祭法曰共工氏霸九州也其子曰后土能平九州故祀以为社社即句龙答曰犁为祝融句龙为后土左氏下言后土为社谓暂作后土无有代者故先师之说犁兼之因火土俱位南方此注云犁为祝融后土食于火土亦惟见先师之说也云五岳东曰岱宗南曰衡山西曰华山北曰恒山中曰嵩高山者此五岳所在据东都地中为说案大司乐云四镇五岳崩注云华在豫州岳在雍州彼据镐京为说彼必据镐京者彼据灾异若据洛邑则华与嵩高并在豫州其雍州不见有灾异之事故注有异也案尔雅江河淮济为四渎为定五岳不定者周国在雍州时无西岳故权立吴岳为西岳非常法尔雅不载以东都为定故尔雅载之也若然此南岳衡案尔雅霍山为南岳者霍山即衡山也故地理志杨州霍山为南岳者山今在庐山彼霍山与冀州霍山在嵩华者别云不见四窦者四窦五岳之匹或省文者五岳四渎相对若天地故设经省文惟见五岳也若然下云貍沈祭山林川泽五岳歆神虽与社稷同用血五岳四渎山川之类亦当貍沈也尔雅云祭山曰庪县者或异代法耳若然庪县既非周法而校人云凡将事于四海山川则饰黄驹注云王巡守过大山川则有杀驹以祈沈礼与玉人云天子以巡守宗祝以前马注云其祈沈以马宗祝亦执勺以先之彼亦言祈沈者祈沈虽非周法引以况义无嫌也云祭山林曰埋川泽曰沈顺其性之含藏者经埋沈祭山林川泽总言不析别而说故郑分之以其山林无水故埋之川泽有水故沈之是其顺性之含藏也云疈疈牲焜也者无正文盖据当时疈磔牲体者皆从焜臆解析之故以焜言之云谓磔攘及蜡祭者案礼记月令云九门磔攘又十二月大傩时亦磔攘是磔牲攘去恶气之礼也云及蜡祭者案彼云蜡也者索也岁十二月合聚万物而索享之谓天子于周之十二月建亥之月于郊而为蜡法此所引郊特牲曰八蜡已下彼据诸侯行蜡法彼云八蜡以记四方不作祀作祀者误云八蜡以记四方者谓八蜡之礼以记四方诸侯知顺成不顺成若年不顺成则八蜡不通以谨民财也若四方诸侯年谷有不顺四时成熟者其八蜡不得与四方成熟之处通祭八蜡也云以谨民财者八蜡既不通明民不得行党正饮酒奢侈之事故云以谨民谨民谓谨节民之用财之法也又曰蜡之祭也主先啬而祭司啬者彼注云先啬若神农者司啬后稷是也云祭百种以报啬也者谓合聚万物而索享之以报收啬之功故云祭百种以报啬也云享农及邮表叕者彼注云农谓田畯典田大夫邮表叕叕止也谓田畯督约百姓于井间之处也是邮行往来立表叕止于其下是止息之处有神亦祭之云禽兽仁之至义之尽也者八蜡者案彼祭有先啬一也司啬二也农三也邮表叕四也猫虎五也坊六也水庸七也昆虫八也蜡之中有猫虎是禽兽也云仁之至者据飨先啬司啬及农是仁恩之至义之尽者据飨猫虎坊与水庸邮表叕之等是义之尽引之者证祭亦磔牲之事也以肆献祼享先王以馈食享先王以祠春享先王以禴夏享先王以尝秋享先王以烝冬享先王疏以肆至先王释曰此一经陈享宗庙之六礼也此经若细而言之即有六礼总而言之则亦有三等之差肆献祼是祫之大祭以馈食是禘之次祭以春享以下是时祭之小祭若以总用衮冕大牢言之此亦皆为大祭也故酒正注云大祭者王服大裘衮冕所祭是也此六者皆言享者对天言祀地言祭故宗庙言享享献也谓献馔具于鬼神也注宗庙至一禘释曰云宗庙之祭有此六享者此则吉礼十二之中处其六也云肆献祼馈食在四时之上则是祫也禘也者但周法有三年一祫则文二年大事于大庙公羊传云大事者何大祫也大祫者何合祭也毁庙之主陈于大祖未毁庙之主皆升合食于大祖列昭穆序父子是祫之义也若殷则祫于三时周则秋祫而已又有五年一禘禘则各于其庙尔雅云禘大祭者禘是总名祭法祭天圜丘亦曰禘大传云王者禘其祖之所自出谓夏正郊天亦曰禘夏殷四时之祭夏祭亦曰禘但于周宗庙之祭则有五年禘禘虽小于祫大于四时亦是大祭之名也云肆者进所解牲体谓荐孰时也者荐孰当朝践后爓祭时故礼运云腥其俎孰其殽郑云孰其殽谓体解而爓之是其馈献献以盎齐之节故云荐孰时但体解之时必肆解以为二十一体故云肆也云献献醴谓荐血腥也者此是朝践节当二灌后王出迎牲祝延尸出户坐于堂上南面迎牲人豚解而腥之荐于神坐以玉爵酌醴齐以献尸后亦以玉爵酌醴齐以献尸故云谓荐腥也云祼之言灌者经云祼者是古之祼字取神示之义故从示郑转从灌者以郁鬯灌地降神取浇灌之义故从水言灌以郁鬯谓始献尸求神时也者凡宗庙之祭迎尸入户坐于主北先灌谓王以圭瓒酌郁鬯以献尸尸得之沥地祭讫啐之奠之不饮尸为神象灌地所以求神故云始献尸求神时也言始献对后朝践馈献酳尸等为终故此称始也郊特牲曰魂气归于天形魄归于地故祭所以求诸阴阳之义也者人之歔吸出入之气为魂耳目聪明为魄人死魂气归于天为阳形魄归于地为阴祭时作乐为阳是求诸阳灌地为阴是求诸阴故云求诸阴阳之义也云殷人先求诸阳周人先求诸阴者此二代自相对殷人先求诸阳谓未灌先合乐周人先求诸阴谓未合乐先灌故云求诸阴灌是也引之者欲见周人祭先灌之意云祭必先灌乃后荐腥荐孰于祫逆言之者与下共文明六享俱然者如向所说具先灌讫王始迎牲次腥其俎腥其俎讫乃爓爓祭讫始迎尸入室乃有黍稷是其顺也今此经先言肆肆是馈献节次言献是朝践节后言灌灌是最在失之事是于祫逆言之也言与下共文明六享俱然者既从下向上为文即于下五享与上祫祭皆有灌献肆三事矣故云六享俱然云祫言肆献灌禘言馈食者着有黍稷互相备也者祫言肆献灌明禘亦有之禘言馈食食是黍稷则祫亦有黍稷矣着明也明有黍稷互相备矣云鲁礼三年丧毕而祫于大祖者此以周衰礼废无文可明春秋左氏传云周礼尽在鲁即以春秋为鲁礼今言鲁礼者指春秋而言也春秋三年丧毕而祫于大祖谓若文公二年秋八月大事于大庙跻僖公以僖三十三年薨至文二年秋八月于礼虽少四月犹是三年丧毕而为祫祭也是鲁礼三年丧毕而祫于大祖大祖谓周公庙周公庙中而为祫祭也云明年春禘于群庙者此明年春禘虽无正文约僖公宣公得知矣案僖公八年及宣公八年皆有禘文则知僖公宣公三年春有禘可知何者以文公二年祫则知僖公宣公二年亦有祫僖公宣公二年既为祫则明年是三年春禘四年五年六年秋祫是三年祫更加七年八年添前为五年禘故僖公宣公八年皆有禘是明年春禘明矣故云明年春禘于群庙也云自尔以后五年而再殷祭者公羊传文殷大也除明年春从四年已后四年五年六年七年八年八年之中四年五年六年为三年祫七年八年添前为五年禘是五年再殷祭也云一祫一禘者是礼谶文谓五年之中为一禘一祫也郑言此者欲见肆献祼及馈食三者为祫禘从三年丧毕后为始之意也从禋祀已下至此吉礼十二皆歆神始何者案大司乐分乐而序之云乃奏黄钟歌大吕舞云门以祀天神已下下复云圜钟为宫若乐六变天神皆降若乐八变地示皆出若乐九变人鬼可得而礼郑云天神则主北辰地祇则主昆仑人鬼则主后稷先奏是乐以致其神礼之以玉而祼焉彼先奏是乐以致其神则天神地祇人鬼皆以乐为下神始也彼郑云礼之以玉据天地而祼焉据宗庙则此上下天神言烟地示言血此宗庙六享言祼是其天地宗庙皆乐为下神始烟血与祼为歆神始也又案礼器与郊特牲皆言郊血大享腥三献爓一献孰者皆是荐馔始也以其郊是祭天而言用血大享是祫祭先王而言用腥三献是社稷而言用爓一献是祭群小祀而言用孰与此是其先彼是其后后为荐馔可知故郊言血大享言腥三献言爓一献言孰也以凶礼哀邦国之忧疏以凶至之忧释曰此凶礼之目也邦国者亦如吉礼举外以包内之义凡言哀者皆谓被凶灾从后以物哀之也注哀谓至有五释曰云哀谓救患分灾者此据左氏僖元年夏六月邢迁于夷仪诸侯城之救患也凡侯伯救患分灾讨罪礼也引之者证哀者从后往哀之义言救患分灾讨罪者救患即邢有不安之患诸侯城之是救患也分灾谓若宋灾诸侯会于澶渊谋归宋财是分灾也讨罪谓诸侯无故相伐是罪人也霸者会诸侯共讨之是讨罪也三者皆是相哀之法故并代引之以丧礼哀死亡疏注哀谓至含襚释曰诸经云亡者多是逃亡此经郑不解亡则亡与丧为一以其逃亡无可哀故也云哀谓亲者服焉者据上文云哀邦国之忧则此亦据诸侯邦国之内而言但天子诸侯绝傍期傍期已下无服若始封之君不臣诸父昆弟亦有服今郑云亲者服焉疏者含襚者郑广解哀义不专据天子诸侯之身也案士丧礼亲者不将命注云大功已上有同财之义无归含法郑云亲者服焉据大功亲以上直有服无含法若小功以下有含并有服也若然此据大夫已下而说天子诸侯虽无服其含襚则有之故春秋王使荣叔归含且赗士丧礼君使人襚明天子诸侯于臣子皆有含襚也以荒礼哀凶札疏注荒人至疫厉释曰云荒人物有害者经云荒以为目下云凶札则荒中有凶是物有害荒中兼有札是人有害案司服云大札大荒则素服注云札疫病荒饥馑者彼不以荒为目以荒替凶处故彼注荒为饥馑不为物有害也曲礼曰以下案彼注不祭肺则不杀也驰道不除为妨民取蔬食也皆自贬损若然君言不祭肺马不食谷祭事不县则大夫士亦然大夫言不食粱粱加谷士饮酒不乐则人君曰食黍稷稻粱亦贬于饮酒亦不乐君臣互见为义也云札读为截截谓疫厉者郑读从截绝之义故也春秋有天昏札瘥是厉鬼为疫病之事故云谓疫厉也以吊礼哀祸灾疏注祸灾至之道释曰祸玄谓遭水火郑知义然者以上下文验之此祸灾当水火故引水火二事为证也案庄十一年秋宋大水鲁人使吊之传例雨三日已上为淫厩焚孔子拜乡人为火来者事见礼记杂记云亦相吊之道者谓亦如鲁庄公吊宋事也以禬礼哀围败疏注同盟至其类释曰此经本不定若马融以为国败正本多为围败谓其国见围入而国被祸败丧失财物则同盟之国会合财货归之以更其所丧也必知禬是会合财货非会诸侯之兵救之者若会合兵当在军礼之中故知此禬是会合财货以济之也故大行人云致禬以补诸侯之灾小行人亦云若国师役则命犒禬之是其有财货相补之验故引左氏澶渊之会为证也案左氏传为宋灾诸侯之大夫谋归宋财是以冬十月叔孙豹会晋赵武齐公孙虿宋向戍卫北宫佗郑罕虎及小邾之大夫会于澶渊既而无归于宋故不书其人君子曰信其不可不慎澶渊之会卿不书不信也又云书曰某人某人尢之也若然既而无归宋财引者此取本谋归宋财一边义无嫌也以恤礼哀寇乱疏注恤忧至为乱释曰云邻国相忧者亦上云哀邦国之忧据诸侯为说故郑以邻国解之云兵作于外为寇作于内为乱者案文公七年鲁惠伯云兵作于内为乱于外为寇又成公十七年长鱼矫曰臣闻乱在外为奸在内为轨御奸以德御轨以刑据此文既言寇乱当据惠伯之言为义也而云哀之者既不损财物当遣使往谘问安不而已以宾礼亲邦国疏注亲谓至有八释曰经既云亲邦国故郑还以使诸侯相亲附解之即下文相朝聘之义是也宾礼之别有八者即下文八者皆以曰间之者是也春见曰朝夏见曰宗秋见曰觐冬见曰遇时见曰会殷见曰同疏注此六至则徧释曰云此六礼者以诸侯见王为文者案此经文皆云见是下于上称见故云诸侯见王为文也秋官大行人云春朝诸侯之等皆云朝觐诸侯是王下见诸侯为文故彼注云王见诸侯为文二者相对为文不同以彼是天子见诸侯之义故图天下之事以比邦国之功皆据天子为主故以天子见诸侯为文此则诸侯依四时朝天子故以诸侯见天子为文云六服之内四方以时分来或朝春或宗夏或觐秋或遇冬者谓要服以内侯甸男采卫要之等云四时分来春东方六服当朝之岁尽来朝夏南方六服当宗之岁尽来宗秋西方六服当觐之岁尽来觐冬北方六服当遇之岁尽来遇是其或朝春或宗夏或觐秋或遇冬之事也云朝之言朝也欲其来之早宗尊也欲其尊王觐之言勤也欲其勤王之事遇偶也欲其若不期而俱至者此郑解其名也四方诸侯来朝觐天子岂有别意乎明各举一边互见为义耳云时见者言无常期者非谓时常月直是事至之时故云时者言其无常期也言诸侯有不顺服此解时之义也云王将有征讨之事者诸侯既不顺服明知有征讨之事也云则既朝觐王为坛于国外合诸侯而命事焉者此司仪及觐礼所云为坛合诸侯是也云命事者谓命以征讨之事即大行人云时会以发四方之禁禁是九伐之法也云春秋传曰有事而会不协而盟者此昭三年郑子太叔曰文襄之霸也其务不烦诸侯令诸侯三岁而聘五岁而朝有事而会不协而盟引之者证时会之义但是霸者会盟诸侯非王者法引之者取一边证为坛会盟之事同若然当诸侯有不顺王命者不来其顺服者皆来朝觐天子一则显其顺服二则欲助天子征讨故来也云既朝觐者若不当朝之岁则不须行朝觐于国中直坛朝而已其当朝之岁者则于国中春夏行朝宗于王朝受享于庙秋冬则一受之于庙也故郑云既朝觐王为坛于国外也云殷犹众也十二岁王如不巡守则六服尽朝朝礼既毕王亦为坛合诸侯以命政焉郑知十二岁者案大行人云十二岁王乃巡守殷国若王无故则巡守王制及尚书所云者是也若王有故则此云殷见曰同及大行人云殷国是也云殷同者六服众皆同来言殷国者众来见于王国其事一也郑知为坛于国外者觐礼云诸侯觐于天子为宫方三百步四门坛十有二寻深四尺加方明于其上郑注云四时朝觐受之于庙此谓时会殷同也明知诸侯殷见亦为坛于国外若巡守至方岳然云所命之政如王巡守者巡守命政则王制所云命典礼考礼命市纳价之类又尚书所云岁二月东巡守已下修五礼五玉及协时月正日之等皆是也云殷见四方四时分来终岁则徧者若四时服数来朝则当朝之岁大行人所云侯服年年朝甸服二年朝男服三年朝采服四年朝卫服五年朝要服六年朝各随其年而朝若殷见曰同春则东方六服尽来夏则南方六服尽来秋则西方六服尽来冬则北方六服尽来故云四方四时分来终岁则徧矣时聘曰问殷覜曰视疏注时聘至一年释曰此二经者是诸侯遣臣聘问天子之事郑知时聘是无常期者以其与上文时见同言时则知此时聘亦无常期也云天子有事乃聘之焉者上时是当方诸侯不顺服其顺服者当方尽朝无遣臣来之法其余三方诸侯不来诸侯闻天子有征伐之事则遣大夫来问天子故云天子有事乃聘之焉云竟外之臣既非朝岁不敢渎为小礼者渎数也天子无事不敢数遣大夫聘问天子以是故有事乃遣大夫问也必知时聘遣大夫不使卿者以其经称问案聘礼小聘曰问使大夫此经云曰问明使大夫也云殷覜谓一服朝之岁以朝者少者以其周法依大行人诸侯服数来朝则有一服朝之岁诸侯既不自朝明使卿来聘天子故称殷殷众也若殷见然云朝者少卿来则众也云诸侯乃使卿以大礼众聘焉者郑知使卿以大礼者见聘礼大聘使卿此既诸侯使臣代己来明不得使大夫故知使卿以大礼众聘焉使卿为大礼对使大夫为小礼也云一服朝在元年七年十一年者郑约大行人要服之内诸侯服数来朝一服朝当此三年以其侯服年年朝甸服二年朝四年朝六年朝八年朝十年朝十二年朝从天子巡守是甸服于元年七年十一年无朝法是使卿殷覜也男服三年朝六年朝九年朝十二年从天子巡守于元年七年十一年亦无朝法是亦使卿以大礼聘天子也采服四年朝八年朝十二年从天子巡守则元年七年十一年亦无朝天子之法是亦使卿以大礼聘天子也卫服五年朝十年朝则元年七年十一年亦无朝天子法是亦使卿以大礼聘天子也要服六年朝十二年从天子巡守则元年七年十一年亦无朝法是亦使卿以大礼聘也故知一服朝在元年七年十一年也以军礼同邦国疏注同谓至有五释曰既云同邦国则使诸侯邦国和同故郑云同谓威其不协僭差者使之和协不僭差僭差谓若礼记郊特牲云宫县白牡朱干设钖之类皆是诸侯之僭礼也大师之礼用众也疏注用其义勇释曰云大师者谓天子六军诸侯大国三军次国二军小国一军出征之法用众郑云用其义勇者论语云见义不为无勇也见义谓见君有危难当致身授命以救君是见义而为故勇义兼言若朋友推刃是不义而勇大均之礼恤众也疏注均其至忧民释曰此大均亦据邦国遍天下皆均之故云大均不患贫而患不均不均则民患故大均之礼所以忧恤其众也郑约地官均人云掌均地政均地守均地职彼注云政读为征地征谓地守地职之税也地守衡虞之属地职农圃之属若然地征者与下地守地职为目也此云之赋即彼注之税一也此大均必在军礼者谓诸侯赋税不均者皆是诸侯僭滥无道致有不均之事当合众以均之故在军礼也大田之礼简众也疏注古者至之数释曰此谓天子诸侯亲自四时田猎简阅也谓阅其车徒之数也云古者因田习兵者案书传云战者男子之事因蒐狩以阅之阅之者串之大司马田法引论语不教民战是谓弃之以证因田猎为习兵之事云阅其车徒者田猎之时有车徒旗鼓甲兵之事故云阅其车徒也大役之礼任众也疏注筑宫至强弱释曰郑知有筑宫邑者诗云筑室百堵西南其户是筑宫也诗又云筑城伊匹是筑邑也其灵台堤防之等皆役民力郑略之也云事民力强弱者论语云为力不同科是事民力之强弱也大封之礼合众也疏注正封至其民释曰知大封为正封疆者谓若诸侯相侵境界民则随地迁移者其民庶不得合聚今以兵而正之则其民合聚故云大封之礼合众也郑兼言沟涂者古境界皆有沟涂而树之以为阻固则封人云为畿封而树之者是也以嘉礼亲万民疏以嘉礼亲万民释曰余四礼皆云邦国独此云万民者余四礼万人所行者少故举邦国而言此嘉礼六者万民所行者多故举万人其实上下通也注嘉善至有六释曰云所以因人心所善者而为之制者案礼运云饮食男女人之大欲存焉此嘉礼有饮食男女之等皆是人心所善者故设礼节以裁制之即下经所云者皆是也以饮食之礼亲宗族兄弟疏以饮至兄弟释曰此经云饮食亦尊卑通有下文别有飨燕则经云饮者非飨燕是私饮酒法其食可以通燕食俱有以其下不别云食故也注亲者至然也释曰言使之相亲者止谓与族人行饮食即是相亲也云人君有食宗族饮酒之礼所以亲之也者谓人君与族人行食礼并饮酒之礼故并言之文王世子曰族食世降一等者郑彼注云亲者稠疏者稀假令亲兄弟岁四度从父昆弟岁三度从祖昆弟岁二度族昆弟岁一度是其一世降一等云大传曰系之以姓而弗别者子孙虽有氏族不同皆系之以正姓若鲁姓姬子孙氏曰仲孙叔孙季孙之属氏族虽异同是姓姬故云系之以姓而不别也云缀之以食而弗殊者谓继别为大宗者与族人行食礼相连缀序以昭穆而不可殊异也云百世而昏姻不通者以系之以正姓虽氏族异昏姻不得通行也云周道然也者对殷道则不然以其殷道氏族异则得昏姻也引之者证此经以饮食相亲之事郑注引文王世子据人君法引大传据大夫士法则万民亦有此饮食之礼也以昏冠之礼亲成男女疏以昏至男女释曰此一节陈昏姻冠笄之事上句直言昏冠专据男而言亦有姻笄故下句兼言男女也若然则昏姻之礼所以亲男女使男女相亲三十之男二十之女配为夫妻是也冠笄之礼所以成男女男二十而冠女子许嫁十五而笄不许亦二十而笄皆责之以成人之礼也注亲其恩成其性释曰案昏义婿亲迎御轮三周是婿亲之亲之也者使之亲己是亲其恩也云成其姓者冠义云礼始于冠既冠责以为人父为人子为人臣之礼又内则云二十敦行孝弟是成其性也以宾射之礼亲故旧朋友疏以宾至朋友释曰言以宾射之礼者谓若射人王以六耦射三侯三获三容五正是宾射之侯也以此宾射之礼者谓行燕饮之礼乃与之射所以申欢乐之情故云亲故旧朋友也注射礼至之辟释曰云射礼虽王亦立宾主也者案大射礼以大夫为宾主案此云王以宾射之礼既行燕饮之礼明知王亦立宾主也云王之故旧朋友为世子时共在学者若据即位为王以后亦有以臣为朋友不得云故旧今云故旧朋友明据未为王时案文王世子周公居摄成王与伯禽在学与学子同居又王制有王大子是为世子时共在学者也云天子亦有友诸侯之义即所引泰誓武王誓曰我友邦冢君是天子有友诸侯之义言此者欲见经云朋友亦含诸侯在其中案洛诰周公谓成王云孺子其朋彼以成王以臣为朋友则此朋友之中可以兼之矣引司寇职有议故之辟议宾之辟者证诸侯为宾及王之故旧皆在议限与此经故旧朋友并得为宾射相亲之事也以飨燕之礼亲四方之宾客疏注宾客谓朝聘者释曰此经飨燕并言殊食于上者食无献酢之法故别言于上与私饮同科此飨燕谓大行人云上公三飨三燕侯伯再飨再燕子男一飨一燕飨亨大牢以饮宾献依命数在庙行之燕者其牲狗行一献四举旅降脱屦升坐无筭爵以醉为度行之在寝此谓朝宾若聘客则皆一飨其燕与时赐无数是亲四方宾客也以脤膰之礼亲兄弟之国疏注脤膰至归脤释曰兄弟之国谓同姓诸侯若鲁卫晋郑之等凡受祭肉者受鬼神之佑助故以脤膰赐之是亲之同福禄也郑总云脤膰社稷宗庙之肉分而言之则脤是社稷之肉膰是宗庙之肉是以成十三年公及诸侯朝王遂从刘康公成肃公会晋侯伐秦成子受脤于社不敬注云脤宜社之肉也盛以蜃器故曰脤刘子曰国之大事在祀与戎祀有执膰戎有受脤注云膰祭肉又案异义左氏说脤社祭之肉盛之以蜃宗庙之肉名曰膰以此言之则宗庙之肉曰膰社稷之肉曰脤之验也而公羊谷梁皆云生居俎上曰脤熟居俎上曰膰非郑义耳对文脤为社稷肉膰为宗庙肉其实宗庙社稷器皆饰用蜃蛤故掌蜃云祭祀共蜃器之蜃注云饰祭器是其祭器皆饰以蜃也云兄弟有共先王者谓若鲁与周同承文王郑与周同承厉王如此之辈与周同立庙是共先王也云定公十四年天王使石尚来归脤者石尚天子之上士故称名氏言来者自外之辞归者不反之称是天子祭社使来归脤引之证同姓有归脤之事此文虽主兄弟之国至于二王后及异姓有大功者得与兄弟之国同故僖九年夏王使宰孔赐齐侯胙曰天子有事于文武使孔赐伯舅胙注云胙膰肉周礼以脤膰之礼亲弟兄之国不以赐异姓敬齐侯比之宾客又僖公二十四年宋成公如楚还入于郑郑伯将享之问礼于皇武子对曰宋先代之后也于周为客天子有事膰焉有丧拜焉是二王后及异姓有大功者亦得脤膰之赐是以大行人直言归脤以交诸侯之福不辨同姓异姓是亦容有非兄弟之国亦得脤膰也以贺庆之礼亲异姓之国疏以贺至之国释曰言贺庆者谓诸侯之国有喜可贺可庆之事王使人异往以物贺庆之可施及异姓之国所以亲之也虽主异姓其同姓有贺庆可知故举异姓包同姓也是以大行人云贺庆以赞诸侯之喜不别同姓异姓则兼同姓可知注异姓至甥舅释曰若据男女身则男曰昏女曰姻若以亲言之则女之父曰昏婿之父曰姻言甥舅者嫁女与之则为甥王娶女来则为舅总是昏姻之国也以九仪之命正邦国之位疏以九至之位释曰此一经与下文为总目以其大宗伯掌五礼礼所以辨尊卑故以九仪之命正诸侯邦国之位使之不有僭差也注每命至异数释曰云每命异仪贵贱之位乃正者下文从一命以至九命各云所受赐贵贱不同即此经以九仪之命正邦国之位事义相成故云贵贱之位乃正正则不僭滥也引春秋传曰名位不同礼亦异数者证每命异仪也壹命受职疏注始见至职事释曰云始见命为正吏者对府史胥徒非正吏以其府史胥徒皆官长所自辟除未得王之命故以士得王命者为正吏也云谓列国之士者谓公侯伯为列国下云七命赐国郑注孝经云列土封疆谓之诸侯亦据公侯伯七命赐国则子男不得为列国也典命公侯伯之士一命故郑以列国之士解之也云于子男为大夫者典命子男大夫一命是也云王之下士亦一命者无正文直以序官有上士中士下士之名又典命大夫四命之下空文宜有三命二命一命故以王之下士一命解之若然典命不见王之士三命已下者以其四命已上有出封之理故下云其出封皆加一等士无出封之理故不言以义推之则士有三命已下也先郑云受职治职事者设官分职止为治事故以治职事解之也再命受服疏注郑司至弁服释曰先郑云受服受祭衣服为上士者祭衣服虽不指斥服名以义推之先郑云为上士则服爵弁服也言为上士者上一命先郑虽不言王之中士下士同一命此言再命为上士则王之中士下士同一命可知也玄谓此受玄冕之服者以司服云孤絺冕卿大夫同玄冕此云再命受服明据玄冕也云列国之大夫再命者亦据典命公侯伯之大夫同再命而知云于子男为卿者亦据典命而言也云卿大夫自玄冕而下如孤之服者此亦据司服之文案玉藻注云诸侯之臣皆分为三等其妻以次受此服则公之有孤之国孤絺冕卿大夫同玄冕若无孤之国则公侯伯子男卿絺冕大夫玄冕士皆爵弁若然此注云于子男为卿卿当絺冕矣郑云卿大夫自玄冕而下如孤之服者据司服之成文而言也云王之中士亦再命者上文已差讫云士则爵弁服者凡言士者无问天子士诸侯士例皆爵弁以助祭也若然司服不见爵弁者以其王吉服有九自公已下转相如其爵弁于天子诸侯非吉所用故不言案士冠礼皆有爵弁服是士之助祭服故士以爵弁为正也案先郑解此九仪皆先言王臣后郑皆诸侯为首以王臣亦之者后郑见上云正邦国之位故以诸侯为首后以王臣亦之得其理也三命受位疏注郑司至三命释曰先郑云受下大夫之位先郑意以上士二命下大夫三命上大夫四命案王制云次国之下卿位当大国之上大夫小国之下卿位当大国之下大夫则诸侯之五大夫有上下案序官有中大夫下大夫则中大夫亦得名为上大夫矣故先郑以下大夫三命上大夫四命即典命大夫四命者是上大夫也后郑不从者以侯伯子男名位不同侯伯犹同七命子男犹同五命况中大夫下大夫名位既同何嫌不得同命也是以典命唯见大夫四命是兼中下大夫故不从先郑也玄谓此列国之卿始有列位于王为王之臣者诸侯之卿大夫皆得聘天子今于三命乃云始有列位于王为王之臣者以其再命已下卑虽得言天子不得言位于王朝是以据列国之卿而言故曲礼云列国之大夫入天子之国曰某士注引春秋晋士起亦据晋国之卿三命而于天子称士与天子三命之士同称士即为王臣也四命受器疏注郑司至四命释曰先郑云受祭器为上大夫上已破讫玄谓此公之孤始得有祭器者也者曲礼云大夫有田者先为祭服后为祭器则仪礼少牢用成牲皆是有地大夫则自得造祭器今云公之孤四命始得有祭器者但未四命已前有地大夫虽得造祭器祭器未具犹假之使足至四命即具有言始有祭器者据始得具祭器而言引礼运者证未四命已前祭器须假之意云王之下大夫亦四命者约典命文五命赐则疏注郑司至制焉释曰先郑云出为子男者司农据典命而言玄谓则地未成国之名者对下文七命赐国是成国此五命子男言则是未成国但成国之赋有三若以出军言之春秋襄公传云成国不过半天子之军谓据公五百里而言以其侯伯为次国二军故也若以执圭为成国而言可及伯即下经七命赐国者是也若以千乘为成国言之唯公及侯以其伯二百里不得出千乘故郑注论语云公侯之封乃能容之是也王之下大夫四命出封加一等五命亦是典命文云赐之百里二百里之地者大司徒职文云方三百里以上为成国者此据下文七命赐国而言也云王莽时以二十五成为则者此举后代以况义二十五成与夏殷五十里国亦与周时百里二百里之国同名则故云则方五十里云合今俗说子男之地者时有孟子张包周及何休等并不信周礼有五百里已下之国以王制百里七十里五十里等为周法故郑指此等人为俗说也云独刘子骏等识古有此制焉者言刘子骏等则有马融郑司农及杜子春等皆信周礼有五百里已下之国周公大平制礼所定法故云识古有此制也引此诸文者证时有解则为五十里者故也六命赐官疏注郑司至后之释曰先郑云子男入为卿治一官此后郑不从者案典命唯有出封加一等无入加之文则出有加入无加今以子男五命入加一等为王朝六命卿于理不可且见此上下文所言赐受者皆是自外之事今言赐官则是此六命之人使已有之今以赐官为赐当身治一官亦不可故后郑皆不从也先郑之义出加入亦加若毛君之义出加入减故晋诗云岂曰无衣六兮毛传云天子之卿六命车旗衣服以六为节是出加入减也后郑不从者诸侯入为王卿大夫其尊如故以为荣何得入则减之乎指如郑武公桓公并入为王之司徒诗人美之若减何美之有乎明入不减郑君之义出加入不减依于在国若言六兮者以晋侯入为王卿谦不敢必当七命之服故云六兮耳玄谓此六命之卿赐官者使得自置其臣治家邑如诸侯者案载师有小都大都大都谓三公王子母弟所食邑小都王之卿六命所食邑如此六命已上赐之官使得自置其臣治家邑如诸侯此则大宰云施则于都鄙建其长立其两已下是三公王子母弟得立官如畿外诸侯但少一卿不足于诸侯而已言家邑虽与大夫家邑同名此则大都小都也卿大夫称家故言家邑以表大小都耳引春秋者证诸侯以臣为官故荀偃自于晋侯称官畿内诸侯臣亦称官此经是也荀偃对河神故称其君名诸侯于外事皆称曾臣言先后者先后谓左右谓荀偃左右晋侯也七命赐国疏注王之至之国释曰此后郑先郑所云皆据典命而言以其王之卿六命出封加一等即七命是侯伯之国者也八命作牧疏注谓侯至八命释曰案曲礼云牧于外曰侯是牧本爵称侯矣一州二百一十国选贤侯为牧今郑兼言伯者牧用侯伯不定其牧若有贤侯则用侯若无贤侯则用伯可也故郑兼言伯其牧下二伯亦或用侯或用伯故诗旄丘责卫伯郑云卫康叔之封爵称侯今曰伯时为州伯是牧下二伯亦用侯也云加命得专征伐于诸侯者侯伯七命今云八命作牧明是侯伯加命也云得专征伐者案王制云诸侯赐弓矢然后专征伐并据州牧而言以其弓矢之赐州内有臣杀君子杀父不请于天子得专征伐之先郑云一州之牧牧养也即大宰一曰牧以地得民是也云王之三公亦八命典命文九命作伯疏注上公至方伯释曰典命云王之三公八命是上公矣今云九命明有功德加一命为二伯也二伯之文出于曲礼案曲礼云五宫之长曰伯是职方郑引公羊传云自陕以东周公主之自陕以西召公主之是东西二伯也云得征五侯九伯者僖公四年左氏传云昔召康公命我先君太公曰五侯九伯汝实征之以夹辅周室贾服之等诸侯九州之伯若然与天子何殊而为夹辅乎故郑以为五侯者九州有九牧牧即侯但二伯共分各得四侯半侯不可分故二伯皆言五侯也言九伯者九州有十八伯各得九伯故云九伯也此二伯其有违逆者各征半天下故云五侯九伯汝实征之也引之者证二伯尊得征半天下之事也先郑云长诸侯为方伯者公羊传云上无明天子下无贤方伯方伯可及州牧并二伯故云方伯伯长也是一方之长也以玉作六瑞以等邦国疏注犹齐等也释曰此经与下为总目有此王之镇圭而言邦国者以邦国为主也言等犹齐等者案礼记杂记赞大行云博三寸厚半寸剡上左右各寸半其长短即玉人所云皆依命数是其圭法也既命诸侯当齐等之使不违法也王执镇圭疏注镇安至二寸释曰此镇圭王祭祀时所执故典瑞云王晋大圭执镇圭缫借五采五就以朝日则余祭祀亦执之云镇安也所以安四方者以职方九州州有一大山以为其州之镇此镇圭亦所以镇安四方也云镇圭者盖以四镇之山为琢饰者以其诸侯圭皆以类为琢饰此字为四镇之字明以四镇之山为琢饰也无正文故云盖以疑之四镇者谓杨州之会稽青州之沂山幽州之医无闾冀州之霍山是也云圭长尺二寸者案玉人云镇圭尺有二寸天子守之是也公执桓圭疏注公二至九寸释曰此所执谓朝时案聘礼礼记及典瑞所云者是已下皆据朝时也云公二王之后者案孝经援神契云二王之后称公大国称侯皆千乘是二王后称公云及王之上公者典命上公之礼及此上之九命作伯皆是王之上公也云双植谓之桓者桓谓若屋之桓楹案檀弓云三家视桓楹彼注四植谓之桓者彼据柱之竖者而言桓若竖之则有四棱故云四植植即棱也此于圭上而言下二棱着圭不见唯有上二棱故以双言之也云桓宫室之象所以安其上也者以其宫室在上须得桓楹乃安若天子在上须诸侯卫守乃安故云安其上也云桓圭盖亦以桓为琢饰者以无正文故亦云盖也云圭长九寸者案玉人云桓圭九寸公守之是也侯执信圭伯执躬圭疏注信当至七寸释曰郑必破信为身者古者舒申字皆为信故此人身字亦误为信故郑云声之误也云身圭躬圭盖皆象以人形象致饰者以其字为身躬故郑还以人形解之云文有粗缛耳者缛细也以其皆以人形为饰若不粗缛为异则身躬何殊而别之故知文有粗缛为别也云欲其慎行以保身者此则约上下圭为义既以人身为饰义当慎行保身也云圭皆七寸者案玉人云信圭躬圭七寸侯伯守之是也子执谷璧男执蒲璧疏注谷所至国也释曰谷所以养人蒲为席所以安人二玉盖或以谷为饰或以蒲为琢饰者此亦无正文故亦言盖以疑之言或者非疑以其二玉用物不同故云或耳云璧皆径五寸者案玉人烂脱大行人有五寸之文也云不执圭者未成国也者据上文五命赐则是未成国也以禽作六挚以等诸臣疏注挚之至自致释曰此亦与下为总目案下文有孤执皮帛而此云以禽者据羔已下以多为主也案庄公传男贽大者玉帛小者禽鸟尚书五玉亦云贽则玉亦是贽此上下文玉为瑞禽云挚者此以相对为文故王以下言瑞天子受瑞于天诸侯受瑞于天子诸臣无此义故以挚为文郑云挚之言至执之以自致者案士谒见新升为士皆执挚乃相见卿大夫亦然至于五等诸侯朝聘天子及相朝聘皆执挚以自致及得见主人故以至解挚也孤执皮帛卿执羔大夫执雁士执雉庶人执鹜工商执鸡疏注皮帛至庭实释曰凡此所执天子之臣尊诸侯之臣卑虽尊卑不同命数有异爵同则挚同此文虽以天子之臣为主文兼诸侯之臣是以士相见卿大夫士所执亦与此同但饰有异耳郑云皮帛者束帛而表以皮为之饰者案聘礼束帛加璧又云束帛乘马故知此帛亦束束者十端每端丈八尺皆两端合卷总为五匹故云束帛也言表以皮为之饰者凡以皮配物者皆手执帛以致命而皮设于地谓若小行人圭以马璋以皮皮马设于庭而圭璋特达以升堂致命也此言以皮为之饰者孤相见之时以皮设于庭手执束帛而授之但皮与帛为饰耳云皮虎豹皮知者见礼记郊特牲云虎豹之皮示服勐且皮中之贵者勿过虎豹故知皮是虎豹皮也云帛如今璧色缯也者但玉有五色而言璧色缯盖汉时有璧色缯故郑举以言之故云如今璧色缯其璧色缯未知色之所定也云羔小羊取其群而不失其类者凡羊与羔皆随群而不独故卿亦象焉而不失其类也云雁取其候时而行者其雁以北方为居但随阳南北木落南翔冰泮北徂其大夫亦当随君无背云雉取其守介而死不失其节者但雉性耿介不可生服其士执之亦当如雉耿介为君致死不失节操也云鹜取其不飞迁者庶人府史胥徒新升之时执鹜鹜即今之鸭是鹜既不飞迁执之者象庶人安土重迁也云鸡取其守时而动者但工或为君兴其巧作商或为君兴贩来去故执鸡象其守时而动云曲礼曰饰羔雁者以缋谓衣之以布而又画之者郑意以经所执天子之臣与诸侯之臣同欲见饰之有异耳云自雉下执之无饰者欲见天子士诸侯士同皆无布饰以其士卑故不异又引士相见已下者欲以天子诸侯卿大夫饰挚者异明天子孤诸侯孤皮亦不同此约卿大夫以明孤无正文故言与以疑之也云此孤卿大夫士之挚皆以爵不以命数者但天子孤卿六命大夫四命上士三命中士再命下士一命诸侯孤四命公侯伯卿三命大夫再命士一命子男卿再命大夫一命士不命但爵称孤皆执皮帛爵称卿皆执羔爵大夫皆执雁爵称士皆执雉庶人已下虽无命数及爵皆执鹜天子诸侯下皆同故云皆以爵不以命数也云凡挚无庭实者案士相见皆不见有庭实对享私觌私面之等有庭实故此言无也以玉作六器以礼天地四方疏注礼谓至是也释曰言作六器者此据礼神则曰器上文人执则曰瑞对此文义尔若通而言之礼神虽不得言瑞人执者亦曰器故聘礼云圭璋璧琮凡四器者唯其所宝以聘可也尚书亦以五瑞为五器卒乃复是其人执亦曰器也云礼谓始告神时荐于神坐者此以玉礼神在作乐下神后故郑注大司乐云先奏是乐以致其神礼之以玉而祼焉是其以玉礼神与宗庙祼同节若然祭天当实柴之节也云书曰周公植璧秉圭是也者此金縢文彼以周公请天代武王死之说为三坛同墠又为坛于南方周公于前立焉告大王王季文王故植璧于三王之坐秉桓圭引之者证植璧于神坐之侧事也以苍璧礼天以黄琮礼地以青圭礼东方以赤璋礼南方以白琥礼西方以玄璜礼北方疏注此礼至半见释曰云此礼天以冬至谓天皇大帝在北极者也者青圭已下有五天明此苍璧礼天者是冬至祭圆丘者案大司乐云以雷鼓雷鼗云门之舞冬日至于地上之圆丘奏之若乐六变则天神皆降是也云礼地以夏至谓神在昆仑者也者昆仑与昊天相对苍璧礼昊天明黄琮礼昆仑大地可知故大司乐云以灵鼓灵鼗夏日至于泽中之方丘奏之若乐八变则地示皆出是也故郑彼云天神则主北辰地示则主昆仑是即与此同也云礼东方以立春谓苍精之帝者此已下皆据月令四时迎气皆在四立之日故以立春立夏立秋立冬言之也知皆配以人帝人神者亦据月令四时十二月皆陈人帝人神彼止为告朔于明堂及四时迎气配天帝而言告朔于明堂告五人帝告五人神配以文王武王必知迎气亦有五人帝五人神者以其告朔入明堂至秋总享五帝于明堂皆以五人帝五人神配天若然迎气在四郊还是迎五天帝明知五人帝五人神亦配祭可知以其自外至者无主不止故皆以人帝人神为配也言苍精赤精白精黑精者皆据春秋纬运斗枢云大微宫有五帝座星文耀钩亦云灵威仰之等而说也云礼神者必象其类者即璧圜已下是象其类也案尔雅云肉倍好谓之璧好倍肉谓之瑗肉好若一谓之环是璧圜也云琮八方象地者天圜以对地方地有四方是八方也云圭锐象春物初生者杂记赞大行云圭剡上左右各寸半是圭锐也云半圭曰璋者案典瑞云四圭有邸以祀天两圭有邸以祀地两圭半四圭又云圭璧以祀日月是一圭半两圭又云璋邸射以祀山川是璋又半一圭故云半圭曰璋公羊传亦云宝者何璋判白亦半圭曰璋云象万物半死者夏时荠麦死是半死云琥勐象秋严者谓以玉为琥形勐属西方是象秋严也云半璧曰璜者逸礼记文似半圭曰璋也云冬闭藏地上无物唯天半见者列宿为天文草木为地文冬时草木枯落唯天上列宿仍在故云唯天半见故用半璧曰璜也此六玉所用则上璧下琮案觐礼加方明东方圭南方璋西方琥北方璜与此同唯上圭下璧与此违者郑彼注云上宜以苍璧下宜以黄琮而不以者则上下之神非天地之至贵者也彼上下之神是日月故陈玉与此不同也此经神不见中央含枢纽者此四时迎气皆在四郊小宗伯云兆五帝于四郊郑注云黄帝亦于南郊是也易云天玄而地黄今地用黄琮依地色而天用玄者苍玄皆是天色故用苍也皆有牲币各放其器之色疏皆有至之色释曰言皆则上六玉所礼者皆有牲与币也言各放其器之色则上苍璧等六器所有牲币各放此币之色注币以至酬币释曰知币是从爵非礼神者若是礼神当在牲上以其礼神币与玉俱设若肆师云立大祀用玉帛牲牷是帛在牲上今在下明非礼神者也云若人饮酒有酬币者献尸从爵之币无文故以生人饮酒之礼况之案聘礼飨礼有酬币明此币既非礼神之币则献尸后酬尸时亦有币之从爵也以天产作阴德以中礼防之以地产作阳德以和乐防之疏注郑司至其类释曰天产地产与阴德阳德无正文故先郑后郑各以意解之不从先郑天产是天生自然者以其天产地产相对产生也天生谓阴阳配合而生不由人之营造当是六牲地生谓由人营种即植物九谷之属是也故天产地产皆不从先郑也其阴德阳德后郑又不从先郑者但言德者谓在身为德今先郑以阳德为分地利以致富以身外解之与阴德为不露见自相违即知阴德为男女之情亦非故后郑皆据人身阴阳之气解之先郑一说地产谓土地之性此说地产与天产天性而自然何异故后郑亦不从也先郑又云故曰以谐万民以致百物者取下文释此也玄谓天产者动物谓六牲之属者马牛羊豕犬鸡并自然阴阳配合而生故谓之天产然万物蠢动者皆自然配合独言六牲者但以此经云以天产作阴德据人所膳食作动身中阴德故据六牲而言也云地产者植物谓九谷之属者九谷并是人所种植故云植物然草木皆地产今独言九谷亦据此经云作阳德谓食之作动人身中阳德故据九谷而言也云阴德阴气在人者阴气虚纯之则劣故食动物作之使动者以其阴主消物是虚纯虚则劣动物是阳故须食动物六牲作之使动也云过则伤性制中礼以节之者过谓气大过大过则伤性伤性则奢泰僭滥故制中礼以防之礼言中者凡人奢则僭上俭则逼下礼所以制中使不奢不逼故以礼为中也云阳德阳气在人者阳气盈纯之则躁故食殖物作之使静者案礼记玉藻云颠实阳休是阳主盈满故云阳气盈纯之则躁者阳气主动不兼阴气纯之则躁故食植物作之使静知植物为阴者见聘礼致饔饩醯在碑东醢在碑西醯是谷之所为是谷物为阳之义也而此云植物阴者此以动植相对故动为阳植为阴彼以醯醢相对故醯为阳醢为阴也云过则伤性者谓太静为伤性乐为阳故制和乐以节之阳气盈案乐记云乐盈而反以反为文故乐能损盈阴气虚乐记云礼减而进以进为文故礼能济虚云如是然后阴阳平情性和者谓阴气虚济之使盈阳气盈损之使虚故云阴阳平情性和也云而能育其类者即下文合天地之化已下是也以礼乐合天地之化百物之产以事鬼神以谐万民以致百物疏以礼至百物释曰上文云中礼和乐是礼乐教世法故此经以礼乐并行以教使之得所万物感化则能合天地之化谓能生非类也又能生其种故云百物之产又以礼乐事鬼神则尚书云祖考来格之等是也云以谐万民者则尚书云庶尹允谐是也云以致百物者则尚书云百兽率舞之等是也注礼济至曰产释曰礼济虚乐损盈此乐记所云礼减而进以进为文者是礼济虚进谓济益是礼当济益其虚使之实满又云乐盈而反以反为文者是乐损盈反谓自抑止是乐当自抑止使盈而不放溢也云并行则四者乃得其和者言并行谓礼乐并行以教世则天地之间使不盈不虚折中得所则四者乃得其和也言四者谓天地之化百物之产共为一以事鬼神为二以谐万民为三以致百物为四也知化产共为一者以其化与产气类相似故为一也云能生非类曰化者凡言变化者变化相将先变后化故中庸云动则变变则化郑云动动人心也变改恶为善也变之久则化而性善也又与鸠化为鹰之等皆谓身在而心化若田鼠化为鴽雀雉化为蛤蜃之等皆据身亦化故云能生非类曰化也易云干道变化亦是先变后化变化相将之义也云生其种曰产者卵生胎生及万物草木但如本者皆曰产也凡祀大神享大鬼祭大示帅执事而卜日宿氐涤濯莅玉鬯省牲镬奉玉齍诏大号治其大礼诏相王之大礼疏凡祀至大礼释曰此亦法三才故享大鬼在其中帅执事而卜日者谓祭三者鬼神之时祭前十日大宗伯先帅执事有事于祭者共卜取吉日乃齐云宿视涤濯者谓祭前一宿视所涤濯祭器看洁净以否云莅玉鬯者天地有礼神之玉无郁鬯宗庙无礼神之玉而有郁鬯但宗庙虽无礼神玉仍有圭瓒璋瓒亦是玉故曲礼云玉曰嘉玉郊特牲云用玉气是也云省牲镬者当省视烹牲之镬云奉玉齍者此玉还是上文所莅者齍谓黍稷天地当盛以瓦簠但齍与上鬯互见为义皆始时临之祭又奉之诏大号者谓大宗伯告大祝出祝辞也云治其大礼者谓天地人之鬼神祭礼王亲行之为大礼对下小宗伯治小礼为小也诏相王之大礼者谓未至之时诏告之及其行事则又相之注执事至视也释曰案大宰云祀五帝前期十日帅执事而卜日注云执事宗伯大卜之属此注云执事诸有事于祭者二注不同者以其大宰不掌祭事故云执事大宗伯大卜之等卜日而已此大宗伯主祭祀之事故总诸有事于祭者也云涤濯溉祭器也者此涤濯止是荡涤以少牢有摡祭器故据而言之摡即拭也云玉礼神之玉也者即苍璧黄琮青圭赤璋之等及四圭两圭之类皆是礼神置于神坐也案九嫔职云赞玉齍注云玉齍玉敦盛黍稷与此注玉为礼神之玉齍即非玉敦所饰注不同者彼九嫔所赞赞后设之据宗庙宗庙无礼神玉则玉齍不得别解故为玉敦此据天地为主有礼神玉故与齍别释也大宰云祝五帝赞玉币爵之事注云三者执以从玉至而授之彼所执据五帝此所奉据昊天与昆仑故不同云始莅之祭又奉之者郑据上云莅莅临视也直视看而已下云奉据手执授王故云祭又奉之云镬亨牲器也者案特牲少牢镬即爨在庙门之外东壁也云大号六号之大者谓若大祝云辨六号一曰神号二曰示号三曰鬼号四曰牲号五曰齍号六曰币号之等是六号之大者也云以诏大祝以为祝辞者经云诏大号大祝是事神之人又辨六号故知所诏是诏大祝为祝辞祝辞则祝版之辞是也云群臣礼为小礼者则小宗伯小祝行者是也若王不与祭祀则摄位疏注王有至祭事释曰摄训为代有故者谓王有疾及哀惨皆是也量人云凡宰祭与郁人受嘏历而皆饮之注云言宰祭者冢宰佐王祭亦容摄祭此宗伯又摄者冢宰贰王治事宗伯主祭事容二官俱摄故两言之凡大祭祀王后不与则摄而荐豆笾彻疏凡大至笾彻释曰天地及社稷外神等后夫人不与此言凡大祭祀王后不与谓后应与而不与又云大祭祀明非群小祀则大祀者唯宗庙而已则摄而荐豆笾彻者郑云荐彻豆笾王后之事是王后有故宗伯摄为之凡祭祀皆先荐后彻故退彻文在下也大宾客则摄而载果疏大宾至载果释曰此大宾客对文则宾客异散文则通故大司徒云大宾客令野脩道委积是宾客为诸侯通也大行人云大宾为五等诸侯大客即谓其臣是宾客异也案大行人云上公之礼再祼而酢此再祼者有后祼则亦摄为之内宰赞之侯伯一祼而酢子男一祼不酢此皆无后祼王不亲酌则皆使大宰宗伯摄而为之注载为至为主释曰知代王祼宾客以鬯者见郁人宗庙及宾客皆以郁实彝而陈之即大行人所云祼与此祼皆用郁鬯也云君无酌臣之礼者见燕礼大射诸侯礼皆使大夫为宾宰夫为主人是诸侯君不酌臣此大宾客遣大宗伯代祼是天子君亦不酌臣也云言为者摄酌献耳拜送则王者以其言代而为祼即是直祼不拜案乡饮酒燕礼大射宾主献酢皆拜送其送是王自为之以其恭敬之事不可使人故也引司农在下者不亲为主即君不酌臣义合故引之在下也朝觐会同则为上相大丧亦如之王哭诸侯亦如之疏朝觐至如之释曰朝觐会同即兼四时朝觐云则为上相者此则大行人云上公之礼摈者五人侯伯四人子男三人是也云大丧亦如之者后及世子丧王为此主哭及拜宾则宗伯亦为上相也云哭诸侯亦如之者谓诸侯薨于本国赴告天子天子为位哭之大宗伯亦为上相与王为摈耳注相诏至缁衣释曰云相诏王礼也者经三事为相皆是诏告王礼也云出接宾曰摈者据大行人云摈者五人四人三人而言也云入诏礼曰相者此据司仪云每门止一相及庙唯上相入是入庙诏礼曰相此对文义尔通而言之出入皆称摈也云相者五人卿为上摈者依大行人据上公而言此大宗伯为上摈若大朝觐则肆师为承摈四时来朝小行人为承摈案觐礼啬夫为末摈若待子男则三人足矣若侯伯四人者加一士上公五人者加二士今郑云相者五人卿为上摈据此大宗伯是卿故指此上摈而言也云大丧王及后世子也者以其与王为上相则王在矣而云大丧明是王后及世子矣亦得见大丧所相或嗣王则大丧中兼王丧也云哭诸侯者谓薨于国为位而哭之者若来朝薨于王国则王为之缌麻不应直哭之而已故引檀弓云天子之哭诸侯也爵弁绖缁衣案彼注云麻不加于采绖衍字以其遥哭诸侯着爵弁缁衣而已不合加麻绖于缁衣爵弁之上也王命诸侯则傧疏注傧进至祭焉释曰云傧进之也者以命诸侯故知傧谓进使前以受策也云王将出命假祖庙者若诸侯命臣则因祭宗庙命之则祭统十伦之义六曰见爵赏之施焉故祭之日一献君降立于阼阶之南南乡所命者再拜受书以归又云古者于禘也发爵赐服顺阳义者诸侯命臣必于祭时若天子命臣不要在祭时欲命臣当特为祭以命之故洛诰成王命周公后云烝祭岁文王骍牛一武王骍牛一王命作策逸祝策惟告周公其后注云告神周公宜立后谓封伯禽是非时而特假祖庙故文武各特牛也云立依前南乡者此案司几筵云大朝觐大飨射凡封国命诸侯王位设黼依依前南乡是立依前南乡之事也云傧者进当命者延之命使登内史由王右以策命之降再拜稽首登受策以出者史由王右以策命之者此案觐礼天子使公与史就馆赐侯氏命服时史由公右执策命之又案祭统云祭之日一献君降立于阼阶之南南乡所命北面史由君右执策命之再拜稽首受书以归天子无降立之事其余则同命诸侯之史当王右以策命之云降再拜稽首登受以出约僖二十八年王命晋侯之事案彼传云王命内史叔兴父策命晋侯为侯伯当时晋侯降再拜稽首登受策以出据彼文也云此其略也者但命诸侯其时威仪更有委曲今所言不载故云略也云诸侯爵禄其臣则于祭焉者祭统所云者是也国有大故则旅上帝及四望疏注故谓至四渎释曰此旅是祈祷之名是以知是凶灾凶谓年谷不熟灾谓水火也云旅陈也陈其祭事以祈焉礼不如祀之备者但祈谓祈请求福得福乃祠赛之祠赛则备而与正祭同故知礼不如祀之备也云上帝五帝也者案礼器云祀帝于郊而风雨寒暑时风雨寒暑非一帝之所能为此祈请亦是求风雨寒暑时非一帝故知是五帝也郑司农云四望日月星海后郑不从者礼无祭海之文又山川称望故尚书云望秩于山川是也玄谓四望五岳四镇四渎知者祭山川既称望案大司乐有四镇五岳崩四渎又与五岳相配故知四望中有此三者言四望者不可一往就祭当四向望而为坛遥祭之故云四望也王大封则先告后土疏注后土至食者释曰大封谓若典命公八命卿六命大夫四命其出封皆加一等是其大封之事对封公卿大夫为采邑者为小封云则先告后土者封是土地之事故先以礼告后土神然后封之也注云后土土神也黎所食者言后土有二若五行之官东方木官勾芒中央土官后土此等后土土官也黎为祝融兼后土故云黎所食者若左氏传云君戴皇天而履后土彼为后土神与此后土同也若句龙生为后土官死配社即以社为后土其实社是五土总神非后土但以后土配社食世人因名社为后土耳此注本无言后土社写者见孝经及诸文注多言社后土因写此云后土社故郑答赵商云句龙本后土后迁为社王大封先告后土玄云后土土神不言后土社也郑又答田琼云后土古之官名死为社而祭之故曰后土社句龙为土官后转为社世人谓为后土无可怪此中后土不得为社者圣人大平制礼岂得以世人之言着大典明后土土神不得为社也乃颁祀于邦国都家乡邑疏注颁读至采地释曰云颁读为班者郑于周礼所有颁皆读为班班谓布也云班其所当祀及其礼者但名位不同礼亦异数既班其祀明亦班礼与之故连言礼也班礼谓若诸侯不得祭天地唯祭社稷宗庙五祀之等二王后与鲁唯祭天仍不得祭地大都亦与外诸侯同其礼者若献尸上公九侯伯七子男五皆大牢之属是也其小都与家则依卿大夫之献亦大牢也云都家之乡邑谓王子弟以下者郑恐经乡邑六乡六遂非都家之内乡邑故以明之谓都家之内乡邑耳其都家之内乡邑未必一如六乡六遂家数但采邑之内亦有二十五家为里以上以相统领故一成之内得有革车一乘士十人徒二十人发兵及出税之法即谓之乡邑也谓王子弟者以亲疏分于大都小都家邑三处食采地言及公卿大夫采地者谓若载师职公大都卿小都大夫家邑也旅师掌聚野之锄粟屋粟间粟疏旅师至间粟释曰此旅师敛六遂之税六遂在野故云掌聚野之锄粟之等注野谓至征粟释曰云野谓远郊之外也者案乡大夫野自六尺彼野谓城外此野据远郊之外六遂之中也云锄粟民有相助作一井之中所出九夫之税粟也者六乡六遂与公邑三处皆为沟洫法三等采地乃为井田今此六遂之中郑云一井之中出九夫之税粟以为井田与例违者但乡遂之中虽为沟洫法及其出税亦为井田税之是以小司徒职云考夫屋注云夫三为屋屋三为井出地贡者三三相任是出地税亦取井有九夫三三相保而税之故以井言之云屋粟民有田不耕所罚三夫之税粟间粟间民无职事者所出一夫之征粟者此并载师职文但彼云出夫家之征彼注云夫税者百亩之税家税者出士徒车辇此经云粟无取于家征之义故略不言也而用之以质剂致民平颁其兴积施其惠散其利而均其政令疏而用至政令释曰若用谓用上者之粟也注而读至之息释曰郑必读而为若者所聚之粟民有艰厄乃用之无则贮待凶年则若为不定之辞其而字无义例故郑转为若也云若用之谓恤民之艰厄者案遗人云乡里之委积以恤民之艰厄此六遂即乡里也故郑云委积于野如遗人之于乡里也云以质剂致民案入税者名会而贷之者所聚之粟迁拟凶年振恤所输入之人欲与之粟还案入税者之人名会计多少以贷之簿书若市券有长短故云质剂也云县官征聚物曰兴者六遂已外县师征之故云县官征聚物曰兴云今云军兴是也者郑举汉法况之兴皆是积聚之义也云是粟县师征之者案上县师职云岁时征野之赋贡故知也云旅师敛之者即上文聚三等粟是也云而用之则若用之是也云以赒衣食曰惠知者以衣食先当时用不生其利故云惠所为事业后即有利故云利此对文惠利两有故为此释若通而言之惠利为一故论语孔子云因民所利而利之不亦惠而不费是惠利通也云均其政令者皆以国服为之息者亦如泉府凡民之贷者以国服为之息郑彼注云以其于国服事之税而出息也于国事受园廛之田而贷万泉者则期出息五百若然近郊之田贷万泉期出息一千已外远郊甸稍县都皆依国可知凡用粟春颁而秋敛之疏凡用至敛之释曰上经所云是贷而生利此经所云是直给不生利也官得旧易新民得济其困乏官民俱益之也凡新之治皆听之使无征役以地之媺恶为之等疏注新至民焉释曰云新新徙来者也者即上徙于他者是也云治谓有所求乞也者此无正文郑以意解之以其无征役可治又新来未有业次故知治是求乞也引王制自诸侯来徙于家期不从政者彼仍有自家徙于诸侯三月不从政不引之者略引之以证有复除之法云以地美恶为之等七人以上授之以上地已下者此皆据小司徒职文此三等据中地而言故注云有夫有妇乃成家自二人以至十人为九等七六五者为其中但彼六乡上地无莱此据六遂上地有莱五十亩已外中地下地外内同皆三百亩耳稍人掌令丘乘之政令疏稍人至政令释曰云掌令丘乘之政令者四井为邑四邑为甸甸出长毂一乘故云丘乘不言令井邑者举中而言也言令者谓三等采地之中为沟涂之法耳注丘乘至存焉释曰丘乘四丘为甸据小司徒而言之也云甸读与惟禹陈攵之之陈攵同者案毛诗云惟禹甸之不言陈者郑先通韩诗此据韩诗而言陈攵陈攵是军陈故训为乘言由是改云者由甸出车一乘可以为军故改云乘不为甸也云是掌令都鄙脩治井邑丘甸县都之沟涂云丘甸者举中言之者此据小司徒职云四井为邑四邑为丘四丘为甸四甸为县四县为都而言也知直令为沟涂者以下文云若有会同则以县师之法作其同徒彼是令军法明此惟令治沟涂而已云沟涂之人名井别邑异则民之家数存焉者谓甸方八里其中六十四井使出田税外加一里三十六井使治沟洫不出税云民之家数存者假令上地一井地有九夫中央一夫助入公傍八夫各治一夫以自入则一井地有九夫家则有八四井为邑三十二家据一成而言则三十六井使治沟涂各有人名故云沟涂之人名井别邑异民之家数存在于一成之中矣若有会同师田行役之事则以县师之法作其同徒輂辇帅而以至治其政令以听于司马疏若有至司马释曰云若者此等或有或无故云若为不定之辞也云会同者谓时见曰会殷见曰同云师田者谓出师征伐及田猎云行役者谓巡守及兴役云则以县师之法作其同徒者稍人属县师县师属大司马大司马得王进止县师即受法于司马县师既得法稍人又受法于县师故云以县师之法作其同徒也既作同徒乃致与大司马故云以听于司马也注有军至递焉释曰有军旅会同田役之戒县师受法于司马邦国都鄙稍甸郊里唯司马所调者县师注云郊里郊所居也谓六乡之民布在国中外至远郊故有居在郊者也云以其法作其众庶及马牛车辇会其车人之卒伍使皆备旗鼓兵器以帅而至者并县师职文其间云县师及邦国都鄙稍甸郊里唯司马所调以其法并郑所加加之者欲见县师受法于司马稍人又受法于县师之意也云是以书令之耳者此郑君之言是以此稍人书而令作其同徒之事云其所调若在家邑小都大都则稍人用县师所受司马之法作之帅之以致于司马也者此郑取县师之文合于此经共文此稍人受法于县师所受司马之法云同徒司马所调之同者此即县师受法于司马者也云凡用役者不必一时已下此释其同徒同其劳逸递等也大丧帅蜃车与其役以至掌其政令以听于司徒疏大丧至司徒释曰此经释天子之丧将葬使稍人帅蜃车及役人使至之事云以听于司徒者以其司徒地官卿掌徒庶之政令故稍人帅众以听于司徒也注蜃车至遂来释曰郑知蜃车及役遂人共之者案遂人职云大丧帅六遂之役而致之又云及葬帅而属六綍又遂师职亦共丘笼及蜃车之役故知遂人共之也云稍人者野监是以帅而致之者此欲释得在稍人之意以其监三等采地是野监故得并监六遂蜃车之事也云天子以至于士柩路皆从遂来者此经上举天子既夕下举士则其中有诸侯卿大夫之丧蜃车柩路皆从遂人而来可知委人掌敛野之赋敛薪刍凡疏材木材凡畜聚之物疏注野谓至野牲释曰委人所敛皆据六遂以外至王畿故郑云野谓远郊以外总言之也云所敛野之赋谓野之园圃山泽之赋也者此则九职所出贡贡赋通言之九职之中有园圃毓草木又有虞衡作山泽之材故以园圃山泽言之也云凡疏材草木有实者也者疏是草之实材是木之实故郑并言之九职中有臣妾聚敛疏材郑彼注云疏材百草根实不以木解材文略也彼臣妾聚敛虽无贡法要知此疏材亦是草木有根实者郑不言根亦略言之也云凡畜聚之物瓜瓠葵芋御冬之具也者七月诗有八月断壶壶瓠也有甘可食者信南山诗疆埸有瓜士丧礼又有葵菹芋故知畜聚物中有瓜瓠葵芋之等但士丧礼笾豆差之葵菹芋芋为长菹不得为芋子其南方有芋子堪食与士丧礼芋别也云野之农赋旅师敛之者即上旅师所云聚野之锄粟之等是也云工商嫔妇遂师以入玉府者案遂师云入野职野赋于玉府虽不言工商嫔妇但遂师既入野之赋贡明嫔妇工商之赋也知者以其玉府掌玩好之物其工商嫔妇所作堪为玩好故入玉府者工商嫔妇也云其牧则遂师又以共野牲者上遂师云凡国祭祀共其野牲是知九职之中薮牧养鸟兽者遂师共之也以稍聚待宾客以甸聚待羁旅疏以稍至羁旅释曰委人掌敛野赋故以三百稍地之聚二百里甸之聚以待羁旅过客之等注聚凡至为羁释曰郑知聚是凡畜聚者见上文凡畜聚之物故知此聚亦是畜聚之物凡其余聚以待颁赐疏注余当至之物释曰知余聚是县都者以其委人掌敛野物从二百里至王畿上已云甸稍明此言余聚是县四百里都五百里中畜聚之物如上稍甸畜聚之物也以式法共祭祀之薪蒸木材宾客共其刍薪丧纪共其薪蒸木材军旅共其委积薪刍凡疏材共野委兵器与其野囿财用疏以式至材用释曰此一经以委人掌敛野赋故所有委积皆供之注式法至之材释曰云式法故事之多少也者总此一经皆当依旧法式用之故以法式目之也云薪蒸给炊及燎者以其祭祀所用薪蒸无过炊米与燔燎也知粗者曰薪细者曰蒸者左氏传云其父析薪薪既云析明其大者曰薪其蒸不言析明其细也云木材给张事者以其祭祀而云木材等更无用木材之处案掌次云张大次小次及幕并须木材明据此所用故云给张事云委积薪刍者委积之薪刍也者案大行人掌客皆有委积委积之中有牲牢米禾薪刍之等委人所供惟供薪刍郑恐委积之中有米牲牢亦供之故云委积薪刍是委积之中供薪刍以别之也云军旅又有疏材以助禾粟者以其疏材是百草根实可得助禾粟以供马牛故云助禾粟也云野委谓庐宿止之薪刍也者案遗人云十里有庐庐有饮食三十里有宿宿有委五十里有市市有积委积之中有刍薪在野外故云野委也其六乡之庐宿委积薪刍自六乡供之云其兵器谓守卫陈兵之器也者其文承野委之下明与野委同为宾客所用故知是守卫宾客陈兵之器也云野囿之财用者苑囿藩罗之材者委人所为皆据二百里上经稍聚待宾客据三百里此囿故知在野故郑以野囿言之古者田猎皆在囿故书传云乡之取于囿是勇力取今之取于泽是揖让取若然田在泽泽中有囿田在山山中有苑其苑囿藩罗以遮禽兽故云野囿野用也凡军旅之宾客馆焉疏凡军至馆焉释曰言军旅宾客者谓诸侯以军旅助王征讨者故谓之军旅之宾客也土均掌平土地之政以均地守以均地事以均地贡疏注政读至九贡释曰郑破政为征者不取于政教之政故破从征税之征也云所平之税邦国都鄙也者案下文云以和邦国都鄙者故知此平者亦据邦国都鄙若六乡六遂及公邑征税自均人平之云地守虞衡之属者案下文山虞泽虞川衡林衡之属皆云守故知地守是虞衡之属也云地事农圃之职者九职任万民使民事之故知地事是九职三农园圃之职也云地贡诸侯之九贡者此土均邦国都鄙而云均地贡明据大宰九贡而言但诸侯九贡是岁之常贡则小行人春令入贡者是也其诸侯九贡皆民之地税不贡王市取美物若禹贡厥篚厥贡之类是也以和邦国都鄙之政令刑禁与其施舍礼俗丧纪祭祀皆以地媺恶为轻重之法而行之掌其禁令疏以和至禁令释曰土均主调即是和义故土均以和畿外邦国畿内都鄙之政令及五刑五禁与其施舍不役之等并须调和之使之得所也云礼俗丧纪祭祀皆以地媺恶为轻重之法而行之者自礼俗丧纪祭祀三事皆以地之美恶轻重者地美则重行之地恶则轻行之以其礼许俭不非无故也云掌其禁令者恐有僭逾与下逼故禁令也注施读至万物释曰云施读亦为弛也者上遂人注已云施读为弛故此云亦云礼俗邦国都鄙民之所行先王旧礼也者此土均和邦国都鄙俗者续也续代不易是知先王旧礼故引曲礼君子行礼不求变俗以证之谓若周公封康叔于殷墟其民还行殷之礼俗者也云随其土地厚薄为之制丰省之节耳者以厚薄解经媺恶丰省解经为轻重之法也云礼器曰礼也者合于天时者天有四时四时生者则将为礼是合于天时也云设于地财者土地有财为礼是所设依于地之财也云顺于鬼神者鬼神享德不享味若不合天时不设地财而为礼则鬼神不享若能合天时设地财则鬼神享之是顺于鬼神也云合于人心者若不合天时不设地财则不合人心若合天时设地财则合人心也云理万物者若顺鬼神合人心则万物得其道理故可以理万物也引之证行礼依地美恶之义草人掌土化之法以物地相其宜而为之种疏草人至之种释曰掌土化之法者即下经所云粪种是化土使和美注土化至之属释曰云化之使美者谓若骍刚用牛粪种化骍刚之地使美也云若氾胜之术也者汉时农书有数家氾胜为上故月令注亦引氾胜故云氾胜之术也云黄白宜以种禾之属者郑依孝经纬援神契而言也凡粪种骍刚用牛赤缇用羊坟壤用麋渴泽用鹿咸澙用貆勃壤用狐埴垆用豕强用蕡轻爂用犬疏凡粪至用犬释曰案禹贡冀州云白壤青州云白坟兖州云黑坟徐州云赤埴坟杨州荆州云涂泥豫州云坟垆梁州云青黎雍州云黄壤九等与此骍刚之属为九等不同者以禹贡自是九州大判各为一等此九等者无妨一州即有此九等之类故不同也注凡所至润解释曰云凡所以粪种者皆谓煮取汁也者虽无正文以意量之用牛羊之类不可以骨肉明煮取汁和种也云赤缇縓色也者尔雅云一染谓之縓故以縓赤当之也云渴泽故水处也者以水钟曰泽今泽云渴明是故时停水今乃渴故云故水处也云澙卤也者送水之处水以写去其地为咸卤故云澙卤也云貆貒也者案尔雅云貈子貒或曰貆故以貆貒为一也云勃壤粉解者壤是和缓故为粉解也云埴垆黏疏者以埴为黏以垆为疏故云黏疏也云强强坚者以为监故为强坚云轻爂轻脆者爂脆声相近故知爂即脆也先郑云用牛以牛骨汁渍其种也者此与后郑义合也云坟壤多蚠鼠也壤白色后郑皆不从者余八等之地皆据地之形色唯此坟壤以蚠鼠外物为名于义不可故还从坟为正谓润解也又禹贡有黄壤则此壤不得专据白色解之故不从壤白色也稻人掌稼下地疏稻人掌稼下地释曰以下田种稻麦故云稼下地以潴畜水以防止水以沟荡水以遂均水以列舍水以浍写水以涉扬其芟作田疏以潴至作田释曰所为防猪之法皆具郑注注郑司至种稻释曰春秋传者事在襄二十五年楚蒍掩书土田法以授子木之事彼云町原防规偃猪是楚之恶地有防猪之法与此防偃同故引为证也先郑云以列舍水列者非一道去水也者以舍为舍去之舍后郑以为止舍之舍以浍是写去水以舍为止水于其中故不从先郑也凡稼泽夏以水殄草而芟夷之疏注殄病至乃稼释曰春秋传者隐六年五月郑伯侵陈大获往岁郑伯请成于陈陈侯不许五父谏云周任有言曰为国家者见恶如农夫之务去草焉芟夷蕰崇之注云芟刈蕰积崇聚也绝其本根勿使能殖引之者证芟夷为刈杀之义也玄谓必于夏六月之时大雨时行者此月令文引之证经夏以水殄草之义也云至秋水涸芟之者解经芟夷之义也泽草所生种之芒种疏泽草至芒种释曰泽草所生种之芒种者但水钟曰泽有水及咸卤皆不生草即不得芒种故云草所生旱暵共其雩敛疏旱暵共其雩敛释曰此旱雩据夏五月已后脩雩云暵者旱之热气若四月龙见而雩未必旱暵也然二种雩皆供雩敛也注稻人至发敛释曰郑意余官不言共雩敛于此官特言共者以稻是水谷急须水故旱时特使共雩之发敛也丧纪共其苇事疏注苇以至之物释曰春秋左氏有井塞也郑知苇以圹所以约之为塞圹言御水之物则在棺下用之或以抗席即是御土与御水义乖恐非也土训掌道地图以诏地事疏注道说至宜麻释曰其九州地图乃是诸国所献以入职方今土训乃于职方取九州地图依而说向王使依而责其贡献之物云若云荆扬地宜稻幽并地宜麻者案职方荆扬之州实宜稻幽并之州并不言宜麻者郑以目验见宜麻职方不言麻乃非民所要用故也道地慝以辨地物而原其生以诏地求疏注地慝至之属释曰云若障蛊然也者谓土地所生恶物障即障气出于地也蛊即蛊毒人所为也云别其所有所无者若职方九州所有所无也云原其生生有时也者虽是当州所有而生有时也云以此二者告王之求也者谓辨地物原其生者告王求地所有也地所无及物未生则不求也先郑云地慝所生恶物害人者若虺蝮之属者此与后郑障蛊义不同引之在下亦得为一义也王巡守则夹王车疏注巡守至为守释曰夹王车者亦在国掌道地图已下之事郑云行视所守也者此解诸侯为天子守土云天子以四海为守者此解天子自守天下之义若巡守之中含此二义诵训掌道方志以诏观事疏诵训至观事释曰云掌道方志者志即今之识也谓道四方所记识久远之事以告王也云以诏观事者谓告王观博古之事也注说四至二陵释曰左氏传昭十八年宋卫陈郑皆火梓慎登大庭氏之库以望之注云大庭氏古亡国之君在黄帝前其处高显殽之二陵僖三十二年秦之蹇叔子见师袭郑哭而送之曰晋人御师必于殽殽有二陵焉其南陵有夏后皋之墓也其北陵文王之所避风雨也并所识久远之事故引之以证方志之义掌道方慝以诏辟忌以知地俗疏掌道至地俗释曰诵训又掌说四方言语所恶之事以诏告令王避其忌恶所以然者使王博知地俗言语之事故郑云博事也注方慝至变俗释曰引曲礼君子行礼不求变俗者上土均云礼俗注亦引此文彼谓先王旧俗是礼事不变之此引不求变俗谓不变其乡俗所嫌恶皆是不求变俗各证一边之义故不同也王巡守则夹王车疏王巡至王车释曰此亦与土训同各以所掌以告王也山虞掌山林之政令物为之厉而为之守禁疏山虞掌至守禁释曰案下文林自有衡官掌之今山虞兼云林者彼林是竹木生平地者林衡掌之此山林并云者自是山内之林即山虞兼掌之注物为至守之释曰但山内林木金玉钖石禽兽所有不同每物各有藩界设禁亦不同云守者谓其地之民占伐林木者也者案下泽虞职云使其地之人守其财物以时入之于玉府颁其余于万民彼是其地之民占取泽物者守之明此山虞所守亦然是以此下文亦令万民时斩材有期日明是守山林之人也仲冬斩阳木仲夏斩阴木疏注郑司至濡调释曰先郑云阳木春夏生者阴木秋冬生者若松柏之属后郑不从以为山南为阳木北为阴木者案月令十一月日短至伐木取竹箭竹箭秋冬生不用仲夏斩之故知先郑之义非也凡服耜斩季材以时入之疏凡服至入之释曰服谓牝服即车平较皆有凿孔以令子贯之故谓之牝服也耜谓耒耜随曲长六尺六寸车人所造者二木皆须坚刃故斩季材少木为之云时入者以其须坚故须依上文仲冬仲夏之时也令万民时斩材有期日疏令万至期日释曰案礼记王制云草木零落然后入山林彼据万民伐木之时谓十月之中此云万民时斩材亦谓十月时注时至尽物释曰郑云时斩材斩材之时也者正在十月也云有期日入出有日数为久尽物者经直云有期日郑云有日数盖当有日数多少但无文不知几日为限也凡邦工入山林而抡材不禁疏凡邦至不禁释曰上文云仲冬斩阳木仲夏斩阴木彼据坚刃之极时但国家须材不要在仲冬仲夏故此邦工入山林不禁又不言时节须即取足之故也注抡犹至日也释曰此对万民不得非时入入又有日数春秋之斩木不入禁疏注非冬至木可释曰上经云邦工入山林不禁此又云春秋之斩木不入禁与上违者上文据国家使工取择木故非冬夏亦得入山林此据万民取木故十月入山春秋之斩木不入禁故郑云斩四野之木可虽斩四野木至于三月不得伐桑柘故月令季春云无伐桑柘彼注爱蚕食也凡窃木者有刑罚疏凡窃至刑罚释曰此谓非万民入山之时而民盗山林之木与之以刑罚若祭山林则为主而脩除且跸疏若祭至且跸释曰此山林在畿内王国四方各依四时而祭云则为主者谓主当祭事者也而脩除者谓扫除粪洒云且跸者且复跸止行人也注为主至场坛释曰云为主主辨护之也者案中候握河纪尧受河图云帝立坛磬折西向禹进迎舜契陪位稷辨护注云辨护者供时用相礼仪则此云辨护者亦谓共时用相礼仪者也云脩除治道路场坛者案守祧职云其庙则有司脩除之郑云有司恒主脩除谓扫除粪洒场谓墠即除地之处坛神位之所也若大田猎则莱山田之野及弊田植虞旗于中致禽而珥焉疏若大至珥焉释曰言大田猎者谓王亲行若田在山则山虞芟莱草木于可陈之处故云莱山田之野又及弊田植虞旗于中使民得禽牲者望见之致禽于其所而珥焉珥当为谓输禽者割取左耳以效功也注莱除至左耳释曰云莱除其草莱也者谓于防南拟教战之处芟去草莱南北二百五十步东西步数虽未闻广狭可容六军三三而居一偏耳云山虞有旗以其主山得画熊虎其仞数则短也者案司常云师都建旗大夫建物此山虞是士不建物而建旗者以其主山山多熊虎故得有旗礼纬旌旗之杠天子九仞诸侯七仞大夫五仞士三仞若军吏是卿大夫则杠长五仞今山虞是士虽有熊虎为旗仞数则短宜三仞必取左耳者以其听乡任左故皆取左耳也林衡掌巡林麓之禁令而平其守疏林衡至其守释曰此林衡兼麓者以尔雅山足曰麓虽连于山山虞不掌以麓上有林故属林衡也注平其至部分释曰经直言平其守明不平其税而平均其守而已故云平其地之民守林麓之部分谓部伍有多少远近之分也以时计林麓而赏罚之疏以时至罚之释曰此时考校而计林麓以行赏罚者林衡之官既平民之守护林麓而会计民有功者赏之损麓之财者罚之故注云不则罚之也若斩木材则受法于山虞而掌其政令疏若斩至政令释曰上山虞官尊故设之是以此林衡若斩木材期于虞边受焉注法万至之期释曰案山虞云仲冬仲夏及春秋是时之期号令万民斩材有期日是日之期也川衡掌巡川泽之禁令而平其守以时舍其守犯禁者执而诛罚之疏川衡至罚之释曰川注渎者皆是也水钟曰泽泽与川不同官今川衡兼云泽者泽与川连者则川衡兼掌之谓若济水溢为荥泽荥泽则与济连则管济川者兼荥泽掌之如此之类皆是注舍其至戒之释曰此舍其守谓川衡之官时复巡行所守之民当案视其所守守人当于其舍申重戒敕之也祭祀宾客共川奠疏注川奠至之属释曰郑此注皆据醢人及笾人而言案笾人职云朝事之笾有麷蕡白黑形盐膴鲍鱼鱐醢人云馈食之豆有蜃醢蠯醢蜃蠯是蛤则鱼鱐及蜃皆川中所生之物故引为证川奠也言之属者具有蠃醢亦是川奠故云之属泽虞掌国泽之政令为之厉禁使其地之人守其财物以时入之于玉府颁其余于万民疏泽虞至万民释曰案上山虞林衡川衡皆不言国独泽虞云国泽者周公设经二虞二衡文有不同皆是互见为义故也此泽虞云以时入之于玉府颁其余于万民亦据中所出入玉府者多故特言之无妨山虞川衡之等亦入玉府亦是互见其义也注其地至之期释曰以时入之于玉府者但万民入泽虽无正文案王制獭祭鱼然后虞人入泽梁草木零落然后入山林则万民入泽可同时云谓皮角珠贝也者泽中所出无过此四物皮谓犀皮角麋角犀角珠出于蜯蛤蜯蛤在泽其具亦出泽水故知之也云出入亦有时日之期者亦如山虞职所云也凡祭祀宾客共泽物之奠疏注泽物至之属释曰案笾人职加笾之实有菱芡朝事之主有茆菹加豆之实有芹菹是皆泽中所出故引证泽物之奠也言之属者兼有深蒲昌本之等故云之属丧纪共其苇蒲之事疏注苇以至为席释曰蒲以为席者谓抗席及礼记云虞卒哭苄翦不纳者是也若大田猎则莱泽野及弊田植虞旌以属禽疏若大至属禽释曰莱所田之野一如山虞之职也注属禽至析羽释曰云属禽犹致禽者案山虞致禽之义谓输之于公当致之于虞旗之中而珥焉以效功此云属禽者谓百姓致禽讫虞人属聚之别其等类每禽取三十焉若然则致禽与属不同而郑云属禽犹致禽者郑欲明山虞泽虞文皆不足故互见为义彼此有其事故云属禽犹致禽而珥焉云泽虞有旌以其主泽泽鸟所集故得注析羽者以泽是鸟之所集故得建析羽之旌迹人掌邦田之地政为之厉禁而守之疏迹人至守之释曰迹人主迹知禽兽之处故知掌邦田之地政云为之厉禁而守之者有禽兽之处则为苑囿以林木为藩罗使其地之民遮厉守之故郑云田之地若今苑也凡田猎者受令焉疏注令谓时与处也释曰云时与处者谓若仲春仲夏仲秋仲冬是其时云处者谓山泽也其受令者谓夏官主田猎者禁麛卵者与其毒矢射者疏注为其至多也释曰此谓四时常禁案月令孟春云不麛不卵又王制云国君春田不围泽大夫不掩群士不麛不卵者彼以春时生乳特禁之其月令季春云喂兽之药毋出九门者彼亦崇其春时彼郑注云凡诸罟及毒药禁其出九门明其常有时不得用耳云为其夭物释经禁麛卵者且害心多释毒矢射者也丱人掌金玉钖石之地而为之厉禁以守之疏丱人至守之释曰此金玉钖石四者皆在于山言地者即山也为之厉禁亦谓使其地之民遮护守之若以时取之则物其地图而授之疏若以至授之释曰取此四者虽无四时之文当取之日应亦有时故云以时取之注物地至之处释曰经云物故以占其形色言之云知咸淡者郑以当时有人采者尝知咸淡即知有金玉故以时事言之也巡其禁令角人掌以时征齿角凡骨物于山泽之农以当邦赋之政令疏角人至政令释曰角人止应征角物兼言齿骨者以其齿骨并是角类以细小之事因类兼掌之云以当邦赋者言农则皆有夫田出税今以此农近山泽山泽有此骨角及齿此三者国之所须故使以时入采而税之以当地税民益国之事者自此已上皆不言以当邦赋者皆文不具举此一事余可知并是省文之义也注山泽至麋鹿释曰郑言齿角骨物者欲见不言川林直言山泽以其不出川林故特言山泽也云大者犀象其小者麋鹿者无正文郑以意目验而知之犀牛有角而象有牙是其大者也月令十一月麋角解五月鹿角解是其小者也以度量受之以共财用羽人掌以时征羽翮之政于山泽之农以当邦赋之政令疏羽人至政令释曰此羽人所征羽者当入于钟氏染以为后之车饰及旌旗之属也凡受羽十羽为审百羽为抟十抟为缚疏注审抟至之矣释曰郑引尔雅说乃云名音相近也一羽有名盖失之矣者规尔雅误意所以尔雅一羽则有名者只由一者十数之始十为百数之始是名相近既有十百故误一羽遂有名也掌葛掌以时征絺绤之材于山农凡葛征征草贡之材于泽农以当邦赋之政令疏掌葛至政令释曰所以征絺绤于山农者以其葛出于山故也凡葛征者其征絺绤之材即葛是也又云凡葛征者总结之也云征草贡之材于泽农者以艹顷纻出于泽故也经直言草贡不言艹顷纻者设文以互换为义故以其絺绤亦以葛草草贡亦是艹顷纻者也以权度受之疏以权度受之释曰上角人齿骨与角不须称直言度量此经葛草等不须量故以权度受之使知斤两长短故也掌染草掌以春秋敛染草之物疏注染草至之属释曰案尔雅茹芦茅蒐郭注云今之蒨也可以染绛橐卢者尔雅无文豕首者尔雅云茢薽豕首郭注云本草曰彘卢一名蟾蠩兰今江东唿豨首可以刍蚕蛹郭氏虽有此注不言可染何色则此橐芦豕首未审郑之所据也紫茢者尔雅云藐茈草郭注云可以染紫一名茈艹戾广雅云即此紫茢也言之属者更有蓝皂象斗之等众多故以之属兼之也以权量受之以待时而颁之疏注时染夏之时释曰案天官染人云春暴练夏纁玄秋染夏夏为五色至秋染五色故郑云染夏之时时谓秋时也掌炭掌灰物炭物之征令以时入之疏注灰炭至所出释曰灰炭既出山泽不云征于山泽之农者义可知经略而不言也以权量受之以共邦之用凡炭灰之事掌荼掌以时聚荼以共丧事疏注共丧至用荼释曰云共丧事者以着物也者即引既夕礼茵着用荼是也案既夕礼为茵之法用缁翦布谓浅黑色之布各一幅合缝着以荼柩未入圹之时先陈于棺下缩二于下横三于上乃下棺于茵上是也征野疏材之物以待邦事凡畜聚之物疏注荼茅至委人释曰知掌荼所征入委人者以其委人掌敛野之赋凡疏材木材所敛者众故知此掌荼所征亦入委人也掌蜃掌敛互物蜃物以共圹之蜃疏掌蜃至之蜃释曰敛互物者以其互物是蜃之类故因类使兼掌之又云蜃物者共百事之蜃与下共圹之蜃别注互物至子也释曰云互物蜯蛤之属者案鳖人云掌取互物先郑云互物谓有甲茧胡龟鳖之属此后郑互物为蚌蛤者彼下文别有蠯蠯即蛤故从先郑为龟鳖至此别为蚌蛤亦是有甲茧胡故也云将井椁先塞下以蜃御湿也者案士丧礼筮宅还井椁于殡门之外注云既哭之则往施之竁中是未葬前井椁材乃往施之圹中则未施椁前已施蜃灰于椁下以拟御湿也引春秋者是成公二年宋文公卒始厚葬用蜃炭虽二王之后不得纯如天子亦用蜃故被讥引之者证天子之宜也祭祀共蜃器之蜃疏注饰祭至色白释曰经直云蜃器之蜃郑总云祭器之属不辨宗庙及社稷之器则宗庙社稷皆用蜃饰之知义然者案此注引左氏云石尚来归蜃公羊以为宜社之肉以蜃器而盛肉故名肉为蜃是祭社之器为蜃也大行人云归脤以交诸侯之福彼则宗庙社稷之器物谓之为脤是其宗庙社稷之器皆蜃灰饰之事也共白盛之蜃疏注盛犹至灰云释曰言白成谓饰墙使白之蜃也案尔雅云地谓之黝墙谓之垩黝黑也垩白也若然此经所云白盛主于宗庙垩墙也云今东莱用蛤谓之叉灰云者蜃蛤在泥水之中东莱人叉取以为灰故以蛤灰为叉灰云也囿人掌囿游之兽禁疏注囿游至之兽释曰郑云囿游囿之离宫小苑观处也者案孟子文王之囿七十里刍荛者往焉天子之囿百里并是田猎之处又书传云乡之取于囿是勇力取今之取于泽是揖让取是为蒐狩之常处也今此云禁故知非大囿是小苑观处也云禁者其蕃卫也者即非守门者也其守门则墨者故阍人云王宫每门四人囿游亦如之郑云墨者使守门是也言离宫者谓于王宫之外于苑中离别为宫故名离宫以宫外为客馆亦名离宫也先郑云囿游之兽游牧之兽者此与后郑义异谓兽之游非人游观引之在下亦得为一义故也牧百兽疏牧百兽释曰此于小囿中牧养百兽言百者举成数而言虽以百兽为主其中亦有飞鸟故郑注引汉之掖庭有鸟兽自熊虎孔雀至于狐狸凫鹤备焉为证也祭祀丧纪宾客共其生兽死兽之物场人掌国之场圃而树之果蓏珍异之物以时敛而藏之疏场人至藏之释曰场圃连言场圃同地耳春夏为圃秋冬为场其场因圃而为之故并言之也注果枣至之属释曰张晏云有核曰果无核曰蓏臣瓒以为在地曰蓏在树曰果则不辨有核无核则郑不指定言不知义从何者案闾师云任圃以树事贡草木此场人又掌之者此据祭祀丧纪宾客者场人征敛藏之其余则闾师征敛之也凡祭祀宾客共其果蓏享亦如之疏注享纳牲释曰享纳牲谓祭祀宗庙二灌后君迎牲纳之于庭时后夫人荐朝事之豆笾豆笾中有果蓏之物故云享亦如之若然上言祭祀余祭祀也廪人掌九谷之数以待国之匪颁周赐稍食疏廪人至稍食释曰廪人掌米仓人掌谷今廪人云九谷者以廪人虽专主米亦兼主谷故以九谷言之也注匪读至禄廪释曰破匪为分者米谷非是匪所盛之物又以为庐宿市在道分颁义合故不为匪也云分颁谓委人之职诸委积也者委人委积之文具于彼云赒赐谓王所赐予给好用之式也者此即九式之中九曰好用之式是也故彼注好用燕好所赐予也云稍食禄禀者此即司士以功诏禄又王制云下士视上农夫九人禄中士倍下士之类是也法有数名春秋桓十四年八月御廪灾天子亦有御廪单云廪则平常藏米之廪此不言御廪则廪中可以兼之矣明堂位鲁有米廪有虞氏之学以有虞氏尚孝合藏粢盛之委故名学为米廪非廪称也诗云亦有高廪又云万亿及秭注云廪所以藏粢盛之穗以其万亿及秭数多非藏米之数故以藏穗言之与常廪御廪又异以岁之上下数邦用以知足否以诏谷用以治年之凶丰疏以岁至凶丰释曰上下即丰凶廪人之官以岁之丰凶得税物多少之帐计国之用以知足否若岁凶税物少而用多则不足廪人既知多少足否乃诏告在上用谷之法以治年之凶丰此则王制云制国用必于岁之杪者是也凡万民之食食者人四鬴上也人三鬴中也人二鬴下也疏凡万至下也释曰此谓给万民粮食之法故云凡万民之食食者谓民食国家粮食者人四鬴上也上谓大丰年也人食三鬴中也谓中丰年人食二鬴下也谓少俭年此虽列三等之年以中年是其常法鬴当今六斗四升即今给请亦然注此皆至曰鬴释曰知此皆谓一月食米者计中岁颁禄人食三鬴不得为数月古今皆月月给请故知此皆一月食米也六斗四升曰鬴昭公传晏子辞若食不能人二鬴则令邦移民就谷诏王杀邦用疏若食至邦用释曰此即谷梁传所云五谷不熟谓之大侵谓大凶年之时用如此法也注就谷至有者释曰知就都鄙之有者此据天子畿内六乡六遂及公邑纯属天子与三等采地不同若民有不能人二属之岁移民就贱当先乡都鄙三等采地之中都鄙亦凶乃出乡畿外也故知就都鄙之有者也凡邦有会同师役之事则治其粮与其食疏凡邦至其食释曰此会同师役皆有军人给粮食故须治之使均给之也注行道至米也释曰案书传云行而无资谓之乏居而无食谓之困是止居曰食谓此廪人米也诗云乃裹糇粮是行道曰粮谓糒也者即尚书费誓云峙乃糗粮即糒也大祭祀则共其接盛疏注接读至小用释曰此即廪人兼掌御廪所藏借田之收以供祭祀之用者也郑必读接为一扱再祭之扱者此粗米与舂人舂之当须扱与舂人无取于接义故读如特牲少牢云藏于神仓者也者据月令而言知不给小用者祭义云天子借田千亩诸侯借田百亩以事天地社稷先公敬之至也是不给小用也舍人掌平宫中之政分其财守以法掌其出入疏舍人至出入释曰舍人总主给米之事而掌平王宫中之政谓平其给米多少不得特多特少也云分其财守者财即米也故丧大记云纳财朝一溢米亦谓米为财谓分米与宫正内宰守禁之所使颁与所使守之人云以法掌其出入者出谓米出于廪人以出给入谓其有空缺则还入廪人皆当以法不可虚也注政谓至还入释曰必送米与宫正内宰者此二官皆有宿卫之人须米料之数故也凡祭祀共簠簋实之陈之疏凡祭至陈之释曰祭祀言凡则天地宗庙大次小祭皆有黍稷于簠簋实之陈之故云凡以广之也注方曰至粱器释曰云方曰簠圆曰簋皆据外而言案孝经云陈其簠簋注云内圆外方受斗二升者直据簠而言若簋则内方外圆知皆受斗二升者瓬人云为簋实一觳豆实三而成觳豆四升三豆则斗二升可知但外神用瓦簋宗庙当用木故易损卦云二簋可用享损卦以离巽为之离为日日圆巽为木木器圆簋象是用木明矣云盛黍稷稻粱器者案公食大夫簠盛稻粱簋盛黍稷故郑总云黍稷稻粱器也宾客亦如之共其礼车米筥米刍禾疏宾客至刍禾释曰云亦如之者亦有簠簋实之陈之事故亦如祭祀也言实之陈之则据饔饩及飨食之时也云共其礼车米筥米刍禾者郑云礼致饔饩之礼案聘礼曰致饔使卿韦弁归饔饩米百筥设于中庭车米三十车陈于门外禾三十车刍薪倍禾又案掌客上公米百有二十筥车米四十车禾五十车刍薪倍禾侯伯米百筥车米三十车禾四十车刍薪倍禾子男米八十筥车米二十车禾三十车刍薪倍禾皆言陈是其饔饩车米筥米刍禾所陈多少之事丧纪共饭米熬谷疏注饭所至腊焉释曰云饭所以实口不忍虚也者案檀弓云饭用米贝不忍虚也不以食道用美焉尔故云不忍虚也云君用粱大夫用稷士用粱者此丧大记文彼据沐时所用今引证饭者但饭米沐米与重鬲所盛用米皆同是以士丧礼云贝三实于笄稻米一豆实于筐据饭含所用下即云祝淅米管人受潘煮于垼外御者沐又云鬻余饭盛以二鬲是其三者用米同故引沐法以证饭也但丧大记注士沐粱盖天子之士以其士丧礼诸侯之士沐稻丧大记注又云差率而上天子沐黍与则天子饭用黍也云皆四升者用米不同别贵贱但人口大小同故知皆四升也云实者惟盈者士丧礼文故彼云主人左扱米实于右三实一贝左中亦如之又实米惟盈是也云熬谷者错于棺旁所以惑蚍蜉也者解谷所以熬之将殡设之者将熬谷以惑蚍蜉又有鱼腊香蚍蜉欲向棺值此惑之故云所以惑蚍蜉也引丧大记者见尊卑用筐谷多少不同之意云熬君四种八筐大夫三种六筐士二种四筐加鱼腊焉郑彼注引士丧礼曰熬黍稷各二筐又曰设熬旁一筐大夫三种加以粱君四种加以稻四筐则首足皆一其余设于左右若然天子当加麦菰六种十筐首足亦各一筐其余亦设于左右也以岁时县穜稑之种以共王后之春献种疏以岁至献种释曰内宰注云先种后熟谓之穜后种先熟谓之稑彼内宰上春后献种示不败坏且助王耕事此云岁时县者从纳禾治得子即县之以至春献之是以先郑云春王当耕于借则后献其种也掌米粟之出入辨其物疏掌米至其物释曰大宰九职有九谷月令有五谷今正言粟者粟即粢也尔雅释草粢稷也稷为五谷之长故特举以配米也其实九谷皆有注九谷至为书释曰九谷之名已见大宰注今云六米者九谷之中黍稷稻粱菰大豆六者皆有米麻与小豆小麦三者无米故云九谷六米别为书释经辨其物也岁终则会计其政仓人掌粟入之藏疏注九谷至为主释曰案月令首种不入郑注引旧说首种谓稷即种粟是五谷之长下文辨九谷此云粟是以粟为主也辨九谷之物以待邦用若谷不足则止余法用有余则藏之以待凶而颁之疏注止犹至之属释曰知杀余法用是道路之委积者案上遗人注委积者廪人仓人计九谷之数足国用以其余共之所谓余法用也则彼委积是法用以此余宅为之是丰优宾客者今仓人谷不足故止彼余法用故郑据遗人而言焉郑云之属者彼遗人注云职内邦之移用亦如此也今谷不足亦止之故云之属凡国之大事共道路之谷积食饮之具疏注大事谓丧戎释曰案左氏成公传国之大事在祀与戎不言丧事今此丧戎不言祀者此经云共道路惟军戎及丧在外行于道路故据而言焉祭祀远无过在近郊之内无在道共粮之事故不言祭祀也司禄司稼掌巡邦野之稼而辨穜稑之种周知其名与其所宜地以为法而县于邑闾疏司稼至邑闾释曰云巡邦野之稼者谓秋熟之时观之矣若然春稼秋穑不云穑而云稼者穑由稼而有故本之言稼也巡野观稼以年之上下出敛法疏巡野至敛法释曰此观稼亦谓秋熟时观稼善恶则知年上下丰凶以此丰凶而出税敛之法注敛法至减半释曰郑云丰年从正者年虽丰与中平一皆从正法十一而税之也云凶荒则损者凶荒谓年谷不熟则减于十一而税之云若今十伤二三实除减半者郑举汉法以况义十伤二三者谓汉时十分之内伤二分三分余有七分八分在实除减半者谓就七分八分中为实在仍减去半不税于半内税之以凶荒所优饶民可也掌均万民之食而赒其急而平其兴疏释曰诗云瓶之罄矣维罍之耻诗刺王不能富分贫以是司稼既知民之禾稼多少则使之均万民之食减取多者以周给其急困者云平其兴者兴谓征赋当各计十一而税不得特多特少是平其兴也舂人掌共米物疏释曰案上文仓人廪人言物者据米谷多者而言故郑言米物言非一米是也祭祀共其齍盛之米疏释曰器实曰齍则黍稷稻粱是也在器曰盛则簠簋是也故郑总言齍盛谓黍稷稻粱之属属中兼有麦菰可盛以为簠簋之实也宾客共其牢礼之米疏释曰下别言飨食则此言牢礼谓饔饩之米郑云实筐筥知非车米者以其公车米四十侯伯车米三十子男车米二十非舂人所供故知惟谓筐筥者也若然车米出于民税故禹贡云五百里纳米是也凡飨食共其食米疏释曰燕礼无食米食礼无饮酒若飨礼有饮酒有食米故云飨礼兼燕与食也者若然经云其食米则飨礼俱供食米也掌凡米事饣熙人掌凡祭祀共盛疏释曰郑知炊而共之者以其饣熙人主以炊米而盛之共王及后之六食于器今云共盛明炊而共之共王及后之六食疏释曰案食医云和王六食六食即饭也膳夫云馈六谷六谷即六食故郑合而解之凡宾客共其簠簋之实疏释曰郑知是致飧饔者下云飨食亦如之故知此是飧饔也飨食亦如之槀人掌共外内朝冗食者之食疏释曰天子三朝路寝庭朝是图宗人嘉事之朝大仆掌之又有路门外朝是常朝之处司士掌之又有外朝在皋门内库门外三槐九棘之朝是断狱弊讼之朝朝士掌之今言外内朝明据三槐与路门外二者以其路寝庭非常朝之处也郑引今司徒府已下说义也云冗食者谓留治文书若今尚书之属诸直上者者亦引汉法说之谓以次当直留在朝宿不还须以食供之冗食者冗散也外内朝上直诸吏谓之冗吏亦曰散吏以上直不归家食槀人供之因名冗食者若飨耆老孤子士庶子共其食疏释曰耆老谓死王事者之父孤子谓死王事者之子国家春飨孤子秋食耆老及士庶子谓若宫正宫士谓适子庶子其支庶宿卫王宫者国家飨养之则亦槀人供其食也掌豢祭祀之犬疏释曰养犬曰豢此经是也知养豕亦曰豢者见礼记乐记云豢豕作酒非以为祸是养豕曰豢也云不于饣熙人言其共至尊虽其潘澜戋余不可亵也者以其饣熙人所炊米为祭祀及共王与后并是至尊故虽米之潘澜戋余亦不得亵之与犬故于此言之也均人掌均地政均地守均地职均人民牛马车辇之力政疏均人至力政释曰均人所均地政已下总均畿内乡遂及公邑云均地政者谓均地守地职二者之税使皆十一而出税又均人民已下力征之事注政读至之属释曰郑破政为征者以经政是政教之政非征税之征故破之也郑又知地征是地守地职之税者以其出税无过地守地职二者故知之也云地守衡虞之属者亦谓畿内川衡林衡山虞泽虞皆遣其地之民守护之及其入山林川泽取之者使出税以当邦赋云地职农圃之属者此即大宰九职云一曰三农二曰园圃之属以九职任之因使出税也云力征已下并车辇并是力之征税若然土均云掌平地之政以均地守以均地事以均地贡注云所平之税邦国都鄙也与此乡遂及公邑别彼又云地贡郑云谓诸侯之九贡与此九职之贡又不同也凡均力政以岁上下丰年则公旬用三日焉中年则公旬用二日焉无年则公旬用一日焉疏凡均至日焉释曰此所均力政者即上人民之力征不通牛马车辇故礼记王制云用民之力岁不过三日是此亦据人而言也云以岁上下者上即丰年下即俭年也丰年则公旬用三日者公事也旬均也谓为事均用三日也注丰年至旬者释曰郑知丰年人食四鬴已下者案廪人云人四鬴上也人三鬴中也人二鬴下也而知之彼又云不能人二鬴则令邦移民就谷此时则无力征矣若然此食二鬴而言无年无年者郑云无赢储仍未移民就贱此无年与彼不能人二鬴之岁不同彼不能人二鬴自然无赢储也云公事也者此天子之法非诸侯之礼不得为公君解之故从公事而释也云旬均也者王制既云用民岁不过三日明不得为旬十日解之故破从均恐不平故云均也云读如┿┿原隰之┿者彼诗┿┿是均田之意故读从之云易坤为均今书亦有作旬者彼易坤为地地德均平是以均为义今书今易书有作旬字者旬与均旬与均俱有均平之意故引为证也凶札则无力政无财赋疏凶札至财赋释曰凶谓年谷不孰札谓天下疫病作无此力征及财赋二事此即廪人云不能人二鬴之岁注无力至赋也释曰云财赋九赋也者此即大宰九赋谓口率出泉知赋中惟是九赋者以下文有地守地职故此惟有九赋也若然上均地政不言均九赋亦均之可知不收地守地职不均地政三年大比则大均疏注有年至或阙释曰经既云大均明知有年及无年皆须大平均计之也云久不脩则数或阙者三年一阙是其久久不脩谓不大平计则其中间不知其数不知其数则是数阙也师氏掌以媺诏王疏师氏至诏王释曰媺美也师氏掌以前世美善之道以诏告于王庶王行其美道也注告王至者也释曰引文王世子者彼是师氏教世子礼引为诏王者但诏王以道无文彼教世子与教王同故取以为证也谕晓也诸于也彼谓教世子以君臣父子长幼之事而晓之以德今诏王亦晓之以德也以三德教国子一曰至德以为道本二曰敏德以为行本三曰孝德以知逆恶教三行一曰孝行以亲父母二曰友行以尊贤良三曰顺行以事师长疏以三至师长释曰以此三德教国子王大子已下至元士之适子也云一曰至德以为道本者至德谓至极之德以为行道之本也二曰敏德以为行本者谓敏达之德以为行行之本也三曰孝德以知逆恶者善父母为孝以孝德之孝以事父母则知逆恶不行也此上三德皆在心而行不见故郑云在心为德也云一曰孝行以亲父母者行善事父母之行则能亲父母冬温夏凊昏定晨省尽爱敬之事也云二曰友行以尊贤良者此行施于外人故尊事贤人良人有德行之士也云三曰顺行以事师长者此亦施于外人行逊顺之行事受业之师及朋友之长也注德行至之道释曰云德行内外之称在心为德施之为行者案礼记云耻有其德而无其行则德在内行在外也又见经至德敏德道行为本道行是施之于外之名又孝德行知逆恶亦是在外之事则知三德皆在内与外行为本又三行云亲父母之等故云施之为行也云至德中和之德者案礼记中庸云致中和天地位焉故知至德是中庸之德也云覆焘持载含容者也者此至德即中庸所云至诚一也彼说至诚无息不息则久久则征征则悠远悠远则博厚博厚则高明博厚所以载物高明所以覆物是至德若天地覆焘持载含容者也云孔子曰中庸之为德其至矣乎者此是论语雍也之文引之者证此至德与中庸之德为一之意云敏德仁义顺时者也者人君施政春夏行赏为仁秋冬行罚为义是仁义顺时敏疾为德者也又引说命曰敬逊务时敏厥脩乃来者尚书说命之篇傅说告高宗以学问之事孙顺也敏疾也厥其也为君之法当恭敬顺道务在顺时疾而行之则其德之脩乃从学而来引之者证仁义顺时之义也云孝德尊祖爱亲守其所以生者也者孝德不如上二德直能善父母为孝施德于亲而已故云守其所以生者也又引孔子曰武王周公其达孝矣乎至之事是礼记中庸文言二人通达行孝者也云夫孝者善继人之志善述人之事者案中庸上文云无忧者其惟文王乎父作之子述之则善继人之志据周公以武王时未大平不得制礼作乐周公摄政六年大平乃制作礼乐为善继文王之志则尚书云考朕昭子刑乃单文祖德是也善述人之事者据武王能述父以伐纣之事则尚书序云惟十有一年武王伐殷是也云孝在三德之下三行之上德有广于孝而行莫尊焉者欲见至德敏德五帝已上所行直明在心为德而已不见其行孝德是三王已下所行德行兼见之矣故三德以孝德为下故云德有广于孝则至德敏德是二德广于孝德也而行莫尊焉者三行之中孝行施于父母为上顺行友行施于外人为下故云而行莫尊焉莫无也无尊于事父母也云国子公卿大夫之子弟者此经直言国子案礼记王制云春秋教以礼乐冬夏教以诗书下文云王大子王子群书之太子卿大夫元士之适子皆造焉故知国子之中有卿大夫之子也郑不言王大子及元士之适子者略言之其实皆有也王制惟言大子适子不言弟郑知兼有弟者大司乐及此下文皆云教国子弟连弟而言故郑兼言弟也云师氏教之而世子亦齿焉学君臣父子长幼之道者此约文王世子文也案彼云行一物而三善皆得者惟世子而已其齿于学之谓也故世子齿于学国人观之曰将君我而与我齿让何也曰有父在则礼然然而众知父子之道矣其二曰将君我而与我齿让何也曰有君在则礼然然而众着于君臣之义矣其三曰将君我而与我齿让何也曰长长也然而众知长幼之节矣是世子与国人学生齿焉之事案此经有至德敏德孝德老子亦有三等之德案老子道经云道可道非常道河上公云谓经术政教之道非自然长生之道常道当以无为养神无事安民含光藏曜灭迹匿端不可称以道又案德经云上德不德凡以有德河上公注云上德大古无名号之君德有无上故言上德不德言不以德教民因循自然其德不见故言不德是以有德者也又云下德不失德是以无德注云下德谓号谥之君德不及上德故言不失德以其德见其功称是以谓之无德又云失道而后德失德而后仁失仁而后义失义而后礼注云道衰德化德衰而仁爱见仁衰而忿争明义衰而聘行玉帛又案握河纪尧曰皇道帝德非朕所专又中候义明云洞五九礼阏邮注云阏止邮过言五帝后洞三王之世其治各九百岁当以礼止过也案此诸文言之此至德覆焘持载含容之德同于天地与老子常道及上德不德为一物皆是燧皇已上无名号之君所行故河上公云上德无名号之君所行也此敏德则老子云可道之道非常道下德不失德之德亦一也故河上公云政教经术有名号之君所行以其三皇五帝为政皆须仁义顺时故郑云敏德仁义顺时也若然老子云失道而有德失德而有仁者是三皇行可道之道五帝行下德不失德之德即尧云皇道帝德亦谓此道德于此经同为敏德也其三王同行孝德耳其老子又云失德而有仁失仁而有义失义而有礼礼专据三王之时故云洞五九礼阏邮若然仁义在礼前德后则五帝与三王俱有仁义故礼记云尧舜率天下以仁而民从之又云禹立三年百姓以仁遂焉是以仁义关在五帝三王之间者也若然礼记云生乎今之世反古之道谓不行今之法全行古之道故非之也居虎门之左司王朝疏居虎至王朝释曰言师氏之官既知三德三行故居路门之左画虎之处司察王朝若有善事可行者则前告王有所改为也注虎门至诏王释曰郑知虎门是路寝门者其路寝庭朝及库门外之朝非常朝之处司士所掌路门外是常朝日所朝之所经云司王朝明据此朝故郑以路寝门外解之此即上文以美诏王之义也掌国中失之事以教国子弟疏掌国至子弟释曰以其师氏知德行识其善恶得失故掌国家中礼失礼之事以教国之子弟国之子弟即王大子已下言弟即王庶子以其诸侯已下皆以适子入国学庶子不入故知也注教之至是也释曰云教之使识旧事也者即中失之事是也云中中礼也又引子春之义从古书中为得得谓得礼者中与得俱合于义故两从之言若春秋者玉藻云动则左史书之言则右史书之是记君得失之事故云若春秋也此春秋即鲁史是也谓记君之事也凡国之贵游子弟学焉疏凡国至学焉释曰言凡国之贵游子弟即上国之子弟言游者以其未仕而在学游暇习业注贵游至犹学释曰云王公之子弟者此即王制云王大子王子群后之大子卿大夫元士之适子公即三公群后卿大夫元士之子略言之也云游无官司者官司则事繁不得为游故郑以无官司解之郑既以游为无官司又引子春游当为犹言虽贵犹学者亦义得两通故引之在下也凡祭祀宾客会同丧纪军旅王举则从疏凡祭至则从释曰祭祀则郊庙及山川社稷总是也宾客谓诸侯及卿大夫来朝聘或在朝或在庙会同亦或在畿内或在畿外军旅谓出畿外征伐王举者举行也此数事王行之时师氏则从以王所在皆须诏王以美道故也注举犹至之事释曰既训举为行又引子春从故书为与者亦义得两通故亦引之在下也听治亦如之疏听治亦如之释曰即上数事王所在皆有朝以听治之故从王亦如上虎门之左同故云亦如之使其属帅四夷之隶各以其兵服守王之门外且跸疏使其至且跸释曰云使其属者属即序官师氏中大夫之下有属官上士二人并有府史胥徒之等使此人帅四夷之隶若秋官蛮隶之等各使四夷隶以其本国之兵器及其服以守王之门外以卫王并使跸止行人故云且跸也注兵服至为隶释曰云兵服旃布及弓剑者东方南方其服布其兵剑西方北方其服旃其兵弓矢云门外中门之外者案阍人掌中门之禁则中门内也人不得入明在中门之外朝在野外则守内列疏朝在至内列释曰云朝在野外即上文听治是也注内列至王宫释曰云内列蕃营之在内者言蕃营之在内谓若司戈盾云及舍设蕃盾者也案司隶职云守野舍之厉禁上文云使其属帅四夷之隶则二处皆帅四夷隶守之故云其属亦帅四夷之隶守之如守王宫也保氏掌谏王恶疏保氏掌谏王恶释曰掌谏王恶者师氏掌三德三行以美道诏王保氏以师氏之德行审喻王王有恶则谏之故云掌谏王恶注谏者至者也释曰云谏者以礼义正之者君臣主义故知谏者以礼义谏正王也引文王世子者彼亦是教世子法以教世子法保护王身同故引之以其保者是保安之义故使王谨慎其身而归于道而养国子以道乃教之六艺一曰五礼二曰六乐三曰五射四曰五驭五曰六书六曰九数乃教之六仪一曰祭祀之容二曰宾客之容三曰朝廷之容四曰丧纪之容五曰军旅之容六曰车马之容疏而养至教之释曰此道即上师氏三德三行故郑云以师氏之德行审喻之乃教之六艺已下此乃保氏所专教也注养国至翼翼释曰案文王世子云大传审父子君臣之道以示之少傅奉世子以观大傅之德行而审喻之师也者教之以事而喻诸德者也保也者慎其身以辅翼之而归诸道者也不云保氏以师氏之德行审喻之者郑以义约之少傅既以大傅之德审喻之明保氏亦以师氏之德行审喻之可知故郑言之耳云五礼吉凶宾军嘉大宗伯文六乐云门已下大司乐文先郑云五射白矢已下无正文或先郑别有所见或以义而言之云白矢者矢在侯而贯侯过见其镞白云参连者前放一矢后三矢连续而去也云剡注者谓羽头高镞低而去剡剡然云襄尺者臣与君射不与君并立襄君一尺而退云井仪者四矢贯侯如井之容仪也云五驭者驭车有五种云鸣和鸾者和在式鸾在衡案韩诗云升车则马动马动则鸾鸣鸾鸣则和应先郑依此而言云逐水曲者无正文先郑以意而言谓御车随逐水势之屈曲而不坠水也云过君表者谓若毛传云褐缠旃以为门裘缠质以为埶间容握驱而入轚则不得入谷梁亦云艾兰以为防置旃以为辕门以葛覆质以为槷流旁握御轚者不得入是其过君表即褐缠旃是也云舞交衢者衢道也谓御车在交道车旋应于舞节云逐禽左者谓御驱逆之车逆驱禽兽使左当人君以射之人君自左射故毛传云故自左膘而射之达于右腢为上杀又礼记云佐车止则百姓田猎是也云六书象形之等皆依许氏说文云象形者日月之类是也象日月形体而为之云会意者武信之类是也人言为信止戈为武会合人意故云会意也云转注者考老之类是也建类一首文意相受左右相注故名转注云处事者上下之类是也人在一上为上人在一下为下各有其处事得其宜故名处事也云假借者令长之类是也一字两用故名假借也六曰云谐声者即形声一也江河之类是也皆以水为形以工可为声但书有六体形声实多若江河之类是左形右声鸠鸽之类是右形左声草藻之类是上形下声婆娑之类是上声下形疲鄩国之类是外形内声阙阓衡衔之类是外声内形此声形之等有六也依郑义案孝经纬援神契三皇无文则五帝已下始有文字故说者多以苍颉为黄帝史而造文字起在黄帝于后滋益而多者也云九数者方田已下皆依九章算术而言云今有重差夕桀句股也者此汉法增之马氏注以为今有重差夕桀夕桀亦是算术之名与郑异案今九章以句股替旁要则旁要句股之类也云祭祀之容穆穆皇皇至堂堂者皆是先郑以意所释不依经典故后郑不从后郑云祭祀之容齐齐皇皇宾客之容穆穆皇皇朝廷之容济济翔翔已上皆礼记少仪文丧纪之容累累颠颠军旅之容暨暨詻詻礼记玉藻之文车马之容匪匪翼翼亦少仪文故郑少仪注还引此六仪以证彼也凡祭祀宾客会同丧纪军旅王举则从听治亦如之使其属守王闱疏凡祭至王闱释曰言亦如之已上与师氏同从王之事其属守王闱者亦谓在国其师氏守中门外此保氏守王闱门司谏掌纠万民之德而劝之朋友正其行而强之道艺巡问而观察之以时书其德行道艺辨其能而可任于国事者疏司谏至事者释曰以时书其德行道艺者此万民时所习即大司徒所云以乡三物教万民一曰六德知仁圣义忠和二曰六行孝友睦姻任恤此德行也彼又云三曰六艺礼乐射御书数即此道艺也云辨其能而可任于国事者案乡大夫职云兴贤者能者贤谓德行能谓道艺彼则贤能俱兴此直云办其能可任于国事不言贤者既办其能则贤者自然亦办而举之可知也注朋友至吏职释曰案郑注论语同门曰朋同志曰友则彼其共在学者切磋以道义此劝万民为友朋则若孟子所云守望相助出入相友者同故郑云切磋以善道也云任吏职者案乡大夫所举者谓乡民之有德行道艺云办其能为吏职者亦谓以人治之若然任吏职者谓使为比长闾胥族师之类是也以考乡里之治以诏废置以行赦宥疏注因巡至罪不释曰司谏考乡里之治者由上文巡问即察官民善不也云而考乡里吏民罪过者以巡问观察万民则知吏之治不故郑兼吏民总言之司救掌万民之衺恶过失而诛让之以礼防禁而救之疏司救至救之释曰云掌万民之衺恶过失而诛让之者此经与下文二经为总目也则云衺恶谓坐嘉石之罢民不入圜土者过失谓不坐嘉石入圜土者也云而诛让之者即下二文三让是也云以礼防禁而救之者此衺恶及过失皆去冠饰其过失者又使入圜土耳云救之者皆使困苦而令改恶从善是救之也注衺恶至罪也释曰衺恶云未丽于罪者谓未附于圜土之罪也云酗醟者孔注尚书曰以酒为凶曰酗此据字酒旁为凶是因酒为凶者也若然醟者荣下作酉小人饮酒一醉日富亦因酒为荣俱是酒之省水之字也云丽于罪者谓附圜土罪者也云古者重刑且责怒之未即罪也者郑云古者重刑者据周时为古云责解经诛怒之解经罚也云未即罪者各有所对此圜土对五刑之刑人则是未即罪也以其未入五刑之罪且役之耳郑必知过失亦由衺恶者司寇职云以嘉石平罢民又云圜土收教罢民二者同名罢民以其为恶大者皆因小以致大故知过失之重亦因衺恶之轻也凡民之有衺恶者三让三罚而士加明刑耻诸嘉石役诸司空疏凡民至司空释曰此一经论衺恶嘉石之罢民也云三让而罚恶者凡欲治罚人者皆先以言语责让之乃行治罚云三罚而士加明刑三罚既讫乃送司寇使朝士于外朝坐嘉石耻之也云役诸司空者坐讫乃送司空使役之也注罚谓至司寇释曰云加明刑者去其冠饰者案司圜云凡害人者弗使冠饰彼据过失入圜土者但冠尊不居肉袒之体岂嘉石之罢民而着冠乎明其去冠饰也知书其罪状者以其称明刑既不亏体明知书其罪状着于背为明刑也云嘉石朝士至外朝之门左并朝士职文故彼云左嘉石平罢民也云役诸司空使事官作之也者以其司空主事故也云坐役之数存于司寇者司寇云重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役是其坐役之数也其有过失者三让而罚三罚而归于圜土疏其有至圜土释曰此经论圜土之刑人云三让而罚者亦如上三度责让乃治罚之三罚讫乃归与司寇使纳之圜土也注圜土至刑之释曰云过失近罪者谓对衺恶未近罪此圜土之刑人近五刑之罪故入圜土也云昼日任之以事者亦使司空使之云收之者以其罪重使人收敛之不使漫游云夜藏于狱者此与嘉石者异云亦加明刑者亦如嘉石以书其罪状着于背以耻之云不使坐嘉石其罪已着者彼坐嘉石者罪轻未着须坐嘉石使众人知之此等罪重已着不须坐嘉石也云未忍刑之者比五刑之罪又轻故未忍刑之也凡岁时有天患民病则以节巡国中及郊野而以王命施惠疏注天患至恤之释曰天患谓灾害也者谓天与人物为灾害谓水旱之灾及疫病之害也知节是旌节者道路用旌节此炯洳国及郊野是道路之事故知旌节也调人掌司万民之难而谐和之疏调人至和之释曰此一经与下经为总目言万民之难即下经凡和难已下是也注难相与为仇雠释曰言仇雠者案左氏桓公传云怨耦曰仇则仇是怨也雠谓报也即下文父之雠已下皆是怨当报之故云仇雠也凡过而杀伤人者以民成之疏凡过至成之释曰此谓非故心是过误攻杀或伤于人者成平也既非故心故共乡里之民共和解之注过无至之属释曰先郑虽为两说后郑以后说为是故下注云上说立证佐成其罪似非也此过失即司剌云再宥曰过失是也引春秋者左氏文七年传云鲁穆伯娶于莒曰戴己其娣声己戴己卒又聘于莒莒人以声己辞则为襄仲聘焉又云且为仲迎及鄢陵登城见之美自为娶之仲请攻之公将许之叔仲惠伯谏曰臣闻兵作于内为乱于外为寇寇犹及人乱自及也今臣作乱而君不禁以启寇雠若之何公止之惠伯成之注云平二子使仲舍之公孙敖反之复为兄弟如初是其事也鸟兽亦如之疏鸟兽亦如之释曰亦谓过误杀伤人之鸟兽若鹰隼牛马之属亦以民平和之案今杀伤人牛马之等偿其价直耳和之使辟于此不得就而仇之凡和难父之雠辟诸海外兄弟之雠辟诸千里之外从父兄弟之雠不同国君之雠氐父师长之雠氐兄弟主友之雠氐从父兄弟疏凡和至兄弟释曰云父之雠辟诸海外已下皆是杀人之贼王法所当讨即合杀之但未杀之间虽以会赦犹当使离乡辟雠也是以父之雠辟之海外兄弟之雠辟诸千里之外从父兄弟之雠不同国别国即得云君之雠氐父者谓同国人杀君氐犹比比父亦辟之海外云师长之雠氐兄弟者师长谓见受业师与兄弟同云主友之雠氐从父兄弟者注云主大夫君也此经略言其不言者皆以服约之伯叔父母姑姊妹女子子在室及兄弟子众子一与兄弟同其祖父母曾祖父母高祖父母其孙承后皆斩衰皆与父同其不承后者祖与伯叔同曾祖高祖齐衰三月皆与从父兄弟同以其同绳屦故也自外不见者据服为断也其兄弟及从父兄弟师长主友皆为无子复无亲于己者故据己亲疏为远近若有子及亲于己则自从亲为断注和之至事主释曰云和之使辟于此者此谓海外千里外之等云九夷之等据职方明堂位而言案汉时徐州刺史荀文若问玄周礼父之雠辟之海外今青州人雠在辽东可以王法纵不讨乎当问之时玄已年老昏耄意忘九夷八蛮六戎五狄谓之四海然则周礼在四海之外释之如是亦是远矣近则青州辽东作难未达周公圣意所趣若文若之难海水为四海故今辨之然雠近东夷之人当辟之西戎余皆放此引春秋者襄十八年左氏晋荀偃伐齐十九年反荀偃瘅疽生疡于头济河及着雍病目出士匄请见不纳请后曰郑甥可甲寅卒而视不可含宣子盥而抚之曰事吴敢不如事主是也赵商问调人职称父之雠诸海外君亦然注使辟于此不得就而雠之商以春秋之义子不复雠非子臣不讨贼非臣楚胜之徒犹言郑人在此雠不远矣不可以见雠而不讨于是伐之臣感君恩孝子思其亲不得不报和之而已子夏曰居父母之仇如之何孔子曰寝苦枕干不仕不与共天下遇诸巿朝不反兵天下尚不反兵海内何为和之岂宜不达二礼所趣小子曰惑少蒙解说郑答曰雠在九夷之东八蛮之南六戎之西五狄之北虽有至孝之心能往讨不乎子之所云偏于此义案楚胜平王之孙子木之子平王为子木聘女于秦而自纳之子木奔郑子木为郑人杀之案哀十六年云子木其子胜在吴子西召之使处境为白公请伐郑子西曰楚未节也不然吾不忘也他日又请许之未起师晋人伐郑楚救之与盟胜怒曰郑人在此雠不远矣又云秋七月杀子西子期于朝是其事也若然郑云虽有至孝之心能往讨之不乎者欲明孝子虽会赦恒有复雠之心故逆之海外使绝忠臣孝子心使无往之缘其孔子云寝苦枕干不仕者可通之会赦之后恒然其君亦然恐来入中国则杀之也复雠之法依异义古周礼说复雠可尽五世五世之内五世之外施之于己则无义施之于彼则无罪所复者惟谓杀者之身乃在被杀者子孙可尽五世得复之郑从之也弗辟则与之瑞节而以执之疏弗辟至执之释曰此经使辟者其人恋乡不肯辟是违王命之大则在上与调人瑞节执而付秋官与之罪也注瑞节至其罪释曰郑知瑞节是玉圭者案典瑞云玉圭以和难故知是玉圭也郑又知司调人执瑞节不使死家执之者此王法知之明使调人之官执之也凡杀人有反杀者使邦国交雠之疏凡杀至雠之释曰云有反杀者反复也谓既杀一人其有子弟复杀之恐后与巳为敌而害己故郑云欲除害弱敌也云邦国交雠之者其杀人者或逃向邻国所之之国得则雠之故云邦国交雠之也凡杀人而义者不同国令勿雠雠之则死疏注义宜至而已释曰论语云见义不为无勇也彼义则此有义者也故云义宜也谓父母兄弟师长三者尝辱焉子弟及弟子则得杀之是得其宜也云虽所杀者人之父兄不得雠也者直言父兄不言子弟略之也古者质故三者被辱即得杀之也凡有斗怒者成之不可成者则书之先动者诛之疏凡有至诛之释曰言斗怒则是言语忿争未至殴击故成之若相殴击则当罪之也故郑云斗怒谓辩讼也注玄谓至似非释曰云上言立证者即经云过而杀伤人者以民成之司农于彼注两解之初解成谓立证佐成其罪复一解成为和平之义此注先郑复云成之谓和之以和解成则上文云立证佐成其罪似非取以破前也媒氏掌万民之判疏注判半至判合释曰云得耦为合者始虽以万民为主上至天子皆得耦为合主于万民而言但士以上兼妾媵为异耳引丧服传者证判为合义凡男女自成名以上皆书年月日名焉疏凡男至民焉释曰此经论媒氏之官合男女必先知男女年几故万民之男女自三月父名之以后皆书年月日及名以送与媒氏媒氏官得之以勘男三十女二十配成夫妇也注成名至名之释曰子生三月父名之礼记内则文案内则三月之末父执子右手孩而名之又云夫告宰名宰辩告诸男名书曰某年某月某日某生而藏之注引桓六年九月丁卯子同生是也令男三十而娶女二十而嫁疏注二三至数焉释曰云二三者天地相承覆之数也者比二十女三十男法天地相承覆之数也云易曰参天两地而奇数焉者案易系辞云天一地二天三地四天五地六是就奇数之中天三度生地二度生象天二覆地二故云天地相承覆之数也凡娶判妻入子者皆书之疏凡娶至书之释曰云凡者以其此经总说天子已下娶妻及媵之事故云凡以广之注书之至之者释曰媒氏以男女既有未成昏之借书其已成昏者以别未昏以待后昏也先郑云入子者谓嫁女后郑不从者经判妻已是嫁女后更言入子明非嫁女也故后郑云玄谓言入子者容媵侄娣不聘之者也案成公九年春二月伯姬归于宋夏晋人来媵是媵也侄娣而书者谓待年于父母者也隐二年冬伯姬归于纪七年春三月叔姬归于纪何休云叔姬者伯姬之媵也至是乃归者待年父母国也妇人八岁备数十五从嫡二十承事君子媵贱书者后为嫡终有贤行郑君或与何休与如是言娶判妻侄娣后去者则存焉故入子谓媵与侄娣后去者也案昏礼云虽无娣媵先则媵与侄娣一也此郑云媵侄娣不止是一者既言媵又云侄娣故知别且媵与侄娣相对则侄娣无媵称故庄公十九年秋公子结媵陈人之妇于鄄公羊云媵者何诸侯娶一国则二国往媵之以侄娣从是其义也媒氏掌万民之判得有媵与侄娣者庶人或无妾亦容有者且媒氏所掌虽以万民为主亦容有尊者娶法故郑云容媵侄娣不聘也知不聘者见内则云聘则为妻奔则为妾故也王肃曰周官云令男三十而娶女二十嫁谓男女之限嫁娶不得过此也三十之男二十之女不待礼而行之所奔者不禁娶何三十之限前贤有言丈夫二十不敢不有室女子十五不敢不有其家家语鲁哀公问于孔子男子十六精通女子十四而化是则可以生民矣闻礼男三十而有室女二十而有夫岂不晚哉孔子曰夫礼言其极亦不是过男子二十而冠有为人父之端女子十五许嫁有适人之道于此以往则自昏矣然则三十之男二十之女中春之月者所谓言其极法耳昭曰礼记本命曰中男三十而娶女二十而嫁合于中节大古男五十而有室女三十而嫁尚书大传曰孔子曰男三十而娶女二十而嫁通于织纴纺绩之事黼黻文章之美不若是则上无以孝于舅姑而下无以事夫养子谷梁传曰男子二十而冠冠而列丈夫三十而娶尹更始云男三十而娶女十五许嫁笄二十而嫁曲礼三十曰壮有室卢氏云三十盛壮可以娶女内则三十而有室始理男事女子十五笄二十而嫁有故二十三而嫁经有夫妇之长殇旧说三十而娶而有夫妇长殇者何关盛衰一说关畏厌溺而伤之卢氏以为衰世之礼也张融从郑及诸家说又春秋外传越王勾践蕃育人民以速报吴故男二十而娶女子十七而嫁如是足明正礼男不二十娶女不十七嫁可知也中春之月令会男女疏中春至男女释曰王肃论云吾幼为郑学之时为谬言寻其义乃知古人可以于冬自马氏以来乃因周官而有二月诗东门之杨其叶牂牂毛传曰男女失时不逮秋冬三星参也十月而见东方时可以嫁娶又云时尚暇务须合昏因万物闭藏于冬而用生育之时娶妻入室长养之母亦不失也孙卿曰霜降逆女冰泮杀止诗曰将子无怒秋以为期韩诗传亦曰古者霜降逆女冰泮杀止士如归妻迨冰未泮为此验也而玄云归使之来归于己谓请期时来归之言非请期之名也或曰亲迎用昏而曰旭日始旦何用哉诗以鸣雁之时纳采以感时而亲迎而周官中春令会男女之无夫家者于是时奔者不禁则昏姻之期非此日也孔子家语曰霜降而妇功成嫁娶者行焉冰泮而农业起昏礼杀于此又曰冬合男女秋班时位也诗曰有女怀春吉士诱之春日迟迟女心伤悲绸缪束刍三星在隅我行其野蔽芾其樗仓庚于飞熠燿其羽诗殷颂曰天命玄鸟降而生商月令仲春玄鸟至之日以大牢祠于高禖天子亲往玄鸟生乳之月以为嫁娶之候天子重之而祀焉凡此皆与仲春嫁娶为候者也夏小正曰二月冠子嫁女娶妻之时秋以为期此淫奔之时夏小正曰二月绥多士女交昏于仲春易泰卦六五帝乙归妹以祉元吉郑说六五爻辰在卯春为阳中万物以生生育者嫁娶之贵仲春之月嫁娶男女之礼福禄大吉易之咸卦柔上刚下二气感应以相与皆说男下女召南草虫之诗夫人待礼随从在涂见采鳖者以诗自兴又云士如归妻迨冰未泮旧说云士如归妻我尚及冰未定纳其篇义云嫁娶以春阳气始生万物嫁娶亦为生类故管子篇时令云春以合男女融谨案春秋鲁送夫人嫁女四时通用无讥文然则孔子制素王之法以遗后世男女以及时盛年为得不限以日月家语限以冬不附于春秋之正经如是则非孔子之言嫁娶也以仲春着在诗易夏小正之文且仲春为有期之言秋冬春三时嫁娶何自违也家语冬合男女穷天数之语诗易礼传所载咸泰归妹之卦国风行露绸缪有女怀春仓庚于飞熠燿其羽春日迟迟乐与公子同归之歌小雅我行其野蔽芾其樗之叹此春娶之证也礼诸侯越国娶女仲春及冰未散请期乃足容往反也秋如期往淫奔之女不能待年故设秋迎之期标有梅之诗殷纣暴乱娶失其盛时之年习乱思治故戒文王能使男女得及其时陈晋弃周礼为国乱悲伤故刺昏姻不及仲春玄说云嫁娶以仲春既有群证故孔晁曰有女怀春毛云春不暇待秋春日迟迟女心伤悲谓蚕事始起感事而悲蔽芾其樗喻愚恶夫熠燿其羽喻嫁娶之盛饰三星在隅孟冬之月参见东方举正昏以剌时此虽用毛义未若郑云用仲春为正礼为密也是以诗云匏有苦叶济有深涉笺云匏叶苦而渡处深谓八月时时阴阳交会始可以为昏礼纳采问名又云士如归妻迨冰未泮笺云归妻使之来归于己谓请期冰未散正月中以前二月可以为昏然则以二月为得其实惟为有故者得不用仲春于是时也奔者不禁疏注重天至之也释曰云于是时谓是仲春时此月既是娶女之月若有父母不娶不嫁之者自相奔就亦不禁之但人而无礼胡不遄死以当礼乃可得为配言奔者不禁者郑云权许之其实非正礼也若无故而不用令者罚之疏注无故至娶妻释曰言令者即上中春之月令会男女男女有丧祸之故得不用中春令无故不用令则罪罚之也注引杂记者证丧祸之故于月数满虽非中春可以嫁娶也云己虽小功者彼上文有父小功之未可以冠娶故云己虽小功也司男女之无夫家者而会之疏司男至会之释曰上文已云令会男女谓无夫家者也今又言司察男女无夫家是尝已有匹配故郑云无夫家谓男女之鳏寡者也凡嫁子娶妻入币纯帛无过五两疏注纯实至二丈释曰凡嫁子娶妻含尊卑但云缁帛文主庶人耳注纯实缁字也古缁以才为声者缁以丝为才为声故误为纯字但古之缁有二种其缁布之缁系旁甾后不误故礼有缁布冠缁布衣存古字若以丝帛之缁则系旁才此字诸处不同丝理明者即破为色此纯帛及祭统蚕事以为纯服故论语云麻冕礼也今也纯俭如此之类皆丝理自明即为色解之昏礼云女次纯衣郑云纯衣丝衣以昏礼直云纯衣丝理不明故为丝衣解之也云五两十端者古者二端相向卷之共为一两五两故十端也云十者象五行十日相成者左传云天有六气降生五行行各有二日东方木为甲乙南方火为丙丁中央土为戊己西方金为庚辛北方水为壬癸是十日言相成者木八为金九妻火七为水六妻土十为木八妻金九为火七妻水六为土五妻所克者为妻是夫妻相成之数云土大夫乃以玄纁束帛者案士昏礼玄纁束帛大夫昏礼而有改娶者依士礼用玄纁故云士大夫用玄纁云天子加以谷圭诸侯加以大璋者玉人文谓加于玄纁束帛之上以行礼引杂记者证五两两五寻四十尺之意云纳币一束束五两两五寻者寻八尺则一两四十尺五两四五二十总二百尺故郑玄云然则每端二丈若余行礼则用制币丈八尺取俭亦共此昏礼每端二丈取诚实之义故以二丈整数为之也禁迁葬者与嫁殇者疏禁迁至殇者释曰迁葬谓成人鳏寡生时非夫妇死乃嫁之嫁殇者生年十九已下而死死乃嫁之不言殇娶者举女殇男可知也凡男女之阴讼听之于胜国之社其附于刑者归之于士疏注阴讼至丑也释曰云阴讼争中冓之事者谓若诗之中冓以触法也云胜国亡国也者此社有四名若此往胜得彼国将社来谓之胜国即此文是也若据彼国丧亡则谓之亡国之社引公羊传者是也又名丧国之社郊特牲云丧国之社必屋之是也据其地则曰亳社则左传云亳社灾是也故云胜国亡国也故郑引公羊传云胜国亡国也云亡国之社者公羊传文云奄其上者即郊特牲屋之不受天阳者是也云栈其下者谓于下着柴以栈之使不通阴故也故云使无所通也云就之以听阴讼之情明不当宣露者以其胜国社上下不通是不宣露中冓之言亦不宣露故就而听之也若然案诗召伯听男女之讼于小棠之下不在胜国社者彼谓周公未制礼前此据制礼之后故不同云其罪不在赦宥者直归士而刑之不复以听释经附于刑者归于士若然在赦宥者媒氏听之云士司寇之属者案司寇有士师之等属司寇故云之属是以郑注诗亦云士师所当审也诗者邶诗剌卫宣公之诗引之者证经所听者是中冓之言也司巿掌巿之治教政刑量度禁令疏司巿至禁令释曰此经与下文为总目云掌巿之治者下文云听大治小治是也教即此下文以次叙分地之等谓教之处置货物是也政者即下文云以政令禁物靡等是也刑者即下文云以刑罚禁虣是也量度即下文云以量度成贾是也禁令者即下文云以贾民禁伪是也注量豆至尺也释曰豆区斗斛之属者豆区即昭三年晏子云齐旧四量豆区釜钟是也云斗斛即律历志云籥合升斗斛是也此不言釜钟与籥升者之属中兼之也以次叙分地而经巿疏以次至经巿释曰司巿之官以次叙二事分地而置之而以经界其市使各有处所不相杂乱也注次谓至界也释曰云次谓吏所治舍者吏即下文司巿贾师莅思次介次者是也云若今巿亭然者举汉法而言云叙肆行列也者以其言叙即行肆之列故为行列解之案内宰职云设其次置其叙正其肆注云次思次叙介次不为行列与此注违者彼文次与叙下更云正其肆则肆为行列故分次为思次以叙为介次也此文不具直有次叙无言正其肆故并思介同名为次叙为行列此郑望文为义故注不同以陈肆办物而平巿疏以陈至平巿释曰陈列也谓行列其廛肆而辨其物物异则巿贾平故云平巿也以政令禁物靡而均巿疏释曰司巿出政令而禁其物货细靡者但物货细靡人买之者多贵而无用令使粗物买之者少而贱使巿贾不平令禁之则巿物均平故云均巿也以商贾阜货而行布疏以商至行布释曰郑知通物曰商者易云至日闭关商旅不行除至之日商旅则行故郑注大宰云行曰商行商则是通物者也郑知居卖物曰贾者商既通物明贾则在巿而居卖物者也故郑注大宰云处曰贾也由此二等之人或通货或在巿卖之故货贿阜盛而布泉得行故云阜货而行布也以量度成贾而征儥疏以量至征儥释曰量以量谷梁之等度以度布绢之等成定也二物以量度以定物贾征召也儥买之物贾定则召买者来故云征儥也注征召也儥贾也物有定贾则买者来也释曰知儥为买者以言征召买者故以儥为买此字所训不定案下文所云贵儥者郑注贵卖之郑亦望文为义故注不同也以质剂结信而止讼疏以质至止讼释曰质剂谓券书恐民失信有所违负故为券书结之使有信也民之狱讼本由无信既结信则无讼故云止讼也注质剂至月平释曰下质人云大巿以质小巿以剂故知质剂是券书是以郑云两书一札而别之古者未有纸故以札书小宰职注云两书一札同而别之此不云同明亦有同义也郑云若令下手书者汉时下手书即今画指券与古质剂同也先郑云质剂月平小宰先郑注亦如此解以为月平若今之巿估文书亦得为一义故后郑每引之在下也以贾民禁伪而除诈疏以贾至除诈释曰司巿之官用贾民知物真伪者使禁物之伪而除去人之诈虚也注贾民至实诈释曰知贾民是胥师贾师之属者案下胥师职云察其诈伪饰行儥慝者而诛罚之故知此贾民禁伪是胥师贾师之属谓属胥师贾师受其役使也云知物之情伪与实诈者直依经解之情则真也情伪既据物而言则言实诈据人而说也以刑罚禁虣而去盗疏以刑至去盗释曰刑期于无刑以杀止杀故以刑罚禁虣乱之人又去其相盗窃也注刑罚宪徇扑释曰知刑罚是宪徇扑者司巿所施惟施于巿中者故下云小刑宪罚中刑徇罚大刑扑罚其附于刑者归于士故知惟有此三者也以泉府同货而敛赊疏以泉至敛赊释曰下文有泉府职掌于巿之罚布之等藏之今司巿之官以泉府所藏之布物与民同行其货而民无财者赊而予之后敛取其直故云同货而敛赊也计同共至予之释曰云同者谓民货不售则为敛而买之者民卖物不售则以泉府之物买取之释经同货也民无货则赊贳而予之者此谓所买得之物民有急须而无货者则贳予之有时敛取其直释经敛赊也但赊贳二字通用也大巿日昃而巿百族为主朝巿朝时而巿商贾为主夕巿夕时而巿贩夫贩妇为主疏大巿至为主释曰案下文巿朝一夫各方百步就百步而分为三时之巿恐不可若然则一夫者据巿亭置坎与叙司巿及贾师胥师听事之处取其列行肆之处则居地多矣今经有三时之巿不先言朝巿夕巿而先言日昃者据向巿人多而称大巿故先言之此三巿皆于一院内为之大巿于中朝巿于东偏夕巿于西偏郊特牲所云是也注日昃至姓也释曰云日昃失中也者昃者倾侧之义失者差失之言故以失解昃也是以尚书无逸云文王至于日中昃不遑暇食是中后称昃也云巿杂聚之处害主者谓多者也者谓言百族为主则兼有商贾贩夫贩妇云商贾为主则兼有百族贩夫贩妇云贩夫贩妇为主则兼有百族与商贾也云百族必容来去者百族或在城内或在城外者容其来往故于日昃以后主之云商贾家于巿城者行曰商居曰贾即贾家于巿今并言者其商虽行通物亦容于巿也云朝资夕卖者资若冬资绵夏资绵之类则资者朝买资之至夕乃卖故以资言之云所以了物极众者以分为三巿者欲了其所卖之物极尽其众也先郑云百族百姓也者欲见此百姓异于秋官司寇戒于百族彼百族是府史以下此据巿人称百族明据天下百姓亦非百官百姓对则正姓与氏族异通而言之氏族则庶姓故以百姓为百族凡巿入则胥执鞭度守门巿之群吏平肆展成奠贾上旌于思次以令巿巿师莅焉而听大治大讼胥师贾师莅于介次而听小治小讼疏注凡巿至误也释曰郑知凡巿入是上三时之巿者以其言凡明总三时之巿云胥守门察伪诈也者以其执度之故也云必执鞭度以威正人众也者鞭以威人众度以正人众故并言之也云度谓殳也者案下文庐人云毄兵同强注云改句言毄容殳无刃此文鞭度连言则一物以为二用若以系鞘于上则为鞭以长丈二因克丈尺则为度知群吏胥师以下者见下司稽职云执鞭度而巡其前此亦执鞭度故知是胥师以下叙官云胥师二十肆则一人胥二肆则一人郑云胥师领群胥则胥师已下非直巡行肆亦更来守门故郑总云胥师以下知平肆是平卖物者之行列使之正者以是经直云平肆肆是行列恐其行肆不正以正之也云展之言整也成平也会平成巿物者也云奠读为定者郑以为平成巿整敕会者使定物价恐有豫为诳欺故云防诳豫先郑云思辞也后郑以为思则司字声之误也者下云介次不为辞明思不得为辞直是思司声同故误为思也此思司声同不得为字误今有本云字声之误兼有字者读当云思当为司字字绝读之乃合义也凡万民之期于巿者辟布者量度者刑戮者各于其地之叙疏凡万至之叙释曰云凡万民之期于巿有此已下三事有辟布者度量者刑戮者各于其地之叙则诸物行肆之所也注期谓至遗志释曰云期决于巿也者谓人各自为期限使了巿事于巿也云若今处斗斛及丈尺者谓斗斛处置于米粟之肆处置丈尺于绢布之肆案前注量豆区斗斛此中不云豆区前注广解量名此略云巿所用故注不同案律历志度量衡皆起于黄钟之律故彼云以子谷黍中者一黍一分九十黍黄钟之长则一黍为一分十黍为寸十寸为尺十尺为丈十丈为引五度审矣又云子谷黍中者千二百黍其实一籥十籥为合十合为升十升为斗十斗为斛五量审矣先郑从故书辟布为辞讼之布后郑不从而为群吏考实诸泉入者若辞讼之布当归其本主何得各有地之叙乎明不得为辞讼之布也云考实诸泉入者辟法也谓民将物来于肆卖者肆长各考量物数得实税入于巿之泉府知民将物来于巿有税者案下文云国凶荒巿无征明不凶荒有征矣其实者则宜置于地之叙欺者没入官是其法也云及有遗忘者谓群吏考实泉之处有遗忘者便归令本主识认之下文得货贿六畜之等是依列肆失者与此文别也凡得货贿六畜者亦如之三日而举之疏凡得至举之释曰此谓在列肆遗忘阑失者吏各归本肆吏主识认取之凡治巿之货贿六畜珍异亡者使有利者使阜害者使亡靡者使微疏注利利至之有释曰云使有使阜者总释经亡者利者云起其贾者谓增起其贾引物自然来故使有使阜盛也云微之而已谓少抑其贾使微少不绝而已先郑云亡者使有无此物则开利其道使之有与后郑起其贾义异引之者义得两通故后郑亦从之也凡通货贿以玺节出入之疏凡通至入之释曰金玉曰货布帛曰贿其玺节余物亦通而直云通货贿者以物之贵及民之所用多者莫过货贿故举以言之无妨余物亦通之注玺节至巿也释曰云玺节印章如金斗检封矣者案汉法斗检封其刑方上有封检其内有书则周时印章上书其物识事而已云使人执之以通商者以其商旅主通货贿故知执玺节者是通商也云出货贿者王之司巿也者以其商旅买货贿于巿以出向邦国故知是王之司巿给玺节也云内货贿者邦国之司巿也者以其货贿从邦国来当入王畿故知还是邦国之司巿给玺节也此经直云入之郑虽云内货贿者邦国之司巿亦容有从畿内入巿者故下掌节云货贿用玺节郑云变司巿言货贿者货贿非必由巿或资于民家若然商资于民家得出向邦国若资于民家亦容入来向王巿卖之则玺节受之于门关矣国凶荒札丧则巿无征而作布疏国凶至作布释曰凶荒谓年谷不熟札谓疫病丧谓死丧恤其乏困故巿无征也注金铜无年释曰以其凶年谷则贵金铜凶年亦贱故云无凶年是以谚云丰年粟俭年玉因云物贵者其物止谓米谷余物并贱也凡巿伪饰之禁在民者十有二在商者十有二在贾者十有二在工者十有二疏几巿至有二释曰云凡伪饰之禁此与在民以下为总目故云凡以广之注郑司至二焉释曰先郑云所以俱十有二者工不得作以下云云谓民与商贾及工四者皆同十二云工不得作者工匠主营作故云不得作云贾不得粥者以其处曰贾贾主卖粥故云不得粥云商不得资者商主通货贿货贿皆当豫资贮故云不得资云民不得畜者万民非作非粥非资故以畜聚而言也玄谓王制曰用器不中度不粥于巿者案彼郑注云用器弓矢耒耜耒耜长六尺弓长六尺六寸之等矢长三尺之类皆有长短度数也云兵车不中度不粥于巿者案考工记轮人为兵车乘车之轮崇六尺六寸成出革车一乘出于民间故民亦有粥兵车之法云布帛精粗不中数广狭不中量不粥于巿布之精粗谓若朝服十五升斩衰三升齐衰有三等或四升或五升或六升大功已下有七升八升九升小功有十升十一升十二升缌麻有十五升抽去半其帛之升数礼无明文云广狭不中量者布幅则广二尺二寸共缯幅则依朝贡礼广二尺四寸云奸色乱正色不粥于巿者论语孔子恶紫之夺朱则朱是南方正色紫是北方奸色紫夺朱色是奸色乱正色故孔子恶之若然自余四方皆有奸色正色若红绿及碧等皆有乱正色之义也云五谷不时果实未熟不粥于巿郑彼注云皆谓不利人木不中伐不粥于巿者郑彼注引山虞职云仲冬斩阳木仲夏斩阴木以为证是非此时则木不中伐云禽兽鱼鳖不中杀不粥于巿者案鳖人职云秋献鳖蜃冬献龟鱼案礼记王制云獭祭鱼然后虞人入泽梁豺祭兽然后杀是杀禽兽鱼鳖之时得粥于巿非此时则不可也云亦其类也者王制所云不中度之类是在工者不中数不中量奸色乱正色是在商者不时及未熟是在农者此等亦兼有在贾者故云亦其类也云于四十八则未闻数十二者王制之文从用器为一兵车为二布三帛四奸色五五谷六果实七木八禽九兽十鱼十一鳖十二是闻之十二矣于四十八则未闻三十六故云未闻数十二也巿刑小刑宪罚中刑徇罚大刑扑罚其附于刑者归于士疏巿刑至于士释曰附于刑者归于士者此刑各有所对言之巿刑虽轻亦名为刑若对五刑则五种者为刑故云附于刑归于士士谓秋官士师乡士遂士之属其人属彼者各归之使刑官断之也注徇举至为附释曰徇举以示其地之众也者徇者徇列之名故知举其人以示其地肆之众使从为戒也云扑挞也者大射云司射搢扑尚书云扑作教刑皆是笞挞为扑故云扑挞也先郑云宪罚播其肆也者宪是表显之名徇既将身以示之则此宪是以文书表示于肆若布宪之类也国君过巿则刑人赦夫人过巿罚一幕世子过巿罚一帟命夫过巿罚一盖命妇过巿罚一帷疏注谓诸至明之释曰云大夫内子者大夫中含有卿内子卿之妻含大夫之妻命妇也故经云命妇注云内子也若然此经大夫命妇是诸侯科中不见天子卿大夫则天子卿大夫与诸侯卿大夫及命妇亦是互见为义也云所罚谓宪徇扑也者其宪徇刑之轻者而赦之使出帷幕难备之物者出物虽重而无耻宪徇虽轻而有愧故以出物为轻也案幕人云掌供帷幕幄帟绶帷幕用布幄帟用缯在上曰幕在旁曰帷帟承尘其盖当是于众中障暑雨之盖未必是轮人所作盖弓二十有八在车者也云诸侯之于国与王同以其足以互明之者此王国之巿若直见王后世子过巿则不见诸侯已下今以王国之巿而见诸侯已下过巿足得互见王已下过巿故云互明之也凡会同师役巿司帅贾师而从治其巿政掌其卖儥之事疏凡会至之事释曰王与诸侯行会同及师役征伐之等或在畿内或在畿外皆有巿则巿司帅贾师而从以其知物贾故使从不帅胥师者胥师不知物贾于事缓故不从也膳夫掌王之食饮膳羞以养王及后世子疏膳夫至世子释曰云膳夫掌王之食饮者此一经以其职首故略举其目下别叙之云以养王及后世子者举尊者而言其实群臣及三夫人已下亦养之注食饭至有四释曰云食饭也者即下文云食用六谷是也云饮酒浆也者即下文饮用六清是也下文不言酒文略也云膳牲肉也者即下文云膳用六牲是也云羞有滋味者即下文云羞用百有二十品是也下文仍有珍用八物酱用百有二十瓮不言之者此举大者珍酱是馈之小者略而不言故郑云凡养之具大略有四是举以为目也凡王之馈食用六谷膳用六牲饮用六清羞用百二十品珍用八物酱用百有二十瓮疏注进物至酏释曰郑云进物于尊者曰馈者据此文云王之馈及少牢特牲皆云馈食是进物于尊者曰馈郑注玉府云通行曰馈者彼对献是进物于尊则馈是通行也云此馈之盛者王举之馔者下文云王日一举鼎十有二是王举之馔也云六牲马牛羊豕犬鸡者此依尔雅释畜亦是将用之曰牲也云羞出于牲及禽兽者释经羞用百有二十品此羞庶羞皆出于牲及禽兽案公食大夫下大夫十六豆中从膷臐膮已下皆出于牲不见有出禽兽者上大夫加以雉免鹑鴽此则出禽兽也以其有牲及禽兽故云备滋味谓之庶羞也引公食大夫礼及内则二文俱言十六豆是下大夫礼内则云雉兔鹑鴽四豆添前十六则二十是上大夫礼云其物备数焉者此上下大夫礼其物备有焉云天子诸侯有其数者此经云百有二十者是天子有其数掌客云上公食四十侯伯三十二子男二十四是诸侯有其数也又云而物未得尽闻者言未尽闻则少有闻所闻者谓天子诸侯之数皆从上大夫二十豆上加之则二十豆闻之矣内则云牛脩及爵鷃蜩范芝栭已下三十一物郑注云皆人君燕食所加庶羞也周礼天子羞用百有二十品记者不能次录亦是有其物未尽闻也云珍谓淳熬已下皆内则文案内则淳熬煎醢加于陆稻上沃之以膏曰淳熬淳母煎醢加于黍食上沃之以膏曰淳母母模也炮取豚若牂刲之刳之实枣于其腹中编萑以苴之涂之以墐涂炮之涂皆干擘之濯手以摩之去其皽为稻粉蚤溲之以为酏以付豚煎诸膏膏必灭之鉅镬汤以小鼎芗脯于其中使其汤母灭鼎三日三夜毋绝火而后调之以醯醢捣珍取牛羊麋鹿麕之肉必脄每物与牛若一捶反侧之去其饵孰出之去其皽柔其肉渍取牛羊肉必新杀者薄切之必绝其理湛诸美酒期朝而食之以醢若醯意为熬捶之去其皽编萑布牛肉焉屑桂与姜以洒诸上而盐之干而食之施羊亦如之肝膋取狗肝一幪之以其膋濡灸之举焦其膋不蓼也是为八珍彼有糁与餰彼是羞豆之实非珍故不取云酱谓醯醢也者酱是总名知酱中兼有醯醢者经云百有二十瓮醢人共醢六十瓮醯人共醯物六十瓮故郑注醯人兼引之其五齑七醢等就醢人具释郑司农云六谷知有稌黍稷粱麦菰者据食医而知云菰彫胡也者南方见有菰米一名彫胡异方语云六清水浆醴京酏者浆人文也王日一举鼎十有二物皆有俎疏王日至有俎释曰言王日一举者谓一日一大牢云鼎十有二者案礼记郊特牲鼎俎奇而笾豆耦者谓正鼎九陪鼎三即是奇数总而言之即十二云物皆有俎者俎据正鼎而鼎各一俎注杀牲至九俎释曰杀牲盛馔曰举知非举乐者以其言鼎十有二膳夫主饭食故知举是杀牲盛馔云王日一举以朝食也者一日食有三时同食一举案玉藻云皮弁以日视朝遂以食日中而馂馂者馂朝之余则遂以食之谓朝之食明知先朝食次乃日中而馂云后与王同庖案玉藻云夫人与君同庖郑注云不特杀明后亦与王同庖可知云鼎十有二牢鼎九陪鼎三者案聘礼致饔饩注云饪一牢鼎十有二是也牢鼎九在西阶前牛羊豕鱼腊肠胃同鼎肤鲜鱼鲜腊云陪鼎三者当内廉膷臐膮并陪牛羊豕鼎后是也云物谓牢鼎之实者言实即牛羊豕之类也云亦九俎者陪鼎三膷臐膮者谓庶羞在于豆唯牢鼎之物各在俎故云亦九俎案赵商问王日一举鼎十有二是为三牲备焉商案玉藻天子日食少牢朔月太牢礼数不同请闻其说郑答云礼记后人所集据时而言或以诸侯同天子或以天子与诸侯等礼数不同难以据也王制之法与礼违者多当以经为正若然此周礼周公太平法玉藻据衰世或是异代故与此不同以乐侑食膳夫授祭品尝食王乃食疏以乐至乃食释曰上言王日一举此云以乐侑食即是王制云天子食日举以乐案论语微子云亚饭三飰四饭郑云皆举食之乐彼诸侯礼尚有举食之乐明天子日食有举食之乐可知案大司乐云王大食皆令奏钟鼓彼大食自是朔食日举之乐大司乐或不令奏故不言之矣无妨日食自有举食之乐云膳夫授祭者谓王将食必祭先膳夫授之云品尝食者玉藻云火孰者先君子郑注云备火齐不得也故膳夫品物皆尝之王乃食也注侑犹至者也释曰殷祭肝周祭肺但祭肺有二种一者名为举肺亦名离肺此为食而有也二者名为祭肺亦名刌肺此为祭而有也但举肺离而不绝祭肺则绝之今此膳夫授祭为食而授即举肺也郑云祭谓刌肺嵴也者以经直云祭不言举又不言离直云祭故郑云祭谓刌肺也以优至尊故与祭祀同刌肺也若然乡饮酒乡射无连言嵴今兼言嵴者依士虞特牲皆言授肺嵴故郑依之而言云礼饮食必祭示有所先者凡祭皆祭先造食者曲礼云殽之序遍祭之今徒言祭肺者略举其首者也卒食以乐彻于造疏卒食至于造释曰卒终也天子食终彻器之时作乐以彻之但天子祭祀歌雍以彻彻食器之时乐章未闻也注造作也至故处释曰后郑云造作也先郑云彻置故处二郑义同皆谓造食之处即厨是也案内则云天子之阁左达五右达五彼亦是置食处今此不彻于阁者但阁内别置新馔案文王世子末有原即此亦不重进故彻于造王齐日三举疏王齐日三举释曰齐谓散齐致齐齐必变食故加牲体至三大牢案玉藻云朔食加日食一等则于此朔食当两大牢不言之者文不具齐时不乐故不言以乐侑食也齐必变食论语文大丧则不举大荒则不举大札则不举天地有烖则不举邦有大故则不举疏大丧至不举释曰臣子一皆为王丧啜粥故大丧不举也大荒则不举已下皆为自贬损注大荒至不举释曰言大荒凶年者则曲礼云岁凶年谷不登君膳不祭肺是也云大札疫疠也者即春秋天昏札瘥民有疫疠为之不举自贬也云天烖日月晦食者月食在望日食在晦朔今总云日月晦食者案春秋唯书日食故以是不言月之望食日食由月故连言月也云地载崩动也者左氏书地震及梁山崩是也云大故寇戎之事者据此经唯言大丧大荒大札天地有灾故知大故是寇戎先郑云大故刑杀引之在下者欲见大故中含有刑杀之事春秋传曰司寇行刑者案庄公二十年王子颓享五大夫乐及遍舞又云王子颓歌舞不倦是乐祸也夫司寇行戮君为之不举不举者谓不举乐此经数事不举司农意亦谓不举乐故引以为证但此膳夫云不举在食科之中不举即是不杀牲引司农义在下者不举之中含有不举乐王燕食则奉膳赞祭疏王燕至赞祭释曰案上王日一举郑云谓朝食则此云燕食者谓日中与夕相接为三时云奉膳者奉朝之余膳云赞祭者助王祭牢肉注燕食至牢肉释曰案玉藻天子与诸侯相互为三时食故燕食以为日中与夕云奉膳奉朝之余膳者则一牢分为三时故奉朝之余馂也云所祭者牢肉者案玉藻诸侯云夕深衣祭牢肉郑注云天子言日中诸侯言夕天子言馂诸侯言祭牢肉互相挟则天子诸侯朝皆祭肺日中与夕皆祭牢肉故言所祭者牢肉也凡王祭祀宾客食则彻王之胙俎疏凡王至胙俎释曰云凡王祭祀谓祭宗庙有胙俎者谓若特牲少牢主人受尸酢户东西面设主人俎于席前王受尸酢礼亦当然宾客食谓王与宾客礼食于庙宾在户牖之间王在阼阶上各有馔皆设俎故亦有胙俎此二者皆名胙俎膳夫彻之故云则彻王胙俎也注膳夫至此矣释曰云膳夫亲彻胙俎胙俎最尊也者以其胙者酢也王与尸宾相答酢故遣膳夫亲彻云其余则其属彻之者以其经膳夫彻王之胙俎明非王胙俎则其属彻之可知膳夫是上士则其属中士已下是也云宾客食而王有胙俎王与宾客礼食者以其宾客与祭祀同科故知是礼食非是凡平燕食案公食大夫主君与聘大夫礼食宾前有食君前无食退俟于厢今此天子与诸侯礼食王前有食俎者天子于诸侯其礼异于诸侯与聘大夫故王前有俎云主人饮食之俎皆为胙俎见于此矣者案特牲少牢主人之俎虽为胙俎直是祭祀不兼宾客此则祭祀宾客俱有故云主人饮食之俎皆为胙俎见于此饮据祭祀食据宾客故双言之也凡王之稍事设荐脯醢疏凡王至脯醢释曰案下炯溧饮酒谓大事与臣饮酒则此云王之稍事是王小事而饮酒故空设荐脯醢若大饮与食则有牲体注郑司农至饮酒释曰先郑云稍事谓非日中大举时而间食谓之稍事膳夫主设荐脯醢者先郑意旦起日中食牲牢日中后空食脯醢后郑不从者玉藻诸侯犹云夕深衣祭牢肉则天子夕食牢肉可知又脯醢者是饮酒肴羞非是食馔若大夫已下燕食有脯无会设脯无嫌若王之日食不得空荐脯醢故以为小事饮酒王燕饮酒则为献主疏王燕至献主释曰谓王与臣以礼燕饮则膳夫为献主案仪礼使宰夫为主人此天子使膳夫为献主皆是饮食之官代君酌臣注郑司至亢礼释曰言当献宾则膳夫代王为主此约燕礼而知案燕礼主人酌酒献宾宾酢主人主人酌酒献君君酢主人主人酬宾以后为宾举旅又引燕义臣莫敢与君亢礼者饮酒之礼使大夫为宾遣宰夫为主人献酢相亢答若君为主人则是臣与君相亢故云臣莫敢亢礼掌后及世子之膳羞疏掌后至膳羞释曰上云王日一举注后与王同庖不言世子则世子与王别牲亦膳夫所掌故云掌后及世子之膳羞注亦主至之耳释曰案上文凡王之馈食用六谷已下言馈则膳夫亲馈之故云品尝食按内饔共后及世子之膳羞则是后世子内饔馈之故郑云亦主其馔之数不馈之耳凡肉脩之颁赐皆掌之疏凡肉至掌之释曰谓王以肉及脩脯颁赐群臣则膳夫皆掌之注郑司至脯也释曰言脩脯也者谓加姜桂锻治者谓之脩不加姜桂以盐干之者谓之脯则脩脯异矣先郑云脩脯者散文言之脩脯通也凡祭祀之致福者受而膳之疏凡祭至膳之释曰云凡祭祀者言凡则诸臣自祭家庙祭讫致胙肉于王谓之致福膳夫受之以为王膳故云受而膳之注致福至王膳释曰云致福者谓诸臣祭祀进其余肉归胙于王者案礼记少仪云膳于君子曰膳案玉藻膳于君荤桃茢彼谓诸侯之臣礼此王之臣亦应云致膳而云致福者凡祭祀主人受福若与王受福然故云致福知诸臣有致胙法者案春秋左氏昭十六年子产云祭有受脤归脤彼注云受脤谓君祭以肉赐大夫归脤谓大夫祭归肉于公也今彼虽据诸侯礼王之臣致胙亦然故云归胙于王也以挚见者亦如之疏以挚至如之释曰谓卿大夫以下新任为臣者卿执羔大夫执雁士执雉来见王故云以挚见者言亦如之者先郑云亦受以给王膳也岁终则会唯王及后世子之膳不会疏岁终至不会释曰此膳夫所掌膳羞是其正故世子亦不会至下庖人王及后不会则世子会之彼禽献是其加故会之注不会至计之释曰依宰夫职会是岁计故云不会计多少云优尊者谓若计则似限尊者有多少若不计则任所用故云不会是优尊者也云其颁赐诸臣则计之者经云王及后世子不会则上经肉脩之颁赐诸臣则计之可知庖人掌共六畜六兽六禽辨其名物疏庖人至名物释曰云掌共六畜者马牛羊豕犬鸡谓夏官校人地官牛人春官鸡人秋官犬人冬官豕人总送六畜与此庖人六兽六禽即下兽人送之此庖人得此六畜六兽六禽共与膳夫内外饔故云掌共六畜六兽六禽此禽兽等皆有名号物色故云辨其名物注六畜至私之释曰云六畜六牲也者谓虽此云六畜即是膳夫六牲一也所以彼言牲此言畜者郑即解其不同之意始养之曰畜将用之曰牲膳夫共王之膳羞即是将用之故言牲云春秋传曰者此是左氏僖公三十一年传辞彼经云四卜郊不从乃免牲未卜日曰牛卜得吉日乃号为牲僖公既卜得吉日名牛作牲乃更卜可郊以否不从乃免牲是其怠慢引之者证将用曰牲郑司农云六兽麋鹿熊麕野豕免六禽雁鹑鷃雉鸠鸽者此先郑意取尔雅文四足而毛谓之兽两足而羽谓之禽故为此解玄谓兽人冬献狼又内则为餰食有狼臅膏故云当有狼而熊不属此破司农有熊无狼云六禽于禽献及六挚宜为羔豚犊麛雉雁者下文禽献之内取羔豚犊麛大宗伯六挚之内亦取羔及雉雁破司农六畜之内有鹑鷃鸠鸽四者于经无所据司农雉雁即六挚雉雁同故从之不破云凡鸟兽未孕曰禽郑言此者见尔雅四足而毛曰兽两足而羽曰禽是对文例若散文则通其兽未孕时虽曰四足亦曰禽是以名为禽献其中亦有羔豚犊麛又云以禽作六挚禽中亦有羔是其未孕者也谓若尔雅飞曰雄雌走曰牝牡亦是对文案诗云雄狐绥绥走亦曰雄尚书云牝鸡无晨飞亦曰牝并是散文通义云司马职曰大兽公之小禽私之者欲见虽曰四足而毛未孕亦曰禽此并破司农禽中不得有四足之义凡其死生鱻薧之物以共王之膳与其荐羞之物及后世子之膳羞疏凡其至之义释曰云凡其死生鱻薧之物者此四者或死或生新杀为鲜干者为薧并庖人以与膳夫内外饔以共王之膳云与其荐羞之物者荐进也谓羞之所进即备品物曰荐亦进于王耳及后世子之膳羞者此共后世子之羞故不言荐而言膳是致滋味者也注凡计至干肉释曰云凡计数之者上经云治要治凡并是计筭之称此凡亦是计数之名死生鲜薧须知其数故言凡总计之云备品物曰荐者以经羞言荐对后世子羞言膳故云备品物曰荐致滋味乃为羞以其不言荐即是致滋味之羞若然备品物者谓王举则共醢六十瓮以五齑七醢七菹三臡实之醯人共齑菹醯六十瓮是其备品物及三牲之俎皆是也致滋味乃为羞百有二十品者故郑云羞出于牲及禽兽以备滋味谓之庶羞故公食云宰夫自东房荐豆六又云士羞庶羞云王言荐者味以不亵为尊者对后世子不言荐是其亵味者也共祭祀之好羞疏共祭祀之好羞释曰寻常所共者并在内外饔今言好羞则是非常之物谓美鱼之属也注谓四时至孝也释曰云四时所为膳食者谓四时之间非常美食云若荆州之差鱼青州之蟹胥者郑见当时有之又见礼记礼器云大飨其王事与三牲鱼腊四海九州之美味苟可荐者莫不咸在且禹贡徐州贡蠙珠暨鱼荆州无鱼文是文不备是知好羞皆是鱼也共丧纪之庶羞宾客之禽献疏共丧至禽兽释曰凡丧未葬已前无问朝夕奠及大奠皆无荐羞之法今言共丧纪庶羞者谓虞祔之祭乃有之云宾客之禽献者谓若掌客上公乘禽日九十双侯伯七十双子男五十双之类是也注丧纪至为献释曰云丧纪丧事之祭谓虞祔也者天子九虞后作卒哭祭虞卒哭在寝明日祔于祖庙今直云虞祔不言卒哭者举前后虞祔则卒哭在其中共庶羞可知云献古文为兽杜子春云当为献者但宾客之禽由主人献之若直言宾客禽兽于义无取也凡令禽献以法授之其出入亦如之疏凡令至如之释曰凡朝聘宾客至并致馆与之宾客既在馆此庖人乃书所共禽献之数令于兽人以数授之故云凡令禽献以法授之也云其出入亦如之者既以数授兽人依数以禽入庖人是入也庖人得此禽还依数付使者送向馆是出也亦如之者亦依法授之故云其出入亦如之若然入先出后不言入出而言出入者便文也注今令至二双释曰知令兽人者案兽人云凡祭祀丧纪宾客共其死兽生兽故知令兽人云禽兽不可久处以下至与之以上解经令禽以法授之云及其来致禽亦以此书校数之解经入亦如之云至于献宾客又以此付使者展而行之解经出亦如之言展而行之者展犹省视也行去也谓将向客馆之时省视禽牲然后去云掌客乘禽于诸侯各如其命之数者谓上公九命日九十双之等又引聘礼乘禽于客日如其饔饩之数者言此臣礼不依命数公侯伯之卿三命子男之卿再命皆以爵卿也饔饩五牢日五双故言日如其饔饩之数云士中日则二双者谓作介时士爵一日则一双禽献不以命数中间也故言间日则二双言此者释经以法授之法则数也凡用禽献春行羔豚膳膏香夏行腒鱐膳膏臊秋行犊麛膳膏腥冬行鲜羽膳膏膻疏凡用至膏膻释曰言凡用禽献者四者不同故言凡也煎和谓之用故言凡用禽献也云春行羔豚膳膏香者言行者义与用同春用羔豚者草物始生羔豚食而肥膳膏香者谓平膏春木王火相土死羔豚为其太盛牛属中央土故以死之脂膏杀其气夏行腒鱐膳膏臊者腒谓干雉鱐谓干鱼膏臊犬膏腒鱐夏之暵热而干故食之为其太盛夏时金死犬属西方金故用死之脂膏煎和之云秋行犊麛膳膏腥者秋时草物有实犊麛食之而肥故秋用犊麛膏腥谓鸡膏鸡属东方木时木死故用死之脂膏煎和之云冬行鲜羽膳膏膻者鲜谓鱼羽谓雁冬鱼之性定雁又新来故用食之膏膻谓羊膏羊属南方火冬时火死鱼雁食之大盛故用死之脂膏煎和之五行不言北方豕之脂膏者以其中央土王分于四时土贼水但无中央食法故不言豕之脂膏也注用禽至火也释曰云用禽献谓煎和之以献王者杀牲谓之用煎和谓之膳用膳相将之言故以煎和解用上言宾客之禽献此用禽以王为主故言献王郑司农云膏香牛脂也者案内则郑注释者曰膏凝者曰脂彼是相对之义通而言之脂膏一也故司农以脂解膏云腒干雉者以士相见云冬用雉夏用腒故知腒干雉也云鱐干鱼者笾人职云鱼鱐此鱐腒同是夏用之腒既是干雉明鱐是干鱼云膏臊豕膏也者经云夏行腒鱐膳膏臊此经四时所膳者皆取所贼死之脂膏火贼金即膏臊犬膏也不得云北方豕膏又杜子春云膏臊犬膏者于义是也云膏腥豕膏也者于义非也以其秋行犊麛秋时金王金克木鸡属东方木则膏腥鸡膏也不得为豕膏云鲜鱼也羽雁也者尚书益稷云与稷决川而鲜食鲜出于川故知鲜鱼也又此鲜对羽故知鲜是鱼知羽是雁者以其禽挚中有羔雉雁此禽献中巳有羔雉明亦有雁故以羽为雁也玄谓膏腥鸡膏也者破子春豕膏云鱼雁水涸而性定者依周语云天根见而水涸郑注月令云天根见九月末是水涸在九月末十月初云是以用休废之脂膏者五行王相相克春木王火相土死金囚水为休废夏火王土相金死水囚木为休废已下推之可知王所胜者死相所胜者囚新谢者为休废若然向来所膳膏者皆是死之脂膏郑云休废者相对死与休废别散则死亦为休废故郑以休废言之也云牛属司徒土也者郑于司徒注云牛能任载地之类故属土云鸡属宗伯木也者鸡为貌鸡又知时象春故属木云犬属司寇金也者金为言犬亦言属金云羊属司马火也者火为视羊亦视故属火岁终则会唯王及后之膳禽不会疏注膳禽至会之释曰上膳夫职所掌者是其正此禽献者是其加世子可以会故岁终则唯王及后之膳不会世子则会之矣内饔掌王及后世子膳羞之割亨煎和之事辨体名肉物辨百品味之物疏注割肆至成数释曰知割肆解肉者谓士虞礼云四肆去蹄此明割是肆解肉云煎和齐以五味者凡言和者皆用酸苦辛咸甘云体名嵴胁肩臂臑之属者案少牢解羊豕前体肩臂臑后体膊骼又有正嵴脡嵴横嵴又有短胁正胁代胁是其体十一体云肉物胾燔之属者案公食大夫礼十六豆有胾胾谓切肉又案少牢主妇献尸以燔从傅火曰燔云百品味庶羞之属案膳夫职庶羞百有二十品今言百故郑云举成数王举则陈其鼎俎以牲体实之疏王举至实之释曰言陈其鼎俎者陈鼎有二处初陈鼎于镬西后陈鼎于阼阶下其俎皆陈于鼎西南云以牲体实之者其牲体入镬时已解讫今言实者有两处一者取于镬实于鼎据在镬所二者取于鼎实于俎注取于至曰载释曰实鼎曰脀者脀升也案少牢司马升羊实于一鼎是实鼎曰脀案特牲云卒载加匕于鼎是其实俎曰载案少牢云升羊载右胖升豕其载如羊又有司彻亦云乃升郑云升牲体于俎若然实鼎唯有升名无载称若实俎升载两有选百羞酱物珍物以俟馈疏选百至俟馈释曰百羞者则庶羞百二十酱物者即酱用百二十瓮珍物者诸八珍之类俟待也内饔恒预选知当王意所欲者以待馈王共后及世子之膳羞疏共后至膳羞释曰后世子直言共不言馈者膳夫馈王不馈后世子此内饔言共是亲馈故郑云膳夫掌之是乃共之辨腥臊膻香之不可食者牛夜鸣则庮羊泠毛而毳膻犬赤股而躁臊鸟麃色而沙鸣貍豕盲氐而交睫腥马黑嵴而般臂蝼疏辨腥至臂蝼释曰言辨腥臊者依庖人职注腥谓鸡也臊谓犬也膻谓羊也香谓牛也以腥臊膻香表见牛羊犬鸡也言不可食者牛夜鸣则庮者其牛无事夜鸣其肉必庮庮恶臭也云羊泠毛而毳膻者泠毛谓毛长也而毳谓毛别聚结者此羊肉必膻也云犬赤股而躁臊者言赤股者股里无毛谓之赤股非谓肉赤谓若礼记檀弓流矢在白肉非谓肉白而走又躁疾犬有如此者其肉必臊故云而躁臊云鸟麃色而沙鸣貍者麃失色也沙澌也鸟毛失色而鸣又澌其肉气必郁郁谓腐臭云豕盲氐而交睫腥者豕乃听物不合望氐此豕眼睫毛交故云豕望氐而交睫豕有如此其肉必如星腥当为星其肉如米然验当时有如此者也云马黑嵴而般臂蝼者谓马嵴黑前胫般般然其马如此其肉蝼蛄臭此一经皆是不利人故禁之也注腥臊至望视释曰云腥臊膻香可食者即上庖人职所云是也云是别其不可食者则此是也则所谓者皆臭味也者言所谓者所谓论语乡党色恶不食臭恶不食云交睫腥腥当为星声之误也者此经腥有二字郑不破腥臊之腥宜破交睫腥之腥故连取交睫以解云般臂臂毛有文者郑答冷刚童牛之梏牛在手曰梏牛无手以前足当之此马亦然故言般臂郑司农云庮朽木臭也者验今朽木其气实臭故云朽木臭也案内则注引左氏春秋一薰一莸此司农以其朽木臭即与一薰一莸同故郑不引之云蝼蝼蛄臭也者以内则蝼为漏脱字于义无所取故转为蝼蛄字蝼蛄则有臭杜子春盲视当为望视者以其盲则无所睹见不得视内则为遥望之字故子春从内则为正也凡宗庙之祭祀掌割亨之事凡燕饮食亦如之凡掌共羞脩刑膴胖骨鱐以待共膳疏凡宗至共膳释曰内饔不掌外神故云宗庙之祭祀言凡者谓四时及祫禘并月祭等皆在其中掌其割亨之事上王后言煎和此不言煎和者鬼神尚质不贵亵味故不言煎和云燕饮食亦如之者谓王及后世子自燕饮食皆须割亨故云亦如之注掌共至干鱼释曰云掌共共当为具者据经共字有二以待共膳不破掌共共字则破之矣故云掌共共当为具言具者具羞脩刑膴已下云羞庶羞也者庶羞则百二十品是也云脩锻脯也者谓加姜桂锻治之若不加姜桂不锻治者直谓之脯云胖如脯而腥者干则为脯不干而腥则谓之胖郑司农云刑膴谓夹嵴肉者刑膴为二物有明文先郑以为刑膴夹嵴肉故后郑不从云或曰膺肉也者无所出后郑亦不从云骨鱐谓骨有肉者骨自是牲体鱐自是干鱼先郑合为一故后郑亦不从玄谓刑铏羹也者案特牲有铏羹谓铏器盛豕膮设于荐南故名铏羹云膴枼肉大脔所以祭者膴鱼肉总有也公食大夫礼云庶羞皆有大谓大脔据肉而言案有司彻云主人亦一鱼加膴祭于其上此据鱼而言也膴又诂为大故云膴枼肉大脔所以祭者也云骨牲体也者谓若体解二十一虽据骨而言皆拟所食故云骨有肉云鱐干鱼者前云夏行腒鱐与彼同故为干鱼凡王之好赐肉脩则饔人共之疏凡王至共之释曰言好赐者谓群臣王所爱好则赐之肉脩饔人共之外饔掌外祭祀之割亨共其脯脩刑膴陈其鼎俎实之牲体鱼腊凡宾客之飧饔飨食之事亦如之疏外饔至如之释曰云掌外祭祀之割亨者谓天地四望山川社稷五祀外神皆掌其割亨云共其脯脩刑膴者如上释云陈其鼎俎实之牲体鱼腊者谓若鼎十有二者也云凡宾客之飧饔飨食之事亦如之者谓所陈之数如宰夫职所云者也皆以外饔共之故言亦如之注宾客至于饔释曰言飧客始至之礼者宰夫职以释讫云饔既将币之礼者案聘礼记云聘日致饔郑注云急归大礼郑云将币者即是聘享也若诸侯来朝亦朝日致之也云致礼于宾客莫盛于饔者以其饔之中有饪有腥有荤又有酒有米兼燕与食其中刍薪米禾又多故朝聘之日致之是以郑云急归大礼故云莫盛于饔也邦飨耆老孤子则掌其割亨之事飨士庶子亦如之疏邦飨至如之释曰云邦飨耆老者谓死事者之父祖兼有国老庶老云孤子者谓死王事者之子云飨士庶子者谓若宫伯注云士谓王宫中诸吏之适子也庶子其支庶也云飨者即郑云士庶子卫王宫者若今时之飨卫士矣是也注孤子至虞庠释曰死事者之子谓若左氏哀公二十三年晋知伯亲禽颜庚至二十七年齐师将兴陈成子属孤子三日朝设乘车两马系五邑焉召颜庚之子而赐之是其礼孤子之法云王制曰周人养国老于东胶养庶老于虞庠者周立太学王宫之东胶胶之言纠也所以纠察王事周立小学于西郊为有虞氏之庠制故曰虞庠国老谓卿大夫致仕者庶老谓士之致仕者经直言耆老对孤子则耆老者死事者之父祖可知但此不见飨国老庶老之文故郑解耆老谓国老庶老师役则掌共其献赐脯肉之事疏师役至之事释曰云师役者谓出师征伐及巡狩田猎掌共其献者谓献其将帅并赐酒肉之事并掌之注献谓至长帅释曰以经献谓献酒非献肉故郑谓酌其长帅长帅军将已下至五长有功者飨献之凡小丧纪陈其鼎俎而实之疏凡小丧至而实之释曰言小丧纪者谓夫人已下之丧云陈其鼎俎者谓其殷奠及虞祔之祭皆有鼎俎故郑云丧事之奠祭也亨人掌共鼎镬以给水火之齐疏注镬所至之量释曰云镬所以煮肉及鱼腊之器者案少牢爨在庙门外之东大夫五鼎羊豕肠胃鱼腊各异镬镬别有一鼎镬中肉孰各升一鼎故郑云既孰乃脀于鼎云齐多少之量者此释经给水火之齐谓实水于镬及爨之以火皆有多少之齐职外内饔之爨亨煮辨膳羞之物疏职外至之物释曰亨人主外内饔爨灶亨煮之事云辨膳羞之物者膳羞则牛鼎之物是也注职主至煮物释曰云爨今之灶者周礼仪礼皆言爨论语王孙贾云宁媚于灶礼记祭法天子七祀之中亦言灶若然自孔子已后皆言灶故郑云爨今之灶祭祀共大羹铏羹宾客亦如之疏祭祀至如之释曰云祭祀共大羹者大羹肉湆盛于登谓大古之羹不谓以盐菜及五味谓镬中煮肉汁一名湆故郑云大羹肉湆云铏羹者皆是陪鼎膷臐膮牛用藿羊用苦豕用薇调以五味盛之于铏器即谓之铏羹若盛之于豆即谓之庶羞即公食大夫十六豆膷臐膮等也云宾客亦如之者谓若致饔饩及飧礼皆有陪鼎则铏羹也飨食亦应有大羹故云宾客亦如之甸师掌帅其属而耕耨王借以时入之以共齍盛疏甸师至齍盛释曰言掌帅其属者谓除府史有胥三十人徒三百人而耕种耘耨于王之借田言以时入之者谓麦则夏孰禾黍秋孰则十月获之送入地官神仓故云以时入之云以共齍盛者六谷曰粢在器曰盛以共祭祀故云以共粢盛注其属至曰盛释曰云其属府史胥徒也者叙官知之云耨芸芓也者诗云或芸或芓芸莇芓拥本是也云王以孟春至诸侯九推并是月令文言躬耕帝借者天子亲耕三推是也言帝借者借田之谷众神皆用独言帝借者举尊言之云天子三推者三推而一发云三公五推者五推而三发卿诸侯九推者九推而五发故周语云王耕一发班三之云庶人终于千亩亦周语文天子借田千亩在南郊自天子三推已下示有恭敬鬼神之法又示帅先天下故暂时耕终之者庶人也郑解周语庶人者谓此序官徒三百人也云粢稷也者尔雅文云谷者稷为长是以名云者此释经及尔雅特以粢为号知稷为五谷长者案月令中央土云食稷与牛五行土为尊故知稷为五谷长及尔雅以稷为粢通而言之六谷皆是粢故小宗伯云辨六粢之名物是也祭祀共萧茅疏祭祀共萧茅释曰此祭祀共萧茅者萧谓香蒿据祭祀宗庙时有之若共茅外内之神俱用故云祭祀共萧茅也注郑司农至缩酌释曰郑大夫云萧字或为莤莤读为缩郑大夫必读为缩者欲以萧茅共为一事解之云束茅立之祭前者此郑大夫之意取士虞礼束茅立几东所以借祭此义萧茅共为一则不可若束茅立之祭前义得通又引齐桓公责楚谓左氏僖公四年传辞彼齐桓使管仲责楚云尔贡包茅不入王祭不共无以缩酒寡人是征楚伏其罪云敢不共给是也杜子春读为萧于义为是故后郑从之云玄谓诗所云取萧祭脂见用萧之时有脂又引郊特牲者欲见非直有脂亦有黍稷云臭阳达于墙屋者谓馈献之后阴厌之节取萧与脂及黍稷焫烧之取香气上闻故云既荐然后焫萧合馨香云茅以共祭之苴者则士虞礼束茅长五寸立于几东谓之苴者是也云亦以缩酒者左氏管仲辞是也云苴以借祭者亦指士虞礼也云缩酒泲酒也者郑君解义语云醴齐缩酌者司尊彝职文此官共茅司巫云祭祀共蒩馆茅以为蒩两官共共者谓此甸师共茅与司巫司巫为苴以共之此据祭宗庙也乡师又云大祭祀共茅蒩者谓据祭天时亦谓甸师氏送茅与乡师为苴以共之若然甸师氏直共茅而已不供苴耳共野果蓏之荐疏注甸在至之属释曰郑言甸在远郊之外者案载师公邑之田任甸地在二百里中司马法职百里为远郊今言甸在远郊外则是二百里中云郊外曰野者释经野野在郊外云果桃李之属蓏瓜瓞之属者案食货志臣瓒以为在树曰果在地曰蓏不辨有核无核张晏以有核曰果无核曰蓏今郑云果桃李之属即是有核者也蓏瓜瓞之属即是无核者也此从张晏之义丧事代王受眚灾疏丧事至眚灾释曰言丧事者谓王丧既殡后甸师氏于大祝取祷辞祷借田之神眚过也代王受过灾云若云黍稷不香使鬼神不逞故令王死敛丧事代王受灾此祷事于死王无益欲止后殃故为此祷也注粢盛至后殃释曰言粢盛者祭祀之主也者以其遭王丧遣甸师氏祷意甸师种粢盛祭祀之具以黍稷为主故云今国遭大丧若云此黍稷不馨逞快也使鬼神不快于王令使王死云既殡大祝作祷辞授甸人者知大祝作祷辞在既殡后者见大祝职云授甸人祷辞在大敛后大敛则殡故知在既殡后王之同姓有罪则死刑焉疏王之至刑焉释曰周姓姬言同姓者绝服之外同姓姬者有罪者谓凡五刑则刑杀不于市朝于此死刑焉谓死及肉刑在甸师氏必在甸师氏者甸师氏在疆埸多有屋舍以为隐处故就而刑焉案掌囚云凡有爵者与王之同族奉而适甸师氏以待刑杀此中不云其凡有爵者文不具注郑司至兄弟释曰云王同姓有罪当刑者断其狱于甸师之官者此断狱自是秋官罪定断讫始适甸师氏而刑杀之若然断狱不在甸师后郑不破之者案掌囚云凡有爵者与王之同族奉而适甸师氏以待刑杀此经亦云死刑焉甸师氏不断狱显然不破之者见司农引文王世子为证于义是故不复于中破之文王世子已下云公族有死罪则磬于甸人者郑彼注云悬缢杀之曰磬云又曰公族无宫刑狱成致刑于甸人又曰公族无宫刑不践其类也者覆解上公族无宫刑之义云刑于隐者不与国人虑兄弟者若刑兄弟于市朝则是与国人虑兄弟令于隐处者则是不使国人虑兄弟彼是诸侯法引之以证王之同姓刑于甸师亦是刑隐者也帅其徒以薪蒸役外内饔之事疏帅其至之事释曰其徒三百人耕耨借田千亩其事至闲故兼为外内饔所役使共其薪蒸注木大曰薪小曰蒸释曰此纂要文又左氏传云其父析薪即大木可析曰薪自然小者曰蒸也兽人掌罟田兽辨其名物疏兽人至名物释曰云掌罟田兽者罟罔也谓以罔搏取当田之兽云辨其名物者野兽皆有名号物色案夏官四时田猎春用火夏用车秋用罗冬用徒四时各有其二以为主无妨四时兼有罔取当田之兽冬献狼夏献麋春秋献兽物疏冬献至兽物释曰云冬献狼者狼山兽山是聚故狼膏聚聚则温故冬献之云夏献麋者麋是泽兽泽主销散故麋膏散散则凉故夏献之云春秋献兽物者春秋寒温适故兽物皆献之注狼膏至狐狸释曰云以救时之苦者夏苦其大热故献麋冬苦其大寒故献狼案内则取稻米与狼臅膏以为餰狼之所用惟据取膏为餰食若麋之所用则多矣云及狐狸者案内则狐去首狸去正嵴二者并堪食之物故知兽物中兼献时田则守罟疏时田则守罟释曰守罟者谓四时田猎兽人守罟备兽触攫者防备兽时触罔而攫者则取之及弊田令禽注于虞中疏及弊至虞中释曰及弊田者弊仆也谓田止令禽注于虞中者田止虞人致旌旗于田处之中央注犹聚也兽人则令所田之众大兽公之小禽私之者输之聚于旌旗之所故言注于虞中注弊仆至军实释曰郑司农云弊田谓春火弊夏车弊秋罗弊冬徒弊并大司马职文引之者证弊田为田止之事云虞中谓虞人釐所田之野已下地官山虞职文言虞人莱所田之野者谓于教战之所芟治草莱云及弊田植虞旗于其中者熊虎为旗山多虎故用熊虎及弊田田止虞人植虞旗于中引之者证经虞中之事云致禽而珥焉者谓田众大兽公之者各割取左耳以拟交功云春献禽以祭社至小禽私之亦司马职文言春献禽以祭社者郑彼注春土方施生云夏献禽以享禴者夏阴气始起郑云象神之在内云秋献禽以祀祊者郑注祊当为方谓祭四方之神云冬献禽以享蒸者冬阳气始起亦象神之在内此祭并非四时常祭以田猎得禽牲因享祭之耳云大兽公之者谓已孕曰兽输之于公小禽私之者未孕曰禽谓田众得之以自入云若斩首折馘者田猎象战伐田猎之时取禽左耳以效功若征伐之时于陈斩首折取左耳谓之馘亦以拟效功故云若斩首折馘又引春秋传曰者案襄二十四年楚薳启彊如齐聘齐侯祭社蒐军实使客观之注云蒐数军实兵甲器械与隐公传三年而治兵数军实一也引之者证斩首折馘为军实若然注传兵甲器械与斩首折馘不同者兵甲器械自为军实至于斩首折馘亦是军实仍于生执囚俘亦为军实是以僖公三十三年晋舍秦囚先轸曰堕军实是也凡祭祀丧纪宾客共其死兽生兽凡兽入于腊人疏凡祭至腊人释曰凡此所共者于庖人云凡其死生鲜薧之物以共王之膳注共其完者释曰知其完全者下经云凡兽入于腊人是其不完者故知此是完者皮毛筋角入于玉府疏皮毛至王府释曰兽人所得禽兽其中皮毛筋角择取堪作器物者送入于玉府拟给百工饰作器物凡田兽者掌其政令疏凡田至政令释曰谓田猎取兽禽者所有政令兽人掌之以其知田猎之法故X人掌以时X为梁疏X人至为梁释曰言以时X为梁者谓一岁三时取鱼皆为梁以时取之故云以时渔为梁注月令至在梁释曰案月令季冬云命渔师始鱼天子亲往此注云季冬命渔师为梁文句不同者郑以此经有梁字故于月令以义取之非是月令正文郑司农梁水偃也偃水为关空以笱承其空者谓偃水两畔中央通水为关孔笱者苇簿以簿承其关孔鱼过者以簿承取之故诗云敝笱在梁彼齐诗云弊败之笱在于鱼梁其鱼唯唯过者无制彼喻文姜与襄公淫通来往不制又鱼丽诗云鱼丽于罶鲿鲨注云罶曲梁寡妇之笱笱即曲簿也引之者证梁以笱为之春献王鲔疏春献王鲔释曰谓季春三月春鲔新来言王鲔鲔之大者云献者献于庙之寝故郑注引月令云荐鲔于寝庙取鱼之法岁有五案月令孟春云獭祭鱼此时得取矣一也季春云荐鲔于寝庙即此所引者二也又案鳖人云秋献龟鱼三也王制云獭祭鱼然后虞人入泽梁与孝经纬援神契云阴用事木叶落獭祭鱼同时是十月取鱼四也獭则春冬二时祭鱼也案潜诗云季冬荐鱼与月令季冬渔人始鱼同五也是一岁三时五取鱼唯夏不取案鲁语云宣公夏滥于泗渊以其非时里革谏之乃止辨鱼物为鲜薧以共王膳羞疏辨鱼至膳羞释曰此所共者共于膳夫以共王凡祭祀宾客丧纪共其鱼之鲜薧凡X者掌其政令凡X征入于玉府疏凡祭至玉府释曰云凡祭祀宾客丧纪共其鱼之鲜薧者此所共者共内外饔以其膳夫即不掌祭祀之事云凡X者掌其政令者凡取鱼者所有政令皆渔人掌之以其知取之时节及处所云凡渔征入于玉府者言渔征者谓近川泽之民于十月獭祭鱼之时其民亦得取鱼水族之类其中须骨之事堪饰器物者所有征税渔人主收之送入于玉府以当邦赋也鳖人掌取互物疏注郑司至之属释曰此文与下为目所取之物者即下经所云是也以时簎鱼鳖龟蜃凡貍物春献鳖蜃秋献龟鱼疏以时至龟鱼释曰言以时者即下经春献鳖蜃共然簎鱼鳖据所取下经据所献其时一也注蜃大至之属释曰蜃大蛤者即月令云雉入大水化为蜃者是也对雀入大水化为蛤为小蛤郑司农云簎谓以扠刺泥中搏取之者司农意以簎为刺此经鱼鳖龟蜃皆在泥中水中故以扠刺取之貍物龟鳖之属者案经龟鳖自显别言貍物司农貍物中更言龟鳖者但经惑所言貍物者总龟鳖之等故司农重以龟鳖为貍物玄谓貍物亦谓鱴刀含浆之属者案尔雅列鱼鱴刀也蜯含浆观此郑意鱴刀为一物蜯为含浆亦一物孙氏注尔雅刀鱼与鱴别非郑意注此其至貍藏释曰郑云鱼亦谓自貍藏者若不自貍藏则在上渔人取之矣故知此鱼与龟鳖是自貍藏者也祭祀共蠯蠃蚳以授醢人疏祭祀至醢人释曰案醢人有蠯醢蠃蚳醢故以此三者授醢人注蠃螔至蚳蝝释曰蠃螔蝓者一物两名司农云蠯蛤也者杜子春云蠯蜯也者蜯即蛤也亦一物云蚳蛾子者谓蚁之子取白者以为醢国语曰虫舍蚳蝝者此亦是里革谏宣公之言谓夏虫内舍去蚳蝝蚳此经蚳也蝝谓蝗也与蚳别连引之也掌凡邦之簎事腊人掌干肉凡田兽之脯腊膴胖之事疏腊人至之事释曰云掌干肉已下文者并是兽人所法兽人云凡兽入于腊人注大物至全干释曰云若今凉州乌翅者解肉干之状也云小物全干者案特牲云陈鼎于门外棜在其南南顺实兽于上又云宗人举兽尾告备是其全者士用兔是其小物全干少牢用麋不云举兽尾则未全若然则天子诸侯之所用虽无文其兽必大亦不必全今云全者据有全者耳赵商问腊人掌凡干肉而有膴胖何郑答虽鲜亦属腊人凡祭祀共豆脯荐脯膴胖凡腊物疏注脯非至乃亨释曰知脯非豆实者案笾人职有栗脯则脯是笾实故云脯非豆实也知豆当为羞者案笾人职云凡祭祀共其笾荐羞之实郑云未饮未食曰荐已饮已食曰羞羞荐相对下既言荐脯明上当言羞脯也郑司农云膴膺肉郑大夫胖读为判杜子春读胖为版又云膴胖皆谓夹嵴肉又云礼家以胖为半体者文无所出皆非也玄谓公食大夫礼曰庶羞皆有大者此据肉之所拟祭者也又引有司曰主人亦一鱼加膴祭于其上者此据主人拟祭者也膴与大亦一也内则曰麋鹿田豕麕皆有胖足相参正者引有司并公食大夫二处证膴是大脔引内则明胖与膴不同故云足相参正云大者胾之大脔者重解公食大夫云膴者鱼之反覆者反覆谓鱼生时在腹下今加之于上云膴又诂曰大者据尔雅释诂文云二者同矣者大共膴同是一则膴是枼肉大脔同将祭先也云胖宜为脯而腥谓肉薄不煮者云胖之言片析肉意者此解胖是薄义云礼固有腥腍爓虽其有为孰之者祭祀之礼肫解而腥之又有体解而爓之又有荐孰之礼礼经固有此三者皆当先制为胖言此者证胖与膴不同破诸家之意宾客丧纪共其脯腊凡干肉之事疏宾客至之事释曰此所共者共内外饔也辀人为辀疏辀人为辀释曰于三十工无辀人之官但车事是难故车官别主此职也云诗云五楘梁辀者秦诗引之者证辀是车辕之事彼注云楘历录也梁辀上句衡也一辀五束束有历录是也辀有三度轴有三理疏注目下至之数释曰云度深浅之数者四尺七寸之等是也国马之辀深四尺有七寸疏注国马至曲中释曰知国马谓种戎齐道者校人马有六种下文有田马驽马明此四者当国马也廋人云马八尺以上为龙故郑云高八尺云兵车乘车轵崇三尺有三寸者上文云兵车轮崇六尺有六寸轵崇三尺三寸加轸与卜四尺是也云余七寸为衡颈之间也者按下文注衡围一尺三寸五分寸之一颈围九寸十五分寸之九并尺三寸与九寸为二尺二寸衡围五分寸之一于十五分寸之九当得十五分寸之三并颈围十五分寸之九为十五分寸之十二围三径一二十一寸径七寸余有一寸十五分寸之十二一寸复分之为十五分通前十五分寸之十二为二十七径得十五分寸之九此九分当为马颈低消之先郑云深四尺七寸谓辕曲中者此据舆以上而言故后郑从之也田马之辀深四尺疏注田车至七寸释曰郑以上文田车轮崇六尺有三寸轵崇三尺一寸半并此辀深四尺为七尺一寸半加轸与卜五寸半总七尺七寸驽马高七尺则七寸亦衡颈之间消之也知加轸与卜五寸半不七寸者亦约轵崇与兵车轵崇校寸半明轸卜亦校寸半也云田马七尺者亦约廋人马七尺曰騋以其兵车乘车驾国马明田车騋马也以此约之明役车驾驽马也驽马之辀深三尺有三寸疏注轮轵至七寸也释曰郑以田车之轮下于兵车乘车轵崇及轸卜皆校一寸半则驽马是六尺之马所驾之车又宜下故知轮轵轸卜大小之减率例一寸半与田车减兵车乘车同也是以郑解驽之车皆减田车一寸半也若然衡颈之间同七寸着车虽有高下至于衡颈不得不同故下云小于度谓之无任衡颈用力是同是以不得有粗细轴有三理一者以为媺也疏轴有至媺也释曰上文虽辀与轴并列辀有三度已言轴有三理未说故于此重起端序耳云一者以为美也者无节目是轴之美状也二者以为久也三者以为利也凡前十尺而策半之疏注谓辀至正也释曰云轨谓车式式前十尺谓辕曲中而策半之半之策则五尺矣言策者策以御马欲取策与辀长短相准合度之意也云十或作七合七为弦四尺七寸为钩以求其股股则短矣者七七四十九四丈九尺四四十六丈六尺七七四十九又得四尺九寸并之二丈九寸筭法以钩除弦以二丈九寸除四丈九尺仍有二丈八尺一寸在然后以求其股以二丈八尺一寸方之为五尺之方五五二十五用二丈五尺为方五尺也余有三尺一寸皆以方一寸乘之得三百一十寸方之三百寸得广六寸长五尺中分之裨前五尺之方一厢得三寸角头方三寸三三而九又用一寸之方九余有一寸之方一在总得方五尺三寸余方一寸以此言之则轨前惟有五尺三寸不容马故云股则短矣七非也云书或作玄谓凡是凡法也谓舆下三面之材奇式之所尌持车正也者若然经作凡字不为先郑以轨为式前后郑从古书不从凡者以为法是定虽有少仪祭轨字为车旁凡舆此古书车旁字虽异同是式前若作轨则不可轨谓辙广毂末亦为轨故少仪云祭左右凡凡即毂末考工经涂九轨轨即辙广是轨不定故从也凡任木疏注目车持任之材释曰此与下经为目任木即下云任正以下是也任正者十分其辀之长以其一为之围衡任者五分其长以其一为之围小于度谓之无任疏任正至无任释曰任正与衡任粗细不同者各有所宜故不同也是以云小于度谓之无任无任谓折坏不任用也注任正至胜任释曰名任正者此木任力车舆所取正以其两奇之所树于此木较式依于两凡故曰任正也云三面材者此木下及两旁见面其上面托着舆板其面不见故云三面材也云辀轨前十尺与隧四尺四寸凡丈四尺四寸者以其经云辀则凡前与下总是辀故郑通计之一丈得一尺四尺得四寸四寸者一寸为五分四寸为二十分得二分故云任正之围尺四寸五分寸之二云衡任者谓两轭之间也者服马有二一马有一轭轭者厄马领不得出云两厄之间则当辀颈之处费力之所者也云兵车乘车衡围一尺三寸五分寸之一者田车之衡更无别文亦应与兵车乘车同郑特言此二者都无正文且据尊者而言其田车之衡任亦当同也衡长六尺六寸五尺得一尺又以尺五寸得三寸又以一寸者为五分得一分故云衡围一尺三寸五分寸之一也五分其轸间以其一为之轴围疏注轴围至相应释曰上舆人云轮崇车广衡长参如一则轸间即舆广舆衡长俱六尺六寸以六尺六寸五分取一与衡任同故轴围亦一尺三寸五分寸之一与衡任相应也十分其辀之长以其一为之当兔之围疏注辀当至相应释曰当兔谓舆下当横轴之处亦通计辀之轨前及隧总计一丈四尺四寸十分取一故辀之伏兔之处粗细之围有一尺四寸五分寸之二与相应也参分其兔围去一以为颈围疏注颈前至之九释曰衡在辀颈之下其颈于前向下持制衡鬲之辅故云颈前持衡辕者也云围九寸十五分寸之九者以前当兔围有一尺四寸五分寸二今以一尺二寸三分之去四寸得八寸又以一寸者分为十五分二寸为三十分又以五分寸二者为六分并三十分为三十六分三十分去十分得二十分六分者去二分得四分总得二十四分以十五分为一寸仍有九分在添前八寸总九寸十五分寸之九也五分其颈围去一以为踵围疏注踵后至十一释曰辀后承轸之处似人之足跗在后名为踵故名承轸处为踵也还以上注九寸十五分寸之九计之取五寸去一寸得四寸仍有四寸九分在一寸为七十五分四寸为三百分又以十五分寸之九者转为四十五分三百分五分去一去六十分得二百四十分四十五分者五九四十五为五分分得九分去一九得三十六分并前总二百七十六分还以七十五分约寸取二百二十五分为三寸添前四寸为七寸余有五十一是以郑云围七寸七十五分寸之五十一也凡揉辀欲其孙而无弧深疏注孙顺至其力释曰言揉者以火揉使曲也欲其孙者欲使顺理揉之云无弧深者无得如弓之深弓之深大曲也玄谓弧木弓也者见于三仓六弓皆是角反张者也易云弦木为弓是木弓也云凡弓引之中参中参深之极也者弓之下制六尺引之引之三尺是中参深之极也云如二可也者六尺引二尺若然九尺得三尺则是弓一尺得三寸三分寸之一辀轨以前十尺国马之辀深四尺七寸与二不相当者通计一丈四尺四寸并舆下数之故得二也二者辀总长丈四尺四寸且取丈二尺得四尺余二尺四寸复得八寸总为四尺八寸是国马之辀犹不满二之数也言二举大而言今夫大车之辕挚其登又难既克其登其覆车也必易此无故唯辕直且无桡也疏今夫至桡也释曰攻木之工有七轮人舆人造四马车自上以来所陈者是也车人造大车柏车羊车是驾牛车自在下车人今于此说大车者但辀人造辀主为四马车辕因说驾牛者亦须曲桡之意是以下文云是故辀欲颀典已下还说四马之辕也此一经说牛车辕不桡之意注大车至能也释曰知大车牛车也者车人大车柏车皆牛车又下文云缢其牛故知牛车也是故大车平地既节轩挚之任及其登阤不伏其辕必缢其牛此无故唯辕直且无桡也故登阤者倍任者也犹能以登及其下阤也不援其邸必緧其牛后此无故唯辕直且无桡也疏注倍任至鱼字释曰云故书緧作叟先郑云叟读为緧关东谓纣为緧者按方言本纣自关而东韩郑汝颍而东谓之为纟秋或谓之为曲纶自关而西为纣云叟鱼字者破故书为叟也字犹名也既叟是鱼名明不从故书也是故辀欲颀典疏注颀典至此也释曰此已下还说四马车辕也先郑云四马之辕率一尺所一缚者此即诗五楘梁辀一也辀深则折浅则负疏注揉之至负之释曰揉之大深则如上弧深云马倚之则折也者马不倚深亦不折故以马倚之乃折云揉之浅则马善负之者辀直似在马背负之相似故善负之本或作若负皆合义不须改也辀注则利准利准则久和则安疏注故书至则安释曰依后郑读当云辀注则利也准则久也和则安也利准不重读先郑依故书准为水解之后郑不从者辀辕之上纵不为雨注水无停处故不从也后郑云辀之揉者形如注星则利也者此无正文亦是后郑以意解之辀之谓形势似天上注星车之利也云准则久者准平也亦水之类故以准为平解之云辀之在舆下者平如准者辀平舆亦平平则稳故得长久也云和则安注与准者和人乘之则安者注谓辕曲中以前准谓在舆下前后曲直调和则人乘之安稳安知据人者见下文云终日驰聘左不倦又云终岁御衣衽不敝是安据人可知也辀欲弧而折经而无绝疏注揉辀至理也释曰云辀欲弧而无折者按上文云孙而无弧深此云欲弧而无折者此欲得如弧无使折无使折则不弧深亦一也此云经而无绝即上文欲其孙亦一也故郑云经亦谓顺理也进则与马谋退则与人谋疏注言进至退时释曰车是无情之物人马则有情有情乃有谋今言车与人马谋者若下文犹能一取皆是喻其利也故郑云言进退之易与人马之意相应云马行主于进人则有当退时者马之进退由人纵止恐策及之惟知其进故云马行主于进人则有当退时去住自由路远则倦故当有退时终日驰骋左不楗疏注杜子至在左释曰子春意据军将乘车之法将在中故御者在左楗为蹇涩解之四马六辔在御之手而不在中央而在于左故云左面不便马苦蹇辀调善则马不蹇也云书楗或作券玄谓今倦字也以为寻常在国乘车之法尊在左御者中央故取上文和安解之言辀和而久驰骋载在左者不罢倦尊者在左者曲礼云乘君之乘车不敢旷左左必式注云君存恶空其位是尊者在左也行数千里马不契需疏注郑司至道里释曰云先郑云契读为爰契我龟之契者诗之文也需读为畏需之需谓从易需卦之需终岁御衣衽不敝疏注衽谓裳也释曰礼记深衣续衽钩边者据在旁属带处至于问丧云扱上衽及曲礼云苞屦扱衽不入公门此皆据深衣十二幅要间之裳皆是衽故此注云衽谓裳也此唯辀之和也疏注和则至而下释曰总结上进则与马谋已下四经四者皆由辀和劝登马力马力既竭辀犹能一取焉良辀环灂自伏兔不至轨七寸轨中有灂谓之国辀疏注伏兔至如环释曰经云自伏兔不至凡七寸者是从内向外之言更云凡中有灂者灂谓漆则七寸外凡内乃有灂云伏兔至凡盖如式深者伏兔衔车轴在舆下短不至凡凡即舆下三面材是也无伏兔处去轨远近无文以意斟酌经云自伏兔不至凡七寸明七寸之外更有寸数故郑云伏兔至凡盖如式深也即引兵车乘车式深一尺四寸三分寸之二为证此数即上云隧四寸三分一在外以揉其式是也若然自伏兔至凡亦一尺四寸三分寸之二如是辀辕之深入式下半一尺四寸三分寸二有七寸三分寸一直言半有灂者据七寸不言三分寸之一举全数而言也言用力均者则灂远者用力均谓凡前十尺并入式下曲直皆用力则漆入式下七寸是灂远也郑读灂酒之灂者读从士冠礼若不体灂用酒之灂也云环灂谓漆沂鄂如环者指谓漆之文理也轸之方也以象地也盖之圜也以象天也轮辐三十以象日月也盖弓二十有八以象星也疏轸之至星也释曰此言总结上车及盖取象之意云轸之方也以象地也者据舆方而言不言舆言轸者轸是舆之本故举以言之云盖之圜也以象天也者即上舆人所造者也云以象星者星则二十八宿一面有七角亢之等是也若据日月合会于其处则名宿亦名辰亦名次亦名房也若不据会宿即指星体而言星也注轮象至合宿释曰云轮象日月者以其运行也日月三十日而合宿者轮乃运行之物至于日则一日行一度一年一周天月行十三度十九分度之七一月一周天又行一辰遂及日而合宿是日月亦是运行之物故以轮象之也龙旂九斿以象大火也疏注交龙至九星释曰自此以下为上造车车上皆建旌旂故因说旌旗之义也然此已下九斿七斿六斿四斿之旌旗皆谓天子自建非谓臣下知者以此九七六四不与臣下命相当故也若臣下则皆依命数然天子以十二为节而今建九斿七斿六斿四斿者盖谓上得兼下也云交龙为旂诸侯之所建也者皆司常文此既非臣下所建而郑引司常者盖取彼交龙以释此旂因言诸侯亦建旂非谓此经论诸侯事云大火苍龙宿之心者书大传云夏大火中可种黍菽及春秋火出皆此大火一也东方木色苍东方七宿画为龙故曰苍龙日月季秋会于此星则曰宿角亢氐房心尾箕次比言之则曰心故云大火苍龙宿之心也云其属有尾尾九星者是九斿所象也言九斿若此正谓天子龙旂其上公亦九斿若侯伯则七斿子男则五斿大行人所云者是也鸟七斿以象鹑火也疏注鸟隼至七星释曰云鸟隼为州里之所建司常职文州长中大夫四命里宰下士一命皆不得建此七斿之言州里建者亦取彼成文以释非谓州里得建七斿也云鹑火朱鸟宿之柳其属有星星七星者南方七宿画为鹑画为鸟火色朱日月六月会于柳故云宿之柳也云其属有星星七星者月令云旦七星中是也不指七星言柳乃云其属有星者当鹑火三星柳为首故先举其首后言其属也若然上心与尾别辰心非尾之首亦举心后言其属尾者心为大辰虽非本辰亦为其首也熊旗六斿以象伐也疏注熊虎至六星释曰云熊虎为旗师都之所建者亦司常职云伐属白虎宿与参连体而六星者西方七宿画为虎金色白孟夏日月会则日宿参伐六星为上下是连体也师都乡遂大夫也乡大夫虽是六命即得建六斿遂大夫是中大夫四命即不得建六斿此亦谓天子所建也龟蛇四斿以象营室也疏注龟蛇至四星释曰龟蛇为县鄙之所建者亦司常职文县正虽是下大夫四命鄙师上士三命即不得建四斿此亦谓天子自建也云营室玄武宿者玄武龟也有甲能御捍故曰武水色玄孟春日月会故曰宿云与东壁连体而四星者营室是北方七宿室在东壁在西西壁而言东壁者据十月在南方壁在东故云东壁也此星一名室壁一名营室一名水春秋云水昏正而栽是也一名定定之方中是也弧旌枉矢以象弧也疏注觐礼至画之释曰云弧旌者弧弓也旌旗有弓所以张纟参幅故曰弧旌也云枉矢者就旌旗张纟参弓上亦画枉矢于上云以象弧也者象天上弧星弧星则矢星也引觐礼侯氏载弧韣而云旌旗之属皆有弧者按司常云全羽为旞析羽为旌则无縿幅可张而云旌旗之属皆弧者此二者无弧而云之属者举众而言谓若司常注云九旗之帛皆用绛亦举众而言也云有衣谓之韣者韣韬也以衣韬其弓谓之弓韬月令带以弓韣是也云又为设矢象弧星有矢也者天上弧星有枉矢即引孝经纬枉矢者蛇行有毛目此云枉矢盖画之知画之者以其弓所以张幅幅非弦不可着矢以画于縿上也按孝经援神契云枉矢所以射慝谋轻考异邮曰枉矢状如流星蛇行有毛目天文志曰枉矢类大流星蛇行而苍黑长数尺攻金之工筑氏执下齐冶氏执上齐凫氏为声氏为量段氏为镈器桃氏为刃疏攻金至为刃释曰此经与下为目云筑氏执下齐冶氏执上齐者据下文六等言之四分已上为上齐三分已下为下齐筑氏为削在二分中上仍有三分大刃之等亦是下齐若然筑氏于下齐三等之内于此举中言之凫氏为声按凫氏为钟此言声者钟类非一故言声以包之故注云声钟錞于之属桃氏为刃按下文桃氏为剑此言刃变言之者亦是剑类非一故注云刃大刃刀剑之属也注多钖至之属释曰云多钖为下齐者据下文参分其金而钖居其一谓之大刃之齐云削杀矢者即下文云五分其金而钖居二谓之削杀矢之齐是也云鉴燧也者即下文金钖半谓之鉴燧之齐是也云少钖为上齐钟鼎斧斤戈戟也者即下文四分其金而钖居一谓之戈戟之齐已上皆是上齐若然凫氏入上齐桃氏入下齐其氏为量段氏为镈器亦当入上齐中云量豆区鬴也者左氏传晏子云齐旧四量豆区釜钟四升为豆四豆为区各自其四以登于釜釜十则钟云镈器田器钱镈之属者诗云痔乃钱镈注云钱铫钱鎒是也云刃大刃刀剑之属者桃氏为剑及刀皆大刃也金有六齐六分其金而钖居一谓之钟鼎之齐五分其金而钖居一谓之斧斤之齐四分其金而钖居一谓之戈戟之齐参分其金而钖居一谓之大刃之齐五分其金而钖居二谓之削杀矢之齐金钖半谓之鉴燧之齐疏金有至之齐释曰上文筑氏执下齐冶氏执上齐今于此文戈戟之齐在四分其金而钖居一之中则此已上六分其金与五分其金在上齐中参分其金已下为下齐中可知其斧斤在上齐上齐中惟有冶氏造戈戟则斧斤亦当冶氏为之矣注鉴燧至明也释曰云取水火于日月之器也者司恒氏职文云凡金多钖则刃白且明也者据大刃已下削杀矢等鉴燧入且明之内筑氏为削长尺博寸合六而成规疏筑氏至成规释曰郑云今之书刃者汉时蔡伦造纸蒙恬造笔古者未有纸笔则以削刻字至汉虽有纸笔仍有书刃是古之遗法也若然则经削反张为之若弓之反张以合九合七合五成规也此书刀亦然马氏诸家等亦为偃曲却刃也欲新而无穷敝尽而无恶冶氏为杀矢刃长寸围寸铤十之重三垸疏注杀矢至为丸释曰云杀矢与戈戟异齐而同其工者按上文戟在上齐内杀矢在下齐中是异齐今此同工不可也云似补脱误在此也者按下矢人自造八矢杀矢彼已有此亦有是彼脱漏有人于彼补脱讫更有人补于此是误在此也云杀矢用诸田猎之矢也者司弓矢职文先郑直云垸量名读为丸者其垸是称两之名非斛量之号又读为丸未知欲取何义后郑引之在下者以其垸之度量其名未闻无以破之故引之在下也戈广二寸内倍之胡三之援四之疏戈广至四之释曰戈广二寸者据胡宽狭云内倍之者据胡下柄入处之长胡三之据胡之长援四之据最上刺刃之长也注戈今至其孑释曰据此上下文戈与戟别而郑云戈今句孑戟戈戟共为一者据汉法而言汉时见胡撗之句孑戟云或谓之鸡鸣者以其胡似鸡鸣故也云或谓之拥颈者以其胡曲故谓之拥颈有此数名也云内谓胡以内接柲者即柄也已倨则不入已句则不决长内则折前短内则不疾疏已倨至不疾释曰此经论戈之所用主于胡故此经言胡之四疾之事注戈句至不疾释曰云戈句兵也者下文庐人云句兵欲无弹郑注云句兵戈戟属是戈为句兵以其有胡孑故为句兵也云主于胡也者以胡为主言此者欲见此经戈不说援专言胡之意也此经已皆为大也已倨谓胡头大舒故云胡微直而邪多也已句谓胡曲多者谓胡大横也云以啄人则创不决者横则拥不削物故创不决也云胡之曲直锋本必横而取圜于磬折者胡孑横捷微邪向上不倨不句似磬之折杀也云前谓援也者以其援在上故云前云内长则援短者按上文内倍之四寸援曲之八寸并有定数若胡内长则胡向上侵援援无八寸故云内长则援短援短则曲于磬折曲于磬折者由胡向上近援胡头低胡头低则胡曲于磬折也胡既与援相近故援共胡并钩并钩则援折故云折前也云内短则援长者胡内本四寸今胡近下为之胡下无四寸故胡上援则长逾八寸矣故云内短则援长也云援长则倨于磬折者以其由胡近下安之则头舒头舒则倨于磬折也以头舒故引之不疾是故倨句外博疏注博广至似此释曰此经为除上四疾而生此文故云是故谓起上义也云倨之外胡之里也句之外胡之表者倨谓胡上句谓胡下倨与句皆有外广故云倨之外胡之里谓胡下近本增使广句之外胡之表谓于胡上近本增之使广若然则胡本上下俱宽自然合于磬折无上四疾而便用矣云俗谓之曼胡似此者由胡外广而本宽曼胡然俗唿为曼胡似此经所云者也按庄公四年左氏传楚武王荆尸授师孑焉以伐随注云孑句孑凡戟而无刃秦晋之间谓之孑或谓之鏕吴扬之间谓之伐东齐秦晋之间其大者谓之曼胡其曲者谓之句孑曼胡重三锊疏注郑司至四两释曰先郑读锊为刷取音同后郑引许叔重说文解字云锊锾也者尚书吕刑有墨罚疑赦其罚百锾及大辟千锾许氏以此锊与尚书锾为一云今东莱称或以大半两为钧十钧为环环重六两大半两锾锊似同矣者锊锾轻重无文故王肃之徒皆以六两为锾是以郑引许氏及东莱称为证也云大半两为钧者凡数言大者皆二分之二为大三分之一为少以一两二十四铢十六铢为大半两也云十钧为锾者锾则百六十铢二十四铢为两用百四十四铢为六两余十六铢为大半两是铢有六两大半两也云锾锊似同矣者此从许君之说戟广寸有半寸内三之胡四之援五之倨句中矩与刺重三锊疏注戟今至折与释曰郑知此戟三锋者见此经言援言胡又言刺又按上文戈广二寸援及接秘长一尺二寸胡长六寸重三锊此戟广寸半援及接柲亦长尺二寸胡长六寸狭于戈半寸亦重三锊明知刺与援别为三锋矣云三锋者胡直中矩言正方也者经云倨句中矩郑云胡中矩则倨句不中矩谓援为磬折故为倨句也先郑云刺谓援也后郑不从者经上言援及胡下别言刺明刺与援别若不三锋轻于戈不得同重三锊也玄谓刺者着柲直前如鐏者也者谓于援胡之横上中使出者也但长短无文盖与胡同六寸乃可充三锊之数也云戟横胡贯之者胡六寸横贯三寸直下三寸云胡中矩则援之外句磬折与者援七寸半亦以三寸为横稍举之使不中矩以四寸半者向上为磬折磨折向外故云外句言与者以经直言倨句中矩郑以意分中矩于胡似倨句于援上为磬折故云与以疑之也若然读经倨句上属必知三锋胡向下者三锋皆向上者无用故庐人注句兵戈戟属也桃氏为剑腊广二寸有半寸疏注腊谓两刃释曰此剑两刃与今同短则与今异言两刃者两面各有刃也两从半之疏注郑司至趋锷释曰谓剑刃两面杀趋锷锷即锋两厢俱然故云两也以其腊广为之茎围长倍之疏注郑司至五寸释曰二郑意剑夹是柄茎又在夹中即剑镡是也倍上腊二寸半故五寸也中其茎设其后疏注郑司至易制释曰先郑云穿之谓穿剑夹内茎于中故云中其茎后郑意设训为大故易系辞云益长裕而不设郑注云设大也周礼考工曰中其茎设其后故云从中以郄稍大之后大则于把易制也参分其腊广去一以为首广而围之疏注首围至之二释曰此首广谓剑把接刃处之径也腊广二寸半参分去一二寸以一寸为六分二寸为十二分半寸为三分添十二为十五分三分去一得十分取六分为一寸余四分名为六分寸之四六分寸之四即三分寸之二故云一寸三分寸二也而围之者正谓圜之故庐人皆以围为圜之也身长五其茎长重九锊谓之上制上士服之身长四其茎长重七锊谓之中制中士服之身长三其茎长重五锊谓之下制下士服之疏注上制至说剑释曰知上制长三尺者以其言五其茎长上文长倍之茎长五寸五其茎长二尺五寸并茎五寸为三尺也已下皆如此计之可知重三斤十二两者以其言九锊锊别六两大半两六九五十四为五十四两九锊皆有大半两锊别有十六铢为百四十四铢二十四铢为一两总为六两添前五十四为六十两十六两为一斤取四十八两为三斤余十二两故云重三斤十二两已外皆如此计之亦可知也云此今之匕首也者汉时名此小剑为匕首也云人各以形貌大小带之解经上士中士下士非谓三命为上士之属宜以据形长者为上次者为中短者为下士云此士谓国勇力之士能用五兵者也者此司右文彼不言勇力之士用剑而言勇力士者以乐记说剑之事知之故引之为证也武王克商在军皆韦弁韦弁兵服克商还皆裨冕裨冕则五冕各以尊卑服之而助祭于明堂虎贲之士即勇力之士者也凫氏为钟两栾谓之铣疏注故书至两角释曰栾铣一物俱谓钟两角古之乐器应律之钟状如今之铃不圜故有两角也铣间谓之于于上谓之鼓鼓上谓之钲钲上谓之舞疏注此四至击处释曰云此四名为钟体对下角衡非钟体也以于为袪者以钟唇厚褰袪然故谓之袪也舞上谓之甬甬上谓之衡钟县谓之旋旋虫谓之干疏注旋属至辟邪释曰后郑举汉法钟旋之上以铜篆作蹲熊及盘龙辟邪辟邪亦兽名古法亦当然也钟带谓之篆篆间谓之枚枚谓之景疏注带所至十六释曰云带所以介其名也者介间也言四处则中二通上下畔为四处也举汉法一带有九古法亦当然种有两面面皆三十六也于上之攠谓之隧疏注攠所至夫隧释曰有二名者攠据所击之处靡弊若礼记云国家靡弊窐是也隧者据生光如言故引司垣氏夫隧彼隧若镜亦生光窐而生光者本造钟之时即窐于后生光十分其铣去二以为钲以其钲为之铣间去二分以为之鼓间以其鼓间为之舞脩去二分以为舞广疏十分至舞广释曰此钟从鼓钲舞三处上下为十六口径十而言故郑云此钟口寸者其长十六云钟之大数以律为度广长与圜径假设之耳者按周语云景王将铸无射问律于伶州鸠对曰律所以立均出度古之神瞽考中声而量量以制度律均钟韦昭云均平也度律吕之长短以平其钟和其声也据此义假令黄钟之律长九寸以律计身倍半为钟倍九寸为尺八寸又取半得四寸半通二尺二寸半以为钟余律亦如是其以律为广长与圜径也此口径十上下十六者假设之取其铸之形则各随钟之制为长短大小者此即度律均钟也凡言间者亦为从篆以介之即所图者是也云钲间亦当六此经不言钲间故郑言之以其鼓间六舞间四钲间方六可知经不言者可知故也今时或无钲间者见此经无钲间故也以其钲之长为之甬长疏注并衡数也释曰知并衡数以其衡不言其长又以钲长六为甬长大长不类故并衡数也以其甬长为之围参分其围去一以为衡围疏注衡居甬上又小释曰以自两栾已上至甬皆下宽上狭衡又在甬上故宜小于甬一分故三分去一为衡也参分其甬长二在上一在下以设其旋疏注令衡至其正释曰上文惟以其钲之长为甬长并衡数则未知衡与甬长短之定故云令衡居一分假令三分甬居二衡居一一则于甬中央下有一分上通衡有二分故云令衡居一分则参分旋亦二在上一在下以旋当甬之中央是其正正谓上有二分下有一分也薄厚之所震动清浊之所由出侈弇之所由兴有说疏注说犹至为侈释曰此钟薄厚之所震动由钟体薄厚出声震动有石有播也云浊之所由出者清浊据声亦由钟之厚薄云侈弇之所由兴者由钟口侈弇所兴之声亦有柞有郁按典同病钟有十等此但言薄厚侈弇者典同具陈于此略言其意言有意者即下云已厚已薄不得所之意是也钟已厚则石疏注大厚至不发释曰典同亦云厚声石已薄则播疏注大薄则声散释曰典同云薄声甄郑云甄犹掉也与此声播亦一也以声散则掉也侈则柞疏注柞读至外也释曰典同注云侈则声迫筰出去疾此声大外亦一也弇则郁疏注声不舒扬释曰典同注云声郁勃不出与此注不舒扬亦一也长甬则震疏注钟掉则声不正释曰典同云薄声甄甄犹掉也谓声掉者据钟形薄则声掉此不据钟体据甬长县之不得所则钟掉故声不正也是故大钟十分其鼓间以其一为之厚小钟十分其钲间以其一为之厚疏注言若至外一释曰云鼓钲之间同方六者据上圜可知言今宜异者此钟有大小不同明厚薄宜异不得同取六也云又十分之一犹大厚皆非也若言鼓外钲外则近之者郑不敢正言是故云近之云鼓外二钲外一者据上所图鼓外有铣间乃铣外有二间钲外唯一间就外中十分之一为钟厚可也钟大而短则其声疾而短闻疏钟大至短闻释曰此二者于乐器中所系纵声舒而闻远亦不可是以乐记云止如藁木不欲闻远之验也故郑云深则安安难息也为遂六分其厚以其一为之深而圜之疏为遂至圜之释曰此遂谓所击之处初铸作之时即已深而圜以拟击也氏为量改煎金钖则不耗疏注消湅至大器释曰言改煎金钖者如重煎谓之改煎也不耗耗减也故郑云消湅之精不复减也玄谓量当与钟鼎同齐工异者大器者按上文云凫氏为磬氏为量六等之中云六分其金而钖居其一谓之钟鼎之齐是上齐中不言氏为量在上齐中郑以凫氏为钟钟鼎在上齐之中氏为量量是钟类故知亦在上齐之中矣故云量当与钟鼎同齐也云工异者凫氏为钟不使岛氏兼造量器大虽同齐使别工为之不秏然后权之疏注权谓至必齐释曰云称分之也者谓称金多少分之以拟铸器也云虽异法用金必齐者法谓模假令为两个鬴即为两个模是异法用金必齐者器之用金多少必须齐均也权之然后准之疏注准故至大小释曰子春从故书为水谓以水齐器后郑不从者此金仍未铸器何得已有器以盛水也后郑以准为平前经已称知轻重然后更击锻金令平正之齐其金之大小也准之然后量之疏注铸之至之量释曰此量谓既准讫量金汁以入模中铸作之时也言量读如量人之量者夏官量人直以量地远近及物多少此量是量金少多之事故读从之也量之以为鬴深尺内方尺而圜其外其实一鬴疏注以其至之唇释曰言量之以为鬴者谓量金汁入模以为六斗四升之鬴云深尺内方尺者此据模之形状云圜其外者谓向下方尺者鬴之形向上谓之外绕口圜之又厚之以为唇云其实一鬴受六斗四升也云以其容为之名也者此量器受六斗四升曰釜因名此器为鬴故云以其容为之名也云四升曰豆已下至则钟左氏传昭三年齐晏子辞连引豆区釜钟者以其四者皆量器之名也云方尺积千寸者云方尺者上下及旁径为方尺纵横皆十破一寸一截一截得方寸之方百十截则得千寸也又云于今粟米法者筭术有筭粟为米之法故云粟米法也筭法方一尺深尺六寸二分容一石如前以纵横十截破之一方有十六寸二分容一升百六十二寸容一斗千六百二十寸容一石今计六斗四升为釜以百六十二寸受一斗六斗各百为六百六斗各六十六六三十六又用三百六十六斗又各二寸二六十二又用十二寸总用九百七十二寸为六斗于千寸之内仍有二十八寸在于六斗四升曰鬴又少四升未计入今二十八寸取十六寸二分为一升添前为六斗一升余有十一寸八分又取一升分为八十一分以十六寸二分一寸当五分十寸当五十分又有六寸五六三十又当三十分添前为八十分是十六寸当八十也仍有十分寸之二当一分都并十六寸二分当八十一分如是十一寸八分于八十一分当五十九更得八十一分升之二十二分始得一升添前为六斗二升复得二升乃满六斗四升为鬴也其臋一寸其实一豆疏其臋至一豆释曰此谓鬴之底着地者故子春云覆之其底深一寸也其耳三寸其实一升疏其耳至一升释曰此鬴之耳在旁可举谓人以手指举之处云实一升臋亦谓覆之所受也重一钧疏注重三十斤释曰此据律历志三十斤曰钧百二十斤曰石其声中黄钟之宫疏注应律之首释曰十二辰各有律十二律以黄钟为初九故击鬴器之时其声中黄钟之宫也不直言中黄钟之声而云之宫者十二辰其变声辰各有五声则子上有宫商角征羽五声具今之所中者中其宫声不中商角之等故以宫言之也概而不税疏注郑司至租税释曰按郑志赵商问氏为量概而不税廛人职有税何答曰官量不税若然此官量镇在市司所以勘当诸廛之量器以取平非是寻常所用故不税彼廛人所税在肆常用者也其铭曰时文思索允臻其极疏其铭至其极释曰自此至维则是鬴器之上铭文注铭刻至之中释曰云刻之者正谓在模上刻之非谓在器乃刻今之钟鼎为文亦尔嘉量既成以观四国永启厥后兹器维则凡铸金之状疏凡铸金之状释曰此文与下为目自金与钖已下氏铸治所候烟气以知生孰之节金与钖黑浊之气竭黄白次之黄白之气竭青白次之青白之气竭青气次之然后可铸也段氏函人为甲犀甲七属兕甲六属合甲五属疏注属读至为甲释曰云属读如灌注之注者义取注着之意也云上旅下旅札续之数也者谓上旅之中及下旅之中皆有札续一叶为一札上旅之中续札七节六节五节下旅之中亦有此节故云札续之数也云坚者札长者则五属者以其坚寿年多即下经三百年者也犀甲寿百年兕甲寿二百年合甲寿三百年凡为甲必先为容疏注服者至象式释曰凡造衣甲须称形大小长短而为之故为人之形容乃制革也然后制革疏注裁制札之广袤释曰上旅七节六节节数已定更观人之形容长大则札长广短小则札短狭故云裁制札之广袤广即据横而言袤即据上下而说也权其上旅与其下旅而重若一疏权其至若一释曰谓札叶为旅者以札众多故言旅旅即众也先郑云上旅腰以上谓衣也下旅腰以下谓裳也故春秋传曰弃其甲裳者也以其长为之围疏注围谓札要广厚释曰此据一札之上先量上下之长乃以长中央围之一匝如此则长短广狭相称也凡甲锻不挚则不坚已敝则桡疏注郑司至言致释曰先郑以挚为质后郑不从者质即革之别名非生孰之称故后郑为致致谓孰之至极凡察革之道视其钻空欲其惌也疏注郑司至之宛释曰先郑云惌小孔貌者革恶则孔大革善则孔小验今亦然读如宛彼北林之宛者以音读之视其里欲其易也视其朕欲其直也櫜之欲其约也疏櫜之欲其约也释曰先郑引春秋者按昭元年左氏传郑公孙黑与子南争徐吾犯之妹适子南氏子晳怒既而櫜甲而见子南欲杀之彼以衣里着甲谓之櫜与此别引之者彼以衣藏甲为櫜此亦以甲衣藏甲为櫜藏甲为櫜相似故引以为证也举而视之欲其丰也疏举而至丰也释曰此文与上经相对举之正谓于櫜中取而举之衣之欲其无齘也疏注郑司至齿齘释曰人之齿齘前却不齐札叶参差与齿齘相似故以齘为喻视其钻空而惌则革坚也视其里而易则材更也视其朕而直则制善也櫜之而约则周也举之而丰则明也衣之无齘则变也疏视其至变也释曰此文历序上文于此总结之也鲍人之事疏鲍人之事释曰此文与下经为总目先郑取苍颉篇从故书为鞄字者鲍乃从鱼此官治皮宜从革故玄引先郑于此取从革旁之义望而视之欲其荼白也疏望而至白也释曰此官主革不主韦韦目韦氏为之郑云韦革者夹句而言耳荼即茅莠也进而握之欲其柔而滑也卷而抟之欲其无迆也疏注郑司至不𩏣释曰先郑云可卷而怀之𩏣论语文云抟读为缚一如瑱之缚者按昭二十六年左氏传云以币锦二两缚一如瑱视其着欲其浅也察其线欲其藏也革欲其荼白而疾澣之则坚欲其柔滑而腛脂之则需疏注郑司至柔需释曰先郑据诗云既沾既渥生我百谷引而信之欲其直也信之而直则取材正也信之而枉则是一方缓一方急也若苟一方缓一方急则及其用之也必自其急者先裂若苟自急者先裂则是以博为戋也疏注郑司至之戋释曰先郑读戋为翦者翦亦是狭少之意后郑转戋为浅者从小戎诗小戎浅收之俴读为羊猪戋者义亦同按彼小戎诗俴者浅也谓车深四尺四寸其车广六尺六寸是广深不得是一方缓一方急以博为浅以广为狭之喻卷而抟之不迆则厚薄序也视其着而浅则革信也察其线而藏则虽敝不甐疏注磨而不磷释曰先郑云邻读为磨而不磷之磷者论语孔子辞韗人为皋陶疏注郑司至从革释曰先郑知皋陶鼓木者以上言为皋陶下即云长六尺有六寸鼓木之事明皋陶即是长六尺六寸者故知也玄谓者以皋陶名官者依先郑从为鼓木还以为人之官是皋陶官名也即陶字从革若然后郑为人为皋陶不取韗字为官名长六尺有六寸左右端广六寸中尺厚三寸疏注版中至有腹释曰先郑以经论鼓木一判更不言版数多少而知得有腹者以版两端广六寸中广一尺自然有腹可知穹者三之一疏注郑司至十版释曰先郑云穹读为志无空邪之空者无所指斥故后郑读从穹苍之穹也先郑云穹隆者居鼓三之一也者言犹未足故后郑增成玄谓穹读如穹苍之穹者谓从诗云以念穹苍者也云穹隆者下至合二十版此郑所言皆从二十版计之乃得面四尺及穹之尺数经既不言版数知二十版者此以上下相约可知何者此鼓言版之宽狭不言面之尺数下经二鼓皆言鼓四尺不言版之宽狭明皆有鼓四尺乃鼓版之广狭也若然下二鼓皆云鼓四尺明此鼓亦四尺据面而言若然鼓木两头广六寸面有四尺二十版二六十二长丈二尺围三径一是一丈二尺得面径四尺矣以此面四尺穹隆加三之一三尺加一尺其一尺者居九寸加三寸其一寸者为三分取一分并之得一尺三寸三分寸之一也此据一厢而言倍之为二尺六寸三分寸之二乃加鼓面四尺总为六尺六寸三分寸之二也上三正疏注郑司至金奏释曰先郑据经云三正解之亦得合义但不定尺寸之数虽言三平恐平中有长短故后郑增成之云三当读为参正直也参直者穹上一直两端又直各居二尺二寸是三处尺数等是为参直也云不弧曲也者下皋鼓倨句磬折即弧曲不参直故引证此为与彼异也云此鼓两面者下经二鼓言四尺之面此经不言四尺之面故言之对发祭祀三鼓四面已下云以六鼓差之者鼓人雷鼓祀天灵鼓祭地路鼓享鬼下二鼓据鼓人贲鼓鼓军事皋鼓鼓役事惟此鼓经不言其名五鼓已配讫惟有晋鼓当此鼓可知故引贾侍中云晋鼓大而短近晋鼓也此后郑所解也云晋鼓鼓金奏者鼓人文也鼓长八尺鼓四尺中围加三之一谓之鼖鼓疏注中围至四尺释曰云鼓四尺鼖者谓鼓面也云中围加三之一鼖者谓将中央围加于面之围三分之一也云面四尺其围十二尺加以三分一四尺者添四面围丈二尺为十六尺然后径之十五尺径五尺余一尺取九寸径三寸取余一寸者破为三分得一分总径五尺三寸三分寸一此言中围加三之一与上穹三之一者异彼林一相之穹加面三之一故两相加二尺六寸三分寸二此则于面四尺总加三分之一则总一尺三寸三分寸一若然此穹隆少校晋鼓一尺三寸三分寸之一也与彼穹隆异也今此版亦合二十版者此经云鼓四尺若不二十版亦不合此数也则版穹六寸三分寸二者此亦据一相而言云大鼓谓之鼖者鼖训为大对晋鼓长六尺六寸而言若对下文皋鼓长丈二尺则彼又大矣云鼖鼓鼓军事者鼓人文为皋鼓长寻有四尺鼓四尺倨句磬折疏注以皋至为异释曰云以皋鼓鼓役事者鼓人文磬折中曲之不参正也者磬折者粗处近上故不得参正也凡冒鼓必以启蛰之日疏注启蛰至以革释曰云启蛰孟春之中也者正月立春节启蛰中故云中也云蛰虫始闻雷声而动者蛰虫启户由闻雷声是鼓所取象故以此时冒之按月令仲秋云雷乃始收注雷乃收声在地中动内物则此云孟春始闻雷声而动者亦谓末出地时故蛰虫闻之而动至二月即雷乃发声出地蛰虫启户而出故月令仲春云日夜分雷乃发声蛰虫咸动启户而出是也良鼓瑕如积环疏注革调急也释曰瑕与环皆谓漆之文理谓革调急故然若急而不调则不得然也鼓大而短则其声疾而短闻鼓小而长则其声舒而远闻疏鼓大至远闻释曰此乃鼓之病大小得所如上三者所为则无此病韦氏裘氏画缋之事杂五色东方谓之青南方谓之赤西方谓之白北方谓之黑天谓之玄地谓之黄青与白相次也赤与黑相次也玄与黄相次也疏画缋至次也释曰此一经言次次画于衣之事画缋并言者言画是总语以其缋绣皆须画之言缋则据对方而言自东方已下是也自言东方谓之青至谓之黄六者先举六方有六色之事但天玄与北方黑二者大同小异何者玄黑虽是其一言天止得谓之玄天不得言黑天若据北方而言玄黑俱得称之是以北方云玄武宿也青与白相次已下论缋于衣为对方之法也注此言至为衣释曰郑云画缋六色所象者解经地谓之黄已上文云及布采之第次者解经青与白已下文云缋以为衣者案虞书云予欲观古人之象日月星辰山龙华虫作缋是据衣如言缋故郑云缋以为衣也青与赤谓之文赤与白谓之章白与黑谓之黼黑与青谓之黻五采备谓之绣疏注此言刺绣采所用绣以为裳释曰此一经皆北方为绣次凡绣亦须画乃刺之故画绣二工共其职也云绣以为裳者案虞书云宗彝藻火粉米黼黻絺绣郑云絺紩也谓刺绣于裳故郑云刺以为裳也衣在上阳阳主轻浮故画之裳在下阴阴主沉重故刺之也土以黄其象方天时变疏士以黄其至时变释曰此乃六色之外别增此天地二物于衣故于下特言之也注古人至时色释曰郑云古人之象无天地也者此据虞书日月以下不言天地云为此记者见时有之耳者古人既无天地若记者不见时君画于衣记人何因辄记之为经典也子家驹曰天子僭天意亦是也者按公羊传云昭公谓子家驹云李氏僭于公室久矣吾欲杀之何如子家驹曰天子僭天诸侯僭天子彼云僭天者未知僭天何事要在古人衣服之外别加此天地之意亦是僭天故云意亦是也先郑云天时变谓画天随四时色者天逐四时而化育四时有四色今画天之时天无形体当画四时之色以象天地若然画土当以象地色也火以圜疏注郑司至在裳释曰先郑云为圜形似火也后郑云如半环然此亦与先郑不别增成之耳孔安国以为火字也与此别也知在裳者虞书藻火已下皆在裳山以章水以龙疏注章读至为獐释曰马氏以为獐山兽画山者并画獐龙水物画水者并画龙郑即以獐表山以龙见水此二者各有一是一非古人之象有山不言獐有龙不言水今记人既有獐有水止可画山兼画獐画龙兼画水何有弃本而遵末也鸟兽蛇疏注所谓至采者释曰云所谓华虫也者所谓虞书云山龙华虫彼画华虫次在龙下此文亦次龙下故知当华虫也言华者象草华言虫者是有生之总号言鸟以其有翼言兽以其有毛言蛇以其有鳞以首似鷩亦谓之鷩冕也故云虫之毛鳞有文采也虞书有十二章于此惟言四章又兼言天地而不云日月星藻与宗彝者记人之言略说之耳杂四时五色之位以章之谓之巧疏注章明至为巧释曰此经总结上文也上有六色此言五者下别言素功故言五或可玄黑共说也凡画缋之事后素功钟氏染羽以朱湛丹林三月而炽之疏注郑司至之车释曰染布帛者在天官染人此钟氏惟染鸟羽而已要用朱与秫则同彼染祭服有玄纁与此不异故也案染人云春暴练夏纁玄注云凡染当及盛暑热润始湛研之三月而后可用若然云以朱湛丹秫三月而炽之炽之当及盛暑热润则初以朱湛丹秫当在春日豫湛至六月之时即染之矣玄谓湛读如渐车帷裳之渐者读从卫诗也云羽所以饰旌旗及王后之车者司常云全羽为旞析羽为旌自余旌旗竿首亦有羽旄巾车有重翟厌翟翟车之等皆用羽是也案夏采注云夏采夏翟羽色禹贡徐州贡夏翟之羽有虞氏以为緌后世或无故染鸟羽象而用之谓之夏采此是钟氏所染者也淳而渍之疏注淳沃至染也释曰上炽之谓以朱湛丹秫三月末乃炽之即以炊下汤淋所炊丹秫取其汁以染鸟羽而又渐渍之也三入为纁五入为緅七入为缁疏注染纁至者与释曰凡染纁玄之法取尔雅及此相兼乃具按尔雅一染谓之縓再染谓之窥三染谓之纁三入谓之纁即与此同此三者皆以丹秫染之此经及尔雅不言四入及六入按士冠有朱纮之文郑云朱则四入与是更以纁入赤汁则为朱以无正文约四入为朱故云与以疑之云论语曰君子不以绀緅饰者淮南子云以涅染绀则黑于涅涅即黑色也纁若入赤汁则为朱若不入赤而入黑汁则为绀矣若更以此绀入黑则为緅而此五入为緅是也绀緅相类之物故连文云君子不以绀緅饰也若更以此緅入黑汁即为玄则六入为玄但无正文故此注与士冠礼注皆云玄则六入与更以此玄入黑汁则名七入为缁矣但缁与玄相类故礼家每以缁布衣为玄端也云礼俗文作爵言如爵头色者以其爵赤多黑少故也筐人荒氏湅丝以涚水沤其丝七日去地尺暴之疏注故书至曰涹释曰诸家及先郑皆以涚水为温水后郑独不从者礼有涚齐谓泲酒为涚则此涚亦当泲灰汁为涚故不从温水也云齐人曰涹者亦是沤义昼暴诸日夜宿诸井七日七夜是谓水湅湅帛以栏为灰渥淳其帛实诸泽器淫之以蜃疏注渥读至有焉释曰郑云渥读如鄫人渥菅之渥者按哀八年吴伐鲁云初武城人或有因于吴竟田焉拘鄫人之沤菅者曰何故使吾水滋是其事引士冠礼曰素积白屦以魁柎之者谓皮弁服白布衣而素积以为裳屦裳同色故素积白白屦故以蜃灰柎之也清其灰而盝之而挥之而沃之而盝之而涂之而宿之明日沃而盝之昼暴诸日夜宿诸井七日七夜是谓水湅疏昼暴至水湅释曰湅帛湅丝盖有二法上文为族湅法此文是水湅法也冬官考工记下玉人之事镇圭尺有二寸天子守之命圭九寸谓之桓圭公守之命圭七寸谓之信圭侯守之命圭七寸谓之躬圭伯守之疏玉人至守之释曰云玉人之事者谓人造玉瑞玉器之事此一句总与下诸文为目圭名镇名信及躬备于宗伯注命圭至存焉释曰云命圭者王所命之圭也者公羊传云钖者何赐也命者何加我服也于王以策命诸侯之时非直加之以车服时即以圭授之以为瑞信者也朝觐执焉者典瑞云公执桓圭以下朝觐宗遇会同于王诸侯相见亦如之是也云居则守之者谓以为镇守者也故云居则守之子守谷璧男守蒲璧典瑞宗伯大行人俱有其文于此不言之者阙也郑云阙者若韦氏栉氏之类亦阙也若然经有镇圭按典瑞云王执镇圭缫借五采五就以朝日郑不言者有典瑞可参故直举诸侯可知也子春破故书五寸当从经七寸后郑不从以从故书为五寸五寸是璧文之阙乱存者命圭是伯五寸是子男故乱存也天子执冒四寸以朝诸侯疏注名玉至为贵释曰郑知名玉曰冒言德能覆盖天下者按书传云古者必有冒言不敢专达之义天子执冒以朝诸侯见则覆之注云君恩覆之臣敢进是其冒覆之事按孔注顾命云言冒所以冒诸侯圭以齐瑞信方四寸邪刻之不言冒以覆盖天下者义得两含故注有异故书传云古者圭必有冒亦是冒圭之法也此冒据朝觐诸侯时执之诗殷颂云受小球大球为下国缀旒注云小球尺二寸大球长三尺与下国结定其心如旌旗之旒彼据天子与诸侯盟会故云结定其心故执镇圭不执冒也天子用全上公用龙侯用瓒伯用将疏注郑司至二石释曰此经因天子以下执玉遂说尊卑以玉善恶不同先郑云全纯色也龙当为尨尨谓杂色后郑以为全纯玉也纯玉即纯色义无殊瓒读衍食之者醢人职有食汉时有膏今连言衍食者取杂意云龙瓒将皆杂名者谓玉之杂名此亦含杂色必知后郑玉杂中含色者见郑异义駮云玉杂则色杂则知玉全色亦全也云卑者下尊以轻重为差玉多则重石多则轻知者见盈不足术曰玉方寸重七两石方寸重六两云公侯四玉一石伯子男三玉二石者按礼纬云天子纯玉尺二寸公侯九寸四玉一石伯子男三玉二石此注出于彼但此经公与侯异注及彼文公侯同又彼伯子男同七寸皆与此经不同者彼据殷法但玉石多少与周同故引之也若然公侯同四玉一石而龙瓒异者盖玉色有别也继子男执皮帛疏注谓公至用贽释曰此公之孤上不言子男而此云继子男者以上文不见子男也不见者以子男与伯同用三玉二石故空其文见子男与伯等以是得言以皮帛继子男也以大行人注言之此亦是孤尊更以其贽见也知诸侯孤饰贽以豹皮天子之孤饰以虎皮者郊特牲云虎豹之皮示服勐也二者皮中为美虎皮又贵天子孤尊故知义然也天子圭中必疏注必读至失队释曰上列天子及公侯伯之圭于此独言天子圭中必者按聘礼记五等诸侯及聘使所执圭璋皆有缫借及绚组绚组所以约圭中央恐失坠即此中必之类若然圭之中必尊卑皆有此不言诸侯圭举上以明下可知云读如鹿车縪之縪者俗读之也此縪绚组一也四圭尺有二寸以祀天疏注郊天至上帝释曰此圭典瑞直言所用礼神不言尺寸故此言之此直言尺二寸按典瑞注先郑云中央为璧圭着其四面一玉俱成又云圭未四出若然此尺二寸者未知璧在中央通两畔总计为尺二寸未知除璧之外两畔之圭各有一尺二寸据下祼圭尺有二寸而言则此四圭圭别尸有二寸仍未审以璧为邸邸径几许礼既无文不可强记也引典瑞者证祀天为夏正郊所感帝兼国有故旅祭五帝之事亦以此圭礼神也大圭长三尺杼上终葵首天子服之疏大圭至服之释曰言大圭者以其长故得大圭之称言服之者以其搢于衣带之间同于衣服故以服言之注王所至自炤释曰云王所搢大圭也者典瑞云王搢大圭执镇圭缫借五采五就以朝日是也云或谓之珽者玉藻云天子搢珽方正于天下也郑云言珽然无所屈此注亦云明无所屈皆对诸侯为荼大夫前屈后屈故云无所屈也云终葵椎也者齐人谓椎为终葵故云终葵椎也云相玉书曰珽玉六寸明自炤者谓于三尺圭上除六寸之下两畔杀去之使已上为椎头言六寸据上不杀者而言云明自炤者玉体瑜不掩瑕瑕不掩瑜善恶露见是其忠实君子于玉比德焉言忠实故云明自炤也引之者证大圭者为终葵六寸已下杼之也土圭尺有五寸以致日以土地疏土圭至土地释曰言土圭谓度土地远近之圭故云土圭注致日至其域释曰云致日度景至不者于地中立八尺之表于中漏半夏至日表北尺五寸景与土圭等冬至日丈三尺为景至若不依此皆为不至故云度景至不也但景至与不至皆由君政得失而来度之者若不至使君改德教也云夏日至之景尺有五寸冬日至之景丈三尺者皆通卦验文大司徒亦云夏日至之景尺有五寸谓之地中云土犹度也建邦国以度其地而制其域者此度地封诸侯日景一分地差百里五等诸侯直取五分景已下无取尺寸之义也祼圭尺有二寸有瓒以祀庙疏祼圭至祀庙释曰郑注小宰云惟人道宗庙有祼天地大神至尊不祼故此唯云以祀庙典瑞兼云以祼宾客此不言者有典瑞故作文略也注祼之至前注释曰读祼为灌者取水灌之义云祼谓始献酌奠也者小宰注云祼亦谓祭之啐之奠之以其尸不饮故云奠之按司尊彝注祼谓始献尸郊特牲注云始献神也者以其祼入献于尸故云献尸二灌主为降神故云献神三注虽曰不同其义一也云瓒如盘其柄用圭有流前注者郑注典瑞引汉礼瓒盘大五升口径八寸下有盘口径一尺言有流前注者案下三璋之勺鼻寸是也言前注者以尸执之向外祭乃注之故云有流前注也琬圭九寸而缫以象德疏琬圭至象德释曰典瑞云琬圭以治德以结好此不言结好此文略彼云治德据使者而言此言象德据圭体而说彼不言有缫此言有缫亦是互见为义注琬犹至借也释曰云诸侯有德王命赐之使者执琬圭以致命焉者若天王使毛伯来钖公命公羊云钖者何赐也命者何加我服也是诸侯有德王使人赐命之事也琰圭九寸判规以除慝以易行疏注凡圭至烦苛释曰知凡圭琰上寸半者礼记杂记云知此琰圭琰半以上又半为彖饰者以其言判判半也又云规明半以上琰至首规半以下为彖饰可知云诸侯有为不义使者征之执以为瑞节也者此释除慝故引经文除慝诛恶逆也云易行去烦苛者此非恶逆之事直政教烦多而苛虐是诸侯行恶故王使人执之以为瑞节易去恶行璧羡度尺好三寸以为度疏注郑司至狭焉释曰引尔雅欲见此璧好三寸好即孔也两畔肉各三寸两畔共六寸是肉倍好也后郑云羡犹延其袤一尺而广狭焉者是羡为不圜之貌造此璧之时应圜径九寸今减广一寸以益上下之袤一寸则上下一尺广八寸故云其袤一尺而广狭焉狭焉谓八寸也以为度者天子以为量物之度也圭璧五寸以祀日月星辰疏注礼其至上帝释曰此圭璧谓以璧为邸旁有一圭故云圭其邸为璧也云取杀于上帝者按上文四圭以祀天此日月星辰为天之佐故一圭是取杀于上帝也按典瑞云两圭有邸以祀地璋邸射以祀山川彼山川亦取杀于地此不言者文略彼又有珍圭牙璋此不言者亦是文略并玉人造之可知璧琮九寸诸侯以享天子疏注享献至以琮释曰按小行人二王后享天子及后用圭璋则此璧琮九寸据上公引聘礼者欲见经云享天子用璧享后用琮此据上公九命若侯伯当七寸子男当五寸谷圭七寸天子以聘女疏注纳征加于束帛释曰自士已上皆用玄纁束帛但天子加以谷圭诸侯加以大璋也大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡守宗祝以前马疏大璋至前马释曰此经说王巡守出行过山川礼敬之事三璋据为勺柄黄金勺以下据为勺头注射琰至黄驹释曰射琰出者也者向上谓之出谓琰半已上其半已下为文饰也先郑云鼻谓勺龙头鼻后郑增成其义衡谓勺炳龙头后郑不从玄谓衡古文为横谓勺径破先郑为勺柄云三璋之勺形如圭瓒者圭瓒之形前注已引汉礼但彼口径八寸下有盘径一尺此径四寸径既倍狭明所容亦少但形状相似耳故云形如圭瓒也知用灌者以其圭瓒灌宗庙明此巡守过山川用灌可知于大山川已下至半文饰皆无正文郑君以意解之云祈沈以马者取校人饰黄驹故知马也知宗祝亦执勺以先之者即引大祝职云王过大山川则大祝用事焉是大祝用此经黄金勺之事也云将有事于四海山川则校人饰黄驹者校人职文引之者见礼山川非直灌亦有牲牢以山川地神故用黄驹也大祝职云王过大山川大祝用事不言中山川小山川者举大者而言或使小祝为之也大璋亦如之诸侯以聘女疏注亦纳至四寸释曰郑知以大璋之文饰之者以其与上大璋同名明以大璋之文饰之也又知如边璋七寸射四寸者以其天子谷圭七寸以聘女诸侯不可过于天子为九寸既文承边璋之下而言亦如之明知如边璋七寸射四寸也瑑圭璋八寸璧琮八寸以覜聘疏彖圭至覜聘释曰此谓上公之臣执以覜聘用圭璋享用璧琮于天子及后也若两诸侯自相聘亦执之侯伯之臣宜六寸子男之臣宜四寸注彖圭至可也释曰云彖文饰也者凡诸侯之臣覜聘并不得执君之桓圭信圭之等直彖为文饰耳云覜视也聘问也者按大宗伯云时聘曰问殷覜曰视故据彼而言也云众来曰覜特来曰聘者众来则元年七年十一年一服朝之岁来者众也特来则天子有事乃来无常期者是也引聘礼者彼亦云圭璋璧琮四器故引以为证云所宝谓不聘时宝之牙璋中璋七寸射二寸厚寸以起军旅以治兵守疏注二璋至饰也释曰牙璋起军旅治兵守正与典瑞文同彼无中璋者以其大小等故不见也牙璋起军旅则中璋亦起军旅二璋盖军多用牙璋军少用中璋郑知二璋皆为鉏牙之饰者以其同起军旅又以牙璋为首故知中璋亦有鉏牙但牙璋文饰多故得牙名而先言也驵琮五寸宗后以为权疏驵琮至为权释曰此后所用故五寸降于下文天子所用七寸者也注驵读至起量释曰驵读为组者于义无取于驵故从组以其用组为系言因名焉者以组为系名组综似以玉饰豆即名玉豆其类也先郑云以为称锤以起量者量自是升斛之名而云为量者对文量衡异散文衡亦得为量以其量轻重故也大琮十有二寸射四寸厚寸是谓内镇宗后守之疏注如王至鉏牙释曰言大琮者对上驵琮五寸为大也言十有二寸者并角径之为尺二寸言射四寸者据角各出二寸两相并四寸言是谓内镇者对天子执镇圭为内谓若内宰对大宰为内内司服对司服为内王不言外者男子居外是其常但妇人阴则得内称也云射其外鉏牙者据八角锋故云鉏牙也驵琮七寸鼻寸有半寸天子以为权疏驵琮至为权释曰此天子以为权故有鼻上后权不言鼻者举以见后亦有鼻可知两圭五寸有邸以祀地以旅四望疏两圭至四望释曰此亦依典瑞所解谓祀神州之神于北郊及国有故旅祭四望以对四圭有邸祀天及旅上帝也若天地自用黄琮云僢共本也者亦一玉俱成两圭足相对为僢也瑑琮八寸诸侯以享夫人疏彖琮至夫人释曰言以享夫人则是诸侯自相朝所用致享者也五等诸侯朝天子享用璧琮不降瑞若自相享降瑞一等此八寸据上公二王后自相享亦用璧琮八寸侯伯当六寸子男自相享退用琥璜降用四寸经言诸侯正是朝注兼云聘者其臣聘彖圭璋璧琮亦皆降一等与君寸数同故兼言聘也此经直言彖琮不言彖璧以享君文略可知也案十有二寸枣十有二列诸侯纯九大夫纯五夫人以劳诸侯疏案十至诸侯释曰案十有二寸者谓玉案十有二枚云枣栗十有二列案案皆有枣栗为列十有二者还据案十二为数不谓一案之上十有二也注纯犹至以进释曰先郑云夫人天子夫人后郑不从者劳诸侯以王后为主岂不见后先见三夫人乎故不从也玄谓案玉饰案也者以其在玉人故知以玉饰案也云记时诸侯僭称王者春秋之世吴楚及越僭号称王而吴楚夫人不称后是夫人之号不别也云是以同王后于夫人也者周王与吴楚同号王故周王后号亦下同吴楚之夫人也云案十有二以为列者微破贾马以此十二列比聘礼醯醢夹碑百瓮十以为列云王后劳朝诸侯皆九列聘大夫皆五列则十二列劳二王之后也者以其经夫人以劳诸侯文在下总结上文三者故以此义推量之也云枣实于器乃加于案者此约聘礼故即引聘礼为证也聘礼五介入境张旃是侯伯之卿大夫聘者也而主国夫人使下大夫劳宾以二竹簋方者簋法圆今此竹簋方为之者此或枣宾与黍稷簋异也玄被者以玄缯为表彼聘礼诸侯夫人使下大夫劳无案直有枣栗此后劳有枣栗又亦有案引之者证此枣栗亦盛于竹簋者也璋邸射素功以祀山川以致稍饩疏注邸射至为饩释曰云以祀山川者谓四望之外所有山川皆是云邸射剡而出也者向上谓之出半圭曰璋璋首邪却之今于邪却之处从下向上总邪却之名为剡而出云致稍饩造宾客纳禀食也者谓宾客在馆主君使人造宾客纳禀食禀食则米者也以其经云稍饩稍稍致之是食米曰禀者也楖人雕人磬氏为磬倨句一矩有半疏注必先至度耳释曰郑云必先度一矩为句者据上曲者一矩为股据下直者而求其弦者弦谓两头相望者云既而以一矩有半触其弦者假令句股各一尺今以一尺五寸触两弦其句股之形即磬之倨句折杀也云磬之制有大小者按乐云磬前长三律二尺七寸后长二律尺八寸是磬有大小之制也云此假矩以定倨句非用其度耳者谓此经倨句各一矩并一矩有半皆假设言之以定倨句及其作磬非用此度自依律长短为之也其博为一疏注博谓至广也释曰郑知此博是股广在上者以其下文因此博而云股为二明此博即股广也此上下云一二三者此亦假一二三而为长短广狭故不言尺寸也股为二鼓为三参分其股博去一以为鼓博参分其鼓博以其一为之厚疏注郑司至一寸释曰先郑云股磬之上大者鼓其下小者以其股面广鼓面狭故以大小而言也玄谓股外面也者以其在上故以为外鼓内面也者以其在下故以为内言假令者经直言一二三不定尺寸是假设之言也若定尺寸自当依律为短长也以四寸半为法者直取从此已下为易计非实法也已上则摩其旁疏注郑司至则浊释曰先郑直云摩鑢其旁不言处所故后郑增成之凡乐器厚则声清薄则声浊今大上是声清故摩使薄薄而广则浊也已下则摩其耑疏注大下至则清释曰此声浊由薄薄不可使厚故摩使短短则形小形小则厚厚则声清也矢人为矢鍭矢参分茀矢参分一在前二在后疏注参订至以前释曰云参订之而平者以其言参分一在前二在后明据称量得订而言之云前有铁重也者若不前铁重何以参分得订也引司弓矢职者彼鍭矢与杀矢相对茀矢自与矰矢相对此上既言鍭矢明下宜有杀矢对之故破此茀为杀也先郑云一在前谓箭稾中铁茎居参分杀一以前者后郑意直据近镞铁多先郑据长短又以参分杀一近镞宜细以其镞长近镞虽杀犹重与后郑义合故引之在下也兵矢田矢五分二在前三在后疏注铁差至矰矢释曰云铁差短小也者前参分一在前得订此五分二在前得订故知铁差短小也云兵矢谓枉矢絜矢也者以司弓矢职参之下有七分当茀矢矰矢此五分当枉矢絜矢也云田矢谓矰矢者依郑志此云田矢谓矰矢非谓经中田矢正是下文七分者若然既非经之田矢郑言之者欲见矰矢正田矢此经二矢亦可以田若然经枉矢絜矢非直为兵矢亦将田猎故云此二矢亦可以田也按郑志赵商问司弓矢注云凡矢之制矰矢之属七分三在前四在后按矢人职曰田矢五分二在前三在后注云田矢谓矰矢数不当应不知所裁答曰田矢谓矰矢此先定后云此二矢亦可以田顷若少疾此疏初在箧笥之间属录事得之谨答若然郑君本意以矰矢为田矢非经田矢自是寻常田矢此二矢亦可以田解经田矢是枉矢絜矢非直为兵矢此二者亦可以田也此郑云田矢谓矰矢按司弓矢职枉矢絜矢言利诸田猎茀矢矰矢直言弋射不言田猎而云田矢者弋射即是田猎也按司弓矢职枉矢絜矢在前后乃云鍭矢杀矢此矢人先言鍭矢杀矢者彼据事之重者为先以其枉矢絜矢用诸战伐是重故在前此据铁轻重重者在前故不同也杀矢七分三在前四在后疏注铁又至为茀释曰上经已破茀当为杀此杀固宜为茀与矰矢同七分故亦引司弓矢证之也此经直言茀矢不言矰矢者以其与茀矢同制故略而不言也言铁又差短小也者以其前五分二在前此七分三在前是差短小也参分其长而杀其一疏注矢稾至镞也释曰按稾人注矢服长短之制未闻今此注云矢稾长二尺彼以无正文故云未闻此云三尺者约羽六寸逆差之故知三尺也五分其长而羽其一以其笴厚为之羽深水之以辨其阴阳疏注辨犹至阳浮释曰就其浮沈刻记之夹其阴阳以设其比夹其比以设其羽疏注夹其至括也释曰云弓矢比在稾两旁者以其弓竖用之故比在稾之两畔云弩矢比在上下者以其弩弓横用之故比在稾上下云设羽于四角者无问弓之矢弩之矢比在两旁上下皆设羽于四角同也参分其羽以设其刃疏注刃二寸释曰知刃二寸者以其言参分其羽以设其刃不可参分取二分作四寸刃明知参分取一得二寸为刃故知刃二寸则虽有疾风亦弗之能惮矣刃长寸围寸铤十之重三垸疏注刃长至一尺释曰知脱二字者据上参分其羽以设其刃若刃一寸则羽三寸知一尺五寸便大短明知脱二字也前弱则俛后弱则翔中弱则纡中强则扬羽丰则迟羽杀则趮是故夹而摇之以视其丰杀之节也疏是故至节也释曰上经陈干羽失所今此经说知矢之羽病状故云夹而摇之以视其丰杀之节也桡之以视其鸿杀之称也疏桡之至称也释曰此经说知矢干之病状此言鸿即上文强是也此言杀即上文弱是也凡相笴欲生而抟同抟欲重同重节欲疏同疏欲疏注相犹至也释曰云生谓无瑕蠹也者直言欲生于义无所取故以无瑕蠹解之无瑕谓无异色无蠹谓无蠹孔也云抟读如抟黍之抟者读如尔雅释鸟黄鸟抟黍也此取其抟圜之义先郑云欲欲其色如也者观经义取坚实先郑云色如即是坚实者陶人为甗实二鬴厚半寸唇寸盆实二鬴厚半寸唇寸甑实二鬴厚半寸唇寸七穿疏注量六至底甑释曰六斗四升曰鬴昭三年左氏传齐晏子辞云甗无底甑者对甑七穿是有底甑鬲实五觳厚半寸唇寸庾实二觳厚半寸唇寸疏注郑司至之庾释曰先郑云觳读为斛觳受三斗又引聘礼记有斛者按下瓬人豆实三而成觳受斗二升有成文而先郑读觳为斛斛受十斗又云觳受三斗复引聘礼记有斛其言自相乱后郑皆不从之也玄谓豆实三而成觳出于下文引之破先郑觳受三斗或十斗也读庾为请益与之庾之庾者读从论语孔子冉有辞小尔雅匊二升二匊为豆豆四升四豆曰区四区曰釜二釜有半谓之庾者庾本有二法故聘礼记云十六斗曰籔注云今文籔为逾逾即庾也按昭二十六年申丰云粟五千庾杜注云庾十六斗以此知庾有二法也瓬人为簋实一觳崇尺厚半寸唇寸豆实三而成觳崇尺疏瓬人至崇尺释曰祭宗庙皆用木簋今此用瓦簋据祭天地及外神尚质器用陶匏之类也注云豆实四升者晏子辞按易损卦彖云二簋可用享四以簋进黍稷于神也初与二直其四与五承上故用二簋四巽爻也巽为木五离爻也离为日日体圜木器而圜簋象也是以知以木为之宗庙用之若祭天地外神等则用瓦簋故郊特牲云扫地而祭于其质也器用陶匏以象天地之性是其义也若然簋法圆舍人注云方曰簠圆曰簋注与此合孝经云陈其簠簋注云内圆外方者彼发簠而言之凡陶瓬之事髻垦薜不入市疏注为其至致也释曰先郑云髻读为刮刮是乱刮摩之义故不任用理无所取故后郑不从薜读为药黄檗之檗取音同又以为剥者凡为器无剥破之义故后郑亦不从也玄谓髻读为跀跀谓器不正欹邪者也器中豆中县疏注读至之柄释曰云读如车辁之辁者读从杂记载以辁车之辁取音同也云尌其侧者按下文崇四尺上下高四尺无邪曲转其均之时当拟度此宜与相应其器则正也豆中县者豆柄中央把之者长一尺宜上下直与县绳相应其豆则直崇四尺方四寸疏注凡器至式焉释曰高于此谓崇四尺有余也厚于此谓厚于此四寸谓垺拊四畔各一寸也埒厚火气不交埒不孰则易破者也梓人为笋虡疏梓人为笋虡释曰此文与下文为总目耳故下文重说为笋虡之法也注乐器至之┺六释曰乐器所县于笋虡者谓钟磬镈者也先郑笋读为竹笋之笋笋谓竹初生则醢人笋菹者也亦取音同也天下之大兽五脂者膏者臝者羽者鳞者疏天下至鳞者释曰此文亦与下为目故下亦别列五者所用不同也注脂牛至之属释曰知脂是牛羊属膏豕属者下云二者祭宗庙以为牲故知也郑注内则云凝者曰脂释者曰膏臝属者谓虎豹貔浅毛者之属按月令季夏亦云其虫臝注云虎豹浅毛者鳞龙蛇之属者月令春云其虫鳞注云龙蛇之属也宗庙之事脂者膏者以为牲疏宗庙至为牲释曰上总言于此已下别言之者欲分别可为笋虡者也臝者羽者鳞者以为笋虡疏臝者至笋虡释曰此三者以为笋虡仍是总言可以为笋虡以别于上云为牲者耳至下文仍更简别可为笋可为虡二者不同者也外骨内骨却行仄行连行纡行以胷鸣者以注鸣者以旁鸣者以翼鸣者以股鸣者以胷鸣者谓之小虫之属以为雕琢疏注刻画至原属释曰上云大鸟兽或为宗庙牲或为笋虡设今此更别言小虫之属以饰祭器者也自纡行以上不能鸣者据行而言自脰鸣已下能鸣者据鸣而言云以为雕琢者以雕画及刻为琢饰者也此注龟为外骨蟞为内骨按易说卦云离为鳖为蟹为龟注皆云骨在外与此注违者龟鳖皆外骨但此经外骨内骨相对以鳖外有肉缘故为内骨也云却行螾衍之属者按尔雅释虫螾衍入耳按方言云螾衍注云延两音自关而东谓之螾衍音引云仄行蟹属者今人谓之旁蟹以其侧行故也云连行鱼属者以其鱼唯行相随故谓之连行也云纡行蛇属者纡曲也以其蛇行屈曲故谓之纡行也云脰鸣蛙黾属者蛙黾即虾蟆也脰项也以其项中鸣也云注鸣精列属者按释虫云蟋蟀蛩注云今促织也亦名青列虫方言楚谓之蟋蟀或谓之蛩南楚之间或谓之王孙云旁鸣蜩属者此即蝉也蝉鸣在胁云翼鸣发皇属者按尔雅蛂蟥蛢郭云甲虫也大如虎豆绿色今江东唿为黄蛢即此发皇也云股鸣蚣蝑动股属者七月诗云五月斯螽动股陆机云幽人州人谓之春箕长而青角长股股鸣者云胷鸣荣原属者此记本不同马融以为胃鸣于宝本以为骨鸣胃在六府之内其鸣又未可以骨为状亦难信皆不如作胷鸣也扬雄以为蛇医或谓之荣原厚唇弇口出目短耳大胸燿后大体短脰若是者谓之臝属恒有力而不能走其声大而宏有力而不能走则于任重宜大声而宏则于钟宜若是者以为钟虡是故击其所县而由其虡鸣疏注燿读至若也释曰云燿读为哨颀小也者哨与颀皆是少小之义故云哨颀小也凡勐兽有力者皆前粗后细故云大胸燿后先郑读宏为纮綖之纮读从桓二年臧哀伯云衡紞纮綖取其音同耳锐喙决吻数目顅脰小体骞腹若是者谓之羽属恒无力而轻其声清阳而远闻无力而轻则于任轻宜其声清阳而远闻于磬宜若是者以为磬虡故击其所县而由其虡鸣疏锐喙至虡鸣释曰上既言钟虡此说磬虡磬轻于钟故画鸟为饰注吻口至之释曰云吻口腃者鸟乃喙长决物食之时则以近喙本决故云决吻郑云吻口腃也云顅长脰貌者脰项也谓长项貌先郑云读为头无发之者时俗有以无发为故读从之亦取音同也此是钟磬之虡不言鑮虡鑮虡与钟同以其鑮如钟而大独在一虡为异耳小首而长抟身而鸿若是者谓之鳞属以为笋疏小首至为笋释曰上论钟磬之虡用鸟兽不同此论二者之笋同用龙蛇鳞物为之也故直云为笋不别言钟之与磬欲见二者同也凡攫閷援簭泲之类必深其爪出其目作其鳞之而疏凡攫至之而释曰此及下经覆释上文钟虡之兽云攫閷者攫着则杀之援揽则噬之如此之类必藏其爪出其目又作其鳞之而鳞之而谓动颊此皆可畏之貌注笋虡至也释曰此说钟虡云之兽不言笋郑言笋者笋虡相将之物故连言之耳云鳞之而颊也者旧读字以沽罪反谓起其颊刘炫以为于义无所取当为颊读之于义为允也深其爪出其目作其麟之而则于视必拨尔而怒苟拨尔而怒则于任重宜且其匪色必似鸣矣疏深其至鸣矣释曰此经重解上文之义郑云匪采貌者以其以色配匪明匪是采貌也先郑云以似为发者以似非真实故为发发谓鸣声发谓者也爪不深目不出鳞之而不作则必穨尔如委矣苟穨尔如委则加任焉则必如将废措其匪色必似不鸣矣疏爪不至鸣矣释曰此经说脂者膏者止可为牲不可以为虡之义也子春从措不从厝者厝置之义非措顿故从措也梓人为饮器勺一升爵一升觚三升献以爵而酬以觚一献而三酬则一豆矣疏注勺尊至为斗释曰爵制今韩诗说一升曰爵二升曰觚三升曰觯四升曰角五升曰散古周礼说亦与之同谨按周礼一献三酬当一豆即觚二升不满豆矣郑玄駮之云觯字角旁友汝颍之间师读所作今礼角旁单古书或作角旁氏角旁氏则与觚字相近学者多闻觚寡闻觚写此书乱之而作觚耳又南郡太守马季长说一献而三酬则一豆豆当为斗一爵三觯相近礼器制度云觚大二升觯大三升是故郑从二升觚三升觯也郑云觚豆字声之误者觯字为觚是字之误斗字为豆是声之误食一豆肉饮一豆酒中人之食也凡试梓饮器乡衡而实不尽梓师罪之疏注郑司至人焉释曰先郑云梓师罪也者谓梓师身自得罪后郑不从者梓师是梓官之长不可自受罪故为梓师罪梓人也先郑云衡谓麋衡也者麋即眉也但器有大小不可据上畔与眉平故后郑不从据下畔无问大小皆得平也引曲礼者彼衡谓与心平与此义异引之者虽于处不同平义相似故引之也梓人为侯广与崇方参分其广而鹄居一焉疏梓人至一焉释曰礼射有三有燕射宾射大射大射射鹄宾射燕射射侯法亦与此同注崇高至燕射释曰云高广等者谓侯中也者乡射记云弓二寸以为侯中中则身也云天子射礼以九为节者按射人及乐师皆云天子以驺虞九节是也云侯道九十弓者此约大射礼大侯九十弓天子九节亦九十弓可知云弓二寸以为侯中者乡射记文乡侯五十弓弓二寸以侯中侯中一丈则九十弓者侯中丈八尺云诸侯于其国亦然者大射礼云大侯九十糁侯七十犴侯五十是也但天子九十弓无文约取畿外诸侯有九十七十五十弓今此以天子至尊为主以诸侯亦如之云鹄所射也者射义云为人君者以为君鹄为人臣者以为臣鹄又云循声而发发而不失正鹄者其唯贤者乎是所射者也云以皮为之各如其侯也者侯谓以皮饰两畔其鹄之皮亦与饰侯用皮同也谓若虎侯以虎皮饰侯侧其鹄亦用虎皮其余熊豹麋等亦然云居侯中参分之一者释经参分其广而鹄居一焉云则此鹄方六尺者以侯方丈八尺三六十八故知方六尺也云唯大射以皮饰侯者对宾射射正者以五色饰侯之侧为云气也燕射射兽侯者亦画云气饰侯之侧也云大射者将祭之射也者射义说大射之事云其容体比于礼其节比于乐而中多者得与于祭是将祭而射谓之大射也其余有宾射燕射者礼射者有此三也宾射射人所掌是也燕射燕礼所云是也又乡射记亦云燕射之事也其余更有乡射不言者乡射射采侯则亦宾射也故不别言也上两个与其身三下两个半之疏上两至半之释曰此经云身即中上布一幅者是也上两个居二分身居一分故云上两个与其身三谓三分如等也云下两个半之者谓半其出者也一侯二侯三侯皆然故不定侯名也注郑司至率焉释曰先郑意身即与中为一谓方丈者其上又加布一幅长三丈为两个后郑不从者侯有中有躬有个三者今先郑唯有身不见中故不从之也玄谓个若齐人干之干者读从公羊传桓公朝齐齐侯使公子彭生干而杀之是干为胁骨故云胁干之干此个亦与侯为干故读从之也引乡射记者欲见有中有躬有舌三者云下个五丈四尺者其上两个各出丈八尺令此下个上出九尺两畔共减十八尺故有五丈四尺云此侯凡用布三十六丈者古者布幅广二尺二寸二寸为缝皆以二尺计之此侯是九十弓侯侯中丈八尺则九幅布布长丈八尺九幅九丈幅有八尺为七丈二尺添前为十六丈二尺上下躬各三丈六尺即上下共为七丈二尺其上个七丈二尺下个有五丈四尺添前总用布三十六丈也其七十弓侯侯中一丈四尺其五十弓侯侯中一丈皆倍中以为躬倍躬以为左右个计之皆可知也上纲与下纲出舌寻縜寸焉疏上纲至寸焉释曰纲以系侯于植者也植则在两傍邪竖之也必知邪竖之者下个半上个皆出舌寻明知两相皆邪向外竖之也张皮侯而栖鹄则春以功疏张皮至以功释曰云张皮侯者天子三侯用虎熊豹皮饰侯之侧号曰皮侯而栖鹄者各以其皮为鹄名此为鹄者缀于中央似鸟之栖故云而栖鹄也注皮侯至神焉释曰天子将祭已下皆取射义之意以解此也张五采之侯则远国属疏张五至国属释曰此据宾射之侯言五采是九十弓之侯若七十弓者则三正五十弓者则二正也言远国属者对畿内诸侯为远国若以要服以内对夷狄诸侯则夷狄为远国也注五采至气焉释曰郑引射人职宾射及大射二者阴破贾马以此五采与上春以功为一物故云非大射之侯明矣云正之方外如鹄者惟云参分其侯鹄居一焉不见宾射之侯故云如鹄亦当参分其侯正居一焉云内二尺者中央画朱方二尺故司裘注引诸家方二尺曰正以此二尺为本其外以白苍等充其尺寸使大如鹄也凡画正皆先以朱次白次青次黄次玄以射是相克伐之事故还以向南为本其次皆以相克为次其三正者去玄黄二正者又去白青直以朱绿也云其侯之饰又以五采画云气焉者皮侯以皮为饰其侧此正即画明其侧亦以云气为饰也张兽侯则王以息燕疏兽侯至而射释曰此燕射之侯也引乡射记白质赤质者皆以白土赤土涂之大夫士言布谓白布不涂君画一臣画二取阳奇阴耦之义画虎熊豹取君臣相犯画麋鹿豕者取其君臣相养凡画者丹质以周尚赤故以赤为质地也云息者休农息老物也者谓十月农功毕君臣饮酒以休农止息之老万物也云燕谓劳使臣若与群臣饮酒而射者劳使臣谓若四牡劳使臣之来若与群臣饮酒者君臣间暇无事而饮酒云而射者息老物及劳使臣并无事饮酒三者燕皆有射法此燕射以其事亵天子已下唯有五十步侯而已无尊卑之别也祭侯之礼以酒脯醢疏祭侯至脯醢释曰郑云谓司马实爵献获者于侯已下皆依大射而言彼虽诸侯礼天子射亦然又此不辨大射宾射燕射则三等射皆同按大射司马正洗散遂实爵献服不服不侯西北三步北面拜受爵乃祭侯左右个及中其辞曰惟若宁侯疏注若犹至有神释曰祭侯者祭先有功德之侯若射侯则射不宁侯有罪者也下文毋或一经是也举有功以劝示又举有罪以惩之故两言之也毋或若女不宁侯不属于王所故抗而射女强饮强食诒女曾孙诸侯百福庐人为庐器戈柲六尺有六寸殳长寻有四尺车戟常酋矛常有四尺夷矛三寻疏注柲犹至长矣释曰凡此经所云柄之长短皆通刃为尺数而言八尺曰寻倍寻曰常皆约上文车有六等之数皆以四尺为差而知之也云酋夷长短名酋近夷长矣按上注以酋夷为发声则无义例至此而言长短名为义解之者郑意虽是发声夷为长故开口引声而言之酋为短故合口促声而言之也凡兵无过三其身过三其身弗能用也而无已又以害人疏注人长至止耳释曰此据极长者夷矛三寻而言云而无已又以害人者已止也谓不徒止又以害人人自己身也故攻国之兵欲短守国之兵欲长攻国之人众行地远食饮饥且涉山林之阻是故兵欲短守国之人寡食饮饱行地不远且不涉山林之阻是故兵欲长疏注言罢至长兵释曰按司马法云弓矢围殳矛守戈戟助此言攻国之兵欲短则弓矢是也守国之兵欲长则殳矛是也言戈戟助者攻国守国皆有戈戟以助弓矢殳矛以其戈戟长短处中故也凡兵句兵欲无弹刺兵欲无蜎是故句兵椑刺兵抟疏注句兵至圜也释曰以戈有胡孑其戟有援向外为磬折人胡刃向下故皆得为句兵也先郑云绢读为悁邑之悁者犹如诗云中心悁悁是悁邑之意故以义读之也椑读为鼓鼙之鼙者读从乐记云鼓鼙之声之鼙也玄谓蜎亦掉也者同是欲坚劲不欲柔软者也谓若井中虫蜎之蜎者俗读之井中有虫蜎蜎扰扰然也云椑隋圜者谓侧方而去楞是也毄兵同强举围欲细细则校刺兵同强举围欲重重欲傅人傅人则密是故侵之疏注改句至在前释曰云改句言毄者上云句兵谓戈戟此经云毄是改句云毄以殳长丈二而无刃可以毄打人故云毄兵也云同强上下同也者谓本末及中央皆同坚劲故云同强也先郑云校读为绞而婉之绞绞疾也者按昭元年虢之会叔孙穆子见楚公子圉曰美矣君哉及退会子羽谓子皮曰叔孙绞而婉注云绞切也故读从之取切疾之义也云然则为矜句兵坚者在后者以句兵向后牵之故云坚者在后也云刺兵坚者在前者以向前推之故云坚者在前也言此者欲见句兵手执处欲得细细则手执之牢也刺兵执处欲得粗而劲则手稳也凡为殳五分其长以其一为之被而围之参分其围去一以为晋围五分其晋围去一以为首围凡为酋矛参分其长二在前一在后而围之五分其围去一以为晋围参分其晋围去一以为刺围疏注被把至酋矛释曰凡为殳五分其长以其一为之被而围之者殳长丈二尺五分取一则得二尺四寸为把处而圜之也参分其围去一以为晋围者后郑云晋谓矜所捷也则殳于手把处亦有铜鐏拟捷地竖之言参分其围去一以为晋围又五分其晋围去一以为首围者郑云围之大小未闻则二者皆未知粗细也云首围谓在上头上头宜稍细之也矛去刺围者谓柄入刃处也云凡矜八觚者以经二者近手皆云围之明不圜者为八觚也先郑云刺谓矛刃胸也者人胸当前故以前为胸以其矛刃直前故名矛刃胸也玄谓晋读如王搢大圭之搢者读从典瑞云王搢大圭执镇圭彼搢为插此晋亦插故从之是以云矜所捷也云首殳上鐏也者殳下有铜鐏取其入地此殳首无亦以上头为首而稍细之以其似鐏故郑云首殳上鐏也云为戈戟之矜所围如殳者以其上文云句兵次云毄兵注云改句言毄容殳无刃此文即云殳以此互见言之足明戈戟之体与殳同也知夷矛与酋矛同者以其同是矛但长短为异故知体亦同也凡试庐事置而摇之以视其蜎也灸诸墙以视其桡之均也横而摇之以视其劲也疏注置犹至墙释曰此经有三事置而摇之谓竖之于地上以手摇之以视其蜎々然均否灸诸墙谓柱之两墙观其体之强弱均否横而摇之谓横置于膝上以一手执一头摇之以视其坚劲以否也六建既备车不反覆谓之国工疏注六建至人也释曰知六建五兵与人者以其从上而下庐人所造有柄者戈戟殳与酋矛夷矛五兵而已按上车有六等除轸与人四兵此云六建建在车上明无轸自取人与五兵为六建可知也匠人建国疏注立王至国者释曰周礼单言国者据王国邦国连言据诸侯经既单言国郑兼言邦国者以其下文有王及诸侯城制明此以王国为主其中兼诸侯邦国可知下文又有都城制则此亦兼都城也水地以县疏注于四至平地释曰此经说欲置国城先当以水平地欲高下四方皆平乃始营造城郭也云于四角立植而县者植即柱也于造城之处四角立四柱而县谓于柱四畔县绳以正柱柱正然后去柱远以水平之法遥望柱高下定即知地之高下然后平高就下地乃平也乃后行下以景正四方之事置槷以县视以景疏置槷至以景释曰此经说既得平地乃于中营治也云置槷者槷亦谓柱也云以县者欲取柱之景先须柱正欲须柱正当以绳县而垂之于柱之四角四中以入绳县之其绳皆附柱则其柱正矣然后视柱之景故云视以景也注故书至之臬释曰玄谓槷古文臬假借字者今之槷从木执声之省者也古之槷为臬法字故尚书康诰云女陈时臬臬法字亦得为槷柱之字故云假借字也云于其所平之地中央树八尺之臬以县正之者天文志云夏日至立八尺之表通卦验亦云立八神树八尺之表故知树八尺之臬臬即表也必八尺者按考灵曜曰从上向下八万里故以八尺为法也彼云八神此县一也以于四角四中故云须八神神即引也向下引而县之故云神也云视之以其景将以正四方也者即下云为规识日出日入之景是也引尔雅在墙者谓之杙在地者谓之臬者证此臬是在地树之者也为规识日出之景与日入之景疏注日出至北正释曰云日出日入之景其端则东西正也者谓于前平地之中央立表讫乃于日出之时画记景之端于日入之时又画记景以绳测景之两端则东西正矣云又为规以识之者为其难审也者谓此经为规识日出与日入之景者为景两端长短难审故为规规景也云自日出而画其景端以至日入者还是景之两端耳云既则为规测景两端之内规之规交乃审也者谓于中臬以绳取景之两端一匝则景之远近定远近定则东西乃审云度两交之间中屈之以指臬则南北正者两交间正谓两景端之半度景两间中屈之以指臬则南北正必中屈之者于夏日至中漏半于臬南向北所度之处于东西景端亦相当故须中屈之也昼参诸日中之景夜考之极星以正朝夕疏昼参至朝夕释曰前经已正东西南北恐其不审犹更以此二者以正南北言朝夕即东西也南北正则东西亦正故兼言东西也注日中至北辰释曰云日中之景最短者也者大司徒云日至之景尺有五寸以其在上临下故最短也云极星谓北辰者当夜半考之尔雅云北极谓之北辰辰时也天下取正焉故谓之北辰极中也以居天之中故谓之北极也匠人营国方九里旁三门疏匠人至三门释曰按典命云上公九命国家宫室车旗衣服礼仪以九为节侯伯子男已下皆依命数郑云国家谓城方公之城盖方九里侯伯七里子男五里并文王有声诗笺差之天子当十二里此云九里者按下文有夏殷则此九里通异代也郑异义驳或云周亦九里城则公七里侯伯五里子男三里不取典命等注由郑两解故义有异也疏备在典命也注营谓至二子释曰云丈尺据高下而言云天小据远近而说也云天子十二门以通十二子者按孝经援神契云天子即政置三公九卿二十七大夫八十一元士慎文命下各十二子如是甲乙丙丁之属十日为母子丑寅卯等十二辰为子故王城面各三门以通十二子也国中九经九纬经涂九轨疏注国中至之一释曰言九经九纬者南北之道为经东西之道为纬王城面有三门门有三涂男子由右女子由左车从中央郑云旁加七寸者辐内二寸半者计毂在辐内九寸有余今言辐内有二寸半者不加舆下覆毂者也左祖右社面朝后市疏注王宫至涂也释曰言王宫所居也者谓经左右前后者据王宫所居处中而言之故云王宫所居也云王宫当中经之涂也者按祭义注云周尚左桓二年取郜大鼎纳于大庙何休云质家右宗庙尚亲亲文家左宗庙尚尊尊义与此合按刘向别录云路寝在北堂之西社稷宗庙在路寝之西又云左明堂辟雍右宗庙社稷皆不与礼合郑皆不从之矣市朝一夫疏注方各百步释曰按司市市有三期总于一市之上为之若市总一夫之地则为大狭盖市曹司次介次所居之处与天子二朝皆居一夫之地各方百步也夏后氏世室堂脩二七广四脩一疏注世室至步半释曰郑云此用先王之礼者世室用此经夏法白牡用殷法皆是用先王之礼也云夏度以步者下文云三四步明此二七是十四步也云令堂脩十四步者言假令以此堂云二七约之知用步无正文故郑以假令言之也知堂广十七步半者以南北为脩十四步四分之取十二步益三步为十五步余二步益半步为二步半添前十五步是十七步半也五室三四步四三尺疏注堂上至七丈释曰云五室象五行者以其宗庙制如明堂明堂之中有五天帝五人帝五人神之坐皆法五行故知五室象五行也东北之室言木东南之室言火西南之室言金西北之室言水五行先起东方故东北方之室言木其实东北之室兼水矣东南之室兼木矣西南之室兼火矣西北之室兼金矣以其中央大室有四堂四角之室皆有堂故知义然也中央之室大一尺者以其在中号为大室故多一尺也云此五室居堂南北六丈东西七丈者以其大室居中四角之室皆于大室外接四角为之大室四步四角室各三步则南北三室十步故六丈东西三室六丈外加四三尺又一丈故七丈也九阶疏注南面三三面各二释曰按贾马诸家皆以为九等阶郑不从者以周殷差之夏后氏宫室故一尺之堂为九等阶于义不可故为旁九阶也郑知南面三阶者见明堂位云三公中阶之前北面东上诸侯之位阼阶之东西面北上诸伯之国西阶之西东面北上故知南面三阶也知余三面各二者大射礼云工人士与梓人升自北阶又杂记云夫人至入自闱门升自侧阶奔丧云妇人奔丧升自东阶以此而言四面有阶可知四旁两夹窗疏注窗助至八窗释曰言四旁者五室室有四户四户之旁皆有两夹窗则五室二十户四十窗也白盛疏注蜃炭至宫室释曰地官掌蜃堂供白盛之蜃则此蜃灰出自掌蜃也云以蜃灰垩墙者尔雅云地谓之黝墙谓之垩垩即白蜃垩之使壁白也门堂三之二疏注门堂至之塾释曰郑云今堂如上制者以上堂不言步故此注亦云令假令如上制南北十四步东西十七步半今云三之二谓三分取二分以十四步取十二步三分之得八步二步为丈二尺三分之得八尺以六尺为一步添前为九步余二尺故云南北九步二尺也云东西十一步四尺者十七步半以十五步得十步余二步半为丈五尺三分之得一丈以六尺为一步余四尺添前为十一步四尺也引尔雅门侧之堂谓之塾者证此经门堂为塾之义也尚书顾命左塾右塾亦此类也室三之一疏注两室至一分释曰此室即在门堂之上作之也言各居一分者谓两室与门各居一分郑不言尺数义可知故略而不言也殷人重屋堂脩七寻堂崇三尺四阿重屋疏注重屋至笮也释曰云王宫正堂若大寝也者谓对燕寝侧室非正故以此为正堂大寝也言放夏周者夏在殷前可得言放其周在殷后亦言放者此非谓殷人放周而为之郑直据上文夏法下文周法言放犹言约夏周者也虽言放夏周经云堂脩七寻则其广九寻若周言南北七筵则东西九筵是偏放周法而言放夏者七九偏据周夏后氏南北狭东西长亦是放之故得兼言放夏也云四阿若今四柱屋者燕礼云设洗当东霤则此四阿四霤者也云重复复笮也者若明堂位云复庙重檐屋郑注云重檐重承壁材也则此复笮亦重承壁材故谓之重屋周人明堂度九尺之筵东西九筵南北七筵堂崇一筵五室凡室二筵疏注明堂至同制释曰此记人据周作说故其文备于周而略于夏殷是以下文皆据周而说也以夏之世室其室皆东西广于南北也周亦五室直言凡室二筵不言东西广郑亦不言东西益广或五室皆方二筵与夏异制也若然殷人重屋亦直云堂脩七寻不言室如郑意以夏周皆有五室十二堂明殷亦五室十二堂云明堂者明政教之堂者以其于中听朔故以政教言之明堂者明诸侯之尊卑孝经纬授神契云得阳气明朗谓之明堂以明堂义大故所合理广也云周度以筵亦王者相改者对夏度以步殷度以寻是王者相改也云周堂高九尺殷三尺则夏一尺矣者夏无文以后代文而渐高则夏当一尺故云相参之数禹卑宫室谓此一尺之堂与言与者以无正文故言与以疑之也云此三者或举宗庙或举王寝或举明堂互言之以明其同制者互言之者夏举宗庙则王寝明堂亦与宗庙同制也殷举王寝则宗庙明堂亦与王寝同制也周举明堂则宗庙王寝亦与明堂制同也云其同制者谓当代三者其制同非谓三代制同也若然周人殡于西阶之上王寝与明堂同则南北七筵惟有六十三尺三室居六筵南北共有一筵一面惟有四尺半何得容殡者按书传云周人路寝南北七雉东西九雉室居二雉则三室之外南北各有半雉雉长三丈则各有一丈五尺足容殡矣若然云同制者直制法同无妨大矣据周而言则夏殷王寝亦制同而大可知也室中度以几堂上度以筵宫中度以寻野度以步涂度以轨疏注周文至之内释曰云周文者各因物宜为之数者对殷已上质夏度以步殷度以寻无异称也因物宜者谓室中坐时冯几堂上行礼用筵宫中合院之内无几无筵故用手之寻也在野论里数皆以步故用步涂有三道车从中央故用车之轨是因物所宜也云室中举谓四壁之内者对宫中是合院之内依尔雅宫犹室室犹宫者是散文宫室通也庙门容大扃七个疏注大扃至一尺释曰知大扃牛鼎之扃长三尺者此约汉礼器制度闱门容小扃参个疏注庙中至六尺释曰云庙中之门曰闱门者尔雅文此即杂记云夫人至入自闱门是也云小扃膷鼎之扃长二尺者亦汉礼器制度知之膷鼎亦牛鼎但上牛鼎扃长三尺据正鼎而言此言膷鼎据陪鼎三膷臐膮而说也路门不容乘车之五个疏注路门至五寸释曰下云应门则此路门以近路寝故特小为之经言乘车据舆广六尺六寸者按舆人云轮崇车广衡长参如一郑注云车舆也故知此云车亦据舆也云言不容者是两门乃容之者若容两个三个四个正应云容乘车之两个三个四个若四个上复有余分应云四个然后见其分数多少今直云不容乘车之五个明两门乃容之犹如上文云中地食者其民可任者二家五人之类也应门二彻参个疏注正门至四尺释曰云正门谓之应门者尔雅文以其应门内路门外有正朝臣入应门至朝处君臣正治之所故谓此门为应门是以郑云谓朝门也内有九室九嫔居之外有九室九卿朝焉疏注内路至九卿释曰内外据路寝之表里言之则九卿之九室在门外正朝之左右为之故郑据汉法朝堂诸曹治事处谓正朝之左右为庐舍者也云九嫔掌妇学之法以教九御者九嫔职文按内宰王有六宫九嫔已下分居之若然不得复分居九室矣此九嫔之九室与九卿九室相对而言之九卿九室是治事之处则九嫔九室亦是治事之处故与六宫不同是以郑引九嫔职掌妇学之法则九室是教九御之所也云六卿三孤为九卿孤同卿数者以命数同故也按昏义以夏之九卿谓三孤与六卿为九此云九卿亦谓周之三孤六卿为九卿九分其国以为九分九卿治之疏注九分至之属释曰云九分其国分国之职也者郑恐九分其国分其地域故云分国之职也云三孤佐三公论道六卿治六官之属者欲见分职为九分之意以其三公三孤无正职天地四时正职六卿治之其余非正职者分为三分三公治之三孤则佐三公者也但三公中参六官之事外与六乡之教书传又云司徒公司马公司空公则三公六卿亦有职此亦据夏而言周则未见分为九分也王宫门阿之制五雉宫隅之制七雉城隅之制九雉疏注阿栋至以广释曰云王宫门阿之制五雉者五雉谓高五丈云宫隅之制七雉者七雉亦谓高七丈不言宫墙宫墙亦高五丈也云城隅之制九雉者九雉亦谓高九丈不言城身城身宜七丈云阿栋也者谓门之屋两下为之其嵴高五丈郑以浮思解隅者按汉时云东阙浮思灾言灾则浮思者小楼也按明堂位云疏屏注亦云今浮思也刻之为云气虫兽如今阙上为之矣则门屏有屋覆之与城隅及阙皆有浮思刻画为云气并虫兽者也云雉长三丈高一丈度高以高度广以广者凡版广二尺公羊云五版为堵高一丈五堵为雉书传云雉长三丈度高以高度长以长广则长也言高一雉则一丈言长一雉则三丈引之者证经五雉七雉九雉雉皆为丈之义经涂九轨环涂七轨野涂五轨疏注广狭至之道释曰环涂谓绕城道如环然故谓之环也野涂国外谓之野通至二百里内以其下有都之涂三轨言都则三百里大夫家涂亦三轨也故知此野通二百里内也不言纬者以与经同也门阿之制以为都城之制疏注都四至三丈释曰郑云都四百里外距五百里王子弟所封者则唯据大都而言不通小都卿之采地以司裘诸侯共熊侯豹侯卿大夫共麋侯则卿不入诸侯中此云都按诸侯而言故不及小都也大都诸侯兼三公直云王子其言略兼有三公可知云城隅高五丈者以上文王门阿五雉今云门阿之制为都城制城制五雉若据城身则与下诸侯同故知此城制据城隅也云宫隅门阿皆三丈者以下文畿外诸侯尊得申为台门高五丈此畿内屈故宫隅隅门阿皆三丈也宫隅之制以为诸侯之城制疏注诸侯至台门释曰郑知诸侯畿以外者上文都据畿内诸侯故知此诸侯据畿以外也引礼器者欲见诸侯门阿得与天子同之意也按异义古周礼说云天子城高七雉隅高九雉公之城高五雉隅高七雉侯伯之城高二雉隅高五雉都城之高皆如子男之城高隐元年服注云与古周礼说同其天子及公故与以匠人同其侯伯以下与此匠人说异者此匠人云门阿之制以为都城之制高五雉亦谓城隅也其城高三雉与侯伯等如是子男岂不如都乎明子男城亦与伯等是以周礼说不云子男及都城之高直云都城之高皆如子男之城高有此匠人相参以知子男皆为本耳亦互相晓明子男之城不止高一丈隅二丈而已如是王宫隅之制以为诸侯城制者惟谓上公耳以此计之王城隅高九雉城高七雉上公之城隅高七雉城高五雉侯伯已下城隅高五雉城高三雉天子门阿五雉则宫亦五雉其隅七雉上公之制郑云宫隅门阿皆五雉则其宫亦五雉都之制郑云宫隅门阿皆三雉则其宫高亦三雉何者天子门阿与宫等明知其余皆等惟伯子男宫与都等其门阿盖高于宫当如天子五雉何者礼器云天子诸侯台门大夫不台门以此观之天子及五等诸侯门阿皆五雉可知都城据大都而言其小都及家之城都当约中五之一家当小九之一为差降之数未闻也环涂以为诸侯经涂野涂以为都经涂疏注经亦至三轨释曰诸侯直云经涂不言纬涂纬涂亦与天子环涂同可知诸侯及都皆不言环涂野涂文略有可知故郑增成之也知诸侯环涂五轨野涂三轨者以经涂七轨以下差降为之故知义然也又知都环涂野涂皆三轨者此涂皆男子由右女由左车从中央三者各一轨则都之野涂不得降为一轨是以遂人注云路容三轨遥释此也云都之野涂与环涂同以其野涂不得上于田间川上之路故也匠人为沟洫疏注主通至水道释曰古者人耕皆畎上种谷畎遂沟洫之间通水故知通利田间水道此文与下为目下别为之耳耜广五寸二耜为耦一耦之伐广尺深尺谓之巛田首倍之广二尺深二尺谓之遂疏耜广至之遂释曰云耜为耒头金金广五寸耒面谓之庛庛亦当广五寸云二耜为耦者二人各执一耜若长沮桀溺耦而耕此两人耕为耦共一尺一尺深者谓之畎畎上高土谓之伐伐发也以发土于上故名伐也此二人虽共发一尺之地未必并发知者孔子使子路问津于长沮长沮不对又问桀溺若并头共发不应别问桀溺明前后不并可知虽有前后其畎自得一尺不假要并也注古者至有径释曰郑云古者耜一金者对后伐耜岐头二金者云两人并发之者谓共为一畎谓二人并头也云今之耜岐头者至后汉用牛耕种故有岐头两脚今之犹然也但以牛种用二耜则畎下布种与古异也云田一夫之所佃百亩方百步地者遂人云夫一廛田百亩彼虽为沟洫法一夫则与此同也云遂者夫间小沟遂上亦有径者按遂人云夫间有遂遂上有径彼沟洫法此井田法虽不同遂在夫间遂上有径则同故云亦有径也按彼郑云以南亩图之遂纵沟横洫纵浍横九浍而川周其外以彼遂在夫间故以南亩遂则纵矣此井田云田首倍之为遂以南亩图之遂即横也九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍疏九夫至之浍释曰井田之法畎纵遂横沟纵洫横浍纵自然川横其夫间纵者分夫间之界耳无遂其遂注沟沟注入洫洫注入浍浍注自然入川此图略举一成于一角以三隅反之一同可见矣遂人云夫间有遂以南亩图之则遂纵而沟横此不云夫间有遂云田首倍之谓之遂遂则横而沟纵也自余洫浍川依此遂沟纵横参之可知但彼云九浍而川周其外川则人造之此百里有浍浍水注入川相去远故宜为自然川也自畎遂沟洫皆广深等其浍广二寻深二刃若以孔安国八尺曰刃则浍亦广深等但度广以寻度深以刃故别言之若王肃依尔雅四尺曰刃深二刃八尺与广二寻不类郑以刃七尺浅于广二寻二尺者以涂为大故宜浅校二尺与沟洫不得相类也注此畿至一同释曰云此畿内采地之制者对畿外诸侯亦制井田与此同云九夫为井井者方一里九夫所治之田也者小司徒注似井字也云采地制井田异于乡遂及公邑者按遂人云夫间有遂十夫有沟百夫有洫千夫有浍万大有川方三十三里少半里九而方一同以南亩图之遂纵沟横洫纵浍横九浍而川周其外若以九而方一同则百里之内九九八十一浍此井田则一同惟一浍既沟浍稀稠不同又彼沟洫法以为贡子就夫税之十一而贡此则九夫为井井税一夫美恶取于此不税民之所自治是沟洫井田异也小司徒注不云异于公邑者据遂人成文此兼云公邑者据事实而说云三夫为屋屋具也一井之中三屋九夫三三相具以出赋税共治沟也者一井有九夫据南亩言之则三夫并一屋而三夫相具以出赋税并相具共治沟以言三屋共一井井间有沟故共治沟也云方十里为成成中容一甸甸方八里出田税缘边一里治洫者司马法有二法有甸方八里出长毂一乘又有成方十里出长毂一乘言甸者据实出税者而言云成者据通治沟洫而说为有二种故郑细分计之八里为甸出田税缘边一里并之则二里治洫以成间有洫故使共治洫也云方百里为同同中容四都六十四成者此据小司徒而言彼经四县为都注云方四十里四都方八十里旁加十里乃得方百里为一同今言六十四成者据出田税者言之故云方八十里出田税缘边十里治浍也云采地者在三百里四百里五百里之中者据载师职而言按彼云家邑任稍地小都任县地大都任畺地是三百里外至畿五百里内言此者欲见三者采地之中有此井田助法又引载师职园廛之下者欲见乡遂及公邑之等为沟洫贡子法与采地井田异云轻近重远耳者彼注云近者多役故轻税也滕文公问孟子为国已下至以为常皆孟子对文公之辞自文公又问井田已下至虽周亦助按彼是文公使毕战问今以为文公问者毕战文公臣君统臣功亦得为文公问也云夏后氏五十而贡殷人七十而助周人百亩而彻其实皆什一彻者彻也助者借也者并孟子对文公之辞按彼赵岐注夏禹之世号后氏后君也禹受禅于君故夏称后殷周顺人心而征伐故言人也民耕五十亩贡上五亩耕七十亩以七亩助公家耕百亩者彻取十亩以为赋虽异名而多少同故曰皆什一也彻犹人彻取物借者借也犹人相借助之者或有解者云三代受地多少应同今云夏后氏五十而贡殷人七十周人百亩者据地有不易一易再易并六遂上地不易加五十亩有四等据授地之法夏言五十而贡者据一易之地家得二百亩常佃百亩荒百亩其佃百亩常税之据二百亩为税百亩为五十而贡殷人七十而助者据六遂上地百亩有莱五十亩而言百五十亩税一百亩犹五亩税七十五亩举全数言之故云七十亩而助也周人百亩而彻者据上地不易者而言百亩全税之故云百亩而彻也夏据一易之地亦有上地不易上地加五十亩者殷据上地如莱则亦有一易及上地无莱者也周言百亩而彻则亦有上地有莱及一易者也三代皆不言再易三百亩者明皆有可知以其云贡贡子无助法殷人云助税并无贡法周人云彻贡助兼有也云龙子曰治地莫善于助莫不善于贡贡者校数岁之中以为常者按彼赵岐注龙子古贤人也言治地之赋无善于助者也贡者校数岁以为常类而上之民供奉之有易有不易故谓贡为莫不善之也孟子本为莫不善于贡今注有无不字者盖转写脱耳文公又问按彼文公使毕战问孟子孟子对此辞上文公总问为国之法故对助贡兼有此问并田之法孟子云请野九一而助国中什一使自赋者彼注云九一者井田以九顷为数而供什一郊野之赋也助者殷家税名周亦用之龙子所谓善于助者也时诸侯不行助法国中什一者周礼园廛二十而税一时行重赋责之什一也而如也自从也孟子欲请使野人如助法什一而税之国中从其本赋二十而税一以宽之又云卿以下必有圭田圭田五十亩余夫二十五亩注云古者卿以下至于士皆受圭田五十亩所以供祭祀圭絜也土田故谓之圭田所谓惟士无田则亦不祭言绌士无絜田也井田之民养公田者受百亩圭田半之故五十亩余夫者一家一夫受田其余老小有余力者受二十五亩半于圭田谓之余夫也受田者田业多少有上中下周礼曰余夫亦如之亦如上中下之制也王制曰夫圭田无征谓余夫圭田皆不出征赋时无圭田余夫孟子欲令复古所以重祭祀利民之道也云死徙无出乡注云死谓葬也徙谓变土易居平肥硗也不出其乡易为功云乡田同井出入相友守望相助疾病相扶持则百姓亲睦注云同乡之田共井之家各相劳也出入相友相友偶也周礼大宰八曰友以任得民守望相助助察奸也疾病相扶持扶持其羸弱也救其困急皆所以教民相亲睦之道睦和也但乡遂为沟洫法而云乡田同井者此谓殷之助法虽乡亦为井田故云乡田同井以其孟子杂说三代故也云方里而井九百亩其中为公田八家皆私百亩同养公田公事毕然后治私事所以别野人也注云方一里者九百亩之地也为一井八家各私得百亩同共养其公田之苗公田八十亩其余二十亩以为庐宅园囿家二亩半也先公后私遂及我私之义也则是野人之事所以别于上伍者也郑所引孟子证井田之法则卿已下必有圭田及余夫其文既间在井田之中则二宅亦为井田之法故引之也云又曰诗曰至亦助也按彼是上文孟子对滕文公为国之法今退在此者诗是周井田之法故引之在下也云虽周亦助者是周兼夏殷莇贡也云鲁哀公论语文按彼注二谓十二而税但哀公已行十二而税有若亦知哀公十二故抑之使从十一之正而云盍彻盍何不也彻通也谓十一之通税哀公忧国有若忧民故也春秋讥宣公欲厚敛弃中央一夫之公田就八家之私田以取之故讥厚敛也云谷出不过借者借即借也借民力所治公田是也云此数者世人谓之错者论语孟子春秋与诗文义不同故世人谓之错而疑焉云以载师职及司马法论之周制畿内用夏之贡法税夫无公田者以世人疑之为错故郑以诸文辨之按载师职云从国中园廛二十而一及甸稍县都无过十二皆据乡遂及四等公邑皆用夏之贡法云司马法者辨左氏杜服所引司马法云甸方八里出长毂一乘郑注论语引司马法云成方十里出长毂一乘郑注小司徒引司马法成方十里士十人徒二十人并据郊遂之外及采地法未见郑所引证周之畿内之事而云以司马法论必论周之畿内用夏之贡法者但彼司马法必论周之畿内用夏之贡法非郑虚言但余侪所不见耳云以诗春秋论语孟子论之周制邦国用殷之助法制公田不税夫者诗云雨我公田公田是助法春秋初税亩亦是助法论语云盍彻乎彻是天下之通法亦助法也孟子答毕战井田引诗为证亦周之助法故总云助法不税夫也云贡者自治其所受田贡其税谷助者借民之力以治公田者郑重释夏贡殷助之事皆取孟子为义也云畿内用贡法者至恤其私者乡遂公邑之内皆邻里比闾等治民之官旦夕从民事因此促之使先治公田故不得恤其私故为贡法不得有公田也云邦国用助法诸侯专一国之政为其贪暴税民无艺者艺谓准法宣公初税亩就井田上取民之所自治况为贡法有何准法故为井田不为贡也周之畿内税有轻重者郑云近者多役故轻其税云诸侯谓之彻者通其率以什一为正者谓郊外用助郊内用贡故引孟子云野九夫而税一国中什一此云野九夫而税一即彼云请野九一而助此云国中什一即彼云国中什一使自赋云九一而助者一井九夫之地四面八家各自治一夫中央一夫八家各治十亩八家治八十亩入公余二十亩八家各得二亩半以为庐宅井灶葱韭是十外税一也国内据民住在城中其地即在郊内郊外乡遂之民为沟洫为贡法言十一亦十外税一者也汉书食货志既有井田饶民二亩半之事是以宋均注乐纬何休注公羊赵岐注孟子皆同饶民之说诗云倬彼甫田岁取十千郑云井税一夫其田百亩通税十夫其田千亩成税百夫其田万亩不言饶民者以经云岁取十千校一成之内举全数而言郑亦顺经从整数而说其实与诸家不殊也云邦国亦异外内者上云畿内畿外据天子总天下大判而言此既引孟子野与国中不同是细而分之邦国亦仿天子异外内也云圭之言珪絜也者谓有珪絜之德也云周谓之士田者即载师士田是也先郑引春秋者田一成事在哀元年彼夏后相为浇所灭其子少康奔虞思为庖正有田一成有众一旅据一成之地有九百夫宫室涂巷三分去一余六百夫上地家百亩中地家二百亩下地家三百亩通率三家受六夫之地则一成六百夫定受地有三百家而云有众一旅五百家者据上地多家亦多也又曰列国一同者事在襄二十五年彼郑子产适晋献捷晋人责之何故侵小子产对曰昔天子之地一圻列国一同自是以衰今大国多数圻矣若无侵小何以至焉是也引之者证经成与同之事也贡税之法古来皆什一故孟子说三代而云其实皆什一是以公羊传云古者什一而借多乎什一大桀小桀注云奢泰多取于民比于桀也寡乎什一大貉小貉注云蛮貉无社稷宗庙百官制度之费税薄什一者天下之中正也什一而行颂声作矣注云圣人制井田之法而口分之一夫一妇受田百亩以养父母妻子五口为一家公田十亩即所谓什一而税也庐舍二亩半凡为田顷十亩半八家而九顷共为一井故曰井田孟子又云白圭曰吾欲二十而取一何如孟子曰子之道貉道也欲轻之于尧舜之道者大貉小貉也欲重之于尧舜之道者大桀小桀也章指言先王按典礼万世可遵什一供贡下富上尊若然自古以来贡与助皆不得过什一者也专达于川各载其名疏注达犹至从出释曰上浍水所入更无注入故云专至于川云识水所从出者据浍水出注入川处诸浍既多当各记水所出之处着其名使人言有所称谓者也凡天下之地势两山之间必有川焉大川之上必有涂焉疏注通其壅塞释曰此言同间有浍浍水入川其川是自然而有又非平地而出必因山间有之又大川不可辄越巡川必当有涂地势然也言通其壅塞者川与涂皆是通其壅塞也凡沟逆地阞谓之不行水属不理孙谓之不行疏注沟谓至孙也释曰经言凡沟注云谓造沟则此沟非谓广深四尺其田间者下云梢沟三十里而广倍当是人所造沟渎引水者故此郑引凿龙门播九河为证既不得逆地阞不理逊水不行当依地阞理顺行水乃可为之川也禹凿龙门播九河事见尚书禹贡梢沟三十里而广倍疏注谓不至广倍释曰此沟虽是不垦地之沟与上异亦是非田间者也必使三十里得广倍者亦谓地势而为之使水梢沟故得三十里而广倍也先郑云梢读为桑螵蛸之蛸蛸谓水漱啮之沟上云梢其薮亦读从螵蛸之蛸同是梢啮之义故同读从之也凡行奠水磬折以参伍疏注坎为至疾焉释曰言凡行停水者水去迟似停住止由川直故也是以曲为因其曲势则水去疾是以为磬折以参伍也云坎为弓轮者说卦文谓坎所以行水如弓轮轮则水疾故云行水欲纡曲也欲为渊则句于矩疏注大曲至成渊释曰凡川沟欲得使教渊之深当句曲于矩使水势到向上句曲尺则为回涹自然深为渊验今皆然也凡沟必因水势防必因地势善沟者水漱之善防者水淫之疏注漱谓至之淫释曰先郑读淫为廞者周礼之内云廞者先郑皆为淫淫为陈故此读淫为廞先郑余处淫廞既为陈于此不得为淤泥解之故后郑不从也是以后郑以淫液之淫为义谓以淤泥淫液使厚也凡为防广与崇方其閷参分去一疏注崇高至其上释曰凡为堤防言广与高等者假令堤高丈二尺下基亦广丈二尺云其閷参分去一者三四十二上宜广八尺者也大防外閷疏注又薄至其下释曰此文承上参分去一而云外閷故云又薄其上厚其下虽不知尺数但知三分去一之外更去也凡沟防必一日先深之以为式疏注程人至防也释曰程人功者将欲造沟防先以人数一日之中所作尺数是程人功法式后则以此功程赋其丈尺步数言深者谓深浅尺数故下云已为式然后可以傅众力傅谓付之里为式然后可以傅众力疏注里读至误也释曰必破里为已者里则于义无取为已则于义合故从已也凡任索约大汲其版谓之无任疏注故书至橐橐释曰引诗云其绳则直缩版以载者此大雅绵之篇文也又曰约之格格椓之橐橐者谓斯干美宣王之诗言筑室百堵之时有此约椓之事彼注云格格犹历历也橐橐用力也引之者证索约约亦绳缩之事也葺屋参分瓦屋四分疏注各分至为峻释曰葺屋谓草屋草屋宜峻于瓦屋云各分其脩以其一为峻者按上当脩二七言之则此注脩亦谓东西为屋则三分南北之间尺数取一以为峻假令南北丈二尺草屋三分取四尺为峻瓦屋四分取三尺为峻也囷窌仓城逆墙六分疏注逆犹至曰窌释曰地上为之方曰仓圜曰囷穿地曰窌却墙六分者六分其高去一以为閷假令高丈二尺下厚四尺则于上去二尺为閷上惟二尺其囷仓城地上为之须为此杀其窌入地亦为此閷者虽入地口宜宽则牢固也堂涂十有二分疏注谓阶至今陈释曰郑云若今令甓祴也者汉时名堂涂为令甓祴令辟则今之砖也祴则砖道者也云分其督旁之脩者名中央为督督者所以督率两旁脩谓两旁上下之尺数假令两旁上下尺二寸则取一寸于中央为峻峻者取水两向流去故也引尔雅者释宫文即诗云彼何人斯胡逝我陈言涉堂涂引之证陈与此堂涂为一也窦其崇三尺疏注宫中水道释曰言为窦通水高不得过此按礼记儒行云荜门圭窦则此窦一也墙厚三尺崇三之疏注高厚至相胜释曰云高厚以是为率者高恒两倍于厚不要厚三尺高九尺假令厚六尺高丈八尺皆依此法故云以是为率足以相胜也车人之事半矩谓之宣疏注矩法至宣发释曰言车人之事谓车人为造车之事此与下为总目也云半矩谓之宣者以下文取此宣为尺度故先定宣之长短如上十分寸之一谓之枚之类也知所法者人也者以易云巽为宣发则人头名宣又见下云一柯有半谓之磬折与人带已下四尺半为磬折同故知法人也人长八尺已下郑欲推出宣之长短之数以人长八尺三分之六尺各得二尺其二尺又取尺八三分之各得六寸又以二寸寸为三分为六分三分之各三分寸之二故云头也腹也胫也以三通率之则二尺六寸三分寸之二也云头发皓落曰宣者以得谓宣去之义人发皓白则落堕故云此者解头名宣意也云半矩尺三寸三分寸之一人头之长也者矩既二尺六寸三分寸之二故藏半为人头之长有此数也云柯欘之木头取名焉者下云一宣有半谓之欘一欘有半谓之柯柯欘皆从宣上取数故云头取名焉犹言取名于头也云易曰巽为宣发者按说卦云其于人为宣发注宣发取四月靡草死发在人体犹靡草在地今易文不作宣作寡者盖宣寡义得两通故郑为宣不作寡也引之者证宣为头意也一宣有半谓之欘疏注欘斫至之定释曰一宣有半得长二尺者以一宣尺三寸三分寸之一取半添之一尺得五寸三寸每寸三分得九分并前一分为十分取半得五分三分为一寸余二分总为六寸二分寸之二添前尺三寸三分寸之一为二尺也斫斤即尔雅句一也彼云句欘谓之定故知此欘斫斤柄也一欘有半之柯疏注伐木至柯欘释曰知长三尺者以其欘长二尺云一欘有半故知三尺引诗者伐柯诗之文也先郑引苍颉者苍颉造文字有篇名苍颉云柯欘并是柄也一柯有半谓之磬折疏注人带至三尺释曰此据人之所立磬折之仪以上有宣及欘柯之长短故因解人立磬折浅深也又下文造耒亦以磬折之故云之也云一柯有半谓之磬折据绅带以下而言也引玉藻者按彼子游曰参分带下绅居二焉郑注云三分带下而三尺则带高于中也以其人长八尺中则四尺今云三分带下绅居二分明带上有一分上三尺半是带下有四尺半可知也车人为耒庛长尺有一寸中直者三尺有三寸上句者二尺有二寸疏车人至二寸释曰此车人既为车因使为耒之田器也庛者耒之面但耒状若今之曲杴柄也面长尺有一寸云中直者谓手执处为句故谓庛上句下为中直者三尺有三寸也句者谓人手执之处二尺有二寸也注郑司至接耜释曰先郑云庛读为其颡有疵之疵者俗人谓颡额之上有疵病故从之也云谓耒下岐者古法耒下惟一金不岐头先郑云耒下岐据汉法而言其实古者耜不岐头是以后郑上注亦云今之耜岐头明古者耜无岐头也玄谓疵读为棘刺之刺者以其入地故读从刺也云刺耒下前曲接耜者耜谓耒头金故云下前曲接耜者也自其庛缘其外以至于首以弦其内六尺有六寸与步相中也疏自其至中也释曰云自其庛缘其外以至于首者据庛下至手执句者逐曲量之云以弦其内者据庛面至句下望直量之故云以弦其内内谓上下两曲之内云六尺有六寸与步相中也者言逐曲之外有六尺六寸今弦其内与步相中中应也谓正与步相应应一步之尺数云耕者以田器为度宜者在野度以步以人步或大或小恐其不平故以六尺之耒以代步以量地也云耜异材不在数中者未知耜金广狭要耒自长六尺不通耜若量地时脱去耜而用之也坚地欲直庛柔地欲句庛直庛则利推句庛则利发倨句磬折谓之中地疏坚地至中地释曰此直庛及句庛皆不六尺之度惟中地之耒合磬折者乃六尺之度故郑云中地之耒其庛与直者如磬折则调矣调者谓弦六尺则余句直者不合六尺可知也车人为车柯长三尺博三寸厚一寸有半五分其长以其一为之首疏车人至之首释曰此车人谓造车之事凡造作皆用斧因以量物故先论斧柄长短及刃之大小也注首六至为度释曰云谓今刚关头斧者汉时斧近刃皆以刚铁为之又以柄关孔即今亦然故举汉法为说也毂长半柯其围一柯有半疏注大车至五寸释曰郑知此是大车者此论载辐牙下柏车别论毂辐牙又柏车毂长以行山此车毂短以行泽故知此是大车平地载任者也郑知径尺五寸者以其围一柯有半四尺半围三径一故知径一尺五寸也辐长一柯有半其博三寸厚三之一渠三柯者三疏注渠二至谓牙释曰云渠二丈七尺者按上辐长一柯有半两两相对则九尺尚有毂空壶中于二丈七尺不合者云辐长一柯有半两相九尺者通计毂而言其实辐无一柯有半也云所谓牙者谓下文云牙围也行泽者欲短毂行山者欲长毂短毂则利长毂则安疏行泽至则安释曰此总言大车柏车所利之事以大车在平地并行泽柏车山行各有所宜也注释泥至大动释曰此释长毂安短毂危之事行泽者反柔行山者仄柔反柔则易仄柔则完疏行泽至则完释曰此经言车牙所宜外内坚濡之事注故书至坚刃释曰此注后郑增成先郑之义言仄柔者坚者在外柔者在内以其取坚刃相成故也六分其轮崇以其一为之牙围疏注轮高至五寸释曰轮崇九尺六尺得一尺三尺得五寸故尺五寸也柏车毂长一柯其围二柯其辐一柯其渠二柯者三五分其轮崇以其一为之牙围疏柏车至牙围释曰此柏车山行故毂长轮崇又下皆欲取安故也其辐一柯其渠二柯者三者两辐相对六尺渠围二柯者三围丈八尺亦谓通毂空壶中并数而言也注柏车至二寸释曰柏车山车对大车为平地之车也牙围尺二寸者以其轮崇六尺五分取一五尺取一尺一尺取二寸故尺二寸也大车崇三柯绠寸牝服二柯有参分柯之二疏注大车至为负释曰云大车平地载任之车毂长半柯者也者以其上文云毂长半柯不言车名故云毂长半柯者也云绠轮箄者谓轮之四面外一寸则安言牝服者谓车毂即今人谓之平鬲皆有孔内令子于其中而又向下服故谓之牝服也是以先郑云牝服谓车箱服读为负以众令所依负然也羊车二柯有参分柯之一疏注郑司至七尺释曰先郑云羊车谓车羊门也者其言无所当故后郑易之也后郑云羊善也善车若今定张车虽举当时汉法以晓人汉世去今久远亦未知定张车将何所用但知在宫内所用故差小为之谓之羊车也按此羊车较长七尺下柏车较长六尺则羊车大矣而论语谓大车为柏车小车为羊车者以柏车皆说毂辐牙惟羊车不言惟言较而已是知柏车较虽短毂辐牙则长羊车较虽长毂辐牙则小故得小车之名也柏车二柯疏注较六至半寸释曰郑云柏车轮崇六尺其绠大半寸知者以大车轮崇九尺绠一寸此柏车轮崇六尺三分减一明柏车输崇六尺三分减一其绠亦宜三分减一三分寸之二即大半寸也凡为辕三其轮崇参分其长二在前一在后以凿其钩彻广六尺鬲长六尺疏凡为至六尺释曰云凡为辕者言凡语广则柏车大车羊车皆在其中轮崇虽不同其辕当各自三其轮崇假令柏车轮崇六尺三之为辕丈八尺大车轮崇九尺三之为辕二丈七尺但羊车虽不言轮崇亦三之以为辕也彻广六尺者不与四马车八尺者同彻鬲长六尺者以其两辕一牛在辕内故狭四马车鬲六尺六寸者以其一辕两服马在辕外故鬲长也弓人为弓取六材必以其时疏注取干至未闻释曰郑知取干以冬者见山虞云仲冬斩阳木仲夏斩阴木二时俱得斩但冬时尢善故月令仲冬云日短至伐木取竹箭注云坚成之极时是知冬善于夏故指冬而言也云取角以秋者下云秋杀者厚故知用秋也丝漆以夏者夏时丝孰夏漆尢良故知也筋胶未闻必知六材据此六者皆依下文而说也六材既聚巧者和之疏六材至和之释曰为弓须此六材故云聚巧者即此弓人之工者也和之谓春液角夏治筋之类也干也者以为远也角也者以为疾也筋也者以为深也胶也者以为和也丝也者以为固也漆也者以为受霜露也疏注六材至而足释曰此一经主论六材在弓各有所用六材相得乃可为足也凡取干之道七柘为上檍次之檿桑次之橘次之木瓜次之荆次之竹为下疏凡取至为下释曰此经说弓干善恶者也注郑司至箕箙释曰引国语者彼为幽王宠褒姒以至亡国故彼云檿弧箕箙实亡周国也凡相干欲赤黑而阳声赤黑则乡心阳声则远根疏注阳犹至者奴释曰此经说相干善恶之法凡析干射远者用势射深者用直疏注郑司至力多释曰此说弓力多少之事凡析干射远者用势者弓弱则宜射远谓若夹庾之类云射深者用直者弓直则宜射深谓若王弧之类也此注后郑增成先郑之义先郑惟见随木形势而用之后郑则论厚薄力多少之法也二郑相兼乃具居干之道菑栗不迆则弓不发疏注郑司至之裂释曰居谓居处解析弓干之法但菑栗皆谓以锯剖析弓干之时不邪迆失理则弓后不发伤也先郑云菑读为不菑而畬之菑礼记坊记云不菑畬此菑即耕故尔雅云田一岁曰菑二岁曰新田三岁曰畬菑取彼义也云栗读为榛栗之栗者诗云树之榛栗栗者亦取破之义迆读为倚移从风之移读从司马相如上林浮烦云倚移从风玄谓栗读为裂繻之裂者读从隐元年左氏传纪裂繻来逆女彼裂繻字子帛则为裂破衣义义亦与先郑大同皆取破义但从裂繻之裂胜从栗以其栗是栗栗坚硬之意于破义为疏故从裂也凡相角秋閷者厚春閷者薄稚牛之角直而泽老牛之角紾而昔疏注郑司至之错释曰上文已言干讫至此更宜相角但以秋对春以稚对老而言之秋閷者厚谓角厚肉少春閷者薄谓角薄肉多稚生之角直而泽谓角直而润泽老牛之角紾而错者紾谓理粗错然不润泽也先郑云紾读为抮缚之抮者未知读从何文盖从俗读云昔读为交错之错者读从诗献酬交错玄谓昔读履错然之错者读从复卦爻辞疢疾险中疏注牛有至里伤释曰以疢疾为久病故云牛有久病险伤也中即里谓角里伤也瘠牛之角无泽疏瘠牛之角无泽释曰上云疢疾谓久病即此云瘠者惟瘦瘠非病角则无润泽也角欲青白而丰末疏注丰大也释曰凡牛角善者按下注云本白中青末丰夫角之末蹙于而休于气是故柔柔故欲其埶也白也者埶之征也疏注蹙近至则势释曰此说角之势也言角之本近于得和煦之气于是故柔柔故欲其形之自曲反是为势也然可以为弓夫角色白者则势之征验也夫角之中恒当弓之畏畏也者必桡桡故欲其坚也青也者坚之征也疏注故书至之隈释曰此说角之坚也子春从故书威后郑不从而为隈者威谓威仪不得为曲中故从隈为曲隈之义按僖二十五年秋秦晋伐鄀秦人过析隈郑以为入隈夫角之末远于而不休于气是故脃脃故欲其柔也丰末也者柔之征也疏注末之至煦之释曰此说角欲丰末之意云角之末远于于不休于气是故脃脃故欲其柔也丰末也者柔之征也则末不丰者脃末丰则柔柔则不脃可知故郑云末之大者气及煦之角长二尺有五寸三色不失理谓之牛戴牛凡相胶欲朱色而昔昔也者深瑕而泽紾而抟廉疏角长至抟廉释曰上已相干角次及相胶此云欲朱色按下鹿胶青白已下惟牛胶火赤自余非纯赤则牛胶为善矣紾而抟廉者谓有紾理而抟圜又廉瑕严利注抟圜至利也释曰胶之性皆抟圜也廉瑕二者俱是严利之状鹿胶青白马胶赤白牛胶火赤鼠胶黑鱼胶饵犀胶黄疏注皆谓至如饵释曰云煮用其皮或用角者经惟鹿用皮亦用角今人鹿犹用角自余皆用皮云饵色如饵者时有饵之色故从之也凡昵之类不能方疏注郑司至黏也释曰子春云不义不昵者按隐元年郑大叔段为不义庄公曰不义不昵厚将崩彼不昵为不亲兄则昵为亲近不相舍离后郑以为还从古书枳音故转为脂膏败直之直若今人头发有脂膏者则谓之直直亦黏也凡相筋欲小简而长大结而泽小简而长大结而泽则其为兽必剽以为弓则岂异于其兽疏凡相至其兽释曰上已相角胶次及相筋言此筋之兽剽疾为弓亦剽疾故云岂异于其兽也注剽疾至条也释曰先郑云简读为扌间然登陴之扌间者读从左氏传也义无所取玄谓读如简札之简谓筋条也竹简一片为一札此筋条亦有简别故读从之也筋欲敝之敝疏注郑司至当孰释曰筋之椎打嚼啮欲得劳敝故云嚼之当孰也漆欲测疏漆欲测释曰先郑云测读为恻隐之恻此恻隐为痛切义非漆之善状故后郑以为测度之测测清也从水义取漆为良也丝欲沈疏注如在水中时色释曰言丝欲沈则据干燥时色还如在水湅之色故云如在水中时色得此六材之全然后可以为良疏注全无至善也释曰全无瑕病者干角胶筋漆丝六材皆令善而无瑕病然后为善也凡为弓冬析干而春液角夏治筋秋合三材疏注三材至为释曰凡治弓材各于其时言秋合三材胶漆丝则干角筋须三材乃合则秋是作弓之时故至冬寒而定体也郑知三材是胶漆丝者以经既言干角及筋六材之中惟少胶漆丝故知三材谓此也先郑液读为者是酒之亦是渍液之义故读从之也寒奠体疏注奠读至来体释曰檠谓弓匣至寒胶坚而牢故内之檠中定往来体则六弓往体来体多少者是也冰析灂疏注大寒至内之释曰十二月小寒节大寒中是冰盛之时故以大寒解冰也云下于檠中复内之者谓复加上寒奠体内之于檠中相似但上内为定体而内此为析灂而内之所为有异故别言也冬析干则易疏冬析干则易释曰自此已下重释上文各以其时之意春液角则合夏治筋则不烦秋合三材则合寒奠体则张不流疏注流犹移也释曰体既定则后用时虽张不流移谓不失往来之体也冰析灂则审环疏注审犹定也释曰纳之檠中析其漆灂其漆之灂环则定后不鼓动故冰析之也春被弦则一年之事疏注期岁乃可用释曰通春被弦则二年之事而云一年者据冰析灂已前为一年春被弦是用时不数也析干必伦析角无邪斫目必荼疏注郑司至节目释曰按礼记学记云善问者如攻坚木先其易者后其节目是斫目必徐之义也斫目不荼则及其大脩也筋代之受病疏总目至受病释曰筋代之受病者以筋在弓皆以干为力必须筋干相得今弓干有节目用力不得其所则干不用力故筋代干受病以其偏用力故也夫目也者必强强者在内而摩其筋夫筋之所由幨恒由此作疏注摩犹至起也释曰此还重释筋干不得所之意先郑读幨为车幨之幨者卫诗云渐车惟裳昏礼亦云妇事亦如之有裧故读从之后郑云幨绝起也者由绝起则廉幨然也故角三液而干再液疏注重治之相称释曰或三液再液不等者角须三液干须再液乃得相称厚其帤则木坚薄其帤则需疏注需谓至中裨释曰需谓不充满者需襦不进故为不充满谓弓中裨者造弓之法弓干虽用整木仍于干上裨之乃得调适也是故厚其液而节其帤疏注厚犹至适也释曰多其液者谓角干其裨须节适厚薄得所也约之不皆约疏数必侔疏注不皆至均也释曰约谓以丝胶横缠之今之弓犹然云不皆约谓不次比为之疏数必侔约之多少须稀疏必均也斫挚必中胶之必均疏斫挚至必均释曰斫干厚薄必调均为之施胶亦均不得偏厚也自此以下说弓之隈里施胶之事云摩其角谓干不均而有高下则摩其角斫挚不中胶之不均则及其大脩也角代之受病夫怀胶于内而摩其角夫角之所由挫恒由此作疏注干不至折也释曰此总释经角代之受病及角之所由挫二事者也凡居角长者以次需疏注当弓至居箫释曰云长短各称其干复云短者居箫箫谓两头则长者自然在隈内可知恒角而短是谓逆桡引之则纵释之则不校疏注郑司至不疾释曰竟角而短谓施角竟满两畔而上下短于隈者也云是谓逆桡者被弦引之时以角宽而短引之角纵不用力若欲反桡然故云引之则纵也释之则不校者角所以放矢今角不用力故释放之不校疾也恒角而达譬如终绁非弓之利也疏注达谓至绲縢释曰先郑上读为裻縆之縆者从俗也此弓非直两畔角满读之为搄角而角又上下长于渊干如达于箫头若然则譬如终绁绁谓弓谓弓在中然非弓之利引诗云竹绲縢者绲绳縢系约之也以竹为发弦时裨于弓之背上又绳横系之使相着与弓为力备顿伤也今夫茭解中有变焉故挍疏今夫至故校释曰记人别起义端故言今夫言茭解中谓弓隈与弓箫角接之处云有变者即异也谓弓箫与臂用力异异者引之则臂中用力放矢则箫用力既用力异故绞绞谓矢去疾也注郑司至疾也释曰先郑读茭为激发之激者当时有激发之语故从俗读之云茭谓弓檠也者此据用时辄言弓檠于义不合后郑不从之云绞读为绞而婉之绞者按昭元年左氏传虢之会楚公子围设服离卫叔孙穆子曰楚公子美矣君哉退会子羽谓子皮曰叔孙绞而婉故读从之此后郑增成其义玄谓茭读如齐人名手足掔为骹之骹者时齐人有名手足节掔间为茭取弓隈与箫角相接名茭也于挺臂中有柎焉故剽疏注挺直至之漂释曰直臂中正谓弓把处有柎焉者谓角弓于把处两畔有侧骨骨坚强所以与弓为力故剽疾也先郑云剽读为湖漂絮之漂者时有此语从俗读之恒角而达引如终绁非弓之利挢干欲孰于火而无赢挢角欲孰于火而无燂引筋欲尽而无伤其力鬻胶欲孰而水火相得然则居旱亦不动居湿亦不动疏挢干至不动释曰此一经明料理干角筋胶四者得所不得所之事不言漆丝者用力少故不言也苟有贱工必因角干之湿以为之柔善者在外动者在内虽善于外必动于内虽善亦弗可以为良矣疏苟有至良矣释曰此经说弓干须外内皆善不得外善内恶者也凡为弓方其峻而高其柎长其畏而薄其敝宛之无已应疏凡为至已应释曰方其峻峻谓箫箫宜方为之而高其柎柎把中高对方则此高者谓为柎骨宜高为之长其隈谓柎之上下宜长为之而薄其敝敝谓人所握持手蔽之处宜薄为之有此四善故引之无休止而应弦故云宛之无已应谓常用而不就弦也下柎之弓末应将兴疏注末犹至将动释曰言下柎者犹把骨大下为之由弓隈下短故箫应弦则将动发也为柎而发必动于閷疏注閷接中释曰此重释上文末应将兴若如上为柎而发动则接中亦动也弓而羽閷末应将发疏注羽读至将发释曰破羽为扈者羽于弓义无所取故破从扈也必知此有缓义者以其上文云必动于閷故知此云羽閷者当从缓閷弓有六材焉维干强之张如流水疏注无难易也释曰弓有六材惟以干为强者以其干外五材当依干而有以干为本故指干为强张如流水者以干得所以制五材故张如流水无难易无难易则强弱得所也维体防之引之中参疏注体谓至二尺释曰云体谓内之于檠中定其体者此亦谓内之檠中则往来体定体定然后防之防之者郑云深浅所止若王弧之弓往体寡来体多弛之乃有五寸张之一尺五寸夹庾之弓往体多来体寡者弛之一尺五寸张之得五寸唐弓大弓往来体若一者弛之一尺张之亦一尺是防之深浅所止云谓体定张之弦居一尺引之又二尺者此据唐大中者而言余四者弛之张之虽多少不同及其引之皆三尺以其矢长三尺须满故也维角之欲宛而无负弦引之如环释之无失体如环疏注负弦至之牚释曰云维角之正也谓置角于隈中既正云欲宛而无负弦者引之弓体不辟戾故也云引之如环者亦由无负弦故也云释之无失体如环者谓放矢后无失体得如环然先郑云读如牚距之牚牚距取其正也车牚之牚谓车奇之木亦取正也材美工巧为之时谓之参均角不胜干干不胜筋谓之参均量其力有三均均者三谓之九和疏注有三至负也释曰云有三读为又参者以经上文已云参均此云三均故宜被三为参也上已二文参均此文加一参均当云又参均故破有为又也云量其力又参均者谓若干胜一石加角而胜二石被筋而胜三石引之中三尺者此言谓弓未成时干未有角称之胜一石后又按角胜二石后更被筋称之即胜三石引之中三尺者此据干角筋三者具总称物三石得三尺若据初空干时称物一石亦三尺更加角称物二石亦三尺又被筋称物三石亦三尺郑又云假令弓力胜三石引之中三尺者此即三石力弓也必知弓力三石者当弛其弦以绳缓擐之者谓不张之别以一条绳系两箫乃加物一石张一尺二石张二石三石张三尺则与前三干角筋力各一石也先郑从古书为称者欲以不称为不参均后郑不从者此胜即彼负此不胜即彼不负故为不胜解之九和之弓角与干权筋三侔胶三锊丝三邸漆三斞上工以有余下工以不足疏注权平至未闻释曰此说上九和之弓轻重相参不可妄为加减之事云锊钅爰也者尚书云其罚百钅爰之等言钅爰此与冶氏言锊锊与钅爰为一物皆是六两大半两也邸斞之轻重未闻经既无文故云未闻也为天子之弓合九而成规为诸侯之弓合七而成规大夫之弓合五而成规士之弓合三而成规疏注材长则句少也释曰此据角弓形不张而言按下文及司弓矢六弓为三等王弓弧弓往体寡来体多当此天子弓合九成规唐弓大弓往来体若一当此诸侯弓合七成规夹弓庾弓往体多来体寡当此大夫之弓合五成规于彼六弓已尽此别云士合三成规则六弓之外弊恶之弓按大射与乡射大夫士同射五十步侯又同用夹庾无士用合三成规之弓于此言之者六弓通弊弓有四等故弊弓暂记士而言其实士不用合三成规之弓也材良则句少据王弧及唐大已上而言也弓长六尺有六寸谓之上制上士服之弓长六尺有三寸谓之中制中士服之弓长六尺谓之下制下士服之疏弓长至服之释曰此以弓有长短三等人亦有长短三等而言取其弓与人相称之事此上士中士下士以长者为上士次者为中士短者为下士皆非命士者故郑云人各以其形貌大小服此弓也凡为弓各因其君之躬志虑血气疏注又随至情性释曰上文据人形为弓此据人性故郑云又随其人之情性也此亦与下文为目下别以弓与志相配而言也躬即身也志虑据在心血气据言与举动也丰肉而短宽缓以荼若是者为之危弓危弓为之安矢骨直以立忿埶以奔若是者为之安弓安弓为之危矢疏注言损至为舒释曰此经以下说君之躬与志虑弓之所宜者也危弓则夹庾弱者为言安弓谓王孤之类强者而言若然危矢据桓矢安矢据杀矢者也言损赢济不足者言丰肉宽缓是不足则危弓济之危弓为赢则以安矢损之骨直忿埶是赢则安弓损之安弓是不足则以危矢济之其人安其弓安其矢安则莫能以速中且不深疏注故书至能深释曰上文以安危损益即于射事为可此三安而无损益故不可其人危其弓危其矢危则莫能以愿中疏注愿悫至过去释曰此三危亦无损济故亦不可也云三疾不能悫而中言矢行长也长谓去者危弓危矢谓夹庾恒矢之等皆射远兼人且危躁故矢行长过去也往体多来体寡谓之夹臾之属利射侯与弋疏注射远至为与释曰六弓两两相将下文王弓不言弧弓唐弓不言大弓故言之属今此夹庾并言亦云之属者夹庾虽并言以夹庾其类非一故亦云之属也云射远者用埶者谓审曲曲势夹庾反张多随曲埶向外弱则射远不能深则近亦不深故射近侯用之故郑云侯非必远故执弓者材必薄薄则弱弱则矢不深中侯不落者谓弓射远以其材弱纵射近亦不深故近侯矢但不落也云大夫士射侯矢落不获者按大射云中离维纲扬触捆复君则释获众则否大夫上矢落侯不获故不得用是唐大之等也云弋缴射也者按司弓矢职云夹弓庾弓以授射犴侯鸟兽者犴侯鸟兽则射侯与弋也按彼注近射用弱弓则射大侯者用王弧射参侯者用唐大矣如是君用王弧射大侯大夫用唐大射参侯士用夹庾射豹侯若然此大夫与士同用夹庾射近侯者据天子之臣多则三公王子为诸侯者射熊侯卿大夫士同射豹侯也若然射七十步侯用唐大其远中侯亦不落也往体寡来体多谓之王弓之属利射革与质疏注射深至则否释曰言王弓之属则之属中弧弓及王弧之辈类也云利射革与质此即司弓矢职云王弓弧弓以授射甲革椹质者亦一也云天子射侯亦用此弓不言者举射革与质有上文弱弓射近可参故不言可知也大射曰中离维纲扬触梱复中谓中侯离犹过也丽也维谓侯射与左右舌一幅两相反角亦以纲维持之而系于柱纲谓左右舌上畔下畔以一大纲绳各系于其柱上以持侯其纲皆出布幅一寻谓之为纲扬触梱复者矢高扬而过侯彼注云扬触者谓中他物扬而触侯也梱复谓矢至侯不着而还复复反也如此五者君则释获其余则否则臣不得获惟中乃可又获往体来体若一谓之唐弓之属利射深疏注射深至大弓释曰唐弓之外仍有大弓故云之属也按司弓矢职云唐弓大弓以授学射者使者劳者此不言者亦各举一边而言兼有彼事可知言射深用直唐弓合七而成规者则王弧之弓亦射深用直唐大合七成规则王弧之弓射深可知引春秋者定八年公羊传文彼以阳虎为盗窃宝玉大弓彼公羊云宝者何璋判白弓绣质引之者证大弓同也大和无灂其次筋角皆有灂而深其次有灂而疏其次角无灂疏大和至无灂释曰大和谓九和之弓以其六材俱善尤良故无漆灂也其次筋角皆有灂而深者筋在背角在隈皆有灂但深在其中央两边无也其次有灂而疏者以上参之此谓两边亦有但疏之不皆有也其次角无灂谓隈里无灂萧与及背有之合灂若背手文疏注弓表至文理释曰言合灂者谓弓表里灂漆相合之处若人合手背上文理相应角环灂牛筋蕡灂麋筋斥蠖灂疏注蕡枲至虫也释曰此说弓表及弓里灂故也角环灂谓隈里灂文如环然牛筋蕡灂者此说弓背用牛筋之漆如麻子文若用麋其灂文如斥蠖文云蕡枲实者枲乃牡麻无实而云蕡枲实举其类尔若箪笥然也斥蠖屈虫者易云斥蠖之屈以求信是也和弓毄摩疏注和犹至下一释曰引大射云大射正以袂顺左右隈者以左手横执之时上隈向右下隈向左而上再下一拂去尘乃授与君大射虽不言调亦调可知也覆之而角至谓之句弓疏注句于至能远释曰此以下论弓有六材角干筋用力多特言之若三者全善则为尤良若一善者为敝二善者为次今此先察一善者至谓若余干筋不善直角善可以为句弓云句于三体材敝恶不用之弓也者谓不入上三文所用之内言矢虽疾不能远者上云射远用埶埶是弱弓而射远但此句弓为弱于彼虽疾不能射远也覆之而干至谓之侯弓疏注射侯至而远释曰此察次弓此非直角至兼干善谓之射侯之弓则上夹庾利近射与弋言矢疾而远对上句弓疾而不远不及侯者也覆之而筋至谓之深弓疏注射深至又深释曰此弓三善者也按上文唐大射深则王弧三善亦射深可知举中以见上者也