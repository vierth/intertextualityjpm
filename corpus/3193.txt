国朝文类国朝文类序皇帝圣㫖里江浙等处儒学提举司至元二年十二月初六日承奉江浙等处行中书省掾史崔适承行札付准中书省咨礼部呈奉省判翰林国史院呈据待制谢端脩撰王文烨应奉黄清老编脩吕思诚王沂杨俊民等呈窃惟一代之兴斯有一代之制作然文字虽出于衆手而纂述当备于一家故秦汉魏晋之文则有文选㧞其萃而李唐赵宋之作则有文粹文鑑掇其英矧在国朝文章尤盛宜有纂述以传于时于以敷宣治政之宏休辅翼史官之放失其于典册不爲无补伏覩奎章阁授经郞苏天爵自爲国子诸生历官翰林僚属前后蒐辑殆二十年今已成书爲七十卷凡歌诗赋颂铭賛序记奏议杂着书说议论铭志碑传其文各以类分号曰国朝文类虽文字固富于网罗而去取多关于政治若于江南学校钱粮内刋板印行岂惟四方之士广其见闻实使一代之文焕然可述矣具呈照详得此本院看详授经郞苏天爵所纂文类去取精详有裨治道如准所言移咨江南行省于赡学钱粮内锓梓印行相应具呈照详奉此本部议得翰林待制谢端等官建言一代之兴斯有一代之制作参详上项国朝文类七十卷以一人之力捜访固甚乆而天下之广着述方无穷虽非大成可爲张本若准所言锓梓刋行以广其传不唯黼黻太平有禆于昭代抑亦铅椠相继可望于后人如䝉准呈宜从都省移咨江浙行省于钱粮衆多学校内委官提调刋勒流布相应具呈照详得此都省今将文类检草令收管赍咨顺带前去咨请依上施行准此省府今将上项文类随此发去合下仰照验依准都省咨文内事理施行奉此及申奉江南浙西道肃政廉访司书吏冯谅承行㫖挥看详上项文类纪録着述实关治体旣巳委自西湖书院山长计料工物价钱所需赡学钱遵依省准明文巳行分派各处除巳移牒福建江东两道廉访司催促疾早支拨起发外其于刋雕誊冩之时若有差讹恐悞文献之考宪司合下仰照验委自本司副提举陈登仕不妨本职校勘缮写施行奉此又奉省府札付仰委自本司副提举陈登仕不妨本职校勘缮冩监督刋雕疾早印造完备更爲催取各各工物价钞就便从实销用具实用过数目开申奉此至元四年八月十八日承奉江浙等处行中书省札付准中书省咨礼部及太常礼仪院书籍损缺差太祝陈承事赍咨到来于江南行省所辖学校书院有板籍去处印造装禙起解以备检㝷无复阙文之意数内坐到国朝文类二部仰依上施行奉此照得西湖书院申交割到国朝文类书板于本院安顿点视得内有补嵌板靣虑恐日后板木干燥脱落卒难修理有妨印造况中间文字刋写差讹如蒙规划刋修可以传乆不悮观览申乞施行续奉省府札付照勘到西湖书院典故书籍数内国朝文类见行修补拟合委令师儒之官较勘明白事爲便益奉此除巳委令本院山长方贠同儒士叶森将刋写差讹字様比对较勘明白修理完备印造起解外至正元年十一月二十二日准本司提举黄奉政关伏见仐中书省苏参议昨任奎章阁授经郎编集国朝文类一部已蒙中书省移咨江浙等处行中书省札付本司刋板印行当职近在大都于苏参议家获覩元编集检草较正得所刋板本第四十一卷内缺少下半卷计一十八板九千三百九十余字不曽刋雕又于目録及各卷内较正得中间九十三板脱漏差误计一百三十余字盖是当间较正之际失于卤莾以致如此宜从本司刋𥙷改正庶成完书今将缺少板数漏误字様録连在前阕请施行准此儒司今将上项文类板本刋𥙷改正一切完备随此发去合下仰照验收管施行须至指挥右下杭州路西湖书院准此至正二年二月曰施渊国朝文类序庀文统事太史之职也史官放失而文学之士得以备其辞焉古者自䇿书简牍下及星历卜祝之事属于太史故三坟五典八索九丘在焉书与易皆是也而春秋出焉敎于国都州里者诗礼乐而巳矣观民风者采诗謡以知俗观礼乐以知政亦集于太史后之学者攷六艺之辞发而爲文章是故文章称西汉记事宗左氏司马子长与丗与变其间必有名者出焉国初学士大夫祖述金人江左余风车书大同风气爲一至元大德之间庠序兴礼乐成迄于延祐以来极盛矣大凡国朝文类合金人江左以攷国𥘉之作述至元大德以观其成定延祐以来以彰其盛斯着矣网罗放失采拾名家最以载事爲首文章次之华习又次之表事称辞者则读而知之者存焉伯脩于是亦勤矣哉固忠厚之道也文章之体备矣因类物以知好尚本敷丽以知倩性辞赋第一备六百代萃稡其言乐章古今诗第二本誓命䌷训诰申重其辞以宪式天下万世则之诏册制命第三人臣告猷日月献纳有奏有諌有庆有谢奏议表牋第四物有体体以生义以寓劝戒褒述箴铭颂赞第五圣贤之生必有功德事业立于天下后世法象之古今圣哲碑第六核诸实显诸华合斯二者不诞不俚记序第七衷藴之发油然恢彻其辨不动者鲜矣书启第八物触则感感则思思则郁郁则不可遏有禆于道杂说题䟦第九有事有训有言有假有类不名一体杂着第十朝廷以群造士先生以导学者徴诸古䇿问第十一尔雅其言烨烨然归其辞其事宣焉诸杂文第十二累其行事不憗遗之意其辞悫哀辞谥议第十三其爲人也没而不存矣备述之始终之行状第十四其爲人也没而不存矣志其大者逺者将相大臣有彞鼎之铭大夫士庶人及妇人女子亦得以没而不朽者因其可褒而褒焉以爲戒劝焉墓志碑碣表传第十五緫七十卷出入名家緫若干人是则史官之职也夫必有取于是也夫自孔子删定六艺书与春秋守在儒者自史官不丗其业而一代之载徃徃散于人间士之生有幸不幸其学有传不传日迁月化简札堙没是可叹也伯脩三爲史氏而官守格限遂以私力爲之苏君天爵伯脩其字也丗爲眞定人先丗咸以儒名威如先生尤邃历学着大明历筭法篇以稽其缪失焉郎中府君以材显至伯脩而益启之伯脩博学而文于书无所不读讨求国朝故实及近代逸事最详定着名臣事略若干卷辽金纪年若干卷并爲是书书非有补益子丗道者不爲也自翰林脩撰爲南行台御史今爲监察御史元统二年夏四月戊午朔文林郎江南诸道行御史台监察御史南郑王理序国朝文类序元气流行乎宇宙之间其精华之在人有不能不着者发而爲文章焉然则文章者固元气之爲也徒审前人制作之工拙而不知其出于天地气运之盛衰岂知言者哉盖甞考之三代以降惟汉唐宋之文爲特盛就其丗而论之其特盛者又何其不能多也千数百年之乆天地气运难盛而易衰乃若此斯人之荣悴㮣可知矣先民有言曰三光五岳之气分大音不完必混一而后大振美哉乎其言之也昔者北南断裂之余非无能言之人驰骋于一时顾徃徃固于是气之衰其言荒粗萎冗无足起发人意其中有若不爲是气所囿者则振古之豪桀非可以丗论也我国家奄有六合自古称混一者未有如今日之无所不一则天地气运之盛无有盛于今日者矣建国以来列圣継作以忠厚之泽涵育万物鸿生隽老出于其间作爲文章厖蔚光杜前丗陋靡之风于是乎尽变矣孰谓斯文之兴不有关于天地国家者乎翰林待制赵郡苏天爵伯脩慨然有志于此以爲秦汉魏晋之文则收于文选唐宋之文则载于文粹文鑑国家文章之盛不采而彚之将遂散轶沉泯赫然休光弗耀于将来非当务之大缺者欤乃蒐摭国𥘉至今名人所作若歌诗赋颂铭赞序记奏议杂着书说议论铭志碑传皆类而聚之积二十年凡得若干首爲七十卷名曰国朝文𢾗百年文物之英尽在是矣然所取者必其有系于政治有𥙷于丗敎或取其雅制之足以范俗或取其论述之足以辅翼史氏凡非此者虽好弗取也夫人莫不有所爲于丗顾其用心何如耳彼爲身谋者穷昼夜所爲将无一事岀于其私心之外至有爲人子孙于其先丗所可传者漠然曾不加意遑及它人之文与天下之事哉覧是编者不惟有以见斯文之所以盛亦足以见伯脩平日之用心矣伯脩学博而识正自爲成均诸生以至历官翰苑凡前言往行与当丗之所可述者无不笔之简册有国朝名臣事略与是编并着廷论以文类犹未流布于四方也移文江浙行省锓诸梓伯脩使旅书所以纂辑之意于编端庶几同志之士尚相与博采而嗣録之元统二年五月五日将仕佐郎国子助敎陈旅序国朝文类目録国朝文类目録上卷第一赋瑟赋熊朋来乌木杖赋姚燧求志赋袁裒画枯木赋虞集伤已赋马祖常感志赋李好文骚白云辞刘因悠然阁辞袁桷垂纶亭辞袁桷云山辞王士熈卷第二乐章郊祀乐章太庙乐章社稷乐章先农乐章释奠乐章四言诗致乐堂诗虞集万户张公庙堂诗虞集卷第三五言古诗箕山元好问古意刘祁懐长源刘祁送雷伯威刘祁劝主人植槐李冶南山有髙树林景熈僊台刘因黄金台刘因冯瀛王吟诗台刘因西山刘因晨起书事刘因种松刘因翟节妇诗刘因寄萧徴君惟斗卢挚姚嗣辉南桤堂姚燧蔚州元氏怡斋茍宗道古风赵孟頫逸民诗赵孟頫有所思赵孟頫杂诗赵孟頫知非堂夜坐何中拟古次韵安熈榆林对月虞集月出古城东虞集寄题周氏水木清华亭虞集赵千里出崃图虞集出直次韵虞集夜直赋得金鸭烧香虞集寄题新治亭虞集滋溪书堂爲苏伯脩赋虞集读伯庸学士上酒诗贡奎泗濵堂爲盖善长赋王结书上都学宫斋壁马祖常节妇王氏范梈范坟诗孛水鲁翀大明宫早朝胡寛卷第四乐府歌行湘夫人咏元好问西楼曲元好问征人怨元好问塞上曲元好问梁园春元好问征夫词刘祁征妇词刘祁留春曲杜瑛杨白花李治空村謡杨弘道羽林行杨果金谷行杨奂桃源行刘因明妃曲刘因塞翁行刘因武当野老歌刘因燕歌行刘因白鴈行刘因义侠行王恽田家謡魏初悬瓠城歌李材水荒子歌鲜于枢湖上曲鲜于枢烈妇行赵孟頫沉沉行虞集车簇簇行马祖常竹枝歌马祖常玉环引王士熈早朝行王士熈画马歌范梈苏小小歌辛文房李宫人琵琶引掲徯斯舶上谣宋本卷第五七言古诗邓州城楼元好问弔故宫杜瑛巨源相过话旧有感王磐有懐梁仲经父杨奂金太子允恭墨竹刘因金太子允恭唐人马刘因陈氏庄刘因渡白沟刘因宋徽宗赐周准人马图刘因宋理宗书宫扇刘因登荆轲山刘因㓜安濯足图刘因归去来图刘因渊明归来图卢挚渊明图尚野过黄陵庙李材金人出塞图虞集董元夏景山口待渡图虞集送孟脩兄南归虞集寄郷友马祖常送苏公赴岭北行省郎中王士熈万竹亭范梈滋溪书堂谢端杂言观雷溪刘因游郎山刘因岳阳楼张经松涧图邓文原离京李泂先天观范梈杂体安南清明集陈孚逺游聮句袁裒卷第六五言律诗春思张澄观物许衡赵氏南庄许衡晚上易台刘因登武阳刘因杂诗刘因过奉先刘因斋居杂言何荣祖寄畅纯父治中姚燧舆病髙崖道中作姚燧舟逹黄溪姚燧发舟青神县姚燧感事姚燧次韵书事安熈病中斋居安熈进诗一首李孟岳阳楼待渡髙思㳟泊舟湘岸李材游山寺李材送苏子宁北行袁桷名酒虞集题秋山图虞集送国王朶而只之辽东虞集朝廻即事虞集石田山居马祖常郎中苏公哀挽马祖常癸酉除夕刘汶早春述懐刘汶七言律诗杏花落后元好问长安感懐杨奂洛阳懐古杨果南京遇仙楼刘祁戊辰冬赴试西京王革题刘京叔归潜堂薛玄秋思杜瑛和家弟诚之诗韵叚克已雨后漫成段成己七月望日思亲许衡燕城书事魏璠送鲁齐先生南归张易闻家大参归林景熈挽文丞相徐世隆次范葯庄诗韵宋衜过郷县西方古故居刘因晚眺刘因易台刘因望易京刘因海南鸟刘因朝回次杨司业韵吴澂代祀南岳登祝融峯赵世延驾畋柳林随侍陈益稷题许仲仁诗卷程鉅夫岳阳楼梁曾麻姑坛郝天挺都门春日李材禁城秋夕李材元日贺裴都事朝回李材夀牡侍御李材和王御史春诗韵李材送杨耀卿使云南李材老松怪栢图李材次韵荅友见赠安熈留别都城诸公李京卷第七七言律诗闻擣衣赵孟頫溪上赵孟頫道场山赵孟頫蛾眉亭赵孟頫多景楼赵孟頫雨华台赵孟頫过岳三墓赵孟頫钱唐怀古赵孟頫海子即事赵孟頫弁山佑圣宫赵孟頫城南山堂赵孟頫春日言怀赵孟頫纪旧游赵孟頫东阳八景楼赵孟頫赠周景逺田师孟赵孟頫金陵怀古赵孟頫和周待制朝回诗韵袁桷无题次伯庸韵袁桷奉题延祐宸翰邓文原题小薛王昼鹿邓文原陪髙彦敬游南山邓文原郎中苏公哀挽邓文原司业李公哀挽贡奎王内翰哀挽张养浩送袁待制扈从上京虞集朝回和周待制韵虞集送朱生南归虞集南野亭虞集归蜀虞集自仁夀回成都虞集谢周南翁虞集送李通甫虞集御讲诗次宋显夫韵虞集试院书亭马祖常题豳风亭马祖常送宋显夫南归马祖常驾发马祖常送袁德平归越王士熈送王在中王士熈九成宫图王士熈骊山宫图王士熈题鲜于伯几帖王士熈寄上都分省僚友王士熈题节妇王士熈上京次伯庸学士韵王士熈大都杂诗宋本姑苏台刘致绵竹县治杨静燕中懐古李源道宗阳宫翫月杨载拟去京师杨载贡袁诸公脩史杨载宿李陵台周应极睢阳懐古李鳯周氏慈云庵掲傒斯卷第八五言絶句録汴梁宫人语杨奂酬昭君怨杨奂春日刘因石鼎聮句图刘因蝼蛄刘因蔷薇刘因采薇图卢挚题张尹书巢呉澂江州庾楼贺复孙钱选宫人图安熈市庄王结节妇黄氏马祖常过李陵台马祖常七言絶句读汝南道事杨奂眀皇击梧图李俊民过陈司諌墓刘祁潇湘夜雨李冶墨海棠李冶征南口号杜瑛春日杂咏徒单公履登北邙山杨果村居杨果岘山秋晚图杨果太眞教鹦鹉图冯渭覃懐春日赵复春晴刘辰翁春浦㠶归图孟攀鳞杭州闻角梁栋有懐刘秉忠风雨图许衡风雨回舟张孔孙水僊花商挺书事刘因山寺早起刘因读史评刘因山行刘因山家刘因冩眞诗卷刘因己巳春徃均州宋衜观出猎宋衜寿阳梅粧图王思廉昭君出塞图王思廉汾亭古意图张础关山风雨图张础絶句四首赵孟頫钱选画花陈俨题道院髙克恭无钖山中髙克恭即事髙克恭过弋阳髙克恭过信州髙克㳟过京口髙克㳟寄王緫管李昶过故县垻李昶杏花始开小酌安熈和郭安道治书韵周驰辽阳髙节妇王结秋懐曹元用赠李秘监张养浩青山白云图虞集水芙蓉虞集木芙蓉虞集春云虞集听雨虞集庚午廷试次韵虞集曹将军马虞集寄家书马祖常题桞道传诗卷马祖常宫词马祖常孟光举案图王执谦题甄氏访山亭陈观清明日游太傅林亭辛文房玉簪张淳过郝参政墓林鲍仲华卷第九诏赦即位诏中统建元诏王鹗中统元年五月赦王鹗赐髙丽国王历日诏王鹗至元改元赦王鹗建国号诏徒单公履颁授时历诏李谦清冗职诏李谦加封五岳四渎四海诏阎复兴师征江南谕行省军官诏王构即位诏王搆五鎭山加封诏王构建储诏阎复即位诏阎复行铜钱诏至大三年十月赦姚燧即位诏姚燧行科举诏程鉅夫即位诏张士观至治改元诏元明善命拜位爲右丞相诏袁桷谕安南国诏曹元用即位改元诏虞集即位诏虞集亲祀南郊赦虞集即位诏虞集卷第十册文皇后册文王磐皇太子册文徒单公履太祖皇帝加上尊谥册文王构丗祖皇帝谥册文王构皇太后玉册文陈俨睿宗皇帝加上尊谥册文刘赓顺宗皇帝谥册文程鉅夫皇后册文程鉅夫皇帝尊号玉册文姚燧皇太后尊号玉册文姚燧皇太子册文阎复成宗皇帝谥册文张士观仁宗皇帝谥册文张士观英宗皇帝谥册文袁桷皇后册文袁桷眀宗皇帝谥册文虞集卷第十一制加封孔子制阎复加封孔子父母制谢端追封宣圣夫人制虞集追封孟子父母制张士观追封伯夷叔齐制阎复封周子爲道国公制霍希贤杨庸教授三氏子孙制杨果许衡爲懐孟教官制杨果降封宋主爲瀛国公制王磐丞相史天泽赠谥制刘元太保刘秉忠赠谥制李槃左丞董文炳赠谥制李槃丞相伯颜赠谥制阎复丞相阿术赠谥制阎复丞相线眞赠谥制阎复丞相和礼霍孙赠谥制阎复翰林承㫖王磐赠官制王之纲左丞许衡赠官制姚燧元帅乌野而封谥制姚燧元帅纽隣封谥制姚燧丞相阿塔咍封谥制姚燧妻札刺而氏封王夫人制姚燧丞相塔刺咍追封淇阳姚燧妻啜思蛮公主封王夫人制姚燧耶律钧赠官制姚燧髙丽国王封曽祖父母父母制姚燧卷第十二制高丽国王封赠祖父母制王构赵与芮降封平原郡公制王构丞相阿里海牙赠谥制王构丞相荅刺罕赠谥制王构平章史弼封鄂国公制王构翰林承㫖姚枢赠谥制王构翰林承㫖姚燧父桢赠官制王构留守叚贞赠谥制王构播州杨邦宪赠谥制王搆平章廉希宪封谥制元眀善参政商挺赠谥制元眀善枢宻赵良弼赠谥制元眀善平章董士选赠三代制元眀善中丞于璋赠谥制元明善中丞崔彧赠谥制张士观平章李庭赠谥制张士观丞相卜邻吉台封河南王制程鉅夫髙丽国王昛加恩制张士观安南国王陈益稷加恩制程鉅夫平章张珪封蔡国公制呉澂许衡妻敬氏封国夫人制邓文原丞相拜住赠谥制袁桷平章不忽木赠谥制卢亘思州田晃忽而不花赠二代制马祖常太史令王恂赠谥制王士熈御史观音寳赠谥制李端丞相伯颜祖考封谥制宋本御史大夫相嘉硕利封谥制谢端卷第十三奏议时务五事许衡班师议郝经卷第十四奏议立政议郝经三本书陈祐论卢丗荣姦邪状陈天祥卷第十五奏议諌幸五台䟽李元礼建白一十五事马祖常建言五事许约太庙室次议刘致眞定玉华宫罢遣太常乐议元永贞卷第十六表东昌路贺乎宋表徐丗隆车驾班师贺表李冶贺平宋表孟祺进授时暦经暦议表杨桓进实録表王恽进三朝实録表程鉅夫翰林国史院陞从一品谢表程鉅夫谢赐礼物表呉澂进实録表袁桷贺登极表虞集经筵官进职谢恩表虞集进实録表谢端进经丗大典表欧阳玄卷第十七表贺正旦表刘敏中贺册后表杨文郁贺元旦表姚登孙贺建储表姚登孙贺圣节表李之绍贺圣节表邓文原贺正旦表卢亘贺亲祀太庙表贺亲祀太庙表虞集贺圣节表虞集贺正旦表虞集贺正旦表宋本贺亲祀南郊表谢端牋贺正旦牋夹谷之竒贺千秋牋杨文郁贺千秋牋袁桷贺正旦牋虞集箴絅斋箴邓文原愼独箴安熈铭简仪铭姚燧仰仪铭姚燧漏刻钟铭姚燧浑象铭杨桓玲珑仪铭杨桓髙表铭杨桓太史院铭杨桓瓶城斋铭阎复王孝女旌门铭刘因讷斋铭吴澂苏氏藏书室铭袁桷虚室铭虞集奎章阁铭虞集知许州刘侯民爱铭孛术鲁翀安氏尊经堂铭孛术鲁翀俨思斋铭杨刚中卷第十八颂贾侯脩庙学颂呉澂青宫受寳颂虞集驻跸颂孛术鲁翀冯侯去思颂顾文琛賛鲁斋先生画像賛王磐书画像自警刘因王允中眞賛刘因质斋賛萧奭晦庵先生画像賛呉澂临川野老自賛呉澂李秦公画像賛程鉅夫临川呉先生画像賛虞集西夏相斡公画像賛虞集自賛画像虞集大象图賛虞集橐佗图賛虞集静脩刘先生画像賛欧阳玄黙菴安先生画像賛欧阳玄威如苏先生画像賛欧阳玄郎中苏公画像賛欧阳玄潘云谷墨賛李泂国朝文类目録中卷第十九碑文国子学先圣庙碑程鉅夫曲阜孔子庙碑阎复襄阳庙学碑姚燧大兴府学孔子庙碑马祖常光州孔子新庙碑马祖常眞定路宣圣庙碑孛术鲁翀卷第二十碑文帝禹庙碑邓文原汉番君庙碑元明善侯府君夫人李氏祠堂碑郭松年光州固始县南岳庙碑马祖常汉济南伏生祠堂碑张起巖卷第二十一碑文中书左丞李公家庙碑姚燧元帅张献武王庙碑虞集卷第二十二碑文长春宫碑姚燧延釐寺碑姚燧崇恩福元寺碑姚燧普庆寺碑姚燧应昌府报恩寺碑程鉅夫上都华严寺碑袁桷龙翔集庆寺碑虞集卷第二十三碑文平云南碑程鉅大太师广平贞宪王碑阎复太师淇阳忠武王碑元明善驸马高唐忠献王碑阎复卷第二十四碑文丞相东平忠宪王碑元明善丞相淮安忠武王碑元明善卷第二十五碑文丞相顺德忠献王碑刘敏中驸马昌王丗德碑张士观曹南王丗德碑虞集卷第二十六碑文髙昌王丗勲碑虞集句容郡王丗绩碑虞集太师太平王定䇿元勲之碑爲祖常卷第二十七记崔府君庙记元好问汴故宫记杨奂郓国夫人殿记杨奂游龙山记麻革余于州学记李谨思平蛮记阳恪平江路学祭器记李淦淮隂侯庙记杨先韩舎奠礼器记郑陶孙卷第二十八记椟着记刘因髙林孔子庙记刘因退斋记刘因鹤菴记刘因麟斋记刘因汴梁庙学记姚燧澧州庙学记姚燧千户所㕔壁姚燧江汉堂记姚燧遐观堂记姚燧卷第二十九记凝道山房记呉澂檥槎亭纪元明善顺州仪门记元明善武昌路学记元明善虚室记元明善万竹亭记元明善济南龙洞山记张飬浩邵菴记袁桷董子祠堂记曹元用卷第三十记克复堂记虞集诚存堂记虞集思学斋记虞集舒城县学明伦堂记虞集孝思亭记虞集魏宋两文贞公祠堂记虞集尊经堂记虞集西山书院记虞集鹤山书院记虞集张氏新茔记虞集御史台记虞集卷第三十一记石田山房记马祖常小圃记马祖常上都分院记马祖常绩溪县尹张公旧政记宋本水木清华亭记宋本湖南安抚使李公祠堂记宋本都水监事记宋本滋溪书堂记宋本临髙县龙坛记范梈怀友轩记杜本安先生祠堂记欧阳玄赵忠简公祠堂记欧阳玄卷第三十二序伤寒㑹要序元好问正统八例緫序杨奂测圆海镜序李冶大定治绩序王磐杨紫阳文集序赵复通鑑前编序金履祥新注资治通鑑序胡三省文献通考序马端临六书故序戴侗释奠仪注序张卷第三十三序庄周夣蝶图序刘因续后汉书序郝经胡氏律论序熊朋来钟鼎篆韵序熊朋来授时暦转神注式序杨桓送进士梁彦中序姚登孙送喻秀才序何中南唐书序赵丗延卷第三十四序国统离合表序姚燧序江汉先生死序姚燧送宰先生序姚燧送雷季正序姚燧送畅纯甫序姚燧送李茂卿序姚燧送姚嗣辉序姚燧李平章画像序姚燧序牡丹姚燧春秋诸国统纪序呉澂服制考详序呉澂陆象山语録序呉澂元学士文稾序呉澂别赵子昂序呉澂送卢廉使还朝爲翰林学士序呉澂送何太虚北游序吴澂卷第三十五序呉㓜清先生南归序元明善送马翰林南归序元明善云南志略序虞集杜诗纂例序虞集南昌刘应文文稾序虞集安先生文集序虞集汪氏勲德録序虞集罗氏族谱序虞集蔡孝子诗序虞集两尹先生庆九十夀诗序虞集送李扩序虞集送彰德路经历韩君序虞集送冷敬先序虞集卷第三十六序农桑辑要序蔡文渊送王编脩代祀秦蜀山川序曹元用风宪宏纲序马祖常卧雪斋文集序马祖常周刚善文稾序马祖常送简管勾序马祖常大元通制序孛术鲁翀送杨仲礼序王士熈文丞相传序许有壬唐律䟽义序栁贯孔氏谱序掲傒斯国朝名臣事略序欧阳玄补正水经序欧阳玄忠史序欧阳玄送曲阜庙学管勾简君序欧阳玄送张文琰序谢端太常集礼稾序李好文卷第三十七书上耶律中书书元好问与姚公茂书杨奂与窦先生书许衡荅耶律惟重书许衡与杨元甫论梁寛甫病证书许衡上宰相书刘因与襄阳吕安抚书宋衜与姚江村先生书卢挚荅董中丞书呉澂上许鲁斋先生书王旭与乌叔备书安熈卷第三十八说唯诺说刘因权说何荣祖无极而太极说呉澂致悫亭说呉澂李侯诸子名字说虞集苏君字说虞槃题䟦䟦金国名公书元好问䟦赵太常拟试赋稾后杨奂题中州诗集后家铉翁䟦崔清献公洪忠文公帖牟巘书张侯言行録后徒单公履记太极图后刘因䟦懐素藏眞律公二帖后刘因题党懐英八分书胡祇遹卷第三十九题䟦书李伯时九歌图后呉澂书贡仲章文稾后呉澂书邢氏贤行呉澂䟦卢龙赵氏族谱后元明善题书学纂要后袁裒䟦欧书皇甫诞碑后袁桷书堂邑张令去思碑后虞集书王賛善家传后虞集书玄玄赘稾后虞集书王贞言事虞集书经筵奏议稾后虞集题呉傅朋书及李唐山水虞集䟦苏氏家藏杂帖宋本题郎中苏公墓志铭后桞贯卷第四十杂着经丗大典序録卷第四十一杂着经丗大典序録卷第四十二杂着经丗大典序録卷第四十三杂着四经序録呉澂三礼序録呉澂春秋诸国统纪序録齐履谦卷第四十四杂着读易私言许衡东西周辨呉澂改月数议张敷言卷第四十五杂着故物谱元好问辨辽宋金正统脩端读药书漫记刘因七观袁桷工狱宋本卷第四十六䇿问国学私试䇿问姚登孙私试䇿问呉澂廷试䇿问元明善拟㑹试䇿问曹元用廷试䇿问袁桷㑹试䇿问袁桷廷试䇿问袁桷㑹试䇿问虞集㑹试䇿问虞集廷试䇿问虞集廷试䇿问虞集卷第四十七䇿问㑹试䇿问马祖常廷试䇿问王士熈大都郷试䇿问孛术鲁翀郷试䇿问宋本郷试䇿问欧阳玄㑹试䇿问欧阳玄郷试䇿问黄溍启谢严东平赐马启康晔谢解启阎复上梁文广寒殿上梁文徐丗隆太庙上梁文王磐东宫正殿上梁文卢挚尚书省上梁文阎复九先生祠上梁文薛友谅大次殿上梁文宋本卷第四十八祝文江南平告太庙祝文王磐太庙火灾告祭祝文阎复得玉壐奏告太庙祝文王搆加谥祖宗告祀南郊祝文姚燧巳夘春释菜先圣文刘因告峨山龙湫文刘因封龙书院释菜先圣文安熈祭海神文虞集祭伍子胥文虞集祭文祭国信使王宣抚文杨奂祭太保刘公文徐丗隆祭砚司业先生文滕安上祭鲁斋先生文吕端善鲁斋先生陞从祀祭文许约祭康先生文王思廉祭徐承㫖文李之绍祭袁学士文虞集哀辞平章政事廉公哀辞李元礼林处士哀辞袁桷丁文苑哀辞许有壬谥议何忠肃公谥议虞集陈文靖公谥议虞集姚文公谥议栁贯萧贞敏公谥议刘致国朝文类目録中国朝文类目録下卷第四十九行状中书左丞李忠宣公行状姚燧翰林学士承㫖董公行状虞集卷第五十行状知太史院事郭公行状齐履谦济南路大都督张公行状张起巖卷第五十一墓志故金漆水郡侯耶律公墓志铭元好问雷希颜墓志铭元好问孙伯英墓志铭元好问聂孝女墓志铭元好问南京度支判官杨公墓志铭许衡易州太守郭君墓志铭刘因新安王生墓志铭刘因湖南宣慰使赵公墓志铭卢挚监察御史萧君墓志铭程鉅夫翰林学士赵公墓志铭阎复卷第五十二墓志铭南京路緫管张公墓志铭姚燧唐州知州杨君墓志铭姚燧浏阳县尉阎君墓志铭姚燧蓟州甲局提举刘君墓志铭姚燧广州怀集令刘君墓志铭姚燧故民钟五六君墓铭姚燧彭泽县尹姚君墓志铭呉澂熊君佐墓志铭呉澂袁君夫人史氏墓志铭元明善翰林承㫖王公墓志铭袁桷卷第五十三墓志铭上都留守贺公墓志铭虞集平章政事张公墓志铭虞集卷第五十四墓志铭岭北行省郎中苏公墓志铭虞集熊先生墓志铭虞集牟先生墓志铭虞集故赠瑞安知州王公墓志铭虞集周母李氏墓志铭虞集爲美县尹王君墓志铭李道源安定郡夫人王氏墓志铭马祖常桂阳县尹范君墓志铭掲傒斯曽秀才墓志铭欧阳玄卷第五十五墓碣国子司业滕君墓碣铭姚燧河南道劝农副使白公墓碣铭姚燧河内李氏先德碣铭姚燧故提刑赵公夫人杨君新阡碣铭姚燧故金甄官署令魏府君墓碣铭姚燧翰林脩撰致仕董先生墓碣铭元明善监察御史韩君墓碣铭张飬浩吏部贠外郎郑君墓碣铭虞集国子助教李先生墓碣铭虞集征行百户刘君墓碣铭马祖常监黄池税务王君墓碣铭马祖常处士甄君墓碣铭宋本卷第五十六墓表锦峯王先生墓表杨奂卓行刘先生墓表王恽孝子田君墓表刘因故宋兵部侍郎徐公墓表徐琰故宋勇胜军统制官詹侯墓表呉澂元氏清河新阡表元明善苏府君墓表邓文原安先生墓表袁桷王伯益墓表虞集稷山叚氏阡表虞集张进中墓表王士熈张君墓表宋本卷第五十七神道碑故金尚书右丞耶律公神道碑元好问元故领中书省耶律公神道碑宋子贞卷第五十八神道碑中书右丞相史公神道碑王磐中书左丞张公神道碑李谦翰林侍读学士郝公神道碑卢挚卷第五十九神道碑湖广行省左丞相神道碑姚燧平章政事忙兀公神道碑姚燧平章政事徐国公神道碑姚燧卷第六十神道碑领太史院事杨公神道碑姚燧中书左丞姚文献公神道碑姚燧卷第六十一神道碑参知政事贾公神道碑姚燧佥书枢宻院事董公神道碑姚燧卷第六十二神道碑平章政事史公神道碑姚燧便宜副緫帅汪公神道碑姚燧兴元行省夹谷公神道碑姚燧卷第六十三神道碑眞定新军万户张公神道碑姚燧颍州万户邸公神道碑姚燧同知广东宣尉司事王公神道碑姚燧戍守邓州千户杨公神道碑姚燧卷第六十四神道碑邓州长官赵公神道碑姚燧山南廉访副使冯公神道碑姚燧浙西廉访副使冯公神道碑姚燧故宋太常少卿陈公神道碑姚燧故提举太原盐使司徐君神道碑姚燧卷第六十五神道碑平章政事廉文正王神道碑元明善河南行省左丞相髙公神道碑元眀善稾城令董府君神道碑元明善集贤直学士文君神道碑元明善卷第六十六神道碑福建廉访副使仇公神道碑赵孟頫御史中丞杨公神道碑虞集翰林承㫖刘公神道碑虞集故知昭州秦公神道碑虞集卷第六十七神道碑河东廉访使程公神道碑王思廉故宋文节先生谢公神道碑李源道广平路緫管邢公神道碑马祖常礼部尚书马公神道碑马祖常翰林学士元公神道碑马祖常卷第六十八神道碑平章政事致仕尚公神道碑孛术鲁翀大都路都緫管姚公神道碑孛术鲁翀参知政事王公神道碑孛术鲁翀槀城董氏家传元明善节妇马氏传元明善张淳传元明善国朝文类目録下国朝文类国朝文类卷第一国朝文类卷第一赋瑟赋熊朋来庖牺氏之创物兮始弦桐以爲瑟象离三之虚中兮戴九梁而洞越弦大衍之五十兮不胜悲而半析浩朱襄之飘风兮肈五弦于士逹瞽三之爲十有五兮重华作而増八洒有畨弦兮或二十而嬴七必五五而廼定兮与天数以爲一纷弦乐之殊名兮皆放此而后岀夫是以称乐器之兮莫敢拟大而度长历炎黄而陶唐兮爲咸池之大章韶以咏而永言兮声依永乎赓歌之明良及周爲云和兮友之以龙门空桑想夫制作之妙伶伦吹荻后䕫拊手晏龙度左公输断右其长爲黄钟者九兮倍其九以爲首也其啇爲颂瑟兮其宫以爲雅奏也夫惟瑟声者歌声之所五弦二十有五兮旋宫具也七弦相爲律兮畨弦五也凤和鸣兮其句也鴈行飞兮其柱也歌必取瑟兮既歌而语也徒歌曰謡兮徒鼓瑟曰歩也恒爲堂上之乐兮瓠竹在下也名其爲登歌之器兮无故不去也瑟敎废则歌诗者莫之爲谱也是以圣门亟称于瑟自琴以降岂无他弦而有所不必言焉胡不观于鲁论乎孺瑟之所闻点尔之侍坐由也之在门弦歌之声比瑟以传又不观于国风之唐秦乎唐有山枢秦有车邻皆专言乎鼓瑟不见删于圣人胡不观文王之庙祀乎一倡三叹应弦如见歌唿于穆遗声盈耳升歌示德舎瑟曷以又不观于周公之礼经乎饮射賔燕礼盛乐备登歌在堂间歌在陛或以瑟二或以瑟四堂上侑歌惟瑟而巳若廼驺虞貍首间若叠奏乡乐惟意二南先后燕有房中五弦乐学有宵雅之肄敎皆三于瑟而他弦莫侑此古人之所甚重今人之所骇笑者也自韩非之妄伦齐人之见摈秦䝉将军剖之而爲筝易京君明变之而爲准新声代作古意浸泯若廼丝声之器遽数之莫能旣侯氏之坎坎师延之罪废嵇阮寄啸之具秦汉鼗鼓之戯于是六合百纳丝桐亦改其制太乙天寳弦柱各出其新意吴蜀楚之声不同平清瑟之调滋异厥有鵾弦金缕左振右击檀槽银粧孤柱四隔立搊卧摘竹轧木搤白之爪黄金之拨能使师旷聩瓠巴拙但见吃陁苏葩俳优裸裎以助其喧豗都昙腊荅急笛悲篥以奋其啁哳观其指法则秦筝多撮琵琶多拶空侯多擘柳琴多撃窃比于琴家之猱吟按抑孰若一弦一柱取声于自然而不假弄手以爲力也弦乐莫先于瑟他弦行世而瑟不行焉是弃其祖而爲支裔之从摧其根而葆由枿之萌也若廼道调僊吕託异人之夣授而律吕每混于俗称怨湘哭颜疑胡琴之避征而曲调例阙其徴声又孰若一弦七律诸调皆在焉而隔八之弦自相生也然而筝笛之耳未能听古淡者见操瑟而巳嫉章句之儒仅知守诂训者闯歌诗而自失惟夫陆沈野逸舒湮宣鬰宛其俟命且以永日人莫我好而吾瑟之僻于是采孤桐兮南山之阳致文梓兮北山之北本以黄钟度以周尺遂练朱而绳丝虽绘锦而贵质小弦之缕七十余二大弦之丝八十有七初促柱以高张乍试手而拂历始肄蒿苹之食载歌寤寐之服但闻诵诗之声莫知弦指之力逮手熟而习贯益心恱而忘倦爲之歌伐檀若有斵轮乎河岸爲之鼓考槃若有叩槃乎山涧方且陈懿戒以自警听衡门而无闷赋白驹之逍遥讽淇澳之瑟僴和锵鸣兮中清寄散声于咏叹共赤松而调均异湘灵之悲怨傥流鱼之能听付貍䑕于不见诵闲情以自欣虞仆人之见讪遂廼避俗尘而韬锦且弛弦以回鴈善吾瑟而不鼓思悠悠兮待旦乱曰皇羲肈瑟韶以咏兮姬孔歌诗瑟之盛兮瑟逺诗存歌不传兮孰能诵诗惟朱弦兮勿求谐世我思古兮解弦弭柱羡昭文不鼓兮乌木杖赋姚燧去年史仲威得乌木杖大径咫髙可过颡甞析一杖遗余许爲赋报之其秋仲威疾歴三时未勿药也今年余生朝使人肩木之半相夀且促曰吾疾所以婴绵者岂思不偿赋致耶不佞诚得一诵其辞或可释杖而起矣余勤其言而赋曰或曰炎海之山珎木产焉金爲之声石与其坚魋结伐荷投诸泷渊依居蛟蜃漱沫濡次歳月俟之化而爲玄要岀人爲非得自天此岛夷假以售利于中土之微权也抑斋闻而笑之曰昔贾鬻鞭栀蜡其肤市者一濯巳呈苍枯胥是材衷表一如从可占知廼受形其本初者也胡子以由彼而然乎今夫中土之山有衆其植斧取观之内各异色樟柞稠文杜枣栵赤檀柏柘黄蒲檭棫白与尔汉里遐裔絶域泸嶲杉紫儋黎沉褐罽賔鸡舌相半白黒一隅斯举三可反赜兹庶品之烂烂果孰沤以何泽况于两间滋雨嘘风敷吐华耀爲白爲红深浅浓淡万不齐同令人感之欣心恱瞳问谁爲之能然皆着妙于化工夫其见诸柯叶之外者如此又何惑理质于其中哉且水火之赤黒不一其色者虽童子犹能知之至语其相贼而爲用有戴白之老所未思维男子之妇王实雄黑而赤雌始若悍而难驭终爲夫之所移令其色之幽幽廼昔赤之由基是何资于逺譬只赐灶亦可闚彼炎赩而烈者熖也其烟液爲煤必黔而缁因以晓夫巧绘之弃铅朱亦惧其既乆漫漶而爲黔又以信道书坎盛之侵离也不然南服之洲祝融之宅也歊金石而焦流盖火炽之巳极非尘其水以灭之则物将不能以生活故伊人之面不渥赭而深黒示火色之索藏惟独见夫水徳而巳矣其木理之如漆者又足惑乎哉史䲡之孙其畏可象析而杖之奔走相饷辍矛应扵勐士配几屦于席上试扶衰以起䇿触爪甲而铿响思卷铁而含簧陋柳侯之爲匠必求同于所异才黒蛇之彿彷噫物之变化不可期兮犹足以乗云云而腾徃也求志赋袁裒古人以赋託志或比拟贤哲或寓情幽怨或述已出处若愍志复志述志之类非一大抵皆假设仿喻依楚语属辞余老于忧患年垂耳顺白首无成因想先丗遗业叙次爲求志赋其言曰稽胚腪之攸淑兮肈启迹于虞嬀逮流胤于公满兮寔楙衍于大姬爰钖䏬于汝颍兮广采壤于余支及嬴项之蹶仆兮通宛洛之说辞固守儒以卒业兮阐炎汉之由惑钟厥美其帝傅兮畅奕叶以演迤歴东都之绵楚兮终江左而隆衰青风邈其复振兮参王谢而并驰粲抱遒而质义兮狥石头以熸夷谊推本以笃烈兮谓其信之在兹世悠悠而遐逈兮窈谱谍之莫推迹芳馨之所由兮劬陇畒以爲基值文明之泰亨兮奋德义于海陲汔登名于太常兮翼时意以骖騑振英风于句越兮薙榛蹊而辟之聮鱼符于南北兮敞家声以腾辉方渡江之中阨兮兴礼乐于淅㵝濬伊洛之鸿源兮本沂泗之宗系始杨武于鹭雍兮嗣冠名于虎陛挺正色而不阿兮粤忠谠乎继丗佩太阿之森铓兮壬佞嚄唶以匿避激奫沦于頽波兮徒喑呜而歔欷黯抗言以䟽逺兮弘曲学而髙位卒滔滔而莫返兮竟奄冉而沦弃悼芜城之荒蔚兮莽荆榛之翳荟山川欝其嵯峨兮俛荣华之销瘁耿脩名之炤焯兮齐徃哲而超诣干坤倐其凌薄兮俨陵谷之变迁盛衰渺其难谌兮何兴仆之后先驾方舟于弱水兮刓畚钟于石田躬勤瘁以毕岁兮挽吾辀而莫前造穷山之岝峉嵚崟兮邻豺虎之嘷突虣贙汲线熘于荒谷兮刈菽藿于坟衍离阽危于婴稚兮纷俶扰而迍蹇览古人以爲前兮徴徃辙而讯验仲翁俯首以绾绶兮望之落落以抱关衍秉刚以放逐兮永黙黙以名宦闵仲翔之通筮兮屏南交而不返既昭塞之有时兮纵余情而舒卷迺鹢退而蠖伏兮寄余怀于编简雷营营而无寐兮精烱烱而申旦县朽绠于眢井兮怅嬴缾而三叹分橡栗于群狙兮心仓兄而不伸渉江海而行迈兮追奔骥之飞尘羌肮脏而寡与兮若眯瞙以问津忽荼毒其重罹兮哽顚连而悲辛髪种种而旣童兮齿零落而轮囷叩辜愆于苍昊兮云漠漠而奚敶躏九死而一苏兮属微息之仅存契灵龟以贞卜兮墨未食而巳湮卒罔罔而迷适兮掩余袂以沾巾谓玄化之窈冥兮爰屏肃乎营魂形彷彿于噩夣兮喻至理之所循俾内省于微躬兮曷怨尤乎天人旣尔生之荦确兮豢四体而靡勤仰哺啄以尸居兮媿胼胝之䵩黔下不能以佣力兮上不足以奉承乎大君徒内奰于愿欲兮宜外于甄钧觚不觚而靡用兮固宣父之所云挟章甫以贾粤兮遇侮慢而谁因波浟浟而东驶兮日浏浏而西轮睇脩途之逾邈兮飮余马乎江濒佩脂韦以假饰兮颜屡頳而巳沮日敞怨以流盻兮心壹欎而谁语縁微径以援援兮察愚智于今古兰芳馨而自焫兮松流膏而斤斧膺厉兮以殱类兮蟠浑浑而容与登长啸以夷犹兮康皎洁而触牾威抃舞以委诚兮耄失节而罔措微执中以事讐兮色侃侃而愈妩谅合散之靡常兮岂得丧之有数委吾形于大顺兮昭惠迪而内顾践康庄之夷轨兮黜健羡而罔慕頥天眞于玄玄兮键灵关以爲固㝷至道之所归兮去性根之蟊蠧念英华之难再兮惜吾年之云暮全所守以解骖兮结余辔于驰骛逍遥乎无爲之园兮采芝英以甘茹涤瑕垢以保躬兮依名德之爲据寄遥情于沖汉兮将弭节乎艺圃激玄㝠以漱润兮伏神雀于丹渊掉苍龙使腾踔兮执白泽俾潜藏御飈轮以登太渊兮叩招揺以周旋㪺瑶池之缥醑兮与大椿而论年嗟蕣英之卒卒兮徒掩抑于逝川精销委以鲐黧兮玄领忽以白顚惟守中以返朴兮讵索隐之是专瞩云霞而游目兮味泰和以自坚屏纷浊以纯一兮却智慧而俱捐警夙宵以康神兮祗吾性之所夭旣命义之啮兮置休戚于自然泊虚舟于回渚兮逝将返乎故土问耕凿于沮溺兮纶陵阳之纲绪食所力以保终兮企优游于末路希㓜安之靖共兮濯清泠而游豫风飒飒而凄厉兮凛芜葭之霜露蹇踬岂其愿兮摧轮亦吾所深惧求正志之所藴兮庶无忝于祖武乱曰巳矣乎吾谁适与归荆涂莽莽曰耘治兮灌漑根芽长荄兹兮守质养素不倾欹兮外息骄吝内自怡兮明明在上毋我欺兮超然而存无所爲兮诚心不疚允者画枯木赋虞集夫谁画此枯树兮临不食之散泉旣偃蹇又啮食兮骨岸岸以弗妍想执笔以极思兮忽机释而神旋遗衆壊于蹔有勒不毁之所全或垩去于斤运或石泐于熘穿渰无雨以如晦怳非䂓而能圎澹如其旣失旋苍然而在前命以物而不可孰秋春而论年噫吁嘻𬒳革以毛膏肤用丹眦爲流眩頥当注㳄独何爲託寂寞于无意而刻画其不传者邪伤己赋马祖常嗟余生之多忧兮几顚踣而数穷誓纉言以自见兮力迟士之髙风唿䒶龙以驾我伻䒶使使爲期何九稼之不一获兮尚偃蹇而如兹岂剞之有不善兮将世德之下贤荐刍茭于宗器兮缀履綦以玑环封敦旄以块泰岱兮谓汎滥其莫涯冠髫童以弁冕兮问礼意而莫支决大疑于滛鬼兮凭巫传以度揆顾圣言之鞿靷兮指纲维爲械意悯相道之无朋兮去一发之几希柅吾车之莫骋兮胶吾口而难辞惩前悔之不惮兮配古道其或可思一旦舍此而改圗兮念后余之病我日浚恶以启堙兮患丗之屏经而好权邅歧蹊之多迷兮世或谓其固然抱昌辞以适与我兮俟来学以偕行辨百家之糺纷兮孰察余之衷情乱曰我渉大波孰爲航兮我载大涂孰爲箱兮古声喤喤金石之扬兮世无伥兮感志赋李好文何天地之寥邈兮眇子生之有身履黄坤之博厚兮仰玄覆以无垠衆金于大治兮偶形畱夫粹质苟莫邪而弗自砥兮固铅敝之所同服䝉予若之倥侗兮承鞠训子自宫佩非善而罔系兮服非恵而匪躬余革之申申兮鞘余觽之容容撷䆋圃之日精兮濯淤涟之荷华郄秾李而弗御兮矧莸臭其焉加歳翩翩其不君兮首元服以及冠恐罔两之挟余兮门面墻而无见瑟假道于书林兮求孔氏之髙明遵文衢之逶迤兮愈多岐之纵横昒敞怳而莫适兮从文公而徴词曰尔神潜而志栖兮终必逹大所期果服言以从事兮嬴十年而戾之览天庭以游目兮又欲穷夫四遐观百氏之原委兮究异说之贞讹泝太𥘉之无始兮循三王之不颇緫条理于一圣兮固驯致夫中和泊余有志于古人兮惧脩名之嚜嚜忘漆雕之自信兮懵学优之有得谓青云其可力而致兮谓时命之可戈軷余行之吉日兮遂观国乎上京指阊阖以径兮奄长风而北征眩天都之雄丽兮非下土之能名信鱼龙之所混并兮亦名利者之爲塲余既初无赫赫兮又何适夫煌煌翾捷歩之髙才兮岂扶服之能躅挈桔橰之頫仰兮恐祈荣而离辱夫何衆之熈熈兮我独约兮而爲徳资章甫以适越兮固前脩之所爲惑飱王羞以燎桂兮囊日索而焉畱有东昏之故居兮盍归来之爲谋浮轻舟以南下兮乱海淀之交流返弊庐以穷处兮迄于今一纪其将及昼于茅于南畒兮霄索绹而未息伤鹡鸰之原居兮虑䲭鸮之无室逺子荆之有美兮羌终弃乎草泽余非昧而至愚兮诚有徴乎前哲闻耕获于道徳兮内懐寳以自珎岂畎畒之足乐兮闇漠而无音樊须之请稼兮廼获诮于圣人挚冥㝠其鸿飞兮犹释米乎有莘溺耦沮之不反兮又奚足与爲群悲此志之未伸兮秉经德之不回心飞扬而披离兮曷日夜而疚懐乱曰鹿之斯奔兮其足跂跂河鱼冲波兮乃窥其尾物终必反兮有张斯弛徃不必求兮来者是竢不随阿兮险不期诡贞途安行兮不易厥止优哉游哉兮于以自矢骚白云辞刘因白云凝情兮佩月光白露结彩兮明幽芳衆星皎皎兮水波不扬渺予思之若遇兮耿在目兮而不忘音容着兮形无方肃予中立兮四无旁子毋归来兮山髙水长白云髙飞兮杳不可㝷灵风长徃兮声不在乎幽林皎月东生兮忽西沉玄鹤何逝兮遗之音予思未及兮实怀我心儵万里兮捐所歆旷同游兮启云襟子母归来兮山幽水深悠然阁辞袁桷鄱之西兮峰围围虎豹屹兮雄姿绶蜿蜒兮紫曵旌駊騀兮虹垂之人兮槃阿畏羲娥兮髙驰筑虚观兮虚明手参差兮以娯栋隆兮示背荣翼兮耸喙鑑汇雪兮鄱之区捄有匙兮日㪺采菊兮黄裳缉茰兮紫囊芳㝠冥兮夕晖憺独睇兮拟所思云飞英兮山之阜爲予畱兮不遐以处秉贞兮神专觞弥剧兮益完山中之乐兮不可以乆迟予返兮悠然垂纶亭辞袁桷汉滔流兮日倾东沧浪兮泠泠蹇一士兮沈㝠垂芒鍼兮不屑以罾明玕兮贝宫朱柯蔚兮青葱鱼戢鳞以爲卫兮龙腾章以屛气谢姢嬛之甞巧兮口垂沬以纵恣吾宁养之以歳年兮寳祕欎而不宣岂直钩以违衆兮守钓道之自然时至而迅举兮匪荒幻之诡诱保贞志以遂初兮考铭言于耆叟时俗眇其莫同兮永愿讫依夫前圣之所究云山辞王士熈山氲氲兮出云又泠泠兮以雨倐日出兮云飞山青青兮极浦横浮云兮水𥻘𥻘搴杜若兮采白苹葺荷宇兮桂爲栋临江睪兮怅懐人国朝文类卷第一国朝文类国朝文类卷第二国朝文类卷第二乐章郊祀乐章皇帝入中壝黄钟宫赫赫有临洋洋在上克配皇祖于穆来飨肇此大禋干文弘朗𬒳衮圜丘巍巍玄象皇帝盥洗黄钟宫翼翼孝思明徳洽礼功格玄穹有光帝始着我精诚洁兹荐洗币玉攸奠永集嘉祉皇帝升坛降同大吕宫天行惟健盛徳御天日月龙章簨宫县藁鞂尚明礼璧苍圜神之格思香升燔烟迎神圜钟宫烝哉皇元丕承帝眷报本贵诚于郊殷荐藁鞂载陈云门六变神之格思来处来燕𥘉献盥洗黄钟宫隆成之曲肇禋南郊百神受职斋戒惟先匪馨于稷迺沃廼盥祠坛是陟上帝监观其仪不忒𥘉献升坛降同大吕宫隆成之曲于穆圜坛阳郊奠位孔恵孔时吉蠲爲饎降登祗若百礼既至愿言居歆允集熈事正位配位奠玉币黄钟宫钦成之曲谓天盖髙至诚则格克祀克禋骏奔百辟制币斯陈植以苍璧神其降康俾我多益司徒捧爼黄钟宫宁成之曲我牲既洁我爼斯实笙镛克谐笾豆有飶神来宴娭歆兹明徳永钖繁禧如㡬如式昊天上帝位酌献黄钟宫明成之曲于昭昊天临下有赫陶匏荐诚馨闻在徳酌言献之上灵是格降福孔皆时万时亿皇地祗位酌献大吕宫至哉坤元与天同徳函育群生玄功莫测合飨圜坛旧典时式申钖无疆聿宁皇国太祖皇帝位酌献黄钟宫礼大报本郊定天位皇皇神祖反始克配至徳难名玄功宏济帝典式敷率育攸暨皇帝饮福酒大吕宫特牲享诚备物循质上帝居歆百神受职皇武昭宣孝祀芬苾万福攸同下民隂隲皇帝出入小次黄钟宫惟天爲大惟帝飨帝以配祖考肃賛灵祉定极崇功永我昭事升中于天象物毕至文舞退武舞进黄钟宫和成之曲羽籥旣踆载扬玉戚一弛一张匪舒匪棘八音克谐万舞有奕永观厥成纯嘏是钖亚终献黄钟宫和成之曲有严郊禋恭陈币玉大糦是承载祗载肃上帝居歆馨香旣饫惠我无疆介以景福彻笾豆大吕宫寕成之曲三献攸终六乐斯徧旣右飨之彻其有践洋洋在上黙黙灵眷明禋告成于皇钖羡送神圜钟宫天成之曲神之来歆如在左右神保聿归灵斿先后恢恢上圜无声无臭日监孔昭思皇多祐望燎位黄钟宫熈事备成礼文郁郁紫烟聿升灵光下烛神人乐康永膺戬糓祚我丕平景命有仆皇帝出中壝黄钟宫泰坛承光寥廓玄暧畅我扬明飨仪惟大九服敬宣声教无外皇拜天祐照临斯届太庙乐章皇帝入门无射宫顺成之曲熈熈雍雍六合大同维皇有造典礼㑹通金奏王夏祗欵神宫感格如响嘉气来丛皇帝盥洗无射宫顺成之曲天德维何如水之清维水内曜配彼天明以涤以濯牺象光晶孝思维则式荐忱诚皇帝升殿降同夹钟宫顺成之曲皇明烛幽㳂时制作宗庙之威降登时若趋以采茨声容有恪曰艺曰文监兹衎乐皇帝入小次无射宫昌宁之曲于皇神宫象天清明肃肃来止相维公卿威仪孔彰君子攸宁神之休之绥我思成迎神黄钟宫思成之曲齐明盛服冀冀灵眷礼备多仪乐成九变烝烝孝心若闻且见肸蠁端临来宁来燕初献盥洗无射宫肃宁之曲酌彼行潦维挹其清洁齐以祀祀事昭明肃肃辟公沃盥乃升神之至止歆于克诚初献升殿降同夹钟宫肃宁之曲祀事有严太宫有侐陟降靡违礼容翼翼笾豆旅陈钟磬翕绎于昭吉蠲神保是格司徒捧爼无射宫嘉成之曲色纯体全三牺五牲銮刀屡奏毛炰胾羮神具餍饫听我磬声居歆有永胡考之宁太祖法天启运圣武皇帝第一室开成之曲天扶昌运混一中华爰有眞人奋起龙沙际天开宇亘海爲家肇脩㮒祀万世无涯睿宗仁圣景襄皇帝第二室武成之曲神祖创业爰着戎衣圣考抚军代行天威河南厎定江北来归贻谋翼子奕叶重辉卋祖圣德神功文武皇帝第三室混成之曲于昭皇祖体健乗干龙飞应运盛德光前神功耆定泽被垓埏贻厥孙谋何千万年𥙿宗文惠明孝皇帝第四室昭成之曲天启深仁须卋而昌追惟显考敢后光扬徽仪肈举礼备音锵皇灵鉴止降釐无疆顺宗昭圣衍孝皇帝第五室庆成之曲龙潜于渊德昭于天承休基命光被纮埏洋洋如临笾豆牲牷惟明惟馨皇祚绵延成宗钦明广孝皇帝第六室守成之曲天开神圣继卋清宁泽深仁溥乐恊韶韺宗支嘉㑹气和惟馨繁釐来格永被皇灵武宗仁惠宣孝皇帝第七室禧成之曲绍天鸿业继卋隆平惠孚中国威靖边庭厥功惟茂清庙妥灵歆兹明祀福禄来成仁宗圣文钦孝皇帝第八室歆成之曲绍隆前绪运启文明深仁及物至孝躬行惟皇建极盛德难名居歆万祖福禄崇成明宗翼献景孝皇帝第九室永成之曲猗那皇明卋纉神武敬天弗违时潜时旅龙旂在涂言受率土不遐有临永钖多嘏英宗睿圣文孝皇帝第十室献成之曲神圣继作式是宪韦诞兴礼乐躬事烝甞翼翼清庙烨有耿光于千万年卋仰明良皇帝饮福酒夹钟宫釐成之曲穆穆天子禋祀太宫礼成乐备敬彻诚通神胥乐只钖之醇醲天子万卋福禄无穷文舞退武舞进无射宫肃寕之曲天生五材孰能去兵恢张鸿业我祖天声干戈屈盘濯濯厥灵于赫七德展也大成亚献无射宫肃宁之曲幽通神明所重精禋清宫肃肃百礼具陈九韶克谐八佾兟兟灵光昭荅天休日申彻笾豆夹钟宫丰宁之曲笾豆芬苾金石锵铿礼终三献乐奏九成有严执事进彻无声神保聿归万福来宁送神黄钟宫保成之曲神主在室神灵在天礼成乐閟神返幽玄降福冥冥百顺无愆于皇孝思于万斯年皇帝出庙庭无射宫昌宁之曲缉熈维清吉蠲致诚上仪具举明德荐馨已事而踆欢通三灵先祖是皇来燕来宁社禝乐章降神林钟宫鎭宁之曲以社以方国有彞典大哉元德基祚绵逺农功万丗于焉报本显相黙祐降监坛墠降神太蔟角鎭宁之曲钖民地利厥功甚溥昭代典礼清声律吕谷旦于差洋洋来下相此有年根本日固降神姑洗征鎭宁之曲平厥水土百谷用成长扶景运冝歆德馨五祖爲大千古举行感通肸蠁登歌鎭宁降神南吕羽鎭宁之曲币齐䖍脩粢盛告备仓庾坻京繄谁之赐崇坛致恭幽光孔迩享于精诚休祥毕至初献盥洗太蔟宫肃宁之曲礼备乐陈辰良日吉挹彼罇罍馨哉黍稷濯漑揭䖍维巾及羃万年严祀跄跄受职𥘉献升坛降同应钟宫肃宁之曲春祈秋报古今彞章民天是资神灵用彰功崇禋严人阜时康雍雍爲仪燔芬苾香正配位奠玉币太蔟宫亿宁之曲地祇飨德稽古美报币帛斯陈圭璋式缫载烈载燔肴羞致告雨旸时若丕图永保司徒棒爼太蔟宫丰宁之曲我稼旣同群黎徧德我祀如何牲牷孔硕有翼有严随方布色报功求福其仪不忒正位酌献太蔟宫保宁之曲异丗同德于皇圣造降兹嘉祥卫我大寳生乃烝民侔德覆焘厥作祼将有相之道配位酌献太蔟宫保宁之曲以御田祖皇家秩祀有民人焉盍究本始惟叙惟修谁实介止酒㫖且多盛德宜配亚终献太蔟宫咸宁之曲以引以翼来处来燕豆笾牲牢有楚有践庸荅神休神亦钖羡土糓是依成此醻献彻豆应钟宫丰宁之曲文治脩明相成田功功爲特殊仪爲特隆终如其初诚则能通明神母忘时和歳丰送神林钟宫鎭宁之曲不屋受阳国所崇敬以兴来歳苞秀坚颕云軿莫驻神其谛听景命有仆与国同永望瘗位太蔟宫肃宁之曲雅奏肃宁繁釐降格篚厥玄黄丹诚烜赫肇祀以归瞻言咫尺万年攸介丕承帝德先农乐章降神林钟宫鎭宁之曲民生斯卋食爲之天恭惟大圣尽心于田仲春劭农明祀吉蠲馨香感神用祈丰年降神太蔟角鎭宁之曲耕种务农振古如兹爰粒烝庶功德茂垂降嘉奏艰国家攸宜所依惟神庸洁明粢降神姑洗徴鎭宁之曲俶载平畴农功肇敏千耦耕耘同徂隰畛田祖丕灵爲仁至尽丰歳穰穰延洪有引降神南吕羽鎭宁之曲群黎力耕及兹方春虽时东作笃我农人我黍冝华我稷冝新由天降康永頼明神初献盥洗太蔟宫肃宁之曲泂酌行潦眞足爲荐奉兹洁清神在乎前分作甘霖沾漑芳甸愼于其初诚意攸见初献升坛降同应钟宫肃宁之曲有椒其馨维多且㫖式愼尔仪降登庭止黍稷稲粱民无渇饥神嗜饮食永绥嘉祉正配位奠玉币太蔟宫亿宁之曲奉币维恭前陈嘉玉聿昭盛仪肃雝纯如南畒深耕麻麦禾菽用祈三登膺受多福司徒捧爼大蔟宫丰宁之曲奉牲孔嘉登爼丰备地官骏奔趋进光辉肥硕蕃孳歆此诚意有年斯今均𬒳神赐正位酌献太蔟宫保宁之曲寳坛巍煌神应如响备腯咸有牲体苾芳洋洋如在降格来享秉诚罔怠群生瞻仰配位酌献太蔟宫保宁之曲酒清斯香牲硕斯大具列觞爼精意先㑹民命惟食稗莠母害我仓万亿神明攸介亚终献太蔟宫咸宁之曲至诚攸感肸蠁濳通百糓嘉种爰降时丰祈年孔夙稼穑爲重俯歆醴齐载扬歌颂彻豆应钟宫丰宁之曲有来雍雍存诚敢匮废彻不迟灵神攸嗜孔惠孔时三农是宜眉寿万歳糓成丕乂送神林钟宫鎭宁之曲焄蒿悽怆万灵来唉灵神具醉聿言旋归歳丰时和风雨应期皇图万年永洪禧望瘗位太蔟宫肃宁之曲礼成文备歆受清祀加牲兼币陈玉如仪灵御言旋面隂昭瘗集兹嘉祥常致丰歳释奠乐章降神黄钟宫凝安之曲天纵之圣集厥大成立言垂教万丗准程庙庭孔硕尊爼旣盈神之格思景福来并𥘉献盥洗姑洗宫同安之曲神旣宁止有孚颙若罍洗在庭载盥载濯匪惟洁脩亦新厥德对越在兹敬其维则𥘉献升阶南吕宫同安之曲大哉圣功薄海内外礼隆秩宗光垂昭代陟降在庭摄齐委珮莫不肃雝洋洋如在奠币南吕宫明安之曲圭衮尊崇佩衿列侑笾豆有楚乐具和奏式陈量币骏奔左右天睠斯文系神之佑文宣王位酌献南吕宫成安之曲惟神监格享于克诚有乐在县有硕斯牲奉醴以告嘉荐惟馨绥以多福永厎隆平兖国公位酌献濳心好学不违如愚用舎行藏乃与圣俱千载景行企厥歩趋庙食作配祀典弗渝邹国公位酌献洙泗之传学穷性命力距杨墨以承三圣遭时之季孰识其正髙风仰止莫不肃敬亚终献姑洗宫文安之曲庙成弈弈祭祀孔时三爵具举是飨是宜于昭经训示我民彞纪德报功配于两仪送神黄钟宫凝安之曲礼成乐备灵驭其旋济济多士不懈益䖍文教兹首儒风是宣佑我皇家亿载万年四言诗致乐堂诗虞集致乐堂者集贤待制周君之所以奉母者也蜀郡虞集爲之赋诗曰翼翼新堂有阃有房夫人来居旣安旣舒旣好旣宁载燠载清言䦱于门以冩我诚有齐其马有伉其轩爲子来者允贵且贤贵容舒迟贤有令仪尔因尔宗先君之思翕尔兄弟具于嘉㫖我饮我食先君之子诗言柔温礼言着存我抚我惠先君之孙乐哉谁氏维周寿母畴克致兹周南仲子君子善颂文则多有又永歌之以导燕喜万户张公庙堂诗虞集大德辛丑昭勇大将军河南征行万户鎭通州张公以其兵从征缅死之通人作庙以祀公三十年间朝之公卿大夫士能爲文章者莫不爲之有所制作泰定丁夘公子御史亦俾予赋之集以爲征缅事始末在朝诸君子则知之矣通州僻在江海之际其人何自知之况乆逺乎且不着夫狂夫首祸之故成宗皇帝圣明卒致其罪则公所以不肯堕其搆䧟必甲胄以死之意亦终不白于通人之将来也故稍原其始而道之庶其有考也诗曰于赫丗皇并用豪杰一定宇内櫜厥戈甲旣乆旣安成宗继之祖功莫加道在守持狂夫兴谋以动相国曰昔祖宗咸尚战克万方悉来史皆前能我独无名曷称继承蠢彼西南翳丛负固聚落八百各统女妇人强善骄马贝竞豪豢豕于牢黄金饰槽取而有之冨可足用赫乎功多以丗智勇相臣以闻天子曰嘻有是言哉汝其试之狂谋旣售諌言不入旣赋军实弓钺仍戢餽饟启行万里骚然饥危蹈毒未战巳捐番番名将天子爪士鎭于江浒天子所使狂夫忌之承制驱之讵思国谋徒逞厥私将军慨言死我臣职可䧟者身不䧟吾直见制鄙庸岂我召兇心知无还况兾立功与其矫诬死彼狂手孰与奋击不丧吾守孤旅转战深入不回杀僇旣多身卒死之三军失声万士丧气孰明公心君门万重裹革东归遥遥江壖部曲候迎悲风斾缠民怀其忠士感其义虎奋鹰扬如见其至卜庙得吉东望际海神来妥之有永无壊狂夫辱国天子震怒立唿狂竖斩以大斧狂罪则诛死事奈何褒封哀荣百丗不磨岂惟不磨元嗣御史旣有兄弟又多孙子奕奕勲门秩秩良材天之报忠岂有涯哉国朝文类卷第二国朝文类国朝文类卷第三国朝文类卷第三五言古诗箕山元好问幽林转隂崖鸟道人迹絶许君栖隐地唯有太古雪人间黄屋贵物外秖自洁尚厌一瓢喧重负宁所屑降衷均义禀汨利妄智决得陇又望蜀有齐安用薛干戈几蛮触宇宙日流血鲁连蹈东海夷叔采薇蕨至今阳城山衡华两丘垤古人不可作百念肝肺热浩歌北风前悠悠送孤月古意刘祁庭前有桂树緑叶何离披秋风动地起飘落将安归髙飞入青云下飞落污泥贵贱旣偶尔孰爲喜与悲秋江有芙蓉颜色好鲜洁褰裳欲采折水深不可渉严风下飞霜芳艳空凋歇怅望一长叹临川无桂檝怀长源刘祁凉月夜如水秋风吹紫兰独居怅无聊佳人阻河山河山邈千里相望何时巳云横鴈影沈露下虫声起烽火照中州西南杀气浮君居刘山下果若向时不人生有离别但惜知音絶匣内卧青蛇光芒射秋月汴水碧参差叶飞空树枝如何相忆处还值暮秋时送雷伯威刘祁朔风起天末落木鸣空山冰霜正凝冱游子百里还出郭送将别徘徊上髙原如何睽离情对此芳歳阑壮士志四方不须涕汍澜人生非山海㑹面亦不难愿子崇明德余功振文翰长因东南鸿惠我金玉言观主人植槐李冶主人有佳树移植庭之隅繁柯虽翦去不敢触根株朝漑复夕灌乳井几成枯讽讽角弓诗古人能起予爱树尚如此爱士当何如南山有髙树林景熈南山有髙树寒乌夜绕之惊秋啼眇眇风挠无宁枝託身未得所振羽将逝兹髙飞犯霜露低飞触茅茨干坤岂不容顾影空自疑徘徊向残月欲堕巳复支僊台刘因碣石来海际西南奄全燕中有学僊台燕平欲升天燕平骨巳朽遗台犹相传虽复生青松歳乆摧爲烟极目望海波不见三山巓三山巨鳌簪山人虮蝨然使无不足论信有亦可怜大块如洪鑪金石能乆坚天地㑹有尽何物爲神僊空山无笙鹤落日下饥鸢今古非一台浩叹秋风前黄金台刘因燕山不改色易水无新声谁知数尺台中有万古情区区后卋人犹爱黄金名黄金亦何物能爲贤重轻德辉照九仭鳯鸟才一鸣伊谁腐䑕弃坐见饥鸢争周道日东渐二老皆西行养民以致贤王业自此成黄金与山平不救兵纵横落日下荒台山水有余清冯瀛王吟诗台刘因林壑少佳色风雷有清秋爲问北山灵吟台何乆留时危亦常事人生足良谋不有拨乱功当乗浮海舟飘飘扶摇子脱屣云台游毎闻一朝革尚作数日愁朝廷乃自乐山林爲谁忧视彼昂昂驹柰此汎汎鸥四维旣不张三纲遂横流坐令蚩蚩民谓兹圣与俦蚩蚩尚可恕儒臣岂无尤不有欧马笔孰能回万牛太行千里来潇洒横中州今朝此登临孤怀涨巖幽何当剷叠嶂一洗它山羞西山刘因西山澹无姿中有羲皇前翻思太古人事业何不传三坟亦何罪卋逺成灰烟纷纷后来人暮死争朝妍勲名史一䇿学术文千篇古人岂不然后有无穷年惟余方寸心天地相后先晨起书事刘因苍星彗明河三月丽朱方两月忽散落一月留中央下有五星连西近东少张仰面东北隅流星坠彩芒谁令月有瘿飘揺及吾䆫须臾日东生有星环四旁一星当日中伫视摇晶光自北忽西旋老阳巳榆桑西北云一丝翠晕扬清芳嫰云生碧藓得句声琅琅俄见云有鱼其大丈许长火绳纷绕之昂然欲飞扬唿友与共观此境巳茫茫灵枢夣爲病周官夣爲祥寤言札诸闼庸俟知者详种松刘因万牛来丘山大厦髙崔嵬当年谁苦心遗此千歳材手持百松子与之备倾頽殷勤嘱造物爲护荒山隈今来见毫末喜溢苍烟堆十年望根立百年排风雷自此千万年再见明堂开东家十年计戢戢千头栽岂不早有望求此良悠哉翟节妇诗刘因昔金源氏之南迁也河朔土崩天理荡然人纪爲之大扰谁复维持之者而易之西山乃有妇人曰翟氏年二十余其夫从军死于所事出入兵刃往复数百里昼伏夜行以其尸归负土而葬之旣葬自以早寡无子遭时如此思以义自完乃自决于墓侧隣里救而复苏终始一节今八十余年矣夫人心之极有世变之所不能夺者于此亦可以见之予闻之爲作是诗俾其外孙田磐刻之石或百世之下有望燕山而歌予诗者使翟之风节凛然如在亦庶几乎呉人河女之章焉兵尘浩然际烈士难自全妇人无九首志欲不二天燕山翟氏女旣嫁夫防边一朝闻死事健妇増慨然生有如此夫早寡非所怜求尸白刄中负土家山前事去哀益深义尽身可捐无儿欲何爲所依惟黄泉乡隣救引决烈日丹衷悬谁办节孝翁重赋睢阳贤我昨过其乡山水犹清妍闻风发如竹飘萧动疎烟千年吟诗台峩峩太宁巅爲招冯太师和我节妇篇寄萧徴君惟斗卢挚秦中幽胜地迺在终南山磐石负磊磊清泉散潺潺侃侃古君子亹亹泉石间图史纷坐隅衡门昼长关种菊餐落英袭芳佩秋兰道腴徳充符怡然有余欢鸣鹤时一来似爱孤云闲孤云不能飞鸣鹤遂空还濈濈桃李艶欝欝松柏寒羲和驶春辉岁晏霜露繁感物有深儆懐哉邈难攀姚嗣辉南桤堂姚燧彼桤有土性生植惟峨峨栾栾干云姿才与樗散隣匠石过不睨炀夫取蒸薪所贵故山树宁计世莫珍一别十畒隂清溪俄㡬春笔名堂楣上如对故郷亲请事小弁诗桑梓亦惟寅盛徳古自卑木恶何关人不见樗里疾智囊终相秦君才负栋柱未许沟㫁均无以桤自期上孤明堂晨蔚州元氏怡斋茍宗道八元乃八龙嶷若琼树林难兄复难弟感激恩义深室家宛相好如鼓瑟与琴翩翩鸿鴈行锵锵鸾鳯音二王一品题价重双南金终当仕虞朝蔼然列华簮要在风俗淳不异古与今他人有兄弟聚散如飞禽䦧墙不相能干戈日相㝷尺布斗粟謡行路爲伤心常棣废巳乆角弓义湮沉因书怡斋诗以爲友于箴古风赵孟頫诗亡春秋作仲尼盖苦心空言恐难託指事着以深大义炳如日万古仰照临鳯鸟乆不至楚狂乃知音愁来不得语起坐弹吾琴周衰有战国纷纷极荆榛黄金聘辩士驷马迎从人朝爲刻骨雠暮作㰱血亲终然志力屈奉身俱入秦相如赋大人出语颇竒怪飘然凌云意过耳诚一快夸言入无际自觉尘俗隘安知翻成劝何用名爲戒自有天地来蓬莱几清浅人生空暠首举世谁得见瑶台在何许渺渺烟波逺方舟不可渡使我空展转絶代有佳人被服绮与纨蛾眉秀聮姢吐词馥若兰清歌启皓齿瑶琴发哀弹一弹再三叹听者涕汍澜借问谁家子爲言本邯郸秋风吹庭树故叶纷巳坠明月耿夜长草虫促经纬四序苦不淹少壮何足贵展转复展转寤辟不能寐昔爲闺中秀今作市门鄙岂无膏与沐甘心得憔悴山深多悲风日暮愁我心玄云降寒雨松柏自哀吟人生百年后奄然閟重隂念此毎不乐天路何由寻僊人偓佺軰消遥在青岑柰何不尔思委命重黄金海中有竒树粲粲珊瑚枝由来植物性无物可推移如何石氏子树之白玉墀洛阳经几战金谷乆荒夷徒令千载下闻者爲伤悲烈风号枯条落叶满周道原野何萧索川流亦浩浩离苦日以逺怀思令人老功名㑹有时生世苦不早顾瞻靡所骋忧心惄如擣浮云何方来不知竟安之飘飖随风去汗漫以爲期自昔功名士徃徃事驱驰白驹空谷中谁能加絷维皎皎难见容翻受世妍蚩虚名诚无益不见斗与箕逸民诗赵孟頫驱车秣驽马吾将适齐国闻有鲁连子倜傥好竒画一谈秦师走再说聊城㧞功成不受赏髙举振六翮布衣终其身岂复爲世役茫茫千载逺安徃访遗迹踌躇东海上向风长太息四时相代谢荣耀安足恃瓜田引新蔓不见桃与李知士解其㑹遇坎当复止邵生故秦吏乃亦睹兹理贤哉感我懐三叹不能巳子眞初亦仕歳晚乃逃之区区南昌尉上䟽忘其卑忠言不见用耿耿当告谁飘然弃妻子终身与世辞抱关甘贫贱所遗莫我知至今九江濆清风激羣黎神僊信茫昧此士独不疑孤云无所在逝水何时归遐思一矫首怅望无由期悠悠空山云泱泱长江流廊庙意不屑山泽聊淹留故人在天位高歩追巢由岂曰子无衣辛苦被羊裘东京多节义之子乃其尤穷居虽独善辅世岂不优汪汪千顷陂不爲人浊清道周言行表荡然无得名谁言牛医儿乃是人中英当时无间言后世流德声思之不可见使我鄙吝萌淳风乆已漓此意岂复存时无君子者虽贤宁见称南州有髙士食力事耕稼优游聊卒歳不矫亦不隘大木行欲顚绋纚岂足頼何爲诸老翁栖栖不皇舎斯其非无见眀哲自高迈谁能悬一榻待子来税驾鹿门何亭亭不有避世贤鳯雏隐中林卧龙蟠其渊一朝起髙翔斯人独深潜功名不可爲我志乆巳安一闻耆旧传使我心悠然黄鹄羽翼长一举思千里㓜安本中原乗槎走东海举世方尚同逺引存呉志高风流异俗敦礼化邻鄙子鱼平生友胡乃不相委尘事非所便田园乆见招归来三径中蔚蔚长蓬蒿虽有荷锄倦浊酒且陶陶茫茫大化中委运将焉逃唐虞去已逺由来非一朝粲粲霜中菊采采忘其劳有所思赵孟頫思与君别来几见夫容花盈盈隔秋水若在天一涯欲渉不可去茫茫足烟雾汀洲多芳草何以采蘅杜青鸟翺云间锦书何时还君心虽匪石祗恐凋朱颜朱颜不可再那能不惆怅何如双翡翠飞去兰苕上杂诗赵孟頫四时更代谢物化常随之春华曾几何歳月忽如兹严风动髙树百草俱巳衰人生况有役忧患乃其宜弃捐勿复念出入由化机安得松乔术邈焉卋相违知非堂夜坐何中前池荷叶深微凉坐来爽人归一犬吠月上百虫响余非洽隐沦隙地成偃仰林端斗柄斜抚心独悽怆拟古次韵安熈欝欝巖下柏青青水中蒲巖前有幽人壮歳常独居独居亦何爲不羡春华敷十年掩关卧门庭尽荒芜美人殊不来日夕听轩车零零白露下巖谷悴芳兰兰悴不复辞谁与念时艰坚氷行复至雪深路漫漫愁絶将奈何抚几一长叹中州有寒士块然守空堂清贫乆有信壮怀殊未央岂不愿驰骋冐雪凌风霜振䇿万里途超忽追鹏翔永念同懐人渺在天一方怅望不可见慷慨发清商独处谁晤语百感摧衷肠人生谅难必且莫徒悲伤采柏空巖下倚竹荒庭前人生非金石君心讵能坚君心或有渝贱妾终不䟽天地一瞬息今古一长途借问离别苦君心竟焉如不见园中树日日争华敷秋风一夕至巳逐严霜枯歳晚不得去山空难乆居崑崙一何高出此无穷河遥遥何所往不啻万里多一意在朝东日夕无停波逺游计不早壮志成蹉跎夫君不我顾欝欝将如何览物悟物变端居阅年华兴来展遐眺缓歩空山阿四顾渺尘卋杉柏纷森罗吾乐诚何极忧子独长嗟眷焉谁晤语一笑空烟萝人生有定分所贵能乐天自轻失所守欲进安敢前思君重思君此情谁与宣举头见明月顾影徒自怜终当谢尘丗洗心闻涧泉榆林对月虞集日落次榆林东望待月出大星何煜煜芒角在昴毕草树风不起蛩蜩絶啁唧天髙露如霜客子衣尽白羸骖龁余栈婺矛牙妇泣空室行吟毛骨寒坐见河汉没驿人趣晨征曈曈晓光发月出古城东虞集月出古城东海气浮空𪷟车骑各已息宫阙何穹隆牧马草上露吹笳沙际风帐中忽闻鴈传令彀雕弓寄题周氏水木清华亭虞集中流汎兰枻望彼嘉树林落日荡野水浮云生夕隂鱼游恋芳藻鸟鸣在幽岑爲乐恐易老吾将脱朝簮赵千里出崃图虞集巨舟临崃口衆工志如一各以所操济虽危万无失所忧至平旷玩肆生纵逸毋俾持钓翁倚岸三太息出直次韵虞集月下白玉阶露生黄金井䟽条栖鹊寒衰蕙流萤冷恋阙感时康懐归觉宵永晨钟禁中来白发聊自整夜直赋得金鸭烧香虞集黄金铸爲鸭焚兰夕殿中窈窕带斜月逶迤动微风绮席列珠树华镫连玉虹无眠待顾问不知清夜终寄题新冶亭虞集窈窕冶亭暮萧条江南秋汎览山河外张乐鳯凰丘公子飞翠盖美人回綵舟从兹至黄发乐哉以忘忧滋溪书堂爲苏伯脩赋虞集滋原恒伏流春雨川廼盈林畴广敷润草木俱繁荣临深见游鯈仰乔有鸣鸎君子乐在斯斋居託令名积学抱沈黙时至有攸行抽简鲁史存采诗商颂并禹穴追马公湘江歌屈生纫兰不盈握伐木有余情浩然欲浮海归欤还濯清方舟我爲檝白发愧垂缨读伯庸学士止酒诗贡奎今晨不可出大风吹我帷陋巷泥沮洳空墻雨淋漓研朱课儿书冥思解羣疑𫾣门童子来袖有止酒诗读之至再三击节喜且悲若饮以玄酒揖让陶唐时峩峩古冠裳执彼璋与圭短褐才掩胫藜藿空忘饥风雅乆巳衰作者微君谁嗟我重景仰老大将何爲泗濵堂爲盖善长赋王结乗槎泝河源崑崙髙不极扬舲浮沅湘重华阻灵觌兴言游汗漫千里一瞬息灵氛诉吉占歳晏果何适遄归泗水濵筑堂俯晴碧优游弦诵余燕坐俨澄寂川流映天光翔泳咸自得悠悠千载心寥寥竟谁识书上都学宫斋壁马祖常斋居芹宫旁永日少人迹清心慕古躅简编颇䌷绎徒自伤迷民位卑力莫及茍禄亦可羞吾将反蓬荜节妇王氏范梈妾年四三二始识月团团十二学女工刺绣如鸳鸾十九嫁夫家事姑施衿鞶夫壻良家儿世籍爲王官虽聮朱紫贵不习绮与纨过庭执诗礼开口若惊湍风仪在一时争作玉人看天地忽降毒摧折青琅玕回首四十春景光若流丸贞心守松柏芳性轶芝兰落月帘帷曙西风机杼寒沉思往昔事泪下红䦨干豪客至茅屋举家窜林峦入房卫病姑身犯白刃攅相向义怜释视死色无难亲知爲叹息保社爲辛酸欲与上州府爲妾旌门䦨妾寔无所愿所愿在所安妇人徃从人阿母涕汍澜送行遗之语敬顺无违欢匹偶固有时宁知忧患端辛苦蹈物变岂羡身独完殷勤谢旧故闻者摧肺肝范坟诗孛术鲁翀宋蜀郡开国公范鎭景仁谥忠文其一世盛德伟烈光着史籍人固知之其葬在襄城汝安郷推贤里载东坡集中甚详襄城故隷汝州翀来访问故老其坟俨然故在已爲野夫豪农耕爲禾黍之区矣范氏当金季犹有居坟左者自经兵烬不知所存拊事叹闵故爲作诗以纪其槩幸在官君子知其爲先贤遗壠庶有以处之忠文峩眉英始也迹甚微堂堂薛简肃旟隼西南飞其人古㢘守肯持蒟酱归所得一伟人天下大布衣引以賔王家光映春官闱昭陵宋仁主前星乆无辉犯讳言所难雷电每霁威雄哉錬石手妙补天巍巍丞相江南来云掩扶桑晖旧德陈苦辞往往阨谤讥诸贤抗章䟽弱卒攻坚围公力斡禹鼎正气砰黄扉荆舒愤至骨斥语笔自挥赠之以蕙兰何往无芳菲时公与司马声谐玉琴徽解冠挂神武甘老西山薇九㝢日瞀瞀赤予将畴依两公幸无恙起拯或庶几嗣君元祐初痛洗前人非民望属司马欲遯天爲鞿帝命起公卧门乆车停騑君实了吾事此外何所希清风溢寰海不啻严陵矶公旣晚家许道德人所腓襄城卜封竁汝颍皆京圻我来访遗壠名姓存依俙来仍散兵烬雨雪无畱霏公名在天下岂逐薤露晞谁能禁耕牧盛事乗新机吾力不足振感叹徒歔欷大明宫早朝胡寛蓬莱拂曙色㷸煜舒祥光九仪肃清跸日月开旂常圣人握金镜绣衮临玉堂咸英备雅奏圭璧辑羣方欢燕洽湛露敷恩奂龙章讴歌罄率土岂乐逢时康典文极藻缋声烈昭前王巍巍纉鸿绪万年斯无疆国朝文类卷第三国朝文类国朝文类卷第四国朝文类卷第四乐府歌行湘夫人咏元好问木兰芙蓉满芳洲白云飞来北渚游千秋万歳帝郷逺云来云去空悠悠秋风秋月沅江渡波上寒烟引轻素九疑山髙猿夜啼竹枝无声堕残露西楼曲元好问游丝落絮春漫漫西楼晓晴花作团楼中少妇弄瑶瑟一曲未终坐长叹去年与郎西入关春风浩荡随金鞍今年疋马妾东还零落芙蓉秋水寒并刀不剪东流水湘竹年年露痕紫海枯石烂两鸳鸯只合双飞便双死重城车马红尘起干鹊无端爲谁喜镜中独语人不知欲挿花枝泪如洗征人怨元好问瀚海风烟扫易空玉关归路几时东塞垣可是秋寒早一夜清霜满镜中塞上曲元好问平沙细草散羊牛一簇征人在戌楼忽见陇头新鴈过一时廻首望南州梁园春元好问双凤箫声隔綵霞宫莺催赏玉谿花谁怜丽泽门边桞痩倚东风望翠华征夫词刘祁顽隂漠漠秋天黒冷雨潇潇和雪滴途中骑士衣裳单半夜衔枚赴灵壁中州近岁雨雪多只因戎马窥黄河将军锦帐衣千袭马上挥鞭传令急但令饱煖度朝夕一死沙塲吾不惜九重日望凯歌归安知中路行逶迤愿将舞女缠头锦添作征人身上衣征妇词刘祁青釭荧荧照空壁绮䆫月上莎鸡泣良人沙塞逺从军独妾深闺长太息忆初痴小嫁君时谓君不晚拥旌麾如何十载尚舆隷东屯西戌长奔驰秋风戎马临关路千里持矛关上去公家事急将令严児女私恩那得顾恨妾不爲金鞴靫在君腰下随风埃恨妾不爲龙泉劒在君手内飞光𦦨慕君不得逐君行翠袖斓斑空血染君不见重瞳凤驾游九疑苍梧望断犹不归况今沙塲征战地千人同去㡬人囬君回不囬俱未见妾心如石那可转留春曲杜瑛絮飞冷屑龙蟠玉花陨香摧凤衔烛批颊深林呌新緑倚䦨人唱留春曲春光欲去如死灰眀年暖风吹又来何如日日长相守典衣共醉花前柸殷勤留春春不住白日西驰水东去镜中丝发柰老何君当持盃我欲歌杨白花李冶帝家迷楼春昼长紫笙吹破百花香蒲萄凝碧琥珀光燕语莺啼空断膓枕帷红泪洒潇湘玉镜台前添午粧茜罗绶带只鸳鸯胡蝶趂雪上钗梁千里万里云茫茫空村謡杨弘道凄风羊角转旷野埃尘腥膏血夜爲火望际光青荧頽垣俯积灰破屋仰见星蓬蒿塞前路瓦砾堆中庭杀戮余稚老疲羸行欲倒居空村问汝何以供朝昬气息仅相属致词难遽言徃时百余家今日数人存顷筐长鑱随日出树木有皮草有根春磨沃饥火水土仍君恩但恨诛求尽地底官吏有时犹到门羽林行杨果银鞍白马鸣玉珂风花三月臙脂坡侍中女夫领军子万金买断青楼歌少年羽林出名字随从武皇偏得意当时事少逰幸多御马御衣甞得赐年年春水复秋山风毛雨血金莲川归来宴贺满宫醉山唿揺动东南天明昌泰和承平乆北人岁献蒲萄酒一声长啸四海空繁华事徃空囬首悬瓠月落城上墻天子死不爲降王羽林零落秪君在白头苦趍路傍腰无长劒手无枪欲语前事涕满裳洛阳城下岁华暮秋风秋气伤金疮龙门流出伊河水北望临潢八千里蔡州新起髑髅台只合当年抱君死君家父兄健如虎一旦仓皇变爲䑕锦衣新贵见莫嗤得时失时令人悲金谷行杨奂洛阳园池天下无金谷近在西城隅晋时花草不复见野人犹觧谈齐奴齐奴豪奢谁比数酒酣爱击珊瑚株后堂春风满桃李中有一枝名緑珠千金买歩障百金买氍毹时时吹笛替郎语云牎雾户长欢娱层阶欲下湏人扶岂料一日能捐躯红飞玉碎顷刻里空使行客悲踌躇楼头小妇感恩死君臣大义当何如挑源行刘因六王扫地阿房起桃源与秦分一水小国寡民君所怜赋役多慙负天子天家正朔不得知手种桃枝辨四时遗风百丗尚不泯俗无君长人熈熈渔舟载入人间丗却悔桃花露踪迹曽闻父老说秦强不信而今觧亡国画图曾识武陵溪飞鸿灭没天之西但恨于今又千载不闻再有渔人迷眀妃曲刘因初闻丹青写眀眸眀妃私喜六宫羞再闻北使选絶色六宫无虑眀妃愁妾身只有愁可必万里今从汉宫出悔不别君未识时免使君心怜玉质君心有忧在逺方但恨妾身是女郎飞鸿不鲜琵琶语秪带离愁归故郷故郷休嗟妾薄命此身虽死君恩重来时无数后宫花眀日飘零成底用宫花无用妾如何传去哀弦幽思多君王要听新声谱爲谱高皇勐士歌塞翁行刘因塞翁少小垄上锄塞翁老来能捕鱼宋家昔日塞翁行屯田校尉功不如西山瀛海接千里长城又见开长渠要将一水限南北笑杀当年刘六符天教陂泽养鴈鹜留与金人赋子虚我来郷国覧风土髣髴挝鼓笛呜呜中云梦忽巳失酒酣怀古皆平芜昔年阻水群盗居塞翁子孙杀欲无至今遗老向人泣前宋监边无逺图武当野老歌刘因南阳武当天下稀峯峦巧避山自迷青天飞鸟不可度但见万壑空烟霏山不知人从太古白云飞来天作主旌旗眀灭汉阳津㡬阅东西互夷虏老人住此今百年自言三丗絶人烟徃事不闻宣政后初心欲返羲皇前脯鹿为粮豹爲席竹树苍苍岁寒国天分地拆保无忧恠见北风山鬼泣一声白鴈巳成擒回望丹梯泪满襟传语桃源休避丗武陵不似武当深燕歌行刘因蓟门来悲风易水生寒波云物何改色游子唱燕歌燕歌在何处盘欝西山阿武阳燕下都岁晚独经过青丘遥相连风雨堕嵳峩七十齐郡邑百二秦山河学术有管乐道义无丘轲蚩蚩鱼肉民谁与休干戈徃事巳如此后来复如何割地更石郎曲终哀思多白鴈行刘因北风初起易水寒北风再起吹江干北风三吹白鴈来寒气直薄朱崖山干坤噫气三百年一风扫地无留钱万里江湖想潇洒伫看春水鴈来还义侠行王恽予爲王着作劒歌行继更曰义侠或询其所以因爲之觧曰彼恶贯盈祸及天下大臣当言天吏得以显戮而着处心积虑一旦以计杀之快则快矣终非正理夫以匹夫之微窃杀生之柄岂非暴豪邪不谓之侠可乎然大姦大恶凢民罔不憝又以春秋法论乱臣贼子人人得以诛之不以义与之可乎又且以游侠言古今若是者不数人如譲之止报巳私轲之劘躯无成较以此举于㝷常万万也凢人临小利害尚且顾父母念妻子虑一发不当且致后患着之心孰谓不及此哉然所以略不顾借者正以义激于衷而奋捐一身爲轻爲天下除害爲重足见天之降衷仁人义士有不得自私而巳者此着之心也何以眀之事既露着不去自縳诣司败以至临命气不少挫而视死如归诚杀身成名季路仇牧死而不悔者也故以劒歌易而爲义侠云着字子眀益都人少沉毅有胆气轻财重义不屑小节甞爲吏不乐去而从军后与妖僧髙北行假千夫长归有此举死年二十九时至元十九年壬午岁三月十七曰丁丑夜也君不见悲风萧萧易水寒荆轲西去不复还狂图秪与蝥蛛靡至今恨骨埋秦关又不见豫譲义所激漆身吞炭人不识劘躯止酬一巳恩三刜襄衣竟何益超今冠古无与俦堂堂义烈王青州午年辰月丁丑夜汉允䇿祕通神谋春坊代作鲁两观卯魄巳褫曾夷犹袖中金鎚斩马劒谈笑馘取姦臣头九重天子爲动色万命㧞出颠崖幽陂陁燕血济时雨一洗六合妖氛收丈夫百年等一死死得其所鸿毛輶我知精诚耿不灭白虹贯日霜横秋潮头不作子胥怒地下当与龙逢游长歌落笔増慨慷觉我髪竖寒飕飗灯前山鬼忽悲歗鐡面御史君其羞田家謡魏初五月军囬未有期不禁烟瘴入枯脾马头一骨还家日只有弓刀似旧时悬瓠城歌李材我经悬瓠城试作悬瓠歌残灰五百载悬瓠不复峩有唐中叶失驭将退辱进危多诋谤淮西孽雏手指天百万官兵不敢傍长安市上昼杀人司隷走藏魂胆䘮晋公一语破纷纭意㫁心谋神莫抗諌书不到双阙下诏检初成九天上煌煌日月焕斧节惨惨风云动鞬䩨殿前虓虎神䇿军愬武通颜分玉帐夜深雪花大于璧悬瓠城头血埋仗寒威方劲弓百钧净影不揺旗十丈巳因猰㺄山更沸再戮鲸鲵海无浪蔡人不识绯衣儿劔气磨天大丞相方城大将拜道左犀甲金戈光炫晃兇嚚狡衆五十秋白日青天破昬障儿童不遣避介胄妇女争来沽緑醸入朝论功功有差晋公之功无与譲英雄事徃名器虚栗斯嚅唲竟相尚外藩跋扈骄将侮中禁深严嬖臣诳山东何啻百少阳秦苑洛阳随板荡我歌悬瓠辞歌声颇悲壮呜唿唐之覆车将谁尤后人吊古徒哀怆悬瓠城下汝水流悬瓠城边牧笛唱悬瓠歌歌已终君不见豊碑野火化爲土怅望文公及晋公冰荒子歌鲜于枢水荒子日日悲歌向城市辞危调苦不忍闻妻孥散尽余一身城中米贵丐者衆﨑岖一饱经千门城中昔食城外米城外人今食城里耕者渐少田渐荒政恐明年不如此水荒子行歌乞食良不恶犹胜弄兵狱中死水荒子聴我语忍死休离去郷土江中风浪大如山蛟鳄垂涎宁贯汝路傍暴客掠人卖性命由他还更苦北风吹霜水返壑稍稍人烟动墟落赈济欲下逋负除比着当年苦爲乐水荒子区区吏弊何时无闻早还郷事东作湖上曲鲜于枢湖边荡桨谁家女緑惨红愁问无语低回忍泪并人船贪得缠头强歌舞玉壷羙酒不消忧鱼腹熊蹯弃如土阳䑓萝短匆匆去鸳鎻生寒愁日暮安得义士掷千金坐令桑濮歌行露烈妇行赵孟頫至元七年冬滨州军士刘平之戍枣阳与其妻胡俱道宿车下爲虎所得起追及之杀虎脱其夫吾闻之中原贤士大夫如此乃爲感激慷慨作烈妇行以歌之客车何焞焞夫挽妇爲推问君将安去言徃枣阳戍官事有程宿车下夜半可怜逢勐虎夫命悬虎口妇怒髪指天十歩之内血相溅夫难再得虎可前宁与夫死母与虎生唿儿取刀力与争虎死于妾心始平男児节义有如许万岁千秋可以事明主冯妇卞庄安足数呜唿勐虎逢尚可寗成寗成奈何汝沉沉行虞集沉沉天宇玄以星河如银垂近人牛羊漫散草多露大帐中野旁无隣去年八月羽书急妇女上城小儿泣今年八月天子来身属櫜鞬月中立车簇簇行马祖常李陵台西车簇簇行人夜向滦河宿滦河美酒斗十千牛马饮者不计钱青旗遥遥出华表满堂醉客俱年少侑盃小女歌竹枝衣上翠金光陆离细肋沙羊成体荐共讶髙门食三县白髪从官珥笔行毳𫀆冲雨桓州城竹枝歌马祖常城南牡丹一百本翰林学士走马来渡水杨花逐飞燕剪衣云影覆春台粟侯宅中花一园客来饮酒费金钱眀朝碧树春城合恨不江东问酒船玉环引王士熈崑山有美璞昆吾有寳刀推雪漉寒氷凝此英琼瑶团团月长满皛皛白云浅似环环无穷寥寥人意逺有美天山人皎洁同精神禁垣青春多大珮垂朝绅腰无大羽箭肘有如斗印结束上京行骝驹骤长靷不採珊瑚钩海深安可求不执水苍壁汉庭罗公侯爱此玲珑质题诗赠与客百金一朝倾三年不可得不得只空行山泉琴崃鸣摩挲龙门石忆忆应留情天风北极髙归途踏霜草不惜玉环分只愿君还好早朝行王士熈石城啼乌翻曙光千门万户开未央丞相珂马沙堤长奏章催唤东曹郎燕山驲骑朝来到雨泽十分九州报辇金驮帛分逺行龙沙士饱无鼓声阁中龙牀琢白玉瑟瑟围屏海波緑曲䦨五月樱桃红舜琴日日弹薫风画马歌范梈钱君画人胜画马安得名騘妙天下青云隐约见龙文有意轩昻驶华夏圉官山立颀而髯朱衣黒带髙帽尖问渠掌握讵有此牵控宁知人汝嫌君不见才士受束缚徃徃因之纵寥廓苏小小歌辛文房东流水底西飞鱼衘得钱塘纹锦书㡬回错认青騘马着处闲乗油壁车鹦鹉盃残春树暗蒲萄衾冷夜牎虗莲子种成南北岸苦心相望欲何如李宫人琵琶引掲徯斯茫茫青冡春风里歳歳春风吹不起传得琵琶马上声古今只有王与李李氏昔在至元中十九辞家来入宫一见丗皇称艺絶珠歌翠舞忽如空君王岂爲红颜惜自是它人弹不得玉觞未举乐未停一曲便觉千金直广寒殿里月流辉太液池头花发时旧曲半存犹觧谱新声万变緫相冝三十六年犹一日长得君王赐颜色形容渐改病相㝷独抱琵琶空叹息兴圣宫中爱更深承恩始得遂归心时时尚𬒳宫中召强理琵琶弦上音琵琶转调声转澁堂上慈亲还伫立回看旧赐满床头落花飞絮春风急舶上謡宋本江华江月要才情多病堪怜马长卿莫向都门折杨栁帝郷春色不南行流求真蜡接阇婆日本辰韩薉貃倭畨船去时遗矴石年年到处海无波朱张死去十年过海㓂凋零海贾多南风六月到岸酒花股篙丁奈乐何涌金门外是西湖隄上垂杨尽姓苏作得呉趋阿谁唱小卿坟上露兰枯旧时家近黒桥街三十余年不徃来慿仗使君一问讯杨梅银杏㡬回开闽中父老白髭须老子风流记得无昔日郎君骑竹马如今使者驾轺车素馨华畔十八娘炎云瑞露酌天浆一日供厨三百颗使君馆劵莫支羊薫陆胡椒腽肭齐明珠象齿骇鸡犀丗间莫作珍竒看斛使英雄价尽低东海澄清南海凉公厨海错照壷觞郎君鲞好江瑶脆水母线眀乌贼香眀年归路蹋阳和缺胯轻衫剪越罗春风通恵河头路还与官家得寳歌国朝文类卷第四国朝文类国朝文类卷第五国朝文类卷第五七言古诗邓州城楼元好问邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤呌月苍烟愁自古江山感游子金人谁觧赋登楼吊故宫杜瑛月上觚稜椒壁湿饥乌啄碎琅玕石刼灰飞尽海扬尘废殿荒䑓土花碧洛阳书生汴梁客一夜春风头欲白尊中頼有酒如泉醉倚寒䆫破愁寂巨源相过话旧有感王磐中綂三年春二月变起青齐带吴越鲸鲵转侧海波翻城郭横尸野流血我时辛苦贼中来兵尘糢煳眼不开妻孥弃捐豺虎口飞蓬飘转无根荄天寒日暮齐河县破驿荒凉絶烟㸑骑行驿马钝如蛙官吏散地无处唤与君此地忽相逢行䑓郎中气势雄悯我白头遭䘮乱壮我临难全孤忠急唿驿吏具鞍马使我厄路还亨通明晨相随济南去出入条侯营垒中死生契濶不相弃起居饮食常相同标山华注日在眼绵歴春草及秋风四郊斫木桑柘尽泺源饮马波涛空兇渠腰领膏野草始见齐鲁收烟烽巨源巨源君且坐我欲髙歌君可和徃事回头十五年犹想离魂招楚些身逢䘮乱百忧缠生不成名空老大我依破砚窃㤙荣君佐雄藩世最课流萍蹔聚不吉时且喜相看颜一破我衰无力有懐梁仲经父杨奂羙人荧荧在何处海阔天低隔烟雾珊瑚零落芙蓉空咫尺相望迷去路翠辇金舆双鳯凰风吹环佩声琅琅壷觞狼籍事已徃一日万里愁茫茫刘郎竟是谁家客岁晚霜华林叶赤羙人荧荧在何处鸭緑江头江月白金太子允恭墨行刘因黒龙江头气欝葱武元射龙江水中江声怒号乆不泻破墨挥洒余神功天人与竹皆真龙墨竹以来九马空人间只有墨君堂何曽梦到琼华宫瑶光楼前月如练倒影自有河山雄金源大定始全盛时以汉文当世宗兴陵爲父明昌子乐事孰与东宫同文采不随焦土尽风节直与幽兰崇百年图籍有萧相一代英雄谁蔡公䇿书纷纷少颜色空山夜哭遗山翁我亦飘零感白发哀歌对此吟双蓬秋声潇潇来晚风极目海角天无穷金太子允恭唐人马刘因道人神骏心所怜天人龙种画亦然房星流光忽当眼径欲揽辔秋风前汉家金粟㡬苍烟江都笔势犹翩翩东丹猎骑自豪贵风气惜有辽东偏天人秀发长白山画图省识开元年金源马坊全盛日四十万匹如秦川天教刼火留此幅玉花浮动青连钱英灵无复汗石马悲鸣眞似泣金僊只今囬首望甘泉汾水繁华鴈影边竒探竟随辙迹尽兀坐宛在骅骝先人间若有穆天子我诗当作祁招篇陈氏庄刘因陈氏园林千戸封晴楼水阁围春风翠华当年此驻跸太平天子长杨宫浮云南去繁华歇囬首梁园亦灰灭渊眀乱后独归来欲传龙山想愁絶今我独行㝷故基前日家僮白发垂相看不用吞声哭试赋宗周黍离离渡白沟刘因东北天髙连海屿太行蟠蟠如怒虎一声霜鴈界河秋感慨孤懐㡬千古只知南北限长江谁割鸿沟来此处三关南下望风云万里长风见髙举莱公洒落近雄才显德千年亦英主谋臣史臣强觧事枉着渠头汗吾皷十年铁砚自庸奴五载儿皇安足数当时一失榆关路便觉燕云非我土更从晚唐望沙陁自此横流穿一缕谁知江北杜䳌来正见海东青鸟去渔阳挝鼓鸣地中鹧鸪飞满梁园树黄云白草西楼暮木叶山头㡬风雨只应漠漠黄龙府比似愁冈更愁苦天教遗垒说向人冻雨顽云结凄楚古称幽燕多义烈呜咽泉声泻余怒仰天大笑东风来云放残阳指归渡宋徽宗赐周准人马图刘因笔底金鞍有肃爽谁云不博降王长汴梁门外若云屯画本相看应自赏十载青衣梦故都经营惨淡欲何如只除金粟唿风鸟曽见昭陵铁马趋宋理宗书宫扇刘因杭州宫扇二好事者得之燕市一画雪夜泛舟一画二色菊理宗题其背有兴尽爲期及晩节寒香之句诸公赋诗予亦同作天津月明啼杜䳌梁园春色凝寒烟伤心莫说靖康前呉山又到繁华年繁华㡬时春已换千秋万古合欢扇铜雀香销见墨㾗秋去秋来㡬恩怨一声白鴈更西风冠盖散爲烟雾空百钱韈锦天留在祸胎要鉴骊山宫当时梦里金银阙百子楼前无六月琼枝秀发后庭春珠帘晴卷天门雪棹歌一曲白云秋不觉金人泪暗流干坤㡬度青城月扇影无情也觧愁五云回首燕山雪花大如席雪花漫漫氷峩峩大风起兮奈何登金荆轲山刘因两山巉巉捕天色中有万斛江声哀人言此地荆轲舘尚余废垒山之隈太子西来函关开谁信生鬼爲祸胎笔头断取江山去已觉全燕如死灰马迁尚侠非史才渊明愤世伤幽懐春秋盗例乆不举紫阳老笔生风雷遗台古树空崔嵬平芜落日寒烟堆纷纷此世亦良苦今古燕秦经㡬回忧来径欲浮篷莱安得鲁连同一盃碣石东头唤羡门六鳌载我三山来㓜安濯足图刘因汉家无复云台功生平不识大耳公眼中天意镜中语此身只有扁舟东诸公亦英雄百年能办山阳封归来老栢号秋风世路悠悠七十翁干坤故物雨足在霜海浮云空复空无刀可断华大尉有死不为丕太中丹青白㡌凛氷雪髙山目送冥飞鸿为问苏家好兄弟万古北海谁真龙归去来图渊明豪气昔未除翶翔八表凌天衢归来荒径手自锄草中恐皇刘寄奴中年欲与夷皓俱晚节乐地归唐虞平生磊磊一物无停云懐人早所啚有酒令庞通沽眼中之人不可唿哀歌抚卷声呜呜渊明归来图卢挚留侯晩岁㳺赤松武侯早岁称卧龙忘秦扶汉声隆隆渊明𥘉非避俗翁两侯大节将无同鴈秋持书晋甲子辞锋时露长沙雄玉弘何幸奉吾足督邮能祚平生胸门前五桞春𪷟𪷟落絮不与江波东环堵萧然吾未穷北牎尽有羲皇风尽图不尽千古意诗成一笑浮云空渊明归来图尚野羲皇上人郷里儿田园将芜非所思楚声虽託絶怨怼髙情千古归来辞归来忽复河山移忠愤意切语益㣲白云遥遥望不极东篱旧菊西山薇夷齐奚疑怨耶非况乃貌此遗世姿文行圭璧照方册飘然髣髴空同时子云拟圣诸儒讥法言羙新吾谁欺考亭夫子春秋笔昭然晋莾日星垂过黄陵庙李材黄陵庙前湘水緑天寒渔郎唱巴曲沙棠舟上月苍苍翠蛟白蜃江茫茫似闻清愁五十柱万里鸿飞枫叶暮神鸦翻舞祠门开珠裳玉䄂霑苺苔玄猿昼啼萝薜影赤鳞夜去芙蓉冷北渚泪㾗斑竹纹南风哀思苍梧云山头古桂秋露碧山下江流岂终极荒凉掲车杂杜蘅灵风自吹烟雾旌䡖㠶晚向芳洲泊聊荐苹羞奠兰酌沅有汜兮湘有沱洞庭木落生层波裴囬独咏骚人歌金人出塞图虞集海风吹沙如卷涛髙爲陁碛深爲壕筑垒其上严周遭名王专居气振豪肉食湩饮田爲遨八月草白云飕颾马食草实䡖骨毛加弦试弓复置櫜今日不乐心慅慅什什伍伍唿其曹银黄兎鹘明绣𫀆鹧鸪小管随鸣鞉背孤向虚出北臯海东之鸷王不骄锦鞲金镞红绒绦按习乆蓄思一超是时皛清天翳絶鴐鵞东来云帖帖去地万仞天一瞥离娄属望目力竭㣲如闻音鸷一掣束身直上不囬折遂使孤飞一片云顷刻平芜洒毛血争夸得隽顿足恱旌旗先归向城阙落日悲风起萧屑烟尘满城鼓㣲咽大酋要王具甘歠三亦欣然沃焦热阏攴出迎骑小驖琵琶雨姬红频颊舞歌迭进醉烛灭穹庐斜转氍毹月董元夏景山口待渡图虞集董元夏山何可得嘉木千章鐡作丛层峦緫含雨气润百谷正受川光溢大牙洲渚善洑洄沧江散落碣石开山田何处无耕凿㝷源不得还俳徊柳下行人将有适临流不度心爲恻我楫孔坚舟孔安奉子以济谅非难送孟脩兄南归虞集老兄五月来作客八年不见头緫白五人兄弟四人在每忆中郎泪霑臆我家蜀西忠孝门无田无宅惟书存兄虽筦库实父䕃弟窃余泽承君恩文章不如仲氏好叔氏最少今亦老土郎十岁未知学嗟我胡爲长逺道诸儿读书俱不多又不力耕知奈何忧来唯得二三友看花把酒临风歌蜀山嵯峨归未得盘盘先陇临川侧碧梧翠竹手自移应与青松各千尺南风吹雪河始氷兄归乌帽何睘睘明年乞身向天子共读父书歌太平寄郷友马祖常河边老父念我出逺寄亰华书一行谓言白髪今多少又报南园竹树荒门前石田秔秫熟犊子新生走如鹿莫恋官家有俸钱长年作客身如束送苏公赴岭北行省郎中王士熈居庸关头乱山积李陵台西白沙碛画省郎官貂帽侧飞雪皑皑马韀湿马蹄雪深迟遅行冷月悽云塞垣明铁甲无光烽不惊万营角声如水清明年四月新草生征人卖劒陇头耕思君遥遥隔髙城南风城楼来鴈鸣万竹亭范梈谁能买山种万竹残年请老住巴蜀结亭更在竹中间四面云谿冩山麓风𫾣最觉夜眠清雨洗誊延秋望緑日吟不限三千字日饮定湏过百斛陇西仙翁持斧客散马凉城行新菊爲言令弟隠沧江如此风流天下独乃家正在蚕茨野束束琅玕绕茅屋方知白眼待时人箕踞科头自爲俗是邦子云剧博雅闭门草玄食汉禄多縁未识此君心徃事微瑕伤白玉使君自是廊庙具方驾前脩讵爲辱平生抱负劲直节日暮天寒照空谷始我瞻望望不及终我叹嗟嗟不足乞官倘或从西游向子亭边祝黄鹄滋溪书堂谢端赵之川滹浸涞易恒汦洨各异出惟滋有溪亦是匹或伏或见刀不容不能百里滹是従混混千里俱朝宗子曩渉河观湖江踔云荡日怒撃撞归视子滋岭之泷是滋名扬子所始有田有庐水之涘有堂三楹非侈中经子史堂右左髙曽遗子以自课子廼善继志不惰蒐今摭古抉恠竒泓涵演迆吐爲辞副墨徃徃传亰师赢金青紫丗所取滋溪有源子有后斯堂斯书可世守杂言观雷溪刘因飞狐天下嵴老气盘互回三江㵼天怒合爲一水东南来此势不杀令人愁石门喜见西山开未𥙷青天裂谁凿浑沌胎竒声勐状万万古山根㡬许犹崔嵬两山倒倾澜百丈逢颠崖先声动毛发余爽开襟懐𥘉疑万壑转奔石意像髣髴坤轴摧又疑鼓角鸣地中百歩未到仍徘徊荒祠下石磴骇目何雄哉春风不到太古雪今日乃得胸中雷穿石谁能穷窟宅流沬势欲浮蓬莱平生芥蔕今寒灰两耳到骨无纎埃鄜元笔头天下水石头之竒犹见推乃知兹游亦竒絶快弄素霓喷琼瑰东崖一片石坐拂千年苔为招郎山君共卷长鲸盃江妃为挝灵鼔催赤鯶跃出银山堆先生醉来泉洒面狂歌一和湍声哀游郎山刘因昨日山东州马耳索御凌风嘶今日军市中不觉巳落山之西山之面背一无异不待风烟变化神巳迷危关度雪岭乱石通荒蹊林间小草不识风日自太古我行终日仰羡木杪幽禽啼但见雨色来云物飒以凄忽然长啸得石顶痛快如御骏马蹄万里来长风五色开晴霓长劒倚天立皎㓗莹䴙鹈平地㧞起不倾侧物外想有神物提诗家旧品嵩少同画图省见巫山低谁令九华名独与八桂齐千态万状天不知敢以两目穷端倪骞腾谁避若飞隼侧瞰何屈如怒猊千年落穷边烟草寒萋萋若非郦亭书生此郷国物色谁省曽分题干坤至寳㑹有待岂有江山如此不着幽人栖颇闻山中人云间时闻犬与鸡只疑名山别有灵境在不许尘世穷攀跻不是先生南㳺有成约径欲共把白云犂九疑窥衡湘禹穴探㑹稽玉井烂赏金芙蕖日观倒卷青玻瓈风烟回首莫潇洒南游凖拟相招携岳阳楼张经巴陵形胜甲天下郡治西南有楼曰岳阳尽得巴陵之胜至元丙戌余以监察御史按临长沙道出巴陵凢一徃返不暇一登甲午夏备员湖北宪司分司于辰始得以酬平昔之志噫湖山如此造物者何其靳邪因留𢾗语以识岁月云洞庭一水七百里烟朝月夕皆经过岂知斜阳万里更有一佳处君山才二盘青螺干坤有此楼万古髙嵯峨忆昨长江咫尺限南北风烟画本一日千摩挲今朝快一登怳若驱沉痾生平所羡鑑湖请乃今更觉君恩多湘灵也似知我至时令白鸟来婆娑铁笛紫荆曲春草黄陵歌江山一醉谩不省悲风落日生白波爱山爱水亦非癖奈此日月如飞捘彭蠡银山推碧海青铜磨武昌云间叹黄鹤采石天外愁青蛾诗家割㨿㡬今古元气发泄天不诃扁舟归来月一蓑仙槎巳候三山阿吾欲乗兴观银河题丁氏松涧图邓文原天目之峯凌紫烟下周林壑纡长川清池斗絶涵倒景神运直自䟽凿先彼美幽贞庐闲房曲奥夷荃苍官手植经㡬年灵蚪夭矫今参天门前朝流暮流水但闻激石泻瀬鸣溅溅山人养真衡茅下有书可读琴可弦意行清涧曲长啸松风前山月出林髙溪花弄春妍仙人欲来夜将半天空鹤唳山凄然飈尘大笑狂驰子口诵丹诀传真玄我欲从之结隣屋待䟽药圃谋芝田我本山人素志丘壑获归名山爲愿毕矣爰以四月十一日离亰师是夜抵潞阳慨然赋诗遥慰匡庐隠者併以寄金门诸公爲一噱云李泂野马脱覊鞅倐疑天地寛临风一长鸣风吹散入青冥间颇如鲁仲连蹈海不复还又如安期生长留一舄令人看江南浩荡忽如海落日照耀浮云关既不能低眉伏气摧心颜诡遇特达惊冥顽又不能抱书挟䇿千万乘调笑日月相廽盘匡庐迢迢接仙山仙翁泛若秋云闲长松之隂引孤鹤望我不见空长叹采铅天池津饮渌桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐兮诚不足恃何如归卧栖巖峦栖巖峦卧巖穴夜半天风吹酒醒犹有西溪万年月先天观范梈学仙之人与山爲徒徃徃在台庐之奥湖江之区张公鍊丹作龙虎丹成御气游六虗后来出者絶代无复有逸人住玄都玄都之坛角井孤上摩万里之黄鹄下伏千尺之饥鼯隂森桧筠自太古斩种力与开辟俱榑桑朝日挂絶壁坐见观阁青糢煳擘厓控弦冩哀壑秋春云露之田腴我亦人间山泽臞偶陪时龙賔唐虞有时一醉黄公垆震风三日撼不苏折华不得度弱水挥手始识仙凡殊玉堂学士危与呉遗我兹山之画图㝷牎数戸乆叹息无因置我双樗蒲独行幽人不受唿扫叶青涧听啼乌日暮萝径相萦纡相萦纡向何处明朝爲借麻姑鹏我亦骑之上天去杂体入安南絶不作诗清明感事集句陈孚十里冝春下苑花五年寒食住京华自怜惯识金莲烛奉使虗随八月槎回首扶桑铜柱标芙蓉帐暖度春宵清明寒食谁家哭折㦸沉沙铁未消水流花谢两无情独上髙楼望帝京闲忆金明池上路人生看得几清明江东行客思悠哉不尽长江衮衮来寒食清明都过了鹧鸪飞上越王台台州城濶海冥冥人踏金鳌背上行独在异郷爲异容无花无酒过清明慈母年髙鹤发垂郷书无鴈到家迟𥘉过寒食一百六一日思亲十二时共借棃花作寒食盂光举案与眉齐越裳翡翠无消息夜合花前日又西寒食家家出古城满川风雨看潮生八千里外飘零客起向朱樱树下行一百五日寒食雨风光别我苦吟身尚书气与秋天杳同是天涯流落人海上乘槎上紫氛清眀时节雨纷纷虎牙铜柱皆倾倒水尽天南不见云逺游聮句袁裒海鹏跨南云一去抉浩荡宛驹踏北雪絶足追罔象宵征车载脂眀发灯在幌行迈念悄悄离愁怀养养违吴始接淅过越犹指掌虹网结长思羯皷促新响觞至不复辞驾逸谁能彷眀堂企栋梁武库湏莜荡材同瑚琏英学媿蓬麻长大施朱弦清小荐金茎沆云间鹤孤唳天外鸿横上晓舲斫䡖氷午店憇平壌追攀瞰烟涛渉历走尘鞅清淮桥螮蝀薄雾裘骕騻风台牛一鸣日观鸡三唱团桑沃如盖宿草乱若襁青帘客沽酒素鬣渔收网心观洙泗流眼豁恒岱爽追程骑侵云劝耕农植杖俗厚喜丰登气侠存慨慷伊河旣东流维斗复北仰谁云风土殊始觉宇宙广骨耸终超腾神清谁戃怳钧天梦岂眞广寒歩空想铢衣入阊阖芥粒视北坱千官紫府荣九奏庭畅摛文剪金炬展寀簇天仗清都踰咫尺弱水谩方丈绛旗云雾开寳扇日月晃仁声被八表徳意昭羣枉泥检极封崇芬飶严肹蠁瑞气蔼重重泰阶瞻两两駞峯出天厨蹏钖中帑鸣珂接俊彦正笏逺偏党徳人笑采芝逋客弃拾橡茅㧞要有方矢来本无向湘累但瓌词越相仅金像遭谗气徒愤得计身何徃岂如及承平相与穷昭朗君行出飘飖我滞心悒怏轻霜着裘帽微雪留草莽离歌出蒹葭古制却盆盎先登匪一获后至激孤奨城南灯火深塞北音书暀春风渐披拂腊水将滉漾诗成愈加险酒尽未爲彊双眸秋水炯累语春波盪经行度﨑危交友希倜傥覉游弃楚荒逺客怜齐伧光隂尺璧重事业千金赏行还鴈塔题复覩鸿都榜时来戒歩窘事至勿技痒脂韦本九近铁石乃忠谠词林纳疵美书田计荒穰列仙㑹儒癯羣公极吏驵陆生强咿嚘陶令终肮清心百壬避正色上帝飨徒爲捧心施莫学画眉敞功名要无心造物端有相行行遂初志操持记畴曩国朝文类卷第五国朝文类国朝文类卷第六国朝文类卷第六五言律诗春思张澄一春常作客连日苦多风野树凄迷緑檐花暗澹红愁随诗卷积囊与酒樽空巢燕如相识频来草舎中观物许衡万物备吾身身贫道未贫观时见物理主敬得天真心爽星辰夜情忻草木春自怜斵䘮后能作太平人赵氏南庄许衡晓起北䆫凉清谈戢羽觞入帘花气重落地燕泥香梦里青山好吟边白日长秋风载书籍相对筑茅堂晚上易台刘因遗台连废垒落日展遥岑海岭天东北燕辽世古今毎当多感慨直欲罢登临莫更畱尘迹千年不易禁登武阳刘因朝游樊子舘晚上武阳城潮接沧溟近山从碣石生断虹云淡白返照雨踈明且莫悲吟发樵歌巳怆情杂诗刘因尧山唐故国淳朴带遗踪种果收奴力开田享素封採收多上药景仰近神峯梦寐驱黄犊巖居一老农闻昔蜚狐口竒兵入擣虚人才九州外天道百年余草木皆成骑衣冠尽化鱼遗民心胆破讳说战争初冀北髙寒境英灵海岳全斯文若程邵家世亦幽燕祀典今谁举遗经㑹有传吾乡此盛事瞻仰在他年关岭通山后风謡采路傍地寒人好夀草浅畜冝羊用水如奴婢从川贮米粮西风如有约乗兴即吾郷何事招提好山深马可驱松巢低暎帽竹熘细通厨霜栗千封戸云屏四画图冠巾如用我白鹿是规模巖居访髙道少日在风尘回首话前事低眉厌此身江山资㓂盗田畒化荆榛领取天伦重无君愁杀人水绕千山合云藏数畒荒初㝷香有阵渐入翠成行豚穽依危石牛蹊带小塘团茅奄如画可惜是逃亡过奉先刘因闰辽承宋綂此志亦雄哉置县名犹在因山势巳摧百年元魏史千古汝南哀华表鹤应有悲风海上来斋居杂言何荣祖名教无穷乐真知在暮年中庸万事毕太极一心全世事频观易人情静看天兴来时有句率尔亦飘然寄畅纯父治中姚燧欲闻眞息耗无使梓潼来烽火平时报田畴乱后开徒歌王粲赋不直士元才遥忆牛头寺思亲日几廻舆病髙崖道中作姚燧役役乹坤逺栖栖道路频五年三入蜀十梦九皈秦疟鬼偏凌客山英定笑人无劳问前渡秪觉白头新舟逹黄溪姚燧草木随寒暑殊方荣悴同苇华兼露白柽叶未霜红日月双飞鸟江湖一病翁晚来沙屿上愁坐独书空发舟青神县姚燧青神开百丈江岸转荒凉薜荔縁松起蒹葭并竹长深披豺虎径毒犯虺蛇郷何莫非王事牵夫可惋伤感事姚燧致位丞疑地夔龙伯仲间星当朝北斗日巳薄西山取谤因雠恶贪权失丐闲此行虽铁甲未足比慙颜次韵书事安熈野性元孤㓗无朋尽自皤业荒闻道浅静乆阅人多灵鳯宁栖枳冥鸿本避罗南游有髙兴何处是沧波病中斋居杂诗安熈多病交游少相看动浃辰赋诗聊遣兴观化足怡神问字有知己过门无俗人伊谁同此乐愿卜许东邻进诗一首李孟十年陪顾问一旦决安危自合成功去应惭见事遅长城何自坏孤注莫相疑辟谷求仙者髙明百世师岳阳楼待渡高思恭楚水凝千里湘云隔万层城高秋浦月星杂夜船灯旅况天谁管年光鴈可慿殷勤澹山色相送过巴陵泊舟湘岸李材长沙今在眼青草旧知名二月风樯疾三湘雪浪平藤深帝子庙花发定王城莫舣江南岸啼䳌处处声游山寺李材行行行复止行到白云间见客意不俗逢僧心便闲细泉分别涧小迳入他山拟借禅房榻追游信宿还送苏子宁赴岭北行省郎中袁桷貂帽护寒沙氷天閲岁华断溪驼听水宻雪犬行车云尽难㝷鴈春深未识花昔人竒絶处八月觧乗槎徃岁经游地寒芜碧燐深云开山后阵水咽陇头吟雪白氊房重天青羽檄沉重华新雨露悲喜候车音名酒虞集名酒不可得幽华谁送来秋霜垂鬓髪夕照在楼台尽日山公醉何年庾信廻唤人吹玉笛移席坐苍苔题秋山图虞集峯迥留深隠天清袭素𫀆栖身断人蹟游目送鸿毛树挂栖厓鸷藤悬饮子猱龙眠石涧冷虎撼树根牢木客吟时共山樵奕处遭浮云过水尽孤月挟霜高羽使来三岛胎仙舞九臯左招玉斧饮右揽赤松遨空色收寥廓虗声起绎骚弹琴遗古散载酒棹轻舠遂向图中见谁能世外逃乗槎几月至一泛九秋涛送国王朶而只之辽东虞集太祖收中夏元臣有武功建邦开土宇爲位冠君公奕世王章在诸孙相业隆春秋周正月礼乐鲁新宫鹿币金遗酎熊侯筭失中河山仍铁劵寳玉右琱弓投笔邹枚秀扬旍芮绾雄寒云依碣石涷雨洒辽东戎器櫜藏尽贤书奏纳同大夫劳贽御惇史采民风朝廻即事虞集宫树春隂合霓旌拂曙来天光临阁道云气转蓬莱昼漏沉沉鼓晨尊灔灔盃香霏帘底雾乐隠殿前雷祥瑞仪曹奏珍淳尚食催舞廷分鹭序效献过龙媒融雪微生草轻风不动埃老人南极至王母上方廽玉色何多喜金华得重陪裁诗贺朝雨西阁待门开石田山居马祖常甲子人愁雨河田麦巳丹歳凶捐瘠衆天逺祷祠难贾客还沽酒王孙自饱飡更怜黧靣黒征戍出桑干积雨衣裳湿愁人是麦田泥将深没马雾欲堕飞鸢爨火劳薪尽家居老屋穿墻根杂蛙蚓拟买系篱船光山枫制锦潢浦荻飞绵秫熟何论酒鱼来不计钱卜隣多野老求药有神仙爲客留羮笋清晨歩石田四月淮天雨清林䕃碧池笋香隣瓮酒禽响客牎棊田鼔春迎社郷巫夜赛祠渐知飘泊乆自觉是农师无麦夫何极吾忧陇畒空岂能驱盗贼得忍鬻儿童荼蓼充膓熟樵苏救口穷无端县小吏召役到疲癃作客何多意淮南即是家自牵萝屋小不正葛巾斜书嬾眠尤熟诗来酒更賖春天云妩媚相对坐鸥沙竟日无賔主山房一秃翁竹光浮昼碧花蘂飏春红田父分鸡桀隣僧与鹤笼时行亲杖屦未觉坐书空淮南穷僻地先世有林庐花曙鸣山鸟芹春跃岸鱼皷琴仙度曲錬杏客传书朋旧如相覔休嗔礼法踈郎中苏公哀挽马祖常墓门翁仲泣秋草九原深身世书盈屋郷园树满林故人多执绋令子蚤冠簮曽作阳关曲今成薤露吟癸酉除夕刘汶此夕何多感明朝过六旬干坤又元綂人物少咸淳酒厌山杯渌梅伤水国春灯前曽戯綵回首一沾巾早春述懐刘汶春与年年别穷随日日増眼明贪夜读事少忘晨兴倦鸟犹迁木潜鱼巳陟氷栖迟唯故辙无夣到飞腾七言律诗杏花落后分韵得归字元好问獭髓能医病颊肥鸾胶无那片红飞残阳淡淡不肯下流水溶溶何处归煑酒青林寒食过明粧髙烛赏心违写生正有徐熈在汉苑招䰟果是非长安感懐杨奂此心直欲作东周再到长安巳白头徃事无慿空击楫故人何处独登楼月揺银海秦陵夜露滴金茎汉殿秋落日酒醒双泪眼㡬时清渭向西流洛阳懐古杨果洛阳云树欝崔嵬落日行人首重回山势忽从平野㫁河声偏到故宫哀五噫拟逐梁鸿去六印休惊李子来惆怅青槐旧时路年年无𢾗野棠开南京遇仙楼刘祁倚天兀耸髙楼楼上人家白玉钩落日笙歌迷汴水春风灯火似扬州仙人已去名空在豪客同来醉未休独倚朱䦨望明月鸾旌依约认重㳺戊辰冬赴试西京王革惯擎苍龙晓漏钟受恩曽入大明宫香浮扇影迎初日人逐鞭声静晓风转首俄惊成异世此身虽在已衰翁唤回五十年前萝再着麻衣待至公题刘京叔归潜堂薛玄独构茅堂飬道真满前俗事罢纷纭磻溪夜钓波心月汾曲春耕陇上云长笑熊罴劳应梦肯教猿鹤怨移文近来传得安心法万壑松风枕上开秋思杜瑛壮心忽忽剧悬旌秋气能令客子惊白鴈不闻云外过清霜先向鬓边生铜驼巷陌周东土金鳯楼䑓邺北城千古繁华俱一萝空余草木战风声和家弟诚之诗韵叚克已欲归谁不遣君归却恨归来事事违烽火未休家信少山川良是故人稀黄金入手还能散白雪盈头不肯飞试问春愁都㡬许长江滚滚日晖晖雨后漫成叚成已覊思纷纷不易裁晚凉扶病独登台翩翩幽鸟避人去殷殷轻雷送雨来巳拚此身闲里老且将笑口酒边开安车待聘非吾事休作始山隠逸猜七月望日思亲许衡思却千思与万思音容无复见当时草牎夜静灯前语𬞞圃春深膝下嬉将爲百年供色养岂期一日变生离太山爲砺终磨尽此恨绵绵未易衰燕城书事魏璠山势回环西北髙强燕自古出英豪地连云朔偏冝马人袭衣冠尽带刀尘暗玉楼无凤宿云埋金水似龙韬可怜一片繁华地空见春风长緑蒿送鲁斋先生南归张易衮衮诸公入省闱先生承诏独南归道逢时否贫何病老得身闲古亦稀行色一杯燕市酒春风三月故山薇到家巳及蚕生日布谷催耕陇麦肥闻家大参南归林景熈濵死孤臣雪满颠氷氊啮尽偶生全衣冠万里风尘老名节千年日月悬清唳秋荒辽海鹤古魂春冷蜀山䳌归来亲旧惊相问禾黍离离夕照边挽文丞相徐世隆大元不杀文丞相君义臣忠两得之义似汉皇封齿日忠于蜀将斫头时干坤日月华夷见海岭风霜草木知只恐史官编不尽老夫和泪写新诗次范葯庄韵宋衜家近西湖六月凉兰舟桂醑芰荷裳海门潮上波涛壮天竺风来草木香今日悲秋哦楚些它年着论辩呉亡君才位置闻人说冝侍诗仙七寳牀过郷县西方古故居刘因古金大定间人甞举进士不第遂归独居一室置琴书其侧不妄与人交县令佐公服候门亦以逊辞谢遣之有田数十畒食其所获如菽熟惟食菽郷人好事者欲以米易之不听曰是天所食者不可易也监察御史按行郡邑闻其行上之不报其爲人盖亦近于圣学之所谓狷史家之所谓独行者欤先父每举以律郷人之贪鄙者故郷人至今能道之古死无后其丘壠巳爲樵牧区今过其居亦莽焉荆棘中矣不觉感叹夫发濳德而纪先贤实后生之责也顾力未能焉姑题诗以纪先父之训云名姓初闻自过庭山田力食老穷经郷闾月旦归公论耆宿风流尚典刑感事重吟凫绎集懐贤谁筑聘君亭还家游子悲千种念旧思亲泪最青晚晀刘因巖姿浓淡似吾诗云点青山学鬓丝老树遗台秋最早斜阳流水鸟偏迟无人能解此时意如我曽来前古谁本爲登临解陶写岂知揺落更堪悲易台刘因望中孤鸟入消沉云带离愁结暮隂万国河山有燕赵百年风气尚辽金物华暗与秋光老杯酒不随人意深无限霜松动巖壑天教揺落助清吟望易京刘因乱山西下郁岧嶤还我燕南避世謡天作髙秋何索寞云生故垒自飘萧谁教神器归羣盗只见金人泣本朝莫恠风雷有余怒田畴英烈未全消海南鸟刘因越鸟群飞朔漠濵气机千古见真纯纥千风景今如此故国园林亦暮春精卫有情衔太华杜䳌无血到天津声声解堕金铜涙未信呉儿是木人朝囬再次杨司业韵呉澂风吹仙乐下瑶台阊阖中间翠辇来云拥红光千丈逺日行黄道九天开百官星拱环金阙万夀声廻进玉盃共覩太平新气象四方犴狱长春苔代祀南岳登祝融峯赵世延天风吹我蹑云根一覧群山蚁垤纷瀛海波翻初日上石坛人语半空闻炎荒作鎭荆呉逺元气流形天地分何日束书煨芋室孤峰絶顶看浮云驾畋桞林随侍陈益稷仙仗平明拥翠华景阳钟发海东霞千官捧日临春殿万骑屯云动晓沙白鹞鞴翻山雾薄黄龙旗拂栁风斜太平气象民同乐南北梯航共一家题许仲仁诗卷程鉅夫残雪词林退食时小牎开卷鬓如丝音传正始谁同调气逼元和稍自持文字不随前軰尽风流却许后人知霜清日冷梅花瘦独对炉熏看欲痴岳阳楼梁曽楼前秋水健㠶开楼上凉风舞袖廻万里舟航通鸟道四时云雨护龙堆江山如此不一醉岁月几何能再来欲问老髯求铁笛月中吹上紫荆台题麻姑坛郝天挺路入云关仙境佳琼田瑶草带烟霞贮经洞古无遗检养药炉存失旧砂青鸟不传金母信紫鸾应返玉皇家巖扉不掩春长在开尽碧桃千树花都门春日李材绮陌香尘逐玉珂彤楼花暗弄云和光风巳转瀛洲草细雨微生太液波月榭管絃鸣曙早水亭帘幕受寒多少年易感伤春思唤取青娥对酒歌禁城秋夕李材绛宫星淡海无波九陌犹闻动玉珂阊阖微云藏夕漏建章明月挂秋河此身天地流萍逺故国关山落木多欲听钧天尘梦隔紫箫吹尽桂婆娑元日贺裴都事朝廻李材海上琼楼接五城人间歌吹近蓬瀛云移豹尾旂旌动日射螭头劒佩明拜舞尽随仙仗入退归遥认玉珂鸣欣欣百草含春意得傍东君暖处生夀杜侍御李材黄阁老臣踵䕫咎法冠苍佩陪霓旄八龙委蛇卷春雨一鹗抟控明秋毫华勲玉册耀天府雄章银笔翻云涛举觞献夀碧桃晚南极正与文星髙和王御史春诗韵李材莺啼燕语花渐稀天明海碧涵晴晖洛阳台榭春色在山隂衣冠昔人非梦云何处䜩瑶席舞雪谁家裁纻衣独有倚䦨无限思迢迢烟草暮鸿飞送省郎杨耀卿使云南李材飘飖使节出金闺郭隗台前暂解携天入五溪无鴈到地经三崃有猿啼子云旧里风烟在太尉家声日月齐后夜客槎何处望秋河迢逓碧云低席上赋老松恠栢图李材仙人解衣盘薄羸造化惨澹秋毫端枝柯千仞入层汉笙籁万壑鸣惊湍堂中日月不可老壁上雷雨何时干我来醉卧北䆫下梦跨黄鹄天风寒次韵荅友见赠安熈髙山流水趣何深万古千秋一素琴白石清泉成雅志光风霁月负初心伏龙应羡云生谷独鹤不惊鸦满林无用埜夫冝揣分商家元自有甘霖畱别都城诸公李京苍龙双阙欝岧嶤曽侍鹓鸾趂早朝徃事巳随尘滚滚虚名赢得鬓萧萧长林丰草空相忆瘴雨蛮烟苦见招借问都门门外桞爲谁畱着最长条国朝文类卷第六国朝文类国朝文类卷第七国朝文类卷第七七言律诗闻梼衣赵孟頫露下碧梧秋满天砧声不断思绵绵北来风俗犹存古南渡衣冠不及前苜蓿緫肥宛騕袅枇杷曽泣汉婵姢人间俯仰成今昔何待他年始惘然溪上赵孟頫溪上东风吹桞花溪头春水净无沙白鸥自信无机事玄鸟犹知有歳华锦䌫牙樯非昨梦凤笙龙管是谁家令人苦忆东陵子拟问园田学种瓜道塲山赵孟頫絶顶清秋凌翠烟登临应费酒如川平生能着几两屐负郭何湏二顷田初日出云光射地双溪入湖波接天升髙望逺我所爱青壁有路何当縁蛾眉亭赵孟頫天门日涌大江来牛渚风生万壑哀青眼故人携酒共两眉今日爲君开苍崖直下蛟龙吼白浪横空鹅鹳廻南望青山怀李白沙头官渡苦相催多景楼赵孟頫层顚官阁几时脩绕槛长江万古流白露巳零秋草緑斜阳虽好暮云稠平南筹䇿张华得治内人才葛亮优景物未穷登览兴角声孤起瓮城秋雨华台赵孟頫雨华台上看晴空万里风烟入望中人物车书南北混江山襟带古今同昆虫未蛰霜先霣凤鸟不鸣江自东緑髪刘伶缘醉死徃㝷荒冡酹西风过岳王墓赵孟頫鄂王坟上草离离秋日荒凉石兽危南渡君臣轻社稷中原父老望旌旗英雄巳死何嗟及天下中分遂不支莫向西湖歌此曲水光山色不胜悲钱唐怀古赵孟頫东南都㑹帝王州三月鸎花非旧游故国金人泣辞汉当年玉马去朝周湖山靡靡今犹在江水悠悠只自流千古兴亡尽如此春风麦秀使人愁海子即事赵孟頫白水青林引兴多红裙翠黛奈愁何底从暮醉兼朝醉聊复长歌更短歌轻燕受风迎落絮老鱼吹浪动新荷余不溪上扁舟好何日归休理钓蓑弁山佑圣宫次孟君复韵赵孟頫意行骑马到林间晴雾都沉逺近山琼树着花春自早翠禽双语意相关一杯到手先成醉万事无心触处闲犹欠抱琴来託宿静中规冩水潺潺城南山堂赵孟頫手种青松一万栽草堂留在翠屏隈推䆫緑树排檐入临水红桃对镜开春雉雊迎朝日出暝禽啼傍夕阳来山妻也有幽栖意数日迟留不肯廻春日言怀赵孟頫点点飞花欲送春萋萋芳草政愁人黄蜂酿蜜经营急紫燕衔泥来去频才似茂陵非晚遇美如曲逆不长贫乆知求冨都无益但喜论诗若有神纪旧游赵孟頫二月江南鸎乱飞杂花开树桞依依落红无数迷歌扇嫰緑多情妬舞衣金鸭焚香川上暝画船挝鼓月中归如今寂寞东风里把酒无言对夕晖东阳八景楼赵孟頫山城秋色静朝晖极目登临未拟归羽士曾闻辽鹤语征人又见塞鸿飞西流二水玻瓈合南去千峰紫翠围如此山川良不恶休文何事不胜衣赠周景逺田师孟赵孟頫与子同客帝王州一日不见如三秋风髙气肃鴈声急天晴日暖蛛丝游篱下黄花爲谁好水边红树令人愁世间万事可拨遣日日痛饮醉即休金陵怀古赵孟頫铜雀春深汉苑空邯郸月冷照秦宫烟花楼阁西风里锦绣湖山落照中河水南来非禹迹冀方北去有唐风溪城秋色催迟暮愁对黄云没断鸿和周待制朝廻诗韵袁桷雉尾髙张拥玉皇彤庭金榜粲明光舞阶飞絮呈滕六执鈗传胪转阿香珠㡌箫声双窈窕翠旌云影互方洋侍臣谁近前阶立愿纪尭年化日长蛾眉班肃整皇皇恰匝松隂漏午光舞翿当轩催进酒表函登陛促传香六龙棒御云中日三象轮琛岭外洋欲识两宫清净理薫风殿角漏初长无题次伯庸韵袁桷金缕歌残月满江玉颜曾忆侍油幢象床云重恩专壹鲸锦波翻赐叠双春浅政冝氊作幕夜凉深恨魫爲䆫浣纱可是无虚匹侧足寒溪溅石淙翠帘匝匝护朱光千叶宫桃满院香阆苑有鸾通尺素虗桥无鹊寄流黄上林赋罢归巴蜀兴庆词工谪夜郎不是月中亲度曲世人那解听霓裳相期来似石城潮日望晴虹结綵桥却月眉愁歌渐逺凌波歩近意非遥抽琴有恨廻清角叠袖无尘转緑腰弄玉最怜随鳯去秋来谁与伴吹箫白发词臣两耳垂华腴堆笏陋牛毉宫娥引烛催麻日院吏传更写制时蜡捻化生秋夕赐翠标叠胜岁华移低头欲说唐朝旧愿侍虗皇进玉巵奉题延祐宸翰邓文原钦惟仁宗上承祖武蒐罗俊彦求治靡宁尤尊礼儒臣务敦风化由是治书侍御史臣郭贯擢礼部尚书凢在选者六人惟贯进秩有加亲洒宸翰昭示龙光忝备臣僚咸增鼔舞集贤直学士臣邓文原谨拜手稽首而作诗曰宵旰需贤表荐绅秩宗首选賛华勋官聮天府璇玑象帝阐河图琬琰文曾听箫韶瞻晓日仰攀弓劒泣秋云小臣作颂称仁圣湛露承恩未足云题小薛王画鹿邓文原礼乐河间雅好儒曾陪校猎奉銮舆昼长灵囿观游后政暇嘉賔燕集余蛱蝶图工人去乆驺虞诗好化行初宗藩翰墨留珎赏慿仗相如赋子虗陪髙彦敬游南山邓文原不到南山又一年离离秋草暎寒泉东林萧散开莲社西晋风流棹酒船古寺云烟终日合长松风雨半空悬谢公未了登临兴故向禅房借榻眠郎中苏公哀挽邓文原塞垣重鎭雪云堆画诺人称幙府才流马道艰逢歳俭涸鱼民病得春回阳关犹记歌三叠杜老俄成赋八哀夜静燕台山月冷秪疑化鹤一归来司业礼公哀挽贡奎山立庭绅纵衆观名髙真不愧儒冠文章清庙藏琛玉勲业乌堂镇羽翰誉重朝端知有子贫怜身后似无官百年耆旧彫零尽展卷哀辞忍泪看王内翰哀挽张养浩束髪躭经晚益勤平生精力尽斯文先朝十老今余几当代三王独数君李贺屡烦韩愈驾羊昙空阻谢安坟玉堂寥索人何在落日淇川满白云送袁待制扈从上京虞集日色苍凉映赭袍时廵无乃圣躬劳天连阁道晨留辇星散周庐夜属櫜白马锦鞯来窈窕紫驼银瓮出蒲萄从官车骑多如雨独有扬雄赋最髙朝廻和周待制韵虞集三十六竽吹鳯皇九重春色绚天光卿云微动旌旗煖湛露初晞草木香贝叶神师东度领金舆驯象北浮洋小臣职在歌功徳拜手陈诗对日长送朱生南归虞集喜子南归盱水上经过爲我问临川几家橘䄂霜垂屋何处蒹葭月满船应有交游怜逺道试从父老说丰年寒机早晚成春服一一平安报日边题南野亭虞集门外烟尘接帝扃坐中春色自幽亭云横北极知天近日转东华觉地灵前涧鱼游留客钓上林鸎啭把杯听莫夸韦曲花无赖独擅终南雨后青归蜀虞集我到成都住五日驷马桥下春水生过江相送荷主意还郷不留非我情鸬鹚轻筏下溪足鹦鹉小䆫唿客名頼得郫筒酒易醉夜深冲雨汉州城自仁夀廻成都虞集还郷思速去郷迟王事相縻敢后期里父留看题壁字山僧打送舍田碑胡桃笻竹南方要卢橘枇杷上国知此日君亲俱在望徘徊三顾欲何之谢周南翁虞集使过池阳闻上日好怀浩荡爲君开江干维楫车马集亭上持盃风雨来通夜鱼龙听语竟眀年鸳鹭忆朝廻九华秋色翠可食爲问谪仙安在哉送李通甫赴湖南行省都事虞集黄鹤楼前江水春江花飞接渡江人日长青琐文书简雨过沧洲杜若新应共庾公挥扇坐毎㝷崔颢赋诗频三公旧掾多爲相行见廻车载绣茵御沟诗次宋显夫韵虞集御沟雪融三月初凫鹥鸿鴈緫来居蒲桃水緑可爲酒杨桞条青堪贯鱼逶迤天河起箕尾滉漾云海浮青徐舟前花落傍飞燕隄上风来湿舞裾翠辇时留金騕褭锦波不着玉芙蕖临流宋玉偏能赋莫待东都客问予试院书事马祖常棘闱粉署隔重墻校艺分官属正郎五夜风帘烧蜡烛九天氷树剂龙香周旋接武尚书履供帐留茵御史床胪唱合门春色曙侍臣应奏庆云章题光山县孔宰豳风亭马祖常光山近在故山西树满冈头稻满畦隣屋读书相教授社祠醉酒共提携水牛砺角嫌畊少野蠒抽丝喜价低春雨行田无从吏独骑斋马畏青泥送宋显夫南归马祖常琵琶沟北识君𥘉借甚才华二十余欲赋兔园干孝邸不因狗监进相如潇湘路熟逢知巳韦杜天低望故居携㓜归来拜丘垄南游莫恋武昌鱼驾发马祖常苍龙对阙夹天阍秋驾凌晨出国门十万貔貅骑騕褭一双日月绣旗旛讲蒐猎较黄羊圈钖宴恩沾白兽尊赫矣汉家人物盛马卿有赋在文园送袁徳平归越王士熈平湖如镜静秋波禹穴西风卷碧萝狂客有船都载酒道人无字不笼鹅床头旧笏青云近䆫下残编白雪多燕市尘深拂衣去海门何处问渔蓑送王在中代祀秦蜀山川王士熈太华云连蜀栈低桞花三月紫骝嘶香浮晓露金匳湿旛拂春烟绛节齐策牍当年登桂苑词林后夜趣芝泥长安游客应无数谁共王褒颂碧鸡题郭忠恕九成宫图王士熈铁马归来定太平九成宫殿暑风清龙蟠古洞长藏雨鳯入层台自度笙画栋尘空巢燕去苍崖云掩路碑横秦川忽向丹青见魂梦依稀识化城骊山宫图王士熈翠领含烟晓仗催五家车骑入朝来千峯云散歌楼合十月霜晴浴殿开烽火空台留草树茘支长路认尘埃月中人去青山在始信昆明有刼灰题鲜于伯几与仇廉访帖王士熈三生文采赵公子四海声名仇使君弹琴不作广陵散焚香遥驻博山云玉署春来鸎漫语绣衣人去鴈空闻龙蛇两𥿄光如王即是安西与右军寄上都分省僚友王士熈天上风清暑尽消尚方仙队按云韶白鹅海水生鹰猎红药山冈诈马朝凉入赐衣飘细葛醉题歌扇湿轻绡河堤杨桞休伤别八月星槎到鹊槗画省薫风松树隂合欢花下日沉沉腐儒无补漫独坐故人不来劳寸心紫极三台光景接洪钧万象歳年深滦江回首九天上谁傍香炉听舜琴题节妇王士熈寒窓机杼泣秋风镜影铅云不汝同眀月有光生夜白贞松无梦妬春红罗𥜗旧绣天呉折緑绮离弦海鹤空陌上行人指华表闭门踈雨落梧桐上京次伯庸学士韵王士熈侍臣催讲御阶西云静觚稜晓色低天辟神州卑两汉地连碣石转三齐含香昼永闲青琐视草堂幽湿紫泥最忆东山老松树秋风应有鹤来栖大都杂诗宋本抛却渔竽沧海边拂衣来看九重天画䦨九陌桥如月緑影千门树似烟南国佳人王㓜玉中朝才子杜樊川紫云楼上如渑酒孤负春风二十年绣错繁华徧九衢上林辞赋汉西都朱门细婢金条脱紫禁材官玉鹿卢万里星辰开上界四朝冠盖翊皇图东邻白面生纨绮笑杀杨雄卧一区泸沟晓月堕苍烟十一门开日色鲜海上神山无弱水人间平地有钧天寳幢珠珞瞿昙寺豪竹哀丝瑇瑁筵春雨如膏三万里尽将嵩唿祝尧年形势全燕拥地灵梯航万国走王城狗屠巳仕眀天子牛相宁知别太平玄武钩陈腾王气白麟赤鴈入新声近来朝报多如雨不见河南召贾生姑苏台刘致麋鹿应知易代频呉趍谁唱不堪闻捧心台暗棃花月抉目门深薜荔云江阅水犀欧冶劒气腾金虎阖庐坟计然巳死鸱夷逝寂寞五湖西日曛绵竹县治杨静通衢砌石藓生鳞三两人家屋宇新严子有祠存故里魏公无第与比隣传讹共说千年树问话那逢百岁人回首向来佳丽地暮云斜日紫巖春燕中懐古李源道荆卿墓上草离离郭隗台边对落晖战国山川秋气壮中原豪杰晓星稀干坤纳纳无人识南北年年有鴈飞说似泸沟桥畔栁安排青眼送将归宗阳宫翫月杨载老君台上凉如水坐看氷轮转二更大地山河微有影九天风露寂无声蛟龙并起承金牓鸾鳯双飞载玉笙不信弱流三万里此身今夕到蓬瀛拟去京师杨载囊衣橐载道傍车人事匆匆歳欲徂风雨五更鸡乱呌江湖千里鴈相唿芜菁散漫根犹美桑柘萧条叶正枯却上髙丘重回首五云缭绕帝王都贡袁诸公修史杨载诏编国史有程期正是诸郎儤直时虎士守门宫窈窈鸡人传箭漏迟迟䆫间夜雨销银烛城上春云压綵旗才大各称天下士书成当继古人爲宿李陵台周应极旷野平芜入壮怀征鞍小驻李陵台关河万里秋风晚霜月一天鸿鴈来持节苏卿真壮士开边汉武亦竒才千年懐古无穷意且向邮亭酌酒盃睢阳怀古李凤睢阳城郭刼灰余风景萧条市井踈堤接汴梁分驿路地连齐鲁几兵车张廵战垒沙沉㦸阏伯提封草满墟珍重开元遗寺在石幢犹刻鲁公书周氏慈云庵掲傒斯韩阿松栢野烟飞丞相文章入鳯池华屋青山春掩冉浮云流水暮逶迤哺乌时拂巖花落驯鹿长环宰树悲唯有慈孙禁垣里年年南望不胜思国朝文类卷七国朝文类国朝文类卷第八国朝文类卷第八五言絶句録汴梁宫人语杨奂一入深宫里经今十五年长因批帖子唿到御床前岁歳逢元夜金蛾閙簇巾见人心自怯终是女児身殿前轮直罢偷去赌金钗怕见黄昬月殷勤上玉阶翠翘珠掘背小殿夜藏钩蓦地羊车至低头笑不休内府颁金帛教酬贺节盘两宫新有旨先与问孤寒人间多枣栗不到九重天长被黄衫吏花摊月赐钱仁圣生辰节君王进玉巵夀棚兼夀表留待北还时边奏行台急东华夜启封内人催歩辇不候景阳钟画烛双双引珠帘一一开辇前齐下拜欢饮辟寒盃圣躬香合内只道下朝迟扶仗娇无力红绡贴玉肌今日天颜喜东朝内宴开外边农事动诏遣教坊回驾前双白鹤日日候朝回自送銮舆去经年更不来陡觉文书静相将立夕阳伤心宁福位无复夜薫香二后睢阳去潜身泣到眀却回谁敢问校似有心情爲道围城乆粧奁鬪犒军入春浑断絶饥苦不堪闻监国推梁邸𥘉头静不知但疑墻外笑人有春宫时别殿弓刀响仓黄接郑王尚愁宫正怒含泪强添粧一向传宣唤谁知不复还来时旧针线记得在䆫间北去迁沙漠诚心畏从行不如当日死头白若爲生酬昭君怨杨奂玉貌辞金阙貂裘拥绣鞍将军休出战塞上雪偏寒春日刘因游丝困无力欲起重悠扬芳草落花满相思春昼长石鼎聮句图刘因玩世如一鼎姓名谁得闻仙翁应自笑知我有邹䜣蝼蛄刘因后利前还澁隂阳体叚分不湏观兔尾即此见羲文蔷薇刘因色染女真黄露凝天水碧花间日月长朝暮閲两国采薇图卢挚服药求长年孰与孤竹子一食西山薇万古犹不死题张尹书巢呉食息不离书令尹非蠹鱼腾身出巢外编简不如吾醯鸡瓮里天露蝉殻外身此巢何处着六合一微尘题江州庾楼贺复孙宿鸟归天尽浮云薄暮开淮山青数点不肯过江来钱选宫人圗安熈露冷月华白悠悠方寸心夫君渺何许怅望碧云深市庄王结市庄主人蹐门徴诗短歌六章用塞雅命其卒章之乱聊示莞尔之谑云躬畊之暇击壤缓歌抱膝微吟亦足以超然于天壤间也乌府振弘规鳯合司婉画退食休别墅逍遥古乐国沃若成都桑斓斑青门瓜隠显亮殊途髙致惟一家晨钟趋朝班日旰游市庄两儿带经锄弈世流芬芳若人孔氏徒台阁扬清风休日植杖耘髙揖荷莜翁城居匪湫隘桑果连畛畦吾庐有髙兴何必空山栖老我缚尘缨山林渺遐想羡君市有庄取鱼兼熊掌节妇黄氏马祖常白日松台閟青山石椁沉千年哭夫泪下入九泉深过李陵台马祖常蹛林闻野祭汉室议门诛辛苦楼兰将凄凉太史书七言絶句读汝南遗事杨奂轵道牵羊事巳非更堪行酒着青衣裹头婢子那知此争逐君王烈熖归六朝江水故依然隔断中原又百年长笑桓温无逺略竟留王勐佐符坚明皇击梧图李俊民不使棃园弟子知太平音在鳯凰枝一朝野鹿衔花去长恨秋风叶落时过陈司諌墓刘祁鸾坡乌府旧游空三尺孤坟野寺中犹有忧时心不死墓门昨夜起秋风潇湘夜雨李冶逺寺孤舟堕渺茫雨声一夜满潇湘黄陵渡口风波暗多少征人说故郷墨海棠李冶汉宫愁絶冷一醮刘郎两鬓丝甲帐夜寒银烛短六铢云帔独来时征南口号杜瑛春早云南麦巳黄泸江烝雾水如汤马蹄半带隂山雪变作人天六月凉春日杂咏徒单公履东风帘幕半尘埃歌舞台空昼不开试问双飞新燕子今年社日爲谁来登北邙山杨果干戈丛里过壬辰原上累累冡墓新寒食淸明几家哭问来都是阵亡人魏家池舘姚家宅佳卉而今採作薪水北水南三二月旧时多少看花人村居杨果草堂有燕贺新成沙渚无鸥续旧盟满径落红风扫静一渠春碧雨添平春波淡淡卷寒漪长日萧萧静竹扉村舎𧖟催桑叶大山田鹿食麦苗稀岘山秋晚图杨果江水江花遶大堤太平歌舞习家池而今风景那堪画落日空城鸟雀悲太眞教鹦鹉图冯渭温泉赐浴意融怡犹念宁王玉笛吹却怕能言泄幽事丁宁愼勿语人知覃懐春日赵复江南江北半浮生踪迹居然水上萍竹鸡啼罢山雨黒蚕子生时桑柘青春晴刘辰翁江栁长天草色齐新晴何物不芳菲无因化作千胡蝶西蜀东呉欵欵归新燕池塘緑雨肥初晴未暖日光微角巾犹带花梢湿才倚䦨干见絮飞春浦㠶归图孟攀鳞涵空水色碧于苔照眼山光翠作堆疑是桃花源上客轻舟天外得春来杭州闻角梁栋听彻哀吟独倚楼碧天无际思悠悠谁知尽是中原恨吹到江南第一州有懐刘秉忠雨过幽庭长緑苔东风时爲扫尘埃无人曾见春来处门外桃花只自开风雨图许衡南山已见雾昬昬便合潜身不出门直到半涂风雨横仓惶何处覔前村风雨廻舟张孔孙风雨来时拨棹廻济川心事有谁知停舟且做江湖梦浪静风恬未是迟水仙花商挺海上三山璧月眀人间谁识许飞琼秋风吹上青鸾背来散天香与素英眀月珠衣翡翠裳氷肌玉骨自清凉不随王母瑶池去来侍维摩病几傍书事刘因当年一线魏瓠穿直到横流破国年草满金陵谁种下天津桥畔听啼䳌卧榻而今又属谁江南回首见旌旗路人遥指降王道好似周家七嵗儿朱张遗学有经纶不是清谈误丗人白首归来㑹同舘儒冠争看宋师臣风节南朝苦不伸泝流直要到崑崙世宗一死千年欠此是黄河最上源唱彻芙蓉花正开新声又听采茶哀秋风叶落踏歌起巳觉江南席卷来山寺早起刘因松䆫一夜逺潮生断送幽人睡失明梦觉不知春巳去半帘红雨落无声读史评刘因记録纷纷巳失眞语言轻重在词臣若将字字论心术恐有无边受屈人山行刘因西崦人家竹暎溪山深雨暗到来迟行穷谷口水才见流尽巖花春不知山家刘因冯蹄踏水乱明霞醉䄂迎风受落花怪见溪童出门望鹊声先我到山家冩眞诗卷刘因龙祠岳庙尽冠巾雨露何关土木身不是二程穷物理谁从一发辨天眞已巳春徃均州宋衜武当却立翠屏新碧玉溶溶漠水奔如画江山千古在城闉几度战尘昬观出猎宋衜金鈚染血犬衔毛倒臂苍鹰掣锦绦红日下山秋塞濶齐歌野乐阵云髙平原马首鴈行齐狡兎深蔵鸟不飞环立传觞人半醉斜欹貂帽雪中归夀阳梅粧图王思廉一声白鴈度江潮便觉金陵王气销画史不知亡国恨犹将铅粉记前朝昭君出塞图王思廉黄沙堆雪暗龙庭马上琵琶掩泪听汉室御戎无上䇿错教红粉怨丹青汾亭古意图张础汉家宫阙白云秋魏国川原过鴈愁万古松风一茅舎不随华屋变山丘关山风雨图张础山气凝寒雨不开江涛拍岸雪成堆渔翁惯识风波恶天际孤舟巳早廻絶句四首赵孟頫春寒恻恻掩重门金鸭香残火尚温燕子不来花又落一庭风雨自黄昬湘帘细织浪纹稀白苎新裁暑气微庭院日长賔客退满池芳草燕交飞揺落山川草树稀白云时逐鴈南飞苦无緑酒酬佳日犹有黄花媚夕晖梅花半落雪飘零杨桞青青江水生一夜东风吹鴈过江南江北緫多情钱选画花陈俨霅翁夙号老词客乱后却工花写生寓意岂求颜色似钱塘风物记昇平题道院髙克恭緑隂无际压苍苔爲爱幽深手自栽风月早知烦耳目不教春笋过墻来草色琅玕逼两楹蚤隂才过午隂清斜阳又送西轩影一就移床待月生无钖山中留题髙克㳟山深自昔无车马道在何曽畏虎狼秪恐闲人来看竹淋漓醉墨汚新墻即事髙克恭古木隂中生白烟忽从石上见流泉闲随屈曲㝷源去直到人家竹坞边过弋阳髙克㳟雷声驱雨过山西山腹云根似削齐日暮牧儿归不得料应白水涨前溪过信州高克㳟二千里地佳山水无数海棠官道傍风送落红搀马过春光更比路人忙过京口高克恭北来朋友不如鸿几箇西飞几箇东多少登临旧台观䦨干闲在夕阳中寄王緫管李昶华阳东下古梁州五马旌旗拥上游肠断寒江衣带水令人空望鎭南楼过故县埧李昶宪宗皇帝射台髙气压蛮江万丈涛玉辇不归巖树冷白云何处醉蟠桃杏花始开小酌安熈生红和露滳胭脂又到芳春寂寞时便拟提壷花下醉却愁羞杀背隂枝杖藜吟遶去还来收拾春光入酒盃自是风花要题品等闲蜂蝶莫相猜和郭安道治书韵周驰西风吹起白头波半夜扁舟掠岸过不向长桥酟一醉满天明月奈秋何君醉淋漓我浩歌古人爲恨复如何秋来几日浑无赖巳有新霜着芰荷江间小艇数能乗活计今如船子僧近喜老妻能斫脍欲令稚子学扳乆客思归归未能题书附与逺游僧呉松江上鲈鱼美何处人家不下辽阳高节妇王结天东长白近蓬瀛缥缈仙人玉雪清凤去紫箫声巳絶青鸾独跨上瑶京我懐曹元用沙碛秋高宛马肥哀笳一曲塞云飞南都儿軰应相念过尽征鸿犹未归赠李祕监张养浩封章曾拜殿廷间凛凛丰仪肃九关廻首桥山泪成血逢君不忍问龙颜青山白云图虞集独向山中访隐君行穷千涧水沄沄仙家更在空青外只许人间礼白云水夫容虞集长洲宫沼醉西施荡漾兰舟不自持愿奉君王千歳乐一盘清露玉淋漓木夫容虞集九月襄王燕渚宫霓旌翠羽度云中满汀山雨衣裳湿宋玉愁多赋未工春云虞集春云冉冉度宫城楼雪初融水半生行过御沟成乆立举头枝上有啼鸎雨裛轻尘道半干朝廻随处借花春墻东千树垂杨桞飞絮时来近马鞍聴雨虞集屏风围暖鬓毶毶绛蜡揺光照暮酣京国多年情尽改忽听春雨忆江南何处它年寄此生山中江上緫关情无端绕屋长松树尽把风声作雨声庚午廷试次韵虞集待漏宫门听钥开䄂中进卷緫贤才奏名殿里千花合传勑阶前好雨来千花覆槛桞垂丝昼刻传唿淑景移圣主自观新进䇿侍臣簮笔立多时曹将军马虞集高秋风起玉关西踣铁归朝十万蹄貌得当时第一疋昭陵风雨夜闻嘶寄家书马祖常春云阁雨花泥少池上波平飞白鸟蓟中河外尽天涯莲叶圎时身到家题桞道传诗卷马祖常九曲珠穿蚁度丝双环镜透月轮亏人间自有鹓鸾侣早奏箫韶见鳯仪宫词马祖常华清水殿绣芙蓉金鸭香销寳帐重竹叶羊车来别院何人空听景阳钟银床井冷露漙漙半臂薫衣钏辟寒不恨长门冬夜永小奴休报韈罗单长门月转漏声催自熨寒衣减带围休怕官家嫌体弱细腰曽是楚王妃合宫舟泛濯龙池端午争悬百綵丝新赐承恩脂粉硙上阳不敢妬蛾眉茧舘缲丝湿翠翘夫人纎指织龙绡罗襦双珮清晨响只恐君王有晏朝八姨粉翠钖千缗脂盝新粧百寳匀白髪上阳宫女老补衣重拆绣麒麟卯酒微微解宿酲催花羯鼓报新声君王好钖承恩宴苦边头百将营露兰研粉夀阳粧奁内新烧百刻香圎舌教成鹦鹉语偷将玉笛送宁王银河七夕渡双星桐树逢秋叶未零万歳君王当宁坐妾身不愿命如萍花气烝霞淑景眀望仙楼上看弹鸎李謩吹笛宫墻外学得棃园第几声孟光举案图王执谦白髪梁鸿与世乖赖逢光也配其才五噫歌罢愁无奈不觉春从案上来题甄氏访山亭陈观水流花落石生云日静风喧草欲薫老去风流犹未减一丘一壑要平分雨后西山翡翠堆结亭直欲近巖隈从今记取溪头路一日湏来一百廻清眀日游太傅林亭文房隅水园林丞相宅路人犹记种花时可怜緫被风吹尽不许游人折一枝玉簮张淳开轩俯瞰碧云衢白笔含香半吐须带露折来何处可胆瓶秋水澹如无过郝参政墓林鲍仲华茂林乔上千云叶叶曾沾雨露恩万古西山青不断鸟啼花落几黄昬国朝文类卷第八国朝文类国朝文类卷第九国朝文类卷第九诏赦即位诏朕惟祖宗肇造区宇奄有四方武功迭兴文治多阙五十余年于此矣盖时有先后事有缓急天下大业非一圣一朝所能兼备也先皇帝即位之初风飞雷厉将大有爲忧国爱民之心虽切于巳尊贤使能之道未得其人方董䕫门之师遽遗鼎湖之泣岂期余恨竟弗克终肆予沖人渡江之后盖将深入焉乃闻国中重以佥军之扰黎庶惊骇若不能一朝居者予爲此惧驲骑驰归目前之急虽纾境外之兵未戢乃会羣议以集良规不意宗盟輙先推戴左右万里名王巨僚不召而来者有之不谋而同者皆是咸谓国家之大綂不可乆旷神人之重寄不可暂虗求之今日太祖嫡孙之中先皇母弟之列以贤以长止予一人虽在征伐之间每存仁爱之念博施济衆实可爲天下主天道助顺人谟与能祖训传国大典于是乎在孰敢不从朕峻辞固让至于再三祈恳益坚誓以死请于是俯循舆情勉登大寳自惟寡昧属时多艰若渉渊氷罔知攸济爰当临御之始冝新弘逺之规祖述变通正在今日务施实德不尚虗文虽承平未易遽臻而饥渇所当先务略举其切时便民者条列于后呜唿歴数攸归钦应上天之命勲亲斯託敢忘烈祖之规建极体元与民更始朕所不逮更頼我逺近宗族中外文武同心恊力献可替否之助也诞告多方体予至意中綂建元诏王鹗祖宗以神武定四方淳德御羣下朝廷草创未遑润色之文政事变通渐有纲维之目朕获纉旧服载扩丕图稽列圣之洪规讲前代之定制建元表歳示人君万世之传纪时书王见天下一家之义法春秋之正始体大易之干元炳焕皇猷权舆治道可自庚申年五月十九日建号爲中綂元年惟即位体元之始必立经陈纪爲先故内立都省以緫权纲外设緫司以平庶政仍以兴利除害之事补偏捄弊之方随诏以颁申画于后于戏秉箓握枢必因时而建号施仁发政期与物以更新敷宣恳恻之辞表着忧劳之意凢在臣庶体予至懐中綂元年正月赦王鹗我国家烈祖肇基先皇继统惟图日辟于疆宇未免歳耀于兵威事有当爲时难遽巳朕获承丕祚巳降德音念士卒暴露者乆之而人民离散者多矣干戈载戢田里俾安不期同气之中俄有䦧墻之侮顾其沖㓜敢启兹谋皆被姦谗相济以恶彼既阶于祸乱此当应以师徒朕惟父母兄弟之亲宗庙社稷之重遣使敦谕至于再三乱纪执迷曽无少革以致宗族共怒戈甲乃兴重念兵方弭而复徴民甫休而再扰危疑未释反侧不安诖误者至及于无辜拘囚者或生于不测非朕本意䀌然伤心冝推旷荡之恩普示哀矜之意于戏悛心或启忍加管蔡之刑内难既平迓续成康之治赐髙丽国王暦日诏王鹗谕髙丽国王植献歳发春式遘三阳之㑹对时育物冝同一视之仁睠尔外邦忠于内附肇因正旦庸展贺仪方使介之还归湏筴书之播告今赐卿中綂五年暦日一道卿其若稽古典敬授民时劝彼东嵎之氓勤于南畒之事茂迎和气迄用康年时乃之休惟朕以怿至元改元赦王鹗应天者惟以至诚拯民者莫如实惠朕以菲德获承庆基内难未戡外兵弗戢夫岂一日于今五年頼天地之卑矜暨祖宗之垂𥙿凢我同气㑹于上都虽此日之小康敢朕心之少肆比者星芒示儆雨泽愆常皆阙政之所繇顾斯民其何罪冝布惟新之令溥施在宥之仁于戏否徃泰来迓续亨嘉之㑹鼎新革故正资辅弼之良建国号诏徒单公履诞膺景命奄四海以宅尊必有美名绍百王而纪綂肇从隆古匪独我家且唐之爲言荡也尧以之而着称虞之爲言乐也舜因之而作号驯至禹兴而汤造互名夏大以殷中世降以还事殊非古虽乗时而有国不以义而制称爲秦爲汉者盖从初起之地名曰陏曰唐者又即始封之爵邑是皆徇百姓见闻之狃习要一时经制之权冝槩以至公得无少贬我太祖圣武皇帝握干符而起朔土以神武而膺帝图四振天声大恢土宇舆图之广歴古所无顷者耆宿诣庭奏章伸请谓既成于大业冝早定于鸿名在古制以当然于朕心乎何有可建国号曰大元盖取易经干元之义兹大冶流形于庶品孰名资始之功予一人厎宁于万邦尤切体仁之要事从因革道恊天人于戏称义而名故匪爲之溢美孚休惟永尚不负于投艰嘉与敷天共隆大号颁授时暦诏李谦自古有国牧民之君必以钦天授时爲立治之本黄帝尧舜以至三代莫不皆然爲日官者皆世守其业随时考验以与天合故暦法无数更之弊及秦灭先圣之术每置闰于岁终古法盖殚废矣由两汉而下立积年曰法以爲推歩之准因仍㳂袭以迄于今夫天运流行不息而欲以一定之法拘之未有乆而不差之理差而必改其势有不得不然者今命太史院作灵台制仪象日测月验以考其度数之真积年日法皆所不取庶几脗合天运而永终无弊乃者新暦告成赐名曰授时暦自至元十八年正月一日颁行布告遐迩咸使闻知清冗职诏李谦惟我祖宗肇造区夏虽中书巳甞建立而官制未暇举行迨予图大以宅中思欲继志而述事集儒臣之公议法前代之彞章爰立省部院台以正朝廷纲纪自疆土极照临之逺而省台有内外之分日益月増官冗人滥甞勑有司而澄汰意能旧制之遵承比闻近侍之言谓益曩时之弊彼不胜重任有壅上闻苟尚蹈匪彞时惟予咎其清冗职用复前规于戏官不必备惟其人朕恪守巳成之宪尔尚克勤于乃事卿永肩图报之心加封五岳四渎四海诏阎复朕惟名山大川国之秩祀今岳渎四海皆在封宇太祖皇帝以来彼宋与我使介交通殆非一次彼此曲直之事亦所共知不必歴举迨我宪宗之世朕以藩职奉命南伐师次鄂渚彼贾似道遣宋京诣我近臣博都欢前河南路经略使赵璧请罢兵息民愿奉岁币于我朕以国之大事宗亲在上必湏入计用报而还即位之始追忆是言乃命翰林侍讲学士郝经等奉书徃聘盖爲生灵之计也古者兵交使在其间惟和与战冝嗣报音其何与于使哉而乃执之卒不复命至如畱此一二行李于此何损于彼何益以致师出连年边境之间死伤相籍系累相属皆彼宋自祸其民也襄阳被围五年旅拒王师义当不贷朕先有成命果能出降许以不死是既降附之后朕不食言悉全其命冀宋悔过或启令图而乃迷执罔有悛心所以问罪之师有不能巳者今遣尔等水陆并进尔等当布告遐迩夫以天下爲事爰及干戈自古有之无辜之民初无与焉若彼界军民官吏人等去逆效顺与衆来降或别立竒功者验等第官资迁擢其所附军民冝严勅将士毋得妄行杀掠父母妻孥家口母致分散仍加赈给令得存济其或固拒弗从及迎敌者俘戮何疑即位诏王构朕惟太祖圣武皇帝受天眀命肇造区夏圣圣相承光熈前绪迨我先皇帝体元居正以来然后典章文物大备临御三十五年薄海内外罔不臣属宏规逺略厚泽深仁有以衍皇元万世无疆之祚我昭考早正储位德盛功隆天不假年四海缺望顾惟眇质仰荷先皇帝殊眷徃岁之夏亲授皇太子寳付以抚军之任今春宫车逺驭奄弃臣民乃有宗藩昆弟之贤戚畹官僚之旧谓祖训不可以违神噐不可以旷体承先皇帝夙昔付託之意合辞推戴诚切意坚朕勉徇所请于四月十四日即皇帝位尚念先朝庶政悉有成规惟愼奉行罔敢失坠更頼宗亲勲戚左右忠良各尽乃诚以辅台德五鎭山加封诏王构朕惟九州之有鎭山三代以爲常祀岳渎四海加封爰自于先朝疆理羣方同飨冝遵于旧制乃眷粹灵之懿其増号秩之华今加上东鎭沂山曰元德东安王南鎭㑹稽山曰昭德顺应王西鎭吴山曰成徳永靖王北鎭毉巫闾山曰贞德广宁王中鎭霍山曰崇德应灵王地德恒安功恊成于奄奠民生咸阜治浸格于隆平仍命所在有司以时致祭务尽精严尚冀歆承益孚嘉贶建储诏阎复惟我太祖圣武皇帝丗祖圣徳神功文武皇帝规模宏逺预建储嗣式与古合朕恪遵祖宗成宪允恊昆弟佥言立嫡子德夀爲皇太子兹有日矣比者逺近宗亲复以爲请又中书百司及诸老臣请授册寳昭示中外朕俯从衆愿于今月五日授以皇太子寳所有册礼其如常制属兹盛举冝布新恩于戏庆衍无疆既正名于国本仁同一视尚均福于黎元即位诏阎复昔我太祖皇帝以武功定天下丗祖皇帝以文德洽海内列圣相承丕衍无疆之祚朕目先朝肃将天威抚军朔方殆将十年亲御甲胄力战却敌者屡矣方诸蕃内附边事以宁遽闻宫车晏驾廼有宗室诸王贵戚元勲相与定䇿于和林咸以朕爲丗祖曽孙之嫡𥙿皇正派之传以功以贤冝膺大寳朕谦譲未遑至于再三还至上都宗亲大臣复请于朕间者姦臣乗隙谋爲不轨頼祖宗之灵母弟爱育黎㧞力八达禀命太后恭行天罚内难既平神器不可乆虗宗祧不可乏祀合辞劝进诚意益坚朕勉徇舆情于五月二十一日即皇帝位任大守重若渉渊氷属嗣服之云初其与民而更始于戏丕承丕显敢忘持守之心于蕃于宣勉效忠勤之力共毗新政聿厎隆平行铜钱诏钱币之法其来逺矣三代以降㳂革不常丗祖皇帝建元之初颁行交钞以权民用已有钱币兼行之意盖钱以权物钞以权钱子母相资信而有证今钞法一新期于公私两利重惟经乆之计必复鼓铸之规至大三年十月赦姚燧朕自嗣守丕基致孝太室奉上玉册寳加谥太祖爲法天启运圣武皇帝光献翼圣皇后睿宗仁孝景襄皇帝显懿庄圣皇后丗祖圣德神㓛文武皇帝昭顺圣皇后𥙿宗文惠眀孝皇帝徽仁𥙿圣皇后顺宗昭圣衍孝皇帝成宗钦眀广孝皇帝贞慈静懿皇后于斯之时冝降德音诞告天下犹恐数赦或贼良民今因西北叛王不受正朔五十余年其子察八而盖愆前人尽率部衆归命阙庭及阔阔出谋爲非觊未忍置理刑以轻典与夫崇建大刹上爲列圣报德冥冥下爲生民祈福昭昭者亦既成功皆我圣母之德之致巳于此月五日奉玉册玉寳上尊号曰仪天兴圣慈仁昭懿寿元皇太后属大庆礼成冝敷涣号以新民听于戏凢在有司一乃心力以辅予治期厎隆平即位诏姚燧惟昔先帝事皇太后抚朕眇躬孝友天至由朕同託顺考遗体重以母弟之嫡加有削平内难之功于其践阼曽未踰月授以皇太子寳领中书令枢宻使百揆机务听所总裁于今五年先帝奄弃天下勲戚元老咸谓大寳之绳既有成命非与前圣賔天而始徴集宗亲议所冝立者比当稽周汉晋唐故事即正宸极朕以国恤方新诚有未忍是用经时今则上奉皇太后勉进之命下徇诸王劝戴之勤三月十八日于大都大眀殿即皇帝位凢尚书省误国之臣先巳伏诛同恶之徒亦巳放殛百司庶政悉归中书命丞相鐡木迭儿平章政事完泽李道复等从新拯治其可爲今法程拯民急者具如左方于戏凢尔有官君子皆古所谓治天职食天禄者冝一心力钦乃攸司无替朕命行科举诏程鉅夫惟我祖宗以神武定天下丗祖皇帝设官分职徴用儒雅崇学校爲育才之地议科举爲取士之方规模宏逺矣朕以眇躬获承丕祚继志迷事祖训是式若稽三代以来取士各有科目要其本末举人冝以德行爲首试艺则以经术爲先词章次之浮华过实朕所不取爰命中书参酌古今定其条制其以皇庆三年八月天下郡县兴其贤者能者充赋有司次年二月㑹试京师中选者朕将亲䇿焉于戏经明行修庶得眞儒之用风移俗易益臻至治之隆即位诏张士观洪惟太祖皇帝膺期抚运肇开帝业世祖皇帝神机睿略统一四海以圣继圣迨我先皇帝至仁厚德涵濡羣生君临万国十年于兹以社稷之逺图定天下之大本恊谋宗亲授予册寳方春宫之与政遽昭考之賔天诸王贵属元勲硕辅咸谓朕冝体失皇帝付託之重皇太后拥佑之慈既深繋于人心讵可虗于神器合辞劝进诚意交孚乃于三月十一日即皇帝位于大明殿诞受惟新之命庸推在宥之恩尚念祖宗丕绪持守维艰万㡬之䌓罔敢暇逸更頼逺近勲戚左右臣邻咸一乃心以辅予治至治改元诏元明善朕秪遹诒谋获承丕绪念付託之惟重顾继述之敢忘爰以延祐七年十二月𥘉二日被服衮冕恭诣于太庙既大礼之告成冝普天之均庆属兹喻歳用易纪元于以导天地之至和于以法春秋之谨始可改延祐八年爲至治元年于戏奉先思孝式昭报本之诚发政施仁聿广钖民之福命拜住爲右丞相诏袁桷帝王之职在论一相于以表正百司纲领庶绩朕纉承丕绪厉精图治然而泽有所未洽政有所未举岂委任之道有遗阙欤今特命中书左丞相拜住爲开府仪同三司上柱国録军国重事中书右丞相监修国史一新机务使邪正异途海㝢乂宁以复中綂至元之治于戏朝廷既正着端本澄源之功风俗斯醇广摩义渐仁之化谕安南国诏曹元用谕安南国世子陈日爌我国家誔膺景命抚绥万邦德泽普加靡间夷夏乃者先朝奄弃臣民朕以裕皇嫡孙爲宗戚大臣之所推戴爰自太祖皇帝肇基之地入承天叙于至治三年九月四日即皇帝位遂以甲子岁爲泰定元年今遣亚中大夫吏部尚书马合谋奉议大夫礼部郎中杨宗瑞赍诏徃谕尔国赐尔授时暦一帙惟乃祖乃父脩贡内附有年矣我国家遇卿甚厚以占城守臣上表称卿之边吏累发兵相侵朕爲之恻然于中不知卿何爲至是岂信然耶朕君临天下视逺犹迩务辑宁其民俾各得其所卿其体予至懐戒饬士衆慎保乂民俾毋忘尔累丗忠顺之意即位改元诏虞集洪惟我太祖皇帝肇造区夏丗祖皇帝混一海宇爰立定制以一綂绪宗亲各授分地勿敢妄生觊觎此不易之成规万丗所共守者也丗祖皇帝之后成宗皇帝武宗皇帝仁宗皇帝英宗皇帝以公天下之心以次相传宗王贵戚咸遵祖训至于晋邸具有盟书愿守藩服而与贼臣帖失也先帖木儿等潜通隂谋冒千寳位使英皇不幸罹于大故朕兄弟播越南北备歴艰险临御之事岂获与闻朕以叔父之故顺承惟谨于今六年灾异迭见权臣倒刺沙乌伯都刺等専擅自用䟽逺勲旧废弃忠良变乱祖宗法度空府库以私其党类大行上賔利于立㓜显握国柄用成其姦宗王大臣以宗社之重綂绪之正恊谋推戴属于眇躬朕以菲德冝俟大兄固譲再三宗戚将相百僚耆老以爲神器不可以乆虗天下不可以无主周王辽隔朔漠民庶遑遑巳及三月诚恳迫切朕姑从其请谨俟大兄之至以遂朕固譲之心已于致和元年九月十三日即皇帝位于大眀殿其以致和元年爲天暦元年可大赦天下于戏朕岂有意于天下哉重念祖宗开创之艰恐堕大业是以勉徇舆情尚赖尔中外文武臣僚恊心相予辑宁亿兆以成治㓛即位诏虞集惟昔上天启我太祖皇帝肇造帝业列圣相承丗祖皇帝既大一綂即建储贰而我𥙿皇天不假年成宗入继才十余载我皇考武宗皇帝归膺大寳克享天心志存不私以仁庙居东宫遂嗣宸极甫及英皇降割我家晋邸违盟构逆㩀有神器天示谴告竟陨厥身于是宗戚旧臣恊谋以举义正名以讨罪揆诸綂绪属在眇躬朕兴念大兄播迁朔漠以贤以长暦数冝归力拒羣言至于再四乃曰艰难之际天位乆虗则衆志弗固恐隳大业朕虽从请而临御秉𥘉志之不移是以固譲之诏始颁奉迎之使巳遣㝷命阿纳忒纳失里燕帖木儿奉皇帝寳玺逺迓于途受寳即位之日即遣使授朕皇太子寳朕幸释重负实获素心乃率臣民北迎大驾而先皇帝䟦渉山川䝉犯霜雪道里辽逺自春徂秋懐艰阻于歴年望都邑而增慨徒御弗慎屡爽节宣信使徃来相望于道路彼此思见交切于衷懐八月一日大驾次王忽察都朕欣瞻对之有期独兼程而先进相见之顷悲喜交集何数日之间而宫车弗驾国家多难遽至于斯念之痛心以夜继旦诸王大臣以爲祖宗基业之隆先帝付託之重天命所在诚不可违请即正位以安九有朕以先皇帝奄弃方新摧怛何忍衔哀辞对固请弥坚执谊伏阙者三日皆宗社大计乃以八月十五日即皇帝位于上都可大赦天下于戯戡定之余莫急乎与民休息丕变之道莫大乎使民知义亦惟尔中外大小之臣各究乃心以称朕意亲祀南郊赦虞集朕膺昊天之成命承圣祖之贻谋祗纉丕基于今三载统万几之兢业思兆姓之雍熈式举礼文聿严报祀爰以今年十月初四日躬服衮冕致眀禋于南郊尊我太祖法天启运圣武皇帝配享上帝方至诚之孚格嘉景贶之旋臻冝施旷荡之恩用洽溥天之庆于戏永言配命克肩昭事之心一视同仁益广鸿宁之福即位诏虞集洪惟太祖皇帝启辟疆宇丗祖皇帝綂壹万方列圣相承法度眀着我曲律皇帝入纂大綂修举庶政动合成法授大寳位于普颜笃皇帝以及格坚皇帝暦数之归寔当在我忽都笃皇帝扎牙笃皇帝而各播越辽逺时则有若燕帖木児建义效忠戡平内难以定邦国恊恭推戴扎牙笃皇帝登位之始即以譲兄之诏明告天下随奉玺绂逺迓忽都笃皇帝朔方言旋奄弃臣庶扎牙笃皇帝荐正宸极仁义之至视民如伤恩泽霶霈无间逺迩顾育眇躬尤笃慈爱賔天之日皇后传扎牙笃皇帝顾命于太师太平王右丞相荅刺罕燕帖木儿太保浚宁王知枢容院事伯颜等谓圣体弥留益推固譲之初志以宗社之重属诸大兄忽都笃皇帝之丗嫡乃遣使召诸王宗亲以十月一日来㑹大都与宗王大臣同奉遗诏揆诸成宪冝御神器以至顺三年十月初四日即皇帝位于大眀殿可大赦天下于戏肆予沖人託于天下臣民之上任大守重若渉渊氷尚頼宗王大臣百司庶府交修乃职思尽厥忠嘉与亿兆之民共保隆平之治国朝文类卷第九国朝文类国朝文类卷第十国朝文类卷第十册文皇后册文王磐维至元十年嵗次癸酉三月甲寅朔十三日丙寅皇帝若曰天地合徳故能覆载万物而不遗日月并眀所以照临六合而无外至哉夫妇之大义实配隂阳之两仪咨尔皇后弘吉烈氏戚里名家元勲贵族备仪率礼令徳来嫔自朕奉藩之初至于践阼之日眀识逺虑裨益宏多虽袆翟正位于长秋而典册未光于大礼兹者文臣敷奏寔应朕心今遣摄太尉中书右丞相安童持节授尔玉册寳章备物充庭式遵古典于戯恭顺接下九族形雍睦之风俭素相高万世衍灵长之福服兹宠命益懋徽猷皇太子册文徒单公履皇帝若曰咨尔皇太子仰惟太祖圣武皇帝遗训嫡子中有克嗣服继统者预选定之是用立太宗英文皇帝以绍隆丕构自时厥后不爲显立冡嫡遂启争端朕上遵祖宗弘逺之规下恊昆弟佥同之议乃从燕邸立尔爲皇太子积有日矣比者儒臣敷奏国家定立储嗣冝有册命此典礼也今遣摄太尉中书左丞相伯颜持节授尔玉册金寳于戏圣武燕谋尔其奉承昆弟宗亲尔其和恊使仁孝显于躬行可谓不负尔所託矣尚其戒哉式勿替朕命太祖皇帝加上尊号册文王构维至大二年歳次巳酉某月某日孝曽孙嗣皇帝臣某谨再拜稽首言伏以恢皇纲廓帝纮建万世无疆之业铺宏休扬伟绩遵累朝巳定之规式当继统之元盍有称天之诔孝弗忘于率履制庸谨于加崇钦惟太祖圣武皇帝陛下渊量圣姿谋雄断沛仁恩而济屯厄振覊䇿以驭豪英惟解衣推食于初年见君国子民之大略玄符颛握诸部悉平黄钺载麾百城随下裔土兼收于夏孽余波克殄于金源荡荡乎无能名迹逺追于汤武灏灏尔其爲训道允恊于唐虞根深峻岳而维者四焉囊括殊封而统之一也肆予小子承此丕基两祗见于太宫恒僾临于端扆祚垂鸿兮钖裕尚期昭报之申牒镂玉以増辉敢缓弥文之举谨遣某宫某奉玉册玉寳加上尊谥曰法天启运圣武皇帝庙号太祖伏惟威灵昭假景贶潜臻阐绎吾元与天并乆世祖皇帝谥册文王构维至元三十一年岁次甲午五月庚戍朔越九日氏午孝孙嗣皇帝臣某再拜稽首言臣闻继志述事非尽孝无以致其诚表行诔功非定谥无以称其实肆邦彞之具举维天道之恊从钦惟先皇帝膺箓受图体元立綂蚤从藩邸茂着徽称爲治之基有常经国之畧则逺役用衆智独断于衷緫揽万机如指诸掌内朝廷外侯牧等威迭降罔不适中先教化后刑名本末相循亦皆有序在御迨踰于三纪推尊合冠于百王若夫惠及困穷恩加降附慎终如始每存好仁之心保小以仁特示包荒之量扩盛猷之鸿鬯沛膏泽之醇醲方其泰运渐亨戢济多难离纲复缀混一四方传檄而氛祲开涣号而方维定干旋坤转不足以喻其机雷厉风飞不足以比其捷至于嘉言博采惟典谟训诰是师诸艺毕延尽隂阳图纬之学考音律以创字画参古今以制礼仪振耀威灵肃陈兵卫白旄黄钺时则亲廵犀甲雕弧止于不用其圣徳弗可及巳神㓛蔑以尚焉盖文之所加者深武之所服者大是用升崇吉祔揆卜刚辰谨遣摄太尉臣兀都带奉册寳上尊谥曰圣徳神功文武皇帝庙号世祖伏惟睿灵俯垂昭鉴思皇多祜钖羡无疆皇太后册文陈俨维至元三十一年岁在甲午十一月丁未朔皇帝臣某谨稽首再拜言曰臣闻自家而国治道必有所先立爱惟亲君徳莫加于孝况恩深于鞠我而礼重于正名歴代以来令仪可考人子之职所在天下之母冝尊恭惟圣母圣善本乎天资静专法乎地道上以奉宗祏之重下以叙伦纪之常助我前人守卷耳忧勤之志保予沖子成思齐雝肃之风肆神器之有归知孙谋之素定卑付虽由于暦数规模一出于庭闱是用率吁衆心章眀鉅庆不胜拳拳大愿谨奉册寳上尊称曰皇太后伏惟长信穆穆周宗绵绵备洛书之钖福粲慈极之仪天瑶图寳运于万斯年诚欢诚抃稽首再拜宗皇帝加上尊谥册文刘赓伏以诣泰坛而请命有称天以诔之文荐清庙而致严盖若昔相承之典刚辰爰卜遗美载扬钦惟宗景襄皇帝孝友温恭聪眀濬哲属我家肇造于朔土佐圣祖遄征于四方逮天讨之奉行致皇威之逺畅金源假两河之息天水渝通好之遂移秦陇之师粤有褒斜之举既平南郑顺流而东再渉襄江自天而下乃眷三峯之捷实开万世之基唇既亡而齿则寒号可伐而虞不腊适英文之违豫图中夏之厎宁毋作神羞请以身代爰俟金縢之启巳知寳祚之归迪我后人绍兹眀命徽称显号虽巳拟诸形容玉检金泥尚未遑于润色奉玉册玉寳加上尊谥曰仁圣景襄皇帝庙号睿宗伏惟端临扆座诞受鸿名亿万斯年永钖繁祉顺宗皇帝谥册文程鉅夫孝子嗣皇帝臣某谨再拜稽首言曰臣闻显亲所以爲子追逺所以厚民矧必百世祀而位弗隆爲天子父而养弗逮是冝称秩以达纯诚钦惟皇考皇帝渊穆有容神眀莫测文孙文子钟至忧于两宫冝君冝王膺具瞻于四海当璧之祥未卜弃蹝之迹已遥兴言欲报之恩昊天罔极对越有成之命夙夜惟寅昭哉玄徳之升圣矣生知之异衍莫衍于昌后嗣而有天下孝莫孝于配前烈而茂本支念兹继体之初益切中心之慕谨遣摄太尉某官某奉玉册玉寳上尊谥曰昭圣衍孝皇帝庙号顺宗伏惟眀眀降鉴序于祖宗攸跻攸宁永钖祚胤皇后册文程鉅夫维皇庆二年嵗次癸丑三月卯朔越十有六日丙午皇帝若曰朕荷天地祖宗之祐皇太后之训嗣大歴服思厎于治必立元配表正六宫咨尔弘吉刺氏寔我家世戚嫡嗣所自出积徳流庆肆启尔来嫔于朕淑愼孝恭令誉昭闻承命慈闱爰正尔位今遣摄太尉中书右丞相秃忽鲁授尔玉册玉寳命尔爲皇后惟天地定位万物以生日月并照万国以眀君后合徳万化以成上以事上帝奉宗庙下以亲九族正万邦爲朕内助惟尔之贤其永念厥徳履中体顺俾圣母暨子一人以宁岂惟尔嘉天亦永相念尔共享我有国钦哉皇帝尊号玉册文姚燧维至大二年正月乙酉朔越七日卯皇太子中书令枢宻使臣某谨率中外文武百僚顿首顿首谨言昔我世祖既平炎赵质之于书幅贠广长振古无伦覆焘之下八纮万国莫敢不庭何独一主西北岸然慿道阻脩方命正朔徳绥之而不挚威董之而不詟夫岂不能声罪致罚罙入其地终以圣仁亲其宗亲包荒有年成宗继序愤乆骜顽天鉴昭眀于𥙿皇孙独异陛下授以太祖皇帝信寳抚军漠北是固以张足付神器之本时未及冠承命即行其视万里莽閴寒冽之郷不逺不难如堂适庭至则奖厉诸军脩明法制简㧞果毅均苦分劳解衣燠寒推食饫饥洸洸汔汔士气日作筭伐谋待㓂岁至夺人以先身践戎行霆驰电击大北其羣虗巳不矜日愼一日始终十年不狃屡胜狂狡不惩悉锐来加当以选锋伺间出竒尽袭辎重彷徨无归度不能军耄倪累累降口百万致兹敉宁平四十年未靖之梗成两祖宗未究之志天下之人闻其风声思覩天光者颙颙翘翘九围一心握是干符归正宸极弛武事之夙习洽新化以文治立爱自亲曽未旬浃上尊太后问安以时下建储宫庶政是先又举列圣未遑之典钦崇元祀玉瓉黄流荐祼太室还跸龙兴徘徊太祖龙旂九斿金于斯肇基帝业爲城中都又以孔子垂范百王将二千年而显谥未称加大成于至圣文宣王上立劳于军与凢庭臣悉大赉之问岁不登既赈既恤虞施未博民罹罪罟再肆大宥至徳难名赫赫巍巍惟天爲大挂一漏万井观如斯求可尽臣下归美报上者惟是徽称谨奉玉册玉寳上尊号曰綂天继圣钦文英武大章孝皇帝钦惟陛下立心天地立极生民茂对鸿名于亿万年皇太后尊号玉册文姚燧维至大三年歳次庚戌冬十月甲辰朔越五日戊申嗣皇帝臣某臣伏思显考顺宗未临海㝢眇眇小子託其遗体顾践丕基惟事圣母养以天下何无不有何欲不臻而隆名盛典辞未见俞非臣所以表微忱酬大徳也钦惟皇太后陛下贞顺而齐肃渊哲而刚眀居常处变爱威异施臣在先朝受诏漠北徃抚诸军可谓逺役以义割恩纵臾其行迨河阳永懐弥切亲至五台祷于佛乗尚慿隂隲早遂振旅殿阁是崇霛贶用昭旋闻国恤併日驰赴邪谋方兴授䇿储皇曽不再日扫清宫掖待臣以来卑付神器自非睿断安敉内讧徃歳銮辂再五台浄供大脩以毕夙愿极心爲臣天焘地持日居月诸其大其眀非言所喻诗之言曰母氏劬劳推之眇末咻仁喣慈百倍爲艰图以报塞惟崇显号者强而名之庶几圣徳昭眀天下是用类于上帝禋于太室奉玉册玉寳上尊号曰仪天兴圣慈仁昭懿寿元皇太后钦惟皇太后陛下庆跻莫上之尊福衍无疆之暦菲躬是保慈训是承皇太子册文阎复皇帝若曰祖宗圣绪恭承丕显之谟兄弟懿亲冝正元良之号立天下之大本示天下以至公咨尔皇太子徳器渊深英姿玉粹武奋清宫之伟绩文参定䇿之殊勲岂特华蕚交辉之情式相好矣其在凫鹥守成之治湏汝賛之故于连枝同气之间付以监国抚军之任兹上承于母意盖允出于朕心巳于六月朔旦靣授尔皇太子金寳今复遣摄太尉丞相塔思不花持节授尔玉册维宠命之荐膺尚谦恭而自牧益尽宁亲之孝益勤事上之忠以敦九族内睦之风以衍亿祀无疆之庆成宗皇帝谥册文张士观嗣皇帝臣某谨再拜稽首言曰臣闻称天以诔表名实之至公法日而名庶形容之可拟维帝王之有谥盖今古之彝章钦惟大行皇帝禀上圣之资抚重熈之运当裕考龙升之后承世皇燕翼之谋武威肃镇于遐荒文徳诞敷于华夏业业谨盈成之戒愉愉尽孝敬之诚罢勤逺之兵边衅弭而苗顽格遣直指之使皇泽宣而民瘼除九族形敦睦之风万国洽隆平之治爰酌奉常之议用昭告袝之文谨遣摄太尉某官某奉册寳上尊谥曰钦文广孝皇帝庙号成宗伏惟灵在天孚鉴逮下茂膺典册钖羡邦家仁宗皇帝谥册文张士观维延祐七年歳次庚申八月丁未朔粤十日丙辰孝子嗣皇帝臣某谨再拜稽首言臣闻观其谥而知其行着王者之丕称禋于庙而诔于郊寔邦家之彞典虽天地之大莫能拟议而臣子之情冝极形容爰体至公式扬景铄钦惟大行皇帝聪眀冠古勇智自天初大徳之陟遐生内衅于不测乃从潜邸独运圣谟正神器于几危定干维而重构丰㓛盛烈奋立一时伟望英声扬溢四海㝷被武皇之歴试纳于大麓以弗迷由母弟之懿亲膺元良之重寄取法裕庙主鬯之道隆奉养东朝因心之孝至及嗣歴服益见猷爲月恒日升廓昭代文眀之治海涵春煦推圣人博爱之仁至于敦劝农桑不嗜田猎每覆奏于庶狱必恻怛于宸衷肇设制科以待天下之士特旌死节以励天下之忠临御十年始终一徳身卫斯文不倦人由其道而莫知克谨持盈谅多遗美属升崇于吉祔用祗荐于鸿名上以慰在天之灵下以恊造庭之请是诹刚日备举缛仪谨遣摄太尉某官某奉玉册玉寳上尊谥曰圣文钦孝皇帝庙号仁宗伏冀灵俯垂歆鉴流光有永钖羡无疆英宗皇帝谥册文袁桷伏以瑶图纉绪神巳御于鼎湖玉册扬休礼冝陞于太室悼降年之不永俨立政以如新爰述徽猷以传信史钦惟大行皇帝文眀天纵刚健日严辨奸邪于嗣位之初彤庭祗畏广仪注于熈朝之际清庙肃雝絶封勑以杜憸人申宪章以励多士罚兹无赦令必惟行君临三载而有成知周万物而莫隐岂运逢艰否大命靡终然号谨追崇尊名是着谨遣摄大尉某官某奉玉册玉寳上尊号曰睿圣文孝皇帝庙号英宗伏惟炳灵有赫歆格无违袝于新宫以妥以冝皇后册文袁桷皇帝若曰在昔正始之道必先内治于以奉承宗祧化成天下朕嗣大歴服祇循宪章冝资配助用彰位号咨尔皇后瓮吉刺氏淑愼柔嘉遵道是行辅佐王邸谦抑自持寔生元子国本斯建兴龙重鎭介子绍封粤若临御之初賛画计虑厥相维多正位中宫天人恊祥今遣摄太尉中书右丞相旭迈杰授尔玉册寳章坤顺承天人道攸则表正母仪万邦是观惟躬俭节用则徽音是嗣惟求贤审官则私谒靡干匡朕徳格朕心实爲有頼诗书所称罔専美于前代噫敬厥初终有庆尚其念哉以膺尔㬌命眀宗皇帝谥册文虞集臣闻统必有宗生甞得以致其譲庙必有主殁思所以尊其名稽古考文冝天钖诗钦惟先皇帝夙秉勇智惟时元良体传次之成言避讴歌而逖出虽身居絶域多歴于岁年而义动逺人乐爲之先后徳威孔着未堪大业之艰贞事变匪常犹闵生灵而愼动庶来苏于徯戴爰戡定以奉迎已谨清宫俄虗黄屋臣民寡祐永遗惠泽之敷施天日有临尚想神眀之如在礼严升袝诚备显扬谨遣摄太尉某官某奉玉册玉寳上尊谥曰翼献景孝皇帝庙号眀宗伏冀慈俯回歆假克绥丕祚垂裕无疆国朝文类卷第十国朝文类国朝文类卷第十一国朝文类卷第十一制加封孔子制阎复盖闻先孔子而圣者非孔子无以眀后孔子而圣者非孔子无以法所谓祖述尭舜宪章文武仪范百王师表万丗者也朕纂承丕绪敬仰休风循治古之良规举追封之盛典加号大成至圣文宣王遣使阙里祀以太牢于戯父子之亲君臣之义永惟圣教之尊天地之大日月之眀奚罄名言之妙尚资神化祚我皇元加封孔子父母制谢端阙里有家系出神眀之胄尼山请祷天启圣人之生朕聿观人文敷求徃哲惟孔氏之有作集群圣之大成原道统则尧授舜传之周文王论世家则契至汤下逮正考甫其眀德也逺矣故生知者出焉有开必先克昌厥后如太极之生天地如鉅海之有本源云仍旣袭于上公之封考妣宜眎夫素王之爵于戯君子之道考而不缪建而不悖于以敦典而叙伦宗庙之礼爱其所亲敬其所尊于以报功而崇德尚笃其庆以相斯文齐国公叔梁纥可加封启圣王鲁国太夫人颜启圣王夫人封宣圣夫人制虞集我国家惇典礼以弥文本闺门以成教廼睠素王之庙尚虚元嫓之封有其举之斯爲盛矣大成至圣文宣王妻并官氏来嫔圣室垂𥙿丗家笾豆出房因流风于殷礼琴瑟在御存燕乐于鲁堂功言邈若于遗闻仪范俨乎其合德作尔袆衣之象称其命鼎之铭噫秩秩彞伦吾欲广关雎鹊巢之化皇皇文治天其兴河图鳯鸟之祥可特封大成至圣文宣王夫人追封孟子父母制张士观朕惟繇孔子至于孟子百有余歳而道统之传独得其正虽命丗亚圣之才亦资父母教养之力也其父夙丧母以三迁之教励天下后世推原所自功莫大焉稽诸徃代实阙襃崇夫功大而位不酬寳着而名不正岂朕所以致怀贤之意哉肆颁宠命永贲神休可追封其父爲邾国公母爲邾国宣献夫人追封伯夷叔齐制阎复盖闻古者伯夷叔齐逃孤竹之封甘首阳之饿让爵以眀长㓜之序諌伐以严君臣之分可谓行义以逹道杀身以成仁者也昔居北海之濵遗庙东山之上休光垂乎千载余泽被于一方永懐孤峻之风庸示襃崇之典于戏去宗国而辞周粟曽是列爵之可縻扬义烈以激淸尘期于世教之有𥙷可追封伯夷爲昭义清惠公叔齐崇譲仁惠公封周子爲道国公制霍希贤盖闻孟轲旣没道失其传孔子微言人自爲说谅斯文其未丧有眞儒之间生濂溪周惇頥禀元气之至精绍絶学于独得图太极而妙斡万化着通书而同归一诚俾圣教灿然复眀其休功尚其不泯朕守成继体贵徳尊贤追念前脩乆稽彞典巳从庙庭之祀盍䟽郷国之封于戏霁月光风想清规之如在玄衮赤芾兾宠命之斯承杨庸教授三氏子孙制杨果孔氏颜孟之家皆圣贤之后也自兵乱以来徃徃失学甘爲庸鄙朕甚悯焉今以进士杨庸教授孔氏颜孟子弟务要严加训诲精通经术以継圣贤之业许衡爲懐孟教官制杨果咨尔许衡天资雅厚经学精专大凡讲论之间深得圣贤之奥受罚者恐陈君所短爲盗者畏王烈之知所在向风眞堪正俗可令于懐孟等处选拣子弟俊秀者举归教育取作范模再令董子帷前有传授之弟子重使王通门下皆经济之名臣毋丧斯文以弼予治降封宋主爲瀛国公制王磐时逢屯否岳渎分疆运值休眀干坤一统眷靖康之余裔擅呉㑹之奥区逺隔华风乆睽邻好我国家诞膺景命奄有多方炎风朔雪之郷尽修职贡若木虞渊之地靡不来庭罄六合而混同岂一方之独异用慰徯苏之望爰兴问罪之师戈船飞渡而天堑无凭铁马长驱而松关失险宋主㬎乃能察人心之向背识天道之推移正大姦误国之诛斥群小浮海之议决谋宫禁送欵军门奉章奏以祈哀率亲族而入觐是用昭示大信度越彜章位诸台辅之尊爵以上公之贵可开府仪同三司检校司徒瀛国公丞相史天泽赠谥制刘元周制以八统诏王必先敬故汉官以列爵驭下亦自报功古有彞章朕兹申劝故开府仪同三司平章军国重事中书左丞相史天泽性资贞亮器宇沉碓自开国以将三军妙契淮隂之略至分茅而推千乗甚髙孤竹之风况结知于累朝迨緫戎于四纪及朕纂承之始克膺辅相之良内秉国均兼筦机于右府外清边祲几授钺于斋坛可谓威惠之交孚抑亦忠勤之备至继以荆蛮之蠢重烦汴省之趋惟时壮猷行䇿功而饮至不图晚志遽引年以谢归申言齿德之尊端愈典刑之益命开府第恊庙谋方就佚于尊罍复遗忧于边阃兾资伟筭用一遐陬顾上游之济师方倚坐筹之胜怆中途之病革莫収卧护之勲弗饰厥终曷旌廼绩宜表出群之行进登符六之阶于戯国歩方新天不憗遗于一老闵章加禭卿其永贲于九原营魂有知歆予异渥可赠开府仪同三司太尉谥忠武公太保刘秉忠赠谥制李槃臣以忠孝而事上贵输献纳之诚上以礼义而遇臣思笃始终之爱视死之日犹生之年故光禄大夫太保参领中书省事刘秉忠学窥天人识贯今古邃沖而有守安静而无华昔侍潜藩稔闻髙论适当三接之际恳上万言之书盖将举天下而措诸安以戒爲全者果于毅朕嗣服而伊始卿尽力以居多盖得卿实契于朕心而独朕悉知于卿意事皆有验人匪他求周旋三十年不避其难剀切数百奏各中其理共成庶政方图任于旧人谁谓旻天不憗遗于一老兴言及此何日忘之载惟台辅之尊厥有泉扃之贲是用钖之纶命峻一品之华阶禭以衮衣蹑三槐之正位复加显号允荅殊勲惟尔英灵识予哀宠可赠仪同三司太傅谥文贞公左丞董文炳赠谥制李槃折冲御侮诚社禝之良臣崇德报功实国家之令典途虽殊于生死礼当极于哀荣故资德大夫中书左丞佥书枢宻院事董文炳王佐之才将家之子自出宰于剧县甞入侍于潜藩山路间关谒戎辂逺趋于六诏风涛汹涌扈龙舟首渡于三江迨子嗣服之年委以专征之任截彼淮浦至于海邦招降两浙之新民抚定七闽之故地大小数百战奋不顾身勤劳三十年厥有成绩徃者睢阳城下父巳殁于兵锋比来扬子桥边男复终于王事一门忠孝万古芳香及兹干事而回方以不次而待何言中路殱我良人盖非卿孰佐于朕躬而独朕悉知于卿意弗颁异数曷慰永懐其陞一品之荣以贲九泉之隧倘其有识歆此无穷可赠金紫光禄大夫平章政事谥忠献公丞相伯颜赠谥制阎复天下大统不嗜杀则一之圣主弘功盖必资于贤者昔在至元之际方隆混一之期有来命世之竒材懋建殊常之伟绩故太傅开府仪同三司録军国重事伯颜崆峒孕秀列象腾精居政府则不动声气措泰山之安秉戎律则纯乎仁义犹时雨之降当其声鹤浦渝盟之罪緫龙骧飞渡之师克广世祖好生之心允获宋人诚服之意衣冠不改市肆不易恩威普洽于三呉车书以混文轨以同声教遂覃于百粤逮朕纂承之始益申推戴之诚永怀社稷之宗臣宜侈河山之髙爵于戏曹侍中江南之役规摹一何小哉郭汾阳异姓而王崇报斯亦至矣可赠宣忠佐命开济功臣太师开府仪同三司追封淮安王谥忠武丞相阿术赠谥制阎复边外开边四逹弗庭之域将门出将三持分阃之权缅思百战之劳宜用九原之贲故光禄大夫中书左丞相兼都元帅赠开府仪同三司太尉追封并国公谥武宣阿术英才间世勇略迈伦当先皇大理之征佐廼父云南之役靖蛮荒而平交趾㧞襄汉而下江南鸢瘴挥戈万里若祍席之上龙骧飞渡三呉归掌握之中賛成混一之图式副元勲之号按礼寺易名之典加王章异等之恩于戏青史屡书谅腾芳之有永黄河如带尚流庆于无穷可加赠推诚宣力保大功臣太尉开府仪同三司上柱国追封河南郡王议武定丞相线眞赠谥制阎复萧曹翊汉素非阀閲之家房杜匡唐卒乏钧衡之嗣眷先朝之硕辅绵累世之芳猷永懐弼亮之贤庸示襃崇之礼太傅録军国重事开府仪同三司中书右丞相监脩国史完泽之父故光禄大夫中书右丞相宣徽使线眞禀灵河岳着象星辰应明良千载之期萃忠孝一门之庆梯天力竞元戎奠鹑首之郊扶日功髙奕叶应龙飞之运惟昔中书之草创歴陈治古之宏规位望冠于百僚利泽施于四海躬承丗祖肇隆中统之丕图子侍裕皇复元贞之初政方倚具瞻之重宜昭先德之华维垣进秩于上台列爵仍䟽于大国钖号着勲庸之伟易名申节惠之文殊恩允出于朕心䘏典非由于汝请表南宫云台之像旣彰异渥于宗臣指天下泰山之安抑助贞勤于上宰尚服休命永播英声可特赠宣忠保德佐理功臣太师开府仪同三司中书右丞相追封秦益国公谥忠献丞相和理霍孙赠谥制阎复北方间气寔生命世之材黄阁清风盖出登瀛之选慨英灵之巳徃当䘏典之崇颁故光禄大夫中书右丞相和理霍孙派接元勲庆钟全德早蹑鳌峯之首诞披云汉之章开辟贤关爲司徒而敷五教更张化瑟位冡宰以统百官恢掦累丗之洪休新美至元之大政抡才如崔祐甫之广洁已有张忠定之刚着绩熈朝旣阐文眀之治䟽封列国宜居礼义之郷可赠保德恊谋佐理功臣太师开府仪同三司追封齐鲁国公谥文忠翰林承㫖王磐赠官制王之纲崇德报功思靡忘于先正易名节惠礼具载于彞章故翰林学士承㫖资德大夫知制诰兼脩国史领集贤院事致仕王磐志大以刚识眀而逺惟根本培埴于内者确乎不㧞故英粹发越于外者焕乎有文出处无愧于心穷逹不易其守潜知逆党星言发青社之谋眀斥权姦露奏重紫微之柄出于藩则用苏民气入视草则允契宸衷賛大议于庙堂播淸芬于简䇿諌止东伐奋不顾身请复外台毅然抗䟽是以皇祖笃襃嘉之眷昭考垂饫赐之勤正有待于乞言何屡陈于谢事荣归梓里庶衍椿龄朕方嗣服于丕基天不憗遗于一老追惟徃行惕用兴懐俾超进于孤卿仍具颁于宠数于戏千古渊源之学蔑以踰脩一生忠义之心谅无愧轼顾二贤巳膺于美谥而两字宜嫓于前休精爽如存钦承不昧可赠荣禄大夫少保谥文忠公左丞许衡赠官制姚燧天非继圣学之坠绪则不生命世之大才国欲与王道以比隆肆用爲烝民之多觉何物故之巳乆尚人思之未忘故资善大夫中书左丞集贤大学士兼国子祭酒教领太史院事许衡玉裕而金相凖平而绳直出处则惟义所在言动亦以礼自持休休焉有容属属乎其敬人能弘道惟朝闻夕死之是期我欲至仁匪昼诵夜思而不得行已似秋霜烈日化人如时雨和风来席下之抠衣满户外者列屦逹简在帝心者率多丞弼穷固守师说者不失善良鹤鸣九臯而声闻于髙鳯翔千仞必德辉乃下爰立相以尧君舜民之志所告上皆伊训说命之言丹扆斥姦少不避雷霆之轧击青台治历本于筴日月而送迎繇理穷而智益明随任使而职斯举今旣亡矣谁其嗣之于虖在尔身有垂没世之名于朕心有失同时之恨虽成庙纳书以命谥固巳振木铎之髙风而功臣胙土则未加用申钖蜜章于下地光灵如在宠数其承可赠正学垂宪佐运功臣太傅开府仪同三司追封魏国公仍谥文正元帅乌野而封谥制姚燧惟太祖之基命龙遂乗云有良臣以树勲鱼犹得水展我同姓岂伊异人故金紫光禄大夫北京等路兵马都元帅乌野而气钟光岳之纯全诚贯金石之坚确智足谋国勇则冠军佐天运之维新愤人心之未定旣降复叛必烦以行故自北而徂南首辽尾魏亦攘左而塞右膺齐背秦语其䟦履于四方数岂戎衣之百袭爲庸巳懋其报宜丰可当非刘氏之不王姑启若鲁侯之大宇併申襃典少慰英灵噫佳城之欝年三千名固巳昭乎白日分国于肇州十二泽期不斩于黄河可赠某官追封营国公谥忠勇元帅纽邻赠谥制姚燧朕闻率土之臣莫如同姓千城之将尤可异恩故逺稽于礼经用厚加乎愍册具官某其在弱冠甞爲选锋迅与鹰扬号爲万人之敌虓如虎视隐然千里之威属鉅㓂之及郊乏緫戎之制阃求可居此孰有异然其爲人心所归不待君命之至推使秉钺辞拒循墻即下令于辕门巳折冲于尊爼握机旗建四川之草木知名开壁鼓行三崃之星河动影勇颇牧之非匹䇿孙吴之可方入阽危则膺衆所不先分赐与则如士之最下劲骑所蹙坚城每摧如斯宣力于两朝何止出竒于百战呜唿降年弗永爲烈则多虽状不及识之亦心未甞忘者置户以守何樵牧可侵马鬛之墟故垒即封或魂魄犹思𧖟丛之国可赠其官追封蜀国公谥忠武丞相阿塔咍封谥制姚燧臣爲委质劳于同轨之间国以念功恩及禭衣之后虽饰终其时有所未及在追恤今日乌可或遗爰宠幽襃用昭异数故光禄大夫江西等处行中书省左丞相阿塔咍力齐岳负量与川涵託开国将种之苞根挺明堂工师之大木受任阃外贾勇筹边爲宪宗入蜀之前锋因残百粤非世祖投江以尺箠不返三苗报效之私寤寐不置百其身以奚恤一廼心之是期㑹师征险顺而贞得夬刚决柔之兆考版图之幅裂秉旄钺以鼔行将削尊号于偏方必使义声以先路势乗破竹名正包茅有不待阵风蛇之蟠而已飞尘星驲之捷如震如怒祍金革北方之强于理于疆尽江汉南国之纪群黎壷浆而崩角㓜主席藁以泥头瘁事匪伊成功能尔凡十年爲丞于行省奄一旦违世于先朝白云杳归于青山清风空遗于黄阁像未麟䑓之貌服先龙衮之升既进师垣又建王国俾大书于神路过者式焉示絶等于臣邻忠斯劝矣尚膺茂渥少慰营魂可赠推忠翊运宣力功臣开府仪同三司太师上柱国追封顺昌郡王谥武敏妻扎刺而氏封王夫人制姚燧大帝立极之十五年尝曰昔我太祖戡定中夏日不暇给由天未厌宋徳故帝制偏方命将出师一家天下今惟其时曽不三年墟其庙社虽曰睿筭万举万全亦大臣奉辞宣力死职忘身有以致兹厥功茂哉用是追崇故光禄大夫江西等处行中书省左丞相阿塔咍爲推忠翊运宣力功臣开府仪同三司太师上柱国顺昌郡武敏王其故妻扎刺而氏在父母家幽闲而礼其移天也淑慎有闻所可䀌伤在不夀考以语嫓徳不及见夫丞相建希世之功以语娠贤不得食子大夫紏官邪之禄非贲玄壤曷慰贞魂可封顺昌郡王大人丞相塔刺咍追封淇阳王制姚燧出入帷幄在人十能而已则千訏谋庙堂爲相一年而疾居半竟邦家之殄瘁宜王礼以追崇故开府仪同三司中书右丞相监修国史太保太子太师知枢宻院徽政使中政使宣徽使左都威衞指挥使塔刺咍维昔开国之遗苗乃今太师之元嗣由尔丗胄爲我亲臣事丗祖至今也凡三朝职食官而乆者非一日灼其㢘明而忠亮与夫恭逊而温文眷兹中书出庻政之原居以右相絶百僚之席使加中政机緫六军善调护而长宫师监纂脩以成国史如此重责皆所𥙿爲一德可以寛鄙夫片言奚止简繁务思过荣之可惧视倖利以不贪同绾银艾者十人尔先辞免其太尉均受钖田以万畒尔独还致于司空观父子之并相一门求圣贤与尚友千古改爲改作缁衣何頼乎武桓拜后拜前赤舄未慙于周鲁方歌功于清庙倐委魄于玄闾岂意少者没而老者存益信神难明而理难测怜乃公独伤于漠北誓尔后均胙乎淇阳呜唿何但上下床尽余子可束之髙阁如失左右手慨正人不作于下泉咨尔灵明歆朕休命可特赠封谥爲懐忠昭德佐治功臣开府仪同三司太师上柱国淇阳惠穆王妻啜思蛮公主封王夫人制姚燧朕自践阼于今三年洪惟天地祖宗之佑隂阳和平星纬咸若民物丰阜边鄙不耸朕是用大赉于群工凡甞执政柄理者必追钖及于三丗而伉俪之贤亦与嘉襃于戯是旷代之典也具官塔刺咍妻某毓秀朱邸作配相门少习仪训闲于妇道贞顺着称垂范闺阃相厥夫子爲丗英宰而芳兰早萎不终荣显懿彼宗戚失此女师开吉壤于淇阳正邦君之显位服我新宠妥尔幽灵耶律钧赠官制姚燧臣克厥艰而始民敏其德子焉能仕皆由父教之忠眷予问义之人师实汉仆射之位长固求还笏难断抗章是用追崇其先庶以垂𥙿乃后昭文舘大学士中奉大夫国子祭酒耶律有尚之考提领东平路工匠所长官钧中书犹子丞相从兄宗承辽室之遗苗祢死金源而全节尚论其丗孰踰尔家而又诲嗣续善诗礼之敦于以见平生戞纨袴之习自夫共工之谢晏然同俗之安争馈肆乎五浆振衣冈于千仞奉先惟孝虽耆耋于禴祠也亲焉接下以恭其臧获之乆故者民耳匪直入官而知止抑展在家而必闻惜弃丗于九龄负爲国之三老于乎神游安徃定徘徊乎故郷衮宠即封用昭章于疑墓嘉诔以副殊渥罔遗可特赠昭文馆大学士资德大夫追封漆水郡公谥庄慎髙丽国王封曽祖父母父母制姚燧昔我太祖皇帝之奋举漠北也东旌西斾分甸南服昭德示威所向臣妾惟时三韩境壤相聮天戈一临开府仪同三司太子太师上柱国驸马都尉沈阳王征东行尚书省右丞相髙丽国王王璋之曽祖故髙丽王王㬚深察机运举国内向事㑹之来间不容髪自非秉志端悫明识逺虑畴克如是哉又属辽民余孽僣窃岛屿狂肆弄兵陆梁假息重烦命将致讨于时冰雪冱寒馈饷不通而㬚乃能供时转输师皆宿饱军兴器仗资助无阙复济师徒徃殄残㓂其于肈造开基立勲王室保民兴邦莫之与比故得守土享年殆将四纪泽及后昆流庆斯永传子若孙与国连戚不其韪欤是宜追崇上爵仍易嘉名魂而有知歆兹异数可赠敦信明义保节贞亮济美翊顺功臣太师开府仪同三司尚书右丞相上柱国髙丽国王谥忠宪崇德报功法举追荣之典分邦列爵恩颁及内之章酬我旧勲同兹显号具官髙丽国王王璋曽祖母栁氏传芳令族作配髙门属皇祚之兴隆偕名藩而臣附明贤所化贞信无颇传子至孙极冨与贵三韩保国位同异姓之侯王五等䟽封名亚寡君之宗室聿新殊渥庸慰淑灵可追封髙丽王妃朕观今天下有民社而王者惟是三韩及祖宗而臣之殆将百载厥父菑而子复肯播曰我舅则吾谓之甥旣勲以亲宜贵与冨礼克先于事大典可后于追崇具官髙丽国王王璋之考纯诚守正推忠宣力定逺保节功臣太尉开府仪同三司征东行中书省右丞相上柱国驸马髙丽国王王昛移孝爲忠易威以惠礼乐刑政之脩者典章文物皆然惟大猷之是经与小心之以翼𥘉由世子巳帝女之降釐旋俾嗣王非公孙之复始遂罢时贡其方物顾同岁赐于宗亲责秉钧以东征期奠枕于南面追叛王挺身于辽水出选兵压卵以泰山战踵未旋逆首已授虽居位未周于三纪而享年实过乎七旬中寿共言仐代希有矧其子式糓之是似则斯人没世爲不忘自官阶而进之至师垣而极矣夫旣封玄莵之墓表沧渤以爲襟何必刑白马以盟誓黄河之如带尚期贞魄庸服恤章可赠纯诚守正推忠宣力定逺保节寅亮弘化奉庆功臣太师开府仪同三司尚书右丞相上柱国驸马髙丽国王谥忠烈三韩爲国五季巳王虽居东𬈑之濵实享南面之乐田其先有功于太祖许帝室以连姻故季女钟爱于世皇即公宫而命醮方秾青轩之桃李俄凄白露于蒹葭眷懐懿亲用隆恤典具官髙丽国王王璋之妣皇姑安平公主髙丽王妃发祥坤掖分派天潢以舜妃癸比之霄明爲古公亶父之姜女善于嫓德车服不矜其夫家乐有娠贤茅土巳纉其父服可谓全妻道之终始苟不因汤沐之安平原进大封曷彰尊属于戏最他邦之道里距北阙以五千移近甸之河山尽东秦其十二明灵可作殊报是膺可追封皇姑齐国大长公主髙丽王妃国朝文类卷第十一国朝文类国朝文类卷第十二国朝文类卷第十二制髙丽国王封赠祖父母制王构洪惟我祖天钖勇智正万邦廼眷尔家丗笃忠贞有成绩盖本深而末茂其德厚者流光开府仪同三司太子太师上柱国驸马都尉沈阳王征东行尚书省右丞相髙丽国王王璋之祖故髙丽王王植祗训向方饬躬迪吉佩服儒雅奋励材猷初父命之亲承以土宜而入贡㑹桓肃西廵于川徼而世皇南抚于江壖亟期行李之通宁恤嵗华之易途屯以永内讧仍遘于家艰号涣其申还纳旋膺于昼接中统之风云载启三韩之疆宇重临从容必中于事机造次弗忘于礼宪首遣眀廷之质有来冡嗣之良釐降展亲示渥特殊于它姓服勤尊主输诚益拱于中天不譓是征屡爲先导奉朝斯谨罔失常期孙继尚于皇姬国允资于硕辅有爲有守昔戡济之功多言盛言恭兹弼谐之望着盍旌旧哲庸贲嘉称太师维垣爵以驭其贵君子如祉制以象其贤庶几徃训之遵亦曰徽彞之举于戯匪报也永爲好也恩随鸾检以叠䟽惟有之是以似之系与鸭江而并逺可赠端诚奉化保庆亮节康济佐理功臣太师开府仪同三司尚书右丞相上柱国髙丽国王谥忠敬昭令德于前人爵巳隆于三丗受介福于王母恩特侈于再传具官髙丽国王王璋祖母金氏淑愼其仪柔嘉维则东藩作俪北阙聮姻不坠簪圭功有武公之父子亲承盥馈礼如王氏之舅姑一则彰夙夜之勤一则示闺门之肃嗣爲贵壻况有贤孙谆袭请䟽之来闻赫奕徽彞之并举鳯绨鸾检翟茀鱼轩于戯重莫重于传家有懿含饴之训荣莫荣于钖号徃歆加禭之章可追封髙丽王妃赵与芮降封平原郡公制王构我国家法天立统稽古象贤武定方维曁声猷之益广恩加降附宜宠数之兼隆廼睠耆英其敷制册赵与芮身端而行治识逺而量夷曩在南邦属爲近戚俨若典刑之旧岿然位望之尊阻邻好以弗修知天心之厌楚弃官荣而髙蹈伟王子之去殷几年退处于郷闾庶事靡闻于朝着执吾信使惟彼权姦爰兴问罪之师用慰徯苏之望江左之连城不守始奉表以请降浙东之遗老虽存亦挈族而来觐然制有上下等威之别而情无亲踈逺近之殊分土惟三爵巳崇于而主降级以两名未正于尔躬是用晋以文阶贲之华绶天秩亚上公之贵月卿跻太府之班于戏辨宗伯之九仪王者所以示绥懐之礼兼洪范之五福人臣所以全安养之荣茂对宠光徃坚素履可授金紫光禄大夫捡校大司农平原郡公丞相阿里海牙赠谥制王构朕惟不世之主膺不世之运非常之人立非常之功方一统之宏开有六师之分董鄂汉顺流而下势甚建瓴荆湖坚壁者多事犹掣肘傥弗资其雄畧其何奠于遐方故光禄大夫湖广行中书省左丞相阿里海牙端悫而䟽通聦明而果锐禁廷乆侍简眷良深朝政参知弼谐有頼遭明时建长䇿机决于十年之先殄余孽芟群㐫威行于万里之外下江陵以爲之根本破长沙以溃其腹心外梗咸除率虎旅平吞于桂海降旌随竖故龙骧直抵于钱塘猗惟黻衮之加焕若云章之谕钖赉荣多于贵近劳还位亚于侯王忠于国惠于民靡不用其至也报尔功崇尔德孰能与于此哉虽当年左揆之特升顾今日彞章之未举伫遂图形之制弥深抚髀之思爵首冠于台司封乃䟽于旧国曰武以旌其战伐曰定以着其和平名则易之期百千世礼之同者惟一二臣于戏周宋爲镡石城爲锋朕仰继皇王之大武黄河如带泰山如砺卿允爲宗社之元勲尚兾英灵永言歆格可特赠佐平南纪宣力功臣开府仪同三司太师上柱国追封楚国公谥武定丞相荅刺罕赠谥制王构予欲宣力四方所頼人才之叶助天不憗遗一老其何治化之成能故中书右丞相哈刺哈孙荅刺罕岳渎英灵干坤间气执德弘而信道笃禔身正而格物深判宗寺兼示恩威奠藩封于磐石之固坐庙堂不动声色措天下于泰山之安位不以内外爲重轻事不以险夷爲去就廓神明之藴有窒皆通推恻隐之心靡冤不释惟奖善疾邪之太甚故积忧成恙以相仍言仁义如魏文贞宁恤憸徒之巧沮佩安危若韩忠献讵容神器之它攘刃游于批大却之余器别于遇盘根之际离纲未缀一诚坚抗群嚣泰运重开百虑竟如素䇿顾嗣基之伊始其佐命者惟卿载纉式功出膺边琐驷介不烦于屡驾衮衣伫俟于来归云胡驰讣之闻遽尔辍朝之恸虽卿之所守匪生而存匪死而亡然政有或疑奚究而问奚取而决询之舆议揆以旧章眞王超异姓之封显秩冠上公之贵治典教典并以襃崇东平广平罔俾专美呜唿国家之讲制度一二臣式克似之天理之在人心百千世不能易也永言孚格以启方来可赠推诚履正佐运功臣太师开府仪同三司上柱国追封顺德王谥忠献平章史弼封鄂国公制王构嗣德罔不在初粤彛章之具举旧人丕克逺省畴伟绩之特书荣禄大夫平章政事议枢宻院事提调诸卫屯田事史弼器博而用周志刚而行敏早繇禁籞出揔戎行英眀兼本乎天资方略悉合于古法视长江如履平地居然获跳盪之功抚疲黎犹保稚婴允矣着绥懐之效始自淮襄之百战迄于岭海之同风顾宣力之独多其推诚则弗替终始三朝之眷赐环屡压于宸班优游六艺之文缓带雅称于儒将是宜贲之华绶衍以眞封以酬旣徃之劳以示惟新之渥于戏功臣图象秩盍冠于褒公元老壮猷忠尚资于方叔益图报称祗服训言可特加银青荣禄大夫封鄂国公翰林承㫖姚枢赠谥制王构昔有先正蚤事圣皇惟夙夜单厥心而终始典于学如伯益之夏禹曁尹躬之佐成汤行乎仁义之涂任其社稷之重计于庙堂之上眀夫事几之先盖精神志意之相孚故启沃都俞之靡间制难拘于一例恩特侈于屡书故翰林学士承㫖中奉大夫详定礼仪使赠荣禄大夫少师文献公姚枢以渊识弘谟爲国蓍蔡以清彞素检爲时楷仪晓万事安异同式群工壹统畧周旋必礼温温维德之恭敷纳以言蹇蹇匪躬之故止杀允符于宸虑宣泽丕应于天功以故终和且平近者亲逺者附不赏而劝大臣法小臣㢘国家之表里可观风俗之枢机随转绩巳成而弗有身愈退而弥尊顾当时耆夀其谁欤致今日隆平者公也正事正言正道亲传文祖之燕谋有德有功有能首𬒳先朝之鸿训肆朕纂承之始于公简注之深槐序延登衣仍衮黼棠隂未徙胙廼龟蒙因谥以正其名崇章以介其祉于戏得天下贤材斯足矣方图政化之新有朝廷大议则就之慨想仪刑之旧徃钦兹命以永其传可加赠嘉猷程世旧学功臣太师开府仪同三司追封鲁国公仍谥文献翰林承㫖姚燧父桢赠官制王构朕尊祖敬宗升崇严谥推恩钖类孚告明廷鸿文鉅册之参脩缛典彞仪之询考叶成熈事允頼耆儒迹先德之繇来盍惠术之同衍翰林学士承㫖荣禄大夫知制诰兼脩国史姚燧父桢名门甲姓伟望通才𥘉与长公聮芳于西洛继爲肤使持节于南壖以拯济生灵爲心以搜扬茂异爲任茇艰危而靡恤期德泽之丕扬所全活者几千人若昔邓公之河役其徃依者五百室非惟李氏之义门奚我生之弗辰竟以死而勤事风雨忧时之略有欝于中菑畬名世之规以贻于后汇之深流之濬培之厚发之弘严洁雄深文独髙于衆作光眀正大学载侈于宗传况宻㫖之亲承时洪谟之叶赞成吾孝治繄尔义方旣因其亲以及人之亲故尊所教俾掌邦之教而先兄后弟继文以忠以章节惠之文以示遗经之报于戏贞风千古岿然不废鲁灵光太史一家嗣者无慙汉司马永言介止式克歆兹可赠银青荣禄大夫大司徒追封鲁国公谥忠献留守叚贞赠谥制王构萧司留务汉髙隆端本之规垂作共工虞舜迪有邦之训昔圣皇之在御稽徃古以建官惟时亮功朕其䟽渥通奉大夫大都武卫亲军都指挥使司逹鲁花赤提调大都屯田事大都留守兼少府监叚国干故父银青光禄大夫司徒武卫亲军都指挥使司逹鲁花赤大都屯田事提调大都留守司少府监事贞际亨隆之运效乃所长袭通敏之休善于其职端庄恪愼周宻䟽通心休休焉如有容器浑浑兮靡可限卜涧瀍食惟洛议首定于迁都象天汉揆之宫勲屡书于考室应丛机则曲当奋竒略以无前审势度材六司之事异矣攻金刮玉一器而工聚焉歴华贯凡十七阶翼皇基于亿万载慨生存之莫复宜襃谥之兼崇以衍封腴以畴勤济于戏紫微丹阙非徒示壮丽之威鲠论直言无复见典刑之旧尚其英爽式克钦承可特赠效忠宣力功臣太傅开府仪同三司上柱国追封安国公谥武宣播州杨邦宪赠谥制王构朕惟牂牁重鎭介巴渝之间丗其守者曰杨氏自唐渉宋代不乏人向者邦宪审于去就挈版图内附世祖皇帝实宠嘉之逮朕纂服嗣子汉英率先群牧述职来庭以父殁未谥乞襃赠夫爵以驭其贵谥以成其美治古之道也况先朝屏翰之臣邈在一方而能绥辑其民不失常业饷兵増戍屡效忠勤如邦宪者不以易名可乎于戏㩀德论功惟彞章之具举有子承考尚奕丗之弥光可赠某官谥敏惠平章廉希宪赠谥制元明善惟我世祖皇帝肈自藩服受钺专征天赉良弼爲之左右一家四海传次在予名爵之崇顾斯实靳故荣禄大夫中书平章政事赠清忠粹德功臣太傅开府仪同三司追封魏国公谥文正㢘希宪清忠粹德文武元臣蚤以门阀之贤入膺寄託之重非诗书不陈于上前非仁义不行于天下忧国忘家爱民如己西靖秦蜀东极青齐北清辽碣南鎭荆湖在中书者曾几何年而能立大法销大患进大儒摧大姦耻身弗及伊周耻君未迈尧舜言昔贤之所难爲人臣之不敢嶷然三代之佐盖将师表百世者矣天不憗遗哲人先萎虽诸子列官省台于朕心犹怀旧德是用进以极官加之上爵于戏表贤能所以尊朝廷也假名器所以报忠贞也稽若王章得兹二美凛乎生气天地犹存服此殊荣尚开尔后可加赠推忠佐理翊运功臣太师开府仪同三司上柱国恒阳王仍谥文正参政商挺赠谥制元明善若稽世祖圣神广运徴聘英贤疆理天下时则有若正奉大夫中书参知政事商挺以王佐之才济经世之学越自候服召列潜藩迨临寳祚蔚爲谋臣四鎭秦蜀而销急变靖大乱武文迭效再入中书枢宻而弘帝业固邦本启沃罙深凡中统名臣率备饰终之典矧尔断国十有七谟遗勑在耳朕曷敢私是用制勲号定美谥跻之极官胙之吉壤于戏道积于躬君子之美利也赏延于世帝王之大赉也服兹丕显休命尔后人与有荣耀焉可赠推诚恊谋佐运功臣太师开府仪同三司上柱国追封鲁国公谥文定枢宻赵良弼赠谥制元明善昔圣祖归自武昌启皇元始于中统天人胥赞宗戚叶从无何僭逆之余辄作陆梁之态谁其将指先二使以遄征事则从权果群㐫之毕殄兴言及此轸念乆之资善大夫陜西等处行中书省参知政事赵训父佥书枢宻院事良弼才周庶务而洞察其几学贯三才而不滞于用旣输诚于佐陜亦尽瘁于行东撤蓬戍之藩篱浄纎氛于云栈易卉裳而冠带渺一介于沧𬈑凡危冲煦之突来必大义纯诚而自处故平生之伟绩恒简在于宸衷宥宻八年险夷一致谦谦素履具见于典刑婉婉良筹每资于匡翼赐第之留未乆引年之请弥坚虽房乔不忘秦府之游而李泌雅志嵩阳之隠在今日孰堪倚重顾旧臣宁复如卿特示崇襃盍申异渥于戯迫世以章平之训有蔚其华䟽封于赵魏之才所慿者厚朕将示劝卿其钦承可特赠推忠翊运功臣太保仪同三司追封韩国公谥文正平章董士选赠三代制元明善大裘无文可用致飨良玉韫璞孰窥至珎缅懐遗逸之民迈种浑圎之德克昌厥后不在其身荣禄大夫陜西等处行中书省平章政事董士选曾祖父昕畎畒怡愉里闾退让开田种木深期蔽日之轮囷如山出云莫测爲霖之变化子能择主孙亦象贤一门万石之家声四丗五公之谱牒于戏愼终追逺分茅宣曾矩之光崇德报功推本叶孙枝之愿亶兹兴渥宠尔营魂可赠光禄大夫大司徒追封赵国公谥宣懿骏命握干诞启中天之运豹韬宣武叶成上国之光想风云之㑹匪常嘅日月之流如驶爰加显号以慰故臣具官董士选祖父赠翊运効节功臣太傅开府仪同三司上柱国追封寿国公谥忠烈俊被褐潜珎弃书学劒戎马折冲之未憗志巳出尘云龙胥㑹之有开身先就日独立中山于臲卼之际两复眞定于攘之间释兵爲农所活者衆延师教子其训益深马革裹尸实可関生前之语虎头食肉终有期没后之荣德之厚者嗣必昌功之着者礼必报肆朕嗣服念尔畴庸斯广重封式彰异数于戯脩祖庙陈宗器在予君臣之交孚光王室迪天休惟尔子孙之无斁精爽不昧宠渥其承可加赠推忠效节翊运功臣依前开府仪同三司上柱国改封赵国公仍谥忠烈君臣相资莫喻同心之美忠孝两立斯爲佐命之殊谓竹帛曷能以旣其勲絶坐席犹足以优其礼惟祖有训非朕敢私具官董士选父资德大夫中书左丞佥书枢宻院事赠金紫光禄大夫平章政事谥忠献文炳正大刚方眀允笃实起家试邑弃官羞墨绶之卑杖䇿从军絶食望翠华之逺刑轻典以安反侧释降人以靖流离白日挥戈埤堄益张其羽翼长风破浪䝉冲直擣其腹心政在养民市不易肆辟国可方于姬奭活人何减于曹彬岭峤宣威南人不复反矣塞庭请讨周公方且膺之恂恂持儒者之风谔谔挺大臣之节靖念丕图之建罙深乔木之思格于皇天虽俨若帝庭之陟降涣其大号必有加玄宅之襃崇钖以嘉名胙之列国掌武袭建牙之旧开司増立㦸之荣九原如生终古永誉于戯英才间出足爲邦家之立基盛德无瑕宜尔子孙之逢吉载颁明制尚慰灵魂可加赠宣忠开济佐运功臣太尉开府仪同三司上柱国追封赵国公仍谥忠献中丞于璋赠谥制元明善善人天地之纪德莫有加君子邦家之基殁犹不朽睠怀遗直追钖殊封故资德大夫江南诸道行御史台中丞于璋志藴忠贞运逢熈洽庆云甘露气和而动植自宜威鳯祥麟瑞应而勐咸伏结深知于世祖参大政于武皇澄清每振于宪纲动静允维于国体逮朕嗣服召卿来廷赐以绣衣执法应中端之象专兹白简行轺寛南顾之忧遽何驰讣之闻盍有崇襃之渥于戯刘寛长厚允宜居鼎鼐之司胡广中庸谓当乆台阁之任事乖徃古恩慰九原咨尔营魂服我休命可赠推诚肃政功臣光禄大夫平章政事柱国追封蓟国公谥文简中丞崔彧赠谥制张士观献可替否治获佐于明时崇德报功礼宜加于䘏典故荣禄大夫平章政事御史中丞领侍仪司事崔彧山川间气簮绂名家俾司绵蕝之仪继𬒳瀛洲之选靡繇一介之助自结九重之知遂擢置于秋卿俄纪纲于柏寺奏寝宫嫔之议罢征日本之师章䟽可方之古人搢绅无出其右者擅生杀之柄忍容义甫之姦抑聚歛之臣力止延龄之相两过文昌之府甞佥宥宻之司于琴瑟更张之𥘉賛匕鬯主噐之决属元贞方大有爲之日适先帝重中执法之官视左右何以易赵尧在朝廷不可无汲黯荐耆儒而备顾问崇名教以涣丝纶活人命于顷刻之间回天威于雷霆之下以去留系宪台之轻重辨邪正公天下之是非凡可以尊主而庇民曽不避犯颜而直諌慨话言之尚在想风采之如存永孚于休以昌厥后可赠推诚履正功臣太保开府仪同三司追封郑国公谥忠肃平章李庭赠谥制张士观混一之期有开于真主恢攘之寄允頼于忠臣其噐博则用廼周其才全则效斯着顾奏捷独多于群帅而畴庸岂限于彞章故荣禄大夫平章政事议枢宻院事提调诸卫屯田事兼后卫亲军都指挥使李庭宣力襄樊振威岭海甫师干之歴试俄斧钺之升崇劒敌万人纵横制变冲当一面出入如神纳之牛腹而获生载贾登陴之勇蔽以马鞯而捷骛畴争执讯之能其韬钤动合于昔贤故声烈特闻于今日至于扈圣祖东除僭孽所向无前翼先朝西奠遐陬其犹克壮决䇿于未然而䇿无遗者审㡬之先见而几则灼然缅懐熊豹之姿忍听鼓鼙之奏生也加封之弗逮名焉节惠以爲宜于戯黼冕桓圭昭其文昭其度玉符麟节传之子传之孙精爽如存宠光无斁可特赠推忠翊卫功臣仪同三司太保上柱国追封益国公谥武毅丞相卜怜吉台封河南王制程鉅夫抚帝业之艰难爰思将帅启功臣之盟誓冝及子孙咨尔在廷听予作诰开府仪同三司河南江北等处行中书省左丞相卜怜吉台智明识逺心广气和勲名克笃于前人藩翰乆勤于外服昔将平于内难朕大投艰方深计于中途卿独决进志存弼亮身佩安危所谓社稷之臣盍享尊荣之报乃复烦于机务非示宠于忠良是用命汝袭诸侯王以长守于冨贵归丞相印以自养于寿龄旣不逺于京师可以时而朝觐允资重望坐鎭一方于戏表河之南念兹乃祖乃父爲国之屏敬哉有土有民永建厥家母弃朕命髙丽国王昛加恩制张士观咨尔髙丽国王王昛秉心直谅赋质贞纯早克嗣于先猷乆服劳于王室身惟国壻寅居賔日之方男即皇甥复预乗龙之选筑馆荷两朝之眷分茅袭百祀之传肆陞右揆之阶光应上台之象兹荐颁于宠数其益厉于忠勤动惟一德之懐居必正人是与祖宗世称汉藩辅保乐土于三韩父子并爲周司徒播清风于万古可特加纯诚守正推忠宣力定逺保节功臣开府仪同三司太尉征东行中书省右丞相上柱国髙丽国王尚服渥命以介福祺安南国王陈益稷加恩制程鉅夫委质归朝旣去逆而效顺以爵驭贵宜崇德而报功诞播眀纶用孚衆听银青荣禄大夫安南国王遥授湖广等处行中书省平章政事陈益稷知畏天者事大期保境以全民慕帝王之有眞见几而作惧祖宗之不祀自㧞而来以忠孝之诚而受知丗皇蒙天地之德而赐封故国始者周王之赫怒伐罪弔民终焉舜帝之诞敷班师振旅彼迷不复尔守弥坚拯溺救焚从王师凡一再举适馆受粲留湖右几三十年身历事于四朝志不渝于初莭肆朕即阼亟其来庭是用加新秩以示恩仍旧封而授职于戯内宁外抚朕不忘铜柱之南近恱逺来尔益拱辰星之北对扬休命永肩一心可加金紫光禄大夫安南国王依前遥授湖广等处行中书省平章政事平章张珪封蔡国公制呉澂天地之间有正人国家恃以爲元气卿之忠荩朕所眷知比因疾以祈闲爰加恩而优老荣禄大夫中书平章政事张珪彞常世阀廊庙宗工早揔戎旃巳作礼乐诗书之帅晩司化轴遂称文学政事之臣左右六朝出入三府险夷不易其守鲠亮以如其初太清罹薄食之昬前期致沐浴之请越予新服嘉乃旧勲谔谔之节讵肯诡随侃侃而言类多禆益黯虽谒告奭尚勉留俾辞鞅掌之劳专罄格心之学缅惟先正甞平金垒以立功宜得后昆复就蔡封而袭爵所谓故国庸建上公思竭尔忱广敷陈于经幄钦承时命永翊賛于皇猷可封蔡国公提调经筵事许衡妻敬氏封魏国夫人制邓文原鲁国有眞儒寔弘宣于道统周南得淑女必肇正于人伦肆予社稷之臣夙有闺门之化爰旌令则特示崇襃具官许衡妻敬氏性静以贞行恭而顺自职居主馈孝克奉于㫖甘逮贵被展衣俭犹亲于澣濯惟我宗工尽賛襄之道由尔内助秉柔正之仪虽善庆之报方来而哀荣之典未称庸视茅封而进秩式颁芝检以䟽恩于戯夫妇相敬如賔亦旣追荣于偕老公侯必复其始尚其启迪于后人丞相拜住赠谥制袁桷八柱承天栋桡萌于巨构六龙御日辐说见于中街愍死难以成仁攷生荣而钖命故中书右丞相拜住鼎彞王社阀阅相门自结主知应云龙之异遇独持国是炳蓍蔡之先几陈于上者不足言见于事者爲可则斥聚歛之臣以靖四表诛黩货之徒以正庶官库无余财㧞葵之训靡替门絶私谒悬衡之鉴益公天下望其治平朝廷以之模楷然尽言招过憸谋愈深选贤与能奸党滋惧变成肘腋祸起股肱山岳动揺日月昬翳虽元兇正罚足眀朕心在贞惠易名姑慰卿意分茅故壤増爵维垣噫未眀入朝竟堕承宗之计盛服假寐孰爲鉏麑之贤念此䀌伤恩斯优渥可赠清忠一德佐运功臣太师开府仪同三司上柱国追封东平王谥忠献平章不忽木赠谥制卢亘朕凝命穆清式观天造将启靖邦之嘉运必生名世之大贤挺出类㧞萃之资行尊主庇民之学使之君臣同德夙夜尽心恊机衡融景化于瞬息之顷深谋廊庙致太平于期月之间礼乐以之而兴隆隂阳由之而顺序昔闻其语今见其人故昭文馆大学士荣禄大夫平章军国重事行御史中丞不忽木眀允笃诚温文㢘让研精圣道得先儒渊祕之传藻励忠䂓承丗皇简注之渥荐膺器使徧历清华殚物洽闻而守以正经德迪虑而不近名属熈朝更化之初开眀堂垂拱而治升居台铉俾罄訏谟一澄苛弊之源大洗姦䛕之迹事至立断言爲天下之公知无不爲才实王者之佐揽群材而并进理万变而不疑弘沃圣衷诞孚辰告翊先帝履尊之际辍元臣分陜之行再入秉钧遽闻辞疾弥纶军国闵劳机务之烦提挈宪纲坐见朝廷之肃傥号隆福之僊驭旋惊梁坏而山摧宁不百年遂亡一鑑备观䂓摹之盛可谓社稷之臣肆予抚军言还懐兹懿德当宁而叹恨不同时图髙宻于云台丹青罔旣咏裴度于丘祷柱石徒衰是用宠以帝傅之崇赐以周公之履庸起具臣之劝允爲儒者之光繄尔英灵歆兹眀命可特赠纯诚佐理功臣开府仪同三司太傅上柱国追封鲁国公谥文贞思州田晃忽而不花封二代制马祖常国家外建藩屏以靖逺人责其宣布懐柔之惠能使恩威并流而一方清谧者稽于国典可不赏劳乎具官某父某官某向膺朝宠勤庸服官戮力小心不闻有过乃教忠于嗣息得袭庆于丗家兹朕所不忘者也故命追襃异数阶秩一品有灵在幽尚迪尔后比属有司考礼于䘏典矣而妇人之贵甞视其夫子焉况有鹊巢汝坟之懿能行于其闺门祍席之间者乎具官某母某氏女仪柔婉来嫔辨族相其宗事珩璜有节又能笃生令子服予疆埸抚绥之劳汤沐衍封胙以列国其尚歆承休宠利尔后昆以延馈祀之无巳哉朕以孝治天下凡人臣之亲悉命因其班列之次功庸之等以爲宠数之异焉具官祖父某官某昔备官使辑绥边氓颇着惠怀有誉南服夫天之施仁于物无间朕敢不法天巳哉宥宻之司阶品爲贵启尔后人保兹终吉先王制礼妇人之义饮食衣服祭祀而巳非有与于外事也然或妇道毋德可以表率宗族而成其夫子者顾宜有以显贲之也具官祖母某氏早躬组紃克遵女戒作配令族柔闲有仪惟时闻孙扞我边圉膺𬒳爵禄光宠于时而尔可不䟽封郷国以广彤管之训乎賛书在门其告泉壤太史令王恂赠谥制王士熈洪惟世祖致治三代之隆緫揽群英得人一时之盛硕儒旣徃䘏制宜加故嘉议大夫太史令王恂雅德端方醇资渊懿学邃天人之祕运亲神圣之逢嘉谋嘉猷有则入告于后先知先觉又将下𬒳于民参储闱调护之勤闻政府机宻之奏望重汉廷之园绮职专尧典之羲和改暦授时日月星辰之顺轨崇术造士诗书礼乐以移风太平立邦家之基正节折姦邪之气朕承景命尔不同朝比观嗣子之陈罙切思贤之感章披云汉识𥙿皇旧学之初誓指山河启昭代新封于后华跻公衮谥易佳名于戯元气所慿不存亡于生死九原可作尚哀荣于始终罔昧其承以昌厥续可赠推诚守正功臣光禄大夫大司徒上柱国追封定国公谥文肃御史观音寳赠谥制李端见危授命乃臣子之至忠崇德报功寔国家之令典表兹竒节沛以新恩故监察御史观音寳以才大夫爲眞御史蚤给事于宿卫每供职于諌言殚输向日之诚益厉飞霜之烈实封奏䟽欲竭力以回天宻迩姦人竟交䜛而蠧国互激雷霆之怒误罹斧钺之诛凛虽死以犹生谅无善之不报于戯紫垣垂象正执法于星辰青简流芳求争光于日月尚期贞魄服我宠章可赠资德大夫御史中丞上护军追封渔阳郡公谥贞愍丞相伯颜祖考封谥制宋本元宰立功懋賛千年之运大廷敷号绍开奕世之封㴑流穷源积善必庆故中书右丞相伯颜祖考故千夫长阿刺沉毅而彊力忠勤而小心从役忽禅奋蛇矛而深入扈征蜀道裹马革以长终贤劳夙着于生平隂骘益隆于身后天开神圣辟中土而大同地隔江淮独东南之未下廼生孙子一我寰区肆加命数之隆用极襃崇之典位旣登于师傅秩并进于阶勲胙土分茅易名节惠于以举公朝之宪度于以严私室之烝甞于戯王父抱孙事业诞于阀阅天子建德恩光永贲于幽潜尚其有灵服之无斁可赠推诚佐理翊运功臣太傅开府仪同三司上柱国追封淮安王谥武康御史大夫相嘉硕利封谥制谢端列爵之等以驭贵孰加于诸侯王元勲之胄而象贤宜膺于三钖命云胡殄瘁之蚤重予衋伤之懐故荣禄大夫江南诸道行御史台御史大夫相嘉硕利钟纯美之资负经济之畧粤若廼祖相我世皇始成混一之功末受顾託之命袭其善庆惟时闻孙不阶父师之训而忠孝夙成笃于君臣之谊而夷险一致居给舎则伏蒲而抗论司宥宻则彊本以折冲河汴交流分庙堂之重寄东南都㑹长端宪之崇班皆能绥辑士民肃清纲纪甘棠之爱遗泽犹新乔木之家清风未憗夫旣世济厥美而不天假之年繄淮阳之故圻尔先世之胙土廼启封而陞秩仍节行而易名具之賛书贲于幽壤于戯霖雨舟楫之用虽不究于当时河山带砺之盟尚益昌于尔后英爽来逺服兹宠灵可国朝文类卷第十二国朝文类国朝文类卷第十三国朝文类卷第十三奏议时务五事许衡臣衡诚惶诚恐谨奏呈时务五事伏念臣性识愚陋学术荒踈不期虚名偶尘圣听陛下好贤乐善舎短取长虽以臣之不才亦叨宠遇自甲寅至今十有三年凡八被诏㫖中怀自念何以报塞又日者靣奉德音叮咛恳至中书大务容臣尽言臣虽昬愚荷陛下知待如此其厚敢不罄竭所有思益万分但迂拙之学本非求仕言论鄙直不能回互矫趋时好孟子以责难于君陈善闭邪廼爲恭敬孔子谓以道事君不可则止臣之所守者其大意盖如此也伏望陛下寛其不佞察其至怀则区区之愚亦或有少𥙷云立国规摹一爲天下国家有大规摹规摹旣定循其序而行之使无过焉无不及焉则治功可期否则心疑目眩变易纷更日计有余而歳计不足未见其可也昔子产处衰周之列国孔明用西蜀之一隅且有定论而终身由之况堂堂天下可无一定之论而妾爲之哉古今立国规摹虽各不同然其大要在得天下心得天下心无它爱与公而巳矣爱则民心顺公则民心服旣顺且服于爲治也何有然开创之始重臣挟功而难制有以害吾公小民杂属而未一有以梗吾爱于此爲计其亦难矣自非英之君贤良之佐未易处也势虽难制必求其所以制衆虽未一必求其所以一前虑却顾因时顺理予之夺之进之退之内主甚坚外行甚易日戞月摩周旋曲折必使吾之爱吾之公逹于天下而后巳至是则纪纲法度施行有地天下虽大可不劳而理也然其先后之序缓急之宜宻有定则可以意㑹而不可以言传也是之谓规摹国朝土宇旷逺诸民相杂俗旣不同论难遽定考之前代北方奄有中夏必行汉法可以长乆故后魏辽金歴年最多其它不能实用汉法皆乱亡相继史册具载昭昭可见也后魏拓㧞氏改姓元都云中迁洛十六帝一百七十一年辽耶律改刘氏都临潢徙无常处九帝二百一十八年金完颜氏都上京迁燕九帝一百一十八年前赵刘元海㩀平阳三主二十五年后赵石勒都襄国六主三十二年前燕慕容皝都蓟迁邺三主三十四年前秦符坚都长安五主四十四年后秦姚苌都长安三主三十四年南燕慕容德据广固二主十二年南凉秃发乌姑㩀广固三主十八年西秦乞伏国仁据金城四主四十七年后燕慕容垂据中山邺四主二十五年夏赫连勃勃㩀朔方三主二十五年国家仍处逺汉无事论此必如今日形势非用汉法不宜也陆行资车水行资舟反之则必不能行幽燕以北服食宜凉蜀汉以南服食宜热反之则必有变异以是论之国家当行汉法无疑也然万世国俗累朝勲贵一旦驱之下从臣仆之谋改就亡国之俗其势有甚难者茍非聦悟特逹晓知中原实歴代帝王爲治之地则必咨嗟怨愤諠譁其不可也窃甞思之寒之与暑固爲不同然寒之变暑也始于微温温而热热而暑积百有八十二日而寒气始尽暑之变寒其势亦然山木之根力可破石是亦积之之验也茍能渐之摩之待以歳月心坚而确事易而常未有不可变者然事有大小时有乆近期小事于逺则迁延虚旷而无功期大事于近则急迫仓惶而不逹此创业垂统也以北方之俗改用中国之法也非三十年不可成功在昔金国初亡便当议此此而不务孰爲可务顾乃宴安逸豫垂三十年养成尾大之势祖宗失其机于前陛下继其难于后外事征伐内抚疮痍虽曰守成实如创业规摹之定又难于向时矣然尾大之势计圣谋神筭已有处之之道非臣区区所能及也此外唯当齐一吾民之冨实兴学练兵随时损益稍爲定制如臣辈者皆能论此在陛下笃信而坚守之不杂小人不营小利不责近效不恤浮言则天下之心庶几可得而致治之功庶几可成也中书大要二中书管天下之务固不胜其烦也然其大要在用人立法二者而巳近而譬之发之在头不以手理而以栉理又譬之食之在器不以手取而以匕取手虽不能自爲而能用夫栉与匕焉是即手之爲也上之用人何以异此不先有司直欲躬役庶务将见日勤日苦而日愈不暇矣古人谓得士者昌自用则小意正如此夫贤者识治之体知事之要与庸人相悬盖十百而千万也布之周行百职具举宰职緫其要而临之不烦不劳此所谓省也然人之贤否未能灼知其详固不敢用或巳知其孰爲君子孰爲小人复畏首畏尾患得患失坐视其弊而不敢进退之徒曰知人而实不能用人亦何益哉人莫不饮食也独膳夫爲能致气味之美莫不睹日月也独术者爲能歩亏食之数得法与不得法固难一律论有马不能习必借人乗之有玉不能治必求玉人雕琢之小物尚尔况堂堂天下神器可使不得法者爲耶舌人谓爲山必因丘陵爲下必因川泽意正如此夫治人者法也守法者人也人法相维上安下顺而宰职优游廊庙之上不烦不劳此所谓省也里巷之谈动以古爲诟戯不知今日口之所食身之所衣皆古人遗法而不可违者岂天下之大国家之重而古成法反可违邪其亦弗思甚矣用人立法今虽未能遽如古昔然已仕者便当颁降俸给使可飬㢘未仕者且当寛立条格俾就叙用则失职之怨少可舒矣外设监司紏察汚滥内专吏部考定资歴则非分之求渐可息矣再任三任抑髙举下则人才爵位略可平矣舎此则堆积壅塞参差谬戾苟延歳月莫知所期俸给之数叙用之格监司之条例先当拟定至于贵家世袭品官任子驱良抄数之便宜续当议之亦不可缓也此其大足要须深探古人所以用人立法之意推而衍之则何难见之有若夫得行与不得行在上之委任者何如而能行与不能行又在执政者得人不得尔此非臣之所能及也爲君难三生民有欲无主乃乱上天眷命作之君师必与之聦明刚㫁之资重厚包容之量使首出庶物而表正万邦此盖天以至难任之非子之可安之地而娱之也尧舜以来圣帝明王莫不竞竞业业小心畏愼日中不暇未明求衣诚知天之所卑至难之任初不可以易心处知其爲难而以难处则难或可易不知爲难而以易处则它日之难有不可爲者矣孔子谓人之言曰爲君难爲臣不易则其说所由来逺矣爲臣不易臣巳告之安童至爲君之难尤陛下所当专意者臣请举其切而要者欵陈于后践言人君不患出言之难而患践言之难知践言之难则其出言不容不愼矣昔刘安世见司马温公问尽心行巳之要可以终身行之者公曰其诚乎刘公问行之何先公曰自不妄语始刘公初甚易之及退而自櫽栝日之所行与凡所言自相掣肘矛盾者多矣力行七年而后成自此言行一致表里相应遇事坦然常有余裕臣按刘安世一士人也所交者一家之亲也一郷之衆也同列之臣不过数十百人而止耳然以言行相较犹有自相掣肘矛盾者况天下之大兆民之衆事有万变日有万机而人君以一身一心酬酢之欲言无失岂易能哉故有昔之所言而今日不记者今之所命而后日自违者可否异同纷更变易纪纲不得布而法度不得立臣下虽欲黾勉而竟无所持循徒汨没于琐碎之中卒于无补况因之爲弊者又日新月盛而不可遏在下之人疑惑惊眩且议其无法无信一至于此也此无他至难之地不以难处而以易处之故也苟从古者大学之道以脩身爲夲凡一事之来一言之发必求其所以然与其所当然不牵于爱不蔽于憎不因于喜不激于怒虚心端意熟思而审处之虽有不中者盖鲜矣柰何爲人上者多乐舒肆爲人臣者多事容恱容恱本爲私也私心盛则不畏人矣舒肆本爲欲也欲心炽则不畏天矣以不畏天之心与不畏人之心感合无间则其所务者皆快心事耳快心则口欲言而言身欲动而动又岂肯竞竞业业以脩身爲本一言一事熟思而审处之乎此人君践言之难所以又难于天下之人也防欺人之情伪有易有险险者难知易者易知易知者虽谈笑之顷几席之间可得其底藴难知者虽同居共事阅月穷年犹莫测其意之所向虽然此特系夫人之险易者然也又有衆寡之辨焉寡则易知衆则难知难知非不智也用智分也易知非多智也合小智而成大智也故在上之人难于知下而在下之人易于知上其势然也处难知之地御难知之人欲其不见欺也盖难矣昔包孝肃刚严峭直号爲明察有编民犯法当杖嵴吏受赇与之约曰今见尹必付我责状汝第唿号自辩我与汝分此罪汝决杖我亦决杖旣而包引囚问毕果付吏责状囚如吏言分辩不巳吏人厉声诃之曰但受嵴杖出去何用多言包谓其恃权捽吏于庭杖之十七特寛囚罪止从杖坐以沮吏势不知乃爲所卖卒如素约臣谓此一京尹耳其见欺于人不过误一事害一人而巳人君处亿兆之上所操者予夺进退赏罚生杀之权不幸见欺以非爲是以是爲非其害可胜旣耶人君唯无喜怒也有喜怒则賛其喜以市恩鼓其怒以张势人君惟无爱憎也有爱憎则假其爱以济私借其憎以复怨甚至夲无喜也诳之使喜本无怒也激之使怒本不足爱也强誉之使爱本无可憎也强短之使憎若是则进者未必爲君子退者未必爲小人予者或无功而夺者或有功也以至赏之罚之生之杀之鲜有得其正者人君不悟日在欺中方仗若曹擿发细隐以防天下之欺欺而至此欺尚可防耶大抵人君以知人爲贵以用人爲急用得其人则无事于防矣旣不出此则所近者争进之人耳好利之人耳无耻之人耳彼挟诈用术千蹊万迳以蛊君心于此欲防其欺虽尧舜不能也任贤贤者以公爲心以爱爲心不爲利回不爲势屈寘之周行则庶事得其正天下被其泽贤者之于人国其重固如此也然或遭时不偶务自韬晦有举一世而人不知者虽或知之而当路之人未有同类不见汲引独人君有不知者人君虽或知之召之命之汎如厮养而贤者有不屑就者虽或接之以貌待之以礼而其所言不见信用有超然引去者虽或信用复使小人参于其间责小利期近效有用贤之名无用贤之实贤者亦岂肯尸位素餐徒费廪禄取讥诮于天下也虽然此特论难进者言也又有难合者焉人君位处崇髙日受容恱大抵乐闻人之过而不乐闻已之过务快巳之心而不务快民之心贤者必欲匡而正之扶而安之使如尧舜之正尧舜之安而后巳故其势难合况姦邪佞婞丑正恶直肆爲诋毁多方以䧟之将见罪戾之不免又可望庶事得其正天下被其泽耶自古及今端人雅士所以重于进而轻于退者盖以此尔大禹圣人闻善即拜益戒之曰任贤勿贰去邪勿疑贰之一言在大禹犹当警省后世人主宜如何哉此任贤之难也去邪姦邪之人其爲心险其用术巧惟险也故千态万状而人莫能知惟巧也故千蹊万径而人莫能御人君不察以謟爲恭以讦爲公以欺爲可信以佞爲可近喜怒爱恶人主固不能无然有可者有不可者而姦邪之人一于迎合窃其势以立已之威济其欲以结主之爱爱隆于上威擅于下大臣不敢议近亲不敢言毒𬒳天下而上莫之知此前人所谓城狐也所谓社䑕也至是而求去之不巳难乎虽然此由人主不悟误至于此犹有说焉如宇文士及之佞太宗灼见其情而竟不能斥李林甫妬贤嫉能明皇洞见其姦而卒不能退邪之惑人有如此者可不畏哉得民心上以诚爱下下以忠报上有感必应理固宜然然考之徃昔有不可以常情论者禹抑洪水以救天下其功大矣启贤能敬承继禹之道其泽深矣然一传而大康才畋于洛万姓遽仇而去之吁可怪也汉髙帝起布衣天下之士云合景从其困荥阳也纪信至捐生以赴急人心之归可见矣及天下巳定而相聚沙中有谋反者此又何邪窃甞思之民之戴君本于天命𥘉无不顺之心也特由使之失望使之不平然后怨望生焉禹启爱下旣如赤子矣民之奉上亦如父母矣今大康尸位以逸豫灭厥德非所以爲父母也是以失望秦楚残㬥故天下叛之汉政寛仁故天下归之今髙帝用爱憎行诛赏非所以爲寛仁也是以不平推是二者参较古今凡有恩泽于民而民怨且怒者莫不类乎此也大抵人君即位之始多发美言诏告天下天下恱之兾其有实旣而实不能副遂怨心生焉一类同等无大相逺人君特以已之私好独厚一人则其不厚者巳有疾之之意况厚其有罪而薄其有功岂得不怒于心邪失望之怨不平之怒鬰而不觧虽曰爱之恶在其爲爱之也必如古者大学之道以脩身爲本凡一言也一动也举可以爲天下法一赏也一罚也举可以合天下公则亿兆之心将不求而自得又岂有失望不平之累哉柰何此道不明爲人君者不喜闻过爲人臣者不敢尽言合二者之心以求天下之心则其难得也固宜顺天道三代而下称盛治者无若汉之文景然考之当时天象数变如日食地震山崩水溃长星彗星孛星之类未易遽数前此后此凡若是者小则有水旱之应大则有乱亡之应未有徒然而巳者独文景克承天心消弭变异使四十年间海内殷冨黎庶乐业移告讦之风爲醇厚之俗且建立汉家四百年不㧞之业猗欤伟哉未见其比也秦之苦天下乆矣加以楚汉之战生民糜灭户不过万文帝承诸吕变故之余入继正统专以飬民爲务其忧也不以已之忧爲忧而以天下之忧爲忧其乐也不以巳之乐爲乐而以天下之乐爲乐今年下诏劝农桑也恐民生之不遂明年下诏减租税也虑民用之或乏恳爱如此冝其民心得而和气应也臣窃见前年秋孛出西方彗岀东方去年冬彗见东方复见西方议者咸谓当除旧布新以应天变臣谓与其妄意揣度曷若直法文景之恭俭爱民爲理明义正而可信也天之树君本爲下民故孟子谓民爲重君爲轻书亦曰天视自我民视天听自我民听以是论之则天之道恒在于下恒在于不足也君人者不求之下而求之髙不求之不足而求之有余斯其所以召天变也变巳生矣象巳着矣乖戾之几巳萌而不可遏矣犹且因仍故习抑其下而损其不足谓之顺天不亦难乎右六者难之目也举其要则脩德用贤爱民三者而巳此谓治本治夲立则纪纲可布法度可行治功可必否则爱恶相攻善恶交病生民不免于水火以是爲治万不能也农桑学校四语古之圣君必曰尧舜语古之贤相必曰稷契盖尧舜能知天道而顺承之稷契又知尧舜之心而辅賛之此所以爲法于天下而可传于后世也天之道好生而不私尧与舜亦好生而不私若克明俊德至黎民于变敬授人时至庶绩咸熈此顺承天道之实也稷播百糓以厚民生契敷五教以善民心此辅赞尧舜之实也是义也出书之首篇曰尧典曰舜典臣自十七八时巳能诵说尔后温之复之推之衍之思之又思之苦心极力至年五十始大晓悟以是参诸徃古而徃古圣贤之言无不同验之歴代而歴代治乱之迹无不合自此胷中廓然无有凝滞断知此说实自古圣君贤相平天下之要道旣幸得之常以语人而人之闻者忽焉泛焉莫以爲意察其所至正如臣在十七八时盖无臣许多思虑许多工夫其不能领觧理固宜然然间与一二知者相与讲论心融意㑹虽终日竟夕不知其有倦且怠也盖此道之行民可使富兵可使彊人才由之以多国势由之以重臣夙夜念之至熟也今国家徒知歛财之巧不知生财之由纵欲防人之欺不欲养人之善徒患法令之难行不患法令无可行之地诚能自今以始优重农民勿使扰害尽敺游㤢之人归之南畒嵗课种树恳谕而督行之六年以后当仓盈库积非今日比矣自上都中都下及司县皆设学校使皇子以下至于庶人之子弟皆从事于学日明父子君臣之大伦自洒扫应对至于平天下之要道十年巳后上知所以御下下知所以事上上下和睦又非今日比矣能是二者则万目皆举不能是二者它皆不可期也是道也尧舜之道也尧舜之道好生而不私唯能行此乃可好生而不私也孟子曰我非尧舜之道不敢陈于王前臣愚区区窃亦愿学愼微五定民志夫天下所以定者民志定也民志定则士安于士农安于农工商安于爲工商则在上一人有可安之理民不安于白屋必求禄仕仕不安于卑位必求尊荣四方万里辐辏并进各怀无厌无耻之心在上之人可不爲寒心哉崇退让臣闻取天下者尚勇敢守天下者崇退让不尚勇敢则无以取天下不崇退让则无以守天下取也守也各有其宜君人者不可以不审也愼喜怒审而后发发无不中否则触事遽喜喜之色见于貌喜之言出于口人皆知之徐考其故知无可喜者则必悔其喜之失无可怒者则必悔其怒之失甚至先喜后怒先怒后喜先喜是则后之怒非也先怒是则后之喜非也号令数变无他也喜怒不节之故是以先王潜心恭黙不易喜怒其未发也虽至近莫能知其发也虽至亲莫能移故号令简而无悔无悔则自不中变也人之揣君必于喜怒知君之喜怒者莫如近爱是以在下希进之人求託近爱近爱不察乃与之爲地甚至无喜生喜无怒生怒在上独以喜之怒之爲当理而不知天下四方讥笑怨谤正以爲不当理也最宜深念失于不守大体易于喜怒也守信数变巳不可数失信尤不可周幽王无道不畏天不爱民酒荒色荒故不恤方今无此何苦使人不信班师议郝经易文言传谓亢之爲言也知进而不知退知存而不知亡知得而不知丧知进退存亡而不失其正者其惟圣人乎盖干之龙德体天行健六位时成时乗六龙以御天时者何当其可之谓也故可以潜则潜可以见则见可以惕则惕可以跃则跃可以飞则飞五位者皆当其可圣王之德也至于上九则惟知进与存不知退与亡不当其可而违其时是以至此极而有悔弗逮乎五位者而犹谓之亢龙德于是乎衰不足以爲圣王矣故古之圣王莫不以时进退握干知几舜自耕稼陶渔以至爲帝知进也以天下与人不私其子而以与禹知退也文王三分天下有其二以服事殷知退也武王遂伐殷而有天下知进也汉髙帝不与项羽校蠖屈汉中知退也还定三秦以讨羽知进也光武爲更始杀其兄齐武王而不校展转河朔知退也一旦自立中兴汉室知进也故上丗称圣王者以舜爲首其次则称文武后世之称圣王者以髙帝爲首其次则称光武皆知进退存亡之理时乗御天卒以龙德而位天位者也至于魏孝文虽不逮于文武髙光迁都洛阳緫干问罪辞顺而返齐人侵较报之以兵闻丧而还进退以礼不陨师徒卒全龙德爲用夏变夷之贤主亦其次也彼冯威恃力以逞无疆之欲皆亢龙之师也秦苻坚金海陵亢而不悔者也汉武帝唐太宗亢而有悔者也虽皆亢龙悔而知退又其次也夫舜不可及巳文武髙光魏孝文汉武帝唐太宗后王进退有余师矣共惟大王殿下聦明智足以有临发强刚毅足以有断进退存亡之正知之乆矣向在沙陀命经曰时未可也又曰时之一字最当整理又曰可行之时尔自知之大哉王言时乗六龙之道知之乆矣自出师以来进而不退经有所未解者故言于真定子曹濮于唐邓亟言不巳未赐开允乃今事急故复进狂言国家自平金以来皆亢龙之师也惟务进取不遵飬时晦老师费财卒无成㓛三十年矣先皇帝立政当安诤以图宁谧忽无故大举进而不退卑王东师则不当亦进也而遽进以爲有命不敢自逸至于汝南旣闻凶讣即当遣使遍告诸师各以次还修好于宋归定大事不当复进也而遽进以有师期㑹于江濵遣使喻宋息兵安民振旅而归不当复进也而文进旣不宜渡淮又岂宜渡江旣不宜妄进又岂宜攻城若以㡬不可失敌不可纵亦旣渡江不能中止便当乘虚取鄂分兵四出直造临安疾雷不及掩耳则宋亦可图如其不可知难而退不失爲金兀木也师不当进如进江不当渡而渡城不当攻而攻当速退如不退当速进而不进迁延盘桓江渚情见势屈举天下兵力不能取一城则我竭彼盈又何俟乎且诸军疾疫巳十四五又延引月日冬春之交疫必大作恐欲还不能彼旣上流无虞吕文德巳并兵拒守知我国疪鬪气自倍两淮之兵尽集白鹭江西之兵尽集龙兴岭广之兵尽集长沙闽越沿海巨舶大舰比次而至伺隙而进如遏截于江黄津渡邀遮于大城关口塞汉东之石门限郢复之湖泺则我将安归无巳则突入江淅擣其心腹闻临安海门巳具龙舟则亦徒往还扺金山并命求出岂无韩世忠之俦乎且鄂与汉阳分㩀大别中挟臣浸号爲活城肉薄骨并而㧞之则彼委破壁空城而去泝流而上则入洞庭保荆襄顺流而下精兵健橹突过浒黄未昜遏也则亦徒费人命我安所得哉区区一城胜之不武不胜则大损威望复何俟乎虽然以王夲心不欲渡江既渡江下欲攻城旣攻城不欲并命不焚庐舎不伤人民不昜其衣冠不毁其坟墓三百里外不使侵掠或劝径趣临安曰其民人稠伙若往虽不杀戮亦𬒳践蹂吾所不忍若天与我不必杀人若天弗与杀人何益而竟不徃诸将归罪士人谓不可用以不杀人故不得城曰彼守城者秪一士人贾制置汝千万衆不能胜杀人数月不能㧞汝辈之罪也岂士人之罪乎益禁杀人岿然一仁上通于天乆有归志不能遂行尔然今日事急不可不断也宋人方惧大敌自救之师虽则毕集未暇谋我第吾国内空虚塔察国王与李行省肱髀相依在于背胁西域诸胡窥觇关陇隔絶旭烈大王病民诸姦各持两端观望所立莫不觊觎神器染指垂涎一有狡焉或启戎心先人举事腹背受敌大事去矣且阿里不哥已行赦令令脱里赤爲断事官行尚书省㩀燕都按图籍号令诸道行皇帝事矣虽大王素有人望且握重兵独不见金世宗海陵之事乎若彼果决称受遗诏便正位号下诏中原行赦江上欲归得乎昨奉命与张仲一观新月城自西南隅抵东北隅万人敌上可并行大军排槎丳楼缔构重椱必不可攻秪有许和而归尔复何俟乎愿殿下以祖宗爲念以社稷爲念以天下生灵爲念奋发干刚不爲需下断然班师亟定大计销祸于未然先命劲兵把截江面与宋议和许割淮南汉上梓䕫两路定疆界歳币置辎重以轻骑归渡淮乗驲直造都则从天而下彼之姦谋僣志冰释瓦解遣一军逆大行皇帝灵舁收皇帝壐遣使召旭烈阿里不哥摩哥及诸王驸马㑹丧和林差官于汴京京兆成都西凉东平西京北京抚慰安辑召太子鎭燕都示以形势则大寳有归而社稷安失之东隅収之桑榆以退爲进以亡爲存飞龙在天利见大人无亢龙之悔矣十一月二日臣经昧死上进国朝文类卷第十三国朝文类国朝文类卷第十四国朝文类卷第十四奏议立政议郝经臣闻所贵乎有天下者谓其能作新树立列爲明圣德泽加于人令闻施于后也非谓其志得意满苟且而巳也志得意满苟且一时与草木并朽而无闻是爲身者也于天下何有有志于天下者不贵也爲人之所不能爲立人之所不能立变人之所不能变卓然与天地并沛然与造化同雷厉风飞日星明而江河流天下莫不贵之而巳不以爲贵以爲已所当爲之职分也古之有天下者莫不然后之有天下者亦莫不当然天下一大器也用之乆则必弊窳残缺甚则至于破碎分裂置而不脩则委而去之耳生民万物者器之所中者也器弊而委则其中者亦必壊烂而不収有志于天下者则爲之倡率其群而脩之追琢而俾之完扶持而置之安藻饰而新之涤荡而洁之使其中者可以食可以藏可以积而丰可以餍而饫爲器之主而天下王之安冨尊荣而享天下彼志得意满苟且一时者见器之所有而不见器之残缺染指垂涎放饭流歠始则枵然终则哆然旣饫而足并其器与其余举而弃之不知馁之复至矣至于神器乏主中藏尽亡而天下馁者衆于是群起而争其余天下乱矣夫纲纪礼义者天下之元气也文物典章者天下之命脉也非是则天下之器不能安小废则小壊大废则大坏小爲之修完则小康大爲之修完则太平故有志于天下者必爲之修而不弃也以致治自期以天下自任孳孳汲汲持扶安全必至于成功而后巳使天下后世称之曰天下之祸至某君而除天下之乱至某君而治天下之亡者至某君而存天下之未作者至某君而作配天立极继统作帝熈鸿号于无穷若是则可谓有志于天下矣由汉以来尚志之君六七作于汉则曰髙帝曰文帝曰武帝曰昭帝曰宣帝曰丗祖曰明帝曰章帝凡八帝于三国则曰昭烈一帝于晋则曰孝武一帝于元魏则曰孝文一帝于宇文周则曰武帝一帝于唐则曰髙祖曰文皇曰玄宗曰宪宗曰武宗曰宣宗凡六帝于后周则曰丗宗一帝于宋则曰太祖曰太宗曰仁宗曰髙宗曰孝宗凡五帝于金源则曰丗宗曰章宗凡二帝是皆光大炳粮不辱于君人之名有功于天下甚大有德于生民甚厚人之类不至于尽亡天下不至于皆爲草木鸟兽天下之人犹知有君臣父子夫妇昆弟人伦不至于大乱纲纪礼义典章文物不至于大坏数君之力也呜唿上下数千载有志之君仅是数者何苟且一时者多而致治之君鲜也虽然是数君者独能树立功成治定揄扬于千载之下岂不爲英主也哉其视坏法乱纪斁彝伦毒海丙覆宗社碌碌以偷生孑孑以自蔽甘爲慵懦者可爲悯笑也国家光有天下绵歴四纪恢拓疆宇古莫与京惜乎攻取之计甚切而修完之功弗逮天下之器日益弊而生民日益惫也盖其几一失而其弊遂成初下燕云奄有河朔便当创法立制而不爲旣并西域灭金源蹂荆襄国势大张兵力崛阜民物稠伙大有爲之时也苟于是时正纪纲立法度改元建号比隆前代使天下一新汉唐之举也而不爲于是法度废则纲纪亡官制废则政事亡都邑废则宫室亡学校废则人材亡廉耻废则风俗亡纪律废则军政亡守令废则民政亡财赋废则国用亡天下之器虽存而其实则无有頼社稷之灵祖宗之福兵锋所向无不摧破穿彻海岳之锐跨凌宇宙之气腾掷天地之力隆隆殷殷天下莫不慴伏当太宗皇帝临御之时耶律楚材爲相定税赋立造作搉宣课分郡县籍户口理狱讼别军民设科举推恩肆赦方有志于天下而一二不逞之人投隙抵罅相与排摈百计攻讦乗宫闱违豫之际恣爲矫诬卒使楚材愤悒以死旣而牵连党与倚叠缔构援进宵人卑之以政相与割剥天下而天下𬒳其祸荼毒宛转十有余年生民颙颙莫不引领望明君之出先皇帝初践寳位皆以爲致治之主不世出也旣而下令鸠括符壐督察邮传遣使四出究核徭赋以求民瘼汚吏滥官黜责殆遍其愿治之心亦切也惜其授任皆前日害民之尤者旧弊未去新弊复生其爲烦扰又益剧甚而致治之几又失也今皇帝陛下统承先王圣谟英略恢廓正大有一天下之势自金源以来纲纪礼义文物典章皆巳坠没其绪余土苴万亿之能一存若不大爲振澡与天下更始以国朝之成法援唐宋之故典参辽金之遗制设官分职立政安民成一王法是亦因仍苟且终于不可爲使天下后世以爲无志于天下歴代纲纪典刑至今而尽前无以贻谋后无以取法坏天地之元气愚生民之耳目后世之人因以窃笑而非之痛惜而叹惋也昔元魏始有代地便参用汉法至孝文迁都洛阳一以汉法爲政典章文物粲然与前代比隆天下至仐称爲贤君王通脩元经即与爲正统是可以爲监也金源氏起东北小夷部曲数百人渡鸭緑取黄龙便建位号一用辽宋制度收二国名士置之近要使藻饰王化号十学士至世宗与宋定盟内外无事天下晏然法制脩明风俗完厚眞德秀谓金源氏典章法度在元魏右天下亦至仐称爲贤君燕都故老语及先皇者必爲流涕其德泽在人之深如此是又可以爲监也今有汉唐之地而加大有汉唐之民而加多虽不能便如汉唐爲元魏金源之治亦可也恭惟皇帝陛下禀仁慈天钖勇智喜衣冠崇礼让爱养中国有志于爲治而爲豪杰所归生民所望乆矣但㫁然有爲存典章立纲纪以安天下之器不爲苟且一时之计奋扬干刚应天革命进退黜陟使各厌伏天下不劳而治也今自践祚以来下明诏蠲苛烦立新政去旧污登进茂异举用老成縁饰以文附㑹汉法歛江上之兵先输平之使一视以仁兼爱两国天下颙颙莫不思见德化之盛至治之美也但恐害民余孽扳附姦邪更相援引比佽以进若不辨之于早犹夫前日也以有爲之姿㩀有爲之位乗有爲之势而不爲有爲之事与前代英主比隆陛下亦必愧怍而不爲书曰罔不在厥𥘉易曰履霜坚氷至诗曰如彼雨雪先集维霰春秋书元年春王正月皆谨之于初辨之于早也有有爲之志而不辨姦邪于早而郄之则铄刚以柔蔽明以晦终不能以有爲盖彼姦人易合难去诱之以甘言承之以怡色赂之以重寳便辟迎合无所不至不辨之于早而拒之皆堕其计授之以柄而随之耳昔王安石拜参政吕献可即以十罪章之温公谓之太早献可曰去天下之害不可不速异日诸君必受其祸安石得政宋果以亡温公曰吕献可之先见范景仁之勇决吾不及也夫月晕而风础润而雨理有所必然虽天地亦可先见况于人乎方今之势在于卓然有爲断之而巳去旧汚立新政创法制辨人材绾结皇纲藻饰王化偃戈郄马文致太平陛下今日之事也毋以爲难而不爲母以爲易而不足爲投几挈㑹比隆前王政在此时母累于宵人不惑于群言兼听俯纳贲若一代号爲英主臣之所愿也臣草木愚昧旣𬒳知遇而又逺离轩陛日以隔越迫于事几故不避斧钺冐触神威庶姦党少郄纲纪粗立虽万死无恨三本书陈祐嘉议大夫卫辉路緫𬋩臣陈祐谨斋沐百拜献书于皇帝陛下臣今越职言事事曰三夲皆国家大计非不知获罪于时也顾臣起身微贱臣之先王㧞臣于畎畒之中进臣于陛下陛下任臣以方面之重钖臣以虎符之荣臣叨居陛下之官食陛下之禄将踰十年矣是以朝夕感愧毎思敷陈国计効死以报陛下亦所以报先王也傥蒙陛下察臣愚忠以臣言万一有𥙷于时贳以不死俾开言路臣之幸也若以臣言狂瞽冐犯时忌其罪当死死于国计臣之义也伏望陛下赐以燕闲之暇熟览臣言则臣纎芥之忠山岳之罪举无逃于圣鑑矣惟陛下仁圣裁之臣闻殷周汉唐之有天下也天生创业之君必生守文之主盖创业之君天所以定祸乱也守文之主天所以致隆平也昔我圣朝之兴也太祖皇帝龙飞朔方雷震云合天下响应统一四海君临万邦虽汤武之盛未之有也天眷圣朝实生陛下陛下神武圣文经天纬地能尽守文之美兼隆创业之基兆民懽康品物咸遂典章民物灿然可观暨遐域逺方之民上古所不能臣者陛下悉悉能臣之虽髙宗之兴殷成康宣王之兴周文景光武之兴汉太宗宪宗之兴唐无以过也是以海内豪杰之士翕然向风或谓天命陛下启太平之运者有四民望陛下树太平之本者有三臣请条列而言之陛下昔在藩邸之初奉辞伐罪西举大理势若摧枯南渡长江神于反掌此天命陛下扬万里之威定四方之乱将降大任于陛下即位之后内难方殷藩王之阶乱者在北逆贼之连祸者在东然天戈一指俱从平荡此天命陛下削藩鎭有衅之权新唐虞无爲之化将以跻斯民于仁寿之域也臣故曰天命陛下启太平之本者有三其一曰太子国本建立之计宜早臣闻三代盛王有天下者皆以传子非不欲法尭舜禅譲之羙也顾其势有不能尔何则时俗有厚薄之殊民情有变迁之异苟或传非其人祸源一启则后世争之之乱未易息也以是见圣人公天下之忧深矣故孟轲曰天与贤则与贤天与子则与子夫所谓天与子者非谓天有谆谆之言告谕人主以传子之计也政谓时运推移无非天理圣人能与时消息动合天意故自天祐之吉无不利是以三代亨祚长乆至有踰六七百年者以其传子之心公于爲天下不私于已故也伏见圣代隆兴不崇储二故授受之际天下忧危曩者建藩屏之国授诸侯之兵所以尊王室卫社稷寔祖宗创业之弘规也迨乎中统之初颇异于是恃其国之大也谋倾王室者有之恃其兵之强也图危社稷者有之当是之时頼陛下断自圣衷筭无遗䇿故揔揽权纲则藩鎭之祸销矣深固根本则朝廷之计定矣此陛下守文之善经也何以言之天下者太祖之天下也律令者太祖之法令也陛下岂欲变易旧章作爲新制以快天下耳目之观听哉诚以时移事变理势当然不得不尔期于宗社之安而巳矣由此观之国夲之议昭然甚明不可缓也语曰虽有智慧不如乗势虽有镃基不如待时今年糓屡登四海晏然此其时矣亿兆戴徳侯王向化此其势矣诚万世一时也夫天与不受则违天意民望不副则失民心失民心则可忧违天意则可惧此安危之机不可不察也伏惟陛下上承天意下顺民心体三代宏逺之规法春秋嫡长之义内亲九族外恊万邦建皇储于春宫隆帝基于圣代俾入监国事出抚戎政絶觊觎之心壹中外之望则民心不摇邦本自固矣陛下藴谦光之徳纵不欲以天下传子孙独不念宗庙之灵社稷之重生民之涂炭乎愿陛下熟计而爲之则天下臣民之幸甚矣其三曰中书政本责成之任宜专臣伏见陛下励精爲治顷年以来建官分职纲理衆务可谓备矣曰中书曰御史曰枢宻曰制国用曰左右部夫承命宣制奉行文书铨叙流品编齐戸口均赋役平狱讼此左右部之责也通漕运谨出纳充府库实仓廪百姓冨饶国用丰备此制国用之职也脩军政严武备辟疆场肃号令谨先事之防销未形之患士马精强敌人畏服此枢宻之任也若夫屏贵近退姦邪絶臣下之威福强公室杜私门紏劾非违肃清朝野非御史不能也如斗之承天斟酌元气运行四时条举纲维着明纪律緫百揆平万机求贤审官献可替否内亲同姓外抚四夷绥之以利鎭之以静涵飬人材变化风俗立经国之逺圗建长世之大议孜孜奉国知无不爲作新太平之化非中书不可也且皇天以亿兆之命悬之于陛下之手陛下父事上天子爱下民其道无他要在愼择宰相委任责成而巳钦惟陛下元首之尊也中书股肱之任也御史耳目之司也方今之宜非中书则无以尊上非御史则无以肃下下不肃则内慢上不尊则外侮内慢外侮乱之始也上尊下肃治之基也故虞书载明良之歌贾生设堂陛之论其㫖岂不深且逺哉凡今之所以未臻于至治者良由法无定体人无定分政出多门不相统一故也臣谓诸外路军民钱谷之官宜悉委中书通行迁转其赏罚黜陟一听于中书其善恶能否一审于御史如此则官有定名之实法有画一之规矣又大臣贵和不贵同和于义则公道昭明有揖让之治同于利则私怨萌生起忿争之乱此必然之效也诚能中外戮力将相同心和若盐梅固如金石各慕相如冦恂相下之义夹辅王室叶赞圣猷陛下临之以日月之明怀之以天地之量操威福之权执文武之柄俾法有定体人有定分上之使下如身之运臂臂之任指下之事上如使足之承身身之尊首各勤厥职各尽廼心夫如是天下何忧不理国势何忧不振乎虽西北诸子未觐天颜东南一隅未霑圣化其来庭之议称藩之奏可尅日而待不足爲陛下忧也所可忧者大臣未和大政未通群小流言荧惑圣听于挠庶政亏损国威摧壮士之心钳直臣之口至使人情以缄黙爲贤以尽节爲愚以告讦爲忠以直言爲讳是皆姦人敌国之幸非陛下之福也臣恐此弊不巳习以成风将见私门万启于下公道孤立于上虽有䕫臯爲臣伊周作辅亦不能善治矣陛下有垂成太平之功而复有小人基乱之衅此臣所以爲陛下惜也今大臣设有姦邪不忠窃弄威柄者御史自当言之乃其职也百官自当论之乃其分也乌在无頼小人不爲郷党所齿者骤兴攻讦之风于朝廷之上乎臣知国家承平吉祥之言必不出于若辈之口也惟陛下逺之则天下幸甚其三曰人材治本选举之方宜审臣闻君天下者劳于求贤逸于得人其来尚矣盖天地间有中和至顺之气生而爲聡明特逹之人以待时君之用是以圣王遭时定制不借材于异代皆取士于当时臣愚以爲今之天下犹古之天下也今之君臣犹古之君臣也今之人材犹古之人材也贤俊经纶之士岂皆生于曩代而独不生于当今哉顾惟陛下求之与否尔伏见取人之法今之议者互有异同或以选举爲尽美而贱科第或以科第爲至公而轻选举是皆一已之偏见非古今之通论也夫二帝三王之下隋唐以上数千百年之间明君主所得社稷之臣王霸之辅盖亦多矣其丰功盛烈章章然着于天下后世之耳目者迹其从来亦可考也或起于耕耘或求之于版筑或猎之于屠钓或遇之献言而入侍或由荐进而登朝至于贤良方正直言孝㢘贡举之着遭际万殊不可胜纪岂一出于科第乎自隋唐以降迄于宋金数百年间代不乏人名臣伟器例皆以科第进岂皆一出于选举乎及乎遇合于君聚精㑹神于朝廷之上皆能尊主庇民论道佐时宁复有彼优此劣之间哉夫士之处世亦犹鱼之处水今鲂之在河鲤之在洛人皆知之其致之之术固有筌罟钓之不同期于得鲂得鲤则一也臣愚谓方今取士冝设三科以尽天下之材以公天下之用亡金之士以第进士并歴显官耆年宿德老成之人分布台省谘询典故一也内则将相公卿大夫各举所知外则府尹州牧岁贡有差进贤良则受赏进不肖则受罚二也颁降诏书布告天下限以某年开设科举三也三科之外继以门廕劳効参之可谓才德兼収勲贤并进如此则人人自励安敢苟且庶几野无遗材多士盈朝将相得人于上守令称职于下时雍丕变政化日新陛下端拱无爲而天下治矣夫天下犹重器也器之安危置之在人陛下诚欲措天下于泰山之安基宗社于磐石之固可不以求材爲急务乎诗曰济济多士文王以宁其斯之谓欤抑臣又闻凡人臣进深计之言于上自古爲难昔汉贾谊当文帝治平之世建言诸侯强大将不利于社稷譬犹抱火厝之积薪之下而寝其上火未及然因谓之安甚非安上全下之计莫若衆建诸侯而少其力可谓切中时病矣然当时举皆以谊言爲过故帝虽嘉之而不能用逮景帝之世七国连兵几危汉室谊之言始验于此矣董仲舒当武帝穷兵黩武之初重歛苛刑之际一踵亡秦之余敝唯崇尚虚文而欲求至治仲舒以爲更化而不更化虽有大贤不能善治譬之琴瑟不调甚者当更张而不更张虽有良工不能善鼓耳又言临渊羡鱼不如退而结网临政愿治不如退而更化可谓深识治体矣然当时举朝皆以其言爲迂故帝虽纳之而不果行逮季年之后海内虚耗户口减半帝于是发仁圣之言下哀痛之诏仲舒之言寔验于此矣向若文帝用贾谊之言武帝行仲舒之䇿其祸乱之极必不至此汉之爲汉又岂止如是而巳哉暨乎有唐驭宇太宗皇帝清明在躬以纳谏爲心而魏徴之伦耻其君不及尧舜是以知无不言言无不听听无不行故能身致太平比功较德优迈前主矣臣诚才识驽钝不足以比拟前贤如霄壤泾渭固自有间然于遭逢圣明诚诚恳恳志在纳忠其义一也臣请以人身之计言之且冬之祁寒夏之甚暑此天时变于上者也在脩人事以应之故祁寒则衣之以裘甚暑则服之以葛非人情恶常而好变也盖亦理势当然不得不尔期于康宁其身而巳矣或者安于循习昧于变通冬之裘且加于流火铄金之夏夏之葛苟施乎坚氷拆地之冬将见严酷疠人危在朝夕矣又乌能荅天地之正筭养乔松之上寿哉国计安危理亦如此臣愚切谓三本之䇿若施之于太祖用武之世有所未遑行之于陛下文明之时诚得其宜矣此是天下之公论非臣一人之私意也愿陛下不以人废言力而行之则可以塞祸乱之源可以兴太平之化可以保子孙于万世可以福苍生于无穷矣臣猥寄外藩不明大体加以性识愚戆干冒宸严不胜战慄陨越之至论卢世荣姦邪状陈天祥窃惟御史台受国家腹心之寄爲朝廷耳目之司选置官僚扶持国政肃清风宪镇遏姦邪卑职等在内外百司之间伺察非违知无不纠非于人有宿雠私怨而怀报复之心也盖于国家事体所系者大臣子之分不得不然徃者阿合马以枭獍之资处钧轴之重内怀隂狡外事欺谩专擅朝权収罗姦党子姪亲戚分制州军腹心爪牙布满中外威福由己生杀任情稔恶之心爲谋不浅实頼圣上洪福幸殒其命妻子诛窜无有孑遗此乃前途之覆车后人之明鑑也于其贪暴旷代罕闻遗毒于今未能湔洗人思至元之初数年之治莫能忘也去春安童大丞相自逺而还天下闻之室家相庆咸望复膺柄用再整宏纲思仰治期谓可立待十一月二十八日忽闻丞相果承恩命复领中书省事贵贱老㓜喜动京师继而知有前江西道榷茶转运使卢丗荣者亦拜中书右丞中外諠譁皆云彼实阿合马党人乃当时贪横之尤者访其根因来历徃徃能道本末之详今自罪废中侥倖崛起率尔骤当宰相之任分布党与内外连结见者爲之寒心闻之莫不惊骇斯乃生民休戚之所关国家利害之所系事之大者莫大于此卑职食禄居官任当言路舎此不言将复何用且宰相之于国家犹栋梁之于巨室也所居职任荷负非轻非有才望厌服人心必致将来倾覆之患易曰开国承家小人勿用必乱邦也传曰小人之使爲国家菑害并至虽有善者亦无如之何由是言之置立相臣宁容不审彼卢世荣者素无文艺亦无武功实由趋附贼臣阿合马滥获进用始慿商贩之资图欲白身入仕舆赃辇贿输送其门所献不充又别立与欠少课银一千定文卷买充江西道榷茶转运使其于任所靡有不爲所犯赃私动以万计其隐祕者固难悉举惟发露者乃可明言凡其取受于人及所盗官物通计钞二万九千一百一十九定金二十五定银一百六十八定茶引一万二千四百五十八引马一十三疋玉器七件其余繁杂物件今皆不録已经追纳到官及未纳见合追徴者俱有文案人所共知今竟不悟前非狂悖愈甚以苛刻爲自安之䇿以诛求爲干进之门旣怀无餍之心广设贪夺之计而又身当要路手握重权虽其位在丞相之下朝省大政实得专之是犹以盗跖之徒掌阿衡之任不止流殃于见代亦恐取笑于将来朝廷信其虚诞之说用居相职名爲试验实授正权校其能败阙如此考其行毫发无称斯皆旣徃之眞踪可谓巳然之明验若谓必须再试止可叙以他官宰相之权岂宜轻授夫宰天下譬犹制锦初欲验其能否先当试以布帛如无能效所损或轻今乃捐相位试验贤愚亦犹舍美锦校量工拙脱致隳坏悔将何追虽有良工在傍亦莫如之何矣今也丞相以孤忠在上渠軰以同志合从中间纵有二三善人势亦安能与彼相抗惟以一齐人之语宁堪衆楚人之咻终恐事效无徴同归不胜其任自古国有名贤不能信任而爲群小所沮以致大事隳废者多矣如乐毅之于燕屈平之于楚㢘颇之爲赵将子胥之爲呉臣汉萧望之杨震之流唐陆宣公裴度之类千数百年之后读其传想其人无不歛容而长叹者今丞相亦国家之名贤也时政治与不治民心安与不安系在丞相用与不用之间耳又如玉昔帖木児大夫伯颜丞相皆爲天下之所敬仰海内之所瞻依者朝廷果实专任此三名相事无大小必取决而后行无使余人有所沮挠仍须三相博採衆议于内外耆旧之中取其声望素着衆所推尊者爲之参赞则天下之才悉展効用能者各得尽其能善者皆得行其善此诚厚天下之大本理天下之大䇿爲今致治之方莫有过于此者又安用掊克者在位倚以爲治哉如以三相緫其纲领群才各得其职下顺民欲上合天心兆庶之气旣和天地之和斯应天地交而品物遂风雨调而年事稔上天所赐获益良多若听聚歛之人专爲刻剥之计民力旣困国用遂空兆庶诚有惨伤天地必生灾异水旱相仍螟蝗作孽年岁荒窘百姓流离于其所损亦岂轻哉愚甞推校古今事理国家之与百姓上下如同一身民乃国之血气国乃民之肤体血气完实则肤体康强血气损伤则肤体羸病未有耗其血气能使肤体丰荣者是故民冨则国富民贫则国贫民安则国安民困则国困其理然也昔鲁哀公欲重歛于民问于有若对曰百姓足君孰与不足百姓不足君孰与足以此推之民必须赋轻而后足国必待民足而后丰书曰民惟邦夲本固邦宁歴考前代国家因其百姓冨安以致乱百姓贫困以致治自有天地以来未之闻也薄赋轻徭者天下未甞不安也急征暴歛者天下未甞不危也故孟献子曰与其有聚歛之臣宁有盗臣诚以爲聚歛之患过于盗贼蠧国害民莫斯爲甚也夫财者土地所生民力所集天地之间岁有常数惟能取之有节故其用之不乏今卢世荣欲以一岁之期将致十年之积危万民之命易一巳之荣广邀增羡之功不恤顚连之患期锱铢之悉取帅上下以交征视民如雠爲国歛怨果欲不爲国家有逺虑惟取速效于目前肆意诛求何所不得然其生财之道旣巳不存歛财之方亦何所頼将见民间由此凋耗天下由此空虚安危利害之机殆有不胜言者计本人任事以来百有余日验其事迹备有显明今取本人所行与所言巳不相副者昭举数事始言能令钞法如旧钞今愈虚始言能令百物自贱物今愈贵始言课程増添三百万定不取于民而能自办今却迫胁诸路官司勒令尽数包认始言能令民皆快乐凡今所爲无非败法扰民之事旣及于民者民巳不堪其生未及于民者民又难爲后虑若不早有更张须其所行自弊蠧虽除去木病巳深始嫌曲突移薪终见焦头烂额事至于此救将何及所谓早有更张者冝将夲人移置他处量与一职待其行事果异于前治政实有成效然后陞用未以爲迟不使骤专非分之任无令致有横侈之权则朝廷无将来后悔之患本人无阿合马丧家之祸君父臣子之间上下两全其美非惟国家之幸实亦本人之大幸也彼心能自审此卑职必不是憎如或不然亦何敢避愚亦知阿附权要则宠荣可期违忤重臣则祸患难测缄黙自固亦岂不能正以事在国家关系不浅忧深虑切不得无言又况阿合马事败之后朝臣以当时不言之故致蒙圣㫖诘让者多矣今卑职忝预言官适值有此若复黙无一语实有惧于将来正须尽此愚直之心庶免知而不言之责旣已言矣敬听所裁俯伏于兹待罪而巳国朝文类卷第十四国朝文类国朝文类卷第十五国朝文类卷第十五奏议谏幸五台䟽李元礼臣闻古人有言曰天下之得失生民之利害社稷之大计惟所见闻而不系职司者独宰相得行之諌官得言之今朝廷虽不设谏官监察御史职当言路即谏官也乌可坐视得失而无一言以裨益圣治万分之一哉伏见五台剏建寺宇土不旣兴工匠夫役不下数万人附近数路州县供亿烦重男不暇耕女不暇织百物踊贵则民将有不聊生者矣又闻太后亲临五台布施金币广资福利其不可行者有五何则时当盛夏禾稼方茂百姓歳计全仰秋成扈从经过千乗万骑不无蹂躏其不可一也太后春秋巳髙亲劳圣体复暑途数千里山川险恶不避风日轻冐雾露万一调养失宜悔将无及其不可二也陛下即位以来遵守祖宗成宪正当兢业持盈之日凡上举动必书简册以贻万世之则书而不法将焉用之其不河三也夫财不天来皆出于民今朝廷费用百倍昔时而又劳民伤财以奉土木其不可四也佛者未西方圣人以慈悲方便爲敎不与物竞虽穷天下珍玩供飬不爲喜虽无一物爲献亦不爲怒今太后爲国家爲苍生崇奉祈福福未获受而先劳圣体圣天子旷定省之礼轸思亲之怀其不可五也伏愿中路廽辕端居深宫俭以养德静以頥神上以循先皇后之懿范次以尽圣天子之孝心下以慰元元之望如此则不待祈福而福自至矣臣元礼谬当言路不避僣越而惓惓不巳者诚以臣子爱君之心切冀其一悟圣聦与其受不言之责宁获敢言之罪天下幸甚建白一十五事马祖常窃惟古者建立言事之官非徒擿拾百官短长照刷诸司文案盖亦拾遗𥙷阙振举纲维上有关于社禝下有系乎民人礼文风俗治体所存名爵谥赠政理斯在敎化有方则善恶自别设施有法则缓急自明重谷则农自勤定制则官自守脩武则先䘏兵严试则可劝吏事欲究其本末言似渉于繁芜统论难悉条析易陈所有建白一十五件逐一开具如左伏请闻奏施行一夫惟天子者上承天地下绍祖宗社稷是寄黎庶是戴崇髙尊大无与比隆奉养当极其精美保爱当极其严宻大而一饮一食小而一嚬一笑若调摄玉体凝顺中和则清明在躬淑善感应钦覩皇上仁心如尧俭德如禹伏愿重以承天地祖宗之鸿业于进御之间当以玉食冝乎荣卫者爲先至于酒醴固是糓麦所酿然更乞于进御之际命近侍臣隣思一献百拜之义则天下生灵不胜幸甚一郊祀者国之大礼在古所隆钦惟圣上仁慈孝敬度越百王伏愿今后郊祀之日大驾亲有事于南郊亲祼于太室则天地荅贶神明降禧薄海内外咸仰圣德太平之福群生幸甚一大内正衙古之帝王朝百官之地今大明殿是也观阙盘郁城雉缭环祖宗之所御黎庶之所瞻今圣主谦徳弥恭尚居东宫之旧窃虑民物观听有所未喻伏愿赐御大明正衙鎭服华夏统体天地何以言之譬日月星辰顺居次舎则万物被光群生仰明一百官朝见奏事古有朝仪今国家有天下百年典章文物悉宜粲然光于前代况钦遇圣上文明之主如科举取士吏贠降等之类屡复古制惟朝仪之典不讲而行使后世无所鉴观则于国家太平礼乐之盛实爲阙遗且夫群臣奏对之际御史执简史官执笔缙绅珮玉俨然左右则虽有怀姦利乞官赏者亦不敢公出诸口如蒙闻奏命中书省㑹集文翰衙门官贠究讲参酌古今之宜或三日二日一常朝则治道昭明生民之福也一古之爲治盖有礼乐非徒事刑法之末也夫有道之世措置施设悉存礼乐之义钦惟圣上君德昭然孝慈纯备向居潜邸招致天下儒学之臣延纳海内知名之士礼乐文物洽乎圣性故践位以来进儒术而抑吏道却珍禽而絶游畋清心寡欲民物丰阜其用儒之效固巳验矣独未闻今皇储左右天下儒学之臣有几海内知名之士有几也伏愿宪台闻奏乞赐依准治古之法命朝臣集议典制请行皇太子视学齿胄之礼眀示天下教化之夲虽道德之躬仁孝温文固巳笃至然闻见习熟又在薰陶此实系国家万世之福卑职先上䟽特请选择师傅左右之人至今未蒙施行然区区之情实念及此不胜切至之甚一中书省枢宻院御史䑓三府掾史虽职掌文书亦日佐大臣决理政务伏请闻奏设立律学筭学博士命随朝二品三品正流衙门吏人欲求转𥙷三府掾史者就其所业于律学筭学博士之前应试依科举差监察御史监试吏礼部官知举毎一周岁试举一次则三府有得人之实下无躁进营求之私试中之人不必限以出身之髙下不中者发下本役考满不得过从七品仍预照㑹施行则立贤无方公道不偏一诸道宣慰司除吐蕃南诏两广福建外如淮东浙东荆南山东四道并爲无用徒月费俸廪坐养官吏而巳如依准前代制就令一道重镇路分緫管逹鲁花赤带受本道宣慰使等职名钤辖数路上不烦朝廷虚设职官人吏下不使数路官府牵制烦复无益于事一诸翼军官自万户下至百户子弟承袭父兄之职者合参酌古今之宜设立武举并湏习学兵法武艺如蒙古色目人只试以武艺如愿试兵法中者陞阶汉人兼试兵法武艺中式者方许承袭如布衣之士愿试及中者于各翼或不叙或户絶等歇空相应名阙内擢用如此庶使武备不弛军政稍严保大定功之事爲体不轻必若今日难于更张则四方宣力老将既已病死承袭骄脆子弟但知酒色裘马爲华好一旦直欲冐矢石执干戈以犯勍敌不惟夲人自取肝脑涂地从军将吏死复何辜卑职历观前古之迹其祸患弊病未有不生于太平之世窃虑及此伏乞施行一司徒司空皆古三公之流人臣名爵无极此位比者圣上践祚之初沙汰冗滥尤慎此官近岁屡有杂人等如沈宗摄汪元昌軰亦受司空司徒切虑天下后世传爲口实非便一亲民之官守令爲急然守令者縁系朝廷迁除之人才或不良心亦知惧而行省所差府州司县提控案牍都吏目典史之徒徃徃恃其名役之细㣲纵其姦猾舞文弄法操制官长倾诈庶民盖此徒出自贴书小吏数十年间转充是役卑职顷居田畒甞闻此等言曰我等身无品级子无廕叙原此初心谓之无頼而令窃弄府州司县之权剥刻单弱以肥其孥良可悯叹如蒙闻奏命中书省除各路存畱官经歴知事照磨外其余革去请参酌古制今各州判官佥书州事各县主薄勾稽本县文簿实爲官制不紊体统稍均人旣有名事自不苟爲系于民不细伏乞施行一命将守边国之司命然御将之方当尽其道毫铢一失利害悬絶要先知其艰难劳苦之情平居使之顺其逸乐略其深文宻法而不责其小廉曲谨然后效死也易是爲御将之道夫将不可不择也择而用之勿疑不疑则专专则重重则可倚倚之而不效则召而杀之无轻召之理今近岁连召北边大将似渉轻易古语云临敌易将非䇿也窃虑及此伏乞闻奏施行一汉军征戍岭海之南歳病而死者十率七八其所属军官利在危殆之际必用资财拟指军人北方夲家所有孳畜田产厚息借贷准折还纳终致破产不敢有词夫以世袭军官𧖟食部下行伍深可哀痛今后如蒙将在岭海及漳汀等数处征戍军人果有病患除官爲看医外其贫苦阙用之人比及取发封装以来宜令本处有司约量借放封装到日拨除还官并不収息或应借贷而不借贷不应借贷而借贷者从本道廉访司体察究治如此庶不致中原军户日蹙军官日冨一侍卫亲军根夲所系宜令各卫指挥使立时教阅练习武艺膂力训养精锐则万一应卒得用仍除鎭卫守把外不令与官贠作工盖造役使劳苦幸甚一太常定谥古今美制欲使姦人知惧于死后善人有劝于生前近岁谥号之称不公殊甚如今后太常定谥不公宜令监察御史紏弹庶使舆情稍伸国典不旷一农糓天下之本也四民则以农爲次百货则以糓爲首操布帛之重轻关生民之休戚者糓爲急焉而近年工商淫侈游手衆多驱壠畒之业就市井之末盖爲政者失劝农之道焉今后乞将各路府州县逹鲁花赤专管诸军奥鲁緫管知府知州县尹专劝农事事旣归一功仍可就更讲究重谷劝农之方画一开坐行下有司遵守如民有马牛驴畜逓相食践田苗并彼此争告田土疆界不实等罪名及民间㛰姻债负拖欠金银资财许得以糓赎罪准折轻赍之类果有力田之乂县州劝农官等就于见在钱粮内拨赏束帛豚酒然后开申不实者许廉访司体察如此旌异慰劳行之数年必有成效建言五事许约伏覩丗祖皇帝登极诏书有曰天下大业非一圣一朝所能兼备也切惟官有未备政有未举正頼后圣𥙷之方今天下官职咸备治具毕张其所以辅成先朝之弘规者多矣然于天朝盛典顾尚有未暇举行者约以不才猥当言路切有管见五事伏兾采择一曰开经筵所以资圣学也二曰立諌官所以隆大业也三曰祀勲臣所以劝有功也四曰定配享所以明道统也五曰广荐举所以求遗逸也缕陈如左合行具呈御史台闻奏施行一曰开经筵夫经筵之设将以讲明正学培养君德所谓经筵侍讲与今翰林侍讲侍读名同而实异自汉唐以来人君听讲经史者多矣至唐穆宗始召韦处厚路隋爲侍读命讲诗书至宋司马光程頥甞充是选此即经筵侍讲崇政殿说书也丗祖皇帝甞令左丞许衡具六经中有益于政事者进讲𥙿皇在东宫时亦甞令賔客宋衜日讲尚书今圣上崇尚儒雅厉精求治凡可以与太平者莫不举行唯经筵之制未能复古纵有爲之建明者而有司行移翰林令侍讲侍读就充是职殊不知其职所掌实不同也今莫若于在廷诸臣中择其学问正大义理精明者二贠俾爲经筵讲读官于经史中择有𥙷于丗道时政者进讲不必屑屑于章句但举其大义质诸政事明天地性命之理古今治乱之原君子小人之辨学术邪正之分又选近臣二贠领其事伺圣上清燕爲之引进导逹或半月一讲或一月一讲仍预令翰林编集丗祖嘉言圣德与凡政事之弛张贤哲之谋谟人材之进退财用之出纳及命将出师混一区宇逺谋宏略类爲一书如贞观政要毎遇经筵必先令讲读一二条次及经史其于治道实非小𥙷二曰立谏官古者天子有争臣七人诸侯有争臣五人大夫有争臣三人其职即汉之諌议大夫与近丗左右司谏正言也考之前代并隷中书省古之贤君不惟善纳谏又屡赏諌臣导之使諌是以能成至治传有之赏諌臣者国必兴今百司庶府巳备独谏官犹未设诚爲旷典伏望于廷臣中选其色温气和进止从容明先王之道合乎当今之宜不激切以沽名不矫亢以立异者二贠俾爲谏议大夫使之开陈治道启沃圣心此诚当今要务也孟子云责难于君谓之恭况吾皇聦明仁圣不以爲难必能赏谏臣以来天下之善言矣三曰祀勲臣大禘诗曰实维阿衡实左右商王禘于太祖则知当时功臣与祭故末章明言伊尹也盘庚告羣臣曰兹予大享于先王尔祖其从与享之是知功臣配享实始于殷孔安国曰古者録功臣配食于庙祭于大烝烝冬祭也谓之大者物成衆多之时其祭于三时爲大也孔颕逹曰近代以来功臣配食各配其所事之君周礼司勲凡有功者铭于王之太常祭于大烝此功臣配享之见于经者也故唐以房玄龄髙士廉屈突通配食太宗以马周张行成李勣配食髙宗宋以赵普曹彬配食太祖以薛居正潘美石熈载配食太宗其余各以功臣配此功臣配享之见于史者也钦惟我朝自太祖皇帝肇起朔方奄有区宇开国元勲皆蒙古大臣表表见于丗者甚多今国家除荐新外十月上旬大祭诚合古者冬祭大烝之礼宜以功臣配享不惟不忘旧勲实有以勉厉羣臣虽古人泰山若砺黄河如带之意何以过此望令近臣讲究太祖以来蒙古大臣各配食于所事列帝之庭是诚一代之盛典传诸无穷矣四曰定配享自唐祀夫子配以颜子至宋陞孟子与颜子并配然当时未知道统之传也自伊洛之学兴性理之说明始以颜曾思孟并列于夫子之左盖得夫子之传者颜曽子思也得曾思之传者孟子也道统之传于是得其序矣故江南诸路庙学皆以四子并配以子张居七十二子之首自两庑升于十哲以𥙷曾子之阙虽云亡宋之制然纲常名教所系此当因而不当革者也今京师庙学与河北诸路府学并循亡金之旧左颜右孟与夫子并居南面奚有是理哉孟子学于子思子思学于曾子是知孟子乃曾子门人之弟子曾子乃孟子师之师也今屈曾子于从祀之中降子思于廊庑之末师之师不过一笾一豆门人弟子牲牢币帛一与先圣等又岂有是理哉况今天下一家同轨同文岂容南北之理各异也或谓学校所以明人伦然路点皆父也回参皆子也子先父食于理安乎窃以爲不然盖庙学乃国家通祀犹朝廷之礼也父爲庶僚子爲宰职各以其德与勲也如遇朝㑹殿庭班列则父虽尊安能超之子上哉殊不知抑私亲而昭公道尊道统以崇正学乃所以明人伦也如今序传道之配使颜曾思孟并列于夫子之左虚其右隅以避古者神位之方自两庑升子张于十哲以𥙷曾子之阙不惟先儒师弟之礼不废使南北无二制天下无异礼亦可以见我朝眀道统得礼之中足以垂丗无穷矣五曰举遗逸天生一丗之才足以供一丗之用顾其用之者何如尔科举之法实始于陏唐后丗因之而科举益盛然科举与辟举之法并行故唐之人才爲盛然房杜裴郭诸公未必尽出于科目也宋起孙明复于泰山而处之胄监㧞苏洵于眉山而进之容台擢程頥于西洛而寘之讲筵所以尊尚有德自足以耸动天下而人才之盛职此之由今罢荐举独行科举之法命有司以防姦欺设逻卒以检怀挟功名之士不拘小节固不以爲嫌彼恬退髙蹈之士必不屑就大抵科目固足以得士亦岂能尽得天下之贤中人巳下之资可以利诱若学际天人道全体用者安肯决荣辱于三塲竞是非于寸晷哉当于科目之外别立荐举之法若学行兼备肥遯林泉不求闻逹不屑科目者听所在保举待以不次夫如是不徒有以奖㧞恬退而野无遗贤之美溢于唐虞矣太庙室次议刘致窃以礼莫大于宗庙盖宗庙者天下国家之夲礼乐刑政之所出也唐虞三代汉晋唐宋靡不由之洪惟圣元龙兴朔陲圣圣相承积德累功百有余年大经大法固巳追逺唐虞三代而宗庙未有一定之制方圣天子继统之初衆正登庸之日定一代不刋之典而爲万世法程正在今日适兹新庙告成奉迁伊迩其合于礼而宜于今者固当议而行之也按王制天子七庙三昭三穆与太祖之庙而七孙毓曰太祖在北左昭右穆差次而南贾公彦曰后稷居中昭处于东穆处于西古者父子不并坐昭穆所以别父子逺近亲踈之序而使不乱也兄弟共爲一世昭皆爲昭穆皆爲穆七世而止唐増爲九世十一室赵宋因之爲十二室世有定数而室无定数其室次以西爲上太祖居西夹之东爲第一室以下各序昭穆次第而东圣朝取唐宋之制定爲九世遂以旧庙八室而爲六世太祖居中爲第一室爲一世宗居西爲第二室爲一世世祖又西爲第三室爲一世裕宗又西爲第四室爲一世顺宗居太祖之东爲第五世成宗又东爲第六室兄弟二室爲一世武宗又东爲第七室仁宗又东爲第八室以无余室结綵殿于东壁近南兄弟二室爲一世故八室止爲六世其制颇与贾公彦后稷居中之制相近而昭穆不分父子并坐不合礼经新庙之制一十五间东西二间爲夹室安奉太祖皇帝爲万世不迁之祖所存十室太祖旣居中则唐宋之制不可依惟当以贾公彦昭穆次序而列之也父爲昭子爲穆则宗当居太祖之东爲昭之第一世世祖居西爲穆之第一世𥙿宗居东爲昭之第二世兄弟共爲一世则成宗顺宗显宗三室皆当居西爲穆之第二世武宗仁宗二室皆当居东爲昭之第二世英宗居西爲穆之第三世昭之后居左穆之后居右西以左爲上东以右爲上苟或如此则昭穆分明秩然有序不违礼经脗合事宜诚一代不刋之典可爲万世法程也若以旧庙爲累朝定依室次于新庙迁安则显宗跻顺宗之上爲东之第一室居𥙿宗之下则爲西之第五室显宗之室定而英宗之室始可议焉盖显宗在东则仁宗以下更无余室显宗在西则英宗当祔仁宗之下以礼言之春秋闵公无子庶兄僖公代立其子文公遂跻僖公于闵公之上书曰逆祀及定公正其序书曰从祀先公爲万世法然僖公犹是有位之君尚不可居弟之上况未甞正位者乎若以此言之则成宗冝居上顺宗次之显宗又次之若以国家兄弟长次言之则显宗固当居上顺宗次之成宗又次之英宗居西祔裕宗之下则兄跻弟上犹爲逆祀而孙居父祖之上可乎国家虽曰以右爲尊然古人所尚或左或右初无定制古人右社稷而左宗庙国家宗庙亦居东方盖谓之所当然也岂有建宗庙之方位旣依礼经而宗庙之昭穆反不应礼经者乎且如今之朝贺或祭祀宰相献官分班而立居西则尚左居东则尚右及行礼就位则西者复尚右东者复尚左矣公私大小燕㑹亦然但人不之察耳致职居博士宗庙礼文之事所宜建明然事大体重宜从使院详酌行移集议取自圣裁眞定王华宫罢遣太常礼乐议元永贞窃闻天子七庙万世之通义三代以还莫违兹道原庙之制隆古未闻汉孝惠从叔孙通之请始诏有司立原庙遂有衣冠月出游之名其后郡国所在因各立庙至元帝永平四年贡禹奏郡国祖宗庙不应古礼宜正定天子是其议罢之谨按尚书黩于祭祀时爲弗钦春秋之义父不祭于支庶君不祭于臣仆之家伏观圣朝建立七庙崇奉孝享可谓至矣而睿宗皇帝神御别在眞定路玉华宫窃惟有功德于天下者莫如太祖皇帝世祖皇帝太祖皇帝不闻有原庙世祖皇帝神御奉安大圣寿万安寺岁时差官以家人礼祭供不用太常礼乐今玉华宫原庙列在郡国又非龙兴降诞之地主者以臣仆之贱供奉御容非礼之甚伏望朝廷稽前汉故事致隆太庙玉华宫照依京师诸寺影堂例止命有司以时祭供罢遣太常礼乐非独圣朝得典礼之正而在天之灵无䙝黩之烦而礼官免失礼之责矣国朝文类卷第十五国朝文类国朝文类卷第十六国朝文类卷第十六表东昌路贺平宋表徐丗隆圣人之兵仁而威无逺不服天下之势离必合有险即平方期四海之㑹同岂许一江之限隔捷书屡至庆颂交驰钦惟皇帝陛下至德体元中华开统羙化既东西之被兼爱岂南北之分初遣文臣播告方国昭示包荒之量絶无陵弱之心弗图岛夷輙拘使节诱纳我叛将盗㨿我歴城虽就鲸鲵之诛尚遗蜂虿之毒蠢尔三苗之弗率命予群后之徂征一鼓而定荆襄再驾而降鄂岳蕲黄面缚江池心归铁瓮之坚城巳摧金陵之王气何在楚地六千里不劳秦将之増兵钱塘十万家坐见呉王之纳土伪将悉朝于阙下㓜君遐窜于海中方知恃险而亡应悔求和之晚兹虽天意实出圣筹歴观徃古混一之难未有今日飞渡之易臣某等叨居牧寄喜听凯音矧曽充载笔之臣尤当述集勲之事骏奔効命正海内一家之时虎拜扬休上天子万年之寿车驾班师贺表李冶臣某等言伏爲逆党悉平车驾廽銮者黄钺耀威果凶徒之一扫翠华旋轸遽明诏之载颁率土皆臣普天同庆伏以周之熈朝而造管叔武庚之役汉之盛丗而行淮南济北之诛事岂乐爲兵非得已属者逆属相煽狂童恣行潜包祸心构成内难惟圣人必欲去害肆天子所以有征爰兴问罪之师庸示安民之勇灵旗顺指丑类毕衣暂试于一戎月连飞于三捷春生秋杀玄化何私天动星廻鸿钧自斡宗祧巩固永孚无疆之休日月贞明足爲群目之用此盖皇帝陛下运膺千载道贯九皇雄断电驰庙谟洞彻既多筭以胜小筭况至仁而伐不仁是冝氛祲廓清车书混一大统㑹归于中统太平今睹于开平凡在陶甄畴非鼓舞臣某等忝以守官于蕃翰不获称庆于阙庭想迎六尺之舆遥祝万年之寿贺平宋表孟祺臣伯颜等言国家之业大一綂海岳必明主之归帝王之兵出万全蛮夷敢天威之抗始干戈之爰及迄文轨之㑹同区宇一清普天均庆钦惟皇帝陛下道光五叶綂接千龄梯航日出之邦冠带月支之国际丹崖而述职奄瀚海以爲家独此宋邦弗遵声教谓江湖可以保逆命舟楫可以敌王师连兵负固踰四十年背德食言难一二计当圣主飞渡江南之日遣行人乞爲城下之盟逮凯奏之言还輙姦谋之复肆拘囚我信使忘干坤再造之恩招纳我叛臣盗涟海二城之地我是以有六载襄阳之讨彼居然无一介行李之来祸既出于自求怒致闻于斯赫臣肃将禁旅㳟行天诛爰从襄汉之上流复出武昌之故渡藩屏一空于江表烽烟直接于钱塘尚无度德量力之心乃有杀使毁书之事属庙谟之亲禀谓根夲之宜先乃命阿刺罕取道于独松董文炳进师于海渚臣与阿术阿荅海等忝司中阃直指伪都掎角之势旣成水陆之师并进常州一破列郡传檄而悉平临安爲期诸将连营而毕㑹彼极穷蹙迭出哀鸣始则爲称姪纳币之祈次则有称藩奉壐之请顾甘言何益于实事率鋭旅直抵其近郊召来用事之大臣放散思归之衞士崛强心在四郊之横草都无飞走计穷一片之降幡始竖其宋国主率诸大臣巳于二月初六日望阙拜伏归附讫所有仓廪府库封籍待命外臣奉扬寛大抚戢吏民九衢之市肆不移一代之繁华如故兹惟筭卓冠前王视万里爲目前运天下于掌上致令臣等获对明时歌七德以告成深切龙庭之想上万年而爲寿更陈虎拜之词进授时暦经暦议表杨桓恊时正日国政之大端章徃考来暦书之明验一或失应衆所共赡岂天运之靡常殆人爲之未宻昔称作者初匪一家其始也莫不精微未㡬则旋闻踈阔盖由年拘积筭日括周分不知闚测以考眞率多傅㑹以求合必欲行于永乆讵容失之毫釐幸当累洽之辰共仰同文之治事加详覈法贵变通钦惟宪天述道仁文义武大光孝皇帝陛下政顺隂阳德齐穹壤烛消息盈虚之理得裁成辅相之冝爰命文臣若稽干象昼则考求实晷夜则揆度中星察气朔之后先定躔离之朓朒精思宻索讨本穷原革前人苟简之规成盛代不刋之典其爲要㫖具载成书所有授时暦经三卷立成二卷转神注式一十三卷暦议三卷巳缮冩成二十一册随表上进干冐天威不胜惶惧震越之至谨録奏闻伏候敕㫖进实録表王恽典谟述尧舜之功令名显着方册布文武之政义问宣昭粤自汉隋及夫唐宋咸有信史以贻后来况大业丰功震今耀古惟深善述首议丕扬洪帷丗祖皇帝仁孝英明谋果断爰从潜邸有志斯民植根干而佐理皇纲聘耆德而讲明治道始平大理再驾长江过化存神有征无战迨其龙飞滦水鼎定上都革弊政以惟新扩同仁而一视规模宏逺朝野清明内则肇建宗祧创设台省修举政令登崇俊良外则整治师徒申严边将布扬威德柔服蛮羌加以圣无不通明靡不烛守之以勤俭朴素养之以慈惠雍和收揽权纲综覈名实赏罚公而不滥号令出以惟行万彚连茹群雄入彀削平下土綂正中邦慕义向风声教实朔南之暨梯山航海职贡无遐迩之殊方且开学校而劝农桑考制度而兴礼乐国号体干坤之綂书画焕奎壁之文罄所有而醻战功不待计而救民乏听言择善明德缓刑歛福钖民遇灾知惧得洪范惟皇之理过周宣修政之勤以致时和岁丰民安吏职盖帝德克周于广运故至公均𬒳以无方可谓文致太平武定乱略继一祖四宗之志兼三皇五帝之功开天立极者三千五年立经陈纪者二万余事以谦譲弗遑于备纪故纂修未至于成书钦遇皇帝陛下寅绍诒谋厉精图治亟鍳观于成宪思遹骏于先声深诏下臣俾爲实录宅心宗祏凝孝羮墻开馆局而增置官僚敕群司而大䌷图籍编摩既冨捜访加详采摭于时政之编参取于起居之注张皇𥘉稾増未见于罕闻承奉纶音俾蠲繁而就简俯殚管见仰体宸衷尽略虚文一存实事其飨㑹征伐文物典章粲焉列三代之英蔚尔开万丗之业与夫才德孝廉之士忠良姦佞之臣版图生齿之繁财赋畜牧之盛谨依条据粗致无遗今具所修成丗祖皇帝实録二百一十卷事目五十四卷圣训六卷凢二百七十卷谨缮冩爲二百七十帙用黄绫夹复封全随表上进臣等忝备台司幸膺盛典顾帷载笔才何有于三长勉进芜辞虑庻㡬于一得冐渎圣听不胜惊惶进三朝实録表程鉅夫一人御极聿严金匮之藏三后在天实监王堂之纪粤若稽古克厎成书钦惟皇帝陛下孝友慈仁温文哲綂之垂业之创念昔继承功以着德以彰在兹纂録首崇笔削之任式宏龟鑑之图臣等职忝禁林才非良史系年系月岂足尽于先朝作典作谟庻有徴于今日臣等以所编成顺宗皇帝实录一卷成宗皇帝实录五十六卷事目十卷制诏録七卷武宗皇帝实录五十卷事目七卷制诏録三卷緫计一百三十四卷缮冩已毕谨具进呈翰林国史院陞从一品谢表程鉅夫天开文运治载睹于熈朝地切词林恩比崇于极品群情胥恱斯道増华钦惟皇帝陛下德与日新圣由天纵礼儒臣而加异相古所无进院秩以示优自今伊始亲授银章之重益爲玉署之荣臣等学愧前修位隆徃代典谟训诰敢忘黼黻之勤元首股肱愿效赓歌之盛谢赐礼物表呉澂接地风云际㑹亲逢于明主丽天日月照临逺及于老臣赐之以府库之财衣之以筐篚之币承恩过厚揆分何堪俯沥愚衷仰尘听伏念臣荆扬贱士樵牧孤踪㓜诵孔氏之遗书无繇见道长值朝家之兴运有幸爲民愧碌碌之谫才乏卓卓之竒节以言其文章则体格卑陋以言其学行则器识凢庸自甘晦迹于深山岂觊发身于昭代大钧靡不覆焘小物亦预陶镕惟成宗法至元首贲丘园之隐歴武宗逮延祐洊升馆阁之华先帝擢之禁林今皇处以经幄讲读古训对扬耿光误蒙上圣之简知得厠群贤而布列然犬马余齿巳非少壮之年而蝼蚁微诚莫展驱驰之志外之弗能効勤劳于郡县内之弗能禆谋议于庙堂縻廪粟费俸钱素餐甚矣辱髙位速官谤清论凛然因负采薪之忧遂辞视草之职虽心同葵藿常恋阙庭柰景迫桑榆冝归田里未甞毫釐有𥙷于国况又耄耋无用于时渊度涵容宠钖优渥兹盖钦遇皇帝陛下干坤博施海宇皆春忍令散材汨没于泥涂欲俾寸草沾濡于雨露闵怜周恤固君父恻隐之仁悃欵控陈乃臣子辞譲之礼倘冐昩而拜贶实踧踖以怀慙敢致恳祈乞垂矜允收此九重之大惠全其一介之小廉壹是欢荣等如祗受臣栖迟畎畒旣难强筋力以输忠教诲子孙誓当竭精神而报上所赐钞定叚疋除巳向阙谢恩外未敢钦受谨奉表辞谢以闻进实録表袁桷十年御极聿修四系之编亿载扬休殊乏三长之笔祗成信史上彻宸旒洪惟仁宗圣文钦孝皇帝仁静根心温恭合德诗书造士阐学制以设科法律爲师严官规而限禄诹经作则稽古鑑今蓍龟定主鬯之公棫朴蔼奉璋之衆冝登琬琰永祕缣缃钦惟继天体道敬文仁武大昭孝皇帝陛下慕切羮墙令行金石率时昭考摭言行以无遗迪惟前人继圣明而有造臣等尊闻传信竭思纂题閲歴歳年巳深慙于尸素经纬日月期不朽于汗青臣某等所编成仁宗皇帝实録六十卷事目一十七卷制诏録一十三卷緫计九十卷缮冩巳毕用黄罗袱封全谨具进呈贺登极表虞集鸿业启圗丗守肇基之迹龙庭受贺躬膺大歴之归欣戴云初讴歌爲盛钦以丗祖绍綂干之运𥙿皇隆出震之名推一本之均齐累四朝之继及于惟景命监至德之无私粤在大宗御祯符而有庆天心攸属国势以安钦惟陛下道合弥纶功存绥抚立长式遵于家法计冝允恊于舆情车服旌旗皆我祖宗之旧星辰河岳赫乎宇宙之新时开泰平人用宁壹臣等叨承重任适际昌期建皇极以敷言亲扬彛训坐明堂而布政永賛成能经筵官进职谢恩表虞集圣作稽古知崇效天开筵肆讲于前经当宁屡烦于明诏垂宪万丗一新经纬之文有臣十人并拜便蕃之赐独兴断创始明时伏惟昔者明王不以天纵而自圣本之先哲式资道揆以开人故伏羲则画于河圗神禹钖畴于洪范凢将图治愼在求闻盖帝王传授之精布乎方册而古今治乱之迹可以鑑观爰咨博洽之材用广聦明之识然守职业者特见诸政事之着惟事启沃者先端其心术之微故兹旷典之行实重眞儒之寄必经业可以发圣贤之藴必器能可以相礼乐之成必飬德之全素蒙孚信必至诚之积可致感通苟非其人不称兹选而臣等性本固陋学尤迂踈守其师说之遗仅不忘其章句及转国人之译粗可逹其性情所谓材有限而道无穷心欲言而口不逮犹重昔人之叹况乎臣等之愚是故设醴上尊敷氊广厦既极询谘于累歳蔑闻𥙷报之微功敢谓能自得师坐而进道更钖官聮之重俾专诵说之司虽窃恩荣愈增忧责兹盖伏遇皇帝陛下以干坤之德爲德以尧舜之心爲心无一念不在于民生无一事不遵于祖宪遐方毕服犹虞水旱之爲灾群贤在朝尚恐俊良之攸伏必合二帝三王之至盛以登四方万国之太平下收琐末于刍荛俾益㳙埃于山海臣等敢不力循古训各尽微衷非先王之法不敢言冀必由于正路虽末丗之事不敢避庶有戒于前车尚劝九歌用称万寿进实録表谢端瑶图启运新元㑹之重熈金匮䌷书述先朝之显烈素惭载笔今幸成编洪惟英宗圣文孝皇帝德洽堪舆恩覃动植制礼作乐粲乎宗庙之仪登明选公秩若朝廷之纪四年无前之盛治兆民至今而永怀惟删定之公乃可称于信史固纂修之乆将有俟于明时钦惟皇帝陛下遹骏有声粤若稽古谓文武之道必方册而后传而尧舜之心在典谟而可举彰继述之善志大扬厉之洪休盖尊所闻莫匪尔极臣等事徴四系学愧三长焕乎文章无能名其爲大冩之琬琰庻有𥙷于将来臣等所编成英宗皇帝实録四十卷事目八卷制诰録二卷緫计五十卷缮写巳毕谨具进呈进经丗大典表欧阳玄尧舜之道载诸典谟文武之政布在方册道虽形于上下政无间于精粗特于纪録之间足见弥纶之具是以秦汉有掌故之职唐宋有㑹要之书于以着当代之设施于以备将来之考索我国家受命龙朔纉休鸿基发政施仁行苇之忠厚丗积制礼作乐关雎之风化日兴纪纲具举于朝廷统㑹未归于简牍钦惟钦天统圣至德诚功大文孝皇帝陛下緫揽群䇿躬亲万㡬思祖宗创业之艰难与天地同功于经纬必有铺张以揭皦日必有述作以藏名山爰命文臣体㑹要之遗意徧敕官寺发掌故之旧章倣周礼之六官作皇朝之大典臣某叨承㫖喻俾综纂修物有象而事有原质爲本而文爲辅百数十年之治蹟固大畧之仅存千万亿丗之宏规在鸿儒之继作谨缮冩皇朝经丗大典八百八十卷目録十二卷公牍一卷纂修通议一卷装潢成秩随表以闻伏取进止国朝文类卷第十六国朝文类国朝文类卷第十七国朝文类卷第十七表贺正旦表刘敏中暦颁夏正大春秋一统之书礼谨汉仪受图贡四方之贺欢均朝野庆洽天人刚健体元寛仁育物董官常而敷圣训炳如日月之临恤民隐而降德音翕叶地天之泰至和斯应景福惟新臣䓁夙被宠荣忝司端揆无尺寸效仰禆财成辅相之功愿亿万年永享伴奂优游之乐贺册后表杨文郁圣德日新端齐家以身之本坤元位正备临轩发册之仪庆溢九重欢腾四表受天成命遵祖诒谋谓王教攸基莫若人伦之重然治道之至庶资内治之勤昭法象于轩星崇声明于椒掖以賛严宸之孝理以恊太母之徽音臣等服在近司颙观盛际道符羲易占顺承载物之亨愿拟尭封申冨寿多男之祝贺元旦表姚登孙寳暦晨开恩诞敷于朔纪瑶池春满庆先辑于东朝日月清华神民闿怿道符干统躬启皇图懿范难名备圣人之全德仁规妙运济天下于太宁寿并两仪福延万丗臣等班聮文石职忝胶庠仰测卦爻喜三阳之通泰俯陈歌颂奉亿载之怡愉贺建储表姚登孙坤元居上挟皇统于中天震器有归衍孙谋于奕丗神人闿怿河岳清宁圣德难名徽音夙着心游太极两仪妙玄范之功身佑三朝九鼎重宗磐之势适春宫之肇建知景命之永延臣等嘉与诸儒欣逢盛典日月启重光之运幸囿照临华嵩开万寿之期惟厪歌颂贺圣节表李之绍寳暦建元恊重华之嘉运瑶光贯月开上圣之贞符盛德在秋昊天有命聦明稽古孝友根心丕显文谟端拱巖廊之上逹观新邑式均道理之中揆震夙之昌辰卜丰穰于今歳璇玑肇纪玉斗储祥臣等肃谨班聮遥瞻粹穆宣昭鸿业载赓七月之诗耆定武功愿继万年之雅贺圣节表邓文原天开景运笃有道之曽孙电绕神枢受介福于王毋觚稜瑞霭阊阖胪传诞绍鸿图丕承骏命至仁育物得秋而万寳成盛德在躬居所而衆星拱当立经陈纪之始爲施仁发政之规郊庙肇禋朝野胥乐臣等名叨玉署目极璇霄广文王有声之诗载歌律吕衍殷宗无逸之寿䖍祝华嵩贺正旦表卢亘瑶图星拱礼盛三元璇宇天临懽同九有焕扆文于懿范洽圣孝于英猷迪喆徽柔濬㡬渊靖崇勲庙社消群慝而佑显谟决䇿宫闱定神器而凝景命妙用夙谐于坤载大明参懋于干刚臣等乆玷中书肃承内治仪新鸿号深仁昭被于绵区嘉钖隆禧慈训永光于汗简贺亲祀太庙表九重御极太平端拱于中天万舞奏庭盛礼告成于清庙群方胥賛百辟交孚刚健日新聦明时宪祖有功宗有德衍歴服之无疆车同轨书同文厎烝民之作乂衮冕华昭于日月笙镛和恊于神人崇亿载之洪基举累朝之旷典臣等忝司政府肃侍齐宫笾豆骏奔仰宣室受釐之庆衣冠称贺效华封祝圣之诚贺亲祀太庙表虞集寳暦在躬祗服祖宗之训太宫修祀于昭礼乐之文海宇均安神人交畅德崇恭让道积寛仁艰难具察于民劳徯戴宻繇于天授卿云就日护玺绶以来归瑞雪冝年洗干戈而载戢圭衮㑹龙章之盛箫韶致鳯羽之仪臣等备位台衡依光宸极群工述职賛文治之成功万寿膺符受明禋之纯嘏贺圣节表虞集春回正月律和舞鳯之庭日浃芳旬瑞纪流虹之渚缛仪洊举治象更新盛德在躬至仁育物紫微华盖焕乎经纬之爲章朱草醴泉妙与生成而合化天开寿域人乐熈辰臣等弱翰无功清光有赫对掦休命丝纶缉黼黻之文歌颂永年简册载衣裳之治贺正旦表虞集阳春发育明新若日之方中正朔㑹同溥博如天之爲大显承盛化恊庆昕庭神武成功至文备德综万机而益𥙿逹四聦而弗遗礼乐从容建用维皇之极图书宣朗缉熈于穆之纯假郊庙以受釐率臣民而钖福臣等叨陪鼎铉式替钧陶时和歳丰愿保无疆之祚风淳俗美永歌有道之朝贺正旦表宋本泰元神筴天开六甲之端北斗帝车星直三朝之旦立政伊始与时皆新睿知有临明哲作则万机初振熈鸿号于纪年九庙载安被龙光于宗党诞启用材之路式推泽物之仁臣等身际昌辰首班着位风行雷动赓歌殊愧于古初日升月恒善颂惟先于寿考贺亲祀南郊表谢端四方于理事天致恭己之诚三年而郊卜日叶用辛之吉功成治定礼备乐和端拱无爲纯一不二肇举明禋之典载严升配之文大吕黄钟音恊云门之奏鎭圭缫借辉聮苍壁之华祥风和气之与游景星庆云之叠见穹示集贶宗社蒙休臣等叨佐清朝欣观熈事列圜坛之八陛幸陪汉畤以侍祠陈泰阶之六符愿举儿觞而上寿牋贺正旦牋夹谷之竒位拱少阳仗簇黄麾之晓气暄大簇祥开青禁之春邦本益隆舆情胥庆仰遵圣训参决政机执中传精一之心作贰毓元良之望重明继照隂邪常遏于未形九四在渊阳德克潜于已着兹履端之云始冝介福之孔多某等素乏长材叨居端尹星辉海润莫酬沾被之恩月恒日升第祝绵延之筭贺千秋牋杨文郁阳常居于大夏方収飬毓之功震一索爲长男载启亨嘉之㑹庆钟甲观欢溢寰区克哲克明允文允武春坊翊善茂隆邦本之贞晓寝问安长奉天颜之喜兹临弥月之节冝膺百顺之祥臣等窃备词官进趋庭贺幸闻乐府奉重晖重润之章请合舆情上俾炽俾昌之寿贺千秋牋袁桷心依宸极前星耀于明堂卯爲春门大电环于甲观盛德集福至和储祥体仁法元师古合道温恭事帝宻辅相以生成问学积躬益缉熈而光大畴咨黄发之彦庸佐青闱之规茂对诞辰冝膺纯嘏某等肃瞻储禁忝职词林鹤驾陈仪喜承颜于两殿鸿图衍庆愿介寿于千秋贺正旦牋虞集玉烛调元播阳春于万物祎衣乗翟奉景福于一人懽溢宫闱庆延宗社柔嘉维则愽厚无疆帝业中兴五色錬补天之石女功内治七襄成报日之章膺瑶册之秾华衍金支之奕叶茂迎苍暦益介洪禧某等备位外廷称觞前殿二南风化歌关睢正始之音万年室家乐既醉太平之运箴絅斋箴邓文原元坦使君以絅名斋属巴西邓文原敷绎其义乃作箴曰维古悊人徳美内植掦休弗矜反躬藏宻在易坤厚含章可贞明夷莅衆用晦而明善𣣔渊潜志无衒饰辟诸裼袭身章之则彼夸毗者内视欿如廼崇浇爲以眩群愚鼓钟有闻屋漏滋愧尔车甚泽而人斯瘁紧南郭子尚絅是遵匪曰隐几式企书䌷愼独箴安熈可尊者徳可畏者天无处不有无时不然念虑之发必有其㡬勿隐其隐勿微乎微从事于斯是曰愼独自此精之万物并育豪髪有间天理弗存利欲纷拏厥心则昬于乎戒哉敬作此箴书诸座隅以警某心铭简仪铭姚燧旧仪昆仑六合包外经纬从横天常衺带三辰内循黄赤道交其中四游頫仰钧箫凢今改爲皆析而异繇能䟽明无窒于视四游两轴二极是当南轴攸沓下乃天常维北欹倾取轴榘应镂以百刻及时𥘉正赤道上载周列经星三百六十五度竒赢地平安加立运所履错勒干隅若十二子五环三旋四衡挈焉两缀闚距随捩畱迁𣣔知出地究兹立运去极㡬何即游是问赤道重衡四弦末张上结北轴移景相望测日用一推星兼二定距入宿两候齐视巍巍其髙莫莫其遥荡荡其大赫赫其昭歩仭之间肆所赜攷明乎制器运掌有道灋简而中用宻不穷歴校古陈未与侔功倚欤皇元发帝之藴卑厥羲和万世其训仰仪铭姚燧不可形体莫天大也无竞维人仰釡载也六尺爲深广自倍也兼深广倍挈釡兊也振溉不洩缭以浍也正位辨方日子卦也横缩度中平斜再也斜起南极平釡镦也小大必用入地画也始周浸断浸极外也极入地深四十太也北九十一赤道齘也列刻五十六时配也衡竿加卦巽坤内也以负缩竿子午对也末旋机杖窽纳芥也上下悬直与镦㑹也视日漏光何度在也旸谷朝賔夕饯昧也寒暑发歛验进退也薄蚀终起鉴生杀也以避赫曦夺目害也南北之偏亦可槩也极浅十七林邑界也深五十二鐡勒塞也浅赤道髙人所戴也夏短冬永犹少差也深故赤平冬昼晦也夏则不没永短最也二天之书曰浑盖也一仪即揆何不悖也以指爲告无烦喙也闇资以明疑者沛也智者是之胶者怪也过者巧暦不亿辈也非让不爲思不逮也将窥天眹造物爱也其有俟然昭圣代也泰山砺兮河如带也黄金不磨悠乆頼也鬼神禁诃庶勿坏也漏刻钟铭姚燧灵台设簴巍以尊元间大吕非其晜挚旷善鼓手自烦宫商良谐等釡盆请无以声以功论一日之中两昕昬一鸣一刻有度存九围一圃折柳樊黔首时作时饔飱日月如是相告敦三辰听命循轨垣四序不忒迭寒暄万物生翕盈干坤何独治歴逌此源凝熈帝绩髙羲轩积丗而运㑹而元吉金之舌愼莫扪辍响谁其代天言浑象铭杨桓于昭圣皇德惟天希宻察干坤动符化㡬乃命太史考顺求违制器象天具体而微度数棊布星次珠辉道分黄赤拟议玄规两极低昻中主璇玑匮方象地极枢以维地本天函术取外围反而观之其趣同归体虽至约用足明天外观天之里合象之背日月交错五行进退造化无穷不出户内始终参求简仪是配于昭圣皇夙夜睿思先天天合后天奉时先后惟天圣皇无爲玲珑仪铭杨桓天体圜穹三辰在中星虽纪度天实无穷天度之数环周三百六十五度四分度一因星而歩推日而得月次十二徃来盈亏五星参差进退有期判爲寒暑分爲四时太史司天咸用周知制诸法象各有攸施萃于用者玲珑其仪十万余目经纬均布与天同体协规应矩徧体虚明中外宣露玄象森罗莫计其数宿离有次去极有度人由中闚目即而喻先哲实繁兹制犹未逮我皇元其作始备实因于理匪凿于智于万斯年宝之无坠髙表铭杨桓圣人修政唯农是本农之所见时则爲准过与不及民安究之动措由中圣人授之时在于天术何以得制器求之乃见天则日月周运闰余歳成盈虚消息在表斯徴分至既辨气序乃㑹朔晦一定弦望由对爰演斯暦用诏民时百工允治庶绩用熈表中以正圭平以直不言而谕与时偕极天德参以明焉民生皥皥振以兴焉惟昔八尺景促分宻爲用虽可每艰辨析圣皇御极百度惟新乃五其昔其用益神表髙之法先哲匪惮其顚景虚取的是患表梁上陈景符下依符窍得梁景辰精微揆月有方闚几是映几限容光圭表交应器术之宻推歩之精歴古于今斯毕其能上天之载无声无臭圣皇仪刑在其左右仁民育物以对天祐眉寿万年宝兹悠乆太史院铭杨桓天厌下土之乱眷求圣哲以作民主太祖圣武皇帝应运挺生以神武戡除祸难遂定皇元之宝命累圣肖徳增功纉烈逮今宪天述道仁文义武大光孝皇帝禀资圣神自潜藩邸躬率师旅有征无战天心人心攸属攸系及位中国大建都邑任贤使能分设百官政教既行乃制礼作乐庙享祖宗仍遣将帅四征未臣始綂一六合周临天际端居无爲飞潜动植仁惠溥霑民既无事唯夫耕女织工器商货自劳衣食圣虑周悉凢厚民生者无不爲之以农事爲四民衣食之本既设有司以董其勤又思爲振举之务乃立太史院以讲明天道敬授民时焉至元十三年上以循用大眀历乆而失当欲剏其制以太子賛善臣王恂业精筭术凢日月盈缩迟疾五星进退见伏昬晓中星以应四时者悉付其推演寻迁太史令以都水监臣郭守敬颖悟天运妙于制度凢仪象表漏考日时歩星躔者悉付规矩之寻授同知太史事暦成迁太史令以前中书左丞臣许衡爲命丗之贤凢研究天道斟酌损益者悉付教领之辅以集贤学士臣杨恭㦉其提挈纲维始终弼成者实前中书左丞转大司农臣张文谦寻以昭文舘大学士领太史院事凢工役土木金石悉付行工部尚书兼少府监臣叚贞以经度之凢仪象表漏文饰匠制之美者悉付大司徒臣阿你哥十六年春择美地得都邑东墉下始治役垣纵二百布武横减四之一中起灵台余十丈爲层三中下皆周以庑其下靣日中室爲官府以緫听院政长曰令次同知院事次佥院事以宰辅之重领于上者无定贠其属有主事有令译史有干事有库局之司左右旁室以㑹司属议凢推测星暦诸生七十人莅以三局一曰推筭其官有五官正有保章正有副有掌暦分集于朝室二曰测验其官有灵台郎有监候有副三曰漏刻其官有挈壷正有司辰郎分集于夕室凢器用出纳于隂室中层离室以列景曜巽室以措水运浑天壷漏坤室以措浑天象盖天图震兊二室以图南北异方浑天盖天之隐见坎室以位太歳干室以贮天文测验书艮室以贮古今推筭暦法台顚设简仰二仪正方案旉简仪下灵台之左别爲小台际冓周庑以华四外上措玲珑浑仪灵台之右立髙表表前爲堂表北旉石圭圭靣刻度景丈尺寸分圭旁夹以连冓可圭上露天日爲度景计灵台之前东西隅置印暦工作局次南神厨筭学设位如上初改暦之议既行即遣官四逺测景以相参验若髙丽琼崖成都和林盖拟羲和仲叔之命又自上都南五千里中若东平阳城鄂吉等州各遣官测验以求逺近之数十七年冬至以新暦进迁官赏赉有差十八年颁行之十九年以祕书少监臣赵秉温迁昭文舘学士知太史院事明年启皇太子㫖以谕德臣李谦撰暦议二十一年以左侍仪奉御臣阿刺浑萨理迁集贤学士寻迁大学士并兼太史院事遂以二十三年春同进暦经属共二十一卷仍以余书未成者奏以臣桓与其议若暦经暦式等序若表漏仪象等铭臣桓既冐言矣又拜手稽首原立院之初序而铭曰天鑑下民乱靡有定孰能一之圣哲受命太祖神武始开干坤剏业垂法以贻后昆纉绪绍功刬除妖昬逮今圣皇天钖勇智内修法度外遣将帅伐辠弔民罔越厥志炎方归命赦其后至武功告成万国来萃同轨同文重译奉贽小大悉臣师旅以宁思与万方永保太平黎民定居蕃息生生爲衣而蚕爲食而耕士劝其贤工劝其能关阨夜开商旅通行民虽克勤罔适天冝匡之翼之以烦圣思乃立太史法遵黎羲钦若天道敬授民时教其动作时种时获教其趋向是冝是吉五礼之举选时爲日代卜代筮不劳龟䇿期措斯民康寿之域民祝圣皇眉寿万年民祝圣皇五福骈臻民祝圣皇亿兆子孙七政顺轨隂阳调均时雨时晹化育秋春荡荡巍巍盛德何言天覆地载太平无垠瓶城斋铭阎复利慾之兵或隳吾城躁厉之机或发吾瓶墨其守不若脩仁义之干橹金其缄不若驾圣贤之说铃若然则城何惧于脱扃瓶何患乎建瓴哉王孝女旌门铭刘因女家容城西以母䘮感念遂不嫁终身州上其行御史按实礼部令旌表之内翰卢公署其门曰孝女王氏县人刘因铭曰孰不娶终身曰鲁山之元道州之阳史名卓行何谓非平常二子且然女奚责望卢公表之何用以戒荒讷斋铭呉澂君子之讷不尽其有余小人之讷将言而嗫嚅得善敏于行近仁者欤是爲君子儒非小人儒苏氏藏书室铭袁桷六学鸿烈代天昭明精思纂微辞以立诚匪事于言不文奚宣析理日繁直致衍传谓黙足以通絶其知闻敬焉孰持道焉孰存赵郡氏苏崇其书楹剖决云章经纬有程灵根湛虚服习粹精广以观万约以守一迎之莫寻倚兮不踬仰止元圣学海弥溢虚室铭虞集天地万物寓形太虚何有非实虚则俱无有室非虚何名虚室室有毁成而虚无成无受毁质室之在虚无不加廓有不加窒善居室者反同于虚万古一息奎章阁铭虞集天暦二年三月吉日天子作奎章阁万机之暇观书怡神则恒御焉臣等奉勑刻铭曰维皇穆清中正无爲翼翼其钦圣性日熈廼辟延阁左图右史匪资燕娱稽古之理经纬有文如日行天爰刻贞玉垂美万年知许州刘侯民爱铭孛术鲁翀至大元年秋奉直大夫许守刘侯既终更矣郡缙绅先生田浦城刘兴国及旧家望族郡人之父兄长者谋劖侯字民之政于石属笔小子翀恳让不获敢蹟侯行事譔次之大德龙集乙巳夏六月侯下车家政斩然閴无杂谒其在猷爲苟有利民无或不举许北趾于汴南揖淮楚素号多事侯材识精敏百务丛剧声容舒徐刃婴而节解吏无稽牍狱无柅讼不尚苛勐而廪不可犯自公而优入则杜门端晏游泳典籍出则賔礼先觉隆奖学校三时既隙则帅郡属叩校官请益经史亲爲之倡繇是郡政翕然侯泽物仁而有方耕凿树畜求底实效及终三年诸军薮牧外丘陵原隰垦辟殆尽初郊农贸糓市侩连郡豪徼籴外关擅轻重以售嬛弱胥困乃立斗斛市距州治重胁籴翔价之法趋者如归籴虽升合以上无敢摧衂民农两利之侯以事出法渐㢮复袭旧至杖大驵数人法复立民颂歌之歳丙午河南诸郡饥流瘠日至春糓价勃涌首发私庾大缩价听民籴募冨民粟数万鳞出粜市虑籴有不均也于诸社责其长日阅数赋与之夏雨戕麦得请出郡廪积年䑕耗凿米薄价纾民春夏徂秋无凋瘵者明年荐饥羸莩狼戾请省出公缗赈之民爲苏中綂抵大德凢所立有司法程讨阅簿书彚帙庋寘而㩀守不跲故勇于拯民而善御其害省大核屯田临颍邓艾口民稻田三百顷人有说省曰此古屯也可复筑之下侯按实之侯按至元中司农研水利拓民业隆平生息之道也业此皆三四十年暴取之民措何地省不韪以兵民恫疾之状迭陈不可卒止宣徽歳遣使征羊马法三十取一至则肆虐取人莫谁何度其至令县民大书其法于垩壁患遂止程约五县繇赋齐均凢出钱县官市物民间曰和买民产所有犹未易供无之则估百倍赋官郡县苦督责无敢拒贪肆者亦隂幸渔猎虽疮痏其民不恤侯深患之土有均赋之苟无之抗简覆陈不允不止鄢陵扶沟产红蓝猝不时买万鉅时其地年歉而蓝雾民大惊蹙省以侯敏干略趣买之相其故力请罢之是不独仁于许又有以仁其隣也省檄论囚荆南时荆楚大水民饥归请撤禁山泽以活危垫省移中书如请民济于阨是其泽不独囿于近又有以及其逺也其听讼明察而果哀矜恻怛未始不行其间襄城南距湛河与叶交壤叶民之盐取解池齐盐止襄旧树石河之南堧䥴以画盐之法叶令妄徙而北侵襄民近百家嗾漕属以其法酷穽之两县飞状闘辩叶引陜漕合攻襄中以危法时侯偕省使者㑹决之卒以理摧叶复石旧疆民厎宁河南先民踈土旷田价至弱虽有质鬻而契劵阔略卤莽逮今民日生集丛蓁灌莽尽化膏沃价倍十百闘䦧滋炽豢吏蠧法孔穴棼出至有绵旷歳时而莫之决者侯既清白复详听览而洞情伪佑是惩非至未半歳决以百数讼爲衰民葛英女嫁而奔人英蹟之获他妇惮严其舅姑而私窜外者寘家令妻教壻族事如其女返魂他尸者归壻不纳一男子果争之讼不决侯行县诘之情立出民有以计诬罣其同行者讼县醉亡楮缗千狱逮人数十讯不白屡愬州至㩀地以恸觇诈立屈之决囚南阳主妇告奴酖其夫三日死榜楚极毒狱乆不立侯谳曰实有毒立死无少缓者简孚狱供有冤立贳之其听决多此类也旧水旱祷祠桑门羽流杂巫觋嚣呗无益一不取齐𬒳精壹以走群望灵贶昭荅甞春旱祷八龙井明日雨大作民有拥香拜舞治所者人既德侯侯善使人而知所务长社尉廨僻逺爲创筑近郡治使与库传狴犴相连峙徼循捍卫弭患无形三皇肇立民极令天下通祠而旧郡祠陋丕搆新之崇葺庙学植桧栢六十四本筑室藏书购塑工体先贤貌影自濂溪及紫阳朱子像而祠于学故实凢相交承则帅寀属厚赆礼去者于侯又㝡丰终让却之始终铢发无取及是人益信在政晔晔岳牧风纪屡倚用之轧强锄暴在人所不敢爲侯不惮也将退政之日其下詟伏如甫至谈者伟异之名声籍籍上游诸公多誉籍之交剡腾荐不一二数士论称奉法恤民有古良二千石之风知言者是之侯名天孚字𥙿民家大名以国书生从事中书出判东平移漕司擢知冠州遂迁许风岸崭立器度凝逺春秋方强摅用未既加忠孝岂弟出天禀能以学济之渊乎莫测也浦城名九畴兴国名庭瑞皆仕焉而巳者声实素着郡人望所推先郡既不忍弭忘侯德两公倡率之人弥咨叹其公云翀既叙其详乃撮而诗之庸翼郡人寥邈之思辞曰郡侯绳绳三歳逆旅孰莫我矜侯吾父母我饥以寒燠我餔我鸣柚于家田垦在野繄我窘踬均恫其身膏以雨泽煦吾阳春惟古立学定民之命治有本末礼乐刑政谁蔑弃之谓能其官我侯至止德馨如兰士蒙颙颙侯教载之缙绅煌煌侯劳来之孰匪人哉而玩侯法将薙芟之我用是恝善逹而施天下之兼宁独吾私一郡是淹车声辚辚民莫侯揽有坚其䃉䥴配琬琰鼎鼎其来畴允侯蹟跂予望之其永无极安氏尊经堂铭孛术鲁翀明明尊经安氏堂之用有儆惕予其铭之于在古昔挺起神圣越绍上帝昭我明命暨苍姬氏四术廼崇诗书礼乐顺古范镕文武道衰四教崩弛孰其捄之天纵夫子龙马献图用着蓍䇿吉㐫悔吝开我人则二禅三继曰帝曰王典谟训诰明我天常志欲有言刑于咏謌雅颂得所神人以和王纲失维列侯递霸其敢僣踰笔讨无赦是谓四府其用不穷大礼大乐升降汗隆宇宙有经终古莫忒民无能名功载人极鼎鼎儒者相与守之孰吾尧桀相与掊之曽子思孟荀董王韩周程张朱以逹圣元不息不泯皇衷民彛其有能奋立百丗师安氏东垣丗以儒名味道之醇服义之精百氏謏闻宁不有当处冝下陈经无二上至小无内至大无外晦不加蹙显不加泰风雨震凌帡幪是屋六籍鳯峙畴匪雌伏安父之嗣伯仲叔季穉子龆孙绳绳继继岂徒藏之斯务明之岂徒尊之斯务勤之其徒之贤苏伯脩甫将以所闻徃相告语多岐亡羊克敬克念无或怠堕请以铭鑑俨思斋铭杨刚中理究斯明爲殊爲同学求斯详畴初畴终匪心斯图何彰弗蒙既端尔容既肃尔躬㝠凝虚逰视遗听空思而以斯无微不通跛倚踞欹必弛于中矫㗛躁言必隳而功戒哉无忘惟道之融国朝文类卷第十七国朝文类国朝文类卷第十八国朝文类卷第十八颂贾侯修庙学颂呉澂丗祖皇帝既一天下作京城于大兴府之北其祖社朝市之位经纬涂轨之制宏规逺谋前代所未有也至元二十四年设国子监命立孔子庙暨顺德忠献王哈刺哈孙相成宗始克继先志成其事而工部郎中贾侯董其役庙在东北纬涂之南北东经涂之东殿四阿崇十有七仞南北五寻东西十筵者三左右翼之广亦如之衡逹于两庑两庑自北而南七十歩中门崇九仭有四尺脩半之广十有一歩门东门西之庑各广五十有二歩外门左右爲斋宿之室以间计各十有五神厨神库南直殿之左右翼以间计各七殿而庑庑而门外至于外门内至于厨库凢四百七十有八楹肇谟于大德三年之春讫功于大德十年之秋于时设官教国子已二十年矣寄寓官舎不正其名丞相以爲未称兴崇文教之实也乃营国学于庙之西中之堂爲监前以公聚后以燕处旁有东西夹夹之东西各一堂以居愽士东堂之东西堂之西有室东室之东西室之西有库库之前爲六舘东西向以居弟子贠一舘七室助教居中以莅之舘南而东而西爲两塾以属于门屋四周通百间踰年而成不独圣师之宫巍然爲天下之极而首善之学亦伟然耸天下之望逺迩来观靡不惊骇叹羡其髙壮宏敞盖微丞相其孰能賛承圣天子之徳意而微贾侯亦孰能阐张贤宰相之盛心哉侯之董役也晨夕督视不避风雨寒暑措置分画一一心计指授工师莫能违焉陞本部侍郎又陞本部尚书出领他处营造事身虽在外心未能忘庙学也至大二年还朝拜户部尚书首诣庙学环匝顾瞻如其家然呜唿丗之居官者大率簿书期㑹刀笔筐箧是务知政治之有原名教之可宗者㡬何人哉人咸以爲迂而侯拳拳汲汲惟恐或后盖其资识卓矣侯少时爲宪府属宪长诬其副柄国者仇正直欲置之死数十人皆将连坐证佐迫于栲掠悉附和以成其诬侯与在数中独守正不阿徇淹系三载卒不变移受诬者借是得脱自户部尚书而参议省事也㑹有罗织之狱侯议详谳大忤时宰㡬与同罪頼救解以免呜唿侯之爲人如此冝其于圣道儒术深有契也非资识之过人而能之乎侯毎以范文正期国学诸生闻而愧輙面赤汗下夫文正之爲文正无他亦曰先天下之忧而忧后天下之乐而乐耳呜唿安得人人不负侯之所期者哉侯名驯字致道济南邹平人将归其郷故着侯之所以有绩于庙学者爲颂至大四年三月朔国子监丞吴叙诗曰于赫皇元泽弥八埏翼翼京师风化攸先孔道昺明千古日月帝曰庙之以对光烈显允厖臣钦辅神孙祖训是承徃圣是遵相谓而驯而职而职乃基乃乃墁乃甓侯秪相言弗懈以䖍新宫巍巍有倬其骞宫墻之西学官爰作我宏尔居尔懋尔学尔士来游四方具瞻尔则匪遥像貌聿严恂恂贾侯克敦克敏孰挫其廉孰混其畛一正不阿百折不回族斯紏纷剸之恢恢庙学之崇天子之德丞相之功贾侯之力右十章章四句青宫受寳颂虞集天暦二年六月巳酉皇太子受寳于行幄臣等拜手稽首而言曰臣闻古之所谓能以天下譲者审㡬于先事谓之至徳既勌而庸巽谓之子贤是皆人道之常而未若今日之盛者也我皇太子以仁文之资知勇之徳当拨乱反正以纉祖宗之綂则躬当大难婴犯霜露而不辞及功成治定既膺歴服之归则推奉圣兄谦居储贰而不伐刚明之㫁坚于金石而无变素定之诚质诸天地而无疑求仁得仁若处固有乐道忘势䜣然无爲此实帝王之所难能古昔之所未有而卓然特见于前后千万世之内者也臣尝读周易而观于干龙之象自潜至跃时升位异九五天飞中正极矣益进而上庸知退夫而仲尼之賛上九曰唯圣人知进退之正言非圣人不能及此噫仲尼发此义于千五百年之前而昉见其事于圣代宗社生灵万世无疆之福也于乎盛哉臣等幸以文学得备延阁之顾问亲逢盛礼爰敢作颂以献颂曰于穆皇储文武圣明于赫大帝受命辑成天运日行既明既健神交意孚曽是修逺帝载龙旂其行遅遟万民徯来皇储有思载思载瞻于庐于旅式好在原莫敢宁处风雨孔时道无㳺尘肃肃銮车通宵及晨帝曰劳止毋趣行迈㑹言近止交喜更慨滦阳之京世皇所营我毋即安次于郊垧垧有丰草雨露旣渥差垧于牧繁缨濯濯皇储攸止百灵具扶群臣受诏奉寳来趋维时范金龙光上烛匪旧以新景命攸属寳来自南追琢有章卿云随之五色景芒有亲有尊有友有爱以承武皇圣孝斯在古人有言兄弟家邦咨尔臣庶于乎勿忘史臣作颂丕昭盛德旣寿以昌子孙千亿驻驆颂孛术鲁翀继天体道敬文仁武大昭孝皇帝即位修明丗祖皇帝隆平故事以故东平忠宪王之孙司徒忠简王之子拜住丞相中书至治元年诏若曰忠宪弼我丗皇功在社稷德在生民其勅词臣即王所有范阳采地朔南康庄碑之昭示悠乆冬刻铭既完十有二月丞相承诏蒇事凢犒工劳衆郡邑无所扰馈贺无所受天子遣使牲牢之飨秬鬯之禋数异礼隆不一而止父老聚观或至感泣明年春正月帝幸涿州至碑所重瞳凝竚顾瞻有怀秋九月幸易州还丙午帐殿碑垣之南驻辇御殿上顾丞相若曰汝祖考之绩之盛丗载帝室维朕不忘亦惟汝之贤有以相朕益懋丗德故也丞相顿首谢翌日既旦大宫馔已上歩自帐殿御金椅座碑右丞相称觞献万歳寿从臣以次进觞天颜和怡甚乆廼去丞相谕翀曰皇上眷我祖考至此不刻以志则未有以称汝其铭之翀祗栗奉命用敢叙曰太祖皇帝𨳩创大业忠宣王孔温窟哇太师鲁国忠武王木华黎佐佑神谟拓定疆宇继丗国王皆着大功忠宪王繇国王丗胄年十有八嶷然以鉅德大人相丗庙统六合举百度厎雍熈仁覆天下以垂大猷以迪来哲皇上念垂统之艰难守成之不易怀徃烈慰股肱圣度渊深非一介臣能闚万一敢郎所闻见以献颂曰赫赫圣明嗣大宝位祖武斯绳昭我皇制慨想先正孰佐我家奄奠八纮帝业以华昔我太祖疆理万国忠宣忠武功髙辅翼雷雨方屯忠武汛扫华夏之民国王䕃葆巍巍丗皇幅贠既同弼成治隆忠宪之功奕奕忠宪虎变莫测年未及冠烜着明烈端冕正笏不动色声儁杰在职儒硕在廷何昧不昭何坠不举何絶不绍何逺不睹三十年间再秉钧轴天极地蟠孰匪亭毒至元始终中外人心大耋龆童缔慕至今天日清明终古莫晦柱石庙廊宗社永頼相国今谁忠宪胤嗣民之望之忠宪是继克继克庸滋益光大一以至公熈我天载帝谓侍臣丞相之贤家丗所因其敕词垣于忠宪勋大侈以文配永河山以竦见闻涿鹿范阳王有采食山川苍苍北拱帝极蛟螭盘拏大鳌负之德音不劘神诃护之六龙翺翔驭日霄汉再狩郊垧目此铭篆渊鑑昭回驻驆永怀廓清烟霾以霁九垓从臣焜煌千乗万骑能不激昻以励忠义丗丗䕫契生此德门君臣道合岂徒示思忠宪来云源源裔裔臣颂兹刋丕告无旣冯侯去思颂顾文琛皇帝即位之明年诏地官攷舆地图举天下县邑民数之繁者陞爲州置贤守臣以幸百姓于是越之诸暨实得今冯侯翼越在汉爲㑹稽郡其民剽轻汉甞以贵近臣爲之守犹或不振輙报闻罢自唐以来越爲雄藩诸暨爲剧县尢号难治侯始至州访民疾苦知姦猾爲民害由是严爲之禁里社长有藏匿者同其罪姦猾望风引避民頼以安郷胥舞文虚増税石民以抑纳爲苦侯洞察其姦令民得自陈诉积年弊欺一旦尽去先是吏卒旁午田里无虚日侯至悉禁戢之亦无废事有以私谒莫夜祷于侯者侯輙斥去之邦之士唶唶称廉侯闻笑曰廉士大夫常分也廉耻道䘮乆矣吾岂诡衆哉吾求以不负吾所学耳凢豪强挠法者必痛加摧抑无少假借既不逞则群怨之侯不爲动郡政之暇輙引诸生讲习经史州吏环听之凛凛乎有冨而教之之意㑹行省以浙西某路荒田失实及濒海郡盐法多弊檄侯徃问州民数千人遮道请畱不得请则相对涕泣如失慈父侯奉檄所至弊衣徒歩以察微隐其所以诎姦豪而伸孱懦者甚于爲州呜唿若冯侯者求之古循吏殆未见其比也或曰班固序汉循吏五人而龚黄爲之最如龚黄者独不可爲侯比乎仆应之曰汉循吏易能也冯侯未易能也汉郡地方千里太守秩二千石考最者輙入爲九卿次不失爲三辅位尊而权任专故其道易行其化易成而其事可勉而至也今自州而上有㑹府有部刺史方伯连率而知州官五品秩不满五百石制其权而挠其政者非一独冯侯毅然不爲利疚不爲势诎蕲于必行其志然则龚黄爲冯侯之所易冯侯爲龚黄之所难乌可比哉衆皆譁然称善则相率请爲文以颂侯徳颂曰蕞尔暨阳附庸于越生齿滋衆在今爲剧帝披舆图命陟而州择贤守臣得今冯侯侯自西来羸马弊衣邦人还观且喜且疑侯始爲政循循于于惟姦是屏惟弱是扶罔俾苞苴累我名节尔氷虽清我行惟洁堂堂干坤如侯㡬人天实遗侯惠我邦民邦民懽唿更相告语始疑今信侯我父母昔侯未来骨肉流亡侯既来止尔农尔商帝悯下人病于荐饥水利田功乃懋乃司帝曰咨汝徃贰其政侯拜稽首臣翼唯命我民有言侯母疾驱天子有诏侯不敫徐世无阳秋孰纪侯徳百丗不䃺视我兹刻賛鲁斋先生画像賛王磐气和而志刚外圜而内方随时屈伸与道翶翔或躬耕太行之麓或判事中书之堂布褐蓬茅不爲荒凉珪组轩冕不爲辉光虚舟江湖晴云卷舒上友千古谁与爲徒管㓜安王彦方元鲁山阳道州盖异世而同符者也书画像自警刘因所以承先世之统者如是其孤所以当衆人之望者如是其虚呜唿危乎不有以持之其何以居王允中眞賛刘因齿未老鬓胡爲而白耶隠然舎四海之忧鬓虽衰颜胡爲而壮耶凛然横千仭之秋竹石丹心砥柱中流百折而必东寸折而不柔其履危犯险㡬祸一身然视循黙苟容贻害当世者不优耶质斋賛萧㪺国子助教祁君子京以质名斋自爲记且铭之时宗工秀人题咏尽其义矣斋人萧㪺掇其遗而爲賛曰上古圣神仰观俯察旁及鸟兽取象维八书契干戈登降椌楬化成之具于焉以茁巍乎焕乎重华位陟文命诞敷懋昭大徳视民如伤于汤有光姬情孔思谟训洋洋经纬三极时维至文世变风移覆其质云世之谓文古所无有游夏言行昭昭可考絺章绘句锦心绣口充栋汗牛世用曷取蔽天之明窒人之灵繇政迄广旤斯以成卓哉祁君矜世之病质以自居求尽其性如彼流泉载浚厥源彼华彼实载殖厥根如贲尚白循循勿勿立德立言成已成物晦庵先生画像賛呉澂理义宻微蚕丝牛毛心胷恢廓海阔天髙豪杰之才圣贤之学景星庆云泰山乔岳临川野老自賛呉澂身形痩削春林独鹤眼睛闪烁秋霄一鹗逺絶尘滓大同寥廓自鸣自和自歌自乐李秦公画像賛程鉅夫歴观宰辅乆无儒者潜龙羽翼公乃大雅帝曰旧学汝遂相予眞儒之效此其权舆熈运方开明良起喜如龙如云如鱼如水任以天下可谓大臣劳谦得士清静宁民想其风采金玉珪璧赐之画图式是百辟岂惟丹青盛德形容尚友凌烟黄阁清风临川吴先生画像賛虞集业广而精徳周而尊釐折群言以究斯文章甫玄端书册左右岂弟君子天钖眉寿西夏相斡公画像賛虞集公姓斡氏其先灵武人从夏主迁兴州丗掌夏国史公讳道沖字宗圣八歳以尚书中童子举长通五经爲蕃汉教授译论语註别作解义廿卷曰论语小义又作周易卜筮断以其国字书之行于国中至今存焉官至其国之中书宰相而殁夏人甞尊孔子爲至圣文宣帝是以画公象列诸从祀其国郡县之学率是行之夏亡郡县废于兵庙学尽坏独甘州仅存其迹兴州有帝庙门膀及夏主灵芝歌石刻凉州有殿及庑至元间公之曽孙云南廉访使道明奉诏使过凉州见殿庑有公从祀遗象欷歔流涕不能去求工人摹而藏诸家延祐间荆王修庙学尽撤其旧而新之所象亡矣廉访之孙奎章阁典籖玉伦都甞以礼记举进士从予成均于阁下又爲僚焉间来告曰昔故国崇尚文治先中书与有功焉国中从祀庙学之象仅存于兵火之余而泯队于今日不亦悲夫先丗至元所摹象固无恙也愿有述焉以贻我后之人乃爲録其事而述賛曰西夏之盛礼事孔子极其尊亲以帝庙祀乃有儒臣早究典谟通经同文教其国都遂相其君作服施采顾詹学官遗象斯在国废时逺人鲜克知坏宫改作不闻金丝不忘其亲在贤孙子载图丹青取徴良史自賛画象虞集邈乎千载之下而谓古今一时也眇乎五尺之躯而谓天地一体也廓乎不自知其所知也欿乎未能至其所至也俛乎若忧非有伤乎其内也泊乎若休无所待乎其外也服今人之服食今人之食同乎今之人聊以顺吾际也读古人之书颂古人之诗思夫古之人不知老之至也大象图賛虞集皇帝画大象图赐皇太子监察御史前典寳少监臣某承命装潢而宝藏之翰林直学士臣集再拜稽首而作賛曰有伟驯象贡自南域鞗革镂钖路车是服维皇在舆游目于式任重持安眂力知德燕闲以思冩之几格天章龙文臻妙造极嗟尔微劳尚宸臆师武臣能有不察识若稽包牺受图布画逺取不遗以启神易拟兹形容克配古昔臣用述賛与丗作则橐佗图賛虞集皇武肇迹宛宛龙漠不居其康辑乗爲郭有服维佗礧肉戴崿毳旃帷房鞗轭簟鞹轧轧千里载泉于橐黄头羔裘骑引顾却人习见闻圣独有作深宫穆清思诏勒仢手着厥初伊劳匪乐公刘纉稷于邦式廓裹粮启行致祚八百史臣作雅稽古允若静修刘先生画像賛欧阳玄微点之狂而有沂上风雩之乐资由之勇而无北鄙鼓瑟之声于裕皇之仁而见不可畱之四皓以丗祖之略而遇不能致之两生乌虖麒麟鳯皇固宇内之不常有也然而一鸣而六典作一出而春秋成则其志不欲遗丗而独徃也明矣亦将从周公孔子之后爲徃圣继絶学爲来丗开太平者耶黙庵安先生画像賛欧阳玄寤寐乎明善诚身之书歩趋乎格物致知之学关西三鳣未必荣于教授之四丗荀陵八龙奚以过于伯仲之一壑岂非白茅重而忠信着玄酒醇而嗜慾薄者乎钟期伯牙有同丗而不相遇者吾故于黙庵之神交而益以重容城之先觉也威如苏先生画像賛欧阳玄英英紫芝皎皎素丝冥摉逺讨黙识近思子云精深季海孝友徳人之容君子之守郎中苏公画像賛欧阳玄维子寕父爲名卿士其心塞渊如古君子既合于古讵谐于时职是正直弗究厥施㞐家嗃嗃在国谔谔屹如长松矫如一鹗蚤以谠言屡忤权相晚着恵爱足食邉饟刚者必仁仁必有后冝尔有子蕳自造秀遗像然不亡者存九原可作孰敢吏云潘云谷墨賛李泂徂徕松云贮玄谷道人㞐中拘其独琅琅空山万杵熟道人晔然开电目松云化石石化玉峥嵘寳气星汉烛贡之奎章月在椟龙光淋漓九宇福李莭妇冯静君賛王士熈古之称莭妇人者不特织纴组紃而已良人不天未亡殆存出生气于寒灰之中死者得妥生者已传其家呜嘑冯氏百丗犹夸国朝文类卷第十八国朝文类国朝文类卷第十九国朝文类卷第十九碑文国子学先圣庙碑程鉅夫皇庆二年春皇帝若曰我元胤百圣之统建万民之极诞受厥命作之君师世祖混一区宇亟脩文教成宗建庙学武宗追尊孔子所以崇化育材也朕纂丕图监前人成宪期厎于治可树碑于庙词臣文之臣鉅夫拜手稽首奉诏言曰臣闻邃古之初惟民生厚风气渐靡圣人忧之越有庠序学校之制天下之治胥此焉出中统二年以儒臣许衡爲国子祭酒选朝臣子弟充弟子贠至元四年作都城画地宫城之东爲庙学基廿四年备置监学官元贞元年诏立先圣庙乆未集大德三年春丞相臣哈刺哈孙荅刺罕大惧无以祗徳意乃身任之饬五材鸠衆工责成工部郎中臣贾驯心计指授晨夕匪懈工师用劝十年秋庙成谋树国子学御史台臣复以爲请制可至大元年冬学成庙度地顷之半殿四阿崇尺六十有五广倍之深视崇之尺加十焉配享有位从祀有列重门脩廊齐庐庖库爲楹四百七十有八学在庙西地逊于庙者十之二中国子监东西六舘自堂徂门环列鳞比通教飬之区爲间百六十有七制加孔子大成之号祠以太牢辇释奠雅乐江南复戸四十隷之春秋二祀先期必命大臣摄事皇帝御极陞先儒周敦頥程颢程頥司马光张载邵雍朱熹张栻吕祖谦许衡从祀广弟子贠三百进庶民子弟之俊秀相观而善业精行成者岁举从政又诏天下三岁一大比兴贤能于是崇宇峻陛陈器服冕圣师巍然如在其上教有业息有居亲师乐友诸生各安其学咸曰大哉天子之仁至哉相臣之贤工曹之勤其知政治之本原矣臣窃谓天地至神非风雨霜露罔成其功斯道至大非圣君贤相罔致其化人性至善非诗书礼乐罔就其器列圣相承谓天下可以武定不可以武治所以尊夫子建辟雍复科举诚欲人人𬒳服儒行爲天下国家用耳然则黎民于变时雍顾不在兹乎于戏隆哉臣鉅夫谨拜手稽首而献颂曰皇元受命诞惟作京以抚万邦旣讫武功载修文教登其俊良于穆宣圣垂范罔极首尊而彰曰尔胄子弗典于学曷风四方学以聚之廪之饩之日就月将大徳嗣服迺建孔庙迺经辟雍考制程财审时相宜遹成厥功辟雍洋洋冕服皇皇羣士景从圣道旣明涣号旣加我皇御天执道之中轨物牖民翼翼干干帝学益弘庶政惟和我化用宣跻祀儒师賔兴羣材丕绍厥先相古盛时讦谟逺犹罔不由贤天钖皇祖神圣文武以有万国威何不加令何不行何求不获惟学是务惟材是育下民允迪越厥左右咸有一德以匡乃辟惟帝时宪惟臣克念济济茂硕礼明乐备永作神主播颂无斁曲阜孔子庙碑阎复圣上嗣服之𥘉祗述祖考之成训兴学飬士严祀先圣自曲阜始制诏若曰孔子之道垂宪万世有国家者所当崇奉中外闻之咸曰大哉王言拭目太平文明之治粤明年元贞改元先圣五十三代孙密州尹治入朝玺书钖命中议大夫袭封衍圣公月俸百千秩视四品孔氏世爵弗传者乆至是乃复申命有司制考辟雍作庙于京师由是四方向风崇建庙学惟恐居后阙里祠宇燬于金季之乱阁号奎文若大中门闼存者无几右辖严公忠济保鲁甞假清台颁暦钱佐营缮之费岁戊申始复郓国后寝以寓先圣颜孟十哲像至元丁卯衍圣公治尹曲阜主祀事将图起废奎文杏坛斋㕔黉舎即其旧而新之礼殿则未遑也国𥘉封建宗室画济兖单三州爲鲁国大长公主驸马济宁王分地置济宁緫管府属县十六曲阜其一也济宁守臣按檀不华恭承诏㫖㑹府尹僚佐郷长者谋曰方今圣天子守成尚文此郷风化之源礼义之所从出爲守臣者敢不对敡休命以庙役爲任首出泉币万缗衆翕然助之佣二顾力市木于河辇石于山抡材于野杗栋栌桷楹础之属悉具又得泗水渠堰积石数百石垩称是露阶钳砌咸足用焉郡政之暇躬爲督视甄陶鍜冶丹艧髹漆以至工师廪积各有司存经始于大德二年之春属岁侵中止蒇事于五年之秋不期月而告成殿矗重檐亢以层基缭以脩廊大成有门七十二贤有庑泗沂二公有位黼坐旣迁更塑郓国像于后寝缔构坚贞规模壮丽大小以楹计者百二十有六赀用以缗计者十万有畸落成之旦逺近助祭者衣冠辐凑衆庶瞻颙千禩祖庭顿还旧观于是衍圣公治遣其子曲阜令思诚奉表以闻且以庙碑爲请㑹选胄子入学擢思诚国子监丞特敕中书赐田五千畒以供粢盛复戸二十八以应洒扫仍下翰林书其事于石臣复承命踧踖旣述兴造始末窃惟圣人之道与天地并圣人之祀与天地无极尧舜汤文之君不作而道在洙泗立言垂教推明尧舜汤文致治之由模范百王仁及天下后世愿治之主莫不宗之庙貌相望逹乎四海圣人之道固无系于祀礼之隆杀夫尊其道而毖其祀盖治古之恒规王政之所先也洪惟圣元神武造邦天兵傅汴戎事方殷不忘存敬先圣之祀诏求五十一代孙衍圣公元措归鲁裒集奉常礼乐于兵烬之余燕翼之谋肇于此矣世祖圣徳神功文武皇帝仁霑义洽九域混同文物焕然可观内立国学外置郡邑学官而于先圣之后尤所注意遴选师儒训迪作成需贤以嗣封爵兹志未究皇上纉而成之故自绍膺景命以敦化厉俗爲先务至于博施济衆敷文来逺哀矜庶狱恵鲜鳏寡由天纵之圣见于设施皆尧舜汤文之举揆诸圣经之言若合符契用能张皇教本光昭先业以致鲁国臣民思乐泮水如附灵台子来之衆至矣哉观文化下必世后仁之效岂特震曜一时寔宗社无疆之福也铭曰道之大原寔出于天天何言哉乃以圣传传道维何唐虞三代仪范百王万世永頼圣人之功与天比隆圣人之祀垂之无穷皇元肇基拨乱右武天兵趍汴周礼在鲁烝哉丗皇载整乹纲始定终绥遂臣万方肃肃鲁庭嗣封有典徳音孔昭圣谟丕显王者之作必世后仁继序不忘成于孝孙遹观厥成是训是则思乐泮水作庙翼翼如矢斯棘如翚斯飞笾豆静嘉陟降有仪祀事孔严世爵以延汛扫有戸粢盛有田圣政聿新希踪治古佥曰皇明登三咸五泰山巖巖圣祀绵绵与国无疆于万斯年襄阳庙学碑姚燧圣元爲制凡士其名而儒其服不糅之民而殊其籍惟责田租商征自外身庸戸调皆复之无有所与者将百年于此矣世祖诏即阙里聚孔颜孟三族置官而教之以俟其成德逹才者垂三纪焉是皆无闻歴古而独见之今者也陛下继圣恢前皇之逺猷举厥未修之典封衍圣公屡下明诏还正贡庄学田俾完庙飬老资廪师生其于世圣人之胄学圣人之徒覆毓渐濡徳泽至矣府州县邑爲之牧守令长者率以作新庙学爲政务先而恐风行圣化之后也襄阳宋之鄙城也金社既墟甞归吾元由于忽弃不戌故宋切筑爲蓟北门殆四十年世祖徴兵天下不忍徼利一旦以閗吾民包岘汉而城之视犹圈兽待其自毙五年迺下则其受大兵也爲㝡乆城门辟矣庙学前大阃帅武臣因陋就简而爲之不称神居势宜改爲田之在郊籍旣失存民亦废耕主吏去之无有知其在所不敢视江南他州之有夙储者其施力又若甚艰此前政所以苟于其事者惟総管陈衍经度之巳而受更令総管陈义谋之吏民曰明诏如是吾方表田募民觊获何时明日使是学媿徳他州则二千石爲不职且受谴矣不衆爲之就绪无日吏此者割若俸戸此者捐若财应者讙然辞出若一帅守兵家亦劝赴功犹不足用取余公帑治之二年圣哲中殿贤儒傍序门堂斋庖楹础林立朔望春秋奠荐讲肄笾豆钟鼓有践与节人之戾止新视易听起所堕习而祗畏矣燧甞过之拜其下庭犹有可憾焉者自唐开元配食颜子授曽子于诸子以足十哲前宋则跻孟子与颜氏并虽金百年未之或改后宋则益以曾子子思进子张于曾子之旧故江之南位十哲上亚圣人者四焉宋平北方学者安颜孟而异曽思浙宪首请黜之当国之臣不然之也其后一侯爲宪河南是时襄阳未入山南犹其所莅也不请而遂黜之由是是庙配止颜孟自今以观颜曽之于夫子同见而知伯鱼前死则子思亦见而知者惟孟子后百有余岁爲闻而知子思学曽子孟子学子思而得其道统之传则曽思之功果不优于孟氏乎颜子前死有圣人者存未甞爲书质之于经事十九见賛夫子者才一问仁与爲邦二焉一以修巳一以治人他皆见称于夫子与不待爲问而自谓之者也曽子述孝经大学子思作中庸孟子则自着七篇之书学者頼之至今爲书三子二子独见黜是外其师而弟子是尊于闻而知者仍祀不变而顾后所见而知者焉或曰子记汴学巳讥立颜路曽晳伯鱼于序而㘴三子堂上今何云然燧曰向所疑者以崇子而抑父弗安顺于伦理非曰可併去之也今江之南巳配享者可不请而黜则江之北有有功曽思者可不请而配享乎燧故甞曰人臣有见列而上之则可若夫制度考文之事天子司之以幸国家遑于稽古之事虽天下学礼之臣羣然议之必得所当义者而后可也侯砻石求铭奉议大夫山南江北道肃政廉访副使马公昫实分刺是郡亦以侯甞懃宜若可言燧曰呜唿是岂可易爲哉孟子称智足以知圣人者宰我子贡有若子贡有若则以爲自生民以来未有宰我则以爲贤尧舜逺犹未晓言圣人之所由以然孔子语尧曰荡荡乎民无能焉则贤尧舜者益难名矣然自孔子没讫汉之世将八百年庙焉而不碑其见之金石者孝桓元嘉许鲁相瑛置百石吏领礼噐与孝灵元兴鲁相晨奏依社稷出谷王家供禋祀二诏魏曹植始碑之唐则作庙一州必碑㝡盛以衆就其善言者韩愈氏䖏州栁宗元栁州道州曰自天子至于郡邑通祀遍天下惟社稷与孔子又曰仲尼之道与王化逺迩二帝三王无以侔大不敢一言以賛其道无他盖圣人之道天也善言者绘工也于山水草木鸟兽之爲物与人执事或可图而肖之以语绘天设色而得其髣髴万一者古今人无能爲者也故惟着其始媮而今完者以告夫后之人铭曰维襄形势始终一地视时屯亨而爲险易昔焉画守负而江山动天下兵五稔悖顽时匪无学士日介胄以扞大刑遑事爼豆皇舆既邈壃南海涯顾爲土中襟带安施犹爲名城于汉之域惟庙弊轧不称瞻式帝奋文教诞诰优优于学湏才如获仰耰是邦承流其陈两侯衍也经画义逮成绩桓桓新宫实教所基嗟哉襄士挑逹何爲圣人遗言具在方册口诵心惟奚异亲炙朝趍斯庭夕休斯庐亦奚以间阙里即居行见接武賔兴成德作之君师实帝之力刻诗丽牲用示无极大兴府学孔子庙碑马祖常昔我太祖皇帝受命造邦金人孙于汴太祖即以全燕开大藩府制临中夏维时巳有定都之志矣故太宗皇帝首诏国子通华言廼俾贵臣子弟十八人先入就学城新刳于兵学官摄于老氏之徒迨世祖皇帝教命下始正儒师复学官庙事孔子归壖垣四侵地勒石具文作新士子至元二十四年既城今都立国子学位于国左又因故庙爲京学京师杂五方俗尹治日不给庙之墻屋弊壊将压以毁讲席之堂粗完泰定三年今大尹曹侯上视庙貌祠位皆不如制割梢入爲寮寀倡然后大家冨人合赀以聚财者有焉释子方士分食以庀徒者有焉施施于于咸乐相成延两庑五十有二楹缔构涂饰工良物办象从祀诸贤百有五人妥灵惟肖威仪有容又恳请于朝得廪饩弟子贠百人受学于师复其身不劳以事于是天下首善之教兴焉庙肇自唐咸通中至辽金燕爲都邑故甞用天子学制选举升造与南国角立亦一时之盛也太宗皇帝当云雷经纶之世圣训谆切以徳赏喻父师以槚椘惩子弟饥焉粟肉渇焉酒醴力焉仆使恩义甚备其飬贤劝善之诚固巳髙出于百王之上矣世祖皇帝立极作则人文昭明登用儒臣躬亲讲学故当时勲贤之裔以及宿卫之臣罔不以揖譲爼豆之爲懿颛䝉昬庸之爲耻也而三代国学党序遂庠家塾之䓁秩然罗列于上下才学经术用世之士踵武而出暨仁宗皇帝賔兴大比四方举进士凡登贤书䇿名礼部者京师屡倍于外郡非列圣仁涵义揉百年之礼乐文物推而致之欤燕自虞夏爲武卫之服召公之化尚矣昭王筑台以徕贤士邹衍乐毅剧辛至有称于世韩婴以诗易爲一家师孔颕逹博综五经卓然庶㡬醇儒今多士㳺歌在庭抠衣在庙将见鲁邹之羙矣若婴颕逹冝所不道矧衍毅辛之徒哉夫儒者之学诗书六艺之文以至施天下之道无有二也后世教不明家异人殊各溺于所习以相诋訾由上之教无以一之嗟夫古者小学大学之师弟子之传皆本于道徳仁义之实着于诗书六艺之文非有教有授则不敢以传也传焉而尨杂不经则上有刑也是故风淳而气同由上之教有以一之也而王国多士逢文明之㑹肄业有学学有师春秋祀其先圣先师者又有庙有位入有食以处出有贵于衆所以报称列圣教化之德而应贤侯承宣之志者必冠而起矣提举学事崔居中教授贾良弼正张祯録司视以状请曰庙之事成前尹马思忽实能始之今尹曹伟实能终之经歴王孝祖薛让警廵监院兀都瞒使李权且能考工于下也余旣爲言正兖郕沂邹四公配食东郷位其来请遂爲铭诗不辞诗曰皇元有赫奄受大国于月之于日之域京邑翼翼莫不来极子诞敷文德新都有嵯辟雍峩峩弁之瑳济尔象牺鍧尔弦歌新宫则那旧庙如之何皇帝在御百度咸若海输维柟河浮厥柏是寻是斵虞庠岳岳式光我上国玄圣仪仪玄紞龙衣衎我先师旣右享之采茆于池荐此明牺用介我蕃釐蕃釐伊何彼羙多士克明克类克谅厥事以登膴仕以媚于天子有铿华钟路鼓逢逢言燕于公有翼有颙多士旣同天府是庸维曹侯之功曹侯誾誾廼承廼宣御剧廼専虞庠连连王士安安祗国维贤天子万年光州孔子新庙碑马祖常光州旣新作孔子庙乃以图来徴文于州人马祖常曰尔先子爲政于此州州有学以教人有田以飬士有庙以事先圣先师矣今乆圮不治庙四出无垣登降无阶肖象之设五禾之服不彰妥灵之位不严配侑之序不饰室屋欂栌周庑重门及笾豆礼噐之类一切弊旧取具假备岁春秋释奠官及属师及弟子致斋无次某䓁一二人辱守兹土割其稍入合民之钱粟筏木陶瓦木材陶良以钱庀工以粟佣力丹漆垩鋈锢施色之物皆集作于天暦二年七月九日成于至顺元年八月十有八日凡庙位象设称乎南面而爲王者之居昔之不治者今皆治矣昔之无有者今皆有矣尔先子爲政于此州尔又以文名于时尔宜爲文告来者庶谨之而毋毁也祖常三爲典礼之官习于先王之礼而学于圣人之徒陈迹徃辙不敢烦州人之听独以我朝有道之世告吾州人始宪宗皇帝都和宁遣国子二十人就学今都之南城孔子庙旁㫖意训诲刻载庙中世祖皇帝潜王邸召学士王鹗因幄中设主陈爼豆观祭孔子仪武宗皇帝诏天下若曰世甞知尊孔子矣而皆未至也其进封至圣文宣王孔子爲大成至圣文宣王今皇帝正位制若曰孔子大圣推本父母未极褒崇父叔梁纥可封启圣王母颜氏可封启圣王夫人命以玺书告阙里庙庭猗欤盛哉夫天下旣冨而教兴焉兴教必于学学必有所师师莫若圣圣莫若孔子则庙而事之者学者宜莫先焉且旣冨而教虽三王之治未有不冨而能教者吾州介江淮之交生殖甚寡然少长安于朴俗衣服饮食给于田蚕弋钓之力工商给于粗完男女㛰嫁飬生送死质而有节其人巳几于淳厚故易冨而易教弗如他州之人必待厚蔵而后冨近刑而后教也是以见其州大夫贤欲有所兴起于善而又应之之速也如此诬天下以难治者岂君子哉国家以文化成四海考郡县之绩当以吾州爲首焉兹序其实而又系之以诗俾州人謌新庙之成而不忘州大夫之德也诗曰于穆圣师降我新庙几筵维饰象设维肖四瞻周庙载基载筑雅雅鳞鳞灵御之肃灵御之肃衣裳我人俾不爲羣而即于伦埏埴万类同仁于天匪言莫宣匪文莫传六艺百家咸质于经我维受之日化于成大帝在位翕以敷施考妣启圣而追王之四海作则文明式昭我州易教作庙维乔楩柟梓栢弗雕而斵陶瓦髹漆施色丹渥丽牲在门春秋蠲吉官属师徒端弁以入其容锵锵其神洋洋牖兹颛蒙闇而日章淮巘诸谷㑹流爲潢南薄其郛州名爲光光在百城瘠土寡殖维人易教衣食耕织则旣衣食又学爲士学士有师先圣是祠州侯德劝我民岂忘之真定路宣圣庙碑孛术鲁翀𥘉镇州置真定路以中山冀晋赵深蠡府一州五土地人民奉我睿宗仁圣景襄皇帝显懿庄圣皇后汤沐首务立学飬士当是时也世祖圣德神功文武皇帝渊潜朔庭闻镇之学缓未即叙龙集丁未勑有司勿怠其事于是以金粟冈庙址崇殿庑辟黉舎太原元好问有记越十有四年庚申世皇即祚都燕统一八表置宪肃郡府镇宪为诸道之冠庠序阙略必宪人府人胥议兴治至元暨今虽屡加葺犹有未备至顺未宪暨府议倡集楮币三万市物佣工募役自殿之庑自庑之门新其屋楹三十有二栋宇轩楯拱挟环合左右翔峙作杏坛于殿之北神厨于庙之东自庙徂学门垣梐枑循序森立瓦墁缔筑坚丽于旧先是府尹马思忽巳基未构而去政人迁易者十余年尹张勐台倅和则平治中和允升继至宪使妥欢提其纲賔佐韩复理其目始克有济其年夏告成壬申春府遣吏李明善介徴士赡思状来请志其绩翀甞贰宪燕南义不容譲稽宋蔡京迁学陆佃记略曰真定虽塞北有江南之胜江南豪杰特起如临川王公与孟轲相上下真定𥘉未有闻噫是何言之恠也真定者冀州东垣尧旧封也昔帝尧以帝喾子侯恒山之唐自唐侯即天子位徙山之西号陶唐氏太行东西境数千里皆帝之圻真定固神明之宅也孔子经法于易则遡伏羲以本无言书则始唐虞以道政事诗则采殷周以正性情春秋则黜五覇以严名分礼乐升降以鑑洼窿天人之道至矣廼曰惟天爲大惟尧则之唐韩愈谓尧以道传舜禹汤文武周公孔子孟轲盖孔氏立教如帝典微言如三谟帝尧孔子位不同而同圣王安石背道迷经蒙君误国京佃倾党滋炽世益大壊河南程氏兄弟承先圣之绪捄之终頼其言道不坠地建安朱氏师则两程裒辑遗言贯通折衷以悟百世先正许文正公见其书神感明㑹相我世皇同符尧舜世道人心翕然大正洙泗渊源日月昭朗今神圣继兴世日趍治镇股肱郡也帝尧之思在焉朝廷之化先焉崇事先圣所以教也镇士知所郷徃下学上逹尊经慎艺何德不进何业不修何邪不鑑何古不及宪牧之辅治教缙绅之报君父于是乎在廼赋诗以慰镇人士曰太行之山滹池之水孰古与羙陶唐之里滹池之浒太行之所孰今与伍皇祖之土恒山嶙嶙滹水沄沄昊天生民思尧之仁滹水汤汤恒山苍苍帝尧相望于赫世皇始镇之府时未忘武维士与女泽沐时雨龙徳出潜万方既瞻春熈秋严自北而南皇风斯扇时雍于变视彼侯甸恒镇之先大殿周庑先圣之宇乆未今覩谁敢予侮有庙有庭有戸有扃肃肃其凝昭昭其灵新是镇学式对恒岳惟士也确顺我先觉求门于墙求室于堂伊洛考亭使我不盲惟圣之玄惟王之素圜冠方屦天地之度侃侃誾誾夭夭申申如目之眴如躬之亲旣俨旣翼临汝明德以賔皇国方州是则镇人聚喜归功宪纪宪人曰止其谁敢尔颙望神京稽首奉扬配天无疆天子之光国朝文类卷第十九国朝文类国朝文类卷第二十国朝文类卷第二十碑文帝禹庙碑邓文原至大辛亥绍兴路重修帝禹庙成江浙行中书省平章政事臣某等遣使驿闻请纪其事鑱诸乐石而以命臣文原制曰可顾臣肤陋甞待罪词林今又职司儒校敢不对掦丕显式昭毖祀垂宪来今谨按史载帝即位㑹诸侯江南计功而崩因葬焉其事与记礼言虞帝南廵葬苍梧者皆语相传以乆至于封泰山禅㑹稽则尤爲后丗侈功好大者之论而非圣人崇德务本意也甞以五服计其道里遐迩则㑹稽寔在要荒之外先王省方肆觐政教是敷非若御八骏乐观㳺除道周卫而勤民于逺然帝自肇功䟽凿告成钖圭躬膺歴数年逾百岁矣犹不肯一日自暇逸以居于万民之上则夫子所谓有天下而不与者岂非万丗之大训哉厥𥘉巨浸稽天民用昬垫孰任巳溺懋于奋庸天启圣仁声律身度勚躬胝胈以宣地利以奠民极功施无穷考礼报本匪越人所私爰自少康之庶子无余始封而命祀盖少康距帝仅五丗婴时投艰复脩坠绪一成一旅祀夏配天不失旧物繄帝之德足以系属天下而庶子无余亦克胙于东土世席休光以及周之末季凡越之人羣居畊凿服习声教遡原而上曷可食息忘也矧覩其因山之制而遗衣服藏焉歴丗推崇或着祯祥神兹顾享皇元受命义周仁洽绥定幅贠稽诸版图贡输则在昔九州区域止及海内职方之大轶古无伦追惟有夏治格幽明山川鬼神壹是宁谧列圣继承用弘兹道诞降玺书凡在祀典者命有司肃脩时祭栋宇倾圯官爲缮完若江淛所理圣王之祀宜莫先㑹稽焉戊申岁土荐饥疾疠仍臻民多流殍臣某以季冬来领郡事慨然曰古者二千石期以共理当爲民省忧吾其敢怠忽明年春白于宰臣凡荒政若干事旣得请还谒祠下周视梁橑风雨欹压黻冕弗治丹雘漫漶先是宋政和间即庙爲观迩年更爲寺岁侵视䕃百废莫兴乃首议复庙田之私质于民者以赡衆鸠工庀具佣役惟时鉏荒斧坚民士竞劝砻石以楹陶甓以甃庭观严敞殿庑翼卫若帝临止川谷贲辉以帅府命给中统楮币二百七十一定有竒是役之兴庶㡬乎知成民而后致力于神者矣窃惟帝之平水土也九赋既均又曰六府三事以示天下万丗治道之本独洪范九畴未甞爲虞帝敷陈其说后千有余年箕子始以爲武王告使箕子蒙难而不获信其志又无武王者兴则九畴将遂堙而无传乎自夏歴商孰传之而至箕子其事逺莫可考丗知帝功与天地并而洪范九畴鲜有能研精理奥究诸力行者使其书徒以言语传汉儒旁摭庶徴推致五行其言非不较着明甚而先王综理天人之要亦巳微矣八卦九畴道相经纬天所以卑圣人者岂偶然哉圣上纉承大寳丕建皇极中外大臣务肩忠荩谟恊賛襄盖将絜斯丗而跻之三五之盛神人具孚岁则顺成庆浃华裔惟帝妥灵兹土嘉饫德馨亦永永亿万年无斁臣谨稽首再拜而诗之其诗曰淛河之东有山欝苍镇于南土夷视崇冈昔帝㑹同圭璧斯皇翩其飈驭若帝陟方若彼桥山弓劒是蔵维是横流溃溃怀襄燥川静谷成赋定壃帝躬菲恶㑭民乐康铸鼎象列谟训范防功加九有道尊百王丗严秩祀登荐肃将牧臣有惕顾视榛荒乃堂乃构邃宇周墻吉蠲来享云斾龙章繄帝賛育时厥雨晹物消疵疠岁咏茨梁永佑皇图储庆发祥即山勒铭德逺弥光汉番君庙碑元明善饶旧有番君庙范文正公爲守时改作于州治西北距今盖三百年庙日以壊延祐四年三山王君都中爲守乃重作之庙旁又作芝山道院舘道士以爲庙守番君庙者祀汉长沙吴文王芮也方秦毒虐天下秦吏亦乗而毒虐其民存者嚣然咸思覆秦杀吏独番阳令得江湖间民心号曰番君及诸侯兵起遣梅将军鋗助汉入关得王长沙功着汉令然番人奚有王之功髙哉徒知令之德我而巳后虽去而他都丗丗不忘庙而祠之尸而祝之此民之心也此文正公之所爲改作也王君忠信而说礼连治大郡皆着能声今守饶又能迹前贤所爲以爲治安知今日所思者他日不以思王君哉庙成图之以寄郡人玄教嗣师呉眞人曰此眞人昔甞劝我者今成矣庙当有记眞人属笔于明善遂作汉番君庙碑其颂曰翼翼新庙有寝有堂荐我溪毛奠我酒浆灵舞灵歌冀其来享谁絷君驹芝山之嵎谁维君舟番水之洲君不来逰増我百忧灵风清凄隂云冥迷彷彿君旗导以两螭君其假思使我心夷君既醉止钖我繁祉庾有稲梁仓有丝枲饱暖而嬉疫疠不起太守作庙从民攸好春而有祈秋而有报猗千万年君子是傚侯府君夫人李氏祠堂碑郭松年夫人姓李氏北燕缙山人生有淑质既长婉娩聴从不学而能父母钟爱之择其嫓以归邑人侯氏之子士温侯氏大姓世雄郷里而士温亦贤子弟号衣冠族辽金以来蝉聮名宦不絶着称云朔间夫人始入门其家人上下目其容止闲雅皆恱以相贺自是闺门肃穆雍如也生二子曰进曰庆夫人年二十有四而士温卒居忧哀毁踰礼既免䘮事长抚㓜愈益恭勤不少怠亲党怜其年少茕独劝改适则曰人之所以爲人以其有礼义也吾一妇人而事二夫岂礼义乎哉因以死自誓不失节志竟莫夺闻者叹美之贞祐𥘉金政寖衰皇元太祖肇基王业义旗南指屡败金兵金主畏偪徙都汴以避其锋驱士民抢攘南渡夫人携㓜孤裹粮从之草行露宿未甞汚强暴亏妇节旣渡河寓居宿州虽流离顿挫颠沛造次择师友教飬二子不辍二子亦颕悟絶人能动心忍性卓卓自树立旣而进以吏事明敏大爲宗室完颜公所知公事行枢密院事于宿审其可付重事表授下邳元帅府经历官佩银符凡府之谋画教条与夫升黜守战赏罚之用皆先事应机而办以功累迁保静军节度副使癸巳之变緫戎淮海没王事一子曰㺹庆骁勇善骑射由武选仕宰相以其才堪将帅起行间擢万夫长金季朝廷以北兵方张虑宋人乗衅袭我腹背受敌命庆以本军戍蜀汉遇敌战死一子曰瑛甲午岁金亡宿境大饥人相食夫人与孤孙㺹瑛处濒死者数四叹曰始吾南渡与二子俱今皆死国难惴惴残喘亦何所惜但念侯氏一门不絶知线重遭荼毒吾何敢不力适岁饥乏食宋人船米数万石济宿民且诱之完颜公以国破君亡外无蚍蜉螘子之援遂𣢾附人頼以生范阳人张子良素居公麾下爲禆将公死子良雅不属宋且念桑梓颇形于言色宋江淮大都督余玠觉其意陈兵胁宿民悉内徙泗州子良愈不自安皇元革命遂举城来归朝廷以爲京东行省仍领归德府緫管府事侯氏从而家焉某年月日夫人斋沐易服召㺹瑛立床下戒之曰吾自归汝家七十年矣遭世多虞备甞艰苦汝所知也子死国难孙克树立今年近期頥死无所恨脩身齐家汝宜勉之语絶枕肱而卧遂卒享年九十以某年月日葬于睢阳大陈村之别墅夫人慈祥乐易接下以仁事上以礼再遭变故临难不苟虽白刃在前未甞怖悼失度少变其节及二子贵显分旄节握兵符光昭门楣无一毫骄泰色是皆烈丈夫之所难能而夫人处之𥙿如加以安乐夀考及见其孙㺹瑛力学爲儒佐大府縻好爵声光洋溢享甘㫖之养不以疾终天之报施善人爲何如也今上初即位方以孝治天下将一变衰俗以复乎古而贵近举是以闻上嘉其贞节许其家立祠奉祀祠宜有碑勅臣松年爲之铭铭曰天地定位纲常以分女不再醮礼具成文猗嗟夫人有猷有守爰从弱龄䘮其嘉耦茕然弔影将彼二雏啼寒号饥其志弗渝鸡鸣胶胶不替风雨栢舟揺揺载罹寒暑金徳既衰大驾南廵伯仲聮翩以登要津伯也剖符仲也秉钺偕殁王事偕有休烈夫人之徳夫人之教粤侯一门两全忠孝神元抚运景命惟新亦有孝孙侍于夫人嗷嗷林乌受哺于子售其㓛德孝孙之似天钖眉寿降福孔多原始要终其乐如何堂古之制享时之祭勒此铭章以讯来裔光州固始县南岳庙碑马祖常五岳奠五方之地而各神于其人风雨日月之交有年糓之顺成民物之疵疠焉南岳祝融之墟距固始记里二千然皆古楚封域是其神必灵于一方无疑也神而灵能变化佐天地主宰象形流行荡摩又岂阂于一隅哉传有曰山泽通气气坱圠旁礴扶舆充两间者大而不可以拟言衆人狭中而咸私其郷神则罔不通也神而通则虽庙祀于他邦亦宜哉予甞𬒳命代祠衡岳且辱宗伯之职矣知典礼咸秩无文岳渎上之所蠲吉有事者也僣有厉禁非民之所得礼也国家以仁治天下示民大同斥雕譁而不用凡山林丘陵坟衍之神能福于人郷人得祠之俾或祷而得年糓焉得无疵疠焉兹亦上之所愿推施于下者不禁也地又匪天子岁时遣使之位祷又不大爽于礼禁庙无烦官司而民乐相之居民上者又忍不因其俗而顺恱之乎是三者皆应记也庙事有成悉汝南民李聚之力鸠材庀徒百工并兴冨者入赀窭者奏技盖聚当病若有物慿之者自言尔作庙则愈今聚年七十矣衣结蹑屦北走亰师绘庙之图介昭功万户㧾使府副使刘文秉御史台管勾王珪拜马祖常丐文归而刻诸庙中载考庙屋爲阁者五间爲庑者二十间爲后殿者三间爲门者爲别室者大小凡若干间皆象神仪于其中外凿二池潴水植莲客来㳺者憇息有亭东爲石矼周爲缭垣对树嘉木合隂成列巳蔚然而称神栖矣固始吾州之属邑也父老子弟吾之所敬爱者也旣来请文夫何让焉廼爲诗以侑邑人迎送神之词云信民生大平之乐恺也诗曰南山隮兮兴云雨我田兮頼我神君神君降兮水渚幢骈罗兮夹以斧威不祥兮无疵疠顺年糓兮吾食汝吾食汝兮何报鼓以牲兮苹芼来连舞兮乐予庙翼翼兮子趋载击鼓兮问年秔盈畴兮秫盈田冨夀恺兮衆咸熈自今兹兮乐民时维兹邑兮孔休神福汝兮多来牟汜布濩兮霈四海充无垠兮神咸在汉济南伏生祠堂碑张起巖暴秦焚灭经籍欲愚黔首黔首固未可愚祗自愚以速灭亡而经籍之在人心者如日月之掲乎天固不可得而灭也噫秦灰巳冷汉䇿聿新孰谓祸难散亡之余而有伏生岿然乆存独能寿遗经于胷臆以传来学而新生民耳目哉是盖天相斯人卑之以九十之年而其所以託之者有在也济南邹平县治东北十余里号伏生郷伏生之墓在焉即墓所有祠岁乆弊漏县尹大宁曹明叔视事之岁躬拜祠下顾瞻徘徊睠先贤之所蔵仰遗像之有託慨然兴怀营脩完饰轮奂一新率邑人士与凡在官者具牲醴以祀复专其子宪来请曰愿有述起巖缅惟先生之有功于斯文天下所共知后世论次其功赠乗氏伯号曰大儒从享孔庙天下通祀唯邹平以其郷获私展其敬旣别祠县学又即墓建祠其趍向可知也今曹尹复能崇墓葺祠俾邑人益知有以景行前哲而进于学于以化民成俗是真能举其职矣起巖齐产也闻其请故不敢辞旣书其事因附所见俾来者有攷仍系以铭按汉儒林传伏生名滕爲秦博士壁蔵书以避禁兵后亡数十篇独以二十九篇教子齐鲁文帝欲召时巳年九十余老不能行诏掌故晁错徃受之卫宏云伏生老不能正言言不可暁使其女传言教错孔安国书序但云失其本经口以传授艺文志尚书二十九卷乃其所授者汉儒谓之今文隋经籍志乃云伏生口传二十八篇作书传四十一篇以授同郡张生张授千乗欧阳生生授児寛寛授欧阳之子世传至曾孙髙谓之欧阳学又张生传夏侯都尉有大小夏侯学宋叶梦得以书出伏生者二十三篇传欧阳歙崇文㧾目尚书大传三卷爲伏胜撰晁氏以爲胜终之后欧阳生张生各诵所闻特撰大义名之曰传其说互有不同要之今文尚书出于伏生者则一也先生爲秦博士秦坑儒无所施其学其学至汉始传然则先生之学旣施于汉而名以显于后世故余不系之秦而繋之汉题曰汉济南伏先生祠碑云铭曰于惟先生始焉其屯终焉则亨独抱遗经以淑后人以慰幽贞行法俟命天钖耄年庸待治平竟以所授列于学官其道大明书以人传人以书显垂万世名稽古之力斯文与俱兹荣从祀孔庙徧于寰区罔不敬承矧兹梁邹郷墓攸在砺世作程沉沉玄扄体魄所安祠以妥灵茂宰尚贤有坏必葺遹观厥成于郷于学祀享相望阅千百龄穹碑有铭𬒳之弦歌用侑尔牲国朝文类卷第二十国朝文类国朝文类卷第二十一国朝文类卷第二十一碑文中书左丞李公家庙碑姚燧燧甞观人臣私庙之祭易乎古而难于今三代不论也汉之时㓛臣侯者土地人民传及子孙故嗣侯得以致隆数于其祖考丗丗无有所杀后封㓛臣皆虚邑无有土地人民子孙或官卑力微徃徃不能爲庙与虽爲庙以记曰父爲大夫子爲士葬以大夫祭以士祭旣用生者之禄势有必不能致隆者姑借先宋氏言之如文潞国作庙洛西其先未甞将相也顾受祭将相潞国甞将相者其及子甫惟得祭以大夫禄是于不爲将相者致隆其真爲将相者复加杀也如斯者㡬何人哉惟吕正献惠穆于文靖范忠宣恭献于文正丗其将相者史册二百年间才十三见事亦旷丗而希有者也然自中元以来汉人父子将相者故丞相史忠武公与今资善大夫中书左丞赠银青荣禄大夫平章政事谥武愍公二家重辉袭芳震耀一时岂独爲之予者信敬于昭昭厥考亦足以慰灵于冥冥矣惟李氏家陇西成纪者实秦将信诸孙汉至六朝门阀甚峻惟与崔卢郑氏姻不连他族唐李王西夏甚盛强虽宋金甞加兵终莫能服我太祖始平之其宗有守兀纳城者独战死不下子惟忠尚少求从父死爲今分土淄州诸侯王所得于公爲考后以金符监淄州有子十三人公次居四王妃爱其颕异甞子之在先朝故事凡诸侯王各以其府一官入参决尚书事公代其兄爲之李璮爲逆有迹淄州君独从公驰闻璮系阖门狱中璮诛得出上尽赐偿所亡失授公淄莱路奥鲁緫管后改宣武将军益都淄莱路新军万戸与城夹寨围吕文焕襄阳四年而下之加明威将军虎符丞相伯颜南征宋兵戍郢十万城西郢鎻战舰絶隘爲阵我舟不可越乃渠黄湾拖舟泛藤湖以出唐港弃郢去留公后拒败其追兵行㧞新城沙洋下复破夏贵阳逻口下鄂汉阳从故丞相阿里公时以左丞战荆口禽髙丗杰下岳进阬沙市下荆南传檄归崃辰沅靖澧常徳诸州皆下之又徙镇常徳左丞徇地湖南丞相兵及淛西以地逺援䟽诏公与宋都统张茂实吕师䕫辟都元帅府江右公爲左副都元帅破刘槃军下隆兴禽熊飞建昌抚瑞吉贑与广闽诸州皆下㑹宋㓜主出降其将相张丗杰陈冝中挟益王昰卫王昺浮海趋福立益王元以景炎闽广诸州应者十五郡县豪杰亦争起兵公出定反地大破吴浚军十万南丰浚走如张文虎复合兵十万又破之兠港伏尸三十里浚走合其相文天祥瑞金又大破之天祥走据汀别将孔遵穷追併破赵孟瀯军复其州而还隆兴守帅觊利巨室罪以隂与贼连巳诛夷百三十家公还白其非辜出其未尽诛者狱中帅府改宣慰司加昭勇大将军同知江西宣慰司事寻加镇国上将军福建宣慰使又改江西宣慰使天祥复滔汀行收兵出兴国又撃走之追四百里及之空坑散降其衆廿余万禽赵时赏以下文武将吏数百人拜参知政事行中书省江西益王殂庙以端宗世杰复立卫王元以祥兴移栅海中崖山近去广治四百里授蒙古汉军都元帅经畧广东进复梅循英徳与广之清逺走王道夫击凌震海上获船三百艘禽将吏宋迈以下二百人又破其余军茭塘江淮省亦遣都元帅张弘范至自漳与共围崖山势计穷蹙度不能国资政陆秀夫抱卫王蹈海死获其金玺其将吏死焚溺者十万余人翟国秀凌震皆降丗杰遁去风壊舟死海凌港南海平朝京师上劳苦之其将佐与钖宴者二百㓛陞者千授资善大夫中书左丞移省荆湖凡虏男女奴鬻之者皆罪而正之常徳辰澧沅靖五州大荒民至易子以籴爲发廪赈之所活为口亡虑十万计征占城诏使给粮仗造舟海南取得其宜黎儋之民劝趋之疾还诏从皇子镇南王征交趾败其兵天长府其王遂举国航海将舟师追之败诸洋中获海舰三百始公䇿城天长储谷待贼衆议不果盛夏军士疾作涨潦冒营遽议旋军贼蹑败吾后拒王以公殿贼闭永平关傅乐弩矢射公贯膝负创夺关出境以毒发薨思明州年止五十最其平生小大百战下城邑百有五爲戸三百万呜唿其亦勤巳后薨七年而赠官赐谥封公之命始下玉音仁煦恩重书棺人臣获此哀荣极矣公虽不可作巳安知其不肉骨九亰邪公讳恒字徳卿自号长白笃孝纯至淄州君卒方击两王闽广淄州君顾言我死必无讣吾児使㑹䘮纵敌南海平始克衔哀摧恸屡絶且谓所从曰爲我语诸昆弟妻子吾不得以时䘮先公旣抱恨以终天今复弃飬太夫人而身先朝露于是遐夷吾目不瞑下泉矣其谨事之夫人王氏视分上诸侯王之妃姑也讣至夫人祕不敢闻之姑惟发哀私室公则再见梦太夫人曰児今死战日南矣太夫人泣言吾再梦如是岂诚然耶夫人始情告曰妇无以安君姑氏心也覆是乆矣始哭服䘮呜唿死而精魂犹惓惓其亲可哀也巳可哀也巳子二人丗安以监广州从朝亰师授新军万戸同知江西宣慰司事再嗣公益都淄莱本军万戸后以正议大夫仍将本军佥江西行中书省事再陞中奉大夫参知政事行尚书省江西尚书省罢今以上官参知政事行中书省仍江西呜唿六官而三践公武巳可见其才之无羞乎职者自其旣相亦解兵其弟丗雄以宣武将军将之乃作河洪之诗使歌以祀公其辞曰李氏之在与水细大河洪姑臧有夏而王越三百年传历旣长极崇而隳亦天之道日月作矣衆星匿耀王孙始卑徂东自西淄水幽幽束楚之流曰位不丰犹监一州有蟊吾民有枭吾土吾力不能天子肆汝从父奔告帝嘉爲心廼陟潜沉寖向用公泱泱汉水南纪所恃爲池襄阳金汤陛陛公将万夫长围四禩而竟下之岷江失藩沿流列城振落摧干至莫难一文轨判裂万里收功九重授策维是武庚狂志复殷爵人号年夫蠢瓯闽终兄弟及公膺奋击与闘四年崖山翦克血其䲔鲵南海无波廐马笥衣其赉如何帝曰汝烈宜置左相授兵而子西护湖广公拜稽首天子万年帝徳圣神臣何力焉湖广聴命壤三千里隂翕阳施赏刑自巳及兵占城转粟黎儋归佐皇子致讨日南不测风洋冒履而三由淄而汉由江而海其渉日深蜚声日大蕞尔南夷曰尺箠笞狃胜者家轻于出危贼䇿我师不能炎暑敦弓绵力犀甲败雨避来弗迎邀归以争既犇先偏左广亦倾孰作士气公殿奋武斩辐短兵援枹鼔鼔格闘比死冠缨不顚裹轊马革践迹文渊维昔禡时皂纛有翩廼今还归粉篆丹旃兆梦悠悠魂魄辽逺致身移忠维孝其本黼扆思之録其庸劳宠幽上公可谓曰遭公亡不亡公有良子亦秉国钧实法实似有严作庙笾簋维时神容与耶去此奚之维淄维汉维江维海其流或枯庙主斯毁何以丽牲乐石峩峩太史诗之以侑以歌元帅张献武王庙碑虞集昔者汝南忠武王起义兵燕南统率豪杰畧定郡县声震河朔及归国朝遂以其兵攻河南旣灭金将移师取宋乃㧾诸军以镇亳䟽积水立城戍开田护耕宋人不敢北犯其后淮阳献武王复统亳州军以成大功故亳有张氏之庙焉其中庙祠汝南忠武王西庙祠王第八子蔡国忠毅公东庙祠王第九子淮阳献武王忠武始封蔡国公而薨也赐谥武康又赠推忠宣力翊运㓛臣太尉仪同三司上柱国献武之薨也赠银青荣禄大夫平章政事谥武烈又赠推忠效节翊运㓛臣太师开府仪同三司上柱国齐国公改谥忠武皇庆元年献武王之子珪以中书平章政事相仁宗皇帝于是忠武进太师进封汝南王改赐今谥献武进封淮阳王加赐保大二字以益其㓛臣号又改赐今谥礼部以其事下郡县之有王庙者至治二年珪复入中书历相英宗皇帝今上皇帝于是泰定元年加赐忠武以开国二字益其㓛臣号是年天子肇开经筵珪首当劝讲眀年解机务封蔡国公仍知经筵以病告归未㡬三遣使趣召见上闵其病重烦以政事拜翰林学士承㫖仍以蔡国侍经筵朝有大政则就焉有间使来告集曰先王之庙在亳州者庭皆有丽牲之石我忠武及忠毅之勲徳则旣具刻而铭之矣惟献武之庙我以忝与国事不暇私顾其家顾未有刻焉因以王之墓志神道碑家传授集曰刻文敢以属子集辞不获则对曰昔尝忝爲太史属固甞知公家世勲德及进讲内殿又执经以从公后者三年矣虽不敏敢不第而书之谨按王讳弘范字仲畴年二十余其兄顺天府緫管弘畧上计行朝留摄其府事吏民服其明决时内附甫定蒙古军所过輙爲暴王曰国朝自有法制我奉行之执暴者决以杖入其境无敢犯者顺天者故保州以忠武故陞府名后有所避又改今名曰保定云世祖皇帝中统𥘉置御用局以王爲緫管三年李璮叛济南亲王哈必赤丞相史天泽帅诸军讨之以王爲行军緫管且行请毡帐于忠武忠武曰汝欲即安耶不与乃命之曰璮违天必败汝勉之虽然璮剧贼也围城勿避险地险则巳无懈心兵必致死生者虑其险苟有来犯必赴救可以立㓛汝必勉之及围城王军城西璮出军突诸将独不向王军王曰吾固受教矣我易受攻而彼不至谓我弗悟也乃筑长垒内伏甲而外爲壕开东门以待之夜浚其壕加广璮不知也明日果拥飞桥来攻桥不足踰壕军䧟其得陵壕者突入垒门遇伏皆死降两贼将璮詟遂败死论㓛王最多忠武闻之曰真吾子也或言于朝曰璮所以得爲乱者尽专兵民之权故也以此间诸侯诸侯果不自安遂罢其子弟之在官者王亦例解緫管至元元年弘畧入宿卫上召见其兄弟可代守顺天者因念王济南之㓛遂佩之金虎符代爲守二年移守大名未上微服行民间察其所患苦见仓吏収民租视所当输倍蓰怨言载道明日视事首取而治之民大恱是岁大水没庐舎且尽租税无从出王輙免之计相以专擅罪王王请入见上前曰臣以爲爲朝廷储小仓不若储之大仓非擅免也上曰何说也王曰岁以水不収而必责之民府仓虽实而民死亡尽明年租将安出活其民使均足于家岁取之有恒非陛下府库乎此所谓大仓也上曰知体其勿问其监郡有爱鲁者先在郡任计吏不当至使自经死僚吏不恱于爱鲁发其事幸王不与之则爱鲁无援必败王曰同官也力爲之解不得而爱鲁抵罪王亦爲之免官归郷里退然闲居不以介意六年大括诸道兵益围宋襄阳益都兵璮所教也号勇悍难制度诸帅无足统之者乃以王爲益都淄莱等路行军万戸丞相伯颜命王军鹿门断粮道絶郢复之援主者曰鹿门有张九汉水以东无虑矣于是王言于丞相曰今规取襄阳周于围而缓于攻者计待其自毙乎然而夏贵乗江涨送衣粮入城我无御之者而江陵归崃行旅休卒道出襄阳南者相继也宁有自毙之时乎若筑城万山以断其西立栅灌子滩以絶其东则庶㡬毙之之道也奏用其言因移王军万山令严恒无懈意一日出东门与诸将较射大出敌兵猝薄城诸将曰彼衆我寡请婴城自守王曰嘻我与诸军在此何事敌至将不战邪敢言退者死即𬒳甲上马横戈立遣偏将李庭当其前他将将六百人攻其后亲率二百骑爲长阵敌之歩阵间陈而待王下令曰闻皷皆进击未鼓勿动敌麾衆入阵我不爲动至再且却王曰彼再进再却气衰矣皷之前后奋击宋师大败得奔还者无㡬八年筑一字城进逼襄阳破樊城外郛九年命攻樊城流矢中王肘王束创见主帅曰襄在江南樊在江北我陆攻樊则襄出舟师来救终不可取若截江道断救兵水陆夹攻之则樊必破而襄亦下矣从之明日复出率锐卒先登遂㧞樊襄阳降以宋将吕文焕入觐上嘉之有锦衣白金寳鞍之赐将校行赏有差十一年丞相伯颜帅师伐宋命王率左部诸军循汉江东畧郢而南十二月攻武矶堡取之大兵渡江王爲先驱宋相贾似道以其师军芜湖其帅孙虎臣军丁家洲王转战而前大兵继之宋师溃王前行宣布威徳所过降下师次建康上遣使谕丞相毋轻敌贪进其少进以待王进说曰圣恩待士卒诚厚甚今敌巳夺气亡在旦夕过自迂缓资敌得爲计非䇿也将军治阃外急缓之宜难制以隃度乗破竹之势取之无遗䇿矣丞相然之即日驰驲至上前面论形势得㫖进师十二年师次瓜洲分兵立栅夺其要害守之掦州都统姜才者宋之名将也所统士有部落种人自爲一军劲悍善战至是以二万人出杨子桥都元帅阿木与王当之两军夹水而陈王以十三骑絶渡冲之阵坚不动王引却以诱之其骁将本囬纥人铠伏甚异跃马出衆奋大刀直前趣王王还辔反迎刺之应手顿殪马下立阵者同口驩呌震动天地而敌人亦不觉失声遂溃走追杀转至城南门斩首万余级其自相蹂践与䧟壕水溺死㡬尽比得入城十无一矣王素善槊此战衆尤服其竒隽焉于是宋将张世杰孙虎臣悉其国力率水军陈于焦山南北将致死于我我师合击之兵支王之一军横冲其旁宋师大败宋自是不复能军矣追奔于圌山之东王夺其战舰八十俘馘以千数上功改亳州万户亳军忠武王旧所统也王以爲请遂还之忠武王之事宪宗皇帝甞赐名曰㧞突㧞突者国语勇敢无敌之名也于是上又以赐王爲名云是年冬丞相伯颜次临安之长安镇中书左丞董公文炳左出亰口由海道㑹之王亦将兵而左师次宋郊丞相遣使约降宋主宋主㓜其大臣难于削号称臣请以伯姪爲礼徃返未决王将命入城数其柄臣之罪而诘之遂屈服竟取降表来上宋亡其主旣归朝而十三年浙东又叛王力疾讨之师次台州遣人持书徃谕守将杀使焚书我师怒㧞之衆请屠城王不许诛其首祸者而巳台民至于今感之明年师还迎拜镇国上将军江东宣慰使其民新脱锋镝王抚之期月境内称治十五年王入觐请于上曰宋主旣降而其将张世杰奉其庶兄益王昰与弟广王昺南奔既立昰于闽而卒又立昺于海上冝致讨焉乃拜蒙古汉军都元帅以行陛辞奏曰国朝之制无汉人典蒙古军者臣汉人恐乖节度猝难成功愿得亲信蒙古大臣与俱上曰尔忆而父与察罕之事乎其破安丰也汝父留兵守之察罕不肯师旣南而城复爲宋有进退㡬失据汝父至不胜其悔恨也由委任不专今岂可使汝复有汝父之悔乎尚能以汝父宣力国家之心爲心则予汝嘉今付汝大事朂之哉面赐锦衣玉带又辞曰遗爝未息延命海渚奉辞逺征无所事于衣带也苟以劒甲爲赐则臣也得以仗国威灵率不听命者则臣得其职矣上壮之出上方寳劒名甲听自择其善者旣拜赐日又谕之曰劒汝副也有不用命者以此处之且行荐李恒爲巳贰从之至扬州选将校发水陆之师二万分道南征以弟弘正爲先锋戒之曰汝以骁勇见选非私汝也军法重我不敢以私挠公汝慎之弘正所向克捷王进攻三江寨寨据隘乗髙不可近乃连兵环之寨中惧人持满以待王下令下马治朝食若将持乆者持满者疑不敢动而他寨不虞也忽麾军连㧞数寨廻擣三江尽㧞之至漳州亲攻其东门命将佐攻南门西门敌应之乃乗虚入其北门破之鲍浦寨南濒海王曰陆攻之必走海令弘正围以骑他将攻其南门又㧞之海濒之郡若潮若惠皆团结盘互王威声所至恩信济之无不内附十六年正月庚戌由潮阳港乗舟入海道至甲子门获宋斥候将都统刘青顾凯乃知广王所在辛酉至崖山而他将至外省调至者虽隷所部然侪视不相下有骄蹇意㡬敢违其号令王以军法斩其最甚者一人衆乃慑服听命时宋人侨居海中环列千余艘碇之建楼橹其上隐然坚壁也王引舟师当之然其地两山东西对立其北浅舟胶不可进我师由山之东转而南入大洋始得与之薄又出骑兵㫁其汲路烧其宫室而宋益困蹙无所容矣世杰有甥韩在王军中三使招世杰世杰不从甲戌恒自广州至舟小更授以二海战船守北面二月癸未我师将战或请以礮攻之王曰火起则舟散不如战也明日四分其军分处其东南北三面王自将一军相去里许下令曰宋舟西舣崖山潮至必亟遁急攻之勿令得去闻吾乐作乃战违令者斩先麾北面一军乗潮而战不克李恒等顺潮退乐作宋人以爲且宴少懈王舟犯其前南衆继之王命髙构战楼于舟尾以布障之命军士负盾而伏之令曰闻金声起战先金而妄动者死敌矢传我舟如猬伏盾者不动及舟将接鸣金撤障弧弩火石交作顷刻并破七舟宋师大溃宋臣以其主广王赴水死获其符玺印章张世杰北突吾军而遁令李恒追至大洋不及世杰走未至交趾风壊舟与将士尽溺死于是岭海悉平宋无遗孽矣磨崖山之阳纪㓛而还十月入朝赐宴内殿慰劳良厚然王以瘴疠疾作矣上命尚医护视日以状闻遣近侍临议用药曰吾有国事待其谋画必尽伎速愈之敕卫士坐其门曰九㧞都病甚矣非必不可不见者宣诏止之可也疾革沐浴易衣冠俾左右扶至中庭面阙再拜返居室酌酒作乐与亲戚賔客爲别遗言毋厚葬甲一袭刀一事足矣明噐以陶爲之出南征时赐劒与甲以卑嗣子珪曰汝父以是立㓛其佩服毋忘语竟遂端坐而薨十七年正月十日也得年四十三上闻之震悼诏亰尹给䘮事所过郡县以礼迎送归葬其郷之定兴县河内里祔葬祖墓而嗣子佩金虎符袭其军万戸二十九年珪入觐上谓太师月児鲁那演曰此家父子相继自太祖皇帝以来定中原取江南汉人有劳于国者是爲最张氏史氏俱称㧞都史徒以筹议不如张之百战立㓛也所以爵其子孙者岂可与常人同哉遂拜枢密副使行院江淮自是敡历台省三十余年爲国大臣矣王素敏悟喜读书过目輙识大义歌诗尤慷慨身长七尺脩髯如画机明气锐言辨捷出勇畧絶人轻财下士㧞材于衆已不以爲恵尚气节敦信义与人交乆而益敬刚直自将不爲势位所屈虽临之以威而辞气洒落理办愈明初丞相伯颜至建康大㑹诸将出库金行赏而王后至丞相曰祖宗之法凡以军事㑹集罪加后虽贵近材勇无所贷尔何敢后衆错愕王徐进曰临战未甞后受赏耻居先何爲不可丞相爲之俛首其能片言解疑误类如此溥録宋内府金帛行省都事夹谷士常与焉既而多所遗失或因以诬士常将就考验王曰士常名士行义有素何可以此议之请以本身官爵及家帑保其必不然者其后诬果明南征时宋文丞相天祥之军在潮之五坡岭弘正掩撃获之縳文丞相以至椿以戈使拜不屈王释之待以客礼吏士或諌王曰敌人之相叵测不可近王曰忠义人也保无它求其族属𬒳俘者悉还之及囚京师闻王薨至爲之垂涕在海上得宋礼部侍郎邓光荐礼之于家塾以爲子师甞戒其子曰居官律巳廉慎则公明自生御衆赏罚信用则人致力不懐报怨之心怨亦自释此三言者皆王素躬行者也凢行军非对敌未尝敢妄杀吏卒有病者必爲亲视医药不幸死必转送其家凡上赐与即分颁士卒麾下有功赏或不时得则慨然曰人宣力如彼而受抑如彼后或解体将谁与共功乎甚者爲之涕泣陈说不得请不止故人乐爲之用及爲元帅虽有所刑戮亦必爲之恳恻申谕仁闻既着薨之日天下莫不伤悼痛惜焉今蔡国公又尝谓集曰先王弃世予尚㓜不足尽知其竒谋伟绩当时之交㳺与老校退卒于今畧以渐尽虽欲广闻不得及矣至其昭如日星不可泯灭者则有信史与李王二公之碑在可以参攷者故凢可知者备书之而不敢畧子一人今蔡国公也孙六人某官某曽孙子一人某官某集尝观于蜀汉矣诸葛武侯旣没所在求爲立庙后主不听百姓私祭之道上或曰宜听立庙成都又不从歩兵校尉习隆中书郎向充等共言曰周懐召伯甘棠不伐越思范蠡铸金存像汉兴以来图形立庙者多矣亮之烝尝止于私门庙像莫立非所以存徳念功述追在昔者也宜听立庙沔阳亲属以时致祭其故吏欲奉祠者皆限至庙君子以爲礼亦宜之然则亳州张氏之庙岂徒以着勲臣之世业哉亦足以表朝廷之盛徳凢于腹心股肱爪牙之臣无所不用其至矣故爲作诗以备乐歌焉其辞曰维昔世皇受命自天四征旣庭遂开中原粤是南国歴禩三百徳在炎燧运徃行息百万我师不亟不迟不杀而神赫其仁威江流汤汤谈笑毕渡木颠草偃有仆无拒天子曰嘻士亦劳止时且徂暑其休以俟丞相文武受言敬共息锐飬完牛酒㫖丰王乃扣合请具爲奏若峻坂驰宁扼其后面上方畧报不踰辰徃临厥都雷颷疾神丞相传言天子明圣以顺来归请尔民命主㓜臣迷劳我行人王曰勿庸罪在柄臣身渉其庭气直辞决称臣上表再拜门阙有保其遗奔于海涯延喘湏臾自靖其私王曰不可不告天子不极其征臣不敢止乃钖神劒名甲副之抉瘴排炎廓爲清夷胶舟于壑存其余㡬王言三进永讫炎纪横槊赋诗波涛不惊磨崖勒铭表于鲵䲔功名则有夀位弗逮荣随哀兴业以乆大三钖弥尊以启王封冕舄佩圭盛服在躬维兹亳人服徳以世享甞于庙从王孙子于赫世皇濯濯圣灵万神景从翼之风霆我思淮阳陟降在侧孰是不顾永懐来格言言新宫髙明深宏中有王考右有王兄王之格思庶其在此焄蒿浮游孰感而致维亳士女具曰不然我有井里王爲陌阡我有沟洫王浚王画王于作邑其城頟頟我艺稷亦有稻秔羊豕在牢以庖则盈笳箫铙铎享士乃作我迎我享是用不怍昔我父祖荷戈与殳从王南征百战是俱春雨旣濡秋降霜露王来享兹从我父祖维时君子顾瞻咏嗟咨亳庶士孰知其它王有嗣子相我仁庙正言于庭必扶其要邃深蔽亏群䜛切肤帝尚仁孝宁之厥家英宗赫赫如日斯烈搜奸率庸不假豪髪临轩待之命遄其驱託之股肱恩信渠渠天难谌斯难起仓猝虑深谋逺罪人斯得圣明嗣统车尘徐徐亦惟世臣谨度不渝既宁既好思极永保陈经启心非法不道申申其居侃侃其容孚于帝衷以世师工王庙奕奕视此无斁匪亳是私国有恒秩国朝文类卷第二十一国朝文类国朝文类卷第二十二国朝文类卷第二十二碑文长春宫碑铭姚燧元贞之始年秋九月七日皇帝御香殿守司徒臣阿刺浑撒里集贤大学士臣孛兰兮奏辅元履道玄逸真人臣张志僊言臣之曽师长春子丘处机爲全真学于宁海之崑嵛山太祖圣武皇帝当金之十年方事西域闻其有道自奈蛮俾近臣刘仲禄持诏求之又急其见而迟其来继伻以迓之抽兵以卫之与语雪山之阳帝之所问师之所对如敬天爱民以治国慈俭清静以脩身帝大然之曰天遣仙翁以寤朕命左史书其言又以训诸皇子者世祖圣徳神功文武皇帝巳敕臣徐世隆载诸灵应之碑惟是太祖格天之年丁亥夏五诏因其号易所居太极爲太长春宫由未有碑至是六十九年人巳无知受名所自不及今焉陛下昭代晓之词臣俾刻金石则益不白于将来也敢昩死请制曰可十月十日事下翰林臣燧寔以其日直笔故得兢惕以奉明诏臣闻老子曰取天下者常以无事用是究观历古受命之君规规务取止乎禹迹之旧其所后服固非兵不能詟故萃衆智驱群雄谋而闘之栉沐风雨露处暴衣审彼已以效成败或累歳踰纪耘锄未平可谓纷纷事至殷也矧我太祖天戈所直无敢傃刄视彻四海之土疆墟万国之社祧与臣妾亿兆苍苍以生之黔首不啻疾风之振林藁非囿夫祝桌日蒙汜烛龙不照而马足所及其势犹不是止焉庸以较夫声教不出禹迹者仅如耳之在面有不能居其十一可曰自有生民以来所无惟所有逺故后服益多惟爲猷大故乆焉而成功其事之殷有百十于古先者于是之时乃遑旁求方外之士从容暇豫犹功成治定束干戈无所于试之世不知垂统之艰苦不待长春之告顾于老子取天下者甞以无事之言巳隂契其说而冥㑹其机呜唿圣哉然考仲禄之行其年已卯长春承命絶宋金使币从其徒十八人者以行明年驰表谢之犹宿畱山北辛已㑹趣使再至始发轫抚州经数十国爲地万有余里蹀血于战塲避宼乎叛城絶粮于莽閴之沙漠自崑嵛四年而至雪山马上举䇿试之未及积雪之半触寒溧褁皲瘃宁其身之不恤以忧轸斯世计是劳勚有不在开国诸勲之下故帝钖之虎符副以玺书不斥其名惟曰神仙凡爲是学复其田租蠲其征商癸未至燕年七十六矣而河之北南已残首䑕未平而鼎鱼方急乃大辟玄门遣人招求俘杀于战伐之际或一戴黄冠而持其署牒奴者必民死頼以生者无虑二三鉅万人其推厚德植深仁致吾君于羲轩者历古外臣当受命之𥘉能爲是乎匹夫一言郷人信之赴讼其门听直其家爲有司者犹罪以豪杰以武自断而涣其群以二三鉅万之人散处九州统驭其手帝不疑之斯必有以岂屈子所谓名不可以虚作者耶有遇其时未必见隆于后世祖甞语其嗣道者曰乃丘祖仙翁朕及识之加赠长春演道主教眞人二祖之见而知者然已陛下以闻而知顾爲碑以表所由则长春之名籍三圣以乆垂者毋惑也臣又思之宫之与碑冝一其时太定宪三宗日不睱给嗣教眞人尹志平李志常不请则宜以世祖之圣在位之乆其培树拥卫斯学之力而张志敬王志坦祁志诚不一言焉及仙今请而輙报可岂天固存列圣未究以待陛下爲终之耶矧即位踰月爲坛寿宁宫凡日月列星风雨雷电百神之亲上山川社稷林薮走飞诸祇之亲下莫不奏假赤章以禋致之十一月与改元端月财九阅月实三爲坛其后坛之延春阁天歩一再亲以戾止其爲国与民介社导和受釐请命者文亦极矣又虞自经厄以还禁爲醮祠今虽开之京师而外未白也乃下诏万方其㫖若曰先皇帝令江之北南道流儒宿衆择之凡金箓科范不渉释言者在所听爲若然先皇之开醮祠者有成命也爲犯法臣所不爱竟柅而止自今其惟以先皇成命从事是世祖独未究者陛下又终之也呜唿事之开也有门而来也有途其就也有时而成也有候方是诏下四海之人感激奋言始吾以爲经厄之余丘氏之学熄矣陛下嘘而然之俾屯者以亨塞者以通梗其道者除之取其业者还之丛是数美于僊之身又冠之以寳冠荐之以王珪𬒳之以锦服皆前嗣教者所亡呜唿仙之求以报盛德图以醻至恩其子若孙与云仍其来亡极者爲陛下祈永永万年当何如也臣燧敢拜手稽首而诗之曰于赫我祖帝纵其武俾肃将之平下土旣奠南邦西陲未疆廼鼓廼桴龙旗载扬何水不乱亡山不越万国弱草刚风斯㧞踰十暑寒振凯未曰六飞之骋确确其艰孰灼帝心休其益闲继夕以朝黄吴尚友方诏外臣道德资取崑嵛载牵于于其来及之雪山年巳徂摧沥厥肾肠爲告悃悃莫匪至言身国之本维帝孚之曰天觉予饬无怠忘子训史书虎符宠绥玺书诞告凡爲尔学其复亡挠又曰长春而所宿号即名而宫归主其教假以泽物宏帝之仁于死于俘必拯以全旋还其眞子孙衆有一絶一继孰世其守有惑其道而否臧之人曰不然太祖皇之矧我世祖封植益力曰尔长春朕㓜及识太祖皇之维朕将之増谥四言焕其唐之有严今皇乃圣乃哲身先孝治祖涂孙辙爰诏下臣伐石劘穹臣拜稽首二祖之功岂人不忘维帝钦崇驱马飞廉属车丰隆或从上帝陟降斯宫靡祥不臻奚祉弗屇于皇我皇万禩攸頼延釐寺碑姚燧大德八年苍龙甲辰之秋制移江东宪使臣燧于江之西参行省政十月而至裁再阅月嘉平兊弦王相帖赤自军中启遣开成路緫管府判官常谦数千里驿致安西王教于燧曰吾繇不忘世祖圣德神功文武皇帝顺圣皇后深恩大惠甞请于帝求即六盘兴庆池园爲寺用资两圣冥福以永帝之亿万维年制可加赐黄金两计者二百五十楮币贯计者五万米石计者千四百五十规制一以都城勅建诸寺爲师而小之又虞衆役颛俾有司缓则后功急将罢力命王相阿鲁辉身纲维之而时其饔劳节其休作经始于元贞丙申省成于大德癸卯非託金石将无以白始此者吾之心成此者帝之力也汝制寺名而文之碑其令集贤学士刘愻书徴士萧㪺篆额燧敬受而伏思之今焉词垣之臣云烝林立教不是徴而燧之命寔繇燧者甞以文学及侍先王乌乎可辞敢上本所自而言曰在昔宪庙大封宗室以世祖母弟国之关中于后立极之十三年当至元九年诏立皇子爲安西王以渊龙所国国之明年至长安营于素浐之西毳殿中峙卫士环列车间容车帐间容帐包原络野周四十里中爲牙门讥其入出故老望之眙目憷心赍咨啧啧以爲有国而来名王雄藩无有若是吾君之子威仪盛者其时揵河之外秦固内地教令之加于陇下凉于蜀于羌诸侯王郡牧蕃酋星罗棊错于是间者靡不舆金篚帛效马献琛辐辏庭下勃磎竭蹷如恐于后其大如军旅之振治爵赏之予夺威刑之寛勐承制行之自余商贾之祖农畒之赋山泽之产盐鐡之利不入王府悉邸自有又明年诏益封秦王绾二金印易府在长安者爲安西六盘者爲开成皆听爲宫邸用不足取之朝廷歳或多至楮币贯计者百三十万裁七年而弃其国明年诏遣今王嗣国之四年当十九年益封江西吉州实食之户六万五千歳入楮币贯计者十万二千春秋之服纻缣爲疋各千呜唿斯又历古展亲之未闻者于吉王未始至歳维关中夏则乐其髙寒即六盘居稽诸地志寔汉北地郡之畧畔道道下于县其吏长而不令后废隋义宁中置乐蟠县旣譌畧畔矣六盘又乐蟠之譌然以其地介乎凉陇羌浑之交时平则列置盖牧攻驹而蕃息之有警则命将出御无有常制四海无所爲而至者惟世祖渊龙之加兵大理也旣尝禡牙于兹及平而归又饮至焉最其驻驆三易寒暑夫旣乆此必遗泽余波深浃他邦而王父子再世受之古称河润九里海润百里信如斯言则发源天潢衍溢涵濡将不千里其藩辅天子寛西顾忧者又不百世而止也亦窃思之王之有国二十有六年克自卑抑恒逺之宫而弗遑处爲天子援枹鼓进退诸军于外以捍侮西北其忠勤如何于此之地心焉慺慺求祈年今圣于昭昭追福徃圣于冥冥主考妣亦与荐焉爲宇事佛犹不率作得可而行其孝恭如何枚是数媺善美孰与大书之言曰天道福善又曰作善降之百祥易又曰积善之家必有余庆燧学儒者未甞知爲佛氏之言如佛亦眎是忠勤而孝恭者爲善而福之则其教与儒可殊涂而同归也礼诸侯祭其封内山川华之爲岳寔王封内岳祠之门掲爲宣釐则表寺之名莫延釐爲宜也铭曰于昭列圣事佛尽敬爰质之书古无有并土木之工雕楹绘墉朱尘绮䟽匹帝之宫金茎一气颉颃上下静供之脩乗舆必驾佛逝悠乆其言斯存孰爲其言百丗梵孙帝度其孙而教善治无间迩逺京师必致匪徒致之曰时予师坐而袵连出辔并驰有如今王于亲则懿制地千里规爲时寺頥指其相展若易然矧钖金粟帝开其先面势畧畔八稔成绩岿然都城勅建遗则帝师京师时寺门楣以长以雄匪弟子谁鼓钟之音梵呗之力釐帝之余必王见及帝亿万年王年斯千爲磬石宗以固以绵燧作是诗刻时乐石尚凭佛乗垂示无极崇恩福元寺碑姚燧大德十有一年先帝立极亲祼太室乃慨然曰予曽予祖丗祖圣德神功文武皇帝裕宗文惠明孝皇帝至元三十有一年成宗旣祔庙矣而惟皇考实诞眇躬未大尊显肆类上帝诔行定谥曰顺宗昭圣衍孝皇帝琢玉寳册纳诸庙中尊皇太后以仪天兴圣慈仁昭懿寿元之号迩之爲子逺之爲孙其孝以慈可谓致极而于宸心犹若未然明年至大之元诏群臣曰昔朕万里抚军北荒险阻践踰躬擐甲胄北㓂厎平实艰实棘时有愿言皇曾考妣皇祖考妣之丰功茂德皇考太后之厚泽深仁图以报塞必俟他日振旅而南大建寳刹慿依佛乗上爲徃圣荐福冥冥慈闱祝釐昭昭下而亿兆臣民休祥蒙頼𥘉匪有求年千丗百专利一己卿曹其灼是怀惟以其日銮辂亲廵胥地所宜于都城南不杂阛阓得是吉卜敕行工曹甓其外垣爲屋再重踰五百础门其前而殿于后左右爲阁楼其四隅大殿孤峙爲制正方四出翼室文石席之玉石爲台黄金爲趺塑三丗佛后殿五佛皆范金爲席台及趺与前殿一诸天之神列塑诸庑皆作𣑽像变相诡形憷心骇目使人劝以趋善惩其爲恶有不待繙诵其书巳悠然而生者矣至其榱题梲桷藻绘丹碧縁饰皆金不可赀筭楯槛衡纵捍陛承宇一惟玉石皆前名刹所未曽有榜其名曰大崇恩福元寺用实愿言外爲僧居方丈之南延爲行宁属之后殿库廐庖湢井井有条所置隆禧院比秩二品守以相臣割田外郡収其租入以给祝发日廪月饩坤维爲殿乗舆时临留必信宿乆或旬浃其急其成爲如何哉功垂什八期以四年正月八日大庆賛将徧赉工官下及役夫何意其日奄以奉讳群臣进劝冝如故事即践天位皇帝未忍宅恤经时而始受朝称天诔曰武宗仁惠宣孝皇帝恭抑之道亦云至矣又哀先志之弗竟惧成功之将坠饬敦匠臣益䖍乃职罢行工曹入于留钥曰凡脩营石木陶绘百工衆技汝实司之与烦文移人取汝所何若从汝自爲则易爲力而程蚤集矣且敕臣燧汝文之碑臣管以闚天子以四海爲家何适非郷而独不忘其生所者人情之同汉祖西都关中若忘沛矣及平英布归过其郷赋大风使子弟歌之曰朕于秋万歳后䰟魄犹思沛太祖奋迹龙庭斯固其郷由世祖都燕宫室池籞百官府库根柢乎此一歳乗舆留居者半以故武宗廵幸之还蒐田而归必于是焉大飨饮至若郷然矧建大刹位置行列棊错星罗出其睿画爲徃圣今圣荐福祝釐者尤所惓惓陟遐之日有未讫工在天之灵怀乎故都他日过之睹是翦然而完粲然而新必甚怿曰毕吾愿者眞嗣皇爲頼哉臣燧载拜稽首爲之颂曰钧之爲地匪福不异其异维何由建而寺且地之有于开辟𥘉何千万年混爲民庐何于其时曽不蒙福而至今也𣑽宫大筑曰不难知譬人之身王气周流随日而新嗟若梵宫相方视址授其成规维昔天子冩材于江伐石于山言出风行草靡庶顽又假相臣汝徃敦匠易衣寒暑饥俟汝饷干兹三年大立细捐垂欲落之而陟配天皇帝曰噫朕兄所志有衔未究其在传次乃敕攸司无替尔程其用则取邦赋之经佛宇勑爲前古有是而其所无两圣之治前圣徃矣于佛焉依今圣万年与日齐辉濡轨长江拳石乔岳善颂之存梵呗攸託普庆寺碑姚燧大承华普庆寺者皇帝爲皇祖妣徽仁裕圣太后报德作也𥙿圣以歳戊午来嫔越三年大帝建极当至元乙酉方廿有八年裕祖陟天在疚茕茕茹荼与蓼上以慰安大帝于倦勤中以惠鞠晋邸顺考成庙之不天皆俾不大䀌伤乃心下爲皇孙武宗圣上择师取友督劝于学俾知先王礼乐刑政以爲治国平天下之具若曰乃𥙿祖获心九有者正由乎斯外接宗亲之㑹见内饬宫臣之率职致孝极慈敦睦示严如是而善韬智晦明以藏其用大帝才之关政于家则曰于妇是谋投大遗艰不言意喻廿九年顺考陟方又二年大帝登遐柱倾于天维絶于地急变秋也徐爲图回未甞大声以色益示暇豫经时无君四表不闻枹鼓一鸣召至成庙于抚军万里之外授是神鼎易天下岌岌者爲泰山之安俾圣子神孙得以乗承今亿万年大德二年诏武宗复抚军于北日侍慈闱者惟今皇上一焉耳故情不分而爱弥笃怡言煦之摩手抚之食焉而羹息焉而廧又伺有无而増益之㑹太官答难监龙兴还由老无子自簿臧获数千指牛羊马駞蹄角亦数千田屋赀货犹不与存尽献之隆福宫𥙿圣则曰吾何庸斯其赐今皇上四年𥙿圣上僊撤是献屋爲殿三楹事佛妥灵以尽孝思由前顺考之国河内未至而还乃与今皇太后克成先志出居二年成庙登遐驰归京师内难谋作兆绪滋章先事夺之殄殱大慝清宫以待武宗之至旣践天位惟以其月授皇太子寳中书令枢密使诞告万方明年至大之元视昔所作图报弗称乃慨叹曰德一也时则二焉始之报也吾未出合惟其身今也登兹元良可不爲天下报乃市民居倍售之估跨有数坊直其门爲殿七楹后爲二堂行宁属之中是殿堂东偏仍故殿少西叠甓爲塔又西再爲塔殿与之角峙自门徂堂庑以周之爲僧徒居中建二楼东庑通庖井西庑通海㑹市爲列肆月収僦赢寺湏是资大抵抚拟大帝所爲圣寿万安寺而加小其磐础之安陛戺之崇题楶之骞藻绘之辉巧不劣焉亦大役也未尝发民一夫皆佣工爲之其费一出宫帑旣其落止浄供之脩荐福冥冥或者𥙿圣乗云御风陟降自天歆兹崇报必反而酬隂骘于下降福穰穰者理则有之何难灼见焉惟今皇握黄图以负丹扆其大则天其威则雷霆其不测则神明推是报德而上之将不𥙿圣一丗而止其孝思逺及烈祖者何穷巳哉崇祥院臣请砻石以颂功德敕命臣燧臣伏思之佛氏之言爲书数千卷博大闳肆学佛之徒犹有白首不能遍观儒生未甞夙一经目虽勦爲说终尔肤近不能深造其微故惟如敕所教惟诗报德其辞曰有岑其宇有践其庑有楹惟旅金铺雕础瞿瞿其瞻刿刿其廉秩秩其正于粲其严伊谁考斯帝宫亚匹则今皇帝觉皇氏即其图以进荐福于幽于我𥙿圣报德是求惟我𥙿圣爲烈无竞大帝遐征储席虚正时我成庙抚军龙荒惟朝委裘三月皇皇万里召赴天位卑㩀其神而明孰测爲度如是拱黙宫居深安陋昔后母帘政僣干惟抚慈孙于学知励又开太平大业今继始爲之小其报犹私今焉一人以天下爲以天下爲谁专𥙿圣嘉与慈闱实普其庆徃圣巳矣慈闱万年翼翼绵绵悠乆如天皇上之心𥘉岂以已觉皇贞之其钖繁祉应昌府报恩寺碑程鉅夫城应昌之四十有一年上即皇帝位制公主相哥刺吉封皇姊大长公主子阿礼嘉丗立嗣封鲁王命下之日主谓王曰应昌有土肇自太祖皇帝成于丗祖𥙿皇而顺宗皇帝今仪天兴圣慈仁昭懿寿元皇太后实巳所自出上笃亲睦之谊承成宗武宗惇叙之志以有今日欲报之德惟佛焉依至大二年甞规建佛寺于宫之东曰报恩盍竭力成之旣成请文勒碑昭示无极上以命词臣臣鉅夫谨按太祖𥘉兴鲁国忠武王按赤那演以佐命元勲有分地约世㛰而昭睿顺圣皇后归于我丗祖太祖之孙薛赤干公主下嫁王子纳陈至元八年始置应昌府以封其子帖木児尚帝季女囊加真公主未㡬陞府爲路十四年帖木児北征有大勲赐号按答児图那演元贞元年封济宁王主爲皇姑鲁国大长公主子弴不刺尚相哥刺吉公主乃今皇太后之中子也大德十一年武宗即位封皇妹大长公主弴不刺鲁王逮今嗣王祖孙凡五世国益大爵益贵恩数益异爲之傅以辅之爲之群有司以治之于是弘吉刺氏维古涂山有娀不足拟隆寺之建所以归羙报上昭忠孝也殿堂庑门庖寮库庾庋经之室栖碑之亭金碧焜华棼橑宏密缭以周垣亘以脩涂一木一石必出乎巳一夫一役不烦乎民简僧之有行业者曰智心主之日帅其徒请演祝讃梵呗洋溢诸佛降监祖考来格帝室王家福禄攸同谓之报恩不亦冝乎洪惟圣祖神孙覆斯天载斯地广大慈仁与佛一德皇姊嗣王克永孝思克广德心以崇佛乗宜圣上亲亲之道弥至而臣子报称之诚无斁賛皇图于亿载保王国以匹休猗欤盛哉臣鉅夫谨拜手稽首而献颂曰在昔太祖龙兴朔方惟弘吉刺忠武洸洸佐定中原遂开大荒约缔世㛰申钖土疆寔生昭睿相我世皇光天之下德盛仁彊应昌旣邦鲁国是王贰舘继承奕叶重芳连城列邑沃野相望设官分职乃纪乃纲婉婉皇姊爱积厥躬帝弟帝兄承于祖宗洎我圣母泽濬恩隆何以报之佛法是崇廼集群材廼徴六工于城之中于宫之东爰作爰谋爰蔽我衷以奠觉皇以展孝恭飞殿峨峨列屋周阿丹题藻梲电转星罗彤云承霤翠雾凝柯天花夕雨贝叶晨哦慧日晒光祥风扇和寒松沃色碧海澄波永厎佛慈百禄是荷盘石其宗砺山带河圣母万年帝寿且多佛法广运皇道无颇上都华严寺碑袁桷太祖皇帝肇定区夏视居庸以北爲内地戸族散处皆安其简易在宪宗皇帝时将有事西南厎慎旧章建置靡遑时则丗祖皇帝治军和林相厥地利曰维滦阳展亲㑹朝兹爲道里得中稽衆契龟佥告允吉因地而名之曰开平焉岁在庚申丗祖承大历服建国改元削僣靖乱宗王殊邦奉贡效牵咸㑹同于开平繇是定爲上都大兴爲大都两京之制恊于古昔矣省方有常庶职攸叙商旅子来置而勿征首建学庙干艮二隅立二佛寺曰干元曰龙光华严复立老子宫于东西相湏以成化俗儆蒙繄二教是先具训渊逺将垂宪永以爲民则仁宗皇帝在东宫如华严惕然永思粤惟皇祖置虑弘廓建都功业弗克崇阐绍开是我子孙不大彰显爰命守臣相画撤而广之踰十年将成仁宗陟方今上皇帝北廵狩囬上都首幸华严若曰列圣在天神化合一朕罔敢有替述修圣明将于是有在广植冥福神御周流宜得以届止其以先帝所构殿镇于后维五方佛像在世祖时素有感异复广大殿以居之梵相东西挟翼以从凡尊事栖息悉如其教以备又别赐呉田百顷安食其衆至治二年夏六月丁卯丞相入宿卫上都留守司臣某传㫖命翰林冝爲碑纪其成绩俾万姓蒙祉庶得以昭朕奉思臣桷窃以爲天地生物无心以成维圣人有忧则曰物有不齐皇极是训西方圣人则曰性本至善迁以随欲慾由妄生性日益昬故爲物爲变至于摩盪轇轕生死靡分于是有懴解之说焉有追崇之说焉彼生得以断死得以离则本性湛空无有垢累道奚病矣华严设辞以富贵爲喻终之以返真复初俾世之所景慕由境以入因境而悟入于无相其于喻也深有㫖矣世祖命名亦将以警夫迷俗愍济群动与前圣相合者实在是圣圣继承靡有铢异臣桷屡从属车闻首主是山者曰至温师以妙密缜致爲本行传宗洞山与太保刘文贞公秉忠爲方外友磊落有大计因得见世祖于潜邸陈对明朗遂大噐之六传曰惟寿今授司徒际遇隆赫于法祖有光夀能文辞守其道专固则永以传谨再拜稽首爲之铭曰于赫世祖武纬文经广莫相攸坚墉斯城鉴观群生厥性有恒骄鸷忿闘失常是行沉昵昬惑执妄是成维政与德具训以儆善本性𥘉爲明爲静猗与觉皇功始戒定或喻以空或设以境空解境悟真慧永证巍煌华严穷珎极瑰龙伏藻井云凝瑶台积香浮浮侧瓴枚枚耄稺毕观心掉胆摧相旣永离虚空如埃世祖稽古是则是效曁于仁皇益阐乗教维皇御极承志广孝曰列圣在天鸿绩靡报顾瞻咨嗟展饰殊妙钖福兆民列圣之心拯彼大迷觉皇具陈谟烈显承如歳之春物无疠疵膏熈沐淳亿万卜年刻铭坚珉龙翔集庆寺碑虞集钦天统圣至德诚功大文孝皇帝自金陵人正大统建元天暦以金陵爲集庆路遣使传㫖御史大夫阿思兰海牙命以潜宫之旧作大龙翔集庆寺云明年召中天竺住持禅师大䜣于杭州授太中大夫主寺事设官隷之画宫爲图授工部尚书王士弘徃董其役斥广其地爲民居者悉出金购之土木瓦石丹垩金碧之需财自内出不渉经费工以佣给役弗违农有司率职庀功景从响应御史中丞赵丗安承禀于内行御史中丞易释董阿忽都海牙相继率其属以莅之是以吏敏于事而民若不知材旣具期以又明年正月某甲子之吉廼建立焉其大殿曰大觉之殿后曰无量寿佛之殿居僧以致其道者曰禅宗海㑹居其师以尊其道者曰传法正宗之堂师弟子之所警发辨证者曰雷音之堂法寳之储曰龙藏治食之处曰香积皷钟之宣金糓之委各有其所缭以垣庑辟之三门而佛菩萨天人之象设缨盖床座严饰之具华灯音乐之奉与凡所冝有者皆致精备以称上意焉赐姑苏腴田以饭其衆上在奎章阁亲诏臣集制文刻石以志之臣闻金陵之虚自秦时望气者尝言有天子气至藏金土中以镇之其后若呉晋宋齐梁陈南唐之君长㩀以爲都㑹然皆瓜裂之余仅克自保要不足以当王气之盛夫孰知江山盘踞之固天地藏閟之乆积千余年而有待于我圣天子之兴也不然何渊潜之来处遂飞跃之自兹见诸祯祥行事昭着之若此者乎夫太阳之升丽于天光耀熈赫髙深广袤之区生成动植之类孰不受其煦燠而其次舎之所经知天者必仰推而志之天子以四海爲家莫非圣明之所临鉴惟帝运之所由起天人应合之机实在于此其可忽诸今天子建极于中抚制万国顾怀昔居势隆望重非我佛丗尊无量之福孰足以处乎此也兹寺之成上以承祖宗之鸿庥下以广民庶之嘉惠圣天子之至仁大慈垂示乎亿万斯年者于此可见矣于戯盛哉敢拜手稽首而述讃曰明明上天祚我皇国圣祖神宗立我民极于昭武皇懋建丕绩宪章脩明民用齐饬天下爲公仁庙受䇿治极而圯或斁彛则廼睠明哲是保是翼俾乆而安弗迩以逖祝融效灵海若率职更相吉土此惟与宅吉土惟何建业旧邑龙依崇丘虎在盘石昔有居者不称厥徳惟我圣皇天命攸迪川宁于波田冝于穑民用孝敬神介景福帝命不迟师武臣力遂开明堂受天之历庙而祖飨郊而帝格治功告成庶物蕃息江流汤汤经我南服中城有宫皇所肇迹惟时父老载慕畴昔云来日临庶我心怿皇帝曰嘻予岂汝释维大觉尊寳相金色常以慧慈拯汝迷溺我即我宫作祠奕奕照汝浄月沐汝甘泽汝见大雄如我来即马寳象寳珠贝金璧凡爲汝故我施无惜无葘无害居佛之域民庶稽首我不知识我愿天子圣寿万亿与佛同体住丗有赫一诚报恩有永无斁国朝文类卷第二十二国朝文类国朝文类卷第二十三国朝文类卷第二十三碑文平云南碑程鉅夫国家继天立极日月所照罔有内外云南秦汉郡县也负险弗庭宪庙践阼之二年歳在壬子我世祖圣德神功文武皇帝以介弟亲王之重授钺专征秋九月出师冬十二月济河明年春历盐夏夏四月出萧关驻六盘八月絶洮踰吐蕃分军爲三道禁杀掠焚庐舎先遣使大理招之道阻而还十月过大上率劲骑繇中道先进十一月渡泸所过望风欵附再使招之至其国遇害十二月傅其都城城倚点苍山西洱河爲固国主叚兴智及其柄臣髙泰祥背城出战大败又使招之三返弗听下令攻之东西道兵亦至乃登点苍临视城中城中宵溃兴智奔善阐追及泰祥于姚州俘斩以徇分兵畧地所向皆下惟善阐未附明年春留大将兀良合䚟经畧之上振旅而还未几拔善阐得兴智以献释不杀进军平乌蛮部落三十七攻交趾破其都收特磨谿洞三十六金齿白衣罗鬼缅中诸蛮相继纳𣢾云南平列爲郡县凡緫府三十七散府八州六十县五十甸部寨六十一见戸百二十八万七千七百王十三分隷诸道立行中书省于中庆以统之大德八年平章政事也速荅児建言所领云南地居徼外历世所不能臣先皇帝天戈一麾无思不服今其民衣𬒳皇明同于方夏㓜长少老怡怡熈熈皆自忘其徃陋非神武不杀之恩不及此惟点苍之山尝驻跸焉若纪圣功刻石其上使臣民永永瞻仰于事爲冝中书以闻制曰可以命词臣臣文海再拜稽首而言曰世祖皇帝之德大矣辟如天地之无不持载无不覆焘而生生之意恒寓于雪霜风雨寒暑变化之中物之蒙之者薰然而温洒然而濯翕然而同靡然而顺有不自知其然而然者故其功烈之崇基业之广贯三灵而轶千古夫以大理之昬迷旅拒虐我使人若奋其武怒俾无遗育可也而招徕绥缉终释其主弗诛乌虖微天地之德孰能与于此乎今陛下建中和之政凡以绳祖武厚民生无所不用其极中外钦承无逺弗届是以藩方大臣于钱糓甲兵之外惓惓以光昭令德爲请其知爲政之本也巳汉丗宗从事西南夷天下爲之骚动蜀民咨怨喻之谆谆凿池莅习再驾而后取之其视今也孰愈穆王周行㝢县必皆有车辙马迹焉初非疆理天下也而丗犹诵之至今其视䟦履山川洒濯其民而纳于礼义之域孰愈彼碧鸡金马与夫点苍皆其山之望者也汉使祭之唐季盟之夫各有所畏焉耳今也镌未始磨之崖纪无能名之绩桓桓烨烨与世无极岂惟足以震百蛮荣千古其余光所𬒳山川鬼神与嘉頼之呜唿盛哉矣臣事先皇帝蚤受眷知今复待罪禁林发扬蹈厉职也不敢以荒落辞谨再拜稽首而系之诗曰于皇维元载地统天大噫小嘘曰寒以暄粤西南陬水驶山风霆流形气交神州跂息蠕蠕勾萌鲜鲜谷饮巢居燕及跕鸢繄谁之恩圣祖神孙武烈文谟湔祓生存旣有典常被之服章我吏我民我工我商万国一家孰爲要荒点苍苍苍禹迹尧墙井钺参旗终夜有光威不违颜作善降祥嗟尔耄倪视此勿忘太师广平贞宪王碑阎复三台平干象以清五岳奠坤载以宁三公得人鼎祚以隆盖力莫竞于柱天勲莫髙于靖乱忠莫大于扶日惟我太师广平贞宪王月吕鲁公自乃祖乃父光辅圣元丰功盛业在天壤间犹星之有台山之有岳欤公阿尔刺人小字玉昔迨至贵显宠以不名赐号月吕鲁那演译云能官也始祖孛端察児以才武雄朔方曾祖纳忽阿児䦨所居与烈祖神元皇帝接境素敦仁里之好祖博尔木赠推忠恊谋佐运功臣太师开府仪同三司谥武忠父孛栾䚟赠推诚宣力保顺功臣太师开府仪同三司谥忠定并追封广平王广平王家分地故以封之武忠志意沉雄善战知兵太祖圣武皇帝在潜共履艰危义均同气征伐四出无徃弗从时诸部未宁毎遇武忠警夜寝必安枕寓直于内与语或至逹旦鱼水之契殆若天授初要児斤部卒盗吾牧马武忠共徃追之时年十三知其衆寡不敌乃爲出竒从旁夹击之㓂舍所掠而去及战太赤兀里锋镝旣交约毕命胜敌无或退歩武忠系马于腰跽而引满方寸不离故处太祖推其胆勇甞溃围于怯列太祖失马武忠拥与累骑而驰顿止中野㑹天雨雪张毳裘以翳及旦雪深数尺龙颜弗霑武忠植立通夕足迹宛然不移顚沛造次脱主于难虽古烈士无以加蔑里期之战风雪迷阵再入敌中求太祖不见急趍辎重则御勒巳还卧憇车中闻武忠至曰此天賛我也及得天下君臣之分益密视夫人蔑里乞真不废丘嫂礼皇子察哈䚟出镇西域有旨从武忠受教武忠教以人生经渉险阻必获善地所过无轻舎止谨白龙鱼服之戒玉音谓皇子曰朕之教汝亦不踰是武忠旣老以病薨太祖悼痛如䘮所亲𥘉忠定之生方还自蔑里期战所中途护视不啻如已子长率父兵袭爵万夫长国𥘉官制简古置左右万夫长位诸将之上首以武忠居右东平忠武王居左翊卫辰极犹车之有轮身之有臂电扫荒屯鳌奠九土柱天之力竞矣贞宪王月吕鲁公噐量宏逹襟度渊深莫测其际弱歳袭爵统按台部衆世祖皇帝闻其贤驿召赴阙见其风骨厖厚解御服银貂以贶国朝重天官内膳之选特命领其事侍宴内殿公起行酒诏诸王妃皆执妇道未㡬拜御史大夫江南旣下裂土益封功臣后即以泉州路爲分邑公长台宪务振宏纲弗亲细故兴利之臣欲援亡宋旧制併宪司入漕府他日当政者又请以郡府之吏互照宪司捡底公言风宪所以戢姦若是有伤监临之体其议乃格公事上遇下一本于诚事有廷辩当雷霆之下辞益鲠直天颜爲之霁威至元二十四年宗王乃颜叛东鄙世祖躬行天讨命公緫戎以先之大驾至半道则公巳退敌僵尸覆野数旬之间三战三捷获乃颜以献诏选乗舆駞畜百蹄劳公公谢曰天威所临犹风偃草臣何力之有驾还留公勦絶余党执其酋金家奴献俘于朝同恶数人戮之军前明年乃颜余烬哈丹秃鲁干复叛再命公出师两与敌遇皆败之追及两河威乗破竹敌衆大衂酋长遁去时巳盛冬声言驻兵俟春方进忽倍道兼行过黒龙江径擣巢穴杀戮殆尽其酋莫知所终夷其城郭鎭抚遗黎而还国家承平日乆而变生肘腋贻九重宵旰之忧公英猷载奋不期月而三叛悉平靖乱之勲伟矣诏悯其劳赐内府七寳冠带以旌之加太傅开府仪同三司申命御边杭海二十九年加録军国重事知枢密院事宗藩帅钺一切禀命于公特赐歩辇入内位望之崇廷臣无出其右三十年今上皇帝以皇孙抚军北边公爲辅行请授𥙿考所佩储闱旧玺诏从之鼎湖上仙公奉銮驭而南宗室诸王毕㑹上都定䇿之际公起谓皇兄晋王曰宫车逺驾巳踰三月神噐不可乆虚宗祧不可乏主畴昔储闱符玺旣有所归王爲宗之长奚俟而弗言王遽曰皇帝践阼愿北面事之于是宗亲大臣合辞劝进公复坐曰大事巳定吾死且无憾惟公一言合臣民共戴之诚成先皇付託之意扶日之忠至矣上即位之始进秩太师佩以尚方玉带寳服还镇北边元贞元年冬议边事入朝两宫钖宴酬酢尽欢如家人父子然先是夫人秃忽鲁蒙赐侍宴之服曰只孙昭异数也命妇获受此服由公家始自余竒珍祕寳赏赉弗可殚纪还鎭有期不幸遘疾以十一月十八日薨于赐第之正寝雨木氷者连日春秋五十有四上闻之震悼不巳敕有司给䘮赙赗有加刳香木爲棺锢以金银北葬于怯土山之原大德五年春诏赠宣忠同德弼亮功臣依前太师开府仪同三司録军国重事御史大夫追封广平王谥曰贞宪祖妣蔑里乞真妣完颜氏及夫人抄真夫人秃忽鲁皆封广平王夫人抄真先卒秃忽鲁今主家事训迪诸子克成奉先述继之羙子男三人曰木刺忽曰脱隣曰秃土哈女三人曰失邻适太师兴元忠宪王完泽之子中书右丞长夀曰不兰兮适宣政使荅失蛮之子泉府少卿不列秃曰班真在室木刺忽年未及冠诏选皇弥甥女八都马妻之仍袭爵万夫长复命公之介弟秃赤爲御史大夫九年春有诏爲公植碑通逹载扬丕绩事下翰林爲文臣复窃惟伊尹相汤伊陟复称名臣吕望兴周吕伋嗣封大国载在方册以爲羙谈公家历事累朝奕世载徳师垣萃于一门王爵加于异姓其视商周贤佐冝无少譲以之勒景钟光信史其谁曰不然小臣作铭不独表异渥于宗臣尚笃子孙忠孝之劝铭曰皇元肇基天挺神武祝栗骧龙崆峒啸虎勐将如云谋臣如雨矫矫武忠攀鳞附羽草昧经纶䟽附御侮力竭股肱诚殚心膂忠定桓桓勲伐继树命佐商周德符伊吕鳌断立极鹰扬启土元祚如天忠力可柱显允贞宪事予世祖纲振乌台望崇紫府㓂起东藩天戈奋举公在前锋气盈一鼓敢以虏忧遗之君父驾至中途公巳退虏一帝所孽烬复然余勇再贾威乗破竹败之水浒三叛悉平遗黎按堵天语劳公赏钖繁橆公曰天威如拉朽腐还鎭朔方殚压虎旅日賛重明龙飞九五乃冠台躔乃执圭珇公之庇民如室斯宇公之卫社如栋斯础方倚长城遽停相杵当宁䀌伤行路悽楚褒德赏功恩洽施普绩纪金石家聮簮组咨尔后人无替成矩泰山如砺黄河如缕爵以永传焜燿千古太师淇阳忠武王碑元明善粤若稽太祖法天启运圣武皇帝诞膺景运龙奋朔方灭克烈主王可汗迺蛮主太阳可汗以至西夏西域金源次第平时则有佐命元勲曰博儿浑曰博儿朱曰木华里及即寳位钖之劵誓庆赏延于世世故朝廷议功选德必首三家焉臣谨按忠武王讳月赤察児姓许慎氏曽大父即博儿浑也自太祖蚤年巳见神圣委心臣事大业肇基身余百战竟薨于敌是时官制简古止爲第一千户后封于淇州又食沅州六千戸赠推忠佐命着节功臣开府仪同三司太师上柱国追封淇阳王夫人鐡魁追封淇阳王夫人子脱欢王之大父也嗣父官佐宪宗皇帝四征不庭日辟土疆厥功爲懋薨赠推诚翊运佐理功臣开府仪同三司太师上柱国追封淇阳王夫人秃灭追封淇阳王夫人子失烈门王之父也恒鎭徼外后征六诏懐服诸蛮遘疾薨于军赠崇仁宣理保德功臣开府仪同三司太师上柱国追封淇阳王夫人石氏金宰相女也追封淇阳王夫人夫人生王六年王之父薨誓不他适王性仁厚俭勤事母备诸孝敬资貌英伟望之如神世祖皇帝雅闻其贤后闵其父之死事也年十六召见容止端重奏对详明上惊喜曰失烈门有子矣即命领四怯薛太官怯薛者国制分宿卫供奉之士爲四畨畨三昼夜凡上之起居饮食诸服御之政令怯薛之长皆緫焉至元十七年长一怯薛明年诏曰月赤察儿秉心忠实执事敬慎知无不言言无不尽晓畅朝章用輙称㫖不可以其年小而迟其官可代线真爲宣徽使制下阶正议大夫兼领尚膳院光禄寺二十年加阶中奉二十六年上讨反者于杭海皆陈王奏曰丞相安童伯颜御史大夫月儿鲁皆甞受命征战三人者臣不可以后之今勍贼逆命敢御天戈陛下怜臣赐臣一战上曰乃祖博儿浑佐我太祖无征不在无战不克其勲大矣卿以爲安童軰与尔家同功一体各立战多自耻不逮然亲属橐鞬恭卫朝夕俾予一人不逢不若尔功非小何必身编行伍手事斩馘乃始快心邪二十七年桑葛旣立尚书省簧鼓上听杀异已者箝天下口以刑爵爲货而贩之咸走其门入贵价以买所欲贵价入则当刑者脱求爵者得不四年纲纪大紊人心骇愕尚书平章政事也速荅儿王之太官属也潜以其事告王王奋然奏劾桑葛伏诛上曰月赤察儿口伐大姦发其蒙蔽乃以没入桑葛黄金四百两白金三千五百两及水田水硙别墅赏其清彊桑葛旣败上以湖广行省西连畨洞诸蛮南接交趾岛夷延袤数千里其间土沃而人伙畬丁溪子善惊好闘非贤方伯不能抚安王举合刺合孙荅刺罕以爲其省平章政事凡八年威德交孚飞声海外入爲丞相天下称贤二十八年都水使者请凿渠西导白浮诸水经都城中东入潞河则江淮之舟旣逹广济渠直泊于都城之汇上亟欲其成又不欲役及细民敕四怯薛人及诸府人与凿所司髙深之分赋之刻日使毕王率其属着役者服操畚锸即所赋以倡趋者如云依刻而渠成赐渠名通惠河而河爲公私大利上语近臣曰是渠非月赤察儿身率衆手成不亟也赏以黄金五十两白金五千两寳钞五千贯三十年上以王佐命元勲之后廉白而能加以摧姦荐贤迁金紫光禄大夫知枢密院事仍宣徽使明年成宗皇帝登极制曰月赤察儿尽其诚力深其谟谋抒忠于国流惠于人可加开府仪同三司太保録军国重事枢密宣徽两使如故大德四年拜太师𥘉金山南北叛王海都笃娃㩀之不奉正朔垂五十年时入爲㓂恒命亲王统左右部宗王诸帅屯列大军备其冲突五年朝议北师少怠纪律或失命王亚晋王甘麻刺以督之是年海都笃姓入㓂我爲五军王将其一锋交军颇不利王视之怒𬒳甲持矛身先䧟阵一军随之出敌之背五军合击敌大崩溃海都笃娃遁去王亦罢兵归鎭赏功谋辠恩威服于敌人厥后笃娃来请臣附时武宗皇帝亦在军王遣使与武宗及诸王将帅议曰笃娃请降爲我大利固当待命于上然徃反再阅月必失事机事机一失爲国大患人民困于转输将士罢于讨伐无有巳时矣笃娃之妻我弟马兀合刺之妹也冝遣报使许其臣附衆议爲允旣遣始以事闻上曰公深识机宜既而马兀合刺复命由是叛人稍稍来归十年冬叛王灭里鐡木児等屯于金山武宗帅师出其不意先踰金山王以诸军继徃压之以威啖之以利灭里鐡木儿乃降其部人惊溃王遣秃满鐡木儿察忽将万衆深入其部人亦降察八児者海都长子也海都死嗣领其衆至是我军掩取妻子及其部人两部凡十余万口十一年武宗入践天位诏曰公弼亮三朝荐立武功朕嘉頼焉察八儿女燕鐡木儿帝室之胤今以妻公赐公以丗祖宴幙成宗御辇及幙人乐工海东白鹘文豹至大元年王遣使奏曰诸王秃苦灭本懐携贰而察八儿逰兵近境叛党素无悛心傥合谋致死则垂成之功顾爲国患臣以爲昔者笃娃先衆请和虽死宜遣使安抚其子欵彻使不我异又诸部旣巳归明我之牧地不足冝处诸降人于金山之阳吾军屯田金山之北军食旣饶又成重戌就彼有谋吾已擣其腹心矣奏入上曰是谋甚善公冝移军阿答罕三撒海地王旣移军察八儿秃苦灭欲奔欵彻不敢纳去留无所遂相率来降于是北边以宁上诏王曰公之先佐我祖宗常爲大将攻城战野勲烈甚着公国之元老宣忠厎绩清谧中外朕昔入继大统公之谋猷又多今立和林等处行中书省以公爲右丞相依前开府仪同三司太师録军国重事特封淇阳王佩黄金印宗藩将领实瞻公麾进退其益懋乃德悉乃心力母替所服四年王入朝今上皇帝燕之于大明殿眷礼优重九月六日疾病敕御医数軰诊疗越三日薨于大都私第之正寝是夕大雨春秋六十有三皇太后赙钞二万五千贯上敕少府以香木爲棺给驿马百送葬北地诏议饰终之典翰林臣请赠宣忠安逺佐运弼亮功臣太常臣请谥忠武宰相请其阶官封如故制曰可夫人抹开公主宗王斡赤孙女也也逊真公主宗王塔察儿孙女鲁王脱脱女兄也燕鐡木児公主旣察八児女也赤邻别速氏千戸玉龙鐡木児女也完泽扎刺儿氏忽都台扎刺儿氏右丞相东平王女弟也并封淇阳王夫人子男七人曰塔刺海夫人赤隣所生端良刚毅有古大臣风至元三十年佩金虎符特授昭勇大将军左都威卫使大德元年三月加阶昭武七月迁荣禄大夫徽政使仍左都威卫使四年兼枢密副使六年迁同知枢密院事八年兼宣徽使十年闰正月加光禄大夫七月迁知枢密院事武宗即位之岁五月诏曰卿事𥙿宗皇帝𥙿圣皇后爲善则多不善则不闻也卿其相朕奏曰中书大政所出细而金糓铨选臣国人也素未甞学枢密宣徽徽政三使所领巳繁又长怯薛及春秋随驾蒐狝诚不敢舎是以奸大政固辞敕曰卿元勲贤嗣舎卿复孰相哉其勿辞拜银青荣禄大夫中书左丞相仍领余职他日诏曰成宗常赐卿江南田六千畒今加赐四千奏曰万畒之田歳入万石臣待罪宰相先䂓巳利人谓臣何江南民力极矣请辞万石之入入官以苏民力上恱而允六月拜太保録军国重事太子太师加阶开府仪同三司依前左丞相七月拜右丞相监脩国史师保领録如故未㡬上手授太尉印奏曰丗祖未甞以此官官人臣不冝受奏可至大改元加领中政使其年四月二十有四日从幸上都至怀来以疾薨赠智威怀忠昭德佐治功臣太师上柱国追封淇阳王谥辉武夫人朔思蛮公主宗王察带孙女也也里干公主宗王失秃儿女齐王八不沙女兄也木忽里宿敦官人孙女也并封淇阳王夫人曰马刺夫人完泽所生由内供奉爲大宗正府也可扎鲁忽赤武宗时奏曰臣家以武显而臣方壮不効节于大敌臣羞此生上大恱授光禄大夫假左丞相行太宗正府也可扎鲁忽赤于北军夫人孛泽公主宗王月鲁女也梭儿合公主宗王斡罗思女也完踶斤宣徽使怯烈女也曰头抺开公主所生六歳时𥙿圣皇后命侍武宗武宗出抚北军年十八今上渊潜时领府中四怯薛大官服奉御是年六月特授荣禄大夫宣徽使九月加仪同三司右丞相仍赐江南良田万畒奏曰臣首受此田指㠯求赐者多矣臣愿还田县官有敕依至大元年二月加阶开府兼尚服使九月加中政使十月拜大师兼前卫亲军都指挥使阿速衞指挥使左都威卫使丞相宣徽尚服中政等使如故十一月上面谕曰公祖父宣力我家公之辅朕克兼克谨小心范物今旌徳録功爵公为郡王巳敕主者施行奏曰臣年德俱少所领亊多恒惧获罪王爵至重臣不敢受上曰公辞之良是谁如公乃赐海东白鹘白文豹二年兼知枢宻院事三年二月加録军国重事五月左右部诸王宗戚大㑹于上都㑹归例皆有赐而旧分忠武王黄金五十两白金二千五百两锦绮五叚上曰特赐大师如其父分奏曰父所受巳重醲赏何可滂沛臣家准奏十月上命爲尚书省大丞相奏曰尚书省铨选刑名非臣所谐乞请新命上悦其诚听焉今上之𥘉诏曰公辅先帝尽忠无隐㢘介贞白今命公嗣父长怯薛皇庆改元正月佩父印嗣淇阳王制下阶仍开府仪司夫人八蓝荅里公主楚王牙忽都女也曰送秃児也不千抹开公主所生内供奉曰也先鐡木児曰奴刺丁并也逊真公主所生内供奉曰伯都庶出女七人曰也逊真为千戸怯薛夫人曰䝉哥为鲁王爱牙赤妃曰阅阔失为宗王小薛妃曰梭台为宗王罕差妃曰燕哥曰晏忽都朱适曰寳奴为宗王彻彻秃妃孙男五人曰鐡木児也不千丞相子也昭勇大将军嗣左都卫使迁中奏大夫通政使曰完者鐡木児丞相子也曰按马思不花曰阿塔火者并淇阳王子也曰合八沙辉武王子也孙女五人曰八迭児为宗王沙刺班妃曰奴只罕为亲王朔思班妃曰不鲁合只罕为越王阿刺荅夫里妃曰卯児罕曰班丹俱㓜曽孙一人朶烈不花鐡木児也不干子也王既葬二年枢宻副使野讷传诏中书曰故淇阳忠武王其视故广平十一月児鲁为之建碑都城健徳门外命翰林直学士明善撰碑文平章政事珪书丹翰林学士贯篆额臣既受命惧不克奉明诏乃从其家得其丗次行实则歛袵而论曰惟天朝一家九州四海遐迩畏威怀徳者盖许慎氏与有力焉惟许愼氏五世六王六太师始终恩数赫奕者实天朝有大造焉然忠武王之爲父辉武王丞相淇阳王之爲子以慈以孝移仁移忠冝乎男㛰帝族女嫓王家入垂子则出垂臣范巖巖焉晔晔焉世有令臣盖将与天朝胥庆于亿万年臣不敏敢稽首而爲之铭词曰维天有命圣人膺之维圣创业贤臣兴之维家开国孝子承之呜唿休哉孰足徴之赫赫太祖实启帝图桓桓淇王爲帝前驱淇王子孙四世惟肖猗忠武王克忠克孝爰稽忠武始事世祖夙夜左右无怠寒暑亲犹股肱亲犹腹心我闻古人斯焉在今朝有柄臣肆其欺姦廷争面指群罪不瞒举贤于侧才足经国试诸方伯竟爲良弼帝曰上贤可保可师尔卿大夫及予倚毗北有金山丗扞反者朝用旰食边将汗马诏徃督师衣食予士母使寒饥招徕迷子凡十一年反者破胆投戈自缚执迷孰敢敌人有言昔也狂酲使我盗兵蒙与天争天子神圣公甚英明頼公之英得爲天氓帝曰公功进爵爲王旅力尚强永清我疆驱马来朝告我今皇一疾不起两宫震伤饰终旣备登嗣之良忠武之子三相两师妇皆王女女皆王妃古亦有君莫我君仁古亦有臣莫忠武纯烈烈大勲与日同曜淇阳真封子孙丗绍忠武神灵从帝逰天勒诗贞石垂羙万年驸马髙唐忠献王碑阎复大德九年秋七月诏谥故驸马髙唐王阔里吉思爲髙唐忠献王曽祖阿刺兀思剔吉忽里追封髙唐忠武王曽祖妣阿里黒爲髙唐王妃祖驸马孛要合爲髙唐武毅王祖妣皇曽祖姑阿刺海别吉爲齐国大长公主父驸马爱不花爲髙唐武襄王妣皇姑月烈爲齐国大长公主忠献王前尚皇姊忽荅的美实追封齐国大长公主继尚皇女爱失里追封齐国公主从介弟髙唐王术忽难请也恭承䘏典命府属王元举状先丗勲德谒铭丽牲之碑谨按家传系出沙陀鴈门节度之后始祖卜国汪古部人世爲部长亡金堑山爲界以限南北忠武王一军阨其冲太祖圣武皇帝起朔方併吞诸部有国西北曰带阳罕者遣使卓忽难来谓忠武曰天无二日土无二王汝能爲吾右臂朔方不难定也忠武素料太祖智勇终成大事决意归之部衆或有异议忠武不从即遣麾下将秃里必荅思赍酒六榼送卓忽难于太祖告以带阳之谋时朔方未有酒醴太祖祭而后饮举爵者三曰是物少则发性多则乱性使还酬以马二千蹄羊二千角上诏忠武异日吾有天下奚汝之报天实监之且约同征带阳㑹于某地忠武先期而至旣収带阳天兵下中原忠武爲向导南出界垣留居鎭守爲畴昔异议所害长子不颜昔班死焉武毅尚㓜王妃阿里黒挈之偕犹子鎭国夜遯至界垣门巳闭诉于守者缒垣以登逃难云中太祖闻忠武死悼痛不巳戎事方殷未暇治也云中旣下诏求王妃二子得获赒䘏孤婺矛牙甚渥鎭国至封北平王握金印武毅自龆齓太祖携征西域还年十七鎭国巳卒继封北平王尚齐国大长公主仍约世㛰敦交友之好号按逹忽荅鎭国之子聂古䚟亦封北平王尚睿宗皇帝女独木干公主畧地江淮殁于戎事诏以兴州户民千计给葬其户至今隷王府齐国大长公主明慧有智畧祖宗征伐四出甞摄留务军国大政率谘禀而后行师出无内顾之忧公主之力居多𥘉武毅未有子公主爲进姬侍以广嗣续鞠育之恩不啻巳出子男三人长君不花仲武襄王季拙里不花君不花尚定宗皇帝长女叶里迷失公主从宪宗皇帝伐宋至钓鱼山宋人坚壁不下我师环攻宋卒乗壁而诟傍有坐而张盖者以谓弧矢莫我及也君不花素善鞭箭射之以颠遂拔其垒三子曰囊加䚟曰丘隣察曰安童丘隣察尚宗王阿直吉女回鹘公主国朝之制凡宗室之女皆称公主武襄虽贵爲帝壻揔戎日多家居日少中统𥘉衅起阙墙败叛将阔不花于按擅火尔欢获其属鎭海济南之役环城当南面㓂数出南门御以劲兵輙复内窜以至授首还率所部从大军伐叛西北败叛王之党撒里蛮于孔吉烈数日之间㑹战凡七俘获甚衆撒里蛮寻复来归拙里不花鎭云南而卒子火思丹尚宗王卜罗出女竹忽真公主武襄所尚齐国大长公主世祖皇帝季女也生四子长忠献王次也先海迷失早丗次阿里八䚟眈嗜儒术尚宗王完泽女奴伦公主今髙唐王尚宗王兀鲁䚟女叶緜干真公主早卒再尚宗王柰刺不花女阿实秃忽鲁公主女三人必扎匣爲皇兄晋王妃叶里弯爲宗王按摊不花妃忽都鲁爲河间王也木千妃忠献王生长北方金革之用固其所长而崇儒重道出于天性兴建庙学裒集经史筑万卷堂于私第讲明义理隂阳术数靡不经意宗王也不干叛率精骑千余併行旬日追及之时天盛暑将战北风大起衆请勿战王曰盛暑得风天賛我也䇿马以先大败敌军杀掠殆尽叛王以十余骑窜是役也王身中三矢一矛断其髪凯旋诏赏黄金二镒白金千镒圣上御极之初特颁金印封髙唐王驸马封王盖自王家始王以西北未庭请徃征之诏初不允请至再三方许之将行誓曰边尘不清义不旋辔大德改元夏四月与敌遇于伯牙思或谓俟大军毕至战未晚也王曰丈夫爲国死敌奚以衆爲于是鼓噪而进大破敌军杀伤甚衆擒将卒百余人以献诏嘉其勇果赐以先皇所御貂裘寳鞍缯锦七百介胄兵噐有差二年秋诸王将帅㑹于边共筹边事咸谓徃岁敌无冬至之警冝各休兵境上王曰今秋候骑至者甚寡所谓鸷鸟将击必匿其形兵备不可弛也衆不以爲然王独严兵以待是冬敌果大至彼衆我寡三战三却之王乗胜追奔逐北深入险地后骑莫继不虞马伤而仆至䧟敌域敌𥘉待以壻礼数欲诱降应对之际皆效忠保节之语又欲妻之以女曰吾不覩皇太后慈颜非圣上面命不敢爲壻卒不能夺其志上悯王䧟敌欲遣使理索未得其人王府荩臣曰阿昔思徃在戎阵尝济王于险衆推其可用乃遣使敌一见王于稠人中首问两宫万安次问嗣子安否语未竟輙爲左右所蔽翌日遣还王竟以不屈而终呜唿昔忠武以一旅之衆经纶草昧去伪归真继以北平父子武襄昆仲𬒳坚执锐毕命边陲以死勤事至王凡四世矣盖王平生潜心圣学纲常之分了然于胷中知义重于生故临难无苟免可谓无忝尔祖矣至于世缔国姻奕叶封王河山带砺子孙世爵圣朝所以崇德报功斯亦至矣初王之北也世子主安甫脱襁褓诏以其弟术忽难才识英伟授以金印玉带海东白鹘封髙唐王袭爵之后恪守父祖成业抚民御衆境内乂安时齐国公主卒巳乆凡王之珎服祕玩悉令谨厚者掌之以需丗子成立又慨兄死节及先德闇而弗彰俾元举走京师列其事以闻光荷封谥之号其孝友敦睦虽儒素承家有不迨焉呜唿贤哉铭曰大祖圣武握干纲风飞雷厉起朔方忠武华胄踵后唐疆界南北司壕隍有国西北名带阳射日之弧期共张告以伪谋吞厥疆孤忠竟爲㓂所戕帝闻其死乆䀌伤丗姻汝缔宠渥彰鎭国金钮何炜煌武毅继踵服王章子复尚主殁戎行一门三将迨武襄东殄海㓂斧其吭北御边衅平䦧墙伟哉髙唐忠献王外孙衍庆䟽天潢帝姬再降恵泽滂尊师重道兴郡庠俗袵金革北方强礼义一变齐鲁郷英风劲气直以刚捐躯报国分所当千载烈日横秋霜河山誓爵奕叶昌国朝文类卷第二十三国朝文类国朝文类卷第二十四国朝文类卷第二十四碑文丞相东平忠宪王碑元明善皇帝嗣寳历御宸极拜大司徒栢柱爲中书左丞相明年制赠乃祖孔温兀答推忠効节保大佐运功臣太师开府仪同三司上柱国追封鲁国王谥忠宣木华黎体仁开国辅丗佐命功臣太师开府仪同三司上柱国追封鲁国王谥忠武赐碑额曰元勲世德庙食东平别赐故中书右丞相赠推忠同德翊运功臣太师开府仪同三司东平忠宪王开国元勲命丗大臣之碑碑建大都良乡之通逵猗欤盛哉是举也其思烈祖创业之艰念功臣宣忠之亟勉丞相奋庸之恭欤臣承诏猥当执笔谨按东平王丗家忠宪王讳安同姓扎刺尔氏五丗祖是爲忠宣王亲连天家丗不㛰姻太祖皇帝起兵与乃蛮人战我师败绩七骑走利追兵尾及困乏絶食忠宣多力走水次縳致二歳槖駞炙其肉啖太祖太祖马惫六人相顾忠宣遂以巳马济太祖歩射贼而死子五人第三子曰忠武王是爲忠宪王髙祖忠武与博尔术博尔忽赤老温佐太祖定天下号爲四杰太祖战失利单走泽中天大雪忠武与博尔术张马鞯蔽太祖卧旦起视迹二人之足不移太祖从三十骑行磵谷间遇群盗突射忠武三发三殪徐撤马鞯障太祖叱骑战贼贼问知忠武名乃解去克烈主王可罕忌太祖严兵袭我我得其谋太祖与忠武等悉精锐迎击王可罕败走死诸部以次服太祖即大位官制简止置万户二乃以忠武爲左万戸从破金师二十万于野狐岭北师由紫荆口入忠武専征辽东西诸郡诸郡悉平诏授太师国王都行省承制行事赐劵传国永丗太行迤南尽委经畧金主奔汴忠武建牙云燕南平赵魏东定齐鲁西击晋秦中原之地尽爲国守四十年间无役不从无战不在破国覆邑惜杀禁剽风降景附怀仁归义癸未三月薨于闻喜遗命以未灭金胤爲恨子曰孛鲁忠宪王曽祖也嗣国王奉诏讨夏攻银肃二州斩甲首数万禽大将塔海诏分诸功臣邑门功第一食东平郡李全盗㩀益都帅师围全全穷出降山东安戊子三月薨于鴈山子七人塔思嗣国王忠宪王祖考也夙以忠孝自许奋曰大丈夫受恩明主要湏决机两阵之间取功名以报国家庶不堕我先烈太宗皇帝攻鳯翔将兵戍潼关从攻河中追斩守将从战金师于三峯山破四十万人斩行省完颜合逹枢密移刺蒲兀朝行在所上顾之曰先帝肆天功建鸿业诸国悉皆臣妾独尔东南鸱张一隅朕欲援桴鼓衆亲系孱王尔意何居起对曰臣不逮先臣武然奉天子威灵汛扫淮浙取彼山川归我版籍臣敢不以死自力政尔不烦大驾蹂卑湿之地上喜曰塔思终能成我大志从皇子曲出南征㧞宋枣阳侵郢䧟光州略安庆己亥三月薨第三子曰覇都鲁忠宪王父也宪宗皇帝命佐世祖军由蔡伐宋驰檄谕江淮人帅师与世祖㑹鄂渚宪宗崩内难方讧世祖以武靖㧾师留戍而还及践大寳甞曰朕居此以临天下覇都鲁之力也盖昔者与论形势之地武靖曰帝者必居中抚八极朝觐㑹同道里惟均中都南俯吴越北接朔漠左控燕齐右挟韩晋大王必欲佐天子一大统非此不可至是定都于燕故有此㫖未㡬薨于军大德八年制赠推诚宣力翊卫功臣太师开府仪同三司追封东平王谥武靖夫人弘吉烈氏昭睿顺圣皇后之兄也追封东平王夫人子男四人长即忠宪王次定同次覇虎带次和同嗣国王女二人长适国戚木苏次适太传淮安忠武王伯颜恭惟忠宪王自中统𥘉年世祖皇帝命掌环卫之政令位百僚上太夫人入朝皇后一日上适叩及忠宪太夫人起奏曰妾不敢自荐妾子以欺罔圣听安同年少公辅噐也上曰以何期之太夫人曰朝囬必求魁公论天下事未尝目一轻浅谓然也以是上黙四年反者平执叛党千余人论之如法上问曰朕欲悉死此党时年十六对曰两主争国彼安知有陛下且甫定神器不推旷荡之恩顾奋私憾杀无罪人何以安反侧上惊曰少年何以得老成语卿言诚开朕怀千人皆生至元二年拜光禄大夫中书右丞相别食四千戸辞曰蕞尔宋窃号江南方宏圣略奋神武以臣谬膺宰相献笑三方宋孱生侮上改容有间曰熟思无以踰卿其勿辞奏请燕王省可中书大政奏召大儒许衡衡至诏议中书事衡辞以疾忠宪亲候于邸语移时甚契及还筹思累日不释上特召衡谕之曰安同练事未熟善左右之卿所陈语使逹朕衡对曰丞相资识聦敏雅有定操稽古献议即解要领臣敢不竭愚罄有四年奏曰硕德如姚枢軰三二人可议中书省事上曰此軰固冝优礼五年阿合马议立尚书省乃先奏忠宪三公诏诸儒议枢密商提倡言曰安同国之柱石一日不可出中书进三公是崇以虚名夺其实权也衆起和之事挫不行六年大兵伐宋先规襄樊庙谟也七年奏曰臣近言尚书省宣奏如制其大政令大章程听与臣议然后得闻今尚书臣违诏径行上曰阿合马恃朕信用敢尔自专勑尚书如前诏八年陜西行省臣言歳饥盗炽若不显戮无以威衆奏曰盗犯强窃当罪重轻一切处死法何以立罪入死者待报从之十年奏以玉册玉寳上皇后弘吉烈氏以玉册金寳立燕王爲皇太子兼中书令判枢密院十一年劾奏阿合马欺国害民有徴数事又奏各部及大都路官阿合马奏拟非人乞加黜汰十二年诏行中书省枢密院事从皇子北平王出鎭北圉遂留极边十年不与朝廷通二十一年三月从北平王归上召入劳之留语卧内四鼓而出冬十一月复拜中书右丞相进金紫光禄大夫诏天下监察御史陈天祥劾奏右丞卢丗荣略曰人思至元𥘉治不能忘也去春丞相安同还自北边天下闻之室家相庆咸望复膺柄用治期可立而待果承恩命再领中书贵贱老㓜喜动京师时政之治与不治民心之安与不安系丞相之用与不用尔又如大夫玉速铁木児丞相伯颜朝廷专任三相事事咨而后行无使纎人从旁泹挠能者进能善者行善诚厚天下之大本理天下之大䇿又安用掊克在位倚以爲治哉其年丗荣败中书条上丗荣所爲掊克诸事诏皆罢之奏漕司诸官上曰平章右丞固取朕裁余皆卿事顾欲一一相烦有失寄託初意因奏曰比觉圣意欲倚近习爲耳目者臣猥列台司所行非道从其弹射罪从上赐柰何近习伺间抵隙援引姦党曰某人与某官以所署事目付中书曰准勑施行臣谓铨选自有成宪若此废格不行必有短臣于上者幸陛下察之上曰卿言甚是妄奏者入上其名二十四年上决意立尚书省奏曰臣力不能囬天乞不用桑葛别相贤者犹或不至虐民误国不听二十五年见天下大务一入尚书省屡上中书印不许明年罢相止掌环卫三十年正月十九日以疾薨于京师乐安里第春秋四十有九上悼惜乆之曰人言丞相病朕谓不然果䘮良辅诏重臣监护䘮事家老一无所受素车朴马归葬只䦨秃之先茔忠宪王嶷然若山莫扪其髙湛然若渊莫测其深其粹如玉其精如金其严如秋其温如春夷险安危死生荣辱确乎中处一皆不动年十八入相荐引端良责成职任汉士如史丞相天泽姚左丞枢许左丞衡商参政挺窦学士黙尤杰者也立御史台以正纪纲立太常寺以崇礼乐剷除苛虐开布寛平抑奢尚俭薄征厚施由是朝廷清明海内宁壹仓库满盈年谷屡丰天子嘉之曰安同爲相朕寝乃熟时向承平方与诸儒经画典制賛理枢机以宗社尊安爲己任以民物阜丰爲己责一政失平一物失所惨然不乐改而后已公退府南开一合延进贤士大夫讲论古今治道评品人物得失亹亹应接不倦而请谒絶迹于清门居第一堂一厨或请创两庑粗备燕息者乃曰身足于庇完矣余室何用神观端严望而尊敬每旦暮出入过者拱立目送曰是吾安相也及薨木介三日天下闻之识与不识无不惊哀至有失声者曰贤相死矣吾复何望薨后十年御史台及集贤诸儒请加赠谥以昭明德制下乃有今爵封谥以及父武靖王夫人怯烈氏封东平王夫人子兀都台嗣掌环卫成宗皇帝拜银青荣禄大夫大司徒领太常寺事大德六年正月十一日薨年三十有一武宗皇帝制赠输诚保德翊卫功臣太师开府仪同三司上柱国追封东平王谥忠简妇笃思刺氏封东平王夫人男孙一人即今丞相女孙一人适淮安忠武王之孙枢密副使囊家带之子同佥枢密院事相嘉硕利丞相㓜从太夫人鞠育稍长兼事华学凝然端大巳兆伟度年十二事武宗嗣掌环卫仁宗皇帝拜资善大夫太常礼仪使俄迁荣禄大夫大司徒太常如故又进阶金紫光禄大夫加开府仪同三司延祐七年拜中书平章政事六月陟百揆自𥘉仕介特不阿刚廉有制衆巳有忠宪王之望及作相上辅圣主下率群僚恪司彛宪壹殉至公明严峻洁苞苴自絶方尔谋叶八座道即天工共成圣元无大之业臣稽首论曰忠宪王袭累叶之勲抱絶伦之德膺世祖绍统之𥘉际圣代建极之盛天度夙成英䣭大肆逺徴近礼广询博采鸿儒献其所藴智士竭其所至治化油然以隆风俗淡焉以厚至元之初何减汉文之世俾得展能专理期之致宁収效所书葢不止此然房乔杜晦显烈寡传第功絜德爲唐宗臣若忠宪王者有立于前或承于后论相归贤固当称首古所谓社稷之臣也嗟乎其始出鎭也谁欤其再罢相也谁欤议者不能不归罪阿合马桑葛也之二罪魁孰与并立良相之去朝也宜矣丗之公道正如青天白日云烟有时蒙蔽真风元气盪涤斡旋廓乎清明可跂而睹忠宪王之表表在天下是巳若夫纪竹帛铭钟鼎光在邦家不得腾实同里而垂休华夏播烈蛮夷未必不在斯文其辞曰正统天靳不永以卑猗维帝元眷命无巳烈烈太祖衆始一旅四杰起辅如龙如虎敌师陆梁走挞之楚诸部大人崩角启处侃侃忠武秉钺专征薄伐辽霫至于海城戮顽植愿百邑告宁乃赵乃魏自燕南兵齐鲁归明血战晋并斩关入秦咸鳯莫京取厥鲵鲸耄倪不惊金人扼河跼蹐偷生有㩀上游帝建九斿有开舆图帝抚八州于穆世皇暾出东方爰相忠宪抒诚进良两相廿年万彚皆昌徴车四驰元老奏康更褒迭进无材不扬文物其章化道之祥而图也大而见也定而行也公而守也正巍然山立赏淑罚慝风行万国定知谁力忠宪之职世皇之德繄今丞相相明天子天子倚毗臣无有比何以熈载第思尽巳地纪天经日月重明民安物阜海㝢晏清布冩公方持守盈成维祖规模维孙仪刑在履之贞在继之灵文武三相圣辅三帝光辉接日勲庸盖丗维元世万维帝叶千维无穷年尚徴相贤寻河可源凌岱可巅苟稽髙逺靡趾方边景行其全不在斯镌不在斯镌奚永夫传质之自天风云与宣文鳌负石炳燿山川丞相淮安忠武王碑元明善天以正统命帝元太祖皇帝奋起朔方博尔术木华黎博児忽赤老温四杰辅之灭克烈灭乃蛮灭夏灭金乃有天下三分之二宋承中华之运西距蜀楚东际呉越尽有荆扬益三州之野世祖皇帝绍运抚图肆弘大略发兵二十万授丞相伯颜不三年而灭宋圣文神武固劳造化儁功伟烈寔由折冲四杰开之于其前一相扩之于其后国家接五帝三王之绪保无疆历服至于亿万维年而功臣生分爵国死配庙廷有以也夫谨按太傅淮安忠武王讳伯颜姓八隣氏蒙古部人曾祖考术律哥图以其兵从太祖讨定诸部尝爲千夫长赠推忠賛治功臣太尉开府仪同三司柱国追封淮安郡王谥武定祖考阿刺嗣官平忽禅有功得食其地从宪宗皇帝征蜀卒于军赠推诚佐理翊运功臣太傅开府仪同三司上柱国追封淮安王谥武康考晓古台佐宗王旭烈开西域执国事以没赠崇仁迪庆翊戴功臣太师开府仪同三司上柱国追封淮安王谥武靖至元𥘉年王奉使天子世祖见其貌伟听其言厉曰非诸侯王臣也其留事朕遣介还报建谋发令才恒出廷臣上由是上愈益贤之勑中书右丞相安同女弟昭睿顺圣皇后姊之女女王若曰爲伯颜妇不惭尔氏矣拜光禄大夫中书左丞相一时君相庆明朝野晏清号爲极治七年改同知枢密院事十年持莭奉玉册立燕王爲皇太子十一年复拜左丞相总襄阳兵伐宋上曰曹彬不嗜杀人一举而定江南汝其今体朕心古法彬事毋使吾赤子横罹锋刄王受命驰至襄阳诸军纂严禡师启行薄郢州溧水溢涂人病于渉王曰吾且飞渡大江而惮此潢潦耶度使一骑前导诸军毕济郢城恃江爲固而兵精食足耀兵不攻潜由平江堰盪舟而过郢将将二千人追我王以百骑殿郢人不敢逼平章阿术公适至郢人走主手斩其帅赵文义以徇战禽沙洋守将压新城而军列沙洋俘馘城下不应城䧟佩沙洋降将黄顺金符上爲招讨使炫其荣于宋人以故江陵诸郡相继送欵遣别帅受之降阿术公使右丞阿里海牙来期渡江不答明日又来又不答阿术公自来王曰此大事也主上委吾二人余可知吾实乎潜刻期而去将自沙芜口入江宋制置使夏贵将精兵守之乃阳言明日围汉阳夏贵来援我遣竒兵袭夺沙芜口大兵咸㑹江北岸宋战舰属江中余三十里我以白鹞千艘争阳逻堡夏贵分兵拒战命阿术公挽舟逆上载死士三千夜渡是年十二月也明旦王战夏贵江上兵夺阳逻堡逸夏贵诸将请曰贵大将而逸之可乎王曰阳逻之捷吾将遣使前告宋人而贵走代吾使也贵今来矣未㡬果以庐州归我师旣渡江将佐咸贺王曰天子威灵阿术武勇将校用命吾何力焉王陈师鄂城下鄂恃汉阳将战焚其蒙冲火照城中明日鄂人及汉阳人皆下留阿里海牙守之规取荆湖王与阿术公等东兵兴国蕲黄南康江州望旗輙靡殿帅范文虎以安庆张都统以池州来二月都督贾似道舟师十万陈丁家洲我士贾勇索战军容甚盛似道闻鼓声先遁其师遂溃获都督府符印斩虏无筭太平宁国建康无爲镇巢皆送筦籥请城主行省驻建康时江东大疫居民乏食乃开仓振饥发医起病人大欢喜曰此王者之师也有诏时方暑炽不利行师候秋再举王上奏曰百年逋㓂巳扼其吭风驰电击取之恐后少尔迟囬奔播江海遗患留悔矣上语使者曰诏尔丞相朕不从中制也十二年七月诏王入朝进右丞相辞曰阿术功多臣冝居后以阿术爲左丞相赐从战功臣爵赏有差躬受庙谟㑹诸将于淮安同左丞相围扬州未下十月王驰至鎭江分军三进参政阿刺罕以右军出建康道参政董文炳以左军出海道王以中军出常州道咸㑹临安攻常州守将刘师勇遁诸将请追之王曰勿追师勇所过城守者胆落矣苏湖秀州先师果降阿刺罕文炳皆来驻临安北宰臣陈冝中发使来请降日及期冝中逃海军进臯亭山宋主遣其臣赍国玺奉表纳土命董文炳入宋宫取宋主居之别室封府库归之有司宋灭十三年三月也放散兵卫罢易官府钱塘沙上三日海潮不至宋人以爲天助宋主求见王曰未入朝礼无相见也留左丞董文炳鎭临安经略闽越四月献宋主赵㬎谢后全后于上都上御大安殿降封㬎爲瀛国公遣大臣告成功于太庙上劳王王再拜谢曰奉陛下成算阿术效力臣具贠而已何有功能诏以陵州藤州増食户爲六千同知枢密院事十四年宗王失烈吉畔诏王将兵讨之与贼夹水而阵乆之不战令牧马具食贼疑而怠俄引兵渡水击贼失刺吉走死十八年诏从皇太子抚军北鎭谕太子曰伯颜才兼将相行全忠孝故命汝从皇太子次舎必与论天下事待有加礼别吉里迷失者尝诬王以死是年得诛罪敕王临视王与之酒怆然不顾而回上问其故对曰彼罪自致臣若临刑人将不知天诛之公也上赏其量二十二年宗王阿只吉失律诏王代揔北军逺斥候谨隄防足兵食明赏罚不肯要功生事将校大和敌人逺避二十四年宗王乃颜将反报者沓至诏王觇之多载衣裘以徃至其境輙赐驿人乃颜䜩王王以大义语乃颜乃颜阳应而隂欲执王酒䦨趍出与其从者潜分三道以逸驿人以得衣裘故争献马以逓遂脱追骑以其实闻佐上亲征奏李庭董士选帅汉军得以汉法战金刚奴塔不带进逼乗舆汉军力战贼不能阵而走及禽乃颜王之谋画居多二十六年加金紫光禄大夫知枢密院事揔北军讨叛王明里鐡木儿大战败之明日搜其伏兵追斩二千余级驰书开谕明里铁木儿其人奉书以泣有譛王于上者诏以御史大夫月儿鲁那演代之居王大同以俟后命未至军三驿王遣使语大夫曰所至姑止待我翦此㓂卿来不后时海都帅大兵以入㓂进我退如是而南七日衆帅怒曰㓂至则走何不武若是果惧战胡不授军大夫而误国事也王曰海都入吾境持重而殿邀之则遁诱使深入一战可禽诸军必欲速战战非吾惮果失海都谁任其咎衆曰请任之王麾军邀击敌兵大败杀虏㡬絶惟海都脱走乃召大夫至军授印而去三十年十二月驿名至大同上不豫明年正月宫车晏驾遣使召成宗于抚军王緫百官以定国论兵马使请日在鸣暮钟日出鸣晨钟问其故对曰防变起也王曰汝将爲贼耶其如平曰宰臣请诛盗内府银者曰幸赦而盗不可长也王曰盗何时无今以谁命诛人其守正体大多类此四月成宗即皇帝位于上都大安殿时亲王有违言王按劔陈祖宗寳训述所以立成宗之意辞色俱厉诸王股栗趋殿下拜五月加开府仪同三司太傅録军国重事依前知枢密院事上意欲王入中书时相忌之王唿相语曰幸送两罂羙酒我与诸王饮于宫前余非所知也江南行三枢密院行省臣累陈非便枢密臣庇之有诏问王王巳病张目对曰罢行枢密兵柄一归行省于国事爲完三院遂罢是歳十二月薨于京师甘棠里第春秋五十有九遣重臣来赗敕百官送葬送者尽哀葬于白只刺山之先茔夫人别宿真即扎刺尔氏封淮安王夫人再娶斗奴氏生三男子买的正议大夫佥枢密院事囊加台通奉大夫枢密副使朶真普未仕俱卒副枢娶丞相兴元王孙中政使买苟之女生一男子一女子男相嘉硕利正议大夫同佥枢密院事女适资德大夫大都留守晃兀儿不华王薨成宗赠宣忠佐命开济功臣太师开府仪同三司追封淮安王谥忠武仁宗皇帝赐钞十万贯卑江浙省臣庙祀临安皇上敕建碑于都城之郊赐额曰开国元勲佐命大臣之碑命臣明善制其刻文臣闻忠武王天质髙厚风神静明英伟端大刚介庄廉当大任而不恐遇大论而善断言笑有时喜愠莫测恒负天下之重以神噐尊安爲务仁视群品无间亲踈义使英材无比适莫故四海公论翕然归之其平宋也一二十万犹将一人赏罚信纪律彰大将禀命仰之若神明降人投诚依之犹父母未尝妄戮一卒未尝妄残一物货财不足移其心声色不足惑其志师入临安礼贤黜罪市肆不易鸡犬无惊归马萧然囊惟衣被毕事还朝口不言功连出緫师无役不最呜唿硕德元才生由间气良相名将见诸行事乃知宇宙之间功名之表自有大人也弼成正统腾耀始日力扶寳运播烈终年请即是而作颂颂曰世祖圣神地翕天开阳施隂閟鼓盪风雷驾驭群才鞭笞九垓粪扫兇菑祥庆有来紏紏雄豪英英俊髦乐世之遭陋时之逃或秉枢机或建旗旄缨冠自献文奋武招维忠武王胥㑹明良雄图逺韵圣度恢张制曰伊贤当吏天子左官诸侯奚尔噐使乃命之相乃命之将爰资弼亮爰资开盪嗟兹中土鼎峙三主既殄其二一也无武天生圣人赉之良臣颈组厥君稽颡军门东渉扶桑西迹虞渊北尽穷髪南极玄蛮咸受正朔袭我衣冠委勲不居归卫帝庐出緫北师马腾士娱舆目睢盱望入中书鉅材乃储翊运是湏肃将天威劒而登殿扬命群王群王自愞䇿帝御天下拜登䜩是日微王庆㑹㡬变始知世祖神㡬先见故抑王庸留垂后宪稽其一德始终交尽抒诚两朝力殚无靳进官三公心不増隆追爵一王道不加崇维王逹节髙抱孤忠维王献能茂建元功纪勣竹帛铸铭鼎钟并日不灭与国无穷敕臣作颂勒之贞石昭示万国永着臣则国朝文类卷第二十四国朝文类国朝文类卷第二十五国朝文类卷第二十五碑文丞相顺德忠献王碑刘敏中故太傅右丞相赠推诚履正佐运功臣太师开府仪同三司立柱国顺德忠献王答刺罕旣薨之五年皇庆改元之秋上诏中书故丞相答刺罕弼亮三朝功多不可以不显其相地卢沟通逵旁勒碑焉且诏臣敏中撰文臣窃惟有国致治难得贤爲尤难是以古之圣主得一贤则信任之尊显之使得以尽其能又必褒崇之表异之示不可忘其劳若太常之纪府之藏鼎彞之勒麟阁云台之像不一而足重得贤之难也我元圣圣相承天佑生贤相臣将臣炳烈相望人才之得于斯爲盛若夫怀逺图而略近功先大纲而后小数藴江海之量负山岳之重不威而令行不言而人服处难而无所惑履变而不可夺端委雍容而朝廷尊安天下受其赐则忠献王其人乎上之所以眷眷焉不忘而王之所以荷此表异之渥也冝矣呜唿圣人言君使臣以礼臣事君以忠于兹焉见之臣谨按王讳哈刺哈孙朔方人其族爲斡罗那氏袭号答刺罕曽祖考讳启昔礼赠推忠佐命宣力功臣太师开府仪同三司上柱国追封顺德王谥忠武祖考讳博理察赠恊忠翊亮定逺功臣太师开府仪同三司上柱国追封顺德王谥忠毅考讳囊加台赠宣忠効节保大功臣太师开府仪同三司上柱国追封顺德王谥忠愍曽祖妣哈刺眞氏祖妣完者氏妣脱鲁哈纳氏并封顺德王夫人忠武重厚有英才遇太祖皇帝于飞龙见跃之际知可汗将袭之趣告帝爲备果至我兵纵击大破之寻并其衆以功擢千戸钖号答刺罕时官制惟左右万戸次千戸非勲戚不与答刺罕译言一国之长帝谓侍臣彼家不识天意故来相害是人告我殆天所使我许爲自在答刺罕矣因赐御帐什噐及宴饮乐节如宗王仪是后所下郡国由奉圣大同至陜西西域土畨云南辽东未甞不从摧坚蹂强以死力自效壬辰太宗皇帝略地河南忠武间出太行反击燕有功㑹病薨子十二人其三忠毅也以勇锐服衆从睿宗皇帝取汴蔡灭金丙申钖分邑顺德病薨二子次爲忠愍果毅有谋以近侍从宪宗皇帝伐蜀多劳绩戊午薨于军于是王甫及歳而识悟异凢儿目不视戯稍长善骑射尢习国书闻儒者谈輙喜至元壬申世祖皇帝録勲臣后一见异之命袭号答刺罕长宿卫百人夙夜共职惟谨甞从猎马踬伤面上直如常帝命医视眷益重明年秋九月帝御万寿山王侍赐金叚谕曰汝先世勲大朕且大用汝又明年春丁母夫人忧哀毁踰礼是冬十月帝猎三不刺归语皇太子曰荅刺罕非常人比可善遇之乙亥江左平赐廉钦二州益其邑乙酉拜大宗正赐珠衣一袭时郡县囚盗诈者上宗正决属当遣使决死囚诸道王重按狱词小不具悉令覆勘奏决者仅六十人耳寻赦下所活数百人大同民群闘殴鹰房二人死近臣以变闻帝怒亟遣王治止坐其首闘者京师有以伪造楮币连冨民百余家王尽释之保定诸郡旱民当输米京师多以轻资就籴有司摭爲姦欲没其产赏告者王得其情皆纵去曰舎贵就贱民便事集又何罪爲柄臣擅威福益横知王恶已忌之数曲爲邀致竟不一徃其家僮冒禁杀牛有司莫敢诘王致以法益忌谋挠王以多事奏请江南囚亦隷大宗正莅决王曰彼间民教令未孚若一切绳之恐生乱帝是之而止辛卯帝念湖广失治欲遣近臣往莫宜王台臣奏答刺罕在宗正决狱平即去恐难其人帝曰彼地朕尝驻跸治非斯人不可王遂行随赐以玉带授荣禄大夫湖广省平章政事湖广南瞰交趾占城西掖蜀西南接南诏东连吴㑹境壤且万里而八畨两江蛮獠布溪峒间虺蛇起伏跳踉小戾则相雠杀攻剽无时故治视他省剧甚王至审利病度先后简僚佐抚兵民威行德流善遂顽革钱粟刑狱井井有条自宋时有巨盗啸党出没湖湘殆二十年不可制王选士付以方略悉擒诛之江州隷江西省有猾民饵官府恣虐凡剽船江中群盗皆与爲根穴交通王知状径缚以来百救莫施卒寘于死逺近震悚俄置行枢密院兵民政分势不相营姦㓂伺发溪峒以閧壬辰王入觐列其不便罢之帝问王人言廉访官反挠吏治朕巳令视之卿谓若何王曰宪司职紏姦弊贪吏所疾妄爲谤耳帝以爲然及还边将征交趾出其境王戒曰无扰吾民有夺民鱼菜者杖其千夫长一军肃然乃上奏曰徃年逺征无功民疮痏未苏乃复有事非国善谋也又发湖湘冨民屯田广西爲图交趾计王以徙民瘴乡事固难成必且怨叛遣使密奏吏抱劵请署不答俄使还报罢民大恱已而广西元帅府请募南丹戸五千屯田襟要谓士不死瘴疠餽饷有余蓄实空荒之地爲邕管之蔽制诸蛮控交趾其利有六王喜与之牛种农噐置长统焉闻诸朝到于今便之湖广旧无夏税柄臣援唐末末世爲徴王曰衰弊之政圣朝可行邪竟奏罢常澧辰等州大水漂民庐多死者王亟发廪爲之赈慰凡灾皆如之甲午春正月世皇登遐王谨斥候戒不虞境内宁肃大德戊戌九月朝成宗皇帝于上都帝嘉其绩授光禄大夫左丞相行省江浙视政凡七日纲举七十余事民风吏习翕然爲变入爲中书左丞相加银青荣禄大夫杭之耆庶伏地攀泣马不得前王旣当钧轴益以天下自任每退食延见四方賔使访以物情得失吏治否臧人材显晦年糓丰歉采可行行之凡论议先以国典参以古制揆以时宜必当而后已其可否事犹元化之运顺无畱滞惟不言利不喜变更一以节用爱民重名爵爲务京师先未有孔子庙而国学寓他署王喟曰首善之地风化攸出不可怠乃奏营庙学甞躬爲临视旣成朝野瞻耸选名儒爲学官奏遣近臣子弟入学而四方来学者益衆又郊礼乆未遑王总羣议奏行之辛丑同列以或者议倡言世祖皇帝以神武开一统功盖万世陛下未有伐国拓地之举以彰休烈西南夷八百妇国弗率可命将徃征王谓山峤小夷去中国辽絶第可善谕向化苟将非其人未见所利弗听竟奏发湖广兵二万人丁壮役餽輓数十万将失纪律果无功而还诸蛮要击饥疫相仍比至将士存者才十一二会赦有司议释将罪王曰徼名首衅䧟失士马非常罪比不诛无以谢天下奏诛之癸卯秋拜中书右丞相加金紫光禄大夫王常言治道先守令至是选抡益详时号得人定官吏赃罪十二章及丁忧㛰娉盗贼等制禁献戸及山泽之利每歳春大驾幸上都王必留守其重可知巳时帝疾连歳权移中闱群邪交扇势熖翕忽王以身维之姦不得逞事以无挠丙午加开府仪同三司监修国史置僚属奏修三朝皇后及宗室功臣传冬十有一月帝弗豫王入侍医药出緫宿卫且理㡬务诸藩王欲入侍疾王拒之丁未春正月宸御晚驾时武宗皇帝抚兵居北王封府库称疾卧阙下理㡬务如故中闱以姦臣谋絶北道驿欲行祔庙礼王格其事密记授使间走踰两驿始得传驰报武宗诸怀诈者数欲害王王不爲动内外懔懔视王以安㑹今上皇帝皇太后至自怀姦臣希中㫖谋爲不轨三月王賛今上皇太后擒灭其党发使迎武宗四月今上皇太后如上都王继徃五月武宗即大位加太保开府仪同三司録军国重事中书右丞相监修国史赐以宪庙所御白貂裘寳带未㡬加太傅赐第见其子脱欢近侍和林控北边始置宣慰时诸部落降者百余万口乃罢宣慰诏王以太傅爲左丞相行省事赐楮币十五万缗黄金赢十二镒白金二千五百两帛四百端乳马六十疋皇太后赐楮币五万缗帛二百端至和林获盗米商衣者即斩以徇攘窃屏息行旅爲便分遣使发廪赈降口复奏请钱七千三百万缗帛称是易牛羊给之又给网数千令取鱼食逺者厄大雪金山命诸部置传车相去各三百里凡十传餽米数万石牛羊称之又度地立两仓积米以待来者全活不可胜纪有饥乏不能逹和林徃徃以其男女弟姪易米以活皆赎归之和林歳籴军饷恒数十万主吏视利缪出纳囊橐滋弊乆矣立法以遏其源称海屯田废㢮重爲经理歳得米二十余万斛益购工治噐择军中晓耕稼者杂教部落又浚古渠漑田数千顷糓以恒贱边政大治至大改元戊申帝赐大帐如亲王制诸藩禀命戎事则以宴之仍赐酒米百斛皇太后今上咸有赐焉天下倾耳以俟复召是冬十一月遘疾召其属曰吾不起矣不得报国矣汝曹各自勉此间金糓勿贻朝廷虑其属以闻帝惊愕命医偕其子脱欢行以闰月某日薨于和林所居之正寝春秋五十又二天雨木冰连日帝大伤悼遣近臣慰谕其子赐钱五万缗今上钱二万五千缗敕大兴尹买葬地昌平阳山南之原曰使天下后丗知吾贤相耳乃胥议爲石塜柩至以是月二十有九日葬焉近而朝着逺而士民以及四方恸哭流涕嗟悼怀慕及奠于冡者无有巳也明年己酉八月有封谥之命先配孙都氏继室扎刺儿氏昭列氏扎刺儿氏怯列氏并追封顺德王夫人一子即脱欢由近侍爲太子賔客今上御极迁御史中丞进大夫官荣禄大夫袭号答刺罕博贯经史特立正言得风宪軆皇庆改元壬子制加王曽祖考而下三丗爵谥大夫之母完者氏封顺德太夫人王爲人神宇靖伟简资重寡言覔喜愠望之俨然知其爲公辅器其在宗正也从丗皇北廵平宗王乱初入叛境王率三百骑猝与敌遇徐整骑突出敌背连彀矢殪数人敌披靡遁帝壮之其在中书也引儒生讨论坟典至尧舜禹汤文武之爲君臯夔稷契伊傅周召之爲臣叹曰人生不知书可乎乃馆士教其子学由是而观王之文武志略夲乎天性奋身逢时发于至诚故其事业之见于世刚明正大岿巍炜烨如此呜唿古所谓大臣者王爲无愧矣臣旣述其事乃系之以诗曰汉有文成难制将变元有忠武患去未见掖圣承天伟绩共贯忠武有孙维王忠献维岳降灵维王以生云风类从近列以升穆穆丗皇群材权衡孰大予任王予是称利噐所施宗正焉始挺然鹗立狱平政理朝有巨姦王不以齿有媚不答姦气爲褫帝念湖广控驭匪冝陟之鼎司曰汝徃釐霜肃露濡化行若驰岛蛮海夷恱服熈熈移杭未旬入緫大政民有怙恃事有龟镜恶者自惩善者相庆百度亹亹咸统于正成宗上仙囬邪诪张势挟中闱构谋非常王翊潜龙寘彼斧斨伊霍之重頼其胥匡武皇嘉之康钖三接朔方徃抚有闻赫赫一夕陨星山圯栋折遄归之望竟莫尔惬天子曰嘻斯何人斯何纾予思其碑而辞大书深刻九逵是向尚千万年监此良相驸马昌王丗德碑张士观至治元年十二月癸亥制赠驸马昌王阿失髙祖孛秃爲推忠宣力佐命开国功臣太师开府仪同三司驸马都尉上柱国追封昌王谥忠武髙祖妣公主帖木伦公主果真并追讨昌国大长公主曽祖鎻儿哈宣忠保大翊运开国功臣太师开府仪同三司驸马都尉上柱国追封昌王谥忠定曽祖妣公主不海罕追封昌国大长公主祖扎忽儿陈推诚靖逺佐运賛治功臣太师开府仪同三司驸马都尉上柱国追封昌王谥忠靖祖妣公主也孙真追封昌国大长公主父忽隣効忠保德辅运佐理功臣太师开府仪同三司驸马都尉上柱国追封昌王谥忠宣妣公主伯牙伦公主卜兰奚并追封昌国大长公主公主益里海涯追封皇姑昌国大长公主旣颁䘏典又诏翰林文诸石臣士观祇奉明诏按丗系王族爲亦启列氏以小字阿失行忠武蚤逢兴运从太祖皇帝起朔方同诸豪杰饮水于黒河要结盟誓经启疆宇𥘉太祖遣使四方询访人情至忠武所时忠武止畜一牝羊烹其羔迎劳使者又以使者马瘠易以已之良马使囬併烹牝羊饯之使者复命具以忠武诚欵对上嘉之遂以皇妹帖木伦公主下嫁寔生忠定帖木伦公主殁继尚皇女果真公主尝从征乃蛮翊卫左右未始少离上闵其劳以所获戸民多赐其部我师旣破长城右遣国王木华黎经略北亰左遣忠武规取阿八合亦马合等城所得汉民即赐忠武且谕㫖曰诸部各遣子弟入侍时火鲁刺带哈儿八台违㫖命忠武提兵千人诛之以令衆复以所隷百姓赐之迨上征河西扈跸戎行备着勤劳师未旋鼎湖上仙甫旬日忠武亦卒太宗震悼不巳曰孛秃事我皇考宣力良多今已云亡送还本土遂葬于乞只儿仍禁其地三年如国家制忠定继起擢爲万戸尚宗女不海罕公主緫戎南征攻嘉州破之师还卒于道忠靖从定宗皇帝讨平万奴有功尚宗女也孙真公主忠宣先尚宪宗女伯牙伦公主以失列吉叛屡着战功继尚宗女卜兰奚公主征乃颜扈从乗舆忠勤备至丗祖怜之赐名霸突覇突译云骁勇也维亦启列氏世笃忠贞积庆流祉至王益大王生资英果年十五巳能从征乃颜躬履行阵至今不懈却敌奏功者屡矣是以尚宗女撒児塔陈公主歳辛丑与都瓦战射中其足败之成宗録其功以皇女益里海涯公主下嫁是生今上皇后及晋王妃亦隣真八刺继尚宪宗女孙买的公主武宗即位袭爲万户赏赉优渥颁金印封昌王仍置王府迨仁宗朝赐文豹及海东青白鹘岁以爲常今上即位赐楮币二万定西马及七寳带各一太皇太后继赐楮币万定子七人曰失刺浑台尚宗王木南子东亦勒真公主撒儿塔陈公主出也曰监藏八刺曰阿刺纳失里买的公主出也曰塔海曰汝奴朶儿只监臧朶儿只臣窃惟由汉以来言世家者必曰袁氏之四世五公髙密之重侯累将载在方䇿以爲美谈王家由髙曽以来载德象贤忠事我朝至于奕丗封王一门尚主国家所以崇德报功斯亦至矣其宠贵视袁氏邓氏冝无少让而隆名伟绩则又过之以之铭钟鼎书竹帛其谁曰不然臣士观谨再拜稽首而献铭曰于皇圣元受命于天群雄入彀载造坤干忠武崛起俪景同飜翼佐王烈执锐𬒳坚矫矫忠定奋其才贤光依日月躬属櫜鞬四征弗庭所向无前在定宗世孽竖扰边乃命忠靖扈跸周旋与谋帷幄奏捷戎轩忠宣继之不懈益䖍却敌伐叛智勇兼全笃生昌王于蕃于宣靖氛沙漠志力益殚惟帝念劳追䘏其先何以宠之国姻世聮何以贵之王爵世延诏纪金石誓肩河山特以表忠千载永传曹南王世德碑虞集中书右丞相臣某等言陛下入正大统道汴梁命山东河北蒙古军都万戸府都万戸也速迭儿以其兵从至京师以功拜河南等处行中书平章政事于法官一品当赠三代官封也速迭儿曽大父拨彻大父也栁干父阿刺罕尝爲大将战功多又多死王事军中冝追封以第一等爵制曰可有司以诏书议赠所当得官按地定封于是故赠定威佐运功臣荣禄大夫司徒上柱国曹国公谥忠定拨彻加赠定威佐运功臣光禄大夫司徒上柱国追封曹南王谥如故故蒙古汉军都元帅赠宣忠靖逺功臣光禄大夫中书右丞相上柱国曹国公也栁干加赠宣忠靖逺佐运功臣金紫光禄大夫中书右丞相上柱国追封曹南王仍谥桓毅故光禄大夫中书左丞相赠恊谋佐理功臣太师开府仪同三司上柱国曹国公谥武定阿刺罕加赠竭诚宣力定逺佐运功臣太师开府仪同三司上柱国追封曹南王改谥忠宣曽祖母塔拜祖母灭列母脱端濶濶伦皆先封曹国夫人改封曹南王夫人制下有勑国史臣集其以曹南王丗家行事歳月着文于碑臣受诏谨按拨彻蒙古扎刺儿台氏太祖皇帝初起朔方豪杰之士云起响应而从之爲之腹心爪牙者必皆有深智逺识有勇而善谋是以东征西伐无不如志以成万世之业者天爲之生才而圣神善用之故也拨彻自其㓜年已在宿卫爲火而赤火而赤者服御弓矢常侍左右者又爲博而赤博而赤者亲烹饪以奉上饮食者也盖非笃愼强敏见知而亲信任使者不得预是以属车所向无不在行数以徇战掠地着功受赏太宗皇帝即位仍以其职从征行陇北陜西之役攻城壁取郡县率先战士竟死之也栁干继爲火而赤博而赤膺其父之职也以太宗之命事岳里吉太子爲畨卫之长歳乙未濶出忽都秃太子出师伐金遂侵宋有㫖出从战战有功拜万戸方是时察罕以太祖所㧞重臣爲大将位望崇甚而也栁干以天下马歩禁军都元帅爲察罕之副揔领诸翼䝉古汉军马统领屯戍大军南面之征最爲重兵矣于是取陜西掠河东践河南歳乙卯擣光寿大帅察罕殁宪宗皇帝命也栁干代之拜诸翼军马都元帅统大军攻淮东西诸城歳戊午帅师至扬州数出战遂以战死阿刺罕以诸翼蒙古军马都元帅统其父之军从世祖皇帝南伐宋宪宗崩世祖北还即皇帝位从至末黎伯颜孛刺之地阿里不哥阿蓝䚟児浑都海兴兵爲乱不受诏命讨之阿刺罕以其所部蒙古军击之北至昔门秃之地遂追之至河西功成而还中统建元之歳赏功赐黄金五十两二年济南帅李璮以山东反大发兵讨之阿刺罕揔其衆次老仓口以进战明年济南破璮诛山东平师还又明年赏功赐黄金虎符一银印一以旧官将其军至元初大军伐宋五年师围襄樊力战数有功十一年取宋大军渡江阿刺罕以其师取鄂州泝江陵下至荆口所至郡县降其军慰抚其民人明年拜昭毅大将军统其师发建康道溧水溧阳指独松关抵杭州上方道与宋将吴某䓁战斩之斩首七千级又与宋将祝亮战擒亮并其禆校七十二人斩首三千余级又与宋兵战斩首七千余级又斩逐其援兵退走数十里宋将奉使吴某都统丁某揔制赵某来逆战败之斩首三千级擒揔制谷某又擒宋将张八及其禆校斩首二千级六月即军中拜中奉大夫行中书省参知政事是年宋亡明年丞相伯颜以宋主入觐九月阿刺罕帅师东渡浙取越明台温衢婺处及闽中诸郡追宋宗室秀王某道数战皆败之降其运使赵某提刑赵某五百余人至福州与宋军转战四十余里斩歩帅观察使李世逹䓁于阵殱其军获秀王及其家属将吏百八十余人降其部曲淮卒三千人于是江南悉平十二月有诏以中奉大夫中书参知政事授金虎符行江东宣慰使郡县新附民心未安威信所孚莫不恱服十四年入觐上嘉其功进拜资善大夫中书左丞仍还宣慰江东十六年六月进拜资善大夫中书右丞仍留宣慰江东十八年入觐方是时海内悉巳平定舟车所至莫不服从而日本蕞尔海岛之间弥固自保有司以致讨爲言天子从之廼赐玉带弓矢命爲中书左丞相行省事统蒙古诸翼军马四十余万徃征之师次明州且渡海矣殁焉旣殁而子也速迭儿㓜拜降也速迭儿之兄也袭世职爲万戸揔其军后以功佥书江淮行枢密院事进拜江浙行省右丞福建行省右丞河南行省平章政事仍领其先世万戸军马旣殁也速迭儿以元贞元年世其职受昭勇大将军左手蒙古军万户延祐三年覃恩加昭毅大将军泰定三年进昭武大将军皆以万戸揔其军如故后二年今上皇帝南还京师将有大正于天下道过汴梁今太保伯颜公方鎭汴省八月庚子召也速迭儿帅其兵以行乙巳兵大集士卒感激赴义车马器械精备勇气自倍丁未命爲本省参知政事师行庚戌进平章政事仍兼山东河北䝉古军都万戸府都万戸九月庚申同知枢密院事仍兼都万戸壬申皇帝即位大明殿建元天暦明日拜知枢密院事授以枢密院印仍领其万戸事甲戌秃满逹儿自辽东引兵㓂通州令也速迭儿帅诸翼军马出御之丙子王禅䓁之兵军于北皇后店也速迭儿移兵合击败之己卯哈刺赤浑都帖木儿阿刺帖木儿之兵军昌平县东白浮村帅师合击败之壬午昔寳赤大都之兵军于昌平县东北又帅师合击败之凡来㓂之兵悉已败揔兵者或执或败走北面悉平癸未太师右丞相㑹诸将于龙虎台下奏凯于朝有敕命也速迭儿守居庸之北关垒石以爲固十月己亥拜荣禄大夫知枢密院事依前兼管都府事统领诸翼蒙古军马使出师御㓂兵之西入者师次广平磁州之武安县败获揔兵者也先帖木儿䓁而西南诸郡以次告平庚子召还十一月丁亥枢密院奉敕散诸军行院官还京师明年二月以旧官复拜山东河北蒙古军都万戸府都万戸五月上之上都也速迭儿仍帅其所统兵从十月癸卯皇帝若曰也速迭儿属櫜鞬以备干城恪恭职事朕用嘉之其以爲河南行中书省平章政事十一月丙寅以所统兵置大都督府命兼山东河北蒙古军大都督秩从二品刻银印赐之已巳有封赠之命呜唿上之所以待功臣将帅宠钖荣耀不亦盛乎臣尝闻之自昔国家所贵有勲旧之臣者以其君臣之契深宗社之事谂逆顺向背之道素定于见闻而爱敬之诚自有不能已者故其得备戎行气决志愤以能成功也世祖皇帝旣定海内以蒙古一军留鎭河上与民杂耕横亘中原故将委忠君于国人备非常于他日其所以爲子孙计者深且逺矣今上皇帝以天纵之资歴造昧之乆奋名义以致讨夙逆应天人而归履大位固歴数之所在也若曹南王家自开基以来已入备禁卫出死行阵者三世矣今平章以其世守之旧兵奉中兴之大业以致真王之封食所居之邑声振大藩受军民之寄福禄方未艾也呜唿伟哉敢再拜稽首而爲之铭诗曰昔在太祖受命自天圣子神孙师武用宣世祖赫赫一是万国虎臣孔多贵有世绩忠定之兴承国肇基廼执干戈廼奉鼎彞不宁方来先后奔奏尽瘁殒身以昌厥后有朅桓毅益信以崇帝讨王诛无往不从金气旣衰宋亦就䠞兼弱攻昩我帅我督截彼淮浦其流汤汤蹀血以终厉我国殇克继父祖忠宣之武天钖之功世皇是辅肃肃南征絶江擣城左纛振旅驰追不庭世皇御天于铄如日式围不遗声教廼讫于时出师有专有分江汉之间忠宣所军蒙冲载兵遡江薄海列郡风靡有顺无悔旋指江东进师合攻关栅儿嬉孰当吾锋斩将连营覆卒盈野廼㑹元戎于城之下娈娈孱婺矛牙解玺入朝掠其余疆曽不崇朝旣定瓯越成功来告命以相臣持节东道治以歳成位以序升入觐天子龙光是承天子曰嘻蠢彼海裔尔相予左帅士以济临涯掦舲海若弭灵天不憗遗亟霣将星忠宣所统国人之勇留戍罗络齐鲁梁宋鼔旗闲闲武帐在中旣世其官又世其功今我圣皇中兴以正钖銮在涂万骑前乗谁其将之不二之臣彼垒于郊摧之爲尘圣皇赏功寳玉鹰马还长其鎭爲国召虎頟额尔军何以表之尔建大府都督之旗尔家于曹有桑有土昔公今王三世之祜丰碑列功备书三王咨尔多士劝忠勿忘国朝文类卷第二十五国朝文类国朝文类卷第二十六国朝文类卷第二十六碑文髙昌王世勲碑虞集至顺二年九月某日皇帝若曰予有世臣帖睦儿补化自其先举全国以归我太祖皇帝寔賛兴运勲在府名着属籍世纉令德以劢相我国家至帖睦儿补化佐朕理天下爲丞相爲御史大夫文武忠孝厥绩懋焉昔其父葬永昌大夫徃上冡其伐石树碑而命国史着文而刻焉臣集顿首受诏退而考诸髙昌王世家盖畏吾而之地有和林山二水出焉曰秃忽刺曰薛灵哥一夕有天光降于树在两河之间国人即而候之树生瘿若人妊身然自是光恒见者越九月又十日而瘿裂得婴児五収养之其最穉者曰卜古可罕旣壮遂能有其民人土田而爲之君长传三十余君是爲玉伦的斤数与唐人相攻战乆之乃议和亲以息民而罢兵于是唐以金莲公主妻的斤之子葛励的斤居和林别力跛力荅言妇所居山也又有山曰天哥里干荅哈言天灵山也南有石山曰胡力荅哈言福山也唐使与相地者至其国曰和林之盛彊以有此山盍坏其山以弱之乃告诸的斤曰旣爲㛰婣将有求于尔其与之乎福山之石于上国无所用而唐人愿见遂与之石大不能动唐人使烈而焚之沃以醇酢碎石而辇去国中鸟兽爲之悲号后七日玉伦的斤薨自是国多灾异民弗安居传位者数亡乃迁诸交州而居焉交州今火州也统别失八里之地北至阿术河南接酒泉东至兀敦甲石哈西临西畨凡居是者百七十余载而我太祖皇帝龙飞于朔漠当是时巴而术阿而忒的斤亦都护在位亦都护者其国主号也知天命之有归举国入朝太祖嘉之妻以公主曰也立安敦待以子道列诸第五与者必那演征罕勉力鎻潭回回等国将部曲万人以先啔行纪律严明所向克捷又从太祖征你沙卜里征河西皆有大功薨次子玉古伦赤的斤嗣爲亦都护玉古伦赤的斤薨子马木刺的斤嗣爲亦都护将探马军万人从宪宗皇帝伐宋合州攻钓鱼山有功还军火州薨至元三年世祖皇帝命其子火赤哈児的斤嗣爲亦都护海都帖木迭儿之乱畏吾而之民遭难解散于是有㫖命亦都护収而抚之其民人在宗王近戚之境者悉遣还其部始克安辑十二年都哇卜思巴等率兵十二万围火州扬言曰阿只吉奥鲁只诸王以三十万之衆犹不能抗我而自溃尔敢以孤城婴吾锋乎亦都护曰吾闻忠臣不事二主且吾生以此城爲家死以此城爲墓终不能尔从城受围六月不解都哇系矢以书射城中曰我亦太祖皇帝诸孙何以不我归且尔祖甞尚主矣尔能以女归我我则休兵不然则亟攻尔其民相与言曰城中食且尽力巳困都哇攻之不止则沦胥而亡亦都护曰吾岂惜一女而不以救民命乎然吾终不能与之相面也以其女也立亦黒迷失别吉厚载以茵引绳坠诸城下而与之都哇解去其后入朝上嘉其功钖以重赏妻以公主曰巴巴哈児定宗皇帝之女也又赐寳钞十二万定以赈其民还鎭火州屯于州南哈密力之地兵力尚寡北方军猝至大战力尽遂死之子纽林的斤方㓜诣阙请兵北征以复父雠上壮其志赐金币鉅万妻以公主曰不鲁罕太宗皇帝之孙女也主薨又尚其妹曰八卜义公主有㫖师出河西候与北征大军齐发遂留永昌焉㑹吐蕃脱思麻作乱诏以荣禄大夫平章政事领本部探马等军万人鎭吐番宣慰司威德明信贼用歛迹其民以安武宗皇帝召还嗣爲亦都护赐之金印复署其部押西护司之官仁宗皇帝始稽故实封爲髙昌王别以金印赐之设王传之官其王印行诸内郡亦都护之印则行诸畏吾而之境八卜义公主薨尚公主曰兀刺眞安西王阿难荅之女也领兵火州复立畏吾児城池延祐五年十一月廿一日薨子二人长曰帖睦児补化次曰籛吉皆八卜义公主出也帖睦児补化大德中尚公主曰朶児只思蛮濶端太子孙女也至大中从父入觐备宿卫又事皇太后于东朝拜中奉大夫大都护陞资善大夫又以资善出爲巩昌等处都㧾帅逹鲁花赤奔父䘮于永昌请以王爵让其叔父钦察台不允嗣爲亦都护髙昌王至治中与喃答失里同领甘肃诸军且治其部泰定中召还与寛彻不花威顺王买奴宣靖王濶不花靖安王分鎭襄阳寻拜开府仪同三司湖广行省平章政事今上皇帝归正大统召之至汴以左丞相留鎭旋趣至京师戮力削平大难鎭湖广时左辖相而害政人所弗堪至是有㫖执而僇之乃更爲申捄于上曰是诚有罪然不至死再三言之得释其不念旧恶以德量賛襄类如此天暦元年十月拜开府仪同三司上柱国録军国重事知枢密院事明年正月以旧官勲封拜中书左丞相三月加太子詹事十月拜御史大夫大夫之拜左相也追念先王之遗意让其弟籛吉嗣爲亦都护髙昌王臣惟髙昌祖之所自出事甚神异其子孙相传数十代至于今克治其土岂偶然哉火赤哈児的斤百战以从王事捐骨肉以救其民后卒死之其节义卓然如此至其子与孙再世三王盛德之报也大夫世胄贵王清愼自持戸庭之间动中礼法平易以近民正巳以肃物仁义之功沛如也及其临大政决大议忧深思逺而声容凝重若泰山然用能弥纶大经以佐成雍熈之盛所谓社稷之臣也哉表其碑曰世勲爲冝敢再拜系之以诗曰维皇太祖建极定邦知几先徕伟兹髙昌列图率赋寳玉重器稽首受命以表诚至太祖曰嘻天启尔衷有附匪䟽以究尔功櫜鞬介胄十千维旅以从四征斥广疆宇从我王事靡解朝夕邦之世臣食其旧邑旧邑髙敞介乎强藩爲㬥突来䖍刘以残保障扞城我御我备敌爲弗顺我死无贰崇墉言言㓂来寔繁力殚守坚责我师昬有齐季女出女纾难义有絶爱皇用咨叹㓂退民完天子慨之辇帛载金悴斯漑之城郭室家旣还旣复庶其宁我皇钖之福于庐于处狂嚚掎之矢尽衆殱执节死之维时贤嗣泣血入告请扬天威以报无道天子壮之俾军于西抚尔民人授之鼓鼙有嚚西羌弗靖以挠移节往治旋就驯扰武皇纉武睠尔旧服节旄印绶仍护其属乃稽王封在时仁宗旂纛舒舒刻章以庸廼即永昌幕府斯建将星宵陨亦旣即逺宰木隂隂阅歴岁时顾瞻徘徊邦人之思大夫嗣德克敬以让三命弥恭世爵用享佩玉琼琚靖共以居躬行孝严服御不渝肃肃雝雝有察有容亲亲尊尊允德允功天子还归大义攸正大夫在行民信以定旣安旣宁治乆告成大夫司宪百度孔明衮裳赤舄进见退息儆于无虞匪泰伊惕大夫申申明哲以孚嘘欷有怀永昌之墟天子有诏大夫省墓勒文载碑世勲是祚维王孙子永言思之岂惟子孙百辟其仪之句容郡王世绩碑虞集国家治平之业所以尊安而乆固者礼乐刑政一本于朝廷而执干戈以卫社稷于四境之外者则亦必有桓毅过人之勇直亮不囬之节以兼爪牙腹心之任而又世世祖父子孙相承一志然后可以内爲天子之所信倚外爲强敌之所慑服故处常则有不可犯之势遭变则建非常之功呜唿其所关系岂轻也哉天暦元年皇帝拨乱反正以太平王右丞相燕帖木児有建谋力战之功思其祖父之绩乃敕史臣制文纪事勒诸贞石以示不朽焉谨按钦察之先武平北折连川按答罕山部族也后迁西北即玉黎北里之山居焉土风刚悍其人勇而善战自曲年者乃号其国人曰钦察爲之主而统之曲年生唆末纳唆末纳生亦讷思太祖皇帝征蔑乞思火都火都奔亦讷思遣使谕取之弗从及我师西征亦讷思老不能理其国歳丁酉亦讷思之子忽鲁速蛮自归于太宗而宪宗受命帅师已及其国忽鲁速蛮之子班都察举族来归从讨蔑乞思有功世祖皇帝西征大理南取宋其种人以强勇见信用掌刍牧之事奉马湩以供玉食马湩尚黒者国人谓黒爲哈刺故别号其人曰哈刺赤日见亲近妻以哈纳郡王之女弟讷论中统𥘉元讨阿里卜哥之乱班都察与其子土土哈皆有功班都察卒土土哈领其父事是爲勾容郡武毅王海都之叛皇子北平王帅诸王之师鎭祖宗兴龙之故地至元十四年叛王脱脱木失列吉入㓂诸部曲见掠先朝大武帐亡焉土土哈王愤之誓请决战三月败其将朶儿赤延于纳兰不刺以所掠诸部还四月只儿瓦䚟搆乱应昌脱脱木以兵应之与我军遇将决战先得其斥候数十脱脱木惧而引去遂灭只儿瓦䚟六月逐其兵于秃刺河八月又败之斡欢河得所亡大帐还诸部之衆于北平我师北伐诏率钦察骁骑千人以从十五年正月追失列吉踰金山擒扎忽台以献又败寛赤哥等军俘获甚衆冬入朝召至榻前亲慰劳之赐以白金百两海东白鹘一国家侍内宴者毎宴必各有衣冠其制如一谓之只孙悉以赐之且有诏曰祖宗武帐非人臣所得御卿能归之故以与卿军中宴诸帅则设之钦察人爲民户及隷诸王者别籍之户给钞二千贯歳给粟帛择其材者备禁卫十九年拜昭勇大将军同知太仆院事明年改同知卫尉院事领羣牧司事给霸州文安县田四百顷命哈刺赤屯田益以亡宋新附军八百二十一年赐金虎符以河南等路蒙古军子弟四千六百隷之二十二年拜镇国上将军枢宻副使二十三年置钦察卫遂兼其亲军都指挥使听以族人将吏备官属六月海都兵入㓂奉诏与大将朶児朶怀御之二十四年诸王乃颜叛于东藩隂遣使来结也不干胜刺哈王获谍者得其情密以闻诸朝请召胜刺哈以离之他日胜刺哈爲宴㑹邀二大将朶儿朶怀将徃王曰事不可测遂不徃胜刺哈计不得行未㡬有诏召胜刺哈王曰此东藩之人由东道是其欲也将不可制言于北安王命之西行或言也不干将反者军吏请奏而图之王曰不可缓也身爲先驱引大兵前穷昼夜之力渡秃兀刺河与也不干战大败之世祖方亲征闻之诏王沿河而行尽収其余党以还道遇也铁哥其军万骑击走之大获乃颜畜牧俘畔王哈児鲁等献之康里钦察之人先隷诸叛王者悉来归置哈刺鲁万戸府是歳王子创兀儿奉诏从太师月儿律在军战于百搭山有功拜昭勇大将军左卫亲军都指挥使佩金虎符出则𬒳坚执锐以率虎罴之士入则操刀匕以事割烹执甖杓以进湩饮亲幸委任巳见如此时成宗方抚军诏以王从十一月征乃颜余党于哈刺诛兀逹海尽降其衆二十五年也只里王爲叛王火鲁哈孙所攻甚急五月王从成宗移师援之败诸兀鲁灰还至哈刺温山夜渡贵列河败叛王哈丹之军尽得辽左诸部置东路万戸府以鎭之也只里有女弟塔伦遂以妻王二十六年海都军叛金山抵杭海岭皇孙晋王帅兵御之敌先据险我师不利王独以其军䧟阵入战翼晋王出明日追骑大至伏兵殿之七月世祖亲廵北边召见王慰之曰昔太祖与其臣之同患难者饮班术河之水以记功今日之事何愧昔人卿其勉之海都等战旣数败又知上亲征遂引兵去车驾还都大宴上谓王曰朔方人来闻海都言战者人人如土土哈吾属何所容身哉论功行赏先钦察之士以建康庐饶旧籍租尸千爲哈刺赤户又以俘获之戸千七百赐之官一子以督赋而创兀儿在宿卫亦帅其军扈从至于和林兀卑思之山拜昭武大将军钦察亲军都指挥使左卫亲军都指挥使兼太仆少卿二十八年王奏哈刺赤之军数巳盈万足以备用诏赐珠帽珠衣玉带金带名鹘缣素万匹帅其人北猎汉塔海边㓂闻之不敢动二十九年掠地金山虏海都之户三千有诏进取乞里吉思眀年春次欠河冰行数日尽取其衆留兵镇之奏功拜龙虎卫上将军赐行枢密院印海都闻之领兵至欠河又败之擒其将孛罗察成宗皇帝即位诏之曰北边事重其免㑹朝赐白金五百两冬召入朝有加赐别赐其军士钞一千二百万元贞元年春还守北边三年秋诸王从海都者皆来降边民惊动王帅兵金山之玉龙海备之资馈毕给民用不扰亲导岳木忽等王以朝上解御衣以赐大德元年拜银青荣禄大夫上柱国同知枢密院事钦察亲军都指挥使如故还边二月至宣德府薨年六十一是年有诏创兀儿世其父官领北征诸军后亦封句容郡王王帅师踰金山攻八隣之地八隣之南有大河曰荅鲁忽其将帖良台阻水而军伐木栅岸以自庇士皆下马跪坐持弓矢以待我军矢不能及马不可进王即命吹铜角举军大唿声振林野坐士不知所爲争起就马王麾师毕渡涌水泊岸木栅漂散因奋师驰击五十里而后止尽得其人马庐帐还次阿雷河与孛伯㧞都之军相遇孛伯㧞都者海都所遣援八隣者也阿雷之上有山甚髙孛伯阵焉山髙峻马不利于下驰急麾军渡河䠞之孛伯马下坂多顚踬急击败之追奔三十余里孛伯仅以身免二年北边诸王都哇彻彻秃等潜师急至袭我火児哈秃之地火児哈秃亦有山甚髙其师来据之王选勇而能歩者持挺刄四面上奋击尽覆其军歛遁者无几三年入朝上解衣赐慰劳优渥拜鎭国上将军佥枢密院事钦察亲军都指挥使左卫亲军都指挥使太仆少卿还边是时武宗在潜邸领军朔方军事必谘于王及战王常爲先付託甚重四年秋畔王秃麦翰鲁思等犯边王迎敌于濶客之地及其未阵王以其军直搏之敌不能支逐之踰金山乃还五年海都之兵又越金山而南止于铁坚古山因髙以自保王以其军驰当之旣得平原地便于战乃并力攻之敌又败绩战之三日都哇之兵西至与我大军相持于兀儿秃之地王又独以其精锐驰入其阵戈甲戞击尘血飞溅转旋三周所杀不可胜计而都哇之兵㡬尽武皇亲见之曰力战未有如此者事闻上使御史大夫秃赤知枢密院事塔刺海也可扎鲁火赤秃忽鲁即赤纳思之地聚诸王军将问战胜功状于是亲王以下至于诸军咸以爲王功第一无异辞于是武皇命王尚雅忽秃楚王公主察吉児赏以尚衣貂裘使者以功簿奏上出御衣遣使临赐之诏曰边圉事重少留鎭之七年秋入朝上亲喻之曰自卿在边累建大功事蹟昭着周饰卿身以兼金犹不足以尽朕意遂赐御衣一黄金百两白金五百两钞十万贯拜骠骑卫上将军枢宻副使钦察亲军都指挥使左卫亲军都指挥使太仆少卿赐其亲军万人钞四千万贯九年都哇察八児明里帖木児等诸王相聚而谋曰昔太祖艰难以成帝业奄有天下我子孙乃弗克靖以安享其成连年动兵相残杀是自伤祖宗之业也今抚军鎭边者吾丗祖之嫡孙也吾与谁家争哉且前与土土哈战旣累不胜今与其子创兀児战又无一功惟天惟祖宗意可见矣不若遣使请命罢兵通一家好使吾士民老者得其养少者得其长伤残疲惫者得其休息焉则亦无负太祖之所望于子孙者矣使至上深然之于是明里帖木儿等罢兵入朝特爲置驿以通徃来十年拜荣禄大夫同知枢宻院事寻拜光禄大夫知枢宻院事钦察左卫指挥太仆少卿皆如故从武皇于浑麻出之海上成宗崩讣至入告武皇曰殿下亲丗祖之嫡孙以先帝之命居祖宗之故地以鎭抚朔方且十余年矣海都约木忽児明里帖木児自世祖时各爲叛乱今皆来归前后叛亡俘虏悉复其旧皆殿下之威灵也臣先父土土哈受知丗祖恩深义重臣之种人强勇精锐臣父子用之无战不克殿下急冝归定大业以副天下之望臣请率其衆备骖乗之士武皇纳其说即日南迈五月逹上都武宗皇帝即位赐王尚服七黄金五百两白金五千两钞二十五万贯先帝所御大武帐一秋拜平章政事仍兼枢密钦察左卫太仆还边冬加封荣国公授银印出制辞以命之至大二年入朝封句容郡王赐金印一黄金二百五十两白金一千五百两钞一万贯上曰丗祖征大理时所御武帐及所服珠寳之衣今以赐卿其勿辞翌日又以丗祖所乗安舆赐王上曰以卿有足疾故赐比王叩头泣涕固辞而言曰丗祖所御之帐所服之衣固非臣所敢当而乗舆尤非所宜蒙也贪宠过当臣实不敢上顾左右曰他人不知辞此别命有司置马轿赐之俾得乗至殿门下仁宗在东宫有衣帽金寳之赐还边仁宗皇帝即位入朝特授光禄大夫平章政事知枢宻院事钦察亲军都指挥使左卫亲军都指挥使太仆少卿延祐元年也先不花等诸王复叛亦忒海迷失之地王方接战有敌将一人以㦸入阵刺王者王擗其㦸挥大斧碎其首血髓淋漓殒于马首乗势奋击大破之二年与也先不花之将也不干忽都帖木儿战麦干之地转杀周匝追出其境鐡门关秋又败其大军扎亦儿之地上闻之遣使睗劳有加四年上念王之功而悯其老也召之命商议中书省事知枢密院事毎见必赐坐上食必赐食待之以宗室亲王之礼王常曰老臣受朝廷之赐厚矣吾子孙不以死报国可乎至治二年薨年六十三臣闻古之言将者曰谋与勇惟王父子沉机大略固不可测而其军坚悍慓疾有所攻战应声而起神变倐忽奋无廽顾智者不暇虑勇者不及举而已败衂无余矣此其所以致胜也而又数世之传一军之士同禀忠义而不变同赴忠难而不辞此其成大功享大名而膺国家之深信异宠者欤谨按王丗家忽鲁速蛮赠推忠効顺功臣金紫光禄大夫司徒柱国句容郡王谥刚毅妻帖古该句容郡王夫人班都察赠推诚宣力保义功臣太尉开府仪同三司上柱国句容郡王谥忠定妻秃伦察句容郡王夫人土土哈赠宣忠定逺佐运功臣太尉开府仪同三司句容郡王谥武毅妻曰太塔你扎只刺真也曰兀买八里真也曰囊加真瓮吉刺真也曰阿八伦瓮吉刺真也曰塔伦也只里王女弟也皆封句容郡王夫人子八人长曰塔察儿定逺大将军北庭元帅次曰太不花御位下博児赤三曰创兀儿四曰别里不花武畧将军钦察亲军千戸五曰帖木儿不花武德将军建康庐饶等处哈刺赤戸逹鲁花赤六曰欢差武畧将军钦察亲军千戸七曰岳里帖木儿武德将军佥武卫亲军都指挥使司兼大都屯田事八曰断古鲁班昭勇大将军钦察亲军都指挥使创兀儿之妻察吉儿公主楚王女也曰也先帖你塔塔儿眞也曰也仙忽都鲁宗室也只里女弟曰哈刺眞塔塔儿眞也子七人长曰小云失不花武畧将军钦察亲军千戸蚤卒次曰燕赤不花资德大夫大司农卿三曰燕帖木儿太平王荅刺罕右丞相四曰撒敦荣禄大夫宣徽院使五曰燕秃哈儿䦨遗少监蚤卒六曰荅里太禧宗禋院使七曰泼皮䍐㓜卒女四人长曰忙哥台适失秃儿驸马弟太忽秃鲁次曰完泽台适相哥八刺王三曰讷只罕适沙蓝朶儿只王四曰月鲁帖你适阿鲁灰帖木児王臣集拜手稽首而作铭曰维皇太祖受天眀命龙旗建斿神旅用振云雷险屯盘桓奋兴迩伐逺攻羣方畏惩旣定大业以遗子孙分地有疆罗络森峙维支之彊宗于本根孰披则离孰固以存赫赫世祖大集厥成天覆日临无徃不庭顾兹臣庶向属无外天未悔祸属近而悖挺爲暴彊弄兵嬉狂弗念弗怀劳我父兄我无藏怒徃正迷德维时虎臣无御不克虎臣维何钦察丗家克长克君爲国爪牙相厥种人均勇同悍尔蒐尔帅累百盈万牧则善刍饮湩孔腴袵金以居鸣箾以趋鸣箾咽咽壮士心折卷甲齐驱千愤一吷孰爲叛夫于旅于庐王先伐谋随以勦屠勿取宁止不虞奄至溃不暇奔况及闘死父子百战从于宗藩或拔或援我圉永完天不与畔思祸知悔力困于外心服于内来言来归矢辞大同洒濯拜稽以朝成宗王护其来徒御不惊肃肃边人同我太平桓桓武皇实善将将定䇿骖乗王猷用壮纪功则隆论赏则丰帝胄作嫔五世王封世忠丗勇列圣所使千载之传国有信史句容之墟接于太平今王之疆天子所营其功非常报亦殊特勒勲北郊昭示万国太师太平王定䇿元勲之碑马祖常皇帝御兴圣殿制诏中书省臣曰惟太师太平王中书右丞相臣燕帖木儿以忠孝世臣戴予中兴功在社稷其令臣祖常文于碑以昭示无极焉臣闻帝王受命天必储瓌伟絶丗之资将相之才与之㑹遇以成大业如我太祖世祖英杰智谋之士聮裳充庭以爲一世之用者岂非天哉天暦元年戊辰皇帝将正大位天人合应丞相臣燕帖木儿以八月四日甲午率勇士十七人兵皆露刃建大义于禁中廼誓于衆曰武宗皇帝有圣子二人孝恭仁文天下大统当归之今尔一二臣敢紊邦纪有不顺者斩手捽平章乌伯都刺伯颜察儿缚之分命勇士执诸疑贰者咸下狱待罪籍府库録印符空百司皆入内以听命其日属学士臣明里董瓦等乗遽迎皇帝于中兴路密以意谕河南省臣而称臣劝进者接踵于道左矣癸卯弟撒敦子唐其世皆弃其妻孥来皇帝以是月之甲辰发中兴以丁巳至京师比至浃旬之间两以左右矫称使者南来者云驾巳次近郊诸王及河南省臣万户各以兵从民勿譁惊北来者云皇帝大兄且至于是中外翕恱而衆志定矣九月庚申诸侯王王禅将北军军榆林西丞相出师彼未及阵趣撒敦驰入营壁衆溃追之怀来戊辰敌入千门鎭关撒敦赴之战蓟东败之十有三日壬申上即皇帝位于大明殿受百官朝甲戍进开府仪同三司上柱国録军国重事中书右丞相监修国史知枢密院事赐黄金五百两白金二千五百两中统楮币一万锭金织杂采二千疋白鹘一青鹘一文豹二承诏将大军东出蓟讨秃满迭児平章即日就道乙亥宿三河夜二鼔侦者报王禅兵夺居庸关略大口丙子裹粮趍榆河未战闻大驾出宫将亲督将士亟请见上奏事曰凡军事一以付臣愿陛下班师抚安黎庶上旋还宫明日丁丑指挥使忽都不花塔海帖木儿同知太不花隂构变未发事觉械三人送阙下斩之己卯与王禅前军战榆可勦之追残兵于红桥北阿刺帖木儿枪刺马前盘马斫之刀中左臂部曲和尚斫忽都帖木儿亦中臂二人皆骁捷将也㑹日晡就宿战所庚辰上闻之遣使赐御衣一袭慰劳甚渥两军隔红桥水爲营辛巳合兵鏖战白浮之野大败之手刄七人夜二鼓尽唿禆将阿刺帖木儿孛伦赤岳来吉使将百骑风上大譟乱以钲鼔箭射营中敌自蹂躏至旦始悟壬午天雾王禅等得弃甲北走癸未兵复集我军列白浮行伍立如植木敌不敢犯至夜又命撒敦出其后南向八都児脱脱木児出其前北向鼔譟大唿吹铜角杂人马声彼营军不知计又皆夜相射旦乃西走八都児者华言勐士也甲申袭王禅兵于昌平北上遣赐上尊酒谕㫖曰丞相毎与敌战亲冐矢石脱不虞柰宗社何以大将旗鼓督战可也丞相曰凡战臣先之敢后者臣论以军法是日斩首数千级降者万余人乙酉去衣屦徒跣求生者又万余人王禅遂单骑亡入北山发也速䚟児也不伦撒敦追之是日还至昌平南敌将竹温台濶克攻破虎北口掠石槽民丙戌先令撒敦进以大兵㑹诸侯王兵转战四十里至牛头山获孛罗帖木儿蒙古荅失牙失帖木儿撒儿讨温四大将缚两手载于马鞍献上天子斩之降者万人余兵四散夜遣撒敦脱脱木儿遮虎北口要其归途丁亥诸侯王也先帖木児及秃满迭儿驱万人薄我畿甸跳梁通州城下十月己丑朔日晡彼方憇马我军直擣之不及抽一矢东渡潞水而逃庚寅各面水陈兵不战辛卯宵遁我军渡潞水袭之癸巳再与诸侯王太平也先帖木児朶罗䚟及秃满迭児塔海血战檀子山枣林唐其世从杀太平于阵中余夜遁甲午撒敦脱脱木児将兵追捕乙未诸侯王忽刺䚟指挥使阿刺帖木児安童自紫荆口犯良郷丙申我军循北山而西士皆马上食马以囊盛草粟系马口且行且食至卢沟忽刺䚟兵溃凯还都人观者拜者填道入见天子无矜容焉上大恱己亥进封答刺罕太平王以其地爲食邑降制褒羙功名烜耀刻黄金爲印章以宠赉之珠对衣寳带一具答刺罕华言世贷之也秃满迭儿复入虎北口战檀州南殱之万戸哈刺那海以戯下兵降杀秃满迭儿函首京师诛忽刺䚟阿刺帖木儿安童朶罗䚟搭海于国门之外齐王月鲁帖木儿元帅不花帖木儿廼起兵向开平曰皇帝正大统于大都矣汝等知乎姦臣倒刺沙囚首请死十月二十有二日庚戌奉皇帝玺来上天下业遂定明年巳已上固让位于大兄明宗皇帝命侍御史臣撒迪致让奉迎三月戊辰丞相护皇帝玺于北土明宗皇帝嘉之拜太师官阶如前迨明庙上賔皇帝洊昇大位一歳之间爲天子佐命兼揖让征伐之事而使中外清谧华夏乂宁者兹非天储其才使与受命之君㑹遇以成大业者欤文未奏上诏赐定䇿元勲名碑呜唿盛哉臣祖常拜手稽首而献铭曰皇帝应天赫矣龙奋风霆不惊受命启运曰皇考武皇御极维昌灵在天维祥神在庙维享右厥圣子弗畋以逸弗燕于室海上浴日车环周逵隂隲我民上帝监观储兹师臣维兹师臣出将入相戴我天子征伐揖让桓桓于于有亟有徐露刄袒唿虎旅疾趋建义禁中群疑未同缚三二臣誓言于公曰大统之传武皇帝有子天序秩秩孰敢干纪圣祖明训封建伯叔分地车旗屏翰外服孽臣萌芽交构我家神怒而愤民恫而嗟于徒于旅阚其如虎仗忠履顺有弗义者斧地官金帛司马介胄于时廷臣先事恐后大车出之军容大施扼其重关使不得突驰罗络森峙战守攻具潢池弄兵悉衆来赴载同我马东北之野斩鲵戮鲸血蔑地赭禠衣跣徒日降万夫号泣草间丐其完肤皇帝曰嘻丞相汝劳昼日三钖寳带珠袍丞相稽首是皆帝祉骁将贾勇及我弟与子十月日吉来上玉玺姦臣蹷颠泥首就死奠兹海㝢登世万千矢辞贞石元勲之宣元勲之宣开国江壖子孙保之维善庆弗愆国朝文类卷第二十六国朝文类国朝文类卷第二十七国朝文类卷第二十七记崔府君庙记元好问唐崔子玉府君祠在所有之或谓之亚岳或谓之显应王者皆莫知所从来府君定平人太宗时爲长子令有惠爱之风本道採访使与长子尉刘内行弗备且有赃赇之鄙时县有虎害府君谓二人者宜当之已而果然及一孝子爲所食乃以牒摄虎至使服罪一县以爲神而庙事之丗所传盖如此庙之在阳平者有年矣贞祐之兵烧毁几尽东平副元帅赵侯以其父之志爲完复之其成也侯命予以岁月记故爲书之传曰有功于民则祀之以劳定国则祀之此不爲小德小善者言汉丞相忠武侯之殁蜀人求爲立庙朝议以礼秩不听百姓遂因时节祭之道陌上言事者或谓可听于成都立之安乐公不从习隆向充拜章言巷祭野祀非所以存德念功若尽顺民心则渎而无典建之京师又偪宗庙止可令其近墓爲之所亲以时设祭故吏欲奉祠者皆限至庙断其私祀以从正礼于是始从之爲庙于沔阳由是观之汉人于忠武侯其难之也如是况其下者乎且夫郡县之良吏血食一方见于今者多矣然卓茂则止于宻鲁仲康则止于中牟朱邑则止于桐郷召父杜母则止于南阳盖未有由百里之邑逹之天下四方如府君之祠之侈者也髙门之荡然广殿之渠然衮冕之巍然侍卫之肃然虽五方帝之尊且雄无以进使其止于爲土木偶焉斯可矣或有物焉则将疾走逺引逃避之不暇矧敢冯几负扆以当天下四方臣仆之敬乎呜唿祀典之坏乆矣惟祀典坏而后撤淫祠之政举丧乱以来天纲弛而地维絶人心所存唯有逃祸徼福在耳惟逃祸徼福者在故兇悍毒诈有时而熄若曰淫祀无福非其鬼而祭之爲謟尔所敬非吾之所谓敬尔所惧非吾之所当惧彼将荡然无所畏忌血囊仰射又何难焉使梁公而在吾知前日江淮之举有不暇施于今日者矣故併及之使人知侯之意有在汴故宫记杨奂己亥春三月按部至于汴汴长吏宴于废宫之长生殿惧后丗无以考爲纂其大槩云皇城南外门曰南薫南薰之北新城门曰丰宜桥曰龙津桥北曰丹鳯而其门三丹鳯北曰州桥桥少北曰文武楼遵御路而北横街也东曰太庙西曰郊社正北曰承天门而其门五双阙前引东曰登闻检院西曰登闻鼓院检院之东曰左掖门门之南曰待漏院鼓院之西曰右掖门门之南曰都堂承天之北曰大庆门而日精门左昇平门居其东月华门右昇平门居其西正殿曰大庆殿东庑曰嘉福楼西庑曰嘉瑞楼大庆之后曰德仪殿德仪之东曰左昇龙门西曰右昇龙门正门曰隆德曰萧墻曰丹墀曰隆德殿隆德之左曰东上合门右曰西上合门皆南向东西二楼钟鼓之所在鼓在东钟在西隆德之次曰仁安门仁安殿东则内侍局内侍之东曰近侍局近侍之东曰严祗门官中则曰撒合门少南曰东楼即授除楼也西曰西楼仁安之次曰纯和殿正寝也纯和西曰雪香亭雪香之北后妃位也有楼楼西曰琼香亭亭西曰凉位有楼楼北少西曰玉清殿纯和之次曰宁福殿宁福之后曰苑门由苑门而北曰仁智殿有二大石左曰敷钖神运万歳峯右曰玉京独秀太平巖殿曰山庄庄之西南曰翠㣲阁苑门东曰僊韶院院北曰涌翠峯峯之洞曰大涤涌翠东连长生殿殿东曰涌金殿涌金之东曰蓬莱殿长生西曰浮玉殿浮玉之西曰瀛洲殿长生之南曰阅武殿阅武南曰内藏库由严祗门东曰尚食局尚食东曰宣徽院宣徽北曰御药院御药北曰右藏库右藏之东曰左藏宣徽东曰北曰祕书监祕书北曰学士院学士之北曰諌院諌院之北曰武器署点捡之南曰仪鸾局仪鸾之南曰尚辇局宣徽之南曰拱卫司拱卫之南曰尚衣局尚衣之南曰繁禧门繁禧南曰安泰门安泰西与左升龙门直东则寿圣宫两宫太后位本明俊殿试进士之所宫北曰徽音殿徽音之北曰燕寿殿燕寿殿垣后少西曰震肃卫司东曰中卫尉司仪鸾之东曰小东华门更漏在焉中卫尉司东曰祗肃门祗肃门东少南曰将军司徽音寿圣之东曰太后苑苑之殿曰庆春庆春与燕寿并小东华与正东华对东华门内正北尚廐局尚廐西北曰临武殿左掖门正北尚食局局南曰宫苑司宫苑司西北曰尚醖局汤药局侍仪司少西曰符寳局器物局西则撒合门嘉瑞楼西曰三庙正殿曰德昌东曰文昭殿西曰光兴殿并南向德昌之后宣宗庙也宫西门曰西华与东华直其北门曰安贞二大石外凡花石台榭池亭之细并不録观其制度简素比土堦茅茨则过矣视汉之所谓千门万户珠壁华丽之饰则无有也然后之人因其制度而损益之以求其称斯可矣郓国夫人殿记杨奂祀天而不祀地祭日而不祭月是岂礼也哉况圣人之教始于夫妇逹于天下不尔父子君臣上下泯矣前庙后寝三代之定制而吾夫子之祀本用王者事阙里之旧有郓国夫人殿乆矣由唐宋降及于金号称尤盛贞祐之乱扫地无余故老彷徨莫不痛心东平行台严公忠济仰体朝廷尊师重道之意以兴废𥙷弊爲所务经始于己酉八月落成于壬子之七月先是夫人之神座生木芍药一本见者异之明年修庙之令下适造舟者犯我林庙伐我民冡珍材堆积如阜闻公之至尽委而去乃命参佐王玉汝监修官兼摄祀事孔召匠计之佥曰构正位则不足营寝宫则有余衆志旣恊遂讫兹役花之祥验矣而工食涂饰之费不论也夫神恠之不语固然而有开必先之说如之何其废之也夫人姓并官氏宋女也泗水侯鲤息也沂水侯伋息之子也先圣之爲中都宰爲大司㓂摄行相事夫人不以爲泰畏于匡㧞树于宋削迹于卫絶粮于陈蔡夫人不以爲否穷通出处无一而不预所以血食者其斯乎彼湘水之娥皇邰城之姜嫄祠宇之显者也拟诸郷邑子孙毎四仲之月肃三献之礼历千万丗而下弗絶者不有则矣乎噫当崇奉者圣人之功也当践履者圣人之道也苟知其功而不知其道则与事淫祠野庙等矣吾恐神意一日不能安乎此孰谓圣人安之邪尚来者无忽游龙山记麻革余生中条王官五老之下长侍先人西观太华迤逦东游洛因避地家焉如女几乌权白马诸峰固巳厌登饱经穷极幽深矣革代以来自鴈门踰代岭之北风壤陡异多山而阻色徃徃如死灰凡草木亦无粹容尝切慨叹南北之分何限此一岭地脉遽断絶不相属如是耶越旣留滞居延吾友浑源刘京叔甞以诗来盛称其郷泉石林麓之胜浑源实居代北余始而疑之虽然吾友着书立言蕲信于天下后丗者必非夸言之也独恨未甞一游焉今年夏因赴试武川归道浑水修谒于玉峯先生魏公公野服萧然见余于前轩语未周浃骤及是邦诸山若南山若栢山业已游矣惟龙山爲絶胜姑缺兹以须诸文士同之子幸来殊可喜乃选日爲具拉诸賔友骑自治城西南行十余里抵山下山无麓乍入谷未有竒㳂溪曲折行数里草木渐秀润山竦出崭然露芒角水声锵然鸣两峰间心始异之又盘山行十许里四山忽合若拱而提环而卫者嘉木竒卉𬒳之葱蒨醲郁风自木杪起纷披震荡山与木若相顾而坠者使人神骇目眩又行数里得泉之泓澄渟熘者焉洑出石鏬激而爲迅流者焉隂木䕃其顚幽草缭其趾賔欲休咸曰莫此地爲宜即下马披草踞石列坐诸生瀹觞以进酒数行客有指其西大石曰此可识因命余余乃援笔书凡游者名氏及游之歳月而去又行十许里大抵一峯一盘一溪一曲山势益竒峭树林益多杉桧栝栢而无他凡木也溪花种种金间玉错芬香入鼻幽逺可爱木萝松鬛罥人衣䄂又萦纡行数里得冈之髙遽渉而上马力殆不能胜行茂林下又五里两岭若岐中得浮屠氏之居曰大云寺有僧数軰来迎延入馆于寺之东轩林峦树石栉比楯立皆在几席之下憇过午谒主僧英公相与歩西岭过文殊巖巖前长杉数本挺立有磴悬焉下瞰无底之壑危峯恠石㠝岏巧闘试一临之毛骨森竖南望五台诸峯若相聮络无间断西北而望峰豁而川明村墟井邑隐约微茫如奕局然徜徉者乆之寅縁入西方丈观故侯同知运使雷君诗石及京叔诸人留题廻乃径北岭登萱草坡盖龙山絶顶也岭势峻絶无路可跻歩草而徃深弱且滑甚攀条扪萝疲极乃得登四望群木皆翠杉苍桧凌云千尺与山无穷此龙山胜槩之大全也降乃复坐文殊巖下置酒小酌日旣入轻烟浮云与暝色㑹少焉月出寒隂微明散布石上松声翛然自万壑来客皆悚视寂听觉境逾清思逾逺已而相与言曰丗其有乐乎此者与酒醺谈辩起各主其家山爲胜更嘲迭难不少屈玉峰坐上坐亦怡然一笑诗所谓善戯谑兮不爲虐兮者是也至二鼓乃归卧东轩明旦复来各有诗识于右午饭主僧丈室已乃循岭而东径甚微木甚茂宻仅可通马行又五里至五泉寺山势渐颇隘树林渐稀阔顾非龙山比寺西峯曰望景台险甚主僧导客以登历嵚崟坐盘石其傍诸峰罗列或偃或立或将仆坠或属而合或离而分贾竒献异不一状北望川口最寛肆金城原野分画条列历历可数桑干一水纡绕如玦观览旷逹此玉泉胜处也从此归路崄不可骑皆歩而下重溪峻岭愈出愈有抵暮廼得平地宿李氏山家卧念兹游之富与夫昔所经见而不能寐若太华之雄尊五老之巧秀女几之婉严乌权白马之端重兹山固无之至于奥宻渊邃树林荟蔚繁阜不一览而得则兹山亦其可少哉人之情大抵得于此而遗于彼用于所见而不用于所未见此通患也不知天壤之间六合之内复有几龙山也因观山于是乎有得徒以文思浅狭且游之亟无以尽发山水之祕异时当同二三友幅巾藜杖于于而行遇佳处輙留更以笔札自随随得随纪庻几兹山之髣髴云己亥歳七夕后三日王官麻革记余于州学记李谨思余于旣升州延平祝宜孙首典学事顾瞻礼殿凛焉欲压曰是非所以答曲成而蕲隂诱也春秋蒇祀尚顾歆兹则将何辞以告歳不登卒卒未遑又明年爲有年亟谒诸邦伯邦伯亟捐赀以相有位竞劝爲士翕然佐之旣鸠旣僝其材贞且良其栋视曩隆四尺飞檐特起其势欲翚缭之以阑楯饰之以朱碧重门棨㦸森布礼行用币罔或不䖍圣灵洋洋如临如对祝君曰邦伯之惠侈矣孰纪其成爲斯文千载计乎书来曰邦父兄子弟意也勿复辞余于是学也童子习之今去之二纪而逺旧殖荒落无以应来者敬谢不敏祝君曰邦父兄子弟必于斯且圣灵洋洋如临如对惟斯文也而后有以继有以贻必记诸余惟有记以来吾家泰伯横絶今古盖取范史及儒林旧论鍜砺而驰骋之曰教道之结人心如此美则美矣而未大也教行于上古而契爲之𥘉自契至于汤迄有天下自汤至于武丁伊训每言师说命每言学逺契之功以化天下千余年殷化爲周殷士之肤敏者皆爲周有教之力耶余观周诰多士累云云犹未定然则有多于肤敏之士者矣叩马于牧野辟于朝鲜意犹未释然然则有先于肤敏之士者矣当时以爲义在焉弗之可兵也洪范在焉弗之可臣也歌有采薇诗有麦秀一风二赋与雅颂并行于是丗不爲剏见不爲骇闻而风俗成矣岂惟殷之教頼以不坠周因于殷以植遗教虽周犹嘉頼之周辙又东四代礼乐与鲁春秋逸而之洙泗之上书王书天昭天之命讨于天下周其犹天乎东周之志无所于酬而继周者又捷出则殷周奚择焉顾油油然曰某也殷人也援已坠之殷以自异乌在其爲鲁司㓂耶视乃厥祖于书曰公于诗曰客犹称微子仲终身焉将无类是乎若是惑滋甚请借汉以明之汉何以命孔吉爲殷绍嘉侯嘻乎其兆见矣古之人古之人知言如齐太史甞语人以其故而孟僖子先得之吾在万丗如见之蔽以二言夫殷祖契而孔氏其云仍夫教契肇端至孔门而大备微契则人近于禽兽而禹稷无完功微孔子则臣子之无所惧者胥而龙蛇虎豹以厉斯人而契之功熄大哉殷道其以教始终乎天欲报契也故以殷郊欲纡契之传也故以鲁祠孔子殷祭器归周而郊契犹八百年孔礼器归陈何有哉而祠于鲁逹于天下千五百年而未止则夫中跲而旁奋暂寄而永垂昔也支而今也嫡以小宗之余复自爲宗丗丗万子孙齐明以祭无穷期其爲绍嘉孰大焉殷多先哲王在天可以辴然而笑矣吾将复于吾泰伯曰教道之格天心又如此嗟嗟殷士其逋播而爲顽者不知其后之至此也其祼将而爲肤敏者亦不知其后之至此也吾言或匡衡梅福所未发天地开辟教之始终圣贤之统绪天道人事之应咸具焉非邦旧游兴起斯文无以发余之言者矣前戊午祀先贤于学曰忠定家焉忠献此乎馆焉若文忠江公庚子之守吉也游焉息焉忠定之孙有丙子守安吉者焉爵德齿不同而其归同乆之复传说祝君谓当并祠余特笔并书之平蛮记阳恪大元受天明命抚有万方自北而南无思不服至元十三年歳在丙子先皇帝以神武不杀混一江南继而湖广㓂盗啸聚蠭起今平章政事行枢宻院刘公奉㫖徂征削平僣叛所至帖息功绩显着简记御屏黔中郡辰澧二州之界有洞曰泊崖蛮酋田万填居之万填畏威内附圣度海涵命爲施溶知州旣而恃险负固扇诱诸蛮与楠木洞孟再师桑木溪鲁万丑等同恶相济窃出爲㓂歳在甲午今天子龙飞大颁赦宥咸与维新乃循习故态不知改悔于是复命刘公奉辞伐罪公以是年秋九月统率佥院唆木兰曁诸翼万户至辰州湖广行省平章政事答刺罕奉㫖调沿边隘丁恊力济师俾辰澧二郡緫管府供给餽饷公号召怀德府永顺诸州酋长各率所部诣军前听调又起集山徭狑狫以爲向导约束严明部分整肃先是上均州副万户田兴祖谙熟蛮洞地里山川形势公令画图以进即按图指示诸军所从道径命佥院唆木兰万户阔脱忽都海牙拜蓝马继祖从澧州武口道进身率万户别里哥不花朶落解倪全田兴祖从㑹溪施溶口入捐金解衣督励将士期㑹于施溶州于是诸军奋不顾身人百其勇十二月癸卯破施溶楠木洞及诸蛮酋等以献公以便宜行事斩于军门之外飞章奏闻元贞元年正月奉㫖省院併而爲一即军中拜公湖广等处平章政事二月丙戌振旅而还公仍留田兴祖緫兵搜捕余党越明年春鲁万丑首服于辰州一方悉平是役也命帅得人师岀以律皆朝廷委任之专攻坚擣虚执俘献馘皆元戎指授之功也将校不敢有其功而归之于军帅军帅不敢专其功而归之于天子义当然也昔韩退之作平淮西碑其文曰不赦不疑由天子明旣定淮蔡四夷毕来今蛮方厎定而西北穷边部落革心内附岂非四夷毕来之效验乎辰州路主者命仆记其事将勒诸坚珉以垂乆逺谨承命拜手而献文曰大哉干元至哉坤元圣朝则之建国纪年天无私覆地无私载继统体元万丗永頼黔中之见有州施溶旣降又叛昬迷不恭帝命刘公声罪致讨殱厥渠魁执讯获丑辰山苍苍江流汤汤勒勲彞鼎千载有光我思古人谁可爲比伏波之后一人而已平江路学祭器记李淦平江路学大成殿祭器者教授李淦方文豹所造也金属大尊二山尊二壷尊十有二牺尊八象尊如壷尊之数罍四洗四勺二十爵百七十有二坫二百有二豆三百四十有四簠百三十有六簋如簠之数炉一缶二檠二十有四竹属篚十有一笾三百二十有九木属爼五十有五余仍旧贯𥘉至元二十有九年十有二月望淦祗事顾兹器非度明年考朱文公释奠菜礼改爲之十有一月方君来明年皆方君爲之元贞元年十月竣事首尾凡三年鸠工更学正凡五人费伯华林桂龙白渊唐天泽朱鸣谦録凡四人杨如山洪焱祖文一觉俞真卿㑹计更直学凡五人许志道潘梅孙魏埜沈伯祥齐国俊费中统钞四千贯有竒而后成盖难且乆如此后之人尚敬守之哉淮隂侯庙记杨先韩蜀宪佥王公走书至渝谓先韩曰吾家获鹿旧有淮隂侯庙在土门西道北岸上即井陉口古战处也有宋庆历间邢国陈荐庙碑元祐间东垣郑静晴重修庙记迨延祐庚申春孟庙史郄玉等卜迁于岸下栋宇翚飞貌像赫烜实耸观瞻今叙其更修岁月千先生记之俾鑱诸石先韩不敢以衰耄辞窃谓记侯之事迹易明侯之本心难侯事迹载在史册所以兴刘踣项出竒制胜者人耳目所熟覩不待记而后明若侯之本心则有甚难明者焉司马公修治鑑用左氏传事体但据班马所书载侯拒武渉蒯彻游说之言𥘉无畔意及书楚人告变陈豨邪谋则侯之本心不能以自明惟朱文公修通鑑纲目用春秋笔削推见至隐使忠臣义士无罪而见戮者得以自雪故于伪游云梦之事大书六年冬十二月帝㑹诸侯于陈执楚王信以归至洛阳赦爲淮隂侯盖楚人告变特飞语耳实未有反谋也故纲目不以反书但书执楚王信以归不书其所执之由不去其楚王之爵明其无故见执也书至洛阳赦爲淮隂侯以无故而𬒳执则亦何罪之可赦又以何罪降而爲侯乃使与哙等伍安得不怏怏耶十年九月书代相国陈豨反帝自将击之十一年冬破豨军正月后杀淮隂侯韩信夷三族汉史载侯约豨反纲目削而不书不以反罪累侯也但书后杀以见帝方在代罪后之擅杀功臣不去侯爵以见侯之亡辜𬒳戮书夷三族以甚后之残忍也后曷不念昔彭城破爲楚军所虏困辱三年及侯撃破齐杀龙且羽势穷求和后乃得归正位中宫微侯之力不及此果有畔迹亦宜俟帝还宫权其轻重帝寛大长者籍使不免其身亦必宥其子孙何至淫刑以逞哉帝闻侯死且喜且哀嗟乎人心天理不容泯灭喜者喜其假手吕后除一隐忧哀者哀其开国元勲孑无噍类且问将死何言曰悔不用蒯彻计帝捕彻至直辞以对帝释不诛以是知帝有仁心必不忍于赤其族也后忍于赤人之族不自知其身死肉未及寒吕氏男女无少长骈颈就戮亦可以见天道之好还矣余爲此记按文公纲目用春秋书法以明我侯忠义之本心参以韩魏公留题诗曰家僮上变安知实史笔加诬贵有名邵康节亦有诗曰韩信事刘元不叛萧何惑汉竟生疑则纲目书法明侯本心者非一人私言乃万丗之公论而侯之心亦可以暴白于天下后丗而无憾矣今去侯千有余载井陉之道犹故也白鹿之泉未涸也当时王侯争雄如两蜗角莽爲陈迹而侯之庙食兹土英灵如生由其平生刚大之气挫而愈壮精白之操涅而不缁自有不依形而立不恃势而存者使赵人畏敬奉承凛如一日固宜乃作迎送神之乐歌二章俾赵人岁时歌以祀侯云侯之来兮云爲旗从隂兵兮万骑随侯入新庙兮水之湄柱石桓桓兮神貌巍巍鼗鼓渊渊兮杂奏笙篪牲牷肥腯兮清酒载酾神欣欣兮享我多仪神之返兮风爲驭朱雀前驱兮玄武奔属神顾赵人兮容与钖尔多福兮驱疫疠祈旸得旸兮雨以时雨丰年穰穰兮多黍多稌民饱神德兮太平旣醉祗报庥兮何千万祀舎奠礼器记郑陶孙淮以南学庙配享四陈器视正位从享殿上十东西廊一百四陈器视殿上配从固自有等夷也殿南荣设尊阶上下十六所以备四代之制殿东南陬列正配酌尊位爲尊二献北象南各以一崇明水统之献载泛齐𥘉献酌之象载醴齐再献酌之从享殿上下象尊东西各三神人之交爵爲亲三献代神祭已奠之故正配爲爵十五从惟一献故止一爵正配篚各一承币坫各一承祝豆十笾如之从杀其六簠二簋如之从杀其半羊豕腥熟爼各四从惟腥爼一东阶之东盥手盥爵罍洗勺各一爵篚三篚二皆所以严神事也饮福爵坫赐胙爼豆各一识以别之之神人不可以共器也大略如是于礼则未敢言备姑以故宋祀式言之尔若淮以北则故金亦惟因汴宋之旧然而淮以北用武岁乆遗制弗全不若淮以南𬒳兵日浅遗制可攷也今国家于前代遗事未闻有所损益则可因者固不容以略而弗备夫上古尊罍爼豆刳木陶瓦而已中古惟永是图至于范金近丗或金或木唯其力之能不能惟笾篚爼以竹以木无俭侈之殊侯泮视邦之大小与殿邦者之好礼以否而爲完缺𥘉不系乎廪之多寡今郡县学凡费皆于廪乎取有司无与矣学岂容不自力以存其制江右学廪多寡虽不齐洪素以㑹府称今行中书肃政廉访司寓焉学庙礼器宜其完且坚矣陶孙始至覈之则设尊无有酌尊不备他虽竹木者亦缺钖以继铜犹复缺五之一议从旁郡致工将𥙷之有䄂舎奠礼器图一编来者乃故宋景定问赵公汝楳守宣城日所作而锓诸梓者也其图则本朱文公所已考及以博古所收参订亦勤矣然于献象二尊因文公之所未安遂取博古献象罍以爲尊周礼春官司尊彞凡尊皆有罍尊以践献而罍则酌以自酢者也以罍代尊于义未允又司尊彞献象尊先儒训诂有谓献尊爲有沙饰者有谓献饰以翡翠象以象鳯凰者取羽形婆娑然而反其音以素何率皆以臆魏太和间青州于土中得齐大夫送女器爲牛而背负尊晋儒之说以爲全刻牛象之形凿其背以爲尊是亦揣摩非得于目击以负爲凿体认不眞故也古人制器虽致饰之美而仁与智具焉谓牛象之力足以负尊而取其形智也傥刳腹受酒则不得爲仁矣絶其嵴以施勺旣几乎惨举而注之口岂不嫌于秽人之用器且不宜然况将㓗以享神乎由是而言近古所传刳其腹者凿字之讹实启之也自文公请改从政和礼器新图及班降则王黼博古所収厥后甞以尊口不可施勺而疑其未然特未及详齐器之负而譌晋儒之凿耳陶孙前是固已窥其理亦恐沦于臆不敢形诸言及仕京师甞于遂初张氏之容斋睹一凫尊乃凫形而背负尊极其精古善鉴者以爲周器无疑于是始信齐大夫送女器之爲可慿古人制器不凿于知而伤于仁益可知也当齐器之出已足以破先儒之臆说及王黼所収又从而惑人耳目者二百年何耶特未详古人制器之初意耳所致庐陵冶工杨荣甫来范金爲太尊山尊着尊献尊象尊壶尊凡九十六以备明水玄酒五齐三酒之设献象则祖齐器爲全形负尊于背余皆从赵録所考仍作献象各六爲正配酌尊而以一崇明水居右旧象尊则存之以充从享成不欲毁也羊豕旣有熟爼则熟必以鼎遂作羊豕鼎各五余器合从范金者皆如礼定其数而𥙷足之爲爵五十有二又饮福爵一坫四十有二祝坫五又饮福爵坫一尊禁二十有八豆百八十有六又赐胙豆一簠簋各五十有二龙首勺十爲铜二千四百四十斤有竒一斤之剂并工与食爲至元钞二百六十文緫爲钞六百三十四贯有竒木爼四十笾二百六十有八涂髹之其费百二十贯有竒合新旧凡尊三十有四禁二十有八爵百三十坫视爵加五豆二百七十有九笾视豆损一簠百二十有四簋如之鼎十勺十罍二洗二篚十爼百五十有五是其完数也旧以钖继铜之不足者任县学书院缺者取之夫古人创物取象寓意各有攸当述之者徃徃具其形备其数自谓可矣适于用否尚弗之顾其稍考制度以几于古者皆所不暇也工虽能持已编书以自见其所蓄模范于图率不合至谓前是他学所范亦与此图异惟不用古制则已苟用古制古其形状而今其文理曷若并形状而今之犹爲同于俗也噫自孟氏有今乐犹古乐之论不善读者类失其㫖韶濩岂与郑卫无以异哉因又摹临各器旧欵取周尺授刋工使祖尺寸而伸缩之以授冶工仍各识歳月其唇其腹其尻以迄于成㳙辰衅之惧其紊乱失坠正配位所陈使寘殿北壁下以便于事两廊从享所陈听藏之库廥凡此皆全其可因以听继周之损益非敢惟古是是览者监焉大德十年歳在丙午八月朔浙水东郑陶孙记国朝文类卷第二十七国朝文类国朝文类卷第二十八国朝文类卷第二十八记椟蓍记刘因蓍之在椟也寂然不动道之体立所谓易有太极者也及受命而出也感而遂通神之用行所谓是生两仪两仪生四象四象生八卦八卦定吉㐫生大业者也犹之圗也不用五与十不用云者无极也而五与十则太极也犹之易也㓗静精微㓗静云者无极也而精微则太极也知此则知夫椟中之蓍以一而具五十无用而无所不用谓之无则有谓之实则虚也而其数之流行于天地万物之间者则亦隂阳竒偶而巳矣故自挂扐之竒而十二之则阳竒而进之不及夫偶者爲少隂隂偶而退之不及夫竒者爲少阳而四之则三四五六合夫画竒全偶半合夫数而画亦于是焉合其多少则合其位之阳少而隂多故有自一进一而爲偶自偶退一而爲竒之象也自过揲之䇿而十二之阳竒而退之不及夫偶者爲少隂隂偶而进之不及夫竒者爲少阳而四之则六七八九合夫数竒三偶二合夫画而数亦于是焉合其多少则合其数之阳实而隂虚故有自一虚中而爲偶自二实中而爲竒之象也盖挂扐之竒径一而过揲之竒围三而挂扐过揲之偶钧用半也故分挂扐过揲而横观之则以隂爲基而消长有渐分四象而纵观之则亦以隂爲平而低昻有渐其十二之则自右一而二自左二而三其四之则自右三而六自左六而九如水之流行触东而复西其消长则其自然之沦漪其判合则其盈科而后进者也此皆自夫一行邵子之说而得之知此则知夫误推一行三变八卦之象谓隂阳老少不在乎过揲者爲昧乎体用之相因而误推邵子去三用九之文谓七八九六不在乎挂扐者又昧乎源委之分也由此而极其竒偶之变以位则阳一而隂二也以数则天三而地两也初变之径一而围三以爲竒者三而得之是以老阳少隂之数多也后二变之围四用半以爲偶者二而得之是以少阳老隂之数少也分隂分阳则初一变皆竒而后二变皆偶也迭隂迭阳则去挂一初一变皆偶而后二变皆竒又如毕中和天地人之说也其变也自一生二二生四而又四之四生八八生十六而言则画卦之象也自四乗而十六十六乗而六十四则重卦之数也故𥘉变而得两仪之象者二画卦之数也再变而得四象之象者四画卦之数也三变而得八得八卦之象者六画卦之数也自两仪之隂阳而言其用数则干兊离震皆十二而巽坎艮坤皆四也自八卦之隂阳而合其体数则干坎艮震三十二而巽离坤兊三十二也自二老二少之隂阳而言其饶乏之数则又如四象之七八九六也六变而得四象之画则毎位之静变徃来得十画卦之数也又二画则緫其数矣其数也皆静者爲多变者爲少而一爻变者居中其静与变皆老隂爲多老阳爲少而二少居中积画成卦则每卦之静变徃来得十五画卦之数也又三画则緫其数矣其数也亦皆静极者爲至多而变极者爲至少而又一爻二爻进退于其间其静与变则皆坤爲至多干爲至少而三男三女进退于其间因而重之则毎卦之静变徃来得三十画卦之数也又六画则緫其数矣其进退多少皆与八卦之例同也此皆自欧阳子七八常多九六常少之一言而推之与夫后二变不挂不知其爲隂而使二老之数与成卦同二少之数与二老同而参差益甚其初一变必钧不知其爲阳而于干坤六子之率勉强求合乃若四十九蓍而虚一与五十蓍虚一而挂二者固有间矣此以蓍求卦者也若夫以卦而求变也则自夫交易巳成之体爲变易应时之用由两仪而上自纾而促八卦循环而其序不乱以逺御近以下统上而皆有文之可寻也以变而求占也则自静极而左之一二三四五自动极而右之一二三四五极自用其极而一则专其一居两端而分属焉二则分其爻居次两端而分属焉动则上爻重而静则下爻重也三则分其卦居中自爲两端而分属焉前则本卦重而后则之卦重也动中用静静中用动静多主贞动多主悔而皆有例之可推也然自此而极言之则以六甲纳之其卦之序不乱也以互取之其序有渐而亦不乱也以伏求之其序亦有渐而不乱也以丗位反圗而推之则一而二二而四四而八八而十六进退有序逆顺以类而不乱也以䇿数即圗而攷之则在两仪而一消长在四象而二消长在八卦而四消长在十六而八消长在三十二而十六消长故长中八消消中八长皆震爲巽之消而坤爲干之消巽爲坤之长而干爲震之长而不乱也以揲变之数应圗而推之则其多少又合乎一一爲干八八爲坤以少爲息以多爲消而亦不乱也是则按圗画卦揲蓍求卦莫不脗合矣然而朱子犹以大衍爲不自然于河图而变揲之左可以形右卦画之下可以形上者又以爲短于龟也其三索之说则一行有成说旣取之于本义后复以爲不必然而卦之隂阳之竒偶画与位合则大传有明文旣着之筮说而不明言于启蒙是又恐后人求之过巧而每遗恨不能致古人之详者也若以竒䇿之数合之圎圗之画则四十八一卦之画也其竒之十二即干之隂而䇿之三十六即其阳也三十六自九进而得之也九阳也三十六亦阳也全阳也其竒之二十即兊离之隂也而䇿之二十八即其阳也二十八自七进而得之也七阳也二十八隂也阳合于隂也其竒之二十四则坤所去之半也而䇿则所用之二十四隂也二十四自六进而进得之也六隂也二十四亦隂也全隂也其竒之十六即艮坎自上所去之十六也而䇿之三十二即其所用之半并上所余之八隂也三十二自八进而得之也八隂也三十二阳也隂合于阳也其震巽之不用则犹干之不用隂坤之不用阳也其竒䇿之八方数之变也挂扐之六圎数之变也此邵子之说也然前之竒䇿之所当隂不若阳之齐后之六八之所应圎不若方之备是必有深意也第未能考而知之又不知朱子之意以爲如何此因椟蓍而记之至元十年春二月吉日椟成记髙林孔子庙记刘因安肃髙林里距吾居五十里闻有孔子庙枉道而拜焉询其创始复兴之由里之耆老刘祯等言庙起于五代之际乆乃废毁金大定间郷先生孙直卿率里中豪族卢田刘三氏始修葺之迄今至元庚辰圯坏几尽祯刘氏孙也复率卢氏子孙共继先志经营于其年之春逮明年秋庙貌旣尊乃兴祭器以祀事告成且爲郷约春秋释奠之礼俾可以继里人自以非学者而祀先圣恐踰礼制请就质焉予按礼释奠于先圣先师谓学诗书礼乐者各以所习业而祭其先师者也孔子岂诗书礼乐专门其师耶旣非诗书礼乐专门之师岂学官所得而私者耶诗书礼乐之官且不得而私又岂后丗俗儒记诵词章者之所得而私也礼饮食必祭祭先造饮食者也盖以吾之所以享此者斯人之力也孔子立人道者也今吾之所以爲人君君臣臣父父子子而不沦胥于禽兽之域者其谁之力欤于一饮食而知报其力于此而不知所以报焉惑矣诸君其勉行事无懈祯等曰诺且请书其辞于石併记歳月之始末云退斋记刘因老氏其知道之体乎道之体本静出物而不出于物制物而不爲物所制以一制万变而不变者也以理之相对势之相寻数之相爲流易者而观之则凡事物之肖夫道之体者皆洒然而无所累变通而不可穷也彼老氏则实见夫此者吾亦有取于老氏之见夫此也虽然惟其窃是以济其术而自利则有以害夫吾之义也下将以上也后将以先也止将以冨也俭将以广也哀将以胜也慈将以勇也不足将以无损也不敢将以求活也无私将以成其私也不大将以全其大也柔弱将以不爲物所胜也不自贵将以贵也无以生将以生也知洼必盈于是乎洼知弊必新于是乎弊知少必得于是乎少知朴素之可以文于是乎爲扑素知谿谷之可以受于是乎爲谿谷知皦之势必污盈之势必溢锐之势必折于是乎爲婴儿爲处子爲昏闷晦寂曰忿曰武曰争曰伐曰矜凡物得以病之者皆阉焉而不岀知而示之愚辨而示之讷巧而示之拙雄而示之雌荣而示之辱虽出一言而不令尽其言事则未极而先止也故开物之所始成物之所终皆捭焉而不与而置巳于可以先可以后可以上可以下可以进退可以左右之地方始而逆其终未入而圗其出据㑹而要其归阅衅而收其利而又使人不见其迹焉虽天地之相盪相生相使相形相倚相伏之不可测者亦莫不在其术中而况于人乎故欲亲而不得亲欲踈而不得踈欲贵而不得贵欲贱而不得贱欲利而不得利欲害而不得害其关键槖籥不可窥而知其机纽本根不可索而得其恍惚杳冥不可形象而搏执也呜唿挟是术以徃则莫不以一身之利害而节量天下之休戚其终必至于误国而害民然而特立于万物之表而不受其责焉而彼方以孔孟之时义程朱之名理自居不疑而人亦莫知夺之也中山滕君仲礼早以学行知名而爲人则慷慨有才节者也以退名其所居之室旣以宁失于有所不爲戒在于无妄之徃自铭矣而又请予文以记之余固知仲礼之不爲老氏之退者然亦岂眞失于有所不爲者也夫有所不爲者蔽焉而不知举变焉而不知通固滞焉而不知所以化而其终亦至于误国而害民然要之则知不足而巳矣而人亦得而责之而彼亦无所逃其责焉非如爲老氏者之以术欺丗而以术自免也予喜仲礼之退而又欲其愼其所以退也放极言二者之失至元丙子八月旣望容城刘因记鹤菴记刘因或贽大经鹤二畜庭中遂名其菴鹤一日问予曰子知我鹤名菴也何哉予曰此在我而不在鹤夫乐水者吾见其知之周流同于水也乐山者吾见其仁之重厚同于山也大经之机警髙亮游心闲逺发爲文章清雄婉丽可以鸣一时而传后丗此非同于鹤者乎故闻其声见其形欣然而恱非鹤可恱也我之同于鹤者使之然也大经曰予之于鹤非但悦之而巳也子其爲我更思之予乃顾鹤而叹曰谓大经爲厌丗俗之卑隘不可与处思欲髙举逺览而与此游耶则其心狭矣谓大经爲以己之轩昻超卓势利不可得而覊縻之姑引此以自况耶则其心矜矣狭与矜大经不爲也然则名庵之意果安岀耶予观古人之教凡接于耳目心思之间者莫不因观感以比德託兴喻以示戒是以能收万物而涵其理以独灵如黄鸟之章孰不赋之而圣人则曰于止知其所止夫斯鹤之唿之不来长鸣下趋亦常事耳而子瞻乃叹其难进易退盖亦黄鸟之遗意也由此而推之其逰于隂知养也感夜半识时也鸣则闻于天飞则一举千里有本也其动也节其鸣也律用和也月白风清徘徊伫立翫此数者于缟衣玄裳之外宁无起予者乎名菴之意或出于此大经曰得之矣至元壬辰冬十月望日记麟斋记刘因编脩王之才治春秋而专门左氏者也甞有取于获麟之义名其所居之室曰麟斋而请予记之夫获麟仲尼作春秋所书之一事尔而春秋之义非居所系于此者欧阳氏固已言之于前矣然春秋之时仲尼实天理元气之所在而与浊乱之气数相爲消长于当时如麟者则我之气类也其来也固非偶然而来也然而斯气之在当丗者盖无几焉在彼之气足以害之在此之气不足以养之由麟可以卜我之盛衰由我可以卜丗运之盛衰而圣人固不能恝然于其获也谓之致麟可也谓之感麟亦可也皆理之所不无者虽在圣人之作春秋因天道人事自成之文从而文之其义皆因事而寓焉安可曲爲一定之说也虽然子旣有取于麟则吾不得嘿嘿于麟矣夫麟之所以爲麟者乃天地之所以生而人之所以能爲天地之心者也在春秋则圣人所赏之善也在易则圣人所指之阳也而人之所未甞一日无者也苟自吾身之麟而致之则凡害人者如长蛇如封豕如饕餮如梼杌莫不消铄荡涤于魑魅之域而天下振振皆吾气湛行之地矣今圣人虽不得尽其所致于当时然其所以扶此抑彼者而斯麟固巳麟于万丗矣子之读春秋者予知子将思有以麟夫一斋而巳也虽然予于圣人剥庐闭关之戒见圣人之拳拳于此乃叹鳯鸟之不至伤鲁麟之致获之心也呜唿麟乎又当以圣人之心爲心而自麟其麟也夫汴梁庙学记姚燧自鲁哀公十六年当周敬王四十一年壬戌孔子卒历六国秦汉至孝武即位之年辛丑爲三百四十年其闻而知者才司马迁一人而止耳旣编其年与夫言行岀处之槩爲丗家又爲弟子传载其居里问对与夫经事何君又考知其少孔子几何歳是书皆孔门弟子与孟氏所未着其有功圣门眞非浅浅哉然犹病夫时有不一其说不可参伍者也丗家弟子盖二千焉身通六艺者七十二人而弟子传则曰孔子曰受业身通者七十有七人皆异能之士也夫旣曰身通六艺矣虽未尽合圣人爲教之本然而犹有所指名也其曰受业身通竟不发爲所通何业亦晦焉而巳耳又曰皆异能之士圣人爲教于以修叙彞伦而容异能者于其间孔子自言七十有七人则七十二人者谁后是五人邪其爲传亦多淆杂而无次先颜回曽参而后无繇葴固巳戾于明人伦其甚误至以阚止子我爲宰予又曰孔子之所严事者于周则老子于卫蘧伯玉于楚老莱子于郑子产于齐晏平仲于鲁孟公绰孔子于公绰止称其不欲与优爲赵魏老子产有君子之道四其他不足孔子者亦多也老莱子书今存其爲道术尚黄帝老子爲圣人所与者不经见子入太庙毎事问况老子周守藏室之史问礼则有之使及见其书曰失道而后德失德而后仁失仁而后义失义而后礼巳不知道德仁义礼根于人心之固有而眎爲丗降之不同未必不见黜于孔子况爲其道乎哉惟蘧伯玉寡过未能爲不悖于圣学故与之特深至汉文翁圗石室列之七十二人中亦可灼其非师而实弟子云晏平仲者如迁之言足以暴其人贼贤之罪何也夫人旣严事乎已苟于学术之僻归宿之差何害于明告告不爲止则随以不屑之诲始尽夫师弟子之义焉当欲封孔子尼谿之田乃说其君景公曰儒者滑稽不可轨法倨傲自顺不可爲下崇丧遂哀破产厚塟不可爲俗游说乞贷不可爲国盛容饰繁登降累丗不能殚其学当年不能究其礼非所以移齐俗而先细民也若预忧一旦代有齐政惟惧丑诋之不力焉夫善交乆敬报人严事之道者固如是乎哉先儒甞疑晏子尚俭墨子欲贵其道取必于晏子之言不然何爲亦见墨子之书而迁辩之不明也又自叙曰儒者累丗不能通其学当年不能究其礼博而寡要劳而少功由是知二语者非必一出晏子乃迁薄儒素定于胸中不易者也迁甞适鲁徒观诸生以时郷饮大射其家迷眩于规规节文之细低回不去以爲是足尽圣人之道斯政经生博士之汩汩以皓首者也岂圣学爲巳之切致哉故燧有功于迁而亦有是数者之恨况又甚惑未尽祛于今者耶孔子卒哀公诔之子贡以爲非礼至汉平帝始封谥褒成侯宣尼公盖王莽假善以收誉将遂其奸谋也后魏孝文法之谥文宣尼父后周宣帝封邹国公唐髙宗赠太师伪周武氏封隆道公玄宗谥爵文宣王宋眞宗加玄圣后易爲至至今遵之焉有若以自生民以来未有盛于孔子诚是言也虽极天下之美谥犹不足万分一盛德之形容斯燧发其目而不深言者一也杜预春秋传叙曰子路欲使门人爲臣孔子以爲欺天而云仲尼素王丘明素臣又非通论也斯言爲获圣人之心而后丗王之尧舜二帝也宰我以夫子逺贤尧舜何王之不可居然后丗天子之子有功之臣皆曰王以孔子之圣卒下比爵于其子臣诚不知其可也斯燧发其目而不深言者二也其享配诸位善乎柳宗元序道州庙碑曰从于陈蔡亦各有号言出一时非尽其徒也于后失厥所谓妄异科等坐祀十人以爲哲岂夫子志哉后之时进颜孟并孔子南靣别跻曽子以足是十人于非夫子志中之又非者而江之左又进曽子子思并颜孟别跻子张于曽子之旧由孟子而视子思师也由子思而视曽子又师也子思孔子孙也弟子于师孙于祖坐而语道者有之非可并南靣燧知四子巳避让于冥冥中不能一日自安其身一堂之上况又祀无繇葴鲤于庭其失至于崇子而抑父又非迁之爲传矣夫爲是学宫将以明人伦于天下而倒施错置于数筵之地如此奚以爲训又在在之庙皆泥像其中北史敢有造泥人铜人者门诛则泥人固非中土爲主以祀圣人法也后丗莫觉其非亦化其道而爲之郡异县殊不一其状短长丰瘠老少美恶惟其工之巧拙是随就使尽善亦岂其生盛德之容甚非神而明之无声无臭之道也曩长安新庙成绘六十一人与廿四儒于庑画工病其爲靣之同纵人观之而择贵臣圗其上盖肖今人之貌而冠以先贤之名使过而识者抵掌相语曰是某也是某也未见其起敬于他日顾先足来不恭于一时是邦如是孰必其他邦之不爲是一歳再祀第借位于先贤以爼豆夫今之人也其可哉曰是溺习之巳然若何而变曰人臣有见上布是区区则可若夫议礼也制度考文也天子司之亦幸一旦遑于稽古之事学礼之臣必有能䇿其一二得所当议者矣至元庚寅汴梁新庙成学録刘元佐爲状以其府诸公之意求记其由故燧首之以此其状曰宋建隆中南宫城数里立太学后爲国子监金贞祐都汴国日益蹙大城少兵难守度中宫垣大城再城之监当城所经弗便也坏而徙之东南大城之下不及屋而亡皇元受多方始爲殿七楹亦废宫屋也其制度宏丽爲天下甲壬子杨中书忠肃公来董括舟役又坏宫取材以其余爲门庑至元癸酉故同知宣慰使袁𥙿时爲是府判官始构讲堂于庙西神庖于堂东凿池其南势始半壁瀹汴注之拟鲁頖水殆足观矣歳月滋乆风雨骞屋困于撑拄自緫管提刑悉捐金割俸起新之緫管则权舆于成某断手于杜思敬其同力者同知胡某治中益祖判官完颜某推官姜某提刑使则阇阇都髙某副使王忱佥事刘某始终五十余年凡资画十二官而后完冨民佐财力以就功者又多也燧曰呜唿不易乎哉自今师生之讲肄于斯其移学文之力而笃志于切问近思责其躬以成德逹才而收夫化民成俗之功于他日斯不孤县官待多士志矣是歳夏四月前翰林直学士奉政大夫知制诰同修国史姚燧记澧州庙学记姚燧至元十有四年肇置诸道提刑按察司而澧在山南湖北道所紏郡廿年燧副使是道明年按部至焉拜瞻庙庭未甞不病其爲制之隘陋也殿南阁曰六经因语校官张公绶曰易书诗春秋其繋定删作实出夫子之手周官虽云周公之书冬官篇亡当以考工记与小戴记礼者皆汉儒岂可与是四经班而爲六且今四海礼殿皆名大成爲改书曰金声玉振之阁后议不欲诸道紏郡者错壤江之北南改爲肃政廉访澧遂割入江南湖北元贞乙未居民不戒于火庙爲延烧緫管是道者故奥屯希鲁将复之俾计吏最其学租直才五千余缗曰是所谓时诎而举赢者也乃下令郡士在籍多田者劝之佐爲凡又得万缗委材集工责校官李寓学正张子仁身敦其役而紏郡诸公如副使贾仁佥事蒋某姚某李庭咏郭贯凡至者必促其成功五年而落之其抚构则稽梓人之书爲四柱屋古者王居之制也惟太行一山佀之故曰王屋重门周序讲肄之堂合食之舎庖廪之室燕游之亭秩秩冯冯靡一或遗凡百有三楹周以缭垣百三十余丈虽未甞身见然闻之谈者举以爲可甲湖之北南诸州岂天者厌昔隘陋火之使改爲耶亦偶然也又范金爲祭器二百七十有二竹木髹漆之具三百有四呜唿备乎哉然甞思夫子之道之在两间无间治乱古今如饥食而渇饮夫妇之愚莫不由之不可一日而离焉固不以庙之存毁而加汚隆国家必聚耆英俊髦教育乎是盖须其成德逹才举而庸之以立化民成俗之本也则庙学岂不甚有所关哉地以求之衡之爲州南澧千有余里南岳在焉舜五载一廵狩所也及诛四㐫放驩兠于崇山实今澧之属县慈利则放流之人顾居廵狩之境之内战国时楚都南郢在汉则南郡江陵澧去西南鸟迳不二百里屈原之逐常行吟者故九歌曰澧浦澧兰则放流之所近薄脩门是皆不可晓知者澧于其时爲黔中秦欲以武关之外易之楚方怒张仪谓曰愿得张仪而献黔中夫以甘心一人宁弃地而不恤固以要荒鄙之也而今也料次户口之繁庶贡赋之征入澧则亚于长沙而近湖广省治岳鄂诸州不能半之岂天时风土有古今之变而人事亦随以迁而异耶士四民一也民庶而士必衆洙泗夫子之居也士爲洙泗之言者也澧去洙泗西南将三千里非宻迩也頼皇上仁不忘逺守土之臣视要荒与洙泗钧然洙泗也燧甞至其地焉户不能当澧四之一户损则士不多亦理势然不知自今澧民沐士之化要荒而洙泗乎士不能㧞民之溺洙泗而要荒乎要荒而洙泗正国家所頼以化民成俗者洙泗而要荒其身之不能成德逹才何有乎推之人士是之思则居县官所筑之室食县官所树之粟必知俛勉其躬圗报称矣庭咏俾子仁求记所由兴作于翰林学士朝请大夫知制诰同修国史姚燧大德已亥冬十有一月日短至书于鄂之南阳书院楚梓堂千户所㕔壁记姚燧我元驻戍之兵皆错居民间以故万夫千夫百夫之长无廨城邑者其有统齐徴发之政无文移惟遣伻衔言至受命大帅或依髙丘旷野爲律以行此近代之故事也怯烈朂寔君长千夫洛阳鸣臯山下繇祖曁身三丗矣旧集其属恒即佛宇神祠不然于其私居圣皇中统以来制度寖备官始有品禄始有秩统齐徴发之政一信于书故君得以歛是一军之禄买田爲廨门以表堂堂以听事庑以居史储书有库阅射有亭数十年苟简之弊一朝而新又思居乎此者必有所箴警始不敢弛然而怠故书堂曰居敬亭曰观德繇未识余千里走书于邓以其友乃满子坚爲先求记其然余闻其知学周公仲尼之道者爲告之曰今夫人过祠庙必耸肃起敬如有精神䰟魄在其上而立其傍者何哉繇夫平居无事之时未甞敬也使平居无事之时恒有上帝临女之心则两间百神其尊且大孰有加于上帝虽日过祠百千而心与敬一不待有所起而无不耸肃矣敬实圣人传心之至言而学者繇狂跻圣之基岂惟五典頼是而惇以乃应事接物无有外此而能中道者况军旅之事尤在能敬孔子所慎齐战疾与夫临事而惧者也敬乎敬乎其可斯须离而弗居乎或曰射于何而观德曰若知夫鑑也明足以烛须髪尘弃之乆或歩仭而不见丘山此无他用不用之分也惟兵亦然五兵之长莫长弓矢至不仁之器也王者用以威天下则足以芟暴乱而仁元元逮功成治定而无所试必丗之间老将宿兵日益耗亡膏梁纨袴之子制外阃焉无頼堕窳之人备前驱焉不幸卒有狗吠之警使是曹出而御之而能必其康靖乎古人见其然故歳训而时讲之于郷射盖束是不仁之器脩之于爼豆之中虽有顽鷔弗率之人相渐以礼而相摩以乐不敢萌启邪心知尊君亲上而易使于一旦此先王维持太平之宏纲大经也其法主賔有送迎之拜耦继有上下之比弓有横郄兼弣弛张之度矢有搢挟顺羽拾取之仪行有钩楹相左之章揖有当阶及阶当物及物当福及福取矢卒取矢之数衣有袒袭决拾有说翿有举偃筹有竒钧而侯有去负司正有请诱作命之目燕飨有献酬酢旅之节奠觯有丰紏过有扑日出即事穷日而休必强志勉力之士能无衰随以有终否者或取耻一庭也故曰可以观德行惟志乎复古者可与言此而君以国人不在禁挟弓矢之科宜于贯革尚武之射何待夫试阅始闲其技其名是亭欲纳是身于礼乐以观德一方其有见于维持太平者在此而不在彼也呜唿其知所务哉然天下万事皆出吾心而有本有文居敬本也观德文也合堂与亭记之夫岂二道欤江汉堂记姚燧江汉南北之限也三王之德之封建嬴秦之力之郡县汉氏则曰吾王霸杂兼封建郡县而大牙之是时无有裂幅贠而自帝者继汉始有之德不能以相髙力不能以相卑虽皆画是爲守而帝南者终不能北有尺地借以一天下能一之者皆自北而南也故呉自帝晋平之宋齐梁迭自帝以迄于陈隋平之宋自帝我元又平之岂江汉能限丗道之否不能限天运之通欤甞合二代而观之以皇上之冠古无伦晋武隋文何人斯哉然非有君无以开是功非有臣孰能成是功古今人不相及而谋或一揆隋臣不道也晋羊祜首䇿平呉呉平而身不及见武帝追念其功封其夫人万歳郷君于太尉忠武史公其事差似盖公自事潜藩甞使经略于汴緫兵十万屯田千里不专强武而惠信是敦耕商之民错行其疆不相贼杀有获俘亡皆生还之虽邻国臣亦许其自负羊公者无慙德焉于时堂曰江汉固巳张吾雄噬南纪之本皇上践阼又以四圣元臣丞相中书燮和雍熈者十有六年方将百万之衆南伐至郢而疾诏他将专制而还公于军其辞若曰昼翦宋䇿汝也成功而疾汝安何言诚有不讳碑汝之勲班汝之爵予不可必死者之知能知之者非人与汝子孙耶四海闻之以皇上归平宋功于公之生巳贤乎思祜于死及薨有今赠谥又诏其元子格以平章政事行省湖广季子彬宅端揆于中皆相继薨又诏中子杠爲中书左丞行省湖广孙燿以平章政事行省江西视封祜妻君万歳郷又何如也左丞今至无第于鄂完官屋以居谋名其堂燧应之曰斯堂也非专书访而夕脩必将岁时奉甞太尉其铺张劳庸掦侈蝉冕报皇上而归美必文爲声谐之笙钟侑其利成爲诗之名舍曰续江汉者他宜无称于以格其精神䰟魄乗云御风陟降在庭必怿然曰始吾爲堂北此千里于时未踰江汉也后数十年吾子乃能尸祝吾于江汉庶其善成先志哉汉祖之誓功臣曰黄河如带泰山如砺国以永存爰及苗裔今由河而视江汉曽不得其三一河诚可带江汉犹当爲襟计将来及吾苗裔者或终古而无究也必容与依归不是去焉公曰记之吾思不及者公字柔明以至元壬辰下车人见其不俭不及不丰过中恢乎有容属属乎敬坦以明也相语以爲託太尉遗体而得其遗风诗曰虽无老成人尚有典刑其歳嘉平庚寅朏姚燧记遐观堂记姚燧长安城西二涂西北通咸阳王公之开府于此与西北南三陲之使冠盖之去来尊爼之候饯者所出行旅之伙不列也西南入鄠抵山无所适赀乃令承余则田夫樵妇与城居有墅于郊者所出斯固巳可爲倦游而休仕者所託庐矣二涂同出其相逺无几何而喧寂异然亦可见利势之在与所无也鄠涂之北距城不数里则宣慰张公之别业规园其中筑台爲堂崇袤寻丈纵广十辙清风之朝长日之夕四方胜槩极目千里凡秦汉隋唐之陵庙池籞由人力以废兴可吊而游可登而览者在所不取其髙上如华阳终南太白嵯峨呉岳岐梁之竒峰絶巘爲三辅之镇穷古而有者皆环列乎轩户之外而卧对之几席之上余曰遐乎观哉古人堂者多矣其壮有加于此乎使诚有耶虽风摧雨剥于千载之上亦宜略存阤然之迹可寻于今合则束板以载之负畚以兴之以是知无因于前而独始于公也今我与公属觞乎此夫岂苟然哉百年之身其有几何是及赏其成而不及忧其败也及乐其完而不及悲其毁也后之时或风摧雨剥于千载之下有登吾阤然之迹者曰嘻斯何丗何人之爲公名不旣寿矣公笑曰吾何甞期如是之乆哉第择君言与吾堂称者即名曰遐观盍记诸余曰公通介贵臣也请与之言臣可乎古之人惟见危授命者故得守节伏义杀身成仁之名乎可以无死而死犹爲徒死而伤勇然则出处之际死生之所关死生之所关善恶之攸归者莫大于爲人臣使不遇存亡危急之㑹亦未甞不以明哲保身爲贤斯揆道归义之臣所能也甞闻之望诸君善作者不必善成善始者不必善终九原可作将无谓秦无人也今之仕者吾不知孰爲道义之臣能志功名者亦鲜矣志富贵私身以毒丗卒离尤而蹈祸者骈首接踵也是于计功谋利之间且有不能况揆道而归义乎哉究公平生甞吏民矣尝治兵矣亦甞持宪矣忠炳日星而难不辞于汤火气吞湖海而信不移于丘山视竹帛之书鼎钟之勒恒有晚古人薄前丗不足爲之心以故在庭之百辟山东数州秦蜀九路之氓泸嶲荷旃方三千里之獠孰不闻其名而竒其才沐其爱而恒其威年五十二竟以许国尽瘁而归鼓舞僮奴千指而食其力甘自齐于匹夫读书以教子饮酒以乐賔将终其身非孰烂丗故遐观一代之表者能是乎哉盖天下之事遐观则先识先识则几矣雉兎之不能搏人谁不知之突起道左或失声辟易而丧其常守以其卒然遇之也使前见于数百歩之外无曰雉兎虽虎兕之暴人得以爲备将不患矣斯不亦吾堂言外之微意乎未易以语他人将惟公可公名庭瑞字天表至元癸末以太中大夫诸蛮夷部宣慰使致事云又四年丁亥六月下澣日姚燧记国朝文类卷第二十八国朝文类国朝文类卷第二十九国朝文类卷第二十九记凝道山房记呉澂永平郑侯鹏南严重清谨爲时名流而不以所能自足也谓仕必资于学学必志于道别业在滕州筑山房爲游居之所取子思子之语而扁之曰凝道不逺二千里走书徴言于予夫丗之成室屋者徃徃有记记者纪其栋宇之规制营构之歳月而巳稍能文辞者可命也而奚以予言爲侯之意宁不以予甞讲闻于儒先之绪论而欲俾言其所谓凝道者乎呜唿道不易言也言之易者未必真有见也非眞有见而言是妄言也而予何敢夫子曰爲之难言之得无讱乎虽然侯之意不可以不答也讵容巳于言哉请言其似道在天地间犹水之在大海道之中有人犹水之中有器浸灌此器者水也纳受此水者器也水中之器或沉或浮而器中之水或入或出器与水未合一也水在器中凝而爲冰则器与水永不相离而水爲器所有矣人之于道犹是也有以凝之则道在我无以凝之则道自道我自我道岂我之有哉人之生也或智或愚或贤或不肖均具此性则均受此道不于贤智而丰不于愚不肖而啬也愚不肖之不贤智若者何也能凝不能凝之异耳呜唿子思子言道所以有贵于能凝者欤凝之之方尊德性而道问学也德性者我得此道以爲性尊之如父母尊之如神明则存而不失养而不害矣然又有进修之功焉盖德性之内无所不备而理之固然不可不知也事之当然不可不行也欲知所固然欲行所当然舎学问奚可德性一而学问之目八子思子言之详矣不待予言也广大精微髙明中庸故也新也厚也礼也皆德性之固然当然者尽之极之温之知之问学以进吾所知也致之道之敦之崇之问学以修吾所行也尊德性一乎敬而道问学兼乎知与行一者立其本兼者互相发也问学之力到功深则德性之体全用博道之所以凝也夫虽然此非可以虚言言亦在夫实爲之而巳矣斯道也人人可得而有也况如侯之卓卓者哉其凝之也予将验侯之所爲侯名云翼今爲江南行御史台都事延祐四年临川呉澂记檥槎亭记元明善汲人张君钖氏作檥槎之亭志恠者云海与天河通盖有人乗槎至斗牛间徴而慕之故以名亭昔君钖挟能放游浮河逹淮乱江而南歴呉越西至于鄂衡又至于沅澧踰洞庭下彭蠡内赍刳中息于水腹夺皛于覆袽渐于罅或再月不得抵所止舟师候祥盲风焱作水与风争舻舳崩倾樯折柁败淼无厎戾又雨且暮游二十年不知几此遭矣怠而北归有官留中意必夜悸于梦朝憷于见犹事于槎亦何谓邪曰怖吾之南信如子言今吾完然我也不亦有不水死者衆乎环燕千里无湖江浸也依龙光𬒳休风之人也耇寿昌嗣终不逢不若宜也甞试徴余二十年间或者服食百忌歩乗有择武导昼兵卫夜临避而吻动又噤见获则声功亟诧非不牢自谋也一旦若轻尘惊风漠无踪响者抑何也其所居甚海涛所乗甚胶舟风水不争立将解剥彼且安之固亦危我矣虽然丗所共安而不之危者非大地乎然载万物者地也载地者水也火水石土合爲地体并水而载之者天也地不爲大舟乎天不爲大水乎实大舟运大水其不有大危乎道虽无泯器当有敝十二万年之后又谁知果不并大舟大水而趋于大坏也与槎本无也无又何待于檥亭亦无也有亭必基于土地且不能自有何有于物虽然寄吾于槎犹万物之寄于地同寄也又奚安奚危哉余曰子之号逹矣旷矣其情盍求夫称也夫槎者沟中断也利小渉不大受也胡不虚其中使无不容牢诸外使无不载道爲之檝时爲之颿泊之于义渚系之于德渊若然效大舟之实而不洩託大水之运而不覆沨沨乎浟浟乎槎之进乎是也至矣顺州仪门记元明善春秋左氏传曰新作南门不书非公命也非也兴作必书然合礼不书书皆贬也南门盖鲁君之臯门也新作者改旧剏建之谓必当礼而不书不然则左氏之诬也诸侯三门臯门应门路门今之州准古伯子男之国作仪门礼也春秋合礼不书作门此何以书喜制备而从民志且非爽于春秋之㫖也制备而从民志者何温榆水之阳有古城焉曰顺以州隷大都路地沃而民淳自国家罢兵百年涵濡抚育生殖日敏蔚爲饶郡郡城据亢爽地而四下郡𪠘特当其亢亢有故仪门址又亢亢之寻常郡人以不屋于其上爲耻屋焉则鼓角于斯悬令布政于斯有以雄其州而耸民听观矣至大四年知州事梁君彦义始来明年百废次第举民用大和民曰吾无讼以挠州吾税赋以时足使君甚仁不生事害我使君召役吾必乐趋于是梁君知其民之可用也廼谋诸监郡某将建岑楼于址佥曰休哉惟时请割俸金以倡俄而州人故中书右丞曹公之家今枢宻副使石公及诸名士或冩之材或予钱米民皆子趋以献工役肇事于皇庆元年秋七月毕工于二年夏六月规制端大轮奂丹艧歘若天成登其上而望北则红螺峻极虽五十里外若接阑槛东北曰黍谷则邹衍吹律之山也潮潞二水㑹于白溆经城东而南注呉船来集通玄桥下其西南则天都霄汉觚稜金爵隐然郁葱佳气之间羣情大恱于是郡制备矣民志从矣则又曰是不可不着兴建之岁月也廼託右丞之子太保长史伟求余文余太史也凡书必稽诸典礼遂爲据经而述之俾知今之州准古诸侯之国不爲不重兴作制备而从民志也则太史喜爲之书苟不足乎是而要名勦民者爲春秋之所贬君子慎诸武昌路学记元明善武昌墉山而城堑江而池挟滇益引荆呉据楚中而履南越宋人二百年间峙糗鍜兵岌爲边垒而家之池也不足乎深城也不足乎髙恤刑尚德武弛文张民日趋于礼乐之域而不知爲之者建侯树屏表疆明制乃此焉行中书省而统四道宣慰使元将大吏咸走节下听约束奉期㑹然则武昌自爲重镇矣凡夫表厉化导之具冝有以倡庶方而厉羣目独庙学陋小不称司宪者如诏兴言保釐者责功郡守振纪有严营画是亟礼殿东庑西庑㦸门仪门斋庐爲屋五十余间端大坚致丹碧藻绘象设筵帟皆视仪度尊豆钟磬不爽典祀惟讲堂经阁诸室不剏而葺歳丁巳五月肇基越已未十有二月告成学后曰鹄山书堂者废而入于豪夺徴剂归公方议勒石纪始而除者得龟趺于埋中别致贞碑于湖南明善适参政行省两府来相与言曰衆心一公奏厥完美期奉天明思劝民职而巳惟是彰今而垂后者咸愿有作谬甞上直翰林曷敢咈乎雅命然记事必载其实兴学当原其本礼始立学释奠先圣先师学之有庙汉以还始闻也孔子先圣颜氏先师唐以来始定也由学尊庙因庙表学庙焉而不敦夫学非制也谓报焉在是抑微也天以之而道明地以之而理察人以之而极立三才旣奠万化乃成推功絜德天地实参斯报之圗罔极何从圣朝龙奋北天弓劒辟国顾乃首尊孔氏旌用儒生列圣钖礼崇祀加谥増秩若稽典则昭陈政化掲科比士登贤建官不有望于圣道賛化天下乎夫道不玄邈以爲髙不空寂以爲深大则充周乎万物小则流行乎一身法制谨严经权周宻盖不越易书诗春秋之外矣亦不离纲常事爲之间矣若夫尽学士之上逹极圣贤之能事固非指顾可㑹文辞可判而君子也而贤者也不谆谆欤德言曰君子德非徒德才言曰贤者才非徒才道明义立智周行圎其用而出也细不遗而鉅有措其舎而处也近者化而逺者格爲良臣爲大人爲节士爲真儒非由外假端在我尔无师而兴固曰豪杰受业而成孰谓凡民美哉簪裳入学肃瞻新庙斯弦斯诵相规相诲颙颙然巖巖焉本学者养正以成圣功末学者游艺以献春官乃骫骳乃诪张聱焉无所入也懵焉善距来也穹屋华题资尔燕间德求而无以徴之才求而无以齐之哀哉匪但退作室之𥘉心无乃孤崇儒之明诏乎武昌南服列城言言百辟承风多士砥节或挟能而起或抱璞而潜声光侈其不遏吾尔恧焉矣虽然山川流峙风气融结瑞不归于鳯麟寳不期于金璧伟人魁士羣出而爲国家之屏之翰也将自今日虚室记元明善居室而强之名非古也名而名之曰虚厥义宏也非古而从爲之文溢辞也义宏而或巳于言闇于理也甞试爲虚室之记曰截十二琯参差地中以宗黄钟之长由是制八器寓五音百王之乐以之而变掇二十八字爲母错综四韵唱而和之万七千二十四声音以之而尽雷奋地中云族而雨甲者坼蛰者起回宣脉沐逹于无垠入于无际气即之而流形物由焉以各化大块噫气厉则鼓盪衆峙和则嘘挠万植汹汹焉蓬蓬焉上无髙也下无坚也旁无逺也谓夫穹窿而苍苍者天也厖杂而荒荒者地也苍苍者无体莫然旋气也荒荒者亦无体坱然凝气也凝非不入也而天辟之旋非有间也而地翕之人物子于两间隂阳司其生死旦夜一瞑眎也开闭一成亏也虽然此徒以虚观之也指一草而质焉句于土中甲于地上牙叶枝干而华实又生也指一隹而质焉卵也鷇也俄而鸟也鸟复卵而鷇也火也潜石击之则然续之则燎水也母气气止润滋汇而渊海谓天无体舎日月星辰以求之并天亦无谓地无体舎火水石土以求之并地亦无盖象于上者一不实天道废矣形于下者一不实地道废矣干不一实感坤不一实应凡子于其间者几乎其熄矣而况于万古之丗亿兆之人能不实而有其有哉虽然此徒以实观之也天地之间隂阳而止矣阳实也其体则虚隂虚也其用则实阳非虚物无以生隂非实物无以成故曰一实二虚还相体用惟虚也乃能受能受故神惟实也乃善出善出故化父道也母道也人物之以命相资也孰有壹之之理哉危子曰吾老庄之徒也以虚体道以虚用物游于太𥘉合乎自然故强居室以名殆将处夫无我也元子曰以天地而齐老庄不辨而二子细也二子乌能外天地苟不能外天地又岂肯有巳而尽废物理之察察者哉然则危子之学者掲其一端隐夫大全若曰人皆取实已独取虚芒乎芴乎岿然而有余者耶万竹亭记元明善李君仲渊由蜀省贠外郎入爲监察御史余别十五岁相寄文事于万里外一旦㑹京都至欢也间爲余言成都之乐买屋买田矣弟叔行有田庐在蚕茨周所居植竹竹无虑十万箇搆亭竹间覆之白茅名曰万竹竹不止万而曰万志盈数也亭之西雪山嵯峨玉立霄汉东则泯江之支洪流逹海亭并长溪可汲可渔抱亭几合而去与江㑹毎风日清美目因境豁羣虑冰释神情散朗超然遗丗风或雨之夕溪声与竹声乱耳入清音幽思以宣肃如也或雪或月亭与竹尽宜吾兄弟时相过而爱亭甚日对哦夜对床者春与秋多将弃官归老矣君爲吾弟记之仲渊三兄弟而兄若弟未之前识也甞读其兄伯诚之文见其文知其贤矣独未知叔行观是志尚人贤可想一门兄弟彬彬其先大夫之贤又可得矣王子渊司马长卿扬子云以及苏明允父子晖当代而名后丗殆蜀材之芳华茂实慕者有所震也仲渊兄弟生关中宦学三川又将老成都焉者得非居其郷慕其人而袭其茂芳掇其华实欤不尔竹何地无也虽然成都自古受兵最惨入我版圗以来今六七十年上之所以耆定休养者至矣肆仲渊兄弟保安无戒思永令圗使丁当时攻战之殷且见斩竹以爲揵陻溪以爲堢尚亭乎哉尚对哦对床乎哉果得老乎时正当感国家承平之泽也余甞思假一役过潼华纵观三辅道汉中以览全蜀浮江遨呉楚而归邂逅见仲渊比骑问叔行于蚕茨登万竹亭质仲渊之今言然后厠贤兄弟间犹堪资一日夜之谈咏也兹爲亭记俾叔行刻之亭石卜斯游之能遂与否也遂后百千年岂不爲万竹亭之嘉话哉济南龙洞山记张养浩历下多名山水龙洞爲尤胜洞距城东南三十里旧名禹登山按九域志禹治水至其上故云中有潭时出云气旱祷輙雨胜国甞封其神曰灵惠公其前层峯云矗曰锦屏曰独秀曰三秀释家者流居之繇锦屏抵佛刹山巉巖环合飞鸟劣及其半即山有龛屋如广可容十数人周镌佛像甚伙丗兵逃乱者多此焉依然上下有二穴下者居傍可逶迤东出其曰龙洞即此穴也望之窅然窃欲偕同来数人入观或曰是中极闇非烛不能徃即命仆燃束茭前导𥘉焉若髙阔可歩未几俯首焉未几磬折焉又未几膝行焉又未几则扶服焉又未几则全体覆地蛇进焉㑹所导火灭烟鬰勃满洞中欲退身不容引进则其前隘且重以烟遂反聦抑鼻潜息心骇乱恐甚自谓命当尽死此不复以出余强唿使疾进衆以烟故无有出声应者心尤恐然余适居前倐得微明意其穴竟于是极力奋身若鱼纵爲者始丽脱然以出如是仅里所旣㑹有泣者恚者诟者相讥笑者顿足悔者提肩喘者喜幸生手其额者免冠科首具陈其狼狈状者惟导者一人年稚形瘠小先出若无所动见衆皆病亦阳惧爲殆其䜩于外即举酒酌穴者人二盃虽雅不酒必使之釂名曰定心饮余因黙忆昔韩文公登华山穷絶顶梗不能返号咷连日闻者爲白县吏遂遣人下之甞疑许事未必有由今观之则韩文公之咷犹信呜唿不登髙不临深前圣之训较然而吾軰爲细娯使父母遗体几压溺不弔其爲戒讵止辱身不可忘窃虞嗣至者或不知误及此故记其事以告焉游洞中者某官某洞之外坐而宴饮者某官某凡十一人邵菴记袁桷雍虞伯生界其居之偏爲菴庐焉温清之隙则怡怡然饱食以歌宴休于中其庐温宻檏质备粹且深中而虚之若璧而环若鑑而明枢圎而扉方阖辟以动止其温燥也禓以舒其清焉其凄厉也隩以休其和焉左顾右瞩神止气寂昼握其动夜根其静不丐饰子外据万物之㑹以极其荣观者焉庐不广寻丈旁设易圗圗除其卦五十有六瞪而视之首击而尾应迎而存之风至而水涌审声遗形益愿其情忽然控浮游以上征则搏至控伏囿于其内而不能以自恣或曰非轻丗逺举者不得其专是伯生曰维昔邵先遭时明康玩芳以嬉不激不随顺其隆汚儒者之准也吾将尊其庐曰邵菴何如桷曰可乎哉言无邮乎夫敦厚而灵明君之先也峻简而洁精者君之光也自君之出名日以张莫穷其郷黾黾然声音笑貌之学讵昔之志也勉之哉兹庐之制易而不俾简而不倚其取诸物非铄我者也由质以成礼无踰矣廼觞以祝之介其休明烟烟煴煴维道之门悃悃欵欵维德之本美哉庐乎足以爲永居乎董子祠堂记曹元用汉中大夫董仲舒邃于春秋其学醇正有原武帝时对䇿三篇切中时弊致武帝表章六经罢黜百家先儒以爲其功不在孟子下两相骄主动必由礼守正不阿时公孙弘方以容说位宰相故终身不得复进夫孔子殁旣乆异端并兴学者愈失其传秦汉以来知道者鲜惟董子能言正谊而不谋利明道而不计功以仁义礼乐正心脩身爲治国平天下之具论道之大原及明于天性之说多得圣人之㫖其言奥衍弘深沛有余味或者乃讥其见道未明窃以爲过矣夫以游夏之言方诸孔子犹爲有疵况董子承秦灭学之后而能造道如是讵易得哉使其游于孔门可与十哲亚使居相位可兴三代之治刘向以爲有王佐之才管晏弗及也眞知言哉按汉书董子广川人广川属汉冀都郡今景州蓨县是也县西南郷有广川镇其别墅曰董家里有祠在焉唐宋碑刻犹存县北门道右故有董子祠不知创于何时国朝大德𥘉县人林士豪甞加𥙷葺天暦元年承务郎县尹吕君思诚视事始拜谒祠下顾瞻而叹曰祠当通衢湫隘若此非所以居董子也八月迁于县治之东东有崇台三丈杰阁二层旧爲官僚游憇之所遂新其弊仆定爲董子祠更其衣冠悉遵古制明年某月落成聿脩祀事蓨旧无县学吕君又筑讲堂祠下爲东西两斋命教谕刘权主董子祠事朔望先谒孔子庙次则及焉又爲孔子像置之社学使民知所向慕吕君字仲实平定州人由国子伴读擢进士第𥙷同知辽州事以母忧去官终丧而有蓨之命清勤无私临事明决讼十年不絶者谆谕以理輙两已之子爱其民事集而民不扰咸畏威怀惠境内大治安陵道士以乆旱持卢师蛇名小青者至郡僚罗拜以祷君怒欲取而杀之道士泣请得免后数日乃雨其不惑于邪如是余与乃父廉访君昔聮仕宪台今嘉其有子而能官也故爲作董子祠堂记仍赋享神辞以继之其辞曰蓨之土平原膴膴爰有哲人兮道传千古道传千古兮爲纪爲纲徽猷允塞兮嘉言孔彰天旣佑我蓨兮笃生元哲不克取而师兮是曰自絶层台兮巍巍杰阁兮翚飞神灵兮有託祀事兮无违想髙风兮如在期进德兮逾劢继自今兮毋忽毋怠国朝文类卷第二十九国朝文类国朝文类卷第三十国朝文类卷第三十记克复堂记虞集克己复礼之说在圣门惟颜子得闻之当是时七十子者盖有不及尽闻者矣后学小子廼得诵其言于方册之中闻其说于千载之下岂非幸欤盖予甞反而求之沈㝠于物欲之涂者固无与乎此也而知致力焉者仅足以爲原宪之所难而巳其抜本塞原脱然不逺而能复者世甚鲜也然则苟有志于圣贤者舎此奚适矣然而难言也昔者程伯子少而好猎及见周子而有得焉自以爲此好絶于胷中矣而周子曰是何言之易也后十余年程子见猎者于道傍不觉有喜意夫然后知周子识察之精也呜唿自颜子而降若程子之髙明而敦厚纯粹而精微一人而巳其爲学也必不爲原氏之刚制也明矣其十数年间岂无所用其功哉而是好也深潜宻伏于纎微之际不能不发见于造次之间噫亦微矣郷非周子识察之精固不足以知其必动于十数年之前非程子致察之宻亦何足以自觉其动于十数年之后是固不可与迂生曲学者论也而衆人廼欲以卤莽苟且之功庶几近似其万一可乎不可乎此则予之所甚惧而旦暮不忘者也国子伴读康生敏以克复名其堂而来求文以爲记予既嘉其慕尚之髙逺而又惧其易之也故着其说使寘诸壁间因得以观覧而资其行逺升髙之一二也诚存堂记虞集昔者君子之言居也宅曰安宅居曰广居泰哉其所以自处者乎何其安重尊髙之若是也窃意君子之所以爲安重尊髙者固无待于外而上栋下宇益得以休其体而致其养夫岂苟然也哉集贤待制鄱阳周君之爲堂也筑必固材必美攻斵必纯泽构缔必坚缜曲执必周正户牖必䟽逹温清必冝适待其后之人必乆而无斁凡作室之道备矣及其成也曽不以是自佚方挈挈然以诚存题之此其意岂浅浅者顾使集爲之记集何足以知之甞试即堂而言之仰升俯降卑髙之位定矣处深郷明内外之辨严矣左揖右让少长之叙列矣以祀以养以宴以食父兄宗族之亲在是矣郷党僚友之情可得而洽矣静以养动以思朝以兴夕以宁皦皦乎烛之而弗迷也粲粲乎列之而有文也循乎其行之无忤歩也确乎其归之无异本也绎绎乎其继也浑浑乎其无窽却之有待于弥缝也若是者庶乎其名义之近之也乎而集又何足以言之大江之南鄱爲大郡物殷而家给土木之盛甲乙爲比而又以文雅相尚抑岂无以美名表其居者乎夸者巳张警者巳末未有反身切求若是其实而大者也集又安敢不爲之记也惜乎集之不足以知之不知以言之也谨记之曰周氏诚存之堂作以某岁成以某岁名之者集贤大学士姚公端甫题之者集贤侍讲学士赵公子昂也蜀郡虞集记思学斋记虞集予始识临江杜伯原甫于京师也见其博识多闻心爱重之间从之有问焉沛乎其应之无穷也而其天文地理律暦卜祝神仙浮屠之说徃徃得诸世外之士至于因人情时物之变论议政治之术可指诸掌时大臣有得其才而荐用之者荐上未命而大臣者卒事报闻原甫漠如一不介意方就客舎取诗书易春秋悉去其传注而缮书之慨然有直求圣贤之遗于本书之意未几去隐于武夷山中其友詹景仁氏力资之盖得肆志于所愿学而予不及从之矣延祐庚申予居忧在临川原甫使人来告曰我着书以究皇极经世之㫖子其来共讲焉且曰我以思学名斋居旧矣子爲我记之明年予免䘮省墓呉中将遡浙踰峤以成其约㑹有召命不果又四年景仁来京师毎以思学之记爲说予曰原甫髙迈絶俗又能闲居山林无世事之夺其所就殆必过人逺矣予何足以言予苟言之人之所知耳所不知固不可言也它日授说于原甫而执笔焉尚未晚也景仁曰不可必有以复于原甫者乃试诵所闻焉古之所谓学者无他学也心学而已耳心之本体盖足以同天地之量而致用之功又足以继成天地之不能者焉舎是弗学而外求焉则亦非圣贤之学矣然而其要也不出于仁义礼知之固有其见诸物虽极万变亦未有出乎父子夫妇君臣长㓜朋友之外者也故曰圣人者人伦之至而巳圣人至而我未至故必学焉求其所以至则必思焉且何以知圣人哉于其言行而巳矣言其言也行其行也然而反诸心而有未尽行诸已而有弗得是以有思固非茫然无所主而妄驰者也彼其由之而弗知察违之而不觉反憧憧徃来于客气之感何其多哉乃有爲之说者反欲絶去伦理措心如墻壁以待夫忽然之悟于一触之觉不亦殆乎今求诸此而不得者乃欲从事于彼以庶㡬万一焉反以絶学自胜果爲善思者乎噫学固原于思而善思者必有所受矣今夫有事于思者如火之始然而烟鬰之泉之始逹而泥汨之草木始生土石必轧之逮其发也盖亦巳艰矣故非髙明之资未易遽彻也而况思非其道者乎然而甞闻之明睿所照者非若考索之所至夫至于明睿则无所事乎思矣无思者几乎圣人矣其始乃在于完飬而涵泳焉时至而化有非在我者岂不盛哉请以是质诸原甫或有取焉则因以爲记舒城县学明伦堂记虞集学校讲学之地也古未有庙其释奠于先圣先师者非庙也后世始爲庙以祀夫子通乎天下三四百年之间礼制寖盛我国家郡县无小大皆得建学尤以庙爲重焉是以有司脩祀典勿敢阙而教无其师师非其人则或有不暇计者此士大夫因循苟且之通弊要其识虑初不及此无恠其然也舒城古邑也自宋季数有军旅之事故学校之盛微不及东南然而山川髙深风气完宻民生其间者有中州质愿之美而竒巖幽谷徃徃有昔贤名人遗蹟足以风动其人而其人亦乐道之故其俗爲易化者矣延祐乙夘前令杜思敬始重建庙而讲堂庳陋弗治乆而益壊部使者宋公翼甞督县令改作辞以故逮燮理溥化登蒙古进士第长是邑始出独见捐巳俸以天暦巳巳之岁度材庀工撤而新之凡爲堂三间规制宏敞始与庙称未朞告成则某月也董役者典史周允耆儒宋杨椿傅熈宋文冨莅工者范应月胡立本皆儒也至顺元年秋燮理君以职事如京师踵门来求文以记之今夫郡县之吏急于簿书期㑹有不暇于爲治而况教乎燮理君之爲邑知重学校于爲学知重讲习岂非知本者乎夫君臣父子兄弟夫妇朋友之伦本诸天理之固然有不待于强名者人之爲道岂有出于此五者之外者乎然而明之则叙不明之则斁此教之所由兴也气质之不齐虽万其殊而大槩智愚贤不肖之分而已矣斯伦也愚者有所不知不肖者又违而逺之故有待于启迪矫率无疑也乃若贤且智者所谓质之美者也于其伦之所在亦知求尽其心焉然而不闻圣贤之传不经师友之辨则不足以知天理之节文精义之攸当则直情径行必有堕于私意之所爲疑似之近几微之差其流弊反有以失其良心之正而贻世俗无穷之害焉此系扵教者爲最切故古昔学校之教壹是皆以明人伦爲事岂非忧之深而虑之逺者乎呜唿洒扫应对而敬其事则穷理尽性之学斯在服勤就飬而尽其职则存神知化之妙巳存不踰乎屋室户庭之近而天地万物之奥巳具不外乎耳目口鼻之用而隂阳鬼神之微巳通人之所以爲人者亦大矣故曰圣人人伦之至而巳不有以明之孰得而知之哉呜唿其说亦微矣登斯堂者观其名而思其实因予之言而求夑理君之志庶几有所观感也夫昔邑之君子有李公麟伯时甞读书龙眠山因以自号故有龙眠书院在县治东飞霞亭之北国初东禅寺僧併之而书院废夑理君得隙地于清心池亭之上盖伯时与苏子瞻黄鲁直诸贤之所共游者也廼辟地爲屋以复书院之旧以广爲学之处燮理君之于其民也有古人之道哉来者尚克继之于永乆孝思亭记虞集国子伴读在平梁生爲予言其邑之善士曰张氏兄弟以孝友称扵郷作亭于先茔之左手种松栢郁郁成林爲请于监察御史周君景逺得大书孝思二字以表其处而求文以爲记予甞闻之古之君子之爲礼也盖无墓祭夫祭者之于鬼神也求诸隂阳之义备矣墓也者遗体之所藏也苟于是乎求之岂不可哉而古之君子之爲礼也而墓无祭者何也凡有国有家者必有寝有庙庙所以祭而墓非祭所也有庙者必有主主之始立也三祭以虞之归必奉诸其庙岁时祀之曰是神明之所依也有祢之庙者自己之兄弟子孙皆至焉有祖之庙者自父之昆弟子孙皆至焉有曽祖之庙者自祖之兄弟子孙皆至焉有髙祖之庙者自曽祖之昆弟子孙皆至焉有大宗之庙者凡族之昆弟子孙莫不至焉者矣是合族之大法也而近世士大夫家庙主之制或未之考一再传之后昧于世次者或有之矣况于民庶者乎是固君子之所深嗟夫古之不可复也然幸而犹有一焉今中原之地平衍温厚故其爲茔兆也髙曽而下凡子孙皆得以次祔葬岁时上冡则犹得以知其处此爲某亲此爲某亲拜于墓下者孰爲某亲之子孰爲某亲之孙盖深有维持族姓之意焉后之君子苟以义起礼则墓亭之设固在所不废也张氏兄弟拳拳于墓亭之意岂非知本者乎其以孝友称于郷也冝矣张氏兄弟三人曰通甫曰钦甫曰君甫张氏之后必有显者其自此三子者始欤魏宋两文贞公祠堂记虞集至大四年七月中山王公结自集贤直学士出守顺德明年郡以治闻守居无事乃按传记而叹曰魏文贞公徴鉅鹿人宋文贞公璟沙河人今二邑隷顺徳则二公皆郡人守其土则祀其先民礼也于是作宫学官东南考求当时衣冠之盛肖二公仪形而合祠焉郡人梁某苏某各以财来助司狱崔某学正杨某董其役以延祐元年二月告成㤗定元年天子始开经筵王公在集贤侍读以经从幸上都集与在行间以祠事语集将篆诸石以识集曰治民者常示之以好恶郷背之正则民志一而事有所据特教之䟽节耳而世犹迂之甚矣其不知本也天下之患常出于巽懦无耻巽懦者苟且无耻者无忌惮苟且而无忌惮人心始不可收而至于无所不至君子盖深忧之若二公者诚足以表砺振起于斯人哉唐有天下二百余岁莫治于贞观莫盛于开元之初一时名臣衆多近代盖莫之及然而尚论刚正能諌诤有古大臣之风者则未有踰于二公者也苟以其事而论之魏公言听諌从实终厥身而宋公在相位数年耳比其没也垂二十载不复更任柄要其得君行事诚不侔矣然而天下后世信之无二则固在扵立志制行之相髙者乎夫二公之郷非有百里之逺也二公之相非有异世之隔也邦人诵其事而知其徳岂一朝一夕之积而合祠之礼旷乆未举固亦有待也邪昔者仁宗皇帝在御慨然闵习俗之弊于文法頽坏沦靡而莫之救乃出独断以圗治凡所东拔常出不次一时作新之志贞观开元不足爲也郷使有若二公者出乎其间则气类之合风节所厉庶几少荅圣明之万一乎始王公受知仁宗于东宫及践大统而巳在外服其祠二公也特因其职分之所得爲而巳迩者论经之余亦甞窃取二公言事之要而陈之辞之所达万不及一徒想见其遗风余烈之不可复作南瞻祠宇悠然有千载之叹焉噫岂吾二人之私也哉故作享神之诗曰侃侃正辞髙风相望敬恭不忘有合其郷于昭顾懐庶其在此以后民克享世有君子尊经堂记虞集呉君伯厚之上世受学于陆文安公文安公题其堂曰经徳而爲之记岁乆堂不存伯厚之父更筑之不敢仍旧名易之曰尊经堂盖言尊敬奉持夫经德之训也它日伯厚述其先人之意而求集记之集谢不敏至于再三则爲之记曰昔者甞闻之人有常尊莫尊于天国有常尊莫尊于君家有常尊莫尊于亲是三者尊之不可踰者也而孰知吾之有自尊其尊者盖有所受之矣故能以眇然稊米之身而与天地参立以賛其功用而代其不及者焉虽其气欲之感千汨万变而与上古圣神之所同者终有所不泯亦终不爲禽兽鬼蜮之归者良由此耳今具耳目口鼻手足心思之体而忽然易之失其所常尊之者焉其亦不思之甚矣是故夙兴夜寐以匪觧也静飬动存以无贰也乐行忧违无时而不奉以周旋也生顺死宁以终始无违也诗曰不显亦临无射亦保传曰无有师保如临父母呜唿昔之君子盖莫不尊之也夫故夫前而千古后而千古亿兆之人岂不能以尊此也哉容有所未知也未知则必求诸其先知者焉舎徃圣之立言行事奚适矣然而以言乎事则至简也以言乎言则至微也以亿兆衆人之资而欲求徃圣扵至微至简至难也是故即此而反求近思以得之者善学之能事也自此而诵说援引愈详而愈逺者支离之流弊也故必有脱然真知其可尊而尊之焉则天地同其大日月同其明江河同其行寒暑同其信孰得而易之孰得而御之也哉后之志髙材䟽者乐其超诣之速而遽忘其反思宻察之功㮣以一言蔽其学茫洋濩落几入于狂简之域而不自反贼害本心反有甚于纒绕语言文字者此岂非狎大人侮圣人之言不知天命而不畏者哉故使迂儒曲士指其末而目以异端之归则亦无恠其然矣呜唿必有明识之士出入其间而歴知异同之故流弊之害慨然反而求之有以尽其心体之大而致其用焉天地弗违也鬼神无间也此岂非振世之豪杰者乎伯厚诚不移于习俗不憷于时尚奉承乃祖乃父之训而尊其所尊者焉归乎江山之上搢绅先生必有能爲伯厚言之者延祐元年四月朔记西山书院记虞集建宁路浦城县眞文忠公之故居在焉其孙渊子言其族人用建安祠朱文公之比筑宫祠公相率举私田给凡学于其宫者而请官爲之立师江浙行中书省上其事朝廷韪之名之曰西山书院列爲学官实延祐四年四月也是年天子命大司农晏翰林学士承旨某译公所着大学衍义用国字书之每章题其端曰眞西山云书成奏之上常览观焉昔宋臣甞缮冩唐宰相陆宣公奏议以进其言曰若使圣贤之相契即如臣主之同时识者以爲知言由今观之宣公之论治道可谓正矣然皆因事以立言至于道徳性命之要未暇推其极致也公之书本诸圣贤之学以明帝王之治㩀巳徃之迹以待方来之事虑周乎天下忧及乎后世君人之轨范盖莫备于斯焉董仲舒曰人主而不知春秋前有䜛而不知后有贼而不见此虽未敢上比于春秋然有天下国家者诚反覆于其言则治乱之别得失之故情伪之变其殆庶几无隐者矣公当理宗入继大綂之初权臣假公之出以定人心旣而斥去之十年复召首上此书当时方注意用之未几而公亡矣诗云人之云亡邦国殄瘁公再出而世终不获𬒳其用岂非天乎庸讵知百年之后而见知遇于圣明之时也然则公之祀岂止食于其郷而巳乎盖甞闻之工师之爲宫室也犹必有尺度绳墨之用朴斵缔构之制未有无所受其法者也爲天下国家其可以徒用其才智之所及者哉今天子以聦明睿知之资然能自得师尊信此书以爲道揆况衆人乎学者之㳺于斯也思公之心而立其志诵公之书而致其学圣朝将得人于西山之下焉不徒诵其言而巳也九月甲子朔十三日丙子集贤修撰承事郎虞集记鹤山书院记虞集昔者儒先君子论道统之传自伏羲神农黄帝尭舜禹汤文武周公至于孔子而后斈者传焉颜子没其斈不传曽子以其传授之圣孙子思而孔子之微益以明着孟子得以扩而充之后千五百年以至扵宋汝南周氏始有以継颜子之絶学传至程伯淳氏而正叔氏又深有取于曽子之学以成巳而敎人而张子厚氏又多得于孟子者也颜曽之学均出于夫子岂有异哉因其资之所及而用力有不同焉者尔然则所谓道统者其可以妄议乎哉朱元晦氏论定诸君子之言而集其成盖天运也而一时小人用事恶其厉巳倡邪说以为之禁士大夫身蹈其而学者公自絶以苟全及其禁开则又皆窃取绪余徼倖仕进而巳论丗道者能无尽然于兹乎方是时蜀之临卭有魏华父氏起于曰鹤山之下奋然有以倡其说于摧废之余拯其弊于口耳之末故其立朝惓惓焉以周程张朱四君子易名为请尊其统而接其传非直为之名也及既得列祀孔庙而賛书乃以属诸魏氏士君子之公论固巳与之矣及我圣朝奄有区夏至于延祐之歳文治益盛仍以四君子并河南邵氏涑水司马氏新安朱氏广汉张氏东莱吕氏与我朝许文正公十儒者皆在从祀之列魏氏之曽孙曰起者隐居呉中读诏书而有感焉曰此吾曽大父之志也何幸亲复见诸圣明之朝哉今天下斈校并兴凢儒先之所经歴徃徃列为斈官而我先丗鹤山书院者临卭之灌莽莫之剪治其侨诸靖州者存亦无㡬而曽大父实塟于呉先庐在焉愿䂓为讲诵之舎奉词先君子而推明其斈虽然不敢専也泰定甲子之秋廼来亰师将有请焉徘徊乆之莫伸其说至顺元年八月乙亥皇帝在奎章之阁思道无为某官某得侍左右因及魏氏所传之学与其孙起之志上嘉念焉命臣集题鹤山书院着记以赐之臣闻魏氏之为学即物以明义友身以求仁审夫小学文艺之细以推致乎典礼㑹通之大本诸平居屋漏之隐而充极于天地鬼神之着巖巖然立朝之大节不以夷险而少变而立六言垂又足以作新乎斯人盖庶㡬乎不悖不惑者矣若夫圣贤之书实由秦汉以来诸儒诵而传之得至于今其师弟子所授受以颛门相尚虽卒莫得其要然而古人之遗制前哲之绪言或者存乎其间盖有不可废者自濂洛之说行朱氏祖述而发明之于是学者知趋乎道徳性命之本廓如也而从事于斯者诵习其成言惟日不足所谓博文多识之事若将略焉则亦有所未尽者矣况乎近世之弊好爲卤莽其求于此者或未切于身心而攷诸彼者曽弗及于详博于是传注之所存者其舛譌牴牾之相承旣无以明辨其非是而名物度数之幸在者又不察其本原诚使有爲于世何以徴圣人制作之意而爲因革损益之器哉魏氏又有忧于此也故其致知之日加意于仪礼周官大小戴之记及取诸经注䟽正义之文㩀事别类而録之谓之九经要义其志将以见夫道器之不离而有以正其臆说聚讼之惑世此正张氏以礼爲教而程氏所谓彻上彻下之语者也而后人莫究其说以兼致其力焉昔之所谓卤莽日以弥甚甘心自弃于孤陋寡闻之归呜唿魏氏之学其可不讲乎今起之言曰起幸甚身逢圣天子文治之盛追念先丗深惜旧名起将于斯与明师良友教其族人子孙昆弟及郷党州闾之俊秀庶乎先君子之遗意而魏氏子孙世奉其祀事精神血气之感通亦于是乎在其有託于永乆而不坠也不亦悲乎臣之曽大父寔与魏氏同学于蜀西故臣得其粗者如此敢輙书以爲记魏氏名了翁字华甫临卭人故宋庆元巳未进士仕至资政殿大学士参知政事佥书枢宻院事都督江淮军马赠太师封秦国公谥文靖而学者称爲鹤山先生云张氏新茔记虞集故资政大夫中书左丞枢宻副使赠推诚同徳佐运功臣太师开府仪同三司上柱国追封魏国公谥忠宣张公讳文谦字仲谦丗爲顺徳沙河人大父讳宇赠保节功臣银青荣禄大夫大司徒柱国魏国文愍公父讳英赠纯徳秉义功臣太保仪同三司上柱国魏国简懿公皆塟沙河之盖里公之子荣禄大夫陜西诸道行御史台御史中丞晏次曰奉议大夫侍仪引进使杲次曰某官昇孙曰承事郎曹州判官孝诚次曰奉训大夫林州知州孝则曽孙曰某至元二十年三月壬申公薨塟先茔之次晏病其土之隘且薄也中心慊焉以世家仕于朝爲大臣不得在郷里至治元年自陜西以病归老数徴用輙谢不赴家居十年购得善地郡城西八里曰董村掘深六十尺始及泉叹曰吾亲而得藏于斯也庶乎其可以无悔焉尔矣卜得天暦三年四月某日吉将奉柩迁焉魏国夫人刘氏祔张氏新茔肇诸此使孝则来京师谒太史集徴文以识之集甞观于世祖皇帝之世矣自其在藩至于即位文武小大之臣乗运以兴者各以职事见功业求其悃愊深厚知爲国之本造权舆于屯昧不宁者于公见焉太保刘公秉忠学术通神明机算若龟䇿其所以为上计者审矣当是时军国之重则有宗亲贵人而书记征发之责取才金氏之遗而有余也乃独荐公爲谋臣在上左右主儒者使陈先王之道虽若迂于智数而世皇信用以一天下而贻子孙无疆惟休其迹无得而名焉呜唿自孔子孟子没豪杰各以其资奋而内圣外王之学千数百年无能道之者生民况得𬒳其泽乎宋儒始有以逺接其端绪而朱子爲能集其书之大成然犹以是取怪时人身几不免自其学者颂而习之亦或莫究其㫖许文正公衡生乎戎马抢攘之间学于文献散逸之后一旦得其书而尊信之凡所以处巳致君者无一不取于此而朱子之书遂衣𬒳海内其功讵可量哉夫孰知先后扶持时其进退乆速使其身安乎朝廷之上而言立道行者公实始终之也呜唿微朱子圣贤之言不明于后世微许公朱子书不着于天下微公则许公之说将不得见进于当时矣庸非天乎中统建元以来政术与时髙下独成均之教彞伦大农之兴稼穑暦象之授人时凡出于公之所爲者皆隐然而有不可变者诗云乐只君子邦家之基其公之谓乎凡公歴官行事岁月具见神道碑文集輙掇其关于国家治教之大者而表之如此云御史台记虞集天暦元年十一月壬申御史台臣入见内殿皇帝若曰以予观于天下之治不有台宪之司布在中外则何以肃纲纪正风化辅成朝廷之大政而休息吾民乎昔我世祖皇帝即位之十年始立御史台以緫国宪其忧深虑逺使吾子孙有以周防于隐微禁制于暴着其在斯乎朕三复贻谋究观法意惧无以彰皇祖创始之明责任之重其刻石内台儆有位于无穷焉丁亥御史大夫臣伯颜䓁言谨具石请刻诏书制诏国史汝世延汝集䓁其制文系以御史大夫以下至监察御史姓氏臣世延自中丞行台江南臣集承诏再拜稽首而言曰我皇元之始受天命也建旗龙漠威令赫然小大君长无有逺迩师征所加或克或附于是因俗以施政任地以率赋出其豪杰而用之禁罔䟽阔包荒懐柔故能以成其大制作之事盖有待也丗祖皇帝圣繇天纵神武不杀智诎羣䇿取善无方定天下而一之乃攷帝王之道酌古今之冝建国纪元而着令典焉立官府置郡县各有其职而上下相承内外相维聮属贯通以通功成务丞相中书以统之上承天子出政令于天下较若画一莫敢踰焉其或任焉而非人令焉而非法近焉而弗察逺焉而弗逹交修其非以辅其所不逮则责诸风宪它官虽贵且重不得预况乎朝廷百执事郡县小大之吏作姦犯科爲不善者乎是故使其君子安焉以尽心使其小人惧焉而迁善而天下之治成矣此其官所以不可一日阙欤今上皇帝以武皇之亲子乆劳于外入正统绪罪人斯得功成不居克让大位故其观乎事变之极而知患得患失者必至于无所不至察乎民庶之隐微知其蠧弊深刻而无所告愬故慨然当宁兴叹而属意于斯者岂偶然哉谨按御史台至元五年置秩从二品二十一年陞正二品大德十一年陞从一品台有大夫一人后増一人中丞二人后又増二人随复故侍御史二人治书侍御史二人殿中侍御史二人治朝着之事典事二人掌莫府文书之事后改爲都事三人后又以都事之长蒙古若色目一人爲经歴检法二人后废管勾三人其一人兼照磨监察御史十二人后増至十六人皆汉人又増蒙古色目人如汉人之数今三十二人至元十四年旣取宋置南行台二十七年专莅江南之地号江南诸道行御史䑓官秩如内台而监察御史今二十四人西行台𥘉由云南㢘访司陞行台大徳元年移治陜西号陜西诸道行御史台莅陜西甘肃四川云南之地延祐间暂废随复其官秩如南台而监察御史今二十人至元六年𥘉置各道提刑按察司正三品有使副使佥事察判经歴知事二十八年改肃政廉访司使副使佥事各二人大司农奏罢各道劝农司以农事归宪司増佥事二人经歴知事照磨各一人今天下凡二十二道始建台时大夫则塔察児也今六十年继居其官者名氏拜罢岁月则有掌故在谨记国朝文类卷第三十国朝文类国朝文类卷第三十一国朝文类卷第三十一记石田山房记马祖常桐柏之水发爲淮东行五百里合浉潢山谷诸流左盘右纡环缭陵麓其南有州曰光土衍而草茂民勤而俗朴故赠骑都尉开封郡伯浚仪马公实甞监焉公之子祖常少贱而服田于野以给饘粥郷之人思慕郡伯之政念其子之劳而将去也廼爲之卜里中地亟其葺屋而俾就家焉屋之侧有崇丘可五七丈溪水傍折而出岸碕之上嘉树苞竹荟蔚蔽亏前爲木梁梁溪而行周垣悉编菅苇门屋覆之以茨岁时里隣酒食徃来牛种田器更相贳贷寒冬不耕其父老各率子若孙持书笈来问孝经论语孔子之说其耕之土虽硗瘠寡殖不如江湖之沃饶然犹愈于无业也祖常者因乐而居焉于是名其屋曰石田山房且自爲记与圗以属当世能言之士请爲赋诗异日使淮南人歌之小圃记马祖常余环堵中治方一畛地横纵爲小畦者二十一塍崑崙奴颇善汲昼日縆水十余石井新浚土厚泉美灌注四通春阳土脉亦偾起古所谓滋液渗漉何生不育者信矣哉杂芦菔菁葱薤诸种布分其间栅以稭薪限狗马越入蹂圃在前时爲故主马廐土有粪合水之膏泽併渍之后菜熟芼羮以侑廪米之饙馏吾于世资盖寡取也如是可日计矣学子汪琯曰铸鐡作齿缀于横木使土平细尤冝菜余谓不然土之力完则殖繁若力尽则亦不殖矣因爲治小圃记上都分院记马祖常天子岁省方留都丞相侍省中率百官咸以事从或分曹釐务辨位考工或陪扈出入起居供张设具或执櫜鞬备宿卫或视符玺金帛尚衣诸御物惟谨其爲小心寅畏趍走奉命罔敢少怠而必至给沐更上之日廼得一休也惟词臣独无它爲从容载笔给轺传道路续食持书数囊吏空牍旬日不一署文书夙夜虽欲求细劳微勤以自効而亦无有然后知上之人不欲役其心使之研精于思虑而专以文字爲职业非如衆有司务以集事爲贤者也至治三年汶阳曹公子贞分直学士院实应从行祖常摄官待制聮属以偕上日惧谫薄无以称其官幸遭逢国家治康内外清谧臣隣廉耻不烦训诲蛮夷懐柔不待约束所以敷宣播告之辞犹慎且简间爲民岁而祠其祠之祝亦不诬神而夸故其意质而文又寡是以益积其藴蓄而不得肆发而爲謌诗以形容国家太平之功乃更相与乐其秩之美而憙其𬒳光宠于明世也吾徒之服是选者良亦荣矣夫良亦贵矣夫可不研精于思虑以俟上之召必蹈浑噩之实而列陈之则庶乎不戾于躬也不戾于躬则于古也近矣志诸壁因以存故实云是岁六月翰林待制承务郎兼国史院编脩官马祖常记绩溪县尹张公旧政记宋本徽之绩溪人程燧走京师致其邑之老之言曰今江浙等处行中书省参知政事张公当大德十年尹吾邑有善政去二十二年吾民未甞忘使燧口其事之徴于神者一徴于人者七将求文章述载刻金石以传吾子攻文辞闻四方敢请予曰当在官树碑颂功德借曰有禁不爲于去之始必待二纪之乆何也曰吾邑之老曰公之政着吾邑人之心吾邑不必碑故不谋之始去去阔焉若是而终将碑者盖天下行省十民物浩穰莫吾江浙若郡邑数十百守令廉墨哲愚不齐小民逺朝廷𬒳刻害者多而守令率中人十七八不能不计利功公以良民吏获知于上歴显要来参预吾省政事故将传以警凡有民社者俾慕以思企及则吾江浙数千万人庶日就安乐不然吾邑之人耋语壮壮语弱弱语穉固不忘也奚求坚于石曰是固然然徽江浙属独不病识者之议媚夫人乎曰吾侪小人固甞窃惑于是吾邑之老曰夫嫌贤者不避吾将以警在位期吾东南民安乐可以嫌遂已曰昔宋璟当国广州民刻石颂德璟奏禁止公法璟碎女石奈何曰苟得刻吾子文一日即碎其事之传固不可遏而足以警职字民者矣吾邑之老比赢粮主进以遣燧也固已集闾巷反复计之矣以爲无不可故来愿无让曰然则请其详曰岁丙午丁未邑荐饥民或攘窃自活胡寄者聚羣不逞将㩀山林负固啸刼爲公觉皆就禽且劝分振乏民得不死殍不鱼肉于盗邑岁贡金三铤视民田多少爲赋贫者或鬻永业冨民而不更籍吏验文书徴贫者如故徃徃𬒳箠楚破家负责遁逃公一责诸田今所主家贫者悉得苏旧徭役弗均无条教绳墨公召民俾度力所堪第髙下自承皆不敢隐列爲簿帐始终相沿民获其乎国制用中原兵戍江南列城非大故不易而兵若民异属万夫长千夫长百夫长恃世守凌轹有司欺细民细民畏之过守令其卒羣聚爲虐或讼之有司举令甲召其偏禆共弊则诺而不至事率中寖民苦无可奈何邑戍卒许来孙尤纵暴民陈亨愬之公遣吏语其长曰若兵爲凶虐速械以来则罪止其身不然且具若姓名以御衆无纪统闻诸司宪二者若择之其长皇恐索来孙缚致受罪后或以徼廵当至村落间亦必白始敢出虽出民鸡狗不惊邑之十一都有死比丘弃谿中不知主名公以事道溪侧忽羊角风拥马首旋不巳公顾吏吾闻长老言羊角风多异物慿附岂比丘有灵耶因祝期三日必索贼尔者偿死命乃物色钩致之则死者爲慧能窃其主僧普成私藏成杀之成遂伏辜邑之孔子庙壊又无田食师生公新庙复出奉钱率僚友与儒之冨者买田供祭祀饍羞文教以兴邑吏程汝楫贪而险以贜罢居里中无以生侦民有少不平嗾其讼佐之请谒己旁縁自资且旣饵临政者因持其短长以蠧民梗政莫敢何问公发其姦杖之按法涂其门侧垣爲赤方大书识其恶豪猾屏息此徴于人者也邑有神汪姓自唐庙食至宋得王封甚灵吏廉明敬共者祷雨晹灾福必应有羣虎繇无爲絶江入宣歙境食人畜邑𬒳害尤甚罟穽无所施公㓗斋祷神居无何苐五都里啬夫上言有异兽若彪然逐虎食之虎畏骇悉去不敢留此徴于神者曰若此巳乎曰公之䘏民隐理民利病甚多故吏耆年亭父落长甞奔走左右者少日老以耄老日病以死今可一二目之者此也然耋壮弱稚以公政之善着之心者则不以能举其迹多少伪在亡也呜唿三代直道而行者斯民也徽俗厚矣政之善能使人不忘宜也无足异予独爱绩溪之人然其知有未尽者夫尹是邑甞有善政阅二十二年来爲参知政事以耳聴目视相接固可劝官东南者而朝廷拔循良至位宰执使天下后丗知黜陟以道不旣美乎予𥘉第时巳闻公廉直精吏事爲闻人入翰林则又知公以左司郎中鲠亮言天下事积忤权姦爲忮恨至得祸不避遭中废士大夫翕然髙之及起而参议都省事予爲兵部贠外郎则又见其临事刚特不少惩以替绩溪之老乌知国家用其尹者不翅善其邑之政也昔裴均以故相临藩方其属韩愈苐以其贵冨爲记其少时河南府同官立石均故爲参军舎庭中则固不以媚自疑且不以去之乆而不之文也用是爲记公旧政暨邑人所未知俾归刻之以风励字民者公名毅字彦弘雒阳人泰定四年二月奉政大夫中书省左司都事宋本记水木清华亭记宋本至治三年予过朗周君㬌春语予吾白马湖园田子甞觞其㑹心亭者吾岁再三至至輙留数十日虽颇野逸吾犹以近城郭过客伙徃徃闻官府里巷事爲可猒别买小山敖山驿旁筑亭其上距城六十里而逺非亲戚故人来候终岁无通刾者其竒胜岑蔚视白马湖不啻什百因共徃临观裵囬忘归暮就宿亭中既别君以北怀其境必形思梦数数念君爲能自适盖亲大林丘山者莫樵牧农夫若然其目不知书诗昧道理劳斧斤耜耒指趼胫胈无毛以登陟作业虽日渉秪见其苦常试问之将悼其生之在野又乌知惬心目髙深耶知者独士大夫士大夫有良田羙池可以适者讵止君然不得如君者恒多苟名士大夫率不甘湛涪稠人中必振拔自豪求尺寸名诧九族侪类西东驰骛无巳时其郷有十年廿年不至者况良田羙池否则蹔至集农夫耕获校斗斛合龠诈欺不得自休息又否则射歉饥彂积授枚识出布筹㑹入穷日疲极而睡旦复乗车骑马还市中视邸舎化居自适之乐夺矣君爵禄不入心又不肯自婴丗故闻人争竞是非逺避如不及至山中纳履䇿杖翛然徃来林下遇田父道人坐谈或略具酒茗资笑乐穜稑豚鸡播若字如干悉置不省于是山林可爱而玩者若皆効竒以出不爲外夺故也它士大夫能效君则其园田讵皆无竒是非君擅有斯乐不譲人不即之耳予虽知亦无田不能自还今兹日载星入曹局治文书徃徃不遑食暮归脱冠带惽然就枕当是时思自适周氏亭中邈不可得既以贤君又恨樵牧农夫之悼在野也初君求名亭以记诺之三食新矣弗果其子鼎亨㳺京师复以君意趣亨归乃追思所履以暏者名亭曰水木清华而记之所买山在郡北未至里许即行田间踸踔塍畛上若縁山实小阜嶞而上平穉杉数十章秀竦可爱前临溪阔四五尺夹溪苗松无数若发水沘然歴沙石湾磴浏浏有声又前则田畴迤逦亭半出溪上三楹颇加垩敞洁以雅亭右山鹿青篠赤棘中得微行至一泓号龙潭山中人传龙甞起于是樛条灌肄绕之水浄渌雨旱不登耗阜之后泊旁髙山巨木弥望势皆走亭泰定四年三月朝列大夫礼部郎中宋本记湖南安抚使李公祠堂记宋本故宋朝散大夫祕阁脩撰枢宻院副都承旨知潭州湖南安抚使李公以至元十二年冬爲我师所围城守三閲月随方备御数战无外救不能支明年正月四日城破公不肯屈曰吾死固分家亦不可辱于俘乃积薪州治雄湘阁命妻孥十九人登其上召帐下沈忠曰汝先杀吾家次及我然后纵火忠不忍强之始如命忠感公义亦自刭事载宋野史湖湘间父老亦能道之公衡人宅在郡西南至元间有司以爲学建祠学东偏置公画像其中奉之乆颇壊天暦二年校官刘佀上言提举儒学官曰前政祠公号山主谓学其宅也是特细者公尽心所事一冝祠衡爲公郷校郷校甞出忠义人可増重二冝祠乞葺公故祠塑公像且冝以故宋知衡阳县穆君侑食穆君讳祖𥘉尉县当宪宗皇帝之九年十月大将兀良合台以天兵繇大理交趾入广南西道先锋破永州衡守令丞暨民皆走穆君戍石湾闻难还救时所在盗充斥穆君縁道捕撃始得行比至先锋入城见民大去余空室火之而退十一月穆君逹城中招散亡以守闰十一月兀良合台进驻青草渡聚舟欲絶湘来攻穆君提兵水东岸杨林庙相拒七昼夜募死士沈所聚舟兀良合台遂舎去衡卒以完公荐诸朝超七资以承务郎知县事穆君公故吏徳同义比衡民又甞頼以活佀谓公冝祠穆君冝侑者以此提举官报行廼修祠屋塑公像其中左以穆君配工毕佀之父淳安县尹寿翁走书京师求予记嗟乎当岁己未宪庙亲幸蜀丗祖皇帝以皇弟帅兵渡鄂将与兀良合台共会江左宋人号斡腹之师掎角擣虚势急雷电穆君以一尉军孤垒小敢与之抗克免于厄囏哉及淮安王伯颜受命南伐郢之沙阳新城戍将甞一再战及阳罗败衂岸江郡邑小大文武将吏降走恐后其降者或自言未赏赉或又自言已虽得名位子弟部曲未官至或自言某郡某城有已屋室奴婢资业身先未降时行营甞谓若纳欵俟下其地悉见还今巳克其所乞如向所许可羞可恶之状百出死城郭封疆者间有一二求如李公之死之明白伟特盖鲜累圣下诏书郡国及忠臣烈士之祀者十九公与君合食一祠信冝矣然予又有告衡校官者昔金将亡其威胜军节度使兼沃州管内观察使右监军行元帅府事赵悫与天兵战髙邑𬒳禽怒骂不屈以死其子嵩汝招抚使良贵孙十人长谠弟子忠勇军提控良材皆以战败死国事至元六年悫次子良弼以祕书监使日本将行上奏曰臣家丗仕金源死事者四人甞欲纪其行实以事在前朝无禆圣代造次未敢谨昧死上闻乞圣慈矜悯上曰人臣各爲其主父忠于所事虽左前朝亦朕心所嘉况有贤子爲吾荩臣何嫌何疑不以立石哉命中书省传㫖翰林学士王磐撰文刻其賛皇家庙嗟乎丗祖之心惟天似之今皇上神圣文明动法祖宗而学校清议所根苟能援悫比言之朝曰公与悫皆亡国人悫家死者四人公自残一家莭不下悫乞褒宠如悫万一开可敕词臣纪其事则既可爲公光耀又能作沈忠像其侧以侍所劝将益广而祠爲大备矣试思之公讳芾字叔章号肯斋先生其先洺之永年县万顷郷招农里人穆君字公有天彭人仕至湖北佥宪寿翁名彭寿郡人延祐二年进士于予爲先逹至顺二年七月一日记都水监事记宋本都水监丞张君子元致其长飒八耳君之言曰吾职古爲泽衡元制秩三品所以列朝着者有典掌有属有事㓛而废置有㳂革然设官四十一年矣甞莅是者无虑百余人其勤劳职业岂少哉曹署老吏日以亡簿书岁卑掌故日以蠹烂有所徴考则茫然昧所向殆非所以谨官常备遗忘也幸文以纪其槩将刻石聴事爲方来益敢最其事于牍以溷子读之则知监始以至元二十八年丞相完泽奏置于亰师监少监丞各二贠岁以官一令史二奏差二壕寨官二分监于汴理决河又分监夀张领㑹通河官属如汴监皆岁满更易泰定二年改汴监爲行监设官与内监䓁天暦二年罢以事归有司岸河郡邑守令结衔知河防事而寿张监至今不废此其沿革大都河道提举司官三幕官一通恵河牐官二十又八㑹通河牐官三十又三此其属通恵金水卢沟白沟御清㑹通七河通恵之广源㑹川朝宗澄清文明恵和庆丰平津溥济通流广利㑹通之㑹通土坝李海周店七级阿城京门夀张土山三又安山开河冈城兖州济州赵村石佛新店师庄枣林孟阳泊金沟沽头五十五牐阜通之千斯常庆西阳郭村郑村王村深沟七坝都城外内百五十六桥皇城西之积水潭隷焉凢河若坝塡淤则测以平而浚之牐桥之木朽甃裂则加理牐置则水至则则启以制其涸溢潭之冰共尚食金水入大内敢有浴者澣衣者弃土石瓴甋其中驱马牛徃饮者皆执而笞之屋于岸道因以陿病牵舟者则毁其屋碾硙金水上游者亦撤之或言某水可渠可塘可捍以夺其地或某水垫民田庐则受命徃视而决其议御其患大率南至河东至淮西洎北尽燕晋朔漠水之政皆归之此其典掌至元二十九年凿通恵河繇京师东北昌平之白浮村导神山泉以西转而南㑹一畒马眼二泉绕出瓮山后汇爲七里泺东入西水门贯积水潭又东至月桥环大内之左与金水合南出东水门又东至于潞阳南㑹白河又南㑹沽水入海凡二百里立牐二十四役工二百八十五万费以钞计百五十二万米三万八千七百石木十六万三千八百章铜铁二十万斤灰油藁称是八月经始三十年七月毕事以便公私至治二年七月石丽正门南之第一又南苐二桥以壮郊祀御道盖京师桥牐旧皆木宰相谓不可以乆甞奏命监渐易以石今牐之石者巳九桥之石者六十又九余将次苐及之役之用洎劳盖可臆度兹畧不书㤗定元年七月釦积水潭之南岸以石袤千二百五十尺缭以赤阑风雨湍浪不崩不淖以利徃来至治元年七月大霖雨卢沟决金口势頫王城𥙷筑隄百七十歩崇四十尺水以不及天邑此其事功呜唿明典掌建事功在位者事也若曹署之废置属之衆寡则亦当究知继官是监者能惓惓于此则无负数君子意矣我丗祖以上圣膺开物之运建邦设都树官府国中与列圣之文致太平更植叠立使佩印绶食奉钱廪稍秩三品及过而上者将数十百所讵皆无沿革典掌与属与事功哉未闻出意见求搢绅先生纪之者则数君子敬事以近文可知矣矧徒有典掌有属而无事功稽其沿革以不能道者哉抑水之利害在天下可言者甚伙姑论今王畿古燕赵之壌吾甞行雄莫镇㝎间求所谓督亢陂者则固已废何承矩之塘堰亦漫不可迹渔汤燕郡之戾陵诸堨则又併其名未闻豪桀之憙有作以兴废𥙷弊者恒慨惜之或又谓漷之沽口田下可塍以稻亦未有举者数君子能职思其忧若是是殆济矣故以是卒记之监者潭侧北西皆水事三楹曰善利堂东西屋以栖吏堂右少退曰双清亭则幕官所集之地堂后爲大沼渐潭水以入植夫渠荷芰夏春之际天日融朗无文书可治罢食启䆫牖委蛇骋望则水先千湏西山如空青环潭民居佛屋龙祠金碧垩横直如绘画而宫垣之内广寒仪天瀛洲诸殿皆岿然得瞻仰是又它府寺所无至顺二年三月宋本记滋溪书堂记宋本延祐六年予初来亰师间国学贵游称诸生苏伯脩以碣石赋中公试释褐授蓟州判官徃徃诵其警句名借甚欲一识则已赴上及还始与交因得知伯脩多藏书习知辽与金故实曁国朝上公硕人家伐阅谱系事业碑刻文章旣乆又见其嗜学不厌甞疑胄子有挑逹城阙者巳仕即弃故习者伯修独尔其渊源必有出师友外者询之则果自其先世曽大父少长兵间郡邑无知爲学者巳能教子爲人先其大父威如先生教其考郎中府君尤严或曰君才一子盍少寛輙正色曰可以一子故废教耶先生学广博甞因金大明暦积算爲书数十篇暦家善之府君旣爲时循吏又好读书教伯脩如父教已有余俸輙买书遗之于是予疑益信又乆之则其所着书曰辽金纪年曰国朝名臣事略者皆脱槀而今之诸人文章方类稡未巳士大夫莫不叹其勤伯脩汲汲然至不知饥渇之切已也日谓予昔吾髙王父玉城翁当国初自汴还真定买别墅县之新市作屋三楹置书数十卷再传而吾王父威如先生又手自钞校得数百卷增贮之因名屋曰滋溪书堂盖滋水道其南也岁乆堂壊先人葺之而不敢增损且渐市书益之又甞因公事至江之南获万余卷以归吾惧族中来者不知堂若书之始幸文之将刻石嵌壁以示呜唿有子不知教不论教而不克如志者如志而不得及子子者皆是也求若苏氏四世知爲学囏哉世之致爵禄金玉良田美地者其传期与天地相终始然有身得身失者况其后万有一能振奋过祖祢者则又鄙昔之人无闻知撤敝庐创甲苐矜贵冨病先世之微不肯道而翁之堂府君能葺之伯脩能求记之翁之书先生能加多府君又益增之伯脩之购求方始不苐能守也非有以将之能若是乎府君葺堂不敢有加以求胜前人伯脩有屋亰师真定皆不敢求记独惓惓是区区之三楹者又可以爲薄俗警矣抑苏氏虽世爲学独威如先生有着述伯脩着述益冨岂闻祖风而兴耶然予闻自先生至伯脩三世皆一子惟其能教故悉克自树立今伯脩亦一子阿琐甫而颕拔可就傅伯脩能䋲先生义方以造之则堂暨书之传邈乎未可槪也是爲记伯脩名天爵今以翰林修撰拜南行䑓监察御史云至顺二年十二月廿六日大都宋本记临髙县龙坛记范梈距临髙县西二十里曰西村有龙坛宋故事令天下旱雩择郡县地爲坛刺史县令帅诸史奉祭具如法兹其遗也坛三成长一丈广半之北有潭东西广七百尺北南少东西广七之二中潭有穴二水碧黒色探之无底父老传天圣间甞有白龙出焉其在祀典者以此潭水西灌千畞大旱不杀甚雨不涌或曰地近海穴与海通故然天乆干青白气上腾祷者以爲雨应延祐元年安丰牛君某来尹是县㑹旱祷之雨三日旣祭又雨糓大熟思所以侈灵报贶惟是表章先时民有侵坛侧地以食者垦凿四起䙝污不䖍君尽复而树之注汲有涂奠瘗有次泓涵澄映勃欝葱蒨岁时祈报賛拜跪起祀官以严神灵以欣二年又旱余録囚歴县尹请述其事刻诸石欲徃察不果命吏翦樷翳审面势以来且与龙约曰庶余文哉以神视余吏反而雨随至禾乃大起吁亦灵巳夫宰百里所以治夫人也神依人者也依乎人者事之犹若是备至则治人之道何以尚之况山川之功在礼有足称者廼授以乐龙之章俾其人世世歌以承祀且并刻焉辞曰僊僊兮舞羽坎坎兮拊皷龙之居兮有宫栋白云兮下爲宇湛湛兮天门龙之徕兮从纷去莫去兮回皇洞箫亮兮须君蹇须君兮日复夜柈有蒸兮芳有籍折素馨兮掦眉玄夭矫兮上下我有大田兮海之隅藷蓣充实兮稲于于终古兮介祐子孙兮乐胥懐友轩记杜本余少时喜逰名山川闻武夷最胜而最逺常按图指画击几爲节咏九曲櫂歌想昔人之余韵谓不得遂其愿慕之心矣皇庆𥘉元以御史大夫术公荐在京师获託姓名于四方之士于时张君伯起以童子科校书祕省詹君景仁亦辟掾三公府三人者暇輙相从以问学切磋爲事廼二君皆粤产而㬌仁世家武夷甞极道其谿山髙深环合千态万状有终身不得穷其趣者先世有田数十区有书数百卷足爲賔客一日之具吾子其将有意于斯乎余闻而识之延祐间景仁出贰浙东宪幕伯起亦佐郡三山余以微言迕执事之臣书不报而去遂得挟册山中偿夙所愿盖二君之力也因欲结茅谿濵而山石荦确自非仙人道士餐霞茹芝乗风驭气者罕得㞐之遂泝流至星村则开廓平衍有詹氏之故㞐焉然与市井相淆综又泝流而至建峯地皆良田美竹有类嵩邙鄽谷之间稍憇息南湖之履堂遇一儒者与叙语欣然若故人同行未五里许平川廓然问之百年榛莽矣自九曲至是仅半舎而逰者巳罕至然水益深缓山益磅礴西南诸峯巉絶出霄汉其最峭拔者爲云巖云气起伏其下郷人于此候雨晹焉天髙气肃时一登望江之左右淛之东西三山海日七闽烟霭皆隐约于指顾间武夷诸峯并列于下巖峦林壑涧谷渊渚泉池潭洞曽见叠出不可致诘无不称逰劝之志焉余与㬌仁顾而乐之请㬌仁赎其榛莽之虚而刬薙蓺植之拟卜㞐未暇乃即其东偏构堂室携妻子读书其中又得茀地而蕃之植两楹爲轩以舎余其间户牖简朴藏脩㳺息在焉然毎一俯仰輙思平生故交多海内名士或道徳之髙深或文章之雄雅或政事之明逹或翰墨之神竒或莭操之坚峻或信义之昭白或谭论之该综或考覈之精审或出处之慎重或神情之间旷乃皆在神京大府湖江之外不得相观以成其志宁不重有所懐邪因题其轩曰懐友以着余心尚幸所藏旧书可以朝夕搜玩而余之所懐因得以考正于斯焉重惟圣人载道之经与夫百家子史所録开极以来明圣之君昬暴之主忠良之臣贞节之士酷虐贪残之吏是非善恶之迹以及天官地志礼乐制度律歴名数龟筴医方营缮种蓺方言野録仙佛变化之事至于厓镌野刻塔寺宫庙彛鼎柱石井臼虗墓诡异之辞悉次于是庶开卷有得亦可谓益者之明效矣则虽亲旧之交逺江海之迹踈然神㑹于文字之间犹能友于千古况同一寰宇而并世者哉因辑其词翰列氏名而记之以寓吾懐然其出处存殁虽异而余之所慕则不在于斯也安先生祠堂记欧阳玄所贵乎处士者能以一巳之所守爲一国之所慕虽当世英君谊辟操其緫揽豪杰包举宇内之柄一旦遇夫爵禄庆赏所不可致之人于是怊然企乎先王道徳之懿真有贵于已之所负挟者而后上之趣向定下之习俗成斯人者㓛下韩孟哉元有国以来学者言处士必宗容城刘静修先生方是时闻其风而起者曰真定安氏敬仲焉敬仲未甞一造刘也顾得其传于濂洛考亭者知之爲甚䔍行之爲甚坚由是推宗以合于祖一也刘氏髙亢明爽梯级峻絶士亲炙者寡安氏简靓和静襟韵敞夷士乐附者衆异时有祠宜乎抑自先世石峯恕斋两先生以学淑其郷盖三世百余年于兹矣此又祠之所由作欤敬仲既殁门人苏君伯修贻书同舎槀城西管镇李君士兴请祠爲郷先生士兴议克合乃筑于镇作三宔而奉之自敬仲上而至于石峯恕斋咸有位焉明世美也落成帅里塾子舎萌岁时具蠲所事至是伯脩请余记之然余记安氏祠而本以容城者亦犹论东汉名节而始严光乎汉至孔张末之儒也矣微光东都士何自作新哉光未必知道也而且如彼而况吾濂洛考亭乎而况吾容城乎夫瞽宗祠于学郷先生祠于社古典也瞽宗乆无闻郷先生有祭自伯脩士兴始以是知古道无难复人患不爲尔继自今西管镇之俗日益以厚其民敬学而贱利其士乐道而逺埶安氏之泽其旣乎读是文者尚知所始石峯讳滔恕斋讳松敬仲讳熈出处详见家集云赵忠简公祠堂记欧阳玄临川王安石以新学误宋致天下骚然河南程氏两夫子出而救之卒不胜其说旣而蔡京爲相宗王氏说黜程氏学宋遂大坏京客张觷教京亟召程氏门人杨中立用之庶几救其半及宋中兴觧人赵忠简公鼎爲相首罢王安石孔庙配享尊尚二程子书凡其门人之仅存者悉见召用江左乃复振不幸秦桧相忠简公斥程氏门人散亡洎中兴业衰又不幸韩侂胄相禁建安朱文公熹之徒之爲程氏学者其后禁稍弛宋巳日削皇元煟兴江汉赵氏复能倍诵程朱书北度江私笔以授学者许文正公衡神明其书进以所得相世祖兴礼乐文太平后是四十年贡举法行非程朱学不式于有司于是天下学术廪然一趣于正时相寻定濂洛以下九儒及衡爲十人祀孔子庙庭天子从之至顺二年春赵忠简公六世孙篔翁请即觧之闻喜县学爲忠简祠其辞曰公当宋南渡排王氏邪说崇程子正学以至于今有功于斯世甚大冝祠其郷胄监集贤是其议中书礼部告晋寕路以符属其同年欧阳玄记之玄平居读孟子至承三圣一章未甞不掩卷汗下以爲何至是烈也及畧攷近世儒者学术之邪正有关于国家之隆替气化之盛衰民物之荣悴其可徴者盖如是乌虖是祠岂细故哉公师邵伯温友胡寅其问学原委措诸行事详见宋史篔翁延祐二年进士卓然有志先正亦可槩见于斯国朝文类卷苐三十一国朝文类国朝文类卷第三十二国朝文类卷第三十二序伤寒㑹要序元好问徃予在京师闻镇人李杲明之有国医之目而未之识也壬辰之兵明之与予同出汴梁于聊城于东平与之游者六年于今然后得其所以爲国医者爲详盖明之丗以赀雄郷里诸父读书喜賔客所居竹里名士日造其门明之㓜歳好医药时易州人张元素以医名燕赵间明之捐千金从之学不数年尽传其业家旣富厚无事于技操有余以自重人不敢以医名之大夫士或病其资髙謇少所降屈非危急之疾有不得巳焉者则亦未始谒之也大槩学于伤寒痈疽眼目病爲尤长伤寒则着㑹要三十余万言其说曰伤寒家有经禁时禁病禁此三禁者学医者人知之然亦顾所以用之爲何如耳㑹要推明仲景朱奉议张元素以来备矣见证得药见药识证以类相从指掌皆在仓猝之际虽使粗工用之荡然如载司南以适四方而无问津之惑其用心博矣于他病也以古方爲胶柱本乎七方十剂之说所取之药特以意増损之自重人不敢以医名之大夫士或病其资髙謇少所降屈非危急之疾有不得巳焉者则亦未始谒之也大槩学于伤寒痈疽眼目病爲尤长伤寒则着㑹要三十余万言其说曰伤寒家有经禁时禁病禁此三禁者学医者人知之然亦顾所以用之爲何如耳㑹要推明仲景朱奉议张元素以来备矣见证得药见药识证以类相从指掌皆在仓猝之际虽使粗工用之荡然如载司南以适四方而无问津之惑其用心博矣于他病也以古方爲胶柱本乎七方十剂之说所取之药特以意増损之一剂之出愈于託宻友而役孝子他人盖不能也北京人王善甫爲京兆酒官病小便不利目睛凸岀腹脤如鼓膝以上坚硬欲裂饮食且不下甘淡渗泄之药皆不效明之来谓衆医言疾深矣非精思不能处我归而思之夜参半忽揽衣而起曰吾得之矣内经有之膀胱者津液之府必气化乃出焉渠軰巳用渗泄之药矣而病益甚是气不化也启玄子云无阳者隂无以生无隂者阳无以化甘淡渗泄皆阳药独阳无隂欲化得乎明日以羣隂之剂投不再服而愈西台掾萧君瑞二月中病伤寒发热医以白虎投之病者靣黒如墨本证遂不复见脉沉细小便不禁明之𥘉不知用何药也及诊之曰此立夏以前误用白虎之过得无巳投白虎耶白虎大寒非行经之药止能寒腑脏不善用之则伤寒本病隐曲于经络之间或更以大热之药捄之以苦隂邪则他证必起非所以捄白虎也有温药之升阳行经者吾用之有难者云白虎大寒非大热何以捄君之治柰何明之曰病隐于经络间阳不升则经不行经行则本证见矣本证又何难焉果如其言而愈魏邦彦之夫人目瞖暴生从下而上其色緑肿痛不可忍明之云瞖从下而上病从阳明来也緑非五色之正殆肺与肾合而爲病耶乃就画工家以墨调腻粉合而成色谛视之曰与医色同矣肺肾爲病无疑矣乃泻肺肾之邪而以入阳明之药爲之使旣效矣而他日病复作者三其所从来之经与医色各异乃复以意消息之曰诸脉皆属于目脉病则目从之此必经络不调经不调则目病未巳也问之果然因如所论而治之疾遂不作冯内翰叔献之姪栎年十五六病伤寒目赤而顿渴脉七八至医欲以承气下之巳煑药而明之适从外来冯告之当用承气明之切脉大骇曰几杀此儿内经有言在脉诸数爲热诸迟爲寒今脉八九至是热极也而㑹要大论云病有脉从而病反者何也脉至而从按之不鼓诸阳皆然此传而爲隂证矣趣持姜附来吾当以热因寒用法处之药未就而病者爪甲变顿服者八两汗寻出而愈陜帅郭巨济病偏枯二指着足底不能伸迎明之京师明之至以长鍼刺委中深至骨而不知痛出血一二升其色如墨又且谬刺之如是者六七服药三月病良愈裴择之夫人病寒热月事不至者数年巳喘嗽矣医者率以蛤蚧桂附等投之明之曰不然夫病隂爲阳所搏温剂太过故无益而反害投以寒血之药则经行矣巳而果然宣德侯经畧之家人病崩漏医莫能效明之切脉且以纸䟽其证多至四十余种爲药疗之明日而二十四证减前后五六日良愈明之设施皆此类也戊戌之夏予将还太原其子执中持所谓㑹要者来求爲序廼以如上数事冠诸篇使学者知明之之笔于书其巳试之效盖如此云正统八例緫序杨奂呜唿正统之说祸天下后丗甚矣恨其说不出乎孔孟之前得以滋蔓弥漫而莫知翦遏也通古今考之旣不以逆取爲嫌而又以丗系土地爲之重其正乎后之逆取而不惮者陆贾之说唱之莽操祖而诲之也不曰予有慙德不曰武未尽善也以汤武之顺天应人而犹以爲未足况尔耶以丗系言则禹汤文武与桀纣幽厉并矣不曰贼仁者谓之贼贼义者谓之残残贼之人谓之一夫而容并之以土地言则秦之灭六国晋之平呉隋之平陈符秦之窥伺梁魏周齐之交争不息者所激也不曰以力假仁者霸霸必有大国以德行仁者王王不待大汤之七十里文王之百里以王道爲正也王道之所在正统之所在也不然使创者不顺其始守者不慎其终抑有以济夫人主好大喜功之慾必至糜烂其民而后已其爲祸可胜计耶是以矫诸儒之曲说惩历代之行事蔽以一言緫爲八例曰得曰传曰衰曰复曰与曰陷曰絶曰归孰爲得若帝挚而后陶唐氏得之夏殷絶而汤武得之是也以秦隋而始年必书曰得何也庶几乎令其后也未见其甚而絶之私也见其甚而不絶亦私也一丗而得再丗而传固也武德贞观之事旣书髙祖曰得继之曰太宗得之何也原其心也其心如之何谓我之功也功着矣夺嫡之罪其能掩乎而曰传者诞也悲夫䖍化之兵未洗灵武之号又建启之不正习乱宜然是故君子惜之此变例之一也孰爲传曰尧而舜舜而禹禹而后启周之成康之类是也曰衰者何如周道衰于幽厉汉政衰于元成之类是也曰复者何如少康之布德太甲之思庸宣王之脩明文武之功之类是也晋惠中宗则异于是所谓反正者也故附见之此蒋乂之也一丗而得再丗而传固也武德贞观之事旣书髙祖曰得继之曰太宗得之何也原其心也其心如之何谓我之功也功着矣夺嫡之罪其能掩乎而曰传者诞也悲夫䖍化之兵未洗灵武之号又建启之不正习乱宜然是故君子惜之此变例之一也孰爲传曰尧而舜舜而禹禹而后启周之成康之类是也曰衰者何如周道衰于幽厉汉政衰于元成之类是也曰复者何如少康之布德太甲之思庸宣王之脩明文武之功之类是也晋惠中宗则异于是所谓反正者也故附见之此蒋乂之论也惠帝旣复而夺之何也咎其爲贾后所制至废其子以成中外之乱德之不刚也德之不刚君道失矣犹中宗改号而韦后与政使武氏之烬复着也曰与者何存之之谓也有必当与者有不得不与者昭烈帝室之胄卒续汉祀必当与者也晋之武帝元魏之孝文不得不与者也昭烈进魏其黜乎曰莽操之恶均却莽而纳操诚何心哉党魏媚晋陈寿不足责也而曰不取于汉取于羣盗之手其奖篡乎魏晋而下讫于梁陈狃于篡弑若有成约今日爲公爲相国明日进爵而王矣今日求九钖明日加天子冕旒称警跸矣今日僣即皇帝位降其君爲王爲公明日害之而临于朝堂矣吁出乎尔者反乎尔其亦弗思矣乎史则书之受禅先儒则目曰正统训也哉曰晋不以爲得者何斥其攘魏也斥而与之何也顺生顺逆生逆天也天之所假能废之哉曰后乎此者不得与斯何也恶之也何恶之恶其长乱也不然乱臣贼子曷时而巳乎公羊曰録内而畧外舎刘宋取元魏何也痛诸夏之无主也大明之日荒滛残忍抑甚矣中国而用夷礼则夷之夷而进于中国则中国之也且肃宗扫清鉅盗廻轸京阙不曰复而曰与何也暴其自立也五代而与明宗柴郭何也贤明宗之有王者之言也愿天早生圣人是也周祖以其厚民而约已也丗宗不死礼乐庶乎可兴柰何不假之年而使格天之业殒于垂成也曰陷者何夏之有穷浞汉之有诸吕新室晋之永嘉之祸唐之武韦安史巢温之僣叛是也始皇十年而从陷例何也曰置秦于大乱不道者始皇也诱始皇于大乱不道者李斯也人主之职在论一相是年也斯之复相之年也恶恶者疾故掲爲不哲之鑑以着辅相之重也曰景帝即位之𥘉明帝之永平八年而书陷者何以短通丧而启异端也短通丧者灭天性也启异端者乱天常也虽出承平之令主而不正其失何以严后丗之戒曰絶者自絶之也桀纣胡亥之类是也曰归者何以唐虞虽有丹朱商均而讴歌狱讼归于舜禹桀纣在上而天下臣民之心归于汤文矣曰汉之建安十三年系之刘备何也以当阳之役也夫我不絶于民民其絶我乎诗之皇矣乃眷西顾求民之莫斯其㫖也商周之交纣德尔耳悠悠上天不忍孤民之望亟求所以安之而其意常在乎文王之所以潜德言也曰归或附之以陷何也示无二君也敢问唐虞之禅夏后殷周之继存而不论何也曰圣人笔削之矣起于周敬王之癸亥何也曰痛圣人旣没微言之不闻也而周之丗书秦之事何也着其渐也秦之僣叛不能制则周之弱见矣秦人承三代之余混疆宇而一之师心自恣絶灭先王典礼而专任执法之吏厉阶旣作流毒不已呜唿王道之不明赏罚之不脩乆矣然则发天理之诚律人情之伪舎是孰先焉曰通载者二帝三王致治之成法桀纣幽厉致乱之巳事也曰通议者秦汉六朝隋唐五季所以兴亡之实迹也因以仰述编年之例具録而无遗索其梗槩不过善可以爲训恶可以爲戒而巳前哲之㫖果中于理所取也敢强爲之可否苟有外于理所去也必𥙷之以鄙见者将足成其良法美意也而忍肆爲斩絶不根之论徒渉于乖戾耶盖得失不尔则不着善恶不尔则不分劝戒不尔则不明虽绵历百千丗而正统之爲正统昭昭矣卓然愿治之君苟察斯言而不以人废日思所以敦道义之本塞功利之源则国家安宁长乆之福可坐而致其爲元元之幸不厚矣乎测圎海镜序李冶数本难穷吾欲以力强穷之彼其数不惟不能得其凡而吾之力且惫矣然则数果不可以穷邪旣巳名之数矣则又何爲而不可穷也故谓数爲难穷斯可谓数爲不可穷斯不可何则彼其冥冥之中固有昭昭者存夫昭昭者其自然之数也非自然之数其自然之理也数一出于自然吾欲以力强穷之使隷首复生亦末如之何也巳苟能推自然之理以明自然之数则虽逺而干端坤倪幽而神情鬼状未有不合者矣予自㓜喜筭数恒病夫考圎之术例出于牵强殊乖于自然如古率徽率宻率之不同截弧截矢截背之互见内外诸角析㑹两条莫不各自名家与丗作法及反覆研究率卒无以当吾心焉老大以来得洞渊九容之说日夕玩绎而郷之病我者始然落去而无遗余山中多暇客有从余求其说者于是乎又爲衍之遂累一百七十问旣成编客复目之测圎海镜盖取夫天临海镜之义也昔半山老人集唐百家诗选自谓废日力于此良可惜明道先生以上蔡谢君记诵爲玩物丧志夫文史尚矣犹之爲不足贵况九九贱技能乎嗜好酸醎平生毎痛自戒敕竟莫能巳类有物慿之者吾亦不知其然而然也故甞私爲之解曰由技进乎道者言之石之斤扁之轮庸非圣人之所予乎览吾之编察吾苦心其悯我者当百数其笑我者当千数乃若吾之所得则自得焉耳宁复爲人悯笑计哉时戊申秋九月晦日栾城李冶序大定治绩序王磐臣闻假器莫便于比隣取法莫宜于近代殷有天下监于夏周有天下监于殷汉之论事者每借秦以爲喻唐之进言者多引隋以爲比岂不以时代相接耳目见闻有以关其虑而动其心乎金有天下凡九帝共一百二十年其守成之善者莫如丗宗故大定三十年间时和歳丰民物阜庶鸣鸡吠犬烟火万里有周成康汉文景之风夫有以致之必有所以致之者盖不徒然也谨就实録中摭其行事一百八十余件名曰大定治绩以备乙夜之览其于圣天子稽古之方不无万分之一助云至元二年春二月上日翰林直学士朝请大夫知制诰同修国史臣王磐翰林侍讲学士太中大夫知制诰同修国史兼太常卿臣徐丗隆翰林学士承㫖资善大夫知制诰兼修国史臣王鹗等上进杨紫阳文集序赵复君子之学至于王道而止学不至于王道未有不受变于流俗也三代圣人以心学传天下后丗见于伊尹傅说之训君子将终身焉明王不兴诸子各以其意而言学学者不幸而不得见古人之全体盖桓文功利之说兴而羲尧舜文之意泯矣春秋而降如叔向子产蘧伯玉季札之流以夏商君子之资不得少效于王官去而爲列国之名卿材大夫其功业之隆庳已较着矣贾生仲舒有其具而不得施或者每爲之掩卷而深悲玄龄如晦有其时而亡具已甚慙德于斯文多矣凛然正气惟诸葛孔明王景略诸人不爲流俗之所回夺然而随丗就功周旋于散微之末已又不能无偏而不起之患大抵君相造命之地旣巳暧昧不明而瞽宗米廪教飬之法因以废格不举故虽有命丗絶异之材卒亦不能迩也非其不能迩也而其故则可知巳虽然待文王而后兴者凡民也若夫豪杰之士虽无文王犹兴其建于今惟秦君子杨氏其志其学粹然一出于正盖自其爲诸生固已无所不闚坐是重困于有司之衡石晚居洛阳着书数十万言沉浸庄骚出入迁固然后折衷于吾孔孟之六经其言精约粹莹而条理肤敏至于緫八例以明正统之分合作通解以辨苏韩之纯疪其他若槩言杂着等说皆近古之知言名教中南宫云台也緜不云乎予曰有䟽附予曰有先后予曰有奔走予曰有御侮殆近然邪先生资机敏而明通即其文可以得其爲人盖君子学以爲己必有所入之地唐韩愈氏以虽义而不取爲主先生读之自以爲涣然不逆于心使其得君行道推是心以列诸位实王道之本原虽不能尽充其说退而歛然以是私淑诸已先生固巳得之矣观其神明心德之所感通游居酬酢燕笑语处皆海内知名之士夫然后以秦晋爲户庭燕赵爲郛郭齐鲁爲府库雄河太华爲柸案奔肆横放而益趣于约正大髙明笃实辉光遗落小夫竿椟佔毕呻吟之习呜唿学之爲王者事犹元气之在万物作之则起抑之则伏然莫先于严诚伪之辨诚伪定而王覇之略明矣门人贠择蚤侍凾文偏得紫阳之道攟摭遗藁釐爲八十卷将攻梓以惠后学自洛抵燕千里介书俾不肖爲说以冠其首内顾庸虚屏若无营而辞㫖悃愊牢不容避輙述其梗槩如此学者当自得于过半之思非尺喙所能尽也先生名奂字焕然甫丗爲关中右姓紫阳其自号云丙午嘉平节前郷贡进士云梦赵复拜手序通鑑前编序金履祥朱子曰古史之体可见者书春秋而巳春秋编年通纪以见事之先后书则每事别纪以具事之始末意者当时史官旣以编年纪事至于大事则又採合而别记之若二典所记上下百有余年而武成金縢诸篇或更数月或历数年其间岂无异事盖必巳具于编年之史而今不复见矣履祥按竹书纪年载三代以来事迹然诡诞不经今亦不可尽见史记年表起周共和庚申之歳以上则无纪焉历丗浸逺其事徃徃杂见于他书靡适折衷邵子皇极经丗独纪尧以来起甲辰爲编年历胡氏皇王大纪亦纪甲辰以下之年广汉张氏因经丗之年颇附以事顾胡过于详而张失之简今本之以经翼之以史子传记附之以诸家之论且其系年之故解其辞事辨其疑误如东莱吕氏大事记而不敢倣其例起帝尧元载止周威烈王二十三年接于资治通鑑名曰通鑑前编昔司马公编辑通鑑先爲长编盖长编不嫌于详而通鑑则取其要也后之君子或有取于斯焉要删之以爲通鑑前纪是亦区区之所望也新註资治通鑑序胡三省古者国各有史以纪年书事晋乗楚梼杌虽不可复见春秋经圣人笔削周辙旣东二百四十二年事昭如日星秦灭诸侯燔天下书以国各有史刺讥其先疾之尤甚诗书所以复见者诸儒能藏之屋壁诸国史记各藏诸其国国灭而史从之至汉时独有秦记太史公因春秋以爲十二诸侯年表因秦记以爲六国年表三代则爲丗表当其时黄帝以来谍记犹存具有年数子长稽其历谱谍终始五德之传咸与古文乖异且谓孔子序书略无年月虽颇有然多阙夫子之弗论次盖其愼也子长述夫子之意故其表三代也以丗不以年汲冡纪年出于晋太康𥘉编年相次起自夏殷周止魏哀王之二十年此魏国史记脱秦火之厄而晋得之子长不及见也子长之史虽爲纪表书传丗家自班孟坚以下不能易虽以纪纪年而书事略甚盖其事分见志传纪宜略也自荀恱汉纪以下纪年书事丗有其人独梁武帝通史至六百卷侯景之乱王僧辩平建业与文德殿书七万卷俱西江陵之陷其书烬焉唐四库书编年四十一家九百四十七卷而王仲淹元经十五卷萧颕士依春秋义类作传百卷逸矣今四十一家书存者复无几乙部书以迁固等书爲正史编年类次之盖纪传表志之书行编年之书特以备乙库之藏耳宋英宗皇帝命司马光论次历代君臣事迹爲编年一书神宗皇帝以鑑于徃事有资于治道赐名曰资治通鑑且爲序其造端立意之由温公之意专取关国家盛衰系生民休戚善可爲法恶可爲戒者以爲是书治平熈宁间公与诸人议国事相是非之日也萧曹画一之辩不足以胜变法者之口分司西京不豫国论专以史局爲事其忠愤感槩不能自巳于言者则智伯才德之论樊英名实之说唐太宗君臣之议乐李德𥙿牛僧孺争维州事之类是也至黄幡绰石野猪俳谐之语犹书与局官欲存之以示警此其微意后人不能尽知也编年岂徒哉丗之论者率曰经以载道史以记事史与经不可同日语也夫道无不在散于事爲之间因事之得失成败可以知道之万丗亡弊史可少欤爲人君而不知通鑑则欲治而不知自治之源恶乱而不知防乱之术爲人臣而不知通鑑则上无以事君下无以治民爲人子而不知通鑑则谋身必至于辱先作事不足以垂后乃如用兵行师创法立制而不知迹古人之所以得鑑古人之所以失则求胜而败圗利而害此必然者也孔子序书断自唐虞讫文侯之命而繋之秦鲁春秋则始于平王之四十九年左丘明传春秋止哀之二十七年赵襄子惎智伯事通鑑则书赵兴智灭以先事以此见孔子定书而作春秋通鑑之作实接春秋左氏后也温公徧阅旧史旁採小说抉擿幽隐㑹稡爲书劳矣而修书分属汉则刘攽三国讫于南北朝则刘恕唐则范祖禹各因其所长属之皆天下选也历十九年而成则合十六代一千三百六十二年行事爲一书岂一人心思耳目之力哉公自言修通鑑成惟王胜之借一读他人读未尽一纸巳欠伸思睡是正文二百九十四卷有末能徧观者矣若考异三十卷所以参订羣书之异同俾归于一目録三十卷年经国纬不特使诸国事杂然并録者粲然有别而巳前代历法之更造天文之失行实着于目録上方是可以凡书目録观邪先君笃史学淳祐癸卯始患鼻衂读史不暂置洒血渍书遗迹故在毎谓三省曰史汉自服䖍应劭至三刘注解多矣章怀注范史裴松之注陈寿史虽间有音释其实广异闻𥙷未备以示博洽晋书之杨正衡唐书之窦苹董冲吾无取焉徐无党註五代史粗言欧公书法义例他未之及也通鑑先有刘安丗音义十卷而丗不传释文本出于蜀史炤冯时行爲之序今海陵板本又有温公之子康释文与炤本大同而小异公休于书局爲检阅官是其得温公辟咡之教诏刘范诸公群居之讲明不应乖刺乃尔意海陵释文非公休爲之若能刋正乎三省捧手对曰愿学焉乙巳先君卒尽瘁家蛊又从事科举业史学不敢废也寳祐丙辰出身进士科始得大肆其力于是书游宦逺外率携以自随有异书异人必就而正焉依陆德明经典释文釐爲广註九十七卷着论十篇自周讫五代畧叙兴亡大致咸淳庚午从淮壖归杭都延平廖公见而韪之礼致诸家俾雠校通鑑以授其子弟爲着雠校通鑑凡例廖转荐之贾相国德祐乙亥从军江上言輙不用旣而军溃间道归郷里丙子浙东始骚辟地越之新昌师从之以孥免失其书乱定反室复购得他本爲之註始以考异及所註者散入通鑑各文之下历法天文则随目録所书而附註焉汔乙酉冬乃克彻编凡纪事之本末地名之同异州县之建置离合制度之沿革损益悉䟽其所以然若释文之舛谬悉改而正之着辩误十二卷呜唿註班书者多矣晋灼集服应之义而辩其当否臣瓉緫诸家之说而驳以巳见至小颜新註则又讥服应之踈紊尚多苏晋之剖断盖尠訾臣瓉以差爽诋蔡谟以牴牾自谓穷波讨源搆㑹甄释无复遗恨而刘氏兄弟之所以议颜者犹颜之议前人也人苦不自觉前註之失吾知之吾註之失吾不能知也又古人註书文约而义见今吾所註博则博矣反之于约有未能焉丗运推迁文公儒师从而凋谢吾无从而取正或勉以北学于中国嘻有志焉然吾衰矣旃蒙作噩冬十有一月乙酉日长至天台胡三省身之书文献通考序马端临昔荀卿子曰欲观圣王之迹则于其粲然者矣后王是也君子审后王之道而论于百王之前若端拜而议然则考制度审宪章博闻而强识之固通儒事也诗书春秋之后惟太史公号称良史作爲纪传书表纪传以述理乱兴衰八书以述典章经制后之执笔操简牍者卒不能易其体然自班孟坚而后断代爲史无㑹通因仍之道读者病之至司马温公作通鑑取千三百余年之事迹十七史之纪𫐠萃爲一书然后学者开卷之余古今咸在然公之书详于理乱兴衰而畧于典章经制非公之智有所不逮也编简浩如烟埃着述自有体要其势不能以两得也窃甞以爲理乱兴衰不相因者也晋之得国异乎汉隋之丧邦殊乎唐代各有史自足以该一代之始终无以参稽互察爲也典章经制实相因者也殷因夏周因殷继周者之损益百丗可知圣人盖巳预言之矣爰自秦汉以至唐宋礼乐兵刑之制赋歛选举之规以至官名之更张地理之沿革虽其终不能以尽同而其𥘉亦不能以遽异如汉之朝仪官制本秦规也唐之府卫租庸本周制也其变通张㢮之故非融㑹错综原始要终而推寻之固未易言也其不相因者犹有温公之成书而其本相因者顾无其书独非后学之所宜究心乎唐杜岐公始作通典肇自上古以至唐之天寳凡历代因革之故粲然可考其后宋白甞续其书至周显德近代魏了翁又甞作国朝通典然宋之书成而巳无传魏甞属藁而未成书今行于丗者独杜公之书耳天寳以后盖缺焉有如杜书纲领宏大考订该洽固无以议爲也然时有古今述有详畧则夫节目之间未爲明备而去取之际颇欠精审不无遗憾焉盖古者因田制赋赋乃米粟之属非可析之于田制之外也古者任土作贡贡乃包篚之属非可杂之于税法之中也乃若叙选举则秀孝与铨选不分叙典礼则经文与传注相汨叙兵则尽遗赋调之规而姑及成败之迹诸如此类宁免小疵至于天文五行艺文历代史各有志而通典无述焉马班二史各有诸侯王列侯表范晔东汉书以后无之然历代封建王侯未甞废也王溥作唐及五代㑹要首立帝系一门以叙各帝历年之乆近传授之始末次及后妃皇子公主之名氏封爵后之编㑹要者倣之而唐以前则无其书凡是二者盖历代之统纪典章系焉而杜书亦复不及则亦未爲集着述之大成也愚自蚤歳盖甞有志于缀缉顾百罹熏心三余少暇吹竽已澁汲绠不脩岂复敢以斯文自诡昔夫子言夏殷之礼而深慨文献之不足徴释之者曰文典籍也献贤者也生乎千百载之后而欲尚论千百载之前非史传之实録具存可以稽考儒先之绪言未逺足资讨论虽圣人亦不能臆爲之说也窃伏自念业绍箕裘家藏坟素挿架之收储趍庭之问答其于文献盖庻几焉甞恐一旦散轶失坠无以属来哲是以忘其固陋輙加考评旁搜逺绍门分彚别曰田赋曰钱币曰户口曰职役曰征搉曰市籴曰土贡曰国用曰选举曰学校曰职官曰郊社曰宗庙曰王礼曰乐曰兵曰刑曰舆地曰四裔俱倣通典之成规自天寳以前则増益其事迹之所未备离析其门类之所未详自天寳以后至宋嘉定之末则续而成之曰经籍曰帝系曰封建曰象纬曰物异则通典元未有论述而採摭诸书以成之者也凡叙事则本之经史而参之以历代㑹要以及百家传记之书信而有证者从之乖异传疑者不録所谓文也凡论事则先取当时臣僚之奏䟽次及近代诸儒之评论以至名流之燕谈稗官之纪録凡一话一言可以订典故之得失证史传之是非者则採而録之所谓献也其载诸史传之纪録而可疑稽诸儒先之论辨而未当者研精覃思悠然有得则窃着已意附其后焉命其书曰文献通考爲门二十有四爲卷三百四十有八其每门着述之成规考订之新意则各以小序详之昔江淹有言修史之难无出于志诚以志者宪章之所繋非老于典故者不能爲也陈寿号善叙述李延夀亦称究悉旧事然所着二史俱有纪传而独不克作志重其事也况上下数千年贯串二十五代而欲以末学陋识操觚窜定其间虽复穷老尽气刿目鉥心亦何所发明聊辑见闻以备遗亡耳后之君子傥能芟削繁芜増广阙略矜其仰屋之勤而俾免于覆车之愧庶有志于经邦稽古者或可考焉六书故序戴侗侗也闻诸先人曰学莫大乎格物格物之方取数多者书也天地万物古今万事皆聚于书书之多学者常病乎不能尽通虽然有文而后有辞书虽多緫其实六书而已六书旣通参伍以变触类而长极文字之变不能逃焉故士惟弗学学必先六书古之教者子生十年始入小学则教以六书六书也者入学之户门学者之所同先也以爲小学者过矣由秦而下六书之学遂废虽有学焉者徃徃支离傅㑹而不适于道至与曲艺小技下爲曹伍故士益不屑而其学益不讲千载而下殆无传焉夫不明于文而欲通于辞不通于辞而欲得于意是聋于律而议乐盲于度而议器也亦诬而已矣先人旣以是教于家且欲因许氏之遗文订其得失以传于家墪而不果成小子惧先志之队爰摭旧闻辑成三十三卷通释一卷其所不知固阙如也即其所知亦焉敢自是乎哉姑藏家塾以俟君子释奠仪注序张䇓礼曰皮弁祭菜示敬道也礼书残缺释奠释菜名义徒存仪文无可考者唐开元礼彷彿仪礼馈食篇节文爲详朱文公谓政和新仪差错独于开元礼有取申明至于再三竟格不下身没之后郡邑放而行之能通其义者尠矣中原文物肇开四方取则舎鲁奚适阙里昔罹兵革宫室荆榛盖二十年牲杀器皿衣服不备势使然也而仪章度数固多可议者象设非古也开元礼犹云设席是无象也髙台巍坐而席地之礼不可见带劒秦汉冠服之饰也开元礼朝㑹犹有解劒之席冕服挟劒未之有闻二者之失所从来乆矣神位西坐东向尸位也配位东坐西向主人位也自尸礼废礼家谓自内出者无匹不行自外至者无主不止故立神以配而爲主焉开元以后迁神位南靣配位犹故也进颜孟南向参列如浮圗老子宫者孔氏祖庭广记谓金大定十四年所行何所稽乎楹间两阶五齐三酒以四代之器爲备物之享也列数瓦缶果爲何说尸尊不就洗礼也登罍爵于牀洗者以尸尊自居犠象不错诸地主人遂不坐实爵简亦甚矣币之未荐寘诸神位之左示不敢䙝陈之阶戺与主人俱升则不严矣盖事由草创未之讲也予典教于兹思有以正之顾不学杂服不能安礼而虽善无徴无徴不信乃取朱文公所考订自仪礼开元礼而下裒爲一编命学徒肄习且与讲说义数使之入耳着心旣知义理之安将不期改而自改併附社稷风雨雷之祀庶几好礼者有取焉抑礼有本有文是书所载交也习礼之士因文而究其本知交于神明者不徒笾豆之事微之显诚之不可揜也如此则可谓知礼矣若夫器乐冠服之度则又博採诸家之说从其是者订其失者欤国朝文类国朝文类卷第三十三国朝文类卷第三十三序庄周梦蝶圗序刘因周寓言梦爲胡蝶予不知何所谓也说者以爲齐物意者以蝶也周也皆幻也幻则无适而不可也无适而不可者乃其所以爲齐也谓之齐谓之无适而不可固也然周乌足以知之周之学纵横之变也盖失志于当时而欲求全于乱丗然其材髙意广有不能自巳者是以见夫天地如是之大也古今如是之逺也圣贤之功业如是之广且盛也而巳以渺焉之身横于纷纷万物间无几时也复以是非可否绳于外得丧寿夭困于内而不知义命以处之思以诧夫家人时俗而爲朝夕苟安之计而不可得姑浑沦空洞举事物而纳之幻或庶几焉得以猖狂恣肆于其间以妄自表于天地万物之外也以是观之虽所谓幻者亦未必眞见其爲幻也幻且不知又恶知夫吾之所谓齐也又恶知夫吾之所谓无适而不可也有道以爲之主焉故大行而不加穷居而不损随时变易遇物赋形安徃而不齐安徃而不可也此吾之所谓齐与可者必循序穷理而后可以言之周则不然一举而纳事物于幻而谓窈冥恍愡中自有所谓道者存焉噫卤莽厌烦者孰不乐其易而爲之得罪于名教失志于当时者孰不利其说而趍之在正始熈宁之徒固不足道而失之所谓大儒一遇困折而姑借其说以自遣者亦时有之要之皆不知义命而巳矣虽然周巳矣其遗说亦其梦中之一栩栩也吾从而辩之宜无与于周矣然以周观之则不若休之以天均故即其圗而戯之曰圗汝者画辩汝者书书与画无知也圗汝者之心及吾之辩汝之心未发无有也旣发亦无有也以其无所知无所有者而观之安有彼是旣无彼是安有是非周而有知则必曰吾恶乎知之使读者作色于前发笑于后乃所以齐之也圗者臯落杨内翰而序圗者刘因继序而题咏者京师之才大夫也续后汉书序郝经汉建安末曹氏废汉自立称魏孙氏据江左僣号称吴昭烈以宗子继汉即位于蜀讨贼恢复卒莫能一而入于晋晋平阳侯相陈寿故汉吏也汉亡仕晋作三国志以曹氏继汉而不与昭烈称之曰蜀鄙爲偏霸僣伪于是统体不正大义不明紊其纲维故称号论议皆失其正哀帝时荥阳太守习凿齿着汉晋春秋谓三国蜀以宗室爲正魏虽受汉禅晋尚爲篡蜀平而汉始亡上䟽请越魏继汉以正统体不用宋元嘉中文帝诏中书侍郎裴松之采三国异同凡数十家以註寿书𥙷其阙漏辨其舛错绩力虽勤而亦不能更正统体历南北隋唐五季七百有余歳列诸三史之后不复议爲也宋丞相司马光作通鑑始更蜀曰汉仍以魏纪事而昭烈爲僣魏至晦庵先生朱熹爲通鑑作纲目黜魏而以昭烈章武之元继汉统体始正矣然而本史正文犹用寿书经甞闻缙绅先生余论谓寿书必当改作窃有志焉中统元年诏经持节使宋告登寳位通好弭兵宋人馆留仪眞不令进退乃破藁发凡起汉终晋以更寿书作表纪传録诸序议賛十二年夏五月借书于两淮制使印应雷得二汉三国晋书遂作正史以裴註之异同通鑑之去取纲目之义例参校刋定归于详实以昭烈纂承汉统魏呉爲僣伪十三年冬十月书成年表一卷帝纪二卷列传七十九卷録八卷共九十卷号曰续后汉书奋昭烈之幽光掲孔明之盛心祛操丕之鬼蜮破懿昭之城府明道术辟异端辨姦邪表风节甄义烈核正伪曲折隐奥传之义理徴之典则而原于道德推本六经之𥘉苴𥙷三史之后千载之蔽一旦廓然矣古之爲书大抵圣贤道否发愤而作屈平离骚马迁史记皆是也然皆曀昧一时流光百丗故韩愈谓以彼校此孰得孰失今拘幽之极而集是书盖亦古人之志也胡氏律论序熊朋来上古造律其次听律其后筭律虞书周礼有听律之官无筭律之法典同所谓数度爲乐器言之至于律同合声阳左旋而隂右转观其次序不以筭法论矣六觚一握自秦柱下史得此书以行于汉至今惟班马犹可徴其余言上下生异同甄汉中以礼运旋宫着在筭术因除如法而不免承后汉志之误后志误于京氏准法礼记䟽亦与吕春秋淮南子同一说是上下生且不定何以筭律哉律吕各自爲法则干坤六体之序定矣同位娶妻隔八生子之象着矣倍因四因一损一益之筭均矣若曰自子至午上生者七自未至亥下生者五旣非子午中分使丑午连并上生而三吕用倍之意荒矣后志十二律之实襍以凖法而筭家輙因仍用之以蕤賔夷则无射四因三除爲大吕夹钟中吕之筭非律生吕筭例矣甄氏能辨其终于南事之非而不自知袭用后志之误也或谓大吕爲六吕之首从后志则大吕得筭爲多是不然阳得当位隂得对冲律生吕自林钟始非先林钟也乃所以先大吕也十二宫终于中吕非中吕之穷也当应钟之次也是故天统以黄钟人统以太簇地统宜以大吕而以林钟抗林钟于大吕之位所以妃黄钟而母太簇则大吕夹钟中吕在未酉亥之次皆从下生之筭入用则加倍有律之半所以必有吕之倍也知此则上下生之误不足辨用倍者其本法不用倍者筭家取疾约法其实一也若四清二变昔者固亦疑之李照范景仁不能争况陈旸以下託之空言乎乐器惟瑟有十二清而四清在其中不能通行于他器也吾观中吕黄钟之交知声音有出于度数之外者无射之商夷则之角夹钟之羽中吕之徴若弹丝吹竹击拊金石声音至此流转自若也筭家以中吕求黄钟殚其术而不能合乎十七万七千一百四十七之筭有以倍数四因之者则三分之不尽二筭而亏数已多有以正数四因之者则亦有一筭不行而亏数且过半矣三分不行之筭旣未有以处之纪其余分终有不尽之处持未定之筭而谓之黄钟变律又推以爲林钟大簇南吕之变甚者託名执始不自信其爲黄钟从使人得以窥筭术之涯涘而黄钟流行诸律本无间断也筭法之起殆因律琯有长短此筭家因律以命术非律命于筭也犹之方田焉田生五糓岂知我爲圭箕弧环律和五声岂知我爲正变倍半皆筭家命之尔故曰古之爲钟律者以耳齐其声后人不能始假数以正其度雅乐之不可兴声音之学不传也古者自小学巳教之六乐九数今耄且罔知岂惟筭律哉若字音之学于儒者事最近而喉唇二音宫羽异说羽有喻母而或以从角音徴有知母而或以从商音矧曰其有能恊于皇极之律吕哉豫章胡先生夙擢儒科隐居彭蠡之濵四十年矣使其得爲礼乐之官未必无𥙷于制作而今老矣先生不求知于丗丗亦莫之知也朋来杜门弦瑟是日以蕤賔之角歌考槃有儒服来听问其姓名曰桂山问从何来曰从胡先生来于是䄂出方册曰先生知子惟子其序之昔西山蔡氏固疑吕春秋淮南子非本法本法则三吕用倍矣此书谓黍命于律律不命于黍吾于筭法亦云又谓空围九分乃筭家内周非空中容九方分律有半吕有倍使用半用倍用变各有伦理凡以羽翼蔡氏之书非求异也当与本原辨证并传丗无所事雅乐则巳傥有志于制作将于是乎证焉先生深于卦象声韵非止筭律也姑以是传丗亦贤于汉中太守矣钟鼎篆韵序熊朋来钟鼎篆韵自琱戈钩带及凡碑刻古篆皆在焉称钟鼎贵彞器也考工记金有六齐一曰钟鼎之齐此钟鼎之称所从始鲁铸林钟臧武仲论所以作彞器杜氏专言钟鼎故祀器之欵通曰彝頫爲钟印爲鼎乃彞器之大者器必有文以传逺若鼎盘量铭于经可见已自仓颉象形推类由是形声相推而文字生焉周公之时未改籕已有六书之教孔子之时已改籕尚存科斗之书秦法贵其国字孔氏及秦博士各藏之屋壁济南口授犹可寻声得字安国爲隷古定科斗书遂絶矣观汉所得齐器周鼎栢寝之刻栒邑之铭皆有能按其欵识者壁书半已诵传旣曰定其可知又曰时人无能知果不可知则隷书何慿直废古从俗尔后日汉求古文遂不复可得削刓简朽乃不如近代纸墨之传易于流布唐𥘉盛临摹始有以楮搨碑碣爲墨本者东廵之石偃师之槃岐阳之鼓延陵季子之墓篆石泐而墨传然犹未有能摹钟鼎之欵者皇祐始命太常摹历代器欵爲图三馆之士不能尽识于是欧刘李吕録渐广宣和以后爲书遂多博古圗之外有晏慧开蔡天启赵明诚荣咨道董彦逺以至黄伯思翟耆年薛尚功诸家相继论述彞鼎古器亦多出政宣之间物常聚于所好也𥘉夏氏倣二徐韵例以唐韵系古篆于时器欵未备其间钟鼎字文缺略颇汎取俗书以备竒字亦未以钟鼎名也政和中王楚作钟鼎篆韵矣薛氏承龙眠之旧圗其帖始于琱戈因王楚之成书其韵谓之重广乙卯癸亥一再脱藁宜无遗字而帖之所载韵或缺焉商钟有释文韵则曰无音释石鼓巳载帖韵则无取鼓自韦韩过于称许适滋群疑翟氏评周宣遗蹟亟称吉日碑而疑鼓刻于维字疑其不类古欵于以可疑其意不逮笔于柳帛君庶等字疑其促长引短以取称夹漈疑秦篆茌平马氏疑宇文周所爲然此以论篆非论韵也今爲篆韵复安问此固以多文爲富尔旧刻夏薛诸韵临移失眞昔人所以叹烟墨而悲纸竹也临江杨信父参订旧字博採金石竒古之蹟益以奉符党氏韵𥙷夏薛所未收徴余爲序其篆则夏商周秦之篆而韵则唐韵也姑以是记字尔钿金戈带之文一时也夹钟昭铃之刻又一时也由古篆下迄斯冰有不可比而同之者亦有籕古错落散在召陵公乗之书或古文阅丗而后出或后人倣古而近似审而用之存乎其人矣或曰钟鼎韵之作以备篆刻字文尔刻符摹印亦书学之一家马援不守章句而好论篆文当其拜伏波将军也上书言臣所假伏波将军印文伏字大外向又言成臯令印臯字从白下羊丞印四下羊尉印白下入入下芉即一县长吏印文不同非所以爲信事下大司空正郡国印章今按伏旁从犬能无外向之笔臯非从羊是乃谐声之字记东观者未有一言以辩之印文职在司空掌以少府犹或譌异况于香奁家记铜龟私印髙平刻鹊瑞之章元晖奉虎儿之字私志姓字者盖不可胜纪若啸堂所録其来乆矣欧阳公平生惟一字记名后儒求多焉人之好古者鲜矣于记姓名则或好古篆抑好而不能察不如其不知好者也自玉篇起说文弃俗书易籕学废岂惟字书哉音释行丗而诗书易不复存古音韵略试士而字音不复通古韵古学虽不止字书辟如剖竹由末而至本是或一道也甞叹汉法试吏人诵史籕之书童习仓颉之教字学犹近古也汉求能读古字者必徴齐人以所闻伏生可以考论传称山东大师能言尚书齐语相授也孝宣命张敞受齐学遂能读鼎刻以致通显京兆余暇遑及古书无以大其师传杜邺从敞子吉得绪余亦以小学名家至于张敞受学所徴之师史乃逸其姓名谩曰齐人而已毎阅汉史未甞不爲斯人叹今信父有力于篆韵盍书其名氏无若齐人然信父名銁以字行授时历转神注式序杨桓近古历法必注人事动作吉㐫之说其式圗太歳统吉㐫之神于帙端令人知一歳之向背也又注节气日躔及天道所向天德月厌月杀月德月合月空月之六候三白圗于逐月之下又令人知一月之向背也又注干支于十日下注五行纳音于干支下注月建十二于纳音下注二十八宿于月建下合是数者通取转神之名以爲吉㐫之由转神者言其神随时轮转而无定位也曰是日遇某神作某事吉作某事㐫又注天恩天赦母仓天德嫁娶修宅等一切吉㐫宜忌杂法于其下事之洪纎一举足一动手皆知所以择地择时而行之也然经渉丗代不免有去取失当之弊有司狃于习常无所改正亦巳乆矣圣上以聦明神筭统一六合万机之暇因知大明历之度有积乆之差乃更立太史院命道德艺明之臣剏置表仪测验推歩迎天道揆日景察徃知来研精极微新其历而敕赐名曰授时其以鸟火虚昴爲日中宵中日永日短之验以正四时之遗制盖不敢失于古然历注之义谓吉㐫应于人皆由所动年月日方之善恶不无乖于作善降祥作不善降殃之理虽然至教所寓无徃不存原夫历注之𥘉亦所以教天下之敬慎也天下之事敬慎则致成而吉否则致败而㐫历注之义微矣哉特患夫用知者知其流而不能推其源也诚能推其源其于作善降祥作不善降殃之理浑然爲一体矣复何乖之有今依旧式爲之损益立辞太重者轻之阙脱者𥙷之衍余者损之位置失当者移之事渉鄙俚者删之旣成定爲转神一卷上中下注式一十二卷上以备御用中以备青宫之用下以授庶官及亿兆之民也呜唿自古圣人之受天命其于天之所以仁万物者无不致其极也授时历存近古转神之注于日下使人趋吉而逺㐫亦所以资圣主仁亿兆之大端欤送进士梁彦中序姚登孙皇庆二年冬制诏天下以明年八月賔兴士东平梁宜彦中繇国子伴读教授开平路至是以选㑹试礼部奏其名延祐二年三月赐进士及第擢同知邳州事即日至官匄一言艶其行登孙钦惟圣天子奋然举百年之坠典将尽得天下儒者使服其官进耀文雅裁抑刀笔命元臣大僚称制延问子大夫论定以及此也甚盛甚休然思昔之爲儒者日夜呻毕简谅冀有司万一採録数路并进得一命称校官亦轩轩有光华矣天下之人且缺然曰使斯人得如古射䇿决科即晁董公孙当有其人廼今出是涂沥一日长即秉象板卷兎册纡朱芾禠白衣其爲光华视昔何如也凡朝廷爲是崇饰美观委大赐于不报而巳然则其爲责望又何如也岂独朝廷之意然哉将天下寔望苟其効官临事廉公以威贞固以干平居吏民有所惮缓急国家有所仗是则吾道之光非其一身之荣也若夫昭昭于白日而昏莫或不保斤斤于小明而大察或不及动引古人牵制文义投之纷错芒不知所爲守彼且圜视而起啧曰文稚士固如是曏使习刀笔者爲是当不至是而丗议纷纭有可惑焉者矣前之日人以我爲儒也曰必几其用后之曰人以我爲吏也曰必计其效效不效顾利害止其一身已乎夫当儒者彚进亨奋之一𥘉而丛天下之望若是然则固于吾道大贺也而有吾道之责者容得无虑邪彦中气厚而质温才𥙿而学周其在成均士胥器之计其有一州不足爲吾知其能廉以威且干焉者方今圣天子右文之盛恩元臣大僚柬㧞之至意其必去此而无所负且有以豁斯虑以爲吾道光也古之君子爱其人则闵闵然望其成凡今繇科目奋他日公卿将相率是焉取丗固于彦中有望某抟士也与彦中有同舎之义故无爱其一言送喻秀才序何中客有授中二赋及诗者读之体裁髙雅音节清妥中异之曰此深于昌黎韩子之文者果谁氏耶则以清江喻立对中盖心之矣延祐丙辰夏始识于封溪之上貌癯而神腴与之言信好古者中益异之问何师曰师皮季贤氏则中友人也比年又甞之武昌从王佐才龙观复游中又有以得其所从焉再见请曰立将造临川山拜呉先生能一言以绍立其可中咲曰子奚见呉先生爲先生之学古学也科举取士艺工则得学先生之学殆将不利于子子奚见呉先生爲立曰科举外也虽求之不敢必得先生之学内也非必求安能得之且立取友四方多矣冥然而趋不知其九折之坂欤其四逹之衢欤今距先生不十舎许愿执箕膺揲而拚焉时先生之讲说或闻一言守之终其身而不失岂不可乎中叹曰呜唿世齾齾相浊视货财化居时逐虎噬而鸷攫山崇而海録赫然盛气势慴孱竖腐息目赐赕而耳顼缩九不可致者皆可以指嗾得𥘉不必辨形声校点画于斯时也求其能事程试已若鲁麟颕鳯祥蹄而瑞跖矧能孤征重趼相从于寂寞之宅乎壮矣哉子之志也虽然中甞闻夫子弟子凡三千人而孔氏家语迁史列传才七十有七至见于鲁论者无㡬人幸而亲遇圣人之时又幸亲游圣人之门姓名不少槩见何哉岂非歴聘诸国之际无智愚贤不肖群而进退一再识焉而已者不然何寡闻若是哉鲁论诸子以能荅问故传曽点漆雕开亚于回参者其言仅一见点犹从容数语开则一语而巳傥非夫子有以发之则虽半语不可得而闻又孰知其爲见道也吾意孔门诸人固有胜于点开者世亦不得而悉也然则答问之功又何少哉今吾非敢以夫子况先生亦非敢以孔门诸人拟子顾其理有相似然者呜唿人尝患思古人而不可得见不知今人或胜于古人亦未可知也乃常相慕于不可得见之时而每相忽于相值之日其得谓之智乎前乎先生者固不知世复有斯人也后乎先生者岂无羡子之得见斯人者乎然则子之见也非幸欤子志夫古学者也宜有以问先生先生之答子也宜可以终身守之而不失也非止乎子之所已能也由其答问而有传非幸而又幸者欤先生之见子也知子之尝交于中也将必中乎问则以中之说而进焉因是而中之说亦传非幸而又幸者欤南唐书序赵世延天暦改元余待罪中执法监察御史王主敬谓余曰公向在南䑓盖甞命郡士戚光纂辑金陵志始访得南唐书其于文献遗阙大有所考证禆助良多且爲之音释焉因属博士程熟等就加校订锓板与诸史并行之越明年余得告还金陵书适就光来请序按南唐本纪李昪系出宪宗四世间关困阨才有江淮之地仅余三十年卒不复振而宋㓕之虽爲国褊小观其文物当时诸国莫与之并其贤才硕辅固不逮蜀汉武侯而张延翰刘仁曕潘佑韩熈载孙忌徐锴之徒文武才业忠节声华炳耀一时有不可掩矧其间政化得失兴衰治乱之蹟有可爲世鍳戒者尤不可泯也窃谓唐末契丹雄盛虎视中原晋汉之君以臣子事之惟谨顾乃独拳拳于江淮小国聘使不絶甞献槖駞并羊马干计髙丽亦歳贡方物意者乆服唐之恩信尊唐余风以唐爲犹未亡也邪宋承五季周统目爲僣伪故其国亡而史録散佚不彰然则马元康胡恢等迭有所述今复罕见至山隂陆游着成此书最号有法传者亦寡后丗有能秉春秋直笔究明纲目统绪之㫖者或有所考而辩之姑识其端以俟君子余前忝史舘朝廷甞议修宋辽金三史而未暇他日太史氏复申前议必将有取于是书焉国朝文类卷第三十三国朝文类国朝文类卷第三十四国朝文类卷三十四序国统离合表序姚燧走未壮时读通鑑纲目书于苏门山甞病国统散于逐年事首不能一览而得其离合之槩焉因年经而国纬之如史记诸表私藏诸簏遇有疑忘即是而叩无异多闻博识之见告者四十年矣是歳之秋同门友许君得卿自金陵过宣留语再月间以示之得卿善其非出己意而新竒爲说特抽纲目所有彚而爲编虽刋置凡例之后犹不爲僣而校官刘君德恭方刋胡公读史管见于宣庠闻之谓因是工可断手于旬浃遂聚徽建二本重勘校之得三误焉其一建安二十五年徽作延康元年凡例曰中歳改元无事义者以后爲正其在兴废存亡之间关义理得失者以前爲正其下注云建安二十五年改元延康之范史及陈志注文是汉号通鑑所书乃若曹丕称王时所改者今不能悉见例云然则爲汉爲丕疑犹未决矧其时正在兴废存亡之间今以前爲正从建注二十五年其一章武三年徽大书三年后主禅建兴元年建无三年余与徽一凢例则曰章武三年五月后主即位改元建兴而通鑑目録举要自是年之首即称建兴非惟失其事实而于君臣父子之教所害甚大故今正之即是观无三年者则昭烈爲无终独建之失曰后主者徽建皆非甞求其原由陈寿晋臣晋受魏禅不敢帝汉而臣魏故不曰汉曰蜀谓昭烈父子爲先主后主通鑑因之反帝魏而主蜀后爲目録事皆书汉岂晚知其非欲正之而未及欤至纲目书出始曰汉中王即皇帝位统斯正矣而于其子独曰后主何哉且自建兴以及炎兴用天子制以临四方者实四十年邓艾至成都书帝出降明年犹书魏封故汉帝禅爲安乐公亡国之余且然岂于即位正始之年不帝反曰后主乎是与十四十五十六卷之起尽反凡例诸曰后主者皆溺于熟口顺耳不思而失于刋正者也凢例又曰有𬒳废无谥者但曰帝某而不用后人所贬之爵建兴之帝未甞𬒳废亦钧于无谥者故下取晋帝奕与唐睿宗景云二年注玄宗皇帝先天元年明年始大书玄宗明皇帝开元元年者例大书三年注帝禅建兴元年明年大书帝禅建兴二年庶前后叅稽可皆吻合无龃龉也又其一天寳十五载注肃宗皇帝至德元载明年惟曰二载未甞大书肃宗皇帝至德爲无始故今于二载上加肃宗皇帝至德使得上同于开元呜唿三者钧失而廷康之取至德之去犹皆小小何也统固在也若章武之距建兴才三年耳遽有帝父主予之异岂不于统大有关乎故特书曰帝禅有罪走爲不韪者度不可以户说虽靣受之心不然焉或以爲知言非独走也有见可一时之快而建兴之帝亦将雪其比德失统主称千载之耻于九原矣序江汉先生死生姚燧其歳乙未王师徇地汉上军法凡城邑以兵得者悉阬之德安由甞逆战其斩刈首馘动以十亿计先公受诏凡儒服挂俘借者皆岀之得故江汉先生见公戎服而髯不以华人士子遇之至帐中见陈琴书愕然曰回纥亦知事此耶公爲之一莞与之言信竒士即出所爲文若干篇以九族殚残不欲北因与公诀蕲死公止共宿实覊戒之旣觉月色烂然惟寝衣留故所公遽鞍马周号积尸间无有也行及水裔见巳𬒳发脱屦仰天而祝盖少须臾蹈水未入也公曰果天不生君与衆巳同祸矣其全之则上承千百年之祀下垂千百丗之绪者将不在是身耶徒死无义可保吾而北无他也至燕名益大着北方经学实頼鸣之游其门者将百人多逹材其间燧生也后不及拜其履前获识其子卿月者七年矣凡再见之初以府僚见之洛阳虽甞以好兄余犹未语此今以宪属来邓始及之且德先公不忘也燧曰呜唿自先公言之夫旣受诏岀之军中而使之死不以命非善其职且儒同出者将千数才得如先生一人而使之泯没无闻非崇其道此公所惧而必生之也自先生观之孰亲于其七尺之躯而大其所关人持瓦缶将败之犹有惜而不果者必茹毒罹祸不可一日居故忍而爲此岀处非不思也中夜以兴蹀膏血以闘魑魅径林莽以触虎豹而始及水仰天而祝其行非不决也夫思而后行行之以决则其势多难夺于中路使非先公自行而他人赴之能舍所忍爲以回其复生之志收其巳逝之魄反就是一日不可居之祸毒乎由是言之先生之死求以无辱不以全归其生也不以有赴而以知巳此其胸中揆制一时相爲髙下之权衡也然古之人爲知己死者有之无有爲知己而主者先生以古人所不爲者报之先公而先公所受先生也巳多矣奚徳哉卿月与余相视一泫卿月归序所与言者赠之送宰先生序姚燧至元三年三月未尽之三日宰先生谓燧曰予将游秦子能序予兹行乎予掉鞅游天下殆周独秦未尝一至又秦士舍脩撰雷君亦莫有一识子昔家秦其所忠者谁人所通信者又谁盍枚举之予阶子言一进谒之也燧曰秦固衣冠之薮泽也在燧有未遍知者焉盖年之前乎燧者率隆名硕徳既㓜燧而未与之言后乎燧者燧何所慕頼乎彼而爲之伍故遗十百而得一二也请爲先生诵之有杨元父者吾师与之抗礼者也其学也粹而正其操履也坚而不渝其执亲之忧也哀而礼其能也博而肆尤邃史学读至落落竒杰之士必慷慨感激思见其人于今使先生之至不嫌扵自明肯曰向之儒服登常山一言折猖狂之盗而落其角距者实予也彼有闻而不竒先生者乎虽先生夙有负气使酒之声彼将视爲古竒杰士之恒态必阔略而有取乎此也先生行哉其尚有合于斯人欤又有韩邦杰刘无竞吕伯充者皆吾师之弟子也年皆长于燧若韩之能官刘之天质之美吕之问学之该彻皆燧所不敢望而及计之今日吕以练服在躬未可出之二人有造先生之馆烦从者爲燧一讯安焉送雷季正序姚燧燧从鲁斋先生游最故且乆于同门之士学爲最怠而不加进自亲夏楚时犹尔况今载名仕版逺处数千里之外哉昔之怠者爲忘不加进者阤而爲退矣宜季正之耻友而羞际予之心安焉而不敢有憾不谓徒以从游之乆故愿因鄙言获进拜先生屦前呜唿其志则勤其意则良惜所借以爲介者非其人也是一也又先生自谢政而归屏迹桑梓养安泉石家事不以干于心郷人莫得见其靣于时求欲如祭酒之授徒来则受之亦难也予则止之无行虽然以先生平昔乐教之心且熟子之兄伯静之名甞哀其愿见未得竟抑志以卒有弟如此笃道而善学行巳以化郷岸然不流于今俗翘然自视以古人千里赢粮而就正焉又观夫人有可进成德逹才之具必不拒其见也予则劝之令行且景星鳯凰之爲物人或睹之犹爲生之幸况大人君子道德之容可以兴起一丗仁义之言足以发辉百王者哉获一进拜而闻其绪论必决滞爲通易暗爲明大有得于曩昔也有得而私之仁人之用心不然行哉予将须其归而见告也至元辛巳二月吉日姚燧序送畅纯甫序姚燧欧阳子爲宋一代文宗一时所交海内豪俊之士计不千百而止及谢希深尹师鲁二人者死序集古録遂有无谢尹知音之恨呜唿岂文章也作者难而知之者尤难欤余甞思古之人唯其言之可以行后爲恃以待他日子云者出将不病夫举一丗之人不余知也今乃若是亦以有知者爲快而失之爲悲欤余冠首时未甞学文视軰流所作惟见其不如古人者虽不敢轻非诸口而亦未甞轻是于心也过而自思人之能者余操虑持论且然余不能之何以免人无嫉贤之讥乎年二十四始取韩文读之定笔试爲持以示人譬如童子之鬪草彼能是余亦能是彼有是余亦有是特爲士林御侮之一技焉耳或谓有作者风私心益不喜以爲彼忠厚者不欲遽相斥笑姑爲是䛕言以愚之不然殆鼓舞之希进其成也自是蒙耻益作旣示之人且就正于先师先师亦赏其辞而戒之曰弓矢爲物以待盗也使盗得之亦将待人文章固发闻士子之利器然先有能一丗之名将何以应人之见役者哉非其人而与之与非其人而拒之钧罪也非周身斯丗之道也余用是废作有亦不以示人纯甫自言得余只字一言不弃而録之又言丗无知公者岂惟知之读而能句句而得其意者犹寡呜唿丗固有厌空桑之瑟而思闻鼓缶者乎然文章以道轻重道以文章轻重丗复有班孟坚者岀表古今人物九品之中必以一等置欧阳子则爲去圣贤也有级而不逺其文虽无谢尹之知不害于行后犹以失之爲悲下下之外岂别有等置余爲哉则爲去圣贤也无级而絶逺其文如风花之逐水霜叶之委土朝夕腐耳岂有一言之几乎古可闻之将来乎纯甫独信之自余不可不谓之知已足爲百年之快恐纯甫由此而取四海不知言之非也然纯甫实善文其不轻以出者将以今爲未集积而至于他日以骚雅末流典谟一代乎将恃夫莅民旣爲循吏持宪旣爲才御史富民又将爲良大农道行一时无暇于爲言乎岂以丗莫己知有之而退藏于宻也由积而爲书他日与道行一时无暇于爲言则可由莫已知而不出若余也虽不善文而善知文则纯甫爲失人矣今以农副行田陇右于其别也叙以问之至元丁亥七夕姚燧书送李茂卿序姚燧大凢今仕惟三涂一由宿卫一由儒一由吏由宿卫者言出中禁中书奉行制勑而巳十之一由儒者则校官及品者提举教授出中书未及者则正録而下出行省宣慰十分一之半由吏者省台院中外庶司郡县十九有半焉吏部病其自九品而上宜得者䋲绳来无穷而吾应者贠有尽故爲格以扼之必历月九十始许入品犹以爲未也再下令后是增多至百有廿月呜唿积十年矣劳乎哉李君茂卿甞同燧受学先师司徒公儒者也父户部恩泽旣推其兄之子及将试吏堂帖令出掾湖广省盈九十月将赴铨中书燧贺之曰人有不职幸不紏于御史者君以勤效无此人有饕墨幸不罹罪罟者君以清慎无此人有依庇有力窃窃离所事同列之懽以自求容一时幸不谴斥者君以中行不阿无此人有挟仕而商赋之州县而倍责赢入以肥其家幸不讼于民与衆树姻党子弟入官以妨后至之涂幸不贬于士者君禄入外无他营舍仆马则顾影无朋举无此举无爲爲贺其可贺者谚曰两姑之间难爲妇上政事堂下参幕多或二十人其事之来抱按求署无一可后者皆视其色听其言动立移晷比不龃龉使驯驯如式从巳而出譬则庖人善适衆口酸咸嗜好之不齐然非暂也必八年之乆大而经国子民细而米盐甲兵于尽得夫人之情而熟知夫事之势増益其所不能者不旣多乎今之老于刀笔筐箧以致逹官贵人者皆下视吾缝掖以爲言阔事情而不适爲用者恃其能此焉尔君旣能之是行也以军国公相知之有素无曰峻擢惟循所宜资亦卑善所昔也人吏之今焉吏人其留中其居外主乎闻司徒平生六经仁义之言而济以今所能古所谓以儒术饰吏事者非君其谁哉大德己亥秋八月上弦日姚燧书送姚嗣辉序取士以文始于隋而盛于唐其法有司择学脩其家名闻其郷者歌鹿鸣而进之朝谓之贡至则试以声律之文中程度者谓之选犹未即得仕必待有位者之举犹视举主何人或衆且贤以㫁其人之材否始授之官胜国因之而小变焉选即官之惟不使得爲令必制置提刑转运诸司五人者举始用爲令令而上郡牧侍从五府之官无不能至者则自贡而选而举千百人不一得焉亦硗乎其艰哉吾宗嗣辉胜国选士也赫奕其时瞠后尘者千百人乌可少跂迨今改玉声名昭晣不可终阏犹官洪校满秩而观光天朝求通刺柄政之臣卢公呉公门者千百人未有一得独于嗣辉倾身接之延誉诸公间文云乎哉有见于道徳之实耳士而得此亦曰逢矣逢而至于逹也奚惑然终不能増多其旧尺寸复调武冈益逺于洪岂两公面是而中不力耶曰非也囿于法制之宻先得之多两公拱眎不可躐其级也以故南桤安意而徃既軷燧告之曰凡今仕者闻职乎民以有治赋聴讼之事爲莫不色喜闻职乎士则以无有贡选利禄之訹人怠于学虚师席而夏楚不试率不怿乎其中嗣辉将亦若是乎盍亦思校官风化之原治忽所寄也无逺稽古而监之今司徒文正许公微时于大名于辉于秦于河内以倡鸣斯道爲已任谆谆私淑少长不一其年也锐钝不齐其才也积多至数百人闻之天聦徴爲成均俄拜左相歳余辞免复求成均后其弟子继司鼎铉者将十人卿曹风纪二千石吏棊错中外者又十此焉其于隆平之治岂不少賛乎嗣辉苟以是爲心规矩薰陶是邦之多士得其达才一二以用斯世使海内之人指而诵曰是夫夫所梯接者于以亚匹吾司徒公其获将多行兵勉事乎此嗣辉蜀人以蜀多桤木虽寓荆呉不忘其乡号南桤云李平章画像序姚燧陛下之未岀合由李道复日侍讲读亲而敬之甞召绘工惟肖其形赐号秋谷命集贤大学士王大书之手刻爲扁而署其上又侧注曰大徳三年四月吉日爲山人李道复制至大四年辛亥春正位宸极制授道复光禄大夫中书平章政事以尽学焉后臣之义装潢是圗填金刻扁而摹赐号与御署卷加标轴宠耀至矣人孰与俦勑臣燧序之将俾词臣颂歌其下而亲览焉臣闻命屏营反覆究思在昔帝王圗其臣者商髙宗之傅巖汉中宗之麒麟阁丗祖之云台唐太宗之凌烟阁四焉耳麟阁而下皆将相之开国承家平乱亡以賛弥纶资訏谟以致隆平者傅巖不然𥘉未有是赫赫显烈肖其梦形求得诸野爰立作相以道复肖形可同说乎髙宗圗于旣王三年之后陛下则圗于未帝一纪之先其时绘工运思有所未至手爲设色髙宗于说有是乎哉断所无者李泌从肃宗于途人指目曰黄衣者圣人也白衣者山人也巳乃爲相而道复姓偶同乎泌亦白其衣今亦巳相谓道复山人可同泌乎爲之赐号刻扁肃宗于泌有是乎哉亦断所无者泌虽贤者而言渉神仙迂怪以故史氏短之惟说则无间然甞考观之古今之丗相去若异帝王爲治道罔不同何则陛下所居则列圣之位也列圣君临之中土尧舜昔甞有也乃若髙宗亦商圣贤之君耻其不爲尧舜故命说曰若金用汝作砺若济巨川作舟楫歳大旱作霖雨作酒醴惟曲糵作和羹惟盐梅取喻再三求其交脩者皆陛下有虞道复之心今谓道复其才有足方说孰敢犯是不韪然其所处则说地也如较其学焉后臣顾说所无能求多闻以建事学古训以道积厥躬招俊又以列庶位对扬天子之命亦足袭说遗芳余烈报陛下矣然非旧学之臣丗不以是责难俟夫治定而功成德尊而年及或遂悬车于秋谷钓云月以弄泉石朝堂有疑驰使谘之犹不得专爲山人丗则目曰山中宰相者所不免也是年夏五集贤大学士荣禄大夫翰林学士承㫖知制诰兼修国史臣姚燧拜手稽首序序牡丹姚燧余于牡丹始以中统之元见寿安红洛西刘氏园三年见左紫洛阳故赵相南园两花皆千叶株皆四尺寿安二十蕚广径七寸髙与之等左紫四蕚八寸髙等又三年见千叶状元红燕都故扬相大参宅株五尺四十蕚七寸髙等后二十年见之长安毛氏园最多将百株株二尺少然皆单叶小大参差不齐无絶竒者后二年见玉板白洛阳杨氏兰株亦二尺少多叶十蕚七寸少邓州见三家张氏肖斋之衡山紫陈氏终慕堂之浅红两花皆十五叶衡紫株二尺少将二十蕚五寸少浅红株三尺少将五十蕚六寸少惟萧仁卿之承颜亭白花大株三尺太可六七十蕚七寸少千叶最盛又有色绯紫碧相错株三尺少可四五十蕚盛亚白花七寸太复有绯花株卑十蕚八寸二花皆多叶而绯花独竒盖故爲佳品今失其名者别有鹤翎红爲千叶小株独蕚五寸太高等他日株大花则随大矣是爲邓花之冠仁卿旧云此洛阳寿安诸孙自余观之大非寿安则浅红而今名余所命之盖即其形色近似爲言也长安洛阳诸花余忘其香孰胜萃邓花而校喷勃秾绵可喜如紫薇者衡紫爲第一此余生五十一年所见者然自元年至今爲廿九年其间六年六见自燕长安洛阳而至此几数千里中元及三年与至元二十年三见洛阳爲同地至元六年十八年廿五年各一见之燕秦邓爲异地亡虑百十株而千叶名品才四见则千叶独难遇亦犹千人爲英万人爲杰尤丗不恒有者矧赏酬有数邪刘赵二园虽皆有酒年甚少不善饮杨大参时与先丗父中书左丞同朝爲父执与之酒不敢饮毛园时为秦宪毛氏方业市酒才下马行观择剪𢾗蕚不饮而去杨氏栏时满秦宪将走荆宪借居其庐客懐牢寂无谁与为饮张斋陈堂才持一二觞各剪一二蕚持归不名为饮其尽醉相讙者惟承颜亭一焉而巳呜唿以齿五十一年之老行𢾗千里之逺始观至今二十九年之乆六年六见之稀而无负可当赏酬者醉明日仁卿求记其事予口未拒而心弗是之以为导爼之乐屑屑者奚足笔其夏白花忽藁死其又固求记之予始思昔者坐斯亭也孰是花旋踵不可复见亦可谓异事也又思左紫止一抺巳移植嵩山庙中洛阳今亦絶闻寿安故在其玉板白及毛园百抺将如左紫移植他人邪无亦若是花之巳藁死也呜唿往者既然况来者之不可必邪细者且然况大此倍蓗十百者邪则吾平生所当勉吾身而因循弗力以去不可复追者巳多也诚可为老将至之一慨而植物之死生又不足恠也尔卿惟喜予文巳记其承颜而求之屡如老父取张长史判吾时贤其以是心至而已然又益思六年之间不善饮不敢饮不可饮与无谁与饮与不名为饮非他盖无诗人同臭味者发其极意焉耳而承颜是日则梁宣慰贡父张緫管孟卿王工部景韩是皆善诗安知可爲他日故实亦未易以复得者据兰亭例爲序惜其时无唱酬未甞罚依金谷酒斗数也春秋诸国统纪序呉澂读三百五篇之诗曰有美有刺也读二百四十二年之春秋曰有褒有贬也盖夫子旣殁而序诗传春秋者固巳云然则非秦汉以后之儒创爲是说也说经而迷于是也千年矣逮自朱子诗传出人始知诗之不爲美刺作若春秋之不爲褒贬作则朱子无论着夫孰从而正之有惑有不惑者相半也邵子曰圣人之经浑然无迹如天道焉春秋书实事而善恶形于其中矣至哉言乎朱子谓据事直书而善恶自见其㫖一也唐啖赵宋孙刘而下不泥于传有功于经者奚啻数十家然褒贬之蔽犹未悉除必待宋末李吕而后不大惑夫其所谓褒贬者以书时书月书日爲详略其事以书爵书人书国爲荣辱其君以书字书氏书名书人爲轻重其臣而巳噫事之或时或月或日也君之或爵或人或国也臣之或字或氏或名或人也法一定而不易岂圣人有意于轩轾予夺之哉魏郡齐履谦伯恒甫之说春秋则异是不承陋袭故皆苦思深究而自得内鲁尊周之外经书其君之卒者十八国乃分彚诸国之统纪凡二十巳所特见各傅于经缕数旁通务合书法余事阙而不録其义视李则明决多其辞视吕则简净胜予之所可靡或不同间有不同亦其求之太过尔而非苟爲言也不具九方臯相马之眼者又乌能识之伯恒甫之笃志经学知之虽乆晚年获覩其二书之成宁不快于心欤二书谓何易春秋也服制考详序呉澂凡丧礼制爲斩齐功缌之服者其文也不饮酒不食肉不处内者其实也中有其实而外饰之以文是爲情文之称徒服而无其实则与不服等尔虽不服其服而有其实者谓之心丧心丧之实有隆而无杀服制之文有杀而有隆古之道也愚甞谓服制当一以周公之礼爲正后丗有所增改者皆溺乎其文昧乎其实而不究古人制礼之意者也爲母齐衰三年而父在爲母杖期岂薄其母哉盖以夫爲妻之服旣除则子爲母之服亦除家无二尊也子服虽除而三年居丧之实如故则所杀者三年之文而巳实固未甞杀也女子在室爲父斩旣嫁则爲夫斩而爲父母期盖曰子之所天者父妻之所天者夫嫁而移所天于夫则降其父妇人不二斩者不二天也降巳之父母而期爲夫之父母亦期期之后夫未降服妇巳除服而居丧之实如其夫是舅姑之服期而实三年也岂必从夫服斩而后爲三年哉丧服有以恩服者有以义服者有以名服者恩者子爲父母之类是也义者妇爲舅姑之类是也名者爲从父从子之妻之类是也从父之妻名以母之党而服从子之妻名以妇之党而服兄弟之妻不可名以妻之党其无服者推而逺之也然兄弟有妻之服己之妻有娣姒妇之服一家老㓜俱有服巳虽无服必不华靡于其躬宴乐于其室如无服之人也同爨且服缌朋友尚加麻邻丧里殡犹无相杵巷歌之声奚独于兄嫂弟妇之丧而恝然待之如行路之人乎古人制礼之意必有在而未易以浅识窥也夫实之无所不隆者仁之至文之有所或杀者义之精古人制礼之意盖如此后丗父在爲母以三年妇爲舅姑从夫斩齐并三年爲嫂有服爲弟妇亦有服意欲加厚于古而不知古者子之于母妇之于舅姑叔之于嫂未甞薄也愚故曰此皆溺乎其文昧乎其实不究古人制礼之意者也古人所勉者丧之实也自尽于已者也后丗所加者丧之文也可号于人者也诚伪之相去何如哉每思及此而无可与议豫章周成大服制考详可谓究心于礼矣嘉其有𥙷丗教因附愚说于其篇端俾共丗之知礼者讲焉陆象山语録序呉澂青田陆先生之学非可以言传而学之者非可以言求也盱江旧有先生语録一袠所録不无深浅之异此编之首乃其髙第弟子傅季鲁严松年之所録者肃读之先生之道如青天白日先生之语如震雷惊霆虽百数十年之后有如亲见闻也杨敬仲门人陈埙甞锓版贵溪象山书院至治癸亥金谿学者洪琳重刻于青田书院乐顺擕至京师请识其成呜唿道在天地间今古如一人人同得智愚贤不肖无丰啬焉能反之于身则知天之所以与我者我固有之不待外求也扩而充之不行増益也先生之教人盖以是岂不至简至易而切实哉不求诸我之身而求诸人之言此先生之所深闵也今之口谈先生心慕先生者比比也果有一人能知先生之学者乎果有一人能爲先生之学者乎呜唿居之相近若是其甚也丗之相去若是其未逺也可不自愧自惕而自奋与勿徒以先生之学付之于其言也元学士文藁序呉澂儒者以文章爲小伎然而岂易能哉能之不易而或视以爲易焉昌黎韩子之所不取也且其爲不易何耶未可以一言尽也非学非识不足以厚其本也非才非气不足以利其用也四者有一之不备文其能以纯备乎或失则易或失则艰或失则浅或失则晦或失则狂或失则萎或失则俚或失则靡故曰不易能也学士清河元复𥘉自少负才气盖其得于天者异于人而又浸滛乎羣经蒐猎乎百家以资益其学増广其识类不与人人同旣而仕于内外应天下之务接天下之人其所资益増广者又岂但纸上之陈言而巳故其文脱去时流畦径而能进古作者之道正矣而非易竒矣而非艰明而非浅深而非晦不狂亦不萎不俚亦不靡也登昌黎韩子之堂者不于斯人而有望与予与之交也乆今由湖广参政赴集贤学士之召与予遇于江州出示近藁三帙所得有加于前予非能文者喜谈文者也于斯时也而有共谈之人如之何而不喜也虽然无迷其途无絶其原愿共服膺韩子之言以终其身别赵子昻序吴盈天地之间一气耳人得是气而有形有形斯有声有声斯有言言之精者爲文文也者本乎气也人与天地之气通爲一气有升降而文随之画易造书以来斯文代有然宋不唐唐不汉汉不春秋战国春秋战国不唐虞三代如老者不可复少天地之气固然必有豪杰之士出于其间飬之异学之到足以变化其气其文乃不与世而俱今西汉之文最近古歴八代浸敝得唐韩柳氏而古至五代复敝得宋欧阳氏而古嗣欧而兴惟三曽二苏爲卓之七子者于圣贤之道未知其何如然皆不爲气所变化者也宋迁而南气日以耗而科举又重坏之中人以下沉溺不返上下交际之文徃徃沽名钓利而作文之日以卑陋也无恠其间有能自拔者矣则不丝麻不谷粟而毯是衣蚬蛤是食倡优百态山海百恠毕陈迭见其归欲爲一丗所好而巳夫七子之爲文也爲一丗之人所不爲亦一丗之人所不好志乎古遗乎今自韩以下皆如是噫爲文而欲一丗之人好吾悲其文爲文而使一丗之人不好吾悲其人海内爲一北观中州文献之遗是行也识吴兴赵君子昻于广陵子昻昔以诸王孙负异材丰度类李太白资质类张敬夫心不挫于物而所养者完其学又知通经爲本与余论及书乐识见夐出流俗之表所养所学如此必不变化于气不变化于气而文不古者未之有也子昻亟称四明戴君戴君重庐陵刘君鄱阳李君三君之文余未能悉知果一洗时俗所好而上追七子以合于六经亦可谓豪杰之士巳余之汨没岂足进于是哉每与子昻论经究极归一子昻不予弃也南归有日诗以识别畸人坐书癖殊嗜流俗笑解弦三十秋巳矣钟期少近赋逺游篇上下四方小识君维扬驿玉色天下表伏梅千载事疑谳一夕了诗文正始上白昼云龙矫乐经乆沦亡黍管介毫杪瑟笙十二谱苦志谐古调科斗史籕来篆隷楷行草字体成七家落笔一如扫草木虫鱼影自植自飞跳曲艺天与巧谁实窥奥穾肉食肉眼多按剑横道寳鹤书徴爲郎瑚琏惬清庙班资何足计万丗日杲杲蹇驽厉十驾天下君与操送卢廉使还朝爲翰林学士序吴澂徃歳北行征中州文献东人徃徃称李徐阎衆推能文辞有风致者曰姚曰卢而澂所识惟阎卢二公焉阎踵李徐爲翰林长卢公由集贤出持宪湖南繇湖南复入爲翰林学士夫翰林之职自唐宋至于今壹所以宠异儒臣也公之文名天下莫不闻岂以宠异之数而爲轻重哉是盖未足以爲公荣也然而有可以爲天下喜者何也国有大政进儒臣议之此家法也公事先皇帝爲亲臣三十年朝夕近日月之光朝廷事宫禁事耳闻而目见熟矣凡宏䂓逺范深谋密虑有人不及知而公独知之者事或昔不然而今然苟有议公援故事以对言信而有证听者乐而行者不疑其与䟽逖之臣执经泥古师心创说而于成宪无所稽者相去万万也诗曰维今之人不尚有旧谓其明习旧事者也儒之爲天下贵也用之而有益于斯丗也若曰是官也职优而地散秩崇而望清歩趋檐如言论渊如炳如也锵如也如华虫黼黻如玉磬琴瑟于以仪天朝瑞盛丗而巳及当丗事则曰夫旣或治之又奚庸间公不如是也而亦非天下士所望于公也送何太虚北游序呉澂士可以游乎不出户知天下何以游爲哉士可以不游乎男子生而射六矢示有志乎上下四方也而何可以不游也夫子上智也适周而问礼在齐而闻韶自卫复归于鲁而后雅颂各得其所也夫子而不周不齐不卫也则犹有未问之礼未闻之韶未得所之雅颂也上智且然而况其下者乎士何可以不游也然则彼谓不岀户而能知者非欤曰彼老氏意也老氏之学治身心而外天下国家者也人之一身一心天地万物咸备彼谓吾求之一身一心有余也而无事乎他求也是固老氏之学也而吾圣人之学不如是圣人生而知也然其所知者降衷秉彞之善而巳若夫山川风土民情丗故名物度数前言徃行非博其闻见于外虽上智亦何能悉知也故寡闻寡见不免孤陋之讥取友者一郷未足而之一国一国未足而之天下犹以天下爲未足而尚友古之人焉陶渊明所以欲寻圣贤遗迹于中都也然则士何以不游也而后之游者或异乎是方其出而游乎上国也奔趋乎爵禄之府伺候乎权势之门揺尾而乞怜胁肩而取媚以侥倖于寸进及其旣得之而游于四方也岂有意于行吾志哉岂有意于称吾职哉苟可以攘其人盈厌吾欲囊橐旣充则阳阳而去尔是故昔之游者爲道后之游者爲利游则同而所以游者不同余于何弟太虚之游恶得无言乎哉太虚以颕敏之资刻厉之学善书工诗缀文研经脩于已不求知于人三十余年矣口未甞谈爵禄目未甞覩权势一旦而忽有万里之游此人之所恠而余独知其心也丗之士操笔仅记姓名则曰吾能书属辞稍恊声韵则曰吾能诗言语布置粗如往时所谓举子业则曰吾能文阖门称雄矜巳自大醯瓮之鸡坎井之蛙盖不知瓮外之天井外之海为何如挟其所巳能自谓足以终吾身没吾世而无憾夫如是又焉用游太虚肯如是哉书必钟王诗必陶韦文不柳韩班马不止也且方窥闯圣人之经如天如海而莫可涯讵敢以平日所见所闻自多乎此太虚今日之所以游也是行也交从日以广歴渉日以熟识日长而志日起迹圣贤之迹而心其心必知士之爲士殆不止于研经缀文工诗善书也闻见将愈多而愈寡愈有余而愈不足则天地万物之皆备扵我者眞可以不出戸而知是知也非老氏之知也如是而游光前絶后之游矣余将于是乎观所逮事之祖毋太虚之从祖姑也故谓余为兄余谓之为弟云国朝文类卷三十四国朝文类国朝文类卷第三十五国朝文类卷第三十五序吴㓜清先生南归序元明善上守大寳之八年用大臣荐起临川布衣呉先生应奉翰林文字大夫士相与举手交庆曰朝廷不靳官赏逺下林莽髙人端士自蔽于不耀之地者固将抚抱振迹而兴矣贤能并用则治具张治具张则太平之象见是故一事得天下之人莫不䇿厉以自顾一事失天下之人亦莫不沮䘮以相吊举措不可不慎也如此夫或曰呉先生居于深山旷泽之间五十余年耕钓以供衣食无所仰给于人其气渊朗而和粹其学正大而明溥憺然怡然㳺心于诗书之苑殆以是终其身者能爲一官而起邪或曰朝廷清明天人相恊民物安阜制礼作乐政当今日思得博硕隆古之士揖譲賛襄于其间不果于忘丗不必于售已道足行于一家逹可行诸天下者易之义也吴先生明易者也殆以是促装速驾就道疾驱讵肯焦藁林壑而爲一夫之事邪命下之明年冬执事者以官旷别授而先生乃始至大夫士相与议曰内翰须贤而得遗逸兴治㑹才而旁逺陋甞相与庆之今若此又何也盖虗位以待士者朝廷之寛典也迟命以避贤者先生之盛心也非簸禄以给士也而得人爲急非嫌官以慢上也而以譲贤爲尚予辞无慊不两得欤或必其不来或必其速来皆非深知先生者也居京三月却迹治归去来容与若无足动其心者不矫抗以干名不奔趍以射利呜唿其有道之士哉于先生之归也乃序其所以来送马翰林南归序元明善上患吏弊之深以牢也思有以𬒮而破之于是考取士之法倣于古而不戾于今者乃设两科以待国之士诸国士汉士江南士苐一名品第六苐二名品苐七天下翕然以应英翘之士𬒳郷荐而㑹试南宫者百三十五人雍古士马君伯庸巍然在一科之首及廷对大䇿复在苐二于是声震京师出则群人争先覩焉旣而官之曰应奉翰林文字承事郎同知制诰兼国史院编脩官而其弟祖孝亦以科名得陈州判官吁荣矣哉来告余以归省其母又以余忝在试官之末求言以华其归伯庸之名显于天下垂于后世归不待余言而华也虽然窃有告焉余侍臣也每闻上㫖无或不在儒者有曰儒者守纲常如握拳然嫉者曰俗儒迁阔多窒有曰处大事立大议则吏不彼能也乃黜吏者之秩而发其机牙峻之隄防风俗爲之一变若曰吾将收儒之效矣黜者曰尚相观彼儒之所爲噫爲而軰者不其殆哉夫儒效不易立也不效则将孤所望孤所望且将疑尔儒之不足恃也扼掔泄愤乘隙而攻者林林也而軰之𬒳攻踣者一人孤上之人之望而疑尔儒也吾且奈何今即官守慎勿挟所得恃所眷赉出㡬㣲于辞色而所诵之书不有有司之事乎卿大夫之职乎宰相之业乎毋慕髙逺毋忽卑近尽心于其所试而我者湛乎其中存夫如是何患乎儒之效不立哉余之告伯庸者止矣兄弟以爲然不然欤然之则出以示而同年进士甞试自勉又何患吏弊之深者不抉而牢者不破耶云南志略序虞集京师西南行万里爲云南云南之地方广万里在宪宗时世祖帅师伐而取之守者弗能定既即位海内使省臣赛天赤徃抚以威恵㳂其俗而导之善利填以亲王贵人者四十年方是时治平方臻士大夫多材能乐事朝廷不乐外官天子闵逺人之失牧也常简法増秩优以命吏而爲吏者多徼倖器名无治术无恵安遐荒之心禽兽其人而渔食之无以宣布徳泽称㫖意甚者启事造衅以毒害贼杀其人其人故暴悍素不知教冤愤窃发势则使然不然恶生乐死夫岂其情也哉嗟乎昔者箪壷迎徯之民日以老死且尽生者格于贪吏虐师以自逺于㤙化其吏士之见知者无所建白而驭于中者又不识察其情状一隅之地常以爲中国忧而论治卒未究其故不亦悲乎河间李侯景山由枢庭宣慰乌蛮乌蛮云南一部也始下车未及有所施㑹群蛮不靖廵行调发餽给填抚周履云南悉其见闻爲志畧四卷因报政上之余甞按而读之考其生产风气服食之冝人物材力愚智勇怯山川形势之阨塞要害而世祖皇帝之神威圣略槩可想见未甞不俯伏而感叹也其志曰张乔斩姦猾长吏九十余人而三十六部尽降诸葛孔明用其豪杰而财赋足以给军国史万岁贪赂随服随叛梁毗一金不取酋长感恱李知古以重赋僇尸张䖍陀以淫虐致乱此于事至较着明白者也其术不甚简易乎有志之士尚有所覧观焉至读其纪行诸诗必有悲其立志者矣杜诗纂例序虞集昔夫子作春秋因鲁史之旧文㩀事直书而巳善学者以其属辞比事而观之得其笔削之故则圣人之意庶㡬可见于千载之下焉是故杜预因左氏之传陆淳因啖赵之说皆纂爲例以着之是或求经之一道也然而圣人之笔如化工之妙𥘉未甞立例而爲文也学者设此以推之耳主于诗亦然出于囯人者谓之风出于朝廷公卿大夫者谓之雅用之宗庙郊社者谓之颂其别不过此三者而巳其义则有比兴赋之分焉诗人作诗之𥘉因其事而发于言固未尝自必曰我爲比我爲兴若赋也成章之后亦无出于三义之外者故学者不得不以例而求之此亦例之所由纂所谓谱者是也申屠公以直节髙义在至元中爲名御史其所树立固不止乎文字之末然独好杜工部诗讽诵之乆又取其一篇一聮一句一字可以类相从者录之以爲纂例其亦好之笃而求之详巳乎其子駧手其遗书以示集俾序其故焉予故引先儒之考于诗春秋者以比之而又爲之言曰杜诗之体衆矣而大㮣不过五言七言爲句耳虚实相因轻重相和譬之律吕定五音焉至于六十尽矣又极之于二变焉至于八十有四而尽矣不能加七音以爲均也然则五言七言之句固可以例尽也至若一字之例譬如槖之鼓籥之吹户之枢虞之机虚而能应动而有则变通转旋实此焉出类而数之王巳备乎或曰诗家之妙乃在于嗟叹咏歌之间以得乎温柔敦厚于优㳺淫佚之表今句比而字举果其道于则应之曰具波磔点画之文则可以成字八法具而书之精妙着矣未有失八法而可以爲佳书者也耳目鼻口之用则可以成人百体从而人之神明完矣未有堕一体而可爲全人者也然则例之爲说讵可废乎甞有问于苏文忠曰公之博洽可学乎曰可吾甞读汉书矣盖数过而始尽之如治道人物地理官制兵法货财之类每一过専求一事不待数过而事事精覈矣参伍错综八面受敌沛然应之而莫御焉文忠之学未始果出于此要之读书之良法也故观乎杜诗纂例而深有槩于予衷焉善读书者能如申屠公之于杜诗即文忠公之于汉书也愿学者推此说以爲九读古书之法焉其精博可胜言哉然则申屠公岂止有功于杜诗而巳乎駉清介有守于义勇爲文学之事于诗尤长固有所受哉南昌刘应文文藁叙虞集江西之境其山竒秀而水清写委折演注至于南昌则山益壮水益大故生人禀是气者多能文章而其爲文又能脱略其鄙朴之质振作其委靡之体故言文者未有先于江西然习俗之弊其上者常以恠诡险澁㫁絶起顿挥霍闪避爲能事以窃取荘子释氏绪余造语至不可觧爲絶妙其次者汎取耳闻经史子传下逮小说无问类不类勦剽近似而杂举之以多爲博而蔓延草积如醉梦人聴之终日不能了了而下者廼突兀其首尾轻其情状若俳优谐谑立此应彼以文爲事呜唿此何爲者哉大抵其人于学无所闻于徳无所蓄假以文其寡陋而从之者亦乐其易能无恠其祸之此不可收拾也呜唿爲文章者未暇縦论古今天下也即江西论之欧阳文忠公王文公曽南豊人乎执笔之君子亦尝取其书而读之凡已之于此三君子否也苟不合则已之谬可知已此何也盖三君子之文非徒然也非止发于天资而已也其通今博古飬徳制行所从来者逺矣冝乎乐爲寡陋而爲能者不知思也此三君子之文犹不足以知之况三君子之上有当知者尚逺也岂复知之乎如此而欲以文自命则亦惜乎秀气之委者矣悲夫岂独学者之咎哉岂独学者之咎哉南昌刘君资深少于余一岁相好也不逺万里以其子应文之文来教观资深之意深有望于其子矣余观应文之笔端清而不险徤而不怒其连中于有司而分教一郡冝矣信乎山水秀润之所钟者设有可望者也余阅之传曰观乎㑹通以行其典礼乎㑹则固陋而夫正其所已能而追其所未能君子之道也居江西三十年矣是亦江西之人于江西得其清子矧吾友人之子余安得不以忧吾江西之友者而吾之应文愿应文之勉之也先生文集序虞集菴集者诗文凡若干篇槀城安君敬仲之所作与门人赵郡苏天爵之所辑録者也既缮写乃来告曰昔容城刘静修先生得朱子之书于江南因以之遡乎周邵程张之传以求逹夫论语大学中庸孟子之说古所谓闻而知之者此其人欤闻其风而慕焉者敬仲也与静修之居间数百里耳然而未甞见焉徒因其门人乌叔备承问其说以爲学则是敬仲之于静脩盖亦闻而知之者乎愿序而传焉嗟乎知之爲知有未易一槩言者圣贤之道大矣世之豪杰能因其才识之所至而知其所及者其人岂易得哉昔者天下方一朔南㑹同缙绅先生固有得朱子之书而尊信表章之者今其言衣𬒳四海家藏而人道之其功固不细矣而静修之言曰老氏者以术欺世而自免者也隂用其说者莫不以一身之利害而节量天下之休戚其终必至于误国而害民然而特立于万物之表而不受其责焉而自以孔孟之时义程朱之名理自居而人莫知夺之也观其考察于异端㡬㣲之辨其精如此则其下视一世之苟且污浊者不啻蠛蠓之细犬彘之秽岂不信然敬仲氏终身师慕之则其所见何可量哉然静修门人甞有与予同爲国学官者从问其师说不予告也退而求诸其书见其告先圣文曰因蚤躁狂若将有志中实脆屈未立巳頺揆厥无成实由贪懦时驰意去凛不自容顾念初心怳焉如失观乎此言则静修道徳之所至可见矣噫吾道之大岂委靡不振卤莾依託者所可窃假于斯哉其必有振世之豪杰而后可也以予观于国朝混一之初北方之学者髙明坚勇孰有过于静修者哉诚使天假之年逊志以优入不然使得亲炙朱子以极其变化充扩之妙则所以发挥斯文者当不止是哉又尝求敬仲于其书矣其告先圣文曰追忆旧闻卒究前业洒扫应对谨行信言余力学文穷理尽性循循有序发轫圣途以存诸心以行诸已以及于物以化于郷然则敬仲得于朱子之端绪平实切宻何可及哉诚使得见静修廓之以髙明厉之以奋发则刘氏之学不既昌大于时已乎惜乎静修既不见朱子而敬仲又不获亲于静修二君子者皆未中夀而卒岂非天乎予与敬仲年相若也少则持未成之学以出及粗闻用力之要而气血向衰凛然有不及之叹视敬仲之蚤有誉于当丗寕无慨然者乎若蘓生之拳拳扵其师之遗书如此益可见其取友之端矣是皆予之所敬畏而感发者故题以为序也汪氏勲徳録序虞集国家龙兴朔漠威行万方金源日蹙吏士守者或降或死且尽不能成军山东西之间豪杰并起㩀保城壁大抵非金署置之旧陇右巩昌汪氏㩀髙制违綂郡县𢾗十胜兵𢾗万号曰便宜都捴帅栅石门为金守者三世及我兵攻巩昌则金亡已三歳矣汪氏犹未忍降其士大夫皆曰君死国亡民将安归乃缟素为金发䘮登陴哭三日因皇子阔端以自归太宗皇帝察其诚仍以为便宜都総帅镇故地取蜀之役资粮甲兵之赋终始毕给功多之纪他将鲜焉此讳世显者所以封陇右王也王有子七人孙十有九人多居将相官封公者九人传五丗兄弟子孙百八十余人総军巩昌者既世其职余多大官尤显者今御史中丞寿昌也其兄成都万戸嗣昌曰丗荷国恩功业在盟府褒䘏有制诏丗次具谱牒行亊歳月则有先茔家庙之碑文在请辑録刻摹以传于世谂诸太史太史虞集曰予观于功臣之家以丗业显融者固多得綂其君军世守其地者惟汪氏或曰道家忌三丗为将汪氏之徳必有大过人者真可信欤予故以为汪氏之德先人事故主无憾见信国家非他人所得而及也欤罗氏族谱序虞集世有为谱系于其家者独眉山蘓氏书法最具其谱俗逺近亲踈之殊可引而观也后之为谱者必稽焉今豫章罗氏族谱断自以下凡十有五世分十八派合其族子弟千百人夫定其可知而不妄援于巳逺详其所至而不轻遗于巳踈所谓质而不诬详而有序者庶㡬得之然予窃观其𢾗世之间伟然以科第自至仕宦至郡守有闻人当时者相望可谓盛哉及其末也去为老佛之徒或不得其名而姑次其甲乙甚者或无以为継亦足慨然矣嗟夫盛衰之相形盈虚之迭至彼千百人之身其𥘉一人之身也岂其一人之身而福泽所沾被有钟于此而遗于彼者则其理吾有所不知者矣古者天子之庙七诸侯五大夫三适士二庶人祭于寝圣人之心亦岂不𣣔夫士庶人者皆有以推其烝烝之孝上及其逺始曽髙之祖而无所间欤其贵贱贫富尊卑之杀有不容不然者矣彼其立爲大宗之法有百世不迁之议者盖必天子诸侯之家爲然它非所可及也故宗庙坟墓以系之冠昏䘮祭以合之纪之以昭穆氏族飬之以采地租税又爲三宥制刑以致其严凡其宗族子弟之贤者必荐之以爲诸侯卿大夫士而其不肖者莫不资于上以自飬而不必有流离沦替之忧然则虽百世可也今吾党以布衣薇蕨之约顾能记録其族从至于十余世而不止岂非用心之厚者哉然于祭而无其礼也于亲而无以合也抑亦姑使其后之人知其身之所自而不忍于自弃而已嗟乎其亦可以有所感也夫蔡孝子诗序虞集礼之起其初盖縁人情而圣人节之以天理之攸当而定之使之质不过于鄙野文不至于虚浮如是而已矣今有能縁情以尽其心若杨州孝子蔡夣祥者宜在乎君子之所取也盖昔有丁兰者伤亲殁而不得见刻木象而事之饮食温清奉之若生存夣祥慕焉其父殁庐墓三年刻木象父事之母殁亦刻木象母事之自闾里郡县咸共惊异部使者覈实有司上其事朝廷再表其门曰蔡孝子之门古者亲䘮未歛刋凿木而爲之重既葬作主而事之曰是神明之所依也其制可得而言矣盖以栗若坚木爲之贠其首象天也方其趺象地也䧟其中象其心之虚其题之以其姓若讳窍其两旁当其长三分之一若以通神明之出入也题其面曰某亲某官封之主儒先君子率是而行之盖求之至而议之精矣故昔有画像而祭之者既而曰一须髪之不似则爲它人矣于是不复用然后知主道之所以爲尽善也是故其将祭也必先齐焉思其居处笑语所耆若将见之及祭而后奉主以出炳膋灌鬯求之以形气者㣲矣有尸有祝求之以神明者着矣既祭则藏之言不可䙝也一之以神道则已䟽一之以人道则近于不知故曰生事之以礼死葬之以礼祭之以礼而孝子之道备矣先王之制礼可攷也而近世学不讲公卿大夫之贵宫室拟王者而祖考无所于食淫神异鬼则象而事之而祖考之神明无所于依也则孝子之爲木象也㡬主道矣縁其情之所起而知进于礼则孝子诚足以爲天下劝哉蔡父济当天兵渡江时常率泰兴江隂之民迎河南武定王之军后有战功遂歴泰兴尹泰州监使以殁夣祥以宣命爲河南投下管民緫管云大夫君子赋诗羙孝子太常慱士虞集爲之序两尹先生庆九十寿诗叙虞集㑹川两尹先生伯仲同以已亥岁正月一日生至今泰定丁卯皆九十矣而彊健聦明二公如一其二季亦各八十余昆弟之子緫九人诸孙十八人曽孙又十数人家庭之间慈孝爱敬蔼如也丞相长史憕伯氏之孙也来语集曰昔翁之岁八十也子尝序其事以启群公之赋咏当时荣之至今传焉今兹又十稔矣起居饮食不减于昔年朔旦之吉子孙亲戚闾里举酒爲寿自州郡长吏与大夫士之家居者父老㓜稚咸集莫不歆羡而颂祷焉诚不可以无述子爲我复爲之可乎集曰昔之寿朋见咏于诗人乆矣其后或相与髙隐于深山之中而精神风采足以耸动乎朝廷或名遂身退于既老之日而盛徳雅望足以敦厚其风俗着在信史见乎咏謌以爲一代之良羙者人人知之然而其人不必出于一家其生永必同于一日则尹氏之异可不重絶乎且夫大平之丗物亦有盛而异者矣若嘉禾之同颕瑞木之连枝世犹或喜传而乐道之况尹氏之人瑞乎且夫和气之应而嘉瑞生焉人物固无以大相逺也然而草木之偶见于年岁之间者其可与生人之盛同日而语乎吾尝上遡二翁始生之年国家方得中原未数岁也甲兵未尽息呻吟未尽起也而浑厚淳固之气已潜复于摧伤零落之余其见于人物之生者已有若二翁之盛身受安乐共养以观乎列圣百年之治平谓之偶然可乎噫观物者常因生人之盛而推考太平之始则必自斯翁矣善颂者常目一家之善而推本圣代之昌亦必自斯翁矣集也属书东观取不具録乎送李扩序虞集国学之置肇自许文正公文正以䔍实之资得朱子数书于南北未通之日读而领㑹起敬起畏及𬒳遇丗祖皇帝纯乎儒者之道诸公所不及也丗祖皇帝圣明天纵深知儒术之大思有以变化其人而用之以爲学成扵下而后进扵上或䟽逺未即自达莫若先取侍御贵近之特异者使受教焉则效用立见故文正自中书罢政爲之师是时风气浑厚人材朴茂文正故表章朱子小学一书以先之勤之以洒扫应对以折其外严之以出入㳺息而养其中掇忠孝之大纲以立其本发礼法之微权以通其用于是数十年彬彬然号称名卿材大夫者皆其门人矣呜唿使国人知有圣贤之学而朱子之书得行于斯丗者文正之功甚大也文正没国子监始立官府刻印章如典故其爲之者大抵踵袭文正之成迹而已然余尝观其遗书文正之于圣贤之道五经之学盖所志甚重逺焉其门人之得于文正者犹未足以尽文正之心也子夏曰君子之道孰先传焉孰后倦焉程予曰圣贤敎人有序非是先敎以近者小者而不教之逺者大者也夫天下之理无穷而学亦无穷也今日如此明日又如此止而不进非学也天下之理无由而可穷也故使文正复生于今日必有以发明道德之藴而大启夫人心之精微天理之极致未必止如前日之法也而后之随声附影者谓修词申义爲玩物而从事于文章谓辩疑答问爲躐等而姑困其师长谓无所猷爲爲涵养德性谓深中厚貌爲变化气质是皆假美言以深护其短外以聋瞽天下之耳目内以蛊晦学者之心思此上负国家下负天下之大者也而谓文正之学果出于此乎近者呉先生之来爲监官也见圣丗休明而人才之多美也慨然思有以作新其人而学者翕然归之大小如一于是先生之爲教也辨传註之得失而达群经之㑹同通儒先之户牖以极先圣之阃奥推鬼神之用以穷物理之变察天人之际以知经纶之本礼乐制作之具政刑因革之文考据援引博极古今各得其当而非夸多以穿凿灵明通变不滞于物而未尝柝事理以爲二使学者得有所据依以爲日用常行之地得有所摽指以爲归宿造诣之极噫近丗以来未能或之先也惜夫在官未乆而竟以病归呜唿文正与先生学之所至非所敢知所敢言也然而皆圣贤之道则一也时与位不同而立教有先后者势当然也至若用丗之乆速及人之浅深致效之逺近小大天也非人之所能爲也仆之爲学官与先生先后而至学者天资通塞不齐闻先生言或略解或不能尽解或暂解而旋失之或解而推去渐逺退而论集于仆仆皆得因其材而达先生之说焉先生虽归祭酒刘公以端重正大临其上监丞齐君严条约以身先之故仆得以致其力焉未㡬二公有他除近臣以先生荐于上而议者曰呉㓜清陆氏之学也非朱子之学也不合于许氏之说不得爲国子是将率先天下而爲陆子靖矣遂罢其事呜唿陆子岂易言哉彼又安知朱陆异同之所以然直妄言以欺丗拒人耳是时仆亦孤立不可留未数月移病自免去邓文善之以司业召至㑹科诏行善之请改学法其言曰今皇上责成成均至切也而因循度日不惟疲庸者无所劝而英俊者摧败无以见成效议不合亦投劾去于是纷然言呉先生七不可邓司业去而投劾爲矫激而仆之谤尤甚悲哉归德李扩事呉先生最乆先生之书皆得授而读之先生又甞使来授古文故于仆尤亲近去年以国子生举今年有司用科举法依条试之中选将命以宫间来谒曰比得官犹歳月间且归故郷治田畒益得温其旧学请一言以自警㑹仆将归江南故略叙所见以授之使时观之亦足以有所感而兴起矣送彰德路经历韩君叙虞集木之爲器以利民用者非生而成形也欲圆者取以爲规欲方者取以爲矩居者取以爲屋室行者取以爲舟车揉之爲弧矢屈之爲桮桊惟其有是材也因夫人之所急定之爲器以致用焉人亦犹是矣其生也初未有士农贾吏之名儒墨名法之习也时有所尚则群趋之时尚黄老则趋黄老时尚申韩则趋申韩时尚仪秦则趋仪秦尚风节则有党锢尚标致则多清谈非生而然也时之所尚人之所趋则豪杰者必爲之先故尚黄老则人材出黄老尚申韩则人材皆申韩尚仪秦则人材多仪秦党锢之祸多竒节清谈之流俱雅人非此数者之能爲人材也豪杰者趋其所尚而表表然出乎其间矣国朝之始定中原也其先离乱伤残之日乆矣老儒学士㡬如晨星末之爲继而天下初定图籍文书之府戸口阨塞之数律令程章之故㑹期征役之当趋赴奉承之劳盖必有足其用者焉而操他业者不得与于此也于是贵冨之资公路之选胥此焉出矣然则豪杰之士舎此奚进哉豪杰由是而进则名是业者沛然足以周当丗之用也无疑矣迩者圣上嘉尚儒学而爲儒者或以迂缓巽懦取訾笑嗟夫非儒者之不足用也儒之名乆不振非有特立独行之识量不足以究其至而丗之所谓豪杰有贵冨公卿之器以足用夫丗者不屑爲是名故也诚使一日表章之则向之所谓豪杰有贵冨公卿之器以足用夫丗者必折而从此矣果折而从乎此则其业之所讲志之所存术之所操岂不益有可观者哉故愚甞以爲人非生而有习业之专名也时尚有以驱之耳必也端其尚而正其趋使夫人繇经术道谊以达其材而广其用则未必徒见表于书计便给而巳也京师自昔称浩緐而今尤盛爲吏者素号精敏犹或不给然府緫其大而已身亲治之者廼在所谓警廵使使之佐曰判官尤责任之藂委者也卫辉韩君守敬自刑曹以明法成名来爲之恢恢乎其有余也政成选爲中都开宁尹又选爲彰德路緫管府经历余尝观于其材盖练于事而敏于成功者也使賛画诺于䑓省犹优爲之况一郡乎信乎人材之不徒见也余爲成均愽士时其子豫繇国子生选爲监学典籍从余且乆君之适相也来末序其事以徴诗于大夫君子能赋者必有以賛其行矣送冷敬先序虞集初集从亲侨居于大江之西当兵戈甫定故家旧族虽可指数而子孙渐就流散卓然不泯其丗者盖甚少也大德中集始来京师江左耆旧尽名故国衣冠之裔同仕于朝者则有永嘉郑公兄弟新安汪君汉卿都昌曹君伯明与今翰林待制四明袁君伯长数人而已今十余年独集与袁公犹在于此最后至者得冷君敬先亦令族也呜唿昔者大夫士恳恳于诗书礼义之尚其泽未必若是易斩然也气之兴衰时之得失殆有使之者不然则隐去而未章者尚多有之也呜唿国朝兴王之初其勲劳功多之大臣天下所共仰曽未数十年而一日勃然赫然以贵显者未必皆其子孙也况欲责诸寥寥异丗之坠绪者哉虽然德盛者福泽常深逺材薄者传委常短近则固可信而不诬者也惟冷氏丗望豫章自经略公事业表表当丗而县令君遗事见今礼部元尚书所撰墓碑者可传信是以敬先温温儒雅有退让之风非朝夕之积者矣夫天下之美才适一时之用者岂必皆不自特起而君子之观人尚论其丗者忠厚之道也敬先蹔仕而遽归士君子爱而勉之者皆爲诗以爲赠而集窃有感焉故又着其说以爲叙国朝文类卷第三十五国朝文类国朝文类卷第三十六国朝文类卷第三十六序农桑辑要序蔡文渊农爲天下之大本有国家者所当先务盖宗庙之粢盛军国之经用生民之衣食皆于是乎出故古之王者亲耕籍田以爲农先俾人知务本尽力南畒而基太平之治也洪惟丗祖皇帝诞膺景命惠养黎元立大司农司以修古九扈氏之政廼诏参稽古今农书芟其烦而撮其要类萃成书曰农桑辑要若夫耕蚕之术畜孳之方天时地利之所宜莫不毕具用之则力省而功倍刋行四方灼有明效逮我仁宗皇帝充绳祖武轸念民事以旧板本弗称诏江浙省臣端楷大书更锓诸梓仍印千五百帙颁赐朝臣及诸牧守令知稼穑之艰难以劝谕民圣天子嗣大歴服祗遹先猷特命中书左丞相臣拜住领大司农司事越至治改元之明年丞相曁大司农臣恊谋奏㫖复印千五百帙凡昔之未霑赐者制悉与之且勑翰林臣文渊序诸卷首臣窃惟圣圣相承爱民之心其归一揆老稚熈熈含哺鼓腹于春风田里间而不知爲有帝力何其幸哉臣抑闻天生民而立之君以司牧之必有命丗大贤左右賛襄而后能树财成辅相之功皇上宵旰图治垂意乎制民之产贤相忠诚爲国虑一夫之不获同心同德计安天下诚可谓千载一时也使在位者皆体吾君相之心推广是术开导农民厪身从事以致公私饶给礼让兴行还风俗于唐虞三代之隆则圣元配天其泽维亿万年宁有旣哉送王编修代祀秦蜀山川序曹元用古者圣天子五歳一廵诸侯所守之国恊时定制考礼齐政望秩四方山川不过第其等杀之仪而巳匪有所祈也故曰先王逺施不求其报望祀不祈其福苟有所希是利之也乌在其爲诚敬哉秦汉以来异端蠭起邪说并行君天下者惑于方士之言汲汲焉以徼福爲心岁时黩山川以伸其私祷殆若持劵而必其偿者呜唿山川之神其肯徇私以福人哉今天下爲家文轨同而制度一方伯不敢专决大政咨中书而后行故无所事于廵守然圣上端居九重之中幽无不烛礼无不举歳遣使函香祠五方山川肃焉如躬至其处也泰定五年春翰林国史院编修官王瓉在中奉旨代祀中镇祀后土祀河渎又望祀西海祀西岳祀西镇祀江渎在中以清贵词臣将命而七代其祀亦可谓重矣在中其恪遵彛典勿过于丰而有所祈简洁脩辞精意以致享山川诸神翕然歆圣上之祀幽明交孚遐迩罔间将见时雍歳稔景福穰穰有不祈而自臻者且使西土之人知吾君所爲越于秦汉万万也若然则在中爲能使矣其益愼哉风宪宏纲序马祖常丗祖肇建官制兴起文物属命御史台昭布体统振肃纲维正仪崇化靡不缉绥迨及列圣继明屡扬寳训亦靡不显示常宪儆尔有官钦惟皇上日月中天烛见幽隐绍述祖宗成法申命台端严兹紏劾不俾瘝官贻忧惸独于是台臣恊恭奉职上体渊衷下宣风纪谓古象魏有法道路有徇今国家肃清台纲激引言路其见诸训辞者光大深厚粲然有章冝编缀成书载在简册垂告内外俾当察视司持平者有所徴焉旣奏上制曰可呜唿盛哉凡我耳目之官尚知佩服之母怠文林郎监察御史马祖常谨序卧雪斋文集序马祖常人之有文犹丗之有乐也乐之有髙下节奏清浊音声及和平舒缓焦杀促短之不同因以卜其丗之休咎象其德之小大人之于文亦然然不能彊爲也赋天地中和之气而又充之以圣贤之学大顺至仁浃洽而化然后英华之着见外者无乖戾邪僻忿淫哇之辞此皆理之自然者也非惟人之于文也虽物亦然华之大艳者必不实器之过饰者必不良必也称乎求乎称也则舎诗书六艺之文吾不敢他求焉袁君德平之文可谓美矣优柔而不譁典则而不质可以施之宗庙告之朝廷而今巳死无及也其子杲游于国学以予尝从其兄伯长甫官史馆而伯长甫又好予甚者也请重序其父之文焉噫德乎之文丗虽无知者抑何伤乎子杲兹又槖而归于越山之下一日太史占候言南方有光气上达于天者其必德平之文在其下也夫周刚善文槀序马祖常六经之文尚矣先秦古文虽淳驳厖杂时戾于圣人然亦浑噩弗雕无后丗诞诡骫骳不经之辞司马迁耕牧河山之阳得中州布帛菽粟之常着而爲史其言雄深唐韩愈挈其精微而振发于不覊嘻文亦岂易言哉栁宗元驾其说忿恚怨失于和平淮西雅謌晋问诸篇驰骋出入古今天人之间蔚乎一代之制而学士大夫皆宗师之宋以文名丗欧王曽三氏降而下天下将分裂道不得全业文之士咸浇漓浮薄不足以经丗而载道焉皇元隆平宣布文化姚燧元明善褎然在廷以文致位光显而于今传之周刚善彚其文数十篇俾予观之质实而不窳藻丽而不华殚其思以志于文而未巳者也兹将官南方故书以爲文序而略告之送简管勾序马祖常中书以简君实理管勾曲阜庙学将行请吾爲送别诗序诺之二年弗即与之也及来京师告阙里孔子庙荒圯不治又请吾曰今可爲之也始简君布衣褎然游公卿间公卿皆礼之虽小丈夫有所挟持不礼人者简君亦能使之忘其挟持而礼之其交于人非有钩连濡沫之巧也非有排难解纷之侠也平易以坦夷和乐而静专年弥乆而情益眞也时益踬而义愈笃也如斯而巳矣彚类而观之古之君子入道之域者亦由于是矣简君让曰不敢有是愿先生终序之夫阙里庙不治公卿大夫士之事也子无忧其不治也彼佛老之人室庐观阙丹艧涂饰图所以事其师者坎焉若不终曰公卿大夫士咸以文名而官荣庸有不治其师之庙而自丰其屋者哉子当求如徯斯者作诗以俟之大元通制序孛术鲁翀至治二年冬十有一月皇帝以故丞相东平忠宪王之孙中书左丞相位右丞相緫百官新庻务徴用老成开明治道皇元圣圣相继百有余年宸断之所予夺庙谟之所可否禁顽戢暴仁恤黎元绰有成宪然简书所载歳益月増散在有司旣积旣繁莫知所统挟情之吏用谲行私民恫政蠧台宪屡言之鼎轴大臣恒患之仁庙皇帝御极之初中书奏允择耆旧之贤明练之士时则若中书右丞伯杭平章政事商议中书刘正等由开创以来政制法程可着爲令者类集折衷以示所司其宏纲有三曰制诏曰条格曰断例经纬乎格例之间非外逺职守所急亦彚辑之名曰别类延祐三年夏五月书成勑枢宻御史翰林国史集贤之臣相与正是凡经八年事未克果今年春正月辛酉上御㯶殿丞相援据本末奏冝如仁庙制制可于是枢密副使完颜纳丹侍御史曹伯启判宗正府普颜集贤学士钦察翰林直学士曹元用以二月朔奉㫖㑹集中书平章政事张珪曁议政元老率其属衆共审定时上幸柳林之辛巳丞相以其事奏仍以延祐二年及今所未类者请如故事制若曰此善令也其行之繇是堂议题其书曰大元通制命翀序之翀惟圣人之治天下其爲道也动与天准其爲法也粲如列星使民畏罪迁善而吏不敢舞智御人鞭笞斧钺礼乐教化相爲表里及其至也民恊于中刑措不用二帝三王之盛尽于此矣虽刑罚丗轻丗重而士制百姓于刑之中以教祗德古之制也圣朝因事制宜因时立制时有推迁事有变易谋国之臣斟酌损益以就中典生民之福也仁庙开本于先皇上继志于今万丗虑也虽然明罚勑法朝廷之道揆在焉惟良折狱哀敬折狱有司之法守亲焉源则濬矣流斯承之可不慎欤送杨仲礼序王士熈杭爲郡甲于江左宋之南爲行都地多山谷渊薮峙而爲巨镇汇而爲广渉瑰竒胜絶之观博大弘豫之俗在方舆盛且剧我元厎奠行省莅之以事之殷地之重于今视它行省独丞相置丞相之属非清彊膺时望者不得预其司文教者曰儒学提举泰定三年夏应奉翰林文字天台杨仲礼以选𬒳命徃夫杭之土风重文士子兟兟佩服整洁出辞粲然落笔缜然处其上者必鑑别衡析陶良汰浮烛其哀斯有以服之也行省之属事上皆有等威虽大府连率俛首趋对唯谨提举官五品登阶而揖省僚必改容礼焉夫礼之严必有以尊其学衆之服必有以重其德不尊不严不重不服若曩之爲是官者呉兴赵先生巴西邓先生皆由侍从出美望孚于人人杨君居史馆乆文精思缛言议济济志于事功卓然勇徃之资也士熈甞与同僚私灼其详于其行也不以易爲喻而进其难者不以近爲劝而图其逺者焉交友之谊也文丞相传序许有士宋养士三百年得人之盛轶唐汉而过之逺矣盛时忠贤杂还人有余力及天命巳去人心巳离有挺然独出于百万亿生民之上而欲举其巳坠续其巳絶使一时天下之人后乎百丗之下洞知君臣大义之不可废人心天理之未尝泯其有功于名教爲何如哉丞相文公少年趠厉有经济之志中爲贾沮徊翔外僚其以兵入援也大事去矣其付以钧轴也降表具矣其徃而议和也冀万一有济尔平生定力万变不渝父母有疾虽不可爲无不用医药之理公之语公之心也是以当死不死可爲即爲逸于淮振于海眞不可爲矣则惟有死尔可死矣而又不死非有它也等一死尔昔则在己今则在天一旦就义视如归焉光明俊伟俯视一丗顾肤敏祼将之士不知爲何物也推此志也虽与嵩华争髙可也宋之亡守节不屈者有之而未有有爲若公者事固不可以成败论也然则收宋三百年养士之功者公一人尔孙冨爲湖广省检校官始出辽阳儒学副提举刘岳申所爲传将刻之梓俾有壬序之有壬早读吟啸集指南録见公自述甚明三十年前㳺亰师故老能言公者尚多而讶其传之未见于丗也伏读感慨惜京师故老之不及见也公之事业在天地间炳如日星自不容泯而史之取信丗之取法则有待于是焉若富也可谓能后者巳唐律䟽义序柳贯故唐律十二篇非唐始有是律也自魏文侯以李悝爲师造法经六篇至汉萧何定加三篇緫谓九章律而律之根荄巳见曹魏作新律十八篇晋贾充増损汉魏爲二十篇北齐后周或併苞其类或因革其名所谓十二篇云者裁正于唐而长孙无忌等十九人承诏制䟽勒成一代之典防范甚详节目甚简虽緫归之唐可也盖姬周而下文物仪章莫备于唐始太宗因魏徴一言遂以寛仁制爲出治之本中书奏谳常三覆五覆而后报可其不欲以法禁胜德化之意皦然与哀矜愼恤者同符史言有司定律五百条分十二卷即篇爲卷是巳今定次三十卷者长孙制义䟽时固巳増多义䟽出永徽初去贞观应未逺其后定令删格编式各随丗损益科条无艺大抵皆原于律矣然则律虽定于唐而所以通极乎人情法理之变者其可画唐而遽止哉国家立经陈纪迪德践猷较诸近丗之中稽合唐制爲多故凡垂之爲甲令着之爲事比无非忠厚恻怛之所形累圣重光何其甚似乎太宗也予尝备数礼官陪在廷末议见吏抱成法寘前曰律当如是不当如彼虽辩口佞舌莫不帖帖顺听无敢出一语爲异及按而视之则本之唐以志其常参之祖宗睿断以传其变非常无古非变无今然而必择乎唐者以唐之揆道得其中乗之则过除之则不及过与不及其失均矣呜唿法家之律犹儒者之经五经载道以行万丗十二律垂法以正人心道不可废法岂能以独废哉彼谓除参夷连坐之罪作见知部主之条爲萧张控制天下之一术其论抑浅末矣予何足以知之因其理之在人心者而窃窥之耳江西在声敎渐濡之内诸学经史板本略具而律文独阙予间请于廉访使师公曰礼刑其初一物出礼入刑之论固将以制民爲义而非以罔民爲厉也吾欲求故唐律䟽义稍爲正讹缉漏刋之龙兴学官以庶几追还时曾读法之遗公傥有意乎公亟谋诸竂寀咸应曰诺而行省捡校官王君长卿复以家藏善本及释文纂例二书来相其役公欣然命出公帑所储没入学租钱以供其费踰月绪成因执笔冠篇而且以识公恤刑之本心无徃而不在也若曰铸刑鼎作爰书以取讥于丗则予岂敢孔氏谱序掲傒斯孔氏丗家一卷其派之在江西而显者是爲临江三孔三孔之子孙曰克已者是爲先圣五十五丗孙繇江西不逺三千里拜曲阜林庙且因以考订其谱谍而收其所未续者遂携之至干京师以示诸学孔子者傒斯得与观焉于是肃然敬悚然惧进而告之曰凡天下之受姓命氏未有非圣贤之后者也凡有尊祖敬宗之心未有不知重其谱谍者也然徒知重其谱谍而不知求夫尊祖敬宗之实犹无谱谍也犹非其子孙也而况孔子之丗家乎夫孔子鲁之陪臣也去今千七百有余歳矣天下至今诵其书讲其道祀之以天子之礼乐戴之如天地仰之如日月亲之如父母者果何以致是乎哉衢路庸衆寻常之人一有不合于孔子之敎者犹得指而议之而况其子孙乎其爲孔氏之子孙亦难矣故笼天下之陆海不足以爲其冨极天下之爵禄不足以爲其贵穷天下之竒珍异器不足以爲其寳其可冨可贵可寳者在闻乃祖之道而巳凡学孔子者犹必以是爲务而况其子孙乎夫谱其谱者尊祖之器也道其道者尊祖之实也敬之勉之勿徒抱其虚器而号于衆曰吾先圣之子孙也吾惧其有议其后者矣子其愼之国朝名臣事略序欧阳玄应奉翰林文字赵郡苏伯脩甫年弱冠即有志着书初爲胄子时科目未行馆下士諅言词章讲诵既有余暇月笔札又冨君独博取中朝鉅公文集而日钞之凡而元臣丗卿墓表家传徃徃见诸编帙中及夫闲居纪録师友诵说于国初以来文献有足徴者彚而稡之始䟽其人若干属以其事中更校雠栉去而导存抉隐而蒐逸乆而成书命曰国朝名臣事略他日余与伯脩同预史属从借读之作而叹曰壮哉元之有国也无竞由人乎若太师鲁国淮安河南楚诸王公之勲伐中书令丞相耶律杨史之器业宋商姚张之谋猷保定槀城东平巩昌之方略二王杨徐之辞章刘李贾赵之政事兴元顺德之有古良相风廉恒山康军国之有士君子操其他台府忠荩之臣帷幄文武之士内之枢机外之藩翰班班可纪也太保少师三太史天人之学陵川容城名节之特异代岂多见哉至于司徒文正公尊主庇民之术所谓九原可作我则随武子乎嗟夫干坤如许大人才当軰出伯脩是编未渠央也姑志余所见如是云𥙷正水经序欧阳玄金礼部郎中蔡正甫作𥙷正水经三卷翰林应奉苏君伯脩购得其书将版行之属余叙其篇端案隋经籍志有两水经一本三卷郭璞注一本四十卷郦善长注善长即道元也然皆不着撰人名氏唐杜佑作通典时尚见两书言郭璞踈略于郦注无所言撰人则槩未之考也旧唐志始云郭璞作宋崇文緫目亦不言撰人爲谁但云郦注四十卷亡其五然未知两水经之一存一亡巳见于斯时否也新唐志乃谓汉桑钦作水经一云郭璞作今人言桑钦者本此也崇文緫目作于宋景祐与新唐书同时又未知新志何所据以爲说也余尝参订之说者疑钦爲东汉顺帝以后人以彘一县疑之也今经言江水东迳永安宫南永安宫昭烈託孤于孔明之地也今特着于斯又若因其人而重者得非蜀汉间人所爲也不寕惟是也其言北县名多曹氏置南县名多孙氏置余又未暇一二数也斯则近代宇文氏以爲经传相淆者此说近之也然必作经作传之人定而后可分也或者又曰岂非钦作于前二氏附益于其后它书或然也而此未必也西汉儒林传言涂恽授河南桑钦君长尚书晁氏言钦成帝时人使古有两桑钦则可审爲成帝时钦则是书不当见遗于汉艺文志也抑余又有疑于斯水经述作徃徃见于南北分裂之时借曰旧唐志可据则作者南人注者北人在当时皆有此疆彼界之殊又焉知其详略异同不限于一时闻见之所逮也嗟夫古今有志之士思皇极之不作伤同风之无时又焉知其不寓深意于是书也然则景纯也道元也正父也是或一道也然以余观正父之博洽多识其见于它着作者盖有刘原父郑渔仲之风中州士之巨擘也是书虽因宇文氏之感发而有以正蜀版迁就之失其详于赵代间水此固景纯之所难若江自寻阳以北呉松以东则又能使道元之无遗恨者也伯脩生车书混一之代身爲史官年学俱冨于金人放失旧闻多所收揽而是书又有关于职方之大者故余亦愿附着其说焉而不自知其妄也忠史序欧阳玄忠也者尽己之名也天以事物当然之理赋于人人尽其所当然者而无憾焉是之谓忠今语人曰臣事君以忠与忠恕之忠同则莫不骇然以爲非而实然也或曰臣尽臣道于君忠矣子尽子道于父何独曰孝乎曰不然也礼记所爲内尽于已而外顺于道忠臣以事其君孝子以事其亲其本一也此即吾说也然则上尽其所当然于其下其名曰何曰尽有不敢不勉之义上下之间必有别也故尽之对爲推推即恕矣程子尝谓忠恕一也事上之道莫若忠使下之道莫若恕后儒疑之未喻此也人生而静动与物接即有尽己不尽已二者出乎其间识者知其然固无一息而非吾效忠之时也是道也所以事君所以事天诗曰昊天曰明及尔出王昊天曰旦及尔㳺衍亶其严乎番易杨玄翁有见于此乆矣大父通守在轩先生当宋季居官守以直闻遇国难以死节着玄翁慨慕先志作忠史十余年成书于是上下数千年臣子大义粲然毕具微而一言一行苟无愧于尽已者悉録之又微而裔夷小邦妇人女子之操不遗也又极而心迹形似之间皆有以覈其实是非枉直了然不缪于古人何其至公而当也呜唿自忠之爲说不明士大夫平居无涵养省察之功莅事无鞠躬尽瘁之志立朝无直言敢諌之风至于临难死节能保其必然也耶呜唿宇宙间此道明即天地变化草木蕃不明即天地闭贤人隐甚可畏也余爲国子博士时职当校献书旣表章之犹惧玄翁着书之志未白也故述忠说于斯呜唿是书果行于丗也夫书之幸也夫丗之幸也夫送曲阜庙学管勾简君序欧阳玄曏余读鲁相置孔子庙史碑载司徒臣雄司空臣戒言鲁相瑛书称孔子庙褒成侯四时来祠事巳即去庙有礼器无常人掌领请置百石卒史一人典守之谨问太常祠曹掾辞对故事辟雍祠先圣太宰太祝各一人备爵太常丞监祀牛羊豕河南尹米大司农给请许瑛言置制可此元嘉中事也它书考之雄呉雄戒赵戒瑛乙瑛独始置史阙姓名余顷代匮国子博士中春秋祠上丁中书奉上命代祀御史二人紏仪物礼部主符户部器皿兵部车工部帟幄光禄醴齐宣徽兎鹿脯脩留守烜燎芗宗正卒徒大兴尹粢盛牺牲事眎古加详礼器则常置管勾一人司其事寔与百石史同方是时衍圣公言曲阜祠事放辟雍独器服无常职请用辟雍故事置管勾中书集贤吏礼部胄监徃复谘问凡数年始决于是朝士大夫合辞荐蜀士简君当其选又诗以送之夫衍圣古褒成在汉褒成无所言頼相发其端歴三公访曲台援成均礼器始有常官然则是职岂轻也哉汉史初置如是其难其人亦必愼选惜逸其姓名今简君学赅而周行笃而惠旣幸居是职之始又幸託姓名于一时名士大夫之诗文异时并汉碑以传而偶然哉抑余又有感焉昔者商有天下三十丗爲周周二十三丗孔子生其间千有余歳矣孔子蚤年孟僖子属其子曰圣人之后也尔必徃学礼此圣圣成汤也以今距孔子较之周末距汤岁不甚相絶也汤之泽未必如今日夫子之盛也子开之宋降而孔父之鲁其丗系又未必今日之丗有爵邑也虽生民以来之有无断可识也而今有爲僖子言者丗不以爲迂乎夫何一礼器之职于故宫古今设置之难其曹府事例有若合符者而独人心士习之厚薄去古也逺甚果何自而然乎余于其所甚同者旣详叙之其所甚异深致余意爲孔氏后人爲当丗学礼者简君愿爲我敬告之而益以自厚也送张文琰序谢端今上皇帝旧劳于外其潜邸在建邺江南行御史台理所也凡官府所治与小民俗尚淑均竒衺靡不具知旣正位宸极以绳愆紏缪所职尤重风纪之选故多上所自择大夫中丞有所㧞用亦必其人然后敢举而应奉翰林文字张君文琰亦以选爲山东道肃政廉访司经歴应奉七品官清华优佚编摩论譔之余例三日始一集集则自待制以下相与杂坐吟啸竢官长至升堂一揖而退才逾月即受俸以归爲经歴繁劳异是矣经歴而上大官八人其同僚二人吏十六人书手又不在焉吏之治办与否皆緫于经歴经历固爲之长又吏所师也日始出即入幕府督吏书手分曹局治文书凡一司庶务与分司出按部郡邑行事有疑不决官吏受贿及稽违当殿降讯治民狱辞两造当论报案旣成吏持来前求予夺可否经歴爲之析疑似平向背窜易审定乃署以卑吏得其情又不戾于律始可信大官服僚佐而吏亦不得一揺手以轻重法其居是职必昔之甞有事于珥笔以事上官者自谓优爲之洎至其属亦翕然低首仰面相师尊今顾不以予彼而予文琰荐者盖必有以取之仕可行巳莫风纪若儒者之效不白于丗乆矣重迟迂懦人率以是诋姗我及有能自树立脱去故习轩豁特逹则彼固将駴且敬异焉之二者吾将以文琰是行卜之也天暦已巳正月旣望翰林修撰谢端叙太常集礼槀序李好文太常集礼槀爲编秩者郊祀九社稷三宗庙二十有一舆服二乐七诸神祀三诸臣请谥及官制因革典籍録六合五十一卷事覈文直彚杂出而易见盖太常之实録也太常典三礼主群祀凡礼乐之事皆自出焉国家论议制作之原郊社宗庙縁祀之制山川百神秩序之典诸臣节惠易名之实不知其故可乎洪惟圣朝天造之始金革方载文德未遑我太宗皇帝戡金五年歳在戊戌时中原甫定则巳命孔子之孙元措访求前代礼乐将以文万丗太平之治宪宗皇帝二年壬子时则有日月之祀伏观当时羣臣奏对之际上问礼乐自何始左右对以尧舜则其立神基肇人极丕谟睿略固巳宏逺矣丗祖皇帝中统之初建宗庙立太常讨论述作度越古昔至元之治遂光前烈成宗皇帝肇立郊丘武宗皇帝躬行祼享英宗皇帝广太室定昭穆御衮冕卤簿脩四时之祀列圣相承歳増月辑典章文物焕然毕备矣百年以来事皆属之有司寄诸简牍歳月旣乆不无散逸故由之者或不知其本论之者或失于其初阔略戾舛颇违于旧㤗定丁卯秋好文备贠博士深慨其故旣而佥太常礼仪院事孛术鲁公继至从而倡率之遂曁一二同志蒐罗比校访残脱究讹略其不敢遽易者亦皆论䟽其下事虽不能无遗以耳目所及顾巳获其七八越二歳书成名之曰大元太常集礼槀呜唿一代之治必有一代之文纲常典则天秩人纪岂易言哉然事不可以无述言不可以无统与其具于临时孰若求之载籍与其习而不察孰若信而有徴此裒集之有编而不敢后者也曰稾者固将有所待焉他日鸿儒硕笔承诏讨论成一代之大典则亦未必无取天暦二年秋七月丙辰朔承务郎太常博士李好文序国朝文类卷第三十六国朝文类国朝文类卷第三十七国朝文类卷第三十七书上耶律中书书元好问四月二十有二日门下士太原元好问谨斋沐献书中书相公合下易有之天造草昧君子以经纶伏惟合下辅佐王室奄有四方当天造草昧之时极君子经纶之道凡所以经造功业考定制度者本末次第宜有成䇿非门下贱士所敢与闻独有一事系斯文爲甚重故不得不爲合下言之自汉唐以来言良相者在汉则有萧曹丙魏在唐则有房杜姚宋数公者固有致太平之功而当时百执事之人毗助赞益者亦不爲不多传记具在盖可考也夫天下大器非一人之力可举而国家所以成就人材者亦非一日之事也从古以来士之有立于丗必借学校敎育父兄渊源师友讲习三者备而后可喻如修明堂緫章必得楩楠豫章节目磥砢万牛挽致之材预爲储畜数十年之间乃能备一旦之用非若起㝷丈之屋欂栌椳楔楹杙甍桷杂出于榆柳槐柏可以朝求而暮足也窃见南中大夫士归河朔者在所有之圣者之后如衍圣孔公耆旧如冯内翰叔献梁都运斗南高户部唐卿王延州从之时辈如平阳王状元纲东明王状元鹗濵人王贲临淄李浩秦人张徽杨奂李庭训河中李献卿武安乐䕫固安李天翼沛县刘汝翼齐人谢良弼郑人吕大鹏山西魏璠泽人李恒简李禹翼燕人张圣俞太原张纬李谦冀致君张德辉高鸣孟津李蔚眞定李冶相人胡德珪易州敬铉云中李微中山杨果东平李昶西华徐丗隆济阳张辅之燕人曹居一王铸浑源刘祁及其弟郁李仝平定贾庭扬杨恕济南杜仁杰洺水张仲经虞郷麻革东明商挺渔阳赵着平阳赵维道汝南杨鸿河中张肃河朔勾龙瀛东胜程思温及其从弟思忠凡此诸人虽其学业操行参差不齐要之皆天民之秀有用于丗者也百年以来敎育讲习非不至而其所成就者无几丧乱以来三四十人而止矣夫生之难成之又难乃今不死于兵不死于寒饿造物者挈而授之维新之朝其亦有意乎无意乎诚以合下之力使脱指使之辱息奔走之役聚养之分处之学舘之奉不必尽具饘粥足以餬口布絮足以蔽体无甚大费然施之诸家固巳骨而肉之矣他日合下求百执事之人随左右而取之衣冠礼乐纪纲文章尽在于是将不能少助合下萧曹丙魏房杜姚宋之功乎假而不爲丗用此诸人者可以立言可以立节不能泯泯黙黙以与草木同腐其所以报合下终始生成之赐者宜如何哉合下主盟吾道且乐得贤才而敎育之一言之利一引手之劳宜不爲诸生惜也与姚公茂书杨奂奂顿首复别四五年思渇之甚所欲言者不一也握手未期此怀可知子善至得书审玉眷佳𥙿且知北还喜甚去歳子善云新筑祠堂而石室在正位不知何所据及见朱文公家礼图说亦云在北架似不安也且宗庙五庙七庙而巳虽有成言所以作室次第于经则无所见朱文公后宋人也建炎南渡庙社之礼一荡就有故老或郁郁下僚无所见于丗此说在中庸或问中略见之所可信者止是昭穆位次于神主于石室皆不及也家礼所载神主様式亦非奂三十时入汴梁得宫室庙社法度于一故老处又五年因秋比以生徒之衆寓长安慈恩寺有僧曰了迁者乘暇请观寺之西南杜相公读书堂奂一见知其爲家庙也其庙制如丗之所谓呉殿也凡石室并在西壁髙与人胷臆齐其僧犹以爲藏书龛旣而来洛下于杨正卿家阅稽古编文信乎其爲杜祁公之家庙也文粹韩文温公集多有家庙碑止说三室四室或云第一第二第三第四室又有云东室者亦不载石室方位之所在夫礼也者制度名数之所寓也不有所据必有所见文公所述未见其所据当以奂之所目覩者爲庙之定制天子与诸侯卿大夫同所以异者名数也今汴梁太庙法度弊家具有圗说自己亥春定课时有告隐匿官粟者亲入仓检视而仓即太庙也因得考其制度焉石室在西壁正殿凡二十五间始祖室三间内附祧庙神主五位其石室皆在西壁而近南牖丗祖二间内附肃宗一位穆宗二间内附康宗一位太祖巳下至宣宗各二间系八室计一十六间其神主石室并在西壁东西夹室各一间凡有神主处每一间门一牖一门在左牖在右巳上共二十五间近有客曰毛正卿至自保州曽爲先朝大祝谈旧礼如在目前是日坐客甚衆谈竟奂问之曰如公所言其行礼时将在秋冬而不及春夏也客问何以知之奂曰以公止见虎席故知其在秋冬也若春夏则席以桃枝桃枝竹也客曰适在冬耳奂又问公之行礼将属时享而不及禘祫客问何以知之奂曰禘祫则太祖神主位于塪下而东向焉而昭在于北南向之穆在于南而北向之公所言而曰太祖神主在门之内南向焉故知不及禘祫也客谢未甞及禘祫吁此定礼也患不素考耳是与非吾友订之恐不宜袭家礼之误也着书非细事也古之圣贤未甞敢自作古所谓神主之说容靣告焉与窦先生书许衡老病侵㝷归心急迫思所以上请未得其门也迩来相从实望见敎不意复有引荐之言闻之踧踖且惊且惧邸舍中恳陈所以不可之故至于再三始蒙惠许违别三数日复虑他说间之不终前惠是用喋喋重陈向来恳祷不可意甞谓天下古今一治一乱治无常治乱无常乱乱之中有治焉治之中有乱焉乱极而入于治治极而入于乱乱之终治之始也治之终乱之始也治乱相循天人交胜天之胜质揜文也人之胜文犯质也天胜不巳则复而至于平平则文着而行矣故凡善恶得失之应无妄然者而丗谓之治治非一日之爲也其来有素也人胜不巳则积而至于偏偏则文没不用矣故凡善恶得失之迹若谬焉者而丗谓之乱乱非一日之爲也其来有素也析而言之有天焉有人焉究而言之莫非命也命之所在时也时之所向势也势不可爲时不可犯顺而处之则进退出处穷逹得丧莫非义也古之所谓聦明睿智者唯能识此也所谓神武而不杀者唯能体此也或者横加己意欲先天而开之拂时而举之是揠苗也是代大匠斵也揠苗则害稼代匠则伤手是岂成已成物之道哉即其违顺之多寡乃其吉㓙悔吝之多寡也生平拙学认此爲的信而守之罔敢自易今先生直欲以助长之力挤之伤手之地是果相知者所爲耶无益清朝徒重后悔岂交游之汎不足爲之虑耶抑眞以樗散爲可用之材也相爱之深未应乃尔若夫春日池塘秋风禾黍夏未两𧖟老麦收冬将寒囷盈箱积门喧童稚架满琴书山色水光诗怀酒兴拙谋或可以办此也是以心思意向日日在此安此乐此言亦此书亦此百周千折必期得此而后巳先生不此之助而彼之助是不可其所可而可其所不可也其可哉将爱之实害之万惟恕察言不能櫽悚息待罪答耶律惟重书许衡书奉寄耶律生乆别不得㑹见岂胜怀想王之竒来审闻尊丈以下皆安良慰西山诗说与文公诗传异同此非区区所能辨然宿昔爱生勤学似不欲虚其所问虽自知浅陋犹喜一言之春秋坏于三传此说固矣然尽去三传而不读吾恐拟议之失又甚于三传书义壊于汉儒之序此说固矣然尽欲去之而不读吾恐臆度之差又甚于汉儒之序程朱以来讲明究析其可疑可信亦略有说盖自焚灭之后历千余歳其间变故又复不少遗脱舛误焉能尽如洙泗之旧虽语孟二书亦有可疑学者但当求其㫖意以身体之日积月累庶可有益至于此等疑问姑阙之可也旧见西山文字平实简易不意此论急迫毁骂殊无温柔敦厚含蓄气象抑其少日之爲耶抑或他人爲之而传者之误耶观其考覈辨难出人意表未易折衷容胥㑹时更论鄙见如此朱识果是否也与杨元甫论梁寛甫病证书许衡梁寛甫证候右脇肺部也嗽而唾血举动喘促者肺诊也发热脉数不能食者火来刑金肺与脾俱虚也肺与脾俱虚而火乘之其病爲逆如此者例不可𥙷泻盖补金则虑金与火持而喘咳益増泻火则虑火不退位而痃癖反盛正宜𥙷中益气汤先扶元气少以治病药加之闻巳用此药而不获效意必病势苦逆而药力未到也当与寛甫熟论逺期秋凉庶就平复盖肺病恶春夏火气至秋冬则退也止宜于益气汤中随四时隂阳升降浮沉温凉寒热及见有证增损服之或觉气壅间服加减枳术丸或有飮间服局方枳术汤数月后庶逆气少回逆气回则治法可施但恐今日以至色青色赤及脉弦脉洪则无及矣近丗论医有主河间刘氏者有主易州张氏者张氏用药依准四时隂阳而増损之正内经四气调神之义医而不知此妄行也刘氏用药务在推陈致新不使少有怫鬰正造化新新不停之义医而不知此无术也然而主张氏者或未尽张氏之妙则瞑眩之剂终莫敢投至失几后时而不救者多矣主刘氏者或未悉刘氏之藴则刼效目前隂损正气遗祸于后日者多矣能用二家之长而无二家之弊则治庶几乎寛甫病候初感必深所伤物当时消导不尽停滞淹延变生他证以至于今恐亦宜倣刘氏推陈致新之意少加消导药于益气汤中庶有渐缓之期也鄙见如此未敢以爲必然惟吾才卿元甫子益共商论之上宰相书刘因九月二十八日因再拜因自㓜读书接闻夫人君子之余论虽他无所得至如君臣之义一节自谓见之甚明其大义且勿论姑以日用近事言之凡吾人之所以得安居而暇食以遂其生聚之乐者是谁之力欤皆君上之赐也是以凡我有生之民或给力役或出智能亦必各有以自效焉此理势之必然亘万古而不可易而庄周氏所谓无所逃于天地之间者也因生四十三年未甞效尺寸之力以报国家养育生成之德而恩命连至因尚敢偃蹇不岀贪髙尚之名以自媚以负我国家知遇之恩而得罪于圣门中庸之敎也哉且因之立心自㓜及长未甞一日敢爲崖岸卓絶甚髙难继之行平昔交友苟有一日之雅者皆知因之此心也但或者得之传闻不求其实止于踪迹之近似者观之是以有髙人隐士之目惟合下亦知因之未甞以此自居也请得一一言之向者先储皇以賛善之命来召即与使者俱行再奉㫖令教学亦即时应命后以老母中风请还家省视不幸弥畱竟遭忧制遂不复岀初岂有意于不仕耶今圣天子选用贤良一新时政虽前日隐晦之人亦将出而仕矣况因平昔非隐晦者耶况加以不次之宠处之以优崇之地耶是以形畱意徃命与心违病卧空斋惶恐待罪因素有羸疾自去年丧子忧患之余继以痁疟历夏及秋后虽平复然精神气血已非旧矣不意今歳五月二十八日疟疾复作至七月初二日蒸发旧积腹痛如刺下血不巳至八月初偶起一念自叹旁无期功之亲家无纪纲之仆恐一旦身先朝露必至累人遂遣人于容城先人墓侧修营一舎傥病势不退当居处其中以待尽遣人之际未免感伤由是病势益増饮食极减至二十一日使者持恩命至因初闻之惶怖无地不知所措徐而思之窃谓供职虽未能扶病即行而恩命则不敢不扶病而拜因又虑若稍渉迟疑则不惟臣子之心有所不安而踪迹髙峻巳不近于人情矣是以即日拜受畱使者候病势稍退与之俱行迁延至今服疗百至略无一效乃请使者先行仍令学生李道恒纳上铺马圣㫖待病退自备气力以行望合下俯加矜悯曲爲保全因实踈逺微贱之臣与帷幄诸公不同其进与退苦非难处之事惟合下始终成就之与襄阳吕安抚书宋衟年月日具位衟谨奉书于襄阳安抚吕君足下盖闻天下之事有变有常兵家所先知己知彼苟昧斯理克成者难足下利害类此故别白而忠告之令兄少保制置出自戎行驱驰边境守御奔援时立武功南朝列之于三孤崇之以两鎭以至开荆南之制阃緫湖北之利权其报効酬勲亦巳至矣而乃渐亏臣节专立已威爵赏由心刑戮在口借上流之势不朝贡于钱唐託外援之辞聚甲兵于鄂渚江左君臣忧其䟦扈以爲王敦桓玄复生于今日也天不假年近闻捐舘继知黥贵代秉军麾且吕氏子弟将校徃徃典州郡而握兵马者何哉盖南朝姑息令兄之故耳自今巳徃岂复有容足之地乎足下在吕氏族中最才且贤必将易置腹心尺书见召鱼脱于渊其祸不可测也去歳大兵南下经略襄汉诸军将校屡请攻围我主惠爱仁慈逺览周虑以南北生灵皆吾赤子当告之以训辞示之以形势彼果不降攻之未晩故休兵秣马蓄力待时今白河鹿门雉堞相望安阳光化舟舰交通东遏馈运之师西絶樵苏之路生擒大将兵民震惊足下内忧家事之多艰外覩孤城之日蹙诚危急之秋也兹者炎火收威商金变律风折胶而弓劲草垂实而马肥行当整齐士卒淬砺戈矛断鳯林之关决檀溪之水栅万山之道堑白铜之堤前茅饮马于江陵后劲摧锋于樊邑用天下堂堂之衆击汉隂蕞尔之城似不难矣幕府恭承帝命征讨招怀拒逆者诛迎降者赏若能翻然改图军门送欵飞闻天阙必有殊恩岂止转祸爲福实千载一时之机㑹也汉上土疆君当常保他人孰能有之如闇于谋虑迷而不复事机一去虽悔奚追国家大信明若江水进退裁决惟足下畱意焉与姚江村先生书卢挚大德四年歳舎庚子冬十一月七日后学涿郡卢挚顿首再拜寓书江村先生执事挚繇诸生承乏侍从遂叨持宪节膺一道之寄始来湘中窃伏惟念材能谫薄无所肖似旣眡印省俗谒先圣校官诚不自揆力揣分盖甞以蜀之文翁闽之常衮自诡庶几无负国家委任部使者勉励宣明之意而潭学素号多士志于殖学蓺文不骩流俗笃好古道者莫不踶跂振跃操觚挈牍咀英蘤漱芳润以求理义之指归辞章之统绪是正其所未至而难其人不唯逢掖诸生之所拳拳至于榗绅处士愿欲喜乐者林林然亹亹焉亦莫不以得师取友爲务爲言者皆是也挚是时爲言江村先生之贤向也得其人于文字中前歳使过筠亦甞观道德听言论于须臾之顷迄今耿耿不能忘也盖先生之文先秦西汉之文本六籍而支三传左右以羣史诸子者也其渊粹博赡当与王介甫曽子固颉顽至于近代叶适洪咨䕫刘克庄诸人则瞠若乎后尘者也挚知先生者如此挚也言之潭之搢绅逢掖然之居无何挚以不习风土得疾在告濒于危殆屡矣移病归田之章至于数四竟未得请迨秋冬之交方稍稍向平前月初吉爰举释菜之典文学诸君遂复有绛帐江村之请即舆议徃司讲黎生季芳饬礼币以东若夫弟子事师之勤具于别幅俾不肖者尺牍先焉惟先生慨然而来嘉惠学徒使如挚者亦时时簉迹衿佩之末以抠衣函丈日闻所未闻见所未见湖湘之间文风丕变不唯此邦盛事使楚越列郡亦皆靡然知所兴起异时挚获附骥尾有光汗青之编果可以侪蜀文匹闽衮者实昉于先生岂不伟欤或者有谓先生作止语黙之间静重不苟虽挚与诸生所以郷慕依託者岀于慺慺之诚乃轻于然诺不于再于三然后命驾则师道不尊或微辞婉让以自诿则挚窃谓先生必不然矣盖见义勇爲乐与人爲善实虚焉有无焉挚知先生者如此若夫握瑜怀瑾以自珍佩兰袭芷以自洁珍则珍矣清则清矣异乎时中者矣先生必不然矣惟先生亮之答董中丞书呉澂正月十一日临川儒生呉澂再拜中丞相公合下澂闻学者非以求知于人也欲其德业有于身而巳矣仕者非以自荣其身也欲其惠泽及于人而巳矣澂江南鄙人也自㓜读圣贤之书观其迹探其心知圣贤之学得之于心爲实德行之于身爲实行见之日用施之家国爲实事业之不敏力之不勤学之四十年矣而未有成是以日夜孜孜矻矻惟恐无以自立于已而不敢求用于时也间居方册中以古之圣人爲师以古之贤人爲友而于今丗位尊而有德位卑而有学者皆所愿事皆所愿交也徃年合下分正江右侧闻合下之风刚正公廉卓然不倚皎然不滓特立独行于衆醉羣迷之中心窃慕焉二年之后始得与同游之友甞出入门下者一望道德之光以一朝之所见而益信二年之所闻未几澂居山中持丧而合下自南丰入觐足迹无复再至合下之庭势位之相悬道里之相隔如九地之视九天无一言可以逹合下之耳无一字可以达合下之目踈贱姓名何翅一草之微意合下且忘之矣不谓克勤小物过取其不足而以闻于朝圣上听言如流贤相急才如渇繇布衣授七品官成命旣颁而合下又先之以翰墨敦请敦谕如前代起处士之礼澂何人斯而足以当之夫朝廷用人之不次公卿荐人之不私布衣之受特知蒙特恩如此近丗以来所希有也虽木石犹当思所以报而况于人乎昔夫子劝漆雕开仕对以吾斯之未能信而夫子说之何哉说其不自欺也然则开之可仕不可仕虽夫子不能知惟开自知之耳合下之举古大臣宰相之所爲也澂敢不以古贤人君子之所自处者自勉以事合下哉迩年习俗日頽儒者不免事于奔竞急于进取媚灶乞墦何所不至今之大臣宰相当有以微斡其机丕变其俗若俾踈贱之人骤得美仕非所以遏其徼倖冒进之萌也澂以古之贤人君子自期则其出处进退必有道矣不然贪荣嗜进亦若而人也合下奚取焉爱人以德成人之美是所望于今之大臣宰相能如古人者爱之以德而成其美岂必其仕哉邵尧夫诗云幸逢尭舜爲眞主且放巢由作外臣澂虽不肖愿自附于前脩成之者在合下澂感恩报知非言可殚未繇庭参敢冀爲家国天下保重临笔不胜拳拳不宣澂再拜上许鲁斋先生书王旭三月朔日东平晚进王旭谨斋沐裁书顿首百拜献于左丞先生合下旭布衣穷居于时事无所好独甞有志于古披尘编扣断简役精䰟于千载之上隂阳寒暑有其变而此志不变死生哀乐事物有其变而此志不变盖十年于此矣当其深入而有得也欣然忘食不啻千乗之贵赵孟之富其乐也如张九奏于洞庭之野觞白云于崑山瑶池之上悠然陶然有非丗俗之所知而虽巳亦有不能以语人者盖甞隠几掩卷而深思之以爲道之大原岀于天而存于人初无古今终始之或异也虽荥河发灵而二五之机始露温洛阐袐而皇极之端始开而画前之易太极之理巳自具于人心而流行于事物之间矣邵子曰一物由来有一身一身还有一干坤知乎此则前乎鸿蒙不必爲古后乎汉唐不必爲今而方寸之地即天地之所以位人极之所以立与惜乎三代而下陏唐而上道学不明而知之者吾未见其人也敷陈徃古持挈当丗非无荀卿子然以性爲恶见理差矣何足以传斯道上酌天时下推人事非无扬雄氏然寂寞太玄诳耀美新大节亏矣何足以传斯道通也懿而失之陋愈也逹而失之浅且不免致堂胡氏之讥盖自孔孟之殁中间千四百余年才得四子而极其所致又如此呜唿道果易言也虽然尧舜变而中不变孔孟亡而道不亡迨周程张邵一出而道学复明太极一圗抽天地未露之扃钥西铭一书发圣贤未言之阃奥皇极穷天地之数易传尽天人之理继以文公无憾矣虽然所谓道学者果何学也哉贯三才之理于一致格物致知而尽变化流通之妙散三才之理于万殊开物成务而极错综经理之宜诚意正心脩身齐家治国平天下致时君于唐虞还民风于三代亦如此而巳矣岂徒异其行以骇俗髙其辞以惊衆朴其貌深其情以求合规矩之内耶国家自有天下六十余年文风不振士气卑陋学者不过踵雕虫之旧尔间有一二畱心于伊洛之学立志于髙逺之地者衆且羣咻而聚笑之以爲狂爲怪爲妄而且以爲背时枯藁无能之人也呜唿儒学岂眞无用具耶正道不明士习乖僻以至于斯可爲叹巳伏惟先生以道鸣丗践履于平昔者皆三才之实学发挥于事业者皆三才之实用箪瓢居陋巷浩然无一毫之不足白衣登相府淡然无一毫之有余其尧舜吾君成康吾民盖胷中之素藴一諌不行奉身而退其出处进退何其一于义而不茍伸于道而不屈也吾道有光士气増重其頽波之砥柱冥途之日月与虽然仆固以圣贤望先生而不以丗俗之所以待者待先生也则犹不能无疑何者孟子致齐卿之位齐王欲中国而授孟子室养弟子以万钟而孟子不可以爲辞十万而受万而先生之所以眷焉于此者其必有以处此矣而旭也未闻其说焉何如返苏门之故隠卧西山之白云逺续洙泗之微言近考伊洛之正派使圣传不坠后学有归旭也不敏请抠衣执笔以书先生于文公之后狂言区区唯先生怜其心而略其愚妄之罪以进之幸甚与乌叔备书安熈熈顿首再拜上启叔备尊兄侍史一别七年岂胜向仰人来获闻动静聊以爲慰又闻春间甞以酒致疾虽巳得愈然中情犹不能释然也即辰新秋犹热恭惟调摄有道侍履益以康佳矣然尊兄早亲有道笃志力行人望所属不可不重爲此道保惜也愿兄畱意更加愼节以迓新祉以慰友朋期望之意幸甚幸甚易说精要想巳就绪丁亥集亦当脱藁恨不得陪侍左右侧闻髙论也熈一来此行及三载独学无友益以荒惰然随分读书小作程课玩心观理更于应事接物间体验警省亦略有效但觉悔尤山积尤日夕増惧耳四书集义精要近因读朱子文集对校一过尚多有疑误别纸録呈幸因书来以一言可否之使得有所据依也疑此书初脱藁先生未使学者校勘故多有此误虽非大义所关然亦不可不订正也近因看诗传亦欲取朱子文集及语録之言凡涉论诗有与集传相发明者依精要例写出以便初学亦似有益又甞病读春秋者只知读左氏而不读正经欲节取左氏传文议论叙事本末始终依倣通鑑纲目作小字註之经文之下以类相从各附本句凡左氏浮夸乖戾之语皆删去之秦汉以来大儒先生之言及诸家说可取者亦略节取附注其后庶观春秋者有以考传读左氏者亦知有经其大㫖一以朱子爲本而逹于张程以求圣人之意不审髙明以爲如何其他所欲言者甚衆千里相望渺不可得极思向来承晤之乐复何时而可遂耶伏纸引领不胜驰情因便不惜痛加鞭䇿至幸至幸此间惟王仲安时相见渠读四书甚有得处时与之语亦多有警助去歳又得一王仪伯年二十五六曽从董宗道受四书诗书传好学不倦作文字亦可观歳一至中山时来晤语也国朝文类卷第三十七国朝文类国朝文类卷第三十八国朝文类卷第三十八说唯诺说刘因惟恭于诺何也曰各有所施也唿之则其音必内故唯以趋赴之若取物而奉之也命之则其声必外故诺以承受之若与物而受之也失其所施则文理从而乱矣岂但是乎凡物无无对者无无隂阳者而声亦然其意象之清浊阖辟亦莫不合也姑以进退存亡吉㓙消长体之则可见矣此天机之所发而礼乐之所由生虽天地亦不知其所以然者岂但人乎物之声亦然岂但声乎凡形色气味皆然也而况古今之时变事物之伦理圣人何尝加损于其间哉虽妙此理而宰此事者心焉而巳矣必尽夫心也然后声爲律而身爲度苟爲不然㡬何其不爲无适非道之道作用是性之性也权说何荣祖或问权之爲说汉儒觧之于前宋儒非之于后不识权者果何物也愚曰权亦事之冝也然则权与义同乎曰不同请闻其说曰有常之冝曰义临时之冝曰权问者未逹曰权之说如此不有害于道乎曰否孟子尝言之矣权正谓害道者设也窃甞思之盈天地之间徃者过来者复裁制万事变通无穷者惟其义而已盖仁者义之爱也智者义之辨也礼者义之仪也中者义之则也信者义之实也虽然人之情万殊事之出万变或爱有不可施智有不可用礼有不可执中有不可定信有不可必是皆孟子所谓害道者也圣人知其然故曰可与共学未可与适道可与适道未可与立可与立未可与权夫权者圣人忧道之深谋处变之大用也如可乎可不可乎不可此义也或可之中有不可而不可之中有可此权也㩲与义无非道也然君子之用心所当日进者学也深造者道也谨守者义也不可预知者权也愚故曰有常之宜曰义临时之宜曰权无极而太极说呉澂太极者何也曰道也道而称之曰太极何也曰假借之辞也道不可名也故假借可名之器以名之也以其天地万物之所共由也则名之曰道道者大路也以其条派缕脉之㣲宻也则名之曰理理者玉肤也皆假借而爲称者也眞实无妄曰诚全体自然曰天主宰造化曰帝妙用不测曰神付与万物曰命物受以生曰性得此性曰徳具于心曰仁天地万物之綂㑹曰太极道也理也诚也天也帝也神也命也性也徳也仁也太极也名虽不同其实一也极屋栋之名也屋之嵴檩曰栋就一屋而言惟嵴檩至髙至上无以加之故曰极而凡物之綂㑹处因假借其义而名为极焉辰极皇极之类是也道者天地万物之綂㑹至尊至贵无以加者故亦假借屋栋之名而称之曰极也然则何以谓之太曰太之为言大之至甚也夫屋极者屋栋为一屋之极而已辰极者北辰为天体之极而巳皇极者人君一身为天下衆人之极而巳次至设官为民之极京师为四方之极皆不过指一物一处而言也道者天地万物之极也虽假借极之一字强为称号而曾何足以拟议其髣髴哉故又尽其辞而曰太极者盖曰此极乃甚大之极非若一物一处之极也然彼一物一处之极极之小者耳此天地万物之极极之至大者也故曰太极邵子曰道为太极太祖问曰何物最大答者曰道理最大其斯之谓欤然则何以谓之无极曰道为天地万物之体而无体谓之太极而非有一物在一处可得而指名之也故曰无极易曰神无方易无体诗曰上天之载无声无臭其斯之谓欤然则无极而太极何也曰屋极辰极皇极民极四方之极凡物之号为极者皆有可得而指名者也是则有所谓极也道也者无形无象无可执着虽称曰极而无所谓极也虽无所谓极而实为天地万物之极故曰无极而太极致悫亭说吴墓焉而体魄安庙焉而神䰟聚人子之所以孝于其亲者二端而巳何也人之生也神与体合而其死也神与体离以其离而二也故于其可见而疑于无知者谨藏之而不忍见其亡于其不可见而疑于有知者勤求之而如或见其存藏之而不忍见其亡塟之道也求之而如或见其存祭之道也塟之日送形而徃于墓塟之后迎精而返于家也一旬之内五祭而不为数惟恐其未聚也及其除䘮而迁于庙也一岁之内四祭而不敢䟽惟恐其或散也家有庙庙有主祭之礼于家不于墓也墓也者亲之体䰟所藏而神䰟之聚不在是以时展省焉展省之礼非祭也近代所谓祭者乃或隆于墓而略于家夫伊川野祭古所深慨习俗之由来渐矣不有礼以稽其弊则虽豪杰之士亦且因仍而莫怪予尝适野见车马蔽道士女盈盈于墟墓之问少长咸集攀号悲泣彷彿初䘮之亦未尝不嘉其考诚之笃而亦不能不叹夫古礼之泯也茌平梁润之䔍于亲者作亭墓间朝之闻人爲扁曰致悫或者又引祭义以发明之俾梁氏孝思悠悠不能已其言岂无助哉虽然祭义所云皆庙祭之事非可施之墟墓间也梁之子宜国子伴读复请于予予以古人之正礼告礼有其义人之报本反始求之于有而不求之于无非逹鬼神之情伏者未易语此京兆萧君曰爲祠堂于所居掲斯扁于斋室庶乎其可斯言也不亦善于礼矣夫李侯诸子名字说虞集河东李侯有子若姪七人皆长矣一日悉命以名而字之曰思慎字克孝者侯之兄子也曰思谨字克忠曰思善字克敏者侯仲弟之子也曰思徳字克畯者使之子也曰思真字克固曰思信字克诚曰思勤字克敏者侯季弟之子也其取诸字义者盖因其性之所近而捄其习之所偏以示勉励警戒之意云于是以告虞集曰愿有以申其说使昭然知所以爲敎者永乆不忘也集曰古者筮賔而冠既冠而字则辞而祝焉礼也而集不令不足爲之辞不敢当也且知子莫若父其所以命子者冝必深切而至当矣爲子者受言藏之而用力焉革其所未善勉其所未能充其所未至则一言也终身行之而有余矣不然则虽使儒生数十更咻而迭喻之亦何益哉虽然集不敏忝以诵道古训爲职事其敢固辞乎乃祝之曰朂尔思慎必戎必惧以事尔亲尔不克慎不孝之名将在尔身可不慎哉朂尔思谨必竞其业以事于君尔不克谨不忠之名将累尔亲可不谨哉朂尔思善善固尔有尔不加敏善曷能至朂尔思徳徳禀自天既畯且明勿亏其全贞徳之固信徳之实勉哉尔勤三思勿失既祝巳又语之曰谨慎勤以行言也善与徳以得诸天而有诸已者爲言也贞信以徳中之一事而爲言也大抵皆文之羙者也文之羙者遽数之不能既其类七言者又安足以尽之要其归在于能思而已箕子曰思曰作圣孟子曰思则得之不思则不得也至哉思乎一有不思则慎谨者肆而勉者惰矣善不明而徳不立矣贞者不贞而信者不信矣思之哉思之哉茍思之则忠孝而下凡百行之羙无不能矣二三子思之哉终日不食以思终夜不寝以思则父命之严必能深求其意而有立于成矣然则吾见李氏之子孙福禄方来而未艾也二三子勉之哉苏君字说虞槃赵郡苏君闲爲槃曰吾名天爵字伯脩愿子爲我着其说俾因是有省盖庶㡬朋友之义也槃闻之曰大矣哉子之所以爲名也槃甞惕然思俛然学于是矣昔者孔子曰脩已以敬子思子曰脩道之谓教何谓已目之视耳之聴心之思也何谓道仁之于父子义之于君臣礼之节文智之辨别也脩之如何视极其明而无所不见也聴极其聦而无所不闻也思极其睿而无所徃而不通也是之谓敬由其仁而亲踈之杀无不爱由其义而贵贱之等无不冝由其节文而委曲无不得其当由其辨别而是非无不致其察是之谓教嗟夫人之所以爲人者具于吾身而耳目之用着焉接于吾身而君臣父子之理交焉舎是其无以致其脩矣然而聦明之所运用仁义之所扩充者尤不可以不博也动焉而念虑之详事爲之着也感焉而天地鬼神之变鸟兽草木之宜也苟皆有以穷其理而致其知则学愈博守愈约修之道不已至乎或曰器物必弊也而后修治之文采必晦也而后修明之若人之所以爲人其体固具何俟于脩呜唿爲是说者亦将清静寂灭之归而姑爲是无证之言也卞之玉也棠谿之金也非素爲器也脩其质而器成焉和之弓也垂之竹矢也非素能巧也脩其业而巧着焉故琢也范也弦也剡也而工化其质瑚琏也戈矛也弓与矢也而物致其用由是言之学者敏于脩而已敏于修则体无不具而用无不周其亦有外此而可以言学者乎孟子曰圣人百世之师也伯夷柳下惠是也伯夷柳下惠无以异于衆人也而可以爲百世之师者何哉脩其身而已耳书曰慎厥身脩思永则愿与吾子共勉之也题䟦䟦金国名公书元好问任南麓书如老法家㫁狱网宻文峻不免严而少恩使之治京兆亦当不在赵张三王之下黄山书如深山道人草衣木食不可以衣冠礼乐束缚逺而望之知其为风尘物表黄华书如东晋名流往往以风流自命如封胡羯末犹有醖籍可观闲闲公书如本色头陀学至无学横说𥪡说无非般若百年以来以书名者多矣宇文大学叔通玉礼部无竸蔡丞相伯坚父子呉深州彦髙髙待制子文耳目所接见行軰相后先为一时任髙麓赵黄山赵礼部龎都运才卿史集贤季宏王都勾清卿许司諌道真为一时若党承㫖正书八分闲闲以为百年以来无与比者篆字则李阳氷以后一人郭忠恕徐常待不论今卷中诸公书皆俻而行溪独见遗正如邺中賔客应刘徐阮皆天下之选使坐无陈思王则亦不得不爲西园清夜惜也䟦赵太常拟试赋藁后杨奂金太定中君臣上下以淳德相尚学校自亰师逹于郡国专事经术教养故士大夫之学少华而多实明昌以后朝野无事侈靡成风喜歌诗故士大夫之学多华而少实上病其然也当泰和丙寅春二月二十五日万寕宫试贡士捴两科无虑千二百軰上躬命赋题曰日合天綂侍臣𥘉甚难之而太常卿北亰赵公适克御前读卷官独以谓不难即日奏赋议乃定旣而中选者才二十有八人仆时甫冠获试廷下而席屋偶居前列朝隙闻异香出殿櫺间一紫衣頋予起间题之难易及名氏里贯年齿而去少頋复相庆曰适驾至矣薄暮出宫传以爲希遇甞退而志之后四十五年仆以河南漕长告老于燕过太常之孙承祖家得所拟赋感念存没不能不惘然爲叙其末并以旧诗归之所谓月澹长杨暁色清大题飞下寂无声南山雾豹文章在北海云鹏羽翼成玉槛玲珑红露重金炉缥缈翠烟轻谁言半夜曽前席白日君王问贾生者是诗少作也无可取以其纪一时之事庶附赵氏家传或见于后世云题中州诗集后家铉翁世之治也三光五岳之气钟而为一代人物其生乎中原奋乎齐鲁汴洛之间者固中州人物也亦有生于四方奋于遐外而道学文章为丗所宗功化德业𬒳于海内虽谓之中州人物可也盖天为斯丗而生斯人气化之全光岳之英实萃扵是一方岂得而私其有哉迨夫字县中分南北异壤而论道綂之所自来必曰宗于某言文脉之所从出必曰派于某又莫非盛时人物范模宪度之所流衍故壤地有南北而人物无南北道统文脉无南北虽在万里外皆中州也况于在中州者乎余尝有见于此自燕徙而河间稍得与儒冠缙绅游暇日获观遗山元子所裒中州集者百年而上南北名人节士鉅儒逹官所为诗与其平生出处大致皆采録不遗而宋建炎以后衔命见留与留而得归者其所为诗与其大节始终亦复见纪凡十卷総而名之曰中州集盛矣哉元子之为此名也广矣哉元子之用心也夫生于中原而视九州四海之人物犹吾同国之人生扵数十百年后而视𢾗十百年前人物犹吾生并世之人片言一善残编佚诗搜访惟恐其不能尽余于是知元子胷懐卓荦过人逺甚彼小智自私者同室藩篱一家尔汝视元子之宏度伟识溟涬下风矣呜唿若元子者可谓天下士矣数百载之下必有谓予言为然者䟦崔清献公洪忠文公帖牟巘宋嘉定中清献崔公以次对帅蜀其后遂制置西事賔客从者忠文洪公实颛牋翰崔公淸规重徳洪公雄文直道参㑹一时蜀人纪之以爲殆过石湖放翁也崔公出蜀归卧五年杜门谢病而洪公以考功郎论巴陵事得罪摈天目山下端平改纪崔公遂相白麻一出天下倾想风采公力辞不拜御笔手诏旁午于道朝臣中使守门趣发公讫不起以至谢事是时亦起洪公爲䑓諌给舎爲两制论驳不少贬顾以病不大用賔主相爲终始盖如此至是丙申得观两帖于唐思善家爲之感叹崔帖后有中书省印乃程沧洲家旧物云书张侯言行録后徒单公履尝读荘周书见其为养虎之说曰善养虎者当时其饥饱而逹其怒心窃谓荘周出世之士当治其浮游猖狂之说乃引类取譬得用权之法余因周之说而且有所感焉士之出身以仕于时者天岂不欲得仁人君子与之共图回天下之事哉不幸而当世道失平之日其所遭际多疆悍勃恶刚犷暴怒之人犹之虎也苟一旦争是非扵庭辩之际是以生物全物与之彼将不胜其怒甘心以求逞则决裂之祸至矣其于国计何如耶仆因阅澹游王公所状张君行事见其待东帅未甞逆其盛气得与之相终始而无败事之失巧乎道术之士其知庄周养虎之说而逹其怒心者乎士生不辰有能高蹈逺引如夷齐鲁连子则无说矣审不能爲是举当以张侯行事爲处身之法其无调虎以取反噬之祸挠败国计贻丗人嗤笑云记太极圗后刘因太极图朱子发谓周子得于穆伯长而胡仁仲因之遂亦谓穆特周子学之一师陆子静因之遂亦以朱録爲有考而潘志之不足据也盖胡氏兄弟于希夷不能无少讥议是以谓周子爲非止爲种穆之学者陆氏兄弟以希夷爲老氏之学而欲其当谬加无极之责而有所顾籍于周子也然其实则穆死于明道元年而周子时年十四矣是朱氏胡氏陆氏不惟不攷乎潘志之过而又不攷乎此之过也然始也朱子见潘志知图爲周子所自作而非有所受于人也于干道己丑巳叙于通书之后矣后八年记书堂则亦曰不繇师传黙契道体实天之所卑也又十年因见张咏事有隂阳之语与图说意颇合以咏学于希夷者也故谓是说之传固有端绪至于先生然后得之于心无所不贯于是始爲此圗以发其祕尔又八年而爲图书注释则复云莫或知其师传之所自盖前之爲说者乃复疑而未定矣岂亦不攷乎此故其爲说之不决于一也而或又谓周子与胡宿邵古同事润州一浮屠而传其易书此盖与谓邵氏之学因其母旧爲某氏妾藏其亡夫遗书以归邵氏者同爲浅薄不根之说也然而周子邵子之学先天太极之圗虽不敢必其所传之出于一而其理则未甞不一而其理之出于河图者则又未甞不一也夫河图之中宫则先天圗之所谓无极所谓太极所谓道与心者也先天图之所谓无极所谓太极所谓道与心者即太极圗之所谓无极而太极所谓太极本无极所谓人之所以最灵者也河圗之东北阳之二生数统夫隂之二成数则先天图之左方震一离兊二干三者也先天圗之左方震一离兊二干三者即太极圗之左方阳动者也其兊离之爲阳中之隂即阳动中之爲隂静之根者也河图之西南隂之二生数统夫阳之二成数则先天图之右方巽四坎艮五坤六者也先天之右方巽四坎艮五坤六者即太极圗之右方隂静者也其坎艮之爲隂中之动者即隂静中之爲阳动之根者也河图之竒偶即先天太极圗之所谓隂阳而凡阳皆干凡隂皆坤也河图先天太极图之左方皆离之象也右方皆坎之象也是以河图水火居南北之极先天图坎离列左右之门太极圗阳变隂合而即生水火也至元丙子八月望日静修新斋记䟦怀素藏眞律公二帖后刘因颜鲁公自其九世祖腾之至公以能书名天下者凡十人而頵頍不与焉其渊源已如此而其父已传法于殷仲容而公又㑹意于张长史今见怀素此帖所云则知公之讲习于师友者又如此鸣唿书一艺也必欲其精而犹如是矧其大者乎帖后有文潞公吕汲公赵懿简刘忠肃诸公元祐四年䟦语是年潞公以元老平章军国事方辞去不得而汲公爲宰相懿简爲枢宻忠肃公爲御史吁亦盛矣哉后游师雄刻此帖于长安则八年九月也宣仁后实以是月崩而明年巳非元祐矣宋之治乱于此焉分又所以发予之叹也此虽一帖而有可鉴者二故併书于后以待览者云至元丁丑七月己亥容城刘因书题党怀英八分书胡祗遹文章与时高下唐不如汉汉不如三代党竹溪在金朝爲第一流方之梁鹄蔡邕钟繇一何辽哉仅能得韩择木之髣髴耳国朝文类卷第三十八国朝文类国朝文类卷第三十九国朝文类卷第三十九题䟦书李伯时九歌图后具澂九歌者何楚巫之歌也巫以歌舞事神手舞而口歌之九歌之目天神五人鬼二地示一俱非楚国所当祀而况间乎物魅一又非人类所与接也然则楚巫事之而有歌何耶古荆蛮之地中国政化之所不及先王礼教之所不行其俗好鬼而多滛祀所由来逺矣三闾大夫不获乎上去国而南覩滛祀之非礼聆巫歌之不辞愤闷中託以抒情拟作九篇旣有以易其荒滛媟慢之言又借以寄吾忠爱缱绻之意后丗文人之拟琴操拟乐府肇于此琴操乐府古有其名亦有其辞而其辞鄙浅初盖岀于贱工野人之口君子不道也韩退之作十琴操李太白诸人作乐府诸篇皆承袭旧名撰造新语犹屈原之九歌也太一天神也按天官书中宫有太一星非此之谓礼记云礼本于太一庄子云主之以太一太一者天地之始也主宰之帝故曰上皇祠在楚东故曰东皇犹秦祠白帝于西畤也司命亦天神也周礼所祀有司中司命註以爲星非也司命者万物之母也有大有少周礼一爲司中一爲司命中者民受中以生之中命者隂阳五行化生万物之命也东君日神也礼云春朝朝日又云王宫祭日祀于东方故曰东君云中君云神也周礼祀风师雨师而不言祀云云师雨之属也固宜有祀或谓楚有云梦二泽云泽谓之云中梦泽谓之梦中云中君云泽之神考之歌辞曰日月齐光曰龙驾帝服曰焱逺举曰横四海乃天云非云泽也湘君湘夫人之称黄陵庙碑楚辞辩证备矣太一尊神歌辞独简质而庄重择日辰盛服饰洁器物备音乐以致其尊奉臣之修其忠善以事君犹是也司命云日言神旣来而过去以况君始亲巳而后䟽之于皇英欲一见而不可得以况已欲见君纳忠而卒不答也河伯与巫旣别而波迎鱼媵近于古者三有礼焉之遗风而楚之于原不如是故集註有云原岂至是而始叹君恩之薄乎八篇并以神况君山鬼物魅耳不可以况君也故原特变上八篇之例不作巫语而作鬼语言鬼欲亲人而人不亲之以况已欲亲君而君不亲巳也夫此歌假设之辞与戯剧何异而唯恐引喻失当有乖尊卑之礼敬之至也九歌之后有二篇国荡者爲国死难之殇礼䰟者以礼善终之䰟年十九以下死曰殇不终其天年而死亦曰殇春兰秋菊终古无絶四时祖考之常祭也前之九歌原託以伸已意后之二篇无所託意止爲巫者礼神之辞而已盖与九篇不同时后人从其类而附焉此画李伯时所作伯时画妙一丗而或传此昼若有神助然盖其尤得意者予在洪都郡守毛侯出示予旣爲作解题而复隠括九篇歌辞成诗一篇与謌之意虽微不同而明原之心其趋一也呜唿千载而下能有契于原之心者尚有味于予之言哉李家画手入神品楚贤流风清凛凛谁遣巫阳呌帝阍爲招江上归来䰟音纷纷音纷纷柱髙辰逺聦不闻扶桑𥘉暾海横云二妃泪洒重华坟司命播物泥在钧洪纎厚薄无齐匀公无渡公无渡冲风起螭鼋怒夜猿啾啾天欲雨天欲雨迷归路歳晏山中採兰杜灵脩顾顾复去莫怨瑶台神女妬坎坎鼓进芳醑耻作蛮巫小腰舞千年徃事今如新摩挲旧画空怆神腾身轻举一廻首楚天万里江湖春书贡仲章文稾后呉澂理到气昌意精辞逹如星灿云烂如风行水流文之上也初不待倔强其言蹇澁其句怪僻其字隠晦其意而后工且竒噫兹事微矣名于唐者二名于宋者五而巳亦惟艰哉仲章江南之英与吾邓善之袁伯长俱掌撰述于朝各能以文自见蔚乎其交䕃炳乎其争辉予有望焉予来京仲章将有上京之役示予新作数十温然粹然得典雅之体视求工好竒而卒不工不竒者相去万万也读之竟喜之深书此而归其袠夫上有所规下有所逮正有所本旁有所参韩柳氏自陈其所得甚悉暇日善之伯长切磋究之又必有以起予也书邢氏贤行呉澂晋散骑侍郎贺乔妻于氏养其夫仲兄贺羣之子率爲子乳哺鞠育同于已生使乔广置侧媵后有妾子曰纂于亦子之今观大同穆氏妻邢氏子夫兄之子与夫妾之子恩勤备极二事适相类然于氏爲士大夫之妻通经史能文章咸和五年上表于朝援引古今辞义蔚然以此妇人而有贤行固其宜也邢氏生长民间非有见闻之益斆学之功也而其贤不减于于可不谓难能者哉呜唿近丗士大夫不能正身以御家纵其妻悍妬无道无子而不肯子兄弟之子钳制其夫不令有妾阻隔其妾不令有子卒至絶嗣爲不祀之鬼者吾见多矣闻邢氏之风独不内愧于心乎夫妇人无非无仪岂欲善誉之闻于人而君子乐称邢氏之贤亦将愧夫丗之不贤者也䟦卢龙赵氏族谱后元明善余尝述元氏族谱四丗以上不能原其所自每悲之及观卢龙赵氏之谱继继承承的然可考盖四百许年十有三丗矣呜唿是不徒伟人硕士丰功盛烈以永今垂亦肖子哲孙克衍其丗丗爲之谱乃能是蕃且大也今夫天下之人孰非大姓之苗裔哉非大姓何以有氏于今惟其不幸而失其传或昧者不知所述故有不能逺知其丗而爲之悲者余于是谱则然矣凡大夫士之读是者亦岂漠然而无所感哉故夫赵君之藏之也不但厚于其家而巳也题书学纂要后袁裒余既粹集书法大略虽备而古人工拙则不在于此因复思汉魏以降书虽不同大抵皆有分隷余风故其体质髙古及至二王始复大变右军用笔内㩎而收歛故森严而有法度大令用笔外拓而开廓故散朗而多姿贞观以后书法清婉亦由接武六朝余风未散至开元以后乃务重浊李北海专事竒崛徐㑹稽全师禊序至颜太师一变爲方整规矩然平原画賛乃展逸少者耳下及沈柳各命新体至杨李而极建至王着始追踪永师逺迹二王故丗所传淳化阁帖犹不失古人意度者以出于着故也庆历以来唯君谟特守法度眉山豫章一扫故常米薛二蔡大出新竒虽皆有所祖袭而古风荡然南渡而后思陵大萃衆美筯骨过婉呉傅朋规倣孙过庭姿媚伤妍近丗姜尭章廻脱脂粉一洗尘俗有如山人隠者难登廊庙盖专工气韵则有旁风急雨之失太守绳墨则贻叉手并脚之讥大要探古人之玄微极前代之功巧乃爲至妙夫古人所以穷极絶巧者以得真蹟临摹也今去古旣逺重经丧乱真蹟愈少阁帖数行价逾金玉穷乡学士何由获窥加以传摸之余失眞益甚今丗师阁本者多尚肥美倣绛刻者率务竒劲苟记忆所遗本态呈露致使学者讹以承讹谬以袭谬殊不知前乎千百载之先崔蔡张钟之徒复何所倣像而爲之哉良以心融神㑹意逹巧臻生变化于豪端起形模于象外诸所具𫐠咸有其由必如庖丁之目无全牛由基之矢不虚发斯爲尽羙老子曰通乎一万事毕此之谓也虽然黄太史有言士大夫下笔须使有数万卷书气象始无俗态不然一楷书吏耳初何足云小子其尚识之䟦欧书皇甫诞碑本袁桷渤海公以险劲易王体故碑石照燿四裔大小皆合宜右军世传皆小楷霜寒帖稍展至笔阵图则疑非真再传爲千文爲庙堂碑确守绳墨稍广拓非欧不能余甞评欧书化度第一皇甫碑与温恭公伯仲临池积年必领其妙余㓜不学书酷喜藏歴代金石覧此益重自弃之叹书堂邑张令去思碑后虞集至大二年夏五月余受国子助教入京师舟过㑹通河㑹河间运司括行舟取塩海中余亦爲津吏诃上食于逆旅之主人未具主人曰起公府有急速至者衆避长席予之予更他席坐察来者意甚沮相顾曰张令在宁有是哉予因问张令如何皆进曰官买物数月不予直民宁不愿待愿归治生而县益亟追以来终不得直部使者以责吏而又徴我曹今道路府史之费且十倍吾安用得直爲张令时官有徴买皆亲载钱至市若郷悉召父老大家甲乙立告以县官所须与物贾使自推择当费所有者主名即受贾书牍期某日以某物诣某所吏无所出入是以事集而民不知且令行县中无忤视民甚畏爱之市井妇稚无恶言强壮无狠闘即有讼令亲诘谕徃徃悔悟去或有当问即摄牍置案二一不以示吏手书当问者郷里姓名县门其人如约至亦知令得实不烦鞠治即承罪谢去以爲常县始多无名人窜迹吏舎中钩民爲讼使两不得觧因以持令佐伸缩爲已利至是无所得志皆自免归田圃令去稍稍复来矣既而予憇道傍大树下有二三父老行且暍皆依树坐乆之忽怅然曰客书生耶吾令张君亦书生也皆争言张令催科时告民曰民有户小赋寡力不足自致府者勿予郷正里长其㑹诸令所三日小民悉自致所赋诣令令緫其户之所出亲至府上之而大家亦无后期者今去爲太子文学吾赋爲郷正里长徴去随用之不以入官期既迫官䟽不入赋者逮治之我等奔走失业家且破矣悲哉宁复有张令乎予顾从者曰小子识之是吾友人济南张希孟也眀年见翰林直学士元复𥘉爲堂邑人作张君去思碑因録着其后云君自文学爲监察御史迁翰林待制今爲右司郎官书五賛善家传后虞集太子賛善王公受知丗祖皇帝以正道经书辅翊𥙿祖有古师傅之谊𥙿宗尝问歴代治乱公以辽金事近接耳目即爲区别善恶而论着得失深切丗用盖二十万言上之藏其草于家不以示人国史纪述亦未及访求也观其受命扵丗祖者诚非徒加贵名以爲具臣者㦲丗祖皇帝择勲戚子弟学扵公师道卓然及公从𥙿宗抚军称海始以诸生属许文正名臣自是多学而国学之制兴矣然丗言国学者𥘉不知肇始扵公也丗祖皇帝将治暦颁正朔天下知公妙筭术举以命之公曰暦法可知也非眀暦理不足与共事即请㽞许公于旣退而授时暦成公曰命南北爲暦学者緫古今暦法四十余家是暦无愧矣然必每岁测验修改然后不复有先后时之弊而言暦者知守成式而巳今四十余年公之㣲意莫或识之而遂谓公以隂阳名家尚得爲知言也㦲予窃好论次旧事常以爲非职守不敢越爲之独思昔人之立志行事其情㣲畧不见白于后丗诚亦君子之所不忍者㦲及得賛善公家传于其孙植将约而志之㑹植赴髙唐州判官行且有日故不暇爲也姑爲表其当着于丗而时人不能共知道者书玄玄赘槀后虞集人之于文也犹日月之有辉光山川之出云雨草木之有华实也时至气应感遇于事物之动而发见焉无所客其私心也而以私心秉之者则紏缠芜秽竒险僻陋狂妄之病有不可胜计者焉是故天下之文鲜矣夫唯常爲于不得不爲因其所当爲而道之无一豪故爲之意搀抢乎其间则天下之至文焕然着见不可掩矣而非知道不能也何也知道则无婴児女妇之见而有天下后丗之虑矣以其有天下后丗之虑也故不得巳于言而言以其无婴儿女妇之见也故时寓于言以自适其性情一无累其客情浮气之望动古之人之名世者槩出于此而已矣而此其所存为何在也而谓有可嫉者非知文者也而况道乎集于所谓文者盖常好而习之人或曰此为词章者也于是不必言而强言之以相长于一日其自媿扵中多矣且夫身之所处非深有交于物变之可愕者而又生当太平之盛从容优游于言语文字之间不亦可乎观于玄玄赘槀而三叹焉玄玄赘槀者龙虎山髙士呉君玄𥘉所为诗文也玄𥘉服黄冠以自隐无所营于时故无所争于人无所碍于物交㳺天下之名士诗文徃来皆一时之盛者其言温而肆清而容杂而不猒无所迫于忧患无所溺于宴安直㡬于道者之为乎盖集闻之玄𥘉甞为雷空山先生学先生临川人集㓜时甞得其老子荘子说而读之未尽解也以请于呉糿淸先生先生曰嘻非孺子所知也后当知之后十余年集来京师见今翰林待制袁公伯长作空山墓铭而后叹曰嗟夫易老之相表里乆矣世之知者或寡矣孰允之而措诸辞以示人者乎今又十五年思空山之髙致而不可见乃于玄𥘉焉而见其传绪之㣲矣不然玄𥘉何以能若是也集于是深有儆焉故书而识之君子庶有以谅其心也夫书王贞言事虞集至治癸亥八月七日夜半赤斤帖木儿帖木而不花称使扣北门入坐中书未明召集百官夺其印八日枢宻院掾史王贞见其完颜副枢于都堂后西北庑下告之曰大行晏驾丞相死中书枢宻无至者二人实来赤斤帖木儿者累朝退黜不用帖木儿不花者亦在散地谁使之耶兵权所在印岂可以授人贞职在治文书尔然臣子之分则均不敢不言副枢愀然叹曰大夫帖赤也贞因以其说遍告枢府大臣及其幕府请急执二使与中书同问治院官亲与名将急行綂山后军擒贼使不致有它变别遣官吏将兵民守关隘而遣使西出逹今土潜邸请早至大都庶㡬宥宻大臣之事不然则国未可知而诸公之罪大矣闻者震粟是之而不敢发也圣上旣行天诛枢宻院差贞从官长迎驾兴和还至大都中书召贞为丞相掾贞字吉尔保定唐县人史官曰义者天下之公也顺之辨人心安有不同然者哉知觉则同而临事之际隠忍呉懦卒无以充其明而狃于患失以自䧟于不义者志不足以命气而制其欲故也若贞之言其发于义者勇矣然人之立事立功也则有时有位有才矣有其才而无其位有其位而无其才皆不足以有成二者得矣又必当其时之可否焉此事之所以难也观贞之言才可知矣所论亦当其时已而其位则不过得言之耳故备録之以待採择纪载云书经筵奏议藳后虞集泰定元年春皇帝始御经筵皆以国语所说书而而进读左丞相专领之凡再进讲而驾幸上都次北口以讲臣多髙年召王结及集执经从行至察行宫又以讲事亟召中书平章张公珪遂皆给传与李家赤等俱行是秋将还皆拜金纹对衣之赐独遣人就赐赵公简于浙省加白金焉赏言功也四年之间以宰执与者张公珪之后则中书右丞许公思敬与仐赵公世延也御史台则中丞撒迷失而任润泽讲读之事者翰林则丞㫖也先帖本而忽都鲁秃鲁迷失学士呉征㓜清阿鲁威叔重曺元用子贞撤撤千伯胆燕赤信臣马祖常伯庸及集待制彭寅亮允道呉律伯仪应奉许维则孝思也集贤则大学士赵公简敬甫学士王结仪伯邓文原善之也李家奴徳元买闾仲璋皆礼部尚书呉秉道彦弘中书参议张起岩梦臣中书右司郎中也或先或后或去或晋或从或否或乆或近而集与燕赤则四岁皆在此行者也今大丞相自爰立后毎讲必与左丞相同侍而张公旣归老犹带知经筵事皆盛事也今年春赵集贤始以建议召入侍讲一日旣进书待命殿庐赵集贤慨然叹曰于是四年矣未闻一政事之行一议论之出显有取于经筵者将无虚文乎集乃言曰郷者公奏荧惑退舎事王音若曰讲官去岁尝及此又欲方册便观覧命西域工人捣纸为帙刻皮镂金以护之凡廿枚专属燕赤缮録前后所进书以此观之简在上心明矣诚使少㽞渊衷则见扵徳业者何可得而名哉且先儒有言政不足适人不与间其要格心而巳然则所虑者言不足以逹圣贤之旨诚不足以感神明之通吾积吾诚云耳他不敢知也然而集贤切至扵孟子之所请夫恭敬者盖可见焉故併书奏议藁后而归之四年十二月朔旦书题呉傅朋书及李唐山水虞集予㓜过豫章见滕王阁牓呉公傅朋所题也裵回顾瞻叹其深稳端润非近时怒张筋脉屈折生柴之态后闻宋阜陵欲易其九里松题至十数御笔墨而卒不能及因使涂字以金而署之当时固善人君之服善无我而亦深知呉公之书之眞不可及也大抵宋人书自蔡君谟以上犹有前代意其后坡谷出遂风靡从之而魏晋之法尽矣米元章薛绍彭黄长睿诸公方知古法而长睿所书不逮所言绍彭最佳而丗遂不传米氏父子书最盛行举丗学其竒怪不惟江南爲然金朝有用其法者亦以善书得名而流弊南方特盛遂有于湖之险至于即之之恶谬极矣至元初士大夫多学颜书虽刻鹄不成尚可类骛而宋末知张之谬者乃多尚欧率更书纎弱仅如编苇亦气运使然耶自呉兴赵公子昻岀学书者始知以晋名书然吾父执姚先生甞云此呉兴也而谓之晋可乎此言盖深得之予比过呉越见傅朋书最多皆随分赞叹且圗来者稍守正法云耳此卷又以李唐山水继之亦好事者盖书画同一法耳后来画者略无用笔故不足观此画乃直如书字正得古象形之意甚爲可嘉因刘掾执卷求题爲坐客言如此悉书之云集时目疾在告以公牍与史馆曰执笔唯慿于手熟爲文毎事于口占非饰辞也䟦苏氏家藏杂帖宋本今人以行草名者多苏伯脩家藏杂帖一卷甞试就卷中所有评之鲜于困学如云间公子玉骨横秋富贵风流仍复度丗胡绍开如拙工铸鼎模范未精沉重哨似竒实陋姚先生如上帝隂兵举丗不识恍惚变现要以气胜卢踈斋如丛祠野屋绘画风雷虽复骇人却非尘俗张大经如油翁献技钱孔不濡运杓自然不过熟耳苟正甫如近郊田叟老不作业意度眞淳恨乏京様王参政如勤妇作缣致力杼轴虽媿罗绮亦复迟坏周景逺如头陀学佛颇见小乗苦行继脩或可证果予旣品题七八人者或谓萧叔逹身能作字故钟繇軰遭其口吻子仅解操笔讵容历诋殊不知食前方丈具于饔人举梜一甞甘辛立辨正自不必手善烹调然后始识味也题郎中苏公墓志铭后柳贯自予游京窃从廷臣知邉事者一二言和林城其地沃衍河流左右灌输宜杂植黍麦故时屯田遗迹及居人井臼徃徃而在盖隂山大漠益南数于里控扼形势此爲雄要大徳中邉庭甞一扰矣亡㡬天子爲辍右丞相顺徳忠献王出莅其省事至则息兵劳农脩传置通货财而先是王所遣畱屯称海帅臣张某亦以其田功来上未踰年士气民情安全如初王薨而张亦遄死屯耕事即废虽重臣踵接率蹈故常无复长虑后忧迨関陜变起仓猝驰溃卒数十百骑関门来责军实则上下颠踣失措兵民相顾㡬无所系属頼皇灵震烜㝷自引去而譌言屡惊犹越月踰时方大雪塞野饥人狼籍道上赵郡苏公时以左右司郎中始至即白发仓实计口予食以哺之又下急符趣比境转输益募商人髙估入粟充其储偫缝纫调齐穷智毕力一年而端绪见二年而品式具满三年而完庶乐遂人忘其艰郎御史行邉者还言治状朝廷輙加慰勉方以代徃遅公归用之而公之精力已疲耗甫及京遂卒盖和林城国家始以宣慰使治其处于后建省常选勲戚大臣以镇重之至郎吏亦优秩假宠其劳效灼灼则或阶之以践枢要然十数年来道路间可指称者不过自王以及于公岂非以其时之所遭而易爲功欤予见当今藩府望僚持文墨议论以与其长相上下毎轧于盛气不得展布甚则挫辱诟骂出危语中伤之者皆是也以公敏𥙿肃给独能谋行政施较着若是其所树立有足动人矣使公幸当王时䇿邉防利害一一爲王陈之必能精训练备耕战三二年中计称海之粟足支并塞数岁之食然后扬声以畅天威将薄海以北无不向风詟服岂有黒子着面之足虑哉得其人而或失其时天下之事皆若是而巳予读公墓隧之碑而知其𫐠作之意公所歴官其设施无一不可书和林之事纪载独详此则史氏特书之例也夫事以显诸文文以实诸事虞君之爲是辞固以公之制行于古无戾其业盛则其言豊其理直则其法备不有得于今必有得于后矣然予区区表而出之则以其不尽用者爲公悲而以其狃于宴安者爲世戒因予言而兴起于斯文今不敢必其无人焉耳国朝文类卷第三十九国朝文类国朝文类卷第四十国朝文类卷第四十杂着经丗大典序録钦惟钦天统圣至德诚功大文孝皇帝以上圣之资纂承大统聡眀睿知度越古今至让之诚格于上下重登大寳天命以凝于是辟延阁以端居守中心之至正慨念祖宗之基业旁观载籍之传闻思辑典章之大成以示治平之永则廼天暦二年冬有㫖命奎章阁学士院与翰林国史院参酌唐宋㑹要之体㑹稡国朝故实之文作爲成书赐名皇朝经丗大典眀年二月以国史自有着述命阁学士专率其属而爲之太师丞相答刺罕太平王臣燕帖木儿捴监其事翰林学士承㫖大司徒臣阿隣帖木儿奎章阁大学士臣忽都鲁䔍尔弥实奎章阁大学士中书右丞臣撒迪奎章阁大学士太禧宗禋使臣阿荣奎章阁承制学士佥枢宻院事臣朶来并以耆旧近臣习于国典任提调焉中书左丞臣张友谅御史中丞臣赵丗安等以省台之重表率百司简牍具来供给无匮至于执笔纂脩则命奎章阁大学士中书平章政事臣赵丗延而贰以臣虞集与学士院艺文监官属分局脩撰又命礼部尚书臣巙巙择文学儒士三十人给以笔札而缮冩之出内府之钞以充用是年四月十六日开局倣六典之制分天地春夏秋冬之别用国史之例别置蒙古局于其上尊国事也其书悉取诸有司之掌故而脩饰润色之通国语于尔雅去吏牍之䌓辞上送者无不备书遗亡者不敢擅补于是定其篇目凡十篇曰君事四臣事六君临天下名号㝡重作帝号第一祖宗勲业具在史䇿心之精微用言以宣询诸故老求诸纪载得其一二于千万作帝训第二风动天下莫大于制诰作帝制第三大宗其本也藩服其支也作帝系第四皆君事也蒙古局治之设官用人共理天下治其事者冝録其成故作治典第五疆理广袤古昔未有人民贡赋国用系焉作赋典第六安上治民莫重于礼朝廷郊庙损益可知作礼典第七肇基建业至于混一告成有绩垂逺有规作政典第八政刑之设以辅礼乐仁厚爲本眀愼爲要作宪典第九六官之軄工居一焉国财民力不可不愼作工典第十皆臣事也以至顺二年五月一日草具成书缮冩呈上臣集等皆以空踈之学谬叨委属之隆才识旣凡见闻非广㦯踈逺不知于避忌㦯草茅不识于忧虞谅其具藁之诚实𣣔更求是正踈略之罪所不敢逃窃观唐㑹要创于苏冕续于崔铉至宋王溥而后成书宋㑹要始于王洙续于王珪至汪大猷虞允文二百年间三脩三进窃惟祖宗之事业岂唐宋所可比方而国家万万年之基方源源而未巳今之所述粗立其纲廼若国初之旧文以至四方之续报更加搜访以待增修重惟纂述之初猷实出圣眀之独断假之以岁月丰之以廪饷给之以官府之书劳之以诸司之宴礼意优渥圣谟孔彰而纂脩臣僚贪冐恩私不称㫖意不胜兢惧之至惟陛下矜而恕之谨序帝号臣闻我国家之有天下也上配邃古之圣神继天立极非若后丗之兴者也尧以唐侯兴虞夏禅殷周繇契稷起盖有所因而进者也三代而下莫盛于汉唐宋汉起亭长则巳微矣唐启晋阳之谋宋因陈桥之变得国之故其亦未尽善者乎其余纷然窃㩀一隅妄立名字以相侵夺歴年不多者何足算哉惟我圣朝则不然圣祖之生受命自天肇基朔土龙奋虎跃豪杰云附歴艰难而志愈厉处髙逺而气弥昌神眀恊符以圣继圣至我太祖皇帝而大命彰大号着大位正矣于是东征西伐莫敢不庭大王小侯稽首奉命而圣子神孙德日以隆业日以盛灵旗所向如草偃风至于丗祖皇帝天经地纬圣武神文无敌于天下矣试甞论之金在中原加之以天讨一鼓而取之得九州之腹心宋寓江南责之以失信数道而举之致四海之混一若夫北庭囬纥之部白霫髙丽之族吐蕃河西之疆天竺大理之境蠭屯蚁聚俯伏内向何可胜数自古有国家者未若我朝之盛大者矣盖闻丗祖皇帝初易大蒙古之号而爲大元也以爲昔之有国者㦯以所起之地㦯因所受之封爲不足法也故谓之元焉元也者大也大不足以尽之而谓之元者大之至也呜唿制作若此所以启万万年之基讵不信欤成宗皇帝继统于大成武宗皇帝恢宏于盛业仁宗皇帝慈祥之政英宗皇帝神眀之姿海内晏然衆庶宁一晋邸信用姦谋违于祖训天怒人怨遂终厥身我今上皇帝应天顺人义师克捷朞月之间正位凝命而又克让眀宗皇帝出于至诚凡属有生莫不感恱重居大寳诞受尊号于是任贤辅治崇德报功体大臣而礼羣臣亲九族而恊黎庶人文备举天道益彰颂声作于朝廷泰和浃于荒裔治平之迹盖有不胜其纪者呜唿今天下垂黄戴白之民年七八十至于百歳者皆生于圣元有天下之日矣含哺鼓腹长子老孙至于丗丗长戴圣元日月之照临长乐圣元雨露之涵育何其盛哉编年之书具载国史夫大天下之统壹天下之心莫重于号着帝号篇帝训臣闻圣祖神宗之盛德大业着在简册昭如日星矣惟圣心精微因言以宣者有不得而具闻焉采诸大臣故家有因事而亲蒙教诚或传诵而得诸见闻及以文书来上者悉辑而录之以发其端后有可攷者得以次第而补之矣帝制臣闻古者典谟训诰誓命之文㦯岀于一时帝王之言㦯出于史臣之所脩润其来尚矣国朝以国语训勑者曰圣㫖史臣代言者曰诏书谨列着于篇帝系臣闻自三皇五帝以来莫不衆建同姓以作藩辅诗曰本支百丗盖重之也国家宗系外廷无得而闻焉者诸简牍而可见者谨着之篇帝系附録自古国家别本支树藩屏以爲国家长乆之计然维持之道盖必有礼法存乎其间圣朝宗藩之蕃且大自古莫及而累朝爲之法制以保之者有分地人民赐予之厚有车服官府符信封谥之贵有使命徃来之礼有奉命征讨之事有训敕防闲之禁事在简牍可録而传者次第歳月而着之篇治典緫叙书曰冡宰掌邦治天子择宰相宰相择百执事此爲治之本也故作治典其目则有官制沿革以见其名位品秩禄食之差有补吏入官之法以见用人之序附之以臣事者则居其官行其事其人其蹟之可述者也官制国家肇基朔方辅相之臣与凡百执事惟上所命其名官皆因其事而命之方事征讨重在军旅之事故有万户千户之目而治政刑则有断事之官可谓简要者矣旣取中原定四方豪杰之来归者或因其旧而命官若行省领省大元帅副元帅之属者也或以上㫖命之或诸王大臣捴兵政者承制以命之若郡县兵民赋税之事外诸侯亦得自辟用盖随事创立未有定制丗祖皇帝建元中统以来始采取故老诸儒之言考求前代之典立朝廷而建官府辅相者曰中书省本兵者曰枢宻院主弹紏者曰御史台以次建置内外百司庶府各因其事而举矣其在内者废置陞降之因革政治之所系也故不得不备考而纪之若夫宗戚之重莫重于宗正府今宗正所隷特重于姦盗诈伪之刑稼穑之本莫重于司农今劝树艺者岁受其成目宣政捴佛事而西域边事之重系焉至于内廷东宫之官属若国史翰林集贤之治文书宣徽之治玉食将作之治营缮如此之类皆以重臣领之盖国家盛大庶事浩繁其軄掌之事视古昔㡬至倍蓰故其官府之陞至于重大而其属亦已繁多日益月增其势然也其后颇以官冗吏繁爲言数有诏裁减而卒未遑及亦有不得巳者夫外之郡县其朝廷逺者则鎭之以行中书省郡县又逺于省若有边之事者则置宣慰司以逹之盐鐡之类又别置官有军旅之事分布于外者则置万户府有大征讨则置行枢宻院无则废举刺之事则有行御史台领监察御史肃政廉访司以治之此其大凡也其详各着于篇三公古者三公官不必备惟其人其軄则寅亮天地燮理隂阳以论道经邦者也我国家以太师太傅太保爲三公自木华黎国王始爲太师凡爲三公者皆国之重臣而汉人惟刘秉忠爲太保其后鲜有闻惟赠官或有之又有所谓大司徒司徒太尉司空之属或置或否其置者或开府或不开府而东宫甞置三师三少不恒有也又有所谓开府仪同三司仪同三司者因金旧制谓之散官实无开府之仪云凡开府者则有参军长史之属附见于篇宰臣年表宰相者上承天子下统百司以治民庶治体之得失国势之安否系焉国初将相大臣年月䟽阔简牍未详者则阙之中统建元以来执政之官其拜罢歳月之可考列表而书之政事因可得而见矣各行省国初分任军民之事或称行省无定制旣立都省车驾行幸都省官从而留都者亦谓之行省有征伐之事则或置行省与行枢宻院迭爲废置中统至元间始分立行中书省有尚书省则爲行尚书省尚书废则行省仍称中书初以行省爲称者虽有便冝承制之权而无軄名留都所谓行中书省者不别设官因都省之留者而已其各处立行中书省因事设官官不必备皆以省官出领其事或才置参政佥省同佥之类其后至于设丞相其官皆以宰执行某处省事系衔旣而嫌于外重改爲某处行中书省平章若右丞左丞参政而其軆始不与都省侔矣参政之下又甞再置佥省后亦废今天下行省凡十而有废置迁革者着于篇入官天子择宰相宰相择百官治天下之要用人而巳建官之法有天下者之所愼也我国家之初任人惟其材能卒获豪杰之用及得中原损益古今之制度而行之而用人之途不一亲近莫若禁卫之臣所谓怯薛者然而任使有亲踈軄事有繁易歴时有乆近门第有贵贱才器有大小故其得官也㦯大而宰辅㦯小而冗散不可齐也国人之备宿卫者浸长其属则以自贵不以外官爲逹方天下未定军旅方兴介胄之士莫先焉故攻取有功之士皆丗有其军而官之事在枢府不统于吏部惟簿书期㑹金糓营造之事供给应对惟习于刀笔者爲适用于当时故自宰相百执事皆由此起而一时号称人才者亦出于其间而政治系之矣择吏之初颇由于儒而所谓儒者姑贵其名而存之尔其自学校爲教官显逹者盖鲜独国学初以贵近就学而用之无常制其后歳有贡法而失初意矣其以文学见用于朝廷则时有尊异者不皆然也至元以来数𣣔以科举取进士议輙中止延祐始力置进士科三年取不及百人尔丗祖皇帝置国字以通语言其用人略如儒学之制而加逹矣至于奉上官之任使奔走服役嵗月旣乆亦皆得官虽细大有殊要皆爲正流矣乃宗王之有分地官府而保任之者与夫治酒浆饮食者执乐伎者爲弓矢衣甲车庐者治暦数隂阳医药者岀纳财赋者逺夷掌其部落者㦯身终其官或丗守其业不得迁他官而有恩幸遭遇骤至贵近者有之非有司所得制而陈言献䇿纳粟捕盗与勲旧之后裔权要之引进皆有其人焉而不常也凡入官之途大槩如此云补吏国朝入官之制自吏业进者爲多卿相守令于此焉岀故补吏之法尤爲详宻今别而録之虽有旧例也冲改者简牍尚存则亦存之以备沿革之考译史宣使通事知印奏差附见儒学教官丗祖皇帝旣立国子学以教国人及公卿大夫之子取其贤能俊秀而用之又推其法于天下而郡县皆立学其司儒之命于朝廷者曰儒学教授路府上州则置焉蒙古字行则置蒙古字教授考满皆入流而隂阳医学亦倣置教授不与流选之考军官武臣之入官也其始以功其子孙以丗继兹着其大槩详在军旅之典矣钱糓官国家旣有中原国用所系赋税爲重而内附诸侯之取诸民者寛急丰约各唯其意莫能一也丗祖皇帝始制宣课官多择眀敏忠厚之士用之民用稍舒方是时郡县之间唯利权爲要官及好聚歛者见用纷然建置官府民用弗堪今数十年之间稍有定制故凡钱糓之任有可考者则备书之以见其沿革云投下古者诸侯分国而治天子命卿之外大夫士以下其君皆得而命之今制郡县之官皆受命于朝廷惟诸王邑司与其所受赐汤沐之地得自举人然必以名闻诸朝廷而后授軄不得通于他官盖愼之也封赠至元中追赠之制唯一二勲旧之家以特㤙见褒虽略有成例未行也至大初始行定制课忠责孝之意备矣其沿革着于篇承廕圣王之制赏延于丗是以国家有承廕之法辨嫡庶谨嗣续推㤙致儆之法意备焉臣事维我祖宗圣德神功至盛极大如天地之不可计度如日月之不可绘画圣上诏脩此书实以显谟承烈爲重然求事蹟于吏牍则文繁者不足以得其㫖意事简者又不足以见其始末于是神圣思虑之精微诰训之详委攻取之机略法令之制作㡬不得其什一焉以爲宗藩大臣中外文武百僚有近侍帷幄逺将使㫖内议典则外授征讨或各有所授而传焉因得以考其续余之所在故从而求之朞月之间其以书来告者旣取其大系诸圣典而其事有不可弃遗者着臣事之篇赋典揔序传曰有德此有人有人此有土有土此有财有财此有用兹古令不易之论也粤若皇元肇基朔方神功大业混一华夏好生之仁如天地无不覆载此圣德之昭着也今赋典之目有曰版籍户口八纮万国文轨攸同緫緫林林重译归化此有人也曰都邑曰经理始自建邦设都分疆画界置郡邑以聚烝民经田野以均税役次而大封同姓以厚亲亲之义此有土也曰农桑曰赋税曰钞法曰海运曰金银珠玉曰铜铁铅钖曰盐法曰茶法曰酒课曰商税曰市舶均其贡赋迁其有无糓货流通富民利国此有财也曰宗亲歳赐曰百官俸秩曰公用钱曰常平义仓曰惠民药局曰市籴粮草曰赈粜赈贷曰恤惠鳏寡歳有经费制之以节出纳稽㑹有司具焉此有用也于乎我祖宗创业守成艰难勤俭亦岂易言哉大率以脩德爲立国之基以养民爲生财之本布诸方䇿昭示后裔以垂宪万丗者宁有旣乎都邑惟我太祖皇帝开创中土而大业旣定丗祖皇帝削平江南而大统始一舆地之广古所未有遂分天下爲十一省以山东西河北之地爲腹里隷都省余则行中书省治之下则以宣慰司辖路路辖府州若县星罗棊布粲然有条至元间甞命祕书少监虞应龙等修大一统志书在官府可考焉若夫地名沿革之有异城邑建置之不常归附之期设官之所皆必有征所以纪疆理之大彰王化之逺也猗欤大哉附録我国家始定云南即岀师取安南事见征伐篇及其来朝事见朝贡遣使等篇今黎崱所撰安南志畧沿革地理山川物产风俗略备取以着此篇其封爵有王侯官称有御史舆服法令之类僣拟于天朝朝廷寛仁待以逺人而阔略之而不可载于此故不书版籍洪惟我太祖皇帝龙飞朔方开天建极以生民爲心继惟太宗皇帝纂承天绪迨歳甲午灭金于蔡眀年乙未始下诏籍民数时方兵革之余自燕亰顺天等三十余路得户八十余万屡敕抚民之官劳来安集増羡者赏逃亡者罚歳壬子欲验户口登耗复下诏籍之视乙未之数増二十余万户钦惟丗祖皇帝其仁如天丗治时雍黎民丕变至元七年有司请大比民数复増三十余万户十一年上命丞相伯颜伐宋谕之曰昔曹彬不嗜杀人一举而江南定汝其体朕心法彬事毋使吾赤子横罹锋刃圣人如天之仁于玆见矣迨南北混一越十有五年再新亡宋版籍又得一千一百八十四万八百余户南北之户緫书于册者计一千三百一十九万六千二百有六口五千八百八十三万四千七百一十有一而其山泽溪洞之氓又不与焉上视汉唐极盛之数无以加此夫天地之道生生不息推之以祖宗厚泽深仁洪昌繁衍聿有以隆我皇元万丗无疆之丕基经理履畒而税者亦田制之一法也故有国家者必善治之则人不扰而赋有恒否则未见其利也夫民间强者田多而税少弱者产去而税存固在所当治也延祐初章闾倡经理之议期限猝迫贪刻并用官府震动人不聊生富民黠吏并縁爲姦盗贼并起田菜荒芜其弊有甚于在前者至降眀诏以抚慰之而后定故才臣计吏之有欲爲者可不熟虑而愼行之哉农桑农桑者王政之本也可不重哉我丗祖皇帝从左丞张文谦之请立司农官颁农政化天下以敦本就实之道老者得其所养少者有以自力教之蓄积之方申之学校之义牧民之官法其勤墯风纪之司严其体察歳终以爲殿最其法可谓至矣迨夫列圣相承纶音诞布必谆谆以劝农爲言皆所以爲生民之命而开太平之基者也今悉着于篇赋税太宗皇帝诏有曰依倣唐租康调之法其地税量土地之冝大朝开创之始务从寛大此丙申嵗诏㫖之节文也丗祖皇帝至元十七年申眀旧制而加宻焉则送纳之期收受之式封完之禁㑹计之法于是乎大备矣赋税成宗皇帝时丞相完泽等以江南科税之未有定例也于是参稽亡宋之制定夏秋二税则输以木绵布绢丝绵等物秋止徴其粮税视其粮以爲差㦯一石输税三贯二贯一贯㦯一贯五伯文一贯七伯文因其地利之冝人民之衆酌其中数而取之盖经乆之道也然税随地出有产去而税存者贫弱㦯不给焉守土之吏可不体其立法之意也哉赋税国家之得中原也纳差之名有二曰丝科曰包银各验其户而上下科取之中统建元以来始有定制岁终中书则㑹计其出入揔数而奏焉年糓不登则有减免之恩所以息民方也及得江南其制益广国家殷冨人物阜康则王者轻徭薄赋之效焉海运惟我丗祖皇帝至元十二年旣平宋始运江南粮以河运弗便至元十九年用丞相伯颜言初通海道漕运抵直沽以逹亰城立运粮万户府三以南人朱清张瑄罗壁爲之初岁运四万余石后累増及二百万石今増至三百余万石春夏分二运至舟行风信有时自浙西不旬日而逹于亰师内外官府大小吏士至于细民无不仰给于此于戯丗祖之德淮安王之功逮今五十余年𥙿民之泽曷穷极焉钞法丗祖皇帝中统元年七月创造通行交钞以丝爲本以革诸路行用钞法之弊也行用钞之法文牍莫稽交钞则以银五十两易丝钞一千两是年十月又印造诸路通行中统元寳每一贯同交钞一两两贯同白银一两又以文绫织爲中统银货毎一两同白银一两而银货未及行焉印造支发岁有经数用乆而弊者则赴官换易除以工墨称物货之平通贸易之便爲利愽矣其法之弊也钞轻而物重子母不能相权故至元尚书省折以中统之五倍至大尚书省又折以至元之五倍每加愈重而中统至元之相兼迄于今而见用其可稽者皆録焉附録周礼九府圜法其来尚矣圣朝造交钞寳钞以权钱钞有钱文铜有禁法是丗祖皇帝有意于圜法乆矣特未遑鼓铸流通耳至大三年诏有司行用铜钱四年诏罢之钱虽不行而议者甚衆间有论辩确至随章具録以备举行虽然资丗之寳废兴亦有数存乎其间云金银珠玉铜鐡铅钖矾鹻竹木等课山林川泽之产皆天地自然之利也可以冨国而或以病民我国家皆因土人呈献愿输之课其多者不尽收其少者不强取故享其利于莫穷焉凡州郡所入之数登于王府爲国经赋者则载之而好功兴利之徒时立说以自售其事之虚实言之用否则在朝廷也盐法国初以酒醋盐税河泊金银鐡冶取课于民歳定白银万定六色均办之太宗皇帝歳庚寅始行盐法立河间山东平阳四川课税所四每盐一引须重四百斤其价银一十两丗祖皇帝中统二年减银爲七两至元十三年旣取宋立两淮两浙福建运司三每引改中统钞九贯二十六年増爲五十贯凡天下緫设运司七分办歳课然难易各不同有因自凝结而取者觧池之颗盐也有煑海而后成者河间山东两淮两浙福建之末盐也惟四川之盐出于井深者数百尺汲水煑之井亦多不同徃徃在万山之中觧盐之外工力劳费灶户凋弊课额渐増本末均困此其难者也元贞丙申每引増课钞爲六十五贯至大己酉至延祐乙卯七年之间累増爲一百五十贯泰定乙丑减去二十五贯天暦巳巳复増爲一百五十贯凡今天下歳办正余盐以引计者二百五十六万四千有竒以课钞计者嵗入之数七百六十六万一千余定噫视中统至元之数已増㡬二十倍矣然而国用益不给何哉司财用者不可不察也茶法皇朝至元六年始以兴元交钞同知运使白赓言初榷成都茶课十三年江南平左丞吕文焕首以主茶税爲言以宋㑹五十贯准中统钞一贯次年定长引短引是歳征一千二百余定十七年置榷茶都转运使司于江州路緫江淮荆湖福广之税而遂除长引专用短引二十一年免食茶税以益正税二十三年以李起南言増引税爲五贯二十六年丞相桑哥増爲一十贯延祐五年用江西茶运副法忽鲁丁言减引添钱每引再增爲一十二两五钱次年课额遂增爲二十八万九千二百余文逮天暦己巳罢榷司而归诸州县按茶之榷始于唐德宗宋遂爲国赋额今国家茶课由约而博原委有自云酒醋国初有徴收课税所而州县酒醋悉隷后大都则立酒课提举司外而路府州县皆着课额爲国赋之一其利亦云厚矣商税国家始得中原赋诸民者未有定制歳甲午始立徴收课税所以徴商贾之税初无定额至元七年立法始以三十分取一每歳随路通收税课以银四万五千定爲额禁毋多取以纾民力逮二十六年桑哥爲丞相遂重增其税自是以来渐以增益视其初倍蓰十百不侔矣市舶皇朝平定江南幅贠旣广贡赋益伙于是泉州上海澉浦温州庆元广东杭州隣海诸郡与逺夷蕃国徃复互易舶货因宋制细物十分而取一麤物十五分而取一以市舶官主之其发舶其回㠶必着其所至之地验其所博之物给以公文爲之期日而所入之货甞以万计其法至详宻矣㦯者以损中国无用之赀易逺方难致之物爲说而不思夫国家声教绥懐无逺不及之效孰谓知所当寳者哉宗亲歳赐国朝诸宗戚勲臣食采分地凡路府州县得荐其私人以爲监秩禄受命如王官而不得以歳月通选调其赋则每五户出丝一斤不得私徴之皆输诸有司之府视所当得之数而给予之其歳赐则银币各有差始定于太宗之时而増于宪宗之日其文牍可稽也至丗祖平定江南各益以民户时科差未定皆折支以钞而成庙复加赐焉于戯入统有宗而事权不紊分支有则而恩泽不遗规摹宏逺哉俸秩国初在官未置禄秩至丗祖皇帝中统建元始着给禄之令内而朝臣百司外而路府州县微而府史胥徒莫不有禄大德中以外有司之有职田也故益之以米焉朝廷之岁费重矣而官吏之奉职者可不思所以报称之哉公用钱在官者月给廪禄亦旣周矣而随朝诸大夫多贵官时有贺上燕集交好之礼取俸给以备用则吏属多不给廼赐之钱使得贷诸人入其子息以给其用自至大二年始赐左右司六部后诸司援例以请者皆颁赐焉多寡无定制云常平义仓国朝自至元六年诏立义仓于乡社又置常平仓于路府使饥不损民丰不伤农粟直不低昻而民无菜色诚救荒之良法也今名虽存而实废焉申眀举行则在乎人耳惠民药局圣朝自太宗皇帝九年丁酉始立惠民药局自燕亰至南亰凡一十路逮大德三年诏各路分置之官给钞本各有差月营子钱脩备药物仍择良医主典救疗贫民俾无疾痛之患大哉列圣大德好生之心无所不用其极市籴粮草天食者民之所急故八政以食爲先况边庭所需军储尤不可一日阙者自中统二年省臣奉㫖命户部发钞或盐引令有司増其市直于上都北亰西亰等处募客旅和籴粮以供军需以待歉年歳以爲常又在亰饲马之刍惟用河间盐令有司以五月预给亰畿郡县之民至秋成各验盐数以输之名曰盐折草每盐二斤折草一束须重一十斤计歳用草八百万束折盐四万引此国家市籴之大略也蠲免古者府藏有积乃与民休息或复其租我朝治厎隆平时因庆遇或行幸所过恒赐差税由是宻迩如大兴开平兴和畿内诸县赋税屡免垂白之老不识公吏熈熈陶陶咸乐太平之丗吁亦盛矣蠲免民者国之本赋者民之力我国家常以薄税歛寛督责思与民同乐乎雍熈故于耕也劝其惰劳其勤惟恐民之不足㦯有灾沴诏书迭下除其赋税以优民力俾无流移之患曰徯有年皆吾皇之赐也赈贷亰师乃天下之都㑹人物繁辏逐末者多仰给海运粮至元二十二年两城设铺分遣官吏下其市直赈粜歳以爲常间爲豪强嗜利之徒巧取弗能周及贫民大德五年省臣奏㫖令有司取㑹两城贫乏户口之数置立半印号簿文帖各书其姓名口数逐月对帖以给之其视赈粜之价三分常减去其一名曰红帖粮遂与赈粜并行焉赈贷周礼救荒之政十有二凶荒凶札皆有蓄积以备不虞汉髙就食之令文帝发仓之政亦其次也我国家每下诏必以鳏寡孤独不能自存为念特加优䘏官爲廪赡或不幸而遇水旱虫螟之灾即遣使存问安抚戒饬官吏廪粟库币不吝其岀凡在民者闭籴者罪出粟者官视之如赤子惟恐有冻馁焉斯民何其幸也国朝文类卷第四十国朝文类国朝文类卷第四十一国朝文类卷第四十一杂着礼典緫序于皇有元应天顺人功成治定廼稽古经国施和万民惟帝中兴礼乐大备粲然成方垂则后丗夫制礼自迩覃逺由亲曁䟽朝觐㑹同以正大位以统百官以驭天下钖赉燕飨以睦宗戚以亲大臣以祼賔容天下旣定弗敢怠宁故行幸以时君临万邦在器与名故通信以瑞节辨等以舆服定律作乐治歴眀时何以守成求闻帝王之训以崇徳何以新民率循圣贤之学以设教励学以经行而賔兴其贤能广聴于刍荛以通彻其壅蔽讨论润色艺文脩矣厚徃薄来逺人柔矣天道弗逺示君以事故度德以应祯祥脩巳以弭灾变而人道备矣是以道合于天德涵乎地仁义孚于民然后可以享上帝事祖宗通乎上下之祀而无愧生荣死哀极乎幽眀之变袐科内典悉其祀祷之方而鬼神之情见矣考诸行事厥有成绩作礼典上中下篇一曰朝㑹二曰燕飨三曰行幸四曰符寳五曰舆服六曰乐七曰歴八曰进讲九曰御书十曰学校十有一曰艺文十有二曰贡举十有三曰举遗逸十有四曰求言十有五曰进书十有六曰遣使十有七曰朝贡十有八曰瑞异爲礼典上篇一日郊祀二曰宗庙三曰社稷四曰岳鎭海渎五曰三皇六曰先农七曰宣圣庙八曰诸神祀典九曰功臣祀庙十曰谥十有一曰赐碑十有二曰旌表爲礼典中篇一曰释二曰道爲礼典下篇盖国家典礼朝㑹以尊君治人之道也郊庙以禋祀事神之道也佛氏爲教超乎神人之表所以辑福于国家民庶者也故各爲一篇之首朝㑹国朝凡大朝㑹后妃宗王亲戚大臣将帅百执事及四方朝附者咸在朝㑹之信执礼之恭诰教之严词令之美车马服用之别牲齐歌乐之辨寛而有制和而有容贵有所尚贱无不逮固巳极盛大于当时矣世祖皇帝建国纪元始命议礼考文思兼古帝王之事粲然成一代典章以垂无穷焉燕飨国有朝㑹庆典宗王大臣来朝歳时行幸皆有燕飨之礼亲䟽定位贵贱殊列其礼乐之盛恩泽之普法令之严有以见祖宗之意深逺矣与燕之服衣冠同制谓之质孙必上赐而后服焉行幸皇朝建国之初四征不庭靡暇安处世祖皇帝定两都以受朝贡备万乗以息勤劳次舎有恒处车庐有恒治春秋有恒时逰畋有度燕享有节有司以时供具而法寓焉此安不忘危贻子务万世之法者也故列圣至于今率循而行之符寳古者合信于天下皆用玉焉至秦得和氏璧刻爲皇帝壐后有天下者传之爲寳或不得则倣而作之噫天命有德何有于秦玺哉我朝惩歴代之谬虽得秦刻及前世之器皆藏而弗用爰制大寳质兼金玉之贵文列古今之宜以成一代之制度典瑞掌之爰述其目凡军符驿劵诸侯王百司印章附焉舆服圣朝舆服之制适宜便事及尽収四方诸国也听因其俗之旧又择其善者而通用之世祖皇帝立国建元有朝廷之盛百官之冨宗庙之羙考古昔之制而制服焉如冕舄之制祭祀则用之旂常之章朝㑹则用之至英宗皇帝始置卤簿于是乎仪卫兼备矣乐乐也者声文之着者也国家乐歌雄伟宏大足以见兴王之盛焉郊社宗庙孔子之庙先农之坛用古乐朝㑹燕飨用䜩乐于是古今之音备矣㦄钦天授时帝典先焉我世祖皇帝混一区夏首徴名儒作授时厯爲仰仪简仪及诸仪表创物之智有古人未及爲者于是测㬌之所东极句丽西至滇池南踰朱厓北尽鐡勒凡二十有七是亦古所未备者也其爲法多采唐一行之议主于随时考验以与天合则无前代沿袭傅㑹之弊此亦古所未能用者也岂非眞充㑹合宇宙一初之徴欤昔在太宗皇帝时中书耶律楚材甞爲庚午元厯足以见国初弥纶天地之事者巳如此今西域亦有厯官国家参用之进讲国初甞求儒者于兵间巳有问道考治之意丗祖之在潜藩也尽収亡金诸儒学士及一时豪杰知经术者而頋问焉论定大业厥有成宪在位三十余年凡大政令大谋议诸儒老人得以经术进言者可考而知也厯朝因之至我钦天统圣至德诚功大文考皇帝始开奎章阁陈祖宗之遗训考经史之格言以养德性以成事功而文治大兴矣御书日月之县象云汉之爲章星辰之经纬皆天之文也及夫河出图洛出书则有以通神眀之德类万物之情岂非造化之緼至是而着眀欤天子言而爲训诰誓命行而爲礼乐典章何徃而非文也至于万几之暇亲御翰墨则刻之琬琰焜燿来世亦犹天之所爲其惟图书乎我国家自丗祖皇帝爰择名儒以傅东宫是故𥙿宗皇帝之在春坊甞有日习倣书藏之东观以示子孙迨夫仁宗皇帝英宗皇帝时有宸翰宠赐羣臣传至钦天统圣至德诚功大文孝皇帝则辞章之粹书法之圣度越前代帝王矣猗欤盛哉学校古之有国家者设庠序学校以教其民申孝弟之义导仁义之方所以扶植三纲五常之道也故自王宫国都至于闾巷莫不有学秦汉以降率是而行之则治违是而废之则否眀效大验不可诬也我朝自太宗皇帝投戈讲艺建学于燕四方诸侯相继兴学迨夫世祖皇帝之在潜邸也故金进士元好问启请爲儒教大宗师作其即位以道建极文轨混同内设胄监外设提举官以领郡县学校之事于是遐陬絶漠先王声教之所未暨者皆有学焉至元八年颁行国字又设蒙古字学视儒学而加重自时厥后书院精舎月益歳増及夫大司农之立则一郷一社皆有学矣列圣相承百年之间幅贠万里黉舎相望何其盛也而我钦天统圣至徳诚功大文孝皇帝又设置授经郎于奎章阁之下以教近臣贵戚子弟之㓜者斆学自贵近始天下有不感化者乎外是医药卜筮之流亦皆有肄习之所则名一艺者咸精其能矣若稽周官郷大夫之教属地官大司乐之教属春官今国都郡邑之学载礼典乡社之学则赋典具存云艺文我国家文学之盛上古圣贤以来诸儒绖传之学史官载之书其主典之官则有翰林国史集贤等院祕书国子等监而律歴隂阳医卜之事竺干之教老荘之说又各有其人焉民间之书尚多也自我朝之所作者制国字以通语言文字于万方述国制以示礼乐刑政于天下至若奎章之建阁断自宸衷缉熈圣学表章斯文所谓唐虞之际于斯爲盛矣夫贡举以利目取贤能之士歴周汉至于唐以来其目多矣我太宗皇帝旣取中原即行试选取士之法至元中甞议行进士科历大德至大皆有议而未及行仁宗皇帝始以独断行之如茂异神童之科有则举之非若进士科之有定额也而亦附见焉举遗逸国家取人之途多矣其有爲有能之士或不肯自售朝廷以礼徴聘而起之髙爵厚禄以待之是以贪夫㢘薄夫敦鄙夫寛懦夫有立志者用此道也以遗逸举者百余年间尚多有之而简牍殊不备书有徴者以启其端求言昔者刍荛之言圣人择焉我国家来言者以逹下情言苟不当亦不加罪着在令甲其内外臣僚章䟽语在治典中礼曹軄掌封事甚衆朝廷数使治择而采用之俟其成编则取而载之此进书工执艺事各进其技因以得官者盖有之矣能文之士以其所作来献朝廷许之噫道成而止艺成而下君子亦兼取焉遣使昔我国家之临万方也未来朝者遣使喻而服之不服则从而征伐之事在政典此记使事而巳天下旣定郡县旣立有所询问考察则遣使致命遐逺则遣使皆事巳而罢彚有司之存牍爲此篇朝贡我国家幅贠之广极天地覆焘自唐虞三代声教威力所不能被者莫不执玉贡琛以脩臣职于是设官治舘以待之梯山航海殊服异状不可胜纪案牍不具不得备书立此篇以俟考补瑞异古人有灾异则谨书之所以儆天戒而思患豫防也而祥瑞或缺不书者恐善佞者之生侈心焉今灾祥并置以考休咎之徴故简牍有存者悉书之右礼典上篇凡十有八目郊祀惟天子得祭天古之制也我国家建大号以临天下自有拜天之礼衣冠尚质祭品尚纯帝后亲之宗戚助祭率其世职非此族也不得与焉报本反始出于自然而非强爲之制者也有司简牍可知者宪宗皇帝始拜天于日月山既而又用孔子孙元措言祭昊天后土始大合乐世祖皇帝至于今制度弥文而国家之旧礼初不废也宗庙国𥘉祭享之礼袓宗自有成法世祖皇帝中统元年秋七月祀祖宗于中书省三年因建太庙于燕京四年冬十有一月有事于太庙至元十七年新作太庙于大都更定室次岁有恒祀武宗皇帝始亲享英宗皇帝更作新庙始制卤簿御衮冕行祼献今上中兴先见庙而后即位亲祀之礼史不絶书宜乎克戡大难身致隆平规模宏逺矣社稷古者有人民则置社稷至元二十九年始用御史中丞崔彧言以眀年正月营社稷于和义门内少南以春秋仲月上戊致祀牲牢噐币三献之礼八成之乐亚于郊庙之隆矣郡县之祀风雨雷师皆附是焉岳鎭海渎古者有事于方岳天子亲之其在诸侯封内者则诸侯亦各得祀之秦汉之后岳鎭海渎全归职方氏之时盖鲜我国家混一名山大川咸在封域之内自世祖皇帝累降眀诏以次加封歳时遣使礼焉三皇三皇配天立极有国家者载诸祀典礼亦宜之我国家通祀于天下祭仪略倣孔子之庙歳以春秋之季行事而以医者主之先农国家既得中原始立劝农司又置大司农专领耕桑之事歳有祈报于先农则其官主之请于天子而行事焉宣圣庙有国家者通祀仲尼于天下其来尚矣我国家定中国庙祀如故而学隷焉舟车所至凡置郡县之地无小大莫不皆有庙学其重者京师有国学之建东鲁有阙里之祠至于褒封圣门之重崇抚儒者之勤尤爲盛大矣诸神祀典神眀之祀必因山川之形气或有功德于人民可以御灾患可以立名教者则载之祀典非礼之礼不滛则謟在王政所宜禁者矣功臣祠庙古者诸侯有国大夫有家则有庙以祭其祖考功臣之立庙虽诸葛武侯之于蜀汉犹有所不许焉后世宗法不行诸侯大夫之家无庙以祭几于忘其先矣我国家一二大勲劳之臣赐之庙而使之祭皆异数云谥谥以易名所以定论平生也而羣臣之谥善恶具在今善者多得谥而恶者无与立谥鸟赐碑昔之有大勲劳于国家者勒之鼎彞以劝臣庻以示其子孙后世伐石纪功以文其出自上旨考皆异恩也其事具天官臣事兹着其目焉旌表诗云天生烝民有物有则民之秉彞好是懿德夫孰无秉彝好德之心哉有国家者立爲法制使愚不肖者有所观感庶乎企而及之勉强以从之故有忠臣孝子义夫节妇之目以风示天下我朝教育之乆有司上于礼部者无虚日旌异之书几徧海内可不谓之盛治哉右礼典中篇凡十有二目释佛氏之学其言以涵弘广大爲宗我国家思以至仁大慈覆焘万物利益羣有是以崇尚其教而敬礼之日盛月益大抵爲宗社生灵计也其事攷而得之者悉载于篇以冠礼典丙卷之首道道家者流以清浄爲宗禬禳禜醮其末也太祖初有全眞兵处机者亦劝上以好生止杀之事中原之人至今称道之此道之一门也其他如正一大道之类皆有所因起其事有关于朝廷者则録之右礼典下篇凡二日政典緫序天生五材兵能拨乱轩辕之兴其战七十征顽伐鬼代不絶书惟我国家光受贞符二祖三宗经营大业天戈攸及无逺不庭成庙以来敷文享成边垂乂安间有小警德明德威㝷致敉宁若创与守度越前古编之简册焜耀无极是作政典其类二十其帙百二十三凡天下事其统有宗贯镪挈裘以索以领作目録一卷天造草昧西东梗阻式涣其羣以一万有作征伐第一末盗遐夷潢池倔强蝨蚤奚校道兼畏懐作招捕第二籍各编伍宪度以申践更调发觏若画一作军制第三刀斗灵姑干戚斧钺兠函矢皆军之用作军噐第四作息进退齐之实难乃立之师示以成式作教习第五噐乆益弊习乆益忘俾陈在列视其臧否作整点第六有能勤事以死树功髙爵厚禄用钖其成作军赏第七怠惰亡命贼事败衆待尔以何刀锯鞭扑作责罚第八周庐廵前后左右居重驭轻以临天下作宿卫第九大君之心天下一家思保亿兆皆如王宫作屯戍第十劳则思善兴建是役且寛三农俾专南畞作功役第十一尔病我药我振尔之沐浴膏泽歌咏勤苦作存恤第十二看来丛脞纷琐无归取不可门弃之弗备作兵杂録第十三屯田军食马枚军资猎以合围斯寓军政驿邮驺逻皆有卒名非兵而兵故悉附见作马政第十四屯田第十五驿传第十六弓手第十七急逓第十八祇从第十九鹰房捕猎第二十终焉征伐平宋国家旣踣金遂与宋邻歳有疆埸之事天启列圣方事开拓宋德日衰权姦擅命土隳人贰曾不知警迨丗祖即祚拘我好使结我叛臣天子震怒是以有襄阳之役文焕送欵亡徴具矣而直我神圣兴王之运驱豪杰揽羣䇿飈逐霆訇三道鼓行前茅破竹中坚握机于是斮沙阳新城鏖阳罗蹙贾似道芜湖走张世杰焦山大熸毗陵五战而宋不国矣昰昺亡命假息闽广崖山拉倾蘖芽斯絶惟太祖皇帝以来西夏回纥髙昌六诏交州三韩以及中原悉爲臣庶独宋未下我丗皇遂能一六合车书混光岳之气以上接百王之统呜唿盛哉若神谋睿筭独运于万物之表者有不可得而知将相之方略士卒之拳勇取舎之机㑹降下之次第则悉着篇中髙丽太祖皇帝之十三年天兵至髙丽其王降通使歳贡十九年盗杀使者遂絶不来太宗三年讨之王暾又降置亰府县达鲁花赤七十二监之而班师眀年尽杀朝廷所置官以叛保海岛遣帅问罪帅中伤死军囬七年八年九年连以兵㧞其城甚多十年暾遣人奉表诏徴暾以母䘮辞诏朝眀年终不至定宗之二年宪宗之三年至七年伐不巳世祖中统元年王倎归欵且言出水就陆诏罢征二年世子植朝至元元年八月植以王朝京师六年其令公林衍废植立安庆公曰淐者遣国王头辇哥以兵抚定诏植复位偕淐衍入朝植受诏得还爲王且来觐淐衍不至七年讨衍师压境衍巳前死国人㓕其族因又设官监其国无何植之族承化公以三别抄叛又遣将破斩之余党金通精走耽罗㝷亦禽诛植始归其王亰者居焉是后王来世子入侍宠钖便蕃至尚主爲王官赐功臣号至于今渥泽益以加列圣之涵濡煦妪者至矣匪颁贡语在礼典兹第书军旅之事而附以耽罗焉日本日本海国自至元大德间黒迪殷弘赵良弼杜世忠何文着王积翁释如智宁一山与髙丽之潘阜金有成軰数使其国惟积翁中道爲舟人所杀余皆奉国书以逹而竟不报聘至元十年忻都洪茶丘以二万五千人征之第虏掠而归十七年阿刺罕范文虎軰以十万人征之未见敌䘮全师二十年阿塔海复以十万人徃而昻吉儿上言民劳乞寝兵上亦谓日本未甞相侵而交趾犯边冝置日本专事交趾遂罢征日本人竟不至国书始书大蒙古皇帝奉书日本国王继称大元皇帝致书日本国王末并云不宣白不臣之也辞欵欵自抑之意溢于简册虽孝文于尉陀不是过阜还上以爲将命者不逹黒迪𬒳却上以爲典封疆者以愼守固御爲常此将吏之过良弼之徃复谓不见报者岂以髙丽林衍叛道梗故耶终不以旅拒名之忻都军既还其国遣商人持金来易钱亦聴之又诏勿困苦其商人柔逺之道至矣阿刺罕之行上宣谕曰有一事朕忧之恐卿軰不和耳既而诸帅果以舆尸取败而上言将校不听节制逃去载运士至合浦遣还郷里及败卒于阊者脱归则言省臣先溃去弃军五龙山下爲日本所殱诸将之罪始暴着昻吉儿之言曰语曰上下同欲者胜又曰兵以气爲主近歳民贫赋重荐水旱救死不暇复驱之渉海逺征莫不愁叹此非上下同欲也军甞挫衂东海仓皇丧气人无鬪志非所谓以气爲主也成宗即祚或又建言伐之上曰今非其时朕徐思之卒遣宁一山附商舶徃使而巳呜唿世祖之文经武略与知人之眀谦光之度成宗之能持盈昻吉儿之谠言诸将之罪负日本之自絶照临皆当使后世有闻焉安南安南以憸逺爲国自宪宗世祖时大将兀良哈䚟鎭南王脱欢凡两以王师入其所居之城其余疆埸之事皆细微也然亦畧载之云安宪宗御极当癸丑之歳世祖以皇弟奉诏征西南夷命兀良哈台爲先驱明年还朝兀良哈台专征至五年悉定凡得城五府八郡四蛮部三十七至元四年册宗室忽哥赤爲云南王遣就国鎭抚之自是裔夷犷俗时起跳梁则皆郡县其地之后之事故第入招捕类中此不载建都建都古越嶲也至元四年怯绵领兵招谕其人亦有愿爲内应者旣而以无功坐诛九年亲王也速台儿乞徃征十一年蒙古台又徃征元贞间立军民緫管府于其地然出师振旅降下攻击之详簿书阙焉缅朝廷以至元十年始遣使招缅不至十四年春缅人犯边偏将忽都土官信首日軰大败之十月行省遣纳速刺丁破其三百余砦然皆方面疆埸之事二十年始诏宗王相吾荅儿徃征破其江头城二十二年乃议纳欵贡方物既其王爲庶子不速速古里所囚大德二年其臣阿散哥也复擅废立四年命宗王阔阔云南省平章政事薛超兀儿忙冗都鲁迷失䓁率师问罪功不就而还臣作政典见髙丽有林衍承化公金通精之乱今缅亦似之皆蕞尔国而娄有弗靖至烦朝廷兵鎭抚可怜哉占城占城𥘉甞奉表来降至元十九年以执国使兴师问罪二十年正月破其木城洎大州其主孛鲁由𥙷刺者吾遁走其舅寳脱秃花阳求降附以欵我师隂爲战计徃返再三辞语支蔓緫兵官唆都竟不之觉及得曾延之报始疑信相半而已堕其术中㡬䧟偏师呜唿鄙夷亦多诈哉二十一年之征则以安南道阻不果语在安南事中海外诸蕃海外诸蕃见于征伐者惟爪哇之役爲大㑹三行省兵二万设左右军都元帅府二征行上万戸府四发舟千艘费钞四万定赍一年粮降虎符十金符四十银符百金衣叚百端备赏徃返八阅月爪哇降而复叛伐葛郎得其妻子官属百余人而还其余逊荅流求三屿俱蓝马八儿那旺苏水都刺苏木达也里可温木速蛮湏门那僧急里南无力马䦨丹丁呵儿来来急䦨亦台进麻里予儿阿昔之属又皆琐琐者其至也或遣使招来或风入贡不皆以兵下爪哇平倒刺沙天暦元年九月壬申今上皇帝即大位诏天下其节文曰洪惟我太祖皇帝肇造区夏世祖皇帝混一海宇爰立定制以一统绪宗亲各授分地勿敢妄生觊觎此不易之成规万世所共守者也世祖皇帝之后成宗皇帝武宗皇帝仁宗皇帝英宗皇帝以公天下之心以次相传宗王贵戚咸遵祖训至于晋邸具有书愿守藩服而与贼臣帖失也先帖木儿䓁潜通隂谋冒干寳位使英皇不幸罹于大故朕兄弟播越南北备歴艰险临御之事岂获与闻朕以叔父之故顺承惟谨于今六年灾异迭见权臣倒刺沙兀伯都刺䓁专擅自用䟽逺勲旧废弃忠良变乱祖宗法度空府库以私其党类大行上賔利于立㓜显握国柄用成其姦眀诏既下于是倒刺沙之罪暴于县宇中外同心奋勇敌忾卒致干坤清夷归壐神圣宗社尊安四海乐业是编自八月甲申今太师中书右丞相臣燕帖木儿举义至十月庚戌齐王臣月鲁帖木儿奉上寳玺大臣奏散遣诸军以至倒刺沙弃市三阅月之间致天下晏然者悉具简册焉招捕眞圣树业中天下以家宅大武不渉斯生蘖芽要荒四履六诏最遐闽广播思两江海涯辽霫江右岭蜀木波畨分龙卢黎别生熟撞爨骠蒲徭芒𤏡婼落落顾顾绵绵罗罗白衣金齿漆头花角八百妾御七十闉阇甸砦团洞箐栅墟畬嵒盘川厔激駃谽谺山经叵究竖亥客昔多夷生其中自爲雄夸火头大老把事希古军火营主山主尊长族种悠氏名聱牙提吕摩耳匐思阿禾雄挫浑弄矣豆者哦双芣拜法的井荅个忙尼雁莽占居些谷纳刺构阿葵胡弄夯采只验娘报竹哥细麦婴上亚浪落么蒙空弟罗勾非白阿氊卧踏委界勾巴合彪鲜的官兠心瓦英厌薛甲古阿娥若过生琮若大希婆若梦兀仲若浑乞滥若约薛要若阿慝瓜若卜制头若闭罗蠒若夭程猱若思蓬怯若兀劝吉若黄公爹若独然堋若大河沙必乖豆来蒲雪韦吠麻纳布昌玉不㢘古六分靳斤芦崩信备荅昃什用喉社句耶山公氏贞的傍系猫古缀派盘穷膓谱陀健妇作配匪婉娩娃阿衣纳衣折射折利阿𥘉虵节揽陶苏他有忙葛农有梳蛮塔有南贡弄率蒸报㝞融结之左生息之野风气不淑习俗异华故虽横目以生悉犷黠竒衺不有天彞国宪谓何骨肉睚眦䦧争纷拏重译之言鴃舌詉喜人怒兽含戴则那制衣不领不巾以靴裂綵纒椎结鬖髿起居佩刀少忤輙相加或啸徒复讐蛮触閧蜗或出犯徼地爲王民孽痾焚劫公私脱囚拲枷边吏捕之则螳蜋奋斧以御车标枪批竹矢毒如虵败则各鸟乌散入险阻隈阿贡锄坐草军圈戸幏木状缬鱼粮蚆鎈禽兽畜之朝不见谴诃或畧诛弗薙狝以兵戈革面而来覊縻抚钖赉冠服铜印青緺粤若妖民造异兴讹妄窃位号自投网罝黄华猘狂黎德蛟譁六十鸣枭五九跳䵷圣许万顷鎭龙郎达圆眀广德细春可用鱼鼎纪号䑕穴正衙坐止其身族䣊宥赦恻不尽戮视同羖于乎我元王政不颇文柔武竞互出兼施威声其訇流泽滂沱㑹稡诸毕爲招捕之科云南大理金齿罗罗斯车里乌撒乌蒙东川芒部八百媳妇八畨顺元诸蛮宋隆济广西两江黄圣许岑氏思播海北海南广东江西福建浙东湖北湖南四川西畨辽阳嵬骨圆眀和尚军制国朝起龙朔制度简古典军之官视军数爲名设万户千户而所鎭之地分左右手丗祖即阼建官位事侍卫则有左右前后中诸卫卫设亲军都指挥使外此则万户之下置緫管千户之下置緫把百户之下置弹压緫以枢宻院皇太子兼枢宻使节制天下兵方面有警则置行枢宻院事巳则废而移都鎭抚司属行省命长官一二人领之万戸千户百户分上中下万户佩金虎符符趺爲伏虎形首爲明珠而有三珠二珠一珠之别千户金符百户银符万户千户死阵者子孙袭爵死病则降一等緫把百户老死万户迁他官皆不得袭是法㝷废今无大小皆丗其官独以罪去者否号部伍曰翼百户而下繇散兵官本翼则免其家爲卒他翼者不免千户而上虽本翼仍不免幕官乆次积阶至四品得爲千户而军士则初有蒙古军探马赤军蒙古军皆国人探马赤则诸部族也其法家有男子十五以上七十以下无衆寡尽料爲军有事则空营帐而出十人爲一牌设牌头上马则备战闘下马则屯聚牧养孩㓜稍长又籍之曰渐丁军旣平中原发民爲卒曰汉军或以贫冨爲甲乙户出一人曰独户军合二三而出一人则一爲正军户余爲贴军户或以男丁论甞以二十丁岀一卒至元七年十丁出一卒又或以户论二十户出一卒而限年二十以上者充士卒之家爲冨商大贾则又取一人曰余丁军至十五年免或取匠爲军或取诸侯将校子弟充军曰质子军又曰秃鲁花军皆多事之际一时之制天下旣平甞爲军者定入尺籍伍符不可更易诈增损丁产者觉则更籍其实而以印印之病死戍所者百日外役次丁丁少者再予五十日死阵者复一年贫不能役则聚而一之曰合併贫甚者老无子者落其籍户絶者别以民𥙷之奴得纵自便者俾爲其主贴军逃而还者复三年又逃者杖之投他役者还籍中医而良者奏复其房其土田则初视民输半租旣而蠲四顷曰赡军地余田赋如常法继得宋兵号新附军大率蒙古军探马赤军戍中原汉军戍南土亦间厠新附军诸国人之勇悍者聚爲亲军宿卫而以其人名曰钦察卫康里卫阿速卫唐兀卫内外卒皆以时践更又有辽东之糺军契丹军女直军髙丽军云南之寸白军福建之畬军则皆不出戍他方盖郷兵也又有以技名者曰砲军弩军水手军应募而集者曰答刺罕军此不给粮饷不入帐籍俾爲游兵助声势虏掠以爲利者也其名数则宪宗二年之籍至元八年之籍十一年之籍而新附军有二十七年之籍非有旨虽典掌者不敢擅发亦不得阅其数军出征戍家在乡里曰奥鲁州县长官结衔兼奥鲁官以莅之此其㮣也事之见簿书者具诸左方军器是编载兵器而附军需器之料例名物具工典此其给纳之事也至元初命统军司造兵壊则诸万户行营选匠自脩之今则内有武备寺积贮列郡设杂造局岁以铠仗上供其精者有西域礮折叠弩皆前世所未闻军需则粮钞衣帽靴袴至制燧马马蹄澁鱼网斧鎌鸦䦆浑脱之类是也教习阵有奇正人有坐作兵有击刺必耳金皷目旗帜千爲夫如一人则始可用矣神元上世北戴斗极以立国寓兵法于猎开阖聚散严矣及取天下四征不庭水陆之师莫不教练故能东西讨伐所向无前承平既久愈益不废诸将麾下悉设教首勤赏惰罚皆有着令今载其见于簿书者使后有攷焉阵图战艺秘不示衆整点天子新即位则分遣枢宻院臣僚乘传行诸省洎列郡考戍将所典之士壮若懦校其籍之数观马肥若瘠与兵之利钝甲胄鞍盾之坚脆㢭箙弓矢旗帜之新弊什物之备否大阅行赏罚还奏吏文曰整点一则以受图膺贡之初振举庶政而武事其一一则以警动天下耳目而备不虞此常制也余则或有征伐亦阅所当遣卒于期㑹启行之方或外本兵者废革而藩方新有其军必覈实齐一之或受任者怠于事而徃作其弛堕皆整点如上法令杂载之第是数者非得㫖皆不敢行功赏赏典军中要事也其有战守功登口赏赉者皆已随事附载见于是者则或巳过时追念其功而赏或累数功而緫议行赏或泛以征伐劳苦而有所赐予或兴土木之役毕事而犒之或遣使整阅天下兵还奏恪愼效职而迁擢者也自丗祖巳前则簿书阙焉责罚国家用兵行师数矣责罚之见于纂述者甚少盖因事致罚者各随其事而见此所録率多杂罪如赏典云宿卫属鞬列宫禁曰宿卫军国有大朝㑹徧徴诸侯王入京师之歳所司设庐茇环大内士昼夜居其中以备非常旣朝㑹则罢之曰围宿军皇帝祀郊庙幸佛寺跸街清道曰仪仗军从幸畿甸曰扈从军坐帑藏仓庾谁问岀入摇铎警夜以护天子之良货贿曰看守军皇帝幸上都从留守大臣以夜钟时岀谯楼下分行国中衢陌察盗贼至晓曰廵逻军歳遭繇海至枯水口输海津仓五方人坌集恶少不逞游警其间出千人弹压曰鎭遏军如上杂载一卷举一以附其余曰宿卫类云屯戍国初征伐驻兵不常其地视山川险易事机变化而位置之前却进退无定制及天下平命宗王将兵鎭边徼襟喉之地而以蒙古军屯河洛山东据天下腹心汉军探马赤军戍淮江之南以尽南海而新附军亦间厠焉蒙古军即营以家余军嵗时践更皆有成法独南三行省不时请移彼置此枢宻院必以爲初下南时丗祖命伯颜阿术阿塔海阿里海牙阿刺罕与月儿鲁孛罗軰所议定六十三处兵也不可妄动奏郄之此其槩也工役军之役土木者率以筑都城皇城建郊庙社稷宫殿籍田官府寺舎仓庾治道筑隄堰牐造桥梁开漕河大祭祀扫除坛壝之类余则建佛寺起塔树幡竽脩寺僧之水碾爲大臣筑第拽碑石与伐船材斫苇𬒳城上理鹿圈黄羊圈百人五十人则枢宻院指撝过是则奏间亦给佣直洎粮然第畿内事也外郡则惟脩甘州城且建仓浚咸平府清冦河之游理宁夏浮圗一百又八而巳存恤国家恤军士至矣然吏予夺之际亦有文致刻深者朝廷忠厚乆亦悉釐正之虞其饥赐之粮饷寒给之衣歳荒振其妻子由战戍归道中有司续食病者疗之不幸而死予钞二十又五贯曰坟瘗钱将校倍之使藁殡行营旁俟其同郷县人爲卒更代得归者命负置骸骨其家不旣至矣乎始定制卒之阵死者复其家一年病死者半年伤而扶还以毙者比病死枢宻院以爲战而伤还死营垒中异屯居告终枕席亦卑复一年又卒以月朔旦受粮不幸病死自死至月末尽日之食曰破月粮有司复征入仓廪或病时巳卖粮爲资用则取偿其火五人粮曰掯除逃去者亦偻指其日征之如上法在位者娄上言非便乞无多寡尽赐以买棺又官吏病满告百日报罢其破月俸米过其月五日者亦仍给之又其比也事下版曹执旧比不变庙堂不听卒免逺戌病死者破月粮而逃者征如故不旣忠厚乎兵杂録兵杂録者其所以録之意义见緫序此其事马政国朝肇基朔方地大以逺槖駞马羊牛不可以限量而数计今牧马之地东越耽罗北踰火里秃麻西至甘肃南曁云南凡十有四所又大都上都以及玉你伯牙折连怯呆儿地周廻万里莫非监牧之野在朝置太仆寺典御马及供宗庙影堂山陵祭祀与玉食之桐乳马之在民间者有抽分之制数及百者取一及三十者亦取一杀乎此则兔牛羊亦然其抽分之地凡千有五或遇征戌及邉围乏马则和市拘括以应仓卒之用非常制也悉类以述于兹屯田国家平中原下江南遇坚城大敌旷日不能下则困兵屯田耕且战爲居乆计当时无文籍以志制度之详不可考旣一海内举行不废内则枢宻院各卫皆随营地立屯军食悉仰足焉外则行省州郡亦以便利置屯甘肃瓜沙河南之勺陂洪泽皆因古制以尽地利云南八畨海南海北本非立屯之地欲因之置军旅于蛮夷腹心以控扼之也其和林陜西四川等或以地所宜或爲边计虑至周宻法甚美矣其置立之由增损之制收获之数赏罚之规悉具左方枢宻院所辖司农司所辖宣徽院所辖腹里所辖岭北省屯辽阳所管河南南阳民地陜西屯甘肃宁夏屯江西南安砦兵屯江浙省汀漳屯髙丽屯云南威椘提举司屯四川湖广驿传国家驿传之制有府寺有符节有次舎有供顿驿传之在汉地者兵部领之在北地者涖以通政院郡邑之都㑹道路之冲要则设脱脱禾孙之官以检使客防姦非驿各有主者以典其事此其府事使者衘宻命以出或急遽不能待有司文移则典瑞院径自御前出金字圆符付之即佩以行次有银字者以常事遣则省部给御寳圣㫖水行者给船札此其符节驿中有堂有室有庖湢两驿相距道脩则道半别置官舎以憇号邀驿此其次舎使者宿驿中则给米洎酒各一升麪洎肉各一斤曰全飡不宿而过者给半飡冬之炭夏之冰雨之制备焉仆从予米他不给陆行马微者或给驴闽广马少或代以牛水行舟山行轿勌者给卧轿纲运以车马直险则丁夫负荷辽海以犬曵小舆载使者行冰上此其供顿其马舟车之数视官崇卑事大小爲多寡民之役驿中者复其地四顷不输租与兵士同然出马供使客马死輙买𥙷之有正马副马或乆而贫不能爲役别取可者代之使者不得枉道行杖馆人择善马囊橐重不胜载非警急而疾驰马致毙者皆有罪此又其事之大槩也进奏之邸在京师者曰㑹同馆而纲运则号陆运提举司云弓手中统五年验郡邑民衆寡置马歩弓手夜游逻禁人出违者有罪皆以防盗也而京师南北两兵马司各至千人郡邑相拒逺村落有邸舎可居停者亦置之每百户取中产者一人以充盗发期一月获不获期两月三月一不获则笞之至再至三则笞加多官有纲运若流徙者至则执兵仗导从以转相授受外此则不敢役示专其求盗职也急逓铺转送朝廷及方面及郡邑文书徃来十里或十五里二十五里设一急逓铺十铺设一邮长铺设卒五人文书至则纪于历视早晏标至时于封因以绢囊贮而版夹之又裹以小绢卒腰革带带悬铃手枪挟袯襫赍文书以行夜则持火炬焉道狭车马者负荷者闻铃则遥避诸旁夜亦以惊虎狼不苦又响及所之铺则铺人岀以俟其至囊版以护文书不破碎不襞积折小绢袯襫以御雨雪不濡湿枪以备不虞所之铺得之又展转以去定制一昼夜走四百里邮长治其稽滞者郡邑官复督察加详焉而勤墯有赏罚京师则设緫急逓铺提领所秩九品铜印官三贠又有号牌鎻匣印帖长引隔眼之法可谓宻矣祗从祗从之徒出入诃喝左右指使者也緫以首领副以面前犹古首面也从在京诸司者给食钱而省六部枢宻院御史台者积劳得除征官外郡者免其杂徭役腹内地取于输四两包银戸南方则以徴税至米三石之家充是皆庶人之在官者也其额视官府崇卑事务繁简而多寡之出额冐居逐去又有守狴犴防囚徒者曰禁子追唿保任逮捕者曰曵刺附焉鹰房捕猎国制自御位及诸王皆有昔寳赤盖鹰人也及一天下又设捕猎户皆俾致鲜食以荐宗庙供天庖齿革羽毛以备用而立制加详地有禁取有时违者罪之冬春之交天子或亲幸近郊纵鹰隼抟击以爲㳺豫之度曰飞放故类鹰房捕猎四卷夫猎杀事也而列圣之仁政存其间杀胎者有禁杀卵者有禁歳饥而盗猎禁地者赦至皇庆间有司奏出幸时至我仁庙以糓不熟民困曰朕不飞放且勑诸王位昔寳赤皆不听出呜唿万丗之下其永法之哉国朝文类卷第四十一国朝文类国朝文类卷第四十二国朝文类卷第四十二杂着宪典緫序皇朝宪典之作其篇二十有二焉而各以其序也法縁名兴令自近始故名例爲法之本卫禁居令之先百官有司守法以奉上布令以御下故职制次之敬莫大于事神畏莫大于知义故祭令学规次之刑以弼教威以戢暴故军律次之祸乱式遏生聚易争故户婚食货次之争起于无厌无厌者好犯上故大恶次之恶之初稔非滛即贪故姦非盗贼次之滛贪之作始于自欺故诈伪次之伪作于心徴于词气故诉讼次之辞穷则闘气暴则残故闘殴杀伤次之庶狱备矣庶愼兴焉示爲法者非罔民也故禁令杂犯次之知禁者罪可逺触禁者罪不可逃故捕亡次之君子立法之制严用法之情恕无求民于死宁求民于生故恤刑平反赦宥又次之至于终之以狱空则辟以止辟之效成刑期无刑之德至矣此其爲序如是槩而论其爲书则固五典之法书也治典非宪无以明黜陟赋典非宪无以吝出内礼典非宪无以儆傲惰兵典非宪无以律骄盈工典非宪无以惩滥恶其事散殊其法周宻故必随事以分类随类以表年纲以着其约目以致其详初若因目以立纲乆乃从纲而知目纲举目张吏易遵行民易趋避而是书之体用庶乎其爲得矣纲之所不能该目之所不能悉则有附録焉作宪典緫序名例篇名例者古律旧文也五刑五服十恶八议咸在焉政有沿革法有变更是数者之目弗可改也传曰不愆不忘率由旧章作名例篇第一五刑国初立法以来有笞杖徒流死之制即后世之五刑也凢七下至五十七用笞凢六十七至一百七用杖徒之法徒一年杖六十七一年半杖七十七二年杖八十七二年半杖九十七三年杖一百七此以杖丽徒者也盐徒盗贼旣决而又镣之使居役也数用七者考之建元以前断狱皆用成数今匿税者笞五十犯私盐茶者杖七十私宰牛马者杖一百旧法犹有存者大德中刑部尚书王约数上言国朝用刑寛恕笞杖十减其三故笞一十减爲七今之杖一百者冝止九十七不当又加十也议者惮于变更其事遂寝流则南之迁者之北北之迁者之南大率如是至于死刑有斩无绞盖甞论之绞斩相去不至悬絶钧爲死也特有殊不殊之分耳然巳从降杀一等论令斩首之降即爲杖一百七籍流犹有幸不至死之理乌虖仁哉五服昔者先王因亲立教以道民厚由是服制兴焉法家者用之以定轻重其来尚矣然有以服论而从重者诸杀伤姦私是也有以服论而从经者诸盗同属财是也大要不越于礼与情而巳服重则礼严故悖礼之至从重典服近则情亲故原情之至从恕法知斯二者则知以服制刑之意矣国家初得天下服制未行大德八年饬中外官吏䘮其亲三年至治以来通制成书乃着五服于令嗟夫先王所以正伦理明等威辨䟽戚别嫌疑莫大于是也岂特爲法家者设哉十恶人之罪无大于十恶者矣王法之所必诛也故历代之律着之首篇国家任子之法举人之条皆曰不犯十恶者始得预列嗟夫之二者之选岂必其人有是恶而后絶之哉言不犯者意其必无也意其必无而犹愼之知人之难也八议八议者先王用法忠厚之至情也故自周官至于唐律具载之国家待国人异色目待世族异庶人其有大勲劳于王室者则固当有九死无与之赐十世犹宥之恩欤若夫官由制授者必闻奏而论罪罚从吏议者许功过之相赎岂非八议之遗意乎故仍古律旧文特着于篇以竢议法之君子卫禁篇人君一身天地民物之所寄宗庙社稷之所託故君门九重出警入跸非自卫也所系重焉国家肇基淳德驭下乗舆行幸岁以爲常起居缉御扈从畨直亦旣周且愼矣今上皇帝入正大统内严管钥外肃辇毂侍正置府通籍创符其爲长治冬安之䇿所以幸万世者岂过计哉勑时㡬弭奸慝作卫禁篇第二职制篇日月运四时行法度彰百官理至元班禄以来常任则有省部诸院准人则有台臣宪司立民长伯则緫而方镇分而郡县以及府兵伐阅之世袭宫邸汤沐之树建星列而棊布焉居积典守有官工肆视成有官河有防赋有漕驿有置冠盖徃来则有王人之衔命岳牧之移委受事旣殊随事爲令其间御暴而司平则捕盗典狱庀厥司是故国中共守者曰緫例则掲之化外覊縻者用轻典则传之于是职制备矣呜唿人君之遇臣下岂务恃法哉由夫才谞之不齐资践之杂进然后罪列公私赃论多寡而风纪之责望日益重矣定官箴谨侯度作职制篇第三祭令篇国有大事祀其一焉我朝稽古禋祀郊庙先齐择日集执事官朝堂读誓诫以徇朝服再拜听受而退祭之日御史二人服其廌冠以莅之外而郡邑通祀部使者紏之如御史于是承事者罔敢不敬质神明壹臣志作祭令篇第四学规篇法至于学规轻之至者也而至重焉太宗皇帝始爲国都学规世祖皇帝广爲国子学规今上皇帝亲爲王宫学规夫法不从吏议而出圣裁重之至矣乎本王化厉士节作学规篇第五军律篇国家经武耆定四方师律尚矣庙筭之折冲将略之制胜固非言之所可传者惟夫仁义节制并行当时载之简书有可征焉纉戎功奋武卫作军律篇第六户㛰篇井田废而㢘让之道缺争之俗兴民无恒居田无恒主婚姻不以其时而狱讼作矣教化不足然后制之以刑而非得巳也法常兴原人情作户㛰篇第七食货篇治财之道厚民爲本民者财之府财者民之命也故治财者先义而后利教民顺先利而后义教民争故治财者先民而后国国常富先国而后民国常贫治财而有刑所以防姦欺制期程非治财之本也作食货篇第八大恶篇天地之道至仁而巳国以仁固家以仁和故国不仁则君臣疑家不仁则父子离父子离无所不至矣君臣疑亦无所不至矣故易着履霜之戒孟子有仁义之对审哉㡬乎去仁恶足爲国家哉作大恶篇第九姦非篇王化始于闺门故关睢之化行则天下无犯非礼桑间濮上之音作则男女相奔强暴相陵尊卑无别而上下失序矣文武道在施之则行古者圣人以礼防民制刑以辅其不及后世因之作姦非篇第十盗贼篇夫盗贼岂人情哉或迫于饥寒或驱于苛政或訹于诱胁出于不得巳者十常八九至于白昼攫金于市略人以爲货皆有司不能其政所致使人人各得其所乌有盗贼哉作盗贼篇第十一诈伪篇霸代王而淳朴散利胜义而诈伪生其来亦乆矣夫孔子曰上好礼则民莫敢不敬上好义则民莫敢不服上好信则民莫敢不用情明王道辨义利崇㢘耻固去诈去伪之本然刑者圣人有不能废也作诈伪篇第十二诉讼篇易着讼卦书称嚚讼则虽五帝三王之世不能无讼人有不平形之于讼情也然至于诬人以讼谓之情可乎孔子曰听讼吾犹人也必也使无讼乎夫无讼圣人所难也然郡县得一贤守宰苟能行之以道虽无讼可也作诉讼篇第十三闘殴篇古者父母之讐不与共戴天兄弟之讐不反兵交㳺之讐不同国居父母兄弟朋友之讐止如是后世一言睚眦輙起而闘闘而至于伤至于杀其有司之政不举风俗之日偷且薄可见巳甚而食禄共位比肩事主争豪发利即攘臂相向飞文相抵所以令于下者皆自上犯之欲以化民得乎惩将来监巳徃作闘殴篇第十四杀伤篇祸而至于杀人极矣然情有谋故误戯之异而罚亦有死杖流赎之殊研之穷之审之覆之古人所以深致愼焉者哀民死之易而生之难也敬之敬之母淫于刑哉作杀伤篇第十五禁令篇戒之使避曰禁示之使从曰令一禁一令各一事无所统诙故上自朝廷下逮倡优走贱莫不备刋使人知所避向而逺于罪作禁令篇第十六杂犯篇人之犯名义触刑辟不可以一途尽不可以一类求因其巳然制于未然作杂犯篇第十七捕亡篇凢囚之在狱而亡在流而亡军士之临阵而亡举家而亡奴婢之背主而亡凢有罪而在亡者捕之各有律作捕亡篇第十八恤刑篇不教而民从之上也以身教之也教之而后从次也以言教之也不教而强之从下也旣不能以身又不能以言而以威迫之也迫之而犹有弗从者焉乃从而刑之刑之而当罪民固无憾又从而虐之苦之诬之抑之饥而不爲之食寒而不爲之衣疾而不爲之药有罪无罪同归于非命而死不亦大可哀乎故书曰钦哉钦哉惟刑之恤哉作恤刑篇第十九平反篇天下之至穷其惟冤狱乎干天和伤王化莫此爲甚故或三年而致旱或六月而飞霜此于定国隽不疑之徒日以平反爲务而子孙世食其报也夫平反有司之职也宜不待赏观而爲之者而国家愼之重之着于赏令作平反篇第二十赦宥篇赦宥者权事之冝可也列圣以来或以初政更新或以大礼行庆或以捄灾䘏眚或以怀逺招携事旣不同赦亦有异至于释京畿系囚则或以特敕或以佛事有司徃徃以罪轻而疑者应之然所释有数故又有幸不幸存焉本忠厚示钦恤作赦宥篇第二十一狱空篇传曰刑期于无刑又曰必也使无讼乎无讼斯无刑矣虽圣人爲政不能不爲之刑所贵刑措而不用耳是故狱空者化行俗羙无讼而狱空者上也有司㢘眀随事裁决而狱空者次也苟不得其上得其次斯亦可矣今所纪狱空内自京畿外止山东河北诸郡天下狱空未必止此有司载之弗能详也呜唿彼狱空者其无刑乎其无讼乎使天下皆得贤有司致此非难也作狱空篇第二十二附録序宪典之有附録何议法者有沿革之不伦建言者有作辍之不一载之则非今日之循行削之则没一代之典故于是事可入例者録于前事难徧举者附于后至于用罚之重轻有上下之比附论人之淑慝有始终之异同善恶之彰瘅枉直之举错具存于是而公论自着焉此附録之所由作也嗟夫治具百端性𥘉一致齐其末唯见其略揣其本不胜其烦有志德礼之君子尚监于兹哉工典緫叙有国家者重民力节国用是以百工之事尚俭朴而贵适时用戒奢纵而虑伤人心安危兴亡之机系焉故不可不愼也六官之分工居其一请备事而书之一曰宫苑朝廷崇髙正名定分苑囿之作以宴以怡次二曰官府百官有司大小相承各有次舎以奉其职次三曰仓库贡赋之入出纳有恒愼其盖蔵有司之事次四曰城郭建邦设都有御有禁都鄙之章君子是正次五曰桥梁川陆之通以利行者君子爲政力不虚捐次六曰河渠四方万国逹于京师凿渠通舟输载克敏次七曰郊庙辨方正位以建皇都郊庙祠祀爰奠其所次八曰僧寺笁干之祠爲恵爲慈曰可福民宁不崇之次九曰道宫老上清净流爲祷祈有观有宫有坛有祠次十曰庐帐庐帐之作比于宫室于野于处禁卫斯饬次十一曰兵器时旣治平乃韬甲兵备于不虞庀工有程次十二曰卤簿国有大礼卤簿斯设仪繁物华万夫就列次十三曰王工次十四曰金工次十五曰木工次十六曰搏埴之工次十七曰石工天降六府以足民用贵贱殊制法度见焉次十八曰丝枲之工次十九曰皮工次二十曰毡罽之工服用之备有丝有枲有皮有毛各精厥能次二十一曰画塑之工次二十二曰诸匠像设之精絺绘之文百技效能各有其属宫苑国家龙飞朔土始于和宁营万安诸宫及定鼎幽燕乃大建朝廷城郭宗庙宫室官府库庾大内在国都之中以朝群臣来万方又以开平爲上都夏行幸则至焉制度差矣中都建于至大间后亦希幸其它㳺观之所离宫别馆奢不踰侈俭而中度可考而见焉官府国家设官分职则各有听政之所故上自省台院部下而府司寺监以及乎外郡有司虽室宇之崇卑不等然其㕔事之设施与夫史胥之桉牍咸具其所而上下之等辨矣仓库国之有仓廪府库所以爲民也我朝仓库之制以北则有上都宣徳诸处自都而南则通州河西务御河及外郡常平诸仓以至甘州有仓盐茶有局所供亿京师赈恤黎元者其措置之方可谓至矣城郭国家建元之𥘉卜宅于燕因金故都时方经营中原未暇建城郭厥后人物繁伙隘不足以容廼经营旧城东北而定鼎焉于是埤堞之崇楼橹之雄池隍之浚髙深中度势成金汤而后上都中都诸城咸倣此而建焉桥梁都城𥘉建庶事草创其内外桥梁皆架木爲之而覆以土凡一百五十六至大德间年深木朽有司以爲言改修用石都水监计料工部应付工物委官董工修理然后人无病渉之患河渠太史公河渠一书所以载水利者甚悉盖水虽能爲害然人得其䟽导蓄泄之方以顺其润下之性则爲利亦大矣国家定都幽燕上决白浮双塔诸水导之爲通恵河以济漕运又爲之立牐以节其盈涸舟楫既通而京师无告乏之弊至导浑河䟽滦水而武清平滦无没溺之患浚冶河障滹沱而真定免决啮之虞开㑹通于临清以通南北之货䟽陜西之三白以溉关中之田泄江湖之淫潦立捍海之撗塘而淛右之民免垫溺之忧害既除利以兴作河渠郊庙祀国之大事也故有国者必先立郊庙而社稷继之我朝既遵古制而又有影堂焉有烧饭之院焉所以致其孝诚也至如祀孔子爲宣圣太公爲武成推而至于三皇亦咸爲之庙食若太史司天之有台城隍岳渎之有祠其所以荅神休报灵贶之意则又至矣夫僧寺自佛法入中国爲世所重而梵宇遍天下至我朝尤加崇敬室宫制度咸如帝王居而侈丽过之或赐以内帑或给之官币虽所费不赀而莫与之较故其甍栋连接檐宇翚飞金碧炫耀亘古莫及吁亦盛矣哉道宫老子之道以无爲宗虚爲祖知雄白而守雌黒故能柔强胜坚安危平险天下莫能賔万物不敢臣执是爲右契以御天下而天下莫之先举世崇尚爲之筑宫室立台榭固非一日其教虽有正一全眞大道之殊而我朝尊宠之隆则与释氏并乃若琳宇之穹崇璇宫之宏邃皆出于国家经费而莫之靳亦岂其道非常之所致欤庐帐我朝居朔方其俗逐水草无常居故爲穹庐以便移徙后虽定邦邑建宫室而行幸上都春秋徃返䟦渉山川遂乃因故俗爲帐殿房车以便行李其不欲兴土木以劳民之意亦仁矣哉兵器居安虑危有国之大戒安不忘战有备则无患也故兵虽㐫器而不可一日废我朝承平日乆四海晏然兵器似非所急者而弓弩戈甲之制歳爲常贡率有定数其制作之工锋刃犀利视苟安忘战口不言兵器械不精以卒与敌者盖不侔矣卤簿乗舆之出入有大驾法驾其仪卫森严警跸清道非以自奉也所以敬神明严祖宗也岂直爲观美哉玉工中统二年勑徙和林白八里及诸路金玉码碯诸工三千余户于大都立金玉局至元十一年陞诸路金玉人匠緫管府掌造玉册玺章御用金玉珠寳衣冠束带噐用几榻及后宫首饰凢赐赉须上命然后制之金工攻金之工以煅錬爲軄器以适用而等威之辨实行乎其间若符印所以示信也而印钮之制则有龙兽驼龟之别金银铜虽异而又有三台二台之辨焉符牌之分金银固也而有三珠双箄之异如此而后品秩之崇卑较然有不可紊者矣其它如祭器以致敬铜人以验鍼炙歩占之浑仪沙门之佛像与凡器用之需莫不取给焉故杂造有府器物有局又立民匠緫管以緫之其制度亦详矣哉木工木工之名则一而其艺有大小如营建宫室则大木之軄也若舟车以济不通几桉以适用此皆小木之爲也故旋匠有局缮工有司民匠杂造之有府歳爲定制以备用焉搏埴之工埏埴小艺也而其用至要宫室以蔽风雨而瓴甓是需故爲窑塲以埴之煅炼之而所用脩矣石工夫石之爲物其理麤其质坚故琢磨之工倍于玉而我朝攻石之工制以花卉鸟兽之像作爲器用则务极其精巧云丝枲之工国朝治丝之工始自甲戌年间有史道安者精于其艺遂以御衣尚衣同爲三局髙丽诸工亦立局焉如异様绫锦纱罗三提举司又置府以緫之其大都等路诸色民匠及大都人匠随路诸色民匠又各立府以督之其外道行省诸局虽不与此如御用诸王衆用者亦各有差常课之外不时之需谓之横造然其染夏之工织造之制刺绣之文咸极其精致焉皮工制皮爲衣以御寒也而大祀之用礼不可废我朝起朔方都幽燕皆苦寒之地故皮服之需尤急乃设爲寺监司局以专掌之而其柔治之方裁制之巧则又非昔人之所及也氊罽氊罽之用至广也故以之蒙车马以之借地焉而铺设障蔽之需咸以之故诸司寺监歳有定制以给用焉画塑绘事后素比画之序也而织以成像宛然如生有非采色涂抹所能及者以土像形又其次焉然后知工人之巧有夺造化之妙者矣诸匠国家初定中夏制作有程乃鸠天下之工聚之京师分类置局以考其程度而给之食复其户使得以专于其艺故我朝诸工制作精巧咸胜徃昔矣国期文类卷第四十二国朝文类国朝文类卷第四十三国朝文类卷第四十三杂着四经序録呉澂易伏羲之易昔在皇羲始画八卦因而重之爲六十四当是时易有图而无书也后圣因之作连山作归藏作周易虽一本诸伏羲之图而其取用盖各不同焉三易既亡其二而周易独存丗儒诵习知有周易而巳伏羲之图鲜或传授而沦落于方伎家虽其说具见于夫子之繋辞说卦而读者莫之察也至宋邵子始得而发挥之于是人乃知有伏羲之易而学易者不断自文王周公始也今于易之一经首掲此图冠于经端以爲伏羲之易而后以三易继之盖欲使夫学者知易之本原不至㝷流逐末而昧其所自云尔连山夏之易周礼太卜掌三易一曰连山二曰归藏三曰周易其经卦皆八其别皆六十有四或曰神农作连山夏因之以其首艮故曰连山今亡归藏商之易子曰我欲观殷道是故之宋而不足征也吾得坤干焉说者以坤干爲归藏或曰黄帝作归藏商因之以其首坤故曰归藏今亡周易上下经二篇文王周公作彖象繋辞上下文言说卦序卦杂卦传十篇夫子作秦焚书周易以占筮独存汉志易十二篇盖经二传十也自魏晋诸儒分彖象文言入经而易非古注䟽传诵者苟且仍循以逮于今宋东莱先生吕氏始考之以复其旧而朱子因之第其文字阙衍谬误未悉正也故今重加修订视旧本颇爲精善虽于大义不能有所损益而于羽翼遗经亦不爲无小补云书二十八篇汉伏生所口授者所谓今文书也伏生故爲秦博士焚书时生壁藏之其后兵起流亡汉定生求其书亡数十篇独得二十八篇以教授于齐鲁之间孝文时求能治尚书者天下无有欲召生时年九十余矣不能行诏太常遣掌故晁错徃受之生老言不可晓使其女传言教错齐人语多与颍川异错所不知凡十二三略以其意属读而巳夫此二十八篇伏生口授而晁错以意属读者也其间阙误顚倒固多然不害其爲古书也汉魏数百年间诸儒所治不过此尔当时以应二十八宿盖不知二十八篇之外犹有书也东晋元帝时有豫章内史梅赜増多伏生书二十五篇称爲孔氏壁中古文郑沖授之苏愉愉授梁栁栁之内兄皇甫谧从栁得之以授臧曹曹授梅赜赜遂奏上其书今攷传记所引古书在二十五篇之内者郑玄赵岐韦昭王肃杜预軰并指爲逸书则是汉魏晋初诸儒曾未之见也故今特出伏氏二十八篇如旧以爲汉儒所传确然可信而晋世晚出之书别见于后以俟后之君子择焉书二十五篇晋梅赜所奏上者所谓古文书也书有今文古文之异何哉晁错所受伏生书以隷冩之隷者当世通行之字也故曰今文鲁恭王壊孔子宅得壁中所藏皆科斗书科斗者仓颉所制之字也故曰古文然孔壁中眞古文书不传后有张霸伪作舜典汨作九共九篇大禹谟益稷五子之歌胤征汤诰咸有一德典寳伊训肆命原命武成旅獒囧命二十四篇目爲古文书汉艺文志云尚书经二十九篇古经十六卷二十九篇者即伏生今文书二十八篇及武帝时増伪泰誓一篇也古经十六卷者即张霸伪古文书二十四篇也汉儒所治不过伏生书及伪泰誓共二十九篇尔张霸伪古文虽在而辞义芜鄙不足取重于世以售其欺及梅頥二十五篇之书岀则凡传记所引书语注家指爲逸书者收拾无遗既有证验而其言率依于理比张霸伪书辽絶矣析伏氏书二十八篇爲三十三杂以新岀之书通爲五十八篇并书序一篇凡五十九有孔安国传及序世遂以爲眞孔壁所藏也唐初诸儒从而爲之䟽义自是以后汉世大小夏侯欧阳氏所传尚书止有二十九篇者废不复行惟此孔氏传五十八篇孤行于世伏氏书既与梅赜所増混淆谁复能辨窃甞读之伏氏书虽难尽通然辞义古奥其爲上古之书无疑梅赜所増二十五篇体制如出一手采集𥙷缀虽无一字无所本而平缓卑弱殊不类先汉以前之文夫千年古书最晚乃出而字画略无脱误文势略无龃龉不亦大可疑乎呉氏曰増多之书皆文从字顺非若伏生之书诘曲聱牙夫四代之书作者不一乃至二人之手而定爲二体其亦难言矣朱子曰书凡易读者皆古文岂数百年壁中之物不讹损一字者又曰伏生所传皆难读如何伏生偏记其所难而易者全不能记也又曰孔书至东晋方出前此诸儒皆未见可疑之甚又曰书序伏生时无之其文甚弱亦不是前汉人文字只似后汉末人又曰小序决非孔门之旧安国序亦非西汉文章又曰先汉文字重厚今大序格致极轻又曰尚书孔安国传是魏晋间人作託安国爲名耳又曰孔传并序皆不类西京文字气象与孔丛子同是一手伪书盖其言多相表里而训诂亦多岀于小尔雅也夫以呉氏朱子之所疑者如此顾澂何敢质斯疑而断断然不敢信此二十五篇之爲古书则是非之心不可得而昧也故今以此二十五篇自爲卷袠以别于伏氏之书而小序各冠篇首者复合爲一以寘其后孔氏序亦并附焉而因及其所可疑非澂之私言也闻之先儒云尔诗风雅颂凡三百十一篇皆古之乐章六篇无辞者笙诗也旧盖有谱以记其音节而今亡其三百五篇则歌辞也乐有八物人声爲贵故乐有歌歌有辞郷乐之歌曰风其诗乃国中男女道其情思之辞人心自然之乐也故先王采以入乐而被之弦歌朝廷之乐歌曰雅宗庙之乐歌曰颂于燕飨焉用之于㑹朝焉用之于享祀焉用之因是乐之施于是事故因是事而作爲是辞也然则风因诗而爲乐雅颂因乐而爲诗诗之先后于乐不同其爲歌辞一也经遭秦火乐亡而诗存汉儒以义说诗既不知诗之爲乐矣而其所说之义亦岂能知诗人命辞之本意哉由汉以来说三百篇之义者一本诗序诗序不知始于何人后儒从而増益之郑氏谓序自爲一编毛公分以寘诸篇之首夫其初之自爲一编也诗自诗序自序序之非经本㫖者学者犹可考见及其分以寘诸篇之首也则未读经文先读诗序序乃有似诗人所命之题而诗文反若因序以作于是读者必索诗于序之中而谁复敢索诗于序之外者哉宋儒颇有觉其非者而莫能去也至朱子始深斥其失而去之然后足以一洗千载之谬澂甞因是舎序而读诗则虽不烦训诂而意自明又甞爲之强诗以合序则虽曲生巧说而义愈晦是则序之有害于诗爲多而朱子之有功于诗爲甚大也今因朱子所定去各篇之序使不淆乱乎诗之正文学者因得以诗求诗而不爲序说所惑若夫诗篇次第则文王之二南而间有平王以后之诗成王之雅颂而亦有康王以后之诗变雅之中而或有类乎正雅之辞者今既无从考据不敢輙爲之纷更至若变风虽人乐歌而未必皆有所用变雅或拟乐辞而未必皆爲乐作其与风雅合编盖因类附载云尔商颂商时诗也七月夏时诗也皆异代之辞故处颂诗风诗之末鲁颂乃其臣作爲乐歌以颂其君不得谓之风故系之颂周公居东时诗非拟朝廷乐歌而作不得谓之雅故附之豳风焉春秋经十二篇左氏公羊糓梁文有不同昔朱子刻易书诗春秋于临漳郡春秋一经止用左氏经文而曰公糓二经所以异者类多人名地名而非大义所繋故不能悉具澂窃谓三传得失先儒固言之矣载事则左氏详于公谷释经则公糓精于左氏意者左氏必有按据之书而公糓多是传闻之辞况人名地名之殊或繇语音字画之舛此类壹从左氏是也然有考之于义的然见左氏爲失而公糓爲得者则又岂容以偏徇哉呜唿圣人笔削鲁史致谨于一字之微三家去夫子未乆也文之脱谬巳不能是正尚望其能有得于圣人之微意哉汉儒专门守残护阙不合不公谁复能贯穿异同而有所去取至唐啖助赵匡陆淳三子始能信经驳传以圣人书法纂而爲例得其义者十七八自汉以来未闻或之先也观赵氏所定三传异同用意宻矣惜其与夺未能悉当间甞再爲审订以成其美其间不系乎大义者赵氏于三家从其多今则如朱氏意专以左氏爲主傥义有不然则从其是左氏虽有事迹亦不从也一断诸义而巳呜乎属辞比事春秋教也澂欲因啖赵陆氏遗说博之以诸家参之以管见使人知圣笔有一定之法而是经无不通之例不敢随文生义以侮圣言顾有此志而未暇就故先爲正其史之文如此若圣人所取之义则俟同志者共讲焉三礼叙録呉澂仪礼十七篇汉兴髙堂生得之以授瑖丘萧奋奋授东海孟卿卿授后仓仓授戴德戴圣大戴小戴及刘氏别録所传十七篇次第各不同尊卑吉凶先后伦序惟别録爲优故郑氏用之今行于世礼经残缺之余独此十七篇爲完书以唐韩文公尚苦难读况其下者自宋王文公行新经义废黜此经学者益罕传习朱子考定易书诗春秋四经而谓三礼体大未能绪正晚年欲成其书于此至惓惓也经传通解乃其编类草稾将俟䘮祭礼毕而笔削焉无禄弗逮遂爲万世之阙典澂每代读而爲之惋惜窃谓乐经既亡礼经仅存五易之彖传象传本与系辞文言说卦序卦杂卦诸传共爲十翼居上下经二篇之后者也而后人以入卦爻之中诗书之序本自爲一编居国风雅颂典谟誓诰之后者也而后人以冠各篇之首春秋三经三传初皆别行公糓配经其来巳乆最后注左氏者又分传以附经之年何居夫传文序文与经混淆不惟非所以尊经且于文义多所梗碍歴千数百年而莫之或非也莫之或正也至东莱吕氏于易始因晁氏本定爲经二篇传十篇朱子于诗书各除篇端小序合而爲一以寘经后春秋一经虽未暇详校而亦别岀左氏经文併以刋之临漳于是易书诗春秋悉复夫子之旧五经之中其未爲诸儒所乱者惟二礼经然三百三千不存盖十之九矣朱子补其遗阙则编类之初不得不以仪礼爲纲而各䟽其下脱稾之下必将有所科别决不但如今稾本而巳若执稾本爲定则经之章也而以后记补记补传分隷分古于其左也与彖象传之附易经者有以异乎否也经之篇也而以传篇记篇补篇错处于其间也与左氏传之附春秋经者有以异乎否也夫以易书诗春秋之四经既幸而正而仪礼之一经又不幸而乱是岂朱子之所以相遗经者哉徒知尊信草创之书而不能探索未尽之意亦岂朱子之所以望后学者哉呜唿由朱子而来至于今将百年然而无有乎尔澂之至愚不肖犹幸得以私淑于其书实受罔极之恩善继者卒其未卒之志善述者成其未成之事抑亦职分之所当然也是以忘其僣妄輙因朱子所分礼章重加伦纪其经后之记依经章次秩叙其文不敢割裂一仍其旧附于篇终其十七篇次第并如郑氏本更不闲以它篇庶十七篇正经不至杂糅二戴之记中有经篇者离之爲逸经礼各有义则经之传也以戴氏所存兼刘氏所补合之而爲传正经居首逸经次之传终焉皆别爲卷而不相紊此外悉以归诸戴氏之记朱子所辑及黄氏䘮礼杨氏祭礼亦参伍以去其重复名曰朱氏记而与二戴爲三凡周公之典其未坠于地者盖略包举而无遗造化之运不息则天之所秩未必终古而废壊有议礼制度考文者岀所损所益百世可知也虽然苟非其人礼不虚行存诚主敬致知力行下学而上逹多学而一贯以得夫尧舜禹汤文武周孔之心俾吾朱子之学末流不至于汉儒学者事也澂也不敢自弃同志其尚敦朂之哉仪礼逸经八篇澂所纂次汉兴髙堂生得仪礼十七篇后鲁共王壊孔子宅得古文礼经于孔氏壁中凡五十六篇河间献王得而上之其十七篇与仪礼正同余三十九篇藏在袐府谓之逸礼哀帝初刘歆欲以列之学官而诸博士不肯置对竟不得立孔郑所引逸礼中霤礼禘于太庙礼王居明堂礼皆其篇也唐初犹存诸儒曽不以爲意遂至于亡惜哉今所纂八篇其二取之小戴记其三取之大戴记其三取之郑氏注奔䘮也中霤也禘于太庙也王居明堂也固得仪礼三十九篇之四而投壷之类未有考焉疑古礼逸者甚多不止于三十九也投壷奔䘮篇首与仪礼诸篇之体如一公冠等三篇虽巳不存此例盖作记者删取其要以入记非复正经全篇矣投壷大小戴不同奔䘮与逸礼亦异则知此二篇亦经刋削但未如公冠等篇之甚耳五篇之经文殆皆不完然实爲礼经文正篇则不可以其不完而摈之于记故特纂爲逸经以续十七篇之末至若中霤以下三篇其经亡矣而篇题仅仅见于注家片言只字之未泯者犹必收拾而不敢遗亦我爱其礼之意也仪礼传十篇澂所纂次按仪礼有士冠礼士昬礼戴记则有冠义昬义仪礼有郷饮酒礼郷射礼大射礼戴记则有郷饮酒义射义以至于燕聘皆然盖周末汉初之人作以释仪礼而戴氏抄以入记者也今以此诸篇正爲仪礼之传故不以入记依仪礼篇次稡爲一编文有不次者颇爲更定射义一篇迭陈天子诸侯卿大夫士之射杂然无伦釐之爲郷射义大射义二篇士相见义公食大夫义则用清江刘氏原父所𥙷并因朱子而加考详焉于是仪礼之经自一至九经各有其传矣惟觐义阙然大戴朝事一篇实释诸侯朝觐天子及相朝之礼故以备觐礼之义而共爲传十篇云周官六篇其冬官一篇阙汉艺文志序列于礼家后人名曰周礼文帝甞召至魏文侯时老乐工因得春官大司乐之章景帝子河间献王好古学购得周官五篇武帝求遗书得之藏于袐府礼家诸儒皆莫之见哀帝时刘歆校理祕书始着于録略以考工记补冬官之阙歆门人河南杜子春能通其读郑衆贾逵受业于杜汉末马融传之郑玄玄所注今行于世宋张子程子甚尊信之王文公又爲新义朱子谓此经周公所作但当时行之恐未能尽后圣虽复损益可也至若肆爲排觝訾毁之言则愚陋无知之人耳冬官虽阙今仍存其目而考工记别爲一卷附之经后云小戴记三十六篇澂所序次汉兴得先儒所记礼书三百余篇大戴氏删合爲八十五小戴氏又损益爲四十三曲礼檀弓杂记分上下马氏増以月令明堂位乐记郑氏从而爲之注緫四十九篇精粗杂记靡所不有秦火之余区区掇拾所谓存十一于千百虽不能以皆醇然先王之遗制圣贤之格言徃徃赖之而存第其诸篇岀于先儒着作之全书者无㡬多是记者旁捜愽采勦取残编断简㑹稡成篇无复诠次读者每病其杂乱而无章唐魏郑公爲是作类礼二十篇不知其书果何如也而不可得见朱子甞与东莱先生吕氏商订三礼篇次欲取戴记中有关于仪礼者附之经其不系于仪礼者仍别爲记吕氏既不及荅而朱子亦不及爲幸其大纲存于文集犹可攷也晚年编校仪礼经传则其条例与前所商订又不同矣其间所附戴记数篇或削本篇之文𥙷以它篇之文今则不敢故止就本篇之中科分栉剔以类相从俾其上下章文义聮属章之大指标识于左庶读者开卷了然若其篇第则大学中庸程子朱子既表章之以与论语孟子并而爲四书固不容复厠之礼篇而投壷奔䘮实爲礼之正经亦不可以杂之于记其冠义昬义乡饮酒义射义燕义聘义六篇正释仪礼别辑爲传以附经后矣此外犹三十六篇曰通礼者九曲礼内则少仪玉藻通记小大仪文而深衣附焉月令王制专记国家制度而文王世子明堂位附焉曰丧礼者十有一丧大记杂记丧服小记服问檀弓曾子问六篇记丧而大传间传问丧三年问丧服四制五篇则丧之义也曰祭礼者四祭法一篇记祭而郊特牲祭义祭统三篇则祭之义也曰通论者十有二礼运礼器经解一类哀公问仲尼燕居孔子间居一类坊记表记缁衣一类儒行自爲一类学记乐记其文雅驯非诸篇比则以爲是书之终呜唿由汉以来此书千有余歳矣而其颠倒纠纷至朱子始欲爲之是正而未及竟岂无望于后之人欤用敢窃取其义脩而成之篇章文句秩然有伦先后始终颇爲精审将来学礼之君子于此考信其有取乎非但爲戴氏忠臣而巳也大戴记三十四篇澂所序次按隋志大戴记八十五篇今其书阙前三十八篇始三十九终八十一当爲四十三篇中间第四十三第四十四第四十五第六十一四篇复阙第七十三有二緫四十篇据云八十五篇则末又阙其四或云止八十一皆不可考窃意大戴类稡此记多爲小戴所取后人合其余篇仍爲大戴记巳入小戴记者不复録而阙其篇是以其书冗泛不及小戴书甚盖彼其膏华而此其查滓尔然尚或间存精语不可弃遗其与小戴重者投壷哀公问也投壷公冠诸侯迁庙诸侯衅庙四篇旣入仪礼逸经朝事一篇又入仪礼传哀公问小戴巳取之则于彼冝存于此冝去此外犹三十四篇夏小正犹月令也明堂犹明堂位也本命以下杂録事辞多与家语荀子贾傅等书相出入非专爲记礼设礼运以下诸篇之比也小戴文多缀补而此皆成篇故其篇中章句罕所更定惟其文字错误参互考校未能尽正尚以俟好古博学之君子云春秋诸国统纪序録齐履谦孔子甞曰我欲观夏道是故之𣏌而不足证也我欲观商道是故之宋而不足证也我观周道幽厉伤之吾舎鲁何适矣此圣人所以託鲁史以寓王法也故学春秋者当先观圣人所书一鲁十二公二百有四十二年之事其文可证也其谊可推也其治乱得失反复一代之变可覆而视也始于隐元者鲁史之所自起也志礼乐志征伐志会盟志赋税志军甲志城筑志田邑志灾异志世卿志夫人内女独备于诸国者非特爲详内録也夫以春秋而视周典则鲁爲极乱以鲁而视当时齐晋诸国则岂无所谓一变再变至道难易之等差哉因其事着其笔削盖所以训也后之作者尚有考于斯故叙鲁国春秋统纪第一诗降黍离于国风示天下不复有雅春秋夷周室于侯邦伤王道莫之能亢也当是时周史固在也十三王之世次先后可考也然而春秋不以周统书元而但以周正首事其意可知也书归物者三书来求者三书钖命者三书出师者三书天王岀居于郑继书天王居于狄泉入于成周书王扎子杀召伯毛伯书天王杀其弟侮夫继书王室乱王子勐卒德日朘力日蹙变日极矣孔子曰如有用我者吾其爲东周乎盖伤周室陵迟虽有继世之王亦不能以复兴矣此制作之本㫖也岂但礼乐征伐不自巳而岀哉故叙周王春秋统纪第二公羊氏曰大国言齐宋夫宋王者之后而中国之望也陈舜之后也𣏌夏之后也宋商之后也原其始封皆公爵也而在春秋陈但称侯𣏌则始称侯至庄之二十七年书伯僖之三十三年降而书子讫春秋之世凡三书而三降焉惟宋独终始公爵虽襄公图霸无功战败身伤而宋爲诸侯之望曾不改旧故晋文以解宋围而成一战之霸悼公以讨鱼石而兴三驾之功春秋外平不书至宋楚平则书之其大势可见矣故叙宋国春秋统纪第三五覇前此未有也齐创之而晋次之也虽然当是时也王道衰诸侯恣威势以相胁倾诈以相尚天下皆是也大则宋鲁卫郑之邦小则邾莒滕薛之国其能知尊周者谁欤以礼爲国者谁欤推其本心无非桓文也考其行事亦无非桓文也其所以不爲桓文者非不欲也特智有所不逮力有所不及耳故孟子论春秋不举他国而独以二公爲称者意盖如此故叙齐国春秋统纪第四近代永嘉陈氏有言古者诸侯无私史晋之乗楚之梼杌鲁之春秋皆东迁之史也今以此言考之春秋凡诸侯书卒者皆有国史以考其世次者也其不书卒者或国灭失其本史或国虽在而未有史皆无所考其世次者也又其世次有入春秋即见者有近后方有者若秦至文十八年始书康公卒薛至庄三十一年始书薛伯卒𣏌至僖二十三年始书成公卒莒至成十四年始书渠丘公卒邾至庄十六年始书邾子克卒许至僖四年始书穆公卒楚至宣十八年始书庄王卒呉至襄十二年始书王寿夣卒晋则至僖九年始书献公卒凡此其史之所起有乆近故其世次所书有先后然则陈氏之言于是乎信故叙晋国春秋统纪第五子路问于孔子曰卫君待子而爲政子将奚先孔子曰必也正名乎名不正则言不顺事不成礼乐不兴刑罚不中而民无所措手足夫灵公黜其子而子其孙出公不父其父而祢其祖蒯瞶争入曼姑围戚至此则人伦之不正甚矣故夫子因子路之问而启之然此言也虽则专爲卫輙而发夷考春秋所书若州吁若惠公若公孙剽本其祸乱无非不知正名之罪然后知夫子之言所包者广非止于一人一事而巳也不然卫以康叔封国察其政俗兄弟吾鲁加以内无专国之臣外少诸侯之事于斯时也苟能君君臣臣父父子子兄兄弟弟夫夫妇妇人伦之无不适其正也其于礼乐之兴也何有故叙卫国春秋统纪第六古者王制诸侯之爵次其先后有序在周官太司马设仪辨位以等邦国犹天建地设不可乱也及春秋时礼制既亡霸者以意之向背爲升降诸国以势之强弱相上下故自入春秋蔡常先卫隠十年伐戴书宋人蔡人卫人桓五年伐郑书蔡人卫人陈人十四年又伐郑书齐人蔡人卫人陈人十六年会于曹犹书宋公蔡侯卫侯皆先卫也自是厥后伐郑之役纳卫惠之师遂序于卫陈之下矣虽云至有后先亦以国势孱弱不能自强于治可见矣其世从楚而受楚祸也冝哉故叙蔡国春秋统纪第七春秋赴告之说始于左氏其言曰诸侯有命告则书不然则否师出臧否亦如之虽及灭国灭不告败胜不告克不书于䇿其意本谓邻国相好或同恶以相仇或同利以相济于是乎有赴告之命如传言宋人取邾田邾人告于郑曰请君释憾于宋弊邑爲道郑人以王命告伐宋之类非谓每事毎国必皆赴告凡春秋所有事皆当时承赴告而书者诚如此言不惟当时诸国封壤有逺近情好有踈宻而且国有讳忌事固有不可告与夫不当告及不能告者而春秋备书之桓五年春正月甲戌巳丑陈侯鲍卒甲戌之下本阙陈佗作乱事而左传以谓陈乱国人分散故再赴昭九年夏四月陈灾陈亡矣定无来告者而胡氏以谓叙弓㑹楚子于陈还言之朝凡若此者皆泥于赴告之说之弊也要之春秋之作各从本史于理爲通赴告之说恐不尽然也故叙陈国春秋统纪第八郑在春秋列国最爲后封于诸姬爲近然当春秋之初郑爲乱阶书克段书来输平书归祊书假许田书从王伐郑皆特笔也其后方楚之北征诸夏而郑与陈蔡许四国适当其冲陈蔡许终始春秋甘爲楚之从而郑介晋楚之间居二国必争之地朝从楚盟晋师暮至暮从晋盟楚师朝至其爲国也难哉向非子产以礼自固使晋楚之暴不能加焉则郑国之丘墟当不终于春秋矣善乎刘安世之论曰郑蕞尔国又时有君臣之乱得子产然后安然子产爲政时晋楚渐衰又能事之区区小国摄乎大国之间能自保巳爲难若妄作则灭亡矣传称子产善相小国谓此也故叙郑国春秋统纪第九春秋志用兵轻重浅深各有不同而其甚莫极于灭灭者亡国之重辞也宋景公入曹以曹伯阳归春秋止书入而左氏传其事谓曹伯阳好田弋鄙人公孙彊因进田弋之说阳好之彊因言霸说阳乃背晋而奸宋宋伐之晋不救而遂灭故甞因是考之经有书灭而实未甞灭者襄六年书莒人灭鄫昭四年书取鄫是则鄫未甞灭定六年书郑游速帅师灭许以许男斯归哀三年书许男成卒则是许未甞灭亦有经书入而传则谓灭国亦不复见者僖三十年书秦人入滑传谓灭滑而还而滑亦不复见哀八年书宋公入曹传谓晋不救而遂灭而曹亦不复见盖未甞灭者或复存之其入而国不复见者皆自亡也故叙曹国春秋统纪第十秦自穆公始入春秋僖十五年与晋惠公战于韩原其势固巳悍然矣及再纳晋文主盟中华穆公外虽从晋盟㑹内则蓄其威武投间抵隙待时而发故文公方卒今年灭滑明年伐晋用败殽之帅出罪巳之言威行东夏奄宅西戎斯可谓秦之显公矣故春秋秦自彭衙以前入滑围郑盟于翟泉㑹于温师于城濮凡穆公之事莫不皆备録之康共而下则若有不尽记者非阙文也直谓其不足详耳故叙秦国春秋统纪第十一春秋降爵之国薛自侯降爲伯滕自侯降爲子𣏌自公降爲侯又降爲伯又降爲子虽其所以降不可知固以见其国势朘削日就卑替或曰薛与滕𣏌自入春秋不与诸侯㑹盟者各百余年至成五年虫牢始书𣏌伯成十三年伐秦始书滕人襄元年围彭城始书薜人其曰曰就卑替者何也曰是又不然夫春秋之有会盟本所以控大国扶小国也故其徴令不滥而诸侯有序葵丘之盟盟之大者也而与盟者止于八国𣏌滕薛不在焉践土之盟亦盟之大者也而与盟者亦止于八国𣏌滕薛亦不在焉此桓文之盛而小国所以頼也霸政下衰盟会数而赋役烦虽大国容有不至而小弱如𣏌滕薛之伦莫不奔走而听命虽空乏其国家困踣于道路而有不遑恤者且宋灾细故也爲㑹而更所丧者十有二国也城𣏌末务也相率而受其功者亦十有二国也甚而至于晋定之召陵之役在㑹者十有八国而刘子且不数焉其得失可知也由是言之其得与于会盟者非进之也适所以就其卑替耳故叙薛国春秋统纪第十二𣏌既降而书子矣而又退从人臣之列其降而书子吾不知其所从来退从人臣之列则有任其责者矣何以其退从人臣之列也以襄二十九年书𣏌子来盟则见之也经有书来盟者矣桓十四年郑语来盟闵二年齐髙子来盟僖四年楚屈完来盟文十五年宋华孙来盟宣七年衞孙良夫来盟皆人臣也固未有诸侯书来盟者亦未有与诸侯盟而不书公者也左氏曰𣏌文公来盟书曰子贱之也此说非也贱之之意其不在于书子也夫𣏌夏之后而天子之事守也礼秩之降一至于此冝乎夫子甞曰吾说夏礼𣏌不足徴也故叙𣏌国春秋统纪第十三春秋以诸侯而旅见于诸侯惟二事滕侯薛侯邾人牟人葛人是也何以知爲旅见即其所书而知之也古者诸侯之邦交名位不同礼亦异数至于旅见则必均其辞号者所以一贵贱齐等威也然则谓之侯者以君礼见者也不谓之侯者不以君礼见者也滕本非侯也薛亦然或者之说有如此者故叙滕国春秋统纪第十四莒介居齐鲁之境齐虽见伐而莒曽不敢少陵齐焉鲁则自宣公平莒及郯莒人不肯至再会齐伐之干戈相㝷迄无宁岁当襄公之世曾不数年而莒人伐我者三侵我者一亦可谓之强国矣故春秋书莒每次于郑曹之下至于入向取牟娄灭鄫皆强国事也故叙莒国春秋统纪第十五春秋世卿非惟大国有之虽小国亦有之矣莒牟夷邾庶其卑我邾快黑弓是也若邾仪父或以爲子克字或以爲大夫之名按鲁有行父归父晋有林父郑父甲父是皆大夫名然则谓仪父爲名者非无据也夫邾鲁附庸之国其来朝于鲁者数矣而鲁之君臣所以每加兵于邾者其意责邾之不恭犹深也故既纳其邑又分其田既又入国而以其君归必期至于灭亡而后巳岂先王保小寡之道哉公行鲜有不书至者惟伐邾则悉不书至岂以邾爲邦域之中七百里之内与故叙邾国春秋统纪第十六春秋之班齐侯爵也自入僖公常序于宋公之上邾子爵也常序于薛伯之上许男爵也常序于曹伯之上复有在邢侯之上者甚而至于蜀之盟秦序宋上郑序齐上皆习乱之事也故统纪自内鲁至于降周而下竝依王爵曰公曰侯曰伯曰子曰男爵同以亲晋当先齐以齐爲霸者之倡特列居侯爵之首荆吴僣号王爵不加焉故附于五等之后凡此庶几春秋圣人所以道名分之意云故叙许国春秋统纪第十七春秋自迁不书有迁之者而后书然书曰某人迁某者迁以内属也宋人迁宿齐人迁阳是也书曰某迁于某者迁以避难也邢迁于夷仪衞迁于帝丘蔡迁于州来许迁于叶于白羽于容城是也虽所迁不同而其国之危弱不能自守一也悲夫故叙宿国春秋统纪第十八荆呉僣窃名号不与中国通者各十余世自入春秋虽其因事制冝谊存笔削然其君书卒其大夫书名书聘使书㑹盟书帅师皆与诸夏冠带之国竝列无间盖二国之罪以先王王法论之则外之攘之诛之絶之可也以春秋信史言之则圣人拳拳于夷夏盛衰之变者深矣详其事存其实録所以爲后世鉴也故其书法如此故叙楚国春秋统纪第十九呉国于东南去中夏尤逺成七年呉伐郯始见于经于钟离于善道于祖于向皆诸侯就而㑹之其来交于中国者于戚而止耳虽则资之以疲楚然呉亦亢矣艾陵之战齐黄池之驾晋其末流有必至者春秋书之欲后世谨其始也故叙呉国春秋统纪第二十国朝文类卷第四十三国朝文类国朝文类卷第四十四国朝文类卷第四十四杂着读易私言许衡𥘉𥘉位之下事之始也以阳居之才可以有爲矣或恐其不安于分也以隂居之不患其过越矣或恐其愞弱昬滞朱足以趍时也四之应否亦类此义大抵柔弱则难济刚健则易行故诸卦柔弱而致㐫者其数居多刚健而致凶者惟頥大壮夬而巳若緫言之居初者易贞居上者难贞易贞者由其所适之道多难贞者以其所处之位极故六十四卦𥘉爻多得免咎而上每有不可救者始终之际其难易之不同盖如此艮六居𥘉者凡八隂柔处下而其性好止故在谦则合时义而得告在咸则感未深而不足进也以是才居遁则后于人而有厉然位卑力弱反不若不徃之爲愈也蹇之时险在前也止而不徃自有知几之誉勉于进则䧟乎险也艮以止于𥘉爲义故但戒以利永贞渐之才冝若此也虽小子有言于义何咎旅虽有应而不足援也斯其所以琐乎小过冝下而反应于上斯其有飞鸟之凶乎柔止之才大率不冝动而有应动而有应则应反爲之累矣坤六居初者凡八坤柔顺处下其𥘉甚微而其积甚着故其处比与否之𥘉也皆获吉豫有应在上是动于欲而不安其分也凶亦冝乎二二与四皆隂位也四虽得正而犹有不中之累况不得其正乎二虽不正而犹有得中之美况正而得中者乎四近君之臣也二逺君之臣也其势又不同此二之所以多誉四之所以多惧也二中位隂阳处之皆爲得中中者不偏不倚无过不及之谓其才若此故于时义爲易合时义旣合则吉可断矣究而言之凡爲阳者本吉也阳虽本吉不得其正则有害乎其吉矣虽得正矣不及其中亦未可保其吉也必也当位居中能趍时义然后其吉乃定凡爲隂者本凶也隂虽本凶不失其正则缓乎其凶矣茍或居中犹可免其凶也必也不正不中悖于时义然后其凶乃定故阳得位得中者其吉多焉隂失位失中者其凶多焉要其终也合于时义则无不吉悖于时义则无不凶也大矣哉时之义乎凡阳本吉凡隂本凶阳虽本吉不得其正则害乎吉矣得正矣不及其中亦未保其吉也必当位居中能趍时义然后其吉乃定隂虽本凶不失其正则缓其凶矣失正矣或能居中犹可免其凶也必也不正不中悖于时义然后其凶乃定故阳得位得中其吉多焉隂失位失中其凶多焉要其终也合于时义则无不吉悖于时义则无不凶也大矣哉时之义乎干九二九刚健之才也而承乗又刚健是刚健之至也处隂得中有溥博渊泉时岀之义臣才若比其于职位盖绰绰然有余裕矣夫刚健则有可乆之义得中则有适时之义兼二者而得虽无应可也况六五虚中以待已者乎此八卦所以无悔吝而有应者尤爲美也兊九二兊之九二刚而得中也虽上承于柔邪不足爲累此以得中之义爲务也独节之爲卦自有中义所不足者正而巳今旣不正矣其何以免于凶乎巽九二兊之中以刚爲说巽之中以刚爲入皆有才适用之臣也然兊务于上巽务于下其势有所不通如井之义贵于土行也而九二无应徇已才而下之违时拂义人莫肯与以谷射瓮敝取象其亦宜乎坎九二下柔险之始也上柔险之极也而已以刚阳之才独处中焉是已无頼于彼而彼有待于已也加以至尊应之则险道大行不尔则几于困矣大率有应而道行则以贞干之义爲重无应而处中则以须守之义爲重错举而言则卦才皆备焉坤六二否之时不爲穷厄所动豫之时不爲逸欲所牵非安于义分者莫能也坤六二居中履正且又静而顺焉冝其处此而无败也虽然创物兼人阳之爲也柔顺贞静隂之徳也以隂之徳而遇剥观则剥伤于柔而观失于固矣夫何故时旣不同义亦随异此六爻所以贵中正而中正之中又有随时之义也震六二六二隂柔而在动体虽居中履正然下乗刚阳成卦之主其势不得安而处也非惟其势不得安而处揆其资性亦不肯安其处也或上应或下依有失得之辨焉复无应而下仁吉之道也过此则违道而非正矣益之方受彼也上下之来又何患焉无妄之丗方存诚也或应或依秖足爲累他卦皆以乘刚之义爲重也大率处则乗刚动有得失非坤二柔中之比也艮六二以刚处上以柔处下尊卑之势顺也艮之大体旣备此象矣而六二又承刚履柔居中得正冝其处诸卦而无过也虽然柔止之才动拘礼制若当大有爲之时则有不可必者固在蹇未能济处艮莫能止究其用心忠义正直终不可以事之成否爲累也离六二𥘉与三刚而得正皆有爲之才也然其明照各滞一偏唯六二中正见义理之当然而其才干有不逮其明者甚矣才智之难齐也得有应于上则明有所附矣然非刚之善用明实明之能自用也大抵以刚用明不若以明用刚之爲顺故八卦应五附三其势略等而离之六五有应于下者爲最美也三卦爻六位唯三爲难处盖上下之交内外之际非平易安和之所也故在干则失于刚暴在坤则伤于柔邪震动而无恒巽躁而或屈离与艮明止系于一偏坎与兊险说至于过极皆凶之道也然干之徤虽不中也犹可胜任坤之顺虽不正也犹能下人二者之凶比他爻爲少缓若夫坎之与兊以隂处阳以柔乗刚不中不正悖忤时义其爲凶也切矣是知干坤爲轻坎兊爲重緫而论之亦曰多凶而巳矣干九三过刚而不中难与义适然以其有才也故谆谆焉戒命之曰夕惕曰敬愼曰艰贞庶乎有可免者不然则用所偏而违乎义矣凶其可逃乎四四之位近君多惧之地也以柔居之则有顺从之美以刚居之则有僣逼之嫌然又须问居五者隂邪阳邪以隂承阳则得于君而势顺以阳承隂则得于君而势逆势顺则无不可也势逆则尤忌上行上行则凶咎必至离之诸四皆是也震则四爲成卦之主才干之臣也是动而知戒是以有𥙷过之道以阳乗阳以隂乗隂皆不得于君也然阳以不正而有才隂以得正而无才故其势不同有才而不正则贵于寡欲故干之诸四例得免咎而随之四夬之四有凶悔之辞焉无才而得正则贵乎有应故艮之诸四皆以有应爲优无应爲劣独坤之诸四能以柔顺处之虽无应援亦皆免咎此又随时之义也干九四九而居四势本不顺然以其健而有才焉故不难于趍义又上卦之𥘉未至过极故多爲以刚用柔之义以刚而用柔是有才而能戒惧也有才而能戒惧虽不正犹吉也兊九四处下而说则有乐天之美处上而说则有慕爵之嫌初九虽无应犹可也九四虽有应尚多戒辞也然以刚说之才易得胜任故有应者无不吉而无应者亦有免之之道云离九四阳处近君而能保其吉者以其有才而敬慎故也火性上炎动成躁急非惟不顺君之所用且反爲君之所忌也恣横专愊鲜有不及唯噬嗑之去间睽离之相保与覊旅而亲寡之时取君义爲甚轻故其所失亦比他爻爲甚缓究而言之固非本善之才也震九四离之成卦在乎中故以中爲美震之成卦在乎下故以下爲贵若是则震之九四乃才干之臣也君之动由之师之动亦由之其功且大矣其位巳逼矣然而卒保其无祸者何哉盖震而近臣君有戒慎恐惧之义以阳处隂有体刚用柔之义持其术以徃其多功而寡过也冝乎虽然功大位逼而不正不可以乆居其所也乆居其所则勲徳反下此恒之所以戒于田无禽欤巽六四隂柔之质自多惧也顺入之才能承君也以是而处每堪其任故八卦皆无凶悔之辞坎六四其以隂柔得位而上承中正之君畧与巽同然又有险之性焉此以处多惧之地则宜矣故八卦亦无凶悔之辞艮六四以柔止之才承柔止之君虽巳身得正而于君事则有不能自济者必借刚阳之才而后可以成功故离九应之则终得㛰媾震九应之则顚頥获吉至于止干之健纳兊之说皆可成功而有喜不尔处剥见凶处蒙蛊见吝矣艮以能止爲义能止其身则无咎可也坤六四坤之六四不问有应与否皆无凶咎盖爲臣之道大体主顺不顺则无以事君也五五上卦之中乃人君之位也诸爻之徳莫精于此故在干则刚健而断在坤则重厚而顺未或有先之者至于坎险之孚诚离丽之文明巽顺于理艮笃于实能首出乎庶物不问何时克济大事传谓五多功者此也独震忌强辅兊比小人于君道未善观其戒之之辞则可知干九五刚健中正得处君位不问何时皆无悔咎惟履之刚决同人之私暱不合君道故有厉有号咷也兊九五下履不正之强辅上比柔邪之小人非君之善道也然以其中正也故下有忌而可胜上有说而可决大哉中正之爲徳乎离六五强辅强师而六以文明柔中之才而丽之悔可忘也事可济也然更得九二应之爲贵故大有睽鼎未济皆吉而佗卦止以得中爲免耳震六五九四阳刚不正之臣爲动之主而六五以柔中乗之其势可嫌也得九二刚中应之其势颇振动故恒大壮觧归妹比他卦爲优而丰之二五以明动相资故其辞亦异焉胜于豫震小过之无应也巽九五以巽顺处中正又君臣相得而刚柔相济相得则无内难相济则有成功不待于应自可无咎应则尤爲美也以巽顺之道处中正之位君与臣相得也刚与柔相济也相得则无内起之难相济则有成功之理不待于应而自能无咎也坎九五以刚阳之才处极尊之位中而且正可以有爲也然适在险中未能遽岀故诸卦皆有须待之义夫能爲者才也得爲者位也可爲者时也有才位而无其时唯待爲可待而至于可则无咎矣艮六五君辅皆柔且无相得之义本不可有爲也以六有静止得中之才上依而下任也故仅能成功然非可大有爲也更或无应是不得于臣又不得于民于君道何取焉坤六五坤六居五虽不当位然柔顺重厚合于时中有君人之度焉得九二刚中应之则事乃可济故师泰临升或吉或无咎而佗卦则戒之之辞爲尤重盖隂柔之才不克大事且鲜能永贞故也上上事之终时之极也其才之刚柔内之应否虽或取义然终莫及上与终之重也是故难之将岀者则指其可由之方事之旣成者则示以可保之道才适时甚足贵也时过适则难与行也义之善或不必劝则直云其吉也势之恶或不可解则但言其凶也有始不得志而终无悔吝者有始餍其欲而终有祸败者因其偏而用者才尚可也反其常而动者事巳穷也质虽不美而冀其或改焉则犹告之位虽处极而见其可行焉则亦谕之艮有成终之义故八卦皆善履系于所履观系于所生吉凶不敢主言也大抵积微而盛过盛而衰有不可变者有不能不变者六爻教戒之辞唯此爲最少大传谓其上易知岂非事之巳成乎东西周辨呉澂东西周有二一以前后建都之殊而名一以二公封邑之殊而名昔武王西都镐京而东定鼎于郏鄏周公相成王宅洛邑营涧水东瀍水西以朝诸侯谓之王城又谓之东都实郏鄏于今爲河南又营瀍水东以处殷顽民谓之成周又谓之下都于今爲洛阳自武至幽皆都镐京幽王娶于申生太子宜臼又嬖襃姒生伯服欲立之黜冝臼申侯以鄫及犬戎入冦弑王诸侯逐犬戎与申侯共立冝臼是爲平王畏戎之逼去镐而迁于东都平以下都王城曰东周幽以上都镐京曰西周此以前后建都之殊而名也自平东迁传世十二而景王之庶长子朝与王勐争国勐东居于皇晋师纳之入于王城入之次日勐终丐及踰半期而子朝又入王辟之东居于狄泉子朝据王城曰西王敬王在狄泉曰东王越四年子朝奔楚敬王虽得返国然以子朝余党多在王城乃徙都成周而王城之都废至考王封其弟掲于王城以续周公之官职是爲周桓公自此以后东有王西有公而东西周之名未立也桓公生威公威公生惠公惠公之少子班又别封于巩以奉王是爲东周惠公以巩与成周皆在王城之东故班之兄则仍父爵居于王城是爲西周武公以王城左成周之西故自此以后西有公东亦有公二公各有所食而周尚爲一也显王二年赵韩分周地爲二二周公治之王寄焉而巳矣周之分东西自此始九年东周惠公卒子杰嗣愼靓以上皆在东周赧王立始迁于西周即王城旧都也其后西周武公卒子文君嗣王五十九年秦灭西周西周公入秦献其邑而归是年赧王崩次年周民东亡秦迁西周公于狐聚又六年秦灭东周迁东周公于阳人聚此以二公封邑之殊而名也前后建都之殊者以镐京爲西周对洛邑爲东周而言也二公封邑之殊者又于洛邑二城之中以王城爲西周对成周爲东周而言也大槩周三十六王前十有二王都镐京中十有三王都王城王城对镐京则镐京在西而王城在东其东西之相望也逺季十王都成周赧一王都王城王城对成周则成周在东而王城在西其东西之相距也近一王城也昔以东周称今以西周称夫周末东西之分因武惠二公各居一都而名王则或东或西东西之名系乎公不系乎王也邵子经丗书纪赧王爲西周君与东周惠公并而西周公无闻焉则直以西爲王东爲公矣知东之有公而不知西之亦有公也知王之在西而不知赧以前之王固在东也战国䇿编题首东周次西周岂无意哉二周分治以来显王愼靓王二代五十余年王于东赧一代五十余年王于西先东后西顺其序也近有缙云鲍彪註谓西周正统不应后于东周升之爲首卷于西着王世次于东着公世次盖因邵子而误者旣不知有西周公且承宋忠之谬以西周武公爲赧王别谥反以徐广爲踈是未甞考于司马贞索隐之说鲍又云赧徙都西周西周镐京也呜唿镐京去王城成周八百余里自平王东迁之后不能有而以命秦仲曰能遂犬戎即有其地镐之于秦巳四百年于兹其地在长安上林昆明之北虎狼所穴而王得徃都于彼哉髙诱註曰西周王城今河南东周成周故洛阳辞㫖明甚鲍注出髙诱后何乃以西周爲镐京也乎鲍又云郏鄏属河南爲东周殊不思此昔时所谓东周也于斯时则名西周矣斯时之西周与镐京郏鄏对称西东者不同顾乃一之何欤盖有不知而作者我无是也夫鲍氏之于国䇿其用心甚勤而开卷之端不免谬误如此读者亦或未之察也与夹谷士常程鉅夫偶论及此二公命笔之遂爲之作东西周辩改月数议张敷言或谓三代改正朔无异议月数之改诸儒议论不一学者病焉亦甞考之乎曰夏商之制丗逺无文不可深究周制尚可得而言之谓不改可乎曰可何以徴之四月维夏六月徂暑周诗甚明谓之改可乎曰可何以徴之孟子书七八月之间旱春秋正月日南至二月无氷之类是也然则无定论乎曰有间者伏读春秋至春王正月窃有疑焉夫正月固王之正月如后丗史书正月即时王之正月也何假称王窃意必其别有所谓正月者故称王以别之及读僖五年晋献公伐以克敌之期问于卜偃荅以九月十月之交考之童谣星象之验皆是夏正十月而其传廼书在十二月其改月明矣又襄公三十年绛老人自实其年称臣生之岁正月甲子朔于今四百四十五甲子矣其季三之一所称正月亦是夏正寅月孔䟽甚明文多不载考之老人所歴正七十三年二万六千六百六十六日当尽丑月癸未其传廼书在二月其改月又明矣然卜偃老人併是周人一则对君一则对执政大夫其岁月又二事中之切用非若他事泛言月日何故舎时王之正月月数而言夏正哉聴之者亦何故都不致诘即知爲寅月起数哉因是以知周之正朔月数皆改必其朝觐聘问颁朔授时凡笔之于史册者即用时王正月月数其民俗之岁时相语之话言则皆以寅月起数如后丗者自若也而春秋书王正月以别民俗爲无疑周人之诗孟子之书亦各有所取也不然诸儒之论各执所见主改者遇不改之文则没而不书主不改者遇改月之义则讳而不録终不能晓然相通以祛学者之惑曰周以子月爲正爲一月信矣以爲春乎曰然寒暑反易可乎曰未也先王之制易姓受命必改正朔易衣色殊徽号新民之耳目以权一时之宜非谓冬必爲春子之一月便可祈谷上帝矣便可犠牲不用牝矣曰有未安乎曰固也不然夫子不曰行夏之时矣周公作礼正月之后不复曰正岁矣说正嵗者不谓夏得四时之正殷周不得矣必有复以子丑之月爲正者矣曰子谓必其笔之史册者则用时王正月月数伊训之元祀十有二月蔡氏以爲殷正月者果何月乎曰建子月也殷正固在丑月然则嗣王祗见及太甲篇之嗣王奉归举不在正月乎曰后丗嗣王服考之嗣命固有常仪何待正月而放桐之事又人臣大变周公之圣犹被流言阿衡之心爲何如哉朝而自怨夕当复辟尤不须于正月也况正月但书十二以虞书上日正月朔旦及秦汉而下例之殷不其独无正乎曰秦以亥正犹称十月不亦同乎曰秦正之谬安足取法盖秦于寅月书正歳首十月其制又异不若殷之全无正也曰或者谓用夏正故卜偃老人之言如此则又何说也曰是又不然老人之言在晋文伯后容或有之卜偃老人之言迺献公之丗是时簒国日浅二军姑备晋文未兴齐桓尚在虽甞灭耿灭霍小小得志方朝周纳贡之不暇亦何故毁冠裂冕更姓改物而用夏正哉然则愚之所见爲有据而春王正月之一辞今古诸儒不敢轻议者固着明矣国朝文类卷第四十四国朝文类国朝文类卷第四十五国朝文类卷第四十五杂着故物谱元好问予家所藏书宋元祐以前物也法书则唐人笔迹及五代冩本爲多画有李范许郭诸人髙品就中薛稷六鹤最爲超絶先大夫铜山府君官汲县时官卖宣和内府物也铜碌两小山以酒沃之青翠可摘府君部役时物也风字大砚先东巖君教授郷里时物也铜雀研背有大钱一天禄一坚重致宻与石无异先陇城府君官冀州时物也贞祐丙子之兵藏书壁间得存兵退予将奉先夫人南渡河举而付之太原亲旧家自余杂书及先人手冩春秋三史庄子文选等尚千余册并画百轴载二鹿车自随三研则瘗之郑村别墅是岁寓居三郷十月北兵破潼关避于女几之三潭比下山则焚荡之余盖无几矣今此数物多予南州所得或向时之遗也徃在郷里常侍诸父及两兄燕谈每及家所有书则必枚举而问之如曰某书买于某处所传之何人藏之者几何年则欣然志之今虽散亡其缀缉装褙籖题印识犹梦寐见之诗有之维桑与梓必恭敬止以予心忖度之知吾子孙却后当以不知吾今日之爲恨也或曰物之阅人多矣丗之人玩于物而反爲物所玩贪多务取巧偷豪夺遗簮败履恻然兴怀者皆是也李文饶志平泉草木有后丗毁一树一石非吾子孙之语欧阳公至以庸愚处之至于法书名画若桓玄之爱玩王涯之固护非不爲数百年计然不旋踵巳爲大有力者负之而趋我躬之不可必奚我后之䘏哉予以爲不然三代鼎钟其𥘉出于圣人之制仐其欵识故在不曰永用享则曰子子孙孙永寳用岂爲圣人者超然逺覧而不能忘情于一物耶抑知其不能必爲我有而固欲必之也盖自庄周列御冦之说盛世之诞者遂以天地爲逆旅形骸爲外物虽圣哲之能事有不满一笑者况外物之外者乎虽然彼固有方内外之辨矣道不同不相爲谋使渠果能寒而忘衣饥而忘食以游于方之外虽眇万物而空之犹有託焉尔如曰不然则备物以致用守器以爲智惟得之有道传之无媿斯可矣亦何必即空以遣累矫情以趋逹以取异于丗耶乃作故物谱辩辽宋金正统脩端岁在甲午九月望日东原诸友㑹于孙侯之第语及前朝得失之事坐客问云金有中原百余年将来国史何如或曰自唐巳降五代相承宋受周禅虽靖康间二帝蒙尘縁江淮以南赵氏不絶金于宋史中亦犹刘石符姚一载记尔衆颇惑焉愚曰正闰之论端虽不敏请以本末言之夫耶律氏自唐以来丗爲名族延及唐末朱温簒唐四方幅裂辽太祖阿保机乗时而起服髙丽诸国并燕云以北数千里与朱梁同年即位是歳丁夘至丙子建元神册在位二十年其子德光嗣位是歳丁亥唐明宗天成二年也德光后号太宗当天显十一年河东节度使石敬塘爲清泰帝来伐遣使求救于辽奉表称臣仍以父礼事之太宗赴援因以灭唐石氏称晋遂以燕云十六州献于辽仍岁贡帛三十万疋天福七年晋髙祖殂出帝嗣位大臣议奉表称臣告哀于辽景延广请致书称孙而不称臣与辽抗衡太宗举兵南下会同九年入汴以出帝爲负义侯迁黄龙府石晋遂灭大同元年太宗北还仍以萧翰留守河南刘知逺在河东乗间而发由太原入汴自尊爲帝及乎宋受周禅有中原一百六十余年辽爲北朝丗数如之虽辽之封域𥚹于宋校其兵力而澶渊之战宋几不守因而割地连和岁贡银绢二十万两疋约爲兄弟仍以丗序昭穆降及晚年辽爲翁宋爲孙及至天祚金太祖举兵平辽克宋奄有中原三分之二子孙帝王坐受四方朝贡百有余年今以刘石等比之愚故不可不辩也夫刘渊石勒皆晋之臣庶叛乱国家以臣伐君纵能盗据一隅僣至姚泓终爲晋将刘𥙿所虏斩建康市兹作载记理当然也完颜氏丗爲君长保有肃愼至太祖时南北皆爲敌国素非君臣若如或者所言金爲载记未审辽史复如何尔方辽太祖神册之际宋太祖未生辽祖比宋前兴五十余年巳即帝位固难降就五十年之后包于宋史爲载记其丗数相悬名分颠倒断无此法旣辽之世纪宋不可兼则金有中原尤难别议以公论处之㨿五代相因除庄宗入汴复雠伐罪理势可观外朱梁簒逆甚于王莽石晋因辽有国终爲辽所虏刘汉自立父子四年郭周废湘隂公而立以五代之君通作南史内朱梁名分犹恐未应辽自唐末保有北方又非簒夺复承晋统加之丗数名位逺兼五季与前宋相次而终当爲北史宋太祖受周禅平江南收西蜀白沟迤南悉臣于宋传至靖康当爲宋史金太祖破辽克宋帝有中原百余年当爲北史自建炎之后中国非宋所有冝爲南宋史或曰欧阳氏宋之名儒也定立五代不云南史当时想曽熟议柰何今复有此论乎愚曰欧阳氏作史之时辽方全盛岂不知梁晋汉周授受之由故列五代者欲膺周禅以尊本朝势使然尔及作十国丗家独曰周汉之事可谓难矣欧阳公之爲是言厥有旨哉愚读李屏山咏史诗咏五代郭周云不负先君持节死举朝唯有一韩通盖甞惊哀此诗命意宋自建隆以来名士大夫论议篇什不爲不多未甞一语及此非不能道也盖禘之说也故列五代者良可知矣陏季文中子作元经至晋宋巳后正统在中原而后大唐南北一统后至五代天下纷扰无由再议降及仐日时移事改商确前人隠约之迹当从公论或者又曰金有中原虽百余年宋自建隆于今㡬三百年况乎仐年春正月攻䧟蔡城宋复其雠固可以兼金矣愚曰元魏齐梁丗数巳逺恐诸公不以爲然请以五代周汉之事方之汉隐帝干祐三年遇弑太后诏立河东节度使旻之子赟㝷废爲湘隂公旻遂即帝位于晋阳终旻之丗犹称干祐旻系刘髙祖母弟其子承钧孙继恩继元皆相继立凡二十八年宋太宗太平兴国四年始灭之夫东汉四主逺兼郭周则郭亦不当称周固当爲闰宋太祖不当曰受周禅传至太宗方承东汉之后欧阳不合作五代史合作四代史司马光通鑑当列东汉爲丗纪欧阳不宜作十国丗家呜唿国家正闰固有定论不图今日轻易褒贬在周则爲正在金则爲闰天下公论果如是乎况蔡城之亡盖大朝征伐之力宋之边将专权率意自撤藩篱快斯须之忿昧唇齿之理延引强兵深入遵徽宗之覆辙媒孽后祸取笑万丗何复雠之有宋自靖康巳来称臣姪走王帛岁时朝贡几于百年岂期今日私论遽称尊大复如是乎金泰和间南宋寒盟起无名之师侵渔唐邓宿泗章宗分遣应兵其淮汉川蜀之间大爲所破宋遣臣方信孑等卑辞告和请叔爲伯进増岁币献臣韩侂胄之首至于阙下是时中原连年蝗旱五糓不登山东尤甚章庙深用自责每以偃兵息民爲念甞诏百官议曰朕闻海陵有言我国家虽受四方朝贡宋犹假息江左亦天下两家邪故有亲征之行去歳宋人兵起无名揺荡我边鄙今巳败衂哀恳告和朕思海陵之言冝如何尔时臣下有希意者进曰向者靖康间宋柞巳衰其游䰟余魄今虽据江左正犹昭烈之在蜀不能绍汉氏之遗统明矣于是宋金和议遂定此乃当时继好息民之大略非后丗正闰之定论也夫昭烈之于汉虽云中山靖王之后其族属䟽逺不能纪録髙宗乃徽宗之子奄有江南似与昭烈颇异若以金史专依泰和朝议爲承宋统或从今日所论包爲载记二者俱非公论也或者又曰辽之有国僻居燕云法度不一似难以元魏北齐爲比愚曰以此言之肤浅尤甚若以居中土者爲正则刘石慕容符姚赫连所得之土皆五帝三王之旧都也若以有道者爲正符秦之量雄材英略信任不疑朱梁行事簒夺内乱不得其死二者方之统孰得焉夫授受相承之理难以此责况乎泰和初朝廷先有此论故选官置院剙修辽史后因南宋献馘告和臣下奏言靖康间宋柞巳絶当承宋统上乃罢修辽史縁此中州士大夫间不知辽金之兴本末各异向使辽史早成天下自有定论何待余言坐客愕然曰数百年隐显之由何其悉也幸请书之以备它曰史官採摭云尔读药书漫记刘因人秉是气以爲五脏百骸之身者形实相孚而气亦流通其声色气味之接乎人之口鼻耳目者虽若汎然然其在我而同其类者固巳脗焉而相合异其类者固巳怫然而相戾虽其人之身亦不得而自知也如饮药者以枯木腐骨荡爲虀粉相错合以饮之而亦各随其气类而之焉盖其原一也故先儒谓酸木味木根立地中似骨故骨以酸养之金味辛金之纒合异物似筋故筋以辛养之咸水也似脉苦火也似气甘土也似肉其形固巳与类矣而其气安得不与之流通也推而言之其吉凶之于善恶亦类也天生此一丗人而一丗事固能办也盖亦足乎己而无待于外也岭南多毒而有金蛇白药以治毒湖南多气而有姜橘茱茰以治气鱼鳖螺蚬治湿气而生于水麝香羚羊治石毒而生于山盖不能有以胜彼之气则不能生于其气之中而物之与是气俱生者夫固必使有用于是气也犹朱子谓天将降乱必生弭乱之人以拟其后以此观之丗固无无用之人人固无不可处之丗也七观袁桷翰林先生纳荣息机谢白玉之堂将归乎麻源之山房越公孙懐牍濡颕託物喻志考图审曲若鑑之纳视言忘而意消类别而理备有郢大夫癯然褐衣目不接乎黼黻耳无闻于律吕冁而言曰登髙能赋淫曼荒忽智专者魂强形滞者物逐昔吴州来观诗东鲁言有度徴有据厉阶于枚生滥觞于曹王先生楚产也云梦汗漫巫崃㠝屼胸藏腹蟠公孙不足以教我先生杀青南山积简羽稜若网有纲若墨有绳举凡畅微我其聆诸越公孙曰太素烟煴清浊奠仪雨风露雷动植攸孳辨方审良民用不疵六气以沴日夭其丗彼谆谆者皇曰汝命实长厥土燥刚相其温凉我生命在天顺以受年巖居谷飮中道以陨执书以观有涕汍澜陋彭铿之逆理兮何恣纵而益颜言技可以进道兮吾当繇是以返观纳肠补脏忍莫竟石立土踊孛彗迕逆吾犹以爲天地之病也脩身俟命道之大经先生之正也大夫曰神之所行何体何方拘者爲儒请更端以告仆夫越公孙曰灵曜宣精五纪顺明察幽考微法天以行形气芸芸吉凶卑髙观象以分韬兮灵根感不以言繇动彰静百神受祜虗者爲音质者爲数昔后稷氏之軄黍稷薿薿智者过谋胡尽其地力民日作慝相攸食墨风雨斯蔽连云岌嶪飞不得垂喙履不敢仰视旁营万家地记萌芽赭衣偾蹶而淮水复絶铸鼎伏姦能沈于渊吁嗟而求桑林之羞要荒扰驯王㑹盈庭献琛效珍物不可枚陈鸡豚以时父恬孙嬉何助边蔑思屈曲洲岛家累千金资先生昔居列僊之馆据要集思谓象以理明妖由人兴守谆芒法清宁却走马于郊谢重译之雉陋三嵴之茅熈熈陶陶舒舒夭夭不言而岁成无营而事贞夫子不云乎一致而百虑其是之谓乎郢大夫曰汎观博闻于道弥损愿涤耳以抉其藴越公孙曰粤昔尼父唯爼豆是斆击刺坐作因民以教蒐苗狝狩车徒卒究厥今舆图八表同暦四貉交轨月竁风丘氷天桂海驰心望云请命欵塞千庐星环八屯山列羽林繙经飞骑鼓笈然而乐成者难与图事守文者不足语智甞闻之兵农同封耕战同功鱼鳞鴈行敌莫我敢当府散籍移万姓流离强帅拉胁外冦肌卒不可拄支后王鉴观法日以繁厖者罢者恇者羸者骈头引吮食粟而嬉开门纳兵百郡是师何草庐髙吟﨑岖杂耕何杜氏之子传癖孔深而缓带以征射以容观劔以气言批亢擣虗孰知其隅折冲厌难莫穷其畔至若握玄圗视龟文纵横起止与易象相表里者骤语之吾惧大夫之竦眙也大夫曰兵者不祥之器未效此知也越公孙曰炳灵心君辟干阖坤情声相宣立度出均昭昭鸿藻缃缥是存敢先论楚材而言之漻漻乎形畏垢而将翥也霏霏乎睫承露而欲诉也荒蹊断苇燐灭没而疑聚也织文扬徽揽芳菲而杂组也少焉商飈号鸣金石琮琤逐虎搏兕鞴鵰旋鹰寄莽苍于一瞬乘扶摇以孤征终缓辔以就日怆倐沦乎西倾噫悲何爲哉古有巖居之士抱竒抉幽漱芳深林憇寂冻流澹乎其若遗窈兮其若留钩盘助之爲囬旋虗牝荅之爲献酬猿三叠而堕泪鹤九转而凝愁钩玄採微迄无终穷瑶席敷张髙歌慨慷语初丽而终放託余韵于宫商然此其戋戋者耳攟拾苍雅刮磨诰盘微粲贝编飞英露漙何讥乎肉食之鄙犹郑穆而鲁桓也大夫不闻之乎钟石丝竹各随其听隆污有时其所遭者命摩盪堪舆吸唿羲娥矢爲帝词叶爲赓歌五岳賛襄百灵护呵不棘不茨如砥如磨发潜漏泉掖民阳春瑰逸爲新简絜爲真列若户居别若渭分雍容者珩璜沖逺者英茎缕絶而绪续醴甘而齐清昔之擅名伟着耿光兮其不能以十百程也浮声切响直意肆志澎湃訇溘滔滔莫止据理者夸饰言者哇嫫母兮姑射铅刀兮镆鎁謇莫任兮柰何大夫曰文章与政通玉署之职也文胜质则史更言其大者越公孙曰矻矻中垒校雠靡宁丗本年纪系于麟经舍相府图书泯其纬经炳麟金匮汔罔敢配廼司马氏决榛锄翳丽者爲讥激者爲刺升渉世家表籍作纪言诸侯无史史立周圯鄙儒画墁削章删凡爝火并日卒澌尽莫传昂昂荀袁辞约义完何班范家至耿光緜緜相继拟述百丗一律素玉简编如日在天荧煌髙张孰敢附肩鸿化以漓研深益疲秽者阘者袭者滥者淟涊畏祸希企市价謟不表直俚不师雅若聋鼓钟若盲䇿马元经附讹唐暦受呵后有纪略迄莫同科尹石勐志证古比事百不一试欧阳氏出方名山所藏复大同而小异势不两立其鲁史之谓厥今系谍川盈记註栉比故志存废兴之源典章酌损益之致登瑶山而神骸逰邓林而目眜般倕効吁随和发涕操觚之士吾将见其心赧而神悸也先生登祕丘览羣玊积石仓摽朱目墨兵笔削融液乎粹精囿赫胥邻大庭大夫冝从下风而乞灵也大夫曰皇王惟熈帝覇孔巇我心増悲韩愈不爲史名以四驰何庸知焉越公孙曰煌煌古帝别生聚方焕乎陶唐五服正邦五典率常导之无违民用熈熈授之以时聿来孜孜降于三王厥绪曰孳集成于苍姬黼黻宪章金石命令缉熈太和宣昭羣姓纎鉅之备粲乎其有秩也丰杀之制屹乎其有截也三光重辉百辟拱列歳时易迁而浸淫蘖芽弱者缀旒强者鋋戈智者探囊勇者㧞河搏犀象屠蛟鼍飞矢诸命旁午系车焱乎浮云迅乎奔尘炙毂滑稽之士纷然而并陈弃仁恩假鬼神混君臣各驰骋而懐新数千百年人亡而说具劳乎离娄不足以一视也薾乎王良不足以一御也其最大可病者恬泊守眞可以养身不可以治民絶性弃命黔首蠧病孟轲氏有作吾见其髠钳而舌咋也言未旣郢大夫曰天藏山中瑾瑜匿瑕问以辨之厥德日华儒者诟病卒不能以胜何道最髙子盍陈之母激母勦越公孙曰古昔颛童受业闾塾书数首通训故是属声歌象舞目接身服相亲有恒日用不渎后帝不相袭縁祀兴文八音寥寥五礼纭纭铿锵莫明而聚讼若焚郑说乖误后图踵循象制益湮周官别出议者欲一繁紊缪错操纲而入林适越而辕北也类礼孔勤五厄莫存后有倣补去取未就卒乘虬骖云字以文合声以音比旁行敷落侏离狄䪘文轨同风不能以一致孔壁莫推二经蕃庑聱牙爲仐简俪爲古谓道统是传曷敢有语诗基文王而周召先兴首章异同衆说沸腾风雅变言美者爲訾直者爲诋鲁颂纪异秦誓告终何后学瞢瞢迄莫之通麟麟鲁经议口法吏谓齐晋无褒而日月具刺纷若蠭猬䖢若糠粃不虗其心不明厥视遗珠抱疑探箧积毁然此特人文之经纬政治之用体也三圣述作包河緫洛二仪生于心万化制乎神迎之而莫亲拒之而莫存疑者遯者愕者困者湛兮消兮委兮昭兮沈思遗物形离超兮激回飈兮閴而寥兮纵云翺兮憺兮儒先从我招兮郢大夫曰始吾见公孙疲若不足突梯若避辱靡精藁神何龂龂然也今知子矣永誉处矣吾与翰林先生徜徉此土小年大年犹以爲朝暮也工狱宋本京师小木局木工数百人官什伍其人置长分领之一工与其长争长曲不下工遂絶不徃来半岁衆工谓口语非大嫌醵酒肉强工造长居和解之乃讙如初暮醉散去工妇淫素与所私者谋戕良人不得间是日以其醉于雠而返也杀之仓卒藏尸无所室有土榻榻中空盖寒则以措火者廼启榻甎寘尸空中空陿割爲四五始容焉复甎故所明日妇徃长家哭曰吾夫昨不归必而杀之讼诸警廵院院以长仇也逮至搒掠不胜毒自诬服妇发䘮成服召比丘脩佛事哭尽哀院语长尸处曰弃壕中责伍作二人索之壕弗得伍作本治䘮者民不得良死而讼者主之是故常也刑部御史京尹交促具狱甚急二人者期十日得尸不得笞旣乃竟不得笞期七日又不得期五日期三日四被笞终不得而期益近二人叹惋循壕相语笞无巳时因谋别杀人应命暮坐水傍一翁骑驴渡桥掎角挤堕水中纵驴去惧状不类不敢輙岀又数受笞渉旬余度翁烂不可识举以闻院召妇审视妇抚而大号曰是矣吾夫死乃尔若耶取夫衣招魂壕上脱笄珥具棺塟之狱遂成院当长死案上未报可骑驴翁之族物色翁不得一人负驴皮道中过宛然其所畜夺而披视皮血未燥执愬于邑亦以鞠讯酷自诬刼翁驴翁拒而杀之尸藏某地求之不见輙更曰某地辞数更卒不见负皮者瘐死狱中歳余前长奏下缚出狴犴衆工随而譟若雷虽皆愤其冤而不能爲之明环视无可柰河长竟斩衆工愈哀叹不置徧访其事无所得不知爲计乃聚议裒交钞百定处处置衢路有得某工死状者酬以是亦寂然无应者𥘉妇毎脩佛事则丐者坌至求供饭一故偷常从丐徃乞一日偷将盗它人家尚蚤不可旣熟妇门户乃闇中依其垣屋以须迫钟时忽醉者踉跄而入酗而怒妇詈之拳之且蹴之妇不敢出声醉者睡妇微谇烛下曰縁而杀吾夫体骸异处土榻下二歳余矣榻旣不可火又不敢塓治吾夫尚不知腐尽以否今乃虐我叹息飮泣偷立牖外悉得之黙自贺曰奚偷爲明发入局中号于衆吾巳得某工死状速付我钱衆以其故偷不肯曰必暴着乃可遂书合分支与偷且俾衆遥随我徃偷阳被酒入妇舎挑之妇大骂丐敢尔邻居皆不平偷将殴之偷遽去土榻席扳甎作欲击鬪状则尸见矣衆工突入偿偷购反接妇送官妇吐实醉者则所私也官复穷壕中死人何从来伍作欵挤何物骑驴翁堕水伍作诛妇洎所私者磔于市先主长死吏皆废终身官知水中翁即郷瘐死者事然以发之则吏又有得罪者数人遂寝负皮者冤竟不白此延祐初事也校官文谦甫以语宋子宋子曰工之死当坐者妇与所私者止耳乃牵聮杀四五人此事变之殷也觧仇而伏欧刀逃笞而得刄伍作杀而工妇窆负皮道中而死桎梏赴盗而获购此又轇轕而不可知者也悲夫国朝文类卷第四十五国朝文类国朝文类卷第四十六国朝文类卷第四十六䇿问国学私试䇿问姚登孙二典之政以暦象爲先故历代之兴以正朔爲重昔三圣授受皆以暦数爲言良以是欤尧舜之事尚矣夏以建寅爲正则天时之正而人事之善也孔子尝以告颜子顾不以爲万丗不可改欤一变而商则用丑爲正再变而周则用子爲正说者曰一王之兴将有以新天下之耳目则正其首事也不得以相袭然欤儒者以子爲天统丑爲地统寅爲人统说者曰天开于子地辟于丑人生于寅故是三建者皆可以爲正后儒遂谓子者天之春故周以爲正丑者地之春故商以爲正寅者人之春故夏以爲正是正即春也然则大冬严寒之月固可以爲春则亦毋恠夫秦人之以亥爲正欤夫诗与书学者之所质信而无惑焉者今书所载月数皆以寅纪诗之月数亦寅也独七月之诗云无衣无褐何以卒歳则季冬而言也曰爲改歳入此室处则孟冬之言也然则豳人固有二政欤而说改月者曰孟子周人也其言七八月则夏五六月其言十一月十二月则夏九月十月也然则孔子亦周人也顾曰行夏之时何欤夫孔孟学者之所折衷焉者而立言之异如此学者将孰从欤人之言曰天者理而巳自儒者之有是言也而丗之言天者率求之于微妙茫忽之际而遂以其穹隆昆仑昼夜运行者爲粗迹废而不议可不可欤古之言天有穹天者言其象穹然也有盖天者言其形北高南下如倚盖然也有浑天者言其体浑浑然也丗之人起而见仰而戴不知其说可不可欤尧大圣人也史记其放勋之实莫先于钦若暦象之事学者顾欲以爲粗迹扫而不议得无与尧典戾欤夫天之所以爲天者日也月也星辰也暦家以天爲天以日月五星爲天之纬其说曰周天之体凡三百六十五度天者左旋自东而西一日行三百六十五度日月五星右旋自西而东日最迟日行天一度月次迟日行天十三度有竒五星尤迟自古及今暦家通用其说以爲测候之准则可信不诬而儒者之说不然以天左旋一日行周天三百六十五度而常过一度日月五星亦左旋日一日行周天三百六十五度止而不及天一度月一日行周天不及天十三度有竒五星皆然此其说自关中大儒发之而考亭先生着其说于书夫书之有传丗爲天下道可也其参攷模索至精且详左旋之说将以袪千古之惑非苟焉者而暦家之论与汉唐诸儒之说并行于丗皆以爲天左旋日月五星右转何若是背驰欤诸生其参酌厥中务详言之着于篇毋徒曰吾非瞽叟焉知天道儒者之学贵乎明体以适用苟志于用矣通今者语古则或乖泥古者适今则难合二者交病焉谓之有用可欤事之最古而便于民者莫井田若也自比闾族党州而爲郡自邻里鄼鄙县而爲遂自井邑丘甸县而爲都自黄帝至周公非千五百年不能备其成之何难欤至孟子时未乆也诸侯已去其籍而不可得知何其坏之速欤秦废经界立阡陌而田始弊阡陌可开也夫其自沟而洫洫而浍浍而川遗迹岂尽堙而不可㝷欤自是而降豪右兼并得以专地矣二千年间信古者通患之则有限民名田而巳则有计口均田而已然其法有未行而巳弊有旣行而随弊有始定而终弊者何欤岂丗异事殊法固未易立欤岂井田之外皆不足爲良法欤唐𥘉租庸调取之口分丗业未几再变而爲两税至于今不改岂井田复作亦无便于此法欤借曰仁政必自经界始不知给授之衆还受之冗出入之际何以使之无弊欤不知髙下之则盈缩之度寛狭之制何以使之可守欤斯数者信古之士可不却顾而长虑欤昔横渠先生慨然有意于三代之治以爲经界不正虽欲言治皆苟而巳期以数年复井田之法与学者议买田一方而井画之以推先王之法于当今可行也苟志于行亦无不可欤诸生爲有用之学岂无志横渠之志者欤要使酌之古而合施之今而便田制一大议论也愿详言之私试䇿问呉澂治天下之事多矣有司尝考仐古以爲其事之大者十有二稽之古而不能无疑曷可行于今欤试因识时务者议之古者胄子有敎何敎乎师保有训何训乎显忠诸吕之谋乱与奋节甘露变故之后者孰优精忠于贤否混淆与抗䟽朝廷草创者孰劣上书美莽何谬欤醉入赋诗何迂欤愿闻所以得公族之道古者力牧之外何以有六相禹皐之外何以有十六相丞相欲斩二千石与置部刺史而相府不相干者孰非丞相欲斩戯臣与小臣加官而相府不相统者孰是萧曹旧隙何以同心姚宋不同何以戮力严明寛厚何以相资善谋善断何以相用醇谨自饬才何劣而系天下安危二十四考何量与二党交攻量何隘而爲天下轻重二十余年何才与愿闻所以爲宰相之道古者諌无官王事无阙后丗置諌大夫丗道不古御史爲传命记事果得乎御史爲平章按察果失乎擢𥙷阙以増直臣气谓諌议有谏臣风者孰优以中大夫守东海諌官𥙷刺史者孰劣守饶州而给事不肯草制可法欤除刺史而舎人封驳可嘉欤愿闻所以得台諌之道古者金马承明之着作与设中书之官孰是尚书侍郎之起草与立学士之号者孰非取誉于贞观与德音除书者同乎齐名于元和与号大手笔者异乎赐以宫锦与下诏而悍卒泣涕者孰贤赠以玉带与赐诏而王逵效顺者孰胜愿闻所以得两制之道古者东观禁中之名同乎弘文崇文袐书之号异乎袐书府居于外何所始袐书阁藏于外何所因刘章元成施雠周堪何官扬雄班固傅毅何职黄香卢植蔡邕马融与马怀素禇无量何所显乎贾逵丁鸿与张说徐坚元澹何以名乎愿闻所以得馆阁之道古者左右史与内史何所殊大小史与外史何以异兰台掌图籍与禁中注起居孰优太史居丞相上与史馆于门下省者孰是三坟五典纪之何人春秋梼杌作之何氏章程必付柱下元功必藏御史何竟乎太史必职司马科斗必职东家何见欤却太宗观史与却文宗者孰贤却张说託言与却李德𥙿者孰智愿闻所以得史馆之道古者撢人廵省四方与掾史分制诸郡同乎刺史秩卑权重与州牧秩重权专异乎刺史扬州奏二千石罪与刺史冀州不察长吏者孰优不肯杖小史与不肯捕蝗者孰劣𥙷职三百不以私挠设学校变风俗与眞刺史者孰胜单造贼垒毁淫祠破禨祥与三独坐者孰负百城闻风而震悚果贤乎奸贜望风而解绶果得乎愿闻所以得监司之道古者六官掌于司马孰爲将汉唐大将府卫孰爲帅韩彭卫霍之功孰多靖勣光弼之才孰愈筑台简注而上客何以诛设坛宠拜而椒房何以罚汉中可战则战非轻乎荆州可和则和非怯乎朝受诏夕引道与军旅爼豆者孰是卯受命辰出师与庙堂朝歌者孰非诗礼彊晋而学春秋者何以有陈涛之奔轻裘平呉而作文赋者何以有河桥之败赵不敢东匈奴不敢冦愈于毁家而纾国难者乎胡不敢南突厥不敢顾愈于匈奴未灭何以家爲者乎愿闻所以得将帅之道古者渤海颍川之良果拜守相輙见问之功乎河北二十四郡无一忠岂侧门俟进上之过乎由荥阳爲中大夫与上蔡擢河南守者何如道不拾遗虫不犯竟与江陵反风不其伏虎者何以肥郷之才何以称益昌山阳之才何以美滥赏玉成何谓贤主不识眞卿何以复国德化三异与忠信三善孰优民不敢欺与民不忍欺孰善愿闻所以得守令之道古者学校庠序之名同乎司乐学政国子之制异乎六德六舞干戈羽籥之制何以殊礼乐诗书郷司徒之敎何以别置子弟贠五十人而至百人千人而至三千人何以盛圜桥亿万计黉舎千八百室与毎歳课三科歳复增二科何以精国子三百人太学五百人四门千三百人又何以盛鹿鸣之歌燕堂之琴举成送尚书何以精博士弟子领于太常得乎国子监隷太常寺当乎举司隷之幡与捄朱穆皇甫规者孰优拒朱泚之乱与褒陈仲举留阳城者孰胜敎牢脩之书何以乎嗾张显之诬何因乎愿闻所以得学校之道古者选部有尚书何所始尚书有吏部吏部有侍郎何所自用人不分流品故有以引彊蹶张致相者何法官必取之法律而财赋必取之入粟𥙷官乎选官清鑑与详宻者何如平允与请谒不行者何若山公启事与二十年天下无遗才者孰优金背镜与十二年留得人者孰是或无藻鑑或贤否杂进与曵白之讥孰非或较覈失实或大纳贿赂与市瓜之讥孰劣愿闻所以得铨选之道古者八元入恺谁之苗裔邓毛原何所自出仕者丗禄与三衙三卫之制何以殊崇德象贤与武选文较何以异多憨之夫三箧之才与元城之守节孰优细柳之屯朱崖之排与萧育之贤孰优任太子洗马太子庶子与校书郎博士弟子者孰胜任侍中司空与爲郎爲中郎将者孰负父任与兄任孰贤乎族父任与宗家任孰愈乎教子以謟者何故教子以容者何爲或谓任子不通古今果当乎或谓杂色入流者果宜乎愿闻所以得任子之道若此十二事者曷爲而不戾于古曷爲可行于今其详言之有司将以观有用之学廷试䇿问元明善朕闻贤圣之君之治天下也或恭已无爲或不遑暇食或寛仁恭俭或力于爲善其所以致治虽殊及乎民安物阜风淳俗美刑辟措而鲜用颂声作于田里制礼作乐翕然大和而麟凤龟龙嘉禾朱草甘露醴泉诸福之物莫不毕至虽帝王之美不徒在是亦其气之应也舜文之德化尚矣若汉之文帝唐之太宗犹能致治如彼况薄汉唐而不居者乎今天下虽乆宁谧戸口虽甚蕃滋而稼穑或伤于水旱细民或致于阻饥未能家给人足时犹仰济县官岂行仁义犹未尽效邪子大夫明古以识今知常而通变母迂阔于事情母乖戾于典则明以对朕朕将亲覧焉拟㑹试䇿问曹元用洪范八政三曰祀祀者国之大事也其礼之尤重者曰郊曰庙按周礼于冬至之日郊圜丘而春秋所书鲁事或郊于春正月或郊于四月五月甚者于九月而用郊郊之时不同若是何耶鼎之彖曰圣人亨以享上帝而大亨以飬圣贤享上帝而曰亨养圣贤则大亨王假有庙则用大牲其重轻之义亦安所取哉夫仪礼周礼若诗俱言尸而不言主春秋则书主而不书尸是皆神所凭依者也何爲不并言岂亦有先后之序乎抑古者兼用尸主以祀而经书特互见乎周制都宫别庙东汉以来乃易以同堂异室议者谓爲夐不古若然歴魏晋隋唐宋金之乆何爲而不复古制乎周天子七庙加以文武丗室九献之礼王后预焉陟降进退一日而可遍及否抑再日而复祭乎王后斋宿当于何所百职助祭男女授受何以别乎九庙乐舞当何以处之易曰盥而不荐有孚颙若说者谓旣荐则简畧不足复观岂先王之所以事其上丗者乎文王何爲以是爲训凡兹数者皆礼之大节吾儒所当深究而明辩者也我国家隆平百年功成化洽礼乐之兴维其时矣诸君子由郷贡而来大比于京师其于兹数者必灿然于胸中矣愿爲我缕陈其说廷试䇿问袁桷盖闻昔之圣人垂衣裳以成无爲之治稽于书传任贤设敎品节备具谆谆然命之矣是无爲者始于有爲也事乆则弊唐虞之丗歴年滋多不闻其有弊也治莫重于定国体尊国势纲常之分严风俗之化一国体定矣善恶之类明赏罚之制宜国势尊矣廉逺堂髙上下之辨也量才授官莫得踰越国之大柄也若是者其道何以臻此记曰礼乐刑政四逹而不悖王道备矣夫礼以防民乐以和志刑以禁暴政以善俗四者何所先也夙夜浚明卿大夫之德也知其邪慝则知所以儆之知其困穷则知所以振之爲吏习常恬不知省其故何也继体守文善论治者尤以爲难朕承累圣之丕绪宵旰图治罔敢暇豫于变时雍若有缺然者子大夫观乎㑹通酌古今之宜毋迂言髙论以称详延之美朕将有攷焉㑹试䇿问袁桷夫书者即古之史也孔子删述自唐虞三典以讫于周之文侯之命附以费誓秦誓而三坟八索九丘诸书皆芟而不録至其约史记修春秋託始于鲁隐公元年寔周平王之四十九年也褒善贬恶特书屡书至获麟而絶笔前乎唐虞之所着岂不过于文侯之命等篇而去彼取此泝平王而上沿获麟而下岂无可纪之事而絶不爲书是皆有深意存焉司马子长创爲史记首轩辕以逮汉武或有孔子所芟者子长乃从而録之后人翕然以爲有良史之才爱其雄深雅健凡操史笔者如班孟坚范蔚宗诸儒争相蹈袭是祖是式而未有取法于春秋者焉岂圣言宏逺匪常人所可拟其彷彿邪自荀恱倣左氏传爲汉记体制稍爲近古于是袁宏孙盛之徒并爲编年之书而学者或忽而不习终不若子长史记盛行于丗司马公编资治通鑑造端于周威烈王二十三年系年叙事歴汉唐以终五代勒成一家之言渊乎博哉此近代所未有也其亦得圣人之意否乎我国家隆平百年功成治定礼乐方兴纂述万丗之鸿规敷阐无穷之丕绩吾儒之事也故乐与诸君子讨论之诸君子㳺心载籍闻见滋广其于书春秋之所始终史记通鑑之所以制作必详究而明辨之矣愿闻其说廷试䇿问袁桷朕闻自昔圣王之治天下罔不在初政故舜之嗣位也明目逹聦命九官十有二牧礼乐刑政之道粲然备具禹成厥功祇承于帝精一执中实圣圣传心之要汤黜夏命以克绥厥猷爲本武王胜殷首访于箕子天人之际明矣诗之访落公刘书之无逸立政亦惟成王嗣服之始君臣交修以成继志𫐠事之业唐虞三代其揆一也维我丗祖皇帝圣神啔运时则有同心同德之彦效谋输忠故能混一区宇治化旁洽朕祇承丕绪永惟帝王事功见于经传悉遵而行之时有古今制宜损益若稽丗祖之宏规逺畧垂统万丗夙夜寅畏以图治安然人才之列于庶位者犹若未及治道之逹于庶政者犹若未备子大夫其以前王之坦然明白可行于今者何䇿丗祖政典之纲领当今未尽举行者何事冝悉心以对以辅朕惟新之治㑹试䇿问虞集传曰春秋教以礼乐冬夏教以诗书若稽古昔率是道也吾夫子修礼正乐删诗定书賛周易作春秋天下万丗頼焉汉立学官经置博士名家之学史具可考歴唐以来定爲注䟽立教者用之我国家设科取经术之士今十余年矣扩而明之不在学者乎夫自汉唐至于近代说经者多矣或传或否悉论焉则累日不能旣其目请以耳目所共及者而问焉易自王辅嗣之说行而言象数者隠其有存者犹当考乎邵子先天之学可得而传乎程子之传朱子之本义㫖意所指文义所当有异同乎书有今文古文之辨传者终不敢析而爲二岂昔人成书有未可轻意者乎诗自毛传盛行韩传仅见逺朱氏传出一洒其故其有所授乎毛郑旧说犹有可论者乎春秋左氏公糓之传与经并行乆矣至于啖赵陆氏始辨其不合而求诸经君子韪之三子之说果尽得圣人之㫖乎刘氏权衡三传益宻于陆而刘传果无余緼乎胡氏之说其立义得无有当论者乎礼有仪礼及大小戴记又有周官小戴记今用之仪礼其经也可弗讲乎大戴之记犹有可取者乎周官之制可互考乎郑氏之注其归一乎此固诸君子积习而素知者其详言之㑹试䇿问虞集昔者神禹尽力沟洫制其畜洩导止之方以备水旱之虞者其功尚矣然而因其利而利之者代各有人故郑渠凿而秦人冨蜀堋成而陆海兴汉唐循良之吏所以衣食其民者莫不以行水爲务今畿辅东南河间诸郡地势下春夏雨霖輙成沮洳关陜之郊土多燥刚不宜于暵河南北平衍广袤旱则千里赤地水溢则无所归徃徃上贻宵旰之忧至发明诏修庶政出粟与币分行赈贷恩德甚厚然思所以永相民业以称㫖意者岂无其䇿乎五行之材水居其一善用之则灌漑之利瘠土爲饶不善用之则泛溢填淤湛溃囓食兹欲讲永利病使畿辅诸郡歳无垫溺之患而乐耕桑之业其䟽通之术何先使关陜河南北高亢不干而下田不浸其潴防决引之法何在江淮之交陂塘之迹古有而今废者何道可复愿详陈之以观诸君子用丗之学廷试䇿问虞集洪惟太祖皇帝受天明命肈兴景祚列圣继作四征不庭锋旗攸指靡不率服逮我丗祖皇帝混一区㝢职方所载振古未有于是建国纪元立官府置郡县制礼乐定贡赋帝德王功之盛粲然如日星之行天四时之成岁也六七十年之间讲之益明治之益习天下晏然守其盈成者又何以加之哉朕纉承正绪夙夜祇惧成我圣祖神考之心比歳再祼太室仰而思之求尽其道而未能也夫亲亲莫内于九族今百丗本支蕃衍盛大则旣尊位重禄矣尚有以劝之之道乎尊贤莫先于百姓今丗臣大家勲业昭茂则亦旣冨方糓矣尚有以体之之道乎多方内附之衆因其俗而导之者亦旣乆矣一而同之之道尚有可充者乎生聚教养之民因其生而厚之者亦旣周矣恊而雍之之道尚有可致者乎书曰监于先王成宪其永无愆朕之志也子大夫咸以道艺来造于廷其备陈之朕将亲览焉廷试䇿问虞集朕闻伏羲神农黄帝之事见于易尧舜禹汤文武之治存乎书皆圣人也其号名虽殊而治化则一日月星辰之爲天丘陵川泽之爲土君臣父子夫妇长㓜之爲人三极之道有以异乎宗庙也朝廷也师旅也礼乐也佃渔也耕桑也时之所尚虽小有损益其爲治之具岂有易于此者乎然而伏羲神农黄帝之所以爲伏羲神农黄帝尧舜禹汤文武之所以爲尧舜禹汤文武可得而别欤㐲羲之卦文王申之神禹之畴武王询之文无异也道无异也然伏羲之作造化备矣何以有待于文王武王之心神明通矣何以犹待于箕子然则群圣之奥有待于后丗者犹无穷乎子大夫习之于师考之于古得之于心冝之于今亦素有其说乎朕诚以爲非伏羲神农黄帝无以爲道非尧舜无以爲德非禹汤文武无以爲功心术之精微制作之㑹通子大夫其悉陈之朕将亲览焉国朝文类卷第四十六国朝文类国朝文类卷第四十七国朝文类卷第四十七䇿问㑹试䇿问马祖常圣王之设官也俾在位之臣咸称厥职以亮天工者其法不越乎选举而巳皇元稽古立制用贤使能叙进差等成法具在夫事乆将弊亦有可变通者乎入官者日滋月积循名责实有不胜其烦然选举乖方则官病民曷术得以无二者之失乎命风纪择可爲守令者善矣然必求于资歴相当足以尽抚字之才乎汉丗公卿二千石皆得辟举可施于今乎课绩良法也今以五事备责守令徃徃虚文考功可复乎州郡牧守限于品秩阙贠者衆汉唐以来权行守试激厉奖借之道独不宜于今乎诸君子衰爲举首各悉其说廷试䇿问王士熈朕闻帝王之相承质文之迭兴尚矣夫治在正俗致俗之丕变必在上之人有以作而兴起之则四海之内其应如响也史氏之言曰夏之政忠忠之敝小人以野故殷人承之以敬敬之敝小人以鬼故周人承之以文文之敝小人以僿于乎三代善政所以绍五帝之烈垂百丗之范其爲之纲纪枢机者岂不在兹乎继是而后不遑论也洪惟我太祖皇帝龙兴朔土丗祖皇帝奄宅方夏制度文爲着之令甲深仁厚泽涵煦黎庶其一民俗而定民志者具举矣淳厖正直之风笃实博大之教兹非忠乎上下等威截然而不可犯郊庙朝廷粲然而有仪兹非敬与文乎然必审所从也夫三代不可及巳其所谓敝者果何在乎今欲气感而声随风移而俗易必从一以爲定乎必择三者之盛而弃其敝乎此朕所以切于正俗者也子大夫绩学明经其于古今之宜政事之要方将推以待用其悉心以对毋忽大都郷试䇿问孛术鲁翀朝廷者纲纪所综而风化所由宣京师者郡县所望而民物所由阜以上逹下者礼乐政刑也事孰大焉以下奉上者士农工商也业孰广焉事振于上万方治象以之昭明业修于下万丗邦本于是巩固生民以来天下国家莫之能易也夫礼天地之节也三代损益虽可槩见叔孙之仪后丗因之开元之礼通典载之宋金虽未定其书礼之记録者国有大议庙堂诹询宸宁断制必采而用之其于事天享帝之爲敬君臣父子夫妇之爲纲孝友睦婣任恤之爲教果尽古昔之道适时措之宜乎乐天地之和也瞽宗制氏失传雅益趋俗近古有爲之君知方之士思复古制而竟未能一其或有作不能无憾沿袭至今署两大乐律吕果脗合乎治忽果关系乎政以德德本于天法制禁令政之条目也施无所本足以帅其下乎刑弼教教宗于礼鈇钺鞭扑刑之不得巳也用无所宗足以戢其乱乎民于下者士也农也工也商也士俊造之薮也将相百执事之阶也今飬士法加详取士路加辟而士习益陋士气益卑岂学非所用用非所学乎其何道以砺之农衣食之原也上有司农之政下有劝农之臣垦令虽严而汗莱间于圻甸占籍可考而㳺惰萃于都城况其逺者乎其何法以治之工利器之府也竒功炽而夺稼穑之务苦窳售而耗库廪之储其何方以正之商懋迁之资也钞法乆堕农末交病市扰不测有无俱艰徼倖者公私相欺折阅者上下莫愬其何术以平之圣天子践阼科举旧章再布明诏京府开试光被徳音诸君子需贡辇下经济首有望焉之八者本末精粗讨论有素请着于说郷试䇿问宋本赵宋立国三百余年辽金二氏与之终始其君臣媺恶其俗化隆汚其政事号令征伐礼乐之得失皆冝传诸不朽爲鉴将来然当丗史官记传丛杂不可尽信虞初稗官之书又不足徴昔晋书成于贞观唐史作于庆暦盖笔削之公必待后丗贤君臣而始定圣天子方以人文化天下廷议将併纂三氏之书爲不刋之典左氏史迁之体裁何所法凡例正朔之予夺何以辨诸君子其悉着于篇用备采择郷试䇿问欧阳玄诵唐风者慕尧之遗俗歌豳雅者念周之初基载籍可稽也国家龙兴朔方浑厚之风雄武之气所以度越百王奄有四海者也当是时国人忠君亲上之诚一出天性旣而髙昌亲附干竺大夏诸国景从域葱岭民流沙碣石以北祁连以西皆隷职方收其豪杰而用之亦旣尊尚国人之习而服被其风矣承平旣久散处宇内名爵之所砥砺才谞之所滋演捷出百家未有纪极虽风气大开文治加盛埶有然者然而黜浮而崇雅去漓而还淳岂无其道欤亲笔札者兼弓矢之艺饫膏粱者知稼穑之难其教当何先欤别氏族以明本原同风俗以表归㑹其政有当讲者欤才谞旣培养矣名爵旣钖子矣其所以图报称者以何事欤愿悉以对㑹试䇿问欧阳玄盖闻三代以来经国之制至于今而不朽者未有盛于九府圜法者也国初楮币量时度冝歳乆变通埶所必至粤若稽古歴山荘山之铸先王荒政民无捐瘠将使钱楮通行矧兹时与事㑹然而轻重之则歛散之方可以行之永乆者必有良法矣伊欲重不至于病钞法轻不至于费国资歛可以益于公散可以便于私以至广鼓铸之所而不滋伪尽坑治之利而不厉民平贸易之价而不偏均逺近之用而不滞新不至贻将来之弊旧不至堕前代之成官有典守而不冗于设贠铜有中买而不烦于立禁肉好之诣精铢两之适等逺物毕来而舶无逸出之患私藏尽发而人无告许之虞若是者何以各臻于善欤诸君子学古而通今苟有以𥙿国而庇民者其悉心以对无隠乡试䇿问黄溍三代法制见于经者惟周官一书大纲小纪详略相因其言人事悉矣然稽之尚书王制孟子之书有不能尽同者何欤或以爲周公致太平之迹或以爲六国隂谋之书果何所折衷欤周衰诸侯恶其害巳而皆去其籍是书何以独存欤汉除挟书之律是书最后出而冬官亡矣时以考工记足之或者排其非是考工有记果出于谁欤或又谓三百六十之属巳散见于五官冬官果未尝亡欤国家以经术取士而是书不列科目岂以刘歆苏绰王安石軰用之而不验欤抑他有可议者欤厥今朝廷内建六曹盖古六官之遗意岂其成法固在所取欤抑犹有可举而行者欤诸君子爲有用之学冝熟讲之矣愿闻其说启谢严东平赐马启康晔微劳亡有敢及三命之荣小巳奚堪遽冐千金之赏所赐厚矣何愧如之伏念晔材素无良器非致逺徒勉厉驽之志莫成率骥之功无所取哉确然大耳诗书废弃难追韩愈之飞黄乡里归来亦乏少㳺之𣢾叚敢忘代劳之骏足孰怜负俗之陈人贲然来思念不到此兹盖伏遇相公秉鞭作牧如驭临民名髙齐驷之无称德大鲁駉之有颂小者大者絷之维之虽病颡之驹谓何饰矣至泛驾之马亦在驭焉不圗衰朽之踪曲𬒳闲驰之惠自矜光宠获免徒行敢曰据鞍效马伏波之矍铄恐其亸鞚有杜工部之损伤感佩良深染濡奚罄谢解启阎复芹宫角艺初无黄绢之辞藻鑑垂光误中青钱之选名非情称感与愧并切惟辞赋之渊源是乃古诗之糟粕荀氏子发明其大槩宋大夫鼓舞乎后尘英华秀发则洛阳少年文彩风流则临卬词客自兹以徃作者寖多摛章绘句者徃徃有之操𥿄染翰者滔滔皆是若孙绰擅声金之美子云韬吐凤之竒二班父子卓冠一时陆家弟兄独歩当丗莫不振金石铿锵之调穷雾縠组丽之文大而仁义讽谕之至言细而鸟兽草木之多识禁踰侈则有东京西京之作辨时事则有呉都蜀都之编或上林以讽其畋逰或甘泉以述其郊祀升堂入室然未窥孔氏之门墻宣德通情亦庶㡬风人之㫖趣何此源流之降演爲科举之文一变唐宋尚余作者之典刑百变辽金无复旧家之风骨拘之以声律之调畅捡之以对偶之重轻以窘边幅爲谨严以粘皮骨爲亲切描题画影但知一字之工夫抺东涂西不觉六经之破碎习非成是以变爲常事驰骤者輙谓之荒唐务雄赡者例云乎唱呌虽子建胸中之八斗不得骋其才虽少陵笔阵之千军无以施其勇然有司之获选亦壮夫所不爲何承平歴丗而来莫之敢指盖侥倖一第之外孰知其他必待权衡至公之流庶展琴瑟更张之手伏惟提学郎中先生儒林冠冕学海宗盟悯斯文重厄于秦灰賛东国复修乎泮水甄陶后进殿最于春秋二季之间鑑视前车洗涤乎埸屋百年之弊俾削拘挛之态庶还丽则之风格虽守而必文辞之可观辞虽尚而亦义理之爲主加程文律度于古今骨格之内取古今气艶于程文规矩之中自非卓尔不羣之才曷起褎然举首之选如复者青衿小子白面书生学浅鲜而不根气葳㽔而易涸文惭七歩才愧八义仅知弄笔以作文未免㝷章而摘句五音中度敢论掷地之宫商八表神逰安有凌云之气象辨作战蜗之两角尚惭窥豹之一班鼯䑕之穷顾将柰何黔驴之技盖止此耳岂意不以菲葑之下体遽仐穅粃以先扬敢不益砺操脩重鞭鄙钝进而不已雄以当前庶取百中之功不负千金之顾铭心鹗路谢九秋桂子之风刮眼龙门看三月桃花之浪上梁文广寒殿上梁文徐丗隆析木星躔临士马雄彊之地琼华仙岛营帝王逰豫之宫盖因前代规模便有内都气象金䑓南峙玉泉西流北襟山势眞龙虎之区东带海涛尽鱼盐之国控河朔上流之上居今日中原之中是宜均贡赋于四方定龟鼎于亿载况朝觐必有接见之所凡宫室本非逸乐而爲恭惟皇帝陛下功塞两间德光五叶明俊德以亲九族脩文德而来逺人以至治不丗出之英姿举累朝未暇行之令典旣严先庙当备行宫念人疲飞輓而尚未全苏虽躬在暴露而不自爲苦逮至干戈之载戢始令栋宇之量修壮未央而袭秦风鄙萧相重威之设葺九成而损陏制慕唐皇去泰之心即广寒之废基应清署之故事敬㳙谷旦爰举栢梁敢陈工诵之言庸代子来之咏抛梁东海外三韩向化风鸭緑江头无战伐尽销金甲事春农抛梁南惠雨仁风洗瘴岚千羽两阶苗自格篚包不数洞庭柑抛梁西鐡岭兵闲大白低闻道上都朝㑹日降王侍子到来齐抛梁北天道北旋昌水德周天列宿象臣民万歳千秋拱宸极抛梁上云驭霓旌拥仙仗长春白鹤自天来特爲吾皇降灵贶抛梁下辇路春风促龙驾都人莫讶晚廽銮秋郊恐损如云稼伏愿上梁之后一人有庆万寿无疆地仪厚配于长秋天位普临于诸夏青宫朱邸晔晔相辉玉叶金枝绵绵不絶鸾䑓鳯阁咸登柱石之臣象郡鸡林永作藩维之守国无桡栋民悉奠居延及鱼鸟之微生亦遂池䑓之同乐太庙上梁文王磐圣人作事仰宪百王都邑成规要传万丗越皇居之肇建必宗庙以爲先是故舜绍尧基归格于艺祖之室周成洛邑烝祭于文王之宫典册相传古今一制今皇帝仁涵动值孝奉神眀飮食菲薄而丰腆于粢盛衣服纯素而鲜华于黻冕讲求故事太常之礼乐一新图任旧人汉官之威仪渐复敬择吉地爰立太宫百堵皆兴千楹并列坚桫文梓半出于江南巨栢长松并来于山北共劝乐趋之役咸成不日之功因举脩梁輙伸善颂抛梁东瀚海无波舟楫通行见新罗兼日本共来助祭贺新宫抛梁西西域重开路不迷碧瑱明珠駞满背香犀药草似长堤抛梁南楚风轻脆尚虚谈供祭包茅宜早贡莫夸天险恃江潭抛梁北万勇不能当一德龙沙战土涨天潢舞干未乆苗来格抛梁上绵蕞新仪参法象礼文隆杀相时宜鲁国两生何太彊抛梁下天开有道扶宗社列圣相承四纪余于今𥘉覩文明化伏愿上梁之后干戈罕用爼豆常陈长朱草于斋除产灵芝于庙柱烝尝禴祀保百丗之宗祧朝觐㑹同来万方之玉帛各安环堵室同作太平人东宫正殿上梁文卢挚玉册金文旣正重离之位桂宫兰殿载新洊震之居盖将别冡嫡以系人心所以敞储闱而贰宸极恭惟皇帝陛下统垂万丗德冠百王以不丗之英姿修旷古之坠典顷因定鼎爰用正朝固非逸豫之期率皆社稷之计每穆然思隆万丗之本其必也能耸四方之观廼眷春宫式崇丕构敬惟皇太子殿下温文日就岐嶷生知趋朝回驰道之车侍幄辨南阳之牍然不有师賔接见之所则何以示轨范不有卫率环列之所则何以明等威于是少府献图冬官督役顾僦尽出内帑经费不烦大农萃楩柟豫章之材罄般输梓匠之技规模素定斤筑隆施绣桷华榱拱星辰于阊阖飞桥复道接云气于蓬莱允叶龟谋共扶虹栋敢申善颂以相欢謡抛梁东太液沧波与海通玉殿问安僊仗晓郁葱浮动广寒宫抛梁西京观巍峩太白低少海旌旗葱岭捷至今威信彻羗氏抛梁南天䇿元勲自可参鈆椠小才萧统軰痴儿官事竟何堪抛梁北勿谓天高人叵测居卿半夜望前星辉耀晶荧拱辰极抛梁上万国欢欣覩明两金相玉𥙿德无疵主鬯承祧神自享抛梁下翼翼青宫崇广厦横经问道重师儒却笑瀛洲非大雅伏愿抛梁之后殿下端居鹤禁诞荷鸿休得保傅若二踈有賔客如四皓问安视膳克尽两宫之懽监国抚军大慰兆民之望尚书省上梁文阎复龙蟠虎踞近依天阙之九重鸟革翚飞肇启文昌之八座昭风云之庆㑹耸华夏之具瞻麟鳯来㳺燕雀相贺钦惟圣朝罄天张宇亘地开封混六合以爲家揽羣英而入彀周卿有六以冡宰统百官唐省分三曰尚书緫庻务喉古典枢机之宻股肱资辅佐之良惟政事之有堂寔熈朝之盛典再㳙吉地爰筑新墓辇来落落之竒材构出潭潭之仙府左带鳯池之水右瞻鳌冠之峯听鸡有便于趍朝待漏不烦于他所三槐论道端居上相之尊一笔爲霖广作苍生之福允恊龟䇿共举虹梁博採欢谣庸申善颂抛梁东日出扶桑化景融尽道今年春泽好安排歌酒庆年丰抛梁南解愠风清澍雨甘万项黄云登夏麦千村白雪簇春蚕抛梁西月窟无尘太白低九曲河清蛟蜃逺万年枝稳凤鸾栖抛梁北至牒交欢怀圣德草芳骐骥附龙鳞沙遥鹡鸰攀鳯翼抛梁上调元上应璇玑象辅德常依紫极垣洗兵更挽银河浪抛梁下发政施仁自鳏寡甄陶万类入洪钧廕庇八荒开广厦伏愿上梁之后三辰即序庶政惟和邦畿符鼎足之安辅相恊栋隆之吉二十四考休夸中令之贤材万八千年共祝天皇之圣夀九先生祠上梁文薛友谅道行天地之间固存消长丗乏圣贤之出孰与纲维欲开我后人必须先觉者濂溪先生图立太极学契圣功发四端万善之原扶三纲五常之教幸亲传之明道而复授以伊川况康节之同时有横渠之行軰文正挺生于涑水南轩迭起于汉川在吕太史岂曰小知至朱晦庵始爲大备历乎千载寔惟九人视汉唐训诂之徒尚陪从祀接孔孟湮微之统当有丛祠爰即州庠载严像设兾笃信好学之士启见贤思齐之心纵有避秦人必愿受㕓而岀于变离骚国须舍所学而从助举脩梁恭陈善颂抛梁东人在光风霁月中爲报僊源来学者精思力践是豪雄抛梁西先哲从㳺记鄠郿乐地一言良有悟更能谈易撤臯比抛梁南春染沅江一带蓝时不再来如逝水亟将伊洛学穷探抛梁北斯文复振无杨墨集成今说考亭功毕竟是传来鲁国抛梁上天根月窟闲来徃欲将妙理向诗㝷静着工夫读击壤抛梁下朝家咫尺求儒雅致君尧舜看成规通鑑一编无右者伏愿上梁之后师儒軰出理学大明广性命道徳之传賛礼乐文明之治掲兹盛典化及遐方大次殿上梁文宋本太室奉先肹蠁之情斯在斋庭设次敬共之念弥兴于以爲中严外办之需于以构上栋下宇之壮配天其泽不日告成共惟皇帝陛下先祖是皇神明其德议礼尽致曲之道享亲极如在之诚玉瓉黄流躬莅四时之祭龙衮玄冕力还三代之仪且圣人垂迁坐之规斯明主制斋心之地度閟宫之宻迩抡良梓以经营䋲直准平騞考工之斤斧芒寒色正烱清庙之星辰陟降彤庭徃来黄道凡所以如声音笑貌在其上皆以其思居处志意于此中适糓旦之载㳙致柏梁之对举爰歌六伟用相羣工抛梁东淑气扶舆九庙中献歳发春当禴祭太平天子宿斋宫抛梁西天子秋甞执鎭圭眀发有怀常不寐万几思虑一时齐抛梁南祠祭渊衷神所监登降周旋无过举礼官迁秩圣恩覃抛梁北大烝歳祭骍牛一圣君方寸尽神通先正千秋常配食抛梁上三后在天时陟降风马云舆恍惚中神灵只爲多仪享抛梁下天子孝思天下化欝金秬黍与菁茅钖贡纷纷走诸夏伏愿上梁之后宗祏鼎安本支益茂黼珽谨弥文于燕翼搢绅执彞器而骏奔二丗穆一丗昭永配明禋于文祖三年祫四年禘载隆纯嘏于神孙泰山四维天子万寿国朝文类卷第四十七国朝文类国朝文类卷第四十八国朝文类卷第四十八祝文江南平告太庙祝文王磐践柞守文虽奉巳成之业继志述事敢忘未集之勲眷靖康亡灭之余擅呉㑹膏腴之壤依慿江险壅隔皇风累兴问罪之师犹守执迷之意逮戈船飞渡列戌土崩始悟前非方图改过遂称臣而奉表愿纳地以归朝宋王㬎巳于某日月来至阙下其江南郡县人民巳委官抚治了当朔雪炎风尽书轨混同之地商孙夏裔皆烝尝助祭之臣顾沖眇以何功实祖宗之余廕尚祈昭监永钖休嘉太庙火灾告祭祝文阎复维大德六年岁次壬寅六月癸亥朔十二日甲戌孝曾孙嗣天子臣某谨遣摄太尉中书左丞相臣哈刺哈孙答刺䍐敢昭告于太祖圣武皇帝于穆清庙对越在天便殿火灾震惊神御聿懹惧省祗荐苾芬祖考以宁来格来享得玉玺奏告大庙祝文王构维传国之守器爲历代之珍符得自神臯进由宪长询以佥言则脗合考之图制则无差皆祖宗孚佑而致然亦祚胤隆昌之所系是烝是享孔惠孔时以介夀祺以流曾庆昔黄龙荐瑞有虞肇基玄扈授图周成袭祚诞膺景命夫岂无徴方忝嗣于徽音遽亲承于鎭寳䑓臣贡上良用惕然殆天相皇元启万丗无疆之业抑如大琮玄璧爲宗闱丗守之珍灵贶之来盍知所自尚祈叶兆旣寿永昌閟宫储祉德着神仪瑞玉来归孝孙有庆矧在嗣徽之始进由耳目之官上以表信于神祇下以系隆于后嗣爰修报典思媚太姜俾炽而昌长膺戬糓猗维瑞玺显伏靡常麟质鳯章万丗所寳式当今日启佑皇图糓旦于差告蠲致享以燕翼子于万斯年加谥祖宗告祀南郊祝姚燧维至大二年苍龙己酉冬十月庚戌朔十有九日戊辰嗣皇帝臣某臣頼上天之祐祖宗之灵得以眇末之躬託于亿兆京垓臣民之上持盈守成凡今三年身至太庙两尝祼将非独于亲立爱臣家庶亦孝治可先天下而祠官读祝于太祖室惟曰圣武皇帝睿宗室亦惟曰景襄皇帝至丗祖室则曰圣德神功文武皇帝名誉之美垂无穷者多及六言顾于创业之祖垂统之宗开我后人继继承承亿万维年者称述成功盛德有所未尽心寔欿然谨遣太尉尚书右丞相臣某禋致牲玉燔柴泰坛昭告昊天上帝加谥太祖曰法天启运圣武皇帝睿宗曰仁圣景襄皇帝伏惟圎灵居髙听卑灼臣微忱敕我祖宗歆此嘉诔臣不胜感激战栗之至己卯春释菜先圣文刘因圣代天言明告万丗寥寥方册孰传圣言天启圣心程未将命堙晦浚辟聋聦瞽明谓当后人承此遗泽孰云剽盗资我而文肆焉多岐孰㑹其一徒爲瞻仰有恻此心因早躁狂若将有志中实脆屈未立巳頽揆厥无成实由贪懦时驰意去凛不自容顾念初心怳焉如失今此辟舘惟我之求讲学有徒进脩有地研穷参订亦复有书于古遗言于今学者尚有禆益少慰此心但惧悠悠复循前轨惟神启迪实有临之告峨山龙湫文刘因呜唿一邦之望有峨惟山山之精深聚而渊泉山川惟形有神栖之云雷雨露神实司之今是邦之凶旱极矣岂神之灵坐视而不恤哉盖雨旸之数出于天非神之所得专也雨旸之咎由于人非神之所得而释也是以使神函蓄灵润虽欲发之而不得也虽然山川之神受命于天而主佑下民者也今欲佑之而不得矣则当爲之请命于天昭昭在上安有不从由是言之神虽欲无责乌得而无责也且小民至愚穷且极矣而无所归诚则惟淫昬之鬼是求夫淫昬之鬼乃神之所当屏黜而下民之衷亦神之所当诱相也今气运巳穷矣穷则必通或天降之雨则小民必归功于淫昬之鬼而惑信愈笃孰能禁之今是邦之大夫致祷于神则是祷其所当祷矣旣祷其所当祷而当祷之神能随其祷而应之以雨使旣足而又周浃焉庶小民之愚知天地之间自有名山大川之正神实能阖辟隂阳而神妙造化而境内吏民之所当敬修其坛壝洁其牲币而事之而向之所谓淫昬之鬼者眞不足信矣如是则人情丗教或自此而变之则鬼神之惠又不但一雨而巳矣如其不然则是云雷之泽神其不可司之旱干之虐神实不恤之天命之职可怠而旷之惑邪之俗可助而成之又何望焉又何望焉敢告封龙书院释菜先圣文安熈维大德十年歳次丙午秋七月己巳朔越翼日庚午后学安熈敢昭告于先圣至圣文宣王熈愚极陋緫角趋庭私淑诸人寔始闻道自兹厥后钦诵遗编近本程朱上窥思孟以求经㫖以探圣心庶竭驽顽进德脩业孰云不力中道而迷悲叹穷庐摧頽巳甚虽由病废实亦惰偷内自省循枯落是惧兹焉感愤避俗巖居追忆旧闻卒究前业洒扫应对谨行信言余力学文穷理尽性循循有序发轫圣途以存诸心以行诸己以及于物以化于郷或兾有成不悖于道兹㳙吉日载见祠庭㫖酒苹蘩式陈明荐尚蕲启迪实诱其衷庶假威灵不至大戾谨率诸生恭脩释菜之礼用伸䖍告祭海神文虞集潮失故道犯我盐官有司捍防民力旣殚阅历歳时靡济兹害浙郡多下恐就沦败民实何辜不德在予相臣来言交脩用孚乃勑中外悉智展力相尔有神亦克受职我土旣固民生厎安六府治脩报祀万年祭伍子胥文虞集尔以忠陨主潮于呉潮今爲灾呉其沼乎尔其扬灵具训海若俾妥其常母作民虐旣止旣安民遂有生尔作明神永有令名祭文祭国信使王宣抚文杨奂维歳次癸卯四月丁未朔二十有一日丁卯某官某谨具清酌庶羞之奠致祭于故宣抚御史大夫国信使王公之灵呜唿两军之间零丁数骑江湖十年风霜万里不知其几徃几来而卒至于此乎人主察其深诚天下仰其大义鬼神録其隂功简䇿炳其髙议然事之济与否也非智力之不周或期运之未至不然以公之行不能决和事于一言载信书于万丗而使干戈相㝷膏血涂地犹执迷而不巳我公初年委身烈祖千载一时云龙风虎蔡城旣下楚茅不来杀气盘礴吞江噬淮义胆披露上心亦囬使星南飞迓车拥路欢动牛斗叹其来暮应对欵曲不武不怒殷监弗逺请视全夏剖析利害略无假借我不彼欺彼不我诈宴劳稠叠朝继以夜归奏龙庭君相交俞虑后参差或怀异图公爲国许人爲公忧蛟鳄之渊而堪再投公独坦然汝无我尤我君我相宁不我谋丁酉之冬公过阳平赠我雄篇出言甚诚两国好合頼子以成子才子名揺动江城适有家累莫果其行公实我知我自不能此所以含辛茹酸愧负于冥冥也呜唿哀哉顷闻使车淹留沔阳忽报江陵坐易星霜宵梦飞飞不知在床玊溪东馆金碧荧煌恍然门开棘围堵墙太山旣裂始知不祥㡬年金节炤燿南荒一日棺归来朔方将大限之难逃抑生灵之祸未央顾公之室岂无橐装千金一挥廪无见粮賔客萧条路人惨伤呜唿哀哉我生后公仕及同时人之于公其孰不知我之知公独与丗而背驰陆公何人屈赵佗而朝汉阙终军孺子携长缨而羁南越无以成败輙生予夺公之清衷遐略髙名大节可以撼天壤摩日月而素志未酬徒赍恨于九原此余所以抚地大恸继之以血也呜唿哀哉尚享祭太保刘公文徐丗隆维至元十一年歳次甲戌冬十二月望日博州路緫管徐丗隆谨以清酌庶羞之奠致祭于太保刘公之灵呜唿天兴大元六十余年王气所钟有开必先圣不独出衆贤从之圣贤相逢千载一时巖巖刘公首岀襄国学际天人道冠儒释𥘉冠章甫潜心孔氏又学葆眞复参灵济其藏无尽其境无涯凿开三室混爲一家逆知天命早识龙颜情好日宻话必夜䦨如鱼得水如虎在山易地诸葛弥天道安道人其形宰相其心谁其似之黒衣惠琳数精皇极祸福能决谁其似之邵君康节诗咏髙逸方外神逰谁其似之碧云汤休字画清劲笔中法具谁其似之黄山文孺扈从王师柔服哀牢公于是时蜀之韦臯堂上出竒鄂江飞渡公于是时晋之杜预天王旣尊山人自晦公于是时唐之李泌相宅卜宫两都并雄公于是时周之召公中统建元宣抚十道多举名儒亲草其诏至元入省命賛万机暂决大议力辞以归上亦知公不屑细务止解中书仍居保傅官制未定公图列之朝仪未肃公奏阅之方其弘化仪形万方天遽夺之今也则亡生平少疾质眀犹唱开戸视之掩书长徃天子震悼朝臣涕洟下至行路靡不哀思国事有疑谁与稽之民歳有灾谁与禳之僚友有咎谁与救之人之老成宁复见之曩过赵郡识二大士曰萧曰刘器量包丗混迹佛老心同孔周仁雨义风欲洒九州萧巳先蜕独余藏春栽培桃李徧满君门身爲师賔门多卿相生𬒳殊遇殁获大塟公旣无憾我独何悲第愧老缪尝辱公知爱我文辞许我典故视草翰林持衡文部公非私举我岂怀恩言念知旧徃哭其坟南州孺子生刍一束奠章冩心老泪盈掬呜唿衰哉尚飨祭砚司业先生文滕安上至元己丑十有二月某日门生国子博士滕安上谨遣子羽以清酌庶羞之奠致祭于司业先生砚公之灵士之文章与丗污隆百年以来南北不同惟公述作有稽其中学者师之知所适从士之志操与齿盛衰一生之间终始自违惟公抱负白首不移学者仰之得其表仪于戏教授东垣渊渊乎经义之学司业成均表表乎忠孝之教其起之暮也固非浅浅之可议其去之果也又非庸庸之可效公之归老犹振頽波遽云逝矣爲之奈何八十虽寿在公匪多闻公易箦了然不乱平生之守于此益见自公之归梦寐见之况于永诀无复见期一官羁人送不及尸千里致奠寓哀一词祭鲁斋先生文吕端善公之道在天地德在人心行义在朝廷功业在后丗者章章表表如日之在天如泉之在地爲门生者不当以是渎陈之惟其私心之不能自巳者敢以告之公之生以扶人极振人纲爲心没而不应肯忘也今人极其立乎人纲其明乎下土茫茫岂无才良间有作者敢希厥成言语不通趋诣不同闻望不崇诚孚不隆猷之虽逺羣唿四讧谓角而童谓雌厥雄使公而在猷难厥终公而已矣畴能奏功维蒙古生嶷然古风稔公之教在耳藴公之化于躬虽所赋有厚薄所得有纎秾惟公择其尤者相之导之以隂诱其衷使之黙识心通视明听聦谋嘉虑忠言行諌从则可以巩国家无疆之祚惟宁永生民无疆之休惟洪则我后人于子于孙亦叨居于至化之中生也望于公没也又望于公于以见生民之心望望于公者无穷也鲁斋先生陞从祀祭文许约维皇庆二年六月十四日癸酉钦承纶㫖以先师文正公鲁斋先生列于大成至圣文宣王从祀之位门人许约等谨以清酌庶羞之奠合辞而祭之曰自太极判而人文开包羲作而卦画始备物以致天下之用成器以爲天下之利盖肇乎干坤者惟一理盈乎宇宙者惟一气人伦由是而明万事以之而理王之所以王帝之所以帝百丗同符有一无二迄于周衰笃生圣人有德无位遭时之屯周流天下而不我用乃独任乎斯文明王道于已晦振纲常而再新颜曽再传而得子思至孟子独不迷其津泯泯棼棼历歳时之旣乆承承继继乃寥廓而无闻迨乎有宋寔生周子画无极之大原爲万物之根柢扶泰山巳摧之巅发千古不传之祕渊渊河洛大畅斯㫖天理之微人事之着鬼神之幽至于子朱子而大备天眷皇元我文正公寔有得于此也合衆议而有归惟前贤之是证旣缕析而毫分亦提纲而振领尽小学之精微爲后人之龟镜言仁义必本诸身言道德必由乎性动静必循乎礼终始不忘乎敬春风蔼然物我融㑹氷壷莹然表里辉映出而佐时也必欲厎雍熈之和进而事君也必欲止唐虞之圣事必探乎几先俟其乆而乃应言治乱之所生尽天人之交胜其髙也入于无伦其近也不离于日用叙天工而振王纲正人心而祈永命观其运用天理而见诸行事者欲名言而奚罄耶盖尝思之以百年凝道德之身千载继絶学之志由布衣而起田野緫庶官而宅百揆明历象以授人时创辟雍而教胄子忠言亹亹气不少衰爲学孜孜老而后已盖其所造者深所积者广举而措之事业者独髙乎一丗非义精而仁熟道全而德备者畴克尔耶宜乎圣天子念之不忘崇以魏国之封褒以文正之谥又欲嘉惠后人也乃命列于从祀之位旣相其子又抚其孙犹谆谆而不置也况约等亲出其门提耳之言面命之诲天地纯全古人大体朝焉夕焉诱掖谆至容声謦欬不逺伊迩呜唿昊天罔极之恩仰而思俯而戚曷其有旣耶祭康先生文王思廉翰林学士承㫖致仕王思廉致祭于故国子博士康先生之灵而言曰呉楚竒材楩楠豫章下蔽牛马上摩穹苍脩直坚致可栋可梁斧以斯之不得缔构乎明堂渥洼异种緑耳飞黄过都历块电掣龙骧以驾大辂和鸾锵锵困于盐车弗获驰骋乎遐方先生之学经笥书囊先生之才锦心绣肠视草北门制礼奉常外而藩宣内而賛襄何施匪冝皆其所长进用无媒竟老国庠犹木之不遇于匠石骥之不遇于孙阳噫嘻孰维孰纲孰主孰张吾欲问之神理茫茫耆英巳矣识者叹伤虽然有德以化其郷有文以流其芳愈逺愈思愈乆愈光是之谓不亡祭徐承旨文李之绍维大德五年春二月辛卯中书平章政事赛典赤等谨致祭于故翰林学士承㫖徐公之灵呜唿古人有言人材实难抚治论贤遗丗永叹才与时夸识局于器文胜自敷授事则踬伟哉通儒慨惟容翁蚤奋其辞乗时之隆肆其余长见于治功出入中外曰亦有歳素髪满帻归掌帝制浑浑周诰我庶见之谔谔廷议我庶选之朝有老成衆与有庆孰云其去有不惆怅君子之心夙夜本朝忍失去之以逺爲超划尔归尽啧啧称遽身有遗用永蓄弗着千里寓哀匪哭其私国之遗老我宁不思祭袁学士文虞集昔在故国寓都海邦乃睠鄞越视汉河阳王公近臣专邑列府卿士以还民莫或数公生其间不靡不矜师友是求问学是承先宋旣亡文献沦队遗老或憗力接渊懿家藏多书侔昔石渠下至琴弈亦㝡其腴博学洽闻瑰伟精莹人无间言公亦自信我从草茅或援起之公以赏延后先京师于时同朝多士济济公独我友尚论其丗制作讨论必我与闻或辨或同有定无諠公泰而舒我蹇㚄跋三十余年亦多契阔公在禁林益跻华阶人曰孔冝公曰足哉归而寄书朂我慰我亦喜优㳺自诧其果曰易春秋曽与子谈将卒成书恐老弗堪老不废学唯予与尔终订无忌庶其在子言犹在耳俄以讣来噫天生公乃止斯哉儒林木萎壁府星陨伊邦之瘁伊道之闵区区深悲逺莫致之託公郷人致兹哀辞公闻之乎不闻之乎哀辞平章政事廉公哀辞李元礼呜唿哀哉识公于生之日哀公于死之后者人情也哀公于死之日昧公于生之前者人情乎呜唿识而哀一人之私哀也哀而不识天下之公哀也方公之在相位也朝廷倚之以爲重四夷頼之以爲安万民化之以爲治隂阳调和而品物无不遂矣及公以病去位也天下皇皇祝公无恙岂期沈痾反复而竟不起矣呜唿哀哉苍天苍天果苍苍耶胡爲遽夺公以亡耶伯夷之清伊尹之任魏徴之良耶其忠䰟正气散在天壤间几丗几年复爲贤相耶不然将升而爲星辰峙而爲山岳流而爲海爲江耶呜唿作善降祥不善降殃何此理之反常而不可明耶故余诔公以辞者盖非一已之私伤亦以公天下之哀而哀万民之失所望也林处士哀辞袁桷道家言黜聦明去健羡形神始完是果爲得道耶古者上寿百二十歳窃不死之说者曰脩之益眞其道弥亲寿而无德与名君子耻之故脩短有命遗寿焉犹可言也名德不至则澌尽腐㓕又安所取哉古之人若是者衆矣今得一人焉曰林寛字彦栗形臞而器温其于学也汲汲然逐日以补有不足焉则力探简䇿以自证其爲文必达于理而始精于词谓词者载理之具也理不足焉词虽精无益也深思以求之傍取传记之说勦絶傅㑹据宗统原以㑹于一复惧其未尽是也则袐重自念将周㳺四方阙疑广闻目击而心领焉噫若可谓勤已矣道散于九流百家弥纶者至矣其弊有不胜言者汎溢俚杂尸坐瞠目渐入于无闻之传予甞察彦栗知其心有深忧者焉余始见于姑苏气和以谦再见于京师愀然以思取士之道非一严畛域析豪发有司者之过遗逸不举则凡吾徒在官者诚有罪彦栗志不在是推彦栗之志在问学爲之而不果就若是者眞有命矣悲夫延祐六年三月卒于京师年三十有九其弟宇友谨哭且曰吾必奉䘮归呉兴呉兴吾先人所藏遂爲词以申其哀焉辞曰气清明兮受元阳德弸中兮闇以章挈太古兮俨九皇播絜精兮琼圃芳力未具兮志则专一苇渺兮济巨川慨不进兮道逺邅白昼速兮隂风旋数寔纪兮吾何愆路孔脩兮神独还灵旐迁兮木叶丹俨夫人兮在空山玉蓉冠兮紫佩兰丁文苑哀辞许有壬哈八石取父字姓丁字文苑于阗人与予同登乙卯进士第倅固安州椽左司除礼部主事予佐吏部故㳺从爲多改袐书着作拜监察御史又与予同官南坡之变枭獍党与列据津要文苑康里子山曁予实同论列迁戸部贠外郎予在左司计事率相见俄佥浙西道廉访司事遂间南北予居武昌适移湖北新制宪官各色用止一人长宪者同岀西域即日引退䑓报不允文苑曰无例且退持疑文冐进可乎坚卧不起予跧居絶人事独相徃来鹄山楚观之絶顶梵宫琳宇之僻地荒城废垒村居埜池靡不至焉时絶江登大别宿郎官湖赋诗谈论无虚日一日把酒相属曰人生离合有数君闲我退针芥相投但恐造物见妬不终遂此先子监祁阳县有惠政潜德未章子亟铭之予不获辞焉未几予除两淮转运使文苑移山北邸报同日至山北置大宁古白霫地去京师东北尚八百里陆不可挈家水萦纡五千里扶病拥㓜殆不能爲谋予官扬州﨑呕来过曰我非渎于进也主上新政不敢不行而老㓜累我且都而杭杭而鄂鄂又山北有力且疲况贫乎鄂不可留扬未贵亦不可居杭吾乐之糓又差贱且其人德我吾谋定矣廼命诸子买舟而东独挈一小仆乗传而北予留之饮三昼夜而后去酒中尝曰我作事素勇今殊犹豫何也予戯之曰人改常不佳君岂厌丗邪廼笑曰昔温公记宋子才暴谑其言偶验我不信也因出臂示其坚实曰斧吾击亦不死也于虖今乃眞死矣盖时方大疫暑行至东平主仆皆病归抵淮安卒于舟中至顺元年六月二十三日也郡大夫率其国人菆之予旣爲位哭遣人省其墓告其家子慕卨迎柩归舣舟饯别之地哭爲之恸监县公塟祁阳逺不能祔予欲蜀冈买地处之慕卨曰杭西山先人所爱因可守也遂谋塟焉母子力不能举漕司曁他官府若尝徃来共赗之得楮币中统余万缗旣襄事余可经理其家淮东宪长荅里麻尝同官闵其贫请于朝不报初文苑爲固安隷京号难治民刘奉益横甚塞祈烹五十羊聚羣不逞震动里闬执而发其推埋焚剽数十事度不解逸去反肆诬构诏大官杂问禁中辩折明直刘寘于法筑堤堰三百里河以不害两道凛然折彊暴如拉朽蜀兵未戢按部直要冲布置施爲若老于兵者统兵省臣荐其有将帅才可治边事云内外持宪知无不言制吏軰噤不得出一语平居论事慷慨历落一坐尽倾遇事则奋发勇徃无前长于观人某邪某诈黙以相告后輙多验作歌行豪宕如其人古诗清粹皆可传也延祐𥘉朝廷始以科举取士天下之大才五十六人出官四方或懦于施或汚于贿历历在人得免诟议如文苑者可数而天复中道画之于虖惜哉予昔铭监县公谓其多善未报当在文苑今文苑寿才四十有七賷志以没此又何邪岂天又尼其身而大其后邪天道是邪非邪予益惑矣尝独坐阅同年録十六年间爲鬼録者十五人矣尚忍以区区声利置胸中乎或者视爲四海九州之人恝乎无情予不忍也慕卨将状其行实求予爲铭而其状未至爲之辞以发其槩且以写予哀云天之生才兮亦孔之艰前不知其几丗兮后复几年何林林之百万兮独靳于贤器方适用兮陶复不坚云未雨而扫荡兮华未实而摧残岂矰缴之在天兮恶有翼之髙骞冥冥之中兮孰司其权昔君之北兮歌唿水壖今君之来兮丹旐翩翩药膳匪良兮道路迍邅妻子睽隔兮良友弃捐我哀曷忘兮我言曷殚西山苍苍兮惟所便安玉树森立兮泽流有原冀伸于后兮以报其前破不可完兮逝不可旋惟生无愧兮虽殁犹存脩短有数兮吾其舎旃马革牖下兮非蚁则鸢九原有知兮其然不然谥议何忠肃公谥议虞集尝闻善相天下者盖必本忠厚之心廓容受之量明事理之识周经营之材极乆逺之虑躬负荷之责而后可庶几也是故待事有先几应变有余智持乆有定功处物有成谋其功业始可得而论矣若命与时遇位以倖致者充数之羞欺丗之祸彼且无逃于天地之间生民何頼焉观于至元大德之间以大臣賛国论不爲近利细故所动揺本之以祖宗之旧典定之以礼律之微意以成天下之务者平章政事何公何可少耶公爲御史中丞时权臣用事数爲所危公守职不变终以是去位天下之望固巳在公矣成宗皇帝在位完泽公之威重沈毅答刺罕公之仁明正大实相左右朝多君子正人而公独以耆老精练弥缝条理于其间岂漫焉尝试而爲之者哉卒能成太平之盛非偶然也然于是时好功兴利之徒间岀其间侦国家财用之急积虑宻讲将有所作爲议数上公必正坐堂上奋仁者之勇明目张胆论民命国体之所以然发言折其谋使不得行耕田凿井之民晏然无所顾虑以遂其生理于当时者公存心之最着者也历䑓省数十年皆要官重任然衣服饮食之奉俭约不异于儒素身死之日赐金给用之外略无余赀此其立志非常人所及冝其所成就如此谨按谥法廉方公正曰忠执心决断曰肃请易公名不亦冝乎陈文靖公谥议虞集昔者有道之君子内充然而有余无所待乎外也未尝求用于丗亦未尝不求用于丗也有天下国家者知其有道尊敬而信用之则爲之出于是应之以文学政事随施而见不爲喜幸不用则不爲变移其志大矣然或者假事以自售巳见用而无足以行也则以偃蹇日取盛名终身不一试谓古今爲可诬也耶故翰林学士陈公方盛年时闭戸读书未始有求用之心及爲朝廷所用谆谆然视其职事之所在而谨奉之略无厌常喜竒髙自标致之意始终清要盖迫而后动来而后应定而后就恒无心于其间此其视无能而求用避事而取名以傲忽欺罔一时者爲何如也故其髙文大册以华国者皆舒迟温厚之言横经论道以淑人者皆文质兼备之教论礼则欲修一代之经司刑则知先无讼之本至于处己接物温恭退让君子视之则乐其雍容小人仰之则失其鄙暴谓之大儒先生斯无忝矣谥法道德愽闻曰文仕不躁进曰靖谥曰文靖其合公之行也哉姚文公谥议柳贯天地眞元之气一㑹则圣神代作扬熈秉耀承华恊瑞以开太平而必有不丗出之臣挺生其间揽结粹精敷爲制述于以增焕盛德大业而耸之三五载籍之上盖数百年而得一二人焉其有关于气运者如是岂徒乎文哉乃若先正魏国许文正公之在吾元实当丗祖皇帝恢拓基图之始倡明道宗振起来学一时及门之士独称集贤大学士姚公燧爲能式纂厥绪以大其承然观公之言而考夫文正之学则其机籥之相须殆不啻山鸣而谷应云起而龙翔也故大德至大皇庆之间三宗继照夭下乂宁而公之文章蔚爲宗匠典册之雅奥诏令之深淳固巳抉去浮靡一返古辙而铭志箴颂之雄伟光洁凡镂金刻石昭德丽功者又将等先秦两汉而上之以闯夫作者之域排沮诋訾不一二而家传人诵巳十百虽欲揜之孰得揜之哉他日良史执笔以传儒林则公在文正之门岂直侪之㳺夏而巳也易曰黄裳元吉文在中也然则以之节惠公奚慊焉谨按谥法博文多见曰文敬直慈惠曰文请谥之曰文萧贞敏公谥议刘致圣王之治天下也必有所不召之臣盖志意脩则骄冨贵道义重则轻王公蝉蜕尘埃之中翺逰万物之表不事王侯髙尚其事者以之传曰举逸民天下之民归心焉故必蒲车旌帛侧席以俟其至兾以励俗兴化犹或长徃而不返亦有旣至而不屈则束帛戋戋贲于丘园者治天下者以之也于吾元得二人焉曰容城刘因京兆萧㪺君始由平章咸宁王野仙荐丗祖徴不至授陜西儒学提举继而成宗武宗仁宗累徴授国子司业集贤直学士未赴改集贤侍讲又以太子右谕德徴始至京师授集贤学士国子祭酒谕德如故㝷得告还山年七十七以寿终士君子之趣向不同期各得所志而巳彼不求人知而人知之不希丗用而丗用之至于上彻帝聦鹤书天出薜萝动色巖戸腾辉犹坚卧不起不得巳焉始一至卒不挠其节不隳所守而去亦可谓得所志也巳方之于古则严光周党之流亚欤虽其道不周于用而廉顽立懦励俗兴化之功亦巳多矣且其累徴而不起蹔出而即归不旣贞乎以勤自居其好古好学之心不旣敏乎按谥法清白守节曰贞好古不怠曰敏请谥曰贞敏国朝文类卷第四十八国朝文类国朝文类卷第四十九国朝文类卷第四十九行状中书左丞李忠宣公行状姚燧公讳德辉字仲实世居通之潞县曽祖某祖全再世不仕考朴尚书吏部主事妣宗夫人三子长德英德芬季公吏部君生三十九年且卒指公谓宗夫人曰吾爲吏治狱不任悍鸷刻削人蒙吾力脱罪罟齿平民者衆天或报施善人是儿其大吾门者勿忧贫且贱公方五歳哭之如成人家才储五升菽夫人舂蓬稗爲粮芼藜苋爲𦵔活之荒岁旣就外傅嗜读书束于贫无以自资辍业十六监酒丰州禄食先足㫖甘有余则市笔札録书夜诵不休夫人以过耽苦虑伤其孱薄也爲灭烛止之巳乃厌糟麴叹曰志士顾安此也耶仕不足以匡君福民隐不足以驩亲善身两间之间人寿㡬何乌可无或有闻死同腐草木也絶少年軰不游召其所亲与率一时名公硕儒岁丁未用故太傅刘文贞公秉忠荐徴至潜藩俾侍今皇太子讲读荐故翰林侍读学士窦黙故宣抚司参议智迂贤皆就徴癸丑先朝封周亲割京兆隷潜藩择庭臣可理赋者使调军食实岀公从宜使辟故眞州緫管髙逸民自佐时汪忠烈公始宿兵利州扼四川衿喉规进取数万之师仰哺于公乃募民入粟绵竹散币集之或给盐劵使归京兆受直陆輓兴元水漕嘉陵一年而钱粟充栋于军中宋臣余玠议弃平土即云顶运山大获得汉白帝钓鱼青㞐苦竹筑垒移成都蓬阆洋䕫合顺庆隆庆八府州治其上号爲八柱不战而自守矣蹙蜀之本实张于斯丁己深峻用事臣大集关西河南诸臣入计局以中尝爲潜藩用者文致多方于公独无丝发得已未从南征至鄢畱后行营庚申以爲南京经略使再月又以爲北京宣慰使其年皇帝即位中统改元五月又以爲燕京宣抚使燕多剧贼造私币杂眞行民间隂结死友相誓复仇怨杀人公悉捕诛之虽中书开府在燕令行禁止多不上白由是忤时相意以诬去位从北征还守北山诸关三年恶已相反诛以爲山西宣慰使罪权势之籍民爲奴免而良者将千人至元改元罢宣慰司授公嘉议大夫太原路緫管兼府尹至是潜藩故臣相无有出爲二千石吏者上以太原难治故留居此会我先左丞公当分省迁调山西河东世职守令即遣谕㫖公拜稽首曰陛下以臣堪一县俾爲令臣乌乎可择况以千里寄治非材大惧任使不称以伤陛下之眀敢薄之耶自尔愈益勤励崇学教以眀人伦表孝节以善风俗逐姦赃以剔民贼裁㛰塟俾师简俭敦耕桑以冨生理之出立社仓以虞水旱之歉一权度以絶欺诈之攘严鼓柝以警竒衺之觊凡可与民渐摩仁义者无㢮不张嘉禾瑞麦六出其境满秩左部差功最天下右部考过惟草窃盗不获一人五年徴入爲右三部尚书人有由讼财而失其兄子者公曰何疑焉叔杀之也深竟其狱公所信厚及权贵言可撼公者莫不请求保爲衣冠之族无有是也皆漫不爲应悬巳俸爲赏购之其家人果上变告情状呈露言者慙服叔竟以是病死俄转户部尚书事无大小必决之一日书判烦劳指爲之蠒七年㑹上以蝗旱爲忧俾録山西河东囚行至怀仁民有魏氏发得木偶持告其妻挟左道厌胜谋杀巳经数狱服词皆具自以爲不冤公烛其诬召鞠其妾榜掠一加服不移晷盖妬其女君谓独陷以是罪可必杀之也即直其妻而杖其夫之溺爱受欺当妾罪死观者神之或咨赏泣下八年授中奉大夫参知北京行尚书省事九年罢尚书省以故官参知北京行中书省事京南徒水歳泛溢至城下爲患公筑堤捍去皇子安西王有土关中之眀年当十一年奏求公辅已以故官改安西王相至则视濒泾营牧故地可得数千顷起庐舎䟽沟浍其中假牛种田具赋予贫民二千家屯田最一岁入得粟麦石十万刍稾束百万公是来也贫不能从妻子留之京师事或上闻赐钱二千缗遣之眀年诏以王相抚蜀其年重庆犹城守东西川各开枢府合兵数万人围之公至成都两府争遣使咨受兵食方畧公危语动之曰宋今旣亡重庆以巨擘之地不降何归政以公辈利其剽杀不得有子女惧而来耳不然他日兵未甞战及招讨毕某偕中使奉玺书来赦最冝正言眀告严备止攻以湏其至反购得军吏杖之爲伪得罪懐之入降水陆之师雷鼓继进实坚其不下也中使不喻诈计竟以不奉眀诏反命如是者皆公軰玩冦疆埸心迹之着白者况复军政不一相訾纷纷朝夕败矣岂能必成功爲哉两府多致金帛子女爲谢曰戎捷与人法令所不禁也公譲不受出未至秦泸州畔而重庆围果溃再退守泸州十三年秋也眀年诏以不花与公代爲西川副枢公兼王相大军旣发公留成都供亿食才支半月赋粟继之官船不足括商民船千艘日夜督运其年复泸州十五年重庆之围再合踰月即下绍兴南平䕫施思播诸山壁水栅随之皆下而东枢府犹故将也惩前与西川相观望致败恶相属愿独军围合州初公抚蜀径东川归以爲重庆帅阃受围必微诸属州兵尽锐拒守合州空虚诚使谍人持书暁之兵随其后亦制合一竒也即出合俘系顺庆狱者纵之使归语州将张珏以天子威德逺有宋室沦亡三宫皆北又颂圣量含弘録功忘过能早自归必取将相与夏吕比又爲书反覆礼义祸福譬解其言以爲均爲臣也不亲于其子孙合之爲州不大于宋之天下子孙举天下而归我其臣顾偃然负阻穷山而曰吾忠于所事不亦甚惑乎昔也此州人不自爲谋求去就者以国有主宁死不欲身𬒳不义之名故尔得制其死命主今亡犹欲以是行之则戯下以盗贼遇君窃若首以徼福一旦不难也其说累数千百言又约书言爲檄刋木于山浮板于江与未及报而公还王邸至是合遣李兴张郃十二人者诇事成都皆获之当斩复爲书纵归使喻其将王立其言如喻与者而益剀切兴至立亦计夙与东府有深怨惧诛使兴等导帅干杨獬懐蜡书间至成都降公从兵才数百人赴之东府害其来争有言前歳公爲书招与诚亦极矣竟不见寤无功而还今立与牙校也习狙诈不信人特以计致公来使与吾争垂成之㓛延命晷刻耳未必定降定降公冐吾围而来受何物视我必不汝进公曰前歳合以重庆存故力可以同恶今也孤絶穷而来归亦其势然吾非攘若功者诚惧汝愤其后服诬以甞抗跸先朝利其剽夺快心于屠城也吾爲国活此民岂计汝嫌怒爲哉即单舸济江薄城下唿立出降安集其民而罢置其吏立德之舆金玉饰少艾爲谢公曰若以吾爲是来耶吾无事乎此其持徃餽之东府合人自立而下家绘事之川蜀平复以王相还邸是年王薨公感其受知深而悼夫弃国之蚤也哭之㡬不能生十七年诏公与南省参政程某即其地听思播湖南所讼鎭逺黄平田㑹西南夷罗氏鬼国叛别诏云南湖南四川合兵三万人诛之前茅及境矣公曰蛮夷无亲爲俗吝贪始由边将抚之失䇿积怨以叛好事之臣请加兵诛旁诸小夷汹惧相擅继叛者必衆恐非直三万人能歳月平也吾頼天子仁圣驰一介之使招之可坐俟其徕岂必烦兵不及以闻遣安珪止三道兵张孝思谕鬼国降其酋阿察熟公名问曰是活合李公耶其言人曰眀信可恃即日受命身至播州降语且泣曰吾属百万人非公惠活宁鬬死不降事毕驿闻上爲之开可改鬼国爲顺元路以其弟阿利爲宣抚使其年王相府罢十一月二十一日始至黄平是夜也星如斗霣馆垣外公弗善也叹曰他日甞夣主乌江今播水适名乌江与是星皆吾死徴也夫吾甞诵马伏波老当益壮之言而竒曹武惠爲将不杀得今活罗鬼马革裹尸归何憾二十七日卒后七日资政大夫中书左丞安西行中书省之命下蛮夷望轊车爲位祭且哭者动百千人涂所经男女空家咨嗟聚观合之安抚使立衰绖率吏民迎哭倾振山谷爲发百人䕶䘮逹兴元上闻而悼之赠光禄大夫中书右丞谥忠宣公赐钱二千缗具塟先妃嗣王遣前佥书王相府事孛罗赙钱五百缗具奠眀年佥播州安抚司事何彦抗章请即州治之东爲庙制曰可薨年六十三夫人胡氏前公卒今夫人某氏子一人嘉议大夫安西路緫管兼府尹诸军奥鲁頍也女二人长适嘉议大夫礼部尚书刘秉恕㓜在室甞槩公平居以先夫人刚严其弟宗亨有小过对衆奋杖挞之不少惜公若何而驩奉使未甞有厉色遽言其亦能子哉二兄既位不大耀于时每分吾有不至以寡乏见告其尽礼姊氏不以语人人知爲姑若从母不以爲兄弟也与人交诚易炳白不张城市机穽不面爲许退与他人语必谆谆暴其人所长而韬其不及至绳捡姦慝奋发忿急不能容其过然亦不能留怨恶于胸中虽旧欲挤巳入不测渊者事巳輙忘之畧无校言复意自奉甚薄有积则施之不爲子孙他日计西川副枢上甞赐以玉带锦衣钱二千五百缗止留其服物余悉分之亲戚賔客一日而尽人问之则曰曩吾家多责劵县官怜而赐偿之无负矣吾贵而薄功又可冨而厚享耶不思而两有之神不福人幸以是人曰我贫吾利器也故自入官非素所徃来有相答报者未甞恃形势取一钱直餽再爲尚书权臣力能生杀人耻公共事累年足迹独不及吾门以禄薄用奢爲言愿奉母钱百金交驩令取子自益郄之亦不爲谢王相七年及事先王五年言必切切臣职子道请闻斯行以絶专嫌简约侍卫以裁浮费无急土木殚匮民力者中外所厌诵凡人贤面有闻满调将东归必荐汲之王陞秩留之故关辅得士爲多皆视爲巳职当然未甞语人由我而然以期见德遇事谨敏好谋善问多不自用及其末路生人之心愈切取信蛮夷闻其谕招椎结荷旃竭蹷慕义三道之兵爲之抑首思徼利于万里羞成功于一介宝星乌江马革包柩斩木通道舁归要荒抑甞观今中统以来将相臣死率于其家天下之情称其平生所爲功髙者惜德大者思不过如是而极然未有若公掖死事爲丗所壮者也呜唿贤哉又甞观古君臣莫难于合莫尤难于信盖合或可伺所欲以中而信则必不可袭取于一时自公始侍潜藩圣皇非遽贵之也亦甞身接之靣训之指授之亲以细微观其敬忽置之紏纷试其理解詟以雷霆察其变常纳之污浊验其洁白旣乆而后知遇也其后三十三年之中或使或牧或从或留或相或傅诸侯王或将凡赏勲劳优耆旧可以劝人臣者公皆与爲之至商论羣臣能否于公不曰清则曰刚或曰不欺不见有贬于圣训用未尽年未耄人犹未足其悲受任于巳试知遇于既乆可与畴咨海内者将不知谁在也呜唿悲哉后三年頍彚进遗事求状公行燧亦荷公知且乆游其门又与頍甞同受学义不得以不文爲譲姑爲论次如此奉议大夫陜西汉中道提刑按察副使姚燧谨状翰林学士承㫖董公行状虞集公讳文用字彦材眞定路稾城县人元帅公第三子也公生十年元帅公死王事于归德母李夫人治家严伯兄忠献公文炳教诸弟有法公内承家训而外受学侍其先生轴故学问早成弱冠以词赋试中眞定时以眞定稾城奉庄圣太后汤沐岁庚戌太后使择邑中子弟来上公始从忠献公谒太后和林城世祖皇帝在潜藩命公主文书讲说帐中常见许重癸丑世祖以宪宗皇帝命自河西征云南大理忠献公在行公与弟寿国正献公文忠先在军中督粮具賛军务丁巳世祖令授皇子经是爲北平王云南王也又使爲使召遗老于四方而太师窦公黙左丞姚公枢鹤鸣李公俊民敬斋李公冶玉峰魏公璠偕至于是王府得人爲盛己未世祖以宪宗命取宋公发㳂边蒙古汉人诸军理军需将攻鄂州宋以贾似道吕文德将兵抗我水陆军容甚备九月丗祖临江阅战忠献公请曰宋恃江爲险兵力厚法当先之奋其气臣请先公与正献公固请偕行世祖亲料甲胄择大舰授之乃率敢死士数十百人鼓掉疾唿奋进直薄南岸诸军亦争进宋军来赴战三合三败之公乗小舟归报世祖世祖方驻香炉峰因䇿马下山问战胜状则扶鞍起立竖鞭仰指曰天也即赐巵酒使主帐下宿卫且命传令他帅曰今夕母饮酒母解甲明日将围城既渡江会宪宗崩闰十一月师还庚申丗祖即皇帝位建元中统公持诏宣谕边郡且择诸军充侍卫七月还朝中书左丞张仲谦宣抚大名等路奏公爲左右司郎中二年八月佩金符以兵部郎中参议都元帅府事三年山东守臣李璮叛㩀济南从元帅阔阔带统兵伐之五月而克其城璮伏诛山东平元帅卒公还都元帅阿术奉诏取宋召公爲属公辞曰新制诸侯揔兵者其子弟勿复任兵事今伯兄以经略使揔重兵镇山东我不当行帅曰潜邸旧臣不得引此爲说公病不行五年改元至元之岁也上曰董某安在年始壮不使爲国効力今安在召授金符爲西夏中兴等路行省郎中中兴自浑都海之乱甫定民间相恐动窜匿山谷而省臣方入奏同僚不知所爲公曰吾死不可以去此宜鎭以静乃爲书置通道谕之然后粗安始开唐来汉延秦家䓁渠垦中兴西凉甘肃瓜沙䓁州之土爲水田若干于是民之归者戸四五万悉授田种颁农具更造舟置黄河中受诸部落及溃叛之来降者时近属贵人曰只必鐡木儿者鎭西方其下纵横需索旁午不可会计省臣不能支公坐幕府輙面折以国法其徒积忿譛公贵人怒召使左右杂讯之意叵测公曰我天子命吏请得与天子所遣傅贵人者辨天子所遣傅贵人者中朝旧臣甞事庄圣太后来诘问公不承贵人㫖意状公曰我汉人生死不足计我所恨者仁慈寛𥙿如贵人以重戚鎭逺方而其下毒虐百姓凌暴官府伤贵人威名于事体不便因偻指其不法者数十事诘问者惊起去白贵人即召公谢之曰非郎中我殆不知郎中持此心事朝廷宜勿怠自是譛不行而省府事粗立二年入奏经畧使宜还以上旨行之中兴遂定三年行省罢还京师命公爲中书省左右司郎中辞之五年立御史台授公山东东西道提刑按察副使以仲兄右卫亲军千户文蔚卒不及赴八年立司农司授公奉训大夫山东东西道廵行劝农使十一年三月加朝列大夫劝农使如故山东中更叛乱多旷土公廵行劝励无间幽僻入登州境见其垦辟有方公爲诗表异其守移刺今刻石在州治于是列郡咸劝地利毕兴五年之间政绩爲天下劝农使之最十二年丞相安童公奏公爲中顺大夫工部侍郎代纥石里纥石里者阿合马私人也其徒间安童公罢政即使鹰监奏曰自纥石里去工部侍郎不给鹰食鹰且痩死矣上怒趣召治之因急逮公入见上望见曰董某頋爲尔治鹰食者耶置不问别令取给有司阿合马知不可譛十三年出公爲少中大夫卫辉路揔管兼本路诸军奥鲁緫管佩金虎符郡当要冲民爲兵者十九余皆单弱贫病不任力役㑹初得江南图籍金玉财帛之运日夜不絶于道警卫输輓日役数千夫公䀌然忧之曰吾民弊矣而又重妨穑事殆不可乃从转运主者言郡邑胥校足备用不必重烦吾民也主者曰公言诚然即行公言事万有一不虞罪将谁归公即爲手书具官职姓名保任之民得以时耕而运事亦无不具者诸郡运江淮粟于京师卫当运十五万公曰民籍可役者无㡬且江淮舟行风水不时至而先弊吾民以期㑹是未运而民巳惫矣乃爲集旁郡通议立法驿置民力以纾十四年以职事诣汴漕司方议通沁水北东合流御河以便漕者公曰卫爲郡地最下大雨时行沁輙溢出百十里间雨更甚水不得逹于河即浸泾及卫今又道之使来岂惟无卫将无大名长芦矣㑹朝廷遣使相地形上言卫州城中浮屠最髙者才与沁水平势不可开也事得寝不行爲郡多善政民有去思具见郡教授陶师渊所撰碑文十六年受代归田里作遐观之亭于故丘茅茨数椽仅避风日读书赋诗怡然燕居自号野庄老人裕宗在东宫数爲台臣言蕫某勲旧忠良何以不见用也十八年台臣奏起公爲山北辽东道提刑按察使不赴十九年朝廷选用旧臣乃召公爲太中大夫兵部尚书自是朝廷有大议未甞不与闻廿年江淮省臣有欲专肆而忌㢘察官者建议行台隷行省状上集议公议曰不可御史台譬之卧虎虽未噬人人犹畏其爲虎也今司仅在纪纲犹不振一旦摧抑之则风采薾然无可复望者矣又曰前阿合马用事时商贾贱役皆行贿入官及事败欲尽去其人廷议以爲不可使阿合马售私恩而朝廷骤歛怨也及使按察司劾去其不可者然后吏有所惮民有所赴愬则是按察司者国家当饬励之不可摧抑也后悉从公议转通议大夫礼部尚书迁翰林集贤学士知祕书监时中书右丞卢世荣本以货利得幸权要爲贵官隂结贪刻之党将锱铢掊克爲功乃建议曰我立法治财视常歳当倍増而民不扰也诏下㑹议人无敢言者公阳问曰此钱取诸右丞家耶将取之民取诸右丞家则不敢知若取诸民则有说矣牧羊者歳常两剪其毛今牧人日剪其毛而献之则主者固恱其得毛之多矣然而无以避寒热即死且尽毛又可得哉民财亦有限取之以时犹惧其伤残也今尽刻剥无遗毳犹有百姓乎世荣不能对丞相安童公谓坐中曰诸君董尚书眞不虚食俸禄者议者出皆谢公曰公以一言折聚歛之臣而厚邦本仁人之言其利博哉岂不信然世荣竟以是得罪后甞谓人曰我不知何事忤董尚书每折我不遗余力廿二年拜中奉大夫江淮等处行中书省参知政事公力辞上前曰江淮事剧臣不敢当上曰卿家丗非他人比朕所以任卿者不在钱糓细务也卿当察其大者事有不便第言之公不敢辞遂行行省长官者素贵倨多敖同列莫敢仰视跪起禀白如小吏事上官公则坐堂上侃侃与论是非可否无所迁就虽数忤之不顾也有以上命建浮屠于亡宋故宫者有司奉行急迫天大雨雪入山伐木死者数百人而犹欲併大建佛寺公坐中谓其人曰非时役民民不堪矣少徐之如何长官者曰参政柰何格上命公曰非格上命也今日重困民力失民心岂上意耶各拂䄂去然竟得少纾其程公在行省政事大槩如此廿三年将用兵海东徴歛益急有司爲姦日益甚公曰吾力不足以口语胜矣乃请入奏事大畧言疲国家可寳之民力取僻陋无用之小邦其条目甚悉言上事亦罢廿五年拜御史中丞公曰中丞不当理细务吾当先举按察使乃举胡公祗遹王公恽雷公膺荆㓜纪许楫孔从道十余人爲按察使又举徐公琰魏公初爲行台中丞当时以爲极选方是时桑葛当国用事宠奉方炽自近戚贵臣见桑葛皆屛息逊避无可谁何公以旧臣任御史号不易爲桑葛令人风公赞巳功于上前公不荅又自谓公曰百司皆具食丞相府独御史台未具食丞相府公又不荅属朔方军兴粮糗粗备而诛责逾急公谓之曰民急矣外难未解而内戕其根本丞相冝思之于是逺近盗贼蜂起公持外郡所上盗贼之目谓之曰百姓岂不欲生养安乐哉急法苛歛使至此耳又谓之曰御史台所以捄政事之不及丞相当助之不当抑之也御史台不得行则民无所赴愬而政日乱将不止台事不行也浸忤其意益深乃摭拾台事百端公日与辩论不爲屈于是具奏桑葛姦状诏报公语宻外人不知也桑葛日诬譛公于上曰在朝惟董中丞戆傲不听令沮挠尚书省请痛治其罪上曰彼御史职也何罪且蕫某端谨朕所素知汝善视之当是时虽贵近以诬譛遭斥辱者不一公徒以区区之诚赖天鉴主知而免于是迁公通奉大夫大司农时又欲夺民田爲屯田公固执不可则又迁公爲翰林学士承旨廿七年隆福太后在东宫以公耆旧欲使公授皇孙以经具奏上以上命命之曰老人畏寒湏暄和乃一至帐中授经内侍视馔公每讲说经旨必传以国朝故实丁宁譬喻反覆开悟故皇孙亦特加崇礼焉三十一年上命公以其诸子入见公曰臣蒙国厚恩死无以报臣之子何能爲谨不敢以见命至再三终不以见是歳世祖皇帝升遐公望宫墙哀恸㡬坠马下同列争持扶之及致奠丧次羣臣皆推公曰先帝汉人旧臣唯公在矣公宜前受酒行礼皆相对哭失声今上将即皇帝位于上都太后命公从治装赐钞百定以行既即位廵狩三不刺公奏曰先帝新弃天下陛下逺狩不以时还无以慰安元元冝趣还京师且臣闻人君犹北辰然居其所而衆星拱之不在勤逺略也上悟即日可其奏是行也上毎召入帐中问先朝故事公亦盛言先帝时虚心纳贤开国经世之务谈说或至夜半太后亦素知公故多所顾问公自先帝时毎侍燕与蒙古大臣同列𥙿宗甞就榻上赐酒使母下拜跪饮皆异数也上在东宫时正旦受贺于衆中见公召使前曰吾郷见至尊甚怜汝輙亲取酒飮之至是眷赉至渥赐钞三百定至于金衣玉带紫笠寳环之赐皆追成先帝之意也是年诏修先帝实録陞资善大夫知制诰兼修国史公于祖宗世系功德戚近将相家世勲绩皆记忆贯穿史舘有所考订质问公应之无所遗失大德元年夏四月上章言臣老矣请致其事上闻之特加资德大夫许致仕赐钞二百定以归命一子官乡郡便侍养六月戊寅以疾薨于里第之正寝享年七十有四公性孝友四时祭祖祢輙思慕感怆如将见之事伯兄如事父教子弟严而有礼爲学以诚实爲主本故其文章议论皆质直忠厚不爲华靡其从政寛𥙿慈爱简于细务至于谋大事决大议则刚毅正直磊落可观歴事三朝毎以忠言正论爲己任故言事上前必引古证今从容尽逹其藴而后巳平居闻朝政有一未善輙终夜不寐倚壁叹恨不置曰祖宗艰难成立之天下岂可使贼臣坏之故毎与朝议即奋言不顾危祸以片言折权姦定国是者不可胜纪朝廷頼之在御史台行中书省时所遭皆大姦剧恶毎恨公不顺己计万方欲杀之公一不以爲意曰人臣在位岂爱身苟容而上负国家下负生民乎公仕宦五十余年凡十八命禄俸之余尽以买书而家无饘粥之资卒卖其京城之宅以偿积贷世祖甞念其贫毎欲有所赐使近臣记其事然公终不一目言也逮薨之日惟有祭器书册而已其好贤乐善尤岀天性虽待下士必尽礼至老且贵终不倦人有善必推举之而名公大人闻公所荐亦必曰出董公门必佳士也故天下之士争归之与人谋至忠欵故国人有爲使逺方若出而领兵治民者必来受教而后行公爲开导训诲足以歆动其意至有欣然听之终日忘去者而蒙古大臣见之必曰此故老也皆改容待之呜唿盖可谓忠厚诚实君子者矣公先娶王氏元帅某之女先卒再娶周氏江淮都转运使惠之次女后公四月卒子男八人士贞士亨爲仲兄文蔚后渡江有功官至昭勇大将军侍卫亲军副都指挥使佩金虎符常侍𥙿宗东宫先公卒士楷士英士昌士恒承务郎真定路緫管府判官士㢘士方女四人长适赵珌次适周俶次适齐东县尹王良杰次在室孙男十六人守约某某孙女十人长适呉某次适张继祖次适侍其正次适王惟贤余在室曽孙男七人皆㓜公墓兆在县西北髙里先茔之东公国之老臣歴中外乆矣上而朝廷下及四方贤大夫士宜必有深知公者尚能道其德业之详也谨録其歴官行事梗槩如上伏惟立言之君子图其不朽者焉谨状大徳七年三月某日大都路儒学教授虞集状国朝文类卷第四十九国朝文类国朝文类卷第五十国朝文类卷第五十行状知太史院事郭公行状齐履谦公讳守敬字若思顺德邪台人生有异操不爲嬉戯事祖荣号鸳水翁通五经精于筭数水利时太保刘文贞公左丞张忠宣公枢宻张公易賛善王公恂同学于州西紫金山而文贞公复与鸳水翁爲同志友以故俾公就学于文贞所先是顺德城北有石桥以通逹活泉水兵后桥爲泥潦淤没失其所在公甫冠爲之审视地形按指其处而得之河东元公𥙿之文其事于石其曰里人郭生者即公是也中统三年张忠宣公荐公习知水利且巧思絶人蒙赐见上都便殿公靣陈水利六事其一中都旧漕河东至通州权以玊泉水引入行舟岁可省僦车钱六万缗通州以南于蔺榆河口径直开引由蒙村跳梁务至州还河以避浮鸡盘浅风浪逺转之患其二顺徳逹活泉䦕入城中分爲三渠引出城东灌溉其地其三顺德澧河东至古任城失其故道没民田一千三百余顷此水开修成河其田即可耕种其河自小王村经滹沱合入御河通行舟栰其四磁州东北滏漳二水合流处开引由滏阳邯郸洛州永年下经鸡泽合入澧河其间可漑田三千余顷其五懐孟沁河虽巳浇溉尚有漏堰余水东与丹河余水相合开引东流至武陟县北合入御河其间亦可漑田二千余顷每奏一事上輙曰当务者此人真不爲素餐矣即授提举诸路河渠四年加授银符副河渠使至元改元从忠宣公行省西夏兴复濒河诸渠先是西夏濒河五州皆有古渠其在中兴州者一名唐来长袤四百里一名汉延长袤二百五十里其余四州又有正渠十长袤各二百里支渠大小共六十八计溉田九万余顷兵乱以来废壊淤浅公爲之因旧谋新更立牐堰役不踰时而渠皆通利夏人共爲立生祠于渠上二年授都水少监公言向自中兴还特命舟顺河而下四昼夜至东胜可通漕运及见查泊兀郞海古渠甚多可爲修理又言金时自燕京之西麻谷村分引泸沟一支东流穿西山而出是谓金口其水自金口以东燕京以北漑田若干顷其利不可胜计兵兴以来典守者惧有所失因以大石塞之今若按视故迹使水得通流上可以致西山之利下可以广京畿之漕上纳其议公又言当于金口西预开减水口西南还大河令其深广以防涨水突入之患衆服其能八年迁都水监十二年丞相伯颜公南征议立水驿命公行视所便自陵州至大名又自济州至沛县又南至吕梁又自东平至纲城又自东平清河逾黄河故道至与御河相接又自卫州御河至东平又自东平西南水泊至御河乃得济州大名东平泗汶与御河相通形势爲图奏之十三年都水监併入工部遂除工部郎中是歳立局改治新暦先时太保刘公以大明暦自辽金承用二百余年浸以后天议欲修正而薨至是江左旣平上思用其言遂以公与賛善王公率南北日官分掌测验推歩于下而忠宣枢宻二张公爲之主领裁奏于上复共荐前中书左丞许公能推明暦理俾参预之公首言暦之本在于测验而测验之器莫先仪表今司天浑仪宋皇祐中汴京所造不与此处天度相符比量南北二极约差四度表石年深亦复欹侧公乃尽考其失而移置之旣又别图爽垲以木爲重棚创作简仪髙表用相比覆又以爲天枢附极而动昔人甞展管望之未得其的作候极仪极辰旣位天体斯正作浑天象象虽形似莫适所用作玲珑仪以表之矩方测天之正圆莫若以圆求圆作仰仪古有经纬结而不动公则易之作立运仪日有中道月有九行公则一之作证理仪表髙景虚罔象非眞作景符月虽有明察景则难作闚几暦法之验在于交会作日月食仪天有赤道轮以当之两极低昂标以指之作星晷定时仪以上凡十三䓁又作正方案丸表悬正仪座正仪凡四等爲四方行测者所用又作仰规覆矩图异方浑盖图日出入永短图凡五䓁与上诸仪互相参考十六年改局爲太史院以賛善公爲太史令公爲同知太史院事给印章立官府是年奏进仪表式様公乃对御指陈理致一一周悉自朝至于日晏上不爲倦公因奏唐一行开元间令南宫说天下测景书中见者凡十三处今疆宇比唐尤大若不逺方测验日月交食分数时刻不同昼夜长短不同日月星长去天髙下不同即目测验人少可先南北立表取直测景上可其奏遂设监候官一十四贠分道相继而出先测得南海北极出地一十五度夏至景在表南长一尺一寸六分昼五十四刻夜四十六刻衡岳北极出地二十五度夏至日在表端无景昼五十六刻夜四十四刻岳台北极出地三十五度夏至景长一尺四寸八分昼六十刻夜四十刻和林北极出地四十五度夏至景长三尺二寸四分昼六十四刻夜三十六刻鐡勒北极出地五十五度夏至景长五尺一分昼七十刻夜三十刻北海北极出地六十五度夏至景长六尺七寸八分昼八十二刻夜一十八刻继又测得上都北极出地四十三度少北京北极出地四十二度强益都北极出地三十七度少登州北极出地三十八度少髙丽北极出地三十八度少西京北极出地四十度少太原北极岀地三十八度少安西府北极出地三十四度半强兴元北极岀地三十三度半强成都北极出地三十一度半强西凉州北极出地四十度强东平北极出地三十五度太大名北极出地三十六度南京北极岀地三十四度太强阳城北极出地三十四度太弱扬州北极出地三十三度鄂州北极出地三十一度半吉州北极出地二十六度半雷州北极出地二十度大琼州北极出地十九度太十七年新暦告成拜太史令公与太史诸公同上奏曰臣䓁窃闻帝王之事莫重于暦自黄帝迎日推䇿帝尧以闰月定四时成歳舜在璇玑玊衡以齐七政爰及三代暦无定法周秦之间闰余乖次西汉造三统暦百三十年而后是非始定东汉造四分暦七十余年而仪式方备又百二十一年刘洪造干象暦始悟月行有迟速又百八十年姜岌造三纪甲子暦始悟以月食冲检日宿度所在又五十七年何承天造元嘉暦始悟以朔望及弦皆定大小余又六十五年祖沖之造大明暦始悟太阳有歳差之数极星去不动处一度余又五十二年张子信始悟日月交道有表里五星有迟疾留逆又三十三年刘焯造皇极暦始悟日行有盈缩又三十五年傅仁均造戊寅元暦颇采旧仪始用定朔又四十六年李淳风造麟德暦以古暦章蔀元首分度不齐始爲緫法用进朔以避晦晨月见又六十三年僧一行造大衍暦始以朔有四大二小定九服交食之异又九十四年徐昂造宣明暦始悟日食有气刻时三差又二百三十六年姚舜辅造纪元暦始悟食甚泛余差数以上计千一百八十二年暦经七十改其创法者十有三家自是又百七十四年钦惟圣朝统一六合肇造区夏专命臣等改治新暦臣等用创造简仪髙表慿其测到实数所考正者凡七事一曰冬至自丙子年立冬后依毎日测到晷景逐日取对冬至前后日差同者爲准得丁丑年冬至在戊戍日夜半后八刻半又定丁丑夏至得在庚子日夜半后七十刻又定戊寅冬至在癸卯日夜半后三十三刻已卯冬至在戊申日夜半后五十七刻半庚辰冬至在癸丑日夜半后八十一刻半各减大明暦十八刻逺近相符前后应准二曰歳余自刘宋大明暦以来凡测景验气得冬至时刻眞数者有六用以相距各得其时合用歳余今考验四年相符不差仍自宋大明壬寅年距至今日八百一十年每歳合得三百六十五日二十四刻二十五分其二十五分爲今暦歳余合用之数三曰日躔用至元丁丑四月癸酉望月食旣推求日躔得冬至日躔赤道箕宿十度黄道箕九度有畸仍慿每日测到太阳躔度或慿星测月或慿月测日或径慿星度测日立术推筭起自丁丑正月至已卯十二月凡三年共得一百三十四事皆躔于箕与月食相符四曰月离自丁丑以来至今慿每日测到逐时太隂行度推筭变从黄道求入转极迟极疾并平行处前后凢十三转计五十一事内除去不眞的外有三十事得大明暦入转后天又因考验交食加大明暦三十刻与天道合五曰入交自丁丑五月以来慿毎日测到太隂去极度数比拟黄道去极度得月道交于黄道共得八事仍依日食法度推求皆有食分得入时刻与大明所差不多六曰二十八宿距度自汉太初暦以来距度不同互有损益大明暦则于度下余分附以太半少皆私意牵就未甞实测其数今新仪皆细刻周天度分毎度爲三十六分以距线代管窥宿度余分并依实测不以私意牵就七曰日出入昼夜刻大明暦日出入昼夜刻皆㩀汴京爲准其刻数与大都不同今更以本方北极出地髙下黄道出入内外度立术推求每日日出入昼夜刻得夏至极长日出寅正二刻日入戍初二刻昼六十二刻夜三十八刻冬至极短日出辰初二刻日入申正二刻昼三十八刻夜六十二刻永爲定式所创法凡五事一曰太阳盈缩用四正定气立爲升降限立招差求得每日行分𥘉末极差积度比古爲宻二曰月行迟疾古暦皆用二十八限今以万分日之八百二十分爲一限凡析爲三百三十六限依垜叠招差求得转分进退其迟疾度数逐时不同盖前所未有三曰黄赤道差旧法以一百一度相减相乗今依筭术勾股弧矢方圎斜直所容求到度率积差差率与天道实爲脗合四曰黄赤道内外度据累年实测内外极度二十三度九十分以圎容方直矢接勾股爲法求毎日去极与所测相符五曰白道交周旧法黄道变推白道以斜求斜今用立浑比量得月与赤道正交距春秋二正黄赤道正交一十四度六十六分拟以爲法推逐月每交二十八宿度分于理爲尽十九年太史王公卒时暦虽颁然其推歩之式与夫立成之数尚皆未有定稾公于是比次篇类整齐分抄裁爲推歩七卷立成二卷暦议拟藁三卷转神选择二卷上中下三暦註式十二卷二十三年继爲太史令遂上表奏进又有时候笺注二卷修改源流一卷其测验书有仪象法式二卷二至晷景考二十卷五星细行考五十卷古今交食考一卷新测二十八舎杂座诸星入宿去极一卷新测无名诸星一卷月离考一卷并藏之官二十八年有言漕事便利者一谓滦河自永平挽舟踰岭而上可至上都一谓泸沟自麻谷可至㝷麻林朝廷令各试所说其谓滦河者至中道自知不可行而罢其谓泸沟者命公与徃亦爲哨石所阻舟不得通而止公因至上都别陈水利十有一事其一大都运粮河不用一畞泉旧源别引北山白浮泉水西折而南经瓮山泊自西水门入城环汇于积水潭复东折而南出南水门合入旧运粮河每十里一置牐比至通州凢爲牐七距牐里许上重置斗门互爲提阏以过舟止水上览奏喜曰当速行之于是复置都水监俾公领之首事于二十九年之春告成于三十年之秋赐名曰通惠役兴之日上命丞相以下皆亲操畚锸爲之倡咸待公指授而后行事置牐之处徃徃于地中偶值旧时甎木时人爲之感服船旣通行公私省便先时通州至大都陆运官粮歳若干万石方秋霖雨驴畜死者不可胜计至是皆罢是秋车驾还自上都过积水潭见其舳艣蔽水天颜爲之开怿特赐公钱一万二千五百缗仍以旧职兼提调通惠河漕运事公又欲于澄清牐稍东引水与北埧河接且立牐丽正门西令舟楫得环城徃来志不就而罢三十一年拜昭文舘大学士知太史院事大德二年召公至上都议开鐡幡竿渠公奏山水频年暴下非大爲渠堰广五七十歩不可执政吝于工费以公言爲过缩其广三之一明年大雨山水注下渠不能容漂没人畜庐帐㡬犯行殿翌日天子北狩谓宰臣曰郭太史神人也可惜不用其言七年诏内外官年及七十并听致仕公以旧臣且朝廷所施爲独不许其请至今翰林太史司天官不致仕者咸自公始延祐三年某月日卒年八十六公以纯德实学爲丗师法然其不可及者有三一曰水利之学二曰暦数之学三曰仪象制度之学决金口以下西山之栰而京师材用是饶复唐来以漑濒河之地而灵夏军储用足引汶泗以接江淮之派而燕呉漕运毕通建斗牐以开白浮之源而公私陆费由省又前后条奏便冝凡二十余事相治河渠泊堰大小数百余所其在西夏甞挽舟遡流而上究所谓河源者又尝自孟门以东循黄河故道纵广数百里间皆爲测量地平或可以分杀河势或可以溉灌田土具有图志又尝以海靣较京师至汴梁地形髙下之差谓汴梁之水去海甚逺其流峻急而京师之水去海至近其流且缓其言信而有徴此水利之学其不可及者也古暦天周与歳周小余同于日度四分之一汉魏以来渐觉不齐遂有破分之说而立法未均任意进退公乃毎以百年爲率小余之下増损各一以之上推徃古下验方来无不脗合且自太初迄于大明名暦七十余家其见施用于丗者四十有三类多冩分换母夸诳一时间有翘出如宋元嘉唐大衍近丗纪元不过三数然亦未臻至当考验天事始虽亲宻旋巳不效公所爲暦测验既精设法详备行㡬五十年未尝一有先后天之差去积年日法之拘无写分换母之陋此暦数之学其不可及者也旧仪旣多蔽碍且距齿但有度刻而无细分以管望星渐外则所见渐展尤难取的公所爲仪但用天常赤道四游三环三距设四游于赤道之上与相套在内同附直距于四游之外与双环两间同结线距端凡测日月星则以两线相望噼取其正中所当之刻之度之分之杪之数旧八尺谓夏至之景尺有五寸千里而差一寸其说见于周官周髀等书千里而差一寸唐一行已尝駮议八尺之表表景促古今承用未之或革公所爲表五倍其旧悬施横梁毎至日中以符窍夹测横梁之景折取中数与旧表但取表之景者殊爲审当公于世祖朝进七寳灯漏今大明殿毎朝会张设之其中钟皷皆应时自鸣又尝进木牛流马虽不尽得诸葛旧制亦自机妙成宗朝进柜香漏又作屏风香漏行漏以备郊庙从幸大德二年起灵台水浑运浑天漏大小机轮凢二十有五皆以刻木爲冲牙转相拨击上爲浑象点画周天星度日月二环斜络其上象则随天左旋日月二环各依行度退而右转公又尝欲倣张平子爲地动仪及候气宻室事虽未就莫不究极指归此仪象制度之学其不可及者也初公年十五六得石本莲花漏图已能尽究其理及随张忠宣公奉使大名因大爲皷铸即今灵台所用铜壷又得尚书璇玑图规竹篾爲仪积土爲台以望二十八宿及诸大星及夫见用观其规画之简便测望之精切功智不能私其议羣衆无以参其功王太史刚克自用者也每至公所覩其匠制未尝不爲之心服鲁斋先生言论爲当代法因语及公以手加额曰天佑我元似此人世岂易得呜唿其可谓度越千古矣济南路大都督张公行状张起巖公张姓讳宏字可大世爲济南人祖荣属金季䘮乱保民壁邹平县之黉堂岭国兵下版其军民五十余万归欵以劳绩始受命爲东诸侯安集流亡政尚仁厚所部殷足而境内以治庚寅歳觐太宗皇帝赐锦衣三袭坐诸侯王上从攻河南睢阳沛徐邳获其兖王国用安伐宋破枣阳仇城六安未甞滥及无辜以言脱民于兵甚衆世祖临御询䦕国有功臣首及之优诏奖励以济南公致仕有庆及子孙长保河山之誓之语考邦杰袭爵勤于抚字凡可以𥙿民生植邦基者力陈于上赋之病民者数请蠲贷皆报可且以新造金虎符异金织币服赐之而民或不堪赋及不得请至均爲代输之流民以归疲瘵以苏事集而人不扰朝廷考课爲天下最乃割河间之将陵临邑䓁六处以旌治绩仍升将陵爲州初以质子侍王藩娶阿可亦眞氏生公性长厚自㓜嶷然有成人风长博通诸国语及嗣爲政一以继志述事爲心属岁大旱徒歩四十里祷雨龙洞既奠而雨霑足其在军旅拊循士卒号令严明于襄于扬累奏战功世祖皇帝在王邸捴率兵伐宋公爲前锋得生口輙询山川地形途所从出城郭向背主将谁某仓廪所实㡬何守兵㡬何一一爲上陈之且逆䇿其可胜之状画其进取当自某处当用兵若干若指诸掌暨捷卒如所䇿上毎曰汝殆身亲歴耶何其言之信也㧞木栾山寨获男女万余口咸释之俾复生聚宋人以王师之至所向欵附至阳罗堡上视师江北岸小山公进言彼宋舟师虽衆我以四百艘可必取之请偕水军先济江许之夺其大舡名白鹞者一大战江中连胜我师増气其偏将以二百艘直抵南岸宋师奔溃而公之北斗旗巳树矣上随整诸军渡江至鄂州公启城东南维彼悉衆守御号难攻请先诸军以攻彼旣下则城自陷矣攻之登其陴宋人悉力来夺公连战复破之城随䧟上命公籍府库秋毫不私师旋部降民数千徙之内地婴孺无失或有疾命医视之皆全活上正位宸极有诏若曰乃祖爲国有收抚之勲治郡存节俭之业其父相继致力于民承袭至卿余风尚在又随朕南进殊有功劳可遵奉先朝圣旨依旧悬带虎符授济南府行军万户管民緫管之职凡在所属并聴节制敬持朕命愼守卿司中统三年春李璮叛兵起益都率逆徒数万擣济南前此公亿知其端条其逆迹等十事大畧以爲诸路城壁不修而益都因涧爲城国初以全师攻之数年不下今更包以甎石而储粟于内且留壮丁之转输者于府其志欲何爲哉又诸路兵乆从征伐不得休息率皆困弊而璮假都督之重拥彊兵至五七万日练习整厉名爲讨宋而实不出境士卒唯知璮之号令不复知禀朝廷之命平章王文统故璮参佐傥中外连构窥伺间隙以逸待劳此尤可虑又大驾前歳北征羣臣躬扞牧圉而璮独以御宋爲辞旣不身先六军复无一校以从本欲休养士卒以觇国家虚实及驾还京师诸侯朝觐璮又不至不臣之心路人共知国家去歳遣使徃宋寔欲百姓休息璮独不喜其和奸欺叵测方发兵边境下窃兵威上失国信又如市马诸路无论军民槩属括买独不及益都而璮方散遣其徒于别境髙其直以市其王文统与璮缔交于此尤着又中统钞法诸路通行唯璮用涟州㑹子所领中统钞頋于臣境贸易诸物商人买盐而钞不见售又山东盐课之额歳以中统钞计爲三千五百定近年互爲欺诳省爲二千五百定余悉自盗属法制𥘉新冝复旧额而欺盗仍前又前歳王师渡江宋人来御璮乗其隙偶䧟涟州輙贪其功悉留歳赋爲括兵用而又侵及盐课诚使璮絶淮而南歳䧟一二城壁去杭尚逺方今急务政不在此而徒以兵赋假之不可不虑今亟冝罢王文统而择人代璮且徴璮从攻西北足以破其姦谋必东南须璮鎭戍刺眞督兵西南缓急岂能相及又不若掇璮北行爲䇿之善也如或不然尚冝中设都督内足以分其势而伐其谋外足以鼎立而御侮也公以其言袐俟燕间以闻二年元㑹上命公酒知公意有所陈谓之曰卿比还当陛见朕与卿有言也十六日上猎近郊宿郊坛旁夜召公与语公遂具奏上谕近侍以军国宻计母泄至是璮兵西来城守之卒数不满千公遂偕其祖济南公告变京师半道诏以诸王合必赤緫兵击之有旨谕衆安业俾郡县兵从公讨贼割山东盐课以济师仍戒诸道兵母肆侵掠以公爲前导而璮已㩀济南诸道兵既合诏无攻城以伤吾民乃筑城周六十里围之璮既不得出公率卒青齐境上断其饟道攻下寨栅胁从之民相率归正逆徒数突围公及诸军逓却之以功迁大都督秋七月甲戍璮伏诛公言济南民皆王民城爲逆徒盗㩀今罪人斯得恐军士例肆虏掠请戒敕兵毋入城于是王遣将分掌门钥㝷有卒禠民妇衣斩首以徇诸军肃然至元初例迁眞定路緫管兼府尹加鎭国上将军有故吏掇拾公诸父罪辞连公上以其有功特原之然犹免所居官九年师次襄阳起公爲懐逺大将军新军万户佩金虎符宋安抚吕文焕守襄阳攻之不下谕之不从最后遣人徃招吕曰得张济南一言吾无盟矣公持诏徃谕文焕遂举城降十年授襄阳等处统军使緫兵十七万人十三年宋平公悉归功诸将以在军旅歳乆积劳成疾坚乞骸骨以归与人言未甞及平宋事公生辽东兀鲁囬河又其二父爲藩王妃性乐其风土且便畜牧遂晋居间岁一至济南优㳺睱像以佚其老二十四年十一月𥘉五日薨于济南私第之正寝享年五十有九夫人某氏赵氏姜氏二子元节赵出元里姜出四女长也速贵爲诸王忽刺忽児妃次适姜从吉次爲金刚奴王妃次适洪泽屯田千戸梁绍祖诸王乃之叛连谋于兀讷忽赤金刚奴也速贵以顺祸福反覆开谕不听故及于始逮赴诏狱有㫖诘之曰若与乃顽搆乱亦甞有人谕止若等否彼具以妃所陈对上嗟异曰是济南张相子朕知其然矣命索之军中赐楮币二千五百缗给传归济南飬疾有司供亿元贞𥘉山东宪司以妃忠孝大节素着而供需不时継乞赐田以足廪饩事闻加赐二万缗元节袭公爵宣武将军征西万戸元里𬒳呉王教建昌路逹鲁花赤男孙二那怀袭征西万戸次某起巖先丗故济南僚属㓜及侍诸父暨闻中表老人语公家善政嘉绩犹历历能诵言流寓东平益都境其耆年叟亦论东诸侯为政尚忠厚崇信义而不夺其力惟济南为然余弗及也至元之罢侯守民盖有视其故㑦如路人甚至追咎怒骂如仇雠者公迁眞定民倾城攀留西至郭门咸呜咽俯伏罗拜至拥马不得行曰我公不复惠我民矣公亦悲莫能仰视谕解乆之方得出郊民望哭声震原野又懐思遗爱爲树碑颂徳祝其富夀及公被新军万戸之命过家觐济南公民闻公之至郊迎者相望于外里巷室家恱喜于内是果何自而致哉良由济南公性钟仁恕动合天理推之以惠其民先公及公一遵其政故得民也如此又闻青冦逼济南济南公怒曰国家何负李全而贼子敢尔昔吾壮盛时全犹不敢易吾贼子何爲者耶惜吾身老兵戍宋境不时至致贼子得肆其逆吾唯以死捍贼终不鬪吾民也于是誓衆曰凡吾子孙卒属有不一力讨贼者吾有劔在衆闻其言勇自百倍乃谕僚属士民壁南山自保躬将轻骑驻将陵以拒璮故识者谓济南公宁以身缀豕突之锋而不忍死其民于矢石之下其忠仁勇爲何如也故身备五福显膺上爵善始令终复有先公与公以济其美天之报施理不诬也公嗣子元节忠勤㢘正鎭御有方緫戎逺征威惠兼济甞爲征西元帅府荐充副都元帅国家有大庆赉恩数与诸王等元节偕其诸兄以公平昔事迹求爲行状故详録其实而以謏闻附庻备宗工鉅儒之采择云国朝文类卷第五十国朝文类国朝文类卷第五十一国朝文类卷第五十一墓志故金漆水郡侯耶律公墓志铭元好问金天兴初元三月廿七日金昌府䧟静难军节度使致仕水郡侯贞死之公辽族河间人初以护卫事章宗累迁左将军贞祐丙子奉㫖分领关陜军朔方兵猝破潼关主帅讹可力不支失利于干石壕之间将卒多被俘执公义不受辱引佩刀自刺且投大涧中刺不殊下涧数丈碍大树而止明日朔方兵退左右求公得之扶舁归洛阳事闻朝廷驰遣尚医救之即拜同知河南府事未几改孟州经略使历归德知府西安军节度使昌武军节度使知河州再任昌武入爲殿前右副都点检换左副转武卫军都指挥使河南改金昌府升中京以公权畱守行帅府事俄拜静难军节度使明年请老间居洛阳至是城䧟公族属有在朔庭秉大权者得公兵乱中将由孟津渡北行公叹曰吾家丗受国恩吾由侍卫起身至秉旄节向在干石壕巳分一死今北行欲何求耶乃不食七日而死时年六十七天人纳合氏负遗骨藁塟聊城后二年夫人殁乃合塟焉夫人在时甞求予铭公墓其殁也其弟重以临终之言爲託故略爲次第之呜唿丗无史氏乆矣辽人主盟将二百年至如南衙不主兵比司不理民县长官专用文吏其间可记之事多矣泰和中诏修辽史书成㝷有南迁之变蕳册散失世复不见今人语辽事至不知起灭凡几主下者不论也通鑑长编所附见及亡辽録北顾备问等书多敌国诽谤之辞可尽信邪正大初予爲史院编修宫当时九朝实録巳具正书藏祕阁副在史院壬辰喋血之后又复与辽书等矣可不惜哉故二三年以来死而可书如承㫖子正中郎将良佐御史仲宁尚书仲平大理德辉点检阿散郎中道逺右司元吉省讲议仁卿西帅杨沃衍奉御忙哥宰相子伯详节妇参知政事伯阳之夫人长乐妻明秀孝女舜英予皆爲志其墓夫文章天地之元气无终絶之理他日有以史学自任者出诸公之事未必不自予发之故不敢以文不足起其事爲之辞呜唿可不惜哉铭曰谓辱也而不屈焉谓丧也而不失焉頽波方东有物屹焉天夺于人我独也天孰爲爲之乐我所然国殇累累骨肉弃捐维公之藏土厚木坚殆天以后死者爲金石无穷之传铭以表之慰彼下泉雷希颜墓志铭元好问南渡以来天下称宏杰之士三人曰髙廷玉献臣李纯甫之纯雷渊希颜献臣雅以竒节自负名士喜从之游有衣冠龙门之目卫绍王时公卿大臣多言献臣可任大事者绍王方重吏贠轻进士至谓髙廷玊人才非不佳恨其出身不正耳大安末自左右司郎官出爲河南府治中卒以髙材爲尹所忌瘐死雒阳狱中之纯以蓟州军事判官上书论天下事道陵竒之诏参淮上军仍驿遣之泰和中朝廷无事士大夫以宴飮爲常之纯于朋㑹中或坚坐深念咄咄嗟唶若有且夕忧者或问之故之纯曰中原以一部族待朔方兵然竟不知其牙帐所在吾见华人爲所鱼肉去矣闻者讪笑之曰四方承平余五六十年百姓无狗吠之警渠不以时自娱乐乃妖言耶未几北方兵动之纯从军还知大事巳去无复仕进意荡然一放于酒未甞一日不飮亦未甞一饮不醉谈笑此丗若不足玩者贞祐末甞召爲右司都事巳而摈不用希颜正大𥘉拜监察御史时主上新即位宵衣旰食思所以弘济艰难者爲甚力希颜以爲天子富于春秋有能致之资乃拜章言五事大略谓精神爲可养𥘉心爲可保人君以进贤退不肖爲职不宜妄费日力以亲有司之事上嘉纳焉庚寅之冬朔方兵突入倒回谷势甚张平章芮公逆击之突骑退走塡压谿谷间不可胜筭乗势席卷则当有谢玄淝水之胜诸将相异同欲释勿追奏至廷议亦以爲勿追便希颜上书以破朝臣孤注之论谓机不可失小胜不足保天所予不得不取引援深切灼然易见而主兵者沮之䇿爲不行后京兆凤翔报北兵狼狈而西马多不暇入衔数日后知无追兵乃聚而攻凤翔朝廷始悔之至今以一日纵敌爲当国者之恨凡此三人者行軰相及交甚欢气质亦略相同而希颜以名义自检彊行而必致之则与二子爲絶异也盖自近朝士大夫始知有经济之学一时有重名者非不多独以献臣爲称首献臣之后士论在之纯之纯之后在希颜希颜死遂有人物渺然之叹三人者皆无所遇合独于希颜尤嗟惜之云希颜别字季黙浑源人考讳思大定末仕爲同知北京路转运使事希颜其暮子也崇庆二年中黄裳榜进士乙科释褐泾州録事不赴换东平府録事以劳绩遥领东阿县令调徐州观察判官召爲荆王府文学兼记室参军转应奉翰林文字同知制诰兼国史院编脩官考满再任俄拜监察御史以公事免用宰相侯莘卿荐除太学博士还应奉终于翰林修撰累官太中大夫娶侯氏子男二人公孙八岁宜翁四岁女二人长嫁进士陈某其㓜在室𥘉希颜在东平东平河朔重兵处也骄将悍卒倚外冦爲重自行䑓以下皆务爲摩拊之希颜莅官所以自律者甚严出入军中偃然不爲屈故颇有喧譁者不数月闾巷间家有希颜画像虽大将亦不敢以新进书生遇之甞爲戸部髙尚书唐卿所辟权遂平县事时年少气锐击豪右发奸伏一县畏之称爲神明及以御史廵行河南得贜吏尤不法者榜掠之有至四五百者道出遂平百姓相传雷御史至豪猾望风遁去蔡下一兵与权贵有连脱役遁田间时以药毒杀民家马牛而以小直胁取之希颜捕得数以前后罪立杖杀之老㓜聚观万口称快马爲不得行然亦坐是失官希颜三岁丧父七岁养于诸兄年十四五贫无以爲资乃以胄子入国学便能自树立如成人不二十游公卿间太学诸人莫敢与之齿渡河后学益博文益竒名益重爲人躯干雄伟髯张口哆颜渥丹眼如望羊遇不平则疾恶之气见于颜间或嚼齿大骂不休虽痛自摧折猝亦不能变也食兼三四人饮至数斗不乱狉酒淋漓谈谑间作辞气纵横如战国游士歌謡慷慨如关中豪杰料事成败如宿将能得小人根株窟穴如古能吏其操心危虑患深则又似夫所谓孤臣孽子者平生慕孔融田畴陈元龙之爲人而人亦以古人期之故虽其文章号一代不数人而在希颜仍亦余事耳希颜年四十六以正大八年辛卯八月二十有三日暴卒后二日葬戴楼门外三王寺之西若干歩好问与太原王仲泽哭之因谓仲泽言星殒有占山石崩有占水断流有占斯人巳矣瞻乌爰止不知于谁之屋耳其十月北兵由汉中道袭荆襄京师戒严铭曰维季黙父起营平弱龄飞骞振厥声僃具文武任公卿百出其一丗巳惊紫髯八尺倾汉庭前有赵张耻自名目中中敌无遁情太息流涕请进兵揜聦不及驰迅霆一日可复齐百城天网四靣开鲵鲸砥柱不捄洪涛倾望君佐王正邦经或当着言垂日星一偾不起谁使令如秦而帝宁勿生不然亦当蹈东𬈑元精炯炯赋子形溘焉宁与一物并千年紫气郁上征知有龙劔留泉扃何以验之石有铭孙伯英墓志铭元好问伯英在太学时所与游皆一时名士故相程公日新判河南伯英居门下甚爱重之贞祐𥘉中原受兵朝廷隔絶府治中髙廷玊献臣接纳竒士号爲衣冠龙门大尹复兴惎之会有爲飞语者云治中结客将据河以反遂爲尹所搆凡所与徃来者如雷渊希颜王之竒士衡辛愿敬之俱䧟大狱危有一网之祸伯英出入府寺人爲出死力者多故得光事遁去依殷辅之商州变姓名从外家称道人王守素会赦乃归贞祐丙子子自太原南渡故人刘昻霄景玄爱伯英介予与之交因得过其家登寿乐堂饮酒赋诗尊爼间谈笑有味使人乆而不厌伯英时年四十许困名埸巳乆重爲丗故之所摧折稍取庄周列御冦之书读之视丗咮盖漠然矣予意其本出将家气甚髙巳浙节爲书生束以诗礼优柔餍饫偶以緼借见名其郁鬰不能平者时一发见知缚虎之急一怒故在丗巳乱天下事无可爲思得毁裂冠冕投窜山海以高骞自便日暮途逺倒行而逆施之古人或爲抱关或仕执翿或妄从博徒卖浆者游其画皆出于无聊頼之至耳非本志也又明年客有来崧山者云伯英真爲黄冠师矣正大庚寅十月十九日殁于亳之太清宫春秋五十有一因即其地葬之曽祖坚金初以军功赠龙虎卫上将军陇州刺史祖汝楫武略将军鲁山令父钧武义将军昌州盐使司判官室刘氏前殁子璋壻同郡王好礼伯英𥘉名邦杰后改天和孙氏雄州容城人居雒阳四丗矣铭曰马逸覂驾犊健破车霸略所贪丗议之拘我足天衢彼责守闾我材明堂彼求侏儒蚩蚩之与曹而昩昩之与居俱腐草木孰别以区千百载而下或有攓蓬而问者又焉知其轻丗肆志自放于方之外以耗壮心而老歳月欤聂孝女墓志铭元好问五台聂天骥元吉爲尚书左右司贠外郎壬辰之冬车驾东狩元吉留汴梁明年正月二十有三日崔立举兵反杀二相省中元吉𬒳兵创甚女日夜悲泣谒医者疗之百方至刲其股杂他肉以进而元吉竟不可捄时京城围乆食且尽闾巷间有嫁妻以易一饱者重以喋血之变剽夺陵暴无复人纪女资孝弟读书知义理思以大义自完塟其父之明日乃絶脰而死士大夫贤之有爲泣下者女字舜英年二十二甞嫁爲进士张伯豪妻伯豪死归父毋家呜唿壬辰之乱极矣中国之大百年之乆其亡也死而可书者权参知政事翰林学士承㫖子政右丞大用御史大夫仲宁戸部尚书仲平大理徳辉点检阿撒郎中道逺省讲议仁卿奉御忙哥宰相子伯祥宿直将军长乐妻眀秀参知政事伯阳之夫人与孝女十数人而己且有妇人焉夫一昹有不可谓之絶一目张不可谓之乱一夫有立志不可谓之土崩痛乎风俗之移人也孝女合塟张氏墓在某所铭曰嫈政之姊哭徇其季千祀有传犹聂之丗嗟惟孝女之死自遂死而有知及父于隧以子则孝以妇则义以断则勇以守则智于今之人麟凤之瑞莫靳者名天曰羙器不于士夫一女之卑铭以表之并志予愧南京转运司支度判官杨公墓志铭许衡公讳天徳字君羙其先耀之羙原人徙同官至高祖仪徙髙陵丗业农曽祖讳亨祖讳植始爲县吏父讳礼以大定庚子岁十二月庚子生公于北郭公之父雅好儒而仲兄茂实克家厚资公使游学公亦笃勤能副所望旣隷业太学登兴定二年进士第释褐𥙷博州聊城丞未及赴辟陜西行台掾㝷权大理寺丞继拟主长安簿未几正主庆阳安化簿㝷辟徳顺之隆徳今再辟安化今𥙷尚书都省掾迁转运司支度判官京城不守流寓宋鲁间十年而归长安公自读书入仕至于晚岁风节矫矫始终不少变其爲隆徳也𬒳围于徳顺冐围请援以死期于复命及复立县治抚养疮痍诛锄强梗民頼以安庆阳之围也复任安化主师以公忠勤使兼録事并镇抚军民又牒令判府事昼夜不遑处尽智毕力拒守踰年居民饿死殆尽卒逮救至围解召公还京师公叹曰旣不能救民之死又暴其骸而去之吾不忍也扰攘中竟留月余悉收塟之其忠主爱民若此乱后士夫或不能自守而公于势利藐然如浮云晚读大学解沿及伊洛诸书大嗜爱之常语人曰吾少时精力夺于课试殊不省有此今而后知吾道之传爲有在也埋没篆刻中几不复见天日目昬不能视书犹使其子讲诵而朝夕聴之以是自乐及有疾亲友徃问之谈笑歌咏不衰曰吾晚年幸闻道死无恨矣以戊午岁十月四日卒于家春秋七十有九公娶冦氏早亡一女适三原郭孝㢘再娶太常少卿京兆孙通祥之女一子曰㳟懿孙男曰寅孙女二人皆㓜以是年十二月十日塟于髙陵闰国乡奉政原之先茔公子孝㢘笃实克绍先志平居事公巳着信于朋友而执丧哀毁至五日不食寝苫枕块居庐啜粥又能行古道其治丧一从公之遗命用司马氏朱氏攷订古礼民迷固乆而公独得以礼塟有子如此公爲不朽矣河内许衡敬叙其事而爲之志且系铭曰出也有爲死生以之处也有守不变于时日临桑榆学喜有得其知益精其行益力吾道之公异端之私了然胸中洞析亳釐外私内公息邪讵诐俯仰古今可以无愧受全于天复归其全尚固幽藏无穷歳年易州太守郭君墓志铭刘因金贞祐主南渡而元军北还是时河朔爲墟荡然无统强焉弱陵衆焉寡暴孰得而控制之故其遗民自相吞噬殆尽间有豪杰之姿者则天必诱其衷使聚其乡邻保其险阻示以纪律使不相犯以相守望卒之事定而后复业凡今所存非其人则其人之子孙也呜唿盖亦无几矣而向之所谓豪杰者后皆眞拥雄城而爲大官其子孙或沿袭取将相凡其宗族故旧与同事者亦皆布列在位享富贵之乐而其所頼以存及其子孙则爲之臣民而服其役出租赋而禄之彼亦非幸也盖天以是报其功人以是报其力仅适平而巳易之蔡国张公柔则当时开壁于易山诸砦者君其女兄子也君讳弘敬字彦礼易州定兴人曾祖安仁祖仪皆业农考彦成以谆谨勤力爲蔡公所倚任甞摄行元帅事君性警敏羙姿容读书善射蔡公器之复以女妻焉丁未授束鹿长庚戍迁易州太守壬子改完州易人以善政请于是复爲易州时官制未立诸侯得自辟署曰长曰太守皆从一时之制云以甲寅三月十日卒以是月二十一日葬于河内之兆子男一人奉议大夫谦即夫人张氏出也后三十年谦泣涕来请曰谦不幸早孤今思所以报吾亲欲得先生长者一言以铭其墓託以不朽庶几少慰人子之心乃拜旣许又拜予迫于礼文谨且僃而终铭之铭曰生物爲心乃厌其蕃自㳙㳙而洪河洪河滔滔沃之焦山曾不思造物之艰难顾兹方惨而有忻茁然頋果孰靳天心可观史氏命凡胡甚不仁斩首曰级书多是勤抑不知取赏于一时之所私事者乃所以受罚于千万丗公共之天孰不知急此而独使道家爲知言易山峩峩昔谁壁门易山之民今谁子孙爲斯人之壻也爲斯人之子也爲易州者固宜斯人兹实其坟新安王生墓志铭刘因新安王纲居母丧以哀毁致疾继而其父病作而纲竟以忧终其师容城先生爲铭其墓其辞曰礼之未制也人或径情人之未知也礼有失平生制礼之后爲学礼之人不俯就之而夭祸是婴如九原之可作将声言以责生虽然出继有嗣终养有兄生没其宁事有过厚薄俗可惊吾当作铭湖南宣慰使赵公墓志铭卢挚大徳十有一年冬前湖南宣慰使赵公薨于潭州居第明年秋七月其子弥宁等室垩服衰释杖叩首泣血东向拜饬介走书江东报其父执涿郡卢挚宁不天先君子捐诸孤塟有日乞铭其馆士文学掾吉张图南实公行治甚悉而文丽以札翰曰宣慰公薨且塟宜有铭宁聚其宗谋铭咸愿公铭且非公铭孰铭惟先生与铭公讳淇字元徳丗族望临淄霍者五季时刺抚州后徙家衡山至五丗祖士庠赠奉议郎赠楚国公讳丗勣者奉议子也生赠鲁国公棠棠季曰常生方后鲁国累官某官谥忠肃者于公爲祖实生考右丞相冀国忠靖公奏公㓜竒儁诵书若宿习年七岁䕃𥙷承奉郎明年中童子举选甫冠起家四川宣抚司主管机宜文字官列郡至广南东路发运使积阶朝奉大夫贴职自直秘阁四迁右文殿修撰内除由借田令至尚书刑部侍郎位望寖隆而宋祚终矣将浮海而南王师巳至其地宋太后诏旧臣纳𣢾遂附顺是时至元十有五年也行省署公广东宣抚使秋七月觐于上都丗祖劳问甚至有制授中奉大夫湖南道宣慰使钖佩金虎符犒予优渥使七年而代用荐者召遂辞疾致事𥘉公自宣属沿檄至承宣使夏贵军战黄之白鹿矶冐矢石锐甚诸将勇之其倅信前倅㢮靡吏姦莫何问乃斡经赋㢘赇胥数背法之羣駴愕无敢犯令守赵希訜悚然不敢少年易公曰始疑倅莫瘉前倅今倅儁果乃复贤逺前倅郡旧屯威果指挥兵二千余悍骄不制适郡守惟肖至阅犒未集衆忿譟谋害土臣吏皆窜守惶遽无䇿公语衆淮汉卒戍数千里外昼夜不遑息少墯慢輙刑诛无贷若軰未尝身颜行坐靡县官敢尔即徙徼填圉杖倡乱者百衆罗拜引罪去臣猾孔和軰搆桀横吏十数蠚螫郡县累政循嘿置度外民茹噎莫能吐气时宪江东合东叟皆名才监司逮捕弗能得及公摄守隂授卒方略尽得羣恶其人皆赀累鉅万衆犹虑其贿免公期三日狱具杖黥锢诸圜越四日邸椠果缓其狱皆巳死矣民始帖服神其政咸曰非赵通判廉明即被枉吾曹奚所于诉及守兴国移泰皆能一兵民之政民裕而赋饶时论能之衢冦蠭起连江浙数郡逐宪臣嵘守囦东守命公分殿司兵二千从公曰果尔将蹀血三辅请单骑至衢觇盗缓急财驰严郊有执冦至者廼民讼田官不能直愤激相雠胁平民互党助蔓冦公知乱苗语其人彼起衅繇讼直之岂不在我若释兵而农置若罪或顽弗革若曹能捕致易罪以赏胁旣良民即自㧞盗薮知傃郷罪除否则必薙无遗余廼巳遂纵去有顷复获盗数十亦谕遣之乃掲示福祸如所谕听浃旬归业俾黄衣腰铃卒四徃田间手旗大唿新太守榜至贼衆读榜皆释兵尽一日散去衢遂宁郡势人干政者前守常頫痀奉㫖意公至啽㗲不敢岀一语桡法于是新郡治作孔子庙校官梓四书以摩励诸生去郡未几冦复作张甚再至輙弭公忠实和雅英畅厚易早歳莅政以敏锐着称晚廼弢缩沖漠权以适义其豪爽超特之气犹时时有不能掩者至取友接物识监劙然而浑若无迹仁爱博济惠利公私者不可殚言未冠业进士有才名下笔动千数百言便弓马引强射逺发命中窃弦其弓者莫能撼毛髪雅有巧思多艺洞晓音律尤妙琴事琴操多自谱琴岀其手斵者琴工音焉以爲贤丗所寳古琴逺甚古乐夫传稽籍赜思刌分黍我以谐雅族旣作潭校之乐逺落好古者徃徃迭至问焉劬书殖学旁极佛老医卜靡不该洽所着诗文乐府曰太初纪梦二十余卷藏于家公以平逺自命太初其别号平逺之名闻天下朋游间多穹贵大贤契予尤深者故参政徐公子方太子賔客姚公端父平章何公仲韫左丞赵公伯华然公非借数公爲重数公者毎以缔交得公不失所重也公薨以是年十有一月辛未卜以至大元年冬十有二月庚申塟潭之宁郷县原塘坎山之原夫人宁国呉氏宋参知政事庄敏公渊女前公薨子男四人长即弥宁疾癈弥寀弥审弥寛审前卒女二人淑仪适万戸马继祖以疾絶昬归宁淑正尚㓜孙男六人巖以祖廕当𥙷官嵩岦旹耑女三人曽男孙一人山童女二人挚甞谓公门阀人地文武猷爲识度噐业以之位台阁职论思权亮治体润色太平是特余事果若都将相谋军国以究其辅丗愿忠之藴海内有识者其谁曰不然而遂疾致于家者二十余年而公薨矣呜唿悲夫铭曰皇武于南一呉会只维彼臣室乔木蔚只曷器其材备脩能只奚寘清庙斯齍敦只爰诹疑谋斯蓍蔡只爰搆大厦斯栋载只凤仪麟趾瑞昭代只侯薖侯轴逺殆悔只沉浮星岁存藴槩只云胡不弔哲人敝只工垂般输靡所倍只䕫旷弗音襄武迈只媸妍白缁孰辨裁只悼言作之徒永慨只掩石钻辞烨幽竁只监察御史萧君墓志铭程鉅夫大徳七年八月十五日南台监察御史萧君讳泰登字则平以疾卒年三十八闻者皆愕且悼且疑时鉅夫客鄂诹之自东来者曰信矣嗟哉顷余在禁林吏以诸道提举学士姓名来中有萧某余巳器之洎来南䑓中丞徐公子方道君朝夕不离口后数年余从闽归君方典江广学事学者井井有生气衆夸语余旣佥桂宪之明年闻海南有制狱乃元师贼杀不辜爲君所劾鞠之如章帅遂抵罪敕以爲御史是年春南浮江汉以下余留之酒不可余笑曰真御史也自始识及是不数见毎见气益老言论益深岂意自是遂终不可见耶其子文孙以庐陵刘将孙状其行事来请铭曰君之志也按萧氏丗本长沙徙庐陵之太和曽大父平林先生负重名仕爲江西安抚副使官中大夫爵庐陵县男讳逢辰大父讳安中从事郞徳安府观察支使父讳元永中顺大夫琼州安抚副使毋胡氏君早颕㧞弱冦试吏丞永丰巳出敏手江西行中书省以名闻授将仕郎湖南道儒学副提举爲部使者赏识即子方也子方一代耆硕言辄见听遂擢承务郎佥海北广东道提刑按察司事㑹有獠逼城衆惶惑无措独奋曰督捕非宪府职耶我请先之即上马出将吏惊驰以前獠遂遁因按所部濳与獠通以人爲货及他奸利事守令巳下抵罪者八十七人又建议减韶州赋银之半悉条海北积弊躬诣台言之会建肃政廉访司继丁胡夫人忧至元三十一年诏罢征南兵释交州累臣以君爲奉训大夫兵部郞中介礼部侍郎李衎徃谕其国时安南旣巳失藩臣礼得罪闻有诏使疑惧半吏民迎餽糜至喻所以来意悉慰却之主臣卜日拜伏以听然后知上徳意感慕欢唿而使者又廉敏开亮不与前等乃大喜过望归所盗边地二百里遣其臣奉表贡献谢罪遗使者橐中装甚厚辞不受益之再三终不受益大服旣报命授连州知州末拜奔琼州公丧起爲江西等处儒学提举政教称最行省遣虑郡囚袁瑞路各有訹愚民自诬杀人而代死者旣具狱矣悉发摘理出之佥岭南广西道肃政廉访司事始至陈便宜二十五出海南师所掠生口六百七十五人牛马三千六百有竒还之民栁州左道谋叛论死者二百録之释不知情百三十有七人它所辨雪紏正不可胜数凢黜贪缪吏二百一十进阶奉直大夫拜南台监察御史首言十事分按江浙行中书省水旱民流议捐仓实以振或曰咨可而发无后忧曰民命急矣毁家偿不悔也方大有建白病日侵得告即命舟自载且治衾槥或言豫凶事曰死常事非凶也书别子诗别亲友戒左右无妄受赠禭遂卒于驿舟明日歛于建康明年十有二月庚寅塟于吉州路嘉禾门外夫人杨氏继彭氏皆名家子三人长曰文孙次曰宪孙㓜曰升孙女一人曰来富君精悍谨密不烦不苛不爲事所诎故发必中机意悟飘洒岂弟周旋与人必诚故鉅人长者咸敬之至其孝于亲忠于国不媕阿淟涊天性固然故自号方厓其始爲御史也激烈自奋或谓太刚必折曰患不刚尔折不折天也或告当自爱曰身非吾有也观君此言岂自爲身后计者而独志余铭嗟哉铭曰奕奕堂堂厓穹石苍不可盖藏咨尔山君勿刓其方翰林学士赵公墓志铭阎复大徳七年正月亥翰林学士赵公晦叔卒于官其年十月中书右丞相入对天子曰赵与票事丗祖皇帝迄今凡三十年敦确清谨身死家贫无以归塟敢奏以请于是天子命有司缗五千复给舟车传费将行其子孟实等以状来请铭复徃歳直翰林公爲待制其叙迁也亦相先后知公尤详义不得辞方至元十四年间公以驿来朝深衣幅巾见丗祖于上京氷澄玊莹词气整朗言宋亡根本所在亲切感动丗祖倾属自是入翰林爲待制爲直学士累迁爲真学士公之爲侍讲也言江南箕歛急督移括大姓宋丗丘陇暴露皆大臣擅易书诏明㫖又言庚寅岁大雾蔽塞正月甲辰虎来西城其征爲下臣执权簸政言讫公闭门待罪后翰长司徒公俾同列谕意始复入署公毎视职清望近思欲以言议质直理道确近条缕报上故所言常若剀切无隐而丗祖沉几先物神量莫测或爲公惧至平章政事不灰木奏公私负歳积帝曰得非指故臣爲虎者宜官酬其逋别给廪粟布帛以养由是始知君臣脗合明着如是曽祖伯洙宋朝请大夫知南外宗正事祖师雍宋朝议大夫直寳章阁考希圣宋宜教郎史馆校勘高祖宗正子英南迁时丞台州黄巖因家焉伯祖师渊与朱文公纂次通鑑纲目凡例微言奥语耳受身履故公所行尤近甞与鲁斋先生许公论伊洛阃域以力行爲致知首清简爲髙沉黙自秘皆东南极弊文以显道舍是无以议许公深然之至观公待人爱士恩礼周洽不爲踈数翕訿其持家简泊无复商确计虑非知道者不能也天性孝友自宗正四丗而下力请于朝而复其役赎姻党男女爲奴而不能归者凡十七人始登宋辛未进士第爲鄂州教授由鄂来京师迄爲翰林学士知制诰同修国史积官至嘉议大夫年六十有二其所成就不爲甚过而公以荣禄丰遇爲可愧不获老田里爲可噫公之心如是而巳矣𥘉娶夫人舒氏不一岁卒归橐中于妇翁不取今夫人史氏三男子孟实以公爲侍讲时特官承事郎同知瑞安州事孟赉温州路教授孟贯将以廕入官孙男女七人以大徳九年十二月甲申归塟于黄巖塔山之原予甞读大雅文王之诗曰商之孙子侯于周服殷士肤敏祼将于京以知文王之徳之盛商士之恪谨温愻笃承天心维我丗祖明徳造邦式混区夏内外大小共爲帝臣而公陟降左右承赉接钖终始若一至不幸而死今天子复申命而宠绥之则公死犹无死也是宜铭铭曰禄不歛赢谋不课利我以其拙彼以其智衣敝筞驽内澡玊雪诵声清冷铿出金鐡蹇蹇九关壬人陨䰟维帝有训四方于闻之身云亡之徳不爽丘环麓茂一息以徃繄彼之丰维时之通尚诏后人以封以崇国朝文类卷第五十一国朝文类国朝文类卷第五十二国朝文类卷第五十二墓志南京路緫管张公墓志铭姚燧公讳庭珍字国宝曾大考渊大考士明以武力再丗爲金千夫长家临潢之全州考楫北京都转运使故又家北京公于次爲中子沉性易直通毅辨彊综经纬史尤长左氏春秋筮仕巳存爱民利物志事先帝以典内帑受知先是髙句骊不请徙居海中江华岛上遣使问何由且诇其贰服亲择廷臣可者即命公时年二十三至其国王礼事之甚㳟书言吾岁入币大国未甞不谨臣职非与未臣而敌巳臣而叛者比而大军岁入边刘吾人民奴吾子女有吾货财蹙吾土疆吾是以舍衍而完险诚出甚不得巳之谋非首䑕他图爲也末䟽黄金以两计白金以镒计各千百数爲寿又言诚以是慺慺之言归闻之上幸止边军无歳入愿岁币外别入如今相寿者数歳岁爲谢公勃然曰王以天子之使求货来邪挥去归具道王言且保其国无他避掠徙耳上亦悟曰人岁入币事之又加兵罪之诚何以待不臣而敌巳臣而叛者诏令军止戍边无入掠自是完东夷室家父子无虑万亿计自将伐宋从至阆中留爲安抚使施治兵间裹摩创残外供仗粮不扰而集今上即位中统建元自将北伐以故先朝故臣熟西京入漠南路俾置传驿兼给餽饷至元四年授同签吐蕃经略使兵裁叛离仁革狠顽渠酋詟挠滋乆安顺六年授朝列大夫佩金符责贡安南时巳征天下兵数十万围襄阳实爲蹶宋起本勲臣故相上与咨军国谋不可一日离侧者皆出行省董师公至其国王立受诏公诘曰王行非止违命于礼于利害且不熟知揆此邦人民土地不当天朝一緫管治皇帝不欲郡县王地版籍王民听其称藩遣使谕㫖徳至渥也且王以与宋辑睦缓急爲援今百万之师长围襄阳鸟飞路絶朝夕将拔席卷渡江覆其国都易如振藁王犹倔岸海徼恃爲唇齿自矜尊高事且上闻天威小震无烦逺召中国云南十万之师再月可至视丘墟王庙草棘王庭者将不难爲其审䇿之王屈降拜益惭愤将以兵恐公使力士白刄环卫公廼示怠㢮袒寝一室尽掷所悬箭弓刀槊付卫士听汝何爲天暑渇甚毎取江水以进皆温恶不可飮食及索井汲不许曰吾俗不相恱者多投毒井中杀人公曰自我所求毒死不恨终汲飮食自是安南君臣多度公者八年会公以安南贡至襄阳犹未㧞即授行省郞中承事勲贵巉絶不阿惟见之营衙足蹟不及其门商较事宜言宏色厉或有以凌骜见短者故右丞相史忠武公天泽解之曰是其爲心忠正侃侃人也乆亲其人必实吾言十年襄阳下改省爲行枢宻院以劳迁中顺大夫遥知归德府行院经历大军南规渡江复行省公复郞中俄降虎符襄阳路緫管兼府尹毁城楼以完庙学散契军以惜月廪刬弊施宜当其后先明年改监郢复二州位安抚使上捐鱼荻之赋使人厌腥食家给蒸薪月发仓以赡饿乏视便輙行事巳劾闻十四年陞嘉议大夫监平江路位緫管上郢复民闻去遮马号送万数其治平江考绩亦最他路十五年改同知浙东道宣慰使未行改大司农卿丁内艰时军兴法闻丧不得輙行乞犇赴不报公愿还所受制书爲民行省知不可夺归之旋舻枵然金玉美女色色无有惟文书衣被而巳今中书省右丞相伯颜夙甞疑爲凌骜者后顾爲深知公甞语人曰诸将渡江无不荒贪独予与国宝清慎自持闻者以爲知言公家居四年又终外艰十九年以才起复仍故官嘉议大夫南京路緫管兼开封府尹至治之𥘉见星而出见星而归凡前政积事留狱旬月剖擿皆出尤善发姦伏有控鹤十余軰比公至僦大第聚居二年黄金横带出入饮食街陌纵横人谓其眞也公曰控鹤役在京师乆此不行必剧贼也密喻有司以意期三日尽致其党索贜以来得金帛宝王服玩典质券契盈室鞠之皆欵服物则椎埋所获妻妾仆使皆掠民子女或娼姬眀日告晓市中皆杖死民骇其神捷阖境乏食巳闻未报輙止税勿输明年河北大旱民流徙就饶及可朔数万人郡县畏损户罪谩以逃闻省部遣使分道邀之许发仓人给三月食还所籍民聚谋曰吾得食三月负难归重难胜鬻将何噉且各卖质田庐而南至家何爲愁叹无聊若出一喙公谓其使曰斯民非贼河南非别界皆圣上民社也非不知奉命不輙济可以无罪诚不忍老稚顿踣吾治甘受祸以活此民则下令诸津急济果有以专行上告者事下御史大夫即治㢘之境民皆曰吾侯贤牧其爲开封明断不阿可当今代包拯大夫察其无他簿责而归奏寝不下秋雨潦河决原武泛𣏌灌太康自京北东爲巨浸广贠千里冐垣败屋人畜流死公括商人渔子船百十艘又编木爲筏具糗糒载吏离散四出徃取避水升丘巢树者所全活以口计无虑百千水又啮京城入善利门波流市中昼夜董役土薪木石尽力以与水鬪不少杀乃崩城堰之城害旣弭复大发数县民増外隄防分直爲三直役一月逃罚作倍起阳武黒石东尽陈留张怒河绵亘百三十里如期三月隄防悉完以至元甲申七月二十二日卒官舎年五十六河南之民识与不识如丧其亲戚家才余俸半月将归塟贫不能西𨳩封市民雄财者户之又遣子弟数百人持钱分程具奠越别治洛阳五百里凡千里及潼关以其年九月塟安西府咸宁县洪同乡少陵原都运公莹之左夫人何氏温淑静端男子三人岳提举郢复鱼湖崇西蜀行省宣使嵤未仕女子三人一适太平州録事韩和一适纪徳信一适巩思齐后三年其季太中大夫诸蛮夷部宣慰使庭瑞以燧素知公求铭其墓辞曰年五十六固不云天较齐耋耆孰谓寿考究其致之岂无以然国茍有利弃身若捐东北鸡林挐舟以使西南雕题登马巳至视数万里爲歩仞余招麾两玊嗾台指舆吐蕃犷狭化不犯令由积苦劳至不延命寿也无称丗不爲臧死有可述短不害长襄阳军谋郢复民效已实巳着犹其小小𨳩封蠲租舟民于河电击霆驰悬躬祸罗下烛其忠繇明后圣老干经摧霜风踰劲大浸稽天陆舞龙蛇流死所余丘木是家乃集舟航乃筏以继乃求以济取置平地穴陴摧防万杵登登役不踰时隐其阜陵民流他疆我饫其食我疆沴伤皆手援溺颙颙公哉人之驺虞彼馋婪婪横目虎貙虽古循吏列傅史册载笔今功孰怍爲匹少陵之原有坊其丘铭石道周以襮诸幽唐州知州杨君墓志铭姚燧自盗杀阿合马后桑葛使緫制院结知丗祖气熖烜烜烁人倖进者入贿其家或借其一言以爲事从中下必中书官之者月无虚旬毎爲中奉大夫参知政事居寛所裁甚不得巳如请乃簿所躐级干政者俟有问他日则引以爲稽其人不利也一且爲尚书右丞相诬而杀之惟其子集贤直学士奉直大夫朂不孥自余妻及子景奴婢凡资业皆籍入县官桑葛败诛故奉训大夫知唐州君居简始敢上䟽列明其兄自部曹史主事省掾都左右司检正中舎郎中知府宪副侍郎宣同典外郡尚书吏曹参议中书御史中丞参行省中省政与国宣劳爲时才臣章章在人口耳今贼国臣不逭诛夷宜爲死者雪其非辜庶彰圣伐日月高悬之明参知政事梁徳珪以闻勑有司偿所籍入而朂㝷卒无子又哀景虽二子一女而疾癈于莘而女年及矣自燕携大参商公左山孙企伊入壻其家自莘而唐才一阅月而景卒意者景讣未至与至而未之知到官四十日当元贞乙未十月三十日而君亦卒年止五十七呜唿何天之不福中奉之家耶身戮一室瓦裂二子继死一不后一有而弱君讼还所籍又爲求壻令恤废姪之家处事变之极狃薄俗之囿少不失天理民彛之正爲弟爲从父从祖曰悌与慈虽古人复作有一尚之乎而天之报施者反如是也盖君自筮仕试吏从万夫长严忠济从己未渡江后使交钞库曹州改南京转运司知事以善其职从其司请陞经历俄授从仕郎大名路緫管府经历尹范县同提举信州宣课迁承务郎浙西宣慰司经歴换承直郎上都留守司经历遭事难爲身出任之官长有不相能必委曲调顺如媒氏之合二姓始异而终同之凡此皆佐人出理者而非其所自爲也惟范县爲近民又压于郡守有不伸及今爲唐若可以有爲而遽巳此哀哉君字子敬姓杨氏汉弘农大尉震苗胄五丗祖绹爲宋仪曹易州死于金兵生邦基秘书监爲金名士书画两絶人曰可与李公麟者埒以通奉大夫永定军节度使致事生郊社署令皜自仪曹而下皆家燕皜生监归徳酒庭直避金乱居莘生澧君之考也君交人诚和视新识如故知倾赀欢乐之夫人梁氏二子二女翰林国史院检阅官昇一未名女长适同县士族王文让季在室皇上即位之年冬十一月诏修丗祖三十三年实録院置检阅官其究覈故事职也而其末九年燧与侍读髙凝共緫裁之昇也实当笔至元二十七年之一年顾与修撰而下年分其事巳可见其文贤无沗靣命矣由同官相驩故介其考唐州君先挚㑹从史院诸贤还进史上都及与之别未数月讣至期昇㑹塟莘绖杖言曰昇恶逆不得见先人属纩巳抱终天之恨不得公铭亦不可复食息人丗矣敢泣血请乃铭之曰观人之槩惟在其大大使可书其细巳盖呜唿唐州其大何如流风不移天理笃居惟天于人若薄而虽所薄今将昌尔后人之识狭其中安知厚竟之求视铭异时浏阳县尉阎君墓志铭姚燧阎宏少燧十七年识之七年矣走未甞遇以凡士宏亦愿游吾门彚所述焉始记铭其祖医隐君墓于时尉浏阳考府君不恙也今焉六年又求铭其墓呜唿何两君皆不及知而幸襮潜徳其幽宏岂有见走文可以信后丗然与走不让爲者则以荅其爲好私今故也君讳鼎吉字和卿医隐长子其卿其丗其迁徙与医隐所以教者皆见先志以至元二十一年尉浏阳二十六年受代三十年秋七月十七日卒年六十八侨墓长沙元配姚氏再配白氏二子宏掾省江西与蕃也四女一适郡人徒单全一适南阳髙举二在室孙男女三人宏将以明年五月庚寅归塟其郷先茔其自状曰君㓜躭诵记敏爲文辞异其时它门儿者皆其小徳削不致详而日勤于笔録如易正义论语注汉纪传旧唐传治鑑节文选杜诗註十余书亡虑数百万言具藏吾家手泽尚新可以汗车牛未闻人有办爲者与学仕事人则从张公邦彦宣抚天平爲四川行枢密院柴桢照磨用礼卿王博文荐出官浏阳非贤不即与居母申忧庐墓毁悴杖而后起皆出处不苟伦理至笃者又曰君胸中廓廓无城府商古今人物成败贤不肖必当其实谏友过不计嫌怨尽我责善樽爼之容粹如不流爲诗千余篇号讷齐以宏信爱必不诬亲燧取笔之曰君喟然吾少厉志嗜学官止一尉殆天戯人者则不可也亦思尉爲君行道资乎盖尉有难爲有利爲江南大县戸动十万一尉兵额止于数十而押纲卫使恒抽其半又其身有疾疢丧婚之请其直司日不盈三二十軰盗逐不得必尉焉罪小则辍禄大而夺官是不白其力少不足以制姦而惟责其专印不职也是其所难凡尉一丗同者而君有独焉在令尉恒居县御冦无敢他遣而湖省犯法臣特遣数千里送所市纱罗京师赋出非其口也入纳非其手也市者顾不必送而顾必令不遣者送之有司又大其尺度重其钧权从而责其轻短不使得归取偿有司必举息立输府又遣修杭海战舰钦廉人难其一君难其三此其所由重困也其利爲者必求爲盗罪不抵死甞墨其肌月呈身有司者署使伺盗曰虵之所涂虵能知之吾使过耳口不言所㫖使自喻之彼方困拘罪籍一朝得交平民出入惟求图报虽身爲盗将不避爲况囊橐他盗頥指富室惟所便取坐受其有盗得其粗我得其细择丗所共宝不可形迹败者归之尉有司覈盗不得依月日则杖尉兵一杖加一等三杖而止耳伺盗特尉权一时宜宻置无迹何及焉尉所辍禄几何而伺盗资之什伯不赀也盗爲伺盗忠臣伺盗爲尉忠臣又其巧者与隣尉交驩私要言曰吾得盗必使诬汝县富室曰甞巢窟焉曰屡资给焉幸罗之狱足吾欲纵之民惟知德吾耳汝得盗亦如是取偿吾县易地爲之胥相益也其月纵兵归诡代家人责入佣直与名以兵备歛者又所得爲也凡是数事今之尉者十出其半呜唿尉乎御盗欤师盗欤观夫人髑法肆行徼倖未露悸人大语则君掩耳此伦拘拘恪恪自靖其道不少萌忧不足休休吾心贤何如也是爲铭蓟州甲局提举刘府君墓志铭姚燧京山安陆属县也其尹承事郎兼劝农事刘德源以邑士安某爲先来言曰先生丗名笃古善文者闻今贤公卿之胄或不逺数千里及门求表着其先烈者相踵也德源之治去先生之居四舎耳心窃觊之我先人之位固不大昭于时如得先生铭则没而名庶延也因叙曰吾刘氏居龙兴黒土坂者不知始何祖其讳与㳄又不可考质先人始以函工赐田通州后以鍜制精坚他工迁彰德院长㝷官进义副尉徙平阳杂造局副使再官进义校尉爲使又官敦武校尉蓟州局使犹领于提举司以劳深而资乆也制以前官超爲提举俄病废兄德渊嗣爲降同提举德源同知许州实待而南以至元三十一年九月一日卒官舎年六十八顾言必塟通之乐村以其年十二月廿五日竁焉又曰呜唿位有贵贱故功有显微我先人始以函工一朝而赐服五品其功则止善于其职何显之能爲人子惟其考甞愆于时者始不敢求以昭明否者其欲逺其闻者亦岂异贤公卿胄之心也惟哀而允之燧曰凡今爲制天下歳程惟甲不领于工曹迳入太府县官亲考其苦良而黜陟之卫士必赐而藏之家弊则持故赐求易使卑之新他臣有私藏者罪死况私爲者乃先人虽班杂职而县官视以爲要焉自常工而跂之亦曰遇矣君讳智晜弟四人其次居二娶扬氏前卒一年同穴乐村二男则同提举与京山也女适太常寺管勾李某铭曰五兵皆贼人战而恃以不殇惟函爲扞焉尔如君二十始传以及疾废爲之二十年始曰千被被全一人亦千人矣其功亦岂曰微孟子曰函人惟恐伤人由术推心君亦仁哉此其藏广州怀集令刘君墓志铭姚燧大德戊戍燧游长沙太原寓士刘致手所爲文若将取正焉者走何以荷之读之尽卷赏其爲辞清㧞宏艳爲之不巳可进乎古人之域旣又自状其先人怀集令之岀处丐铭幽墟感其心将昭明所生爲叙之曰君讳彦文字子章年廿有八筮仕当中统三年而知堂印乃岀管勾北京行省承发省废而归授徒其家将十五年谓爲无意于丗之事㑹者耶当秦邸肇䦕与故丞相阿里公之行省长沙也无不徃干之会同知堂印者许楫爲宪长沙言之丞相丞相自省郎中故居若晚君来便宜版爲郴之録事群盗窃发无时芟夷未靖也君不忍夷其俗而苟简于治爲之四年又三年始官进义校尉广之怀集令羣盗滋张䖍人民燔城郭以冐天诛者肆无所忌官军少不足爲恃授郷民兵杂而殱之格鬪屡衂徙民保东山前募民辟田入租私廪者爲米八百石一尽于饷増戍之兵与遭冦之家岖﨑艰梗炎瘴者四年以至元廿六年四月三十日而竟卒是何宦之不逹耶今卑官无要知堂印者去丞相㝷丈俨立案前护守终日不食顷去晨而出暮而归日必再至丞相家丞相出畋入奏无不与偕𥙿庙爲燕王日当朝广寒殿君立庭下问盝中何有君则曰堂印也索而发封玩之其亲接如何其荣如何遇也如何皆他人取将相之资也一旦管勾北京行省去丞相千里録事于郴西南北京又数千里终乃令怀集于南海之濵其不寖近而逾逺者丗恐无君匹也岂读书一过千百言不忘力兼人射命中皆文武器略足以表见一时者有是贤人巳不凌人人则忮之耶且求以剸物置干将铅刀其前蒙稚犹知后钝而用铦及论取士则以方者爲徒足持巳而圜者始周乎物故率弃明炳劲特者爲不易驯使而顾録舍荏弱而不自持者爲善适俗而贤之君岂坐是也耶其邵子所谓阳在隂中阳逆行时之爲也故平生之道刑家则多其功于政者仅此譬水在山束于溪壑崖谷之险不得犇放平衍爲浍爲川其漑润不博者亦势然哉君石州宁郷人权殡长沙佛宇文有玉亭小稾祖开参元帅府军谋考汝钦妣冯氏郡君李氏三子致某某二女归薛氏李氏铭曰士乆其穷观守之笃吏极其逺试治之朂且中其年而卑其禄皆彼苍者隂厚其蓄抑不信之以昌尔续故民钟五六君墓铭姚燧繄钟徙吉颍川自迫于靖康绎骚避吉而来岳丗方四由元而冨仕明至实生文兴叔进字郎行五六以族次凡是四丗皆不位吁哉五六遁迹市乃如天启所状事居家孝谨文缜致严训厥子俾知义自奉殊贬志勤勚基约以极丰其积此邦师之陶猗视居郷侃侃和以易不私其有善分施歳荒民饥闵瘠瘁发我廪庾饫老稚崩梁坏涂揵石治至今行者頼其利已丑之闰月庚出年六十八丗廼弃塟之三阳先墟比黄室之子南秀嗣南英南金又其季一女结䄜未决议男孙满十女半是一庭娈兮贯鱼似椒聊蕃升必天意岂怜之家乆踣踬一朝起行当遐致况如南秀士服𬒳下及二季皆学仕始卑终高若登陛或者而宗由昌炽匍匐哀求铭玄志伊谁成厥孝子志苟有善奚必门地汉民仲山凡岂异奋笔发隐太史燧彭泽县尹姚君墓志铭呉澂延祐五年秋予赴集贤八月次眞州病未克进陜人姚绂数数诣予所馆一日言曰绂之先河中人金代甞仕州因家于陜吾父讳思恭字敬父至元间仕广东宣慰司有海商𬒳强盗诬执其仇司官之贰右商逮捕牵聮三十人系广州狱事至司贰酷法以鞠死者三之一存者诬服吾父知其冤会歳终吏牍互易所掌此狱隷吾父即以冤状白官不答时广东得专杀贰命出囚于庭将施刑吾父谓囚曰汝今就死囚畏慴不敢翻异贰令吾父署牍父曰赃仗未完人命不可轻职可罢牍不可署贰大怒趣署逾急吾父度不可巳抱其牍踰墙走匿僧舎越五日梅州获正贼赃仗悉具械送以上贰慙恚喑黙吾父引冤囚十九人释之囚哭拜曰非姚掾我辈死乆矣自后狱有疑必卑吾父覆问平反者甚衆广东考满簿宣之南陵丞刘庄盐埸尹崃之长阳提领采石盐引所治民理财俱有政绩归塟吾祖于陜受江州彭泽尹未任昨歳六月以疾终于眞州寓舎年六十六历官将仕从仕至承务止痛惟吾父孝友慈祥劬书谙律仕未显逹赍志以殁绂将以明年秋奉柩祔塟鼎湖祖茔先生赐一言死不可朽而不肖孤送亲之终庶其有恔乎予谓若父盖良吏也广东一事眞有洗冤活死之功是可书巳承务君之考讳某监陜州酒税妣某氏妻杨氏彭氏先卒后娶萧氏子绂绅女适眞定李纯皆彭出也铭曰位不信志意其有嗣报未称施意其有迟熊君佐墓志铭呉澂冨州之甲氏熊爲盛而不一族横冈之族其先知制诰龙圗公之后繇鄱徙至讳之翰者早丗其配周氏以姨之子爲子寔丞相京文穆公之从孙讳礼娶从事郎王尉之女生四子仲讳大泾娶韶州周守之姑生子二君佐讳师贤其长也㓜敏悟长治进士艺驰俊誉叔父贡士曁郷先軰皆期一早逹仅一试贡闱而科举废读书娯亲于山中至元壬午先庐燬隐城市十年父旣没养毋逾尽欢大德辛丑筑室还故郷扁其堂曰寓乐与老梅踈竹丛桂幽兰细蒲怪石俱便坐扫地焚香琴书圗画罗列后先尤嗜古器玩赏学琴后不复操曰但识琴中趣耳惟工诗不辍一时吟人咸相推许弟师周同居同财三十年无间言暇日弟若子相赓酬自爲师友乙巳罹母丧哀慕几欲无生其明年冬感疾丁未夏四月竟不起年五十有三秋七月壬辰晦窆于卦塘栖龙山之阳初娶监吉州粮料院李登孙女再娶户部侍郎邓咏孙女男希勉女适胡宜审孙寄生予移疾寓富州先塟期师周以前大学进士徐懋初状因予妹壻周筠来请铭筠谓君佐敦厚笃实好賔客而不妄交希勉笃实如其父徐之状亦云辞翰清粹端健爲诗沖澹萧散不求工而自理致予虽不识君佐其槩可覩巳鸣唿向之科举诚不足得士然拘以定法乖逢一制于命非可以茍求得不得者安焉自科举法废而仕进之途泛人人怀希觊速化之心离亲戚弃坟墓䟦渉攀援百计干人经岁年弊衣履犯风雨寒暑或至破家陨躯而不悔愚亦甚哉君佐之才岂不可翔骛以其清致岀而与今之君子游必有合也而安分知止澹然无营于丗以终其身可不谓贤乎徃年予被命徴爲国史官弗果赴今幸补外闲散无编纂之勤毎欲述野史以自嬉凡山林恬退有足称者具逸士传若君佐其可铭曰所丰者贤所啬者年猗嗟乎天袁君夫人史氏墓志铭元明善夫人史氏四明人曾大父浩相宋孝宗太师保宁军节度使魏国公致仕追封越王谥忠定曽祖妣贝氏齐魏国夫人从大父弥逺相宁宗理宗太师中书令大父弥坚端明殿学士属兄中书令当国家居十七年以资政殿学士光禄大夫奉化郡开国公致仕赠太傅谥忠宣祖妣赵氏新安郡主封卫国夫人崇献靖王伯圭之女父讳賔之朝请大夫直敷文阁荆湖北路转运副使赠通奉大夫妣王氏宋相淮之女孙叶氏俱赠硕人处州姓袁氏同郡人曽大父昇赠太师卫国公大父韶同知枢宻院事资政殿大学士银青光禄大夫奉化郡公赠太师越国公父讳似道朝列大夫知严州军州事𥘉敷文毎言吾大父外大父皆眞太师婚嫁必当吾门敷文病严州曰徃候之敷文曰愿以㓜女属公子某严州起谢吉日纳币旣七日敷文卒夫人时年六歳未几严州亦卒越十有一年歳辛酉夫人嫔于表夫人讳棣卿字景华㓜简静有威仪父卒时坐牀下哭不辍声彊之食不食未塟不少离殡次服除甞一至庶毋室至嫁复一至别之外庭人不识其靣伯父賔州家法严正有事于庙夫人礼相祀事低首伛立至彻不少动旣归处州敬焉处州少好骑射夫人正色諌止交游有至厅事者夫人牖屏间窥或非清谨士即掩衾就睡明日徐曰先丞相家恐无此客处州亦爲之谢絶中表俱贵家务相扇以侈夫人独崇节俭动遵礼则歳丙寅某月某日以疾卒于临安官舎寿二十有一是歳冬十一月塟于鄞县通逺郷建奥之原以宋宗祀明堂恩追封安人后三十有三年处州卒别塟于桃源郷慈溪奥之原相望十里外处州讳洪字某清粹雅博爲士林之表仕宋至朝奉郞通判建康府事归圣朝同知邵武温州处州三路緫管府事阶朝列大夫俱不任夫人一男三女男桷翰林待制文林郞兼国史院编修官女长适宋相史庄肃公嵩之之孙似伯前将仕郎次适宋工部尚书余天任之孙昌期前通仕郞次适宋资政殿大学士史巖之之孙益伯前承务郞孙男三璋早丗瓘珖女四长适同知余姚州事赵孟贯余许嫁未行初夫人卒少母张氏来抚袁氏儿及见袁氏儿女嫁娶终于袁氏处州塟之于夫人茔外翰林博学能文辞而学甚正辞甚古故家流风清修可尚明善友焉一日手书其丗家以请曰桷生七日先夫人没先夫人没由桷之生生而不识母之音容何痛似之愿得君文表墓使先夫人之丗之德不泯永逺或可以盖桷不天之罪再拜眀善答拜起读其所书曰夫人出大门归大门处州爲夫翰林爲子可谓无憾虽不永年得于天者止乎是又何归咎其铭曰相彼里仁有乐维鄞谁其髙闳奕丗相臣相臣女孙来嫁于袁猗有袁氏辅宋天子左阀右阅聮芳对峙维处州君士林孤秀静女其来君子是遘被服闲闲其仪肃肃庙祀斯严膺兹百福治尔宫事莫不柔嘉内则无违载宗有家嗟哉物理若忌成媺胡靳大年廿一而止昔褓中儿丗业在传克开厥后有寿而先寿匪自人夭奚咎天生也无憾没不隐贤身寿不百名寿踰千我铭勒坚毕丗昭宣翰林承㫖王公墓志铭袁桷翰林学士承㫖赠大司徒鲁国王文肃公至大三年年六十有六薨京师假塟于城东隅至治元年其孤翰林待制士熈始克奉柩以十一月庚寅塟东平祖茔乗丘山之原士熈拜且泣曰知吾先君莫若子幸志其历官行事纳诸幽堂桷不敢辞爲之辞曰公讳构字肯堂弱冠以词赋入郷校贾文正公一见器伟之俾敎授其子遂来京师至元十三年授翰林国史院编修官叙迁应奉修撰陞侍讲进翰林学士讫承㫖佐丞相府爲司直历吏礼二部郞中太常爲少卿于台外江北淮东道提刑按察副内治书侍御史入省参议中书省事复出济南公之在翰林也辞命诏令多出撰述其最传于丗者丗祖皇帝谥册追谥太祖册武宗皇后册于实録预修丗祖成宗两皇帝定武宗上尊号亲享太庙仪在太常考辑因革有叙其佐丞相府刬刮蠧弊更始选士丞相齐鲁国公信从之爲治书时值桑葛擅中书政柄嫉方直士檄公偕翰林承㫖鲁国文贞卜忽木公覈究燕南钱谷约月治办公先事计画不以累鲁公会桑葛诛乃得免害治吏礼二部无缺缓同列见公署字不复视成牍以行参议六年一时执政听南士陈利便搜括田赋时平章政事何公荣祖与公正色不少让摧萌折贪卒得其谋以缓始天兵平宋诏征贤能李学士同受㫖公至杭首言宋三馆图籍太常天章礼器舆仗仪物当悉辇归于朝董赵公文炳从其言今宋实録正史藏史院繇公以完守济南寛贫民官逋修闵子祠复学田觞咏自娯而讼益简承㫖李公谦公㓜师事之迁应奉卒推以先勤敏通博洽时鉅公皆屈已期奨后卒与相并史馆辟署亡虑数十人今踵蹑清要皆门下士其爲文闭合咏讽落笔纚属不止于王言爲尤长台阁故事资公始能奉行公之系繇琅邪居东平始八丗祖沔爲宋司农卿守郓因家焉曾祖瑀登金进士第奉训大夫沧州无棣令妣范氏祖铎以公官承㫖赠正奉大夫太常太卿妣杜氏临沂郡夫人父公渊赠昭文馆大学士资徳大夫妣薛氏琅邪郡夫人昭文当亡金时有兄三人擕妻孥南徙昭文私自念王氏大墓尽族以行孰与守下车伏草莽兄唿其名第不复得后骑迫大恸以去昭文迄全其墓厚徳勃兴于公见之矣娶薛氏鲁国夫人是生士熈再娶许氏皆先卒姚氏高氏晩歳得二子士点士然女一嫁薛晋士熈能文辞有声推荐贤之功王氏殆未艾也铭曰徳统智周丗莫与俦士林之标奨士无方髦誉珪璋孰阨其遭文鸣盛丗金石杂比厥声曲昭子也允文战兢绍闻呜唿公之名益髙国朝文类卷第五十二国朝文类国朝文类卷第五十三国朝文类卷第五十三墓志上都畱守贺公墓志铭虞集世祖皇帝建上都于滦水之阳控引西北东际辽海南面而临制天下形势尤重于大都大驾歳廵幸中外百官咸从而宗王藩戚之期会朝集冠盖相望供亿之计壹统之畱守故爲职㝡要焉自非器鉅而虑周望孚而干固明习国家典要深爲上所信向者殆不足以胜其任也自世祖时以属诸贺氏至于今三世矣方奉元忠贞王爲政时一府之中非无国人贵姓与之共位又有材僚佐布在行列求其临事决议之际必得其一言而后定则它人固不能矣是以终至元之世数十年间有赠秩赐金而终不可迁居它官焉公忠贞之子也讳胜字贞卿以小字伯颜行㓜从魏国许文正公学通经传大义年十六以大臣子备宿卫世祖甚器重之入则侍帷幄出则参乗舆无昼夜寒暑未甞暂去左右故事论奏兵政机宻非国族大臣无得与闻者时独不避公或更命畱听近侍或言论语八佾之五章若讪今日者盍去诸上以问公公曰夫子爲当时言距今二千余载岂相及哉且国家受天命爲天子有天下固当下比古之逖逺小君而自居乎上然之廿四年乃颜叛率其兵入冦上亲将讨之将战之夕唯近臣只儿哈良带劔立寝门外虽亲王贵人不得輙至而公入直帐中受宻㫖出入指授诸将及战公擐甲前导牙纛既成列还侍上侧王师奋击遂克乃颜明日上顾谓近侍曰昨者之战飞矢及于朕前毅然无慑容者唯伯颜爲然都人见上之亲征也颇恟惧上欲慰安之故亟还夜行卧兴中苦足寒公解衣以身温上足乃安寝及旦跸驻始寤它日上自校猎还宫伶人道迎有𬒳色缯缀杂旄象师子以爲戯者载舆象见之惊逸执舆者莫能制公时侍上在舆中即自投下奋当其触突后至者始得追及断靷脱象乗舆乃安而公创巳甚上亲抚之命尚医尚食谨护视盖三月而后安是时天下初定四方以遽闻者上欲亟赐报公方少壮能日驰千里又上所亲信有使事輙见遣受命无畱行复命无后期所区画动合㫖意或朝至而夕复出亦不少惮也故六诏西域交广之属无不至焉槩计其所歴无虑数十万里上春秋巳髙海内巳定毎严畏天象以自警司天有奏得非时以闻因拜公集贤学士服一品服以领之桑葛之爲相也怒忠贞之尹京常不下已危中之上前旬月之间数十奏不止頼上察公父子深故免廷臣共知其姦无敢爲上先言之者公甞启其端而言者继之始服罪上之改尚书省爲中书也方卜相顾谓公曰汝以爲孰当吾心者公再拜曰命相国之大政非小臣所敢知然求之舆望以爲太子詹事完泽緑真子也端重忠实可属大事上曰然吾并得所以佐之者矣遂相完泽而以公爲参知中书政事时年二十八耳参决朝议明允通练一时惊异焉乆之又拜佥书枢宻院事又拜大都护典外国之来属者成宗皇帝即位之十年忠贞告老㝷殁于家而公拜荣禄大夫上都畱守兼本路都緫管开平府尹虎贲亲军都指挥使服忠贞所佩虎符至大定年拜光禄大夫左丞相行都畱守兼本路都緫管府逹鲁花赤延祐年拜开府仪同三司上柱国三进而弥尊遂兼台司之贵而畱钥之寄如一盖世官矣上都地寒不敏于树艺无土着之民自糓粟布帛以至纎靡竒异之物皆自逺至宫府需用万端而吏得以取具无阙者则商贾之资也吏多并縁爲姦一旦称遽发所居以集事而直不时得人用病焉公常阅文书按而予之无或失其业故来藏市者沛然日增称京师之盛公坐府治事谨辰酉吏舎肃然具牍无敢玩出内无敢欺贵人大家或以上命得给赐若营缮市易多遣私人逼胁府史凌辱僚吏榜系其民人豪横过取无可谁何公必画奏抑治之而善柔者亦必使得所当而去吏有持上供物入宫门迫暮不得出所司捕得奏诛之公曰此有故非䦨入也力争之吏得不死奉圣州民髙氏隷籍虎贲卫以多赀名身死而子㓜贵官有利其家财者使部曲强娶其妇公爲辨之上前不听娶髙氏乃得全其家公以民之饥也甞便宜发廪不待得请以民之不知教也始大爲学舎礼儒师以风化之是以吏民不识贵彊之凌暴承其教戒仰之若神明焉相率爲祠于西门之外设公象而祝之关陜之乱公方朝正月于大都上曰上京根本之地其速还鎭即日告行都人见公至如孤弱得慈毋时安王将兵北行所过多侵掠公谓之曰君父倚王以保民禁暴今未出国门而行次失律天子或以爲问柰何王悟谢之整兵以行民用安堵时方隆寒士马冻乏县官刍糗衣着不时具公以私藏足之行者以爲感仁宗皇帝乃命工画公象勑学士爲賛识以天子之玺而赐之俾传示子孙于是公有足疾辞不任剧愿赐骸骨归上曰祖宗以上亰属卿父子民安化行朝无顾虑乆矣徒卧䕶可也乃赐小车俾乗以出入得至禁廷焉当是时太师鐡木迭儿爲丞相子弟纵虐于民公壹䋲之以法官峙宿储而丞相家奴擅罔市利责髙直于官公毎裁抑之又恶其帷薄之不修也而贪嫉日盛絶不与徃来都人张弼子杀人狱具丞相受其金钱无算爲折辱畱守胁使易辞出之公持不可而中书平章政事萧拜住御史中丞杨朶儿只等显奏之天子震怒罪且不测頼太后仁恕以爲言幸得罢去相位而诸公之怨不可觧矣英宗皇帝之即位也鐡木迭儿复爲丞相乗间肆毒睚眦之私无不报者萧杨二公既已𬒳害即诬公乗赐车出迎诏书爲非礼而执之激怒主上遂见杀公死之日亰师之人巷哭相闻而士大夫愤怒相视以目自是廷中不附已者固已尽中伤之而恩深不报者亦见及而无遗矣乆之天子察其故斥不得居位遂死于家敕仆所树颂功碑而言者始昌言萧杨及公之冤未及有所昭雪而上崩今上皇帝入继大綂发明诏以慰抚天下顾未暇他及而首以公等之枉爲言盖知天人积愤之故本由巨姦残忍以启之也于是姦忠逆顺之辨大明死者固已少自释于地下而天下之公议亦少振焉明年乃赠公推忠宣力保徳功臣太傅开府仪同三司上柱国追封秦国公谥恵愍賛书哀恻闻者感动命下日都人走诣其殡不约而至者㡬万人而其子惟一即拜正议大夫同知上都畱守司事㤗定四年秋集执经讲帷从在上都而惟一适迁陜西㢘访副使乃来告曰家世荷国厚㤙受京邑之託父子一心所以图报称于万一者天实临之列圣实鍳之我先人遭罹姦兇遘履危祸此惟一泣血终身而不忍言者也皇上圣明灼见隠伏不遗故旧褒䘏之典极于哀荣又不以惟一不肖俾嗣世职感恩戴谊是以未敢申其情事期满歳而请行今易节以西实过郷里是天所以赐惟一也将以某年月日奉以归葬焉惟先人终始定于国是非一家之私言也託诸幽宫以期不朽者非太史氏其何徴乎敢以爲请此又惟一忍死以待者也集受其言而悲之乃考诸见闻与其客吕弼所爲状得祖宗付嘱贺氏以上都之事与贺氏父子之爲治者乃并朝廷哀忠臣惩徃失之意而具书之按贺氏家隰州之永和今爲京兆鄠县人曾祖种德封通奉大夫护军雍郡公妣郝氏赠雍国夫人祖贲京兆路緫管诸军奥鲁赠输忠立义功臣银青荣禄大夫大司徒封雍国公谥贞宪妣郑氏赠雍国夫人考仁杰光禄大夫上都畱守虎贲亲军都指挥使平章政事商议陜西等处行中书省事赠推诚宣力翊运功臣太师开府仪同三司上柱国追封奉元王谥忠贞妣刘氏郑氏皆封雍国夫人改奉元王夫人娶张氏早卒又娶揑古眞氏亦先公卒皆封雍国夫人改封秦国夫人子男二惟一惟贤爲尚衣奉御女二长适平章政事阿不海牙次适搠立忽攀公墓在鄠县某里从先茔也铭曰巍巍神京世祖所营殿于漠南治朝广廷有城有阙民之攸止大纛周庐亦有舎次始命董兹国有干桢举纲挈维纪目亦程维昔周郊陈实继旦愼始和中异体同贯我则不然世官尚贤保绥成功动循故先公始侍中年壮气锐出入践百试无替乃賛国钧乃佐本兵乃歛长筹以督畿垧时巡至止百用具给清官言还畱钥是执歳率其常年与位迁膂力则非精思弗愆时入禁闼衆起咸拜名王细侯亦仰而慨曰此老成世皇之臣祖事孙承矧其都人公岀视政狱市无扰商曰予获民曰予保公田干野徒御不嚣有警无遨具咨公劳公惟小心不懈弥谨义之有激事在无隠窃位爲权彼兇滔天我则老臣忍从危颠二三君子掎角以制不竟于断阶此大厉呜唿昊天不淑谓何假威神明徧爲百讹国论素定公则不陨扬言孔昭天子之圣保终没宁岂必谓身身枉义伸抑又何呻我哀公子知忠念孝还葬忍缓思报之道奉节过家天子命之承志正丘天道聴之嗟彼都人不歌以相曰此有祠公庶来享南山峩峩其鹿维林公从先王归复自今贞珉刻辞作于太史千载之徴亡愧孙子平章政事张公墓志铭虞集我国家有文武忠孝世勲大臣曰蔡国公张公以㤗定四年十二月甲寅薨于保定满城县冈头里第遗命上蔡国公印丞相即日以闻上爲震悍敕有司赠官致赗如礼公卿大夫相弔于朝中外闻者莫不嗟叹异口一辞曰乌乎正人亡矣其孤景武等以明年之二月辛酉葬公于定兴县之河内从献武王之兆次也先事三日使其孙旭属太史虞集书墓铭事严不敢辞谨按公讳珪字公瑞故累赠太师开府仪同三司上柱国蔡国武穆公讳福寛之曽孙故累赠推忠宣力开国翊运功臣太师开府仪同三司上柱国汝南忠武王讳柔之孙故累赠推忠効节翊运保大功臣太师开府仪同三司上柱国淮阳献武王讳弘范之子也至元十六年献武王平宋海上归奏成功道出江淮公年十六行省臣察其英伟畱公摄管军万户明年真拜昭勇大将军管军万户佩其父虎符治所綂军镇建康未㡬献武薨京师世祖皇帝亟召公还治䘮既葬有敕入朝上亲抚之因得面奏曰臣㓜军事重聂祯者从臣父祖乆歴行阵幸以副臣上叹曰知求老成自副常儿不知出此厚赐而遣之徧及其从者元领军半戍湖广省命还其麾下十九年冬以使事入见二赏识其成立初凢内宴忠武以功赐坐诸侯上至是时敕公坐其故处还军盗起芜湖宣徽尤甚皆僣号署官掠郡县烧府佥杀县长吏江东新附民心易揺应者日衆至犯杭之昌化行省官以重兵讨之未克报至之日公杀衣而起率歩卒向芜湖芜湖定乃使人言于行名宣徽虽非我所部盗起我不得以彼此爲觧以其兵行行省因以讨贼属公与他将会惟公部曲所过无扰宣部士数爲贼衂将奔溃公传令止之乃定败卒有杀民家豕而并伤其主者公曰此军之所以败也斩之明日战三合三胜而贼益衆困我公曰日莫矣歛兵设伏贼不敢动明日复战公曰宣卒败而怯母累我衆使持旗鼓爲声势自以所部爲二队命之曰贼勇者在前前行撃之后立者胁从乌合耳遣亲将帅二十五骑冲其后陈乱前行奋击追奔数十里得贼酋斩之其馘三百而自相蹂践以死殆尽乃遣人抚安余民又有贼呉道者以妖术起兵亦有名号恃其妖来徃军门且易公年少欲因入谒剚刄以骇服其衆公得其情即执斩之麾下其党大詟而它酋犹将袭公公夜伏兵山上令之曰贼至而起眀日击贼贼走山伏起蹴贼堕崖死磔其酋宣州平贼之冦徽者又败两万户军公曰贼轻我矣徃必得之获生口三十纵之使归散语其人曰张万户知汝栅居保族逃死耳官军不谅汝以贼击汝与官军格非汝志也来降吾能活之不然吾击汝直尽眀日稍稍以牛酒来见皆印识其衣令兵识之勿敢犯渐以信服有持金帛来者弗受兵不动而安昔十八九矣独南嵒西坑之寨尤险固又甞衂官军惧益自保不听命公得野人计导胜兵百余人鸟道縁登其巢背度巳至奋兵击之贼出战巢背军下㩀其壁贼回顾已失其穴不得还其孥由它道走或请邀之公不可贼以孥得出益懈公曰可矣纵兵击之血流成川执其酋送之行省诛之南陵盗又起称天王攻宣州州兵不能支公得檄帅轻骑数十赴贼并林阵公不介而驰之贼靡贼见无后拒引衆围公公挥矟岀入杀数十人及贼平郡人德公至于今祠之盖自是江东之人安于耕田凿井以共赋税而长子老孙矣军中遂以无事得宋礼部侍郎邓公光荐而师事之邓公以相业授公曰熟之后必頼此用矣凡在军十四年而复入朝实二十九年也是时行枢宻院江南或曰天下事定矣可无烦行院也而张瑄者以浙省参知政事任海道运饷亦以爲言枢宻副使暗伯问公公曰见上当自言之遂召对盖张方以军饷得幸公恐其擅利海岛因势用衆将非其福故告上曰纵使行院可罢亦非瑄所宜言浙省控制甚重而行院得制其军事非始计乎上曰其命爲副使太师月吕鲁那演言张珪年尚少姑试以佥书果可大用请俟它日上曰不然是家爲国家踣金蹙宋尽死力者三丗矣汉人赐号拔都者惟眞定史天泽与其家耳史徒持文墨论议孰与其家功多而可靳此耶拜鎭国上将军江淮等处行枢宻院副使乆劳之师新附之地頼以安焉成宗皇帝即位罢大德三年遣使循行天下诏公持节川陜民之疾苦便冝振之如罢官府之冗无益于民者赎探马之贫而典鬻妻子者还巩昌民之复佥爲军者皆其事也比还拜江南诸道行御史台侍御史换中奉大夫浙西宋之故都民物繁庶贡税杂艺倍蓰他鎭贪吏豪右甘心其间朝廷病之以公爲肃政㢘访使下车未数月所部郡长吏以下罢劾三十余府史胥徒无虑数百其赃鉅万万强民有杀人恃其赀得不具狱更隂制官吏持郷里短长讼否受成于其家公按之如法民间始知有条制焉得盐运司姦吏事根连上下具有实迹将发之而窃位方面者内不自安欲因以危中公使其属以女子金钱赂遗近臣用妄人言公有厌胜事且沮盐法天子爲遣官数人徃杂治之得行省大小吏及盐官欺罔状皆罪罢而公召拜佥抠宻院事入见同列言此张九㧞都之子也故事侍宴别爲冠衣制饰如一国语谓之只孙公受赐因得数宴见探马赤军之戍北者多逃归吏请按法诛之公曰逃者闻命惧诛将聚而爲盗其以百日许自归有不至者乃诛之可也奏可公虽丗家无第宅在亰城或言公僦居于上者命买宅以赐辞不受拜御史中丞行台江南因上䟽极言天人之际灾异之故其目则有修德行广言路进君子退小人信赏必罚减冗官节浮费以宪法祖宗者是时中书大臣有以朱青张瑄之行贿也事败贬湖广关节近倖求复相位而江浙省诬公者亦在中书公劾之不报驰驲面䟽论之并及近侍之荧惑者又不报遂谢病归乆之又拜中丞行台陜西不赴武宗皇帝时仁宗皇帝在东宫召拜谕德未数日拜太子賔客复迁詹事辞不就尚书省臣滥杀无辜轻革钱币中外汹汹中执法乆阙人上方图任仁宗曰必欲得眞中丞惟张珪可苟不称我任其责上即日召拜中丞居月余上不豫三寳奴矫诏赦天下常赦之所必不赦者未㡬上崩仁宗命按诛之而其党有求脱免者公力言诸上虽得不死犹杖之仁宗将即位廷臣用皇太后㫖行大礼于隆福宫法驾巳陈矣公独奏其不可台长止之曰议巳定虽百奏无益公曰未始一奏讵知无益㢤且大位太祖世祖之位隆福太后之宫也舎大明弗御天子果即何位乎上悟移仗大眀遂即位赐只孙衣二十袭上金五十两使自爲带受衣而辞金不允制带以赐之上命道士刘志清以其法爲醮事近侍分其所用金币道士讼之台而近侍譛道士于上前当杀者六人公力辨道士无死罪上怒曰汝以台纲胁我耶公曰御史台陛下之台则台纲陛下之纲也陛下奈何欲自坏其纲乎上怒未解顾左右扶出眀日复叩头苦諌曰陛下必欲用譛言杀无罪臣请先死上即不杀六道士亲解衣以赐公眀日上谓近臣曰人言中丞忠臣乎张中丞乃张忠臣非官中丞也召谓之曰朕欲厚赐卿非无寳玉如非卿心何因以御巾拭面额纳诸公怀曰朕泽之所存朕心之所存也其服膺母失皇庆元年八月拜荣禄大夫枢宻副使旧制中州军士鎭江南者踰岭以戍率二年而代遭犯瘴疠十无一还公曰是徒寘之死地耳奏请屯置近边其岭表要害因其土人以戍不幸前死者官给㨹传还其家从之徽政院使失烈门请以洪城军隷兴圣宫而己领之以上旨移书宥府衆恐惧承命公曰徽政有左右都卫两军足备工伇又欲此将何爲固不署事得寝而怨怒自此思害公矣延祐二年拜中书平章政事请减烦冗还有司以清中书之务专修宰相之职焉上从之着爲令教坊使曹咬住拜礼部尚书公曰伶人爲大宗伯何以示后世上曰姑听其至部而去之公又諌乃止皇太后以中书右丞相鐡木迭儿爲太师万户别薛参知行省政事公曰太师辅上道德鐡木迭儿非其人万戸无功不得爲外执政上深许公言而东朝之怒滋矣失列门等谋所以去公中书者间车驾时廵既度居庸皇太后宫幄在龙虎台遣使召公宫门下以中旨切责之赐杖公创甚舆归亰城眀日遂出国门贤人士大夫祖饯感叹以爲公之身可辱公之名不可辱斯事也所谓质诸天地鬼神而无愧者欤公子景元蒙上眷遇掌符玺不得一日去宿卫至是以父病革告遽归上惊曰卿别时卿父无病景元顿首泣血不敢言上不怿遣参议中书省事换住徃赐之酒遂拜爲大司徒谢病家居㝷丁母夫人忧庐墓三年寝苫啜粥病肿湿或劝之食肉不听日于其间累土坟次如台者三延祐七年正月上忆公生日辍上尊解御衣以赐之盖仁庙于公终始之意固将有爲而竟夺其志悲夫至治二年英宗皇帝召见公于易水之上曰四世旧臣朕将卑卿以政公辞归遣近臣设醴候诸舘东平王拜住时爲相问公曰宰相之体何先曰莫先于格君心莫急于广言路是冬起爲集贤大学士先是鐡木迭儿复爲丞相以私雠杀平章萧拜住中丞杨朶而只上都畱守贺伯颜皆籍没其家大小之臣不知死所㑹地震风烈敕廷臣集议弭灾之道公以大学士当议抗言于坐曰弭灾当究其所以得灾者汉杀孝妇三年不雨萧杨䓁冤死非致沴之一端乎死者固不可复生而情意犹可昭白母使朝廷终失之也又拜中书平章政事𥘉公将兵时所佩符及歴台省毎除必譲还曰此军符也非他官所得佩请上之典瑞自大徳来凡三上三不允至是以闻又不允而公固请竟纳之侍宴万寿山又特有玊带之赐三年秋御史大夫鐡失䓁自上都来夜扣国北门迳入中书称遽矫制夺执符印莫知其端久之稍有知上暴崩于南坡者公还顾无足与共事而魏王彻彻秃以亲王监省公宻撼之王有感动意因曰我世爲国忠臣不敢爱死事巳若此大统当在晋邸我有密书陈诛逆定乱之宜非王莫敢致王曰公诚忠万一事泄得无危乎公曰事成王之功事败吾家甘虀粉万死不敢以言累王于是王遣人逹其书今上皇帝即位于龙居河躬行天诛罪人以次就戮及大驾至统幕公迎谒上顾问曰此张平章耶宻书之来良合朕意公拜曰陛下入承宗社大义昭眀皆断也区区之忠何及于事上曰以日计之卿言不缓自探佩嚢出片𥿄付翰林承㫖阔彻伯曰此当书之史眡其𥿄则公宻书也方尚食既甞悉辍以赐公唆南者鐡木迭儿之子官治书侍御史南坡之夕彀弓矢露刅以佐鐡失而独后诛有司奏当流之报许公入见曰法强盗不分首从死唆南之逆岂止强盗之从乎发冡伤尸者亦死唆南亲斫丞相拜住臂岂止伤尸乎逆贼无君父是无天日也岂有无天日之地而苟容其生乎遂伏诛仁庙范金爲主盗窃之时参知政事马刺兼领太常礼仪使当迁左丞公曰以参知政事迁左丞姑曰序进而太常奉宗祏不谨当待罪而迁官何以谢在天之灵遂格其命时有勇暴者厠名元从中怙恃恩私肆爲不法有医妇饰而过市六七人要而执之加无礼焉有尉捕得强盗械送府盗有亲者方乗传出使击尉去破械纵贼有司莫得而诘告诸省府又不得请公曰如是则乱生矣力命捕之皆得诸权要之家会赦得解有售珠于四府枚论之一小者有直万缗公曰万缗中人几家之产会其珠凡几万乎且战国小君犹以得贤胜照乗曽彼识之不若乎又手䟽极论法度寛㢮纪纲日壊污秽贼虐恬不爲恠逆顺不明于人心祸乱之鉴不逺惟圣明奋其干刚以振德之则仁厚之泽无偏党矣不报而公病増剧非扶掖不能行有诏常见免拜跪赐上车得乗至殿门下上肇开经筵讲帝王之道眀古今治忽之故命左丞相与公领之公进翰林学士呉澂等以备顾问每进读公恳恳爲上敷说皆义理之正无几微权谋术数之渉焉自是辞位甚力上委曲勉畱而后许然犹封蔡国公知经筵事别刻蔡国公印以赐庻几其少畱也泰定二年五月公得㫖暂归天下之功成名遂而身退者未有能及之者也三年春上遣使召公期以必见公力疾而谒上曰卿来时民间何如公曰臣老寡賔客不足逺知眞定保定河间臣郷里也民饥甚朝廷幸岀金粟赈之而惠未及者十五六惟陛下念之上恻然勑有司毕赡之如公意又一再进讲拜翰林学士承㫖知制诰兼修国史国公经筵如故上见其诚病谓之曰西山佛祠多髙㓗可以頥神巳疾卿择而处之驾至上都上顾谓丞相若曰张平章安否老人恐乏侍飬宜以时还家得无便乎因遣使抚谕之务在顺适其意于是公始戍归矣少间长衣幅巾逍遥泉石之间与山僧野老分席以相愉恱上稍闻之以公爲愈矣起公商议中书事公曰老臣荷国厚恩四世而臣事六朝矣一息未尽其忍忘朝廷乎如筋力弗胜何使者不敢强阅数月又病上遣太医视之乆不愈乃移书中书曰病不任事而国公月俸千缗弗敢受籍㑹之凡爲定者三百余悉还送官上闵伤其意畱其俸诸府俄而公薨公资本髙眀又辅以学力积丗勲崇期世其家以经济自任临事决议侃侃正色勇于敢言千挫万折人所不堪公志不爲小变而气益昌虽贵倖临之姦黠侮之公一以诚悫自处乆之而各失其所恃者多矣究而论之盖古所谓社稷之臣者乎公少能挽强命中甞从大师出林薄有虎在焉人马辟易公抽一矢直当虎虎人立矢洞其喉一军讙嚣及学书腕力尤健端重严劲无惭笔諌之臣读书不尚章句务求内圣外王之道既而稍进方外之士以恱生佚老焉公𥘉娶杨氏继室乌氏又娶郑氏并封赵国夫人皆无子清河郡夫人孙氏生定逺大将军保定䓁路管军上万戸佩虎符镇武昌曰景武者公长子也次景鲁亚中大夫海北广东道肃政㢘访使景哲奉政大夫佥浙东海右道肃政㢘访司事景元资政大夫河南行中书省参知政事景徳未仕卒景诚文林郎内政司丞女五人长适朝列大夫太常礼仪院判官董守悫次适中顺大夫祕书监丞赵伯忽次继室董守悫次未行次适武德将军保定翼管军上千戸忽都帖木儿孙男十一人长曰旭宿卫次曰昌眀威将军保定䓁路管军上万户佩金虎符曰昆曰昇曰昭曰晟曰曜曰旺余皆㓜孙女六人铭曰维蔡建国自其先公于焉讫金是用启封公子公孙洊扬世武追王奕奕曰淮曰汝顾瞻先履頟頟有城孰不胙土我于其生于皇建官略用汉制将军司马丞相御史三府相望緫賛国成人登其一巳极显荣我以世将典司风纪既贰宥宻又使宅揆公曰噫嘻我曷致兹于公先王究忠百爲人曰咈哉徳则惟世智周虑渊乃克有济丗皇作之武仁心焉度之大车既载于行而柅孰谓得君衆忤构厄既退既蔵侃侃大刚先帝遗直以钖嗣皇有猷有爲有言有烈相时憸壬睢盱震慴大驾之来法宫既清出纳咨诹属于老成人亦莫间政亦莫适抱其遗经积诚思格白发苍颜安车以朝伫瞻威仪德音孔昭公虽言归公郷近止公疾遄巳公来觐止公今不来天子永怀一鑑之亡四国之哀勲在正室德施孙子着铭玄堂作者太史国朝文类卷第五十三国朝文类国朝文类卷第五十四国朝文类卷第五十四墓志岭北行省郎中苏公墓志铭虞集延祐七年二月壬戍中宪大夫岭北等处行中书省左右司郎中苏公志道子宁父卒于京师七日戊辰子天爵以其䘮归真定三月乙酉葬诸县北新市郷新城原先茔之次而刻石以文曰岭北行省治和林国家创业实始居之于今京师爲万里北邉亲王帅重兵以镇中书省丞相出爲其省丞相吏有优秩兵有厚饷重利诱商贾致糓帛用物轻法以懐其人数十年来婚嫁畊植比扵土着羊牛马驼之畜射猎贸易之利自金山称海沿邉诸塞䝉𬒳照咸安乐富庶忘戦閗转徙之苦乆矣丙辰之冬关中猝有变未两月遂及和林守者不知计所从出人大震恐竝塞奔散会天大雪深丈余车庐人畜压没存者无以自活走和林乞食或相食或枕借以死日未昃道无行人方是时除吏率恇怯倾辞不虑往独苏公受命即行曰岂臣子避事卽安时耶既至曰事孰急于赈饥者明日告其长曰幙府谨治文书数实钱糓知前遇事变无甚费失上下因爲姦利取且尽徒有粟五万耳民间粟石直中綂钞八百贯安从得食请急赈之大人人三斗㓜小六之一即亟请于朝曰仓储无㡬民与军皆君之赤子赈民饥将乏军兴谨储之则坐视饥者之死不得已饥者急在旦暮已擅发硕急募冨商大家先致开平沙静附近之粟别设重购实邉勿惜一日之费爲经乆虑幸甚中书省以闻天子爲遣使护视赈饥且下令曰有能致粟和林以三月至石与直五百千四月至石与四百五十千五月至又减五十千至皆即给直贾运踵至不三年充实如故乃爲成法使勾稽考覈参伍钳制以相承吏守之不改易扵是沿邉诸王多泥索公持法一不予王怒使人谓公钱岂尔家物公对曰有司知给军事非军事诚不敢擅与且撙莭谨惜非爲已私王幸察亦无以爲罪皇子安王是之褒以衣一袭呉王亦知公徒行予名马公受而倾槖偿其贾和林禁酒法轻不能止中书更奏重法罪至死令下三日索得民家酒一缶赵仲良等五人当坐省府论后奏公持不可曰酒非三日成者犯在格前发在格后当用后法设当坐犹当用詺书审覆详谳乃奏决无敢擅杀衆不可公独上其事中书省刑部议如公言其人皆得不死人知公明决有争者悉诣公公曰我不得治有司事叱遣不去卒得一言则皆服而退和林旣治事日简乃即孔子庙延寓士之知经者讲说率僚吏徃听至夜乃休孔子庙故丞相顺德忠献王所筑未成而王薨至公始卒其工朝廷知公功使者徃来必抚问慰勉监察御史按事至边民数百人状公行事卓卓者数十上之御史以闻而公与同列多异议代归百姓不忍其去行至京师卒公𥘉以吏事爲眞定守山西姚公天福所推择旣知名转𥙷山西河东道按察司书吏用使者程公思廉荐爲监察御史书吏转戸部令史歴枢宻院中书省掾出官承直郎中书检校官刑部主事枢宻院断事府经歴岭圵省郎中终始不离吏事然皆有可称者在眞定从其尹决狱竟大旱俄雨在河东所按问无自言冤者在察院从御史按事逺方能正色感愧所事令无敢失职在戸部从礼部侍郎髙公昉治白云宗狱浙西白云宗强梁冨人相率出厚货要权贵稍依傍释教立官府部署其人煽诱刼持合其徒数万凌轹州县爲姦利不法者能爲眀其诖误者出之田庐资贿当没入者鉅万没入之良家子女数百当还民间者还之阅二岁五徃返京师以具狱上在枢宻院军吏子孙当袭官其贫乏至十余年不得调悉举行之天子使大臣行边北方独以公从有弓矢衣鞍之赐在中书值尚书省立威势赫然中书掾多从尚书省辟公独不赴泊然守局如常尚书省罢分鞫其铨选不法者黜夺必以理爲检校官得工戸二曹滥出财物数千收之得吏曹官资髙下失当者数十事正之在刑部能不用上官意出故犯者能却时宰欲杀盗内府金而狱未具者能黜主盗吏之使盗引良民者能删治其条例以便引用者在枢宻断事府能辩庶弟之诬其兄而夺其官者緫计之益未甞一日苟废其职者也然和林之政伟矣我国家𥘉以干戈平定海内所尚武力有功之臣然钱糓转输期会工作计㝡刑赏伐阅道里名物非刀笔简牍无以记载施行而吏始见用固未遑以他道进士公卿将相毕出此二者而巳事定军将有定秩而爲政者吏始专之于是天下明敏有才智操略志在用世之士不繇是无以入官非欲以是名家趍急用也而世或专以善持长短深巧出入文法用术数便利爲訾病者殆未尽也不然若苏公者其可以从吏起家少之哉公㓜不好弄寡言咲不妄交爲吏视文书可否奉行不待请言者坐曹归阖门不通问谒对妻子如严师友内外肃然好读书尤尊信大学及陆宣公奏议未甞去左右笃于教子余奉輙买书遗之子亦善学卒以儒成名如公志公之先赵之栾城人再徙眞定曽祖元老祖诚考荣祖以公贵赠奉直大夫同知中山府事飞骑尉真定县男妣呉氏赠真定县君娶刘氏封眞定县君黒军万戸义之孙征行百户诚之女子男五人四人夭其一天爵也以国子髙第授从仕郎大都路蓟州判官治公䘮以礼女三人适劝农司使宫天祯次适眞定医学録张蒙次适承务郎河南行省都事何安道封恭人孙男昌文于是公之年才六十耳虽久服官政皆佐人无所自遂方郷用遽没君子惜之铭曰有肃苏公执徳不回渊嘿自持弗耀其材始时群公好善巳出孰学孰耕匪求乃得得不以求气直而昌謇謇舒舒何行弗臧直道若倨不利涉世我笃自信守以终始五掾大府位卑志行四命于朝弥光以亨额頟和城兴王攸理控制朔易何千万里国人居之谷马云生尚莫徃来矧周其情御史有简从执以书孰害其人㨿义抉除天子德音元戌徃布曰尓从我弓马钖予再歴其方有法有恩其人识知掾语孔文狃安易挠我际其㑹以哺以缯幕府维㝡边人方懐公不少畱见用骎骎而疾不瘳炎炎弗趍寂寂弗变当爲而爲当辩斯辩退而能思闭户深居制行甚严动本于儒儒行吏师庶其在此有书满堂以遗其子子能习之亦允蹈之岂惟官成朂公之私匪源无深匪流无长以承以传在此幽宫熊先生墓志铭虞集先生讳朋来字与可姓熊氏丗爲豫章望族祖文炳父希曽以宋淳祐丙午年生先生先生以咸淳甲戌登进士第第四人授从事郎寳庆府佥书判官㕔公事未上而宋亡世祖皇帝初得江南常以名取士尽欲得故国之贤能而用之尤重进士若故相畱公梦炎固巳爲内相尚书而王君龙泽亦召拜行台监察御史先生名不在王御史下然不肯表襮苟进隐处州里生徒受学者常百数十人因取朱子小学书提要领以示之学者家传其书几徧天下时来鎭豫章者多名公卿皆以客礼见先生先生和而不肆介而不狷儒者倚以爲重焉宪使魏公初与先生从容东湖之上先生指其北涯曰徐孺子故居在焉太守陈蕃之所表也而里门西南出曰桂华无所当矣魏公感其意更表爲髙士坊郡城外旧有宗濂书院祠周子兵兴燬之先生得郡人黄氏故居于孺子宅东北加葺焉徙其名表之公私争致助俨然立爲学官矣刘公宣之持宪节也尤敬先生论经义无虚日间以政事爲问先生愀然曰郡学上丁释奠诸生有与执事者公固见之而是日有盗刼伤人者南昌贼曹执而掠之幸儒者善柔不能自白诬之狱成矣耳目所及尚有此又何问乎刘公曰有是哉即日审得实立破械出此儒者以其械械贼曹诸公由是益知先生之有用于世者而终不敢以事溷先生也会朝廷使治书侍御史王公构铨外选于江西于是行省叅政徐公琰李公世安郎中马公昫宪使卢公克柔列荐先生爲闽海提学使者报闻而福州庐陵爲郡在东南儒学之士爲最多朝廷大兴文治加意此两郡特起先生连爲之教授先生所至考古篆籀文字调律吕恊歌诗以兴雅乐制器定辞必则古式学者化焉故其爲教有不止于词章记问云者既归有司以常格调建安簿不赴后又以福清州判官致仕先生一视之漠如也更自号曰彭蠡钓徒而四方学者称之曰天慵先生云先生燕居弦雅瑟而间歌以爲乐门人归之者日盛旁近舎皆满至不能容先生恳恳爲说经㫖文义老益不倦得其所指授多爲闻人逹官举进士者项背相望延祐甲寅天子独断以进士科取士进士科废巳乆官府咸不知其说以不称眀诏爲惧独江西行省谘问于先生动中轨度因以申请四方得遵用之请先生爲考官则曰应试者十九吾门不可而其后举江南三行省皆卑辞重礼致先生主文先生以儒事爲重皆应之及对大廷先生所选士居天下三之一焉𥘉先生以周礼首荐郷郡而今制周官不与设科治戴记者又絶不见先生屡以爲言后得周尚之以礼经擢第习此经者渐广由先生启之也英宗皇帝始采用古礼亲御衮冕祀太庙奋然制礼作乐之事朝之大儒搢绅先生然恐不足以当上意而翰林学士元公明善飏言于朝以先生爲荐未及召而至治三年五月先生卒矣享年七十有八先生动止有常喜怒不形于色接賔客人人各得其意去有家集三十卷其大者明乎礼乐之事关于世教余若天文地理方伎名物度数靡不精究焉先生娶袁氏子男曰永先象先太古孙男曰昶昇昉棣生寅生冨以是年十二月望日塟先生于豫章城南石马之阡太古与其门人今陜西行省左丞廉惇前进士余贞曽翰䓁使以书来亰师求铭集受而对曰昔先生与我先君太史同年生友谊甚重集再以侍制召复入史舘道过豫章前先生之卒数月耳先生以其所撰瑟赋二篇命集书之盖有所属集感焉不敢不书也先生之墓草至是三易矣铭其敢缓乎故爲之铭曰维昔先圣善韶放郑律失音泯莫辩其正先生脩能兴遭宋亡抱器永歌教成郷邦于皇盛德方被金石沛乎述作失此遗则䟽越朱弦我则不闻欲知先生视兹刻文牟先生墓志铭虞集隆山先生姓牟氏讳应龙字伯成甫故宋朝奉郎知彭州赠通奉大夫桂之曽孙资政殿学士正奉大夫累赠光禄大夫谥清忠子才之孙朝奉大夫大理少卿巘之子也淳祐丁未清忠公以国学博士言事忤时宰郑清之去国扺呉兴寓第而先生生清忠公喜字先生曰翁归稍长警敏过人日记数千言作爲文章志趣髙迈清忠公以直道事理宗爲时名臣登其门者一时人望先生皆得而交之丞相江公万里参政杨公栋髙公斯得端明汤公汉尚书刘公克庄至折行辈下之而髙公荐之尤力此先生之始年也先生当以世赏奏亰官輙让其族父诸弟而咸淳未擢进士第时贾似道持国柄欺上罔下妄以伊周自拟衆口和附因欲致先生乃好谓马丞相廷鸾曰君故与清忠游今其孙践世科诚难能幸见之当处以髙第先生拒之不徃见及对具言上下内外之情不通国势危急之状考官异而不敢置上第调光州定城尉人或惜之先生曰昔吾祖对䇿以直言忤史弥逺得洪雅尉今固当尓无愧也沿海置司辟爲属未几以心疾乞告归飬而宋亡矣故相畱公梦炎事世祖皇帝爲吏部尚书以书招先生曰苟至翰林可得也先生不荅畱尚书愧之旣而家益贫稍起教授溧阳州遂以上元县主簿致仕此先生之歴官也先生之母邓夫人故太史李公心传外孙也先生犹及见太史毎接语终日而先生之史学端绪自此始大理公前国亡时巳退不任事至是益不出父子之间讨论经学以忠孝道谊相切劘若师友然自大官显人过呉兴者必求大理公拜床下得一言而退终身以爲荣而先生以元子侍左右见者感服一以爲师焉其于经皆有成说门人不能尽传行于世者五经音攷若干卷而巳先朝文献渊源之懿日以旷逺时人无能言者或妄言以自诡辄牵合无㨿先生道其官簿族系月日郷里如指诸掌盖非直其强记如此亦故家习熟见闻然也其爲文沛然若河江之决不极所至不止时人以爲似眉山苏氏此先生之爲学也先生箪瓢屡空不以介意门生故人或有餽苟非义不受与人交乐易眞实不以矜厉爲容谈笑倾倒援引根㩀不见涯涘居呉兴三世矣而风致犹故郷故自号曰隆山先生示不忘其故云此先生之爲人也先生娶杨氏奉直大夫知邵武军恪之女先先生五十二年卒再娶程氏朝奉大夫将作监绳翁之女杨程皆眉山诗书故家也男子五人必逺必大必逹必胜必昌其三人早世今必逹必胜在胜程出也女四人长适蕲州路儒学教授眉山陈琛次适建宁路緫管府知事河南云谦次有疾不嫁次适安吉殷天钖孙女四人先生卒于泰定甲子三月享年七十有八以是年五月乙酉塟于湖州乌程县三碑郷兊山之原此先生之终也前先生之卒一年集始免先太史丧省墓呉门先生手爲书命其弟以其门人郷贡进士陈润祖所述平生来告曰子之言可信于世盍及我时爲我着小传集承命不敢当将诣呉兴拜先生㑹有国史之召不果泰定二年冬程夫人之弟某县尹晋辅以先生之子胜书来请铭曰先生之志云尓集惟家世仁夀与先生同郷里门戸略相望先生少先太史一歳耳先生幸不鄙弃託之以言是有以处集矣其敢以固陋辞虽然仅能书所得而知先生者庶其可信也其不知者固不敢言后之君子信其所可知则其未尽知者可推见矣故爲铭曰学孰爲博寳蔵有作运化叅错掇拾偏駮欺世之怍文孰爲雄江汉之东浩浩不穷𥙷苴弥缝嘻嘻粗工有余而藏不足而张我怀先生岂私其郷斯文有传百世不诬铭以信之不其逺乎故赠瑞安知州王公墓志铭虞集昔我仁宗皇帝天下太平文物大备自其在东宫时贤能材艺之士固巳尽在其左右文章则有故翰林学士清河元公复𥘉发扬蹈厉藐视秦汉书翰则有故翰林承㫖呉兴赵公子昻精审流丽度越魏晋前集贤侍读学士左山商公德符以世家髙材游艺笔墨偏妙山水尤被眷遇盖上于绘事天纵神识是以一时名艺莫不见知而永嘉王振鹏其一人也振鹏之学妙在界画运笔和墨毫分缕析左右髙下俯仰曲折方贠平直曲尽其体而神气飞动不爲法拘甞爲大眀宫圗以献世称爲絶延祐中得官稍迁祕书监典簿得一徧观古圗书其识更进盖仁宗意也累官数迁遂佩金符拜千戸緫海运于常熟江隂之间焉泰定四年夏部饟至京师因来告曰昔振鹏官七品旣䝉恩赠先父曰从仕郎乐清县尹母曰宜人今位五品又蒙恩赠先父母如振鹏之秩此皆仁宗皇帝之遗恩国朝之盛典而先世积善之效也不有以表着之是振鹏忽于君亲无以昭示于子孙族人郷里也幸赐之言而勒诸石焉余感其言故序次其事而并及其世次云王氏始自会稽迁永嘉宋绍兴间其先世以武事得官爲保义郎数传爲自强生挺挺好佛学生由字在之至元廿五年卒时年三十五今赠奉训大夫瑞安知州飞骑尉追封永嘉县男配张氏追封永嘉县君振鹏其子也振鹏之兄龙孙爲浮屠名善集铭曰伟哉王公即家开封繄子之功功繇名艺仁宗之丗积拜宠异先朝文兴孰究孰承慨兹其徴周母李氏墓志铭虞集鄱阳周暾与其弟明之游京师也其族父集贤司直应极实致之得爲国子生时制书始命有司将以科举取士而贵游不治进士业独暾兄弟出箧中所习程文数十篇示人皆惊喜取读或就问学焉未几逺方献异兽曰麒麟暾作赋千百言上之中书省丞相大恱以属叅知政事察罕使命以官是时陈䇿进书献歌颂者常数十人无所遇独暾见知时宰人人羡道暾矣一夕暾感异萝旦而治归明曰兄姑畱幸有以荣吾亲明代兄归矣明至家其母果病见明问知其兄弟在京师事爲之喜而起后六日廼卒皇庆元年七月十九日也暾闻讣且行亟来请曰呜唿痛哉未有以爲荣而爲慼若此惟先生辱爲之铭用慰其地下而巳予窃感而悲之爲次第其语云暾母李氏讳清世居邑之沙堤其曾祖松善爲生以资显祖时荣父天骥以文学名适周朴儒家也昔者周氏以明经取髙科者歳相望朴弱冠受尚书有能声及得内助事亲理家益如志常遣暾明从师而无牵于爱暱故能以卒业闻子三人暾明其㓜禄女二人其壻程益徐璋斛田里之斗横山其塟处也铭曰有肃兮闺门子森森兮孔文桉有馔兮醴有尊不少延兮谁怨乐兹丘兮勿谖爲美县尹王君墓志铭李源道君讳惠字泽民姓王氏世居中庆之晋宁后徙滇遂爲滇人曾祖考讳世𤏡氏有土甞领布爕考讳连袭职天兵南指以其衆内属妣张氏君躯干魁伟识字书敏官事始爲威楚屯田大使増粮万石第上其功至元廿五年云南行中书省选主定逺县簿三十年迁武定路禄劝州判官大德元年调霑益州判官招逃民二百五十四家三年调马龙州判官四年擢中庆路昆明县尹阶将仕佐郎用行中书左丞刘公之荐也省檄虑囚多所平反在县大兴水利安集流民爲戸百五十有一五年迁同知路南州事至大三年调同知永昌州事明年改石平州判官阶将仕郎曲靖戸田有隐金糓逋悬省檄君徃括治考覈虚实区别蠲徴人称其平延祐二年省议昆明壮县再除爲尹明年改宜良县尹阶承事郎嵩明有狱五年疑不决御史属君推按得情免死者十余人六年迁仁德府爲羙县尹兼劝农事修孔子庙以馆来学时君年六十于滇城营江头别墅将请老不许省复委推事建昌丽江诸道至治元年夏五月渉金沙江渡泸水感瘴疾殆舆归二年秋七月一日疾革越五日遗训子孙忠孝丧礼一则古母从𤏡俗语毕而逝年六十有二越八日葬昆明菩陀之西冈三娶皆张氏子男十人曰明沅江路揔管府照磨曰昇仁德路儒学教授曰庆习国言曰忠府学生曰益监税曰某曰海曰良曰让曰某未仕女四皆适右族孙男若干人旣塟诸孤伻书乞铭其墓呜唿滇南之壤地大矣自归我职方氏六七十年朝廷置省宪以控之官府章程文物品式几与上国齿振古无以侔也然其人如劳深靡落相掎爲习犷愎喜争尚有礼义所不能尽化者万里走书爲其先求不朽计如王氏子者能几人哉予甞㢘部徼南盖悉其爲人方以变俗爲事乃不果辞铭之以爲南人劝庶几有闻风而起者铭曰维南有滇限卭𤏡皇风逺被爲乐国生斯牧斯扬乃职半刺六州宰四邑民鸿劳止我爲息狱犴有冤我爲直天之报尔亦云极子孙兟兟孔蕃殖丧母因俗古是式遗言四方可作则矧乃要荒阻重译西冈之麓即藏室永垂厥声有乐石安定郡夫人王氏墓志铭马祖常夫人王氏故赠翰林直学士安定郡侯胡公讳某之夫人陜西诸道行御史台治书侍御史彞之母也世爲浚都鄢陵人父讳贞伯始宅安阳兄讳㲄由地官属出主襄阳谷城二县簿夫人在父母家时虽钟爱于其亲而食与衣常后于兄嫂及归胡氏事安定公持妇道终其身无懈容亲纺绩组紃之工弗好世之侈靡华饰以俭以勤相安定公家政卒能有成慈睦仁祥族姻芘之夫人有子二人长即治书次规业儒山东宪府辟署书吏𥙷典寳监令史治书甫丱夫人谓安定公曰是儿资颕悟可令蚤学也遂求经师讲先王礼乐诗书之义善属文未冠令誉日着起家爲大都儒学録大都四方髦俊辐凑于是治书学益硕大名益光显矣省台交荐于上歴监察御史右司都事左司贠外郎工部侍郎丁安定公艰吉服浃月即拜今官使者及门致礼意敦请治书以侍夫人荣飬爲辞夫人曰儿来前吾有训汝承吾志吾逮事舅姑汝先考及我教汝胡氏之宗事其在汝乎今国家命汝爲台臣西南四省四宪之评议属之汝其速行母以我飬爲辞焉治书上事半月夫人讣至徒御不戒号泣东出及安阳丧次衔哀具书告其友马祖常曰彞不孝先妣安定郡夫人以至顺元年六月六日卒将以七月三日祔塟于先考安定郡侯之墓里人杜愚爲之状矣请吾友爲埋铭以刻之呜唿人之生有男女焉幸而爲男子或有所树立于世则不与百物俱尽幸而爲男子矣无所树立使人恶之惟恐其久生而何死之恤也夫人女子也爲女而能贤爲妇而能孝爲母而能慈从其夫子有官有封其所树立殆过男子矣宜乎富贵夀考享厚生之福也欤祖常与治书同学古文使爲铭义不让廼铭而授诸来者铭曰在相安阳有贞慈母启封汤沐赋安定畒炜其辉光夫人象服柔嘉有仪百丽于福少也稚弱玊节闺房归于夫家组紃含章教子爼豆不系于迁弗雕其全而人咸天诗书礼乐六艺之师起其施施居其孜孜廼成治书懋官台臣又成典寳克昌克寅克昌克寅亦旣多淑善后无疑譬彼穜稑我稼则获且庤钱镈洹泉出山纡流相西欎欎栢松荟蔚之隮允矣安定幽宫是域夫人祔之恊其龟食孙子爰殖我铭不泐桂阳县尹范君墓志铭掲徯斯大德中勲臣楚国公之季子帅湖南有所爱掾卢陵范君元亨其强敏之才廉平之节风动千里人不畏帅而畏元亨时余在长沙数与之遇而不敢一诣门恐溷君也后二十七年㑹其从子汇于亰师则君没十年矣乃録其行请铭君讳元鎭字元亨其先蜀人今居安福之清化里祖巖生二子皆爲太学生季曰景材是爲君父君早孤母刘及其兄元方教育之至元二十五年监察御史举廉能爲江西宪掾居五年去之亰师辟徽政掾又辟大司徒掾皆不就元贞初诏求能书金经者君在选中经成𥙷湖南掾秩满授瑞州税使改武冈録事摄绥宁令进郴州挂阳尹累阶承事郎卒官君所至当官而行无所阿避禄入不足则归卖田宅以给之徃徃初多忤而后反见知者其行事之尤着者则在帅府有田千户者死其子曰田芭芭㓜弱其弟田仁袭其官据其业而奴畜芭芭长愬于有司数年不决事上帅府复多右田仁君抱牍方力争帅怒目左右捽君且下吏梁木坏㡬压帅帅乃止田仁恐求援行省权相数日使逮君甚急且喻之曰汝不用汝头汝来汝爱汝头勿来皆谓君徃必死君竟徃极言田仁罪反覆无所顾不能屈乃与芭在武冈民张氏欺胡氏寡弱占其产倪万户胁张惠以罪取其田皆夺而归之许文炳兄弟争财二十年不决召其兄弟涕泣而理喻之许乞罢归在绥宁王永眀诬舒八杀人实蓝姓杀之永眀伏辜诸峒饥疫大起死者过半下令寛征赋以䘏之诸峒向化在桂阳民白有盗其牛者踪迹无所得方疑所捕二猫嗛牛耳鸣号于庭求猫主索之果得牛立命偿其牛而正其罪且桂阳侧陋供给与大县等民力彫耗一以寛济之故其卒也民无逺近皆缟素㑹哭哭尽哀犹不忍去前后被行省及部使者檄诘责诸郡邑凡三百余莫不称允而不及大用以没悲夫君之卒实至治元年十月二十有五日年六十四以眀年十二月二十有一日塟所居东北龙唐之原初娶呉氏再娶刘无子以兄之子肇开爲之子年六十一乃得子曰性传女三人长适大都路固安州儒学正刘䝉德次适徐经逺次适萧信之孙男三夀骏文豹天霓女一铭曰此孳孳称所施而止于斯彼巍巍兮曾秀才墓志铭欧阳玄秀才曾氏子一汉旣没于江南其兄德元在京师闻而哭之恸知其塟有时奉行述乞铭于欧阳玄拜且泣曰人之生苟有徳慧孰不愿有辞于永世也弟一汉实曽氏才子弟今不幸短命父兄不能续以长愿得先进一言以传庻㡬犹未死也玄闻其言恻然乃序而铭之曽氏永丰显亲里大家一汉字明善本曽似翁第三子大父悼其兄之子似俞蚤夭无后以继之大德十年丙午五月庚午朔生天暦三年庚午五月癸丑朏死是月戊午改至顺以是年某月某日葬于某里之原一汉五歳读书数千百言过目成诵少长无童心年十二三能文十五六颀然长以弁不尚浮靡不事货殖笃志道德性命之书能服行其言事父兄善交朋友信遇宗族郷里之长老恭未及壮有学行辞意廪廪趣老成人𥘉师里士刘福逺习举业精熟㝷执挚临川呉先生门受诸经説大称颕悟年二十有五病痰喘以死方疾未甚四月十日有厉风从西来拔并舎大木似翁簭得未济之巽心疑之不逾月一汉乃不起妻刘氏子男一人万奴财四月而孤行述似翁所自作其文不胜哀有甚于德元言者呜唿爲父兄鲜有不爱其子弟者论才不才恩义有不相掩者一汉死父兄若失希世重寳不能自存呜唿一汉眞佳于弟矣乎铭曰麟之不角麛不如殰匽之不翰鷇不如夺其有㩀无与之为瘉隳其垂成无生之爲宁坎而深树而糁无重伤其父兄之心国朝文类卷第五十四国朝文类国朝文类卷第五十五国朝文类卷第五十五墓碣国子司业滕君墓碣铭姚燧观汉诸碑凡门生爲师作者其文多称在三之义盖本栾恭子民生于三父生师教君食惟其所在爲言又列郡邑姓名字官人出㡬何钱于碑隂多至百人或倍之令人每兴今无古者笃于其师之慨至大已酉燧长翰林之明年国史院编修官东平蔡文渊状其师国子司业滕君之行与门生许质求表其阡以君之再入成均横经丈席者甞数百人砻石所资一不偕人出二子独加异乎古岂不于在三足抜浮俗斯时耶君讳安上字仲礼其先自洛徙中山不可推采其世考府君某隐德委吏斗食自捐生君八年而不禄妣李夫人抚君诲曰而性质开朗记识兼人且金名士赵灿离孙不可以贫废学感圣善言师西巖君克自砥砺勤心圣学暨其长也尊闻行知如不足日私居自持衣冠齐遫及出接物一诚以和郡无少长相谓不字咸称先生学积其躬道行其家化及其乡府臣归髙荐名于朝勑教中山是府多士求亲辉光謦欬欲闻鼎鼎其来服缝掖者将半齐鲁庭臣善其职士有闻用以职民主禹城簿压于爲监爲令与丞刑或过中必揆以义驯驯上説不使黥涅妄加疑盗废弃永世仁誉旣章宣司所临若县与州事有未竟必檄徃治裁中情法守令惮之出将入迎若事大吏徴爲国子博士以其平昔自律爲先蚤作晏休诲诱谆谆发䝉䟽疑立懦尅刚各因其才矫拂扵善党坐羣行齿而序之其极弗率有黜与扑成均作则井然有条即升监丞再丞太常世祖賔天成宗继序圎丘请谥太室升祔凡厥礼文酌古损今皆所订稽元贞之元拜监察御史京师地震上䟽曰君失其道责见于天其咎在内庭窃干外政小人显厠君子名实混淆刑赏僣差阳爲隂乗致静者动宜兢兢祗畏侧身修行反昔所爲以尽弭之之道其说累数十百言反覆深切有司不敢以闻君则曰吾不得于言者遂委印去反关其家着书自怡㝷起爲国子司业时巳疾矣顾言其子治丧无用二氏以其年乙未夏六月廿有五日卒年五十四塟府城东南崔丘里爲文一本理义辞㫖畅逹不爲险谲非有禆世教者不言有东菴类藁十五卷故江西㢘访使赵秉政板之行丗矣又有易解洗心管见藏之家亦多乎哉其不年者丗同哀之而文渊犹以不侍经筵职丝纶谋庙堂爲憾呜唿夫旣师成均官奉常歴台谏而又有德有言足矣奚必兼彼数者始爲至耶夫人李氏贞顺柔嘉姻里范焉后君八年卒子翊去尉东明自致终丧亦足彰君刑家之自今尉元氏兄羽有文行蚤世铭曰孰不曰士于学始志迄用有成千百一二允矣滕君敏脩笃行钟鼓衡门益大其声勑起布衣于定敦教祁祁缝掖来则来效再主禹城簿领勾稽不枉刑墨仁闻日跻满秩而招入爲胄监由博而丞俊髦是范转而奉常礼文斯纲或革而因酌损用章迁拜御史爲帝耳目言责塞求龙鳞逆触一不见入纳履而行反关立言行后是程方徴司业年过知命遽启手足理也莫竟短者巳而其长斯存何以贞之石有诔言河南道劝农副使白公墓碣铭姚燧彦隆始由太原徒行至河内致其父书鲁斋先生愿游其门未有介也乃因吾友翰林侍读髙凝得操几杖主凝家二年而归侍其亲而先生亦召北矣㝷由避宅左揆以集贤舘大学士祭酒国学教贵胄乃奏召旧弟子散居四方者以故王梓自汴韩思永苏郁自大名耶律有尚自东平孙安与凝燧炖自河内刘季伦吕端善刘安中自秦独公自太原十二人者皆驿致舘下三年吾侪或病告官去而先生亦浩乎其归乃奏有尚与公从仕郎国子助教昔者贵胄友也一旦能横经下心事之爲师属非其道耸是曹不可得其驯然北面俄侍裕庙东宫公爲讲郑伯克叚于鄢巳讲而出裕庙语人曰是非空言意固有在也以国史院编修从仕郎仍助教擢奉训大夫监察御史发阿合马贼国诸不法彼顾诬公紏摘非实捕送刑部狱引隣妇有色者教诬公甞窃徃来怒隣妇力明其无有鞠之堕孕而事始白又紏鹰师西亰宣慰使倒刺沙以已憾杀其幕僚凡是皆庸懦缩首危者而峻风节者咸伟之出佥陜西汉中道提刑按察司事燧亦爲其道副故得详西土所爲其按歴皆分险僻荒寒诸州南而褒鳯金洋北而绥麟葭丹涂经龙门西河絶崖髙可去水百尺止通一骑必遣导者先之有来骑使驻之寛所卒至则两不可班视烧栈犹车衢也如是之地皆周焉制度卒有反者不即觉捕惟罪社长监郡与宪司麟州人告隂济民乗马疾驰其识仇也问曰所怀何书济民绐以反书仇上变延安延安移文吾宪公又请徃治之所牵连二百许人继烛治之再旬是州小僻无𥿄至覆旧案以书适近侍臣括马其州馆邻墻也闻狱吏呵问终暁得公姓名叹曰丗有克勉其职如斯人者使人劳苦之曰吾见陛下当首闻公竟白济民无佗特杖其绐仇非宜言者公位宪诸君下㑹王相府伯不花右丞勲臣子开省京兆特异礼公其按临诸司皆拱听者改佥河南河北提刑按察司事台檄检覈中兴钞库中兴故李夏都隷陇右河西道宪令竟事始听东任公又走沙莽徃复近万里半岁而归与其副程思廉发数县民完堤以捍河水罢当暑赋民牛车转粟入淇又改佥燕南河北道提刑按察司事趣装其考巳疾行至卫而卒公与兄楹即藏卫西辉之苏门周卜村南原而其妣亦疾乃朝夕哀死事生即教授于辉眀年燧召直翰林感其毁瘁骨见衣表弔哭之予其徒数十人拜庭进退朋让賔敬之道嚣嚣然先生成法也爲叹曰呜唿燧亦先生弟子者何甞有以善及人如是明年燧疾满告归邓而故司农卿侯爵託语彦隆或河南北农副制下必墨缞以出丗议隘薄自便非时燧佣车过卫不可畱不得身见爲书语其然闻方督课有绩其妣亦卒附其考墓竟以是谢所事以至元已丑秋八月三日年四十六卒苫庐呜唿学可以范丗行可以砺俗而巳是哉夫人贾也以燧平昔善公録河南北道劝农副使苟宗道埋辞求铭神道每一读之一抆泪掷笔数年终不能叙其事去冬以史事又召入翰林过辉夫人祈丗母夫人爲言持币泣请且使其子覃马与游其门者庭拜燧还其币曰吾无荅吾亡友者以是佐刻石湏呜唿非公仁义行家能使妇人如是切切惟恐没其夫子一善可曰贤巳公讳栋考天禄虽官而不显居頥乐堂号頥乐先生唐白居易家状云白姓家太原者楚熊君孙胜白公见杀于楚其子奔秦孙乙丙与裔孙起爲秦将封武安君赐死杜邮始皇思其功封其子仲太原公岂其苗裔耶铭曰闻古五十年不称夭公是不盈天道未暁学不笃耶得誉先师道不行耶裕庙甞知职不举耶三宪着效力不本耶耕播之教况冠獬角敢言人难弹射柄臣听者毛寒犹枚其外未及其内视亲于丧观妇于介靡一匪善靡一可凉非我友私月旦章章呜唿白公耳孙犹令其贯古松岁逺滋劲士不盛位而盛吾贤盛位者衰盛贤日延有方其趺有剡其首碣石阡隅千祀无朽河内李氏先德碣铭姚燧至大庚戍鄃王府长史兼经歴典食司与所部人匠都府官李惟恭持其郷士席云汉状其祖润文玉使怀之利用库日民调商征之入吏禄公须之出不遗于受不僣于发如他人侵蠧以溢其家负而责偿罪没产者皆无之与交人以诚御下以寛礼贤乐善者求表其阡燧曰管库之官则古委吏亦下士也所可笔者岂专由孙贵耶盖鄃王之考初尚主世祖再尚主裕宗自称晋王克用裔孙爲置守冡数十户于鴈门禁民樵牧由分地在髙唐即是进爵爲王世居静安黑水之阳爲庙以祠孔子元贞始年表贺圣节独书汉字庶其尊礼斯文者惟恭今臣其子观其所事者贤若不可辞矧有大此者怀之爲州宪宗大封同姓初国世祖于秦以户寡益封之至元之末以封其孙顺宗旣之国未至疾返成庙赐名懐宁以王今圣时方抚军于北皇太后储皇徃居者二年则怀爲三圣龙潜之地传曰小国之君当大国之卿爲下士是邦者当宜何哉则君善职管库者有不必言矣卒以大德乙巳三月十有八日年六十七垂絶犹念惟恭不置曰吾平昔钟爱是孙今逺宦数千里不及闻吾顾言可憾也哉妣王后二年亦卒二子从鼎从信孙则惟恭其长初由王府郎中罗忠国使怀闻其好学悫有立志遂与偕北即壻其家进之于王王甚礼之言无不从事必见咨妻卒赐楮缗二千五百爲娶元氏子季惟寅铭曰荀卿子言臂非长升髙而招所见彰斯若可用爲君方惟怀爲州河之阳实爲三圣渊龙郷其间下士虽守藏或小大国君卿当其贵可参攀鳞翔况复有孙翼贤王逺塞而近孔子堂仕优学以能自彊何畏潜德无辉光故提刑赵公夫人杨君新阡碣铭姚燧维蔚州蜚孤赵氏系不可逺本繇今江西湖东道肃政廉访使秉政而上推得二丗祖崑金帅府评事卒塟其郷二子珪瑨珪将万夫戍蜚狐后迁刺蠡州畱瑨在乡守舎天马南牧度形势不支倡县民以城下之从太师国王徇地至蠡其刺犹城守礮杀王悍将萧大夫王恚欲阬城公请以身赎母兄死王哀之併全蠡民以战绩每最进冀州元帅虎符复推与其兄廷议多其悌让改公冀州军民緫管别钖虎符入觐受知睿宗承制监易州再迁行省中都金平监中山府当宪庙丗丗祖方渊龙收召闻望之臣求治道之冝今者置经略司于河之南宣抚司从宜府于陜之西行部于秦都漕于卫东西二千里道不拾遗而邢则今中书右丞相之祖封国政㢮民散最号弗治求潜藩制官惟歳入其贡赋爲置安抚司后邢易爲顺德升州爲府乃以近故太师广平王从祖脱兀妥与公爲断事官位安抚上公年盛强俾与开国勲臣苗胄爲友则潜藩期任公者巳不小矣世祖践极制监真定路位緫管上俄迁顺天路宣慰使肇置四道提刑按察司以公使燕南河北转使河北河南累章请老不可年七十九始听归卒年八十三以监中山有田朱固郷不返塟飞狐即茔是郷尧封原亦昭时崇显寿考人也夫人既同享有其乐公当不恙亦以官植业顺德尽析秉政夫人从养及子贵食其禄以终年八十二不及公才一年何寿考萃是一门哉因惟女子子天父天夫者也父不能必子之贵能之者夫子焉耳而难其全今之储才将相系望海内者每在乎风纪之官夫人以提刑使之妻而母廉访使诗曰教诲尔子式糓似之彼奕叶袭芳不陨丗德夫人之功亦鲜俪哉古邦君之妻邦人曰小君礼士丧妾不得匹其夫必曰君妻曰女君后丗封羊祜妻爲万歳郷君则令甲郡县君之原可爲今不敢氏夫人而君君之凡其不反塟中山即别茔顺德李马村若不同穴记称合塟非古也因求之吾家嶲州都督文献公开元宰相考也塟陜之崃石百官咸㑹焉及妣夫人刘卒则塟万安山万安嵩髙西趾去崃石二百里耳以唐相之贵月入俸钱三千緍有力不足于至哉则不合祔者亦从古也今秉政斯兆未必始亦由此燧以其于古有徴爲发之夫人生三男二女男秉政秉彛秉衷女适焦简周某孙男女九人秉政又曰吾他日亦域是甞闻诸师古人不讳死惟不趋取死之途今之人鼎鼎焉惟死途之趋复苦讳死亦惑哉如师之言则秉政不徇流俗语身后事于其生亦庻几古逹者也铭曰襄国所直赵南魏北其西太行冀方四塞求田惟良宜莫如襄衍沃平平千里其疆生家其间没即斯瘗奚取日者风水焉泥孰陪平原如阜而尊左之右之昭妇穆孙天厚其门旣寿旣祉流泽渊渊未艾来只丗生显人如夫如子故金甄官署令魏府君墓碣铭姚燧燧还呉中过广陵日今嘉议大夫行台御史中丞初请曰吾祖靖肃公顾言以吾曾祖甄官署令即死所藏乱离失其处他日必虚爲丘先茔石载其事无使吾先人魂游徬徉无所于归而一善之或遗也子义爲铭随又遣其少子可亨挐舟广陵五千里追之襄阳不及返而及之鄂授其考所辑家塾记曰掇是事铭呜唿确哉逺而劳焉廼本之曰魏氏繇唐相知古子林刺朔州子孙居桑干桑干爲今弘之顺圣辽有延恕者生中奉大夫守成中奉生通奉大夫余庆通奉生兠荅馆酒使子贞兠荅实生甄官署令君讳允元改德元字信之甄官生进士特赐及第笏特赐生思㢘即记家塾者思㢘生初初生翰林修撰必复可系者是九丗其大于金繇兠荅弟资德大夫参知政事柱国鉅鹿郡开国公子平相世宗致治隆平祖考中奉通奉再丗官皆以公贵赠兠荅及子陇右令景元甄官与逸其讳一人再丗官皆以公贵廕君始监顺圣酒改弘州酒使邓州榷使抽税设防有方与冝平不增歛姦无走匿额有赢筹民不苛之入副堂厨库又爲使改文绣上林两署令同知易州入令裁缝署改令甄官署以卒年六十三官止广威将军夫人髙氏七男笏珫瑜琦玠璠玉琦太中大夫行部侍郎玠朝列大夫延安司狱璠翰林修撰今谥靖肃公与特赐皆以眀经进士官珫怀逺大将军耀州库使瑜监丰利酒皆廕官玉进士未禄卒二女一归同知荆州节度使事秦德羙一归其郷右姓孙氏君究心本富计田畴第舎牛马杂树直可爲钱千者五万岁入粟爲石者三万岁抽五十一爲七子求师取友须令节休旬大集衣冠令枚诵所业覈其进惰巳则鴈序立前侍饮前修声辉耳目渐涵化沦其心繇是成德逹才多萃其门章宗甚嬖李妃夫人视妃母王姑也数召通籍禁中不可后从秋猎易州君方除道桥诸水复召曰吾思与若晜第语乆矣终不能一致今行之所在是而夫子倅是便且时也无终见避之深夫人以君出不敢专行俾子瑜请之亦不可曰是家膏也亲将汚人人有爲不善者不畏取戾府县惟惮君知兵兴下令急甚敢有舎奴婢亡命不告者辠及其邻人犹利其佣轻私役之觉则杀以灭迹或致大狱君时乡居闻有出入非常者召问得情严其锢防书致其主归之约示薄威以惩其再无残其生终不语其主以获之谁舎所也比卒免家僮乆故者民之作诗与斯丗诀沐浴冠衣揆日而逝君之孝友天得非学其使堂厨以鉅鹿公子叔元未仕曰大臣子故屯其膏泽不见及耶三求推所居官县官以故事无有不可又恤其无子以靖肃后之靖肃又无子顾言后初则甄官子孙丗丗图报鉅鹿者何如也其家塾自序曰繇吾季曽鉅鹿辅政兹降修仁洁义可谓曰乆仕之逹者列品而九不过中中天啬爲报将待夫后之人耶最初之仕外佥提刑司事爲副爲使入爲监察御史治书侍御史侍御史御史中丞三十年间风宪之官无不扬歴司清议者犹太有期曰将不巳是于今呜唿自序君其知子哉矧必复于靖肃公克丗其官可大可乆与亨学行嶷嶷可述铭曰反覆观先民吁可哀积充报衔身期后来门令容驷马堂三槐必贵于天者如取怀惟中奉亦然祥用狱至鉅鹿再传旣钩轴官不私其子甄官承承三逊其季叩莫譍又仁厥乏祀修撰绳官以祀比言祀则大以今修撰孙后者再小宗既颠蕃大宗頼藏偶失故所魂依依招之从先墓来如归膴膴桑干原终天地碣孰华其文大史燧翰林修撰致仕董先生墓碣铭元眀善扬州緫管王君结余友也驲过其家中山授余崔肋教咏状曰此结师也幸公铭俾诸孤刻之墓神道是不没吾师矣余以义不得辞诸緫管则取其状读之曰先生姓董氏讳朴字太初隐居五十年寿八十五以卒甞爲陜西道按察司检法太史院主事俱去之集贤院臣奏其贤特授翰林修撰承务郎同知制诰兼国史院编修官致仕先生之学盖眀理爲本笃行爲要最其所至则文雅安恬者也其教人也善因其才而究其噐故千里间化之学者不之字号曰龙冈先生先生朔州人曽大父迁邢着户版大父资禄妣韩父彦成妣李农焉先生颕异过人学于乐舜咨刘道济遂以儒显娶张生三子一女先先生卒二十七年长子庆云次子庆元庆隆女适张德禄孙男四曰寿宁祖宁叔宁兰宁孙女二曽孙男三曰长孙昶孙泽孙曽孙女三先生卒之歳爲延祐丙辰月爲辛卯日爲乙亥塟之日爲巳丑其兆在唐山之阳云夫含光藴秀蹈髙遵素惟洁身之士乃能行之惟有道之朝乃能容之迹其临莅铭之也宜辞曰龙冈之支渊渊以池种莲于兹面我茅茨池水之清比其风灵莲花之馨配其德徴猗嗟后生于考于评仰止斯铭千载而鸣监察御史韩君墓碣铭张养浩君韩姓讳克昌字励夫汴之太康人其上丗逺不能系大父赟隐德不耀父椿官至淇水廵检君甫冠以孝廉辟吏河南陜西二宪司㝷登掾刑部歴台若省论事据正不桡所至表表有闻后刑部缺主事衆咸属或谓资浅执政曰用人耳遂授君其操履益确甞有兄弟五人爲盗或论爲强于法皆死君阅其牍愀然曰弟从兄者也今若是不几族乎乃议最㓜弟减死上之省可其谳阖部叹服其他指迷趣缓稽旧蔽新凡所当爲靡遗余力时长官有媢其颛者君曰上领其槩下任其繁此自通制余何颛然以疾屡在告衆史轸其惫不烦以细惟重辟则正是焉乆之惧事壅职㢮举浙西廉访司经歴丁某自代用是改承务郎太常大乐署令甫上拜监察御史进儒林郎虽力疾就职未甞辞剧避难建言如皇子师友非人起居注不举其职覈徽政成桉言国庠学规省官节财审令愼罚数事皆剀切时务爲虑深逺未几河东宪司有下劘上者台臣爲失风宪体奏君即治以讯慨然趣行或以疾止之君曰御史与散贠不同吾心视常人亦异况死生命定頋可以微恙使吾有不职罪耶乃决意徃囬及半途病果剧以延祐元年八月二十九日卒官于威州陉山驿春秋四十又三讣至公卿大夫士无不悼惜娶董氏一子元善从仕郎济州判官君性端介峻仪宇读书务措诸实用论议踔厉临政稜稜有风望外若自用而理所折衷则舎巳从人如弗及故不知者颇以爲狷余爲右司都事时君掾省以甞共事故知之爲深呜唿惜其年位不究而止乎此也虽然湛卢豪曹不必陆剸象兕而后知其利肃霜要褭不必路极九有而后知其良古人韫竒柜异囿于小官而不获伸者何限遽曰其才巳是可乎哉此余所以噐君之贤而又轸其施不广且悼夫大勲不及书也然有其具而未尽其用则有非我所能必者庸何伤哉庸何伤哉是爲铭吏部贠外郎郑君墓碣铭虞集郑君讳大中字义甫早学于郷校稍长推择𥙷中书户部令史歴詹事掾史出官登仕郎纳绵緫管府经歴仁宗皇帝在东宫时甞因事得见仁宗伟其人目左右问其姓名是时仁宗爱尚文学常不次擢拔材儁于衆人之中人亦率更名所居业以自傅㑹骤得显用者甚衆而君略不少自衒鬻才得爲中书掾掌选调陞吏部主事以廉敏爲丞相噐重而君丁内艰去国服阕除东平路推官终更又除嘉兴路推官甫召爲吏部贠外郎官奉政大夫且向用出调广东官于江西归至京师以疾卒泰定二年七月二十一日也享年五十五公材行过人视当丗显用者未见其遽相逺数寘省部要地皆不得乆又常以文书爲职业事无专制独爲推官时东平属县东阿诬民爲盗者狱具矣理出之寿张童子以杖爲戯误中人死县论以杀人之罪君持不可刑部是其议山东大水民多徙死檄君赈给者多全活嘉兴浙大郡狱尤伙君决遣之数月廼至无事宪府以其状荐之其治绩可推见者如此娶何氏封眞定县君三子重承事郎太常礼仪院太祝量野未仕三女皆㓜重爲国子生时与今史官苏天爵爲同舎而集爲博士故其塟君于眞定之三家原也以天爵所述状来请铭按君之先丗本契丹贵族石抹氏后改从汉言曰萧氏者是也有仕金爲谋克谋克者金人之言谓帅百夫则冠以谋克爲官名云贞祐南迁以其兵戍洛正大庚寅国朝兵至战死其配扬氏亦以兵死而其子显七岁矣爲千戸郑公所得郑异其资不兄以归与妻霍夫人鞠育之千户公竟无子而殁遂以爲子因姓郑氏而母事霍夫人终身有恩礼是爲君之考以君贵赠奉政大夫枢宻院判官骁骑尉眞定县子妣尹氏赠眞定县君而君又有兄大章中顺大夫济南莱芜鐡冶提举与君齐名而皆不究其用具书之俾后丗知郑氏有以石抹氏改者自眞定讳显者始其铭曰氏族之兴气禅体承似续祠烝匪信曷徴维郑有良吏维辽是自衔德怀谊不敢叙其纪爰着因始俾永诒孙子国子助教李先生墓碣铭虞集东明李先生爲国子助教时集后至与先生爲同官先生所居斋诸生多年长豪俊之士先生朝夕授之经欵有程方重纯笃授业者知以质行爲贵集少先生十余歳甞观其不可及以自励方是时故平章政事髙公昉故翰林学士元公明善皆先生郷里雅敬先生而髙氏又与先生家连婣二公赫然用事于朝先生歳时徃来之外未甞有所私谒处士张子素好立竒行自表树匏冠布衣刾口言天下事常傲视一坐人亦少先生数歳先生以郷里待之甚勤至子素益加敬爱甞从驾上都分教诸生之在宿卫者比还中道驿吏告乏马以牛车进先生食巳摄衣升车无一言驿吏更相诮以爲不当靳长者而从者亦愧服先生居成均五六年有传其子好文所着古文数十篇至京师故御史中丞张公养浩与元公皆以文学自任一见惊异即列荐之于朝先生慨然曰斯文之事属诸吾儿可也至治末集自江南召还则先生巳去丗而好文登进士第歴史舘奉常复得爲同朝集见其深靖有学未甞不叹先生之有子焉好文来言于集曰昔先君子之在朝也招抚府君之墓得姚文公爲之铭郓城府君之墓得阎文康公爲之铭先君子殁而诸老尽矣同居成均者惟子在焉敢请铭集诚不敢附二公之后而与先生父子厚善其敢辞按李氏丗居单州讳访金义军提控生子聚金亡徙大名之东眀大帅阿术鲁版授军民招抚使生庭玉郓城令先生其第三子也讳鳯字翔卿㓜嗜学休沐不废从郷先生孙曼庆学诗乆之曼庆谓先生曰诗吾无以加子矣其爲义理之学乎先生乃屏絶金末律赋旧习而究伊洛之遗书寒暑不懈甞䰞鬻未孰而临卷有得不知釡之焦也初从太史氏测景阳城畱居嵩颍间读书三年而后归爲郡学録郓城病还东明逺近学者从之常以百数稍迁广平学正大德丙午始除国子助教在官两考余有司以常格除临胊主簿到官未乆即去之延祐丁巳八月己酉终于家年六十有四以好文贵赠从仕郎郊祀署丞加赠奉议大夫太常礼仪院判官骁骑尉追封东明县子夫人王氏故太医使康懿公安礼之从子也通经史善相其夫教其子以有成初封冝人加封东明县太君就养京师安贫而笃于礼至顺二年十月甲子卒年七十有七子一人好文也女适王思柔孙三人洙浚潞女孙二人皆㓜好文奉母丧还东明将以三年三月丁酉合塟先生夫人于黄头里之先茔先生雅好巖壑而所居逺于山得竒石积诸斋前以爲山日对之吟讽先生着书甚多而不甚存藁所存者有诗数百篇曰西林集西林者先生所居也铭曰先生之容鬰乎山岳之苍苍先生之怀浩乎河海之泱泱用丗不多歛而归藏子以文兴于先有光我表西林来者不忘征行百户刘君墓碣铭马祖常赵郡苏天爵述其外大父刘君行实乞铭于马祖常曰先妣武功郡君昔安乐时念其父不忘惧其善不传而名遂泯泯也甞以语天爵迨先妣弃丗外大父终不得铭天爵蒙慈母之教诲粗有树立于时圗所以继亲之志者天爵其可不勉祖常曰孰无亲乎孝于亲之身者尚矣矧又能思广其亲之志乎乃爲之序而铭之序曰刘君讳成字立甫貌魁岸竒伟读书渉大义不事章句岁壬子国家初籍民田襄邓间君与其兄俱在行中兄弟勤穑事每代兄作劳田官称之乆之从伐襄阳先登授百夫长甞率数十骑略武当宋逻兵四合屡突围出皆不胜或欲降君杀马爲食居数日不降宋人疑其有诱各引去衆服其勇丞相伯颜将大军渡鄂州江命别将阿里海涯率万户张兴祖军分狥湖广地君复与其兄从破罗飞文才喻周隆黄必逹张虎诸军薄静江兄中瘴毒死君扶其柩而北塟既襄事輙屏迹田野课僮种树畜牧耕桑衣食以自给于湖南遇兵俘一儒生黎姓用金购之曰此儒生不善力役归我我将俾爲弟子师果同归教诸子于乡余所全活者衆此儒生其一也享年八十有四以延祐三年正月十又二日卒葬眞定平乐原先考万户府君之兆考讳义起行伍元帅史天倪辟署权黒军万户㑹副将武仙杀元帅叛即从元帅弟丞相夭泽击走仙转战两河平金有功妣夫人孟氏夫人董氏前君廿六年卒子二人曰㝢曰海孙二人曰允中曰弘中女一人故中宪大夫岭北行中书省左右司郎中苏志道之夫人追封武功郡君今奎章阁授经郎天爵之母也女孙四人一适奉训大夫万盈仓使李恕一适张林一适侯誾其一㓜也丗本歴城人金季山东河朔兵兴贼杂蹂菹醢其民独眞定城完君之考因占籍焉而今爲眞定人者自其考始郎中苏志道年少曰君识其爲令噐以女归之后其甥天爵又以文学进有官于朝孝而能成母之志俾其外氏之官阀丗次刻于金石者竟頼其力焉铭也无愧铭曰振振刘姓考室眞定挺身兠鍪而官弗崇虽则弗崇勇也匪躬斩马啖卒出金购士其谋则懿其惠则侈其迪其启以多孙子女实命妇副笄封君出甥维彦日肆于文克表外氏纉兹劳功刻诗墓门维以亢宗监黄池税务王君墓碣铭马祖常玉君元父既殁之十一年其子国史院编修官沂茹哀请于马祖常曰子与予同登进士第又同官于朝先人生丗以迄于卒其行谊无愧而终龃龉以不合于时者子能知之其宜掲以传后者子宜爲文沂之述诸状者子宜加详焉按王氏出姬姓周毕公髙裔孙万事晋更十丗得列爲诸侯灭于秦子孙徙云中地今之弘州六丗祖辽户部侍郎山甫始着于家谍子三人曰元节宻州观察判官生诩金左司贠外郎以文学称盖丗阀逺矣曾祖讳锐金尚书户部贠外郎祖讳国纲金监察御史使河中诘緫帅完颜仲德战败死节考讳振艰关转徙占籍眞定力学底行起家至江南淛西道提刑按察司经歴配丁氏有子三人长讳宗礼季讳宗义皆早丗仲即君讳某㓜自知问学侍经歴君居浚都爲士子经师尤长于详謌试浚都文学掾辟江东道宣慰司令史㑹使专恣他吏恐䛕弗敢仰视君每以义持之属歳涝饥群无頼起绩溪盗相蔓民不辑宁宣慰司遣君覆视还请蠲徭发廪以赒甿隷盗遂息进将仕郎宣城县簿县比歳供玉面貍四十毕罘不获则转购他邑糜赀毒民君至请悉罢贡姦民有诡逃田赋者歳取偿里胥吏循格不究君一正其籍乃建孔子庙筑坛崇社春秋饬其牲噐以与邑人行事川有梁田有沟道有寓望吏徒有畏而弗肆民知有政而趋功监司郡守争爲皷誉江淛行省属録宁国太平二郡囚又属覈考江隂钱糓他州县讼累歳不决者多以属君所试悉有能声江隂盗有枉爲胁訹者吏党按之旣诬服巳君反覆得其情爲具狱白行省事上中书移刑部刑部允君议遭胁訹者得免死南陵县僧以赀雄持县短长堰溪水溉私田霖潦水溢则漂没崩荡邑人诉于县吏惧莫能施行君诣视毁之老㓜至抚手拜慰且曰君出一乡于鱼蟹矣未几擢江浙行中书省掾曹无畱事适淛西廉问官与君素同里少持气不相下颇嫉君君又不自诎以希合乃风㫖豪梗罗织君以是坐诬免不辨起除瑞州平准库使不就改仁和盐埸司丞又不就家居数歳又改除平江行用库使州县趣曰君所与游尽一时知名大夫士咸烛君冤而君终不自讼就使终不赴孰与君直乎忍是一徃而无变君素守以流于物将推歴君之迹当不诬矣宁无爲君采于有司也君不获巳就官乆之自免归阶前资迁承事郎监黄池务税以至治三年五月十三日终于家享年六十有七以某年月日塟于某州某里之原娶把氏颕州判官时之女男三人澄沂洙女一人适浙东廉访使侍其同朝之子通孙男二迁善崇善孙女二人皆㓜君甫冠即自立勤苦爲文章履其身以庄俭亦未甞过爲崖机其官业行巳之略一皆自信不妄计进取少頋时人之所爲而亦以此称之然亦以此嫉之至大间甞爲书言任人别邪正养民重守令法不可轻更令不可轻出期少施于朝廷而书不果上执政闻君名私使人致款欲官之钱监君知不足与共事卒谢去后果败而君益畜其学以老不克用鉅公闻人累荐君才冝理剧文学宜舘职皆不报屏居钱唐诗书尊爼咏謌息偃泊然无豪髪丗俗虑抚育诸孤子妷诚爱天至而急人之穷奖人之善汲汲焉犹负宿诺而抱隐痛皆他人所难而君爲之不知爲有德尤人之所难也其所着有政要书十二篇陶诗注三卷诗一卷呜唿天兴之变国土厖裂焚剽翦薙不百年而金之名家善士之子孙遗子不数户矣初御史君以直节死人惜其未能大用于时夫固知经歴君之起王氏也经歴君位不配其德以殁干今凡几年而承事君又斥不用君子悼曰不幸然孰知后丗之将昌且乆欤今沂以进士入官有古学方向于用而克济其美于未艾岂其硕大光显又将在兹欤是宜爲铭铭所以使后丗爲善者不怠也铭曰冕弗媟也玉有玦也一摈不用有子晳也彪炳而文立其嵲也载善于铭行安辙也处士甄君墓碣铭宋本应奉翰林文字眞定苏天爵伯脩父持所着处士甄君行状求铭其墓曰君郷之先达讳昌祖字茂先师侍其先生轴交秋磵王公恽俾天爵状以谒铭子者其子恒志也铭曰舜胄氏甄代遐邈君丗有繋逺益略茂先昌祖字讳错无极徙恒遂地着曽祖公亮德潜烁祖让事金刺嵩洛考用致位民部幕妣刘继王淑相若君读六经得大约母王滫瀡老致乐筑亭访山在负郭木石与居隐操襮师轴友恽敬不谑言倍行过期救药经史传集浩以博重屋丌册示尊阁修名皭然日孔炤蜀宪聘掾以养却戊申月正体魄落歳六十二瘗诸佫俪代之王贤以嬳胤恒𥙷吏晋臬擢女章娈兮死未妁子子克敏齿踰弱王侯不事斯道卓干母之蛊子职恪懿君学易恊准矱顾亲小禄辞不诺惟古逸遗名不铄頼士载辞传磊硌抑本兹铭不巳作谁之言者苏天爵国朝文类卷第五十五国朝文类国朝文类卷第五十六国朝文类卷第五十六墓表锦峯王先生墓表杨奂先生姓王氏讳仲元字清卿家平隂广道先生之犹子明道先生之子世以儒道着一时名公鉅人若党怀英赵沨皆师尊之先生举进士有声承安五年四举推恩资髙雅清苦寡言咲无杂賔尝知阿干县宪司以简静闻退食拥琴书不出正襟危坐似与世相忘也遇会心者虽对谈竟日未闻渉贵游可喜事人信其爲古君子也而书名尤重小楷介欧虞间用荐者召应奉翰林文字同进士入玉堂自先生始改陜西东路转运司盐铁判官适书蓝田山碑饮玉浆偶得疾死于官舎贞祐四年也死之日家无余赀稾葬城南鴈塔之隂隣永平王尚书扩墓经兵寺宇废盪荆棘埋没迷所在后三十八年尚书子元卿至审其在墓西十五歩初元卿许并负而东旣而恐亲族零落无可归甲寅五月九日奉天杨奂感念平素会长安邳邦用杨天德来献臣同德张琚髙唐赵安世淅津张儆燕南毛居仁耿都陈殳云中孟攀鳞太华郭时中鄠郊范文炳平陆贠择加以衣衾藏之故穴盖有待也卓行刘先生墓表王恽先生讳德渊字道济襄国内丘人性癖直有操守好学能自刻厉及游滹南王先生门思索辨惑䓁说自是餍饫史学爲专门之业非礼义不妄言动一介不取于人朋友死虽千里逺徒歩必至覩前贤竒蹟伟行击节叹赏而不能自巳至椎耕午以飨窦王杀乗马而祭昭烈其或悯时之艰急人之难切于巳私而不置也始则人大以爲异既而疑焉终廼叹服曰先生笃行直躬守死善道者也北渡后赴戊戍试魁河北西路逮中统建元三府辟其行能授翰林待制晚节知圎凿方枘不能与时匼乃以所得成就学者立言传后着三爲书数万言其说爲天地立极爲生民立本爲圣贤立法敷析温公通鑑数百条扶翊章武俾承正统及见考亭纲目书多所脗合沾沾而喜曰吾天地间可谓不孤矣又通古文竒字士多传习之凡经指授者虽节目磥砢表表有所立或惜其独善不显诸用然振衰善俗激厉后人多矣太保刘公左辖张公以郷曲义来周䘏皆却之曰吾非踽踽凉凉阉然媚于世者也至有以礼愿交而弗之允者鲁斋许公每道邢必式闾致恭而去壬子秋予始见先生于胙对榻学舘夜半歘起撼予曰吾于汉丞相亮论议际有所得惜不并时当有说云云至元壬午予按部夷仪谒先生于天贶斋栖迟蓬荜心融一天自乐其乐英发之气至老不衰先生近何述曰适作四兇辨天府七星挽章于以张皇幽眇振濯汉灵一何壮也临诀握予手曰吾耄矣斯文未丧子其自将旣而闻卧疾虑乏调养询诸友生始知先生有子朴早世女孙一适康氏子新妇女孙皆不聴侍疾卒年七十有八时至元丙戍九月二十二日也葬顺德之西丘里后十五年晚进五宁合乡国议来请曰先生学贯三才养素丘园行嫓于古人望髙乎一世没当易名用垂光范予谓宁曰士风之不振也久矣安得髙风古节如先生者哉昔孟东野以诗鸣唐张籍私谥曰贞耀程伯淳以道自任潞公揭之曰眀道今扳二例如以卓行加之则名与行爲显允矣门生戸部尚书戎益礲石表墓以圗不朽翰林学士汲郡王恽爲之表孝子田君墓表刘因呜唿天地至大万物至衆而人与一物于其间其爲形至微也自天地未生之初极天地旣坏之后前瞻后察浩乎其无穷人与百年于其间其爲时无㡬也其形虽微而有可以参天地者存焉其时虽无㡬而有可以与天地相终始者存焉故君子当平居无事之时于其一身之微百年之顷必愼守而深惜惟恐其或伤而失之实非有以贪夫生也亦将以全夫此而巳矣及其当大变处大节其所以参天地者以之而立其所以与天地相终始者以之而行而回视夫百年之顷一身之微曾何足爲轻重于其间哉然其所以参天地而与之相终始者皆天理人心之所不容巳而人之所以生者也于此而全焉一死之余其生气流行于天地万物之间者凛千载而自若也使其舎此而爲区区歳月筋骸之计而禽视鸟息于天地间而其心固已死矣而其所不容巳者或时发焉则自视其身亦有不若死之爲愈者是欲全其生而实未甞生欲免一死而继以百千万死呜唿可胜哀也哉先人甞手録金源贞祐以来致死于其所天者十余人而武臣战卒及闾巷草野之人爲多而予毎覧之未甞不始焉而惭惕若不自容中焉而感激爲之泣下终则毛骨竦然若有所振励者故爲之访诸故老揆诸小说攷其姓里增𥙷而详记之惟恐其事之不传也近复得清苑孝子田君焉贞祐元年十二月十有七日保州䧟尽驱居民出而君及其父与焉是夕下令老者杀卒闻命以杀爲嬉未及君之父者十余人而君乃恻然欲代其父死遂潜徃伏其父于下以两手㩀地俛而延颈以待之卒举火未暇省阅君项脑中两刀而死夜及半幸复苏后二日令再下无老㓜尽杀时君巳以艺𬒳选而行次安肃矣闻其父死谓人曰我当逃归葬吾父遂归求父尸而得之负以渉河水伤胫至血出发母冡下尸而塞之乃还而衆不之觉也呜唿此其所以爲孝子者欤其子道章资髙爽喜读书而遗山元公陵川郝公皆甞爲诗文以美之雅善予一日状其父之孝行访予于易水之上且曰古者孝友虽庻人得书于史官而先人之孝行若是生无一命之旌而死遂无一言之託以传不朽爲先人子者亦何以自立于世今谋所以表夫墓惟先生实哀之言巳泣数行下呜唿予尚忍不铭君也哉君讳喜世爲保之清苑人其仕至佩金符其夀四十三其卒则歳乙未闰七月考彦妣乔母兄嘉其所娶实望族韩有妇德郷里称爲韩孝妇其夀八十六男女三道昭道章裴氏女寅孙五温良恭俭让曾孙四元亚季德昌铭曰呜唿蹈斧钺而致死犹渊氷之归全其死者藐焉此身之微其全者浩乎此心之天有累虽丘匪丘者存有圆虽石匪石维文百世之下有旌古而励俗者必名此曰孝子之原过者其式之孰独匪人故宋兵部侍郎徐公墓表徐琰国朝自至元𥘉元用兵襄汉以来驿书狎至日告克捷旣下襄阳渡大江所向风靡有城郭封疆之任者若崩厥角恐后卒之混一区宇际天薄海罔不臣妾是虽庙谟雄断师武臣力之故而江南谋国用世之士亦从是可知独时时闻赵卯发死池州李芾死潭州马暨死静江如是者不过十数人止㝡后又闻文天祥以宰相使军前遁海上被执不屈乆乃伏节若可起人意者而于先几之识前知之见未之敢论十数年来南士车驰毂击北来不絶间坐论对语及其所以亡者则深忧逺计危言剀论之士亦甞有之而枋用非人以言爲讳抑而不求求而不听听而不用是以驯至此极始知人谋非尽不臧抑亦国运之有所穷而天命之有所属故不得不归于有德也呜唿是岂一人之力一朝之故哉今观余君恁所状故宋尚书兵部侍郎徐公之行则前言信有证不诬公讳卿孙字麒伸临江之清江人曾祖源祖大经父森赠宣教郎妣熊氏赠宜人按状公在宋朝起身儒科即以治县最当时其事盖不胜书人视以爲谱升朝一再迁爲御史爲谏官垂三年时其国之事莫急于边备𥘉见即以励人才饬军政结民心三事爲告襄阳之不守元帅之无谋我军之在行者犹无不知之而彼相挟私蒙蔽上下略不正其偾军之罚位于朝者视爲软熟恬不之恠独公能抗议弹击第一义已甚可观继是累十百䟽反覆谆切无非论边之日言大而不遗其细谋逺而不略于近料事精宻置论切宜使吾徒爲其国计亦不过尔取是谋帅而㧞李芾于乆废荐文天祥于列郡以襄事而陈李庭芝之决不可用即责时宰陈宜中循行故事如坐而待亡其后或抗节死义或误国谋身无一不如其言此则非知人如权衡识时如蓍龟则世孰能之殆天与爲谋神授之䇿者乎不用其言而用其身虽簮笔持橐把节持麾于我何加至是公去盖益逺矣国亡未几而身亦随之悲夫余间居坐念自有宇宙以来亡国何限以爲其国之有人则其时其事言之可爲太息以爲无人则斯人斯言散在史传何国无之而卒亦无捄于须臾之运者信在人则在乎用才者爲何人在天则亦顾迓续者之何如耳后有君子论一代兴仆之由于千载之上其有取于吾言乎若公之文学政事散见如状以非大节所在故不详録公生以宋丙戍二月十九日卒以至元庚辰三月十日塟其郷以至元丁亥十二月廿四日娶杨氏赠冝人继黄氏封宜人子男二长震先卒次必茂女二丰城李杲庐陵文陞其壻孙男二女三曾孙男三女二异时余参秉江西以脩从祖汉髙士之祠于东湖固巳起敬公之名节甞欲列吾宗人之有德有爵者升侑之属去官不果会文陞来亰师一日致其妇兄之辞曰必茂先亲殁且有年而墓道未表大惧陨越无以显扬惟公中州典刑以词翰重一世敢以不朽爲请余知公悉且欲着其可鉴者示后来故不复辞而系之辞曰亡国之臣莫知所亡一或有知国指爲狂由异代观惟狂惟圣我知其人有死无瞑千载而下其言则存刻表墓门示尔子孙故宋勇胜军统制官詹侯墓表呉澂宋勇胜军綂制官詹侯开庆巳未之夏战死千蜀勇胜军屯鄂之城外其秋大兵奄至降其军而侯之妻子在军中俱北徙子生始四歳时世祖皇帝以亲王捴兵柄河北董忠献公从世祖具知侯在蜀力战不降状命公曰佳父必生佳儿汝其善护视公鞠诲同巳子名之曰士龙旣成人仕州县以㢘惠称追痛其父死节而未白于世常忽忽不乐及擢江南诸道行御史台监察御史按歴荆楚所至访其父遗迹有宋士録国亡之际能城守野战死者人各爲传而侯与焉得其传又稽诸故老遗黎退卒之口参伍附益归以语其友友辑爲事状持示临川呉澂曰吾父以节死居北之五年吾母亦死仅存不肖孤一缕之脉大德壬寅冬具衣冠招吾父之魂与吾母合鎭江丹徒崇德之砚山惧弗克扬先烈将遂沉没则终天无涯之痛愈不可塞愿有述以表于墓敢以累子澂礼辞许于是读传与状而哀侯之所以死呜唿欧阳公论五代之臣全节而死者三王彦章其首彦章北面朱梁盖路人一旦爲君臣歳月甚浅鲜无足道而弗贰所事百世之公议犹韪之宋三百年仁义之国岂朱梁比而其季也死宗庙社稷死城郭封疆求如项籍田横刘湛诸葛瞻颜杲卿张廵许逺南霁云辈一何寥寥耶侯以下官微禄出入行陈屹屹不挫如此世亦曷甞无人哉呜唿唏矣侯之死以蜀崇庆告急宋大将徃援侯率偏师以前破营垒十数攻蜀之帅号纽隣有善战声大将畏惮得小捷遽谋左次以遁侯见帅深入不惑骤领数十骑来徃有敌輙迎又喜逺追谓其轻脱可获也大将逗遛侯率所部独进进至叙州南平隆化县界过游骑什什伯伯接战无大胜负日中帅以精骑数千至侯之衆不满千人皆敢死士驰突冲击力战不少慑遣卒诣大将求救方引衆趣山顾望竟不赴侯弃所乗马立射发无不毙帅兵屡却然以歩敌骑衆寡几十倍帅兵生力分畨迭鬪日战未罢所杀巳过当而侯之兵死伤者十七八矢贯侯臂裂帛裹创复战连中数十创创甚矢尽衆稍稍散逸聚者犹数十人伤重莫能军侯𬒳执帅壮其勇期生之侯大骂求速死亦不加害翼日帅亲视其创馈之食与药侯标去弗受络置马上载以行八日不食至播州土门逼令招城中不行遇害年五十二帅还都輙对俦党言唶唶奖叹曰好人好人且曰其箭不可当侯之从子二其一失其名先数岁戍巴州战死其一名灿然后数岁要随州归师至缺陂战死壻王𣏌守樊城城䧟不降亦死一门死者四人侯光州固始人讳钧少负竒气嗤龌龊儒弊精神事无用语每云读书了大意可暇日挟劲弓驱马出平原旷野指南北东西射曰大丈夫立功名当以是万殿帅噐之妻以兄女繇边郡材技良家子选补军职隷武定军屯光徙屯黄勇胜军后剏取将于武定而以侯爲副其将后走马襄阳城上堕城下死侯叱曰大丈夫不爲国死敌而死于是儿女子耳制置使遂以侯代将充统制官寳祐间蜀歳歳𬒳兵侯徃来崃渠开逹等州扞御用少击衆数数以多最深入蛮徼筑建城堡化服群獠抚以恩信任事不避艰险类如此捐躯徇国其素志也而竟以敢战死呜唿唏矣夫人万氏早卒再娶胡氏生士龙士龙之子澍亦嗜书愿而周于务呜唿自古忠臣义士身不食其报者徃徃报于其子孙然则侯之后宜大盖巳覩其兆元氏清河新阡表元眀善元氏有二一曰卫大夫咺一曰拓䟦魏魏之元着于河南而吾曾祖讳兴君家于大名之清河谱系无所徴㩀不得上知族里讳兴君娶彭氏生子曰讳泉君曰讳聚君曰讳海君讳泉君娶张氏生子曰讳信君讳聚君娶杨氏生子曰讳珍君曰讳成君曰讳玉君讳海君娶髙氏生子曰讳天祐君曰讳进君曰讳琼君曰讳瑛君曰讳贡君由将仕佐郎提举杭州酒使司知事徙芦沥盐埸同管勾讳信君娶杨氏生子曰弼曰德曰恭讳珍君娶张氏何氏生子曰讳良曰矼今将仕郎髙邮屯田提举曰讳林曰荣曰莹曰嵤讳成君娶赵氏生子曰峦曰善讳玉君娶郭氏生子曰通曰福曰嘉讳天祐君娶胡氏生子曰珪讳进君娶焦氏生子曰讳彧允讳琼君娶杨氏生子曰讳山曰显曰世彦曰世杰曰桧讳瑛君娶张氏生子曰义曰从政今湖广行中书省宣使讳贡君娶弭氏生子曰明善以儒起家由登仕佐郎枢宻院照磨爲中书省知管差除掾弻娶王氏生子曰起良娶李氏生子曰贤矼娶皇父氏生子曰亨荣娶丁氏生子曰敏曰懋峦娶杨氏生子曰衡曰衍善娶侯氏生子曰岵通娶李氏生子曰翰福娶阎氏生子曰斡彧允娶孙氏生子曰秀山娶邹氏生子曰振世彦娶刘氏生子曰扬世杰娶邹氏生子曰播义娶任氏生子曰峤曰峻明善娶李氏生子曰蒙曰晦讳兴君以下塟于县城郭西贾庄之东讳天祐君以下别塟新阡去祖茔西南七十五歩仰惟吾祖和厚懿恭怀光弗耀再世而发于吾考吾兄而明善不肖亦忝朝命执事机要盖惧夫族大曰逺昧于镜考而涸先泽此阡表之所由刻也夫祖泽流衍于㝠漠之中缉学励行命不逮者有焉趍下渐邪而幸振显者理无是也虽然益逺益大垂美无穷岂无其人呜唿元氏子孙其可不鍳于兹苏府君墓表邓文原苏氏世居眞定之眞定县君之曽大父公彦大父元老父诚咸韫德弗仕君讳荣祖字显之益树善以亢其宗然歳止三十有七寔至元十二年五月十六日也越四十三年爲延祐丁巳君之子志道官奉直大夫枢宻院断事官经歴秩视五品得追荣其父母由是制赠荣祖奉直大夫同知中山府事飞骑尉眞定县男妻呉氏眞定县君咸曰天之报施善人信逺益有徴哉志道将刻石墓左以昭被宠光于无斁其子天爵甞爲国子生而余职教于兹也以君之壻刘从道所着居里行业谒予文余其可辞按状君性颕异童齓巳若成人从郷人贾先生授业读书一过輙成诵事大父孝疾病汤液必亲虽躬溲矢弗厌郷闾盖以比古黔娄云大父年髙寝必温一夕误火其席大父曰吾孙勿异也然犹肉袒谢罪乆之早嗜学毎归至夜分戒叩戸者勿亟曰大父方安寝也时南北兵阻售书价视珍具君得书必手钞校雠无豪忽舛异廼巳暦法自唐一行师推大衍定歳差法后世多倣用之然司暦或失其传君因金大明暦积筭爲书数十篇多易其旧其学自经史百氏隂阳卜筮书靡不斫赜尤邃伊洛之㫖必以孝弟忠信爲本甞曰学贵适用也故素尚操履有古愿直风曽鬻白金于市过友家坠焉友故收之以观其恚而君神气自如友徐归之曰君之量过人逺矣歳疫隣有窭人君爲具药食至举家全活里闬之昬婣䘮塟者每从君问礼君援古训式缕解铢分不爲世俗隂阳家拘忌之说讼者亦就君持平才谞日闻转运司辟君领眞定税然非其意也赋入有常司征者率利其赢君一无所汚未期以大父病归终孝养者七年而卒大父泣曰天胡夺吾孝孙之亟也朋友族婣皆戚嗟相弔眀年大父卒越十年夫人呉氏卒夫人宋宣和故家婉婉有礼节相其夫克愼中馈既嫠奉舅始若夫之存君仪容髙洁不事表襮处昆弟雍睦衣食不先抚诸弟妹族属咸尽恩意内外子姓羣从指数百独通财同爨君卒诸弟稍欲分析呉夫人不能止惟取薄田二顷书数箧皆曰君之教行闺阃若是夫甞欲辨宗法以合昭穆建家庙以严祭祀设门塾以训郷之子弟志未就而殁取易家人之上九榜其斋曰威如故学者因号威如先生男二人长即志道次殇或劝君止一息教宜稍从寛君曰教可以爱㢮耶故志道由宪司户部枢宻中书掾长幕僚司画诺皆以治办称女三人长壻即从道次贾玖冯庆孙男五人长天爵力学绩文中国子髙等调蓟州判官累迁应奉翰林文字承直郎同知制诰兼国史院编修官余早世女三人适宫天祯张蒙何安道葬以卒之五日墓在府北新市郷新城原从先茔之兆乌乎人情孰不欲贵且寿也然古之知道者以德崇爲贵令名不朽爲寿而世之髙车驷马以矜华宠錬气服食以希髙年卒泯灭堙絶者何可胜道其视贱且夭者相去得失㡬何也若君之年与位皆弗克究厥施而以善终始可不谓贤乎而况教忠有裕命数哀荣又可慰显扬之思于无穷云安先生墓表袁桷呜唿金蹂宋踰南两帝并立废道德性命之说以辨愽长雄爲词章发扬称述率皆诞漫丛杂理偏而气豪南北崇尚几无所分别当是时伊洛之学传南劔至干道淳熈士知尊其说阐明之朱文公统宗㩀㑹纎鉅毕备正学始崇又未㡬伪学造谤咸讳其说以售仕于时金将亡各流离自保乌睹所谓经说哉有明其说者独江汉赵氏私相笔録尊闻传信稍自异流俗皇元平江南其书稛载以来保定刘先生因笃志独行取文公书㑹稡而甄别之其文精而深其识专以正盖隆平之兴使夫道德同而风俗一不在于目接耳受而有嗣也刘旣死得其传者曰安君焉君讳熈字敬仲其学汪洋静邃谓文以载道辞不胜不足以言理故其言修以立于诗章幽而不伤慕贞洁之实将以自任其道者也道散于异端九流证拾于坠简传者益逺而书幸具在不知而作者则索于句读之末旨意断絶踵谬而莫悟君设对问以辨后作者悔而焚其书左氏浮诞不合经者悉去之续皇极经世书繇元丰至至大三年考家礼爲祠堂以奉四世邑人化之教人也以持敬爲本觧经必毫缕以祈果知矣必验其所行弟子相从者常百余人出入闾巷佩矩带规知其爲君之弟子其于刘先生也未甞一见之盖笃信其书黙求以通焉者也刘亦知君足以传道卒不得见焉君深悲之而于学有侣君无憾矣君之先太原离石人五世祖玠仕于金曾祖昇不仕祖滔以经童登第金将亡徙眞定因居焉戊戍歳词赋入等占儒籍考松江东宣慰司照磨妣刘氏君少敏悟诸父咸噐之素多疾甞避隐封龙山然卒不得年至大四年五月某日卒年四十有三娶张氏焦氏子二塈垣女一嫁王氏是歳葬稾城县安仁郷先茔之侧其卒也翰林学士王公思㢘以书唁其父曰自敬仲死讵安氏不幸士林不幸矣有遗文十卷既塟之十三年门人苏天爵述其事状踵门曰黙菴先生天爵从学实有年先生之德之行愿表于墓原使有考桷作而言曰眞文忠公德秀与朱文公同里生不及事焉文公之学眞实绍之侑食于庙于祠无异辞集贤刘公生愈后阐扬合一刘公功与眞公并安君不得见刘公而道实有传盛矣哉舂陵之学四方爲有准矣至治三年歳次癸亥二月丁亥翰林直学士奉议大夫知制诰同修国史㑹稽袁桷表王伯益墓表虞集皇庆癸丑二月某甲子王君伯益卒于京师客舎治书侍御史赵敬父翰林直学士元复𥘉同知彰庆使栁唐佐皆出钱合所与相知者之赙授其妻之兄兾州知事莫正巳使治其丧五日始克歛而殡诸城南僧寺其友杨载杜本访其平生所爲诗文传之又爲作画像賛及着哀诗哭之举其孤迪𥙷国子生踰月其弟自大名走京师谋归其柩将以某年月日葬之某地其先茔也载本又谓集宜爲文表其墓令后人知爲吾伯益所藏云伯益名执谦大名人生数歳入郷校旬月中巳能习尽羣儿所授书问难其师其师爲絶席引寘坐侧羣儿无敢与并因劝其父某送诣郡学未数月又绌其同舎生如郷校及长其父资之游亰师时中书平章卜灰木公翰林唐承㫖公有重名当世以人材爲巳任一见伯益皆曰竒材也不敢以进用常秩浼伯益将言于上择舘阁优重地荐之乆之不得如二公志尚方符寳典书满三年常得四品官即以伯益爲符寳典书三年竟不得四品官二公相继去世无爲伯益言者柳唐佐爲言于张子有平章平章事隆福宫最贵近而雅好文士礼伯益爲上客畱署其府爲徽政院照磨调眞定録事陵州判官改将作院照磨伯益皆漠如也徒曰与彰徳田衍师孟河间李亰景山济南张养浩希孟饮酒赋诗爲神交时人望见之皆以爲古仙异人兾一得遇待爲幸阎承㫖时在翰林谓人曰吾闻伯益宜供奉翰林苟有意幸得见之伯益不屑也后十余年始爲翰林应奉文字承务郎同知制诰兼国史院编修官然伯益竟止是官年才四十八悲哉伯益身长不过数尺不喜骑马遇好友即提杖出门竟日去不返顾语妻子以爲常始来亰师用橐中金不识记数及赀尽益困至终身亦不以介意于书无不读于人物治道政术甚明白而未始以辩博自雄遇人无贤不肖皆驩然无间而胸中了不可混长年亰城居而所以爲诗简澹萧逺如在山林不与人接者常谓人曰吾知吴楚多瑰伟竒絶者当委身徃游乃称吾意耳杨载曰然诚广伯益以山水之胜视陈子昻李太白未知何如盖伯益之诗㫖意不迫于事物而律法深稳合古作故识者以载爲知言伯益甞学脩金丹求神僊又甞深坐黙究爲禅定虽莫竟其所至然灼不爲外境移夺无疑矣杜本曰伯益人品极髙去世人巳逺当得大彻岂不伟欤惜乎年不待之也未卒前一夕犹与客飮酒人家暮归坐阅案上书夜且半妻孥颇察其有异召毉未至伯益忽拊几却卧不复言禁钟不尽一声趣唤杨载杜本来而复瞑呜唿若伯益者岂非古之所谓超迈不羣者耶方伯益在歛集徃哭之见唐佐语莫知事曰莫夫人何以爲生㓜女若爲得所归弱子若爲得所长感慨出涕被面毅然以爲巳事一坐皆欷歔不能仰视是以莫知事治棺椁后极坚致理其家尤备此皆有古道非常人所可及嗟夫观伯益之得于人如此则伯益之所存可信巳乌乎是爲表稷山叚氏阡表虞集泰定四年秋天官侍郎段辅出其先世遗文以示集读而叹曰嗟夫昔宋失中原文献队地盖爲金者百数十年材名文艺之士相望乎其间至于眀道正谊之学则或鲜传者矣及其亡也祸乱尤甚斯民之生存无几况学者乎而河东段氏之学独行乎捄死扶伤之际卓然一出于正不惑于神怪不画于浮近有振俗立教之遗风焉呜唿可谓善自託于不泯者哉于是辅告集曰维段氏世居绛之稷山由辅而上遡其可知者爲前宋司理参军讳应规十一世矣司理之六世孙爲金武威郡侯讳矩生三子长曰钧次曰镛次曰铎铎以正隆进士官至华州防御使武威所因以得封者也镛先卒而二人以文行称谓之河东二叚在防御时陇西李愈作武威墓表五世之内名德并着自武威而至于今又六世矣家学幸可徴焉子爲叙而篆之将刻诸墓道集辱在同朝不敢辞乃按而书之凡李愈氏巳表者不具所具者自钧始钧生汝舟汝舟生恒恒生克巳成巳脩巳克巳成已之㓜也礼部尚书赵公秉文识之目之曰二妙成巳登正大进士第主宜阳簿及内附朝廷特授平阳提举学校官不起而克巳终隐于家一时诸侯大夫士皆师尊之各有文集数十卷集所爲读而兴叹者也克巳之子三人思永思诚河中府儒学教授思温皇子安西王召爲记室参军不赴以子辅贵赠中顺大夫礼部侍郎上骑都尉追封河东郡伯成巳之子曰思义平阳路儒学教授四子之孙凡十人似英甫彦孚辅之兄彞经循顺其弟也其九人皆仕有禄位独辅㝡显以文行选应奉翰林三爲御史遍歴陜西江南及中台以司业教国子生判太常礼仪院㝷贰天官誉名日盛君子有望焉呜唿自司理君至于今段氏十一传凡二百有余年而代亦三易矣文学之懿前后相属岂不伟哉彼以功名冨贵赫奕一时者何可胜数然不过一传再传而声迹俱泯自其子孙有不能知其世视此孰爲得失哉故爲之铭铭曰气盖世兮虑徧物邈无託兮乆焉识眇弱翰兮着微迹何千年兮如白日翩翩兮弟昆顾余庭兮鞠存嘉遯兮无闷善自託兮斯文皇肇造兮有区羣材来兮并驱匪伏兮有待视其家兮多书岌维岳兮润流斯河世寖显兮子孙则多邦人有言兮先生之家张进中墓表王士熈贵齿尊老之义尚矣古之有天下者皆养之以求其言居民间则爲父师生于治世涵濡德泽故保其生也无伤更事知艰故言之发也有则厥后三老董公见举大义之时沛中父老预歌舞成功之日斯老者之着明于世者也圣朝建都燕山民物日冨八九十歳翁敦茂厖硕朝延优之徭役勿事歳时得陞殿上上皇帝夀每大朝㑹百官衣朝服鞠躬以进视班次唯谨母敢越尺寸而诸耆老髙帻博褐从容暇裕以齿后先门者不加谁何俟百官退乃陟峻陛承清光归而娱嬉井陌或骑或歩更过饮食和气粹如大驾出宫则龎眉黄发序勾陈环卫间见者咸曰乐哉太平之民也张进中居京师有年耆老之一也进中字子正善爲笔其爲笔也管以坚竹毫以鼬䑕极精锐宜书人争售之由是四方咸知进中名得其一者以爲珍异而尚方时有所需非进中所爲者不用也进中自持笔以入必赐以酒年益髙被玺书蠲其傜役至八十以终时延祐七年某月某日也塟宛平县冈村妻某氏子某余识京师耆老多矣所敬者唯君及何失失家善织纱縠最能爲诗充然有得如宋陆务观可传也日岀买丝骑驴歌吟道中指意良逺张君雅重厚毅然有容坐窒中自珍其笔有来求之者目其貌非儒生虽多予价终不肯出其善者卑之学士先生如淇上王仲谋上党宋齐彦呉中赵子昻皆与之善三家皆世称善书者其知君良有以夫今何君张君相继以陨求似者未之见呜唿生治世以乐其身不必仕之及也擅一艺以夀其名不必文之多也张君亦何憾焉掲辞墓前用以告来者眞定张君墓表宋本眞定之眞定县人曰张君讳德林字茂卿夙䘮怙恃兄弟衆且贫既长遂赘壻于郡董氏董氏多财无子委君家事君长治生乆之资益饶又哀董宗将絶爲外舅买妾觊有以世其祀果生一子名笥亡㡬何外舅妾皆死君夫妇鞠笥保抱乳哺之壮悉致家赀以去笥力畱同居不可乃与田百畒屋一区爲报君课家人耕蚕以自衣食至治元年七月十四日病卒年六十四至顺二年某月某日葬县之新市郷安封原子男一人天佑和宁路儒学正女二人长适朝列大夫监察御史苏天爵次适郡士宫思敬孙男二中立中和日苏君持君事状告予曰昔杭有冨民病且死子生甫三歳遗命壻主家产它时子取三壻取七子长而讼乖崖张公爲守曰使遗命子七则死壻手矣苟无刚眀若张公者则子受屈无疑今张君非迫于孤子之愬非憷于官府禁令非不理于郷党亲戚之口慨然舎所巳㩀遗诸不争求之时俗亦鲜矣能爲我文以表其墓爲齐民劝乎苟得之将归刻诸石予诺而未遂苏君再请三请且歳余不懈时苏君室恒山郡君者巳亡予怜其拳拳故妻之父若是乃最其事之概附以卒葬歳月子女孙息之数而系以论曰古未有赘壻秦黔首家贫子壮则出赘始见史传实弊俗也妻之家不以骨肉视赘壻虽赘壻亦自不以我爲妻家骨肉张延赏韦臯犹尔矧余人乎阳爲翕翕热而隂相漠然者争鬪相责望者皆有之盖实非骨肉而然也故有国者至发民赘壻爲卒将以用其愤忿不平勤劳困苦之气耳至财者则又民之心也百金之产出入掌握可没齿温饱赘壻于妻之父母之子何有于戏处非骨肉之地当风俗世下之时而张君出焉眞鲜哉方以杭民之讼则大非其伦彼富民者惧死其子于巳生而君则求董之子于未有讵不相万万哉当买妾时君固巳无心于其所殖不待推致于笥而后知也然予又有感于苏君者昔予大父亦壻京师冨民张氏张亦无子约曰死后园田屋室金帛皆子物数歳侧室育子大父告去张翁媪惊曰何至是纵有子女不当得产之半耶大父曰某不欲处嫌地竟去旧当状其事洎其余行实欲求当世有文者表着金石未能也孙于祖顾乆有阙然者苏君乃能以斯先我岂天赏君尽心外舅而生苏君俾岂弟亲亲女以君女而取报乎则郷所谓弊俗者鎭定之间由董张苏三氏可少湔矣用于世而观民风者过君墓道以读是尚有徴焉国朝文类卷第五十六国朝文类国朝文类卷第五十七国朝文类卷第五十七神道碑故金尚书右丞耶律公神道碑元好问右丞文献公在大定间所以爲通儒爲良史爲名卿材大夫者其事未逺当代耆旧尚及见之好问甞从事史馆毎见荐绅先生谈近代贤臣莫不以公爲称首公自𥘉入馆即被顾问忠言嘉谋不可一二数及蓟州召还丗宗始有意大用公于是时汨没文字间者余二十年其衰且病亦巳乆矣故财入政府即乞罢未㡬果以不起闻私窃慨叹以爲生材爲难尽其材爲尤难古之人急于拯丗至于分隂爲惜歳不我与忽焉有賷志之恨观姚元崇之荐张柬之与张嘉贞之所以自荐爲可见矣丗宗重惜名器百执事之人必择焉而后用得人之盛近古所未有至于孤儁伟杰之士困于资考限于铨选百未一试兀然而空老者抑多矣以公之材当春秋鼎盛时不能使之极其所至以建乆安而隆长治故虽爲章宗所相至论得时行道识者犹以不能亟用爲丗宗惜之公讳履字履道辽太祖长子东丹王突欲之七丗孙东丹生燕京留守政事令娄国娄国生将军国隐国隐生太师合鲁合鲁生太师胡笃胡笃生定逺大将军内刺内刺生银青荣禄大夫兴平军节度使德元公之考曰聿鲁兴平之族弟也公早孤养于兴平五歳时甞夏夜露卧见天际浮云徃来忽谓乳母言此殆卧看青天行白云者耶兴平闻之惊且喜曰吾儿文性见于此矣自是日知问学读书一过目輙不忘及长通六经百家之书尤邃于易太玄至于隂阳方技之説歴象推歩之术无不洞究善属文早爲时軰所推爲人美风仪善谈论见者然敬之甞以郷赋一试有司见露索失体即拂衣去廕补内供奉班㝷辟国史院书写素善契丹大小字译经润文旨辞逹而理得大定初朝廷无事丗宗锐意经籍诏以小字译唐史成则别以女直字传之以便观览公在选中独主其事书上大蒙赏异擢国史院编修官兼笔砚直长改置经书所径以女直字译汉文选贵胄之秀异就学焉一日丗宗召问公朕比读贞观政要见魏徴忠諌恨不与之同时近丗如徴者独未之见何也公乃感奋爲上言徴辈不难得特太宗不常有耳丗宗曰卿谓我不纳諌耶卿识刘用晦张汝霖否二人者皆不应得三品朕以其屡有忠言故越次用之朕岂不纳諌耶公曰臣自㓜未甞去朝廷彼二人者诚未见其諌也且海陵杜塞言路天下缄口习以成风愿陛下惩艾前弊开忠諌之路以通下情则天下幸甚初议以时务䇿设女直进士科礼部以所学不同未可槩称进士诏公定其事乃上议曰进士之科起于隋大业中始试以䇿唐初因之至髙宗时杂以箴铭赋颂文宗始专用赋且进士之初本专䇿试今女直诸生以试䇿称进士又何疑焉丗宗说事遂施行十五年授应奉翰林文字兼前职以大明暦积微浸差乃取金国受命之始年譔乙未元暦云自丁巳大明暦行正隆戊寅三月朔日当食而不之食暦家谓必当改作而朝廷不之䘏也及大定癸巳五月朔甲午十一月朔日食皆先天丁酉九月朔乃反后天臣輙迹其差忒之由冀得中数以传永乆书成上之丗推其精宻十九年迁修撰二十年诏提控衍庆宫画功臣像以稽程降应奉踰年复爲修撰转尚书礼部贠外郎章宗爲金源郡王以公该洽每以经史疑义爲质公承间请曰殿下注意何经章宗曰吾方授左氏春秋公曰左氏虽授经圣人率多权诈駮而不纯尚书孟子载圣贤纯一之道愿留意焉章宗善之曰醇儒之言也二十六年进本部郎中兼同修国史翰林修撰表进孝经指解言宋仁宗时司马光以爲古文孝经先秦所传正得其眞因爲指解上之臣愚窃观近丗皆以兵刑财赋爲急而光独以童蒙所训者进之君正以孝爲百行之本其至可以通神明动天地爲人君者诚取其辞㫖措之天下四方则元元之民受赐溥矣臣窃慕焉故敢以爲例丗宗母宗贞懿皇后睿宗厌丗即爲比丘尼当时朝命甞有国师之号及是丗宗议迁祔于景陵朝臣有以孝宁宫碑所载遗训当用出家礼塟不可违改爲言者事下礼部讲求徃时主上在潜贞懿身奉释教业已受朝命必当别塟无可议者尚以人情所难恐伤主上孝心故出明训使之遵行出于母慈灼然可见本不知有今日之事而然今则子爲天子母后称号不得不尊国师之命固巳革去矣向使主上登极之后贞懿万福尊崇之数自有典常母后圣性明逹必不重违有司之请以从桑门之教以此言之碑文所载不可质于今日明矣从之丗宗甞问宋名臣孰爲优公以端明殿学士苏轼对丗宗曰吾闻苏轼与驸马都尉王诜交甚𣢾至作歌曲戯及帝女非礼之甚其人何足数耶公曰小说传闻未必可信就令有之戯笑之间亦何湏深责岂得并其人而废之丗徒知轼之诗文爲不可及臣观其论天下事实经济之良材求之古人陆贽而下未见其比陛下无信小说传闻而忽贤臣之言明日録轼奏议上之诏国子监刋行俄以疾求解丗宗悯其劳授蓟州刺史爲郡寛勐适中旬月之间政声蔼然此州寳坻盐司所在濒海之民煎卤而食盐官时以弓兵捕之亦有平民被罗织者一䧟于禁徃徃爲之破产官吏疾其然凡以盐事逮捕者一切勿遣或捕得弓兵则幽之狱中盐司随亦取报前后数政不能解一日捕得弓兵公召僚属谕以和解之意即纵遣之口授文移过爲谦抑盐官大爲感悦前弊遂革蓟人至今德之是年车驾东狩过州闻公疾稍平召爲翰林待制同修国史明年擢礼部侍郎兼翰林直学士进官五阶丗宗不豫诏公入侍遂预太师淄王定册之功二十九年春三月章宗即位进礼部尚书兼直学士同修国史特赐孟宗献牓进士及第初丗宗遗诏移梓宫于万宁宫章宗诏百官议其事皆谓当以遗诏从事独公奏曰非礼也天子七月而塟同轨毕至其可使万国之臣朝大行于离宫乎上从之乃迁座于大安殿七月拜参知政事兼修国史进官两阶公辞以才薄任重恐贻天下笑章宗曰朕在东宫时熟卿名今观卿言行无不可者故首命相朕此自朕意非左右爲之先容卿其母让公乃拜命自以兼直学士入拜乃举前代光院故事以钱五十万送学士院学者荣之明昌元年进尚书右丞夏六月丙午春秋六十一薨于位天子闻而震悼戊申权殡于都城南栁村诏百官㑹䘮中使宣慰其家赐钱二百万秋八月辛巳车驾临奠宰相百官陪赐谥曰文献赐钱二百万帛四百匹重币四十端九月庚午塟于义州弘政县东南郷先茔之侧其发引也勑百官郊送遣使祭于路给鼓旗二十事以导诏同知临海军节度使营护䘮事凢饰终之具皆从官给哀荣终始当丗莫及积官正议大夫水郡开国公始娶萧氏辽贵族再娶郭氏岞山丗胄之孙三娶杨氏名士昙之女公以时制人子之养于诸父者不得别赠所生父官故三夫人皆亦不爲请封子男三人曰奉国上将军武庙署令辨才曰龙虎卫上将军赠工部尚书善才曰领中书省楚才女三人嫁士族男孙四人钧铉镛铸公资通敏善辞令胷怀倜傥有文武志胆酬酢事变若迎刄而解与人言必尽诚无隐得人一善若出诸已至称道不絶口推贤让能力爲引荐后生辈借公余论多至通显论事上前是非利病惟理所在未甞有所回屈出宗朝御史大夫张景仁领国史公爲编修受诏修海陵实録他日丗宗问侍臣海陵弑熈宗血溅于面霑及衣袖景仁何爲隐而不书或曰景仁事海陵颇被任使故爲讳之丗宗作色曰朕不谓景仁乃有是心公曰臣与景仁甞有隙必不妄爲盖蔽然景仁未甞有是心也丗宗曰景仁与卿何隙曰臣以小字爲史掾景仁以汉文爲史官予夺之际意多不相叶且谓臣藏匿辽史秩满移文选部使不得调此私隙也今对上问公言也臣不敢以私害公丗宗又曰隋炀帝弑逆血溅于屏史亦书之卿谓景仁无是心何不如隋史书之曰炀帝自讳其恶故史臣不载之帝纪而详见于他传此所谓闇而章者也海陵以废昬爲辞明告天下居之不疑此不同也且与之弒君而不辞血溅之罪虽不书可也丗宗怒遂解章宗朝太府少监孛特里先爲汉王长史吏卒苦其苛暴诬以怨望语连汉王有司论当死公上封事言陛下飞龙之始当以亲亲爲先孛特里之狱本出构成就使实如所论犹当以汉王之故容之况疑似之间乎书奏即日原之初兴平养公爲子后生子震兴平捐馆悉推家资予之及震卒妻子贫无以爲资复収养之族人有负人债而宦游不返者公代爲输息者十年既又无以偿遂代偿之奉使江左得金直千万皆散之亲旧旬月而尽薨之日库钱裁余二千而巳体素臞瘁一旦暴得吐疾登至委顿家人忧惧不知所爲公曰死生如去来人之恒理何忧惧之有取吾冠服来服之怡然而逝其安常处顺又如此晚称忌言居士有文数百篇论者独推其揲蓍说盖不阶师授而独得之者癸卯秋八月中令君使谓好问言先公神道碑泰和末先夫人教授禁中章宗以魏抟霄所撰墓铭爲未尽欲乔转运宇爲之而不及也今属笔于子幸而论次之以俟百丗之下好问再拜曰谨受教乃爲之铭曰德星煌煌出东方让王七丗蔚有光髙阳苗裔袭衆芳得易贞干书潜刚帝前巍冠讲虞唐德音一鸣鳯朝阳谓公不逢相明昌谓公爲逢违所长风后力牧望颜行老之着作暨典常兴陵用公殆未甞丘山万牛偾且僵顾以椳闑待豫章繄国短修奚我伤维公之息季独良不周柱天屹堂堂有来殷士作祼将力挈一丗归夀康泝游推之公不亡千年万家置冡旁龟石有铭示不志渊兮水其未央中书令耶律公神道碑宋子贞国家之兴肇基于朔方惟太祖皇帝以圣德受命恭行天罚马首所向蔑有能国太宗承之既怀八荒遂定中原薄海内外罔不臣妾于是立大政而建皇极作新宫以朝诸侯盖将树不拔之基垂可继之统者也而公以命丗之才值兴王之运本之以廊庙之器辅之以天人之学纒绵二纪开济两朝賛经纶于草昧之初一制度于安宁之后自任以天下之重屹然如砥柱之在中流用能道济生灵视千古爲无愧者也公讳楚材字晋卿姓耶律氏辽东丹王突欲之八丗孙王生燕京留守政事令娄国留守生将军国隐将军生太师合鲁合鲁生太师胡笃胡笃生定逺将军内刺定逺生荣禄大夫兴平军节度使德元始归金朝其弟聿鲁生履兴平鞠以爲子遂爲之后以文章行义受知于丗宗擢翰林待制再迁礼部侍郎章宗即位有定䇿功进礼部尚书㕘知政事终于尚书右丞谥曰文献即公之考也妣杨氏封水国夫人公以明昌元年六月二十日生文献公通术数尤邃太玄私谓所亲曰吾年六十而得此子吾家千里驹也他日必成伟器且当爲异国用因取左氏之楚虽有材晋实用之以爲名字公生三歳而孤母夫人杨氏诲育备至稍长知力学年十七书无所不读爲文有作者气金制宰相子得试𥙷省掾公不就章宗特赐就试则中甲科考满授同知开州事贞祐甲戍宣宗南渡丞相完颜承晖留守燕亰行尚书省事表公爲左右司贠外郎越明年京城不守遂属国朝太祖素有并吞天下之志甞访辽宗室近族至是徴诣行在入见上谓公曰辽与金爲丗雠吾与汝巳报之矣公曰臣父祖以来皆甞北面事之既爲臣子岂敢复怀贰心雠君父耶上雅重其言处之左右以备咨访已卯夏六月大军征西禡旗之际雨雪三尺上恶之公曰此克敌之象也庚辰冬大雷上以问公公曰梭里檀当死中野巳而果然梭里檀回鹘王称也夏人常八斤者以治弓见知乃诧于公曰本朝尚武而明公欲以文进不巳左乎公曰且治弓尚湏弓匠岂治天下不用治天下匠耶上闻之喜甚自是用公日宻初国朝未有暦学而回鹘人奏五月望夕月食公言不食及期果不食明年公奏十月望夜月食回鹘人言不食其夜月食八分上大异之曰汝于天上事尚无不知况人间事乎壬午夏五月长星见西方上以问公公曰女直国当易主矣逾年而金主死于是每将出征必今公预卜吉㓙上亦烧羊髀骨以符之行次东印度国铁门关侍卫者见一兽鹿形马尾緑色而独角能爲人言曰汝君冝早廻上怪而问公公曰此兽名角端日行一万八千里解四夷语是恶杀之象盖上天遣之以告陛下愿承天心宥此数国人命实陛下无疆之福上即日下诏班师丙戌冬十一月灵武下诸将争掠子女财币公独取书数部大黄两駞而巳既而军士病疫唯得大黄可愈所活㡬万人其后燕京多盗至驾车行刼有司不能禁时睿宗监国命中使偕公驰传徃治既至分捕得之皆势家子其家人軰行赂求免中使惑之欲爲覆奏公执以爲不可曰信安咫尺未下若不惩戒恐致大乱遂刑一十六人京城帖然皆得安枕矣己丑太宗即位公定册立仪礼皇族尊长皆令就班列拜尊长之有拜礼盖自此始诸国来朝者多以冐禁应死公言陛下新登寳位愿无汚白道子从之盖国俗尚白以白爲吉故也时天下新定未有号令所在长吏皆得自专生杀少有忤意则刀锯随之至有全室被戮襁褓不遗者而彼州此郡动輙兵兴相攻公首以爲言皆禁絶之自太祖西征之后仓廪府库无斗粟尺帛而中使别迭等佥言虽得汉人亦无所用不若尽去之使草木畅茂以爲牧地公即前曰夫以天下之广四海之冨何求而不得但不爲耳何名无用哉因奏地税商税酒醋盐鐡山泽之利周歳可得银五十万两绢八万匹粟四十万石上曰诚如卿言则国用有余矣卿试爲之乃奏立十路课税所设使副二贠皆以儒者爲之如燕京陈时可宣德路刘中皆天下之选因时时进说周孔之教且谓天下虽得之马上不可以马上治上深以爲然国朝之用文臣盖自公发之先是诸路长吏兼领军民钱糓徃徃恃其冨强肆爲不法公奏长吏专理民事万戸府緫军政课税所掌钱糓各不相统摄遂爲定制权贵不能平燕京路长官石抹咸得不激怒皇叔俾专使来奏谓公悉用南朝旧人且渠亲属在彼恐有异志不冝重用且以国朝所忌诬构百端必欲置之死地事连诸执政时镇海粘合重山实爲同列爲之股慄曰何必强爲更张计必有今日事公曰自立朝廷以来每事皆我爲之诸公何与焉若果获罪我自当之必不相累上察见其诬怒逐来使不数月会有以事告咸得不者上知与公不恊特命鞠治公奏曰此人倨傲无礼狎近羣小易以招谤今方有事于南方他日治之亦未爲晚上颇不恱巳而谓侍臣曰君子人也汝曹当效之辛卯秋八月上至云中诸路所贡课额银币及仓廪米糓簿籍具陈于前悉符元奏之数上笑曰卿不离朕左右何以能使钱糓流入如此不审南国复有卿比者否公曰贤于臣者甚多以臣不才故畱于燕上亲酌大觞以赐之即曰授中书省印俾领其事事无巨细一以委之宣德路长官太傅秃花失䧟官粮万余石恃其勲旧宻奏求免上问中书知否对曰不知上取鸣镝欲射者再良乆叱出使白中书省偿之仍敕今后凢事先白中书然后闻奏中贵苦木思不花奏拨戸一万以爲采錬金银栽种蒲萄等戸公言太祖有㫖山后百姓与本朝人无异兵赋所出缓急得用不若将河南残民贷而不诛可充此役且以实山后之地上曰卿言是也又奏诸路民户今已疫乏冝令土居蒙古回鹘河西人等与所在居民一体应输赋役皆施行之壬辰车驾至河南诏陜洛秦等州山林洞穴逃匿之人若迎军来降与免杀戮或谓此軰急则来附缓则复资敌耳公奏给旗数百面悉令散归巳降之郡其活不可胜数国制凢敌人拒命矢石一发则杀无赦汴京垂䧟首将速不䚟遣人来报且言此城相抗日乆多杀伤士卒意欲尽屠之公驰入奏曰将士暴露凢数十年所争者地土人民耳得地无民将焉用之上疑而未决复奏曰凢弓矢甲仗金玉等匠及官民冨实之家皆聚此城中杀之则一无所得是徒劳也上始然之诏除完颜氏一族外余皆原免时避兵在汴者户一百四十七万仍奏选工匠儒释道医卜之流散居河北官爲给赡其后攻取淮汉诸城因爲定例初汴京未下奏遣使入城索取孔子五十一代孙袭封衍圣公元措令収拾散亡礼乐人等及取名儒梁陟等数軰于燕京置编修所平阳置经籍所以开文治时河南初破被俘虏者不可胜计及闻大军北还逃去者十八九有诏停留逃民及资给饮食者皆死无问城郭保社一家犯禁余并连坐由是百姓惶骇虽父子弟兄一经俘虏不敢正视逃民无所得食踣死道路者踵相蹑也公从容进说曰十余年间存抚百姓以其有用故也若胜负未分虑渉携贰今敌国己破去将安徃岂有因一俘囚罪数百人者乎上悟诏停其禁金国既亡唯秦巩等二十余州连歳不下公奏吾人之得罪逃入金国者皆萃于此其所以力战者盖惧死耳若许以不杀不攻而自下矣诏下皆开门出降期月之间山外悉平甲午诏括户口以大臣忽覩虎领之国初方事进取所降下者因以与之自一社一民各有所主不相统属至是始隷州县朝臣共欲以丁爲户公独以爲不可皆曰我朝及西域诸国莫不以丁爲户岂可舍大朝之法而从亡国政耶公曰自古有中原者未甞以丁爲户若果行之可输一年之赋随即逃散矣卒从公议时诸王大臣及诸将校所得驱口徃徃寄留诸郡㡬居天下之半公因奏括户口皆籍爲编民乙未朝议以回鹘人征南汉人征西以爲得计公极言其不可曰汉地西域相去数万里比至敌境人马疲乏不堪爲用况水土异冝必生疾疫不若各就本土征进似爲两便争论十余日其议遂寝丙申上会诸王贵臣亲执觞以赐公曰朕之所以推诚任卿者先帝之命也非卿则天下亦无今日朕之所以得髙枕而卧者卿之力也盖太祖晚年屡属于上曰此人天赐我家汝他日国政当悉委之其秋七月忽覩虎以户口来上议割裂诸州郡分赐诸王贵族以爲汤沐邑公曰尾大不掉易以生隙不如多与金帛足以爲恩上曰业巳许之复曰若树置官吏必自朝命除恒赋外不令擅自徴歛差可乆也从之是歳始定天下赋税每二戸出丝一斤以供官用五户出丝一斤以与所赐之家上田毎畒税三升半中田三升下田二升水田五升商税三十分之一盐毎银一两四十斤巳上以爲永额朝臣皆谓太轻公曰将来必有以利进者则巳爲重矣国初盗贼充斥商贾不能行则下令凢有失盗去处周歳不获正贼令本路民戸代偿其物前后积累动以万计及所在官吏取借回鹘债银其年则倍之次年则并息又倍之谓之羊羔利积而不巳徃徃破家散族至以妻子爲质然终不能偿公爲请于上悉以官银代还凢七万六千定仍奏定今后不以歳月逺近子本相侔更不生息遂爲定制侍臣脱欢奏选室女勑中书省发诏行之公持之不下上怒召问其故公曰向所刷室女二十八人尚在燕京足备后宫使令而脱欢传㫖又欲徧行选刷臣恐重扰百姓欲覆奏陛下耳上良乆曰可遂罢之又欲于汉地拘刷牝马公言汉地所有茧丝五糓耳非产马之地若今日行之后必爲例是徒扰天下也乃从其请丁酉汰三教僧道试经通者给牒受戒许居寺观儒人中选者则复其家公初言僧道中避役者多合行选试至是始行之始诸王贵戚皆得自起驿马而使臣猥多马悉倒乏则豪夺民马以乗之城郭道路所至骚动及其到馆则要索百端供馈稍缓輙𬒳箠挞馆人不能堪公奏给牌札仍定饮食分例其弊始革因陈时务十䇿一曰信赏罚二曰正名分三曰给俸禄四曰封功臣五曰考殿最六曰定物力七曰汰工匠八曰务农桑九曰定土贡十曰置水运上虽不能尽行亦时择用焉回鹘阿散阿迷失告公私用官银一千定上召问公公曰陛下试详思之曽有㫖用银否上曰朕亦忆得甞令修盖宫殿用银一千定公曰是也后数日上坐万安殿召阿散阿迷失诘之遂服其诬太原路课税使副以赃罪闻上让公曰卿言孔子之教可行儒者皆善人何故亦有此軰公曰君父之教臣子岂欲䧟之于不义而不义者亦时有之三纲五常之教有国有家者莫不由之如天之有日月星辰也岂可因一人之有过使万丗常行之道独见废于我朝乎上意乃解戊戌天下大旱蝗上问公以御之之术公曰今年租赋乞权行倚阁上曰恐国用不足公曰仓库见在可支十年许之初籍天下户得一百四万至是逃亡者十四五而赋仍旧天下病之公奏除逃户三十五万民頼以安燕京刘忽笃马者隂结权贵以银五十万两扑买天下差发涉猎发丁者以银二十五万两扑买天下系官廊房地基水利猪鸡刘庭玉者以银五万两扑买燕京酒课又有回鹘以银一百万两扑买天下盐课至有扑买天下河泊桥梁渡口者公曰此皆姦人欺下罔上爲害甚大咸奏罢之甞曰兴一利不若除一害生一事不若减一事人必以爲班超之言盖平平耳千古之下自有定论上素嗜酒晚年尤甚日与诸大臣酣饮公数諌不听乃持酒槽之金口曰此鐡爲酒所蚀尚致如此况人之五脏有不损耶上恱赐以金帛仍勑左右日进酒三钟而止时四方无虞上颇怠于政事姦邪得以乗间而入初公自庚寅年定课税所额毎歳银一万定及河南既下户口滋息増至二万二千定而回鹘译史安天合至自汴梁倒身事公以求进用公虽加奖借终不能满望即奔诣镇海百计行间首引回鹘奥都刺合蛮扑买课税増至四万四千定公曰虽取四十四万亦可得不过严设法禁隂夺民利耳民穷爲盗非国之福而近侍左右皆爲所㗖上亦颇惑衆议欲令试行之公反复争论声色俱厉上曰汝欲闘搏耶公力不能夺乃太息曰扑买之利既兴必有蹑迹而簒其后者民之穷困将自此始于是政出多门矣公正色立朝不爲少屈欲以身徇天下毎陈国家利病生民休戚辞气恳切孜孜不巳上曰汝又欲爲百姓哭耶然待公加重公当国日乆每以所得禄赐分散宗族未甞私以官爵或劝以乗时广布枝叶固本之术也公曰金币资给足以乐生若假之官守设有不肖者干违常宪吾不能废公法而徇私情且狡兎三穴吾不爲也辛丑春二月上疾笃脉絶皇后不知所以召公问之公曰今朝廷用非其人天下罪囚必多冤柱故天变屡见冝大赦天下因引宋景公荧惑退舎之事以爲证后亟欲行之公曰非君命不可顷之上少苏后以爲奏上不能言颔之而已赦发脉复生冬十一月上勿药巳乆公以太一数推之奏不冝畋猎左右皆曰若不骑射何以爲乐猎五日而崩癸卯后以储嗣问公公曰此非外姓臣所当议自有先帝遗诏在遵之则社稷甚幸奥都刺合蛮方以货取朝政执政者亦皆阿附唯惮公沮其事则以银五万两赂公公不受事有不便于民者輙中止之时后巳称制则以御寳空纸付奥都刺合蛮令从意书填公奏曰天下先帝之天下典章号令自先帝出必欲如此臣不敢奉诏㝷复有㫖奥都刺合蛮奏准事理令史若不书填则断其手公曰军国之事先帝悉委老臣令史何与焉事若合理自是遵行若不合理死且不避况断手乎因厉声曰老臣事太祖太宗三十余年固不负于国家皇后亦不能以无罪杀臣后虽怨其忤巳亦以先朝勲旧曲加敬惮焉公以其年五月十有四日以疾薨于位享年五十五蒙古诸人哭之如丧其亲戚和林爲之罢市絶音乐者数日天下士大夫莫不茹泣相弔以中统二年十月二十日塟于玉泉东瓮山之阳从遗命也以漆水国夫人苏氏祔先娶梁氏以兵乱隔絶殁于河南之方城生子铉监开平仓卒苏氏东坡先生四丗孙威州刺史公弼之女生子铸今爲中书左丞相孙男十一人曰希徴曰希勃曰希亮曰希寛曰希素曰希周曰希光曰希逸曰希曰希曰希女孙五人适贵族公天姿英迈迥出人表虽案牍满前左酬右答咸适其当又能以忠勤自将甞㑹计天下九年之赋毫釐有差则通宵不寐平居不妄言笑疑若简傲及一𬒳接纳则和气温温令人不能忘平生不治生产家财未甞问其出入及其薨也人有谮之者曰公爲相二十年天下贡奉皆入私门后使衞士视之唯名琴数张金石遗文数百卷而巳笃于好学不舍昼夜甞诫诸子曰公务虽多昼则属官夜则属私亦可学也其学务爲该洽凢星暦医卜杂筭内筭音律儒释异国之书无不通究甞言西域暦五星宻于中国乃作麻答把暦盖回鹘暦名也又以日食躔度与中国不同以大明暦浸差故也乃定文献公所着乙未元暦行于丗既塟公七年今丞相持进士赵衍状以铭见属国家承大乱之后天纲絶地轴折人理灭所谓更造夫妇肇有父子者信有之矣加以南北之政每毎相戾其出入用事者又皆诸国之人言语之不通趣向之不同当是之时而公以一书生孤立于庙堂之上而欲行其所学戞戞乎其难哉幸頼明天子在上諌行言听故奋袂直前力行而不顾然而其见于设施者十不能二三而天下之人固已钧受其赐矣若此时非公则人之类又不知其何如耳铭曰帝王之兴辅弼是頼谁其尸之不约而㑹阿衡返商尚父归周风云一旦竹帛千秋赤气告祥龙飞朔野义师长驱削平天下儒服从容左右弥缝克諴厥功惟中令公令公维何代掌燮理太师之孙文献之子白璧堂堂维国之华帝曰斯人天赐我家重明耀离大命旣革干旋坤转如再开辟内外畴咨付之钧司吾国吾民汝翼汝爲公拜稽首曰敢不力权舆帝坟草创人极郡国相师以杀爲嬉隂盗赤子弄兵潢池涣号一方㨗于风雨指麾群雄圈豹槛虎贤哲深藏固挋牢关潜行公卿求活草间随材择用郁爲榱栋网罗四方狩麟蒐鳯府库填充粟帛流通公于是时萧何关中台阁讨裁典章灿焕公于是时玄龄贞观逋俘累累蔽野僵尸我燠而寒我饱而饥围城惴惴假息寸晷我解其缚我生其死生息长养教诲饮食民到于今家受其赐惟天虽髙其监则明乃祚元子再秉枢衡勲在盟府名昭国史富贵夀考哀荣终始莓莓新阡浩浩流泉不朽载传尚千万年国朝文类卷第五十七国朝文类国朝文类卷第五十八国朝文类卷第五十八神道碑中书右丞相史公神道碑王磐房杜受帷幄之寄而不亲汗马之劳耿贾着钟鼎之勲而弗践秉钧之任岂不以将相殊器而军国异冝非仁勇兼备而才德两全者未易当之欤丞相史公弱冠从军年未三十巳爲大将自太祖大宗睿宗宪宗四朝每有征伐之事未甞不在军中身经百战伟绩丰功不可胜纪逮今上御极置之相府授以政柄即从客间暇不动声色而纪纲法度粲然一新内立省部以杜絶政出多门斜封墨敕之权外设六道宣抚司以削夺郡县官吏丗袭专擅之弊给百官俸禄使在官者有以自赡而得保清廉之节禁贿赂请託使官吏一心奉公而不敢爲徇情杜法之私又奏罢诸色占役五十余万户均其赋税以苏民力天下欣然咸有太平之望非所谓仁勇兼备而才德两全者能如是乎公讳天泽大兴永清人曽大父成珪隐德不耀父秉直是爲尚书府君生三子伯曰天倪仲曰天安公其季也金大安癸酉歳国兵南下尚书府君率郷里老㓜数千诣太师国王木花里军门降明年从国王攻北京下之王以国人乌也儿爲都元帅府君爲行部尚书镇守其地后五年武仙以眞定降王又以天倪爲河北西路都元帅仙副之驻眞定公年寖长身长八尺善骑射拳勇过人署帐前军緫领乙酉歳春都帅命公护送太夫人还北京仍令过燕都市缯币爲北觐需既行武仙以真定叛都元帅𬒳害帅府经歴王缙追公及燕公闻变即与缙议缙曰变起仓卒帅府军无主散出多在近郊公能廻辔南行即不招自至公慨然曰兄弟之雠不共国假使无成义亦当徃况有可成之道乎即出所赍市币之金买兵仗甲胄载之南行行至满城已得兵士千余战马七百遣监军李伯祐诣国王行帐言状且乞济师王命公绍其兄职仍以笑乃䚟将兵三千爲助遂破走武仙复取眞定后数月武仙又濳遣壮士入城匿大暦寺夜斩关爲内应仙入㨿城公仓卒率军士数十人夜踰城东出歩走稾城㑹诸城军与笑乃䚟合军攻仙走之笑乃䚟怒民之从贼也驱万余人将杀之公曰此皆吾民不幸爲贼驱胁何罪而杀之不听公力争甚乆竟得全活公乃缮城隍立楼橹爲不可犯之计招集流散存䘏困穷披荆棘拾瓦砾官府民居日益完葺歳荒食艰捐甘攻苦与衆共之由是数年之间民生完实而兵力冨强胜于他郡太京即位公北觐朝廷方议选三万户分统汉兵公适至上素闻公名遂以眞定大名河间济南东平五路授公爲万户壬辰歳太宗由白波渡河疾趍阳翟与睿宗相㑹破合答军于三峰山命公略汴京以东诸城公遂下太康柘县瓦冈睢州复与大军㑹军至归徳卫州逹鲁花赤撒吉思欲以其军薄城而营公曰此岂驻兵之地乎彼若来犯难爲备矣不听会公以事之汴比还撒吉思全军皆没戊午歳秋宪宗南征明年驻钓鱼山夏秋之交军士多疾疫方议班师宋将吕文德率战舰千余艘由嘉陵江来上命它帅拒战不能却诏公徃公命蒙古军分爲两翼夹江注射公率水军顺流纵击大破之夺船数百艘追至重庆府乃还中綂元年今上登极首召公问以治国安民之道公奏䟽以对上嘉纳之命公徃鄂渚撤江上军旣回以公爲河南等路宣抚使是歳秋上北征又诏公兼江淮经畧使二年春上北征还以公爲中书右丞相秋九月从上北征冬十一月与阿里不哥㑹战昔木土上命丞相线眞指麾右军公指麾左军战大捷阿里不哥遁去三年春李璮隂结宋人以益都叛率军㨿济南上命诸王合必赤緫诸道兵讨之璮兇势甚张上继命公徃公受命之日不至其家轻骑奔赴至则亟筑长围树木栅遏其侵轶使内外不相闻凢四月城中食尽军溃岀降生擒璮斩军门诛同恶数十人余悉纵令归家明日引军东行未至益都城中人巳开门迎降𥘉公将行上临轩授诏责公以专征之任俾诸将皆听节度公自始至还未甞以诏㫖示人其谦退慎宻如此入见上慰劳公悉归功诸将若无一毫岀于巳者至元改元加光禄大夫中书右丞相如故三年皇子燕王领中书省兼枢宻使以公爲左丞相兼枢宻副使六年上将有事于襄阳诏公与驸马忽刺出徃赐白金百笏楮币万缗公至则占要害地筑三小堡屯军使彼内不能出外不得援蓄锐而守兵食有余七年公以疾还八年授开府仪同三司平章军国重事仍令右丞相安童谕公曰中书省尚书省御史台或一月或一旬遇有大事卿可商量小事不必烦卿也十年宋将吕文焕以襄阳内附圣天子慨然有扫清六合混一车书之意十一年秋以公与右丞相伯颜领荆湖路行台緫大军自襄阳水陆并进将由鄂渚渡江行至郢州公病不能进还襄阳上闻亟遣近侍赍蒲萄酒赐公且谕之曰卿自吾父祖以来躬擐甲胄跋履山川宣勤劳者多矣勿以小疾暂阻行意便爲忧恼可且北归善自调护公归至眞定上又遣其子杠与太医驰徃诊视仍赐药物公饵毕附奏曰臣大限有终死不足惜但愿天兵渡江慎毋杀虏是日薨春秋七十有四实至元十二年二月七日也讣闻上震悼遣近臣致奠赙白金二千五百两赠太尉下太常考行谥曰忠武以三月庚寅塟府城西原明年春二月有㫖命臣磐制墓隧碑文臣甞论士君子抱负才智出逢昌运君臣遇合取冨贵功名以自振耀非难事也唯夫仁慈惠爱不吝不骄有以服人心于冨贵功名之外者是可重也公以元勲硕德位兼将相爲邦家之柱石爲宗社之蓍龟望重四朝恩隆百辟其容貌循循和易未甞有一毫骄矜之色见于颜间视冨贵功名歛然退避若将有浼于已者此其藴籍岂寻常浅狭之量所能窥测哉初武仙之变公之兄都元帅𬒳害朝廷以公绍其职后都帅之子稍长公奏言于朝曰臣遭家祸权兄职以复雠耻爲姪尚㓜乆不敢言今姪年巳长愿得归之上曰但闻争官者多让官者少卿之此举甚可嘉尚然朕自有官偿之卿何可辞即日诏以谷姪爲真定路緫管后数年公又乞致仕上问其故公曰臣无大功报国今一子管民政一子掌兵权臣复乆叨寄遇一门之内处三要职宠荣过分必致咎殃臣敢昧死固请上曰卿奕丗忠勤有功于国一门三职何足爲嫌不允国朝之制州府司县各置监临官谓之逹鲁花赤州府官徃徃不能相下公独一切莫与之较由是唯眞定一路事不乖戾而民以宁李璮变后议者以诸侯权重爲言公言于朝曰兵民之权不可并在一门家有一人居官其余冝悉罢遣行之请自臣家始史氏子弟即日皆辤职而退宪宗朝公爲河南经畧使朝廷遣阿蓝答儿勾较诸路财赋出入亏盈阿蓝答儿性苛刻乗势横暴擅作威福官吏悉遭凌辱以公旧德独见寛假公进曰经畧使司我实主之是非功罪皆当问我今罪及诸人而不问我岂能自安乎由是余人蒙頼得释者甚衆兵火之余民间生理贫弱徃徃从西北贾人借贷周歳輙出倍息谓之羊羔利稍积数年则鬻妻卖子不能尽偿公奏乞令民间负债出息至倍则止上从之遂爲定法初公至归德遇蒙古官驱俘获数人出城将杀之内一俘气貌异常公问汝爲何人曰我金近侍局官也曰汝识李正臣乎曰我即是也公出槖中金赎之遣骑送归眞定军回署万户府参谋幕府畱务无大小一以委之又甞有河南流寓人王显之来谒公一见问其姓名郷里即畱置门下署万户参议行军事务无大小一以委之两人信任之专虽父兄子弟莫之敢间由是眞定治效髙视他郡四方诸侯取之爲法者两人之力爲多公平生喜资治通鑑每公务之暇即取读之有不解则以问人必解而后巳虽公务逺适亦恒以数册自随每举一事輙能推究始终折衷是非虽老师宿儒有不及者公夫人石氏李氏纳合氏抺捻氏皆先公卒子男八人曰格荣禄大夫湖广行中书省平章政事曰樟眞定顺天两路新军万户曰棣嘉议大夫卫辉路緫管曰杠资德大夫湖广行中书省右丞曰杞嘉议大夫淮东道肃政廉访使曰梓奉议大夫澧州路同知曰楷奉训大夫南阳府同知曰彬资德大夫中书左丞女七人皆适名族男孙十六女孙十三铭曰维开府公沈毅厖鸿超然异禀间气所钟累朝尚武公在戎旅把握韬钤指麾貔虎一旦崇文正笏垂绅从容廊庙百度维新省部既立事权归一监司出临专擅自息禄足代耕吏保公清包苴不行狱无欹倾谟恊宸意事合群情黔黎唿舞思见太平太平非难既立其址譬如爲山要有终始役指骈罗覆篑孔多积之歳月宁不嵯峨公属櫜鞬十甞八九其在钧衡蹔而非乆蹔而非乆又复不专同堂合议嗜好竒偏公心顺恭允叶天聦纪纲卒立天子之功波涛险巇舟楫是依风雨震惊夏屋帡幪丗治时清尚可无公险巇震惊非公孰宁忠义肝肠中令汾阳小心慎兢相国玄龄公今云亡孰佐时康宸衷简在百丗难忘丰碑堂堂松栢生光有不知者视此铭章中书左丞张公神道碑李谦丗祖皇帝始居潜邸招集天下英俊访问治道一时贤士大夫云合辐凑争进所闻迨中统至元之间布列台阁分任岳牧蔚爲一代名臣者不可胜纪至其爱君忧国忠勤匪懈好善疾恶始终不桡若时政之臧否生民之利病知之无不言言之无不尽曽不以用舎进退累其心者公一人而巳公讳文谦字仲谦姓张氏世爲邢州沙河人曽祖珪祖宇皆濳德不仕考英邢州军资库使曽祖妣秦氏祖妣常氏妣刘氏公㓜聦敏读书善记诵自入小学与太保刘公秉忠同研席年相若志相得其后太保祝发爲僧先侍丗祖于濳邸荐公才可用歳丁未驿召北上入见占对称㫖擢置侍从之列命司王府教令牋奏日见信任邢初分隷勲臣二千户爲食邑歳遣人更迭监牧类皆不知抚治加之频歳军兴郡当驿传冲要徴需百出民不堪命㑹郡人赴愬王府公与太保实爲先容合辞言于丗祖曰今民生困敝莫邢爲甚捄焚拯溺冝不可缓盍择人徃治要其成效俾四方诸侯取法于我则天下均受赐矣丗祖从之命近臣脱兀脱故刘尚书肃李侍郎简偕徃三人者同心爲治黜出贪暴刬除宿敝不期月流亡者复益户十倍于是丗祖益重儒士任之以政盖自公发之辛亥宪宗皇帝践祚丗祖以太弟日侍宸扆所言率赐俞允公暨太保数条具时务所当先者爲丗祖言皆奏可施行之是后大驾所临若大理若汉鄂公皆扈行丗祖皇帝即位首拜中书左丞与平章政事王文统共政建立纲纪讲明利疚以安国便民爲务诏令一出天下有太平之望文统素忌克谋谟之际屡相可否积不能平公遽求出诏以本职行大名等路宣抚司事且有后命曰第徃行诏卿比行谓文统言天下生民罢瘵日乆歳属大旱若不量蠲税赋将无以慰来苏之望文统以爲丗祖新即大位国家经费爲数不赀且素无积储何所供亿公曰百姓足君孰与不足俟时和歳丰取之未晚也竟蠲常赋十之四商酒税额十之二下车宣布德意百姓欢欣鼓舞思见德化之成明年春入朝还居政府始立左右部分司综务鉅细毕举公之力居多三年阿合马领中书左右部緫司财赋每事欲专輙奏闻不关白省府诏廷议之公昌言曰分制财用古有是理不关预中书无是理也且财赋一事耳若中书不敢诘天子将亲莅之乎丗祖曰仲谦言是也阿合马语遂塞至元改元秋诏公行省事中兴羌俗素鄙野事无统纪公求蜀士爲人仆隷者得五六人援恩例理而出之俾通明吏教以案牍旬月之间枢机品式粗若可观羌人始遣子弟读书土俗爲之一变又䟽唐来汉延二渠溉田十万余顷民迄今頼之三年还朝诸势家告有户数千当役属爲私奴朝议乆不决公言奴与良法当以乙未户帐爲断若已籍爲奴或奴之而未占籍者归势家可也自余皆国家良民必无爲奴之理其议遂定至今守以爲法五年春淄川妖人曰胡王者作乱惑衆逮系百余人事闻丗祖命中书省议公谓愚民无知爲所诳诱杀首恶三数人足矣右丞相安童是其言命公与断事官普化莅决于济南旣至尸三人于市余并释去人以爲死而复生七年拜大司农卿立诸道劝农司廵行劝课敦本业抑游末设庠序崇孝弟不数年功效昭着野无旷土栽植之利遍天下奏开籍田祭先农先蚕皆自公始寻又奏立国子学以鲁斋许公衡爲祭酒选贵胄子弟教养之所成就人材爲多巳而分布省寺台阁徃徃蔚爲时望逹于从政皆出公始终左右之力阿合马当国榷民铁爲农器厚其直以配民剏立宣慰司行户部于东平大名不与民事惟印楮币是务诸路转运司怙势作威害民干政莫敢谁何公屡于丗祖前极论其害诏从公言皆罢之彼怒其沮巳数欲中伤頼丗祖眷知有素计不得行十三年拜御史中丞时阿合马威权日炽恣爲不法虑台宪发其姦奏罢诸道提刑案察司以撼内台居数日公奏复之自知爲姦臣所忌不辞去未巳也亟请避位明年拜昭文馆大学士领太史院事初丗祖以大明暦歳乆寖差诏鲁斋许公太史令王恂同知太史院事郭守敬测验改正命公董其事故有是拜暦成赐名曰授时颁行天下十九年拜枢宻副使首议肃兵政汰冗贠选练将士而优恤其家曾未及施而一疾不起薨于京师私第之正寝实二十年三月壬申也享年六十有七阶至资政大夫今上皇帝御极追念旧德特敕有司议颁恤典赠光禄大夫大司徒谥忠宣公夫人刘氏封襄国夫人夫人前邢州节度使刘侯之女姿淑善事姑至孝衣制必躬亲之公旣贵显夫人常服不过缣素子女虽甚钟爱每饭𬞞食服𥙷缀之衣常语人曰童心易以骄纵当预之以俭克宋之初诏颁廷臣白金器皿輙遣分遗亲族尤喜周䘏孤贫恭勤逮下僮仆皆感恩惠迨公之薨家无余赀曰吾家素尚清白有书数匮传之子孙万金不博也其治家教子之贤类此襄国生二子长曰晏初侍𥙿宗于东宫爲府正司丞丗祖思功臣子孙选充刑部郎中迁吏部郎中大司农丞元贞改元今上时时召见命讲经史特授集贤侍读学士叅议枢宻院事陞集贤学士嘉议大夫枢宻院判官次曰杲武备寺丞女五人长适知深州事许善庆次适侍衞亲军副都指挥使董士亨次适祕书少监刘廙次适集贤照磨李吉次适典瑞大监董士恭公先娶李氏早卒生一女适主簿乔渊侧室一子曰昇一女适刘槃𥘉大理之役我师至其城下国主髙祥拒命杀我信使一夕遁去丗祖怒欲屠之公言人曰杀使拒命者其国主耳非民之罪丗祖从之特免杀掠所活者无筭汉鄂之役王师方启行公数言王者之兵有征无战当一视同仁不可嗜杀丗祖曰保爲卿等守此言旣入宋境诸将分道并进各遣儒士相其役禁戢军士毋肆杀戮毋焚烧庐舎所获生口悉纵遣之其后混一之功卒本于不可嗜杀等数语信乎仁人之言其利博哉公爲人谦恭笃实外和内刚其好贤乐善出于天性人有寸美必极口称道遭际以来毎以荐逹士类爲己任或曰人心不同岂能尽识一有失当得无累乎公曰人才何甞累己第患鍳裁未明有遗才耳且人臣以荐贤爲职岂得避纤芥之嫌而负国蔽善一时闻人扬歴中外者多公所举然未甞有德色平居慈祥乐易与人交不立厓岸及当官论事守正不倚毅然有不可犯之色又勇于爲苟一事可行一善可举如梗茹在胷必欲快吐而后巳若农事若钞法谓生民之重本有国之大计尤拳拳焉乐闻巳过僚属或相规劝虽其言甚切自敌以下宜若不能堪者公每优容之过亦随改不少吝晚歳笃于义理之学抠衣鲁斋求是正之有自得之趣无他嗜好惟聚书数万卷而巳身居宠贵自奉若寒士门无阍隷客至倒屣出迎惟恐不及人以是多之谦晚至京师朝廷时有㑹议甞忝从先生长者后及见直言正色不畏强御今巳矣若公者岂可复得哉铭曰泰道方隆万物棣通干龙将翔滃其云从维我皇元肇开五叶群贤彚征翼扶大业公由缝掖征诣公车平昔所闻逢时乐摅大理之行武昌之役頼公一言民免锋镝中统之治至元之隆公居政府匡辅有功饕餮擅权害民蠧国奋义直前发其姦慝如炭与氷则不可同退居散地不忘公忠见善必闻有谋斯告圣恩天大愧无以报举贤逹能初非市恩一时桃李尽在公门农桑学校相继具举冨庶而教先后有序泽民夙心经国逺图天不假年有衔莫祛公今巳矣公犹不死事业卓然载之信史翰林侍读学士郝公神道碑卢挚公讳经字伯常郝氏自潞徙泽之陵川始公八丗祖祚曽祖昇祖天挺父思温既殁其徒相与号静直处士有三男子公其长子也八丗祖而下皆同居业儒不仕以淑其里堨休滀庆廼发于公壬辰之变静直君流寓燕赵间公年十余歳沈塞静重状貌瓌竒精敏有志趣尽力子职及其爲学昼或忘餔通昔诘旦衣服危坐讽诵不辍劬勚如此凢五六年剞劂捖摩磊砢而直廉桌日而辉涵积揉累日殊月异撷芳隽腴充而足之泝源洙泗以肩周程雷风斯文陶冶当丗慨然以爲己任山峙川驶天游神遇屹乎莫移浩乎莫御变化不可测矣既冠顺天道左副元帅贾公辅一见待以国士万户张蔡公柔馆公帅府张贾子弟皆从质学海内名诸侯闻伯常之风者莫不饬使介走书币庶㡬屈爲賔友公一谢絶丗祖在潜邸罗致异儁挹其闻遣使者一再起公旣奉清问上稽唐虞下迨汤武所以仁义天下者缓颊以谈粲若所陈也帝喜踰所闻凝听忘倦且俾书所欲言者条数十余事皆援据古义劘切时病及践祚更化用公之言居多歳已未宪宗自将伐宋建益上流丗祖緫东师跨荆鄂公建议大槩以谓彼无衅可乗未见其利唯修德以应天心发政以慰人望简贤以尊将相惇族以壮基圗抚殊俗制列镇以防窥窃结盟保境兴文治饬武事育英材恤罢氓以培殖元气藏器于身俟时而动则宋可图矣帝伟公所论以爲江淮荆湖南北等路宣抚副使然势不中止遂絶江围鄂守将贾似道駴遽请和属宪庙昇遐王师言还明年丗祖即皇帝位诏公以翰林侍读学士使宋号使曰国信钖金虎符公方踰淮边将李璮輙濳师侵宋两淮制置使李庭芝寓书于公蔑以欵兵馆畱真州籍爲口实公答书弭兵息民通好两国实出圣衷日喻边将戢戌守圉以契和议衆所闻知今启衅自璮一旦律以违诏将无所逃罪此何与使人事也公复上书宋主移文其执政论辨古今南北战和利害甚悉皆不报顾穷极变诈以撼公之志知其终不可憷于恑数也揵鐍馆所堑垣栫棘驿吏诃阍夜士鸣柝防闲挫抑狱犴之严不啻如此介佐而下乆于囚覊戚嗟尤怨无复生意公语之曰郷顾望不前将命之责一入宋境死生进退听其在彼守节不屈尽其在我者岂能不忠不义以辱中州士大夫乎但公等不幸须忍死以待揆之天时人事宋祚殆不逺矣衆服其言亦皆自振励至元十一年右丞相伯颜奉辞南伐江汉名城望风郷附丗祖命礼部尚书诘宋执行人之故遂以礼归公闻婴疾在涂医问络绎既至钖燕路朝以张异睠隐其瘁于廑事也诏治疾于家病遂殆不起以闻天子悼焉官其子采麟奉训大夫起家知林州初公之使宋也内则时相王文统忌公重望排置异国隂属边将违诏侵宋沮挠使事欲以欵兵假手害公外则宋权臣似道窃郄敌爲功取宰相畏公露其丐盟幸免之迹遂主议覊畱举国皆知其非似道不恤也公拘真馆十有六年去国未㡬而文统伏诛甫归国宋探误国之罪似道殛宋随以灭然则懐姦怙宠倾䧟善良虽暂若得计机发祸败曽不旋踵抑宋有亡徴公与阨会其患难不渝始终名节僒一时而亨百丗者初非不幸也公归以十二年四月卒以是年七月乙酉春秋五十有三是月丁酉权厝保定府西静直君墓次公㓜至孝抚诸弟极厚待宗族䟽近如一笃友乐施德于巳者虽细惠必报然伟特方严风岸陗立衆不可攀薰良莸姦题帖无贷故用丗之志适际可爲巳堕竒摈既处幽所日以立言载道爲务撰续后汉书绌丕侪权还统章武以正夀史之失着易春秋外传太极演原古録通鑑书法玉衡贞观删注三子一王雅行人志各数十卷公于辤以理爲主雄浑有气文集若干卷传于丗呜唿功于斯术者不既多乎捐累适已又何其勤也公娶张氏淑明祗修嫓德君子后公卒子男三人二早卒一采麟也以文学行治櫂寘侍从今爲集贤直学士朝列大夫女子二人皆巳嫁孙二人皆㓜其孤采麟谋徙公之厝兆孟州河阳县某郷某里卜恊则次公生平事来谓挚曰先子塟有日墓隧之碑宜得铭得铭非信后诒逺者铭犹无刻也夫子宜铭挚惟侍读公以宗儒文雄有劳烈于国叙徳暴庸莫详史氏其坚毅忠壮抱负不可揜者名声昭彻虽走卒牧竖深闺妇人皆能道公姓字与没丗无闻者异信后诒逺何待墓刻然固不可无铭也铭曰钟气之竒惟志是持绪道之微而才可爲振毂邹鲁骖乗濂伊猎徳游艺载驱载驰孰濬其潴孰植其滋孰芬其孰喣孰吹有实其居賔吾能戯圣濳于藩髦选无遗𥚑曵冠巍宪言祁祁跃渊天飞鳞公云逵廼睠南顾廼休王师廼命鸿硕柔逺淮夷夷速其顚公凛乎危削椠操觚荣观幽覊删述昈分名义昭垂薄言还归昔壮今耆胡不康宁胡不期頥胡不三事爲国蓍龟清庙宗彞不既厥施舆论嗟嘻烝烝嗣庆圗永孝思刻文墓碑以显诗之国朝文类卷第五十八国朝文类国朝文类卷第五十九国朝文类卷第五十九神道碑湖广行省左丞相神道碑姚燧初公以中书右丞下江陵驿闻大帝爲大燕三日晓近臣曰伯颜东兵阿力海涯孤军戌鄂朕尝深忧或荆蜀连兵顺流而东人心未牢必飜城爲应根本斯蹶孰谓小北庭人能覆全荆江浙闻是肝胆落矣而吾东兵可无后虞朕喜以此御笔爲北庭书昔鲁鲁合西地所生阿力海涯爲大将有功信实聦明而安详其加爲阿虎耳爱虎赤嫡近越各赤给日别平章求今亿万维臣之中降是宸翰昭乎云汉之章蔼如天语之温崇功襮德匪夸一时可华及子孙百丗者才公一家视古丹书铁劵出臣子手者何足道也即江陵民封之千家始公微时侍燕惟席地坐后特置搨班诸侯王阿失拉下赐之金罍曰竢至而省必合乐鼓某曲饮是他杂以青白缥色龙鳯御服御㡌金玉珠带白貂裘西锦珠衣海东白鹘凡所以侈服贵近田娯其心者靡不及公呜唿盛哉公北庭人妣夫人独坚唿突卢化胞生剖而出公考阿散合彻弗善也将弃之夫人未忍益谨鞠视㓜聦颕而辩长躬农耕喟然曰大丈夫当树勲国家何至与细民勤本畎畒释耒去求读北庭书一月而尽其师学甚爲舅氏习拉带逹拉寒所异叹曰而家门户其由子大及从事人将卜隣吉带俾其子故中书右丞相唿鲁仆化从受北庭书又荐其忠谨得宿卫大帝濳藩已未从济江帝射虎未殪公舍马而徒挺矛舂杀之攻鄂先衆而登禽一人还流矢贯喉出项帝勇之赐银爲两半百先是闻吐蕃有贮甘露寳函石室藏山穴者凡再使求之皆爲大蛇竒兽所惧莫至最后遣至其所无所见竟与俱归劝进之初诸侯王议未一惟一王阘察耳甞有书帝忘其谁在也顾左右问公曰臣所有之书出而决两事皆甚合㫖中统二年制以爲中书省郎中褒曰乆侍禁庭巳着劳蹟至元改元加朝请大夫参议中书省事发言惟以当可事宜爲心不惮伯相而阿其所志人有小疵必白帝前衆畏其口明年进嘉议大夫佥南京河南大名顺德洺磁彰德怀孟等路行中书省事始罢丗侯而易置其地又明年转廉访使虎符领鹰坊凡鸟兽皮角筋羽悉征输官㝷领诸路鹰师猎户再兼中都路䦨遗又明年进中议大夫佥制国用使司使又明年故中书左丞刘武敏公拯爲䇿襄阳吾故物由弃弗戌使宋得窃筑爲彊藩复此浮汉入江则宋可平帝大然之征天下兵领以元帅府观武襄阳城白河别开行中书省以我少师文献公佥省公爲同佥凡襄邓唐申裕在太宗丗所残汉上诸州之民避荒汴洛间与下户赋寡者悉徙而南屯田给饷㝷罢帅府又明年诏故平章合丹开府仪同三司平章军国重事赠太尉史忠武公天泽来莅师宋遣人餽盐茗襄阳乃筑长围起万山包百丈楚山尽鹿门以絶之又城岘首开省其上兵兴事剧星火公专入奏能日驰八百里败宋殿帅今平章范文虎于灌滩又明年分中书省爲尚书拜中奉大夫参知河南等路行尚书省事又明年兼汉军都元帅分将新军四千六十及废尚书复以爲河南等路行中书省事宋遣都统张贵张顺将舟师从上游送袍甲犒师自万山接战二十里斩顺杀溺过所当贵独以余衆入后水暴涨虑贵乗出下令军中舟置灯篝岸积薪槱贵果结战舰爲阵宵遁尽然灯薪战四十余里斩之柜门关又明年遂请以西域礮攻樊城㧞而屠之无噍类遗襄阳甚惨移攻具临之且晓守臣吕文焕君以孤军御我数年今鸟飞路絶帝实嘉能忠而主信降必尊官重赐以劝方来终不仇汝置死所也文焕感而出降十年二月也诏公偕以入觐眞拜参知政事明年授资德大夫中书右丞同忠武公行荆湖等路枢宻院公䇿能籍民爲兵十万合旧军或丞相安童伯颜一人将之南伐宋社必墟制皆从之故太傅伯颜与忠武时皆以左丞相赠开府仪同三司太保并国武宣公阿术以平章与公及故平章文焕以参政行省将大军发襄阳将至郢忠武疾还敌宿兵数万筑新郢夹江爲城横铁絙鏁战舰江中巢礮彍弩遏我舟师郢北黄湾岸西去江三里所港通藤湖逹汉敌壁其上攻㧞之拖舟入港丞相惟以公数十骑觇新郢赵范两都统鼓伏兵发葭林诸将仓卒有未甲者人人奋先殄其一军两将之首皆致公割赵脑肤挠酒饮之行克沙洋新城以临复守臣翟贵逆降大军去而复叛及汉阳故平章夏贵以制置舟师陈汉口水军千户马成爲导由巳未济江沙武口涂入江㧞阳逻青山白湖诸壁走贵军鄂守臣张晏然王该王胜以城下遂徇州民衣冠关会仍其服行郷郭帖然无有夺菜秉者民争德吾元仁政义声恨服化晩檄下汉阳夀昌信阳德安大兵旣东分四万人戌鄂公畱后㝷进官荣禄大夫自阳逻置驿以便行商至蔡方请移师江陵而荆阃安抚高丗杰将艨艟千六百艘卒二万规袭鄂公分兵御之大败之荆江口降诸洞庭挑花滩下岳承制以守臣孟之绍爲安抚使即西师至公安誓曰自今功者健儿陞长百夫百夫长千夫千夫长万夫万夫取进止因南风大沙市战城上又战城中屠之江陵精锐于是焉尽制置使朱禩孙辞疾髙节度逹出降下令安集如鄂岳传檄归崃澧常德辰沅靖荆门随郢复皆下之官其守臣如岳除宋苛法衣食惸嫠诏故平章廉希宪以右丞行省江陵以丗杰穷而来归弃江陵市禩孙征至京师死犹没入其妻子还公于鄂移兵长沙行㧞湘隂潭守臣植滉柱江中自乔口至城凡十五所皆断之又㧞城西栅射书招其守帅李芾速下以活州民不然㧞城屠矣不答乃令诸将画地分围决隍水以树梯冲礮铁垻石心台百日公中流矢创甚责战益急申命诸将凡所由乆顿兵者卒伍前驱诸将安行其后也自今万夫千夫百夫之长皆居前列有退衂者定以军兴法从事三日而㧞谋诸将曰国家爲制城㧞必屠是州生齿繁伙口数百万悉鱼肉之非大帝谕伯颜以曹彬不杀㫖也其屈法生之发仓以赈饿人传檄郴全道桂阳永衡武冈寳庆江西袁连皆下之㓜主靣缚公入觐贺始庭拜平章政事还移兵靖江破严关败马都统临川陈张两緫管小溶江谕经畧马曁不下凡攻三十余日而㧞公以靖江逺中土非长沙匹民性骜嚣易叛难服不重典刑之广西它州不可言以绥徕其阬之市斩曁传檄下柳郁林横邕廉象浔藤梧贵昭融賔宜贺化高容钦雷爲州二十广东肇庆德庆封爲州三特磨农土贵南丹牧莫大秀皆请内属乃牐全之湘水三十六所以通逓舟承制以万户史格行宣慰司靖江还潭宋余孽益卫两王改元海中㗖人以爵规复其旧全永诸州与潭属县之民文才喻周隆张虎罗飞之伦大或集衆数万小亦千数在在爲羣与江之北黄蕲相煽以动皆削平之伪将张丗杰传欲袭肇庆雷诏公讨之且畧地海外无爲贼巢过柳州岭时暑军士病渴所乗马蹄地出泉人资沃饮至今名马蹄泉而伪安抚赵与珞巳戍海南白沙港公航海五百里不崇朝而至击与珞并获伪使冉安国黄之纪皆磔之谕降琼南宁万安吉阳闻伪王陷南恩公还袭走之降方经畧㑹卫王死崖山乃还复谕降八畨以其酋龙文貌入觐置宣慰司从镇南王伐交趾其君蹈海去得文毅昭国两王以归后二年入觐上都庭拜光禄大夫湖广等处行中书省左丞相再月而疾勑尚医四人诊视求见登马而剧归即与夫人诀当廿有三年丙戌五月廿五日薨上都享年六十塟都城西高梁河公元配帖力帝旣才公勑陈亳颕元帅郝谦女爲亚妃前卒勑复以其妺爲继自陈三召传至京师顺圣皇后爲加帼服白金爲两二千五百男六人帖力生故资善大夫湖广行中书省左丞忽失海涯长郝生正奉大夫湖广行中书省参知政事虎符监两淮军贯只各继郝生辅国上将军湖南道宣慰使虎符监潭州军赐玉带一品服和尚如夫人者萧生㧞突鲁海涯阿昔思海涯媵生突鲁弥实海涯女五人一适故嘉议大夫同知广西道宣慰司事惬里斯班一适承务郎大司农少卿僧家奴一适中书省断事官六斤一适昭勇大将军监平阳太原军伯渊一适传诏丙牙男孙三人小云石海涯虎突海涯合滴力海涯女孙六人一适郝某一适平章濶里吉思子孛罗一适监平阳太原军子垤斜余㓜后公薨十四年今正奉辅国以神道未碑出公凡受制书与御笔及公平生行实请燧曰徴是爲铭呜唿兄弟争与昭扬先德于其子职责巳塞矣甞读望诸君书善作者不必善成善始者不必善终未甞不兴慨叹于武敏开用兵端视南国爲竒货思圗形丹青垂誉竹帛于今日后者如取诸怀及襄阳下方戍淮西功巳不出乎巳大师南伐复分兵淮东渡江捷闻一失声而死岂先福始祸者诚如道家所忌邪而公鼓其孤军畱戍所余不能倍万名城通都身至力取利尽海表图地籍民半宋壃理其时将相虽瞠后尘犹不可望公少见最所下州荆之南十四淮西四湖南九江之西二广西二十有一广东海南各四凡五十八自余洞夷山獠荷氊被毳大主小酋棊错辐裂连数千里受縻听令者犹不与存其依日月之末光张雷霆之余威以㑹其成功者亦一丗之雄哉今列其由省幕戎麾与所受降登宰相者丞相二蒙古带阿拉韩平章十二奥鲁赤虎突帖穆儿阿力史格吕文焕帖穆耳仆花李庭李顺张弘范刘国杰程鹏飞史弼右丞四唆突完颜讷怀阘出柔落也讷左丞四阘出海唐兀带刘深赵修已参政十三贾文备郑也可何玮张鼎樊楫朱国宝张荣实囊家带乌马耳孛罗合答耳高达马应龙云从龙都元帅宣慰使緫管万夫千夫之长又什伯是观出其门衆多又足徴公善推劳人也初北上田租畒取三升户调歳惟四两及定湖广税法畒取三升尽除宋他名徴后征海南度不足于用始权宜抽户调三之一佐军时以爲虐今较江浙诸省槩增倍蓰独西南頼以轻平其境馆传修洁亦甲他省生祠所在岳潭柳雷公安兴安皆一而严关与全独二铭曰畴曰江汉南北之限天裂幅可恃爲捍天混皇舆其险则那古以求之同轨不多秦汉兹降呉平于晋陈兼于隋矧赵遗胤曜灵生东有炎朱光爝火之微宜尔灭藏于皇大帝神武不丗行所睿思效若龟筮由夫潜藩自将六师鸼䑠浮江亦旣越之归正丹扆羣䇿明试加兵襄阳五稔克止公曰乗胜籍民授兵将以大臣南国用平帝曰俞哉惟尔恊朕假尔以钺诛彼干禁大师克鄂鼔行而东四万其徒畱后卑公公乃按图吾与吾守待敌伺先孰与进取自鄂而岳自岳而荆长沙桂林皆劗以兵余州数十虽定传檄势詟言绥心亦孔棘又锄武庚子海之南左右皇子交州是戡畴知公劳大帝简在衣裘禽隼靡有遗赉不事故常堕其奎章捷捷翩翩龙腾鳯翔又钖金罍合乐而饮臣邻之家宠未有甚犹若未然丞相是崇与太傅公同元元功甲子二终玄闾是宅寿止名垂晣晣竹帛北方诸流所王维河九里渐濡尚其余波宜公有子匪相伊使不专美虞赏克延丗其北居庸卢沟在西有碑斯丰流峙与齐平章政事忙兀公神道碑姚燧燧持宪节使江之东三年当大德癸卯光禄大夫上柱国江浙行省平章政事公之三子山东宣慰使浑都与江东建康道肃政廉访副使拜都及行河南省参知政事也先帖木而谱其系状其事以请曰先公三宿坟莽矣其忠以事国孝以绳家光大而雄伟者不及今焉鑱之金石将日逺日忘奚以眎遗胄于无穷敢属笔子燧以与宪副聮事此道义不可辞乃序之曰公忙兀氏讳博罗驩畏答而公之曾孙蘸木曷公之孙琐鲁火都公之子始畏答而与兄畏翼俱事太祖时太畴盛彊畏翼谋徃归之畏答而苦止曰帝何负汝而爲是竟去追之不复雪泣而归请独宣力帝贰之曰汝兄与衆皆徃独畱何爲无以自明乃折矢誓曰所不终事帝者有如此矢帝感其诚易名屑㕓约爲按答盖明炳几先与友同死生之称帝后与王罕陈于曷刺眞彼衆我寡敕兀鲁一军先发其将术彻带玩鞭马鬛不应屑㕓请曰战犹凿也匪斧不入我先爲凿诸军斧继顾帝诀曰臣万一不还三黄头儿将轸圣虑者辰入疾战大败其军晡犹逐北勑使止之乃旋师免胄爲殿脑中流矢帝伤之曰朕戒卿蚤休兵竟创而归亲爲傅药寑与同帐踰月而卒帝曰曩只里吉爲敌将实御屑㕓其以只里吉民百户属屑㕓子丗丗歳赐勿絶其族散亡者収完之即封北方万家太宗以其子忙哥爲郡王又俾贵臣忽都忽大料汉民分城邑以封功臣割泰安州民万家封郡王归奏帝问忙兀之民何如是少对曰臣今差以惟视太祖之旧旧多亦多旧少亦少帝曰不然旧民少而战绩则多其増爲二万户与十功臣同爲诸侯者民异其编兀鲁争之忙兀旧兵不及臣半今封顾多于臣帝曰汝忘而先玩鞭马鬛事邪后诸侯王与十功臣旣有土地人民凢事干其城者各遣断事官自司听直于朝公年十六爲断事官丗祖正宸极以从攻叛王阿里不哥功赐其军騬马四百匹金银币帛称是寻诏入宿卫晓近臣曰是勲阀诸孙从其出入禁闼无輙谁何李璮反诏将忙兀一军围济南钞益都莱州贼平决狱燕南人称明允赐衣一袭云南王虎哥赤爲其省臣寳合丁軰毒杀事闻敕中书择可治其狱者凢四奏人皆不当㫖丞相先眞举公且言败事臣请从坐帝曰之人则可公辞臣不爱死第年少目不知书帝曰朕方恃卿求皇子死尚书别帖兀而知书惟可使之簿责其事是否一委自卿明日愼无归咎辅行也且闻卿不善饮彼地多瘴宜少饮敌之未至四五驿所寳合丁遣人负金六籝来迓公曰云南去朝廷辽邈省臣握兵不安其心将惧而变乃好爲语遣之旣至尽以金归省而竟其狱得置毒情杀之而还奏可顾先眞曰卿举得人赐兼金爲两五十武备寺奏令入筋角惟忙兀以时伙于常歳帝曰其报赐之自今凢忙兀事无大细如札刺而事统安童者悉统于博罗驩八年授昭勇大将军右卫亲军都指挥使虎符大都则专右卫上都则三卫兼緫十一年授金吾卫上将军中书右丞大师南伐分军爲两制曰其右受伯颜阿术节度左悉委卿指一犯法臣曰如别急烈迷失朕不责也俄受兼淮东都元帅军于下邳公䇿诸将曰清河居宋北鄙城小而固与泗州昭信淮安实相掎角当水陆冲未易卒㧞可顿大兵爲疑海州东海石秋违此数百里其守必懈吾将轻兵倍程而东其守臣可袭虏也师至海州丁安抚果下石秋东海随下清河史安抚闻之亦下不一月而下四城宋主旣降而淮东诸州犹城守故太傅伯颜入觐还宻诏公进兵㧞淮安南堡战白马湖又战宝应弃高邮不攻由西小河达漕河据湾头堡断通泰援竟㧞扬州斩其制帅李庭芝淮东诸州悉下赐西域药及蒲萄酒介胄弓矢鞍勒㑹分江南之州隷诸侯王及十功臣又益封公桂阳州十四年遣平叛王只里斡带于应昌赐玉鞶带币帛与博罗驩同署枢宻院事未乆授北京右丞旣至召还㑹南土多反者诏募民能从大军进讨者俾自爲军其百夫千夫惟听其万夫长节度不役他军制命符节一与正同巳行矣公疾不能自陈令董司徒文忠入言今者日所出入胜兵何啻百万何假此曹无頼侥倖之徒以壮军威臣恐一践南土肆爲贪虐斩伐平民妾其妇女槖其货财民畏且仇反将滋衆非便召舆疾入帝视其色瘁然赐坐与语重陈董奏可之适常德入愬唐兀带一军残暴其境如公所䇿勑斩以徇诸是军皆罢之十六年哈刺斯博罗斯斡罗罕薛运干皆彊宗也势不相一求遣大臣来莅诏令公徃凢居是二年十八年以右丞行省甘肃时大军驻西北仰哺省者十数万人自陜西陇右河湟皆不可舟惟车辇而畜负之涂费之余十石不能致一米石至百缗公经画得方供亿不乏贼不敢窥边者二年二十有一年授龙虎卫上将军御史大夫江南诸道行御史台事黄华反徴内地戍兵进讨未能平贼多奴良民以归公令监察御史提利按察司随在紏覈皆止还之以疾归㑹诸侯王乃颜反帝欲自将征之公曰始太祖分封东诸侯王及侯其地与户臣始知之以二十率之彼得其九忙兀兀鲁札刺而弘吉烈亦其烈斯五诸侯得其十一彼力滋多吾亦滋多吾有衰耗彼亦衰耗然要其归五侯之力终多彼二惟责徴兵五侯自足当之何烦乗舆臣昔疾今愈请事东征制可赐介胄弓矢鞍勒命公董是五诸侯兵以行与乃颜接战屡摧其锋再与其党一王塔不带战滛雨不止军以乏食求却公曰两阵之间勿作事先已而彼军先动公悉衆乗之逐北二日身中三矢禽塔不带斩忽伦軰后与月律鲁太师合力始诛之赐银爲两四百五十币帛九不再月其党一王哈丹复叛公再请徃诏与诸侯王乃马带讨之公狃于屡胜一日不虞贼游兵卒至止从三骑返走有壑絶前广二丈深加广半追兵且及独公䇿马能越三人后者皆见杀人以爲天相忠义后逐北极于东海之壖哈丹自引去获其二妃斩其子老底于阵凢战四年所俘金银悉散将士以故人致死力贼平勑一妃赐乃马带一妃赐公陈金银器延春阁召东征诸侯王及公至将分赐之问公汝家是器几何鞶带有无公曰以陛下威德奉身之物亦毕备矣帝曰朕出此物本酬卿曹之劳在人则伐其能以幸多取朕问犹曰旣有可谓谦挹不眩于货者岂令其徒手归姑赐是器五百两廿八年改河南宣慰司爲行中书省求可首是省平章者凢三奏皆不允末乃及公则可授荣禄大夫平章政事淮盐爲引歳六十五万前政多逋至公如额而集赐异币一开封监县铁兀而告廉访使胡某不戢其民昬集曙散县簿陈勣置廵屋器械于村又周刘光店爲墻四其门扃鐍司夜出入诏公按之皆诬杖而徙戍南边后诏天下括马不当及公等之家公曰吾家有马羣连郊垧不思佐国无以爲方三千里官民之倡其入騬马十有八疋河水迁流无常民讼退滩连歳不絶或以其地投献诸侯王求爲佃民自蔽公奏正之仍着爲令河后泛滥堤埽横溃归德睢州汴梁水及城下漭爲巨浸公亲行视督有司捍完之皇上元贞二年迁公平章陜西未行而改复爲河南入觐奏忙兀一军戍北歳乆衣率故弊请以臣泰安州五户歳入丝一斤积四千斤尽输内帑易爲匹帛分赉诸军上以爲益勑逓车送逹军中赐银爲两百五十币帛三陛辞之日上谕之曰卿今白须丗祖德言实足听闻事更加愼中书平章刺眞宣政院使大食蛮合奏始者伐宋丗祖分军爲两右则属之伯颜阿术左属之博罗驩今伯颜阿术皆有田民而博罗驩独无可后上曰何乆不言岂彼耻自白耶其于淮东所甞战地高邮巳籍之民赐五百户以上中下率之上一而中下各二及圈背银倚比再至汴踰年凡流外官乆滞不铨旅食道宫者旬月皆出之大德之元叛王药木忽而兀鲁不花来归公遣使驲闻始是诸王叛由其父是軰小弱若无与知今焉来归宜弃前恶以劝未至上曰是奏深契朕衷改平章湖广赐金鞍勒至汝宁合福建省于江浙授公光禄大夫上柱国江浙等处行中书省平章政事赐白玉腰带夏旱随祷而雨杭之豪民十家入赂于官大爲酿务高其估而专其利酒日醨恶公变其法张省四凭其富蓄凌轹府县肆爲姦利自刻木牌与交钞杂行民间实侵货币与国争利又盗隄海之石墻其私居公欲斩之而中书刑曹当以杖然亦由是大姓始重足立矣以大德庚子五月二十有二日薨于临安寓金年六十有二以其年七月八日塟于檀州西北太行山不封最其平生典兵则右卫都指挥使都元帅枢宻院风纪则御史大夫宰相则三爲右丞四爲平章与夫四十七年马足所及西南云南西北金山东北海隅东髙句骊东南呉闽再讨叛臣四征叛王其间事平而疾闻变请行惟以有国艰虞爲忧视转鬪乎万里之逺历歳之乆若堂奥之朝夕焉虽风雪皲瘃其肤锋矢交集其躬饮食饥渇不时其口体皆不避恤必致㓂首戯下归报终事而止眞凛凛有曾考风上尤眷重之若丗祖身御櫜鞬弓矢皆百丗传寳不以赐臣下者惟以赐公海东青杂鹘先朝多或十赐惟至白鹘觜爪玉如圣语晓曰是禽惟朕及鹰师所鞲以卿丗臣诸孙宣力之多日桑榆矣无以娯心河南治地平衍而逺且多陂泽鹅鹳所集时出纵之使民得见昭代春秋蒐田之盛不敢萌啔邪心皆殊钖也夫人某氏男四人宣慰宪副参政季博罗公于庭臣居家最名有法夜分不寐诸子列侍其前听谈祖宗故实母敢或归私室宴奉樽爼迭歌舞以娱賔亦无有酒失者女六人长适国戚卜伯次适薛彻干平章子佥书枢宻院事完者次适国王弟孛兰肹次适月赤察而太师弟怯烈出次适山东宣慰使必宰牙㓜在室铭曰皇矣太祖肇造方夏右之左之惟十臣者公之曾考展一其中矢矢沥告帝视友同敌陈来加挺戈而出大崩其军免胄而入五兵之长无矢不仁由贼叩轮懋功是创帝恻其心百俘偿死顾成嘉止既王其子迨分茅土帝自等差国以泰安二万其家公祖王季勤勣克类再传而公丗祖之事勲阀遗苗帝禃以培而独于公甞誉其材听于禁闱无止入出翼翼其心弥谨自律随遇而安利患靡干承命即徃奚逺奚难东北海隅西南六诏瓯闽炎陬金山遐徼闻有艰虞必请赴趋大狱叛藩无一漏诛人臣宪宪曰省台院平章大夫宥宻钧践先圣今圣赉予优优良驷天闲豪隼御鞲櫜鞬介胄鞍带衣裘黄白之金委家如丘皇矣太祖于疆于理惟公曾考实成其始遗厥大艰卑之神孙神孙丗祖辟干翕坤考其皇舆南北犹判孰是浙右嬴鬼歆祼大兴师征嶻嶪百城罔不箪壷竭蹷义声傅其国都孱王衔璧蕞尔淮东诸州犹壁诏公进攻盪殱渠兇九域攸同公焉成终将天之意悠悠或在成始之孙宜际斯㑹益封桂阳江岭外内于乃先烈克光以大甞闻古先誓侯功臣泰山如砺国以永存嗟公王孙国泰山下权舆砺如其自今也平章政事徐国公神道碑姚燧公燕只吉台氏讳彻理曾祖太赤初将突骑百夫宿卫从太宗戡定中夏又劗平宋彭义斌淑扰山东太宗分土功臣由徐邳再刳于兵户不足万故国以两州祖纳忽宪宗伐宋师由蜀入从攻合之钓鱼山战疾力考掬旅局监其国以丗祖建极中统之元庚申夏五月十有二日生公六歳而孤母夫人蒲察君介介自持动以礼节亲戚不敢干以非义敎子读书天质粹美不勤外傅六经二氏悉渉源委以故聦明开益日多才畧兼人恒以匡君经国自期至元十有八年躯干盈常袭其祖衣长不能胜则知其先益魁杰也其年入见帝赐之问而竒其对进侍帷幄湛露龙光江濊涵濡絶其䓁夷时询民情细微敷告无隐一诸侯王称兵东北帝自将征入其地矣军中夜惊公出抚遏人识言音喧咈一寂跳梁旣平爲奏兵余之民艰窭剥肤不赈恤之将不生活頼赐糓帛牛马脱寒饥者亡虑数十万人归擢利用监古武库也匪简在帝心人者不以付之二十有三年诏求逸遗于江之南且省其俗时相方急治赋鬻民学田官有其直令旣行矣公则止还诸学用爲完庙养贤之须归以事闻制甚嘉可明年桑葛分中书庶务立尚书省初爲平章后爲丞相凡昔盗杀臣爲领部爲制国用使爲尚书省所通钱粟併归中书举诬爲中书失征杀其二相大爲计局钩考豪釐诸省承风鄂省巳剧浙省尤酷延以求失其主者逮及其亲又失代输其隣追系收坐岸狱充牣搒掠百至或关夫三木责妻市酒以偿民不堪命自经裁与瘐死者巳数百人虐熖熏天诸王贵戚亦莫谁何无不下之独公奋然数其奸赃帝初未然益犯威颜言色俱厉帝以爲丑诋大臣失几諌礼怒遣左右批其颊辩不爲止曰臣非有仇于彼而然直不忍其罔上自私敢因雷霆一击遂尔结舌使明帝有不受言之名臣实愤耻帝意始解命将卫士百人控鹤倍之入籍其家得金宝衍溢栋宇他物可资计者将半内帑罪旣彰白始钤其人诸系计局者皆出之又命籍党恶浙省诸臣平章左右丞参政乌马蔑列忻都王济等家併桑葛之姻鄂省要束木皆醢以谢天下以成其狱凡四过徐不入其家爲帝所忠怒御史台臣不善瘅恶坐观致此其自当汝罪皆曰夺职追禄杖三者唯命江浙平章夙有怨于台乗其凭怒自傍激之谓湖北廉使功臣诸孙盗烧钞八百定堂帖二十下容姦数年赃终未入抱案帝前示曰稽是可见悮裂卷爲两缝畱半印公曰缝用印者以社罔欺汝爲宰相持半印案以讼人余半乌在其人言塞帝顾骂而起台辩始释明日拜御史中丞无几时拜荣禄大夫平章政事行省福建赐爲两金五千银五千令行禁止民便安之惟汀漳剧盗积歳未平公身将诸戍之兵申明约束不贪胜不蹂禾稼不入民舎惟张皇武威过栅不攻示以整暇昼则合围山中夜则税野偃旗仆鼔贼或伪降觇其何爲乃丰酒肉飮食晓曰汝昔由不堪污吏侵暴潜逃居此能弃险而还耕桑则平民矣吾安忍彼汝反名而加诛夷寡人之妻孤人之子独人父母而利其财悉纵归之他栅闻者相率以出其渠欧狗日浸南犇大兵随之偷生隝中其党缚致于军血锋刄者才是一馘自是方三千里枹鼔不鸣正席其堂画诺而巳闻帝不豫驰归京师甞药晨夕俄然賔天与诸侯王大臣定䇿禁中遣使逆成宗龙庭入践天位大德之元拜江南诸道行御史大夫一日召其都事贾钧今参议中书者谓曰明诏责使肃清宣明风俗敎化而刀笔流爲御史者肆爲苛虐惟急徴赃以多爲功至迫子证父妻证夫弟证其兄奴告其主败风敎者我实行之汝宜以是出训其属帝闻之以爲得职风纪大体微意栢台七年改浙省平章政事其治如台门无私谒以转粟京师多资东南居天下什六七而松江塡淤歳乆冨民利之当水出涂筑爲围田以故弥漫浸灌沮洳广逺民不可稻公发卒数万浚决揵石堤之导水入海使复其故凡身董役经时而成民得良田若干万顷至今頼之九年召入平章中书赞右丞相竱力一心爕和庶政希致隆平才一暑寒责异巳相曰方帝不豫而乃阿中专决吾诚不忍汝见败国以丧元也遂疾不出以十月八日薨年四十七立朝之士在野之民赍咨咸曰古人有言昊天不弔殱我良人矧鉅臣哉盖棺之日最其家楮缗不满二百而债劵积多至十万大臣清贫无公比伦足昭炳白乐施爲仁不富之实官给轊车始克归塟于徐邳岠山之阳前夕兹山列炬如昼人则以爲公之营魄结爲光耀以助临照之祥旣贵显矣妣夫人杖之受不敢逃其孝又何如也后公薨之三平当至大之元制赠推忠守正佐理功臣太傅开府仪同三司上柱国徐国公谥忠肃于戯今圣不忘哀而崇之所以爲人臣下贲幽墟可谓竭尽而无余矣铭曰维昔大帝立极之岁人生是时不亿其丽何独于公光岳气终娠是元臣岂亿所同加敦诗书闻开见益甫踰弱冠帷幄出入于狩于征无逺不从靡夕与朝勤不懈恭天宠之承其言易直衮阙可弥凭怒安䘏大沃宸聦尽殱孔壬于福平章百其赠金汀漳夙盗知公来临投其殳斨耕凿讴吟成宗继序曰秦汉下御史大夫丞相之亚俾行南台不专绳愆体仁德音风敎是宣移平章杭先民所急浚通松江坏防巨室中书平章曾不歳余䇿右巳相阿中速辜行马施门用示不出愤疾以终救时望失将窆徐方岠山之阳贫仅能归其清益彰嗟兹九土奠自神禹岱宗巖巖北徐爲襟其带伊何淮流在南今其疆理蹙乎古始河啮彭城其水弥弥𥘉公曾祖以佐运功虽国是徐犹爵未崇于皇今圣公德之令哀蚤陨祚上公是命旣土旣爵传子而孙带砺山河国以永存国朝文类卷第五十九国朝文类国朝文类卷第六十国朝文类卷第六十神道碑领太史院事杨公神道碑姚燧呜唿有秦君子杨公讳恭懿字元甫其先始郷耀之同官中避宋乱徙美原五丗祖仪徙今京兆之髙陵与髙祖亨再丗力田曾祖植祖礼再丗仕县吏考天徳擢金兴定进士第由博之聊城丞掾陜西行台权大理寺丞主京兆长安庆阳安化簿辟令顺徳之隆徳及安化而安化兼録事州之判官三职具修积官中大夫其徳其烈有先师司徒许文正公墓志言章宗南郊爲太常臣授币而立御史将劾不恭其友曰夫夫习于礼者名行祕书盍从而问曰授坐不立御史惭缩而止太常则孙公通祥实公外王父公以正大乙酉生于其居京兆之双桂坊童而读书记识强敏日数千言时艰从中大夫逃乱而东不恒其居于汴于归徳于天平虽间关险阻未甞怠弛其业年十七侍中大夫西归无田于郊假室以居郷邻或继其匮皆谢不取惟服劳以爲飬暇则力学综博于书无不经目而究心者抠衣之徒户外满屦横经入问爲析疑义源源其辞若决江河而下之名声日延海内缙绅友太中者驰书交誉知之肤者求观其文侈其肆者以爲鳣堂之席有继与其极者直期以宗盟斯道于将来时巳邃易礼春秋思有纂述耻爲章句儒而止志于用丗反覆史学以监观废兴存亡理乱得失于千数百年之中曰辅治之具礼乐兵刑礼乐非王者果爲不可兴行于天下兵恃以芟暴乱而安元元刑取其弼敎循本以求皆仁义之资也不讲之有素或一旦帅三军爲士师贸贸焉不知其方反受成敎武人俗吏乎事虽未试从可㮣见其佐王之略年二十四始得朱子集註章句四经太极圗小学近思録诸书诵其言而推其意叹曰人伦日用之常天道性命之妙皆萃此书今入徳有其门矣进道有其途矣吾何独不可及前修踵武哉穷理以致其知反躬以践其实动静云爲一乎持敬行之以刚健居之以悠乆日就月将俟其成功于潜斋之下自任益重前习尽变不事浮末矣歳甲寅司徒奉潜藩敎来秦公徃见之际其道徳之光闻其仁义之言于倾盖顷归心服曰丗乌有斯人之伦敬事犹师而司徒友之亦至分庭而行抗席而坐一遇讲贯动穷日力而所造益深平居讱于爲言䘮中大夫絶口水浆五日䘮塟用牲尽祛桑门惑丗之法爲具不足称贷益之棺椁皆黄肠衣衾必缛䟽衰粥悲忧爲疾杖始能兴司徒㑹塟归语学者曰小子志之旷丗坠典夫夫特立而独行之其功可当肇修人极聚居六年司徒东归䘮妣夫人犹中大夫其疾益阽三辅士夫知由礼制自致其亲者皆本之公先是宣抚司行省欲以掌书记共议事禄之皆不能屈至元七年诏司徒由国子祭酒拜中书左丞始与右丞相安童共政日誉公贤丞相以闻十年上遣恊律郎申敬来召疾不能行十一年储皇下敎中书汝如汉惠聘四皓者其聘以来故丞相遣郎中张元智书致是命其冬下车京师上遣丞相弟今国王和童劳其逺来他日入见上问何郷先徳爲谁从何师学子今有几无不周悉其夕呕血上遣尚医来候且赐之药少间明年月正元日之翼日上御香殿以大师南伐使乆不至方念之深欲筮之时以日者待诏公车百十爲軰独以命公盖以其道徳素着可交神明者其言颇祕侍讲徒单公履请设取士之科诏先少师文献公司徒窦文正公与公杂议公上奏曰三代以徳行六艺賔兴贤能汉举孝廉兼䇿经术魏晋尚文辞而经术犹未之遗隋炀始专赋诗唐因之使自投牒贡举之法遂熄虽有明经止于记诵宋神宗始试经义亦令典矣哲宗复赋诗辽金循习将救斯弊惟如明诏甞曰士不治经学孔孟之道日爲赋诗空文斯言足立万丗治安之本今欲取士冝勑有司举有行检通经史之士使无投牒自荐试以五经四书大小义史论时务䇿夫旣从事实学则士风还淳民俗趍厚国家得识治之才矣奏入上善之丞相毎咨丗务倚以自毗㑹其北征公遂请毕男㛰而归十三年诏改暦太史王恂緫筭同知郭守敬推测司徒明暦理或言公甞推暦终一甲子而得日月薄食者七十有竒曰日月之眚古无是之多也十六年召公着暦义十七年授时暦成奏曰黄帝迎日推䇿颛顼载时象天尧之钦若舜在玑衡周太史正歳年以序事皆日官丗守其业随时占考以与天合暴秦焚书废古伪作置闰歳终两汉因之建暦之本必先立元元立然后定日法法定然后度周天以定分至贾逵讥其守一元不与天消息杜预谓当顺天以求合非爲合以验天者皆确论也臣今治暦废暦元日法析旧仪六合三辰四游而异之省天经黄道惟用四游移天常赤道游于南轴之下以取候视之无窒倍八尺之表而五之以影符进退其晷使不失于芒忽日日测考积月爲歳积歳爲丗必于暦法益精益宻非但正数十年一改之弊且可上追黄虞三代之旧矣又曰一月之始日月相合谓之合朔汉太初暦用平朔法小大相间或有二大以故日食或不在朔先后一日时亦鲜中宋何承天测四十年得三大二小以正朔望使食必在朔隋刘孝孙刘焯爲定朔唐傅仁均取以造戊寅暦贞观竟改从平朔李淳风造麟徳暦得四大三小求避人疑间以平朔又爲进朔使食避元日一行造大衍暦以爲四大三小何害今授时暦后是二年当十九年自八月后四月併大实日月合朔之数皆改从实方奏太史臣皆列跪诏独起司徒及公曰二老自安是年少皆受学汝者故终奏皆坐毕其说亦异礼也授集贤舘学士太中大夫兼太史院事眀年以徙家得请归又明年储皇俾灵台郎岳铉召后中书议相承㫖李涛储皇不可以公爲识治再召又明年诏翊储皇以爲太子賔客二十二年召明年以昭文舘大学士正议大夫领太史院事召二十九年以耆艾议事中书召皆辞疾不行三十一年疾亟亲賔问之忽长息曰有是哉国哀也闻者危之乱以他言徐又曰诚哉后三日顾言子寅曰敬慎小心以卒实正月二十有五日也后嗣位诏下则賔天果以其日人以爲平生与国至诚所格呜唿使入哭者有如温公则公当亦如吕诲起言天下事矣徴士萧㪺志其墓曰朱文公集周程夫子之大成其学成于江左北方之士闻而知者固有其人求能究圣贤精微之藴笃志于学真知实践主乎敬义表里一致以躬行心得之余私淑诸人继前修而开后觉粹然一出乎正者维司徒曁公呜唿诚知徳不易之言哉后十年寅以江南行台监察御史疾得告去自金陵过宣以燧少受知公而耳其雅言求铭坟道然所贵乎君子三焉耳徳耳位耳道耳得于心之谓徳用于时之谓位行其学之谓道如㪺之言同其徳矣未及位也以年考之司徒之生前公十有六其入见前十有四其卒也前十有三而卒官皆昭文馆大学士领太史院事同其位矣然是位也皆极人臣之亚爲古八命位实行道之镃谓不得君知名而召旣至则温其玉音以劳疾则尚医交候馈药太官继膳疑政赐问入见坐语闻辞则留留而不可暂听其去去而思之复召司徒十召公八召其体貌之亦至矣哉如是而两公迭爲循墻不可谓道之行亦天也虽然天道逺遥不可以巳事而知必来者始见犹农夫焉未有播粒于土而不苗者今也四海匪独士子凡筐箧之吏求售于时其诵而习亦先四书盖天理同根人心诵其言而衆则爲其道者将多非两公肇是太平之基其谁力欤斯古之人所以重叹其善作而不必善成者也公以卒年三月从塟中大夫之昭文有潜斋遗藁髙祖妣齐氏曾祖祖妣皆纪氏妣㓂氏孙氏夫人李氏以柔嘉作配君子姻里徳焉三子寅其胄也宙今令京兆蒲城㝐方学女子子四人适主京兆长安簿席贻士子冯嘉鳯翔提控按牍王继述枢宻院椽傅昱男孙僖女子子二人长适吕曾㓜姆铭曰维天生贤匪使自有俾拯烝民爲责巳厚公于明命实肩实负干干其行艮艮其守师古䘮祭如礼不苟三纲之沦我条自手推得其类无倦诲诱学者宗之西土山斗鸢飞鱼跃潜斋自蔀令闻之延巳彻宸黈束帛戋戋贲及林薮丹扆曰来何暮汝叟大师之南伻断巳乆其冝进退汝蓍以叩又曰多士文字俪偶求得硕才奚䇿以取又曰歴义群喙纷紏汝折衷之其从谁某凢是大政无不可否公拜稽首沥胆悉剖丹扆曰噫惟兹储后端本万邦汝賔以友储后曰今识治黄耇惟汝爲可肱股元首公益抗章臣蚤衰朽飬安踰纪仅止中夀归从先藏奉政之阜止阡有碑无我樵槱垂诗千龄以告尔后中书左丞姚文献公神道碑姚燧兹公讳枢字公茂事丗祖潜邸十年左右宸极十有九年居近宻之地受尊宠之任可谓必丗之乆惟其不固冨贵进退礼敬穷逹一节不易寒士故不取耻当时眀哲保身以薨帝爲震悼赙楮泉爲千者千五百闵惟子炜生十五年未授之室赐聘财如所眀年官以礼部郎中皆异数也旣没丗而名声日延后十九年当元贞二年裕圣太后以甞侍讲裕宗言之成宗赠谥荣禄大夫少师文献公至大三年武宗追号嘉猷程丗旧学功臣太师开府仪同三司鲁国公谥仍其旧又推恩再丗考仲宏赠太保仪同三司鲁国康懿公祖锜银青荣禄大夫大司徒鲁国惠靖公妣张氏祖妣李氏皆鲁国夫人惟姚氏爲神明之后歴三代秦汉魏晋宋齐传次或絶或续与梁陈隋唐可谱究者别载丗録惟本五季梁唐六镇节度使勍生金吾将军汉英周广顺𥘉太祖遣之使辽见留事丗景圣三宗加安时制节弘化翊亮功臣开府仪同三司枢宻使捡校太师兼政事令上柱国东阳郡公生中书门下平章事北靣宣徽使衡之生给事中同中书门下平章事居政生太师左金吾卫上将军䖍州节度使景祥生太子洗马企华生金东上合门使金州团练使玢生合门祗候武德将军佺生武徳将军获嘉令锜生安逺大将军庆阳安化丞渊后更仲宏生公及弟桢格公自稚弱一力于学昼则经纪其家向晦则读书夜分不辍鲁国夫人恐伤耽苦毎止之乃塞牎不使见烛就枕必尽三皷闻将迁关中康懿公録事判官于许俾取师氏姑及姑之夫子昌以来公徒行懐书困休于树宿止于邸亦出以诵自期甚髙宋内翰九嘉少登科甲时有重名方闲居许惟折行位与之游召一日賔㑹録事名召公内翰怒曰公茂负佐王之略岂可若是易之先祖曰同僚唿児軰冝然犹竟席不乐其爲前軰见推如此壬辰许城𬒳围州版公军资库使与副夜直四皷闻外叹曰人献东门岀索之无得副曰吾甞遭兵河朔鬼物云然冝捄吾家乃相与归街陌横铃索断行见其懐印若赴州计事者至家乃尽出金银酒具奁饰裹糇粮爲逃死谋日出而东门果破邀军将萧姓者入家尽付所出萧曰吾甞受丘真人敎汝军中惟救人无杀吾捄乃死公闻太宗诏学士十八人即长春宫敎之俾杨中书惟中监督则徃依焉中书少公六年兄称之与偕北觐时龙庭无汉人士夫帝喜其来甚重之乙未诏二太子南征俾公从杨中书即军中求儒道释毉卜酒工乐人㑹破枣阳併公所招将尽阬之大将幕竹林间公前辩析明诏如此他日将何以复命乃蹙数人逃入竹中潜归其营匿严侯军中才脱死数十人继㧞徳安得江汉先生赵复仁甫见公戎服而髯不以华人遇之至帐中见陈琴书骇曰西域人知事此乎公爲一筦与之言信竒士出所爲文数十篇以九族殚残不欲北与公诀蕲死公留宿帐中旣觉月皓而盈惟寝衣存乃鞍马号积尸间求至水裔脱屦被发仰天而号欲投溺而未入也公晓以徒死无益汝存则子孙或可传绪百丗保吾而北无他也遂还尽出程朱二子性理之书付公江汉至燕学徒从者百人北方经学自兹始歳辛丑赐锦衣金符以郎中牙鲁瓦赤行台于燕时惟事货赂天下诸侯竞以掊克入媚以公幕长必分及之乃一切拒絶人有以银二笏来见旣谢却乃出置氊帘间遣人追及与之遂携家求辉垦荒云门粪田数百畒脩二水轮诛茅爲堂城中置私庙奉祠四丗堂龛鲁司寇容傍垂周两程张邵司马六君子像读书其间衣冠庄肃以道学自鸣佳时则鸣琴百泉之上遁丗而乐天若将终身后生薄夫或造庭除出语人曰几禠五魄又汲汲以化民成俗爲心自版小学书语孟或问家礼俾杨中书版四书田和卿尚书版声诗折衷易程传书蔡传春秋胡传皆于燕又以小学书流布未广敎弟子杨古爲沈氏活版与近思録东莱经史论说诸书散之四方时先师许魏国文正公鲁斋在魏出入经传子史泛滥释老下至医卜筮兵刑货殖水利筭数靡所不究公过魏与窦汉卿相聚茅斋听公言义正粹先师遂造苏门尽録是数书以归谓其徒曰曩所授受皆非今始闻进学之序若必欲相从当尽弃前习以从事于小学四书爲进徳基不然当求他师衆皆曰惟先生命则魏国公由穷理致知反躬践实爲丗大儒者又公所梯接云歳庚戌尽室来辉相依以居㑹上在潜邸遣脱兀脱故平章赵璧驿至彰徳恐公避逃脱兀脱留璧独至辉以过客见审其爲公始致见徴之㫖公曰天下之人同是姓名何限恐使者误徴不敢妄应璧曰汝非弃牙鲁瓦赤隐此者乎公曰是则然矣璧曰良是乃偕徃彰徳受命遂行旣至上大喜日客遇之俾居卫从后列惟不直宿时召与语随问而言乆之询及治道公见上聦明神圣才不丗出虚巳受言可大有爲感以一介见信之深见问之切乃许捐身驱驰宣力尽其平生所学敷心沥胆爲书数千百言首以二帝三王爲学之本爲治之叙与治国平天下之大经彚爲八目曰脩身力学尊贤亲亲畏天爱民好善逺佞次及其救时之弊爲条三十曰立省部则庶政出一纲举纪张令不行于朝而变于夕辟才行举逸遗慎铨选汰职贠则不专丗爵而人才出班俸禄则贜秽塞而公道开定法律审刑狱则收生杀之权于朝诸侯不得而专丘山之罪不致苟儿毫发之过免罹极法而冤抑有伸设监司明黜陟则善良姦窳可得而举刺阁徴歛则部族不横于诛求简驿传则州郡不困于需索脩学校崇经术旌节孝以爲育人才厚风俗美敎化之基使士不媮于文华重农桑寛赋税省徭役禁游堕则民力纾不趍于浮伪且免习工技者歳加冨溢勤耕织者日就饥寒肃军政使田里不知行营徃复之扰攘赒匮乏恤鳏寡使顚连无告者有飬布屯田以实邉戍通漕运以廪京都倚债负则贾胡不得以子爲母如牸生牸牛十年千头之法破称贷之家广储蓄复常平以待凶荒立平准以权物估却利便以塞倖涂杜告讦以絶讼源各䟽施张之方其下本末兼该细大不遗文不具述上竒其才由是动必见询使授太子经以太师淇阳王之兄故丞相木土各児故右丞不华吉丁令司徒买奴爲之伴读日以三纲五常先哲格言薫陶徳性明年宪宗即位诏凢军民在赤老温山南者听上捴之大爲张宴群下罢酒将出遣人止公顷者诸人皆贺汝独黙然岂有意耶对曰臣欲陈之他日不谓遽问且今天下土地之广人民之殷财赋之阜有加汉地者乎军民吾尽有之天子何爲异时庭臣问之必悔见夺不若惟手兵权供亿之须取之有司则势顺理安上曰虑所不及者遣人入闻愿緫兵与国戮力报可公䇿太祖承天大命兵取天下功未及竟而遂陟遐太祖平金遣二太子緫大军南伐降唐邓均徳安四城㧞枣阳光化留军戍邉襄樊寿泗继亦来归而夀泗之民尽于军官分有由是降附路絶虽歳加兵淮蜀军将惟利剽杀子女玉帛悉归其家城无居民野皆榛莽何若以是秋去春来之兵分屯要地㓂至则战㓂去则耕积糓髙廪邉俻旣实俟时大举则宋可平上善之始置屯田经略司于汴西起穰邓宿重兵与襄阳制阃掎角东连陈毫清口桃源列障守之又置都运司于卫转粟于河继餽诸州陜西则移陇右汪义武公戌利州刘忠惠公黒马于成都割河东解之盐池归陜西置从冝所中粮兴元犹惧不继置行部秦州顺嘉陵漕渔关沔池转粟入利其年大封同姓勑上于南京关中自择其一公曰南京河徙无常土薄水浅潟卤生之不若关中厥田上上古名天府陆海上愿有关中帝曰是地户寡河南懐孟地狭民伙可取自益遂兼有河内壬子夏入觐受命征大理至曲先脑而夜宴群下公爲陈宋祖遣曹彬取南唐敕无效潘美伐蜀嗜杀及克金陵未甞戮一人市不易肆以其主归明日早行上据鞍唿曰汝昨夕言曹彬不杀者吾能爲之吾能爲之公马上贺曰圣人之心仁明如此生民之幸有国福也眀年夏禡牙六盘大张敎条俾公以王府尚书身至京兆置宣抚司以杨中书爲使奏诸千夫长不法夺有人室者旬月之间民大和浃道不拾遗师行留裕宗后谓曰姚公茂吾不能离恐废汝学今遣窦汉卿敎汝先遣三使入大理谕招许不杀掠大军经吐蕃刋木求涂以前三使先至谕㫖彼以爲诳磔其尸于树大师及城其相髙祥登陴望之见吾军威之盛骇愕口张不收饬公尽裂橐帛爲帜书止杀之令分号街陌由是其民父子完保军士无一人敢取一钱直者惟急求三使之首或曰投珥水中遣渔者网之无得也俾公爲文以祭赐其家人数十户丗无有与及归马多道死公惟一马瘠不可乗之则牵之襟糓数升时摇木盂以饲雪深三尺军马所经踏爲冰梯惟旄牛负橐以从徒歩仅千里而中原马至分赉之始免茧足上驻六盘公疾求居关中敎使劝农身至八州诸县谕上重农之㫖凢今关中桑成列者皆所训植岁丙辰公入见或䜛王府得中土心帝遣阿蓝荅児大爲勾考置局关中惟集经畧宣抚官吏下及征商无遗罗以百四十二条曰俟终局日入此罪者惟刘史两万戸以闻余悉不请以诛上闻不乐公曰帝君也兄也吾弟且臣事难与较逺将受祸未若尽是邸妃王以行爲乆居谋疑将自释复初好矣上难之翌日语再及曰臣过是无䇿思乆之曰从汝从汝先遣使以来觐告时帝在河西闻不信之曰是心异矣曰来诈也再使至诏许驰二百乗传弃辎重先及见天颜始霁大㑹之次上立酒尊前帝酌之拜退复坐及再至又酌之三至帝泫然上亦泣下竟不令有所白而上勑罢关西钩考废行部安抚经畧宣抚都漕诸司帝规自将南伐与上阅地图俾公跽指濒江州郡津歩要地可舟越者遂复上兵遣由鄂入歳巳未秋及江而宪庙崩渝问至上犹济江驻兵结层楼蒙以臯比日居其上临攻鄂城东北贾似道闻公谘谋军中比爲王勐城垂㧞前茅上及长沙下及隆兴闻叛王将爲非觊于家追前茅还遂振旅断浮梁以归帝即大位以王文统爲平章尽出藩府旧臣立十道宣抚使诸侯惟严忠济爲强横难制乃以公爲东平至居庸北制下受命即南或劝无行当入觐陛辞公曰文统新当国彼将以我爲夺其位至治郡置劝农检察二人以监之推物力以均赋役罢鐡官居三月大驾北征天后留燕遣使召公児軰㓜时汝授之书何乆留彼时土木各而爲丞相惟专从卫宫阃诸事疑则见谋二年拜太子太师公曰皇太子未立安可先有太师还制中书改大司农公奏在太宗丗诏孔子五十一代孙元措仍袭封衍圣公卒其子与族争求嗣爲讼及潜藩帝时曰第徃力学俟有成徳逹才我则官之又闻曲阜有太常雅乐命东平守臣辇其歌工舞郎与乐色爼豆祭服至日月山帝亲临观饬东平守臣贠阙充𥙷无辍肄习臣宣抚东平甞闵先圣大贤之后诸书不通义理不究与凢庶等版洛士杨庸选孔颜孟三族诸孙俊秀者授之经而学夫礼盍眞授庸敎官以成国家育才待聘风动四方之美又详议王镛亦善士錬习故实冝令提举礼乐庶其歳乆不致崩坏皆从之又具奏八事曰举老成以辅皇子重省臣以振朝纲定法制以齐庶政立铨选以转百官其四如兵卫屯田学校农桑皆所屡陈又具四事保民守信强干弱枝脩内治外敦本抑末于兵卫又申奏曰内地之民不习武事不耐劳苦第可使出财赋以资国用西京北京诸路之民习武耐劳可尽复其差赋充本路保甲屯田使进有取而出有归可镇内窃以御外侮汉军除守御南邉可选精勇冨强三万燕京东西分屯置营以壮神都此左右中三卫起本者诏赴中书议事讲定条格其勉谕曰姚枢辞避台司朕甚嘉焉省中庶务须頼一二老成同心图賛仰与左三部尚书刘肃徃尽乃心其尚无隐条成与丞相史忠武公奏之帝深嘉纳后诏中书右丞相安童同知枢宻院事伯颜翰林学士承㫖和礼霍孙近史天泽姚枢讲定新格朕巳亲覧可行于今卿等闻否亦当一一参攷速行其间一二可増损者记録以闻李璮召其质子彦简窃归反有迹矣帝问卿料如何对曰使璮乗吾北征之衅留后兵寡濒海捣燕闭关居庸惶骇人心爲上䇿与宋连和负固持乆令数扰边使吾罢于奔救爲中䇿如出兵济南待山东诸侯应援此成擒耳帝曰若是贼将何出对曰出下䇿三年文统伏诛西域之人爲所压抑者伏阙群言回回虽时盗国钱物未若秀才敢爲友逆帝曰在昔潜藩商订天下人物亦及文统姚公茂言此人学术不纯以游说于诸侯他日必反去年窦汉卿上书累数千言亦发其必爲乱首秀才岂尽皆斯人然文统之相参知政事商公挺实誉之至是费寅以九事中时恚忌讼商公爲文统西南之朋引陜西郎中行宣抚使赵良弼爲徴幽商公上都以良弼多智畧疑爲文统流亚械系于狱㑹遣阿脱行院成都而无辅行俾省择人公奏惟商挺可陛下寛其前罪责成斯行遂出而遣之公又入奏方践祚之𥘉非良弼诇事关中恐后事㑹宁身负矫擅诛东西川两帅之罪以寛陛下西顾之忧推是爲心忠纯皎然安得与文统蓄异志者比臣请质阖门百口必其无他帝悟出之四年拜中书左丞至元之元出省臣三罢丗侯置牧守迁转河东山西河南山东官吏公行省河东山西明年而归或言中书政事大坏帝怒天降大臣罪有入不测者公上言太祖开创跨越前古施治未遑自后数朝官盛刑滥民困财殚陛下天资仁圣自昔在潜听圣典访老成日讲治道如邢州河南陜西皆不治之甚者爲置安抚经畧宣抚三司其法选人以居职颁俸以养廉去汚滥以清政劝农桑以冨民不及三年号称大治诸路之民望陛下之治巳如赤子之求母先帝陟遐国难并兴天开圣人纉承大统即用歴代遗制内立省部外设监司自中统至今五六年间外侮内叛继继不絶然能使官离债负民安赋役府库粗实仓廪粗完钞法粗行国用粗足官吏转换政事更新皆陛下克保祖宗之基信用先王之法所致今陛下于基业爲守成于治道爲创始正冝息圣心荅天心结民心睦亲族以固本建储副以重祚定大臣以当国开经筵以格心脩邉俻以防虞蓄粮饷以待歉立学校以育才劝农桑以厚生是可以光先烈可以成帝徳可以遗子孙可以流逺誉以陛下才畧行此有余迩者伏闻聦听日烦朝廷政令日改月异如始栽之木生而复移旣架之屋起而复毁逺近民臣不胜战惧惟恐大本一废逺业难成爲陛下之后忧国家之重害帝恚爲释五年用兵襄阳立河南行省经理屯田以公佥省八年入觐十年拜昭文馆大学士详定礼仪事其年襄阳下问其事冝公对吕文焕以江淮一使兼上路緫管生劵军纵还熟劵徙之河北皆可十一年𥘉议大举奏如求大将非中书右丞相安童同知枢宻院事伯颜不可七月左丞相伯颜陛辞付勑书惟逆战者如军律余止杀掠古之善取江南者惟曹彬一人汝能不杀是亦一彬也旣济江下鄂使至夜召见公帝忧见色曰自太祖戡定天下列圣继之岂固存之令乆帝制南国邪盖天命未絶朕昔济江而家难作天不终此大惠而归今伯颜虽济江天能终此与否犹未可知是家三百年天下天命未在吾家先在于彼勿易视之其有事冝可书以进公言严兵守鄂无使荆阃断阳罗渡先遣使责负歳币留行人之罪明年公又言由陛下降不杀虏之诏伯颜济江兵不踰时西起蜀川东薄海隅降城三十户踰百万自古平南未若有此之神徢者然自夏徂秋一城不降皆由军官不思国之大计不体陛下之深仁利财剽杀是致降城四壁之外县邑丘虚旷土无民国将安用比闻扬州焦山淮安人殊死战我虽克胜所伤亦多宋之不能爲国审矣而临安未肯轻下好生恶死人之常情盖不敢也惟惧吾招徕止杀之信不坚诈其来耳是用力拒宜申遣公干官专辅伯颜宣布止杀之诏有犯令者必诛无赦若此则赏罚必立恩信必行圣虑不劳军力不费老氏有曰大兵之后必有凶年疾疫随之军虽不试而民止得其半况今民去南畒来歳之食将安所仰帕手腰刀必唱爲乱袒臂一唿数十万衆不难集也虽非劲军壁山栅水卒未易平是一宋未亡复生一宋又南方官府以情破法鞭背文靣或盛竹络投诸江中又盐铁酒酤榷自汉代其后因之不废今方新附若复徴之人必离散制曰鞭背黥面及诸滥刑冝急除之榷酤后议十三年罢昭文馆拜翰林学士承㫖仍详定礼仪宋平凢其侍从之臣以士子入见者必令见公询其学行而官之九月享庙拜大礼使明年上以自九月不雨至于三月问可以惠利斯民者公曰靡糓之多无若醪醴麴蘖京师列肆百数日酿有多至三百石者月巳耗糓万石百肆计之不可胜筭与祈神赛社费亦不赀宜悉禁絶皆从之初公方奏事得疾忽跽不能言帝急命从臣扶出登车至家未甦百日而愈后三年疾再至昬黙三日薨寿七十八京师士夫哭祭如失亲戚曰自今帝侧圗回天下者岂复有斯人者邪惟佥宻院赵良弼赗俸半歳爲位祭其家终䘮时孤姪燧仕安西炖佥淮西提刑炜独举其柩藳塟京城东南别墅后十八年当元贞二年五月炜徙塟卜于西洛金门山祖茔别兆于辉菊山之阳公天资含弘而仁恕恭敏而俭勤理生惟务本实不事末作未甞疑人欺巳有负其徳亦不留怨胸中忧患之来不见言色魏国公每誉其善于顺受人莫可及在京晩屡辍禄虽奉朝请假质劵剂盈束视贫甘心不一出言恃其乆故干人闻不足于上有来即谋必反覆忠告惟恐吾言之不尽及秉笔中书或咎公独遗门墻故人公曰用人威权当出天子果若贤材乌避不闻其鎻尾者乌敢借权树亲賔市私恩乎他善衆多今惟表其大益斯丗者四其一倡鸣斯道使今天下乡挍童蒙之师犹知以小学四书爲先虽戴惠文身爲刀笔筐箧之行与非华人亦手披口诵是书求厠士列者徃徃多然故中书左丞之制有曰徳全天懿学得圣传㫖固有在于斯也再则中土士夫不知爲庙作主以奉先祀自公始辉人多化之而祖考妥灵有所三征西南夷爲陈曹彬取南唐兵不血刄賛神武以不杀四当丗祖渊龙规一幅陨之判裂也请开屯田淮蜀移兵戍之固巳起平宋之本及议南伐而难大将又上言非中书丞相安童同知宥宻伯颜两人不可宋平又与谘谋其新国圗任其降臣随有两王作难海隅当十五年炎烬扑灭而公始薨古以揆之晋羊祜首䇿平吴吴平而身不及见乐毅有曰善作者不必善成盖当其时自明其身不终所事于燕惠数百年后犹能取必于祜今焉不效于公欤四夫人惟王氏先公卒继宋氏后公七年卒公赠少师赠吴兴郡夫人及公国鲁与完颜氏李氏皆从封鲁国夫人后公三十四年完颜亦卒故三夫人皆祔炜李出今中奉大夫河南北廉使其忠厚清慎有克继先烈之誉二女姊宋出娣完颜出姊卒娣继皆嫁爲开府忠武公中子𣏌淮东肃政廉访使妻皆卒孙尚孩呜唿燧生三歳而孤公卵翼之不知其蒙闇敎督而急其成俾粗有闻承乏翰林复丗公宫恐公事业不能详尽不敢干他词臣故惟自述文不过华质不至俚而摭其实焉耳矣铭曰惟天聦眀视听自民沃天子心启莫匪臣舜察迩言昌言禹拜称圣万世臣何与在粤若丗祖方龙跃渊载牵徴车遐蒐逸贤即辉起之爰置左右授太子经事靡不叩公感一介尽其平生所学与知倾敷悃诚书首八事脩身以始贤亲畏天爱民以次申以卅条捄弊之方施治所宜如纪在纲上緫兵民公请民去上受封国公择地所上征南诏公陈遏刘上曰汝言吾行优优展也神武操旣有要天下定一于时巳兆移兵戌边首蜀尾淮免夫春秋剽杀去来汴置经畧秦以宣抚三年其民歌舞乐土治效若斯公于之时一出爲猷不无賛弥又从济江内难方蹶帝遄其归大统入继移昔巳试施诸万方帝思旧人台衮用章公拜稽首元良未建臣何力有太师顾先改爲大农㝷拜左丞申以责难书存可徴南土旣平谘谋新国昭文禁林必首见及后圣相承言行其生没爲法程谥以讳名旣又进加功臣开府莫尊国朝文类国朝文类卷第六十一国朝文类卷第六十一神道碑参知政事贾公神道碑姚燧贾氏之显在金叔丗由大考银青荣禄大夫上柱国尚书右丞河东郡襄献公讳守谦相宣庙故曽大父衍金紫光禄大夫曾妣石其夫人焦皆从封河东郡夫人考頥武节将军兵部主事蔡州观察推官生公郑州年十五汳乱巳失兵部奉妣夫人孙踰河依舅氏居天平甫及冠入官行䑓于时法制寛简凡受事者惟以贿先或餽黄金爲两半百峻絶不取太宗闻之称其清慎特勑有司月给白金爲两百丗祖渊龙驿致诸邸与语合意俾董城上都竟工丁妣夫人忧去及践天位首以爲中书左右司郎中不名惟官命之坐政事堂位宰相下他爲郎者莫之与班由善国言小大庶政不资舌人皆特入奏其冬帝自将讨叛王漠北汉人惟丞相史忠武公及公二人者从归赐西锦服赏其周旋莽閴皲瘃之郷不懈益勤也帝问卿郎俸几何公如数对则曰何薄如是勑増之公曰品制宜然后太保刘文正公奏公参知政事公又曰他日必有由郎援例求执政者将何爲御皆不许至元始元官朝请参议中书省事诏同燧先丗父太师文献公时以中书左丞行省河东山西罢丗侯置牧守五年再爲左右司郎中者三年盗杀臣爲平章欲擅利权病其束手中书不得肆欲奏求分六曹繁务立尚书省授公中书给事中丞相惟署制勑而巳随同两丞相史公耶律公润色国史翰林十年襄阳下诏令即汰生熟劵军随授知襄阳府府随陞路官太中襄阳路緫管虎符明年诏淮安忠武王伯颜时以中书右丞相河南王阿术以平章楚公阿力海涯以右丞行中书省将围襄诸军济以新籍之兵合数十万衆平宋授公宣抚使议行省事浮汉济江下鄂大师其东留右丞及公戍鄂明年授佥行中书省事荆阃遣安抚使髙丗杰来袭右丞出御败之降丗杰乗锐下岳进拔江陵又移军围潭独公留戍士民求见者前其人而却其贽金帛一钱不入其门酒茗之微亦絶戢吏卒无入郷敢纵暴者刑以重典发庾赈饥宋宗室仰食官者仍廪之不变其服而行其楮币弛湖荻禁听民渔樵东南未下之州商旅滞此者给繻归之剏舟百数十艘操以水军免括商民置药局遣医更视疾瘘娄安邦以信阳来归从其子入觐矣禆将陈思聦屠其家逆端则见或议加兵公曰爲是益坚其叛惟可计致遣朱千戸从十人徃使戒无操兵好谓之曰汝与安邦同功有怨盍明之省何俟其出而屠其家或仇党夙夜甘心于汝柰何冝身至省告余以故余则直汝不然少犹豫则以叛加兵兴诛矣思聦果来随徴其妻子其徒至数以戕贼主帅家与未受使言迎射杀其从二人罪併肆其子诸爲乱于市㓜主旣降其相陈宜中文天祥挟益卫两王逃之闽广爵人号年东南大蠢觊倖之徒相煽以动大或数万小或千数在在爲羣鄿㓂起司空山剽黄及寿昌寿昌距鄂尤迩鄂属县传髙亦集衆跳梁爲应公多爲檄晓曰汝皆平民爲贼驱胁至此俘杀之获子女货财渠恶悉有汝何利焉捐父母妻子徒受叛逆之名以取族爲郷里所丑今能投兵返其居者复齿平民不踪迹其旣徃有斩贼首至者以级多少受赏以渠首至者官之言中其情上下猜沮稍稍离涣压以官军遂尽株橛翦平无留髙亡之江西武宁公又檄敢舎匿者诛及其邻穷无所归变姓名返家爲尉吏缚致磔死𥘉遣万戸某者讨是贼其人顾以髙爲辞请急尽殱鄂之豪杰大姓以絶祸本公曰应贼者髙䑕子何爲旋就枭夷豪杰大姓初无与知柰何以髙诬诛逆天欺君以祸民夫谁敢然汝第徃吾能必其无佗其人出留所善部将戒曰闻吾还军汝举烽城楼内外合发必尽殱是㑹其战不利水死其始事彰鄂人大恐转益德公恃爲司命时精兵尽于围潭居守半老疾乃杂新民乗城民相誓曰设㓂诚至吾曹二三千人必无四顾其家专拥卫贾相十四年官中奉湖北宣慰使明年授参知政事无几时迁江西行省参知政事民素父母爱而神明敬之号送其去像事于学先声至江西民有迎诉千里外者时其省收海隅伪命甚急有者坐以连贼无者谓爲靳匿将爲后用诛论巨室踰三百家犹有幽狱未断者公至出其非辜下令凡宋告身以城来者朝廷旣加其旧官之矣自余蓄此无所叙复徒自取祸其悉投水火敢有以索兵仗爲名侠入民家罔爲收匿以起狱取货与取妾人子女痛绳以法明年大水坏民庐室藏盖者发粟以赒其逃登屋木者遣吏具舟载糜粥糗糒以食脱沈溺数万家宰相出入以甲士导从至省班立庭下其冬大雪堕地旋消移时不能满寸右丞阘出勲贵胄也顾谓公曰南方并有北寒减三月公曰相公袭貂裘炽炭其前而张幄于后言是则宜彼庭立者必以爲加三月矣右丞属觞于公谢其失言休士于庑由是知其爲心斯须不忘恤下也事必资决不敢友视而师之明年李梓发盗据南安公虞他将徃则爲暴坚其不下请身徃平才从兵千营于城北爲檄推诚招怀梓发度其猖獗日乆势不敢归以其徒知公有素或贰其操战不爲用惧左右窃取其首爲功乃闭妻子一室自焚死衆皆散还其郷不戮一人平南安归江东饶之属县都昌杜万一挟左道媚人有衆万数狂僣置相公曰都昌与吾南康止限彭蠡此㓂不馘将乱南康乃调兵戍遏彭蠡西濒别遣方招讨将其军伏仗舟中伪爲商农径造茇舎生禽万一与其相曹者以归磔龙兴市其徒散骇复其民居后有列巨室姓名百数来上云与贼连公曰大慝诛矣延求何爲火之而江东宣慰使某者其成功遣使入䜛公不俟江东兵至惟遣南将徃讨私有其藏以八日屠禁日杀人㑹公亦遣使至制责江东使曰贾郎中爲者何有过差且是贼非羊豕人也虽杀以朔日犹可十七年诏再征日本赋江浙江西湖广三省造海舰公极言如是将乱江南欲身任入闻陈其过举他相以爲不可废阁诏令异同之间其年七月二十日年六十三薨于豫章而始成战舰遣宣慰某者緫致于军东征丞相愤失军兴将以是日斩使忽诏下旣江西海舰后期罢兵君子谓公薨犹利国如古尸諌以其冬十有二月归塟威州井陉牛山先茔尝㝡其平生家居事妣夫人曲极孝敬迨薨移是以养寡姊夫人李氏信氏雍睦无间言视政之休未甞废书从戎亦橐駞负书以行从讨叛王度漠有暇犹爲丗祖陈说资治通鑑纳君于善延师私塾毓德诸子日或至其舎出门交友貌粹而言温侃侃易直无有城府机穽尤笃故旧故第迩太室岁常以十月刚日大享其日每风雪沍寒非执豆笾闻钟鼓振发不敢安卧其室冠服庭立至乎巳享积学其躬如是施诸用丗事丗祖二十有一年其居中当睿圣大有爲之时与二三元臣上以毗賛其经国下以燮熈其子民者十有三年出而经理南纪谋猷大军于襄阳于湖广于江西新造之邦向化未纯安而集之喣而濡之如恐一夫不获其所一有海隅之难盗贼附起祸譬而赏劝德绥而威挞徐革其靣而浃其心俾方三数千里之氓一喙同辞称其仁人求能推守大帝谕忠武王以曹彬取南唐不杀之训者无公亚疋呜唿后公之薨廿有九年今圣言念尽瘁大帝功加生民赠推忠辅义功臣银青荣禄大夫平章政事定国公谥曰文正哀褒之典无一遗者恩重书棺公而歆兹可作于九原矣五子铎淮东宣慰使钧中书省参知政事钺不禄镛令曹之禹城锷知盐官州二女适临湘令刘彧佥山东道肃政廉访司事王遂男孙五汝玉行䑓监察御史汝立汝砺余未名女孙五有从者三吉州校官许崇庆戍守真扬万户刘遂寿武库使刘复余㓜男曾孙五女曾孙一皆㓜铭曰定公筮仕于顾成丗弱龄卑官洁慎巳至世祖渊龙谓治须贤蒐以自毗如渴繘泉公焉其时先后胥附及践天位大正百度以公爲郎左右中书凢我庶政丞相共图日月入告天颜諟顾不恇于威不愉于豫垂十五年政治隆平维帝之明公猷是经将一文轨襄汉其始出公军谘爲烈益伟旣下江夏人暴而仇公则缓之敷泽优优粟饥药疾于赋于役胜国厉民靡不与黜大盗劻勷动万爲曹以言爲兵训枿其豪民视曰公予父予母胡不像之事以豆爼闻迁省洪出涕赍咨洪闻其来人抃以嬉旣系岸狱载糗与粥舟取溺逃于彼登木南安勦狂不缺斧斨僣伪都昌生致用方惠怀其仁两省千里闻其告凶号啼妇子畴非位相死而骂长伊畴若公没丗不忘谥于太常传以太史矧丗其德衆多令子有毖岿山螭石劘穹神保焉依期古与终佥书枢宻院事董公神道碑姚燧公讳文忠字彦诚眞定藳城人曽大父哲大父昕父俊材而略太祖兵金由农畒将郷民万衆来归官以龙虎卫上将军右副元帅知中山府事时太尉史忠武公兄河北西路都元帅天倪开阃眞定其倅武仙杀元帅一家百口据眞定叛而臣金太尉集兄散卒复之仙走壁䨇门夜又袭入太尉唯与故侍卫亲军都指挥李伯祐投城渉堑奔稾右副闻乱巳舣舟滹沱即马入稾合力再复之仙走壁抱犊旋踰河太宗以太尉爲眞定河间东平济南大名五路万户右副长千夫从追义宗归德薄北门而陈金纵兵夜击我师败绩右副死事夫人李氏九子公次居八宪宗即位明年壬子年二十有二始入侍丗祖潜藩承㫖王文康公鹗言诗教问公能乎对曰臣少读书唯知入则竭力以事父母出则致身事君而巳诗非所学癸丑从征南诏己未伐宋王师临江与兄忠献公文炳翰林承㫖文用率勇士乗鸼䑠求先济教遣他将舟师继之三战三捷得敌蒙冲百艘遂进围鄂上正宸极中统之元置符寳局以公爲郎后官奉训大夫居益近宻上尝不名唯第唿董八亦异数也而不爲容恱随事献纳中禁事袐外多不闻举所可知如至元二年安童以右丞相入领中书建陈十事言忤天听公曰丞相田勲阀王孙夙以贤闻今其始政人方延伫倾耳而所请若是后何以爲乃从旁代对悃详切如身条䟽者始得开可八年侍讲徒单公履欲行贡举知上于释崇教抑禅乗是隙言儒亦有是科书生类教道学类禅上怒巳召先少师文献公司徒许文正公与一左相廷辨公自外入上曰汝日诵四书亦道学者公曰陛下毎言士不治经究心孔孟之道而爲赋诗何关脩身何益爲国由是海内之士稍知从事实学臣今所诵皆孔孟言乌知所谓道学哉而俗儒守亡国余习求售巳能欲锢其说恐非陛下上建皇极下脩人纪之頼也事爲之止君子以爲善于羽翼斯文十一年以大师南伐民困供亿奏蠲常歳他名之征后燕见降将问宋所由以亡皆曰贾似道当国薄武人而唯文儒之崇武人怨之后大师至外而疆埸内而京都莫有鬪志释甲投戈归命恐后上问公之言何如公曰似道薄汝而君则爵以贵汝禄以冨汝未甞汝薄也而以有憾而相移怨而君不战而坐视亡国如臣节何似道薄汝岂以逆知汝曹不足恃爲一旦用乎上深善之诏徙大都猎户郢中奏止还贫弱者弛收官鬻田器之税听民自爲以劝本冨俗㑹患多盗勑苟犯者杀无赦在在系累充牣犴狱公言今杀人于货与窃一钱直上均死一断不属黩莫甚恐于陛下致祥之气好生之徳多所干伤勑革之或告汉人殴国人伤又或告太府属卢某盗断监布上命杀以惩衆公言今刑曹于囚罪入死者巳有服辞犹必详谳是事未可因人一言遽置重典冝付有司簿责阅实以俟后命乃遣近臣腯满覈殴伤公覈监布告殴得诬杖遣之监布盖太府始受端外皆有羡尺适尚方工官有需其入惜毁成端断羡以给非身利而爲也降旨原之责侍臣曰方朕怒际卿曹皆结喙非董八唘沃朕心则杀是非辜必窃窃取议中外矣赐金尊曰用旌卿直储皇亦晓宫臣曰方压以雷霆而容止话言暇不失次卒矫以正实人臣难能者太府属挚而泣谢曰鄙人腰领頼公以全公曰吾雅非知子其必拯济诸阽危者盖与国平刑非期子见徳也其返而挚自安童北伐犯法臣阿黒马独用盗弄威福衆立亲党惧平章廉希宪复相必妨其私表以右丞江陵者踰年公奏希宪昭代名臣今端揆虚席不可乆使居外以孤人望冝早赐环从之十六年十月乙亥还自万寿宫祝釐所奏曰陛下始以燕王爲中书令枢宻使才一至中书后册储皇累使眀习军国事者十有余年终守谦抑非不奉明诏也亦朝廷处之未极其道夫事已奏裁而始启白爲人臣子惟有唯黙避在不敢以令可否制敕而巳以臣所知盍令有司启而后闻其有未安断以制勑则理顺而分不踰必不敢辞责元良矣其日尽前省院台臣将百人上面谕曰自今庶务其听皇太子临决而后入闻㝷语储皇董八崇植国本者其识勿忘礼部谢昌元请立门下省封駮制勑以絶中书风晓近习奏请之源上锐欲行之诏廷臣杂议怒承旨少保王文忠公盘曰如是益事汝不入告而使南土后至之臣言之用学何爲必今日闲是省廷臣三日始奏公爲侍中兼其属多至数十人其臣弗便也入言陛下将别置省斯诚其时得人则可寛圣心以新民聴今闻盗诈之臣与居其间言多目公公恚辩曰上每称臣不盗不诈今汝顾臣而言意实在臣其显言盗诈何事上出奏者公犹愬不止且攻其贼国之姦上曰朕自知之彼不汝言也然终忌公得君清慎无过莫可指以爲报者乃以楮镪万缗爲夀求交驩摈弃不取忠献公卒官中书左丞故太傅伯颜公表其可相上使嗣爲公曰臣兄有戡定南土之劳位是则可臣给事居中宣何力焉而可嗣爲十八年陞局爲典瑞监郎爲卿官以正议大夫俄受资德大夫佥书枢宻院事卿如故始不从跸留居大都凡宫籞城门直舎徼道环卫屯营禁兵太府少府军器尚乗等监皆领焉兵马司旧隷中书併付公将权臣累请夺还中书不报是冬十月二十有五日鸡鸣将入朝忽踣家庭气息奄奄上遣中使持药投捄不及遂絶伤怛不已犹觊其息勑勿速歛五日乃匶且知公图书外无他居积钱数千万储皇等是以十二月六日归塟其郷髙里先茔最始至终实三十年征伐蒐田无地不从凡乗舆衣服鞶带药饵小大无虑百数十橐靡不司之中夜有需不以烛索可立至前风雨寒暑饥渴骏奔心无怠萌口絶勚语属属乎惟以执事不恪获谴爲惧故能滋乆眷宠弥深爲臣则然其在家出门弟弟敦宗贤贤信友渊懿而明炳孙恭而易直伦理之间人文粲然元臣故老奉朝请者上所存问及有欲言皆由公传逹权倖不敢谗危之及是则皆出涕几筵曰哀哉若人曽未中寿而不淑自兹君侧失正人矣一贵戚独曰天乎丗无吾曹千人诚不加少而夺公归耶下至佣人贩夫亦失声投业后廿有一年当大德辛丑天子言念其功赠光禄大夫大司徒封寿国公谥忠贞配顾氏从封寿国夫人男五人士资善大夫御史中丞士良同知开州士恭正议大夫典瑞太监士信蚤卒士能未仕女三人长适中书左丞史彬次适集贤学士张晏次适王某男孙七人长守中内供奉次守庸利用监资用库提点次守恪内供奉守逊守简守常守让女孙六人长适左藏库大使史爕次适刘文铎㓜姆士珎将铭坟道持辽阳行省参政王公思廉之状逺走江东而以访燧义有二焉一以其伯仲父忠献与翰林承㫖与公由先少师储邸旧学命之不官必曰先生一以燧尝同受学司徒文正公且与今忠献子其兄江淛行省左丞士选相好实再丗契奚言而辞铭曰在易六位以爻居四上承五君多惧之地于皇前圣与天巍巍神眀其变雷霆其威公三十年日侍帷幄岀入起居不辱于数初匪知计其身包周臣职克脩敬愼无尤人肤其观曰郎典寳其自任重引君当道不刚悻悻不柔容容揆义爲中阙焉弥缝或攻圣学异教之似公曰其言由孔孟氏彼去其实务华辞章爲利逹资何关纲常足明其心斯道力卫病爲朋党弥祸于未父子之间进说多艰庶政旣先国本泰山其入告内无是爲大他随事陈罔遗于外其非廷尉狱由平反施令必臧等乎纳言姦窳滔天庭伐其慝虽未即诛中剧矛㦸黄发畨畨致臣而家歳时存问天语柔嘉晩书宥宻瑞监仍柄何天不弔年过知命前圣忠之以送终嗣圣功之追爵上公人臣龙光至是焉极矧子廊庙清劭执德无石维年竹帛岂夷頼垂休声其以是诗国朝文类卷第六十国朝文类国朝文类卷第六十二国朝文类卷第六十二神道碑平章政事史公神道碑姚燧史氏自癸酉我太祖蹙金南播之歳尚书都元帅父子相继转鬪河北十年元帅死武仙乱故开府仪同三司平章军国重事中书左丞相赠太尉谥忠武公收其兄兵转鬬河北又十年㧞相卫薄金北门金主奋锐自将踰河卫实受其锋太尉再战再败其两帅之衆十有八万金主度不能国走死蔡太宗大其勋以爲万户俾将眞定河间东平济南大名五路之兵宪宗以战迹着卫封以卫之汲胙城新郷获嘉苏门五县繇是故荣禄大夫平章政事公以太尉元子得节度卫宪宗征蜀诏太尉以公从㑹其陟遐太尉还一王召公偕北絶漠畱谦州依其储氏姑居五年而归先是李璮反诛太尉请裁强诸侯权自今兵民之家父死而子始继兄终而弟可及其子弟同时并官者无以职掌小大皆罢之请由臣家以始併辞卫封制曰可太尉一门一日解虎符金银符者十七人而太尉故所将兵自先朝巳解授兄子江汉大都督权戍邓及是亦解隷他将公无以爲者数年㑹故中书左丞刘武敏公拯请伐襄阳张平宋本大集天下兵于汉之南而太尉亦谢政公请立劳军中朝议犹避邓之旧军俾与张蔡公子弘范易将始授怀逺大将军毫州万户虎符太尉饬之曰战无后人与筑夹寨始犹回逺包山络野绵亘百里三进薄城应中援外息耗一絶其将张贵突围出公斩之尽有其舟仗攻樊城先登㧞之襄阳随下赐白金衣裘鞍马弓矢从大军南征越郢下复夏贵鎻战舰絶汉爲阵我舟不可越公戱下马千户甞隷都督万衆从上已未渡江请爲导拖舟出沙武口入湖逹江故丞相阿术公将二十五万户爲前五万户择一人帅公其一帅先诸军济江后继未集与宋将今中书右丞程鹏飞遇杀伤相当公被三创鹏飞七创肩舆走鄂鄂随下丞相请以轻进桡法辠公诏録其劳赐白金五百两大军旣东从故丞相阿里海牙时以平章分兵围潭州攻铁垻百日礮激栅木伤肩流矢贯掌先登㧞之以军民安抚畱戍招摩逋残旣集旣安入觐加定逺大将军以太尉玉带赐物也人无敢复请上之制曰太尉所服汝服何嫌即赐之自是公班诸将独一品服从攻静江衆皆轒輼自蔽凿城将穿公分地独居礮所集轒輼不可向伺有怠隙树钩援攀堞蚁附而登㧞之平章北还以公元勲贵胄威名非他将可軰畱治静江𥘉城旣兵得剽杀之余官舎民屋尽于焚毁公赋戯下其视吾爲师隙爲居第市爲列肆必完无苟学校祠庙大其故制犹不能实画地募民又赋郷县之豪析族城居而所居第宏㝡静江曰示吾乆此不爲去计亦制越一竒也民始劳之断手则屋取佣鬻直已相什百旋爲通都民男女爲人所奴从主北者或思郷亡归拘之有司可籍究者三千人省议欲一切徙来公曰至鄂必分爲势家有託以徙必道亡不逹且生他变旣止不徙以男女齿相偶皆籍民之乃无敢觊取者行徇定昭贺梧浔藤容象贵郁林柳融賔邕横廉钦髙化广西之州十八肇庆德庆封广东之州三皆除三年田租发仓稻以丐贫民遣郑何朱国寳刘克刚赵珪赵修已五万戸戍贺昭梧融邕马天麟宋景刘君进花礼完颜丗英李荣张武邹瑛阎国顺脱欢十千户戍浔賔横容象柳廉钦髙化又以十千户不兼职民则任分而令不专皆便宜假以军民緫管事闻制皆爲眞当静江受兵溪洞诸夷旣降云南公曰邕容视左右两江犹身之有手足今归云南度吾不能制必轻爲㓂入则吾御归则吾备是吾不遑一日息兵其界也遣使谕曰尔舍朝发夕至之邕容乃逺託数千里经数夷地不至之云南何以应缓急或他日尔越界爲市诸戍必以入寇加诛尔矣且朝京师路迂皆非计之得者溪洞闻之飜云南来者五十州后云南争之其省平章爲书让公曰吾与先太尉乆共政汝不可有吾成功各驿以闻公使先至诏听公节度陞昭勇大将军广西宣抚使㝷罢宣抚改鎭国上将军广南西道宣慰使宋旣亡也其将相张丗杰陈宜中挟益王昰卫王昺浮海趋福州立益王传檄海岭之州曰余复广之东西豪杰㗖其爵赏争起爲应裂裳爲旗荷矜爲兵者动万爲羣公戒诸将盗至以时降斩不得使牢根窟能以衆来者官之盗去不敢求迹平民而深爲延诛时方乏盐发庾下令斩首来者以盐爲购谍言夏贵已复濒江之州江路旣絶不可复北诸将求还静江计事实欲合势公晓之曰君軰亦摇敌惧耶就贵能复江不能踰岭审不可北犹与诸君取涂云南归矣今无輙弃戍也省议弃肇庆德庆封併兵戍梧公曰委地彻备适示敌怯増兵戍之剧贼苏仲集潭之溃军万人自王鎭龙山俟歳事作官军毒暑不可入外肆爲刼而植稼其内歳事毕闻将加诛则伪出降仍歳爲是大爲横象賔贵四州之梗公令四州爲堡其界守以土豪日严警斥官军行前纵火庐栅随以民夫具檐芟禾仲穷来归犹官以賔之岭方令走王新立古县斩李应辰李福浔州由静江北全永皆城守潭州路絶而永尤急罗飞围之七月其府判官潘泽民间请济师公又分歩骑赴之大殄其衆永境遂谧后益王死卫王继立趋广州壁海中崖山曽渊子以参政开督府雷州公再谕降不可进兵逼之渊子奔碙州获其两都统驿送京师遣万户刘仲海戍雷丗杰将万衆至仲海出竒击走后羞堕其诈计悉衆来围城中絶食士皆煑草爲粮公抽兵漕糓钦廉高化诸州再破走之用兵海南诏公亲戍雷式遏西突㑹卫王蹈海死南海平广东之户十耗八九而广西独完不残及户赋酒酢筭公以岭南地险而民寡俗悍而产贫征之适急其爲盗省是其说蠲之故今广西并湖南不困后弘范入觐请复将亳州兵制可还公邓之旧军拜参知政事行广南西道宣慰使入觐拜资德大夫中书右丞行省湖广用兵日本诏督造战舰六百仍送掦州用兵安南诏给粮仗广西师还廿二年要束木以中书左丞来而湖广嚣然多事民丧其遂生之心矣以公甞督海舰费计巨万大爲钩考毫推缕剔求可中公者无所得乃责偿军民三万定明年移省江西仍中书右丞又明年拜中书左丞俄复右丞还之湖广其人已平章恃有援借怒詈同列辩诈鸷刻师心而行声势张甚以公结圣知固谦抑不报强御者独不忍以言色侵之凡与处四年拜荣禄大夫平章政事㑹大料民州县赋纸爲籍渠以户率如干爲十五万定可官有之令州县别方爲籍集吏计局程督日严将有首偿者而赦令下渠犹曰第可原裒求罪耳钱不可贳公以鸿恩之余宜无深诛不从公则曰最今籍用当十万定而悉徴之吏将重赋之民民益殚矣渠曰吾徴其余责偿五万定其逆慿怒当大纷一言从容十救一二民丐其利者此类元恶伏辜可以得爲而公亦薨实至元廿有八年秋七月十有五日年止五十八性友爱喜施有积必分之诸父诸姑昆弟羣从空橐不爱焉甥姪男女孤者鞠之时其㛰嫁力不足犹称贷爲之闺壸不敢干外事与人交襟怀旷夷虽踈且贱不峻陛级不畱门庑游意丝竹尚友东山者老而不衰焉公讳格字晋明聚书万卷鼎彝图画一室号曰裕斋其先大兴永清人曾祖成珪晦德其郷生行部尚书讳秉直实生太尉讳天泽妣夫人木年氏夫人刘氏储氏两张氏子七人燿荣余未名女二人在室男女孙皆一人公未有子子都督子即燿也笃其爱曰是他日可虞者以从战广西劳授静江同知迁广东宣慰副使换淛西宣慰副使前薨一年朝议不欲宰相兼将许其子弟丗公累请将燿未报㑹以其丧来明年命下授燿虎符邓州旧军万户即举公柩与四天人丧以其年十一月廿七日塟眞定之眞定县太保庄太尉兆次甫封以荣入觐曰是臣所后父先臣格之子生十四年矣宜代臣将制可授荣仍故虎符昭勇大将军万户别授燿虎符拜荣禄大夫平章政事行省福建归过鄂人故公者感是二子一丗平章一丗长万夫符节相焕麾盖相逐至爲陨泣呜唿曰可良子巳客有李裕者甞以理问官事公江西数千里毕公之塟又奔走京师营立二子其尽义故吏者如何燧亦故公者隧首之碑其可辞铭曰干文言曰圣作物覩以类从亲云龙风虎廼今观之匪古专然天于皇舆将卑其全亦匪一圣能同轨辙圣武我祖金河北而宋画守犹江之南留大遗艰待帝之戡孰有有君无其臣者太尉父子佐一函夏父平河北子江之南佩训其庭无后事惭故横江流扬楫先济鼓其孤军甞敌全锐及从移兵潭桂两州登陴两先两后戍畱均之爲勚而桂尤瘁基屋火余以完府市走檄所下廿有四州胡难而安旋化而仇䲔鲵腾海狐猘陆起威柔四年平始再厎捐我庾储复而田繇方戸广东十才一凋湖广再相元恶再友吾洁是求孰湼而一日霣首公压宜信天不憗遗一疾不振难偶者时难立之事难令之名难终之位时天之爲余非人邪易丗之难匪哲曰何矧其惟孝不忝丗德太尉既老平章军国公丗平章大尉之光燿复丗公祖孙相望荣未成童亦矕龙虎归偃斧丘奚憾之茹载烈兹碑石兽卫之与滹河流相永无期便宜副緫帅汪公神道碑姚燧便宜副都緫帅忠让公讳忠臣字汉辅便宜都緫帅陇西义武公之冡嗣便宜都緫帅忠烈公德臣中书左丞忠惠公良臣四川行枢宻副使清臣之兄故副都緫帅惟益之考中书左丞忠肃公惟正今平章政事惟贤中书右丞惟孝参知政事惟勤宣慰使便宜都緫帅惟和同知宣慰权緫帅惟纯屯田万户上万户惟简惟允上千户惟弼知阶西和州惟敬惟恭之伯考今怀逺大将军便宜都緫帅安昌爲质永昌王必昌之祖宣慰使元昌副万戸朝昌便宜都緫帅寿昌之伯祖也卒以至元丙寅四月五日受谥于元贞二年丙申推至义武卒年癸卯实五十四年祖孙一门三丗五公又许连姻王室自余将相使牧爲质犹十八人此吾元有国而来所无者呜唿不曰丗臣之家谓之何哉公王姓由大父彦忠丗汪骨族故汪姓金主以甲午正月死蔡义武时即险移巩治石门山犹行天兴正朔明年乙未始下太宗义爲其主后来仍金官官以便宜都緫帅俾从皇子阔端征蜀公畱质帝所忠烈质皇子所制后令公从征蜀以管军緫领从破文阶州大安军从攻成都入其郛义武陷伏中急公疾战杀伤数十人竟卫翼而出壬寅以破土畨叠州功赐银符明年义武卒有子七人皇子择冝丗帅者意在忠烈谓公曰汝宜丗吾欲帅汝弟而得无后其心乎公曰王未有言臣欲推授爲之与兄有异邪王髙其行以公巩昌元帅知府事丙午以前茅忠南功换金符故事祖宗賔天取授符节悉收还之故公金符亦归之官宪宗二年壬子偿赐之俾权都緫帅事明年癸丑世祖以大弟緫天下兵旣移忠烈一军戍利州㑹将军南诏禡牙临洮公来趋觐俾督漕嘉陵继利州餽公造舟栈涂水陆兼行足缺兵籍而恤乏民力始益昌不以饥告戊午宪宗自将讨蜀忠烈集诸将问计楼上曰吾州凋伤之余玉帛无所于得一旦乗舆至左右近贵之臣需求何以爲资公则曰吾曹㧞身健儿惟有能奖率士衆効死前驱何至爲是媚人定死前驱公惟恤吾妻子其贵忠烈泫然灌酒地曰兄与诸将薰心誓是德臣何言所孤兄诸将託者有如此酒大驾至利廵所治楼壁桥隍叹曰使吾非戍此敌先之则四川领喉之地可必能歳月平哉遂移师西南攻劔关关之西隘曰苦竹隆庆府治其上西北东三靣崭絶深可千尺猿猱不能縁以上下者也其南一涂一人侧足可登不可并行敌尽锐御者惟此而帝勑诸军攻未至某地无张汝帜自伐皷督之公前登帝望帜张倡爲歌唿六军和之声动天地隘之兵民飞崖如蝶前是获敌张都统仗爲蜀导反绐帝曰吾能诱此栅令降遣入行则反爲敌用且泄吾军何地强弱何仓丰馁敎使勿下帝爲书系筒箭三射入栅令必生致获之磔以徇赉银爲两四百五十潼川府治长宁山攻复先登赉银如苦竹数加以金币爲疋二十七复移军东即嘉陵爲舟行计舆礮竿鉅絙以从公奏无所事此此前涂所不乏者不若舟米数千石盖此去多稻而求粟无有宜虞以廪病者时蓬州壁运山阆州壁大获顺庆壁清居广安壁大梁平破竹皆下东南抵合壁钓鱼山渠江水㑹其下石邑入云其帅王坚据不即下礮矢不可及也梯冲不可接也帝欲乗拉藁势不弃去而必㧞之故乆跸此时暑我师疫矣忠烈卒于军公泣集将佐议曰吾季卒军马革裹尸与国责塞子惟正虽未弱冠宜丗衆曰公言是公言是愿奉以代爲帅其秋帝崩中统之元制以公爲副都緫帅从所志贰贞肃同戍清居去顺庆平土二十里西北东三靣环江北江殊回逺不可爲池南依山而壁平可马上无大艰﨑其南即合敌出入吾界无时于兵法爲交地公又子身受之开屯田练军实遥候斥诇强邻入必摧坏其军不令弃去后诏贞肃还巩昌公独保戍三年玺书褒大之又换金符三年秋抄夔府获其团练使鲜恭知府张甲及路分二人斩刈千馘获遗甲仗寳币不可赀计入觐赉以虎符银章银币如长宁之数而加金爲两五十副以鞍勒弓矢衰其从者且以乆劳于边代以忠恵还之巩昌俾副都緫帅由行省受命还得疾秦亭归至古漳故第而卒年止四十八其年六月从塟古漳先域爲性安恬出言质直如其心事陇西郡夫人母包以孝闻友诸季终其身竭力竱才羽翼之人无可间緫帅府属郡二十四事至殷也身自爲与从父副弟副犹子三丗时得专杀未甞妄笞杀一吏一人然至临敌决战上马挺枪离陈先次巧捷若神当者纷披莫有我御其弓矢竒中可方古人宪庙出畋遇虎命射之一发断其吭帝喜至解所御金鞍爲赐夫人故金兰定西㑹德顺五州帅张云之女惟益才丗副都緫帅二年而卒一女适鎭抚帅府张文焕老将之从公者毎曰公爲人信厚安昌必昌复信厚可曰善丗其家者由安昌求铭公碑燧思于公与贞肃所戍之地无不至焉清居之不可恃爲固者前所以言杨氏张氏蒲氏皆行帅府大获运山大梁平故地与便宜其时目曰四帅府清居南迫合独受敌锋爲三帅扞蔽他日专刘帅戍移贞肃南九十里夹嘉陵东西筑武胜军母德章两城距合爲里亦然昼则出逻设伏甞待进战夜则画地分守传警鼔柝篝火照城逹曙以防窃入一话一言敌尽知之况敢抽兵邀利他求爲哉惟是军当其坚重故三帅反得歳以㧞敌栅垒掠敌府库刘其人民逞志于忠涪䕫黔万施云安之间上功朝廷用事之臣第知三帅立劳之多而是府独寥寥也终未有能眀其然者又贞肃去清居敌夜大至火民居缚刘帅去鉴夫人之失如此则两公戍而克完者功不大哉凢此或者贞肃碑所逸故发之此铭曰椒聊逺条求今之丗方汉金张才有汪氏陇西开国义武肇之义武之爲不怍伦彞忠让忠烈忠惠贞肃逓芟川凉力协谋一继继其来将相之多不符垂躬必斧手柯归觐私庙庭笏骈罗公以其序大宗义武于弟以子宜不降俯乃推儁功潜不自张等翊吾家闻命即行安流洋洋如水就防所由不年其尽瘁致子而夭阏归以何戾彼苍者穹监下而公惟我皇上心靡不同畴德未报未隆何功三纪后公一朝哀崇公有令孙人曰公似虽华其年巳践公位古者大宗合族恃之祭求其膰尊祖之思胥是冡旁可万家邑表阡有碑车过者式兴元行省夹谷公神道碑姚燧元贞二年二月资善大夫河南江北等处行中书省右丞臣坚贤言徃歳臣待罪于外伏奉明诏旁求勲旧臣僚封拜奏对各上其事以备纂脩丗祖皇帝实録资用删取者臣喜伏思陛下先孝四海发扬前休皆使下臣依光日月诚旷代之希遇谨已次冩臣祖常哥臣考尨古带岀处始终爲一帙上史馆而臣之先汗马微劳其槩巳此何敢上比磐石宗臣勲旧自名惟与刘氏伯林黒马再丗父子来比之初义同一体今焉二臣巳各受谥忠顺忠惠増贲墟墓臣不援陈恐使圣泽独漏臣家敢昧死请制曰可万户招讨使常哥赠龙虎卫上将军封定襄郡公谥贞敏妻奥敦氏从封定襄郡夫人兴元行省尨古带赠荣禄大夫封沔国公谥忠靖妻耶律氏从封沔国夫人制下山南之民闻者咨嗟泣下曰公卒明年兴元属县及州若洋成固南郑吏民伏进德茍德炎张自显李显軰若干人䟽公平生立秦宪庭愿一上闻许庙事之而竟未下岂天以是忠靖爲赐额耶呜唿有待哉公夹谷姓女直人其地古肃愼氏之国譌爲女眞避辽兴庙宗眞讳改爲直太祖之加兵金也歳壬申五月刘忠顺公与定襄公将兵千二百人来降诏以其衆即守威宁十二月金主遣使㗖以大官冀其或贰可复失地定襄缚使以闻诏嘉之擢爲万户招讨使人有扰尔民杀之傍郡县未至者谕使急下事有便宜不待上闻一以诏行之凡鎭威宁四年以歳丙子卒沔国公嗣万户金符生十四年矣戊子太宗诏从太师国王战河东山东庚寅睿宗㧞鳯翔明年从破宋大散关夹嘉陵汉水如鳯沔褒大安兴元洋金东抵均诸城皆㧞壬辰大破金兵钧之三峯山不能国矣诏徙六州民畱田威宁时天下荒饥独山北爲乐土四方之人其来如归乙未诏从塔海绀卜征蜀田事宜遣官属何人摄治者以其名闻乃表今湖广佥省髙安之祖按都驩代领明年凡四川府州数十残其七八明年公上言兴元形势西控巴蜀东扼荆襄山南诸城无要此者自始取道灭金汉中无歳无兵其地与民吾弃不有敌不敢复城郭隳而弗完田野薉而辍耕民窘艰食时吾兵来扶戴白以负婴黄偷蹔生活窜栖太白穷谷之间吾归则壮者出爲盗贼肆相夺攘甚者仇而杀之而生齿益耗诚能畱兵戍守招徕未降民见父子不分货财之得有也其至恐后爲择良腴便水之田投以耕耒假与种牛俟秋糓收什税四三储之于庾守之以吏征蜀之师朝至而夕廪焉校以资粮关中荷担千里十石不能致一者劳费大省实制蜀一竒也制可诏都元帅量畱汉军其新至至民及田事可无时借数具效以闻仍钖虎符是月制谕今安抚兴元军民制又以爲安抚使一月之间三制併下定宗诏行省兴元公至行之如所奏筞城堑内治堡垒外増鼓楫烽烟传警日夜千里不絶市肆村舍民庐数万区悉起于盪焚之余垦田数千顷灌以龙江之水收皆畒钟敖庾盈衍矣官舎居第皆髙榱巨栋重楶牡瓦宏壮竒丽可百承平旧宇之上亦志不苟然也其土豪杰如洋之赵再兴成固张广南郑伏兴褒城薛仕成西县杨济廉水韩仲炳小黄柳智德潘水薛闰皆割裂自覇昔爲吾㓂者也至是皆入所据于郡县宋边骁毅之将马仲自阆张文贵自巴李继之自广王安斌自开逹亦挺身归公腹心仗之指臂使之或说曰反虏无亲宜有以虞未可日置左右公曰彼哉人也未必徂诈或如尔言诚狙诈也吾仁结而义激礼接而信示何有于不可化宋害其来反时放兵动吾四境屡战殱之辛亥四川制置使余玠轻我师寡身率兵入㓂败我利路元帅王进于金牛壁其军中梁山兠零夜烛城爲之赤潜遣禆将烧絶栈道遏我援继自率大军围而攻之钩礮梯冲环城数匝谓爲孤危期日必㧞新集之民还叛与敌公誓死拒守督战益急杀伤过当城中将吏昼或荷甲传食夜则画地分守㑹都元帅秃薛来援无从得涂值三人自军所逃还许贳其死令导由他山刋道出陈仓玠闻兵大至焚围遁去公袭战悉止还所俘亡故事祖宗賔天所授臣下制书符节悉收还之太宗甞赐虎符巳归之官及是宪宗授以军民万户再赐虎符诏叙平金战劳盖睿宗所闻太宗者今贼玠至汝共事臣皆避逃独汝战疾力斩敌十五劳苦至矣自是凡千夫长百夫长十夫长下及僚吏敢有违其节度者罪死丁巳诏与故刘忠惠公黒马立成都七日而楼堞隍堑皆具戊午同故元帅纽怜南征踰马湖江战皆捷盖先是乙卯世祖以大弟緫天下兵公奏汉中之田辟巳十七而税入恒病于逋悬其故惟在军民之官豪有恃者率顽骜负而不输顾臣力莫如何也下敎若曰自今军民之官田不税者无廪粮是年下敎若曰徃者兴元军民俱受买住与汝节度今买住征蜀比其还也汝专节度之中统三年改受虎符制仍军民万户四年请以今左丞坚贤嗣致仕家居十一年以至元壬申九月七日终于兴元其第正寝春秋七十肇于南郑味溪之白云岭爲兆以其年十一月九日窆之壬舎男十人女十人男孙十一人女孙八人甞闻太祖赐威宁之诏裂熟羊革而书之揆以汉氏功臣之誓曰使河如带太山如厉国以永存爰及苗裔而巳无有事不上闻听以其言爲诏行者及定襄卒而公嗣克光前人转鬪太山之左右浊河之南北﨑岖数千里间者十九年非睿宗奏是功太宗太宗不知非宪宗举而扬之于克完汉中之诏则是奏天下不闻且他人树勲于开国之际其桓铭私传皆出一时史氏之手其间有善于纪述者后者犹掇其蹟删爲一代之典况祖宗垂法万丗之显谟乎则公父子身荷二祖三宗及今皇帝生荣死哀六朝之殊遇何如也又汉氏功臣子孙冐守先烈者惟一人侯独长沙王支庶一门数侯然或先后受封非必昆弟并时今公诸子或拜亚相于中或列藩方于外或总戎旅于边冠绅之蝉嫣符钺之焜煌则县官覆护之俾流庆遗胤者又何如也铭曰维公早特童子植植旣失定襄荷其殳斨与老戎行右颉左颃于河之外于关之内突而前茅无少挫退金社墟矣庸蜀是刘掉鞅之遥九围半周再镇雄藩益蹔梁久金糓穰穰斧质在手施阳翕隂舒惨自口爲艰爲勤列圣不忘报之贵富倍蓰其当大府如城云屋邃邃朱尘绮疏歌钟清吹矊目脕颜頥使趋风良庖致饩胎豹跖熊酒酏介驩䔲荈雪滞纨衣四序爲声綷縩昧者安之耽不知还公时白日未薄西山解兵其子时税于野毳庐氊车胜地即舍维嶓之麓与沔之水徃徃禽鱼识其杖几乃知乔松可召与游徜徉十年归安兹丘评者异之于古未有纷华寂寞枘凿不受公而兼之始慎终全由哲其身匪骘自天人之盖棺旋踵朽息公有哀褒于沔开国生平之名爗其益昭矧子维翘丞弻两朝无久维石莫信者史一刋不磨用告无止国朝文类卷第六十二国朝文类国朝文类卷第六十三国朝文类卷第六十三神道碑眞定新军万户张公神道碑姚燧公旣卒于戍所衡州之明年而夫人亦卒其中子丗其眞定等路新军万户獭拉叱者将归塟其郷先茔由是军受湖广省节度请告数数终以故事职兵之臣无听丧塟之文不得命乃曰父子之有在君臣先其叙则然未有责其能忠而禁其爲孝者吾今何恤俟舟二丧毕塟小从而夺虎节大置于理一惟命竟窆而还凡闻者莫不称咨其能㧞流俗善于子职无少老一喙焉又曰公之遗烈今虽在人口耳不鑱之石乆或遗忘来者或不闻託以计事至鄂持兴国校官陈松年之状来请铭燧思昔贰荆宪由紏郡常德公时戍是暇则相过年巳六十五脩干魁颜白须猬张虎目虎吻大掌鉅踵望之森然气欲搏人谈其平生蹈危奋先大小之战数十呜唿俾闻风飈鼓鼙阗阗矢石余躯老而不惩者从可知哉则于公爲知死今怀逺以佳公子侍傍又爲知生在古人皆当伤与吊者乃三复是状甞善松年之能史惟末憾曰济江将臣功者皆相而独后公方人固然于及天之厚公者则若未也盖列圣之制职兵民者死其子孙皆世之变自丗祖夺职民者符节易其故所死其子孙廕而不丗惟职兵之臣万夫千夫百夫长者父死子继兄终弟及丗其符节虽汉祖侯功臣之誓曰黄河如带泰山如砺国以永存爰及苗裔何以尚诸其有相而兼将万夫者诏俾自择爲之欲将弃相欲相弃将故其时有宁弃相而专将者岂不以相能振耀一时未若旣将可传子孙绎绎无究乎幸公未相相而亦蹈是辙矧他人之家丗才一人而怀逺元兄忠显校尉管军緫把铸由从公战鄂之通城获于敌死之及子回丗特陞千户仲兄史闾亦怀逺大将军戍瑞州等处万户独一门三人金符虎节千里连州相焕以华则天独厚公者岂不多且遐哉松年憾者恐复爲公九原所幸也公讳兴祖姓张氏中山无极人曽大父大父不仕父林赵州观察使改节度判官丞相赠太尉史忠武公爲万夫日隷其戯下太宗赐金符千户老以公丗从大将詧韩征淮南能以少兵击破其军虎头关大将壮之赉银爲两百闻功于廷赐人马介胄装具宋开山南东道制阃于襄阳反宼洛西残卢氏永宁杀缚其守长宪宗诏以汉地兵专受命丗祖濳藩始置经略司于汴屯田河南诸州以忠武爲使忠武兄之子江汉大都督权爲屯田緫管万戸宿重兵于邓去襄不二百里兵信宿至城下邓甓其城塞西南二门不辟吾袍甲车道属县新野西港尽钞于敌府摘公将兵三百骑与歩半追之及之栲栳潭令骑负一歩敌奋殳斧谋折马足推歩下骑爲阵以待分骑爲左右翼合击敌错愕无所于应尽殱之完得所钞战次马婴横尸而顚复腾而上不知左股之折巳战流血满鞾裹创舆归府迎赉银爲两百锦二端曰未足旌劳资市药也后敌攻新野又大破之白河口中统建元从史经略枢援东川假以緫管戍东安虎啸一年还邓戍光化州漕安阳滩禽唐都统㑹中书左丞刘武敏公拯开用兵端大集天下兵围襄阳从城鹿门江西诸壁戍焦山败宋援将张顺江中杀溺过所当攻樊城督造梯冲又战江中火其战舰断襄阳援樊㧞移攻襄阳城东南当至元十年凡围六年襄阳下功陞緫管再官怀逺大将军副万戸明年诏故太傅伯颜以左丞相赠开府仪同三司太保并国武宣公阿术以平章左丞相阿里海涯以右丞将大军南伐浮汉而下郢治汉东筑新郢汉西鎻战舰两城下夹以礮弩横铁絙江中大军击㧞郢北黄湾壁公实先登矢贯左股丞相手傅药拖舟入藤湖逹汉越郢去从攻沙洋新城㧞而殱之皆负创先登矢又中额三捷功闻钖虎符从战汉阳之沙武口阳罗堡生获其将郑信矢汰左臂汉鄂旣下太傅将大师东右丞畱后抽十六翼兵俾公帅戍汉阳公曰吾战是求而顾责守谁不能守则无所施吾所爲矣右丞则曰汉鄂乗舆所至视爲冲地非材武足以先衆者不可使抚安之不得已徃戍闻荆阃遣安抚髙丗杰将兵规复鄂从右丞逆击走之荆江口丗杰穷降诏移军江陵从攻沙市因南风纵火楼栅皆然前登战城上又战城中蹀血濡趺殱其军江陵精锐于是焉尽安抚高达以江陵降制置朱禩孙不出诏以丗杰战而后降非其始志斩江陵市禩孙死京师犹没入妻子爲官奴婢而籍其财右丞功拜平章政事移军潭州公爲鄂分省计事潭留使督攻西北凡三月破石心台敌植木栅自蔽或曰火之可入公曰火易沃灭栅必复植且吾师暴处城下三月士咸仗兵立寐不如礮之使敌不能队立得广途期尽十日肉薄而登可以逞志平章是所策十日公果前登树旗陴墻诸军唿声动天地平章抃贺谓诸将曰非用张某言而属犹坐城下安抚李芾杀妻子火廨舍仓库而死溃军集城西陈江岸公涉浅方仰击飞石出城伤颊坠水靣血及足岀战益疾竟走其军功闻进官安逺大将军略地衡永全桂阳诸州抚其来归而诛其弗率又从平章移军静江四十日㧞之宋余孽益王爵人号年海中曰余复海岭诸州相煽以叛潭之羣盗在在蠭起平章谓公衡永全桂阳诸州与潭属县汝昔略定盗今复蔓汝其芟之殱文才谕七寨斩祁阳令罗飞主常宁簿黄必逹磔周隆张虎新化降其党萧隆刘监军凡馘受伪命二千九百七人缚从贼百五十人安集刼胁二万三千九百家常徳路总管谋应伪先事亦缚斩功闻进昭勇大将军招讨使监归州位緫管上又移监常德仍招讨位緫管上西南夷爲梗初诏征罗氏鬼国㑹其旣降未至而还后征亦奚卜薛降之以其王阿利入觐赐衣服弓矢鞍勒公平生射虎数十一日遇虎一发而踣语其友曰生虎之髭剔齿疾可巳风㧞之虎怒爪鞾裂頼其气息垂尽不能伤足由是人名公者则加杀虎于姓上至是以国言赐名㧞突㝷诏万户各解使职故公罢招讨惟以万戸将眞定新军省檄戍衡茶陵耒阳常宁兼督平永宝庆武冈盗馘其跳梁者二百四十五而伍其汗民责使屯田故来者不失业公尚气重诺刚不可以威强屈平章始终相从西南者见其不可衆直之醉或腰刀行酒平章避入后合曰公醉矣戒左右善扶出遇契巳者视意所欲与之不少爱焉其时诸将或集皆下之无有位其上者卒以元贞元年乙未冬十有二月七日年七十五夫人卒以明年夏四月十有七日年七十七塟以大德之元丁酉于其郷宋邨九男长忠显次戍瑞州万户次鹏翼佥岭北湖南道提刑按察司事次眞定万户皆夫人李出余皆㓜一女适常某五男孙长武略将军丗千户者金符余㓜六女孙亦㓜铭曰诗歌虎臣阚如虓虎不闻㧞须视等麀麈以之胆膂秉旄遐荒宜一西南百年未疆荆州之域连城数十襄阳武昌岳及江陵长沙桂林取皆以兵余郡传檄反虏起伏介胄九年昼夜弗释登危摧完战必前列荆域底宁移兵夷洞来其降王槃瓠遗种矢石瘢躬元戎奏功大帝一闻一官以庸迨其入觐嘉名天训乃省在笥华其衣裳又勑尚方丛矢象房鱼服韔弓雕鞍金勒归马蹮蹮亦烂其饰虽古方伯得专征伐钖命之多将不是越宪宪其劳授报旣多盖棺龙光遗胤尚荷二长万夫一千夫长今代一门三将谁两矧是万夫一戍炖煌一残阇波鲸海是航虽基公陛亦遐以勚无羞前人亦曰克丗两间之坚莫石惟年可磨不磷载铭以传颍州万户邸公神道碑姚燧公邸姓保定行唐人讳泽字润之曾祖亨祖义生考府君讳琮金符緫押眞定大名河间西京保定洺磁濵棣七州之兵戍睢州以卒公年十一丗将是军七年去城亳鹿邑避河流啮移戍颍州城乆荒弃翦荆以茇隍堑楼堞宫舎民庐皆所经始宋黥将夏贵夜悉锐攻东南壁公将射士当之大唿疾战矢下雨注又虞士气乆用将夺戒司更促其漏丙夜伐五鼓敌以爲旦岀竒骑击不利客也腾借崩溃积骸如京创此大治始不轻犯戍是十四年丗祖即位如故事尽收臣下先朝制书符节故公金符亦入之官明年制赐还之至元入觐赐锦衣弓矢鞍勒用兵襄阳将是七州兵半以行太保并国武宣公时以都元帅钞鸦山㧞平塞砦功最幕府赉白金爲两五十金衣一从城长围襄阳六年当十年癸酉乃下明年从太傅伯颜公时以中书右丞相督大军南伐至郢初宋遣殿帅范文虎将兵援襄阳度不得进爲城郢备鎻战舰江中列礮于岸遏我舟师下令盪舟黄湾逹藤湖入汉越郢去从㧞新城沙洋下复师由沙武口入江从战靑山矶多所俘馘鄂随下行省论功行赏赉白银爲两三百明年畱故左丞相阿里海涯时右丞分省守鄂大师其东从右丞分兵下荆南功进武德将军管军緫管又从攻潭州流矢贯肘汰股裹创复战城㧞进显武将军明年从攻静江礮伤首岑岑垂絶巳日乃苏旣㧞从省还湖南其年宋亡陈宜中挟益卫两王浮海据闽爵人号年规爲兴复倖利之徒在在起应而罗飞张虎周隆尤其枭桀屠杀长吏刼民爲兵动万爲羣阻山爲砦以抗官军衡永路絶公从鄼平生致三渠禠皮以献进怀逺大将军万户虎符俾将其军监郴州位緫管上至则平郡贼萧良弼刳兵之余城中戸才四百布檄招徕安集之内则基屋火余外各复产其郷期年将倍万家孔庙尚茅屋擢进士左元龙爲校官佐其工材俾任兴葺稍如平时州界韶酃遏韶宼不窥宜章而兴宁之民效恶酃盗闻宣慰司将调兵万人加诛未启行公冲焉挚金帛即说曰今盗始起而从徒未繁官军遽入民惧俘杀必岀逋逃无所适归势与盗合是驱使爲逆也请归身任致讨许之乃归召父老豪杰晓曰吾止官军不使得暴吾境汝佃民有从乱者不以相坐听执送余自赎得五百人惟诛首事二十人余悉纵还南畒连三大役始得占城之师人以深蹈死地忿怨无施所经城市肆行剽夺濒道居民十室九空六耰种絶至郴亦然公捕得爲暴数十人械送军中诘其部将威令不伸皆市杖之其徒一夕潜遁踰境再以日本之师责造海舰十五艘度费楮币爲贯七十五万取材有制戢吏侵牟用未能半事巳告集后以交趾之师赋餽米千石入桂公曰自是入桂陆行千里负担之民人胜五斗而止巳二千人爲担夫负装粮者半是行未中道委负而逃可前知也乃集丁之家谋曰吾将岀家赀责诸县即桂如数籴之上不失军兴而下可纾民力何如衆欢唿称愿他日比贷钱加子来归公悉还其嬴又请罢淘坑银镌户赋酒醋歳荒发廪而后闻皆良政也又迁庐州蒙古汉军万户郴民耄倪号唿遮畱如去亲戚未至改颍州万户戍无爲军至是七路之兵全集戯下而军容益盛盗起江东省以公威信着誉檄公以其军讨之饶信先譬以祸福皆不烦兵而从宣徽怙恶乃夷万人于南陵旌德泾县又锄万人于绩溪绩溪尤劻勷壁何秧塘山山周十里峻二百丈省臣以六万衆攻之数月不能下者因畱戍徽兼拜都万户之一军徽民方安之寻还无爲省议余杭胜国故都非得如公老将一军遏而闲之绥而安之不可故移戍杭以廿有八年其歳辛卯夏六月二十有一日卒年六十三平生忠直沈毅读书专经左氏春秋故能谋成而事立临财不恡施予有积则均之昆弟姻戚其再至颍故人部曲捐金委帛致殷家及疾或在告计日辞禄后卒十三年子武德将军颍州万戸戍杭元谦绍介其友刘致持事状爲书燧曰先公之匶藁藏颍濵今将举归先茔数宜有碑不得君铭恐勲劳不足以信来丗敢泣血请故铭叙此甞闻国初以二万户鎭抚中夏右则刘伯林军秦左则粘合重山军燕顾成则益太尉忠武史公天泽爲眞定河间济南东平大名五路万户于中后强诸侯颇以力夷恶相下属皆求各将其军而千夫之长亦觊得焉由是万户布列天下其权虽分然父死子继兄终弟及相传虎节一命三品丗丗不絶则未始变不若治民治赋之臣者死子孙以门功官自下而高如升阶然所可侪比则国家责以捍侮四方劝忠而收其死力者岂不至且逺哉观公造家譬则爲山嗣睢緫押其覆篑也于时是官未必视长千夫何以言之从下荆南劳亦伙矣授以緫管得以千夫之长同禄转而西南勍敌是膺坚城是临莫不贾勇奋其前殳顾以是身干卤三军入百死而一幸生遂长万夫比德开国大藩诸侯殆成功九仭者其爲丈夫亦壮烈矣然非凭夫大帝赫怒有是南国用武之地技安施哉此太史公萧曹軰爲依日月末光隂符所谓天人合发者也三夫人元配郄氏严于持家前卒廿有一年继配两王氏姊娣也前卒十年姊顾爲继后卒九年三男元谦以佳公子旣丗虎节好学而文虽居时平营栅部署器械车马凛如在敌又识丗务省讼难惑多资平之次元泰元恒四女适郄长官子璧阎令子龄郑元帅子端仁万户贾荣祖三男孙长禥㓜未名二女孙铭曰嗟若邸公初由覉童嗣秉父节睢及鹿邑凡戌十年强敌尚逖城颍而南地交壤隣黥将未甞时巳能军寡谋轻袭大北其羣㑹帝考贡曰是南纪于何菁茅旷入包匦乃卑丞相百万烝徒江汉滔滔鼔枻以浮分徇坤隅置公前驱登陴长沙桂林入郛大惽小悖剪无稽逋从战万里清楚以呉归抚其躯矢石遗余甞曰臣子居则有异移孝爲忠其道岂二当在父侧子职焉恭寸肤之伤䀌心恫及身而将三军奖率鼓鼓以前顚首奚恤维公懋功其赉何如虎节皇皇雄长万夫上昭祖考下传旄綮子孙其承丗守无止匪直克忠孝畴大斯以语焘后几何其慈宜尔有子踵武之践四十巳闻愼保垂宪爰发颍匶归从先丘烈勲于碑贻乆是谋同知广东宣慰司事王公神道碑姚燧三十一年将仕郎同知新州事王弼练服持一书过燧龙兴客舎拜言曰此弼先人怀逺大将军同知广东道宣慰司事岀处大凡与受代所由也中具歳上战功自生二十五年丗吾祖长千夫戍胶州以及至元三十年年五十六六月四日卒广州在官三十二年胶州内地无事战御自四年用兵襄阳十三年宋亡与宋臣战未甞日释介冑宋亡至十六年与两王战未甞月释介冑南海平矣与反虏剧贼战未甞歳释介胄合是三者之战凡廿七年中十八年三入广呜唿劳矣而官巳是命也今将以某歳月日还塟吾郷霸之大城孟村先茔得善史者铭其碑我先人将不恨其无闻于地上且怀德地下也敢以是哀鸣公乃序之曰王氏其借大城者不可丗求曾若祖皆失其讳祖令大城考英故参政张公荣实所将水军百夫长丗祖録其从济江功赐银符升长千夫李坛反战死济南二子守信守禄公以死事臣子之长故丗银符长千夫戍胶州从筑夹寨襄阳战疾力功换金符登最樊之外郛省旌楮缗百战江中㫁横江铁絙菑楗获船三十艘㧞樊生致都统徐麟省又旌楮缗百从今太傅南伐战㝡郢之柳林署省鎭抚攻新城沙洋获船二艘战夏贵鄂之阳罗获船二艘首功三百赐白金二百两再以都鎭抚从都元帅府定江西诸州授宣武将军管军緫管于时宋亡其将相更立益卫两王故广东不下从破韶州又败方安抚广之石门授明威将军从击文天祥于贑之兴国之空坑止其妻子散降其衆略尽禽前锋赵时赏帅府改行省从右丞至广张经略集战舰二千海珠寺击大破之获其舰百八十斩首不可级计再授明威将军衞王死入觐授宣武将军虎符还戍广取葛岸洞崖石砦殱李梓发兵南安别降林桂芳昆弟新㑹蹙南海军三千人生致其帅潘舎人欧将军伪署置官自王清逺遣马帅陆帅徐相袭广州皆击破之斩是三人及其军千平十数壁欧走如新㑹合黎德德巳集船至七十艘衆号二十万其别将呉林以八百艘围冯村先是公甞抽工于军伐材于山不资公帑爲战舰三百五十乌船五十载是战舰德林衆大溃沉死海洋生致黎德欧王与伪都督丞相兵马钤辖廿四人皆磔之椎其伪符玺召入赐衣服弓矢鞍勒加怀逺大将军同知广东宣慰司事三败东筦盗张强三千余人首功三百归所掠人畜其主广盗少戢其使入觐恐公受代以归预乞尚书宜畱再授怀逺大将军同知广东道宣慰司事降循盗古尾郎长乐自宋亡十四年招不能至者版頼胜立兴宁废县以宅流民又斩汀盗转入梅循者钟明亮官并呉禽三首而坏其羣最斩盗爲起廿九二百七十一人今着其尤魁骁者皆隣省连兵频年不能加诛必公取之广之属州皆山险不可马至梯崖缒谷逐索水则乗乌舡游击之不尽不巳其爲什爲伍杀人以剽财之伦皆削弃凡是诸盗名若可易而顾难成功至今有未靖者老将论者曰丈夫死登陴䧟阵犹足爲名泽及吾妻子今横尸草窃手与经沟渎不异亦足羞哉此观望不屑蔓盗所以也反究公心忠劳何如广之属州若士与民及闻今代争状于宣慰廉访两司功其盗弭民安愿畱公使以殿南荒行省拟闻代踰一时而卒惜也夫人石氏子三人弼也知彰其亲者非文不逺亦旣克子矣余未名男女孙皆一人㓜铭曰北海生濵卒堧南溟万里归棺低昻绛旌维之南溟至险不测其北岭峤羣盗攸宅岭峤何如峻削劘空羣盗利之自王自公凡在胜国敢曰难令与今吾元跳踉豪劲公有砧斧腰领汝膏十八年中无有幸逃或曰公哉始劳襄汉终覆武庚椒洋无畔不是之书逐盗谆谆大弃録㣲奚示后人曰讫炎赵遗尔两孽嘘尔死灰乍然巳熄公与树功帅从相从贪人所同公羞有躬维祝融墟实汉南越大兵艰施小兵弗詟无贼良公功之私广人户知今思永悲白潜昭幽烝太史职载铭不忘有穹斯石戍守邓州千户杨公神道碑姚燧杨公讳彦珍丗汴之𣏌人曾祖考某祖考某考眞皆不仕金垂亡也郷里及旁县豪杰以公质而义沈而信修干有力驰马引强犇走服属之至有二万衆将之来归授万户徙河内定兴思立戎劳不乐民治宋将彭义斌侵山东东方诸侯皆壁不岀北其锋或闻风景附始将百人从故张蔡公战淮北后徐邳两州劳陞将千夫战淮南破光庐两州及安丰军战汉上㧞光化枣阳先登又破信阳军战襄阳走生緫管牛首山斩张太尉鹿门从今中书平章奥鲁公之父破荆南沙市初邓旣降以歳荒尽迁其民就食洛西畱军戍守㑹故中书左丞刘公来袭战塔桥古邨黔陂屡北之其后西山逋民由雕磵故宅冈将趋襄阳率歩骑遮止之假种牛曰吾在此汝可去父母邦而南邪与故中书平章游公筑楚鐡狗两堰以灌屯田歳收粟爲石亡虑若干万活饥羸爲口亦亡虑若干万歳甲寅以平生小大数十战身被三创老厌苦兵子珪能荷殳矣请宪宗朝求嗣巳授副千户得休居十三年以至元乙丑春正月十有八日卒年七十其月二十有九日塟州西北十二都之灵德郷苍龙潭壖夫人同县卢氏后公卒之二十五年当至元二十六年歳己丑年九十不恙珪及其三季秀成玉与男孙十有六人兴祖丗荣钦祖光祖述祖崇祖仪祖遵祖恊祖继祖孚祖袭祖康祖恭祖由祖亨祖女孙十有八人男曾孙五人俨仔侃偁僎女曾孙八人最三丗子孙曾孙男女巳五十人男妇女夫甥孙犹不列也朝夕若歳时问安爲寿其前堂宇隘不能容班之庭下人之望之蔚爲盛门非天章公濳德昌炽胤裔而何况珪克对前修有光乃尔耶始由副千户江汉督府版令将突骑千时宋宿兵襄阳与均掎角临邓督府度房有恃而虚别遣将以万人袭之反爲均兵遏絶令将所突骑爲援战分道口斩其副将杜胡又战马嘶山通道出之从史经略援蜀之开逹两州战李义圣耳诸山又战同波砦万石垻晋城寺获生口五百城母德章以拒合州又城大军平以阚广安军归从故中书左丞相阿术公围襄阳战小堰堡南漳鸦及八瓣凌三山禽解都统樊提辖湖城砦马军赵緫管野鹅池刘緫管肨山问探司王緫管狢子川又禽无名将樊城战六年襄阳廼下劳授敦武校尉从中书右丞相伯颜公越安陆战新城降黄宣慰阬沙洋边都统火死下沔阳攻汉阳先登㧞之战鄂之阳罗歩获船五十五艘遂济江下鄂又从故中书左丞相阿里公分兵而西战荆口降高安抚下岳攻荆南沙市先登阬之徇地崃州下之郷民多趋险奔施择崃属县宜都富民言能动衆听者骆升署爲邑令追还五千户从围潭州战西门铁垻三先登进武略将军千户金符从下衡永全道四州㧞静江进宣武将军緫管虎符下柳西融州徇地海外未至召还进明威将军副万户再迁广威将军眞爲万户戍襄阳最其受任至今三十三年所援㧞破阬下名城三十而县不与禽都统一人緫管三人斩州副将一人降安抚都统各一人讨湖南叛㓂生降渠首四十五人所全胁从及城㧞而当殱言之大将而脱者不可以鉅万计小大之战七十余身被十五创矢分右巨擘洞肩汰股贯踵先登压礧而顚血甞口出积是劳勚位践三品力有可至数所得爲伐石人兽树列神道又悼公平生与国立家之多艰也不铭之碑无以白悠乆自襄走邓託笔子燧呜唿臣之事君犹子事父虽岀苏武告李陵之言而千载以爲得然事父敬身事君致身道固有不悖并行者曾参将死召门弟子启手足以示全归其乎居则又以战陈无勇爲非孝夫小而残形大而陨元至不旋晷孰速战陈苟于是而曰吾全归吾全归则天下无授命之臣君何頼以守邦人子惟无事戎行不善将身以死者是诚不孝而执绥援抱以死固其所也况战不必创创不必死与虽死而名日延哉甞读史氏书见鬪将之登陴䧟陈折馘搴旗大者百战小者数十其身所存锋镝遗余必慷慨感发思有若人者生今之丗得奋笔大叙其儁功亦志士千古之一快也观公父子踊跃金革视身外物再丗一辙庶其人焉惜吾文之未称副也铭曰丗曰文士武弁之易谓勇无谋似而非丗读人物志论第英雄英之精秀草木华同雄譬健兽逸羣振迅天于恒人此与彼吝或卑其全万邦表贞英故明智雄则勇能人才文武异用胥附武遏乱略文太平具亦旣太平忘战必危勐士赴敌生死斯须彼文维臣何有是戚执简之评其可轻岀于铄维公郷豪始宗无基于前造大今躬金历祝断有衆二万来归太宗独河是乱弃民而戎转鬪淮汉戍邓空郛招逋立闬邓人病饥我徃耕之邓人闻戒我徃战夷丐老而休年宜延伙而止七十玄宅长卧生子如公亦毅能兵克越蜀荆三十名城金石所创凡十五婴虎符以庸鈇钺专征曰是徴效先人之敎五鼎三牲不享荣报发其幽光塟令存章庶几子心少慰衋伤切云之碑蛟拏龟负史臣是铭滋乆无斁国朝文类卷第六十三国朝文类国朝文类卷第六十四国朝文类卷第六十四神道碑邓州长官赵公神道碑姚燧有虞臣相翳佐舜调驯鸟兽赐嬴姓其后费昌去夏归商爲汤御孟戯中衍爲大戊御至周造父爲穆王御服盗骊骅驑緑耳之骥西廵乐而忘归徐偃王反复御曰驰千里破徐赐赵城爲赵氏其子孙散居何望传次㡬何至公者不可稽然由所记忆其先家代之繁畤金亡去其郷凢再徙始爲兾之衡水人又爲蔡之平舆人天兴癸巳之弃汳播蔡也公以善射足力材兼衆难倡义兵数千爲帅闻天兵围蔡急城中粮絶乃率部曲发平舆冨室藏粟负担疾战百死突围上餽召见行阙嘉其忠劳敕银符提控复溃围还保平舆明年甲午金亡将戯下歩骑数千下宋时襄阳开制阃改信効左军统制制阃后厌降将多恐聚此叵测谩爲受犒欲致尽阮之太尉江海䇿曰且人穷而来归诛之不义又吾阃所节度四十五军半北人今此加诛则吾军北人各有心矣徒足启猜长乱汉北之州独邓近去吾阃程再曰耳北与敌邻乗彼虚弃未戍盍遣是衆先之在彼有生降之德在我有复地之利一举而得两者也阃然之别遣路钤唿延实将若干千人爲监来戍至则与实不相善益愤前吾所好相下而顾不容将以计诛又一军譁譟皆言制阃不足爲尽力㑹明年乙未十月天兵略地汉上集将佐南门商战守冝公扼劒前衆曰始吾下宋正求活我戯下数千人与若妻孥而制阃欲一切以计殱之情露而事迫者数矣今幸出戍不独任吾别将监之一旦诬以他辠尽无吾噍类覆掌不难爲也诚不忍与若泯泯脍脯㓂手必归皇元后应者斩统领徐海独辨不可立断其首以徇一军皆唿抃受命驰造实营执以出盟令唿宋兵投仗脱甲吾不犯若一人尽归之襄阳如輙肆动皆诛死实骇汗失常目眙瞠舌挢然不能下顷不得巳乃亲唿其军如所教者于是皆受命复与将佐爲约是州生齿十万今日之事将求生之非固苦之将思完之非固离之衆曰生完之耳离苦何爲公曰若既相许矣其无杀人父兄而臣妾其子女以利货财与怀复私怨衆又曰不越公命也乃开门纳吾元兵事成终朝肆不变市爲具车马遣实令将其军尽还之襄阳少不怨制阃昔者图巳而甘心此军也居再月太宗爲太子南征还过教以是城甚近襄阳虞力孤不能自完且歳荒与均唐三州民徙雒阳之西三县邓治长水均治永宁唐治福昌许公权冝行省事乃先劳分苦佐乏药疾翦棘垦莱府寺田庐于粲一始明年丙申襄樊亦徙雒阳其年公入觐特赐金符锦衣许出战督军入守字民别降银符八十金符八以酬从公将佐同力者奏雒西歳又荒乞歳得大名军储米爲石四万五千陜州盐爲斤若干万以廪饿人制可如是资食二州三年后歳登乃止辛丑授邓州长官奏以弟将州兵亦可而是州兵民始分后十二年祭丑在先朝今上以太弟之重命故丞相史忠武公经略河南始屯田汉上张平宋本尽还爲徙邓均唐襄樊五州民实南公始复邓时宋巳筑襄樊均皆宿重兵徙民各归其州惟是三州还者无所于归襄樊侨治州北均侨治西皆倚公爲援南州数十里沦爲盗区战外耕内四年之间积糓石七十余万丙辰乞骸骨不报明年疾卒实丁巳春二月十有四日年六十有一其月二十有四日肇茔州东南之曲专里以塟自䘮及窆祭哭声振城野数万人昔受公生之死地者公讳祥字天麟魁貌硕躬望之威如孝亲友弟及有地方数百里秉钺垂符常布衣韦带麤冠弊鞍江汉大都督爲言衣冠贵贱章也何乃爲是过俭下自同庶服邪不恤也与将佐言公府则吾节度汝不可不严名分之守私处则汝皆少所从起相习者岂可遽修边幅改度平日也必齿坐序饮其䟽简目节直坦与人不疑如此考赟妣李生子二人长公弟彦即将州兵者大考仔曽大考康三丗连不仕饶赀乐施夫人霍以贤闻子一人昭勇大将军保甲万戸侃今镇衢州男孙三人伯元仲亨叔利女孙四人适耶律弼李友端刘仲温季㓜槩公之始遭金季年出无受知託援之臣入无素勋可借于家奋其孤身百战前驱积劳而加数千健武之上亦何壮也且人之才相爲十百千万不能齐同以一人当一人爲衆人以一人絶出千万人之上是曰俊杰方天定命昭昭而昧者疑所适归彼千若万人犇走爲依求以自全其受是依者内揆无可出险反正之才岂以一身贸贸先衆徒死则依人者犹不难于爲人依而受者也金既陨祚而后将十余旅之衆下宋其志仁此人也及宋不察将快其肆毒巳乃北戍邓州爲置监将防虞而戎备之其伺衅窃发不保其终何如也非公谋断灼知改玉安能转祸爲福侯食此州哉然由公而上不仕三世洁实俭勤积累悠长能散宿居芘后之功既硕既丰而始大兴此势之必至理之固然者今侃也即基堂之龙盾虎符列名平宋㓛臣非公作则之报而谁诸孙继继脩伟则是泽也夫岂一再传而可遽艾之邪后塟三十有二年至元二十五年戊子侃自衢遣叔利五千里持衢学官郑怡所譔行状走邓请述墓碑燧哀其志在扬厉先烈又甞家雒西与我先人居相迩而游相好也故不终辞铭曰穰之南东有堂其封下爲平舆赵公幽宫返是之年周甲子一束发树名古人自必翊将衰祚偶方兴时如闘孺子贲获是支金鼎沉沦提是穷旅曰犇与国渉汉南骛来戍是州始脱危阽乃弃衆星日月载瞻甫少康苏熯螽荐沴徙北就丰于洛之汭雒凶亦然移粟大名以及还南保甲战耕与是州民耄稚十万形影相附千里徃返厚深之仁崇阜增川冝是州民戴爲二天朱邑桐郷古弗是过卜置冡傍万家且伙有子将军方爗烈光虎节斯皇孰曰公亡匪铭伊白匪石安邈我笔载兹后来者赜山南廉访副使冯公神道碑姚燧公以至元廿八年年五十九九月六日卒宫朝请大夫山南江北道肃政廉访副使于襄阳燧游呉㑹还过行台广陵得讣于故御史中丞魏𥘉所遂出涕相弔后三年始拜其墓指桓楹誓曰公平生交友间文惟我怡者它日当铭是爲报子休复亦已叙所履歴见求因记前卒六年甞叙马氏三丗遗文有曰以中议年五十九卒官同知山东西路转运使故中顺方年六十以同知临海军节度使致事至通议亦以同知集庆军节度使六十致事三丗皆止同知亦理之不偶然事之可异者公抵掌曰若是同知不善吾家耶吾它日有避而不爲耳今公之寿仅齐中议校所卒官廉副班序正与转运节度同知者等六命四丗卒致皆不逾六十呜唿造物之迹人果可以意智闚耶中议中顺通议爲髙曽祖讳仲尹子翼璧考中书右部郎中讳渭丗称冯孝子公之先讳由通议筑松庵崧山曰崧后更岵字夀卿童子聦警于书博观彊识赏于中书忠肃公许妻以季之子阙帻由贫试吏征商屹屹自饬不盪华堕中统建元时年未壮入掾中书职奏事曹䇿识沉明得失先事日从丞相造膝清光右部爲郎自丞相辩章而下皆友谘之父子并政法制未苛不嫌也人荣耀焉或䜛禁中省曹多徒颛庸在列庭加汰擢公以风度脩凝敷对有次畱后一故相长左右幕喜气排人诸曹詟缩公不下之故事诸曹岀皆緫管判官独抑公眞定转运经歴换衞辉緫管经歴官承事郎令眞定之无极事治考最换令洺之曲周状其簿贪懦黜之围襄阳急发民益兵河之北公惟视丁地入中甲者戸抽一人籍之请託不行苞苴不入形埶富室施计无所凢窜名它役者皆出僚吏无所姦利其间江南既一陞奉议大夫佥山南湖北道提刑按察司事换佥岭北湖南道提刑按察司事二境皆错壤夷蛮人所惮行公冐阻凌歊瘴郷蛊俗上下山谷至不可马或轿以杖殆数千里刺举周治简削冗长官吏数百台臣劳之移近畿甸换河北河南道提刑按察司佥事官市民物不輙与直责悉还之罪去官吏三百积没赇赂且三千定霜摧电击蠧朽皆折唐之监州讳发其伏逃讼于朝顾列公实田湖阳三十顷禁杀日杀纡涂乗传多烧驿薪不法十余事诏御史问之无丝发得抵其诬辠陞朝请大夫江西湖北道提刑按察副使未代弃归寻仍前官换山北辽西道提刑按察副使以疾辞行台臣终曰举职风纪求归者其私不可释也择其去家近在十舎外者以便之再换山南江北道肃政廉访副使命下数日卒侨塟檀溪之东筮仕至是三十余年恬忽时荣退易进难数命皆家受之临繁处剧暇豫而集遭佳林泉野服珮寳璐鸣琴赋诗忘反移日观所号雪崖亦可得其嗜尚巳俸入尽于及故家之孤婺矛牙与娯賔购鼎彞书画故遗产不盈十金所标襮其阀甚髙跬歩恒以羞亲爲心迨气息奄奄犹大书松庵墓冯孝子墓雪崖墓赐休复曰各伐石表之阡亦自喜其善全归也遗文千篇晚而笔力逾进辞多雄刚深古卑于文者不能句求凢再配前夫人杨氏即忠肃公妻者今夫人王氏其母休复与休复母之两致其道不知者不以爲前夫人之生观行有家爲德如何女温香㓜三男孙鹤龄龟龄彪龄二女孙皆下殇铭曰公生自孱见灵竒也葱衡锵然妙爲辞也人一善偏己兼之也其藴渊渊介介持也其履平平循循施也入司奏牋出县爲也同不俗牵异不离也责言言宣责事治也宪府所躔吏不欺也风行岭堧江之湄也㡬耳顺年不云耆也厚夜长眠寤何时也闻之幅多旧悲也曰良弓传子爲箕也揉木不弦丗业卑也独公青氊守不移也丗德陶甄不外师也子于父田播其菑也父材楠楩子构基也有华蝉嫣冠双绥也与乃祖肩官丑夷也皆不持铨衮职禆也岂天爲悬座右巵也不盈其泉斯不欹也信彼微权冯氏私也滹沱之川浩弥弥也苗胄必贤余波滋也母折楚篿以筮疑也丽牲有穿徴铭诗也浙西廉访副使潘公神道碑姚燧公潘姓讳泽字泽民宣德府人府在金惟州曽祖甞爲州孔目而逸其讳祖禄考得用生行军万户府提控涣及涛与公伯仲氏皆善厚殖其家资公读书壮而游先师鲁斋左丞许公之门尽戞故习而气质大变养亲不违其志事兄爱以敬闺闼有闲及出门庭卑以下人语恐惴之遇夙无所厚薄者于涂必谦谨恋嫪令尽所言不峻谢别用太保刘文贞公荐由从事太府监擢监知事转贰左藏库使出再提举织染局金符在顺天路官承直郎宣德府则奉训大夫课皆最陞奉议大夫知弘州兼诸军奥鲁始有土民以行所学郡旱遍祷其境百神巳乃诣郭西泉投文祝曰山川之神其所司者惟在能兴云雨以水下土耳今旱暵如是不能膏泽之神固已不得其职使州刺有罪幸漏谴于明天子必将殃之冝止其身吾民何辜横罹斯毒则尔神又佚罚矣敢恐恐退俟终不得命当自劾去其夜有光如星腾泉明日大雨爲屋祠龙泉上自公未至州之南并山风爲灾又爲文祷曰风者天之号令顺四时温燠凄廪之气发逹遂成万物者也时自爲惠反之而巳灾况暴厉无节穴涌谷起飘翔尘沙偃揠禾稼以病民哉禾民恃以生上以岀县官租赋下乃仰以粢盛报事乎明神今使之贫窘无所于食目其颦苦之颜耳乎愁叹之声神亦安所利之必州刺之是矜其收是慿怒自尔风灾衰息民頼至今尤究心用狱前政系疑盗八人榜掠百至求迹无所公明其非辜皆岀之刼家讼公故纵无㡬时而盗果得西京械成狱令待命他郡过治囚号市曰此州之人神明公以爲包拯复生独不能相活邪公将召问同列谓冝发卒卫出吾界而巳谳非吾事也公曰人求直其枉乌可阳爲充耳不闻卒问之盖太原民输税西京虑仓吏不以时受入钞贵家奴令代其输既如约矣奴与伪爲钞者友阳悔之有我善钞而归所伪爲我急其得不详视也出而用之而事始露有司鍜成之谓我利贱而买之伪爲首当以见知法公列上之竟雪其诬而抵奴与伪爲者法赋州市牛公惩他郡驱牛至官择可受直听命旬浃犇走烦劳废其穑事令持价即郷民自爲市吏无所姦利驵侩亦不得上下其直转知兴中州入爲监察御史刑部主事恃当国臣知多行不法察院召按不能致公从卒至部捕之一讯而贪墨皆出论如律转佥山北辽东道提刑按察司事治有田民杀其主者狱巳结矣公详谳之则其妻与所私夫爲之乃昭田民当二人法又有讼爲豪室奴其一家十七人有司观顾数年不能正公以凢今鬻人皆画男女左右食指横理于劵爲信以其踈宻判人短长壮少与狱辞同其索劵视中有年十三儿指理如成人公曰伪败在此爲召郡儿年十三十人以符其指皆宻不合豪室遂屈毁劵民之或言髙丽王有逆意集将吏将徙故都诏近臣偕公即治公以王今尚主王设举事主安不知知安不上变闻而噎嘿以从他臣治狱希意深鸷求竟公独轻平主果驰使明王无有事从中变制使多得罪独还公宪寻入都事御史台剖白群疑商订时才自其口岀人所畏缩皆身任爲无少顾让然不专己博咨之人甞曰君子小人喜以朋从观受荐何人得过半矣又致察其间有失而不中哉今曰必吾所织则识有尽不足于列职中外况未必尽贤人曰可者审可不必囿以资格故评台臣者皆曰自公都事察院监司一时翕翕胜职最衆出爲江北淮西道提刑按察副使按宣慰家儿怙势抑买民物不偿直与偿而不满者皆比贜论后改提刑按察爲肃政廉访转江南浙西道肃政廉访副使方分司杭州以至元壬辰秋七月一日卒年五十五仲氏子希善希逹五千里舆柩归郷明年八月始塟先域夫人任也三男希大希成希安大成皆前卒希永他室李出三女适任徐张氏皆士族公既贵矣进伯氏子希明事裕宗于东宫今出知隰州后塟二年伯氏惧公平昔之善泯其不闻乃身入山敦工伐石求其同门友袐书少监杨桓状其事俾燧铭之碑燧曰公之爲人桓爲行实文何尚焉念今之丗子弟爲父兄求託金石爲传者或多有之如提控以兄能反复致意其季者才独一人呜唿岂不若是不足爲爱敬报欤铭曰维公生资粹其民彞加及先师北靣事之仁义微辞道德盛仪日耳以闚如垣厚基増崇其卑如田有镃多稼离离尊闻行知始由家推慈孝㓜耆闺闼枲丝秩秩其冝出焉郡治视民如儿调均赋夷仁柔肤肌何有创罢其穰其祈山川百祇如指以頥雨渥风衰诚之格思罪入髠耏有少枉疑犹已渇饥不身之私竭蹷解累必出是期发摘吏欺大法小笞戢威颜眉衣绣斧持辽浙江涯皆所徃釐在在歌思曰到逺而如何数竒中涂其萎识不识悲中郎诸碑泰无媿爲斯铭如斯琢石以垂信夫他时故宋太常少卿陈公神道碑姚燧大德戊戍燧舟游湖湘而陈公元凯方持宪节使湖之南既求追撰妣夫人李氏埋铭爲粗叙陈姚同爲有虞遗裔矣后五年燧持宪节使江之东而公以緫管来莅建康驰书请曰吾八世祖宋太常少卿公以治平二年卒塟洛阳其后子孙以官爲家死不返塟顾于太常墓失其地所曽祖少中公访而得之笔地之名与距城㡬何里歩以诏后昆志亦懃哉㑹荐离大兵终无有能至者七十余年矣元凯始成其志如所笔发墓验之果得范公鎭所撰志铭摹以蜡帋副吾家乗愿爲铭树石以表墓道燧受读之其先颍川人唐迁于京兆广明中违乱于蜀家眉之青神其可系者琼生延禄延禄生赠兵部侍郎显忠兵部生希亮即太常公太常生京东转运使忱转运生简州司士参军挥司士生金儒林郎灏儒林生国子监氶克基国子生耀州三白渠规措使仲谦规措生皇东平劝农使膺农使生嘉议大夫建康路緫管兼管内劝农事则元凯也子敬立最之凢十二丗闻者慨息以爲非清风素望之门孰能完有家乗得其传次如是之多哉燧曰是足爲多乎哉苟推其丗德而上之之十二丗者又十二丗而一耳甞读太史公书至其叙传于司马氏受姓所从上起颛顼子孙官居功烈文辞下及其身而止岂显亲者不嫌自明冝然耶故燧例之由谱姚氏亦逺本曰黄帝生昌意昌意生髙阳是爲颛顼颛顼生穷蝉穷蝉生敬康敬康生桥牛桥牛生瞽叟瞽叟妻握登见大虹意感而生舜姚墟故姚姓舜三妃尧二女娥皇无子女英生商均一妃癸比生二女宵明烛光禹受舜天下封商均虞城以奉先祀服其服礼乐如之以客见天子示不敢臣传夏歴商三十二丗书可见者虞思箕伯直柄虞遂伯戯五丗耳至虞阏父爲周陶正武王頼其利器用妻以元女太姬生满赐嬀姓而封诸陈以备三恪是爲胡公胡公卒子申公犀立申公卒弟相公臯羊立相公卒子釐公孝立釐公卒子孝公突立孝公卒子愼公圉戎立愼公卒子夷公说立夷公卒弟平公爕立平公卒弟文公圉立文公卒长子桓公鲍立桓公卒弟五父佗其母蔡女故蔡人杀太子免而立佗生子完周太史过陈使以周易筮之遇观之否是爲观国之光利用賔于王此其代陈有国乎不在此其在异国非此其身在其子孙若在异国必姜姓姜太岳之后山岳则配天物莫能两大陈衰此其昌乎佗取蔡女数如蔡太子免之三弟跃林杵臼共令蔡人诱杀佗而立跃是爲厉公厉公卒弟庄公林立庄公卒弟宣公杵臼立杀其太子御㓂完与御㓂相爱恐祸奔齐桓公使爲工正齐懿仲欲妻完卜之占曰是爲鳯凰于飞和鸣锵锵有嬀之后将育于姜五丗其昌并于正卿八丗之后莫之与京卒妻完以陈字爲田氏声之近也或曰食采田完谥敬仲生田穉孟夷孟夷生愍孟荘孟庄生文子湏无文子生桓子无宇桓子生武子开与釐子乞釐子生成子恒及楚灭陈而恒得政于齐生襄子盘襄子生庄子白庄子生太公和迁齐康公贷于海上食一城太公㑹魏文侯于浊泽请天子求爲诸侯天子命之是爲田齐太公卒子桓公午立桓公卒子威王因齐立威王卒子宣王辟彊立宣王卒子愍王地立燕齐楚三晋合谋各出锐师伐齐败之济西燕将乐毅尽取齐寳藏器愍王岀亡及莒楚将淖齿杀之莒人立其子法章是爲襄王田单大败燕军迎襄王入临淄齐故地尽复爲齐襄王卒子建立秦始皇帝兼天下灭齐虏王建迁之共自商均国虞至是千九百六十三年矣此吾姚与陈始同爲虞中同爲嬀卒同爲田之未分者后建三子桓称王氏轸称陈氏而不及昇岂昇仍氏田耶自是田或多失传次王莽自以桓裔追封完爲敬王以田丰爲丗睦侯奉敬王后莽死丰子恢辟乱过江居呉兴改姓嬀五丗孙敷复改姓姚惟陈可以丗求轸生秦东阳令史婴婴生成安君余余生轨轨生审审生安安生恒恒生愿愿生四子清察齐尚齐生源源三子寔崱邃寔字仲弓后汉大将军掾属文范先生六子纪䕫洽谌休光谌字秀方献文先生生青州刺史忠二子佐和佐二子准徽准字道基晋太尉黄陵元公生伯眕建兴中渡江居曲阿新丰湖生匡二子赤松丗逹丗逹长城令徙居长城下若里生丞相掾康康生盱眙太守英英生尚书郎公弼公弼生歩兵校尉鼎鼎生散骑侍郎髙髙生怀安令咏咏生安成太守勐勐生太常卿道巨道巨生文讃文讃三子谈先覇先休先谈先梁东宫直阁将军义兴昭烈公覇先代梁犹以姓号国曰陈谥武谈先子昙倩继立谥文子伯宗继立崩文弟昙顼继立谥宣传子叔寳亡陈凡五陈三十二年叔寳四子庄弘徽某某㑹稽郡司马司马生某晋陵郡司功参军司功生兼右补阙翰林学士翰林三子监察御史当大理评事苌袐书少监京少监以从子盐官令褒继盐官生髙安丞灌髙安二子伯宣伯党伯宣着作郎生旺旺生机伯党生元史元史生徽温州司户参军其自轸至机三十九丗晜弟列者止书其传然自广明至治平实百八十七年以三十年一易丗率之爲六丗太常而上四丗其不可推知者二丗耳鸣唿籍载以来不陨其丗德者惟独一门吾姚氏则自梁髙平令可系而至今者廿有六丗其上则或絶或续匹夫之家其可少觊哉呜唿亦有甚可感者古人爲志纳之壤下必载其丗次官勲实用备或丗变时迁人有窃发知爲何代大贤君子揜之不忍及其匶焉𥘉不预爲裔孙克念其祖求徴而谋也今元凯悼陈氏入蜀中微太常公始震而耀之亦其家之鼻祖也故既发视玄石而得其眞大封树之碑表坟道刻石人兽如其始窆于三易代八丗之后亦古未闻者故燧感之且敬焉推吾逺本三千歳之上皆有稽于竹帛者详次授之非足止慰元凯于生死而有知亦必曰吾同姓表章及此其庶㡬乎孝子不匮永钖尔类者邪因爲楚人之辞歳时上冡使歌以祀其言曰峻南峙兮崧髙阻西骛兮函崤趾北邙兮坡陀壖洛水兮波滔滔堂封兮偃斧古爲藏兮㡬何所既夷兮巳焉有不夷兮畴焉主将帝私兮之家俾鬼护兮神诃待裔孙兮爲告頼玄石兮不磨维裔孙兮思愼其守不忍嘿兮求牛马走曰先志兮其成庶阶兹兮来胤可究余亦虞兮遗苗匪妄胄兮华遥其统绪兮可寻具方册兮昭昭年数千兮丗踰百生民祖兮或㡬及岂伊神明之后兮不与他族而中絶于何孟氏一言遽必五丗而斩君子之泽坐令自今读其书兮亦取二三武成之䇿重曰徃者兮垂芳来者兮是望勿替兮休声与嬀水兮齐悠长故提举太原监使司徐君神道碑姚燧至大三年中奉大夫佥枢宻院事徐毅慼言于燧吾先人以雅善故御史中丞王博文当其爲河东山西提刑丐铭先祖提举府君墓碣中丞不让而援翰昔毅与子甞受业太傅许文正公于胄学爲同门今子长翰林毅佥宥宻爲同朝吾先人于中丞无是也又子亦识吾先人古所谓知死知生者兼有之其遗善可笔以示云仍者非子谁頼哉乃序之曰君讳德举字进之曽祖泽妣郭祖闰妣郅丗农平阳赵城以本冨闻石明里考玉材武爲皇帅府提控提领崞县岢岚州长官后马公行刑部奏提举河东南路常平仓妣夫人髙以歳丙戍生公数歳抚而谓曰是吾父登金词科令岐山出也身教之书及长又资使学仕俾歳偕计吏趋龙庭甚爲参尚书省议乐齐贤马文玉二人者知擢以爲掾已未遣迎丗祖于江北阳逻且徴兵山之东西中统壬戍省调平阳路转运司经歴以妣夫人忧去官后六年又居考提举府君忧安西王国秦凢河东河南山之南与陜西食解池盐地皆置使督其赋入悉输王府以君爲太原旧由其地多卤民盗煮食有司虽宻其禁犯者终不衰止而赋日益不登遂弛其禁听民煮食惟戸责输赋漕司行习乆矣至是都漕欲变其法复转盐鬻民君以爲若然是驱是邦人纳罪罟也若仍㢮其禁惟衆遣吏廵迾不使贱估盗贩出境而加赋其旧三之一焉民便安之而绩亦最陞提举弃而不仕其平生履歴巳此不可谓逹而名傍闻四方士夫从之游公侯用其言而人亦乐以急难见求者在夫重诺而趍义负气而尚侠其事如李璮将爲乱自益都传檄求臣叛王而平阳緫管李毅不思移丈太原爲忻之监州阿入赤所发故两緫管皆诛论毅子青童尚孩坐徒辽海君哀之帅毅家僮讼之宥宻以爲祖宗之法父子罪不相及且昔檄事青童何知与祸至兹甚非昭代罪人不孥之㫖宥宻遂奏还之今戍西川长万夫襄阳既下之明年将平宋诏籍中户爲兵民甚骇愕至有自戕求脱者緫管乌禔患之迫君诣宥宻受其成法得于三户抽一遂怀檄归虞吏爲姦敎侯取籍闭府幕道院身自差第三户优劣优者爲兵劣资其力令出人称爲平有泣谢者初丗祖征云南师未及境书遣三使谕招王人者言祖宗之法杀诏使者城拔必屠万一蛮夷怙恶或贼杀臣愿无以臣而使是城噍无遗类至则彼以爲诞皆磔之悬尸于树大师既至求其首或谓投洱水中遣渔人网取无所得火其骨函送三家复其门徭田租中一人秦州士子王姓分蛮口数十于州俟其子壮付之后三十年当歳丙戍诏西省臣访求其家在亡蛮口巳爲郡豪张某者冐有王氏子顾受其人佣直君言之宪府坐郡豪以罔受上恩官吏见知蔽匿者皆罪黜而还正其口王氏子民奴有严姓者主利多直鬻其六七男女于商胡君愤然曰奴有男女若是衆多则知頼其爲力也乆忍重奴商胡分鬻他地哉白其府曰主既有名郡籍则奴亦郡民乌可不告所由而輙鬻之纵不损吾户数实损吾口府是其言行已数舎遂追还之代赎爲民犹其外者至语其家衣止大布大帛食无兼味饮酒不数龠事继妣石有孝誉分田以恤女弟孀居爲子择师俾齿胄学其知亲贤又如何也恒言以饬诸子曰立身本学治生本力穑俭勤羡以周匮急无多积以自灾取友不可苟合势利臧获乆故既火其劵多至千指自今事汝乆者其纵民之当不恙时伐石爲椁穴地倍常有半曰他日无厚藏明器用陶无法流俗侈靡崇事浮屠以大德癸夘八月六日卒年七十有八九月廿有八日塟石明里先茔以前卒廿有一年元配同里毅母卢夫人祔置毅爲治书廉使风纪中外刑曹惟观今爲内緫六师外制诸军逺及万里爲赠祖玉嘉议大夫上轻车都尉平阳郡侯妣髙侯太夫人考德举太原盐使司提举赠中奉大夫护军平阳郡公妣卢妣邢皆公太夫人非文贤而能之乎继妣邢夫人生糓杸毂济杸宿衞成庙毂椽河东宪司糓大都永济仓使与㲄济皆不禄女归江南诸道行御史台治书裴居安男孙四人女孙四人铭曰嗟古君子许友以死非父母存曽不有巳后丗不然轻合权舆桡酒以金矢死不渝小棘见告闻巳掩耳大而去之逺若讐耻允义徐君闵其故侯丗业涂地而身亦刘童子何知亦遐以置曰是圣代开罚及嗣教讼于庭万里还之俾克再家䖍秉将戯民有不幸爲势压抑无待吁求我则徃直谓爲非侠力善砥名谓之爲侠不蹈难行其居而家井有条理施以裕人自奉则菲伊谁无子无不欲贤师匪其人学则滞偏俾毅齿胄从许文正耳其嘉言目其善行故岀用丗尊闻行知爲民所望宥宻賛毗不昌其身而昌尔后逾信百年种德始茂子贵而碑令甲得爲可恃以传太史友辞国朝文类卷第六十四国朝文类国朝文类卷第六十五国朝文类卷第六十五神道碑平章政事廉文正王神道碑元明善丗祖皇帝克肖天徳克承帝命一天下而国环四海而家时则有三五臣同徳佐命恒阳王其烈烈者欤藴经国之学展命丗之才刚明正大清脩峻洁所处而经权合所趋而事庸立西定秦陇东靖齐鲁北安辽碣南抚荆湖在中书六年大经大法大忠大直巍巍焉迈前王之佐巖巖焉爲后哲之师圣贤际㑹道义交孚丰功鉅业光耀金石乌虖伟哉王姓廉氏讳希宪字善甫北庭人考讳布鲁凯雅从回鹘国主归圣朝官至眞定顺徳诸路宣慰使赠仪同三司大司徒追封魏国公谥孝懿妣石抹氏追封魏国夫人司徒十三男子魏国之男曰希闵正奉大夫蕲黄等路宣慰使次即王王生司徒拜廉访使之命顾曰儿适承庆宜以官氏遂廉姓王自蚤歳巳见伟度魏国延明师教之以经輙掇其要言试诸行事年十九宿衞丗祖王邸一日问王所懐何书对曰孟子又问大指对曰陈王道明义利不忍一牛恩充四海上善之甞唿王廉孟子从征云南师还畱爲亰兆宣抚使关中时爲丗祖分地西措陇蜀杂以羌戎号爲犷俗摧强破姦纎弱起植利頼所及无顾忌焉荐大儒许公衡提举儒学辟智仲可参综府事扁所居堂曰止善公退即与诸儒讲求事君立身大义评品古今人物是非得失焚香鼓琴夜分乃息时戎车日驾边需绎骚惟以养民爲本饷餽亦给有一大驵贷母钱予人徴子数倍王曰歳月虽乆子止侔母后遂着爲令诏儒而隷者听赎京兆诸豪不肯奉诏王悉良之或粗识字义者即予钱使着儒版未㡬宣抚司罢从丗祖伐宋下鄂城命王入籍府库出率百余儒生伏谒军门上指庭实曰恣汝所取王但取一墨因请军士所俘儒生以官钱购之脱五百人隷宪宗崩于合州丗祖班师王首陈大计曰殿下太祖诸孙先帝母弟旗指六诏群蛮耆定师今入宋鄂城即下天道人心所向可识且收揽英贤政爲今日神器所属非殿下而谁王奏曰闻刘太平霍鲁海复至陜西浑都海骑兵四万大驻六盘征南之师散屯秦蜀太平挟才而姦素附阿里勃哥惮主烕明紏惑群情㨿险致死殆将不利即命赵良弼假事徃觇以报初宪宗南征以季弟阿里勃哥畱守至是发河朔民爲兵将与上争王旋奏罢所发宗王塔察儿东诸侯之长也上欲好之难其所使王请行既飨语及渡江王大称上之威德劳烈乃曰大王属尊义重发言推戴谁敢不恊宗王恱从还奏所语上惊曰顾乃大事何尔轻脱对曰臣书谓时然后言臣察其㡬言入其诚尔赵良弼来奏悉如王筭难犹未作也歳庚申春上至开平诸王宗戚咸㑹塔察儿率先劝进王奏曰阿里勃哥挟居守之权鬼夺其鑑或窃位号令至违从顺逆立判若早承大统诏告天下彼或顾望我有辞矣机㑹之乗不容发间上良乆曰吾意决矣翼日登大宝位建元中统王奏封髙丽丗子倎爲髙丽国王还之其国奏遣郝经使宋诏宋主息兵讲好上虑关右难作命王宣抚陜西四川道刘太平霍鲁海闻王当来急传先入京兆王迟二日至宣即位诏人情稍定遣使诏六盘浑都海杀所遣使驰召成都帅宻里霍者青居帅乞台不花约刘太平霍都海内应王得急报夜集僚属议王曰今日之事吾请任之脱问专擅罪不若及乃遣万户刘黑马等掩捕刘霍其党皆衷甲待约捕至鬪而就缚骂太平后事遣万户刘黒马诛宻里霍者緫帅汪惟正诛乞台不花佩同佥緫帅汪惟良金虎符银印将其兵进讨惟良辞非朝命王曰身承宻㫖君第了国事巳驰奏矣予其军银万五千两别发诸军四千命八椿将之戒八椿曰君所将乌合未经抚循六盘精兵愼勿轻鬪鸣尔金鼓大张声势使之不东吾事济矣两军既行濬隍完城储材聚粮爲城守计赦至近郊王曰刘霍在狱是何可宥尸诸康衢然后出迓王乃上奏曰停赦杀贼擅发诸军专将惟良臣罪当死谨籍家赀以竢严命上曰书生贵权政谓此也诏曰朕委卿专制一方事当从权毋滞文法坐失机冝佩卿金虎符节制诸军别降制书虎符授汪惟良八椿遣其子执一人来献曰方受六盘重赏及械系其党五十人干州请诛之王曰浑都海西而不东吾知其无能爲也悉杀此曹徒携衆心因其怖死释罪籍力乃送二人于京师余皆纵去面诲八椿之子使晓其父果得此军之用八椿振旅蹑浑都海军后阿览答儿爲阿里勃哥曰和林师来与浑都海合于甘州朝议欲弃两川退保兴元王上奏曰四川方宁粮饷已足无故自废成功后悔爲晚乃不弃两川进拜中书右丞行秦蜀省事浑览兵既合遂东王师前驱不利既而汪帅八椿军㑹诸侯兵力战获阿览荅儿浑都海首枭之京兆市三日诸军退屯便地王上奏上曰大丈夫事也拜平章政事赐甲第一区王时年始三十奏四川降民散处山谷请禁我军毋虏掠违者罪及其帅诸败易生口者罪之由是降者如归获知资州张炳震统制王政辞有老亲王使持书与宋四川制置使余玠俾知天命玠得书歛守疆界不敢妄动巩昌帅上鎭戎州叛者四百人王但诛其首恶五人余悉原释诏还朝入中书参政商挺驰奏略曰秦蜀重鎭非廉相不可诏归王东川帅钦察诬阆州降将杨大渊反王手书与大渊开诚抚慰大渊感泣军府乃安泸州降将刘整囚我叛人数百军吏请诛以戒王曰力屈而降岂其心哉奏而免之导整入觐手书宰臣使整有所观感恩浃其心当得死力王移书管安抚程都綂张叙州曰汝家今在成都令所可供亿优厚无他虑也听程都綂子鹏飞归省于是恩及宋人矣诏括京兆诸郡马牛以济河西王奏曰关中兵乱凋瘵已极岁赋不充尚堪此役奏入特复二年马牛免括其年自春渉夏大旱王歩祷终南其夕大两司徒请朝奏曰臣子希宪误蒙奖拔恩过其分且事多专制輙恐开后衅上曰朕欲大用希宪乆矣第以西南事重难于代者朕自知之卿勿疑惧诏入中书平章事王以天下自任乃振举纲纪综覈名实汰黜浮滥抑逐侥倖首议行迁转法㑹魏国薨王力行䘮礼氷不入口者三日每恸呕血毁瘠㡬至灭性既塟籍草枕块必于终制诸相徃起未至庐所闻其哭声之哀不忍言而退爲诏夺情至元改元进荣禄大夫明年行省事山东省併州县黜陟官吏承制行事东诸侯耸惧听命其爲民害者登与除之爲民利者登与兴之凢两阅月召还俄司徒薨力请终制上不听强起之墨衰即事自王居忧中书滞事千数上曰其畱希宪决之大都未及旬浃剖析如流事闻曰相巳得人朕复何忧车驾还幸左丞相史公天泽顾诸相叹曰廉相方尔振理机要天下頼之我辈既回殆将沮挠迁转法行五品以上宣授六品以下敕授罢天下丗官诸路歳贡经明行修长于吏治者各一人中贵人传㫖朝堂云云王曰小臣预政此其渐也当中覆之覆奏上抶中贵人阿合马领左右部俄其党自相攻击诏中书鞠实王穷诘其罪奏杖阿合马罢其所领上谕王曰吏弛法而贪民废业而流工不给用财不赡费先朝甞已戚矣自相卿等朕无此戚王对曰陛下圣犹尧舜臣等未能以臯契之道賛辅治化以致雍熈慙对天颜今日小康未足多也上因论及魏徴王对曰忠臣良臣何代无之顾人主用与不用尔言者讼史丞相子姪布列中外威权太盛乆将难制诏王罢丞相政事待鞠王奏曰知天泽深者无踰陛下粤自潜藩多经任使将兵牧民悉着治效以其可属大任固使丞兹相位小人虽实有言陛下察其心迹果有跋扈不臣者乎今信臣故臣得预此㫖他日一人讼臣臣亦入于疑矣臣等承乏政府上之疑信若是何敢自保天泽既罢亦当罢臣上曰卿姑去明日召王曰昨思之天泽无对讼者有讼西川帅钦察罪者上勅中书急发使诛之明日王覆奏上怒曰尚尔迟回对曰钦察大帅以一人之言𬒳诛西川必骇逮之至此与讼者庭对暴其罪于天下可也上曰其遣能者按问既而无一实钦察得免王奏议上前谠论直陈无少回借上曰汝昔事朕王邸犹或容受爲天子臣乃尔木强邪王对曰王府事轻爲天子论天下事一或靣从天下将受其害非不自爱也奏立御史台诸道设提刑按察司阿合马复緫财利中沮其事有曰衆务责成緫府金糓任之运司按察挠乱何由集事王曰立台察遵古制内察姦宄外紏贪汚肃清朝纲访求民瘼禆益国政无大此官如君所言必使群邪舞法贿赂公行事乃集邪其语遂塞匿賛马丁者甞用事先朝以告者𬒳执㑹诏释大都囚上还告者复诉上怒召畱相诘之王取堂案视无所署补之入对顾堂吏曰脱天威不测岂可幸无已署而免王前对以奉诏上曰诏併释匿賛马丁邪王曰不释匿賛马丁亦未甞有诏上愈怒曰于汝书此当何罪王曰陛下以此爲罪第当罢相遂罢至元七年也王杜门养德谈经讲道课试诸子然食顷不忘朝廷一事便民则喜见颜间一令害人则戚不能寐上甞问希宪家居何爲左右以读书对上曰读书固朕所敎读之不肯见用何多读爲阿合马䜛曰日与妻帑燕乐尔上色变曰希宪清贫何从燕设右丞相安童奏王行省河西上曰河西诸王列地希宪执法于朕意无所曲从岂听宗王语者疾作上遣御医三人诊视或言须沙糖作饮良时最艰得王弟求诸阿合马与之二斤且致宻意王推着地曰使此物果能活人吾终不以姦人所遗愈疾也上闻特赐三斤先以嗣国王条辇哥行省镇辽霫东人有言王疾稍愈上命王徃肩舆入辞朝廷大议朕将与之论决赐坐上曰昔在先朝卿先事知㡬毎慰朕以帝道及鄂陼班师娄述天命朕心不忘丞相卿实当爲顾自退託尔辽霫户不数万政以诸王国壻分地所在居者行者聮络旁午明者见徃知来察微烛着塔察儿诸王素知卿能命卿徃者当识此意王至北京问民所苦皆曰有西域人自称驸马营于城外逮系富家诬其祖父甞贷子钱讯之使偿无所于诉旦日持牒告王即遣吏逮驸马者其人怒马而来直入省堂径坐榻上王令曵下跪而诘之曰制无私狱汝何人敢尔系民其械系之哀祷请命国王亦爲之言稍寛待对一夕㧞营遁去塔察儿使者传㫖国王立听王坐自如曰大臣无爲诸王起也使者还语其王曰朝廷大臣彼无违礼也诏国王归国王独行省事朝廷发宝钞市马六千五百主遣市东州尽所发钞得羡马千三百王曰上之则类自衒其以马依元直予他郡也郡马不入数害及其民终不忍分彼此也长公主及国壻入朝纵猎郊原发民牛车载其所获徴求湏索其费至钞万五千贯王䜩公主从者怨食不及王曰我天子宰相非汝庖者国壻怒起王随之曰驸马纵猎原禽非国务也费民财不赀我已驰奏矣国壻愕然入语公主公主出饮王酒曰从者烦民我不知也请出钞数偿民幸公止使者自后贵人过者皆不敢纵王师渡江下江州急召王入朝㑹右丞阿里海牙下江陵图其地形上之请曰荆州西距梁益南控交广㨿江淮上游诚爲要地非朝廷重臣开大府以鎭之未足绥新附来逺人上夜召王赐坐曰荆南入我版籍彼新附者感恩忘苦未来者懐化效顺宋知我朝有臣如此亦足以降其心也南土湿下于卿疾非宜今以大事託卿卿不辞赐卿以其入食畱者马五十疋给从者王对曰臣每惧识度浅簿不能仰荷重寄何敢辞疾力请不受新赐诏荆湖行省承制官三品以下刻印版授奏入制出王暑行至鎭戢诸军毋擅离部辟城门勿讥徃来㢮灯火之禁通商贩之涂馆传丰洁邸舎相望弭虣止虐掩骼埋胔鬻孥者罪之杀俘者坐之文武効力小大恊心材者官之不间新故王一以清简自居安辑爲务号令施惠如旱而雨谿巖耄倪人与王对㵼滀水于江得田数百万畒听民耕佃三年半征取沙市失收米二十万斛足二歳用俄公安饥发之以振王曰民粗安矣风教不可后也乃大兴学旦日亲至校官讲授以倡他郡撤官屋以复竹林书院子书万四千卷学者日盛王既不纳诸人贽金见老輙献所俘男女王即受之听其归完归者感德自称㢘民云王或疾士民群走僧寺道馆爲王祈福语及必额手叩齿祝曰愿我公永长我人政化大行声及四逺思播田扬二氏负固不下遣使纳欵重庆赵定应坚守耻降遣使纳欵王语二使曰归语尔主速归所隷以全民命我已驰奏天子诏安尔土矣奏上上曰国家不用兵得地未之见也希宪坐致数千里外之坚城劲士其仁政爲何如也赐西域善药髙昌蒲桃酒宝庆武冈益阳安化善化宁郷诸城籍编民冒围纳欵王移文其省使安全之鎭逺谿洞蛮酋以其乐工四十余人重译来至曰愿奏土风于天子之庭王曰而軰独无父母妻子乎驱迫而来岂其心哉且天子仁圣不重夷音皆泣拜而回关讥得江陵人私书不敢发封枢宻臣发之上前其语曰归附之初人无生意大元皇帝命廉相出鎭荆湖岂惟人渐德化草木昆虫咸被泽矣上叹曰希宪不嗜杀人故能至此王疾日剧佥枢宻院事董文忠奏曰江陵湿热柰希宪沈痾何上即召还荆南人闻王当去皆号泣随之拥所乗车不得行王慰喻再四乃拜哭而别大者绘象建祠小者书版瞻礼王囊橐萧然琴书自随朝于上都诏馆于华严寺酒人饍夫日勅供餽三语太常田忠良曰上都圣上龙飞国家根本近日火延龙冈居民常事无令杂学小生妄谈风水惑动上意未㡬宰相果与南士数軰廷辩迁都田奏王言上曰希宪大病念亦及此邪南士之议遂寑诏征名医王仲明于扬州未见行意士大夫责之曰君术固妙其能已亿兆人之疾乎苍生悬望㢘公复相乆矣能起㢘公是惠及天下也仲眀乃至进其良剂能杖而起上喜召入曰闻卿比得良医日俟痊复王对曰医持善药治臣沉疾苟能戒谨诚如圣喻稍尔肆情终将不疗盖以医諌也上曰卿从㡬人对曰惟一弟扶賛上笑曰儒习不少变邪命近侍举御前白金赐王爲两五千敕中书赐钞万贯曰赏卿清白也议立门下省上曰首宫何称曰侍中非希宪不可遣近臣谕㫖曰鞍马之任不以劳卿乗轩论道时至治所必烦亲奏肩舆以入王附奏曰臣疾何恤输忠効力生平深愿皇太子方听天下政遣人赐蒲桃酒谕王曰上命公领门下省勿难群小吾爲公德阿合马不利而止时营缮东宫工部官请曰牡丹名品惟相公家乞移植数本太子知出公家矣王曰若出特命园虽先业一无所靳我蚤事圣主备位宰相未甞曲丐恩幸方尔病退顾以花求媚邪请者愧止十六年春诏复入中书王称疾䔍皇太子遣侍臣杨吉丁问疾因叩治道王曰君天下者二道用君子则治用小人则乱臣病虽剧委之于天所甚忧者大姦专柄群邪蠭附误国害民病之大者殿下宜开圣意急爲屏除不然日以沈痼不可药矣语闻深嘉重之上甞语王曰受戒国师因参内典开益神智对曰臣幸蒙圣训乆受孔子戒矣上曰孔子何戒曰臣也尽忠子也尽孝上颔之甞戒子恪恂曰丈夫见义勇爲祸福不足逆计又曰宰相湏有力量未有无力量能爲贤相者天下苟无牵掣三代可复也又曰稷契臯䕫伊传周召便谓无及是自弃也又曰汝读狄梁公传否梁公有大臣节乃爲不肖子孙所坠汝軰当深以爲警疾革曰吾疾不起矣儿惟多读书以承父志夜大星陨于正寝之后乐堂流光烛地乆之方灭是夕王薨至元十七年十一月十九日也春秋五十越某日葬于宛平之西原讣闻天子痛悼士大夫走哭相弔天下之知者无不嗟伤咸曰良相死矣吾复何望上每追思之曰当诸王大㑹议决大事惟㢘希宪能也夫人伟吾氏先朝贵臣孟苏速女也生一男曰孚正议大夫佥辽阳行省事三女适监吉州路淑丹适监嘉兴路撒里蛮适同知杂造緫管府事蛮资夫人完颜氏知中山府事海撇女也寛眀贞亮慈惠厚和与王德齐清䂓雅有内助焉生五男曰恪通议大夫台州路緫管恂荣禄大夫中书平章政事忱同知沔阳府事恒资徳大夫御史中丞惇太中大夫西蜀四川道肃政廉访使三安适参知政事刘纬适安抚使李恭适管军万户何德温成宗皇帝制赠清忠粹德功臣太傅开府仪同三司追封魏国公谥文正两夫人追封魏国夫人仁宗皇帝制加赠推忠佐理翊运功臣太师开府仪同三司上柱国追封恒阳王仍谥文正两夫人加封恒阳王夫人皇上既御宸极壹新庶政由御史中丞相恂平章敬遵家范克奏父勣天子嘉之诏中书曰其命翰林学士眀善制恂父恒阳王碑文臣奉诏庄读王之家传次第而论曰丞相淮安忠武王曰廉公宰相中眞宰相男子中眞男子可谓名言然勲隆帝室泽𬒳生民用舎合道安危一节大人之事备矣臣再拜稽首铭墓神道其辞曰天祐大君岳降大臣君臣恊庆弘济斯民烈烈丗祖如日亭午照临万国晖光草土惟恒阳王帝命肃将如云龙从膏泽滂滂左右圣皇大开明堂四朝宁侯奏功効良手援群溺措之安康手援衆焚濯濯清凉饥食之食寒衣之衣汝无怖啼吾母而依汝或受伤吾尔药治民曰相公卒相天子母去庙朝我民是倚辽霫安化齐鲁嗟天有偏恩我不乆公帝轸荆南抚养其堪恩浃威行坐啸府覃秦蜀士女跋踵引领公昔父我孰我之梗我父不来疾也孰省稽德无矜考功无成巍乎元宰退然诸生先天下忧后天下乐范得我心我非范学尧舜吾君䕫契在我时无留阂何施不可格君以道持身以义蹈中絶利行与天契其生也顺其死也安厥施未殚毕丗永叹尚在肖息镜攷跻攀发其所藴肆其所难功名成纪奕叶袭祉帝暦万年奋有廉氏上爵尊官醻其前勣孰知帝德配天无极奉诏诗千祀昭垂慕者仪之肆其齐而河南行省左丞相髙公神道碑元眀善公姓髙氏讳兴汝南人其先蓟人逺祖青徙蒙城又徙随之洪山父祖农隐公慷慨多大节不肯低心鉏耜气长出人上蚤歳巳称伟丈夫至元十二年从丞相淮安忠武王伐宋渡江破瑞昌之乌石堡破张家砦破王家砦䧟南陵丞相以公功闻丗祖皇帝诏公专将宋将张濡杀我行人严忠济等于独松关丞相使公报濡再战斩呉杜李三緫管及甲首万级擒祝亮等四十二人破溧阳録前最授怀逺大将军管军緫管佩金牌战银墅斩将三甲首级二千䧟建平获知县事黄君濯破独松关斩谷緫制战张濡武康离濡复命十三年我师入宋遣公征南下建德降郡守方回下婺州降郡通守刘甲衢人畔七战至破溪公孤军战敌七万凢三月退屯建德宣抚使梭都益师进战兰溪斩级三千首擒呉緫制唐知县复婺州追擒郡守章焴等十九人战衢城下斩首五百战赤山斩呉监军其军溃战陈家山围二日斩甲首七千级战江山斩三千首擒五百人僇于衢门献大将魏福兴七人于行省追赵秀王十日夜及于福安赵秀王陈三万人水南我师夺桥奋击斩观察使李丗逹等三千级擒赵秀王与择小王二禆将二获印五马五百下兴化宋参政陈文龙降降制置使印德傅等百四十八人军三千水手七千余人得海舶七十八艘十四年旋师鎭婺迁鎭国上将军管军万户佩金虎符俄加衢婺州招讨使闽人叛行省檄公讨之公请以忙古台爲都帅东阳贼张九强和尚杀我宣慰使陈祜公进斩贼首千擒张九和尚忙古台至自扬州平福建漳三州破敏阳等贼砦十战贼福成砦屠万人公畱鎭闽宋故将黄华以四万人畔公降之宋故将髙日新从闽畔邵武公讨降之十五年兼右副都元帅召公入朝从诸校三百余人诏髙元帅及其从列布伯上布伯亦大将也侍燕大眀殿公奏曰臣部五百人露元袒臂奋刃死敌劳烈如右乞陛下官之诏曰卿自定其秩颁宣敕金虎符金银牌鞍马衣服弓矢各有差公迁辅国上将军浙东道宣慰使赐西锦服鞍辔讨降海贼顾招讨处州贼冨大王反公战三十擒冨大王等破斩贼无筭又平王南尉贼漳州贼起别将讨二年不下诏公福建等处征蛮右副都元帅贼㨿髙安砦公身攻砦西北中弩矢五破砦斩渠贼黄緫管得首二万平凢七日贼陈吊眼聚衆十万㩀五十余砦公进破十五砦陈吊眼隘险公歩与贼角一日贼不支吊眼手杀妻子潜遁获马五百眀日吊眼塞千壁岭拒我公诱吊眼释兵面语吊眼下至山半公上与语遽接其手掣下吊眼及擒贼二十四人俱戮以徇余党悉平十九年有诏入朝赐银五百两宝钞二千五百贯西锦服鞍辔弓矢休所将军一年廿年改宣慰浙西道建宁贼黄华反有衆十万烧信州南门公统兵战贼铅山获八十人战贼分水岭取嘉禾贼攻建宁急公卷甲趍之㑹福建之师与贼战获贼渠叶都统梁都统等黄华走江山洞公追之赤巖黄华严陈鏖半日华败走走赴火死擒华二弟及其妻子廿一年改宣慰淮东道廿二年召赴阙敕副雪滴斤征缅公辞曰臣不敢爱死母老子㓜无他兼侍愿尽母年惟陛下所使上允其诚廿三年迁阶奉国江淮行省参知政事平婺州贼施再十改宣慰浙东道朝廿四年改行中书省爲尚书行省复参政丁太夫人忧庐于汝宁墓侧行省请讨浙东贼林洪平之又讨获贼栁分司廿七年处州贼詹老鹞三万温州贼林雄四万伪立枢宻都督府改年刻印公潜由青田险至叶山追及贼贼陈而待战擒詹老鹞林雄等二百余贼斩获不㑹徽州贼起讨四月不下公进师何秧砦擒汪大王等七十余人斩之军至淳安召父老谕之曰吾麾吾旗贼良一碎尔民能擒送贼者赏尔如良民驩去缚七百贼来㑹贼财物与县代民今年夏税廿八年罢福建省进阶骠骑参政行福建道宣慰使拯荒残理冤滞安反侧抚良愿闽人大和钩考省库隐官钱五十万贯仓盗粮数万石谕降漳州贼欧狗诏公入朝迁金吾左丞行江西省二十九年奏复立福建行省改资德大夫福建右丞奏罢福建盐运司海船万户府铁冶提举司爪哇黥我行人孟琪诏以公及史弼爲平章帅师讨其罪置福建平海行中书省隷左右都元帅府二征行上万户府四发兵七千赐公玉带西锦服甲胃弓矢鞍辔大都良田千畒进阶荣禄谕公曹彬不杀降事以卅年正月一日浮海二月十三日抵爪哇界史弼将水军公将歩军期集八节涧王土罕毕阇耶举国降遣其相来言葛郎王合只葛当帅数万衆夺我要地公救之进军二道杀数百人贼溃及西来贼战战至暮贼败公虞爪哇葛郎合遂伐其谋合只葛当陈兵十万公督战自旦至午贼退史弼军继至拥贼入水死数万斩首五千合只葛当乃始降遣使招旁小国公帅千人深入虏葛郎王次子烧其宫比还史弼巳纵土罕毕阇耶归国遂畔去诛合只葛当及其子载二国诸宝及旁四小国臣师还十一月一日献俘紫檀殿赐公黄金五十两罪纵土罕毕阇耶者是役微公师㡬不反成宗登极改福建行省平章赐玉带号㧞都鲁夏言冠军也大德三年以诬告者入对事白诛诬告者改江浙平章八年授枢宻副使十年进同知皆兼平章改河南行省平章武宗登极召赴阙廷赐成宗御服迁银青荣禄大夫左丞相商议河南省事在至大元年至是凢廿四制赐丗祖御服夫人金纹币今上赐银及𫀆材皇庆二年九月廿日薨于大梁之路寝讣闻诏若曰抒忠竭力国之宝臣也其令汴省臣加礼以塟某月日葬祥符之史湖里春秋六十有九延祐三年三月制赠推忠効顺佐理功臣太师开府仪同三司上柱国追封梁国公谥武定夫人某氏子某某官集贤大学士李某奉敕命臣明善爲公撰次墓神道碑文臣惟髙梁公始提孤军爲国出死力百战以成功名何其壮哉由一校拜官至丞相赠太师封大国钖上谥国家之于功臣亦云厚矣建戯桴鼔万人土靡而官极品寿七十子男数人斯又何耶盖世祖方夷大患致天下于泰定非假手雄杰奚有今日之隆而公也有功王室固大有德在民潜施于不识不知之地者亦多矣虽然公之建立烈烈若此继之而起益震益显者端在诸公子也臣谨献文曰天命圣元帝临天下太祖辟国金灭夏世祖一统乃屋宋社维此宋孱元戎是禡帝曰丞相汝师渡江凢尔征夫母戕我降紏紏梁公孰敢婴锋按劒愕睨万夫失雄如虎如龙腾奋雷风无强不破无坚不攻既虏元王丞相还朝群盗驩跳执戈炰烋首䑕林莽乗暗发髇朝斩千聱暮集万呶昼栖巖巢夜出民骚凢二十年有伐斯鼛陋彼海邦汗漫天池奉辞伐罪颿进王师两主执孰纵其一既纵乃畔投兵穴窜载厥妃儿珍怪陆离归献赤墀帝曰噫嘻逭厥罪魁汝赏彼笞梁公承圣百战百胜勲在宗稷着于国令既蕃既宣枢机是权端揆之垣致理平平爵以功迁人由正贤多寿而安多子而官归完路寝而德不写天实相之相夫人者史湖有石勒此诗雅维范维垂流辉朝野武子之承文孙之绳奕丗重昇何可纪龄稾城令董府君神道碑元明善稾城董氏自太傅寿国忠烈公显忠烈奋田间有佐命勲复与金人战死冡子金紫光禄大夫平章政事忠献公辅丗祖皇帝平六诏辟江汉竟灭宋一四海爲国元臣然忠烈死事时九子皆少忠献年十六事母李寿国夫人夫人持家既有法忠献复善教育诸弟俄上命忠献令郷县县大治号爲神君数年去从丗祖军乆之上复以君嗣令实佩黄金符尽蹈前蹟益励清敏乃求政要贤良者使在官悉逐诸剟削民者振德孤弱劝率耕蚕而均赋役时禁网尚漏官者未禄苞苴一絶豪不得曲法于货讼罔不平民自以不讼乃脩孔子庙广黉舎招名儒躬行舎菜礼执经问道以先诸生医究经脉吏明法律亦命相师凢五年民土着盗贼屏息物阜家给俗厚而人能里巷肃然至相戒曰母过过必令知迨今稾城人或谯爲县者輙曰汝吾董君耶君讳文直字彦正忠烈第四子刚毅庄栗简言笑通经史法律初忠献及季弟大司徒忠贞公去事丗祖次兄少保忠穆公亦在朝俱有仰于家而家食者余百口待而衣指苗以饭君倡勤昭俭始卒不替内则飬生祀死之合礼外则中表賔问之中度奉上接下一敬一爱蔼乎其睦也又好施而甚仁里间或贫不自立每隂济其棘不使之知恩所来微至僮病必手予粥药或止之曰不忍以其贱违吾爱心及弃官浮沉里社任眞适意亲賔过从尊酒相劳家门日以烜赫已独恬然不见诸辞色至元十三年歳在丙子五月十日以疾终享年五十有二其年七月十有六日塟于九门之北原君娶杨氏稾城丞沂之季女贤而克配相君子以成又二年之六月七日卒多君寿一年合塟子男士表从忠献下江南有战多其最者宋将张丗杰陈大军焦山下致死于我忠献爲元帅将战分而请先忠献闵其无兄弟不许固请乃许父子果大捷䇿勲累迁邓州新军万户改淮东屯田军万户佩金虎符阶至定逺大将军女适同知眞州路緫管府事萧允功孙男守义嗣屯田万户曽孙男钩钊昔者君之哀闻于忠献忠献方畱镇宋都哭之恸左右曰公恸伤柰国事何忠献收泪曰身及诸弟子出理皇家委百口是弟弟劳苦三二十年吾无内顾今而后永负之矣复大哭夫一门四世若相若将光辅累朝清忠纯孝照耀天下世之谈者必首董氏赵人张世昌先生之状曰君范家类栁公绰驭吏类包希仁㓗已类呉处黙若君者国家得而大用之未必不与兄弟并辉齐烈此墓碑之待表于信辞也虽然藴徳深者其发必大以逺子将孙将克弘世业而孙也噐宏而才良盖大者哉明善于董氏爲门生宜爲表君之辞辞曰抑抑董君宪宪令人巍巍闬闳赫赫父晜佩黄金符来吏郷县民亦有謡来适我愿匪鑑而明匪氷而清民斯怀之播逺颂声于戯君子胡噐之盈而敦而琏清庙是承大厦栋楹杞梓乃胜列㦸差差朱户辉里髙牙虎节銮和至止惟晜弟之荣惟章服之华何必在身而起歆嗟嘅彼厚壤九门北原下有九泉孰急斯贤嘅彼旻天羽者翚聮瑞若皇鸾孰靳髙骞人贵乎徳徳大人大大而弗逹徳也奚害铭以掲隐昭示来代尚万斯年无泐攸载集贤直学士文君神道碑元明善宋死节臣少保右丞相兼枢宻使信国公姓文氏嗣子曰集贤直学士奉训大夫讳陞字逊志本皇朝嘉议大夫同知广西道宣慰司事信公之弟讳璧之仲子信公二子蚤亡初就死时过先太师墓告而使之后皇庆二年青龙癸丑春代天子祀淮济二渎中南二岳及南海六月二十有五日至贑以疾卒得春秋四十有六卒不一月有以闻至京师者其友玄徳真人呉全节翰林侍讲学士元明善哭之曰审耶传者妄耶曰或审矣君雅病热不贯于驰而驿道万里六月歴岭海间审矣虽然君生也无慊而死也又无憾惟书之于墓石者我与子知之子当秉笔又再月孤富果走人奉状託玄徳问铭于明善乌乎审矣忍铭予亡友耶是良友可不与铭耶状曰文氏自成都迁庐陵七世祖炳然居郡之永和六世祖正中居富川五世祖利民髙祖安世曽祖时用祖仪用子信公贵赠太师祖妣曽氏齐魏国太夫人昔信公囚中与君书曰吾死吾节矣汝能世吾诗书真足后者公䘮归君庐墓侧毁瘠㡬不起信公家破失夫人欧阳氏后有传其犹在北方者君泣誓曰父骨既复于土母生而不得养我则非子迹交海内犹将求之况有徴敢惮逺行行不母得吾必不归凢五年得之平章康里文贞公道德威望盖一代士得接纳者爲荣甚延君至府公卿大夫满席公曰宋养士三百余年死国之昭昭者文丞相一人斯其子也坐之客右谓君曰予贤乃公良愿见子吾请见子于朝君对曰得母归养恩寛天地仕非志也衆咸曰臣者有其父之忠子者有其子之孝美哉乎文氐既归二年欧阳夫人卒䘮之合礼今上之初徴求儒士不限官级近臣以君闻敕江西省臣礼遣乗传入朝见光天宫执石本九经奏书一通其略曰臣陞徒以先父之故辱降特命召臣臣愚无一足用不敢违谨待罪阙下然臣闻帝王之道布在方册方册之要无先九经臣輙献九经伏望陛下采其所载资辅圣祖神宗之法嘉惠天下万世上说受其所献藏之祕书命中书颁制予今官明年从幸上都诏若曰尚书帝者寳范臣轨粲然译爲国语朕便于观覧兼使国人习读今以命汝集贤学士某次明善及君是年集贤院臣奏建京师孔子庙碑増国子贠免天下儒士徭役君实賛之君取徐氏故宋兵部侍郎卿孙之女子男三人长即富也次曰实曰宖女六人长适胡孝友次适徐镒余在室富以某年月日塟君于某山某原礼也铭曰肃穆尔门道谐圣君何二三年忽焉以泯天耶果人天孰䟽亲晳而其庄而谦谦敦本以廉不来忌嫌翼翼子服如不我克昔也天民无戾天德今也帝臣允由帝则彼不逹人小中闚瞰甞试大观万物皆蹔在者奚哀游者奚憾鬰乎薮泽崒乎峦峰违诸不利惟吉之丛藏君其中福及尔宗我诗在石石与山崇山有时夷不磨显诗国朝文类卷第六十五国朝文类国朝文类卷第六十六国朝文类卷第六十六神道碑福建廉访副使仇公神道碑赵孟頫仇氏望陈畱谱云宋大夫牧之世入金有更朔平临潢二县令者讳辅即家临潢临潢之曾孙昌平府君实徙京兆府君生三子其中子则公也公讳锷字彦中始齓从府君出礼賔客容已落落善占对长益涵揉于学要能以竒气伟节自致至元八年公二十二年矣安西王时以亲王鎭京兆喜优纳人士公布衣入谒王语合意竟畱给事邸中乆之上其能即试公武备寺夀武库使十五年遂出知威州二十年稍迁巩昌路緫管府治中治皆有声称二十五年进阶州尹未赴遭内艰于是御史廉得公威州巩昌数事荐诸朝二十七年乃以福建闽海道提刑按察副使起公眀年制改肃政廉访司即用公爲副使间歳自免去北过髙邮乐其土风因畱居焉大德四年八月十日以疾卒年五十一自承务郎三迁官至奉议大夫卒之日无副禇侨家巷处之旧聚哭一辞曰善人亡矣至大四年其子治济濬浩廼克自力奉公丧还卜大都宛平县西山夏庄之原藏焉窆以四月辛酉其域距祖茔五里公性开䟽与人交底里倾尽爲政多本敎化而持身丝毫不敢欺方少未仕见白金遗道傍初不顾巳而计曰我幸见之不则他人持去矣即俯拾俟有闲求者至自言适贷得将营亲葬公询验果然出金还与之在威州民张氏兄弟讼家财吏展转赇赂更数歳莫能决公召谕之曰兄弟孰与吏亲民曰兄弟同气吏途人耳公曰弊同气以资途人如何不知之甚即大感悟相抱持以哭遂爲兄弟如初时属县吏李子秀慢令当笞公即命释缚唿前曰若躯长六尺徒甘箠楚间不知有功业可指取耶吾与若约三日若不力吾将重寘于罚后公出安西有从骑十数西来见公遽下马拜曰我当答吏也公向脱我罪又朂我仕今效节兵伍爲千夫长微公岂有今日在巩昌㑹歳大旱草木枯尽僚吏请祷公曰得无以冤狱致是乎取某事按问得实平反上之大雨三日在闽属行省臣有以采银爲利献上者朝廷下其事设官赋民而地实无矿民往往贵市入输公急劾闻有㫖罢其役建宁刘氏居麻沙村疃中雠诬其有反状州若县将织逻成狱公虑囚及之唶曰有是乎有是乎即抵以法公仕虽蚤当官之日不多于闲放之时故其施爲注措槩逸不传今掇其士大夫口道以熟者一二志焉虽然犹爲试用者小耳令充周而极究之则古循吏不足多也公曾祖忠源仕金爲定逺大将军兰州司法祖福明威将军父昌平府君讳德明隐居教授曰樊川处士者府君自号也以弟锐升朝恩赠奉直大夫飞骑尉追封昌平县男母王氏追封昌平县君锐后至中顺大夫岭南广西道肃政廉访副使其元兄铎亦朝列大夫云南诸路肃政廉访副使公先夫人郝氏赠荣禄大夫大司徒蓟国公谥孝懿讳德义女先十一年卒生三子二女后夫人粘合氏先一年卒一子三女其葬以二夫人祔治髙邮府兴化县尉济从仕郎太常太祝濬承务郎太庙令浩蔚州儒学正壻曰程博组锦局使呉焘中书省掾卢亘翰林待制承务郎兼国史院编脩官姚庸奉训大夫户部贠外郎其一未行孙男五人曰敬昌庆昌顺昌延昌隆昌昔公爱钱唐比过之辄畱旬月徃徃援琴以写山水之清音故与余同好相善也今年延祐六年距公塟八年矣而其子治丐余文其隧上之碑不腆之言公实知之矧专记撰尚何容辞铭曰蓄之涵涵流之渐渐莫或匪泉筑之䟽䟽构之渠渠堂亦有焉我观其终有植之隆有发之㳙谓德旣仪不卒于施而又不年不弥其盈不陊其倾以游于天子则维宗女则维从其之孔延西山之原冈阜厚完有封斯阡以引以休以质诸幽上考铭䥴御史中丞杨公神道碑虞集泰定改元诏书以御史中丞朶而只爲铁木迭儿所构害命昭雪之三年某月日特赠思顺佐理功臣金紫光禄大夫司徒上柱国夏国公谥曰襄愍明年某月御史台奏用其子武备库提点不华佥河东山西道肃政廉访司事不华旣拜命乃泣而言曰惟先臣之死于是七年矣陛下幸昭雪而赠䘏之固巳释冤愤感恩德于地下臣虽万死惧无以报称顾于法得立碑神道愿载其事于贞石以昭陛下之明圣敢昧死请明日台臣以闻制曰可且命臣曰汝集其具书以文臣再拜稽首而言曰朶而只事具见明诏天下咸共闻知臣敢具终始可徴者武宗皇帝方賔天皇太后在兴圣宫以鐡木迭儿爲丞相踰月仁宗皇帝即位遂相之居两歳得罪斥罢更自结兴圣左右至爲折辱宰辅挠制中书讽以再相旣而居位怙势贪虐兇秽滋甚中外切齿群臣不知所爲于是萧拜住自御史中丞拜中书右丞又拜平章政事稍牵制之而朶而只自侍御史拜中丞慨然以紏正其罪爲巳任上都冨民张弼杀人系狱铁木迭儿使大奴胁畱守出之及强以它姦利事不能得丞相坐都堂盛怒以它事召畱守将罪之畱守昌言大奴所干非法不敢从它实亡罪丞相语诎得解去而中丞已廉得铁木迭儿所受张弼赇鉅万万大奴犹数千使御史徐元素按得实入奏而御史亦辇眞又发其私罪二十余事天子震怒有诏逮问铁木迭儿匿兴圣近侍家有司不得捕天子爲不御酒饮者数日以待狱竟尽诛其大奴同恶数人铁木迭儿终不得中丞持之急兴圣左右以中旨召中丞至宫门责以违㫖意者对曰待罪御史奉行祖宗法必得罪人非敢违太后㫖天子仁孝恐诚出太后意不忍重伤咈之徒罢其相而中丞亦迁集贤天子犹数以台事问之对曰非职事臣不敢与闻所念者铁木迭儿虽去君侧反得爲东宫师傅在太子左右恐售其姦则祸有不可胜言者其后仁宗皇帝弃羣臣英宗皇帝犹在东宫铁木迭儿复爲丞相乃宣太后㫖召萧拜住朶而只至徽政院与徽政使失里门御史大夫秃忒哈杂问之责以前违太后㫖之罪对曰中丞之职恨不即斩汝以谢天下果违太后㫖汝岂有今日耶又引同时爲御史证成其狱顾二人唾之曰汝等甞得备风宪顾爲是犬彘事耶坐者旣慙俯首即起入奏未几遽称㫖执而载诸国门之外俱见杀是时风沙晦冥都人恟惧道路相视以目及天子即位诏书遂以诬罔大臣爲之罪名焉其势旣成睚眦之怨无不报太后爲之惊悔而天子乆亦觉其所谮毁皆先帝旧臣滋不恱未及有所论治而铁木迭儿病死㑹有天灾直言㑹议廷中集贤大学士张珪中书参议回回皆曰汉杀一孝妇三年不雨萧杨等死不以罪岂直一孝妇乎是时铁木迭儿诸子列在禁近威𦦨犹炽闻者失色言终不得逹及珪拜平章政事始入堂署事即告丞相拜住曰赏罚不当枉抑不伸不可以爲治若萧杨等冤何可不亟昭雪也丞相韪之铁木迭儿之子相继以赃败遂籍其家然昭雪之事终至治之歳不遑暇及今上皇帝入继大统诏书首以爲言褒赠哀荣相踵而至幽明两致其感动焉于乎粤若我仁宗之仁孝文物大备英宗果锐法度脩饬自古帝王之有德有爲者未能与并伦而一铁木迭儿常因国有大故乗间用事以伤平明之治天人共愤乆矣然卒保其首领以殁而忠臣直士爲所诬构者乃有待于乆而后明焉此其人深忮竒数亦非常之材也乎方其盛时宦寺固结于内术智爲用于外几莫如之何者其计亦略得矣而能婴其锋者一二正人而巳卒皆蹈死而不悔天下后世闻其风者固欲考见其人之行事以表忠直之终不可泯者焉然则若朶而只者臣敢不叙次以塞明诏之万一谨按公名朶而只姓杨氏世家河西宁夏祖失刺赠推忠佐运功臣太保金紫光禄大夫柱国追封夏国公谥忠定父失刺唐兀台赠推忠翊戴功臣太傅开府仪同三司上柱国追封夏国公谥康靖公少孤与其兄始龆齓知自植立语言仪观巳如成人兄弟相励以勲业当时固以大器期之事仁宗于藩邸甚见倚重大德丁未从在怀孟闻朝廷有变将北还命公与李孟先之京师与右丞相荅刺罕定议迎武宗于北藩仁宗还京师机察禁卫宻致警戒仁宗感焉至亲解所服带以赐旣佐定内难仁宗居东宫论功以公爲太中大夫家令丞日夕侍侧虽休沐不至家官事亦决于宿次衆敬惮之㑹兄卒涕泣不胜哀仁宗怜之存问优渥待寡嫂有礼待兄子不异巳子家人化之循循然毋敢失辞气进正奉大夫延庆使武宗闻其贤召见之仁宗曰此人诚可任大事然刚直寡合上顾视之曰然然终不及用也仁宗始统大政执误国者将尽按而诛之公曰爲政而尚杀非帝王治也上感其言特诛其尤无良者民大恱服上与中书平章李孟论元从人才孟以公爲第一上是之拜礼部尚书初尚书省改作至大银钞视中统一当其廿五又铸铜爲至大钱至是议罢之公曰法有便否不当视立法人爲废置银钞固当废铜钱与楮币相权而用之昔之道也国无弃寳民无失利钱未可遽废也言虽不尽用而时论是之迁宣徽副使御史请迁公台司上以宣徽膳用不㑹嘱公领之未之许也有言近臣受贿者上怒其非所当言将诛之张公珪爲御史中丞叩头諌不听公言于上曰诛告者失刑违諌者失谊世无争臣乆矣张珪眞中丞也上喜竟用张公言公拜侍御史上宴闲时羣臣侍坐者或言笑过则上见公正色爲之改容有犯法虽贵幸无所贷而谮言兴矣頼上知公深谮不得行未尽八阅月拜资德大夫御史中丞中书平章政事张闾以妻病谒告归江南据河渡地夺民力公以失大臣体劾之张闾罢江东西奉使斡来不称职权臣匿其姦冀不问公劾而杖之斡来愧死御史纳璘言事忤㫖上怒叵测公救之一日至八九奏曰臣非爱纳璘诚不愿陛下有杀御史名上曰然则其左迁爲昌平令昌平京邑地近而境隘民劳而事烦凡期㑹供亿令稍非才恒不免捶楚以是苦之公又言曰以御史宰京邑无不可者然以言事得左迁恐后之来者惩创无肯爲陛下言者不得请数日上读贞观政要公侍侧上顾谓曰魏徴古之遗直也朕安得用之公对曰直由太宗太宗不听徴虽直焉用之上笑曰卿意在纳璘耶赦出之成尔直名有上书论朝政阙失面触宰相宰相怒取㫖囚之司㓂将杀之公曰诏书云言虽不当无罪今若此何以示信于天下果诛之臣亦负其职矣上悟释之于是特加昭文馆大学士荣禄大夫以奖之且以重耳目之寄时位一品者多乗间取㫖邀王爵赠先世或谓公眷倚方重苟言之可得也公曰家世寒微幸际遇至此巳惧弗称况敢求多乎且我爲之何以讽励侥倖者迁中政院使未几复爲中丞迁集贤大学士而死时年四十二娶李氏同知诸路人匠緫管府事某之女有妇道先公卒追封夏国夫人子一人不华也后夫人刘氏同知徽州路緫管府事某之女公死时权臣将夺以卑人夫人剪发毁容以自誓乃免封夏国夫人子一人文殊奴亦克称其家者公魁伟人也寡言笑无鹰犬声色之好奖善如不及嫉恶如仇雠用人必当其才能故一时风纪号爲得士论政事必合于义理正言无所徇丽临患颜色不变凛凛乎古大臣之风焉其墓在宛平县某郷某原凡公之行尚多可述者不悉具特书其关于国事者如此故系之以铭诗曰河原西陲厥风劲强豪杰时兴爲国骏良骏良伊何忠亮正直柔不爲随刚不爲绌昔在仁宗治功安成文和武宁咏歌太平躬爲孝恭以事神母教言时来有顺无否或闯其几不驩以呻投巇胶箝窃秉大均天子曰嘻诚有虓猘彼爲无忌我则有制维时襄愍执法在中侃侃犯危以祈其冲太母尚慈天子尚孝神不防兕稽我天讨国有大故结忧慈闱彼独何心假时逞威朝衣载市家愤巷哭日暮风起百身莫赎人亦有言害生于恩忍爲凶残遑䘏有君君子可杀名不可灭天定人复幽枉卒雪明眀天子别于姦忠敷言万方大道爲公至荣极褒岂止哀死劝忠方来禄施孙子春秋之义诛意愼微咨尔来者尚徴臣诗翰林承㫖刘公神道碑虞集世祖皇帝旣定天下列圣承之四方无虞民物康阜熈洽太平将百年于兹矣于是乎有博雅耆俊之士咏歌德业賛襄訏谟于其间以贲饰一代之盛三代以下未之或先也于戯大夫士之生乎斯世安冨尊荣自壮至老优游以终不亦幸乎中统初天子慨然思考制度定官府损益古今斟酌事宜立成宪以贻万世时则有若刘公肃明乎刑政之要习乎礼律之通自外官召拜左三部尚书综覈纲纪集成事功通预朝政旣老而不听其去又以爲礼乐之兴由乎贤者诏诰之播风动天下简册之载规劝古今时则有若王公磐以亡金髙科大儒召拜学士承㫖文献之事悉以属之荐引成才奖厉后进则王公司其权矣故承㫖刘公赓亲尚书之孙而师王公最乆者也故公之论文则淳厚而不浮其论治则平易而不紊用能以老成爲国蓍蔡长儒林艺苑者数十年以髙夀终岂偶然哉公殁之后圣天子入纉大统作新斯文建奎章阁以尊德而典学而故老渐巳澌尽阁学士忽都鲁都児弥失在翰林与公同爲承㫖十余年慨公之不及斯时也间爲上言之上以爲感制诏臣集着文以载其行事而刻诸神道之碑谨按公讳赓字熈载世爲威州洺水人五世祖逸以郡吏治狱有隂德命其子僊治儒业始爲儒生深赠昭文馆大学士资德大夫上护军追封邢国公谥康穆生尚书肃赠推忠賛治功臣金紫光禄大夫大司徒上柱国邢国公谥文献文献生长葛主簿悫赠光禄大夫柱国大司徒邢国公谥孝靖公有子五人公其长子至元十三年授将仕郎国史院编脩官十六年陞从仕郎应奉翰林文字十八年司徒府辟长史陞承事郎仍兼应奉翰林文字二十年调承务郎同知德州事二十四年除太庙署丞明年拜承直郎太常博士元贞元年拜奉议大夫监察御史大德二年除翰林直学士朝列大夫知制诰同脩国史六年加少中大夫以学士奉使宣抚陜西八年陞中大夫爲侍讲十一年以太中大夫落待讲爲学士至大二年拜正议大夫礼部尚书仍兼翰林学士明年拜中奉大夫侍御史歳中拜翰林学士承㫖资善大夫知制诰兼脩国史四年除资政大夫国子祭酒皇庆元年除集贤大学士荣禄大夫仍兼国子祭酒延祐改元复入翰林爲承㫖六年立东宫拜太子賔客七年复入集贤爲大学士是年四月复入翰林爲承㫖至治元年丁外艰泰定二年加光禄大夫致和元年三月薨于位是年八十有二娶冀氏先卒继廖氏皆封邢国夫人无子以弟之子仔爲后女二人适太史院管勾霍复礼侍仪司法物库副使王德谦是年五月十日葬公洺水县栖鸾郷公孙寨先茔之次至顺三年赠光禄大夫河南江北等处行中书省平章政事柱国追封赵国公谥文贞国家建元之初命官犹皆有训辞简古尔雅皆出于翰林常分畨上直或扈从而史馆方脩太祖皇帝以来实録与辽金之遗史故公自应奉辟司徒长史而犹不离翰林者其职事非冗散也而太常方治神人脩典礼非公莫能称焉始移博士御史中丞崔公彧承眷遇有材略善任事然好盛气待人他御史拜谒或平受之至公常以客礼见盖公平允笃实有以当其心者延祐间衆贤聚于本朝精采相荡耀意气相雄髙而公退然沉毅略不与之较而言语字画之出人寳而敬之知其以德胜也朝廷肇以科举取士公持文衡先质行而后文华时人化之其在成均也晨入坐堂上以身率先神色端重若不可犯而辞气循循然足以厌服学者之心志学法凡民俊秀以次升其名佐贵游治业歳中以次出𥙷吏旣有以利訹其心则不无争先者矣当公时有生贫且亲老同舎生有在前名者因博士以告曰我方壮有以爲养请让之先公大喜曰让德之恭也从其让别爲书荐其人朝廷反先用之自是六馆之士皆兴让矣公官一品年六七十而孝靖公亡恙公躬奉食饮候寒暖晨昬不懈怡愉顺其颜意若婴児然仁宗皇帝闻之曰此我国家人瑞也刻玉爲鸠杖以赐日赐上尊酒因其生日遣大臣钖宴其家朝臣咸集自皇太后皇后皇太子皆有赐孝靖再拜称老臣次受赐公须鬓皓然亲扶掖之都人相与歌咏而圗画之及卒公奉丧归葬略不以哀废礼盖天禀素厚有不待于勉强者凡朝㑹及与郊社宗庙之事未甞后至行礼比卒事无惰容不以寒暑乆速而少变亦其立志之异于人也泰定二年权臣思文饰太平以媚主自行在所遣使至大都以㫖意召百官老臣诸儒㑹廷中议上尊号公方服阙归翰林独抗言其不可衆黙然重违公言以其说上之事遂巳公论事类如此此其尤卓卓者云臣忝国子博士从公成均待罪直学士又从公翰林公之葬孝靖而还京也一再至臣舎与臣曰先世茔域碑铭幸具而吾老矣将谁属乎因感慨论平生或至终日臣至于今不忘奉明诏敢作爲铭诗而刻之铭曰自古在昔国尚老成有典有则是程是经百年之间群贤并兴蔚乎其文充乎其能逝川弗回继其邈矣白髪苍颜公独寿祉出而事君玉珮朱履入而奉亲榆堇滫多士在门有公有卿颂诗读书亦有诸生金劵瑶册鼎彞之铭追琢其章昭如日星顾瞻在列孰肃孰艾孰爲浮夸朝艳夕坏孰爲彊梁外肆中隘衆人尤之君子之嘅君子之兴有来有承隐德之积乆而有徴尚书制作秩秩在廷孝靖式糓退若弗胜谁云弗胜公以文起有禄有年与父终始栖鸾之郷公孙之里何以表公贞石有纪故知昭州秦公神道碑虞集公讳仲字山甫姓秦氏丗爲洛阳大族大父和仕金爲河南安抚使旣归国朝父安爲河南三路提学公甞从紫阳杨焕然先生学知名得给事裕宗潜邸郝文忠公经之使宋也宋人畱之眞扬间宋亡天子嘉郝公之节择士得公迓之还京师乆之除承直郎建康路緫管府判官公季父长卿倜傥有大节世祖皇帝潜邸在京兆巳知其名及即位召在宿卫与故御史中丞刘公宣爲友以气岸相髙时宰阿合马秉政聚歛罔上怙权宠常伺察言巳者中以危祸廷中相语以目无敢论列长卿乃上书世祖曰阿合马擅生杀人莫敢言爲国家畜积怨毒巳甚其钳制左右使不得彻上听情叵测似秦赵髙私家之蓄过于公家觊觎资借情露似汉董卓春秋无将请及时论法按诛之上以其书下中书阿合马固善伺人主意力足使侍中贵人捄解事得寝他日以爲宣德铁冶弗治须借能者奏用长卿爲同知即以所阅课额数万缗爲长卿罪下吏即狱中用湿纸掩口鼻毙之尽没入其洛阳官产人莫不冤而哀之然终无一人敢爲长卿言者公乃去官不复干仕阿合马死朝廷更新政事姚文公燧手爲书爲执政言秦仲以诸父之仇当国耻之闲废至今台宪力言其人而贫不能起此风厉所系宜不待于有言者公得所爲书藏之不以发今固在其家也善乎史官欧阳玄作长卿传而论曰或曰使长卿如山甫勇去庶不及难曰山甫求爲无负其诸父长卿求无负其君一道也曰怨乎曰自古君子死小人手者多矣后之君子终不以爲悔又慕效之夫后者之无悔则前者其有悔乎是以知其无怨也可谓得秦氏父子之心矣至元廿五年用事者急聚歛遣使天下大括金玉珠货器物赢余苛酷吏请尽辟知名清彊吏以任事公虽闲居犹𬒳迫遣治徽广德之会当是时公府之出纳无容复有余羡此直以无义而取之耳而操窃郡县危甚公曰吾意诚知其不可然吾受罪去国不辞吾去而他使至则其害将不可言爲物色其稍可追理者以应之视他处固不能十一二也更以数少责増之亦不爲变后五年行台治书侍御史裴公道源监铨广西外选举公知昭州有善政郡治无事毎游歌竹山赋诗爲乐自号歌竹山人卒于官三十年三月也年五十有一初殡建康城南某年月日归葬洛阳某原永康胡长孺志其墓夫人乔氏继许氏孙氏子男四从龙中宪大夫同佥太禧宗禋院事从德奉训大夫中书省左司郎中从某从礼女子六壻马成叚时中邢师雍其三人夭孙男某某惟秦氏先世行事卓然可称国家脩经世大典访问遗轶而从龙甞梦其先人问从王父事巳报史官否得欧阳氏所着传始末甚具以上送官昭州以子贵赠某官夫人封某郡君于法得立碑神道故来请铭铭曰眀主在上则有直臣忧国奋义蹈祸忘身公以从子泣血愼德岂曰避仇实瘅蟊贼隂消阳眀君子于征名公具言犹保幽贞爱民之仁拯物之智天不与年百未一试信道不回古人所难父子相望风节厉完乃睠后人并立朝着爲国材贤绰有令誉维洛泱泱润覃柏松过者式之遗直之宫国朝文类卷第六十六国朝文类国朝文类卷第六十七国朝文类卷第六十七神道碑河东廉访使程公神道碑王思廉元贞丙申正月十五日河东山西道肃政廉访使程公以官夀薨于太原二月三日归柩汴梁大德改元冬诸姪状公行实来请铭按公讳思廉字介甫姓程氏上世洛阳人元魏迁两河豪右实云中三州因着籍东胜公处士讳某之曾孙赠少中大夫安定郡伯讳某之孙宣授㳂边监榷规运使解州盐使讳某之子妣田氏公始知读书从抠判白公学故文笔论议皆有师法中统建元用太保刘文贞公荐事𥙿皇于春宫服勤守恪特𬒳眷遇令监印宥省至元七年枢副合丹公以平章政事领河南行省选署都事十二年转同知淇州事力辞养亲继丁外艰服除授东平路判官入拜监察御史十六年出佥河东山西道提刑按察司事俄迁河西陇右道副使徙河北河南山东东西两道未几陜西行省举公兴元路緫管明年进陜西汉中道大使二十六年云南立行御史台擢拜中丞今上嗣位改河东山西道肃政廉访使公识见明敏沉毅果断筮仕之初年尚少言动有节望之俨然同列虽亲密者亦不敢以狎亵及之由是见知时宰有都司之辟竭力参賛事有当行惟恐或后丞相史忠武公每加奖拔幕府有疑忠武公之徇公者时规取襄樊供亿浩穰公视出纳绰有余俗𥘉筑新城于江北和籴以足兵食委公领其事仓廪未完米多露积一夕大雨诸相以爲忧使人觇公方安卧帐中召而诘之公徐曰敌人在迩常宜镇诤纵有漂湿所损几何不过军士一日粮耳若中夜搔动衆心惊惑事变之来殆有不可胜言者矣闻者韪之简书之暇究心营缮舟车器仗靡不犀利向之见疑者始以忠武爲知人公之世父治书公金南渡后甞爲监察御史正色立朝不畏强御及公嗣职慨然有济美之志弹奸臣阿合马軰不法至䧟囹圄居之泰然其党巧爲机穽卒不能伤出佥提刑司事也平反紏擿不克殚纪其尤者大同杨刺眞等犯酒禁有㫖诛之公以其罪不至死论列数四其忠君守法如此其赴河北河南也道彰徳闻两河凶歉民大艰食而官府徴租甚急欲止之有司谓法当上禀不敢专擅公曰若循常例比得请民巳疲于勾唿矣即移文停催然后申明省台果获蠲除僚友有当鞠狱邺中而不果其行者公乃请代至则详究本末尽得其情蒙湔洗者以百数二十年河北复饥民多转徙于南朝廷遣使与汴梁官属㑹宪司官于河上以扼之公与緫管张侯国寳决议放渡旣而列上亦赐允俞是秋霖雨大河清沁皆泛溢爲卫辉怀孟害公亲乗舟临视振贷全活甚衆水浸卫城不没者数版适郡僚各以事出公与屯戍万户张公集军民发仓廪修筑隄防次捍其冲昼夜督促暴露城隅阅数旬功始就至今大水不复爲患卫人徳之兴元命下公欲辞时尚书省丞相桑哥擅权頥指所及竭蹷奉承亲旧力劝之公以大夫人年将九十旁无兼侍辇致弗充不听章三上得告而后巳嗣有陜西汉中之行亦极力丐免杜门家食慈母孝子懽然一堂若将终身焉二十六年丁内艰哀毁过礼见者伤之云南去京师踰万里朝议以爲振举纲维肃清风宪绥辑逺人非公不可乃起公或疑跋渉劳苦且未终制公必不拜公乃曰前此三除昧死陈请盖以老母故也今当宣力絶域以赎前过甫踰小祥即素服就道旣莅事即戒敕典兵之官牧民之吏主刑名司廪库各谨尔职毋致人言自是上下肃然一新旧染云南旧有孔子庙朔望长吏便衣拜谒而巳教官虽设一无从学之士公乃举春秋释菜之礼先于所治中庆府集行省台以下诸官百余人公服以行礼事属城化之有遣子弟受业者公之不鄙裔夷推诚敷教又如此河东地瘠民贫仍遭旱暵公奏除岁饲亲王马駞十之九所输租税易逺仓爲近仓以便民歴年积弊前政欲去而不得者下车未乆荡洗一空邻境之人亦知向慕竟用是得疾公频居风宪刚稜疾恶恒以古人自期晩年言事尤切直如早建储贰以固国本访求贤俊用賛丕图车服辨尊卑之差封谥表忠勤之实养军力以备边定律文以革弊皆急务也使节所临扰民不急之役必先禁止农桑庠序检灾戢盗尤所尽心至忘饥渇寒暑平居不事生产恶衣菲食无难色与人交愈乆而情好愈笃不以贵贱爲轻重或有疾病死䘮问遗赒䘏礼意兼尽虽往反数百里亦不惮劳后仍爲之经理家事抚视子孙不少衰减其于宗族姻戚又所厚者也恬于进取勇于爲义卧病太原未得谢犹力疾视事一旦索纸笔作遗书寄弟姪翌日饮啖应酬若平时客退易衣就枕而薨盖刚大不屈之气充养有素故于死生之际明公如此僚吏士民涕泣相弔如失私亲灵輀所经皆尽哀致奠则公之爲人槩可见矣享年六十有二夫人郑氏妇道可称前公卒今夫人柏德氏临潢之甲族也明悟庄重持家有法一子牛童早夭三女长适尹氏二㓜在室以某年月日葬公于某处先茔之次礼也铭曰烈烈程公出遭盛时儒素世家孝友天资扬歴中外才可吏师霜凛乌台风生宪司去恶如草遇民如儿捍患御菑奚翅巳私事不辟难去必见思用夏变夷恱礼敦诗惟是顽犷化而柔慈万里来归两鬓不丝养吾浩然岂其馁而望公庙堂决疑龟蓍命也奈何竟止于斯有韫于中未究设施不龙不蛇贤人嗟咨有巍者碑铭以昭之公有遗恨余无愧辞故宋文节先生谢公神道碑李源道天讫宋命皇元一四海而统之至元廿三年行御史台侍御史程鉅夫以宋遗士三十人荐于朝于是江东谢枋得在举中𬒳徴丁内艰辞亡何连诏江浙行省丞相蒙古台江西行省左丞管如德召皆不起廿六年春正月福建行省参政魏天佑复𬒳㫖集守令戍将迫蹙上道廼行夏四月至京师不食死春秋六十有四八月子定之奉柩还广信明年九月葬其郷之玉亭龚原其门人诔而题之曰文节先生谢公墓先生曽祖彦安祖一鹗考应琇浔州佥判妣桂氏封硕人先生讳枋得字君直信州弋阳人宋寳祐乙卯荐于乡丙辰试中礼部髙等比对力诋时宰阉宦奋不顾前后抑置第二甲第一人𥘉浔州君以事忤使者董槐𬒳劾以死先生旣第董槐执政竟不堂参以归丁巳召试教官调建宁府教授已未赵葵宣抚江东西辟爲属寻除礼兵部架阁令募兵援江上出楮币十万贯得信抚义士数千人以应宣抚司罢贾似道当国㑹军兴岀入簿责任事者公毁家以庚不足坐废至元𥘉长星竟天踰月我师压江上宋社曰替江东漕司犹试士徴较艺先生愤贾窃政柄害忠良误国毒民发䇿十问擿其姦极言天心怒地气变民心离人才坏国有亡证辞甚剀切大怫贾旨台评竟上其谤讪䥴两秩兴国军安置因谪所山门自命叠山守令皆及门执弟子礼丁卯以史馆召先生曰似道饵我也不赴闭户讲道门之者翕如若周岳熊朝余安裕杨应桂余炎谢禹莫若軰皆知名介然自将足迹不及权门里中人行事或不循于理者輙曰谢架阁闻乎有持两争必来质平遣以理无秋毫假与人意人亦髙其风必自审乃进非义者未甞敢至其前也乙亥连以史馆校勘祕书省着作郎召牢辞授江东提刑总其兵以守饶信抚与王师战輙败不能军遂易服负毋走闽中隐于卜信守将悉捕公妻子弟姪送建康狱夫人李氏有容德有廉帅者欲妻之一夕自经死弟某某姪某某及一女二婢皆死狱中惟二子熈之定之移狱广陵得释又有弟禹在九江亦以不屈斩于市先生资严厉雅负竒气风岸孤峭不能与世轩轾而以天时人事推宋必亡于二十年后抗论憸宰老竭蹷不售终不取合于时其爲人盖如此及程公之荐报书廼曰弓旌招贤轮帛迎士有志经世者孰不兴起及非其人非皇帝夣卜求贤之初意也观其言非徒决于刚愤者少力学六经百氏悉淹贯爲文章伟丽卓然天成不践袭陈言宿说论古今成败得失上下数千年较然如指掌尤善论乐毅申包胥张良诸葛亮事常若有千古之愤者而以植世教立民彞爲任贵富贱贫一不动其中其言曰清眀正大之心不可以利回英华果锐之气不可以威奋其自信率此类先生之北也贫苦甚衣结屦穿行雪中人有甞德之者赒以兼金重裘不受平日所着易书诗三传行于世杂着诗文六十四卷翰林学士卢公挚爲之序引深所推激夫人李氏男三义勇早卒熈之归自广陵亦卒定之贤而甚文累荐不起孙男二信孙仁孙先生死之二十有四年门人虞舜臣率其徒筑室买田祠公弋阳之东江浙行省请于朝爲叠山书院又五年予在集贤待制番昜周应极状其事致定之之语求铭墓道甞谓先生天下士源道仰其文章风节盖四十年而不一识是区区者尚可辞哉铭曰呜唿先生生也何时生也后时日薄崦嵫维南有孽龟玉毁折我朝天眀廼完其节鸡鸣风雨歳寒柏松伊其板荡古有荩忠道统旣辟人文斯一有羙翔鸾载鸣载集曷迪匪庭曷祼匪京万里氷天介石自贞奚卒不施閟于佳城呜唿先生广平路总管邢公神道碑马祖常泰定二年四月十四日致仕礼部尚书邢公卒六月朔葬于安阳度置之原越二年致和元年戊辰二月嗣子温毁瘠累然䘮服持工部侍郎胡彞行状告其友浚仪马祖常曰先考衣衾棺椁饰终之礼庶几无悔温不孝惟是墓道之碑无文以昭之敢以是託于子焉按状公讳秉仁字仁父姬姓邢氏世居安阳契丹女直扰中夏士族谱谍存者盖寡故安阳邢氏始显交口里大父讳植不仕有隂德赠亚中大夫彰德路总管轻车都尉追封河间郡侯大母李氏追封河间郡夫人父讳德裕有政事志不得奋发卒小官赠嘉议大夫上轻车都尉追封河间郡侯母王氏追封河间郡夫人继母郭氏封河间郡太夫人弟四人曰秉义秉礼秉智秉信四人皆后夫人郭氏出前夫人王氏独生公一人两丗用是贵得加封光华甚荣公起家辟署河南廉访司曹属进御史府史又进丞相东曹掾满考授承务郎平江路推官未上改承直郎济南莱芜等处铁冶提举俄迁承德郎江西行中书省左右司都事陞朝列大夫爲太医院都事选充广平彰德等铁冶都提举官中议大夫外台各以名荐寻爲抚州路总管加亚中大夫广平路总管凡十迁以礼部尚书致仕阶承务郎至嘉议大夫凡六转出入中外率称官守初提举济南诸冶赋民不急逋逃复业都事江西行省婉画直辞賛叶上下议遣官出廪米五十万石赈贷属州饥衆难之公请异日有擅发罪秉仁愿独坐万齿龂龂待餔以活者不可指数也都提举广平彰德等诸冶差户芜等处铁冶提举俄迁承德郎江西行中书省左右司都事陞朝列大夫爲太医院都事选充广平彰德等铁冶都提举官中议大夫外台各以名荐寻爲抚州路总管加亚中大夫广平路总管凡十迁以礼部尚书致仕阶承务郎至嘉议大夫凡六转出入中外率称官守初提举济南诸冶赋民不急逋逃复业都事江西行省婉画直辞賛叶上下议遣官出廪米五十万石赈贷属州饥衆难之公请异日有擅发罪秉仁愿独坐万齿龂龂待餔以活者不可指数也都提举广平彰德等诸冶差户程功矿火悉给缩贾殖货以利予农治辨爲最总管抚州专使临门赐驲之官抚境地税户部赋木绵织布民病非所产即令输直吏不得舞手取贿公私俱便之小旱祷辄雨岁连大穰俗颇譁许未几民耻健讼移广平路教学者以雅乐祠事先圣孔子立郷校七百各有弟子师课树桑亿万计丝纩用饶民有妇妬妾妊而以妾妻奴者夫死而族人欲有其家讼不决廼以子生月逆计母妻奴之时得实其民遂有后阖郡号神眀盗伪以小钞贯文作大钞贯文如钱取鋊然诖误七十人止以首坐欢医讲黄帝越人书躬视惠民药饵比去官民鲜夭札者赋有寸帛之羡立归之主爲政具有方略要以惠恤元元爲本旣致仕益砺志读书强记不怠字书多楷法尤工古隷有子二人长子温由中书检校官拜监察御史吏部中书左司二郎中緫管大名河间都转运使丁公艰家居次子简门廕补承事郎监大名路商税夫人萧氏于氏祔塟并追封河间郡夫人享年七十有六呜唿行闻于郷政闻于时爲子而上贲其亲爲父而垂裕于后可谓完也矣爲善人者可不以邢氏爲征耶是宜铭也铭曰尔车薄薄尔马硚硚勿驱我隧域时君子宅有绎尔苏有僬尔刍毋犯我松与蒌时君子居若广汉之明弗钩距以倾若霸之惠弗饰异以诡时予有元之循吏孙子奕奕时昌时赫时善维吉时视予贞刻礼部尚书马公神道碑马祖常公讳月合乃世属雍古部族居静州之天山天山古居延海也曾祖讳帖穆尔越哥祖讳把造马野礼属皆以财雄边父讳钖礼吉思当金迁浚都尚书省辟爲译字掾曹试开封判官改鳯翔兵马判言死节赠鎭国上将军恒州刺史官名有马因以立氏父死节时公年甫十七壮其父之忠义奋而投冠于地誓曰吾父死于国难吾纾家难可也遂侍母太夫人王氏艰关锋镝跋渉星夜出汴絶河而北见宪宗皇帝于和宁年少辞容端敬宪宗嘉赏之命賛卜只児断事官事国朝天造之始緫裁庶政悉由断事官燕故城爲断事官治所中原乆刳兵燹民讴吟思见太平之日公力筹画规度政修事举士恱民附胥爲大和世祖皇帝以亲王南伐公从行留汴餽饟六师悉发軵人赋一石取济南盐自堰头舟行陆輓数百万斤散布军所过州郡汴蔡河南之地农在野而商在涂不恐不惊而军政修焉世祖皇帝即位降诏褒奖其词有曰有此勤瘁深可尚嘉云者阿蓝荅児据鱼児泊叛仓卒之际公罄家赀市马五百疋进上世祖皇帝甞给劵赐其家曰后当偿汝也版户遂试学子通一经即不同编民今令甲儒免丁者公始之也中统建元旣肇建省部明年拜礼部尚书佩金虎符四年八月廿一日薨于上都之邸第讣闻内外文武之属搢绅之士咸嗟悼衋伤形诸文字之间迄今传而不泯也呜唿公之薨年甫四十有八即以其年某月日塟于大都宛平县清水河之隂之原太夫人王氏墓后梁郡夫人白氏祔后六十四年爲至顺元年曾孙祖常辱官礼部尚书请于朝追号推忠宣力翊运功臣勲上轻车都尉阶正议大夫爵梁郡侯官佥枢宻院事谥忠懿子十有一人长讳世忠常平仓都转运使次讳世昌行尚书省左右司郎中孙祖常官忝第二品推恩二代赠嘉议大夫吏部尚书上轻车都尉梁郡侯次讳世显知通州事次世荣蚤卒无子次世靖不仕次世禄中山府织染提举次世吉承公廕绛州判官次审温嘉议大夫歴台州淮安瑞州路緫管余三人蚤卒不仕女四人三蚤卒一嫁广东道副都元帅阔里吉斯孙二十人长润朝列大夫同知漳州路以子祖常备侍御史赠中奉大夫河南江北等处行中书省参知政事护军梁郡公次节入王屋山爲道士次礼下砂盐司丞次渊不仕次开监在京仓次遗道遵皆早卒次通迪次保六赐提举都城所次未名卒次岳难武略将军兰溪州逹鲁花赤次雅古处士以孝闻次必吉男奉议大夫同知兴国路事次祝饶监冨池茶埸余四人未仕曽孙三十一人长祖常由进士转官侍御史次祖义郊祀法物库使次祖烈汴梁等路管民緫管府案牍官次天合监杭州盐仓次祖孝管勾河垜盐埸次易朔南察院书吏次祖谦昭功万户緫使府知事次祖元信州路教授次禄合知行唐县仕者九人余皆学而未官也玄孙若干人长武子中书省掾次文子国子生次献子惠子并国子生诸女以多载于家传兹不重出呜唿我曽军兰溪州逹鲁花赤次雅古处士以孝闻次必吉男奉议大夫同知兴国路事次祝饶监冨池茶埸余四人未仕曽孙三十一人长祖常由进士转官侍御史次祖义郊祀法物库使次祖烈汴梁等路管民緫管府案牍官次天合监杭州盐仓次祖孝管勾河垜盐埸次易朔南察院书吏次祖谦昭功万户緫使府知事次祖元信州路教授次禄合知行唐县仕者九人余皆学而未官也玄孙若干人长武子中书省掾次文子国子生次献子惠子并国子生诸女以多载于家传兹不重出呜唿我曽祖尚书德足以利人而位不称德才足以经邦而寿不享年世非出于中国而学问文献过于邹鲁之士时方遇于草昧而賛襄制度则㡬于承平俾其子孙百年之间革其旧俗而衣冠之传实肇我曾祖也呜唿祖常生三十三歳父润南官漳州教祖常曰吾祖有德未尽发吾官州郡不得施今汝颇树立其大将在汝也后祖常佩父训不忘忝官翰林直学士太子右賛善大夫礼部尚书参议中书省事入台进侍御史叨冐宠荣夙夜忧惧惟恐违父之教而坠我曾祖之业蒙不孝之罪死不瞑目于地下塟仪不具茔域不广欲改卜而迁之宗老曰封树八十年矣神殆安兹未易改卜呜唿祖常旣摭我曽祖行实万一而略论次之矣忍不泣而终铭之铭曰有崛而起之孰趋而掎之将济世美必承而履之懿矣我祖百年于兹衣冠之传寔维启之世多王公亦多华靡惟不革俗而忽其圯绳绳孙子思马有氏咸宜习礼以续庙祀翰林学士元公神道碑马祖常有元古文之宗曰翰林学士清河元公以至治二年壬戌二月七日薨于位塟而墓碑未刻其长子奉议大夫同知崃州路事晦又死次子暠七歳一女病而不嫁一孙尚乳也夫人清河郡夫人李氏累然抱其孙僦船归清河织絍以居賔客僚隷皆四散无一顾之者独其友玄教大宗师呉全节谓马祖常曰清河公以文起家可谓贵显光荣矣而其塟之后无碑以载其官阀世次行事之实尔宜爲文我求善楷书者砻石以刻焉祖常曰嗟乎世之士一得志则攘𬒮于所亲一不得志则禠魄若不能生者比比也今子託迹老氏而以礼义之事振吾徒何能哆言以饰愧哉谨按公讳眀善字复初资颕悟絶出读书目所过即记诸经皆有师法尤深于春秋弱冠游呉中奋宋金季世之习巳名能古文流转江淮间浙东部使者荐之行省辟正安丰路学再正建康路学居歳余行枢宻院辟充令史故辨章蕫公士选实佥院事敬之如賔不以曹属御之也蕫公迁江西行省左丞复罗致之省中㑹赣贼刘贵反从左丞将兵讨之擒贼三百人议缓诖误得全活者百三十人又将斩一贼命公临斩左丞曰掾儒生能临斩乎当震怖矣终刑已色不变将佐白宜多戮人及尸一切死者用张军声公固争以爲王者之师恭行天罚若等小贼跳梁杀其渠魁耳余何辜焉贼贵盗书民丁十万于籍有司喜欲发之公夜置火籍稾中焚之以灭迹赣吉遂安南行台闻之亦辟爲掾未㡬进登仕佐郎枢宻院照磨转中书省左曹掾曹无留事坐诬免不辨侨寓淮南文学益肆顷之坐诬事明复掾省曹至大戊申我仁宗皇帝养德东朝左右文化选天下髦俊之士列在宫臣公首被简㧞授承直郎太子文学仁宗即皇帝位迁翰林待制承直郎兼国史院编脩官与脩成庙实録眀年与脩顺庙实録加奉议大夫是年陞翰林直学士朝列大夫知制诰同脩国史有诏命节书文译其关政要者以进公请与宋忠臣子集贤直学士又陞同译润书成每奏读一篇上必善之曰二帝三王之道非卿莫闻也太皇太后旣受尊号朝堂集议宜赦公曰数赦非善人福宥过可也乗传出赈山东河南饥彭城下邳诸州连数十驿保马民饥官无文书公专以钞万二千定分给之民免死徙皇庆壬子脩武宗皇帝实録眀年迁翰林侍讲学士中奉大夫预议科举服色延祐乙夘国家始䇿试士子选充考官廷对又充读卷官迅笔详定试卷数语辞义咸委曲精尽他人抒思者不及也改礼部尚书正孔氏宗法以五十四世孙思晦袭封衍圣公事上制可之参议中书省事毗賛良多知戊午贡举复入翰林爲侍读学士通奉大夫歳中拜湖广行省参知政事便道过家上冡乡之父老子弟迎谒劳问礼意周洽庚申英宗践祚徴入爲集贤侍读学士召至上都议广庙制授翰林学士资善大夫脩仁庙实録百官迎仁庙圣容云有卿云见承诏爲文以纪之赐酒嘉赏英宗亲祼太室礼官进祝册奏请署御名上命代署者三眷遇褒优近世无有也旣薨之三月归塟于清河王家原之先茔西三里泰定间得请于朝赠资善大夫河南江北等处行中书省左丞追封清河郡公谥文敏曾祖讳兴不仕曾祖妣杨氏二世以下皆以公贵祖讳海赠嘉议大夫袐书卿上轻车都尉追封清河郡侯谥贞惠祖妣髙氏追封清河郡夫人考讳贡将仕佐郎同管勾芦沥盐埸赠中奉大夫吏部尚书护军追封清河公谥孝靖妣弭氏追封清河郡夫人元氏盖拓跋魏之苗南北转徙不知所系家清河者至公四世矣享年五十有四其文有赋五诗凡一百六十三铭賛传记五十九序三十杂着十五碑志一百三十出入秦汉之间本之于六经以涵泳其膏泽参之于诸子百家以骋其辨刻而不见其迹新而必自己出蔚乎其华敷鐄乎其古声倡古学于当世爲一代之文宗者栁城姚燧曁公而巳信乎其必传也虽然才用而未尽积厚而施寡徴之于天其善后也无疑祖常曩从公游及公考士又辱第下列义当铭铭曰于维公文并古立大沛厥辞世莫踬震詟瞽聩力不克蜚声天衢名薿薿位臻公卿发轫迹藴而不施用弗极神柅其驰学廼硕天藻掞缛琢圭璧五十四年返玄宅国朝文类卷第六十七国朝文类国朝文类卷第六十八国朝文类卷第六十八神道碑平章政事致仕尚公神道碑孛木鲁翀大徳八年春三月己巳中书左丞尚公请老上不允若曰其服朕命毋怠冬十月称疾力请予告九年春还保定时年六十有九明年夏六月拜昭文舘大学士资徳大夫中书右丞商议中书省事召不起武宗即位加荣禄大夫预司农司事中书职仍旧召秋九月觐龙虎台大臣莫不誉公上恱若曰衆以卿宣力我家争誉其贤故耳公再拜称觞上万歳夀御琖赐之酒故事酒荅臣下琖人授之不亲赐也时特授公左右相目嗟异冬十有一月东宫赐宴翰林俄以疾还至大二年春正月使召辞三年冬十月赠爵三代仁皇出震召问大计称㫖赐宴清胜园皇太后赐宴南园夏五月丐去陛辞上御武帐闻之以气暄室隘敕近臣出谕若曰卿来尽心献纳朕未始不从称老懐归岂遽忘国家耶凡益国便民其以䟽闻当行朕即行之勑宰相李道复等进秩慰饯遂加银青职仍旧赐白金百两金绮二匹宴中书驿送还归时年七十有五延祐五年制赠曽祖考仲资善大夫翰林学士上护军追封上党郡公妣魏氏郡夫人祖考安荣禄大夫大司农柱国祁国公妣王氏国夫人考汝楫银青荣禄大夫大司徒上柱国祁国公妣李妻魏皆国夫人六年春正月拜太子詹事使三徃迺起三月辛酉见上嘉禧殿之后合上顾太保曲出目公曰是自世祖皇帝效力洁浄人也徐曰周卿汝前汝知古今识道理练大务太子託汝善辅之有言勿吝善敎之此朕意也公见皇太子首以念祖宗孝两宫养徳性辨邪正陈之太子异其言夏五月北幸觐花园北行殿上若曰朕不文直谕汝勿惜尽言教太子赐尚醖马酒各一罂詹事俸入不受俄谢归时年八十有二泰定三年以中书平章政事致事制授于其家赐楮泉万缗绮帛四端尚酒二尊公表谢复赐酒时年九十有一朝廷尊贤养老思辅长治其见于公如此四年十月八日薨享年九十二讣闻制赠推诚佐治寅亮功臣金紫光禄大夫大司徒上柱国追封齐国公谥正献公讳文字周卿祁州深泽人㓜嗜学甫踰冠卓迈有闻世皇御极急务求贤一时大臣体上意锐采择中统元年张忠宣公文谦宣抚河东还故参知政事王椅荐公忠宣竒之辟掌书记至元元年辟西夏行中书书表二年始立朝仪诏魁贤鉅德者讨论详定太保刘文贞公秉忠荐公参预凢常朝朔望起居元日冬至㑹觐册拜内外文武仗卫布置服色差等图象规制皆公掌之节次入奏清问所及必公条对明白乆之圣鑑通朗勑结綵画位皇城之东百官肄习上御法座临之见大书宸极御座之居上召公问之对天极居中衆星环共帝德无爲天下归之其象类此上恱习巳大恱遂爲定制播告天下七年勑知事大农八年转大农都事礼成置侍仪司太保以公见上仁智殿擢右直侍仪使十有二年复都事大农其佐农政也置七道廵行劝农事聮保五课耕桑脩水利立社学筑义仓革浮薄禁游惰多自公画十有七年出守辉州不事刑挞因其土俗以礼导之令行禁止河朔大旱祷輙雨歳大熟踰竟旱自若也闻者异之懐孟马氏宋氏𬒳诬杀人讼不决提刑部使檄公谳之推迹䆒情得尉史狱卒錬嗾状两狱皆雪牧辉二年民安事治十九年冬召拜户部司金郎中初竹税置提举隷省部懐卫居民犯一笋一竹率以私论至破家至是抗言罢之课入郡邑害遂弭明年秋使山东定征税度风土市㕓立中制江西省宪交讼𥙿皇令中书公奉教讯诘罢省臣宣慰臣各一追白金千二百两二十一年冬改户部郎中明年春都事御史台㑹聚歛臣荅即归阿散等谓海内财糓省院台内外监守里魁什长率有欺蠧请大蒐抉上允勑衆勿沮利党啸结兇壬儗使旁午省臣御史掾吏民庶罹穽䧟日衆人情危骇先此南台御史封章言帝春秋髙冝禅位于皇太子皇后不宜外预太子闻之惧公因袐之以杜䜛隙此曹觇之钳台史督索公白中书右丞相安童御史大夫月律鲁拒之越翌日其党以闻勑大宗正薛尺玕取其章太子益惧二相忧变不测公思用拯之方阅旧案得兇党罪玷数十白大夫曰事急矣请就省图之至遂说曰丞相大夫以勲贵忠贤荷天宠柱石廊庙皇太子天下本固本安天下两公任也此軰倾险乗衅奋不逞袐章出祸可言邪今先计夺谋使噤不容喙䇿之上也二相曰善入言状上怒若曰汝等无罪耶震厉未止丞相前曰臣等有罪不辞但此党名载刑书类非愼洁动必鸷害生灵宜选重臣使爲之长庶靖纷扰上徐霁威可其奏二相出宣制缓其行兇爓爲沮俄而告赃赂者喧集事闻天威大震或诛或窜或奴时汉人台臣皆阙公位幕佐以智勇忠义动大臣悟明主殱大憝销大衅旬日之间中外清泰闻者壮之俄丞大农治京北屯田畎浍汎溢不菑二十四年置尚书省柄臣颛政急赋䜛戮大臣衆股慄使者四出峻绳督务赢官缗赏恱公使燕南得钞缗约四十万与民者三之二赏虽不及功亦见时至元钞始行置寳钞提举司隷都省金与银禁私易小人挟威张罟擭饱饕餮摧破民产动再年使江西治其敝吏行诈舞文各以罪论或诬熊氏子买藏金尺吏讯则无之讯益酷乞输直不听聚贷簮珥作新尺符其妄廼巳刘氏子诬其弟货利潜易金银狱乆不絶事皆类此公至率清脱民始宁息其年理盐茗杂税江右明年升少卿理狱理赋山之东署置滥溢汰之政令苛虐蠲之事理欺惑正之尚书省罢政归中书二十有八年夏四月迁吏部侍郎考覈尚书省臣钤综所不当最簿上之流品清别井井不紊始以肃政廉访司宪诸道明年公使宪湖北初提刑按察之宪鄂也行省奏罢其司听摄山南者再事滞民疚公曰此憎忌者间之耳凡政刑大务即省议之庆祝大礼赴省行之紏按贪墨不少贷䜛格政行民始受赐三十一年秋召爲刑部尚书公以逺近禀决刑制不一吏诞民癏请依古律令采寛厚新宪章以一吏治不报成宗元贞元年春拜侍御史㑹江浙省平章用虐行悖行台御史浙西宪人条状弹劾制遣公洎大都护往诘之左验明者平章者挟贵骜岸不臣公等以闻平章者以国制军数禁宻无敢或预御史甞取数鎭兵于是借其故擅驿走都以相噬咋都省奏不用台臣特以都护按问制可御史逼威即承两造具备勑省台太师宣政等衆大臣杂议率阿势贵犯轻宜宥御史法当死公曰不然御史职号监察今所系者上欺下暴制使驰讯拒捍无礼罪重不轻必以军数有禁言之小吏佐书掌给盐米甲簿伍籍数谁不知况御史因兵卒交愬责令长帅均役情无害法之有罪亦轻不重皇上御大寳赦天下德洽民心岂宜滥刑以累圣治议都堂三辨巖廊再衆列奏公廷争剀切上开悟平章御史各杖遣衆唿万歳他日集肃政堂衆忧省台不恊公曰天下无难事第恐处之失其要耳都省长百司丞相握大柄相抗不敌动渎天听取厌伤体自今而后狼贪虎暴者抨弹之事不渉私者正救之果大鉏铻论斥未晚何用纷纷衆韪公言未乆猜释风纪肃然二年请无数赦罢役不急上嘉纳大德元年夏河决蒲口冬公使宪河南明年春偕勑使相决河筹以利公建言长河万里湍勐东注下盟津地平土䟽荡徙不常失禹故䟽流患中土不知几何千年孰保无患治得其当则民省而患迟失之则力费而患速此定论也今陈留抵东西百有余里南岸故河口十一巳塞者二自涸者六通水者三岸髙水六七尺或四五尺岸北故堤水髙北田三四尺或髙下等大较南髙于北约八九尺堤安得不破水安得不北也蒲口今决千有余歩迅快东行得河旧渎行二百里至归德横堤之下复㑹正流或彊湮遏上决下溃终竟无成揆今之计河北郡县顺水之性逺筑长堤以御汎滥归德徐邳听民避冲溃择所安婴患户齿河南淤田量给永业他决视此即救患之良䇿也蒲口不塞便䇿上廷论从之河朔郡县山东宪部争言果然则河北桑田尽化鱼鳖之区矣塞之便复之明年蒲口复决障塞之役无歳无之是后水北入巴河复故道竟如公言三年私宪山东宣慰使挟壻宗室以浮论惩叛谓治淄青政宜勐故借是乆居方阃外掠誉而内贪虐宪紏小有违言吠咥即至公度难力争使者徃来公以温言顺附而严砺之彼廼感服其下稔恶㑹有告者选官按诘得二十余人决杖追赃以慰弱遂大慙谢逐所亲昵用事十余軰归民田二百余顷四年秋授中奉大夫参知政事行省江西旣莅政以吏选淆浊凡庠序之师军民之佐财糓之主典随事立法贠数百浃日皆注无复容私衆始睚眦终莫夺俄趣公分鎭岭南快私愤公曰此军政也非制勑不敢行驲使颛禀得报蒙古平章偕公在省余以次出鎭衆计沮事听公决摧彊生枯濯烦䟽壅省务清简六年秋九月移疾北还冬十月拜江南行御史台中丞辞明年召至京师拜资善大夫中书左丞时朱张氏得罪省臣率谴逐唯左丞相两新平章洎公凡四人调燮政务浙西水沴民饥山东歳兇盗充狱公议发官廪周罄乏缩涌价舒市易泄冨足通闭遏责兼并仁客佃民能施米上三百石爵有差得米石五十万救呉越饿殍爲苏出官缗八百五十余万䘏齐鲁攘亦息选清望臣使十道宣抚天下采利病得失黜贪暴安善良江南官民田赋均减三之一南方学浮图氏号白云宗者发而妻子田宅訹愚民託祝釐逭徭赋倖习甘贿奏爲捴摄钖印章郡县酋豪名署七千余所衆数十万于是罢之斥散党与同民赋役时顺德忠献王荅刺罕与君同心辅政选庶官齐百度罢斜封汰冗贠絶寳货约滥支节滛费量入制出择民牧屏世守定赃律除虐禁明㛰制阜民生纲正目举有中统至元之风公粹羙髙亮行修洁年十六七志学愬伊洛究洙泗完经大史诸子百家该洽无不综一以仁义爲根极孝友行业着见州闾大臣交荐声名日振世庙方大有爲衣冠元老森然以所能辅经纬公翶翔上下画佐开先寔与有力历事五朝才识弘经济功名映寰海德望尊庙堂忠信缔渊穆悬车私第嗣圣继明眷注益渥使车累召进必勇退从容事外二十余年寿考康彊几杖清寂手不释卷搢绅造之非圣贤中道经纶大经置不谈闻者随其器量大小皆润漑天下望之若瑞星神岳素缜严繇饮食动静皆有节制居位应务察事理守名法简易正大物无不容推行所宜不胶不固大政大节利不回威不屈仁勇沛然绰有余裕古遗爱遗直公尽兼之于戯世皇长驾阔驭网罗英才培植之乆大德卿相称贤无右公者养贤资世岂易言哉公娶某氏子男某某孙男某某年月日塟完州某郷某原公弟之子曹州判官克和以国子助教张执中所状公行遂以铭託乌乎公徃矣文行事功百世师也其敢以昧陋让铭曰皇元统天大定于一圣圣明明崇建皇极三光五岳气象浑同天产人瑞以弼帝功瞻彼恒山峩峩大茂挺生尚公神峯综秀始遇世皇迈绩华勲礼乐稽古稼穑养民鸿胪大农事系贤哲左右后先夷䕫稷卨朱轓五马卫源之浒里咏涂歌神明父母孰惊皇灵匕鬯震摇用辅执法正色立朝孰斵民力烈火凝霜用使四方雨泽春阳孰纵陆梁摧我獬廌用立宪纪锋稜益大孰徇贪蠹柅我鸿钧用握政柄化育载新年邻七袠勇于告老天制臣义岂曰太早昔也庙朝渊渊昞昞轩后之鑑神禹之鼎今也乡社于于雍雍天下之表人中之龙有谒其庭鄙吝清涤齿颊余论皆世药石道德之容礼乐之度大醉而醒孰寐斯悟善数数之侯卿侯公百歳完洁其谁儗隆有德有文有位有夀功在史牒名垂宇宙大行嶙嶙滹易沄沄刻此铭诗相配无垠大都路都緫管姚公神道碑孛术鲁翀公姓姚氏讳天福字君祥拜监察御史弹击权臣无所顾畏世祖皇帝赐名巴而思国言虎也其系岀唐贤相文献公元崇文献诸孙伯禄卒绛州观察判官塟绛之稷山县南阳里繇是世爲平阳绛人公考处士君讳君实字仲华甫冠辟兵鴈门金进士赵泰以子妻之生公及和衆主簿天禄公姿白晳美风矩童丱不凡闻处士训忠孝奉受惟谨从事郡府挺洁不羣侪軰畏之仕懐仁爲县史世皇以太弟驻白登公从县进蒲萄酒见竒之留待宿卫至元初丞县怀仁大帅杨阔阔出荐其能于丞相塔察儿丞相奉使朔漠脩睦宗藩引与之偕五年立御史台丞相爲大夫奏授架阁管勾秩将仕郎十一年以承事郎拜御史十三年江南平冬十二月宰相衔怒左迁同知衡州路明年春三月以朝列大夫改河东山西道提刑按察副使佩金符夏六月拜治书侍御史秩中顺十六年春使宪淮西江北道秩嘉议十八年宪江南湖北二十年夏宪辽东明年春以毋老请归养不允二十二年春召爲刑部尚书秩通议逾年总管扬州不赴二十六年夏复宪淮西秩正议三十年拜中奉大夫甘肃等处行中书省参知政事以亲辞改肃政廉访司成宗即位使肃政㢘访于陜西元贞元年春三月迁眞定总管冬丁太夫人忧自鴈门徙处士君柩合塟綘之稷山中书起公还真定大徳三年春二月拜江西行中书参知政事辞奉使山东还四年秋七月以通奉大夫参知政事行大都路都总管兼大兴府尹本路诸军奥鲁总管管内劝农事六年春正月二十有八日薨于位年七十有三公至元名臣勲徳焯着其薨也朝廷悼惜吏士护䘮归平阳以夏四月某日塟稷山西北嘉禾里泰定三年以子侃请制赠正奉大夫河南江北行中书参政知事护军追封平阳郡公谥忠肃天历巳巳侃以公行实征铭神道之碑不获终辞因采其本末而次第之公始爲御史条奏宰相阿合马罪二十有四召廷辩公枚数其罪彼輙引服数至于三气沮情駴上动色若曰此三者罪巳不宥目公曰巴而思臣下有违太祖之制干朕之纪者汝抨击勿隐廷臣震竦其事今袐世未有闻时方倚相理财姑释不问衆亦爲公危之太夫人赵君有贤识朂公曰国尔忘家汝第尽力果不测吾追踪陵母死日犹生年公泣谢白其长曰万一得谴乞不以老母坐连也语闻上叹曰是母子有古义烈敕侍臣董文忠宣付史臣书之监大名小敢普得罪御史按之至见殴辱继用公徃间道微服入境察悉其情还取驿抵其所擿抉如神簿责死罪十有七械送辇下俄以宥贳经台门大诟公在察院促捕之目检行橐得赂侍御史安元失纳救免状即桎敢普而袐其事夜用廵符託诇逻奄至一道士室尽获其赂明日陛奏止曰彼七死犹赦汝欲何爲公对罪十有七赦七留十余谁任咎上悟戮敢普斥安时御史大夫二安善其一旣斥与所善犹双陆禁中公曰安庶人耳岂得与大臣狎叱令起座皆失色公即入奏一蛇九尾首动尾随两其首行不能寸今宪不纲蛇首二也上曰然一人二冠可乎召两大夫谕以公言大夫孛罗惧以年少自劾罢有䜛提刑按察之不便者有㫖罢之是时广平贞宪王月吕鲁爲御史大夫公告之曰徃者悖叛猬起鄣塞见闻今列宪宇内广视听虞非常虑至深逺不但绳督有司而巳也缕缕陈之大夫悟矍然曰几失是夜造禁宻详奏上曰此天下安危计也其勿罢㑹驾北幸所击相驰骑士缚公阅其家脱粟数斛外得言事故藁罗织苛毒公亢声曰乗舆行狩戕害言臣宰相宁欲反邪捃拾无所得斥迁衡州俄宪河东太原民饥开廪赈䘏议者以擅罪公上知不私置勿问朔方兵兴役民转粟人畜颠踣公曰执政非策自蹙其本也投阙论奏改和籴疲瘵爲苏留迁治书岀宪淮西先是蕲黄有叛者将吏赃获良民以万数公皆理归民伍衆感泣相率立生祠徙节湖北劾省臣楚国公罪以闻上闵其有劳爲痛治其党㑹阿合马败大遣使治官慝辽东宣慰使阿老瓦丁权党也侵暴尤横召公使辽至则封府库究簿书审事察冤正魁恶着公道使还即命长宪辽东公疾驰夜入诘旦莅事民懽吏愕郡县竦动初辽朔旱蝗公至雨澍蝗灭其境域乌桓白霫故地也民喜畜牧习射猎不事耕学公教以稼穑诗书居数年农厪士奋民之孝者旌之不义而讼积年不决者训睦之稔恶者惩艾之武平县民刘义讼其嫂与其所私同杀其兄成县尹丁钦以成尸无伤忧懑不食其妻韩问之钦告其故韩曰恐顶𩕄有丁涂其迹耳视之果然狱定上谳公召钦谛询之钦因矜其妻之能公曰若妻处子邪曰再醮令有司开其夫棺毒与成类并正其辜钦悸卒台章以公诣平滦按总管刘揑古伯公至刘欲遁去公宻令宪傔张仲威作渔人匿西城桥伺之刘果与吏徒㑹桥下谋揜其愆仲威得眞公一问皆伏吏胥之黠而虐扼民之吭而快其所欲而民莫敢校者率以罪黜平滦都吏张氏子尤狡而忮杖去之逺近震詟道行遵化风旋马前公黙谓之曰汝冤从我吾爲汝理至县舎风即见令县以鞬士从宪傔觇之信宿及蓊荟而风息得五尸皆短衣其一衣中得小印公下令居贾行商以端匹赴县听和市辨之贼果执辽粟歳输滦阳使督运急时民方饥公曰吾忍视邪留粟赈粜使不敢沮民頼以生辽人以公政通神明追思惠化立祠颂德入长刑曹谳狱与衆不合归卧于家竟如公言衆得罪公望益隆淮西不治复握使节申饬旧规风采立变初宣饶徽数州有乱者官军併俘齐民加以刼掠络绎淮境公责守令严津防峻诃谴民复其郷者数千余家帅臣昂吉而阃淮殆二十年位中书右丞以宣慰使操制兵民党结中奥其子亦握兵煽虐奴官属轹风纪莫敢谁何宿盗数十出没淮海陆梁自宋未有制者宋亡帅葆芘其徒通纳贿赂纵其所爲公遣健士袭捕得所匿兵仗赀财定案市殉者七人自是帅渔鸷状百出公䟽其迹取驿上闻帅铒驿勿给公潜前走得驿驰去帅遣兵校丁文虎追刺公至六河馆不及公至扬州文虎亦至诬公于行台俄而六河馆人以刺公状闻文虎被执公赴觐制遣近侍阿术治书侍御史万僧驰讯帅以罪废巳而赴阙以擅杀淮贼譛公不中愤而毙淮境大宁丞相桑葛之党虐平阳者尤剧其败也用公尹其府以清宿蠧询父老得郡邑田里眞伪利病缓急先后审行之民辑事理辽西呉氏子赝爲女巫行眩衆事之若神人公洞其诈摄至府吏欲案究公曰乱常之迹可侈言邪立命扑死衆股栗政化无阻崇馆宇引水置硙植桞代樵㑹歛爲纾眞定都㑹南北驲传杂沓事弊民痿大臣蜡眞奏牧守非公不可遂尹眞定导壅治棼生枯壮弱日听愬讼鉴隐破坚动无泥阂人人竦惬衆走府治瞻判决优肆爲空初馈饩不充徴需日困公以楮镪贷民因母取息蕃畜孳丰廪稍辟大賔馆水硙创立如平阳用有余𥙿宗亲之位傔从之区秩秩井井甲诸路歳省官缗而下不加扰宪人摭细故劾公中书敷奏事不渉私法可施用宜着令式以示他州制可郡人集衆象龙祝雨公曰无益令撤去廼虑狱囚厎平允雨大霈驿置新乐北阻派水使价车骑自南而北者雨溢夜暝野次无所建议徙置派南衆大便顺筑寺五台督民运木夺农癏衆令方急公不从府惧佐贰交诤之公曰吾民牧也惟民是䘏请待农隙朝省爲允栾城盗杀人取财夜舁尸置民隆氏邸县笞伏隆氏父及二子当死械囚送府哭于庭尸母辨赃无其子印识公疑之㑹使者决大辟公诒他贼承盗杀状隆氏狱缓眞盗遂获黜吏退胥之在民闾者不啻百数刼持官府而肥其家咈其心则祸之管库税廪之徒徃徃破产质妻鬻子以偿所欲而不敢与辩公劭农诸县得其姓名杖死数人质鬻者还之余多遁去或改行爲善士其尹京也立诚信绳桀骜挫强御䘏弱事至而断豪右歛迹三河民藏古铜印怨家讼曰将谋作乱县榜掠其囚使符所讼至府辨其文曰三河县印公曰何乱之爲以不输官罪之制令尚廐刍秆以盐易诸畿民霖溢害稼公请市旁郡户部㩀令督责上下汹惧公帅京属从部白省竟以公谋宁息京甸京人弟假姊财不劵姊婺矛牙益贫弟贾益冨姊婺矛牙徴财弟曰有劵即与姊愤愬听者难之愬于公谕之曰汝但归俟徐訹刼盗扳弟对诘大惧吐实曁姊中分其赀公果毅直谅立朝敢言操行清介忠孚信格有赐輙辞上至引唐太宗赏魏征故事暁之对曰臣言分也受赏非分也竟不受持宪緫郡皆有淮赴鄂民衆卫送不絶盗闻之戒其徒曰姚公正人也勿犯性孝太君年踰大耊公拜参知政事甘肃难于辇养辞不往世髙其行缙绅推论圣朝人物骨鲠有爲终始不贰其操者公当第一固确论也盖甞稽之鸿惟世皇神鑑睿筭长驾逺驭文武效能光辅丕业甸万国冠百王盛矣然廊庙岳牧邪慝间岀兠鮌三苗唐虞犹病于是大植风纪明目逹聦以弘至治公当至元之际奋下列搏权奸莅方州涤巨蠧使辩捷不能措其喙仇愤无所凭其兇风槩气节炳燿一世渊衷之所孚公论之所与岂徒然哉其忠义刚大藴积有素故也公掦歴四十余年功名事业磊磥赫奕侃访辑遗轶旣乆始备因叹世有家者之子与孙或不侃若先烈湮灭可胜惜哉叙而铭之或有待也公始娶赵氏继杨氏皆平阳郡夫人子男三人夀童蚤卒祖舜祕书着作郎卒侃内藏库副使杨夫人子也铭曰帝运开大中统至元人杰斯寳匪寳玙璠惟天聦明宪象执法元化宣朗昭融六合堂堂忠肃始峩冠谠言正色英风夏寒虎炳其文山立殿陛梼杌饕餮魄禠魂悸宸扆凝邃上动天容庭有直臣庶儆其同有鉴其明有玉其㓗桓桓其勇夬夬其决孰挠斯曲孰鍊斯柔善善岂亲恶恶岂仇虽千万人莫沮吾徃如脂如韦有泚其颡侯符三剖宪节六持义槩秋凛仁术春熈上亮其忠史载其信何劝不怀何惩不震碣石之北淮海之南社稷尸祝无怠其严滹沲溶溶霍岳峩峩其融其结百世不劘台鼎之崇芥视不屑京尹之雄莫仲与伯有烈终始无间险夷谁近而忽益逺益思汾川西流河水东㑹稷山之铭惟以永配参知政事王公神道碑孛术鲁翀至大元年汴梁路总管兼府尹王公年逾七十拜参知政事行尚书省云南秩中奉大夫仁宗皇帝以公至元大德名臣拜昭文馆大学士皆不果行延祐元年冬十二月七日薨汴私第春秋七十有九明年春三月十二日归塟赵州宁晋之金符郷换马里中书以台䟽列公行绩以闻赠通奉大夫河南江北等处行中书省参知政事护军追封太原郡公谥宪穆元统元年冬其仲子承务郎万亿赋源库提举钧以翰林待制苏君天爵状征铭公碑翀汴诸生也其敢辞公讳忱字允中世居宁晋曾大考进晦彩不耀大考守忠金承信校尉考玉太祖皇帝威行中夏率郡民欵附从太师国王木华黎用武有功累官定逺大将军庆源军节度副使夫人王氏生公刚毅正直读经史不事空言能见之行事𥙿皇位储宫取勲旧子孙入侍公𬒳选忠恪小心十有余年日愼一日或因事进说明谅不阿世祖皇帝察其能至元十七年拜山北辽东道提刑按察副使秩朝列大夫东藩诸王鹰人纵暴民大厌苦公绳以法遂歛避不敢犯宰相阿黒马掊克固宠希合之徒言利徼倖小吏耿熈告北京宣慰臣逋官缗若干万旣闻勑征之熈惧失实增益制勑逮系百余人公䟽其妄熈获罪𥙿皇賔天储极虚位帝春秋髙中外危之言者虽衆未见允可公建言陛下临御多歴年所至元初豫建太子天下归心鹤驭上賔臣民忧惧惟早定大计以幸宗社章三上帝俞其言俄勑皇孙佩信寳抚军朔幕大业廼定二十四年宪河南时南北旣一无俚兇慝畧民子女转卖四方公谓此徒于圣天子仁覆天下之政梗害非小建请严立法禁从之遂着令甲息民汪清占息民籍巳再世矣兵豪状愬帅府曰吾亡奴也即驰骑数十杀清灭口取其妻孥赀产清子成逸岀赴民有司愬之兵民文移徃来数年不决颍兵朱喜始以避乱奴于人其主知其难于奴也集郷胥里长同署劵免之隷颍兵籍巳乆喜家火其故主子谓劵巳焚而复奴之喜持劵出愬讼不决皆诣公愬之稽清占籍以歳壬寅其奴亡以甲辰喜劵足徴白之鎭南王府诬者皆屈明年两讼之仇结近侍诬奏公徇制下中书遣使収公案讯公䟽台请闻有㫖驰召入见敷陈尽底藴帝大恱曰若人非素餐者敕省台䜩慰还职近侍及使者皆以赇败清喜数百口脱虎咥绘公像事之二十一年置肃政廉访司以新宪度明年公副使燕南河间盐漕官守盗用赋缗十余万覈正其辜诸王分地恩州其下以钱贷民加倍征息公令子母相当则止余有罪先是以民入兵限私田四顷优其家公曰国家取天下以来兵无宁歳今海内虽定征戍逺方一兵歳费不啻千缗区区限畒岂易充给在民编者守令犹歳差冨贫以均其力一入戎行永不可变请增田额使无饥寒内顾之忧不报其后以兵力乏竭勑枢宻召公等㑹议以眞定顺徳广平等路俾之询简得冨民数百家充兵兵之贫者遣还民伍人服其平公以旧臣屡宪方州至是威名益振三十年拜广西肃政廉访使秩嘉议台檄以其廉能晓诸道疾不赴成宗皇帝即位元贞二年春使宪河东召见栁林抚慰优渥㑹并汾旱饥请发粟赈哺全活者衆五台大建佛庐勑中书择锐事吏董役工部司程陆信驱民夫数千冐险伐木死虎豹蛇虺者百有余人其时皇太后幸其所公入言以寺福民福未及而害巳甚非初意也徽听开悟减其役仍赐䘏死者家宗王分土并门廪饩歳取民间或不能供輙立契约母息倍称或不能偿隷其子女民患苦之公请岀钱县官赎还其亲者百二十四人于是诸王膳赀歳颁于官民瘼始苏王嬖臣哈塔不花怙威肆虐公按正欵伏王爲之请弗听王驰使譛公上未信㑹驾北幸罪人亡走愬公不法勑中丞崔彧问之俄彧卒驾还复愬诏省宪杂讯之无验愬者抵罪由是王禁戢藩傔民境晏宁大德三年迁江陵路总管不行七年迁汴梁汴故宋金都邑号难治公至省人宪人以公旧望不敢以府属眎之政讼之难悉听鑑裁下无隐情乆之政清讼简吏民歌咏方宋包拯公莅汴之四年歳次丁未河决原武注汴宋汴尤急吏士具舟楫以逭漂溺民大惧公白省请䟽导顺下势家以田畴不利难之公曰吾守臣也当任其责即行河决壅以完城邑水息大筑隄防羌族礮手居鄢陵者万余室民役不预公督使趣工得万人不日隄成民至今思之公精明有断不畏强御所至兴学奖士脩政新民不专法令威爱兼行爲世名德故姚文公燧刘文静公因与公游雅相敬尚苏君公郷人也时贤言行优于志载其言曰世皇天纵有爲公及陈公天祥程公思廉姚公天福皆骨鲠敢言视社稷民物利害若疾痛嗜欲在已才猷风采凛震一世庸夫庸妇知其姓字岂声音笑貌爲哉天故生之以弼治效善论也公夫人张氏封太原郡夫人子男二人曰锐曰钧孙男三人洙浩以胄子隷业成均渊㓜锐钧皆有学行翀固知之其诸孙爲胄子皆驯谨向学佳子弟也助教陈旅云铭曰世庙帝运鸿惟永年仁浃义洽德崇配天咨谓裕皇左右前后侍卫仆从询贤世胄时也宪穆宿卫青宫行必循矩言必见忠涵育有年一静一动帝曰良哉才可试用卿贰东臬位四品秩碣石医闾光昭化日来归定省遂莅河南上触廷怒下詟狼贪帝曰忠哉斯岂尸位丞相御史燕劳还辔皇鑑昭明饬新宪纲卿才而旧益砺于将太行西东鸿河南北草木知名山川正色栖迟晚暮尹汴四封宋陈许郑春阳诞充偪侧将迎于此大府齿健而狞犹惮叵处上获下顺居五阅年华发萧萧益壮益坚其卷其舒大义终始罁百其錬肯柔绕指五握宪节郡符再分洪波砥柱矻立不羣政预钧辅逖矣其道文崇袐馆允也其耄之显髙朗之幽神明之地列岳之天列星滹沲之郊邯郸之鄙刻铭丰碑征信惇史国朝文类卷第六十八国朝文类国朝文类卷第六十九国朝文类卷第六十九传李伯渊竒节传曹居一居一北渡河常欲作李伯渊传既少暇且未详其事窃有待焉歳戊申夏卧病相州俄故人僧洞然过客舎因语及曏壬辰之变之后之事始悉伯渊诛崔立之所自盖惠安长老恩公有力焉初亰城荒残恩公徙居皇建院一日莫夜侍者入告曰有戎衣腰金符者醉堕马门外从者不能起㦯致㓂吾得无累乎令视之识者谓緫帅李伯渊也使扶诣方丈憇俟其醒语之曰当此大丧乱公何心嗜酒如是生爲男子与其徒沉溺于乱世曷若立身后不朽之荣名哉伯渊矍然若有契于衷者见于色黎眀乃召同志黄慖元帅者相与拜恩而师焉居无何徃诣恩屏人而言曰崔立狂竖乗国家倾危天子播越輙敢叛乱乃尓吾欲诛之乆矣师谓男子身后不朽之荣名其在是耶恩拒不可曰尓何遽出此速祸语殆非老僧所敢闻者伯渊泣且誓恩察之诚也乃握手叹曰吾情亦不能匿矣公知老僧故不去此祸乱之地否吾天地间一闲人自相州遭遇宣宗荷国厚恩二十余年矣图报万一此何爱焉在吾教中有大报恩七篇是固当爲者但患力微援寡事不济耳今幸闻公举非常之事树万世之名使老僧朝见而夕死无憾合爪加额曰惟以必中爲公贺未几适驿使有相困者伯渊因之入见崔立绐曰丞相避扰不岀则今日之事有大不安者立欲岀心动乗堕辄欲囬伯渊厉声曰我軰兵家子偶堕马又何恠焉因彊其行至故英邸之西通衢中忽有人突出抗言曰屈事愿丞相与我作主且唿且前伍伯诃不止直诣立马首挽其鞚时伯渊骖右即㧞刃抱而刺之洞贯至自中其左掌与之俱坠马崔尚能语曰反爲贼奴所先随毙伯渊暨黄慖䓁五人实共其事乃大唿曰所诛者此逆贼耳他人无与焉稍稍䑕窜蜂逝帖如也遂磔崔立之尸祭于承天门下一军哀号声动天地翼日奔宋㤙公在其行时甲午秋七月也呜唿金之亡也以忠义闻者不爲不多至于表表独见于后世者得三人焉壬辰正月阳翟军溃奉御完颜陈和尚死战阵其骂敌不屈似颜杲卿癸巳正月亰城不守同判睦亲府乌古孙孛吉死宗庙其守节自尽似北地王谌甲午正月蔡州䧟右丞完颜仲德死社稷从殁者㡬千人彼敬翔之死国田横之感士有不足方者太史公曰非死之难处死爲难盖贵得其死所也来歙遇害光武赐䇿曰忧国忘家忠孝彰着此三人者有之今夫伯渊不幸不得在三人之列然可重者身非岀于素宦世禄虽在军伍中未甞爲国家所知况当易代革命之后虽贲育之勇安所施而一旦蔑视䊳躯手诛叛逆号祭亡社尽君臣之义竟不堕㓂雠孤军岀奔伟哉后世视之其亦三人之亚欤李姓伯渊名也或云燕都寳坻县人余不可考姑载此竒节以附野史之末云金同知沁南军节度使事杨公传姚燧金之季年天兵滋张庭臣专谋一力惴惴以不卒保河外爲惧揵河之北緜地数千里信敌牧蒐其中不敢认寸尺爲己旧时则有若沧海河间恒山辽阳易水平阳东莒晋阳上党九公集创残饿羸之余收其魂魄化悸爲果岀而用之㦯一二年或四三年七公竟无事効相继亡败恒山声言入援踧踖不敢近亰师形渉拥衆自卫独上党不首鼠以劳显若此者五年其后堑夷城穿如蠭室石积其下者四望各尽一射人心转一不线发揺敌以爲难稍引不逼㑹从显从上党公再复潞州皆再有劳诏进显银青荣禄大夫沁州节度使元帅左都监行元帅府事公懐逺大将军同知沁南军节度使事时县官调用特怯其待战劳一赉以官地多入敌懐数告身无所上㮣遥领故仍治襄垣公一日请显曰以今形势襄垣今年跌眀年保无马武愿分部曲百人立鞮以缓兵冲显允以便版公以前官行鞮令公至治栅北碛处艰危中且朞年声唿牒招山逋谷窜稍出集附敌悉衆攻公行夜至隘楼禠衣止宿其上中敌侦刺未殊犹张空拳抟数人以偾显闻哭曰铩吾翼矣眀年显死又眀年上党公释师飬安亰城一实公言公代人讳闰少孤鞠于姊之夫禹家即今荣禄显也始显以募兵戍郡迁戍潞改孟战有劳调临洮司録临洮尤深地战又有劳迁招抚緜上取上党节度公一从行死事之年生二十有九后如于年子仁风谓燧冝传庶他日职舘者得渉笔以承金史之漏云仁风歴懐邢洛三治中有善政烈妇胡氏传王恽刘平妻胡氏濵州渤海县秦台郷田家子至尢庚午平挈胡洎二子南戌枣阳垂至宿沙河岸夜半有虎突来咥平左曵之而去胡即抽刀前追可十许歩及之径刺虎划肠而出毙焉趣唿夫犹生曰可忍死去此若他虎复来柰何委装车遂扶伤携㓜渉水而西黎眀及季阳堡诉于戍长赵侯爲捄药之军中聚观哀平之不幸咤胡之勇烈也信宿平以伤死赵移其事上闻得复役终身嘻胡柔懦者也非不惧兽之残酷正以援夫之气激于衷知有夫而不知有虎也平虽死其志烈言言方之太山妇何壮毅哉何长者传胡长孺何长者敬德无字或号之爲孤巖善人上海县浦东民家子朴谨不妄頋语善积蓄㑹计事呉郡张瑄行舶筦库不十年赢羡莫可胜数一发不以自私瑄父子方倚之重而敬德弃去矣杭呉眀越扬楚与幽蓟莱宻辽鲜俱岸大海固舟航可通相传朐山海门水中流积淮淤江沙其长无际浮海者以竿料浅深此浅生角故曰料角眀不可度越云淮江入海之交多洲号爲沙呉濵海处皆与沙相望其民颇与沙民同俗类剽轻悍急而狡宋季年羣亡頼子相聚乗舟钞掠海上朱清与瑄㝡爲雄长隂部曲曹伍之当时海濵沙民冨家以爲苦崇明鎭特甚清甞佣杨氏夜杀杨氏盗妻子货财去若捕急輙引舟东行三日夜得沙门岛又东北过髙句丽水口见文登夷维诸山又北见燕山与碣石徃来若风与鬼影迹不可得稍怠则复来亡虑十五六返私念南北海道此固迳且不逢浅角识之廷议兵方兴请事招懐奏可清瑄即日来以吏部侍郎左选七资最下一等授之令部其徒属爲防海民义隷提刑节制水军江南旣内属二人者从宰相入见授金符千户时方輓漕东南供亰师运河溢浅不容大舟不能百里五十里輙爲堰潴水又絶江淮遡泗水吕梁彭城古称险处㑹通河未凿东阿茌平道中车运三百里转输艰而縻费重二人者建言海漕事试之良便省上方注意向之初年不过百万石后乃至三百万二人者父子致位宰相弟姪甥壻皆大官田园宅舘徧天下库蔵仓庾相望巨艘大舶帆交蕃夷中舆骑塞隘门巷故与敬德等夷皆佩于莬金符爲万户千户累爵积赀气意自得敬德方布衣𬞞食汲汲以施贫赈乏爲事劝瑄父子母嗜进厚蔵以速祸菑虽不能尽用其言颇亦损舍今江南北二人夫妇父人施钱处徃徃而在二人者既满盈父子同时夷殆尽没赀产县官党与家破禁锢而敬德固无一毫髪累会杭傅氏施天水院桥东地广袤十余畒敬德即建天泽院爲大釡鬲炊调食羮豊洁芳腴延方外士行而欲休倦而欲息者常五六十人大徳十一年大饥鉅僧方清㸑散徒敬德素履爲人信重资施倍多他时来者益衆无意拒色厌官爲设糜仙林寺中饥民殍者不爲衰止敬德请杭好善有材智人凌郭杨李僧道心性澄六七人又择饥民得强壮者四五十人借菩堤寺作粥夜鬻置大瓮中明旦饥民以至先后爲次列堂庑下或溢出门外道上相向坐虗其前以行粥约各持噐来食无持则假与两夫羿一人执礿挹以注噐中食巳以次去日鬻米七八石至十石始六月三日止八月十三日凡七十日饥民无死寺侧近与徃来道上民食粥忿争奋臂大唿殴击人敬德诣其前亟拜争者愧悔请后不复乃止明年春敬德请破衣集诸好善人收聚遗骼枯骴数十万具语在破衣传中夏爲粥如昨歳始五月朔日踰三十六日敬德死年五十七后十八日所余钱米亦尽遂止缁素咸曰胡不延长者至中寿今穷人无所頼矣天泽院不复纳云水僧饥疫弃尸如山乆莫爲掩云沈子南者苕中故相裔孙甞爲义乌丞至元十三年兵自义乌作执之如瓯得不死归客杭犹存妻二女贫甚薪水佣僦急则如敬德告必得粟钱帛布比十年不厌尝谓予上海有善人者怜而乞我袐其人既而假子家僮负米问之则敬德也可不谓长者哉胡先生曰故老言宋嘉熈四年歳行庚子大饥赵恱道尹临安府发廪劝分恐弗暨夺民死中而生之初恱道无子飬南外宗室子孟传一夕梦之帝所严卫如大朝㑹仪既谒賛道之陞由阼阶端笏屏息抑首偻躬不敢仰视帝告曰与懽汝无子捄荒功多赐汝子九人趋下再拜稽首庭中寤以告家巳而生八子与孟传而九臧应星父记于书当时湖州作糜食饥人麋脱釡犹沸涌噐中人急得糜食巳輙仆死百歩间饥未至死食糜者百无一生婺州顾箨米作糉熟而寒之约饥民旦由东门入与之屦使之北门赋糭西门饮以药复至东门给钱米出宿逆旅舎与爲买薪苏旦洗沐广舎不过栖十人明日复然竟去无一人死长者夜作粥贮大瓮中盖惩湖州事也有意哉陈孝子传胡长孺孝子氏陈名斗龙字南仲五世大父询避宋靖康乱繇许徙家杭昌化县犹号颍城散人以自表大父景纯大母阮年髙宋故事郊祭眀堂禋祀东朝廷上夀咸诏赐髙年爵民歳百太学生郷贡进士父母九十皆得九品官封告授大父迪功郎大母孺人父天泽泽民治诗应寳祐三年临安府举取元朴下第六名文解甞从叶公采学叶学李公方子李学徽国文公泽民既屡试尚书礼部不中度游清献公爲相赵忠惠公爲尹叶公爲宰以行能上之招致弗就筑室百丈谿上讲所学时太皇太后籍未下郡县内附徽独不奉诏盗作婺源境上声动旁近县泽民挈妻与子庐深险处以避一歳所病山中斗龙才十三巳能奉饮剂废眠忘食祷神请减己年延父弗效母盛也寻亦病死斗龙䖏䘮毁庐墓哭声哀切感动行路人有羣鴈集其上飞鸣三日夜乡里谓鴈灵有知将塟泽民门人士相与私谥泽民文节参政文公及翁题墓上曰文节先生后斗龙娶妻有四子女郷先生孙公朝瑞以温州路儒学提举言斗龙侍病服丧庐墓时事移提学得推择爲宗晦书院山长将之瓯斗龙之妻之父之甥盛沖告斗龙曰若母王产若未一歳归钱唐闻其家在清湖中斗龙大惊且哭即日与妇诀具装行曰必与母俱归若弗能得何归爲𥘉泽民以妻无子也以币如钱唐求宜子者得王清湖斗龙生未周晬王歳期适满遂去吴越俗以女事人期岁归父母或三五七歳有子女尚不听畱惴惴恐失后聘鬻币物女固不得自制此礼所谓妾母嫡子它子以爲庶母衆母诸母如是而去者或欲比之弃黜以义断子不得母薄乎此论也岂甞得罪于其父哉长孺之妻之父徐公道隆伯谦甫母微亦杭人产巳去归既长求之百方弗得议用六十歳时母生己日始爲齐衰三年及是歳之元日以大理卿直寳章阁提点浙西路刑狱公事死呉兴之难巳天下若是者固不少使其季丗政敎脩眀如干道淳熈时风厚俗美男义女贞又安得是则其遂不克振可知也斗龙至清湖访求母家及其故时比邻渉二三十年又经乱离固无在者矣逢白发媪于其䖏揖而问焉告曰我知之我家与若母比屋我与若母爲儿时作伴侣嬉逰相好若母自昌化归无几时与我言当徃江东已而泣下我方盛年不识其语之爲悽楚也亦弗问何州有间两夫舁若母竹轿西去又折以北与若母邻者百十家独老身在斗龙谨识之即入江东又济江踰淮复还饶徽信广德宁国徃来数郡间六年一夕舎永丰县礼贤鎭之逆旅氏逆旅人恠斗龙数过问焉告之故且使侦之其人惊曰吾主人小妇王自言家清湖今王老矣岂若母耶走施氏告良乆出询斗龙父时门巷儿名歳甫去老妇人哭出斗龙哭前拜母子未尝相见而自知其爲子爲母也施氏曰若母无子女我家以母还斗龙畱三日奉母归竟如其言母归之歳夏四月徽盗作溢出昌化境上杀人掠子女夺畜产货财张甚斗龙爲庐百丈山身自负母妇拥后未至山庐路逢盗数百人斗龙置母夷䖏稽首曰壮士斗龙㓜不知母去壮长闻母在江东行求母六年母归未百十日即相遭于此斗龙若请夫妇甞死母老谁当养母者盗咨磋相约违去且语徒勿更至此山惊母伤孝子心里中人家颇頼之以免斗龙甞莳甘瓜圃中秋暮母病渇甚思食瓜而非瓜时斗龙视空蔓中芃芃然披之异根合茎并蒂两实者二摘以奉啖即日渇巳疾平眀年圃之天罗瓜如甘瓜者亦二王至今兹尚安健也斗龙作百丈谿书院祠三君子侑以泽民将延师敎里子弟学又以百丈源山地五百畒爲义山郷邻饥岁葛蕨根续食死以塟逹鲁花赤阿思兰取县学郷邻之言及祁阳县尹章君硕所移事状㢘之而核锐请旌表斗龙知歳恶民饥官赋食旁午自请无用是妨荒政盖其意不欲人知去年斗龙来钱唐将从长孺问学与之语诚可以爲孝弟忠信者心欲爲之传以风厉人子属其县士孙夀国録始末以来且曰县人之所愿得也遂定次其言如右胡先生曰陈嬀姓有虞氏苗裔周兴配胡公以元女大姫而国之陈绍重华祀爲王室三恪及其亡也子孙用国爲氏自秦汉来陈氏孝弟忠信立名当时而着见后世如太丘长軰类何可一二数孝子固其后也潙汭遗风余响犹有在者哉史母程氏传袁桷呜唿余甞得三卯録读之蜀祸之惨诚忍言也夫朱禩孙之死而复生也蜀民就死率五十人爲一聚以刀悉刺之廼积其尸至莫疑不死复刺之禩孙尸积于下莫刺者偶不及尸血淋漓入禩孙口夜半始苏匍匐入林薄匿他所后出蜀爲枢宻使尝袒示人未甞不泣下贺靖权成都録城中骸骨一百四十万城外者不计呜唿推是考盖可悲也蜀眉州史氏由唐吏部侍郎俨从僖宗幸蜀因家焉其先墓在青神将二十丗宋丗号名族其出蜀也今唯居湖州一房读其遗事益悲之史母程夫人苏文忠公之母之族也夫人将携其家下崃江以橐金腰缠之兵暴至伏林莽与邻妪谋曰输金果可生吾儿无资不复能出蜀史宗诚无噍类矣纵得生旦夕兵复至亦决死均死死以全史儿诚不恨妪见身死爲吾出腰中金告儿使速走湏臾兵果执母谢以实亡金遂遇害翼日妪语于邻告史氏儿儿甫十三从草野得尸如其言窆以归且亟图其象识曰史光母年五十有四嘉熈二年十月二十七日申时死兵难儿遂东南来占籍湖州刻意自奋以右科爲淛东兵马钤辖钤辖生子圭文嘉定儒学敎授嘉定生子台孙介喜孙台孙儒术通吏文复有子㡬人而史氏繇嘉熈至于今且四传矣噫蜀繇秦帝入中夏至于宋凡一千五百余年文物大盛絶不知有兵革一旦扫削殆尽迄今百余年遗墟败棘郡县降废㡬半可哀也巳可哀也巳賛曰妇人内徳不出门房中歌废戦国而下俱不幸以着非得已也讳莫甚于死従容反复烈士犹难之况士女乎欧阳公传断臂妇人以愧冯道夫人以死传宗承平世泽于是乎见作史者乌得废诸李莭妇传掲傒斯李莭妇者姓冯氏名淑安字静君大名人山东㢘访使时之孙湖州录事汝弼之女山隂令东平李如忠之继室也如忠初娶蒙古氏生子任数嵗而卒继室以冯氏生子任一岁而寡有遗腹子父没两月乃生名之曰伏讣至东平李及蒙古之族相率至山隂尽取其赀及其子任以去冯乃卖钗钏质衣服权厝二丧于山隂蕺山下独携二子庐扵墓时年始二十二唯布衣𬞞食羸形苦莭躬织纴爲女师以自给居二十余年教二子皆成学遂迁二䘮反塟汶上邑人王毅以中书平章政事在告爲亲临其䘮而铭其墓齐鲁之人闻之莫不嗟咨叹息有为泣下者李及蒙古之族皆大愧悔羞见冯母子冯视子任反出已子上中书叅知政事王士熈侍御史马祖常礼部尚书孛术鲁翀翰林学士呉澂集贤学士袁桷奎章阁侍书学士虞集国子司业李端太常博士栁贯軰争为文章盛夸道之山东浙东羣有司交上其事于朝请褒异焉其子仕伏事母极孝皆掾大府有㢘直声而好学不倦史氏曰李之𥘉丧也其族及其妻之属能扶其二䘮携其母子返乎汶水之上而抚存之其义孰加焉乃不逺二千里而来直利其财也当时亦岂𣣔挟其数嵗之子以去恶其无名耳以二族之人生长邹鲁之邦乃不如一寡妇人哀哉冯氏其亦早有家敎乎国朝文类卷第六十九国朝文类国朝文类卷第七十国朝文类卷第七十传稾城董氏家传元眀善国朝龙兴幕北走金河南中州豪杰起应以兵而金灭矣若眞定史氏东平严氏满城济南两张氏是也后史太尉有勲王室爲诸氏冠稾城董氏能与之班而又以孝义称今遂大显第其谱谍无征不知世所自出其可知者徽生晢晢生昕昕生俊俊是爲龙虎公传自龙虎公起世比而第书之云龙虎公讳俊字用章少力田长渉书史善骑射金贞祐间边事棘稾城令树的募兵丘射上中者拔爲将领衆莫能弓独公能挽强一发破的遂将所募迎敌歳乙亥木花里国王爲大帅而公审所归遂爲大元人己卯以劳擢知中山府佩金虎符金将武仙㩀眞定以撼定武诸城定武诸城皆应仙公率衆夜入眞定走仙定武诸城复去仙来庚辰春金人大发兵以张武仙我治中李全应之中山公军军曲阳仙锐气来战败之黄山下仙脱走秋献捷于大帅由是仙以穷降大帅承制授公龙虎卫上将军行元帅府事驻稾城公谒大帅曰武仙黠不可测终不我用当备其冲突然之承制授公左副元帅陞稾城县爲永安州军号匡国事一委公乙酉仙果害都元帅史侯天倪㩀眞定以叛我之郡县大氐皆爲仙守公提孤军介反侧间战者不千人拒守永安仙攻之匝年无所利秋来揉我禾公唿语之曰汝欲得民而夺之食无道贼不爲也仙慙去潜出兵掩撃之仙败走乆之公复夜入眞定仙走死内史帅之弟天泽是爲史太尉壬辰㑹王师围汴眀年金主弃汴奔归德公及大军追围之急城人夜薄我于水我师殊死战公死之夏四月十有八日也公蚤丧父事母以孝闻母丧以能䘮闻岁时有事于庙非病不可力不废拜跪子虽孩乳亦使之序曰祀以孝先也礼宜是凡族亲故人待之以恩信里夫家僮接之亦有道汴䧟时以侍其轴先生爲贤礼请归教诸子甞曰射百日事耳诗书非积乆不通屡诫诸子吾实一农遭天下多故徒以忠义事人仅立门户深愿汝曹力田读书勿觊非望爲吾累也公忠实自许一心王室不爲夷险少移临陈勇气袭衆立矢石间夷然若无事中伤亦不动每慕马援爲人曰马革裹尸吾固多援故战必持矛先士或不可公曰我人臣也敌在前不死顾趍安脱危犬马不如竟死国事戊子间朝行在所诸帅献户口率増数要利吏请如衆公曰民实少而数多需求无应必重歛足承是我独利而民日惫也且欺君不可其以实献行元帅府时狂男子三百余人期日作乱事觉坐其渠魁余释不坐深兾间妖人扇惑图爲不轨连逮者数万人有司当之族公力请主者但首恶是诛永安节度使刘成叛降武仙威州公下令曰逆者一人余能去逆即忠义士予其家才者官之衆果去成降沃州民砦天台爲贼既破降之他将利其子女是取公曰人降而夺之孥仁者不爲衆义不取南征时人多归公愿爲奴旣全其家归悉纵爲民隣境人有𬒳掠卖亦予直赎还其属公器度弘逺善战而惜杀人以乐爲之用大小百战战辄克爲政寛而明见人羙其田庐召其丈人懽与之语惰不敏生者怒且罚之民惟恐其离部不得父依之也父老至今念之流涕甞蒙全活者无不额手鸣齿云薨时年四十八子九人曰文炳曰文蔚师诸弟事兄忠献甚得弟道终武卫亲军千户曰文用历事两朝以诚得于上爲时硕儒累官翰林学士承㫖资徳大夫知制诰兼修国史曰文直槀城令曰文毅同知潭州路揔管府事曰文振早世曰文进顺徳路緫管府判官曰文忠事世祖皇帝三十年未甞有过举嘉谟谠论有人所不能悉知而信于人主者天下士大夫微至闾巷细人无不知名闻其名无不爱重之累官资徳大夫佥书枢密院事典瑞卿大德五年赠光禄大夫大司徒封寿国公谥忠贞曰文义蚤世忠献公讳文炳字彦明龙虎公长子也龙虎公薨时年始十六率诸稚弟事母李夫人李夫人有贤行治家严笃于教子公学侍其先生警敏善记诵自㓜俨如成人歳乙未以父任爲槀城令同列皆父时人少公吏亦不之惮居半歳明于听断以恩济威同列束手下之吏抱案求署不敢仰首里人亦化服县贫重以旱蝗荐饥而府徴日暴民殆不能生公以私糓数千石予县县得以少寛民前令乏军兴贷于人而贷家息入歳倍率取偿民之𧖟麦公曰民困矣头㑹箕歛不已足责吾爲令义不忍吾代偿乃以田庐若干畒所计直予贷家遂业贫民县之间田教之蓺而豪不敢夺流离渐还数年间民食以饶𥘉料民敢隐实者诛籍其家公务衆其力而寡其户衆危不可公曰爲民获罪亦所甘心民亦不乐公曰后当德我由是稾民冨完至今外县民或衔负不直其县而投牒求直于公甞上计府外县人聚观之曰吾亟闻董令董令頋亦人耳何眀能若神也府索无厌公抑不予或谗之府府欲中公公曰吾终不能剜民规利即弃官去世祖皇帝在藩邸癸丑秋奉宪宗皇帝命征南诏公率义士四十六人骑从世祖南诏后世祖军人马道死亡比至吐蕃止两人能从两人翼公徒行顑颔蹢躅取死马肉续食日不能三二十里期必达㑹东使过公至军言状公弟文忠先事世祖军世祖亟命文忠解尚廐五马载糗糒来迓既至世祖壮其忠闵其劳劳赐优渥用輙称㫖由是日亲贵用事已未秋上命世祖伐宋至淮西有台山砦者宋光山县寄治其上命公取之公驰徃砦下示以祸福不应公脱胄唿曰吾所以不极兵威者欲活若人也不亟下今屠砦守者遂降九月师次羊罗洑羊罗洑宋之要害也筑堡于岸陈船江中军容甚盛公请于世祖曰长江天险宋所恃以爲国势必死守不夺之气不可臣请甞之与敢死士数十百人当其前率弟文用文忠载艨冲鼔櫂疾趋士呌唿毕奋锋交公麾衆走岸搏战宋师大败文用颿船报捷世祖大喜㦸手上指曰天也眀日渡诸军围鄂州㑹上崩閠十一月班师庚申世祖即皇帝位于上都是爲中统元年上命公宣慰燕南诸道还奏曰人乆㢮緃一旦遽束以法危疑者尚多与之更始冝赦天下制曰可反侧者遂安二年擢山东东路宣抚使就道㑹立侍䘙亲军上曰亲军非董文炳难任即追授侍卫亲军都指挥使佩金虎符三年山东守将李璮反㩀济南璮剧贼善用兵㑹诸军围之璮不得遁乆之贼势日衂公曰穷㓂可以计禽乃抵城下唿璮将田都帅者曰反者璮耳余来即吾人母昧取诛死也田缒城降田璮爱将既降衆乱遂禽璮璮胜兵有浙涟两军可二万余人勇而善战主帅怒其与贼配诸军隂杀之公当杀二千许人公言主帅曰贼由璮胁从者何罪杀之徒膏草土耳良乖陛下仁圣陛下徃伐南诏或妄杀人虽大吏亦罪之是宜勿杀帅从之大悔巳杀者而杀之者亦自恨失计璮伏诛山东贼未靖山东摇以公爲山东东路经畧使率亲军以行出金银牌五十有功者听予闰九月公次益都畱兵于外从数骑衣裳而入至府不设警卫召璮故将吏立之庭曰璮狂贼诖误若曹璮诛死若曹爲王民陛下至仁圣遣经略使抚汝相安母恐经略使得便宜除拟将吏汝曹勉取金银牌经略使不敢格上命不予有功所部大恱山东安至元三年上惩李璮潜弭方鎭之横以公代吏氏两万户爲邓州光化行军万户河南䓁路统军副使造战舰数百艘肄水战预讲取宋方略凡阨塞要害尽诸御备列栅筑堡深爲吾利上召公宻谋欲大发河南民丁公曰河南宻迩宋境人习江淮地利河北畊以供需河南战以启土宋平则河北长隷兵籍河南削籍爲民便又将校素无俸稍连年用兵至有身爲大校出无马乗者臣即所部千户私役兵士四人百户二人听其顾役稍食其力上皆从之始颁将校俸钱以秩爲差七年改山东路统军副使治沂州沂与宋人接壤鎭兵仰给内郡饟餽有诏和籴本部公亟命收州县所移文衆皆争以违诏公曰第止之乃遣使入奏略曰敌人接壤知吾虗实一不可边民供顿甚劳重苦此役二不可困吾民以惧来者三不可上大悟仍旧和籴内郡九年迁枢宻院判官行院事淮西筑正阳两城两城夹淮相望以缀襄阳以擣宋腹十年拜参知政事夏霖雨水涨宋淮西制置使夏贵帅舟师十万环攻我急矢石雨下公御之城上夜贵去复来俄飞矢贯公左臂着脇公㧞矢授左右发四十矢许房矢絶索矢左右又十余发矢不继而不能张满遂闷絶㡬殆眀日水浸滛入郛麾士郄避贵乗之压吾军而陈公病创子士选请代战壮而遣之公饮痛束疮手劒督战士选与贵将搏斩贵将以戈贵将仆不死获之以献贵去不敢复来王师大举入宋右丞相伯颜行中书省自襄阳东下及宋人战于羊逻洑公以九月发正阳十一年正月㑹丞相于安庆安庆守将范文虎以城降公请于丞相曰行省兵既劳于羊罗洑行院兵当前行均劳宋都督贾似道御师陈于芜湖似道弃师走次当涂公言丞相曰采石当江之南和州对峙不取虑有后顾请先取和州许之遂降知州事王喜三月有诏时向暑师宜持重行中书省驻札建康行枢宻院驻札鎭江时扬州眞州坚守不下常州苏州旣降复叛乆之张世杰孙虎臣誓眞扬兵致死于我真扬兵先期败不敢岀世杰䓁陈大舰万艘碇之焦山下江中劲卒前左公身犯前左载士选别船而弟子士表请从公頋曰吾弟仅汝一息脱吾与士选不返士元士秀犹足杀敌吾不汝忍也士表固请乃许公乗轮船建大将旗皷翼二子船大唿突陈诸将继之飞矢蔽日战酣短兵相接宋人亦殊死战声震天地横尸委仗江水爲之不流自寅至午宋师大败世杰走公追及夹滩世杰收溃卒复战又破之世杰走海公船小不可海夜乃还俘甲士万余人悉纵不杀获战舰七百艘宋力自此穷矣冬十月王师分三道而左公由江并海趍临安先是江隂军佥判李世脩乞降夺于势不能来城复爲宋公予之檄世脩以城来令权本军安抚使所过民不知兵凡所获生口悉纵遣之无敢匿者以故威信前布望旗自靡张瑄者有衆数千自宋时负海陆梁公命招讨使王世强及士选徃降瑄士选单舸至瑄所谕以威德瑄降得海舶五百瑄后至大官十三年春正月次盐官盐官临安剧县竢救不下招之一再反将佐请屠县公曰县去临安不百里逺声势相及临安降有成约吾杀一人将误大计况屠县于是遣人入城谕意县降遂㑹丞相于临安北张世杰欲以其主逃之海公绕出临安城南戍浙江亭世杰计不行窃宋主弟吉王昱广王昺南走而宋主㬎出降丞相命公入城罢宋官府散其诸军封库蔵收礼乐噐及诸图籍取皇帝诸玺符上之丞相丞相以宋主还觊有诏畱事一委公禁戢豪猾抚尉士女宋人不知易主也时翰林直学士李槃奉诏招致宋士至临安公谓之曰国可灭史不可没宋十六主有天下三百余年其太史所记具在舘且悉收入以备典礼乃得宋史及诸注记凡五千余册归之于国史院典籍氏宋宗室福王与芮赴逮亰师徧以重寳致诸贵人公峻却不取及官録与芮家具籍所致贵人重寳独无公名丞相朝奏曰臣䓁奉天威平宋宋旣巳平怀来安集之功臣董文炳实最诸将畱事谨奉诏矣上曰文炳吾旧臣忠勤朕所素知乃拜资德大夫中书左丞时张世杰奉宋主弟吉王昰据台州闽中尚爲宋守敕公进兵所过禁士马无敢履践田麦曰在庾者吾旣食之在野者汝又蹂之新民何以续命是以南人不忍以兵郷公次台世杰遁诸将先俘州民公下令曰台人首效顺我不暇有而世杰㩀之民何罪敢有不纵所俘者以军法论得免者口数万薄温州温州未下令曰毋取子女毋掠民有衆曰喏守将火城中逃公亟命扑灭火追禽守将数其残民之罪斩以徇踰岭闽人扶老驩迎漳泉建宁邵武诸郡皆送欵来凡得州若干户口若干闽人感公德最深至今庙而祀之水旱疾病祷焉十四年北圉有惊上将北狩正月亟召公四月公至自临安比至上日问来期及至即召入公拜稽首曰今南方已平臣无所効请事北圉上曰所亟召卿意不在此竖子盗兵朕自抚定山以南国之根本也尽以託卿卒有不虞便宜处置以闻中书省枢宻院事无小大咨卿而行已敕主者卿其勉之公踧踖避谢不许因奏曰臣在临安时阿里伯奉诏检括宋诸蔵货寳追索没匿甚细人寔苦之宋人未洽吾德遽苦之以财怨非安怀之道即诏罢之又曰臣有专擅之罪初泉州蒲夀庚以城降寿庚素主市舶谓宜重其事权俾爲我捍海㓂诱诸蛮臣解所佩金虎符佩寿庚矣惟陛下鑑裁上大嘉之更赐金虎符燕劳毕即听陛辞裕宗在储宫公求见敕曰董文炳任重见毕遣行既见尉谕至且曰上甞多卿公畱士选宿卫即日道凡在上都三日至大都更日至中书枢宻不署中书案平章政事阿合马方怙宠用事生杀任情惟严惮公姦状爲之少歛执笔起请曰相公官爲左丞当署省案请至再四不肯署皇太子闻之谓宫臣竹忽纳曰董文炳深虑非尔曹所知后或私问其故公曰主上所付託者在根本之重非文移之细且吾少徇则济姦不徇则致䜛䜛行则身危而深失付託本意吾是以预其大政而畧其细务也十五年夏公有疾奏请解机务诏曰大都暑炽非病者宜卿可此来固当愈公至上都奏曰臣病不足领机务西北髙寒筋骸畅逸当复自愈请毕力北役上曰卿固忠孝是不足行枢宻事重以卿佥书枢宻院事中书左丞如故公辞不许遂拜八月上生日礼成赐宴掌礼者奏公坐坐公上坐谕宗室大臣曰董文炳功臣也当坐是每尚食上食輙辍赐公是夜疾复作敕诸御医日来诊视九月十三日夜疾革洗沐而坐召文忠䓁曰吾以先人死事恨不爲国死边今至此命也愿董氏世有男能骑马者勉报国吾死瞑目言毕就枕薨上闻痛悼之良乆命文忠护䘮塟藁城令所过有司以礼弔祭制赠金紫光禄大夫平章政事谥曰忠献敕翰林待制李谦志其墓翰林学士承㫖王磐撰神道碑公忠实似其父人主益信之甞曰朕心文炳所知文炳心朕所知故䜛间不行而功立在军或与长官争事长官国人持巳见不公是公曰第上两奏得可事乃行长官輙不敢上卒公是盖上甞诫长官者曰董文炳老成练事汝父行也事事听之文炳不我负也公薨后十余年姦臣桑葛事败有诏董文炳子名士选者速召入上素爱士选有父风即拜江淮䓁处行中书省左丞召入卧内上曰汝知汝父事朕否士选拜谢曰臣愚不足以知上曰若父忠勤不欺能成吾大事汝士选不必逺学学而父足矣又甞问士选曰汝知曹彬如何士选谨对曰曹彬云云上曰曹彬不杀降一事较之而父未足爲多必欲尽书而父竹帛有旣也公平居不妄笑语毅然有不可犯之色立朝谔谔有古大臣风故上每论汉人功臣谓可任属大事者必首公而追惜其夀止于六十二也事人主三十年任大事豫大议其庙谟廷论逸不尽传史臣无从考索最着于闾里者孝友天至居母䘮哀毁骨立奉祀事一遵其父而有严教诸弟如严师诸弟事之如严君虽贵显如文用文忠归休沐不敢先私室侍立终日夜不敢坐不问不敢对裘马金帛公未甞先御有即尽赐诸弟闺门之间肃然而诸第或以过被笞皆悃欵受之以改及䘮公毁瘠踰礼而思其蚤孤深頼贤兄以成之也世之言家法者比爲万石君奋家云公好读书延礼儒士士虽贱必接以礼若金翰林直学士滹南王若虗先生真定提学侍其先生轴存则师尊之没则䘏其孤而侍其提学家子孙与之㛰姻至今虽在兵马间教诸子不暂废公退日一再至塾程其学与儒者讲明圣人之道评品史事夜分乃休居官清慎家无余财其子孙化之亦能清慎世其家子士元刚不下人以气由内供奉爲武节将军侍卫亲军千戸佩金牌及宋将姜才战于扬州身𬒳十七创而卒士选今爲资政大夫御史中丞领侍仪司事士秀资豪爽才艺过人事𥙿宗东宫宠信无比𥙿宗崩终明威将军前卫亲军都指挥使佩金虎符賛曰或曰爲将三世必败其后受其不祥董氏贵显四世子孙数十百人或曰活千人者必有后龙虎公忠献公为大将不妄杀濵死而生之者无虑数十万人其诸以是为德与呜唿董氏其未艾哉虽然继美大家斩泽仆世孰非人子者节妇马氏传元明善马氏参知政事杨公居寛之继室钱唐民家女也至元十四年桑葛奏立尚书省夺中书机要又以计倾罢之先诬居寛等死没入其帑以马氏赐卫士马氏託狂疾呌唿遗矢溺不可近竟免侵迫杨氏隂赎之归遂削发庐墓誓死不嫁后桑葛败事得昭雪而马氏以无子乞归钱唐养其独亲杨氏许之日纺绩给食凡十有余年大德七年十月乳生疡或曰当迎医不尔且危马氏曰吾杨氏寡妇也寕死此疾不可男子见竟死时年四十余呜唿节义于人大矣一或执之不变虽孱夫弱妇使强悍之人降心相下何乃英声压世而临利害之顷一失所守无异禽犊死等尔不义而生无宁义死此烈丈夫之所以焜燿也马氏亦足称哉张淳传元明善张淳乐师也清州人父德禄始入乐籍淳早孤学轧筝即知求巧既长名贯京师凡爲调曲尽声韵么妙入神成一家艺鉅公宴集淳戞新声四坐为倾然非其意不可召也名在上所为管勾为安口署丞矣仁宗皇帝曲宴淳必在一宴一蒙赉置玉宸乐院特授奉训大夫玉宸判官降玉宸院爲仪凤司进淳阶中顺迁仪凤少卿诏造轧筝岳柱龙龈及縁尽玉桐梓金错之曲奏遂以赐淳加嘉议爲卿甚悦淳每有遇赐辞厚取薄气不盈而色惧君子盖有取于淳云賛曰帝在位十年天下治安宰相无事以戚之从容肆体而豫焉淳也质直厚和无他縁饰进其絶艺赐之一顾知音者谓唐剏轧筝以来未必有淳之手自足名世矣呜唿先朝凡一贤人必蒙超国朝文类国朝文类后序擢不止淳也淳乎其亦殊遇哉国朝文类卷第七十右国朝以来诗文七十卷右司都事赵郡苏伯脩父所类也守诚在胄馆时见伯脩手抄近丗诸名公及当代闻人逸士述作日无倦容积以歳年今始克就编不以微而逺者遂泯其实不以显而崇者輙襮其善用心之公溥也如是夫古者以言名家则有集传其别而叙之于史传者非发明乎学术之说则关系乎丗道之文也不然君子无取焉是则伯脩岂无意而爲之者乎伯脩方以政事向用所集名臣事畧及是书皆将刋布天下天下之士得揽焉者孰不美国朝文物之盛嘉伯脩㑹萃之勤矣伯脩名天爵以国子高等生试贡入官力学善文多知辽金故事亦有论着他书无所不闚予之敬交也故题文类后元统三年三月三日太原王守诚书