禅林类聚X卍XXX禅林类聚目录第一帝王宰臣儒士第二佛祖法身佛像第三伽蓝殿堂塔庙丈室门户桥路第四祖教问法第五说法禅定悟道大道第六示众勘辨棒喝第七圆相对机宾主家风第八经教看经讲经论议祖偈第八姓名头首知事侍者法属X尼女行童第十人境心眼肢体真像第十一住山庵居戒律参学礼拜省访第十二游山驰书缘化应化神异因果沐浴偃息第十三问疾医卜药饵迁化追忌第十四岁时解结日月风云雨雪水火第十五衣钵服饰鞋韈珍宝琴碁帘帐舟楫第十六法器槌拂数珠缾钖杖笠镜扇第十七器用刀劒弓箭骨董第十八粮食斋粥餬饼五味X茶汤蔬菜第十九田地草木花果香灯搬扫柴薪第二十狮子像龙虎牛鹿猫犬龟鱼兔蛇飞走禅林类聚卷第一帝王宰臣儒士帝王阿育王内宫饭三万大阿罗汉王躬自行香见第一座无人王问此座何故无人一尊者云此是宾头卢尊者位此人曾见佛来王云此人今在何处者云且待须臾言讫宾头卢从空而下王请就座礼敬卢不顾王乃问承闻尊者亲见佛来是不卢以手拨开眉毛示之云还会么王云不会卢云阿耨达池龙王请佛斋老僧亦预其数五祖戒出王语云惭愧翠巖真云且道甚么处X见直饶雪天漂渺湖光澹荡且莫说梦保宁勇代云希有希有佛性泰云阿育王虽饭三万大阿罗汉要且不识宾头卢尊者阿育王既巳不识诸人还识也无若也不识山僧为诸人指出乃拈拄杖下禅床立云作么佛印元颂云拈起眉毛示育王当时凡圣绝商量后来对众难收拾眼上依前两簇长保宁勇云我佛亲见宾头卢眉长发短双目麤阿育王犹疑狐唵嚤呢哒嘿㗭嘿苏嚧佛慧泉云一翳在眼空花乱坠狭路相逢难为回避大王还识老僧无似雪眉毛长窣地东印土国王请般若多罗尊者斋次王乃问诸人尽转经唯师为甚不转者云贫道出息不涉众缘入息不居阴界常转如是经百千万亿卷汾阳昭云却劳尊者心力天童觉颂云云犀玩月璨含辉木马游春骏不羁眉底一双寒碧眼看经那得透牛皮明白心超旷劫英雄力破重围妙圆枢口转灵机寒山忘却来时路拾得相将擕手归西禅需云入息未甞居阴界出息何曾涉万缘一声渔笛离南浦依旧芦花深处眠罽宾国王秉劒问师子尊者云师得蕴空不者云巳得蕴空王云既得蕴空离生死不者云巳离生死王云既离生死就师乞头得不者云身非我有岂况于X头王便斩之白乳涌高数尺王臂自堕七日命终太子光首叹云我父何故自取其祸玄沙云大小师子尊者头也不解作得主玄觉征云且道斩着斩不着又云玄沙恁么道要人作主不要人作主若也要人作主蕴即不空若不要人作主玄沙恁么道意在甚么处试断看汾阳昭别云知师不恡芭蕉云卖宝遇着瞎波斯瑯瑘觉云罽宾好一口劒争柰劒上无眼尊者好箇狮子要且不解返踯翠岩芝云当时祖引颈王举劒与么时有人谏得住至今无人断得此公案如今衲僧作么生断雪窦显云作家君王天然有在海印信颂云混沌中央一窍开分清分浊列三才祇因一劒输机夜胆丧魂惊竟不回佛眼远云杨子江头杨柳春杨花愁杀渡头人一声羗笛离亭晚君向潇湘我向秦鼓山珪云舡子下杨州浮萍逐水流一声河满子千古动悲愁径山果云杀人须是杀人汉当下一刀成两段头臂虽亏劒刃锋何似秦时𨍏铄钻梁武帝因初祖达磨大师自西天泛海来至金陵见帝帝问如何是圣谛第一义师云廓然无圣帝云对朕者谁师云不识帝不契师遂折芦渡江至魏后帝举问志公志公云陛下还识此人不帝云不识志云此是观音大士传佛心印帝云当遣使者诏之志云X莫道陛下诏阖国人去他亦不回汾阳昭代云弟子智浅保宁勇代帝吐舌示之泉大道颂云凡圣萦缠情未忘廓然无圣便惊狂梁王殿下无谋略刚被胡人乱一场雪窦显云圣谛廓然何当辨的对朕者谁还云不识因兹暗渡江岂免生深棘阖国人追不再千古万古空相忆休相忆清风匝地有何极师顾左右云这里还有祖师么唤来与老僧洗脚保宁勇云炼得通红打一鎚周遭无数火星飞十成好箇金刚钻摊向门前卖与谁上方益云第一义廓兮寥兮超象帝不把多年历日看争辩春分并夏至辽东白鹤去无踪三山半落青天外佛鑑懃云始鸣阿阁一声钟日暖苍龙睡正浓再击凤凰台上鼓半夜祥鸾未飞舞帝基永固如盘石胡僧虗费平生力回指少林归去来春风一阵花狼借太平古云圣谛第一义门廓然无圣谁尊堪笑江南三月里鹧鸪啼在百花村长灵卓云不解作客劳烦主人面无慙色少喜多嗔雪堂行云西天屠子气雄豪欺负神州罪莫逃梁帝当头轻一拶果然提起活人刀佛灯珣云展阵开旗便要赢谁知御驾不亲征把定锵旗收阵脚直至雄峯不出兵梁武帝问达磨大师云朕自即位巳来起寺写经度僧不可胜纪未审有何功德师云实无功德帝云师何言无师云此乃人天小果有漏之因如影随形虽X有非实帝云如何是真实功德师云净智妙圆体自空寂如是功德不以世求梁武帝请傅大士讲经大士陞座以界尺挥案一下便下座帝愕然志公问帝云陛下会不帝云不会志云大士讲经竟白云端云傅大士与志公被梁武帝一状领过正觉逸颂云远别双林事有因金陵明主慕仁人良哉高座登临次一击大千经出尘雪窦显云不向双林寄此身却于梁土惹埃尘当时不得志公老也是悽悽去国人白云端云大士何曾会讲经志公方便且相成一挥案上俱无取直得梁王努眼睛慈受深云大士讲经时挥案成註脚一丸消众病不假驴驰药佛鑑懃云案上一声鸣嚗嚗巳是重重添註脚梁王何事不回头志公将错还就错唐肃宗帝问忠国师和尚百年后所须何物师云檀越与贫道造箇无缝塔帝云请师塔样师良久云会么帝云不会师云贫道有付法弟子耽源却谙此事请诏问之师迁化后帝诏耽源问此意如何源对云湘之南潭之北中有黄金充一国无影树下合同船琉璃殿上无知识雪窦显拈云肃宗不会且致耽源还会么祇消箇请师塔样尽西天此土诸位祖师遭这一拶不免将南作北有傍不肯底出来我要问你那箇是无X缝塔神鼎諲云前来国师若此作用不能明了次问耽源又恁么颂且道尽善未尽善虽然方便须体解始得会么神鼎为你诸人下四转语湘之南潭之北君臣有路中有黄金充一国净体妙常无影树下合同船千圣一辙琉璃殿上无知识凡圣路绝若恁么会去也必不相赚老僧恁么註解又是辜负国师五祖演云前面是珍珠琉璃后面是玛瑙珊瑚左边是观音势至右边是普贤文殊中间有箇旛子被风吹着道胡芦胡芦雪窦显颂云无缝塔见还难澄潭不许苍龙蟠层落落影团团千古万古与人看云巖因云无影林中窣堵波团圝一缝甚誵讹逢人拟欲亲拈出还识南阳老作么罗汉南云窣堵无缝立还危宝铎玲珑八面垂千手大悲扪不着百重关鎻下金鎚白云端云无缝塔从谁手造虽然有样不堪传如何强写无层级永向琉璃殿上悬长灵卓云无缝塔子镇团栾若知端的问耽源檀那合领深深旨大地收来荐一言唐肃宗帝问忠国师如何是十身调御师乃起立云还会么帝云不会师云与老僧过净瓶来唐肃宗帝问忠国师如何是无诤三昧师云檀越踏毗卢顶上行帝云寡人不会师云莫认自已清净法身雪窦颂云一国之师亦强名南阳独许振佳声大X唐扶得真大子曾踏毗卢顶上行又云铁鎚打碎黄金骨天地之间更何物三千剎海夜澄澄不知谁入苍龙窟佛鑑云步步踏着毗卢顶亦非自已清净身妙入空门得空相祖师肝胆佛精神大沩秀云作者清规世莫俦金篦曾握上龙楼良哉拨破毗卢顶直得文殊笑点头唐肃宗帝问忠国师云师在曹溪得何法师云陛下还见空中一片云么帝云见师云钉钉着悬挂着五祖戒云好事不如无唐庄宗帝问兴化奖禅师云寡人收中原得一宝只是无人酬价师云请陛下宝看帝以两手引幞头脚示之师云君王之宝谁敢酬价帝大悦玄觉征云且道兴化肯同光不肯同光若肯同光兴化眼在甚么处若不肯同光过在甚么处雪窦云至尊所得只可傍观若非兴化作家往往高价酬却翠巖芝云兴化当时下一着可谓酩酊如今作么生断云峯悦云真不掩伪曲不藏直有眼底辨取黄龙心云兴化虽则一期见机而作争柰埋没伊一朝天子当时若作兴化但向伊道蚌蛤之珠收得也无用处教伊向后别有生涯免见递相钝置而今若有人问上座又作么生酬价北塔祚颂云君王之宝实难酬兴化形言下一筹两手展开幞头脚勑书挂在凤凰楼白云端云北番王子弯弓射南国将军仰面看沙上空余斜X影在翩翩直自入云端上方益云展手相呈老比丘至尊之宝敢轻酬满庭和气龙颜悦争柰胡僧笑点头天童觉云君王底事语知音天下倾诚蔡藿心拈出中原无价宝不同赵璧与燕金佛心才云中原收至宝合国不能藏一入相如手佳声满大唐闽王请罗山闲禅师开堂师陞座方收歛僧伽黎乃云珍重便下座闽王近前执师手云灵山一会何异今日师云将谓是箇俗汉洞山聪颂云罗山忍俊不能禁大展家风吼一音祇墨如山书莫尽衲僧休向义中寻白云端云纷纷雪影耀闽天闽主欣逢倍乐然一旦春风吹大地更无一点在堦前踈山如云须弥座上歛伽黎海口潮音阐大机世主大檀能藻鑑灵山嘉会愈增辉闽王送银交床与雪峯僧问和尚受大王如此供养将何报答师以两手托地云轻打我打我踈山僧问雪峰道轻打我意作么生山云头上插瓜虀垂尾脚跟齐汾阳昭颂云因问如何报主恩举毕全收坐要津舡头若有风浪动满目流沙不见人洞山聦云人王信重送交床旁问禅徒太着忙下手低声言少打劣中全胜阿谁详保宁勇云不知将甚报君恩风起江湖水皱颜一片古帆乘兴去与谁相X遂过天门正觉逸云得人一牛还人一马投之报之风流儒雅如今大有受恩人不知谁是报恩者闽王封柑橘各一颗遣使送上雪峯问云既是一般颜色为甚名字不同峯遂依旧封回复驰问玄沙沙将一张纸盖却汾阳昭颂云柑橘闽王亲手封将来直问击胡风长人入水分明在更问玄沙又不通汾阳为汝开天路宝坊金界碧霄空保宁勇云闽王两般驰献上雪峯一等到封回人情上下俱周美免把完全更擘开延寿云柑子将来不用疑铁牛蚊子咬应痴闽王犹未识师意更请玄沙下一锥投子青禅师僧问和尚适来拈香祝圣寿且道当今皇帝寿年多少师云月笼丹桂远星拱北辰高丹霞淳颂云六国清平贺圣年珠帘高卷月明前金轮那肯当堂坐不用丹墀击静鞭宰臣朗州剌史李翱仰慕药山俨禅师道风久矣屡请不赴乃特入山致敬肃装客礼直造座前师端然看经殊不顾视李乃云见面不如闻名拂衲便行师却召李回首师云何得贵耳而贱目李遂顶拜起问如何是道师以手指天复指净瓶云会么李云不会师云云在青天水在瓶李因有省乃呈颂云练得身形似鹤形千株松下两函经我来问道无余事云在青天X水在瓶玄觉拈云且道李太守是赞他语明他语须具行脚眼始得汾阳昭颂云云在青天水在瓶恐君妄解作惶惶汾阳问你幽魂听如实神通现姓名天宁琏云陇西贤相登药峤云在青霄水在瓶风静云消空独露天门玉女不曾扄白杨顺云古人问道复何言水在瓶中云在天故国要归归便得离亭云月渡头船无尽居士云云在青天水在瓶眼光随指落深坑溪花不柰霜风苦说甚深深海底行圆通僊云云在青天水在瓶丹霄把手共君行回头不觉寒更晓一片红光海上生李剌史问归宗教中道须弥纳芥子渤即不疑言芥子纳须弥莫是妄谈不师云人传使君读万卷书籍是不云然师云公从顶至踵都来如椰子大万卷诗书向甚处着李俛首而巳佛慧泉颂云放开日月明把定干坤黑一札不回头满地生荆棘龙宫海藏兮非多石火电光兮非急君不见紫霄峯下墨池边八骏如风追不及禾山方云芥纳须弥验祖风清机历历妙难穷要知万卷书来处跳出当人智鑑中佛心才云芥纳须弥特地疑琴书抛下扣禅扉忽闻万卷难藏处瞥转神机唯自知唯自知丹桂和根拔得归成尚书与大将送供入云居山乃问膺禅师云世尊X有密语迦叶不覆藏如何是世尊有密语师召尚书成应诺师云会么成云不会师云汝若不会世尊有密语汝若会去迦叶不覆藏法灯拈云且道唤底是密语应底是密语时有僧问如何是世尊有密语灯云何曾得密来东林总云恠哉弘觉二十年羚羊挂角绝迹亡踪及乎被尚书一拶直得带水拖泥作人笑恠法灯也是日午点金灯夜半泼墨汁东林即不然如何是密语却向伊道甚处不密且道恁么道还有过也无良久云更不用别人性空云逢人且说三分话未可全抛一片心古德颂云世尊密语难覆藏迦叶迦叶见如土千古万古黑漫漫焦尾大虫元是虎郢州太守请风穴禅师衙内陞座师乃云祖师心印状似铁牛之机去即印住住即印破只如不去不住印即是不印即是时有卢陂长老出问某甲有铁牛之机请师不搭印师云惯钓鲸鲵澄巨浸却嗟蛙步𩥇泥沙陂伫思师喝云长老何不进语陂拟议师打一拂子云还记得话头么试举看陂拟开口师又打一拂太守云佛法元来与王法一般师云太守见甚么道理太守云当断不断返招其乱师便下座南堂静云好一场法战大众还要识风穴么金镞惯调曾百战铁鞭多力恨无雠要识卢陂长老么尽道入山擒虎易临筌方觉取鱼难要识郢州太X守么巳得真人好消息人间天上更无疑雪窦颂云擒得卢陂跨铁牛三玄戈甲未轻酬楚王城畔朝宗水喝下曾令却倒流保宁云锋头壁立铁牛机十字纵横宝劒挥一阵贼军俱粉碎凯歌齐和太平归圆悟云列圣风规初不放过拟跨铁牛蓦头印破卢陂当断却沈吟电转星飞被活擒喝下机锋如霹雳三玄戈甲振丛林天童觉云铁牛之机印住印破透出毗卢顶𩕳行却来化佛舌头坐风穴当衡卢陂负堕棒头喝下电光石火历历分明珠在盘眨起眉毛还蹉过陈操尚书一日与诸官登楼次见数僧行过一官人云来者总是行脚僧陈云不是云焉知不是陈云待近来与勘过斯须数僧至楼前陈蓦召上座僧皆举头望陈谓众官云不信道沩山喆云陈尚书可谓手擎仲尼日月腰佩毗卢金印非唯儒士惊慑亦乃衲僧罔措不见道当机如电拂方免病捿芦天童觉云陈尚书当面白拈瞒长芦一点不得雪堂行颂云一语离窠窟千生出盖缠夜来风雪恶木折古巖前杨杰提刑入宝林寺因写七佛殿额乃问昌禅师云七佛重出世时如何师云一回相见一回新又同游山次杨拈起大士饭石问既是饭石为甚么咬不破师云祇为太硬杨云犹涉繁词师云未审提刑作么X生杨云硬师云也是第二月儒士张拙秀才因看佛名经乃问长沙岑禅师云百千诸佛但闻其名未审居何国土师云黄鹤楼崔颢题后秀才还曾题不云不曾题师云无事也好题取一篇佛眼远云大众秀才问佛居何国土长沙为甚么却恁么道秀才寻常嘲风咏月为甚么长沙面前一辞不措若是黄鹤楼有甚么难题处听取山僧题破遂云容颜甚奇妙光明照十方我昔曾供养今复还亲觐南堂静云当时若是南堂待他问百千诸佛但闻其名未审居何国土只向道秀才秀才何得贵耳而贱目死心新颂云黄鹤楼前法战时百千诸佛竖降旗渠无国土居何处留得多才一首诗灵源清云闻名直下惊天地更问所居成年满回首却登归去路家家门口透长安南华昺云百千诸佛闻名久国土庄严何处求觌面若无精彻眼又随船子下扬州禾山方云千佛灵踪莫别求长沙机转有来由要知觌面难藏处黄鹤楼前鹦鹉洲宝峯明云百千诸佛但闻名国土何曾不现成自是不归归便得五潮烟景有谁争大洪遂云黄鹤楼诗崔颢题古今吟咏韵难齐秋空月影千江印春晚流莺是处啼庞居士一日向丹霞前叉手立少时却出去霞不顾X士却来坐霞乃向士前叉手立少时便入方丈士云汝入我出未有事在霞云这老翁出出入入有甚了期士云略无些子慈悲霞云引得这汉到这田地士云把甚么引霞乃拈起居士幞头云却似一箇老师僧士却拈幞头安霞头上云一似箇少年俗人霞应诺三声士云犹有昔日气息在霞乃抛却幞头云大似箇乌纱巾士乃应诺三声霞云昔时气息争忘得士弹指三下云动天动地佛鑑懃云丹霞与庞老閙市里相逢千峯顶上握手千峰顶上相逢却向閙市里握手如钟在架随扣发音大击大鸣小击小响声非内出亦非外来只如未扣巳前声在何处各自归堂究取大沩智云丹霞与庞老终日用神通是处游历尽全身徧界中还知么千峯势到岳边止万派流归海上融涂毒䇿云平易中崄峻断绝处复续庞公三度扣关丹霞三回格下可谓风行草偃水到渠成捡点将来佛事门中则可衲僧分上全无祇如衲僧分上又作么生觌面机锋如同电拂咄南堂静颂云烧木佛老有甚心肝卖笊篱翁家破人残相追相逐相激相叹难难倚天长劒兮射斗光寒搅海苍龙兮不触波澜看看家家有路透长安胡钉铰谒保寿沼禅师师云莫便是胡钉铰么云不敢师云还钉得虗空不云请和尚打破来师便打胡X云莫错打某甲师云汝向后遇多口阿师与你点破在胡后到赵州举前话问不知某甲过在甚处州云只这一缝尚不柰何胡于此有省雪窦显云我要打这三箇汉一打赵州不合瞎却胡钉铰眼二打保寿不能塞断赵州口三打胡钉铰不合放过保寿师蓦拈拄杖云更有一箇大众一时走退乃击禅床一下大沩喆云这汉虽然省去可惜赵州当时待他道某甲过在甚处噼嵴便棒非但承他保寿威光亦乃与丛林为龟为鑑鼓山珪颂云一缝分明在当头下手难饶君钉铰得终是不圆全径山果云直饶钉得这一缝点检将来非好手可怜两箇老禅翁却向俗人说家丑云门偃禅师问僧光明寂照徧河沙岂不是张拙秀才语僧云是师云话堕也径山杲云驴拣湿处尿复庵封云向道莫行山下路果闻猿呌断肠声法云秀云甚处是话堕处忽有人问法云如何是祖师西来意只对伊道话堕也还会么具眼底辨取月庵果云云门大师张幔天网捞龙打凤这僧不觉入他陷穽中落他绻缋里若是福严即不然才见伊举道岂不是张拙秀才语但向道未到云门不妨疑着然虽如是也是贼过后张弓禾山方颂云叶路纵横得自由牢关捩转妙全收X箇中密意人难会喝下须教水倒流月菴果云万丈龙门势倚空悬崖撒手辨鱼龙时人只看丝纶上不见芦花对蓼红踈山如云问来答去无偏党铁壁银山作么通纵夺临机言话堕遂令千古动悲风禅林类聚卷第一禅林类聚X卍XXX禅林类聚卷第二佛祖法身佛像佛祖世尊才生下乃一手指天一手指地周行七步目顾四方云天上天下唯我独尊云门云我当时若见一棒打杀与狗子喫贵图天下太平雪窦云便与掀倒禅床法眼云云门气势甚大要且无佛法道理时有老宿代云将谓无人证明雪窦又别云钩在不疑之地琅瑘觉云云门可谓将此深心奉尘剎是则名为报佛恩云峯悦云云门虽有定乱之谋且无出身之路若也辩得许你顶门具一只眼洞山聦颂云四月八佛降生日指天指地称第一X九龙喷水沐金躯摩诃般若波罗蜜泉大道云指天指地语琅琅送语传言出𦘕堂使者尚能多意气主人应是不寻常保宁勇云混沌未分人未晓干坤才剖事潜彰天生伎俩能奇恠末上输他弄一场无尽居士云七步周行手指天衲僧棒下病难全母胎出后成何事争似阎浮未降前径山杲云老汉才生便着忙周行七步似颠狂赚他无限痴男女开眼堂堂入镬汤慈受深云一火铸成金弹子团栾都不费钳鎚拈来万仞峯头放打落天边白凤儿世尊未离兜率巳降王宫未出母胎度人巳毕鼓山珪颂云是非海里横身入豺虎羣中自在行莫把是非来辨我平生穿凿不相关径山杲云利刃有蜜不须䑛蛊毒之家水莫甞不䑛不甞俱不犯端然衣锦自还乡世尊因广额屠儿日杀千羊一日至佛所飏下屠刀云我是千佛一数世尊云如是如是东山觉云今时丛林将谓广额过去是一佛权现屠儿日杀千羊如此见广额屠儿且喜没交涉又云广额正是箇杀人不眨眼底汉飏下屠刀立地成佛且喜没交涉又道广额飏下屠刀云我是千佛一数这一佛多少分明且喜没交涉要识广额么夹路桃花风雨后马蹄何处避残红大梅当禅师因夹山与定山同行言话次定云生死X中无佛即无生死夹云生死中有佛即不迷生死二人是非不巳特上山参见师人事了夹便问未审二人见处那箇较亲师云一亲一踈夹云那箇亲师云且去明日来夹明日又问师云亲者不问问者不亲夹住后云我当时在大梅处失却一只眼雪窦显云夹山毕竟不知换得一只眼大梅老汉当时闻举若以棒一时打出岂止划断两人葛藤亦乃为天下宗匠瑞巖恭云夹山定山互论是非拖泥带水即且置作么生是大梅辨是非亲踈底眼还委悉么金鎻无须两头动妙挥宝劒正当风应庵华颂云苦瓠连根苦甜瓜彻蔕甜两般滋味恶中后入黄泉投子大同禅师僧问如何是十身调御师下禅床立又问凡圣相去多少师亦下禅床立雪窦显云此公案诸人无不委知若恁么举天下衲僧尽成念话杜家雪窦莫有长处也无试为大众举看凡圣相去多少投子下禅床立如何是十身调御投子下禅床立且道与前来举底是同是别若道一般许上座具一只眼若道别有奇特也许上座具一只眼更开一线道凡圣相去多少请上座下一转语如何是十身调御请上座答一转语非但参见投子亦乃知雪窦长处若总道下绳床立惜取眉毛好X白云端颂云老妇低垂事舅姑起来争免面模煳强将云髻高高绾遮得傍人眼也无投子青云水出崑崙浪接连天高地迥秀林峦禅牀略下云山断凡圣无踪海岳寒长灵卓云爱向江边弄钓丝碧潭深处有嘉鱼钩头不是无香饵箇底如何钓得渠佛慧泉云投子下绳床云中逆电光胡僧归汉土六月下严霜天宁琏云投子下禅床通身谁辨的拟议即千差觌面难相识径山杲云投子下绳床今朝为举扬驴前马后汉功忌乱承当投子一日指庵前一片石向雪峯云三世诸佛总在里许峯云须知有不在里许者师云不快漆桶保宁勇代雪峯以手指石云不妨好一片石佛鑑懃颂云有客钓鳌头区区走五湖不知泥里蚌满腹是明珠投子僧问一功声是佛声是不师云是云和尚莫𡱰沸盌鸣声师便打又问麤言及细语皆归第一义是不师云是云唤和尚作一头驴得么师便打雪窦显颂云投子投子机轮无阻放一得二同彼同此可怜无限弄潮人毕竟还落潮中死忽然活百川倒流闹𣽅𣽅赵州谂禅师僧问如何是佛师云殿里底云殿里底是泥龛塑像师云是云如何是佛师云殿里底保宁勇颂云酸甜滋味本天然带菓连枝颗颗圆X南赡部州人未识菴摩罗果信虗传德山鉴禅师上堂云大众及尽去也直得三世诸佛口挂壁上犹有一人呵呵大笑若识此人参学事毕投子青云然虽如是德山大似藏尽楚天月犹存汉地星复颂云双盲入暗路崎岖日落栖芦暂得甦争似石人眠半夜免教舜让守林居须知花绽非干木无脚行时早触途昨朝风起长安道元是崑崙进国图天童觉云收杷断襟喉风磨云拭水冷天秋锦鳞莫谓无滋味钓尽沧浪月一钩长沙岑禅师僧问本来人还成佛不师云大唐天子还割茅刈草也无汾阳昭颂云岑公拂袖播鸿机问佛人多作佛稀王主札茅亲下手不能土上更加泥圆悟勤云巨岳何曾乏土唐皇岂可刈茅礼拜近前叉手西天下万迢迢投子青云苔殿重重紫气深星分辰位正干坤金轮不御阎浮境岂并诸候宝印尊云巖因云帘幕春风晓尚寒歌楼声咽梦惊残金舆不御人间世休羡壶中日月宽长沙僧问如何是诸佛师师云汝从无量劫来承甚么人恩力云未有诸佛巳前事作么生师云近日鲁祖出世为人东语西话保宁勇颂云水墨丹青状不成混然竹木箇精灵求恩乞福抛盃校向道明明自不听踈山常云X混沌未分便有渠堂堂相貌绝名模长沙谩道知恩力试问还曾识也无夹山会禅师僧问拨尘见佛时如何师云欲知此事直须挥劒若不挥劒渔父栖巢后僧问石霜拨尘见佛时如何霜云渠无国土甚处逢渠僧回举似师师上堂云门庭施设不无老僧入理深谈犹较石霜百步丹霞淳颂云当机一句玉珊珊内外玲珑溢目寒无漏国中曾不住月华影里见应难天宁琏云太阿在手谁敢当锋青山万朵白云重重枯木成云不立纤毫尚是尘那堪开口问他人高挥宝劒无踪迹月里嫦娥现半身天童觉云拂牛劒气洗兵威定乱归功更是谁一旦氛埃清四海垂衣皇化自无为夹山僧问如何是佛师云此位无宾主云寻常与甚人对谈师云文殊与吾擕水去普贤犹未折花来投子青颂云亲言言处几人知今古无俦类莫齐玉马雪行归夜半羚羊挂角日沈西踈山如云大方独立峭巍巍八面玲珑万象围正坐当轩无位位圆通无碍应羣机枯木成云当头不犯难开口假借傍来落二三卓尔混融无向背西天佛是老瞿昙洛浦安禅师僧问供养百千诸佛不如供养一无心道人未审百千诸佛有何过无心道人有何德师云X一片白云横谷口几多归鸟自迷巢丹霞淳颂云拾得踈慵非觉晓寒山懒墯不知归声前一句圆音美牧外三山片月辉枯木成云是佛由来尚涉功明心方与道相同花开花落缘何事尽属无私造化中佛智裕云百千诸佛眉弯曲无证无修眼搭痴踏着未消连底冻一时认作碧琉璃雪峯存禅师僧问如何是佛师云𥧌语作么云峰悦云古人与么道唤作应病与药放过即不可若不放过你这里下得甚么语僧拟议师以拂子蓦口打雪峯僧问如何是诸佛师云莫触讳云如何是不触讳师云解无惭愧僧问如何是诸佛出身处师云仁者已分事作么生云是甚么师云无我且问你僧无对师云我识得你又僧问承和尚有言三世诸佛向这里出头不得未审诸佛有何过所以出头不得师云这不识羞耻汉云门偃禅师僧问如何是佛师云干屎橛佛鑑懃颂云稽首金容干屎橛应物现形如水月香臭皆从佛口生凡圣从来同一舌鼓山珪云不用唐言译休将梵语传摩醯首罗眼对面隔西天径山杲云云门干屎橛全超法报化无事出山游百钱杖头挂惠因净云问处分明答处亲半同含笑半同嗔若看陌上二三月那箇枝头不X带春云门僧问如何是诸佛出身处师云东山水上行觉报清颂云诸佛出身处东山水上行石压笋斜出岸悬花倒生云门垂示云古佛与露柱交参是第几机自代云南山起云北山下雨五祖演云大小云门大师元来小胆四面道古佛与露柱交参是第四机良久云这箇说话面皮厚三寸出语成不逊好将临济棒一日打三顿甚么人下得手虽然罪过弥天新赦咸放禾山方云了得物我一如能使飞云会合须是云门始得且道既是了得物我一如这僧无对处又作么生良久云崄雪窦显颂云南山云北山雨四七二三面相覩新罗国里曾上堂大唐国里未打鼓苦中乐乐中苦谁道黄金如粪土天童觉云一道神光初不覆藏超见缘也是而无是出情量也当而无当巖花之粉兮蜂房成蜜野草之滋兮麝脐作香随类三尺一丈六明明触处露堂堂本觉一云南山云北山雨新罗打鼓韶阳舞石虎哮吼上九天泥牛入海无寻处踈山仁禅师僧问如何是诸佛师师云何不问踈山老汉投子青颂云养子方知在上慈亲言无味外人疑X欲穷沧浪深深处听取渔家辋莫迷洞山初禅师僧问如何是佛师云麻三斤玉泉琏云天无四壁地绝八荒向甚么处与洞山相见咄北塔祚颂云麻皮三斤不用秤秤头那肯坐于蝇一念才生筋骨露徒劳更覔定盘星雪窦显云金乌急玉兔速善应何曾有轻触展事投机见洞山跛鼈盲龟入空谷花簇簇锦簇簇南地竹兮北地木因思长庆陆大夫解道合哭不合哭法昌遇云火麻皮子若何分腊雪煎茶解醉君更有路行人未到野花含笑旧枝春投子青云三年一闰大家知也有瞒顸不记时昨日鴈回沙塞冷严风吹绽月中枝无尽居士云三斤足秤洞山麻拨动锱铢万里差啼得血流无用处夜来依旧宿芦花风穴沼禅师僧问如何是佛师云杖林山下竹筋鞭慈明圆颂云杖林山下竹筋鞭南北禅人万万千莫恠相逢不下马东西各自有前程云峯悦云杖林山下竹筋鞭头尾拈来总一般莫恠玄沙不出岭他家元是钓渔船海印信云杖林山下竹筋鞭枝节萧踈古㵎边要会宗师开正眼满轮午夜照秋天真净文云杖林山下竹筋鞭水在深溪月在天良马不御何处去阿难依旧世尊前云溪恭云杖林山下竹筋边南北行人万万千堪X羡一堂无事客卧云深处不朝天风穴僧问如何是佛师云如何不是佛云未晓玄言乞师再指师云家住海门东扶桑最先照保宁勇颂云眉间一道白毫光历劫知将甚处藏永夜寂寥天未晓更须斫额望扶桑法眼益禅师僧惠超问如何是佛师云汝是惠超其僧于是悟入汾阳昭颂云问佛从头理不亏莫同巧妙骋锋机真金若不鑪中煅争得将金唤作泥雪窦显云江国春风吹不起鹧鸪啼在深花里三级浪高鱼化龙痴人犹戽夜塘水天衣怀云通官买卖不相饶问佛言云是惠超嗟见衲僧生异解认他虹虹作僊桥佛惠泉云才到元正便是年暖风无处不陶然途中多少寻春客悞听黄莺作杜䳌直歇了云问佛分明答惠超羊斤八两不相饶丛林万古为殃祸恶语伤人恨不消广德禅师僧问如何是佛师云𦘕戟门开见坠僊僧驰此语至州中悟空处便问𦘕戟门开见坠僊意旨如何空云真饶亲见释迦来智者咸云不是佛师后闻此语遥望城中礼拜云悟空古佛岂止羊二十口琅瑘觉云广德脑后添丁悟空眼中拔楔虽然善顺机宜敢保他家未彻水庵一颂云𦘕戟门开见坠僊廓然身在洞中天从兹不复论冬夏石烂松枯知几年X首山念禅师僧问如何是佛师云新妇骑驴阿家牵五祖演云大众莫问新妇阿家免烦路上波咤遇饭即饭遇茶即茶同门出入宿世冤家海印信颂云新妇骑驴阿家牵王老空中驾铁船井底挂帆风势恶须弥顶上浪滔天南华昺云新妇骑驴阿家牵万里沧溟驾铁船参差岛屿分诸国彷佛星河共一天文殊道云新妇骑驴阿家牵碧玉罗纹顶上旋播土扬尘寻不见元来只在旧山前天童觉云新妇骑驴阿家牵体段风流得自然堪笑効颦邻舍女向人添丑不成妍径山杲云新妇骑驴阿家牵步步相随不着鞭归到𦘕堂人不识从今懒更出人前长庆稜禅师有时云宁说阿罗汉有三毒不说如来有二种语不道如来无语只是无二种语保福云作么生是如来语师云聋人争得闻福云情知汝向第二头道师云作么生是如来语福云喫茶去云居钖云甚么处是长庆向第二头道处雪窦显颂云头号第一第二卧龙不鑑止水无处有月波澄有处无风浪起稜禅客稜禅客三月禹门遭点额白云端云不说如来有二语三三为九须重数何谓聋人争得闻狐丧未免还归主佛鑑懃云无是无非归掌握有闻有见隔关山始知一种如来语不在世人情斛间南华昺云第一头第二头清风明月两悠悠将军战马今何在X野草闲花满地愁天彭禅师僧问如何是佛师云亲切不离家寂寞不当户禾山方云天彭与么说话终成渗漏且道三种渗漏中堕在那种渗漏要会么无身有事超岐路无事无身落始终投子青颂云白云时映旧山青竹鎻薄烟露几茎虗室夜寒秋月逈鴈回遥听可三更九峯处禅师僧问承闻和尚有言诸圣间出祇是传语人是不师云是云世尊一手指天一手指地云天上天下唯我独尊和尚为甚么却唤作传语人师云祇为一手指天一手指地所以唤作传语人丹霞淳颂云妙相圆明不可亲奴儿婢子自慇懃指天指地称尊大也是传言送语人同安察禅师僧问如何是天人师师云头上角不全身上毛不出丹霞淳颂云祕殿重帏晓尚寒丹墀苔润未排班宝香凤烛烟云合寂寂帘垂不露颜云住禅师僧问如何是诸佛师师云文殊耸耳丹霞淳颂云无相光中未兆身清虗渺邈岂为隣一轮明月当轩照玉殿萧萧不见人赵横山柔禅师僧问如何是佛师云平地望高坡投子青颂云江山历尽几施功方得逢人话背同春到洞庭南壁岸鸟啼西岭月生东X曹山霞禅师僧问佛未出世时如何师云曹山不如云出世后如何师云不如曹山五祖演云若以世谛观之曹山合喫二十棒若以祖道观之白云合喫二十棒然虽如是棒头有眼两人中一人全肯一人全不肯若人点检得出许你具半只眼天童觉云佛与曹山宾主互换出世不出世各具一只眼未有长行而不住长住而不行还会么幽洞不拘关鎻意纵横那涉两头人松源岳云辍已让人弄巧成拙出世未出世虗空里钉橛曹山有没量罪过冶父亦有没量罪过汝等诸人还检点得出么一东二冬叉手当胷玉泉琏云火烧荆棘三千界铁铸浮屠百万层投子青颂云月隐青山瑞气高梧藏丹凤覰无寥无端石马潭中过惊起泥龙翻海潮五祖戒禅师僧问如何是佛师云踏着秤槌硬似铁云峰悦颂云踏着秤槌硬似铁幪幢禅和犹未瞥三冬岭上火云生六月长天降大雪白云端云踏着秤槌硬似铁此时有理不能说新罗国里火星飞直向云门指上热天宁琏云信步红尘里无人问短长归来天欲暮片月照沧浪法华举禅师僧问如何是佛师云芦芽穿膝海印信颂云信手拈来如掣电全机大用疾如风放行一句通消息后夜猿啼在乱峯法华示众云释迦不出世达磨不西来佛法徧天下X谈玄口不开径山杲云作贼人心虗慈明圆禅师僧问如何是佛师云水出高源师自颂云水出高源也大奇禅人不会眼麻弥若也未明泥水句灯笼露柱笑嘻嘻正觉逸云慈明为水出高源天下禅僧走似烟只听清声来耳畔不知流洛那峯前沩山秀云冲断云根迸石来冷冷千古下崔嵬未明滴滴朝宗意听取春深动地雷地藏恩云高源水出晓晴天对答临机岂偶然衲子不知流落处一寻寒木破溪烟大愚芝禅师僧问如何是佛师云锯解秤槌白云端颂云锯解秤槌无缝罅风吹日炎朝复夜虽然不许乱商量一任称提遶天下鼓山珪云锯解秤槌浑似铁大愚老子曾饶舌水流㵎下太忙生云在岭头闲不彻径山杲云问佛如何是宗师即便酬秤槌将锯解言外度迷流杨岐会禅师僧问如何是佛师云三脚驴子弄蹄行云莫只这便是师云湖南长老应庵华云大小杨岐话作两橛且道荐福为人眼在甚么处松源岳云大小杨岐被这僧靠倒白云端颂云三脚驴子弄蹄行奉报行人着眼睛草里见他须丧命只缘踢踏最分明保宁勇云前步高兮后步低动头摇尾三只蹄骑閙市人东西湖南更有须菩提佛鑑懃云三脚驴子弄X蹄行骐骥追风趂不前踏破化城无覔处湖南长老重加鞭佛性泰云三脚驴子弄蹄行步步莲花衬足生堪笑草中寻覔者不知芳树啭春莺鼓山珪云三脚驴儿惑杀好长放后园教喫草等闲牵去向人前踢倒湖南瞎长老圆悟勤禅师僧问如何是佛师云口是祸门鼓山珪颂云的的当阳句明明箭后路着靴人喫肉赤脚人趂兔径山杲云口是祸门电激雷奔娑竭出海震动干坤老宿僧问如何是佛宿云不封不树法华举云大众会么若不会重下注脚去也不封不树以棘栾智门祚禅师僧问如何是佛师云踏破草鞋赤脚走云如何是佛向上事师云拄杖头上挑日月雪窦显云千兵易得一将难求南堂静云问又问得好答亦答得奇今日或有人问踏破草鞋赤脚走意旨如何只向道碧潭深处清秋月拄杖头上挑日月又作么生紫罗帐里撒真珠然虽如是此犹是赞叹之语却如何是佛一池菡萏莲两株清瘦栢如何是佛向上事长向僧家庭何劳问高格又颂云踏破草鞋赤脚走胷中愤气冲牛斗须弥顶上击金钟百战场中狮子吼五祖演禅师僧问如何是佛师云肥从口入又云露胷跣足X佛鑑懃颂云老去眉须似雪霜元来习气尚难忘少年无限伤心事一度思量一断肠五祖示众云释迦弥勒犹是他奴且道他是阿谁南堂静颂云老年经节﨟乐事甚悠悠不及儿童日都来不解愁荐福古禅师僧问如何是佛师云莫莫又问如何是祖师西来意师云莫莫松源岳颂云莫莫拈出一条断贯索任从我佛及众生辽天鼻孔穿却雪窦僧问如何是佛师云四山围绕南花昺颂云狂狗逐块瞎驴趂队只许我知不许你会佛巖禅师僧问如何是佛向上事师云螺髻子云如何是佛向下事师云莲花座正觉逸颂云螺纹顶髻莲花座香象嚬呻狮子吼流落人间三百年塞断天下衲僧口杨岐会禅师僧问拨尘见佛时如何师云东方来者东方坐白鹿显禅师僧问如何是无相佛师云滩头石狮子云意旨如何师云有心江上住不怕浪淘沙三十六万亿一十一万九千五百同名同号阿弥陀佛或庵体颂云竹溪烟绝雨才通无数深红闻浅红山店落英春寂寂青旗吹动柳花风X澄慧端禅师僧问如何是佛师云泥揑金装云如何是法师云海口难宣云如何是僧师云剃头洗钵云向上更有事也无师云不妨惺惺保福殊禅师僧问如何是佛师云巧𦘕不似云如何是法师云巧说不出云如何是僧师云鬅头跣足道吾能禅师僧问如何是佛师云毁着不嗔云如何是法师云赞着不喜云如何是僧师云剃除须发九峯䖍禅师因洞山问祖祖相传合传何事师云释迦悭迦叶富山云如何是释迦悭师云无物与人云如何是迦叶富师云国内孟甞君云毕竟传底事作么生师云百岁老儿看夜灯禾山方云洞山虽则寻流讨源未免黏牙滞齿䖍禅师可谓据令而行毕竟翻成露布若此见得水到渠成其或未然切莫向灯影中行丹霞淳颂云寂光影里现全身贵异天然逈出伦家富儿奴偏得力夜分灯光照西隣大光诲禅师僧问达磨是祖不师云不是祖云既不是祖又来作箇甚么师云为汝不荐祖云荐后如何师云方知不是祖丹霞淳颂云少林续焰事堪奇﨟夜梅开雪后枝黄蘗昔年曾有语大唐国里没禅师赵州谂禅师僧问牛头未见四祖时如何师云饱柴饱水云见后如何师云饱柴饱水汾阳昭颂云古人抱志坐牛头信师就话示无休X饱柴饱水安心静真正无私是赵州杨岐会禅师僧问少林面壁意旨如何师云西天人不会唐言白云端颂云天高地逈非难见水阔山重不易论万古八风吹不入西天人不会唐言永安静禅师僧问牛头未见四祖时如何师云异境灵松覩者皆羡云见后如何师云叶落巳枝摧风来不得韵丹霞淳颂云宝杖亲携挂翠缨徘徊常遶玉阶行转身就父无标的拈却花冠不得名五祖演禅师僧问如何是临济下事师云五逆闻雷云如何是云门下事师云红旗闪烁云如何是沩仰下事师云断碑横古路云如何是曹洞下事师云驰书不到家僧作礼师云何不问法眼下事云留与和尚师云巡人犯夜鼓山珪颂五逆闻雷云从来五逆怕闻雷不似大虫看水磨孤峯顶上要同行十字街头还共坐径山杲云五逆闻雷曾参颜回一粒豆子爆出冷灰护国元禅师僧问如何是临济宗师云杀人活人不眨眼云如何是云门宗师云顶门三眼矅干坤云如何是沩仰宗师云推不向前约不向后云如何是法眼宗师云箭锋相敌不相饶云如何是曹洞宗师云手执夜明符几箇知天晓X罗汉宗禅师僧问祖师未来时如何师云海分千派浪地拔万重山云来后如何师云片云生晚谷明月下堂堦法身仰山寂禅师僧问法身还解说法也无师云我说不得别有一人说得云说得底人在甚处师乃推出枕子沩山闻乃云寂子用劒刃上事应庵华云若是劒刃上事仰山何曾会用忽有箇衲僧出来问章山法身还解说法也无只向他道我说不得别有一人说得又问说得底人在甚处只对他道三生六十劫松源岳云仰山寻常一条嵴梁硬似铁破这僧连拶两拶便乃四稜榻地沩山一期忍俊不禁不知失却一只眼忽有僧问冶父法身还解脱法也无便与拦胸一踏踏倒教伊起来作箇洒洒落落底汉不见道犀因翫月纹生角象被雷惊花入牙干峯禅师上堂云法身有三种病二种光须是一一透过始得须知更有照用同时向上一窍云门出众云庵内人为甚不见庵外事师呵呵大笑门云犹是学人疑处师云子是甚么心行门云也要和尚相委师云直须与么始解稳坐门应诺诺雪窦显云若明得褒贬句未必善因而招恶果沩山果云干峯平地生堆韶石因风起浪虽然合水和泥千古丛林榜样既是合水和泥为甚么却X是丛林榜样不入洪波里争见弄潮人四祖登云干峯布漫天网打凤罗龙格外清规为寻知已云门酒逢知已饮诗向会人唫也是利动君子要见二大老么好手手中夸好手一条拄杖两人舁白云端颂云铺主将鍮试宝人谓言难似此金真实人拂袖先行去满面惭惶不敢嗔佛性泰云垂钩四海钓狞龙格外玄谈知已从相见披衫带席帽不妨把手上高峯楚安方云三种病兮二种光法身于此露堂堂时人不会箇中意犹把法身谩度量钦山方云三种病兮二种光衲僧于此共商量商量得到无疑地野草闲花满地香云门偃禅师僧问如何是透法身句师云北斗里藏身径山杲云云门老人恁么道只答得法身句未答得透法身句今日或有人问径山如何是透法身句即向他道蟭螟眼里放夜市大虫舌上打秋千玉㵎林颂云北斗藏身为举扬法身从此露堂堂云门赚杀他家子直至如今谩度量慈明圆云南北东西万万千干坤上下广无边相逢相见呵呵笑屈指擡头月半天雪窦显云老倒云门泛铁船江南江北竞头看可怜无限垂钩者随例忙忙失钓竿五祖演云何事文星与酒星一时分付与先生高吟大醉三千首留与人间伴月明无尽居士云透出毗卢顶上光夜来星转斗中藏X禅家不搯天师诀也解交干步踏冈云门僧问如何是法身师云六不收雪窦显颂云一二三四五六碧眼胡僧数不足少林谩道付神光卷衣又说归西竺西竺茫茫无处寻夜来却对乳峯宿白云端云六不收兮调最新能欹何待绕梁尘和风满槛花千树不换干坤别是春圆悟勤云一不立六不敢突然那更有踪由无限青山留不住落花流水太悠悠云门僧问如何是清净法身师云花药栏云便与么去时如何师云金毛狮子雪窦显着语云太无端天童觉云贼来须打客来须待云门雪窦二俱作家这里莫有便与么去者么切忌撞头磕额雪窦颂云花药栏莫颟顸星在秤兮不在盘便与么太无端金毛狮子大家看云溪恭云是处三春花药栏五湖禅客不须看寻枝摘叶应难会牙爪分明子细观枯木成云游子奔驰不少安但知门外逐欹欢自家田地荒来久只看人间花药栏佛智裕云清净法身拖药栏眉毛剌倒须弥山谁将玉笛传凄怨吹过芦丛明月湾云门僧问如何是法身向上事师云向上与汝道即不难作么生会法身云请和尚鑑师云鑑即且致作么生会法身云与么与么师云这箇是长连床上学得底我且问汝法身还解喫饭么僧无对师云须知X是学语之流雪窦显云将成九仞之山不进一篑之土过在甚么处梁山庵主云云门直得入泥入水玄觉云唤甚么作饭圆悟勤云云门可谓駈耕夫之牛夺饥人之食权衡佛祖龟鑑宗乘所以后来尊宿各出眼目扶竖大教虽然如是只明得法身边事未明得法身向上事且道如何是法身向上事域中无向背阃外有权衡南堂静颂云韶阳机锋迅雷霹雳僧问法身喫饭不喫学语之流卒说不出山河大地聊充饥四海五湖轻一吸云门云光不透脱有两般病一切处不明面前有物是一又透得一切法空隐隐地似有箇物相似亦是光不透脱又法身亦有两般病得到法身为法执不忘已见犹存坐在法身边是一直饶透得法身去放过即不可子细点检来有甚么气息亦是病径山杲云不用作禅会不用作道会不用作向上商量此是云门老汉据实而论我恁么道有没量罪过汝若检点得出许你具择法眼若检点不出且向云门葛藤里参天童觉颂云森罗万象许峥嵘透脱无方碍眼睛扫彼门庭谁有力隐人胸次自成情船横野渡涵秋碧棹入芦花照雪明串锦老渔怀就帀飘飘一叶浪头行X芭蕉清禅师僧问如何是透法身句师云一不得问二不得休云学人不会师云第三度来与你相见松源岳以拂子击禅床云还见么握土成金犹可易变金为土始知难投子青颂云休问维摩卧病城灵山空自掩光阴流沙欲渡全无难莫听莺啼在那林西禅需云一不问兮二不休直须识取那钩头再三回首来相见急水波心辊绣毬白马霭禅师僧问如何是清净法身师云井底虾蟆吞却月黄龙僧问如何是井底虾蟆吞却月龙云不柰何云恁么即吞却去也龙云一任吞云吞后如何龙云好虾蟆丹霞淳颂云九重深密视听难玉殿琼楼宿雾攒爕理尽归臣相事轮王不戴宝华冠风穴沼禅师僧问如何是清净法身师云金沙滩头马郎妇浮山远颂云相逢尽道归山去林下何曾见一人回首面南看北斗金鸡早报五更春海印信云截铁之机安可测顿开千眼莫能窥禅人到此徒名貌错认查梨作乳梨正觉逸云金沙滩里马郎妇宗匠临机发一言自笑箭穿红日影孰云斫水不成痕无尽居士云何年嫁事马家郎凤枕同欢碧玉床回首𦘕桥离别苦落花流水泪千行X蟾首座问洞山佛真法身犹若虗空应物现形如水中月作么生说箇应底道理山云如驴觑井座云是则是只道得八成山云首座作么生座云如井觑驴瑞巖鸿云首座始道一半洞山方得八成要得全道么如井觑井枯木成颂云出路从前无十成有言须是脱凡情江边玉女呵呵笑岭上石人侧耳听无为居士云驴觑井井觑驴五台何处不文殊黄面老人任多口未知道得八成无天童觉云驴觑井井觑驴智容无外净涵有余肘后谁分印家中不蓄书机丝不挂梭头事文彩纵横意自殊大龙禅师僧问色身败坏如何是坚固法身师云山花开似锦㵎水湛如蓝禾山方云这僧只有照壁月更无吹叶风若不是大龙全机几乎话作两橛参雪窦显颂云问曾不知答还不会月冷风高古巖寒桧堪笑路逢达道人不将语默对手执白玉鞭骊珠尽击碎不击碎增瑕颣国有宪章三千条罪南堂静云色身败坏世常情一点灵光到处晶㵎水如蓝花似锦法身何处不分明地藏恩云山花如锦水如蓝云在高峯月在潭两箇泥牛闘入海行人脱袴杖头檐佛鑑懃云山花似锦春长在㵎水如蓝碧湛然信步白云深处去须知别X有洞中天疎山示众云老僧咸通年巳前会得法身边事咸通年巳后会得法身向上事云门问承闻和尚咸通年巳前会得法身边事咸通年巳后会得法身向上事是不师云是门云如何是法身边事师云枯桩云如何是法身向上事师云非枯桩云还许学人说道理也无师云许云枯桩岂不是明法身边事师云是云非枯桩岂不是明法身向上事师云是云法身还该一切也无师云作么生不该门揩净缾云还该这箇么师云阇梨莫向缾边会门便你礼上方岳云疎山总是战争收拾得却因欹舞破除休云门舌上有龙泉径山杲云云门礼拜不是好心古德颂云青青掩映松萝窟脩竹超然物外物若将脩竹比乔松不及乔松老风骨乌石灵观禅师僧问如何是毗卢师法身主师云不道云为甚么不道师云我若道即缩却我舌我若不道即哑却我口其僧举似洞山山大展坐具礼拜云古佛古佛圆悟勤云勐虎口里横身毒蛇头上揩痒须是作家宗师方有此箇手段若不是洞山洎崄放过也还知落处么谓言侵早起更有夜行人南堂静颂云乌石老古锥门风能峭绝有问毗卢师开口端的别齿有啮镞机天无第二月软语若X金刚沤和是生铁广德延禅师僧问如何是透法身句师云无力登山水茆户绝知音丹霞淳颂云体妙探玄尽涉程争如野老异中行功忘日用平怀稳免事君王宠辱惊天宁楷禅师上堂云法身者理妙言玄顿超终始之患诸仁者莫是幻身外别有法身么莫即幻身便是法身么若也恁么会去尽是依他作解蒙昧两岐法眼未得通明不见僧问夹山如何是法身山云法身无相如何是法眼山云法眼无瑕所以道吾云未有师在忽有人问老僧如何是法身羊便干处卧如何是法眼驴便湿处尿更有人问作么生是法身买帽相头作么生是法眼坑坎堆阜若点检将来夹山祇是学处不玄如流俗闺合里物不能舍得致使情关固闭识鎻难开老僧今日若不当阳显示后学何以知归劝汝诸人不用求真唯须息见诸见若尽昏雾不生自然智鑑洞明更无他物诸人还会么良久云珠中有火君须信休向天边问太阳丹霞淳颂云道合平常绝异端行人何必历艰难从今莫买孙膑卜龟殻无灵不用钻佛像世尊往忉利天为母说法优填王思佛命匠人雕旃檀像及至世尊下来像亦出迎五祖演云诸人且道下来底是出迎底是又教中X道如来者无所从来亦无所去莫是法身无来去化身有来去么若人于此见得日消万两黄金其或未然草鞋钱教甚么人还无边身菩萨将竹杖量世尊顶丈六了又丈六量到梵天不见世尊顶相乃掷下竹杖合掌说偈云虗空无有边佛功德亦然若有能量者穷劫不可尽五祖演云大众无边身菩萨说偈且止诸人还解自量也无若教老僧自量直是无下手处不见古人道㪷克佛座功德难量盏子烧香紫云叆叇何故如是别是一家春南泉愿禅师因陆亘大夫问弟子家中有一片石亦曾坐亦曾卧如今欲镌作佛也还得么师云得得陆云莫不得么师云不得不得云巖云坐即佛不坐即非佛洞山云不坐即佛坐即非佛保福展云南泉看楼打楼云巖洞山一起一倒五祖戒云南泉只解移风不解易俗云巖洞山梦中说梦虎丘隆云南泉虽似镜之端形胡来胡现汉来汉现只是不通检点当时待他道弟子家中有一片石亦曾坐亦曾卧欲镌作佛得么只对道莫惜高名镌石上维摩倾尽此时心天童觉云转功就位转位就功还他洞上父子且道南泉意作么生直是针锥不得真如喆禅师颂云得与不得天宽地窄坐卧经行无劳疑惑正觉逸云问得也道得不得还不得X侯白何曾白侯黑未是黑贵池王老师天下贼中贼贼大夫象简曾拈得黄龙震云南泉得得何似不得淑人君子其仪不忒佛眼远云亲从家中来家中何所有持此一片石广大坚且久灵山曾献佛帝释聊举手心中出何物安乐并长寿丹霞然禅师甞到洛京慧林寺值天寒遂于殿中取木佛烧火向院主偶见呵责云何得烧我木佛师以杖拨灰云吾烧取舍利主云木佛安有舍利师云既无舍利更请两尊再取烧之院主自后眉须堕落投子青云不会为客劳烦主人应庵华云诸方商量道院主忽起疑心而致斯祸又云院主天寒不与丹霞火向致令烧却木佛遂乃眉须堕落殊不知院主买铁得金一场富贵无尽居士颂云雪拥巖扉冻不春一尊木佛噼为薪眼睛动处眉毛落为谤如来正法轮投子青云古巖苔闭冷侵扉飞者惊危走者迷夜深寒热汀洲火失晓渔家忙自疑佛灯珣云老倒丹霞烧木佛院主眉须刚突出罪过从来做底当谁道千虗不愽实楚安方云觌面难藏向上机宗风千古为人施银山铁壁重重透赖有丹霞院主知长髭旷禅师初参石头头问甚么处来师云大庾岭头来云大庾岭头一铺功德成就也未师云成就久矣只欠点眼云莫要点眼不师云便请石头垂下一足师便礼拜头云见甚么道理便礼拜师云如红炉X上一点雪玄觉云且道长髭具眼祗对不具眼祗对若具眼为甚么请他点眼若不具眼又道成就久矣且作么生商量法灯代云和尚可谓眼昏雪窦显云无眼功德有甚么点处南华昺云唤作一铺功德巳是强名石头垂下一足长髭云如红炉上一点雪转见漏逗虽然如是劒阁路虽崄夜行人更多保宁勇颂云一铺大悲千手眼十分圆就未开光君看笔下神通现更有灵踪在上方天童觉云岭头功德眼倦足等闲垂红炉一点雪直下廓亡依无尽居士云国平精奇老石头毫端点出佛双眸破绳床上闲垂足两道神光夜不收智海清云长髭未向岭南来功德圆成眼巳开珍重善财回首处文殊元不下楼台草堂清云拨草瞻风到石头关山重叠路迢迢岭头功德圆成久一点红炉雪未消黄蘗运禅师因裴相国捧一尊像于师前跪云请师安名师召云裴休裴应诺师云与汝安名竟裴作礼雪窦显代裴相国当时便喝汾阳昭颂云师前跪托请安名蓦地当锋唤一声不是裴公谁敢应直教聋瞽也开听佛印元云裴相当时忘却名被人唤着又惺惺不知未具胞胎目谁敢涂胡此性灵保宁勇云五彩糚来掌X上擎老胡刚为立虗名君今欲得超诸祖须向金刚顶上行草堂清云不是心兮不是佛黄檗唤出是何物裴公从此认虗名天下衲僧跳不出楚安方云捧来前面请安名黄檗高高唤一声剖出从前真面目从兹佐得国风清黄檗因裴相国入大安寺见壁间高僧𦘕像乃问主僧真容可观高僧何在主无语裴云此间莫有禅僧么主云近有一僧投寺执役颇似禅僧即是师也裴乃召至理前话师云请相公垂问裴云真容可观高僧何在师召相公裴应诺师云高僧何在裴于言下大悟应庵华云大众黄檗布缦天网要打冲浪锦鳞裴相国坐筹帷幄不妨决胜千里诸人若也于此见得倜傥分明可谓今之古之苟或未然三尺龙泉光照胆万人丛里夺高标赵州谂禅师示众云泥佛不度水金佛不度鑪木佛不度火白云端云大众赵州老子十二剂骨头八万四千毛孔一时抛向诸人怀里了也圆通今日路见不平为古人出气以手拍禅床一下云须知海岳归明主未信干坤陷吉人参雪窦显颂云泥佛不度水神光照天地立雪如未休何人不雕伪金佛不度鑪人来访紫胡牌中数箇字清风何处无木佛不度火常思破灶堕杖子X忽击着方知辜负我白云端云併却泥佛金木佛赵州放出辽天鹘东西南北谩擡头万里重云只一突鼓山珪云金佛木佛泥佛度鑪度水度火尽入赵州红鑪烈焰光中煅过一声白雪阳春万古无人能和径山杲云九十七种妙相顾陆丹青难状赵州眼目精明覰见心肝五脏禅林类聚卷第二禅林类聚X卍XXX禅林类聚卷第三伽蓝殿堂塔庙丈室门户桥路伽蓝世尊与众行次以手指地云此处宜建梵剎帝释将一茎草插于地上云建梵剎巳竟世尊微笑天童觉颂云百草头上无边春信手拈来用得亲丈六金身功德聚等闲𢹂手入红尘尘中能作主化外自来宾触处生涯随分足未嫌伎俩不如人无着禅师因往五台礼文殊因告辞文殊命均提童子送出门首师问此寺是何名额童子指金刚背后师回首寺与童子俱隐没只见荒草空谷X洞山云欲观其父先观其子乌巨行云此是兄弟合做底事还会么圣寺忽然隐处无着巳眼亲开童子再三唤时数目十分具足明招谦颂云廓周沙界圣伽蓝满目文殊接话谈言下不知开佛眼回头只见翠山巖正觉逸云寺额突然耀指端大悲千眼莫能观自从一覰金刚背直至如今作野盘佛印元云楼台虽有额全无试问顽童起劫初忽指金刚看背后年衰多被鬼椰榆道吾真云前后三三是多少大事光辉明皎皎回头不见解空人满目白云卧荒草赵州谂禅师僧问如何是清净伽蓝师云丫角女子云如何是伽蓝中人师云丫角女子怀胎汾阳昭颂云横胸抱腹藏龙种刻胆披肝触凤胎勿谓此儿容易得须知出自痛肠来海印信云咄这老竭得恁饶舌清净伽蓝一时漏泄金刚门外笑呵呵菩萨堂中声哽咽古德云伽蓝虽是常清净丫角怀胎不识羞无意气时添意气不风流处也风流西院明禅师僧问如何是伽蓝师云荆棘丛林云如何是伽蓝中人师云獾儿狢子圆悟勤颂云毫发不留纵横自由阃外干坤廓落大方无外优游明明祖师意明明百草头褫破狐疑网截断爱河流纵有回天力争如直下休四衢道中净躶躶放出沩山水牯牛X石门彻禅师僧问如何是无相道场师云月照水澄澄青山无异路云如何是道场中人师云我今向汝说汝还会也么大阳坚禅师僧问如何是无相道场师云不坐菩提树𡃤向雪山游又云佛殿里悬幡宝盖山禅师僧问一间无漏舍合是何人居师云无各不挂体云还有位也无师云不处金峯志禅师因曹山问作甚么来师云盖屋来山云了也未师云了也云这边事则了那边事作么生师云候一日来白和尚山云如是如是梁武帝问达磨起寺般若寺被火焚殿堂投子大同禅师僧问如何是空王殿师云建立不得雪峯存禅师僧问如何是空王殿师云大小云如何是空王佛师云是甚么云门偃禅师僧问古殿无佛时如何师云梵音何来南堂静颂云古殿无佛梵音何来梦中唤省楼阁门开灵光一点绝尘埃耀古腾今徧九垓南院颙禅师僧问古殿重兴时如何师云明堂瓦插檐云恁么则庄严毕备去也师云斩草蛇头落古德颂云纵夺之机安可测随言生解实堪悲晓来一阵春风起吹落庭前三四枝德山鑑禅师行脚时挟复子到沩山直上法堂上从西过东从东过西顾视方丈沩山不顾师云无无便X出去师至门首却云也不得草草却具威仪再入相见才跨门提起坐具召云和尚沩拟取拂子师便喝拂袖而出沩至晚问首座今日新到在不座云当时背却法堂着草鞋出去了也沩云还识此人么座云不识沩云此子巳后向孤峯顶上盘结草庵呵佛骂祖去在五祖戒云德山作贼人心虗沩山贼过后张弓径山杲云二尊宿恁么相见每人失却一只眼雪窦显颂云一勘破二勘破雪上加霜曾崄堕飞骑将军入虏庭再得完全能几箇急走过莫放过孤峯顶上草里坐上方益云偷营斫寨入中军应是机谋巳十分袖里金鎚犹未动山前飞骑去纷纷海印信云虎穴深林人不到到者还须是猎人老虎睡惊才举目瞥然跳出获全身佛鑑懃云德山老能法战一喝声光吼雷电骑虎头兮收虎尾捋虎须兮真可羡急走下山三十里又被沩山追一箭雪峰存禅师示众云望州亭与汝相见了也乌石岭与汝相见了也僧堂前与汝相见了也后来保福问鹅湖僧堂前且致望州亭乌石岭甚么处相见来鹅湖骤步归方丈保福便低头入僧堂东禅斋云此二尊宿会不是相见不相见试断看雪窦显云二老是则是只知雪峰放行不见雪峯把定忽有箇衲僧出来问未审雪窦作么生岂X不是别机宜识休咎底汉还有望州亭乌石岭相见底衲僧么良久云担板禅和如麻似粟荐福信云古人与么只有顺水之波且无逆风之浪宝林远云雪峯是三处相见保福以两处问人鹅湖只解把定不解放行若有问宝林乌石岭望州亭甚么处相见拦腮便掌待伊拟议拽拄杖打出三门且要与雪峯流通此话汾阳昭颂云望州乌石与堂前相见相逢万万千唯有鹅湖并保福此时相见解推迁海印信云望州乌石常相见何故禅人却背违保福鹅湖虽得意理兵曾未展锵旗佛眼远云密密堂堂早二三本来无物更何堪痴人见了生欢喜作者相逢满面惭径山杲云望州乌石与僧堂业识忙忙不可当提起衲僧拄杖子五湖四海沸如汤大洪遂云登山过水几区区特地相逢问道途堪笑华山潘处士长安路上倒骑驴云居简禅师僧问孤峯独宿时如何师云闲却七间僧堂谁教你孤峯独宿丹霞淳颂云法尔非修本十成平常酬答最分明端然指出长安道无柰游人不肯行塔庙疎山仁禅师因主事僧为师造寿塔了来白师师云汝将几钱与匠人僧云一切在和尚师云为将三文钱与伊为将两文钱与伊为将一文钱与伊若道得X与吾亲造塔僧无对后有僧到大岭即罗山也举前话岭云还有人道得不云未有人岭云汝回举似疎山道大岭云若将三文与伊和尚此生决定不得塔若将两文与伊和尚与匠人同出一只手若将一文与伊累他匠人眉须堕落僧回举似疎山山具威仪遥望大岭礼拜叹云将谓无人大岭古佛放光射此间虽然如是也是﨟月莲花大岭后闻之乃云我与么道巳是龟毛长三尺浮山远云疎山以锥札地大岭用刀剜空虽然二古德错下锥刀今时人亦难构赴何故后语中有梢有杀然虽如是河里失钱河里漉圆悟勤云诸方作者千里同风万派朝宗千途共辙陈尊宿寻常道老僧只有一口劒劒下有杀人之意亦有分身之路看他受用剸割不妨八面玲珑若不是疎山度量通方争见得金声玉振只如道若将三文与伊和尚此生决定不得塔不可劳而无功若将两文与伊和尚与匠人同出一只手未免拖泥带水若将一文与伊累他匠人眉须堕落直得水洒不着疎山云也是﨟月莲花土旷人稀大岭云巳是龟毛长三尺亦有杀人刀亦有活人劒大众且道毕竟明甚么边事翻身狮子大家看佛灯珣云疎山倾囊答谢其奈尺头有寸这僧只知造塔元来秤尾无星大岭三文两镪支破不难慧日若作这僧待疎山恁么道但对曰某甲今日功不X浪施着得箇语免被三文两镪扰乱一生不教疎山外扬家丑只如臈月莲花龟毛三尺又且如何要会么待诸人造塔成就即向你道佛鑑懃颂云接得风流傅粉郎一朝三度巧粧米生改头换面无人识元是东村李二娘佛性泰云窣堵波成赏匠人工钱一二与三文可怜眼里无筋者当面定将数目分鼓山珪云袖头打领无添减腋下剜襟有短长大庾岭头一尊佛疎山两度放毫光径山杲云凿坏十方常住地三钱使尽露尸骸罗山古佛虽灵验未免将身一处埋云巖因云一文两文与三文疎山大岭谩区分须知无缝元无价独露干坤耸白云兴化奖禅师僧问多子塔前共谈何事师云一人传虗万人传实投子青云然诸佛不出世亦无有涅槃佛既如是道亦如然是以从上诸圣密证此地所以燃灯不付正觉自成法既无传至今续焰法既无得更复何谈罔测称扬虗谈玄说然到此地者何必塔前相见对众拈花截臂传衣方为道矣既不如是因甚么大庾岭头提不起复颂云于道无所证方通万法路或明或暗行不慎亦不护月来松色寒云去青山露今古天台桥几人能得度丈室世尊令文殊诣维摩诘处问疾时维摩诘心念今文X殊师利与大众俱来即以神力空其室内除去所有及诸侍者唯置一床以疾而卧文殊既入其舍见其室空无诸所有独寝一床时维摩诘遂与文殊广说法要于是维摩诘现神通力即时须弥登王遣三万二千狮子之座高广严净入维摩诘室诸菩萨大弟子释梵四天王等昔所未见其室广愽悉包容三万二千狮子座无所妨碍于毗耶离城及阎浮提四天下亦不迫迮悉见如故沩山祐禅师方丈颂云沩山方丈峭峻难上若人踏着气如矾将云峯悦云作家宗师天然有在僧问和尚作么生因有颂示之云翠巖方丈曾无遮障衲子入来便见和尚僧便礼拜起师云还见翠巖这箇老汉么僧拟议师以拂子蓦口摵石霜诸禅师在丈室中坐有僧在明牕外问云咫尺之间为甚么不覩师颜师云我道徧界不曾藏僧后问雪峰徧界不曾藏意旨如何峯云甚么处不是石霜僧回举似师师云这老汉有甚么死急玄沙云山头老汉蹉过也洞山代云笑杀土地五祖戒云着甚来由琅瑘觉云雪峯虽有利人之心且无出人之眼石霜虽有出人之眼未知向上一窍法云秀云要见石霜么富嫌千口少贫恨一身多汾阳昭颂云千疑万虑扣禅关徧界非藏岂小言X象骨玄沙犹定动悞他游子失归源高贤不用随声色地久天长目对门保宁勇云双眸自小患生盲两耳从来只听声指点万端俱不见如何弹指得分明佛慧泉云石霜雪老尽悠悠月下相逢互唱酬争似酌螺江上客一声渔笛过沧洲南华昺云咫尺之间不覩师颜幸然独露谁作遮拦老倒石霜曾指月区区雪老重饶舌钓鱼船上谢三郎金刚脑后添生铁慈明圆禅师一日于方丈内安一盆水上横一口劒下着一双草鞋横按拄杖而坐见僧入门便指僧拟议师便棒卍菴颜云和尚今日供养家亲那又以手揶揄便作女人拜应庵华云我当时若见便去左耳边低低地下一转语待他贪观天上却与一指才拟议拔劒便斩蓦拈拄杖下座大众一时赶散水庵一颂云家山指出路非遥万仞嵯峨插碧霄一片白云横谷口几多归鸟尽迷巢佛海远云暑往寒来春复秋夕阳西去水东流将军战马今何在野草闲花满地愁南泉愿禅师僧问端居丈室将何指南师云昨夜三更失却牛天明起来失却火径山杲云妙喜初住育王亦不曾失却牛亦不曾失却火或有人问师居丈室将何指示于人只向道饥餐渴饮闲坐困眠且道与南泉是同是别若X也道得许你是箇衲僧若道不得三十年后却来方丈里向你道保宁勇颂云昨夜三更失却牛天明起来失却火腰未系兮鞋未穿面不洗兮头不裹门户世尊一日见文殊在门外立乃云文殊文殊何不入门来文殊云我不见一法在门外何以教我入门玄觉征云为复是门外语门内语沩山喆代云吾不如汝性空云文殊虽善道理未免以方木逗圆孔维摩会上三十二菩萨各说不二法门至文殊云我于一切法无言无说无示无识离诸问答是为菩萨入不二法门文殊又问维摩维摩默然文殊叹云乃至无有语言文字是菩萨真入不二法门说是入不二法门时于此众中五千菩萨皆入不二法门得无生法忍保福展云文殊也似掩耳偷铃力尽乌江维摩一默未出化门又云大小维摩被文殊一坐直至如今起不得琅瑘觉云文殊与么赞善也是杓卜听虗声维摩默然你等诸人切不得钻龟打瓦雪窦显云维摩道甚么复云勘破了也沩山果云居士高门可谓壁立万仞水泄不通拟心即差动心即隔不拟不动落在无事界中时人作么生入良久云退后退后X雪窦颂云咄这维摩老悲生空懊恼卧疾毗耶离全身太枯藁七佛祖师来一室且频扫请问不二门当时便靠倒不靠倒金毛狮子无处讨白云端云一箇两箇百千万屈指寻文数不辨暂时放在暗牕前明日与君重计筭天童觉云曼殊问疾老毗耶不二门开看作家珉表粹中谁赏鑑忘前失后莫咨嗟区区抱璞兮楚庭剜夗士璨璨报珠兮隋城断蛇休点破绝疵瑕俗气浑无却较些西禅需云言言言兮飘雨洒雪默默默兮雷轰电掣藕丝孔里骑大鹏等闲挨落天边月沩山祐禅师在百丈时因司马头陀问野狐话作么生会师乃以手撼门扇三下陀云太麤生师云佛法不是这箇道理佛心才颂云因果双行孰共知茫茫四海路多岐擡头拶出初生月便効张公𦘕翠眉佛眼远云春至百花开朱颜安在哉可怜园里色不入镜中来佛灯珣云盲人来与痖人抓说着无因话病苗一下被他抓着后平生痒处一时消鹤林素禅师因僧敲门师问是甚么人云是僧师云非伹是僧佛来亦不着云佛来为甚么不着师云无汝止泊处松源岳颂云十月清霜重临风彻骨寒苦无栖泊处摆手出长安赵州在方丈内闻沙弥喝参乃向侍者云教伊去侍X者才教去沙弥便珍重师向傍僧云沙弥得入门侍者在门外云居钖云甚么处是沙弥得入门侍者在门外这里会得便见赵州鼓山珪颂云得入门在门外说向人人不会更高声我耳背径山杲云瑟瑟风松萧萧雨桧狮子咬人韩獹逐块赵州僧问如何是赵州师云东门西门南门北门雪窦显颂云句里呈机噼面来烁迦罗眼绝纤埃东西南北门相对无限轮槌击不开罗汉南云豁达门开入赵州东西南北任遨游龙楼凤阁依然在失却来时好路头照觉总云四廓关闲镇赵州几于城下起戈矛将军战马今何在野草闲花满地愁普融平云袖里金鎚一击开东西南北绝纤埃石桥南畔台山路报你游人归去来圆通僊云四门开豁任来游脚下分明到地头四五百条花柳巷二三千处管絃楼良遂座主初参麻谷谷见来便将锄头去锄草主到锄草处谷殊不顾便归方丈闭却门主次日复去谷又闭门主遂敲门谷乃问阿谁主云良逐才称名忽尔契悟乃云和尚莫瞒良遂良遂若不来礼拜和尚洎合被十二部经论赚过一生谷乃开门令通悟由遂印可之及归讲肆散席告诸徒云诸人知处良遂总知良遂知处诸人不知X云门云便有逆水之波如今得入是顺水之意亦唤作双放时节又云麻谷问阿谁他道莫瞒某甲不是识破麻谷相见时节若不礼拜和尚洎被经论赚过一生亦知有赚人处又云作么生是良遂知处汾阳昭颂云逆顺之机不易当大根良遂解思量若非久积同风事争肯回头见法王正觉逸云禅林深䆳乍游盘锄草关门岂易看莫谓老师浑不是得相瞒处且相瞒佛眼远云平生心胆向人倾到此门中有几人别后都城旧知已暖烟斜日又黄昏白云端云闭户𢹂锄巳太赊更来当面受涂茶光中自觉遭瞒久方信无人共出家海印信云闭户𢹂锄理最幽豁然大悟话元由从来学业空劳力始信黄河辊底流云盖安禅师因僧问石霜万户俱闭时如何霜云堂中事作么生僧经半年方始道得云无人接得渠霜云道也太煞道祇道得八九成师闻却礼请石霜为道霜不道师乃抱霜从方丈后去坐云和尚若不道须打和尚去霜云得在师乃礼拜不住霜云无人接得渠师于言下有省东禅齐云只如石霜意作么生若道一般前来为甚么不许伊若道别有道理又只重说一徧且道古人意作么生翠巖芝云先行不到末后太过径山杲云一对无孔铁鎚就中一箇最重天X童觉云稳密田地忌堕功勋贴体衣裳会须脱却宗中辨的量外转机须子细始得同中之异酌然尚带依稀异中之异直是难臻妙极还到石霜父子转侧处么烛晓玉人初破梦夜寒青女未登机投子青颂云古殿巖开月鎻松霜凝雪露韵无穷星前人卧千峯室佛祖无因识得渠云居膺禅师僧问六户不明时如何师云不涉缘云向上事如何师云慎者不让投子青颂云春到石人视远山莺啼花木碧波闲须知云外巖松瑞千古迎风任岁寒夹山会禅师僧问会处即不问不会处请师一言师云户挂淍林影中辨取丹霞淳颂云威音那畔不能行撒手还家懒问程寝殿无人空寂寂满牕唯有月虗明桥路马祖一禅师因邓隐峯辞师师云甚处去云石头去师云石头路滑云竿木随身逢场作戏便去才到石头遂绕禅床一匝振钖一下问是何宗旨头云苍天苍天峯无对却回举似师师云汝更去见他道苍天苍天汝便嘘两声峯又去一依前问头乃嘘两声峰又无语归举似师师云向汝道石头路滑赵州谂禅师僧问久向赵州石桥到来祇见略彴师云你祇见略彴不见石桥云如何是石桥师云渡驴渡马云如何是略彴师云箇箇度人X云居钖云赵州为当扶石桥扶略彴智门祚颂云赵州石桥本无星水急游鱼不易停桥上祇观驴马迹谁人敢向御街行雪窦显颂云孤危不立道方高入海还须钓巨鳌堪笑同时灌溪老解云噼箭亦徒劳赵州僧问如何是不错路师云识心见性是不错路径山杲云棒打石人头嚗嚗论实事不用作禅会不用作道会若要不错路须是识心见性始得且那箇是识底心那箇是见底性有般底闻恁么道便道有水皆含月无山不带云恁么见解正是郑州出曹门盘山积禅师示众云向上一路千圣不传学者劳形如猿捉影琅瑘觉云上来讲赞无限良因杨岐会云口上着白云端颂云盘山向上路何玄罕见行人耳有穿口上着来无咬处方知千圣不能传松源岳云千圣不传到今日口上着来无等匹洞庭山脚太湖心行人路上空啾唧洞山价禅师僧问和尚寻常令学人行鸟道如何是鸟道师云不逢一人云如何行师云直须足下无私去云祇如鸟道莫便是本来面目师云阇黎为甚么却颠倒云甚么处是学人颠倒处师云若不颠倒为甚么却认奴作郎云如何是本来面目师云不行鸟X道丹霞淳颂云古路翛然倚太虗行玄犹是涉崎岖不登鸟道虽为妙点检将来巳触途神山密禅师与洞山过独木桥洞山先过了拈起木桥云过来师云价阇黎洞山乃放下木桥丹霞淳颂云平地无端凿陷坑木桥拈起使人行沈沈寒水如何渡月夜金鸡报五更干峰僧问十方薄伽梵一路涅槃门未审路头在甚么处师以拄杖划云在这里僧后请益云门门拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么会么雪窦显代僧喝曾有僧请益长庆庆云问取堂中第二座雪窦代僧云错寻有僧问雪窦窦云堕坑落壍又自代云作贼人心虗黄龙南云干峯一期指路曲为初机云门乃通其变故使后人不倦大沩秀云今古尽道干峯安居祖师之堂开后人之径路殊不知干峯老汉被这僧一问直得手忙脚乱诸德且道誵讹在甚处良久云不在水兮不在山只在人心返覆间东林总云有一古德道干峯摇头云门摆尾这僧只是箇撞露柱汉脚跟下透过也不知便谓东家点灯西家暗坐龙㘅海宝游鱼不顾山僧今日不可也随波逐浪临危悚人殊不知大小干峯云门俱被这僧勘破且道甚么处是勘破处良久云多时雨水不及晒浪X佛心才颂云楼阁重重击不开干峯划破露崔嵬十方佛剎全彰处一一门中见善财天童觉云入手还将死马医返魂香欲起君危一期拶出通身汗方信侬家不惜眉皷山珪云干峯不用指陈云门休打骨董自然东海鲤鱼筑着帝释鼻孔径山杲云撦破云门一柄扇拗折干峰一条杖二三千处管絃楼四五百条花柳巷镜清怤禅师僧问达者同游一路行为甚么不行师云巳到平头翠巖代云老兄还达也未首山念代云不争先又云到了不知又云但请先行首山僧问如何是菩提路师云此去襄县五里云向上事如何师云来往不易投子青颂云问路穷途拟进程绿杨莺语送行人牌标五里向君说莫道当年不指陈茶陵郁山主不曾行脚因庐山有化士至论及宗门中事教令看僧问法灯百尺竿头如何进步灯云哑凡三年一日乘驴度桥一踏桥板而堕忽然大悟遂有颂云我有神珠一颗久被尘劳封鎻今朝尘尽光生照见山河万朵因此更不游方白云端颂云百尺竿头曾进步溪桥一踏没山河从兹不出茶川上吟啸无非逻哩啰天衣怀禅师云九天云路早须寻莫遣蹉跎岁月深天地悬远向甚么处去X南堂静颂云夏金乌似火当空挂最高峯挑在青云罅法昌遇禅师问石门臯云近离甚么处云石门师云我闻石门路崄水泄不通因甚到这里云十里双牌五里单堠师云途中事作么生云到处行松色时时听水声师云来时水牯牛在甚么处云自有人看师云鼻索为甚么在法昌手里臯云这老汉瞒却多少人随后打一坐具师云三十年捞龙打凤今日被鼠咬云顶禅师僧问昔日相如题柱未是作家今日桥成请师下笔师云彩气夜常动精灵日少逢云荆山有玉鑑在卞和师云洪州斩冬瓜满江皆是血赵州谂禅师在南泉时一日在井楼上打水见泉过乃抱定柱悬一脚云相救相救泉遂于踏梯上打云一二三四五师便下楼具威仪上方丈云适来谢和尚相救佛鑑懃云一人将错就错一人看楼打楼然虽如是子为父隐直在其中四禅禅师僧问古人有请不背今请和尚入井还去也无师云深深无别源饮者消诸渴丹霞淳颂云曹溪源派古之今意识徒将度浅深好是昔人游戏处然虽入井不曾沈禅林类聚卷第三X禅林类聚X卍XXX禅林类聚卷第四祖教问法祖教六祖大师因僧问黄梅意旨甚么人得师云会佛法人得云和尚还得不师云我不得云和尚为甚么不得师云我不会佛法汾阳昭代云方知密旨难传翠巖芝云会得二头不会得三首作么生道得出身之路白云端云大众还识祖师么径山杲云大众还见祖师么若也不见径山为你指出蕉芭蕉芭有叶无了忽然一阵狂风起恰似东京大相国寺里三十六院东廊下北角头王和尚破袈裟毕竟如何归堂喫茶佛性泰云破布裹真珠识者方知是宝烂泥藏棘剌踏着方乃惊人诸人还见祖师么倒骑白额虎突出众人前佛印元颂云当日黄梅传意旨会佛法人如竹𥯤麟龙头角尽成空卢老无能较些子马祖一禅师僧问离四句绝百非请师直指西来意师云我今日劳倦不能为汝说问取智藏去僧乃问藏藏云何不问和尚云和尚教来问藏云我今日头X痛不能与汝说去问取海兄僧遂问海海云我到这里却不会僧举似师师云藏头白海头黑沩山喆云这僧与么问马师与么答离四句绝百非智藏海兄都不知会么不见道马驹踏杀天下人五祖演云马大师无着惭惶处只道得箇藏头白海头黑这僧将一檐朦𦡦换得箇不会若也眼似流星多少人失钱遭罪佛眼远云大众说白道黑理甚分明诸人还见马大师么久立也太无端文殊道云马师言中有响这僧眼里无筋西堂百丈同坑无异士依样𦘕葫芦只如马大师道藏头白海头黑又作么生片云横谷口迷却几人源雪窦显颂云藏头白海头黑明眼衲僧会不得马驹踏杀天下人临济未是白拈贼离四句绝百非天上人间唯我知南华昺云四句百非皆杜绝阳春白雪唱弥高风清月皎无云夜谁把吹毛换宝刀照觉总云百非四句绝何言黑白分明定正偏狮子窟中无异兽骊龙行处浪滔天佛鑑懃云湘灵二女神僊格笑倚朱门香陌陌一抹臙脂透脸红更加十分天真色圆觉演云百非四句绝疎亲马驹踏杀天下人藏头白兮海头黑门外金刚笑又嗔水潦禅师问马祖如何是西来的的意祖乃当胷一踏踏倒师忽契悟起来拊掌大笑云也大奇也大奇X百千三昧无量妙义只向一毛头上便一时识得根源去遂乃作礼而退琅瑘觉云大众你道水潦还曾悟也未天童觉云马大师不合放过待伊起来恁么道但问祇这一毫从甚么处得来待伊拟议更与一踏西禅需云大小水潦喫人拳踢了却道他悟悟甚么屎及乎起来更不识羞犹道我向一毫头上识得根源且莫捏目生花住山后告众云自从一喫马师踏直至如今笑不休且道笑箇甚么涂毒篥云诸方咸云瘥病不假驴驼药风流不在着衣多殊不知水潦错喫巴豆吐得许多恶毒方尽若是禅全未梦见具眼者试甄别看照觉总颂云水潦承机彻祖意马驹一踏晓根源虗空扑落无闲地却向沧溟驾铁船白云端云一踏倒时堪大笑从前伎俩尽徒劳蛇头却要重揩痒万万千千出一毫旻古佛云海上追奔天马驹偶来腾踏露全躯百千妙义毫端现拊掌呵呵笑识渠野轩遵云马驹一踏驴儿倒地大笑起来羊鸣犬吠赵州谂禅师僧问如何是祖师西来意师云庭前栢树子云和尚莫将境示人师云我不将境示人云如何是祖师西来意师云庭前栢树子慈明圆颂云赵州庭前栢天下走禅客养子莫教大大了作家贼浮山远云庭前栢树赵州道庐X陵米价吉阳敷三岁儿童皆念得八十翁翁会也无云峯悦云入门何必辨来机老倒禅和不自知栢树庭前刚指示番令平地下针锥雪窦显云七百甲子老禅和安贴家邦苦是他人问西来指庭栢却令天下动干戈黄龙南云赵州有语庭前栢禅者相传古到今摘叶寻枝虽有解须知独树不成林天衣怀云赵州庭前栢三冬括地寒处处绿杨堪系马家家门首透长安翠巖真云僧问西来意赵州栢树酬皮下若有血官差不自由湛堂凖云庭前栢树子少悟出常情雨过山添翠云收日月明兜率悦云赵州全不犯工夫觌面宁有细与麤重叠示君君不见庭前栢树本来无赵州僧问如何是祖师西来意师云栏中失却牛慈云圆照颂云栏中失却牛有问即有詶更若求玄妙猢狲筑气毬赵州僧问如何是祖师西来意师云板齿生毛投子青颂云九年少室自虗淹争似当头一句传板齿生毛犹可事石人踏破谢家船灵树敏禅师僧问如何是禅师西来意师默然后迁化欲立行状碑要选此语刻石时云门为首座僧问先师默然处如何上碑云门代云师白云端颂云师之一字太巍巍独向寰中定是非X必竟水须朝海去到头云定覔山归佛印元云灵树当初密对扬暗中文彩巳全彰后人不见云门老一字千般乱度量旻古佛云师字相酬作者知韶阳千古特光辉茫茫宇宙人无数到底谁明一字师宝峰明云西来祖意若为酬手把明珠巳暗投却被云门添一字致令千古閙啾啾龙牙遁禅师僧问如何是祖师西来意师云待石乌龟解语即向汝道云石乌龟解语也师云向汝道甚么僧无对保宁勇代云和尚也须忌口始得投子青颂云石龟语话是谁闻无耳髑髅夜听深天晓便藏无影树太阳虽照不能寻龙牙初参翠微师乃问云如何是祖师西来意翠微云与我过禅板来师过与微微接得便打师云打则任打要且无祖师意又参临济亦如是问济云与我过蒲团来师过与济济接得便打师云打即任打要且无祖师意师后住山有僧问和尚当年问二尊宿祖师意明也未师云明则明巳要且无祖师意五祖戒云祖师土宿临头又云和尚得与么面长雪窦显云临济翠微只解放不解収我当时若作龙牙待伊索蒲团禅板拈得噼胷便掷翠巖芝云当初如是今时衲僧皮下还有血么大沩喆云翠微临济可谓本分宗师龙牙一等是拨草X瞻风与他后人为龟为鑑又举住山后僧问处乃云龙牙瞻前顾后应病与药大沩则不然待问当时二尊宿明不明噼嵴便棒非唯扶竖翠微临济乃不辜他来问石门聪云龙牙无人挨着犹可才被箇衲子挨着失却一只眼雪窦显颂云龙牙山里龙无眼死水何曾振古风禅板蒲团不能用只应分付与卢公卢公付了亦何凭坐倚休将继祖灯堪对暮云归未合远山无限碧层层佛性泰云子乡不下单于拜始末常遵汉帝仪雪后乃知松栢操事难方见丈夫儿天童觉云蒲团禅板对龙牙何事当机不作家未意成褫明月下恐将流落在天涯虗空那挂劒星汉却浮槎不萠草解藏香象无底蓝能着活蛇今日江湖何障碍通方津渡有船车龙牙问洞山如何是祖师西来意山云待洞水逆流即向汝道师从此悟旨汾阳昭颂云龙牙未息狂心地遍问诸师不肯休先达慜他亲志切直言洞水逆须流投子青云古源无水月何生满岸西流一派分葱岭罢询熊耳梦雪庭休话少林春三圣然禅师僧问如何是祖师西来意师云臭肉来蝇僧举似兴化化云我即不与么僧云如何是祖师西来意化云破驴嵴上足苍蝇正觉逸颂云水母有骨灵龟无殻瞎驴臭肉来于X蝇佛意祖意如山岳白云端云破嵴蝇多臭肉蝇谁知兴化不徒行惯从五凤楼前过手握金锵贺太平黄蘗胜云匝地风光无间违因何不信却生疑老婆为君重指出臭肉团上青蝇飞投子大同禅师遇翠微于法堂上行便问西来意旨和尚如何示人微顾视之小顷师云乞师垂示微云更要第二杓恶水那师便礼拜微云莫垛却时至根苗自生本觉一颂云曾把西来问翠微经行驻步太慈悲当时投子如能会恶水重将更泼谁枝请师直指云春风一阵来满地红英落大众作么生会且各自归堂去仰山涌禅师僧问曹溪意旨如何师云一鏁入寒空投子青颂云重峯层仞𢮿寒空塔鏁深云势莫穷千古松声来有韵万年溪水去无踪荷玉慧禅师僧问如何是西来的的意师云不礼拜更待何时丹霞淳颂云虗堂寂寂夜深寒𢹂得瑶琴月下弹不是知音徒侧耳悲风流水岂相干谷山像禅师僧问如何是祖师西来意师云半夜乌儿头戴雪天明哑子抱头归丹霞淳颂云瑞雾祥烟鏁玉楼妙年王子恣优游琉璃殿上骑金马明月堂前辊绣毬云门偃禅师僧问如何是祖师西来意师云日里看X山智门祚颂云日里看山也是常西来祖意谩商量金色狮子希逢有多是狐狸唤作狼无为子云日里看山满眼青千巖万壑𩰖纵横洞门疑是云遮断到者须知路坦平三祖宗云匡真不惜两茎眉日里看山对祖机﨟月火烧春又绿只宜飞走会相依佛鑑懃云雨余江上两三峯堆叠烟岚不记重眼里看来端的瞎耳根闻处出天聪投子青云坦然曾问老师安争似韶阳一句传日里华山僊掌露夜深猿呌月当轩云门僧问如何是一代时教师云对一说雪窦显颂云对一说太孤绝无孔铁鎚重下楔阎浮树下笑呵呵昨夜骊龙拗角折别别韶阳老人得一橛五祖演云对一说卷尽五千四十八风花雪月任流传金刚脑后添生铁佛性泰云对一说五教二乘尽该摄龙宫海藏任纵横水底泥牛吞却月洛浦安禅师僧问如何是祖师西来意师云青岚覆处出岫藏峯白月辉时碧潭无影丹霞淳颂云群花未发梅先折万木凋零栢转奇云淡不彰筛月影烟轻那露引风枝洛浦僧问如何是祖师西来意师以拂子击绳床云会么云不会师云天上忽雷惊宇宙井底虾蟆不举头X洛浦僧问祖意教意是同是别师云日月并轮辉谁言别有路云恁么则显晦殊途事非一揆师云但自不亡羊何须泣岐路丹霞淳颂云月筛松影高低树日照池心上下天赫赫炎空非卓午团团秋夜不知圆即大行受记之缘亦就矣厥后众缘不备果如所记梁山观禅师僧问如何是祖师西来意师云莫乱道投子青颂云国令严严拟者危毫釐才动铁轮随心萌口应三千里齿露言来苦怨谁梁山僧问祖意教意是同是别师云金乌东上人皆贵玉兔西沈佛祖迷丹霞淳颂云灵山会上言虽普少室峯前句未形瑞草蒙茸含月秀寒松蓊郁出云青巴陵鑑禅师僧问祖意教意是同是别师云鸡寒上树鸭寒下水五祖演云大小巴陵只道得一半白云即不然掬水月在手弄花香满衣松源岳云白云尽力道只道得八成有问灵隐只向他道人我无明一串穿保宁勇颂云昨夜三更屈指轮世间休说两三人数声羗笛离亭晚君向潇湘我向秦投子青云同别祖教问端由便将元价与他酬丝纶夜静人垂钓晓得金乌带月收湛堂凖云鸡寒上树鸭X寒下水时节不相饶古今自然理寒松十里吼清风流水一溪声未巳香林远禅师僧问如何是祖师西来意师云坐久成劳雪窦显颂云一箇两箇千万箇脱却笼头卸角駄左转右转随后来紫湖要打刘铁磨野轩遵云香林无杂木一一是旃檀野火忽然发清风天地宽祖意报尔曹坐久自成劳光孝铁觜觉禅师至法眼处眼问近离甚处师云赵州眼云承闻赵州有栢树子话是不师云无眼云往往皆谓僧问如何是祖师西来意赵州云庭前栢树子上座何得道无师云先师实无此语和尚莫谤先师好眼云真狮子儿白云端颂云新罗鹞子剌天飞钝鸟篱边蒙不去赵州庭栢一何高谁道先师无此语沩山秀云僧问西来栢树酬何必斯言谤赵州令人长忆清凉老一句当年唤转头正觉逸云日炎风吹瘦影孤赵州尝指庭前株昇元大小清凉老未会先师此语无大洪遂云赵州无语几人知江北江南见者稀山寺桃花复何在相逢空爱白公诗佛印元云庭前栢树子赵州无此语承言须会宗勿自立规矩真净文云庭前栢树子赵州无此语若是本色人直下未相许石门彻禅师僧问如何是三乘教外别传一句师云X东村王老夜烧钱洞山聪颂云东村王老夜烧钱草鞋踏地帽指天家无白泽招祸福穷时相炒饿相煎地藏恩云东村王老夜烧钱眼中尘雾口中烟招神引鬼成妖恠三脚虾䗫飞上天上方益云东村王老夜烧钱野鬼闲神满目前休更逢人覔玄旨谢家人不在渔船无为子云三乘教外别流传瞎汉多知唤作禅天下衲僧参不到东村王老夜烧钱首山念禅师僧问如何是祖师西来意师云风吹日炎汾阳昭颂云日炙风吹不计年行人尘路辨应难拟心早巳深三尺更教谁问箇中玄法华举云风吹日炎少人知顶仰先贤对此机饶君旷劫生前会穿耳胡僧也皱眉翠巖真云日炙风吹问祖来红尘亘野眼难擡忙忙役役知多少二月春深动地雷二祖宗云日炙风吹也大奇根锵疋马将家儿皇图自古元无事拨动烟尘更是谁云溪恭云日炎风吹当路头衲僧见后莫迟留我今到此堪惆怅叶落花红经几秋汾阳昭禅师僧问如何是祖师西来意师云青绢扇子足风凉白云端颂云青绢扇子足风凉亲得摇来始息狂只爱团团无缝者人前空自眼如羊正觉逸云丛林杰出镇汾阳誉走名驰振八方人问西来祖X师意解云扇子足风凉上方益云汾阳青扇价难酬为有凉风卒未休不见盐官多少众竞头争角覔犀牛慈受深云青绢扇子足风凉日用何曾有覆藏堪笑尘中无限客手遮西日汗如汤楚安方云亲得摇来始息狂风动荷花满坐香自从一得真归趣无意凉人人自凉浮山远禅师僧问如何是祖师西来意师云平地起骨堆海印信颂云平地起骨堆三春震地雷只闻千万去不见一人回地藏恩云平地起骨堆金毛狮子吼谁知无味谈塞断众人口投子青云嫩草疏斜径山泉带碧流文曾要渭水烈士耻庄周天宁琏云大朴未分时混然成一片明暗不曾彰巳过新罗箭南台勤禅师僧问如何是祖师西来意师云一寸龟毛重七斤投子青颂云等闲不语未逢人语便伤直似太亲不顾火中鸾凤息惊他石虎暗生瞋钟山章禅师僧问如何是祖师西来意师云不东不西保宁勇颂云西来祖意不东西猿鸟春深抱树啼多少行人空怅望青山孤耸白云低三祖宗禅师僧问祖意西来愿垂开示师云泥牛吞巨浪云中下之机如何体究师云木马践红尘云恁X么则法轮再转祖道重光师云土上加泥问法清原思禅师僧问如何是佛法大意师云庐陵米作么价汾阳昭颂云出家学道未心开请问宗师大意来却问庐陵米几价当时心境一斋灰黄龙南云庐陵米价逐年新道听虗传未必真大意不须歧路问高低宜见本来人法昌遇云乌龟三眼赤祥麟一角尖腾云生暮雨溪月夜明帘高庵悟云老清原没缝罅问佛法酬米价衲僧一粒若沾唇拄杖横担绕天下天童觉云太平治业无象野老家风至淳只管村歌社舞那知舜德尧仁无着禅师因往五台礼文殊文殊问近离甚处师云南方殊云南方佛法如何住持师云末法比丘少奉戒律殊云多少众师云或三百或五百师却问此间佛法如何住持殊云龙蛇混杂凡圣同居师云多少众殊云前三三后三三师退乃问童子适来大圣道前三三后三三是多少童子云大德师应诺子云是多少汾阳昭代云识得你翠巖芝云文殊道前三三后三三作么生会要会么千年无影树今时没底靴径山杲云径山当时若见即向他道和尚如此住持极是不易雪窦显颂云千峯盘屈色如蓝谁谓文殊是对谈X堪笑清凉多少众前三三与后三三正觉逸云首后三三问若干应机召发转颟顸如今大有如斯者负钵腰囊到处抟佛印元云堪笑前三与后三当时相对语喃喃却因无着分明见后此清凉没可参照觉总云圣者由来不可陪相逢相问岂安排三三前后辉今古一向无私振九垓云溪恭云文殊前后答二三独泛轻舟过海南洪浪波心看水势一轮明月印寒潭地藏恩云前三三与后三三筭数筹量卒未谙芳草凄凄烟景里鹧鸪啼处是江南临济玄禅师因定上座问如何是佛法大意师下禅床擒住打一掌便托开定伫立傍僧云定上座何不礼拜定才作礼忽然大悟雪窦显颂云断际全机继后踪持来何必在从容巨灵擡手无多子分破华山千万重南华昺云一棒一条痕一掴一掌血若无般若灵根到此如何打发佛鑑懃云掣电之机过赵州为人须到结穷头掌中擎出香山子直上高高十二楼天童觉云不堕前后独超古今唤回千岁梦飞出九臯禽直下一槌光迸散斩新弹子出炉金赵州谂禅师僧问万法归一一归何处师云我在青州作一领布衫重七斤圆悟勤云摩醯三眼一句洞明似海朝宗千途合辙虽然如是更有一着在忽有人问蒋山万法归X一一归何处只向他道饥来喫饭困来眠佛眼远云大众至音绝韵妙曲非声通身不挂寸丝赤体全无忌讳诸人切莫拈䭔䑛指直须截断舌头放下身心自然快活眼若不睡诸梦自除心若不异复名何物快活快活归堂喫茶雪窦显颂云编辟曾挨老古锥七斤衫重几人知而今抛向西湖里下载清风付与谁白云端云七斤衫重岂难提日出东方定落西一击珊瑚枝粉碎轰轰雷雨满山溪保宁勇云独坐独行真竭斗无规无矩老禅和四方八面难拘检天下谁能柰你何文殊道云赵老布衫重七斤问处分明答处亲大地山河都盖却谁是当机裁剪人普融平云七斤衫重绝纤挨妙手何人解剪裁堪笑东村王大姐满身风雨入门来赵州僧问方外忽有人问和尚说甚么法如何祗对师云盐贵米贱西禅需颂云盐贵米贱诸事成现拟欲商量脑后拔箭洛浦安禅师僧问如何是佛法大意师云雪覆孤峯峯不白雨滴石笋笋须生丹霞淳颂云海底龙吟云雨润林中虎啸谷风清莫言满路生荆棘况是贫家少送迎长庆稜禅师问灵云如何是佛法大意云云驴事未了马事到来X汾阳昭颂云灵云因问出家才驴使前行马使来长庆不明真实地句中认影影难开予今报你诸禅侣九衢杲日照香街保宁勇云东行不见西行利南头买贱北卖贵横千竖百筭河沙九九翻成八十一佛鑑懃云驴事未了马事来钟声未了鼓声催春来纵步林间看无限桃花夹李开无为子云驴事未了马事来一花欲谢一花开安南巳得烟尘息塞北将军唱凯回鼎州文殊禅师僧问万法归一一归何处师云黄河九曲投子青颂云问法穷因归何处黄河透过碧波澜须知云外千峯上别有灵松带露寒西禅需云路穷崖断进无门赖有山颂指去原九曲黄河清彻底谁知别是一干坤木庵云九曲那容眨眼看操舟谁解别波澜文殊曾展回天手直得朝宗万派干首山念禅师僧问如何是佛法大意师云楚王城畔汝水东流其僧于此悟入佛慧泉颂云楚王城畔水东流逐浪随波早晚休唯有谢郎生计在夜深明月上孤舟三祖宗云楚国成边水去东发船便被打头风芦花弯里听渔唱熨斗煎茶铫不同云溪恭云楚王城畔水东流日夜波涛去不休巖下忽逢湘水客谓言依旧注悠悠沩山秀云楚王城畔水东流今古朝X宗是到头逐浪随波如未息输他渔父泛孤舟普融平云千波万波曾无尽去桨来帆浩莫穷谢客睡惺孤月白闲吹一笛渡头风慈明圆禅师僧问如何是佛法大意师云洞庭湖水浪滔天翠巖真颂云水出高源上风翻浪作银丝毫聊一颂梦里说书绅水庵一云洞庭湖水若为穷南北东西浩浩风鸾凤翱翔非鷰雀野田深处谩寻踪禅林类聚卷第四禅林类聚X卍XXX禅林类聚卷第五说法禅定悟道大道说法世尊一日陞座大众集定文殊白槌云谛观法王法法王法如是世尊便下座芭蕉彻云忙忙者匝地普天松源岳竖起拂子云世尊三昧文殊三昧总在拂子头上诸人还见么卧龙才奋迅丹凤便翱翔明招谦颂云声振大千龙虎伏无人解和法王才X言下便明犹是钝频教千眼一时开智门祚云文殊白槌报众知法王法令合如斯会中若有僊陁客不待眉间毫相辉雪窦显云列圣丛中作者知法王法令不如斯会中若有僊陀客何必文殊下一槌海印信云未兆之前早二三白槌之后更那堪当时若有僊陀客不到如今疆指南地藏恩云谛观法王法法王法如是玉轮影射珊瑚枝一阵清风动天地南华昺云瞿昙按指文殊据令漏泄天机一槌打正天童觉云一段真风见也么绵绵化母理机梭织成古锦含春像无柰东君漏泄何楚安方云金搥影动宝劒光寒八万之众齐着眼看马祖一禅师一日陞堂百丈出卷却蓆师下座便归方丈次问百丈我适来上堂未曾说话你为甚便卷却蓆子丈云昨日被和尚扭得鼻头痛师云尔昨日向甚处留心丈云今日鼻头又不痛也师云你深知今日事百丈乃作礼而退雪窦显云诸方皆谓奇特漝么举还当么若当譬如水母以虾为目若不当又空赞叹图箇甚么众中一般汉乱踏向前问古人意旨如何更有老底不识好恶对云将谓僊陀客又云来日更到座前苦哉苦哉如此自称宗匠欲开人天眼目驴年去诸上座雪窦当时若见伊出来卷蓆噼胷与一踏令坐者倒者俱起不得且要后人别有生涯去免X见互相钝置岂不箇箇英灵底汉还会也无归堂白云端出马祖语云我钝置犹可你钝置太煞汾阳昭颂云百丈当时侍马师对师卷蓆更无私人天不测为奇特恰是攒鸦捉凤儿上士瞥然全体现太阳出照岳峰低泉大道云陞堂马祖卷蓆百丈得人半斤还他八两直饶缝罅全无未免傍观拊掌白云端云昨日东风偶然恶桃花乱落如红雨昨夜东风又发狂满地不知何处去上方益云夜深认得归时路不待天明便出关三尺镆鎁横在手至今坐断大雄山佛鑑懃云潮来潮子上潮头手把红旗逆水流忽被勐风吹退浪此时伎俩一时休药山俨禅师久不陞堂一日院主请云大众久思和尚示诲师云打钟着主声钟众集师便归方丈主随后云和尚既许为众说法为甚一言不施师云经有经师论有论师又争恠得老僧雪窦显云可惜药山老汉平地上喫扑尽大地人扶不起琅瑘觉云药山下座不妨疑着及乎院主拶着失却一双眼翠巖芝云药山下座院主当初恠不为说话可谓误他三军五祖演云虽然以已妨人争柰贼身巳露诸人要识药山么闲持经卷倚松立笑问客从何处来天童觉颂云痴儿刻意止啼钱良驷追风顾影鞭云扫长空巢月鹤寒清入骨不成眠野轩遵云X药山老应病药请上堂槌钟着一丸不再愈颠狂辜负金僊换骨方慈受深云明珠一颗价难酬不是知音便暗投翻笑药山空费力水清鱼现不吞钩赵州谂禅师一日在东司上见文远过遂唤云文远远应诺师云东司上不可与你说佛法鼓山珪颂云老僧正在东司上不将佛法为人说一般屎臭旃檀香父子之机俱漏泄径山杲云赵州有密语文远不覆藏演出大藏教功德实难量投子大同禅师僧问三身中那身说法师乃弹指投子青颂云三身说法问端由弹指轻轻海岳収金鎻塔开红日像夜深人笑碧峯头洞山价禅师僧问三身中阿那身说法师云吾常于此切僧后问曹山洞山道吾常于此切意旨如何曹山云要头便斫将去又问雪峯峰以拄杖噼口打云我也曾到洞山来承天宗云一转语海晏河清一转语风高月冷一转语骑贼马赶贼试请辨看忽有箇衲僧出来道总不恁么也许他具一只眼保宁勇颂云此切堪伤向外求至亲何故似怨雠始终满面无惭色更有曹山乞你头天童觉云不入世未循缘劫壶空处有家传白苹风细秋江暮古岸船归一带烟X夹山会禅师示众云目前无法意在目前不是目前法非耳目之所到雪窦显拈起拄杖云夹山老甚处去也何不出来百草头与大众相见又卓地一下云在这里复云咄者野狐精缩头去便下座天童觉云夹山老子解开布袋将差珍异宝撒向诸人面前了也正当恁么时却作么生路不拾遗君子称美鼓山珪颂云年来万事总成魔老去闲添白发多道泰不传天子令时清休唱大平歌径山杲云痴人面前休说梦生铁团上须寻缝明明说与却作聋只管外边闲打閧仰山寂禅师甞云梦见往弥勒所五百圣堂安第二座有一尊者白槌云今当第二座说法山僧乃起白槌云摩诃演法离四句绝百非谛听谛听其五百圣众各自散去大沩秀云仰山依文解义即不无忽然弥勒会中有箇作者才见伊道摩诃演法便云合取两片皮非唯止绝仰山𥧌语亦免使后人梦中说梦琅瑘觉云且道五百圣众散去是肯他仰山是不肯他仰山若肯他仰山又辜负仰山若不肯仰山犹如平地上喫交山僧今日不惜两茎眉毛与诸人註破摩诃演法离四句绝百非你若举似诸方诸方若与么会入地狱如箭射天童觉颂云梦中拥衲参耆旧列圣森森坐其右X当仁不让楗稺鸣说法无畏狮子吼心安如海胆量如斗鲛目泪流蚌肠珠剖谵语谁知泄我机厖眉应笑扬家丑离四句绝百非马师父子病休医汾阳昭禅师示众云夫说法者须具十智同真若不具十智同真邪正不辨缁素不分不能与人天为眼目决断是非如鸟飞空而翼折如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总同参四同真智五同徧普六同具足七同得失八同生杀九同音吼十同得入又与甚么人同得入与谁同音吼作么生同生杀甚物同得失阿那箇同具足是甚么同徧普何人同真智孰能总同参那箇同大事何物同一质莫有点得出底么点得出底不悋慈悲点不出底未有参学眼在切须辨取要识是非面目见在径山杲云汾阳末后若无箇面目见在一场败阙虽然如是丧我儿孙乃喝一喝复颂云兔角龟毛眼里㘽铁山当面势崔嵬东西南北无门入旷劫无明当下灰觉范洪颂云十智同真面目全于中一智是根源若人要识汾阳老擘破三玄作两边或庵云阳春白雪人难和藻鑑冰壶岂易观一把柳丝收不得和风搭在玉阑干鼓山珪云十年湖海覔冤雠不得冤雠未肯休芍药花开菩萨面椶榈叶散X夜叉头正堂辩云𦘕得真如活花间试展开黄莺偷眼觑不敢下枝来禅定世尊因普眼菩萨欲见普贤不能得见乃至三度入定徧观三千大千世界覔普贤不能得见而来白佛佛云汝但于静三昧中起一念便见普贤普眼于是才起一念便见普贤向空中乘六牙白象翠巖芝云诸仁者作么生会普眼推倒世尊世尊推倒普眼你且道普贤在甚么处佛海远颂云飘飘一鴈落寒空步步追空覔鴈踪踏破草鞋跟子断巍然独坐大雄峰达磨大师自梁涉魏至洛阳少林面壁而坐经于九年方得二祖传法老宿云祖师九年面壁为访知音若恁么会得喫铁棒有日在又有老宿云祖师九年面壁何不惭惶若恁么会得更买草鞋行脚三十年琅瑘觉云既不然且道祖师面壁意作么生良久云欲得不招无间业莫谤如来正法轮白云端颂云先被梁王勘破却向少林孤坐谩言教外别传争柰不识这箇草堂清云六宗调伏向东来五叶芬芳震旦开冷坐九年人不识手𢹂只履又空回太平古云航海梯山缘底事游梁历魏意何传九年面壁垂慈切刚被时人唤作禅旻古佛云九年熊耳空留只履一花五叶春风X四起祖印明云精进翻成怠堕莫守痴禅兀坐少林面壁九年巳被梁王勘破疎山如云达磨西来未足夸少林揑目疆生花得皮得髓徒分别妙性圆明本不差鲁祖云禅师寻常见僧来便面壁南泉闻乃云我寻常向师僧道佛未出世时会取尚不得一箇半箇他恁么驴年去保福展问长庆稜云只如鲁祖节文在甚处被南泉恁么道稜云退已让人万中无一罗山闲云陈老师当时若见背上与五火抄何故为伊解放不解収玄沙云我当时若见也与五火抄云居钖云罗山玄沙总与么道为复一般别有道理若择得出许上座佛法有去处玄觉云南泉为复是唱和语不肯语翠巖芝云我即不然未具胞胎巳前不得会会即打折你腰天童觉云鲁祖法出好生南泉令下诈起天童不是检点古人也要诸人体悉还会么竿头丝线从君弄不犯清波意自殊大慧云鲁祖不得南泉几乎觑破壁琅瑘觉颂云祖师面壁播诸方无限禅人谩度量无事晚来江上立数株寒栢倚斜阳梁山冀云鲁祖三昧最省力才见僧来便面壁若是同心达道者不在扬眉便相悉黄龙新云鲁祖当年不用功逢僧面壁显家风若遇上乘同道者草堂清云堪笑池阳老古锥僧来面壁拟何为X大都端正人男女清净不劳红粉施普融平云鲁祖山前古路通熈微一径没西东杜䳌声里春光老零落桃花借地红药山俨禅师初参石头和尚一日坐次头问作甚么师云一物不为头云恁么即闲坐也师云若闲坐即为也头云汝道不为为箇甚么师云千圣亦不识头乃作颂赞云从来共住不知名任运相将只么行自古上贤犹不识造次凡流岂可明五祖戒云药山梦中说梦两重重丹霞淳颂云玄微及尽本翛然若谓渠闲万八千月印澄江鱼不见钧人何必更抛筌五祖演云任运不知名轻轻着眼听水上青青绿元来是浮萍圆悟勒云摆拨佛祖缚旷然绳墨外一物亦不为纵横得自在古鑑临台明辨去来金鎚影动铁树花开任运相将不可陪法云随处作风雷隐静俨云石头打草要蛇惊密护玄机绝彚情迅句追风须辨的报云千圣不知名栢巖禅师僧问如何是禅师云古冢豖豕不为家丹霞淳颂云故国清平久有年白头犹自恋生缘牧童却解忘功业懒放牛儿不把鞭悟道世尊于雪岭六载修行门星现时忽然大悟世尊在日有一钝根比丘无多闻性令诵苕帚二字日夕诵之诵苕忘帚诵帚忘苕每日尅责不休一日X忽然诵苕帚二字则大悟四祖信大师为沙弥时礼三祖问云愿和尚慈悲乞与解脱法门祖云谁缚汝师云无人缚祖云何更求解脱乎师于言下大悟服勤九载乃付衣法住蕲州破头山学徒云集摄心不𥧌脇不至蓆一日告众云吾武德中游庐山望破头山见紫气如盖下有白气横分六道汝等会不众默然弘忍云莫是和尚他后横出一枝佛法不师云善唐太宗响师道三诏不起就赐紫服木庵永云看他祖师为人抽钉拔楔解黏去缚浑不伤锋犯手可谓狮子一滴乳迸散十斛驴乳汝等切不可妄生情计种种解会蓦然脚跟寻着不知落处一劒当头直教成未无为子颂云慈云之塔大医之师瞻之仰之双峰巍巍懒融不得西来钵直付黄梅路上儿草堂清云道出干坤动至尊飞书三诏不离云求人的嗣周家子遥望牛头紫气氛旻古佛云无缚无释脇不至席分明一实两箇伍伯佛国白云鸟外逢师解缚归双峯山下独幽奇却将衣钵为人事乞与黄梅箇小儿觉范洪云绝知名迹能妨道正恐师承亦累人问法沙弥莫饶舌百年逆旅要同尘云巖因云牛头未生梅子熟也翫步人间池成月下凤书三到懒开眸白莲峯顶光相射盘山积禅师初参马祖作街坊一日出门见人舁丧X謌郎振铃云红轮决定沉西去未委魂灵往那方幕下孝子哭声哀哀师忽身心踊跃省悟归举似马祖祖印可之文殊道颂云歌声缭绕哭声悲笑杀盘山老古锥历劫无明昏暗处一时顿觉发光辉梦庵信云哀哀相应便承当毕竟何甞往别方踊跃自然全体露始知徧界不曾藏佛灯珣云红轮决定沈西去未委魂灵往那方踏着故乡田地稳本来面目是亲娘人只在不曾亡率陀天上非人世须知别有好思量盘山甞于市肆行见一客人买猪肉语屠家云精底割一斤来屠家放下刀叉手云长史那箇是不精底师于言下大悟南华昺颂云箇事分明不覆藏头头物物自相当千言万语无人会又逐流莺过短墻五洩默禅师到石头处云一言相契即住不契即去头据坐师便行头随后召云阇梨阇梨师回首头云从生至死祇是这箇回头转脑作么师忽然契悟乃拗折拄杖洞山云当时不是五洩先师大难承当然虽如是犹涉途在长庆云险翠巖芝云石头据坐五洩便去石头召他却成多事云峯悦云大小石头坐不定把不住似这般担板汉放去便休又唤回被他涂煳一上道我向这里有箇悟处驴年梦X见佛眼远颂云在途在舍若为酬莫把先师一例求雄雄宇宙如王者未免半边无髑髅枯木成云欲去高声唤得回当时心眼一齐开要知不假修持力生死悠悠任往来香严闲禅师在沩山时沩山知其法器欲激发智光谓云吾不问汝平生学解及经卷册子上记得者汝未出胞胎未辨东西时本分事试道一句来吾要记汝师懵然无对沈吟久之进数语陈其所解山皆不许师云却请和尚为说山云吾说得是吾之见解于汝眼目何有益乎师遂徧检所集诸方语句无一言可将醻对乃自叹云画饼不可充饥于是尽焚之云此生不学佛法也且作箇长行粥饭僧免役心神遂辞去抵南阳覩忠国师遗迹遂憩止焉一日因芟除草木以瓦砾击竹作声俄失笑间廓然惺悟遽归沐浴焚香遥礼沩山云和尚大悲恩逾父母当时若为我说却何有今日事也仍述偈云一击忘所知更不假修冶动容扬古路不堕悄然机处处无踪迹声色外威仪诸方达道者咸言上上机雪窦宗颂云粥饭随时养病躯本无迷悟可关渠无端击着庵前竹直至如今在半途楼子禅师因从街市中过经酒楼下偶整袜带少住闻楼上人唱曲云你既无心我便休忽然大悟从此号楼子出长庆巘禅师註楞严经说文X慈受深颂云唱歌楼上语风流你既无心我也休打着奴奴心里事平生恩爱冷啾啾宝峰明云你既无心我亦休此身无喜亦无忧饥来喫饭困来睡花落从教逐水流佛慈鑑云你若无心我也休鸳鸯怅里懒擡头家童为问深深意笑指纱牕月正秋米胡禅师令僧问仰山今时人还假悟不山云悟既不无争柰落在第二头何师闻肯之投子青云然仰山与么道即得还免得自已落么若免得更有一人大不肯在若免不得亦落第二头米胡虽然肯他自已还有出身之路也无诸人试点检看若点检得出两人瓦解冰消若点检不出且莫造次应庵华云米胡提本分钳鎚仰山展劒刃上事二老于唱教门中足可称尊若向衲僧门下总是喫棒底汉投子青颂云碧岫峯头借问人指山穷处未安身虽然免得重阳令争似灵苗不犯春天童觉云第三头分悟破迷快须撒手舍筌弟功号未尽成胼拇智也难知觉噬脐兔老氷盘秋露泣鸟寒玉树晓风凄持来大仰辨真假痕玷浑无贵白珪佛眼远云悟人千箇道无忧肯信遭他第二头寂寞山花寒食后夕阳西去水东流洞山价禅师先在云巖问无情说法后辞去师犹涉疑因过水覩影大悟前旨作偈云切忌从他覔迢迢X与我疎我今独自往处处得逢渠渠今正是我我今不是渠应须恁么会方得契如如本觉一颂云动静由来本与俱回头蓦面似逢渠直饶与么犹堪笑唤作如如又却迃雪峯存禅师同巖头钦山到鳌山店上夜坐禅次头云何不睡去如村里土地相似他时后日魔魅人家男女去在师以手指胷云我这里未稳在头云我将谓你他后向孤峰顶上盘结草庵播扬大教犹作这话在师云某甲不敢自谩头云若实如此据你见处一一通来是处与你证明不是处与你刬却师云我初到盐官见上堂举色空义得箇入处头云此去三十年切忌举着师云又因洞山颂云切忌随他覔迢迢与我踈头云若恁么自救也未彻师云后问德山从上宗乘中事学人还有分也无德山打一棒云道甚么此时如桶底脱相似头喝云你不闻从门入者不是家珍师云如何即是头云他后若欲播扬大教一一从自已胷襟流出将来与我盖天盖地师于言下大悟连声云师兄今日始是鳌山成道师兄今日始是鳌山成道教忠光云只如巖头道一一从自己胷襟流出且道雪峰前三次悟还从自己胷襟流出也无若从自已胷襟流出又道未稳在若不从自已胸襟流出又从甚么处得来莫有断得出者么若断得出不唯雪峯鳌山成道尽大地有情齐成正觉若断X不出说甚么鳌山成道直饶少室传心也未梦见在佛眼远颂云鳌山成道足人传莫是从前话未圆赖有玄沙知始末徧身红烂在渔船枯木成云说尽平生去住因到头难遇赤心人忽然自肯成家业瓦砾拈来也是珍佛灯珣云丈夫凌励志英雄向外驰求枉用功到得鳌山开眼觑方知屋里用无穷大禅佛通禅师在归宗常禅师会下忽一夜呌云我大悟也众骇之次日归宗上堂集众问昨夜大悟者出来师出云某甲宗云汝见箇甚么道理言大悟师云师姑元是女人作宗默而异之汾阳昭颂云俉来不在苦多端解了都由瞥尔间定道师姑女人作痴人积雪作银山保宁勇去半夜高声似少神箇中明白有踈亲如今随例传其响也道师姑是女人大洪遂云悟了还同未悟时何须更说与人知贼赃败露无藏处便道师姑是女儿草堂清云五月炎威当酷热浃背汗流无处说匝地清风噼面来大禅眼里重添屑黄龙震云童子学顺朱赤处背模黑若将白纸来一点下不得若下得翻成纸上涂烟墨严阳尊者初参赵州问一物不将来时如何州云放下着师云一物不将来放下箇甚么州云与么则担取去师于言下大悟后住山有一蛇一虎就手而食X黄龙南颂云一物不将来肩头担不起言下忽知非心中无限喜恶毒既忘怀蛇虎为知已清风几百年至今犹未巳真净文云移高就下纵威权解脱门开信可怜不得空王真妙诀动随声色被勾牵佛眼远云尽力放不下着力担不起将谓一物无元是自家底见得自家底心中大欢喜自兹家业兴一举九万里旻古佛云一物不将来教渠放下着廓尔悟无生活计俱抛却天童觉云不妨行细输先手自觉心麤愧撞头局破腰间斧柯烂洗清凡骨共僊游罗山闲禅师初谒石霜问起灭不停时如何霜云直须寒灰枯木去一念万年去函盖干坤去纯清绝点去师不契复谒巖头理前问头喝云是谁起灭师于此大悟天童觉颂云斫断老葛藤打破狐狸窟豹披雾而变皮龙乘雷而换骨咄起灭纷纷是何物法眼益禅师同修琎二禅师经过地藏琛禅师处阻雪少憩琛问此行何之师云行脚去琛云作么生是行脚事师云不知藏云不知最亲切师又同三人举肇论至天地与我同根处琛云山河大地与你自已是同是别师云同琛竖两指熟视云两箇即便起去师须臾启行琛门送之问云上座寻常说三界惟心万法唯识乃指庭下片石云且道此石在心内在心外师云在心内琛云行脚人着甚来由安片石在心X头耶师窘无以对即求决择近一月余日呈见解说道理琛云佛法不恁么师云某甲词穷理绝也琛云若论佛法一切见成师于言下大悟天童觉颂云而今饱参似当时脱尽廉纤到不知任短任长休剪缀随高随下自平持家门豊俭临时用田地优游信步移三十年前行脚事分明辜负一双眉护国澄禅师同演化大师在湖南报慈值慈陞堂次演化出问如何是真如佛性慈云谁无化不契遂请益师师云汝但问来化理前问师云谁有化于言下契悟乃云首座或在众或住持某甲誓终身相助后化亦继师住护国佛性泰颂云朝三暮四一何少暮四朝三何太多多少未能知数量有无从此见殽讹不殽讹唵苏嚧㗭唎萨婆诃大道南泉愿禅师因赵州问如何是道师云平常心是道州云还假趣向不师云拟向即乖州云不拟又争知是道师云道不属知不属不知知是妄觉不知是无记若真达不疑之道犹如太虗廓然荡豁岂可疆是非耶州于言下顿悟玄旨松源岳云青天白日悟箇甚么咄咄咄骊珠击碎苍龙窟云峯悦颂云平常心是道举步入荒草翻嗟王老X师到底不能晓玉兔金乌任飞走佛鑑懃云欲识平常道天真任自然行船宜举棹走马即加鞭若遇饥来饭还应困即眠尽从缘所得所得亦非缘所得亦非缘当人自了然雨中看皓月火里汲清泉直立头插地横眠脚指天应须与么会方契祖师禅径山杲云劝君不用苦劳神唤作平常转不亲冷淡全然没滋味一回举着一回新鼓山珪云若谓平常心是道枝蔓向上更生枝贴肉汗衫如脱了唤来眼上更安眉药山俨禅师僧问如何是道中至宝师云莫謟曲云不謟曲时如何师云倾国莫换赵州谂禅师因南泉示众云道非物外物外非道师乃问如何是物外道泉便打师捉住棒云巳后莫错打人去在泉云龙蛇易辨衲子难瞒掷下拄杖便归方丈雪窦显云赵州如龙无角似蛇有足当时不管尽法无民直须喫棒了趂出琅瑘觉云不见道酒逢知已饮诗向会人吟老衲证云南泉垂钩四海只钓狞龙格外玄谈为寻知已赵州惯行栈道饱历边庭不施寸刃海晏河清然虽如是且道二老相见还有优劣也无良久云若不登楼望焉知沧海深保宁勇颂云輭缠藏锋入阵来画时擒下眼瞠开死生一决英雄士文武双行将相才南堂静云X龙蛇能易辨衲子最难瞒性净秋空阔心清巨海宽天涯毫末见世界掌中观万法不为侣西江一吸干赵州示众云至道无难唯嫌拣择才有语言是拣择是明白老僧不在明白里是汝诸人还护惜也无时有僧问既不在明白里护惜箇甚么师云我亦不知云和尚既不知为甚道不在明白里师云问事即得礼拜了退雪窦显云赵州倒退三千天童觉云这僧也如切如瑳不能见机而变赵州也如琢如磨几乎事不解交众中祇管道退身有分殊不知尽力提持还体悉么焦甎打着连底冻雪窦颂云至道无难言端语端一有多种二无两般天际日上月下槛前山深水寒髑髅识尽喜何立枯木龙吟消未干难难拣择明白君自看随庵缘云世间无物可罗笼独立嵯峨万仞峯忽若有人勐推落腾身云外不留踪赵州僧问至道无难唯嫌拣择才有语言是拣择和尚如何为人师云何不引尽这语云某甲祇念到这里师云祇这至道无难唯嫌拣择雪窦颂云水洒不着风吹不入虎步龙行鬼号神泣头长三尺知是谁相对无言独足立白云端云驱山塞海也寻常所至文明始是王但见皇风成一片不知何处有封疆X赵州僧问至道无难唯嫌拣择是时人窠窟不师云曾有人问我直得五年分疏不下雪窦云识语不能转死却了也好与二十棒这棒须有分付处你若辨不出且放此语大行乌回范云大众赵州具顶门眼向击石火里分缁素闪电光中明纵夺为甚么却五年分疎不下还委悉么易分雪里粉难辨墨中煤雪窦颂云象王嚬呻狮子哮吼无味之谈塞断人口南北东西乌飞兔走白云端云分疏不下五年疆一叶舟中载大唐渺渺兀然波浪里谁知别有好商量赵州僧问至道无难唯嫌拣择如何得不拣择师云天上天下唯我独尊云此犹是拣择师云田厍奴甚么处是拣择僧无语雪窦颂云似海之深如山之固蚊蝱弄空里勐风蝼蚁撼于铁柱拣兮择兮当轩布鼓白云端云团团秋月印天心是物前头有一轮入穴虾蟆无出路却冤天上不平匀赵州僧问如何是道师云墻外底云不问这箇师云问甚么道云大道师云大道通长安投子青颂云知道还他潦倒翁亲言相指自忽忽关山路远重须去一迳长途君任通水庵一云赵老家风不热瞒问他大道答长安有谁平步归家去多是区区自作难松源岳云大道透长安X言端语亦端臈尽雪消去春来依旧寒栢巖禅师僧问如何是道师云徒劳车马迹丹霞淳颂云曹溪古路绿苔生车马登临巳涉程野老痿羸兼跛挈手携玉杖夜深行巴陵鑑禅师僧问如何是道师云明眼人落井洞山聪颂云落井须明出井机直宜擡眼动睛辉于斯倜傥无纤隔祖道汪洋得旨归保宁勇云秋夜霜天月正明仰观星象约三更一条大路平如掌归去何妨彻晓行正觉逸云好箇明眼人落井丛林话会几时休修心未到无心地万种千般逐水流佛印元云南北东西苦问人新开多口接迷津从兹八骏追风急空望悠悠脚下尘海湖禅师有座主问和尚甚么年行道师云座主近前来主近前师云且道憍陈如甚么年行道主忙然无对师云尿牀鬼丹霞淳颂云多是从人学得来一生空把口胡开欲穷此片虗明地七佛前前总不该禅林类聚卷第五X禅林类聚X卍XXX禅林类聚卷第六示众勘辨棒喝示众南泉示众云心不是佛智不是道鼓山珪颂云心不是佛智不是道青山白云落花芳草若是灵利阿师终不回头转脑开善谦云太平时节岁丰盈旅不赍粮户不扃宫路无人夜无月唱歌归去恰三更径山杲云雨散云收后崔嵬数十峯倚栏频顾望回首与谁同南泉示众云江西马大师说即心即佛王老师不恁么不是心不是佛不是物恁么道还有过么鼓山珪颂云剔起便行三万里只今休去八千年分明更为从头举一任诸方取次传径山杲云倒腹倾肠说向君不知何故尚沈唫而今便好勐提取付与世间无事人灵巖日云倒腹倾肠几箇知更无丝发可相依直饶彻底承当去也落他家第二机黄檗运禅师示众云汝等诸人尽是噇酒糟汉与么行脚何处有今日还知大唐国里无禅师么时有僧出云只如诸方匡徒领众又作么生师云不道无禅只是无师沩山问仰山作么生仰云鹅王择乳素非鸭类沩云此实难辨五祖戒出僧语云谢和尚说得道X理好石门聪云黄檗垂示不妨奇特才被布衲挨拶着失却一只眼承天宗云五祖戒眼照四天下要见黄檗犹未可若要扶竖正法眼藏须是黄檗宗师翠巖真云诸方商确便道黄檗坐却这僧又道黄檗被这僧上来直得分㭊不下何为也翠岩輙生拟议雾豹泽毛未甞下食庭禽养勇终待惊人沩山喆云诸人还会么莫恠从前多意气他家曾踏上头关雪窦显颂云凛凛孤风不自夸端居寰海定龙蛇太中天子曾轻触三度亲遭弄爪牙白云端云大唐国里无禅师与君𢹂手归家里抛钩本欲钓鲲鲸谁知钓得䟦鼈子佛鑑懃云黄檗山中明示众大唐国里暗藏身袈裟一角犹拖地谁是丛林有眼人佛慧泉云无师充塞大唐国噇酒糟汉会不得竹寺闲过春巳深落花乱点莓苔色径山杲云身上着衣方免寒口边说食终不饱大唐国里老婆禅今日为君註破了洞山价禅师示众云言无展事语不投机承言者表滞句者迷鼓山珪颂云只要拔楔抽钉为人解黏去缚如何洞山老人先自藤蛇绕脚径山杲云言无展事语不投机承言者表滞句者迷逢人不得错举临济示众云夫一句语须具三玄门一玄门须具三要有权有用汝等诸人作么生会X慈明圆颂云第一玄三世诸佛拟何宣垂慈梦里生轻薄端坐还同落断边第二玄灵利衲僧眼未明石火电光知是钝扬眉瞬目涉关山第三玄万象森罗宇宙宽云散洞空山岳静落花流水满长川第一要岂语圣凡妙拟议涉长途擡眸七颠倒第二要峯顶敲搥召神通自在来多闻门外呌第三要起坐令人笑掌内握干坤千差都一照睦州示众云大事未明如丧考妣大事既明如丧考妣保宁勇颂云春去秋来古与今相逢休论岁时深饥餐渴饮无他事尽听满头霜雪侵三圣然禅师示众云我逢人即出出则不为人兴化闻云我逢人即不出出则便为人白云端云大众此二尊宿各有一处打得着且道那箇在前那箇在后还有人向这里定当得么良久云妙舞莫夸回雪手三台须是大家催五祖演云大众此二古德一人文章浩渺一人武艺全施若道兴化是文亦不得若道三圣是武亦不得还于此辨得出么若辨得出许你通身是命若辩不出你自相度保宁勇云此二尊宿与么为人犹在半途保宁今日路见不平拈拄杖下座大众一时走散掷却便归方丈天童觉云堕也堕也今日不是减古人声光且要长后人节槩若是本色汉提祖佛印转铁牛机把拄杖一时穿却方见X衲僧手段保宁勇颂云骑驴戴笠迎南去跃马摇鞭向北行两箇大商俱突晓日高犹听打三更佛鑑懃云城南措大骑驴子市比郎君夸马儿各各四蹄俱踏地三春同到金明池圆通僊云翻是罗兮覆是绣弟兄同气复连枝为人不为成歌曲祖父田园要及时佛灯珣云湖光潋灔晴方好山色涳蒙雨亦奇若把西湖比西子淡糚浓抹总相宜径山杲云阳焰何曾止得渴𦘕饼几时充得饥劝君不用㘽荆棘后代儿孙惹着衣白水仁禅师示众云寻常不欲向声前句后鼓弄人家男女何故且声不是声色不是色时有僧问如何是声不是声师云唤作色得么云如何是色不是色师云唤作声得么僧作礼师云且道为汝说答汝话若人辨得有箇入处雪窦显云本仁也甚奇恠要且贪观天上既非声前句后且作么生入大沩秀云本仁只知横千不会竖百如何是声不是声莫逐音响如何是色不是色莫逐青黄且从伊向声前句后覔箇安身自然别有生涯佛鑑懃云拂迹成痕欲隐弥露既道声不是声色不是色洎乎问着却云唤作声得么唤作色得么本仁和尚鼓弄人家男女亦不少矣而今欲得亲切么乃击禅床云还闻声么竖起拂子云还见色么于此透过见闻许你有箇出X路应庵华云雪窦到这里尽其神通无插手处只如道既非声前句后从甚么处入往往十箇有五双蹉过还知荐福落处么一箭落双鵰丹霞淳颂云色自色兮声自声新莺啼处柳烟轻门门有路通京国三岛斜横海月明干峯禅师示众云举一不得举二放过一着落在第二云门出众云昨日有人从天台来却往径山去师云典座明日不得普请便下座雪窦显云诸德云门老只解一手擡不能一手搦还有共相着力底么试露爪牙看佛印元云此语众中商量甚多会者极少干峯梦里合眼跳黄河觉来身在牀上云门醉后扶人倒上树醒来只在坐中二人打作一团至今分疎不下若人知得落处许你解空第一大伪喆云干峰善唱云门善拍拍唱相随风清古格还有知音者么一堂风冷淡千古意分明琅瑘觉云路遥知马力岁久见人心沩山果云干峯平地生堆韶石因风起浪虽然合水和泥千古丛林榜样既是丛林榜样为甚么合水和泥会么不入洪波里争见弄潮人黄龙心颂云干峯举一不举二云门擡手添意气花开花落任风吹自有馨香满天地普融平云天台南岳去无踪更有何人觌面逢东岭云生西岭白前山花发后山红慈受深云煑海成盐终有味敲空作响本无声崑崙撞着波斯子把手相X将海底行佛性泰云高楼美女一双双各向琼牕坐玉牀绣出鸳鸯呈似了金针深插锦香囊白云端云黑白分明满局棊曾无一着有相亏可怜无限傍观者斧烂柯消总不知夹山示众云明不越户穴不栖巢目不顾他位脚不踏他位里六户不掩四衢无踪学不停午意不立玄千劫眼不借舌头底万劫舌头不顾眼中明峻机不假锋铓事到这里有箇甚么事阇梨竿头丝线从君弄不犯清波意自殊云门偃禅师示众云人人自有光明在看时不见暗昏昏作么生是诸人自已光明自代云厨库三门又云好事不如无雪窦显颂云自照列孤明为君通一线花谢树无影看时谁不见见不见倒骑牛兮入佛殿白云端云彻底昏昏不待看拄天拄地黑漫漫三门厨库长相对一径松风满院寒圆悟勤云夜明帘外千峯秀鸾镜台前万象殊扫踪灭迹不立锱铢谁为佛殿谁是香厨敲出凤凰五色髓击碎骊龙明月珠云门示众云直得干坤大地无纤毫过患犹是转句不见一色始是半提更须知有全提时节松源岳颂云百尺竿头弄险是非海里横身更有全提底时节只堪惆怅不堪陈云居示众云得者不轻微明者不贱用识者不咨嗟X解者无厌恶从天降下则贫寒从地涌出则富贵门里出身易身里出门难动则埋身千丈不动则当处生苖一言逈脱独拔当时言语不要多则无用处丹霞淳颂云门头户尾事千差了尽犹来未到家明月堂前无影木严凝雪夜忽开花大阳玄禅师示众云嵯峨万仞鸟道难通劒刃轻冰谁当履践宗乘妙句语路难陈不二法门净名杜口所以道达磨西来九年面壁始遇知音大阳今日也大无端珍重丹霞淳颂云不挂脣皮一句奇少林冷坐最慈悲须知此道非传授立雪神光巳强为风穴沼禅师示众云若立一尘家国兴盛野老嚬蹙不立一尘家国衰亡野老安贴于此明得阇黎无分全是山僧于此不明老僧即是阇黎阇黎与老僧亦能悟却天下人亦能迷却天下人要识阇黎么左边拍一拍云这里即是要识老僧么右边拍一拍云这里即是云门云这里即易那里即难琅瑘云扚卜听虗声五祖演云太平即不然若立一尘法堂前草深一丈不立一尘锦上铺花何也不见道九九八十一穷汉受罪毕才拟展脚眠蚊虫獦蚤出应庵华云大小风穴不会转身句松源岳云荐福见处又且不然大小风穴醋气犹在何故始作翕如也纵之纯如也皎如也绎如也以成喝一喝X雪窦显颂云野老从教不展眉且图家国立雄基谋臣勐将今何在万里清风独自知白云端云立国仍教野老欣威行阃外不扬尘纵横莫测文兼武宇宙茫茫有几人天童觉云皤然渭水起垂纶何似首阳清饿人只在一尘分变态高名勋业两难泯首山念禅师示众云第一句荐得与佛祖为师第二句荐得与人天为师第三句荐得自救不了僧问和尚是第几句荐得师云月落三更穿市过天童觉颂云佛祖髑髅穿一串宫漏沈沈密传箭人天机要发千钧云陈煇煇急飞电箇中人看转变遇贱则贵贵则贱得珠罔象兮至道绵绵游刃亡牛兮赤心片片勘辨仰山寂禅师因沩山问大地众生业识忙忙无本可据子作么生知他有之与无师云某甲有验处时有一僧从面前过师召云阇梨其僧回首师云和尚这箇便是业识忙忙无本可据沩云此是狮子一滴乳迸散六斛驴乳草堂清云古人临机施设出在一时此是因风吹火用力不多当时若无僧从面前过仰山将甚么语验他不遇祖师端的旨临机开口卒难应天童觉颂云一唤回头识我不依俙萝月又成钩千金之子才流落漠涂穷有许愁X仰山问僧甚处人云幽州人师云汝还思彼中么云常思师云能思是心所思是境彼中山河大地楼台殿阁人畜等物反思思底心还有许多般么云某甲到这里总不见有师云信位即是人位未是云和尚莫别有指示不师云别有别无即不中据汝见处只得一玄得坐披衣向后即看天童觉颂云无外而容无碍而沖门墙岸岸关鎻重重酒常酣而卧客饭虽饱而颓农突出虗空兮风搏妙翅踏翻沧海兮雷送游龙乌臼禅师因玄绍二上座来参师问二禅伯发足甚么处云江西师遂拈拄杖打玄云久知和尚有此机要师云你既不会后面箇僧祗对看绍拟近前师便打云信知同坑无异土参堂去雪窦显云宗师眼目须至恁么如金翅擘海直取龙吞有般汉眼目未辨东西拄杖未知颠倒只管说照用同时人境俱夺大沩喆云乌臼大似巨灵逞擘大华之威苍龙展夺珠之势直得干坤失色乃拈拄杖云诸人还识乌臼么若也识去横按镆鎁寰中独据若也未识棒头有眼明如日卓拄杖一下曹源生云显大机明大用奋寰中意气运阃外筹略则不无乌臼检点将来未是本分草料若要据令而行尽大地一时荒却何故寸钉入木鼓山珪颂云赤身挨白刃死中还得活一箭自迷X踪万车皆丧辙径山杲云勐焰不容蚊蚋泊大海那能宿死尸任是三头并六臂望风无不竖降旗棒喝南泉愿禅师示众云文殊普贤昨夜三更起佛见法见每人与二十棒趂出院也赵州出众云和尚棒教谁打师云王老师过在甚处州乃作礼师便归方丈云门代云深领和尚慈悲某甲归衣钵下得箇安乐又代云与众除害玄觉云且道赵州休去是肯南泉不肯南泉五祖演云白云则具大慈悲遂拍手云曼殊室利普贤大士不审不审今后更敢也无自云一度被蛇伤怕见断井索夹山龄云南泉一期逞俊争柰平地生堆赵州虽则觌面投机不免脑门着地佛鑑懃云大似无手人行拳无口人呌唤无手人掩着无口人口无口人咬着无手人手恁么会得方知道法性不动动徧三界之中至理无言言满四天之下若也不会红尘飞碧海白浪涌青岑径山杲云南泉无过口能招祸赵州礼拜草贼大败径山不营结案据款文殊普贤且过一边佛灯珣颂云鸳鸯绣出世无双好手元来更有强呈罢各归香合去金针难把度萧郎佛印元云普贤昨夜鬪文殊趂出还同两手袪却得赵州行正令从兹王老一时无佛鑑懃云彩云影里僊X人现寻用红罗扇遮面无人着眼看僊人却看随后红罗扇乌臼禅师问僧近离甚处云定州师云定州法道何似这里云不别师云若不别更转彼中去便打僧云棒头有眼不得草草打人师云今日打着一箇也又打三下僧便出去师云屈棒元来有人喫在云争柰杓柄在和尚手里师云汝若要山僧回与汝僧近前夺师手中棒打师三下师云屈棒屈棒僧云有人喫在师云草草打着箇汉僧礼拜师云却与么去也僧大笑而出师云消得恁么消得恁么雪窦显颂云唿即易遣即难互换机锋子细看劫石固来犹可坏沧溟深处立须干乌臼老乌臼老几何般与他杓柄太无端德山鉴禅师初在蜀讲金刚经故号周金刚后闻南方禅宗遂满车载疏钞出蜀初见龙潭出世德山不立佛殿凡见僧入门便棒白云端颂云突出双头卒辨难曾将一击碎潼关自从天下大平后流落人间号德山海印信云德山棒划断圣凡魔胆丧善能方便捋虎须忿怒那咤亦摧荡大洪恩云一棒一条痕辛酸不可论丈夫多意气几箇是知恩云盖昌云德峤分明显大奇棒头挥出绝离微令行佛祖无空过一似轮王握万机无尽居士云一条楖栗倚青天别向三乘教外传未眨眼时遭八百拟开口处着X三千大洪遂云骤雨迅雷击云兴电影随将军虽有令何似帝尧时径山杲云入门便棒郎当不少依而行之胡麻厮缴德山小参示众云今夜不答话问话者三十棒时有僧出作礼师便打僧云某甲话也未问为甚便打师云你是甚处人云新罗人师云未跨船舷时好与三十棒法眼云大小德山话作两橛德山密云大小德山龙头蛇尾雪窦显云此二尊宿虽善裁长补短舍重从轻要见德山老汉亦未可在何故殊不知德山握阃外之威权有当断不断不招其乱底劒诸人还识新罗僧么只是撞着露柱底瞎汉芭蕉云作死马医琅瑘觉云德山何似履春氷虽然如此如猫弄鼠大沩喆云德山大似清平世界锃甲磨鎗这僧不惜性命身挨白刃法眼道话作两橛大似药病相治圆明道龙头蛇尾也是金鍮难辨雪窦道撞着露柱底瞎汉截断众流如今还有人与新罗僧作主么出来与大沩相见乃竖拂云去去西天路迢迢十万余佛印元颂云德山自得任公手一线分明下两钩透网金鳞才弄水岸边还把钓丝收旻古佛云横按镆鎁居阃外当锋谁敢犯重围堪羡新罗箇衲子全机破敌也光辉宝峯照云烟尘扫荡将军令正勑流行宣德音公子中知欹既醉夜深还X被活生擒枯木成云祖令全提孰敢论纤尘才动陷关津这僧不辨箇时节为法亡身有几人临济玄禅师初在黄檗三年因首座教令去问黄檗如何是佛法的的大意檗便打二十拄杖如是三问三被打既不契遂辞去首座密启黄檗云问话上座非凡他日可为一株大树荫覆天下人去在来辞时望方便指引师辞檗檗云不须他去只往高安大愚处去师到大愚愚问甚处来师云黄檗来愚云有何言句师举前话复云未审某甲过在甚么处愚云黄檗与么老婆心切为汝得彻困犹覔过在师于是大悟乃云元来黄檗佛法无多子愚乃扭住云尿牀子适来道有过无过而今又道佛法无多子是多少道道师于愚肋下筑三拳愚托开云汝师黄檗非干我事师即便返黄檗檗问来来去去有甚了期师云只为老婆心切遂举前话檗云大愚老汉饶舌待来与一顿师云说甚待来只今便与遂打黄檗一掌檗吟吟大笑云风颠汉却来这里捋虎须参堂去沩山问仰山云临济得大愚力黄檗力仰云非但捋虎须亦解坐虎头应庵花云你诸人还觑得透也未直饶一咬便断也未是大丈夫汉三世诸佛口挂壁上天下老和尚将甚么喫饭白云端颂云一拳拳倒黄鹤楼一踢踢翻鹦鹉洲有意气时添意气不风流处也风流保宁勇云雷电喧轰海岳昏一家愁闭雨中门狂风忽起乌X云散白日满天星斗分黄檗胜云丛林勐烈是黄檗拈棒便打途中客回到大愚却知恩老婆面上与一掴真净文云便言黄檗无多子大丈夫儿岂自乖脇下三拳明有信不从黄檗付将来佛眼远云擘开花岳连天色放出黄河倒海声瞎驴死后蒿枝折大地如今有几人天童觉云九包之雏千里之驹真风度籥灵机发枢噼面来时飞电急迷云破处太阳孤捋虎须见也无箇是雄雄大丈夫临济出世后唯以棒喝示徒凡见僧入门便喝海印信颂云临济喝霹雳一声邪脑裂忽然透出苍龙穴击碎明珠拗角折佛国白云当机喝喝震春雷万蛰龙蛇眼豁开忽若翻身无伎俩任从千古卧尘埃大洪恩云入门便喝巳是忉怛无限杜禅和犹更论该括普融平云赫日光中轰然霹雳禹门浪急风高无限锦鳞点额佛灯珣云张公未醉李公扶从此佳声满道途却被金刚开口笑谁能爱你护身符径山杲云入门便喝全无巴鼻引得儿孙弄粥饭气临济闻德山示众云道道道得也三十棒道不得也三十棒师令侍者去问为甚么道得也三十棒道不得也三十棒他若打汝汝便接住推一推看他如何侍者如教至彼问山便打者接住推一推山便归方丈闭却门者回举似师师云我从来疑着这汉X虽然如是汝还见德山么者拟议师便打巖头云德山寻常只据目前一箇拄杖子佛来也打祖来也打争柰较些子东禅齐云只如临济道我从来疑着这汉是肯底语不肯语为当别有道理试断看海印信颂云单于自负艺过人小将教诏去似真到彼果然赢小捷回来未免陷全身佛鑑懃云譬若金笼鹦鹉儿觜如红玉一青衣虽然学得人言语问着元来总不知临济问僧甚么处来僧便喝师便揖坐僧拟议师便打又一僧来师竖起拂子僧礼拜师便打复见一僧来师亦竖起拂子僧不顾师亦打鼓山珪颂云主宾都落第三机阵阵开旗不展旗石火光中分胜负倒骑铁马上须弥径山杲云五月五日午时书赤口毒舌尽消除更饶急急如律令不须门上𦘕蜘蛛松源岳云闪电光中宾主分虗空背上立纲宗祖师活计只如此后代儿孙扫地空临济一日问僧云有时一喝如金刚王宝劒有时一喝如踞地狮子有时一喝如探竿影草有时一喝不作一喝用汝作么生会僧拟议师便喝汾阳昭颂云金刚宝劒最威雄一喝能摧万刃锋遍地干坤皆失色须弥倒插半空中金毛踞地众威全一喝能令丧胆魂岳顶峯高人不见猿啼白X日更黄昏词锋探草辨当人一喝须知见有真大海渊澄含万象休将牛迹比功深一喝当阳势自彰诸方尽有好商量盈衢溢路歌谣者古往今来不变常劒门庵主云是非穿凿不相干四喝诸方莫错看六道四生平等法牧童吹笛过前山睦州踪禅师问僧近离甚处僧便喝师云老僧被你一喝僧又喝师云三喝四喝后作么生僧无语师便打云这掠虗汉应庵华云丛林中商量道他三喝四喝后如何便与掀倒禅牀不然拽坐具噼口摵不然拂袖便行不然更与一喝恁么说话要称为达磨儿孙大远在漆桶参堂去雪窦显颂云两喝与三喝作者知机变若谓骑虎头二俱成瞎汉谁瞎汉拈来天下与人看睦州见僧来云见成公案放你三十棒僧云某甲如是师云寺门前金刚为甚么竖拳云金刚尚乃如是师便打趂出云这掠虗汉云门云睦州正恁么时天下人披枷带鎻径山杲云虽然无孔笛撞着毡拍板直是五音调唱六律谐和子细检点将来未免傍观者哂且道谁是傍观者良久云不得动着动着打折你驴腰觉海元颂云见成公案未除瑕放过方能脱鎻枷四海澄清人富庶更来石上种油麻海印信云唿蛇易遣蛇难袖里金鎚不易看长安夜夜家家X月谁知愁乐有多般佛灯珣云见成公案便相当秤则秤兮斗则量非较当年三十棒至今平步也翱翔霍山通禅师因到仰山前乃翘一足云西天二十八祖亦如是唐土六祖亦如是和尚亦如是某甲亦如是仰山下禅牀打四正是藤条雪窦显云藤条未到折因甚么只与四下须是箇斩钉截铁汉始得翠巖芝云亦不得作赏亦不得作罚如今作么生会栖贤迁云且仰山打伊四藤条是何道理莫是打伊不会莫是打伊说道理若恁么会何曾梦见山僧道苦瓠连根苦甜瓜彻蔕甜野轩遵颂云集云峯下四藤条几崄当时打折腰堪笑后来称勐将只知空说霍嫖姚保宁勇云竺国支那咸印定更无毫发可参差眼横鼻直喧天下一顿残羹永不饥圆通僊云集云峯下四藤蒿打破潼川路一条似鹤似云天地外如龙如凤在烟霄通禅师到霍山自云集云峯下四藤条天下大禅佛参山乃唤维那云打钟着师便走雪窦显云这汉虽见机而变争柰有头无尾圆通僊颂云藤条喫了任闲游未到牢关未肯休打鼓打钟俱是令知机识变有谁俦兴化奖禅师陞堂云今日不用如何若何便请单刀X直入兴化与你证据时旻德长老出礼拜起便喝师亦喝德又喝师亦喝德礼拜师云若是别人三十棒一棒也较不得何故为他旻德会一喝不作一喝用便下座首山念云看他兴化与么作用为甚么放得伊过诸上座且道甚么处是一喝不作一喝用是前一喝是后一喝那箇是宾那箇是主虽然如此也须子细始得良久云二俱有过二俱无过珍重琅瑘觉云且道那一喝不作一喝用兴化若无后语疑杀天下人虽然如是晓者还稀松源岳云兴化勾赋破家旻德把髻投衙更道他会一喝不作一喝用不知凌灭我临济宗风不见道作家不啐啄啐啄同时失海印信颂云龙虎相交是底时未容拟议巳参差分明一喝不作用却使禅人特地疑云溪恭云狞龙出水虎离山四起风旋万顷烟若具阿那律正眼横身三界背摩天鼓山珪云单刀直入不须论拟议之间宾主分不得放他旻德过须知兴化棒头亲径山杲云暗中携手上高山及至天明各自行无限途中未归客明明开眼堕深坑兴化因同参来才上法堂师便喝僧亦喝行三两步师又喝僧亦喝须臾近前师拈棒僧又喝师云你看这瞎汉犹作主在僧拟议师便打直打下法堂师却归方丈有僧问适来僧有甚言句触忤和尚师云是X他适来也有权也有实也有照也有用我将手向伊面前划一划到这里却用不得似这瞎汉不打更待几时圆悟勤云卞王库刀振涂毒鼓掣电未足以拟其迅震雷未足以方其威可谓善驱耕夫之牛能夺饥人之食只如主宾互换有照有用有权有实则且置甚处是兴化将手向伊面前划一划若这里洞明可以荷负临济正法眼藏如或泥水未分未免瞎驴趂大队应庵花云兴化门墙千仞从来家法森严这僧暗透重关要看洞中春色好则好未免二俱失利祇如兴化道我将手向伊面前划一划又作么生天堂未就地狱先成鼓山珪颂云霹雳惊天地那容掩耳听须知兴化老一半是人情退庵休云恰如刽子气雄豪便向咽喉下一刀五脏肝心皆砉出方知王法不相饶径山杲云镆鎁在握天魔胆落明眼衲僧休更卜度劒门庵主云长松不改四时青纵夺当机几箇明阵败不禁苕菷扫眼中瞳子面前人兴化谓众云我闻长廊下也喝后架里也喝诸子汝莫盲喝乱喝直饶喝得兴化上三十三天却扑下来一点气也无待兴化苏息起来向汝道未在何故如此我未曾向紫罗帐里撒真珠与你诸人去在你虗空里胡喝乱喝作甚么佛性泰云驱耕失牛夺饥人食击碎明月珠敲出X凤凰髓可谓富贵中富贵风流中风流蔼蔼嘉声迄今未巳敢问大众只如兴化道未曾向紫罗帐里撒真珠作么生会或若总道咄我也知你跳不出水庵一云兴化是则是大似如饥喫盐若是翠云则不然待你喝得翠云山振动却向伊道弄粥饭气鼓山珪颂云紫罗帐里撒真珠禅客相承总掠虗拍手呵呵开口笑释迦弥勒是他奴径山杲云对众全提摩竭令岂是闲开两片皮喝下瞎驴成队走梦中推倒五须弥扬岐会禅师问慈明幽鸟语喃喃辞云入乱峯时如何明云我行荒草里汝又入深村师云官不容针再借一问明便喝师云好喝明又喝师亦喝明连喝两喝师便礼拜松源岳云二人父子譬如弄珠不触其手不堕其地不住于空亦无玄妙箇里如何眨眼喝一喝白云端颂云将出骊珠遇大商金盘拨动有余光无烦一句论高价把手归家笑几场禅林类聚卷第六X禅林类聚X卍XXX禅林类聚卷第七圆相对机宾主家风圆相南泉愿禅师与归宗麻谷同往谒忠国师至中路师于地上画一圆相云道得即去宗于圆相中坐谷便作女人拜师云与么则不去也宗云是甚么心行师乃相唤回不去礼国师玄觉云只如南泉恁么道是肯底语不肯底语云居钖云比来去礼拜国师南泉为甚么却相唤回且道古人意作么生云居元云归宗麻谷气宇如王落在南泉圈里当时见他画圆相拂袖便行直饶南泉更有神通也较三千里保宁勇别归宗拍手大笑便起去天童觉云我当时若见便与拨却圆相不唯打破南泉窠窟亦乃教归宗无着身处麻谷呈伎俩不得泉云与么则不去也果然果然汾阳昭颂云国师欲见义多般圆坐端居拜请看不去同音闻便解久经行阵夺旗旛雪窦显云由基箭射猿绕树何太直千箇与万箇是谁曾中的相唿相唤归去来曹溪路上休登陟复云曹溪路坦平为甚么休登陟保宁勇云漫漫大地盈尺雪江湖一片难分别渔父披蓑月下归谁道夜行人路绝X大沩祐禅师因令僧驰书上王常侍王看书了乃问和尚近日有何言句僧云有僧问如何是祖师西来意师竖起拂子王云彼中兄弟如何商量云借色明心附物显理王云不是这箇道理上座快回山去好某甲有回书到和尚处僧得书遂回持上师师拆开见中𦘕一圆相内写箇日字师云谁知千里外有箇知音仰山侍次乃云虽然如是也祇是箇俗汉师云子又作么生仰却𦘕一圆相于中书箇日字却以脚抹着师乃大笑保宁勇颂云南星北斗总移位四海九州如鼎沸波斯匿王鼻拄天楼至如来脚踏地仰山寂禅师一日有梵僧来师于地上𦘕半月相僧近前添作圆相以脚抹却师展两手僧拂袖便出承天简云仰山大似痖子喫苦瓜圆悟勤云以胶投漆将盐入酱羽毛相似体段一般虽然如是大小仰山被箇梵僧勘破本觉一颂云寂子偶逢穿耳客曾将半月示伊家僧添半月翻然去知道亲逢小释迦仰山在洪州石亭粥后坐次有僧问和尚还识字不师云随分僧乃右旋一匝云是甚么字师于地上书箇十字僧又左旋一匝云是甚么字师改十字作卍字僧𦘕一圆相以两手托如脩罗掌日月势云是甚么字师乃𦘕圆相围却卍字僧乃作楼至势师云如是如是此是诸佛之所护念汝亦如是吾亦如是善X自护持其僧礼拜腾空而去天童觉颂云道环之虗靡盈空印之字未形妙运天轮地轴密罗武纬文经放开揑聚独立周行机发玄枢兮青天激电眼含紫光兮白日见星资福宝禅师因陈操尚书来师便𦘕一圆相陈云弟子与么来早是不着便那堪更𦘕圆相师于中着一点陈云将谓是南番舶主师便归方丈闭却门大沩喆云资福虽是本分炉鞴争柰陈操是煅了精金诸人要识资福么等闲掷一钓惊动碧波龙虎丘隆云资福买铁得金一场富贵是则是争柰公案未了今日诸大士入山相见山僧不𦘕圆相亦不掩却方丈门且道与资福老人是一是二还知落处么竹院相逢无一事大家同喫赵州茶应庵华云虽然如是若到天童门下未放过在当时待陈操尚书道弟子恁么来早是不着便那堪更𦘕圆相天童大开东合明牕下如法安排何故门内有君子门外君子至雪窦显颂云团团珠绕玉珊珊马载驴駞上铁船分付海山无事客钓鳌时下一卷挛师复云天下衲僧跳不出资福宝禅师僧问如何是古人歌师乃𦘕圆相对之投子青颂云一曲两曲深夜弹松风和雨过前山可怜卞玉离荆岫谁是知音却取还对机X石头迁禅师问青原云和尚自离曹溪甚时到此间住原云我却不知汝甚时离曹溪师云某甲不从曹溪来原云我巳知汝来处了也师云和尚幸是大人且莫造次丹霞淳颂云木人来问青霄路玉女年尊似不闻携手相将归故国暮山㞧㞧鎻重云百丈海禅师因沩山五峯云巖侍立次师问沩山併却咽喉唇吻作么生道沩云却请和尚道师云我不辤向汝道恐巳后丧我儿孙师又问五峯峯云和尚也须併却师云无人处斫额望汝师又问云巖巖云和尚有也未师云丧我儿孙雪窦显颂云却请和尚道虎头生角出荒草十洲春尽花凋残珊瑚树林日杲杲和尚也併却龙蛇阵上看谋略令人长忆李将军万里天边飞一鹗和尚有也未金毛狮子不踞地两两三三旧路行大雄山上空弹指保宁勇云三箇儿郎总长成大家将本各经营其间消折兄嫌弟也有赢钱弟怨兄佛鑑懃云却请和尚道千人万人所不到杲日朦胧海面红清风凛凛霜天晓和尚也併却后人要踏前人脚其余利钝不同途毕竟到头输一着和尚有也未且向自身明见地未能展翼逆风飞少逐青云千里志南泉愿禅师问黄檗定慧等学明见佛性是不檗云十二时中不依倚一物师云莫便是长老见处不檗X云不敢师云浆水钱且置草鞋钱教谁还檗不对沩山问仰山云莫是黄檗搆南泉不得么仰云不然须知黄檗有陷虎之机沩云子见处得与么长保福展云若无沩仰埋没着黄檗五祖戒云仰山大似为蛇𦘕足云峰悦云若不同牀卧焉知被里穿佛眼远颂云问答分明巳切磋几人于此见誵讹少年俱决龙蛇阵老倒同吟稚子歌佛鑑懃云昨夜银蟾跨箕尾蓦然一阵天风起卷尽千重万重云碧空寂寂凝如水海印信云两阵交锋战不难埋兵调鬬何人晓只解轮鎗趂势来丧身失命有多少佛慧泉云猎猎奔驰劳不休草深风劲更堪愁翻身狮子无寻处空使行人说路头沩山问仰山终日与子商量成得箇甚么边事仰山于空中划一划师云若不是吾终被子惑佛印元颂云尽日商量古佛言当时一划却成冤至今尚有沩山在莫道宗枝绝子孙地藏恩云松直棘曲乌玄鹄白末后商量空中一划若言向上玄关走杀诸方禅客赵州一日问南泉明头合暗头合泉便归方丈师归堂去云这老和尚被我一问直得无言可对首座云莫道和尚无言自是上座不会师便与首座一掌云这一掌合是堂上老汉喫五祖戒云正贼走却逻赃人喫棒又云南泉当断X不断返招其乱云居舜云你诸人作么生会诸人会处便道首座落他赵州绻缋与么会又争得大愚道赵州大似傍若无人保宁勇颂云大事当阳巳皎然十分须是更周圆堂中上座黑如漆冷地为谁喫暗拳赵州曾问南泉离四句绝百非请师道泉便下座归方丈师云这老汉寻常口吧吧地今日被我一问直得无言可对侍者云莫道和尚无语好师便与一掴云这一掴合是王老师喫圆悟勤云明头合暗头合本分纲宗据虎头収虎尾作家手段虽然如是要且落在第二头智门祚颂云离却四句绝百非作者相谙识得伊跳下禅牀便归去从他鹞子搏天飞道吾智禅师到五峯峯问还识药山老宿么师云不识峯云为甚么不识师云不识不识丹霞淳颂云白云深处路难通拟问踪由巳涉功挂角羺羊无影迹从容还落正偏中黄连禅师僧问如何是声前一句师云声前无句声后问将来投子青颂云空劫前时旷路闲声前无句信人难欲穷沧浪白云曲且看石人露半颜巖头豁禅师因罗山问起灭不停时如何师乃咄云是谁起灭松源岳云古人慈悲之故有落草之谈荐福即不X然忽问起灭不停时如何伹与一喝天童觉颂云斫断老葛藤打破狐窠窟豹披雾而变文龙乘雷而换骨咄起灭纷纷是何物崇福志禅师僧问如何是宽廓之言师云无舌人道得投子青颂云宽廓言时不犯舌清风高韵碧云斜石人贪话西峯事不觉东巖起雾遮广德义禅师僧问古人云言语道断非去来今此理如何师云弥勒涅槃知几劫护明犹未降迦维丹霞淳颂云妙湛圆明第一机降生成道涅槃时迦维摩竭双林树认着元来不是伊云门偃禅师问干峯云请师答话峯云到老僧也未师云恁么则某甲在迟也峯云恁么那恁么那师云将谓猴白更有猴黑应庵华云二老宿一等相见就中奇特光孝今日为诸人说道理一徧将谓春归无覔处不知还入此中来天童觉颂云絃筈相衔网珠相对发百中而箭箭不虗摄众景而光光无碍得言句之总持住游戏之三昧妙其间也宛转偏圆必如是也纵横自在云门僧问如何是啐啄之机师云响真清文颂云有问啐啄机云门答云响昨日雷震天夜来山水长圆通僊云啐啄之机响字酬过空雷电忽倾湫夜来霶霈漫天雨几处波涛打钓X舟云门僧问不是目前机亦非目前事时如何师云倒一说雪窦显颂云倒一说分一节同死同生为君决八万四千非凤毛三十三人入虎穴别别扰扰怱怱水里月正觉逸云倒一说清人骨万里无片云抛下一团雪别别老大禅翁甘灭舌野轩遵云倒一说这饶舌无端都把天机泄四海九州徒蹶蹶飞出龙宫钻螘穴云门僧问如何是沙门行师云会不得云为甚么会不得师云祇守会不得智门祚颂云君问沙门行沙门行最高若教人会得业性卒难逃南院颙禅师上堂云赤肉团上壁立万仞时有僧出问赤肉团上壁立万仞岂不是和尚道师云是僧便掀倒绳牀师云你看这汉乱做僧拟议师便打趂出院应庵华云也是勾贼破家若非这僧敢捋虎须争见南院汗马功高虽然明果更资一路赤肉团上壁立万仞若有僧出噼嵴便打何故杀人刀活人劒具眼者看涂毒䇿云莫信直中直须防仁不仁这僧虽乱逞英雄南院是作家手段然而美则美矣若是径山即不然才见他道是和尚语不随声便打何也验人端的处下口便知音松源岳X云这僧一味小心放大胆南院老也是养子之缘鼓山珪颂云掌中擎白日舌上覆金钱壁立争千仞毫光彻梵天径山杲云赤肉团边用得亲主宾有理各难伸两箇駞子相逢着世上如今无直人金峯志禅师僧问四海晏清时如何师云犹是阶下汉丹霞淳颂云四海烟尘巳晏然当轩皓月照人寒大功不赐将军赏宝马金锵顿懒观报慈屿禅师僧问承古有言情生智隔想变体殊只如情未生时如何师云隔云情既未生隔箇甚么师云这梢郎子未遇人在琅瑘觉云报慈不妨入泥入水若据衲僧门下远之远矣黄龙新云报慈也是小慈妨大慈这僧还同受屈梢郎子未遇人在今时人往往作是非会却不作是非会如何理论良久云天上有星皆拱北人间无水不朝东开福宁云报慈一隔佛祖命脉放去収来圣凡罔测隔不隔若为陈檐取诗书归旧隐野花啼鸟一般春天衣怀颂云报慈一隔衲僧命脉欲识一贯两箇伍伯白云端云无情犹隔若为通丝发之间路万重可惜两头空走者不能直下见其宗大中德云隔青天无云轰霹雳丛林衲子如稻麻不知几箇僊陁客X青峯楚禅师僧问大事巳成为甚么也如丧考妣师云不得春风花不开及至花开又吹落丹霞淳颂云家山归到莫因循竭力寅昏奉二亲机尽功忘恩义断便成不孝阐提人上蓝超禅师僧问如何是上蓝本分事师云不从千圣借岂回万机求云不借不求时如何师云不可拈放阇梨手里得么丹霞淳颂云一片虗明本妙圆箇中非正亦非偏宝峯瑞草无根蔕不待春功色自鲜大原孚上座初到雪峯才上法堂顾视雪峯便下去见知事明日却上方丈作礼云昨日触忤和尚峰云知是般事便休后有僧问云门作么生是触忤处门便打雪窦显于见知事处云一千五百人善知识被孚老一觑便高竖降旗又于便休处云果然于末后云打得百千万亿箇有甚么用处直须尽大地人喫棒方可扶竖雪峯且道孚上座具甚么眼海印信颂云李广将军古今无对深入虏庭全身远害不动干戈赢小捷至今边塞嘉声在重云禅师僧问如何是归根得旨师云早时忘却不忆尘生投子青颂云家破人亡何处依无心无绪话求归十年忘尽来时路暂忆些儿总不知蜀州西禅禅师僧问如何是非思量处师云谁见虗X空夜点头丹霞淳颂云一点灵明六不収昭然何用更凝眸箇中消息人难委独有虗空暗点头瑞巖彦禅师问夹山与么即易不与么即难与么与么即惺惺不与么不与么即居空界与么不与么请师速道山云老僧谩阇梨去也师便喝云这老和尚是甚么时节便出去后有僧举似巖头头云苦哉将我一枝佛法与么流将去佛鑑懃云瑞巖恁么问风不鸣条夹山恁么答雨不破块巖头恁么说话嘉禾合穗野老讴歌虽然如此总欠悟在何故世事但将公道断人心难与月轮齐大沩智云瑞巖问处欵出囚口夹山逢人展手巖头有判断手段今古流辉虽然如是各自有据检点将来无风起浪白云藏禅师僧问如何是深深处师云矮子渡深溪丹霞淳颂云白头童子智尤长半夜三更渡渺茫任运往来无间断不消船艇与浮囊风穴到黄龙龙问石角穿云路垂绦意若何师云红霞笼玉像拥嶂照川原云恁么则相随来也师云和尚低声投子青颂云无价明珠暗处悬夜深将把木人穿谁知却被泥牛见吞入红霞碧浪渊同安志禅师僧问二机不到处如何举唱师云偏处不逢玄中不失X丹霞淳颂云这边那畔总难逢一句无私不处中红日暮沈西嶂外空留孤影照溪东法眼问修山主毫氂有差天地悬隔是如何修云毫氂有差天地悬隔师云与么道又争得修云某甲只与么师兄作么生师云毫氂有差天地悬隔修遂礼拜东禅齐云山主恁么祗对为甚么不肯及乎再请益法眼亦只恁么道便得去且道疑讹在甚么处若看得透道上座有来由五祖出法眼噼嵴便打保宁勇代修山主云恁么会又争得元丰满云噫许大修山主被泥弹子换了眼睛还知么复云后面礼拜也是停囚长智径山杲云法眼与修山主丝来线去绵绵密密扶竖地藏门风可谓满目光生若是德山临济门下更买草鞋行脚始得为甚如此毫𣯛有差天地悬隔甚处得这箇消息来汾阳昭颂云宗师故故问同人一击毫𣯛两路分再审便能明的旨自然清白不从闻保宁勇云石城亲切问同参不语东西便指南明暗两条来往路依俙屈曲在烟岚正觉逸云堪悲堪笑修山主因地起兮因地倒觌面难藏第一机令人却忆云门老佛印元云六国当时巳太平太平才久不知兵修公换得长蛇阵天下人人会死生天童觉云秤头蝇坐便欺倾万世权衡照不平斤X两锱铢见端的终归输我定盘星法眼僧问如何是尘劫来事师云尽在于今杨次公颂云尘劫来事尽在于今祖师不会面壁沈吟梁山观禅师僧问如何是日用事师云碧玉点破瑠璃色满目红尘不见沙丹霞淳颂云劫火洞然无相宅金门不覩玉楼家宝天云澹银河泠浩浩波澜岂动沙黄檗慧禅师谒踈山正值坐法堂参次师先顾视大众然后设问云剎那便去时如何山云逼塞虗空你作么生去师云逼塞虗空不如不去山休去师下至僧堂前首座谓师云适观上座祗对和尚语甚奇特师云此乃率尔实自偶然敢望慈悲开示愚迷座云一剎那间还有拟议也无师于言下有省西禅需颂云逼塞虗空不如不去前后际断今亦无住倒骑佛殿出三门却把三门挂露柱三祖演禅师凡见僧来便云屈屈僧云屈作甚么师云如今不屈更待何时佛眼远颂云尽力不柰何按牛头喫草若无锦绣文难以论嘉藻黄龙南禅师僧问不去不来时如何师云华岳三峰头倒卓云却去却来时如何师云风吹柳絮毛毬辊灵光观颂云氷雪肌肤西舍女梳糚巧巧𦘕双眉傍人笔力强传写户外如何见得伊X宾主曹山本寂禅师僧问五位对宾师云汝今问那箇位云某甲从偏位中来请师正位中接师云不接云为甚么不接师云恐落偏位中去师复问僧祇如不接是对宾是不对宾云早是对宾了也师云如是如是丹霞淳颂云月中玉兔夜怀胎日里金乌朝抱卵黑漆崑崙踏雪行转身打破瑠璃椀瑞巖彦禅师一生常坐每自唤云主人公复自应诺乃云惺惺着他时莫受人瞒后有僧到玄沙沙问近离甚处云瑞巖沙云有何言句示人僧举前话沙云一等是弄精魂也甚奇恠复云何不且在彼中云巳迁化也沙云而今还唤得应么僧无对雪窦显云苍天苍天云峯悦云鬼窟里作活计却问傍僧云你还识瑞巖老汉么僧无对师云苍天苍天保宁勇代云和尚因甚对面不闻佛国白颂云一生长唤主人公不受人瞒逈不同今日惺惺何处去满山松栢起悲风祖印明云弯弯新月聚三星谁信心王本自宁可笑瑞巖方丈老夜深唿唤强惺惺鼓山珪云一主人公死一主人公活若解弄精魂两头皆透脱白杨顺云自唿自应巳惺惺不受欺瞒理不轻池内白莲香未巳檐前山色四时青长庆稜禅师僧问有问有答宾主历然不问不答时如何师云相逢尽道休官去林下何曾见一人X智门祚颂云人人尽道我心休问着何曾有地头口说心违瞒自已业河迅速任漂流家风大隋真禅师僧问如何是和尚家风师云赤土𦘕簸箕云未审此理如何师云簸箕有脣米跳不出南堂静颂云赤土𦘕簸箕团团无缝罅佛眼觑不见海神不知价簸土扬尘无处寻山高海阔白云深应庵华云簸箕有唇米跳不出天下衲僧赤𩨘𩪸更须拨转上头关十方世界黑似漆韶山普禅师僧问如何是和尚家风师云绝顶无根草无风叶自摇丹霞淳颂云妙峯孤顶偏肥腻天产灵苗不触地翠叶无风常自摇清香那逐春光媚育王山通禅师僧问如何是和尚家风师云浑身不直五文钱云太贫寒生师云古代如此云如何施设师云随家丰俭丹霞淳颂云祖代家风没一文清贫中是更清贫着衣喫饭饭随丰俭物物头头用最亲云门偃禅师僧问如何是和尚家风师云门外读书人报来径山杲云读书人巳在这里且作么生与伊相见乃顾视左右云不是冤家不聚头智门祚颂云丛林在处有家风且与云门事不同门外若有读书者任是颜回亦不通佛慧泉云X读书人到切须看无絃难遇知音者端的家风说与君没阶趋进翼如也同安丕禅师僧问如何是和尚家风师云金鸡抱子归霄汉玉兔怀胎入紫微云忽遇客来将何祗待师云金果早朝猿摘去玉花晚后凤啣来圆悟勤云峭措不妨峭措风流且是风流偏正五位君臣言中不妨谛当虽然如是曹洞门下光前绝后临济宗风岂容回互若有人问蒋山如何是和尚家风对他道开口见胆忽遇客来如何祗待跳底金刚圈吞底栗棘蓬微庵勤云广福即不然有问如何是和尚家风只向道翠竹丛边歌欵乃碧巖深处卧烟萝忽遇客来将何祗待没底蓝儿盛白月无心盌子贮清风径山杲云同安家风不妨奇恠径山家风又且不然或有问如何是和尚家风即向他道斋时一钵和罗饭禅道是非都不知忽遇客来将何祗待蒸饼䬪饦丹霞淳颂云日午烟凝山突屼夜央天淡月婵娟混然寂照寒宵永明暗圆融未兆前石门蕴禅师僧问如何是和尚家风师云物外独骑千里象万年松下击金钟丹霞淳颂云夜明帘外月朦胧骑象翻身击宝钟洪韵上腾三界外聋夫何事睡犹浓大阳玄禅师僧问如何是和尚家风师云满瓶倾不出大地没饥人X丹霞淳颂云荆山美玉何须辨赤水玄珠不用拈罔象无心黄帝重卞和有智楚王嫌禅林类聚卷第七禅林类聚X卍XXX禅林类聚卷第八经教看经讲经论义祖偈经教世尊灭后诸圣弟子于毕钵巖中结集法藏阿难既陞座形仪与佛无殊大众遂生三疑一疑阿难成佛二疑佛再现身三疑他方佛化阿难唱云如是我闻众疑皆息五祖演云当时若有箇汉出众云大众依而行之各自散去免见满藏琅函搅人肠肚然虽如是犹未勦绝在何也阿难道如是我闻白云也道如是我闻若道当时是重古轻今若道即今是重今轻古要会么优昙花不开迹绝无香气经首题米木八字地藏琛僧问以字不成八字不是未审是甚么字琛云看取下註脚披云寂因僧问寂以颂答云X以字不成八不是森罗万象此中明直饶巧说千般妙不是讴歌不是经罗汉南颂云以字不成八字非满琅函载绝毫氂看经到此须开眼玉轴分明两畔题云居祐云我佛金言义海深开遮唯要悟真心首标妙在当头札密使泥牛晓夜吟地藏恩云拈起题摸不着却看下头註脚了知字义炳然大藏潜通广略径山杲云以字不成八字非烁迦罗眼不能窥一毛头上重拈出忿怒那咤失却威觉范洪云以字不成八字不是法身睡着无遮闭衲僧对面不知名百万人前唿不起楞严经云佛告阿难云吾不见时何不见吾不见之处若见不见自然非彼不见之相若不见吾不见之地自然非物云何非汝雪窦显颂云全象全牛意不殊从来作者共名模如今要见瞿昙老剎剎尘尘在半途佛心才云云収空阔天如水月载姮娥四海流惭愧牛郎痴爱叟一心犹在鹊桥头佛鑑懃云说离百非存轨则言无一法尚筌弟毗耶默默曾缄口摩竭寥寥镇掩扉白云端云堂前露柱久怀胎长下孩儿颇俊哉未解语言先作赋一操直取状元来湛堂准云老胡彻底老婆心为阿难陀意转深韩干马嘶芳草渡载嵩牛卧绿杨阴楞严经佛谓阿难曰若能转物即同如来X白云端颂云若能转物即如来春暖山花处处开自有一双穷相手不曾容易舞三台真如喆云若能转物即如来处处门开见善财花柳巷中呈舞戏九衢承醉卧楼台佛心才云毛吞巨海芥纳须弥干坤大地直下同归一气不言含有象万灵何处谢无私径山杲云若能转物即同如来咄哉瞿昙诳謼痴獃楞严经佛谓阿难云见见之时见非是见见犹离见见不能及鼓山珪颂云拄杖头边无孔窍大千沙界犹嫌少毗婆尸佛早留心直至而今不得妙海印信云见不及处江山满目不覩纤毫花红柳绿白云出没本无心江海滔滔岂盈缩径山杲云春至自开花秋来还落叶黄面老瞿昙休摇三寸舌楞伽经云五法三自性二种无我鼓山珪颂云破缾岂复作缾事焦种不应上蘗芽如彼虗空槃大子毛轮垂发翳开花径山杲云陜府铁牛白癞嘉州大象耳聩两箇病痛一般咄哉漆桶不快楞严经七处征心东林颜颂云七处征心欵便成推穷寻逐案分明都缘家贼难防备拨乱干坤见太平楞严经八还辨见东林颜颂云明暗色空不可还不可还者绝跻攀X夹截虗空成畔岸一重水隔一重山楞严经富楼那问佛清净本然云何忽生山河大地琅瑯觉云山僧即不然清净本然云何忽生山河大地荐福信云先行不到末后太过五祖演云金屑虽贵落眼成翳佛眼远云既生山河大地如何得复清净本然既复清净本然云何却见山河大地大众如何即是良久云水自竹边流去冷风从花里过来香好大奇归堂白云端颂云混混玲珑无背面拈起有时成两片且从依旧却相当免被傍人来觑见佛鑑懃云因风吹火徒为妙借手行拳未足多清净本然随口道忽生大地与山河大洪遂云当明不犯体全彰进步刚然要论量妍丑只因逢古镜回头满面负惭惶天童觉云见有不有翻手覆手琅瑘山里人不落瞿昙后东林颜云清净本然徧法界山河大地即皆现性觉必明认影明眼耳便随声色转圆觉经佛谓清净慧菩萨曰居一切时不起妄念于诸妄心亦不息灭住妄想境不加了知于无了知不辨真实黄龙心颂云黄花漠漠翠竹珊珊岭南地暖塞北地寒游人去后无消息留得溪山到老看鼓山珪云举手攀南斗翻身倚北辰出头天外看谁是我般人天童觉云巍巍堂堂磊磊落落閙处剌X头稳处下脚脚下线断我自由鼻端泥尽君休断莫动着千年故纸中合药径山杲云荷叶团团团似镜菱角尖尖尖似锥风吹柳絮毛毬走雨打梨花蛱蝶飞正堂辩云张果老踏破葫芦吕洞宾失却宝劒两箇撒手相逢囊箧更无一线何僊姑铁笛横吹解道长江净如练维摩经云其施汝者不名福田供养汝者堕三恶道松源岳云还见维摩心肝五脏么移花兼蝶至买石得云饶保宁勇颂云无边无际休斟酌潮去潮来本自平清浊浅深并苦淡一般滋味逈分明径山杲云独坐许谁知青山对落晖花须连夜发不待晓风吹鼓山珪云入林不动草入水不动波镬汤无冷处合眼跳黄河维摩经云不断烦恼而得涅槃白云端颂云朝生暮死千万徧一日几回相见面展阵开旗放出来一指动时客戏见维摩经云观身实相观佛亦然或庵体颂云眼空四海恣纵横鼻孔辽天信脚行拏得电光为火把却来日午打三更法华经云大通智胜佛十劫坐道场佛法不现前不得成佛道白云端云直饶得现前也未得成佛道何谓如此欲得不招无间业莫谤如来正法轮应庵华云X衲僧门下却较些子且和泥合水一句作么生道一朝权在手看取令行时保宁勇颂云三际断时凡圣尽十身圆处剎尘周无私应物随高下未过僧祇大劫修鼓山珪云种谷不生豆苗蒸砂岂能成饭大通智胜如来一箇担板底汉径山杲云宴坐道场经十劫一一从头俱漏泄世间多少守株人掉棒拟打天边月金刚经云一切贤圣皆以无为法而有差别应庵华云应庵也着一只眼东弗于逮西瞿耶尼南赡部洲北郁单越到处去来不如在此保宁勇颂云仁者见之谓之仁智者见之谓之智寒时向火热乘凉健即经行困打睡困打睡仰面看天开口取气觉海元云一金成万器皆用匠者智何必毗耶城人人说不二金刚经云若为人轻贱是人先世罪业应堕恶道以今世人轻贱故先世罪业即为消灭云居膺云动即应堕恶道静即为人轻贱崇寿稠云心外有法应堕恶道守住自已为人轻贱雪窦显颂云明珠在掌有功者赏胡汉不来全无伎俩伎俩既无波旬失途瞿昙瞿昙识我也无复云勘破了也白云端云水不洗水谁不知旋岚常静太驱驰千年历日如能筭免被巡官掌上推无尽居士云四序炎凉去复还圣凡只在剎那间前人罪业今人贱倒却前人罪业山天童觉X云缀缀功过胶胶因果镜外狂奔演若多杖头击着破灶堕灶堕破来相贺却道从前孤负我金刚经云收衣钵洗足巳敷座而坐水庵一颂云食讫跏趺坐石牀斗间劒气烛天光几多业识茫茫者衲被蒙头在醉乡金刚经云于是中无实无虗佛慧泉颂云菩提无实亦无虗几箇男儿是丈夫丹穴不归金鸑鷟碧潭空浸玉蟾蜍金刚经云过去心不可得现在心不可得未来心不可得或庵体颂云三清道士无僊骨八教阇黎毁梵书黑漆崑崙舞华鼓天亲无着暗嗟吁文殊所说般若经云清净行者不入涅槃破戒比丘不入地狱祖印明颂云养就家栏水牯牛自归自去有来由而今稳卧深云里秦不管兮汉不收保宁勇云平生踈逸无拘检酒肆茶坊信意游汉地不收秦不管又骑驴子过扬州径山杲云壁上安灯盏堂前置酒台闷来打三盏何处得愁来鼓山珪云鹄白乌本玄松直棘自曲清净比丘僧却须入地狱华严经云我今普见一切众生具有如来智惠德相但以妄想执着而不证得天童觉颂云天盖地载成团成块周法界而无边X扸隣虗而无内及尽玄微谁分向背佛祖来偿口业债问取南泉王老师人人只喫一茎菜栢巖禅师僧问如何是教师云贝叶收不尽丹霞淳颂云四十九年成露布五千余轴尽言诠妙明一句威音外折角泥牛雪里眠洛浦安禅师僧问如何是一大藏教收不得者师云雨滋三草秀片玉本来辉投子青颂云毕钵巖花晓带春香风时结鹫峯层须知玉像鉼中塔别有辉天照地灯同安丕禅师僧问依经解义三世佛冤离经一字即同魔说此理如何师云孤峯逈秀不挂烟萝片月横空白云自异丹霞淳颂云云自高飞水自流海天空阔漾孤舟夜深不向芦湾宿迥出中间与两头首山念禅师僧问一切诸佛皆从此经出如何是此经师云低声低声云如何受持师云不污染投子青颂云水出崑崙山起云钓人渔父昧来因只知洪浪巖峦阔不肯抛丝弃斧声洞山聦禅师云一大藏教是箇之字白云端颂云点画分明无道理老胡几度提不起不如分付王将军无限风流归手里洞山诠禅师僧问经云清净行者不入涅槃破戒比丘不入地狱时如何师云度尽无遗影还他越涅槃丹霞淳颂云相好巍巍大丈夫一生无智恰如愚X从来佛祖犹难望地狱天堂岂可拘法眼益禅师僧问承教有言从无住本立一切法如何是无住本师云形兴未质名起未名天童觉颂云没踪迹断消息白云无根清风何色散干盖而非心持坤舆而有力洞千古之渊源造万像之模则剎尘道会也处处普贤楼阁门开也头头弥勒看经药山俨禅师看经次僧问和尚寻常不许人看经为甚么却自看师云我只图遮眼云某甲学和尚得不师云汝若看牛皮也须穿长庆云眼有何过玄觉云且道长庆会药山意不会药山意汾阳昭颂云彻底更何疑亏穿会者稀叮咛犹付嘱句句是玄机保宁勇云遮眼谁同药峤看牛皮穿透骨毛寒五湖四海知多少字密行踈总一般枯木成云门前虽有千山月室内都无一点尘贝叶若图遮得眼须知净地亦迷人临济玄禅师同王常侍入僧堂王问这一堂僧还看经也无师云不看经云还习禅也无师云不习禅云经又不看禅又不习究竟作甚么师云总教成佛作祖去王云金屑虽贵落眼成翳又作么生师云我将谓你是箇俗汉投子别云官人何得贵耳贱目镜清代云比来X抛甎引玉沩山喆云王常侍可谓儒门君子禅门良匠若非知鑑分明争得是非颕脱白云端云大众临济端的具一只眼若是圆通即不然金屑虽贵落眼成翳又作么生我将谓你是箇俗汉大众试断看应庵华云风行草偃叶落知秋临济虽本分钳鎚常侍乃顶门具眼祇如今日判府入山与老僧相见虽无僧堂可至亦无佛法商量祇这便是出他一头地处且道以何为验以此为验径山杲颂云世出世间希有事显发须凭过量人只将补衮调羹手拨转如来正法轮古灵赞禅师归受业本师问汝学何业师云一如未去时后因本师看经次有蝇子撞牕师云世界如许广大须要头钻故纸作甚么本师异而问之师云某甲今有颂云空门不肯出投牕也太奇百年钻故纸何日出头时白云端颂云为爱寻光纸上钻不能透处几多难蓦然撞着来时路始觉从前被眼瞒睦州踪禅师僧问一气还转得一大藏教也无师云有甚饆罗䭔子快下将来鼓山珪颂云睦州只爱锥头利这僧不见凿头方直饶转得百千藏这般供养也寻常径山杲云一气转一大藏教顿渐偏圆权与实无边妙义炳然彰元来一字他不识X云居膺禅师问僧念甚么经云维摩经师云我不问维摩经念底是甚么僧于此有省佛慧泉颂云不问维摩念甚么新罗鹞子穿云过杖头击着没威灵惆怅嵩山破灶堕无为子云念底却是维摩经一回举着一回精鹦鹉故乡归不得大都言语太分明天章善云问经不问念维摩念底分明见也么欲入尘沙法门海一言演出不须多道场如云顺风将欲到扬州风转船头水逆流把拖全凭三老力瞥然到岸不须忧南堂静云须弥山高不见巅大海水深不见底簸土扬尘无处寻回头撞着自家底讲经南泉愿禅师问座主讲得甚么经云弥勒下生经师云弥勒甚么时下生云现在天宫未来师云天上无弥勒地下无弥勒洞山举问云居膺膺云天上无弥勒地下无弥勒未审谁与安名洞山被问直得禅牀振动乃云吾在云巖曾问老人直得火炉振动今日被子问直得通身汗流大阳延云如今老僧举起也有解问者致将一问来乃云地动也径山杲云禅牀振动火炉地动即不无三大老要见南泉直待弥勒下生始得忽有箇衲僧出来道天上无弥勒地下无弥勒却教作么生祗对他伹向他道老僧罪过X佛眼远颂云禅床惊震被茶煳惹得儿孙不丈夫拄杖噼头连打出也教知道赤须胡西山亮座主谒马祖祖问讲甚么经师云心经祖云将甚么讲师云将心讲云心如工伎儿意如和伎者六识为伴侣争解讲得经师云心既讲不得莫是虗空讲得么云却是虗空讲得师拂袖而去祖召云座主师回首祖云是甚么师豁然大悟乃礼拜祖云这钝根阿师你礼拜作甚么师直得通身汗流遂归谓众云我一生所讲经将谓无人及得今日被马师一问平生工夫氷释而巳遂罢讲直入西山杳无消息开先瑛云教中道父母所生眼悉见三千界只如亮座主只今在甚么处为复餐服百草隐在神山为复定力自持深居巖谷为复神通变化俗眼难窥为复脱离色身证涅槃乐如今有人见得么若也见得不妨一员明眼衲僧倘或未然且莫撞着露柱正堂辩颂云弓弦难结鸳鸯细御道那㘽栗棘蓬堪笑香严饶舌老今年犹胜去年穷东山空云马师瞎却亮师眼一入西山更不返我有三十二藤条寄与山中这檐板太原孚上座初为座主在扬州光孝讲涅槃经有一禅者阻雪在寺因往随喜讲至三因佛性三德法身广谈法身妙理禅者失笑师讲罢请禅者喫茶问云某甲素志狭劣依文解义适蒙见笑有不到处伏望X见教禅者云实笑座主不识法身师云如此解说何处不是云请座主更说一徧师云法身之理犹若太虗竖穷三际横亘十方弥纶八极包括二仪随缘赴感靡不周徧禅者云不道座主说得不是只是说得法身量边事实未识法身在师云既然如是禅者当为我说云座主还信不师云焉敢不信云若如是座主暂辍讲旬日于室内端坐静虑取心摄念善恶诸缘一时放却师一依所教从初夜至五更闻鼓角声豁然契悟走扣禅者门禅者问云谁师云某甲禅者咄云教你传持大教代佛宣扬夜来为甚么醉酒卧街师云禅德自来讲经将生身父母鼻孔杻揑从今向去更不敢如是禅者云且去明日来相见师即罢讲徧谒诸方古德颂云一曲单于风引长孚公闻处出宫商至今夜里维扬客空听梅花声断肠论义世尊因长爪梵志索论义预约云我义若堕我自斩首世尊云汝义以何为宗志云我以一切不受为宗世尊云是见受不志拂袖而去行至中路乃省谓弟子云我当回去斩首谢佛弟子云人天众前幸当得胜何以斩首志云我宁于有志人前斩首不于无志人前得胜乃叹云我义两处负堕是见若受负门处麤是见不受负门处细一切人天二乘皆不知我义堕处唯有世尊诸大菩萨知我义堕回至世尊前云X我义两处负堕故当斩首谢世尊佛云我佛法中无如是事汝当回心向道出家于是五百徒众一时投佛出家证阿罗汉七祖婆须密尊者因佛陀难提索以论义祖云仁者论即不义义即不论若拟论义终非义论佛陀难提知师义胜心即钦伏十一祖那夜奢尊者因马鸣问我欲识佛何者即是祖云汝欲识佛不识者是云佛既不识焉知是乎祖云既不识佛焉知不是云此是锯义祖云彼是木义复问锯义者何鸣云与师平出鸣问木义者何祖云汝被我解马鸣于是信伏十二祖马鸣大士昔甞事外道每持一了枪上悬一劒巡五天竺国索人论义自云我义若堕当斩首为谢闻脇尊者有大声誉特请论义脇云尔义以何为宗祖云伹有言说我悉能破脇于是默然而坐祖忿色而去诟骂云我闻尔具大智惠及与论义一词不措行至中路乃谓弟子云我义巳堕我言但有言说皆悉能破彼既无言我当自破将回斩首而谢尔时脇尊者化令回心并诸徒众乃一时出家祖偈六祖大师家贫卖新养母因往五祖求法祖问汝自何来师云岭南来祖云欲须何事师云唯求作佛祖云岭南人无佛性若为得佛师云人有南北佛性岂然祖知异器乃诃云着糟厂去师遂入碓坊腰石舂X米因五祖示众索偈欲付衣法堂中上座神秀大师呈偈云身是菩提树心如明镜台时时勤拂拭莫遣惹尘埃师闻乃和之云菩提本无树明镜亦非台本来无一物何处惹尘埃祖默而识之夜唿师入室密示心宗法眼传付衣钵令渡江过大庾岭南归曹溪开东山法门黄龙新颂云六祖当年不丈夫倩人书壁自涂煳明明有偈言无物却受他家一钵盂佛惠泉云今古曹溪一派寒师来因为起波澜𢹂囊庾岭人空逐负石黄梅众识难佛国白云七百高僧梦里时三更月下独南归卖柴舂米侬家事底事亲传六代衣祖印明云一偈投机一众降㘅花百鸟去双双家山记得来时路半夜传衣过九江草堂清云七百僧中选一人本来无物便相亲夜传衣钵曹溪去铁树花开二月春双林傅大士偈云夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是玄沙云大小傅大士祇认得箇昭昭灵灵玄觉征云且道他认不认若认他又是补处弥勒不可认也若不认玄沙又与么道不可徒然雪窦显云天下衲僧跳不出直饶口挂壁上汉别有一窍勘过了打又云玄沙也是打草蛇惊翠巖芝云认与不认来年更有新条在挠乱春风卒未休X天衣怀云谁有单于调换取假银城良久云曾被霜雪苦杨花落也惊保宁勇颂云要眠时即眠要起时即起水洗面皮光啜茶湿却觜大海红尘生平地波涛起呵呵阿呵呵啰哩哩啰哩傅大士偈云有物先天地无形本寂寥能为万象主不逐四时凋云峯悦云且道是甚么物又云水长船高道吾真云且道是甚么物还识得么若识得干坤大地森罗洞明若也不识被物拶着转身不得琅瑘觉云好箇颂却成两橛若人点检得出许你具一只眼保宁勇拈拄杖云且莫唤这箇作拄杖子好五祖演云古人恁么道可谓锦上铺花不妨奇特诸人且作么生会白莲今日曲顺后机不惜眉毛亦为颂出有中有无中无细中细麤中麤庞居士偈云十方同聚会箇箇学无为此是选佛场心空及第归白云端云每日动用施为说黄道白若唤作心即无及第之时若不唤作心亦无及第之时且道作么生得心空及第去良久云向道是龙刚不信果然夺得锦标归大沩喆云慧光门下直援超升不历科目诸人既到这里风云布地牙爪巳成但欠雷声烧尾如今为你诸人震忽雷去也以拄杖击禅牀下座草堂清云如今莫有心空及第者X么直饶心空及第到宝峯门下犹是半途且道到头一句作么生良久云但有路可上更高人也行佛慧泉颂云幞头尘土靴襕破选佛场中无两箇若道心空及第归顶上一槌难放过洞山价禅师悟无情说法偈云也大奇也大奇无情说法不思议若将耳听终难晓眼里闻时方始知南堂静颂云好好万象森罗俱是宝头头物物现家珍不识之人即荒草仰山寂禅师问香严闻师弟近日有甚悟道颂试举看严举了师云此是闲时搆置严又与一偈云去年贫未是贫今年贫始是贫去年无卓锥之地今年锥也无师云汝只得如来禅未得祖师禅香严后又呈一偈云吾有一机瞬目示伊若也不会别唤沙弥师云且喜师弟会得祖师禅玄觉征云且道如来禅与祖师禅分不分长庆稜云一时坐却云居钖征云众中商量如来禅浅祖师禅深只如香严当时何不问如何是祖师禅若置此一问何处有也琅瑘觉云武帝求僊不得僊王乔端坐却昇天大沩喆云香严可谓上无片瓦下无卓锥露躶躶赤洒洒没可把若不是仰山几乎放过这汉何故不得雪霜力焉知松柏操南堂静颂云声不是声方见道色非色处即直空精金百炼方成器利劒重磨始见功枯木元云X无地无锥未是贫知无尚有守无身侬家近日贫来甚不见当初贫底人禅林类聚卷第八禅林类聚X卍XXX禅林类聚卷第九姓名头首知事侍者法属尼女行童姓名柏巖哲禅师因洞山与密师伯到师问二上座甚么处来洞云湖南师云观察使姓甚么云不得姓师云名甚么云不得名师云还理事也无云自有廊幕在师云还出入不云不出入师云岂不出入洞拂袖出去师明日侵晨入堂召二上座近前师云昨日问上座话不称老僧意一夜不安今请上座别一转语若惬老僧意便开粥相伴过夏洞云却请和尚问师云岂不出入洞云大尊贵生师乃开粥同过夏天童觉云主张门户自有傍来拱默威严谁敢正视借功施设转位提持全成左右分权不犯尊贵一路还知尊贵处么宝殿无人不侍立不种梧桐免凤来X丹霞淳颂云烛香人静杳无声苔满丹墀皓月明入户当堂慵正坐出门犹懒下阶行道吾智禅师与云巖到南泉处泉问阇梨名甚么师云宗智泉云智不到处作么生宗师云切忌道着泉云酌然道着则头角生异日师与云巖在后架把针南泉过见再问智头陀前日道智不到处切忌道着道着则头角生合作么生行履师乃抽身入僧堂投子青颂云金刚际下古髑髅几被人踏血溅空明月任从君自掬寒松那弃白云封仰山寂禅师问三圣汝名甚么云慧寂师云慧寂是我云我名惠然师乃呵呵大笑雪窦显颂云双收双放若为宗骑虎由来要绝功笑罢不知何处去只应千古动悲风上方益云张弓架箭可无机特向幽关展信旗胡马若非知步骤顶门争免一金鎚佛心才云是汝非渠能纵夺龙盘虎踞有来由因思海月清风夜直钓和竿懒更收玄沙备禅师因僧问如何是和尚亲切底事师云我是谢三郎雪窦显云本是钓渔船上客偶除须发着袈裟祖佛位中留不住夜来依旧宿芦花投子青云亲伸端的向君言莫比流沙少室传昨夜鴈回双岭后谢家人立月明前祖印明云杪秋时节水云乡千顷芦花未着霜江景不将零碎卖一时分付X谢三郎草堂清云闽山沧海浪悠悠父子生涯一钓舟忽尔踏翻深勐省大家收拾去来休头首南泉愿禅师因黄檗在师会中为首座一日捧钵向师位中坐师入堂见乃问长老甚么年中行道檗云威音王巳前师云犹是王老师儿孙下去檗过第二位坐师休去沩山云欺敌者亡仰山云不然须知黄檗有陷虎之机沩山云子见处得与么长雪窦显云可惜王老师只见锥头利我当时若作南泉待伊道威音王巳前即便于第二位中坐令黄檗一生起不得虽然如此也须救取南泉云峯悦云后来丛林中多有商量或道黄檗有陷虎之机南泉有杀虎之威若作与么说话诚实苦哉殊不知这老贼有年无德喫饭生处也不依本分若云峯门下说甚威音王巳前王老师更大直须喫棒趂出踈山如颂云威音王佛是儿孙王老当时开大言黄檗见机分主伴典刑千古定宗门佛眼远云彼此老来谁记得人前各自强惺惺一坑未免俱埋却几箇如今眼子青药山俨禅师因遵布衲作殿主浴佛次师乃问汝祇浴得这箇还浴得那箇么遵云把将那箇来师休去长庆稜云邪法难扶玄觉云且道长庆恁么道在宾在主众中唤作浴佛语亦云兼带语且道尽X善不尽善黄龙南云此二尊宿一出一入未见输赢三十年后不得错举佛性泰云好箇浴佛二俱不了古德若作遵布衲待药山休去便将杓子舀汤噼面泼教伊皮肤脱落尽唯有一真实应庵华云遵布衲当时若是箇汉待他道浴那箇不得拈杓子噼面掷虽然也不得屈药山何故不入虎穴争得虎子涂毒䇿颂云爱将香火蓦头浇引得清风慰寂寥无限远山描不得乔松脩竹冷萧萧临济玄禅师会下两堂首座一日举头相顾各下一喝僧举问师未审具宾主眼不师云虽然如此宾主历然承天宗云临济此语走杀天下衲僧我即不然当时见僧举但云一对无孔铁鎚天童觉云杀人刀活人劒在临济手里虽然如是当时便与一喝直饶他大逞神通也只得同声相应大沩智云作么生是宾主历然底道理若会得一双孤鴈搏地高飞两箇鸳鸯池边独立慈明圆颂云啐啄之机箭拄锋瞥然宾主当时分宗师悯物垂缁素北地黄河彻底浑浮山远云两堂上座齐下喝眼里瞳人带金屑锥刀同用不能分黑漆崑崙迷夜月佛印元云箭锋相拄自誵讹李广双鵰射得多堪笑人来望天际历然飞鹞过新罗云溪恭云宾主历然句下分三玄从X此振干坤如今多少途中客尽日区区独自分黄龙震云离朱明不到师旷听亦讹箇中识宾主日午下星河南泉愿禅师一日因斋次乃自将生盘去首座前云出生妳女口时杉山坚和尚为首座乃云无生师云无生犹是未师才行数步首座乃召云长老长老师回顾云作么首座云莫道是未智门祚颂云古老巡堂亲掠生渡水行舟不易耕莫道无生犹是未纤毫不了乱纵横雪窦在南岳福严为藏主李殿院同雅长老入藏院师出接李云藏主那师云不敢李云藏中说着下官么师云目前可验李云验底事作么生师云不消一札李无语师云且请殿院归寮喫茶坐次山岚忽起雅云殿院游山恰值烟雾李云灵峯圣迹为甚么却有这箇师云下方无李拟道雅云藏主壮观福严师云和尚且莫开眼李云作家作家师云殿院尊重时有道士秀才到李又问三教中那教最尊师乃起侧身而立李云有口何不道师云对夫子难言李云休休便起师云适来造次南堂静颂云五老峯前古观基老君元是一牟尼时难只待同香火莫听他人说是非知事南泉愿禅师一日不赴堂侍者请赴堂师云我今日在庄上喫油糍饱者云和尚不曾出入师云汝去问X庄主者方出门忽见庄主归谢和尚到庄喫油糍鼓山珪颂云近在口皮边远过河沙国世间多少人不得油糍喫径山杲云和尚不赴堂庄主谢临屈一字入公门九牛车不出应庵华云背众喫油糍对人夸好手潦倒不识羞抵死扬家丑痴禅妙云古德肚里饱齁齁庄主虽饥解点头侍者只闻歌乐响不知洪饮在高楼东林颜云骑虎穿市过把火去偷猪主人开眼睡并舍呌失驴沩山祐禅师在百丈为典座时百丈因司马头陀寻得大沩山地选人主之丈云老僧住得不陁云彼是肉山和尚是骨人若居之只安五百众彼可安千众丈云吾众中莫有人住得不陁云观典座可住得丈乃唿师来说与时首座闻得云合当某甲去彼何人也丈乃集众云下语出格者得遂拈净缾置地设问云不得唤作净缾唤作甚么首座云不可唤作木𣔻也丈复问典座师乃踢倒净缾而去丈笑云首座输却山子也因命师往住山后果安千众上方益颂云不顾山前有信旗单刀一直入筹帷长戈短戟都无用夺得将军金印归照觉总云定夺英雄是净缾毫氂分处更无情太平本是将军致不许将军见太平佛迹昱云正令全提作者知净缾拈起定狐疑须知大智无私鑑解道沩山却属伊兜率悦云净缾踢处有来由自是行人不到头颂信春风生大野不风流处也风流X智海清云百丈堂前定大沩金毛狮子振全威净缾踢倒还元化千里淳风动地归通照逢云大用还应作者知当场一踢绝狐疑堪嗟不绍家园者只向缾过定是非兴化奖禅师一日谓克宾维那云汝不久为唱导之师宾云我不入这保社师云你会了不入不会了不入云总不与么师便打云克宾维那法战不胜罚钱设饡饭次日兴化入堂白槌云克宾维那法战不胜罚钱五贯设饡饭一堂仍须出院宾后出世住太行山嗣兴化雪窦显云克宾要承嗣兴化罚钱出院且致却须索取这一顿棒始得且问诸人棒既喫了作么生索得雪窦要断不平之事今夜与克宾维那雪屈以拄杖一时打散黄龙南云克宾失钱遭罪有理难伸兴化以刚决柔未足光也云峯悦云路遥知马力岁久见人心大沩喆云兴化令虽行大似以势欺人克宾一朝输机争柰千古声光不坠且道利害在甚处若不沙场经久战揭天犪鼓丧红尘云居舜云大冶精金应无变色其柰兴化令行太严不是克宾维那也大难承当总是而今泛泛之徒翻转面皮多少时也照觉总颂云克宾法战挫英雄兴化严行振祖风棒下直明无生忍莫教知解入尘笼直净文云丈夫当断不解断兴化为人彻底汉巳后从教眼X目开棒了罚钱趂出院佛国白云主中主问宾中宾宾主分明到底亲有理罚钱无说处太行山下泪沾巾佛心才云克宾兴化令双行白发通心透顶生穿过衲僧青白眼尽教天下竞头争玄则监院在法眼会下并不入室忽一日眼问汝在此初不见来问话曾参甚人有何见处师云某甲曾参见青峯和尚来眼云有甚言句师云某甲问如何是学人自已峯云丙丁童子来求火眼云好语汝作么生会师云丙丁属火将火求火如将自已求自已眼云与么会又争得师当时不肯遂起发去眼问侍者则监院在甚处者云巳起去也眼云此僧若过江去救伊不得也师至中途再返求忏悔问云玄则只与么和尚尊意如何眼云汝但问师便问如何是学人自已眼云丙丁童子来求火师大悟于言下后出世金陵报恩为法眼之嗣白云端颂云末上一回秤八两又秤恰重半斤来定盘星在谁人手争着丝毫可恠哉照觉总云丙丁求火已躬明法眼青峯古路行行到水穷知尽处坐看云起见平生佛灯珣云问处分明答处亲青峯八字打开门头头尽是吾家物何必临岐更问津大洪遂云丙丁求火问青峰叵尀韩獹逐块踪赖得清凉重点破一声雷震化为龙侍者南阳忠国师一日三唤侍者侍者三应诺师云将谓X吾辜负汝却是汝辜负吾雪窦显云国师三唤侍者点即不到侍者三应到即不点将谓吾辜负汝谁知汝辜负吾瞒雪窦不得云门道作么生是国师辜负侍者处会得也是无端师云元来不会又云作么生是侍者辜负国师粉骨碎身未报得师云无端无端复举僧问投子国师三唤侍者意旨如何投子云抑逼人作么师云垛根汉僧问兴化化云一盲引众盲师云端的瞎僧问玄沙沙云侍者却会师云停囚长智僧问赵州州云如人暗中书字字虽不成文彩巳彰师便喝僧问雪窦雪窦便打也要诸方检点玄觉征云甚处是侍者会处僧云若不会争解与么应师云汝少会在又云若于此见得去便识玄沙翠巖芝云国师与侍者总欠会在如今怎生会黄龙南颂云国师三唤侍者打草只要蛇惊谁知㵎底青松下有千年茯苓雪窦显云师资会遇意非轻无事相将草里行负汝负吾人莫问任从天下竞头争翠巖真云侍者何曾唤不回国师干地起风雷当时若也相逢着九转还丹化作灰智海清云国师三唤侍者侍者三度应诺若言负汝负吾真箇可知礼也高庵悟云宝劒连飞急透顶便通神有时轻按处惊动五湖宾祖印明云国师年老太多图截鹤由来在续凫彼此无疮安乐甚何劳伤损好皮肤X忠国师因丹霞来访值师睡次乃问侍者耽源云国师在不者云在即在祇是不见客霞云太深远生者云莫道上座佛眼也觑不见霞云龙生龙子凤生凤儿师睡起侍者举似师师乃打侍者二十棒趂出丹霞闻之乃云不谬为南阳国师南堂静云丹霞不会作客劳烦主人侍者不会作主漏泄天机国师行阃外威权知音者少且道山僧又作么生良久云如今四海明如镜不用和烟带雨来应庵华云侍者喫棒出院盖千载一时然归宗岂免眼热丹霞故虽好手争柰落在国师网子里诸人还辨得么苟或未然犹握金鞭问归客夜深谁共御街行佛灯珣颂云一人把拖逆风头一箇张帆顺水流兴发几回乘好月飘然不觉过沧洲佛鑑懃云老倒南阳不识晙丹霞得便每相过一朝龙凤亲生子四海人传家不和石门易云风静波澄月咉空途中人借问山翁只知回顾幽林下不觉东巖云雾笼云巖因云国师养子之缘丹霞口甜心苦侍者当时放过二十山藤轻恕枯木成云户底门头也要人暂时不在便因循家风巳被傍人见贼过张弓枉用神赵州谂禅师因侍者报云大王来也师云万福大王者云未到在师云又道来也侍者罔措黄龙南云头头漏泄罕遇僊陁侍者只解报客不X知身在帝乡赵州入草求人不觉浑身泥水白云端云侍者虽然罔措争柰王令巳行王令巳行则海晏河清且道海晏河清一句作么生道乃云野老不知尧舜力冬冬打鼓祭江神佛性泰颂云应用从来不覆藏当机何得味真常只知报道王来也不觉浑身在帝乡南巖胜云许由临岸洗耳巢父不饮牛水侍者亲入帝乡赵州只在草里鸟窠道林禅师因侍者会通一日作辞师乃问汝今何往云某甲为法出家和尚不垂慈诲今往诸方学佛法去师云若是佛法老僧此间亦有少许云如何是和尚此间佛法师于身上拈起布毛吹一吹侍者大悟更不复他游大沩秀云可惜这僧认他口头声色以当平生殊不知自已光明盖天盖地汾阳昭颂云侍者初心学胜缘辞师拟欲去参禅鸟窠知是根机熟吹毛当下得心安真净文云鸟窠吹布毛红日午方高赵王因好劒合国人带刀云居祐云无风帀帀起波痕碧髻罗纹正眼观恰值黄河三冻鎻那罗延窟见龙蟠佛眼远云欲求佛法往南方老大宗师为举扬山花满地虽狼籍一阵风来一阵香洛浦安禅师久为临济侍者济常称美云临济门下一只箭谁敢当锋师一日辞济济问甚么处去师云X南方去济以拄杖划一划云过得这箇便去师乃喝济便打浦作礼济明日陞堂云有一条赤梢鲤鱼摇头摆尾向南方去不知向谁家虀瓮里淹杀云居祐颂云执侍巾瓶二十年摇头摆尾出林泉悠悠直往南方去虀瓮淹来得稳眠法属黄檗运禅师一日辞百丈云欲礼拜马祖去丈云马祖巳迁化也师云未审马祖有甚奇特言句乞师不吝丈遂举再参马祖因缘乃云我当时被大师一喝直得三日耳聋师不觉缩头吐舌丈云子巳后莫承嗣马祖么师云不然今因和尚得见马祖大机大用要且不识马祖若承嗣马祖恐巳后丧我儿孙丈云见与师齐减师半德见过于师方堪传授子甚有超师之见沩山问仰山百丈再参马祖竖拂因缘此二尊宿意旨如何仰云此是显大机之用沩云马祖出八十四人善知识几人得大机几人得大用抑云百丈得大机黄檗得大用余者尽是唱导之师沩云如是如是佛眼远颂云家肥生孝子国覇有谋臣拳头噼口槌未到无儿孙百丈政禅师问南泉诸方善知识还有不说似人底法也无泉云有师云作么生是泉云不是心不是佛师云恁么即说似人了也泉云某甲即与么师云师X伯作么生泉云我又不是善知识争知有说不说底法师云某甲不会请师伯说泉云我太煞与汝说了大沩喆云百丈只知瞻前不知顾后当时待伊道某甲不会伹云老僧亦不会百丈若下得此一转语非唯与南泉为宗匠亦乃与天下人为宗匠雪窦显颂云祖佛从来不为人衲僧今古竞头走明镜当台列象殊一一面南看北斗斗柄垂无处讨拈得鼻孔失却口长灵卓云不会谁不会相逢且喫茶不寻云水路争到野僧家白云端云涅槃老子顺风吹啰哩哩啰争得知隔岭几多人错听一时唤作鹧鸪词径山杲云倾腹倾心说向君不知何故尚沈吟而今便好勐提取付与世间无事人法眼益禅师出世后长庆会下有子昭首座平昔与师商确古今心中愤愤一日领众到责问于师师举众出迎特加礼待主宾位上各挂拂子茶罢昭变色问云长老开堂的嗣何人师云地藏昭云何太辜长庆先师某甲同在座下商确古今曾无间隔因何却嗣地藏师云某不会长庆一则因缘昭云何不问来师云长庆道万象之中独露身作么生昭竖起拂子师叱云首座此是当年学得底别作么生昭无对师云只如万象之中独露身是拨万象不拨万象昭云不拨师云两箇参随连声救云拨万象师云万象之X中独露身聻昭等懡㦬而退师指住云首座杀父杀母犹通忏悔谤大般若诚难忏悔昭竟不能对于是参师发明已见更不开堂天童觉颂云离念见佛破尘出经现成家法谁立门庭月逐舟行江练净春随草上烧痕青拨不拨听叮咛三径就荒归便得旧时松菊尚芳馨海会举禅师到琅瑘瑘问上座近离甚么处师云浙江云船来陆来师云船来云船在甚处师云步下云不涉程途一句作么生道师云杜撰长老如麻似粟便下去琅瑘乃问侍者此是甚么人者云举上座瑘云莫是举师叔么当时先师教我寻见伊遂亲下堂问上座莫便是举师叔莫恠某甲适来相触忤师便喝复问长老甚时到汾州瑘云恁时师云我在浙江早闻你名元来见解祇如此何得名播寰海琅瑘乃作礼海印信颂云渔翁萧洒任东西芦管横吹和不齐夜静月明鱼不食扁舟卧入武陵溪鼓山珪云官路无人独自行两家公验甚分明路傍偷贩私盐客草里蹲身过一生径山杲云夺得骊珠即便回小根魔子尽疑猜拈来抛向洪波里撒手大家归去来浮山远禅师僧问师唱谁家曲宗风嗣阿谁师云八十翁翁辊绣毬云恁么则一句逈然开祖胄三玄戈甲振丛林师云李陵元是汉朝臣X投子青拈云水深鱼稳叶落巢疎复颂月里无根草山前枯木花鴈回沙塞后砧杵落谁家投子青禅师僧问师唱谁家曲宗风嗣阿谁师云威音前一箭射透两重山云如何是相付底事师云全因淮地月得照郢阳春云恁么则入水见长人师云祇知荆玉异那辨楚王心随后以拂子敲禅牀丹霞淳颂云珊瑚枝上玉花开风递清香遍九垓勿谓干坤成委曲韶阳曾见睦州来杨岐会禅师在筠州九峰受杨岐请陞堂下座时九峯勤禅师把住师云今日喜得箇同参师云作么生是同参底事勤云九峯牵犁杨岐拽杷师云正恁么时杨岐在前九峯在前勤拟议师托开云将谓同参元来不是保宁勇代拟议处云临行之际更莫忉忉便掌上方益颂云一拽杷二牵犂平田浅地且相随恰到饥时无草料放开头角便东西老杨岐老杨岐尽道从来解弄蹄天宁楷禅师僧问师唱谁家曲宗风嗣阿谁师云金凤夜栖无影树峯峦才露海云遮丹霞淳颂云等闲应问岂安排一句全提隐显该薄雾依依笼古径孤峯终不露崔嵬尼女文殊师利在灵山会上诸佛集处见一女子近佛而坐入于三昧文殊白佛言云何此女得近佛坐佛云X汝伹觉此女令从三昧起汝自问之文殊遶女子三帀鸣指一下乃至托上梵天尽其神力而不能出佛云假使百千文殊亦出此女定不得下方过四十二恒沙国土有罔明菩萨能出此女定须臾罔明从地涌出作礼佛前佛勑出此女定罔明即于女子前鸣指一下女子于是从定而出翠巖芝云僧投寺里宿贼打不防家五云云不唯文殊不能出此定伹恐如来也出此定不得祇如教意怎生体解夹山龄云这公案无不委知文殊为甚出不得罔明为甚出得诸人傥具奔流度刃底眼非但见这一队汉败阙乃至河沙佛祖出来也被作家覰破其或青黄不辨邪正不分祇管去覔女子出定玄沙道底天童觉云若定若动当人变弄鸿毛轻而不轻太山重而非重还知老瞿云鼻孔在我手里么天衣怀颂云文殊托上梵天罔明轻轻弹指女子黄面瞿昙看他一倒一起云盖智云独坐灵山谁得知罔明出定破群迷如今四海皆通达信道无心总不疑宝峯照云拂拭瑶琴月下弹调高雪曲和还难五侯费尽平生志从此诗书懒更看圆觉演云二菩萨出定笑杀老禅和富嫌千口少贫恨一身多白杨顺云文殊出不得罔明却出得叵尀这冤家冷地里作贼世尊因七贤女游尸陁林一女指尸谓诸姉云尸在X这里人向甚处去中有一姉云作么作么诸姉谛观各各契悟感帝释散花云唯愿圣姉有何所须我当终身供给女云我家四事七珍悉皆具足唯要三般物一要无根树子一株二要无阴阳地一片三要呌不响山谷一所帝释云一切所须我悉有之若三般物我实无得女云汝若无此争解济人帝释遂同往白佛佛言憍尸迦我诸弟子大阿罗汉悉皆不解此义唯有诸大菩萨乃解此义佛惠泉颂云寒林里忽逢伊帝释行檀恨巳迟三物索来何处有却令诸姉皱双眉憍尸迦知不知更献天花三两枝佛灯珣云帝子游春不逐歌相邀诸姉入尸陁死人堆里出身路拨动烟尘见也么刢利汉不消多回头踏着自家底洞云深处旧烟萝龙牙才云尸在此兮人何在疾雷破山风振海云飞雨散相见时髑髅眼睛放光彩舍利弗因入城遥见月上女出城舍利弗心口思惟此姉见佛不知得忍不得忍我当问之才近便问甚么处去女云如舍利弗与么去弗云我才入城尔当出城云何言如舍利弗与么去女云诸佛弟子中当往何所弗云诸佛弟子依大涅槃而住女云诸佛弟子既依涅槃而住我如舍利弗与么去大沩喆云一人入城一人出城何言如舍利弗与么去若人知得舍利弗月上女二人去处十二时中动转施为无非住诸佛大涅槃若也未知业识X茫茫无本可据清凉和云一出一入何云同去会么拈起拄杖云舍利弗月上女尽在山僧拄杖头上若也会得去路无差其或不然一任出入圆悟勤颂云本来正体彻根源出入同途只此门巳住如来大解脱掌中至宝耀干坤佛慧泉云淡笼烟深鎻雾鹙子宁知此条路直饶撞入涅槃门未免随他与么去月上女实堪悲爱将青黛𦘕蛾眉佛灯珣云涅槃一路同来往寸步宁亏达本乡鹙子黠儿轻借便犹如痖子喫生姜月上女太无良不涂红粉自风光金鎻玄关留不住百尺竿头信脚行文殊大士问菴提遮女生以何为义女云生以不生生为生义殊云如何是生以不生生为生义女云若能明知地水火风四缘未曾自得有所和合而能随其所宜是为生义殊云死以何为义女云死以不死死为死义殊云如何是死以不死死为死义女云若能明知地水火风四缘未曾自得有所离散而能随其所宜是为死义佛性泰颂云生无所生死无所死风动尘飞波澄浪止和合离散随缘发现满月弯弓双雕一箭南堂静云生以不生生为生指天指地四方行死以不死死为死双林树下亦如此生不生死不死四十九年无一字掣断金鎻天麒麟突出金毛狮子子X菴婆提女问文殊云明知生是不生之法为甚么却被生死之所流文殊云其力未充后进山主问修山主明知生是不生之法为甚么被生死之所流修云笋毕竟成竹去如今作篾使得么进云汝向后自悟去在修云某甲所见祇如此上座意旨如何进云这箇监院房那箇是典座房修乃礼谢正觉逸颂云进老分明到五台修师真箇入闽来维那院主门相对说着令人两眼开赵州谂禅师因五台山下有一婆子接待凡有僧问台山路向甚处去婆云蓦直去僧才行三五步婆云好箇师僧又恁么去后有僧举似师师云待我去为勘过这婆子明日师便去亦如是问婆亦如是对师归乃陞堂为众云台山婆子我为勘破了也玄觉云前来僧也与么问答后来赵州也与么问答且道甚处是勘破处又云非唯被赵州勘破亦被这僧勘破琅瑘觉云大小赵州去这婆子手里丧身失命虽然如是错会者多大沩喆云天下衲僧只知问路老婆要且不知脚下泥深若非赵州老人争显汗马功高禾山方云一人从苗辨地一人临崖不悚诸人要识赵州么良久云闹市里虎慈明圆颂云赵州勘破婆子叶落便合知秋天下几多禅客五湖四海悠悠黄龙南云杰出丛林X是赵州老婆勘破有来由而今四海清如镜行人莫与路为雠净照臻云赵州勘破老婆禅语默分明在目前近日五湖参学者刚于岐路走如烟少林通云赵州勘破语难过无限平人走似梭日暮台山空寂寂至今犹未绝誵讹云盖昌云台山路上老婆禅蓦直教人好进前赖得赵州亲勘破从兹四海路平然赵州问一婆子甚么处去云偷赵州笋去师云忽遇赵州又作么生婆子便与师一掌师休去雪窦显云好掌更下两掌也无勘处五祖演云赵州休去不知众中作么生商量白云也要露箇消息贵要众人共知婆子虽行正令一生不了赵州被打两掌齩断牙关婆子可谓去路一身轻似叶赵州高名千古重如山野轩遵颂云赵州笋被婆偷遭掴如何肯便休合出手时须出手得抽头处且抽头海印信云弯弓直势射难当陷虎之机理最长虽是贪他一粒米谁知失却半年粮地藏恩云赵州老捉箇贼当面勘渠返遭一掴贼不成罪归已天下衲僧知几几无尽居士云赵州挨拶老婆时迦叶难陀尽皱眉却被老婆挥一掌从来多事落便宜佛鑑懃云从来柔弱胜刚强捉贼分明巳见赃当下被他挥一掌犹如痖子喫生姜巖头奯禅师因沙汰后于鄂渚湖边作渡子两岸各X挂一牌板有人过渡打板一下师云阿谁或云要过那边师乃舞棹迎之一日因一婆子拘一孩儿来乃问呈桡舞棹即不问且道婆手中儿甚处得来师以桡便打婆子云婆生七子六箇不遇知音只这一箇也不消得便抛向水中琅瑘觉云欺敌者亡大沩智云巖头业在其中只得通身泥水婆子虽有丈夫手段也是家丑外扬大沩喆颂云亲儿弃了更无亲撒手归家罢问津呈桡舞棹波中客休向江头覔渡人上方益云舞棹呈桡古渡头婆婆相见问来由何人𢬵得亲生子抛向江心更不收月庵果云千尺丝纶世可猜钩头多是得黄能自从钓得锦鳞后洗尽渠侬满面埃保福展禅师与甘长老相看郑十三娘才坐定师乃问承闻十三娘子参见沩山是不云是师云沩山迁化向甚么处去娘起身偏牀而立甘云闲时说禅口似悬河何不道取娘云鼓这两片皮堪作甚么甘云不鼓这两片皮又作么生娘云合取狗口南堂静颂云沩山迁化绝音容趯起眉毛何处去十三娘子侧身时放出金毛狮子子行童五祖大师初在蕲州西山栽松遇四祖告云吾欲传法与汝汝巳年迈汝若再来吾尚迟汝师诺遂往周X氏家女托生因抛浊港中神物护持至七岁为童子四祖出山路次逢之见其骨相奇秀异乎常童乃问云子何姓耶师云姓即有非常性祖云是何姓师云佛性祖云汝无姓耶师云性空故祖默识之𢹂归出家后付衣法居黄梅东山天童觉颂云黄梅果熟白藕花开问唯佛性体异凡胎衣传南岭人将去松老西山我再来两借皮囊成底事一壶风月湛无埃草堂清云无父无兄绝是非江心谁辨逆流时西山得法东山隐此事只教能者知佛国白云垂垂白发下青山七载归来换旧颜人却少年松巳老是非从此落人间无为子云㘽松何老传衣何少前身后身一梦两觉白藕花开峯顶头明月千年冷相照禅林类聚卷第九禅林类聚X卍XXX禅林类聚卷第十人境心眼肢体真像人境临济玄禅师示众云赤肉团上有一无位真人常在汝等诸人面门出入未证据者看看时有僧出问如X何是无位真人师下绳床扭住云道道僧无语师打一掌拓开云无位真人是甚么干屎橛雪峯存云临济大似白拈贼雪窦显云夫善窃者神鬼莫知既被雪峯覰破临济不是好手复召大众云雪窦今日换你诸人眼睛了也你若不信各归寮舍自摸𢱢看琅瑘觉云临济可谓水凌上度过九鞠劒刃上拾得全身白云端颂云春风浩浩烘天地是处山藏烟霞里无位真人不可寻落花又见随流水保宁勇云播土扬尘没处藏面门出入太狼当撒屎撒尿浑闲事浩浩谁分臭与香佛印元云卞璧无瑕夺日辉秦王虽爱不输机可怜又入相如手一阵清风满路归通照逢云无位真人临济道劝君不用更寻讨鸟道无功游者稀百尺竿头要亲到佛心才云声色不干眼耳天地本自同根巖下忽逢啼鸟翻身又到松门临济小参云我有时夺人不夺境有时夺境不夺人有时人境两俱夺有时人境俱不夺克符便出问如何是夺人不夺境师云煦日发生铺地锦婴儿垂发白如丝云如何是夺境不夺人师云王令巳行天下遍将军塞外绝烟尘云如何是人境两俱夺师云并汾巳信独处一方云如何是人境俱不夺师云王登宝殿野老讴歌克符复颂云夺人不夺境缘自是誵讹拟欲求玄X旨思量反责么骊珠光灿烂蟾桂影婆娑觌面无差互还应滞网罗夺境不夺人寻言何处真问禅禅是妄究理理非亲日照寒光澹山摇翠色新直饶玄会得恰似眼中尘人境两俱夺从来正令行不论佛与祖那说圣凡情拟犯吹毛劒还如值木盲进前求妙会特地打精灵人境俱不夺思量意不偏主宾言不异问答理俱全蹋破澄潭月穿开碧落天不能明妙用沦溺在无缘大同济禅师僧问如何是本来人师云共住不相识云恁么则礼拜去也师云暗写愁肠寄阿谁保宁勇颂云共住同行世莫知几人当面便逢伊纵饶绍续家门者半是贫寒乞养儿赵州谂禅师问投子大死底人却活时如何子云不许夜行投明须到雪窦显颂云活中有眼还同死药忌何须鉴作家古佛尚言曾未到不知谁解撒尘沙白云端云死去活来牙尚露投明须到巳先行谁家别舘池塘里一对鸳鸯畵不成长灵卓云虗空产出铁牛儿头角分明也大奇踏破澄潭深处月夜阑牵向雪中归佛印元云大死底人同活人三千豪侠又随尘李陵本是收番将却作降番上将身径山杲云禾黍不阳艶竞栽桃李春翻令力耕者半作卖花人赵州僧问路逢达道人不将语默对未审将甚么对X师云人从陈州来不得许州信大沩行颂云满满弯弓射不着长长挥劒斫无痕堪笑日月不到处箇中别是一干坤夹山会禅师僧问如何是夹山境师云猿抱子归青嶂后鸟㘅花落碧巖前法眼云我二十年来只作境话会却浮山远云直饶不作境话会亦未会在何故犀因翫月通于角象被雷惊花入牙琅瑘觉云且道如今怎生会良久云上士游山水中人坐竹林投子青颂云月皎青松鹤梦长碧霄丹桂挂羚羊巖高壁仞千峯雪石笋生条半夜霜宝峯祥云古镜重磨又一新一回出匣一惊人石头城下风雷吼老老禅翁把要津丹霞淳云蚌含明月珠生腹龙拥深云雨洒空莫向平田翻巨浪直须点点尽朝东径山杲云境话会来犹未是却问而今作么生清凉元来鼻头直夹山依旧两眉横云门偃禅师僧问如何是大修行底人师云一榼在手大中德颂云手中一榼绝痕瑕道听途传转见賖作者至今拈不起依前独自挈归家凤翔石柱禅师游方时到洞山值山示众云有四种人一人说过佛祖一步行不得一人行过佛祖一句说不得一人说得行得一人说不得行不得那箇是其人师出众云一人说过佛祖一步行不得祇X是无舌不许行一人行过佛祖一句说不得祇是无足不许说一人说得行得祇是函盖相称一人说不得行不得如断命求活此是石女儿披枷带鎻山云阇梨分上又作么生师云该通分上卓卓宁彰山云祗如海上明公秀又作么生师云幻人相逢抚掌呵呵丹霞淳颂云水底泥牛耕白月云中木马骤清风胡僧懒捧西干钵半夜乘舟过海东灵峯显禅师僧问如何是诸佛向上人师云白云覆青山云莫便是和尚为人处也无师云渌沼徒长蕖投子青颂云雪峤层层翠鎻深风生寒岫结重云夜来丹凤冲霄汉听晓樵人逐鴈群心眼十祖脇尊者因十一祖作童子时来祖乃问尔从何来云我心非往祖云尔住何所云我心非止祖云子不定耶云诸佛亦然祖云尔非诸佛云诸佛亦非翠巖芝云祖师与童子一问一答总欠会在如今作么生会南堂静颂云诸佛亦非国泰家肥出窟狮子报晓金鸡马祖一禅师示众云汝等诸人各信自心是佛此心即是佛心达磨自南天竺国来至中华传上乘一心之法令汝等开悟僧问和尚为甚么说即心即佛师云为止小儿啼云啼止后如何师云非心非佛云除X此后如何指示师云向伊道不是物翠巖真颂云百万雄兵出将军猎渭城不闲弓矢力斜汉月初生圆悟勤云无须鎻子八面玲珑不拨自转南北西东海神知贵不知价留与人间光照夜佛国白云心心即佛佛心心佛佛心心即佛心心佛悟来无一物将军止渴望梅林佛鑑懃云美如西子离金阁娇似杨妃倚玉楼犹把琵琶半遮面不令人见转风流长灵卓云风劲叶频落山高日易沈坐中人不见牕外白云深黄龙震云敲之即响听则无声严冬汗湿酷热冰清试问道途来往客长安此去几多程槃山积禅师示众云三界无法何处求心雪窦显颂云三界无法何处求心白云为盖流水作琴一曲两曲无人会雨过夜塘秋水深佛性泰云三界无法何处求心山容雨过松韵风吟横眠倒卧无余事一任莓苔满地侵佛鑑懃云青青入座当轩竹黯黯遮门对面山更有一般堪羡处夜深流水响潺潺麻谷彻禅师问临济大悲千手眼那箇是正眼济云大悲千手眼作么生是正眼速道速道师拽济下禅牀却坐济遂起云不审师拟议济便喝拽师下禅床却坐师便出去达观颕云诸德此二尊宿如此且道怎生今时人总道照用照甚么椀一切人只解自骑马去捉贼X自持刀去杀贼此二人便能夺贼马捉贼夺贼刀杀贼虽然如是临济虽是得便宜却是落便宜保宁勇颂云多年塞上只闻名今日阵前亲见面疋马单锵战数场好是见机开一箭海印信云大悲正眼问来端互换之机子细看会得不得亦颟顸也似黏鱼上竹竿觉海元云正眼英雄逢正眼胜劣短长徒用拣那咤现出本来身且非父母能生产普融平云相逢狭路转身难一阵交锋瞬息间旗号纵横浑莫辨试问何人得胜还庞蕴居士问马祖不昧本来人请师高着眼祖直下觑士进云一种没絃琴唯师弹得妙祖直上觑士乃作礼祖归方丈士随后入云弄巧成拙云峯悦云且道宾家弄巧成拙主家弄巧成拙还有人拣得出么若拣得出三十棒一棒也较不得若拣不出明年更有新条在恼乱春风卒未休琅瑘觉云一夜作窃不觉天晓保宁勇颂云浩浩擎山顶岳来撑天拄地势崔嵬从教弄巧翻成拙撒手前行更不回佛眼远云与子偕行今日路与君共看本来人同名同姓同形段无死无生无色尘佛鑑懃云马师素有拏云手庞老犹伸掣电机上苑莺莺相对语朱楼鷰鷰一双飞云巖晟禅师问道吾大悲菩萨用许多手眼作甚么吾云如人夜间背手摸枕子相似师云我会也吾云X汝作么生会师云徧身是手眼吾云道也太煞道只道得八成师云某甲只恁么师兄作么生吾云通身是手眼雪窦显颂云徧身是通身是拈来犹较十万里展翅崩腾六合云搏风鼓荡四溟水是何埃土兮忽生那箇毫氂兮未止君不见网珠垂范影重重棒头手眼从何起喝佛心才云演若怖回镜里首那咤还复旧时身不知千眼从何起便道全躯在剎尘大洪预云弟应兄唿岂偶然嬉游时在旧山前通身手眼如何会拾得寒山笑揭天天宁琏云通身是手眼徧界不曾藏背摸床头枕翻身嫌夜长赵州谂禅师问僧甚处来云雪峯来师云雪峯近日有何言句僧云雪峯示众云尽大地是沙门一只眼汝等诸人向甚处疴师云上座若回雪峰我寄箇锹子去与他保福展云南有雪峯北有赵州琅瑘觉云众中有云寄锹子去埋却赵州若道寄钵盂去便道盛粥饭用狂解益见作么商量不是僧繇手谩说学丹青雪窦显云这僧既不从雪峯来可惜赵州锹子正觉逸颂云南望雪峰犹万里北游未踏赵州关赚他一只破锹子二百余年去不还佛慧泉云石桥一路滑如苔闽岭风高冻不开相见尽言游X历去几人曾到雪峯来鼓山珪云大地是眼何处疴天下不柰雪老何赵州寄箇锹子去方得此话圆堶堶径山杲云途路波咤数十州传言送语当风流不知脚下泥生剌踏着锥人脚指头保寿第二世禅师开堂日三圣和尚乃推出一僧师便打圣云恁么为人瞎却镇州一城人眼去在师便归方丈雪窦显云保寿三圣虽发明临济正法眼藏要且只解无佛处称尊当时这僧若是箇汉才被推出便掀倒禅牀直饶保寿全机也较三千里云峯悦云临济一宗扫地而尽因甚么却到这里蓦拈拄杖云甚么处去也沩山秀云保寿为将因何三圣却作中军可惜镇州一城人眼至今未辨东西然清议之排必有窃吹之处当时连三圣趂出必然救得镇州一城人眼五祖戒别保寿云千钧之弩不为鼷鼠而发机琅瑘觉云不是三圣争到今日然虽如是错会者多大沩喆云保寿大似寰中天子勑正行三圣塞外将军令正举还有不惜性命者么出来与老僧相见要断不平之事良久云横按镆鎁全正令太平寰宇斩痴顽黄龙南颂云宝华王座始登时三圣推僧决众疑棒下分明无老少天下盲人几箇知佛国白云临济家风两献酬推僧棒瞎见宗猷若非保寿全机眼更有谁明此话头保宁勇云黑白未分着X着奇任他闲汉畔头窥不知除却神僊手更有何人敌得伊径山杲云提起须弥第一槌电光石火太迟迟象王行处狐踪绝狮子咆哮百兽危云门偃禅师僧问如何是正法眼师云普黄龙心云更道箇瞎且图两得相见洞山聪颂云普之一字岂寻常擡手须看掣电光拟议思量生会解堪嗟剜肉作身疮大愚芝云说佛说法广铺舒矢上加尖也太愚明眼衲僧傍觑见一条拄杖两人舁白云端云顶上有来真箇瞎辉天辉地不同时大悲手里休擎出独自夜行谁得知正觉逸云普之一字天然别着眼看时如电掣宇宙茫茫无处寻秤槌踏着硬如铁圆通僊云应机无出老韶阳法眼咨询普字当机会若非狮子子一场闲梦过潇湘天童启禅师僧问如何是应用无亏底眼师云恰如瞎一般丹霞淳颂云盲聋瘖痖逈天真眼似眉毛道始隣昨夜东君潜布令黄莺啼处绿杨春护国澄禅师僧问如何是本来心师云犀因翫月纹生角象被雷惊花入牙丹霞淳颂云三脚灵龟荒径走一枝瑞草乱峯垂崑岗含玉山先润凉兔怀胎月未知肢体达磨大师将返西天谓门人云时将至矣盇各言所X得乎时门人道副对云如我所见不执文字不离文字而为道用师云汝得吾皮尼总持云我今所解如庆喜见阿閦佛国一见更不再见师云汝得吾肉道育云四大本空五阴非有而我见处无一法可得师云汝得吾骨最后慧可礼拜后依位而立师云汝得吾髓于是传法付衣明安云且道更有一人出来得箇甚么乃云不得不得又云意况不到翠巖芝云二祖被他当面涂煳莫道髓皮也不曾摸着因甚却绍祖位天衣怀云祖师与么说话无计较中翻成计较无涂辙中却成涂辙若教伊踏着德山临济门下免见九年冷坐被人唤作壁观胡僧直饶如是也未免殃及儿孙五祖演云当时若见他三人恁么道各人好与三十棒只如白云今日也合喫二十九棒留一棒与你诸人其间若有知痛痒者不辜负先圣亦乃得见白云其或未知堂里喫粥喫饭更须烂嚼多见是浑圝吞却佛国白颂云缺齿胡僧到大唐却将皮髓强分张九年懡㦬空归去添得华人笑几场保宁勇云门前诸子列成行各逞英雄越羁王如何独有无言者坐断毗卢不可当正觉逸云少林真嗣择全才诸子纷纷点额回衣法莫言容易得曾凭三拜作良媒地藏恩云当门齿缺真堪笑面壁无言坐九年皮髓些些分俵了依前懡㦬返西天X枯木成云四维上下绝遮栏涌出水壶印碧天无孔笛中藏六律一声惊起钓鱼船南泉愿禅师示众云王老师卖身去也还有人买么时有一僧出众云某甲买师云不作贵不作贱你作么生买僧无语赵州云明年与和尚作一领布衫卧龙球代云和尚属某甲澄源代云是何道理雪窦显云虽然作家竞买要且不解输机且道南泉还肯么雪窦也酬箇价直令南泉进且无门退亦无地不作贵不作贱作么主买别处容和尚不得佛鑑懃云辽天索价着地相酬也须是当行家始得若非当行价例不等不成买卖泉大道颂云贵贱非同价不常箇中交道勿商量赵州布衫应时用一任闲人说短长野轩遵云南泉铺席大开张差宝希珍压市行竞买虽多酬价少至今天下错商量海印信云卖身王老难为价贵贱俱非不易酬若使当时无退悔唤来分付与园头保宁勇云王老哀哉不惜身临危将卖与何人若无令子轻酬价往往一年空过春南泉因僧来参乃叉手而立师云大俗生僧合掌师云大僧生僧无语保宁勇代撒手倒行出去佛眼远颂云南北东西无不利令人深爱老南泉眉毛厮系如相似鼻孔辽天不着穿X南泉云唤作如如早是变了也今时人须向异类中行始得赵州在僧堂前见师便问异即不问如何是类师以手托地州以脚踏师倒地州走入延寿堂呌悔悔师令侍者问悔甚么州云悔更不与两踏保宁勇颂云张公移住向深村被贼潜身入后门锅子一时偷去后更来敲枕翫儿孙佛日才云父不慈子不孝作之在前悔之在后明眼衲僧难缄其口沩山见仰山从外入师以两手握拳相交示之仰便作女人拜师云如是如是佛鑑懃云须知道解与师齐减师半德见过于师方堪传授沩山才向针锋上把定干坤仰山便向藕丝里开张世界且因甚如此不见道功多业就水到渠成大沩智云功巳成名亦遂父父子子有巴有鼻千古之下如金掷地诸仁者还知么沩山摇头仰山摆尾理合如斯因事长智周公制礼如是如是涂毒䇿云恁么说话岂不是奇特商量殊不知沩山父子无绳自缚去死十分祇如沩山以手握拳相交示之何似涂毒转箇拄杖子自西边拈过东边且道是同是别箇里不曾开活眼知君泥水未甞分慈受深颂云佳人十八正娇痴一曲堂前舞柘枝只有玉郎知雅态更无人道柳如眉临济玄禅师因赵州游方到院在后架洗脚次师便X问如何是祖师西来意州云恰遇山僧洗脚师近前作听势州云会即便会㗖啄作甚么师便归方丈州云三十年行脚今日错为人下註脚玉泉琏云二老相见各有来由明暗互换强弱相持检点将来大似贼偷贼物要识他用处么一条拄杖两人擎好手手中呈好手松源岳云半雨半晴桃红李白点着便行不劳㗖啄那箇是他错下註脚处试道看鼓山珪颂云洗脚处更不安排侧聆时非是㗖啄赵州临济二老人相见何曾下註脚径山杲云一人眼似鼓槌一人头如木杓两箇老不识羞至今无处安着长庆稜禅师僧问如何得不疑去师展两手投子青颂云展手之时万仞摧枯河无水月无来若疑别问庞居士石女黄梅谁共陪魏府大觉禅师僧问如何是本来身师云头枕衡山脚踏北岳保宁勇颂云主山之后案山前下是地兮上是天身手太长衫袴短醉狂赢得乐丰年文殊禅师师问古人垂一足意旨如何师云坐久成劳投子青颂云驰书才去返忽忽一足垂酬继后踪坐久成劳谁委悉红炉点雪自相通龙济修山主同法眼悟空三人到地藏阻雪附炉次X藏问山河大地与上座自已是同是别师云别藏竖起两指师云同藏亦竖起两指便起去师罔措遂投诚入室禾山方云这箇汉向火也不了更只管说同说别直饶见得历历分明正在途中向禾山门下直须喫棒何故十语九中不如一默白云端颂云地藏当锋竖指头诸老至今犹未瞥天回地转却等闲千古万古两条铁保宁勇云商量同别有多般潦倒何曾鼓舌端今古不能提得去一双灵劒倚天寒佛印元云山河大地兼同别口中未有娘生舌多知禅客强分疎瓮里何曾走却鼈黄龙南禅师室中垂问学徒云我手何似佛手我脚何似驴脚人人有箇生缘处那箇是上座生缘处少有契其机者天下号为黄龙三关师复有偈示众云生缘断处垂驴脚驴脚伸时佛手开为报五湖参学者三关一一透将来旻古佛颂云我手佛手兼举禅人直下荐取不动干戈道出当处超佛超祖我脚驴脚并行步步踏着无生会得云收日卷方知此道纵横生缘有语人皆识水母何曾离得虾但见日头东畔上谁能更喫赵州茶照觉总云佛手才开古鑑明森罗无得隐纤形朝朝日自东边出多少行人问丙丁驴脚伸时动地轮大泮海底播红尘唯余庭际青X青栢一度年来一度春垂问生缘何处来到家禅客绝纤埃毗卢剎海周游也休说峨嵋与五台佛眼远云佛手驴脚生缘黄龙元无此语直饶恁么知之我侬亦未相许奉报四海禅人第一不得错举五祖演禅师每见僧来师乃展手问云何故唤作手佛眼远颂云何故唤作手衲僧难开口拟议自颟顸可怜太蒙斗黄龙心禅师在室中竖拳示僧云唤作拳头则触不唤作拳头则背未审唤作甚么雪巢一颂云背触人难会凭君子细看片云才出洞遮却面前山道场琳云赤体更无藏隐处黄龙未语先分付若将见解上门来他家自有通霄路真像南泉愿禅师一日访百丈丈问甚处来师云江西来丈云还将得马大师真来么师云只这是丈云背后底妳女口师拂袖便出长庆稜云大似不知保福展云几不到和尚此间云居钖云此二尊宿尽扶背后只如南泉休去为当扶面前扶背后五祖戒云和尚于此路熟佛鑑懃云一双孤鴈搏地高飞两只鸳鸯池边独立涂毒䇿云胶漆易辨乳酪难分虽然难弟难兄其柰各行活路只如百丈道背后底聻南X泉拂袖便出又作么生不因同渡风波恶争见船师手段高佛眼远颂云八面当风祇这是拂袖之谈动天地堪爱卖身王老师不作贱兮不作贵槃山积禅师将顺世告众云有人邈得吾真不众或将所传顶相呈似皆不契时普化云某甲邈得师云何不呈似老僧化遂打筋斗而出师云这汉向后掣风狂去在保福展云普化掣颠不少槃山丑拙更多云居云普化只知邈真不觉露丑佛眼远颂云师真丑拙不堪呈用尽身心笑杀人波中莫覔丝头意白鼻崑崙贺新正洞山价禅师问云巖云和尚百年后忽有人问还邈得师真如何祗对巖云但向伊道只这是师良久巖云价阇梨承当这箇事大须审细师无语巖便打后因供养云巖真有僧问先师道只这是莫便是不师云是僧云意旨如何师云当时几错会先师语云未审先师还知有也无师云若不知有争解恁么道若知有争肯恁么道长庆稜云既知有为甚恁么道又云养子方知父慈天童觉颂云争解恁么道五更鸡唱家林晓争肯恁么道千年鹤与云松老宝鑑澄明验正偏玉机转侧看兼到门风大振兮规步绵绵父子变通兮X声光浩浩九峯虔禅师僧问一笔丹青为甚么邈志公真不得师云僧繇却许志公云为甚么却许志公师云乌龟稽首须弥柱投子青颂云荆山採玉卞人寻至宝无瑕绝见因铁牛带子踏沧海撞月石龟长羽鳞文殊禅师僧问僧繇为甚么邈志公真不得师云非但僧繇志公亦邈不得云志公为甚么邈不得师云彩绘不将来云和尚还邈得也无师云我亦邈不得云和尚为甚么邈不得师云渠不以苟我颜色教我作么生邈丹霞淳颂云身光炽盛相巍巍妙笔如何彩绘伊休问僧繇吴道子志公他自不能知禅林类聚卷十禅林类聚X卍XXX禅林类聚卷第十一住山庵居戒律礼拜参学省访住山青原思禅师令石头驰书往南岳让和尚处乃云回来与汝鈯斧子住山去石头到彼未通书便问不慕X诸圣不重已灵时如何岳云子问太高生何不向下问头云宁可永劫受沈沦不求诸圣解脱便回师问返何速乎书达不头云书亦不达信亦不通去时蒙许鈯斧子住山即今便请师垂一足头便礼拜归南岳住山玄沙云大小石头被大慧靠倒至今起不得翠巖芝云思和尚垂足石头礼拜要且不得他斧子且道后来用箇甚么黄龙南云石头虽善驰达不辱宗风其柰逞俊太过不知落节既是落节回来因甚得斧子雪窦显云石头洎担板过却又云大小大惠不能据令保宁勇颂云从来祖上作君王子子孙孙代代昌文武百僚俱不识只应金殿有尊堂佛印元云诸圣不求已灵不重一问太高天惊地动拂袖而回音书肯开后兹盘石上更不过山来佛国白云鈯斧持来便住山斫开南岳好峯峦儿孙失利将何用又被㗅嚧笑鲁般枯木成云千里迢迢信不通归来何事太怱怱白云鎻断巖前石挂角羚羊不见踪百丈海禅师僧问如何是奇特事师云独坐大雄峯僧礼拜师便打应庵华云大小百丈答话不了雪窦显颂云祖域交驰天马驹化门舒卷不同途电光石火存机变堪笑人来捋虎须白云端云X大机大用岂虗然独坐雄峯是有权稍若错传王令者脑门须喫棒三千投子青云巍巍峭逈出云霄顶鎻氷寒势外遥坐观四望烟笼处一带青山万水朝保宁勇云大雄峯顶独巍巍直下横分八字眉赖得缩头知进退未甞容易敢相亏海印信云雄峯独坐镇巍巍四海謌谣满路岐任是通身锋刃者到来无不竖降旗投子同禅师僧问和尚住此山有何境界师云丫角女子白头丝白云端颂云丫角女子白头丝勐𦦨堆中雪片飞一等住山谁可拟闲云流水不同归正觉逸云山家世界别尘世罕曾闻只可自怡悦不堪持赠君持赠君还也奇丫角女子白头丝云居僧问僧家毕竟如何师云居山好僧礼拜师云你作么生会云僧家毕竟于善恶生死逆顺境界其心如山之不动师打云辜负先圣丧我儿孙又问傍僧云你作么生僧礼拜云僧家毕竟眼不觑玄黄之色耳不听丝竹之声师云辜负先圣丧我儿孙黄龙南云作么生道得一句不辜负先圣丧我儿孙若人道得到此青山非道场若道不得有寒暑兮促君寿有鬼神兮妬君福投子青颂云突兀嵯峨万刃横四边无路不通行自古两轮光不到夜深王老入西岑庵居X南泉愿禅师住庵时一僧到师乃云某甲上山作务请斋时作饭自喫了却送一分来其僧斋辨自喫了却将家事一时打破仍就牀卧师伺久不来遂归见僧卧师亦去一边卧僧便起去师住后云我往前住庵时有箇刢利道者来直至如今不见五祖戒云也是贫儿思旧债翠巖芝云两箇汉前不至村后不至店南堂静颂云吹毛劒利逆水波清丈夫志气不顺人情君征塞北我伐西秦千古万古共乐昇平赵州谂禅师因到一庵主处问有么有么主竖起拳头师云水浅不是泊船处便行又到一庵主处云有么有么主亦竖起拳头师云能纵能夺能杀能活便作礼姜山爱云赵州只见锥头利云居舜云赵州当时甚生意气虽然如是要且鼻孔在二庵主手里上方益云避得风雷重遭霹雳月庵果云泣露千般草吟风一样松为甚么肯一不肯一若向这里见得释迦不先弥勒不后坐断要津天长地久苟或未然月庵老人为诸人下箇註脚良久云若不如是争知如是文殊道颂云疋马单锵战祖关死生只在剎那间赵州最是难容汉庵主当头楔两拳佛迹昱云问答元来总一般当头一着莫瞒顸将军自有佳声在不得封侯也是闲佛性泰云无星秤子两X头平提起应须见得明若向箇中争分两知渠错认定盘星湛堂准云赵州老汉少喜多嗔不会为客劳烦主人佛心才云虎步龙骧徧九垓会从平地起风雷等闲唤出庵中主便见千江水逆流龙山禅师住庵洞山价禅师与密师伯行脚见溪流菜叶洞云此中必有修行人遂往寻见庵主师问此山无路阇梨向甚么处来洞云无路且置和尚从何而入师云我不曾云水来洞云和尚住此庵多少时耶师云春秋不涉云和尚先住此山先住师云不知云为甚么不知师云我不为人天来洞又问如何是宾中主师云长年不出户云如何是主中宾师云青山覆白云云宾主相去几何师云长江水上波云宾主相见有何言说师云清风拂白月洞又问庵主见箇甚么道理便住此山师云我见两箇泥牛鬪入海直至如今无消息复有颂云三间茅屋从来住一道神光万境闲莫把是非来辩我浮生穿凿不相干遂放火烧却直入后庵保宁勇颂云泥牛入海无消息天上人间何处覔谓言春去秋复来步步乘骑得渠力南堂静云拨草瞻风海上游海山深处叶随流相将行到水穷处果见厖眉老比丘这比丘冷啾啾清风为线明月为钩一合干坤作钓舟孤峯绝顶垂纶坐不风流处也风流X俱胝禅师初住庵时有尼顶笠𢹂钖至遶禅牀三帀云道得即住师无语自叹云我虽是丈夫却无丈夫之作欲弃庵徧参是夜土地报云庵主不须云游自有知识来为说法次日果天龙和尚至庵师举前话问之龙竖一指师忽然大悟不复他游后凡有所问唯竖一指头临终谓众云我得天龙一指头禅一生受用不尽乃竖一指而游长庆代众云美食不中饱人喫玄沙云我当时若见拗折指头玄觉云且道玄沙恁么道意作么生云居钖云只如玄沙恁么道肯伊不肯伊若肯何言拗折指头若不肯俱胝过在甚么处曹山云俱胝承当处卤莽只认得一机一境一种是拍手抚掌是他西园奇恠玄觉又云且道俱胝还悟也未若悟为甚么道承当处卤莽若不悟又道用一指头禅不尽且道曹山意旨在甚么处汾阳昭颂云天龙一指悟俱胝当下无私物匪齐万互千差宁别说直教今古勿针锥雪窦显云对扬深爱老俱胝宇宙空来更有谁曾向沧溟下浮木夜涛相共接盲龟佛国白云问答机关岂易酬无钱难作好风流心中有事说不得只得忙中竖指头慧照预云蓆帘蓬户在门头谁谓村居院落幽雨散云收山岳露珊瑚枝上挂金钩径山杲云俱胝一指头喫饭饱方休腰缠十万贯骑鹤上扬州X雪峯存禅师住庵时有两僧来礼拜师见来以手托庵门放身出云是甚么僧亦云是甚么师乃低头归庵僧后到巖头头问甚么处来云岭南来头云曾到雪峯么云曾到头云有何言句僧举前话头云他道甚么云他无语低头归庵头云噫我当初悔不向他道末后句若向伊道天下人不奈雪老何僧至夏末再举前话请益头云何不早问云未敢容易头云雪峯虽与我同条生不与我同条死要识末后句只这是大沩喆云大小雪峯巖头却被这僧勘破湛堂准云大众雪峯是会末后句不会末后句若道会巖头又道当初悔不向他道末后句若道不会因甚而今儿孙遍天遍地虽与我同条生不与我同条死末后句巖头为噼头说破也未免有些誵讹久参先德一举便知后学初机莫道不疑好雪窦颂云末后句为君说明暗双双底时节同条生也共相知不同条死还殊绝还殊绝黄头碧眼须甄别南北东西归去来夜深同看千巖雪白云端云雪峯却入庵中后路上无人见得伊赖有故人千里在同条生死不同时照觉总云雪老别鳌山卓庵闽中坐一日见僧来探头道甚么末后句少人和却得巖头重註破同条生同条死末后句莫错举天童觉云切瑳琢磨变态誵讹葛陂化龙之杖陶家居蛰之梭同条生兮有数同条X死兮无多末后句只这是风舟载月浮秋水虎溪庵主因有僧问庵主在这里得多少年也师云祇见冬凋夏长总不记得云大好不记得师云汝道得多少年也云冬凋夏长聻师云閙市里虎琅瑘觉颂云閙市中心虎能歌不能舞命值木星君不遇罗睺土草堂清云虎溪老住庵年深都不记閙市中心虎四方如鼎沸洛浦安禅师游历罢往夹山顶卓庵经年夹山知乃修书令僧驰到师接得便坐却再展手索僧无对师便打云归去举似和尚僧回举似夹山山云这僧看书三日内必来若不看书斯人救不得果三日后至才见夹山不礼拜乃当面叉手而立夹山云鸡栖凤巢非其同类出去师乃问云自远趋风请师一接山云目前无阇梨此间无老僧师便喝山云住住且莫草草怱怱云月是同溪山各异截断天下人舌头即不无阇梨争教无舌人解语师伫思夹山便打师因兹伏膺兴化云但知作佛愁甚么众生雪窦显云这僧可悲可痛钝置他临济他既云月是同我亦溪山各异说甚么无舌人不解语坐具噼口摵夹山是箇知方汉必然明牕下安排五祖戒出洛浦语云更说道理看便出去大阳延代云也要和尚证明投子青颂云无伴石人夜入山雪笼红顶绿衣寒X喝开劫肇三峯顶捧出金襕对日看枯木成云喝下承当草巳深却来兰浦访知音溪山云月何甞异今古谁人鑑此心天童觉云摇头摆尾赤梢鳞彻底无依解转身截断舌头饶有术拽回鼻孔妙通神夜明帘外兮风月如昼枯木巖前兮花卉长春无舌人无舌人正令全提一句亲独步寰中明了了任从天下乐欣欣昔有二庵主住庵旬日不相见忽相会上庵主问下庵主云多时不相见向甚么处去来下云在庵中造箇无缝塔上云某甲也要造一箇就兄借取塔样子下云何不早说恰被人借去了也法眼云且道是借他样不借他样月庵果颂云无缝塔子样两手擡不起被人借将去至今寻未巳寻未巳天上人间知几几昔有一婆子供养一庵主经二十年常令一二八女子送饭给侍一日令女子抱定云正恁么时如何庵主云枯木倚寒巖三冬无暖气女子归举似婆婆云我二十年只供养得箇俗汉遂遣出烧却庵佛灯珣云大凡扶宗立教须是其人你看他婆子虽是箇女人宛有丈夫作略二十年簁油费酱固是可知一日向百尺竿头做箇失落直得用尽平生腕头气力自非箇俗汉知机洎乎巧尽拙出虽然如是诸人要会么雪后始知松栢操事难方见丈夫心X或庵体颂云不见人班见虎班筭来莫愿见人斑虎斑见后通回避唯有人斑近最难三角遇庵主因荒乱魁师入山执刃而问和尚有甚财宝师云僧家之宝非君所宜魁云是何宝师振声一喝魁不悟以刃加之洞山聪颂云师将真宝济兇人岂谓行恩返害身真宝与伊云不识而今更是好诉贫正觉逸云深山深处随时荒无价之珍不隐藏才遇兇人便分付兇人少鑑返加伤懒瓒禅师遁居衡岳之顶石室中每歌云世事悠悠不如山丘卧藤萝下块石枕头不朝天子岂羡诸侯生死毋虑吾复何忧唐德宗闻其名遣使者到其窟宣言天子有诏诏尊者宜起谢恩师方拨粪火寻煨芋食之寒涕垂垂未答使者笑之且劝拭涕师云我岂有闲工夫为俗人拭涕耶使者竟不能致之帝闻倍加钦羡觉范洪颂云粪火但破黄独美银钩那识紫泥新尚无余力收寒涕那有工夫对俗人戒律中邑恩禅师因仰山至谢戒师乃于禅牀上拍手云鸣㖿鸣㖿仰从西过东从东过西复向中心立然后谢戒师云甚么处得此三昧仰云于曹溪脱印子学来师云汝道曹溪用此三昧接甚么人仰云接一宿觉仰复问和尚甚处得此三昧师云于马大师处学X得此三昧琅瑘觉云愁人莫向愁人说翠巖芝云看两箇老和尚可杀漏逗对面相谩沩山果云若据二老见处达磨一宗扫土而尽松源岳云二老汉正是痴人说梦虽然笑他者多哂他者少汾阳昭颂云鼓脣拍手口鸣㖿直引来人辨正邪千万往来都不荐仰山才见便同家慈受深云仰山善问中邑善应覆去翻来拍拍是令正觉逸云曹溪脱印传来错章敬师承受处麤将谓胡须天下赤元来更有赤须胡礼拜南泉愿禅师示众云江西马祖说即心即佛又云非心非佛王老师不恁么不是心不是佛不是物恁么道还有过么时赵州出礼拜了去续有僧问州云上座礼拜了去意作么生州云汝却问取和尚僧遂问师适来谂上座礼拜了去意作么生师云他却领得老僧意旨径山杲云两箇老汉虽善韡里动指头殊不知傍观者丑又颂云倒腹倾肠说向君不知何故尚沈吟而今便好勐提取付与当场无事人佛眼远云祖佛场中不展戈后人刚地起誵讹道泰不传天子令时清休唱太平歌赵州谂禅师一日在佛殿上见文远礼拜佛师以拄杖打一下远云礼佛也是好事师云好事不如无X鼓山珪颂云平生侍奉老师全无些子气息佛法妙性天机一字教他不得径山杲云文远修行不落空时时瞻礼紫金容赵州拄杖虽然短脑后圆光又一重道吾智禅师僧问如何是和尚深深处师下禅床作女人拜云谢子远来无可祗待投子青颂云骊龙海卧瑞云高四望归宗万派朝木人来问西宫事回慧东园一颗桃疎山如云草户柴门谢子来躬身下拜笑眉开深深密密亲分付莫道宝山空手回枯木成云回途巳落今时路不露锋铓岂得圆拨动少林关棙子谁知别是一壶天雪峯存禅师送南际长老出乃作女人拜际歛手应诺诺师以手斫额便归投子青颂云送客随家丰俭施尽情为饯免生疑却蒙慧重过相赠歛手遥别向暮归韶山普禅师因僧来礼拜了叉手而立师云大林藏拙户僧又过一边师云丧却栋梁材丹霞淳颂云叉手须知巳隔津更重进步转漂沦顽铜若作黄金货祇可谩他无眼人参学善财童子礼辞文殊文殊指往南方胜乐国妙高山参德云比丘及到彼山东西南北四维上下求覔经于七日乃见德云比丘却在别峯顶上徐步经行X南岳让禅师初往曹溪参六祖祖问甚处来师云嵩山来祖云甚么物恁么来师云说似一物即不中祖云还假修证不师云修证即不无染污即不可祖云只此不染污诸佛之所护念汝既如是吾亦如是善自护持西天二十七祖般若多罗谶汝去后出一马驹踏杀天下人去在汾阳昭颂云因师顾问自何来报道嵩山意不回修证不无不染污拨云见日便心开佛印元云玉在池中莲出水污染不能绝方比大家如是若承当洞庭一夜秋风起保宁勇云戴角披毛恁么来铁围山岳尽冲开阎浮踏杀人无数蓦鼻深穿拽不回佛国白云嵩顶来来恁么来不中一物早尘埃便归南岳磨甎镜照得追风马子回青原思禅师初参六祖问云当何所务即不落阶级祖云汝曾作甚么来师云圣谛亦不为祖云落何阶级师云圣谛尚不为落何阶级祖云如是如是汝善护持松源岳云是即是总未有出身之路灵隐门下莫有独脱底么敲出凤凰五色髓扑碎骊龙颔下珠投子青颂云无见顶露云攒急劫外灵枝不带春那边不坐空王殿争肯耘田向日轮丹霞淳云卓尔难将正眼窥逈超今古类何齐苔封古殿无人侍月鎻苍梧凤不栖佛国白云无阶无级见无求夺得曹溪第一筹却向庐陵言米价百行千X市竞相酬佛印元云圣谛从来尚不为更无阶级可修持至今卢大犹舂米和糓和糠付与谁药山俨禅师初参石头问三乘十二分教某甲粗知甞闻南方直指人心见性成佛实未明了伏望和尚慈悲指示头云与么也不得不与么也不得与么不与么总不得汝作么生师伫思头云子因缘不在此江西有马大师子往彼去应为汝说师遂至彼准前请问马师云我有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是师于是有省便作礼马师云子见箇甚么道理师云某甲在石头时如蚊子上铁牛相似马师云汝既如是宜善护持法云秀云石头好箇无孔铁鎚大似分付不着药山虽然过江西悟去争柰平地上喫交有甚么扶䇿处具眼者试辨看松源岳颂云坐断千峯路穿开碧落天那容问端的端的髑髅前汾州无业国师凡有请问但云莫妄想西禅需颂云王令威严谁敢拟纤毫才动铁轮随时人只见锥头利几人能见利头锥赵州谂禅师因僧告辞师问甚处去僧云诸方学佛法去师竖拂云有佛处不得住无佛处急走过三千里外逢人不得错举云与么则不去也师云摘杨花摘杨花X天衣怀云赵州非但走得这僧脚底皮穿亦乃痖却这僧口口若不痖为甚么逢人便举五祖演于不得住处云换却你心肝五脏急走过处云鴈过留声错举处云出门便错不去也处云种粟却生荳末后云不觉日又夜争教人少年天童觉云沈空滞迹犯手伤风俱未是衲僧去就直须莫入人行市莫坐他床榻正不立玄偏不附物方能把住放行有自由分保宁勇颂云堂堂好箇丈夫儿刚被胡麻取次欺若解奋拳张意气世间何处可容伊天童觉云青山不异白玉无瑕茫茫流水扰扰黄花有佛处纤尘不立无佛处万别千差长安路上未归客寻溪犹自摘杨花佛慧泉云截断三关过者稀临锋谁解振全威杨花摘处何人见风送漫天似雪飞普融平云三千里外两重关衲子纷纷过者难回首石桥南北路杨花风散雪漫漫龙潭信禅师在天皇三年忽一日问云某甲自到来不蒙和尚指示心要皇云自汝到来吾未甞不指示汝心要师云甚处是指示某甲心要处皇云汝擎茶来吾为汝接汝行食来吾为汝受汝和南时吾便低首何处不指示汝心要师竚思皇云见即直下便见拟思即差师当下开悟乃问云如何保任皇云任性逍遥随缘放旷但尽凡心别无圣解白云端颂云脱白求师贵苦辛擎茶问讯尽躬亲X无端再叙三年事笑杀堦头卖饼人翠微觉禅师因龙牙问自到和尚法席每沐上堂不蒙一法示诲意在于何师云嫌箇甚么牙后至洞山亦如是问山云争恠得老僧后有问法眼眼云祖师来也东禅齐云此三人尊宿语还有亲疎也无若有阿那箇亲若无亲疎眼在甚么处雪窦显云两箇老汉被这僧穿却唯有法眼与他同参若是雪窦门不喫棒了趂出椑树省禅师问洞山甚么处来山云亲近来师云若是亲近用动这两片皮作甚么后曹山闻举乃云一子亲得丹霞淳颂云从来父子不相离石女何劳更问伊昨夜寒巖无影木白云深处露横枝巖头奯禅师初参德山问是凡是圣山便喝师便礼拜洞山闻得乃云若不是奯公也大难承当师云洞山老汉不识好恶错下名言我当时一手擡一手搦雪窦显云然则德山门下草偃风行要且不能塞断天下人口当时才礼拜噼嵴便棒非唯勦绝洞山亦乃把断奯老还会么李将军有嘉声在不得封侯也是闲教忠光云还知三大老落处么德山和身放倒洞山带水拖泥若非巖头具通方眼争显功高汗马且作么生是一手擡一手搦处杀人刀活人劒琅瑘觉云巖头无人问着不妨奇X特才被洞山脑后一锥直得瓦解冰消保宁勇颂云平川走兔放苍鹰一搦便㗖双眼睛毒手夺来人买去柰何斤两未分明法云秀云巖头老汉凡圣孰辨半僧半俗可贵可贱三文取箇黑老婆江边相唤摝虾蚬踈山如云一喝惊天动地雷海翻太华洞然开巖头胆丧魂飞也谩道当时手搦擡雪峯存禅师首谒盐官自后三登投子九上洞山因缘不契后参德山问从上宗乘学人还有分也无山打一棒云道甚么师不会至明日请益山云我宗无语句实无一法与人师因此有省巖头闻云德山一条嵴梁骨硬似铁虽然如是于唱教门中犹较些子保福问招庆只如巖头出世有何言句过于德山便恁么道庆云汝不见巖头道如人学射久久方中福云中后如何庆云展阇梨莫不识痛痒好福云和尚今日非唯举话庆云展阇梨是甚么心行明招谦云大小招庆错下名言九僊清云如今若有问光孝从上宗乘学人还有分也无光孝也不下禅床也不拈拄杖也不噼嵴打只向他道穷鬼子不要杜少你一分不得然虽如是痴人面前不得说梦保宁勇颂云此疾怀来没量时寻医求卜过多师浓煎一服通神散血汗霶流彻四肢云巖因云是法平等无高下伊予有分必相亚虽无一法轻X与人棒下龙蛇从变化镜清怤禅师僧问学人未达其源乞师方便师云是甚么源云其源师云若是其源争受方便寻后侍者问适来成褫伊不师云无者云不成褫伊不师云无者云和尚尊意如何师云一点水墨两处成龙雪窦显于争受方便处云死水里浸却有甚用处于末后云犹较些子雪窦不是减镜清威光要与这僧相见是甚么源其源三十年后与汝三十棒五祖戒云与么道也太险虽然语险争柰用得这一点亲要会么莫恠镜清多意气他家曾谒圣明君圆悟勤云镜清机如掣电眼似流星一切世界悉皆成就要且只解委曲不解直截还委悉么有意气时添意气不风流处也风流南堂静云大小镜清元来脚手小今夜忽有问适来莫成褫伊么无莫不成褫伊么无未审尊意如何一点水墨帀地成金毛狮子保宁勇颂云镜水平湖碧湛然茫茫曾未达其源王维妙手堪图𦘕一点成龙两处全正觉逸云成龙两处若为分碧眼黄头笑未闻莫恠镜清多意气他家曾谒圣明君云溪恭云手把空行未是难难中难是问其源其源未达奈何也且看成龙点下分玄沙初谒雪峯后欲徧历诸方参寻知识𢹂囊出岭筑着脚指头流血痛楚忽然勐省云是身非有痛自X何来遂即回雪峯雪峯问云那箇是备头陀师云终不敢诳于人雪峰忽一日召云备头陀何不徧参去师云达磨不来东土二祖不往西天峯然之本觉一颂云钓鱼船上谢三郎趯倒须弥返故乡应笑途中未归客伶俜旅泊向他乡佛国白云蓦然趯破便知休百越青山更不游从此七闽江上月至今空落钓鱼舟云居禅师僧问全无学处如何立身师云无立身处僧云佛事何劳师云不同兴化投子青颂云苔殿烟收紫气旋拱斑宸幄退尧年凤楼不宿桃源客岂并金光瞩汉天广教志禅师僧问是甚么物学人不会师云生在冀州投子青颂云禁幄重闱苔藓深金铃不动侍无人谁𢹂斑杖来相问报说东园麦陇青云门偃禅师到洞巖巖问作甚么来师云亲近来巖云乱走作甚么师云暂时不在巖云知过即得师云和尚乱走作甚么鼓山晏国师示众云诸和尚尽道向诸方参学未审参箇甚么学箇甚么还有参得者也无有即出来对众验看诸和尚为复参禅参道参佛参法参毗卢师法身主参佛向上事涅槃后句若实参此得无大妄唤作望上心不息与诸和尚了无交涉风穴沼禅师僧问如何是学人亲切处师云须弥南X畔齐打鼓贺兰山上筑皮毬投子青颂云亲切曾伸问老翁东山歌唱北山吟弄潮须是江吴客别语还他汉地人首山念禅师僧问如何是学人用心处师云恠你一问迟也投子青颂云未语难明迷悟情发言方表赤心人祇贪进步求名玉争信灵苗不受春五祖演禅师每遇僧来请益祇云无这闲工夫佛眼远颂云彼此且无相负累行人无不失钩锥虽然不瞎众生眼也好拳头噼口槌五祖云老僧游方十余年参数十人善知识将谓了当及到浮山圆鑑会下更开口不得末后又到白云因齩破一箇铁酸饀直是百味具足且道馅子一句作么生道花发鸡冠媚早秋何人能染紫丝头有时风动频相倚似向堦前闘不休西禅需云五祖老和尚恁么说话大似乞儿见小利松源岳云五祖恁么说话犹欠悟在月庵果颂云白云铁酸饀衲僧难下口忽然齩得破大作狮子吼省访云巖晟禅师同道吾自南泉回药山师问药山云如何是异类中行山云吾今日困倦且待别时来师云某甲物为此事归山来山云且去师便出道吾在方丈外闻师不荐不觉齩得指头血出吾却下来问师X师兄去问和尚那因缘作么生师云不为某甲说吾便低头丹霞淳颂云饥餐嫩草遥山去渴饮寒泉曲㵎回放荡不耕空劫地暮天何用牧歌催洛浦安禅师一日有故人来访问云倐忽数年何处逃难师云只在阛阓中如何不向无人处去师云无人处去有何难云且如阛阓中如何逃避师云虽在阛阓中要且无人识故人罔措复问西天二十八祖至此土人传一人且如彼此不垂曲者如何师云野老门前不话朝堂之事云合谈何事师云未逢别者终不开拳云有人不从朝堂来相逢时还话不师云量外之机徒劳目击故人无对洛浦僧问学人拟归乡时如何师云家破人亡子归何处云恁么则不归去也师云庭前残雪日轮消室内红尘遣谁扫丹霞淳颂云太平乡国路空赊归兴悠悠思莫涯撒手到家何所有琉璃宝殿鎻蟾华蛤溪道者相访洛浦安禅师安问自从犁溪相别今得几年者云和尚犹记得昔时事安云见说道者总忘却年月也者云和尚住持事繁且容子细看安云打即打会禅汉者云某甲消得安云道者住山事繁丹霞淳颂云这般消息不寻常蟾桂枝枝布远香昨夜嫦娥呈巧妙眼睛直上绣鸳鸯护国澄禅师僧问如何是本来父母师云头不白者X云将何奉献师云慇懃无米饭堂前不问亲丹霞淳颂云出门遍界无知已入户盈眸不见亲虗室夜寒何所有碧天明月颇为隣禅林类聚卷第十一禅林类聚X卍XXX禅林类聚卷第十二游山驰书缘化应化神异因果沐浴偃息游山百丈海禅师侍马祖游山归忽然哭同事问云忆父母邪师云无云被人骂耶师云无云哭作甚么师云问取和尚同事往问马祖祖云你去问取他同事回至寮中见师呵呵大笑同事云适来为甚么哭如今为甚么笑师云适来哭如今笑同事罔然佛眼远颂云一回思想一伤神不觉翻然笑转新云在岭头闲不彻水流㵎下太忙生鼓山珪云世间名利闲荣辱云雨纷纷手翻覆悲欢相继不堪论棒头无眼黄粱熟径山杲云有时笑兮有时哭悲喜交并暗催促此理如何举向人断絃须得鸾胶续松源岳云哭不彻笑不彻倒腹倾肠X向君说父子非亲知不知擡头脑后三斤铁赵州因僧辞师问甚处去云闽中去师云彼中兵马隘直须回避始得云向甚处回避师云恰好汾阳昭颂云僧去闽中路不遥报言军马閙嘈嘈问师回避居何处恰好安眠日正高佛慧泉云七闽归路目争锋回避须教不见踪恰好藏身何处是青山云外万千重正觉逸云闻说闽中兵马多叮咛游子第干戈临歧指箇藏身处无限雄师不柰何长沙岑禅师游山归至门首首座问和尚甚处去来师云游山来座云到甚么处师云始随芳草去又逐落花回座云大似春意师云也胜秋露滴芙口雪窦显云谢师答话白云端云大众且道长沙在春夏秋冬中不在春夏秋冬中要会么一气不言含有象万灵何处谢无私雪窦颂云大地绝纤埃何人眼不开始随芳草去又逐落花回羸鹤翘寒木狂猿啸古台长沙无限意咄上方益云拂拂山香满路飞野花零落草披离春风无限深深意不得黄莺说向谁佛鑑懃云独步曾无语逢人口便开始随芳草去又逐落花回薄雾筛红日轻烟衬绿苔若将诗句会埋没法王才茱萸禅师问僧阇梨为复游山翫水为复问道参禅僧云和尚试道看师云雕蚶镂蛤不𧑁之泥劳君远X至云浑身是铁犹被一桡师云降军不斩圆悟勤云言前收句后杀峻疾不通风直饶钉觜铁舌也无㗖啄处且道为甚么如此非人得其便古德颂云游山翫水事寻常早晓归来𩯭欲霜踏破草鞋回首看数声猿呌白云乡仰山寂禅师问僧近离甚处云庐山师云曾到五老峰么云不曾到师云阇梨不曾游山云门云此语皆慈悲之故有落草之谈沩山秀云今人尽道慈悲之故有落草之谈只知捉月不觉水深忽若云门当时谨慎唇吻未审后人若为话会然水母无目求食须假于虾黄龙心云云门仰山只有受璧之心且无割城之意殊不知被这僧一时领过黄龙今日更作死马医乃拈拂子度与僧僧拟接师便打大沩喆云仰山可谓光前绝后云门虽然提纲宗要钳键天下衲僧争柰无风浪起诸还识这僧么亲从庐山来雪窦显颂云出草入草谁解寻讨白云重重红日杲杲左顾无瑕右眄巳老君不见寒山子行太早十年归不得忘却来时道大隋因僧辞师问甚处去云峨嵋山礼普贤去师竖起拂子云文殊普贤总在这里僧𦘕一圆相抛于背后却展两手师云侍者将一贴茶与这僧保福展云若无后语笑他衲僧云门别云西天斩头截臂这里自领出去五祖戒云大隋不因X一事不长一智雪窦显云杀人刀活人劒具眼底辨取沩山秀云大隋茶非类赵州茶既不类赵州茶得之者少矣这僧得之且有甚长处然不义之财于我如浮云天童觉云识法者惧欺敌者亡水中择乳须是鵞王保宁勇颂云楖𣗖杖头光闪烁钖罗卷里面皱馊肩横背负出门去好是无人敢驻留古德云一轮明月照潇湘更不逢人问故乡自是天涯惯为客任他猿呌断人肠巖头因僧辞师问甚么处去云入岭礼拜雪峯去师云雪峰若问巖头如何但向他道近日在鄂州湖畔住只将三文买箇黑老婆每日捞虾摝蚬且恁么过时僧到雪峯举似前话峯云穷鬼子得与么快活不彻上方益云既是穷鬼子为甚么快活不彻不见道乐客不如苦主人虽然如是而今且在沧溟上钓得鲲鲸未可知海印信颂云且于湖畔捞虾蚬不向沧溟钓巨鳌一叶扁舟一蓑笠闲眼闲坐任风涛古德云三文娶得一妻贤摝蚬捞虾在钓船雪老未知穷活计看来不直半文钱曹山本寂禅师辞洞山山云子向甚么处去师云不变异处去山云不变异处岂有去耶师云去亦不变异X丹霞淳颂云家家门掩蟾蜍月处处莺啼杨柳风若谓纵横无变异犹如掷劒拟虗空云门偃禅师僧问如何是学人自已师云游山翫水佛慧泉颂云南岳山前径山后瀑布声如雷震吼拈却笠子露顶行踏破草鞋赤脚走地藏恩云杖梨林下步莓苔扰扰劳生眼未开好是落花随渌水一时流出洞中来开福宁云游山翫水事寻常早晚归来鬓欲霜踏破草鞋回首看数声猿呌白云乡无为子云学人自已游山翫水只知踏破草鞋忘却来时年几云门僧问不起一念还有过也无师云须弥山五祖演云有时问着师僧或竖一指或进一步或下一喝或拂袖便去上座未在何故太平未曾向二三月下一阵雪向汝诸人在如有箇汉出来道老和尚莫七颠八倒见今下也不是乃展手云了应庵华云云门道得不妨谛当要且落在第二头若是明杲即不然忽有人问不起一念还有过也无只对他道致将一问来洞山聦颂云不生一念岂通宗真伪分于一句中筑着眼光兼杜口须弥当面作屏风保宁勇云万仞峰前立大乖须臾眨眼落悬崖通身不损毫毛者天上人间安敢埋无尽居士云一念沈沈过有无亘空拈出太弥卢直饶玉兔金乌急宫殿巡游落半途X罗山闲禅师在禾山送同行矩长老出门次师把拄杖向前一擸矩无对师云石牛拦古路一马勿双驹后有僧举似踈山山云石牛拦古路一马生三寅鼓山珪颂云不踏门前路春归又一年落花红满地芳草碧连天径山杲云出门握手话分携古路迢迢去莫追却笑波心遗劒者区区空记刻舟时保福展禅师与长庆游山次师以手指雪峯旧院云教中道妙高峯顶莫只这里便是么庆云是即是可惜许后举似镜清清云若不是孙公便见髑髅徧野僧问鼓山只如稜和尚恁么道意作么生山云孙公若无此语可谓髑髅徧野白骨连山雪窦显云今日共这汉游山图箇甚么复云百千年后不道全无祇是少汾阳昭颂云因上高巖到顶头僧人致问巳圆周是即便是可惜许只恐同音别处游草堂清云八万四千非一一七金山内海滔滔妙高峯顶平如掌谁把长竿钓巨鳌雪窦云妙峯孤顶草离离拈得分明付与谁不是孙公辨端的髑髅着地几人知佛心木云𢹂手相将孰共行目前唯覩妙高山云泥不隔来时路付与儿孙触处看慈明问僧行脚须知有行脚事作么生是行脚事云知师云知底事作么生云山高水深师云念汝远来X且坐喫茶僧云诺诺僧问行脚不逢人时如何师云钓丝绞水石田董颂曰老倒慈明为指迷钓丝绞水出群机时人贪看芦花白不见沙鸥隔岸飞驰书国一钦禅师因马祖遣人送书至书中作一圆相师发缄见遂于圆相中着一点却封回后忠国师闻得乃云钦师犹被马师惑保福展云甚处是惑处作么生得不惑去雪窦显云径山被惑且置若将呈似国师别作箇甚么伎俩免被惑去有老宿云当时坐却便休亦有道但与划破若与么只是不识羞敢谓天下老师各具金刚眼睛广作神通变化还免得么雪窦见处也要诸人共知只这马师当时𦘕出早自惑了也五祖戒云两彩一赛又云三人指路拟何为大沩喆云诸人还识马祖径山么一点水墨两处成龙国师道钦师犹被马师惑可谓千里同风不见道手执夜明符几箇知天晓径山杲云马师仲冬严寒钦师孟夏渐热虽然寒热不同彼此不失时节忠国师为甚么却道钦师犹被马师惑还委悉么无风荷叶动决定有鱼行佛印元颂云马祖当时见径山同风微露密机关无端却被南阳老平地坑人似等闲照觉总云被惑之言事有由神交千里芥针投谁言解使云X通信我不然兮石点头地藏恩云自南自北自西自东溪山虽异云月还同何事南阳老倒令人扰扰怱怱南泉愿禅师有书与茱萸云理随事变宽廓非外事得理融寂寥非内僧乃问如何是宽廓非外萸云问一答百也无妨云如何是寂寥非内萸云覩对声色不是好手僧又问长沙沙瞪目视之良久又进后语沙乃闲目示之僧又问赵州州作喫饭势又进后语州以手拭口后僧举似师师云此三人不谬为吾弟子佛鑑懃云南泉虽则养子之缘其柰怜儿不觉丑殊不知三人一人有足无目一人有目无足一人足目俱无虽然如是皆可与南泉为师为甚如此事理分明承天简云此三人一人得皮一人得肉一人秦不收魏不管南堂静云好南泉父子大众若是南堂即不然如何是理随事变濯锦江头濯锦时桃花似锦柳如眉如何是事得理融太湖三万六千顷月在波心说向谁如何是宽廓非外遂拈拄杖倚左边如何是寂寥非内却拈拄杖倚右边云不要动着动着便三十棒古德颂云淡泊洋洋膝上琴包藏古意亦何深霜天有月西风急落岸断崖秋水音玄沙备禅师令僧驰书上雪峯峯上堂开缄见三幅白纸乃呈示大众云会么良久云不见道君子千里X同风僧归举似师师云山头老汉蹉过也不知东禅齐云甚么处蹉过若的蹉过师岂不会弟子意若不恁么会只如玄沙意作么生若会便参取玄沙五祖戒出语云将谓胡须赤黄龙南云雪峯不道无长处既被玄沙识破直至如今雪不出海印信云智与师齐减师半德智过于师方堪传授要且欠一着在开善谦云玄沙白纸争柰文彩巳彰雪峯既曰千里同风何故不知蹉过不见道养子莫教大大了作家贼汾阳昭颂云故遣驰书达远信不干文字示家风回来却报玄沙语蹉过分明理更封佛性泰云白纸三张通信去展开千里却同风阳春转入胡笳曲不是风吹别调中佛心才云踏翻钓艇承家业笑出芦花月正圆地阔天长三幅纸同风千里为谁宣慈受深云玄沙象骨眼睛乌白纸三番便当书千里同风多错会一条拄杖两人扶缘化保寿二世禅师因先保寿问父母未生前还我本来面目来师立至深夜下语不契翌日辞去寿云汝何往师云昨日蒙和尚设问某甲不契往南方参知识去寿云南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳云你得恁么无面目师当下大悟走见先保寿未及出语寿X便云你会也不用说五祖演云若人于此知落处可谓公办私办大众听取一颂甚妙也甚妙于此知性命噼鼻与一拳当时便打止南华昺云一拳打就无面目碧眼胡僧观不足秋来黄叶落纷纷六六翻成三十六枯木成云南北东西是处游更深归去月如钩春风一阵花狼籍不觉思量暗点头佛性泰云一拳拳倒黄鹤楼一踢踢翻鹦鹉洲幸有傍人为着力自家端坐看扬州梦庵信云閙市相逢两知识面目无来太费力粉骨碎身未足酬一句了然超百亿应化明州布袋和尚未详姓氏形才腲脮往来通衢閙市或问在此何为答云等箇人来云人来也答云汝不是这箇人或解布袋百物俱有或拈起示人云这箇是兜率内院底或于袋探果子与僧僧拟接师乃缩手云汝不是这箇人或见僧行过乃拊背一下僧回首乃云与我一文钱有时倚布袋终日憨睡或起行市肆间小儿譁逐之或以拄杖或数珠与儿戏有僧问如何是祖师西来意遂放下布袋叉手而立僧云只此别更有在乃提布袋肩负而去保宁勇颂云咄这憨皮袋眉麤兼服大终日在街头市行无买卖阿呵呵归去来典钱还却债佛慧泉云拈起即行放下便歇瞌睡阿师弄巧成拙X佛意祖意宁知裙子褊衫百结有时独立兮谁是知音归去来一天明月圆通秀云千般万样有谁能会瞌睡老僧收拾满袋心无诸受触处三昧巷尾街头贵买贱卖普化和尚因临济院有斋河阳木塔乃同临济在僧堂内坐才说及师每日在街市掣风颠知他是凡是圣济云待来与问过须臾师入来济便问普化是凡是圣师云你道我是凡是圣济便喝师乃指两尊宿云河阳新妇子木塔老婆禅临济小厮儿却具一只眼济云这贼师呌云贼贼便走出海印信颂云骐骥驽骀辨者稀浅深毛色共同之若非伯乐垂精鑑千里追风不易骑洞山聦禅师僧问既是泗州大圣为甚么在扬州出现师云君子爱财取之有道慈明圆颂云泗州忽示现扬州天下宗师话路稠君子爱财取有道南海波斯鼻孔麤神异世尊因五通僊人问世尊有六通我有五通如何是那一通佛召云五通僊人五通应诺佛云那一通你问我雪窦显云老胡元不知有那一通却因邪打正琅瑘觉云世尊不知可谓因正而打邪五通因邪而打正翠巖芝云五通如是问世尊如是答要且不会那一通云峯悦云大小瞿昙被外道勘X破了有傍不甘底么出来我要问你作么生是那一通云盖本云世尊如是召五通如是应作么生是那一通良久云姹女巳归霄汉去獃郎犹在火边蹲保宁勇颂云无量劫来曾未遇如何不动到其中莫言佛法无多子最苦瞿昙那一通云溪恭云问佛如何那一通世尊当面指迷踪祥云密密微微雨大震雷音帀地风长灵卓云汝问如何此问亲岭梅江柳共芳春抱赃不用行搜捡巳自当堂露贼身正觉逸云那一通你问我令人惭愧释迦老只知步步踏红莲不觉茫茫入荒草佛印元云僊人一问通皆备却是瞿昙一物无唤得兔来依旧放几多山鬼暗相唿世尊因耆婆善别音响至一冢间见三箇髑髅乃敲一髑髅问耆婆此生何处婆云此生人道又敲一云此生何处婆云此生天道世尊又别敲一问此生何处婆罔知生处涂毒䇿颂云如来一击少人知直下分明更是谁无限月光随水去片云偏向故山归殃崛摩罗未出家时事外道受教为憍尸迦欲登王位用千人拇指为花冠所得九百九十九唯欠一指遂欲杀母取指时佛在灵山以天眼观之乃化作沙门在殃崛前殃崛遂释母欲杀佛佛徐行殃崛急行追不及乃唤云瞿昙住住佛告曰我住久矣是汝不X住殃崛闻之心忽开悟遂弃刃投佛出家佛即授与落发披衣佛灯珣颂云急行缓步无前后浑踏长安路一条殃崛忽然知住处便能平步上云霄花冠不用娘生指须发宁烦费力摇好是移花兼蝶至等闲买石得云饶踈山如云殃崛雄雄方勇锐瞿昙住住息风波杀人作佛当头札覆雨翻云在剎那殃崛摩罗因持钵入城到一长者家值其妇产难长者告云沙门是佛弟子有何方便救得我家产难殃崛云我乍入道未知此法常云问佛却来相报乃遽返白佛具陈上事佛告云汝速去说我自从贤圣法来未曾杀生殃崛依佛所说往告长者者妇闻之当时分免母子平安觉海元颂云圣法从来不杀生本无生杀亘精明是诸人我皆空相一切冤亲尽假名甘露才霑除热恼玉莲金子两敷荣鼓山珪云月里姮娥不𦘕眉只将云雾作罗衣不知梦逐青鸾去犹把花枝盖面归径山杲云华阴山前百尺井中有寒泉彻骨冷谁家女子来照影不照其余照斜领那咤太子析肉还母析骨还父然后现本身运大神力为父母说法佛眼远云肉既还母骨既还父用甚么为身学人道到这里若见得去廓清五蕴吞尽十方乃为偈曰骨还父肉还母何者是身分明听取山河国土X现全躯十方世界在里许万劫千生绝去来山僧此说非言语径山杲云骨肉都还父母了不知那箇是那咤一毛头上翻身转一一毛头浑不差破灶堕禅师因嵩山坞有庙甚灵殿中唯安一灶远近不辍祭祀师以杖敲灶三下云咄此灶只是泥瓦合成圣从何来灵从何起恁么烹宰物命又打三十灶乃倾破堕落须臾有青衣峨冠设拜云我本此庙灶神久受业报今蒙禅师说无生法得脱此处生天特来致谢师云是汝本有之性非吾强言神再拜而没后有僧问师某甲久侍左右未蒙方便灶神得何宗旨便乃生天师云我只向伊道是泥瓦合成别也无道理为伊僧伫思师云会么云不会师云本有之性为甚么不会僧作礼师云堕也堕也破也破也后有僧举似安国师国师叹云此子会尽物我一如可谓如朗月处空无不见者难搆伊语脉僧乃低头叉手而问未审甚么人搆他语脉安云不知者佛眼远颂云祸福威严不自灵残盃冷夕肉享何人一从去后无消息野老犹敲祭鼓声又云春寒料峭冻杀年少切忌参商别无奇妙低头侍奉欢喜问讯佛法商量伤子性命佛灯珣云倚灶惟灵不是灵灵从断处一堆尘野老不来敲祭鼓因正打邪别是春仰山寂禅师一日忽见异僧乘虗而至作礼而立于前师问近离甚处云早晨离西天师云何太迟生云X游山翫水师云神通妙用则不无阇黎佛法须还老僧僧云特来东土礼文殊却遇小释迦遂出西天贝多叶与师作礼乘云腾空而去东林总云诸方商量如麻似粟尽道这碧眼胡儿来无踪去无迹直是光前绝后若不是仰山也难为纵夺诸禅德殊不知这碧眼胡儿腾空而来腾空而去一生只在虗空里作活计有甚么光前绝后大小仰山被他将两杓恶水蓦头浇了也当时集云峯下自有正令何不施行大众且道作么生是正令咄圆悟勤云驱耕夫之牛夺饥人之食是从上来爪牙这罗汉具计多神通妙用到仰山面前直得目瞪口呿何故鹤有九臯难翥翼马无千里谩追风湛堂准云诸禅德可惜仰山放过这汉当时若是宝峯便与擒住须教维那僧堂前撞钟集众责状赶出况佛法不当人情伊既称罗汉我生巳尽梵行巳立为甚么不归家稳坐只管游山翫水参南华昺颂云远离西竺路迢迢亲向支那弄海潮若要清风生阃外拽来更与四藤条踈山如云小释迦大文殊闲名号任称唿藤条在握不能用被他碧眼谩涂煳因果世尊因调达谤佛生身入地狱遂令阿难传问你在地狱中安不达云我虽在地狱如三禅天乐佛又令X阿难传问你还求出不达云我待世尊来便出阿难云佛是三界大师岂有入地狱分达云佛既无入地狱分我岂有出地狱分翠巖真云亲言出亲口径山杲云既无出分又无入分唤甚么作释迦老子唤甚么作提婆达多唤甚么作地狱还委悉么自𢹂缾去沽村酒却着衫来作主人湛堂准颂云好笑提婆达多入捺落十小劫波虽然得三禅妙乐吹布毛须还鸟窠三祖璨大师为居士时谒二祖云弟子身缠风恙请和尚忏罪祖云将罪来与汝忏士良久云覔罪了不可得祖云我与汝忏罪竟宜依佛法僧住士云今见和尚巳知是僧未审何名佛法祖云是心是佛是心是法法佛无二僧宝亦然士云今日始知罪性不在内不在外不在中间如其心然佛法无二也祖深器之即为剃发云是吾宝也宜名僧璨执侍二载乃付达磨信衣正法眼藏说偈密嘱护持无令断绝琅瑘觉云犹欠作云何梵在佛国白颂云罪巳无根性巳空正生风处不生风至今山谷山前水一派清波入海中无为子云潜溪水急天柱峰高洞然明白不隔丝毫从来生计平如掌后世儿孙弄海潮佛鑑懃云三祖以罪忏罪二祖将错就错一阵清风噼面来罪花业果俱凋落灵丹一粒有神功瘥病不假驴駞药X旻古佛云风恙缠身覔罪不得九万里程展摩霄翼五祖演云无孔笛子毡拍板五音六律皆普徧时人不识黄旛绰笑道侬家登宝殿百丈海禅师每上堂有一老人常随众听法众退老人亦退忽一日不退师遂问汝是何人老云诺某甲非人也于过去迦叶佛时曾住此山因学人问大修行底人还落因果也无某甲对云不落因果致五百生堕野狐身今请和尚代一转语贵脱野狐身遂问大修行底人还落因果也无师云不昧因果老人于言下大悟作礼云某甲巳脱野狐身住在山后敢告和尚乞依亡僧事例师令维那白槌告众食后送亡僧众议一众皆安何故如是食后师乃领众至山后巖下以杖指出一死野狐乃依法火葬师至晚上堂举前因缘黄檗便问古人错祗对一转语堕五百生野狐身转转不错合作箇甚么师云近前来与你道檗遂近前与师一掌师拍手笑云将为胡须赤更有赤须胡沩山在会下作典座司马头陀举前话问沩山乃撼门扇三下司马云太麤生沩云佛法不是这箇道理沩山又举问仰山仰云黄檗常用此机沩云天生得从人得仰云亦是禀受师承亦是自性宗通沩云如是如是天圣泰云三生六十劫兜率悦颂云万丈洪崖倚碧空人间有路不能通柰何一点云无碍舒卷纵横疾似风上方益云X江北江南问野狐只因昧落有差殊鸿门一踏开双扇那箇男儿是丈夫百丈政云𦘕师𦘕地狱𦘕出百千般驻笔从头看特地骨毛寒无尽居士云化形来问大修行当下金篦刮眼睛转得野狐成百丈夜来依旧野干鸣径山杲云不落不昧石头土块陌路相逢银山粉碎拍手呵呵笑一场明州有箇憨皮袋云门偃禅师僧问杀父杀母佛前忏悔杀佛杀祖甚处忏悔师云露应奄华云云门露勐如虎达磨师不是祖岂不见盐官老须弥为槌虗空为鼓又不见禾山老解打鼓休莽卤甜瓜彻蔕甜苦瓠连根苦喝一喝又拈云光孝着一转语不是老僧见处亦非垂手为人何故岂不见道字经三写乌焉成马白云端颂云簸土扬尘无避处将身直到御楼前回头不见来时路下是黄泉上是天正觉逸云石火流星曾未急旋机电卷一何迟云门露字突然出着眼看时鹞子飞天童觉云露超宗越祖人言渠热返魂香我道伊挝涂毒鼓东林颜云推锣攂鼓转船头席卷波翻喊激流洗脚上船乘快便顺风相送下扬州沐浴世尊因跛陀婆罗并其同伴十六开士白佛言我等先于威音王佛闻法出家于浴僧时随例入室忽悟X水因既不洗尘亦不洗体中间安然得无所有宿习无忘乃至今时从佛出家令得无学彼佛名我跋陀婆罗妙触宣明成佛子住雪窦显云诸禅德作么生会他道妙触宣明成佛子住也须七穿八穴始得乃颂云了事衲僧消一箇长连牀上展脚卧梦中曾说悟圆通香水洗来蓦面唾涂毒䇿云洗尘触体两空寂妙证密圆超见思白璧无瑕空受玷圆通会里受涂煳天盖幽禅师因有一院名无垢净光禅院化浴室有人问既是无垢净光为甚么却造浴室僧无语后请师代师云三秋明月夜不是骋团圆丹霞淳颂云虽然答尽深深意争柰投机句未亲欲会本来无垢的更须入水见长人偃息沩山祐禅师一日卧次见仰山来师乃转面向壁卧仰云某甲是和尚弟子不用形迹师作起势仰便出去师乃召云寂子仰回师云听老僧说箇梦仰低头作听势师云为我原看仰取一盘水一条手巾来师遂洗面了才坐香严入来师云我适来与寂子作一上神通不同小小严云某甲在下面了了得知师云子试道看严乃点一椀茶来师叹云二子神通智慧过于鹙子目连佛鑑懃云梦中说梦深许沩山妙用神通须还二子传茶度水耀古腾今年老心孤怜儿惜子向衲X僧门下一人在门外一人在门里更有一人徧界不曾藏佛眼觑不见大沩智云沩山老人幸自日午高眠何用起来梦中说梦又道二子神通过于鹙子恁么说话检点将来正是破坏家门殊不知祇是两箇了事底汉当时若一棒一条痕通身日杲杲岂不快哉南堂静颂云拨草瞻风孤峯独宿鼓无絃琴唱无生曲沩仰香严鼎之三足临机不费纤毫力任运分身千百亿古德云取水烹茶不露机当时原梦善知时如斯始为僊陀客鹙子神通岂及伊镜清怤禅师问雪峰古人有言峰便倒卧良久起云问甚么师再问峯云虗生浪死汉投子青颂云寻常爱客恨无来及至人来懒话陪空卧早知眠不当虗劳红熖落寒灰禅林类聚卷第十二X禅林类聚X卍XXX禅林类聚卷第十三问疾医卜药饵迁化追忌问疾马祖一禅师因不安院主问和尚近日尊位如何师云日面佛月面佛雪窦显颂云日面佛月面佛五帝三皇是何物二十年来曾苦辛为君几下苍龙窟屈堪述明眼衲僧莫轻忽保宁勇云蒲团上端坐针眼里穿线西风一阵来落叶两三片野轩遵云少年公子忽猖狂半夜穿云入洞房二八僊娥百般巧眼睛之上绣鸳鸯真净文云日面月面胡来汉现一点灵光万化千变无尽居士云什邡驹子气生狞蹴踏毗卢顶上行正患脾疼却头痛病来犹有巧心情南华昺云日面月面空中闪电顾柕停机垛成招箭天童觉云日面月面星流电卷镜对像而无私珠在盘而自转君不见钳鎚前百炼之金刀尺下一机之绢大沩祐禅师问道吾甚处去来吾云看病来师云有几人病吾云有病底有不病底师云不病底莫是智头陀不吾云病与不病总不干他事急道急道师云道得也与他没交涉天童觉颂云妙药何曾过口神医莫能捉手若存X也渠本非无至虗也渠本非有不灭而生不亡而寿全超威音之前独步劫空之后成平也天盖地擎运转也乌飞兔走洞山因看病僧僧云火风离散时如何师云来时无一物去亦任从伊云争柰羸瘵何师云须知有不病者云如何是不病者师云悟则无分寸不悟隔山坡云前程还许卜度也无师云虽然黑似漆成立在今时南堂静颂云火风离散后一物镇长灵佛国黄金地天堂白玉亭前程休卜度所至要惺惺一念心清净人间亦只宁洞山因不安僧问和尚病还有不病者么师云有云不病者还看和尚不师云老僧看他有分云和尚看他时如何师云老僧看时则不见有病天童觉颂云卸却臭皮袋拈转赤肉团当头鼻孔正直下髑髅干老医不见从来癖少子相看向近难野水瘦时秋潦退白云断处旧山寒须勦绝莫瞒顸转尽无功伊就位孤标不与汝同盘玄沙示众云诸方老宿尽道接物利生忽遇三种病人来如何接患盲者拈槌竖拂他又不见患聋者语言三昧他又不闻患痖者教伊说又说不得且作么生接若接此人不得佛法无灵验时有僧出云三种病人和尚还许商量不师云许汝作么生商量其僧珍重出师云不是不是当时地藏出云某甲有眼耳X和尚作么生接师云惭愧便归方丈后有僧持此语请益云门门云汝礼拜着僧礼拜起门以拄杖挃之僧乃退后门云汝不是患盲复唤僧近前来僧才近前门云汝不是患聋那复云还会么云不会门云汝不是患痖其僧于此有省法眼云我当时见罗汉和尚举此僧语我便会三种病人云居钖云只如此僧会不会若道会玄沙又道不是若道不会法眼为甚么道我因此僧语便会三种病人上座无事上来商量大家也要知雪窦显举了便喝云这盲聋瘖痖汉若不是云门驴年去如今有底或拈槌竖拂他又不管教伊近前他又不来问还会么他又不应诸方还奈何得么雪窦若不柰何汝这一队驴汉又堪作甚么以拄杖一时趂散天童觉云云门平展这僧实酬且道悟在甚么处不救之疾难为针艾白云端颂云退后进前兼对辩相逢邂逅难回面春风蓦地撼庭前还见落花千万片佛鑑懃云云门老子手亲眼亲因风吹火不费精神盲者便视聋者便闻虽然无语挂在口唇三种病人一种法门鼓山珪云盲聋瘖痖接不得玄沙枉费闲心力扁鹊卢医拱手归三人俱是膏肓疾径山杲云玄沙三种病人话透出云门六不收莫待是非来入耳从前知已返为雠医卜X浮石禅师云山僧开箇卜铺子能断人贫富生死僧便问离却贫富生死不落五行请师直指师云金木水火土佛鑑懃云吉凶悔吝生乎动动静兴亡本乎心若以衲僧无文印子一印印定毫发无差浮石虽然解卜不会断卦若是智海即不然离却贫富生死不落五行请师直指向伊道今日阇梨有灾待伊眼睛定动之间吉凶自兆大沩智云浮石为人放不下有许多五行断人吉凶若是衲僧门下天不能盖地不能载东西南北都无𦊱碍大丈夫儿从来自在大圆恁么说话还有傍不肯底么良久云一任钻龟打瓦久久为害为灾涂毒䇿云若向上觑贫富祸福吉凶皆为其用这僧离却烦恼别求安乐累他浮石不免为蛇𦘕足今时人才见道金木水火土便道大好不落五行不识钩头意错认定盘星有者又道阇梨今日有灾未免识情卜度毕竟如何莫恠来源万丈高一条界破青山色西禅需颂云金木水火土始终须倒数五六下四三初爻传白虎苦苦卜得此卦一生贫远信不来病人死药饵文殊一日令善财採药云是药者採将来善财徧观大地无不是药却来白文殊云无有不是药者文殊X云是乐採将来善财遂拈一枝草度与文殊文殊提起示众云此药亦能杀人亦能活人五祖戒出善财语云惭愧首山念云文殊大似掩耳偷铃琅瑘觉云文殊可谓诚实之言要且额头汗出口里胶生大沩喆云善财能採文殊能用非但寝疾毗耶直饶尽大地人抱必死之疾到文殊所教他箇箇脱体而去何故解用不须霜刃劒延龄何必九还丹应庵华云大小文殊被善财换却眼睛东山空云善财拈来只是寻常草木文殊提起未为出格神医后来望风乃高其价东山谓伊两人未免俱在草里保宁勇颂云大地苍生病似麻吉祥灵药示无涯其间杀活难分辨又是重添眼里花楚安方云善财拈起一枝草持来度与文殊老杀活虽然在手中遍界不藏光杲杲云溪恭云历劫何曾异明明百草头甘和苦澁味死活病须瘳好笑文殊老怜儿不觉羞佛印元云是药拈来更不疑师资相见在临时从兹病甚无医处杀活还应作者知正觉逸云信手拈来草最灵一枝能杀亦能生曼殊室利开金口直至而今药道行照觉总云药病相治贬更褒当机生杀按吹毛毗卢海阔烟波静谁把长竿钓巨鳌云门偃禅师示众云药病相治尽大地是药那箇是自已X五祖戒颂云药忌由来鑑作家示徒亲切病如麻十方三世诸知识赫日光中雷电车雪窦显云尽大地是药古今何太错闭门不造车通途自寥廓错错鼻孔辽天亦穿却白云端云左眼不见山河右眼不见日月直得百花开时一一为君分别迁化世尊于涅槃会上以手摩胷告众云汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子时百万亿众悉皆契悟云峰悦云然则膏肓之门不足以发药云峯今日旦作死马医尔等诸人皮下有血么佛鑑懃颂云言吾入灭非吾子言吾不灭亦非亲但见落花随水去不知流出洞中春释迦老子若为隣临行卖弄紫金身双林尽道泥洹也夜夜群星拱北辰世尊般涅槃日迦叶尊者最后而至世尊乃于椁中露双趺示之迦叶尊者乃作礼请如来在三昧火而自阇维即时金棺从七宝牀昇举遶俱尸罗城七帀却还本处化火光三昧而自焚之地藏恩颂云惭愧老胡椁示双趺金色尊者还会也无目前措得未辨精麤遶七帀兮成何事箇箇男儿是丈夫佛鑑懃云未出王宫巳涅槃何须X双足露金棺致令迦叶双眉皱庆喜门前倒剎竿渐源又一日将锹子于法堂上从东过西从西过东石霜云作甚么源云覔先师灵骨霜云洪波浩渺白浪滔天覔甚么先师灵骨源云正好着力霜云这里针札不入着甚么力源持锹肩上便出太原孚云先师灵骨犹在明招谦云莫道作甚么别下得甚么语代云鸆鹚语鹤又代渐源便掷下锹子云噫浅水无鱼雪窦显颂云兔马有角牛羊无角绝毫绝𣯛如山如岳黄金灵骨今犹在白浪滔天何处着无处着只履西归曾失却保宁勇云终日挨门复倚楼几回明镜照梳头一从事却潘郎后也解人前不识羞长灵卓云木人把板云中唱石女穿靴水上行生死死生休更问从来日午打三更圆悟勤云生也全机现死也全机现不道复不道箇中无背面直下便承当不隔一条线逼塞大虗空赤心常片片梦庵信云当时苦口曾不道悟来灵骨方寻讨练江寒月雨萧萧浮云散尽天如扫洞山价禅师僧问亡僧迁化向甚么处去师云火后一茎茆白云端云龙门即不然亡僧迁化向甚么处去答云墻壁有耳投子青颂云野火烧时越转新至今烟𦦨雨难霖旱地红莲遮日月无根树长缘成阴佛智裕云X善应随流妙意深明明一箭中红心当锋不是由基眼对面铁山高万寻枯木成云春风吹动渌波摇无限船师逐海潮只见江鸥飞白浪岂知明月在云霄临济玄禅师临迁化垂示云吾去后汝等诸人不得灭却吾正法眼藏三圣出云谁敢灭却和尚正法眼藏师云后或有人问你又作么生道圣便喝师云谁知吾正法眼藏向这瞎驴边灭却师乃示颂云沿流不止问如何真照无偏说自他离相离名人不禀吹毛用了急还磨言讫于法座上端然示寂大沩秀云古者忍死待来因何正法眼藏却向瞎驴边灭临济行计速速三圣又却怱怱因斯父子情忘遂使后人失望若不得流水多应过别山护国元云诸禅客若能向斩钉截铁处明得临济一宗扫土而尽其或未然山僧为汝诸人露箇消息以拄杖卓一卓复举起云还见么鲸吞海水尽露出珊瑚枝黄龙南颂云圆寂将归叙别时叮咛法眼好任持喝下不开泥水路瞎驴从此少人骑白云端云擘破泰山雷未勐照开沧海月非光瞎驴灭却正法眼直得哀声振大唐保宁勇云出门握手再叮咛往往事从叮嘱生路远夜长休把火大家吹杀暗中行石霜诸禅师迁化众请首座住持时九峯虔禅师为X侍者白众问首座云先师道休去歇去冷湫湫地去一条白练去古庙香鑪去一念万年去明甚么边事会得即住持会不得不可首座对云明一色边事䖍云与么则不会先师意在座云但装香来香烟断处若去得即会先师意若去不得即不会虔遂焚香香烟未断首座遂脱去䖍以手拊首座背云坐脱立亡即不无先师意未梦见在云居舜云你等诸人且作么生会诸人会处便道首座与么说是说道理所以虔侍者不肯伊大愚道䖍侍者尽平生见解只具一只眼南华昺云透生死关高超世表秉杀活劒独据寰中若非智眼洞明未免扶篱摸壁要会么春兰与秋菊各自一时荣西禅需云虔侍者虽然为众竭力未免祸出私门若人检点得出与你一贴茶丹霞淳颂云带角披毛异类身寒灰枯木眼中尘虽然未尽先师意争柰临行一着亲开福宁云一片虗凝亘古今麟龙头角竞疎亲坐亡立脱知多少铁树花开别是春无尽居士云香烟淡淡风飘处首座凝凝脱去时不是久参䖍侍者石霜巴鼻有谁知洛浦安禅师临顺寂告众云吾非明即后也今有事问汝等若道这箇是即头上安头若道这箇不是即斩头覔活第一座云青山不举足日下不挑灯师云如今是甚么时节作这箇语话有彦从上座出云离X此二途请和尚不问师云未在更道云彦从道不尽师云我不管汝尽不尽云彦从无侍者祗对和尚师至深夜令侍者唤彦从来方丈问云你今日祗对老僧甚有道理据汝合体得先师意先师道目前无法意在目前不是目前法非耳目之所到且道那句是主若择得出分付钵袋子云彦从不会师云汝合会但道看云彦从实不会师喝出乃云苦苦次日午前有僧举前话问师师云慈舟不棹清波上劒崃徒劳放木鹅即便告寂玄觉云且道从上座实不会是怕见钵袋子拈着伊天童觉颂云饵云钩月钓清津年老心孤未得鳞一曲离骚归去后泪罗江上独醒人纸衣道者因曹山问莫是纸衣道者么师云不敢山云如何是纸衣下事师云一裘才挂体万法悉皆如山云如何是纸衣下用师近前应诺便立脱去山云汝只解恁么去且不解恁么来师忽开眼问一灵真性不假胞胎时如何山云未是妙师云如何是妙山云不借借师便珍重却坐脱曹山乃有颂云觉性圆明无相身莫于知见强疎亲念异便于玄体昧心差不与道相隣情分万法沈前境识鑑多端丧本真如是句中全晓会了然无事旧时人南堂静颂云纸衣下事不假胞胎悬崖撒手襁褓婴孩涅槃会上道场开单传直指状元来X芭蕉彻禅师僧问有一人不舍生死不证涅槃师还提𢹂也无师云不提𢹂云为甚么不提𢹂师云老僧粗识好恶天童觉云芭蕉虽然识好恶且不能牵耕夫之牛夺饥人之食如今若有人问长芦便和声打为甚么如此我从来不识好恶投子青颂云百岁儿童出户来满身红烂惹尘埃火中闲步清凉地识者无因敢近擡天衣怀禅师云百骸俱溃散一物镇长灵百骸溃散皆归土一物长灵甚处安南堂静颂云一物长灵甚处安长空云散碧天宽莲宫佛剎花无数贬起眉毛子细观追忌南泉愿禅师为马祖忌日设斋垂语云未审马祖还来应供不洞山乃出众云待有伴即来师云此子虽后生却堪雕琢山云莫压良为贱南堂静颂云千尺丝纶直下垂一波才动万波随江上晚来堪𦘕处渔翁披得一蓑归禅林类聚卷第十三X禅林类聚X卍XXX禅林类聚卷第十四岁时解结日月风云雨雪水火岁时赵州谂禅师僧问十二时中如何用心师云诸人被十二时使老僧使得十二时松源岳云也是徐六担板鼓山珪颂云百年三万六千日一日朝昏十二时使杀老僧浑不管不知閙里有谁知径山杲云使得十二时辰唿来却教且去倚官挟势欺人茫茫无本可据洞山价禅师僧问寒暑到来如何回避师云何不向无寒暑处去云如何是无寒暑处师云寒时寒杀阇黎热时热杀阇黎投子云几乎与么去琅瑘觉云我即不然如何是无寒暑处僧堂里去白云端云洞山百味具足后来又合如何忽有人问圆通如何是无寒暑处噼嵴便棒参南堂静云寒暑到来如何回避日月星辰山河大地迷则灵龟曳尾悟则勐虎插翅只如不迷不悟又如何商量良久云白云断处见明月黄叶落时闻捣衣大道泉颂云无寒暑处如何唱和热即乘凉寒即向火多口阿师一场懡㦬人人尽欲出常流折合X还归炭里坐雪窦显云垂手还同万仞崖正偏何必在安排琉璃古殿照明月忍俊韩獹空上堦湛堂准云热时热杀寒时寒寒暑由来总不干行尽天涯谙世事老君头戴楮皮冠长灵卓云偏中有正正中偏流落人间千百年几度欲归归未得门前依旧草芊芊疎山仁禅师僧问如何是冬来意师云京师出大黄密庵杰颂云有问冬来事京师出大黄贪他一粒米失却半年粮西禅需云京师出大黄不许谩商量贵买还贱卖才喫便郎当松源岳云京师出大黄见贼便见赃竹杖化龙去痴人戽夜塘云门偃禅师示众云十五日巳前不问汝十五日巳后道将一句来自代云日日是好日天童觉云属虎人本命属猴人相冲雪窦显颂云去却一拈得七上下四维无等匹徐行踏断流水声纵观写出飞禽迹草茸茸烟羃羃空生巖畔花狼籍弹指堪悲舜若多莫动着动着三十棒海印信云日日是好日风来树点头九江烟霭里月上谢家楼大洪恩云日日是好日谁言无等匹甜瓜彻蔕甜未必甜如蜜上方益云氷消河北岸花发树南枝到处有春色天涯亦早归云门僧问如何是云门一曲师云腊月二十五云唱者如何师云且缓缓X南堂静云南堂即不然忽有人问如何是南堂一曲遂作鼓琴声势良久云好么大哥只是不许人借黄龙南颂云云门一曲二十五不涉宫商角征羽有人问我曲因由南山起云北山雨真净文云腊月二十五骑驴不打皷春风百草生冢上添新土圆通僊云忆昔云门老古锥曾将今日示当机奇哉二百年来事长作胡笳曲调吹大洪遂云一曲韶阳古调清多年木石化为精广陵传去人何在留得杜䳌啼月明长灵卓云云门曲调格何高转使愁人不柰何明月清风无价数一时分付与僊陀曹山寂禅师问僧可杀炎热僧云是师云只如炎热向甚么处回避云向镬汤炉炭里回避师云只如镬汤炉炭里作么生回避云众苦不能到师默置松源岳云或问灵隐恁么热向甚么处回避也只向他道镬汤炉炭里问镬汤炉炭里如何回避云风恬浪静丹霞淳颂云崑岗片玉火中润碧落孤蟾水底圆一念翛然无异色任从沧海变桑田首山念禅师僧问如何是学人亲切处师云五九尽日又逢春云毕竟如何师云冬至寒食一百五投子青颂云日暮阴云郊野深重阳到后菊花新不因西峤残氷尽争得东山一带春X佛眼远禅师因读灵源十二时歌有偈云一日日一时时龙门老心自知鼓山珪颂云时时日日日日时时七颠八倒孰是孰非径山杲云日日日日时时时时违时失候箇老古锥解结洞山价禅师示众云秋初夏末兄弟东去西去直须向万里无寸草处去始得又云只如万里无寸草处作么生去后有僧举似石霜霜云何不道出门便是草僧回举似师师焚香望石霜拜云大唐国里能有几人东禅齐云且道石霜会洞山意不若道会去只如诸上座每日折旋俯仰迎来送去为当落路下草为当一一合辙若言不会洞山意又争解恁么下语还有会处么上座拟甚么处去于此若明得可谓还乡曲也不见也会着箇语云恁么即不去也大阳延云如今直道不出门亦草漫漫地且道合向甚么处行履良久云莫守寒巖异草青坐着白云宗不妙白云端云若见得石霜便见得洞山老人若见得洞山老人便见得石霜洞山却易见石霜却难见为他不为住持之绊不见道云在岭头闲不彻水流㵎下太忙生径山杲云狮子一滴乳迸散六斛驴乳疎山如颂云不出漫漫草路遮出门犹更隔天涯X回机踏着通霄路何处青山不是家佛慧泉云出门便是大忙然万里无来未得圆欲识家山归去路暮烟轻鎻绿绵绵佛眼远云出门便是草闲杀龙门老北去礼文殊南来登五老鬓发巳苍浪言归恨不早独立秋风前相思望江岛好好不用更寻讨天童觉云草漫漫门里门外君自看荆棘林中下脚易夜明帘外转身难看看几何般且随老木同寒瘠将逐春风入烧瘢昔有一老宿一夏不与师僧说话有僧自叹云我只恁么空过一夏不敢望和尚说佛法得闻正因两字也得老宿闻乃云阇黎莫𧬊速若论正因一字也无道了扣齿云适来无端不合与么道隣壁有一老宿闻得云好一釜羹被一颗鼠粪污却玄觉征云且道是赞叹语不肯语若是赞叹为甚道鼠粪污却若不肯他有甚么过骚得么雪窦显云谁家釜里无一两颗南堂静云雪窦虽古德只解以已方人若是大随即不然这里一颗也着他不得为甚么如此良久云参正觉逸颂云一夏调和一釜羹傅巖犹未许争衡莫言污了无人见隣壁禅翁只眼明慈受深云长夏无别趣调和羹一釜滋味颇馨香刚地成点污口是祸之门舌是斩身斧陪却三斤铁只因看锢鏴洞山初禅师参云门门问近离甚处师云查渡门云X夏在甚处师云湖南报慈门云几时离彼中师云八月二十五门云放汝三顿棒师次日再问昨日蒙和尚放某甲三顿棒未审过在甚么处门云饭袋子江西湖南便与么去师于是大悟乃云某甲从今去向无人烟处不蓄一粒米不种一茎菜接待十方往来善知识与他解黏去缚令饱齁齁地去门云汝身如椰子大开许大口雪窦显云云门气宇如王拶着便氷消瓦解当时若据令而行子孙也未到断绝白云端云大小云门被洞山一问直得额头汗出口里胶生保宁勇别后语云这瞎汉将谓是箇人便打松源岳云诸方尽谓父子投机啐啄同时殊不知云门正令不行却向草窠里辊致令洞山打失鼻孔直至如今无摸索处白云端颂云一镞三关破不难如何犹在是非间曲劳提起饭袋子三顿方知彻骨寒保宁勇云三顿当时打不回铁门重击鎻方开堪嗟不蓄一粒米十字街头接往来慈受深云去年八月离湖南行尽千山与万山不喫云门三顿棒安知虎体有玄班佛眼远云奉君三顿曲周遮屈辱云门老作家渡水穿云五湖客欲将何物当生涯文殊道云问答分明岂偶然须知逆耳是忠言洞山眼似铜铃转刚被云门三顿瞒翠巖参禅师夏末示众云一夏巳来为兄弟东语西X话看取翠巖眉毛在也无保福云作贼人心虗长庆云生也云门云关翠巖芝云为众竭力祸出私门又云何故如是得人一牛还人一马保宁勇云笑杀大众雪窦显颂云翠巖示徒千古无对关字相酬失钱遭罪老倒保福抑扬难得唠唠翠巖分明是贼白珪无玷谁辨真假长庆相谙眉毛生也死心新云作贼保福担枷过状生也长庆迷真逐妄掩关云门秋江月亮老倒翠巖眉在眼上大洪遂云青山岌岌渌水滔滔穿过鼻孔落尽眉毛日月马祖一禅师因百丈南泉西堂三人随侍翫月次师问正当与么时如何西堂云正好供养百丈云正好修行南泉拂袖便去师云经入藏禅归海惟有普愿独超物外神鼎諲云只为老婆心切翠巖真云神鼎叔翁云只为老婆心切翠巖即不然埀万里钩驻千里乌骓布缦天网收冲浪巨鳞还有么有则冲浪来相见如无且归巖下待月明开福宁云诸禅德马大师等闲舒卷妙手天然也是贪观云里鴈失却渡头船若人检点得出披毛游火聚戴角混尘泥其或见处朦胧为你下箇註脚经入藏禅归海未是衲僧亲到底拂袖便行归去来击碎重关门大启重关既启还有见马祖者么良久云休休长X安夜夜家家月几处笙歌几处愁虎丘隆云奇恠诸禅德马驹踏杀天下人一掴直教一掌血及乎三大士各展家风不觉翻成老婆心切丛林浩浩商量尽道翫月话奇特检点将来克由叵耐正当恁么时如何三人证龟成鼈海印信颂云三兽渡河深浅别不劳精辨逈然分争如巨浸张帆者不顾波涛过海门照觉总云经入藏禅归海唯有普愿独超物外咄只有照壁月且无吹叶风大沩喆云马师曾翫月三子左右侍吹箇无孔笛清音括天地佛性泰云张公养得三箇儿长大不知谁立志唿来月下问踪由眼睛箇箇皆相似径山杲云国清才子贵家富小儿娇大家出只手彼此不相饶药山俨禅师一夜登山经行忽然云开见月师乃大笑一声应澧阳东九十许里居民尽谓东家明辰迭相推问直至药山徒众云昨夜和尚山顶大笑李翱尚书赠颂云选得幽居惬野情终年无送亦无迎有时直上孤峯顶月下披云笑一声涂毒䇿云古德随缘放旷任意经行才立峻峯头清声满寰宇山僧亦有一颂涂毒从来要任缘辽天鼻孔被渠穿冐暑登途过西浙他年衣钵有谁传槃山积禅师示众云心月孤圆光吞万象光非照境境亦非存光境俱忘复是何物云门云直饶与么道犹在半途未是透脱一路僧X便问如何是透脱一路师云天台华顶赵州石桥又拈云东海里藏身须弥山上走马复以拄杖打禅床一下大众眼目定动乃拈拄杖趂散云将谓刢利这漆桶大愚芝拈起拂子云微尘诸佛光明总在这里照破你诸人心肝五脏脾胃肝胆衲僧面前不得道着切宜忌口击禅床下座禾山方云山河大地灯笼露柱厨库三门皆是光境作么生是真实诸人轮转三界者盖为不了目前法从生至死无有了期快须荐取莫待雪𩯭银髭临渴掘井悔将不及径山杲云白鹭下田千点雪黄莺上树一枝花月堂昌颂云光非照境境非存光境俱忘复是痕百鸟不来春巳老落花流水遶江村松源岳云描不成兮𦘕不成卧龙长怖碧潭清拟心凑泊终难会达者应须暗里惊长沙岑禅师一夕与仰山翫月次仰云人人尽有这箇事祇是用不得师云恰是倩汝用去仰云你作么生用师乃与一踏踏倒仰山起来云尔直下似箇大虫长庆稜云前彼此作家后彼此不作家乃别云邪法难扶保福展云好一箇月只是用力太多被他踏破却成两箇人人尽道岑大虫奇特须知仰山有陷虎之机德山圆明代更与一踏琅瑘觉云李陵虽好手争免陷番身达观颕云仰山唤X作大虫因圣道似箇狂狗径山杲云皎洁一轮寒光万里刢利者叶落知秋傝卤辱者忠言逆耳休不休巳不巳小释迦有陷虎之机老大虫却无牙齿当时一踏岂造次蓦然倒地非偶尔众中还有缁素得二老出者么良久云设有也是掉棒打月曹源生颂云浮云散尽月当空兔子怀胎产大虫跳出风前弄牙爪至今撼动广寒宫投子同禅师僧问月未圆时如何师云吞却三箇四箇云圆后如何师云吐却七箇八箇南堂静云若不会祖师西来意这因缘卒摸索不着在若是田地稳密底方知落处然虽如是大隋即不然或有问月未圆时如何只向道六合含浑气象清圆后如何烂银盘出百邪惊鼓山珍云投子和尚虽然善能吞吐要且未知月之所在或问鼓山月未圆时如何只对他道天上有星皆拱北圆后如何人间无水不朝东月堂昌云投子只知得路便行不觉浑身泥水瑞光即不然月未圆时如何布施不如还却债圆后如何借婆裙子拜婆年径山杲云三箇与四箇七箇与八箇数日甚分明无人数得过既是数日分明为甚无人数得过良久云道士着白襕且非真措大洞山聪颂云七八虽然正好观四三焉得便瞒顸灵光万古辉天地隐显寻常不用抟投子青云圆阙曾伸问老翁石龟㘅子引清风昨朝木马潭X中过踏出金乌半夜红保宁勇云吞却三四枝吐出七八箇吞吐总完全不知是甚么正觉逸云圆后圆前作者知四三七八解呈机令人长笑善吞吐留与丛林作是非云门偃禅师因僧问佛法如水中月是不师云清波无透路云和尚从何得师云再问复何来云便恁么去时如何师云重叠关山路白云端颂云灼然水月非难取自是时人手不亲韶石老师拈出了关山重叠越光新圆悟勤云徧界不藏清波澄寂互换投机箭锋相直提起向上钳鎚石火电光莫及便恁么隔关山碧潭云外不相关杨岐会禅师僧问拨云见日时如何师云东方来者东方坐白云端颂云尧舜埀衣万国宾拨云见日意休陈东方来者东方坐草水重霑雨露新智门祚禅师僧问如何是般若体师云蚌含明月僧问如何是般若用师云兔子怀胎雪窦显云非唯把定世界亦乃安贴家邦若善能参详便请丹宵独步黄龙新云如何是般若体一堆屎如何是般若用屎堆里虫南堂静云古人是则是答得太高生若是老僧即不然如何是般若体一谷一米如何是般若用七擒七纵应庵华云两箇漆桶一时话堕了更添一枚如何是X般若体相见便无礼如何是般若用从来爱打閧且道三箇漆桶还有优劣也无若检点得出许你具顶门眼雪窦颂云一片虗凝绝谓情天人从此见空生蚌含玄兔深深意曾与禅家作战争佛鑑懃云蚌含明月秋波冷兔子怀胎夜魄寒皎皎清光成一片直须回首好生观长灵卓云蚌含明月兔怀胎无限禅人擘不开铁眼铜睛何拟拟三千里外笑咍咍风云世尊因外道问不问有言不问无言世尊据坐良久外道赞叹云世尊大慈大悲开我迷云令我得入乃作礼而去阿难寻白佛言外道得何道理称赞而去世尊云如世良马见鞭影而行法眼因百丈常请益叙语未终眼云住住汝拟向世尊良久处会那丈从此悟入五祖戒云大小世尊被阿难一状领过又出语云汝何所问雪窦显云邪正不分过犹鞭影又云诸禅德迷云既开决定见佛还许他同参也无若共相委知则天下宗师并为外道伴侣如各非印证则东土衲僧不如西天外道道吾真云世尊只眼通三界外道双眸贯五天杨歧会云世尊辍已从人外道乃因斋庆赞大沩喆云外道怀藏宝镜世尊亲为高提森罗显焕万象历然又得阿难金钟再击X四众共闻然虽如是大似二龙玩珠长他智者威狞汾阳昭颂云鞭影分明指似君多闻瞥地爽精神汾阳报汝诸禅侣信手拈来莫厌尘净照臻云特地慇懃问有无因风应不费工夫迷云绽得开令入未免区区在半途佛眼远云杲日连天照有无孰云善逝坐跏趺如今要见当年事邪正由来在半途鼓山珪云迷悟髑髅前何劳更举鞭只持鸡狗戒不学祖师禅六祖能大师于黄梅受法辞五祖祖令隐于怀集四会之间屇南海遇印宗法师于法性寺暮夜风飏剎幡闻二僧对论一云幡动一云风动往复酬答曾未契理师云可容俗流輙预高论不乃云不是风动不是旛动仁者心动耳印宗闻语竦然异之遂问其由师以实告之印宗于是集众请开东山法门师遂落发披衣受戒即广州天宁寺也雪峯云大小祖师龙头蛇尾好与二十棒孚上座侍次齩齿峯云我与么道也好与二十棒保福展云作贼人心虗也是萧何制律巴陵鑑云祖师道不是风动不是旛动既不是风旛向甚么处着有人与祖师作主出来与巴陵相见雪窦显云雪窦道风动旛动既是风旛向甚处着有人与巴陵作主亦出来与雪窦相见应庵华云一盲引众盲相牵入火坑X瑞鹿先颂云非风旛动唯心动自古相传直至今今后水云徒欲晓祖师真是好知音天衣怀云不是风兮不是旛斯言形巳播人间要会老卢端的意天台南岳万重山法昌遇云不是风兮不是旛黑花猫子面门斑夜行人只贪明月不觉和衣渡水寒道场如云沧溟直下取骊珠觌面相呈见也无到此不开真正眼膏肓之病卒难苏梦庵信云相争但见风旛动不肯回头识动心从此老卢露消息松风江月尽知音赵州谂禅师僧问白云自在时如何师云争似春风处处闲古德颂云舒卷悠悠云遶山鼓舞飘飘风吹谷云逐风来得自由风随云去无拘束韶山普禅师僧问是非不到处还有句也无师云有云是甚么句师云一片孤云不露丑天童觉云通身回互不触尊严退位傍提要当宛转还见韶山相为处么尽力推爷向里头投子青颂云白云不到中峯顶满目烟萝景象殊一句曲寒千古调万重青碧月来初兴化奖禅师因僧问四方八面来时如何师云打中间底僧便礼拜师云山僧昨日赴箇村斋中途遇卒风暴雨却向古庙里避得过应庵华云众中商量道向古庙里避得过是明空劫巳前自已又道便是他安身立命处殊不知兴X化腰缠十万贯骑鹤下扬州洞山聪颂云此间非常触忤人如禽空啄噪荆榛须知兴化奔驰疾值雨何曾湿着身晦堂心云一不是二不成落花芳草里啼莺闲庭雨歇夜初静片月还从海上生海印信云攫浪拏云势莫猜渔翁倚棹傍巖隈江边依旧空归去帝里同风不到来明招谦禅师一日天寒上堂大众集定师云今日风头稍硬不是你安身立命处且归暖室商量便下座归方丈大众随至立定师又云才到暖室便见瞌睡以拄杖一时趂下开先暹云停囚长智当时待伊道今日风头稍硬归暖处说话去来但拊掌各自归堂教这老汉一场懡㦬开福宁颂云风头坐断进还难衲子相将不易看未到潼关天巳晓不堪回首望长安佛性泰云风前露出无瑕璧室内擎将无价珠两度献渠渠不识可怜流落在江湖鼓山珪云风头稍硬难安立暖气才通瞌睡来却笑明招闲费力无端两处强差排径山杲云夜半明星当午现愚夫犹待晓鸡鸣可怜自屎不知臭又欲重新拈似人雨雪二祖可大师闻达磨初至少林遂往彼晨夕参扣伹端然面壁莫闻诲励师志益坚乃云古人求道敲骨X取髓剌血济饥布发掩泥投崖饲虎古人如此我何人哉其夜天大雪师到庭际侍立忘归翌日积雪齐腰磨悯而问云汝久立雪中当求何事师悲泣云惟愿和尚慈悲开甘露门广度群品磨云诸佛无上妙道旷劫精勤难行能行非忍而忍岂可以小德小智轻心慢心欲冀真乘徒劳辛苦师闻示诲其志弥专乃取利刀自断左臂置于磨前磨云诸佛最初求道为法忘形汝今断臂吾前求亦可在师云诸佛法印可得闻乎磨云诸佛法印匪从人得师云我心未安乞师安心磨云将心来为汝安师云覔心了不可得磨云我为汝安心竟师于此悟入五祖戒云大似对面相瞒又云若只与么何用西来芭蕉彻云金刚与泥人揩背五祖演云白云当时若见好与二十棒何故他人觑见将谓两箇说安心法毕竟如何菩萨龙王行雨润遮身向上数重云汾阳昭颂云九年面壁待当机立雪齐腰未展眉恭敬愿安心地法覔心无得始无疑白云端云终始覔心不可得寥寥不见少林人满庭旧雪重知冷鼻孔依前搭上唇无尽居士云覔心不得巳安心屠肆婬坊嗣少林争柰子孙嫌直截诸方五味苦参寻庞蕴居士因辞药山山命十人禅客相送至门首士乃指空中雪云好雪片片不落别处时有全禅客云X落在甚处士遂与一掌全云居士也不得草草士云恁么称禅客阎罗老子未放系在全云居士作么生士又与一掌云眼见如盲口说如痖雪窦显别云初间但握雪团便打又颂云雪团打雪团打庞老机关没可把天上人间不自知眼里耳里绝萧洒萧洒绝碧眼胡僧难辨别高沙弥一日出庵值雨药山见来乃云你来也师云是山云可杀湿师云不打这鼓笛云巖云皮也无打甚么鼓道吾云鼓也无打甚么皮山云今日大好曲调丹霞淳颂云偶尔埀言借问伊知音争使落今时胡家不犯宫商曲玉笛同将劫外吹云居膺禅师因刘禹端公问雨从何来师云从端公问处来刘遂礼三拜欢喜赞叹师却问端公问从何来刘无语归家三日而死有老宿代云适来道甚么归宗柔别云谢和尚再三径山杲云刘禹端公无语归家三日而死正爬着洪觉痒处只是不知转身一路当初待伊道问从何来但依前礼三拜欢喜而退且教洪觉疑三十年雪窦显颂云风作何色雨从何来不用弹指楼阁门开波波稜稜南方未回镜清怤禅师问僧门外甚么声云檐头雨滴声师云众生颠倒迷已逐物云某甲只恁么和尚作么生师云忌不迷已云忌不迷已意旨如何师云出身犹可X易脱体道应难琅瑘觉云得即得大似平地上陷人黄龙心云说难说易转见迷已要不迷已如今唤作甚么声雪窦显颂云虗空雨滴声作者难酬对若谓曾入流依前还不会会不会南山北山转霶霈无为子云是甚么声雨滴浩浩迷已逐物众生颠倒长灵卓云檐前雨滴声正在眼中鸣贪他蓑笠者失却旧茅亭巴陵鑑禅师僧问如何是提婆宗师云银椀里盛雪雪窦显颂云老新开端的别解道银椀里盛雪九十六箇应自知不知却问天边月提婆宗提婆宗赤旛之下起清风保宁勇云人天会上分缁素龙象堂前定是非选甚邪魔并异类好教齐向此中归佛性泰云银椀里盛雪水壶含宝月纵具四维陀到此虗摇舌西天令严此土还别水火庞蕴居士问马祖不与万法为侣者是甚么人祖云待汝一口吸尽西江水来即向汝道士于言下有省悟保宁勇代云和尚太多口生玉泉琏云问处体露无依答时堆山积岳宾主互换针芥相投如空藏空似镜照镜诸人还知二老落处么谁家别舘池塘上一对鸳鸯𦘕不成白云端颂云一口吸尽西江水万古千今无一滴X要知党理不党亲马祖可惜口门窄保宁勇云风吹日炙露尸骸泣问僊人覔地埋忍俊不禁多口老阴阳无处可安排石门易云借问干坤独步人全提分付太言亲西江吸尽无涓滴谁解喉门鎻要津赵州僧问初生孩儿还具六识也无师云急水上打毬子其僧却问投子急水上打毬子意旨如何子云念念不停流雪窦显颂云六识无功伸一问作家曾共辨来端茫茫急水打毬子落处不停谁解看白云端云何谓识兮还具六八万四千殊不足初生孩子尚喃喃急水打毬拦口筑赵州一日敲火问僧云老僧唤作火汝唤作甚么僧无语师云不识玄旨徒劳念静法灯钦别云我不如汝老衲证颂云赵州眼放光烁破四天下钵盂上安柄至今成话杷茱萸禅师因赵州将拄杖上法堂东觑西觑师乃问作甚么州云探水师云我这里一滴也无探箇甚么州遂将拄杖靠壁而去大沩喆云赵州善能探水不犯波澜茱萸一滴也无争柰关防不得琅瑘觉云世乱奴欺主年衰鬼弄人应庵华云茱萸一滴也无滔天白浪赵州以杖靠壁不犯波澜虽然二老同死同生争柰X明果未肯放过在泐潭明云赵老云収山岳露茱萸雨过竹风清谁家别舘池塘里一对鸳鸯𦘕不成保宁勇颂云逐步移笻探浅深果然沧海碧沈沈一双足迹分明在将谓归家不可寻佛鑑懃云古今难透赵州关取次施为不等闲杖子靠来斜倚壁轻如毫发重如山径山杲云深浅聊将拄杖探忽然平地起波澜倾湫倒岳惊天地到海方知彻底干沩山祐禅师在百丈时夜侍立次丈云看炉内有火也无师看了来报云无丈躬目至炉深拨忽得少火乃挟起云你道无这箇聻师因而契悟丈云欲知佛性义当观时节因缘时节若至其理自彰便知已物不从外得汝善护持次日百丈同师入山作务丈云还将得火来么师云将得来丈云在甚么处师拾起一枝枯柴吹三吹度与丈丈肯之乃云如虫御木保宁勇颂云提起都来只一星豁然腾𦦨亘天明连延野外犹难救直得三年草不生大洪遂云力士曾遗额上珠搜寻无处几嗟吁傍人为指珠元在始觉平生用意麤上方益云拨动寒灰火便明晓来山外尚荧荧堪嗟法眼堂前客犹向南方问丙丁大隋真禅师僧问劫火洞然大千俱坏未审这箇坏也无师云坏云与么则随他去师云随他去其僧不X会持此语到投子举似投子遂焚香遥望大隋礼拜云西川有古佛出现汝速回彼僧返西川师巳迁化复回投子子亦迁化后有僧举问脩山主主云不坏云为甚么不坏主云为同大千道吾真云此二老宿一人道坏一人道不坏且道坏底是不坏底是会么坏与不坏俱非内外不隔纤毫寻常面对智门祚颂云切忌随他不会他大隋此语播天涯真净性中才一念早是千差与万差雪窦显云劫火光中立门端衲僧犹滞两重关可怜一句随他语万里区区独往还慈受深云坏与不坏两相猜劒阁龙舒谩往来何人更有樊公脚一踏鸿门双扇开投子同禅师僧问劫火洞然时如何师云寒威威地投子青颂云天地为炉万物燋石人驾浪渡云霄风生半夜霜威重月落水寒逼𩯭凋雪峯存禅师示众云三世诸佛向火燄上转大法轮玄沙云近日官令稍严师云作么生沙云不许搀行夺市师不觉吐舌云门云火燄为三世诸佛说法三世诸佛立地听黄龙新云雪峯云门交互争辉薪尽火灭向甚么处听莫恋白云深处坐切忌寒灰煨杀人白云端颂云火𦦨腾辉说最亲无边诸佛近前闻谁知更有傍观者鼻孔辽天不喜君保宁勇云X一堆勐𦦨亘天红三世如来在此中转大法轮今巳了眉毛之上起清风普融平云红𦦨光中也大奇明明演说白毫辉可怜雪老并韶石烧却眉毛总不知雪峯僧问古㵎寒泉时如何师云瞪目不见底云饮者如何师云不从口入僧后到赵州举此话州云不从口入不可从鼻孔里入僧却问古㵎寒泉时如何州云苦云饮者如何州云死师闻得乃云赵州古佛遥作礼自此不答话雪窦显云众中商量总云雪峯不出这僧问头所以赵州不肯如斯话会深屈古人雪窦即不然斩钉截铁本分宗师就下平高难为作者天衣怀云诸仁者作么生会不答话底道理赞叹赵州即不无还知赵州片玉瑕生么若人检点得出相如不诳于秦主蒙庵岳云雪峯不从口入松栢千年青不入时人意赵州云死牡丹一日红满城公子醉天童觉云扶竖宗乘须还大匠雪峰办一千五百人善知识身心赵州用一百二十岁老作家手段不妨奇恠如今众中随言定旨乱作贬剥深屈古人然则相席打令似有知音镂骨铭心罕逢明鑑云盖昌颂云古㵎寒泉浩渺弥分明枝派暗流时不从口入无滋味苦死令渠话不知宝峰照云黯黯云攒付雪峯青青赵老一双瞳从前汗马无X人识只要重论盖代功佛心才云纵夺还他老作家奔流度刃数如麻深深㵎底无人到饮者重添眼里沙古德垂语云我唤作火汝不得唤作火无为居士颂云我唤作火汝即不可巳道了也唤作甚么玄沙备禅师因镜清来参问学人乍入丛林乞师指箇入处师云还闻偃溪水声么清云闻师云从这里入镜清于言下大悟五祖演云果是得入一任四方八面若也未然輙不得离却这里径山杲云若要真箇得入直须离却这里白云端颂云天生碧眼崑崙儿有艺过人自不知几度黑风翻大海波心出没自闲嬉法云秀云一滴偃溪水四海少人闻直饶玄会得也是弄精魂罗汉南云天飘碎玉千峯雪雨滴巖花万国春堪听偃溪流水意潺潺终日不闻闻法眼益禅师僧问如何是曹源一滴水师云是曹源一滴水时韶国师在会下闻此语大悟应庵华云法眼恁么说话眼观东南意在西北忽有人问荐福如何是曹源一滴水只对他道死白云端颂云曹源一滴久澄清流出千江绝浪声大海几多游翫者茫茫空遶水边行草堂清云曹源一滴异常流流入沧溟贯九州垂钓几番波X浪崄未曾闻道失渔舟佛灯珣云一滴曹源立问端清凉答处在言前众流截断穷源底百川依旧势朝天禅林类聚卷第十四禅林类聚X卍XXX禅林类聚卷第十五衣钵服饰鞋韈珍宝琴碁帘帐舟楫衣钵世尊一日勑阿难食时将至汝当入城持钵阿难应诺佛云汝既持钵须依过去七佛仪式阿难便问如何是过去七佛之仪式佛召阿难阿难应诺佛云持钵去禾山方云阿难只解与么去不解与么来隆庆化士既解与么去亦解与么来然虽如是且道作么生是七佛仪式要会么丈夫自有冲天志不向如来行处行遯庵颂云从前七佛轨仪庆喜何曾欠少堪笑黄面瞿昙无端更打之遶阿难尊者问迦叶云师兄世尊传金襕袈裟外别传X箇甚么迦叶召云阿难阿难应诺迦叶云倒却门前剎竿着汾阳昭云不问那知五祖戒云露翠巖芝云千年无影树今时没底靴草堂清云剎竿未倒穿却诸人髑髅换却诸人眼睛剎竿倒后向甚么处见释迦老子参白云端颂云金襕之外复何传弟应兄唿岂有偏倒却门前剎竿子免教依旧倚墙边觉海元云金襕付后别何传唿应虽勤意未圆迦叶更能施善巧剎竿倒却贵安然无尽居士云庆喜门前倒剎竿金襕传外有何传天然外道无师证争柰威音佛巳前天童觉云影略门前倒剎竿箇中消息授传难玲珑侍者能相委盘走明珠珠走盘慈受深云头陀饮光多闻庆喜合掌擎拳难兄难弟一朝狭路两相逢裂转双睛无处避便向门前倒剎竿丈夫自有冲天志旻古佛云提起金襕惹倒剎竿步步踏着绿水青山雪峯存禅师在德山作饭头一日饭迟师晒饭巾次见德山托钵至法堂前师云这老汉钟未鸣鼓未响托钵向甚么处去山便归方丈师举似巖头头云大小德山不会末后句山闻令侍者唤巖头来山问汝不肯老僧那头密启其意山休去明日陞堂果与寻常不同头至僧堂前拊掌大笑云且喜堂头老汉会末后句他后天下人不柰伊何虽然如是也只得三X年后三年果迁化明招谦代德山云咄咄没处去没处去雪窦显云曾闻说箇独眼龙元来只有一只眼殊不知德山是箇无齿大虫若不是巖头识破争得明日与昨日不同诸人要会末后句么只许老胡知不许老胡会大沩喆云巖头大似高崖石裂直得百里走兽潜踪若非德山度量深明争得昨日与今日不同翠巖真云巖头德山一状领过雪峯一千五百人善知识地在南堂静颂云德山托钵最为奇好语令人特地疑虎豹出林夸爪距丛林千古立雄基宝峯祥云凛凛霜风戞地寒渔翁掷钓五湖宽锦鳞触散波心月収取丝纶上古滩天童觉云末后句会也无德山父子太含胡座中亦有江南客莫向樽前唱鹧鸪径山杲云一挝涂毒闻皆丧身在其中总不知八十翁翁入场屋真诚不是小儿嬉云门偃禅师示众云世界恁么广阔为甚么钟声披七条鼓山珪颂云七条披向钟声上徧界难藏比丘相若以色见音声求迦叶师兄是虗妄径山杲云钟声披起郁多罗碧眼胡儿不奈何一箭双鵰随手落拈来元是栅中鹅杨岐会禅师僧问天得一以清地得一以宁衲僧得一堪作甚么师云钵盂口向天X白云端颂云钵口向天底时节十方世界一团铁少林面壁谩多年衲僧眼里重添屑松源岳云衲僧一拶钵盂口阔天下杨岐望梅林止渴服饰洞山价禅师问僧世间甚么物最苦僧云地狱最苦师云不然衣线下不明大事始是苦丹霞淳颂云镬汤炉炭几何般地狱三涂未苦酸须听新丰亲切语袈裟之下莫颟顸曹山本寂禅师僧问灵衣不挂时如何师云曹山今日孝满云孝满后如何师云曹山好颠酒天童觉颂云清白门庭四绝隣长年关扫不容尘光明转处倾残月爻象分时却建寅新满孝便逢春醉步狂歌任堕巾散发夷犹谁管系太平无事酒颠人香林远禅师僧问如何是衲衣下事师云臈月火烧山应庵华云香林恁么道老鼠入牛角忽有人问归宗如何是衲衣下事只对他道来年更有新条在恼乱春风卒未休雪窦显颂云腊月烧山万种千般翘松鹤冷立雪人寒达磨不会大难大难上方益云岁晚年来正苦寒千林木叶尽凋残炎炎野火无流水应是随风过别山白杨顺云腊月山头火亘天衲衣下事若为传老来不是观时节困即长伸两脚眠X天童觉云老大丛林快说禅不将禅挂口皮边谷深山远空无像何处人唿应不圆东林颜云腊月火烧山苦口是黄连相将岁除夜窦八布衫穿大可怜把手入黄泉鞋韈睦州踪禅师在黄檗为首座教临济问佛法后归乡院杜门织蒲鞋养母人目之曰陈蒲鞋接得云门令嗣雪峯唯自晦迹凡见僧唤云大德僧回首师云担板汉雪窦显云睦州只具一只眼何故这僧唤既回首因甚却成担板汾阳昭颂云垂慈只要总通灵不是宗师妄目生担板直教须放下免伊虗度百千生圆悟勤云辛辛辣辣啀啀喍喍识际北为大树拶云门堕崄崖机峻莫阶言如枯柴夫是之谓陈蒲鞋无为子云睦州唤随卦断回不回担板汉长灵卓云脑后与一锥头头堕坑坎直饶唤不回也是虗担板透过睦州关干坤一只眼鼓山珪云电火光中休草草剑轮锋上莫忉忉等门放却全身入终不当头犯一毫径山杲云睦州担板那容眨眼阔狭短长不须增减灵云勤禅师问僧甚处去云雪峯去师云我有一信寄雪峯云便请师乃脱履抛向面前僧便去雪峯问甚处来云灵云来峯云和尚安不云有书相寄道了X脱履抛向面前峯休去沩山秀云雪峯既不能辨他来信端的这僧又祇知依模𦘕样钝置他灵云忽若当时道我有一信寄他云便请灵云只据坐这僧又若为通露不可大丈夫汉为人驰达教他一言不措珍宝东寺会禅师因仰山来参乃问汝何处人仰云广南人师云我闻广南有镇海明珠是不仰云是师云此珠作何形状仰云白月即现师云汝将得来不云将得来师云何不呈似老僧云某甲昨到沩山蒙索此珠直得无言可对无理可伸师云真狮子儿善能哮吼如蟭螟虫向蚊子眼睫上作窠于十字街头大呌一声云土旷人稀相逢者少龙潭晓云众中唤作呈珠话且作么生是呈珠处山僧今日与大众註破等闲莫向江边立切忌寒灰炙杀人本觉一颂云镇海明珠到处晶由来一颗自圆成仰山东寺曾遭索叉手还将取次呈终南山师祖禅师问南泉摩尼珠人不识如来藏里亲収得如何是藏泉云王老师与尔往来者是师云不往来者泉云亦是师云如何是珠泉召云师祖师应诺泉云去汝不会我语师从此信入雪窦显向往来者是处云草里汉又向不往来者亦是处云雪上加霜又于如何是珠处云崄百尺X竿头作伎俩不是好手这里着得箇眼宾主互换便能深入虎穴或不漝么纵饶师祖悟去也是龙头蛇尾汉白云端云大众这僧一颗摩尼珠可谓稀世之宝大可怜生几乎落在万丈坑里犹赖得南泉老儿手亲为他把得起且道此珠现今在甚么处乃云海神知贵不知价留与人间光照夜沩山祐禅师坐次仰山与香严侍立师云如今总与么者少不与么者多香严从东过西立仰山从西过东立师云这箇因缘三十年后如金掷地相似仰云亦须是和尚提唱始得严云即今亦不少师云合取狗口佛鑑懃云沩山幸自海晏河清刚地无风起浪虽然一波才动万波随掷地金声如瓦砾仰山香严若能慎护才见沩山恁么道便珍重下去假饶沩山咳唾风生也须无出气处大沩智云沩山举令二子唱和偶然成曲调不是海作做虽然啐啄之机沩山未肯放过当时仰山香严见沩山与么道便好掀倒禅床还知么良久云见性不留佛大悟不存师犹较些子喝一喝涂毒䇿云金久鍊则精水久澄则清沩山才始调絃二子终须别曲当初祇道喜相逢到底翻成怨离别且道过在甚么处还知么老来祇可和云睡休与儿孙论短长南堂静颂云象王嚬呻师子哮吼踞地盘空移星换斗坐断舌头合取狗口一回掷地作金声九曲X黄河彻底清隐静俨云沩山垂语辨龙蛇一对骊珠绝点瑕狮子窟中无异兽嘉声动地徧天涯洛浦安禅师僧问众手淘金谁是得者师云拳中旧宝不假披沙云恁么则展手不逢也师云莫将鹤唳拟作莺啼丹霞淳颂云淘金岂假披沙得不触波澜犹费力露柱三更忽放光此时未审何人识大岭禅师僧问如何是一切处清净师云截琼枝寸寸是宝柝旃檀片片皆香丹霞淳颂云干坤尽是黄金国万有全彰净妙身玉女背风无巧拙灵苗花秀不知春云门偃禅师示众云干坤之内宇宙之间中有一宝秘在形山拈灯笼向佛殿里将三门向灯笼上法昌遇云且缓缓法昌有一宝七颠与八倒或作无明山或时为相好触处尽光辉动便入荒草休寻讨珊瑚枝上日杲杲白云端云大众眼在鼻上脚在肚下且道宝在甚处乃云人面不知何处去桃花依旧笑春风雪窦显颂云看看古岸何人把钓竿云冉冉水漫漫明月芦花君自看沩山秀云看看野花开极撩乱三月洞庭江上春烟霄飞过潇湘岸白云端云岭上白云舒复卷天边皓月去还来低头却入茅檐下不觉呵呵笑几回佛心才云帝网交罗几万般形山消殒影团团拈来不是无心处只X在干坤宇宙间长庆稜禅师僧问众手淘金谁是得者师云有伎俩者得云学人还得也无师云大远在雪窦显代这僧当时便喝复云有伎俩者得一手分付有伎俩者不得两手分付学人还得也无苍天苍天智门祚颂云众手淘金得者谁纤尘窒碍岂能为洪波浩渺黄金远一事无成空手归首山念禅师僧问学人亲到宝山空手回时如何师云家家门前火把子僧于言下大悟白云端颂云空手归时谁肯信驴䭾马载入门来家家举起火把子半夜天如白日开佛鑑懃云宝山到日事如何空手回时所得多家家门前火把子明如日月照山河琴碁睦州踪禅师因一秀才来参师问先辈所蕴何业才云某甲会二十四家书师以拄杖空中点一点云会么才罔措师云又道会二十四家书永字八法也不识黄龙南云睦州一点直在威音王巳前及乎八法论书却被箇俗人勘破若是黄龙即不然孔门弟子无人识碧眼胡僧笑点头大沩喆云睦州不妨用得这一点妙又似以势欺人大沩即不然乃𦘕一圆相云会么字义炳然文不加点X明招谦颂云一点曾无异微尘劫不增百千诸佛眼同共此灵明佛鑑懃云禅师拄杖秀才笔伎俩皆从手中出八法论书如未明面前一点黑如漆水庵一云一着机先用得亲可怜穷手眼无筋须知八法论书处前箭犹轻后箭深大阳延禅师问梁山如何是无相道场山指观音云此是吴处士𦘕师拟进语山急索云这箇是有相底那箇是无相底师于言下大悟作礼却依本位立山云何不道取一句来师云道即不辤恐上纸墨山乃呵呵大笑云此语巳后上碑去在投子青颂云路穷崖仞问山翁别指巖西岭近东拟进雾垂岚色重回头顶见太阳红风穴沼禅师僧问古曲无音韵如何和得齐师云木鸡啼子夜蒭狗吠天明径山杲云这黄面浙子恁么答话也做他临济儿孙未得在今日或有人问径山古曲无音韵如何和得齐只向他道木鸡啼子夜蒭狗吠天明投子青颂云古巖月色鎻重云枯木迎芳晓带春昨夜星河转南斗金乌随凤过天轮帘帐法眼益禅师因僧斋前来参次师以手指帘寻有二僧齐去卷师云一得一失东禅斋云上座且作么生会有云为伊不明旨便去卷帘亦有道指者即会不指而去者即失恁么X会还可不可既不许恁么会且问上座阿那箇得那箇失天童觉颂云松直棘曲鹤长凫短羲皇世人俱忘治乱其安也潜鳞在渊其逸也翔鸟脱绊无何祖祢西来里许得失相半蓬随风而转空船截流而到岸箇中刢利衲僧看取清凉手段舟楫六祖大师一日谓门人云吾欲归新州汝等速整舟楫门人云师从此去早晚却回师云叶落归根来时无口法云秀云非但来时无口去时亦无鼻孔佛眼远颂云归根得旨复何论洞口秦人半掩门花落巳随流水远空留羃羃野云屯松源岳云云开空自阔叶落即归根回首烟波里渔歌过远村船子诚禅师与道吾云巖在药山分别后往秀州华亭泛一小舟曾嘱道吾云师兄向后有座主指一二人来道吾后至京口竹林寺时夹山会禅师住持上堂有僧问如何是法身会云法身无相云如何是法眼会云法眼无瑕吾不觉失笑会下座具礼请问吾云吾有同行在华亭船上接人汝往见之必有所得仍须更易其服会乃散众易服径造华亭师见会来便问大德住甚么寺会云似则不住住则不似师云不似又不似箇甚么会云不是目前法师云甚处学X得来会云非耳目之所到师云一句合头语万劫系驴橛师又问垂丝千尺意在深潭离钩三寸子何不道会拟开口师拈桡子噼嵴打落水中会才上船师急索云道道会拟开口师又打会豁然大悟乃点头三下师云竿头丝线从君弄不犯清波意自殊会遂问抛纶掷钩师意如何师云丝悬渌水浮定有无之意速道速道会云语带玄而无路舌头谈而不谈师云钓尽江波金鳞始遇会乃掩耳师云如是如是乃嘱云吾在药山三十年方明得此事汝今得巳向后莫住城隍聚落直须藏身处没踪迹没踪迹处莫藏身向深山䦆头边接取一箇半箇嗣续吾宗无令断绝会领旨礼辤而去频频回首师复唤云阇黎会回首师举船桡云汝道别更有在言讫踏翻船于烟浪投子青颂云泛舟驾崄三十春击处竿头活死人夹岭桂分千古韵朗江山翠万重新保宁勇云不犯清波不掷钩恠哉当面触鳌头微芒一喷朦胧雨万壑千溪水逆流觉海元云舍短从长有几人远求船子扣玄津兰桡数拄徒开口水色山光特地新佛迹昱云长竿放去随波浪丝线収来获锦鳞桡下翻身何脱洒回头不见旧时人无尽居士云芦苇萧萧江岸秋长天独月向西流离钩三寸无人道笑倚兰桡自点头船子有一官人问如何是和尚日用事师竖起桡子云会么云不会师云棹拨清波金鳞罕遇因示偈云X三十年来坐钓台钩头往往得黄能金鳞不遇空劳力収取丝纶归去来三十年来海上游水清鱼现不吞钩钓竿斫尽重㘽竹不计功程得便休千尺丝纶直下垂一波才动万波随夜静水寒鱼不食满船空载月明归雪窦显云这汉劳而无功忽若云门道一句合头语万劫系驴橛又作么生免得此过良久云莫谓水寒鱼不食如今钓得满船归白云端颂云闪砾金鳞跃浪时华亭贪翫下钩迟谁知雪老垂纶惯不犯波涛取得伊巖头豁禅师僧问古帆未挂时如何师云小鱼吞大鱼汾阳昭颂云古帆不挂更何疑学问依前又是迷大小二鱼俱一海争柰钩头饵不斋鼓山珪云小鱼吞大鱼门上钉桃符邪魔俱不入佛法也消除径山杲云小鱼吞大鱼直路太萦纡古帆休更问处处得逢渠巖头僧问古帆挂后如何师云后园驴喫草海印信颂云槌打不碎火烧不着天上人间何处安泊阿呵呵是甚么莫齩破须烂嚼大洪遂云古帆不挂问巖头月冷风高下直钩谁见后园驴喫草脱笼卸䭾饱齁齁楚安方云风信不来春巳老却忆后园驴喫草满大明月赠行人野客溪边归路早径山杲云后园驴喫草一老一不老X蓦地撞出来闘凑得恰好广德周禅师僧问波浪之中如何得妙师云桡棹不施兼底脱往来终不借浮囊丹霞淳颂云一句相酬难取则轮王不化阎浮国无边剎海浪痕平独驾泥牛耕月色木平道禅师初谒洛浦遂问一沤未发巳前如何辨其水脉浦云移舟谙水势举棹别波澜师不惬意次参盘龙如前置问龙云移舟不辨水举棹即迷源师因此相契云峯悦云木平若于洛浦言下会去犹较些子可惜许向盘龙死水里淹杀后有问如何是木平对云不劳斤斧师云果然只在这里诸禅德大凡发言超方也须甄别邪正识辨真伪带些子眼筋始得虽然如是也是贼过后张弓丹霞淳颂云金乌玉兔两交辉照破威音未兆时若谓青霄别有路木人依旧皱双眉本觉一云移舟曾不别澄潭举棹波生岂更堪更会一沤初未发木人半夜好同参法眼益禅师问觉上座船来陆来云船来师云船在甚么处云船在河里觉退师却问傍僧云你道适来这僧具眼不具眼天童觉颂云水不洗水金不愽金昧毛色而得马靡丝絃而乐琴结绳画卦有许事丧尽真淳盘古心X禅林类聚卷第十五禅林类聚X卍XXX禅林类聚卷第十六法器槌拂数珠缾钖杖笠镜扇法器百丈海禅师因普请锄地次有一僧举起锄头忽闻鼓鸣乃抛下大笑便归师云俊哉此是观音入理之门归院乃唤其僧问适来见甚么道理便与么云适来肚饥闻鼓声归喫饭去师乃笑沩山一日见火头闻木鱼声放下火抄拊掌大笑酬诘同前东使云当时沩山会里无一人卧龙云当时沩山会里有一人水庵一颂云孰云意在󰑁头边一击圆通彻大千大笑低头归去后饥餐且莫与人传普化禅师居常入市振铎云明头来明头打暗头来暗头打四方八面来旋风打虗空来连架打一日临济令僧捉住云或遇不明不暗来时如何师托开云来日大悲院里有斋僧回举似济济云我从来疑着这汉X五祖演云若是五祖即不然有人问总不恁么来时如何和声便打是他须道五祖盲枷瞎棒我只要你恁么道何故一任举似诸方破庵先云这风颠汉不妨令人疑着及至被人穷诘将来却只道得箇罗斋打供也似熟处难忘若是广寿即不然待他道总不恁么来时如何便与拦胷扭住云道道若是皮下有血管取价增十陪汾阳昭颂云老倒分明两路差箭锋相拄勿㖞斜龙蛇混杂人难辨白日长空下雪花海印信云明暗俱打夸无上擒住方知无伎俩伎俩无乱称唿至今谁解辨真虗佛智裕云高堂公子醉双陆乱撒明珠发异光一掷输赢谁辨得满盘骰子不成双鼓山珪云慺罗须要逞聪明金榜何曾得挂名捋下幞头归去好莫骑驴子傍人门曹山本寂禅师闻钟声乃云阿耶耶阿耶耶僧云和尚作甚么师云打着我心五祖戒云作贼人心虗古德颂云闻钟便道打余心语浅分明理事深上流默默点头笑可谓真鍮不博金禾山殷禅师垂语云习学谓之闻绝学谓之隣过此二者谓之真过僧出问如何是真过师云解打鼓云如何是真谛师云解打鼓又问即心即佛则不问如何是非心非佛师云解打鼓云如何是向上事师云解打鼓云万法齐兴时如何师云解打鼓X雪窦显颂云一拽石二搬土发机须是千钧弩象骨老师曾辊毬争似禾山解打鼓报君知莫莽卤甜者甜兮苦者苦投子青云布毛拈处费人言争似禾山一句传打鼓一声諠宇宙冰寒千丈忽生莲幽栖幽禅师一日歛钟上堂大众才集师乃问甚么人打钟僧云维那师云近前来僧便近前师遂打一掌却归方丈卧投子青云然自急须逃古今皆有行穷绝处试问傍人不惜下情果然获有既从相问急索端由不顾危亡得他假难虽获小利也是暗地伤人不为好手这僧虽然失利盖为自不守分致祸临身未为分外然虽如是终是平人横遭罗网自有傍人证据在且道证据箇甚事乃云东家不了西舍受殃复颂云蓦路相逢借问由寸心莫便与他酬虽然重担教人代终是惭颜暗地羞梁山观禅师僧问如何是空劫巳前事师云击动干坤鼓时人听不闻丹霞淳颂云虗空为鼓须弥槌击者虽多听者稀半夜髑髅惊破梦满头明月不思归槌拂世尊入灭迦叶昇须弥山顶击铜键椎普集诸圣于金刚窟中结集世尊所说教法青原思禅师因石头参师问尔从甚处来云曹溪来X师竖起拂子云曹溪还有这箇么云非但曹溪西天亦无师云子莫曾到西天不云若到即有也师云未在更道云和尚也须道取一半莫全靠希迁师云不辞向汝道恐巳后无人承当投子青颂云白云藏玉凤红日照无寥隐隐星攒处无私镇九霄百丈海禅师再参马祖祖竖起拂子师云即此用离此用祖挂拂子于旧处良久云尔向后开两片皮将何为人师取拂子竖起祖云即此用离此用师亦挂拂旧处祖振威一喝师直得三日耳聋后因黄檗来参举此话黄檗不觉吐舌汾州云悟去便休得说甚么三日耳聋石门聪云若不三日耳聋何得悟去汾州云我与么道较他石门半月程雪窦显云奇恠诸禅德如今列其派者甚多究其源者极少总道百丈于喝下大悟还端的也无然刁刀相似鱼鲁参差若是明眼汉谩他一点不得只如马师道尔向后开两片皮将何为人百丈竖拂为复如虫御木为复啐啄同时诸人要会三日耳聋么大冶精金应无变色东林总云当言不避截舌当炉不避火迸佛法岂可曲顺人情东林今日向骊龙窟内争珠去也百丈大智不无他三日耳聋汾州石门争免箇二俱瞎汉只这三箇老还曾悟也无良久云祖祢不了殃及儿孙泐潭英云大众且道马祖当时是百X丈悟了喝不悟了喝众中有检点得出来道看山僧为你证明若无山僧今日不惜眉毛为你註破良久云前三三后三三云盖智云发大机显大用非马祖而谁能即此用离此用独百丈而得其旨为甚么被马祖一喝直得三日耳聋要会么不入惊人浪难寻称意鱼保宁勇颂云木马踏杀天下人泥龙饮竭沧溟水霹雳满空山岳摧看看平地波涛起天宁琏云放去拈来更是谁青山时见白云归孤峰坐断无余事翻笑蟾输对落晖无尽居士云马驹一喝大雄峰声入髑髅三日聋黄檗闻之惊吐舌江西从此立宗风上方益云雨霁游云尚未归晴空忽地一声雷岭梅巳得春消息不比山桃一例开照觉总云未明大智再参寻相逐相随用不任断浪绝流全体现一聋三日孰知音仰山寂禅师因庞居士问久响仰山到来为甚么却覆师竖起拂子士云恰是师云是仰是覆士指露柱云虽然无人也要露柱证明师掷下拂子云一任举似诸方白云端颂云两箇八文为十六从头数过犹不足拏云乱撒向堦前满地团团苔藓绿保宁勇云贼偷贼物太希奇好手还他火伴知今日併贜齐捉获得便宜是落便宜临济玄禅师辞黄檗檗问甚么处去师云不是河南X便是河北檗便打师约住棒遂与一掌檗呵呵大笑唤侍者将先师禅板拂子来师召侍者云将火来檗云汝伹将去巳后坐却天下人舌头去在沩山问仰山临济莫辜负他黄檗也无仰云不然沩云子作么生云知恩方解报恩沩云从上莫有报恩事不仰云有只是年代深远不欲举似沩云虽然如是吾且不知子但举看仰云如楞严会上阿难赞佛云将此深心奉尘剎是则名为报佛恩岂不是报恩之事沩云如是如是见与师齐减师半德见过于师方堪传授海印信颂云师资叙别意非遥禅板持来命火烧佛祖已灵犹不重信行余长孰擎挑首山因拈竹篦示众云汝等诸人若唤作竹篦即触不唤作竹篦即背汝诸人且唤作甚么时叶县省和尚在会于言下大悟乃近前掣竹篦拗作两截掷于堦下却云是甚么师云瞎县便设拜径山杲颂云背触非遮护明明直举扬吹毛虽不动遍地是刀鎗鼓山珪云举起竹篦子如何便到家秘魔巖不会随后便擎叉枯木元云不触又不背徒劳生拟议开口更商量白云千万里东林颜云骂他还自骂嗔他还自嗔戒之慎之出乎尔者返乎尔者也此庵静颂云千山飞鸟绝万径人迹灭孤舟蓑笠翁独钓寒江雪数珠X大颠通禅师因韩文公相访问师春秋多少师提起数珠云会么公云不会师云昼夜一百八公罔措遂回宅怏怏而巳夫人乃问侍郎情思不怿复有何事公遂举前话夫人云何不进云昼夜一百八意旨如何公明日凌晨遂去至门首乃逢首座座问侍郎入寺因何太早公云特去堂头通话座云堂头有何因缘开示公举前话座云侍郎怎生会公云昼夜一百八意旨如何座乃扣齿三下公复至堂头又进前语昼夜一百八意旨如何师亦扣齿三下公云信知佛法一般师云见甚道理乃云一般公云适来门首接见首座亦复如是师遂唤首座问适来祗对侍郎佛法是不座云是师便打趂出院保福展云首座知前不知后大颠令不单行净泉云大颠前头惊杀人后头笑杀人当时若尽令而行这僧也着出院然管中窥豹只见一班汾阳昭颂云解展机锋是大颠明知不是小因缘一般扣齿丛林异出院韩公始得闲黄龙南云宗师一等展家风尽情施设为韩公狮子窟中无异兽象王行处绝狐踪保宁勇云一步才行两步移门前惊起凤凰儿栖踪不在梧桐树群鸟东西空遶枝佛国白云佛法无别好商量门前扣齿便承当一般出院难分雪疑杀唐朝韩侍郎海印信云潮者如山观者如市本分弄潮人出没如游戏可怜不是弄潮人往往须向潮中死X缾钖南泉愿禅师见邓隐峰来指净缾云净缾是境缾中有水你不得动着境与我将水来峯将净缾倾水于师面前师便休去归宗云邓隐峯也是乱潟黄龙心云信知道急行不至缓行太过南泉亦好箇话端要且不能圆就既是能吹亦须能拍若不能拍吹者徒劳甚处是隐峯乱潟处具参学眼试检点看鼓山珪颂云南泉不指净缾隐峯何曾潟水从教打瓦钻龟佛法不在这里径山杲云眼中无翳休挑刮镜上无尘不用磨信脚出门行大路横担拄杖唱山歌盐官安国师因僧问如何是本身卢舍那师云与老僧过净缾来僧将净缾至师云却安宿处着僧安了复来问如何是本身卢舍那师云古佛过去久矣云门云无朕迹雪窦显云直得一手指天一手指地争得无还会么云在岭头闲不彻水流㵎下太忙生大沩喆云山僧不然忽有人问但云大众归堂去若人向大沩门下荐得古释迦不先新弥勒不后且道转身一句作么生道良久云明年更有新条在恼乱春风卒未休开福宁云先贤垂范语直如絃衲子奔波刚然不顾山僧今夜等是无端试与诸人评议这僧只知向前不觉蹉路国师慈悲广大检点将来弄巧成拙且道利害在X甚么处还委悉么粉骨碎身未足酬一句了然超百亿草堂清云问来答去暗里投机识者荆棘俱为梁栋不识者醍醐翻成毒药上方益颂云两手分明过净缾不知身巳在隍城直饶便具金刚眼也较沩山半月程天童觉云鸟之行空鱼之在水江湖相忘云天得志拟心一丝对面千里知恩报恩之间几几麻谷彻禅师持钖到章敬处作礼遶禅牀三帀振钖而立敬云是是师又持钖至南泉处遶禅牀三帀振钖而立泉云不是不是师云章敬道是和尚为甚么道不是泉云章敬即是是汝不是此乃风力所转终成败坏长庆稜代前语云和尚佛法身心何在又代后语云和尚是甚么心行保福展别但振钖一下出又拈云章敬南泉可谓一是一非又云麻谷依俙似曲才堪听又被风吹别调中云居钖云章敬未必道是南泉未必道不是又云这僧当时但持钖出去恰好雪窦显代两处云错大沩喆云章敬道是落在麻谷彀中南泉道不是亦落在麻谷彀中大沩即不然忽有人持钖遶禅床三帀卓然而立伹向伊道未到这里好与三十棒汾阳昭颂云章敬南泉路似殊明明道理话亲疎多人不用磨金镜汉自汉兮胡自胡指月迷津迷自指示君持钖却如无雪窦显云此错彼错切X忌拈却四海浪平百川潮落古䇿风高十二门门门有路空萧索非萧索作者好求无病药保宁勇云颜色规模恰似真人前拈弄越光新及乎入火重烹试到了须归是假银圆悟勤云如是不是去却药忌拟犯封疆全军失利杖头突出古菱花举世风流出当家佛鑑懃云昨日出都门忽逢二商旅一指我南行一指我北去南行有官船过渡北去有车马大路虽然南北不同途都在中华一国土道吾智禅师因石霜问百年后有人问极则事向他道甚么师唤沙弥弥应诺师云添净缾水着师良久却问石霜适来问甚么霜拟再举师便归方丈霜于此有省丹霞淳颂云垂手还他作者机寻常语里布鎗旗重询拟进归方丈一句分明更不疑杖笠百灵禅师一日路次见庞居士乃问昔日南岳得力句曾举向人么士云曾举来师云举向甚人士以手自指云庞公师云直是妙德空生也赞之不及士却问师得力句是谁得知师便戴笠子而去士云善为道路师一去更不回首佛鑑懃云诸禅德古人相见差之毫氂失之千里庞公好语举似人不着翻成死语百灵向鬼窟里卖瘦一期也被卖得过虽然如是如人饮水冷暖X自知径山杲云这箇话端若不是庞公几乎错举似人虽然如是百灵输他庞公一着何故当时若不得箇破笠遮却髑髅有甚面目见他庞公黄檗运禅师因普请次南泉云如许大身材戴箇此儿大笠师云三千大千世界总在里许泉云王老师妳女口师戴笠便行佛眼远颂云相见锦江头相𢹂上酒楼会医还少病知分不多愁香严闲禅师初开堂日沩山令人送拂子拄杖并书到师接了便哭苍天苍天僧便问和尚为甚如此师云只为春行秋令汾阳昭颂云拄杖将来便彻心泪流不觉思沈吟春行秋令人惊恠绝后光前越古今疎山如云家世拄杖佛祖付嘱沩山寄来香严发哭父子投机阳春雪曲不是知音大难相续正觉逸云接得杖哭苍天不言绝后与光前春行秋令人难会踏破草鞋脚底穿芭蕉情禅师示众云你有拄杖子我与你拄杖子你无拄杖子我夺却你拄杖子大沩喆云大沩即不然你有拄杖子我夺却你拄杖子你无拄杖子我与你拄杖子大沩既如是诸人还用得也未若人用得德山先锋临济后令若也用不得且还本主开福宁云觉海大似量才补职度脚买鞋要见芭蕉还应未可新报慈即不X然你有拄杖子我与你拄杖子君子爱财取之有道你无拄杖子我夺你拄杖子恩深转无语怀抱自分明或有人问离此二途如何是报慈拄杖子良久云如今卓向须弥顶六臂三头未许看法石空云要识芭蕉用处么更将归去梦说与欲行人天童觉云你有则一切有你无则一切无有无自是当人与夺关芭蕉甚事正恁么时作么生是你拄杖子投子青颂云有无今古两重关正眼禅人过者难欲通大道长安路莫听崑崙说往还保宁勇云你有面前拈取去如无背后夺将来可怜黑漆光生底击着千门万户开正觉逸云芭蕉示众世无隣与夺纵横不易亲雨散云収何处去空令游子泪沾巾文殊道云有无与夺太譊讹拄杖当途不柰何好把斜横禅椅畔免令就上长枝柯枯木成云纵夺临机得自由相逢切忌更擡眸转身必合知时节拟议山藤便到头善崔禅师甞陞座拈拄杖云出来打出来打时有僧出云崔禅聻师掷下拄杖便归方丈法灯钦云和尚且自救好是肯他不肯他五祖戒云便推倒禅牀归宗一云作么生道得一语救得崔禅琅瑘觉云久经行阵者终不展旗鎗云盖智云身挨白刃不惧死生须是这僧始得崔禅为甚么当机放过要会么金鳞巳得休劳力X收取丝纶归去来保宁勇颂云镆鎁横按宝光寒侠客喽罗敢正看飞过青霄声震吼干坤直得黑漫漫云门偃禅师拈起拄杖举教中道凡夫实谓之有二乘扸谓之无缘觉谓之幻有菩萨当体即空乃云衲僧见拄杖但唤作拄杖行但行坐但坐总不得动着鼓山珪颂云二乘菩萨何年尽诸佛凡夫早晚休世事但将公道断人心难似水长流径山杲云剔开金殿鎻撞动玉楼钟泣露千般草吟风一样松云门拈拄杖示众云拄杖子化为龙吞却干坤了也山河大地甚处得来黄龙心云明眼宗师至今犹在忽若有箇汉出来道这箇是拄杖子山河大地有甚过也许伊具一只眼雪窦显颂云拄杖子吞干坤徒说桃花浪里奔烧尾者不在拏云攫雾曝鳃者何必丧胆忘魂拈了也闻不闻直须洒洒落落休更纷纷纭纭七十二棒且轻恕一百五十难放君师蓦拈拄杖下座大众一时走散石霜云石霜拄杖化为龙吞却干坤在手中黄面瞿昙空眨眼百千菩萨尽惊忙莲华峯庵主拈拄杖示众云古人到这里为甚不肯住众无对自云为他途路不得力复云毕竟如何又自云楖𣗖横担不顾人直入千峯万峯去X佛眼远横按拄杖于肩上高声唤云和尚和尚又云阖国人追不再来千古万古空相忆天童觉云负入不负出本色住山人思大吞尽诸佛普眼不见普贤且道病在甚么处蓦拈拄杖卓一下云官不容针私通车马雪窦显颂云眼里尘沙耳里土千峰万峰不肯住落花流水太茫茫剔起眉毛何处去本觉一云作者宁甘在半途半途不住意如何横肩拄杖千峰去云木何人见得渠保寿恩禅师上堂拈起拄杖云得自天台绝比伦从来无叶又无根有时扶过断桥水几度伴归明月村然虽如是也不得放过击禅牀一下便下座丹霞淳颂云此杖不从天地得登山涉水承渠力如今掷向乱峯前免致丛林为轨则云盖鹏禅师谒双泉雅禅师雅令充侍者示以芭蕉拄杖话久无省发一日雅向火次师侍立雅忽问拄杖子话试举来与子商量师拟举雅拈火筯便摵师豁然大悟白云端颂云与夺双行验正邪才争拄杖便忘家蓦然铁棒如风至失却从前眼里花镜扇南岳让禅师居南岳时马祖在彼住庵日唯坐禅师因往问云在此何为祖云坐禅师云坐禅何所图祖云图作佛师一日将甎一片于庵前磨祖云磨此何X为师云要作镜祖云磨甎岂得成镜师云坐禅岂得成佛祖云如何即是师云如人驾车车若不行打车即是打牛即是祖于是悟旨于言下遂印心传法符西祖之谶马驹踏杀天下人之语南宗阐于江西汾阳昭颂云磨甎作镜慕同音来问分明示本心才唤木人回面指犁牛耕出古皇金保宁勇云死马医来无用处车牛脑后更加鞭皮穿肉绽还知不任重应须角力全佛印元云磨甎作镜不为难忽地生光照大千堪笑坐禅求佛者至今牛上更加鞭佛灯珣云坐禅成佛心中病作镜磨甎眼里花一掣牢关金鎻断等闲信步便归家马驹子实堪夸自从胡乱后着处是生涯旻古佛云磨甎作镜象席打令一切鱼龙知水为命盐官安国师一日唤侍者将犀牛扇子来者云破也师云扇子既破还我犀牛儿来侍者无对投子代云不辞将出恐头角不全雪窦显又拈云我要不全底头角石霜代云若还和尚即无也雪窦又云犀牛儿犹在保福代云和尚尊年别请人好雪窦又云可惜劳而无功资福代作圆相于中书牛字雪窦又云适来为甚不将出雪窦复拈云若要清风再复头角重生请诸禅客下一转语乃问扇子既破还我犀牛儿来时有僧云大众参堂去师喝云抛钩钓鲲鲸钓得箇虾蟆雪窦颂云犀牛扇子用多时问着元来总不知无X限清风与头角尽随云雨去难追白云端云可怜一柄犀牛扇谩道曾遭巳破除无限清风随手处卓然头角出寰区天童觉云扇子破索犀牛圈圝中字有来由谁知桂毂千年魄妙作通明一点秋佛灯珣云犀牛扇子用多年历掌清机授手传头角十全收拾取雨余风月满长川祖印明云老师底死索犀牛用处其谁得自由侍者不知头角具鼻根绳索被他收草堂清云明月冷相照清风卒未休盐官无限意何用覔犀牛仰山寂禅师住东平时沩山附书并镜一面至师陞座授书乃提起镜示众云大众沩山将镜来而今且道是沩山镜东平镜若道是东平镜又是沩山寄来若道是沩山镜又在东平这里道得即存取道不得即打破去也如是三举众皆无对师乃扑破五祖戒代云更请和尚说道理看蓦夺打破汾阳昭颂云仰山接得沩山镜告众拈来行正令蒙懂禅流眼不开仰山直下蓦头钉洞山聪云提起分明照正邪众人皆不启唇牙譬如卖物无人买最后须归本主家保宁勇云沩山古镜仰山提日上东方月落西扑落不知谁拾得秋风索索草蒌蒌智海清云全放全收意亦优沩山送至仰山头可怜一片如秋水三问无人扑破休佛心才云父子相传镜绝尘须知秋夕不同轮可怜无限迷头者错认空花镜里春X高亭简禅师初见德山在江岸坐即隔江问讯山以扇招之师忽然契悟横趋而过更不渡江遂返高亭住持法嗣德山径山杲云高亭横趋而去许伊是箇刢利衲僧若要法嗣德山即未可何故犹与德山隔江在古德颂云德峤有此阵滞货几度瞒人瞒不过高亭幸自可怜生隔岸无端遭染污广德义禅师僧问久负不逢时如何师云扇开人不遇陋巷莫能收丹霞淳颂云妙体堂堂相分全青霄独步蹑金莲千花台上犹慵坐弊垢襕衫岂肯穿天衣怀禅师僧问古镜未磨时如何师云撑天拄地云磨后如何师云夕阳影里快藏身松源岳颂云拄地撑天合体用夕阳影里不藏身有时独坐孤峯顶寂寂犹闻落叶频禅林类聚卷第十六X禅林类聚X卍XXX禅林类聚卷第十七器用刀劒弓箭骨董器用南泉一日在山上作务有僧过问师南泉路向甚么处去师拈鎌子云我这茅鎌子三十文钱买得僧云不问茅鎌子三十文钱买得南泉路向甚么处去师云我使得正快松源岳云南泉门前活路子八字打开这僧肚里惺惺徉聋诈痖当时若见南泉道我使得正快便乃转身一步云赚我来大小南泉也须倒退大沩喆颂云问路分明指路头青蚨三十不轻酬用时最快无机巧无味之谈塞众流圆通倦云茆鎌三十文钱买觌面高提第一筹直下便知归去路也须更上一层楼照觉总云茆鎌使得快如风三十青蚨建大功南泉向上路难到到者方知触处通道场如云怱怱禅客问南泉疑段徒劳痛下鞭今日为君重漏泄翩翩孤鴈下遥天天童觉云我这鎌子用得快当时三十文钱买南泉门下路岐通寄语行人着精彩庞居士因卖竹摝篱下桥喫扑女子灵照一见亦倒爷边士云你作甚么女云见爷倒地某甲相扶士云赖是无人见黄龙南颂云怜儿不觉笑嗄嗄却于中路𩥇泥沙X黄龙老汉当时见一棒打杀这冤家应庵华云居士倒地灵照扶起乞儿伎俩讨甚巴鼻赵州谂禅师僧问道人相见时如何师云呈漆器雪窦显云诸禅德还有识赵州底么出来相共商量若未能辨明大好从头举与你点破四九三十六南堂静颂云作家相见时堂堂呈漆器乌龟落漆桶也有第一义赵州因尼问离却上来说处请和尚指示师咄云煨破铁缾尼将铁缾添水来云请和尚答话师乃笑石霜诸禅师僧问如何是和尚深深处师云无须鎻子两头摇黄龙新云石霜老秃不识好恶鎻既无须即无两头既无两头摇箇甚么良久云青山无适莫白云任卷舒投子青颂云三更月落两山明古道程遥苔满生金鎻摇时无手犯碧波心月兔常行保宁勇云无须鎻子卒难开枯木堂中莫乱猜千古两头摇不动待他麟角衲僧来清平遵禅师僧问如何是大乘师云井索僧云如何是小乘师云钱贯云如何是有漏师云笊篱云如何是无漏师云木杓瑯瑘觉颂云有漏笊篱无漏木杓烜爀禅和妄生卜度刢利座主何处摸索金牙解使神锵李广箭X穿双鹗无尽居士云二乘诸漏扣空王雪后那堪半夜霜秦汉旌旗度沙漠唐虞黼黻拱巖郎法云秀云大乘小乘井索钱索有漏无漏笊篱木杓直下承当鼻孔失却南华昺云笊篱木杓钱贯井索打瓦钻龟徒劳卜度麒麟只有一只角天童觉云笊篱木杓钱贯井索见成家风受用廓落生涯放得信缘看佛法更于何处着不用安排只么从自然心地常安乐雪峯存禅师出世开山之后众盈千五百人师以三木毬接人凡有僧来参辊出示之智门祚颂云雪峯辊毬孰辨机一千五百几人知眨起眉毛千万里须是吾门狮子儿天衣怀云天兮宽地兮阔雪峯辊毬几忉怛一辊直上须弥山无量人天眼开豁脱却多年臭皮袜步行走马到新罗报道花须连夜发佛国白云雪老平生好辊毬辊来辊去辊无休一千五百人同戏谁解输机赛一筹梦庵信云收来辊去事方圆独许渔郎上钓船明月芦花同一色落霞孤鹜共遥天雪峰因僧与造龛子了白师云和尚龛子成也师云舁将向堂前着僧舁来师才见便问大众有人道得第一句即留取如是再问时有僧出云某甲咨和尚师便喝云莫𡱰沸便将龛子烧却雪峯因玄沙问某甲如今大用去和尚作么生师遂将三箇木毬一时抛出沙遂作斫牌势师云你亲在X灵山方得如此沙云也即是自家底雪峯一日陞座众集定乃辊出木毬玄沙遂去捉来安旧处着白云端云此箇时节众中皆言子父共作一大事如此见解还梦见也未海会今日布施诸人乃云浓研香翰深蘸紫毫雪峯谓玄沙云我时时全机提持把三箇木毬一时抛要全提去沙云和尚抛后忽被箇师僧出来道和尚看毬又作么生师云道甚么沙云某甲即不与么师云你作么生沙云也未是分外仰山涌禅师向火次有僧来参师云一言说尽山河僧便问如何是一言师以火筯插向炉边却収旧处投子青颂云一句称提万象分摩竭空自掩重门当初衲子微开眼插筯炉边当火焚归宗恽禅师僧问截水停轮时如何师云磨不转云如何是磨不转师云不停轮径山杲云恩大难酬古德颂云截水停轮语巳圆借婆衫子拜婆年后人不见云居老往往思量在两边泐潭明禅师僧问碓捣磨磨不得忘却时如何师云虎口里活雀儿丹霞淳颂云一念萧萧不记年皮肤脱落自完全长天夜夜清如镜万里无云孤月圆云居膺禅师僧问截水停轮时如何师云磨不转X汾阳昭颂云云居有语机关绝不转令君返照看截铁闭关停妄解百花俱发一花园开花结果从他有因地抽条长碧天佛印元云截水停轮话巳圆借婆裙子拜婆年后人不见云居老往往思量在二边刀劒药山俨禅师与云巖游山腰间刀响巖云甚么物作声师便抽刀蓦口作斫势投子青颂云大鹏无伴过天地狮子将儿绝后随崑崙触犯归行路一吼吞云万象驰临济玄禅师僧问如何是吹毛劒师云祸事祸事僧礼拜师便打投子青颂云劒藏匣冷逼人寒拟问栖迟过岭南更欲进前求退后悲风千古遶溪潭巖头奯禅师问僧甚处来云西京来师云黄巢过后还收得劒么云收得师引颈近前云㘞僧云师头落也师呵呵大笑僧后到雪峯峯问甚处来云巖头来峰云有何言句僧举前话峯打三十棒趂出大沩喆云这僧黄巢过后曾收劒却向巖头处施设及至雪峯面前锋铓不露何故为他巖头大笑一声直得天地𨺗暗四方绝唱若不得雪峯几乎陆沈不见道杀人刀活人劒雪窦显颂云黄巢过后曾收劒大小还应作者知三十山藤且轻恕得便宜是落便宜X西院明禅师未住时闻汝州南院出世元是同参特去相访才人事了便云某甲启和尚无可作人事自从许州来收得江西剃刀一柄上和尚院云汝从许州来因甚却收得江西剃刀师于南院手上搯一搯院唿侍者云收师以衣袖拂一拂便行院云阿剌剌阿剌剌大沩喆云西院收得江西剃刀无处施呈直遇同参方始拈出如今还有收得者么试呈似老僧看如无寻常用箇甚么海印信颂云南院门风信莫窥登临无不丧全威许州亲献江西信针芥相投上首知云门偃禅师僧问如何是吹毛劒师云祖智门祚颂云吹毛宝劒问云门来者投机岂更存路逢劒客如何也甑人𢹂手向西奔云溪恭云吹毛宝劒不须抽迸匣清光射斗牛日用全彰人不见云门祖字为君酬圆通僊云三尺秋光匣里藏时逢作者露锋铓如今四塞狼烟静不展红旗归帝乡芭蕉情禅师僧问如何是吹毛劒师云进前三步僧云用者如何师云退后三步风穴沼禅师僧问如何是广慧劒师云不斩死汉巴陵鉴禅师僧问如何是吹毛劒师云珊瑚枝枝撑着月雪窦显颂云要平不平大巧若拙或指或掌倚天X照雪大冶兮磨砻不下良工兮拂拭未歇别别珊瑚枝枝撑着月白云端云珊瑚枝枝撑着月射斗锋铓未足观四海尽来归贡后干坤同耀宝光寒长灵卓云价重三千不可图从教千古强名模长因塞北烟尘息记得江南啼鹧鸪弓箭石巩藏禅师凡见僧来以弓架箭示之一日三平至师云看箭平乃拨开胸云此是杀人箭活人箭又作么生师乃扣弓弦三下平便作礼师云三十年架一张弓两只箭只射得半箇圣人遂拗折弓箭平后举似大颠颠云既是活人箭为甚么向弓弦上辨平无对颠云三十年后要人举此话也难云门问长庆作么生道免得云作半箇圣人长庆云若不还价争辨真伪门云入水见长人雪窦显云石巩要先拗折不难争柰三平中的了也然则老宿要话三平且未免张弓架箭首山念云人人尽道三平中的莫屈他也无良久云机关不是韩光作莫把胸襟当等闲姜山爱云射虎不真徒劳没羽佛鑑懃云大小三平元来只是箇死汉若非死汉又覔甚么活人箭石巩龙头蛇尾矢在弦上又却不发当时若便与一箭那里来大颠作死马医医之不差从他掘地深埋且如智海恁么批判古今还有过也无细雨洒花千点泪淡烟笼竹一堆愁天童觉云石巩习气不除三平X相席打令却云三十年一张弓两只箭祇射得半箇圣人岂不是以已方人大都不入惊人浪到了难寻称意鱼汾阳昭颂云张弓架箭唤君回不省宗师特意来箇箇尽随迷醉走句中认影影难开三平犹未全提得霹雳雷声徧九垓佛慧泉云张弓架箭岂徒然中的虽多命不全半圣投机无别意功高何必𦘕凌烟正觉逸云三十年来事一弓一弓弓拟定寰中宁知半圣虽投欵纳璧率羊信不通佛印元云架箭张弓得用深平生犹喜中红心后来半箇人难得勐火方成百炼金佛国白云张弓架箭三十年射得三平半不全争似万人齐指处斜阳一鴈落秋天崇胜珙云三十年来握箭弓三平才到擘开胷半箇圣人今日得大颠弦外几时逢祕魔巖禅师常持一木杈凡见僧来遂提起杈云甚么魔魅教汝出家甚魔魅教汝行脚道得也杈下死道不得也杈下死速道速道法眼益代云乞命乞命玄觉代云老儿家放却杈子得也五祖戒云山僧当时若见夺取杈来蓦项杈倒点把火照看伊面皮厚多少法灯钦云但引颈示之后霍山闻遂访秘魔禅师才见未礼拜便撺入怀魔乃拊山背三下山拍手云师兄三千里外赚我来三X千里外赚我来保福展云当断不断返遭其乱首山念云千闻不如一见翠巖芝云还有赚处也无非伹赚他大禅佛翠巖今日也赚大众上来瑯瑘觉云雷声浩大雨点全无洞山聦颂云梨荒老倒眼弥麻自救无疗更持杈岭南獦獠当时见一棒打杀这魔家雪窦显云把断重津过者难擎杈须信髑髅干霍山到后知端的同死同生未足观黄龙南云叔姪相逢两不猜到头抚背似痴獃回首恐人生恠笑报云千里赚予来海印信云自夸独握诛龙劒及遇真龙不柰何也似将军空索战无功徒枉动干戈崇胜珙云祕魔杈子动家邦来往禅人被死降禅佛单刀直入处始知项羽到乌江梦庵信云道得无言杈下死霍山勐跳入怀中三千里外虗相赚更有何人透此宗钦山䆳禅师因良禅客问一镞彼三关时如何师云放出关中主看良云恁么则知过必改师云更待何时良云好箭放不着所在便出去师云且来阇黎良回首师把住云一镞破三关即且致试与钦山发箭看良拟议师打七棒云且听这汉疑三十年有僧举似同安察察云良公虽能发箭要且未中的有僧问未审如何得中的去察云关中主是甚么人僧举似师师云良公若解与么道也免得钦山口虽然如是X同安不是好心亦须看始得佛鑑懃云若识得三险道理便能一镞破三关还有么有则出来与你发箭良久云箭穿红日影须是射鵰人天童觉云山堆岳积来瓦解冰消去则是人知有与我放出关中主看且合作么生有底道当时便喝当时便掌然则一期瞎用则得要且未是关中主在还体得么当堂不正坐那赴两头机雪窦显颂云与君放出关中主放箭之徒莫莽齿取箇眼兮耳必聋舍箇耳兮目双𥌒可怜一镞破三关的的分明箭后路君不见玄沙有言兮大丈夫先天为心祖骨董优波毱多尊者在世化导证果者最多每度一人以一筹置于石室其室纵十八肘广十二肘其筹充满其间南阳忠国师因耽源问百年后有人问极则事如何师喝云幸自可怜生刚要箇护身符子作么保宁勇代云粉骨碎身难报此德佛性泰云大小耽源被国师一坐直至而今起不得若是德山要且不然待伊道幸自可怜生须要箇护身符子作么只对他道暗中为照烛崄处作津梁汾阳昭颂云护身符子最通灵国归起坐总将行耽源得用南方去为说令人睡眼醒海印信云X不重已灵犹自可护身符子更那堪为君旨外通消息秋月无云落碧潭黄檗运禅师问百丈从上宗乘苗裔此间如何商量丈默然师云教后人如何委悉丈云我将谓你是箇人便起去师随后入方丈云某甲得得而来只要箇印信足矣丈云若尔他后不得辜负老僧佛眼远颂云打面还他州土麦唱歌须是帝乡人现成财本成家者多见饥寒在子孙赵州谂禅师因与侍者文远行次乃指一片地云这里好造箇巡铺文远便去路傍立云把将公验来师遂与一掴远云公验分明过佛鑑懃颂云虽然公验各随身去住皆由守铺人踏破草鞋归去后落花啼鸟一般春鼓山珪云天子居閙市里山僧在百草头摆手御街来往不怕巡火所由径山杲云一正一邪一倒一起文远赵州靴里动指赵州到道吾吾预知乃取豹皮裩着将吉嘹杖于三门下翘一足师才到吾便唱诺师云小心伏事着吾又唱诺翠巖芝云有人见得此二人落处不妨具眼若不知落处未具眼在乃击禅牀一下云若也不会打与三伯木庵永云奴见婢慇懃鼓山珪颂云稽首两足尊瞻仰不暂舍眉间白毫光照耀大千界径山杲云有礼有乐有唱有酬X人平不语水平不流长沙岑禅师令僧问会和尚未见南泉时如何会良久僧云见后如何会云不可别有也僧回举似师师云百尺竿头坐底人虽然得入未为真百尺竿头须进步十方世界是全身僧云百尺竿头如何进步师云朗州山澧州水僧云不会师云四海五湖王化里无用全云大慧先师道要见长沙么更进一步保宁即不然要见长沙么更退一步毕竟如何洗骨换肠重整顿通身是眼更须参天童觉颂云玉人梦破一声鸡转盻生涯色色齐有信风雷催出蛰无言桃李自成蹊及时节力耕黎谁怕春畴没胫泥潼泉禅师僧问如何是相传底事师云龙吐长生水鱼吞无尽沤云请师挑剔师云擂鼓转船头棹穿波里月丹霞淳颂云依依半月沈寒水耿耿三星碧落攒昔日云巖曾漏泄金轮王子宝花冠兴化奖禅师僧问军旗急速时如何师云日料半斤食投子青颂云离城别阁暗愁时月落星分信马蹄风扫晓霜林木逈夜深汀岸火生微玄沙偹禅师初到莆田县百戱迎之次日问小塘长老云昨日许多諠閙向甚么处去小塘提起袈裟角师云料掉没交涉X法眼益别云昨日有多少諠閙法灯钦别云今日更好笑大沩喆云大沩即不然忽有问遂鸣指一下如有箇衲僧出来云料掉没交涉却肯他何故大丈夫汉捋虎须也是本分且道利害在甚处黄龙新云奇恠诸禅德扶竖宗乘也须是小塘长老始得玄沙为甚道没交涉我即不然昨日许多諠閙向甚么处去也云天共白云晓水和明月流天童觉颂云夜壑藏舟澄源着棹龙鱼未知水为命折筯不妨聊一搅玄沙师小塘老函盖箭锋探竿影草潜缩也老龟巢莲游戏也华鳞弄藻青溪琎禅师问修山主明知生是不生之理为甚么为生死之所流修云笋毕竟成竹去如今作篾使得么师云汝向后自悟去在修云某甲所见只如此上座作么生师云这箇是监院房那箇是典座房修乃作礼天童觉颂云豁落亡依高闲不覉家邦平贴到人稀些些力量分堦级荡荡身心绝是非是非绝介立大方无轨辙大阳坚禅师僧问如何是玄旨师云壁上挂钱财投子青颂云轻轻人问玄中事便吐肝肠说与他木人暗皱双眉处石女多言争奈何护国禅师僧问鹤立枯松时如何师云地下底一场懡㦬云滴水滴冻时如何师云日出后一场懡㦬云X会昌沙汰时护法善神向甚么处去也师云三门头两箇一场懡㦬天童觉颂云壮志稜稜𩯭未秋男儿不愤不封侯翻思清白传家客洗耳溪头不饮牛杨岐会禅师问僧栗棘蓬你作么生吞金刚圈你作么生跳鼓山珪颂云杨岐老人琐口诀万里长城一条铁斫牌禅客如到来不动金槌脑门裂径山杲云金刚圈栗棘蓬玄沙三种病石巩一张弓直截为君说新罗在海东禅林类聚卷第十七禅林类聚X卍XXX禅林类聚卷第十八粮食斋粥餬饼五味茶汤蔬菜粮食五祖忍大师因诣碓坊问六祖云米白也不云白也未有筛师于碓以杖三击之六祖即至三鼓入室密受衣钵临济玄禅师问院主甚处来主云州中粜黄米来师X云粜得尽不主云粜得尽师以拄杖划一划云还粜得这箇不主便喝师便打后典座至师举前话座云院主不会和尚意师云你又作么生座便礼拜师亦打黄龙南云院主下喝不可放过典座礼拜放过不可又云临济行令归宗放过二十年后有人说破白云端颂云宝劒持来刃似霜几回临阵斩蛮王有情有理俱三段一道寒光射斗傍大沩喆云院主下喝典座礼拜临济令行古今独迈正觉逸云功德天将黑暗女有智主人俱不取后代儿孙浑莽卤宏纲委他凭谁举佛鑑懃云粜米阇梨意气骄轻如春雪自飘飘才方落地人皆爱力不禁风当下消径山杲云一堆红𦦨亘晴空不问金鍮铁钖铜入里尽教成水去那容蚊蚋泊其中雪峯存禅师示众云尽大地撮来如粟米粒大抛向面前漆桷不会打鼓普请看西院稜问云门云雪峰与么道还有出头不得处么门云有院云作么生门云不可总作野狐精见解也又云狼籍不少云峯悦云虽然疋上不足我更与你葛藤蓦拈拄杖云还见雪峯么咄王令稍严不许搀行夺市大沩喆云我更为诸人土上加泥乃举拄杖云看看雪峯老人向你诸人面前放疴咄为甚么屎臭气也不知禾山方云隆X庆亦不用打鼓伹祇恁么看设使看而未彻亦乃熏习善种忽若看得彻去始知隆庆老婆心切然虽如是三十年后不得辜负山僧雪窦显颂云牛头没马头回曹溪镜里绝尘埃打鼓看来君不见百花春至为谁开白云端云眉毛罅里游南岳大海波心泛钓舟薄艺随身终不说从他打鼓看无休圆悟勤云疾𦦨过风奔流度刃唱拍相随拳踢相应蓦然轰起震天雷百草头颠春色回楚安方云打鼓普请看直得骨毛寒拾得寒山舞笑倒老丰干雪峯在洞山作饭头淘米次洞山问淘砂去米淘米去砂师云砂米一时去山云大众喫箇甚么师遂覆却米盆山云据子因缘合在德山投子青云大众洞山恁么道是甚道理虽然一色干坤争柰山高水阔所以野人云功夫不到不方圆言语不通非眷属乃代云淘砂去米淘米去砂无影长生桂经霜结子频大众喫箇甚么金凤採香㘅不尽玉雏食药叶长新天童觉云雪峯祇管步步登高不觉草鞋跟断若也正偏宛转敲唱俱行自是言气相合父子相投且道洞山不肯雪峯意在甚么处万里无云天有过碧潭似镜月难来琅瑘觉云雪峯与么去大似抛却钳桃树沿山摘醋梨投子颂云满钵盛来一物无岂同香积变珍苏日X月并轮长不照木人舞袖向红炉黄山轮禅师因夹山问甚处人师云闽中人山云还识老僧么师云和尚还识某甲么山云不然子且还老僧草鞋钱老僧然后还子江陵米价师云与么则不识和尚未审江陵米作么价山云真狮子儿善能哮吼佛鑑懃云且道二老汉还有相识处也无若也相识何须更问若不相识因甚却问鞋钱米价交加黄山云江陵米作么价夹山便赞云真狮子儿善能哮吼意旨如何于此见得债无陈得便新其或未然江陵米价逐时增草鞋钱尽教谁出大沩智云啐啄同时师资相投草鞋米价彼此相酬有得有失善能哮吼既有得失谁肯谁休且道那箇全得那箇全失若择得出许你亲见二老丹霞淳颂云父子相逢眼倍明灵苗业里坦然行箇中若谓金毛子巳是盐梅触大羹斋粥金牛禅师凡自做饭供养众僧每至斋时舁饭桶到僧堂前作舞云菩萨子喫饭来乃拊掌大笑曹山因僧问古人恁么是奴儿婢子不山云是云向上事请师道山咄云这奴儿婢子长庆稜云大似因斋庆赞大光因僧问长庆道因斋庆赞意旨如何光乃作舞僧礼拜光云见甚道理便拜僧却作舞光云这野狐精东禅齐云古人自出X手作饭舞了唤人来喫意作么生还会么只如长庆与大光是明古人意别为他分折今问上座每日持盂掌钵时迎来送去时为当与古人一般别有道理若道别且作么生得别来若道一般恰到他舞又被唤作野狐精有会处么若未会行脚眼在甚么处雪窦显云虽然如此金牛不是好心雪窦颂云白云影里笑呵呵两手持来付与他若是金毛狮子子三千里外见譊讹佛国白云金牛作事也奇哉拊掌相招喫饭来若谓因斋成庆赞都卢笑杀老黄梅地藏恩云拳中十指展缩自由菩萨喫饭莫笑金牛有意气时添意气不风流处也风流佛眼远云长连牀上狐屎屎三圣堂前狗吠春跳出金牛窠窟子月明照见夜行人长灵卓云菩萨子喫饭来一唤令人眼豁开却忆上方曾打鼓亲持铁钵诣天台药山俨禅师一日斋持自打鼓高沙弥捧钵作舞入堂师便抛下鼓槌云是第几和弥云第二和师云如何是第一和弥就桶内舀一杓饭便去松源岳云停囚长智汾阳昭颂云一般打鼓并作舞与你诸方事不同历历正声霄汉外且非数日落寰中雪峰预云声鼓拈槌第二筹钵盛香饭饱还休东风扇后韶光美别岸垂杨弄翠柔枯木成云父子相投气味同擎盂打鼓展家风虽然百味般般有争柰风X吹别调中丹霞然禅师问僧甚处来云山下来师云喫饭了未云喫饭了也师云将饭与汝喫底人还具眼么僧无对长庆问保福云将饭与人喫报恩有分为甚不具眼福云施者受者二俱瞎汉庆云尽其机来还成瞎不福云道我瞎得么玄觉征云且道长庆明丹霞意为复自用家财汾阳昭代云若不上山争识丹霞芭蕉彻云各具一得一失又代僧云争不足让有余又代霞云施受俱无利益保宁勇代云今日被和尚勘破应庵华云丹霞既巳龙头蛇尾长庆保福只得将错就错虽然二三老宿要且不知这僧落处具择法眼试请辨看雪窦显颂云尽机不成瞎按牛头喫草四七二三诸祖师宝器持来成过咎过咎深无处寻天上人问同陆沈赵州谂禅师僧问学人乍入丛林乞师指示师云喫粥了也未云喫粥了师云洗钵盂去其僧因此契悟云门云且道有指示无指示若言有赵州向伊道箇甚么若言无这僧为甚悟去雪窦显云我不似云门为蛇𦘕足直言向尔道问老如虫蚀木答者偶尔成文然虽与么瞎却衲僧眼作么生免得此过诸仁者要会么还尔赵州喫粥未拈却这僧喫粥了雪窦与尔拄杖子归堂云峯悦云云门X与么道大似为黄门㘽须与蛇𦘕足若是云峯则不然这僧道于此悟去入地狱如箭射保宁勇代云恩大难酬泉大道颂云牀窄先卧粥稀后坐济济锵锵萧萧洒洒要会赵州洗钵盂了事沙弥消一箇云居祐云粥了寻常洗钵盂奈何依样𦘕葫芦灵光洞彻河沙界是则名为大丈夫佛陀逊云粥了令教洗钵盂麤心往往更心麤直饶到此分明了也是平生不丈夫云盖智云赵州喫粥话寻常问禅客心若不负人面上无惭色白云端云梅花落尽杏花披未免春风着出褫一气不言含有象万灵何处谢无私三祖宗云乍入丛林伸一问钵盂洗却更何疑从前官路无迃曲底事游人不见归湛堂准云之乎者也衲僧鼻孔大头向下禅人若也不会问取东村王大姐护国圆云推穷物理成家计会合时机便识心多谢春风无厚薄贫家桃李也成阴普化禅师与临济在施主家斋济问毛吞巨海芥纳须弥为复是神通妙用为复是法尔如然师遂趯倒饭牀济云太麤生师云这里是甚所在说麤说细济休去明日又同一家赴斋济问今日供养何似昨日师又趯倒饭床济云太麤生师云瞎汉佛法说甚麤细济乃吐舌雪窦显云两箇老贼喫饭也不了好与三十棒棒X虽行且道那箇是正贼圆悟勤云真金不百炼争得光辉至宝不酬价争知真假不是临济不能验得普化不是普化不能抗他临济所谓如水入水如金博金虽然如是放过则彼此作家检点则二俱失利南堂静云此二尊宿如二龙争珠拏云攫雾不动波澜如二虎争餐活捉生擒不伤物命今夜或有人问大隋道毛吞巨海芥纳须弥为复是神通妙用法尔如然只向道不见先师翁有言一拳拳倒黄鹤楼一趯趯翻鹦鹉洲有意气时添意气不风流处也风流应庵华云一出一没一往一来勐虎口里夺餐毒蛇头上揩痒要且未称大丈夫事在二老名諠宇宙价重当时光孝今日岂可谨密三寸二俱放过为他弄假像真二俱不放过为他榼𣜂太甚是汝诸人若作佛法商量达磨一宗扫土而尽上方益颂云兰羞供养不寻常两度遭伊趯饭牀总似这般无礼汉将何因果利存亡海印信云要识真金须入火再三煅炼见精麤上行买卖不饶让好物从来价自殊野轩遵云相逢一瞎一麤生斋主浑家丧胆惊谁识二尊龙象驾毗卢顶上等闲行沩山祐禅师一日见刘铁磨来师云老牸牛汝来也磨云来日台山大会斋和尚还去么师乃放身作卧势磨便出去X保宁勇代磨云请和尚来日早起水庵一云众中道放身便卧是不去刘铁磨遂懡㦬而行有甚交涉殊不知沩山老汉平生一条铁嵴梁拗不曲被刘铁磨一推推倒直至而今起不得若要扶起沩山请大众下一转语众无对师以拄杖一时赶散雪窦显颂云曾骑铁马入重城勑下传闻六国清犹握金鞭问归客夜深谁共御街行天童觉云百战功成老太平优游谁肯苦争衡玉鞭金马闲终日明月清风富一生无尽居士云老牸牛来到此间明朝大会去台山白云一曲知音少樵唱渔歌自往还甘贽行者因入南泉设粥仍请南泉念诵泉乃白搥云为狸奴白牯念摩诃般若波罗蜜多者拂袖便去泉粥后问典座行者在甚处座云当时便去也泉云打破锅子着汾阳昭颂云一般设粥古今稀十利功圆果不低锅镬尽穿无煑粒丛林远近总应知慈明圆云甘贽设粥诣南泉请师念诵众僧前貍奴典座言归去当时锅镬一时穿雪峰预云异路相逢句巳酬闲吹羗笛回河洲渔人贪顾沙头鹭不觉扁舟逐浪流无尽居士云财施无穷法施多为他貍牯念摩诃无端甘贽低头拜撩发南泉打破锅湛堂准云高吟大笑性猖狂潘阆骑驴出故乡X惊起暮天沙上鴈海门斜去两三行径山杲云南泉打破闲家具浩浩诸方作话看今日为君重举过明明历历不颟顸德山鉴禅师因三圣来参师云不用展炊单这里无残羹馊饭圣云设有向甚么处着师便打圣接住棒推放床上师抚掌一下圣将坐具盖却头哭苍天出去琅瑘觉云众中商量极有云云不见道若无栾布作争得见韩光圆悟勤云二俱胜捷盖各各善夺鼓搀旗二俱失利彼此伤锋犯手大似把手上高山未免傍观者哂敢问大众谁是傍观者古德云残羹馊饭无处安着换手槌胸噼头盖却两箇无孔铁鎚一样无绳自缚鼓山永颂云南北山相对东西有路分不经场阵者争见李将军太原隐禅师僧问数家檀越请未审赴谁家师云月应千江水门门尽有僧丹霞淳颂云玅圆无相劫前人随类权分百亿身月夜御楼才报晓正明六国尽知春云门偃禅师僧问如何是尘尘三昧师云钵里饭桶里水雪窦显颂云钵里饭桶里水多口阿师难下觜北斗南星位不殊白浪滔天平地起拟不拟止不止箇箇无裩长者子白云端云朝打三千未为多X暮打八百未为少钵里饭兮桶里水人前切忌无分晓天童觉云尘尘三昧彼彼不外千峯向岳百川赴海更无一法不如来只箇堂堂观自在餬饼天皇悟禅师因龙潭未出家时家为饼铺住在寺前每日常供饼十枚上师师受巳却留一饼与之云惠汝以荫子孙潭云是某甲将来何以返云惠汝师云是汝将来复汝何咎潭因有悟入遂投出家汾阳昭颂云将去将来事不差龙潭固问勿交加后徒多少争脣吻春鸟喃喃骂落花白云端云十饼每回留一箇因思何谓荫儿孙团团将去还将入不觉醍醐到顶门佛国白云南岳山头见石头便归古岸狎沙鸥谩分餬饼为香饵引得金龙上直钩云门偃禅师示众云闻声悟道见色明心作么生是闻声悟道见色明心乃云观世音菩萨将钱来买餬饼放下手元来却是馒头五祖演云云门好则甚好奇则甚奇要且只说得老婆禅若是白云即不然作么生是闻声悟道见色明心遂作打杖鼓势云堋八啰札松源岳云冶父有条活路要与诸人共行拈拄杖云穿入诸人鼻孔里灯笼露柱直得眼睛突出卓拄杖一下上方益颂云买得欣欣急走归不知放手却成非直饶超过毗卢顶也落韶阳第二机慈受深云X小院春风特地寒佳人寂寞倚栏干断肠曲调无人听更把琵琶月下弹南堂静云桃花枝上一莺啼渌水溪边路不迷闻见分明非耳目休将情解论曹溪鼓山珪云南无观世音菩萨补陀巖上红莲舌不知成佛是何时打刀须是并州铁径山杲云见色明心事巳差闻声悟道更交加观音妙智慈悲力荆棘林生优钵花云门因僧问如何是超佛越祖之谈师云餬饼五祖演云白云即不然忽有人问如何是超佛越祖之谈只向伊道驴屎似马粪又云破草鞋又云灵龟曳尾且道是同是别试辨看雪窦显颂云超谈禅客问偏多缝罅披离见也么胡饼𡎺来犹不住至今天下有誵讹云居祐云韶阳胡饼答禅人佛祖之谈道最亲不落言诠休拟议回头识取自家珍文殊道云堪悲堪笑老韶阳餬饼拈来拟鼻香端的若知滋味者不胜满面负惭惶道场如云驾空欲上九层霄脚下红丝系转牢赖是龙泉未出匣且施一割用铅刀佛灯珣云云门餬饼对超谈多少禅人看不穿若是孔门真弟子自然知道化三千五味马祖一禅师始匡徒日大慧遣一僧去伺陞堂乃出问作么生看伊道甚言句记将来僧去一如所教回云马大师道自从胡乱后三十年不曾少盐酱大慧X然之径山杲云云门即不然夜梦不祥书门大吉又颂云见得分明识得亲举来犹自涉途程直饶不犯毫茎者也是拈䭔䑛指人鼓山珪颂云胡乱三十年不少盐与酱江西马大师南岳让和尚云巖晟禅师初参药山山问甚么处来师云百丈来山云百丈有何言句师云有时云一句子百味具足山云咸即咸味淡即淡味不咸不淡是常味作么生是百味具足底句师无对山云争柰目前生死何师云目前无生死山云二十年在百丈俗气也不除又问海兄更说甚么法师云有时道三句外省去六句外会取山云三千里外且喜没交涉山又问更说甚么法师云有时上堂了大众下堂次复召大众众回首乃云是甚么山云何不早恁么道师于言下有省投子青颂云行尽千峰路转高肯归方忆旧云房贪寻古调单于曲暨蹉胡家一韵长巖头豁禅师僧问浩浩尘中如何辨主师云铜砂罗里满盛油佛印元颂云尘中辨主眼分明特地寻力更点睛堪笑耆婆虽瞑眩至今南北绝人行云溪恭云铜砂罗里满盛油正是毗卢印后收更有尘中辨得主太平将将尽封侯海印信云础润天将雨云开月正明渔翁闲引钓牵动一潭星草堂清云铜砂罗里油清净照见尘中旧主人寄语禅流X勐参取莫教辜负此生身曹山本寂禅师因僧清税问清税孤贫请师拯济山唤税阇黎税应诺师云青源白家三盏酒喫了犹道未沾唇玄觉云甚么处是与他酒喫雪窦显别云税阇黎应诺是甚么心行松源岳云税阇黎抛甎引玉不知换得箇击子曹山虽来风深辨可惜不一等与他本分草料免致今时向黑山下作活计佛印元颂云清税孤贫心太麤曹山携手步享途白家三盏沾唇酒醉后添盃不似无地藏恩云青源白家酒三盏未沾唇七十二棒且轻恕一百五十难放君南华昺云满屋黄金不肯亲吁嗟甘自怨孤贫无端更饮三盃酒醉后郎当笑杀人茶汤文殊大士与无着喫茶次乃拈起玻璃盏问无着云南方还有这箇不着云无文殊云寻常将甚么喫茶着无对洞山代展手云有无且置借取这箇看得不曹山代云久承大士按劒为甚么处在一尘长庆稜代云若与么痴客劝主人琅瑘觉云若也是去可谓虎口里夺餐若也不是去移舟看水势举棹别波澜保宁勇代以手指口汾阳昭颂云文殊大士托玻璃逐问南方有箇奇无着忽言无这箇悞他多少老阇黎至今犹未知X端的擡手拈茶不用疑佛印元云南方不可离须臾无着因何却道无寄语后来禅子道喫茶拈处莫生疎正觉逸云自别南方涉路岐喫茶处处用玻璃如何恰到清凉手问着元来总不知佛眼远云青山门外白云飞渌水溪边引客归莫恠坐来频劝酒自从别后见君稀松山禅师因与庞居士喫茶次士举起橐子云人人尽有分因甚么道不得师云祇为人人尽有所以道不得士云阿兄为甚却道得师云不可无言也士云灼然灼然师便喫茶士云阿兄喫茶何不揖客师云谁士云庞公师云何须更揖后丹霞闻举乃云若不是松山洎被箇老翁作乱一上士闻乃令人传语云何不会取未举起橐时佛鑑懃云譬如琴瑟箜篌虽有妙音若无妙指终不能发松山解吹无孔笛庞老解弄勿絃琴丹霞虽随声应拍须知拍拍是令众中若有会底出来露箇消息也表众中有人若无各自归堂涂毒䇿云辨衡鑑别端倪须是明眼庞公探竿影草松山不负来机虽然缁素分明争柰傍观不肯还知么如人看𦘕虎暗地长威狞南堂静颂云未提橐子巳前衲子难为下觜识得这箇灵苗不向黄泉作鬼不作鬼何准拟一拳拳倒黄鹤楼一趯趯翻大海水则首座因与庞居士摘茶次士问法界不容身师今X还见我不师云不是老僧洎答公话士云有问有答盖是寻常师不对士云莫恠适来容易借问师亦不顾士喝云这无礼仪老汉待我一一举似明眼人去在师乃抛下茶篮便归雪窦显云则川只解把定封疆不能同生同死当时好与捋下幞头谁敢唤作庞居士佛鑑懃云两回不管提篮便归且道旨归何处还会么苦瓠连根苦甜瓜彻蔕甜则川老汉经事多矣大沩智云诸仁者参须参到这般田地唤作千人队里唤不回头万刃丛中撼他不动始得稳坐地若不是则川被庞公引入荒草里便见忘却摘茶事也涂毒䇿云似海之深如山之固方能坐致太平庞老虽则擂鼓打丁么旗其柰则川理兵掉鬪祇如末后抛下茶篮便归又作么生太平基业分明在何必忉忉问别人保宁勇颂云相逢相识谩相邀水碧深深隔断桥无限雪辞殊不听急扄门户更徒劳赵州谂禅师问新到曾到此间么僧云曾到师云喫茶去又问一僧僧云不曾到师亦云喫茶去后院主云和尚为甚曾到也云喫茶去不曾到也云喫茶去师召院主主应诺师云喫茶去保福展云赵州惯得其便镜清怤举问僧作么生会僧便去清云邯郸学唐步达观颕云有条攀条无条攀例乃高声云喫茶去雪窦显云这X僧不是邯郸人为甚学唐步若辨得出与汝茶喫汾阳昭颂云赵州有语喫茶去天下衲僧总到来不是石桥元底滑唤他多少衲僧回黄龙南云赵州验人端的处等闲开口便知音觌面若无青白眼宗风争得到如今投子青云见僧便问曾到不有言曾到不曾来留坐喫茶珍重去青烟暗换绿纹苔佛国白云此间曾到不曾到人义人情去喫茶院主不知滋味好却来争看盏中花云盖智云赵州喫茶话自古及至今易开终始口难保岁寒心佛眼远云赵州一瓯茶验尽当行家一期虽似好争免事如麻沩山祐禅师因摘茶谓仰山云终日摘茶只闻子声不见子形仰撼茶树一下师云子只得其用不得其体师云未审和尚如何师良久仰云和尚只得其体不得其用师云放子二十棒首山念云夫为宗师须具择法眼始得当时不是沩山便是扶篱摸壁琅瑘觉云五更侵早起更有夜行人又云若不是沩山洎合打破蔡州大沩喆云阳春白雪今古罕闻如今还有同声相应同气相求者么良久云唱弥高和弥寡大沩智云古人相见互换之机啐啄同时体用双行涉是兼非当时正令若全提方知𦘕饼不充饥遂乃拈起拄杖云还会么良久又云家丑不可外扬父子体用全彰父夺子机犹可子夺父机无良击禅牀X一下天童觉云沩山仰山父父子子丛林尽道各得一橛殊不知天共白云晓水和明月流汾阳昭颂云摘茶更莫别思量处处分明是道场体用共推真应物禅流顿觉雨前香保宁勇云春暖相唿出翠微时行时坐几忘归黄昏一阵东风雨未免浑身透湿衣佛印元云体用全彰用不难当时沩仰自相谩禅流若具金刚眼互换机锋子细看野轩遵云龙生龙子鬪全威霹雳声中掣电机雨过云收何处去沩山千古独巍巍佛慧泉云体用俱非乌飞兔走撼树默然天长地久二十拄杖令虽严也是怜儿不觉丑佛鑑懃云张公乍与李公友待罚李公一盏酒到被李公罚一盃好手手中无好手王延彬太尉因到招庆煎茶次时朗上座与明招把铫忽翻却茶铫尉见乃问上座茶炉下是甚么朗云捧炉神尉云既是捧炉神为甚么翻却茶朗云事官千日失在一朝尉拂袖便去明招云朗上座喫却招庆饭了却向江外打野榸朗云上座作么生招云非人得其便大沩喆云王大尉大似相如夺璧怒发冲冠明招也是忍俊不禁难逢快便大沩若做朗上座当时见问但呵呵大笑何故见之不取千载难追雪窦显云当时但踏倒茶炉又颂云来问若成风应机非善巧可悲独眼龙曾未呈牙爪牙爪开生云X雷逆水之波经几回历村禅师一日煎茶次僧问如何是祖师西来意师举起茶匙子僧云莫这箇便当不师掷向火中投子青颂云煎茶未了人来问拈起茶匙呈似他当初若遇收燕手性命难存争柰何蔬菜丹霞然禅师访庞居士门前见女子云照去洗菜师问居士在不照放下菜篮歛手而立师又问居士在不照提起篮而去师便回居士从外归灵照举似居士士云丹霞在不照云巳去也居士云赤土涂牛嬭大沩喆云大小丹霞被居士女子勘破山僧当时若作丹霞但与呵呵大笑待他问长老笑箇甚么却向道不是冤家不聚头佛鑑懃云丹霞从苗辨地灵照因语识人放下篮下当处发生提篮便行随处灭尽居士赤土涂牛嬭堂屋里贩杨州且道毕竟如何各自散去免增话会涂毒䇿云问在不在一等寻人放篮提篮风流难掩最好丹霞便回去庞公犹自下金钩还知这般说话也无愁人莫向愁人说说向愁人愁杀人上方益颂云露头露面便相酬惯出人前不怕羞自是奴奴肌骨好不施红粉也风流白面郎白面郎从来门户恰相当可怜赤土涂牛嬭打瓦钻龟乱度量妙高台主云丹霞一问女子歛手拟议之间乌飞兔走何人证明庵中野叟赤土涂牛不X说子丑无碍居士云淡薄衣裳取次粧放篮歛手自无良老庞犹更多愁在不到奴奴泄漏香赵州谂禅师僧问承闻和尚亲见南泉是不师云镇州出大萝卜头汾阳昭颂云因问当初得法缘不言东土及西天镇州有菜名萝卜济却饥疮几万千雪窦显云镇州出大萝卜天下衲僧取则只知自古自今争辨鹄白乌黑贼贼衲僧鼻孔曾拈得保宁勇云镇州萝卜天然别满口明明说向人薄福阐提人不信一枚秤得二三斤海印信云陶潜彭泽唯㘽柳潘岳河阳只种花何似晚来江上望数峰苍翠属渔家径山杲云参见南泉王老师镇州萝卜更无私拈来塞断是非口雪曲阳春非楚词夹山会禅师在沩山作典座沩问今日喫甚菜师云二年同一春沩云如法修事着师云龙宿凤巢沩云作家大沩喆云夹山虽逞家风美则美矣善则未善慧光即不然寻常茶饭随家丰俭或有人问今日喫甚么菜向道不是茄子便是菘菜如法修事着五味不少且道夹山是慧光是智海逸云诸方尽道典座尽善尽美殊不知弄巧成拙荐福不然今日喫甚菜自炒菠稜着莙荙如法修事着自应诺诸禅德试辨看若也辨得非惟此土举世无双任是香积门中还他第一X投子青颂云相逢借问众僧糜莫比庵园香饭施紫气夜随丹凤转金龙晓缠月中枝正觉逸云变生为熟逐时新好是二年同一春龙宿凤巢轻奋意调和味塞口多人大洪预云雨过龙庭苔藓润夜央金殿烛初红宫姬雅奏昇平曲禁外虗劳视听功睦州踪禅师僧问以一重去一重即不问不以一重去一重时如何师云昨日栽茄子今朝种冬瓜灵隐远云问者善问不解答答者善答不解问山僧今日向饥鹰爪下夺肉勐虎口里横身为你诸人说箇样子登坛道士羽衣轻呪力虽穷法转新拇指破开天地暗蛇头攧落鬼神惊南巖胜颂云披蓑侧笠千峯上引水浇蔬五老前中有瓜田难纳履睦州倒退在傍边咲庵悟云昨日栽茄子今日种冬瓜一声河满子和月落谁家自得晖云重重去尽自平常春暖风和日渐长户外鸟啼声细碎巖花狼籍满山房普化禅师因喫生菜次临济云这汉大似一头驴师便作驴鸣济云直岁与他细抹草料师云少室人不识金陵又再来临济一只眼到处为人开赵州云何不与他本分草料上方益颂云草里相逢两赤眉交锋一阵疾如飞东西旗号浑相似试问何人得胜归径山杲云先师会里呈真处临济堂前喫菜时连此三回露X栓索咄这㳂台盘乞儿大愚芝禅师示众云大家相聚喫茎虀若唤作一茎虀入地狱如箭射应庵华云好语要且无来处有人辨得出与你一两金松源岳颂云杀活全机觌面提大家相聚喫茎虀后生不省这箇意只管忙忙打野榸禅林类聚卷第十八禅林类聚X卍XXX禅林类聚卷第十九田地草木花果香灯搬扫紫薪田地黄檗运禅师在百丈开田归丈问运阇黎开田不易师云随众作务丈云有烦道用师云争敢辞劳丈云开得多少田也师将锄筑地三下丈便喝师掩耳而去琅瑘觉云百丈一喝可谓垂丝于万丈潭中黄檗掩耳独耸于千峯之上大沩喆云黄檗开田功不浪施百丈住持令不虗行禾山方云百丈正X令风行草偃黄檗开田水到渠成虽然与么且道以锄筑地处又作么生还会么不是苦辛人不知松源岳云百丈一喝风云耸岳黄檗掩耳诸人自摸索看佛眼远颂云相见言谈理不亏等闲转面便相挥异竟水须朝海去到头云定覔山归百丈政禅师一日谓众云汝等与我开田了我为汝说大义僧开田了云请和尚说大义师乃展开两手白云端云百丈说大义只止于此当时再参马祖底句向甚处去也若言更有在未免与蛇𦘕足且道作么生得知百丈老人立地处乃云客来无茶点蒿汤备礼仪大沩喆云百丈说大义可谓今古罕闻光前绝后大沩即不然但向道开田劳力请归堂歇教他天下衲僧铓锋结舌何故鹤有九臯难翥翼马无千里谩追风应庵华云白云要见百丈再参马祖底道理直是好笑笑须三十年又道作么生得知百丈立地处也与笑三十年客来无茶点蒿汤备礼仪也与笑三十年三笑而九十年为复笑白云批判未审为复别有道理汝诸人若检点得出归宗拄杖子两手分付苟或未然几度醉归明月夜笙歌引入𦘕堂前白云端颂云常怜百丈解开田今古行人手里传谁道舌头曾不动五音六律太周旋佛眼远云X开田说大义后人莫容易百丈总持门淡而还有味长沙僧问如何转得山河大地为自已去师云如何转得自已为山河大地去僧云不会师云湖南城里好养民米贱柴多足四隣天童觉云虽然主宾互换要且泥水不分或然裂转鼻孔恁么不恁么总不得又合作么生如今王令稍严不许人搀行夺市径山杲云转山河大地归自已则易转自已归山河大地则难有人道得不难不易句却来径山手里请棒喫应庵华云蒋山随分判断大小长沙勘这僧不破保宁勇颂云尘剎平常露此身疑生情动见踈亲湖南城里从来事米贱柴多足四隣仰山寂禅师因沩山问甚处来师云田中来沩云田中有多少人师插锹叉手而立沩云今日南山大有人刈茅师拽锹而去玄沙云我若见即踏倒锹子镜清因僧问插锹意旨如何清云狗㗸赦书诸侯避道又问玄沙踏倒锹意旨如何清云不柰船何打破戽斗又问南山刈茅如何清云李靖三兄久经行阵雪窦显云诸方尊宿咸谓插锹话奇特也大似随邪逐恶据雪窦见处仰山被沩山一问直得草绳自缚去死十分翠巖芝云仰山只得一橛诸人别有会处沩山杲云潜行密用还他本分作家或放或X收须是通人自照且道明甚么边事吸尽西江水方明一点心投子青颂云沩山问处少知音插地酬他佛祖沈踏倒玄沙傍不肯免教苍翠带春深保宁勇云浅种深耕正及时入泥入水更同谁南山茅草多人刈独是爷儿两箇知佛心才云金鞭击动苍龙窟吐雾擎空出海门溟渤吸干天上去空余雷电满山川佛眼远云数目分明举即难衲僧无不胆毛寒须知更有壶中路但向须弥顶外看天童觉云老觉情多念子孙而今惭愧起家门是须记取南山语镂骨铭肌共报恩仰山夏末问讯沩山山云子一夏不见上来在下面作何所务师云某甲在下面锄得一片畬下得一罗粟沩云子今夏不虗过师却问和尚今夏作得箇甚么沩云日中一食夜后一寝师云和尚今夏亦不虗过道了乃吐舌沩云寂子何得自伤已命大沩喆云仰山眼照四天下到大圆面前却向净地上喫交大圆可谓养子之缘不免挂后人唇齿佛眼远云大众沩山父子寻常相见游戏神通不同小小还有知得底么若无山僧与诸人说看开一片田密密绵绵两顿粥饭其道自辨山僧一夏与诸人相见自是诸人不荐若或荐成一片看取当门箭天童觉云少当努力老合歇心这一夏总不虗过为甚么仰山道了吐舌若点检得出X祸不入慎家之门洞山聪颂云仰山何得太伤义吐舌忙然又泄机最得沩山言点责得伊从此媿知非佛灯珣云一畆田兮三硕谷斋时饭兮早晨粥一期父子话家风功名万古传灯录禅家流细观瞩勿谓斯言语麤俗好似荆山白石头会有卞和知是玉临济玄禅师因赴普请锄茶园次黄檗后至师问讯了按䦆而立檗云莫是困耶师云才䦆地何言困檗拈拄杖便打师接住推倒檗乃唤维那拽起我来维那拽起云和尚争容得这风颠汉檗却与维那一掌师遂䦆地云诸方火葬我这里活埋沩山问仰山黄檗与临济此时意作么生仰云作贼人走却逻贜人喫棒沩云如是如是大沩喆云黄檗倒地维那扶起火葬活埋清风未巳真净文颂云夺旗掣鼓着精神父子虽亲法不亲为报四方禅客道等闲莫作守株人佛鑑懃云百头马里一头骡踢踏纵横不柰何今日风颠临济是却令黄檗打维那玄沙俻禅师云若论此事喻似一片田地四至界分结契卖与诸人了也只有中心树子犹属老僧在鼓山珪颂云万事由王老师树子未属你在广额屠儿成佛二祖大师偿债径山杲云祖父田园都卖了四边界至不曾留柰何犹有中心树恼乱春风卒未休X地藏琛禅师一日插田次见新到僧乃问甚么处来云南方来师云南方佛法如何僧云商量浩浩地师云争似我这里种田博饭喫僧云争柰三界何师云唤甚么作三界僧无语大沩喆云清贫长乐浊富多忧云峯悦颂云种田博饭喫言中谁辨的午后打斋钟真金曾失色灵源清云种田博饭喫佛法要商量言下超三界灵机发妙光云巖因云种田博饭有来由免见区区向外求莫谓劳心便劳力大都工拙要全収旻古佛云种田博饭待方来玄妙商量一任猜无影树头悬日月几人于此便心灰石门彻禅师僧问实际理地如何进步师云鸟道无前僧进语云幽谷白云藏白雀拟心栖处隔山迷石门聪别云栖心不住栖心地物外纵横任法闲西禅需颂云幽谷白云藏白雀拟心栖处隔山迷直饶不住栖心处犹落怡山第二机草木南阳忠国师问紫璘供奉甚处来奉云城南来师云城南草作何色奉云作黄色师乃问童子城南草作何色子云作黄色师云祇这童子亦可帘前赐紫对御谈玄大沩喆云国师与么问供奉与童子与么答且道还有利害么若也辨得许你亲见国师若也未会X城南草依前黄色月堂昌颂云惯使渡头船如今不记年受他风浪恶方是趂麤钱药山俨禅师一日与道吾云巖高沙弥游山见两株树一荣一枯师乃问荣者是枯者是吾云枯者是师云酌然一切处令教枯淡去师又问云巖巖云荣者是师云酌然一切处令光明灿烂去复问沙弥弥云枯者从他枯荣者从他荣师回顾道吾云巖云不是不是五祖戒云梦中说梦两重重保宁勇颂云抹粉涂坯复裹头尽由行主线牵抽鼓鼙打破曲吹彻収拾大家归去休佛慧泉云一枝荣一枝枯中心绿叶更扶苏黄莺任解千般语免得傍人弹子无海印信云落云黄叶作金钱痴騃啼儿见喜欢捉得献娘俱道好不知谁是哂傍观云巖因云年老心孤笑药山团栾诸子坐忘还从头才问荣枯事鼻孔元来总一般楚安方云药山用处少人扶堪笑云巖与道吾犹向荣枯生解会岂知潘阆倒骑驴大沩安禅师示众云有句无句如藤倚树踈山闻之径往彼请问值师泥壁次便问有句无句如藤倚树岂不是和尚道师云是山云忽遇树倒藤枯时如何师放下泥盘呵呵大笑归方丈踈山随后云某甲三千里卖却布单特为此因缘而来和尚何得相弄师X云侍者讨钱还伊去遂嘱云向后有独眼龙为汝点破在山后到明招举前话招云大沩可谓头正尾正祇是不遇知音山却问树倒藤枯时如何招云更使沩山笑转新山因而有省乃云沩山元来笑中有刀遂遥礼悔过海印信颂云树倒藤枯伸一问呵呵大笑有来由羚羊挂角无寻处直至如今笑未休文殊道云树倒藤枯问大沩呵呵大笑显全机布单卖却般缠了秋夜寒来说向谁大洪预云冷刃吹毛笑里来烁迦罗眼不容裁一目金龙曾举爪髑髅觉痛顶门开枯木成云江边闲把直钩垂也有金鳞上钓时三跳若能乘羽化免教渔父皱双眉楚安方云添得沩山笑转新当时觌面巳呈君明招漏泄沩山句无限风光付与人径山杲云若将此语定纲宗辜负明招独眼龙笑里忽分泥水路方知千里共同风香严闲禅师垂语云如人上树口㗸树枝手不攀技脚不踏树树下忽有人问祖师西来意不对则违他所问若对他又丧身失命当恁么时作么生即是时有虎头上座出云上树即不问未上树请和尚道师呵呵大笑雪窦显云树上道即易树下道即难老僧上树也致将一问来翠巖芝云问者对者不免丧身失命如今衲僧作么生天童觉云虎头上座是箇X恶贼用无义手打不防家直饶本色作家往往做手脚不办雪窦是别机宜识休咎底汉到这里亦祇得藏身露影还会香严做处么二千劒客今何在独许庄周见太平保宁勇颂云曲设多方老古锥那堪枝上更生枝好如良马窥鞭影逐块且非狮子儿佛慧泉云呵呵大笑没针锥上树何如未上时任使香严多伎俩傍观不免为攒眉地藏恩云香严垂语真堪赏口㗸树枝悬树上此时不问祖师机且道渠侬底模样上方益云狭路转身难东西尽是山行人不到处风定落花闲石门易云古圣悲心利后人口㗸枝上露全身直饶玄路无消息未免家中丧二亲临济玄禅师在黄檗栽杉松次黄檗云深山里栽许多树作么师云一与山门作境致二与后人作标榜道了将锄头打地一下檗云虽然如是巳喫吾二十棒了也师又打地一下云嘘嘘檗云吾宗到汝大兴于世沩山问仰山黄檗当时只嘱临济一人别更有在仰云有只是年代深远不欲举似和尚沩山云虽然如是吾也要知但举看仰云一人指南吴越令行遇大风即止大沩喆云临济与么大似平地喫交虽然如是临危不变方称丈夫黄檗云吾宗到汝大兴于世也是怜儿不觉丑应庵华云黄檗X道虽然如是子巳喫吾二十棒了也养子之缘故当如是临济正令虽行可惜向䦆头边甘自活埋仰山见解未出常流岂止遇大风即止当时何不道直得尽虗空界尽此话方始大行岂不是头正尾正蒋山今日捋下面皮要与诸人相见去也蓦拈拄杖卓一下云惊群须是英灵汉敌胜还他狮子儿翠巖真颂云带砺山河画土疆汉高殿下有张良千言万语无人会又逐流莺过短墻多福禅师僧问如何是多福一丛竹师云一茎两茎斜云学人不会师云三茎四茎曲黄龙新云斜即任斜曲即任曲唤甚么作一丛竹松源岳云三年一闰喝一喝应庵华颂云一茎两茎斜其意毒如蛇三茎四茎曲无疑入地狱言下若知非心空及第归堪笑蒋山老无端入荒草云门偃禅师僧问树凋叶落时如何师云体露金风黄龙新云大小云门境上缚杀云巖即不然树凋叶落时如何珊瑚枝枝撑着月雪堂行云大小死心向句里缚杀山僧恁么道为复压良为贱为复别有道理泐潭清云若向言下取则句里呈机要见云门千山万水何故妙体本来无处所通身那更有来由教忠光云云门骑贼马赶贼队夺贼鎗杀贼只知其杀不知其活要知杀活莫随X言语大用现前超今越古松源岳拈拄杖云云门可谓骑贼马赶贼夺贼刀杀贼只是诸人不得恁么会何也命若悬丝捉拄杖下座泉大道颂云体露金风触处周何须叶落始知秋清风楼上当年事直至如今笑未休雪窦显云问既有宗答亦攸同三句可辨一镞辽空大野兮凉飈飒飒长天兮踈雨蒙蒙君不见少林久坐未归客静依熊耳一丛丛佛性泰云凉风落木楚山秋满树寒蝉噪不休红蓼白苹开两岸不知谁在钓鱼舟白杨顺云金风体露复何言大道从来绝变迁一叶飘空天似水临川人唤渡头船佛鑑懃云树凋叶落何时节体露金风九月天满目真如人不会一川风月正翛然花果世尊昔在灵山会上拈花示众是时众皆默然唯迦叶尊者破颜微笑世尊云吾有正法眼藏涅槃妙心实相无相微妙法门不立文字教外别传付嘱摩诃大迦叶白云端云迦叶善观风云别气色虽然如是还觉顶门重么黄龙心云直下穿过髑髅巳是换却眼睛临危不在悚人向甚处见释迦老子月庵果云大众辨龙蛇别休咎须是佩毗卢印具顶门眼还知释迦老子为人处么大似见兔放鹰看孔着楔不妨善其枢要福严然则晚辈今日亦欲効X颦乃竖拂子云见么见么良久云更深夜静归堂歇去黄檗胜颂云灵山卓地红莲发白眉老翁笑不歇轰轰洪韵震东西八万迷徒犹未瞥佛慧泉云霜风括地扫枯茭谁觉东君令巳回唯有岭梅先漏泄一枝独向雪中开白云端云尽说拈花微笑是不知将底辨宗风若言心眼同时证未免朦胧在梦中正觉逸云教外单传事最奇兜罗绵手举花时会中不得鸡峰老无限清香付与谁无为子云世尊举花迦叶微笑殃及儿孙上祖不了长灵卓云世尊拈花迦叶微笑不落宫商是何曲调古洞风清寒潭月皎无尽居士云世尊迦叶不相知陷虎机关各自施正眼妙心真实相灵山会上付他谁牛头山融禅师未值四祖以前居牛头山栖于北巖感百鸟㗸花日以供养后四祖来广说法要遂乃开悟此后百鸟不复㗸花后有僧问南泉牛头未见四祖为甚么百鸟㗸花献泉云为渠步步踏佛阶梯云见后为甚么不来泉云直饶不来犹较王老师一线道云门云南泉只解步步登高不解从空放下僧问如何是步步登高门云香积世界云如何是从空放下门云填沟塞壑洞山于阶梯处云如掌观珠意不暂舍又于一线道处云通身去也X雪窦显颂云牛头峰顶鎻重云独坐寥寥寄此身百鸟不来春巳过不知谁是到庵人无为子云紫气氤氲透白云因逢宗匠指迷津㗸花百鸟空惆怅不见庵中旧主人祖印明云諠寂同为不二门莫来无佛处称尊寄言牛首庵中老百鸟㗸花祸有根梦庵信云寥寥风月卧烟霞百鸟从兹不献花人义尽从贫处断世情偏向有钱家无尽居士云花落花开百鸟悲庵前物是主人非桃源咫尺无寻处一棹渔蓑寂寞归天童觉云花鸟不来空过春牛头山上懒融人自心净故元无作放下许多闲苦辛大梅常禅师因庞居士问久响大梅未审梅子熟也未师云你向甚处下口士云百杂碎师云还我核子来翠巖芝云此二人大似把手上高山松源岳颂云大梅梅子熟庞老巳先知正眼验深要相逢拍手归南泉愿禅师因陆亘大夫云肇法师也甚奇恠解道天地同根万物一体师指庭前牡丹花云大夫时人见此一株花如梦相似圆悟勤云陆亘大丈手攀金鎻南泉八字打开直得七珍八宝罗列目前乃竖起拂子云天地一指万物一马通身是口分踈不下保宁勇代陆拍手云阿谁到这箇田地径山杲云这一则公案X流布丛林近三百载中间有无数善知识出世只是未甞有一人与伊分明判断径山今日与伊断却若向理上看非但南泉谩他陆亘一点不得亦未摸着他脚下一茎毛在若向事上看非但陆亘谩他南泉一点不得亦未梦见他汗臭气在或有人出来道大小径山说理说事即向他道但向理事上会取瑞巖恭云大夫致箇问端不妨奇特被南泉将一粒黑豆换却眼睛便见忘前失后雪窦显颂云见闻觉知非一一山河不在镜中观霜天月落夜将半谁共澄潭照影寒上方益云一枝两枝千万枝金刀拟剪却离披不离披有谁知自缘今日人心别未必秋香一夜衰黄龙心云举则易见还难弥卢顶上天风寒峨峨直下苍龙窟谁敢覰着死心新云举则易见还难同根天地又颟顸南泉指出花如梦对此凭君子细看佛鑑懃云南泉沥胆为诸人笑指庭前别是春不是守株闲待兔直须骑鹤上青云径山杲云天地同根伸一问未曾擡步巳忘家无阴阳处花重发玉本无瑕似有瑕沩山祐禅师与仰山游行次鸟㗸一红柿落师前师将与仰山仰接得以水洗了却与师师云子甚么处得来仰云此是和尚道德所感师云汝也不得空然即分一半与仰山玄沙云大小沩山被仰山一坐至今起不得X古德颂云鸦㗸柿子落师前致献何来事皎然各分一半甘如蜜如今不会是何年睦州见僧来参师便喝云上座如何偷常住果子僧云某甲方到因甚道偷果子师云赃物见在聻保宁勇云这老贼松源岳颂云倾尽宝山宝全身入荒草若是凤凰儿不向那边讨灵云勤禅师参沩山见桃花悟道有颂云三十年来寻劒客几回叶落又抽枝自从一见桃花后直至如今更不疑举似沩山山云从缘得入永不退失汝善护持后玄沙闻云谛当甚谛当敢保老兄犹未彻在长庆因僧问玄沙意旨如何庆云将谓胡须赤更有赤须胡保宁勇云且道灵云见甚么道理莫是悟得箇万法不生不灭无去无来空寂之理么若与么何曾悟在只如玄沙与么道为复是肯他不肯他若道肯他玄沙眼在甚么处若道不肯佗灵云有甚么过众中商量极多所以千闻不如一见保宁亦敢保诸人未彻在南华昺云灵云悟处穷尽万法根源玄沙称提坐断千差要路一唱一酬一舒一卷大似把手上高山然虽如是路逢劒客须呈劒不是诗人莫献诗长芦心云灵云玄沙好一对无孔铁鎚竞生节目若是长芦门下与佗一坑埋却何故皓玉无瑕雕文丧德首山念颂云分明历世三十春因悟桃花色转新X人人尽得灵云意不识灵云是何人神鼎諲云伤嗟寻劒客桃花遇春开灵云一见处令我笑咍咍慈明圆云二月桃花处处新灵云一见更无亲相逢尽道休官去林下何曾见一人雪窦显云本无迷悟数如麻独许灵云是作家借问徧参诸祖客不知何处见桃花翠巖真云子路当时问要津滔滔天下丈夫人相逢相见若如此更有春风春又春觉范洪云灵云一见不再见红白枝枝不着花叵耐钓鱼船上客却来平地摝鱼鰕开福宁云百炼精金大冶中任他腾𦦨亘天红须臾拈出教人看添得行家价转丰洞山价禅师因请泰首座喫果子次乃问有一物上拄天下拄地黑似漆常在动用中动用中収不得你道过在甚处泰云过在动用中师便喝乃令掇却果卓五祖戒别首座云朝来更献楚王看琅瑘觉云若不是洞山老人焉能辨得虽然如是洞山犹少一着在大沩喆云还知洞山落处么若也不知往往作是非得失会去山僧道这果子莫道泰首座不得喫设使尽大地人来亦不得正眼觑着云盖本云洞山虽有打破虗空底钳鎚且无补缀底针线待伊道过在动用中伹道请首座喫果子泰首座若是箇汉喫了也须吐出开善谦云洞山倚势欺人真如随风倒柂忽有人问山僧道过X在甚么处拈果子便喫何故下坡不走快便难逢黄龙忠云垂丝千尺意在深潭泰首座久战沙场功名不就沩山当时若见洞山问了便揖云请喫果子直饶洞山有悬河之辩也须教伊结舌南堂静云洞山老坐筹帏幄决胜千里泰首座通身是口有理难伸踈山仁禅师因灵泉问枯木生花始与他合是这边句是那边句师云亦是这边句泉云如何是那边句师云石牛吐出三春雾灵雀不栖无影林丹霞淳颂云沧海无风波浪平烟收水色虗含月寒光一带望何穷谁辨箇中龙退骨风穴僧问语默涉离微如何通不犯师云常忆江南三月里鹧鸪啼处百花香雪窦显云曾有人问我对他道噼腹剜心又且如何复云因风吹火别是一家伤鼈恕龟必应有主大沩秀云江南佳景诚合如之千载观光添人性𢤁傥或不尔来年更有新条在恼乱春风卒未休天童觉云露躶躶圆陀陀直是无稜缝且道风穴无稜缝何似雪窦无稜缝还会么和光惹事刮笃成家海印信颂云鹧鸪啼处百花香拊掌呵呵笑一场因忆旧年游历处送人云坞入斜阳宝峯明云鹧鸪啼处百花鲜江国从来路坦然为报途中夫归客谢家人不在渔船鼓山珪云快骑骏马上X高楼南北东西得自由最好腰缠十万贯更来乘鹤上扬州径山杲云忽尔出门先见路才方下脚便登船神僊祕诀直堪惜父子虽亲不可传智门祚禅师僧问莲华未出水时如何师云莲华云出水后如何师云荷叶天童觉云灵龟无卦兆空殻不劳钻雪窦显颂云莲花荷叶报君知出水何如未出时江北江南问王老一狐疑了一狐疑白云端云莲华荷叶有由哉泥水分时绝点埃堪忆九龙初沐处东西一步一枝开无尽居士云莲华荷叶共河中华叶年年绿间红春水连漪清彻底一声啼鸟五更风佛鑑懃云香苞冷透波心月绿叶轻摇水面风出未出时君看取都卢只在一池中慈受深云雨余槛外差差碧风撼池中柄柄香多谢浣沙人不析雨中留得盖鸳鸯净众信禅师僧问莲花未出水时如何师云菡萏满池流云出水后如何师云叶落不知秋天童觉云李陵持汉节潘阆倒骑驴丹霞淳颂云白藕未萠非隐的红花出水不当阳游人莫用传消息自有清风递远香雪窦显禅师僧问山花开似锦㵎水湛如蓝学人分上为甚么不会师云棺木里瞠眼云恁么则从苗辨地因语识人也师云三十棒且待别时白云端颂云一枝枯草强遮羞明镜当轩烛尽幽X满面惭惶移步去清光灼灼避无由香灯龙潭信禅师因德山侍立抵夜师云夜深子何不下去山遂珍重揭帘而出见外黑却回云外面黑师乃点纸烛度与山山拟接师便吹灭山忽大悟作礼师云子见箇甚么道理山云某甲从今以去不疑天下老和尚舌头也师至明日陞堂告众云可中有箇汉牙如劒树口似血盆一棒打不回头他时向孤峯顶上立吾道去在山遂取平日疏钞将一炬火提起云穷诸玄辩若一毫致于太虗竭世枢机似一滴投于巨壑将疏钞便烧却礼辞而去白云端颂云明暗相凌不足云丝毫有解未为亲纸灯忽灭眼睛出打破大唐无一人保宁勇云一条瀑布巖前落半夜金乌掌上明大口开来添意气与谁天下共横行上方益云一阵旋风雾霭开千峯突出碧崔嵬惊猿怨鹤抛来久半夜山前唤得回大洪遂云明暗相形事渺茫谁知脑后迸神光都来划断千差路南北东西达本乡天宁琏云德峤龙潭啐啄机芥针投合契玄微孤峰盘结幪头坐不顾青山云自归云巖晟禅师僧问二十年在百丈巾缾为甚么心灯不续师云头上宝华冠僧云头上宝华冠意旨如何师云大唐天子及冥王后僧举问九峰虔禅师大唐天子及冥王意旨如何虔云却忆洞上之言X丹霞淳颂云玉鞭高举击金门引出珊瑚价莫论逈古轮王全意气不彰宝印自然尊香林远禅师僧问如何是室内一盌灯师云三人证龟成鼈投子青颂云六耳同谋事可成直言方表赤心人室中灯𦦨谁来拨白发童儿两鬓新西禅需云三人证龟成鼈刚把天机漏泄木人岭上歌歌石女眼中滴血慈明圆禅师在众时到芝和尚寮芝坐间开合子拈香烧次师问作么生烧芝便放炉中烧师云齖郎当汉又恁么去也白云端颂云千人万人行一路几箇移身不移步对面拈香炉上烧齖郎当汉又恁么搬扫打地禅师自江西领旨自晦其名凡学者致问惟以棒打地而示之时谓之打地和尚一日被僧藏却棒然后问师但张其口僧问其门人云只如和尚每有人问便打地意旨如何门人即于灶底取柴一片掷在釜中赵州谂禅师见僧扫地遂问与么扫还得净洁也无僧云转扫转多师云岂无拨尘者僧云谁是拨尘者师顾视云会么僧云不会师云问取云居去其僧后问云居如何是拨尘者居云这瞎汉曹山本寂禅师问僧甚处去来僧云扫地来师云佛X前扫佛后扫僧云前后一时扫师云与我过袈裟来五祖戒出僧语云和尚是何心行汾阳昭颂云器量方圆得见伊问君扫地是慈悲前后一时俱扫却也是拈来第二机柴薪雪峯存禅师因普请次自负一束藤路逢一僧便抛下叉手立僧拟取师便踏倒归举似长生云我今日踏得这僧甚快生云和尚替这僧入涅槃堂始得师休去法眼因有二僧各说道理请师断师云汝两僧一时入涅槃堂玄觉云甚么处是替那僧入涅槃堂处雪窦显云长生大似东家人死西家助哀也好与一踏白云端云雪峯外面赢得五百家中失却一贯崇寿稠云此一转语却还老兄东禅齐云只如长生意作么生南堂静云雪峯一踏别传教外雪窦一踏千古无对长生答对失钱遭罪若人点检得出老僧只呵呵大笑且道笑与踏是同是别良久云参上方益颂云暗抛香饵在江濵果是金鳞钓得归不是丝纶收得疾几乎输与鹭鸶儿佛灯珣云伟哉雪老法中英肩上藤薪觌面呈目前不荐当头着和身一踏倒囊倾会知担重因柴束自然便重不便轻何山奉报诸禅侣孩儿须是的亲生兴教寿禅师因在天台韶国师处一日搬柴坠落而X悟乃成一颂云扑落非他物纵横不是尘山河及大地全露法王身国师然之法昌遇禅师因普请牵木大众放歇师云大众作么生是时节因缘一僧乃发号声师云只得八成僧云和尚尊意如何师云拽禅林类聚卷第十九禅林类聚X卍XXX禅林类聚卷第二十狮象龙虎牛鹿猫犬龟鱼兔蛇飞走狮象云巖晟禅师因药山问闻汝会弄狮子是不师云是山云弄得几出师云弄得六出山云我亦弄得师云和尚弄得几出山云我弄得一出师云一即六六即一师后到沩山沩问承长老在药山弄狮子是不师云是沩云长弄还有置时师云要弄即弄要置即置沩云置时狮子在甚么处师云置也置也法昌云好一场狮子只是弄得有头无尾当时若见沩山道置时狮子在甚么处便与放出踞地金毛狮子直教沩山藏身无路湛堂准云药山云X巖钝置杀人两子父弄一箇狮子也弄不出若是准上座只消独自弄拽得来拈头作尾拈尾作头转两箇金睛攫几钩铁爪吼一声直令百里内勐兽潜踪满空里飞禽乱坠准上座未弄狮子请大众高着眼先看做一箇定场以拄杖掷下云箇中消息子能有几人知喝一喝雪窦显颂云尼愬金毛狮子子栴檀林下青莎里置也置也威自全一出六出眉趯起非拟拟知几几星流不问三千里天外风清哮吼时为君吸尽西江水咄仰山寂禅师因见雪狮子乃指云还有过得此色者么众无对云门云当时好便与推倒雪窦显云云门只解推倒不解扶起琅瑘觉云即今问汝诸人推倒扶起相去多少拄杖子拶过眉毛鼻孔呵呵大笑便掷下拄杖灵隐昌云推倒也错扶起也错且道还有过此色者么天童觉颂云一倒一起雪庭狮子慎于犯而怀仁勇于为而见义清光照眼似迷家明白转身还堕位衲僧家了无寄同死同生何此何彼暖信破梅兮春到寒枝凉飈脱叶兮秋澄潦水龙虎黄檗运禅师因百丈问甚处去来师云大雄山下採菌子来丈云还见大虫么师便作虎声丈拈斧作斫X势师遂与丈一掴丈吟吟而笑便归陞座谓众云大雄山下有一大虫汝等诸人也须好看百丈老汉今日亲遭一口沩山问仰山仰云和尚怎生沩云百丈当时便合一斧斫杀因甚么到如此仰云不然沩云子又作么生仰云百丈非唯骑虎头亦解把虎尾沩云子有崄崖之句五祖戒云百丈大似作贼人心虗黄檗熟处难忘佛眼远颂云大雄山下斑斑虎触着伤人谁敢顾亲遭一口老婆心何曾用着腰间斧龙潭信禅师因德山初来参便问久响龙潭及乎到来潭又不见龙又不现师云子亲到龙潭德山作礼而退玄觉云且道德山肯龙潭不肯龙潭若肯德山眼在甚么处若不肯为甚么承嗣他雪窦显云将错就错黄龙心云雪窦与么道不知德山将错就错龙潭将错就错识休咎底衲僧必知去处未过关者亦宜辨白还相委悉么纵饶㘽种得不是栋梁材云峯悦云大小德山向齑瓮里淹杀保宁勇代德山云洎合放过五祖演云龙潭老人可谓骑贼马赶贼保宁勇颂云浩渺深沈纳众流谩持香饵掷金钩风云合帀雷霆动应讶龙王不出头罗汉南云亲到龙潭不见龙妙符先觉证玄宗茅庵盘结孤X峯上静对寒蟾挂碧空佛国白云亲到龙潭不见龙龙潭龙不在潭中青天白日兴云雨千古人同笑叶翁长灵卓云潭不见龙不现亲到龙潭遭一玷瞥然归去牙如劒棒头撒出光𦦨𦦨巖头奯禅师僧问路逢勐虎时如何师云拶圆悟勤云天无四壁地绝八维直得万箭攒心千鎗着体也敌他这一机不得还委悉么六六元来三十六破庵先颂云巖头一拶虗空迸裂父子不传神僊妙诀玄沙俻禅师与天龙普请往海坑斫柴见虎龙云前面是虎师云是汝阿虎龙归院乃问适来山中见虎云是汝未审和尚尊意如何师云娑婆世界有四种重障若人透得许汝出阴界东禅齐云上座古人见了道我身心如大地虗空如今人还透得么雪窦显云要与人天为师前面端的是虎保宁勇颂云勐虎当途独振威爪牙真箇利如锥可怜不觉亡身者碎骨拾来良可悲佛慧泉云前虎后虎急须看取凛烈威风生狞爪距今古樵人不回顾丧身失命知何数若回顾雄雄坐断山前路佛眼远云宗师方便太慈悲是汝之言实古锥万里神光腾顶后肯将生死吓愚痴明招谦禅师问僧虎生七子那箇无尾云第七箇无尾X鼓山珪颂云无尾大虫难傍近近前便是伤人命除非自解据虎头自然头正尾亦正径山杲云第七菸菟没尾巴食牛之气巳堪夸丛林悱悱争脣吻几箇行人得到家大普通禅师僧问骊龙颔下珠如何取得师乃拊掌瞬视黄龙南禅师云钟楼上念赞牀脚下种菜时如何黄檗胜禅师云勐虎当路坐鼓山珪颂云勐虎当路坐游鱼脚底过不学紫湖老便打刘铁磨径山杲云直出直入当面不识更拟如何着甚死急白云端云梧桐秋动叶先落日暮山房夜坐长天晓起来回首见处处风光断纸帐牛鹿南泉僧问和尚百年后向甚么处去师云作一头水牯牛去僧云某甲随和尚去得不师云汝若来㗸取一枝草来汾阳昭颂云类中难辨要分明戴角披毛卒未惺㗸取草来方定动头头物物自真灵佛惠泉云异类中行得自由拽穿鼻孔卒难収草枝啣得相逢处高卧深云任白头佛印元云行履从来异类中不知头角与谁同若㗸水草来相见摆尾摇头四野风药山晚参不点灯师云我有一句子待犊牛生儿即X向你道时有僧便出云犊牛生儿也祇是和尚不道师唤侍者将灯来其僧便抽身入众洞山云这僧会即会只是不肯礼拜法灯钦云生底是牯牛儿牸牛儿又代云双生翠巖芝云我即不然犊牛生儿也不向你道何故如是若向你道何处更有王老师崇觉空云药山三寸甚密争奈被这僧下一粒巴豆直得心肝五藏一时吐出直饶讨得火来也是半夜天明佛眼远颂云犊牛生子颇相谙两眼通红色似蓝把火照来无覔处大家普请一时参赵州谂禅师问南泉知有底人向甚么处去泉云向山前檀越家作一头水牯牛去师云谢师指示泉云昨夜三更月到牕云峯悦云若不是南泉洎被打破蔡州佛鑑懃云若教频下泪东海也须枯径山杲云云峯老人失却一只眼殊不知只因后语当下打破蔡州保宁勇颂云拽脱鼻头何处是乱抛泥水恣纵横日斜倒坐骑归去又见东山片月生宝峯祥云出窟金毛夺父机同声哮吼众狐疑三更牕月如清昼谁敢重来弄崄𡾟鼓山珪云眼中见惯是寻常又不惊人又久长留得寒牕夜来月三更依旧照茅堂径山杲云度体裁衣量水打碓毫发不差且居门外沩山祐禅师示众云老僧百年后向山下檀越家作X一头水牯牛于左脇书五字云沩山僧某甲此时若唤作沩山僧又是水牯牛唤作水牯牛又云沩山僧某甲且道唤作甚么即得仰山出礼拜而去云居膺云师无异号资福代作一圆相托起新罗情代作此牛相呈之又云同道者方知南塔涌云一千五百人善知识只得一半芭蕉彻代当时作此相呈之又云说也说了註也註了悟取好保宁勇云一等是入泥入水净众岳云沩山虽是善因而招恶果灼然作一头水牯牛去我当时若见便道这老牛向甚处去管取一场懡㦬大沩智云瞎却天下衲僧眼道吾真颂云水牯沩山直截机分明人类显幽奇两边语出分身处夜鸟投林晓复飞白云端云不道沩山不道牛灼然何处辨踪由丝毫蹉却来时路万劫无由得出头保宁勇云改却形容换却头当阳难隐箇踪由驴名马字虽唿唤多少傍观满面羞真如喆云蹄角分明触处周不劳管带不劳收但知不犯他苗稼水草随缘得自由佛心才云翻手书空字巳成忙忙人问两头明屈原不是逢渔父千古谁人论独醒海印信云山下为牛山上僧河沙异号未为能常爱暮云归未合远山无限碧层层无尽居士云野径蹄岑赚杀人早曾耕遍大田春有时落草无寻处显现沩山老汉身X黄檗运禅师一日与裴相国行次见农夫耕田泥深牛不能行农夫便打裴恻然悯之师云毒打裴云大善知识何得如此师云两只脚儿耕不得水庵一颂云运师裴相老婆心不顾泥深与水深痛棒毒槌行异类从教皮下血淋淋德山鑑禅师僧问如何是露地白牛师云吽吽僧云饮噉何物师云喫洞山聪颂云玉角霜毛露地牛人间天上显踪由不同雪岭时时吼肯若沩山日日收神山密禅师与洞山行次忽见白鹿走过师云俊哉洞云作么生师云大似白衣拜相洞云老老大大作这箇说话师云你作么生洞云积代簪缨暂时落薄天童觉颂云抗力霜雪平步云霄下惠黜国相如过桥萧曹谋略能成汉巢许身心欲避尧宠辱若惊深自信真情参迹混渔樵投子同禅师僧问如何是露地白牛师云叱叱云饮噉何物师云喫喫干明惠觉颂云露地白牛起问端随机叱叱齿牙寒不知饮噉是何物喫喫直教沧海干涌泉欣禅师因唐武宗废教在院看牛时有疆德二禅客到于路次见师骑牛不识乃云蹄角甚分明争柰骑者不识师骤牛而去二禅客相次憩于树下煎茶师却回下牛近前问讯与坐喫茶师乃问二禅客X近离甚处云那边师云那边事作么生禅客提起茶盏师云此犹是这边那边事作么生二人无对师云莫道骑牛者不识好丹霞淳颂云芳草曼曼岂变秋牧童白牯恣优游异中有路人难见却谓骑牛不识牛风穴沼禅师僧问麈鹿成群如何射得麈中主师云钓船载到潇湘岸气咽无寥问白鸥投子青颂云禁殿重闱视听危侧思偏立绛纶垂汉乡云断汀洲逈岭暮猿啼孤月随石门彻禅师僧问云光作牛意旨如何师云陋巷不骑金色马回途却着破襕衫丹霞淳颂云瑞草丛中懒欲眠徐行处处逈翛然披毛戴角人难识为报芒童不用鞭猫犬南泉愿禅师因两堂首座争猫儿师乃提起云大众道得即救取道不得即斩却也众无对师遂斩之至晚赵州从外归师举似州州乃脱履安头上而出师云子若在即救得猫儿保福展云虽然如是也即是破草鞋翠巖芝云大小赵州祇可自救保宁勇代但引颈向南泉面前汾阳昭颂云两堂上座未开盲猫儿各有我须争一刀两段南泉手草鞋留着后人行雪窦显云两堂俱是杜禅和拨动烟尘不奈何赖得南泉能X举令一刀两段任偏颇又云公案圆来问赵州长安城里任闲游草鞋头戴无人会归到家山即便休罗汉南云作者纵横斩万机赵州头戴草鞋时当台宝鑑无私烛离匣金刀岂乱挥圆通僊云狼烟起处看兵机不是将军孰辨伊两段一刀垓下令威风千古覇雄基佛心才云伯牙之絃鸾胶可续调古风淳霜月可掬南泉南泉龙象继躅佛眼远云安国安家不在兵鲁连一箭亦多情三千劒客今何在独许将军建太平赵州谂禅师僧问狗子还有佛性也无师云无云蠢动含灵皆有佛性狗子因甚么无师云为他有业识性在又一僧问师狗子还有佛性也无师云有云既有为甚么入这皮袋里来师云知而故犯翠巖芝云说有说无两彩一赛如今作么生五祖演云大众你诸人作么生会老僧寻常只举无字便休你若透得这一箇字天下人不柰你何你诸人作么生透还有透得彻底么有则便出来道看我也不要你道有也不要你道无也不要你道不有不无你作么生道珍重真净文颂云言有业识在谁云意不深海枯终见底人死不知心圆通秀云少年学解昧宗途老倒依还滞有无古佛纯金谁辨色惑为机智竞踌躇普融平云有无双放复双收赵老机关世莫俦试上海门高处望千江万派尽东流疎山如X云狗子无佛性慈悲似海深寻言逐句者埋没丈夫心慈受深云赵州口里有雌黄句下谁人见短长堪笑几多逐块狗夜深无故吠虗堂径山杲云有问狗佛性赵州答曰无言下灭胡族犹为不丈夫紫湖踪禅师门下立一牌牌上书云紫湖有狗上取人头中取人腰下取人脚拟议则丧身失命或新到才相看便喝云看狗僧才回首师便归方丈或有僧问如何是紫湖狗师云嘷嘷雪窦显云众中总道这僧着一口着则着了也争奈这僧在敢问诸人紫湖狗着者便死因甚么这僧犹在若无知方眼救得这僧设使紫湖出世齩煞百千万箇有甚益我当时若见先斫下牌然后入院待这老汉喝云看狗与伊放出箇焦尾大虫如今诸人要见么日势稍晚归堂佛国白颂云紫湖狗子最威狞来者投明莫暗行向道看时如不见当头齩杀丧平生正觉逸云紫湖堂上绝人行只为堂前狗子狞见影闻声心胆慑当头宁免丧残生佛眼远云老大宗师没巴鼻养狗之缘太儿戏夺牌禅客如到来铅刀争及吹毛利曹山本寂禅师僧问世间甚么物最贵师云死猫儿最贵云为甚么死猫儿却贵师云无人着价天童觉云曹山物贷不入行市子细看来直是一X钱不直曹山遇贱则贵我这里遇贵则贱且道还有相违处么丹霞淳颂云腥臊红烂不堪亲触动轻轻血污身何事杳无人着价为伊非是世间珍龟鱼大隋真禅师因庵畔有一龟僧指其龟问一切众生皮裹骨这箇众生为甚骨裹皮师拈草鞋覆龟背上白云端颂云分明皮上骨团团卦画重重更可观拈起草鞋都盖了大隋却被这僧谩保宁勇云露足藏头可笑奇千年谁谓是灵龟雨倾不解随流去浮木相逢又几时旻古佛云懒安的子大隋师一着当头更莫疑大地山河都盖了从他衲子下针锥禾山方云千古清声老大隋机锋壁立杳难窥未能直下超凡圣只道将鞋盖却龟照觉总云皮骨曾将问大隋当头一着更狐疑可怜无限寻声迹不荐羚羊挂角时三圣然禅师问雪峯透网金鳞未审以何为食峯云待汝出网来却向汝道师云一千五百人善知识话头也不识峯云老僧住持事繁保福展云争不足让有余雪窦显云可惜放过好与三十棒这棒一棒也饶不得直是罕遇作家承天宗云布缦天网须是雪峯深入虎穴还他三圣众中有般汉商量道雪峯在网内三圣在网外苦哉苦哉深屈古人若非此二员作家不能横X行天下大沩喆云三圣可谓龙门万仞惯曾作客雪峰大似孟甞门启岂惧高宾汾阳昭颂云透网之鱼不识钩贪游浪水认浮头高滩坐钓垂慈者回掉収纶却上舟真净文云老倒渔翁坐钓台金鳞赫赫鼓波来海门空阔才施网霹雳一轰天地开真如喆云透网金鳞掣电机休云滞水与拖泥雷霆一击青霄震倾湫何处不滂弥王祖演云洞里无云别有天桃花似锦柳如绵僊家不会论春夏石烂松枯是一年古德云是日巳过命亦随减如少水鱼斯有何乐神鼎諲云古人恁么道非有利益非无利益神鼎即不然是日巳过命亦随减如少水鱼有何不乐且道违古人顺古人试检点看珍重深明二上座因到淮河见人牵网有鲤鱼透出明云深兄俊哉一似箇衲僧深云虽然如此争似当初不撞入网罗好明云深兄你欠悟在深行三十里方省虎丘隆云明上座钩头有饵深禅老一钓便上虎丘当时若见他道深兄你犹欠悟在只对道今日网得一箇不独塞断明上座口且要千古之下免人恠笑山僧亦有箇缦天网子遂举起拂子云还见么山僧唤作拂子了也诸人且唤作甚么若唤作拂子未出山僧网子在若不唤作拂子行脚眼在甚么处是汝诸人还见虎丘为人处么三汲浪X高轰霹雳一声透过禹龙门鼓山珪颂云网中跳出便飞腾好箇天然俊衲僧何似当初未入网悟来方始是知音径山杲云俊哉一跃透重渊霹雳追之去不还却笑龙门烧尾者依前点额在波澜兔蛇归宗常禅师因刬草次有座主来参偶见一蛇过师遂锄断之主云久响归宗元来是箇麤行沙门师云你麤我麤主云如何是麤师竖起锄头主云如何是细师作斩蛇势主云与么则依而行之师云依而行之且置你甚处见我斩蛇主无对雪峯问德山古人斩蛇意旨如何山便打峯便走山召云布衲子峯回首山云他后悟去方知老汉彻底老婆心雪窦显云归宗只解慎初不能护末德山颇能据令且未明斩蛇乃云大众看翠峰今日斩三五条以拄杖一时打散佛鑑懃云归宗虽麤麤中有细座主虽细细中有麤要得麤细两忘须会斩蛇意始得若会得一任依而行之若未会各各照顾脚下掷拄杖下座汾阳昭颂云庐岳宗师接上机斩蛇特地施慈悲高茅座主惊忙怕却道麤心错是非海印信云大用纵横掣电机烁迦罗眼尚胶𥻿迷徒梦里争脣吻却忆随他去一随南华昺云千寻竿上翻筋斗大海波心掷钓钩大体还他肌骨好不搽红X粉也风流大随真禅师因烧山次见一蛇师以拄杖挑向火中咄云这箇形骸犹自不放舍你向这里死如暗得灯时有僧问正当恁么时还有罪也无师云石虎呌时山谷响木人吼处铁牛惊南堂静颂云劫初劫末法弱魔强定光老子铁作嵴梁文经武纬把定封疆碧天云散祖风凉佛日光辉舜日长雪峯存禅师示众云南山有一条鼈鼻蛇汝等诸人切须好看长庆出云今日堂中大有人丧身失命云门以拄杖撺向师面前作怕势僧举似玄沙沙云须是稜兄始得虽然如此我即不与么僧云和尚作么生沙云用南山作么真净文云奇哉善知出处非父不生其子蓦拈拄杖召大众云南山鼈鼻蛇却在这里掷下拄杖云拟即丧身失命雪窦显颂云象骨巖高人不到到者须是弄蛇手稜师备师不柰何丧身失命有多少韶阳知重拨草南北东西无处讨忽然突出拄杖头抛对雪峯大张口大张口兮同闪电剔起眉毛还不见如今藏在乳峰前来者一一看方便师高声喝云看脚下白云端云象骨鼈蛇当大路稜师可惜便亡身云门弄得虽然活争似南山不用亲直净文云打鼓弄琵琶相逢一会家云门能合调长庆解X随邪古曲非音律南山鼈鼻蛇何人知少诀的子是玄沙天童觉云玄沙太刚长庆少勇南山鼈鼻死无用风云际会头角生果见韶阳下手弄下手弄激电光中看变动在我也能遣能唿于彼也有擒有纵底事如今付阿谁冷口伤人不知痛洞山䖍禅师僧问学人径往时如何师云死蛇当大路劝子莫当头云当头者如何师云丧子命根云不当头者如何师云亦无回避处云正恁么时如何师云失却也云未审向甚么处去师云草深无覔处云和尚也须隄防始得师拊掌云一等是毒气丹霞淳颂云长江澄彻印蟾花满目清光未是家借问渔舟何处去夜深依旧宿芦花天童觉云三老暗转拖孤舟夜回头芦花两岸雪烟水一江秋风力扶帆行不棹笛声唤月下沧洲飞走世尊一日坐次见二人舁猪过乃问这箇是甚么云佛具一切智猪子也不识世尊云也须问过明安云不因世尊问洎乎忘却地藏恩云瞿昙老汉也是无端大似节目上强生节目忽若被二人呵呵大笑舁猪便行也是一场懡㦬木庵琼首座颂云舍筏怀兼济逢耕更问津却将未归意说与欲行人百丈海禅师因侍马祖行次忽见一群野鸭飞过祖云是甚么师云野鸭子祖云甚处去也师云飞过去X祖遂把师鼻搊师负痛失声呌阿㖿阿㖿祖云又道飞过去元来只在这里师直得浃背汗流因兹有省汾阳昭颂云野鸭飞空却问僧要传祖印付心灯应机虽对无移动才搊纲宗道可增雪窦显云野鸭子知何许马祖见来相共语话尽山云海月情依然不会还飞去欲飞去却把住道道佛眼远云草里寻常万万千报云飞去岂徒然鼻头是甚闲皮草十字纵横一任穿佛鑑懃云马师悯汝无知识借来野鸭通消息直得鼻头鲜血流费尽老婆多少力智海清云师资闲向草中行野鸭飞鸣意忽生鼻孔搊翻成底事新罗日午打三更中邑恩禅师因仰山问如何得见性去师云譬如一室有六牕内有一猕猴外有猕猴从东边唤猩猩猕猴即应如是六牕俱唤俱应仰山礼谢起云适蒙和尚譬喻无不了知更有一事只如内猕猴瞌睡外猕猴欲相见如何师下绳牀执仰山手作舞云猩猩与汝相见了譬如蟭螟虫在蚊子眼睫上作窠向十字街头呌唤云土旷人稀相逢者少云居钖云中邑当时不得仰山这一句语何处有中邑也崇寿稠云还有人定得此道理么若定不得只是箇弄精魂脚手佛性义在甚么处玄觉云若不是仰山争得见中邑且道甚么处是仰山得见中邑处佛鑑懃云仰山放憨中邑卖峭X峭措卖来憨痴憨痴放来峭措虽然猕猴睡着其奈肚里惺惺直饶杜绝六牕猩猩何处不见诸人要见二老誵讹么各各面皮厚三寸信相显云诸人要见二老么我也与你说箇譬喻中邑大似箇金师仰山将一块金来使金师酬价金师亦尽价相酬临成交易卖金底更与贴秤金师虽然闇喜心中未免偷疑何故若非细作定是贼赃南堂静颂云仰山拨草瞻风中邑拖泥带水猕猴独任室中俯仰低头侧耳六牕齐唤齐应仰山顿悟作礼礼拜狐疑未尽犹恐猕猴打睡中邑把定猩猩相见是我是你天童觉云冻眠雪屋岁摧頺窈窕萝门夜不开寒藁园林看变态春风吹起律箇灰雪峯存禅师一日见猕猴乃指云这猕猴各各佩一面古镜三圣问云历劫无名何以彰为古镜师云瑕生也圣云一千五百人善知识话头也不识师云老僧住持事繁雪窦显云好与二十棒一棒也少不得直是罕遇其人这棒放过也好免见将错就错天童觉云当时若见雪峯道瑕生也但近前云诺诺且道何故如此争之不足让之有余保宁勇颂云堪笑山翁不识羞为他头上更安头巖前跳踯无寻处一片残霞晓未取祖印明云大地为炉冶何年鼓铸功圆同诸佛面高鑑十方X空白杨顺云鑑觉未萌全体现才分鑑照便成瑕要知莹彻圆明处长短青黄总不差龙牙遁禅师僧问二鼠侵藤时如何师云须有隐身处始得云如何是隐身处师云还见侬家么丹霞淳颂云寒月依依上远峰平湖万顷练光封渔歌惊起汀洲鹭飞出芦花不见踪洛浦安禅师僧问一毫吞尽巨海于中更复何言师云家有白泽之图必无如是之恠保福展别云家无白泽之图必无如是之恠丹霞淳颂云巖前虽有云千顷户内殊无半夜灯极目危峦今古秀暮天斜照碧层层保寿沼禅师问僧甚么处来云西山来师云见狝猴么云见师云作甚么伎俩云见某甲一箇伎俩也作不得师乃打之古德颂云旧人相见话中心借问西山路境深对众直言呈伎俩红炉煅炼要真金玄沙备禅师因参次闻鷰子声乃云深谈实相善说法要便下座寻后有僧请益云某甲不会师云去无人信汝东林颜召大众云玄沙恁么道不是苦心人不知古德颂云紫鷰飞来遶𦘕梁深谈实相响琅琅千言万语无人会又逐流莺过短墻云门问僧江西湖南还闻长觜鸟说禅么僧云不闻师拈拄杖云禅X古德云鸦鸣鸦鹊鸣鹊天然自会不从人学跛脚阿师放过一着拈起拄杖口边吹𠴨𠴨犹胜鹧鸪啼三月提壶沽美酒杜䳌相勉不如归投子温禅师与僧游山次僧见蝉殻遂问殻在这里蝉向甚么处去师拈蝉殻就其耳畔摇三五下作蝉鸣声其僧有省南堂静颂云轻薄寒蝉殻枯干败叶形拈来临耳畔连噪两三声兴阳剖禅师僧问娑竭出海干坤静觌面相呈事若何师云妙翅鸟王当宇宙箇中谁是出头人云忽遇出头时又作么生师云似鹘捉鸠君不觉御楼前验始知真云恁么则叉手当胸退身三步师云须弥座下乌龟子莫待重教点额痕天童觉颂云丝纶降号令分寰中天子塞外将军不待雷惊出蛰那知风遏行云机底联绵兮自有金针玉线印前恢廓兮元无鸟篆虫文投子青禅师云若论此事如鸾凤冲霄不留其迹羚羊挂角那覔其踪金龙不守于寒潭玉兔岂栖于蟾影其或主宾若立须威音路外摇头问答言陈乃玄路傍提为唱若能如是犹在半途更若凝眸不劳相见丹霞淳颂云水澄月满道人愁妙尽无依类莫收劫外正偏兼到路不萌枝上辨春秋云居舜禅师僧问承师有言不谈玄不说妙去此二X途如何指示师云虾蟇赶鹞子云全因此问师云老鼠弄猴狲天衣怀禅师示众云鴈过长空影沈寒水鴈无遗踪之意水无沈影之心若能如是方解向异类中行不用续凫截鹤夷岳盈壑放行也百丑千拙收来也挛挛拳拳用之则敢与君王鬬富不用都来不直半分钱参古德颂云寒鸿高贴冷云飞影落寒江不自知江水无情鴈无意行于异类亦如斯正堂辩禅师室中问僧蚯蚓为甚么化为百合乃自颂云住山身巳老世事任乖张年来无侍者客到自烧香隐静岑颂云客舍并州巳十霜归心日夜忆咸阳无端更渡桑干水却望并州是故乡禅林类聚卷第二十