北山小集北山小集序北山小集序石林叶梦得绍圣末余官丹徒信安程致道爲吴江尉有持其文示余者心固爱之愿请交未能也政和间余自翰苑罢领宫祠居吴下致道亦以上书论政事与时异籍不得调寓家于吴始相遇则其学问风节卓然有不独见于其文者即爲移书当路论以言求士孰不幸因此自表见其趣各不同若槩论其过一斥不复録天下士几何可以是尽弃之乎併上其文数十篇宰相见而惊曰今之韩退之也亟召见政事堂㑹有间之者复得闲秩然宰相知之未已也宣和初复召入馆稍迁爲郎议者翕然始恨得之晚自是二十年间卒登侍从爲天子掌制命文章擅一时盖甞论当孔子时固已患直道爲难行而毁誉之不可信然人之有善君子未甞不乐道其得誉常多至居下流天下之恶必归焉其毁之者亦衆则直道虽不可尽行于天下而天下终不能废直道方致道龃龉于初一夫揺之不能自立及其乆也虽非其素所厚善亦莫敢不谓然其善之效欤今观其文精确深逺议论皆本仁义而经纬错综之际则左丘明班孟坚之用意也至于诗章兼得唐中叶以前名士衆体晚而在朝虽不乆遇所建明尤伟盖其爲人刚介自信择于理者明所行宁失之隘不肯少贬以从物是以善类皆相与推先惟恐失虽有不乐之者亦不敢秋豪加玼病信乎直道之不可终屈也甞裒次平生所爲文欲属余爲序㑹兵兴不果后遇火焚弃殆尽稍复访集尚得十四五而益以近所着爲四十卷夫天旣以是假致道矣乃不使尽暴其所长病痺杜门里中且十年岂在人者犹可以力致而天反不能相之欤不可知也绍兴十年诏重修哲宗史复起致道领其事力辞疾不拜而以其前欲属余者请之坚甚致道之文固不待余言而后着也乃先衆人而知之深者莫若余乃爲论其本末归之致道名俱今爲左朝请大夫徽猷阁待制提举亳州明道宫云后序紫微舎人程公先生建炎已酉歳自太常少卿出守嘉禾作肃过之馆于郡斋㑹左丞叶公罢政经从谒先生作肃属耳屏间听话言则闻公曰别去未有复见日吾二人后死者其志先死者之墓先生曰左丞勲业未艾某不日溘先朝露当勤大手笔绍兴甲子歳先生卒其子请公如约公从之仅述志叙未及铭诗而薨然其藁今传于丗也其略曰其爲文辞在司马迁班固之间进则掌天子命书退犹将付以太史氏之笔盖有不可诬者焉议者谓公之志文实践平生然诺必不虚美以谀墓中人有以取信于学士大夫也作肃昔爲南徐学官时偶先生卜居在焉一日裁书问文于先生先生翌日荅书凡数百言其要曰昔之作者自六经百氏之书丗传之史方外之书无不读非惟读之而已取舎是非了然于心其粲然者我之文也而资焉者六经百氏载籍之传而吾自得者也然而莫见其迹也呜唿先生论文渊源如此则谓其文辞在司马迁班固之间未爲过也顷又甞见大叅毗陵张公言先生甞爲毗陵筦库因见邹忠公公与语连日竒之谓人曰程致道所谓北斗以南一人而已者也忠公德名甚重不轻许可则其所取又有出文辞之外者矣门人中吴郑作肃序北山小集目録北山小集卷第一古诗一杂兴十首秋思吴县游灵巖古风送钱定国显道送傅国华墨卿赴保塞簿过方子通惟深夜闻壁间蛩鸣有感二首夜半闻撗管读神仙传六首古钓台歌送阮閲休羙成㳂檄浙东即事戯作四首谢人恵砚穹窿葬事回邑有感逰华藏此君亭独游保宁鳯凰台过刘姓园居宿海㑹寺山谷寺石牛洞望九华谿行叹山中对酒二月二日冨阳城东二首桐庐道中即事题张太丞明园亭送崔闲归庐山四首黄鲁直诗有食甘念慈母衣绽怀孟光之句爲韵作五首以寄旅怀有美一人三首辩师鼔琴山中秋夜赋长兴钱圃翁诗秀州沈珪漆烟最善持叶翰林诗来求余诗爲作一首呉下去冬不寒春不雨人病城中火灾二月乙已郡守爲佛事禳祷是日雨明日雪农事有初火恠或熄和叶翰林阻雨枫桥天宁潜老以山中春莫三诗投鸿庆尚书末章见及次韵荅之北山小集卷第二古诗二泊义兴长桥游善权寺善权洞白马洞神鱼泓是日与诸公流杯水中如西丘故事九斗坛张公洞借居毗陵东门四首和柳子厚读书虞君明謩和刘氏园居诗再用前韵作因以叙出处之意陪君明华藏燕集复用前韵初秋偶题和傅冲益和柳子厚饮酒秋日市区作客舎冩怀呈王八丈侍郎秋将获水行田中不复留因窽塍通沟引水过堂下小儿以芒苇作车其上昼夜决决不休戯书同江彦文纬江仲嘉襃度菱湖岭游三衢诸山道灵真出入巖谷胜絶可骇杂然有卜筑之意作诗叙㳺且志本末巖谷之胜戯呈虞君明察院謩二首君明见和再作二首出北关再以前韵作寄雨霁行西湖二首哭阿申秋夜冩怀呈常所往来诸公兼寄呉兴江仲嘉八首与江仲嘉襃赵叔问子昼潘杲卿杲分题赋诗以颜鲁公裴晋公贺监陈希夷画像爲题以我思古人爲韵余得裴晋公我字韵一首北山小集卷第三古诗三夜坐春日冩怀豁然阁二十八舍歌示钱定国显道数诗述怀读陶靖节诗八音歌赠别赵子雍䶵之二首冩怀和杨秀才友䕫三首同余杭尉江仲嘉襃道人陈祖德良孙游洞霄宫灌竹送江仲嘉襃东还家山方将从赤松子逰爲作仙游诗以相歩虚云到官两旬四走山野作诗以自劳云呉正仲提举至游堂和林德祖惠山诗用德祖韵送毛彦时二首赋冝兴郑主簿寓轩君明出留题吴江诗次韵题滕司户虚舟庵和韵同江赵潘集以钟监愽山炉黟砚石屏爲题予得钟监分题得金字钟监盖响板也形制如钟皆作云雷纹面可监我曹创爲之铭曰癸已作钟监子子孙孙永保用张有篆甚竒古再分题得易分韵得醉字一首雨霁同仲嘉小酌乆之云开月出光照席上颇发清兴戯作此诗过呉兴城北超览堂奉陪知府内翰至下山有诗五首玉德泉庵居朱氏山居西庵夜归同游道场何山二首道场山何山同游胜林亭次韵同叶翰林游虎丘分韵得丘字同叶翰林游南峯窃观壬辰旧题诗谨次韵叶翰林有徐熈桃竹方尺许索诗輙赋一首仲嘉録示新斋聮句用韵书怀奉寄一首夜寒大风汹汹不能寐用前韵作一首迁居城北蜗庐北山小集卷第四古诗四蔡州叶翰林寄示近诗次韵八首浚治西池诸葛菜九日雨中对菊怱怱块坐用雨中对花韵三首卞山信至三首题叶翰林閲骏图元夕块坐用叶翰林去年见寄元夕诗韵冩怀西安谒陆蒙老观着述之冨戯用蒙老新体作昨夕风月顿清独坐中庭夜分不寐翛然四顾寂无人声如在尘外作诗以冩一时之适数日春物甚丽坐閲歳华偶成古句陈君草堂成梅丈有诗见邀同作谨次元韵十月五日集季野家归作戯示江恊律汉再和以荅固穷之句江再和戯荅四篇季野见和次韵二首次韵叶内翰游西余山用袁奉议韵次韵江司兵寄示所和赵司録解嘲之句空相僧舎书事戯赠江仲嘉司兵次韵和江司兵淛江观潮送赵子昼归睢阳用熊倅韵同赵奉议离呉兴江仲嘉与兄仲举送百余里醉中戯作此句一首蜗庐有隙地种树竹可观戯作七首菊竹鳯仙鸡冠红苋芭蕉水青黄嘉父朝请公彦示诗以不数靣爲言且索近着次韵一首和杨彛甫静妙轩过毛逹可给事览壁间旧诗次韵二首北固怀古焦山和叶翰林湖上夜归古句北山小集卷第五古诗五秋华无几尚有紫薇相对里巷闲傅冲益寄淮口阻风及清淮道中诗二首又次涟水一首用韵和寄周萃秀才惠诗次韵酬之秋雨三首过红梅阁一首周宪之用余送赵子雍诗韵作属德祖及余同作二首刘朝散长源淮夫刘先生彜之子孝悌有贤行年六十一致仕侍亲义兴爲赋诗一首题蒋永仲蜀道图寄开花李令光四首同叔问诸人以橘栗柿蔗爲题以东南之美爲韵余得橘美字韵一首仲嘉分题得诗分韵得经字是日以事先归代作一首建除一首酬林德祖虙仲嘉𬒳檄桉吏用非所长旣足叹息而或者妄相窥议亦足笑云戯作十二辰歌一首闻仲嘉叔问継以职事行县道游茶山诸胜境作寄一首园居荒芜春至草生日寻野𬞞以供匕筯枯枿间得蒸菌四五亦取食之自笑穷甚作诗一首同赵叔问江仲嘉游法华曲水㑹有客先焉还饮舟中分韵赋诗得山字一首同江仲嘉纳凉飞英寺九月七日夜萝王元规诘旦其弟元矩适访感而作诗一首南䆫夜集叔问戯取樟木脑然雪爲灯因与仲嘉叔问聮句九日块坐季野舎人见过敝庐㑹方回承议亦至因游章公山林登览甚适置酒暮归夜宿丞舎即事呈蒋存诚苏元老和同舎胡元茂松年夜直书怀北山小集卷第六古诗六赵叔问过别留夜话偶閲鲍溶诗有感用韵作方时敏见和再作属时敏得小圃城南用渊明归田园居韵六首偶书二首感春三首用退之韵和柳子厚诗十七首觉衰同赵叔问渉涧伐荒蘙得大石壁立乔木上蔽云日因筑地时憇其下晓起赵叔问被召赴行在示从父弟伟早凉过西坞卜筑西坞冩怀因简赵叔问终日块坐无与晤言戯作示了空长老寄茭湖江仲长袤天乆不雨田皆坼郷人祷乃雨有足喜者寄江彦文纬十二月大雪中种梅野人致紫竹栽手植方丈后得白菌引酒径醉辛亥正月六日夜雷发声大雨逹旦山中流泉喷薄殆不啻九十九不减仇池也戯书古句题山居五月同叔问过弥阁观山中飞瀑戯题钱守宋汉杰泉巖方刹某前日谒见尚书获欵谈蒙示周杨子书报许藏山中得巖壑之胜俾某赋诗山居胜林堂妙髙堂常寂光庵无垢池普润池妙湛池寂照堂定林盘谷谷口堂云巢秀泉绣谷亭韬云磴清音涧虚縁静崇兰坞梅谷三休台达观台通幽径林竹岭慧照峯清凉峯德云庵法乳泉菊泉羃翠轩歙溪砚春日与汪彦章赵叔问逰樟林阁因咏靖节感彼栢下人安得不爲欢之句偶书呈二公晨起梳头发白且稀有感叔问纵歩郊野得竹栽携以见分观白公兰若寓居诗如冩余怀但不能晨游夜息如彼自由耳辄用韵作比者彦文枉过有卜隣之约投老山林误蒙召旨多病乞侍祠宫观矣辱佳篇次韵奉酬和蒋尚书园第新亭二首以夜宿匠舎诗示眺以道说之乃古句爲谢次韵一首北山小集卷第七古诗七借叶内翰画令小江摸冩仲嘉亡夜梦如平生感而赋诗四首到书局以钱得老马盲右目作古句自嘲神霄知宫陈应常邀郷人集道堂余不果往次毛彦时韵以蒋永仲画双松爲故人寿送赵承之秘监安抚邓州三首和梅恱之送行古句和同舎千叶绯桃同舎以笔墨更相遗有诗邀同作松鹤图眺无斁将之示诗有和其兄以道说之诗次韵以致区区兼简以道次韵酬叶翰林见寄次韵寄谢公表韩公朝请次韵寄谢存之曽公学士和叶翰林送李从事次韵和颖昌叶翰林同许学士元宗干誉汛舟潩水目病废读书生第三儿歩月饮杏花下故人张逵明徴饷舒木将以古句次韵之雪中与礼部同舎过葆眞宫虎图春日㑹同舎饮西园和滕子济考古图和蔡待制放蝉龙尾砚同毛随聮句泛舟鑑湖聮句㑹要官集西池翁挺作诗次其韵道山堂后小桃着花颇有幽态北山小集卷第八古诗八题得船子和尚一首避㓂村舎戯踏把顚仆渐寒𥙷治篱壁防盗戯书叔问观韦苏州诗冩以寄余用韵书怀伤前軰诸贤无存者复用前韵自寛吟戯効白乐天体次韵和叔问古风送曽吉甫提刑赠别吴忱宣德焦秀才出送李丗弼佐古诗李侯亡矣览之怆然爲和一首酬焦秀才一首送林德祖致仕东归送太府宋少卿京赴邠州守周太愽携诗见投作诗酬之少作初秋秀峯游戯効李长吉体过颜几故居有感登凌㪣台同赵子雍过朱元益耜乐圃送朱伯原愽士赴太学送朱伯脩延年入京秋试雪中口占二首北山小集卷第九律诗和虞长洲游虎丘移竹和陈传道遣兴沙塞松江晓起余杭法喜院荆文公书堂送蒋主簿入都赴试罢吏客郡城数月忽巳歳暮浩然兴叹寒夜遣怀髙邮旅泊书怀寄淮东提举蔡成甫观兼呈郑使君弇三首喜雨呈郑髙邮人日书怀寄呉中友许主簿见和过有推借再作奉呈用前韵作招许主簿和诸父留题云门声阇梨经阁适轩谢江仲举惠酒次韵张祠部见示章仆射山林次韵张敏叔游沧浪苏子美故园次韵郑大夫半隐亭哦诗夜坐缾罍乆空无以自劳寄呉兴赵司録江司兵九日冩怀次韵叶翰林见寄傅国华从使辽东已事还朝拙诗送别二首穷居苦雨谢张敏叔饷陆子泉张敏叔得请谢事钦仰髙躅谨成口号晚雨菊叶内相赴淮西江仲嘉仕吴兴雅重道塲山长老惠颜仲嘉柩以八月十五日至山下颜以是日告寂次韵王君玉侍郎集酒胡诗九日陪章湖州登道场山汎舟溪上次韵赵叔问对雪共酌怀江仲嘉之作癸已歳除夜诵孟浩然归终南旧隐诗有感戯効沈休文八咏体作北阙休上书南山归敝庐不才明主弃多病故人踈白发催年老青阳逼歳除永怀愁不寐松月夜䆫虚避㓂村舎哭王元规和荅何蒙圣删定江仲嘉书称去常山灵真洞半里许得林壑胜绝予记昔过谢原道中乱峯峭壁间竹树荟蘙仲嘉所称得非此耶因寄百二十字邹侍郎挽诗二首与蒋子有道相从呉下之适感而赋诗暴书㑹和陈正字磷观御制书二首送傅国华使髙丽二首送朱职方希亮出使利州路二首和江仲嘉见寄二首何蒙圣挽词二首北山小集卷第十律诗酬叶内翰见招旅舎冩怀酬叶翰林喜某除官东观送叶善卷致仕归吴和同舎雪晴即事和同舎上元迎驾起居和同舎夏日四诗车驾幸秘书省口号和田龙图升之登秋宴口号二首德祖有诗寄蒋卿及送朱博士终篇皆见及次韵寄怀和江子我端友齿落种莲别后怀子我追用巾字韵作啇浩废处信安偶览衢州圗经故居尚有遗址有感予怀书四十字观梅观老杜乆客一篇其言有感于吾心者因爲八咏覉旅知交态淹留见俗情衰颜聊自哂小吏每相轻去国哀王粲伤时哭贾生狐狸何足道犲虎正纵横哭徐节之学士言又六言叔问録示乐天篘字韵诗兴龙节日有感二首傅公待制挽词四首黄脩中大夫挽诗致政程承议挽歌词冨枢宻示题叔问回光庵诗次韵因叙比蒙屈顾郊居愧谢之意又和呈叔问用韵述怀送庄大夫赴鄂州偶成上汪彦章赵叔问彦文见和谨用韵作再作述怀再和寄彦文宫使资政左丞宠况新诗依韵和四首叔问览北山小集用叶左丞韵惠佳篇推与次韵奉酬二首郑希尹大夫㑹呉中诸老唯方子通不至余作诗呈希尹避㓂还舎一首得赵叔问衢婺道中书作寄和荅江彦文送行长句二首旅舎言怀次韵江子我见寄长句苦雨比閲藏经偶成短偈仍寄同志者丙辰八月六日作戯呈叔问彦章屡顾郊居作诗叙谢鬰鬰涧底松与叔问预约继九老之㑹日日山近看镜丁已九日携酒要叔问登通道门楼作戊午九日复与叔问登城楼用前韵作灵山观题灵山息轩舟行过呉江有感葺蜗庐吴下用叶翰林见寄韵作和白乐天二首冩怀仍効其体和赵子雍游石园谒蔡开府延客周歴堂宇览观山林巖洞之胜顿失袢暑退作诗一首和王给事易简殿试举人五首试进士试特奏名试武士考校唱名和何文缜礼部种竹上大师修真养浩日与造物者游谨成拙句上尘钧览北山小集卷第十一绝句太湖西原道即事登冨阳观山亭壬子春暮罢职西省以宫观东归道由阳黙记旧诗俯仰二十八年矣有足感者用前韵作因简诸故人三首题明皇夜㳺图即事山中次叶翰林韵七夕江仲嘉行邑将归见寄绝句次韵叶翰林令僧画偃松于石林堂壁有诗余次韵寄谢叶翰林见招题许徽猷韩干二马观大洪淳公送觉上人颂演爲四首和潜老秋日山中三峯草堂观元章帖有寄王寳文绝句戯和避㓂仪真六絶泊舟仪真江上连日风雨作六言遣闷题太守饯侍郎所藏薛少保独鹤图题宋汉杰清梦圗戯题画卷荅和江子我和江子我戯和庭菊烂开招子我共赏无酒闻瓜洲酒美遣酤如灰汁戯作三绝因以酬九月四日戯赠次韵和江子我道中絶句初入鴈荡山罗汉洞云巖寺新城道中杨梅卷书楼下寓直有感题郭求所寄书尾题隆师山水短轴二首吕城道中口占题叔问燕文贵雪景新作𥿄屏隆师爲山水笔墨略到而逺意有余戯题末句取所谓柴门鸟雀噪游子千里至也闻家山方丈兰畹滋荣喜而作诗㑹稽喜得家书戯简陆学士宰试端溪古砚舟行即事归至山居戯集古句即事九日夜月色如昼山林清絶念无与共此赏闻元长宗正仲长隐居陪端殿枢公过彦文太常因游招福戯简彦文余爱杜牧之晚花红艶静髙树緑隂初之句还山居有槩于心用爲韵作十絶偶作三首书寿昌驿宿章戴题叔问燕文贵山水壬子七月十六日夜月蚀题叔问崇兰舘图同叔问逃暑蔡氏山林即事寄彦文叔问报柳元礼寄鹤遣兴二首寄潜老求菊栽过徐节之宅有感苦雨书事呈叔问寄彦文仲长六言属叔问贺仲长得子晓起和李㤗发雪中见过何詹圣博士年八十口号奉贺三首观乐天酬杨八绝句有槩于心追和赠叔问蓝舆行清辉门外即事新正与彦文未相见寄二绝爲寿即事有感用前韵彦文和新正爲寿絶句推借过厚再和呈叔问和寄彦文绝句过蒙推借谨次韵奉酬寂照轩即事小雨黙坐北轩诸山如失雨止紫翠突兀眼中似尉老人岑寂也江上有春色遣兴寄朱元益金陵怀古三首和翁秘监喜绝句秋深向寒泥𥙷墻垣用东䆫即事韵作北山小集卷第十二赋骚採石赋松江赋后松江赋神游赋怀居赋小山赋临芳观赋献占广游怀忠临池北山小集卷第十三论老子论一老子论二老子论三老子论四老子论五列子论上列子论中列子论下庄子论一庄子论二庄子论三庄子论四庄子论五北山小集卷第十四论维摩诘所说经通论八篇论一论二论三论四论五论六论七论八北山小集卷第十五杂着房太尉传论侑坐元龟序复古编序贺方回诗集序汉儒授经图序题郦生长揖圗题杜范欧公帖题温公帖石刻题八师经后天辩龙亢侯传西汉诏令序北山小集卷第十六杂着賛铭宣和御书賛宣和御画賛邓安惠公賛实相斋铭寂照轩铭唐三隐贤賛列仙圗賛文殊维摩画賛题三界四禅天圗偈圎照大通二本禅师真賛妙湛睿老真賛题米元章墓冯宣徽画賛画马賛郭恕先画賛闰唐待诏顾德谦画入贡图賛贺方回有龚髙画二戴胜鼫䑕山隂图賛陆宣公祠堂賛晋王逸少賛唐贺季真賛莲社圗十八贤賛社主逺法师彭城刘遗民仲思豫章雷次宗仲伦鴈门周续之道祖南阳宗炳少文南阳张野莱民南阳张诠秀硕西林觉寂大师慧永东林普济大师笁道生法师慧持罽賔佛䭾耶舎尊者罽宾佛䭾跋陁罗尊者法师慧叡法师昙顺法师昙恒法师道昺法师道敬法师昙诜柴桑陶潜渊明康乐公谢灵运道士陆修静真静斋铭常清静庵铭题阿兰若偈题醉学究图铁关石砚铭麟台故事后序三髙堂诗序题陈襄荐士状草并手诏及本传后北山小集卷第十七杂着铭賛文胜乐堂铭静虚堂铭圜研铭又研铭以遗江仲嘉爲赵叔问研铭镜铭幻住庵铭普光明阁铭荣节妇传賛祭邹侍郎文祭江仲嘉襃文王八侍郎祭文祭林德祖文祭徐申典乐文陆宣公祠堂祭文常州华严教院上梁文山居上梁文常州㑹三从官致语记梦祭赵叔问文北山小集卷第十八碑记双林大士碑衢州常山县重建保安院记衢州开化县云门院法华阁记衢州开化县灵山寺大藏记杭州于潜县治平寺重建佛殿记鎭江府鹤林天宁寺大藏记照堂记安养庵记衢州溪桥记常山瑞相记北山小集卷第十九碑记常州州学奖谕勑碑晋故使持节侍中中书监大都督杨江等十五州诸军事衞将军太保録尚书杨州刺史建昌县公赠太傅追封庐陵郡公谥文靖谢公碑江氏小山祖墓记常州新修市易务记漫堂记衢州开化县新学记京西北路提举常平司新移公宇记寓斋记衢州大中祥符寺大悲观世音菩萨阁记北山小集卷第二十表贺隂云不见日蚀表谢冬衣表贺甘露表贺収复涿易二州表贺直河引回河势表贺郭药师进嘉禾表贺驾幸秘书省太学表谢赐御书御画并宣召观书画表秀州谢上表秀州贺天申节表进新修绍兴勑令格式表中书舎人谢表提举江州太平观谢表集英殿修撰谢表徽猷阁待制谢表太上皇帝升遐慰表宁德皇后上仙慰表衢州发贺天申节表天申䟽辞开府仪同三司表代宣和殿学士表北山小集卷第二十一启书咨目简谢着作佐郎启蔡少师问候启秀州回朱司业启秘省回舘职启复集英殿修撰谢宰执启复待制谢宰执启回刘吏部贺冬启回刘吏部贺正启荅郑教授书荅罗竦贡元书呈寄居官贠咨目回柯旸刑部简北山小集卷第二十二外制一拱卫大夫宣州观察使刘公彦差同管客省四方舘合门公事朝奉大夫起居舎人侯延庆除右文殿修撰与郡席益徽猷待制与郡孟庾除戸部尚书知岳州袁植赠直龙图阁资政殿学士太中大夫提举临安府洞霄宫吕好问守本官致仕秦某与绯章服除直秘阁与郡席益差知温州刘宁止复旧职郭玮再任迪功郎张滉改官尚书右仆射秦桧封赠三代曽祖赠太子少保某赠太子太保曽祖母永嘉郡夫人王氏赠崇国夫人祖赠太子少傅某赠太子太傅祖母普安郡夫人俞氏赠嘉国夫人父任信州玉山县令赠太子少师某赠太子太师母和义郡夫人王氏赠荣国夫人妻信安郡夫人王氏封鎭国夫人端明殿学士正议大夫致仕黄裳赠父母父赠金紫光禄大夫文庆赠特进母永宁郡夫人呉氏赠髙宻郡夫人葛胜仲复显谟阁待制梁杨祖复徽猷阁学士陆宰复直秘阁责授单州团练副使宋㬇叙朝请大夫杨康国特赠徽猷阁待制翰林学士汪藻龙圗阁直学士与郡吏部侍郎黎确龙图待制与郡吏部侍郎髙衞龙图待制与郡同知枢院宻事富直柔明堂大礼赦恩封赠三代曽祖任尚书都官贠外郎赠太师中书令兼尚书令追封韩国公言改封鲁国公曽祖母韩国夫人韩氏赠鲁国夫人祖任武宁军节度使太师守司徒致仕韩国公谥文忠弼追封魏国公余如故祖母韩国夫人晏氏赠魏国夫人父任右朝议大夫赠宣奉大夫绍庭赠太子少师母普安郡夫人刘氏赠彭城郡夫人故妻齐安郡夫人王氏赠太宁郡夫人北山小集卷第二十三外制二叅知政事李回明堂大礼封赠三代曽祖赠正奉大夫祥赠太子少保曽祖母咸宁郡夫人印氏赠武陵郡夫人祖任太子中允赠正奉大夫禹赠太子少傅祖母晋康郡夫人姚氏赠太宁郡夫人父任寳文阁待制太中大夫赠太师琮追封襄国公嫡母鲁国夫人呉氏赠秦国夫人继母越国夫人邵氏赠秦国夫人继母燕国夫人孙氏赠秦国夫人所生母信安郡夫人常氏赠文安郡夫人妻齐安郡夫人郭氏封同安郡夫人同知枢宻院冨直柔加食邑实封知枢宻院张浚加食邑实封叅知政事李回加食邑实封翰林学士汪藻封赠父母妻父任奉议郎致仕赠正议大夫糓赠正奉大夫前母淑人陈氏赠淑人故妻淑人赵氏赠淑人妻淑人庄氏封淑人吏部侍郎黎确赠父母妻父任国子监直讲赠朝议大夫宗孟赠中大夫故母妻吏部侍郎髙衞赠父母妻父任左朝请郎户部郎中镈赠银青光禄大夫故前母普安郡夫人赵氏赠淮安郡夫人故母齐安郡夫人赵氏赠同安郡夫人故妻令人李氏赠硕人兵部尚书胡直孺赠父母妻父任职方郎中赠开府仪同三司况赠少保故母继母嘉国夫人龚氏赠徐国夫人故妻淑人吕氏赠淑人龙图阁待制知广州林遹赠父母妻父任建州司理叅军赠中大夫格赠太中大夫故母令人陈氏赠硕人妻令人范氏赠硕人工部侍郎韩肖胄赠父母妻父中大夫赠正奉大夫治赠光禄大夫故母硕人文氏赠和义郡夫人继母太硕人文氏赠齐安郡夫人故妻令人王氏赠硕人故妻令人文氏赠硕人吕好问赠父母妻父任奉直大夫赠太子少师希哲赠太子太傅故母齐安郡夫人张氏赠文安郡夫人故妻永嘉郡夫人王氏赠东莱郡夫人给事中洪拟明堂大礼封赠父妻父赠通议大夫固赠通奉大夫妻冝人邓氏封令人戸部尚书孟庾赠父母妻父赠中奉大夫母冝人申氏赠淑人妻冝人徐氏封淑人资政殿大学士王绹封赠祖克存赠太子少师故祖母平原郡夫人韩氏赠文安郡夫人故祖母安化郡夫人皇甫氏赠饶阳郡夫人故祖母临淮郡夫人来氏赠淮安郡夫人故父任宣教郎赠太子少师发赠太子太保故母髙平郡夫人张氏赠太宁郡夫人故妻淄川郡夫人髙氏赠济阳郡夫人妻永嘉郡夫人强氏封同安郡夫人北山小集卷第二十四外制三吏部贠外郎胡世将校书郎刘一止除监察御史文林郎河南府孟汝唐州镇抚使司干辨任直清与改合入官除直秘阁仍赐绯章服叅政李回除资政殿学士江南西路安抚大使武节大夫河南府孟汝唐州鎭抚使翟兴武功大夫遥郡防御使洪拟除吏部尚书汪藻龙圗阁直学士知湖州黎确龙圗阁待制知漳州髙卫龙图阁待制知抚州左司贠外郎赵子昼太常少卿刑部贠外郎钱稔大理少卿降授朝奉大夫姚舜明左司郎官吏部贠外郎仇悆右司贠外郎潘良贵考功郎官楼炤兵部李易屯田张礿刑部张汇比部郎官孟庾除叅知政事中奉大夫龙圗阁待制知抚州髙卫转中大夫傅崧卿秘书少监寥刚起居舎人陆长民孙近吏部郎官王珩户部郎官胡蒙度支郎官龙图阁学士朝议大夫致仕翟汝文翰林学士朝奉郎知婺州李光尚书吏部侍郎主管右选李弥大尚书吏部侍郎主管左选王氏封和义夫人掌衣苏氏典寳宋氏典綵河东转运判官王毖赠正议大夫瑞昌县税户廸功郎周仁厚与改承务郎王庶转两官除徽猷阁直学士赵开除直显谟阁呉玠明州观察使明州观察使呉玠起复前件官职差遣胡唐老赐谥德安府复州汉阳军镇抚使陈规徽猷阁待制德安府通判李忬直秘阁故中书侍郎赠开府仪同三司张悫谥忠穆谢文瓘赠徽猷阁待制与两资恩泽吏部尚书洪拟龙圗阁待制知温州谢克家差知泉州北山小集卷第二十五外制四通议大夫冯躬厚磨勘转通奉大夫吕頥浩赠三代曽祖元吉赠太子太保曽祖母荣国夫人李氏赠兖国夫人祖赠太子少傅京赠太子太傅故祖母崇国夫人耿氏赠徐国夫人故父任宣德郎赠太子少师当赠太子太师故母温国夫人魏氏赠郓国夫人故妻魏氏赠蔡国夫人故妻姜氏赠卫国夫人资政殿学士张守赠父母妻父彦直赠太子太保故母永嘉郡夫人王氏赠文安郡夫人妻普安郡夫人姚氏封太宁郡夫人起复鎭潼军节度使开府仪同三司充醴泉观使孟忠厚赠三代曽祖合门祗候赠太师追封秦王随追封魏王曽祖母徐豫国夫人张氏赠秦魏国夫人祖任武安军节度观察留后致仕赠太师追封𡵨王在追封韩王祖母夏啇国夫人王氏赠韩豫国夫人父任中散大夫开府左司録赠通议大夫徽猷阁待制彦弼赠太子少师母徐郓国夫人李氏赠吴越国夫人妻卫国夫人王氏封楚国夫人叅政孟庾赠三代曽祖珏赠太子少保曽祖母王氏赠髙平郡夫人祖任赵州司録某赠太子少傅祖母郭氏赠齐安郡夫人父赠中奉大夫淳赠太子少保母淑人申氏赠永嘉郡夫人妻淑人徐氏封普安郡夫人宣和皇后封赠三代故曽祖赠太子太保韦舜臣赠太子太傅故曽祖母惠国夫人叚氏赠徐国夫人故祖赠太傅韦子华赠太师故祖母庆国夫人杜氏赠秦国夫人故父赠太师追封普安郡王韦安礼追封简王故母越国夫人宋氏赠魏国夫人知枢宻院宣抚制置使张浚封赠三代曽祖赠太子少保文矩赠太子太保曽祖母南平郡夫人杨氏赠髙宻郡夫人祖赠太子少傅赠太子太傅祖母德阳郡夫人赵氏赠武陵郡夫人祖母平昌郡夫人王氏赠太宁郡夫人父赠太子少师咸赠太子太师前母齐安郡夫人任氏赠蕲春郡夫人前母普安郡夫人赵氏赠通义郡夫人母永嘉郡夫人计氏封淮安郡夫人妻信安郡夫人乐氏封同安郡夫人北山小集卷第二十六外制五胡交修封赠父母故父宗旦赠太中大夫故母姚氏赠硕人继母杨氏封太硕人权戸部侍郎栁约赠父母妻父任述古殿直学士庭俊赠光禄大夫母硕人胡氏封齐安郡夫人故妻孺人魏氏赠硕人端明殿学士冯澥靖康元年任左丞封赠三代故曽祖某赠太子少保故曽祖母雍氏赠咸宁郡夫人故祖赠朝奉大夫仲堪赠太子少傅故祖母冝人杜氏赠咸安郡夫人故祖母冝人汝氏赠德阳郡夫人故父朝请郎赠宣奉大夫山赠太子少师故母淑人王氏赠普安郡夫人故妻安人赵氏赠南昌郡夫人故妻安人黎氏赠安岳郡夫人知宣州李彦卿除刑部郎官黄叔敖除给事中朝奉大夫胡安国除中书舎人兼侍讲綦崈礼磨勘授奉议郎依前徽猷阁直学士通议大夫试兵部尚书兼侍读胡直孺赠端明殿学士向宗厚除祠部郎官兼权太常少卿武功大夫忠州防御使新差主管迎奉景灵宫万夀观㑹圣宫章武殿神御所岑筌除内侍省押班娄寅亮除监察御史陈戬差知明州武功大夫文州团练使兼合门宣賛舎人知泰州张荣特授防御使翰林学士翟汝文兼侍读冨直柔罢同知枢宻院事依前中大夫差提举临安府洞霄宫方孟卿除右司諌林叔豹秘书省正字陈刚中与改合入官秘书郎林待聘司封贠外郎朝奉大夫秘阁修撰方誾都官贠外郎礼部侍郎李正民除徽猷阁待制知吉州龙图阁学士朝请大夫路允迪守本官职致仕前江西安抚使司机冝叶夏卿直秘阁知饶州越州奏从事郎黄大知状母洪氏年九十一歳乞依明堂赦书推恩封太孺人朝奉郎向伯奋弟奉议郎仲堪乞依赦回授封叙与祖父母祖父承议郎致仕蔚特授朝散郎致仕祖母魏氏翟汝文翰林承旨中大夫吴敏除观文殿学士知潭州除资政殿学士提举洞霄宫尚食直笔杨一娘赐名从信特除知内尚书省事枢宻直学士通议大夫知遂宁府席贡赠五官赠通议大夫郑骧谥威愍北山小集卷第二十七外制六江西路招讨使张俊申杀李成等功状竒功统制官亲衞大夫文州防御使杨沂中等统领官恊忠大夫温州观察使张翼等将官左武大夫忠州刺史郭吉等使臣武显大夫武勍等朱赟等转武功大夫遥郡刺史第一等统领官左武大夫贵州刺史曹涤将官亲卫大夫史德等使臣右武大夫刘全等第二等统制官拱衞大夫忠州防御使鲁珏将官武功大夫齐闰使臣武功大夫合门宣賛舎人张子厚第三等使臣武功大夫康州防御使田友及使臣横行已上阵亡官赵谨等赠五官武翼郎合门宣賛舎人范温转武功大夫康州刺史依前合门宣賛舎人枢宻院检详诸房文字张公济右司郎中朝请郎刘峤枢宻院检详秘书丞刘大中尚书吏部贠外郎新授国子监丞汪廷直屯田贠外郎安化州殿侍银青光禄大夫捡挍国子祭酒兼监察御史蒙光仲等加安化州三班借差朝请郎直秘阁知明州吴懋转朝奉大夫显谟阁直学士中大夫魏宪特授太中大夫左司贠外郎江跻除殿中侍御史李邈赠节度使婕妤张氏封赠祖赠中奉大夫张仲迪赠大中大夫祖母令人孙氏赠淑人父任忠翊郎赠修武郎张彦度赠武节大夫故母孺人李氏赠淑人故继母孺人赵氏赠淑人吏部贠外郎潘良贵左司贠外郎张浚故妻信安郡夫人乐氏赠武陵郡夫人张浚书冩奏状张橰授承务郎张守知绍兴府宣抚处置使司叅议官程唐复阁学士江东提刑程瑀太常少卿正月六日三省同奉圣旨陈汝钖身爲守臣不行寛恤手诏责授汝州团练副使漳州安置侍御史沈与求御史中丞左司贠外郎姚舜明直龙圗合江淮荆浙等路发运副使中大夫冯澥遇赦恩转太中大夫中大夫徽猷阁待制王昇太中大夫致仕太常少卿程瑀给事中吏部侍郎李光吏部尚书吏部侍郎李弥大戸部尚书徽猷阁直学士知漳州綦宻礼吏部侍郎兼权直学士院给事中胡交修显谟阁待制提举江州太平观李纲除观文殿学士荆湖广南路宣抚使知潭州福建转运判官张觷考功贠外郎起居舎人廖刚权吏部侍郎故武功大夫康州防御使提举江州太平观陈淬赠拱卫大夫遥郡观察使与两资恩泽李友闻复集英殿修撰差提举江州太平观给事中黄叔敖兼侍读吏部侍郎廖刚兼侍讲北山小集卷第二十八内制进故事綦崈礼辞免吏部侍郎兼权直学士院不允诏拟试武臣节度使除开府仪同三司制观文殿学士除保大军节度使制宗室开府郡玉捡校太保加食邑制资政殿大学士安抚大使奉国军节度使制交阯国王加恩制戒百官勤修职事诏移跸至临安府手诏进故事五篇北山小集卷第二十九进讲论语讲义第十五授孟子讲义第三授论语讲义第十七授孟子讲义第五授论语讲义第十九授孟子讲义第七授论语讲义第二十一授孟子讲义第九授北山小集卷第三十墓志铭寳文阁直学士中大夫致仕太原郡开国侯食邑一千四百户食实封一百户赠正议大夫王公墓志铭朝散郎直秘阁赠徽猷阁待制蒋公墓志铭宋故朝议大夫新知秀州军州事兼管内劝农使武功县开国男食邑三百户赐紫金鱼袋叶公墓志铭北山小集卷第三十一墓志铭先妣迁奉墓志宋故右迪功郎监潭州南岳庙冨君墓志铭承议郎信安江君墓志铭儒林郎睦州建德县丞程君墓志铭宋故德兴县君宋氏墓志铭朝议大夫郭公冝人周氏基志铭宋奉议郎孺人曽氏墓志铭嘉兴周君墓志铭北山小集卷第三十二墓志铭墓表宋故安人戴氏墓志铭宋故尚书吏部贠外郎郑公安人钱氏墓志铭宋故焦山长老普证大师塔铭宋故大庾县尉赠朝奉大夫南城邓公墓表宣义郎知常州江隂县朱君墓志铭通直郎湖州司刑曹事顾君墓志铭北山小集卷第三十三墓志铭衢州开化县龙华院意上座塔铭朝散大夫行尚书司封贠外郎毛公墓志铭江仲举墓志铭莆阳方子通墓志铭江器愽墓志铭承奉郎致仕杨君墓志铭宋故中散大夫知州军州事李公墓志铭宋故徽猷阁直学士左中奉大夫致仕赠左通奉大夫赵公墓志铭北山小集卷第三十四行状延康殿学士中大夫提举杭州洞霄宫信安郡开国侯食邑一千七百戸食实封一百戸赠正奉大夫王公行状故武功大夫昭州团练使骁骑尉徐公行状北山小集卷第三十五状札一呉江县申乞准赦放秋苗议状呉江回申讲求遗利状乞罢着作佐郎恩命申尚书省状乞许六叅官赴二十六日起居省官论淮南抚谕论徐廌御贼赏乞早行越州告变人赏三年三月初乞郡或宫观札子北山小集卷第三十六状札二辞免太常少卿申尚书省状四月二十二日车驾经由秀州赐对札子寄李枢宻论事札子寄李丞相札子北山小集卷第三十七状札三十月五日车驾经由上殿札子乞免秀州和买绢奏状论本州冗贠及权官等事乞差陈沔充将领论拨还平江府定慧院官田乞留邓根通判秀州辟宫奏状申呈两府札子申御营使司乞先次勒停使臣宋缷状北山小集卷第三十八状札四绍兴元年三月四日上殿札子四月纳相府札子修城乞度牒申宰执札子二月纳冨枢宻札子纳相府札子五月纳相府札子再论省官札子论事札子初召到越州呈宰执论事札子进麟台故事申省状纳宰执论事札子北山小集卷第三十九状札五辞免召试中书舎人状辞免除中书舎人状举自代状缴词头状缴李处劢再任词头奏状缴宋㬇词头奏状转对状辞免权侍讲状十月十三日上殿缴词头奏状缴宣州起复司户叅军状缴江东大使司辟持服人状札子应诏荐士状十月三日纳宰相札子北山小集卷第四十状札六府第纳宰相札子申省状乞住讲月分不支职食钱奏状申堂改正王择仁转官不合命词状乞贴改勑黄札子缴苏易转行撗行奏状缴任源管押成都府等路内藏库金银疋帛等奏状正月二十九日上殿札子缴録黄奏状缴録黄状二月二十日实封奏北山小集卷终宋故左中奉大夫徽猷阁待制新安县开国伯食邑九百户致仕赠左通奉大夫程公行状龙图阁学士左中奉大夫提举江州太平观鄱阳县开国子食邑五百戸赐紫金鱼袋程瑀撰北山小集北山小集卷一北山集卷第一信安程俱古诗一杂兴十首一日复一日百年如此耳那将千百计来日何穷已逝者不可追来者安可知正恐闻道晩勿言功用运误点成駮牛妙技有余赏作意画虵足至今犹抚掌君看人间事类此或往往浩叹可柰何悠然起遐想中夜忽自省昔我今是非音声故如昨齿长䰅满頥有人梦中言子念无乃痴今犹昔人耳昔人安在兹濯濯檐下熘刁刁树间鸣虫号百鸟閙小大各有声声多不留碍响振元无形何殊百千炬光影各自明胡葵向晨照日引一尺长松栽四五年擢干未出墻溥溥露方晞借此颜色芳各留一寸心试待九月霜春鸠一何拙社燕一何巧天隂逐其妇饮啄聊自了㘅泥亦淍缪託此华厦好物生固有分巧拙均一饱䅟䅟新槀秸𥙷此茅屋漏问云力田人歳事苦耘耨终年手足胝得此以自覆香秔一过眼糠覈余满窦昔年过吴江恋恋不能去临江尘思尽廓若扫翳雾兹爲三年留已厌波涛怒乃知常人情趣新方舍故轧轧田边车卷卷不得休出之一寸痕益以几尺流扶提暴中野强作田家讴车声真哭声天逺将谁尤少小思振竒颇恨身不长身长益多累信与忧俱生回思二纪间浪使儵忽争谁能𥙷黥劓反我孩与婴秋思凉飈动秋思中夜一长叹月回西南隅澹若霜华乱清甘汲露井起坐待晨盥毋爲事安眠急景不可玩午隂日以薄坠叶黄且枯遶舍足榆柳鸣条眼中踈芸芸悴方荣发白不再青所以姑射子骑龙出苍冥残炎如老健虽壮宁复乆新凉若㳙流已快执热手萧然发朝暮羽扇一刍狗移夺定谁尤论功亦何有饥蝉得清风向夕声更急林间鸣络纬长伴幽蛩泣青灯对青编秋气已复然谁谓月有恨正应人可怜吴县游灵巖春物已如许放舟出横塘扶桡漾渌涨迨此白日长草木有佳色欣欣弄浮阳幽禽静相唿乘和自翻翔春风不着人浩浩吹我裳终年思烦促于此兴未央舍舟得平地陟彼万仞岗明霞堕山西夜气欝已苍岂无从我游夹道䰅髯张风来得好语落落随低昻幽堂扫禅榻静对灯烛光身轻浴新出境寂虑欲忘虗䆫忽含晓睡起日照梁羣山发春姿秀碧澹以芳晨光晞薄露草树滋幽香徜徉寻昔逰歩循长廊振衣一长啸寸目了八荒上嗟百世基竟坐一笑亡当时馆娃地今作选佛场乃知诸梦境遁化岂有常飘然咏归欤此适顷未甞重来㑹有兴肯使堕渺茫旁人挽予言借问身闲忙吾方有公事子去无相妨古风送钱定国显道登崖无坦蹊下瀬无平波寻常即千里奈此巇阻何朝跻青阳硖暮入黄牛涡见之令人老况乃身所过頼有万顷陂洗我心烦痾中林有幽华乃擅一国香终年不自见道路草木长应知当门病要谢移根伤终恐荷锄人遡风袭流芳纫之琼瑶佩致彼君子堂永捐盈腰艾扈服不可忘送傅国华墨卿赴保塞簿闭门坐咄咄出门长太息问之何爲尓歳月亦可惜褰衣临大河跬歩燕粤隔回车抚长劒玉食惨无色男儿重性命慷慨轻逺适非关饥所驱岂爲五鼎食国华淛东来触热向河北行行四千里易若持被直怪无怀土念语软心似石要令饱辛勤不使鸩安逸顾余一畸士束发守编䇿夜阑相对语耿耿气撗臆保州几穷塞百里望疆场萧萧易水寒壮士不复得君家义阳侯尺八建雄绩时平廓信度胡颈安足赤深藏百僚底聊作青衫客吾徒㑹时湏要子継休奕过方子通惟深白日苦易晚我怀多隐忧忧思剧春浸浩漫不可收出门欲有适举歩且复休尘中等胶扰念此将焉投驾言城东北阎闾即巖丘是中有幽人厉志凌霜秋寸田荆棘尽不假斤斧修门无杂车马一饭乃见留虚堂芝术香下有百尺虬苍隂匝平地老干森下樛堂中罗酒浆耿耿灯烛幽四天黮无光万籁肃以揫烱然坐相向更仆语益遒我身动乖迕梦寐乔松逰常恐在泥滓永爲天所囚㑹当从之子濯足万里流夜闻壁间蛩鸣有感二首露草亦已冷寒蛩独无依入我壁间鸣出处定有时谁言秋气髙感此动物微我欲以意续一叹三嗟咨耿耿夜将旦残星月边稀寒日苦易短燕鸿暮何之念尓舍沙漠爲此万里飞衔芦不厌髙系书端寄谁寒声夜相唿客子涕已垂声断膓亦断归期各何时夜半闻撗管秋风夜搅浮云起幽萝归来度寒氷一声撗玉静穿云响振踈林叶空委曲终时引断膓声中有千秋万古情金谷草生无限思楼边斜月爲谁明读神仙传六首骑龙上天入太清継丗而往在我盈握铃而唿大司命主非使者走折胫乃知神仙非智巧积功累行如邠镐专怀邪辟祈长年谁言淮南鸡犬飞上天安期生赤玉舄遗之东海濵千年求我蓬莱下祖龙岂是千年人安期一量舄䓤岭一只履茫茫九州在泥滓至人去之如脱屣吁嗟祖龙萧翁宁悟此鲤鱼腹中有隐符白鱼腹中有素书鞭灵走石才一戏骑麟上天亦徒耳谁能解衣涿水中使人唿指赤鯶公莫作龙眉山头客三百年不得作直故应未办作李公投身百斛旨酒中皷琴先生有怒色有爱终当爲物役江都王勿预人事倮虫膏血使谁从汝索崑崙下有三顷田赤乌玉兎蹲两边下有乌灵木灌以华池泉耕之不用一寸铁使公家冨不可说如坻知京㑹有尽万物皆吾槖中物抟泥作金何屑屑胥门着蔡经市门着梅福我爲松江吏与汝相望亦相逐髙冠长劒卫士从有口底事使蜡封此身况不爲陈尉就公蜡封三尺喙不能掷米作珠爲狡狯古钓台歌送阮閲休羙成㳂檄浙东饿夫一往西山空攫金胠箧清昼同东方作矣事何若玉柙未解裙襦中排肩炙手日车年暮夜掉臂目送西飞鸿谓言冰壷不受污正似马耳经东风我思一人去我千载乃在淛水之东富春瀬山嵚岖兮矗云汉溪流喧豗白石乱瀬声尽处万寻碧蟠蜒蜿兮守斯人之故宅旁人指山名钓台下视九土氛黄埃投竿百犗何足道直拂三珠挂瑶草彼一人兮皎独立清风爲神冰爲骨佩琼蕤兮结明月纫蘅兰以荐枕兮服龙渊之无缺羊裘蒙茸溪水旁大胜被衮升明堂刘秀发兵诛不道气压昆阳才一扫登床抚腹坐太息始信赤符非至寳君房素痴定不痴致位鼎足何其危阿谀顺旨腰领絶安知直言身见杀我昔客新定挂㠶七里滩整冠拜祠下巖巖千仭层台巅神游八海极髣髴聆其语但觉万古松风寒滔滔举丗无不可正自䘮我非母我严滩水清山翠微贪廉懦立归来兮奎蹄絮缝不可以乆捿即事戯作四首老乌作巢一何拙柳条垂丝今秃缺衔枝复堕苦饶舌编条作巢枝错节老乌柳好汝勿伤藏乌待得春叶长安巢令汝着哺母宻叶更能庇风雨黄雀黄雀飞相逐相唿门前啄遗粟啄粟饱即休有人挟箒扫泥待作粥鹤唳固有似云何啄泥取蚯蚓蚯蚓食泉曽不悪䲡䱉蜿蜒尤不忍何如忍饥向芝田腥涎溷尔不得飞上天乌啼未必恶麾去恨不早鹊噪两耳聋主人亦言好安知一喙鸣喜戚自颠倒朝来群鹊噪不已童稚无知助吾喜群鹊自与乌争巢慎勿喜欢真误尔谢人恵砚帝鸿墨海丗不见近爱端溪青紫砚溪流见底寒且清光凝浅绀渊之精斧柯千古遗仙局云暗半山含紫玉割云鑱玉巧如神龙尾铜台可奴仆君来自南数千里不载珠玑如薏苡芊芊溪草褁石砚文字之祥直送喜明䆫大几墨花春炉山吐兰千穗云虚中含黙静相对那复草玄惊世人穹窿葬事回邑有感生别万里余㑹面终有期死别不转眸一朝千古非白日光在天玄隂閟泉扉盈盈闺中秀土化成枯骴冠笄共甘苦谓见素发垂那知死生变不待桑䕃移室有病时茵箧有嫁时衣了了眼中事闲粧静容仪垂杨手曽折爲我当春稀迅流无回波落英无还枝空房閴无迹新坟草离离伤心北门道同来不同归逰华藏此君亭山空木叶脱霜露日已寒萧萧歳寒子劲气不可干下庇秋草根上栖衆鸟安烟梢掠云汉过者仰首观云何九衢罅有此五畒寛况当秖洹舍永谢翦伐叹髙人名此君千载莫敢刋岂同渭川讨肯污秦氏官鹓鶵未来食螟螣或见残终然保常操特立良独难我疑卞忠贞铁石琐肺肝遗骸寄此地藏碧留余丹精诚入毛发化此千琅玕见之发三叹临风肃衣冠独逰保宁鳯凰台饥鸮吓腐䑕鸣鸟乆不闻一登鳯凰台目送苍梧云山川丽晩日氲氲发余熏览此万里辉振我衣上尘前瞻翠回环极望天无垠低昻玄盘踞佳气或未堙山拗指楼观青骨今尚神驰烟谢逋客三径乆已榛长松眇如荠下有髙丗人斯人不可作此道日以新回睇白鹭洲长江㵼沄沄遥岑出澹碧不辨楚与秦我行适淮西出处难重陈岂无覊旅叹乃有山水因兹逰颇幽独作伴影与身宁辞足力尽聊使眉头伸慿虗黙自计逝将祈孔賔寄声华阳老异日期相亲过刘姓园居负郭三顷稻并田五畒园人生如此足安用华其轩亲戚居南陌交逰在东村有酒辄共醉倾输见情言三径杂桃李九畦莳兰荪黄甘百头奴碧梧万支孙山供景无尽石映溪不浑桑麻中馈任布刈隣翁论下以活妻孥上以奉凊温时从赤松子亦访吴市门嗟我抱此志十年若朝昏家山眇天末松菊岂复存兹园临官道坐笑车马奔前山复场圃䟽筑随㘭墩我来适春秾乱眼红靑纷怳然动郷思萝寄东飞云宿海㑹寺万杉堆青没山骨云埋七峯时岀没飞泉拂石㵼哀湍下有万古蛟龙窟藏头睡熟唿不起地坼三年蝗蝻出千山脉理清清甘一罅㳙㳙流石液同逰况与惠询軰纳屐振衣何勃窣大门当前新筑道跨水曲栏欹突兀舂鸣轣辘趂朝炊水甽悬流机械发搘笻对此自三叹抱瓮老人长搰搰却坐幽堂忽浩歌回首已失西山日山谷寺竺法暨华土出传骨与书金僊屹不动坐使四海趋山川第一胜尽爲佛者居䓤䓤灊之谷蛟鸾玄盘纡一爲飞钖先方士回云车顾眄榛楚地翚檐涌层虗英灵护泉脉饮此白足徒当年盖国衆莫挽碧眼胡传衣到三叶此地滋焦枯异气生杰阁宸奎动天枢神龙尽倾向寳此明月珠三圣陟帝所云章乆宁渝余霑及婆塞歳复六七夫堂中老沙门古态几皇胥定知黄龙窟不着点额鱼门开两山陿萃然七浮圗沙歩对石麓溪流清且徐危甍隐深樾间见碧与朱朝来雨脚断云气尚卷舒悬知磴道滑一水不复逾州家有造请上马及未晡石牛洞阳城山头遽如许金华山中唿不去痴牛失脚堕天河共向空山饱烟雾阿暪安知眇道士丹井至今存故处琤淙万古穿石断崃束奔流閙山坞嵬峩上欝千仞势洞下坡陁无块土文公古句惊旧观拂拭苍莓増媚妩亦欲磨崖放楚狂扫迹政恐山神怒望九华船发大云仓五十里许顾江南衆山中有数峰竒爽特异一见即知其爲九华问篙人果然因知禇季野于广坐中识孟万年正应如此作诗一首卷帘坐对江南山掠眼送青来亹亹云泉肺膓乆厌饫挂颊悠然聊复尓竒峯逺澹忽四五爽秀骎骎逼䆫几平生九华盛名下一见定知眞是矣非关目力覩天奥正觉群山如聚米好山如人有髙韵不独江州孟公子直縁佳处无仕迳落莫道边同苦李大是忘年耐乆交藜杖青鞵结终始谿行叹潾潾石间流落落滩下石相因成悍崄日夜更拒激化爲百雷车转入千丈碧推舟上磊砢尽日不寻尺我行三伏中正自澁如棘于时乆不雨阳炎剧炊炙谿流仅如线但见沙渚赤逶迤唿虵港百歩渉重碛迢迢神亭瀬奡盪无遗力此身诚不赀此日良足惜胡爲弃分隂尽室寄囏阨长謡飞仙章忼慨三叹息山中对酒秋容澹青山爽秀雨皆足清溪照千仞空翠疑可掬何年顾兎窟桂子堕山腹老香散深林屑玉缀黄粟朝来客衣动一叶下空谷客心如棼丝日月共烦促胷中尚磊块陶冩頼新渌要当酒千钟浇我愁万斛顾有独醒人脩然倚枯木二月二日冨阳城东闭门三日坐听雨不知春光已如许桃花弄晴成艶笑秾李怯风犹半吐当年赤白桃李花恨无佳人絶代歌无事对花岂易得有酒不饮将如何一春何许最佳处柳色初匀思杀人风揉雨练不可触明緑映空颜色新旧雨来时花未齐今雨一过花团枝明朝试踏城西路巳复可怜枝上稀桐庐道中书事一星熠熠初尚微俄顷满天如灼龟溪流黯黮四山黒怒芒当空唯太白举头仰书天漫漫飞星纵撗絶河汉新月未髙不可见终夜起坐发三叹题张太丞明园亭京华真陆海声利之所阛向来山林士往往去不还濡足未肯已没身何足叹张侯翰林客金龟着朝班生平用一指谈笑起废残纷纷多卢子名誉莫敢攀五十未云老幡然归故山归来谢奔走治此五畒园养树如养生斤斧不浪干医花如医疾察标见其源上有十围木蓊然午隂寛下有百歩荷红鲜映清澜爽气日多佳西山挂檐端安能九衢内髀肉磨韀鞍我今坐竒穷进退坎井间违已恨纡辔长饥思抱关当时彭泽令四壁唯瓢箪折腰未爲辱径去曽无难而我亦何者栖栖犹强颜送崔闲归庐山四首白露下修竹当䆫作秋声冷然拂啇絃客子中夜惊振衣一长啸下瀬如飞星昔者去草堂新松䕃轩荣别来今十年霜华着青青想见熘雨姿森苍舞蛟鲸归欤当及徤覉栖亦何营琅瑘山中水韵入三尺桐琅然醉翁操发自玉涧翁流泉不成音冩寄十二宫醉翁不可见妙语聊形容甞闻三崃泉上与天汉通请君记余响相彼玉珮风此声傥可继那复有此公论世得师友陶公乃其人清游入梦寐庐山真夙因迩来二十年浪染衣上尘陶公去已乆歘如空中云庐山如髙士可望不可亲坐想虎溪路闻钟动微颦永怀炉峯顶飞烟发朝曛羡子归故隐兹焉毕其身吾意乆规往当从君问津吾友胡少汲结庐皖公城灊山有小隐背负紫翠屏前临一溪水可以濯我缨欲分青山半留我谷口耕信美非吾郷翩然遂宵征闻君草堂处亦复占地灵虚檐倚苍崖下有玉涧鸣乐哉不可到因君怀友生黄鲁直有食甘念慈母衣绽怀孟光之句用爲韵作五首以寄旅怀据梧不必席褁趼不必舄饥来太仓陈饱胜列鼎食愿言伏嵁巖保此稼穑甘正使能已百宁当笼暮三凋林如白鬓色变不可染招提据木末清凛绝浮念俯窥群啄鸡仰见乌哺儿歛手不敢吓无爲伤彼慈吴山视诸山耸秀若诸母上有一叚云使我屡回首瀫水向浙水凉飊生逺漪中有一双鲤爲传我所思髙堂有华髪㳺子行当归归欤不可缓霜露沾人衣棼丝不可经百结不可绽吾今成放浪岂复事编简羁㳺无好怀坐看西日頽壮心正不已亦复何爲哉伯鸾未山栖俯首愧贤孟一朝相告语矫首谢三聘谢公卧东山故有经纶兴夫人劝之仕拥鼻作伧咏终然爲时湏起揽晋国柄古人重行藏二士聿有光吾志属有在姑安此糟糠有美一人有美一人在昭君藕丝爲衣兰作裙君𥘉顾言淑且真直欲载以黄金轮人心变化如浮云明粧觉暗笑作颦何当还之承华茵令君宴寝凝清芬有美一人在烟汀朱颜朝涤玉壷冰素手暮理朱丝绳语言窈窕丹鳯鸣坐持纨扇睇秋萤何当还之翡翠屏爲君把镜整衿缨有美一人在南浦月明採珠光照渚瑶衣𬒳体金索缕独抱幽寒沬烟雨何当置之白玉宇爲君歌阳春激楚辩师皷琴上人芒屦麻爲衣常修如幻三摩提但依三业作供养坐见八徳金沙池是中寳网间行树微妙音出难思惟师从定观起奋迅冩之三尺桐与丝枯桐然若空谷人倚绳牀支藁木枯桐藁木静相向中有世间无尽曲曲中有曲非宫商及门但觉声琅琅罢琴一笑各挥手庭树微风清夜凉山中秋夜夜气挟秋至飔然惊户庭空山荅清漏客梦忽以醒林梢月未堕流光委踈櫺冷露湿山桂寒𬎼动幽馨整衣坐蒲团破屋呈稀星我身本无涯寒暑饱所经以彼泡电境劳此草木形吾犹昔人耳不与寒暑并然返初枕人境巳两冥赋长兴钱圃翁诗学书要不成学圃苦不早向来执㦸郎何似于陵老我无拏云意所念在一饱闭门种芜菁抱罋泽枯藁荒畦财一席囓嚼到春草颇闻长城翁八十颜色好城西有寛闲终歳常却扫安得五亩园如翁一生了秀州沈珪烟最善持叶翰林诗来求余诗爲作一首白头柱史寥阳居浮提龙捡封金壷千金寳液出方外洒作三元云篆书至今道徳五千字一一破闇如明珠安知此老天地祖聊遣二化爲诙娱华亭老工入吴市戯以淳滋松腴壁中科斗何足道勒崇正欲遵河图故令墨客从毛颕玉堂伴直邻清都如椽之笔吐光𦦨赓歌纪瑞无时无却分圭壁到蓬户寂漠着书怜腐儒吴下去冬不寒春不雨人以爲病城中火灾相仍自十二月至今凡八九发雍熙佛寺灾势尤甚闾里讹言相惊徃徃徙货泉载家具日爲避火计二月乙巳郡守以承天佛寺慧感神像供府第爲佛事禳祷是日雨明日雪丁未又大雪农事有初火怪庶或熄人心稍安作诗记其事飞虫满空冬不冰迎春草木皆夭荣辘轳续绠楹桷燥绯衣老人白昼行城中一日二三发徼廵司武徒纵横化城海藏涌地出耀眼金碧明青冥中宵澒洞半天赤一弹指顷随烟升重云仙人具悲智脱屣珎丽依无生千年吴地赴縁感疾甚景响从形声入㕓应供始敷坐一雨便觉敲尘清黎明密雪洒四泽灏气交彻何晶荧句芒蒙润亦助喜眩转皷舞随飞英毕方禠魄走荒外虽有光怪何由呈衡茅倦客正髙卧浩歌黄竹饥膓鸣妻孥号寒不敢恨且尉南亩滋春耕和叶翰林阻雨枫挢白雨下车轴江湖与天邻浑流已横溃川陆无行人荡荡淮楚舟篙樯动萧晨淹留寒山寺河湾俯清沦虚堂梦春草落𥿄佳句新长啸寄遐想深谈破无因泊无轩裳累但觉山林亲迟迟去鲁意欲驾还逡廵隂霖固无限所念啇农迍乃知君子怀絶出丗俗尘天宁潜老以山中春莫三诗投鸿庆尚书末章见及次韵荅之大空无故新春物自来去风幡有时转霜铎深夜语芸芸无定在荣悴更彼此谁于百草头了不挂丝缕当年白尚书居士衆称首魔军坐调伏消散如拉朽何如丹阳矦法鼔开听牖方当与天逰岂复爲物囿踉跄鹤阿师遮眼寄经籍苦吟思岛可逹观泯儒墨髙轩时一过解带有余适頽然后车人大瓠五石北山小集卷第一北山小集北山小集卷二北山小集卷第二信安程俱古诗二泊义兴长桥侠骨乆巳朽南山长于菟当时老蛟窟遗种今有无我来适秋成场圃收刈初年丰似足乐薄酒傥可酤田家复何事父老仍愁吁滔滔五浊海所向谁当娱长年得强徤且食清溪鱼逰善权寺放舟荆溪上溪水清且徐云中离墨山惨淡初有无舍舟并松麓下直浮屠居朅来东轩上爽气巳有余飞来定何年无乃与此俱奔流潄庭下比竹梁寒渠山深絶凢境物物清以臞萧森倚巖秀夭矫悬崖枯幽禽发寒唳响振髙林踈我行亦良苦却歩计巳迂解衣卧清昼尉我十里劬善权洞甞闻包山境中有林屋夭旁通号地脉岳渎潜钩连兹山岂其类澒洞皆中穿二巖岌山足琤淙激奔泉牛羊走大石吐受无穷年金堂下石液雪积如烹煎从来米塩称浪播俚俗传一洞启山腹穹窿亦聮绵谁题九斗字大篆仍深镌中藏文五石屹若龙腾渊回头问主人我軰定不凢云何逐官牒常得我所耽向来共幽讨九鏁藏芝巖而我自林屋翩然㳺皖灊洪崖傥可俯不在南山南白马洞披榛不知疲诘屈巖下路俄然见深窽偊歩入巖戸一泓窈而澄百歩清以骛人言紫髯仙白马从此度磷磷尽赤石丹灶遗滓污收藏已儿啼効速胜麻护囙知丗肓聋荒怪杂疑误虚空如许大长啸可平歩胡爲万山底踯躅向烟雾神鱼泓是日与诸公流杯水中如西丘故事柳州固竒士戯好亦幽絶逺怀西丘饮千古清兴发徜佯恨无所盘爼对覉绁聊爲五里行邂逅一壷挈神鱼伏山根渟湛初一穴侵侵决寒熘沙石助清越披莎得盘石离坐若天设实觞竞乗流眩转亦飘瞥争持或三釂遇坎时一蹶欢来朱碧乱笑罢巾㡌脱相望西丘㳺讵易议优劣九斗坛万族同一垢齐州集微尘髙灵不来下猒此浊悪薫从来筑坛处往往清无邻腥羶逺人迹庶或来仙眞兹坛峙幽絶尚有古制存龟图布八隅彷彿数兊坤黄冠道中寒寓址今祗园逰人蹑其上未觉大象尊空令恨𥅆史不使群聋奔盖公虽未见岂乏栾与垣张公洞昔年京江夜飞梦投云山仍追谪仙老啸咏层崖巅左盻俯无地苍峦生紫烟当时赋幽赏妙境竟莫宣今我来自东扶桡漾荆川饱闻张公洞怪絶骇所传聊从二三子一结青山縁北灵敞竒观下瞩壷中天怳然惊昨梦了了堕我前仄径缭危栈重扄护灵渊竒僵玄圾倚侧洞时钩穿初疑夭台聚纳此一室间夸娥运神化不隘亦不㒹又疑清都客翩然下云軿幢旄俨行立导从森蝉聮丹梯香雾湿玉室珠璎悬撑虚一柱屹戴重三能骞鈆灶乆巳冷青骡那可鞭香坛望八景东晨开五便坡陁忽度险宛转漫无边或深如列厦或迮才容肩髙跻乍扪顶偊歩欲垫泉不知行逺近一歩目九迁噫嘻此天设端在太古先恨无少陵手冩之黄绢篇聊书梦中梦投笔一粲然借居毗陵东门四首客去不能寐脩然清夜阑楼居俯长川仰视天宇寛长川濯云汉错落星宿寒青灯故可亲且还对尘编其人骨已朽千载与我言掩卷三太息虚檐清露漙急景不可挽吾生岂无涯呉中十年旧须鬓亦已华嗟我壮且老方知失林鵶欲归巷无庐欲驾涂无车而子亦覉滞心事如蓬麻人生无巧拙命耳将如何猗猗隔河树羃羃緑堦草时当长养候颜色岂不好萌芒忽柯叶茂大旋枯藁滔滔不自知但见壮而老人生亦草木万化迭侵扰朱颜日夜变素抱岂自保借居临官道堂隂俯长河前车接来轸后棹纷相摩我独居其间超然啸而歌颇从故人语安用髙轩过旁有五畒园不知主谁何时能曵屐往岂异吾山阿和柳子厚读书事贱及多暇居卑适无虞人间不争地聊此谢畏途岂无营营子熟视付一吁㕓中亦何有坐听日月逾展卷阅千古置书忘万殊不妨权子母亦复啇有无平生仅识字乃与忧患俱持此逰学海层台渐积苏年来但遮眼颇觉心恬愉囊钱足自饱肯怖驺朱儒起卧一塌间兀如橜株拘凉风北䆫下不减愚溪愚谁能三万卷悬头苦劬劬小极正当寐睡魔不湏驱虞君明謩和刘氏园居诗再用前韵作因以叙出处之意靖节眞有道髙怀俯黄园翘足北䆫下超然诣羲轩早悟俗中恶归老三家村清诗有遗味谁知本无言回观一丗间不辨艾与荪青黄饰断木冠裳褁王孙当时甚寒饿声利终莫浑公今二千石此事安足论入当陪隽贤峩冠宣与温出当仗汉节登车金马门岂爲尚平子但毕儿女昏我今乃穷士壮图无一存摧頽风埃下坐见歳月奔归欤乃其分卜胜如浮㻻他年有余食㑹见脱丗纷过我五湖上一区同子云陪君明华藏燕集复用前韵华藏万竿玉何殊辟彊园城中最佳处时复过髙轩危亭望北郭依依逺人村露叶有佳色桃蹊亦无言累累古藤隂附石如菖荪下有小衡霍㠝岏列儿孙方池是鱼乐水作千里浑座满北海客文追谪仙论襟期樗散郑目撃忘言温斯湏接棊战坚壁如辕门不有覆舟虑宁爲注金昏越医死更起齐霸亡爲存日入万籁息覉禽趣林奔林间屹层台此岂萧公墩徜佯歩松月香雾时披纷胡床兴不浅点缀无㣲云初秋偶题凉风入髙梧冷翠滴幽露新娥欲西流绰约一回顾中霄汲冰华爽气拂庭戸萧然视天宇目送流萤度微云澹河汉云汉亦容与宜搜静中境安得此佳句和傅冲益冬夜独酌用柳子厚饮酒诗韵忽忽歳晼晚幽怀寄芳樽及兹寒夜永冩我忧思烦放杯独长謡翕如负晴暄那知曲身直但觉冰膓温遥思石亭林玉雪今正繁安能松䆫下捻须哦五言湏君㝷昔逰攀梅撷兰荪胜事难重得悠然空黙存秋日市区作火壮亦已老朝昏发微凉髙梧逼秋枕晓梦不得长区中了无营起卧在一牀时时忽忘我径至无何郷是身亦何爲万化讵未央朅来兰陵市三见草木黄颇欲索其身穷年就庚桑临渊故有羡说食谁能甞尚有平生怀﨑类痴狂佳时坐自失恐复堕渺茫有生浪营营有志终遑遑胡爲自前却坐待两须霜客舍冩怀呈王八丈侍郎五首君门如云汉可望不可攀地上挟冰子肉身无羽翰岂无国士知势有不得言空怀激扬意归坐自长叹此意重千金宁论官九迁所媿误赏音赏音从古难长安穷居客一日一歳长况乃夏方半迢迢良未央頳虬驾琼车万里飞炎光冰崖不可见仰视峯云翔蜗蟠两壁间跋想深夜凉一暍非死所念之热中膓其谁卧清昼云罗千章束发营五斗飘然落江湖当时尚痴絶秣骥𥘉问途去国十五年俯仰同朝晡心随泽中雉官作竿上鱼及兹财一迁名实𥘉未殊且当百里地磨研城旦书一室不可扫隂晴两非宜朝绳汗简编暮蚊入裳衣尔来三日雨门有一尺泥所喜庭戸间新凉洗余曦贫贱无造请闭关良不痴白云浮东南下有姑胥台去家桃始花歘见温风来乆无万金书一使羇怀开倚门有华发扶床有提孩虽无冻馁忧百虑不可排何当放双桨黄流入清淮秋将获水行田中不复留因窽塍通沟引水过堂下小儿以茫苇作车其上昼夜决决不休戯书水行山原漑平畴时当断壷获且收功成则退逝不留去彼甽遂来清沟测之深咫浅可抔循除㶁㶁环一丘堆沙絫石隘厥流势激滟滪吞黄牛谁持机缄设中洲折芸断苇驾两辀置之不汨亦不浮六辐眩转无时休推行作止莫可诹孰居无事供其求迫而后动真无尤眩转自彼非吾谋屈伸臂顷一万周我无欣猒何名忧孰能观身与此侔衆假合集成坚柔沈轻燥溼交相仇逝川洄洑更春秋滔滔南北东西游死生壮老休王囚形骸流运我则不物境万变何其幽同江彦文纬江仲嘉襃度菱湖岭游三衢诸山道灵真出入巖谷胜絶可骇杂然有卜筑之意然此地寥閴人所不争小隐不难致顾吾曹出处何如耳二公皆修真养气精进不衰予晚闻此道又爲忧病顿挫志倦体疲每思益友傥得静舎安余年资二子以待老岂不乐哉作诗叙游且志本末巖谷之胜实自仲嘉发之予甞闻而赋诗所谓武陵迷汉魏妙喜断山川者也我昔未省事伥伥如病狂仰规结绳𥘉下歴汉魏唐谓此𥿄中语卷舒在行藏功名戾契取有志要必偿趼足方不暇何由放洪荒行年冠而字丗故颇已甞试窥竺干书出入应帝王丘轲有妙藴合处如宫啇形骸乃尘洙笑唾却老方蹭蹬过二纪身如浮海航风涛浩无际寄命蛟鼍郷外爲万绪婴内以百虑戕摧頺不一偶病骨无由强初心益乖迕始觉计未良拟追赤松逰𥙷我黥劓创惟时子真子青衫尉南昌亦有虬须翁种桃撷春芳不求飞霞珮肯受紫锦囊至言无旁午照用寂以忘尓来又十年前却方彷徨何殊一日暴正坐多岐亡虬须彼幽人物化不可量子眞日千里似欲穷扶桑安知阡陌间共此暇日长广文今稚川腹有云笈章黄金傥可成緑发不复苍养生百千门一一登奥堂相从嵓壑间笑傲无羲皇衢山甚竒峭不数三石梁嵚﨑尽中空玉室聮珠房九日澬未落洪波怒怀襄洄流荡沙壤灵忽以彰至今衆玉聚山骨堆琳琅峩空怒猊踞出谷惊龙翔委蛇青童辙散乱初平羊悬崖势欲坠植笋森分行晨光乍映发紫翠云霞张攀萝赵公巖九土何茫茫岂无太平酒浣此膏谷膓侧身栖眞洞跼蹐仍跄踉深行得穹窿陟降殊未央举头见空圎欻若来飞光翠嵒衆山底怳荡疑无旁故应却尘汚九垒苍屏障斯逰固足乐质象不可详要之大洞中太山一毫芒回鞭灵真路林磵森相望穷幽得巖谷髙青对峥嵘虵行九鏁中宛转流泉声琤琮㵼哀湍力与乱石争悬瀑或㝷丈势汹洪河倾泠泠赴深窦或如环珮鸣或于荟蘙中琴筑时丁丁或穿嵌嵓下洄洑储深清或如铁堂硖絶壁飞猿惊龙蛇走根干薜蔓悬珠璎或如钴鉧西竹树春冬荣低昻牛马饮偃蹇熊罴登或如袁家渴长隂昼冥冥草间兰茞香石上梗楠青或如灊谷中坡陁负崩腾或如三崃底仰见匹练明聮绵道林麓左右临洮城行行川谷开蔼蔼皐原平冥搜已复失巧语未易名不意天壤间云关敞金庭向来保幽邃不挂丗俗称轮蹄固无迹樵牧或未经吾属岂神悟权舆摽地英昏嫁㑹当毕衡茅兹可营二子早闻道勤行得贞宁要收十年功不止九府卿二树结佳实五腴练飞琼处静巳超静留形要遗形我懒百不堪寸田方力耕㑹从浮丘伯及此洪崖生乘风御倒景出入抚八纮下窥氷炭士扰扰盘中蝇三人笑相视事愿良难并此志不可负无爲滞尘缨清泉闻此言白石相与盟作诗纪胜絶亦用铭吾膺戯呈虞君明察院謩三仕三已心如空一壑一丘吾固穷门施雀罗正可乐车如鸡栖良不悪胷中九华初欲成綵衣玉斧双鬟青丗间何乐复过此不失清都左右卿长安陆海知洪炉五金出入无精觕平生椎钝坚重质一往融液随流珠请观五石大瓠种正以濩落浮江湖环中何者爲荣辱一钟何如三釡粟坦途缓歩东方明大胜跨虎临深谷君明见和再作十年接淅家屡空门无八关延五穷谁言浩浩有余乐丗故撩人工作悪君不见韩非白首终无成至今说难书汗青要之赋命黙有制巧拙安知司马卿羡公腹有金丹炉凡泥六一何其觕枣梨扶䟽荆棘尽夜半北海收明珠尓来问舍浙江曲正以画笥观西湖我生抗脏今耐辱贫病欲贷监河粟他年公伴赤松逰遗我刀圭固玄谷出北关再以前韵作寄从公十日覉愁空超然似欲忘途穷神逰八极共天乐浮白不应嫌客悪中年偃蹇百无成唯有见贤双眼青狂歌时有眇道士拟赋臞仙非长卿平生清梦逰香炉云嵓荦确衢山觕不应近舍武林秀僧寳况多沧海珠胜逰屡约不成往白雨连日翻平湖公如二䟽方不辱我亦三吴甘脱粟㑹当乘雪叨公门正恐鸣驺还入谷雨霁行西湖二首晨辉丽春山雨过松竹香连峯翠欲滴动揺云水光长堤如卧虹草暗路巳荒菰蒲破緑净老葑日以张念昔緫角逰秪今二毛苍物境旣非昨我身安得常半生走三吴问舎如捕风敢辞百尺楼髙卧媿元龙向来江道人卜宅湖山中安知三十年忽如化人宫苍云翳脩竹飞阁凌春空主人两鬓霜驱车大河东岂念五亩园方作万里封而我志幽独长年羡冥鸿翻无容足地茅茨剪蒿蓬哭阿申二首我生百不谐进退得坎井二毛𥘉抱子亦足慰衰冷珠庭照见用眉目秀而烱人言骥墯地意作千里骋居然万金产每见百忧醒嗟哉时夜计便欲老箕颕安知随泡露变㓕失俄顷悲来泪成河俯仰吊孤影遗劔日以逺刻舟那可求沧溟一沤发散灭何当收而我䑛犊悲中怀不能休推排更嵬磊棘刺生衿喉夜梦多见之犀玉照两眸沉忧信伤人晓觉双鬓秋深慙东门达恐効西河尤所念盛徳后一身如缀旒秋夜冩怀呈常所往来诸公兼寄吴兴江仲嘉八首秋声不关人倦客偏入耳萧萧舞黄叶䇿䇿振踈苇明知壮则老揺落固其理如何石心人嘅叹中夜起蓬藋没三径藤虆上瓜庐时闻歩声欵关问何如定坐无杂语文章较精麤马融辞东观抗脏与丗踈顾此穷巷士华㒹空着书外监嗟巳逺吾犹识其孙森然见孤韵辩作悬河翻低头向萤䆫有类鹤在樊雠书五千卷字字穷根源颇携未见书过我樵无烟向来霜秋句俯仰歳一终人间有寒暑方外无穷通青青千丈松不改冰雪容坐阅蒲与栁飘萧随雨风寒松老益髙蒲栁老益衰流萍况无蔕复与飞蓬期却扫计不早出门欲何之剥啄惊牛枕轩昻见长身苍髯如脩竹定非俯仰人徳公卧襄阳不踏官府尘此老颇似之酒酣见天真结庐甚幽独巳办老圃隣披榛时一来数靣乆益亲二士出吴下诸生有杨王相从寂寞濵无乃计未良纵撗三千字坐可致玉堂词章乃穅秕不直粟一囊我媿非子云文书昧偏旁穷居似韩子草树亦荒凉时能出佳句尉我秋夜长物色一如此凄风薄人衣遥怜卞山客増叹雉朝飞固知难爲怀举飡念齐眉勿使梨枣间缠绵生茧丝清霜扫蕃庑岂爲一草木方春万物遂苑籞及冰谷乹坤本平施憎爱岂有属不应怀偏悭独遇吾党酷竒穷坐迃踈此事计已熟如何半丗间生理常刺促与江仲嘉襃赵叔问子昼潘杲卿杲分题赋诗以颜鲁公裴晋公贺监陈希夷画像爲题以我思古人爲韵余得裴晋公我字韵一首晋公护河东身退势亦左忧心极饥渇谠议抗嵬琐居朝重九鼎下贼飞一笴淮西弹丸地孺子甚么么发兵本无难万口无一可平淮取淄青如掇掌中果折冲乃余事丗论岂知我天方厌唐德莫捄萧墻祸空余丘祷诗千古幽泪墯北山小集卷第二北山小集北山小集卷三北山小集卷第三信安程俱古诗三夜坐饥乌夜啼栖复起仡栗飞光透䆫𥿄卷帘万瓦白生烟桂影扶踈净如洗回肠正随清漏转叶下空庭乱如霰青灯耿耿夜何其云篆吐兰初一线歳云暮矣万窍号霜天旅鴈求其曹月行虚空几万里群犬吠光声正豪蒲团瞑目空危坐逝者如斯白驹过悠悠昨梦不可攀此身此心何日闲春日冩怀春风遍芳华一国尽狂醉穷阎独不知但见长蒿荠秋飈起苹末一华𥘉未坠幽怀独先觉意象巳凄厉故知春与秋物不爲我计危絃自应悲寒木终易脆要之梦中梦忧乐同一寐翻然咏轩丘心量浩无际豁然阁云霞堕西山飞帆拂天镜谁开一䆫明纳此千顷静寒蟾发澹白一雨破孤逈时邀竹林交或尽剡溪兴扁舟还北城隐隐闻钟磬二十八舍歌示钱定国显道山川不舍骍与角亢鼻孤豚殊不恶安身投笔事氐羗何异天球荐房闼人心如面各不同蛇头蝎尾吾安容脂韦肯効箕箒态拔劎撞斗眞才雄少年食牛有余气大笑文章几女工立谈宁与子虚比危冠欲入明光宫功成筑室依故丘作书重壁垂千秋宸奎一札唿不起闭门老死如黔娄尔来飬生如养胃未羡昴精力笔吏疲神毕虑子所诃鳯觜鸾胶谁汝试曾参忘心身亦空身如丘井心如风君言作解皆魔鬼蒲栁松筠同尽耳三星在霤能几许张拳且击关南皷逰龙作御云生翼轸地盖天从莫逆数诗述怀一生共悠悠今者曷不乐二十起东山误爲微官縳三年瞬眸耳邮传那乆託四壁自萧然青编束髙阁五更霜钟动起视星错落六律聿其周忽忽更歳籥七哀我幽韵感念惊独鹤八极岂不广衰怀了无託九原叹多贤死者那可作十里望烟村天随去寥廊读陶靖节诗吾观靖节诗三叹有遗音卧看起咏之愔愔澹多心欲学靖节诗愼勿学其语心源如古井衡气光发宇言无出言意妙语自天与譬如清泠渊月湛不可取嵚﨑阨惊湍乃若震雷皷斯言可深咏往往弃如土八音歌赠别赵子雍䶵之二首金鑛具竒质百鍊出其刚石中含结緑追彼蒲糓章丝也谈有余于道乃易方竹林醉黄垆诞放非古狂匏瓜固非伦顺俗岂所望土门谢悪友要若拒獠羗革枉表斯正渟滓水乃清木贵就绳矩愿言赠子行金张珥汉貂况乃出天派石渠重儒冠武弁聊复戴丝麻冝自任麤使有管蒯竹简书汗青髙吟当人籁匏虽贵中虚植固湏本大土耕戒莽卤道耕悪疵颣革带勿佩韦赠子絃作佩木强虽过中宁师伯夷隘冩怀宇宙一火宅我身寓其间灵台真逆旅忧喜更徃还其来不可却倐去不可攀冝然闭六凿暂使逆旅闲中虚本无住夜半移舟山身随事物化鬓与寒暑班祭此业累深始知定力悭况兹尘沬聚岂比金石顽顾影忽自笑吾心定何颜和杨秀才友䕫三首天地有肃杀好生本无伤阳施待秋成相济如宫啇芸芸共欣荣衆叶薿薿光回头失故林萧条弄微阳独有歳寒姿掀髯尚低昻流膏亦归根晬如养中黄大哉一气中人心自炎凉安知晞春露不异腓草霜谁谓方寸地并包无故新长宵不能寐万绪愁攻人展转计后有攀縁及前身苦恨隙驹疾回嗟秽涂辛𬒳衣问何其梦觉两不真白鸟固巳空青灯聊可亲念此𥿄上迹皆爲窖中尘投卷嘿忘我拪鸡巳鸣晨三吴足秔稌狼戾及宋梁故爲胥门隐未办耕南阳岂无如云稼竭泽归富强收成一过眼胼胝念黔苍绵绵太平区阡陌尽八荒愿从鼓腹㳺自放逍遥场贵贱均饱煗藜羮等膏梁那令力田夫一饭不可望同余杭尉江仲嘉襃道人陈祖徳良孙逰洞霄宫太湖隐吏迂且顽手板柱颊看西山笔床茶灶向何许往来洞庭林屋间旧闻西门彻悬霤故整烟艇㝷苕川却惊天柱矗云表势与太华争擎天幅巾跨马及晓皷逸思自觉奔春泉其谁从者二妙士金庭老客南昌仙齐驱共语失长道但见平坂连桑田篮舆后継独不语鼻息栩栩山耸肩岗囘涧曲若无路万叠老翠漫秋烟二山对起锁诘屈仅容蹄辙通人寰羊膓移险在平地九疑山色荒聮绵穿松酌水㝷二洞低隐巖腹髙山巅山巅石室如列厦接肘可置千賔筵最怜而洞隔凡处凝乳络壁留空圆我将拂䄂去不返戯击雷皷挥神鞭三华寳衣立可致九赤班符何足传只将尻舆驾神马岂顾家火烧凢鈆又疑灵物之所宅邜孕变化蟠蜿蜒金龙玉简投不满恐复下与东溟连我嗟何地非圣处火聚正坐青云軿目前阊阖昼自启电顷巳超天地先正縁一念重山岳障硋何啻重城坚就令信脚到仙宇凡骨至死包腥羶胶胶丗网浪自缠㑹当去之如蜕蝉谁能白衣傍金马且复锦𫀆乗钓舩金庭客南昌仙他年与我乗八景举手少别三千年灌竹戸枢不容蠧展转夕与朝死水不赴壑俴于杯所胶人生戒甚逸起我少自劳唿僮续长绠落落鸣桔橰携瓢傍脩竹灌洒绕百遭念此十二君离群自江臯移栽一年余巳长数尺梢斋前雨霜丛歳乆根巳交交根纒箨龙卷叶不复摇聊苏夏日畏未谢春雨膏萧萧便生凉霍若云雾消却坐井边石清泉濯双骹宫闲但数数听以老圃嘲岂敢运甓比漫欲滋枯焦送江仲嘉褒东还家山方将从赤松子游爲作仙逰之诗以相歩虚云空山月出栖鸟惊溅溅暗熘山间鸣桂隂羃歴夜香冷有人歩虚闻紫清翩然骑麟下青冥君非逺逰定方平云軿冉冉风𬒮举左右玉立花娉婷手摩我顶一笑粲别来弹指三千龄至言不烦去畦町齿下端有真长生忽然纵身浮太廷却笑炼砂飞八琼採芝方壷濯南溟秦姫吹萧缑氏笙茫茫齐州九窖尘人开可哀胡不闻到官两旬四走山野作诗以自劳云上山偃伸如望天下山伛仆如深泉胡爲持此不赀寳来试万丈悬崖巅前人见踵后见顶反足鸟道相攀牵欻然置我章贡上水激石罅奔靁填荒塍曲涧无逺近渺渺不见墟中烟土冈凿路狭如隧苏壁藤薜蛟虵缠寒风飕飗失白日上有万木苍隂玄航溪之深掲其浅碎石啮足声号川茗山发我一长喟彼有吴市人中仙飞琼练玉存故处秪有井灶无霜鈆我今正坐五斗米悔不辟粒从期佺向来吴松厌羁旅三歳半逐鸱夷舩故教筦库着踈孏坐守兀兀聊穷年安知求逸得奔走岂异避挺蒙戈鋋咄嗟万事无必计努力唯有归园田吴正仲提举至游堂妙喜寄鍼颕大空浮海沤翛然一环堵安住有至㳺内观如寒龟无縳浪自囚外游如渴鹿逐𦦨无时休安知至㳺处不止亦不流广文来东南持节十四州江海见函丈云林入衣裘平生山水国不满一转眸髙堂坐隐几笑遣车下牛虚檐白日静顾眄九极周是中有至乐可以忘春秋却来观丗梦聊复忧人忧和林徳祖惠山诗一首好山如幽士胜絶不可攀徃者天姥梦长謡愁谪仙兹山出平野秀特无株连招提倚云锦森然见林峦幽㝷无十里正处闲忙涧入门心目静丗累若可捐灵泉出土脉汨汨无流难茶神瀹浮乳方士沉余丹我生猿鹤姿颇有山水縁何时共清赏杖屦穷崖巅用德祖韵送毛彦时二首往者玉楼客栖迟感秋蓬龙钟江海士屑屑悲穷冬今我亦覉旅号寒思祝融故郷邈千里胡马长斯风平生饮最少亦复贤圣中其谁共谈笑无乃志所同伴宫备文质楩楠饰雕栊毛子亦好古摛辞丽春工飘然适我愿一舸来自东明时猎英竒备问罗臯忽逢辰若公等附鳯云从龙遥知赋伐木相望有梁鸿断港冰末泮海风起蓬蓬君行亦良苦浮家秋复冬故人一相遇醉觉心形融道旧有深乐班荆余古风可当度杨子起视东井中未应迫期㑹促歩佐一同况当万灯燃流光煖䟽栊胡爲即言别系书慿鸟工空令千里月团团出天东解舟动栖禽破晓啼怱怱酒阑城西道巳失㘅烛龙振衣一回首瞥去如惊鸿爲宜兴郑主簿赋寓轩一首物生太空中巨细同一寓机缄固有待舟壑本无住土仪立毫尘万化失朝暮要之傥来寄正自堕形数滔滔人间丗俯仰若泡露浮逰皆适然蚊睫漫来去着身方丈室聊作藁梧据了观诸幻境内外絶欣悪湏知五藴山今我聊託附回头主人翁妙住了无处君明出留题吴江诗次韵包山水脉通西垠森然林屋开东晨飞仙下视三万顷岂异滴水陶家轮时时余浸𬒳吴楚赤子哀漂沦松江一攴东入海海道今者皆杨尘遂令洪波洄不吐禹迹莫辨伪与真滔滔利往桥下水省照黄绶孤吟身月轮行空万籁息尚记此境清无伦当时苦恨无好句空负歳月临江津得公新诗妙入埋羊酪敢方千里莼公言勿作境㑹取舍过咎由来均题滕司戸虚舟庵和韵万族同一海至人乘桴浮狂风皷溟壑安问指与䲡扰扰堕浊水蚩蚩守藏舟其谁善游者动寂两不侔纷纶万境前了了转处幽爱君虚舟句勿逐虗舟求倘佯曹掾中聊作虗舟留长维五藴山亦泳爱水流飘揺度夷险不喜亦不忧我乃蹇浅人楄心屡招尤君心果空旷永矣从君逰同江赵潘集以钟监愽山炉黟砚石屏爲题予得钟监分韵得金字钟监盖响板也形制如钟背作云雷纹面可监我曹创爲之铭曰癸巳作钟监子子孙孙永保用张有篆甚竒古帝轩工凫和九金童丁炎成妇壬戯驱丰隆发凝隂雷轰列缺光下临飞精入范天机深四规阏明追蠡瘖厥声铿宏中黄林隐如霜降丰山岑岂惟正衣冠佩簮对之烱烱生肃心应而不藏无古今监之无穷叩逾音至人之心我所钦槃盂不湏铭且箴再分题得易分韵得醉字一首吾观空刧𥘉妙藴固无示谁令南北海七窍凿元气灵龟出洪河六画乃其寄庖牺觑天巧创物发竒祕太虚本无边小大随汝视穷之得几深见者自仁智或从鍊丹砂或用资卜筮终然有神护回禄翻引避絶编固冰释覆瓿正心醉却怀投阁生寂寞发长喟雨霁同仲嘉小酌乆之云开月出光照席上颇发清兴戯作此诗𥘉月脱氛翳微云递踈光徘徊照庭户皎皎㴠清觞牢愁不可排磊块如髙冈烦君着酒浇身丗得暂忘举觞漱明月似觉幽桂香拟吹三江水浣此九转肠中霄起四顾何汉生微凉飘然想风驭梦寄无何郷过吴兴城北超览堂佛子固多㓜开轩纳群山平畴展摩衲回塘萦玉环新荷丽朝日一一发清妍引簟北䆫下云岚揖髙寒超然醉司马寄傲羲皇前座有眇道士长謡九华丹张翁老篆癖势逼之罘镌濡毫记姓名夭矫龙腾渊日没群动息城隂静姢姢长林有归翼吾驾亦言还奉陪知府内翰至卞山有诗五首玉徳泉卞维吴兴镇杰出衆山外晴朝自生辉韫玉见竒态新阡表南阳独据山水㑹青松三万本巳复出蓬艾灵泉发道左天遣资灌漑𥘉无一线熘泛滥欲浮芥披榛伫方空余浸忽可浍清踰金沙泓甘比中泠派朝㴠卞峯云暮作霅溪瀬岂惟供百湏旱歳亦多頼殷勤五大夫随喜奉微盖甞闻瑜瑾姿徳与君子配兹泉爲人出固是神所介当令玉德名相与流千载庵居幽亭名思洛寒潭俯澄虗囘头三百年胜地成荒墟公今草堂址无乃昔所居环之碧玉蜂带以清泠渠流泉响琴筑松竹皆箫竿妙哉无尽藏一一爲我娱东冈作兰若钟𣑽邻樵渔亦有桑柘村旁开𬞞菓区何烦引三径故自与丗踈主人去霄汉夜直承明庐斯逰入清梦傥寄空中书朱氏山居嵚﨑寳山麓乱石如闘兽云根尽中空嘘吸弄昏昼兹山颇似之无乃共灵如何在人境有此泉石囿深巖隐荟翳竹树两森秀坡陁接烟磴足力恣所究恍然天地开逺目千嶂骤中营五亩宅何必封石桑麻无外求茶果供日冨夭条列僮奴花草更黼绣生生所应有取足谢奔走嗟余四方忠老大无一就对此寸心惊无因託圭窦西庵是公固麟鳯入兽不乱群吴侬欲争席但见一幅巾蓝舆从逋客上下寂寞濵却行共谈笑媿此礼意亲行行得西庵杉竹含清薫解衣静盘礴虗䆫蕙烟纷濡毫散珠玑咳唾不自珍曳屣转山足长林蔽浮云旁连衆迤逦上有髙嶙峋穹窿见深洞划如敞重闉徃者王京子翔空驾飈轮于今蜕骨在坚重踰苍珉颇欲穷其源燃犀问蛇神钩穿忽无间信有仙凡分却㝷招提路松风亦随人潺潺石桥水洗尽荆吴尘胡牀兴不浅巳觉千山曛夜归日入三籁息群山鬰苍苍巾裾湿烟雾宛转度涧冈㳙㳙暗泉鸣冉冉松筠香林梢吐纎月露叶琐碎光归来叩禅扉幽灯对绳牀相羊有余适笑咏白雪章同游道场何山二首道场山何年窣堵波独立妙峯顶憧憧五湖舟黒月仰光影千章列云灵液走甘令隆楼絶清空横侧见峯岭下窥三州聚尘末集毫颕振衣薄云汉万刼弹指顷辽辽天宇大出没笑蛙井堂中老比丘奋迅颇精勐拟分数椽地饱飰卧清境何必少陵翁闻钟始深省何山谢公沧海士眷眷在林壑飞舆丁层峦及此日未落翩然何山麓古涧谢䟽凿方桥跨清泠鬰宻交翠幄通幽更穷深木末见楹桷琅珰鸣老屋拉攞相倚薄庄严布金地藤蔓土花剥当年轩裳客小隐事鈆削能令此山名谷口振京洛如何给园居胜士乆不作岂唯雪山轻顾恐泉水浊周行一泛览怀古叹冥漠安知千载人不作来逰鹤同游胜林亭次韵㑹意不在逺巢枝良有余居然胜林境鱼鸟皆欣娱危城俯回谿归航数风蒲幽蹊接遐观褰裳欲凌虗却顾容膝地清隂绕扶踈念此晨日长言旋更踟蹰翰林留新句体骨超黄𥘉深藏恐飞去照夜空江湖同叶翰林㳺虎丘分韵得丘字四顾渺平野孤撑见林丘常疑涌地出傥复海所浮上有千人台灵踪想前修无情肯深义顽石亦点头下有百尺渊神光千斗牛隂崖不见日草木皆先秋两晋多逹士东亭抑其流结庐逺车马寄此山之幽一朝施白足弃去如毛輶矧伊桑下宿肯作贾胡留同叶内翰游南峯窃观壬辰旧题诗谨次严韵道林弥天辩妙誉倾斗南山隂有余赏禹穴或巳探晚歳折笻杖兹焉寄伽蓝唿鹰阅神骏对客手自谈却顾夸夺子心兵战方酣当时蹇驴軰蹴踏岂所堪斯人不可见荒径昔巳谙青鞵踏松月幽灯照禅龛尔来十五年身丗犹朝三覉㳺了无蔕飞蓬转毗岚愧此石窟人坚持证那含如公丗所挽明堂要樟柟徘徊弭玉节聊酌需泉甘老乃涧底松霜枝鬰毵毵尚有蠧书癖囊中宻如蚕中年痼泉石此外无余耽从公恣幽讨形疲意犹贪安得五亩园旁营二空庵心㳺万物表旷苦巨海㴠恨无买山具抚境思髯叅叶翰林有徐熙桃竹方尺许索诗辄赋一首寒禽抱幽丛意得窥緑净夭华媚霜筠惨澹若春暝胡僧手幻药纳此方池境重重玄渉入妙悟付毛颕仲嘉録示新斋聮句用韵书怀奉寄一首我歌无庸归礼意固有属渠侬方不顾欲问何拘曲乃知交际难不若逃空谷忧端浩无穷日饮思枕麴文求丗人笑字异山鬼哭龙鸾阅斯冰劔弩对繇鹄鴈门旣唿卿司武或见梏闭关固自如青简得三复谁能足趑趄墯彼手翻覆汨泥无䊸辔絶迹慕前躅故人有新诗逺寄资賸馥鸣嘤倡复和流徴龂还续华如三女粲学陋一䕫足吟余冩幽怀蹇思慙刻烛夜寒大风汹汹不能寐用前韵作一首朔风如长兵犀兕贯七属寥寥挟霜露浩浩入空曲覉禽无安巢冻兽吼冰谷枯摧邜压山石走尘飞麴终朝恣飘皷衆窍似歌哭客怀正无聊黙念叹鸿鹄穷愁巧相㝷夜气将恐梏羲娥不我待始姤今巳复黄昏歌苦寒逹旦几翻复悲蛩尚啾喧饿䑕时踯躅青编置床头芸竹有余馥枯膓浪自苦无食安能续平生仅识字无地寄双足唿僮屏书眠传记眞举烛迁居城北蜗庐有舍仅容膝有门不容车寰中孰非寄是岂眞吾庐不作大耳儿闭关种园𬞞茅薝接环堵无地可灌锄不作下榻翁一室谢扫除平生四海志投老河鱼枯愿从素心人不减南村居萧然冰炭外傲睨万物初坐视蛮触战兼忘糟粕书聊唿赤松子伴我龟膓虚北山小集卷第三北山小集北山小集卷四北山小集卷第四信安程俱古诗四蔡州叶翰林寄示近诗次韵八首浚治西池丗间潢潦生科斗闻说西池歳时乆不应朝满夕巳除秋至先衰等蒲柳知公旁观乆技痒聊试它年膏苗手泥涂不忍海波臣畚钟故烦牛马走甞闻汝水行地底出没川源无不有溅溅忽作写盘珠盎盎俄承注牀酒清㴠荇藻更姿媚明烛须眉见妍丑巢莲永无龟曵尾雨花定有鱼颁首使君佳政尽如此说尹遥知不容口何由歩逐春风作社慇懃就田叟诸葛菜二雄未辨谁朱紫秪有群狙聊作使卧龙偃蹇正躬耕一饱但知藜藿美平生习气故难尽品藻芜菁传锦里投醪饮河真有味置薤留根何足比要知茹草可终身肯作染羹摇食指公今啸诺坐堂上方丈盈前宁少此戯持微草调诸伧笔势滔滔下南纪云亭漫吏食不足几欲送穷烦鬰垒抜毛蒸瓠当家骛潄石枕流徒厉齿因公始识武侯鲭盖地何当似芣苡九日雨中对菊忽忽块坐用雨中对花韵三首胷中有大㳺一室未爲迫永怀东篱翁那复有此客重隂败佳辰长雨不爲泽堆豗对黄华菜色𬒳臧获黄华亦萧条伴我双鬓白犹能相呴濡嫰叶供小摘去年䖸眉山痛饮眞得计新蟾继秋阳明㓗谢点缀今年坐蜗庐檐熘落空砌花开信多雨㑹少苦分𬒮茫茫大块间㳺子况无蔕百年能几何行复惊改歳危心如危絃未断先凛凛风庭忽知秋中夜不安枕力行无逺涂积缕成重锦男儿未盖棺雅志安得寝荣衰非所念身世固已审亦复羡乆生聊爲老籛饮卞山信至三首公昔举阡陇二毛不胜簮扶杖事耘植咿鸣杂呻吟耿耿霜露感遑遑蓼莪心浮云爲愁容鸟兽亦哀音徘徊动行路下北元与任宿草今巳长新松鬰森森尚有五芝秀荧荧烂如金爲公赋南陔凯风吹我襟行云本无心虚舟但乘流主人非逋客不使芳杜羞鸣驺入山谷黾勉赴所求明知廊庙具岂爲猿鹤留朝来尺素书聮翩自巖丘平安喜筠栢宁论橘千头岂无木石居吾非若人俦旣与丗同乐那容不同忧徃客霅溪上舒娥几亏盈深穷下山境胜槩不可名柴车逐公㳺登臯复临清夜役阿兰若松䆫待朝明济胜剧许掾评诗陋钟嵘灵滋𥘉可抔龙箨忽巳萌斯㳺今几时坐想飞泉鸣尚应几杖间隐隐金石声题叶翰林阅骏图叶公龙友天下才当年麒麟天上来儒童抱送太一况下㳺阊闱观琼台髙摽故自赏神骏肯使余恨遗蒿莱帝闲食粟几千驷盛气勃鬰驰天街稳衔金勒立仗下俯视冀北皆骀訾黄不来八龙逺尚有冩照埋氛埃短屏髙障乆零落意象崪峍求其侪收罗絶足共一处引素便觉风沙开伟哉十马尽殊相神物变化湏风雷腾骧振迅各有态岂顾短脰空徘徊持缰顿辔者谁子无复堕泪鸣声哀刷燕秼越安足道㑹逐衔烛西山頽其中一骥屹不动尾垂青丝蹄卓锥安知万里志未巳但见寂寞如寒灰龙眠老笔不再得幻化百亿纷骊騧郑生晚出擅图儿盛名欲与曹韩偕肉身飞八九天去清都楼观金崔嵬玉花照夜不论价想见火齐珊瑚堆只今此画巳难致肯戯秃笔霑残煤千金市骨意不浅对此慷慨伤虺元夕块坐因用叶翰林去年见寄元夕诗韵写怀儿童逐遨戯先春祷春晴心如飘风快目若冰壷明宁爲惜日许所愿佳节并老来见纷丽如干闼婆城流光不可挽譬彼空中声那知节物佳脩然谢将迎幽灯对简编历历记所更斯湏闭关卧鼻息惊雷鸣寤念北山北田家巳催耕胡爲异郷乆空寒猿鹤盟短日良易暗凝隂有时晴何人劝之照烛燎皆争明今年春苦寒寒威剧幽并连绵积三白云埋阖庐城深泥浃新雨行路无人声藜灯不来下箕卜岂复迎朝来日照梁天气忽巳更稍闻桥市间箫皷逺近鸣吴人尚㳺乐急如赴春耕唯有穷巷士守穷如守盟西安谒陆蒙老大夫观着述之冨戯用蒙老新体作文人意何长纵目文史足琅然五行落洞视不再读作书兼逺焋衆妙探玄竺时时歌四始笑捧五经腹髙堂发新藁重复罗籖轴观之类窥管讽味得膏馥白头书生黒头翁长安时花幽涧松逺飞近啄虽异志天命厚薄无雌雄钩深采愽燥喉吻守此一亩蓬蒿宫杜门不出交二仲木阴涧曲遥相通紫囊贝叶资艺苑欵关一见踰三冬亭亭漫吏多所历干死书萤心似王门賔合不留行赭颜趼足搜泉石茅檐正欲结云根竹叶榴花荐余沥当从元亮赋言归木茹麻衣永投笔昨夕风月顿清独坐中庭夜分不寐翛然四顾寂无人声如在尘外作诗一首以写一时之适邻家双井桐下有羃翠庭晚来微风过巳复含秋声归舍对环堵筠䆫亦泠泠月轮正行空洗光自东溟常星爲失色肯与纎云并廓如净琉璃中有玉鑑明太虗本无滓心目固自清浩然天壤间洞视万古情数日春物甚丽坐阅歳华偶成古句东皇驾苍龙超忽了八区清明风从冰轮际转入厚地潜嘘濡周行无间寂无迹但见动植咸照苏赩如醇谬入花骨冻块一一成丰腴花光照空日色醉天宇荡滉青莲敷烂霞涨渌万堆雪剪刻不用施鈆朱铜丸昼漏五十刻衔烛缓辔经天衢㳺人正与春物竞汲汲磨蚁同驰驱固知一气共舒惨机关黙动非人湏孰居无事主张是绣黼万象归无余青黄赤白岂有意应见略似摩尼珠区中代谢未有极故自有物无荣枯陈君学正草堂成提点大夫梅十五丈有诗且蒙借示见邀司作谨次元韵因以叙怀行藏固殊涂臭味非一族或峩冠攫金或𬒳褐怀玉持身凛冰渊或洞洞属属和光略畦町或落落碌碌或来仪帝庭或去隐王屋堆豗肉生髀驰骛研重足或委余膏梁或不厌𣏌菊或翚飞千柱采错焕金緑或煱盘四壁分光待邻烛要之皆幻寄眇矣太仓粟明冥默乘除塞马更祸福陈公作茅斋足以媚幽独苟全真易成知足定不辱有门昼常关何必在巖谷向来万金堂奔走九州牧一朝巢自焚始悔突不曲何如东郭舍椽柱随把束翛然巳忘丗肯叹硕人轴我今客吴门饥卧谢仆仆年来寄蓬茨慕此髙让俗室中了无藏䑕窃屡驱逐衰怀百念冷对境无可欲穷通如四序损益正三复衡门可栖遟薄酒等醽醁吾闻老𥅆言爲腹不爲目十月五日集季野家归作贤愚孰无营急景信可惜如何阖庐城乃有此闲客怀安岂𥘉志运甓有余力相从无何郷邂逅一日适虚䆫得朝阳寒凛作春色琴书罗棐几一一净如拭画沙见竒踪落屑非近识似追永和还未觉正始隔峥嵘衡霍囿莽苍云梦泽时华玄低卬幽鸟共深寂谁驱此变幻戯纳方丈域慙公倾春酿浇我忧思积岂无车公语顾匪伯仁匹长檠蜡华摧起视霜月白酣歌美清夜拥髻侍通徳参差吐幽妍凿落滟芳碧觥筹不留行爲问此何夕言归谢主人五斗安可极戯示江恊律汉酸寒北山尉樵粹孔州守枯鱼同处陆濡沬頼诗酒当时年尚壮意气亦何有秪今双鬓华十载一回首仕𥘉君似遇逰倦吾巳丑邂逅记昔逰空嗟汉南柳再和一篇以荅固穷之句车行有险夷𥘉不入天守乗㒹了无择正自全于酒我身天地间毫末寄九有正当带笭箵章甫误加首乆知田园乐不信村野丑平生笑何人戚戚柳州柳江再和戯荅四篇当年李将军晚节河东守谁令一人誉挥去坐使酒长卿起遐陬落笔赋乌有要之乃雕篆意不在黔首穷通付造物丗俗浪妍丑何必送五穷唿奴结车柳长言屹秦城古例开墨守三年不窥园一吻莫饮酒斯人浪自苦𥘉不繋无有何如从子微亦复问贤首此身未能了何暇念亿丑超然方丈间观化肘生柳君家翠嵓翁三一乆巳守与沈爱欲泥宁饮声闻酒当知华藏海正在十二有他年涅槃门无路湏北首胖然一心定六贼如获丑感彼志冰霜吾衰等蒲柳太平一春台好在四夷守持盈何足道饱徳醉以酒君爲乐歌词嘉瑞无不有不知府中士谁子号称首如君眞妩媚孰谓施嫱丑故应洗余累令君继温柳季野见和次韵二首谈迁太史令赵卫淛西守妙龄中靑钱大笔笑元酒一麾分隼旟七载去螭首行看贾生还固异颜驷丑何许从宸游金鞍系宫柳此身非匏瓜圭窦可长守𥘉爲弦歌计肯饮中山酒深虞委司败政术空无有故将老衡茅敢复叹华首公诗金错刀刻画无盐丑应怜五霸韩定作三黜柳次韵叶内翰游西余山用袁奉议韵平子愧明略长卿真倦游笭箵傥可佩瑶玉岂复舟旧闻西余老猖狂白苹洲毫端寳刹见尘起大地收奋迅师子王蚓蛙视蛟蚪向来大涤翁晚节万戸侯襄阳一转语冨贵眞云浮此道乆巳微碔砆混琳球念昔过苕霅㝷谿亦经丘同㳺今安在十载一瞬眸几欲挂长劔刻舟笑延州焉知瓮中人寂黙无春秋香炉着古庙一念万刼休安得五亩园良苗接平畴脱身饥寒外结及髙胜流二边无余习六贼可尽刘谁能使危膓一日一万周湏公谢三旌故事追羊求青鞵一幅巾来徃山之幽且复载明月深潭戯垂钩次韵江司兵寄示所和赵司録相从饮解嘲之句卜居林塘静禽鱼乐融融阳和一披拂照烂黼绣工柔条罥繁枝幽香来晚风谁谓武陵逺临清千树红俯仰村郭间从容圣贤中暮见月圎缺余光入䟽栊朝乗日车作坐守四壁空遥想赵与江屈身簿书丛正类鹳雀碧未爲覆盆烘禄隐寄簮笏神游在方蓬时时望西山把酒一笑同茗盌倾石鼎山𬞞出筠笼不妨问中圣何暇赋恼公赵子五车腹春秋冨终童居然出其类俨如黄髪翁江子事超旷町畦漫无封但见磊砢姿温温若春浓人生迭相笑伧父嘲吴侬鸱夷与井缾忧乐殊初终具当从所好迃辔若爲容空相僧舍书事午景入踈竹堂隂筠粉香䟽帘扑空翠无风自微凉碁声破禅寂日转幡影长霏烟触垂瓜泛乳搜枯膓投局起㝷胜徘徊雨花堂巢莲见灵龟信有千歳祥徐观乃跛鼈圉圉循菰蒋笑罢得叹息是非可兼忘却坐对谈麈冰松想千章斯湏二三子矫若惊鸿翔府中有料理不作功曹狂戯赠江仲嘉司兵君不见谢公栖迟乐东土起作司马征西府莫年谈笑有穰孙鹤唳风声走强虏又不见子猷剡川髙兴阑肯随鹤书落人间不知骑曹底官职朝来柱颊看西山平生清真翠嵓老泉石膏肓偶同调歳寒落落见孤松不忍低眉宁枯藁年来无米继朝炊闻说吴兴冨鱼稻不妨来作古同兵士卒投醪止凫藻美哉洋洋霅溪水秋塘百里荷花绕当年钓徒放浪处醉目悠然送归鸟斯人不死丗不识徃徃凌波弄瑶草君方叅同龙虎我欲治荒种棃枣㑹当月夜见庬眉一笑超然凌八表次韵和江司兵淛江观潮寥天月魄更旁哉归墟两潮时去来乃知大块与人等欠噫风动声爲雷支川千亿具毛窍四溟翕张玄牝开人闲百刻乃一息龂岸飘皷如轻埃二山横控江海际侠以幽阙双嵬嵬伟哉吞吐王百谷视彼浅狭眞台陪倒流千里骇凡目止自违性同桊柸相传昔者楚亡将事成国覇遭雄猜英灵不没尚爲尔姓字徃徃欺啼孩锦郷功臣老元帅酒酣拔剑歌莫哀戯令强弩飞劲前大堤屹立藏风桅吴儿荒怪不足録适与支诺资谈咍岂知六合有常理水中出火能焚槐当年谢公正游乐遗形物表如王骀微吟独啸向海道几见银雪西山回读君新句写竒观便似放自吴王台何当共此散烦郁大瓠五石充瓶罍更因长风破巨浪与君挂席㝷蓬莱送赵子昼奉议归睢阳用熊倅韵纷华眩人剧朱碧子独好书如好色王孙𬒳服甚寒生射策君门先破的荣州书窟三万卷锦囊付此庬眉客南游句吴北大魏亦复徒劳问刀笔不唯唇齿腐经史正自云山鏁臆老来息交思简事爲子忘劬废晨昔春风满㠶送归舸回首清游如昨日知君名骏定千里不待朝廷访幽侧有书时寄鴈南飞顾我渔樵正争席同赵奉议离吴兴江仲嘉与其兄仲举送百余里醉中戯作此句一首大江饮酒如浇灰小江纵酒顚如雷扁舟相送不道逺百二十里云㠶开云亭老人穷不死故园茅屋荒苍苔阖庐城中一亩地巳辨瓮牖锄蒿莱吴兴上佐吾党士十年纵赏西王䑓眉间黄色袨綵服拖楼长啸春风回要须酩酊酬此别不离万顷添金杯明朝相望即湖海纵有美酒何爲哉蜗庐有隙地三两席稍种树竹巳有可观戏作七篇吾闻郦侯国产菊千丈潭采华食其叶垂根渍芳甘遂令郦川氓难老如彭𥅆庭前有古井秋霖发清涵慇懃东离緑覆此白玉奁时能嚼新蘂汲月散余酣菊种玉未渠乆踈篁长儿孙胜㑹不在多何湏辟彊园我观榛芜地尘思䊸且烦萧森对此君清凉彻心源草木初无情妄作净秽观乃知识种子正是生死根竹微华若么鳯倒挂茂蔚中鸣鸟不可见幽怀寄芳丛初移几寸苞稍展两翅红能使寂寞濵余妍映蒿蓬鳯仙峩冠百草头意象出其类望之似木鸡正自五官废宁湏断其尾无乃假予臂可复近幽䆫谈玄有深诣鸡冠嘉生苦不荣凡草忽猥大君看庭中苋易长剧稂稗𥘉无封植意不见虫鸟害穰穰筠菊间红紫不可杀微功尚足收染我槃中菜红苋芭蕉中无坚譬彼泡梦幻了然观我身生死知一贯学书端未暇覆鹿眞自乱一雨过空庭秋声入深宴芭蕉水青虽楚楚不复中栋梁黄封入雕槛亦足𬒳宠光朝离粪壤区暮上君子堂胡爲伴幽独堕此一亩荒水青黄嘉父朝请公彦示诗以不数面爲言且索近着次韵谢荅一首黄公游不成白发奉朝请东归乐间燕有味如隽永双凫倦朝飞独鹤方夜警知余亦衰穷繋马无复骋贻诗重琼玖未展意先领劳生厌尘雾对此得暂屏终当遣长须亦复钓缩颈相过举清觞野水吹万顷君当倾锦囊我亦倩毛颕时㝷招提胜莲社比宗炳如何迫寒饿去棹聊一整兴尽即言归江湖足佳景和杨彛甫静妙轩君家执㦸郎寂寞坠天禄萧然刘董外那用相窘束居无甔石储但有书满屋君今老衡茅出处异兰菊静中独观妙四逹开惠目中园郁黄华庭下森翠竹饥来索盘食小极湏睡足时当叩君门爲问梅子熟过毛逹可友给事览壁间旧诗次韵二首堂前清飔发树外赤日西坐令天壤间气候忽不齐解带席嘉䕃长哦壁间题故应有神护尘土不得迷前年欵公门鷤䳏亦巳啼今年复羇旅庭莎欲鸣鸡西游有底急触热忘卑栖似爲饥所驱不计辙与蹄绨𫀆意弥厚槃飡洗羮藜磊块乆不浇醇醪代朝虀襄阳之新句夜直难相携黄华非不佳寒澹每见少箫萧亦无言怀抱不自晓深嫌小桃夭欲伴霜松矫窥丛慰寂寞时有南飞鸟主人眞赏竒灌植勤便了徘徊傍东篱髙兴在尘表坐有白头生临风百忧绕北固怀古阿瞒长驱压吴垒饮马长江投马箠英雄祗数大耳儿彷彿芒砀亦龙子幄中况有南阳客布衣躬耕无甔石当时鼎足计未成聊此一竒空赤壁人随流水去不还卧羊顽石留空山如今留石亦煨烬山与长江相向闲焦山龙伯不解事投竿牵大鳌逆流直上三万里怒卷渤澥秋风潮适当长江入海处屃赑掷此双岧嶤一山正临声利窟来樯去橹纷艚一山独与丗踈阔穾据幽险盘云涛飞仙播荡去不返止有一翁身姓焦至今金玉作山骨草木坚劲无夭条尔来寂寞几千歳稍见游子来山椒吁嗟一与人境接丗故扰扰如牛毛安得夸娥还着鳌背上因之置我三山髙和叶翰林湖上夜归古句琅玕一𥿄传青桐西湖黙存清梦中遥知湖上发新倡几马一洗烟云空翰林文章旧惊世聊试三辅分符铜玉槃无声转清夜水天交贯冰朣胧况闻许下足名士歗咏皷舞冯夷宫担簦独欠此狂客顦顇企踵临西风朝来珠璧入怀䄂坐想星宿罗心胷自怜华髪乌㡌底俯仰正慙张长公何当从公万物表妙契不待将无同展书三复更太息但见缺月穿䟽栊北山小集卷第四北山小集北山小集卷五北山小集卷第五信安程俱古诗五秋华无几尚有紫薇相对里巷间晚花如寒女不识时丗粧幽然草间秀红紫相低卭荣木事已休重隂閟深苍尚有紫薇花亭亭表秋芳扶䟽缀繁柔无复粉艶光空庭一飘委巳觉巾𥚑凉手中蒲葵箑虽复未可忘仰视白日永凄其感冰霜傅沖益寄淮口阻风及清淮道中诗二首又次涟水一首用其韵和寄群玉聚名隽作书如九丘回观白虎儒谫浅安可侔傅子故䟽爽十年嗟滞留﨑百忧后晚爲造物收平生未见书颇足资吟讴纵未服豸角且当佐螭头安知免官去触热送浊流清朝正湏才洗垢方镇浮岂使三语掾垂纶逐群鸥譬如飘风顷终济万里舟青山照长淮气象一方冠清光湛溶溶洛尾杀湍悍斯逰今一纪回首若朝旦尘容故如昨凡骨终不换但于憔悴余生死知一贯归田食不足乗障力难捍折腰委吏间亦岂愧儒缓自君弹冠西吾事足悲惋坐看秋空云已复澹河汉鲜欢桮杓干絶学编䇿断西山虽爽气乌帻安敢岸思君笑言乐目送归翼乱朝来得新诗一一锦绣烂尘膺乆结约邂逅百忧泮何当索此身乆矣次山漫故人尺素来天际颇忆当年任守垒平明一笑百事空不作细书书𥿄尾寄书五湖夸海岱入眼沧溟无百里军城崪屼枕青山地脉遥从岱宗起题诗要爲冩髙阁播飏意欲先穅秕晚登南宫头已白却驾朱轓临泗水丹烧未辨令威鹤神游先跨琴髙鲤可怜萧散竹林士埋玉青山骨空委人生一丗偶相值转首羲娥不停晷西山妙蹟欲仙去爽气朝来尽如洗遥知吊古一长喟引胜浇愁付浮蚁有诗淮上可微吟㑹有流鱼出倾耳周萃秀才恵诗次韵酬之一首病骥伏长坂悲鸣想戎轩游鱼落枯肆堕泪临河坟人生道脩阻趼足穷崑崙沈渊探骊颔一跌万鬼隣我老不解事区区筭沙尘读书亦良苦内视馁且贫爲文冨诙笑𥘉不救否屯尔来自箴切习气不复存方将𥙷黥劓寂兀谢丗纷朝露视穷逹春冰释痴嗔君胡创推激发我惰与昏如君东吴秀俊拔昔所闻名驹始就秣意气巳不群抗脏市门客岂堪同日论秋雨三首细字忽难读松䆫失朝晖开帘视天宇屯云凝如黳霏微乍喷洒翕忽看淋漓斯湏建百川中庭即方池秋雷亦动地势汹万皷鼙虚檐忽无声苍狗变白衣飘揺露穹碧凉飊洗蒸炊雨师真解事作止适所冝十日俪辰次如环了无端人言秋甲子畏湿不畏干向来谯门道旁立三尺坛故勤壁间縁一起泥中蟠青衣跃且躁有如沐猴冠先声忽洒道直此辰与干迩来未旬浃三见急雨寒黄流抺河草连樯度平澜良苗有佳色未觉千畒寛时晹亦湏早无使江潮翻华首三不遇求田亦良图莫嗔湖海士豪气故不除扶犂本吾事二顷终胜无绕舍生蒿蓬闭门种英芜从渠百尺楼笑此蜗牛庐吴中乆卜隣㑹从故人居荆溪一㕓地傥与求羊俱屠门过大嚼一雨喜有余正恐二三子聮翩蹑云衢空令千里驾怅望黄公垆过红梅阁一首春风如醇酒着物物不知能使死瓦色化爲明艶姿寒枯出繁秀巧与节物期江梅故幽独绰约不自持居然北枝后迨此白日遟春风日浩荡醉色回冰肌清妍有余熊衆芳谢凡卑慿虚一回睇俯仰歳月驰所恨培雪根向来歳寒枝差池弄芳晩坐令颜色移颜色固妩媚幽香无故时周宪之用余送赵子雍诗韵作属徳祖及余同作二首嗟我渉丗路有如陆推舟㝷常不可冀况乃万里流安能逐骊騄超忽十二州虽然晚闻道浅矒如孙休徃者谢五斗种瓜从故侯家山三畒宅白首遂首丘一爲饥所驱复作漫浪游曲意泯圭角终然足人尤焉知大隐地亦复怀百忧大云吴中士妙学兼般舟笔下走三崃胷中包九流考古自坟典探玄极方州别来十五年邂逅一笑休作书不求闻取重唯桓侯尚北宫独冷尘埃忘跖丘尔者稍荐贤蒲轮遂西游会当君相间作诗继何尤遥知市门子人不堪其忧刘朝散长源淮夫刘先生彛之子孝悌有贤行年六十一且致仕侍其亲义兴爲赋诗一首刘侯六十衣綵衣上堂娱戯如婴儿慈颜华发顾之笑坐令寒日生春晖折腰歛板三十载晩登名籍黄金闺绯衫裹束不料暖况坐筦库穷刀锥古心古貌乃天与虽欲妩媚将安施一朝拂䄂不回顾择隣问舍荆溪湄人言家徒四壁立如君四壁𥘉无之我知刘侯有至乐视丗五鼎同糠糜分隂不博双白壁啜菽自作羔豚肥有儿教饬知礼节不以口耳传书诗应门侍坐走前后翼翼想见名家规天恩优老命之仕俾继禄食安其私古人未必兼有此笃行知足如君稀圣皇侧席思厚俗诏取八行登前龟向来蒲轮走四海有贤如此谁当知冥鸿一举不可挽道路仰首空嗟咨题蒋永仲蜀道图梓州别驾真雏鳯赏古探竒坐饥冻要窥琼蔚蓝天直上潼江历秦宋每逢佳处静盘礴流出胷中九云梦干坤坱北本无迹我独毫端发神用戯驱万变寄陶冩轩豁端倪巧搏控苍筠擢秀饱冰雪古干撑空中梁栋竒礓那得在山谷回首何年委坚重轮囷偃盖屈金铁夭矫惊虬起巖洞春江莾苍迷东西汉南老栁参差垂湮中逺近见木末明星已没城乌啼平生险怪三崃水古木巃嵸隂风吹石间雷雹殷九地出入喷薄无穷时我身趼足半天下偃蹇故是山林姿南行灊霍北嵩洛应接不暇空狂痴作诗冩意如捕景况有三絶穷天机清晨对此怳自失眼中太白横峨嵋请君十袭秘缇革恐复仙去归无期寄开化李令光四首我行阡陌间苗麦巳复青茅茨间新槀鸡犬有和声不见吏索钱田家得其生鸡犬亦肥字不遭无事烹于斯可观政岂在赫赫名父老亦相语驩然就春耕官租及时了卒歳乐无营李侯诸生秀峩冠论玄虚安知俗吏事小试已可书瘽心究人瘼要使安田庐慨然有竒趣耿耿非丗儒乃知百里间亦足寄所摅谁当索幽隐置彼九逹衢山间古梅林有鸮集其端不飞亦不鸣弹射莫敢干下窥群雀雏啄颡刳其肝欣然舐两爪意得良自安飞来多凡鸟助此㓙且残安知万山曲亦复鸣栖鸾相咻固不可见吓技亦殚衆鸟旣有恃相期在歳寒平生四方人惰地随蓬桑故郷二顷田稊米寄太仓从渠雀䑕耗敢计松菊荒未能思计然锥刀折氂芒十年乃一归归席不煖牀吾庐正如寄县府固相忘偶闻贤长官邂逅尉所望吾宁媚之子故是衆所臧同叔问诸人以橘栗柿蔗爲题以东南之美爲韵余得橘美字韵一首三闾老沈湘嘉颂谁与美白华发幽馨春色荐甘醴金衣光出怀缥实酸裂齿岂无三百苞未见十二子缅怀啇山翁善幻亦徒耳壷中何足道千刹一毫比我今老而穷饘粥思乞米恨无千头奴杼轴供万指慇懃祝移根勿作江北枳仲嘉分题得诗分韵得经字是日仲嘉以事先归代作一首六义出秦火至今如日星人言三百篇圣手昔所经我疑东家丘削迹不自惩覉臣与孽子中有怨刺情胡爲不删去𬒳彼絃歌声遂令南白軰不识至道精昔爲人所重今爲时所轻建除一首酬林徳祖虙建旟抚方面簮笔登云衢除书无虚日念子何踌躇满堂罗经史问字无停车平明戸外屦接迹叩所需定坐爲详说从周述唐虞执经退食罢贝梵颇卷舒破魔无坚垒解髻皆明珠危絃寡知音寂寞空居诸成诗逺相寄尺鲤来东吴收之巾十袭永好不可渝开缄叹竒决巳作东归图闭蕃着空舍谁辨公车书仲嘉𬒳檄来吴按吏用非所长旣足叹息而或者妄相窥议益足笑云戯作十二辰歌一首驱骥搏䑕难爲功不如置之牛皂中平生暴虎笑冯妇岂向兎脚分雌雄龙山从事盛徳士逹观巳悟虵怜风马曹五斗直如寄羊仲三径终当同群猴憎猿坐殊趣瓮中醯鸡无逺度从渠狗曲诮王生欲辨龙猪复谁语闻仲嘉叔问继以职事行县道游茶山及诸胜境作寄一首春风入山骨毛甲亦巳舒晨熹𬒳春山草木清而姝况乃顾渚源云关护灵区隂崖气亦暧瑞草先春敷金沙出清泉甘冽滋芳腴依依杨柳村渺渺桑苎居前瞻大小寒窈窕穷﨑岖飞流吐明月转壑千雷车叅天亡陈桧霜黛郁不枯当时临春地变灭成榛芜安知歳寒质千载独不渝大中干元字入木蛟鸾俱薰风想佳句竒踪典刑余独往三住翁至今有遗墟真游岂易遇庶或闻沉榆饱闻东吴胜欲往丗累拘二子独幽讨仙舟继篮舆林间伯劳飞茶篚春事𥘉尚有北枝秀明空雪千株幽香发清夜肝胆生冰壷王事旣料理清游亦忘劬遥知山水间快若纵壑鱼今我方禄隐居然卧蜗庐画墁固无役及如着辕驹亦拟浮扁舟乗春经五湖收帆白苹下令子见潜夫园居荒芜春至草生日㝷野𬞞以供匕筯今日枯枿间得蒸菌四五亦取食之自笑穷甚戯作此诗一首平生嗫嚅口出语无媚恱定非肉食姿赋分在藜蕨侨居得空园穷陋亦清絶分隂岂不惜饱睡送日月芜菁不湏种衆草今巳茁朝来一雨过青细皆可掇东篱有更生杞狗仅堪埒乃知天随生岂羡五鼎列堂萱不吾负芽甲破春雪縻身荐瓢箪解我忧思结荠花虽未繁着地烂于缬惊雷发蒸菌自可当夏鼈马兰亦芳脆人苋固凡劣晴朝当炙背俯偻事挑抉家人各盈䄡汲井手自挈满炊太仓陈侑以冬菹冽盘中长阑干置馈每虚撤恨无箨龙苞此味那得阙长謡青青槐馋液想庭樾妻孥覆相诮男子志勲烈君非老浮图菜本可长啮况兹闲草木岂爲刀匕设乃翁笑摩腹万事付一吷此中有真趣勿爲儿軰说同赵叔问江仲嘉游法华法华之胜唯曲水㑹有客先焉还饮舟中分韵赋诗得山字一首乖龙忽起华阳天东来衔雨鸣空山丰隆轰空光照地怒髯抉石飜云烟蜿蜒遗迹尚如昨势若九曲来河源纷纷火齐散林莽至今璀璨青霞端我来夏木正森寂万箨篵篵抽琅玕冰渠逗玉转清浅爽气五月生秋寒安知引胜独无处双凫径度飞帆前强㝷幽迳俯东涧一笑却掉稽山舩如闻神物家近岫云色千丈明山川谁能遗我太平酒戯追玉斧希林巅同江仲嘉纳凉飞英寺浮图涌平地翳彼烧空云虚堂引脩廊白昼来清薫翛然据胡床振我衣上尘天渠出金沙气作芝兰芬冉冉度池阁依依着𥚑巾道人拂朱絃攫醳清且纯回观笙篁耳寡和非阳春歩纵幽讨禅房迳踈筠幽䆫不见日无异昔所闻苍然小山桂偃蹇冰雪根纷纷壁间题蛇蚓杂鳯麟媸妍等一戯日月无停轮我老厌羇旅三年困歊氛年年走长道东越西游秦白汗信挥雨孤蓬坐如焚今年下苕霅过此金兰人何山岂不好积翠相依因炎威不相贷可望不可亲湏君蜡双屐重来约秋旻兹游亦萧爽聊足慰吾懃九月七日夜梦王元规诘旦其弟元矩适相访感而作诗一首故人入幽梦彷彿平生怀心知九泉隔意象惨不开哦诗不成章敞怳谁能裁曰此萧爽士宁当没黄埃清晨客在门乃自乌衣来典刑鬼难弟共叹一息乖幽明不可诘此梦何爲哉回观南园道微径巳蒿莱南䆫夜集叔问戯取樟木脑然雪爲灯因与仲嘉叔问聮句一首性空本无方水火不留碍阳生至隂中此理固有在𥘉疑水焚槐忽若镜加艾又如大海中神龙出光怪冰姿映烈熖势恐不两大原燎正焮腾汤沃忽崩败㳙㳙煖泉涌熠熠寒光碎伟哉六合间恢诡不胜载隂风结飞雨来日九天外苍樟出芳液根节依大块𥘉非气相求又岂天所配如何冰炭仇乃作坎离㑹因知造化机幻手端可贷九日块坐无聊越州使君季野舍人见过敝庐㑹方回承议亦至因游章公山林登览甚适越州置酒暮夜乃归作诗一首独坐正搔首华轩欵柴荆念兹节物佳及此乆雨晴驾言共幽讨一放逺目明森苍䖸眉山上有百尺亭遥岑出西南杳蔼川原平城中十万家烟云隐飞甍凉秋得遐观始觉天地清朱栏据木末开筵敞南荣持觞屡相属泛彼东篱英不知日云暮𥘉月忽巳升秋娥亦徘徊流光代华灯风流龙山集坐见千古情慷慨相顾言曜灵急飞腾人生无根蔕聚散不可慿悬知明年㑹相望若𥘉星公如洪都宴杰阁依青冥傥有英妙客摛文焕丹青我如斜川翁浪爱九日名幽忧不能冩浊酒或自倾㑹与鑑湖老兹山聊复登夜宿丞舍即事呈蒋大匠存诚苏少监元老羣动夜方息啾啾草间鸣残炎未云谢遽作凉秋声秋风来几时朝暮气已清虗䆫置方塌境寂身暂轻卧念平生怀展转不得宁王生一言善从容水衡丞无功乐佳酿能令浊流清顾我老且竒微官代躬耕正当急跨马问讯桷与楹观公成风手一引朱丝绳简书可少置颇哀此无能和同舍胡元茂松年夜直书怀南枝挂明月覉羽无安眠天寒倚脩竹窈窕谁当看平生饱幽独古井不复澜一来英俊中梦寐犹林泉夜直石渠阁周庐别闲寛恨无清藜杖照此清夜寒腐儒足嘲病志愿飡与眠潭潭右文地不作朱儒看翚飞接觚稜碧瓦如澄澜傥使论白虎宁当赋甘泉人间未见书纵目宇宙寛顾语芝兰友勿嫌松桂寒北山小集卷第五北山小集北山小集卷六北山小集卷第六信安程俱古诗六赵叔问过别留夜话偶阅鲍溶诗有感用韵作磨蚁不停足故交益无多向来苕谿梦但有髙轩过昂昂芝田态长饥玉山禾顾我老且穷吹毛从鸟巢何当寂寞濵纫兰共扪萝非无烟霞志奈此饥冻何言离更踌躇参横照斜河爲公睇金台慷慨徒悲歌方时敏见和再作属时敏丗士窘边幅如公患才多欲方曹刘驾似恐不啻过居然东吴瑞岂但异畒禾试令南宫直文采照锦窠华发乃未遇髙花绕青萝千载鸢肩生低头客常何一朝风云上顾岂求监河勉旃安固穷聊复曵屣歌得小圃城南用渊明归田园居韵六首城南美林壑城上皆青山山光照庭户于此可尽年穰穰千石区化作鱼蒲渊秋蕖渺无际红鲜间田田邂逅得小隐连山在其前流泉带其左松篁接风烟它年营把茅不待雪满颠宁图五鼎食坐失十载闲愿比小人腹一飡期果然说难死韩非法敝叹啇鞅当时轩冕计肯作刀锯想辰来隂影集事过流电徃胡爲意无穷机械日争长俗中多局促正觉斯道广斯道不可迷荒涂辟榛莾年大百无味区中故人稀京江一都㑹卜筑行当归傥回故人车云关访荷衣时来吐情话未觉丗相违余生甚穷独四海谁与娱故郷道脩阻宛在太末墟向来亲仁意正拟城南居乌衣丈人行玉树珊瑚株所冀隣里间徜徉从所如如何漳濵卧使我恨有余㑹当悟杯蛇灵府静以虗且复陪杖屦敢言通有无𬗟怀斜川人胜日追隣曲超然睇层丘鸡黍聊自足却观夸夺子胜负一棊局空怀千歳忧昼短思秉烛长安冠盖区九轨三广陌不知乌㡌底谁独适吾适定无羊求子相与数晨夕莫言三径微永杜声利隙流风有仍孙心不受形役朱门见蓬户华榜标丗绩二仲傥可晞忘年頼谦益偶书二首我身如甘柘旣压无复味一爲老所压乃与枯柘类出家旣后时止观苦昏睡唯于读诵中味出甘柘外不作筭沙人依语不依义壮膏曰巳减老炷安得乆亦如临河树岸垫根复朽乆生安足羡捄死常饥走谁言黄老师语异笁干叟生死未甞关知爲不亡寿感春三首用退之韵春物感兵气㣲阳有无间遥天覆长路仰视青漫漫归来如新燕巢土𥘉未干投迹浪自喜乗和亦翩翩安得出八极举身青霞端今晨风日佳积潦亦已退安能如寒龟自絷形骸内春风入桃脸巧笑已无頼谁云五亩园浩荡了无外流年不可攀短发乆已白星星亦种种那复三万尺春光浩无边淡沲周八极向来游乐地皷森矛㦸贱贫非所叹税驾无安席常虞风涛际咫尺燕越隔却笑同谷翁哀歌谅何益和柳子厚诗十七首觉衰老境一如此羲娥日交侵霜毛三千丈安问尺与㝷陈力㑹知止嘉言佩周任归来北山北邂逅得素心朝见东日升暮见西日沉流运有终古朱颜岂常今譬之如渑酒岂耐无停斟万化未有极谁能惜分隂捕影良自苦沈哀寄微吟安知菩提树正在生死林长风振遥壑三籁有余音同赵叔问涉涧伐荒蘙得大石壁立乔木苍然上蔽云日因平筑㝷丈地时憇其下披榛亦扪萝度此幽涧曲寒藤绕苍壁杉桂杂篁竹云泉固膏肓大胜谿壑欲彼哉机士怀冰炭甚寒燠晓起劳生垢浊中长夜不知晓幽人自超然下视正胶扰巾冠及鸡晨梦觉常了了赵叔问𬒳召赴行在登车大梁下扫迹金川湄佳人倚脩竹鈆华爲谁施滔滔大块闲一一穷途悲今晨尺一书趣驾当及时盘石乆不固慇懃济时危犲狼尚纵横蔓草恐复滋当宁正甞胆诸公力猷爲老子意不浅长哦江汉诗示从父弟伟汝年近知非我老过艾服向来万金书一纸百过读安知复一处林壑时追逐茅茨稍经营秔稌今已熟壷觞恱情语歩三径竹安能舍冰墟虮虱吊汤沐相期戢良规不辱在知足早凉过西坞㝷壑转松岭雨余枕气清时时舍篮舆散䇿亦意行石磴萦巃嵸幽泉髙下鸣蒲团䕃嘉树兀坐已忘情卜筑西坞出处𥘉漫浪淹留失佳时时英尽珠璞宁复见谁差一去四十年伏枥乆已疲幸此歳将暮穿云弄清漪窈窕烟坞中苍隂昼森垂兹焉寄茅屋横仄任所冝谷口蘙杉竹柴门畏人知谁言一丘壑傥与污漫期冩怀因简赵叔问胡尘暗中原丗路日以艰脱身九死中自笑老且顽才志本不竞拂衣谢尘寰相从莫逆人云萝共跻攀固知千里驹未免山复山我已卜西谷背崖结三闲岂无风篁岭亦有明月湾平生眞逺逰旧观忽以还儿童钓遨处陈迹犹班班叠嶂蔼空翠暗泉响余潺采芝嵁巖下长謡想啇颜逋客不复驾居然掩云关从来悟泡影岂但忘触蛮所幸戎马际余生得长闲终日块坐无与晤言戯作大音无成亏寂黙无瑕谪莫嗟无徃还正自主忘客谈玄口挂壁对境心似石相向两无言秋山倚空碧示了空长老老空嗜酒肉早歳事禅寂归来山中舍杖屦不停迹髙门走县薄两版扄四壁醉来见闲卧度此风雨夕遥遥慧日峰法涌分一滴应笑北山人藜羮比香积寄茭湖江仲长袤急涧无止水秋兰无故丛别来今几年坐阅毗岚风交亲半鬼録生者仍衰穷及兹过君家樽酒一笑同知我厌皷烦君韵丝桐相携歩林壑暂觉万虑空樗社寄庄叟醉郷着无功醒来百忧集尚寐期无聦天乆不雨髙田皆坼郷人祈祷阅月乃雨逺近告足有足喜者长夏乆不雨良苗失欣荣尘生甽浍闲小大空营营麻粟半干死所忧负春耕嗷嗷走香火灵湫汲寒清𣑽呗喧里社油云𬒳嘉生俄然下甘泽驩声接柴荆年年镐京宴及此万寳成偷生得一饱感慨难爲情顾念龙在野悲歌涙纵横寄江彦文纬徃追双玉人芒屦踏巖谷阿咸今独往宰上森拱木公来定何时旧唱犹能续㝷壑复穿云仙山看飞鹿十二月二十三日大雪中种物宻雪弥四极纷纷乱空华斯湏失千嶂僵木忽以芽眼中万株春璀璨通巖涯迨此凡艶熄坤舆净无瑕苍根移逺梅不惮涧谷遐含冰伴幽独思虑无由邪寳树发银界无脩证三耶皎皎天宇外何劳凌绛霞野人致紫竹栽手植方丈后名山昔逺逰老罢无复覩永怀避丗士往往寄农圃移家白云根及此未春雨桃梅足新栽把玩喜欲舞可无紫琅玕叶作翠凤羽宠光松菊径萧散烟霞聚雌雄比嶰谷颜色盖南浦龙鞭虽未行玉茁亦已吐咄嗟勿留情万物乃吾府得白菌引酒径醉春霖接歳寒鲑菜巳乆索谁持王轮菌侑我金凿落安知老瓦盆平昔滋味薄得此径陶然朱颜忽如昨辛亥正月六日夜雷巳发声大雨达旦山中流泉髙下喷薄殆不啻九十九不减仇池也故歳聿其除㣲阳已潜回始兹鱼上冰殷地惊春雷急雨暗清夜飞流散巖隈迟明起四顾妙境神所开未信小有洞苍崖隔凡埃琤淙十九泉漱玉松风哀褰裳喜欲狂幽兴不可裁妙喜真断取唿猨定飞来相与俯清駃传杯聊遡洄戯书古句题山居青山秀色若可飡卷书饥坐看南山乐哉洋洋巖下水可以乐饥仍洗耳石田墝埆不敢荒时耕带月归带霜田中不了麴蘖事蝉腹且追张子房五月二日同叔问过弥陁阁观山中飞瀑飞泉落青冥掩冉振森木惊雷殷厚地喷薄转空谷崩湍争喧豗漱此千丈玉汹如秦军破势比不周触初疑三崃移无乃九井蹙云中阿兰若峻岭鏁重麓悽寒絶人境共此媚幽独长饥不难忍洗耳谢羇束君方应时须我巳甘脱粟正恐山不深从今友麋鹿戯题钱守宋汉杰泉巖古刹广文斗酒邀同襟胷中嵩衡鬰千㝷醉来盘礴吐幽怪惨澹崖谷森相临向来三绝信珠璧肯用扺鹊荆山岑诗中有画画中句两峯髙并蓝田隂秪应摩诘可方驾老向海角嗟英沉何人左手作右字题此古刹藏烟林不知眼力尚能尔叠嶂巃嵸穷幽深使君家丗旧湖海戯假尺素资讴吟更登日观望八极中有山水无穷音某前日谒见国史侍读尚书获欵燕谈蒙出示周杨子书报许藏山中得巖壑之胜过冷泉亭者叹想不已俾某赋诗退成七言古句一首上呈素王之宫行祕府断取瀛洲纳环堵诸儒何必四库书正自胷中有千古野人上车才不落索米无庸靣如鼓归来仰屋坐太息咄咄书空欲谁语石林居士今龙坂忧国形臞心独苦向来岂止见夷吾叩阁何由避寒暑伯仁三日应可尓顿解新亭对悽楚坐中人传双尺素思洛桥南霅溪渚山回壤接二百里许藏幽竒天所与人间那得此巖壑坐想周郎喜而舞苍崖壁立欲千仭蔽日青林自风雨信知灵境不待匠古涧穿巖巧吞吐慇懃留此万里流更觉山川生媚妩了观澄湛本非住却覔喧豗无处所手诛隂木结茅屋掀抉髙深期尽取四山擢翠若无地三石撑空袅相柱书词岂夸惊我甚下视唿猨触天姥下峯胜絶固自足莫爲东山思解组龙骧云起要侯王鹤唳风声走夷虏㑹令藿食保安眠北固山南事幽圃山居胜林堂超然出稠林无二无分别若问胜林堂清风满庭樾妙髙堂君知妙髙堂何异妙峯境向来妙髙人宛在妙峯顶常寂光庵云何常寂光徧在一切处元本住庵人无来亦无去无垢池滃然集清冷无厌亦无受故此巖下池予名曰无垢普润池叠翠绕幽谷清池钟百泉安知一壑云利泽浸无边妙湛池妙华出淤泥定水湛然满上有清凉峯森苍映清浅寂照堂古镜悬太虚摩尼珠五色纷然百草头寂照照常寂定林定林在何许窈窕钟山麓得非夸娥民遗我障巖谷盘谷重重翠聮锦一掩一回互三径踏烟霞披榛自来去谷口堂子真巖石耕名称动都邑不比北山翁销声寄禅寂云巢朝见云飞檐暮见云生础客至覔云巢云深在何许秀泉千山秀回环灵液走巖窦清甘伫方空可嚥不可漱绣谷亭西山属黄冈相错宛如绣倚杖立幽亭归鸿没烟岫韬云磴隂隂韬云径歩歩云生足巾𥚑扑空翠逶迤向山麓清音涧潺湲清音㵎便是偃溪水长笑箕颍人区区洗吾耳虚縁静万縁正繁兴当处即解脱当知本来空不受汝摩撮崇兰坞猗兰转光风幽芳𬒳山谷怅望断金人同心不同躅梅谷秾华敢争先独立傲冰雪故当首群芳香色两竒絶三休台三径属桃烟遥遥想宁极终当珮飞霞颉顽向空碧达观台苍隂羃杉松延縁出幽谷豁然天地开八极启逺目通幽径跻攀通幽径鬰宻森松竹云雪正埋山深林閟寒緑林敬侯那易学正自追农圃平生老瓦盆安用雕髹许竹岭嘉名追川未办茱茰沜勿使斤斧侵烟梢拂云汉慧照峯旸光出扶桑照耀四天下慧日破无明蒙光失长夜清凉峯峞峩古涧西万木集归鸟炎炎日流金爲君除热恼徳云庵徳云老比丘经行衆山顶普光明法门触目无二境法乳泉山腰发灵滋甘羙胜牛乳应持供茶神勿污烹煑菊泉一泓贮清泉百本蓊佳菊长年汲芳甘霜鬓傥重緑羃翠轩开轩靣杉竹冷翠揺清空披衣水边石长夏来薫风歙溪砚令族子制研于歙溪得米元章所谓鳯池㨾者代作诗云砚鳯池石龙尾金其声玉其理文字之祥助公喜助公喜爲公寿籋云衢兮龙爲友仪箫韶兮鸣鳯咮金玉相兮椒兰臭老复丁兮吴还昼寿而臧兮丗无有生弥长兮视弥乆见太平兮休战鬪泳学海兮恢文囿俯松乔兮齿苍籕翰林客卿管城偶挥毫振藻常无咎春日与汪彦章藻赵叔问相约逰樟林阁樟林阁盖郡豪冢舍背城郊墟无与比者因咏靖节感彼栢下人安得不爲欢之句偶书五言呈同逰二公人生归有尽大齐不踰百君看花闲冢背郭髙歴歴向来夸夺志汗漫何穷极一朝随露电变灭无余迹所以靖节翁壷觞乐晨夕宁爲郁涧松不作移根栢岂唯一穷通固自忘夷跖吾生亦﨑岖末路苦荆棘投闲得萧散身病头更白岂无素心人相与弄泉石及晨爲兹逰聊用适吾适溪山景无尽秀色光照席安能仰屋叹抱恨长戚戚晨起梳头髪白且稀有感余髪巳种种我怀亦依依风林无安巢寒日无余辉束髪随官牒前言服良规岂唯㑹计当自诡牛羊肥妄献北阙书野芹安足希一挂邪士籍徒嗟寸诚微惓惓甽畒志正作祸患机羇危不如人行行向知非丗变不可料胡尘暗王畿真人起白水帝命式九围误沐宣室召白头侍经帏谁言萤爝光敢近白日晖谁言草木萌敢试雷霆威野马立仗下轩昂妄鸣嘶弃之老牛皁无复瞻龙墀天公了无私与夺适所冝时方急功名选愞安所施士方贵才辩安用钝讷爲常人与善士何异于愚痴譬之捄焚溺珮玉行逶迤弃捐乃其理刺天看群飞幸非髙明室百鬼浪见闚自从伏嵁巖风淫得偏痱有足不得行有手不得持每思林野娯济胜忧无期堆豗不得往如骥絷且鞿如盲不忘视如寒不忘衣如痿不忘起如覊不忘归但愿老穷徤长甘北山薇岂复理须鬓峩冠待晨曦叔问纵歩郊野得竹栽二小丛携以见分丛筠无尺长气与西山爽聊持内方丈便作淇渭想㑹当冰雪余杰立千林上自非歳寒人谁与共幽赏观白公兰若寓居诗如冩余怀但不能晨㳺夜息如彼自由耳輙用韵作生非廊庙姿雅志在林野拟作奢摩他疾至萨芸若身心潙山牛得失塞翁马城南寄僧坊一室谢扫洒当时醉吟翁髙谢香山下安知衰病夫亦有如翁者比者彦文少卿一再枉过且有卜隣之约投老山林深尉孤陋兹者误蒙召旨固已具述多病不才乞侍祠宫观矣辱况佳篇佩戢厚意谨次韵奉酬衰迟澹无营百念已灰冷时吟蘂珠句聊复寄二景平生坐五穷相逐如形影华㒹行路难雅志不一逞逝言北山北耕钓得重整结庐甚幽深不觉在人境江公饱丛林髙视妙峯顶时迂百里驾清坐举春茗相期老嵁巖守望依同井乆知无朋酒出没均酩酊向来醒而狂投老狂方醒如何紫泥书名姓蒙记省控辞苦陈情抱病当自屏肯令晓猿惊滓辱及崖岭新诗比移文三复得深领和蒋尚书园第新亭二首千㝷屹冰台一室穿瓮牗伤生定难遵极侈固无取兹亭挹空翠势出巨灵手纵目云梦区时来赋乌有群山对西丘突兀几千歳超然宇宙间安用乘云气松筠非小草出处皆逺志他年姚尚书指画要十事以夜宿匠舍诗示晁以道说之乃以古句爲谢次韵酬之一首平生拙自理不办一畒宫聊从斵轮扁敢慕执㦸雄慙非五凤手正着双凫中何言散骑省难下青藜翁相望一牛吼有客方固穷牀头河洛书莹光吐长虹时时发佳句埶若万折东我诗出龟肠寒螀抱霜丛谁当冩秋思妙噐无号钟相从无何境曵履哦清风北山小集卷第六北山小集北山小集卷七北山小集卷第七信安程俱古诗七借叶内翰画令小江模冩十年问舎今华颠印山满眼囊无钱每看图画輙心醉自笑说食流饥涎丗间范李眞幻士断取妙喜移山川朝来问疾方丈室但恠衡霍罗䆫轩飘风急雨暗四泽转看锦翠开云烟崔嵬磊磈冻相倚恍然雪塞蓝田关是中大有结茅地指点三径依林泉丗人无乃笑痴絶心境二妄交相纒安知三万师子座同此幻力无中边衢山小江新悟幻落笔欲追祈与䖍愿从公借此妙景巳具东绢和丹鈆照中写照供幻观聊用自尉销穷年千巖万壑纳环堵更令一拂松风絃自仲嘉云亡未始见梦舟行夜入吴兴境有夣如平生感而赋诗四首江子隘斯丗翛然向方蓬一朝成千古寤寐不复通夜入霅溪境胡然见幽夣髙标何所似俯仰风中松笑谈如平生烱烱双方瞳去年经行地陈迹亦已空故应玄眞老相与㳺无穷诸人乆不死而使武子先斯言太痴绝爱恶无乃偏君看雅正情播在三百篇秦人哀三良百身宁可捐相䑕有深刺嗟哉胡不遄此岂惑者欤加膝坠诸渊乃知孙楚狂未必非公言丗以势论士君诚不如人扬扬乗轩者志满气甚振外见七尺躯中有万斛尘凿枘固难入鹗鸾岂相伦炙手苟可热行路爲雷陈髙栖冷如铁骨肉不得亲谁能独无死荣辱乆乃眞皇天非无知伯道固有后百年能复几仅比一昏昼乆知彭籛天不及殇子寿向来箪瓢生庙食至今侑东陵虽饱死千载有余臭枭蕃得刳肠苕折谩遗试当问玄夫此理或可究𥘉到书局以万七千钱得一老马盲右目戯作古句自嘲一首蹄间三寻汗流赭九逵雷雹争飞洒我穷那得骋追风正拟虺行果下平生畏涂饱经歴夜半临深无驭者故应造物巧相戯却比盲人骑瞎马李南知音当促歩广汉腾嘲不相假执鞭良称塞翁儿并辔聊从杜陵夏厖然病颡岂其类老矣问途那可舍径烦一夫事刷秣似桂新刍不盈把向来伯厚亦安在结驷鸡栖同土苴他年东去把撩风纵尔逍遥汴东野神霄宫知宫陈应常邀郷人集道堂余不果徃毛彦时有诗诸公皆和见率同作次韵一首南枝月明乌鹊飞北风惊沙燕马嘶倦游乃有故郷念强学处士听朝鸡马蹄得得乌帽底与日竞走东还西安知神府在人境晓雾十里飞香猊咄嗟似与化人遇宫殿盘郁穷烟霏瑛房蘂箧浩无极当关九虎何由闚仙郎邀客自清旦閴若岫戸临江湄向来同是烂柯客石梁跨野是虹垂登晨未办七明盖祈年欲採三华芝授书忽作蘂珠吏云篆岂特传盟威故人一笑共清㬌常谈曲谨皆芟夷而余煑饼北䆫卧正坐丗网缠绵之枣瓜麟脯不同举但见綵笔方交驰萧然俯仰在环堵穷巷偪仄仍喧卑髙堂脩竹寄遐想况烹雪乳调清丝径须暇日一㝷胜眼中尘𬒮空成帷以蒋永仲画双松爲故人寿青松千歳姿擢质万仭冈霜根𥘉茁秀气巳凌千章去天尺五地雨露先衆芳晨光爲膏沐鬛鬛倾扶桑故应神物护茂叶成深苍尔来向三纪巳作拏云骧岂唯蔽牛马固巳中栋梁上有叅天枝下有延年肪苍䕃𬒳草木皆爲芝术香衆鸟不敢巢或来孤鳯凰㑹当回万牛一柱来明堂却顾冰涧底歳寒永相望诗送赵承之祕监鼎臣安抚邓州三首平生竹隐翁胷次着千古挥毫剧翻澜碑版照秦楚十年屈僚佐留使望天府今年道山巅士论乃深许歌词荐清庙盛典更藻斧忽持南阳节声动汉江浦清班寄麟台雄职暂符虎遥知佳政传召杜安足数往者南阳耕相望鹿门翁时来拜牀下鸡黍相与同安知田舍中鶵凤友伏龙我疑两州闲地美物亦丰故应钓逰处清泉䕃髙松人英何代无傥有前贤风弓旌恐难致羔鴈或可通潭潭内史府侃侃东西録当年得一士衆视惊刮目何殊致洪造初不羡博育林侯忽东归怀寳媚幽独赵侯小腾骞文采冠群玉要之进退闲了不异兰菊因公怀若人皎皎叹空谷和酬梅恱之大夫泽送行古句读书何如事耕种脣腐头童得饥冻半生塌翼堕江湖仰视群飞困嘲弄闭门诵说不知悔时以圣贤资折中饥来驱我向京华爲米折腰随所用一官此固初不悪浪以讨论辞冗从梅公据鞍殊矍铄满腹精神比钱鳯新诗借我快笔端省向江南赋云梦向来髙门迩衡陋杖屦时来窥牗瓮今公三径爲谁开顾我五穷那易送㑹当投檄复言归时访祗园谈不共和同舍千叶绯桃飞花动江光风力两相怯扁舟老参谋覔句时拄颊连昌出墻枝晞日香汗浥深宫夹脩篁歳乆森翠叶至今丹青妙华宇张九叠谁移此繁英密䕃如栽接因依肖蜾臝变幻胥蝴蝶忽如剪绯㠾又似翻锦箧殷唇注猩血细蘂轻蚊睫争春虽云晚闘丽固当㨗冰实傥可分仙梯不难蹑赓诗僧怪烦我意终未惬同舍以笔墨更相遗有诗见邀同作将军白首玄池隂手持毛锥如緑沉千人独扫杜陵老百犗欲连东海任中山豪族一当百即墨坚垒髙临深孙郎精骑故无疋长卿偏师那可侵乆知良工湏利器岂但善贾縁多金故追老兎尽三窟巳倒霜松踰十㝷于菟犹存鳯阁卧黄鹿不博鵞池临清观越石巳成冢始信管城真尽心客卿摩顶利天下脩竹欲汗南山林儒生意广亦自苦但有遗迹藏来今两公笔陈略相抗徃徃钺并张旗参铺扬功伐借二物寸木可使齐髙岑嗟余绝学乆焚弃嘿守三一朝飞森松鹤图崑崙五城十二楼洪河空注经神州西连仙掌五万里一柱上直清都浮琳琅琪碧乃凡草靑华绛寳森累樛南辰真人厌妩媚下勑保命更冥搜元精结感浃地轴奋此倚天苍鬣虬烛龙晞露吐珠琲青女歛辔回春秋上有飞晨焕景之卿云下有金精石髓之清流盘根踈节轮囷夭嵪屹不动声撼倒景雨沛参云油睟然和气发柯叶俯芘芝术齐薰莸当年箕颍眇䨥阙户牗森翠苍隂稠挺生𥘉不待封植天遣异质荣仙洲居然神蔡产千歳不但明堂来万牛台符两两直其上芳膏羙䕃𬒳九丘紫清粸骥下择木展翮还自靑田幽岂无映林光夜供俛啄㑹有玉沙丹露饮此绛恰元霜裘巢云友鳯乃其所昂昂肯爲鸡群谋神霄之境接华盖永作帝瑞同天游晁无斁将之録示近诗有和其兄以道说之诗次韵以致区区兼简以道徃登妙髙台千嶂如聚墨煌煌化人宫屹立断鳌足题与亦不悪啸咏此浮玉粃糠空在前不谓公肯辱竟乖南州望聊作信都福吹竿定谁真抱璞安忍哭髙情御外物不计处与出端如屋间霤障以千歩筑我穷居城南瓮牗藩援秃华𥚑每来过煗语加帛粟洋洋埙箎音珍重同结緑吟毫乆不濡辱赠不敢独所慙春螽股持抗不周触谈诗如谈禅练性如练墨壮心悟龟毛少作岂蛇足平生甚元龙未信今伯玉十年得投闲髙卧谢宠辱定知贫胜冨固自平爲福着书着名山㑹使山鬼哭结庐近三休爲米时一出犹嫌佛塲选肯问燕台筑俗人难与言镜髢遗盲秃前年客长安正覔三釡粟尘中一倾盖爽气岷峨緑别来更﨑嵚寡陋嗟我独尘埃箧中书有手不暇触复次韵酬叶翰林见寄渭川十顷靑上谷千灶墨县河供拂石濡笔应未足公𥘉入承明神采映冰玉孤芳信难羣亷士故可辱虚怀得逢蒙泛爱近籍福终然翟公题正堕杨朱哭子今十年后犹作一麾出何当还宣温不用求钓筑遥知西湖柳蔽芾谁敢秃应余金石文㑹使天雨粟留连借三辅夏木今再緑斯文咏公归怅望非我独覊怀老无堪览卷百忧触次韵寄谢公表韩公朝请丗人如鲗鱼自蔽飜吐墨猩熊亦何罪不卫唇与足要当时木鴈安问定石玉向来休休翁老去称耐辱迹髙名自污卒享清净福肯爲接舆生叩木妄歌哭韩公早闻道垢浊乆已出终成九层台不弃一籄筑长安列㦸第桐影将缺秃宁辞治中舆且食祠宫粟胷中荆棘尽华髪当更绿抗尘我何庸勇退公所独何如善刀藏聊放虚舟触次韵寄谢存之曽公学士徃居阖庐城有客靣如墨论文口澜翻嗜学苦不足时称曾校书秀句示珠玉今晨尘眼开来赠忽先辱风骚穷乃工投闲讵非福言音关感动妙比韩娥哭此道乆荒芜名家亦时出五言古长城屹若万夫筑何如丹鳯楼朴斵千嶂秃虽然皆戯剧渺甚一毛粟付之两忘情兰蕙等茨緑闻公㑹西游顾我陋而独扫斋待清谈奋麈或相触和叶翰林送李从事赏音真两难邂逅多契阔一朝间容刀三歳歌采葛古人抱脩能𥘉不露锥末诚令处囊中谈笑堪式遏岂无识玉人顾恐铄金夺遂令缁衣好歛迹裁自脱画虵杯巳䟽志鹄弓遽拨徒嗟湖海上发白牙齿豁怀公剧梅林念至失焦渇临风赋新謡忧思不可掇次韵和颕昌叶翰林同许学士亢宗干誉汎舟潩水髙云下甘泽肤寸即有余瀛波纳牛迹无复鳣鲸居轮林𥙷天手妙语追三闾聊从颍川借似猒承明庐坐令啸诺地不异畏垒墟斯人乐佳政欣若饱稻鱼恢恢云夣胸中有几石渠时来潩水旁敖倪万物𥘉嗟我一寸筳登公五言城时窥锦囊句似发黄钟声闭门得长哦有酒或细倾谁云千里隔回薄万古情驾言从公游上马短䇿横尘缨缚我急有足安得行何当来上都旣见心始平爲公赋三秋窹叹空营营徃者巾柴车追㳺卞山村今焉镇三辅皷吹喧谯门遥知手种松浸有苍苔痕许下今乐郊胜事亦复繁但令足兵食饱煖同君恩长安举头见煌煌太微垣江湖与魏阙一一寄黙存正恐受釐室虗怀待微言许侯盖静者无乃祖逺㳺着身朝市间淡若无所求命驾眇千里西湖正凉秋是中有真趣轩裳何悠悠潩水清且姝仙舟度深幽徐行问疾苦怀新想平畴坐念方外乐嚵涎麴车流持觞㑹相属我唱公当酬目病废读书空华信无根遗迹故非足如公三万卷碑磊贮心曲中虚自昭旷不必巖电目纳芥本无难胶弦端可续亡书共推张断简当问束笑谈针左肓指顾命骚仆岂知穷巷士眼暗髪将秃短檠黮无光黙坐守幽独正当黜聦明岂复分句读便便了无庸但有孝先腹生第三儿生儿如班伯绝业出金华恼人如添丁索抱声哑哑人生各有分豪末不可加丹山无凡鷇寒根无早芽如公翔千仞衆鸟不敢譁将雏一来仪羙瑞丗所夸嗟我困冰谷霜枝鬰盘拏华顚有二女尓尓聊自佳今年熊罴梦亦复来贫家平生坐着书每笑括与奢篮舆一幅巾缓歩可当车傥学长史掾修真凌景霞同许干誉歩月饮杏花下公不见锦衣句璧谁家郎春风得意寻春忙红云歩障三十里一色繁艶无余香又不见王川秾李正清絶夜携仙客通寥阳连天剪刻万株雪缟裠练帨看明粧古来胜赏不易得况乃花下延舒光毫端顿挫役万物如彼枣叶持鍼芒昔人曲水咏觞处茂林修竹空宫墙骋怀吊古頼何物麴生风味安可忘自怜春色不到眼归卧北䆫书满牀故人张逹明饷舒木将以古句次韵酬之忆官古龙舒妙境开禹甸漱流探九井曳屐穷四靣借居龙谿上䆫戸列巖巘客怀剧棼丝撩乱不可剪时时出登临款叚胜屈产如持古神搥破此牢愁键地灵多草木灌蔓森秀輭甞闻左宫仙蘂笈发珍瑑摛辞叙山精丰绮信无㥏几㝷青冥斸时作芙蓉塞云琅未云剖月醴忽以泫回观豨苓軰市积空嵼至今阿连功焜燿华阳典宁当神而藏正恐知者鲜岂同西河方但取一笑筦力驱三彭仇况比万金腆芳腴散灵柔坐使百痾遣故人山中来雅素过河点应知藜苋腹岂复禁茗盌轻翔不可独分送勤折简新诗出强韵趣歩不容挽微吟复小啜气味清而婉何须养生论乐石问中散雪中与礼部同舍过葆眞宫朝来青霞城汹涌烂银阙悠然眄天宇晶莹欲冰彻虚空无表里白照混日月九区绝纎尘爽气争栗冽初疑骞林境琢玉墯飞屑人间出灵苗顷刻皆秀发不知皇季氏羽卫森幢节刚风振长空襟珮剧飘瞥真僊足按地险秽尽平㓗坐令三千界一洗声利热伟哉此遐观曳屐到蒙越池台静相照澒洞失拗垤仰窥轧坤大未信东南缺要湏风露腹始称此清绝安得垂夭鹏一跨眇空阔虎圗山深草长郁崷崒俯仰萧森蔽云日于菟一啸谷风生举头爲城须爲㦸藜蒿不采中梁柱雉兎麞猿亦蕃息它山岂无三万仭跛䍧直上无难色朝游刍牧行苇尽暮投斤斧千林赤乃知鸟兽有折冲不独鸷翰空絫百何人冩此出林态巖电耽耽气深寂书堂髙挂走螭不怒而威如有德流传影象一如此大胜留皮配圭璧古来眞虎不易逢仆姑误没南山石春日与㑹要同舍㑹饮西园今我忽不乐驾言及阳春西郊桃始华未动车马尘名园开緑野气象淑且新相从同舍郎珠璧惊市人垂鞭度长杨和风拂衣巾时花靓无言草木含晴薫迢迢西庄镜似与江南邻漾舟入天境不辨水与云谁移唿猿涧乱石琐怪珍奔雷转三崃可漱不可浑止水照我心流泉醒我神终年九衢客一洗声利氛归来卧蜗舍梦堕吴松濵和滕子济考古图我生百无味忘怀欲捐书翛然谢糟粕敖倪万物𥘉平生蠧鱼间习气未尽祛朝来览千古似历仙公壷权舆自四目雨粟号灵魖天球周序陈科斗鲁壁余切玉有至理范金足良模彭亨屹汉鼎璀璨罗商瑚𥘉疑鸟遗迹忽若龟负图典刑尚可见聊用举一隅飜思杨子云语黙与道俱岂无载酒人相对时轩渠竒字决鱼鲁微言折甄舒譬彼学耕稼当从老长沮滕侯饱今古禀秀连青徐三年攷聚讼坐判墨与儒入眼烂珩玦搜竒到黄虞端令宇宙中俯仰纵所如我欲发其祕聮诗慙贯珠何殊穰四祝豚蹄操酒盂和蔡待制放蝉一首放歌北亭渔千古有生气当时及物心岂在拗堂内如公有逺度寄此枝上嘒定知肤寸云四海不难至应怜风露腹不受尘土蔽宁嫌壤中丸聊复一引臂𥘉如飞鸟杨下逐游鳞戯终然跐清波振翼出荷芰斯湏曳余响决起望隂䆳临风赠良规母以利昬智禽鱼逐甘香鼎俎芼姜桂请观垂天鹏纎缴安可冀龙尾砚同毛彦时随聮句歙水清以駃歙山文且坚谁持玉斧琢制此月様圎想当结绳后要使鸟迹传雕锼见骨格岂与瓦砾全故陁百氏圃泓澄九经渊墨海不复见柯嵓那可肩星稀㴠纬象眉緑生春妍规模异镕铁濡冩殊怀鈆正当秋兎颕发此霜松烟一从毛禇逰几作虫鱼笺徴辞想妃子揾首怀张颠宁同李生瘗聊续胡公镌常疑老蚌殻浸润成膏妍坚踰鵞池铸质谢铜台埏纷纷况多伪渴雀同鞭琳拗隐多水十手寄所宣池光㶑墨色云气开毫聮翔鸾及垂露逸势徒飞骞谁云过珪璧或用磨戈鋋吾今欲焚弃负耒归园田泛舟鑑湖同赵来叔子泰赵叔问聮句春风卷三江雨雹暗秦望今晨风日佳逺目聊一放人情暂愉恱天宇亦清旷逝将一叶舟逺破万里浪澄陂拨寒醅叠巘展新障飘揺过余芳容与瞩孤漾停云冐山巅新緑浮天上枯杨吐轻黄欹岸抹晴涨逺水没轻鸥覉禽变圎吭鑑湖清可啜蕺菜柔堪饷时当祓禊及路指兰亭向岂无谪仙盃聊举剡谿榜吟牋洒余研茶灶发新炀徜徉冩幽忧萧爽绝纎坱年华自繁秾丗故足悽怆吊古意虽遐感时心自亮雄涛折东南旧牒分覇玉梅梁寄遗灵禹迹疑可访星分九土毛带挽百川洚胼胝识神姦玉帛来崛强规模至今存形势亦云壮胆甞信焦思金范徒审象当年浣沙人绛缕起穷巷姑胥失层台榛棘遶青嶂彼姝者谁子婉娈固难忘抚事即元龟终古可惩创永怀文靖公造厦得良匠平生沧海忘顾岂矜岫愰笑谈遣诸儿百万皆胆丧晩节终自完流言一何妄安知彼天游中有无尽藏触目发长謡怀人独惆怅入木想八分登山知几两风流四明客投老志蓬阆玄熊殊梦闲鸲鹆比狂尚慇懃览陈迹忼慨有余怏云雷正经纶兵甲相磨荡虎貔驱七萃鵞鹳张两广帅维丞相度饷倚晋公滉足飡伫流钱宣恩同挟纩顾慙巳么么安处官冗长短拙竟何禆恩私诚谬降犹能乐间适深恐遭谴让故应方虎闲不乏亷蔺将祕计走阏氏竒功收跳盪无烦泰庭哭坐流楚军张何当濯龙津归拥云台仗官仪见炎灵王气盖芒砀专车戮防风掩骼收鲁项禄山终自焚仆固胡能诳雍容两宫还娱乐天下养弁㑹肃凫越花深度鸡唱马牛纵山林弓矢戢櫜韔钱鏄待丰盈壷箪更劳廷周室已再安汉业欣重剏返予绵上耕酌我兵厨酿昂昂妙髙叟辞藻舍人㨾方爲东山起朝论深倚仗金昆固神秀独立起辈行深严职右府折中归至当伊予最畸孤艰阨随所傍几惊虎尾履分委鱼腹葬偶然还一处巳幸神所相矧复陪清㳺快饮吸长江深慙抗尘容岂敢窥雅量文衡乆巳持宗盟从此亢騄骥政腾骧驽骀徒颉顽雄笔扫千军荣光髙万丈清朝尊陛廉群枉窒戸向伟节素推髙嘉言行更谠定应谢逋客终冀寛俗状常贫固吾道共约税归鞅中兴百六掾麟趾岂神况便便饱经史婉画正所仰勤劬照藜青豪俊嗤帐绛如何艰危中肮脏容跌宕轩裳欲吹韲文字堪覆酱数竒岂无双妄发坐少憃逍遥园庄澹泊竹林向重来縳尘缨夜鹤空蕙帐㑹蒙子云嘲未兔王戎逿飜思京国㳺几作榆枋抢无聊每过君摅豁资直谅朝野时欢娱金石日击撞月迁惟佞幸朝奏坐诬谤寝薪积忧思把酒亦怆恨斯湏失和平占候奏天棓狂澜飜四冥覆蒉安得抗颠冥今几年失喜问无恙岂期愕鲸波复此言轻飏谈追正始音句属郢中唱融金无留矿深珠惊老蚌更湏月团团迨此春盎盎还携玉色醪共理黄篾舫清文韵韶濩雅好罗觚鬯振衣蹑崇山一濯惠风畅会要官集西池同舎翁挺作诗次其韵琼涌空碧鱼龙濯晴波㳺人与春竞奈此西日何𬗟怀散花洲青笠委緑蓑当年渔樵侣问我何时过依然五湖境乱眼烟云多恍疑三壷梦欲継七字哦恨无石心儿慨慷叩舷歌时英满四座自许皆隋和翁子独不语诗源㵼悬河不作杜陵老眼寒惊绮罗道山堂后小桃着花颇有幽态春阳入花骨踈叶皆昌丰蓬山足松桧不作倚市容小桃三四花櫂秀冰雪中頩颜澹无言绰有林下风无人对清赏似笑华髪翁老来懒㝷芳挂杖无青铜不知春色深但怪风日融颇闻西郊路欲作朝霞烘何湏逐流水有马如逰龙骑驴哦新句醒醉同一空当年元都观葵麦栖残红却顾此幽絶萧然对繁秾北山小集卷第七北山小集北山小集卷八北山小集卷第八信安程俱古诗八分题得舡子和尚一首洪波鼔𬈑壑浩浩包神姦安知五浊海平地即九渊此老独安住萧然五湖天勿言一叶舟中有宇宙寛我昔𥘉吏隐掌中视包山垂丝月明夜独立无徃还当年夹山人付此尺竿安知飜澜口终日本无言避㓂村舍戯踏杷颠仆试踏百齿杷怳如乗风航觑不自持寻文得仆僵牛惊更疾走天全偶无伤代斵旣创手学制安可甞田翁一笑粲何日千斯仓渐寒𥙷治篱壁防盗戯书元龙湖海士豪气老不除龎公解脱人法界一蘧庐寳藏且不顾家资何足储一朝四壁空聊与妻孥居今我贫病老视身犹赘余室中亦何有但有数箧书饥寒士之常肯叹食无鱼一官有微禄二顷亦可鉏腾腾苟任运水到自成渠叔问观韦苏州诗至萧条竹林院风雨丛兰折幽鸟林上啼青苔人迹絶燕居日巳乆夏木纷成结几阁积群书时来北䆫阅以爲适与景㑹写以寄余因用韵书怀云忧时鬓成丝念逺心欲折年芳岂不好花下輙愁絶衰颜有时丹病指不能结来徃但邻翁竒书每同阅伤前辈诸贤无存者复用前韵峞峩玉山頽磊砢霜松折群同冀北空絃爲钟期絶鞭从晏婴执袜慕王生结徃躅那可追我躬方不阅自寛吟戯効白乐天体武陵讁九年下惠仕三巳或窘如拘囚或了无愠喜吾生忧患余年忽及耆指偏痱未全安抱病更五禩进爲心巳灰弃置甘如荠坐狂合投闲佚老冝知止向令身安徤不过如是耳每思古穷人我幸亦多矣照隣婴悪疾羁卧空山里缠绵竟不堪抱恨赴颍水文昌两目盲无复见天地简编旣长辞㳺览永无冀吾今虽抱病蹇曵非顿委时时扶杖行积歩可数里校之卧床席欲坐不能起虽扶不能行悬絶安可比时从亲故谈亦不废书史右臂故依然运笔亦持巳篮舆时出逰𥘉不废牢体况无他证候色脉苦无异详观动息间傥有全安理侍祠了无庸窃禄愧索米借居浮屠宫非村亦非市廷堂甚爽垲髙屋敞䆫几郊林接溪水眼界颇清美甞闻天地闲祸福更伏倚借令衰蹇身终老只如此何湏苦嗟咨未必非受祉形如支离䟽饱食逸终丗目肓如宋人全生免傜使平生叹逺逰今我在桑梓田园接家山区处及耘耔平生困鞅掌今我恬无事寝兴纵所如出处不违巳病来益尊生对境空相似永无贪欲过稍习卫生旨不爲六贼牵岂受三彭毁人言病压身徃徃延寿纪大钧黙乘除万一理如是安全固自佳蹇废亦可尔死生犹窹寐况此一支体细思安否闲相去亦无几如何不释然万事付疑始次韵和叔问古风送曽吉甫提刑梦觉纸䆫白幽禽语匆匆传唿动林野楚歌巳三终故人忽在眼四牡来城东闲门雀可罗绕舍森蒿蓬如何不我遗臭味固所同昔别全盛日华戎文轨通岂意丧乱后晤言复相从知君饱新得敬过南容萧然气深稳隐如神藏锋向来夸夺境变灭毗岚风访旧半鬼録荣衰等虗空顾我老且病齿揺头欲童念子方颕脱如锥出囊中㑹如金仆姑犀兕贯七重光华得肤使周咨广尧聦黠虏将革靣天方诱其衷皇明并日月尘雾不得蒙遄归侍帏幄海岳増深崇傥因东飞翼一访白发翁时哉不可失决去如惊鸿赠别吴忱宣徳余客都城邂逅河南吴诚伯偕寓兴国僧舍其爲人乐善嗜学练熟丗故徙居蕲春适再丗耳而蕲春人至都下者无贤不肖必来问讯其庐所倾下徃徃知名士故旧有以急告随所厚薄赒之诚伯自言尉光山时捕得强盗十许人赏应第一等狱具部送府盗亲戚望哭道旁或扶老携㓜号恋不忍闻诚伯顾盗非素猾贼爲人害者一旦迫饥寒适爲盗乃䧟重辟耳因以盗还送县稍缓其狱乆之皆得不死赏固不论也凡此过丗俗逺甚今兹同寓僧舍者至数十人乃独见亲厚此又何也余调官东归诚伯从余索诗爲别匆匆不暇还家作此寄之吴公河南守荐士得贾生伟兹天下士何止千人英吴公失名字功业暧不明要非万顷陂莫着横海鲸当时好贤意岂愧勃与婴蔽贤如靣墻自使两目盲好贤如力穑穰穰嘉谷成至今余庆在望着河南城如君岂其裔乐善莫与京髙门二千石丗徳故可评平生周旋士徃徃凌青冥作吏今十年读书不求名向来光山政何异古所称嗟哉士营巳宁使我负人聊须借汝头一用朱吾轮今君乃能尓所弃如毛尘故知古贤丗尚见风俗淳猗予一畸士落落良可憎折腰务求合俗眼竟不青憧憧九衢内邂逅盖一倾何从乃知我顿有交旧情相随若形影出语见肺膺长安速化地顽钝终无营中霄起归忌朴𬒳东南征投林无择巢促歩无安行宁嫌蕞尔邑要是衆不争纷纷同舍客聚散两不停毛子去山邑哦诗对峥嵘想见薄领闲烱如九秋鹰深州戢脩翮题舆重庐陵胷中若悬鑑圭角不自呈石老故游倦飘萧数星星崇山古恶地无乃烦笞榜程翁颇专嘿两版昼夜扄时时繋乌㡌匹马挟二黥安知刹那闲一卧不复兴其余复谁在谁与交忘形去驾虽结辙来樯竞扬舲怀君尚留寓京尘染𥚑缨其谁念乆要佐子飞且鸣况君缁衣后丗故饱所更㑹当力推挽横絶非阶升却顾五湖上有人方耦耕焦秀才出旧作送李丗弼佐古诗李侯奋见知今亡矣览之怆然爲和一首李侯使东南谈士不容口倾仓鲍元元倒屣先九九虗怀无故新尽下啇可否摛文真鸑鷟攷异自科斗临人武城宰荐士河南守当从古人求敢用时辈偶如何二毛𥘉蒿里浇絮酒悲歌不成章千古一挥手酬焦秀才一首焦生老儒冠耳目接前辈词源如春水浩浩涨清渭长篇极春容岛可真琐碎人生各有趣相笑等醒醉胡爲嗜文章不作速化计明珠枉投赠怀䄂欲三歳今晨雪寒门剥喙惊熟睡轩昻开剧谈良足尉幽悴送林德祖致仕东归壮而仕老而归理也士溺于仕故困而知返病而能休老而知止者丗则犹然贵之若德祖于斯三者无一焉然去官如脱屣是乃真可贵矣徳祖方未仕以学行有盛名四十起家至爲部刺史所历皆儒官入纠天府于今爲要地年始登六十茹𬞞饮水神干俨如也一朝浩然有归志退自府舍不谋于朋友不告于妻子夜半状上府晨朝可命下斯亦竒矣余行道南徐过故人苏承祖出许振叔书道徳祖挂冠勇决之状余时冒𥘉暑向逺途忽忽烦愦闻之洒然如挹寒流而濯清风也而或者疑焉余曰子无异也士溺于仕乆矣其视爵禄犹饥者之羡膏梁渇者之赴水泉寒者之阳而旸者之隂也意若攀垂绠而上千仭不可湏臾置也今乃有人负通博之才居轩冕之㑹非有冝去之年不得巳之事也然且一朝云之彼以夸之心计之是岂不可骇而疑哉且仕不仕何常之有德相非爲亢者也非要利者也徒曰适吾之适以遂吾之性而巳虽然自砥节砺行之诏屡下所以愧责贪竞者之辞实深圣主之所圣士夫之耻也今观徳祖之去就重轻亦足以振士风矣夫仕者毕心力以奉所职处者先㢘退以风士类是皆有益于时者也德祖岂不贤逺于人矣哉旣遇诸淮隂舟翩然东使人有冥鸿之叹因爲诗以附诸公之末云浩浩声利闲静躁同一区排肩曰中市有类逐兽趋中朝尺寸地衆睇咸睢盱安知大云客出与飞云俱翛然弃之去𥘉不计卷舒纷纷轩裳士瞠目口爲呿茫然更叹息不间贤与愚乃知杨少尹未足継两踈时当老而传不失仕且居非同㑹稽史苦誓困简书不比狂季真索身忧病余耆年了无事方当骋亨衢投簮逸湖海沛若纵壑鱼虽无挥金事日者谁公如清风激多士故是明时湏恨无采诗氏傥有东归图送太府宋少卿京赴邠州守一首使君西南隽掞藻阳台春声称动华省故是青云人时于鹓鹭行轩昂见长身向来清官曹徃徃席上珍聊凭五经笥一校九府緍宁论尹卿笔有志不自伸探怀出银黄笑指水濵房公啸诺地廐吏持朱轮悬知泾渭闲广畒连髙囷洪河润九里坐息西羗尘长言継豳风耕稼可重陈㑹当采謡俗夜诵供华勋周太愽携诗见投作诗酬之在事常郁郁抛官意扬扬安能屈五斗秉耒庸何伤徃者永康令柴桑逺相望烹鱼得頳尾缩手生背芒投簮息吾驾刺口时谈王坐见明月溪柔柯櫂长杨愿以三寸舌横流制汤汤櫑具惊曼倩长𥚑识邹阳冯轼下贼垒頽云如坏墻少作𥘉秋金天却炎威二气始交战云竒未摧峯江净欲呈练晓风清蝉腹宿雾凝荷靣凉气忽侵衣庭花乱如霰新凉发巾𥚑欣此清夜永寒虫如泣恨啾唧不可省急节度霜砧踈隂閟桐井林揺澹月碎叶飐幽露烱坐乆睇空檐流萤点秋影秀峯逰戯効李长吉体玉龙冲碧萦山嵴蜿蜿踏龙上穹碧神竒鬼巧鑱髙青露压春烟染山色举头便足千里逰太湖万顷㴠天白剪霞噀雾湿青红锦楣花础明清空松声拂枕破幽梦冰轮逗滑寒朣胧殿角聮珠挂星斗透冷飞光射䟽牗古香飘桂夜隂隂云楼报晓生铜吼摧頽覊客青山人悠悠九土飞红尘眼前历历千古意琴台不见呉宫春过颜几故居有感幽兰忌当门野马难驾车颜生跅跎士一跌不可扶少年豪于文自拟灵虵珠生涯寄罇酒醉目随飞凫兴来不停笔似觉胆力麄开胷吐竒秀濆涌春云踈嵚﨑四五十不挂荐士书漫灭祢衡刺佯狂阮生途拂衣苕溪上茅檐客东呉悬鹑冬不完脱粟牛未餔醉中有天地别是仙翁壷惜哉不羇才白首甘穷闾平时同𫀆客半在青云衢音尘邈山河岂顾壮鱼枯覊栖风尘下日月双驰驹谁知聚沬身倐去不可唿死唯一函土生独四壁居寄骸无尺地传业无遗孤诗人多命薄此语或不诬吴天千古月空昭酒家垆登凌歊台凌歊正在尘歊外四起云山翠欲浮丹槛昔时空胜事锦𫀆何处想灵逰鳌分一岛来平野鲸吸长江带两州手决飞云天作幕坐侵寒露月垂钩向来时有千巖梦对此浑销万古愁醉目归鸿天际没地髙空阔更冝秋同赵子雍过朱元益耜乐圃秋风脱叶尽弱质例可憎乐圃森老木深苍郁奔腾中有白眉子貌古心亦澄歳寒俪松筠岂直朱丝绳篮舆一㝷访相携得良明促膝对软语沉忧释春冰丛编出竒踪璀璨献与凝琱戈及篆鼎徃徃见未曽慙君倾家酿幽亭暮方登但怪一林白孤蟾自东升斯湏接诗战掉鞅苦不胜羡子醉经史吾方着弓矰白眼安取转尊拳恐相仍见子意巳足何湏酒如渑送朱伯原博士赴太学朱公将赴成均时炎炎六月云峯竒阊门鼔声催画鹢陂塘蓞方华滋朝云回首暮云合汗青嵬磊扄巖扉先生顾此重惜去片帆未肯乗风飞贱子乃前致以词诚知去鲁心迟迟丈夫出处㑹有时从来猿鹤焉能知醇儒况复生盛丗终老巖穴将何爲公其去矣莫回首君王仄席思贤乆公怀慷慨善哉言挽舟便出枫桥口送朱伯脩延年入京秋试朱生西逰不负书堆胷自有一千卷囊中亦不贮黄金肯学痴儿事逰宴㑹稽要待买臣归洛中湏使张华见扁舟去日春正深娇红嫰白粉成林沙头酒尽一麾手黄鹂亦作离群音明年射䇿先髦杰昼绣还郷春事歇剩沽美酒脍鲈鱼同醉垂虹亭上月雪中口占二首万木号风雪未干画檐冰筯水精寒日髙丈五犹慵起梦到江湖理钓竿一夜满城三尺雪寒林枯木尽生春盆池水窄成冰鑑庭竹枝低扫玉尘北山小集卷第八北山小集北山小集卷九北山小集卷第九信安程俱律诗和虞长洲逰虎丘㝷壑复经丘人看李郭舟藤花多背日桐叶最知秋虎去藜藿尽龙归蛙黾愁振衣临石壁未羡习池逰移竹寓目无清致兴怀要此君影移千畒月枝散五湖云鳯实和筠得龙苞带萚分伤根同栢大剪叶异芝焚抜篠衣霑粉连鞭藓破纹虗心宁择地直节任离群但欲通三径何湏比万军然眞玉立蔓草即堪耘和友人陈愽道师仲司録遣兴之作急景去不返官逰心易阑死生交道绝冷暖世情看适俗湏多可随縁亦大难一年还欲尽三界直无安沙塞松江三江旣入今安有万化无端去莫留蟹蚌失波枯斥岸蛟龙移窟见沙洲水穷范蠡扁舟返海变麻姑两鬓秋通塞正应天数在荷蓑持锸直堪愁晓起霜林一望极空寒晓鼔催人觉梦残黄雾带晴江渺渺劲风翻影露漙漙香飘引篆新添火髪密胜簮慢整冠藏拙懒便惟少事兴来闲借逺山看余杭法憙院荆文公书堂文公康定中读书于此钟山太傅起从龙鼓动风雷指顾中未见图形求傅野岂知徒歩客新丰青鞵曽访飡芝老白首唯余擣药童藏壁故应留断简至今山鬼恸悲风送蒋主簿入都赴试一首东南贡吏紫髯郎一马骎骎客路长䄂里山林洗尘雾腹中文字了缣箱流年过我长如许乐事知君讵未央行恐饥来驱我去也遮西日上河梁罢吏客郡城巳数月滞留忽巳歳暮浩然兴叹作一首一行作吏向呉城五见娵隅上薄冰魏觊三章堪自约殷源百尺敢言登揶秪送人爲郡噎媚𥘉非我负丞鞅掌栖迟俱害性不知须鬓欲侵凌寒夜遣怀一首强醉重云欲散盐三更飞霰忽惊帘大唿何与痴人事此意多应俗士嫌出戸仰看天漫漫持盃愁作夜厌厌消除心事都无处下尽中军三百籖髙邮旅泊书怀寄淮东提举蔡成甫观兼呈郑使君弇三首乆客颇自厌长歌胡不归束书方有适捧檄定焉依尘里音容改山中信息稀十年长漫浪深觉负荷衣命矣周南滞时哉冀北空居无刮目视动有转喉穷泛宅如蛮蜑淫书伴蠧虫飘蓬故人念頼有绣衣公长夏热欲死迎秋气巳清蚊蝇任来徃螟螣尚纵横行止猒人问栖迟真自惊使君髙义在解榻见深情喜雨呈郑髙邮赤地无遗蘖悬知一歳空乖龙忽解事死虎亦争功土燥财霑块人安未转蓬翻思㵼东海何计请天公田畒膏腴阔河流脉络通邦人依岂弟指日望登丰人日书怀兼寄呉中三二友东西南北走红尘又见江淮草木薫小谢篇章成画饼卧龙功略付浮云栖迟枳棘今如许啸傲冰霜頼此吾俛仰折腰成底事故交千里漫离群许主簿见和过有推借再作奉呈身谋自昔湏三窟丗味端能败一薫醉里闲愁浓似酒春来归思乱于云松㘽咫尺传卢老枣实方将访许君却喜云孙共来徃扁舟时入白鸥群用前韵作招许主簿风骚无复见黄𥘉尚想应刘载后车病骨不知縁底瘦愁眉时得爲君舒动人春色来随鷰入眼溪流静见鱼秪有此中多好句可来茅阁试慿虚谨追和诸父留题云门声阇梨经阁诗一首杰阁护眞文金僊妙大云风林终日说露柱一时闻谷暧春先到山髙日易曛经行复宴坐华雨任纷适轩厌苦常从乐未央不如要足两俱忘当饥粝食遗三鼎便体绨𫀆胜五章夜雪扁舟千嶂净午风髙枕一䆫凉飘然自适非人适肯受辕驹六尺缰谢江仲举惠酒山城无物可忘忧但有平原病督邮知我囊中无白水烦君若下出青州芳甘未谢三年醖傲兀能消万古愁㑹待东郊春意动鸣鞭乘兴草堂㳺次韵张祠部见示大涤先生不讳贫鬓髯虽白脸长春三江鱼美东曹后二柳泉甘慧晓邻怀组归来无长物挂冠谁复并清尘自怜出处俱违性旋结衡茅寄此身章仆射山林王子池台迹巳荒年来华压髙冈长林不碍千山月老榦犹含九夏霜便觉平泉冠东洛还依渌水记南塘蜗庐却憙通幽径岸帻时来一啸长次韵张祠部敏叔游沧浪苏子美故园醉倒春风载酒人苍髯犹想见长身试㝷遗址名空在却叹张罗事巳陈稍置曲栏穿径竹别开髙阁俯汀苹拏舟更欲陪清赏要看毫端藻绘春次韵郑大夫半隐亭脱屣归来税两轓信知尘世有萧闲幽亭似近郎君谷㨗径知非少室山歳月优㳺真得计风埃顦顇独何颜园林日渉仍多趣坐看云飞鸟倦还哦诗夜坐缾罍乆空无以自劳寄呉兴赵司録江兵曹诗成不直一杯水年大常怀千歳忧何湏中令能强记正要将军爲破愁故人乆负丘壑志公子欲㝷梁宋㳺相逢傥有蒲萄渌肯向西凉愽一州九日冩怀节物惊心两鬓华东篱空绕未开花百年将半仕三巳五畒就荒天一涯岂有白衣来剥啄亦从乌帽自欹斜眞成独坐空搔首门柳萧萧噪暮鵶次韵叶翰林见寄雅望清班亦醉翁暂令槐合曵铃空更评它日归贤守画诺何人称治中便合追锋来就日巳知投刄有成风贻诗千里兼金意爼豆常怜断尾雄相望千古一涪翁还向江湖四壁空病木自甘桃李后野麋难着鳯麟中未成下泽还郷里且寄穷阎蔽雨风举丗知音常契阔悲歌沉抑爲谁雄傅国华从使辽东巳事还朝拙诗送别夫君胷次有天㳺笑指沧溟寄一沤正使叩舷歌小海不妨安席咏洪流翩翩聊试千金学刺刺应慙万里侯归䄂飘然望华阙独留珠玉照遐幽向来南北叹流年十载相逢走道边作佛顿慙灵运后着鞭犹恐祖生先弹冠岂欲夸三组负耒还思受一㕓黙计此身端未了别怀撩乱故依然穷居苦雨慢肤便腹转踈慵睡足茅檐目过鸿墨客纵令三尺喙木奴何似十年功门前罗雀非吾病灶底生蛙不丗穷旧雨未干新雨涨可怜愁絶力田翁谢张敏叔饷陆子泉接舆叩木狂歌处犹有清泉出翠㣲不学痴人供水递肯分余润及柴扉七瓯巳办煎茶厄三咽能忘啜菽饥身寄呉门声利窟更思冰洞濯尘衣张敏叔得请谢事钦仰髙躅谨成口号冨贵纷纷有底难乘时如探槖中丸髙人不啻昙华见晚节谁爲赵璧完且憙芝兰俱秀发不嫌松桂愈清寒它年仄席思耆旧矍铄犹能一据鞍晚雨菊异质宁当杂衆芳故留寒颕度徴霜三锾何必分灵树九畹那能擅国香不惜䌓英供夕饵肯持佳色媚朝阳径湏移奉华堂燕路草多应愧乆妨叶内相赴淮西向来英妙压鳌头去国三年白鬓秋萧傅岂烦更吏冶贾生元自賛皇猷髙文巳得江山助逺业宁爲管晏留闻说云亭巳除地正湏掾笔纪鸿休江仲嘉仕呉兴雅重道场山长老惠颜仲嘉之柩以八月十五日至山下颜以是日告寂道人非复丗闲情居士空留身后名共拟凌云成一笑不妨乗月话三生桐郷定有蝉衣在葱岭遥知虎钖鸣耿耿幽怀无处冩眼中泉石记经行观王君玉侍郎集有酒明诗次韵簿领青州掾风姿麴秀才长烦拍浮手持赠合欢盃屡无回风急传筹句羽催深慙偃师氏端爲破愁来九日陪章湖州致平援登道场山汎舟溪上九日登临得翠㣲拂天松竹引丹梯神游八表层霄近目尽千山落日低人散飞云留画栋舟回𥘉月照清溪故知王谢风流在吹㡌何人醉似泥次韵赵叔问对雪共酌有怀江仲嘉之作怳然身寄一山川玉宇银墻墯我前便欲乘风向寥廓恨无新句落云烟延枚座右频虗席访戴人遐叹独贤遥想支頥对秦望朝来清思浩无边癸巳歳除夜诵孟浩然归终南旧隐诗有感戯効沈休文八咏躰作北阙休上书说将且不暇千时真自踈深慙叔孙子未办茂陵书正自饥欲死敢言忠有余平生甽畒志本不羡严徐南山归敝庐故庐今茂草新羡茅茨乆负泉石约空令猿鹤悲一㕓端可共三径复谁期㑹结忘年友耕云茹紫芝不才明主弃沃壤有多稼良工无废材固知时不弃正坐老无媒病骥终难驾寒花不易开古来天下士取次没蒿莱多病故人踈鴈足慵难寄鸡栖出厌频路长时有梦人逺遽如新胶唯穷士云泥隔要津嚣嚣亦何病懒放任天真白髪催年老转眼过三纪搔头见二毛先秋同柳弱早白误山髙种种从渠落青青竟莫逃形骸姑置此痛饮读离骚青阳逼歳除顦顇身仍徤峥嵘歳又穷天寒春未应腊尽雪初融万化岂有极一生常转蓬谁知元不动日月自西东永怀愁不寐腷膊南枝鹊铿宏半夜钟辽辽数寒漏唧唧类吟蛩马革思强仕牛衣慕老农此身何处是展转听朝舂松月夜䆫虗透隙风号屋翻檐雪洒䆫遥知迷九泽似欲卷三江引睡繙书秩浇愁泥酒缸无因踏松月痴坐对清釭避㓂村舎再脱兵戈里全家走路尘百年同是客万事不如人幻境终归尽生涯正要贫故人知在否魂断楚江濵哭王元规华㒹倾盖便忘年信有乌衣不乏贤膝上中郎名誉早湖南司马歳时迂去天尺五非无地击水三千竟莫前唇腐五车真底用人琴冥漠付重泉和荅何蒙圣删定胷中林壑寄啇颜门外红尘了不关年去人犹昔人耳身㳺才与不才间与君同觉梦中梦顾我长嗟山复山何日方舟归里社韦编应许试窥班江仲嘉书称去常山灵真洞半里许得林壑殊胜予记昔过谢原道中乱峯峭壁间竹树荟蘙今仲嘉所称得非此耶因寄百二十字闻说灵真路旁开小洞天苍蛮閟清境陆地接飞仙壁立惊猨挂松枯老蔓缠攅空永亭石漱壑定林泉烟磴盘三径玄牎属五便武陵迷汉魏妙憙断山川胜絶端如此经营欲老焉烹鱼几折屐命驾拟加鞭易秃三千丈宁辞四万钱把茅应早计拱木叹流年鸿鹄湏尘外鹓鸾自日边人生各有在雅志共超然邹侍郎挽词二首蛮貃人无间郷闾行益尊芝兰有余化桃李竟无言逺日来千两它年叹九原死生如可作安用百身存夷跖虽殊趣彭殇共一归投荒万里再乗化百年非细行皆无憾常言亦造㣲秪应存信史千古有沾衣与蒋子有道丁丑相从呉下之适感而赋诗三径旁临招隐谿子真池舘叩林扉拏舟夜雪多乗兴歩屧春风每醉归居舍相望一牛吼官涂常作二凫飞试㝷邀月持杯地共觉劳生四十非暴书㑹和陈正字磷观御制书二首龙检金壷记子年寥阳宫殿玉虗前三元𥘉识皇文袐八法争看御墨鲜丛简旧藏丹蘂箧群仙疑近白蛙泉隆楼缥缈侵云汉神物撝呵卫九天七圣云章秘紫清睿谟神藻发长生六爻妙尽超龙瑞千里真修叙广成但觉焕文惊俗眼何劳掘笔避书名法宫㴠演方无尽玉海濡毫卷四瀛送傅舍人国华使髙丽二首长啸溟波又一㳺眼中壷峤接沧洲紫㣲垣近三台象银汉槎回八月秋七制还湏𥙷天笔二㠶聊展济川舟从容归奏承清问膏泽东南四十州翩翩渌水泛红莲一纪重来拥使旜云外两星明汉节海东千里戴尧天奋闻箕子多遗俗㑹使匈奴失左肩五十年来蒙惠渥故应㣲风莫深镌送朱职方希亮出使利州路二首许下多名士朱公盛徳人怀文深自匿谋道不求伸雅望台中妙宣恩劔外春聊慿巴汉水一洗九街尘星使出文昌仍分古华阳过家真昼绣拥节异怀章泛应超余刄深心即道场前旒湏献纳早晚侍明光和江仲嘉见寄荜门蓬舍不知春车似鸡栖甑有尘千里传情望双鲤一杯和影秖三人交亲离合同巢燕身世覉危独茧纶四体不勤心扰扰拟将玄旨问呉筠寒谷应殊尺五天盐车无复望腾骞至人未免填沟壑大隐不如居市㕓长笑唿鹰思上蔡独令留石在平泉茅茨欲作终焉计未有沧浪四万钱何蒙圣挽词二首倦逰𥘉返北山农一靣忘年得此翁易学知公无复过诗穷如我敢言工安知接迹金兰直便作回头梦幻空本自无生今岂灭不应吾道有西东五籍纷纶并大春一言超诣阮参军王门设醴重经席藏室雠书老蠧芸问字毫釐分鸟迹论文领略到皇坟他年宿草伤心地千里衢山隔暮云北山小集卷第九北山小集北山小集卷十北山小集卷第十律诗酬颕昌叶内翰见招触热西㳺泝浊波京华旅食谢经过年侵镜里今如此歌缺壷边可奈何賔合遥知悬玉麈直庐应许到金坡湏公一节趋环召犹及昆明百歩荷旅舍冩怀半丗江湖寄此身冰墟何意及阳春离骚痛饮非名士𣢾叚还郷亦善人病木作花真强活长鱼沈陆恐摧鳞清时英俊如麻苇敢叹长年甑有尘酬叶翰林喜某除官东观冰谷难通杜曲天浅闻那识綘人年挥斤始免从轮扁操牍宁堪佐史迁正恐啇樊讥浪仕可令齐鲁叹无传笭箵挂壁空回首林有孙枝竹长鞭列宿罗胷妙𥙷天巨鳌峯顶号耆年致君旧拟唐虞上去国徒惊歳月迁梦笔丝纶建瓴下憇棠膏泽置邮传平生倾倒燕台意可使英豪慕执鞭送叶善卷致仕归吴卫尉新除盖次公便抛簮绂向江东秋鲈正与莼丝美夜鹤休惊蕙帐空满腹诗书元未试㑹心林壑与谁同自怜华髪无归处惭愧冥冥物外鸿和同舍雪晴即事雪消晴沼涨微波一局文楸比烂柯尘外清霄三岛近日边春色五云多不妨窈窕耽书癖时遣枪旗战睡魔汹涌诗情何所似九军雷动伐灵鼍和同舍上元迎驾起居琼浮空锦作山五门遥北望金銮烛龙飞度崑丘晓玉斧修成寳鑑寒便觉冰荷回暖律怳疑云翼传灵丸都人喜色瞻鸾盖更拟交光雪未残和同舍夏日四诗寒暑不到处翛然天地中夏冰聊善幻性水自真空松壑凝寒露荷灯障逺风峩峩欲千仭扇暍意无穷晓来风破睡天外失参横雨作刻漏下人思江海倾林塘回秀色㕓市亦驩声漏屋吾无憾聊苏秉耒氓夜气接平旦㣲凉生太虗庭槐秋影动檐月晓光余执热宁无闲探汤固有𥘉斯湏衔烛转汗渍羽陵书赤日不可度红尘能许深粪除知有意垢净亦唯心叶落石门晓花残桃径吟安知烦溽地拥篲却流金车驾幸祕书省口号端门清跸隐脩廊麟省新开接建章六玉虬飞黄道稳五芝华耸赭袍光风生凡腋天颜近春入仙洲昼漏长拭目训词成饱徳共瞻云日仰陶唐清尘膏雨浃人寰金殿晴开瑞雾闲帝座腾晖临璧府飈轮䊸景按蓬山龙鸾初识昭回迹麋鹿惊随侍从班再拜逡廵戴君赐却迎天仗𣢾贤关和田龙图升之登秋宴口号赭黄髙拱王霄间金殿祥驎九色班湛露恩浓开镐宴大风歌奏仰龙颜自惊垂老抛农畒浪逐群仙𣢾帝关银瓮白环方纪瑞汗青脩竹尽南山矍铄仍堪将帅闲壮猷聊与虎臣班公车献赋城南杜郎省兴嗟比地颜合殿千官瞻黼扆中天双阙敞琼关庭拜舞嵩三唿延阁千云真道山材德祖有诗寄光禄蒋卿梦钖瑎及送朱博士骏发终篇皆见及次韵寄怀闭门那复赋三都传丗何妨强着书东海遗荣行路叹南山归隐故人踈尚平㛰嫁无余累摩诘身心即净居六十挂冠虽早计絶胜衔索泣枯鱼金华玉府九天开夜诵何人荐逸才大学诸生终莫挽长沙贤传几时来别离传恨空鱼素歳月如飞逐管灰亦欲相追老湖海稽山肯放酒舡回和江子我端友雨脚初収晓雾开青鞵布韈好追陪幽人无事长相见佳句有时还自来白业谁能超石壁朱颜亦任发春醅忧来忽忆燕南信安得阌郷老万回齿落年运过半百齿揺先右车朝来忽自堕笑罢却成嗟鹤发情知尓牛呞老更加舌柔真足恃寂黙寄生涯种莲不向东林杜聊分玉井莲淤泥超黒业定叶异青钱八法郍能染三车固可捐从容共鱼乐吾意已忘筌别后有怀子我追用巾字韵作寄漉酒空峩五柳巾一觞相属念情亲玉川奴婢今犹昔锦里田园老更贫冰洞清泉谁共酌风篁幽径好㝷春开年晴暖湏归去还向江湖覔故人啇浩废处信安偶览衢州图经故居尚有遗址有感予怀书四十字中军时所废我废坐衰残轩冕傥来寄炎凉非意干空凾嗟外重小品亦徒看异代均流落还来客信安观梅江梅开过尚余香半靣残粧对夕阳野草凡花正无頼竞将红紫占春光观老杜乆客一篇其言有感于吾心者因爲八咏覉旅知交态故里翻爲客衰年亦倦逰犊禈慙北阮膰馈略东丘门巷逰麋鹿闾阎风马牛翟公良可笑大署欲何求淹留见俗情扶病来城郭栖迟又几年炎凉惊节变荣悴与时迁掉臂人趋市骈头蚁慕羶回观衰冷地古灶不生烟衰颜聊自哂秃髪无重緑踈髯已半凋识风摇老炷火宅竖衰标徃事那堪记幽怀不自聊余年傥穷健犹及中兴朝小吏每相轻䑕軰何知礼奴曹只世情鸱鸮吓鸾鳯蝼蚁困鲲鲸舎者时争席将军莫夜行岂堪供一笑正自不湏惊去国哀王粲献纳无明略衰迟只故郷养痾慿药裹扫迹寄僧坊不作荆州客空悲汉署郎登楼那睱赋衰鬓白苍苍伤时哭贾生僣逆真苕燕腥羶尚井蛙苍生困征歛黄屋乆咨嗟北狩终当返东廵亦未賖皇基甚宏逹四海㑹爲家狐狸何足道宿敝虽毛举中原尚土隳时闻殱狗䑕未遂戮鲸鲵冠盖翔鸳鹭兵戈集虎貔埋轮岂无意揽辔欲谁期犲虎正纵横黠虏频窥塞潢池或弄兵未传朱泚首时劳亚夫营四海几糜烂群凶㑹鼎烹皇威清海岱谈笑扫搀抢哭徐节之学士言辩口悬河气吐云贤豪徃徃尽知闻论兵似欲无坚敌揽辔常思去败群正使流言成玉玷何妨浃骨自兰芬他年罢社悲闾里宿草犹应哭故坟又六言临汝音容近隔源明生死俄分可但一朝千古真成聚沫浮云叔问録示乐天篘字韵诗槽滴真珠不用篘尘飞华栋发清讴时危尚想承平态胜㑹那从战闘求遗物方将期汗漫苦心何必志穷愁慿君賸作消忧计痛饮狂歌烂熳逰兴龙节日有感二首徃歳兴龙节寰区乐未央姜任垂徳化䕫契拱巖廊事逐流年徃忧随爱日长嘉时眞易失追想故难忘徃歳坤成节群生鼓舞中至公同造化和气浃羗戎佐佑三王治弥缝十乱功戎衣何日定无处问髙穹龙图阁待制知亳州事傅公挽词四首北地休竒绩东闽出隽儒文明知丗异才徳应时湏台阁咨纯正朝延重楷模九原如可作素业上唐虞置醴王门重和羹帝意深方酬稽古力未展济时心履道端由戸绳身异直㝷如何天不慭注想动宸襟龙驾初从代羊裘首访齐但闻还旧物巳足慰群黎纶綍王言大蓍龟国论稽空留吾党恨桃李信成蹊曵杖空成叹骑箕去莫追桑隂曽未改棠苃有余悲笳鼓千山路龟螭万古碑登门慙憃陋何以报深知黄修中大夫挽诗少日无双誉中年叹数竒音徽叔度比治迹次公爲羔鴈徒三至牛鸡不两施空令呉楚地阡陌有余思旷度中无类怀才竟莫伸入朝谁不达出宰一何频吏隐琳宫冷郎潜素髪新话言犹可想揽绋涕霑巾致政程承议挽歌词手种庭槐擢干长谁知种徳乆弥芳锦标荷橐看荣养命服恩书𬒳宠章合浦珠还増气象延平劔合歛光芒新阡郁郁车千两庆善哀荣动故郷太守富枢宻见示题赵叔问回光庵诗次韵奉和因叙比蒙屈顾郊居愧谢之意千骑双旌闲緑沉草堂无迳辱幽㝷应怜范叔穷愁甚更觉文翁徳化深泌饮衡门聊寄老髙山流水旧知心朝来拭目窥新句入木锵金比道林又和呈叔问潮海当年共陆沉山林投老得追㝷清溪宛转千山静乔木隂森一径深法界含容居士室庵基坚固祖师心山王终恐归廊庙回首清逰叹竹林用韵述怀故交离合异升沉狂直宁当问尺㝷伏枥疲骖千里暮当关虓虎九门深炎凉殊态看浮俗衰病交侵失壮心一壑一丘真自足野麋终是乐长林送庄大夫绰赴鄂州守白首同经本命年君临方靣我归田应无卫尉一钱直空羡园三十篇麟阁功名应未晚羊肠𡵨路莫争先西归不待三年最肯访柴门濲水边偶成四十字上呈彦章内翰叔问侍郎头童心亦尽老矣不中书頼有金闺彦时来冰氏墟但令尊有酒安问出无车更得身强徤登临纵所如彦文见和谨用韵作二首禅翁怜病士时枉数行书野寺㝷荒迳烟林接逺墟拟回逋客驾仍挽故人车㑹赴山林约无劳问乆如知公探理窟玉捡祕琼书宴坐超三界灵光洞九墟折腰怜五斗䑛痔笑多车定起时逰戯新诗锦不如再作述怀不作头钱直徒看万卷书秋萤羞赫日潢潦异归墟绝意髙门地真乗下泽车终年日髙卧岂问夜何如再和寄彦文踵息庵中老看书不蠹书青灯对编简秋气入郊墟农圃从争席笙歌载后车风流倾一座谁复似相如某启伏蒙宫使资政左丞以某末疾渐平宠况新诗仰荷眷私钦诵不足谨依严韵攀和四首少叙盛徳仍述鄙怀伏惟采览某再拜如公真似㤗山云敷寸崇朝四海闻出处要同周四友声名何减汉三君词源笑唾三冬学妙旨深明六艺文要是天孙机杼手莫将云锦并纎纹典训文章见白麻经纶才术乂王家如何䄂手千巖里却旁临溪一径斜忧国丹心知益壮济时素业复谁加何当乐寿亭前路杖屦追㳺阅歳华载酒何人过子云闭关兰若断知闻分无秔秫资三径岂有篇章咏五君亲故易成南浦别渔樵时寄北山文悬知倚市倾城态应笑寒䆫刺绣纹充庭英俊剧蓬麻迂惷无庸合卧家锦里烟尘终不到玉川思虑本无斜山东何翅三年别霜鬓潜惊一半加㑹见中兴平四海要看元凯佐重华叔问览北山小集用叶左丞韵辱惠佳篇推与过情良深愧戢谨次韵奉酬二首过眼纷纷梦电云羡君强识与多闻风流千载鑑湖老博极群书都水君顾我衰怀无复理空余宿习寄微文深慙推借逾涯甚偶尓真同御木纹衡门相望接桑麻人识城南二士家老罢应难夸竞病诗狂时复赋车斜韦编阅丗时时绝班劔看人歳歳加徒把椠鈆消永日强分竒正与英华郑希尹大夫㑹呉中诸老唯方子通不至余作诗呈希尹黒头新贵拥朱轮交㑹耆英乆不闻愽识犹多汉郎吏敦诗仍有晋将军河流曲曲灵光异芝盖茎茎瑞气芬坐想城东隐君子无心闲似岭头云避㓂还舍一首乱定还三径隂隂夏木𥘉惊弦无固志巢幕且安居宴坐心如地幽㝷歩当车经丘仍窈窕遶屋正扶踈搏黍空怀友提壷或起予老来无住着聊复爱吾庐得赵叔问衢婺道中书作寄田中有秫醉渊明石上无禾养伯龄耸涧苍根终郁郁拂云归翼㑹冥冥避喧人境心随逺入梦家山眼共靑歳晚定知成二老深慙招隐苦丁宁和荅江彦文送行长句醉里求名苦不情翛然谁信万縁轻却观尘境端如梦更憙幽栖得此生㳺客乍归寒雀噪山人还去晓猿惊㑹当蜡屐同幽讨无限靑山照眼明赠行新句比阳春朝奏当年竦搢绅素业异时应有待玄谈髙处亦无伦平生肮脏皆华首阅丗﨑岖信损神只恐鹤书还赴陇未容公作独醒人㑹稽旅舍言怀北山之北寄柴扉茅屋参差倚翠㣲老罢那知还作客春来无奈苦思归淹留恐复荒三径潦倒宁堪扈六飞乗鴈双凫成底事不应容易裂荷衣次韵江子我见寄长句泥行正作龟藏穴雾隐初㣲豹一斑岂有髙标如冠玉况无谈舌解连环一登文石趋宣室三窃蟠桃向道山早晚共㝷鸡黍约林泉犹得半生闲苦雨积潦彻厚地油云成漏天乗舟迷晚市悬金郁晨烟卉服几三沐蘧芦亦九迁何由开白日直恐垫黄泉天道终持满皇心剧捄然多应洗兵马且复奠山川浩浩収溟涨欀欀浃帝㕓爕调知弩力延颈待丰年比阅藏经偶成短偈仍寄同志者君看故教定何縁岂爲多闻与福田念念㑹融归自巳言言当处便忘筌无钱空数他人寳遮眼那令兕革穿鸟度虚空风过穴不妨开卷亦安禅丙辰八月六日作负痾今日四周年药裹关心雪满㒹坐失分隂嗟倐忽行扶跬歩苦跰支离徒费三钟粟潦倒仍依二顷田身在山林名绛阙无功饱食愧前贤戯呈叔问野寺萧条独掩扉了无才术赴时危未成鸿鹄举千里且比鹪鹩足一枝短发望秋如叶落壮怀因病与年衰何时负郭通三径鸠杖相将醉习池彦章屡顾郊居作诗叙谢肮脏衰頽歳月侵冰墟谁复顾山林闾阎揖让潜夫老车骑雍容重客临表里丝纶曽滥吹推扬巴俚乆知音时来解带挥谈麈正始㣲言得重㝷郁郁涧底松郁郁千山麓常嗟涧底松老应从禹贡清不受秦封偃蹇龙虵蛰摧藏冰雪容地偏难耸壑根固独凌冬天近知材大辰来有栋隆山苗应见笑穴蚁莫相攻与叔问预约继九老之㑹七老当年四美并韩温千载接仪刑丗间天爵兼人爵云外台星聚徳星白发篸花看更好碧山环座眼偏青相期勉継耆英㑹留与衢城作画屏日日日日长川去行行万化新回思几年事巳似隔生人章甫宁资越连城漫入秦应知衣内寳肯浑隙中尘山近山近云多态身闲梦亦幽纸䆫先得晓布被最知秋海眼来隂冷云根逗暗流结茅容我卜投老爲君留看镜看镜怳如梦今余犹昔余身经几堕甑迹寄一蘧庐仙客有遐怨孔兄无近书尘缨与蕙帐两事欲何居丁巳九日携酒要叔问登通道门楼而江彦文寄玉友适至因用已未歳呉下九日诗韵作凉秋风物正清华极目髙楼不见花老境固知无乐事醉郷聊欲寄生涯银钩逺寄清桐滑玉液亲题赤印斜笑引壷觞成一醉歌筵遥想鬓堆鵶戊午歳九日复与叔问登城楼再用前韵作兀坐空哦服九华衰頽深觉负黄花但令无事长相见敢叹百年生有涯雉堞晓登千嶂抱縠波秋净一溪斜归来更展新诗卷醉墨淋漓似老鵶灵山观入梦无黄石収身頼赤松濯冠临皖水执简叩灊峯司命开琳阙明光下玉龙髙灵心拱卫江海势朝宗清夜垂星斗空山荅鼓钟云车来綘节风马上丹封楼观参差见巖崖转仄容山川瞻胜异苹藻荐严恭凡骨应难换幽人岂易逢他年华山藕安用葛陂笻题灵山息轩扰扰尘劳客谁能一念休向炎皆渇鹿犯稼剧奔牛舟壑虽无住江河竟不流超然随万境转处实能幽舟行过呉江有感陈迹端如幻覉怀秖自惊十年穷不死四海寄余生蒲柳成衰质枌榆忆旧耕重吟五湖句慷慨动幽情栖棘空廻首飞凫竟折腰秖令随泛宅敢复叹沉僚行路终难拗迷魂不可招山川良是昔恍似鹤归辽葺蜗庐呉下用叶翰林见寄诗韵作四海无庐置此翁故营松竹尽囊空明知计出柏马下正拟身全木鴈中东郭易成生草舍南村先怯卷茅风向来豪气今如此敢与元龙较长雄和白乐天二首冩怀仍効其体莫把蓍龟更问天向来心事巳萧然尘中惝怳常如失梦里呻吟半不眠三径松筠终问舍五湖烟水不湏钱艾耆相去能多少早拟悬车十五年中台退食每逡廵不向重华即净因岂但语言都少味亦知才术不如人五云华阙通闺籍万顷烟波掷钓纶凫鴈去来何足道从容居士宰官身和赵子雍㳺石园长啸西风一散襟重隂踈影静相临水通笠泽秋容净竹种玄池野思深石磴扫云留晩歩松蹊随鹤尽幽㝷旧㳺回首成春梦太息慿谁写寸心谒蔡开府延客周歴堂宇览观山林巖洞之胜顿失袢暑退作律诗一首苍虬衔雨转晴峦喷雾跳珠玉甃寒掩冉风林听竿籁萧森烟箨种琅玕期僊磴属三休迳羃翠庭临八节滩赫赫云峯张火繖隂隂冰洞却霜纨山藏神府新琼简壁挂磻谿旧钓竿怪底萧条増秀发六龙曽此驻和銮和王给事易简殿试举人五首切云冠弁拱长生匝地英髦集紫清共喜草茅承帝问欲倾尘雾賛皇明飘飘六翮鸣臯意浩浩三眠食叶声正学傥言应不乏松筠宁爲四时更古试进士十上宁嗟老此生长年终得似河清良金熟练精英在古劔磨光星斗明伏枥向来犹壮志据鞍它日想腾声当时谁出菑川右充选何劳固请更右试特奏名射䇿兼収燕颔生不湏文檄似常清惊弦戎虏从容下聚米山川指顾明岂但执戈堪武卫还应舞羽继仁声汾阳千古知无匹怪底麾旌不浪更右试武士金闱人静月华生玉宇风㣲晓露清深拱北辰三素逺静看东壁几星明嫱嫫岂易欺轩鑑韶濩那容奏郑声闻说壷天春日永怳疑鳌戴欲畨更右考校万里烟霄羽翼生肉飞安用漱华清绯头黄尾何劳记紫籍青书故自明香扑赐𫀆迷草色风传宫漏出花声骐骝一一充闲廐千里那闻驾屡更右唱名和何文缜礼部种竹一首筠节宁当混草莱寸根中有拂云材清㳺未接诸贤逺幽径终因二仲开歳晩苍隂元自茂实成丹鳯几时来何郎冰雪森相对黙转谈锋万壑雷某皇恐上启伏承太师均佚之睱修真养浩日与造物者㳺谨成拙句上尘钓览碧海崑崙接綘台故应春至自花开丝毫不立元非静䔧枣潜生岂用栽种种𥘉无心外法绵绵时向定中回却来重展调元手㑹见华胥遍九垓北山小集卷第十北山小集北山小集卷十一北山小集卷第十一信安程俱絶句太湖㳂檄西原道即事三首司空山头朝出云西源渡口十里隂烟中鸡唱未及午白雨作泥泥已深上崖下谷鸟道中前屩后巾鱼贯从西山路暗光已夕东山山头余日红道旁瓮盎如汝阳石间电雹如吕梁不知身丗在何许举头四山鬰苍苍登冨阳观山亭㳺云凝空日无华烟江冥迷如眼花观山直南是秦望不见髙青天雨沙东呉山川少雄逺此中形势如江南当年伯符亦浪出三雄相视徒耽耽桥公宅中木参天孙郎山前春烧烟大桥不向五湖去建康宫深空歳年壬子春暮罢职西省以宫观东归道由冨阳黙记旧诗俯仰二十八年矣春风吹衣双鬓华山中小桃应着花回思二十九年事丗故困人如筭沙故园在眼日渐近北山之北南山南从来不饮声闻酒况学诗翁老更耽击水三千尺五天故人拭目上凌烟北山还我扶犁手准拟今年大有年题蒋崇德彛所藏明皇夜㳺图燃膏飞控逐流光露溢金盘乐未央拟跨八龙穷辙迹谁令一马向铜梁崤凾伊洛好家居四十三年似覆盂尽道蛾眉供一笑安知倾国有胡雏即事照空𥘉涌玉芙渠惊起霜林尾毕逋託宿一枝翻自失倦飞三匝正相唿山中次叶翰林韵四山松桂拥髙寒腊尽隂崖雪未干发石开林穷鸟道披榛㝷壑见鲵桓绕舎萧森碧玉椽西丘桑苎逺相连东山一爲苍生起付与幽人枕石眠歩㝷芳草坐班荆照眼林泉动客情安得长年专一壑北䆫髙卧更何营李郭一舟知谩与羊求三径可无人它年午桥穷胜事应许幅巾来卜邻雨余云气渺三江松月徘徊拂夜䆫坐对县河㵼千古故知难并陇头泷七夕阿母云车下建章茂陵秋草竟荒凉汉庭卿相如麻苇只数窥䆫陛㦸郎缑氏山头白鹤飞山川良是昔人非翛然脱屣人间丗不独辽东丁令威胥门老蔡定凢仙㑹有神人与作縁自笑尘容滞穷骨不如鸡犬上青天腹中书籍虽无几可奈多知作病何正欲扫除无复理聊将鼻犊挂庭柯织女机边天汉流盈盈脉脉望痴牛未应乞巧能如愿咫尺星桥不自由乗槎吾欲问天孙荣悴寕当巧拙论富贵可求难自强五穷那肯置迷䰟江仲嘉行邑将归见寄絶句次韵肮脏江公故不群八关三窟断知闻喜谈狗马从无鬼独抱冰霜似此君常嫌小知漫间间旷度萧然只爱闲不借黄粱留客醉严关三鼓欵铜镮若下余杯一望间不辞山上复加山孟嘉固是盛徳士犀首何能终日闲劝农行稼亦看山牛骥何妨共一闲应笑云亭老颇僻背崖无地结三间漾漾扁舟拂水飞飘飘苹末细吹衣传唿匝地来连璧东郭人知典午归诗城端欲据天山酒戸犹能敌饮仙幽事相关公事了如屏千嶂翠连绵闻说人间有阆风飞霞无路欲谁从只今华发惊衰态却羡苍松独奈冬君知曹子幻竒功法界由来一性风等是少年夸狡狯杖端聊挂蘂珠宫叶翰林令画僧作偃松于石林堂壁有诗余次韵试驱毛颕沐方诸盘礴经营渗澹初莫作丗间虚妄见笔端三昧入无余当年熘雨三千尺回首丘山力万牛故作轮囷欹絶壁苦心苍节俯清流人间境物无非画笔下丹青却似诗流出胸中无尽藏翰林词笔是良师眼中突兀蓝田馆前日空山秽不治聊遣上人供幻事戯将方丈纳仇池寄谢叶翰林见招风流刺史从英㳺况复西湖菡蓞秋授简岂堪陪兎苑举鞭聊欲醉荆州白雪词章胜逺㳺胷中清鑑有阳秋玉堂正要如椽笔肯使经年借一州题许徽猷韩干二马并辔长途骋二龙紫骝飞度玉花騘何年照影瑶池暮露鬣风鬉惨澹中观大洪淳公送觉上人颂演爲四首异类潜行未兆前箇中谁辨正中偏沉沉海底三更月杳杳长空万里天昂藏头角耸磨天玉马嘶风曲调全却向大洪山顶上一声惊散野狐禅廻途莫守寒巖草巖前枯木春风到玉颜年少满头霜花落花开不知老耕破威音那畔田向来荒草不知年铁牛闲卧无人唤回首芃芃绿满川和潜老秋日山中夜漏初添数刻长毛尘何足较牛羊道人一念三祇刼春草秋花自在香箨龙变化九天去草木如空兾北群竹林之㳺宁复得邈若山河怀五君琅玕摧空一叶下尘鑑出柙南山髙卧看微云澹河汉佳句不复推亭臯三峯草堂庭前双梧一亩隂禅房萧森花木深清霜脱叶空山响梦觉寒䆫松月林雨洗千山翠欲浮稻畦松涧已争流朝来风急凝云尽历历钟声过五州观元章帖有寄王寳文絶句戯和好竒不减猗犴叟放论犹嫌石户农怪底西山増爽气佳城萧瑟閟滕公避冦仪真六絶句二纪重来一苇杭脱身兵火走风霜安知老境今如此满眼旌旗两鬓苍北固山头竖白旗西津渡口仆姑飞将军笑引三千骑洗马鹅翎间道归江汉长哦向渺茫白沙朱雀正相望东廵百万临瓜歩拭目中兴望我皇拜表时时上合开九重葱鬰信佳哉天旋地转㑹有日塡咽都门龙御回瑶台侍臣不可作严谷道人今也亡杖黎三径非无约一笑凌云有底忙茅茨低小对青山淮拟余年向此闲南望青山是黄鹤欲慿黄鹤寄书还泊舟仪眞江上连日风雨作六言遣闷汹汹风号万窍冥冥雨暗长江午梦归㝷三径南山恰对书䆫常寂光徧一切胜义谛即丗间正目纵横五位不妨透脱三关韦杜去天尺五鲲鹏击水三千作意公能活国余生我得安禅上流下流兵渡江南江北人归寒尽春生梁苑天旋日转皇畿题太守钱侍郎所藏薛少保独鹤图和韵三首紫清之骥下阊阖昂然野态犹髙鶱矫如乔松欲仙去𬒮耸霞外双眉轩丹帢玄襟雪色衫羽人冠坠不湏篸夜来白露闻清警却使忧怀百不堪通泉冩眞不复见刼火变灭随毗岚岂惟画笔丗莫比正自草书无第三题钱守宋汉杰清梦图展尽衡庐清影卷将震泽俱还自有毫端千刹谁论块视三山登泰山小天下断妙喜出丗间万壑千巖掌握江月松风往还戯题画卷五载京尘白鬓䰅丹青遐想寄衡巫如今扫迹长林下却对眞山看画图胷中云梦本无穷合是人间老画工常恨无因继三絶倩人拈笔冩胷中荅和江子我长江衮衮叶萧萧心与虚空自寂寥过眼文书风度穴迎秋衾枕带忘腰楖横担入乱山怳如黄鹤倦飞还不妨歩时来徃山北城南一望间和江子我黄河入海汴东倾消息沉沉秖涕零頼有眞人翔白水正湏元帅得咸宁戯和欲知黄鹤山中客便是芙蓉室里僧不比妙髙穷老圃堆豗懵懂百无能庭菊烂开招子我共赏而空无酒饮闻瓜洲酒美遣酤数升殆如灰汁戯作三絶句因以酬九月四日戯赠之作悭囊不瘿空四壁只有黄花如散金急遣蓝舆唤居士饮溪飡菊对幽吟蒲萄余沥不到我买酒得浆飜自嗟安得长江化爲酒亦分春色到贫家疥痒终非腹心疾身如空聚任爬搔悪酒未应胜茗饮消忧聊以永今朝次韵和江子我道中絶句七首𥘉入鴈荡山云关深掩裂荷衣却着青衫扈六飞鴈荡峯前瞻使节一星还旁紫垣归名山无复见金堂尽日苍峦对夕阳还向江城动悲思背人惊鴈两三行罗汉洞人间结习尽无余肯向诸天五净居寳藏至今留洞穴应眞时有读残书云巖寺锄姦未办烦温造督战聊应问石雄行遍江南好山水不妨仍在啸吟中新城道中遗臭千秋信不磨当年意气奈君何长沙老獠虽流落身后声名得自多蓝舆度水复穿松三纪回思一梦中壮齿佳时那复得萧萧华发对秋风杨梅呉儿眞是休猴冠欲比杨梅荔子丹不用红尘占使骑画船飞楫向长安驻跸杨州以提点刑狱公廨爲尚书省礼部在西北隅卷书楼下甲戌年余甞寓止焉今寓直其下有感三入南宫更白头夜寒持被卷书楼那知趼足半天下投老浮山省旧逰戯题郭求所寄书尾老罢归来寄一㕓交亲南北散如烟诵君雪暗天涯句离合升沉二十年题隆师山水短轴二首六言抱瓮终年五畒结茅何日三间正拟萤飞自照眞成鸟倦知还能画所画皆幻是心是境无还未暇法师莲社且从居士香山己酉二月二日车驾渡杨子江四日匆遽离鎭江余与妻孥徒歩趼足饥走至吕城道中口占白日无光卷地风扶携趼足去匆匆安知白首干戈里身寄淮南老小中题叔问燕文贵雪景二首云鼎峯前十九年醉看银色变山川当时天喜遗身丗知是人间第几天一壑回环十二峯茅茨送老白云封如今尘里看图画却愧当年邴曼容新作𥿄屏隆师爲作山水笔墨略到而逺意有余戯题此句末句盖取所谓柴门鸟雀噪游子千里至也急雨𥘉収山吐云清溪曲曲抱烟村抛书午枕无人唤归梦眞疑鹊噪门闻家山方丈兰畹滋荣喜而作诗崇兰烨烨转光风林下幽芳一信通更斸青冥穷窈窕竹隂浓处莳春丛㑹稽喜得家书黄耳东来一破颜直从松竹报平安遥知云顶峯前住霜鬣风篁六月寒戯简陆学士宰泉石膏肓老更慵岂堪华髪抗尘容千嵓万壑空图画遗我壷中第一峯试端溪古砚偶书二首白首重来祗厚颜有怀端欲向谁传语言相对都无味色在蜚鸿落照边人生当复几两屐我饮寕湏三百杯破砚犹堪磨老境醉拈椽笔扫霜煤舟行即事二首日出千山兰蕙香清溪一曲转沧浪扁舟卧看张云锦不爲春归有底忙归㠶日日驾春风夹岸花迎笑脸红更谢幽禽巧言语劝人归隐翠微中归至山居戯集古句终日思归此日归野人休诵北山移且看欲尽花经眼可忍醒来雨打稀即事云里琤淙十九泉茅茨深寄白云边何年断取仇池境掷过荆吴万里天九日夜月色如昼山林清絶念无与共此赏者闻元长宗正仲长隐居陪端殿枢公过彦文太常因㳺招福戯简彦文三首明月行空照胆寒翠微髙处倚栏看寥寥物外非尘丗万籁无声清露漙人间急景矛头过林下闲官物外㳺㝷壑经丘穿紫翠相从一笑万縁休野人谈舌乆不掉上客髙轩何日过巳恐柴门不容辙旋锄幽径翦庭莎余常爱杜牧之晩花红艶静髙树緑隂𥘉之句还山居适当此时讽味不巳有槩于余心者用爲韵作十絶向来越溪吟丘壑今在眼不嫌鶗䳏鸣所恨歳晼晚嘉树着青子崇兰吐幽花慇懃冲细雨小径岸乌纱老鬓不重緑衰颜时借红药窥文武候酒杂圣贤中青止如佳人亦复美而艶晴岚秀可飡暮霭碧堪染清池浸苍崖草树临緑静应名洗玉渊亦号巖花镜莫作朱伯厚寕从龙伯髙不妨骑欵段聊复着东臯桑隂绕扶踈墻下亦已树柴门不湏关野老自来去壷中小堪巖色作峨眉緑爽气压西山哀音叩寒玉歳暮白日速风髙黄叶稀归心与寒鴈一夜向南飞宿章戴百里半九十暮程无尽时长途饱风日颜鬓最应知用叶翰林韵题赵叔问燕文贵山水列岫轩䆫五柳门瀼西林谷渭南村一区正欲㝷幽处指点丹青得细论壬子七月十六日夜月蚀五首青天那得虾蟇窟白地空忧虮蝨臣坐待煤炲露残魄十分寒玉涌秋旻阿脩罗王手所障卢佉蝨咤心定知一念多生人我垢能令天眼作昏眵恠发玻瓈塌死灰食余明镜挂髙台撒沙星出争光大不易青莲火里开撑肠拄肚何繇足接掖持頥可自娱底事縁天得刳磔未妨璧月照空虚烂银盘从海东出云楼半开壁斜白时有幽人自徃来兰珮相逢桂香陌叔问作崇兰馆图画叔问去非与余相从林壑间二公各题二絶句余同赋四首婴朔千年契义深秖今林壑共幽㝷同心更结崇兰伴衰丗谁知有断金崇兰深寄北山幽何日追随得自由下石向来多卖友断金投老得良俦道义寕论故与新纷纷谁复継雷陈图形预作山林约笑杀青云得路人置我正湏巖石里如公揔合上凌烟要今它日看图画不愧平生与昔贤同叔问逃暑蔡氏山林清渠脩竹静相临乔木参天十畆隂一片藕花香不断不知门外日流金即事春深草木未欣荣冰谷峥嵘霰雪零鸾鳯不来黄鹄举请看鷰雀閙荒庭寄彦文踵息庵前草又青庵中禅客养黄庭起来何物共吟啸照眼云山锦翠屏得叔问书报柳元礼许寄鹤二首海上胎禽雪翅翎故人千里念嵓扄崇兰馆近光音坞爲子新添放鹤亭北山林沼乆荒凉正要仙禽借宠光爲报携笼湏问道直防妖鸟吓鸾凰遣兴二首膏肓二竖能爲害膓胃三虫不姓彭安得此身无一事林间耳目也清明但见虚空昏又晓也知身世老还衰湏乘般若超三界有底穷通比四时寄潜老求菊栽丁未东篱终日对南山三径荒芜十畎寛正欲秋英媚幽独可令霜鬣苦髙寒过徐节之宅有感三首丙辰頥庆堂成未一年䆫中紫翠列千山重来前日持杯地桃李飘零春自䦨市骏不应遗泛驾更刀犹足中桑林故知老骥思千里未害鸱夷致万金逰倦归来老境侵炎凉薄俗见升沉东阡北陌追逰处独对春风泪满襟苦雨一夜溪流涨几竿还惊四月雨声寒灶生蛙黾木生耳谁信勾呉有漏天书事呈叔问召节蒲轮走四方眼㸔浮俗变炎凉升沉变化那知许但觉琳宫气味长五年香火奉殊庭愚憃衰残得此生不解常山无一事也纫兰珮解尘缨寄彦文仲长踵息华光信絶尘黄芽白雪鎭长新仙翁抱朴仍宗从好趂丹台八伯人六言属叔问崇兰一日千里长寿三年不飞頽惰无人似我精坚似子诚稀贺仲长得子华光深閟养黄芽又见婴儿继女牙好赋梦熊诗百首年年持寄老仙家晓起鱼鼓铿铿惊睡昏披衣兀坐了无言扫除浮念都灰冷紫府崑崙寄黙存李泰发雪中见过有絶句次日㑹叔问舎和酬三首一觞相属对江梅玉麈清谈得重陪不似稽山㝷贺老越溪空掉酒船回幽寒长似北枝梅鹓鹭英游不再陪邂逅故人成一笑衰颜华发觉春回二公才业尽台莱并辔天衢昔屡陪自笑摧頽无复理寸心衰谢等寒灰何瞻圣愽士兖新年八十口号奉贺三首悬弧嘉祐太平年寿帙行开第九编可但天公钖难老枣梨仙树植三田书行复开藏壁金版方思得钓璜何似悬车无一事逍遥尘表寿而康四朝冠盖三更变万国兵戈战百场屈指郷闾数耆旧几人能似鲁灵光偶观乐天酬杨八絶句有槩于心者因追和赠叔问二首君以旷怀宜静境我因蹇歩称闲官闭门足病非髙士劳作云心鹤眼看老壮荣衰才命别如何同作侍祠官几春桃李开还落得闲人冷地看蓝舆行清辉门外即事映日梅花雪不如清溪一曲抱城隅何时五畒开三径负郭临溪寄一区新正未得与彦文相见聊寄二絶句爲寿燕处超然老复丁等闲髙树脱尘缨知君巳悟长生理不作容成作广成胷中梨枣光陆离神泉不竭生华池期頥岂足爲公道千二百年形不衰即事有感再用前韵二首邪正谁分寇与丁眼看奴隷拥繁缨至今四海生痍痏辛苦仍康起一成回首中原叹黍离山河无复旧城池安知七寳轮王境顿作天人现五衰彦文见和新正爲寿絶句推借过厚再和呈二首不随时态冷如丁只有肥牛与濯缨正自幽寒似长吉愧无词赋敌兰成跰索敌病支离安得神方饮上池已把屠魁观爱欲更将流电比荣衰叔问见和寄彦文絶句过蒙推借谨次韵奉酬二首正是群疑判稚丁鸣鹘时骇曼胡缨青藜烛照三冬足黄绢词先七歩成新雏𥘉引啭黄鹂松径桃蹊到习池坐阅四时如镜像此中无利亦无衰寂照轩即事二首叠嶂连环翠欲浮雨余残照晚云収楼台城阙真图画坐对南塘事事幽靣靣轩䆫草木香秪园深处寄禅房山林倒影方池静鱼鸟志机白昼长小雨黙坐北轩诸山如失湏臾雨止紫翠突兀眼中似尉老人岑寂也二首烟雨蒙蒙山有无小轩孤坐对城隅斯湏突兀千峯秀似尉衰頽老病夫茅茨聊复寄寛闲纵目林端见逺山大是时人不争处柴门虽设要常关数日江上颇有春色偶成絶句遣兴五首㧕怯余寒未展眉嫰黄轻緑渐依依春郊正好闲行处不及逰蜂自在飞错寞江梅春信迟晴熏寒蘂雪团枝年来顿失㝷春意一任髙楼玉笛吹逺树参差数点烟目穷天际水黏天背人叶叶风㠶去应有鸱夷万里船不奈江头春色何暖光摇日涨晴波慿栏何处牵幽兴杨柳沙洲一钓蓑露压浓烟染逺山垂虹真在画图间平湖渺渺思无限何日浮云伴我间寄朱元益小园桃杏巳欣荣华发逢春秪自惊闻说江城多暇日想教干蔿入新声癸未秋金陵怀古三首壮士狂歌击唾壷追风老骥望长驱山川形势端如此当日寕无一伯符大舅尘埃直汚人西风便靣障衣巾身危肯拜陶寕逺事定终慙温太真山丘华屋一沾巾无复风流盛德人百万秦军渡淝水只消长啸静胡尘和翁祕监彦深喜絶句四首朝来喜气溢层霄侧听封人共祝尧宻雪正应歌九扈疾雷先已破三苗即看新緑归千畒还见陈红积九年便觉雨旸如有意不湏花草苦争妍九重诚意格天关一夜风回万寿山银阙琼台迷逺近直疑群玉接萧闲风铃相语𥿄䆫鸣拭缩饥鵶冻下惊却忆剡中髙兴尽雪消江草唤悲生秋深向寒数日泥𥙷墻垣入此室处用东䆫即事韵作杜陵广厦何可见原生贫居良已多卖刀植杖苦不早㑹牵孙犊系交柯山中髙隐不易得今古荒涂空九招何异清湖长茭葑翳眼苍云谁复撩西风朝来脱一叶萧萧已似湘湖间突成深墨髀生肉昼尓于茅安得闲莎鸡知时巳入戸庭草多情犹映堦何妨拥褐坐阅丗着书不用如齐谐北山小集卷第十一北山小集北山小集卷十二北山小集卷第十二信安程俱赋骚採石赋建中靖国元年以脩奉景灵西宫下吴兴呉郡採太湖石四千六百枚而呉郡实採于包山某获目此瑰竒之产谨爲赋云呉吏採石于包山也洞庭郷三老趍而进揖而言曰惟古浑浑物全其天金藏于穴珠安于渊机械旣发剖椎矿不翼而飞无胫而骋刳山探海阶丗之竞迺若冨媪赘瘤则爲山岳茂草木于毛肤包崭嵓于骨骼与瓦甓其无间何于焉而是索今使者窥复穴荡沉沙搜竒礓于洞脚劂巧势于丘阿唿灵匠以运斤指阳侯使息波竖江山之㠋㠋积劒阁之峩峩莫不剔山骨㧞云根贞女屹立伏虎昼奔督邮攘𬒮以相睨令史临江而抗尘虽不遭于醯沃岂有恨于苔痕嗟主人之不见信羊牧之犹存何一拳之足取笑九仞之徒勤旣而山戸蚁集篙师云屯输万金之重载走千里于通津使山以爲骨则土将圯使玉以爲璞则山将贫煑粮之客叹终年之无饱谈玄之老持一法其谁论甞闻不爲无益则用之所以足惟土物爱则民之所以淳怪斯取之安用非野夫之得闻敢请使者吏唿而语曰醯鸡不可与语天蟪蛄不可与论歳矧齐侯之读书岂轮人之得议三老曰极治之世樵夫笑不谈王道至圣之门鄙夫问而竭两端野人固愿知之对曰上德光大孝通神明阐原庙之制妥在天之灵以谓物不盛则礼不备意不尽则享不精故金瑰珠琲天不祕其寳樟楠楩梓地不爱其生而青州之怪犹未足于充庭故于此乎取之且凿太行之石英採谷城之文石以起景阳于芳林者魏明之侈陋也菲衣悪食卑宫室以致美乎祭祀者夏禹之勤俭也上方罢后苑之作缓文思之程示敦朴以正始尽情文而事神此固上德之难名者矣抑甞闻之西有未夷之羗北有乆骄之虏顾蹀血之未艾乍逰䰟而送死方将不顿一戈不驰一羽殄丑类于烟埃瞰幽荒于掌股庶黄石之斯在傥素书之可遇抑又闻之三德虽修不去指侫之草万国虽和犹豢触邪之兽盖邪侫之蛊心犹膏肓之自腠惟属镂之无知顾尚方之奚捄故将铸采石以爲劒凛竖毛于侫首若是则在边无汗马之劳在廷无履霜之咎也抑又闻之尧不能无九年之灾汤不能无七年之旱虽隂阳之或盩岂闲纵之可缓故将放鞭石于冝都回雨旸于咳眄抑又闻之扶耒之子有土不毛抱瓮之老有茅不薅冨者侈而贫者惰㳺者逸而居者劳虽斋导之有素奈狡焉而是逃故将取嘉石以列坐平罢民于外朝抑又闻之日不蔽则明川不阏则清听之广者视必逺基之固者不倾方披旒而出黈俾伐鼓而扬旌盖萧墙之戒坐逺于千里杇索之驭葢危于薄冰矧四者之无告尤圣人之所矜故将尽九山之赤石逹万㝢之穷民三老悚然而兴曰圣治盖至此乎吏曰此犹未也若其造化掌中宇宙胷次弥纶两仪而执天之行爕理二气而袭气之母此包牺之妇所以引日星之针缕方将錬五色以𥙷天育万生于一府旣无谢于襄城之师又何惊于藐姑之处吾亦与汝饮隂阳之和而㳺万物之祖矣又何帝力之知哉三老稽首再拜曰鄙朴之人聋瞽其知鹿豕其㳺窃亿妄议乃今知之松江赋鸱夷子皮旣弃越相乗扁舟携西子泝东流云将家五湖以长迈屣万钟而不留放若巨鱼纵大壑脱若六骥驰坦道而挟轻辀时则八荒収云千里一碧狂澜不兴逺岫凝色目尽意徃云天出没引风樯以悲啸趣烟波而不极于是遇亡是叟而问津焉曰三江之凑实爲五湖地脉四逺衍爲松江汹汹浑浑溶溶洋洋孤岑连嶂七十有二眇若散螺黛于微茫五湖之中大曰包山风穴昼瞑霜林夏寒暮烟屯其叠翠冬实累其错丹麟鹤之所憇蛟鼍之所渊山中之人忘丗与年条桑缥缈之下採石明月之湾草衣木茹泊若追羲盘而与还江流之穷是则归墟王百谷于一吸环齐州于一区大鹏奋翅于泱漭烛龙洗光于咸虞由江而下二百余里布㠶无恙尚可以朝海门而暮方壷虽然善贾者据其㑹善搏者扼其吭方趣南则遗北旣画圎而失方今子将揽衆物之㑹莫若遐观乎中央惟是江湖之接二州相望散荒墟于垤块识断岸于毫芒甞试与子至中流而四顾隂霾欝兴不辨云水天髙日出万顷在目者五湖也冈岫相属如走如伏溟蒙突兀乍见乍失者包山也拥松江之上流穷海道于一苇时矫首而斯尽固可以访渔樵而种鲂鲤亦优㳺而卒歳矣吾子以谓何如子皮曰然务外㳺者有待乐内观者无穷吾方以日月爲烛六合爲宫叅天地以爲友从四海之诸公乗云气御飞龙指包山于遗砾视五湖于一钟松江之胜又安能芥蔕于胷中乎后松江赋程子旣爲松江赋假鸱夷子皮设亡是叟以爲词是夜梦有夫颀然而长黧色而脩髯叩舷而称曰松江之胜吾子之词侈矣然子亦闻呉越之遗事乎唯而荅曰长桥卧波截江之冲飞栏叠架排雾行空万景所㑹而垂虹屹立乎其中吾甞登垂虹顾二渚尚想夫覇国之争雄方其践忍鸟喙差耕石田祸起腋下谋箝悟先则呉阵江北越军江南杀气朝合军声夜严衔枚北渡奋爲两翼方风驰而雾障顿雷轰而电击呉卒溃江流赭赤毕夫椒之丗仇偿㑹稽之胆食于此盖夫子之雄绩乃自太湖过横山乱越来之溪登姑胥之台弔亡国于㳺鹿指血化于黄埃挽艅艎以凌江卷旌旗而南归则夫子于此退身行意揖勾践而长辝盖与夫咎犯之贪天子推之独贤歌龙虵而激愤块然与藁木而偕燔者不可同日而言矣闲者五季棼乱钱镠崛兴苏据都㑹乃淮浙之必争徐约先㧞孙儒継焚彼得之不能以歳月守我守之不能以歳月寕则江之两厓相爲二城鎭威武之右境遏淮南之冦兵实用武者之所慿版圗入朝置爲县治画井疆设群吏臯畒棊别居庐鳞次带以千尺之桥捍以百里之塘舟舆所通楼观相望曽城邑之几时翳乔木之苍苍矣吾甞叹曰一江方东虽逝不流阅事之万变去莫知其所遁而来莫知其所由今之松江其昔之松江耶抑夜半之藏舟失万丗于俯仰尽贤愚于一丘夫子亦甞弔抉眼之忠䰟而访伏劒者之灵㳺不乎子皮不对顾谓西子援琴而歌歌曰霰雪纷兮云霏霏带长铗而佩寳璐兮子安适而不归歳睕晚而将暮兮路旣壅而中迷嗟二子之不返折䟽麻而搴杜若羗揺摇其遗谁余音未息蘧然而觉棹头载歌付千古于一笑神逰赋恍余蹑乎石岭兮羗人陟乎山巅揖崔嵳之重嶂兮睇崖谷之陈前曽草毛之无有兮削苍玉其钩聮望芝嵒之中窽兮错幡帜之骈悬与噐御而皆迣兮匪髹缯而攻镌廼回眄以下属兮蔽穹崈之洞天万山攅屹乎其中兮倚恠玉之珑栾色零壁而翠泽兮质壷口之锼穿发绀采以眩目兮霭冲融乎紫烟前子瞻乎峭壁兮下欲垫乎重渊既骇视而芒瞀兮神戃愡而连卷旁一人之山立兮若肮脏之儒先意飘飘而振衣兮欬珠琲之微言更矫眇以冥索兮顾谓余而口传余方若观伯昏之不射兮巳蘧然其黙存怀居赋士而怀居弗可以爲士矣蓬桑之志见于始生诚以歳月不可以坐失力命不可以偏废此古之圣贤所爲汲汲遑遑者已余转徙四方实自始生之年今兹二十有八年矣上不得谋道下不得爲贫内外无所营如病狂东西走者又三年矣旦暮将适东慨然有疲之数夫天地之大眷直而冬冥昆虫之微昼动而夜息余人也役役曽不得少休则其怀一日之安亦人之常情也赋曰歳作噩兮招揺指辰戒余舟兮东征抱衾兮夜喟接浙兮晨兴逐飞橹兮无蔕拥敝裘兮悬鹑山之连兮苍苍水之駃兮潾潾我𥘉来东兮芽甲始折今之还兮甲者奋而茅者荣顾四时兮几何嗟汲汲之圜清天囿余兮不释亦驰驱而靡寕余生魏而长吴兮间蓬转乎四方旣侨食乎岐陇兮又薄㳺乎宋梁蹑龟峯之竒兮酌桐江之清弔采石之英兮叩灊山之灵由褓齓以迄今兮与日月而竞驰曽谋食之不遂兮岂云道之敢营异匏瓜兮可系羡侏儒之太仓怀鈆刀兮一割感二鸟之宠光耕兮不足以卒歳仕兮不能以安亲徒遑遑兮羇旅操危心兮若零乱曰禀气不妩命不偶兮进以分寸退㝷文兮三年以仕七年饥兮齿髪日长将及壮兮才非卧龙谁三顾兮名谢文虎无三书兮笑长年之贫贱兮悼道德之𥘉心託妻孥于昏友兮奉亲闱以北南怅宇宙之浩莫兮茫不知乎安止仰浮云之苍漭兮望白日之骎骎吾穷死其无憾兮岂爲余而咿喑也小山赋回崔嵯之千嶂兮曶森萃乎中唐厝灊庐之峭极兮纳浩漫之湖湘仰炎曦之翕翕兮俯雾雨之沧凉微风过而沦漪兮激珠琲而漱琳琅擢含冰之令姿兮气巳盖乎千章灌江篱与丛桂兮䕃草树之幽芳暍禽顾而下息兮㳺鯈鼓鬐以洋洋俨髙堂之隐几兮一与之爲徜徉望磴道之回折兮转隂岑而入杳茫念平生之逺㳺兮寄一戯于何郷或曰先生其犹未耶何乐此一篑与拗堂彼乌知夫子之逹观兮固巳行天壤而隘八荒以百世爲旦夜以千里爲㝷常濯足洞庭之波睎髪南衡之阳眇云海之变幻吊苍梧之有亡曶曳屣而徐归朱颜渥而瞳方抚环堵之大囿味藜苋之牛羊视拳洼与溟岱等微尘之集毫芒頋何有而非幻又奚小大之足量哉临芳观赋政和七年春蔡州作临芳观于牙城之上太守翰林叶公也俱爲之赋云览飞霞兮鳌丘翩乘风兮下游观豫俗兮安舒弭霓旌兮少留衷天孙之锦裳戯毫端兮组绣驱陈前兮万象付心宰兮锤钩抚曽城兮坐歗睠山川之旷脩矗连云乎蜚观奂翚檐兮上浮席沈息兮南荣带汝颕兮双流仰晨宵兮闛阖寄心驰兮北眸俯动植兮欣荣繄童耋兮休休眇桑麻兮牟稷蔼平臯兮广畴嗛臣力之何有归鸿厖乎帝猷方青春兮浩荡落斯成以旨羞掲临芳之高颜聊託物兮优繇靣柴潭之滈衍𬒳璀错兮华洲森号风之僵木曶丰艳兮敷柔知造化之神骏寕与物兮爲谋等孤荄与丛蔓何此恩兮彼仇纷㳺鳞与翔羽亦乗和而出幽蹇鷤䳏兮将鸣见有生之王囚阅芸芸于过目澹无心乎献醻念千古兮一眴经向来之乐忧笑东门兮黄犬异晋国之青油吷竒功兮劒首谢酣寝于矛头想平舆之二龙匪罦置兮可蒐岂堪嵓兮无伏羗莫挽兮谁侜要平曵涂之灵介胜泣河之鲍䐹𬗟句吴之旅人守冰墟兮海陬闻凌虚之杰观怳梦寐兮将求憗粮而即之嗟道岨其奚由傥从公乎嵺廓挹浮丘之长衰览熈熈兮无外同春䑓兮九州写登髙之遐素斯可以𥙷由庾而赋何尤也献占余数竒多故常有意外之虑春秋辄问占于筮人以知一岁之衍忒春占遇蹇䷾之咸䷞秋占遇蹇退而叹曰物固有有足而不得行无心而能感者枯草岂欺子哉作献占我从筮人讯之占只分䇿定卦遇蹇之咸只曰此蹇险在前只不利东北利西南只逺险无咎近则愆只矧其乘之蹶以㒹只子行实难良未央只若临巨川无舟梁只苟惟载之冰峥嵘只太山属天登无车只鸡栖或存雪塞涂只孟乌更輓莫进寸只匹雏掎之堕千仞只盖其贞则艮悔则坎只止以有待母乗险只若将终身勇于不敢只苟当于位无心而感只子始休乎遯以无憾只我惟厥占体则冝只我行孔艰孰其尸只凡人之生无巧愚只与接爲唯其逢只遇合则吉畸则凶只适成则智败则庸只窃钩者诛窃国封只注金则拙注瓦工只直木先伐材之灾只不鸣之烹反以不材只画虵于地惟敏之求只有加其足以敏爲尤只坠䑕中㑹𬒳深仇只点蝇非意得妙赏只宋人之瞽福于患只狠子之葬承其反只横海之鳣制蝼蚁只伏雌之卵爲犲虺只探物囊笥猝然失只志禽云汉往则克只引之或坠抑或伸只戚之或䟽仇或恩只同生并处爲参辰只絶域异世爲金兰只或谈王道目蜚鸿只或相狗马喜见容只一言意合泽六宗只歴说白首不其躬只外物不必古则然只有生之变不胜量只君子所蹈惟其常只反身修德噐则藏只进不如需徤以光只退不爲困揜以刚只灵蓍之告亦孔之明只利见大人得中行只广㳺猗有生之若浮同一世之泡露汨东西与南北顾何适而非寓咨余生之特甚与日月而偕骛虽突黔之不暇固无异于衆庶抱天囚之三捷纵趼足而安愬岂斯逰之敢成奚隗始之云慕非多财于什一逐陶猗之故歩安饥寒之分定寕伋汲于贵冨失佳时于壮齿度迅景于脩路倐秋空之沉寥感候虫之在户盍图安于容膝休微躬于歳暮假故人之敝庐就寸禄于呉下耳闾阎之窃笑类鸿乙之来去浪十年之不居何衰頽之犹故觉今昨之皆非均后前于一倨念委灵于冲和岂坐耗而待仆老筋骸于伏枥汗锋铓于齿腐从五穷而不置信厚薄之殊赋仰圎穹之苍苍岂唯我之爲悪谅力命之有制奚是非之足语聊两忘乎物𥘉览四海之风驭怀忠颜公之节不待淮西而后显此中人以上晓逆顺立然诺者槩能之非公之所难者而其忠义之性乃在于从容食息之闲常有爱君忧国之心不以颠沛易其操盖所谓招之不来麾之不去如古社禝之臣者方开元天寳时天下乆无事县官自视有泰山之安献替可否之论不复至于朝廷一旦有缓急相与北靣臣贼者皆前日髙车大盖出入廊庙都俞和附之人而伏节死义之臣顾出于䟽逺无闻之地其隐然以孤城抗贼锋者颜氏弟兄而明皇未之识也向使数人者用于朝峩冠缓带而胡人不敢谋矣惜乎公之壮不得爲彼以名一代之良臣不幸白首至大官更肃代德宗世政益紊忧益深虽抢攘版荡之际而常持宪秉礼尊王守官曽不爲少贬其惓惓之意岂恶安佚而乐覉危诚忠义激于内也公之言行益危而疾公者益急自干示后连斥丑地歳历十二辰走半天下中间还之朝席未及煗又朴𬒳而南矣观其爱君之心如伯竒申生孝于亲逐之不忍去䜛之不知避之死而无二也忌者知其流离竆饿不足以惩也则委之犲虎甘心焉其势必至于此盖无足惊咤者诗称仲山甫旣明且哲以保其身又曰柔亦不茹刚亦不吐不侮鳏寡不畏彊御而汉唐末流至假明哲以自便方以柔顺缄黙爲贤乌在其刚不吐也且诗胡不曰旣柔且黙以保其身哉夫唯明不足以烛理哲不足以知人而当山甫之任其得全身者幸也若公之见善勇义杀身成仁其于轻重取舎不旣明且哲乎其所以保身者固存也不如是则是关播卢𣏌之全合于山甫之美而贤于颜公之节矣余㳺吴兴拜祠下肃然想其余烈退爲文以颂之名曰怀忠上言公竆而无闷故能从容是邦适其适而纾其忧逺而不忘君故其忧未甞不在王室也中言公不能与世浮沉卒放弃竆极见笑于顽佞之夫下言公之精诚当与天地长存虽死而不亡也庶几千载之下幽人志士尚能荐芳洲之苹酌苕谿之水歌此辞以祠公云其辞曰返吾辀兮巴山释吾櫂兮扬澜歳晼晩兮道阻脩望长安兮未还聊驾言兮出逰携美人兮山之幽抚云霄兮遐观恨辰莫兮淹留诛蓁菅兮出秀寄雅志兮巖丘搴春洲兮白苹擢青桂兮冬荣野无人兮谁芳君不御兮安荐予之㓗诚抱沈忧兮永叹障西风兮夕尘辟食兮侯居朱轮兮塞涂世以是爲得兮胡不能饱妻子而全躯狙利兮抵巇钩时君之兮于睫与眉世以是爲才兮胡独径行而不回岂形群而情异兮何悪逸而几危纷肩摩而辙结兮谁不乗君车而衣君衣奚独好乖而多事兮耻时之不尧舜与臯䕫羗以生而易义兮几何而不谓累之狂痴狐蛊兮蝇营夜惭景兮昼畏人生奄奄兮伥伥曶无知兮窖尘展伊人兮超然何虎兕与甲兵忠爲骨兮义以爲躯元如生而血爲碧兮信前修之不诬髪之鬒兮蒙茸颜如丹兮渥腴虽锢九泉而压嵩岱兮亦将驭飞龙而抚八区与日月兮齐光极河汉兮争流左吾飊兮洪崖右吾歘兮逺逰尉我人之思兮傥复过岘山而税苹洲怅神交兮千载览陈踪兮夷犹临池庚申十月丙申予夜梦至一堂上栋宇宏敞或出法书纵观盖岳麓真迹又一种云是钟王绢素极尘暗顾堂上板壁明净因大书其上书所谓不令执简候亭馆者观之似不减传师令字尢觉精采逼真意颇欣然念欲以绢素好书遽寤则巳营度赋句在口心开意朗思如涌泉衰年乃犹有少时情思窃自喜也因索烛疾书之𥿄将以示同好云若夫敞晴日之轩䆫临惠风之池阁山榧陈几海珊置格濯玉海于清泉饮霜毛于松壑渰玄云之霮䨴散晨鸦之纷泊舒白蠒与乌丝弃禾麻之凡悪捐鸡羊之狞陋罗象犀之綵错指实无间掌虚似握乍手和而笔调亦神凝而虑却出重匮之深藏发脩梁之祕凿还神明之旧观鄙元和之新脚𥘉凫戯于汪洋俄鸿惊于寥廓轩轩跨海之鹏冉冉逰云之鹤焕出水之芙蓉韵绕梁之清角賔主揖让隂阳磅礴云澹烟霏崖崩石落波三折而导送势千钧而沈着纷舞鳯之参差骇怒猊之喷薄八分聊使于张军掘笔寕甘于示弱百金论价以犹轻十部推贤而不怍竦危峯之障日矫孤松之秀擢异婢子之羞涩粲舞姝之婥约婉如援镜以笑春劲若劒挥而弩彍峭快若吴兴之童稚退缩匪深山之鄙朴居然王谢之风流俨若帝皇之濩蠖登山逶迤于嵩华䧟阵回旋于骝骆笼鹅无惮于空群寳劒不虞于诈略逍遥散圣之禅窘束毗尼之缚纷异态而殊能有彼余而此觳天然则不择而能精积习则有资于力学践铁阈以屡穿仰天门而苦卓嗟余老以纒痾方捐书而静乐顾志在而力疲徒心劳而梦噩嗟土炭之殊嗜笑偃蒙之善谑虽习气之未除羗才踈而技薄与画史其何殊眩精神于幻药本变现于吾心浪妍媸而喜愕苟戯好之犹存庶犹贤于弈愽当知锵金入木辞华虽照于荆相二妙一台筋骨终慙于张索也北山小集卷第十二北山小集北山小集卷十三北山小集卷第十三信安程俱论老子论一古之圣人退与道冥则虽介然之有有所不受出与道㑹则虽樊然之应有所不辞故可道之道以之制行可名之名以之立言至于不可道之常道不可名之常名则圣人未之敢以示人非藏于宻而不以示人也不可得而示人焉耳凡天下之可道者皆有行地而道常无爲凡天下之可名者皆有仪则而道常无名窃甞以谓将以思而得耶是则思也非道也将以行而至耶是则行也非道也以有爲可以爲道乎则火驰物絯皆爲道矣以无爲可以得道乎则枯株块石皆得道矣然则常道果可道乎以道常爲有则谓虚空不用之处道不在焉可乎以道常爲无则谓万物并作之际无资于道可乎以爲大则不见其体以爲小则莫知其边然则常名果可名乎圣人以谓道果不可以示人也则其制行立言可以示天下迪后丗者亦其次焉而已故西方之圣人其所示见设爲乗者三演爲分者十二命之曰教若夫传于教外者则其不可道与不可名者也中国之圣人祖唐虞宪文武以订诗书礼乐之文命之曰经若夫其所以言犹履之非迹者则其不可道与不可名者也故老子着五千之文将以示天下迪后丗盖非退与道冥而独于已者故其发言之首以谓可道之道可名之名者五千文之所具也故其言有曰人法地地法天天法道道法自然且道而巳矣又何法焉老子方言域中之大而道居其一则所谓可道之道者域中之大也若夫千圣之所不传者不可得而言也不可得而言而终不言其槩乎则人将画矣故姑亦寄之于常与夫自然而已所以微见其旨也老子论二天地人一原耳天之所以爲天地之所以爲地人之所以爲人由有物之初终宇宙而常存者固同而天地之能长且乆者形与之俱而人独不然何哉天不知其爲天地不知其爲地其确然而常运者孰推而行其隤然而常处者孰止而安然有形者于此乎丽有生者于此乎生彼曷甞弊弊然以长乆爲哉今一受其形而爲人则认以爲已曰人耳人耳谓其养生不可以无物也则骋无益之求谓其有身不可以不爱也而营分表之事厚其生而生愈伤养其躯而身愈病其不爲中道夭者亦幸矣呜唿人固可以与天地长且乆而独中道天者是自生之过也衆人常欲先人而未甞先人衆人常欲存身而适足以丧身豫若冬渉川犹若畏四隣后其身如此而执道全德物莫尊焉不亦后其身而身先乎形可使爲藁木心可使爲死灰外其身如此而深根固蔕物莫夀焉不亦外其身而身存乎夫何故非以其不私其生故耶老氏之旨如此而未之思者以谓黄帝老子之徒率畏死而求长生者岂不惑哉夫人而无生道安所载然世之丧其生者盖反以有其生爲累有其生者且犹老氏之深戒而谓其外于道而求长生乎未之思也老子论三万物之变莫大乎死生人之爲道超然于死生之际则无余事矣生果来乎死果往乎以生爲实来则吾之所从来者宜可知矣南北耶东西耶上下耶审不可以言也而谓之实来可乎以死爲实往则吾之所从往者宜可知矣心耶物耶人耶天耶审不可以言也而谓之实往可乎然则吾之生也前不知其所起后不见其所断贯万古而湛存者常然也然后晓然知我之未甞生未甞死也将以奚爲死地哉且宇宙耳而日月爲之昼夜隂阳爲之寒暑代谢爲之古今要之宇宙实有是纷纷者乎人之于死生不异于此夫生者死之对而老子以谓善摄生者无死地何也盖有生也有灭也方生方灭方灭方生此犹髙下长短之更爲终始亘万丗而无穷者也然则有生之生者固灭之对也若夫不生之生不与万化爲偶是贯万古而常然者也是我之所以爲无死地者也又何兕虎甲兵之可噬而杀哉虽然生非我有也我亦无有也无我亦无所也安得有夫生哉亦曰摄之而已摄者假而有之之谓也摄生以御万物万物摄于吾之一摄生以应万化万化摄于吾之虚是则以无厚入有间岂不恢恢然有余地矣何缺折之有哉老子论四衆人之过易遣圣贤之疵难除营欲戕性取舍滑心衆人之过也衆人之过大而有迹故其遗之也易以觉爲碍以解爲缚圣贤之疵也微而难知故其除之也难事之过显理之过微以物爲病显以法爲病微屑金虽贵以之入眸则四方易位矣扬尘虽微以之翳空则天日昼暝矣然则理障法病可胜疵乎涤除元览盖谓是也览者见之谓也不曰观而曰览何也观犹有作而览则若鑑之见物而已所谓元览圣人之所谓独见者也圣人之所以见晓者也人之有是元妙之见而不除之是爲解缚其过也不似于屑金之眯目乎涤除元览而即非涤除则无疵矣涤除元览而存涤除之见是爲觉碍其爲疵也不似于一尘之翳天乎天载魄抱一则形合于气矣专气致柔则气合于神矣三者浑而爲一则其爲元览不亦至乎又在涤而除之耳如是则在巳者至矣备矣可以爱民治国而无爲矣以百姓爲刍狗所以爱民辅万物之自然所以治国淫其性伤其生乱其经逆其情而可谓之爱且治乎出而应夫爱民治国之运则天门开阖以示夫出人利用之权明白四逹以逰夫六通四辟之道然而未甞不退然爲雌泊然无知也是其所以谓之元德老子论五圣人以道涖天下则六合之内五方之民可以一举措之圣神之域特在反手之间耳虽然圣人不伤民固也而能使鬼神亦不伤人何哉盖人之在道道之在人犹鱼之在水水之在鱼也亦何生死之辨乎方其以道涖天下天下之民其生也泊焉所以善其生也其死也寂然所以善其死也寂然而巳鬼安得而神乎然真者其所归也寂者其所乐也而谓之不神可乎其所以神者如是而有能伤人者乎民之生也如彼及其死也如此尚安复有灵响祟厉之爲哉或曰圣人神矣然亦安能举天下措之圣神之域如是速乎曰地之不同而同于生其种之含于地也人未见其生也时雨旣降芒然杂出使地而无种则巳有则必生人而无性则巳有则必化圣人非时雨乎昼尽夜昬六合同其昧日月旣出赫然并照使物而无间则已有则必明人而无性则巳有则必开圣人非日月乎是以古之觉人其所灭而度之者以亿万无量计则圣人之所以使人生而不伤其生死而其鬼不神举天下而化之者何以异此斯神也其有伤人者乎呜唿唯常善也故能救人无弃人救物无弃物有爲之善其能尔乎唯无积也故能爲人已愈有与人已愈多住相之施其能尔乎推是道以济天下而度群生亦何儒释老之分哉故老子于二经之卒章言其所以推而济物者如此列子论上混沦之𥘉不生不化者存而生化之萌具乎不生不化之内天地旣辟万物并作未有一息不由乎生化之运未有一物不因乎生化之机唯生也而有不生者爲之宰茍无不生者生生则生有时而尽矣唯化也而有不化者爲之用茍无不化者化化则化有时而息矣然则六合之内有形者孰非生有事者孰非化舍夫生灭变化则亦无可言矣此列子所以首言生与化也首言生与化者以谓吾之所言之理所寓之物无非生灭变化者且万物皆出于机皆人于机机者何也生化之门也生化之门者生生化化万物之奥也天下之生与化不胜言也则举夫生死之大化而巳物有以形相禅者则化于显物有以生受化者则化于隂䵷之爲鹑蜾之爲虫燕之爲蛤羭之爲猨此人之所见也是物之化于显者也程之生马马之生人天下岂有是哉此死于此而生于彼者是物之化于隂者也是释氏所谓轮廻者也儒者所谓忽然爲人化爲异物者是也若荣启期林类安于生化者也𣏌国之人忧非其忧不安于生化者然则不通乎生化之道而欲究列子八篇之书有不爲孟浪迳廷者乎则亦茫然若临太山而窥沧海矣列子论中天地託于虚空之中万物含于天地之中旣有生之者安得无穷昔者未始有物旣而天地万物虽然乎其间此亦何自来哉安得不谓之幻有形之物㑹归于坏及其坏也岂非幻灭而梦觉哉天地之间造化之宻移也日月之廻薄也风云之振荡也谁其使之而一息不留也今之天地日月犹昔之天地日月乎其亦逝也不可得而知巳非幻而何上古以来坟典之所记三王之所成歴代之所争谁其祛之而廓无余迹焉非梦而何岂唯此耳朝昬古今也窹寐生死也昧者直以觉爲真是而梦爲真妄审爲是也可得执而有之乎其所以异于梦幻者几何耶故列子言周穆王之执化人之祛以逰中天之台彼以数十年也而黙存无几耳及其窹也向来之乐可复得耶向来之处可复追耶然则人之化于化也何异此哉觉有八证梦有六候以言昼夜之通爲一世也梦觉之通爲一妄也饱则梦与饥则梦取阳则梦火隂则梦渉因也以言流转大梦者其受化浮沉未有不由已也西极之隅阜落之国尹氏之仆郑国之人以言其梦觉真妄苦乐是非之无定在也然则宋阳之妾不犹愈于览昨梦以爲是逢氏之述不犹愈于执诸幻以爲实者乎观燕人之悲发于妄境则知世俗之不爲同行之笑者几希呜唿列子之于性命可谓尽矣彼直以天地万物爲一梦幻岂夸言哉列子论下夫将以祛有情之累言虽过而不爲疵者唯圣人能之杨朱一篇其大槩所以祛情累也故其言公孙朝之溺于色公孙穆之湛于酒而邓析谓之真人端木叔放意所好无不爲也而叚千生谓之逹人且驰域中之论则捡身贤于纵欲究域外之理则有心于善不如无心之不善也吾无心矣安知善不善之所在乎滑欲于俗世俗之情也有心于德贤者之情也胶其迹而累于情等耳盖存世俗之情以缮俗固以汨其真矣而存圣贤之情于胷次亦未得全其真也唯庸圣之情俱尽则亦循循常常与涂之人同耳善乎其言晏平仲问养生于管夷吾也而夷吾以谓勿壅勿阏肆之而已呜唿此眞人之所以浮游于日用者也夫饥而欲食寒而欲衣困而欲瞑此可阏乎此用情乎然则耳之所欲听目之所欲视鼻之所欲臭口之所欲言体之所欲安意之所欲行吾亦如是而已矣又何累焉由此观之则其以朝穆爲眞以端木爲逹其言之虽过而不爲疵也审矣虽然论而至于此后之儒者有以斯言爲罪者矣若夫以余推列子之心而识余之意则庻几乎无罪焉庄子论一情存分量者不可与闻广莫之言智辨是非者不可与逰两忘之境天地内外非可以情度也而局于分量者昧焉万物纷纭非可以智尽也而胶于是非者惑焉唯我与物同逰乎无极则又安觉鹏鷃之爲二物哉庄子所以发端于是也夫世俗之情耳目之所安心境之所熟则虽神竒怪谲而不以爲异也至夫耳目素所未接心境素所未甞则虽常流至理未有不惊而惑者岂唯惊而惑也有不爲胡卢而笑者哉一鸟之背而几千里一息之飞而九万里世之所未见世所未见则局于分量者之所惊而笑也然天地之外固有大于是者不可知也而世俗徒以区区心目之所属而臆计天地之外则其于庄子之言亦若是惊且笑矣鹏之负青天鷽之枪榆枋其爲逍遥一也世俗之情必大鹏而细鷽也屑屑乎小大之辨则是非美悪髙下长短扰扰起矣其于庄子之言焉能渉其流而化其道哉故善观庄子之言者能于此而悟其将则三十篇焕然冰释矣于此而惊且惑乎彼方情存分量而智辨是非矣安用庄子之言爲哉庄子论二内篇七外篇十五杂篇十丙篇言夫内外篇言夫外杂篇者合外内而言之也虽然内者外之源外者内之出也庸讵知吾所谓内之非外外之非内耶故内篇终之以应帝王外篇终之以知北逰杂篇终之以天下内篇而终之以应帝王则知湛然常寂者是其所以通天下之志者也外篇而终之以知北逰则知其芸之作复归于根扰扰之绪毕反于一也杂篇而终之以天下则知孔子之书终言尧舜之事老子之书终言小国寡民孟子之书终言禹汤文武者皆是庄子之微㫖也夫力不足以举天下则不足以用天下道不足以小天下则不足以宥天下舜唯其视天下犹敝屣也故能运天下于掌伊尹唯其嚣然自乐于畎畒也故能一举而造啇而昧者直以庄子爲漠然絶物而与㧞一毛而不爲者同是乌足以言道也道无形也体之者人卷而怀之无一毫舒之足以济天下此天下之所以頼于道也虽然应物而济天下者圣人之所以成焉者也然其出而用者亦圣人之未耳善乎其言徐无鬼也徐无鬼因女啇见魏武侯与之言相狗焉而武侯大恱也盖徐者与夫䟽疾彊梁者异也鬼固幽矣又曰无鬼几于无迹也然将与物交必出乎幽而因乎理故因女啇而见也女者静而不以外伤内物求而从应者也啇者通有无以资物者也故爲无鬼之先而见魏武侯也魏武刚大之谓也出乎幽深因縁以应夫刚大故必有合所以武侯大说而笑然无鬼所以应夫物者曽不用其粃糠土苴故特言狗马之德而足以说之如此余故曰应物而济天下者亦圣人之末耳庄子论三孟子之称孔子曰集大成其言曰集大成者金声而玉振之也始条理者圣之事也终条理者智之事也圣譬则力也智譬则巧也然后知庄子所谓圣人之道与夫圣人之才者判然白矣庄子所谓圣人之道非孟子所谓圣欤庄子所谓圣人之才非孟子所谓智欤道可以学而至才非学而至也譬之钧石之弓可以歳月习也进退弛张可以度数得也然不知所以然而然此力也犹之道也由学而后至焉故也至于发矢复沓方矢复寓括相属犹衔弦然此巧也犹之才也非学到而言传者也夫射一事也而有力巧之殊圣人一道也而有才与道之间非孟子之善譬与夫庄子之善说也乌识其所以爲才与道哉此南伯子葵所以有问于女偶也且南者显而与物交伯者长而爲物先葵知自衞而不知所以自卫以其所衞者小也显而与物交长而爲物先去道逺矣然以其知自衞故能问道于女偶然其去道本逺故女偶谓非其人也女者不以外伤内致柔而守静者也偶者曲而全者也体道之㣲者也卜者未甞求物而不能绝物之求吉㓙忧乐不自我而吉㓙忧乐之兆不能不因物而应梁倚则任物庇下而爲物之所倚者也是其所以用天下者也故爲圣人之才出而用天下则其爲物也太多故将以窅然藏于圣人之道必以外天下爲先而后终之以不生不死也庄子论四庄子之爲书旣巳小天地遗万物薄尧舜累周孔其于扫除名教之迹荡然无余矣以谓吾之所言则近乎弃实有着虚空茫然无町畦泊然絶物者于此而无述焉则天下后丗几何而不惊且惑也故终之以天下之篇而道术之所以辨也其曰古之道术有在是者墨翟禽滑釐之枯藁也古之道术有在是者宋钘尹文之救丗也古之道术有在是者彭蒙田之去巳也古之道术有在是者关尹老𣆀之愽大也古之道术有在是者庄周之寂漠变化也五者小大不同其爲一偏一也老庄之道旣自列于一篇而孔子之道独不列于其间呜唿此以见庄子之深知孔氏也非知孔氏也深于道故也孔子之道包是五者施于天下或藏之以神其用或裁之以见于事故迹虽徧于天下人爲之敝有时而极然关百王贯万丗而终莫能违之者道备故也此庄子所以不列于道术之一偏也甞窃譬之水之在天下合而爲海放而爲江河淮济衍而爲百川猪而爲陂泽酾而爲沟浍道术之在天下亦犹是也海之于沟浍小大有间矣其爲水之一偏一也孔子之道水也蒸爲云气升爲雨露以济以漑以滋以濯盖取于河海百川陂浍而用之耳矣谁谓庄子非孔氏而絶中道哉庄子论五庄子毁仁义毁诸巳乎曰蹩躠踶跂唯攘弃之而天下元同是毁仁义已矣然而曰至义不物至仁无亲逺而不可不居者义亲而不可不广者仁则周盖未甞毁仁义也庄子灭礼乐灭诸巳乎曰澶漫摘僻唯不用而性情不离是灭礼乐巳矣然而曰礼以导行乐以导和礼之意子贡不能知死不歌墨子之所短则周盖未甞灭礼乐也圣人不死大盗不止是周绝圣之言也然而以谓神全形全圣人之道也澹然无极衆美从之圣人之德也通于天地推于万物圣人之心也手挠指頋四方俱至圣人之治也天地之鉴万物之境圣人之静也知穷知通临难不惧圣人之勇也其言如此絶圣矣乎任知则民相盗去知以归其天是周弃知之言也然而以谓眞人以之爲时圣人以之爲孽心彻爲知知彻爲德以恬飬知以知飬恬其言如此弃知矣乎岂特如是而已也周之书言道而巳故其要曰有情有信无爲无形可传不可受可得不可见长于上古先于太极或期之于稊稗或极之于昬黙是周之所言道也然而曰道不可以言言而非也则周盖未甞言道也岂唯未甞言道哉其言未始有是非也荒唐之言谬悠之说无端倪之辞则庄周之言未甞是也以巵言爲曼衍以重言爲眞以寓言爲广则庄周之言未甞非也岂唯未甞有是非哉亦未甞言也彼其三十篇之书精粗小大靡所不具惠子之所困公孙之所惊其言数万可谓多矣北山小集北山小集卷十四北山小集卷第十四信安程俱论维摩诘所说经通论八篇一文殊师利是根本智维摩诘是不可思议解脱力文殊师利是法尔如然维摩诘是神通妙用佛以二菩萨问荅以显妙用起于根本智然根本智与不可思议解脱神通不离此身六根六用而别有也此所以先言维摩诘身示疾苦又说身无坚速朽深可厌患而后文殊师利问荅即于维摩诘所谓可厌患之身而起不可思议解脱神通如此也故法华经云父母所生眼悉见三千界以至耳鼻舌身意皆自父母所生之色身而不可思议解脱如彼也以显根本智中神通妙用皆是法尔如然不可出五藴十二行中建立然文殊师利与维摩诘合之即是佛故先说如来现大不可思议力以长者子寳积与五百长者子所持七寳盖合成一盖覆三千大千世界而山河大地天龙䓁宫悉于寳盖中现而寳积等讃叹以爲如来神力不共法也诸大乘经中佛将说妙法必先示现神变或瑞光先照徧满三千大千世界上至天宫下至地狱莫不蒙光解脱或见微尘数佛刹悉皆显现如此经所说七寳盖中而皆示现三千大千世界诸天龙神所居宫干闼婆等及夜乂乃至山河大地等盖言法无不该无不遍也有一丝毫不至处是佛法界有所不遍有所不遍则是有碍非无碍也又大藏教中常以法喻寳如云寳所寳洲衣里珠额上珠摩尼寳长者寳藏之类皆以喻法故说法縁起先以长者子寳积也寳积言衆寳犹云一切法也以七寳盖供养佛而佛合爲一盖言一切法即一法以法寳普覆一切无所不有无所不遍也不以佛菩萨爲说法縁起而以长者子者其俗无异凡圣一如在家犹出家也如长者维摩诘是也长者子寳积旣讃叹佛神力巳遂问如来佛土清净而告之以随其心净则佛土净者言种智神通与万法皆由一心心外无法也而舍利弗以声闻知见不逹是理故疑此土丘陵坑坎荆棘沙砾土石诸山秽恶充满也佛以足指按地而三千大千世界皆巳清净庄严者言迷悟净秽之反一足指按地顷耳螺髻𣑽王见清净法如佛顶相故能以法除舍利弗惑也二是经所说法眞俗圣九净秽平等不作异观故在㑹菩萨自等观菩萨巳下五十菩萨及弥勒文殊五十二菩萨也等观不等观等不等观所以爲等观亦去等观之着也是神通自在必自三昧中起三昧者正定也是所谓神通妙用亦法尔如然故有定自在菩萨法自在菩萨法相菩萨也解脱神通亦是此身光明发现故有光相菩萨光严菩萨大严菩萨是一切佛聚一切义海故有寳积菩萨辩积菩萨手有拯拔引接之义菩萨常以法寳法印拯拔衆生上至十地菩萨四果诸天下至地狱畜生饿鬼髙下平等一以法寳法印而拯拔之故有寳手菩萨寳印手菩萨常举手菩萨常下手菩萨所言法印如印印文无先无后无作无二即时具足无有差异字有先后而印时无先后文有文义而印中无文义然而暜遍无碍事理周圎无作无二诸佛经中所言印者皆此义也常惨菩萨大悲无量故喜根菩萨喜王菩萨大喜无量故辨音菩萨常说是法故虚空藏菩萨法无尽故执寳炬菩萨以法光明破冥闇故寳勇菩萨负荷衆生无所畏故寳见菩萨无见而见是法见故帝网菩萨明网菩萨法法互融无所碍故无縁观菩萨不起眞际故惠积菩萨法无量故寳胜菩萨无能胜故天王菩萨最尊胜故坏魔菩萨摧伏四魔与诸怨贼故电得菩萨法如幻化故自在王菩萨具不可思议解脱故功德相严菩萨揔持万行故师子吼菩萨雷音菩萨山相击音菩萨法音无边故香象菩萨白香象菩萨具大力故常精进菩萨不休息菩萨度生死海无疲厌故妙生菩萨念念出生而常寂故华严菩萨开敷佛华大庄严故观世音菩萨具悲智故得大势至菩萨具愿力故𣑽网菩萨即烦恼网即清净网不相留碍故寳杖菩萨住佛威仪故无胜菩萨无等等故严土菩萨三千大千世界悉皆严净法无不遍故金髻菩萨珠髻菩萨至法顶故于是终之以弥勒菩萨文殊师利法王子者如诸菩萨具如是等法即成佛果弥勒菩萨是一生𥙷处巳授佛记者故然不离文殊师利清净根本智也如善财童子遍叅善知识已后见弥勒与文殊是也三长者维摩诘旣以已身示现有疾因爲人说此身无常无强无力无坚无主无人无我无知无作等及说身病根本从痴有爱以有病苦又常爲诸人去诸法病如诸十大弟子与弥勒持世二菩萨严光童子长者子善得皆以谓不堪任诣彼问疾者不惟以其入深法门辩才无碍爲圣贤等之所畏难亦以谓其诸法病如上所云则不能见维摩诘无诸法病即维摩诘耳若能不于三界现身意不起灭定而现诸威仪乃至不断烦恼而入涅槃如是宴坐如法说法离衆生垢离我垢离生死前后际断乃至无说无示无闻无得如是说法所见色与盲等所闻声与响等所齅香与风等乃至诸触如智证知诸法如幻相其有施者无大福无小福不爲益不爲损如是食人之施于食等于法等乃至文字性离无有文字于诸法解脱如是无分别观知根噐以大乗法教化衆生如是爲人说法不以生灭心行说实相法不以二相观佛国土罪性福性皆如镜像在家出家无有功德知如来身即是法身知一切衆生即菩提相举足下足皆是道埸一切天魔悉能摧伏以菩提心起四无量以法施㑹爲大福田若能如是即是维摩诘即是文殊师利如舎利弗等所有法病是病爲维摩诘所诃如彼者不能见罗摩诘文殊师利也故皆曰我不堪任诣彼问疾四不可思议解脱力一切衆生与诸佛菩萨悉皆本来具足不出一心六用而能发现所谓神通亦曰光明但一切衆生以生灭心狭劣心分别心限量心罣碍心等故有眼爲色所碍有耳爲声所碍有舌爲语言诸味所碍有鼻爲臭香所碍有身爲触所碍心识爲法所碍故名之曰盲聋愚痴等类然亦常运神通常放光明未曽间断诸佛菩萨以广大心无住心无分别心无碍心故一心六用皆爲不可思议神通亦常放无量光明遍照三千大千世界所谓父母所生眼悉见三千界以至鼻耳舌身意色声香味触法皆爲清净如来大根本智与不可思议解脱神通之力唯了诸法空无碍然后有是不可思议解脱神通之力故云空其室内除外所有及诸侍者无有牀座此所以能容湏弥相世界三万二千师子座及香积世界九百万师子座也言湏弥世界者如经所言有解脱名不可思议者菩萨住是解脱者以湏弥之髙广内芥子中无所増减湏弥山王本相如故表是法也故文殊师利问疾之余首问维摩诘此室何以空无侍者维摩诘言诸佛国亦复皆空又问以何爲空荅曰以空空又问空何用空荅曰以无分别空故空又问空可分别耶荅曰分别亦空又问空当于何求荅曰当于六十二见中求以至六十二见当于诸佛解脱中求诸佛解脱当于衆生心行中求以明空非分别不舍有而求空了则烦恼即菩提迷则菩提即烦恼也明清净如来大根本智与不可思议解脱即此示病之一心六用出入无时莫知其郷而无分别者也以至右掌持诸天大衆诸如来所又不起于座以右手断取妙喜世界置于此土皆以空无碍故故曰室空不起眞际故故曰不起于座此不可以生灭碍心分别妄见而知者也五文殊师利从佛所来见维摩诘即是清净法身本根本智而起不可思议解脱神通皆不来而来不见而见不来而来岂有来相不见而见岂有见相若来已更不来是实无来来无所从故若去已更不去是实无去去无所至故所可见者更不可见拟议即差故自文殊师利𥘉诣维摩诘问荅凢十段义一文殊问病所因起二文殊问病何以空无侍者三文殊问病爲何等相四舍利弗念欲牀座维摩诘荅以湏弥相国师子之座纳于室中五文殊问云何观察衆生六文殊问生死爲菩萨当何所依七天女与舎利弗问荅八文殊问通逹佛道九维摩诘问文殊何等爲如来种十普现色身菩萨问维摩诘亲戚眷属等爲何所在举要而言一切解脱神通揔持万行大慈大悲及一切衆生尘劳烦恼皆依清净法身根本智而立故维摩诘即于父母所生之身示现有疾又即于此身而现种种不可思议解脱以见菩提烦恼无二性故示现有疾非有疾也如佛菩萨爲度衆生出入生死海㳺戯五道虽实无生死无我无造亦无受者而示有轮回苦乐等受也然从痴有受则有轮回故曰从痴有受则我病生又曰从有攀縁则爲病本又曰身孰爲本欲贪爲本欲贪孰爲夲虚妄分别爲本虚妄分别孰爲夲顚倒想爲夲顚倒想孰爲夲以无住爲夲无住则无夲唯其顚倒虚安贪欲爲本此衆生所以轮回不息出入苦海者也唯其顚倒以无住爲夲无住则无夲此所以即烦恼海即菩提也知无住夲立一切法则于住死畏中得无所畏矣诸佛菩萨从智起悲济度群品有一衆生不灭度者是佛菩萨终不取涅槃不舍生死也故曰一切衆生病是故我病衆生不病则我病灭也然无量烦恼大菩提海惟一空法此维摩诘所以示有家居眷属而一室之内空无牀座亦无侍者也荅文殊之问又所以言诸佛国土亦复皆空也然所谓空者非舍诸有而别有空也故曰空当于何求当于六十二见中求六十二见当于何求当于诸佛解脱中求诸佛解脱当于何求于一切衆生心行中求盖空匪他求不离六十二见而空存焉六十二见是诸过患然不离诸佛解脱中诸佛解脱超过一切碍无碍境然不离衆生心行中也故寳积经说文殊以神力令舍利弗与魔波旬作如来身问荅妙义舎利弗问菩提当何处求波旬荅曰从身见根本求于菩提无明有爱求于菩提顚倒起结求于菩提障㝵覆盖求于菩提亦是义也大般若经曼殊室利分云一切法空说爲法界即此法界说爲菩提法界菩提俱离性相由斯故说一切法空又云无上菩提即五无间彼五无间即此菩提又诸法无行经云文殊说言一切衆生皆得菩提是名不动相一切衆生皆成就一切智惠是名不动相一切衆生皆是道埸是名不动相乃至一切诸佛成就贪欲是名不动相一切诸佛成就瞋恚是名不动相乃至一切诸佛成就邪见是名不动相大抵文殊师利表根夲智故其所说法皆彻源底即有即空无二空也烦恼菩提分别空则病亦无形不与身合及与心合非四大亦不离四大也六舎利弗未离声闻未能随縁赴感无不周遍而常处于菩提之座故作是念当于何坐也东方万物并作出晦入明之方也而世界名湏弥相表不动也东方万物并作之方而世界名湏弥者动而常寂也佛曰湏弥灯王者寂而常照也以彼菩提之座入于空无所有之室故无去来相亦无碍无碍也冝乎新发意菩萨及大弟子不能升也爲湏弥灯王作礼乃得升者一念与湏弥灯王相应是即湏弥灯王已矣维摩诘因爲大衆说不可思议解脱法门者以见于根本智起神通也不可思议皆若此也诸佛菩萨从智起悲示病示苦出入生死以度衆生疑若煦煦住相之仁然于是文殊问云何观于衆生而维摩诘以谓观衆生如水中月如镜中像如热时𦦨如唿声响如空中云如水聚沬乃至如石女化人也不取于相无作无受无人无我是乃所以爲大悲而继之以四无量也老子曰天地不仁以万物爲刍狗庄周曰大仁不仁又曰虎狼仁也圣贤之语岂有二义哉观佛菩萨说一乘法必有女人以爲縁起故法华经说龙女七歳文殊度之于衆㑹前化爲男子即往南方成佛而华严经婆湏宻多天主光女慈行童女乃至城神夜神林神等皆以女人身善财见之得解脱门又如无垢施经所说无垢施女月上女经所说月上女皆辨才神通与大弟子徃复论辩诃毁小乘说微妙法亲授佛记维摩诘室中所化天女亦犹是也其义有五一者示平等法无男女相二者法无净秽三者示世俗谛即出世谛四者一念之间即三阿僧祗刼无延促相五者一切诸法皆如幻化如维摩诘示居士身天女乃其眷属然而眞俗无二世出世一如也散诸天华者以表在欲行禅了无罣碍诸大弟子以有碍心华者不堕以譬畏生死者色声香味触法得其便也吾止此室十有二年初不闻说声闻辟支佛法但闻菩提大慈大悲不可思议诸佛之法又云我从十二年来求女人相了不可得者言大般若海不离十二有海也以维摩诘空无所有之室自然常现八未曽有难得之法也于是文殊又问维摩诘言菩萨云何通逹佛道而维摩诘以谓若菩萨行于非道是爲通逹佛道也又问何等爲如来种而维摩诘以谓无明有爱贪恚痴等乃至一切烦恼爲如来种也此皆明不离烦恼而入涅槃不舍道法而现凡夫事也普现色身菩萨者亦明于一切色相而常普现不思议法也问维摩诘以妻子亲戚眷属等爲何所在而维摩诘告之言明皆即有而空即空而有也曰母曰父曰妻曰男曰女以至舎宅园林车马衣服财寳牀坐等种种名字即空而有也然所谓父母妻子以至牀坐者乃智度方便法喜慈悲以至无漏觉意慙愧深心而已是即有而空也故曰火中生莲华是可谓希有在欲而行禅希有亦如是夫人终日起居动作之间视听语黙之际无非欲也而其行也常禅故以喻火中生莲也七生灭爲二我我所爲二受不受爲二垢净爲二是动是念爲二一相无相爲二菩萨心声闻心爲二善不善爲二罪福爲二有漏无漏爲二有爲无爲爲二世间出世间爲二生死涅槃爲二尽不尽爲二我无我爲二明无明爲二色色空爲二四种异空种异爲二眼色耳声鼻香舌味身触意法爲二忍辱持戒精进禅定般若布施回向一切智爲二是空是无相是无作爲二佛法衆爲二身身灭爲二身口意业爲二福行罪行不动行爲二从我起爲二有所得相爲二闇与明爲二乐涅槃不乐世间爲二正道邪道爲二实不实爲二凢是二者皆爲诤论皆爲戯论皆爲边见皆爲偏计皆爲执着而不二法中无生无灭无我无人无受无不受无垢无净无动无寂无有相无无相无圣无凡无善无恶无罪无福无有漏无无漏无有爲无无爲无世间无出世间无生死无涅槃无尽无不尽无我无无我无明无无明无色无空无同无异无根无尘无六波罗宻无一切智无空无不空无相无无相无作无不作无佛无法无衆无身无身灭无身口意业无动无不动无识无不识无得无不得无闇无明无乐无厌无正无邪无实无不实彼诸菩萨各以如是所入不二法门而乐说之然此三十菩萨之所言者言而巳矣故文殊师利以谓于一切法无言无说无示无识离诸问荅是爲入不二法门也文殊师利虽如是言然毕竟只是言说于是问维摩诘而维摩诘黙然而已是义方圎按大藏中维摩经凡有三译鸠摩罗什译维摩诘所说经今行于世者是也吴月支优婆塞支谦译维摩诘经唐三藏玄奘译说无垢称经而支谦所译至文殊师利说无言无说等爲不二法门于此遂巳更无后段维摩诘黙然者彼意岂以爲重复耶八楞伽阿跋多罗寳经云非一切刹土有言说言说者是作耳或有佛刹瞻视显法或有作相或有杨眉或有动睛或笑或欠或謦欬或念刹土或动揺如瞻视及香积世界普贤如来国土但以瞻视令诸菩萨得无生法忍及诸胜三昧又云见此世界蚊蚋虫蚁是等衆生无有言说而各办事文殊师利旣以无言无说无示无识爲入不二法门而维摩诘黙然无言已于是示诸菩萨及大弟子以衆香国神通解脱殊特之事彼衆香国香积如来无文字说但以衆香令诸天人得入律行菩萨闻斯妙香即获一切德藏三昧以表五藴六根即般若海二触受皆具圎通皆能入佛智惠也如香积世界但以鼻触而证菩提则知一切悟门不必皆从言说文字而触脱也以至一切蠢动不必有言说而能办事也应坐时坐应食时食以表与一切衆生了无差别也遣化菩萨致敬香积如来者以表一切解脱神通皆如幻化也衆香菩萨问释迦牟尼如来于此娑婆世界以何说法而维摩诘告以佛以刚强之语调伏之言度脱衆生以见如来随诸刹土时节因縁以方便力所应化度而化度之虽有言说不离文字令得解脱也故释迦如来曰或有佛土以佛光明而作佛事有以诸菩萨而作佛事有以佛所化人而作佛事有以菩提树而作佛事有以衣服卧具而作佛事有以饭食而作佛事有以园林台观而作佛事有以三十二相八十随形好而作佛事有以佛身而作佛事有以虚空而作佛事衆生应以化縁得入律行有梦幻影响镜中像水中月热时𦦨如是等喻而作佛事有以音声语言文字而作佛事或有清净佛土寂寞无言无说无示无识无作无爲而作佛事又曰诸佛威仪进止诸所施爲无非佛事又曰有此四魔八万四千诸烦恼门而诸衆生爲之疲劳诸佛即以此法而作佛事此皆如来与大菩萨慈悲方便眞实谛也又维摩诘爲衆香菩萨言娑婆丗界有十事善法诸余净土之所无有以言五浊恶丗十二有支烦恼苦海乃是无上菩提大般若海也彼诸净土无一阐提及三恶道譬之髙原陆地不生莲华必于淤泥乃能生植故云诸余净土之所无有也起根本智现大神通说无上法巳于是摄用归体故与文殊同徃诣佛也释迦牟尼如来爲诸如来衆旣说妙法衆香菩萨九百万衆皆还彼国是佛丗尊与大菩萨及长者维摩诘以智惠神通作佛事已于是佛问维摩诘爲以何等观如来维摩诘言如自观身实相观佛亦然以至不可以一切言说分别显示以见眞俗无二凡圣平等根夲智解脱神通同一法身也虽从根本智示现神通说诸妙法然常不起眞际湛然不动也故于是舍利弗问维摩诘汝于何没而来生此而维摩诘告以无生死虽然佛盖知之以谓有国名妙憙佛号无动是维摩诘于彼国没而来生此也旣无没生而云无动国没而来生此者无动乃所以无没生也𣑽语阿閦华言不动无动佛国者表维摩诘虽现神通而说诸妙法不起眞际湛然不动也故虽以右手断取妙喜国铁围山川乃至𣑽天等宫城邑聚落上至迦咤尼天下至水际入此丗界而不起于座也此无动世界所以掷过三千大千丗界出入往来无所留碍而无出入往来等相者也北山小集卷第十四北山小集北山小集卷十五北山小集卷第十五信安程俱杂着房太尉传论天寳末天子避盗劒南房琯以宪部侍郎上谒普安建遣太子诸王镇诸道于是太子为元帅都统治兵朔方颕王璬镇成都凡劔南西川山南西道之师皆属永王璘镇荆州凡山南东道江西岭南黔中之师皆属丰王珙领河西陇右安西北庭盛王琦领江东河南淮南节度禄山在京师见制书抚几惊咤曰谁爲上画此谋者吾不得天下矣自燕兵横溃四出天子疋马走西南二京遂爲盗守方是时天下不知属车之在所赵魏秦郑梁宋之吏不种族无类则怀印易衣而走耳甚则开关除道扶服叩军门其郡县之民所爲震心禠魄惊动耳目者非大燕之号令则其旌旗兵甲与夫髙车大纛爲贼媒者也天下必以谓遂无唐矣然扵此时诸镇崛然声治兵问其帅则皆天子之子也夫以帝子之衆名天下之兵据走集张形势虽不与大盗角逐而天下之心固已有所系矣则是怀忠狥国者有所恃而赴功闻鸡夜舞并驱逐鹿之人亦有所惮而不爲矣余甞论之天下之事理近而功显者虽常人可与知焉至扵无用而有功言迃而効切者非明扵大而进于几盖不足以权此且亚父以楚心致民望武信君以范阳令下燕赵淮隂以赤帜殱赵军楚心非贤王范阳令非国士赤帜非利兵也然三人卒頼以济者岂非所谓无用而有功言迃而効切者类乎夫诸王不足以鬪强虏明矣而琯实以此系天下之心此琯之谋大识逺所以越常情万万者也然则中兴帷幄之功果孰为大而贺兰进明徒以偏忿毁言激怒人主反其功以为罪而肃宗遂信而疏之使肃宗有君人之明其思之矣若曰吾既以元帅起北方北方之重兵贤将吾有也西缀关中北俯贼巢便利之地也而谁忌乎虽然天下大物也非有道者不能遗物非有公天下之度莫能逹天下之大计若肃宗冝其怨而疏之矣自天寳至德后名相不爲不多而琯独巍然有大臣之望天下称之曰房公至名世立言之士莫不敛祍改容称其道德此岂私好而然哉然琯之本谋言不见于编册顾因进明之譛而后世知谋之出于琯也至逆胡抚几之事则史无传焉独见于司空圗之诗圗亲仕唐室司词命至大官其言必有自可信不疑余观德宗之幸奉天也李晟请驻跸邠梁以系天下之心仆固怀恩绐回纥以入㓂亦曰天可汗弃天下中国无主衆是以从彼逆胡智冝足以知此是其所以抚几而叹耶侑坐元龟序治乱之端率常隐于寻常忽眇之间𥘉若不足畏向者积而致之至于不可御善恶皆然治乱因之观秦汉以来享国歴世唯唐最长而中絶于孽后败乱于艳妃陵夷于宦官衰弱于藩鎭所经之变不一未有不生于所忽而积于至微以至于大坏而不可复振者使祸福之来常如山摧川溃霆震而至则虽至愚孰不知所避就唯其隐于寻常忽眇之间初若不足畏向者故蹈覆辙而不知常相踵也方天下初定魏证劝太宗以行仁义以致太平者如封伦軰徃徃笑而排之唯太宗能用其言行于寝食起居造次㒹沛之间卒以致正观之治然求其若为仁若为义者则未易彰彰论之岂非其积微故其成速耶及明皇在位乆当盈成丰豫之时春秋旣髙方且宠一妇人进一小人退一正士逍遥逰宴姑以乐其当年意必以谓是岂足以伤生害治又况乱天下者乎卒之百敝随生抢攘悖缪至于逆胡称兵䧟两京焚九庙四海横溃而卒至于衰微此何故也岂非生于所忽而积于至微以底于是哉唐之治乱善悪之大致较然明白者前哲论之备矣余独取其治乱善悪之萌而祸乱之所由生足以爲世戒者裒而爲书名之曰侑坐元龟云元符庚辰秋八月信安程俱谨序复古编序程子曰学之不可以不专也涉其流者未有能极其原㳺其藩者未有能覩其奥不极其原不覩其奥求其是且精焉无有也夫支左诎右夫人而射也称飬叔钧絃柱指夫人而琴也称子野上下千百载间学是者亦衆矣而二子擅焉岂不以其专以精乎呉兴张有弱冠以小篆名自古文竒字与夫许氏之书了然如烛照而数计也它书余艺一不入于中盖其专如此故四十而学成六十而其书成复古之编是矣余甞论其书曰小篆之作自峄山眞刻不传至唐字学虽盛而以篆法盖一时名后世者惟李阳冰爲称首徐铉后出笔力劲古遂出阳冰上近世名笔固多其分间布白规园绳直不工而笔力劲古少复铉比今有自振于数千载后独悟周秦石刻用笔意落𥿄便觉岐阳峄山去人不逺二卷三千言据古说文以爲正其点画之㣲转侧从衡髙下曲直毫发有差则形声顿异自阳冰前后名人格以古文往徃而失其精且愽又如此然其寄妙技于言意之表守古学于寂寞之濵固非浅俗之所能识也且汉之诸儒比肩立而扬子云以识字称韩文公言语妙天下而犹自谓略湏识字字亦岂易识哉观复古之编则其于识字几矣使人之于学也皆能致其专而求其是旣得之又能守其所学而不与时上下则学虽有小大其有不至者哉不得于今必得于后世矣张翁求余文以信其传因叙次如此政和三年九月朔信安程俱叙贺方回诗集序鑑湖遗老诗凢四百七十二篇其五字八句诗鍜练出入古今爲集中第一其余大抵名家作也余少读唐实録与㑹稽石刻见贺季眞弃官本末方开元天寳之交天下号无事文学士见贵重季真出入禁省冠道山友储副极当世华竉然一旦不顾去爲千秋观道士使人望之超然如云汉过秦望行剡川未甞不悠然遐想也季眞去后四百二十载建中辛巳岁始识其孙方回五湖上盖鑑湖遗老也方回落落有才具观其诗可以知其人中间罢钱官及通守两郡辙谢病去爲祠岳吏又一旦挂衣冠客吴下穷逹虽不同其勇退乐闲故有鑑湖余味然余谓方回之为人盖有不可解者方回少时侠气盖一座驰马走狗饮酒如长鲸然遇空无有时俛首北窻下作牛毛小揩雌黄不去手反如寒苦一书生方回仪观甚伟如羽人劒客然戯为长短句皆雍容妙丽极幽闲思怨之情方回忼慨多感激其言理财治剧之方亹亹有绪似非无意于世者然遇轩裳角逐之㑹常如怯夫处女余以谓不可解者此也余竒穷抗脏可憎方回多交逰乃独以集副授余曰子好直美悪无溢言爲我评而叙之此亦岂其不可解之一端耶政和三年癸巳岁十月朔信安程俱叙汉儒授经圗序古者尊师而重道自天子逹于庶人故孔安国授经昭后死为之服亘荣傅明帝于东宫及即尊位幸其第至里门下车拥经而前盖其严如此汉兴诸儒以经谊专门教授故学者必有师承源流派别皆可推考歴东汉二晋以迄有唐余风犹有存者然其间大儒间出不专以一经章句授诸生如王通行道于河汾之间韩愈抗颜于元和之际故从之学者其于行巳成务作为文章皆足以名世而垂后如魏证王珪李翺皇甫湜之徒是也陋哉夏侯胜之言也曰士病经术不明经术苟明取青紫如俯拾地芥耳夫所贵于学者岂专为是哉而胜以利诱诸生何也西汉之俗固已尚通逹而急进取矣又使士专爲利而学学而仕仕而显则不过容恱患失之人而已如张禹以经为帝师位丞相而被倿臣之目后世议者至以谓西汉之亡以张禹谷永亦号博通诸经然因灾异之对枉公议以阿王氏二人者皆成帝所取决有识所企望而当汉之所以存亡之机者也然且不顾方怀姦而徇利岂其志本在于青紫故耶抑天姿然也后世君子一志于青紫者衆求师务学者寡学者亦无所师承此余所以常恨生之晩也方祖宗隆盛之时如孙明复胡翼之以经术杨文公欧阳文忠以学问文章爲一时宗师学者有所折衷而问业焉王荆公出以经义授东南学者及得君行政于天下靡然宗之元祐间苏子瞻以文章主英俊之盟亦云盛矣余病卧里中读西汉儒林传观其师弟子授受之严所谓源流派别皆可推考者窃有感焉且浮屠氏自释迦文佛传心法与夫讲解之宗至于今将二千年而源派谱谍如数一二下至医巫祝卜百工之伎莫不有所师如吾儒师承之道乃今蔑焉所谓学官师弟子如适相遇于涂耳盖可叹也则其事业之不竞语言之不工名节之不立无足怪者因以汉儒授经爲圗以想见汉兴之风范云建炎四年六月三十日信安程俱序题郦生长揖圗李伯时作郦生长揖圗直作髙皇踞牀两女子洗而郦生长揖此徒见汉髙无礼食其不屈之意而无以见髙皇闻善而服改过下士汉所以兴之故要当作辍洗起衣躧履迎客之状乃胜耳方是时天下草昧糜烂土崩之时也沛公踞见一里监门其失亦微耳非汉所以强弱兴亡之所系者也而食其遽以谓将以助秦而非所以攻秦何也岂辨士专以捭阖动听为务而其言不得不夸耶是不然食其为是无当之言可也而沛公豁逹聦明之君也而可以虚言屈乎夫得士者昌失士者亡有国家者皆然而危乱之时爲甚故萧何以韩信用不用卜汉髙之霸王晋人以谢安石起不起知江左之兴亡唐室以裴度进退爲天下安危盖士之不可失如此使汉髙失一食其可耳然骏骨不收絶足不至巢卵不育凤鸟不下士有深藏髙举望望然去之而已况声音颜色拒之千里之外乎则其不足以攻秦而足以自亡也明矣是理也非郦生之夸言也辛亥孟夏朔信安程俱书题杜范欧公帖正献公之全德元老文正公之宏才伟望文忠公之端亮文学端委庙堂不动声气而可使夷夏乂安风俗清美矣时非不逢而不旣其用仁人志士未甞不叹息于斯焉绍兴六年十一月旦信安程俱获观于西安长寿僧舍谨题题温公帖石刻文正温公之清节直道内相髙平公之懿行硕学盖朝廷之蓍龟搢绅之标表也事在国史誉在天下然其造次之间理言遗事士夫莫不寳而传之衢州学舍甞得温公贻髙平公帖摹而刻之石置诸公堂之壁使学者出入观省以想见醇儒硕德遗风余烈之无穷与夫着书立言之不苟如此且资治通鑑之书文正实挈其维纲而笔削裁成之功繄髙平公之助是时二公以道义相从于寂寞之濵凡前古是非成败之端治乱安危之致足以劝惩后世与启沃吾君者盖未甞一日而忘也卒以备迩英之读布于学官而行于天下是岂小补也哉初书成而上之帝爲亲制美名冠以序引其所以尊德乐道之意不唯彰信于一时而无愧不刋之书又以爲百世之頼可谓盛矣萝得髙平公少时字也初太夫人怀公弥月萝古丈夫盛服入其门者左右曰汉大司徒邓禹也故命名如此而字萝得后温公更其字曰淳父犹取髙宻侯传賛语云髙平孙仲熊与州学敎授陆君俊民惧后生不知萝得之为公也要余述于其后俱常以谓观元祐之时而可知宰执近臣之选观宰执近臣之懿而可知元祐之时无求之他观于此而已俱生晩不得登二公之门以观道德于后前听敎诲于左右兹获挂名公书刻石之末以寄宿昔欣慕之心焉亦云幸矣绍兴七年正月甲子信安程俱谨识题八师经后余观八师经所说虽非无上般若圆顿法门然实毗尼𣑽纲之权舆普贤净行之门戸而生死畏途之梁筏也明白切近虽涂之人皆若可解使四海之内横目之人普皆信受坚持不退为善而不为恶如佛所云则坐证四果长揖三涂何逺之有且人人椎不杀之心而充之可使冤亲平等慈心相向而岂有闘狠贼害伏尸流血之事哉人人推不盗之心而充之可使廉逊兴行货弃于地于非其有一介不取而岂有夺攘贪鄙攫金胠箧之事哉人人推不滛之心而充之可使男如柳下惠女如共伯姫贞洁自持不欺闇室而岂有侵凌诱略罗欲乱伦之事哉人人推不饮酒之心而充之可使饮食语言离诸过患端虚正念齐圣温克而岂有淫酗昏暴流连荒亡之事哉人人推无妄言绮语两舌悪口之心而充之可使笃实诚信不訾不欺而岂有诳诬交扇之事哉人人知老病死苦之无常少壮盛强之不可恃而操心爱日逺悪为善之不可不勉也夫如是何畏乎生死何怖乎悪道无疑无慊俯仰无怍终日尽世泰然安乐而相与倘佯于仁夀之域是则极乐之土可封之俗已岂非立言垂教者之本意爱人治国者之至愿而有生之所甚乐者乎故余思广其传焉绍兴六年九月日俱谨识天辨观柳子厚天说退之固有激而云然骋豪辩而失正理子厚为之说亦至于芒忽两忘而止余甞深究天人消长之由若有得者因奋笔作天辩矫二子归之正以祛君子之惑焉天之苍苍尸者谁耶鸿䝉穹隆其正形耶抑有五官以视听好悪耶抑又有条章政枋以司下上若而予若而夺耶古人于此乎疑已或曰凡人之生赋卑适定天积气耳漫无记省物生其间自穷自逹自狂自圣自夀自夭自愉自病或生而切云汉或老而没泥泞自其适尔岂足深竟若是说者然耶曰天不人不因人不天不成信斯言也皆适然乎则为善者或几乎熄矣或曰天之与人絶处殊类质象旣别好恶随异譬之九土各有冝五性不同嗜故畸于天者人之侔资于宋者越所弃又安知人之所望不为天之所厉若是说者然耶曰天视自我民视天听自我民听信斯言乎则是天与人判为二矣或曰天之于物常靳其全故齿者不角驰者不翾各俾其一非天则偏若是说者然耶曰作善降之百祥积善必有余庆信斯言乎则夷齐之饿颜氏之夭可也彼益稷伊周之伦谓其不足于天爵可乎或曰飞尘可以蔽日太山于聚蚊必东之水激之可使过颡长平之败夀者不能独存人衆有时而取必而天定亦能胜人若是说者然耶曰天网恢恢踈而不失信是说乎则天之覆物也浅矣虽然自尧舜以来天下之治常少而乱常多君子常穷而小人多得志者何耶盖自尭舜禹数百载而后当啇之盛时君子之道一行又数百载而后当周之盛时君子之道一行由汉迄唐数千百载其间君子小人亦更为消长耳不如三代之纯也君子而用不极不乆借令专且乆然不厈不病则死及之小人而在上率常志满意得子孙族党繁盛半天下康彊夀考无一不如志者若是何耶呜唿区区之穷通用舍圣贤观之寒暑蚊雀之间耳曷甞以此动其心哉而天亦岂以此待天下之君子也盖亦蚩蚩者之招然耳今夫蚩蚩之氓昼日之所为孰非强凌弱衆暴寡狡者欺惷薄者负厚哉其孝于亲友于兄弟者有几其临利不忘义者有几其设心正平诚实无伪不负神明者有几使君子而得志为一州则惠一州使一路则惠一路在朝廷位宰辅言听计从则膏泽及天下彼蚩蚩者是将怡愉安乐而终身矣彼昼日之所为其倾欺贼害者如此而天乃报之以悟愉安乐则天之所以福善祸淫之道岂不乖刺舛缪矣乎故必使邪佞残贼者临其上为一州祸一州使一路祸一路在朝廷位宰辅祸天下非唯祸天下必至于糜烂土崩而后已此无它黔首之招然耳以是推之则易之庆善殃恶书之视听自民老子之踈而不失与夫释氏之因果报应无合而通者矣龙亢侯传刘铦上谷人其先金天氏之裔散处山谷间子孙皆强利足任事世頼其用夏禹𥘉受舜禅大徴金氏之子孙聚于中都作而庸之其国有九鼎之重其强族在梁州与璆氏娄氏最着梁州之诸侯取贡焉子孙虽匿巖穴世即而搜之无遗然其最有声者往往为国武备铦之近族祖号光先生者兄弟三人为殷帝寳臣所向三军爲之却走其季他日为来丹报父仇不克终身不敢言勇铦家与石氏错处山谷中争雄强而铦之族等为强犷秦始皇二十六年灭燕闻金氏强犷使人穴地而攻之系其衆尽取其犷族以归付若卢诏狱使公子离即治颇侵烁之又从而鍜鍊之剒其顽不可使者亨其失谋者取其英而収用焉而铦尚少在其中颇有声㑹欧冶子见而喜之曰子所谓铁中铮铮庸中佼佼者耶窃兴之归为立模范所以训练磨礲虽百反不倦盖七年而后成噐为之纳室焉又教以兵法挥斥上下回旋出入无不如指麾挺挺劲立遇事輙断虽投以艰大未甞反唇切齿铦亦叹曰使吾离块独释滓秽刚不至折柔不至屈以成吾质者欧冶子之力也然吾闻夘金刀将兴吾或似之遂更姓刘秦末甞从人过丰沛间道遇汉髙祖一见铦锐上修下有威重頋瞻光采凛人即异之曰吾左股七十二黒子尔背文七星皆竒相也能从吾逰吾佩服子不敢忘遂从髙祖常与同卧起虽吕后诸人莫能间也旣而道大泽白蛇当道铦杀之常爲髙祖御侮至汉有天下髙祖益噐任之为尚方长号龙亢侯群臣以上宠铦皆以其族子弟自随然以其世刚悍难近诏母纳殿门唯鄼侯上所优异与俱者乃得至殿上然铦愈亲宻用事主裁断其友以书戒铦曰君侯姓刚太锐数用以击强剸剧恐于㳺刃有所不冝盍韬光挫芒以避缺折之悔铦荅书曰自吾为上所提拂常以三尺法裁剖庶务小大斩斩苟不失其柄吾岂为绕指者哉乆之髙祖稍内陆贾言向儒术铦浸踈髙祖一日将㧞用铦乆不见进退颇生澁不能缓颊加前日髙祖抚其背曰公虽惫岂不胜一割之用耶乃以数百戸封之崃中顷之为武库令𥘉铦遇容成公授以坎离济鍊形得不死至晋犹为武库令元康五年武库灾铦自度且得辠因叹曰吾老矣安能与刻木对为衆口所铄哉因兵解仙去太史氏曰龙亢侯𥘉以巖穴椎重之质一旦得良工师更鍊旣乆砥厉顿挫遂为国利噐或谓其刚悍自任匹夫之敌耳然汉髙祖御之以取天下项氏莫能抗遇輙溃裂何哉观其遇事迎解在掌握之任九年无少玷缺贲育莫敢当其锋身名凛然与日月争光可也铦之族大抵传贵精鍊形然罕能变化晋𥘉有避地酆城者后夫妇皆为龙入延平水中甞观神仙书有服琅玕华化为飞龙者酆城君岂得此术耶西汉诏令序右西汉诏令四百一章旧传西汉文类所载尚多阔略吴郡林德祖虙实始采括传志叅之本纪凢断章析简掇之无遗方荟蕞在𥿄未遑诠録间以示余余因取其具藁以世次先后自髙祖至平帝人别为篇又差攷岁月纂而成书且叙次其末曰古之盛王与道为一故其酬酢之间理言遗事皆足以为万世法是以事为春秋言为尚书而书之所传自唐虞夏啇周上下千数百载间而其存则今之五十八篇而已由秦汉以来置学官弟子诵说研究至有白首没身莫能诣其极者大哉王言盖圣人之防表也自五十八篇而后起衰周至五代之末又千数百载间其为诏令温醇简尽而犹时有三代之遗法者唯西汉为然其进退美恶不以溢言没其实其申饬训戒皆至诚明白节缓而思深至丛脞大坏之余其施置虽已不合古道当人心然犹陈义恳到雍容而不迫此其一代之文流风未泯顾犹不可及又况文实兼盛哉昔者文中子以圣人之重自任廼始断自七制之主列为四范以续典谟训诰誓命之文然其书世不传莫得而述故备载如彼德祖以学行名搢绅方将以文词为时用方今昭回之章丝纶之美固已轹絶中古陋汉唐而莫称是书也虽未能比唐虞夏啇周之隆庶其或者亦足为王言之斧藻尚书之鼓吹云大观三年岁次已丑十月壬申朔信安程俱叙北山小集卷第十五北山小集北山小集卷十六北山小集卷第十六信安程俱杂着宣和御书賛灵交结空祕瑛房也大有在上俯云章也羲圗颉迹寄明光也臣俱寳之泽莫长也如龙行天或㳺或飞其驰不迫其静不迟盖从容八法者犹严恭而自度其超忽万变者犹应物之神机乎宣和御画賛太虚混沦滋象之先无动而生万彚出焉巍巍道尊实主张是芒乎芴乎无择巨细是翾飞者与彼有筠如马一毛如地一尘凡有形相寄此笔端造化之妙毋以尽观邓安惠公賛翼翼邓公外粹中刚德人之容有藴若虚叩之则出如响发钟有文不彪用之则冝温厚显融白首事亲洞洞属属如相肃雍移之事君牧丘之文终之恭然执法宪府謇謇不挠审克厥中有赫军容祸乱之机见㣲纳忠晚登庙堂泊无怨怀㳺心太公盖清而畏知仁而有勇和而不同不色不言不有其贤名莫之从知人则哲帝鉴孔昭温良在躬老成日徂世不之才机警䟽通爱而不见再拜遗像隐如岱嵩实相斋铭观身实相如萝幻响亦如虚空有无邉际无作无受无去来今无空不空有愿无愿生住异灭一切皆无如如此身威仪差别如是如是皆如实知万境现前如水镜像繁兴用处而常湛然观一切法无不皆空是为觉知诸法实相相即是空空即是实无能观者亦无了知观佛亦然一相无相绍兴已未北山老人寓止长夀五年矣春三月于寓舍之西为屋一间挟以二厦于是逰息焉名之曰实相斋而为之铭寂照轩铭寂如妙髙山安住而不动照如鑑止水不将亦不迎应物而不伤无取亦无受于中现色像而实无所有即此顾眄中是我无尽藏唐三隠贤賛余读唐隠逸传尤慕王绩卢鸿张志和不为出处系累泛然若浮云之卷舒使万乗之尊可见可闻不可得而臣世之戮人可望而不可攀也视夫假脩浑沌以夸世洗箕山之耳以卖髙者不亦拘拘然乎王绩无功绛州龙门不喜拜揖简放絶尘发名贤科亷洁孝悌不乐居朝去为县吏四海云扰网罗在天有田十六顷在河渚间结庐北渚着书东臯种黍酿酒子光是交武德之𥘉待诏门下良醖可恋竟以疾罢乐史善酿求爲乐丞史死遂去述酒作经刺史愿见荅曰奈何坐召君平託无心子机士见问笑而不譍豫知终日自志其墓卓哉先生庐鸿颢然其先幽燕爰徙洛阳迺卢嵩山葯房荃壁金书玉歴明云吸霞皎皎独立开元之𥘉备礼再聘确然自髙钩深守静五年丁巳帝诏曰鸿道极㤗一德循中庸礼有大伦义不可废想翻然易节以副朕意先生至都谒见不拜宰相问状曰忠信是頼礼之所薄何足见帝召升内殿命谏议大夫固拒得已浩然归庐朝廷得失许以状闻官营草堂寕极是名聚徒广学至五百人帝钦素履没有余㤙志和子同婺州金华母萝枫生妙龄起家䇿干肃宗翰林待诏録事金吾坐贬南徼旋㑹赦还遂归江湖钧徒自号玄真着书太易十五篇探幽赜无其兄鹤龄为筑东都茨以生草椽栋不斵钓不设饵豹席㯶屩县令聋瞽不窥其德使浚渠执畚曽无忤色㛐织布裘虽暑不释徃来苕霅浮家泛宅太虚爲室明月为烛四海诸公周逰共躅宪宗採歌圗索其容竟不能致不知所终列仙图賛有形皆幻初无倪巨细未足相雄雌蚩蚩坐受幻物欺不能与天同宻移玄黄二物知何为独能长乆无终期至人亦窥衆幻机夺取元化操鑪鎚留形遁数乃一戏唿噏六子交娥羲伟兹二十八幻师烨如经星周四维骑箕降昴非有蕲出入六合唯所之黄妖位闰炎纲隳嗷嗷亿万沉涂泥翩然下堕哀黔㴝赤伏绍绪皇功巍云台累块空刑仪索身灭迹归无涯竺干心印金襕衣语幻语法空无依承承卒付碧眼免一华来东今万支洪荒怪谲同一归勿嗤我言无町畦文殊维摩画賛是妙吉祥七佛之师为大医王法病是治五藴十二行即大揔持五浊海中得净摩尼非取非舍不即不离化度无量十方四维而黙无言而寂无为是欢喜藏亦大阐提是无垢施惟金粟尊真俗无异人法何存于不二境示不二门三十二义诤论纷纭最后文殊无说无闻而我一黙是义方圆拟议之际电掣星奔题三界四禅天图偈句如火宅喻三界无安是故衆生应求出要而此三界亦如空华分别说三实无所有我观如来不可思议出入三界如㳺观园而常湛然处菩提座应知亦有上上根人不歴堦梯径超佛地四双八軰如焦谷牙十地四禅如隔罗縠凡此世界能忍衆生若见若闻应知希有思地狱苦发菩提心如救头然勿放逸诸悪莫作衆善奉行是虽常谈是佛敎诲绍兴八年北山程俱长寿寓舍读藏经毕于解夏日编次图仍题偈句圆照大通二本襌师真賛圆照道广海涵波漾于无中作示四无量大通道峻壁立千仞转大法轮而常清净妙湛睿老真賛黄蘖妙湛禅师睿公童子出家已有冲天之志早年悟道遂开选佛之场法诵传衣孤峯顶目视云汉慧林敷座㣲尘里转大法轮喧静一如丝毫不立入㕓垂手端能于异类中行破闇传灯肯使向瞎驴邉灭名乆喧于四海化方𬒳于九夷嗣法了心图形瞻敬信安老汉以偈賛云是妙湛师丹青顶相头圎下丰眉在眼上题米元章墓呜唿是惟元章米公之墓公少名黻后更为芾常自号襄阳漫仕盖襄阳人云中年乐南徐山川风土之美因家焉歴官州县入朝为书学博士太常愽士至尚书礼部员外郎出守淮阳军卒生于皇祐之辛夘卒于大观之庚寅将没预告郡吏以期日即具棺榇置便坐时坐卧其间閲案牍书文檄洋洋自若也至期留偈句自谓来从衆香国其归亦然舁归葬丹徒五州山之原遵治命也公风神散朗姿度瓌玮音吐鸿畅谈辩风生东西晋人也其为文词与立言命物皆自我作故不蹈袭前人一言元次山樊绍述之流也其书竒逸飞动法本二王虞楮而下不论也为吏所至有名迹简静爱人人皆欢乐之其政事了无俗吏常捡阳亢宗元紫芝之流也东坡苏公谓其文清雄絶俗谓其字超妙入神世不以为过公乐善喜推下后进绍圣丙子余𥘉识公南徐贻诗谓余李太白后身非所拟也如叶少藴关止叔方以英俊居下僚公一面知其为国噐见当路有气力者輙言之不置忘其身之穷也公旣没余他日过南徐便觉招隐鹤林爽气都尽顾甞裒其所遗诗帖帙而藏之为之賛云珠玑玉石璀璨兀硉巵言之出风云荡潏变化融液惟心之画是千载人不可无一冯宣徽画賛于穆仁祖其仁如天万物茂遂莫知其然凡厥有位至于士卿㢡飬渐摩登其俊良有如冯公荆楚之秀琢词丰碑志见潜阜扬于帝庭褎然举首出入中外有猷有为匡时纳忠善类是毗帝赉神孙俾究厥施惟时圣神饬蛊图治群情未孚故老忧喟六事是陈以捄时敝允哲神考灼知厥心趣佐予治如彼和羹式为盐梅全美令终为世表仪世道交丧士贱不振以同爲和以顺为正见此遗像烨如景星匪公之怀二帝之明画马賛神超遥骨权竒尾萧梢歩逶迤追风流电惊四蹄骅骝皮质龙驎姿饥飡玉山禾渇饮西瑶池御非造良不受鞿鸣和銮蹑九逵走千里先安之诚不如果不骊饱刍菽略馽羇三尺童子縻且挥驾盐挽硙靡不为我观此羗貌甚闲整聊持短缰不见鞭影似縻非覉若系而骋苟惟驱之八极俄顷郭恕先画賛为善无近名为恶无近刑若斯言也犹未离乎有生如恕先者貌则人耳固巳超崑崙而友大庭故依隐玩世猖狂而妄行蔚然之须伟然之躯视之犹芟宿草而委枯株也又奚以生累而形拘乎然天莫得而命地莫得而理金朱不能困而隂阳不能灾其于道也岂所谓外其身而身存者哉闰唐待诏顾德谦画入贡图賛大道之行人无斁怀泊焉相忘莫徃莫来逮德下衰亲誉畏侮迩之不能繄逺是务招徕不足求以兵旅有服斯叛无得何亡我观此图掩卷慨慷贺方囬画笥有龚髙画二其一戴胜殆非笔墨所成其一鼫䑕尤妙形态曲尽有贪而畏人之意方回言髙蜀人与赵昌同时妙于毛羽其先世所藏数十幅今唯此二画见邀各题数语其上戴胜惟载鵀氏知与时通降干柔桒以趣女工意俾世氓不虐于冬谁为鸟纪以配九农鼫䑕有鼫踆踆啮此场粟不勤而赢以果其腹有惕其中而志逐逐何以占之机见于目不如太仓择廪而谷夜舞于门昼市于屋岂无灌熏莫我敢毒心肆体胖以傲麟鹄山隂图賛清风郎月輙思玄度空山无人谁与晤语养生尽年希风数子坐遂宿心岂非天赐东山之㳺人境起胜淝水之勲莫之与竸谈锋孰当寄逸鹰隼訾黄不猍莫赏神骏陆宣公祠堂賛唐相陆宣公贽嘉兴人建炎三年夏四月信安程俱假守秀州始访公之像图之资圣佛寺卛僚吏祠而拜之谨为之賛曰天下无事湛干宴安视此神噐隐如太山是以其臣唯得是嗜以谀为恭以憸为智世方纷乱上下岌岌忍于其间觊得患失伟哉宣公兴元之𥘉夷崄一致为君矢谟如彼大厦载支载扶如彼赤子以调以虞格君之非砭国之肓卒以一旅还之异方西平之功宣公之画外戡内筹心膂惟一擕李之郊呉越所䖍公生其间种蠡汗颜顾视故国乔木苍然岂无若人奠九壥兮晋右军将军㑹稽内史王逸少賛逸少为㑹稽内史时王怀祖在郡每闻鼓吹意逸少候已汛扫庭宇以待之而终不至也后怀祖起爲杨州刺史实部㑹稽因修故怨逸少疲于简对深以为耻弃官自誓父母墓前不复仕若逸少可谓刚矣知足不辱知止不殆士生不逢身更殆辱屡矣而犹不知止足者视古人何如也賛曰观逸少三书所陈皆晋国之至计其忧深见逺所以援古今而论成败者其才盖足以经世然进于朝不得用其长其出守也不得仲其志虽秩千种更显位矣是直以犬马凫鴈畜之耳此逸少之所取也是其所以浩然独徃如机发而颷逝者已彼怀祖之螫特其虮蚤而已盖所谓优哉㳺哉聊以卒岁者矣唐秘书监太子賔客贺季真賛天寳三年季真自祕书监太子賔客去为千秋观道士时天下号无事然林甫仙客固已相轧禄山固已骄三纲固已绝治乱之分识者知其渐矣后十有二年而天下乱其风流清鑑固一世所推而先见勇徃又絶人如此谁谓季真清狂者耶賛曰越椒生而知若敖氏之将馁醴酒不设而知楚人将钳我于市古之见几而作不俟终日者是以动而无悔此季真所以去轩裳如脱屣也世道交䘮岂无其人智及之而勇不足以行之者皆季真之细也狗苟而蝇营临深而擿埴以侥万一于甞试者亦足愧矣莲社图十八贤賛社主逺法师逺公弘道实相是谈像浮江浒神运伽蓝戒珠义海爲世所瞻彭城刘遗民仲思仲思综愽二林领袖大化见前不忘正受豫章雷次宗仲伦仲伦秉操招隐是开纳诗绎礼学者四来鴈门周续之道祖道祖髙风出处无碍在野非固入朝弥介南阳宗炳少文少文嘉遁楼丘饮谷三聘嚣然衡巫在目南阳张野莱民莱民孝友学兼华笁菲衣粝食不改其乐南阳张诠秀硕秀硕髙逸带经以耡骑省莫致容膝是娯西林觉寂大师慧永觉寂慈睟衆香所薫清而容物勐兽是群东林普济大师笁道生生公演义顽石肯首龙去虎丘钖飞匡岫法师慧持慧持兄逺是谓二难超情释累蜀有龙门罽賔佛䭾耶舍尊者耶舍揔持神通无量经律华夷是虚空藏罽賔佛䭾跋陁罗尊者跋陁寂妙亲礼慈氏果证不还译宣了义法师慧叡叡公讲论思彻言表𣑽汉昭然唯躬是蹈法师昙顺顺公竒噐罗什所叹色空无着为般若岸法师昙恒恒公玄晤誉发英妙栖神幽境鸟兽驯扰法师道昺昺公孤峻文不再读社主西归法灯是续法师道敬敬公兰秀兼通儒释六根一戒凛如氷玉法师昙诜诜公多识动植之性诣理通玄超然髙胜柴桑陶潜渊明渊明髙蹈性与道俱世出世士莫得亲䟽康乐公谢灵运康乐遒上豪气不除慧业则有非寂灭徒道士陆修静陆公玄虚寄傲简寂江湖相忘一笑莫逆真静斋铭以动逐动如猱在山以定止动如马在闲即动而定如渊在澜孰能乗转徙之车逰利害之涂出入有无不愕不慕更万化而常然者吾愿与之忘年常清静庵铭三衢道士陈应常结庵山居北山老人名之曰常清静庵而爲之铭天其运乎而四时行其得一以清地其处乎而百物生其得一以寕古之人乎其心如天地之心湛然常寂其气如天地之气周流运行则其爲常清静也固已超动静而泯浊清岂不亘古今而通神明矣又况乎乆视而长生题阿兰若偈一切法空寂诸佛所行处是名阿兰若亦名阿兰那乃至阿练拏及以阿练若是故解空者乐阿兰那行无争无戯论逮得萨芸然题醉学究图是诸衆生或醉或醒或老或稚或喧或静或嗔或喜或猴而冠或鬼而睡或奋拳而闘或㦸手而詈或笑而道之或挽之使止情炎内焚风力更炽不知其然孰主张是或偊而杖或拜而跪昬呶于前胡卒以礼如一机抽如群优戯菩提海中等一幻翳鐡关石砚铭铁中铮铮化石爲砚其利也若㳺刃之发硎其质也若范镕之百鍊求之于人盖见于用也敏以强发扵文则焕以粲也麟台故事后序右麟台故事五卷绍兴元年二月丙戌丞相臣宗尹叅知政事臣守叅知政事臣某言祖宗以来馆阁之职所以养人才备任使一时名公卿皆由此涂出崇寕以后选授寖轻自军兴时廵务省冗官祕省随罢今多难未弭人才为急四方俊杰号召日至而职事官员阙太少殆无以处事固有若缓而急者此类是也谓冝量复舘职以待天下之士制曰其复祕书省置监若少监一人丞着作郎佐郎各一人校书郎正字各二人其省事所应行除官到条具上尚书省三月甲辰诏以朝请郎直祕阁臣程俱试祕书少监臣愚无似𥘉以编修国朝㑹要捡阅官寓馆下又再佐着作今兹修废官以举令典又以人乏首被乆虚之选踧踖惧不称受职之始则按求简牍皆无有窃念惟昔三入祕书省皆以薄技隷太史氏颇记祖宗三馆故事与耳目所见闻老吏奔散死亡之余亦尚有存者或収故牍煨烬泥涂中叅攷裁定条上尚书请置孔目官一人楷书吏十有二人专知吏一人其谁何缮治守藏防合庖涤之徒卒不过八人其案典文书法式期㑹廪稍人从皆如旧格叅以近制从事尚书以闻制曰可于是士庻始有以家藏国史实録寳训㑹要等书来献者国有大礼大事于兹有攷焉而校书郎正字又杂以祖宗之制召试学士院而从命之臣俱谨按周官外史掌四方之志掌三皇五帝之书太史正歳年以序事颁之于官府及都鄙颁告朔于邦国与夫所谓左史书言右史书动者今袐书省实兼有之汉魏以降名称不一要爲史官故唐龙朔中以祕书监爲太史少监爲兰台侍郎今有司文书散缺尚衆例从省记按以从事蠹敝或生而典籍之府宪章所由顾可漫无记述以备一司之守乎昔孙伯黡司晋之典籍及辛有之二子董之故伯黡之后在晋为籍氏辛有之后在晋爲董史则谈狐是也臣衰绪寒逺虽非世官然身出入麟台者十四年于此矣则其纂故事禆阙文者亦臣之职也因采摭三馆旧闻简册所识比火纉缉事以类从法令略存因革咸载为书十有二篇列为五卷録上尚书副在省阁以备有司之讨论臣俱昧死谨上三髙堂诗序蠡位越相禄万钟去之如涕唾则后世角毛铢之得冒坎擭而不省者可以少沮翰进退无必随时而保身则出处之意得託菰鲈以示好又何深哉龟蒙江湖一匹夫然于其不合视埶位无如也其交如皮日休终见污于贼巢彼独挺然玉峙无一衅可指擿与夫攫金挟炭之夫盖万万矣夫左手据图籍右刃掠其吭虽冥惷不爲也揣是而求之轻重得矣然世固有抱利权逐势𦦨死不反頋为天下僇笑者几何人哉其于轻重之思是又出冥惷者之下也然则是三子者祠而旌之固可以训元符二年呉江旣立三子者像明年三月甲子安于祠堂令与僚佐拜而奠之某谓俗奔竸乆矣兾得守道自重确乎不可抜足以风百世而驱天下者将矫浮俗而归之庶几清节之为贵然望之而未见抑有之而未闻耶今居是邑特仰三子之志意其知时而退不迷于出处之道盖君子之所恱闻也凡我同志其系之以诗题陈襄荐士状草并手诏及本传后右枢宻直学士尚书右司郎中兼侍读陈襄传见神宗皇帝实録实録成于绍圣其言襄之政事故少贬焉襄之贤闻天下而荐贤乐善之美以壬午之诏而益明然襄之所荐三十余人其所学所陈皆不以当时之所建立为然者襄之行已措意不以祸福进退动其心以尽忠于所事盖可为也而神宗皇帝以髙明精粹之学英睿刚徤之姿抚熈洽之昌辰操天下之利势而能不以异已者为忤方且礼遇而挽留之此过于帝尧之舍已从人一等矣夫喜柔顺悪忠直逺君子昵小人此三季之所以乱亡也从谏弗咈显忠遂良此有啇之所以兴隆也伊尹曰有言逆于汝心必来诸道有言逊于汝志必求诸非道神宗皇帝其力行于是乎今皇帝得襄之遗藁于委弃之余为下明诏而襃显之有神宗皇帝厉精进善之心矣实天下幸甚又因俾从臣皆得与荐贤之美然则何以报上德而追前哲乎绍兴二年庚子具位臣程俱谨记北山小集卷第十六北山小集北山小集卷十七北山小集卷第十七信安程俱杂着胜乐堂铭华严经云世间所有种种乐胜寂灭乐爲最胜住于广大法性中因以铭云我观世人以苦爲乐椒兰腐羶璎带缠索亦有乐者妄幻相由如隔日疟如停讯囚如执热濯如负重休是生灭相方乐方忧有负则释无病何瘳熟如至人性海无邉弹指三界而常湛然今则非住昔则非迁是寂灭乐是出世间静虚堂铭义兴丞舎有堂曰静虚信安江襃仲嘉始名之其里人程俱致道从而铭之一切不受致虚极也寂然不动守静笃也惟致与守道之梏也万境纷陈硋即通而动即复也泊乎休哉莫觉属也我言之珍妄见者之毒也圜研铭混天浮空玄以清中包厚黄东南倾芸芸扰扰皆强名因有名字字乃声由是中出𥘉无形子能了了无没生又研铭余以遗江仲嘉管城出逰得玄圃晞松风沐烟渚苍华如云秀筠楮湿生蛇蚓化龙虎九经之渊百氏府伯畸铭归仲嘉甫爲赵叔问研铭维渥不枯道之腴也维质不渝维涅不污德之符也盖颕者日敝磨者日磷而迹者日徂我独隤然居其所而阅动化于无穷乎镜铭物有隐见照无去来无作之应泊乎莫哉幻住庵铭一切有情依真而住与诸如来同一国土不起真际爲大幻师如是住者无觉无离普光明阁铭禅鉴长老潜公爲小阁于于潜治平之故栖阁东向迎日之出故名之曰普光明以寳积经所说妙义次而铭之譬如日轮出山峯时光明普遍照阎浮提种种形类青黄赤白皆悉显现了无差别而彼日轮一光一色菩萨亦尔以智慧日照于法界无有欣歝出彼衆生执着山峯所縁一相一相亦空随其意乐说正法藏然于法界无有二相荣节妇传賛自天下兵动变故或起于仓猝士之洁其身而保其操者千一而况临死生而志不夺而一女子乃能杀身以全节盖其贞则玉而刚石铁也故可碎可折而不可卷不可涅也是女子者其可谓烈也巳矣祭邹侍郎文呜唿天之所靳唯德与名取之旣多则啬其身有如邹公外粹中淳孟子之气颜氏之仁其刚也无孑孑自贤之色而其和也则有合乎挫锐而同尘故纯诚见于面目孝友行于闺门行义信于乡党操识推于搢绅惟德之冨莫之与伦巖穴之下荒徼之濵与夫悍卒武夫孺子庸人莫不知公之名惟德与名公取实多寠困颠隮非天则那万里生还郷闾舞歌公曰上恩其言靡它公归一年某仕兰陵始以姻故膺门是登徒见公姿度睟整涣如春温听其言也则莫非尊君爱物孝友忠厚之经至于脱粟之饭每甘于列鼎鸡栖之驾无异于华轩此固公之优为者已而能使阖门千指莫不意满欣若飬三牲而食万钱则知公之道非不行于世而世之所愿莫得兼其全厈乆穷极可以忘言所可必者旣独善而居约则庻几于永年名则不朽德则不愆身则不偶而命复不延又莫知其所以然者岂其难谌不测所以为天乎逺日云卜灵輀旣陈絮酒只鸡百里来奔升公之堂如有话言寂听无闻泪如河翻我岂不知公固超然其已出六合而无碍与星汉而长存矣何去来之足论然安有折长松于盛夏埋玉人扵九原而见之者无失声而涕涟者乎临其穴惴惴其慄言有旣而情不能宣也英爽实在尚其鉴旃祭江仲嘉襃文呜唿事莫之致则归之夭夭善穷仁天岂其然如仲嘉甫有美其质完其所受养之以直平生色词莫为利屈翛然徃来皎皎独立其逹似豪其真似嬾其淳似䟽其静似简不蕲乎髙盖与俗反矫如长松节目磊落迹其细行毕中䋲矱孝于其亲友于兄弟信于友朋恕及僮隷刑于室家莫不蹈义兼而有之盖亦鲜俪我行四方隂察士友或持于初而䘮于乆或违其心而诵于口如端木赐一出一入如原巨先遂行淫泆维仲嘉甫以表知实躬行不言终始若一求之古人百不六七吾甞诵言是子可必云胡不淑万事永毕呜唿哀哉言念丙子识君京师语未一再君以忧归岁在辛巳我室君媦论心定交今十六岁盖无一年不与子㑹君解余杭面我于苏我将西㳺君寓南徐我省松楸君在郷闾访君宜兴过我市区周旋吴兴俯仰岁徂大涤之天焦先之庐荆谿之流离墨之岨巖洞相望仙灵所都衢山之竒严谷之墟卞峯朝云苕水秋蕖无舟不同有驾齐驱我唱子和我文子书别无几时猝然相遇欢言酌酒引满道故髙谈雄辩出入精觕神逰八纮眇视千古遗形忘世奚复外慕方其问时书尺相继或真或篆或草或隷有言必酬无逺不寄舒其藴怀杂以诙戏发吾狂言动子长喟开缄独笑千里靣对逺无虚月近则旬至牛腰积多鸡肋莫弃今而观之忽若梦寐呜唿鼻斤是事已矣去年之秋过我而西子神虽昌而色甚釐送子西郊匆匆语离剧饮大笑无复向时曰老则然余窃异之谁谓此别无相见期呜唿哀哉君于养生实惟其人要若灰木用之不勤居屏世味食无荤羶出从百为志在三田宴寂未乆其息兀然不起于坐可证𥘉禅我常谓君骨强志坚是巖壑人必永其年而病且死如何可言呜唿哀哉儒老释道所修者真视此形骸何异块尘脱然去之如逆旅賔如遗敝屣如释负薪脩短共尽亦何足云孰如仲嘉持身养神无罪无悔不着不沦当与汗漫㳺于无垠出入腾化如臂屈伸是必然者非此其身我视此世相知几人如我与子气合情亲十六年间义如弟昆稽之笁干岂其宿因君之嘉配维古贤妇葬之乌程我志其墓谁谓今者岁适一周复缉吾文铭君之幽泪洒行间泫然莫収君丧还吴我客毂下送君襄陵莫致奠斚及兹东归取道吴兴鸡黍之设恍如平生庶几神交来享余诚王八侍郎祭文维宣和六年歳次甲辰七月丙子朔十一日丙戌从表姪程某谨以茶菓素馔清酌之奠致祭于表叔寳文学士太原郡侯之灵呜唿天有间气是生公侯刚柔愿栗赋委异侔公之所钟和厚纯静大雅恢闳德人之盛虽则和厚不可䟽亲静而不固旣纯且明风度凝逺絶世垢尘论议英发出言成文视此标鉴神仙中人惟𥘉未冠发䇿帝庭抜出人上誉走四方为郡文学博士先生韲盐八年泊若无营栖迟三馆出佐一州入未几时遂侍前旒譬彼瓌异为世所求不疾而驰頋岂我谋蔼蔼其华秩秩其音圣主所器宰府所钦名位之来走避不能公在天朝寳璐明珠照十二乗和鸾九衢亦犹灵囿孔翠鸾鹄羽仪绚粲光动草木公治省曹通逹政軆公司诰命温厚纯美舆言所期必相天子何以占之惟德与器庻几前人休养康济入则讽议将羙賛猷出把将符坐啸轻裘聊以华国亦以镇浮窃甞有言物有定价人有品俦金玉之利不如戈矛驺麟之用不如马牛较第等差孰处其尤世有如公实第一流某也不肖顽顿朱愚始以童子拜公南徐及官太湖公镇龙舒頋睐叹惜刻画吹嘘借重培塿比之衡庐肝肺开示底藴无余华首㳺倦愿言卜居庶几亲仁环堵是图公闻此言载色载愉辱置怀抱期通有无孤穷不孝寻遭祸罚葬亲五州居计益决承颜接词一日三月如何不憗不至耄耋呜唿哀哉吾郷多士継出更奋公一軰人凋丧遂尽公沙五龙松折山殒风流醖借无复耆隽昔者曾子身𬒳齐衰子张氏没徃哭之哀贤哲是痛吊也欤哉惟俱不天怙恃永已得见父执如痿暂起于父执中厚莫公比从容话言歴歴在耳如何一朝于此已矣荒摧之言㒹沛丛委登堂一恸有泪如洗呜唿哀哉尚飨祭林德祖文呜唿德祖经可以振金华之絶业文可以广石室之遗编望实可以长贤士之关愽洽可以冠群玉之府傥使典司纶綍谁之不如苟惟翊傅王侯绰有余𥙿身虽肥遁早遂止足之心世莫强留以兴贪薄之俗此交㳺所常窃恨亦搢绅之所素期永谢白驹之维迄成黄鹄之举在于恬旷实适愿怀第于捐爵禄以収英俊之时不无营都邑而遗杞梓之叹是皆傥寄奚足置言唯其孝友着闻行为世楷清白无颣动守官规仕必尽乗曰委吏之冝居则存饭水食蘗之操脱迹尸秽怀寳艾耆真挂朝衣不入公府乃若净修梵行谛服上乘寳藏纵观固非蕲于日益明珠不昧信有得于朝闻故于去住之间了无爱取之累某早辱忘年之契实自忘学之余念日居月诸老将至矣而公出我入如相避然衔哀东归中止北固虽数通于音驿竟莫覩于声容如何斯人遂至永诀道义之交无几何有百身孤危之涕易零为之一恸惟是幽扄之刻託之垂世之文少纾吾党之悲足示无穷之信衰衣不弔莫伸坐奠之初絮酒斯陈更深华屋之感庶几昭爽来鉴忱衷祭徐申典乐文呜唿治世轻士惟理之常盖失一士不足为弱得一士未为有光故公侯先逹鲜以士为先后而守节之士揣执度力亦忍穷于四方然则乐善不倦屈已下士岂不曰河千年而凤朝阳乎公在毗陵百废具张惟厥郡吏冠弁相望公氷鑑在抱如别骊黄俱也羇穷窃禄于市视价低卬于公之门实昧平生引分自藏公于衆中惠然察之以短为长某也狷陋公曰是人惟志之彊某也寡徒公曰髙才衆嫉奚伤某効一官拙以勤偿公曰是人不愧太仓某不自揆学为文章公曰斯文莫掩其彰某匪公事莫升公堂言不出位礼不巽牀人以为简公以为庄誉不容口毁言莫创必起塌翼使之骞翔必驾蹇蹶使追骕骦惟公之意其可斁忘公之溢言非愚敢当匪我是私公德允臧不茹其柔不吐其刚故此覉穷不抑而扬惟公少年誉骋文场及出试吏更所未甞为尉则能盗走出疆为令则名有乂有康晚佐戎幕陈义慨慷白首见帝爰始为郎帝作韶濩前无舜唐公为乐卿钧土弦桑自守毗陵至于歴阳遗爱具存有如甘棠脱屣殊庭四壁皇皇甞闻公言死生之际弗震弗惶属纩安坐果如平生如适故乡岂其直心泳而不溺卞而不戕灶奥无交簠簋孔修不叨不攘造物报之出入崑崙其果不亡乎有形必休穿土新冈顾北匏繋矧绋莫将有慙古人千里㑹丧冩哀芜辞有涕浪浪陆宣公祠堂祭文维建炎三年岁次巳酉十一月乙已朔二十一日乙丑具位程某谨以清酌菓肴之奠恭荐于唐丞相陆宣公之祠呜唿在唐中㣲再偾再起至于德宗四海疮痏休之飬之手抚摩之犹恐不济胡寕贼之而割而赘而浚而膏腹心内离手足外摇跖盭不治上下无交一夫奋唿鱼服以跳公丁此时为国亲臣乱之未生也固已察齐公之将病乱之旣生也则又起虢君于旣昏方其安危之机间不容穟仓皇莫振忧辱孔炽而其所陈未甞从权谲而废仁义然直而不訏刚而能济据正而不迁陈古而不泥至于料敌之情揣事之隐钩深中㑹物莫能遁允所谓足以谋王体而断国论者矣而其王佐之才之学盖施之未之尽也某也不佞忝兹守符实公故郷墟里旣芜始掲公像为此世模英风凛然过者必趋仰髙山其安放岂斯世之可诬盖事有旷百世而相感者岂为公而欷歔尚飨常州华严敎院上梁文兰陵胜境兴国名蓝拟开华藏之道场旣画祗洹之界相仰二天之外护魔事冰销洎四衆之知归檀那云集金沙寳网顿除荒梗之区恱栢寒松共演苦空之义爰伸善颂用举脩梁儿郎伟抛梁东法水无边不滞空慧日永将尭日晓河沙甞在普光中儿郎伟抛梁西寳网金沙路不迷五浊海中成般若妙华香洁出深泥儿郎伟抛梁南无胜光明正剧谈若见只今华藏海不湏辛苦百城叅儿郎伟抛梁北不动虚空非智力大伽蓝后少年场一一回光销六贼儿郎伟抛梁上法界微尘如指掌普贤楼阁镇长开目前举足超非想免郎伟抛梁下无间光明长不夜九幽沉苦证无生八极含灵安圣化右伏愿上梁之后胜幢永建苦海蒙庥咸裂贪嗔之网共夷人我之丘广大得毗庐之境精勤如童子之逰仰尭仁之广被泳周泽之常流山居上梁文百盘九折深入云台两厦三间初营光坞倦㳺三纪几同辽鹤之归髙谢一时何有山雌之叹况乃松楸在望桑梓焉依北陌东阡无非群从西畴南亩同是老农平生无羡于万钟投老遂专于一壑千章桧栢奏三籁于太虚四逹轩窻纳群山于丈室琴无絃而自抚门虽设以常关髙下茅茨览壷中之日月卷舒云物现域外之山川朴斵旣图栋梁斯举冝作工徒之唱以传闾里之謡免郎伟抛梁东十二峯峦一径通白屋寒多常晏起觉来朝日照梁红免郎伟抛梁西桃李新栽欲满蹊烟坞尽头穿细岭白云深处有招提免郎伟抛梁南叠嶂如屏翠佛岚但见云林横谷口岂知中有我伽蓝免郎伟抛梁北云顶峯前三亩窄茅茨髙下一壶中百尺飞泉㵼空碧免郎伟抛梁上云里嵁巖倚青嶂秋光春色四时新日月烟霞无尽藏免郎伟抛梁下俯视溪山展图画欣欣鸡犬静相闻一月田畴収䆉稏伏愿上梁之后郷无疵疠岁有丰登长㓜团栾共说无生之话阔闾揖让永为安业之人重见太平同跻仁夀常州㑹三从官致语青山緑野甞传洛下之英词金马玉堂近播汝隂之故事况复瑶台之彦相从琳馆之闲西省南宫行奉赐环之召东阡北陌时追连璧之游迨此胜辰并临髙㑹恭惟宫使宻学待制侍郎宫使侍郎才推人杰文粲时英烨若星辉适应台躔之象屹然山立共堪鼎足之承从容献纳之余萧散轩裳之表知府典乐属棠隂之多暇及葭管之迎长式谐旣见之心爰谨加笾之享金章照座回淮海之青春玉麈生风动豫章之曰日宜尽百川之饮无庸驷马之归长使此邦共传嘉话但某叨居乐部获奉賔筵上恱台颜敢陈口号诗书礼乐旧将军献纳论思两侍臣暂比挥金同宴衎即看鸣玉侍严宸风流珠璧辉班着名节冰霜耸搢绅好与兰陵传盛事德星应复聚江濵记梦我梦异人云善相者其所称道飞仙真人而其结盘乃祖师意手循我颈揣相骨法后至我顶云囟门开此是禅定及修真効复引我手自挃其顶如指靣大如小免囟虚而㣲动我大欢喜归语室家令挃我头虚动如故此何因縁而梦斯事崇寕乙酉寓衢之天王僧舍时方专气辟糓夜梦如此记之药方册后它日忽见末后増四句云说此萝已知是妄想以手挃头坚实如故盖江仲嘉窃见书之以相戯也今三十六年矣念之慨然祭赵侍郎文呜唿叔问而止斯耶自公云亡三易弦望缺阔之叹我劳如何昼戃怳而犹疑夜耿耿而増慨岂向之游从忧欢聚散者皆梦中之梦耶抑幻人之所幻何六尺之躯遽俨然而在柩一丘之土俄睪然而若堂空余珠玉之在怀犹想笑言之溢口呜唿城南之交正觉之路余有怀而孰资余有疑而孰语举一觞而谁属亡三箧而谁补叹竹林之陈迹邈若山河失濠上之遗言俄成今古呜唿已矣夫复何言家四壁而屡空书五车而奚益虽五交三衅素无势利之骄一死一生可见炎凉之态公之𥘉逝藐然诸孤猥以幽堂之铭见託衰鄙文词凋落加以悲酸笔欲下而涕随辞欲出而不忍縻缉芜陋斐然成章不溢不诬可以无愧尚有遗美兹为歉然圣堂之幽卜云其吉窀穸旣戒灵輀首涂偏痺拘挛山溪脩阻行不及祖道葬不克临穴终天之别一恸何言庶其格思歆此诚荐北山小集卷第十七北山小集北山小集卷十八北山小集卷第十八信安程俱碑记双林大士碑梁中大通六年正月婺州乌伤县民自号双林树下当来解脱善慧大士天中天使其徒奉书诣阙书词甚髙谓帝国主救世菩萨其言上中下三善以虚怀不着为上护飬衆生为终且言大士誓弘正教普度群物闻皇帝志善欲来论议武帝异之诏曰善慧欲度脱衆生解一切缠縳大士行无方所若欲来随大士意耳迺以十二月至钟山明年三月八日至阙下武帝素闻其神异预勑诸门皆鏁大士及门不得入以大槌一叩诸门尽开径入善言殿𥘉大士将入都持大木槌二人莫测其意至是人谓叩门槌云见谒者三賛不拜直上三榻对语益玄谐帝为设食食竟直出钟山坐定林松树下诏县官资给自是名僧胜士云集坐下大同元年帝讲三慧般若经重云殿公卿侍从前集乘舆至悉起迎大士坐如故御史中丞问状荅曰法地若动一切法不安又与座人辩诘如响讲罢帝赐水火珠二大径寸以取水火于日月云翼日帝独延大士夀光殿语夜漏上乃出五年再入都与帝论息而不灭义又说帝曰一切色像莫不归空无量妙法不出真如天下非道不安非理不乐帝黙不怿太清二年三月白衆将持不食上斋烧身为大明灯供飬三寳普度一切弟子哀惧劝请愿以身代者十九人焼指截耳刺心者二十八人持上斋三日者十五人卖身奉供者又二十余人梁末饥乱大士日与其徒拾橡栗揉菜作糜以活闾里盗不忍犯光大二年冬嵩头陁死于龙丘巖是日大士心知之集衆谓曰嵩公已还兠率天与我同度衆生去已尽矣我不得乆住于此作还源诗十二章乃于太建元年四月乙夘示寂年七十三越三日体复柔煖香洁又七日县令陈钟耆来礼敬传香次及大士犹反手取香衆益惊叹遂葬潜印渚松山之隅累甓爲床置尸其上大士命也大士姓傅名翕字玄风世农少以渔爲业娶妻刘氏后号妙光生二子普建普成大士年二十四方泝渔稽停塘下有胡僧至语大士曰昔与汝于毗婆尸佛前发大誓度衆生今兠率宫居宇故在何当还耶大士不领其言僧令大士鑑水中则圆光寳盖环覆其身大士即悟宿因语明僧曰吾方以度衆生为急何暇思兠率之乐乎弃渔具从僧至松山下双梼树间曰此修行地也后即其所建双林寺云胡僧嵩头陁也賛曰衆生与佛非有别善悪痴慧幻中出了知是幻非别幻三千大千一尘许无上兠率正遍知于五浊现衆生相渔河取食资畜飬示杀害及诸愚痴一朝照水悟宿因于衆生中现佛相说法如云遍十方具无碍辩大智海以何因縁现如是欲示衆生与佛等不令着凡圣二见欲令衆生反实际如飜覆手无所得呜唿广大天中天衆生于无始刼来以爱不舍受生死是爱由执有我故从是展转爱诸有大士为是哀衆生以衆生所甚爱者誓舍身命作供飬燔然百体如薪炭摄诸衆生执我爱誓舍饮食忍饥渇摄诸饕害私口腹誓舍妻子为佣作摄诸衆生痴眷属誓舍田宅受用物摄诸衆生贪盗者乃至佛法亦应舍无取无着无所受呜唿慈忍天中天衆生各具大神力出入变化无有碍父母所生眼耳鼻乃至意根无分量悉能徧觉三千界法尔如然不自了为诸业识之所障大士河濵释罔罟即现种种诸神变或于萝中示竒相化摄上慢阐提者光明手中妙香出及遍山野微妙香目净修广放光明手行钵饭餍百衆或踊身髙一由句寳塔珠络莲华地足长三尺紫金色长大相好翔虚空如是竒妙不可测皆自本际妙庄严非作故现希有事呜唿自在天中天过去诸佛如虚空遍一切处无留碍衆生随根噐广狭以一念心各得见如人窥井及穿牖堂室巖谷并墟落乃至陞髙望四野随所见空相不同有人独坐湏弥峯尽见虚空无边表大士佛身亦如是无一丝毫作眼障与无量佛不相离一念歴通前后际明善世尊我昔师松山七年安不动释迦定光下道场乃至七佛常现前天龙四衆共围绕唯释迦文数顾语云当継立大法幢今如维摩金粟尊示居士身作权化又以掌合大士手光明小大无有别复遣弟子助道化曼殊普门二化身呜唿具足天中天圎觉一切魔即佛具一切觉佛即魔大士不舍一切法于实际中大建立而于梦中现金像谓是魔鬼所变化以杖剖击尽无余乃知大士妙智力摧殄邪见亦如是有世中王着小法不了圣谛第一义大士为说色像空令趣如如真实际金刚般若甚深法彼请大士为宣说摄衣登坐衆倾耳应时抚几即下座座中鸟爪师子王知大士说是经竟呜唿妙揔天中天衢州常山县重建保安院记淛江道东尽信安郡郡接荆闽地风气相薄其山邃以廉其水清以駃故其氓俗悍以果而其君子耿耿尚气敏于事郡之望姓仕族率占山水之胜以居而浮屠氏之宫亦复相望原谷间其所依以为檀施主者常在所谓望姓仕族而仕族之广者曰江氏常山县之谢原有僧舍曰保安院盖江氏之祖侍御公之所建者自侍御之世滋逺厦屋日隳院之徒皆託处飬私不事其教施施相睨无所愧念诸孙戚之则相与谋以谓侍御种德不售庆偿后人咸克有家用大芘于兹六世苟事之弗嗣其克训于其德者几何矧是院之建实本于义郷人能道之盖非徼福以私已者诸孙其可罢休以没其德实然昔者栋宇故存而仆者莫起垫者莫支至于坏且废信人开士过之如无覩者徒非其徒故耳今诚得净修士主而兴之冝无难开化报恩院僧文雅盖浄修者盍请以来雅之以身律衆小大斩斩苗薅垢瀹日劘月絫凡六年而后成其基则因故地辟之稍前又益东筑革面势以便川谷之冝其则尽去摧腐一备而新大之其象偶其器具咸称盖为钱若干万于是距始建百九十余年矣今夫天下之人自王公至匹夫居必庐寒必衣饥必食凡所以飬生集类者不取之以其力则以其道也惟浮屠氏不耕不蚕不贸不作安坐放言而飬生之物有湏必具而加侈焉世无与之争者岂所谓取之以其道者耶使其道可尊其法可恃其言可以明理而化物则其为道也不素餐兮莫大于是亦何儒释之分哉苟无是也名其名服其服安享侈厚而曰我分盖如是谓之盗释可也若文雅一为浮屠终身守其敎戒又能作其废事仰而覩其导师俯而面其衆自称曰浮屠氏中心无所忸焉与世之盗道负愧者亦有间矣故余乐为记之侍御讳景房字某仕吴越至侍御史入皇朝为沁水尉有髙行为郷里敬信今开化诸江皆其后也初里人有讼累不得直公贻书吴越执政道其冤事得直里人进金十镒以谢公笑斥之里人置金去终不得辞则以金买谢原地立保安院云崇寕四年某月日北山程俱记衢州开化县云门院法华阁记无量衆生共一大觉海中或游或沉等无有二诸无明者如沉水人㒹倒坠溺东西踊偾所向苦恼有善游者无心于水与汨俱出与齐俱入则此水者是游戯处安肆快乐无所疑畏惟东方十万亿国土中世界名曰震旦一刧五浊烦恼之聚一切衆生选佛之塲何以故是中衆生业力虽厚而其信心堪任大事又如莲华必于淤泥乃能生植髙原陆地不复能生诸烦恼中即大般若一念返照超诸如来是故过去诸佛说妙法莲华经时光明示现希有如是好城国中乃有千万亿种疑惑衆生耆阇崛山乃有増上慢人退席四衆唯此震旦一切衆生若智若愚闻法华名莫不稽首乃至庄严供飬舍诸所爱无上慢者岂非耆阇之四衆不如震旦之衆生也哉衢州开化县之北原寿圣云门院有比丘曰寳声早受具戒从义学师指授演说修多罗教晩归山中于海啇所得倭国金书妙法莲华经为七寳凾庄严承事又建寳阁上有诸佛及大菩萨阿罗汉像旃檀髹采金银丹垩缯幡珠网种种庄校以作佛事前荣敞明可布法席后楹旷深可以宴坐四楯周帀可以经行作于元丰之辛酉成于绍圣之甲戌后十一年寳声比丘从里人程俱说如是事请记以文因随喜佛事以偈賛云住音然灯佛从日月灯明及释迦牟尼临入般涅槃安坐说是法大通智胜佛亦于三昧中放无量光明最后说如是四为法施㑹灭度僧祇衆如我观如来不独是时说常说是经法未曾有间断彼十六王子及万亿菩萨今见在世间处处为法施衆生自盲聋不见如是事耆阇崛山中授记诸佛子舍利弗迦叶乃至阿罗汉学无学人等普于人天前付嘱当作佛如我观释迦不独记是等无量无央数五道诸衆生草木及山河一一授佛记云当决定得阿耨三菩提衆生自狭劣不信如是事佛子应如是福德无有量正使十地衆揔持山海辩充满于大千拟心共思量无复有是处稽首于一切妙法莲华经衢州开化县灵山寺大藏记寿圣灵山寺在开化为大僧坊崇寕元年其徒从演始建转轮经藏奔走勤事五年而后成下固上壮爽博宏致校饰衆具炜奕严好圣像法籍俨如化成屹如寳聚邑人程俱来至其所竦仰正竚说偈称讃演故具石宇下来请记矣遂以文其碑云其词曰世界无尽如虚空是故诸佛亦无尽佛旣无尽法亦尔于诸縁起而出生我观清净法门海十方导尊常演说一一念中一一说如是展转难思刼正使衆生无数量皆获三昧闻持藏于此导尊所说法不能共记一品义设复笔髙湏弥聚濡以万亿恒河水等三千界大经卷不能书佛所说法那由他中一少分况此五千四十卷何异大地一尘末人中师子无畏者于第一义安不动如斯清净法门海一言演说尽无余正使一切诸衆生皆获智慧三昩海不能了此一言者思惟究竟云何说设复毛端滴海尽此诸水滴可知数乃至㣲尘悉可知叵思议此甚深法则是五千四十卷一字一句法无余我今普愿群生类皆获摩诃法寳藏真如实际以为地覆以喜舍慈哀宇清浄平等之大轮贯以忍力金刚轴无碍机关极明利运以解脱神通力菩萨心珠饰其上一一常放大智光种种方便为华鬘妙行缯綵为幡盖七净之华以为网梵音深妙为寳铃涂以大愿功德香布以觉分菡蓞华护以方等调柔帙百千三昧为实函中有无尽陀罗尼非生盲人所能覩如我今者如是说所说如幻说如响若人于此一大教初心回向如来藏是人已获无碍智是知诸佛祕宻说杭州于潜县治平寺重建佛殿记余杭之镇曰天目山唐人作僧舍于其下号天目寺自㑹昌中废大中复兴更唐末五代至皇朝且数百年岿然常为邑里信人之所依向治平中勑赐名曰治平世以夏腊主寺事其徒徃徃㳺四方叩义学师指授演说修多罗教或从善知识传佛心宗自显南禅师以来代不絶人宣和庚子盗发新定䧟于潜寺焚有邑豪襁负其母避地走山谷过其门望遗址黙自誓曰使贼平家脱祸当复新此殿云及贼平其家小大数十人讫无恙明年建大佛殿为佛菩萨大弟子护法神像壮丽辉绚庄严殊特悉加于旧焉吾郷镇江天寕禅鉴长老道潜实受业治平寺盖所谓从善知识传佛心宗者之一也数爲余道治平事且求文以记本末于今三年矣而请愈坚吾闻至人开士依真而住非可以国土观一相无相非可以声色求不即不离非可以方处摄也又况栋宇之奉象寓之设哉然于无爲中示现有爲于不住中宣说常住其悲智愿力所以开度有情者不废也故昔释迦文佛于欲色界中大集群品说法之余以四天下二十支提若湏弥山顶开华藏殿若震旦汉国那罗耶那以如是等牟尼圣人徃昔住处付属诸龙又以阎浮提中四方国土若若遮波罗处若阿跋多山若善安住塔以如是等诸佛罗汉贤圣天人修行住处付属星宿天龙药义大鬼神等分布守护然则名山佛刹所以建立扶持者幽明之际必有尸之者矣兹岂偶然也哉方是寺之存也栋宇象寓屹然如山而恶念人能以一念使与灰烬散灭及其复也有信心者亦以一念能使荒秽瓦砾之区化爲𣑽释之宫师子之座甚矣一念之不可思议也方一念之作虽有神智莫得而闻见搏执也然无形而成不疾而速虽无邉如虚空宻用如造化坚固如金刚迅速如毗岚不若是烈也一念爲善念念续之不唯成一身仁九族而已扩而济天下泽百世无难也至于得果成道髙可以超三界下可以生梵天为四果为二乘为菩提萨埵爲佛世尊极其原初出于一念之㣲而其所利益成就至于不可胜言者一念爲不善念念续之有至于提戈相寻伏尸流血数百千里人畜草木爲空一旦败祸父母妻子相随就砧几剥割脍醢肉餧鸱鸦狗䑕死入地狱受无量苦经千万亿刼迺爲畜生出入炮烙剖剒之间或爲饿鬼饥火所焼支节窍戸勐熖炽然又千万亿刼极其原亦出于一念之㣲而流毒之大受报之酷亦至于不可胜言者前日之群盗是也使横目之民惟善是念如火传薪如水趣下而善不可胜用矣一家爲善则一家安一郷爲善则一郷化推而凖之天下则鬪很凌暴之风凶荒疵疠之应何从而有哉是则安乐之土已矣余因潜之请也以是告于方来使知一念之㣲不可不其不可思议力可使利益及于无邉成就至于佛地而涂之人皆可以勉也营事僧曰可先义交道颙住持僧曰希表邑豪曰徐彦通佛殿费盖无虑二万緍云镇江府鹤林天寕寺大藏记稽首正觉尊最胜放光者具足功德聚智海如虚空善逹于一切衆生心心相似无尘垢轮及无所行轮无示无说中而爲说正法不爲有藴故有处及有界无明至老死故说如是法诸法寂灭说是名无姤轮譬如大日轮依空而不住无碍无取舍普照无有邉随三乘根器宣说无所着非有亦非空非即色离色非即离涅槃而空无所有是轮无取行利乐于衆生我观诸如来所说修多罗乃至未曾有优波提舍等皆以一言音而说无量义皆以一文字而显诸言音音中本无字字中亦无声声不爲字故而作种种声字不爲声故而现种种字有无玄庄严生灭迭成坏然非有无摄亦复无没生不即是字言而有诸句味不离字言故而见妙法门如是而出生当处而解脱一句摄一切无尽入无余是陀罗尼轮究竟叵思议诸来四衆等及补持伽罗当观是藏轮与佛非一异诸佛无住着转无上法轮爲坏衆生道烦恼苦业三歴刼如河沙而转无所转是轮云何转虽以风和合彼彼大神足无体无自性转处不可得寂转转常寂无以生灭心堕彼㒹倒想我以法施已次当述因縁惟此朱方城天寕大禅利长老禅鑑师其名曰道潜来传正法眼于刹那婆那牟唿栗多间常转如是事㳺兆敦牂岁纪元曰靖康为利诸有情始作大经藏无爲实相中示现有爲法惟旃陁罗衆再入朱方城如彼波卑椽更来作娆害而此禅鑑老正念得自在安详若无见和颜以輭语徐说后世畏摧彼憍慢幢譬于火聚中而出芬陁利是阿兰拏处旣不随变灭巍然法寳藏迄成就庄严屹如湏弥卢见者叹希有城中有居士氏名曰程俱清净三业中流出无尽藏爲记如是事说是诸伽陁爲无量衆生回向萨云若照堂记有大圎镜纵广正等弥十方界乃至㣲尘数莲华藏世界海中一切所有青黄赤白小大长短种种色像于中示现如水如眼如摩尼珠彼种种者有是色像而大圎镜实无种种彼色像者有去来相而大圆镜实无去来万像俱隐寂即是照万像俱现照即是寂非作故然无所受故无取舍故无分别故一切衆生各具如是大圆镜以业习故事理取舍爲自障碍识尘分别爲自盖纒譬如有人以诸泥涂种种粪垢埋褁古镜又复有人以旃檀末和雪山泥装校镜面是二人者垢净不同其于圆镜等一蔽塞诸无明者是粪垢喻诸小法者是香泥喻皆失本来真精妙明有一情念堕凡圣边无复是处诸来佛子採集縁影是死生本勿认此尘作圆照解刹那刹那森罗现前勿妄思惟亦无断灭当如我说大圎镜照崇寕四年六月庚辰北山程某爲谢原山照堂比丘作如是说安飬庵记河沙刹中有一世界号安养国其国有无量夀如来应供正徧知明行足善逝世间解无上士调御丈夫天人师佛世尊其国境界皆以七寳装饰成就广博严事其国衆生皆是宿具福智化生莲中住不退地其国夀命无有边量一日一夜此土一刼其国六时皆有天乐㣲妙音声及雨寳华而共娱乐其国花木皆是莲华如车轮大及寳行树交映周彻其国鸣禽皆是如来变化所作于一切时演无量义以是种种希有之事故名安养从是安养国东方过十万亿国土有世界号曰娑婆诸国土中无数伽蓝有一伽蓝曰灵山聚复有精舍号安养庵是中有人衣壤色衣净除湏髪处乞士衆名曰修意是庵无有七寳严事但有墻壁栋宇山溪丘坎爲其境界是庵无有化生莲中但有胎卵湿化诸有情类爲其衆生是庵无有无边夀命但有五十七十乃至百岁爲其夀限是庵六时无有雨华及诸天乐但于昼夜飡饭食粥撞钟击鼓是庵周匝无有寳树及大莲华但见山中草木华茂是庵无有变化衆鸟演无量义但闻虫鸟自鸣自已以是现前种种之事亦名安养是乞士者逰诸国土亲事知识得法藏已受用自在还归北山结庵安居时北山中有一居士适㳺伽蓝至安养庵谓大衆言现前种种如上所说与安养国爲一爲异若作异见断佛种子若作同见是魔眷属安养世界在一切处而一切处非安养国若作断见彼释迦文寕爲虚语若取法相汝则孤负无量夀尊咄诸男子各依位住坐大道场如不信承请诣毗耶离城当俟螺髪梵王爲汝解说崇寕五年八月甲子北山程俱记衢州溪桥记衢之爲郡郊邑疆理错处衆山间大溪贯其中东㑹淛江入于海其源实出嵓谷畎涧至郡城始大郡西三邑之人输赋租走期㑹适市井与行流之出入荆闽者皆絶溪徃来深则杭浅则掲以渉春夏积雨四山之水从地出所谓巖谷畎涧之流与大溪相吞激势益张怒操舟絶流失毫髪便輙覆溺漂转漫不见踪迹人皆病之大观元年邦人相与谋跨溪为梁裒其材用于衆越明年春三月梁成凡三十五架其脩二百六十歩㑹其费庸爲钱四百万于是负乗扶擕徃来不择昼夜虽大水时至安如平地然有爲邦人请于余者曰衢公之故郷溪桥之功衢之大利也公不书无以示来者俾知始事之勤与溪桥之有无利害也则叙其所以卑刻诸石焉二年夏四月辛巳显谟阁待制荆湖南路安抚使王涣之记常山瑞相记常山县西驰官道十二里许居人张超饰斋舍道旁以憇徃来客其严洁如阿兰若元祐三年十一月十五日直斋南壁现观音菩萨像及种种物相初儵忽莽苍乆之如水墨然八年四月八日复现斋内壁四十日乃没凡壁间观音像一居中最大坐石上见半靣合掌叠一足一足下蹋莲华大石立座后有物挂其上如珠璎如衣带身光周之上有圆相圆相中树三比丘二其一合掌立其一佛袖行观音前猕猴一举手向莲华下若欲有所掇者稍前师子一龙鉅细四皆奋拏上腾其二吐云气又一龙衡身矫首下顾龙首虵身者一亦蜿蜒趣上人首而异物一大龙瓜足一又稍前壁端𫀆笏而立者一人错人物间状云气者九观音后菩萨一合掌而立居士二对坐盘右其一举手若谈话其一若合掌听稍后师子一花草株一猕猴在旁举手若欲摘花者一龙二皆妥身衡行其一卬首若欲奋者野人一若持药草者稍后壁端菩萨二异处其一若奉物供养他方者其一合掌立壁之下陬鱼五其他脉理屈曲交互如云如水者不胜数而下居多绍兴四年八月八日又独现菩萨像某衢人少走四方间归省先陇又率舟行未始瞻敬其下崇寕四年冬客开化县之灵山寺十二月县佐崇仁彭君挥上谒郡治所道张氏斋舍时超已死得其事梗槩持墨臈本归他日以示某某稽首已说偈賛曰苇竹以爲干涂垩饰其外是中无自性复非镜止水云何照他方现此胜境界普门天人师法身无有边海岸孤絶处乆示常住相鱼龙共㳺戯草木助法音而此墻壁间照现恐如是得非妙明发直见补陁聚又岂善逝者断取彼境界掷过三千刹影落此土中将非佛神通于一弹指顷化易殊胜境纳此墻壁间是中虽块陋同一法海空其于照他方正自无障翳其于纳大地亦复无留碍不可思议故法尔亦如然北山小集北山小集卷十九北山小集卷第十九信安程俱碑记常州州学奨谕勑碑皇帝临御之七年实大观元年诏班学令于天下敎养之数劝沮之方有目有凡毕恊理义简大如江汉明信如四时灏灏恢恢咸出天翰于是郡县百吏奔走厥职宣逹圣志小大丕应荒陬絶徼一变邹鲁二年辟廱㑹试郡国贡士无虑数千人其升诸司马命于天子者百四十人而常州得士之多为天下最皇帝嘉之诏三省亟论功加赏焉十月制下知州事若蒙进官朝请大夫州学教授虙以宣德郎充职如故于是诸生侈上之赐相与言曰进贤之诏载在令甲播之天下岂惟一邦宠休凡士与荣焉若具石表刻明诏列词其下祗颂上德之万一与夫劝学报功之意惟明有孚郡国诸侯徯承不怠师儒之官训率有叙惟允惟公迄有成绩以饬稚昧于无穷岂不益显咸曰唯唯则系以词曰惟古有学惟治之原何以先之德敎是宣泮水之诗有据有㳺六艺具焉以文厥修秦汉以来倚吏爲治本之不圗绳其已至天肇神考见道之赜斡神之机皷舞群物作我多士一开其天以澡以摩今三十年于穆皇帝遹广圣猷渊跃鲔鲂山有𣏌枢声敎溥渐穷日所照目睨指摽万邦是俲惟邦有常士子之区雷风所覃不约而趋都试辟雍俊造是罗论定而官莫与常多皇帝曰都承宣有劳实惟师儒乂我俊髦是逹是化以礼以文奉我新书以迄有成惟守曁师旣受上赏天语有嘉四方是仰倬彼宸翰虽在四方掲之龟趺俾人不忘士之不忘惟上之赐潭潭学区大烹以饫岂惟飬之择师以教车服稍徒以酬有造岂惟官之子以旌之显示万邦以劝厥来上徳之怀惟称厥求惟克有爲有守有猷多士之修有邦之休洋洋德音万世由之晋故使持节侍中中书监大都督杨江司豫徐兖青冀并幽梁益雍凉十五州诸军事卫将军太保録尚书杨州刺史建昌县公赠大傅追封庐陵郡公谥文靖谢公碑太元八年秋秦苻坚举国来㓂衆号百万八月度淮十月䧟寿春又䧟项城声摇京师甲子诏以征讨都督右冠军将军玄辅国将军琰等帅师距之而卫将军征讨大都督谢公实揔其事乙亥师及秦人战于肥水大破之坚脱身走十一月庚子诏公劳旋师于金城车驾遂幸金城钖燕诏尚书亟论功封赏焉十二月庚午大赦天下初坚之来㓂也军势张甚上下懔懔不自保大臣老于军旅如宣穆桓太尉亦岌然有左祍之忧方是时无疆艰恤实大投于公身而公泊然㤗定若无事时徐而内辑外御蒐军谋帅若画一二于是人始有固志盖倚之如太山用能以八万之师殄百万之㓂如石投寕近威逺繄公之休昔祁奚内举其子而不闻髙世之勲萧何举宗从军盖以杜疑间之萌未有一举三亲而不自以爲嫌一门三帅而人不忌其㤗谈笑之下变危即安者公之功德莫大焉公讳安字安石某郡县人曾祖讳某某官祖讳某某官父讳裒故太常卿公生而颕异年四歳时桓宣穆见而叹曰此儿风神秀彻后当不减王东海揔角沈旷弘敏遂有当世重名全才毓德器益以大时世道屯塞国家多故公乐道丘壑悠然有终焉之志司徒府杨州刺史再辟朝廷以佐着作尚书郎瑯琊王友吏部郎四徴皆不就士大夫叹曰安石不起当如苍生何乆之幡然有经世意盖于是年余四十矣㑹大司马桓温请爲司马寻爲吴兴太守静一无所事去而人思之徴拜侍中选吏部尚书咸安末入受顾命迁尚书仆射领吏部加后将军揔关中书事又领杨州刺史诏以甲仗百人入殿上始亲万机进中书监骠骑将军録尚书事辞骠骑将军録尚书事顷之加司徒侍中都督杨豫徐兖青五州幽州之燕国诸军事假节拜卫将军开府仪同三司封建昌县公苻坚败进拜太保公遂欲平一华夏乃上䟽曰自运遭阳九二帝北狩文华之区委于犲犬故宗庙宫室丘墟百年前日苻坚送死边陲狼狈奔越今兹哀请命天其或者将以一天下降休于国家臣请竭驽末帅师北征湏经置略定臣则乞骸还东誓毕素志于是诏以公爲大都督杨州江荆司豫徐兖青冀幽并梁益雍凉十五州诸军事加黄钺余如故置从事中郎二人公辞太保县公诏不听十年夏四月公北征戊午上饯公于西池八月公遇疾手䟽请旋师且以龙骧将军朱序进据洛阳前锋都督谢玄屯彭沛伺间一举诏遣侍中尉劳还公京师疾遂笃丁酉公薨于位享年六十六讣闻上震悼临于朝堂三日赐东园秘噐朝服袭衣钱百万布千匹赠太傅谥曰文靖粤某甲子葬公于某郡县某原制加殊礼又録肥水之勲更封庐陵郡公旣窆门生故吏若干人相与泣而言曰公之名德垂天下后世如日星决不没则是隧道之碑无刻可也然否则无以慰人思惟公性体道奥不迎不随故出处之际动与理㑹方其栖迟东土未始出其绪余而天下固已延首託命于公及在朝廷独以盛德逺度坐镇危疑上以弼亮一人下以咸和万民惟深惟几济物成务王者之佐蔑以加焉自海西公废桓温逆节萌起及髙平因山同轨毕至温来赴葬大陈兵新亭以公与王文度朝之大臣将杀二公遂迁龟鼎使召公等文度惶骇流汗不知所出公旣见温神色不变从容就席徐语温曰某闻诸侯有道守在四隣明公何湏壁后置人耶温茫然不能测则大笑曰正自不得不尔耳不敢加害王室以寕窃甞议之夫气足以眇天下然后可以任天下气足以眇一国然后足以任一国公起隠约一旦处端揆身负大器而不爲重执天下安危之几临死生祸福之变而不慄功全邦社而无喜色彼其气诚足以眇之道大故也其视举天下措诸安何异有力者之视一羽哉某旣掇公之大节叙次如此又系之以铭云公夫人刘氏明识贤行爲世妇则有子曰瑶官至瑯琊王友早卒曰琰爲征虏将军望蔡公孙若干人铭曰皇有重器惟神惟几有孰定有倾孰持必有元佐力能负之其力维何非贲育获包以洪度镇以鸿德手挈二枋在所措画释而置之泊若无适显允谢公实维其人天祚晋德钖之大臣公在东山世挽莫来幡然赴之不迓不违因理王度不吾不尸有暴如温有㓂如坚处以谈笑大沮以㒹覃覃镐京延首思复六合垂一斯人无禄公𥘉北征镇于新城释权去位尽室以行湏此略定逝言东山有巖东山斯人所瞻西州之门有仡其墉斯人永怀有敉公功公功匪居惟德之余东山或夷德风不渝江氏小山祖墓记开化县治开元郷故常山县地也县宇之北有丘墟隐然域以垣堑族葬其中望之松槚蔚然者江氏之祖歳郳之墓也按江氏家谱系出济阳统之八世孙曰世源官信安留家不去实始爲信安人又五世孙歳郳等五丧葬常山县开化郷之万歳里小山村其地四十亩则此墓是也繇始葬及今十六世子孙益蕃属益逺又散处郊邑或仕或逰借令归且处岁时祭扫上不过四世而已小山墓地旣广近族之贫者往往寓着其间岁且乆因以爲已产稍斥卖之又四域之外耕艺者相接岁攘日蹙莫之谁何大观三年乡豪汪氏遂𣣔葬墓域中县又取西北隅地丞舎㑹诸孙之官学者皆在里中大骇且惧则相与愬于县未得直乃出康定皇祐二牒以爲证其一太常少卿任两浙转运使日具墓地界俾宗子迺等主之岁一补治垣墙则宗司白宗长凡宗人共其事其一尚书郎钺以邻人之侵其地也言于县县按所侵地归之俾宗人祐主之旣出二牒争者语塞县即日徙丞舍凡违法之契尽毁之于是子孙乃始周域其地爲垣墻稍树松槚掲其阡曰江氏皇祖之墓然不能四十亩矣余友仲嘉襃旣与其族父兄子弟事其事它日一二语余且曰余惧来日之无穷也事寖逺而寖忘则其不爲前日之戕败者几希余将列其事于石掲之墓道然非文不传也莫如子能余曰古人以谓君子之泽不过五世先王制礼必以逺近戚䟽爲之节凡祖子孙上下不能十世而服则五等而已盖先王所以教天下之中其制不得不然也先王之制则有节而人之恩性顾岂有量哉今而以世观之则虽近而已䟽即吾身以推之则虽逺而益恩是何言也且吾之生者爲子子之孙爲曾孙曾孙之曾孙则已不能名矣夫吾之委蜕适数世耳而遂至于不知何人岂非虽近而已䟽乎夫安得不悲然今吾视听食息于是者父母之遗体也求生之所自生则由祖而上百世可也使人而无祖则乃今安得视听食息于是者哉以是推之岂非虽逺而益恩乎夫安得不思思且悲则其惙惙不忘于心者岂有穷耶然则制虽有逺近戚䟽而恩性则有至于不能忘者何可夺也且江氏小山之祖至太常府君十三世至仲嘉又四世矣而其族父兄子弟不忍其墓地之不除而途人皆得以攘蹙耡刈也相与出力而营之以爲庶几神灵之复安而后世知所本也岂非所谓中有不能忘者故耶今子碣于是俾后之人过是者知敬戒岂唯江氏之子孙人孰不生且死也思所以奉祖先训子孙保坟墓者人情均也繇是而思之则虽已暴之骨无名之丘有不忍易而戕之者矣其爲利顾不博哉然则余其敢爱荒陋之文而无以成子之善也四年四月壬午北原程俱记常州新修市易务壁记熙寕中始置市易务于通邑要郡常州以编氓居十数间粗更门户墻壁榜爲市易务及今垂四十年不知先爲编氓居又几何年中间再废益不治栋宇故隘岁加摧腐毎大风雨岌岌将遂㒹压规制又甚浅劣平旦侧肩庭中无所旋足吏坐两壁间与之争席按察时至门不容车盖率歩以入余𥘉至谋撤其甚者而新之则㑹凡匠事之材用上郡爲钱十二万有畸凡再裁损乃上使者使檄下郡又再裁损亶爲钱八万六千时乆阙常平使者又八月㑹提点刑狱盛公兼行常平事则具状走其府又以记道不可已之故即日檄下予钱先是以书与所㑹之材抵张渚镇官田渚与江南接多山木大竹幸爲我期于市取足焉钱至则取之又以告埏埴者毕具又移晋陵武进鸠衆工盖檄下十日而庀工即事二十五日而完木之工二百八十竹之工百有九瓴甓之工百三十涂饰之工百五十凡爲工六百六十有九募于市者十之一晋陵之所集者十之九其畚除运负之工又四百五十有畸以负重出纳食其力于务者七夫与警守之卒供其事警守故十卒前十日兵马司取其三其所留大抵军营小儿占尺籍而名廪帛耳其爲力不足以半一夫是三十日间率寅入酉出公察其勤惰时其难易而均督之暮休面赋其直不容吏下隠刻故其赴功也力材审其良窳因其旧新而材用之下至竹头木附无弃物凡爲屋十五间堂三楹极髙故屋五尺挟以二舍引以二庑惟称庑舍爲库六其题曰懋迁有无化居门髙三仞庭倍前日其爲址尽是无余隙矣深不能八丈前官道后人居广不能十丈左右皆人居故技止于此它日使甞见故区者视之则固以爲广厦爲难能矣如其不然以爲陋可也昔叔孙婼羁于晋其所馆虽一日必葺去之如始至君子纪之况任其事食其禄而爲三年淹者其可鄙其居而苟于事哉且乗田委吏圣人之所不忍余何敢苟然余贱有司也出纳贸迁之爲职若其市材供事鸠工董役则故有任其事者非吾任也余不忍坐视越尊俎而代庖是亦㤗多事矣厥旣讫工则志本末刻诸石而材用工役之事加详焉盖使来者知余之勤且艰如此而其所建立止如此余不负市吏而市吏负余亦足叹也大观二年八月十五日信安程俱书漫堂记大观中朝廷斥地益广顾舆地图有所未载而旧志又或遗牾迺选士寓直三舘作书如九丘傅子冲益在其间不数月以人言罢去又二年财得蕲县令明年春余西赴调道汴上迃行百里过冲益于蕲道旧故乐也冲益故时嗜书好爲词章喜谈笑论议忼慨羞薄俗吏事雅意甚髙余至蕲观冲益所设施大抵合绳墨晨坐听事与邑甿论决是非曲直无倦色日未昃庭无留人冲益始至㑹临涣令有辠郡檄两易之至是始还蕲临涣人追之不释蕲之人道拥其车以归余至都城数月冲益书来曰蕞尔邑令与人旣相安矣日多暇焉前日所治舍将以爲燕息之地者苟完矣因漫名之曰漫堂子爲我漫记之余惟天下之事小足以观大蕲临涣虽不能万戸而冲益爲之其効已如彼冲益之爲吏不漫也夫禄足以仁其九族问其位则世所谓君子者也然事至则漫不省曰聊尔聊尔安用察察爲哉如是而爲漫可乎若曰外物不可必力不胜命乆矣古有穷机械蹈污崄汲汲而图之者吾于此漫焉于此漫焉则虽邑陋于蕲埶卑于爲县犹不慼也则其去道山入阡陌舍䌷绎讨论之乐而劳神明于简书榜楚之间无往而非漫者又奚欣慼于其间哉冲益名谅友莆阳人襟度明旷识趣不凡近亦以是数竒云衢州开化县新学记开化县学故在县治之西其址不能五亩旁无壖地右倚山足因髙接庑以布讲席大成之殿顾在平地斋宇趣完未中程度自𥘉迄今更十数令顾地势不可复广莫能易而大之今县令李侯旬视学区退则大惧以谓自大观学法行天下西𬒳氐羗南踰䍧牱岭海万里之外荒漠不毛之地皆爲郡县置学官师弟子絃诵之声相闻三尺之童不谈天人之道咏颂功德以志荣名取显仕者舆䑓樵牧知笑之今开化虽小邑僻在山谷间当句越之穷处然在舆图尚爲次近地奉诏令蒙教养犹毂下也县之造士秀人歳不絶于贤能之书又今天下賔兴士群至于王廷与备官使于中外者必自县学始则学法之行繄乡县爲根本顾不重哉而县学舍乃不称县令安所逃责则相方绳址得县南临溪爽垲之地而营之迺状其事请于郡郡言上使者得钱四十万取人屋之籍于官者十四间益以故学之材与亭观之废无用者厥旣蒇事工徒赴功如治私舍邑豪里氓亦厎其力盖不三旬而衆工释用髙门有严靣埶端䆳庙象宏显巍然有临命敎之堂师长之舍周庐广庑若承若翼基坚材良皆倍于故士气舒豫雝雝洋洋行道之人过者祍轼于是李侯走书与圗至呉下以抵俱曰开化子之郷邑也新学成冝有文以记歳月固愿以请而衆亦以爲子冝俱生晚不及熈寕元丰之𥘉以与诸生齿今兹壮且老顾以饥寒走四方而学校益隆又不得预养士数以相与燕间揖逊于其间今得託词新学以纪侯之绩其又何辞若夫道学之序饬励之端所以开示于方来者则学法粲然皆圣上所建立也又辟雍奖谕之书八行之碑与凡诏札具在俱不敏勉记新学之成云李侯名光㑹稽人好古强志起诸生爲吏而所立皆不苟奉法爱人文檄不妄下庐里怀之新学之成实政和五年八月甲子十月丁酉通直郎管勾岱岳观程某记京西北路提举常平司新移公宇记政和四年冬诏复置四辅郡颕昌府领南辅都緫管于是京西北路常平使者言常平司故治颕昌今颕昌隷畿内当徙治所部州惟蔡大州处一路中道理径易于督察报应便且近徙省劳费敢以请奏可时朝奉郎信安余侯实提举常平事明年奏下则于蔡城东南隅得官地若干亩夏六月兴土功冬十月毕涂艧爲屋二百八十六间吏舍居十三又明年余侯以书属某记某惟余侯信厚敏明自试吏至爲御史部使者其爲政循理而行奉法度惟谨不爲赫赫名然所歴有实绩可纪无事于斯记也辞不听某惟古建官列爲公卿大夫士其栋宇车服器用之文皆有等衰存焉贵与贱亦各安其所当得而无怍怨于其间故虽大启尔宇山川土田而不爲㤗一堂五亩还庐以桑而不爲偪彼诚知建官所以侍天下之贤能非以私天下之贤能也凡以爲国与人而已所谓公卿大夫士其职非惠人则乂人其克有禄位非有功于国则有劳于国者也其任大其享大亦冝惟外使者常平专以惠人爲本人爲重使者因以重盖常平之职掌常平免役之政令谨视岁之早晚丰俭以颁敛出纳而赒万人之囏阨周咨川原山泽之利害以阜人财任土事通泉府之货贿以平节贾禄庶人之在官者以纾人力凡鳏寡孤独废疾之人受食焉共其飬生送终之具其凡有二曰常平之法取于人者以予人免役之法取于人者以治人是法也更元丰绍圣至于今兹盖三圣人而后备一以惠人而已其维持衍绎繄使者是頼其守金糓如制阃外其称丰荒如持权衡其急民隠如捄焚溺是能守我三圣人之良法以宣上泽于一路则所谓惠乂人与劳于国者使者有焉夫如是居则广厦跨闾里出则车马光原隰以奔走八州五十县之人盖亦未爲㤗巳然则经度之勤栋宇之壮无足爲余侯记而独喜余侯之有以称也又安得不书政和六年夏四月甲子具位程俱记寓斋记客有至寓斋而叹曰夫以介然之形措之天地之间不百年寓耳于一寓中而暂寓于东南西北之逰者又几何耶是斋之士其又寓暂寓于其间者乎程子曰何特此耳天气之积者地块之积者寓于空而已日月星辰山河草木又寓于二物而已请观子之一形寓视于目寓听于耳寓声于口寓神于此百骸五藏之间是则子之所谓介然之形者盖有寓之者焉不有寓之者是则粪壤濡沬而已矣子于此而求之又有不寓者存而天地万物之所以寓者也晋陵钱定国显道尉呉江予名其燕处曰寓斋定国盖甞闻道云建中靖国元年三月甲子信安程某记衢州大中祥符寺大悲观世音菩萨阁记衢州大中祥符寺大悲观世音菩萨阁故在寺之东序自天圣以来再成再毁未有继而兴之者绍兴二年管内僧正妙空大师用良始募檀施益以私财作菩萨像又作大阁覆之舍故址而建于大佛殿之后用良淳质无玷诚谛不欺焚诵之余刻意炎黄之书卢仓张华之说施利之入仅支四事则举以爲栋宇像设庄严佛事之资言行旣孚有募必应像阁旣建又作斋堂四楹左右昈分若承若翼盖八年而后衆工释用厥旣涂艧大集四衆共作佛事以庆其成州人士女奔走归向礼拜旋遶欢喜讃叹无有穷尽时北山居士养疾郡郊闻此胜㑹舆掖至前仰瞻圣像如紫金聚周顾楼阁如化人宫竦踊钦叹说偈称賛于是用良请叙载岁月并刻之石则爲之记俾来者有考焉庻几有清浄四衆若族姓理家若栗呫婆若摩纳婆等覩相生善即色悟空了知大士无碍神通不可思议与此比丘所成就事及一切衆生不思议力无二无别性相等空则其爲利益又岂有量数哉賛曰稽首普门大名称救护衆生苦厄者大悲愿力深如海无刹不现无边身过去正法明如来菩提萨埵示权化于一身心现千手随縁赴感靡不周于一身心现千眼光明普照河沙界如百千灯同一光互融渉入不留碍亦如洪钟与空谷唿之则应叩弥出洪纎徐疾非思量而常在在实无在当知通身是手眼无我无作无受者如是观音妙智力衆生平等无差别百千即一照常如一即百千用常寂烁迦罗心无动转母陁罗臂如虚空湛然寂处起慈悲繁兴用处那伽定观身实相即菩提一一刹尘观自在北山小集卷第十九北山小集北山小集卷二十北山小集卷第二十信安程俱表礼部贺隂云不见日蚀表伐皷用牲方致群隂之责敕躬正事实表衆阳之宗屏翳呈祥曜灵安舍休嘉所頼霄堮均䝉窃以堪舆盖体于隂阳而大道统隂阳之用躔次不离于形数而圣人超形数之先虽酬酢于环中实弥纶于系表惟章蔀纪元之应必于日月所㑹之辰而疾徐显晦之㣲可见天人相与之际苟九芒之或眚繄六职之加修古昔则然钦崇斯在曷若精神之运黙通赜隠之间凄祁之景载瞻淳丙之光自若日之夕矣言莫喻于初余人皆仰之壤无分于内外顾宻庸之至此岂瞽史之能知恭惟皇帝陛下辅相物冝严恭自度固已斡旋于仪象岂唯昭格于神明二十四气之循环独得帝鸿之纪三万六千之并照逺追龙汉之圗眇焉珠璧之交故在挈维之内矧分同道而至相过虽食非灾惟云肤寸而雨崇朝适符所望臣等莫窥工宰咸席照临周德如升请歌松栢之茂尧仁斯就永同葵藿之倾谢冬衣表肃霜在候于是孟冬而始裘新律将更岂容卒岁而无褐肆颁府币徧曁朝绅惟物其时旣安且燠窃以德彰五服厥爲等杀之仪綦组九文盖匪曵娄之急惟是纎良之赐实均饱燠之恩如古好贤有敝又改爲之意及人以恕无服而不称之嫌抑所谓寒者衣之非直爲身之章也此盖伏遇皇帝陛下焕文光被德度并包如丝如纶广仁言于挟纩无小无大昭厚意于承箱是虽典故之常盖有惠存之实臣等乆尘表着备服宠私丽宻在躬肯比毳旃之陋委蛇追食敢忘緫緎之思贺甘露表至神独运道与时升叶气横流瑞由天降浃灵滋于生植蔼欢颂于寰区无疆之休兆民所頼窃以崑崙旁礴体包一气之元辅相裁成位贯三才之用惟厥絪緼之化式由坱北之机结而爲麟凤芝禾之祥粲而爲日星云物之象至载零于膏露盖咸本于冲和顾兹储祉之辰适及崇儒之举天地相合莫之令而自均上下同流亦岂云于小补浥轩丘之有湑晞汤谷之载阳珠霏紫泰之严玉润松筠之茂日当元命知时万于斯年地表赓歌见咸熈于庶绩理无虚应事若可稽恭惟皇帝陛下秉箓御天垂衣执契配皇等极岂唯能致之资合谍应圗具膺诸福之物伟斯休证实载旧闻自非徳及于清寕何以泽周于霄壤臣等无禆神化咸泳圣时𬒳之声诗方广嘉虞之荐仁及草木益观福禄之成贺収复涿易二州表皇猷黙运与神爲谋王旅濯征从天而下遂举平卢之壤复还冠带之区逺迩交欣威灵无外窃以四夷之爲汉患盖莫炽于匈奴九州之隔燕民本失圗于襄晋徯我至化于兹有年仰惟列圣之燕诒盖常北顾而深叹故时廵耀武壷箪迎兴国之师而夕惕赋诗府库掲元丰之志逮兹神筭潜授将臣饬戎车于六月之𥘉见敌情于万里之外是絶是忽肆兴兼弱之兵如雷如霆継上肤公之奏此盖皇帝陛下挈维二柄嘉靖多方式帝命于汤齐诘戎兵于禹迹孝思维则允怀菑获之㓛遹骏有声不逾樽俎之内是用一月而三捷岂非暂费而永寕周索载疆宗祊见喜臣等猥当国秉徒仰圣谟截海外而蹑龙庭将日闻于吉语成王孚而受天祜当复播于雅言贺直河引回河势表神画授圗灼见乂安之理河宗率职嘿消平溢之虞是谓先天而不违故兹无逺而弗届事超䆳古德𬒳凾灵臣窃以底柱旣通世仰龙门之绩宣防是筑古传瓠子之歌然皆旷日以计功固巳厉民而告病故栉风沐雨曾席突之未安而菑揵隤林悼茭薪之不属未有独见五明之上潜回四渎之宗不踰指顾之间合运量之素夫爲之于未有者上德之明训而行其所无事者神禹之大猷顾兹不恃以爲功则亦孰窥于行迹以方前载益显妙庸此盖皇帝陛下德合二仪泽流诸夏王道大顺合百川而东之神化无方格九穹而上应储精于内诚意已孚虽老于河上之人皆聚观而太息顾由此地中之势盖莫测于神休用成九折安流之功同符万世莫大之利臣等无施㳙露获覩祥釐负龙马之圗将见帝鸿之録上词人之颂更追天保之诚贺管押常胜军郭药师进嘉禾表豪酋内附下周索于戎疆嘉种効祥表同文于异亩露章来献案谍甚明是知坱圠之钧无复华夷之间窃以越裳修白雉之贡九译乃通唐叔归同颖之禾千里而近彼荒忽去来之服政不及焉若蕃维礼义之邦理之常者未有举幽燕之絶壤归圗籍于攸司风雷之号始行天地之和已应曾是方苞之美蔚然寒露之区采芭新田当鞠旅涖师之际陈常时夏无此疆尔界之殊瑞不徒然理将在是恭惟皇帝陛下祉由神介道与天通故有开而必先盖徯志而丕应信顺两得亦何爲而弗成威德四施实无思于不服惟厥幽荒之野岂闻稼穑之饶慈仁一薫秀襃交畅实边积粟丰穰何待于湟中置吏除关声教方踰于漠北臣等无禆圣治屡覩蕃釐史不絶书将汗南山之竹天之所覆皆爲寿域之萌贺驾幸祕书省太学表䇿府肇新帝下紫清之驭贤关再𣢾道光邹鲁之儒君举必书事超古谍化行自近风动海隅窃以外史掌帝皇之书抑以辨四方之志太学传圣王之业所由兴三代之隆用建邦家之基厥惟政教之首怀鈆抱椠俾之周见而洽闻句屦圜冠于焉攷徳而问业擢楩楠于拱把致珠玉于遐荒方当行尧行而诵尧言识其大者所与治天事而食天禄不在兹乎仰繄清宴之间灼知当务之急命乗舆而已驾及春日之载阳考古验今驻跸右文之殿尊德乐义却辇大成之门旣流观于匮室之藏复垂听于诗书之典逺矣镐京之嗣服陋哉天寳之元龟细札有孚群儒知劝一㳺一豫式王度于有邦载笑载言迩天颜而拜赐共识丕平之盛事益知幸㑹之非常恭惟皇帝陛下允执道枢深明治本覆临之大象日月而配二仪风化之兴先京师而后诸夏以聦明睿智之姿而尊素王于千载之上以微妙元通之学而逰宸心于六艺之间至于小大之臣咸䝉恩施之美乃若雨师先洒迎颷歘之清尘雩舞届时咏羲和之舒日事皆神介动与道侔于旣醉之盛时见弥文之毕举洋洋盈耳聿追周监之文荡荡难名莫尽汉臣之颂谢赐御书御画并宣召观书画表臣某言今月二日车驾幸祕书省先奉圣㫖以臣兼修道史系提举祕书省官属合赴省起居是日旣与舘阁官观书赐茶谢恩毕退诏宣三公宰臣亲王使相执政侍从官别观书画臣特䝉圣恩俾预宣召之数仍赐御笔行书草书二𥿄御画雀竹一𥿄者齿金兰之衆俊已冒殊私踵笔橐之后尘更膺特召咫尺圭璋之睟表从容翰墨之荣观载窥天纵之能旋拜奎文之赐禠心惊宠浃髓怀恩伏念臣䟽逺下僚顿顽末学敢意草茅之名姓误叨旒扆之闻知惟是群玉蓬莱之山实应列宿圗书之府六飞来止七稔于兹云百梁屹天衢之左界龙文八法掲帝座之中居及斯轮奂之新下慰英髦之望爰申阔典可谓难逢而臣滥吹朝绅虽玷南宫牋奏之末操觚道史适由东观着作之廷在于提振之司实与编摩之属荐迁严旨俾簉清班云翼生身遽翺翔于帝所骊珠眩目获藏去于宸章事匪常均荣踰望外此盖伏遇皇帝陛下爲仁由已以德分人㳺心万物之先髙视百王之表譬若堪舆之大何所弗容故虽昭倬之余沛然成象发挥妙藴丕广鸿休灵篆结空盖禀自然之兆神书出洛夐超副墨之𥘉至肆笔于丹青盖合符于造化岂伊么么得𬒳况临敢不仰服睿慈时瞻天藻氷霜是蹈庶无易叶之凋筋力虽微傥类衔环之报秀州谢上表臣某言臣昨任礼部郎官自三月𥘉即以病告卧家乞外任或宫庙差遣间䝉除太常少卿臣三具状申都省辝不就职寻准勑除臣直祕阁权发遣秀州军州事臣已于今月十五日到任上讫𥘉布条纲具宣徳意所忧绵薄莫副使令臣伏念臣㓜而竒孤长益顽钝上书论事空怀忧国之心窃禄代耕每尽守官之义挂名邪籍爲世僇人晚陪英俊之躔浸冒典章之选再逰东观愧刘郎之复来三至南宫知冯公之已老遭时之变振古未闻穷独余生忧愤不死卧家请急投劾丐归敢于臲不安之时而当绵蕞草创之事旣遂颛愚之守复瞻天日之中喜不自胜死无所恨顾惟敝邑实介大邦征赋之入有经而不时之湏沓至盗贼之忧方炽而即戎之备未修念偾骄凋敝之余则莫若利其衔勒而匮竭疮痍之后又当事于抚摩靖言以思寕免于咎収此桑榆之景终繄覆载之仁此盖伏遇皇帝陛下甞胆济时厉精图治辟至公之路方因任于群材念无竸维人故兼収于片善致兹疵贱亦不弃遗臣敢不行其所知施于有政使公绰爲赵魏之老于用或优而阳城躬抚字之劳自知甚拙唯当竭力少谢素飡臣无任瞻天望圣激切屏营之至谨奉表称谢以闻臣某诚惶诚恐顿首顿首谨言秀州贺天申节表臣某言诞弥厥月允昭申命之休长发其祥共献后天之祷由中及外式舞且歌恭惟皇帝陛下拨乱挺生膺期绍绪体周行之干徤廊继照之离明帝命弗违纉二百年之基业民心攸戴过八千岁之春秋丕承赤伏之符适应朱明之候中兴有望率土惟均臣属守偏州逺违行阙天保之诗小雅方期如日之升华封之祝圣人徒有望云之阻臣无任进新修绍兴勑令格式表臣闻政有忠质文之异尚所以捄时典有中轻重之不同期于止辟顾因循之或敝繄损益之可知苟惟胶枉而弗更则亦推车而或泥恭承睿旨钦祥刑鈆椠非才简书趣备臣某诚惶诚恐顿首顿首窃以制而用之谓之法推而行之谓之通故上有道揆以尽通变之冝下有司存以严法度之守至若画衣冠而不犯是谓帝王之极功垂象魏于始和式敷邦国之常宪载在三尺行之万方傥非可大之规莫应无穷之绪永惟嘉祐之盛实纉太平之基人咸阜安政本忠厚罚疑从去恢然纲举而网踈令出惟行捷若置邮而传命丕承有在洪烈备陈政和以来弥文具缉寛恤之诏屡下竒它之目寖烦遹观厥成亦克用乂着爲律而䟽爲令旣积日以増多岁有㑹而日有成又续书而不一逮此艰难之际収之煨烬之余国之将兴理若有待恭惟皇帝陛下厉精求治甞胆济时深惟溢水之防不忘朽索之驭省尧方于五载岂惟礼物之修约汉法之三章益迈寛仁之德俾致钦于明罚盖无事于滋彰庶几合古以便今亦将易避而难犯所慙钧抚莫副哀矝臣等今将中书舍人谢表臣某言臣伏奉告命授臣试中书舍人仍赐紫章服者册府䌷书误玷英髦之首词垣簮笔猥当润色之求敢意非才骤膺明命衔恩则厚揣已若惊臣某诚惶诚恐顿首顿首臣窃以喉舌之司繄万几之自出丝纶之任实庶政之与闻不惟有取于尔雅深厚之词盖亦兼収于献纳论思之益岂非人才进退系国体之重轻政事弛张关天下之利害号令一出播敷万邦挈维固在于股肱𥙷拾可无于讽议至于华国之具亦责代言之工是以祖宗之来制勑必由于三省侍从之选给舍每髙于一时自非识足以见㣲才足以经逺文知体要无慙苏李之能学贯古今可备崔髙之问则何以仰当睿简俯厌师言孚德意于四方亦中兴之一助如臣者少而孤陋壮益钝顽述业自知其不丰纉言未足以明道早岁栖迟于湖海盖将终身中年出入于朝廷诚非素意何圗晚暮上被奨知察之以日月之明施之以天地之造化者召自庐里赐对宴间曾微尘露之禆収此桑榆之景麟台复建旣先诸子之鸣凤阁方虚更滥群英之吹且于廷谢钖以身章敢辤濡翼之讥秖重临渊之惧此盖伏遇皇帝陛下尧仁广𬒳汤德又新饬蛊坏于倾否之时奋干刚于拨乱之志宵衣旰食纉周室之丕基藏疾纳汗廓汉皇之大度故待人也轻以约亦嘉善而矜不能致是逖䟽有斯遭遇臣敢不稍寻旧学益慕前修披肝胆以献诚或能千虑而有得竭鈆驽以自効庻几十驾而可希敢怀患失之心永矢捐躯之报臣无任感天荷圣激切屏营之至谨奉表称谢以闻臣某诚惶诚恐顿首顿首谨言提举江州太平观谢表臣某言臣昨任中书舍人二月二十二日准尚书省札子奉圣㫖罢中书舍人提举江州太平观任便居住仍免谢辝臣于当日出门至本贯衢州开化县寻准告命已祗受讫者承乏冒荣乆知非据辠深责薄仰戴厚恩感极涕零扪心増惧臣某诚惶诚恐顿首顿首伏念臣戆迂成性忧患俱生无乗机应变之才有至愚极陋之累束髪从仕浪怀畎畒之忠诣阙上书妄陈蠡管之见少不歴事愚无所知方权臣立党以锢人而以谓当两忘元祐熈丰之别省檄讲求于遗利而以谓不若罢明金花石之纲虽云应诏以献言要爲越职而多事栖迟选调盖十六年出入効官于今三纪晚逢圣主误被睿知召从田庐亟寘词掖夫以权德舆之器业李卫公之才猷宋绶之该通韩维之方格乃始不由科第自致清华又若杨大年之一世英豪欧阳脩之诸儒领䄂安石之经术苏轼之文章故皆不待试言径司辝命如臣何者滥继前修续貂之诮是慙窥豹之知曷有以兹感激誓竭鈆驽念平生爱君忧国之诚傥庻几千虑一得之効居怀尸素之惧窃恃奨知之私每有陈论颇蒙采择迄縁蜚语暴着宿愆职在守符不能効死而弗去时方奋武是冝明罚以示惩罪蘖乆萌骇机当发尚霑㣲禄卑侍殊庭复鴈门之踦虽非素望失常山之守仰繄曲全此盖伏遇皇帝陛下稽古聦明遵王好恶毎于刑政之举不忘忠厚之思致此懦庸终繄寛惠臣敢不抚躬知感齚舌省愆年迫桑榆无复报恩之所身依松槚长爲侥幸之人臣无任感天荷圣激切屏营之至谨奉表称谢以闻臣某诚惶诚恐顿首顿首谨言集英殿修撰谢表臣某言今月十九日伏奉告命授臣依前左朝奉大夫充集英殿修撰荖遣赐如故者负衅投闲居怀惴惕均釐肆眚与𬒳甄収承命若惊衔恩知感臣诚惶诚恐顿首顿首伏念臣戆而自信愚不知机少也好修弗踰绳墨之外壮而多事妄怀畎㽗之忠叩阍蚤丽于丹书随牒俄嗟于皓首及稍寛于党禁遂浸列于周行再逰东观着作之廷三与南宫牋奏之末邅廽乆次黾勉一心辝职奉常获守匹夫之志分忧擕李敢言循吏之能属当杌凋敝之余而行还定安辑之政军旅诚非于素学抚绥方尽于夙心决知绵薄之才难抗猖狂之虏利兵坚甲旣无吴㑹之师屯髙城深池又异江湖之天险度不能婴城而死节固不敢开门而请降蚤夜以思进退惟谷先奉宰臣之委教且言朝命之已颁苟守御之力旣穷则迁避而行亦可方出城之次日适𬒳召于行朝而宣抚使藏怒乆深幸灾而发憷吏兵而诱乱掲捕赏以见要劾以深文期于必死仰頼皇明之旁烛不俾怙威而肆行趣至永嘉许归故里恭惟拯溺捄焚之意可谓生死肉骨之恩顾影扪心沦肌刻骨晚蒙睿奖擢寘从班念小已之难胜繄厚恩之冝报事君尽礼敢萌贪荣患失之思操心也危每有私忧过计之累宿愆难赦孤迹易摇谴诃实出于自贻全贷终归于天造旋膺出綍误俾分符复再致于烦言徒仰喧于聦听兹縁大享爰发涣恩敢图雨露之霑俯曁朽枯之质稍垂甄叙曲𬒳记怜念畴昔以知非皆冥顽之所致此盖伏遇皇帝陛下尧仁丕冒汤德又新日就月将方缉熈于大学云行雨施期润泽于群生思以任贤使能而致中兴故虽片善寸长而不终弃頋惟竒贱适有遭逢愚闇无知悔莫追于徃咎衰属待尽情犹切于慕君寒灰无冀于复然病马尚蕲于终惠誓当糜陨少谢生成臣无任感天荷圣激切屏营之至谨奉表称谢以闻臣诚惶诚恐顿首顿首谨言徽猷阁待制谢表臣某言伏奉告命授臣依前左朝奉大夫充徽猷阁待制差遣赐如故臣寻具奏辝免准尚书省札子奉圣旨不允臣已望阙祗受讫者窃禄眞祠乆慙素食升华延阁复玷清班仰戴圣恩俯慙非据臣诚惶诚恐顿首顿首伏念臣才非强济性实戆迂仕则慕君不自量其愚贱学思爲已期无玷于操修不敢枉尺以直寻率常进寸而退尺名书邪籍知芹献之已踈力尽陈编愧管窥之时见晚逢睿哲骤辱奖知拯之水火之中召自渔樵之野冠蓬山之衆俊已媿无堪陟鳯阁之华资深知不称仍持末学入侍清光尘飞何益于太山萤照难施于赫日曾㣲𥙷报自取谴诃庇身俾託于殊庭就食即安于故里感恩念咎刼扫杜门想魏阙以驰神卧漳濵而永叹何圗洪造曲记孤踪不遗簮履之余复置论思之列恳辤不遂成命莫回昔张敞以罪废屏居卒见收于后効刘毅虽年耆偏疾亦不弃于公朝顾臣何人有此厚幸此盖伏遇皇帝陛下干坤侔大日月并明沛然雨露之施涣若风雷之发春生秋肃莫非成物之仁赏庆刑威咸出至公之造求贤用吉士方逺迹于周王嘉善矜不能毎同符于古训市骨兾来于驵骏采葑无间于卑微有如愞愚弗忍遐弃臣敢不永思报称仰服恩荣顾虽颠沛之间无忘素守苟有捐糜之㑹敢爱余生臣无任感天荷圣激切屏营之至谨奉表称谢以闻臣某诚惶诚恐顿首顿首谨言太上皇帝升遐慰表臣某言承衢州告报准尚书省札子太上皇帝升遐者哀缠率土臣庶攸同臣某诚哀诚切顿首顿首恭以太上皇帝天临海㝢二纪有余安享太平恩涵动植变生意外北狩未还天下喁喁痛心引领何圗厌世遄返帝郷万里讣闻攀号何及伏惟皇帝陛下孝思罔极圣情难居臣属领宫祠逺居闾里不获奔诣行阙奉慰臣无任仰天望圣哀摧辟踊之至谨奉表陈慰以闻臣某诚哀诚切顿首顿首谨言寕德皇后上仙慰表臣某言承衢州告报准尚书省札子寕德皇后上僊者哀动妃嫔悲深臣子臣诚哀诚切顿首顿首恭以寕德皇后蚤以徽音进仪坤德爰从北狩未遂南归岂意灾凶遽钟茶蓼伏惟皇帝陛下孝思方切哀慕兼深臣属领宫祠逺居闾里不获奔诣行阙奉慰臣无任仰天望圣摧痛屏营之至谨奉表陈慰以闻臣诚哀诚切顿首顿首谨言衢州发贺天申节表臣某言枢电告祥繄一人之有庆嵩唿効祉期万寿之无疆率土归心后天爲祷臣某诚懽诚抃顿首顿首恭惟皇帝陛下体干御极修已安民天诱其衷将启中兴之运日新其德迄成无竞之功八千岁之春秋荐景贶万亿年之基业永庇群生臣屏迹漳濵驰心魏阙莫簉鸳鸿之列徒倾葵藿之诚臣无任䟽右伏以申命用休爰启中兴之运诞弥厥月属当长养之时四海倾心三灵垂祉及此虹流之旦咸伸嵩唿之诚恭集胜因仰资睿筭皇帝陛下伏愿配天其泽如日之升保大定功振无前之伟绩兴衰拨乱固不抜之丕基多寿多男愿効华封之祝如山如阜请陈天保之诗臣无任瞻天祝圣激切屏营之至谨録投进以闻谨进辞免开府仪同三司表大号载扬隆恩下及理难虚授岂无千一之思天或可回敢避再三之渎仰伸䖍恳终兾矜从伏以礼乐具兴固匪有司之事台衡是视兹岂赏劳之官敢持窥管之勤冒据析圭之典矧力小任重之戒所惧疾颠方循名责实之时寕当滥予伏望皇帝陛下俯照诚悃曲赐全安将相兼资灼知其难强丝纶成命特䆮于异恩誓守教忠少酬爱徳臣无任代宣和殿学士表臣翛言伏蒙圣慈特除臣宣和殿学士者控辝莫逹难回涣汗之私申命有严遂拜出纶之赐恩荣过厚慙悸靡寕切以殿阁昈分宣和爲清燕之首簮绅森拱学士列内朝之班规模盖出于宸心选置必由于睿鉴虽二府钧衡之任造次莫前唯万几听断之余于焉居息静则娯神而观妙动则泛应以曲成储精溟涬之先㳺意古今之表司存于此丗论甚荣旣瞻道德于后前复偹圣神之顾问苟博洽瓌竒之士使得亲法座之颙卭其论思献纳之官犹难望清光之彷彿况如臣者自愧蔑然㓜怀学礼之心偶叨上第居守趍庭之训仅比中人以无庸忠谨之资当不世便蕃之宠第深虞于幽黜曾何𥙷于圣时积有冒逾更尘超陟此盖皇帝陛下顺帝之则如日之升曲推善贷之仁下委容光之照不鄙行能之无取灼知心腹之靡他肇祕殿之新名躐群髦而首用置之左右益示眷知列㦸相望父子逢辰于千载峩冠入侍弟兄并直者四人实当世之莫俦岂素怀之敢及誓殚夙夜少荅生成臣无任北山小集卷第二十北山小集北山小集卷二十一北山小集卷第二十一信安程俱启书谢着作佐郎启半世江湖无复弹冠之意薄游都邑居怀索米之慙敢期瓦砾之余谬玷丝纶之渥所蒙非据以宠爲虞窃以中古以还倚儒而治以谓用非所养则遇事或难于任重学优而仕则立朝无愧于面墻苟陵阿之育未加则薪槱之图曷继故有絶编已老莫知经济之方素官称贤或出草茅之士顾谁差之不预岂才智之可诬是故祖宗以典籍之司以爲公卿与侍从之选期㢡成于望实斯致于柬求以褎然晁董之流犹试言而后授虽卓尔轲雄之学有陈义而力辞人唯允谐世则知贵典坟具在纵观海宇之竒书策牍兼资多识朝廷之故事抑磨礲其噐质且殚洽其见闻或许从宴间之游或访以图回之务唯其养之有素则亦用之弗疑鸿惟上圣之临益着右文之効股肱心膂旣相与立太平之基𣏌梓珪璋又兼収爲无穷之用来英髦于数路逹遗滞于四聦云百梁屹天衢之左界龙章八法焕紫殿之中居俨群玉之大开仰奎文之下属合三舘一时之彦登瀛洲者十有八人续六官九聚之书䌷金匮于数千百载惟兰台之接武实麟止之椎轮文若孟坚徒爲令史愽如束晳仅得佐郎然裁成汉代之阳秋无出其右比次汲书之科斗可攷而知自非宏逹之才曷称招延之美如某钝顽无似孤贱数竒早迷速化之方几成独学之陋束发爲养华首益穷尝闻君子长者之风每尽乗田委吏之义窃信简编之载妄兴甽畒之怀时非弗逢事或大谬一官不偶遂将归老圃之畴二顷无田又时爲禄仕之隐实委心于穷逹聊寄适于艺文若将终身奚暇外慕何图名姓误辱搜扬释其州县之劳命以编摩之职逮从匠属复厠英游况举𬒮成帷时固多于俊异而上车不落独何取于惷庸此盖某官斧藻圣猷帡幪士类索渊微于系表应事物于道枢学该今古而不忽于寸长用周小大而兼容于衆善致兹连蹇稍与选抡念固穷难进之余粗知分义当省官遴选之际尤觉叨踰敢不稍缉旧闻益坚素守仰副甄收之本意永衔温厚之华襃诚知背上之毛何加于六翮傥比管中之豹时见于一班过此以还未知所措蔡少师问候启日者某官抗节抚边祖车戒道获走违于郊舎徒群簉于賔阶瞻行色以増怀曾立谈之弗及顾难将母莫敢请从矧才略不足以賛咨诹筋力不足以先士伍空承素睠何异衆人违徳以来驰诚滋剧近请见令似审比收家问已次赵州仰惟绥御之余懋膺神物之相少保相公九官称首一徳承君美常武于徐方召公是似授恩言于帝所相度来宣谅坚体国之忠益广周询之实不测不克以修我戎嘉谋嘉猷入告乃后上以安社稷下以庇生灵永爲黔首之依以尽赤心之报是则子孙奕世将庆泽以无穷岂止功徳兼隆与皇基而同固矣伏见五月晦日御笔颇勤旰食切责宪臣盖闻徳愽之郊似有潢池之聚虽鼠窃狗盗随即诛夷然鸟与兽穷或能啄搏愿循其本益戒弗虞当令无外之春台欢謡击壤肯使好生之赤子流血成川某昨在江湖每窥诏札观丁寕于睿旨深恻怛于斯民固知尧舜之仁盖出生成之性父老或至于感泣神祇因是以介休仰寛北顾之忧实頼中权之重惟时溽暑愿体睠怀计多吐握之劳无爽应酬之节少保相公弼谐侍极徳望冠朝英才皆入于彀中风采想闻于天下窃料逺方之吏属皆思自逹于门䦨鳯凰髙翔争先睹之爲快江海善下固不辞于细流岂惟隂察隽异之材抑以博询攻守之计固无损于威重但益隆于具瞻当复隐如长城还师祍席之上固已沛若时雨折冲尊俎之间阐声敎于遐陬同华夷于寿域即趍严节遂秉鸿钧益殚素业之施大慰苍生之望顾兹孤蹇永託帡蒙秀州回朱司业启右某辞职奉常丐归故里偶承人乏付以郡章莫分宵旰之忧窃有渊氷之惧敢圗盛礼辱况华缄惟推与之过情顾拙踈之难称恭以致政司业才猷宏逺望实显融荐更德敎之官夙着循良之誉挂冠髙蹈旣钦知足之风拔薤良规方伫不言之敎属拘符组阻造门䦨倾佩之私敷宣罔旣谨奉启谢伏惟照察不宣谨启袐省回馆职启某启伏承给札禁林升华册府投戈息马方企想于中兴辟馆崇儒稍追还于故事育才之乐从古则然恭以校书学士誉振贤关学探理窟敢意百罹之后复观万选之求方掞藻以奏篇已出纶而钖命搜罗有得固皆席上之珍领䄂非宜徒切在前之愧华缄误及盛意有加佩戢之私敷宣罔旣复集英殿修撰谢宰执启一官祠馆方同长孺之秃翁四载家山少谢周颙之逋客何图湔拂浸沐甄收仰戴圣恩次衔钧造伏念某生而竒蹇少则迂䟽干禄代耕粗守羔羊之节读书爲学固非青紫之求窃抱甽畒惓惓之忠妄希鄙野区区之献挂名邪籍连蹇半生随牒官涂侵寻三纪及稍寛于党禁遂浸列于周行再游东观着作之廷三与南宫牋奏之末邅回乆次黾勉一心辞职奉常获守匹夫之志分忧擕李敢言循吏之能属当杌凋敝之余而行还定安辑之政军旅诚非于素学抚绥方尽于夙心决知绵薄之才难抗猖狂之虏利兵坚甲旣无吴㑹之师屯髙城深池又异江湖之天险度不能婴城而死节固不敢开门而请降蚤夜以思进退惟谷先奉宰臣之委教且言朝命之已颁苟守御之力旣穷则迁避而行亦可方出城之次日适𬒳召于行朝而宣抚使藏怒乆深幸灾而发憷吏兵而爲乱掲捕赏以见要劾以深文期于必死仰頼皇明之旁烛不俾怙戚而肆行趣至永嘉许归故里恭惟仁圣拯溺捄焚之意岂非天地生死内骨之恩顾影扪心沦肌刻骨晚蒙睿奖擢寘从班念小已之难胜繄厚恩之冝报事君尽礼敢萌贪荣患失之思操心也危每有私忧过计之累宿愆难赦孤迹易摇谴诃盖出于自贻全贷实由于天假姑行白札庸示薄惩至若謟附蔡攸𥘉无实状编摩累载迄罢局而不迁着作冒居乃辅臣之拟进居未甞备提举道录祕书之属出未甞从宣抚河北陜西之行顾危言异论以取恶则有之若謟笑胁肩以苟容则蔑矣向少加于巽入已乆被于超迁及在嘉禾实当空道属大将亲擒于逆贼而旋师取道于列城是惟臣子之雠实快神人之愤咸致币将之意以劳王师之归若其礼数之差殊则系守臣之奢俭自衢至越益厚有加蕞尔之邦然何有不供是惧求福则那飨将士之衆多才衢杭之十二姑以毕事幸无违言安知贝锦之成指谓金柸之献播之四逺丑矣厚诬每中夜以筹思何撗罹于污蔑言之奚益天实有临谅深晓于精微亦具知其曲折昨蒙钧冶假以郡符反再致于烦言徒仰喧于公听兹縁大享爰发涣㤙敢图雨露之霑俯曁朽枯之质稍垂收采实自陶镕憷惕少安帡幪有地此盖仆射相公几深成务文武宪邦膏泽四方欲跻民于仁寿佐佑一徳期致主于唐虞伫观淝水之勲岂但澶渊之役至于求士爲国事君以人重轻不爽于权衡若否无逃于水鑑较之前哲则又优爲旣适缁衣之冝益茂菁莪之育有如䟽逖夙𬒳奖知终然顽钝之资遂託鑪鎚之末桑榆晼晚虽怀报国之心丘壑栖迟无复赴功之念所蕲终惠俾遂余生铭佩之诚肺肝难喻复待制谢宰执启毁瓦画墁乆窃真祠之禄簮笔持橐再尘法从之班误膺纶綍之恩仰愧陶镕之赐伏念某生而孤蹇老益钝顽操心也危每枢机之发临事而惧不踰绳墨之间洎忝备于论思益勉图于报塞断断之愚曷有区区之意已踈省各空山惊五年于过隙嘘枯寒谷与万木以皆春憷惕靡寕帡幪有在此盖伏遇仆射相公忠嘉致主勲略济时八柄诏王毕恊至公之道百工熈绩率由亮采之功旣乐善以逹人毎弃瑕而观过致兹拙戆亦预甄收病马已疲岂有腾骧之意老樗无用庶全拥肿之生过此已还未知所措回刘吏部贺冬启右某启天统首三群隂下伏阳爻生一万物始滋聿观消长之冝实惟君子之庆提宫吏部才推俊造行藴粹良比膺上圣之知荐歴中台之选承流便郡方观岂弟之冝均逸真祠聊遂燕间之适履兹令节倍拥殊休伫迎爱日之长即奉赐环之召未遑驰问先辱贻书愧戢之深敷宣罔旣回刘吏部贺正启右某伏以一气回春物奏棣通之始三阳用事时更平秩之端实君子之攸冝惟福祥之来萃提宫吏部周才济务吉徳禔身自膺郎选之华荐更邦治之寄践扬兹乆禆益谅多比辞共理之荣聊从均逸之请履兹新序倍拥殊休面庆无阶方深驰颂贻书误及良佩眷勤悚戢之情敷宣罔旣荅郑教授书八月十二日某叩首教授恭老承事某祸罚待尽斩然哀疚之中执事亟见临虽荒愦未能究所藴然嗜学不苟有志于道固已得其槩矣今者辱况以书与所爲文六篇且告以读书业文恨不及古人爲文以示人或过情面誉又恨世之人莫可与言而思先进于是者出其有以警其所未至而猥以见推虽公之嗜学则然而猥以见推与夫称借之辞皆非所敢当也然讲学废乆矣古者士相与处于燕间其所谓切磨之益者爲是故也岂独师长之任哉然古之所爲讲学者行与文而已盖文之用于世尚矣六经百氏皆文也世之人有以经谊文辞判爲二是旣其文未旣其实也且六经者义理之所在也文而不根于理何足谓之文哉文固不可以易言之也昔之作者自六经百氏丗传之史方外之书无不读之而后取舍是非了然于心也探其原撮其英华而摭其实汪洋闳肆充然于内也而后时发于文辞故不诡于圣人之道经世而行逺者皆是物也其粲然者我之文也而资焉者实六经百氏载籍之传而吾自得者也然而莫见其迹也譬之饮食稻粱脍炙臡醢果𬞞无不食也所以养其血气充其体肤者不可以枚数也而涣然渐渍于内盎然浃于吾之身者实饮食之滋也若夫食饭一升则果然如饭者长于背食炙一脔则块然如炙者隐于面则亦不可以爲人矣非是之谓也故知诵六经百氏歴代载籍之传以发于文辞者非一日之积猝然之功也是所以贵于学也发而见于行已一也然则文固不可以易言之也观执事之文如所示书及䇿问比下蔡县门记毛内相书似有间矣以歳月求之适数年耳而进之不已如此其未可量也诚爱吾子才质之美于微言细事皆若不苟又嗜学如此旣有意于是从事之乆且知其不可以易言之也蕲至于古人之所至而已某空无有辱吾子之勤敢以鄙见陈于前惟择之而已荒愦不文得一忘十不能卒所谈寡浅尚冀面𣢾前日所言文章以气爲主者非豪举怒张髙言急节之谓也如栁子厚之所云殆是不次某叩首荅罗竦贡元书某顿首贡元叔恭足下昨者一见嘉作然异之又闻足下谨厚修饬人也以是益愿见前日辱过临佩戢盛意虽猝然未得子之所安然求之貌言略足信所闻矣窃叩华胄则又吾先君故人之孙也不知跫然喜愀然感以叹也今又不鄙遗书若见所畏者是岂寂漠之濵僻野之士所冝得于俊造者哉上言得于溢美之传致所以相慕用之私下言㓜壮游四方必求名山胜境而观焉举夫㑹稽禹穴之竒用以见况皆非鄙陋之所敢当者也抑岂足下将以骋辞流离快其笔端姑借仆以爲柄耶不然岂有是也皇恐皇恐某数竒性复狷介苟微禄以就养分冝自放于江湖乃适着身势利之区夫三吴势利之区也而以寒士寓其间是以闭关衡陋寖与人絶虽有新故之交相忘不敢以爲尤相呴不敢以爲恱且人各有趣又敢汲汲于臭味哉王君所谓唯恐人之不已亲非也而足下因以爲无弃人则又过矣夫位髙而势便望重而言信士依以爲升沉轻重者而有好善之心则唯恐失一士者有矣至于战国之王侯公子以士爲市以成其借交推刄之事者其急士亦然盖不足以得士矣不则穷悴不堪其忧顾以车马在门賔客之衆爲已重又其下也由前之说则非仆之任由后之说则仆之所耻也是三者无一焉矧若仆之无似又寒士也其于人亦安置弃不弃于其间哉虽然穷居荒凉无与晤语若夫相与探六籍之微言阅千古之得失足以卒歳而忘其穷者此固某之所乐也况如子之才懿许以屡顾所欣望焉区区更需面谢不宣呈寄居官贠咨目某咨目顿首上里居大夫诸公执事即日伏惟尊候万福恐烦教荅不敢一一奉状某潦倒不才承乏于此方冬多事苟思虑所及备御所应不敢不勉也然地势险易山川走集之冲河所可以控扼何所可以设伏何所可以置烽燧何人可以率土豪如何可以无内虞如何可以待外㓂与夫措置有所未至郡政或有失冝盖非里居诸公不能知也有以教之幸甚傥使因衆智合长筭庶几用以保千里之人塞共理之责则不唯某也幸诸公之松楸庐里亦恃以安焉不胜竦竚之切敢布腹心伏惟裁察谨奉咨目不宣某顿首回柯旸刑部简某皇恐再拜某拙䟽不才承乏于此艰危之时所冀里居贤士大夫有以教督助成之俾安辑一邦上不贻朝廷忧下有以尉人心不负愧罪乃所望者近城中排比保伍盖欲使姦盗无所容私酤禁榷可以相察官吏之利亦百姓之利尤爲士大夫与富家大室之利也二十五家每夜五家各出一人一月不过六次若使家自防守不如合衆人之力故一家所出不过一人而其余二十四人皆吾防警之人也使行之有绪则姦盗无所容而使吾髙枕而卧者岂非衆人之力而士大夫冨家大室之利乎今蒙公状及示简垂喻以所居乃赁屋不出人力夜廵若如公言则比戸细人皆是赁屋皆不当与保伍廵警矣若唯有屋者乃出廵警之人则城中有房廊百间者当不问官戸与百姓当出百人矣明公以谓如此可行否又蒙示喻忝曾任监察御史以上委的无人可以代廵汉三公子戍边今官户亦出役钱城中若官戸輙免则所余无几保伍之法不可行矣公家失贼保内之人必有捕限公家有火保内之人必救援彼二十四家虽贱皆身爲公役公虽贵乃不肯五夜出一人力与衆夜廵明公以谓如此于心安否建康平江杭州皆以保伍夜廵已有成効而秀州独蒙明公一人不听者但以小郡郡守官卑不才故耳况防秋在近所当措置者莫非干衆之事若皆蒙明公首破衆例而必令州郡俯首听命则某不复可爲矣即当备述此事自劾不才谨避左右矣惟合下深思而痛察之幸甚甚北山集卷第二十一北山小集北山小集卷二十二北山小集卷第二十二信安程俱外制一拱卫大夫宣州观察使刘公彦差同管客省四方馆合门公事勑治朝之法诸臣之位诏相献予之冝所以辨上下正班爵昭徳而别微者也自省方东南典文或阙緜蕝草创失其故者尚多稽叅古今折中润色未遑暇也然率其属以共其事者亦可不所择哉具官蚤以世劳荐更器使积官絫代不专爲恩亦旣显融致位廉察予惟董正朝㑹賔客礼容之事举以命尔夫出入省合给事左右其任固亦亲且重矣惟曁乃僚恪居厥职惟祗惟服我宠休可朝奉大夫起居舎人侯延庆除右文殿修撰与郡勑具官右文䆳在中秘着撰之职号爲髙华异时言动之史出守四方得是者鲜矣尔敏晤文采称于軰流慨慷赴功见于已试出入郎省才能益明曾未几时簮笔殿陛而以亲来谂自诡治民顾宣力之何如在中外而奚间升华书殿且卑郡符岂惟便尔之私抑以成吾忠厚之政服此休命往其懋哉可九月二十一日三省同奉圣旨朕以眇躬获主大器居位五祀而王室益微念兹永怀惨若焚灼比因宗祀明堂投诚上帝冀获悔祸以雪神人之耻而赦文夸大悖咈朕心方夕愓若又除吕頥浩麻制首爲中天而兴圣绪兼创业守文之言徒使四方诮于有识席益可与外任九月二十二日三省同奉圣旨席益徽猷阁待制与郡勑朕以眇躬获主大器遭时杌国势未振夕愓以思心焉如灼播告厥旨实在执笔之臣而乃矜功于肆青之文广已于求助之际其言夸矣朕甚恧焉具官夙以言扬见推警敏賛书持橐亦旣有年号令之间宜知国体失辝若此谓天下何解掖垣之近班仍西清之旧物往有民社尚其钦哉可孟庾除戸部尚书勑周官以司徒制天下之地征而均节财用者冢宰宋兴以执政领天下之漕计而调度出纳者三司繇兹以来代有因革今则成周之法祖宗之制凡宰辅攸司之守举而归诸戸部矣然则爲之长者顾不重哉具官学不泥古才足济时忧国首公见于华皓髙宻之政有循理之称睢阳之守有扞成之节朕付以邦计擢之贰卿足兵食于垂罄之余备典礼于时迈之际事不愆素官无之共是用冠以纳言陟之常伯岂徒益观于来効抑以昭劝于赴㓛然方今民力已穷军旅之事未息节以制度当务所先非予率之以朴俭无以化谿壑之侈心非尔去敝于因循无以纾黔黎之深瘵唯民不加敛而国用足则予汝嘉可知岳州袁植赠直龙图阁勑具官廼者盗发江表䖍刘郡邑姦凶乗间爲长虵封豕以肆毒于一方而尓适守岳阳仗正不挠卒与祸㑹衔恨九泉今御史列其冤状与其所以怒㓂之由推原厥𥘉出于徇国朕䀌然伤之惟尔词学之优才猷之美歴官台省绰有能声没身贼区志士增嘅升华延阁赉及后昆庶其有知歆此襃渥可资政殿学士太中大夫提举临安府洞霄宫吕好问守本官致仕勑太上有立徳斯爲不杇之图故国有世臣亦进贤之举惟予先正贻庆后昆顷致位于爕谐盖兼隆于问誉逮更变故旋即便安遽形告老之言勉徇退身之志具官某孝悌之羙得于天姿重厚之称信于士类比中罹于党锢弥克守于家规靖康之𥘉首被简坺亟跻諌省遂緫台纲掌邦政于文昌賛皇猷于钧轴肆予纉绍俾复疑丞啧有烦言寖辞剧职奉祠均逸旣歴于歳时谢事言归不愆于雅素览公车之需奏即秘殿之崇资用以宠绥益全终始庶无劳于夙夜几永介于寿康可秦某与绯章服除直祕阁与郡勑具官某尔以俊造䇿名儒科寄任荐更遂跻郎省属尔同气爲予相臣惟合治之相临援故常而自列召对便殿悃愊无华敦朴之风见于言貌擢以秘职钖之身章併示宠绥且有申命夫入爲尚书郎出爲二千石乃身在外而名直禁中盖儒者之荣而当今之髙选也惟克报称益恢逺图可席益差知温州勑永嘉闽粤之交其俗剽悍以啬其货纎靡其人多贾其士风任气而矜节爲之守者非逹于政理未有能成治最而厌与言者也具官学艺之敏称于朝廷䟽通之才适于权变荐委重寄未之或辞母轻小邦犹足观政昔吾丘任连城之守而名不称于在前严助去承明之庐则职已违于侍从惟尔之遇于古有光尚懋乃功以荅休宠可刘寕止复旧职勑具官比以输漕不继丽于刑书于兹踰年执事滋恪而相臣交章来上以谓曩者勤王之举馈饟是共乃克济兹以成丕绩以㓛补过谁曰不然朕方搜罗英才捐弃细故虽䟽逺未试犹将熏沐而收之况吾宣力内外而果艺不回之士乎复职河图虽云旧物尚体恩遇益励厥修可九月二十三日三省同奉圣旨郭伟依已降指挥再任勑具官姑熟江左之重鎭也承平之时号爲乐土然处荆湘之下流据采石之形势所以通淮南而辅建业其置戍择守顾可付非其人哉以尔才力方刚慷慨自任志在徇国勇于赴㓛迺者溃叛之徒游䰟四出而尔登陴保聚屡抗贼锋安辑兵农斯亦勤矣与其更选于长才孰若因任于已试进职一等还之故官唯息疲瘵则可以固民心唯谨绥驭则可以奋武卫克迈予训尚有宠嘉可迪功郎张滉改官勑具官某惟枢臣浚开济忠略勤劳王家经营三川以至关辅朕甚頼之以尔同产之亲乆从幕府请以故赏貤尔京僚朕方思劝宣力之臣成乃弟之美岂有爱于一官乎尚克钦承以图报称可尚书右仆射秦桧封赠曾祖赠太子少保某赠太子太保勑朕思济艰难以图恢复眷惟辅相之举措实系邦家之安危断自朕心旣得良弼推庆贻之所自宜钖命之有加具官曾祖某独善在躬怀才不试髙尚其事兰弗服而弥芳文字之祥源旣深而益逺种徳百年之内收㓛三世之余位冠百僚忠迈前古谅仪刑于遗范斯衍绎于流光是用下王綍以宠襃陟储宫之辅翼庶见蓍龟之喜以尉烝甞之思可曾祖母永嘉郡夫人王氏赠崇国夫人勑朕观载籍之传考兴衰之绪其流泽后世俾衣冠之盛孝悌之风益隆而不坠者非独世德之修而已盖有闺壸之助焉具官曾祖母克以内则相其君子其必有柔嘉之行淑之仪膳服适于亲䟽慈祥足以矜式者矣不然何垂𥙿之深也惟我次辅爲世纯臣大国加封虽云故事有兹宠渥其命则新可祖赠太子少傅某赠太子太傅勑天人之际世或以爲难知报施之冝理则疑于可待故有积徳不售遗泽则深在其子孙合若符节优隆之典旌劝兼焉具官祖某成性守于宫庭履信行于州里表贵名于异代逺慕王通之着书竦公望于布衣近希文正之忧国朕图柄任爰得硕臣推循祖徳之修实遗邦基之庆惟青宫之髙选若师傅之古官用贲家庭以申异数可祖母普安郡夫人俞氏赠嘉国夫人勑自汉魏以来至于今者秦氏之世未有显人而丞相独以儒学起家忠节自奋致位执政遂登宰司而俞氏之世寂寥千载亦无闻焉夫啬之乆则其施必昌发之迟则其行必逺内外蓄德贻泽厥孙具官祖母惟礼惟法无非无仪化行于中馈仁及于宗姻遂成厥家以有兹庆旣䟽封于大郡朕以爲未足也嘉实大国钖命有加肆宠尔私抑以劝于爲善可父任信州玉山县令赠太子少师某赠太子太师勑官无小大惠足以及物者其泽必长天无私亲位弗称其德者其偿必厚惟善祥之不爽知义教之有方顾兹襃赠之彛章是亦报施之明验具官述业该贯禔身肃恭自奋賔兴之书无愧循良之吏弦歌之用莫究厥施𥜗袴之仁谅多遗爱宻令之爲太傅襃贤虽隔于当年于公之启髙门隂徳果昌于厥后是用举封曹之懋典极望苑之崇资以成追逺之思用显流光之庆可母和义郡夫人王氏赠荣国夫人勑士方隐约陋巷栖迟小官刑于室家相与躬顾复之勤保廉俭之操者亦以成其子也子旣贤矣展忠纯之节都辅相之位而亲不逮养此风木之况古人所以深悲而追荣之典朝廷所以加厚也具官母礼法是蹈淑靖有闻廑身守约旣以饬其闺壸矣以子知母则慈严之教所以薫陶成就者又可知焉䟽封大国庸示宠绥抑以慰孝子之心云尔可妻信安郡夫人王氏封鎭国夫人勑二南之诗本于王化之基而及于夫人之德虽形四方风一国小大不同然其所以循法度奉烝甞致辅佐之冝一也具官妻生子庆门积习名教克配君子礼以自防顾兹翊賛之勲方且延登于揆路岂无儆戒之助固当覃庆于闺门太行之东鎭爲大国䟽封钖命谓之小君时惟懋恩永其祗服可端明殿学士正议大夫致仕黄裳父赠金紫光禄大夫文庆赠特进勑朕向者除地广陵之阳于是始郊荐见上帝均釐四海追逺之赠下及庶僚而况侍从之老出入四朝加宠厥先具有彛数丝纶之出岂有乆近之间哉具官父具官潜徳不耀晦迹里闾是生时英致位休显特进二品地极文阶以贲九原抑以爲积善之劝可母永寕郡夫人吴氏赠髙宻郡夫人具官母懿范有炜嫔于德人是生时英致位休显髙宻大郡䟽封益隆以贲九原抑以爲积善之劝可葛胜仲复显谟阁待制朕比以月正元日涣发大号绍休之志用以纪年以敷泽于天下凡丽于刑书无以逺迩一皆去累涤垢兴之更新而况持橐屏翰出入侍从之臣哉具官某蚤以文学奋于朝廷啧有烦言乆去近着吴兴之政民亦冝之还职西清不失旧物尚体恩遇益厥修可梁杨祖复徽猷阁学士而况屡将使指甞备法从之列者哉具官某昨緫漕输虏㓂大入不共厥职以抵谴诃亦旣累年其还旧物恩则厚矣尚克有之可陆宰复直秘阁勑具官而况名臣之世甞备任选者哉尔顷使畿西虏㓂大入不共厥职以抵谴诃亦旣累年还之册府尚其靖恪以荅恩休可责授单制团练副使宋㬇叙朝请大夫朕比以月正元日涣发大号绍休之志用以纪年以敷泽于天下凡丽于刑书无以逺迩一皆去累涤垢与之更新尔顷以辠戾公义弗容屏之逺方庶其循省兹縁肆眚复尔故官尚务恪恭以荅恩宥可杨康国特赠徽猷阁待制勑钩党之祸岂不痛哉惟时怙权罔上之臣实始斵丧忠良以骋志于天下凡元祐靖国仪刑之余守正之士传以大戾举而纳诸丹书朕用䀌伤思有优恤而况残酷之害被其闺门而天下冤之者乎具官才业之美奋于昌辰摄贰天官升华书馆出入中外时论具冝遭罹以来殆将三纪待制延阁虽非故官时惟渥恩以慰沉抑可翰林学士汪藻龙图阁直学士与郡勑法从之臣居则献纳论思分职率属以賛朝廷之治出则赋政共理以致吾泽于民其所以隆体貌之恩严陛廉之势者顾岂有异哉具官某简亮通博蚤以言扬学问文词推于时隽肆朕纉服推自奉常纶綍是司出入五载闵劳侍从之务辍严助于承明欲详政事之冝试萧生于冯翊宠以河图之直仍聮学士之班往奋尔庸副兹睠伫可吏部侍郎黎确龙图阁待制与郡勑具官操修之美信于友朋学问之优见于践歴比对扬之动听属諌诤之湏才敷纳之言启沃是頼旋加明陟俾贰天官虽借铨衡之公闵劳侍从之事是用举河图之内阁即次对之近班庸示宠章尚有申命往其祗服益懋乃㓛可吏部侍郎髙卫龙图阁待制与郡勑具官敏彊之实称于中台才术之优见于出使周旋浩穰寖躐髙华召自外藩陟之小宰旣更时序益究云爲虽借尚懋乃㓛可同知枢宻院事冨直柔明堂大礼赦恩封赠曾祖任尚书都官贠外郎赠太师中书令兼尚书令追封韩国公言改封鲁国公勑朕观载籍之传攷盛衰之绪君子之泽或五世而方兴积善之家信百祥之来降植德之报莫尔之隆是生经世之臣爲国元老及我运筹之佐乃其曾孙庆赐方行襃嘉可后具官曾祖周才不试厚德在躬修仁义于奥窔之间委穷通于寒暑之序冯唐老于郎省曾无不遇之嗟于公大其闾门固有将兴之兆属均釐于霈泽举开国之旧章是用冠于五等之封胙之东鲁仍以三公之贵兼长中台足慰烝甞之思亦广燕诒之庆可曽祖母韩国夫人韩氏赠鲁国夫人勑天将赉良佐于有邦以爲生民之庇则必有休祥之兆若警告于斯人者此尔子之生旂旄导从天赦是承所以发于梦寐而闻于国人者也然则益昌厥后者孰始基之具官曾祖母懿质淑范来嫔德人仁爱之实见怀姻族身享孝飬极于显荣逮见其子出入将相㓛德兼隆爲母如是亦可谓鲜俪矣而庆及四世复亢厥宗国有沛恩肆加钖命改封大国亦礼之宜可祖任武寕军节度使太师守司徒致仕韩国公谥文忠弼追封魏国公余如故勑朕仰念仁祖聦明慈俭燕及于万方永怀宗臣端亮忠嘉以昭于四辅是爲不朽施于后昆肆予釐事之成与享湛恩之被具官某祖贤业经世王功在民闲邪责难莫如孟子之事上盛德至善有若武公之佐周措国家于九鼎之安息兵革于百年之乆逮兹涂炭之极益见蓍龟之明冝世济之有人知庆余之不爽举斯宠典表以大名用易国封且仍公位亦何加于旧物姑申命于恩纶可祖母韩国夫人晏氏赠魏国夫人勑景祐庆暦之际有旧学之臣曰临淄公殊以隽徳逺业克相睿明乐善不倦以得天下之英才举而进之布在显列数世頼焉是生贤女作配人杰福善之庆逮其子孙具官祖母庄静明淑礼法具宜闺门之中有叙有爱鱼轩翟茀命服賛书而居有之以至偕老朕宗祀上帝敷泽绵区恩数首行于四邻宠绥上及于三世无以加厚易封大邦匪唯告第之増华抑俾有家之知劝可父任右朝议大夫赠宣奉大夫绍庭赠太子少师勑朕爰以季秋肇称禋祀冀获神灵之佑不替祖宗之休遂敷钖于四方且推恩于百辟矧辅臣之济美知义教之有方顾兹追逺之思用举彛章之旧具官父温恭是蹈扬歴具冝沛然诗礼之无违逺矣徳言之不朽确守先志恳辤官荣是知岂弟之求卒飨蕃昌之报惟储宫之二品有训导之六官莫严于师用以加宠益阐家庭之庆式慰春秋之怀可母普安郡夫人刘氏赠彭城郡夫人勑士有砥节厉行克承勲德之世以保其靖共之美廉洁之操者苟无内助之贤则亦不能成其志也旣相其夫以成其家矣又有贤子爲吾辅臣宠渥之加则有旧典具官母其承上也顺而正其临下也简以慈积善在躬以有兹庆属合宫之大旅均霈泽于多方易彼故封钖之大郡旣増荣于存没亦用慰于劬劳可故妻齐安郡夫人王氏赠太寕郡夫人勑先王制礼与夫推恩接下之文未甞不本于人情也夫相其夫于勤约之中旣已躬廉俭而同甘苦矣而不共享其安荣则追赠之隆抑以慰其私尔具官妻贤淑有闻冝其闺门嫔于大家安若素习夭阏不寿襃贲可忘旣䟽钖于齐安复进封于大郡用均釐泽以示宠绥可北山小集卷第二十二北山小集北山小集卷二十三北山小集卷第二十三信安程俱外制二叅知政事李回明堂大礼封赠曽祖赠正奉大夫祥赠太子少保勑朕展采合宫肇修宗祀荐见上帝方熈事之旣成敷钖庶民肆湛恩之广𬒳举此在廷之籍与蒙追逺之私矧吾辅臣庆发先世旧章故在宠命惟行具官曾祖某潜德无瑕怀才不试责报百年之外非此其身固穷一世之间克昌厥后惟储宫之二品有训导之六官钖以賛书宠之亚保岂唯发幽光之有炜抑以劝爲善于无穷可曽祖母咸寕郡夫人印氏赠武陵郡夫人勑朕惟祖宗以来庆钖之典每下未甞不追贲廷臣之世者岂徒广孝道于天下抑爲积善之劝爲具官曾祖母相其夫于隐约之中成其家以勤俭之行是必有淑恭之美柔嘉之仪以𥙿其后昆者不然何子孙之多贤而济美也属我宗祀敷泽加惠以大赉于士民则辅弼之先宠绥之旧其可后哉䟽封武陵是惟太郡用告于第尚克承之可祖任太子中允赠正奉大夫禹赠太子少傅勑朕肇修宗祀敷钖寰区恩数首加于四隣宠绥上及于三世举储宫之近着下王綍以载扬其有修德在躬不踰中盾之秩贻孙有庆亟跻亚傅之崇益显流光又爲特美具官祖靖共厥位岂弟冝民谅多三异之称见于遗爱卒飨百祥之报以𥙿后昆有子有孙以孝以享服此惟新之命用孚不朽之言可祖母晋康郡夫人姚氏赠太寕郡夫人勑姚姓出于有虞而李者咎繇之裔也始以祥刑弼于五教使四方风动不犯于有司以成重华之治隂德懋焉乃有女子嫔于庆门是生隽臣扬歴从橐以没元身而又継以贤孙流光未艾膺此宠典贲于家庭具官祖母克以淑德相其君子周旋膴仕通籍金闺生享钖封没有加赠逮兹均沛䟽荣太寕岂唯旌尔之休抑以昭庆泽之逺可父任寳文阁待制太中大夫赠太师琮追封襄国公勑昔在神祖厉精有爲凡膺简睠之余故多侍从之老是生贤子亮采累朝属子大飨以致䖍爰始敷施而班庆具官父才猷之邵推重朝廷敏济之资腾声中外出则赋政承流于方面入则賛治率属于省台顾绩望之在人冝庆祥之贻后乆矣便蕃之典炜然诗礼之庭旣位极于帝师载钖封于公社尚有英爽歆此宠绥可嫡母鲁国夫人吴氏赠秦国夫人勑关内大国莫如咸秦古称小君是亦封爵以彰闺壸之懿用易龟蒙之詹属敷泽于多方肆䟽恩于新命具官嫡母毓秀庆胄作嫔髙门礼法冝其宗姻辅佐成其夫子方耆隽论思于法从虽不逮于偕荣而弼臣寅亮于天工终致隆于追逺贲徽章于纶綍庶有辉于丘原可继母越国夫人邵氏赠秦国夫人用易句吴之邦继母燕国夫人孙氏赠秦国夫人勅是亦封爵以彰闺壶之懿用示便蕃之恩肆于敷钖之𥘉式布惟新之命具官继母所生母信安郡夫人常氏赠文安郡夫人勅汉之王符蚤着潜夫之誉晋之周顗世仰忠臣之门亦惟母教之勤何取外家之盛必有懿德发于幽光具官所生母淑有闻温恭不懈实生贤子爲我辅臣属兹熈事之成咸卑奉先之泽易之大郡表以嘉名用慰桮桊之思以増松槚之焕可妻齐安郡夫人郭氏封同安郡夫人勑公卿大夫积行累㓛以致休显夫人以内助之美而居有之此鹊巢之作所以永言于斯也国有庆钖有家者与蒙其休则䟽封钖命以荣其私者顾可后哉具官妻以令淑静嘉作配君子冝于上下其甘苦丰约之同儆戒相成之际由初迄今勤亦至矣此䟽封之典所以有加而无已也同安大郡以易旧封膺此宠绥永其祗服可同知枢宻院冨直柔加食邑实封勑朕肇修禋祀祗见合宫刺六经之文严祖功宗德之配导三灵之况布吁天请命之诚粤釐事之无违敷湛恩于有截睠予廊庙之辅与相肃雍之成爰有旧章以申宠数具官几深济务端亮在躬爰登宻宥之司益着賛襄之美运筹决胜方迟子房之功钖祉扬休抑见召公之似逮此精纯之展故多陟降之劳用加衍于戸封且陪敦于真赋旣启尔宇勉思辟国之谋益奋乃庸无旷代天之用钦我徽命永孚于休可知枢宻院张浚加食邑实封勑朕遭时艰虞驻跸吴越思投诚于上帝肆展寀于合宫创业守文严艺祖太宗之配贵诚上质备匏尊槀席之仪熈事告成湛恩遐布矧复钧枢之重可忘庆钖之朌具官英特应辰几深济务忠节着于勤王之际才术见于持宪之初扫除姦凶方懋有征之举肃清宫阙伫成再造之功用加衍于戸封亦陪敦于真赋叅知政事李回加食邑实封勑朕㳙吉季秋荐诚上帝导三灵之况方裒昭格之休敷百顺之祥式布汪洋之泽惟在廷之显相有进律之彛章具官迪德粹和受才宏敏自延登于廊庙益有頼于賛襄望之雅意本朝故多郷纳毕公乃心王室尚告谋猷用加真赋之封且衍爰田之入旣启尔宇勉思辟国之谋翰林学士汪藻父任奉议郎致仕赠正议大夫谷赠正奉大夫勑朕肇修宗祀祗见合宫釐事旣成肆敷钖于四海凡通籍于朝者皆得宠赠其先俾申追逺之志而况吾簮笔持橐出入禁省之臣哉具官父某蚤以文艺䇿名儒科廉平之政静退之守有闻于时不克大施委庆厥嗣司我内制甚文而贤惟时正奉之阶视昔贰卿之秩用均釐泽以示宠绥可前母淑人陈氏赠淑人勑士有砥节厉行修身于隐约之中而遗庆于数十年之后其必有内助之贤相与保勤俭均甘苦以成其室家故旣乆而弥大也具官母淑靖之美宗姻所怀儆戒之冝君子是赖属我均釐之泽肆朌纶綍之襃虽称谓之不殊亦宠嘉之有炜可故妻淑人赵氏赠淑人勑士方抱艺守约沉于下僚以保廉俭之操不以穷逹累其心者亦室家之助也及其安荣通显而不与焉则湛泽之施其可以后具官故妻薫陶贤范毓质庆门淑之仪冝于姻族属我妻淑人庄氏封淑人勑二南之诗妇德是懋夫以鸤鸠均一之美螽斯衆多之报俯仰无斁淑有闻岂非妇人之盛节而有家之可愿者哉具官妻毓质庆胄婉懿静克相厥夫有兹休显属我吏部侍郎黎确父任许田县主簿国子监直讲赠朝议大夫宗孟赠中大夫勑具官父蚤以经术掌教儒宫寛裕以文靖共是蹈委庆厥嗣实贰天官惟兹五品之阶往视储宫之友用均釐泽以示宠绥可故母故妻勑士方抱艺守约困于未试而有以保其廉俭之操者亦室家之助也其安荣妻吏部侍郎髙卫父任左朝请郎尚书戸部郎中镈赠银青光禄大夫勑具官父蚤以才猷进陟华省靖共是蹈风绩故存不克大施委庆厥嗣惟时二品之位视昔六宫之聨用示宠绥以均釐泽可故前母普安郡夫人赵氏赠淮安郡夫人故母齐安郡夫人赵氏赠同安郡夫人词同勑纶綍之襃疏大郡以易封増宠章之有炜可故妻令人李氏赠硕人勑侍从宣力之臣有以才术自奋出入膴仕以厎显荣至于耆艾而内助之贤不与享焉则湛泽之施其可后哉具官妻婉嫕之质钟自庆门之襃惟恩綍之荐加贲宠章之有炜可兵部尚书胡直孺父任职方郎中赠开府仪同三司况赠少保勑具官父蚤以儒科周旋膴仕靖共乐恺藏器郎曹不克大施委庆厥嗣位我常伯爲时老成惟兹保傅之聮是谓孤卿之列用均釐泽以示宠绥可故母故继母嘉国夫人龚氏赠徐国夫人故妻淑人吕氏赠淑人龙图阁待制知广州林遹父任建州司理叅军赠中大夫格赠太中大夫勑具官父蚤以廉平服勤州掾义方之教行于家庭不克大施委庆厥嗣职在延阁出帅巨藩惟兹五品之阶往视七人之列用均釐泽以示宠绥可故母令人陈氏赠硕人妻令人范氏赠硕人工部侍郎韩肖胄父中大夫赠正奉大夫治赠光禄大夫勑具官父盛德之后克承厥家端雅靖共亦济其美中更间退公议益孚不克大施委庆厥嗣惟崇资之二品视畴昔之六卿用示宠绥以均釐泽可故母硕人文氏赠和义郡夫人勑在仁祖时辅相之贤有若彦博弼亮三世实爲帝师旣已勤劳王家以安社稷矣其余泽遗范刑于厥家者盖可知焉具官故母婉嫕之质钟自庆门淑靖之仪冝于姻族乃有令子爲我从臣属敷钖于寰区用宣恩于纶綍进封一等表以嘉称以示宠章抑光彤史可继母太硕人文氏赠齐安郡夫人故妻令人王氏赠硕人故妻令人文氏赠硕人吕好问父任奉直大夫直祕阁赠太子少师希哲赠太子太傅勑而况职在祕殿甞更钧辖之任者哉具官父某盛德遗范钟于其身纯粹靖共见于行已中更党论公望益明不克大施委庆厥嗣惟储宫之峻秩有训导之古官均彼师严升之二品用敷釐泽益示宠绥可故母齐安郡夫人张氏赠文安郡夫人勑士有砥节厉行修身于奥窔之间遗庆于数十年之后其必有内助之贤相与守廉勤之操保平康之福以成其室家故旣乆而弥大也具官故母故妻永嘉郡夫人王氏赠东莱郡夫人勑辅弼之臣有以才德自奋以底显荣至于耆老五福成备而内助之贤不与享焉则湛泽之施其可后哉具官故妻给事中洪拟明堂大礼封赠父赠通议大夫固赠通奉大夫勑朕肇修宗祀祗见合官釐事旣成肆敷钖于四海凡通籍于朝者皆得宠赠其先俾申追逺之志而况吾簮笔持橐出入禁省之臣哉具官父某种德在躬委庆厥嗣歴践髙显甚贤而文惟时三品之阶视昔贰卿之秩用均釐泽以示宠绥可妻冝人邓氏封令人勑二南之诗妇德是懋夫以鸤鸠均一之美螽斯衆多之报俯仰无斁淑有闻岂非妇人之盛节而有家之可愿者哉具官婉懿之美冝其宗姻克相厥夫有兹休显属我均釐之泽肆朌纶綍之襃易以嘉称时爲宠命可戸部尚书孟庾故父赠朝散大夫赠中奉大夫勑具官种德在躬委庆厥嗣司我邦计实吾信臣惟时三品之阶视昔贰卿之列用均釐泽以示宠绥可故母冝人申氏赠淑人勑如綍之襃易以嘉称时惟宠命妻冝人徐氏封淑人资政殿大学士中大夫提举万寿宫兼侍读王绹故祖任尚书都官郎中赠太子少傅克存赠太子少师勑朕爰以季秋肇称禋祀贵诚上质备匏尊槀席之仪创业守文严艺祖太宗之配旣成釐事用涣渥恩举兹在服之臣与蒙追逺之贲矧予旧学顷賛洪钧加宠厥先理其可后具官故祖某蓄德深厚藏器恢宏炳文艺以决科蔼循良之令闻冯唐老于郎省曾无不遇之嗟于公大其闾门固有将兴之兆惟春宫之峻秩设六傅以备官莫如师严以视公贰用加荣于襃钖以増宠于幽潜可故祖母平原郡夫人韩氏赠文安郡夫人勑朕惟祖宗以来庆赐之典每下未甞不追贲廷臣之世者岂徒广孝道于天下抑以爲积善之劝焉具官故祖母克以淑德相其君子周旋膴仕通籍金闺生享钖封没有加赠而髙门之泽大于厥孙爲时醇儒实我旧学肆朕展合宫之飨推四海之恩用申出綍之襃以广均釐之霈易封大郡増贲九原岂唯慰烝甞之思抑以表庆祥之逺可故祖母安化郡夫人皇甫氏赠饶阳郡夫人勑朕祗祀上穹均釐四海追逺之数下及于庶僚而况辅政之旧稽古之儒加宠其先盖有彛典具官故祖母令仪懿范礼法具冝嫔于德人庆流厥后致位休显爲时老成顷进服于大僚旣加恩于三世逮兹庆赐益示宠绥申之大郡以䟽封易以饶阳之美称时惟新命用贲有家可故祖母临淮郡夫人来氏赠淮安郡夫人勑朕观载籍之传考兴衰之绪其流泽后世俾衣冠之盛忠厚之风益隆而不坠者非独世德之修而已盖有闺壸之助焉具官故祖母礼法是蹈淑靖在躬化行于闺门仁及于宗戚以有兹庆迄成厥家肆予展寀于合宫爰始均釐于緜宇矧繄旧学甞賛国钧加宠其先盖有彛典是用䟽淮安之大郡易泗上之故封时惟新恩歆我休命可故父任宣教郎赠太子少师发赠太子太保勑官无小大惠足以及物者其泽必长天无私亲位弗称其德者其偿必厚惟善祥之不爽知义教之有方顾兹襃赠之彛章是亦报施之明验具官故父某育德寛𥙿禔身肃恭遹承诗礼之规无愧循良之吏故母髙平郡夫人张氏赠太寕郡夫人勑扬名显亲盖人子之至愿而圣人以爲孝道之终者也其有作配君子允冝其家有子而贤爲国近弼旣荐蒙于宠数可无与于均釐乎具官故母徽懿之仪见于内则慈祥之行成此庆门虽五鼎千钟不逮南陔之飬而清台石式慰寒泉之思比䟽钖于髙平固益彰于休显太寕大郡用易故封肆加纶綍之荣以爲庆善之劝可故妻淄川郡夫人髙氏赠济阳郡夫人勑先王制礼与夫推恩接下之文未甞不本于人情也夫相其夫于勤约之中旣已躬廉俭而同甘苦矣而不共享其安荣则追赠之隆抑以慰其私尔具官故妻贤淑有闻宜其闺门嫔于大家安若素习夭阏不寿襃贲可忘旣疏钖于淄川复进封于大郡时惟新命歆此宠休可妻永嘉郡夫人强氏封同安郡夫人勑二南之诗本于王化之基而及于夫人之德虽形四方风一国小大不同然其所以循法度奉烝甞致辅佐之冝一也具官妻婉嫕之仪明淑之美克配君子冝其宗姻至于艾耆有此休显旣更大郡之钖载易同安之封以示宠荣用均釐泽可北山小集卷第二十三北山小集北山小集卷二十四北山小集卷第二十四信安程俱外制三吏部贠外郎胡世将校书郎刘一止除监察御史勑具官御史台属皆朕耳目之官也自元丰肇新官制于是尚书诸曹分隷六察虽非言责之地然尚书万机本天下之事无不緫焉而御史得以紏六曹之愆违则其任亦不轻矣以尔问学之美推于軰流才术之敏见于已试召对便殿敷奏可观维持朝纲肆以命尔其祗厥职尚有宠嘉可推于軰流才术之施冝无不可选自雠校维持朝纲尚体懋恩益祗厥职可文林郎河南府孟汝唐州镇抚使司干辨公事任直清与改合入官除直祕阁仍赐绯章服勑具官尔以诸生奋身戎幕百舍重趼入奏行朝赐对从容有嘉忠恪官以寄禄实视京僚蓬莱道山以储英俊併用示宠钖以身章求之异时非声誉在人服勤之乆保任应格功効卓然者未有一朝而兼得者也朕之宠尔者厚矣尔亦思所以报之可叅知政事李回除资政殿学士江南西路安抚大使令谢辞上殿勑宣力四方必有股肱之頼折冲千里是资帷幄之良朕念江西之上游有若豫章之巨鎭民亦劳止岂无还定安集之思我仪图之爰得礼乐诗书之帅具官才足以经逺学足以賛猷蚤献纳于朝端亦缉熈于王度静而能应刚以有容迺者扈长乐之遐征緫行台之庶务曁还吴㑹陟副枢庭遂佐国均益资辰告属恳辤于机政方圗任于蕃宣用升秘殿之华仍付中权之重惟庙堂之宿望固应深体于焦劳惟荆楚之旧临谅已周知于利病往苏疲瘵式副倚毗行尔所闻岂烦多训可武节大夫河南府孟汝唐州鎭抚使翟兴武功大夫遥郡防御使勑具官朕遭时艰虞东狩吴㑹顾瞻旧都永怀创守未甞不中夜以兴当馈而叹也尔奋自校长不忘国恩独以貔虎之师屡挫奚虏之气辑绥民旅祗奉寝园遂定洛京益张武卫朕甚嘉之进阶三等以旌尔功仍陟兵防俾持使节是皆超躐宜体睠知尔其益厉于忠勤朕亦无爱于爵禄腾声懋绩岂不韪哉可给事中洪拟除吏部尚书勑天官掌六典以佐王是爲周制吏部建九品以取士始大魏邦惟今古之异冝在倚毗而均重求诸近列吾得其人具官学问之优见于从政靖兵之美仪于本朝夙将使指于四方亦旣敷宣于德教周歴宪台之三院固多启沃于聦谋比自司言进膺平奏属铨量之虗位思振举于頽纲念非老成莫克付授矧自文籍散逸吏縁爲姦真伪混淆官益以冗至于法出而诈起安得风流而令行惟通简如裴王则足以应无穷之绪惟清明如崔范则足以祛积敝之源谅亦优爲伫观成绩可汪藻龙图阁直学士知湖州勑淛河之西列郡惟八吴兴当苕霅之㑹适繁简之中在于平时最爲乐土昨者虏㓂大入跳梁郡疆县当厥冲鲜不震荡然则备御安集盖难其人具官辍自禁苑则吾信臣况淹练古今于从政乎何有而敷陈利病每诚心乎爱民谅坚及物之心益观儒者之効虽鞅掌讽议若中外之或殊然鍼石拊摩实乂安之是頼休戚所系往其钦哉可黎确龙图阁待制知漳州勑七闽南粤之交有漳浦焉其地俭陋故其民窭以啬其爲郡僻左故吏至则鄙夷其人是以泽不下宣而民益困非里社不逺因俗制冝鲜克称治具官辍自侍从则吾信臣髙卫龙图阁待制知抚州勑廼者虏骑大入蹂吾江西临川之民荡析厥居罔或生聚朕思得敏惠之士往而劳来还定安集之庶几𥙷创痍之酷息愁叹之声有以召和而弭乱也具官辍自侍从则吾信臣况甞将命于外台固已淹通于政事且复阶荣于近着所冝深体于焦劳谅于绥驭之间益展忠勤之効虽尔身在外若逺迩之或殊然国歩方艰亦承宣之是頼休戚所系往其钦哉可左司贠外郎赵子昼太常少卿勑具官太常礼乐之司自天下多故文籍散亡猝有讨论莫之折中仪曹愽士口呿而不能对掌故客史意行而无所稽朕甚闵焉以尔学问该通操履修洁试之宰士禆益则多擢贰曲台时惟髙选夫裒文籍于散亡之后明礼乐于缺坏之余唯其勉哉时尔之任可刑部贠外郎钱稔大理少卿勑具官廷尉天下之平得其人则天下无冤民不得其平则民将无所措手足然则爲之贰者其可不重其任哉以尔比以才选爲郎尚书持节饷军转输不匮风力之敏于此可观士制祥刑往爲之佐尚其忱恪以荅宠休可降授朝奉大夫姚舜明左司郎官吏部贠外郎仇悆右司贠外郎勑具官尚书万几本而聮治分职允釐于六官处中经体则任之大臣举纲引墨则责之宰士不有弥纶之助孰承斟酌之冝以尔舜明中外荐更颇着风绩以尔悆比叅铨叙克守厥官矧皆俊造之升是资儒雅之饰尚其祗恪以副简求可潘良贵考功郎官楼炤兵部李易屯田张礿刑部张汇比部郎官勑具官六卿之属不同其于賛喉舌之司成攷㑹之务者顾岂有异哉以尔良贵自信不回顷更言路以尔炤绰有才辩慷慨事功以尔易发䇿行朝先鸣多士以尔礿该通律令号爲详明以尔汇爲吏有称济以强敏或翺朔于已试或激昂于有爲俾列位于文昌庶効能于司㑹时惟遴简无旷厥官可孟庾除叅知政事勑朕丕承基绪思济艰难无竞惟人方急贤能之举不懈于位寕忘岂弟之冝俾入賛于国均庶有孚于舆望具官忱诚许国才业应辰宣力四方更外台之赋政元戎十乗司留钥于陪京益旣乃心咸有成绩遂升华于延阁旋分职于司徒肆予肇祀之成繄尔丰财之助陟明斯在方鸣玉以造庭经体是冝用出纶而敷命方今国势未振民力旣疲共惟置器之安以佐渉川之济唯德称而乂厥辟母面从而有后言卜式膺二府之求盖朴忠之是頼刘晏辅中兴之业亦食货之周知尚奋尔庸以起予治可中奉大夫龙图阁待制知抚州髙卫磨勘转中大夫勑三载考绩三考黜陟幽明故任土作贡之功必成于四考之后而绩用弗成之罚亦九载而后加焉此唐虞黜陟之明验也后世迁徙旣数考课之法不行侍从之官率三载而进秩徒以夙夜之劳而已具官宣力中外才猷旣孚方自铨曹出守大郡举有司之彛典加四品之崇资是亦新恩往其祗服可直龙图阁前知婺州传崧卿除秘书少监勑具官承平之初肇建三舘凡文学论思之选鲜不出于其间官制旣行归之祕省爲之贰者未甞轻以卑人以尔賔贡春闱蔚爲俊造之首周旋朝着雅有端谅之称进思多忧国之言出使有爱民之志召自近郡对于宴间俾侍兰台益懋逺业时惟遴简其徃钦哉可吏部贠外郎瘳刚起居舍人勑具官自史官之职不修而言动之记随以阔略仗下之后吁俞谋议不得闻焉设官之意盖自唐室而失之然非行艺有闻不以充选以尔操履端谅学问优深有猷有爲名实旣加于士类矣簮笔殿陛亦吾从臣罔非正人则有古训承弼乃辟惟尔之休往其钦哉祗我新命可陆长民孙近吏部郎官王珩户部郎官胡蒙度支郎官勑具官等中台六官实緫天下之务而吏戸二曹最爲浩繁得其人则铨叙平而财用理不得其人则事不治而受其敝者衆故异时常以通简敏逹之士爲之属以尔长民儒雅润饰见于践扬以尔近词学䇿名甞更治郡以尔珩政事不茍以尔蒙彊济有闻或繇俊造之升或着廉平之効文昌之选尤重于今惟是名曹事任加剧时惟新命尚其懋哉可龙图阁学士朝议大夫致仕翟汝文翰林学士勑朕惟唐室中㣲出狩于外时则有帷幄之杰不二心之臣如陆贽者通逹国经弥缝衮阙克乂厥辟迄成恢复之功朕未甞不想见其人也具官瑰玮之文藻饰王度迈往之气髙视士林出则藩宣之良入爲侍从之长兹用旧物还之禁涂岂唯资润色之工感人心而孚朕意庶几有论思之頼竭忠节以賛中兴其景行于昔贤以钦承于休命可朝奉郎徽猷阁待制知婺州李光尚书吏部侍郎主管右选勑古者源清而官省故以尚书緫铨衡近世法具而贠多则分四选爲左右自兵车之爲卫廵方岳以在行文牍寖亡防范随缺思举浩繁之治必资通简之才具官劲挺得于天姿学术明于治理抗愤世疾邪之论有捐躯徇国之心乆均逸以就间盍共思于丕济俾賛天官之职益观邦治之成惟去敝戢姦若尔之爲守令则政修事举予不谬于简知往其钦哉懋乃攸绩可李弥大尚书吏部侍郎主管左选勑具官问学该通器质浑厚自艰难而多故每慷慨以奋忠均逸殊庭荐更歳律盍共思于丕济庶益展于嘉猷俾贰天官以賛邦治茍吏属知戢姦而逺罪则尔爲无负于简求若官曹皆宣力而建功则朕亦何忧于不理钦予时命尚其懋哉可王氏封和义夫人勑王氏朕方每食甞胆未明求衣固无逸豫之思与夫声色之奉傥服勤于夙夜亦冝示于宠嘉以尔婉嫕自持温恭是蹈属备贯鱼之列爰叅祀燕之仪顾小心而弗违疏大郡以加钖尚其祗恪以称渥恩可掌衣苏氏典寳宋氏典綵勑掌衣苏氏等朕即位以来时廵方岳掖庭之属屡简仅存其有躬夙夜之劳居掌事之列理宜加秩用示宠陞以尔恪无违服勤寖乆进之八品寳綵是供时爲懋思益祗乃事可河东转运判官直祕阁王毖赠正议大夫勑举襃赠之典䘏死事之孤所以劝忠劳之臣而致仁厚之意也具官顷以才选转漕河东而奚虏之衆长围太原身与帅臣婴城固守王略不澹卒爲贼图将军生降方安右校之位少从前死不随属国之归而妻子自言流离之状朕䀌然伤之进官七等视昔贰卿且推恩其子孙抑加劝于遐迩服此嘉宠尚其有知可瑞昌县玉仙乡税戸迪功郎周仁厚与改承务郎勑具官迺者淮右之㓂跳梁江西命将臣俊以所部致讨焉汝能以私储诣军自献食以不匮亦与有劳寄禄初阶是爲京秩益务报称服我恩休可王庶转两官除徽猷阁直学士勑自奚虏大入暴师中原六年于兹矣而戡定之功未云获也其有分绥御之权制阃外之事而能所歴有纪威声隐然至于夷险不回绩効尤着则陟明之典其可后乎具官忠荩出于天姿才猷见于累试蚤破器使投刃之下无全牛比属时危疾风而后知劲草爰更帅路屡奏肤公载抚兴元有嘉豫备枢臣来谂功状卓然岂唯寛朕北顾之忧抑以张吾犄角之势延阁之邃学士之班是爲清华以旌功代仍进官之二等亦示劝于一时益懋乃庸以称休宠可朝奉大夫直秘阁赵开除直显谟阁勑具官师行川陜于今三年矣所以御敌者在兵而所以聚兵者在食至于权货殖以资军实则又不可以乏共者焉以尔奋自诸生果于立事付之财计才効沛然枢臣奏功进官一等升华延阁倂示宠嘉尚其勉之以畅荣问可吴玠明州观察使勑朕以经理二陜付之枢臣奉将天威式遏乱略非有熊罴之士不二心之臣相与勠力尽忠内抚外御则戡定之期未可以歳月冀也肤公来上懋赏是冝具官才气不羣忠勇自奋䇿足功名之㑹腾声関陇之间比者擢帅泾原尽护诸将岐下之战尤爲隽功获其酋豪丑类折北是用畴其多㨗陟以廉车夫雄职美官朕所以待功能之士也益奋尔烈朕无爱焉可明州观察使吴玠起复前件官职差遣勑孝移于忠者圣人之格言国尔忘家者人臣之彛宪而况分阃外之寄统诸路之师淬厉以湏枕戈待旦而可以亲丧废乎具官比以功伐寖阶显荣却敌有沉果之机驭军适威爱之济战多中率懋赏旣行遽深风木之悲方从金革之事矧临敌忌于易将而军制容于夺情其安厥常母旷尔职茍能扬名于世以显其父母则忠孝之道两得矣尔其懋哉可胡唐老赐谥勑母将陈定陶之议号称安国之言丙吉飨愽阳之封兼收不伐之美其有一时造膝世莫得闻五载不言死而后显易名之典非朕尔私具官俊造䇿名儒雅饰吏峩冠宪府居有匪躬之思剖符侯邦绰着干城之节顾惟京口实控吴疆畴其已试之功付之连帅之任俄属隣邦失守大将移军空城莫婴散卒横溃方身叩城垒示以招徕之不疑而盗憎主人何虞祸变之忽起素志不遂朕甚伤之比因同产之抗章具列靖康之关说节惠之请下之有司举安民大虑之言与在国逢难之故合是二法贲于九原庶英爽之有知亦佥舆之无间可德安府复州汉阳军镇抚使陈规除徽猷阁待制勑朕以安复汉阳三郡之衆设爲巨屏命守臣持节鎭抚之所以保人民奋武卫也乃能内辑外御军声隐然懋赏之行理其可后具官才猷见于已试忠智资于自然屡婴贼锋卒固城守劳来安集荆襄之民实頼焉夫待制西清是爲法从肆以命尔以旌尔功且身在侯藩职在延阁则朕腹心之臣也勉建功业朕不汝忘可德安府通判李忬直祕阁勑具官图书之府上应奎躔祖宗以来用储英俊有职于此率时闻人用以劝功则爲异数以尔能以才力佐治一邦屡婴贼锋卒固城守清华之选以示宠绥尚其钦哉益思报称可故中书侍郎赠开府仪同三司张悫谥忠穆勑士方逢时力或可致国有公是死而益明襃善贬悪则存诸太史之书考行易名则付之礼官之议是谓彛典谁其敢私具官以强济之才持公忠之志蚤更器使懋着廉平之称晩事潜藩益展勤劳之节旋登政地俾賛国均发言无华每怀尽瘁以纾患特立不惧弗爲姑息以市恩人望顿隆朝佥惟允不淑之叹遽没于元身无斁之思尚孚于舆议属迩臣之有请繄节惠以加襃惟虑国以忘家与布德而执义合是二法贲于九原庶几英爽之歆抑爲忠荩之劝可谢文瓘赠徽猷阁待制与两资恩泽勑思有优恤具官熈寕之间以经术登上第靖国之嵗以学行备从官献可稽疑议论持正遭罹谗毁流落丧亡公论旣明宠嘉可后待制延阁时惟渥恩且推泽于子孙庶少伸于抑厌可吏部尚书洪拟除龙图阁待制知温州勑法从之臣具官肃括而济之以和明察而行之以恕辍自常伯则吾信臣况淹练古今于从政乎何有而讲明治道每诚心乎爱民顾永嘉之保疆实浙东之名郡惟西清之延阁有河图之旧班虽鞅掌讽议若中外之或殊然鍼石拊摩实乂安之是頼尚体睠任益懋尔庸可谢克家差知泉州勑朕惟瓯闽之区实居岭海之㑹督府之外泉爲大邦四方游寓之所栖百货懋迁之自出顷者盗发旁乡士民震惊师出淹时调度繁广顾艰危之未息岂安集之可稽茍非重臣孰任忧寄具官文学政事仪于朝端寛裕疏通逹于治体比擢叅于大政方允頼于嘉猷遽陈辤剧之章且申均逸之请重违雅志俾侍殊庭属深轸于遐方因即勤于卧治昔白传退居于西洛亦就拜于尹釐若毕公身在于东郊尚无忘于入告朕命不易往其钦哉可北山小集卷第二十四北山小集北山小集卷二十五北山小集卷第二十五信安程俱外制四通议大夫冯躬厚磨勘转通奉大夫勑具官蚤繇俊造寖歴显荣持以靖共安于恬养举有司之彛典视贰卿之旧班是亦懋恩尚其祗服可左仆射吕頥浩曾祖赠太子少保元吉赠太子太保勑朕嗣有基业思济艰难爰以季秋之吉辰䖍展合宫之禋祀祗见天地用申祈报之诚配以祖宗敢忘功德之自肆均釐于四海且涣泽于庶工矧予佐理之臣与存追逺之典具官曾祖种德不售怀仁在躬灼知五世之隆责报百年之后惟厥元宰乃其曾孙勤劳王家缉熈帝载推我奉先之志用敷余庆之覃肆出綍以宠绥正储宫之保䕶岂特钖髙门之福又将劝爲善之宗可曾祖母荣国夫人李氏赠兖国夫人勑源之深者其流长膏之沃者其光烨此不易之理也其有积善在躬衍庆于后至于休显盛大冠于一时而其泽足以仁其九族者非独祖德之修而已盖亦有内则之助焉具官曾祖母克以懿德相其君子是必有淑靖之仪慈爱之行冝于上下怀其宗姻者不然何垂𥙿之逺也旣已荐被恩典疏封于荣兹予宗祀合宫用敷钖于天下进封大国时惟宠绥尚克祗歆加贲泉壤可祖赠太子少傅京赠太子太傅勑朕展寀合宫荐见上帝均釐之泽恩数首加于四隣追贲之私宠绥上及于三世时亦懋德厥惟旧章具官祖行已以恭抱能不试忠信孚于州里知少游之爲善人福祥逮其子孙若于公之有隂德眷予硕画之辅实在骏奔之庭用申敷钖之冝益彰余庆之美惟储宫之六傅有汉仪之古官若留侯筹䇿之良仅爲副贰以疏广止足之操式配幽潜岂唯慰烝甞之思抑以大襃嘉之典可故祖母崇国夫人耿氏赠徐国夫人勑古之祭者必有脤膰之赐以及在位之臣所以均神明之福思与臣下共之也国家郊庙之祀间行于三年釐事告成则必敷泽干上下而宰辅之臣襃嘉之隆上及三世益封进律无所爱焉具官故祖母淑之仪事上则肃慈祥之行逮下以仁迄成厥家委庆于后汤沭之邑命书之襃告于第者屡矣今用徙封大国益示宠绥爰举纶綍之华永爲窀穸之贲可故父任宣德郎赠太子少师当赠太子太师勑朕惟熈寕之初始以经术造士其在科级率多俊良然有䇿名虽振于一时而歴位不过于八品遗庆贤子爲吾辅臣肆均釐事之恩爰举宠章之旧具官故父怀才宏博蓄德浑全奋迹士郷襃爲选造之举効能官次绰有廉平之称不究厥施克昌其世属我艰危之际荐着忠劳之勲狐穾之教益明臧孙之后可待式敷王綍之涣俾冠储宫之班惟宠数之有加庶歆承于休命可故母温国夫人魏氏赠郓国夫人勑昔者毕万之封休祥是告表以盈数传之大名是以后之子孙绪业滋显有国有氏至于汉唐宰辅相望号爲甲族以迄于今乃有女子嫔于德门是生时英实我良弼熈成之泽追逺是先厥有彛章亦惟其称具官故母图史是训法度是循慈教见于择隣妇德行乎中馈积善之报发于家庭旣生享于安荣亦没加于宠赠进封大国钖以东平不忘桑梓之依式慰松楸之望可故妻嘉国夫人魏氏赠蔡国夫人故妻和国夫人姜氏赠卫国夫人勑才德之臣有以忠智自奋勤劳王家致位上宰有此显荣而内助之贤相与保廉俭之操于勤约之时而不与享焉亦足叹矣然则均釐之钖宠绥之典上以推吾漏泉之恩而下以慰其伉俪之感者其可后哉具官故妻妇德是懋仪于庆门静女之规克遵古训夭阏不寿未如命何旣荐钖于宠章爰从封于大国以光彤史之载无忝纶言之襃可资政殿学士张守故父赠太子少师彦直赠太子太保勑朕爰以季秋肇称禋祀贵诚上质备匏尊槀席之仪创业守文严艺祖太宗之配旣成釐事用涣渥恩举兹在服之臣与蒙追逺之贲矧惟邦彦顷賛国均加宠厥先理其可后具官故父怀才不试蓄德在躬义教有方美哉桥梓之度盛事不朽蔚然椿桂之荣惟时中子之贤实予共政之旧顾储宫之极品有保德之古官用申出綍之华以广均釐之泽时爲休命尚克歆承可故母永嘉郡夫人王氏赠文安郡夫人勑朕观载籍之传考兴衰之绪其流泽后世俾衣冠之盛孝悌之风益隆而不坠者非独世德之修而已盖有闺壷之助焉具官故母以正顺事其夫以慈教成其子蚤绥三鼎之养不洎万钟之荣属予有事于合宫因以均釐于寰宇矧尔贤子甞更辅臣宠绥式举于旧章纶綍载扬于申命易封大郡表以嘉称以慰烝甞之思抑彰淑善之报可妻普安郡夫人姚氏封太寕郡夫人勑二南之诗本于王化之基而及于夫人之德虽形四方风一国小大不同然其所以循法度奉烝甞致朝佐之冝一也具官妻恭之美冝其姑嫜淑静之仪表于闺壷辅佐君子有斯显荣属釐事之告成肆湛恩于无外敷钖之典厥有故常疏名郡以易封掲太寕之嘉称钦予时命永服宠休可起复鎭潼军节度使开府仪同三司充醴泉观使孟忠厚曾祖任内殿承制合门祗候赠太师追封秦王随追封魏王勑朕展寀合宫肇修宗祀荐见上帝方熈事之旣成敷钖庶民肆湛恩之广被矧繄戚苑可后彛章具官曾祖绍服忠勤躬持廉恪积是余泽委于后人旣膺长信追贲之荣复被奕叶襃崇之渥维垣一品极周汉之官仪列国三公更秦魏之土宇易兹旧服式表大名惟纶綍之有加庶丘原之増焕可曾祖母徐豫国夫人张氏赠秦魏国夫人勑朕惟孝子奉先追逺之志推而上之岂有穷哉而祭享之仪追荣之典唯逹者遂焉非独曲成其私亦所以爲积善之劝也具官曾祖母承训令族作配髙门克有孙曾以承庆祉肆因大赉之及载新两国之封以慰烝甞之思以爲存没之宠歆予时命尚其有知可祖任武安军节度观察留后致仕赠太师追封岐王遂追封韩王勑朕爰以季秋肇称禋祀冀获神灵之祐不替祖宗之休遂敷钖于四方且推恩于百辟矧是戚藩之贵冝膺宠典之先用降命书以新宠数具官故祖某受才宏博蓄德浑深蚤栖迟于小官已激昂于壮志邓氏之多隂德何止千人长孙之得坤爻卒符二马襃崇之典纶綍具膺虽乆享于庙封盖莫如于韩乐以兹告第益示宠绥庶几有知尚其祗服可祖母夏商国夫人王氏赠韩豫国夫人勑朕惟昭慈献烈皇后睿德懿范夙遭多难起于间燕之中实负宗祧之重举此神噐属予冲人扶危定倾迄安赵氏然则外家之泽可不致于优隆乎具官祖母夙以名族嫔于庆门淑有闻礼法是蹈诞育圣母实仪㤗陵属予宗祀之告成方钖神休于无外是用易封大国曰豫与韩虽未足以荅长信非常之勲亦庶几以逹朕心不忘之意尚其歆服以尉孝思可父任中散大夫开封府左司録赠通议大夫徽猷阁待制彦弼赠太子少师勑昔在承平之世益知文教之隆凡宗戚将帅之门多诗书礼乐之好惟东朝之盛烈挺邹母之余风有子之贤服儒盖乆翺翔通籍出入禁涂逮兹敷钖之恩故有宠嘉之典具官故父赋才明晤持已靖恭绰有温良之称曾无侈丽之习荐膺华綍追陟从班顾冡嗣之在廷视鼎司之极品属予宗祀均此繁禧是用举司封之旧章有望苑之崇秩孤卿之首加赠爲冝尚其英爽之临抑伸畴昔之志可母徐郓国夫人李氏赠吴越国夫人勑小君之爵于古有之而不系其夫自以国名者盖出后世至于兼取两国以大厥封是爲弥文有加无已妇人之贵至是无复加矣非懿亲具美何以得之具官故母淑德早彰令仪终誉辅佐之美旣成厥家庆善之施益昌厥后追崇之典膺受则多有子而贤视仪三事用加沛泽易以大封庶几丘原歆服光宠可妻卫国夫人王氏封楚国夫人勑元丰之际圣主厉精于上以图回万几爰有相臣靖共厥位将顺缉熈逮其子孙周旋显仕仍有女子嫔于戚藩贵视其夫鱼轩翟茀出入禁闼时节东朝以至于今嗣有休渥具官妻婉嫕之美淑之仪法度是循宗姻无间疏荣大国易以楚封时惟新恩均我釐祉可叅知政事孟庾曾祖珏赠太子少保勑朕宵衣旰食思洪济于艰难任贤使能冀内修于政事爰得忠良之佐以图康乂之功追贲厥先具存故事具官某故曾祖遯世无闷躬行不言忠信孚于郷闾仁义修于奥窔责报百年之后非此其身固穷一世之间克昌厥后惟我近弼乃其曾孙用加纶綍之襃以示宠绥之厚举司封之彛典有望苑之孤卿钖命是冝疏恩兹始尚其歆服有此显休可曾祖母王氏赠髙平郡夫人勑男正位乎外女正位乎内有家之道所以保安乐而遗子孙其修身积善必有内则之助焉具官曾祖母静专有仪淑是履以妇则顺以母则慈是以泽流曾孙致位辅弼而宠绥之数上及于三世也疏封大郡实爲髙平岂唯慰烝甞之思抑以广家庭之庆可祖任赵州司録某赠太子少傅勑具官祖怀才不试积善在躬重厚推于士郷廉平见于吏检少游之乗下泽见称善人于公之有髙门故多隂德修身之报诒庆厥孙属我艰难之时入叅机务之重拜命之始追赠厥先睠惟储副之备官莫如师傅之爲宠升之二品以贲幽潜庶几九原歆此休显可祖母郭氏赠齐安郡夫人勑朕惟辅臣实当天下之重任其任之也重故车服宠数莫不致其隆焉所以励其节而要其报尔至追贲其先上及三世一命而得东宫之二品初封而名列郡之小君皆致隆之意也具官故祖母毓秀髙门惟古名族贤淑之质乃其固然委庆厥孙叅予大政追逺之典则有故常齐安之邦实望淮服命以华綍贲于家庭尚其有知歆此蕃钖可父赠中奉大夫淳赠太子少师勑源之深者其流长膏之沃者其光烨不有余庆何以明种德之符不有义方何以成立身之美虽生而不飨其乐而没有追逺之荣举是宠章以劝爲善具官故父某受才敏博蓄德浑深悃愊无华盖任重致逺之器忠信爲实怀爱人利物之心不克有施寔钟厥嗣賛襄经体方倚召公之功徇国忘躯灼知狐穾之教是用繇九卿之视秩超六傅之崇资旌宠兼之显扬两遂庶其歆服有此襃荣可母淑人申氏赠永嘉郡夫人勑士方隐约闾里刑于室家相与躬顾复之勤保廉俭之操者亦以成其子也子旣贤矣展忠纯之节都辅相之位而母不逮养此风木之况古人所以深悲而追荣之典朝廷所以加厚也具官母淑德懿范郷党所程妇训母仪四外无间以子知母则慈严之教所以薰陶成就者又可知焉疏封大郡庸示宠绥抑以慰孝子之心云尔可妻淑人徐氏封普安郡夫人勑先王制礼与夫推恩接下之文未甞不本于人情故公卿大夫之妻其车服命书视其夫以爲之节所以崇有家观内助也具官妻淑靖之仪推于姻族图史之训奉以问旋是以克相君子法度是循荐被宠章有兹休显疏封大郡是谓小君时亦懋恩永其祗服可宣和皇后封赠三代故曾祖赠太子太保韦舜臣赠太子太傅勑朕于纉位之初以当郊之岁相方定址荒度广陵之阳奠玉荐诚寅恭上帝之祀熈成云始庆赐遂行凡厥在廷之臣悉膺追逺之泽矧宣和之俪极实诞育于冲人加贲厥先盖存故事宣和皇后故曾祖某潜德不耀世莫得闻积善在躬神之所听委庆贤媛来嫔后宫旣正位于长秋荐推恩于上世惟官聮之一品若储副之三师举是宠章载襃华綍庶其歆服有此显休可故曾祖母惠国夫人叚氏赠徐国夫人勑古之祭者必有脤膰之赐以及在位之臣所以均神明之福思与天下共之也而长信之尊追逺之典上及三世益封进律厥有故常宣和皇后故曾祖母淑善之德慈爱之冝行于闺门信于闾里委庆邦媛是生冲人汤沐之邑命书之襃告第者屡矣易封徐国其命则新尚克祗歆以光窀穸可故祖赠太傅韦子华赠太师勑朕栉风沐雨方勤五载之时廵侍膳问安莫遂三宫之色养郷因景至始拜神休除地广陵奠玉上帝旣均釐于绵宇且加恵于廷臣矧我外家式遵彛典宣和皇后故祖某修身奥突腾誉康庄谨厚自其天姿才术明于世务顾百祥之弥逺逮奕叶而方兴惟予顾复之慈旣正穆宣之位奉先之典岂朕敢忘爕理之官公师之首极于一品贲彼九原尚其有知克承休命可故祖母庆国夫人杜氏赠秦国夫人勑关内大国莫如咸秦古称小君是亦封爵以彰彤管之懿用广椒涂之恩属沛泽于多方肆显扬于新命宣和皇后故祖母柔嘉有炜礼法是遵合韦社之流风钟涂㜪之令德言念广陵之狩肇称禋祀之仪诞敷钖于绵区漏泉无间极优崇于戚苑陟岵是怀载朌出綍之华益懋疏封之典庶其休渥加贲幽潜可故父赠太师追封普安郡王韦安礼追封简王勑朕式观方册之传以究天人之际种德之报非此其身譬之封植之勤固非朝夕之故虽拱把之飬初若甚微然䕃翳之功乆则可待惟我外氏实繄庆门顾追宠于厥先盖具存于故典宣和皇后故父某晦迹闾里积善家庭遵老氏之同尘无复五浆之先馈有于公之隂德固知驷马之可期属予时迈于维扬爰展精禋于有昊旣迄郊丘之礼方深屺岵之瞻睠惟戚藩旧有钖壤进疏王爵以重师垣逺追异姓之封益彰君子之泽可故母越国夫人宋氏赠魏国夫人勑朕郷以仲冬肇称禋礼爲斯民而请命冀有昊之降休创业守文严祖功宗德之配贵诚上质备匏尊槀席之仪熈事旣成湛恩斯布矧惟长信逺念慈闱追贲厥先敢愆故典宣和皇后故母蚤以贤懿嫔于隽良闺壸具冝郷闾推善是生邦媛诞育眇躬顾兹宠赠之常荐有华襃之诏易封魏国以表大名用慰岁时之思益彰圣善之德可知枢宻院宣抚制置使张浚封赠曾祖赠太子少保文矩赠太子太保曾祖母南平郡夫人杨氏赠髙宻郡夫人祖赠太子少傅赠太子太傅勑朕肇修三世盖膏之沃者其光烨源之深者其流长厥有故常亦惟懋典具官故祖学以爲已善不近名忠信行乎乡闾福庆施于孙子若留侯调䕶之寄亦世厥官兼二疏前后之荣用申异数以广均釐之泽肆朌出綍之华时惟显休尚其歆服可祖母德阳郡夫人赵氏赠武陵郡夫人祖母平昌郡夫人王氏赠太寕郡夫人勑具官故祖母父赠太子少师咸赠太子太师勑具官故父蚤以贤业䇿名昌辰通逹古今逺希晁错之三道贯穿典籍何止井丹之五经不克大施委庆厥嗣是生邦彦冠我枢庭惟储副之三师实官聨之一品用兹告第以广繁禧歆予宠休尚有英爽可前母齐安郡夫人任氏赠蕲春郡夫人前母普安郡夫人赵氏赠通义郡夫人勑朕思起中兴之绪修报本之诚祖宗居歆天地昭格非股肱之佐内辅台德外将天威维持艰危则亦安能成是礼哉庆泽之敷理其可后具官故前母蚤以令德来嫔庆门淑有闻温恭不懈夭阏弗寿遽先九原属予熈事之成益申追逺之泽易之大国表以嘉名庶其有知歆此休命可母永嘉郡夫人计氏封淮安郡夫人勑士方隐约陋巷栖迟小官刑于室家相与躬顾复之勤保廉俭之操者亦以成其子也迄有贤子爲时辅臣居则经体賛猷行则宣威制胜慈教之効斯焉可知具官母淑靖在躬礼法是蹈旣已瘽身守约以相厥夫矣而成就其子者又如此其白也均釐之泽犹及庶僚矧繄旧封荐膺宠命易以大郡益彰显荣惟克钦承永膺多福可妻信安郡夫人乐氏封同安郡夫人勑具官妻恭恪之美冝于姑嫜淑之仪闻于宗党克配君子使外得以经营四方尽匪躬之节而内无乏于温清定省之冝者繄尔之助焉虽荐被命书继封大郡矣兹予宗祀之泽易以新渥实惟同安其克祗钦永绥休显可北山小集卷第二十五北山小集北山小集卷二十六北山小集卷第二十六信安程俱外制五给事中胡交修故父赠中大夫宗旦赠太中大夫勑具官故父某屡以经术预于賔兴一命未霑九原莫作孝友亷逊信于郷闾不克大施委庆厥嗣故母令人姚氏赠硕人勑朕惟嘉祐之际修典礼之书文献未亡因革咸载怀鈆之士世绪寖微女子之贤嫔于名族是生令子实我从臣庆赐之行宠章斯在具官故母淑靖之羙冝于宗姻图史之规奉以终始夭阏不寿勤俭莫酬虽命綍之屡颁顾孝思而何极易兹嘉称是亦懋恩庶几有知歆此休命可继母太令人杨氏封太硕人勑诸杨系出建安而文学之臣曰亿博敏之外名节凛然而其裔孙作配名族守志不易岂其流风无爽三从之规迄飨千钟之养属兹宗祀冝有宠绥具官继母明淑有余礼法是蹈均一之德宗姻所推旣荐钖于命书用再加于美称永其祗服有此显休可权戸部侍郎栁约故父任述古殿直学士通议大夫赠正奉大夫庭俊赠光禄大夫勑具官故父某蚤以英秀腾声士林晩着才猷致位从橐扬歴中外风绩蔼然有子而才司我邦计属兹庆赉加被宠章惟兹二品之崇视昔六官之长庶几英爽歆此显休可母硕人胡氏封齐安郡夫人勑胡姓东南之望族也其积庆深厚至虽女子时有闻焉旣相其夫有兹光显又克教厥子推于搢绅而皆仗节藩方持槖禁近有家之庆鲜克兼之具官母爲妇则顺爲母则慈闺门之所化从乡党之所矜式兹予大祀展事合宫歛五福以敷庶邦旣推泽于上下矣则侍臣之亲宠数之及其可后哉封以大郡是惟小君永绥厥荣祗服休命可故妻孺人魏氏赠硕人勑法从之臣方以才业自奋以厎显荣而内助之贤不与飨于耆艾之时则湛泽之施所以加贲其私者其可后也具官故妻淑之姿冝于上下而夭阏不寿末如命何属兹熈事之成用敷钖于四海丝纶之宠易以嘉称用告子家庶其祗服可端明殿学士左中大夫冯澥靖康元年任左丞封赠故曽祖某赠太子少保勑辅弼之臣实当天下之重任其任之也重故车服宠数莫不致其隆焉所以励其节而要其报尔至追贲其先上及三世一命而得东宫之二品初封而名列郡之小君皆致隆之意也具官故曾祖某潜德不耀积善在躬报施循环迄昌厥后丞辖之旧乃其曽孙东宫之官莫重师保三孤是视时惟渥恩用加纶綍之襃以慰烝甞之感可故曾祖母雍氏赠咸寕郡夫人勑具官故曾祖母婉嫕之德冝其宗姻泽流曾孙致位政府疏封大郡实惟咸寕尚其有知歆此休显可故祖赠朝奉大夫仲堪赠太子少傅勑靖康之初仄席贤隽惄如调饥凡人望所属党论不容者举而萃于朝廷以至近弼而尔之孙位在丞辖追逺之赠厥有故常逮兹六年乃克成命具官故祖孝悌之美学行之优不克大施乃终有庆惟储宫之二品视外朝之三孤用贲丘原以爲积善之劝可故祖母冝人社氏赠咸安郡夫人故祖母冝人汝氏赠德阳郡夫人勑毓质庆胄来嫔髙门淑靖之仪家庭是頼咸安大郡用以钖封岂唯祥善之冝抑慰幽潜之德可故父任朝请郎尚书祠部郎中赠宣奉大夫山赠太子少师勑具官故父某学古是务躬行有常循良之政在民靖共之操无爽乃有令子爲时辅臣超异之恩厥有故事惟东宫训导之官少师品在第二尚德之举莫此爲冝庶其有知歆此休命可故母淑人王氏赠普安郡夫人勑具官故母淑德早彰令仪终誉辅佐之羙旣冝厥家慈教之施克成厥子荐膺宠赠亦旣显荣疏封大邦增贲窀穸用阐丝纶之渥以纾风木之悲可故妻安人赵氏赠南昌郡夫人故妻安人黎氏赠安岳郡夫人勑辅弼之旧有以才学自奋以底显荣至于艾耆福禄咸备而内助之贤不与享焉则湛泽之施其可以已具官故妻淑靖之仪推于姻族图史之训奉以周旋法度是循克相君子疏封大郡是谓渥恩庶其有知歆此休命可知宣州李彦卿除刑部郎官勑出爲二千石入爲尚书郎朕所以待宣力之臣称劳能而均剧易也尔以才选属守宣城而弄兵之民散地之卒啸聚恣睢䖍刘尔疆屡婴贼锋迄固吾圉安集绥驭厥効着焉召还郎曹实賛司宼惟刑之恤尚往钦哉可黄叔敖除给事中勑国之用人循资考之常则不足以得超轶之材不次而升则或无以厌天下之望虽然二者岂有必哉唯其当而已矣具官某文学吏事皆有可观恬退之节见推士类屡将使指旋守襄阳未究厥施公论弥属夫黄门出纳之地政事之弛张人材之进退莫不由焉以逹之天下虽论而行之者在上而给事中得以置献替可否于其间是则政令之出而有不当于人心者盖亦任其责也往其钦哉母旷厥职可朝奉大夫胡安国除中书舍人兼侍讲勑中书政本之地掌丝纶者非特取词艺之工而已其论思出纳弥缝衮阙抑有待于斯焉具官志节端亮议论正平扬歴禁涂公望弥属自朕纉服召节屡班夫持难进之守者必无患失之心古人与稽者固非阿世之学词垣经幄非茍以爲荣也克称厥官是则事道钦予时命尚其懋哉可綦崈礼磨勘授奉议郎依前徽猷阁直学士勑自考绩之法不行于汉唐至于我宋叅酌古今之冝凡省阁侍从之臣不繇歳课以迁时推特恩是亦道揆及肇新官制则有司存付之定法然犹有三载考绩之意焉具官某学识深敏溢于文词入掌丝纶出宣政化年则淹矣劳亦有焉虽云序进之常是谓宠绥之数服我休命益奋乃庸可通议大夫试兵部尚书兼侍读胡直孺赠端明殿学士勑生有体貌之恩没有追赠之典所以崇陛帘之势而成忠厚之政焉故具官某识虑优深才猷通敏文知体要学有本原旣荐歴于浩繁亦备甞于险阻召自南服率属中台鸣玉在廷掌五兵九伐之政簮笔入侍读三坟八索之书法从之英莫如尔旧云亡之叹有䀌予怀惟秘殿之华资实迩臣之极选爰申异数加贲老成尚其有知歆我休命可向宗厚除祠部郎官兼权太常少卿勑具官某朕方经营四方居无常处乃以太室原庙之主奉安永嘉以需恢复常以祠曹郎一人行太常事掌献馈禴祠烝甞之仪与凡庙中之禁令其爲选任亦重矣以尔持身靖恭被服古雅事神典礼佥以爲冝夙夜惟寅往祗厥服可武功大夫忠州防御使新差主管迎奉景灵宫万寿观㑹圣宫章武殿神御所岺筌除内侍省押班勑具官朕方经营四方居无常处乃以原庙之主奉安永嘉以需恢复旣以在廷之臣緫司宗祐之事又以内侍共给殊庭茍非其人或不胜任以尔出入禁闼于兹有年资歴旣髙忠勤弥着升华官省俾冠近班奉先之思当识朕意靖恭尔位则予汝嘉可娄寅亮除监察御史勑具官某朕永思艰难未知攸济虽一介之士告以善道未甞不虗心焉庶以来天下之嘉谋至论也则其于不次之举岂有爱哉以尔俊造䇿名慷慨自信上书论事虑国则深钖对于朝敷纳详允旣迁之一官而朕意以爲未足也御史耳目之任古今之髙选肆以命尔益观厥猷往克祗钦则予亦与有知人之羙可陈戬差知明州勑朕惟郡邑之民罹荼炭之苦矣而吏不之恤至以残贼立威以诛求称办使民不堪命散而爲㓂攘饿殍者朕未甞有忘于心其能劳来安集俾百姓欣然若更生者未有闻焉以尔具官儒术自奋才志敏强徇国赴功乃其素志况事朕潜府又吾侍臣冝识朕怀施于政理夫鄞傅海之郡实爲名藩凋敝流离呻吟之声未息也然则衔勒之驭襦袴之思威爱允济俾民阜安者朕所望于尔焉往其钦哉可武功大夫文州圑练使兼合门宣賛舍人知㤗州张荣特授防御使勑具官某傅海之邦牢盆之入所以通商贾而共货财者其利亦云博矣兵革之后亭无居人末业之民无所得食而尔外固吾圉内守郡条流亡稍归盐筴复振阜安之渐庶有望焉就陟使名益彰忠力尚懋尔绩以报宠休可翰林学士翟汝文兼侍读勑学古则获好问则裕先哲之格言也朕延修洁愽通之士讲艺于枕戈之际论道于戎马之间凡夙寤晨兴罔敢暇逸者庶几资以爲王者事而已具官某器识英迈文词卓荦朕旣置之禁林固以润色论思爲职矣又俾侍劝读益以自近以广朕之所闻诗不云乎日就月将学有缉熈于光明朕之志也佛时仔肩示我显徳行尔尚勉之可冨直柔罢同知枢宻院事依前中大夫差提举临安府洞霄宫勑二府极贤能之选盖有頼于仪刑大臣加体貌之恩顾岂轻于退黜茍亏靖莫副倚毗公论靡容朕其敢置具官顷以识拔用之朝廷庶几魏郑之孙复振臧僖之后亟寘言路颇当朕心曾无几时致位如此而乃授意諌省结交匪人无忧国奉公之思有徇私植党之累弹章来上深用怃然需奏屡陈辤荣甚确谅难安于政地姑就列于殊庭加膝坠渊朕之所戒尽忠补过尔尚省循可方孟卿除右司諌勑具官諌官之设所以佐佑上德规正朝廷补阙拾遗而引君于道者也祖宗以来非天下第一流不以充选故魁垒光大贤杰之臣未甞不繇此涂出朕甚慕之以尔端靖有常济以敏愽荐扬华要号爲老成郷者驻跸淮南实将使指转输之外因事纳忠其爱君谋国之思亦足嘉矣是用辍自宰士寘之諌垣朕固虚怀以湏士亦倾耳而听矣可不钦哉可林叔豹除秘书省正字勑具官兰台册府前世所以纪善恶聚图书英俊之地也朕率旧典修废官以详延多士非直取文艺之能而已亦以观器识焉以尔蚤以賔贡掞辤南宫则忧时论治之言其陈义已髙矣雠书之职才识具冝益励厥修以称朕所以详延之意可陈刚中特与改合入官勑具官某朕时廵以来疏逺之士上书论事者爲不少矣凡所以躬访问捐爵禄者庶以来天下之忠言至计而已而尔之所陈类有可采召对便殿敷纳益明方详攷而后行之无言不醻朕岂爱于一官也祗我休命益思逺图可校书郎林待聘司封贠外郎勑具官某省官以来朝之位着盖寡于是尚书郎之选益髙其分曹设属皆以待天下贤能才谞之士也以尔好学自修荐更文字之职编摩雠校旣阅歳时封爵是司实惟天官之清选爰示宠陟且以观尔之能可朝奉大夫秘阁修撰方誾都官贠外郎勑具官某以尔经谊该贯性行淳和固已师表贤关领䄂册府矣郎选之盛昔未有焉钦哉惟时益振乃职可礼部侍郎李正民除徽猷阁待制知吉州勑大官大邑身之所庇而使学者制焉此古人之所戒也故汉之郎官出宰百里唐以台省之士迭守方州俾更内外而习宪章庶几免于墙靣矣具官某蚤以科第寖被选抡自陟从班旣阅嵗序次对之职是惟渥恩试以一州益观尔政毋以私情废公议毋以谝言乱厥官毋耻过作非毋倚法以削祗若予训往其钦哉可龙图阁学士朝请大夫提举江州太平观路允迪守本官职致仕勑士不患不逢而患无所立于世旣以才用于时矣而或不能全其节以归岂唯委质爲臣者常叹息于斯而人君亦未甞不思所以爱惜成就之也具官某先鸣俊造进躐髙华恪恭有余宻无衔命四国义不辤难入賛钧枢退均劳逸止足之请朕不忍违服我宠休益绥祉福可前江西安抚使司主管机冝文字叶夏卿除直秘阁知饶州勑具官某册府英髦之选侯藩民社之寄华宠委遇亦不轻矣而尔以疏逺召对外朝得于立谈冝识朕意尔惟克称厥职辑绥疲氓以有休誉则尔无虚受之愧而得才之羙我与有焉可越州奏从亊郎黄大知状母洪氏年九十一歳乞依明堂赦书推恩封太孺人勑具官某母箕子陈大法九畴而寿爲五福之首汝生于承平旣阅三世仁者之効岂其然乎襃封之荣着在令甲其以慈训于里闾可朝奉郎向伯奋弟奉议郎仲堪乞依赦回授封叙与祖父母祖父承议郎致仕蔚特授朝散郎致仕勑具官某祖父具官某熈亊旣成用敷泽于天下凡通籍于朝者皆得襃显其亲此故亊之常也而又得以施及大门则仁厚之意至矣尔以寿善养承厥孙服此恩书时惟宠渥其以孝悌忠信训于后生虽云里居是亦爲政可祖母魏氏勑具官某祖母时惟宠渥余庆之美以劝里闾可翟汝文除翰林学士承旨勑朕旁招俊彦欿如渴饥故有一节以趋方兴见晚之叹三命而俯巳加昼接之恩俾冠禁林独承宻旨乆虚之位今得其人具官某才气文词简于朕听蕃宣献纳誉在朝绅再入承明之庐蔚爲法从之长其成朕志益旣乃心式敷皇极之言与賛中兴之举可中大夫吴敏新除观文殿学士知潭州除资政殿学士提举洞霄宫勑朕畴咨旧弼布列要藩俾分共理之忧盖有折冲之頼念召公维翰庶成定国之功而令伯陈情方爱事亲之日其更新命以慰尔私具官某端亮之姿蚤推国器忠嘉之益具叶师言式繇平奏之司亟进秉均之地廼者起自南土稍还故官属谋帅于荆湘用剖符于民社惟宣恩赋政益伫于壮猷而辤剧就间祈申于孝飬重违雅志庸示隆恩宠之秘殿之华継以殊庭之禄永思尽节尚告嘉谋可尚食直笔杨一娘赐名从信特除知内尚书省事勑天下之计上于中台设官分治而令仆爲之长万几之务关于予听下于三府者内尚书省緫其凡内外小大虽殊其维持体统付受出纳固亦重矣具官某明于典章恪不懈给亊宫掖积有嵗年董正六司肆以命尔是惟才选非以次迁服此宠休其祗厥职可枢宻直学士通议大夫知遂寕府席贡赠五官勑生则爵秩之隆有加伦等没则赗禭之典极于哀荣吾于侍从之臣亦云厚矣况乃蕃宣之乆其可忘诸具官某蚤以时髦寖升华要中更才选荐歴浩繁付之古连帅之权迄爲直学士之长恢然余地所至有称告终之奏遽闻不淑之嗟何已惟官仪之三品视畴昔之六卿用以宠绥尚其歆服可赠通议大夫郑谥威愍勑朕以艰难以来死事之臣其加赠恤孤旣极于襃隆矣而又命有司考行易名以旌显之所以深劝天下之卫社稷而死封疆者也具官某初以才选卑之郡符而虏衆大入孤城不支玉石俱焚罔知攸济有子自列朕用衋然固巳追贲九原赠官四品惟兹节惠之典考诸太常之议曰威与愍合是二法用示宠绥抑以昭尔之烈可北山小集卷第二十六北山小集北山小集卷二十七北山小集卷第二十七信安程俱外制六江西路招讨使张俊申具到掩杀李成等功状竒功统制官亲卫大夫文州防御使杨沂中等统领官恊忠大夫温州观察使张翼等将官起复左武大夫忠州刺史郭吉等使臣武显大夫武勍等勑迺者反虏盗据群舒㳺魂江西暴略郡县吏民患苦之爰命将臣龚大讨不淹时序丑类旣殱惟彼渠魁奉头䑕窜懋功之赏其可后乎具官某才略兼长忠勇自奋出征入卫貔虎是将幕府上功絶出伦軰进官五等宠以廉车用示异恩益思报称可朱赟等转武功大夫遥郡刺史勑具官某迺者以尔蚤自颜行见推忠勇才足自奋貔虎是将第一等统领官左武大夫贵州刺史曹涤将官亲卫大夫史徳等使臣右武大夫刘全等第二等统制官拱卫大夫忠州防御使鲁珏将官武功大夫齐閠使臣武功大夫合门宣賛舎人张子厚第三等使臣武功大夫康州防御使田友及敕迺者反虏陷敌攻坚䇿功第一进官四等使臣横行已上勑艰难以来㓂盗群起招徕殄戮将帅是毗朕于捐爵禄糜金帛以爲将士之赐亦不薄矣然潢池之聚未尽削平意者飬㓂避敌掠功冐级之敝未除也乃若斩俘中率功効显明懋赏之行理不可后具官某蚤以材武奋身戎行鏖战江西策功异等进官五等宠以郡符服我渥恩益思报効可阵亡官赵谨等赠五官勑执干戈以卫社稷圣人之所襃旌死事而䘏遗孤军政之所急也具官某负其材力奋不顾身讨贼江西勇气自倍卒以战没深用䀌伤加贲九泉进官五等推恩厥后併示不忘尚其有知服此旌宠可武翼郎合门宣賛舍人范温转武功大夫康州刺史依前合门宣賛舍人勑具官某自虏㓂之入凭陵京师蹂躏郡县毒流吾民者五年于兹矣朕未甞有忘焉而尔以齐鲁之封礼义之俗独能鸠集族类爲国扞城艰难备甞保险不下迄以忠欵奏功行朝可谓不二心之臣矣朕甚嘉之进官八等宠以郡符岂唯襃大尔功亦以为山东忠义之劝可枢宻院检详诸房文字张公济右司郎中朝请郎刘峤枢宻院检详勑具官某等文武二柄所以经纬百度敉寕多方者也祖宗以来分建二府举而属之大臣然六部五房之政事得以稽叅紏正无所不与者唯左右司检详官爲然可以知其选矣尔等皆以才业用于朝廷宣力旣多荐更要剧以是命尔益观尔能尔惟举厥职则积虽微而効速成尔惟尸厥官则事日堕而受其弊者广治否所系可不钦哉可秘书丞刘大中尚书吏部贠外郎新授国子监丞汪廷直屯田贠外郎勑具官等冡宰冠于六卿而后世属之铨部食货先于八政而𥙿国莫如屯田朕方振而举之思得胜其任者以尔大中涖官循理行已有常以尔廷直经谊该通性姿朴茂或自图书之府或繇学校之官庶几待其所知足以逹于从政克有声绩以称选抡可安化州殿侍银青光禄大夫检校国子祭酒兼监察御史蒙光仲等加安化州三班借差余如故勑具官某尔等逺慕声明乆怀忠顺保障千里夷险一心奉琛不絶于中朝钖命冝加于显秩益思诚恪服此宠休可朝请郎直秘阁知明州吴懋转朝奉大夫敕具官某除戎器戒不虞时方承平未之或废而况兴衰戡乱之际可一日而不备乎尔以才选守符近藩甲胄之工不愆于素俾正郎秩用以劝劳是惟渥恩益思报称可显谟阁直学士中大夫提举临安府洞霄宫魏宪特授太中大夫勑自考绩之实废后世放而行之者三载之文而已然所谓磨勘之法则亦有考绩之意焉具官某经术醇深履行端雅簮笔持橐出入从班者岁且一终亦可谓时之耆隽者已进官一等虽资格之常是亦宠休往其祗服可左司贠外郎江跻除殿中侍御史勑具官某宪台肃振朝纲而殿中以紏官邪爲职非通逹国体守正不挠莫克称焉以尔器质端厚才智敏明昨者简自朕心命之台察旋繇铨部进陟宰士而能戢吏督姦绳愆析滞不茍不懈上下頼之是用置之耳目之官以禆风宪之举惟是非可否毕恊于公则惟尔之贤亦永终誉可李邈赠节度使勑朕思复艰难之业永怀将帅之良禁暴安民虽未成卫社稷之効忘躯徇国庶几得死封疆之臣茍于颠沛之余深明逆顺之理卒与祸㑹不爲利回可无襃显之恩用着君臣之义具官材能屡试智术有余旣通籍于朝闺亦将输于使传率职匪懈复命不欺旋更鹖弁之班荐剖虎符之寄方虏师之入塞当空道之雄藩邈无唇齿之依坐失金汤之固拘原方力褁革莫还不贻陇右之羞迄守睢阳之操冝申宠钖以劝多方睠惟右武之辰莫重登坛之任肆朌纶綍以寄哀荣尚繄忠魂歆此休命可婕妤张氏封赠祖赠中奉大夫张仲迪赠太中大夫勑朕爰以季秋肇称禋祀冀获神灵之祐不替祖宗之休遂敷钖于寰区且推恩于中外矧繄邦媛实賛椒风用加先世之襃封益举有司之彛典婕妤张氏故祖某怀才不试积善在躬流庆女孙叅华嫔则旣荐膺于纶綍冝增贲于家庭惟兹四品之官视昔七人之列以均釐泽益示宠休可祖母令人孙氏赠淑人勑朕观载籍之传考兴衰之绪其流泽后世俾髙门之庆益隆而不替者非独世徳之修而巳盖有闺壸之助焉婕妤张氏故祖母静专有仪淑是履爲善之报不于其身逮其后人发祥椒掖熈成之泽中外具膺易以嘉称是爲异等尚其祗服有此宠灵可父任忠翊郎赠修武郎张彦度赠武节大夫勑朕㳙吉季秋荐诚上帝导三灵之况方裒昭格之休敷百顺之祥式布汪洋之泽惟厥后宫之懿宜加先世之恩婕妤张氏故父某晦迹戎冠饰躬仕版是生邦媛实侍宸帷粤惟庆善之从荐被宠绥之及冝超常等以沛漏泉尚其有知歆此休命可故母孺人李氏赠淑人勑先王制礼与夫推恩接下之文未甞不本于人情也故外之廷臣内之妃御之亲凡恩沛之行宠嘉之典必视其品而爲之节所以慰孝思而劝爲善也婕妤张氏故母夙以婉懿嫔于庆门是生女子入侍帷闼旣膺显赠冝进厥封申兹出綍之襃以广漏泉之泽用彰令淑尚克祗歆可故继母孺人赵氏赠淑人勑婕妤张氏故继母以妇则顺以母则慈比以宫庭之恩旣膺休显之赠易兹美称以表令仪肆加出綍之襃用广漏泉之泽可吏部贠外郎潘良贵左司贠外郎勑具官某极政事之选必于贤哲之科求正固之才故非文俗之吏尚书喉舌之地而宰士紏录之司茍非其人莫称是任以尔性质刚方辅以学识践歴之乆声称蔼然勉处中和益扬尔职可张浚故妻信安郡夫人乐氏赠武陵郡夫人勑朕肇修宗祀祗见合宫釐事旣成肆敷钖于四海凡通籍于朝者皆得宠赠贲其家庭而况冠宻宥之司专阃外之制伉俪之重夭阏不延厥有故常理其可后具官某故妻以令淑静嘉作配君子冝于上下其甘苦丰约之同儆戒相成之际由𥘉迄今勤亦至矣疏封大郡以寄哀荣庶其有知歆此休命可张浚书写奏状张橰授承务郎勑某人惟汝季父分陜专征式遏乱略指纵之効屡上肤公书奏之劳冝加庆赏始霑命秩即视京僚是惟懋恩其思报称可张守知绍兴府勑辤剧就间方解賛元之任分忧共理是资同徳之良惟东南之奥区有㑹稽之重镇庶几河润施及海隅具官某文学之优见于行事端亮之美冝于本朝郷由宻宥之司进陪机政之重旣谋猷之毕告盖艰险之共甞不以名器而假人固亦靖共而在位自闵劳于夙夜旣聿除于岁时繄望实之具髙于藩辅乎何有起于均逸命以守符其苏凋瘵之余少寛宵旰之急坐啸画诺虽殊平治之时缓带轻裘聊爲方面之重益恢志业用副倚毗可宣抚处置使司叅议官寳文阁直学士程唐复阁学士勑乐事赴功非小廉曲谨之能办赦过宥罪亦施仁发政之所冝故败鼓不弃医师之门而絶足得于泛驾之马茍惟悔其少作则亦与之更新具官某夙以才能屡膺任使强济见于从政敏晤足以致身粤自外台亟跻从橐惟茶马之旧制盖兵食之所资傥移货殖于权门无复懋迁之预备良法旣坏边防爲空旋致烦言继更大沛比复西清之直与叅幕府之谋迨此上功之初重违承制之请尽还故物可谓渥恩庶几桑榆之收无忘纶綍之训可江东提刑程瑀太常少卿勑具官某汉髙初定天下得叔孙通而知人主之尊有唐始复两京而亟以颜真卿爲礼仪使然则典章所在礼乐是司虽草创艰难之时未可以后也以尔名冠儒科学耽古训器质端厚议论正平陟之奉常佥以爲允书不云乎夙夜惟寅直哉惟清尔其勉之以称朕意可正月六日三省同奉圣旨陈汝钖身爲守臣不行寛恤手诏特责授汝州团练副使漳州安置勑具官某朕念凋瘵之氓困于征调有年于兹矣而贪残之吏又并縁爲姦故制下郡国思有以革而禁之而尔之所治近在毂下寒暑易节矣而漫不布宣不䖍之辜安所逃责姑以散秩置之逺方用以爲慢令之戒可侍御史沈与求御史中丞勑御史中执法上以广人主之聦明次以肃朝廷之纲纪非通逹国体特立不回未有能大厥官而厌舆论者也具官某学识精敏性质端方简自朕心周歴三院比从郡寄再陟台端不吐刚而茹柔每闭邪而陈善谋猷所及启沃滋多进长霜台益观逺业当使群工庶尹知风宪之尊君子小人适消长之分时尔之頼往其懋哉可左司贠外郎姚舜明直龙图阁江淮荆浙等路发运副使勑具官某国家仰六路之漕输给中都之货食旣以责之部刺史又以制置使者緫之以时其灌输缓急氐卭懋迁之冝时廵以来虽事异平日而称是职者亦难其人以尔才术疏通践扬中外比于帅幕召寘都司还直河图虽云旧物时惟新命以重使华无或病民勉思𥙿国可端明殿学士中大夫冯澥遇建炎元年赦恩转太中大夫勑朕郷以遭时多难二帝北狩王公士民不释之故即位睢水之阳推恩万邦小大之臣进官一等而逺方士大夫至今有未被丝纶之命者况国之旧弼其可已乎具官某夙以志节推重搢绅晚以讦谟进陪机政均逸闾里于兹有年爰举霈恩视官大谏往其钦服是亦宠休可中大夫徽猷阁待制王昇太中大夫致仕勑仕而至于耄耆其陈力于国多矣故引年谢事未甞有违焉所以佚其老而成其志也具官某礼经之传易象之秘刻意是学见于云爲向繇布政之官升诸法从之列均休祠馆有年于兹不忘戒得之言迄申知足之请进官一等以宠其归守尔所闻庶可以无大过矣可太常少卿程瑀给事中勑王公坐论于上士大夫作而行之于下而谏诤紏駮左右献纳之臣得以可否捄正于其间凡以建大中持公道相与保邦制治而已具官某抗志厉节自其少时行已立朝信于士类固甞以忠实充谏列以学业賛成均矣朕方招延端士使萃于朝故召诸外台几以自近亟从礼乐之选寘之平奏之司益单厥心以禆予治可吏部侍郎李光吏部尚书勑魏以选士属铨衡盖任人而不任法唐以长行定资格则任法而不任人茍能其官咸克用乂具官某自信甚笃用心则刚学不蕲于空言才实周于衆务比自侯服俾之贰卿旣忠益之屡闻亦勤劳之匪懈惟六属之长成周兼以三公而四选之官尚书冠于二品不次之举无旷是图益懋厥猷庶其厎绩可吏部侍郎李弥大戸部尚书勑朕惟财用在于天下出纳緫于地官譬以百川之流潴之万顷之泽茍决漏之不禁则干涸之可期眷惟兵食之资实繄制度之节掌兹邦计冝得国华具官某静以有爲寛而克济屡更要近绰着风猷凡此在廷之臣莫先持橐之旧进班常伯如古司徒傥无爽于阜通且周知于盈缩国用旣足邦本以寕惟尔之休亦朕之志可徽猷阁直学士知漳州綦崈礼吏部侍郎兼权直学士院勑铨曹之敝极矣猾贼之吏舞文毁则以遂其姦欺其根深株连长贰郎虽有擿伏振滞之心能窒其敝而正厥愆者鲜矣具官某通敏之才恢博之器比以文学典司纶言进贰天官绰有休誉用还旧物兼直禁林已试之能益观成绩可给事中胡交修显谟阁待制提举江州太平观勑朕博选隽良置诸左右茍劳侍从之事陈进退之冝朕亦不得强之使留也具官某寛𥙿靖共犯而不校学问词采用之不穷退食自公择地而蹈而乃以疾来谂重违尔私易之延阁之班赋以殊庭之禄用均劳佚爰示宠绥可李纲除观文殿学士荆湖广南路宣抚使兼知潭州勑朕睠彼荆湘之上流旁连交广之五管震扰未靖辑绥是图必得重臣用康逺俗具官某器质英迈才猷敏明忠诚足以动衆心刚果足以任大事向繇人望首置宰司去国累年公议攸属晋军谋帅莫居郄縠之先周室任贤有若召公之翰俾专阃制往布恩言仍跻秘殿之华式爲南服之伯顾位均分陜矧繄国歩之方艰庶功比平淮无使古人而专美惟予旧弼无待费辞可福建转运判官张觷考功贠外郎勑具官某四选之士凡磨勘于吏部者必繇考功其予夺当否士之升沉利害系焉盖不可不察也以尔慷慨自任才术有余起于诸生通逹世务试以吏治厥闻有休召寘郎曹益观尔学其往懋哉可起居舍人廖刚权吏部侍郎勑自官制之行六卿之贰选任甚重廼者推元祐之意复摄行之官虽品秩少杀而位遇略同然爲从臣一也具官某学有师承言无枝叶夷考其素行称其名旣已擢在记言侍朕左右而天官右选吏猥事繁尔爲郎摄贰于此屡矣旣习其治莫如尔冝俾集选之士各得其平则称朕所以懋官之意可故武功大夫康州防御使提举江州太平观陈淬赠四官拱卫大夫遥郡观察使与两资恩泽勑舍生取义士君子之所难其有奋身戎行能以死战襃䘏之典其可后乎具官某勇以赴功忠于卫上虏㓂之入适当其锋捐躯兵间曾不顾计赠官四等旌劝兼焉尚其精诚知此湛泽可李友闻复集英殿修撰差提举江州太平观勑具官某国家刑赏之施未甞不出于忠厚尔比以縁累褫职投闲朕惟汉武之族李陵不如魏文之待于禁也矧尔荐更才使至于耄期秘殿修书还尔旧物殊庭之禄以𥙿尔私朕之恩则厚矣其亦思所以报乎可给事中黄叔敖兼侍读权吏部侍郎廖刚兼侍讲勑圣人之言譬水火之爲用前史之载实龟鑑之具存朕思广聦明旁资讲读庶兼收于直谅抑有助于艰难以尔具官黄叔敖儒雅饬躬温良成性以尔具官廖刚渊源有自劲挺不回皆以时髦深明古训继金华之业盖无事章句诵说之繁读倚相之书亦当有切磨讽议之益其敷尔志以沃朕心可北山小集卷第二十七北山小集北山小集卷二十八北山小集卷第二十八信安程俱内制进故事綦崈礼辞免吏部侍郎兼权直学士院不允诏朕以卿政事文华见推士论而铨衡之地实借于通才词禁之林方虗于寓直睠予侍从之隽邈在闽粤之邦趣召造朝肆班成命是皆已试佥以爲冝奚事多辤亟趋定着拟试武臣节度使除开府仪同三司制朕嗣有令绪惟怀永图思洪济于艰难用克绥于宠禄爰得鹰扬之佐以摧鸱义之锋肆有襃陞式敷涣号具官神资勇略世笃忠勤静以有谋挺山西之劲气仁而有勇振汉北之竒勲自授钺于斋坛屡建牙于将阃只轮不返殽函之旅尽殱四方旣平江汉之功益懋逮兹成绩益显壮猷敌忾戡戎旣大孚于衆望畴庸进律宜併示于明恩是用徙镇巨藩视仪三事益以爰田之入与夫眞戸之封于戯汉祚中兴亦仗云台之将唐基再造实系西平之功惟肩乃心何愧前烈可观文殿学士除保大军节度使制经体賛元入备百寮之长陈师鞠旅出临十国之连宣恩旣歴于岁时考绩独推于岳牧肆颁休命诞告群工具官识造几深学通今古允矣忠良之佐慨然康济之心陈独见之深谋予得禁中之李牧负兼资之大任世知江左之夷吾属辞剧以偃藩俾分忧于重镇克勤小物用才履屐之间不计近功抗议拘挛之表扫腥羶之孔炽弭姦宄于未萌冝旌屏辅之功加贲节旄之钖声先鄜畤少寛西顾之忧心在王家未觉东征之逺于戯事君以道固中外之无殊爲政不难唯兵民之咸服尚资辰告迄济时危可宗室开府郡王检校太保加食邑制周钖山川鲁国独加于五等汉盟带砺东平实冠于三公矧繄近属之尊夙着强宗之誉冝推庆赉以报懋功播告大廷式孚群听具官亲贤莫二信厚有闻诞惟阅理之多灼知爲善之乐处隆髙之地谦亨有君子之光分节制之权师正得丈人之吉盖黙消于姦究亦借重于藩维位拟台符虗右贤而作辅势均盘石非同姓而不王疏封以来歴岁滋乆方均釐于屏翰冝钖命之便蕃秩视经邦以系四方之望任兼制阃仍陪万戸之封于戯危溢是思谅无忘于古训耄期不倦当追美于前修钦哉惟时以永终誉可资政殿大学士安抚大使奉国军节度使制宣力四方必有股肱之頼决胜千里是资帷幄之臣顾往布于恩言旣俯安于疲俗予方谋帅求诸徳义之宗今乃得人用付钺旄之重播敷涣号以告昕朝具官厚德足以服人周才足以成务寛而有制善不近名蚤膺俊彦之求亟践显融之位嘉谋大虑卓尔非世俗所知赋政观风慨然有澄清之志自升华于秘殿且借重于侯藩知无弗爲绰有余𥙿垂绅不动折冲尊俎之间投刃皆虚还师祍席之上肆畴咨于屏翰益懋着于声猷大纛髙牙示兼资于文武轻裘缓带庶率俾于华夷于戯辍颇牧于禁严方图伟绩非管萧之亚匹孰賛中兴无旷厥官永膺多福可交阯国王加恩制朕嗣有令绪惟怀永图天子之守在四夷虽有慙于菑获异姓之封者八国盖亦谨于藩篱式于九围咸建五长不寳逺物敢忘修徳之思率由旧章固有衍封之宠用敷大号以告庶工具官世济忠勤神资材略乃祖乃父夙倾靣内之诚于蕃于宣备殚奋武之节睠兹南服实抚全邦正封克备于汉藩轨道无踰于周索华风是慕梯航不絶于来廷遐俗以寕弓矢载櫜于弗试属受釐于宗祀爰敷钖于厖恩肆加畴爵之朌益懋陪敦之赋于戯时享歳贡尚永肩于一心保国乂民亦允膺于多福服我休命往其钦哉可戒百官勤修职事诏朕惟治古之时在位者皆有秉徳率义干城卫上之心在职者皆有首公徇国砥节砺行之操故下焉如手足之卫头目上焉如元首之有股肱是以有所不爲爲无不成有所不征征无不服于虖何修而可以臻此欤朕遭时艰危枕戈甞胆者五年于兹矣贪婪之虏慿陵之势未已凋残之境愁叹之声相闻仰惟祖宗之谟烈逺怀二圣之北狩中夜待旦如临渊冰眇然深思未知攸济夫内修政事外攘夷狄固朕之志也然明将励翼作而行之于下者非公卿将帅士大夫之任乎乃若行汚而寄治静言而用违进无去病辞第之忠退无羔羊素丝之节收恩媚俗者莫肯去敝伺时夺便者常怀利心以长虑爲私忧以媮惰爲得计有一于此朕何頼焉且宋兴将二百载方四方无虞士大夫所以保族类而享安荣者固我家之泽也今天下骚动而不与吾共安利之可乎书曰无旷庶官天工人其代之诗曰靖共尔位好是正直神之听之介尔景福夫天工是代而神实临之其可食其食而慢其事哉士大夫其恪勤无忽则亦有无穷之闻可不钦哉移跸至临安府手诏朕自承大统于今五迁岂唯绍复是图抑黔黎是念然不常寕处军旅荐兴百姓之穷失职者滋衆朕不明于理虽瘽身苦志而安辑之効未云获也若疾痛在已未甞有忘焉盖人心无聊而欲隂阳调和菑害不作难矣今者驻跸吴㑹以湏天时岂无输转之劳与夫土木之役至于供亿之湏亟下征调之目寔繁师徒所过刍牧不禁残略之后荆棘未除傥又俾无良之人贪贼之吏攘臂摇毒其间斯亦甚矣夫邦本之不固而戡定是求非所闻也且徒善不足以爲政徒法不能以自行茍恤之以言而害之以政导之以政而败之以人则朕独能无愧乎有司其条具所以便民省事戢姦去敝之实以闻进故事两朝寳训天圣七年五月上御承明殿群臣请对者十九班至第九班赐辅臣食于殿门有顷再坐引班奏事至午乃罢上以群臣奏事于前殿者或不能悉引乃诏自今前殿奏事无过五班余许于便殿引对仍于殿庐太官赐食臣闻仁宗皇帝旣日御前殿图回万几退朝宫中躬览天下之奏间御便殿宣召侍臣以阅书史又诏辰时以前常留一班以待御史谏官之求对者又诏二府常日奏事后如别奏事及非时特有留对者毋拘时刻庆暦八年幸龙图天章阁以手诏赐辅臣问以威四夷𥙿经费革浮冗择牧宰求将帅立制度备不虞者又召翰林学士三司使知开封府御史中丞问以上躬阙失左右朋邪中外险诈州郡暴虐法令非便至于已见皆俾悉陈又御迎阳门召知制诰待制至台諌官出手诏以问政理旣给笔札使之即坐以对又虑所怀未尽听别疏以闻然而犹以爲未也又诏三舘臣僚各上封事如湏靣陈并许请对当是时宋兴百年车书混同四夷退听休祥屡臻天下可谓丰亨豫大治安之时矣而仁宗皇帝焦心苦思皇皇然常若有不测之虞近在旦暮者何也非以是爲文具之羙谈史牒之盛节而然也其至诚恻怛丁寕至到盖已孚于上下而効于一时不可掩也向使仁宗皇帝当衰乱之时处艰危之地则其所以焦忧求治者宜如何也臣意其劳心苦思汲汲皇皇者盖虽宵衣旰食有不暇矣夫以周成王时周公爲辅以圣人之才佐承平之运然而思兼三王以施四事其有不合夜以继日仰而思之幸而得之坐以待旦使周公而当今日臣意其食息栉沐仰思坐待又有不暇者矣夫天下之事未有不思而得不爲而成者也此仁宗皇帝所以屈帝尊览群䇿周公所以蚤夜深思以济天下之务者也夫仁宗之时不可得也而仁宗之至诚恻怛忧劳天下者盖可爲也周公之才不可常也而周公之吐握勤瘁者尚可学也易曰天行徤君子以自强不息此人君之象也日出晹谷周行不殆故岁功成而百物生使天不徤日不行则有生之物天下之事不几乎熄矣故曰彊勉学问则闻见博而知益明彊勉行道则德日起而大有功使人主厉精于上大小之臣丕应于下然而事功不立天下不治者臣愚未之闻也若夫不耕不植不灌不薅而待有秋之成终年之逸臣知其难冀也三朝寳训太平兴国八年太宗谓近臣曰国家之事不以大小皆有利害朕近阅工作见削藤者凢藤一斤堪用者止三两许余皆弃物因念南方产藤去京师六七千里水陆辇送虗爲劳费当谕广南诸州凡藤皆削禠讫输京师丈大通冶出铁以鍜兵器比来辇送作坊复更烹炼然后可爲兵刃当谕本冶制成刀劒之朴乃以上供如此二事计省力役不少天下无限利病官吏不能爲朕经度此固小事当有大于此者宰相曰一州舒惨全系长吏若精心勤事上副圣旨则境内之民受赐矣又有司以油衣帟幕故坏者请毁之上曰此尽毁弃亦可惜也乃令试加煑浣再染练付诸军创旗数千皆采制鲜妙因召三司使谓曰朕冨有天下岂虑少阙但念耕织之苦每事不欲枉费卿等冝尽心又时东窰务请以退材供薪诏使臣阅视择可爲什物者作长牀数百分赐宰相枢宻三司使因谓李昉曰山林之木取之甚费民力反以供㸑亦可惜也昉曰陛下圣智髙逺勤俭求理事无大小动出意表虽在㣲细无有遗弃古人以竹头木屑皆可充用正在于此唯慙臣下不克尽副天心真宗甞出尚书内省文簿示近臣皆诸司奏知牓子覆而书之曰官中文簿不费好𥿄此先朝旧制乃知惜费之旨也臣观太宗真宗之时四海𥘉一僣窃之国皆举图籍封府库归之有司当是时上下冨实钱谷币帛充牣陈朽然且不忘恭俭留神小物如此其至者凡以畏天道而惜民财故也则其天下欣戴享国垂统安荣长乆者非仁民爱物之効欤夫古之贤臣进戒其君未甞不以恭俭爲本也故曰乃俭德惟怀永图又曰俭德之共也侈恶之大也此尧舜以来至于今天下不易之论也而近世讲解之人乃举克勤于邦克俭于家创爲一偏之说以谓俭乃家人之行用以启人君广大之心其后怙权希宠之臣因得以借口误国致天下于糜烂土摧而率不能振者以是故也夫以天下之衆而皇天立一人以君之者凡使之司牧庇覆生养安乐天下之人而已故天下之人极所以尊荣资奉以报之则今之称号等威礼仪奉事贡赋共献之制是已此则天之道也过是而欲使天下之人以逸豫侈靡无艺不经之事奉之非天道也是则古人所谓人臣踰制度人主过天道者已传曰节用而爱人今陛下爱人之心亦可谓至矣而国用或不节则虽欲爱人固无繇矣盖用不节则国计不足国计不足则必横歛于民此必然之理也今天下州郡无向者十之五六而所存之那又皆残破之余矣今戸部财用之入无向者十之四五而军食浮冗之费则过于向者多矣此非痛自俭约上下一体爱惜财用如祖宗时未有能济者也然毎有事则有司輙以近年制度爲率或请减半或三之一而其费固巳不胜其冗也夫今之冨实岂可望宣和之半哉而今类以减半爲多且曰如是则削弱如是则非国体此亦不仁之甚非所以承德意而爱生民也然陛下每下诏札未甞不以播越㣲弱爲言此少康周宣之用心也则所谓削弱者非所讳也且财用不给则必益取诸民椎肤剥髓至使无衣食之资则弃其田业相煽爲盗以人爲粮而已当是时削弱恐甚于裁损也此臣愚所以私忧过计而太息流涕者也春秋左氏传庄公十年春齐师伐我公将战晋刿请见其乡人曰肉食者谋之又何间焉刿曰肉食者鄙未能逺谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乗战于长勺公将鼓之刿曰未可齐人三皷刿曰可矣齐师败绩史记齐世家威王初即位以来不治委政卿大夫九年之间诸侯并伐国人不治于是威王召即墨大夫而语之曰自子之居即墨也毁言日至然吾使人视即墨田野辟民人给官无留事东方以寕是子不事吾左右以求誉也封之万家召阿大夫语之曰自子之守阿誉言日闻然使使视阿田野不辟民人贫苦昔日赵攻甄子弗能救卫取薛陵子弗知是子以币厚吾左右以求誉也是日烹阿大夫及左右甞誉者皆并烹之遂起兵西击赵卫败魏于浊泽而围惠王惠王请献观以和解赵人归我长城于是齐国震惧人人不敢饰非务尽其诚齐国大治诸侯闻之莫敢致兵于齐二十余年臣观齐鲁方战曹刿问何以战而庄公答所以战者不曰人卒之衆多甲兵之坚利将师之才勇而以惠民事神察狱之事卜之何其迂也史称齐威王起兵西击赵卫因以强覇亦不曰励兵秣马陈师奋武而言诛一阿大夫封一即墨大夫而出师克敌如此此又何也岂非惠信孚于上下刑赏当于人心则人恱服人恱服则士气振士气振则赴功徇国忘躯卫上之心生矣如是则唯吾君之所欲爲而已茍爲惠不足以及下诚不足以格神狱讼则失有罪而及无辜而又姦谀茍媮者以蔽蒙而获誉首公尽力者以介特而见毁如是则群下莫不解体矣群下莫不解体而有能败敌人而成覇业者乎然则曹刿之问齐威之举非迂阔也不然何以诗序周宣之中兴必曰内修政事而后继之以外攘夷狄乎夫政事不修于内而欲求攘夷狄之功盖未之有也唐书韩休传休直方不务进趋旣爲相天下翕然冝之帝甞猎苑中或大张乐稍过差必视左右曰韩休知否已而疏輙至甞引鑑黙不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣且萧嵩毎启事必顺旨我退而思天下不安寝韩休敷陈治道多讦直我退而思天下寝必安吾用休社稷计耳臣闻勐虎在山则藜藿爲之不采古之爲国者其恃以爲社稷之重不在于才智疏通之士而常在于忠惷刚鲠之臣所谓招之不来麾之不去忧国如饥渴喟然动衆心而爲人主之所严惮臣下之所钦畏允所谓邦之司直者故淮南王谋乱而其所惮者不在于公孙洪卫青以谓洪可说而下青可刺也而所惮者汲黯而已黯之居官无以踰人其才智功业未有见也徒以其能靣折庭诤有伏节死义之心然则厌难折冲之功果常在此而不在彼也后世自宰相巳下往往以伺候颜色承顺上指爲能而上亦以是爲事君之体而责望其臣此是非可否犯颜逆耳之论所以不日陈于前而以輭熟从谀者爲可喜刚劲材直者爲可憎也天下所以治常少而乱常多者岂不在是欤若韩休可谓知事君之义矣而明皇寕使已瘠而肥天下盖不唯容之又毎屈身从其諌此开元之治所以几于太平也使明皇常如是则岂有天寳之乱乎唐书张九龄传范阳节度使张守珪以斩可突有功帝欲以爲侍中九龄曰宰相代天治物有其人然后授不可以赏功国家之败由官邪也帝曰假其名若何对曰名器不可假也有如平东北二虏陛下何以加之遂止窃以谓爵赏者人主所以励世劝功之具也然赏不偿劳则人不覩爲善之利赏之过量则无以供来日之求此古之图治之君体国之士所以未甞不致意于斯者也夫以张守珪之斩可突于亦可谓隽伟之功矣故唐明皇欲以宰辅之秩命之而九龄以爲不可者盖近则欲适当其功逺则求可继于后也茍有能平东北二虏者则宰辅之上无官以赏其功矣故不可不也岂唯爵赏爲然而刑罚亦如是也汉文帝时有盗髙庙玉环者文帝欲族诛之而廷尉张释之奏当弃市而已以谓有如盗发长陵则将何以罪之此可谓知治体者矣使人主每于赏罚之际以是思之则赏莫不当其功而罚莫不当其罪矣又岂有觖望而致乱淫刑而罔民之事哉北山小集卷第二十八北山小集北山小集卷二十九北山小集卷第二十九信安程俱进讲论语卷第三讲义第十五授雍也第六子华使于齐冉子爲其母请粟子曰与之釡请益曰与之庾冉子与之粟五秉子曰赤之适齐也乗肥马衣轻裘吾闻之也君子周急不继冨原思爲之宰与之粟九百辞子曰母以与尔邻里郷党乎臣以谓夫以车马衣服之盛如公西赤之家则遗母之粟冉有无请可也故孔子姑与之以六㪷四升之粟以示意焉而冉有不逹又请益之孔子疑扵有爱扵粟也故顿益之而至扵四十六斛也冉有不受命遽以八十斛之粟与之孔子所以恶其继冨也以原宪之贫所谓蓬户桑枢瓮牗二室者则其贫可知矣故孔子爲司㓂而使宪爲之宰以禄之而与之以九十斛之粟也然原宪辞之而孔子不听姑俾以其余以与邻里郷党者孔子非有固必扵多寡之间也亦施之当而已矣然古量比今㪷为四升则九十斛之粟当今三十六斛而巳以见古之赋予有制而不为无艺之费也至西汉奉给固已用钱如光禄大夫之奉十有二千而已然当时贡禹固已自谓禄赐愈多家日以富以此推之则古之国用所以易足而不至扵厚敛扵民者皆若此也夫孔子与公西赤之粟寡而不为啬与原宪之粟多而不为汰适扵当而已夫圣人之所云为注措至合扵天道当扵物理则已矣传曰天之道其犹张弓乎髙者抑之下者举之有余者损之不足者补之此天之道物之理也推孔子与粟之意而逹之扵天下是则天之道也后世天下之民至有饥无以食寒无以衣仰事俯蓄无以遂其私恩至扵父子兄弟不相见夫妇离散以转徙扵道路沟壑可谓急矣而为之上者不唯不周之又纵贪残之吏为掊刻之术以夺其衣食生生之资而公卿大夫将相贵近之家泉糓之积金帛之多至不可胜数矣方且加之以厚禄益之以横赐倾国帑而用不足则又歛憔悴之民破编户之产而取之其为继冨不亦大乎乌在其周急也臣俱进讲孟子卷第一讲义第三授梁惠王曰寡人之于国也尽心焉耳矣河内㓙则移其民扵河东移其粟扵河内河东㓙亦然察邻国之政无如寡人之用心者邻国之民不加少寡人之民不加多何也孟子对曰王好战请以战喻填然鼔之兵刃旣接弃甲曵兵而走或百步而后止或五十步而后止以五十步笑百步则何如曰不可直不百歩耳是亦走也曰王如知此则无望民之多扵邻国也不违农时糓不可胜食也数罟不入洿池鱼鼈不可胜食也斧斤以时入山林材木不可胜用也糓与鱼鼈不可胜食材木不可胜用是使民养生丧死无憾也养生丧死无憾王道之始也臣以谓梁惠王知移民扵河东以就粟移粟扵河内以捄荒是亦仁民之意也然不知为政以行之而望民之多扵邻国此孟子所以譬之以五十步笑百歩也然为政则如之何如春省耕秋省敛凡起徒役家母过一人用民之力歳不过三日若此则不违农时民皆得以尽力扵稼穑而有所谓三年耕余一年之食者则其糓至扵不可胜食也冝矣数罟宻网也不使宻网入扵洿池则鱼鼈之小者皆得以遂其生育蕃大之冝矣而又如所谓䲣人以时䲣鼈人以时簎鱼鼈则与民同其利者未甞有竭泽之忧焉如是而鱼鼈不可胜食矣斧斤以时入山林者不唯无宫室台榭华侈之役旦旦以伐之而已如山虞林衡之所掌所谓仲冬斩阳木仲夏斩隂木凡服耜斩季材者未甞不有时焉则材木至扵不可胜用也亦冝矣夫艰食鲜食与夫材木之用皆有余而不匮则所谓养生丧死之具岂不有余𥙿哉如是则虽有㓙荒之歳而民不病矣岂嘘濡小惠之比哉昔者子产之为政扵郑也以其乗舆济人扵溱洧而孟子讥之以谓安得人人而济之以其不知为政也故曰十一月徒杠成十二月舆梁成人未病渉也使子产以爱民之意而施之扵政则举郑国之人无复病涉之忧矣此徒善不足以为政所以无取扵圣人也且养生丧死无憾而以为王道之始何也今夫天下之民其穷困至扵生无以养死无以葬则其夺攘矫䖍之事生扵憔悴无聊之心盖将无所不至矣虽欲安且治得乎由此观之则养生丧死无憾其为王道之始也明矣论语卷第三讲义第十七授雍也第六季康子问仲由可使从政也与子曰由也果扵从政乎何有曰赐也可使从政也与曰赐也逹扵从政乎何有曰求也可使从政也与曰求也艺扵从政乎何有臣观孔子之门弟子衆矣而冉有季路皆以政事称焉子贡虽以言语称然其为有用之才亦可见矣而季康子方以可使从政与否问扵孔子此孔子所以各言其所长而以谓扵从政乎何有也扵从政乎何有者盖言其优为云尔犹孟子所谓扵荅是也何有也以季路之果敢子贡之通逹冉有之才艺则其扵从政亦恢恢然有余地矣夫桑懦不断非所谓果闇滞不通非所谓逹乖刺不才非所谓艺若是而使之从政则事不举而人受其敝矣且以季康子犹知求可使从政之士而问之孔子是将知其可使从政而后与之从政也岂大官大邑而肯使之学制乎昔者子皮相郑欲使尹何为邑曰愿吾爱之不吾叛也使夫往而学焉子产曰不可人之爱人求利之也今吾子爱人则以政犹未能操刀而使割也其伤实多子有美锦不使人学制焉大官大邑身之所庇也使学者制焉其为美锦不亦多乎夫三子者孔子目之以果以逹以艺是可以从政之才也夫然后可使从政然当是时仲由固巳甞为季氏之宰矣而谋堕三都以彊公室冝非季康子之所知也其后季康子卒以冉求为辛哀公十一年冉求为季氏将师以与齐战扵郎而克之而季康子扵是思孔子而欲召之也至扵子贡一出存鲁彊晋而霸越凡此岂非果逹艺之明効欤然果则勇扵敢而有不得其死之理逹与艺则必䟽通警敏之人也故子路卒死蒯瞶之难扵衞而子贡以谈说逰四方而有货殖之累冉求以顺其君之欲为务而为季氏聚敛之臣故伏节死义犯颜逆耳之事常在扵愚戆朴鲁之人而谀恱嗜利之徒常出扵䟽通警敏之士扵斯略可见焉孟子卷第一讲义第五授梁惠王曰寡人愿安承教孟子对曰杀人以挺与刃有以异乎曰无以异也以刃与政有以异乎曰无以异也曰庖有肥肉廏有肥马民有饥色野有饿莩此率兽而食人也兽相食且人恶之爲民父母行政不免扵率兽而食人恶在其爲民父母也仲尼曰始作俑者其无后乎爲其象人而用之也如之何其使斯民饥而死也臣观孟子告梁惠王以王道之始与夫制民之产之意所谓五畒之宅百畒之田之类是也而又及扵为政以杀人者如狗彘食人食之类是也扵是其言有槩扵王心者此梁惠王所以有愿安承敎之言也夫刃之与政其杀人无以异犹挺之与刃也然臣以谓政之杀人有甚扵刃者盖政之所及者广而其为祸湥且乆故也此苛政之害孔子所以知其甚扵勐虎者也庖有肥肉廐有肥马是夺人之食以食马畜也因是而民有饥色野有饿莩岂非率兽而食人乎古者马不皆食粟而有食粟之马焉故传称季文子相鲁而家无衣帛之妾与食粟之马也所谓粟者菽麦之类皆是也吴越之地菽夌之生者寡比者行军所过州县皆歛稻糓以食马二石之糓一石之米也敛万石之糓以食马则民间无五千石之米矣此其所以饥色饿莩常相属扵野也夫初以人食食马畜非有意扵使民饥而死也而驯致扵使民转而为饿莩者是始作俑而终必至扵用人之类也古者用偶人以从葬所谓俑也其后浸以用人此黄鸟之诗所为作也礼曰孔子谓为涂车者善谓为俑者为不仁盖为俑者殆扵为殉故也然则制噐创物者且不可不如此而况扵为政乎其可不其始而思其终也论语卷第三讲义第十九授雍也第六子曰贤哉回也一箪食一瓢饮在陋巷人不堪其忧回也不改其乐贤哉回也臣窃以谓以颜子之贤而孔子所以贤之者乃在扵箪食瓢饮之间何其细也是不然夫将以观人之得道浅深与夫志之小大必扵此乎观之则得矣且孔子之门人其贤可以为邦者唯颜子然以一箪之食一瓢之饮屡空扵陋巷以人所不堪之忧而方不改其乐则其所养可知矣是其所以为颜子者也能不陨获扵贫贱则能不充诎扵冨贵能不为贫贱之所移则能不为冨贵之所淫此孔子之所谓儒而孟子谓之大丈夫者也夫然后可以任天下之重伊尹之耕扵有莘也唯其禄之以天下弗顾也繋马千驷弗视也故能起而佐汤而成有商之业傅说唯其乐道扵版筑之中也故能起贫贱而佐髙宗以成中兴之功何则其在巳者重故不以冨贵易其操也则其扵为国乎何有若其戚戚扵贫贱者是必汲汲扵冨贵者也出而仕鲜不为怀利患失之夫矣其能以道事君乎故三代而上其臣之以道自任者不可以爵禄宠利拘而可以礼致也三代而下其臣往往有自衒自鬻图利扵其君之心故人君因以谓非我之爵禄宠利则无所用其才而显其身扵是有骄士之心而待士之礼亦薄故乐道固穷豪杰之士亦因是而不至是上下胥失也若颜子之乐道忘忧则虽箪瓢陋巷而可以终身虽三公之位万钟之禄而若其固有如是而有以贫冨贵贱死生动其心者乎此孔子所以深嘉而屡叹也冉求曰非不说子之道力不足也子曰力不足者中道而废今女画臣窃以谓孔子之道虽极髙明而其所以行已教人者未甞不道中庸也则虽冉求之才固可勉而致焉而乃自以为力不足而有非不恱子之道之言此孔子所以谓其画也夫所谓力不足者譬之负百钧之重行百里之涂而非其力之所能胜者则半涂而不能进者有矣是所谓中道而废者也何哉力不足故也至扵力之所能胜行之所能至然而自以为不能则是画也非力不足也画者非有自进之心直自以为不能而已耳岂唯学者为然而为国者亦犹是也昔者孟子甞言之矣且齐宣王有千里之国诸侯之位可以保民而王者也而宣王不之为之是画也非力不足者也故孟子譬之以谓挟泰山以超北海语人曰我不能是诚不能也孔子所谓力不足者也为长者折支语人曰我不能是不为也非不能也是孔子之所谓画也今欲扵朞月之间一天下返旧都致太平兴礼乐是则力不足矣是挟泰山以超北海之类也今欲勤听断明政刑节财用举措修军政纾民力进贤能以驯致中兴之功此则可为之事也苟不为焉是则画也是为长者折枝而自以为不能之类也孟子卷第一讲义第七授孟子见梁襄王出语人曰望之不似人君就之而不见所畏焉卒然问曰天下恶乎定吾对曰定于一孰能一之对曰不嗜杀人者能一之孰能与之对曰天下莫不与也王知夫苗乎七八月之间旱则苗藁矣天油然作云沛然下雨则苗浡然兴之矣其如是孰能御之今夫天下之人牧未有不嗜杀人者也如有不嗜杀人者则天下之民皆引领而望之矣诚如是也民归之由水之就下沛然谁能御之臣闻礼曰天子穆穆诸侯皇皇大夫济济士跄跄庶人僬僬此言其容止之不同也传曰徳敬应和曰穆然则施之容止则所谓穆穆者有钦而和之貌焉夫所谓望之不似人君者言梁襄王无人君之威仪非所谓穆穆皇皇之容者也就之而不见所畏焉者盖逺而望之旣不得其所以为人君之威仪矣则又就之而亦不见其所可畏之威仪非所谓俨然人望而畏之者也子夏之言君子也曰望之俨然即之也温史称尭曰望之如云就之如日盖古者观人之威仪容止类以逺近言之如此观孟子言人心之去就为国之存亡以一言判之曰仁与不仁而已矣当是时诸侯日以干戈相侵伐无非所谓争地以战杀人盈野争城以战杀人盈城者此亦不仁之甚矣虽谓之嗜杀人可也夫诸侯皆好杀人而一国独不好杀人则民之喜而戴之何啻旱干苗藁之时而得霖雨也岂唯吾国之人喜而戴之而天下之人亦莫不与之矣此所以能一天下也何哉仁而已矣今夫仁心仁闻未逹扵天下而又仁政未之行焉而欲天下莫不与之难矣天下不与之且不可而况有胥怨之心乎如此而求其爱之如父母好之如椒兰致死力以衞其上益难矣然则一天下者将何以哉亦有仁而已矣论语卷第三讲义第二十一授子曰孟之反不伐奔而殿将入门策其马曰非敢后也马不进也臣谨按春秋哀公十一年五月公㑹吴伐齐甲戌齐国书帅师及呉战于艾陵齐师败绩获齐国书左氏传曰师及齐师战于郊齐师自稷曲师入齐军右师奔齐人从之孟之侧后入以为殿抽矢策马曰马不进也所谓师入齐军者冉有之师也反者孟之侧之字也当是时冉有用矛扵齐师故能入其军孔子义之右师虽奔齐人逐之然不以败闻者孟之反为之殿故也然齐人终以败获则孟之反之功亦大矣乃欲晦其迹而不伐其功如此然则后世之臣无其功而掠其美以欺天下之人者闻孟之反之风亦可少愧矣子曰不有祝鮀之佞而有宋朝之羙难乎免扵今之世矣臣闻所谓佞者说者以谓有口才或曰才也如子路有文过之言而孔子以谓是故恶夫佞者或谓雍也仁而不佞而孔子谓御人以口给屡憎扵人不知其仁焉用佞然则佞者亦敏给之才之称耳后丗以为谄谀之类非也衞之大祝曰鮀其字子鱼定公四年三月诸侯㑹于召陵卫子行言扵灵公曰㑹同难啧有烦言莫之治也其使祝佗从衞侯以子鱼行至㑹将长蔡侯子鱼为苌洪言尚德不尚年与夫管蔡之事乃长衞侯扵盟观此则鮀之敏给之才可见矣宋朝宋之公子羙而淫卫灵公夫人南子通焉定公十四年卫侯为夫人南子召宋朝大子蒯瞶羞之欲杀南子不克而奔扵宋然孔子何以言不有祝鮀之佞而有宋朝之羙难乎免扵今之丗耶臣窃以谓盖孔子为卫灵公而发也孔子在卫乆是必扵斯时也有激而云尔且卫蒯瞶之出奔定公十四年也已而孔子去鲁司㓂而适卫居十月而去卫过蒲月余而复反又居月余卫灵公与夫人南子同车官者雍渠参乗出使孔子为次乗孔子丑之而去卫过曹是歳定公十五年也夫以卫灵公之无道如此然而不丧者以其所任之臣各当其才如祝鮀軰故能免扵斯丗也故子言卫灵公之无道也康子曰夫如是奚而不丧孔子曰仲叔圉治賔客祝鮀治宗庙王孙贾治军旅夫如是奚其丧且祝鮀之才见扵召陵使诸侯不能弱其君而有以亢其国岂直治宗庙之功哉此夫子所以言卫灵公能免扵斯丗者以有祝鮀之才而用之不然徒有宋朝之丑而无衆才之任则其丧也乆矣诗曰无竞维人四方其训之言人君莫强扵用人也一祝鮀犹能使卫灵公免其身而不丧况得贤人君子而用之乎孟子卷第一讲义第九授王说曰诗云他人有心予忖度之夫子之谓也夫我乃行之反而求之不得吾心夫子言之扵我心有戚戚焉此心之所以合扵王者何也曰有复扵王者曰吾力足以举百钧而不足以举一羽明足以察秋豪之末而不见舆薪则王许之乎曰否今恩足以及禽兽而功不至扵百姓者独何与然则一羽之不举爲不用力焉舆薪之不见为不用明焉百姓之不见保爲不用恩焉故王之不王不爲也非不能也曰不爲者与不能者之形何以异曰挟太山以超北海语人曰我不能是诚不能也爲长者折枝语人曰我不能是不爲也非不能也故王之不王非挟太山以超北海之类也王之不王是折枝之类也臣窃以谓齐宣王虽非战国之贤君然其良心固在也故见一牛之将就死地则恻然有不忍之心而舍之夫不忍之心仁之端也推是心而广之则仁不可胜用矣此孟子所以知齐宣王之可与行王道也国人徒见其以羊易牛是以小易大因以为有爱扵其财而不知推之扵不忍之心也此孟子言之而齐宣王之所以说也齐宣王之恩能及扵禽兽如此而不能推是心以恩加扵百姓是力足以举百钧而不举一羽明足以察秋毫之末而不见舆薪之比也必无是理矣夫以千里之国诸侯之位有可爲之势推不忍之心而行王政以成王业此非不可能之事也然不爲焉是犹折枝之易而以爲不能非不能也夫人主患无求治之志而不患治之不成患无可爲之资而不患行之不至故自以爲不能者谓之自弃而谓其君不能者谓之贼其君者也北山小集卷第二十九北山小集北山小集卷三十北山小集卷第三十信安程俱墓铭一寳文阁直学士中大夫致仕太原郡𨳩国侯食邑一千四百户食实封一百户赠正议大夫王公墓志铭宣和六年夏寳文阁直学士中奉大夫提举亳州明道宫太原侯以病告老诏迁中大夫以旧职致仕七月四日公疾不起鎭江府以闻诏赠正议大夫下二淛转运司助襄事越十一月十日葬公于丹徒县长乐乡马鞍山之原合诸硕人滕氏之窆礼也明年其孤枞以状请铭扵俱俱以公名德之重侍从之老当得道艺爵齿相先后者铭辞不称枞沮且言惟公先公所器重知先公之志业又详否则无以慰九原俱扵是不敢辞公讳涣之字彦舟姓王氏衢州常山人曽大父敏曽祖母璩氏大父言髙邮军判官赠光禄大夫祖母徐氏赠长安郡太君父介以直气谠言闻天下官至尚书祠部郎中祕阁校理赠少师母蒋氏赠越国太夫人公以元丰二年一举登进士甲科有司疑年未及铨格公即日出都已而有旨特除武胜军节度推官是时太学生上书论太学教养无术三舍取士不实兴大狱扵是新法度更置师儒亲自上选首除敦厚通经术者数人充内外学官以公为杭州州学教授元丰八年迁宣义郎知颕州颕上县事改越州教授再移杭州教授元祐三年以太学博士召迁宣德郎七年校对祕书省黄本书籍迁奉议郎武骑尉九年丁越国夫人忧服除朝廷且用之公力请外通判卫州绍圣五年续编两朝鲁卫信録置局枢宻院延英豪以待用公首被其选元符三年迁承议郎云骑尉圣上登极大臣交荐召对时方以日食正阳之月下诏求直言公因言求言非难听之难听言非难察而用之难求而不能听听而不能用非所谓应天以实者也尧舜设敢諌之皷三王立诽谤之木自公卿大夫至百工商贾咸得因事献言是无时不求无言不听无听而不用也由汉而下正风寖㣲言路堙塞然每有天变輙下直言之诏其畏天爱人如此而下之报上乃或不然以指陈阙失爲讪上以阿谀謟佞为尊君以论议趣时为国是以可否相济为邪说其扵大臣权要则观望附㑹相戒以黙志士仁人知言之无益也不复有言而小人怀姦侥倖肆爲诡谲可骇之论以为偷合苟容之计此尤不可不察者也愿陛下虚心公听言无逆逊唯是之从事无今昔唯当爲贵人无同异唯正是用如此则人心说治道正天心得矣上延纳乆之且命以谏官御史公固辞曰臣以执政大臣荐而任谏官御史恐无以示公乃命除尚书吏部贠外郎充国史院编修官以霈恩迁朝奉郎赐五品服寻兼哲宗实録检讨官修元符勑令叅详官迁尚书左司贠外郎建中靖国元年迁起居舍人一日赐对上面谕以词臣之选难其称今大礼甫近正湏得人卿可当其任者公顿首辞即日召试除中书舍人充实録修撰赐三品服晨趋省省吏送词头自尚书中执法与外召还者凡三十三制当直者巳书暦輙以病告公不辞盖属辞如流无难色崇宁元年迁给事中加飞骑尉封丹阳县𨳩国男食邑三百户寻迁尚书吏部侍郎明年以寳文阁待制知广州道削职知舒州时淮右饥流徒猥至公命附城茇舍以次振廪之所活几万人三年初立党籍罢提举南京鸿庆宫是年秋上以公与同时数公姓名付三省寻以公知福州道移广州广南东路经略安抚崇宁四年迁朝散郎加骁骑尉就复集贤殿修撰五年复显谟阁待制广为岭南都㑹番夷杂处吏事繁猥公政理详明恬若无事有番豪杀其奴舶司援旧例送番长杖笞公不可送有司论如法自是诸番知畏戢海舶以祖宗旧数为之制给官印以验实乃得行棹楫不应法皆没入分配廵捕官姦盗无所容在政三年一路之广周环万里歳丰人和盗贼衰熄大观元年召赴阙且以爲史部侍郎论者言公与陈瓘龚史张庭坚厚善元符末有害初政者黜知洪州论者不已移知滁州至滁未踰时起知潭州充荆湖南路安抚使迁朝请郎仍加骑都尉进封𨳩国子加食邑二百户前此傜贼间出病居人公命谨斥候严纪律谕以利害各毋侵扰边境以宁崇宁二年迁朝奉大夫移知杭州兼两浙西路马歩军緫管时新建帅府修城壁完守具事集而人不知居一年差提举洞霄宫公罢部使者行府事亟榜賔次曰造作局官虽故皁史然官有品承前不接坐非是自今接见如賔礼几公所施置多见废格公无愠言乆之起知河南府兼西京留守司公事充京西北路安抚使道移知扬州充淮南东路马步军緫管四年召赴阙以给事中兼实録修撰同修国史编修神宗寳训迁吏部侍郎加上骑都尉进封𨳩国伯加食邑二百户迁朝散大夫政和元年以显谟阁待制出知寿州言者以故相商英党不冝守郡削职提举舒州万寿宫五年复寳文阁待制提举江州太平观迁朝请大夫六年起知滁州七年迁朝议大夫进封太原郡𨳩国侯加食邑四百户重和元年移知潭州兼荆湖南路安抚使居数月移中山府路安抚使兼知定武军过阙上赐对劳问时公末疾虽平进趋犹小异留赐御府药且靣授汤剂之冝迁寳文阁直学士以宠行公至中山一以镇静为务明年朝廷方议北伐差提举亳州明道宫三年迁中奉大夫加食邑三百户食实封一百户公之卒享年六十有五子二人曰枞朝奉郎新差河北路转运司管句文字曰楹承务郎孙一人曰光逺登仕郎女四人早卒公天性端厚自为儿时不妄戯笑见者不敢慢期以逺器年十五居少师丧哀毁骨立未冠一旦以诸生奉大对褎然文采动一时多士无出其右者然公方泊然无仕进意教授州学六年书愽士考五时人莫测也甞从容语人曰乗车常以颠坠处之乗舟常以覆溺处之仕宦常以不遇处之无事矣绍圣间公免丧还朝见宰执政事堂即请外旣得通判卫州曽丞相布时知枢宻院闻公贤而未识也亟使人召公公辞以事即日行未几曽公辟置修书局一靣益加重公论事正平不爲峻厉不可夺之言而其从容讽议卒归扵正人亦莫能夺也及进从班公望益孚其风度器业人以宰辅期之而上实器遇公后虽流落藩郡见貌类公者上曰是似王某盖念之不衰及召自湖南顾睐甚渥使公不病必且留留必用公之志或有见焉公更六镇二郡皆以清净不察察为治在后省其命词书读不视时为出纳重轻也在铨部举大纲而已惟公简而和静而敏端亮而有容观其雍容醖借进趋语黙知其爲徳人也平居寡言出言成文必诣理而中㑹及论古今治道亹亹而不烦见公者势利俚俗之言不能出口俱常以谓公有叔度之宏雅而无东汉之沽激有献之之风流而又无晋人之狂放识者以谓知言昔周公作立政亟称克用常人箕子陈洪范以无作好恶偏党反侧为王道公初以小官见上其言明白深纯有合乎大中正直之道者盖自燕间所称更丗之故以至艾耆而志未甞不一扵斯也若公可谓有常德者非耶使公进不当杌变更之时留侍帝前日以所学备顾问朝夕献纳契上心适几务福被天下岂少哉不然天下治安使公端委庙堂经体论道俾百僚各得其职循理守成以阜康元元且必为名宰相公有文集三十卷而公初赐对所以告上之言俱独尽载而又论之详焉亦以见公之志尔铭曰惟皇建极福兹黎元无反无侧无陂无偏无作好恶其为如天公初召见扬于帝前美哉洋洋大臣之言政无故新惟是之从人无异同惟正之庸由初入朝献纳讽议壮老行藏一志于是公在朝廷将美賛猷不亢不随惟德之休出临一邦爰制阃外绥之拊之不约而治有匪君子性与道侔何以求公盍视其流如彼麟凤来下来㳺不不驰莫与之俦公言不亡公志莫施尚考公德视此铭诗朝散郎直秘阁赠徽猷阁待制蒋公墓志铭公讳彛字子有姓蒋氏常州冝兴人汉太尉浚遒侯横者有子九人其季曰黙曰澄封维岱亭鄊侯始家冝兴公则亭侯之后也曽祖讳九臯累赠太傅祖讳堂尚书礼部侍郎为时名臣国史有传累赠少师考讳长源庄重愽雅不以势利累心官至朝奉大夫以公升朝累赠至中奉大夫自侍郎始居呉故今为呉郡人公㓜嗜学不妄交弱冠以大夫遗表恩授太庙斋郎调润州金坛簿迁𨳩封府陈留丞未赴丁祖母仁寿县太君陈氏忧服除为秀州崇德令逹官部使者才之政和二年太师鲁公自钱塘召还复当国即以公权提辖陜西坑冶催促铸钱事选人将使指前未有此时荐者已及格改宣德郎以行公下车条析所应废置言上皆见施行居无几坑冶鼔铸之利不赀及代去计所铸息无虑数百万缗凡所采金银丹砂永鈆铜鐡称是寳货入中都相属扵是朝廷嘉其能诏迁通直郎又以复十监五院施置就绪迁奉议郎钖朱衣银鱼又以歳课迁承议郎六年权发遣提举两浙路常平事入对便殿敷奏详明皆合上旨上命以惩按姦吏惠康小人之意公至所治宣恩举职一路安之是年冬除代赴阙未行诏复留时无钖丞有依势为姦利者赃主鉅万然方以最闻公按捕丞丞急道亡或止公曰是有挟弗可败且反为所中今丞亡因末杀无穷治亦足以立威矣公不听曰吾受命云何吾知惩姦明法而已不知其他丞遇赦获免犹坐废八年移永兴军路未行诏授直秘阁权两浙路计度转运副使兼提举本路神霄玉清万寿宫累迁朝散郎二浙户繁率隐丁口避更赋丁簿不得实前使者钩括釐正追偿所失丁钱别储为羡余逺或至数十年编户氓鲜获免者锢系相属至或破产失业公至具奏二浙比岁不登今所追乆逺不胜治又多贫下户急之必且逃徙愿一切蠲之而名籍丁钱断自今始已追钱归之有司充歳用奏闻报可呉人德之东南歳歉御笔下诸路许留上供米四十万石赈饥人公奉诏唯谨而亷访使者提㸃刑狱司合奏公赈济文具无抚绥意诏降三官停废然犹以为疑更诏亷访提刑司事实即以今诏从事二司径檄公罢已而诏降两官留任公力自辩継降御笔还所䧏官五月中贵人使二浙就赐金带先是漕输中都数不时足请以故歳所尺附春运旣得请矣发运司方以逋滞劾诏免所居官㝷落职与筦库已而御笔复以公直秘阁管句亳州明道宫格前诏不行累迁朝奉大夫故事谪宫观遇恩母得任子是歳冬祀诏特听任子宣和四年起知明州公裁决抚循事得其理居数月以疾卒扵明州州治之正寝临终神色不变易衣坐命诸子操纸笔付后事画字纸尾讫悉遣家人辈出户独与母诀三子环泣即就枕瞑目而逝实是年六月甲辰享年四十有九母夫人李氏累封太令人乐岂寿康然再世子不终养而孙是託何耶公娶朝散郎秘阁校理同郡梅公灏之女柔顺而有常自在室至于有家长扵巳者畏惕如不胜与侪等居未甞失色政和四年六月壬申卒年三十有七累赠安人生三子曰嗣康迪功郎起复秀州仪曹曰嗣宗将仕郎曰嗣昌孙男二人曰谟曰諲孙女一人公明爽有才气少治易通大义荐扵有司然载籍无不观尤熟唐事为诗词婉美及为吏事至能断不为龊龊小谨性不容物而扵故旧特笃千乞借贷门无虚时至或见卖挠其治者始闻之怒他日施施复来振给馆糓之如故终不忍谢絶良士友至不计家有无为酒具珎馔陈图书竒玩剧饮赋诗相娱乐无厌色自未仕及为县令至使者常然也初大夫公捐馆时上有老亲孤女满室食指几数百公以一命仰微禄居数年所当嗣志卒事者无余责事祖母及母夫人极甘旨之奉方是时家实贫甚假贷阅日而不见寒饥憔悴态及宦稍遂亦不汲汲为生业计故奋由小官将使指声称日闻交道弥广以取宠荣盖其胷次卓荦才能絶人逺甚公卒之明年诏特赠公徽猷阁待制虽圣主简劳劝功无存亡乆新逺迩之间而然抑以见公之才非唯振耀扵一时其规模藴业所以储荣委祉扵身后者又如此其白也如端拜而议如交手相授施报之道爲不诬矣其孤将以八月戊申合葬公及安人扵平江府吴县至德郷报恩山之原使来请铭余与公㳺且三十年知公爲详则叙而爲之铭铭曰姬公子龄蒋封始中微丗更国爲氏浚遒九支㡭以继义兴宗维两侯裔作周诒法粲王治德光流行泽百卋世多贤能廼其理孤师端亮世标轨培基衍庆施孙子明州才周质魁伟皇皇节舆光族里发姦绳恶人所徯嘉言解纷定流徙时非不逢用不旣天髙听遐纪瘽瘁追功陟华告其第有嫔维梅柔以惠无非无仪谨甞馈生同甘辛葬同隧铭无溢词信来禩宋故朝议大夫新知秀州军州事兼管内劝农使武功县开国男食邑三百户赐紫金鱼袋叶公墓志铭宣和七年夏四月诏以朝议大夫叶公唐稽知秀州事秀八喜曰是甞守吴兴毗陵以清净儒雅为治者也吾人其少瘳乎后两月公遽以疾卒扵其子江隂县之官舎扵是秀人闻之失色惊叹以不得贤侯为恨也公守吴兴时东南师帅大抵强能吏机警通权变善伺时缓急驽视法度士其趋利赴功如水就下击而机发也皆志满意得髙车象服势炎熏灼一时而平江大猾方以姦倖盗权宠日用侵渔刻轹为事頥指目禁而意行千里之外当是时唯湖也截然居中百姓得安业禽兽草木遂其生者以公为之守也公退然如不胜衣言若不能出口其所下教令不为诡特悍急之言其听讼决事无赫赫之誉视髙明惸独一等然无悻悻崖异之意不曰我能是吾爱吾人顾法如是理当然而已故在势者虽不能扰其治亦不能嫉而害之邦人知安其政而不能名其所以惠人之迹其在常亦然宜秀人之以不得公为恨也公字顺孺五代之季髙祖始自金陵徙居延平遂为延平人曽祖讳仁昶晦迹不仕祖讳昭映赠通奉大夫父讳棐躬官至左朝请大夫累赠金紫光禄大夫妣陈氏封广平郡夫人君㓜敏悟自为儿时从诸兄㳺学它郡闻讲易退能记其说衆巳竒之弱冠与其兄唐懿同登熈宁六年进士第释褐归侍不忍去亲侧累年不肯调官乆之爲亳州谯县主簿守不能以势屈监杭州仁和县塩监迁颕州万寿县令详定省曹寺监条贯所删定官改宣德郎知苏州呉江县事未赴丁金紫公忧继丁母广平夫人忧服除以奉议郎知常州晋陵县事迁承议郎知真定府平山县事元符三年覃恩转朝奉郎赐五品服差管淮南转运司文字以朝散郎充睦亲宅小学教授崇宁三年擢提举利州路学事陛辞称旨留爲太常博士大观元年以朝请郎爲尚书都官贠外郎左右司岁攷郎官治状公以最闻以朝散大夫爲吏部贠外郎迁本曹郎中实掌尚书右选右选文牍纷猥不胜治公苗薅发栉之要以无弊迁鸿胪少卿政和二年出知湖州迁朝请大夫四年移京东路提㸃刑狱未赴乞便郡就差知常州事明年㑹岁饥流冗充城市公大捐仓实不足则劝郡豪之积粟者为糜粥以振廪之扵荒政如捄焚拯溺盖所活数千万人七年春常平使者建请濬治平江河港调旁郡夫至数万并縁为姦利公力不能抗躬㑹攷户籍赀若千为一夫吏不得措意役以均一还朝差知隆德府兼提举泽绛慈辽州威胜军屯驻泊兵马廵检公事陛辞建言州郡法司吏当置选补法使自爱无玩法鬻狱者上嘉纳然事不果行潞当河北河东之冲兵庶繁伙公政因其俗以简严治军旅以恺悌抚士氓人用恱服中官为亷访使者暴震一路公待之以诚不为浮礼更见钦挹九月召为吏部郎中郡人遮道得去迁朝议大夫四年郊祀恩赐三品服封武功县开国男食邑三百户明年请外补得知通州事居无何请宫观得南京鸿庆宫又明年除知秀州事公之卒实六月二十九日享年七十三以靖康元年十二月十一日葬扵平江府呉县至德乡真山之原祔金紫公之域夫人孙氏同穴夫人故御史中丞觉之女子男四人侁傆将仕郎皆早卒监湖州合同茶场俣常州江隂县主簿女三人长女早卒次女适凤翔府麟㳺县令孙术㓜女未行孙男二人抑将仕郎擕尚幼孙女四人公资纯固笃孝友不妄笑言外和而内刚官京师非公事不至宰执之门所与交不为翕翕热遇所厚善或相对终日泊然欢不足而味有余居家虽臧获有违忤怒不至詈其为郡县不为无益敖宴事阅讼牒听两辝必谆复详尽扵治剧若烹小鲜为文词如其行粹而不繁集其文为十卷公初葬㑹天下兵动后三年其孤始克状公行实请铭扵某我先君子扵公同年进士也俱常以先契拜公扵堂上公知其愚憃加厚焉义不得辝则序而爲之铭铭曰天有常度四时不奸人而无常巫医所叹卋急征利以得爲贤如彼德人爲笑扵顽公冠起家至老而传时有险易吾无或迁诗歌宣王能用吉士彼哉憸壬难与爲治公虽不用出守入卿视赫赫者谁辱谁荣公美则多我用是铭北山小集卷第三十北山小集北山小集卷三十一北山小集卷第三十一信安程俱墓铭二先妣迁奉墓志宣和六年正月葬我先妣太冝人邓氏于镇江府丹徒县五州山之原今资政殿学士吴兴郡公叶公萝得铭其墓建炎三年春车驾南渡虏骑荐入淮淛鎭江常宿重兵时危士卒恣睢樵牧不禁存殁罹灾及我先茔童山发屋殆爲荒区㑹俱以辠去朝㝷抱末疾不能趼定奔赴省视松槚大惧戕夷丘壠以重不孝之辜则要梅氏子彦升迁奉先妣之䘮谋葬𨳩化绍兴五年五月䘮归至程氏之故里七年正月乙酉始克葬于云台郷云门山之原时先考贵溪府君赠官至通议大夫先妣赠硕人彦升以右朝散大夫致仕自淛西来㑹葬俱摧痛愦乱第能以迁奉之由与襄事之月日志扵石而纳诸幽若夫人之丗代家范性行始终则有吴兴公之铭在男左朝奉大夫充徽猷阁待制提举台州崇道观俱泣血谨志宋故右迪功郎监潭州南岳庙冨君墓志铭君讳延年字季长富氏丗家京洛君之大父司空讳严嘉祐中以秘书监守苏州秩满上章告老旣得请将归河南吴人争挽留父老前曰公之惠爱在此邦邦人怀思将无穷愿母去我百歳后吴人谨蒸甞护松槚当丗丗如桐郷朱仲卿也公平时固巳乐吴中风物之美因留居不去没葬吴县之寳华山子孙遂爲吴郡人父讳临官至朝散郎守池州君池州府君之季子也㓜颕晤长力学问行修谨笃孝养不妄交㳺郷里后生徃徃从之学郷举三上不第建炎二年礼部特奏名释褐浙西盐香使者取以爲江浦盐官察亷遂以爲使属未几乞监潭州南岳庙以归绍兴六年正月一日以疾卒扵家享年六十五三月十七日其孤与贤直惠葬君寳华山先茔之侧夫人龚氏池州府君夫人之姪也令叔有闻后君二年卒五女皆嫁士族君资和厚与人交尽诚无表里家故贫衣食间有余则以周族属之急时具酒食延賔客常以读书赋诗自娱泊无陨获之态今资政殿学士衢州使君君之从姪也直惠自吴走千里以君行状来谋所以着君之美而垂不朽者资政以诿某某惟郑国忠文公忠节直道丰功伟烈平生仰之如北斗㤗山司空之耆德遗爱东南搢绅至今能道之而君实其家令子孙绍圣初某方客吴下甞过林徳祖大云坊遇君从容食顷今四十六年矣徳祖善士所与逰亦可知其槩矣又某辱资政使君知与之旧铭其可辞则叙而爲之铭铭曰学而敏友则端兮沽不沽恬以安兮老而仕世方艰兮日崦嵫道阻邅兮全而归从厥先兮承议郎信安江君墓志铭政和七年仲嘉甫客京师夏六月余自吴中来即其所寓舍及门闻哭声闯其堂则斩衰者累然号户侧盖仲嘉没十日矣余失声爲一再恸曰天乎爲善者无所劝矣哭止问其详曰君之没以五月壬子亲故合赙乃克敛且将致君之丧湖州乌程县道场山之趾卜以明年正月丙午穿曽孺人之墓而合葬焉乌唿仲嘉甫之贤韪人善士皆知之余不佞知之特详不铭无以冩吾悲君讳襃字仲嘉甫信安江氏也故朝散郎讳汝明以信厚亷平闻者君之考也以君与其兄通朝籍赠朝散大夫仲嘉孝友刚简人也自爲儿嶷嶷不与群儿比长则濩落有大志未冠入太学群居商论古今不爲苟且常屈其座人角其文屡出诸生上在太学八九年乃登进士第足未甞一历阛阓挟斜间盖持身如处子曰母贻亲忧旣登第枢宻曾鲁公妻以女礼钱三十万辞不受调寿州司户叅军丁外艰终䘮来京师径调余杭尉去上官争荐之君辞焉曰资格当爲县令耳余无所用母妨寒俊之欲得者方是时曽鲁公在相位君爲一尉山谷间乐职瘽事若将终身者及鲁公去位迁衡阳诸子捕逮下诏狱君自姑熟致其家南徐又调护其家至事定乃去爲常州冝兴丞君固不求闻知歳尽且代去㑹一二使者郡守有好善不爲势夺者留君踰冬皆荐之迁宣德郎知舒州太湖县丞辟知越州余姚县事邑人冝之丁内艰终丧赴吏部调湖州司兵曹事迁奉议郎代还相府稍知其贤入国门政事堂传召未获见而君病矣仲嘉少年有时名薄不自有要以笃学力行自爲流落不试而故人同学生往往登显仕君绝不自通中都贵公有闻君贤者力能振之然竟以不识面爲解间调官至京师掩关终日时时出从道人处士㳺盖仕州县踰二十年益老益穷而志益坚其特立自重有絶人者其官余杭冝兴时母宋夫人德兴君在飬二兄一弟更徃来官下聚口常数十同有无均啖薄小大意满如享大牢之奉闺门之内雍雍如也妻曽氏亦贤余甞志其墓观曽氏之志则仲嘉孝友之槩刑于室家者可考而知君仪观甚伟踈湏眉目光烱然山林魁垒人也其于读书精甚不爲渉猎者少所过目终身不忘于爲吏寛而不扰理有所在未甞爲苟随在余杭遇方外士授飬生说其要以虚一爲主君性旣静重又于世所犇竞无一豪顾计心得其说力行之接亲賔治公事退则焚香宴坐超然一室间出而应务视逆顺之境得失之数与夫俯仰趍揖之间无所系情不知者以爲简也未甞问生事商货财间爲僮役欺或以告则笑曰服冕而乗轩者或不能饰簠簋此曹何诛与人交诚至言尽非其侪虽犯之不校其于世大抵翛然也顾甞学书独传楷法以谓自钟王虞禇以来皆传一法以法求之若合符节非取其形似也譬之正法眼藏不以语言相似唯传一法云篆隷皆入能品其爲诗文磊落有逺韵然未甞倡也集其藁爲五卷乌唿仲嘉天卑之质如此其修身立命所以辅其才者又如此其志用岂小哉然年不过四十九官不过承议郎卒穷阨以死是孰使之然哉虽然世所谓寿且逹者其果然耶若仲嘉其于道则逹矣仲嘉无子以从兄之子琛爲后二女长嫁登仕郎沈敞幼在室铭曰物不相物莫尊匪生爱其一支晋楚爲轻惟万斛舟不行沮洳輓牛彍风千里一骛载沉载浮以我重故未见刚者惟物之迁譬彼一壶霍如转丸傅以钧石不沉则㒹惟仲嘉甫髙视物表宴居超然玉峙川浩惟其尊生则可用世任重道逺盖亦优爲岂其若人利以丧义世不我偶我则何求优哉悠哉惟徳之休吴谿之濵有穸其台彼独立者其可云哉儒林郎睦州建德县丞程君墓志铭君讳天秩字秩宗姓程氏衢州开化人开化之程自都官府君以学行奋廼始大其门而芘其宗然位不偿徳莫克大施唯其治行于官行尊于乡惟徳惟义刑于有家是生六子是训是似英特循雅各济其美君则都官之季子也幼以任爲太庙郎颕悟秀发见者属目甫冠调杭州新城尉县老吏不敢弄以事甞部盗诣府时盗实狗䑕偷府君擿其具狱谓当强盗君论其不然者府君一时名人气辩甚伟至变色折君君不爲动益理前语丁内艰服除爲抚州司理叅军治狱审尽平反者衆用其余力又爲一府所頼江西饥县官捐仓实以食流氓所在常失料理徃徃老稚相蹂躏至日暮不得粒米去而狡胥恶少相狃锢其利州以委君君纎悉条理逆窒其弊济以勤察恵用均一盖所活数万人使者下其目一路交口誉之迁婺州武义令县故繁委难治君至累月遂终日庭无人㑹崇宁新举庶政大扺椎轮积微倚郷县爲根柢亡状吏非驽不及事则㒹扰失法意君旣爲邑人信爱一发言皆奔走从事事用前集初不以威督也其大要出言以试使明见利害处又爲规画不使有意外之费难及之约要以便人无弊爲本邑人安乐之皆曰君爱我君常以谓赋役不均则贫氓益困其害虽缓实深然户计槩治则下必大扰于是因人之愬产竭而税在与输割之不当实者輙穷根索毫析缕解至于均而上里胥不得一措意居四年其所釐正殆无遗以是去而人思之不忘举睦州建徳县丞建徳难治又出武义上时阙令弥年君能益明发运使故甞使二浙道武义见其县治斩斩无一不当理法者旣出使从事亷君政实田野誉之如一固异之方辟以爲属檄到君敛三日矣君之以疾不起实大观二年四月某甲子享年四十有五君问学甚优屡试不得志益读书平居驰论数千载间如指诸掌中间官江西与佛者㳺超然有自得者然出与事接乃明办如此盖未可以世才吏论也其孤伟旣卜葬开化云台郷吴村之原将以三年某月甲子襄事举君夫人郑氏之柩祔焉先期以书抵某曰先君不幸阨于无媒才不用世以没其所巳试虽小足以明大兄知先君治行实详又先君爱重莫如吾兄葬当有铭谨以告某饮泣失声则伏而思曰昔者朱司农桐郷一啬夫卓太傅宻令耳皆以循良吏显名一时垂后世不以公卿故传也士顾所立如何仕小大乌足论哉季父才能甚髙内行修谨又饰以问学不慊良吏称贤卿大夫故有知其然者顾势未便不果进其身使发其所有而君数适穷且君子乐进善生不克振之死岂不能显之后世耶则幽堂之铭固可以请然窀穸旣有期使一徃返輙数百千里惧不及事无以识诸幽则职某之故又伟之语某者甚哀其敢辞不能如其墓上之表则以俟所谓贤卿大夫之知吾季父者焉故于兹不敢略伟举进士二女嫁江隂杜居仁鄱阳黄忬都官府君讳迪以尚书都官郎中致仕凡三娶俱之先考贵谿府君与季父皆天水县君出也若族氏世伐则有先都官之铭在亶叙其治行而系以铭铭曰士贵于学系其有施岂其诵传而用莫知有敏建徳何施弗冝其特不亢其同不湽有彼君子智尽心劳惟才之求才或不遭才之不遭肉食者谋年止于斯其孰之尤人者惟人其致则天尚载嘉实铭之九原宋故徳兴县君宋氏墓志铭夫人宋氏郑州管城人故吏部尚书赠太尉谥文安公讳白之曽孙奉宁军节度副使检校尚书水部贠外郎讳良臣之孙尚书比部贠外郎讳保孙之女也母崇徳君吕氏早䘮夫人哀慕如成人及长端嫕通敏事至迎解奉継母建昌君赵氏得礼之冝比部每竒之择所从年十八以归信安江氏爲尚书职方贠外郎讳楫之冡妇故朝散郎讳汝明之妻宋氏世望族内外姻大抵将相通显家夫人少长贵冨闻而江氏世儒被服寒素土着山谷中聚食数千指夫人无毫髪骄气承上抚下尽得其驩心至烹饪𧖟桑若素习者诸子胜衣则口授以孝经论语群儿敖戯处輙屏不使近望衆中衣服端㓗词貌循衎者则知其爲徳兴儿也自朝散君䘮事其姑寿安君周夫人益谨周夫人治家严整鲜可其意者独以夫人爲能饮饍药剂不经手不以进至属纩犹咨其勤孝云旣就养诸子处门内事明白简直朝夕坐堂上子妇从侍孙息走前怡怡如也僮使䜣䜣如也大观四年闰月四日以疾卒于其家享年六十七夫人常曰吾自念平生无贪嚚戕暴一可悔事期于死生之际如觉寐者旣疾屏荤味弥月少间起居如平时一日夙兴复就寝若将寐者候之形神离矣将敛饰无珠玉箧无新衣其于乐施予尚纯素又过人逺甚盖爲江氏妇垂五十年见其夫以进士决科繇州县吏至二千石身被命书爲德兴君诸子皆好学有立又相继登第与郷举族人钦慕之卒之日来㑹哭皆尽哀夫人生五男六女曰裒宣徳郎勾当在京都茶库曰褎宣徳郎知越州余姚县事曰袤曰表曰裦袤举进士表㓜卒女长适朝散大夫知蔡州军州事陆偕次巳嫁而归皆前卒次适从事郎知潭州湘潭县事王居仁次适宣徳郎知睦州建徳县丞毛寛次适宣徳郎知泗州临淮县事程俱其幼在室孙男四人女二人其孤将以明年正月乙酉葬夫人于常山县定阳郷菱湖之原前期以其族人状来请铭余惟朝散君居郷爲笃行君子仕爲清白吏繄必有内助故能遂其志焉甞闻郷人云然考状益信乃爲之铭铭曰女子之正惟辅惟从其覆则仁其承则恭有如徳兴能妇能母不汰不嬉绩我桑杼卒相夫子旣遂旣成生靡忮行没有荣名内徳则懋不显其仪我铭昭之彤史之资朝议大夫郭公冝人周氏墓志铭故朝奉大夫赠朝议大夫海盐郭公元祐中甞通守信安郡余故信安人时虽童稚而郷里善士徃徃能道郭公履行盖爱人勤职信厚人也而以清特闻余固疑其家必有辅佐之贤而后公得行其志后二十余年公子三益求以承议郎令武进而余官毗陵市相与逰善也间从武进语輙问太夫人起居盖日诵佛书常数十百过大声疾歩未始闻于外朝议中年过义兴乐其佳山水家焉义兴故多姻旧武进乃比县求爲人刚介自信人固莫敢以事请顾甞有祈太夫人者夫人輙曰吾妇人不当知门外事后数日其人复来理前语夫人则谢曰老人善忘不记所言矣终不爲关说而犹常戒属其子曰县治近郷闾当以絶请託爲先务余时闻之益知朝议之贤夫人盖有助而武进能成其质者繄夫人之贤政和三年武进奉夫人朝京师得御史台检法官越九月甲子以疾终明年求以大理朱丞衮之状来请铭将以十一月乙酉葬于冝兴县君山郷横涧之西祔朝议公之域余义不得辞谨按夫人姓周氏初朝议未仕方苦学尚行而夫人之父周君隐居读书慕蜀庄之爲人无子独生夫人爱之甚语人曰吾邑固有贤如郭子者乎以夫人归之时舅姑在堂夫人执妇礼躬勤约一循郭氏法度及治平中朝议登进士弟宦逰四方夫人佐佑清惟谨朝议之兄早世室有女子夫人抚逮加巳女一等缝纫缉絫以时嫁遣之朝议俸有余则以赒内外亲夫人无吝色朝议不禄求周旋州县事有所未便輙禀而后行未甞有悔求爲常熟丞常平使者调苏常湖秀四州之人濬治青龙江分地程役而常熟丞所部前期告办使者留丞俾常熟人儤役以助他邑不如期者丞重留吾人即引所部归使者怒檄追甚急求以爲戚夫人曰青龙之役连数郡其分地程役赋廪食冝皆巳上闻今我工前办何名复役之使者傥再思行悔矣虽然汝不可无㑹第无以所部从也求如敎巳而使檄止勿来其明识可记者如此可不谓贤母哉疾革其子妇环泣不能仰视夫人曰自吾与乃翁诀歳且一纪而吾独未亡今年七十四岂不寿耶吾何憾犹诵佛经以没三子长则三益也才髙有器识大臣屡荐未果用次三逹通仕郎明州士曹椽三雅皆爲善士五女郷贡进士吴洵武刘绘陈稙尚书吏部侍郎霍端友上舎陆友端其壻也刘氏女前卒孙男七人知古知微知彰知柔知训知十孙女六人曽孙女一人夫人以元祐七年明堂恩封金郷县君大观四年郊祀恩封长寿县太君新制行改号冝人朝议讳瑑周君讳顺之铭曰女正乎内古难其人俗敝而浇壸彛莫振愦愦不理则疑扵贤维明克淑贤则可言敏察辩利维世之能匪哲之难维淑斯明猗嗟夫人柔嘉维则俯仰成承辅以明识我歌鹊巢至于采苹德如鸤鸠法度是循铭兹不刋维古其伦宋奉议郎孺人曽氏墓志铭信安江氏有贤妇曰曽氏字季仪建昌南丰人故相鲁公布之第五女也㓜静重寡言不好戯剧等辈或以爲痴唯适母瀛国魏夫人曰是儿性行不群它日当为贤妇尓曹不及也爱之甚扵己出瀛国歳时朝谒三宫必以夫人从进止详敏见者称之绍圣初信安人江襃仲嘉有声太学中登进士第鲁公遂以夫人归之年始十六旹舅姑在堂夫人入门稚弱如不胜衣然妇礼克备不啻如成人已而仲嘉以父朝散君丧归信安夫人去华腴居山谷其安扵苦啖不啻如窭人子自祖姑寿安君与群从先后下至媪御憧使皆冝之无后言仲嘉肮脏不苟合免丧至京师径调余杭尉以东时鲁公位冠枢府诸壻往往官中都夫人不以夫为言亦不以逺宦为慊也朝散君没时有四女子及仲嘉以母夫人徳兴君就飬余杭二年间三妹有归繄夫人之助仲嘉丞冝兴兄弟更至官下如余杭时而又诸女弟归宁去来聚食常数十人夫人上则徯志先事承徳兴君之飬下则遇娣姒诸姑尽亲爱之懽未甞有几微烦厌心见扵言色顾常以谓骨肉之隙生扵小物下人属其婢使必切切以是为戒是时仲嘉俸入租钱尽扵日费独不取赀扵田园留以为兄弟奉而夫人未甞商有无计彼我也仲嘉伯兄罢永康丞携孥京师困扵乆客田园之奉又不给仲嘉谋所资夫人顾室中有器皿奁其尚余几所举以进曰以此致京师无吝色其力扵为善䟽财睦宗皆若此也夫人生二女未嫁政和三年仲嘉为湖州司兵到官之三月实六月某甲子夫人以疾卒于官舍享年三十五越七月某甲子殡于城北至六年仲嘉当代去顾而叹曰体魄归于土䰟气则无不之延州来之言是已葬何必故郷则卜地于乌程县道场山之原又卜以七月某甲子葬吉求铭于里人程某某授室扵仲嘉氏目夫人之贤行实详今又得其常言遗事扵仲嘉则又与所闻合此而不铭何以文爲夫妇人之行不出扵闺房窔奥之间饮食衣服之事其迹甚微而其贤不肖则家道或以盛衰士行或以成毁此无它其迹微则其积着也繇箪食豆羮见扵色而移扵事则可使亲戚离无争求妬之端而充其类则父子兄弟夫妇长㓜可使得其道而天下平其初皆若甚微而善悪吉凶之致乃如此岂不逺哉夫人之懿其所可记者不过如彼然使其夫遂美志其身享令名其家乐恺而无悪则虽古列女犹且愿之故余铭之无愧焉铭曰义不胜利克不胜私扵厚则觳在智斯迷有一于此士或病之何物女子而古其心不溢吾言以为世箴嘉兴周君墓志铭乌程丞纲以父丧去职郡从事与其僚咸㑹弔又旬一再至其舎问所湏则相与谋曰吾闻丞家固贫爲吏之日浅禄无余赀恐不能归葬其郷傥遂客吴兴且圗葬同官力能济其事必相与留其行丞号陨乆乃能言曰迺者侍亲庭飬官下先人始至呉兴四顾佳山水意颇乐之今诸公爲纲计如此庶其有恊则又恸巳乃从葬师走郊遂得地乌程县永新郷菁村之原卜以九月丙午葬食墨于是请于余曰先人晦迹无所见于世今不肖纲罪衅不天日与死迫恐遂无以显其亲今且葬傥得士君子铭之冝不朽敢以是託余辞不获丞以状来其凡曰君姓周氏讳抃字熈父秀州嘉兴人曽祖晏然祖仁惠父从之皆不仕君少谨饬重然诺善与人交遇亲䟽长㓜下至仆属一以信絶口不及人之非短鞭朴未甞用于家中年口益衆生理不支君不以爲子孙忧方纵之学且戒之曰汝曹能从贤师友力问学使郷里称良士吾之志也若外物得失则有命吾无容心焉巳而纲以行艺贡辟雝遂登止舍第闾巷以爲荣而君不色喜疾病家人泣请治命君笑且麾之去曰物之去来数耳又何怛焉吾不复言矣盖反席奄然而殁实政和六年五月壬子享年七十一君娶同郡沈氏生四男曰絪曰纲曰经其一从浮屠法一女嫁里人胡昌孙男二人女三人余闻君甞学飬生扵方外士是以行年七十而无黧悴之色起居饮食常如四五十人彼诚不以外物婴其心使中扄泊然神气内守则不蕲乎寿而生且飬矣其扵死生之际如去传舍适故郷亦因是巳君岂有闻扵此乎今夷考其素盖不忮不欺与物无忤抑天资近道然邪铭曰霅之濒卞之趾青乌恊图龟见喜归藏永新生檇李蜕形九区同一寄子而能贤君不死北山小集卷第三十一北山小集北山小集卷三十二北山小集卷第三十二信安程俱墓铭三宋故安人戴氏墓志铭安人戴氏常州无钖人父通隐居不仕郷里称长者安人㓜颕悟凡缝纫组绣事一见輙能听诵书黙记不忘父母竒之时同县士许公亦以信善称两家皆为邑人所重时相徃来闻安人早慧请昏焉年十七而嫁为今东阳郡守许侯徳之振叔之配嫁一年而振叔登进士第安人年甚少之官处家事虽老扵治家者不过也振叔仕州县以亷靖为理谊不以口体扰人安人视日所应市无余积然甘旨賔客之共猝然未甞乏事其事舅姑承颜先意乆益不懈姑亡事后姑加谨舅姑冝之曰是可以为人妇矣其友先后如兄弟接内外亲皆有恩婢使有过靣责之巳而释然未甞笞詈也被服简素诵经日有常课肉食月不过十四五甞闻世有造道自得之说刻意精思颇逹其趣其为人大抵识明而性厚无溢言无匿怨事至了然而济之以云振叔入为尚书郎迁太常少卿一年而安人卒初疾病衣衾冠珥皆自区处顾语后事精爽如平生属纩之夕遽问振叔以古人所谓安心法者试为我举本末振叔具言之安人竦然曰得之矣遂不复语黎明气息奄奄而逝实宣和元年七月庚申也享年四十有四即以其年十一月壬申葬扵无钖县开化郷军山之原安人生二男子畏曰涛次未名一女子年十二先五年卒初封荣徳县君后改封孺人进封安人俱少壮辱交振叔其纯白不挠言行若一吾党推为徳人而或以为徐孺子黄叔度之流也其贤盖如此而安人实克配之安人卒余徃弔之振叔无洵涕无失声而神如伤徐道安人平生以爲闺门之良友其助巳实多振叔在奉常日怀东归至是决请扵朝得直显谟阁守东阳将行以安人行状授余请铭其墓余闻安人贤旧矣又闻其临絶之言如是是益可铭铭曰心孰爲在莫知其郷谁其索之知诟皆亡有索何获无在奚安四辟六通而莫控搏婉婉安人闺壸之懿琅琅絶音识此大事安人之贤君子之视我用是铭昧者之惎宋故尚书吏部贠外郎郑公安人钱氏墓志铭安人姓钱氏吴越武肃王之子曰广陵王元璙为中吴军节度使死葬吴因家焉其孙曰喆为太子左赞善大夫赠太常少卿有子曰中孚以集贤殿修撰为梓州路计度转运使赠中散大夫中散之子曰承为通州军事判官安人通州之仲女也年十八归同郷郑公绛后仕至尚书吏部贠外郎封夫人桃源县君改封安人靖康元年六月二十一日以疾终扵呉郡里第享年五十九男曰作肃奉议郎前镇江府府学敎授曰作乂从政郎光州定城县令曰知章蚤卒女七人亦皆蚤卒孙男曰烈曰勲曰然曰熊曰照曰庻孙女三人以九月二十七日合葬安人扵吏部之墓实呉县长洲郷龙舘山之原前期以状来求铭曰安人幼则秀晤父母早世能自力女功事间则学书诵诗归郑氏时年尚幼皇姑太冝人呉氏御家严安人侍起居惟谨无故未甞去左右太冝人寝疾安人甞药饵不解衣者半年宗族称其孝吏部为吏敏明驭黠吏如束溼持身亷安人主中馈加重日市所应入不使有锱铢分寸嬴余家素贫有不给未甞以为言盖处之𥙿如也二子长就学安人敎督如严师吏部一意公家事少暇日徃徃从安人授句读后作肃登进士第作人预荐书皆好学自持安人之训为多其治家要以勤俭爲本积絫为功其所经画皆中理门内事吏部未甞知亦未甞问也吏部赴官陜右旹贫不能具行装安人适遇其姊京师持金币遗之甚厚安人不启封谢其赐而归之退而曰身受姊之赐固何以全吾夫之亷二子寖长吏部为求昏必扵安人族党曰庻几耳熟安人所为以为法后得安人一甥一姪昏焉安人戒之曰室家之䦧率常生自妇人其念母训谨妇事母以我故怠吏部丧外除二子出仕安人每以吏部为吏所施设者教之内益整齐其家小大肃雝无敢慢日诵佛书有常课巳则萧然危坐时以古诗授诸孙间阅圗史略知其大旨不幸疾且革事皆有治命云是可铭铭曰妇罔攸遂惟生有从无索而昌则繄其躬欲知其人勿视其它盍视其夫其助伊何克成厥家盍视其子虽厚扵仁而敎以义懿实则备允乂而和有炜斯铭以永不磨宋故焦山长老普证大师塔铭师名法成秀州嘉兴县人姓潘氏自为儿时谨重不敖戯甞夜行失道有僧异相携置空舍若佛寺者黎明则资圣禅院也主者惊问状更叹异之皆曰是子当为佛法中人耳十七出家事本觉法真守一禅师落髪受具戒已即从一公问安心法叅究累年至忘寝食去之四方初抵庐山罗汉英公执侍乆之历东林觉照泐潭真净翠巖新潙山喆云盖本夹山龄公之室盖十有九年最后至随州大洪山时芙蓉道楷禅师道誉闻天下师亲炙累月根尘逈脱大用现前如朗月空了无证取扵是命师唱导西堂衲子接迹楷公他日叹曰㑹禅者多悟道者少吾宗不坠是子亲得矣㑹芙蓉师住持净因师从以来助扬佛化如大洪时大观元年始从汝州之请传法香山政和二年诏以师住持左街净因禅院时楷去未几徳范在人而师之名称固巳髙逺士夫缁素望风信仰由净因住潭州大潙宻印道林广慧韶州之南华寳林镇江焦山普济所住皆天下名刹师解装敷坐无所施为而山林増重四衆云集矣建炎二年二月方退居东归壬寅舟次无钖晚与门人侍者经行河濵顾瞻山川从容乐也夙兴盥颒易衣而坐如入三昩即示灭云实二月二十五日也嗣法弟子韶山长老慧能适在平江与比丘信士具威仪迎致平江之能仁寺郡人瞻礼如市危坐三日肤色莹泽俨然如生乙巳入龛越三月庚寅茶毗扵阊门之外送者万计薪尽火灭得五色舍利不可胜数骨色珂雪僧俗争取顶戴供飬至不可遏其徒亟奉师灵骨舍利归焦山之南馆以是月己酉建塔扵石公山之阳师报年五十八僧夏四十一嗣法弟子法云等十有五人受业弟子思慎等一百四十人其徒以余宿与师游以铭为请义不得辞余甞论之自菩提达磨初入中土传无所传唯一心法六承而后代有宗师云门正真临济慧照洞山悟本皆出大鑑如师子吼无异音声如大虚空岂有封畛而末学道听妄见立知派别支离坚若墨守苟惟深彻源底则亦泯尔相忘矣百年以来禅学滋盛雪窦天衣广云门之曲慈明黄龙据临济之关灯灯续然龙象继出奔走四海辉曜一时洞山中㣲芙蓉楷公最为后出实际履地不立丝毫回彼狂澜径超空刼至于忍力不动建无畏幢孤风絶人乂为卓尔而师亲承宻记常坐道场寂照兼忘去来不二可以知其道矣铭曰惟芙蓉师峯峻壁立超然物初化度无极是普证老摄衣从之彼固无示师亦何为如彼枯木千尺无枝开敷妙华欝宻离竒大洪之㒹香山之下净因鐡牛大潙木马息驾襄阳在晦弥闻潭人挽之宴坐道林舍筏曹谿脱屣海门昔未甞住今岂非存是孤絶处云涛晓昏潮音海照万刼犹新宋故南安军大庾县尉赠朝奉大夫南城邓公墓表建昌军城东出天酒门十里曰十里原衆山回礴水由其间起于癸迆于干委于壬水之南有墓据离山癸向者故大庾县尉邓公及其母夫人之墓也东行五十举歩有墓据巽山干向者夫人夏氏之墓也初公以熈宁八年七月五日卒明年卜葬旣得离山之地矣公母夫人徐氏又卒扵是公弟宣义公之纯举二柩葬焉徐夫人居左公居右夏氏素孝睦日号泣邑邑不自理明年六月又以毁卒不阅月而葬茔中无所容故从别卜然其地皆南城县太平郷之大原也公讳景儁字师厚曽祖讳赠少傅祖妣蔡氏永昌郡夫人祖讳立赠太傅父讳元甫太傅长子也太傅蚤丗四子皆㓜大宁年末三十守志甚苦力抚教诸子年稍长伯氏能任生事不以累诸弟纵之学有成焉它日仲氏遂以徳行文学起家被遇神考哲宗三入翰林与持政柄是爲太师魏国安惠公惟叔惟季或处或出爲髙士才大夫公未冠而孤复持产当门户间买书窃读一旦家人失其所在求得之山中盖闭门读书学爲科举文有绪矣间归省其亲継往益勤廼西游入太学㑹安惠公知制诰时未有子爱公欲以为子则伯兄之长嫡也不可则任公试将作监主簿调南安军大庾县尉归南城迎家将赴官遽以疾卒享年三十三方是时二女子甚㓜一男子才三歳外家收养之㑹安惠公自中执法出守临州廼取以来其后嫁长女扵邵武黄徳𥙿今爲朝请大夫直秘阁知利州军州事次女嫁同郡陈楹男曰绍宻爲择师俾学焉壮而仕能以才爲时所知甞选使呉蜀今爲朝请大夫有孙五人矣曰昌宗昌国昌时昌世昌朝孙女三人宣和元年绍宻被命提举九路坑冶将行泣语其从姑之子信安程某曰绍宻罪大父母见弃怀抱间零丁契阔祀不絶如线今获仕于朝赠先人至朝奉大夫先夫人累赠太冝人旣以命书之副告于墓矣兹又幸以菅蒯之用奉使九路而江西适在行部中初以孤童子西来今四十年始得过家扫丘墓扵绍宻幸矣而悲实深然自少长走四方未知所税驾苟无以表其墓后数十百年使子孙不知先祖墓处则绍宻之罪益大将子是託其母辞某闻之曰大庾伯舅之爲人常衡气拱手抑首恂恂如不能言择地而蹈其出入歩趋殆可以尺寸数也大宁太夫人贤治家如严师安惠公兄弟清孝恭成扵自然大庾兢兢称其家儿也其卒大宁念之过时而哀不衰乌虖公之生俱不及见也然采扵所闻迹其行巳盖居家为良子弟扵郷里为善人出而仕其为亷谨吏必矣不幸蚤死使世无述焉然其为人如是亦足以表扵世矣故某叙其羙而不敢溢其词焉庻足㕥发潜德而信将来亦孝子之志也宣义郎知常州江隂县朱君墓志铭公讳耜字元益呉郡呉人曽大父讳亿内殿崇班合门祗候和邕州赠刑部尚书大父讳公绰光禄卿赠特进父讳长文祕书省正字博学笃行以道出处为时老儒吴人尊之号乐圃先生元益㓜以大父任补太庙斋郎弱冠赴吏部别试爲第一调婺州东阳主簿丁父忧终丧爲杭州盐官尉坐蝗蝻生境内免再调鄂州江夏尉以捕盗功迁宣义郎丁母夫人夏氏忧终丧爲太原府司録不行改知常州江隂县事秩满代还卒京师实政和七年四月四日享年四十三元配程氏我先人之仲女淑慧过人秀而不实継室顾氏朝请大夫沂之女婉懿有闻生四男子曰愈悫懋其一未名二女子未嫁顾夫人前卒旣葬呉县至德郷南峯山龙池之西矣至是以公之柩合葬焉葬之日实宣和元年二月三十日其弟通直郎宗子学録发以状请铭扵俱俱获友扵元益扵今二十八年矣相与之厚如元益者世无几人初仲姊归朱氏年始十六元益齿先一歳余固童子也正字公有风裁喜奖诱后学目余竒童或举余以励其子元益旣亲厚相与友又善也方是时正字俾公专意于学训饬如严师子职之外未甞与事接余知其爲良子弟而已一旦出爲吏迺得东阳东阳天下剧邑元益年甚少适行县令事余甞道至其邑省吾姊庭讼日阅数百人或杖或遣或付曹对辩斯湏尽决要爲无所凝滞而后知公可试以事也元益与人无所忤犯而不校循循不见圭角然在东阳时县令有所施置便扵人而不可扵上官者僚佐不敢从元益欣然书字唯谨以父丧去官时行义乌令僚吏邑豪知其贫率缣帛数百㕥赙元益毅然挥之至追路数十百里卒不受尉盐官歳乆不雨伤人田俾公行眎尽复旱田之赋十蠲八九计使不能㠯意夺余闻之然后知公之自立如此元益天姿近道行官自江西回㑹余扵呉下观其外毁誉甘澹泊頽然加昔也家益贫不汲汲扵禄仕家人廹之行褁粮而西遇亲故留輙移日未甞接淅扵路也盖所谓推而后行曵而后徃若古之弃知云巳者及为江隂其政亦如是然其爱物循理不为扰人趣办以徼利一切者自若也至扵乐善善与人交称士友所长津津喜见颜间若巳预有客至相与道古今阅图史怡然终日而不猒兄弟同甘苦衎衎如也则正字之风流余范犹有存云江隂令圭田租歳责八百斛至元益按实取入又㑹无年代归室中犹四壁也其遗孤闻讣假貣迺能具丧服自元益之逝踰年矣余言之未甞不出涕焉非直以亲厚然也铭其可辞铭曰九卿之门实望呉下徳名孔振大自乐圃奕奕江隂尚有其仪好古慕善歉如渇饥亦持厥躬淳白无悔泛然有施若退若昧我思旧交契阔无几矧伊吉人竒阨终世南峯之游今子是藏我怀之悲寄此铭章通直郎湖州司刑曹事顾君墓志铭故翰林学士㑹稽顾公之仲子曰复几字弥先以通直郎为湖州司刑曹事卒官下实政和四年四月八日享年五十有四其孤奉丧归㑹稽卜以六年二月八日葬君五云郷化鹿山之原君少专笃翰林教之学元祐四年㕥宗祀恩授承务郎时诸弟皆㓜君不忍去亲侧又五年始集吏部选得监保州酒税䖍州都盐仓丁外艰丧除监温州比较务兖州东岳庙明州酒务秩满得官湖州盖为吏二十余年常㕥亷白自持所历筦库幕不㕥官小事微骩靡丧其职在家厚友爱翰林平生清约及弃飬家赀益微君衣食间有余輙以分姻族之贫者亲党宴集则置大觵其前曰朝廷事公事与人之私勿道违者浮之方待次闾里及为祠吏三年不入公门不以一介千人平居不汲汲产业为子孙顾计有谏之者君輙曰子孙能自立与否初不在是顾所遗何如耳与人语其人识致优逺终身诵服有不当意则怫然去其天性如此余与君为僚且一年幕府僚吏常十数人君扵其间无所亲䟽也然观其发言临事胷中要无毫髪留隐有所欲发必尽吐乃已言必称道翰林之徳曰恐负先训恐负先训云云余㕥是独知君其卒也同寮皆一再㑹哭其舍余哭之出涕焉君之曽大父讳晃大父讳言赠正议大夫翰林讳临恢廓有大志以信厚端靖闻一时以而通朝籍赠通议大夫母郑氏封荥阳郡太君新制行改封淑人君娶盛氏甞封广陵改封孺人男三人大隆大陞大埅皆为士女二人长适宣教郎郁藻次适开封王琛铭曰马不必善走要之不蹶器不必瓌异要之无缺有如弥先知足以効官亷足以自卫言无匿情志不逾器守常尽年以从其先扵九原亦足以无愧矣视夫画虎而犬成贾石而玉衒㒹冥畏途心迹万变其得丧短长必有能辨之者矣北山小集卷第三十二北山小集北山小集卷三十三北山小集卷第三十三信安程俱墓铭四衢州𨳩化县龙华院意上座塔铭师名修意字无言开化人姓魏氏田家子幼勤恪不欺不事敖戯年十五受业扵龙华传教师道圎后七年削发受具戒圎稍授以天台章句未几巳能贯习益纵之逰学他郡凡名师哲匠皆从之隷业焉居数年间有传正法眼藏出丗间了生死者弃所习往从之初入天童齐公之室后至新定之广灵时佛印祖禅师道化方隆师又入其室刳心遗形刮摩淘汰晨夕不懈殆忘寝食佛印器之卒之能所两忘尽得其奥㑹佛印去广灵里居士夫自江公人表皆请以师継其法席师力辞亟归开化灵山之故栖盖去龙华十八年矣结庵安居名之曰安飬足不踰阈修长懴者三年以回向般若施度有情崇宁间余上书罢吏太湖归郷邑寓灵山寺之西轩始识师颀然衆中麻衣芒屦韵孤而皃寂固异之与之言盖明道眼饱丛林者也余方幽忧块处往往日至其庐语必移晷相对萧然忘其身之穷而世道隘也大观初余迫扵禄养又出而求仕是年冬师亦复归龙华其后余归省松楸必与师㑹绍兴二年春余罢职西省归而过师扵龙华则师病且衰矣八年余寓郡郊四年矣师之弟子庆居以书来告师以四月巳夘晨起沐浴更衣集衆告辞趺坐奄然而寂茶毗齿牙独不坏散其徒以谓真实无诳诞之所致云寿七十九僧蜡五十八弟子庆居戒月妙辩善信希声将以九月丁酉奉师遗骨藏扵寺之东南隅而建塔焉庆居走余门以铭爲请余惟师慧目旣清履行无玷扵教席为阿阇梨而无鄙吝封执贡髙之心能舍有为而从无学扵禅林为第一座而未甞有几微营保社希利养之意盖闻人巨刹请留而不顾视世之释子贪浊狂乱区区汲汲扵权利之间者岂不贤哉又与之有故是冝铭铭曰是惟意公之塔云壑萦带莲峰秀发风林演唱山谷响荅师曽不亡常说妙法朝散大夫行尚书司封贠外郎致仕毛公墓志铭建炎四年秋有旨召朝散大夫毛随诣行在所尚书下衢州趣为驾既至始见政事堂陈天下利害慷慨眀白有言动听先是虏比歳大入是年春猖蹶至东南并海郡回留兵淮南湏凉秋示必渡君言按汉志歳星所在国不可伐昔汤之元祀歳星顺行与日合于房房心宋亳分也周之兴也武王还自盟津至于丰明年歳星顺行与日合于栁建留于张其分实河洛之墟故武王定鼎洛邑而周公迄营成周今年冬歳星当躔于斗歳主福徳斗吴越之会盖与商周之事略同天其或者将厌乱而兴宋乎虏不南渡矣然敌人进退本不足言自古御戎上策莫先自治今六军在行日乆岂无致果杀敌之心在朝廷所以用之耳为今日计莫若保天险増战备权冝都邑不为轻动以系四方之观听则人心不揺士气日壮此孙武所谓恃吾有以待之者也因条上三策所以措画之冝甚悉巳而诏以为尚书司封贠外郎明年春有荐公材中御史者方召对而君病矣㑹余亦召至行在所备官兰台间至君舍问所苦病寖剧则日一至其舍君上气加肿奄奄息仅属言及天下事輙奋髯扼掔语吃吃不能尽意则太息而止不以后事一语属人余未甞不悲其志而惜其病且死也请老诏以本官朝散大夫尚书司封贠外郎致仕竟以绍兴元年四月已已卒于越州大善僧寺之寓舍享年五十五季子叔度实从以丧归其家将以某月某甲子葬君扵其郷某山之原来请铭崇宁初当国者取士大夫所上书举为二籍余与彦时在邪籍中皆罢吏归郷郡彦时固邑子至是始识靣与㳺驩甚时年皆未壮平居相与言必天下所以治乱兴衰之槩与夫出处去就之冝所从㳺往往一世英豪后十五年上皇稍更政事去㤗甚党禁少弛余寖被收録为尚书郎君才脱州县因以类进得为祕书省校书郎迁着作佐郎㑹二府三公相倾夺思以不克绍述致罪宰相者出君通判䖍州巳而相以它罪罢党事复缓而北方兵起矣余知君最深其出处又如此是安得辞君讳随字彦时衢州江山县人其世所自岀与徙着之由则有先世之谱谍在曽祖讳焕赠中大夫祖讳恺朝请郎赠正议大夫清约有古人之介父讳勉朝奉郎赠中大夫躬行有家法母江氏累赠令人君年始冠中绍圣四年进士第调秀州华亭县尉其持身効官为邑人之所钦爱秩满调明州鄞县主簿迁文林郎为江宁府司户曹事丁外艰服除监大观东库改宣教郎丁内艰服除遂入祕书省其在䖍州也靖康初朝廷调诸郡将吏防秋北边虏犯河南经制使复裒见卒援京师䖍居江西上㳺俗喜鬪轻死群不逞乗间起啸聚山泽衆且数千郡吏凭虚堞张空弮以示备君驰喻诸邑索土豪大猾拳勇竒技得数十人彻卫与语开怀见诚人人感奋争自効因使各部其衆淬励湏战则又牓盗区曰所取渠魁耳胁从皆吾人凡散归闾里持锄耰者不为盗居数日贼党散三之二公择所募授以方略曰贼酋以其衆今在某山中若为我生致之期三日反报公还未及城渠魁以生得朝廷嘉其功进官三等时中原新罹虏旤剧盗溃卒惊剽相望君方摄行郡事益募士除戎器谨关候偫糇粮郡以无事军典调发应时趣办而人不扰君幼则警敏甞读汉书一传三千言数过輙成诵长逰学校有俊声一出仕即坐上书不得调扵是刻意为巳之学涵泳六经诸史百氏之间穷理尽性之说至天文地理历数卜筮无不学学必穷日夜书必汗牛马至占验消息猝然失之即弃去又学不休其为文历落平易独冩其意所欲道意尽便止粲然立成论事抗颜不疑视天下事若无难者其为吏自县簿尉叅幕府至监一郡随事不苟必有所禆助建立所历有能声然人卒不能以能吏名也妻李氏故朝奉大夫柸之女累封冝人二男子曰伯亮将仕郎曰叔度举进士一女子嫁从政郎詹尧谟前卒孙男一人集其文得十五卷藏扵家铭曰士有才奋勇扵敢爲火驰机张蹈险若夷不奠其发以㒹以危亦有君子负绳抱规择地而行惟古是稽诡以应变昧时与几君学而思又敏扵施吏不蕲能不茍不隳学不蕲言期见扵时而阨于初而陨方跻匪死之哀君志是悲江仲举墓志铭公讳褎字仲举𨳩化通德诸江也故朝散郎笃行君子讳汝明之第二子母德兴县君宋氏贤懿为宗党式俱之大父初昬孔步江氏某扵朝散公兄弟行也朝散通判睦州余初以童子见公与为礼待余犹成人后十年公之第三子仲嘉襃爲余杭尉余継室以公之第五女亲迎余杭扵是始识仲举时徳兴在养兄弟娱侍门内熙怡如也仲嘉玉立鸿举落落有尘外态仲举恺乐萧散其在亲侧有戯綵弄雏意相与友不厌也自是别而复㑹率不过数歳每相遇輙剧饮大笑披肝胆恱情话乆而加亲焉君㓜得肺病及壮大不除作则害寝食政和六年㑹吴兴仲嘉官下君益癯骨见衣表然剧饮大笑踈爽犹昔时也别吴兴西境上仲嘉来京师不幸死仲举归里中病益固宣和二年冬盗起新定明年正月入信安郡人皆避贼山谷昼伏草薄间夜出谋食仲举匿近舍黄茅山中素羸加惴恐病无医药食饮不时得以上元日卒享年五十六是年十一月十一日其弟仲长袤与其子俊葬公开元郷马汪村之原仲举少治经读书质甚美顾肺病间作不能劳一再试场屋不偶即弃去然读书不废也善鼔琴棊品甚髙作字有楷法晩益穷阨然未甞有不遇之感每病作则咤曰㑹当更一世为完人吾视此身犹疣赘也亦以是为谈笑病不作则油然自适不以一豪汨中扃余所谓恺乐萧散者近之公娶鄞郭氏承事郎敦愿之女一子俊也铭曰蜕和袭教质则灵兮光尘外合中渭泾兮恱亲信友惠且宁兮背谖蕃萃庭兰馨兮天驩熈怡国爵并兮隙驹一过空頽龄兮决疣溃痈脱天刑兮亦既艾耆息幽局兮莆阳方子通墓志铭宣和四年正月庾辰兴化方公卒呉下享年八十有三以三月乙亥葬于长洲武丘郷汝坟湖西先茔之南其壻奉议郎亲贤宅讲书朱发请铭扵史官尚书礼部贠外郞程某某以不佞辞不获则叙而爲之铭公讳惟深字子通丗为莆阳人考讳龟年终尚书屯田贠外郎葬吴因留家不去公生挺特㓜爲文见称郷长者长则端敏养滋大郷贡为第一试礼部不第即弃去吴下有田一㕓公与其弟躬出入耕获凡衣食之具一毫必自巳力间则读书非茍诵其言而巳也至扵黄帝老庄之书养生爲寿者之说其户庭堂奥根源派别无不知其所操之要则曰无为而巳扵西方别传得其大指不数为人剧谈平居视之犹欺魄木鸡也及其论议古今道理穷覈至到确然莫能移然常以雅道自娱一篇出人传诵以熟舒王以知制诰卧钟山得其诗以谓精诣警絶元白皮陆有不到处方元丰元祐间公贤益闻以韦布之士闭关陋巷躬行不言而孝友清介之风隐然称东南时朱先生长文隐乐圃二人皆以学术爲郷先生士之往来吴下者至必礼扵其庐朱公晚起爲太学愽士卒三舘公后死三十年然丗终莫得而挽也元符初孙集贤杰以郎官使淮浙风采震慑州郡入境遣从事问讯且邀见公辞焉孙公至苏即日造公门归荐诸朝虽知公之不可以吏也以谓善人国之纪人之望也庶几旌善人以风士类乎輙报闻罢崇宁中诏举遗逸蒲轮走四方二浙特起无虚郡吴以公应诏人以爲处士之雄也复报闻罢时宰相皆公故人岂意其不可以起也弗强焉崇宁某年有司举贡籍以年格应补军州助教者就赐勑牒袍笏扵其家公得兴化军助教命且至或覸之曰是其志视轩裳珪组亡如也何助教云是必辞公曰君命也拜受唯谨公长不踰中人皃古骨强目光如冰居亲侧洞洞属属兄弟誾誾如也交际色勃如也足躣如也其歳时祭享自涤除水火之役身先之盖至老不变闾里庆弔每先衆人其酬应曲折虽小夫孺子如见所畏者至扵王公贵人去就䟽数或见或不见皆有辞非茍然者或曰公信无求扵世矣何自苦爲是拘拘者邪呜唿是所以为方子巳矣夫以亢爲髙以随为通以放为逹以无忌惮为果其似而非譬之䵷𬗋也足以眩盲聋而不可以欺娄旷且仁与礼君子所不可斯湏离者也而谓处士可以去之乎公初年四十无子其弟有子以谓吾先人有后足矣即屏居扵外平生深扵诗遇得意欣然忘食中年忽若有所不乐者因絶笔不道夫卓絶之行可能而常因循扵所易死生之决有不顾而不能忘怀扵嗜习余扵此知公之刚果絶人矣公预知死期期至不乱丧葬皆有治命云集其诗文为五卷母赵氏叅知政事文安公安仁之女继母王氏封长寿县君宣州观察使得一之孙妻建安吴氏公之葬合诸吴氏之圹二女长嫁郏杰而卒季嫁乐圃先生之仲子发也铭曰猗欤方公行峻而礼恭徒人而志独学该而守约吴越之瞻也一介不以与人非以为俭一介不以取诸人非以为亷也盖妄取害扵义妄与害扵仁造端扵取与之微而贤否之分不容发故君子扵此若是其严也古之人有眇六合以为隘捐一瓢以为烦是以遯世絶迹穷苦其身而不悔故独善济物不可得而兼也虽位三旌马千驷吾知其不以烦浊易安恬也之人所以怀寳不试宁老死而伏嵁巖也江器愽墓志铭江公讳大方字器愽江氏为信安望族家世群从皆以业儒起家大理评事讳相者公之考也器博少多病即从父兄丐其身求异人方士问卫生养性之说学皷琴隷书有能名精扵是技者皆推下之筑室钱塘西湖上间奕棊以自娱士之萧散旷逹者行李出扵钱塘往往从之逰中年生计益落弃所居归故郷然浮寓去来不能土着故人与之厚欲经纪其衣食者遇輙死徙忧患否则以事去官器博㳺益困客吴中无所遇故延康殿学士信安侯兄弟以郷里旧以其兄彦楚之子妻其子参留家南徐居有庐月有馈公以是少休宣和二年九月二十日以疾终扵家享年七十七器愽姿淳壹与人无町畦口不道世故衆座谈说是非如不闻亦不省顾甞为余言少遇道人授以内丹诀当立静以月日时下不以毫发累心养之数年庶有成今日有饥寒迫未可也余叹曰公且老歳月逝矣使我得官南徐治一室如公言为任衣食事丹幸成其授我诀明年余得倅镇江私喜曰器博之言庶有合乎未到有改命后五年而公卒参为余言公病即不食喜饮水曰吾梦逰三茅甚乐其死顶热如火云公有六男一女曰某某某某与女子先卒曰参曰履以十一月五日葬公丹徒县釡鼎山下铭曰不昏若可以无累不宦若可以为髙絶学捐书以逰以遨若可以度浊世而解天弢而卒以不遭釡鼎之南欝然三茅其藏者形存其梦者神交岂大块扵此息夫子之劳乎承奉郞致仕杨君墓铭吴郡有二老焉或仕或不仕皆隐者也居城之东北曰方公居城之东南曰杨公余少壮客吴下获交焉宣和四年春二老相継没方氏既以铭为请杨公之没实二月丁已以九月辛酉葬扵长洲县武丘郷祖兴墩之原矣其子友夔始克状公行实走书京师曰葬当有铭地逺不时请既塪以俟非公无以圗不朽余不佞束髪行四方所交往往天下善士今吴有二老生相从㳺死志其墓其又何辞矧所谓发潜徳之幽光者亦余之职也公讳懿孺字彛父世为建州浦城人曽祖有证赠太㒒少卿祖伉赠光禄卿父讳尚书屯田贠外郎屯田始葬常州无钖县诸孤因家长洲遂为吴郡人公少孤能自力学长为进士家素贫事母尽孝养言行相顾疾悪无隐情宗族有疑咨而后决其子弟有过失者踧踖不敢见既丧亲生事益废朝无夕储家人以告公方读书哦诗泊如也猝然遇之神夷气昌剧谈大笑未甞有饥寒忧虽闾里不尽知其贫也凡三预郷贡五试礼部卒不苐崇宁二年特奏名始授简州文学监杭州冨阳县茶场遇郊恩以将仕郎权亳州城父县主簿八寳汎恩迁登仕郎调洪州南昌县主簿居一年忽载妻子归吴下且告老今中书侍郎清河公时守洪州与部使者固留皆荐之公辞不听不得已求㳂檄淛西至则复告老奏下以承奉郎致仕又七年乃卒年七十有六属纩不乱如平生公年艾耆始禄仕平居直心自信不知世间有倾巧事见用扵州县者或纎利导谀否则害人以自便輙眙却立退或以言劘切之以是益不喜为吏自未仕及老于家不入州县不事郷里请谒间一过所亲厚歳不过数四客至相与辨论古今或终日性简介见其状貌知非俯仰人也虽甞出而仕余犹谓隐者云娶章氏甚勤以和二男曰友益先公三十七日卒曰友夔能文有志操一女嫁修武郎侍其佃二孙曰瞻曰睦铭曰行险狙利荣犹辱也和光处顺群犹独也五试三仕仕以禄也其隐者存安且谷也宋故中散大夫知州军州管句学事兼管内劝农使赐𬗋金鱼袋李公墓志铭大观四年二月丁丑今龙图阁直学士李公譓对垂拱上问弟诫所在龙图言方以中散大夫知州有旨趍召后十日龙图复奏事殿中既以虢州不禄闻上嗟惜乆之诏别官其一子公之卒二月壬申也越四月丙子其孤葬公郑州管城县之梅山从先尚书之茔公讳某字某郑州管城县人曽祖讳惟寅故尚书虞部贠外郎赠金紫光禄大夫祖讳惇𥙿故尚书祠部贠外郎祕阁校理赠司徒父讳南公故龙图阁直学士太中大夫赠左正议大夫元丰八年哲宗登大位正议时为河北转运副使以公奉表致方物恩补郊社斋郎调曹州济隂县尉济隂故盗区公至则练卒除器明购罚广方略得剧贼数十人县以清净迁承务郎元祐七年以承奉郎为将作监主簿绍兴三年以承事郎为将作监丞元符中建五王邸成迁宣义郎时公在将作且八年其考工庀事必究利害坚窳之致堂之方与縄墨之运皆巳了然扵心遂被旨着营造法式书成凡二十四卷诏颁之天下巳而丁母安康郡夫人某氏丧崇宁元年以宣徳郎为将作少监二年冬请外以便养以通直郎为京西转运判官不数月复召入将作为少监辟雍成迁将作监再入将作又五年其迁奉议郎以尚书省其迁承议郎以龙徳宫棣华宅其迁朝奉郎赐五品服以朱雀门其迁朝奉大夫以景龙门九成殿其迁朝散大夫以开封府廨其迁右朝议大夫赐三品服以修奉太庙其迁中散大夫以钦慈太后佛寺成大抵自承务郎至中散大夫凢十六等其以吏部年格迁者七官而巳大观某年丁正议公丧初正议疾病公赐告归又许挟国医以行至是上特赐钱百万公日敦匠事冶穿具力足以自竭然上赐不敢辞则以与浮屠氏为其所谓释迦佛像者以侈上恩而报罔极云服除知州狱有留系弥年者公以立谈判未几疾作遂不起吏民怀之如乆被其泽者盖享年若干公资孝友乐善赴义喜周人之急又博学多艺能家藏书数万卷其手钞者数千卷工篆籀草隷皆入能品甞籑重修朱雀门记以小篆书丹以进有旨勒石朱雀门下善画得古人笔法上闻之遣中贵人谕旨公以五马图进睿鉴称善公喜着书有续山海经十卷续同姓名録二卷琵琶録三卷马经三卷六博经三卷古篆说文十卷公配王氏封奉国郡君子男若干人女若干人云云某观虞舜命九官而垂共工居其一畴咨而后命之盖其且重如此诚以授法庶工使栋宇器用不离扵轨物此岂小夫之所能知哉及观周之小雅斯干之诗其言考室之盛至扵庭户之端楹㭬之美且又嗟咏骞扬奂散之状而实本宣王之徳政鲁僖公能复周公之宇作为寝庙是断是度是㝷是尺而奚斯实授法扵庶工方绍圣崇宁中圣天子在上政之流行徳之髙逺巍然沛然与山川其侔大也而后以先王之制施之寝庙官寺栋宇之间当是时地不爱材工献其巧而公独膺垂奚斯之任者十有三年以结睿知致显位所谓君子攸宁孔曼且硕者视宣王僖公之世为甚陋而公实尸其劳可谓盛矣某初为郑圃治中始从公逰及代还京师乆困不得官遇公领大匠遂见取为属寖以微劳窃资秩繄公徳是頼既日夕后先熟公治身临政之美泣而为铭铭曰维仕慕君不有其躬何适非安唯命之从譬之庀材唯匠之为尓极而极尓欀而欀亦譬在镕不谒而择为利则断为坚则击垂在九官世载厥贤曰汝共工没齿不迁匪食之志繄职则然公为一尉群盗斯得公在将作寝庙奕奕为垂奚斯以奂帝绩仕无小大必见其贤无不自尽以䖍所天帝以为能世以为才劳能实多福禄具来有生㑹终公有贻宪窽辞贞氓尽力之劝宋故徽猷阁直学士左中奉大夫致仕常山县开国伯食邑九百户赠左通奉大夫赵公墓志铭公讳子昼字叔问五世祖徳昭封扵燕是为燕懿王子曰惟和永清军节度观察留后安定郡公公之髙祖也曽祖讳从审宁海军节度观察留后宣郡公祖讳丗祎鎭海军节度观察留后北海郡公父讳令佥中亮大夫荣州防御使累赠少保母王氏封定国夫人叔问㓜则端厚警敏秀颖特异中亮爱之甚稍长扵读书如嗜欲中亮藏书三万卷号书窟叔问日肄习其间沈涵薰浃不舍昼夜中亮遇大礼任子当及叔问顾而曰是儿能自致何以此为取楷笏予之因舍公而任其次初入南京国子监扵经籍固已贯穿便习视当时场屋之文意以谓殆可不学而能每较艺试闱日未中文已就徜徉笑谑若不经意者及牓名屡出诸生上年未冠遂中大观元年进士第爲宗子第一起家授承奉郎签书大名府判官厅公事魏固大府賔幕僚史时宴饮相追逐叔问常以事辞公退手未甞释卷歴佐二留守许特进将庄重谨绳墨大器重之后尹梁资政子美为冶强敏任威一路畏詟僚属唯唯进退叔问恂恂少年耳独能因事白其巳甚者尹或舍巳意而行其说秩满调湖州司録事代归持所生母心䘮三年调宪州通判宣和元年差充详定九域圗志所编修官㑹书局例罢除知泽州未赴改知密州召对爲刑部贠外郎自元丰新官制初除令铄为郎乆无继者至是始除叔问族属荣之未几丁中亮忧中亮居家刚严有常度叔问自㓜及壮在亲侧目未甞迕视虽盛夏冠带终日出入虞侍时温凊视膳羞朝夕左右便便唯谨盖誾誾侃侃尽色养之驩焉中亮以其敦朴常日是质实儿竟自佳其扵兄弟笃友爱鞠其孤犹巳子宦学㛰嫁皆身任之无失其时者扵亲故咸有恩意靖康虏冦大入自宋流寓淮淛道丁母夫人忧间关南渡窜伏信安山中建炎四年车驾驻跸㑹稽诏以吏部贠外郎召俄迁左司贠外郎时范丞相当国叔问举职不懈禆益居多迁太常少卿艰难以来有司文籍散巳典礼或阙公学既通愽随事讨论稽参古今緜蕝草创礼无违者㑹礼部侍郎阙除权官上以公为可遂以命之明年除徽猷阁待制枢宻都承㫖宗室任三省密院从官实自公始人以为冝又明年迁兵部侍郎绍兴三年冬虏使李永寿王诩来上命公馆伴时虏使乆不至至是虏情叵测人以馆客为难叔问自廷劳燕好至扵赠贿弥缝应对无不得冝虏使卒入见成礼而去其在朝廷恬旷靖共无所适莫思不出位从容以和踰年请外补以徽猷阁直学士知秀州明年移知平江府其爲治安静不扰循理去甚不为赫赫名乆之貇请祠宫以兵部侍郎召至行在力申前请遂以旧职提举江州太平观寓止衢州凡七年未甞有留滞之叹自言慕司马微之为人若所谓入兽不乱羣舍者与之争席盖优爲之得寛闲之地城南之郊为池亭林圃间与交旧㳺息其闲浩浩然若将终身而不猒者晨起诵六经率若干卷又身教子姪讲论经史日有常课间则报谢賔客不以寒暑风雨髙下易其度也十二年夏四月以疾告老迁左中奉大夫致仕壬辰以不起闻享年五十四诏赠左通奉大夫交㳺皆失声相弔余初识叔问吴兴一面定交今三十年情好弥厚终始如一观其刚而不亢通而不流不为利回行巳有耻至扵广览强记直谅多闻盖余之益友也其文敏而粹其家集而藏之得二十卷扵㳺艺往往精诸书法尤为识者所推篆籀楷隷皆力追古人至训诂形声之末与夫礼乐度数名物之㣲莫不审其是而知其说也其孤将以七月巳酉葬公西安县道㤗郷甘泉之原厥既得卜其孤号踊请铭扵俱余惟叔问之交友知旧其名位文词足以耸动一时而传信扵后者为不少盍请铭扵彼而俱是求不可其孤叩头见要曰先友之乆且厚莫先丈人知先人平生又详况逺日既迫傥辞避引日将不及事无以掩诸幽以没先人之美而重不孝之罪泣血固请余义不得终辞则叙其治行而系以铭公配郡氏封硕人三男长曰伯赐右承务郎提点坑冶铸钱司检踏官次曰伯昻右承务郎㓜曰伯量二女长嫁右修职郞监临江军赡军酒库冯作次巳嫁而归铭曰太支惟四仲封扵燕纯嘏有衍流光邈绵五丗弥昌允艺且贤惟叔问甫奋由厥躬抗志厉行光享有终骥堕地走兰茁而芳絶出羣辈凤翔髙冈瑞此王室家廷之庆垂髫就傅束髪试吏至扵艾耆出守入侍靖共明哲纯美无颣进斯匪懈退以求志风流江左术业洙泗胡不百年益用扵丗向歆七略间平六蓻庶几有成斧藻皇治甘泉之幽盘欝森邃藏之孔安遗祉嗣裔北山小集卷第三十三北山小集北山小集卷三十四北山小集卷第三十四信安程俱行状延康殿学士中大夫提举杭州洞霄宫信安郡开国侯食邑一千七百户食实封一百户赠正奉大夫王公行状曽祖敏故不仕曽祖母陈氏祖言故髙邮军判官赠光禄大夫祖母徐氏长安郡君父介故尚书祠部郎中充祕阁校理赠少师母蒋氏赠越国太夫人衢州常山县人年七十公讳汉之字彦昭自曽大父好书服儒怀器不售光禄始以进士起家至少师遂以贤良方正决殊科登文舘出入三朝以直气谠言闻天下艾耆不衰老扵外徙敎授诸子身为严师公㓜则不群学为文词巳有惊人语神宗皇帝初以经术取士公年始弱冠中熈寕六年进士甲科以祕书省校书郎秀州司户叅军差充汝州州学敎授少师以公年尚少方为人师当益辅以学无求速成因留膝下研究经史滋进益勤未行少师捐馆公居丧毁瘠以孝闻服除为亳州州学敎授郡守南丰曽子固侍以国士迁和州防御推官知河南府左军廵院元祐元年以举者应铨格改宣徳郎知婺州金华河南府渑池县事丁越国太夫人忧绍圣四年以奉议郎充颕川郡王院吴王宫大小学教授迁鸿胪寺丞㑹仲兄卒吴中公求外补恤㓜孤治窆事以承议郎知真州元符三年以登极恩迁朝奉郎赐五品服仪真当东南要冲号难治公发姦举废人以乂安建中靖国元年除提举河东路常平等事进对称旨留为开封府推官以朝散郎迁尚书工部贠外郎㝷迁吏部兼国史编修官移礼部不阅月以太常少卿充讲议司叅详官时方绍修前烈火起庶政广学校行三舍公之叅预为多踰月迁尚书礼部侍郎兼修国史充讲议司详定官乆之移户部侍郎崇寕二年以显谟阁待制出知州髙阳关路安抚使马歩军都緫管公下车抚绥边氓申严军律威声隠然时朝廷下边郡展楼橹布埤堄新守具除戎器广袤长短一以元丰法式从事公言以髙阳旧城较并边诸郡城壁小大厚薄固巳不同而械具由一律恐虚费不适用愿诏诸路参酌元丰法式随冝制备从之公又言国朝塘泊东起沧州西至安肃广信军之南凡九节其所限地里髙下水之深广各有定数淳化中知雄州何承矩始制屯田诏发戍兵万八千人给其役由是顺安以东濒于海广袤数百里皆为稻田其浚陂塘筑隄道则安抚司专制置边郡遵条式按图籍以从事其后又诏修保塞等五州堤道为汇水之备唯跳山以西壅水不能及则为田设穽种所宜木至大中祥符间榆栁至三百万本此中国战守之助万世之利也自北虏通好塘泊屯田浸失旧制并边官司无复案籍可考愿俾河北东西其今废置利害仍诏有司讨论故事画一下边郡守而行之复祖宗之旧又言旧制界河战舡置务干寕军造崇寕初漕司建徙真定就材木或窳败不时得请如旧制便又緫管司旧领峩勇郷军自置保甲以来更属提举保甲司愿倣旧制郷军义勇俾部帅兼领庶上下服习缓急有所统一所陈略见施行是年雄州归信容城旱两输人户请蠲税雄州不听止全蠲南户税公宻论雄州规小利失大体非圣朝抚绥意万有一契丹蠲税振荒则何以示逺三年夏移知江寕府兼江南东路兵马钤辖未赴改知河南府兼西京留守司公事转朝请郎移知苏州以哲宗实録成迁朝奉大夫改知潭州兼湖南路安抚使封保寕县开国男食邑三百户时傜人向黄二族冦通逺崃武阳寨略省地杀居人捕盗官战死公至宻遣兵据要地阻其徃来掩获数百降其酋豪三千余人一路安息移知洪州充江南西路兵马钤辖五年春诏乘驿赴阙公入对具言天下利病如州县纳税租加耗无定法吏縁侵渔为姦洪州秋苗十七万石而耗至二万八千又市易歳息千緍而廪禄杂费至用八百緍无益公上大钱利厚盗铸者不息当立法为经乆计留为尚书兵部侍郎转朝散大夫大观元年成都择守以显谟阁直学士知成都府充成都府利州路兵马钤辖未至知郑州充西辅马歩军都緫管移知应天府兼南京留守司公事未至又改知蔡州未几知青州充京东东路安抚使进封开国子加食邑三百户以受寳恩迁朝请大夫移知郓州充京东西路安抚使青郓留皆踰年政随其俗皆以治称转朝议大夫四年夏召赴阙拜尚书工部侍郎时议北郊仪物配位公言自神宗皇帝正典礼罢合祭始诏亲祠北郊如南郊仪此成法也尚何疑后如公议八月充贺北朝生辰国信使使回为见闻録以进且言契丹上下㳺惰无长虑却顾为其国为乆安计者今预宻议唯宰相李俨俨虽更事然习乆安无逺识契丹歳比荒用度毕取扵燕人凌蹙掊剥至不堪命怨嗟日闻又渤海俗犷悍契丹尤疑而防之然待之不以理其积愤与燕人未甞一日忘契丹也其亡可待又言河北它利害甚衆上恱政和元年以显谟阁直学士充定州路安抚使马歩军都緫管兼知定州进封开国伯加食邑三百户转中奉大夫公临边踰年训练拊循境内宁肃时朝旨下河北路均䨀依陜西先得旨两转运使文檄各下人自立说郡县莫知适从公具奏请决使者怨公因移疾自陈且乞避使者朝廷下本路诰使者当何从巳乃有旨漕臣及其属皆降官一等其属仍免所居官明年转运使竟劾公特故相党与沮籴法落职提举杭州洞霄宫时政和二年三月也后三年复集贤殿修撰明年复显谟阁直学士知濠州六安贼刘五窃发邻境皆警公曰是何能为不足为请兵即命廵捕吏阅部曲斥孱惰明保伍籍强勇识险易广耳目至备御所冝皆亲受方略居人按堵贼卒不犯七年转中大夫进封信安郡开国侯加食邑三百户八年夏秋淮水暴涨城不没者数尺公止次城上部勒捍治城頼以完濠人徳之顷之引疾丐归复提举杭州洞霄宫重和元年江东水灾朝廷择帅安辑振廪之起公知江宁府事兼江南东路兵马钤辖加食邑三百户食实封一百户明年十一月方贼起青溪踰月䧟睦州遂䧟杭歙声揺江东承平乆士不知兵一旦狗䑕軰讙陆梁横溃四出守将往往范不知所为逺近相蒙初不以实闻上及事急则日为遁逃计至则委城去公初闻贼势张甚即具奏不少隠且下令曰贼来以死守敢言退避者斩扵是练士卒募丁壮据走集逺斥候明赏罚贼为少却就差江南东路安抚使诏奏事皆径逹上前正月贼攻广徳焚宣州之宁国县事益急公日夜训抚且守且御时兵裁数千贼徒动以数万计人为公危公命当贼冲除地为场曰贼来力战共死扵此吏士皆感泣外督守将进讨数获贼将勑书嘉奖盖自十一月至二月会大兵至境由江东入贼峒取渠魁以献贼平以功迁龙图阁学士加食邑三百户御前遣使赐茶药合金渡银鞍辔四年引年告老优诏不许转太中大夫九月以疾力请进职延康殿学士提举杭州洞霄宫金陵之人流涕遮道顷之以守江东日它路粮运留境上降官一等五年正月上章请老命未下以二月四日卒扵鎭江居第之正寝诏赠正奉大夫下两浙转运司助襄事公夫人曽氏先卒赠信安郡侯淑人子二人曰樗曰栎皆承务郎以某年某月某日葬公于鎭江府丹徒县黄杜村马鞍山之原少师墓后公以髙明之姿纯正之学敏逹之才自经术政事文词字画养生之妙方外之理皆意出人上自以无前一时交㳺号为第一然其髙心独见常糠粃文词有不足为之意故应酧落纸初不留顾公没家集其文才得三十卷至扵友爱惇睦轻财好施轩豁无隠又出天性公既通显即买田郷里䟽宗群从均济若一凡戚属之贫无告者赴之如归至治命犹曰妹姪之婺孤者廪给如故中年遇方士授以要诀常专气葆神燕坐翛然然事至不留不为頽惰茍简故出屏藩翰入賛尚书知无不言事无不理初得九转丹诀练养十有五年晚扵大茅峯建洞阳庵延道士沈若济守之丹未成而公逝矣然行年七十须鬓蔚然自初疾至病未甞困卧属纩之日唿家人理后事具遗表整衣端坐如假寐者议者以谓其平生自强虽大期至不为变屈是诚足以过人矣其邅时事主出入进退歳月事实可考如右谨状宣和五年三月日从表姪朝奉郎尚书礼部贠外郎赐绯鱼袋程状故武功大夫昭州团练使骁骑尉徐公行状曽祖故任尚书屯田郎中陜西路提点刑狱公事祖故任朝散大夫太子中舍赠太常少卿父故任中大夫尚书屯田郎中赠正议大夫母氏永寿县君赠永嘉大宁华原郡太君改赠太硕人衢州西安县人年六十二公讳量字子平徐氏系出帝髙阳自栢翳受封有虞得嬴姓其子若木别封扵徐传三十二世至偃王诞以仁义怀拊其人时周天子倦于勤乗八龙彷徉海外诸侯无所归相与朝徐者三十六国周天子闻之惧归与楚谋伐偃王王义不以所养害人大去其国徐人从之武原之下又国焉章禹不竞子孙散四方因以徐为氏至汉乐出无终上书论事有名武帝时稺处豫章眇然穷巷有公辅之望在魏曰干在梁曰陵皆以文显唐世益大嗣有闻人公之先自建武二年繇彭城来朱方居官堂城七世祖仕吴越官扵信安死葬西安县清平原因家焉号官堂徐氏公之曽大父初以儒术起家为郎出使有指子孙継登进士第公独忼慨沈固喜读司马兵法熈宁初置武士举赵清献公表言公能会丁通议公丧不果西清献扵通议姑子也才以内举人服其公元丰中入武学累试出诸生右廷试策用字犯昌陵嫌名财得三班借职调台州海内松门廵检髙丽遣使朝大风失道漂至松门海上使人问涂将出天台以西公曰使者受命趋四明今天子之命使与夫导候饩馆咸在敝邑不豫戒其敢越官以共事且使者入吾疆关尹不闻导候不先而欲创历二州行千里无乃不可乎繇是转四明海道径易商旅所安行也使者圗之夷人愧去如公言迁三班奉职调建州浦城县尉㑹差役法行闽俗户知书其𬒳差为郷兵者大抵举子也公谕使雇人以代县令以为言部使者至靣质公曰尉沮格耶何敢尔公言郷兵所以衞不然折姦宄今用书生操利挽强猝与冦贼遇无幸也又程督有稽怠法当杖则爲废终身今戸出一夫是即差耳安用问所从来不废尉职可矣使者更叹赏县有杨倜父子持吏短长横一邑会公行令事倜有所诉不直公命驱出籍其积犯若干条上府请置法按捕甚急倜走死延平其子讫公去不敢归爲人害哲宗登极恩迁右班殿直爲温州海内莆门廵检迁右侍禁砦当海道商贩所往来至则发赂砦卒以爲常卒分财不平相告言辞及公事骇闻部使者即具奏请传重比既验治无实状坐前旨废公诣阙请置狱辨治㑹吕观文帅鄜延知公之能又闻狱事曲折取以爲第二部将㑹讨西羗战大吾堆斩获中率迁左侍禁又以明堂川大沙堆战多超迁内殿崇班至供备库副使上登极恩迁西京左藏库副使积吃罗鐡壁及田家流轻清泊等功超迁皇城使田家之役公与刘法部二千人与贼遇公曰彼衆倍我要当以筭胜之则分军为四一军据山一军临河堧余军左右进羗人易之直贯二伍中兵奋夹㢁之贼溃走临河军逐之据山军逆之斩获自倍方战酣刘法䧟覆中重伤坠马公驰捄格数十数人以刘法还是日凡七遇皆血战不暇食饮因得上气疾吕观文罢府公终更赴吏部铨得监黄州𡵨亭镇后帅治冒赏事以番休士卒坐家奏功不实又不觉所部貤虚级削秩八等为供备库副使崇宁元年除环庆路备将未至徙泾原延帅得罪去覆冶冒赏事异前复皇城使泾原第九将兵屯静边砦熟羗弓箭手号骁鸷时将佐不和失抚御泾原以公同领至不踰年兵厉马蕃士伍思奋明年诸路大举入青唐公提第九将兵为选锋将战多迁持节威州诸军事威州刺史赐金带弓槊器帛有差统制官言公功大赏薄诏加秩二等公请以授其犹子云徙环庆第七副将将副故别屯异公帑公不以自封一以犒赉熟羗战士接以恩意人满所欲偏禆不幸死军中輙为请官其子父经纪其家且使得归葬人皆感励乐为用明年为畿内第十将屯顺宁砦导护夏国使入朝还屯㑹筑绥徳银川二垒㳺翼捍御公预有劳戍满还军尉氏县以八寳恩迁持节昭州诸军事昭州刺史充本州团练使㝷除知石州初畿内将兵亡死多阙诏诸将募士补所阙虽亡卒亦听募过期不足罪违制公自六月至八月凡募二千四百人既乃有旨亡卒当究所从来而尉氏兵马都监甞以亡命禁旅究募觉按罪并劾公降二官废政和元年秋爲太原府路兵马都监复皇城使明年权知岚州官制行改武功大夫十二月行边至府州疾作请老未报以十八日卒于府州之行舘先是朝廷既辨尉氏募兵事而公卒追复昭州团练使诏别官其子若孙一人公配江氏累受邑封今爲恭人长男曰言爲太学生不乐武资以公䘏典补将仕郎次曰硕言早卒次日昌言保义郎监绛州金台监曰徽言承节郎监华州西岳庙女长嫁里人江简能次嫁太常博士冯躬厚而卒継室以季孙男三人女四人其孤将以明年九月癸酉葬公杭州钱塘县定山之原公姿度脩硕鬓髯如画少时力絶人里有悪马公骑不施鞯辔急鞭之从空舍过引手攀栋两足挟马起人以为神平居衡气低首恂恂如不能言其扵事父兄对子弟御僮仆常若恐伤其意者居官不以私怒行笞罚见贵人至敌以下其礼谨如一然不爲令色謟笑未甞以竿牍苞苴自媒白首与其兄朝奉君基专以李友信厚示后生奉稍粟帛入门莫适专主群从至僮奴趋走指唿不见彼我之色与人交尽诚口不道非短或见侵侮不以动容生平同危难捄死矢石之间后贵不复通或以为言公笑曰我得疾彼得侯均命也何尤焉未甞积藏问生业间有所余或以贫阨告不计多寡举与之有所施扵人不望其报巳中间再废免至数年不得官妻孥告匮恬然无不自得之意历二郡不为一毫纵侈事其恃武力矜功伐以扰人骫法者公所讳也方尊礼学官弟子其劝驾士具宴礼则遣骑导作乐迎送若见所畏者曰边夷不知儒重非痛折节以竦动之不革他日诣学官求试者倍常丧归岚石州人父者皆涕泣追送平时子弟问战获事絶不肯言曰此録録随人所就耳是吾所耻何足云每行军野宿贼垒在前他人刺促不得卧公方大鼾熟睡其智识气度非等伍所能窥也然自士君子至庸人鄙夫皆称曰吉人长者俱之祖母夫人谓公内弟也俱改熟公之孝友信厚之㮣矣又从其家得阀阅事实加备谨攷核比次以俟立言之君子铭幽宫以信后世焉政和三年十二月日宣徳郎新差知泗州临淮县管句学事兼兵马监押程状北山集卷第三十四北山小集北山小集卷三十五北山小集卷第三十五信安程俱状札一吴江县申乞准赦放秋苗议状今月某日户案手分将到文引通签准使符准转运衙牒催索去年苗米事右某㐲见圣主初临寳位思布惠泽于天下故赦文内将应干积欠并行蠲放以至去年秋苗亦行放免宣赦之日百姓闻之皆稽首感抃驩颂之声如出一口㝷已飜黄张挂及行下郷村晓示人户今来旬日乃复催索不唯使皇泽不下于民亦何忍使圣旨即位之初失大信扵天下非小故也况去秋苗米冨家上户必已扵上中限内送纳入官今来已入末限欠苗米未纳之人多是残零或贫氓下户力未能及者此尤仁政所当先及者乃不被覃霈之恩又况所得无几徒格上恩且伤国体某窃㕥谓准赦蠲放乃为得冝所有文引难以书押行出谨具议状申县伏乞备申使府伏候裁㫖吴江回申讲求遗利状准县牒备准使府准转运衙牒准省符右某窃谓财用之在天下譬之衆州之水猪之万顷之陂决漏旣多干涸可待乃欲﨑岖回逺引线脉之流㕥益之不如塞其陂之决漏而已今诸路赋入则衆川是也万顷之陂则緫计是也决漏如江则无艺之费是也﨑岖回逺引线脉之流㕥益之则讲求遗利是也所谓无艺之费某䟽逺小吏不能尽知徒见顷年以来纲运自杭而西㕥过县境者有曰明金生活有曰佛道帐殿有曰花石者挽舟之卒所支口劵米歳无虑若干千石计工无虑若干万夫家粮借请之数不与焉然比造作之费曽何足道窃㕥谓天下无艺之费如此类者傥一切罢之则神宗皇帝息民𥙿国之政具在守而勿失可以有余某愚无知妄陈管见谨具申县衙伏乞备申使州伏候裁旨谨状乞罢着作佐郎恩命申尚书省状右某今月十五日准尚书省札子节文八月十一日三省同奉圣旨除某着作佐郎某䟽逺小官戾之余乆伏农圃涵泳皇泽期毕此生敢图圣朝弃瑕録用非某糜陨所能报塞固当竭蹷奔命以効犬马之劳然伏自惟念某愚钝迃憃一无所长忧愤以来心志耗落穷独贫病因以早衰収置朝廷何所禆益而况着作品秩虽卑实古太史氏之职所修日历言动兼载细入毕书是以选择必精职任亦重又况某昔年备贠东观更历歳月纂次无几尸旷巳多岂容冒荣更尘史属方圣主焦劳侧席懋建中兴之业羣能着职緫核名实之时而某以疵谬之迹无用之才加㕥衰瘁玷兹盛选义不自安所有新除着作佐郎恩命伏望钧慈察其恳诚特行敷奏许赐寝罢除某一宫观差遣以安愚分乞许六叅官赴二十六日起居某窃闻巳降指挥二十六日朝殿契勘当日不系六叅日分切縁六叅官及望叅官自此月巳来车驾戒行在道乆阙常仪况艰危之后驻跸之初始御朝殿不胜臣子之情欲乞特降指挥六叅官及望叅官并赴二十六日起居省官窃见元丰官制行在京职事官不尽除足至绍圣间六曹郎官犹通轮宿直此可见崇宁巳后当国者好夸喜权省曹寺监郎官丞簿始皆除足馆职至数十人旣冗则滥官益以轻事不加治况今艰难危蹙主上方当拨乱创业决策西向㕥马上恢复天下之际尤非崇虚饰备冗官之时也朝廷耗府库捐爵位扵窘匮扰攘之中进一士必得一士之用具一官必有一官之实然后可㕥有为也愚切以谓具职事官之不急者当阙而不除或令剧易相兼以赴事功窃㕥为便谨以管见叅攷古今之冝条件梗槩以备采择僭冒妄言无所逃辠画一如后一祕书省宗正寺国子监目今最为事简其见有长官者不论它日或有迁移出入止以给舍兼判似亦不失祖宗故事及扵官制无妨李至自前执政以本官兼祕书监赵安仁以从官判宗正寺熈宁时从官谏官讲筵官判国子监或同判国子监皆故事也一六曹长贰如驻跸扬州时尚书侍郎不皆除足似亦不闻阙事一吏部如尚书左右选侍郎左右选郎官四贠户部左右曹郎官二贠刑部郎官二贠不可阙外吏部则司封司勲考功户部则度支金部仓部若止除一贠似不阙事司封事少若令兼判官告院为便一若除礼部祠部各一贠仍分权主客膳部兵部一贠通管四曹刑部则比部都官或各除一贠兼管司门工部一贠通四曹似不阙事一太常寺若无少卿光禄鸿胪若无卿少则以礼部长贰判一寺或以郎官兼某少卿事或以某少卿兼行礼部郎中事兼则止云兼某官事下兼则云兼行某官事汉制行太常事行太子少傅事皆是兼权官之称本朝官制官髙职卑则称行它寺倣此内郎官兼管如止云兼某寺事扵体亦冝一衞尉鸿胪太仆皆事简若见有卿少则令兼剧曹如某少卿兼行尚书左选事如某卿兼行户部右曹事若迁移出入且欲阙贠则以兵部长贰判衞尉寺或太仆寺若郎官有才効或乆次当迁则以衞尉或太仆少卿兼行兵部郎中若卿少迁移郎官未当迁改而又长贰止判一寺则以兵部贠外郎兼某寺事他曹寺倣此一少府将作军器监在今事务亦简傥如前衞尉太仆寺比以工部长贰郎官或兼管或以监兼郎中事一太府司农恐各合除卿或少卿一贠丞各一贠兼主簿若度支金部仓部其间一贠欲除两贠郎官则令兼太府或司农寺事而不除所兼卿少贠阙或欲除两贠少卿则以一贠兼度支或金仓部一大理不可与刑部官相兼以妨駮案故也有卿则㕥卿断刑少卿治狱无卿以从官兼判大理寺行卿事以二少卿治狱断刑所有评事素闻贠颇猥多恐当裁省其大理正司直若职事虽简亦或各留一贠以示钦刑之意一诸寺监丞除大府司农恐不可阙仍兼主簿外其见有官处存留未除或不到者姑阙一太常寺当有博士二贠分兼丞簿所有奉礼太祝遇有祠事扵馆职博士寺监丞内差摄一祕书省若除丞或郎一贠管省事着作校正通除四贠㕥飬才能不废故事一太学官若除博士二贠正录各一贠亦不乏事仍扵博士内以一贠兼权丞正兼主簿一若以六曹长贰兼判所辖寺监申本部状但押检列衔而不书名庶㡬不紊体统论淮南抚谕窃闻遣官淮南抚谕今具管见利害如左一今来淮南溃卒甚多未有所归颇为州县之患愿因抚谕官宣上德意一切抚存勿云招安止曰招抚招抚之旨预为口宣或降勑牓具载廼者车驾怱遽戒行㓂骑巳迫其流离转徙与夫责躬之意告以使臣贠僚等并依旧资级及统领之人别议超权庶几怀服自同乎人若朝廷便欲今各归五军或元主将下亦须逐旋抽发一则过江不至拥坌无稽留暴露之虞二则使淮南之人不疑尽数收兵过江而妄谓朝廷无复北顾之意三则设或将来上流及夹江冲隘等处各合屯兵则便道就屯差为径易若其间有系见在江北将帅下人兵即便令管押赴逐军下交割一乞令抚谕官遇招抚军人即扵郊野各立旗号如曰元系前军人兵曰后军曰中军曰左军曰右军倣此余将帅下各立一旗又一旗曰诸路军兵以待群盗之未就招安及非见今领兵将帅下军兵或虽是五军及诸将而有嫌隙畏惮不愿复归旧军下者扵逐军后又立一小旗曰家口旣各立旗下即时各军为籍具载见统领人某姓名下及元来军分资级姓名有家口者并家口注籍结计若干人又一旗曰百姓老小一百姓老小又别为三旗一旗曰愿归本鄊一旗曰愿就近便州县居住一旗曰愿充禁军其愿归本郷者计置口劵宁可少支务令实惠其愿就近便州县居住者亦给口劵扵所至处权暂摽拨空地令搭席屋居住官作糜粥赈济半月或一月止其愿充禁军者依等仗填刺仍令所在州或本路运司计置招军例物支给此老小三项须先具措置晓示使之通知一今来国典公案皆巳不存乞令抚谕官扵所至州依监司例取索见任官脚色家状仍并寄居待阙官取索各爲一册回日缴申朝廷以备吏部叅照置籍一乞欲令抚谕官因便㝷访应干朝廷典籍如累朝实录国朝㑹要户部㑹计録太常因革礼官制格目之类应扵典籍故事可以叅验或残阙公案首尾不全者一件一𥿄皆令收拾其典籍文字先明出牓示除去私蓄之禁有卖者扵所在州委官抽差识字厢军及事简处贴司就令誊本若人力不足则许雇人书冩每一部毕逐旋送纳行在其就令誊本之家卷数最多或投献者并乞朝廷量加赏激如命官减年循资以至转官及无官人据多少支赐钱物与名目庶㡬国典公案渐可补全如上二项傥䝉收采其权两浙转运副使刘宁止见往扬润亦乞指挥扵所至州县依此取索㝷访论徐御贼赏某昨寓止镇江窃见本府朝报中有臣寮上言向者张遇焚刼真州时扬子县令徐独开县门率衆捍御射退贼徒遂全县廨内官物文书等奉圣旨下本路提刑司保明闻奏后经三四月不闻保明推赏但闻提刑司下本州保明本州乃下本县问当时所以措画而庆回申本州及以语人止云贼徒以宻迩行阙不敢乆留偶全县廨本县别无措画扵是士论益知徐所立事出名上盖不可与丗俗酷吏能吏同日道也方张遇残真入润如发蒙振藁而为县令独能㕥弓手鄊兵御贼徒全县廨则平时信惠扵此可见方今多事之时如谓冝进擢中外任使必有可观其疲愞不材如某等辈当亟汰去则士夫皆赴事功知劝沮矣乞早行越州告变人赏窃闻越州去秋军人谋变因徒中告发皆即伏诛其告事人未闻推赏传称赏不踰月欲人速覩为善之利今越州告事人功効如此而经渉半年巳上赏典未行将何以示为善之利而消姦宄之萌向使无人告发姦恶遂成不唯涂炭一方而府库甲兵之所亡及兴师招抚之费所捐爵禄货财比之推赏所用相去不啻万万矣欲乞朝廷检㑹其越州告事人如未推赏乞早赐施行三年三月初乞郡或宫观札子某昨以辠戾之余寓居镇江屏迹丘园自知无用伏自车驾驻跸扬州将及一年某虽累经㓂攘之后衣食不给然一水之间终不敢出干禄仕扵去年八月忽蒙误恩复除着作佐郎某皇恐具状备述多病不才与朝廷方当緫核名实以圗中兴之举非疵贱小臣尸禄飬痾之时申尚书省乞赐罢免㝷又蒙尚书省札子催促就职遂再具札子申丞相府具述如前乆不闻罢渐至冬㴱疆场未宁恐渉避事㕥十月二十三日赴行阙朝见供职每见宰执具陈诚恳略如前意且言方冬未敢乞罢只候开春丐归林下今仆射相公门下侍郎及尚书右丞时领中司每蒙与见皆曽具布此诚而正月巳来边报日急未敢复申前恳又蒙恩命还置礼曹入谢之初即复狼狈渡江縁路遭刼㡬至躶露即与妻孥徙歩趼足奔赴行阙扵时从官尚有未到庶官到者才十数人留家杭州者不过一二人之常情理势应尔但疵贱憃愚人所不贷㴱自惩创不敢遟留区区之私亦足矜察今天气渐暖旣无外虞厚禄清曹别无规避乃敢复申前恳伏望钧慈陶铸宫庙一次俾遂首丘不负本志则虽死之日犹生之年下情无任激切俟辠之至北山小集卷第三十五北山小集北山小集卷三十六北山小集卷第三十六信安程俱状札二辞免太常少卿申尚书省状今月十六日准尚书省札子除某太常少卿日下供职某契勘昨诣都堂呈纳札子具述某愚拙不才选调十有七年粗知州县利病及改官后所历差遣皆是闲简去处从初至今坐尸廪禄又十五年乆负厚颜况今国歩艰难尤非小官端居茍禄之时乞赐陶铸外任合入差遣庶几少塞平日素飡之愧未蒙施行某遂再具状申陈某昨以辠戾之余寓居镇江屏迹丘园自知无用伏自车驾驻跸扬州将及一年某虽累经㓂攘之后衣食不给然不敢出干禄仕扵去年八月忽误恩复除着作佐郎某皇恐具状备述多病不才及朝廷方当緫核名实以圗中兴之举非疵贱小臣尸禄飬痾之时申尚书省乞赐罢免㝷又蒙尚书省札子催促就职再具札子申陈政府具述如前乆不闻罢渐至冬湥疆埸未宁恐渉避事遂以十月二十三日赴行在朝见供职每见宰执具陈诚恳略如前意且言方冬未敢乞罢只候开春丐归林下今仆射相公门下侍郎及尚书左丞时领中司每蒙与见皆曽具布此诚而正月巳来边报日急未敢复申前恳又蒙恩命还置礼曹入谢之初即复狼狈渡江縁路遭刼㡬至躶露即与妻孥徒歩趼足奔赴行阙㕥二月十四日到杭州今来天气渐暖旣无外虞厚禄清别无规避乃敢复申前恳乞陶铸宫庙一次今来乃蒙更加进擢闻命皇恐若无所容况太常髙选当得一时贤隽博通之人乃能允惬人望疵累不才有如某者岂敢冒居兼某扵十四日徒歩山间失脚倒地有侧石隐着腰胁疾痛日加有妨行歩俛仰见请假将理所有恩命不敢祗受今月十六日具状申尚书省为蒙恩除太常少卿疵累不才岂敢冐居兼縁某先累具状札子乞外任合入差遣及宫庙一次乞赐检详前状施行今月十九日准尚书省札子三月十八日奉圣㫖不允仍依己降指挥日下供职某䟽逺小官仰烦朝廷再降指挥趣令就职非某疵贱之所冝蒙敢尔稽违罪当窜斥然有诚悃须至控告朝廷乞加揆察某近者三具状札申陈旣以乆尸廪禄乞一外任自効少塞平日素食之愧未施行间又申向者扬州所陈诚恳乞差宫庙一次亦是未蒙矜允而乃遽被超迁却便祗受是前日求退皆非实情若非觖望不迁即是邀求进擢㕥迹观之可谓躁进嗜利不顾亷耻之人岂可置礼乐之司以玷一时之选有害政体无补事功使某稍有识知岂敢犯此公义伏望钧慈罢免恩命检详某累次具状札子乞早赐施行俾某不累朝廷用人之羙下不为清议所非进退之冝两得其所不胜幸甚近具状乞赐罢免太常少卿除命检详前此累次状札乞陶铸外任或宫观差遣扵今月十九日再准省札备奉圣旨不允某再具状述昨方乞外任及宫观未蒙施行间有此除命义难祗受乞赐检详前状施行今月二十五日再准都省札子奉圣旨不允某疵贱小官上渎再三累烦朝命死有余罪契勘庶官自来唯左右史台諌官例有辞免止是备礼一辞其余必有因依方敢冒陈情悃今来若非义有可辞岂敢屡违朝旨某之知义难安不敢祗受者其说有五不避烦渎今请一一具陈某近请外任继乞宫观未蒙施行乃叨进擢若遂就职则是前日叩请皆非本情以迹观之难逃清议此某所以不敢祗受者一也昨者车驾到杭州之初某甞扵朝廷妄陈管见㕥谓元丰官制初行除官尚多不足祖宗以来惜名器自崇宁后扵是从官悉皆除足至诸曹郎吏无复阙贠官以益多事不加治今国歩艰难尤非崇虚饰备冗官之时进一士当得一士之用具一官当有一官之实其间亦及太常少卿与礼部郎官或可互兼之意推此类具言之近闻巳除黎磪太常少卿而季陵亦兼权寺事继又除某若遂就职则是茍叨目前进擢之利不顾前日所献之言此某所以不敢祗受者二也祖宗以来三馆台阁承学之士必更中外繁剧之选才德器业如韩琦经术士行如王安石文章才气如苏轼皆以馆职监左藏库或省府推判官与夫州郡之寄不唯不㕥文学政事分为二途亦使中外迭居周知吏事顷年㕥来颇乖旧典故分符出使者或多文俗之吏雅意本朝者鲜知裁剸之方如某鄙陋么么盖不足道虽入仕之初上书邪等入籍居选调十有七年然自改官以来宫观任满即备贠书局从初至今两为着作佐郎三为礼部郎官徒以编摩着撰为名初无赴㓛立事之补今乃更蒙擢置奉常典司礼乐尸禄充位益负厚颜某实何人常玷清选故力乞外任冀効寸长不然辞冨居贫窃食宫观今来除授某所以不敢祗受者三也某以废斥之余赦复旧官曽未三年浸还旧物虽艰难以来朝廷兼收并用何所不容然疲驽选愞上不能捐躯引义以徇国家次不能被坚执锐以衞社稷下不得分忧共理㕥备使令今四郊多垒臣主忧辱之时虽处庶僚岂皇宁处此某所以不敢祗受者四也而又私计狼狈迫切之甚不敢不布腹心以觊矜察某竒蹇穷独丗无与比昨在镇江两经兵火近者仓猝随驾起离身与妻孥徒歩趼足饥冻累日奔赴行阙㳂路遭刼资用无余血属幸存贫病交至而年垂六十老无子息内无弟姪群从之助外无甥婿强近之亲病妻疲弱三女未嫁茍今寄寓他所恐亦未保生全故欲备贠外任宫观差遣不唯小输驽蹇以谢素飡亦或收拾妻孥待尽丘壠若勉就宠迁岂得遽去此某所以不敢祗受者五也伏望朝廷察其诚恳特赐指挥检详前状施行某自三月初以来震骇忧愤㝷以病告申乞外任差遣继乞宫观扵十六日蒙除太常少卿日下供职某即罢礼部郎官职事止以阶官具状申尚书省乞罢免除命检㑹前状施行蒙指挥不允某再具状申縁先乞外任及宫观差遣若今来祗受新命即是前日所请皆非实情㕥迹观之难逃清议仍乞检会前状施行再蒙省札备奉圣旨不允某又扵二十五日具述如前又言车驾到杭州初某曽具管见乞省冗官其间亦及礼部奉常可以玄兼之意今来巳除黎确太常少卿兼季陵见以起居郎兼寺事今又除某若遂祗受则是茍徇目前进擢之利遂忘前日所献之言又言方臣主忧辱之时上不能捐躯引义以徇国家次不能被坚执锐以衞社稷虽在庶僚不皇宁处之意仍乞检㑹前状陶铸外任差遣或宫庙一次四月一日准都省二十八日札子除直秘阁知秀州四月二十二日车驾经由秀州赐对札子臣伏见陛下复正天位适以正阳之朔天日明霁气候恊时此天眷有宋而保祐陛下之符验也御殿之初搢绅士大夫往往感涕诏音始下皆欣然若更生此又助有宋而归戴陛下之明证也岂非方今国势不振宗社岋岋安危之任在陛下永膺天禄盛徳日新政事日举赏罚施置皆仰有以当天意俯有以合人心则赵氏安而社稷固茍惟友是则天之所以眷佑者将恐替人之所以欣戴者将恐离如是则社稷危而天下乱其间盖不容发方靖康京城之䧟大宗正属狼狈此徙无遗族焉国朝故事亲王未有得预外廷当事任者而陛下乃适以亲王揔兵河外扵是神噐有归宗祀絶而复续日者事变之起陛下退处别宫不阅月而复正天位此天所祐非人之所能为者也古称大福不再而天祐陛下者再此天下之庆而陛下所当戒惧之时也戒惧则如之何政事举措刑罚施置使足以当天意合人心而巳古之人君承衰乱之丗能济大难以致中兴者率由是也诗曰戒之戒之天维显思命不易哉故臣敢以是为陛下反正之初之献狂愚惟陛下留听臣窃见陛下奋励威武不遑宁居以图恢复中兴之业此黄帝居无常处以兵车爲营卫与夫汉髙帝以马上得天下之意也然恐它日随机应变移驻不常若分大将以镇抚诸路则宿衞单寡若使州自爲计不加措置恐㓂盗生心愿陛下与大臣将帅深圗其冝若每路以前宰执之有才望或大将之才略忠勇者一贠爲制置使诸州仍择守臣勿轻移替少寛文法俾尽才力庶几足以少分陛下宵旰之忧而能保一路一州之人衞王室输贡职而御㓂敌也贴黄唐节度使带管内观察处置等使盖节度主兵观察主财赋今制置使若带制置度支等使则兼管财用而本路转运为度支之副昔汉髙帝与项籍战彭城败至下邑下马据鞍而顾曰吾欲捐关以东谁与共此功者张良进曰黥布楚枭将彭越反梁地韩信可当一面陛下必欲捐之捐之此三人汉髙即用良策其后㑹垓下卒灭楚此捐关东三大国以王此三人之力也今陛下欲治兵江浙若淮南不能坚守则江浙不能安愿捐淮以南京以东为四五大镇以置忠勇枭雄之人俾居自为守出自为战使足以捍敌人之冲然后江浙可以休士治兵伺便决策以图西向也契勘本州华亭县通惠镇旧名青龙镇最为繁剧去处自来监官兼本镇烟火公事系吏部差注京朝官自顷以来止差使臣往徃不通文法吏事况本镇无异大县不与寻常场务一同切恐不可轻授欲望圣慈特降指挥令有司依旧来格法注京朝官寄李枢宻论事札子某昨者伏闻朝廷逺驰召节允副具瞻尹正王畿进职祕殿有识欣赖隠如长城属冦入已深中外隔絶大变猝起二圣北征率溥之情痛愤难过况硕徳纯忠股肱柱石其为痛愤忧灼何以堪处幸天命人心未忘有宋今皇帝适以元帅揔戎于外徳业隆重四海乐推聿承大统宗庙社禝华夏生灵永有依归幸甚传闻车驾驻跸南京或云亦巳遣兵肃清宫阙或云方议廵守江淮料湏及时早定大计縁今巳是深夏更数日即是六月节气不数十日水冷草枯谅惜分隂当无旷日此正主上大臣焦心尽瘁甞胆枕戈之时也伏想亟趋行在摅发庙谟惟时几以佑圣主使宗社永固皇业再隆天下各安其生某得长守丘园与䝉膏泽下情无任翘企之至不敢具状以尘钧览輙具札子少叙悃诚伏幸赐察某窃㕥前年虏人犯境之初宰执侍从如竹苇林下至郎吏小官震动失色而明公以一太常少卿忠智奋发惟国大计感愤激切言与涕俱当是之时止则天下是念曽身之不暇恤顾岂有贪功怀利之心哉开寳话言龙天实在此固某之所以叹息靣讃自愧驽懦者也虽罪癈之中忘其取祸切切为人感㮣称述者巳然当是时明公以䟽逺一旦为上画策如数一二任国大事奋不顾身旬日之间位冠枢府中外之望顿重益隆此固古人之所甚畏者也夫大名难以乆居骤贵衆所深忌而又以䟽逺之士一旦谋画忠勇遂盖在廷之臣呜唿斯亦危矣虏退之初某在南徐客有诵明公谢表者其言实壮而某愚不晓事虽对客叹仰而心窃爲左右惧焉它日东下士扵是有以矜伐自任斥明公者某窃恨之髙明安得有此殆不知之过耶夫任大事立大功望实盖人可谓处甚危可畏之机也非示之以不能持之以谦退求无嫉忌颠沛不可得也观龚遂治渤海其功亦微耳而王生教以诡对淮隂侯下赵方北靣师降虏而问计策其下而取之所以尽其力也况以能问不能㕥多问寡询于蒭荛乐取诸人以为善固明公之所猒饫者巳使其人与其言可用固善即不可用何损扵才略威望哉愿观文坚前日忠勇奋发忧国如饥渴之心而加古人深崇退抑之意则朝廷有柱石之頼而天下䝉帡幪之赐矣某钦向之素固非一日伏自昨者数奉光仪益窥噐业之大徳义之美倾颂之切如前所陈而误蒙知与亦异伦辈是以忘其罪戾敢献区区之诚非欲明公永无忌嫉顚沛全身保位而然也某观今艰难之时其徳义才力足以任大事衞王室赴斯人之望者非唯驽鄙所窥实在左右而有识之士皆然古人所谓身安而国家可保者非特为明公计也是以僣易有言伏俟谴絶方今天下譬如人身五脏乆虚忽得大病危困之极頼元气尚在蹷而复苏正湏所服汤剂物物中病所进饮食一一适冝不使少失平和不可少有伤忤倍万调护然后可望复安此正主上宵衣旰食焦劳甞胆之时也然主上初即位谅谦恭退託委任大臣则安危治乱之机中外诸鉅公之责也非至公至仁至懃至俭湥思逺虑未有能济者也非如诸佛菩萨禹稷孔孟用其心亦未有能济者也窃有愚𣢾思布扵诸公则罪废之余加以乆病誓不求闻其身欲隠而不藏其狂言将为不知者之所疑诮矣然念丗蒙国家涵养之恩又甞食郎吏之禄矣驽懦无以图报毫髪又况天下无事藿食者与蒙其福天下有事涂炭先之故不胜感㮣激切之心布扵左右亦冀此言稍闻扵诸公虽得僣越狂妄之罪不敢辞也王蔡之所以为相固诸鉅公之所稔闻而深戒者也若徒知王蔡之罪而不变王蔡之术未见可以弭乱也大臣之患莫大扵怀利而患失茍利扵巳悖理不恤也越法不恤也伤财不恤也害人不恤也败国事不恤也积而至扵无所不至者皆怀利患失之故也而不知利之所以爲害也今艰难陧杌如此固非怀利患失之时也诸鉅公固非怀利患失之人也此一事无可虑矣然而大臣之患又莫大扵怙权而好胜者不可不察也人臣初孰不欲言听计从乆安扵位无所取疑扵上者而肯取怙权之名哉积好胜之心而不巳必至扵怙权也何以言之进一人焉建一事焉初亦漫耳同列偶有异同台諌偶有论列扵是所进之人迁之愈骤所建之事行之愈力我之所进虽小人而衆所不与必力援之亲戚厮役不遗也我之所恶虽君子而时之彦也必显挤之芥蔕不置也是不唯出扵好胜而巳意天下以巳为言不行也意天下以为眷弛而权去巳也故极力而捄之耳如是则无非一巳之私者君之威福事之是否国之安危果安在也人臣而有怙权之名免扵祸者鲜矣是不知好胜所以为大不胜也大臣之患莫大扵争能而护短者盖不可不察也大臣之扵国譬之操舟今者中流遇风波之时也茍可以济不问其力之出扵我欤出扵彼欤谋之出扵我欤出扵彼欤求扵济而巳矣舟一败吾肉且为鱼鼈食何人我声利之足云乎则是虽有胡越之殊鬪很之志过溢之言亦必恊心而取济矣若曰宁使覆溺吾必去若人功必自我出如是而可乎岂有国之大臣而智出操舟者之下哉必不然矣天下之事无穷以二三股肱之力佐一人而求所行之事无不当所用之人无不堪亦无是理巳使公道常存正言日至则虽或差失而害不及扵天下矣以天子之尊而古有绳愆纠缪拾遗补阙之臣而人臣乃欲护短遂非此何理也上则𨳩天子拒谏之心必曰大臣有所为衆不得议而我之所欲乃不得行虽忠言至论亦将不听矣下则长朝廷壅蔽之患初则一事不合政理一事不猒衆情言之不行又嫉言者至再至三而献替不闻是非倒植矣天子拒谏扵上朝廷壅蔽扵下此乱亡之兆也盖亦不思耳矣夫身处将相之位而当予夺生杀之柄此可畏之地也朝有过举而言者敢论进有非人而同列献疑此助我者也岂唯有助扵政理问誉之间哉抑使下不忌而上不疑知无怙权作威福之事也岂非助我之大者此而不图顾且力排公论取必人主此可谓之智乎昔之大臣交恶而取胜者又倡一说扵其间此说一行而天下之善言㓕矣其说何也臣下有言扵上扵理虽当而非甲之所便与所欲闻扵上者则为之说曰此乙之党也乙恶臣使之为此言耳又摘其言委曲为之说曰其言如此其意将以䧟臣也其意将以揺某事也其意将以党乙也为乙㳺说者也而乙扵甲亦然臣下有言不便扵近习之意则曰是庙堂使之也此出扵中旨故也若出扵宰执之意则言者不敢言矣如是则言者每至虽有至诚爱君忧国之心解纷排难之计虽有谟如臯陶忠如稷契论事如陆贽激切如刘蕡而人君若不闻矣岂唯不听适足以取怒而巳盖以为皆饰说㳺说之词故也如此则是常以仆妾鹰犬待朝廷之臣而永无守正自立之人矣呜唿其厚诬天下而欺吾君也亦甚矣凡此皆足以变乱是非隳斁纲纪者是非变乱纲纪隳斁则事无不乖刺舛缪者矣如是而有不亡者乎乃若言至以道揆之事至以道揆之而勿措私情扵其间则是非利害之实无不白矣岂䜛巧之所能眩乎昔者夏姬以淫蛊乱陈楚王伐陈而取之将纳夏姬申公巫臣谏扵是舍之而巫臣妻之它日楚王怒或曰彼自为则不忠为王则忠王乃释然此楚王之所以覇也当是时楚王当论夏姬可纳不可纳巫臣之可听不可听不当以巫臣怀不正之意而疑其言也能推是心以纳谏则如前甲乙之论不入矣公甫文伯死妇人为之自杀扵房中者二人其母闻之不哭也爲其扵长者薄而妇人厚也唯其言岀扵母也故爲贤母使其妇言之不免爲妬妇夫言一也而言者异则人心变矣然则观言者当论其言之是否而不当论言之者何人也虽推是心以听言则如前甲乙之论亦不入矣不唯甲乙相䧟之言不可用也茍听言之际不究理之是非可用不可用而先怀逆诈亿不信之心扵其间则善言无自通矣此最人主大臣之大患盖不可不察也某又窃有腐儒之常谈往古之成事思一诵焉虽辽东白豕之类亦当今之急务前日之成成也昔诸吕之变刘氏不絶如线陈平以爲忧问计扵陆贾贾固辩士多智谋乃不爲画诛诸吕之计又不爲言所以安刘氏者独言天下安注意相天下危注意将将相和则士豫附教平以交驩扵周勃者陈平固谋画之士也又不以贾爲迂阔而深然其言因以数百金爲勃寿徃来相结纳相得驩甚卒诛诸吕此何谓也盖贾知平之智术勃之憃勇足以诛诸吕而安刘氏所不知者二人相与之情耳使平勃和则恊心而事济一有纎芥不平之隙则方且倾挤防虑之不暇亦何事之可济乎此艰危之际盖莫急扵将相之和也且蔺相如一勇夫持璧睨柱尚气决之人耳亷颇不忍以力战之功而位其下声言衆辱之相如引避而不较也以谓国方危弱秦之所不敢加兵者以二人在也今两虎共鬪势不俱生故先国家之急而后私雠也颇闻之肉袒负荆而谢驩好如初而赵国頼之彼虽勇夫壮士可不谓之贤乎此皆所谓腐儒之常谈往古之成事岂有通儒硕辅博洽明智肯忽国家之大虑快一时之褊心而计岀亷蔺平勃之下者乎必不然矣夫和异扵同固儒士之常谈而熟知者然好同之风不革则必至扵不和此最当今之急务也夫当今之急务岂不在扵练卒选将足食足兵还二圣之北征御强虏之南牧乎是固然使君臣之间庙堂之上和而不同人无彼我之分事无适莫之意唯理之从则利害无不明事功无不立矣茍好同而不和则反是反是则乱亡之道也故窃以为当今之急务也且同则冝若无所生其隙矣而某以谓好同之风不草则必至扵不和者何也盖自公道不行好同之风通扵上下大抵以献忠为议已以商摧为立异以可否为相排㕥雷同为厚善扵是虽亲戚朋友有怀不敢吐有见不敢争初则为后言终则为怫气二者交违而睽矣而况庙堂之上乎何则强之使同壅之使止故也积不快为背憎持公言为造郲其不为仇敌者几希此好同所以必至扵不和也甞闻祖宗时庙堂之上盐梅可否之论无日无之岂相排而立异哉各尽其谋国爱君之心而巳方杜韩范之当国也丗所谓同心而厚者也且以永洛一事观之一以为可城一以为不可一则是刘沪一则是尹洙然不闻三人者失平生之欢也使有一人岀扵私情一言不相照了则必睽矣大臣睽贰岂国家之福哉丗或以谓人主不欲臣下和恐为朋比故激使之睽以为御下之术大臣亦或故为痕隙以攘取宠位呜唿何其小也天下大器而可以小数御之乎未有能长乆者也若人君以道遇臣臣下以道事上选择委任畴咨訏谟使各尽其所怀善者从之未尽善者改之可者用之不可扵衆者去之同不为朋比异不为乖睽刑赏与衆共之忧乐必以天下则所谓无作好恶无偏无党无反无侧而皇极之道立矣前所谓以道者岂微妙慌惚之谓哉亦上合天道下合民心惟理是从而不置私情扵其间而巳言之虽若迂阔此治乱存亡之判也方今如起危困之病如济风波如救焚溺若是其急也所争者畧刻所计者毫末顷刻之积毫末之差而事有不胜讳者矣狂率死罪某窃以天下多事取人之路虽不可不广然亦当使君子小人各当其位不可以艰难多故而遂逆施倒植也何谓各当其位常使君子使人小人使扵人君子治人小人治扵人则虽市井屠贩之人鸡鸣狗盗之伎与夫群盗大猾杂处并进而无害也况今与汉髙祖时不同汉髙祖起匹夫方与豪桀竞逐争天下所用将才策士耳不如今立国有天下二百年所谓圣智之法适治之具具在主上绍业垂统正当与贤能内维持纪纲外攘备冦敌虽艰难之时不可失体统也又况汉髙所取皆实名将之才世乱无所用适在市井屠贩申耳非取市井屠贩之才而假以名位也至叔孙通所进群盗亦皆善战而巳不使之经体賛治谋国牧人也萧曹虽出刀笔吏亦贤相之才也丗乱无所用适在刀笔吏中耳观其所立识大谋逺又有公天下之心持身以恭谨佐治以清净有后世名相硕儒之所愧叹而莫及者皆不可一槩论也某窃忧当国任事之贤急扵事业广扵搜罗不究古人之所以而操其所谓不遗市井屠贩与夫使贪使过之说而思之至取之不精也事业诚不可缓矣若使君子小人不当其位则适足以败事而巳盖数十年来以凶狠犯上无所顾忌者为敢为以刻薄贪躁夸诞不逊者为智谞以居家则持吏短长为姦利以致富为吏则御下如束湿任喜怒以骋私者为才豪以伺颜色扵眉睫之间射权利扵角逐之㑹者为机警若比类者虽小有才可以使扵人而不可居师表一方之任可以治扵人而不可以当承流宣化之地可使効一官营一事而不可使牧养小民又况过此任乎盖使之当一州一州不安当一路一路不安不唯不安又不服天下之人不安不服而求事功之立岂可得也不然极其凶躁之心射利之术则亦至扵乱亡而巳矣天下赤子罹兵革离乱之余若又引此曹以临其上使依势倚法以肆其毒斯亦不仁之甚矣譬如以莛为柱以狼牧羊有倾压伤残而巳盖无辜也此区区婺不恤纬之心所以强聒而㴱忧者也愿明公无忽浅鄙之思茍以爲是一爲明主精言之亦天下之幸也某甞窃谓承平乆安之时革弊事爲难创业兴衰之时革弊事爲易盖承平乆安之时人皆乐因循积侥倖一旦革之必骇物情而敛衆怨终亦掣肘而不得行故曰艰虞之时天下之人自非乐祸怙终好乱不逞无贤不肖必有忧时捄死之心庶几休息之望茍诚心庇民革弊去害则亦唯上之所爲而巳譬之居室无事之时虽有蠹坏思欲葺而新之则居安者重迁主财者惜费左支则右倾工坚则材窳盖不胜其难也不幸爲水火之所垫焚盗贼之所戕毁势必一撤而更之凡前日商榷之所未定面埶有所未安材植之有朽败者扵斯时也革因去取必使至扵无可恨者而后巳抑时之不可失也弊事之所当革者姑以重爵禄省冗官裁侥倖言之祖宗之时建官不多而事无不举元丰官制旣行文物大备而不尽除时中书舎人曽巩赵彦若而巳林希以馆职爲礼部郎中犹兼着作王古自提举官除司农丞其初遴选如此元祐加宻焉至绍圣间中书舍人给事亦多两贠尚书省六曹长贰不尽除卿少郎官多阙郎官宿直六曹通轮此可见也馆职亦不过数人杂学士待制有数未闻阙事遗才也自崇宁初除官皆足扵是所选不精所选不精则官职稍轻而下不猒服矣又从官之中每有迁移贬责多不补以旧人俾之出入更用但欲成就门下之人且示权势之盛不复为官择人为朝廷惜名器也一歳必增从官十数由他岐以取待制学士者又不论也今亦可以循祖宗之旧使爵禄稍重乎若省冗官革侥倖又不可失之时也然何独此耳凡可以改为建立使足以去弊害而𥙿国家者此其时矣此太祖所以创业垂统规模宏逺者亦因草昧之时故得从其志耳今虽不同然兴衰拨乱之初也作室之喻愚闇窃以谓近之寄李丞相札子某罪废之余驽懦狂瞽近者不胜惓惓甽畒之诚敢以蠡管之见仰禆听采之万一伏蒙荅以教字下情感戢不知所云藿食余生隐忧多虑忘其浅鄙继欲有陈顾自屏丘园誓无闻逹之念不敢上书阙下怀不能已用渎钧听庶几少助启沃之际余议所及僣冒皇恐谨条具如左一窃闻车驾尚且驻跸梁宋此得计也不唯变故之后以系西北之心兼奏报徃来指踪制画不至辽逺或失事机昔者黄帝居无常处以兵车为卫今虽与古不同然亦经纶草昧圣人焦劳勤俭不遑宁处之时也若驻跸梁宋以据天下之冲缮治建康以为时廵之所备御有素顺动以时亦一时之策也然行在百司与供奉等物要当简易稍略繁文多备车乗以当营卫其余冗从或俾舟行权时之冝窃以为便一窃有愚虑妄意万一自来虏人入冦率是因我之粮两年㕥来皆自河北河东而来刼掠残破谅巳无余千里萧条必无供亿兼彼旣图割据则扵此两路理必少寛窃虑今秋万一南牧却恐或自山东以趋内地不唯前此未到城邑聚落可以剽攘兼亦冲我衿喉出扵不意某虽不晓山东道路但去冬传闻虏人辎重有自单州去者又闻向日山东群盗有海州招安者若金人以一军自单州出来直擣南京一军自海州出来或自徐趋泗截断淮楚则为患益深更乞朝廷先事防虑控扼之地宻为经画一窃闻泗州建府实为控扼之地然泗州城在淮北切恐淮之南岸不可无城以置仓塲库务军营官府所有北城谅湏亦有措置况今巳是深夏不日秋凉愿惜分隂如救焚溺一伏以新天子聦明圣武出扵天纵然古所谓念终始典于学与夫监于先王成宪者固不可略也髙宗所以为商中兴王者用是道也使大学之道成扵胷中则其扵听言应物出入起居发号施令岂不恢恢然有余地而唯理之从哉此古之贤佐所以未甞不以学为言者也愿选端亮敦厚通知古今大体之人专以侍讲读为职使之日侍天子左右以备顾问不必俟𨳩经筵也要令出入禁闼常在上前如汉侍中尚书郎之比清间之宴为圣主陈说治道与古之正心诚意修身爱物任贤御事之冝古今成败之事亦所以资缉熙光明之万一非小补也况上方焦劳念国歩之艰难怀二圣之北狩天下之大不足解忧谅无燕豫便嬖之娱矣傥使儒生日奉简编扵前讲论古今不唯仰禆海岳亦足少寛圣怀以度永日岂不贤扵余事哉若夫使沾沾自喜截截谝言倾险浅躁利口嗜进之人为之又不若无之为愈也此盖当今急务之一一古者虽在艰难草创之时纪纲亦不可不振献替尤不可不闻盖一事失冝不比平时立能致患肃宗方在凤翔李勉为御史大夫老将乗马阙门弹劾不置徳宗虽在奉天欲以试衔官与人陆贽论列再三今者行在台谏之官谅须得人端厚诚实维持至公通逹国体足以开广聦明献替可否则朝廷黜陟之间政事弛张之际莫不适扵事理当扵人心矣夫日亲讲读以资圣学妙选台諌以正朝廷此事之本源也岂有源清而流浊表正而景邪者乎则天下无不立之事矣狂瞽仰幸采择一方今宰执侍从固是安危所系休戚实同然诸路帅臣比之平时尤当选若诸路抚绥无事不唯屏卫王家抑亦兵食所出兼不贻朝廷之忧得以一意并力备御爕和如其不然小有蠢动兵旅旣难抽发馈饷或致阙供扰溃之虞不可胜计且以迩日浙西利害观之可见二浙自经方贼陆梁人往往喜乱倪贼比作一路振骇頼安抚司绥驭措画有方卒以无事盖贼徒初欲出而肆掠径擣钱塘则官兵巳集欲胁诱鄊氓以广徒衆则保伍素严是以数月之间不离巢穴卒以穷迫乞就招安何方贼扵承平之时旬月之内能致数十万人掉臂横行围䧟州府而倪贼当艰危之际以勤王之余半年之乆不能近一严州者此帅臣得人与否之异也然则诸路帅臣不当轻付盖利害如此惟朝廷加意僣越死罪北山集卷第三十六北山小集北山小集卷三十七北山小集卷第三十七信安程俱状札三十月五日车驾经由上殿札子臣昨备贠礼部自三月初震骇忧愤即以病告连乞外任又乞宫庙乃蒙除太常少卿臣以分义难安皇恐卧家三具状上省乞寝除命力伸前恳遂蒙除知秀州至四月十日被受勑差不敢复辞黾勉赴任到官巳来竭尽疲驽幸无旷败近臣僚论臣优扵学问而劣扵权术长扵抚绥而短扵控御恐海道有不测之虞臣不能当闰八月十二日奉圣旨程某与闲慢州军两易臣㝷具状申尚书省乞早赐施行又准省札备奉九月十二日圣㫖程某治郡人颇安之可依旧知秀州更不对移臣䟽逺小官才力绵薄诚如论者所言圣朝仁厚爱惜士类不使坐疲輭不胜任之诛量能因任许易闲郡而又继蒙知察复赐奖与令复故常非臣糜陨所能报塞然臣窃有诚悃非敢爲身实系社稷朝廷安危利害不得不陈窃以浙西临江五州军自镇江至秀州五郡用人及戍兵皆当如一仍各向前捍御方能不使虏㓂渡江如四郡备御甚坚一郡稍弱使彼谍知虚实止从弱处渡江则四郡之功一时皆废二浙之祸何可胜言今镇江常州平江等郡皆择强能之守又戍以宿将重兵而秀州既无重兵捍御江海而臣绵薄军旅之事素未更甞又况如论者所言劣扵权术而短扵控御万一敌人谍知紧慢止循北岸抺过镇江常苏等界直犯秀州㳂江海岸若土军弓手用命奋击尚可支梧但彼既至下流即是置之死地盖向下则惮扵洋海欲返则难遡逆流以彼悍强仍致死命如臣孤弱必误使令不过率衆婴城万死无益伏望圣慈察臣危恳皆出悃诚特赐指挥检㑹闰八月十二日臣僚所论与所降圣㫖两易闲慢州军指挥施行臣敢不量力所能安辑民伍仰报圣恩仍乞亟命大臣精择秀州守臣及分宿将重兵屯戍边岸庶几五州协力或保无它利害不轻非敢为臣私计臣不胜激切俟罪之至取进止臣輙有管见上渎圣聦今者车驾虽暂驻吴越如临江诸将当时遣有名望才实清要之官往来军前问劳督趣责以守御江津一则务令诸屯声援聮属二则行在近臣人使常到军前将士之心有所归系如唐武宗征泽潞时诸宿将在屯亦遣御史中丞李回督战今虽事势不同彼时但问劳督责使之声援相接心有系属庶几稍有固志亦一助焉取进止臣窃以古人临事圗功必皆先有定计今兹御捍江海戡定㓂戎睿筭庙谟谅有长计臣愚不揆冒献甽畒之忠以为目今事势当作两叚商量一则御之江岸使之决不得度当如何处置二则不幸彼既扵一处渡江即当如何处置何处设伏何处把截何处堰闸当决何处道路当断何处备御令不能深入江南西浙决能为行在后拒此二叚须先有定计譬如善奕之人先圗取胜不幸局势既败则扵既败之中料理収拾不至狼狈其后叚亟当议定愿先作蜡弹付之左右仆射及宣抚近臣万一不幸彼扵荆楚以至秀州忽扵一处渡江逺郡未反知觉即各用蜡弹行与诸将诸州按以施行尚能捄急不至失措臣愿陛下试採愚言付之庙论或有可取早赐施行天下幸甚取进止乞免秀州和买绢奏状臣迩者伏遇圣驾廵幸道由本郡臣以守臣蒙恩赐对亲奉玉音以谓守臣六职当以恤民为务所以固邦本而宁国家者训饬甚备令臣访察疾苦咸以上闻此以见陛下爱民泽物至诚之心出扵天纵实社稷之福天下之幸臣时到郡曾未浃日退即访问耆老以谓秀州近年和买䌷绢最为民害盖祖宗以来以秀州不产桑𧖟故虽夏税䌷绢尚止令上户送纳本色第三等以下人户皆折钱入官转运司却扵出产丝𧖟处置场収买以足歳额岂闻税绢之外更加和买盖以苏秀州出米至多逐年和籴既巳甲扵他郡而杭湖等州属县多以桑𧖟为业故和买䌷绢比他郡为多自靖康元年献议大臣不知祖宗朝立法之旨与夫诸州土产之冝但见杭湖等州和买绢数颇多而苏秀不及因以为不均扵是分拨八万匹与平江府而秀州管认四万匹自是秀州之民扵常税之余和籴之外又加此一项和买䌷绢扵是民力益困为害浸深后来扵建炎三年十一月中因转运司状以平江秀州不产𧖟桑减秀州和买为二万疋然终是创添此项责以所无输纳之时逺扵他州贵价収买而官给价直不过八百贫弱下户未必得钱撗被诛求急扵常赋秀民疾苦莫此为大伏望圣慈深赐详察特赐蠲免和买䌷绢则一州之民受惠不细臣谨检坐皇祐五年许下户折纳税绢指挥节文如后皇祐五年七月十二日州准转运司牒准三司户部牒准中书批状指挥节文两浙转运司奏体访得苏秀两州郷村自前例种水田不栽桑柘每年人户输纳夏税物帛为无所产多被行贩之人预扵起纳日前先徃出产处杭湖州郷庄贱价㩆揽百姓合纳税物擡价货卖人户要趂限了纳费耗甚多官中又不纳得堪好物帛亏损官私颇为不便当司昨扵皇祐元年内曽体问得苏秀州不产𧖟丝人户送纳夏税䌷绢不便事理遂擘画牒苏秀州除第一等第二等人户各依常年例送纳本色外所是第三等巳下百姓户内税物即告示取便折纳见钱遂便敷与出产杭湖睦州差官置场依市价买得上等堪好匹帛数目充备起发上京迭纳即无遗阙彼时官司极获济办至皇祐二年准三司户部牒请依旧例施行不得更令人户折纳见钱当司看详逐州不产𧖟丝难得䌷绢送纳不免依前扵贩易人边髙价买纳下户转成困㢢又值叠年灾伤人民转更不易今本司巳认定逐年苏秀州合上供匹帛管在不亏失元额只乞许令本司将纳到见钱扵出产杭越湖睦州收买奉圣旨送三司依所奏施行论本州冗贠及权官等事窃见朝廷减省冗官而监司州郡未能上体朝廷之意冗滥尚多无复法制以本州观之可以㮣见今具如后一本州盐仓乃有监官五贠若减罢三贠未为阙事一依条唯繁难县分知县及廵检县尉课利场务许差权官今本州録事叅军司理县丞主簿皆是权官又有未出官人将仕登仕郎亦权监当或簿尉皆不应法一通惠镇旧名青龙兼烟火公事最为大镇自来系京朝官窠阙今来监镇二贠内一贠是旧宰执家指使冨人初任小使臣便得上件差遣若系吏部差不知用何格法若系举辟何由举辟得行显见㢢幸第一二项如蒙采择乞作访闻施行第三项或恐庙堂要知推此措置乞差陈沔充将领契勘前知本州叶焕在任日奏乞武翼郎宋恩充本州准备将领统领四县弓手一千三百余人今来宋恩就差充东南第四将其秀州准备将领不可阙官训练统辖伏见忠训郎陈沔在宣和间系处州劒川县监当时方贼作过连陥婺睦衢处等州至诸县皆被残破而沔独率县人捍御劒川相持累月贼不能入不唯保全一县仓库生灵而又障蔽福建之冲使无侵轶之患某不识其人然稔闻其事观其巳试可见其才某今欲乞特差陈沔充本州准备将领填宋恩阙庶㡬缓急可以倚仗论拨还平江府定慧院官田契勘平江府定慧院昨改充神霄官日依寳赦拨赐田十顷縁本院常住止有田三百一十六畒遂拨过崑山县及本州华亭县没官田揍足十顷之数近縁神霄宫废罢续准圣旨将平江府神霄宫元管田产并拨与定慧院切详当时指挥必谓元初拨过田产尽是定慧院常住所以依旧拨还本院不知当来为要满足十顷扵别州县摽拨官田充数所有拨过本州华亭县官田二百五十畒二角三十歩恐难以拨与定慧院本州巳具状申尚书省乞赐钧㫖施行小贴子契勘天下神霄宫多是僧寺改充一例拨田十顷后来改还寺院窃恐似此带却官田不少方今兵食为急财用无余朝廷不应以官田却与僧徒坐食浮费乞留邓根通判秀州窃见报状都省札子备坐六月十六日圣旨指挥秀州通判朱原系先差下待阙人邓根系明受元年三月十四日差合行改正令朱原赴任邓根别与差遣某輙有诚恳上干朝廷契勘本州通判邓根先任崇德县令方陈通之变亲部弓手召募射生等人至杭州城下追奔获级及措置把隘壍掘来路以制奔冲后来本县土军结集为乱根率所领人兵夜半掩击手杀数人衆乃争奋贼以殄平扼杭贼奔突之冲弭一县涂炭之祸故吏部刘侍郎珏採扵公论应诏荐根初不相识及召至行在适在三月崇德之政人人知之故庙堂除根通判秀州以从公论今秀经去年残破之后军兵阙少廪藏空竭又防秋不逺训练新旧弓手措置城池除治噐甲某虽竭力尽心以圗微効当得强佐相与维持庶无败事今朱原甞历寺监朝廷选用之人必亦甚有才力但根巳试之効州人备知缓急易以率衆又甞经战鬪奋不顾身取胜擒姦根亦自信某观其人既不避事畏缩又不恱衆市恩似肯向前恊力圗济若令因任遇事应猝功必倍差伏望钧慈留根终任如原才能扬歴何所不堪某素不识根同官才踰月本无情好何苦为根㳺说以㒺朝廷但为凋瘵之郡相次防秋措画经营理须强佐不独在某有助实欲頼其巳试共保一州少分忧寄真切之情仰幸省察僭易陈叩伏深皇恐根上舍出身乃有材武巳试之効秀人所安乞赐钧察某窃以方今州郡全借僚吏协力向前庶扵艰危之时可望全济故某昨因赐对乞差保守劒川使臣陈沔充准备将领巳蒙朝廷矜允某不识其人亦无关节但欲得实材以备缓急今者僭易复从朝廷乞一邓根且留在任盖非私请伏乞矜察如朱原指挥不可复回或依平江添差一贠候春暖无事日罢更取钧裁辟官奏状臣昨蒙恩差权发遣秀州军州事即具申陈去年秀州军兵作过抚定之初系差叶焕知本州事縁残破州郡本官节次申请辟官等事皆蒙朝廷施行今本州事务繁重又甚昔时欲乞许候到任检具叶焕巳得指挥申请施行㝷准建炎三年四月四日都省札子依所乞今检㑹建炎二年九月日准尚书省札子节文叶焕刘子乞将本州见阙廵尉添差尉应帅司未曽奏差去䖏许臣奏差一次仍先次赴任九月二日三省同奉圣旨依所乞臣契勘本州海盐县澉浦廵检袁序在任过满蒙差到敦武郎苏敏中承替其苏敏中昏耄行歩艰难眼目不明见准提刑司牒体量其澉浦是海口把隘紧要去䖏委是难以放令在任窃见忠翊郎毛磻孺颇有心力乞差充澉浦廵检又华亭县尉见阙未曽差人窃见迪功郎新宣州旌徳县尉石茂良虽是书生甞㳺西北亦有心力乞差充华亭县尉并填见阙伏望圣慈特降睿旨与差所贵防秋之时不致阙事奉圣旨依申呈两府札子本州近依朝㫖扵见管禁军内抽差一半计七十三人前去鎭江府防秋把隘仍那融搜刷噐甲应副前去各支盘缠犒设借请家粮外又发一季钱米徃镇江府交纳讫至今月五日忽准浙西安抚都緫管司牒拣退四十三人就令军贠张雅管押归州仍指挥别㨂禁军四十三人令本州都监王本管押前去仍各要黒皮笠子衲袄衣甲弓弩箭镞鎗刀等本州除巳依应别行㨂选上件人数发遣所有器甲并系今年三月内韩太尉勤王尽数般取前去昨来巳是那融搜刷器甲前去一畨今来若又要四十三副如黒皮笠子等实无从出所有衲袄见制造朝廷抛降二干领尚未了及本州都监二贠内一贠赵子震乆患瘦病自五月内在假至今只有一贠王本部押干当近安抚司拣退四十三人止令军贠管押归州今来人数一般窃意不须兵官管押除巳牒都监王本不须前去仍开析回申安抚都緫管司去讫小贴子契勘所换人数壮怯事艺相去不逺徒又费一畨盘缠犒设借请等止是徒欲本州困扵应副如军贠既押兵士四十三人回州岂有换去人数一般却须兵官管押盖縁安抚叶待制近作发运使日因随行兵士借支口劵数少及廵幸事务所牒阁住逃走兵士倪荣等名粮等事甞蒙恠责其家子弟至今申御营使司乞先次勒停使臣宋卸状臣本州见今措置防秋事务依准近降指挥诱谕人户修筑城壁某日逐带领州事扵城上签书决遣仍令官属分头管干有本州指使承信郎宋卸帖委本人往来检察人夫媮惰其宋卸自承差使后更不前来管干因某廵行城上点检不见遣人追唿至夜不伏前来至次日追到傲慢不逊某縁见兴衆役理当弹压兼防秋急切若皆似此违犯指挥不伏驱使切恐缓急难以使人某巳枷送司理院勘兼本人近管押随军米至镇江府有欠米斛方行取问遂就令根勘㝷巳招承自盗情罪除候结案依条施行外谨具申御营使司伏乞钧慈特赐敷奏乞先次勒停庶㡬军兴之际缓急使人不至违慢伏候钧㫖北山小集卷第三十七北山小集北山小集卷三十八北山小集卷第三十八信安程俱状札四绍兴元年三月四日上殿札子臣伏覩二月二十六日手诏陛下以国难未平冦贼滋炽慨然以四事询于侍从台谏之臣诚急务也然国家之患在扵论事者不敢尽情当事者不敢任责使之含煳前却坐失歳月而恨功业之不成者良以此也其故安在夫言必有用否事必有成败必然之理也言不合则见排扵当时事不谐则追咎扵始议则人皆莫敢尽情而任责矣且以近事言之时方主战则主和者为罪人时方主和则主战者以逺贬以南渡为非是则执政以请移跸而赐能避狄有定议则宰士以请驻跸而外迁欲理财而资军食者则或被聚敛之名欲治兵而厉威武者则或负不爱君之谤时有未至势有未便其言不用容之可也而因以斥废使负大罪而被恶名此有志者所以解体而忧国者所以寒心也如是陛下之臣虽有智如陈平不敢请金以行间勇如蔺相如不敢全璧以抗秦善将如韩信不敢言去汉中而下三秦通才如刘晏不敢言理财以赡军食矣时有用舍事有成否战有胜负一有不至则将负不可解之罪扵无穷此臣下之所惧也臣愿陛下采狂瞽之言下丁宁之诏俾论事者得以尽情任事者无悼后害容之以大度示之以大信揆之以道而采用焉方今陛下焦劳扵上臣庶忧愤扵下盖惜分隂捄焚溺之时也汤以七十里文王以百里而况席祖宗之成业因天下之思戴厉精甞胆览群策以兴事功则亦何为而不成何敌而不服何功而不立哉取进止臣窃以陛下聦明英武虽巳出扵天纵成扵日跻然古所谓念终始典于学与夫监于先王成宪者故不可略也髙宗所以为商中兴主者以是道也人君之学异扵臣庶学为王者事而巳使大学之道成扵胷中则其扵听言应物出入起居发号施令莫不唯理之从而恢恢然有余地矣臣愿陛下选端亮敦厚通知古今识大体之人专以侍讲读为职使之日侍左右以备顾问不必俟开经筵也要令出入禁闼常在上前如汉侍中尚书郎之比清间之宴为圣主陈说治道与古之正心诚意修身爱物任贤御事之冝古今成败之事亦所以资缉熙光明之万一非小补也伏况陛下方劳心焦思念国歩之艰难怀二圣之北狩天下之大不足解忧谅无燕豫便嬖之娱矣傥使儒生日奉简编扵前讲论古今不唯仰禆海岳亦足少寛圣怀以度永日岂不贤扵余事哉乃若截截谝言沾沾自喜倾覆如主父偃险躁如贾捐之㨗给如韦渠年狂憸如李训与夫浮华嗜进之徒得而为之则又不若无之为愈也狂瞽妄献愚忠伏惟陛下裁赦臣窃以方今强虏慿陵群盗充斥国之大事莫急扵兵戎人之司命莫大扵将帅今旧勲宿将固巳选而用之矣惟才之难不可不兼収而预择也臣意文武臣僚之中或有才略忠勇之人足以为将帅而未用者傥俾二府与前执政扵文臣中管军臣僚诸将节度使以上扵武臣中各保举一人简而储之以待将帅之选亦汉之数路得人之意也四月纳相府札子某窃见朝廷省寺监去冗官以来进用人才止有郎官阙次郎官迁陟止有左右史太常少卿左右司枢宻院检详大理卿少御史台官而所省之官其间盖有不应全阙者而增置之贠乃复繁冗傥损繁冗之贠以补应置之阙则官不加多而事实治矣且六曹郎官在平时为髙选然其进而为郎者有渐以有馆职博士寺监丞少监府曹故也然文学才能积劳累资皆可充选其流不一故其迁有二涂平迁者则有七寺少卿三监长官其进擢者则为左右史太常祕书之贰左右司司业今则不然矣以郎官为重耶则未历朝廷差遣初离州县之人皆可得以为轻耶则其迁必为左右史等官者也又有旧为七寺卿少三监长官者徃往无以䖏之恐非朝廷甄别人才重名噐之本意也某扵建炎三年二月二十四日甞具札子扵都堂陈述省官利害三省进呈有旨下都司讨论施行后乃中辍及至建康有司不复采照扵是寺监官吏一切罢之文书案牍随亦散失窃㝷某之所陈粗有意义不唯官实省而事不废其扵祖宗之制除用之差流品之异悉存其中似可裁用又某所谓所省之官其间乃有不应阙者如着作郎佐太府司农寺丞太学博士之类是也祖宗之时天下有大功伐祥瑞忠节义士凡所应书之事皆宣付史馆元丰更修官制扵是史馆併入袐书省置国史案以史馆修撰置着作郎以直史馆置着作佐郎专修日历是为史官盖古之南史董狐与太史公之任也故自是以来应书史之事皆宣付祕书省夫秦赵列国虽一时好㑹犹未甞不以史官自随所谓赵御史书秦王为赵王击缶是也今天下虽多事然国之大事与夫义夫正妇伏节死义之臣不有史官书之则无乃浸废大典而无以劝惩天下乎又户部度支金部之有太府所以谨关防吝出纳也旧四丞书押钞引文书桉行库藏犹不暇给今则一贠专管盐钞余皆归之户部事猥至则姦㢢积矣又诸路漕运输扵阙下则司农主之户部领其凡目权其出入考其登耗而巳今行在以钱粮为根本非细务也又兵器未备扵今为急傥用太府二丞以稽出纳司农一丞以佐大农军器一丞以掌缮除则体统备而官曹清矣又学校号为敎化之原古者衰乱之际僭窃之邦犹假崇儒之名以修爼豆之事况巍巍大宋虽居无常䖏以图中兴之时亦当爱礼而存羊也今国子监有丞一贠傥置太学博士二贠以备经术文词之选未为过也如某所陈若祕书省丞郎着作校正通置五贠与太府司农军器丞太学博士所増共不过十贠今寺监之吏失职者衆所在胥徒乃有事简禄厚而猥多者若损繁冗不急之官均厚禄无庸之吏自足以充所増之数矣所有某扵建炎三年二月所陈省官札子谨録本在前伏望钧慈更赐采择修城乞度牒本州幇筑州城里壁并巳周匝并开广城濠狭䖏增筑上城慢道及増添楼橹三十座并皆了毕所用塼灰砌城里壁相次了当除依朝㫖劝诱外先具状申乞朝廷支降度牒𬗋衣各五十道支还塼灰等钱虽蒙省札行下转运司至今文移往回取㑹切恐猝无给降之期它日别有兴作人不信从欲望朝廷委官径行检视所申有实则乞即赐指挥给降上件所乞𬗋衣牒各五十道右牒具呈取钧㫖申宰执札子某今月十三日准尚书省札子三省同奉圣㫖程某治郡民颇安之可依旧知秀州更不对移某䟽逺小官才能无取仰蒙钧造曲赐知察非某糜殒所能报塞固当夙夜廑职死而后巳不知其他然有悃诚事关利害不敢不陈窃以秀州若只如今日车驾驻跸平江府江北无事则虽䟽拙不才有如某者竭尽驽蹇以赴事功自度未至旷瘝上贻朝廷之忧若江北少有边尘之警则秀州乃是㳂边州郡如前日臣僚之言所谓海道不测之虞者以某緜薄与本州事力诚不能当不过率衆婴城以死偿节而巳扵国事未有补也不然朝廷临时方议易以强敏之臣不唯州将扵郡人无拊循之素而仓猝之际方易郡守转使人心不安又使新除者以迫扵仓猝无以集事为词被代者有侥倖避事之谤此某所谓事关利害者非以小巳之私而巳伏望钧慈特赐敷陈将秀州便比临边控扼要䖏扵从容无事之时择强敏勇略之人付以郡事庶㡬不至临时颠沛以负委使伏乞检详闰八月十二日圣㫖指挥早赐陶铸一闲慢州军誓当竭力以报恩造小贴子某近具札子陈恳乞赐陶铸与衢䖏州对换一䖏所贵秀州临海控扼去䖏早得强能守臣备御不测伏望矜察二月纳富枢宻札子平江府司理叅军薛倞建炎二年进士出身闽人强力喜功甞依雄州守逰边至燕山遇金㓂初入脱身归为雄守护家属六十口致之京师有气义自言晓遁法壬课骨强长大赴事功不辞难者也纳相府札子窃闻平江以北河中流尸及两岸遗骸颇多不唯气象足以伤和气而致㓙年其臭秽发越亦足以致疾疫欲乞指挥下诸路各令逐州差官一贠立限收拾上什骸胔扵系官地作大冢深坎埋瘗讫勒逐州军具收瘗净尽保明状申尚书省仍乞宻委监司一贠桉行如尚有收瘗不尽去䖏令桉本地分元被差官施行庶㡬掩骼埋胔不违时令而泽及枯骨见扵圣时五月纳相府札子宣教郎主管杭州洞霄宫江端友通经史敏扵文词清修简易宣和中置补完书籍扵祕书省兼用举人㝷即命官时招置端友不就靖康初特起为王府讲书㝷迁兵部贠外郎抚谕福建两浙罢奉议郎权通判临安府事郑作肃何涣牓鎻厅及第特改官为镇江府教授曽任司农主簿其人嗜学有思虑临事详审不苟清修有耻颇亦能文窃见此月以来积雨汎溢闻之道涂近郭之田巳无可望而城中军民多是席屋居住上漏下湿皆不聊生物价益髙人情咨怨其间有舟行去䖏恐致浅涩所以不敢放泄斗门欲望朝廷更加详酌稍移逺日俯就权冝若顿事早毕即放泄积潦使人情稍获舒甦为利不细窃见乆雨不止柴米益贵四方士大夫日至省部注授差遣行在食口愈多物价愈长军人百姓愈见不易縁五月半巳后到部之人合候铨试留滞颇多傥降指挥并与免试叅部注拟庶㡬逐旋发遣不至拥坌使逺方寒士无坐食留滞之艰亦使行在食口稍减物价不増况至八月别无试场又迫明堂大礼临时必恐放免铨试目今徒令留滞无补铨量伏望钧慈更加裁酌窃见朝廷自访求国典以来士庶所献之书稍稍全备宪章稽若渐有考证然国歩尚艰未见回銮或定都之所谓当裒缉副本藏之名山深僻僧寺俾之守掌歳度僧一名候朝廷收取日罢某今来所请如蒙听采乞即行指挥踏逐去䖏收置掌管所有度僧自绍兴二年始仍令本县令佐扵交替日批书印纸无敢失损坏两相交管及不得将出本寺院门依祕阁文书法科断住持知事僧亦依系帐物交管右谨具呈取钧旨小贴子契勘自来僧寺有御书恩泽去䖏虽经兵火所有御书多是仓猝收藏存在盖逐寺院僧行利度僧恩泽莫不用心收掌再论省官札子某昨具管见札子録白建炎三年二月内所上省官札子缴连申呈仰干听采今窃见七月十三日圣㫖指挥备坐臣僚上言欲叅酌议断自宸衷稍复常贠併领司局事窃详某昨所陈利便欲乞检降以备群议之末内有讲究未尽去䖏今具如后一如某昨来所陈管见或患増置人吏费耗大农诚有此理今若将修书了毕合罢局分人吏之数及取㑹闲简局所人吏数目量行裁减繁冗之人以为寺监人吏之数如此则是名为増置而实无所増寺监每䖏傥以三人为率不过二十余人以所罢减吏禄充给尚恐有余盖大理太府元有人吏今来若存太仆鸿胪光禄卫尉司农将作少府军器不过八䖏随其剧易通融收置又如军器辖下有军器所可以就拨人吏充填太仆辖下有御马院可以裁减一名充太仆吏额若皆如此则増置人吏费耗大农者非所患矣所有人从只以郎官见破人数更不増添如某所乞置博士司农军噐丞及増太府一丞所破人从不多通以所属曹部郎官寄㕔人充亦非増置一如某昨来所陈管见或虑它日差除浸广贠数暗増无异未省之时益费廪禄今若将截日行在见任卿少以下官贠数目降一指挥条具併复之后它日行在官所除之数毋得过此如此则它日差除浸广贠数暗増益费廪禄者非所虑矣况如某所乞止是上下递兼别无増置而所増丞簿博士不过五贠并朝廷近置祕省八贠共十三贠今罢局之官及无事冗贠可减之官傥取见数目量加罢减当不啻十三人又其俸入一人之费可赡二人初无増费右谨具呈论事札子臣窃观自古国家有急或政事有疑必询扵廷臣使各尽其说甲之言可用乙之言不可用虽用甲言而不罪乙如真宗皇帝时契丹大入陈尧佐蜀人请幸蜀王钦若江南人请幸建康唯寇准请亲征以幸澶渊而虏以败衂向使用钦若尧佐之言则大事去矣及凯旋社稷再安然终不罪钦若尧佐者以谓宁失二人之罪而不可杜天下议臣之口故也国家有急臣下献计苟可以纾祸难安国家者盖将无不为也使用之而中足以解纷用之不中或因致不虞谋之不臧固可罪也然其心岂有它哉亦思所以排难捄急而然耳如太祖皇帝时方伐江南有得江南张洎以蜡书结太原以缓师者㑹洎以使至太祖面诘将杀之洎视书曰此实臣所为也臣国方危急苟可以纾祸者无不为臣所作蜡书甚多此其一耳太祖虽赦之时亦必举此以为问罪之端也然为李氏者不闻罪张洎以蜡书致讨也何则知其将以排难捄急而然耳不幸事洩臣观自顷以来谋议成败以计画异同为终身不解之罪者有矣故后来者虽身在庙堂事方危急而终莫敢披心腹尽底藴必囬玄含煳莫以身任成败者其心以此为成故也臣甞窃忧之以谓此非社稷之福也夫事之木者莫若敌国之和战车驾之行留方李纲主战则李邦彦等以主和为罪人及耿南仲主和则李纲以主战而逺贬黄潜善以南渡为非是则许景衡以请移跸而罢斥迩日以迁避为良图则论事者以请驻跸而外迁然则人安得不务囬玄含煳以苟目前之利也且以李纲邢倞之结余睹谓之䟽率可也因以致敌人之怒谓谋之不臧可也其谋遽洩而适不中耳使其谋遂行丗必以为竒计也虽然使无是虏人之慿陵迫胁亦极其力而后巳也然固以谓二圣北狩职此之由则臣愚不识也然则虽有智如陈平者不敢行金以反间勇如蔺相如者不敢全璧以抗秦将如周亚夫不敢不受命而坚壁以挫吴相如李德𥙿不敢违衆论而起兵以伐泽潞何则事有成败战有胜负一有不至则将负不可解之罪扵无穷矣陛下欲废李纲黙废之可也若声其罪扵天下而其说不当扵人心则人不信伏而有后言矣不唯非号令刑政之羙而又使横身任事开口献计者不敢谋此国之大患也车驾之在扬州有为翰林学士者方侍讲读被圣知为彼计者保身缄黙不失主眷则髙爵重位亦可致矣而乃刺口论天下财计慕刘晏之为欲以纾民力资军食冨国而强兵者㑹孙觌论常平之法诏俾讨论其追积欠责苗本钱此一事不可行也然比降诏旨因以为聚敛之臣朕知其姦而罢黜以此播告臣窃以谓沮赴功立事者之心也财利臣所不晓方讨论常平法时行在士大夫以为非者大半臣以舆言问之主议者为臣言财赋之出扵民多取诚不如寡取寡取诚不如勿取然今国家艰急方欲西向复中原非兵食不济也与其无名横敛扵民如卖官告责免夫曷若因旧法而损益之取之微而积之多扵国计有补而民力不困者亦足以纾目前之急恢复既定虽常赋犹当时一复之其所以为聚敛之臣具为姦者臣愚不识也然则虽有李悝不敢尽地力虽有刘晏不敢议平凖盖聚敛之名为可耻也使人人不敢当事人人不敢尽谋人人先求自安人人恐忤上意则艰危之时谁与圗囬而恢复乎此亦臣之所谓非社稷之福者也臣既忘躯昧死以尽忠矣请遂毕其说如近者奋不顾身惟力是视思赴国家之急者如宗泽亦少矣然而沮挫诘责之曽不得举首虽以老病尽年而不知者至以为朝廷沮死岂不伤忠义赴功者之心哉至使论者以谓位髙望隆奋不顾死者朝廷辄疑而惮之此言尤不可使天下闻也圣主岂有是哉日者杜充守东都威望日着提兵来朝逺方之人虽不知其所设施然闻之者若隐然可恃而増气者此何理也然或以谓朝士巳有论而攻之者果有是乎不幸有之是宗泽之疑复生扵舆论也夫国之成败在事之立不立事之立不立在士气之锐惰士气之锐惰在黜陟好恶之是非使禄食之人皆解体而叹息则何事又能立乎狂愚惟陛下裁赦初召到越州呈宰执论事札子近依准尚书省札子乗递马赴行在二月九日道由浦江县雇夫不时得留滞一日无谁何者块坐逆旅因访问县令为谁称是王三钖方致斋不出且以非意将代去无意扵事其人又具言浦江初阙令郡檄王三钖权县事㑹有溃兵入境郡遣人招安本县应副钱粮溃兵听命知州沈晦以王三钖招安应副有劳奏乞正差知浦江县勑未下间有先授浦江知县刘某到任交割半月余日王三钖差勑下遂却替罢刘某其刘某㝷得官秀州华亭而浦江有邑豪二人初以物力事怨王三钖遂率人经监司及朝廷陈状乞留刘某称有治术且称三钖是婺州人恐扵县事不无颜情三钖遂具状申陈若身有赃私乞付狱究治㝷下监司体量并无不公迹状犹蒙朝廷令与刘某两易愚窃以王三钖若有不公罪犯此二邑豪必无容隠刘某到任半月未应便致百姓挽留徒以邑豪二人初怀小憾既率人举留刘某恐三钖不去深怀反侧遂出死力取必朝廷卒能囬巳行之命遂一巳之私况此二人既有财豪一县今者又能上紊朝廷去留县令在任者排之使去巳替者挽之使来以下凌上权移匹夫窃恐此风浸不可长此事虽小而所系者大区区愚虑敢以上禆聦明或加省纳进麟台故事申省状右某窃见车驾移跸以来百司文书例从省记桉以従事蠹弊或生日者朝廷复置祕书省稽叅旧章稍储俊造而某滥膺盛选待罪省贰窃以谓典籍之府宪章所由当有记述以存一司之守辄采摭见闻及方册所载法令所该比次为书凡十有二篇列为四卷名曰麟台故事缮冩成二册诣都堂呈纳所有进本欲乞批状送通进司收接投进仍乞以副本藏之省阁以备讨论谨具申尚书省伏候钧旨纳宰执论事札子窃见车驾到杭以来朝廷所降札子纸札字画苟简太甚事体削弱而又出勑太迟使有司奉行或有窒碍如朝廷职事官俸钱即有行试守之异札子不带则勘请不行郡守近制则有路钤辖都监之名设有本路它州士卒违犯论咆哱长吏则是杖罪论犯阶级则当䖏极刑若札子既未具细衔则岂敢便从阶级行遣举此二端则知出勑太迟窒碍如此欲乞朝廷若有差除后省如别无缴駮则自经由三省至发勑给付各立日限所贵不至稽迟所有札子亦乞稍令如法二窃以政本之地是谓朝廷在京师时都堂及尚书令仆㕔是也朝廷之上百官朝集期㑹未甞不以官班为序若行私礼则以杂压序坐而巳今月八日集议隆祐皇太后谥扵都堂据御史台贴定坐圗无复旧制不唯官序紊乱仍亦台省交叅谨桉故事定臣僚谥扵都省本省官集扵令㕔而莅以御史一贠宰相左右丞坐扵中六尚书近南稍退侍郎重行扵后左右司郎中左右司贠外郎诸曹郎中诸曹贠外郎以次分左右重行扵后考功郎官博士御史皆设特位面北而坐乃传议以次书字亦未甞设案纷然也亦未甞有陞考功礼部郎官太常博士扵尚书侍郎之列而杂置宪台后省官扵寺监郎官之间者也今虽以大典礼之故集监察御史以上议扵都堂不止尚书省官亦当倣平日尚书省定谥之仪而为坐次也诚知既徃不咎窃恐它日定臣僚谥复循此举紊班着之常失朝廷之体故敢僣易有言仰禆听采所有旧日坐次谨具圗子左前机政之暇乞赐钧览三窃闻䖍贼李敦仁昨犯建昌军先经南丰县其本县上三鄊人畏惧投降贼退之后各巳归业而本军主兵人乃欲尽杀南丰上三郷人以为功遣人烧荡庐舍夺取牛畜致其人失业聚衆却行刼掠下三郷人切恐兵连不解遂为㓂贼又有建昌军人保义郎姓管人扵提刑司乞徃招安李敦仁遂被差委仍令本军应副其本军主兵人称是李敦仁姦细収送本军并其骨肉尽行枷禁地逺未知事实万一不虚窃恐合行措置体究北山小集卷第三十八北山小集北山小集卷三十九北山小集卷第三十九信安程俱状札五辞免召试中书舍人状右某准尚书省札子闻命震惶不知所措伏念臣才术不竞性质惷愚加以积忧薫必志思凋耗问学寖废文字荒踈使勉就扵试言必难充扵盛选所有召试恩命伏望圣慈特赐寝罢庶安愚分不致疾顚无任辞免除中书舍人状右臣今月十一日准尚书省札子奉圣旨召试中书舍人㝷具奏辞免乞赐寝罢上件恩命十三日准尚书省札子奉圣旨程俱特免试除中书舍人日下供职者臣仰戴误恩益不遑䖏敢布诚悃上渎睿聦窃以西掖词臣当丗髙选自非文学足以资润色而备顾问才识足以明治道而逹国体公望所属岂敢冒居而臣迂惷之质既无取材鄙陋之文又不足道年龄迫扵耆艾心志耗扵隠忧苟贪宠荣不量称否必速官谤上负简求而况班着之中俊彦甚衆以之充选谅不乏才猥以命臣实深惶惧伏望圣慈察其恳𣢾収还新命曲赐允俞蝼蚁之私不胜幸愿臣无任举自代状右臣伏覩朝请大夫行尚书驾部贠外郎王禹得学问淹通资性简静扬歴中外几二十年老扵郎曹泊无陨获如蒙进擢以镇躁浮举以代臣实允公议缴词头状今月二十七日准中书门下省刑房送到词头一道内朝请郎耿延禧复龙圗阁学士令臣命行者右臣窃以谓刑赏进退皆当览天下之公议而行之则劝沮明而天下服夫致天下之乱者蔡京王黼童贯及京之子攸致京城之䧟者耿南仲及其子延禧者此天下之公议也当靖康时南仲以官僚之旧虽避宰相之位而实当宰相之权爱子延禧乃一时之宗主䧟京城者非此而谁臣以谓南仲延禧之罪不在扵议和而在扵沮天下之兵盖兵威振而后和可成也以古今之迹考之则可知巳其所谓沮天下巳到之兵者前日臣寮言之备矣今二圣之北狩未还宗社之艰危未济上下岌岌宵旰靡宁南仲延禧不得不任其责而乃起自废放尽复旧职无乃废天下之公议乎所有延禧复龙图阁学士词头臣未敢命行缴李处劢再任词头奏状今月二十六日准中书门下省吏房送到録黄一道爲知衢州李䖏劢今任满令再任事令臣书行者右臣窃以方今国势未安莫如固邦本而劳来抚绥使百姓稍安庐里不转而爲饿殍盗贼者守令之职也李䖏劢乆在衢州科率无度军期之入収支不明妄召使臣虚破请受具弊不一科率之令名色实繁朝行夕改如以绢折米后复折钱应就县纳者忽令赴州应纳本色者又行折变人不堪命殆不聊生契勘州郡用度纵令不足不免科敷亦当至诚恻但思戢姦弊使出入分明民无横费则亦无复怨嗟䖏劢漫不加察而州县之吏与揽纳人首尾相应务为侵扰山郷百姓担擎送纳动是数程非理退抑率意改更令穷朴之民奔走转换倍费不暇自然厌苦唯命是从湏扵揽纳人䖏倍价収买见抄方免追驱催迫科敷略无休息䖏劢之政若此岂陛下固邦本安百姓之意哉又䖏劢既逼替期巳谋寄居外县扵是葢务苟媮委政佐幕势湏姑息豪猾假借吏人若令再任必有寄名买产屈法故纵收恩鬻狱之事亦非所以全䖏劢也况为后来之代者又是其叔传正虽强有占市人谁敢言方陛下厉精求治之秋必不以一州苟便䖏劢而使疲瘵之民重不幸也所有䖏劢再任録黄臣未敢书行贴黄契勘处劢见带权发遣其进奏院却供合称知衢州军州事致録黄误作知衢州伏乞照㑹施行缴宋㬇词头奏状准中书门下省刑房送到宋㬇复旧官宫观差遣调头令臣命词行下者右臣谨按宋㬇天资憸壬唯利是嗜出守州郡以至备官寺监见内外贵倖利权所在者无不以謟交货取得其利而后巳至艰难之初亟除待制出使六路忠劳蔑闻罪戾昭着昨言者论之详矣夫赦令之有叙复者常法也其予夺则当揆之以天下之至理士夫之公议而行之今㬇自散官用赦复旧官其为湛恩亦已足矣乃并以宫观差遣与之则它日复有赦恩将寖复待制之职矣如待制者非宋㬇等辈之所得为者乃可以赦宥驯致而牵复之乎如此则凡能趋利夺便由径媚灶以取美官髙位者皆为得计而视英才恬黙沉逸之士为无能矣然则奔竞安得息而风俗安得厚乎此臣之所以不得不先事而论者也伏望圣慈特降指挥其宋㬇依赦复官外宫观差遣乞赐寝罢转对状右臣准御史台牒十月一日轮当转对者臣伏读改元徳音宗祀赦令陛下所以勤恤人隠恻怛丁宁之意可谓备矣岂非以谓人心者邦本之所以固耶自天下兵动以来其横溃四方为生灵之祸国家之忧者衆矣然有叛卒而无叛民今者江西福建湖广之民徃徃起而为盗此不可不思其故也传曰应天以实不以文动民以行不以言今仁爱之言闻扵天下屡矣元元之民必将冀其实也且朝廷知民之所患莫大扵科率之繁重故令提刑司觉察州县科率者以自盗赃论夫科率之繁重由府库空竭横费日加也不取之民将安出哉如此则虽以自盗定罪日杀一人而不能禁其科率之为害又不如姦赃不才之吏之为害深也所谓科率之钱官用一二私取八九者是已监司不桉与之同罪所以禁切之亦至矣然赃吏终不止者何也由不择守令监司而未甞正赃吏之罪故也逺州僻县未甞闻使者之足音使传忽至非捜府库竭膏血辍耕获之夫以挽负扵道涂耗粮储以恱随行之吏卒则亲旧賔客请託为姦如是而已民之疾苦不问也赃吏不桉也岂唯不桉又㒺朝廷而荐之州有军期之库县积军期之钱如徳音所云者皆是也然且迭爲姦欺不相蒙则相持耳夫监司郡守不择赃吏不正典刑无额之敛无所稽考告赏之科不严则虽日下一诏而姦赃之吏不悛也如此则徳音之欲去赃吏之弊者尚爲有实乎夫科敷之害未能遽去也剥民之财破民之产常使其入皆以资公上缓急之须则元元之民尚无憾也而所谓官用一二私用八九者存焉此民之所以怨也县令不能徧知也则亦择郡守监司而巳朝廷诚恤穷民疾赃吏何不遣一忠信才能之使取一二州科敷侵盗之尤亷核而考验之若其匿文书庇胥吏俾使者不得治者则其姦状明矣罢之而对置又重告赏之格以发其姦而赃吏得矣赃吏得付之定法而必行之如祖宗之时或可以少警矣如此而后横敛之患稍息借令不得巳而敛之悉以资公上之急而不以肥赃吏之家矣庶㡬民少安而无怨则圣主所以发徳音而下明诏者非空言也惟陛下留神裁断以安穷困之民则天下幸甚辞免权侍讲状右臣今月八日准尚书省札子三省同奉圣旨差臣兼权侍讲者臣一介愚贱上蒙恩简虽是暂权然臣伏自惟念学术浅陋心力衰疲今此尽瘁丝纶尚恐速荒踈误忘之辠若侍经帷幄必将有鄙拙尸素之讥闻命之初惶恐无喻伏望圣慈特降睿旨别选时俊罢臣上件权侍讲指挥俾安愚分不胜幸甚谨録奏闻伏候勑旨十月十三日上殿臣窃以谓制诰者人主所以号令天下而皷动群物之具也其可不其言哉臣观前古训诰之文其都俞戒饬吁咈之词未甞过其实也唯其称而巳矣昔者有臣如臯陶者而舜称其功止曰汝作士明于五刑以弼五教期于予治四方风动惟乃之休而巳有臣如周公者而成王称之止曰惟公徳明光于上下勤施于四方而巳其称毕公曰惟公懋徳克勤小物弼亮四世正色率下㒺不祇师言而巳其余则皆相与儆戒训饬之言也后丗俪辞絫句称颂功徳如启事之爲者恐非臣下所当得扵君上者也至如西汉去古未逺故当时诏令号爲温厚其词皆节缓而思深扵进退黜陟之间不爲溢言以没其实夫号令之出而使加膝坠渊之语日闻扵天下非所谓大哉王言者巳臣愚不肖蒙陛下简拔以当丝纶之任诚愿竭驽少倣古人之体以当今之冝以着陛下徳意扵训词而无使为天下后丗之所嗤议亦报効之万一也取进止贴黄昔唐之词臣有为鱼朝恩之诰而其词简约者朝恩怒曰一字不可増耶由是衔之而近丗率以词臣之情好厚薄爱憎以观时之用舍缓急而为训词之轻重盖不思其为人主之言而非词臣之言也臣窃非之臣窃以方今强虏慿陵群盗充斥国之大事莫急扵兵戎人之司命莫大扵将帅今旧勲宿将固巳选而用之矣惟才之难不可不兼収而预择也臣意文武臣僚之中或有才略忠勇之人足以为将帅而未用者傥俾二府与前执政扵文臣中管军臣僚诸将节度使以上扵武臣中各保举一人简而储之以待将帅之选亦汉之数路得人之意也右臣三月四日蒙恩赐对进呈上件札子未闻施行谨再録上进更乞圣裁取进止缴词头奏状准中书门下省吏房送到词头三省同奉圣㫖胡舜陟特起复差知饶州填见阙不许辞免不候受告般家限三日起发前去赴任令臣命词行下者右臣窃考祖宗故事臣僚起复皆縁兵革之事或见系将帅及边任寄委不可暂阙之人今舜陟身自在闾里而饶州别无事冥兼舜陟近经起复方因罢退复令持䘮今而再被夺情在扵人子之心诚为至痛使舜陟闻命而趋则是三年之䘮乍持乍否在扵名敎必不自安所有上件除授臣未敢命词行下谨録奏闻伏侯勑旨贴黄臣契勘舜陟必湏辞免乞候奏到特降允俞指挥庶几授辞两得其所臣职在论思辄敢因事陈愚伏望圣慈采择缴宣州起复司户叅军状准吏房将到録黄为宣州奏司户叅军马允升乞令起复奉圣㫖特起复依旧在任令某书行者右某契勘自来起复皆縁兵革之事或见任将帅或守职边防或寄委事任不可暂阙之人今来宣州司户叅军职事人人可为而乃烦紊朝廷为求起复徒令人子不得自尽扵㒺极之情而扵事功初无所补所有録黄某未敢书行谨具申中书门下省谨状缴江东大使司辟持服人状准中书门下省吏房送到録黄江东安抚大使司奏乞依张缜奏辟持服高尧明起复知建康府溧水县例许辟持服人太平州繁昌知县乞差持服人迪功郎胡悫芜湖知县乞差持服人承直郎阎彦昭奉圣旨持依奏者右某近縁宣州奏司户叅军马允升丁忧乞令起复依旧在任奉圣旨依某遂具论列契勘自来起复皆縁兵革之事或见任将帅或守职边防或寄委事任不可暂阙之人今来宣州司户叅军职事人人可为而乃烦紊朝廷为求起复徒令人子不得自尽扵㒺极之情而扵事功初无所补已奉圣旨上件指挥更不施行今来江东安抚大使司所辟持服人胡悫阎彦昭虽是乞依张缜前例及朝廷待遇大使与偏郡不同并繁昌芜湖二县正是㳂江控扼去䖏又非司户之比然胡悫阎彦昭身非在任遭丧二县见今阙官尽可选求能吏若皆用持服人夺情起复终恐创巨痛深方寸既乱徒亏礼制不能集事赴功欲乞収还前件指挥下江东安抚大使令别辟官如蒙听采其髙尧明亦乞指挥罢官持服所有録黄某未敢书行随状缴纳谨具申中书门下省伏候钧㫖札子臣辄有愚悃上渎圣聦臣仰蒙圣慈知遇奖拔每思报効唯有寸心盖筋力不足以备颜行才术不足以当繁剧若扵筹思利害禆补阙遗又无以効区区之忠则是顽无所知素餐而巳苟无人责必有天谴此微臣所以常扵出纳命令之际未甞敢怀不尽之情者也今月七日中书门下省送到录黄奉圣旨福国长公主临月令户部支钱三千贯文臣以堂判报行必已支给事关赐与理无复追遂更不敢论缴上烦圣听然臣愚过计窃恐产乳或满月之后傥援此为常则为无艺若其他赐予之间每事如此浸恐伤财害民以贻陛下它日宵旰之忧故敢妄陈瞽言伏惟采择自天下承平钱帛山积遂使禁庭宫邸与夫宗戚贵近之家视数千百缗仅如粪土不思民力轻以费用臣闻神宗皇帝时初欲更制俸禄遣中使咨问李氏大长公主以先朝俸禄之数大长公主初不肯言乆之乃曰言之使人羞愧未下降时月俸五千臣政和间守官京师则闻大长公主之女月俸并杂给之物无虑数百千矣此国用安得不乏国用乏横敛安得不厚横敛厚民安得不困穷也且三千缗在今日亦中人之产也观州县催科之政关市之征大抵农商贫下之民锱铢圭撮之所积鞭扑禁锢之所得者岂非生民之膏血耶而取承平以来所谓中人百金之产王姬数十年之俸者曽不满冨贵之家一笑之费一日之给此所以天恶人怨而驯致天下至扵此极也近年禁庭宫邸与夫宗戚贵近之家具享冨贵之奉极骄奢侈丽之欲皆自古所无有然其卒也流离狼狈亦自古所无之苦此皆不知惜福畏罪仁民爱物之道故其报如此其酷也然怀利封巳之人习熟闻见至今犹以侈大爲当然以啬俭爲削弱此不可不变也以迩日昭慈菆宫与接伴丽使之事观之则知贪冒者之心未甞少知戒惧也夫以昭慈之䘮菆宫非园寝之制近郊非洛邑之逺而臣窃闻之费至三十万缗接伴丽使初欲自明至京旧例之半今馆伴之使当在明州则接伴使罢之可也而置局自如此何理也其肯爲陛下撙节财用不市私恩而専恤国事者鲜矣今国用不足如此民力困极如此养兵赏设官吏之俸不时之费如此然未至扵阙絶者江浙之地尚可征江浙之民尚可敛而巳徒见其未阙絶也因以谓天下之财无有穷尽可乎不知一曰阙絶则祸变不可胜言矣岂可使至扵阙絶而后急也此臣所以深忧而切叹者巳臣愿陛下以祖宗为法每扵赐予费给之间视金帛钱谷当以生民之膏血国家之基本视之而无复以近年为比也夫三百万之钱赐骨肉之亲而臣喋喋如此者艰危之时匮乏之甚虽至微之物然积以致多亦当节以制度而与天下共之所以惜生民之膏血而痛革近丗侈大之风贪饕之俗为国家计耳太宗皇帝固甞曰朕为天下守财安敢妄用推此心以制用则天下无憾矣夫将以痛革侈木之风贪饕之俗非陛下以身率之示之以俭约朴素之实恐难以法令操之也臣今月二日因次进故事甞以太宗真宗爱惜财用克勤小物之事为陛下言之矣乞赐裁览则天下幸甚臣职在论思仰怀陛下厚恩不敢不尽愚僣易献言无任惶恐俟罪之至应诏荐士状准尚书吏部牒准尚书省札子备奉十一月十九日手诏令侍从官举三人已上同罪保举臣今以所知保举如后朝奉郎权发遣巴州军州事冯檝劲直敢言通理性之学故临天事而不惧甞说二㓙贼得其要领其忧国捄时之志甚切若备台谏之选必能知无不言朝散郎主管江州太平观许徳之端靖有守宣和初任太常少卿遽求外补则其恬退可知其性行学问可备师儒议论之地朝散郎主管临安府洞霄宫许亢宗静粹有立学问亦优靖康元年甞任起居郎朝散郎尚书考功贠外郎潘良贵性质刚方辅以学识投闲累岁涵养益深议论正平有志许国朝散郎尚书司勲贠外郎呉表臣学有师承性行纯静承议郎权通判临安府事郑作肃嗜学知方思虑详审清修有立可任以事右谨件如前臣所举冯檝等如蒙擢用后不如所举臣甘当同罪谨録奏闻谨状十月三日纳宰相札子窃以道揆之地政事浩繁废日力者莫如冗长之文书伏见祖宗以来应有升黜或与职名并湏便带差遣一就命词行下歴观典故及旧掌词命臣僚文集可考而知近岁以来凡罢在京差遣与除职名知州及在外迁转者皆先以所得指挥命词及除某州则又行録黄命词出告如迩日学士侍郎给舍除职与郡及在外武臣转官遥郡并是两畨行遣从官则两次命词余官虽降勑亦是两次録黄如此之类似亦冗长欲望朝廷详酌倣祖宗故事施行二今略行检具中书省及后省除如后诸受内降若尚书省送到取㫖文书不亲发者每件各降三名守阙守当官隔三试三犯勒停诸点检房点检文书差失私令改正者许人告取㫖赏罚诸房玄关照应事如无施行止舍人判知诸房承受到生事文书并本房舍人背书日诸得㫖及入进等文书本房録事以下签讫赴舍人㕔扵草背签书押如事有未尽即禀本省官诸房簿暦日以事目计緫数本房録事以下次第签书讫暦每日簿月终并押舍人诸房应书押舍人文书令连签守当官以上赍赴诸房点签到稽违差失应理功过者巳改正施行讫即半月具事因状背次第书职位姓名押字勘实陈乞理为劳绩诸録事以下功过舍人㕔注籍岁终比较诸房功过等第并舍人㕔依格书凿格所不载听比附増损即难依常格与夺者取当笔官判诸房点检勲封赐有脱错若轻重不同不因案验而糺正应理功加本格一等右谨具呈欲乞钧㫖下点检文字録事等尽行检举合行勑令遵依施行取钧旨北山小集卷第三十九北山小集北山小集卷四十北山小集卷第四十信安程俱状札六府第纳宰相札子窃见接伴髙丽人使官申请一行人支赐并乞减半支给巳得指挥施行窃谓今日国力比承平时所耗削者何啻一半而自越至明之劳比昔时自京师至明逺近又不及十分之一尚循弊风冗费如此窃谓在艰急时所冝上下体国以从省俭又自来国信使及接送伴使并自受命置局之日使支破一行人食钱请给所费不赀欲乞裁酌国信使及接伴送使自朝辞前若干月日置局勿为浮费以耗国用但使不至妨事足矣何必才因事便欲广费官钱蠹国病民也右谨具呈申省状昨扵绍兴元年十一月十九日准中书门下省吏房送到词头一道为资政殿学士卢益该遇明堂大礼封赠内故妻赵氏淑国夫人拟封福国夫人窃虑前执政官妻未应封国㝷唿到司封手分崔彦通供称勘会见任执政官并前执政官遇赦并初除封赠母妻并封赠郡夫人如系小郡合封赠次郡巳系次郡合封赠大郡夫人縁拟封与所供有此异同遂具状申中书门下省乞下本部契勘的实依条格施行今来本房送到司封状称今据承信郎宫使卢资政府干办使臣左政状契勘本使宫使枢宻资政该遇去年九月十八日明堂大礼合该封赠㝷依条式陈乞近䝉尚书司封取㑹亡妻淑国夫人赵氏所封系用是何年日恩赐封赠已具囬申外今窃闻省部疑惑谓淑国系大国初封未合封大国致有取㑹今再禀覆得本使资政钧旨昨扵建炎二年九月内初除同知枢宻院合该封赠是时系初封特封小国又扵当年十一月内该遇冬祀大礼又合封赠系合赠次国其逐次封赠官告因建炎三年二月渡江并皆去失不存今来又该遇绍兴元年九月十八日明堂大礼又许封赠系第三次合封大国今来即不审淑国系是大国为复次国若是大国即乞省部指挥扵一等大国内别封一国号如是次国即乞依条封赠大国及司封手分崔彦通状称本官妻今来合迁改次国夫人本部已拟福国夫人具奏讫兼福系次国俱再追唤到司封手分崔彦通令供具宰执合封赠母妻条法据本人状称勘㑹左右仆射封赠母妻国夫人执政官封赠郡夫人者右契勘同知枢宻院即非宰臣扵条封妻只合封郡夫人其卢资政妻初除封国巳是谬误司封人吏非不明知条格乃复妄有奏拟欺罔朝廷其人吏欲乞指挥送大理寺勘断施行仍令司封将卢资政封赠依条格奏拟以慿命词行下谨具申中书门下省伏候钧旨乞住讲月分不支职食钱奏状右臣等各以非才备贠讲读学术浅陋无补圣聦月请添给固巳厚颜今来住讲月分若依常月勘请户禄实多况时方艰虞国用尚屈是虽小费在扵臣等无功而受窃不自安伏望圣慈特许臣等住讲月分更不勘支职食钱候开讲筵日既修职事所不敢辞伏候勑㫖申堂改正王择仁转官不合命词状承吏房送到词头为王择仁昨建炎四年九月准告授通直郎直徽猷阁近具状经朝廷为当时巳系通直郎近又承宣抚司便冝指挥转奉议郎今来合转朝奉郎直徽猷阁合下宣抚䖏置使司取索元告毁抹令某命词者某㝷发贴子扵吏部取索建炎四年王择仁转官除职因依据吏部録到元降指挥全文并告有词系是本年八月十九日赏功转官除职某契勘当时既巳是通直郎转两官即合转承议郎上件告只合改正前衔作通直郎后拟作承议郎直徽猷阁令官告院检㑹元指挥全文别行给告或出札子改正如此则与当时告词赏功之意相应所有今来再转一官合转朝奉郎只合给告不合命词欲乞钧慈特赐判笔施行庶扵体制为冝乞贴改勑黄札子刘光丗王寔营田画一録黄内有称今来朝廷抚定边事措置营田保守边面某欲乞钧裁贴改边事字作江北改保守边靣字作保养兵农取钧旨缴苏易转行横行奏状准中书门下省兵房送到词头一道为武功大夫荣州团练使苏易把截奉化县界已蒙转一官囬授乞扵今官上収使奉圣旨苏易将所得转一官特扵阶官上转行其巳降囬授指挥更不施行令臣命词行下者右臣窃见自顷以来武臣转官皆自武功大夫转入横行寖以冗滥顿失祖宗之法得者既衆则官益以轻使人人皆怀欲得之心无有纪极在扵厉丗劝功之时其为弊害尢大今苏易止是把隘奉化不经闘敌便转一官囬授有服亲巳是优恩既降成命今来乃扵阶官上转行即合转右武大夫乃是昔时西上合门使而朝廷即从其请収还囬授指挥其扵祖宗之法号令之冝皆非所应得也臣契勘祖宗之法文臣自守将作监主簿至尚书左仆射武臣目三班奉职至节度使即是以次迁转之官而武臣合门副使至客省使为横行不系磨勘迁转之列既不系磨勘即非皇城使所得转入之官其除授皆须特旨故元丰肇新官制之时以承务郎至特进为寄禄官以易监主簿至仆射之名而武臣独依旧不以寄禄官易之者盖有深意也自政和不唯轻改武臣官称为郎大夫遂并与横行易之而为转官之等级此皆当时有司不习典故不思祖宗之深旨率意改更以开侥倖之门大抵如此故流弊日深也祖宗时如曹玮屡更边帅功名杰出乃以合门使知秦州张亢杨歴最久官止扵客省使且以元丰三年言之是时官仪人物最盛且多之时而合门使止有十四贠引进使一贠四方馆使云贠副使五贠而巳诸将之为横行者皆在数中如种谔韩存寳李浩李昌祚姚麟之流是也谔以崇仪副使知岷州擒宗哥首领败鬼章而得引进副使后以擒山后生羗冷鸡朴而得东上合门使当时横行既少官职贵重官职贵重则人以为荣人主庆赏之柄亦重不然则反是矣且文臣之所谓庶官者转不得过中大夫而武臣乃得过皇城使此何理也横行职事亲近人主恩数多类从官故祖宗时官至皇城使者尚少其有至皇城使而合转官者多是只与遥郡刺史今乃扵武功大夫上一例转行其为冗滥甚矣自改使为大夫巳来经靖康建炎覃沛之后常调之官下至皂使仆厮之余转而为横行者不可胜数而运战之物不以功之髙下一例转入者又不可胜数也自古名噐不官职太轻变易旧章紊乱体制未有如十余年以来者也今横行之官无虑数百千贠其㢢可谓极矣夫官职重轻在朝廷所以用之而巳朝廷爱重官职不妄与之则官职重若朝廷轻以与人得者冗滥则官职轻官职轻则得者不以爲恩未得者常怀觖望何谓得者不以爲恩异时横行至少得者即爲异恩今则人人可以循次转行则彼才器超絶之人军职立功之士与常进碌碌之流官称一同了无差别所在之䖏百千爲曹则亦何足贵者使彼挈短量长计功比类则所谓得之不以为恩者有矣何谓未得者常怀觖望盖与之既轻得之容易则其流必滥既滥则冗理之必然则彼未得者将曰某人之才我岂不如某人之迁岂以功伐然彼为横行而我独平进则所谓未得者常怀觖望者有矣岂唯不以为恩与常怀觖望而巳而安危治乱之萌实存其中盖不可不所与也关张官为将军则虽以黄忠之才之功先主亦欲为将军而诸葛武侯以为不可遽与关张等如此则官职安得不重唐徳宗时勲官冗滥扵是有以开府骠骑告身易一醉者然则官职重轻无它唯朝廷所以用之如何耳臣不胜愚惷拳拳虑国之诚忘其么么敢因苏易之请曲折布陈亦冀陛下深思熟计有以捄其弊而巳其苏易所转一官伏望圣慈只令依前降囬授指挥施行庶使有功而得之者皆知为异恩而非可知循致者也则官职重而劝激深矣所有词头缴纳中书门下省外谨録奏闻伏候勑旨缴任源管押成都府等路内藏库金银疋帛等奏状今月二十八日承中书门下省户房送到録黄为正月二十八日奉圣旨成都府潼川府路每年合给内藏库金银疋帛并御服绫绢将建炎元年二年未纳欠数及建炎三年至绍兴元年并未纳数可札下张浚催发计会任源除合用疋帛外并令宣抚司变转轻赍差得力使臣同任源押赴行在本库交纳令臣书行者右臣窃见陛下以张浚宣抚陜西与将士卒暴露之久比者杀获虏㓂荐立战功特降中使传宣抚问以示恩意兼川陜之人累年以来朝廷音信几扵隔絶今闻王人之来谅皆感慨悲喜企闻徳音乃以催发变转内藏库金银疋帛并御服绫绢使之管押臣恐逺方之人不逹事体妄意圣朝以寛恤民隠之实未闻以诛求逋贡之务为急则是陛下谆勤之意一介之使未足以布宣恩仁适足以招致怨讟而已臣愚窃为圣主惜之者此也况内藏库合纳之物并御服绫绢自有司存在内则户部在外则漕司起发驱催乃其所职恐不必更烦圣虑委任中使然后办也兼张浚宣抚陜西以来三年于此矣供给馈饷赏军等用不闻出扵朝廷而陜西五路例遭残破是则资费出扵四川者必多矣民力凋困不问可知今乃追逋欠扵五年之后责嵗额扵方春之初其扵示逺方宣德㫖尤非所先也若使漕司逐急既巳用过未能遽集而今乃中使临之宣抚使督之漕司州县将安取乎则必取之扵民耳非急扵星火剥及肤髓何从便得之以赴中使之囬也是一使至而四川之人为之骚动又非所以安逺方之民也不唯如此中使至彼若未得内藏库物及御服绫绢则岂敢空囬必湏曰有公移督促宣抚使及转运司则是日乆经营飬军备㓂之外别生一项忧煎掊敛之事也督之益急则中使当有妄作威福之嫌而事未必济一也中使既得物帛则不唯地里极逺兼道路亦未甚通必湏兵卫而行兵少则不能御兵多则事体张皇使好乱无知之人得以借口惑衆二也不然剧贼生心多以师旅要而取之或害中使徒辱朝廷三也至扵御服绫绢固是臣子共奉之常然扵枕戈甞胆大冠帛衣之际而俾圣主亲其文以索之又非所以感人心而先恭俭之术也建炎二年臣以尚书郎从驾渡江至杭之初窃闻执政进呈减婺州贡罗事陛下惊叹曰如此等事朕都不知尽令蠲免而执政止乞分数蠲减遂蒙制可陛下曰如此好事一日做得一事一年当复几何矣臣时徒歩足剽敓冻馁之余殆无生意传闻此言欢喜踊跃至扵出涕知圣德之可以大有为也虽禁中之语然神圣之言所当宣布无事扵宻自是臣常为士大夫诵之窃以谓如臣等軰不可以畏辠谋巳怀利缄黙以负圣徳也臣愿陛下以尔时之心为心所降指挥乞赐寝罢俾有司具诸路合供内藏库物与御服绫绢之数且诘其不至之由候到出自圣裁或蠲或减之外责以期限孰敢不供所有録黄未敢书行谨録奏闻伏候勑旨正月二十九日上殿札子臣窃观古者国有大疑则谋及卿士谋及庶民故周官有大询在西汉时有大政事典礼刑辟必集博士议郎以上至公卿中二千石二千石议之而取舍焉同者不以为贤异者不以为罪唯其当而已矣祖宗之朝倣汉制自三馆之士皆得与议尚可考也况今天下多故云为举措盖安危利害间不容发之时也虽陛下緫揽图回扵上大臣尽忠竭虑扵下然广采兼听深思熟计而后择而行之未为过也臣愚欲望它日应有大议如所谓政事典礼刑辟之大者下博士祕书省郎官以上台谏侍从议前二日集议扵朝堂俾同者为一状所见异者退别为状偕上中书门下省进呈而后择而行之其便有五合衆人之智尽天下之公是非利害断而行之一也示天下以无我以来嘉言良䇿二也自博士以上皆得与议则虽欲退有后言以归非扵上横议扵下不能三也陛下因揆之以道隂察邪正辩能否扵其间以备简擢而汰庸才四也如此则在朝之臣既皆有虑国谋事之责庶思禆益朝廷而不爲秦人视越之人肥瘠者五也臣愚无知窃以爲便惟陛下裁择取进止二臣窃见迩日以来所在㓂贼徃徃巳就招安然欲一切收而养之则耗财而滋冗食简而汰之则无所归而聚为盗此不可不虑也自㓂之入其所经州县户口所耗几半如闻闲田不耕者尚多傥专遣一使有学识而䟽通有吏能而端厚者如以劝农为名辟属母过若于人俾行经㓂州郡与县令佐根具闲田为籍各注郷村里保地名顷亩户人姓名丁口等印牓招谕复业其未复业田计见实数候有招安简放疲冗之人即从朝廷按籍拨遣令扵某䖏给逃田耕种借以牛种及起盖席屋并田以居如乏耕牛即习用汉志人犁之法一熟或再熟之后即住支粮种浸为屯田是一举而两得也即有归业者证验无伪即以给还而就耕之人别给闲田如初给之数仍专置一司以领护之臣所陈梗㮣如蒙圣裁稍有可采即乞降指挥俾朝廷博议可否如可施行仍衆具措置曲折纎悉之务以闻更委大臣裁定施行庶㡬有利而无弊取进止缴録黄奏状准中书门下省吏房送到録黄一道为两浙西路安抚大使司乞辟持服人承直郎阎彦昭充营田干办公事令臣书行者右臣契勘近者胡舜陟起复知饶州并宣州乞起复司户叅军马允升依旧在任及江东安抚大使司奏乞起复胡悫知繁昌县阎彦昭知芜湖县臣并具奏陈以谓饶州别无事冝及非边任寄委又司户之职人皆可为并芜湖繁昌自可求选能吏不必皆用持服之人夺人子至痛罔极之情创巨痛深方寸既乱徒亏礼制无补事功皆蒙圣慈采纳施行今来阎彦昭从浙西再乞起复乞赐检㑹前奏及所降阎彦昭起复不行指挥照㑹施行所有録黄难以书行谨録奏闻伏候勑㫖缴録黄状准中书门下兵房送到録黄一道枢宻院奏神武右军都统制申窃见迪功郎孙愿丁父忧乞令起复差充本军干办官奉圣㫖令某书行者右某契勘近縁起复从官知州及江东浙西安抚大使司辟官起复某各具缴论巳蒙降指挥不行讫今来孙愿亦非将帅及见任从军在行不可暂阙之人所有録黄难以书行随状缴纳谨具申中书门下省伏乞照㑹施行二月二十日实封奏右臣准中书门下省吏房送到词头一道徐俯除右諌议大夫令臣命词行下臣伏见自顷以来陛下圗治之切徃徃急扵用人徳意诚厚也然窃考古今之冝与祖宗之制其进用人才自非隠遯丘园道义才器卓然杰出如阳城种放之流未有阔略资望不循次而进者何哉名器不可不重人情当使厌服故也俯之少时诚有俊声气亦豪迈以禧之子甞见用扵崇宁政和之间然以黄庭坚甥又上书入邪等且连任宫观故流落扵群枉当路之时靖康之初召为省郎其后未有所歴也陛下即位以来𥘉未之识今乃遽自前任省郎骤除谏议大夫自元丰五年更定官制来五十余年未之有也上皇用人虽号为兼収骤用然亦未有所谓亲擢之士阔略资歴如此者传曰如有所誉其有所试矣又曰左右皆曰贤未可也诸大夫皆曰贤未可也国人皆曰贤然后察之见贤焉然后用之此古圣人之言用人之法也今陛下亦既有所试而见其贤矣乎况諌议大夫以弥缝衮阙佑佐上徳为职昔者端厚如王觌博通如孔文仲刚果如刘安丗忠清如丰稷甞为之矣然觌文仲安丗皆自諌官次迁稷自前侍郎待制迁皆望实俱髙人主熟其议论趣向以充选今俯虽气豪才俊然陛下何从便得之而骤用若此臣恐天下怪惑也汉鲍宣甞言古刑人尚服今爵人反惑无乃与人美官未足以劝而及令天下惑乎陛下诚知徐俯何惜岁月召至行在所谓视其所以观其所由察其所安使其望实巳争扵人然后进而用之盖无不可也宁使士论以得之爲后时而无使相顾骇视腹非而窃叹也非君父所以成就爱惜臣子之心也不然则似恐其不来以髙位诱之要其必至如此则不唯非所以待士亦不足以得士矣何哉盖上之人期之以利而彼亦怀利而来苟怀利也亦何士之可得哉臣愿陛下但下召命湏其至也姑以所应得者命之陛下它日欲置之左右循涂而进亦何为不可哉臣诚为朝廷惜此举措而爱俯人才窃思有以弥缝成就之也臣承词头窃用惶惑㐲念旬日不敢措词巳而再思蒙陛下厚思俾待辠论思之地傥使朝廷举措未厌人心或致疑谤而乃惜身怀利不能长虑却顾尽忠献言是臣仰负圣恩苟贪荣宠人尤鬼瞰将无所逃所以触死忘生妄贡愚瞽伏望陛下深思愚言更赐裁䖏臣闻汉武帝时读子虚赋而善之有恨不与朕同时之叹狗监杨得意侍旁进言乃臣里人司马相如所作及召相如至但以为郎久之为文园令而巳使相如不因狗监不由华丽之文以闻则汉武必有以䖏之矣史称汉武雄才大略岂此类耶今俯之素行无相如之累陛下育材从善爱惜臣子之心又逺过前古但不湏匆匆如此无故使上下皆受疑谤扵清议也只如唐之元稹其才噐文章既为名御史矣在长庆时命知制诰以至翰林真不忝矣止縁自荆南判司中忽命从中出召为省郎便知制诰遂喧朝听穆宗与稹皆得谤议以谓荆南监军崔潭峻之所引也致使元稹才能一皆埋没为正人面辱比之青蝇是进之适所以毁之也以此观之不可不不可不惜此臣所以拳拳恳恳上渎圣聦者也所有告命臣未敢命词行下谨録奏闻伏候勑旨臣两日来闻外传俯与中官唱和有鱼湏之句号为警策臣恐外人不知陛下所以得俯之由妾以此为疑议仰累圣徳之聦明愚所以不敢缄黙终具缴论然臣未敢具申中书门下省如臣所陈或蒙采纳只乞圣旨从中䖏分别降指挥収还前命臣无任惶惧忧灼俟辠之至贴黄奏为徐俯差除词头欲乞圣慈更加裁省如臣所陈或蒙采纳只乞从中䖏分别降指挥収还前命候勑㫖事臣手写奏状如蒙圣慈开可别作施行即乞不须降出右臣今月二日准尚书省札子奉圣旨差提举万寿观充实録院修撰闻命震慑若无所容敢沥恳诚上告君父伏念臣自绍兴二年八月六日忽婴末疾今巳七周年余百端始疗终未复常左手不能举动五指皆拳左足不能屈伸歩趋拜起至扵执持食噐穿着衣裳卷舒𥿄札无不须人加以年齿益衰心志益耗扵朝谒则不能歩趋扵职事则必至旷阙扶掖蹇跛传笑四方玷洿圣朝取讥士类不但以愚拙空踈衰病癈忘不足当笔削之任而巳也况圣主在上贤隽如林一朝大典举以付之必能称职如臣残癈岂可冒荣伏望圣慈特赐寑罢上件㫖挥许臣依旧在外宫观飬痾里闾一意医治涵泳圣化以毕余生不胜厚幸伏惟皇帝陛下天地父母矜而察之臣无任祈天望圣激切屏营之至北山小集卷第四十北山小集北山小集后序宋故左中奉大夫徽猷阁待制新安县开国伯食邑九伯户致仕赠左通奉大夫程公行状曽祖伯照故赠光禄卿祖母扶风太君鲁氏彭城太君钱氏祖迪故任尚书都官郎中致仕祖母仁和县君江氏仙居县君余氏天水县君氏父天民故任瀛州防御推官信州贵溪县丞赠左宣奉大夫母赠大硕人邓氏公讳俱字致道衢州开化人程氏实髙阳之裔周成王时伯符封国扵程休父为宣王司马后因以国为姓春秋时婴以立赵孤显六国时邈为秦狱史易大小篆为隷书汉有不识魏有昱号名将晋元帝即位命元禫为新安太守百姓恱之代还遮道请留不得去诏从其请比卒赐其子孙田宅扵新安之歙县遂居黄墩迁开化北原者公十世祖也公之曽祖光禄君乐恺平易重然诺喜施与郷里称为长者祖父都官君始以儒奋擢进士第治剧邑有徳扵民唐质肃介为江东转运副使日特加赏遇以谓不任威刑而人不犯虽古循吏无以加也父宣奉君为儿时日诵数千言成童属文握笔立就未冠举进士试南宫为第一廷试中甲科益博观典籍研绎奥义常进所撰诗书论得相州饶州州学教授㝷爲瀛州防御推官贵溪县丞摄令事阖邑欣頼召试太学博士而卒公时方年九歳哭泣哀毁见者咨叹终丧从母氏寓外家母性严公左右承意得其欢心外祖尚书邓公左丞润甫深竒之后其家人縁左丞意奏补公假承务郎绍圣四年授苏州吴江县主簿时徽宗即位肆赦放免秋苗本县复行催理吏持文书通签公即申县请准赦蠲放而转运司牒准省符讲求遗利公申状谓财用之在天下譬之衆川之水潴之万顷之陂决漏既多干涸可待乃欲﨑岖回逺引线脉之流以益之不如塞其陂之决漏而已今诸路赋入则衆川是也万顷之陂则緫计是也决漏如江河则无艺之费是也﨑岖回逺引线脉之流以益之则讲求遗利是也凡无艺之费一切罢之则息民𥙿国之政具在守而勿失可以有余见者惊叹亦或指以爲狂任满辟差舒州太湖茶埸以上书论时政罢归时执政者方力持绍述之说以售其私凡持正论者斥以爲邪虽被摈废人更以爲荣焉大观初监常州市易务八宝恩迁通仕郎政和元年改宣德郎差知泗州临淮县事三年召赴审察以前上书报罢㝷主管兖州岱岳观七年差通判延安府以侍亲非便辞改通判镇江府俄除编修国朝㑹要所检阅文字八年兼道史检讨宣和二年转承议郎赐五品服明年除将作监丞时论谓公以儒术丗其家今艺学绩文之士鲜出其右近臣亦推公长扵譔着扵是以闻徽宗即迁祕书省着作佐郎赐上舎出身三年除礼部贠外郎驾幸祕书省特㫖召观书阁下因赐御笔书画迁朝奉郎五年丁母忧七年复除礼部贠外郎以病告老不俟报而归坐责歳余今上登极转朝请郎建炎三年复为着作佐郎㝷再迁礼部贠外郎除太常少卿卧家力辞章四上遂以直祕阁知秀州㑹车驾临幸有旨赐对公奏事讫即启陈济大业致中兴之说言极剀切有曰陛下盛徳日新政事日举赏罚施置仰有以当天意俯有以合人心则赵氏安而社稷固苟惟不然则天之所以眷佑者将恐替人之所以欣戴者将恐离如是则社稷危而天下乱其间盖不容发上欣然纳之及虏骑南渡既据临安遣兵破崇徳海盐公厉兵守御方力巳降省札令公迁避复被㫖管押钱帛由海道趍行在始出华亭宣抚使留公有旨趣使津发因航海至永嘉既朝见以病乞归郷听命时建炎四年三月也冬复召赴行在绍兴改元始置祕书省即以公为祕书少监九月除中书舍人仍兼侍讲二年罢职提举江州太平观四年差知漳州以病辞改提举台州崇道观五年复集英殿脩撰六年除徽猷阁待制九年除提举万寿观充实録院脩撰先是公得风痺之疾朝廷知公步趍拜跪良难特縁兵火之后简册散逸谓公雅精史学持心平实欲使免朝叅坐局充职其意甚厚而公以疾力辞乃差提举亳州明道宫累官至朝议大夫三遇明堂郊祀恩封新安县开国伯食邑九伯户十四年六月疾稍寖乞致仕转左中奉大夫壬辰卒扵寝享年六十有七遗表闻赠左通奉大夫公初娶新昌石氏赠令人再娶同郡江氏封令人男一人曰行敏右承务郎监潭州南岳庙女三人孟以病在室仲嫁右承务郎提点坑冶铸钱司检踏官赵伯旸季嫁右迪功郎监潭州南岳庙江振卿公天资端方诚直言动不妄思虑精切志趣髙逺加以该洽深䆳之学典雅闳奥之文自其㓜年未仕人推爲有父风稍任州县即能遇事引义慷慨论列利害及縁上书坐谴湮阨连年饥寒转迫气益坚刚而自信愈䔍学业太成伟然有公转之望然不能以辞色假人颇亦寡徒少侣訿笑随之而与之深交者率名卿才大夫或其丈人行乆之名实益孚其再佐着作三为郎仪曹朝廷盖欲用之矣晚登掖垣侍经席凡命令之下竭思毕虑有不安于心者率明白反覆言之其进讲若故事必考古验今曲致规鉴未甞有所观望畏避大抵务合人情当事机守祖宗之法度遵先圣之训诰非持甚髙难行之论以苟邀名取誉也每忧外难未夷寝食不置章奏数上如所谓国家之患在扵论事者不敢尽情当事者不敢任责言有用否事有成败理固不齐今言不合则见排扵当时事不谐则追咎扵始议故虽有智如陈平不敢请金以行间勇如相如不敢全璧以抗秦通才如刘晏不敢言理财以赡军食此有志祖宗之制谓近年禁庭宫邸与夫宗室贵戚之家其享冨贵之奉极骄奢侈丽之欲皆自古所无有然其卒也流离狼狈亦自古所无之而怀利封巳之人习熟闻见至今犹以侈大为当然以啬俭为削弱此不可以不变又论武臣转官皆自武功大夫转入横行得者既衆则官益以轻使人人皆怀欲得之心无有纪极在扵厉世劝功之时其为敝害为尢大祖宗之法文臣自将作监主簿至尚书左仆射武臣自三班奉职至节度使即是以次迁转之官而武臣自合门副使至内客省使为横行不系磨勘迁转之列既不系磨勘即非皇城使所得转入之官其除授皆颁特㫖故元丰肇新官制之时以承务郎至特进为寄禄官以易监主簿至仆射之名而武臣独依旧不以寄禄官易之盖有深意也政和间改武官称为郎大夫遂并横行易之而为转官之等级此皆当时有司不习典故不思祖宗之深旨率意改更以开侥倖之门故流弊日深且文臣之所谓庻官者转不得过中大夫而武臣乃得过皇城使此何理也自改使为大夫以来常调之官下至皂隷转为横行者不可胜数其敝极矣夫官职轻重在朝廷所以用之而巳朝廷爱重官职不妄与人则官职重若轻以与人得者冗滥则官职轻官职轻则得者不以为恩未得者常怀觖望他人莫能言也顾任职未几而罢罢未几而病病卒不可复起此有识者之士所以深为天下惜也公平生着述不可胜纪巳抱病犹不辍然忧深虑危时时芟削焚弃今所存者北山小集四十卷麟台故事五卷黙说三卷余无传焉其孤卜以九月辛酉葬于开化县北山之原属瑀状公行实将求铭扵鉅儒硕学以啚不杇谨考核叙如右绍兴十四年九月日龙圗阁学士左中奉大夫提举江州太平观鄱阳县开国子食邑五百户赐紫金鱼袋程瑀状北山小集藏书家着録甚稀是本由黄氏士礼居宋本传写不特校对尽善且字法欧虞深得宋椠遗意闻李女史慧生常以此书临摹书法大有唐人风味宋本归汪氏后女士懐想不释辛已岁艺芸假出时李曽手録一部亦闺阁中佳话也道光庚寅三月草观一过漫书卷尾半叶也今每叶后有字影及朱笔痕隐隐可见是为确証爰复着数语以传信于后时在王洗马巷新宅之士礼居荛圃氏识是嵗良月廿又桼曰瞿中溶籍观于着凮亭癸亥六月一日辑宋刻书目检及此集其去淂书之岁月已足八年矣昔余绘续淂书图石是曰蜗庐松竹盖致道寓居吾郡之城北葺屋曰蜗庐而松柱竹椽饶有古朴之意今余自壬戌冬又迁于东城之县桥题藏书室曰百宋一㕓夫亦取其小焉耳爰志数语于册尾荛翁记黄孝廉荛圃买淂宋椠本北山小集四十卷皆用故纸印刷验其纸背皆干道六年官司簿帐其印记文可辨者曰湖州同理院新朱记曰湖州户部瞻军酒库记曰湖州监在城酒务朱记曰湖州司狱朱记曰乌程县印曰归安县印曰监湖州都商税务朱记意此集板刻扵吴典官廨也古人之移案牍所困纸皆精好事后尚可它用苏子羙监道奏院以鬻放纸口钱祀神宴客淂罪可见宋此故纸未尝轻弃今官文书纸率輭薄不耐久数年之后霉烂蠧蚀不复可用矣北山诗文有风骨在南宋可称铮铮者而此本纸墨古推的是淳熙以前物读之殊不忍释手嘉庆丁己冬十一月廿日竹汀居士钱大昕题时年七十与吾郡典实有涉故钱濳研老人取其集中文字入养新录中谓他日修志可资考证噫濳研注矣而是集余不能守早归萟云书余当日家蔵时无暇传录副本此又余生本缺憾事也岁辛巳郡中有修志之举始忆及此遂向主人借㱕分多传录录毕细校即以原本归赵而余亦作一小跋记其原委是又为此书添一公案海虞月霄张君爱素好古収弃秘册甚多着有爱日精庐读书志扵一书之源流纎悉毕具余所帰之书亦淂附名简末此真读书者之蔵书也闻余有此欲传其副遂复径余分写本仍分冩予之并讐校之古云书经之冩鲁鱼亥豕自谓此冩本木余士礼居未经老人过眼龙见孙习闻校书绪讑手校当不可为余补过幸安淂世有好事者书如月霄其人悉举世间未见见书传録其副是真大乐事想萟云当亦不吝余之屡假也书此以俟月霄闻之不识以余言为何如道光二年歳在壬午七月荛夫识宋椠本北山小集四十卷呉县黄氏士礼居旧藏转入汪氏艺芸书舍金吾从之影冩一分芙川此夲又从金吾藏本传录者尝见蔵书家得一宋元旧籍辄思秘之帐中噫此何说也古之人读书稽古萃一生之心思才力以成一书难矣萃一生之心思才力以成一书而厯七八百年㡬经兵火旧椠如新抑又难矣爱古者碎者其亦思古人成书之难何如流传之难何如今既幸为己有冥冥中郑重付託大望后之人广为传布者又何如乃谬为爱护秘不示人甚无也是书传本稀今一时顿有三四分维艺芸主人不吝通假之功寔多其诸古人传之其人之意者与道光桼年八月上澣张金吾书北山程公以文学气节着扵东都南渡之间史称其制诰典疋闳奥而其所论谏驳见诸集中者尤徴亮直之㮣诗傚韦栁余事矣集四十卷着录袐阁当即鲍氏影宋冩本美川此本乃士礼居旧藏宋椠虽经一再传抄而典型尚在犹可想见风轨固不必以绛云故物为梓里之遗而珍之也道光丁亥岁嘉平月邵渊耀记