何氏语林提要钦定四库全书子部十二何氏语林小説家𩔖一杂事之属提要等谨案何氏语林三十卷明何良俊撰良俊有四友斋丛説己着录是编因晋裴启语林之名其义例门目则全以刘义庆世説新语为蓝本而杂採宋齐以后事迹续之併义庆原书共得二千七百余条其简汰颇为精审其採掇旧闻翦裁镕铸具有简澹隽雅之致视伪本李垕续世説剽掇南北二史冗杳拥肿徒盈卷帙者乃转胜之每条之下又仿刘孝标例自为之注亦颇为博赡其间摭拾既富间有牴牾如王世懋读史订疑所谓以王莽时之陈咸为汉成帝时之陈咸者固所不免然于诸书舛互实多订正如第二十二卷纪元载妻王韫秀事援引考证亦未尝不极确核虽未能抗驾临川并驱千古要其语有根柢终非明人小説所可比也干隆四十二年二月恭校上总纂官纪昀陆钖熊孙士毅总校官陆费墀目録钦定四库全书子部十二语林目録小説家𩔖一卷一徳行上卷二徳行卷三徳行卷四言语卷五言语卷六政事卷七文学卷八文学卷九文学卷十言志卷十一言志卷十二方正卷十三方正卷十四雅量卷十五识鉴卷十六赏誉卷十七赏誉卷十八品藻卷十九箴规卷二十栖逸卷二十一㨗悟博识豪爽卷二十二夙恵贤媛容止卷二十三自新术觧巧艺卷二十四企羡宠礼伤逝卷二十五任诞卷二十六简傲卷二十七排调卷二十八轻诋卷二十九假谲黜免俭啬侈汰忿狷谗险卷三十尤悔纰漏惑溺仇隙原序语林原序何氏语林三十卷吾友何元朗氏之所编类倣刘氏世说而作也初刘义庆氏採撷汉晋以来理言遗事论次为书摽表扬㩁奕奕𤣥胜自兹以还稗官小说无虑百数而此书特为隽永精深竒逸莫或继之元朗雅好其书研寻演绎积有嵗年捜览篇籍思企芳躅昉自两汉迄扵宋元下上千余年正史所列𫝊记所存竒踪胜践渔猎靡遗凡二千七百余事捴十余万言𩔖列义例一惟刘氏之旧而凡刘所已见则不复书品目胪分虽三十有八而原情执要寔惟语言为宗单词只句往往令人意消思致渊永足深唱叹诚亦至理攸寓文学行义之渊也而或者以为摭裂委𤨏无所取裁骫骳偏駮独䏻发藻饰词扵道徳性命无所发眀呜唿事理无穷学奚厎极理或不眀固不足以探性命之藴而辞有不达道何从见是故博学详说圣训攸先修辞立诚蓄徳之源也宋之末季学者牵扵性命之说深中厚黙端居无为谓足以涵养性真变化气质而考厥所存多可议者是虽师授渊源惑扵所见亦惟简便日趋偷薄自画假美言以䕶所不足甘扵面墻而不自知其堕扵庸劣焉尔呜唿翫物䘮志之一言遂为后学之深痼君子盖尝惜之元朗扵此真能不为所惑哉元朗贯综深愽文词粹精见诸论撰伟丽渊宏足自名世此书特其绪余耳辅谈式艺要亦不可以无𫝊也辛亥四月之望文徴眀书何氏语林卷一钦定四库全书卷一语林卷一眀何良俊撰徳行第一夫孔门以四科裁士首列徳行之目故曰我欲载之空言不如见之行事也呜唿夫行胡可以为伪然事变逓陈杂然泛应士有百行焉能以一槩取哉狂狷殊途均能厉圣刚柔异禀善克则中百虑一致要本扵徳尔矣何良俊曰观郭有道扫除旅舎庾异行跪而授条与阮长之误着屐自列事岂必皎皎伟絶殊行哉顾人以为易多忽之耳夫掇煤易箦亦何关扵大徳而孔门以为美谈察㣲知着圣人所贵茍有心扵着则虽让千乗之国又何多焉故余所列都不遗扵细小闵仲叔含菽饮水世称节士老病家贫不能得肉日买猪肝一片屠者或不肯与安邑令闻之勑吏常给焉仲叔怪问其故叹曰闵仲叔岂以口腹累安邑耶遂去客沛汉制每腊诏赐诸博士羊羊有大小肥痩博士祭酒议欲杀羊称分其肉时甄宇为博士独不肯诸人又欲投钩宇复耻之因先自取其最痩者由是不复有争后召㑹诏问痩羊甄博士京师因以此号之杜林与马伏波乡里亲厚伏波南方还时杜马适死伏波令子持一疋马遗杜曰朋友有车马之馈可且以备乏杜受之后数月遣子奉书曰将军内施九族外存賔客望恩者多林父子两人食列卿禄常有盈今送钱五万伏波受之谓子弟曰人当以此为法杜林弟成物故隗嚣听林持䘮归葬寻悔追令刺客杨贤扵陇阺遮杀之贤见林身持鹿车载致弟䘮乃叹曰当今之时谁能行义虽小人何忍杀义士遂亡去赵孝父普王莽时为田禾将军任孝为郎每告归常白衣歩担尝从长安还欲止邮亭亭长先时闻孝当过以有长者客扫洒待之孝既至不白名长不肯内因问曰闻田禾将军子当从长安来何时至乎孝曰寻到矣扵是遂去刘文饶尝乗牛车出行有人失牛就文饶车中认之文饶无所言下驾步归有顷认者得牛而送还叩头谢曰慙负长者随所刑罪文饶曰物有相𩔖事容脱误幸劳见归何为谢之州里服其不校朱文季与张堪同县张扵太学中见文季甚重之接以友道把文季臂语曰欲以妻子托朱生文季以张先达举手不敢对自后不复相见张亡后文季闻其妻子贫困自往候视厚赈赡之文季子颉怪问曰大人不与堪为友何忽如此文季曰堪尝有知己之言吾以信于心也朱文季与同郡陈揖交善揖早卒有遗腹子友文季尝哀之后司徒桓虞为南阳太守召文季子骈为吏文季辞骈而荐友一时称其义烈髙文通居乡时隣里有争财持兵而鬬文通往解之不已乃脱巾叩头请曰仁义逊譲奈何弃之争者投兵谢罪梁伯鸾少孤常独止不与人同食比舍先炊已唿伯鸾及热釡炊伯鸾曰童子鸿不因人热者也灭灶更燃之第五子陵洛阳无主人乡里无田宅寄止灵台中或十日不炊项仲山饮马渭水每投三钱公沙穆尝养猪有病使人卖之扵市云当告买者言病贱取其直不可言无病欺人取贵价也卖猪人到市即售亦不言病其直过价穆怪问其故赍半直追以还买猪人语以猪实有病欲贱卖不圗卖者相欺乃取贵直买者言卖买定约亦复辞钱不取穆终不受钱而去陈重在郎署时有同舍郎归宁误持隣舍郎绔以去主疑重所取重不自申说黙市绔偿之后宁䘮者归以绔还主其事乃显汉时大雪积地丈余洛阳令身出按行见民家皆除雪出至𡊮安门独无有路谓安已死令人除雪入戸看之见安僵卧问何以不出安曰大雪人皆饿不宜干人𡊮安为司徒每朝㑹忧念王室未尝不流涕司马少賔安贫好学隠居教授信诚行乎州里乡人有所计争輙令祝少賔不直者终不敢有言范巨卿为荆州刺史友人孔仲山家贫奉亲变姓名佣为新野县阿里街卒巨卿行部到新野县选仲山为导骑迎巨卿巨卿见仲山把臂谓曰子非孔仲山耶吾昔与子俱曵长裾逰息太学吾蒙国恩致位牧伯而子懐道隐身处扵卒伍不亦惜乎仲山曰侯嬴长守扵贱业晨门肆志扵抱关子欲居九夷不患其陋贫者士之宜岂为鄙哉巨卿勑县代仲山仲山以先佣未竟不肯去范史云邅党锢推鹿车载妻子以捃拾自资儿尝拾得五斛麦隣人尹台遗之一斛嘱儿不得通史云后知即令併送六斛还尹言麦已杂誓不肯受范史云与同郡尹苞同志友善二人居贫出入共一单衣到人门外尹年长常先着衣入湏臾出解与史云范史云所止单陋有时絶粮穷居自若言貌无改时人为之语曰甑中生尘范史云釡中生鱼范莱芜何进尝辟郑康成州郡以进权戚不敢违意遂加迫胁康成勉强诣进进为设几杖礼待甚优康成不受朝服以幅巾见一宿逃去黄叔度洁静通理齐圣广渊不矜名以诡时不抗行以矫俗论者或曰颜子复生乎汉代世言黄叔度动则蹈规矩言则发徳音郭林宗每行宿逆旅輙躬自洒扫及明去后人至见之曰此必郭有道昨宿处也徐孺子清妙髙峙超世絶俗尝事江夏黄公后黄公亡殁孺子往㑹葬无资以自致赍磨镜具自随所在赁磨镜取直然后得前钟季明祖父至徳着名季明髙风承世除林虑长不行人位不足天爵有余桓礹在扬州移居从事屋豫室中中庭橘树一株遇实熟乃以竹籓树四面风吹落两实以绳系着𣗳枝许子将少峻清节好人伦多所赏识徐孟玉为汝南太守署为功曺府中闻子将为吏莫不改操饰行同郡𡊮本初公族豪侠去濮阳令归车从甚盛将入郡界谢遣賔客曰吾舆服岂可使许子将见遂以单车归家钟元常言颜子既殁能备九徳不贰其过唯荀令君为然世称荀令君徳行周备其所规模以圣人为度司马徳操盛徳絶伦有人临蚕求簇箔徳操自弃其蚕而与之或言凡损已赡人谓彼急我缓今彼此正等何縁如此徳操曰人未尝求已求而不与将慙何有以财物令人慙者管㓜安在辽东隣人有牛暴㓜安田㓜安为牵牛着凉䖏自与饮食过扵牛主牛主得牛大慙若犯严刑管㓜安所居屯落㑹井而汲男女错杂至争汲鬬䦧㓜安多买噐分置井傍汲以待之又不使知来者得而怪之问知是㓜安乃各相悔责不复鬬讼邴根矩尝行辽东得遗钱拾以系树枝此钱既不见取而系钱者多乡民便从祷祀邴问其故答云谓之神树邴恶其由己而成淫祀乃辩之里中遂歛其钱以为社供王叔治七嵗时䘮母母以社日亡来嵗隣里脩社㑹叔治感念亡母哀甚初䘮隣里闻之为之罢社华子鱼从㑹稽还都賔客义故送者千人赠遗累数百金子鱼皆无所拒宻各题识临去悉聚诸物语衆人曰本无拒诸君之心而所受遂多念单车逺行将无以懐璧为罪愿诸君为之计衆乃各留所赠咸服其徳沐徳信少以清介立名𫝊播异域吴使诸葛子瑜朱义封围樊城遣船兵扵岘山东斫材牂牁兵人作食有先熟者唿后熟者云来共食后熟者答言不烦尔唿者曰汝欲作沐徳信耶吕子义往省一友人嫌其设酒食懐干糒而往主人盛为供馔子义出懐中干糒求一杯冷水食之潘元茂值年荒时部曲渠帅皆服元茂重名相率赠送道路为储以供行资元茂随同旅多少口率均分无有尊卑优劣若所赋已尽则推己之分以周未遍父老皆为之语曰且贵且富有南山之夀吾仍得与潘元茂又曰恩不可忘无如我潘郎张子台在魏以简质闻杜恕着家戒尝称之曰张子䑓视之似鄙朴人然其心中不知天地间何者为美何者为好敦然似如与隂阳合徳作人如此自可不富贵然患祸当何从而来世有髙亮如子台者皆多力慕体之不如也董侍中尝与尚书令费祎典军胡济共期游集严驾已办郎中董恢诣侍中许脩敬恢年少官㣲见侍中停出逡廵求去侍中不许曰本所以出者欲与同好㳺谈也今君已自屈方展阔积舍此之谈就彼之宴非所谓也乃命解骖诸葛子瑜有容貎思度一时服其𢎞雅陆子璋好学笃义陈国陈融陈留濮阳逸沛郡蒋纂广陵𡊮迪皆单贫有志就子璋㳺䖏子璋割少分甘与同丰约骆公绪小时乡里饥困㳺客或多窘乏公绪为之饮食衰少其娣寡居仁爱有行见而哀之数问其故公绪曰士大夫糟糠不足我何心独饱顾孝则留心下士爱好不倦尝识张秉扵民庶顾除豫章太守当之郡发在近路值秉疾病时送者百数顾起辞賔客曰张仲节有疾苦不能来别恨不见之暂还与别诸君幸少见待卓恕尝从建康还㑹稽辞太傅诸葛恪恪问何当复来恕言某日当复至省觐至日恪欲为主人停不饮食以湏恕至时賔客㑹者皆曰㑹稽建业相去千里道阻江湖风波难必岂得如期俄恕至一座尽惊吴用薛综为选曺尚书薛以让顾子黙曰谭心精体宻贯道达㣲才照人物徳允衆望诚非愚臣所可越先晋兵伐吴张巨先督沈莹诸葛靓诸人逆之牛渚吴军大败诸葛靓退走过迎巨先巨先不肯去靓自往牵之曰天下存亡自有大数岂卿一人所知何故自取死辱巨先垂涕曰仲思今日是我死日也我作儿童时便为卿家丞相所拔常恐不得其死负名贤知顾今以身狥社稷复何遁耶莫牵曵之如是靓流涕放之去数百歩见巨先为晋军所杀城阳太守梁栁当之官梁是皇甫士安从姑子或劝士安饯之士安曰栁为布衣时过我吾送迎不出门食不过盐菜贫者不以酒食为礼今作郡而送之是贵城阳太守而轻梁栁岂中古人之道是非吾心所安鬲令袁毅在政贪浊馈遗朝廷以营虚誉尝遗山巨源丝百斤巨源不欲为异受之命悬之梁后毅事露案验衆官吏至巨源扵梁上得丝已数年尘埃封印如故王伟元少立操行不受致遗尝有一门生为本县所役告伟元求属令王曰卿学不足以庇身吾徳不足以䕃卿属之何益乃歩担干饭儿负盐豉着草屩送所役生到县生徒随从者千人令以伟元诣已整衣出迎伟元乃下道至土牛傍磬折立自言门生为县所役故来送别因执手涕泣而去令即放遣此生一县皆以为耻裴叔则至性寛厚与物无忤不持检素每逰贵势輙取其珍玩虽车马噐服宿昔之间便以施诸穷乏裴叔则营新宅甚丽当移住与兄共逰牀帐俨然轩櫺踈朗兄心甚欲之而口不言叔则心知其意便推使兄住庾异行尝与弟子𣗳篱跪而授条或云今在隐屏先生何恭之过异行曰幽显易操非君子意也衮不忍为卫洗马常以人有不及可以情恕非意相干可以理遣故终身不见喜愠之色阮思旷尝以人不湏广学正应以礼让为先故终日静黙无所修综而物自宗焉阮宣子君贫清静年四十余未有室王处仲诸人歛钱与婚皆一时名士时有慕之者求入钱而不得陶士行每饮酒有限常欢有余而限已竭殷洪源劝更少进士行悽然曰年少时尝有酒失慈母见约故不敢过前軰忌日唯不饮酒作伎王世将以忌日送客至新亭主人欲作音乐世将便起去持弹往卫洗马墓下弹鸟陆祖言少有清操为吴兴时至姑孰辞桓公祖言因问桓曰公致醉可饮几酒食肉多少桓曰年大来饮三升便醉白肉不过十脔卿复云何祖言曰素不能饮止可二升肉亦不足言后伺桓闲日白云外有㣲礼方守逺郡欲与公一醉以展下情桓欣然纳之时王坦之刁彛在坐见祖言所进唯酒一斗鹿肉一柈坐客愕然祖言徐曰眀公近云饮酒三升纳止可二升今有一斗以备杯杓余沥桓公诸人并欢其率素勅中厨更设精馔酣饮极欢而罢谢太傅尝造陆祖言祖言都无供办兄子俶宻为具餐太傅既至祖言所设唯茶果而已俄而俶遂陈盛馔珍羞毕具客去祖言大怒责数俶曰汝不能光益父叔乃复秽我素业耶杖之四十何公为扬州日亲戚有𦵏者乞数万钱而帐下无有扬州旧有米以赈贫寡乃有千余万斛虞存为治中见何公道帐下空索求粜此米付帐下何公曰次道义不共孤寡争粒郭文举父母服终遍逰名山歴华隂之崖以观石室之石函歩担入吴兴余杭山穷谷中倚木扵𣗳苫覆而居都无壁障余杭令顾飏与葛洪共造之携与俱归飏以文举山行或湏皮衣赠以韦袴褶一具文举不纳辞归山中飏追遣使者置衣室中而去文举初无言韦衣乃至烂于户内竟不服用庾元规姿容隽朗好谈老荘风格峻整动由礼则闺门之内不肃而成时人以为夏侯太初陈长文之伦谢石奴请吴隐之为卫将军主簿隐之将嫁女谢知其贫洁遣女必当率薄乃令移厨帐助其经营使者至方见一婢牵犬卖之此外萧然无办刘子骥盛徳素为当时所推百里外有孤妪病将死语人曰唯有刘长史当埋我耳子骥亲往候之值终为治棺殡汜毓奕世儒业敦睦九族客居青州逮毓七世人号其家儿无常父衣无常主王恱之少厉清操为吏部郎时隣省有㑹同者遗恱之饼一瓯竟辞不受曰所费诚复小小然少来不欲当人之恵桓石秀风韵秀澈好言老荘常独䖏一室简扵应接时人比之庾纯桓南郡领平西将军以羊敬元为主簿参预机要羊欲自踈时漏宻事南郡觉其此意愈重之以为楚台殿中郎语羊曰尚书政事之本殿中礼乐所出卿昔䖏股肱方此为轻也羊拜职少日称病自免屏居里巷十年不出戴仲若与兄勃并隠遁有髙名世居剡下又以桐庐地多名山复共逰之因留止居后勃疾患医药不给仲若谓勃曰颙随兄得闲非有心扵黙语兄今疾笃无可营疗颙当干禄以自济耳乃告时求海虞令事垂行而勃卒仲若便引退郭原平少禀至性住在㑹稽居宅下湿遶宅为沟以通淤水宅上种少竹春月夜有盗其笋者原平偶起见之盗者奔走坠沟原平自以不能广施至使此人颠沛乃扵所植竹䖏沟上立小桥令足通行又采笋置篱外隣曲慙愧无复取者甄彬甚有行谊尝以一束苎就长沙寺库质钱后赎苎还扵苎束中得金五两以手巾裹之彬送还寺库寺僧以半与甄甄拒不受曰五月披羊裘而负薪岂受遗金者耶王令眀兄鉴颇好聚歛广营田业令眀意甚不同尝谓鉴曰尊何用田为鉴曰无田何由得食令眀曰亦复何湏得食王仆射子恢之被召为秘书郎仆射为求奉朝请语恢之曰秘书有限故有竞朝请无限故无竞吾欲使汝䖏不竞之地太祖嘉而许之孔中丞在都其弟道存为江夏内史时东土旱俭都下米贵一斗将百钱道存虑中丞贫乏遣吏载五百米饷之中丞唿吏语曰我在彼三载去官之日不办有路粮郎至彼未几何縁得有此米可令载还吏白自古无有载米上水者都下米贵乞扵此货之中丞不听吏载米还江夏江湛为吏部尚书不营财利饷馈盈门一无所受鲜兼衣余食尝为上所召遇澣衣称疾经日衣成然后起沈道䖍居五康山中以捃拾自资同捃者或争穟道䖍谏之不止悉以所得与之争者愧谢后每事辄云勿令居士知朱百年家素贫薄母以冬月亡衣并无絮百年自此不衣绵帛尝寒时就同县孔思逺宿衣悉裌布饮酒醉眠思逺以卧具覆之百年初不知既觉引卧具去谓思逺曰绵定竒温因流涕悲恸思逺亦为之感泣刘凝之隐居荆州时适嵗俭衡阳王义季虑凝之饥死饷钱十万凝之大喜持钱至市门见有饥色者悉分与之俄顷都尽释昙迁经与范蔚宗王昙首逰欵后蔚宗被诛门有十二䘮交知无敢近者昙迁抽货衣物悉营葬送宋孝武闻而叹赏语徐爰曰卿着宋书勿遗此士江士清性至仁慈衣弊多蝨以绵裹置之食菜不食心以其有生意也语林卷一何氏语林卷二钦定四库全书语林卷二眀何良俊撰徳行第一齐髙帝镇东府朝廷致敬时虞玩之为少府犹蹑屐造席髙帝取屐视之讹黒蒵断以芒接之因问卿此屐已几载玩之曰初释褐时买之着已三十年贫士竟不办易髙帝咨嗟因以新屐与之玩之不受问其故答曰公之赐恩华俱重但蓍簮弊履复不可遗帝称善久之桞侍中频立大功名位已重时光禄大夫韦祖征州里宿徳侍中每为之拜或劝祖征止之祖征答曰司马公所为后生楷法吾安能止之哉时人称其两得谢元晖好奨人才㑹稽孔闇麄有文笔未为时人所知孔稚圭尝令草让表以示元晖元晖嗟叹良久自折简写之语稚圭曰是子声名未立应共奨成无惜齿牙余论王僧䖍为武陵太守携诸子姪到郡兄子俭中涂得病僧䖍为废寝食诸人或慰喻之僧䖍曰昔马援子姪之间一情不异邓攸扵弟子更逾所生吾实懐其心诚未异古亡兄之𦙍不宜忽诸若此儿不救便当回舟谢职张思曼口不言利有财辄散之清言端坐或竟日不食门生见思曼饥为之办飱张思光给假东出世祖问思光住在何䖏思光答曰臣陆䖏无屋舟居非水后日上以问其从兄思曼思曼曰融近东出未有居止权牵小船扵岸上住陆慧晓为晋熈王长史立身清肃僚佐造见必起送之或语云长史贵重不宜妄自谦屈陆曰我性恶人无礼不容不以礼䖏人又未尝卿士大夫或问其故陆曰贵人不可卿而贱者乃可卿人生何容立轻重扵懐抱谢长史亡后𢎞㣲哀戚过礼蔬食积时虽除服犹不噉鱼肉沙门慧琳尝诣𢎞㣲𢎞㣲与之共饭见其𬞞食慧琳曰檀越素既多疾顷者肌色㣲损即吉之后犹未服膳若以无食伤生岂所望扵得理𢎞㣲答曰衣冠之变礼不可踰在心之哀实未能已因而废食歔欷不自胜宋末江左无复鳆鱼一枚直钱数千文有饷禇彦回三十枚者时彦回虽贵而贫过甚门人请卖之可得十万钱彦回曰我谓此是食物聊尔受之虽复俭乏宁可卖饷取钱即与亲㳺噉之少日都尽裴昭明为长沙郡丞罢任归刺史王藴谓曰卿清贫必无还资湘中人士有湏一礼之命者我不爱也昭明曰下官忝为邦佐不能光益上府岂以鸿都之事仰累清风裴始安在郡还甚贫罄世祖曰裴昭眀罢郡归遂无宅我不谙书不知古人中谁比沈约撰宋书拟立𡊮粲传以审世祖世祖曰𡊮粲自是宋家忠臣约又多载孝明帝诸鄙渎事上遣左右谓约曰孝武事迹不容顿尔我昔经事宋眀帝卿可思讳恶之义由是多所省除颜见逺仕齐为御史正色立朝有当官之称及梁武执政以疾去官寻齐和帝暴崩见逺恸哭而絶梁帝深恨之语诸人曰我自应天从人何预天下人事而颜见逺乃至扵此阮长之为中书郎直省夜往隣省误着屐出合长之依事自列门下以闇夜人不知不受列状长之固遣送曰长之一生不侮闇室徐孝嗣拜仪同歛容谓左右曰吾徳慙古人位登衮职将何以堪之明君可以理夺必当死请若不获命正尝角巾邱园待罪家巷耳刘祭酒弟琎方轨率直祭酒尝夜唿琎共语琎不时答方下床着衣立然后应祭酒怪问其久琎曰向束带未竟王茂逺与谢览约官至侍中不复谋仕进览自吏部尚书出为吴兴郡平心不畏强御由䖏俗情薄也茂逺为侍中已后虽不退身亦淡然自守昭明太子至性仁孝所生丁贵嫔亡水浆不入口每哭辄恸絶髙祖遣顾常侍喻㫖曰毁不灭性圣人之制礼不胜䘮比扵不孝有我在那得如此太子乃强进数合自是至葬日进麦粥一升昭明体素壮腰带十围至是减削过半每入朝士庶见之莫不下泣昭眀与诸贤汎舟𤣥圃池有盛称此中宜奏女乐太子初无言但咏左太冲招隠诗曰何必丝与竹山水有清音任彦升好交结奨拔士友得其延誉率多升擢衣冠贵逰莫不争与交亲坐上賔客恒有数十时人慕之号曰任君范元琰少便栖遁家甚贫罄灌园自给尝出行见人盗其菜元琰遽退还母问其故具以实对母问盗者为谁答曰向退走者正畏其愧耻耳今启其名愿勿泄也扵是母子秘之人有渉沟盗范元琰笋者元琰因伐木为桥以渡之盗者大慙一乡无复草窃明山賔至性笃实家甚贫困尝货所乗车中牛既售受钱山賔语买主曰此牛经患漏蹄治差已久恐后脱发无容不相语买主遽追取钱䖏士阮孝绪闻之叹曰此言足使还淳反朴激薄停浇矣眀山賔初临青州所部平陆县嵗俭启仓出米以赡贫民后刺史检州曺失去簿书以山賔为耗阙有司追责籍其宅入官山賔黙不自理更市地造宅庾子舆少有至性父域卒官巴西子舆奉䘮归至巴东滛预石瞿塘大滩秋水犹壮子舆抚心长呌其夜五更水忽减退安流南下及度水壮如旧时人为之语曰滛预如幞本不通瞿塘水退为庾公傅茂逺泊然静䖏不妄交逰𡊮司徒每经其户辄叹曰经其户寂若无人披其帷其人斯在岂得非名贤顾常侍清介持操为廷尉正时冬服单薄寺卿蔡子度谓人曰我欲解身上襦与顾郎恐顾郎难衣食者竟不敢遗之张士简嗜酒踈脱扵家务尤所忘懐在新安时遣家僮载米三千斛还吴耗失大半士简问其故答曰雀䑕耗也士简笑曰壮哉雀䑕不复研问髙伯恭与广平游雅太原张伟同业相友雅尝论伯恭曰夫喜怒者有生所不能无前史载卓公寛中文饶洪量𥚹心者或弗之信余与髙子逰䖏四十年未尝见其愠喜之色不亦信哉髙子内文眀而外柔弱其言呐呐不能出口余尝唿为文子崔公谓余云髙生丰才博学一代佳士所乏者矫矫风节耳余亦然之司徒之谴起扵纎㣲及于诏责崔公声嘶股战不能言宗钦已下伏地流汗都无人色髙子敷陈事理申释是非辞义清辩音韵髙亮眀主为之动容闻者无不称善仁及僚友保兹元吉向之所谓矫矫者更在斯乎宗爱之任势也威振四海尝召百司扵都坐王公以下望庭毕拜髙子独升阶长揖由此观之汲长孺可卧见卫青何抗礼之有向之所谓风节者得不谓此乎知人固不易人亦不易知吾既失之扵心内崔亦陋之扵形外钟期止听扵伯牙夷吾见眀扵鲍叔良有以也卢度世以崔浩事逃在髙阳郑罴家罴匿之使者逮罴长子罴诫之曰君子杀身以成仁汝虽死勿言其子奉命大被拷掠乃至火爇其体以死卒无所言杨津拜司空日当时府主皆自引僚佐有人就津求为幕属津曰此事湏家兄裁之何为见问翟暹平居侵晓则与兄弟跪问母之起居出理官政暮归尝食视寝毕然后至外斋对亲賔论事或与沙门谈𤣥理夜久还寝一生不问家产牛𢎞弟弼好酒而尝因醉射杀𢎞驾车牛𢎞还宅夫人迎谓曰叔射杀牛𢎞闻之无所怪问直答曰作脯坐定其妻又言叔射杀牛大是异事𢎞言已知颜色自若读书不辍崔彦𤣥清虚寡欲以简正见称初和士开擅朝曲求物誉诸公因此颇为子弟干禄世门之胄多䖏京官彦𤣥二子并为外任弟廓之从容言曰拱扩幸得不凡何为不在省府之中清华之所而并出外藩有损家代彦𤣥曰吾立身以来耻以一言自达今若进儿与身何异卒无所求陆云驹邅母忧哀慕毁悴殆不胜䘮至沉笃顿昩时第五弟抟遇疾临终谓其兄弟曰大兄尫病如此性至慈爱抟死之日不可令大兄知哭泣之声亦不宜闻彻致有感动家人至扵祖载方始告之云驹闻而悲痛一恸便絶韦孝寛在延州兄敬逺至州与孝寛相见将还孝寛以所乗马及辔勒与敬逺敬逺以其华饰心弗欲之笑谓孝寛曰古人不弃遗簮坠屦者恶与之同出不与同归吾虽不逮前烈然舍旧録新亦非吾志乃乗旧马以归李徳林父校书亡时正严冬单衰徒跣自驾灵舆反𦵏故里时博陵豪族有崔谌休假还乡车服甚盛将赴吊徳林从者数十骑稍稍减留比至徳林门才余五骑云不得令李生怪人熏灼房彦谦虽有禄仕务存俭素恒致屡空怡然自得尝从容独笑顾谓其子𤣥龄曰人皆以禄富我独以官贫所遗子孙唯在清白耳所着文笔恢廓闲雅有古人深致时太原王劭北海髙孝基蓨县李纲河东栁彧薛孺皆一时知名之士彦谦并与为友虽冠盖成列而门无杂賔体资文雅深达政务有识归之薛元敬是薛收兄子武徳中为天䇿府叅军兼直记室时收与房杜䖏腹心之寄更相结附元敬谨畏未尝申欵如晦叹曰小记室不可得而亲不可得而踈温大雅将改葬其祖父筮者曰若葬此地当害兄而福弟大雅曰若得家弟永康我当含笑入地葬讫嵗余果卒李百药名徳之子文行兼絶四海名流莫不宗仰晚年悬车告老怡然自得穿池筑山文酒谭賔以尽平生之志霍王元轨临徐州与䖏士刘𤣥平为布衣之交或问𤣥平王之所长𤣥平答以无长人问其故𤣥平曰夫人有短所以见长至扵霍王无所不备吾何以称之太宗尝赐于志宁张行成髙季辅田志宁言臣家自周魏以来世居关中赀业不坠今行成季辅始营产土愿以臣有余赐不足者帝分其田以与二人河间王次子晦私第有楼下临酒肆其人尝候晦言曰㣲贱之人虽礼所不及然家有长㓜不欲外人窥之家迫眀公之楼出入非便请从此辞晦即日毁其楼李义琰宅无正寝弟义琎为市堂材义琰曰以吾为国相甚愧岂可尚营美宇以速祸咎义琎言凡任为丞尉且崇第舎兄位髙安可偪下义琰曰事难全遂物不两兴既䖏贵仕又广居宇非有令徳必受其殃卒不许其后木腐弃之戴至徳为尚书右仆射时刘仁轨为左人有所诉仁轨率优容之至徳乃诘究本末理直者宻为奏理终不显私恩当时人多不知独称仁轨为解事仆射常更日听讼有一妪诣省至徳已收牒妪乃复取曰初以为解事仆射今乃非是至徳笑还之人服其长者郭元振在太学时家中送资钱四十万㑹有缞服叩门者自言五世未葬愿假以治䘮元振举与之无少吝亦不质其姓氏王义方初拜御史意望殊髙忽畧人间细事买宅既数日忽对賔朋指庭中青桐树一䨇曰此亡酬直賔朋言侍御贵重不知交易树当随宅无别酬例义方曰此嘉树非他物比召宅主付之钱四千王义方举眀经诣京师客有徒歩疲扵道者自言父宦逺方病且革欲往省觐困不能前义方解所乗马遗之不告姓名而去王义方为魏征所知征欲妻以夫人之姪王辞不取俄而征薨王乃取女人问其故曰初不附宰相今感知己故也李峤当则天朝拜相后幸其宅见卧青絁帐赐御用绣罗帐易之峤卧不安席明日奏小时相者谓不当华欲仍用旧帐故事宴集贤院官重者先饮时张说为学士语诸人曰吾闻儒以道相髙不以官阀为先后大帝时修史十九人长孙无忌以元舅每宴不肯先举爵长安中与修三教珠英当时学士亦不以品秩为限扵是引觞同饮时伏其有体蘓昌容转扬州大都督府长史府据都㑹多名珍怪产前长史赀取巨万昌容单衣幞被自将陆象先在蒲州日小吏有罪但诫遣之大吏争白以为可杖象先曰人情大抵不相逺谓彼不晓吾言必湏责者当以汝为始大吏慙而退象先尝曰天下本自无事但庸人扰之为烦尔第澄其源何忧不简陆象先在官务以寛仁为政司马韦抱真尝言望眀公稍行杖罚以立威名不然恐下人怠废象先曰为政者理则可矣何必严刑树威损人益已以伤仁恕之道元延祖年过四十不仕亲姻强劝之再调舂陵丞辄弃官去尝曰人生衣食可适饥饱不宜复有所湏每灌畦掇薪以为有生之役过此吾不思也元紫芝贫时其兄早亡有遗孤朞月其嫂又䘮无乳哺之紫芝昼夜哀号抱其子以已乳含之渉旬湩流遂得长大兄子能食其乳方止元紫芝为鲁山令有清徳门下相与谥为文行先生士大夫髙其行不名谓之元鲁山刺史韦诜休沐日登楼见人扵后圃有所瘗蔵访之羣吏曰此叅军裴寛宅寛义不以苞苴污家适有人以鹿为饷致而去不敢自欺故瘗之诜闻而叹异杨绾至性沈靖独处一室左右图史凝尘满席澹如也杨绾始辅政御史中丞崔寛家族富侈城南别墅池观堂皇为当时第一即日遣人毁之京兆尹黎干出入从驺御百数省损才留十骑中书令郭子仪在邠州行营方大㑹除书适至音乐散五之四其他闻风靡然自化者不可胜纪世以比山涛谢安杨绾知友皆一时名士或造之者清谈终晷未尝及名利有欲干以世务绾言必𤣥逺不敢发词内愧而退大歴中徳望日崇天下雅正之士不逺数千里争趋其门叚秀实初为营田官泾原大将焦令谌强占民田绐与农约熟归其半嵗旱令谋索入农往诉秀实秀实署牒免之令谌召农责曰我畏叚秀实耶以牒置背上大杖击二十舆致庭中秀实泣曰乃我困汝即自裂裳裹疮注药卖已马以代偿淮西将尹少荣骂令谌曰叚公亷仁惟一马卖而市谷入汝汝取之不耻汝何能为人令谌大愧流汗曰吾终不可见叚公一夕自恨死崔刑部夫人是李西平女西平生日中堂大宴方食有小婢附崔夫人耳语夫人颔之而去有顷复至王问何事夫人言大家昨夜小不安适使人往候王掷箸怒曰我不幸有此女大竒事汝为人妇岂有阿家体候不安不检校汤药而与父作生日吾有此女何用作生日为遽遣走担子归身亦续至崔氏家问疾且拜谢教子女不至姻族闻之无不愧叹刘敦儒事亲至孝亲心绪不理每鞭人见血则一日恱畅敦儒常歛衣受杖曽不变容李道枢母卢夫人刚严性喜鞭人时道枢名闻已光又在班列往往賔客至门值公方受杖李师古䟦扈惮杜黄裳为相未敢失礼命一干吏寄钱数千绳并氊车子一乗亦直千缗使者未敢遽送扵宅门伺候累日有緑舆自宅出从婢二人青衣繿缕言是相公夫人使者遽归以告师古师古折其谋终身不敢改节李汧公少贫客㳺梁宋与诸生共逆旅诸生病且死出白金语汧公曰左右无知者幸君以此葬我余则君自取之汧公许之托葬宻置余金棺下后其家来谒汧公共启墓出金付之李汧公为岭南罢镇归行到石门停舟悉捜家人犀象投江中而去李约尝江行与一商胡舟楫相次商胡病笃固邀与约相见以二女託之皆有异色又遗一大珠约悉唯唯及商胡死财寳数万约皆籍送官与二女求配始殓商胡时宻以夜光含之后亲属来理资物约请官司发掘验之夜光果在墓中阳城年长不肯娶语羣弟曰吾与若孤惸相育既娶则间外姓虽共䖏而益踈我所不忍羣弟义之亦不娶遂兄弟同䖏终身阳城嵗饥屏迹不过隣里屑榆为粥讲论不辍有奴都儿化其徳亦方介自约或哀其馁与之食不纳后致糠覈数杯乃受任廸简在李景略幕中景略尝宴客行酒者误进醯景略用法严迪简不忍其死饮为釂徐以他辞请易之归病衉血终不以闻军中服其长者李廙为尚书左丞有清徳其妹是刘晏夫人晏方秉权尝造廙延至宴室见其门帘甚弊乃潜度广狭以麤竹织成帘将以赠廙三擕至门不敢发言而去李实尹京时甚知韦贯之尝举笏示所知曰此其姓名也与吾同里素闻其贤愿识之而进扵上或以语贯之曰子今日诣实眀日贺者至矣贯之唯唯数嵗中不往官亦不迁语林卷二何氏语林卷三钦定四库全书语林卷三眀何良俊撰徳行第一裴晋公为门下侍郎过吏部选人谓同过给事中曰吾徒至此侥倖甚多此軰优一资半级何足问也悉与注定未曽退量王丞相再主文柄欲以白敏中为状元病其人与贺㧞惎为友惎有文而落拓丞相宻令亲知通意俾敏中与惎絶复约敏中为具敏中许之既而惎果造门左右绐以敏中他适惎迟留不言而去俄顷敏中跃出唿左右召惎悉以实告且曰一第何门不可致奈何轻负至交相与欢醉而寝前人来见之大怒而去具言扵丞相丞相曰我比只得白敏中今当更取贺㧞惎矣李尚书在潭州席上有舞柘枝者颜色忧悴问之是故韦左司爱姬之女李公速命更其舞衣延入与韩夫人相见见其言语清楚宛有冠葢风仪遂扵賔榻中选士嫁之舒侍郎闻之赠李诗曰湘江舞罢忽成悲便脱蛮靴出绛帏谁是蔡邕琴酒客魏公懐旧嫁文姬桞公权善书公卿赠遗鉅万多为主蔵竖海鸥龙安所窃别贮杯盂一笥缄縢如故其噐皆亡讯海鸥乃曰不测其故公权笑曰银杯羽化耳不复致诘杨凭有客徐晦素厚善凭后得罪姻友惮畏无敢至者独晦送至蓝田故相权徳舆言君送杨临贺诚厚无乃为累乎晦曰晦自布衣时杨临贺知我厚方兹流播宁忍无言而别有如公异时为姦佞譛斥晦敢自同路人乎徳舆叹其长厚钱徽在翰林日宪宗尝独召徽有所咨议徽从容言曰他学士皆髙选宜与闻机宻以广叅决帝称其长者钱蔚章初贬江州李宗闵杨汝士令蔚章以叚文昌李绅私书进呈上必开悟蔚章曰茍无愧心得䘮一致脩身慎行安可以私书相证耶即令子弟焚去裴公美志操坚正童齓时兄弟同学于济源别墅公美经年不出墅门昼讲经籍夜课诗赋虞人有以鹿为贽者兄弟炰之召公美共食公美曰我等穷生菜食不充今日食肉翌日何继无宜改馔独不肯食桞仲郢先为牛竒章辟客后李卫公知其无私奏为京尹仲郢谢日自言不期太尉恩奨及此仰报盛徳敢不如竒章公门馆卫公不以为嫌仲郢常感卫公之知大中朝李氏无禄仕者仲郢领盐铁特取卫公兄子从质为推官知蘓州院令以禄利赡南宅时令狐绹为宰相不恱仲郢与绹书曰任安不去尝自愧扵昔人吴咏自裁亦何施扵今日李太尉受责既久其家已空遂絶蒸尝诚深痛恻绹深叹美即与从质正员官司空表圣甚为王重荣父子所重尝为重荣作碑赠素绢千匹表圣致虞乡市中人得取之一日都尽王凝清脩重徳冠絶当时每就寝息必叉手而卧虑梦寐或见先灵赵光逢两登廊庙四退邱园百行五常不欺暗室缙绅咸仰以为名教主朱梁革命唐旧臣李涛朱葆光颜荛数人挈家南渡寓于潭州每正旦与至日必序立扵南岳祠前北望号恸殆二十年后唯李涛北归葆光遂家衡山李后主𦵏北邙故吏张佖后官河南每清眀亲拜其墓哭之甚哀李氏子孙陵替佖常分俸赡给江南李氏时有县令钟离君与隣县许令为姻女将出适买一婢从嫁一日其婢执箕帚治地堂前熟视窳䖏恻然泪下钟离君怪问之婢泣曰幼时我父扵此穴地为毬窝道我戯剧嵗久而穴䖏未改钟离君惊问其父婢曰我父乃两政前县令身死家破我遂落民间更卖为婢钟离君唿牙侩问之复咨扵老吏具得其实遽以书抵许氏曰吾买得前令之女义不可久辱当辍奁篚先求壻嫁之更一年别为吾女营办许答书曰蘧伯玉耻独为君子君何自専仁义愿以前令之女配吾子君女当别求良配扵是前令之女遂归许氏南唐后主薨太宗诏侍臣撰碑时有与徐铉争名欲中伤之因言知吴王事迹莫若徐铉太宗诏铉为之铉遽请对泣曰臣旧事李煜陛下容臣存故主之义乃敢奉诏太宗许之铉为碑但推言气数已尽天命有归有曰东隣遘祸南箕扇疑投杼致慈亲之惑乞火无里媪之谈始劳因垒之师终后涂山之㑹太宗览读叹赏每对宰臣称铉忠义徐鼎臣归朝后坐事出陜右栁开时为州刺史开性豪颇不加礼又开事多不法朝廷命郑文寳治罪文寳素师事鼎臣开诣鼎臣求觧鼎臣曰彼昔为铉弟子然时异事背尚安能必其心开再拜力恳鼎臣许之顷文寳至首不见开即屏从者歩趋入巷诣鼎臣许觐省立扵庭下鼎臣徐徐下座文寳拜竟陞自西阶通温凊复降拜鼎臣乃邀文寳上立谈道旧且戒文寳以持节之重而铉闲慢废弃后勿复来文寳力询其所欲鼎臣曰栁开甚相畏文寳黙出其事立散文寳敦尚风义世皆称之张齐贤为江南转运日尝家宴一奴窃银噐数事于懐中文定自帘下熟视不问尔后文定三为宰相门下厮役往往皆得班行此奴竟不霑禄奴乗间自言某事相公最久凡后扵某者皆得官相公何独遗某因泣下不止文定悯然语曰我欲不言尔乃怨我尔忆江南日盗吾银噐数事乎我懐之三十年不以告人虽尔亦不知也吾备位宰相进退百官志在激浊扬清安敢以盗贼荐耶念汝事吾久今予汝钱三百千汝其去吾门下自择所安奴震骇泣拜而去李丞相有一仆逋金十千一夕遁去其女将十嵗有美姿自系一劵扵带愿卖宅中以偿丞相祝夫人曰当如己子育之扵室训教妇徳俟长求夫嫁之请夫人亲为结缡务在眀洁夫人如所教及笄择一壻具奁归之女范坚白其二亲后归旧京感公刻骨丞相病夫妇刲股作羮及薨服衰三年李文靖为相専以方严重厚镇服浮躁尤不乐人论说短长胡祕监谪商州久未召尝与文靖同为制诰闻其拜参政以启贺之诋前居职罢去者云吕参政以无功为左丞新参政以酒失为少监辛参政非才谢病优拜尚书陈参政新任失㫖退归两省其誉文靖甚力文靖慨然不乐命小吏封置别箧曰吾岂真优扵是亦适邅遇耳乗人之后而讥其非吾所不为况欲扬一已而短四人乎终为相祕监不复用王文正以清徳事真皇上特敬重一日御宴陈设鲜华文正顾视意色不恱上觉其如此至中休命左右以旧陈设易之王魏公有弟慠不可训一日逼冬至祠家庙列百壶扵堂弟皆击破之家人惶骇魏公忽自外入见酒流满路不可行公无一言但摄衣歩入其后弟忽感悟为善西蜀乱后官府多不挈家以行张忠定知益州单骑赴任是时一府官属惮张严峻莫敢蓄婢使张不欲絶人情遂自买一婢以侍巾帻自此官属稍稍置姬张在蜀四年被召还阙唿婢父母出赀以嫁仍是䖏女蒋侍郎家有杨文公与王魏公一帖用半幅纸有折㾗其略云昨夜有进士蒋堂携所作文来极可喜不敢不布闻谨封拜呈蘓子瞻曰夜得一士旦而告人察其情若喜而不寐者世言文公为魏公客公经国大谋人所不知者独文公得与观此帖不特见文公好贤乐士之急且得一士必亟告之其补扵公者亦多矣片纸折封尤见前人至诚相与简易平实不为虚文安得复有隠情皆可为后法韩许公在中书日尝见天下诸路有职司捃拾官吏小过辄颜色不怿曰今天下太平主上之心虽虫鱼草木皆欲得所夫仕者大则望为公卿次则望为侍从职司其下亦望京朝幕职奈何锢之扵圣世孙明复年四十犹不娶李廸知其贤欲以兄子妻之眀复初尚犹豫石介与诸弟子请曰公卿不下士久矣今丞相不以先生贫贱欲托以子宜因以成丞相之贤眀复乃听韩魏公为相每见文字有攻人隠恶必手自封记不令人见宋朝引试率在八月中韩魏公当国日二蘓将就试黄门忽卧病魏公辄奏上曰今嵗召制科之士惟蘓轼蘓辙最有声望今闻蘓辙偶病未可试如此人兄弟中一人不得就试甚非衆望欲展限以俟上许之黄门病中魏公数使人问讯既闻全安方引试比常例展二十日自后试科目并在九月后相国吕㣲仲语及科目何故延及秋末东坡为吕言之吕曰韩忠献其贤如此深可慕尔范文正在睢阳遣其子尧夫扵姑蘓取麦五百斛尧夫时尚少还次丹阳见石曼卿问寄此久近曼卿言已两月三䘮在浅土欲𦵏之北归无可与谋尧夫以所载舟与之单骑自长芦捷径而去到家拜起侍立良久文正曰东吴见故旧乎曰曼卿为三䘮未举留滞丹阳时无郭元振莫可告者文正曰何不以麦舟付之尧夫曰已付之矣欧阳公下士后代罕比作河北转运使过滑州访刘羲叟扵陋巷中羲叟时为布衣人未有知者欧阳公为翰林学士日常有空头门状数十纸随身或见贤士大夫称道人物必问其所居书填门状先往见之果如所言便为延誉未尝以位貌骄人张安道与欧阳文忠素不相能安道守成都日文忠为翰林蘓眀允父子自眉州走成都将求知扵安道安道曰吾何足为重乃为作书办装使人送至京师谒文忠文忠得明允父子所着书亦不以安道所荐为嫌大喜曰后来文章当在此即极力推挽天下髙此两人赵叔平与欧阳公同在舘赵重厚寡言公意轻之公知制诰日韩范在中书以赵为不文除天章阁待制赵不以屑意㑹公甥女淫乱事觉语连公时疾韩范者皆欲文致公罪云与甥乱上怒狱急羣臣无敢言赵乃上言脩以文章为近臣不可以闺房暧昩之事轻加污蔑臣与脩踪迹素踈脩之待臣亦薄所惜者朝廷大体耳书奏上不恱人皆为之惧赵澹然如平日张文定公平生未尝不衣冠而食尝暑月与其壻王巩同饭命巩禠带公衫㡌自如巩顾见不敢公曰吾自布衣诸生邅遇至此一饭皆君赐也享君之赐敢不敬乎子自食某之食虽衩衣无害也石守道为举子时寓学扵南都固穷苦学世罕其比王侍郎闻其勤约尝以盘餐遗之守道谢曰甘脆者亦某之愿但日享之则可若止脩一餐则眀日何以复继朝享膏粱暮厌麄粝人之情也某所以不敢当赐王大嗟重之罗可以踈放自适尝有窃刈其园中蔬者可适遇见因蹑足避草间以俟其去又有攘杀其鸡者可携壶就之其人慙悚服罪可执其手曰与子幸同里闾不能烹鸡以待子我诚自愧乃设席唿其妻孥环坐尽醉而归终不语人人由是相诫无犯龎相判太原日司马温公适倅并州一日被檄廵邉温公因便宜命诸将筑堡扵穷鄙而不以闻后为西羌所败杀一副将朝廷深讶龎公擅兴诘责不已龎公既素重温公畧弗自言久之遂落使相以观文殿学士罢归龎公益黙不一语温公用是得免赵清献既谢政归唯居髙斋不复与家人相接子弟晨昏一至以二凈人一老兵为役早不茹荤以一凈人治膳扵外日轮一僧伴食玉泉师三五日一过之晚乃畧取鲊脯扵家老兵扫除事已即去唯一凈人执事其傍暮以风罏置大铁汤缾可贮斗水及列盥潄之具则凈人亦去公燕坐至初夜就寝鸡鸣凈人治佛室香火三击磬公乃起自以缾水颒面趋佛室暮年尚能日礼百拜诵经至辰时范氏自文正公贵显以清苦俭约称于世子孙皆守其家法忠宣正拜后尝留晁美叔同匕箸美叔退谓人曰丞相变家风矣或问之晁答曰盐䜴棊子上有肉两簇岂非变家风乎闻者大笑司马温公未有子清河郡君为置一妾一日使盛饰入书室中公畧不顾妾思所以动之取一帙问曰中丞此是何书公拱手正色答曰是尚书妾逡廵而退陜人薛公度言小时见司马温公自洛中来夏县上冡乡人皆集父老或请曰愿闻资政讲书以为乡里之训公欣然为讲孝经庶人章王荆公判金陵纳节求宫观得㑹灵观使筑第扵南门外七里去蒋山亦七里平日乗一驴从数僮逰诸山寺欲入城则乗小舫泛潮沟以行所居四无居人其宅仅蔽风雨又不设垣墻望之若逆旅之舍有劝筑垣墻辄不应元丰末被疾奏舍此宅为寺有㫖赐名报宁疾愈税城中屋以居竟不复造宅王舒王夫人好洁成疾舒王至性任率每不相合自江宁乞归私第有官藤床吴假用未还郡吏来索左右莫敢言王一日跣而登床偃卧良久吴望见即命送还冯当世孙和叔吕晦叔薛师正同在枢宻府三人屡扵上前争论晦叔独黙不言上顾问之晦叔方为开析可否语简而当上常纳之三人亦不能违也出则未尝语人当时讥晦叔循黙不副衆望晦叔亦不辩同僚或为辩之吕申公当文靖秉政时自书舗中投应举家状弊衣蹇驴谦退如寒素见者虽爱其容止亦不甚异既去问书舗知是吕廷评乃始惊叹范正平勤苦学问操履甚扵贫儒与外氏子弟结课扵觉林寺去城二十里忠宣当国时正平徒歩往来人不知为范丞相子蘓子瞻云予小时书室前有竹柏杂花衆鸟巢其上武阳君恶杀生婢妾不得捕取数年间鸟有巢扵低枝其可俯而窥此不忮之诚信扵异类蘓长公自儋北归卜居阳羡时邵民瞻从公逰时时相与杖䇿过长桥访山水为乐邵为公买一宅为缗五百公倾嚢仅能偿之卜吉将入居夜与邵歩月偶至村落闻妇人哭声极哀公徙倚听之与邵推扉而入则一老妪公问妪何为哀伤至是妪言吾有一居相𫝊百年吾子不肖举以售人今日迁徙百年旧居一旦诀别所以泣也坡亦为之怆然问其故居所在则公以五百緍所得者因再三慰抚谓曰妪之故居乃吾所售不必深悲当以是居还妪即命取屋劵对妪焚之唿其子迎母还旧居不索其值公遂还毘陵不复买地吕汲公在相位其兄进伯自外郡代还相与坐东府堂上夫人自廊下降堦趋谒以二婢掖侍而前进伯遽曰宰相夫人不湏拜㣲仲觧其意叱二婢使去夫人独拜扵赤日中尽礼而退进伯畧不顾劳闻者叹服其家法之严范忠宣既薨朝廷赐碑额曰世济忠直时唐君益知颍昌为表其居曰忠直坊正平语君益荷公厚意但上命揭扵墓隧假宠扵范氏若施之康荘以为往来之观非朝廷意也君益言此州郡之事扵家君无与正平曰先人功名何待此而显且十室之邑必有忠信流俗所尚识者所止异时不独吾家为人嗤诮公亦宁逃扵指议故敢以力请时李端叔官扵许语君益曰顷胡文恭知蘓州时蒋希鲁致政归文恭尝学扵蒋乃表其第为难老坊蒋公见之不乐曰此俚俗歆㷔内不足而假之人以为夸者非所望扵故人也时营缮已毕文恭因其尝获芝草遂更为灵芝坊文恭退而语人曰识必因徳而后达蒋公之徳盖所畏而其识如此非吾所及也君益闻端叔言遂撤范氏之坊刘道原自洛阳南归时巳十月尚无寒具司马文正公遗以衣袜及旧貂褥道原固辞强与之行及颍州悉封还不受陈后山为馆职当侍祠郊丘非重裘不能御寒后山内子与赵挺之之内是姊妹乃为赵假一裘后山问所从来内以实告后山曰汝岂不知我不着他衣裳即却去之止衣一裘竟感寒疾而死伊喇子敬有良马平章政事完颜元宜索之子敬以元宜为相不与后元宜罢守东京子敬乃以此马赆行识者称之沈璋以礼部侍郎知太原尹时介休人张觉聚党亡命山谷钞掠邑县招之不肯降曰前尝有降者皆杀之今以好言诱我是欲杀我耳独得侍郎沈公一言我乃无疑扵是命璋往招之觉即日降毛仲权知曺州日有书生投书扵仲权辞渉谤讪僚属皆不能堪仲权延之上坐谢曰使硕常闻斯言庶乎寡过士论多之唐玉潜当宋亡后时西僧嘉木扬喇勒智怙恩横肆势焰烁人尝帅徒役扵萧山发赵氏诸陵残断支体弃骨草莽间玉潜闻之亟货家具并行贷通得百金具酒醪市羊豕邀里中少年数十軰狎坐轰饮酒酣少年请其故玉潜惨然具以实告少年许诺乃谋取四郊暴骨易之斵文木为匮各署其表分委而散遣之各蕝地以藏俄而西僧下令裒陵骨杂置牛马枯骸中筑一塔压之名曰镇南然不知诸陵之骨故在也后有𫝊其事者玉潜之义风一时震动吴越张昉家居时有同里张氏以丝五万两寄昉家而他适俄而昉家被火家人惶骇走避赀用悉焚昉力完所寄丝付张氏胡汲仲刚介有守赵文敏尝为罗司徒奉钞百匹求为其父作墓文汲仲曰我岂为宦竖谀墓中人耶拒而不纳是日正絶粮其子以情告坐上客咸劝受之汲仲辞愈坚大徳中荧惑入南斗许白云以为灾在吴楚窃深忧之是嵗果大祲白云形貌加瘠或问曰先生岂食不足耶白云曰今公私匮竭道殣相望吾岂能独饱畅师文任太平路总管公田收米积之盈屋曰我家几人能尽食此乎唿贫士及细民恣其取去胡存斋叅政能折节下士賔客至者如家焉南北士大夫有经其地无不愿见者每患阍人不为通是日茍不出即悬一牌扵门曰胡存斋在家钱伯全尝纳一女鬟风姿秀雅其室劝伯全私之伯全正色答曰我所以置此者直欲侍巾栉耳汝乃欲败吾徳耶即具赀嫁之果是䖏子周仁荣尝筑一室才落成友人杨公道舆疾造门曰愿假君新宅以死仁荣让正寝居之俄而杨死箧中有遗金数锭莫有知者杨之弟诣仁荣求分之仁荣曰贤兄寄死扵我意固在是䘮事之费我自任之终不敢利其一毫乃对衆封籍自平阳唿其子来悉付之李仲谦亷介自持每休沐则闭户读书奉禄不给妻纺绩以益薪水之费仲谦止有一布衫或湏浣濯补纫必俟休暇日若賔客见访则使其子致谢曰家君治衣不可出顾润之尝从俞观光先生学先生无子尝语人曰吾昔寝疾于杭润之侍汤药情若父子医为之感动弗忍受金我行且老必托之以死后访医吴中疾革趣舟归润之次尹山而卒明日至檇李润之奉其尸歛扵家衰绖就位士人为润之来吊者润之拜之明年𦵏扵海盐近顾氏先茔嵗时祭享惟谨或问歛扵家礼与润之曰吾闻师哭诸寝又曰生扵我乎养死扵我乎殡非家歛之则将尸诸草莽生服其训死而委诸草莽仁者弗为也闻者叹服王眉叟管领浙之开元宫时浙省都事刘时中海内名士也既卒贫无以为𦵏眉叟亲往吊哭周其遗孤举其柩𦵏扵徳清与己之夀穴相近春秋祭扫不阙人以为难曺公克明在湖广行省日麻阳主簿顾渊白致书问讯因寄辰砂一函未及启封漫置箧中后有一宪官来访语及制药言苦无好辰砂公曰有一故人尝以此见恵寻当奉送及取视乃有砂金三两杂其内公惊叹曰渊白以我为何如人耶时渊白已殁唿其子归之吕徽之安贫乐道常逃其名以耕渔自给一日诣富家易谷种大雪立门下闻合中有吟哦声乃一人分韵得滕字苦吟弗就先生不觉失笑衆诘其故先生因举滕王蛱蝶事衆请足之先生援笔立就既敏且工问其姓字终不肯言衆惊讶曰尝闻吕䖏士名欲一见而不得先生岂其人耶曰我农家安知吕䖏士与之谷怒曰我岂可以货取耶不受刺船去遣人遥尾其后路甚僻逺识其所而返雪晴往访焉惟草屋一间家徒四壁值先生不在忽米桶中有人乃先生妻也因天寒无衣故坐其中倪元镇自先世以来代雄扵赀元镇厌弃纷华清修好义其师巩昌王仁辅老而无嗣奉养终其身殁为制服执䘮营𦵏务致诚悫当世称之倪䖏士尝鬻产得钱百千缗㑹张伯雨至其家念伯雨老不再至推与不留一缗杨铁崖避地松江尝有一贵逰子既破产流落海上数踵先生门一日竟持先生所购倪云林画去左右欲发之先生曰吾哀其困使往见一达官以书画为介耳非盗也其务掩人过如此沈仲说年四十未有子其妻为置一妾姿色美丽仲说询其父祖名姓女泣对曰妾范复初之女也父䘮家贫老母见鬻扵此仲说恻然泪下因语其妻曰此女之父吴中名士亦吾故人岂忍以为妾当如己子视之即召其母令择壻仲说具奁遣送郡人称之语林卷三何氏语林卷四钦定四库全书语林卷四明何良俊撰言语第二余读韩诗外𫝊得赵仓唐对魏文侯事叹曰夫言何可以已哉排难解结释疑辩诬喻诚通志协羣情定国是使当时无仓唐之言太子不得立魏国几殆呜唿夫言何可以已哉孔子曰诵诗三百使于四方不能専对虽多亦奚以为又曰君子居其室出其言善则千里之外应之正以见言之不可已也何良俊曰余撰语林颇倣刘义庆世説然世説之诠事也以𤣥虚标凖其选言也以简逺为宗非此弗録余惧后世典籍渐亡旧闻放失茍或泥此所遗实多故披览羣籍随事䟽记不得尽如世説其或辞多浮长则稍为删润云耳汉哀帝语尚书郑崇曰卿门何以如市崇答曰臣门如市臣心如水灵帝颇好学艺毎引见刘寛常令讲经寛毎于坐被酒睡伏帝问太尉醉耶寛仰对曰臣不敢醉但任大责重忧心如醉耳帝重其言朱公叔年二十许为郡督邮迎太守太守见公叔问曰君年少为督邮为因族势或有令徳公叔答云郡中瞻望明公如仲尼谓非颜回不敢以逆孔子语次因及风俗人物太守大竒之曰身非仲尼督邮无愧颜子何良俊曰观朱公叔之论崇厚似欲含光混俗志存闷闷者及其着絶交论与刘伯宗絶交书又何察察忿狷若此耶蔡中郎以为括二论而言之则刺薄者博而洽断交者贞而孤及考公叔之平生刺姦疾邪又若不肯以身而受物之汶汶者则崇厚之作岂亦其矫性之谈欤蔡又云孤有羔羊之节与其不获已而矫时也走将从夫孤焉余则以为孤不可以立训乃録其崇厚着之篇郑康成在𡊮冀州坐时汝南应劭亦归于𡊮因起自賛曰故泰山太守应仲逺北面称弟子何如郑笑曰仲尼之门考以四科回赐之徒不称官阀应有慙色符伟明在太学师事少府李膺膺风性髙简每见伟明辄不听他客前聴其言论伟明幅巾奋袖谈辞如云膺常捧手叹美张彦真去官归乡道逢友人共班草言曰赵杀鸣犊仲尼临河而反覆巢竭渊龙凤逝而不至今宦竖日乱陷害忠良夫徳之不逮人之无援将性命之不免奈何相抱而泣有一老父趋而过之植其杖太息言曰二丈夫何泣之悲也夫龙不𨼆鳞凤不蔵羽网罗髙悬去将安所虽泣何及乎二人欲与之语不顾而去范孟博以党事系狱诏遣中常侍王甫以次辩诘孟博越次对曰臣闻仲尼之言见善如不及见恶如探汤欲使善善同其清恶恶同其汚谓王政之所愿闻不悟更以为党甫问卿更相㧞举迭为唇齿有不合者动见排斥其意云何孟博慷慨仰天曰古之循善自求多福今之循善身陷大戮身死之日愿埋滂于首阳山侧上不负皇天下不愧夷齐甫愍然为之改容曹公以杨太尉与𡊮公路婚将诬以同逆孔文举闻之不及朝服往见曹曰杨公四世清徳海内所瞻周书父子兄弟罪不相及况以𡊮氏归罪杨公易称积善余庆徒欺人耳曹公云此国家之意文举曰假使成王杀邵公周公可得言不知耶今缨緌缙绅瞻仰明公者以公聪明仁智辅相汉朝今横杀无辜则海内观聴谁不解体孔融鲁国男子明日便当拂衣而去不复朝矣曹公既杀杨徳祖后与太尉遇于朝堂曹问太尉公何瘦之甚太尉答曰愧无日磾先见之明犹懐老牛䑛犊之爱曹公为之改容许汜与刘𤣥徳并在刘荆州坐共论人物许曰陈元龙淮海之士豪气不除𤣥徳问许君言豪宁有事耶许曰昔遭乱过下邳见元龙无客主之意不相与语自上大床卧使客卧下床𤣥徳曰君有国士之名今四海横流帝王失所君须忧国忘家有救世之意乃求田问舍言无可採是元龙所讳也何縁当与君语如我自卧百尺楼上卧君于地下何但上下床之间哉荆州大笑𤣥徳因言曰若元龙文武胆志当求之于古耳造次难得比也刘公干辩敏无对坐平视甄夫人配输作部魏武至尚方观作见刘匡坐磨石公问石何如刘因喻己自理跽而答曰石出荆山悬巖之颠外有五色之文内含卞氏之珍磨之不加莹雕之不增文禀气坚贞受之自然顾其理枉屈纡绕而不得申公笑释之徐景山为尚书郎时科禁酒景山私饮至醉校尉赵达问以曹事景山答言中圣人逹白曹公公大怒由是得罪后文帝幸武昌见景山问曰颇复中圣人否景山答曰昔子反毙于糓阳御叔罚于饮酒臣嗜同二子不能自惩时复中之然宿瘤以丑见𫝊而臣以醉见识帝大笑顾左右曰名不虚立何尚书自言易义精了所不解者九事一日迎管公明共论公明为剖析𤣥㫖九事皆明尚书曰君论隂阳此世无双时邓𤣥茂亦在坐邓言君见谓善易而语不及易中辞义何也公明寻声答言夫善易者不论易尚书含笑賛之曰可谓要言不烦孙讨逆既定豫章还飨将士谓虞仲翔曰孤昔再至夀春见马日磾及与中州士大夫㑹言我东方人多才耳恨学问不博语议之间有所不及孤意犹谓未尔卿博学洽闻故前欲令卿一诣许交见朝士以折中国妄语儿卿不愿行便使张子纲恐子纲不能结儿辈舌也李令伯尝聘吴吴主与羣臣汎论道义因言宁为人弟令伯曰愿为人兄吴主问何愿为兄令伯答曰为兄供养之日长吴主及羣臣称善王浑平吴之日登建业宫酾酒既酣谓吴人曰诸君亡国之余得无戚乎时周子𨼆答曰汉末分崩三国鼎立魏灭于前吴亡于后亡国之戚岂惟一人王大有慙色刘季治善名称有大辩曹爽用为选部郎邓𤣥茂之徒称为伊吕季治意陵青云尝语傅休奕曰仲尼不圣何以知其然夫智者图国天下羣愚如弄一丸于掌中而不能得天下休奕以其言大惑不复详难谓季治曰天下之质变无常也㑹见卿穷后曹爽败季治退居里舍乃谢其言之过向茂伯经事钟士季钟诛后茂伯收殓茔𦵏晋文王召茂伯责之曰往者王经之死卿哭于东市我不问也今钟会作逆又辄收𦵏若复相容如王法何茂伯对曰昔先王掩骼埋胔仁流枯骨当时岂先卜其功罪今王诛既加于法已备雄感义收𦵏教亦无阙法立于上教𢎞于下何必使雄违生背死以立于时殿下讐枯骨以为将来仁贤之资乎晋王称善钟士季母尝言人谁能皆体自然但力行不倦抑亦其次刘尚书娶华家女生子不令或谓尚书曰君行髙一世而诸子不能遵何不旦夕切磋使自改耶尚书答曰吾之行事是所闻见不相祖习岂复教诲之所得乎世以刘言为当裴叔道以辩论为业善叙名理辞气清畅泠然若琴瑟闻者知与不知无不叹服郭洗马入洛聴伎人歌言佳石季伦问其曲郭云不知季伦笑曰卿不识曲那得言佳郭答曰譬如见西施何必识姓名然后知美卫叔寳少有名理善谈老易自抱羸疾简于酬对时友叹曰卫君不言言必入真王尼见司马太傅曰公负尼物太傅言初不识此事尼曰昔楚人失布谓令尹盗者以令尹执政盗贼公行是与自盗无异今君左右有屋舍尼独穷困是亦明公负尼物也太傅大笑与尼绢五十匹卞望之在事公私肃然性不宏裕故为诸名士所少阮遥集尝谓之曰卿恒无闲泰常如含瓦石卞答曰诸君以道徳恢𢎞风流相尚执鄙吝者非壸而谁王敦犯顺诏公卿于石头见敦敦问戴若思曰吾此举动天下以为何如戴曰见形者谓之逆体诚者谓之忠敦笑曰卿可谓能言建康遭蘓峻之难宫室焚荡温太真议迁都豫章三吴之豪请都㑹稽时异论纷纭王丞相曰建康古之金陵旧为帝里又孙仲谋刘𤣥徳俱言王者之宅古之帝王不必以丰俭迁都茍𢎞卫文大帛之冠则无往不可若不绩其麻则乐土为墟矣且北宼㳺魂伺我之隙一旦示弱窜于蛮越求之望实俱非良计今特宜镇之以静羣情自安温太真尝问郭文举曰饥则思食壮则思室自然之性先生安独无情乎文举答曰思由忆生不忆故无情翟道渊𨼆于浔阳庾公临江州时钦其风素尝束带蹑屐造之庾礼甚恭道渊曰使君直敬其枯木朽株耳庾称其能言王安期去官东渡江道路梗澁人懐危惧王毎遇艰险处之夷然虽家人不见其忧喜之色既至下邳登山北望叹曰人言愁我始欲愁谢太傅曰当尔时觉形神俱往瑯琊王镇广陵妙选僚佐以阮遥集为长史帝语之曰卿既统军府郊垒多事宜节饮也阮曰陛下不以臣不肖委以戎旅臣僶俛从事不敢有言正以今王在镇威风赫然皇泽遐被贼宼歛迹氛祲既澄日月自朗臣亦何可爝火不息正应端拱啸咏以乐当年王长史好仪形尝览镜自照称其父字曰王文开生如馨儿耶当时称以为逹王长史语刘真长曰卿近大进刘曰卿仰看耶长史问何意刘曰不尔何由测天之髙也孟万年好饮喜酣畅愈多不乱桓宣武尝问酒有何好而卿嗜之孟答曰公但未知酒中趣耳桓宣武尝问孟万年聴伎丝不如竹竹不如肉何也孟答曰渐近自然一坐咨嗟桓宣武征还刘尹出数十里迎之桓都不语直云垂长衣谈清言竟是谁功刘答曰晋徳灵长功岂在汝释道安俊辩有髙才自北来荆州与习凿齿相见道安因自通曰弥天释道安习答曰四海习凿齿当时以为名对许𤣥度将弟出都婚诸人无不钦迟既至见其弟乃甚痴都欲嘲弃之𤣥度为作賔主相对刘真长笑曰𤣥度为弟婚施十重鐡步障谢太傅尝赏爱𡊮彦伯机对敏速后彦伯出为东阳郡时贤祖道冶亭太傅起执彦伯手顾就左右取一扇授之因语云聊以赠行彦伯应声答曰辄当奉扬仁风恵彼黎庶一时称其率当谢太傅一生语未尝误每与客共语退后叙説向言皆有次第后忽一误自知当必死其年果薨谢公尝有所咨于桓石秀石秀黙然不答谢公甚怪之他日以语其从弟嗣嗣问之石秀曰此事非公所谙吾又何言桓南郡问谢夫人太傅在东山二十余年遂复不终其理云何夫人答曰亡叔先正以无用为心显𨼆为优劣始末正当动静之异耳桓灵寳征殷仲堪道出庐山因诣逺公语次及征讨之意逺不答又问何以见愿逺曰愿檀越安𨼆使彼亦复无他桓出山语左右曰实乃生所未见殷仲文尝劝宋武帝畜伎帝曰我不解声仲文曰但畜自解帝曰畏解故不畜王韶之少家贫而好学尝三日絶粮执卷不辍家人诮之曰困穷若此何不耕王徐答曰我常自耕耳戴仲若春日携双柑斗酒人问何之答曰往聴黄鹂声此俗耳针砭诗膓鼓吹宋武帝西讨刘毅以诸葛长民监留府长民后有异谋犹豫不能发因屏人语刘穆之曰悠悠之言云太尉与我不平何以至此穆之曰公泝流逺伐以老母弱子委节下若有一毫不尽岂容若此长民意乃小安宋武帝大会戯马台令诸人赋诗王昙首诗先成帝以问其兄太保曰卿弟何如卿太保答曰臣弟若但如下官门户何寄武帝大笑宋武帝既正位语羣臣曰朕始望不至此衆人咸撰辞欲称功徳王太保率尔对曰所谓天命求之不可得推之不可去衆以为知言髙祖辟宗少文为主簿不起问其故少文答曰栖邱饮谷三十余年髙祖善其对衡阳王语宗少文曰方欲屈先生以重禄宗答曰禄如腐草盛衰几何元嘉中京尹萧摹之请建佛寺帝与何尚之羊𤣥保数人议之尚之言渡江以来王庾诸公并禀志归依则大教难得顿絶时羊𤣥保进曰此谈葢天人之际岂臣所宜与窃恐秦楚论强兵之术孙吴尽吞併之计将无取于此帝曰此非战国之具良如卿言尚之曰夫礼𨼆逸则战士怠贵仁义则兵气衰若以孙吴为志茍在吞噬则无取尧舜之道岂惟释教而已帝喜曰释门有卿亦犹孔门之有季路所谓恶言不入于耳帝自是信心始立顾湘州尝在宋文帝坐论江东人物言及顾彦先𡊮阳源谓湘州曰卿南人怯懦岂办作贼湘州正色曰卿乃复以忠义笑人阳源有慙色何尚之在选日有一人求为吏部郎尚之叹曰此敝俗也官当图人人安得图官时颜延之在坐大笑语尚之曰我闻古者官人以才今官人以势彼势之所求又何疑焉当时以二公为名言宋世祖尝赐谢中书寳劒谢以与鲁豫州送别后鲁作逆世祖尝因宴集问劒所在谢曰昔与鲁爽别窃为陛下杜邮之赐世祖大悦当时以为知言元凶簒立以颜延之为光禄大夫先是延之子竣为世祖叅军及义师入讨竣叅定宻谋兼造书檄劭召延之示以檄文问曰此笔谁所造延之曰竣之笔也问何以知之延之曰竣笔体臣不容不识又问言辞何至乃尔延之曰竣尚不顾有老父何縁复有陛下劭意遂释宋明帝尝出射雉至日中无所得帝甚猜羞召问侍臣曰吾旦来如臯遂空行可笑座者莫答禇侍中言曰今节候虽适而云露尚凝故斯翚之禽骄心未警但得神驾游豫羣情便为载懽谢孺子特善声律与王车骑张宴桐台孺子吹笙王自起舞既而叹曰真使人飘飖有伊洛间意张征北为吴兴请沈驎士入郡沈闻郡后堂有佳山水乃往停数月张欲请为功曹使人致意沈曰明府徳履冲素留心山谷民是以被褐负杖忘其疲病必欲饰混沌以蛾眉冠越客于文冕走虽不敏请附髙节有蹈东海而死尔张景𦙍小名查父茂宗小名梨宋文帝尝戯之曰查何如梨景𦙍答曰梨为百果之宗查何可比齐髙帝时魏人南伐至淮而退帝问何意忽来忽去时未有应者张思光在下坐抗声言曰以无道而来见有道而去公卿叹以为佳栁侍中盛事坟典张思曼语之曰观君举措当以清名遗子孙耶栁曰一身之外亦复何须子孙不才将为争府如其才也不如一经良俊按裴昭明𫝊亦载此事未应二人同时并有斯语江夏王在南徐州与行事王文和别驾江祏并相交欵后文和被徴为益州置酒吿别文和流泪言曰下官少来未尝作诗今日违恋不觉文生于情王仲寳闻之曰江夏可谓善变素丝者也张寳积为湘州行事时萧颕胄在江陵寳积乘腰舆诣之举动自若颕胄问何至之晚答曰本朝危乱四海横流既不能为比干之死实未忍为㣲子之去是以至晚颕胄深以为善释僧钟南游京邑住中兴寺永明初魏使李道固来聘㑹于寺内帝以钟有辩才勑令酬对往复移时言无失措日影小晚钟不食道固问何以不食钟曰古佛道法过中不飡道固曰何为声闻耶钟答曰应以声闻得度者故现声闻当时以为名对禇彦宣少秉髙节常非从兄彦回身事二代闻彦回拜司徒叹曰彦回少立名行不意披猖至此门户不幸乃复有今日之拜使彦回作中书郎而死不当是一名士耶名徳不昌遂令有期颐之夀世祖在东宫日尝于𤣥圃宴集沈率数劝禇司徒酒司徒甚不平启世祖曰沈文季谓渊经为其郡数加渊酒沈率曰惟桑与梓必恭敬止岂如明府亡国失土不识枌榆禇司徒甚重殷长史尝语之曰诸殷自荆州以来无出卿右殷歛容答曰殷族衰悴诚不如昔若此㫖为虚固不足降此㫖为实弥不可闻周彦伦清贫寡欲终日常蔬食虽有妻子独处山舍卫将军王俭尝问彦伦曰卿山中何所食彦伦答曰赤米白盐緑葵紫蓼文恵太子尝问周彦伦菜食何味最佳彦伦曰春初早韭秋末晚菘周彦伦少往外氏臧车骑家得卫峘散𨽻书法学之甚能文恵太子使彦伦书𤣥圃茅斋壁国子祭酒何𦙍以倒薤书求就彦伦换之彦伦笑曰天下有道丘不与易也宗敬㣲答府召云何为谬伤海鸟横斤山木齐世祖幸豫章王东田宴诸王咸在独不召武陵王豫章曰风景殊美今日甚忆武陵上乃唿之武陵至便射屡发命中顾谓四坐曰手如何帝神色甚怪豫章曰阿五常日不尔今可谓仰借天威帝遂释然永明末京邑人士盛为文章谈义皆凑竟陵王西邸刘士章为后进领袖机悟多能时张思光周彦伦并有言工张音㫖缓韵周辞致绮捷士章言吐又顿挫有风气时人为之语曰刘绘贴宅别开一门何义方言不虚妄葢其天性每戯语人曰卿若得我一妄语则谢卿一缣衆共伺之终莫能得梁髙祖遣王领军聘何子季领军曰今君遂当邈然絶世犹有致身理不何曰卿但以事见推吾年巳五十三月食四斗米不尽何容得有宦情昔荷圣王眄识今又蒙旌贲甚愿一诣阙但比腰脚大恶此心不遂耳阮居士尝与吴郡范元琰同徴不起陈郡𡊮峻语之曰往者天地闭贤人隐今世路已清而子犹懐栖遁耶居士曰昔周徳虽兴夷齐不厌薇蕨汉道方盛黄绮无间山林为仁由己何闗人世阮居士尝曰非志骄富贵但性畏庙堂若使麏䴥可骖何以异夫骐骥王季文兄子肃在北屡引魏人来侵疆场世祖尝因侍坐从容问季文曰近有北信不季文歛容答曰肃既近忘坟栢宁逺忆有臣王侍中尝因侍宴髙祖问羣臣朕为有为无侍中答曰陛下应万物为有体至理为无萧引书法遒逸陈宣帝尝指其署名语诸人曰此字笔势翩翩似鸟之欲飞引答曰此乃陛下假其羽毛耳徐孝穆使魏魏人授舘宴賔是日甚热主客魏收嘲孝穆曰今日之热当由徐常侍来孝穆从容答曰前王肃至此为魏始制礼仪今我来聘使卿复知寒暑语林卷四何氏语林卷五钦定四库全书语林卷五明何良俊撰言语第二蘓珍之小时随父在边尝谒东荆州刺史曹芝芝戯问曰卿欲官不珍之答曰设官求人非人求官芝异其对魏恺辞青州长史魏帝放还家禁不复用沉废积年后遇杨愔于路㣲自披陈杨曰发诏授官皆由圣㫖非选曹所悉公不劳见诉恺应声曰虽复零雨自天终待云兴四岳公岂得言不知杨欣然曰此言极为简要更不须多数日用为霍州刺史卢子友情性恬和萧然有闲放之致与瑯琊王衍陇西李夀之情好相得尝语王曰昔太邱道广许子将知而不顾嵇生性惰钟士季过而絶言吾处季孟之间去其太甚王以为然刘献之博观衆籍人有从之学者辄曰人之立身虽百行殊涂凖以四科要惟徳行为首子若能入孝出悌忠信仁让不待出户天下自知傥不能然虽复多闻博识不过为土龙乞雨眩惑将来其于立身之道何益乎由是学者髙其行义不敢造门魏佛助盛誉卢思道以询祖为不及询祖曰见未能髙飞者借其羽毛知逸势冲天者剪其翅翮卢询祖甚有口辩好臧否人物尝语人曰我昨东方未明过和氏门外见二陆两潘森然与槐栁齐列卢询祖才辩机敏邢子才尝戯之曰卿少年才学富盛戴角者无上齿恐君不夀卢答曰询祖初闻此言实懐恐惧见丈人苍苍在鬓差以自安邢大赏其敏赡卢询祖初拜大夏男有宿徳朝士戯之曰大夏初成卢即应声曰且得燕雀相贺北使李谐至南梁武与之游歴偶至放生处帝问曰彼国亦放生否谐答曰不取亦不放帝大慙瑯琊王肃在南时好茗饮羔过北又好羊肉酪浆尝云羊陆产之宗鱼水族之长羊比齐鲁大邦鱼比邾莒小国唯茗饮不中与酪浆作奴贾思伯至性谦和倾身礼士虽在街道停车下马接诱恂恂曾无倦色客有调思伯曰公今贵重宁能不骄思伯曰衰至便骄何常之有当时以为雅言杜之松在河中尝请王无功讲礼无功答曰吾不能揖让邦君门谈糟粕弃醇醪也王世充平后蘓世长以汉南归国髙祖责其后服世长顿首曰自古帝王受命为逐鹿之喻一人得之万夫歛手岂有获鹿之后忿同猎之徒问争肉之罪总章中髙宗将幸凉州时陇右虚耗议者以为非便髙宗语侍臣曰五载一廵此葢典礼朕欲幸凉州中外咸谓非宜何也衆未有对详刑大夫来公敏曰陛下廵幸凉州式宣王略求之故实未亏令典但随时度义臣下窃有所疑伏以髙丽虽平扶余尚梗西道经略兵犹未停且陇右诸州人户寡少供待车驾备拟稍难臣闻中外实有窃议潘师正居嵩山逍遥谷髙宗召问所须师正对曰臣所须者茂松清泉山中不乏田游巖频召不出髙宗幸嵩山亲至其门游巖野服出拜仪止谨朴帝问先生比佳否游巖对曰臣所谓泉石膏肓烟霞痼疾天后尝召徐有功责之曰公比断狱多失出何耶有功答曰失出臣小过好生陛下大徳魏元忠既复官因侍宴天后问曰卿累负谤铄何耶对曰臣犹鹿也罗织之吏如猎者茍须臣肉作羔尔𤣥宗徴嵩山隐士卢鸿三诏乃至及谒见不拜但磬折而已帝问其故鸿对曰臣闻老子云礼者忠信之薄不足可依臣鸿敢不忠信奉见蘓昌容拜仆射当时拜官例许进食名为烧尾昌容独无所进将作大匠宗晋卿曰拜仆射竟不烧尾岂不喜耶昌容奏曰臣闻宰相主调隂阳代天理物今粒食踊贵百姓不足臣见宿卫兵至有三日不食者臣愚不称职不敢烧尾贺知章拜礼部侍郎兼集贤学士时源干曜与张説同在政府干曜问张曰贺公久着盛名今日一时两加荣命足使学者光耀然学士与侍郎何者为美张曰侍郎自皇朝以来为衣冠之华选自非望实兼美无以居之然终是具贠之吏又非往贤所慕学士懐先王之道为缙绅轨仪藴扬班之词彩兼游夏之文学始可处之无愧二美之中此实为最𤣥宗尝问吴筠道法筠答曰道法之精无如老子五千文其诸枝辞蔓説徒丧笔札耳张曲江语人曰学者常想胷次吞云梦笔头涌若耶溪量既并包文亦浩瀚李揆致仕居东都杜司徒罢淮海入洛见之言及事事第一之説揆曰若道门戸门户自有所承官职遭遇尔今形骸凋悴看即下世一切为空何第一之有李约琴道酒徳诗调皆髙絶一时平生不近粉黛多蓄古器尝得古鐡一片击之清越养一猿名山公初至金陵于府主李锜坐屡賛招𨼆寺之胜一日锜宴于寺中明日谓曰十郎尝夸招𨼆寺昨游宴细看何殊州中约笑曰某所赏者踈野耳若逺山将翠幕遮古松用綵物褁腥膻涴鹿掊泉音乐乱山鸟声实不如在叔父㕔也卢杞与冯盛相遇于道各携一囊杞发盛囊有墨一枚杞大笑盛正色曰天峯煤和针鱼脑入金溪子手中録离骚古本如公止提绫纹刺三百为名利奴顾当孰胜已而搜杞囊果三百刺宪宗尝问赵相曰人言卿在荆州毬塲草生何也赵对曰死罪有之虽然草生不妨毬子往来上为之启齿栁诚悬性晓音律不好奏乐人问之答曰闻乐令人骄怠白乐天语人曰吾已脱去利名枷鎻开清髙门户但连龛子母丹不知何日成耳陆羽问张志和孰与往来志和曰太虚为室明月为烛与四海诸公共处未尝少别何有往来文宗喜经术宰相李石因言施士匄春秋可读帝曰朕尝见之穿凿之学徒为异同学者如浚井得美泉而已何必劳苦旁求然后为得杨嗣复进门下侍郎建言宜省官属文宗言无乃滞才乎嗣复对曰才者自异汰去粃滓菁华乃出髙贞公郢在中书九年家无制草或问前辈皆有制集公何独焚之答曰王言不可存于私室明宗不豫冯道入问疾道言寝膳之间尤宜调谨因指御前果实曰如食桃不康他日见李思戒周祖请冯道诣徐州册湘隂公为汉嗣道曰侍中由𠂻乎周祖设誓道曰莫教老夫谬语令为谬语人江南李昪问道士王栖霞何道可致太平栖霞对曰王者治心治身乃治家国今陛下尚未能去饥嗔饱喜何论太平宋后自帘中称叹以为至言宋太祖从周世宗南征有人譛于世宗言太祖有重车数乘世宗遣人伺之果有笼箧令引入行在开视唯书数千卷世宗召太祖谕之曰卿为朕将帅辟疆宇当坚甲利兵何用书为太祖谢曰臣无竒谋上賛圣徳滥膺寄任常恐不迨所以聚书观览欲广闻见增智虑也世宗善其对太祖召见道士证𨼆𨼆年九十形气不衰帝欲留居建隆观𨼆曰帝都纷华非野人所宜处上访以养生之术𨼆曰养生之术不过清心练气耳帝王之道则异于此老子曰我无为而民自化我无欲而民自正轩辕帝尧享国延年率由此道帝甚嘉之宋祖草昧思求异人诏田徴君诣公车会父丧不赴田东游过濮止王元之舎元之勉进其道后得水𣗳于济南明水将终焉致书徐常侍质其去就徐答曰负鼎叩角顾庐筑巖各由其时不失其道在我而已何常之有田遂决髙蹈之计真宗召陈抟至京师士大夫多求其言抟曰优游之所勿乆恋得意之所勿再往㓂莱公镇大名北使至语㓂曰相公望重何故不在中书㓂曰主上以朝廷无事北门鎻钥非凖不可丁崖州虽险诈然亦有长者言真宗尝怒一朝士再三语之丁辄退缩不答上作色曰如此叵耐问辄不应丁进曰雷霆之下臣更加一言则虀粉矣真宗欣然嘉纳范文正一日见王沂公言宰相当显㧞人物自丞相当国门下未见一人沂公曰司谏不思耶若恩尽归已怨将谁归范公恍若自失范文正尝问琴理于崔遵度崔曰清丽而静和润而逺琴书是也宋景文言为文是静中一业宋景文言庄周云送君者皆自厓而返君自兹逺毎读至此令人萧寥有遗世之意邵康节尝言善人固可亲未能知不可急合恶人固可踈未能逺不可急去欧阳公尝问一僧曰古之髙僧有去来翛然者何今世之鲜也僧曰古人念念在定慧临终安得而乱今人念念在散乱临终安得而定公深然之司马文正公云登山有道徐行则不困措足于实地则不危程正叔语其兄明道曰吾兄弟近日説话太多明道曰使见吕晦叔则不得不少见司马君实则不得不多王荆公谓吕晦叔曰汉元晚节刘向数上䟽切谏疑太犯分晦叔曰有贵戚之卿王荆公作相裁损宗室恩数宗子相率马首陈状云均是宗庙子孙那得不看祖宗面荆公厉声曰祖宗亲尽亦须祧迁何况贤辈于是皆散去王荆公居钟山日与金华俞秀老过故人家饮饮罢小憇水亭顾水际沙间有馔器数件皆黄白物意吏卒所窃使人问之乃小儿适聚于此食枣栗尽弃之而去荆公谓秀老曰士欲任大事閲富贵如羣儿作息乃可耳嘉祐初李仲昌议开六漯河荆公时为舘职颇右之既而功不成仲昌以赃败刘侍读戯荆公曰要当如宗人夷甫不与世事可也荆公答曰天下之事所以易坏而难合者正以诸贤无意如鄙宗夷甫也但仁圣在上故公家元海未敢䟦扈耳王荆公尝问张文定孔子去世百年生孟子亚圣自后絶无人何也文定言岂无只有过孔子上者公问是谁文定言江南马大师汾阳无业禅师雪峯岩头丹霞云门是也公暂闻意甚不解乃问何谓文定曰儒门淡薄收拾不住皆归释氏耳荆公欣然叹服后举似张天觉天觉抚几叹以为佳济南监镇宋保国出观荆公华严解东坡曰华严有八十一卷今独其一何也保国云公言此佛语至深妙他皆菩萨语耳东坡曰予于藏经中取佛语数句杂菩萨语中复取菩萨语数句杂佛语中子能识其非是乎曰不能也东坡曰予昔在岐下闻河阳猪肉甚美使人往市之使者醉猪夜逸去贸他猪以偿客皆大诧以为非他产所及既而事败客皆大慙今荆公之猪未败耳若一念清净墻壁瓦砾皆説无上妙法而云佛语深妙菩萨不及岂非梦中语耶保国称善东坡性不忍事尝云如食中有蝇吐之乃已东坡在儋耳因试笔尝自书云吾始至南海环视天水无际悽然伤之曰何时得出此岛耶已而思之天地在积水中九州在大瀛海中中国在少海中有生孰不在岛者覆盆水于地芥浮于水蚁附于芥茫然不知所济少焉水涸蚁即径去见其𩔖出涕曰几不复与子相见岂知俯仰之间有方轨八逹之路乎念此可为一笑苏长公自黄移汝道出金陵见介甫甚欵长公曰某欲有言于公介甫色动意长公辩前日事长公曰某所言天下事介甫色定长公曰大兵大狱汉唐灭亡之兆祖宗以仁厚治天下正欲革此今西方用兵东南数起大狱公独无一言乎介甫举两指示长公曰二事皆恵卿启之某在外安敢言长公曰在朝则言在外则不言事上之常礼耳上所以待公者非常礼公岂得以常礼自处介甫厉声曰某须説又言出在安石口入在子瞻耳葢介甫畏恵卿恐长公泄之也介甫又语长公人须是知行一不义杀一不辜而得天下弗为乃可长公曰今之君子争减半年磨勘虽杀人亦为之介甫笑而不言杨次公留心释教尝因上殿神考颇问佛法杨并不详答直云佛法实亦有助吾教既归人言圣主难遇次公平日所学如此今乃唯唯何也杨曰朝廷端欵明辩吾惧度作导师王介甫尝见举烛因言佛书有日月灯光明佛灯光岂得以配日月吕吉甫曰日昱乎昼月昱乎夜灯光昱乎昼夜日月所不及其用无差别介甫大以为然刘道原不信浮屠説以为必无是事尝曰人如居逆旅一物不可乏去则尽弃之何得赍以自随蒋之竒既贵项上大赘每忌人视之为六路大漕至金山寺僧了元与蒋相善一日见蒋即手扪其赘蒋心恶之了元徐曰冲卿在前颕叔在后蒋大喜冯当世晚年好佛知并州日以书寄王平甫曰并门歌舞妙丽闭目不窥日以谈禅为上平甫答曰若如所论未逹禅理闭目不窥已是一重公案东坡与刘贡父㑹语及不获已之事贡父曰充𩔖至义之尽也东坡曰贡父乃善读孟子欤蘓子瞻云嵗行尽矣风雨凄然纸窓竹屋灯青荧荧时于此间得少佳趣一日举似刘贡父贡父曰前数句是夜行迷路误入田螺精家中来李公择云余尝雪中过范尧夫于西府先有五客在坐予因衆人论説民间利害公甚喜书室中无火坐久寒甚公命温酒来与坐客各举两大白公曰説得通透后令人心神融畅东坡谓晨饮为浇书李黄门谓午睡为摊饭东坡尝谓刘壮舆曰三国志注中好事甚多道原欲脩之而不果君不可辞也壮舆曰端明曷不为之坡曰某虽工于语言也不是当行家刘壮舆常摘欧阳公五代史之讹误为紏缪以示东坡东坡曰往嵗欧阳公着此书初成王荆公谓余曰欧阳公脩五代史而不脩三国志非也子盍为之余固辞不敢当夫为史者网罗数十百年之事以成一书其间岂能无小得失余所以不敢当荆公之託者正畏如公之徒掇拾其后耳元祐中北敌使刘霄入贺蘓公与狄咏舘伴钖燕囘始行公马小蹶刘即前讯曰马惊无苦否公应曰衔勒在御虽小失无伤也蘓长公云元丰六年十月二日夜解衣欲睡月色入户欣然起行念无与乐者遂至承天寺寻张怀民怀民亦未寐相与步于中庭庭中如积水空明水中藻荇交横葢竹栢影也何夜无月何处无竹栢但少闲人如吾两人耳蘓长公云久在江湖不见伟人前在金山见滕元发乘小舟破巨浪来相访出船巍然使人神耸文潞公帅长安见石才叔所蔵禇遂良圣教序墨蹟爱玩不已令子弟临一本休日宴僚属出二本令坐客别之客盛称公临本为真才叔不出一语以辩笑启潞公云今日方知苍舒孤寒黄太史云士大夫三日不读书则理义不交于胷中便觉面貌可憎语言无味晏景初请一僧住院僧辞以穷陋不可为景初曰髙才固易耳僧曰巧妇安能作无麫汤饼乎景初曰有麫则拙妇亦办矣僧慙而退岳武穆尝入见帝从容问曰卿得良马不武穆答曰臣有二马日啖刍豆数斗饮泉一斛然非精洁即不受介而驰初不甚疾比行百里始奋迅自午至酉犹可二百里禠鞍甲而不息不汗此其受大而不茍取力裕而不求逞致逺之材也不幸相继以死今所乘者日不过数升而秣不择粟饮不择泉揽辔未安踊跃疾驱甫百里力竭汗喘殆欲毙然此其寡取易盈好逞易穷驽钝之材也帝称善曰卿今议论极进虞雍公既却逆亮于采石还至金陵谒叶枢宻时张忠定及幕属冯校书洪检详在坐相与劳问毕天风欲雪因留夘饮酒方行警报沓至亮惩前䘐将改图𤓰洲坐上皆恐叶四顾久之酌巵醪以前曰冯洪二君虽叅帷幄实未履行阵舍人威名方新士卒相望勉为国家卒此勲业雍公受之起立曰某去则不妨然记得一小话敢为都督诵之昔有人得一鼈欲烹而食之不忍当杀生之名乃炽火使釡水百沸横篠为桥与鼈约曰能渡此则活汝鼈知主人以计取之勉力爬沙仅能一渡主人曰汝能渡桥甚善更为我渡一遭我欲观之仆之此行无乃𩔖是乎席上皆笑雍公竟如镇江亮不克渡而弑自此简上知驯致魁柄金国与西夏议和翰林待制冯延登为使时李献甫以书表官从行夏使有口辩延登不能折往复数日至以嵗币为言献甫不能平从旁进曰夏国与我和好百年今易君臣之名为兄弟之国兄输弟币宁有据耶使者曰兄弟且不论宋嵗输吾国币二十五万疋典故具在金朝必欲脩旧好非此例不可献甫作色曰使者尚忍言耶宋以嵗币饵君家而赐之姓岸然以君父自居夏国君臣无一悟者诚谓使者当以为讳乃今公言之使者果能主此议以从赐姓之例弊邑虽嵗捐五十万献甫请以身任之夏使语塞和议乃定中统初许鲁斋应召赴都曰道谒刘静脩先生静脩言公一䀻而起无乃太速许答曰不如此则道不行后至元中徴静脩至以为賛善大夫未几辞去及召为翰林学士复以疾辞或问之答曰不如此则道不尊元宪宗时以蒙克萨勒为㫁事官之长其位在三公之上犹汉之大将军也既拜命出帐殿外欹槖坐熊席其僚列坐左右者四十人蒙克萨勒问曰主上以我长此官诸公其为我言当以何道守官衆皆黙然有夏人果斡居下坐进曰夫扎尔古齐之道犹宰之刲羊也解肩者不使伤其嵴在持平而已䝉克萨勒闻之即起入帐内衆不知所为皆咎果斡失言既入乃为帝言之帝召果斡命之步曰是可用之才也果斡由是知名胡汲仲先生言终今之世无善治之日元明善尝副一䝉古大臣出使交趾濒还国王赆以兼金䝉古受之明善独不受国王曰彼使臣已受矣公何固辞明善曰彼所以受者安小国之心我所以不受者全大国之体国王叹服吴定翁尝言曰士无求用于世惟求无愧于世人以为名言富珠哩翀在翰林日尝进讲罢上顾问曰三教何者为最优翀对曰释如黄金道如白璧儒如五谷上曰若尔则儒为贱耶翀对曰黄金白璧无亦何妨五谷于世其可一日阙哉上大説至正中徴处士托音巴延杜本张瑾为翰林待制或议以为擢用太峻左丞相特穆尔达实曰𨼆士无求于朝廷而朝廷有求于𨼆士当时以为名言语林卷五何氏语林卷六钦定四库全书语林卷六明何良俊撰政事第三孔子曰政寛则民慢慢则纠之以勐勐则民残残则施之以寛此因子产遗训故言氶敝易变之道大率如此余观孔子雅言及古称循吏炳焕竹素者何尝用勐哉太史公曰奉法循理亦可以为治何必威严哉斯言是矣善哉刘真长之言曰古之善政司契而已岂不以敦本正源镇静流末乎此语可着令甲茍用此道虽圣人之笃恭𤣥黙何以加诸卓茂为宻令有人诣茂言亭长受其米肉茂问此人亭长为从汝求乎将平居自以恩意遗之人曰往遗之耳茂曰遗之而受何故言耶人曰窃闻贤明之君使人不畏吏吏不取人今我畏吏是以遗之吏既卒受故来言耳茂曰凡人所以贵于禽兽者以有仁爱知相敬事今邻里长老尚致馈遗此乃人道所以相亲吏顾不当乘威力强请求耳凡人之生羣居杂处故经纪礼义以相交接汝独不欲脩之宁能髙飞逺走不在人间耶人曰茍如此律何故禁之茂笑曰律设大法礼顺人情今我以礼教汝汝必无怨以律治汝何所措其手足乎一门之内小者可论大者可杀也且归念之于是人纳其训吏懐其恩孔君鱼为姑臧长清俭逼下有讥之者答曰奋身处脂膏不能自润郑尚书在淮隂消息繇赋政不烦苛郡中大旱自出行春随车致雨白鹿方道侠毂而行龎仲逹为汉阳太守郡人任棠有竒节𨼆居教授仲逹到先候之棠不交言但以薤一大本水一盂置户屏前自抱孙儿伏于户下主簿白以为倨仲逹思其㣲意良久曰棠是欲晓太守水者欲吾清㧞大本薤者欲吾击强宗抱儿当户欲吾开门恤孤也叹息而还仲逹在职抑强助弱果以恵政得民任延为会稽都尉时年十九迎官惊其壮及到静泊无为唯先遣馈礼祠延陵季子延叔坚举孝亷为平阳侯相到官表龚遂之墓立铭祭祠擢用其后于畎畆之间陈昭公守广汉入为大司农帝问在郡何以为理昭公顿首谢曰臣任功曹王涣以简贤选能主簿谭显拾遗补阙臣奉宣诏书而已帝大悦𡊮司徒为河南尹政号严明然未尝以赃罪鞠人常言曰凡学仕者髙则望宰相下则希守牧锢人于圣世尹不忍为也闻者皆感激自励汝南太守宗资任功曹范滂南阳太守成瑨亦委功曹岑晊二郡为之语曰汝南太守范孟博南阳宗资主画诺南阳太守岑公孝𢎞农成瑨但坐啸宗叔都在汝南请范孟博为功曹范在职严整疾恶人有行违孝弟不轨仁义者皆扫迹斥逐不与共朝显荐异节捜㧞幽陋天下称之范孟博外甥西平李颂是公族子孙行义为乡里所弃中常侍唐衡以颂属汝南太守宗资资用为吏时孟博在功曹心非其人寝而不召资怒责书佐朱灵灵仰谢曰范滂清裁犹以利刅齿腐朽今日宁受笞死而滂不可违资乃止陈仲举为乐安太守郡人周孟玉清洁之士前后太守礼命皆不至独仲举能致焉仲举大加宠异字而不名特置一榻去则悬之陈仲举在乐安郡县民赵宣𦵏亲而不闭埏隧止居其中行服积二十年乡邑称孝州郡数礼请之仲举就与相见言次问及妻子宣有五子皆服中所生仲举怒曰圣人制礼贤者俯就不肖企及且祭不欲数以其易渎故也况乃寝宿冢蔵孕育其中诳时惑衆诬汚鬼神乎遂致其罪孔文举在北海时教髙宻令曰志士邓子然告困焉得爱釡庾之间以伤烈士之心与豆三斛后乏复言孔文举为北海相有一人遭父䘮哭泣墓侧色无憔悴文举刑之又一人母病瘥思食新麦家中无有乃盗邻家熟麦以进文举特加赏异曰无有来谢勿复盗也胡威少有志尚厉操清白父质临荆州威自京都省之家贫无车马童仆威自驱驴单行见父停廐中十许日告归临辞质赐绢一匹为道路费威跪问曰大人清严不审于何得此质曰是吾俸禄之余故以为汝粮耳威受而去胡质在荆州其子威省觐告归每至客舍自放驴取樵爨炊食毕复随旅进道质帐下都督隂赍粮要之因与为伴每事相助经营又进少饭威疑宻加诱问知是都督谢而遣之后以白质质杖都督一百除其吏名裴潜为兖州时尝作一胡牀及去留以挂壁王夷甫为元城令终日清谈而县务自理陶公明识过人临荆州时勑武昌道上种栁人有窃之植于其家陶见而识之问何以盗官栁种子时以为神王丞相善于因事初过江帑蔵空竭唯有练数千端丞相与朝贤共制练布单衣一时士人翕然竞服练遂涌贵乃令主者卖之端至一金王丞相薨后庾季坚代相网宻刑峻殷洪乔出行遇收捕者于途慨然叹曰丙吉问牛喘似不尔殷光禄尝从容谓庾季坚曰卿辈自是纲目不失皆是小道小善耳至如王公故能行无理事谢太傅每叹咏此唱东海王越临兖州以江应元为别驾委以州事与应元书曰昔王子师为豫州未下车辟荀慈明下车辟孔文举贵州人士有堪应此者不应元举郄鉴为贤良阮脩为直言程收为方正时称其得人刘尹在郡为政清整门无杂賔时百姓好讼官长诸郡往往为相举正刘曰夫居下讪上此弊道也古之善政司契而已岂不以敦本正源镇静流末乎君虽不君下安可以失礼若此风不革百姓将往而不反遂寝不问孙安国为长沙太守颇营资货桓温遣部从事至郡察知之重其髙名不时即劾盛与温牋辞㫖放荡称州遣从事观採风声进无威鳯来仪之美退无鹰鹯抟击之用徘徊湘川将为怪鸟温得牋复遣从事按之赃贿狼籍槛车收盛到州舍而不罪何良俊曰小人黩货固惟其常茍求亷洁自将正当责之贤者桓元子当察举之寄实宜矫厉頽流使属城聴采以彰轨物今孙盛赃贿狼籍乃独以名髙不劾及以放荡致隟始复按之罪状既明又舍而不问将使小人因之有辞而中才犹或自沮求之举措俱为失据晋于是为失政刑矣吴𨼆之为广州刺史此地包带山海珍异所出一箧之寳可资数世前后刺史遂多黩货未至州二十里地名石门有水曰贪泉饮者懐无厌之欲隐之既至语所亲曰不见可欲使心不乱越崖丧亷吾知之矣乃至泉所酌而饮之因赋诗曰古人云此水一㰱懐千金试使夷齐饮终当不易心在州逾厉清操帷帐器服皆付外库常食不过菜及干鱼顾觊之除山隂令山隂剧邑民户三万前令昼夜不得休事犹不举觊之御繁以约县用无事昼日垂帘门庭闲寂宋世称山隂务简而理诸郡莫及孔思逺在郡性至真素不尚矫饰遇得寳玩服用不疑而他物麄败终不改易时吴郡顾觊之亦志崇俭素宋世并称清约孔思逺代庾徽之为御史中丞庾性豪侈服玩甚华思逺衣冠器用莫不麄率时兰台令史并三吴富人初有轻之之意后见思逺蓬首缓带风貌清严便重迹屏气莫敢欺犯孔思逺使酒仗气每醉弥日不醒为后军府长史虽醉日居多而晓明政理醒时判决未尝有壅衆咸曰孔公一月二十九日醉胜世人二十九日醒刘损为吴郡太守至阊门便入泰伯庙时庙室頽毁垣墻不修损怆然曰风猷尚可彷彿衡宇一何摧頽即发教整葺张景山歴三府谘议事举情得多无异同或问景山主上既㓜执事多门君每能辑和公私云何致此景山曰古人言一心可事百君我为政端平待物以礼悔吝之事何由而及明闇短长更是才用之多少耳沈瓉之在丹徒性至踈直自以廉洁不事左右浸润日至遂鎻系尚方瓉之自言愿一见天子上召问复欲何陈答曰臣坐清所以获罪上曰清复何以得罪言无以承奉要人上问要人为谁瓉之以手板四面指曰此赤衣诸贤皆是后上知其无罪复除丹徒令吏人候之瓉之戯语曰我今重来当以人肝代米不然清名不立何敬叔在政清约不通问遗尝歳俭夏节忽牓门受饷共得米二千八百石悉取以代贫人输租傅琰为山隂令有卖针卖糖二老姥共争团丝来诣琰琰树团丝令鞭之宻视有鐡屑乃罚卖糖者刘𤣥明甚有吏能厯建康山隂令政常为天下第一后傅翙代为山隂问𤣥明曰愿以旧政告新令尹𤣥明答曰我有竒术卿家谱所不载临别当以相示既而言作县令唯日食一升饭而不饮酒此第一䇿也傅翙居官有名为吴令时往别建康令孙亷亷因问曰闻丈人发姦摘伏恵化如神何以至此傅答曰惟勤而能清清则宪纲自行勤则事无不理宪纲自行则吏不能欺事自理则物不凝滞亷深服其言顾宪之为建康令剖断明决人称神宰权要请托长吏贪残据法直绳无所阿纵性又清俭强力为政甚得民和故都下饮酒得㫖者辄唿为顾建康言其清醇也傅常侍为临海郡临海先有蜜巖前后太守皆自封固専收其利常侍曰周文之囿与百姓共之大可喻小教令勿封安成王初临江州前刺史取陶徴士曾孙为里司安成叹曰陶潜之徳岂可不及后嗣即日辟为西曹王纶之为豫章下车日祭徐孺子许子将墓图画陈蕃华歆谢鲲像于郡朝堂孔光禄除晋陵太守清白自守妻子并不之官唯以单船临郡所得秩俸随即分赡孤寡郡中号曰神君曲阿富人殷绮见光禄居处俭素乃饷以衣氊一具光禄曰太守身居美禄何为不能办此但百姓未周不容独享温饱劳卿厚意幸勿为烦郎世业泛渉典籍清慎无所营尝语人曰仕官之所木枕亦不须作况过于此唯颇令人写书樊子葢曾遗之书曰在官写书亦是风流罪过世业答曰观过知仁斯亦可矣宋世良为清河太守狱内稆生桃树蓬蒿亦满每日门庭虚寂无复诉讼时谓之神门及代去有老人丁金刚曰老人年九十记三十五政府君非惟善政过人清亦彻底今失贤者人何以济蘓琼为清河太守清慎无私有沙门道研求谒意在理债琼每见则谈问𤣥理道研无由启口弟子问其故道研曰每见府君径将我入青云间何由得论地上事遂焚其劵髙仆射每以盘盛粉置于卧侧思得一公事辄书其上至明则记録入朝行之杨昉为左丞时宇文化及子孙理资䕃朝廷以事隔两朝其家亲族亦衆多为言者所司理之至于左司昉未详其案状诉者以道理已成无复疑滞勃然逼昉昉曰适朝退未食食毕当详案诉者言公云未食亦知天下有累年覊旅诉者乎昉遽命案立批之曰父杀隋主子诉隋资生者犹配逺方死者无宜更叙时人深赏之贠半千调武阳尉值嵗旱劝令殷子良发粟赈民子良不从及子良谒州半千悉发之下頼以济刺史大怒囚半千于狱会薛元超持节河南让太守曰君有民不能恤恵出一尉尚何罪耶半千遂得释宋广平爱民惜物朝野归美人咸谓有脚阳春𤣥宗尝赐酺三日上御五凤楼观者喧溢乐不得奏金吾白挺如雨不能遏止上患之髙力士奏河南丞严安之为理严为人所畏请使止之上从之安之至以手板绕塲画地曰犯此者死于是三日指其画以相戒无敢犯者裴耀卿勤于政事夜閲案牍昼决狱讼常养一雀每夕自更初有声至漏尽则急鸣裴唿为知更雀李林甫姦邪隂贼妬嫉贤能至于善守章程深得宰相之体当时虽正直之士多被搆害而寻常仕进者各获其分至开成间人犹唿为李右座而不名裴琰之为同州司户叅军年少不主曹务刺史李崇义内轻之因语曰三辅事繁子盍求便官毋留此琰之唯唯州中有积年旧案数百崇义让使趣断琰之曰何至逼人乃尔命吏人连纸进笔遂为省閲一日都毕既与夺当理而笔词劲妙崇义惊曰子何自晦以成鄙夫之过由是名动一州号霹雳手徳宗即位淄青节度李正已表献钱三十万缗上欲受恐见欺却之则无辞宰相崔祐甫请遣使慰劳淄青将士因以正已所献钱赐之使将士人人戴上恩诸道知朝廷不重财货上悦从之正已大慙服𡊮滋为华州刺史以寛易清简为政徴为金吾大将军以杨于陵代之百姓遮道不得去于陵使喻曰吾不敢易𡊮公政人皆罗拜卢坦在江淮时旱俭谷贵或请抑其直坦曰所部地狭谷来他州若直贱不来耳不如任之既而商贾以米坌至又多贷兵食出诸市中米价顿平李徳裕在浙西日南方信禨巫父母疠疾人子厌弃不肯收养徳裕择长老可语者喻以孝慈大伦患难相收无可弃之义数年恶俗大变李徳裕初作相两街使请准例每早朝令兵卫送徳裕判云在具瞻之地自有国容当无事之时何劳武备卫送宜停白傅为郡日恩信及民百姓皆爱而思之尝植桧数本于郡圃后人目为白公桧以比甘棠开成中延英奏对李石言臣往年从事西蜀中元日尝诣佛寺见故剑南节度使韦臯图形百姓至者先拜而后谒佛至有欲泣者臣访于故老皆曰令公恩深于蜀方百姓税重令公轮年全放自令公后无此恵泽百姓穷困追思益切令狐文公除守兖州州方旱俭米价甚髙迓史至公首问米价几何州有仓仓有几石屈指独语曰旧价若干诸仓出米若干定价出粜则可赈救左右窃聴语逹郡中富人竞发所蓄米价顿平文宗赐翰林学士章服续有待诏先欲赐者上曰赐君子小人不同日待诏赐且待别日赵中令为相日于㕔事屏风后置二大瓮凡有人投机宜文字者悉置于中满即焚之通衢李文靖为相当太平之际凡有建议务更张喜激昻者一切报罢曰用此报国宋世京畿及各郡皆有激赏库遇羣盗窃发郡家开库募士故盗不旋踵辄被擒获宋世于郡县立慈㓜局凡贫家子多欲厌弃不育者许其抱至局书生年月日局置乳媪鞠视他人家或无子女却来局取养之歳祲子女多入慈㓜局道无抛弃者信乎仁泽之周也五代以来军卒陵将帅胥吏陵长官余风至宋犹未尽除张乖崖为崇阳令一吏自库中出鬓傍巾下有一钱诘之乃库中钱也乖崖命杖之吏勃然曰一钱何足杖我耶尔能杖我不能斩我也乖崖援笔判云一日一钱千日千钱绳锯木断水滴石穿自仗剑下堦斩其首申台府自劾崇阳人至今𫝊之钱若水为同州推官时有富民女奴逃亡父母讼于州州録事尝贷于富民不获乃劾富民父子共杀女奴罪皆应死富民不胜榜楚自诬服具狱上州皆覆实无反异若水独疑之留其狱数曰録事诣若水诟之曰若受富民钱欲出其死若水笑谢曰今数人当死岂可不少留熟观其狱辞耶留之且旬日若水诣知州屏人言曰若水所以留其狱者宻使人访求女奴今得之矣因宻送于知州所知州垂帘引女奴父母从帘中推女奴示之父母持之而泣乃引富民父子破械纵之其人号泣不肯去曰㣲使君则某灭族矣知州言此推官之赐其人趋诣若水㕔事若水闭门拒之曰知州自求得之我何与焉其人不得入绕墻而哭倾家资饭僧为若水祈福知州又欲论奏其功若水固辞曰若水狱事正人不寃死耳论功非本心也且朝廷若以此为若水功当置録事于何地知州叹服谢諌议知襄州日张宻学为邓城令有善政邓去襄城度汉水才十余里谢暇日多乘小车从数吏渡汉水入邓城界以观风謡或载酒邀张于野外同酌吟啸终日而去赵徳明言民饥求粮百万斛大臣皆曰徳明新纳誓而敢违约请以诏书责之真宗以问王魏公公请勑有司具粟百万于京师诏徳明来取上从之徳明得诏慙且拜曰朝廷有人张师徳谒向文简曰师徳两诣王相公皆不得见恐为人轻毁望公从容明之一日方议知制诰王曰可惜张师徳向问何谓王曰累于上前説张师徳名家子有士行不意两及吾门状元及第荣进素定但当静以待之若奔竞而得使无阶者何如向方以师徳意启之公曰某处安敢轻毁人但师徳后进待我浅也向因称师徳适有阙望公弗遗公曰第缓之使师徳知聊以戒贪进激薄俗也蒋侍郎为江淮转运日属县例致贺冬至书皆投书即还有一县使人独不肯去须责回书呵逐亦不去曰宁得罪不得书不敢回邑时蘓子美在坐颇骇曰皂隷如此野狠其令可知蒋曰不然此必徤者能使人不敢慢其令如此乃为一简答之方去子美归吴中月余得蒋书曰县令果徤者遂延誉后卒为名臣或云是天章阁待制杜杞范文正公用士多取气节而濶畧细故如孙威敏滕逹道皆所素重其为帅日辟置幕客多取见居谪籍未牵复人或疑之公曰人有才能而无过朝廷自应用之若其实有可用之材不幸䧟于吏议深文不因事起之则遂为废人矣故公所举多得士皇祐中东吴大饥时范文正领浙西吴人喜竞渡好为佛寺文正纵民竞渡太守日出宴于湖上居民空巷出游大兴工役诸寺鼎兴又新敖仓吏舎日役千夫监司奏劾杭州不恤荒政嬉游不节公私兴造伤耗民力文正乃自条叙所以宴游兴造皆欲发有余之财以恵贫者服力之人仰食公私无虑数万荒政之施莫此为大是嵗两浙唯杭州晏然民不流徙人以为文正之恵富韩公在青州活饥民四十余万公常自以为功语人曰过于作中书令二十四考矣欧阳公好推挽后学王向小时为三班奉职勾当滁州一镇公守滁日有书生为学子不行束修自往诣之学子闭门不接书生讼于向向判其牒曰礼闻来学不闻往教先生既已自屈弟子宁不少髙盍二物以收威岂两辞而造狱书生不喜向判径持牒以见欧公公一閲大称其才遂为延誉卒成闻人欧阳公知开封日承包孝肃政勐之后一切循理不事风采或以包之政励公者公答曰凡人材性不一各有长短用其所长事无不举强其所短政必不逮吾亦任吾所长尔闻者服其言谢希深㓜子景平监光化军税有一兵官为本㕔军员所持忧愤不乐景平一日问之兵官语其事景平曰君第自解去吾必能报之兵官既去景平唿军员责之曰老兵何敢把持兵官使罢任去军员无頼大言曰景平但可饮酒击鞠耳此事何能预景平以犯阶级送狱狱成决配之希深一时有大名其诸子皆贤景平最㓜尚有家风孙梦得为中丞荐唐介吴中复为御史或人问曰闻君未尝与二人相识而荐之何也孙答曰昔人耻呈身御史今岂求识面台官耶后二人俱以风力称于天下孙晚年执政尝叹曰吾无功以辅政唯荐二台官为无愧耳司马文正公作相日亲书牓稿掲于客位曰访及诸君若覩朝政阙遗庶民疾苦欲进忠言者请以奏牍闻于朝廷光得与同僚商议择可行者进呈取㫖行之但以私书宠谕终无所益若身有过失欲赐规正即以通封书简分付吏人𫝊入光得内自省讼佩服改行至于整会官职差遣理雪罪名凡干身计并请一面进状光得与朝省衆官公议施行若在私第垂访请不语及髙宗视师金陵时张魏公为守杨和王领殿前司有卒夜出与兵马都监喧竞卒诉之公判曰都监夜廵职也禁兵酉㸃后不许出营法也牒宿卫司照条行和王不得已命斩之张魏公守金陵日尝诣学有一士人投牒取视则争博也公立判云士子争财于学校教化不明太守罪也当职先罚俸半月牒学照规行教官大窘引去秦桧当国日民间以乏见镪告货壅莫售京尹曹泳以白桧桧即席命召文思院官趣者络绎既至亟谕之曰适得㫖欲变钱法烦公依旧夹钖様铸一缗将以进入尽废见镪不用约以翌午毕事院官退夜唿工鞴液将以及期富家闻之大窘尽辇宿蔵争取金粟物贾大昻泉溢于市曲端为泾原都统日张魏公尝按视其军端执挝以军礼见营中閴无一人公异之谓欲㸃视端以所部五军籍进公命㸃其一部端于庭间开笼纵一鸽以往而所㸃之军随至张为愕然既而欲尽閲于是悉纵五鸽则五军顷刻而集戈甲焕灿旗帜精明公大加奨异陈良翰在瑞安瑞安俗号强梗吏治尚严陈独抚之以寛催租不下文符但掲示名物民竞乐输听讼咸得其情或问陈何术陈答曰良翰无术第公此心如虚堂悬镜耳马人望为度支判官㑹检括户口人望未两旬而毕同知留守萧保先怪而问之人望曰民产若括之无遗他日必长厚歛之弊大率十得六七足矣保先谢曰公虑逺吾不及也张特立为宣徳州司候州多国戚号难治特立至官俱往谒之有五将军者率家奴刼民羣羊特立命大索闾里遂过将军家温言诱之曰将军宅宁有盗羊者耶聊视之以杜衆口潜使人索其后庭得羊数十遂縳其奴系狱其子匿他舍捕治之豪贵歛迹民頼以全胡汲仲尝为台州宁海主簿时浙东大祲宣慰同知托欢彻尔议赈䘏歛富人钱一百五十万给之至县以余钱二十万属汲仲去行旁县汲仲察其有干没意悉散于民閲月再至索其钱汲仲抱成案进曰钱在是矣托欢彻尔怒汲仲曰民一日不食当有死者诚不及以闻然官书具在可徴也托欢彻尔不敢问胡汲仲在宁海日有羣妪相聚于佛菴诵经一妪失其衣适汲仲出行妪讼之汲仲命以牟麦寘羣妪掌中令合掌绕佛诵经如故汲仲闭目端坐且曰吾使神督之盗衣者行数周麦当芽中一妪屡开视其掌汲仲命縳之还所窃衣至元中钞法不行诏遣尚书刘宣与兵部郎中赵孟頫驰驿至江南问行省丞相慢令之罪仍命凡左右司及诸路官则径笞之孟頫受命而行比还不笞一人王克敬为江浙行省叅政有松江一大姓嵗漕米万石献京师其人既死子孙贫且行乞有司仍嵗徴弗足则杂置松江田赋中令民包纳克敬曰匹夫妄献米徼名爵以荣一身今身死家破又已夺其爵不可使一郡之人均受其害国家宁乏此耶具奏免之王克敬尝为两浙盐运使温州逮盐犯以一妇人至克敬大怒曰岂有逮妇人行千百里外与吏卒杂处者汚教甚矣自今毋得逮妇人建议着为令葢苖为济宁路单州判官会歳饥白郡府郡府未有以应时他邑亦以告郡府遣苖至户部以请户部难之苖伏中书堂下出糠饼以示曰济宁民率食此况不得食此者尤多岂可坐视而不救因泣下时宰大悟凡被灾者咸获赈焉语林卷六何氏语林卷七钦定四库全书语林卷七明何良俊撰文学第四仲尼之徒身通六艺者七十二而以文学显者二人可不谓难哉子夏序诗与六经并垂宇宙何可掩也独子㳺无所考见说者以为南方之学得其精华呜唿夫文与义皆天地之赜也茍非得其精华者曷足以与此后世言有枝叶若与古少异矣然覧其䜿义缀文理榦辞条蔚然并茂非有义根曷从生哉枝叶虽繁又乌可少也余故摭其最者着之篇使来者得以观焉淮南王着鸿烈二十篇号淮南子自云字中皆挟风霜之气扬子云以为一出一入字直百金董仲舒梦蛟龙入懐作春秋繁露梁敬叔闭户自养以经籍为娱着书数篇名曰七序班固见而称曰孔子着春秋而乱臣贼子惧梁竦作七序而窃位素餐者慙朱公叔躭学专精锐意讲诵或时思至不自知亡失衣冠颠坠阬岸其父以为専愚几不知马之几足王充着论衡成中土未有传者蔡中郎到江东得之叹为髙文恒秘翫以为谈助及还北诸公觉其谈更逺检求其帐中果得论衡一部𡊮冀州大㑹賔客使人要郑康成郑最后至乃延升上坐身长八尺饮酒一斛秀眉明目容仪温伟𡊮氏客多豪俊并有才说见郑儒者未以通儒许之竞设异端百家互起郑依方辩对咸出问表得所未闻莫不嗟服董卓被诛蔡中郎适在司徒王允坐言之而叹有动于色允即收中郎治罪中郎请黥首刖足继成汉史太尉马日磾驰谓允曰伯喈旷世逸才多识汉事当续成后史为一代大典且忠孝素着而所坐无名诛之无乃失人望乎允曰昔武帝不杀司马迁使作谤书流于后世方今国祚中衰神器不固不可令佞臣执笔在㓜主左右既无益圣徳复使吾党蒙其讪议日磾退而告人曰王公其不长世乎善人国之纪也制作国之典也灭纪废典其能久乎中郎遂死狱中魏文帝初在东宫集诸儒于肃城门内讲论大义侃侃无倦荀奉倩诸兄并以儒术论议奉倩独好言道常以子贡称夫子之言性与天道不可得闻然则六籍虽存固圣人之糠粃也兄俣难曰易云圣人立象以尽意系辞焉以尽言则㣲言胡不可闻奉倩答曰盖理之㣲者非物象之所举也今称立象以尽意此非通于意外者也系辞焉以尽言此非言乎系表者也斯则象外之意系表之言固藴而不出矣一时能言之士皆莫能屈何平叔以为圣人无喜怒哀乐其论甚精钟士季诸人述之王辅嗣意颇不同以为圣人茂于人者神明也同于人者五情也神明茂故能体冲和以通无五情同故不能无哀乐以应物然则圣人之情应物而无累于物者也今以其无累便谓不复应物失之逺矣世以王理为得曹爽尝集诸名徳使何尚书谈理时少长莫不预㑹中领军闻之叹曰妙哉何平叔之论道尽其理矣王辅嗣与何尚书论道其赋会文辞不如晏然自然有所㧞得多晏也王辅嗣与钟士季善钟之论议以校练为家然每服王之思致管公明与单子春谈文采葩流枝叶横生少引圣籍多发天然子春与群士论难锋起公明人人答对言皆有余至日向暮子春语衆人曰此年少盛有材气听其言论正似司马长卿㳺猎赋何其磊落雄壮英神隽茂必能明天文地理变化之数不徒有言也于是发声徐州号为神童管公明将赴洛辞裴使君裴言丁邓二尚书有经国才畧于物理不精何尚书神明精㣲言皆巧妙殆破秋毫自言不解易中九事必当以相问比至洛宜善精其理公明言何若巧妙以攻难之才㳺形之表未入于神也夫入神者当歩天元推隂阳探味𤣥虚覧道无穷如差次老庄而参爻𧰼爱㣲辩而兴浮藻可谓射侯之巧非破秋毫之妙也若九事皆至义者不足劳思若隂阳者精之已久何足复言黄初中有甲乙疑论荀仲茂钟元常王景兴𡊮曜卿议各不同文帝谓元常曰𡊮王国士更为唇齿荀闳劲悍徃来锐师真君侯之勍敌左右之深忧虞仲翔与孔北海书示以易註孔答曰闻延陵之理乐覩虞子之治易乃知东南之美非徒㑹稽之竹箭又观𧰼云物察应寒暑原其祸福与神合契可谓探赜穷通者也潘元茂作魏公册命辞义温雅人谓与典诰同风元茂亡后王仲宣擅名当时时人见此册疑是仲宣所为论者纷纭及晋王为太傅腊日大㑹賔客元茂子满时亦在焉太傅语之曰尊君作魏公册髙妙信不可及吾曾闻仲宣亦以为不如朝廷之士始信是元茂作邯郸子淑初诣临菑侯临菑大喜延入坐不先与谈时天正热因唿常从取水自澡讫傅粉遂科头拍袒胡舞五椎鍜跳丸击劔诵俳优小说数千言谓子淑曰邯郸生何如耶乃更着衣帻整容仪与子淑评说混元造化之端品物区别之意然从论羲皇以来贤圣名臣烈士优劣之差次颂古今文章赋诔及当官政事宜所先后又论用武行兵倚伏之势乃命厨宰酒炙交至坐席黙然莫敢与抗及暮子淑归对其所知叹临菑之才谓之天人魏武尝辟阮元瑜不至连见偪促遂逃入山中魏武使人焚山得之阮至召见魏武时征长安大延賔客怒阮不时与语使就伎人列阮既解音声又善鼓琴遂抚絃按节因造歌曲曰奕奕天门开大魏应期运青盖巡九州在东西人怨士为知己死女为恱已翫恩义苟敷畅他人焉能乱为曲既㨗音声殊妙当时冠坐魏武大恱陈孔璋草檄文成以呈曹公公先苦头风是日疾发卧读孔璋所着翕然而起曰此愈我病蔡中郎从朔方还尝避怨于吴顾元叹从学琴书顾专一清静敏而易教中郎叹异之曰卿必成致今以吾名与卿顾遂名雍又是中郎所叹因用元叹为字陆公纪容貌壮伟博学多识星歴筭数无不该览虞仲翔旧齿名徳龎士元荆州令士年亦差长皆与交善皇甫士安耽翫典坟忘寝与食时人谓为书滛或有箴其过笃将损耗精神士安曰朝闻道夕死可矣况命有脩短分定悬天乎张茂先强记黙识四海之内若指诸掌晋武帝尝问汉代宫室制度及建章千门万户茂先应对如流聴者忘倦画地成图左右属目时人比之子产陆士衡初入洛次河南偃师时近夕结隂望道左若有民居因徃投宿见一少年姿神端逺与士衡言𤣥妙有辞致士衡心服其能无以酬抗士衡提纬古今总验名实此少年亦不甚欣解既晓辞去士衡脱骖逆旅妪曰此东数十里无村落止有山阳王家墓耳士衡怪怅还睇昨路都无民居唯空野霾云拱木蔽日知所遇者信王辅嗣也士衡由此妙逹𤣥理或云是士龙卫叔寳甚有名理其后多病体羸母恒禁其谈遇有胜日亲知时请一言无不咨嗟以为入㣲王太尉自以论易畧尽然有所未了研之终莫能通每云不知比没当复有能通之者不王处仲谓太尉曰阮宣子可与言太尉曰吾亦闻之但未知其亹亹之处定何如耳及与宣子谈言寡理畅王大叹服宋处宗甚有思理尝买得一长鸣鸡爱养甚至恒笼盛着窓间鸡遂作人语与处宗谈论极有言致宋因此𤣥功大进刘殷有子七人五人各授一经余一子授太史公记一子授汉书一门之内七业俱兴北州之学殷门为盛阮思旷不甚博学而论难甚精尝问谢万云未见四本论君试为言之谢叙说既毕阮以傅嘏为得于是撰数百许语精义入㣲闻者皆叹味之阮千里清虚寡欲自得于懐读书不甚研求而黙识其要诣理精辩言不足而㫖有余谢万尝作八贤论叙渔父屈原季主贾谊楚老龚胜孙登嵇康为四隐四显其㫖以处者为优出者为劣以示孙兴公孙以为体公识逺者则出处同归时以兴公义为得时人有称庾太尉理者殷光禄曰此公好举宗本槌人殷中军于佛经有所不了遣人迎林公林虚懐欲徃王右军驻之曰渊源思致渊冨既未易为敌且已所不解上人未必能通纵复服从亦名不益髙若佻脱不合便䘮十年所保可不湏徃林公大以为然鸠摩罗什雅好大乘志在敷演常叹曰吾若着笔作大乘阿毗昙非迦㫋子比也今深识既寡将何所论唯为姚兴着实相论二卷殷仲堪在都尝徃㸔棊从在瓦棺寺前宅中于时𡊮羊与人共在窓下围棊仲堪在里问𡊮易义𡊮应对如流围棊不辍意色傲然殊有余地仲堪撰辞致难每有徃复殷仲堪谈理正可与韩康伯对桓敬道在南郡尝作四皓论以示仲堪仲堪致难徃复甚有𢎞致陆平原天才秀逸辞藻宏丽张司空尝谓之曰人之为文每恨才少而子更患其多葛稚川目陆平原之文如𤣥圃积玉无非夜光陆士衡入洛拟作三都赋闻左太冲作之士衡抚掌大笑与弟士龙书曰此间有一伧父欲作三都赋湏其成以覆酒瓮耳后左赋出士衡絶叹伏以为不能加遂辍笔焉张司空见左太冲三都赋曰班张之流也使读之者尽而有余久而更新成公子安少有俊才辞赋美丽张司空每见其文叹伏以为絶伦杨公回少有异才初为郡铃下威仪公事之暇輙读五经乡邑未之知诸葛道明见而奇之尝使为文荐郡功曹时叅军虞预见而称美送以示贺循循报曰此子开㧞有志意其文甚有奇分若果出胷臆乃是一国所推岂但牧竖中逸群耶乃荒莱之特苖卤田之善莠姿质已良但沾染未足耳移植丰壌必成嘉谷𡊮彦伯才藻艳逸文章絶美为桓大司马记室叅军桓重其文笔专综书记后𡊮为东征赋徧称过江诸名徳而独不载桓常侍时伏滔亦在桓公府宿与𡊮善苦谏之𡊮笑而不答公知之甚忿又不欲令人显问后游青山归命𡊮同载衆为之惧行数里公问𡊮闻卿作东征赋多称先贤何故不及家君𡊮答云尊公称谓非下官敢专既未遑启不敢显之耳公疑不实乃曰君欲为何辞𡊮应声曰风鍳散朗或捜或引身虽可忘道不可陨宣城之节信义为允公泫然而止王右军少重患一二年輙发动后答许掾诗忽复恶中得二十字云取欢仁智乐寄畅山水隂清泠涧下瀬歴落松竹林既醒左右诵之诵竟右军叹曰癫何预盛徳事耶王茂世少有才藻晋孝武崩诏茂世从叔东亭为哀䇿文久而未就谓茂世曰犹少叙节物一句因出本示茂世茂世便揽笔益之接其秋冬代变后云霜䌓广除风囘髙殿东亭赏其清㧞刘道光潜心𤣥易不好读史常言读书当味义根何为费功于浮辞之文易者义之源太𤣥者理之门能明此者即吾师也王淮之是彪之曾孙祖父临之纳之并博闻多识练悉朝仪自是家世相𫝊谙江左旧事代有纂述缄之青箱世谓之王氏青箱学何侍中为丹阳尹时立宅南郭外更置𤣥学招集生徒东海徐秀庐江何昙黄囘颍川荀子华太原孙宗昌王延秀鲁郡孔惠宣并慕道来游谓之南学王蒨玉尝称之曰尚之西河之风不坠鴈门周续之隐居庐山儒学着称永明中徴诣京师开舘居之髙祖临幸朝彦毕集时颜延之官列犹卑引升上席髙祖命颜问续之三义续之雅仗辞辩颜每折以简要既连挫续之使还自敷释言约理畅莫不称善释道生是法汰弟子㓜便明悟十五能讲经及长有异解立顿悟义时人推之张思光𤣥义精明初无师法而神解过人白黑谈论鲜能抗拒顾景怡义学明解㑹稽孔珪尝登岭寻景怡共论四本景怡曰兰硕危而宻宣国安而踈士季似而非公深谬而是总而言之其失则同曲而辩之其涂则异何者同昩其本而竞谈其末犹未识辰纬而意断南北群迷暗争失得无凖情长则申意短则屈所以四本互通莫能相塞夫中理唯一岂容有二四本无正失中故也于是着三名论以正之尚书刘澄临川王常侍朱广之并立论难与景怡徃复世以为广之才理尤为精诣顾欢党道教𡊮粲崇佛说张融着门律言道之与佛逗极无二吾见道士与道人战儒墨道人与道士论是非昔有鸿飞天道积逺难亮越人以为凫楚人以为乙人自楚越鸿常一尔以示周彦伦彦伦难之曰虚无法性其寂虽同位寂之方其㫖则别论所谓逗极无二者为逗极于虚无当无二于法性邪将二涂之外更有异本足下所宗之本一物为鸿乙耳驱驰佛道无免二乖未知髙鍳縁何识本攻难数反张理如小屈周彦伦善言名理每賔客㑹集周虚席晤语辞韵如流聴者忘倦兼善老易与张思光遇辄以𤣥言相滞弥日不解周彦伦音辞辩丽出言不穷宫商朱紫发口成句汎渉百家长于佛理着三宗论立空假名立不空假名设不空假名难空假名设空假名难不空假名假名空难二宗又立假名空西凉智林道人见之遗彦伦书曰此义㫖趣似非始开妙声中絶六七十载贫道年二十时便得此义窃每叹喜无与共之年少见长安耆老多云关中髙胜乃旧有此义当法集盛时能深得斯趣者本无多人过江东畧是无一贫道捉尘尾四十余年东西讲说谬重一时余义颇见宗録唯有此涂白黒无一人得者为之发病非意此㫖猥来入耳始是真赏行道第一功徳其论见重如此语林卷七何氏语林卷八钦定四库全书语林卷八明何良俊撰文学第四宋文帝尝问慧观顿悟之义谁复习之答云有生公弟子道猷即勑临川郡发遣到京既至延入宫内大集义僧命猷伸述顿悟时竞辩之徒关责互起猷既积思叅𤣥又宗源有本乘机挫锐徃必摧锋帝抚几称快因语诸人曰生公孤情絶照猷公直辔独上可谓克明师匠无忝徽音王令明夷简恬旷不妄交游门无杂事陈郡谢宣逺才辩有风气其群从宣明阿多亦自隽上尝同造令明谈义诸谢言论蜂起文史间发令明时相酬对言清理逺宣逺等慙负而退齐竟陵王精信释教而范子真盛称无佛竟陵曰君不信因果世间何得有富贵何得有贫贱范答曰凡人之生譬如一𣗳花同发一枝俱开一蔕随风而堕自有拂帘幌坠于茵席之上自有关篱墻落于溷粪之侧贵贱虽复殊涂因果竟在何处何子季与周彦伦同时二人精信佛法子季别立精庐都无妻妾文惠太子尝问彦伦卿精进何如何𦙍彦伦答曰三涂八难共所未免然各有其累太子问所累云何曰周妻何肉梁武帝大𢎞佛教亲自讲说昭明太子亦崇信三寳遍覧衆经乃于宫内别立慧义殿专为法集之所招引名僧讲论不辍太子自立三谛法身义并有深致普通元年四月甘露降于慧义殿士庶皆以为至徳所感何散骑早有才思工于清言周昇逸每与共谈服其精理陶贞白㓜有异操年十嵗得葛洪神仙𫝊昼夜研寻便有养生之志谓人曰仰青云覩白日不觉为逺矣陶隐居圆通慎约出处冥㑹心如明镜遇物便了言无烦舛有亦輙觉徐常侍崇信释教经论多所精解后主在东宫令常侍讲大品经义学名僧自逺云集每讲筵商较四坐莫能与抗蔵法师于开善寺讲说门徒数百皆是胜流时周𢎞正年少未知名着红裈锦绞髻踞门而聴衆人蔑之弗视俄而乘间进难一坐尽倾法师疑非世人觇知是𢎞正大相赏狎周𢎞正甚为伯父舍所重每与谈理輙异之曰观汝精神颕悟清理警发后世知名当出吾右张叅军少有思理为国子助教时周𢎞正在国学发周易题𢎞正第四弟𢎞直亦在讲席叅军与𢎞正论义𢎞正理小屈𢎞直危坐厉声助其申理叅军正色曰今日义集辩正名理虽知兄弟急难四公不得有助𢎞正语人曰吾每登坐见张讥在席使人懔然马要理义学精解梁邵陵王为南徐州引为学士时邵陵自讲大品令要理讲维摩老子周易同日发题道俗聴者二千人邵陵欲极观优劣乃谓衆曰与马学士论义必使屈伏不得空立主客于是数家学者各起问端要理依次剖判开其宗㫖然后枝分流别转变无穷聴者无不称善隋高祖尝令沈重与辛彦之论义重不能抗避席谢曰辛所谓金城汤池无可攻之势陶徴士少有高趣宅边有五栁树尝着五栁先生𫝊以自况谈者以为皆其胷懐本趣也谢康乐以疾东归与族弟惠连东海何长瑜颍川荀雍太山羊璇之以文章赏㑹共为山泽之游时人谓为康乐四友宋元嘉中南平王献赤鹦鹉普诏群臣为赋太子左卫率𡊮淑文冠当时赋毕赍示谢希逸时希逸赋亦竟𡊮见而叹曰江左无我卿当独秀我若无卿亦一时之杰也遂隐其赋谢惠连十嵗能属文族兄康乐赏爱之尝曰每有篇章对惠连辄得佳语尝于永嘉西堂思诗竟日不就忽梦见惠连即得池塘生春草园柳变鸣禽曰此语有神助非吾所及也颜延之尝问鲍明逺已诗与谢康乐优劣鲍曰谢五言如初发芙蓉自然可爱君诗若铺锦列绣亦雕缋满眼宋孝武殷贵妃亡丘长史献挽诗三首有曰云横广堦闇霜深高殿寒帝摘句嗟赏鲍明逺文辞赡逸当世推美初入临川王卫军府犹未见知欲贡诗言志人止之曰卿名位尚卑不可轻忤大王明逺勃然曰千载上有英才异士沉没而不闻者安可数哉丈夫岂可遂藴智能使兰艾不辨终日碌碌与燕雀相随乎于是奏诗临川奇之赐帛二十匹张思光作海赋成文辞诡激以示镇军将军徐凯之徐曰公此赋实超𤣥虚但恨不道塩耳思光即求笔益之曰漉沙搆白熬波出素积雪中春飞霜暑露谢超宗坐康乐事徙岭南元嘉末得还与惠休道人来徃好学有文辞宋孝武用为宠子新安王子鸾常侍时王母殷淑妃卒超宗作诔奏之上大嗟赏曰超宗殊有凤毛齐世祖问王仆射当今谁能为五言诗王答曰谢朏得父膏腴江淹有意江文通以文章显着后罢宣城郡归泊船禅灵寺渚夜梦一人自称张景阳谓曰前寄一疋锦在卿处今可见还江探懐中得数尺与之此人大恚曰那得裁割都尽顾见丘迟谓曰余此数尺既无所用当遂遗君江自尔文思顿减江文通尝宿于冶亭梦见一丈人自称郭璞唿文通曰吾有笔在卿处多年可以见还江探懐中得五色笔一以授之尔后为诗絶无美句时谓之才尽何叅军与族弟水部散骑俱擅文名时人为之语曰东海三何子朗最多叅军曰外言殊不尔故当推逊王仲寳极重任彦升每见其文必三复殷勤以为当时无軰尝语人曰自傅季友以来始复见于任子何散骑尝为败冢赋以拟庄周马捶其文甚工范彦龙大重何仲言与结忘年交好一文一咏范輙嗟颂尝谓所亲曰顷观文人质则过俗丽则伤懦其能含清浊中今古见之何生矣谢𤣥晖长于五言诗沈休文见之曰二百年来无此诗也永明末盛为文章吴兴沈休文陈郡谢𤣥晖瑯邪王元长以气𩔖相推毂汝南周彦伦善识声为文皆用宫商以平上去入为四声以此制韵不可增减谓之永明体柳文畅尝和髙祖登景阳楼诗曰太液沧波起长杨高𣗳秋翠华承汉逺雕辇逐风游当世𫝊称咸以为佳柳吴兴尝为诗曰亭臯木叶下陇首秋云飞王元长叹以为佳因书斋壁昭明太子寛和容衆喜愠不形于色引纳才隽上流赏爱无倦恒自讨论篇籍与学士商确古今继以文章着述时东宫有书三万卷名才并集文学之盛晋宋以来未之有也天监中张士简奏待诏赋帝手勑曰相如工而不敏枚臯速而不工卿可谓兼二子于金马矣王詹事工为诗沈休文甚知之谓其伯父次道曰贤弟子文章之美可谓后来独歩昔谢𤣥晖尝见语云好诗圆美流转如弹丸近见筠数首方知此言为实沈尚书制郊居赋构思积时犹未都毕要王詹事示其草王读至雌霓连踡尚书曰仆尝恐人唿作霓次至坠石磓星及冰县塪而带坻王皆击节賛赏尚书曰知音者希真赏殆絶所以相邀正此数句耳沈尚书于郊居造斋阁成王詹事为着草木十咏书之于壁皆直写文辞不加篇目尚书语人曰此诗指物呈形无假题署王文海在㑹稽日㑹稽境有云门天柱山王常出游累月不返至若耶溪赋诗曰蝉林逾静鸟鸣山更幽当时以为文外独絶陈郡𡊮嘏自重其文常语人曰我诗应湏大材迮之不尔飞去萧子显着鸿序赋成以示沈休文休文曰可谓得明道之高致盖幽通之流也傅茂逺官清静朝无请谒终日端居以书记为乐博极古今尤善人物魏晋以来官宦簿阀姻通内外举而论之无所遗失世称学府刘孝标少未开悟晩更厉精尝苦所见不博闻有异书必徃祈借清河崔慰祖谓为书滛徐卫率文体绮丽春坊尽学之号为宫体变动一时高祖召见欲加责譲既至应对明敏髙祖意释因共商略经史次及百家杂说末论释典卫率参校详雅辞辩纵横高祖深相叹异更被殊宠杜辅𤣥义学精深兼综佛老魏时尝引见于九龙殿帝问经中佛性法性为一为异辅𤣥对曰佛性法性止是一理诏问佛性既非法性何得为一对曰性无不在故不说二诏问说者皆言法性寛佛性狭寛狭既别非二如何辅𤣥曰在寛成寛在狭成狭若论性体非寛非狭诏问既言成寛成狭何得非寛非狭若定是狭亦不能成寛对曰若定是寛则不能为狭若定是狭亦不能为寛以非寛狭故能成寛狭寛狭所成虽异能成恒一上恱称善魏帝集名僧于显阳殿讲说佛理杜辅𤣥与吏部尚书杨愔中书令邢邵秘书监魏收并侍法筵勑辅𤣥升师子座昭𤣥都僧逹及僧道顺并缁林之英问难锋至徃复数十畨莫有能屈帝曰此贤若生孔门便是谁比人有问三教优劣于李士谦士谦曰佛日也道月也儒五星也人莫能难邢子才率情简素博覧坟籍晚年尤以五经章句为意穷其指要吉㓙礼仪公私谘禀质疑去惑为世指南每公卿㑹议事闗典政子才援笔立成证引该洽帝命朝章取定俄顷词致宏逺独歩当时与济隂温子昇为文士之冠时人谓之温邢彭城王彦和博综经史雅好文笔风仪容貌端严若神既无山水之适又絶亲知之游独敦尚文史物务之暇披覧不辍撰自古帝王贤达至于魏世通三十卷名为要畧萧仁祖尝于秋夜赋诗曰芙蓉露下落杨桞月中踈邢子才甚爱之语人曰萧仁祖之文可谓雕章间出昔潘陆齐轨不袭建安之风颜谢同声遂革太元之气自汉逮晋情赏犹自不谐河北江南意制本应相诡颜黄门亦云吾爱其萧散宛然在目而卢思道之徒雅所不惬箕毕殊好理固宜然魏孝静人日登云龙门崔俊侍宴又勑其子瞻令近御坐亦有应诏诗帝问邢邵曰此诗何如其父邢曰悛博雅𢎞丽瞻气调清新并诗人之冠燕罢共嗟赏之咸曰今日之䜩并为崔瞻父子卢询祖尝作赵郡王妃挽歌其一篇云君王盛海内伉俪尽寰中女仪掩郑国嫔容映赵宫春艶桃花水秋度桂枝风遂使丛台夜明月满床空当时叹以为佳薛道衡聘陈作人日诗云入春才七日离家已二年南人嗤之曰是底言谁谓此人解作诗及云人归落鴈后思发在花前乃喜曰名下固无虚士裴子野撰宋畧二十卷兰陵萧琛谓其评论可与过秦王命分路扬镳炀帝时洛阳献合蔕迎辇花帝令𡊮寳儿持之号司花女时虞永兴草征南指挥徳音于侧寳儿注视之帝曰昔𫝊飞燕可掌上舞今得寳儿方昭前事然多憨态今注目于卿卿可便嘲之虞为絶句曰学画鸦黄半未成垂肩亸䄂太憨生縁憨却得君王惜长把花枝傍辇行帝称美李徳林为内史令与杨素共执隋政素功臣豪侈后房妇女千人徳林子百药夜入其室私素宠姬旦日俱执于庭将斩之百药年未二十仪神隽令素意惜之曰闻汝善为文可作诗自叙若称吾意当贷汝死授以纸笔立就素覧之欣然以妾与之并资从数十万释慧净尝与道士蔡晃谈义晃屡被摧折国子祭酒孔颕逹心存道党谓慧浄曰佛家无诤法师何以屡构斯难慧净答曰如来存日已有斯事佛破外道外道不通反谓佛曰汝常自言平等今既以难破我即是不平何谓平等佛为通曰以我不平破汝不平汝若得平即我平矣顾今亦尔以净之诤破彼之诤彼得无诤即净无诤也时太子在坐语祭酒曰君既䜈说真为道党慧净即启曰净闻君子不党何祭酒亦党乎太子大笑合坐称善王无功以周易老庄置床头他书罕读也魏徴奏引诸儒校集秘书国家图籍粲然完整明皇于勤政楼以七寳装成山座高七尺召诸学士讲论古今胜者乃得升张曲江论辩风生首登此座李北海小时见特进李峤自言读书未徧愿一见秘书峤曰秘阁万卷书岂时日能习耶北海固请乃假直秘书省未几辞去峤惊试问奥篇隐帙了辩如响峤叹曰子且名家倪若水蔵书甚多列架不足叠窓安置不见天日子弟直日㸔书凡亲友祈借者先投束修羊刘秩详摭百家侔周书六官为政典三十五篇房琯称其才过刘向杜君卿以为未尽因广其阙参益新礼为二百篇自号通典奏之优诏嘉美儒者服其书约而详刘捷卿续诗书礼乐春秋五说既成语人曰天下滔滔知我者希终不以示人杜君卿资性嗜学虽名位通显犹夜分读书陆鲁望每得异书熟诵乃録讐比勤勤朱黄不去手所蔵虽少其精皆可𫝊裴公美昼讲经夜着书终年不出户语林卷八何氏语林卷九钦定四库全书语林卷九明何良俊撰文学第四杜正伦在中书日与舎人董思恭夜直共论文章思恭归语人曰与杜公评文今日觉吾文顿进高宗时上官仪独持国政尝凌晨入朝巡洛水堤歩月徐辔咏诗曰脉脉广川流驱马入长洲鹊惊山月曙蝉噪野风秋音韵清亮群公望之以为神仙王勮长寿中为凤阁舎人寿春等五王出阁同日受册有司具仪忘载册文百官在列方知阙礼勮召五吏在前执管口授一时都毕其辞粲然衆皆恱服王勃道出钟陵九日都督大宴滕王阁宿命其壻作序以夸客因出笔纸徧请坐客皆莫敢当至勃汎然不辞都督怒起更衣遣吏伺其文輙报一再报语益竒乃矍然曰天才也请遂成文骆賔王在徐敬业府为敬业檄武后罪状后读但嘻笑至一坏之土未干六尺之孤安在矍然曰谁为之或以賔王对后曰宰相安得失此人宋之问自谪所还至江南游灵隐寺夜月极明在长廊行吟曰鹫岭鬰岧嶤龙宫鎻寂寥句未属有老僧㸃长明灯问曰少年夜久不寐何耶之问曰适欲题此寺而兴思不属僧请吟上聮即曰何不云楼观沧海日门对浙江潮之问愕然讶其遒丽遂续终篇或言老僧是骆賔王自建安以讫江左诗律屡变至沈约庾信以音韵婉附属对精宻及宋之问沈佺期又加靡丽囘忌声病约句凖篇如锦绣成文学者宗之号为沈宋当时语曰苏李居前沈宋比肩崔融作武后哀册文发疾而卒时人以为二三百年来无此文天后时刑吏横酷滛及善人刘知几悼士无良而甘于祸患作思谨赋以刺时苏味道李峤见而叹曰陆机豪士之流乎郭元振尝因奏对天后与语大奇之索所为文章上寳劔篇后覧嘉叹苏廷硕为中书舎人制词敏速李特进见而叹曰舎人思如涌泉吾所不及𤣥宗平内难日书诏填委苏颋在太极后阁口所占授功状百绪轻重无所差书史白丐公徐之不然手腕脱矣王方庆赏徐坚文章典实尝称之曰此掌纶诰之选也孙逖除庶子日苑咸草制词曰西掖掌纶朝推无对当时以为知言孟浩然尝游秘省值秋月新霁诸英毕集相与赋诗次当浩然浩然即援笔书曰㣲云淡河汉踈雨滴梧桐举坐嗟其清絶咸以之阁笔不复为缀𤣥宗与太真妃赏花命李龟年持金花牋赐李白令进清平乐词白援笔立就语词妙丽天下称之权载之于述作特盛六经百氏游泳渐渍其文雅正𢎞博王侯将相洎当时名人薨殁以铭志为请者十七八一时称为宗匠韦苏州至性高㓗常鲜食寡欲所在焚香扫地而坐为诗驰骤建安以还各得其风韵惟顾况刘长卿丘丹秦系皎然之俦得厠賔列与之酬唱郭暧尚昇平公主盛集文士即席赋诗公主帏而观之李端中宴诗成曰薫香荀令偏怜小傅粉何郎不解愁衆以为工或言是夙构端曰愿试一吟钱起云请以起姓为韵端复赋云新开金埓教调马旧赐铜山许铸钱一时称其妙絶暧出名马金帛为赠秦公绪与刘长卿善时以诗酬唱权徳舆曰长卿自以为五言长城秦处士用偏师攻之虽老益壮裴晋公平淮西后宪宗赐玉带一条公临薨却进使旧僚作表皆不当公意因令子弟执笔口占状曰内府之珍先朝所赐既不敢将归地下又不合留向人间谨却封进闻者叹其简切而不乱裴令公居守东洛夜宴半酣令公索句时元白首唱次至杨汝士汝士援笔书曰昔日兰亭无艶质此时金谷有高人白知不能加遽裂之曰笙歌鼎沸勿作冷澹生活元顾语曰乐天所谓能全其名者也杨于陵入觐其子嗣复率两榜门生迎于潼关宴新昌里第仆射与故人坐正寝嗣复领诸生翼两序元白俱在席赋诗时杨汝士诗后成元白覧之失色是日大醉归语其子弟曰吾今日压倒元白元㣲之与刘梦得韦楚客同㑹于白乐天舎论南朝兴废各赋金陵懐古诗刘满引一盃饮已即成白覧诗曰四人探骊龙子先获珠所余鳞爪何用耶于是罢唱白乐天初至京以所业谒顾着作顾覩姓名熟视曰米价方贵居亦不易及披卷首篇曰咸阳原上草一嵗一枯荣野火烧不尽春风吹又生乃嗟赏曰道得箇语居即易也因为之延誉声名遂振白傅蔵书于东都圣善寺号白氏集李丞相公垂有诗曰寄玉莲花蔵缄珠贝叶扄院闲容客读讲倦许僧聴部列雕金榜题存刻石铭永添鸿寳集莫杂小乘经其为当时推重如此白乐天长恨及上阳宫人歌元㣲之连昌宫词道开元间宫禁事最为深切然㣲之有行宫一絶云寥落古行宫宫花寂寞红白头宫女在闲坐说𤣥宗当时称其语少意婉有无穷之味唐球居蜀中所着诗捻稿为圆纳之大瓢中后卧病投瓢于江曰斯文苟不沉没得者方知我苦心尔至新渠有识者曰唐山人瓢也接得之武宗赐阵伤边将诏封敖草词曰伤居尔体痛在朕躬帝言此语如朕意中出即赐以宫锦尚书东莞公夜宴坐列数花段成式作连珠以代剧语其一曰窃以铜街丽人恨尘泥之将隔石室素女怨仙俗之易分因知三鸟孤鸾从来要匹金鸡玉鹄不愿成群其二曰名比大乔怨佳期之未卜居连小市恨的信之难移因知夜逼更长斜汉回而脉脉寒侵梦浅行云去以迟迟一时称其美丽宋次道家书皆校讐三五遍世之蔵书以次道家为善本住在春明坊昭陵时士大夫喜读书多僦居其侧以便于借置故也当时春明宅子僦直比他处常高一倍陈叔易常叹此事曰此风岂可复见耶杨大年奉诏修册府元龟每数卷成辄奏之比再降出真宗常有签贴凡少差误必见至有数十签大年虽服上之精鍳心颇自愧窃揣万几少暇不应如此稍访问之乃每进本到輙降付陈彭年彭年博洽不可欺毫髪故谬误处皆签贴以进大年乃盛荐彭年文字请与同修自是进本降出不复签矣张端公名重当世有士人颇强记自负饮酒尠双求一朝士书牍为容持谒端公端公启缄喜曰君果多闻又能敌吾饮量吾老久无对不意君之肯辱命酒共酌三十许盃士人雄辩风生端公畧不为动俄辞以醉端公笑曰果可人然量止此乎老夫当为君独引矣遂自数十举以手指其室中四柜书曰吾衰病不如昔所能记忆者独此君试自探一卷来吾为子诵之士人即柜中偶探得仪礼以白端公端公语士人君宜自举其首士人如其言端公琅然背诵士人始骇服再拜以为端公真竒人曾子固初为太平州司户时张伯玉作守欧阳公与荆公诸人咸荐之伯玉殊不为礼一日就设㕔作大排召子固惟賔主二人亦不交一谈既而召子固于书室谓曰人以公为曾夫子必无所不学也子固辞避而退一日请子固作六经阁记子固屡作终不可其意乃谓子固曰吾试为之即令子固代书遂口占曰六经阁者诸子百家皆在焉不书尊经也盖子固年少恃才私以不识字诋伯玉至是始叹服以为不能加张文定公奉佛甚谨杜祁公独不信佛法每对客嘲笑有一医姓朱出入二公之门尝欲方便劝导祁公久而未获一日公病召朱朱以读楞严未了不即徃既至公怒曰楞严何等书而读之朱出袖中首轴呈之公覧竟索余轴不觉遽尽十卷乃絶叹以为竒书因与朱同谒文定责其不早以告文定曰譬如失物既已得之不必诘其得之之晩公自此即若有得大加崇信富文忠公深逹性理尝与吴处厚书託访荷泽诸禅师处厚以偈戯公云是身如幻泡尽非真实相况兹纸上影妄外更生妄到岸不湏船无风休起浪唯当清浄观妙法了无象公答偈曰执相诚非破相亦妄不执不破是名实相人皆服公精诣熈宁前士大夫未有谈襌者偶富韩公问法于颙华严知其得于圆照大本本时住苏州瑞光寺声振东南乃遣使作颂寄之执礼如弟子于是一时翻然慕向人人喜言名理惟司马温公范蜀公以为不然既久二公亦自偶入其说而温公尤信蜀公遂以为讥温公曰吾岂谓天下无禅但吾儒所闻有不必弃我而从其书耳此亦几所谓实与而文不与者后因蜀公不纳乃以书戱之曰贱子悟已久景仁今尚迷又云到岸何湏栰挥锄不用金浮云任来徃明月在天心此理极致本无差别温公悟理已到至处乃能知其不异刘原父在词掖欧阳文忠公尝折简问入阁起于何年阁是何殿开延英起何年五日一起居遂废正衙不坐起何年三者孤陋所不详乞求本末原父方与客对食曰明当为答已而复追囘令立俟报原父就坐中䟽入阁事详尽无遗原父私谓所亲曰好箇欧九极有文章可惜不甚读书东坡后闻此言笑曰轼軰将如之何王介甫喜谈经术虽舘阁诸公莫与争锋惟刘原父兄弟来介甫为之小屈王舒王性酷嗜书虽寝食间手不释卷或宴居黙坐研究经㫖知常州日对客未尝笑一日大㑹賔佐倡优在庭公忽大笑人颇怪之有客乘间启公公曰畴日席上偶思咸恒二卦豁悟㣲㫖自喜有得故不觉发笑耳庆歴中士大夫多修佛学徃徃为偈颂以发明禅理司马温公为解禅偈六篇云文中子以佛为西方圣人信如文中子之言则佛之心可知矣今之言禅者好为隐语以相迷大言以相胜使学之者伥伥然益入于迷妄故予广文中子之言而解之作解禅偈六首若其果然虽中国可行何必西方若其不然则非予之所知也偈曰忿忿如烈火利欲如铦锋终朝长戚戚是名阿鼻狱颜囘甘陋巷孟轲安自然富贵如浮云是名极乐国孝悌通神明忠信行蛮貊积善来百祥是名作因果仁人之安宅义人之正路行之诚且久是名不壊身道徳修一身功徳被万物为贤为大圣是名菩萨佛言为百世师行为天下法久久不可揜是名光明蔵当时称其精理苏子瞻云范景仁平生不好佛晩年清谨无慾一物不芥蔕于心真却是学佛作家然至死常不取佛法某谓景仁虽不学佛而达佛理虽毁佛骂祖可也范蜀公素不饮酒又诋佛教在许下与韩持国兄弟徃还诸韩皆崇此二事每燕集未尝不极饮尽欢少间则以禅恱相勉蜀公颇病之苏子瞻时在黄州公以书问救之当以何术曰麴糵有毒平地生出醉乡土偶作祟眼前妄见佛国子瞻报之曰请公试观能惑之性何自而生欲救之心作何形相此犹不立彼复何依正恐黄靣瞿昙亦湏歛袵况学之者耶意亦将以晓蜀公公终不领宋次道知亳州家多书刘道原枉道就借观之次道日具酒馔为主人礼道原曰此非吾所为来也殊废吾事愿悉撤去独闭合昼夜读且抄留旬日尽其书而去刘道原在洛阳与司马温公同游万安山道旁有碑乃五代列将人所不称道者道原即能言其行事终始不遗温公归验之旧史信然黄龙寺晦堂老子尝问山谷以吾无隐乎尔之义山谷诠释再三晦堂终不然其说时暑退凉生秋香满院晦堂因问曰闻木犀香乎山谷曰闻晦堂曰吾无隐乎尔山谷乃服曾文清每日夙兴诵论语一篇终身未尝废杨文公初入舘时年甚少故事初授舘职必以启谢执政时公启事有曰朝无绛灌不妨贾谊之少年坐有邹枚未害相如之末至一时称之谢希深尝作上杨秘监启事有曰曵铃其空上念无君子者解组不顾公其谓苍生何大年题于所携扇曰此文中虎也苏舜钦既放废寓居吴中买水石作沧浪亭益读书自喜时发愤懑于歌诗其体豪放徃徃惊人胡武平尝奉勑撰温成皇后哀册当时受㫖以温成尝因禁卒窃发捍卫有功而秉笔者不能文其实公乃用西汉马何罗触瑟冯媛当熊二事以状其意曰在昔禁闱谁何弛卫触瑟方警当熊已属覧者无不叹服刘原父文章敏赡尝直舎人院一日追封皇子公主九人命原父草制方下直为之立马却坐一挥悉就文辞典丽各得其体欧阳文忠闻而叹曰昔王勃一日草五王䇿未足多也王荆公在蒋山时以近制示苏子瞻中有骚语云积李兮缟夜崇桃兮炫昼子瞻曰自屈宋没后旷千余年无复离骚句法乃今见之荆公曰非子瞻见䛕某自负亦如此王荆公在钟山有客自黄州来公曰东坡近日有何妙语客曰东坡宿于临臯亭醉梦而起作成都圣像蔵记千有余言㸃定才一两字有写本适留船中公遣人取至时月出东南林影在地公展读于风檐喜见眉须曰子瞻人中龙也然有一字未稳客请之公曰日胜日负不若曰如人善博日胜日贫耳东坡闻之拊手大笑亦以公为知言苏子瞻自黄徙汝过金陵荆公野服乘驴谒于舟次子瞻迎揖曰轼今日敢以野服见大丞相公笑曰礼岂为我軰设哉乃相招游蒋山在方丈饮茶公指案上大砚曰可集古诗聮句赋此子瞻应声曰轼请先道一句因大唱曰巧匠斵山骨公沉思良久起曰且趂此好天色穷覧蒋山之胜此非所急也田承君与一二客从后观之田曰荆公寻常好以此困人门下士徃徃辞以不能如苏公岂得以此慑伏苏子瞻奉祠西太乙见荆公旧题六言诗曰杨柳鸣蜩緑暗荷花落日红酣三十六陂春水白头相见江南注目久之曰此老野狐精也苏子瞻渡江至仪真和荆公游蒋山诗后寄示荆公公亟取读至峯多巧障日江逺欲浮天抚几叹曰老夫一生作诗无此二句荆公为许子春作家谱子春寄示欧阳永叔而隠其名永叔未及观后因曝书读之称善初疑荆公作既而曰介甫安能为必子固也曾南丰表中语有曰钩陈太㣲星纬咸若崑崙渤澥波涛不惊陈履常甚爱之尝曰此语信为竒伟苏东坡荔枝诗有云海中仙人绛罗𥜗红绡中单白玉肤当时絶叹以为工苏子由尝云予少作文要使心如旋床大事大圆成小事小圆转每句如珠圆苏子由云读书湏学为文余事作诗耳徐师川是山谷外生晩年欲自立名客有称其源自山谷者公读之不乐答以小启曰涪翁之妙天下君其问诸水濵斯道之大域中我独知之濠上耶律良读书医无闾山学既博将入南山肄业友人止之曰尔无仆御驱驰千里纵闻见过人年亦垂暮今若即仕已有余地良曰穷通命也非尔所知不聴留数年而归萧蒲离不谢絶人事卜居抹古山屏逺荤茹潜心佛书延有道者谈论弥日人问所得何如但曰有深乐惟觉六凿不相攘余无知者元明善以文学自负尝问吴㓜清五经奥义退而叹曰与吴先生言如探渊海遂执弟子礼终其身𡊮伯长学士博闻洽识江左絶伦尝语张伯雨曰宋东都典故能以嵗记之度江后事能月记之张伯雨初谒虞先生先生不与言儒者事只问道家典故伯雨畧相酬对或不能详复问伯雨能作几家符篆伯雨对不能先生曰集试书之以质是否连书七十二家伯雨叹伏輙下拜曰真吾师也自是交欵甚宻与先生书必称弟子陈治中尝与吕徽之相遇于道治中时犹布衣䇿蹇驴行见徽之风神高逺问曰君得非吕徽之乎曰然徽之亦问君非陈刚中乎遂握手若平生欢因共䟽驴事徽之言一事治中答一事互至四十余事治中已竭徽之曰我尚记得某出某书某出某书复三十余事治中深叹以为不能及语林卷九何氏语林卷十钦定四库全书语林卷十明何良俊撰言志第五夫志之于人大矣孟子曰志至焉仲尼燕居则使其羣弟子言志故曰隐居以求其志又曰匹夫不可夺志也范蠡曰君行令臣行意夫意亦志也假使李斯遂行其志安得身陷大戮逮夫诣市而始有牵黄犬出上蔡东门之悔不亦晚乎尝怪主父偃言曰生不五鼎食死则五鼎烹昔人以果如其言痛之呜唿斯殆其志之所安又何伤焉余厯观古人性乐鱼鸟则以伊吕为管库口悦刍豢则以巢许为卒飬静躁悬殊亦各从其好也然衆言淆乱当取𠂻于圣人求之孔门则由之勇赐之辩其或心存民社志在礼乐非不可以兴建事功并垂竹素而夫子独曰回也多财愿为之宰又吾与之叹独于曾㸃何耶此则志之髙下得失槩可见矣冯敬通才髙志大不戚戚于贫贱居常慷慨叹曰衍少事名贤经厯显位怀金垂紫揭节奉使不求苟得常有陵云之志三公之贵千金之富不得其愿不槩于懐贫而不衰贱而不恨年虽疲曵犹庶几名贤之风修道徳于幽㝠之路以终身名为后世法居贫年老卒于家桓君山尝从班嗣借庄子班报曰吾子闻仁义之覊绊系声名之缰鎻伏孔氏之轨躅驰颜闵之极艺何以大道为自眩也昔有学歩邯郸者失其故歩匍匐而归耳其行已持论如此后终于家延叔坚着作东观以病免归教授家巷时越隽太守李文徳素善叔坚语羣公曰延叔坚有王佐之才奈何屈千里之足欲令荐引之叔坚为书止文徳曰夫道之将废所谓命也流闻乃欲相为求还东观来命虽笃所未敢当吾昩爽栉梳坐于客堂朝则诵羲文之易虞夏之书厯公旦之典礼覧仲尼之春秋夕则消揺内阶咏诗南轩百家衆氏投闲而作洋洋乎其盈耳焕烂兮其溢目纷纷欣欣兮其独乐也当此之时不知天之为盖地之为舆不知世之有人已之有躯虽渐离击筑傍若无人高凤读书不知暴雨方之于吾未足况也且吾自束修己来为人臣不䧟于不忠为人子不䧟于不孝上交不謟下交不黩从此而殁下见先君逺祖可不慙赧如此而不以善止恐如教羿射者也慎勿迷其本弃其生后遭党事禁锢卒于家郷里图其形于屈原庙梁伯鸾居常闭户吟咏书记梁敬叔坐兄累逺窜九真既徂南土厯江湖济沅湘感悼子胥屈原以非辜沉身作悼骚赋系𤣥石而沉之梁敬叔自负其才鬰鬰不得意登山逺望辄叹息言曰大丈夫生当封侯死当庙食如其不然闲居足以飬志诗书足以自娱州郡之职徒劳人耳马季长善鼓琴好吹笛逹生任性不拘儒者之节大将军邓隲闻季长名召为舍人非其好也遂不应命后客游凉州㑹羌乱米贵关西道殣相望季长既饥困乃叹息曰古人有言左手据天下之图右手刎其喉愚夫不为所以然者生贵于天下也今以曲俗咫尺之羞灭无赀之躯殆非老庄所谓矣遂应隲召赵邠卿年三十许有重疾卧蓐七年自虑奄忽乃为遗令勑兄子曰大丈夫生世遯无箕山之操仕无伊吕之勲天不我与复何言哉可立一员石于吾墓前刻之曰汉有逸人姓赵名嘉有志无时命也奈何其疾竟瘳赵邠卿先自为寿藏图季札子产晏婴叔向四像居賔位图已像居主位皆为赞颂勑其子曰我死之日墓中聚沙为牀布簟白衣散髪其上覆以单被即日便下下讫便掩仲长公理以为凡游帝王者欲以立身扬名而名不常存人生易灭优游偃仰可以自娱欲卜居清旷以乐其志因论之曰使居有良田广宅背山临流沟池环匝竹木周布场圃筑前果园𣗳后舟车足以代步涉之艰使令足以息四体之役飬亲有兼珍之膳妻孥无苦身之劳良朋萃止则陈酒肴以娱之嘉时吉日则烹羔豚以奉之蹰躇畦苑游戱平林濯清水追凉风钓游鲤弋髙鸿风于舞雩之下咏归髙堂之上安神闺房思老氏之𤣥虚唿吸精和求至人之彷彿与达者数子论道讲书俯仰二仪错综人物弹南风之雅操发清商之妙曲逍遥一世之上睥睨天地之间不受当时之责永保性命之期则可以陵霄汉出宇宙之外矣岂羡夫入帝王之门哉张彦真好学博闻而任情不覊其意相合者则倾身交结不问穷贱如乖其志好虽王公大人终不屈从常叹曰死生有命富贵在天其有知我者秦越可亲苟或不然从物何益许子伯尝与友人言次因及汉无统嗣幸臣专朝世俗衰薄贤者放退慨然据地悲哭时称许子伯哭世赵温居常叹曰大丈夫当雄飞安能雌伏陈仲举独居一室荒秽不扫人问之答曰大丈夫当扫除天下安事一室孔北海居家失势賔客日满其门爱才乐士常若不足每叹曰坐上客常满尊中酒不空吾无忧矣邴根矩童龀之中嶷然有异及长金玉其行逺游从师单步负笈苦身持力至陈留则师韩子助颍川则宗陈仲弓汝南则交范孟博涿郡则亲卢子干管公明常自言知我者希则我贵矣安能断江汉之波为激石之流乐与季主谕道不欲与渔父同舟诸葛孔明在荆州游学每晨夜恒抱膝长啸秦子勑少有才学屡辞辟命同郡王商劝令仕云贫贱困苦亦何可以终身子勑答曰昔尧优许由非不𢎞也洗其两耳楚聘庄周非不广也执竿不顾仆得曝背陇亩之中诵颜氏之箪瓢咏原宪之蓬户时翺翔于林泽与沮溺为等俦聴𤣥猿之悲吟察鹤鸣于九臯安身为乐无忧为福处虚空之名居不灵之龟知我者希则我贵矣斯乃仆得志之秋何困苦之戚郑泉博学有竒姿而性嗜酒闲居常曰愿得美酒满五百斛船以四时肥甘置两头反覆没饮之惫即住而啖肴饍酒有升斗减随即益之不亦快乎郑泉临卒时语同軰曰必葬我陶家之侧庶百嵗之后化而成土幸见取为酒壶实获我心矣虞仲翔放弃南方自恨䟽节骨体不媚犯上获罪当长没海隅生无可与语死以青蝇为吊客使天下一人知己者足以不恨阮嗣宗容貌瓌杰志气宏放傲然独得任性不覊或闭户视书累月不出或登临山水经日忘归阮歩兵率意独驾不由径路车迹所穷辄恸哭而返尝登广武观楚汉战处叹曰时无英雄使䜿子成名东平吕安服嵇中散高致每一相思辄千里命驾向子期谯国嵇康东平吕安友善并有㧞俗之韵其进止无不同而造事营生业亦不异尝与嵇康偶鍜于洛邑同吕安灌园于山阳不虑家之有无外物不足怫其心弱冠着儒道论弃而不録或劝皇甫士安修名广交士安答曰自非圣人孰能兼存出处居田里之中亦可以乐尧舜之道何必崇接势利事官鞅掌然后为名乎作𤣥守论以见志羊太傅好山水毎风景必造岘山置酒言咏终日不倦尝慨然叹息顾谓从事中郎邹湛曰自有宇宙便有此山由来贤逹胜士登此逺望如我与卿者多矣皆湮灭无闻使人悲伤如百嵗后有知我魂魄犹应登此王夷甫有隽才美姿明悟若神常自比子贡顾彦先机神朗悟在廷尉时恒纵酒酣畅谓友人张季鹰曰唯酒可以忘忧但无如作病何耳张季鹰见齐王冏执权谓同郡顾彦先曰天下纷纷祸难未已夫有四海之名者求退良难吾本山林间人无望于时子善以明防前以智虑后顾捉季鹰手怆然曰吾亦与子採南山蕨饮三江水耳陆平原在洛夏月忽思斋东头竹篠中饮语刘寳曰吾思乡转深矣郭景纯不持仪检形质頽索纵情惰慢时有醉饱之失着作郎干寳尝戒之曰此非适性之道景纯曰吾所受有分用之恒恐不尽卿乃忧酒色为害耶𢎞农王粹以贵门尚主舘宇𢎞丽图庄周于室广集朝士使嵇君道为之赞嵇援笔为吊文文不加㸃其序曰帝婿王𢎞逺华池丰屋广延朝彦图庄生垂纶之象记先达辞聘之事画真人于刻桷之室载退士于进趣之堂可谓托非其所可吊不可讃也其辞曰迈矣庄周天纵特放大块授其生自然资其量器虚神清穷𤣥极旷人伪俗季真风既散野无讼屈之声朝有争宠之叹上下相陵长幼失贯于是借𤣥虚以助溺引道徳以自奖户咏恬旷之辞家画老庄之象今王生沈沦名利身尚帝女连耀三光有出无处池非岩石之熘宅非茅茨之宇驰屈产于皇衢画兹象其焉取嗟乎先生髙迹何局生处巖岫之居死寄雕楹之屋託非其所没有余辱悼大道之湮晦遂含悲而吐曲嵇君道言陆平原作子书未成余一门生昔在平原军中常在左右见平原临亡叹曰穷通时也遭遇命也古人贵立言以为不朽吾所作子书未成以此为恨耳余谓仲长统作昌言未竟而亡后董袭撰次之桓谭新论未毕而终班固为其成琴道今才士何不赞成陆公子书汉时侍中习郁尝于岘山南依范蠡飬鱼法作池池边有髙隄徧种长楸修竹芙蓉縁岸菱芡覆水是游宴名处山季伦临荆州时毎到此池未尝不大醉而还曰此是我髙阳池王蓝田初因家贫求试宛陵令颇受赂遗为州司所检有一千三百条王丞相使谓之曰名父之子不患无禄屈临小县甚不宜尔蓝田答云足自当止时人未喻也后屡居州郡清洁絶伦禄赐皆散之亲故始为当时所叹习凿齿与谯国桓秘并以才气相推及凿齿罢荥阳郡归与桓书曰吾以五月三日来达襄阳触目悲感畧无懽情痛恻之事故非书言所能具也每定省家舅从北门入西望隆中想卧龙之吟东眺白沙思凤雏之声北临樊墟存邓老之髙南眷城邑懐羊公之风纵目檀溪念崔徐之友肆睇鱼梁追二徳之逺未尝不徘徊移日惆怅极多抚乗踌躇慨尔而泣若乃魏武之所置酒孙坚之所陨毙裴杜之故居繁王之旧宅遗事犹存星列满目𤨏𤨏常流碌碌凡士焉足感其方寸哉夫芬芳起于椒兰清响生乎琳琅命世而作佐者必垂可大之余风髙尚而迈徳者必有明胜之遗事若向八君子者千载犹使义想其为人况相去之不逺乎彼一时此一时焉知今日之才不如畴辰百年之后吾与足下不并为景行乎是皆情志所寄当时赏其风期俊迈王右军少有美名在朝诸人爱其才气频召为吏部尚书侍中皆不就复授䕶国将军又推迁不拜殷中军素重右军劝使应命与右军书曰悠悠者以足下出处足观政之隆替如吾等亦谓为然至如足下出处正与隆替对岂可以一世之存亡必从足下从容之适幸徐求衆心卿不时起复何以求美政不若豁然开懐当知万物之情也右军报书言吾素自无廊庙直王丞相时果欲内吾誓不许之手迹犹存由来尚矣不于足下叅政而方进退俟儿婚女嫁便懐尚子平之志数与亲知言之非一日也若蒙驱使关陇巴蜀皆所不辞吾虽无专对之能直谨守时命宣国家威徳固当不同于凡使必令逺近咸知朝廷留心于无外此所益殊不同居䕶军也汉末使太傅马日磾慰抚关东若不以吾轻微无所为疑宜及冬初以行吾惟恭以俟命王右军既懐静退优游无事与吏部郎谢万书曰古之辞世者或被发佯狂或汚身秽迹今仆坐而获免遂其宿心其为庆幸岂非天赐顷东游还修植桑果今盛敷荣率诸子抱弱孙游观其间有一味之甘割而分之以娱目前虽植徳无殊邈犹欲教飬子孙以敦厚退让戒以轻薄庶令举䇿数马彷彿万石之风君谓此何如比当与安石东游山海并行田视地利頥飬闲旷衣食之余欲与亲知时共欢䜩虽不能兴言髙咏衔杯引满语田里所行故以为抚掌之资其为得意可胜言耶常依陆贾班嗣杨王孙之处世老夫志愿尽于此矣戴安道少有清操恬和通任甚为刘真长所知性甚快畅泰于娱生好鼓琴善属文尤乐游宴多与髙门风流者游谈者许其通隐屡辞徴命遂着髙尚之目谢太傅于东土山营墅楼舘林竹甚盛每擕中外子姪往来游集肴馔常费百金颇以此获讥谢殊不以屑意谢太傅神识沉敏风宇条畅先居㑹稽与支道林王逸少许元度诸人常共游处出则渔弋山水入则言咏属文未尝有处世意后以辞命被禁遂栖迟东土往临安山中坐石室临濬谷悠然叹曰此亦伯夷何逺谢太傅与支道林书曰人生如寄耳终日戚戚迟君一来以晤言销之张天钖在北数游宴园池颇废政事时有谏者天钖曰吾非好行行有得也观朝荣则敬才秀之士翫芝兰则爱徳行之臣覩松竹则思贞操之贤临清流则贵廉洁之行览蔓草则贱贪秽之吏逢颷风则恶凶狡之徒若引伸触𩔖庶无遗漏矣宋武帝尝问临川王居家何事最乐临川曰政使刘瓛讲礼顾讲易朱广之谈荘老臣与二三诸彦兄弟友生时复击叹以此为乐上大嗟赏刘穆之性奢豪食必方丈旦辄为十人馔未尝独餐每至食时客止十人以还帐下依常下食以此为常尝白宋武帝曰穆之家本贫贱赡生多阙叨忝以来虽每存约损而朝夕所须微为过丰此外不敢一毫负公谢尚书自负才地少所交纳与刘万寿相遇便尽礼着欢或问尚书卿未尝轻交于人而倾盖于万寿何也尚书曰人之相知岂可以一途限孔文举礼太史子义夫岂有非之者耶谢康乐为临川内史在郡游放不异永嘉为有司所纠司徒遣从事郑望生收谢谢执録望生兴兵叛逸为诗曰韩亡子房奋秦帝鲁连耻本是江海人忠义感君子后诏于广州弃市临刑作诗曰龚胜无余生李业有终尽嵇公理既迫霍生命亦殒悽悽陵霜叶网网冲风菌邂逅竟几何修短非所愍送心自觉前斯痛久已忍恨我君子志不获巖上泯诗所称龚胜李业即前诗子房鲁连之意也王𢎞之性好钓鱼上虞江有一处名三石头𢎞之常垂纶于此经过者不识之或问渔师得鱼卖否𢎞之答曰钓亦不得得复不卖日夕载鱼入上虞郭经亲故门各以一两头置门内而去陶徴士不解音乐而蓄素琴一张每有酒适辄抚弄以寄意王公嘏在吏部时年二十四谓亲友曰吾以外戚谬被时知多叨人爵本非其志兼比羸病庶务难拥安能舍其所好而狥所不能乃称疾不拜便谢遣胥徒拒絶賔客掩扉覃思室宇萧然宗元干小时叔父少文问其所志元干答曰愿乗长风破万里浪刘灵预自少抗节须得禄便隐仕至晋平王骠骑记室即归家静处张思光自名其集曰玉海禇司徒问其义张答曰玉以比徳海崇上善张思光居常叹曰不恨我不见古人所恨古人不见我张思光家贫愿禄与从叔征北书曰融昔称幼学早训家风虽则不敏率以成性布衣苇席弱年所安箪食瓢饮不觉不乐但世业清贫民生多待榛栗枣脩女贽既长束帛禽鸟男礼已大勉身就官十年七仕不欲代耕何至此事昔求三吴一丞虽屡舛错今闻南康缺守愿得为之融不知阶级阶级亦可不知融政以求丞不得所以求郡求郡不得亦可复求丞又语王吏部曰阮籍爱东平风土融亦欣晋平闲外时议以思光非治民才竟不用张思光临没遗令建白旌无旅不设祭奠令人捉麈尾登屋招魂曰吾平生所善自当凌云一笑三千买棺无制新衾左手执孝经老子右手执小品法华经妾二人哀事毕各遣还家以吾平生之风调何至使妇人行哭失声耶王微与弟僧绰曰阖门皆蒙时私吾髙卧家巷遂至中书郎此足以阖棺也齐衡阳王居身清率言未尝及时事㑹稽孔稚珪家起园列植桐栁多搆山泉殆穷真趣衡阳往游之稚珪曰殿下处朱门游紫闼讵得与山人交耶答曰身处朱门而情游江海形入紫闼而意在青云稚珪大美之孔徳璋风韵清踈好文咏饮酒七八斗与外兄张融情趣相得又与瑯琊王思逺庐江何㸃㸃弟𦙍并欵交不乐世务居宅盛营山水凭几独酌傍无杂事门庭之内草莱不剪中有蛙鸣或问之稚珪笑曰我以此当两部鼓吹王文宪初拜仪同王元长赠诗颇及规讽文宪甚惮之笑谓人曰穰侯印讵便可觧王中书自恃人地三十内望为公辅夜直中书省叹曰作此寂寂使邓禹笑人谢譓不妄交接门无杂賔有时独醉尝曰入吾室者但有清风对吾饮者唯当明月王子𤣥少有志意每读范滂传未尝不为之叹悒丘祭酒初领骁骑将军丘不乐武位谓人曰我应还东掘顾荣冢江南地方数千里士子风流皆出此中顾荣忽引诸伧渡妨我軰涂辙王尚书性率任在选部时所举多行其意颇嗜酒饮至旬日而精神益朗有人劝沈云祯仕沈答曰鱼县兽槛天下一契圣人𤣥悟所以每履吉先吾诚未能景行坐忘何为不希企日损作𤣥㪚赋以絶世语林卷十何氏语林卷十一钦定四库全书语林卷十一明何良俊撰言志第五王彦深不为羣从所礼常怀耻慨欲以将领自奋每抚刀曰龙泉太阿汝知我者何子晳明目秀眉容貌方雅真素通美不以门户自矜博通羣书善于谈论家本甲族亲姻多贵仕子晳虽不入城府而率到好狎遨游人间不簮不𢃄人地并髙无所与屈大言箕踞公卿皆敬下之时驾柴车硚草履恣心所适致醉而归时人号为通隐何子晳哀乐过人尝行逢葬者叹曰此哭者之怀岂可思耶因悲恸不能禁何子晳与陈郡谢卄瀹吴国张融㑹稽孔稚圭为友从弟遁以东篱门园居之稚圭为筑室焉园有卞忠贞冢子晳植花卉于冢侧毎饮必举酒酌之何子晳小时欲絶婚宦既老又娶鲁国孔嗣之女筑别室处之不与相见时人莫谕其意谢司徒出为吴兴弟侍中送至征虏渚司徒指侍中口曰此中唯宜饮酒侍中于建武初专以长酣为事与刘瑱沈昭畧以觞酌交饮各至数斗檀超嗜酒好言咏举止和靡自比晋郄超为髙平二超谓人曰犹觉我为优王思寂旧墅在钟山有田八十余顷与诸宅及故旧共佃之常语人曰我不如郑公业有田四百顷而食常不周以此为愧人或谓卞田居卿都不持操名器何由得升卞曰掷五木子十掷辄鞬岂复是掷子之拙吾好掷政极此耳萧南郡初为秘书郎着作并名家年少萧意趣与人都不同比肩或三年不共语外祖刘光禄戒之曰汝恩戚家子正应将迎时俗缉外内之欢如汝自业将无少伤多异以取天下疾患耶萧曰人间宜相缉和甚如慈㫖但不幸耿介耻见作凡人画龙未成故遂至于多忤耳萧南郡除少府意甚不得寺内所住斋前有向所种花草甚美恵开悉令刬除列种白杨𣗳每谓人曰人生不得行胷懐虽寿百嵗犹为夭也王养除尚书殿中郎王氏自过江以来未有居郎署者或劝使不就养笑曰陆平原东南之秀王文度独歩江东吾得比踪昔人何所多恨欣然就职陶隐居特爱松风每闻其响便欣然为乐梁元帝居藩勤心着述巵酒未尝妄进萧雍州毎语人曰下官厯观世人多有不好欢乐乃仰眠床上看屋梁而着书千秋万嵗谁传此者劳神苦思竟不成名岂如临清风对朗月登山泛水肆意酣歌也沈处黙清静有至行慕黄叔度徐孺子之为人独处一室人罕见其靣庾彦寳性托夷简特爱林泉十亩之宅山池居半萧光禄与弟子显子云才名畧相比而风采容止不逮故官途有优劣每读汉书杜缓兄弟五人至大官唯中弟钦官不至而最知名常吟讽之以况已也萧叔佐为㑹稽丞行经延陵季子庙设苹藻之荐託异代之交为诗叙意辞理清典裴鸿胪性旷达自云年出三十不复诣人初未与张都尉遇便虚相推重因为忘年之交萧彦瑜言少壮有三好音律书酒年长以来二事都废唯书籍不衰马要理尝喟然叹曰吾闻贵爵位者以巢由为桎梏爱山林者以伊吕为管库束名实则刍芥柱下之言翫清虚则糠粃席上之説稽之笃论亦各从其好也比求志之士望涂而息岂天之不恵髙尚何山林无闻之甚乎乃隐于茅山有终焉之志髙道穆学涉经史非名流隽士不与交结每谓人曰人生厉心立行贵于见知当使夕脱羊裘朝佩珠玉若时不我知便须退迹江海自求其志胡伦许好属文既善典雅之辞又工鄙俗之句西入凉州不遇将北游魏乃为诗示所知程伯达曰羣犬吠新客佞闇排踈賔直途既已塞曲路非所遵望卫惋祝鮀盼楚悼灵均何用宣忧懐託翰寄辅仁一时皆传之李琰之毎休暇之际恒闭门读书不交人事尝语人曰吾所以好读书不求身后之名但异见异闻心之所愿是以孜孜搜讨欲罢不能岂为声名劳七尺也此乃天性非为力强常景雅有文思兼好篇咏淹滞门下积年不迁自以蜀司马相如王裒严君平扬子云四贤皆有髙才而无显位乃托意賛之李永和杜门却扫絶迹下帷弃产营书手自删削每叹曰丈夫拥书万卷何假南靣百城平继叔研综经籍多所通究安贫乐道不营资产衣食常不足妻子不免饥寒三子并不率父业好酒自弃继叔忿其势衰植杖廵舍侧冈而哭不为营事婚宦故仕聘浊碎不得及其门流亲知每以为言继叔曰此辈㑹是衰顿何烦劳我乃别搆精庐置经籍其中一奴自给妻子莫得而往时有珍味唿时老东安公刁雍等共饮噉之家人无得尝焉卢询祖尝为筑长城子使自负其才内怀郁郁既至役所作筑长城赋其畧曰板则紫栢杵则木瓜何斯材而斯用也草则离离靡靡縁冈而殖但使十歩而有一芳余亦何辞间于荆棘杨遵彦闻髙王欲送置魏帝所弃衣冠于水濵若自沉者变易名姓自称刘士安入嵩山与沙门昙谟等屏居削迹又潜之光州东入田横岛以讲诵为业海隅之士谓之刘先生邢子才有书甚多不甚讐校见人校书常笑曰何愚之甚天下书至死读不可遍焉能始复校此且误书思之更是一适卢叔彪少便机悟豪举轻侠好竒䇿慕诸葛亮之为人韦敬逺雅好名义虚襟善诱虽耕夫牧䜿亦接对欢然与族人处𤣥及安定梁旷为放逸之友韦敬逺少爱文史留情着述手自抄録数十万言晚年虚静唯以体道㑹真为务旧所着述咸削其藁释昙延尝自顾其影言曰余与尔沉沦日久飘泊何归今可挟道潜形精思出要遂隐于太行山百梯寺萧大圜是简文子幼便聪敏神情俊悟江陵平入魏大见知遇深信因果心安闲放尝言之曰拂衣褰裳无吞舟之漏网挂冠悬节虑吾志之未从傥获展禽之免有美慈明之进如蒙北叟之放实胜济南之徴其故何哉夫闾阎有优游之美朝廷多簮佩之累盖由来久矣留侯追踪于松子陶朱成术于辛文良有以焉况乎智不逸羣行不髙物而欲辛苦一生何其僻也岂如知足知止萧然无累北山之北弃絶人间南山之南超踰世网靣修原而𢃄流水倚郊甸而枕平皋筑蜗舍于丛林搆环堵于幽薄近瞻烟雾逺睇风云籍纎草以䕃长松结幽兰而援芳桂仰翔禽于百仞俯泳鳞于千寻果园在后开窓以临花卉𬞞圃居前坐檐而看灌甽二顷以供饘粥十亩以给丝麻侍儿五三可充絍织家僮数四足代耕耘沽酪牧羊协潘生之志畜鸡种黍应庄叟之言获菽寻汜氏之书露葵徴尹君之録烹羔豚而介春酒迎伏腊而候嵗时披良书探至赜歌纂纂唱乌乌可以娱神可以散虑有朋自逺扬㩁古今田畯相过剧谈稼穑斯亦足矣乐不可支永保性命何畏忧责岂若蹙足入绊申脰就覊游帝王之门趋宰衡之势不知飘尘之少选宁觉千祀之斯须万物营营靡存其意天道昧昧安可问哉嗟乎生若浮云朝露宁俟长绳系景实不愿之执烛夜游惊其迅迈百年何几擎跽曲拳四时如流俛首蹑足出处无成语黙奚当非直丘明所耻抑亦仲尼耻之萧理孙在魏境上疆土既狭居常怏快每诵老骥伏枥志在千里烈士暮年壮心不己未尝不盱衡扼腕叹咤者久之李元操少善属文晚年不复留意文笔人问其故慨然叹曰五十之年倐焉已过鬓垂素发筋力已衰宦意文情一时都尽悲夫每于暇日辄引賔客絃歌对酒终日为欢王无功以醉失职託无心子以见趣曰无心子以秽行闻越王黜之无愠色退而适茫荡之野王无功待诏门下省故事官给酒日三升或问待诏何乐耶无功答曰良醖可恋耳侍中陈叔达闻之日给一斗时号斗酒学士大乐署史焦革家善酿王无功求为大乐丞吏部以非流不许无功固请曰有深意竟除之革死其妻送酒不絶嵗余又死无功曰天不使我酣美酒耶遂弃官去颜师古多蔵古人图画是性所笃爱杜如晦英爽喜书以风流自命李袭誉性好读书手不释卷居家以俭约自处所得俸禄散给宗亲余赀写书数万卷每谓子孙曰吾不好货财以至贫乏京城有赐田十顷耕之可以充食河南有桑千株蚕之可以充衣所写得书读之可以求官吾殁之后汝曹勤此三事可以无求于人矣时论多之东方虬自言二百年后乞你与西门豹作对王义方将弹李义府惧不㨗沉吟者久之他日忽言曰非但为国除蠧亦乃名在身前遂弹焉坎坷以至于终苏颋掌文诰尝八月十五夜禁中直宿与诸学士翫月时长天无云月色如昼苏曰清光可爱何用灯烛遂令撤去李太白云予小时大人令诵子虚赋私心慕之及长南游云梦览七泽之壮观酒隐安陆者十许年李白晚度牛渚矶至姑孰悦谢家青山欲终焉及卒遂葬山麓李长源尝语肃宗曰臣絶粒无家禄位第宅皆非所欲收复京师后得枕天子膝睡有司奏客星犯帝座一动天文足矣李徳裕不乐应举其父丞相勉之答曰好驴马不入行遂以品子叙官世言白乐天所藴不得施乃放意文酒醉吟先生与嵩山僧如满为空门友平泉客韦楚为山水友刘梦得为诗友皇甫明之为酒友韦表微为御史里行不乐曰爵禄譬如滋味人皆欲之吾年五十拭镜剪白冐游少年间取一班一级不见其味也将为松菊主人不愧陶渊明云唐衢应进士不第能为歌诗意多感发见人文章有叹伤者读讫必哭涕泗不能已每与人言论发声一号音词哀切闻者莫不悽然尝游太原属戎帅军宴衢得预㑹酒酣言事抗音而哭一席不乐为之罢㑹故世称唐衢善哭天随生宅荒少墻屋多隙地前后皆𣗳杞菊以供杯案至夏中枝叶老硬气味苦澁犹责童儿採掇不已有人言千乗之邑非无好事之家日欲击鲜为具以饱君君独闭关不出率空肠贮古圣贤道徳言语何自苦如此天随生笑曰我几年来忍饥诵经岂不知屠沽儿有酒食耶郑少师于里第植小松七本号七松处士尝曰异代可对五栁先生裴休披毳衲于歌妪院持钵乞食曰不为俗情所染可以説法为人皮日休放诞自号间气布衣司空表圣自目为耐辱居士司空表圣作亭观素室悉图唐兴节士文人李文正罢相为仆射奉朝请居昭庆坊去禁门辽逺五鼓即起置白傅集数册于茶镣中至安逺门仗舍燃烛观之俟启钥则赴朝太宗命苏易简讲文中子有杨素食经上因问食品称珍何物为最易简曰臣闻物无定味适口者珍臣止知虀汁为美太宗笑问其故曰臣忆一夕寒甚拥炉烧火乗兴痛饮大醉就寝四鼓始醒以重衾所拥咽吻燥渴时中庭月明残雪中覆一虀盎不暇唿童披衣掬雪以盥手亟引数缶连沃浊肺咀虀数茎灿若金脆臣此时自谓上界仙厨鸾脯鳯腊殆恐不及屡欲作氷壶先生传因循未暇也太宗笑而然之种明逸至性嗜酒尝种秫自酿每曰空山清寂聊以飬和因号云溪醉侯张忠定自号乖崖以为乖则违衆崖不利物陈尧佐退居郑圃尤好诗什张士逊判西京以牡丹花及酒遗之尧佐答曰有花无酒头慵举有酒无花眼懒开正向西园念萧索洛阳花酒一时来当时称其有韵晏元献公虽早贵奉飬极约惟喜賔客未尝一日不宴饮盘馔皆不预办客至旋营之苏丞相尝在公幕见毎有佳客必留但人设一空案一杯既命酒果实蔬茹渐至亦必以歌乐相佐谈笑杂出数行之后案上已粲然矣稍阑即罢遣歌乐曰汝曹呈艺已毕且去乃具笔札相与赋诗率以为常前軰风流未有其比欧阳公言吾集古録一千卷蔵书一万卷有琴一张有碁一局而常置酒一壶吾老于其间是为六一遂号六一居士自为传刻石石曼卿于𪠘后自作一庵常醉卧其间名曰扪虱杨褒家虽甚贫特好书画竒玩充实中槖家姬数人布裙粝食而歌舞妙絶欧阳公赠之诗云三脚木牀坐调曲盖纪实也孙龙图喜读书晚年病目乃择卒伍中识字稍解事者二人使其子取西汉左氏等数书授以句读每瞑目危坐室中命二人更读于傍终一䇿则易一人饮之酒一盃使退卒亦自喜不以为难胡旦作大砚可数尺鑱其旁曰宋胡旦作汉春秋砚遗命埋冢中刘贡父所居在宋门城下城胁有地可方八尺余去地一丈以上每登以眺逺其子戱曰此阊阖台韩持国喜声乐遇极暑辄求避屡徙不如意则卧一榻使婢执板缓歌不絶声展转徐聴或颔首抚掌与之相应往往不复挥扇司马文正公尝与人书曰草妨歩则薙之木碍冠则芟之其他任其自然相与同生天地间亦各使遂其生耳王荆公不耐静坐非卧即行晚卜居钟山谢公墩自山拒城适相半谓之半山尝畜一驴毎食罢必日一至钟山纵歩山间倦则即定林寺而睡往往至日昃乃归率以为常有不及终往亦必跨驴中道而还此蔡天启薛肇明见之苏子瞻在黄州及岭外每旦起不招客与语必出而访客所与游亦不尽择各随其人髙下谈谐放荡不复为畛畦有不能谈者则强之使説鬼或辞无有则曰姑妄言之于时闻者无不絶倒东坡在岭海间最喜读陶渊明栁子厚集谓之南迁二友东坡云烂蒸同州羊灌以杏酪食之以匕不以筋南都拨心面作槐叶温淘糁以襄邑抹猪炊共城香稻荐以蒸子鹅吴兴庖人砟松江鲈鲙既饱以庐山康王谷水烹曾坑鬭品少焉觧衣仰卧使人诵东坡赤壁前后赋亦一大快东坡言岭南气候不常吾谓菊花开时乃重阳凉天佳月即中秋不须以日月为断十月初菊始开与客作重九因次韵渊明九日诗登游尽醉而返范尧夫每仕京师早晚二膳自己身以至婢妾皆治于家往往镌削过为简俭有不饱者虽晚登政府亦然补外则付之外厨加料几倍无不厌余或问其故曰人进退虽在己然未有不累于妻孥者吾欲使居中则劳且不足在外则逸而有余故处吾左右者朝夕所言必以外为乐而不顾恋京师于吾亦一助也前軰严于出处每致意如此田承君云顷为金陵酒官有王荆公处一老兵时来沽酒必问公之动止兵云相公每日只在书院读书时时以手抚床而叹人莫测其意王仲弓浮沉久不仕超然不婴世故慕嵇叔夜陶渊明之为人苏黄门南迁既还居许下多杜门不通賔客有乡人自蜀来见之伺候于门弥旬不得通宅南有丛竹竹中为小亭遇风日清美或徜徉亭中乡人既不得见谋之阍人阍人使待于亭旁后旬日果出乡人因趋进黄门见之大惊慰劳久之曰子姑待我于此翩然而入迨夜竟不复出张文潜云范丞相司马太师俱以闲官居洛中余时待次洛下一日春寒中谒之先见温公时寒甚天欲雪温公命至一小书室中坐谈久之炉不设火语移时主人设栗汤一杯而退后至留司御史台见范公才见主人便言天寒逺来不易趋命温酒大杯满釂三杯而去此事可见二公之趣各异卢秉侍郎尝为江南小郡司户叅军于传舍中题诗云青衫瘦马病叅军旋粜官粮置酒樽但得有钱留客醉也胜骑马傍人门王荆公过而见之尤极称赏俄荐于朝数年间遂超显仕茅山元符宫有苏飬直象自賛其上曰松风飕飕瘦藤在手唯此白叟独全于酒叶少藴言余家蔵书三万余卷䘮乱以来所亡几半山居狭隘余地置书囊无几雨漏鼠啮日复蠧败今嵗出曝之阅两旬才毕其间往往多余手抄日取所喜观者数十卷命门生从旁读之不觉至日昃旧得酿法极简易盛夏三日辄成色如潼醴不减玉友每晚凉即相与饮三杯而散亦复盎然读书避暑固是佳事况有此酿忽记欧公诗有一生勤苦书千卷万事消磨酒十分慨然有当于心林时隐博学多闻深明象纬聚书数千卷皆自校讐语子孙曰吾与汝曹获良产矣赵子固清放不覊好饮酒醉则以酒濡发歌古乐府自执红牙以节曲耶律和尚雅有美行数以财恤亲友人皆爱重然嗜酒不事事故不获柄用或以为言答曰吾非不知顾人生如风灯石火不饮将何为晚年沈湎尤甚完颜仲实资质简重博学有俊才家蔵法书名画不减中秘宣宗南迁衣冠颠沛奔走仲实尽载书画一帙不遗徙居汴中客至贫不能具酒肴𬞞饭共食焚香煑茗尽出蔵书谈大定明昌以来故事终日不聴客去谢臯父登子陵西台以竹如意击石歌招魂之辞曰魂来兮何极魂去兮江水黒化为朱鸟兮其咮焉食歌竟竹石俱碎失声大哭人莫能测赵子昂有琴名松雪但时出横牀未尝抚弄胡石塘送蔡如愚归东阳诗云薄糜不继袄不煖讴吟犹是钟球鸣因指以语蔡曰此余秘宻蔵中休粮方也鲜于伯机尝于废圃中得怪松一株移植所居斋前唿为支离叟朝夕抚翫以为适贯酸斋拜翰林侍读学士知制诰同修国史忽喟然叹曰辞尊居卑昔贤所尚今禁林清选与所让军资孰髙人将议吾矣乃称疾辞还江南卖药于钱塘市中诡姓名易冠服人无有识之者偶过梁山泺见渔父织芦花为被欲易之以䌷渔父疑其人阳曰君欲吾被当更赋一诗遂援笔立成竟持被去人间喧传芦花被诗其依隐玩世多𩔖此库库子山尝语人曰天下事皆宰相所当言宰相不得言则台谏言之台谏不敢言则经筵言之吾得备位经筵得言人所不敢言于天子之前志愿足矣曹知白尝游京师王侯鉅公多折节与交章辟屡上知白悉谢去曰吾闻冀北多竒士庶几见之岂龊龊求官者耶即日南归隐居读易终日不出户庭或放笔图画掀髯长笑人莫窥其际吾子行沉困市隐不能以自见丰碑巨碣写其幽旷託焉以自逃者也杨鐡崖虽病困危坐不披文则弄札翰或理音乐素不喜奕画谓碁损闲心画为人役见即屏去杨鐡崖毎至名山川必登髙遐眺想见古人风节旷迈非常人所能测也倪云林平生无他好翫唯嗜畜古法书名画持以售者酬之百金无所靳髙胜之韵每发挥于缣素苍劲妍润尤得清致晚益务情退弃散无所积屏虑释累黄冠野服浮游湖山之间以遂其志顾仲瑛晚年閲佛书有悟遂祝髪称金粟道人自题其像曰儒衣僧帽道人鞋天下青山骨可埋若説向时豪侠处五陵衣马洛阳街一时赏其旷达语林卷十一何氏语林卷十二钦定四库全书语林卷十二明何良俊撰方正第六诗小康篇曰无纵诡随以谨无良式遏宼虐㦧不畏明毛公传曰诡随者诡人之善而随人之恶郑氏笺曰王为政无聴于诡人之善不肯行而随人之恶者以此勑慎无善之人又用此止为㓂虐曾不畏敬明白之刑罪者夫康成之曰以此曰又用此是盖深得诗人之㫖矣至孔颕达正义乃曰恶有大小诡随小恶无良其次㓂虐则大恶也非唯不知诗人之㫖抑且并郑氏之意而失之矣盖诡随㓂虐其恶相因岂有异也夫茍国是若定虽㓂虐之人亦何能为害唯善恶不分则㓂虐者始恣肆而无所畏忌一人诡随犹可几也一国诡随而衆论揺矣乃至于天下诡随为善者将安望哉故诗人于每章必着诡随㓂虐盖三致意焉其意以为此诡随者廼无善之人茍一纵之则根盘芽茁其势必至于惽怓罔极以衆犯政缱绻而不可解必无纵而谨之则无善者始不敢肆又用是以止㓂虐庶几不至于作慝败正而小康或可冀也此诗人之意而孔氏以为诡随小恶夫乃欲芟夷㓂虐而更壅治之耶尝读屈原卜居篇曰宁廉洁正直以自清将突梯滑稽如脂如韦以洁楹盖伤之焉夫一善之不胜衆诡明矣原岂不知卑疵趋之足以免祸宁自沉死而不肯为余观世亦有方正如原者然皆取祸不旋踵呜唿伤哉此所载其疾恶似已甚稍失中然能使诡随歛迹至不得自容亦良快矣余故以着之篇云陈尚书见王莽诛何武鲍宣喟然叹曰易称君子见㡬而作不俟终日吾可以逝矣即乞骸骨去职三子在位悉令解官父子相与归郷里闭门不出入犹用汉家祖腊或问之答曰我先祖岂知王氏腊乎苏桓公性强切而持毁誉士友咸惮之至相语曰见苏桓公患其教责人不见又思之三辅号为大人王仲回姿性方洁疾恶强豪一友人䘮亲同郡陈遵关西大侠为䕶䘮事赙助甚丰仲回懐一缣陈于主人前曰如丹此缣出自机杼遵有慙色更始中陈遵为大司马出使匈奴过辞王丹丹曰俱遭反覆唯我二人为天所遗今子当之絶域无以相赠赠子以不拜遂揖而别侯司徒欲与王仲回交友仲回被徴司徒遣子昱候于道昱迎拜车下仲回下答之昱曰家公欲与君结交何为见拜仲回曰君房有是言丹未之许也马伏波尝有疾梁松来候之独拜牀下伏波不答松去后诸子问曰梁伯孙帝婿贵重朝廷公卿己下莫不降意大人奈何独不为礼伏波曰我乃松父友也虽贵何得失其序光武尝问宋𢎞求通博之士𢎞荐沛国桓谭才学洽闻几能及扬雄刘向父子帝召拜议郎每燕辄令鼓琴好其繁声𢎞闻不悦伺谭出内正朝服坐府上遣吏召谭至让之曰吾欲荐女令辅国家以道徳奈何数进郑声以乱雅颂谭顿首辞谢良久遣去后大㑹羣臣令谭鼓琴谭见𢎞遂失常度帝怪问𢎞免冠谢曰臣荐谭望能以中正导主而令朝廷躭悦郑声臣之罪也帝改容谢不复令谭给事吴大仪初为郡吏歳旦与掾史入贺门下掾王望举觞上寿謟称太守功徳大仪于下坐勃然进曰望佞邪之人欺謟无状愿勿受其觞太守歛容而止䜩罢转大仪为功曹大仪耻以言受进终不肯谒肃宗尝问第五伦曰闻卿为吏不过从兄饭有之乎伦答曰臣少遭饥乱米石万钱实不妄过人饭袁安初为县功曹奉檄诣从事从事因安致书于令安曰公事自有督邮私请则非功曹所持辞不肯受从事瞿然而止周穉都作太常清洁守礼尽敬宗庙尝卧病斋宫其妻哀穉都老病闚问所若穉都大怒以妻干犯斋禁收送诏狱时人为之语曰生世不谐作太常妻一嵗三百六十日三百五十九日斋一日不斋醉如泥范史云与王子炳亲善子炳为考城令屡遣书请范范不时往及子炳除汉阳太守范与弟协歩赍麦酒于路侧设坛待之范见子炳车徒骆驿遂不自闻与弟共辩论于路子炳识其音声即下车与相揖对子炳言行路仓卒非陈契濶之所可共到前亭宿昔以叙分隔范曰子前在考城思欲相从以贱质自絶豪友耳今子逺适千里㑹靣无期故轻行相候以展诀别如其相追将有慕势之讥便起告违拂衣而逝大将军邓隲贵戚倾时无所下借独重李充髙节每卑敬之尝置酒请充賔客满堂酒酣隲跪曰幸託椒房位列上将幕府初开欲辟天下竒伟以匡不逮惟诸君博求其器充乃为陈海内隐居懐道之士颇有不合隲欲絶其説以肉啖之充抵肉于地曰説士犹甘于肉遂出径去卢植少与郑𤣥俱事马融能通古今学好研精而不守章句融外戚豪家多列女倡歌舞于前植侍讲积年未尝转盼融以是敬之桓文林姑是杨司空夫人文林父卒姑赴哀止于传舍整饰而入文林心非之及劳问终无所言号哭而已司空遣吏奉祠因县发取祠具悉拒不受后每至京师未尝舎宿杨氏蔡中郎自朔方归将就还路五原太守王智饯之酒酣起舞属中郎中郎不为报智素骄贵惭于賔客诟曰徒敢轻我中郎遂拂衣去智宻告中郎怨于囚放谤讪朝廷中郎虑不免乃亡命江海逺迹吴㑹袁忠尝乗船戴笠过诣王景兴见景兴左右僮从皆着青绛采衣忠非其奢丽即称疾发而退魏文帝受禅欲用杨公为太尉先遣人示㫖杨曰彪备汉三公遭世倾乱不能有所补益耄年被病岂能賛维新之朝乃授光禄大夫赐几杖衣袍朝会引见着布单衣鹿皮冠持杖而入待以賔客之礼魏文帝为五官中郎将时天下向慕賔客如云邴根矩独守道持常自非公事不妄举动曹公微使人从容问之邴答曰吾闻国危不事冢宰君老不奉世子此典制也曹公深重其言沐徳信少有志介尝过其姊姊为杀鸡炊黍徳信不留苏则与临菑侯闻魏氏代汉皆发服恸哭文帝知临菑如此初不闻则后帝在洛阳尝从容言曰人心不同当我应天受禅时天下人有哭者帝意在临菑则谓见问须髯悉张欲正论以对侍中傅巽目之则悟而止苏文师拜侍中与董昭同官董尝枕文师膝卧文师推置之曰苏则之膝非佞人之枕吕子义世称清贤有人就之宿非其度数之内子义燃烛危坐通晓目不转睛膝不移处司马公既进爵为王王太尉荀司空并诣之荀曰相王尊重何侯与一朝之臣皆已尽敬今日便当相率而拜无所复疑太尉曰相国位势诚为贵重然要是魏之宰相吾等备位三公相去一阶而已班列大同安有天子三公可辄拜人者损魏朝之望亏晋王之徳君子爱人以礼吾不为也及入荀遂下拜太尉独长揖王谓太尉曰今日然后知君见顾之重诸葛思逺初统朝事廖元俭过宗徳艳欲与共诣思逺许徳艳曰吾軰年踰七十所窃已过但少一死耳何求于年少軰而屑屑造门耶遂不往孙仲谋尝于武昌临钓台饮酒使人以水洒羣臣曰今日酣饮惟醉堕台中乃当止耳张子布正色不言出外车中坐权遣人唿张还谓曰共为乐耳公何为作异张对曰昔纣为糟邱酒池长夜之饮当时亦以为乐不以为过权黙然有惭色顾元叹不饮酒寡言笑举动时当每饮酒欢燕左右恐有酒失为元叹所觉终不敢肆情孙权常曰顾公在坐使人不乐陆公纪小时在孙讨逆坐时张昭张纮秦松为上賔共论四海未泰须当用武公纪在末坐大声言曰昔管仲相齐九合诸侯一匡天下不以兵车孔子曰逺人不服则修文徳以来之今论者不务道徳懐取之术而唯尚武童蒙窃所未安姚彪与张温俱至武昌遇吴兴沈珩守风粮尽从彪贷盐一百斛彪性峻直得书不答方与温谈论良久唿左右倒百斛盐着江中谓温曰明吾不惜惜所与耳建武初裴叔则与山巨源和长舆并以盛徳处位晋武尝问曰朕应天革命海内更始外间风声云何裴对曰陛下受命四海承风所未比徳于尧舜者但以贾充之徒尚在朝耳方宜引天下贤人与𢎞政道不宜示人以私郄道徽在合肥被徴道经姑熟与王大将军相见王谓道徽曰乐彦辅短才耳后生流宕言违名检考之以实正应不胜满武秋道徽曰拟人必于其伦彦辅道韵平淡体识冲粹处倾危之朝不可得而亲踈及愍懐之废可谓柔而有正武秋失节之士那得为比王曰愍懐废徙之际交有危机之急人何能以死守以此相方其不减明矣道徽曰丈夫既洁身北靣义同在三岂可偷生屈节茍道数终极固当存亡以之耳王素懐无君之心闻道徽言大忿遂不复相见拘留不遣道徽举止自若初无惧心后王谓钱鳯曰郄道徽儒雅之士名位既重何得害之乃放还台王敦下石头害周伯仁王世儒与周侯素善往哭甚恸既而见敦敦怪其有惨容问其所以世儒答曰向哭周伯仁情不能已敦曰伯仁自致刑戮且凡人遇汝汝那得尔世儒曰伯仁清誉之士有何罪故而加以极刑因数敦抗旌犯上言辞慷慨与泪俱下周仆射亡后王敦使人致吊周仲智曰亡兄天下有义人为天下无义人所杀复何所吊敦甚衔之犹取为从事中郎后因事诛嵩初过江时荧惑守南斗经旬王丞相语陶回曰南斗是扬州分野为荧惑守之吾当逊位以厌此谪耳回答曰公以明徳作相辅佐圣主宜亲忠贞逺邪佞而与桓景造膝荧惑何由退舍丞相有愧色王丞相名位隆重百僚欲为降礼冯太常以问颜光禄颜曰王公虽重礼无偏敬降礼之言或是诸君事宜鄙人老矣不识时务既而告人曰吾闻伐国不问仁人向冯祖思问佞于我我其有邪徳乎郭景纯尝遇颜𢎞都欲为之筮颜曰年在天位在人修己而天不与者命也守道而人不知者性也自有性命无劳蓍龟蔡子尼体貌尊严莫有䙝嫚髙平刘整俊才白衣车服奢丽语人曰纱縠吾之常服耳遇蔡子尼在坐而经日不自安王褒与管彦为友约男女为婚彦后葬父于洛阳褒遂别嫁其女因语彦弟馥曰昔嫁姊妹皆逺吉凶断絶今贤兄葬父洛阳则京邑之人岂吾结好之意馥曰嫂是齐人兄当还齐褒曰岂有葬父洛阳而随妻还齐如此去就复何婚之有庾异行尝与诸兄过邑人陈凖诸兄友之皆拜其母异行独不拜凖弟徽曰子何以不拜吾亲异行曰夫拜人之亲者将自同于人之子其义至重衮敢轻之乎遂不拜王懐祖年三十尚未知名人或谓之痴王丞相以门地辟为中兵属既见无他言唯问以在东米价懐祖张目不答丞相曰王掾不痴人何言痴也桓公议移洛阳钟簴王懐祖曰永嘉不竞暂都江左方当渐平区宇旋轸旧京若其不尔宜改迁园陵不应先事钟簴桓公不能夺简文临崩诏桓公居摄王中郎持诏命入于帝前毁之帝曰天下傥来之运卿何所嫌中郎曰天下宣元之天下陛下何得自专事遂不行桓公平蜀朝廷欲以豫章郡封桓时荀令逺言于朝曰若温复假王威北平河洛修复园陵将何以加此朝议乃止会稽王道子专政委任羣小陆祖言望阙叹曰好家居纎儿欲撞壊之耶朝士称其忠亮周勰为谢太傅主簿居䘮废礼崇尚老庄脱落名教时韩康伯领中正不过勰品为之议曰拜下之敬犹违衆从礼情理之极不宜以多比为通时人以康伯为澄世所不能澄裁世所不能裁㑹稽王道子执政宠昵王国寳委以机权王孝伯每正言规谏道子不从及赴山陵还孝伯叹曰榱栋维新便复有黍离之叹戴安道少有髙名武陵王闻其善鼓琴使人召之安道就使者前打破琴直语云戴安道不能为王侯伶人司马太傅尝集朝士置酒于东府谢尚书因醉为委巷之歌王孝伯正色曰居端右之尊集藩王之第而大肆淫声欲令臣下何所取则淮陵内史虞珧子妇裴氏有服食之术常着黄衣状如天师司马道子甚悦之令与賔客谈论时贤为之降节王孝伯独抗言曰未闻宰相之坐有失行妇人坐賔莫不反侧王佛大临荆州甚得民和桓南郡时在江陵既其本国且奕叶故义常以才雄驾物王毎裁抑之南郡尝诣王通人未出南郡乗轝径入王对南郡鞭门干南郡怒去王亦不留𡊮彦升与褚季野友善及康献临朝彦升与季野书曰皇太后践登正阼临驭皇朝将军于国外姓之太上皇也至于皇子近属咸有揖让之礼况䇿名人臣而交媟人父天性攸尊亦体国而重矣故友之好请从此辞论者以彦升为得礼桓𤣥作逆晋安帝出宫时徐野民陪列悲动左右及𤣥簒立野民又独哀感涕泗交流谢尚书谓之曰徐公将无小过也野民收泪言曰君为宋朝佐命身是晋室遗老忧喜之事固自不同乃更欷歔谢晦为宋台右卫权遇已重于彭城还都迎家賔客辐辏时宣逺在家惊谓晦曰吾家以逺退为业汝遂势倾朝野此岂门户福耶乃𥪡篱隔絶门庭曰吾不忍见此殷仲文还姑孰祖送倾朝桓敬祖要王参军同行参军曰饯离送别必在有情下官与殷风马不接无缘扈从敬祖深贵其言蔡子度自豫章徴为吏部尚书时傅季友徐羡之共管朝政蔡因傅隆以问季友若选事悉以见付不论不然不能拜也季友以语羡之羡之曰黄门郎以下悉以委蔡吾徒不复厝懐自此以上故宜共参同异蔡曰我不能为徐干木署纸尾也遂不拜沙门慧琳以才学为文帝所赏朝廷政事多与参决帝每引见常升独榻颜延之因醉白上曰昔同子骖乗𡊮丝正色此三台之坐岂可使刑余居之帝为变色王倩玉是司徒子公子简贵素不交游筵席虚静门无异客时殷尚书刘领军并执权重倾动内外王虽通家姻戚未尝往来中书舍人王𢎞为太祖所爱遇上谓曰卿欲作士人得就王球坐乃当判耳若往诣球可称旨就席𢎞如言往王举扇撝曰若不得尔𢎞还依事启闻太祖曰我便无如此何张景𦙍为正员中书郎时舍人秋当周﨣并管要务以张同省名家尝欲诣之周曰彼恐不相容接不如勿往秋言我等并已员外郎矣何忧不得共坐景𦙍先设二牀去壁三四尺许二客就席张唿左右曰移我逺客周等失色而退张景𦙍为江夏王抚军记室江夏就文帝求一义学沙门㑹景𦙍赴假还江陵入辞帝令以后车载沙门往云道中可得言晤张不奉诏曰臣性不耐杂蔡兴宗在荆州被徴还都时右军王道隆任参内政权重一时蹑履到前不敢造席良乆王去竟不唿坐宋孝武好狎侮羣臣自太宰义恭尚书令桞元景以下皆不能免又宠一崑崙奴令以杖遍击羣臣唯惮蔡兴宗方严不敢侵媟颜师伯谓议曹王耽之曰蔡尚书常免昵戱去人实逺王僧祐雅为从兄仲寳所知仲寳在中书日常鸣笳列驺到其门候之僧祐辄称疾不前仲寳曰此吾之所望于若人也世以仲寳之爱名徳僧祐之不附贵要并两称之向𤣥季有义学才能立身方雅与𡊮太尉徐司空颜扬州并相友善后扬州贵势当朝𤣥季犹以素情自处不相推下范伯玉戒之曰名位不同礼有异数卿何得作曩时意耶𤣥季曰我与士逊心期久矣岂可一旦以势利处之褚彦回美仪貌善容止俯仰进退咸有风则宋山隂公主窥见彦回悦之以白帝帝召彦回西上阁宿十日公主夜就之备见逼迫彦回整身而立不为移志公主谓曰君须髯如㦸何无丈夫意彦回曰回虽不敏何敢首为乱阶纪僧真得幸于齐世祖容表有士风尝请于世祖曰臣出自本县武吏邀逢圣时阶荣至此为儿婚得荀昭光女即时无复所须唯就陛下乞作士大夫上曰此由江斆谢卄瀹我不得措意可自诣之僧真承㫖诣斆登榻坐定斆顾命左右曰移吾牀逺客僧真䘮气而退以告世祖世祖曰士大夫故非天子所命宋徳既衰齐高祖辅政朝野之情人懐彼此时王延之与尚书令王僧䖍中立无所去就时人为之语曰二王持平不送不迎宋世吏部都令史咨执选事陆东海在选任已独行未尝与语帝遣人语陆云都令史谙悉旧贯可共叅懐陆曰六十之年不复能谘都令史为吏部郎也上若谓身不堪便当拂衣而退齐髙帝于华林宴使羣臣各効伎艺褚彦回弹琵琶王僧䖍桞世隆弹琴沈文季歌子夜来张敬儿舞时王仲寳曰臣无所解唯知诵书因跪上前诵相如封禅书上曰此盛徳之事吾何以堪之王仆射尝属王琨用东海郡吏琨谓信人曰语郎三台五省皆是郎用人外方小郡当乞寒贱省官何容复夺之遂不过其事褚彦宣常非从兄彦回身事二姓彦回子贲往问讯彦宣彦宣问曰司空今日何在贲曰奉玺绂在齐大司马门彦宣正色曰不知汝家司空将一家物与一家亦复何谓彦回好戱诏以轺车给之彦宣大怒曰着此辱门户那可令人见索火烧之驭人奔车乃免卞士蔚弱冠时为上虞令甚有刚气㑹稽太守孟彭以令长裁之士蔚积不能容脱帻投地曰我所以屈卿者正为此帻耳今已投之卿以一世勲门而傲天下国士拂衣竟去张思曼忘情利禄朝野皆贵其风常语人曰吾一生不解作诺刘琎尝为武陵王征虏参军武陵与僚佐饮自割鵞炙琎曰应刀落俎膳夫之事殿下亲执鸾刀下官未敢安席中领军刘勔晚节有栖退志表求东阳郡尚书令𡊮粲以下莫不賛美之王吏部曰永初景平唯谢晦殷景仁为中领军元嘉有到彦之为人望才誉勔不及也近闻加侍中已为怏怏便求东阳臣恐子房赤松未易轻拟明帝废郁林虞侍中称疾不陪位帝使尚书令王晏谕㫖以虞旧人引叅佐命虞谓晏曰主上圣明公卿戮力宁假朽老以匡賛维新乎不敢闻命朝议欲紏之仆射徐孝嗣曰此亦古之遗直衆议乃止任彦升在齐纡意于梅虫儿用为中书郎彦升造谢尚书令王亮亮曰卿宜谢梅那忽谢我彦升大慙沈休文撰史王希𥅆一日问休文曰从叔太常何故无传休文戱语云贤从有何可载希𥅆答曰从叔唯忠与孝君当不以忠孝为美休文有慙色徐勉为吏部尚书尝与门人夜集客有虞暠求詹事五官勉正色答云今夕止可谈风月不宜及公事时人服其无私朱彦和方贵用事賔客辐辏欲引江子一为助彦和是子一姑夫子一知彦和不为物议所归未尝造门王东阳性简贵有风格时朱异当朝用事毎休下车马填咽时有魏郡申英者寒门才俊好危言髙论以忤权右常指异门曰此中穰穰皆以利往能不至者唯有大小王东阳小东阳即承弟穉也阮居士外兄王晏贵显居士度其必至颠覆王笳管造门居士穿篱逃匿不与相见曽食醤美问之云是王家所得便吐餐覆醤郡陵王尝于娄湖立园广宴朝士酒后好聚衆賔冠手自裂破投之吐壶皆莫敢言谢举尝预宴王欲取举冠举正色曰裂冠毁冕下官弗敢闻命拂衣而退王屡召不反甚有慙色萧引为建康令时宦者李善度蔡脱儿多所请託引皆不许或谏曰李蔡之权在位皆惮亦宜少为身计引曰吾之立身自有本末亦安能为李蔡致屈就令不平不过免职耳陈后主尝置酒欢甚将移宴𢎞范宫衆人咸从唯蔡凝与𡊮宪不行后主问其故凝答曰长乐尊严非酒后所过臣不敢奉诏衆皆失色李敬文为髙阳内史河间守崔谋恃其弟暹权势从敬文乞麋角翎羽敬文答曰翎有六翮飞则冲天麋有四足走便入海下官肤体踈嬾手足迟钝不能逐飞追走逺事佞人晋公护执政广营第宅尝召韦敬逺至宅访以政事敬逺仰视其堂徐语曰酣酒嗜音峻宇雕墻有一于此未或不亡䕶甚不悦有识者以为知言桞调为侍御史杨素尝戯之曰桞条通体弱独揺不禁风调歛版正色答曰调信无可取者公不当以为侍御史调信有可取不应发此言公当具瞻之地枢机何可轻发素甚竒之语林卷十二何氏语林卷十三钦定四库全书语林卷十三明何良俊撰方正第六李纲尝乞骸骨髙祖谩骂曰卿昔为何潘仁长史今顾羞朕尚书耶纲顿首曰潘仁贼也志好残杀然每谏辄止为其长史无愧陛下功成厚自伐臣言如持水内石何敢久为尚书苏世长从猎于髙陵是日大获陈禽于旌门髙宗顾谓羣臣曰今日畋乐乎苏对曰陛下畋猎薄废万㡬不满十旬未为大乐髙宗色变旣而笑曰狂态发耶对曰臣为私计则狂为陛下国计则忠刘仁轨旣宦达其弟仁相在乡曲升沈不同遂搆嫌恨与仁轨别籍毎于县祇奉巨课或谓之曰何不与给事同籍五品之家当免差科仁相曰谁能向狗尾底避隂凉杨徳干为万年令髙宗朝有宦官恃宠放鹞不避人禾稼徳干杖之二十悉拔去鹞头宦者涕泣袒背以示帝帝曰你情知此汉狞何须犯他百姓张文瓘在禁近同列以堂馔丰余欲少损文瓘曰此天子所以重枢务待贤才也若不任职当自引避不宜节减以自取名则天时南海献集翠裘珍丽异常后以赐张昌宗狄梁公时入奏事后命梁公与昌宗双陆则天曰卿二人赌何物梁公对曰赌昌宗毛裘以臣紫絁袍为对则天笑曰此裘价逾千金卿袍安能敌此梁公起曰臣此袍乃大臣朝见奏对之衣昌宗乃嬖倖宠遇之服对臣之袍臣犹怏怏昌宗心赧神沮累局连北梁公对御就褫其袍拜恩而出至光范门付家奴衣之促马而去武后临朝薛懐义势倾当时虽王主皆下之苏良嗣遇诸朝懐义偃蹇不为礼良嗣大怒使左右牵拽搭面数十武后知曰阿师当向北门出入南衙宰相徃来勿犯他武候将军田仁会诬奏侍御史张仁袆髙宗临问仁袆惶惧失次韦仁约历阶进曰臣与仁袆连曹颇知事由仁袆懦不能自理若仁会眩惑圣听致仁袆非常之罪则臣事陛下不尽臣之恨矣请专对其状词辩纵横音㫖朗畅髙宗深纳之乃释仁袆韦安石为纳言日二张引蜀商宋覇子博塞后前安石言商等贱类不当戱殿上顾左右引出坐皆失色后以安石辞正改容慰勉鳯阁侍郎陆元方自以为不及退语人曰韦公真宰相狄梁公为度支员外郎车驾将幸汾阳宫狄奉使先修供顿并州长史李𤣥沖以道出妬女祠俗称有盛衣服车马过必致雷风之异欲别开路梁公谓曰天子行幸千乗万骑风伯清尘雨师洒道何妬女之敢害而欲避之𤣥沖遂止果无他变宋广平尝侍宴朝堂时二张皆为列卿广平阶六品在下坐易之素惮广平刚正妄恱其意虚位揖广平曰公第一人何乃下坐广平曰才劣品卑张卿以为第一何也天官侍郎郑善果谓广平曰中丞奈何唿五郎为卿广平曰以官言之正当为卿以亲故当为张五非易之家奴何郎之有张易之诬魏元忠有不顺之言引张说令证之说皇惑迫惧宋璟曰名义至重神道难欺必不可党邪陷正以求茍免若縁犯颜流贬芬芳多矣或至不测吾必叩阁救子与子同死子须努力万代瞻仰在此举也说感其言及入乃保明元忠竟得免死宋广平自广州召还𤣥宗遣内侍杨思朂迎之广平风度凝逺人莫测其际在涂竟不与思朂交一言思朂自以将军贵幸诉之于帝帝益嗟重王毛仲有宠于𤣥宗百官附之一日毛仲嫁女上问何所须毛仲顿首谢曰臣万事已备但未得客上曰张说源干曜辈岂不可召耶对曰此则得之上曰知汝所不能致者一人耳必宋璟也对曰诚如圣㫖上笑曰朕明日为汝召客明日上谓宰相朕奴毛仲有婚事卿等宜与达官悉诣其第旣而日中客未敢举箸待璟久之方至先执酒西向拜谢饮不尽巵遽称腹痛而归安乐公主恃宠尝奏请昆明池为汤沐中宗不许安乐大役人夫掘其侧为定昆池池成中宗韦庶人徃宴令公卿已下赋诗黄门侍郎李日知诗曰但愿暂思居者逸无使时传作者劳后睿宗登位谓日知曰朕当时亦不敢言非卿忠正何能尔吕太乙为户部员外郎户部与吏部隣司吏部移牒戸部令墙宇悉树棘以防令史交通太乙报牒曰眷彼吏部铨总之司当须简要清通何必设篱种棘省中赏其俊拔吴竞与刘子𤣥撰定武后实录叙张昌宗引张说诬证魏元忠事云说已许昌宗赖宋璟激励苦切故转祸为忠不然皇嗣且殆后说为相读之不喜知竞所为即从容谬语曰刘生书魏齐公事不少假借奈何竞曰子𤣥已亡不可受诬地下竞实书之其草故在闻者叹其直说屡以情蕲改竞辞曰狥公之情何名实录卒不改世称为今之董狐秘书监姜皎得罪张嘉贞附会权幸请加诏杖俄而皎死后广州都督裴伷先下狱帝问法当如何嘉贞复援皎例时张说进曰臣闻刑不上大夫以其近于君也故曰士可杀不可辱向者姜皎官是三品亦有㣲功若其有犯应死即杀应流即流不宜庭辱以卒伍待况律有八议勲贵在焉皎事旣不可追伷先岂容复滥上然其言嘉贞退谓说曰何言事之深也说曰宰相者时来即为岂能长据若贵臣尽当可杖但恐吾等行当及之此言非为伷先乃为天下士君子也嘉贞有慙色李邕为左拾遗时御史中丞宋璟奏张昌宗兄弟有不顺之言请付法曹推断则天初不应邕在陛下进曰臣观宋璟之言事关社稷望陛下可其奏则天色稍解始允宋璟所请旣出或谓邕曰子名位尚卑若不称㫖祸将不测何为造次如是邕曰不愿不狂其名不彰若不如此后代何称孔着作撰百家类例品第海内族姓以张燕公为近代新门不入百家之数驸马张垍是燕公子见着作所撰谓弟埱曰多是汉天下族姓何与伊事而妄为升降埱素与着作善以兄言告之时工部侍郎韦述谙练士族举朝共推每有商确咸就谘访着作书初成以呈韦公韦以为可行及闻垍言着作惧祸将追改之以情告韦韦曰孔至休矣大丈夫奋笔将为千载楷则奈何以一言而自动揺有死而已何可改也遂不复改萧茂挺为集贤校理李林甫欲一见之颖士方有父丧不时肯诣林甫尝至一故人舍邀颖士颖士遂徃哭门内以待林甫林甫不得已前弔乃去常衮当国崔祐甫在中书每论事未尝降屈舍人岑参初掌纶诰屡称疾不宿直诸人不敢言崔独以舍人职在枢宻不宜让事于人岑舍人称疾旣久多有离局衮曰此子羸疾日久诸贤岂不能容之崔曰相公若知岑久抱疾本不当迁授今旣居此地安可以疾辞王事乎衮黙然无以夺李揆秉政苗侍中荐元载可大用揆语侍中曰龙章鳯姿之士不可见麞头鼠目之子乃求官耶竟不肯纳载入相除揆秘书监江淮养病十余年颜鲁公在汝州淮西贼将僣窃问仪注于鲁公公答曰老夫耄矣曽掌国礼所记唯诸侯朝觐之仪耳临以白刃视之晏然张延赏在中书恃权矜已嫉栁浑守正使人谓之曰相公旧徳但节言于庙堂则名位可久浑曰为吾谢张相公栁浑头可断舌不可禁卒为所挤裴澥为陜府录事叅军时李汧公充观察始至官属谒讫令别召裴录事坐与之语且云少顷有燕便请随判官同赴及燕三召不至公怒召澥让之曰某忝公之官长以素闻公名兼朝中亲友话公美事思接从容故超越礼分面约赴燕遂累召不来何相忽之甚也澥正色言曰中丞细思之未知谁失必也正名各司其局古人所守其敢忘之中丞府中自有宾僚某走吏也安得同之汧公曰老夫过矣澥退汧公命驾访之置在宾席宪宗寝疾杜黄裳时为太常卿欲率百官请皇太子监国以语其婿韦执谊执谊曰丈人方得一官宁可复开口议禁中事黄裳勃然曰黄裳受恩三朝岂可以一官见买即拂衣而出朱泚召段秀实计事源休姚令言李忠臣李子平皆在秀实戎服与休并坐语至僣位秀实勃然起执休腕夺其象笏奋而前唾泚面大骂曰狂贼可磔万段吾岂从汝反耶遂击泚中颡流血蔑面李惇在淄青幕屡有规正节度使王衡不能用一日王对诸客别有所问惇曰某前后颇献愚直大夫不用今复问何为王作色曰李十五好为诋讦惇曰忠言大夫谓之诋讦久住何益请从此辞再拜趋出命驾而去栁元公甚知张尚书正甫元公之子仲郢尝遇张于途去盖下马而拜张止之不获他日张言于元公曰夀郎相逢其谦太过元公作色不应久之张起去元公谓客曰张正甫与公绰徃还欲使儿于街中骑马冲公绰此人亦不足与语张闻而谢过宪宗在东宫时王绍避太子讳请改名时以为謟李藩曰自古故事由不识体之人败之不可复正虽绍何诛裴垍在中书有故人自逺来访裴给䘏优厚其人乗间求京府判司裴曰公诚佳士但此官与公不相当不敢以故人之私而隳朝廷纪纲他日有瞎眼宰相怜公者不妨却得郑珣瑜在中书堂会食俄王叔文至吏白宰相方会食百官例不得见叔文恚叱吏吏入白韦执谊遽起延入阁内珣瑜叹曰吾可以复居此乎命左右取马归卧家七日不出自是罢相李逢吉当国忌裴晋公复相使京兆尹刘栖楚十余人悉力根却之虽晋公门下宾客皆有去就意他日晋公置酒延客栖楚曲意自解附耳而语崔咸疾栖楚举酒让晋公曰丞相乃许所由官嗫嚅耳语愿上罚爵晋公笑受而饮栖楚不自安趋出坐上壮之李公垂为李锜掌书记锜逗挠不朝一日召公垂使作疏公垂阳怖栗至不能为字下笔辄涂去尽数纸锜怒骂曰何敢尔不惮死耶公垂对曰生未尝见金革今得死为幸即注以刃令易纸复然或言许纵能军中书绅不足用召纵至操书如所欲即囚公垂狱中锜诛或欲以闻公垂谢曰本激于义非市名也乃止韦澳是韦贯之子兄温与中丞髙元裕友善温请用澳为御史一日谓澳曰髙二十九持宪纲欲与汝相面汝必得御史澳不答温曰髙君端士汝不可轻澳曰然恐无呈身御史竟不诣元裕之门宣宗朝户部缺判使韦澳奏对延英宣宗言户部缺判使澳但对以府事上言戸部缺判使者三又问卿意何如澳曰臣近年心力减耗不奈繁剧累曽陈乞一小镇圣慈未垂矜允上嘿然不乐甥栁玭曰舅特承圣知延英奏对恐未得中澳曰吾不为时相所信忽自宸衷委以使务必以吾他歧得之何以自明我意不错尔须知时事渐不佳是吾徒贪爵位所致尔宜志之后出镇河阳周祖入京师百官迎谒周祖见冯道犹设拜意道便行推戴道受拜如平时徐语曰侍中此行不易周祖气沮故禅代之谋稍缓宋太祖时窦仪在翰林忽一日宣入禁中行至屏障间觇见太祖犹衩衣潜身却退中书谓曰官家坐多时请速出见窦曰圣上衩衣必是未知仪来但奏云宣到翰林学士窦仪太祖闻之遂起索衫带着后方召见陶谷为学士日尝召对太祖䙝服御便殿谷望见将进而复却者数四太祖笑曰措大索事分顾左右取袍带来上束带竟谷遽趋出宋太宗一日谓宰臣曰朕何如唐太宗衆皆曰陛下尧舜也何太宗可比李文正独无言徐诵白乐天诗曰怨女三千放出宫死囚四百来归狱太宗曰朕不如也真宗欲以后宫刘氏为贵妃遣使持手札以问李沆沆对使者引烛爇手札因附奏曰但道臣沆以为不可其议遂寝张知白守亳亳有豪士修佛庙成知白召穆修作记记成不书士名士以五百金遗修求载名于记修投金庭下促治装去曰吾宁煳口为旅人终不以匪人汚吾文也王魏公当国时玉清宫初成丁崖相令大具酒食列幕次以饮食游者后游者多诣丁诉玉清饮食官视不谨多薄恶不可食丁至中书言于魏公公不答丁三四言终无所云丁色变问相公何以不答公曰此地不是与人理会馒头夹子处王魏公至性俭素东封日二府议増饰车服以盛法从诸公令人于公第日诇之一无所为王冀公乃作绣韀送公曰前议恐忘已令为之公使具直置之而不乗冀公怪问其故公曰常所跨者君上所赐非不华也岂可更事奢僣以隳典制王文正作相罕接宾客独杨大年来则对榻卧谈文正卒时属家事一付大年后丁晋公求文正家婚大年令絶之杨大年答契丹书云隣壤交欢真宗注云朽壤粪壤令大年重改因易为隣境明日引唐故事不称职求罢上曰杨亿不通商量真有性气杨大年与王文穆不相得在馆中文穆或继至大年必径出他处亦然文穆去国日朝士皆有诗大年独不作文穆辞日奏真庙传宣令大年作诗大年竟不奉诏真宗将立明肃后令丁谓谕㫖于杨大年令作册文丁云此段不忧不富贵大年答曰如此富贵亦不愿得杨文公在翰林丁谓初叅政事羣公致贺杨语同列曰骰子选尔何多尚哉未几逃归阳翟别墅杨文公在翰苑日有新幸近臣意欲扳公入其党中因间语公曰君子知㣲知章知柔知刚公正色疾声答曰小人不耻不仁不畏不义王沂公在阁下日杨文公性诙谐一时僚友无不被其狎侮于沂公独曰第四㕔舍人不敢奉戏富郑公为枢宻使英宗初即位赐大臣永昭陵遗留器物已拜赐又例外独赐郑公加千郑公力辞东朝遣小黄门谕公此㣲物不足辞虽家人亦以为不害大体屡辞恐违中㫖公曰此固㣲物要是例外也大臣例外受赐不辞若人主例外作事何以止之竟辞不受冯拯在中书日孔道辅初拜正言诣冯许谒谢冯曰天子用君作谏官岂宜私谢执政道辅慙伏而退后道辅尝语人曰如冯公者未足为贤相然求之于今亦未易有富郑公之薨神宗对辅臣悼惜且曰富弼平生强项今志其墓者亦必一强项人卿等试揣之已而自曰方今强项者莫如韩维必维为之时持国知汝州其弟玉汝在枢宻院具闻此语亟遣使报持国曰虽其家以是相嘱甚勿许之不然且获罪先是富氏果以志属持国持国与玉汝书曰吾平生受富公厚恩恨未有以报今其家见託义无以辞且已许之不可食言因以获罪所甘心也卒为之初持国年几四十犹未仕会富公镇并门以帅幕辟之遂起韩魏公留守北京李稷以国子博士为漕颇慢公公不为较待之甚礼俄潞公代为留守未至扬言云李稷之父绚我门下士也闻稷敢慢魏公必以父死失敎至此吾视稷犹子也果不悛将庭训之公至北京李来谒坐客次久之公着道服出徐语曰而父吾客也只八拜稷不获已如数拜之神宗尝对章惇称张安道之美问惇识否惇退以告吕惠卿惠卿明日与安道同行入朝告以上语且曰行当大用矣安道缩鼻不对其夕安道适与客坐惇呵引到门谒入安道使谢曰素不相识不敢受谒惇慙怍而退熈宁初蔡寺丞察访京西挟其父势妄作威福震动一路河南尹李师中转运使李南公事之甚恭时司马温公判留司御史台因朝谒应天院天申独立一班旣报班齐温公唿知班曰引蔡寺丞归本班知班引天申立监竹木务官富替善之下天申即日行司马文正公自在台阁时不送门状曰不诚之事所不敢为范蜀公有子弟赴官乞书诣见朝贵蜀公不许曰仕官不可广求人知受恩多则难为立朝范景仁与赵阅道私好不协熈宁中王介甫执政以景仁时为异同数讦之于上且曰陛下问赵抃即知其为人他日上以问阅道阅道对曰镇是忠臣上问卿何以知其忠对曰嘉祐初仁宗不豫镇百请立皇嗣以安社稷岂非忠乎旣退介甫语阅道曰公不与景仁有隙乎阅道曰不敢以私害公王荆公与唐质肃同为叅政议论未尝少合荆公雅爱冯道尝谓其能屈力以安人如诸佛菩萨之行一日于上前语及此事唐曰道为宰相使朝易四姓身事十主岂得为纯臣乎荆公曰伊尹五就汤五就桀者正在安人而已岂得非纯臣质肃曰有伊尹之志则可荆公为之变色王舒王嗜佛书曾子固欲讽之未有以发尝一日会于南昌少顷潘延之亦至延之谈禅王问所得子固熟视之已而又论人物曰某人可秤子固曰弇用老而逃佛亦可一秤舒王曰子固失言也善学者读其书唯理之求有合吾心者则樵牧之言犹不可废言而无理周孔所不敢从子固笑曰前言苐戏之耳孙少述与王荆公最厚荆公当国数年不复相闻及荆公再罢相归过髙沙少述适在亟徃造之相见惟劳苦及弔元泽之丧两公皆自忘其穷达遂留荆公置酒共饭剧谈经学抵暮乃散荆公曰退即解舟无由再见少述曰如此更不奉谢矣怅怅各有惜别之色人然后知两公未易测也王荆公初叅大政一日因阅晏元献小词荆公曰为宰相何讵作词平甫曰彼亦偶然自喜而为尔顾其事业亦不止此时吕惠卿为馆职亦在坐遽曰为政必先放郑声况自为之乎平甫正色曰放郑声不若逺佞人吕大惭吕惠卿之谪词头始下刘贡父当草制东坡唿曰贡父平生作刽子今日才斩人也贡父引疾谒告东坡一挥而就不日传写都下纸为之贵章惇被谪钱勰草词云硁硁无大臣之体鞅鞅非少主之臣章甚衔之绍圣初召拜首台翰林曾子宣草麻洎庭宣有赤舄几几南山巖巖之语时士大夫语云今则几几巖巖奈硁硁鞅鞅乎未几钱自吏部尚书责知池州章子厚在政府一日李邦直欲复唐巾裹子厚曰未消争竞只烦公令嗣带来畧看苏子由语张文潜曰庙堂之上谑语肆行在下者安得不风靡范淳夫尝语李方叔云李文正有言士人当使王公闻名多而识面少此最名言盖宁使王公讶其不来无使王公厌其不去髙宗在徽宗服中用白木椅子钱大主入觐见之曰此檀香椅子耶张婕妤掩口笑曰禁中用胭脂皂筴多相公已有语更敢用檀香作椅子时赵鼎张浚作相赵鼎在潮五年杜门谢客时事不挂口及移吉阳军有谢上表曰白首何归怅余生之无几丹心未泯誓九死以不移秦桧见之曰此老倔强犹昔史弥逺拜相陈晦草制用昆命元龟语倪文节叹曰董贤为大司马册文有允执厥中一语萧咸以为尧禅舜之文长老见之莫不心惧今制词所引舜禹揖逊事也天下有如萧咸者读之得不大骇乎乃上省牍请贴改麻制诏下分析弥逺除晦殿中侍御史即劾文节藩臣僣论麻制镌职而罢金人来取赵彬等三十人家属诏归之时洪晧曰昔韩起谒环于郑郑小国也能引义不与金旣限淮官属皆吴人宜留不遣盖虑知其虚实也彼方困于蒙古姑示强以尝中国若遽从之谓秦无人益轻我矣桧变色曰公无谓秦无人元兵大入贾似道当国以去要君时度宗初即位唿为师相至涕泣拜留之江万里时为叅政以身掖帝云自古无此君臣礼陛下不可拜似道不可复言去似道不知所为下殿举笏谢万里曰㣲公似道几为千古罪人至元中程文海荐宗臣二十三人以谢枋得为首时行省奉诏起之执手相劳勉枋得谢曰上有尧舜下有巢由枋得名姓不祥不敢赴诏唿沙唿弑卫绍王立宣宗一时朝臣皆言卫王失道天命絶之唿沙唿无罪且有推戴之功独张行信抗章言之不报举朝遂以为讳后史官谓贾益谦经事卫王宜知其事时益谦居郑州乃遣编修一人就郑访之益谦慷慨言曰知卫王莫如我然我闻海陵被弑大定间禁近能暴海陵蛰恶者辄得美仕故当时史官多所附会卫王为人勤俭慎惜名器较其行事中材不及吾唯知此而已设欲饰吾言以实其罪吾亦何惜余年亷希宪尝有疾帝累遣医诊视医言须用沙糖作饮北土糖最艰得家人求于外阿哈玛特与二斤且致宻意希宪却之曰使此物果能活人吾终不以奸人所与求活也元世祖一日命亷希宪受戒于国师对曰臣已受孔子戒上曰汝孔子亦有戒耶希宪曰为臣当忠为子当孝孔子之戒如是而已上称善贾居贞为左司郎中刘秉忠奏除叅知政事居贞辞曰他日必有由郎官援例求执政者将何以处之执不肯拜初迎帝师至京有㫖令朝臣一品以下皆乗白马郊迎大臣俯伏进觞帝师不为动富珠哩翀时为国子祭酒举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮衆为之慄然赵承㫖初至京会诏集百官于刑部议法衆欲计至元钞二百贯赃满者死承㫖抗言其非或以承㫖年少初自南方来讥国法不便意颇不平责承㫖曰今朝廷行至元钞故犯法者以是计赃论罪汝以为非岂欲阻格至元钞耶承㫖曰法者人命所系议有轻重则人不得其死孟頫奉诏与议不敢不言今中统钞虚故改至元钞谓至元钞终无虚时岂有是理公不揆于理欲以势相陵可乎其人有愧色王虎臣言平江路总管赵全不法世祖命虎臣徃按叶李执奏不宜遣虎臣帝不听赵承㫖进曰赵全固当问然虎臣前守此郡多强买人田纵宾客为姦利全数与争虎臣怨之虎臣徃必将陷全事纵得实人亦不能无疑帝悟乃遣他使世祖尝与赵承㫖共论叶李留梦炎优劣承㫖退语奉御彻尔曰帝论贾似道误国责留梦炎不言僧格罪甚于似道而我等不言他日何以辞其责然我疏逺之臣言必不听侍臣中读书知义理慷慨有大节又为上所亲信无踰公者夫捐一旦之命为万姓除残贼仁者之事也公必勉之旣而彻尔至帝前数僧格罪恶帝怒命卫士批其颊血涌口鼻委顿地上少间复唿而问之对如初时大臣亦有继言者帝遂按诛僧格罢尚书省大臣多以罪去吕思诚为浙西亷访佥事时南台御史大夫达实特穆尔与江浙省臣有隙嗾思诚劾之思诚曰吾为天子耳目不为台臣鹰犬也不听吾子行遇人巧宦善富如虫蛆臭腐将噬染已避去唯恐不速张士诚据有吴中江南名士多徃依之所不可致者唯杨亷夫一人一日闻其来吴使人要于路亷夫不得已乃一至宾贤馆时元主方以龙衣御酒赐士诚士诚闻亷夫至甚喜即命饮以御酒酒未半亷夫作诗曰山中歳歳烽烟起海上年年御酒来如此烽烟如此酒老夫懐抱几时开士诚得诗知亷夫不可屈不敢强也张士诚弟士信闻倪元镇善画使人持绢侑以重币欲求其笔元镇怒曰倪元镇不能为王门画师即裂去其绢语林卷十三何氏语林卷十四钦定四库全书语林卷十四明何良俊撰雅量第七昔鄙夫争一箪食闻尧让天下而非之仲尼厄于陈蔡匡坐鼔琴子路愠见而弗是也夫茍能人我皆冥则无物不遣知有生皆幻则何险不夷此亦难与拘见褊心者道也有客荐士于王仲囘仲囘举之后所举者陷罪仲囘坐以免客慙惧自絶仲囘终无所言寻复征为太子太傅乃唿客谓曰子之自絶何待丹之薄也不为设食以罚之相待如旧公沙穆居建城山中依林阻为室独宿无侣时暴风震雷有声于外唿穆者三穆不与语有顷唿者自牖而入音状甚怪穆诵经自若终亦无他张然明进屯长城时休屠各及朔方乌桓并同反叛烧度辽将军门引屯赤阬烟火相望兵衆大恐各欲亡去然明安坐帷中与弟子讲诵自若军士稍安孔文举在青州为𡊮谭所攻流矢雨集矛㦸内接孔隐几安坐读书论义自若诸葛武侯与司马宣王治军渭滨克日交战宣王戎服莅事使人视武侯独乗素舆葛巾毛扇指麾三军随其进止宣王叹曰诸葛君可谓名士矣曹公闻周公瑾年少俊才谓可以说动宻下扬州遣九江蒋干布衣葛巾自託私行以诣公瑾公瑾出迎立谓干曰子翼良苦逺涉江湖为曹氏作说客也干曰与卿州里中间别隔遥闻芳烈故来叙濶拜观雅规而云说客无乃逆诈乎公瑾曰吾虽不及夔旷闻絃赏音足知曲也因延干入为设酒食后三日公瑾引干徧观营垒仓库及军资器仗复还张燕示以侍者服饰珍玩之物因谓干曰丈夫处世一遇知己外托君臣之义内结骨肉之恩言行计从祸福共之假使苏君更生郦叟复在吾犹拊其背而折其辞岂足下幼生所能移乎干但笑终无所言干称公瑾雅量非言辞所间中州之士亦以此多之许司徒丧子董休昭与费文伟欲共㑹其葬所休昭白其父掌军请车掌军遣开后鹿车给之休昭有难载之色文伟便从前先上及至丧所诸葛亮及诸贵人悉集车乗甚鲜休昭犹神色未泰文伟晏然自若持车人还掌军问之知其如此谓休昭曰吾尝疑汝于文伟优劣未别也自是吾意了矣诸葛武侯亡后以蒋公琰录尚书事时新丧元帅逺近危悚公琰拔自庶品处羣僚之右旣无戚容又无喜色神守举止有如平日衆望渐服蒋公琰在大司马府东曹掾杨戏素性简略公琰与语不时应答或搆戏于公琰曰公与戏语而不见应其慢上殊甚公琰曰人心不同各如其面面从后言古人所戒也文然欲賛吾是耶则非其本心欲反吾言则显吾之非是以黙然是文然之快也乃更以为慢耶魏军次于兴平蜀假费文伟节督师徃御光禄大夫来敏至文伟许别就求围棊于时羽檄交驰严驾已讫文伟与敏留意对戏色无厌倦敏曰聊观试卿耳信自可人必能办贼者文伟至贼军遂退范孝敬在武昌自造冢名长室时与宾客作鼓吹入中晏饮夏侯太初格量𢎞济临斩东市颜色无异举动自若阮徳如尝于厠见鬼长丈余色黒而眼大着皂单衣平上帻去之咫尺徳如心定徐笑语之曰人言鬼可憎果然鬼赧愧而退嵇中散尝于夜中灯火下弹琴有一人入室初来时面甚小斯须转大遂长丈余颜色甚黒单衣草带嵇熟视旣久乃吹火灭曰耻与魑魅争光山巨源无所标明淳深渊黙人莫见其际而其器亦入道故见者莫能称谓而服其伟量魏阳元为钟毓后将军长史毓毎与参佐射阳元尝为画筹后遇朋人不足以阳元满数毓初不知其善射阳元容范旣极闲雅兼发无不中举坐莫敌毓谢而叹曰吾之不足以尽卿材有如此射矣魏阳元子旣先殒朝野咸谓阳元悲必过恸阳元退而叹曰吾不及庄生逺矣岂以无益自损乎遂不复哭阮千里善弹琴人闻其能多徃听之千里不问贵贱长幼至辄与弹神气沖和不知向人所在内兄潘安仁常令鼔琴终日达夜曽无忤色夏仲御母病危笃常诣洛市药会三月上巳洛中王公已下方轨连轸共至南浮桥边褉男则朱服耀路女则锦绮粲烂仲御时在船中曝所市药虽见此辈稳坐不揺贾公闾望见竒之愿与相语遣问船中安坐者为谁仲御不应重问徐乃答曰会稽北海闲民夏仲御谢幼舆初至东海王越太傅府坐家僮取官稿除名于时在事诸人并以谢初登宰府便遭黜辱深为之恨谢闻之方清歌鼔琴不以屑意时人服其逺畅刘越石为胡骑所围数重城中窘迫无计刘始夕乗月登楼清啸胡贼闻之皆悽然长叹中夜吹奏胡笳贼皆流涕人有懐土之切向晓又吹贼并起围奔去或云是刘王乔桓宣武止新亭大陈兵卫唿谢太傅王中郎前欲于坐害之王入失厝倒执手板流汗霑衣谢神姿举动不异常日举目徧歴左右卫士从容语曰安闻诸侯有道守在四夷明公何有壁间着阿堵辈桓笑曰正自不能不尔于是矜庄之色顿尽命左右促晏行觞笑语移日郄嘉宾尝三伏之月诣谢公时炎暑熏赫诸人虽复当风交扇犹沾汗流离谢着故绢衣食热白粥宴然无异郄曰非公几不堪此孟嘉为桓宣武征西参军九日宣武宴龙山寮佐毕集时佐吏并着戎服有风至吹嘉㡌落嘉不之觉宣武使左右勿言以观其举止嘉良久如厠宣武令取还之命孙盛作文嘲嘉着嘉坐处嘉还见即答之其文甚美四坐嗟异王子敬夜斋中卧有羣偷入其室盗物都尽王徐曰偷儿青氊我家旧物可特置之羊敬元在隆安中见晋室渐乱优游私门不复进仕会稽王世子每使羊书常辞不奉命元显怒乃以为其后军府舍人此职本用寒士羊意貌恬然不以髙卑见色论者称焉王江州欲识陶渊明不能致渊明尝徃庐山王令渊明故人龎通之赍酒具于半道栗里要之渊明有脚疾使一门生二儿轝篮舆旣至欣然便共饮酌俄顷王至亦无忤也徐羡之起自布衣直以局度超居廊庙朝野推服咸谓有宰臣之望沈宻寡言不以忧喜见色颇工奕棊观戱常若未解当世倍以此推之尝与谢晦傅亮宴聚晦亮才学辩博羡之风度详整时然后言郑鲜之叹曰观徐傅言论不复以学问为长宋明帝赐王景文死勅至之夜景文在江州方与客棊看勅讫置在局下神色恬然争刼竟歛子纳奁毕徐言奉勅见赐以死方以勅示客因举赐鸩谓客曰此酒不可相劝遂仰饮而絶沈昭畧与徐孝嗣诸人同赐死于华林省时昭畧言笑自若了无惧容孝嗣语昭畧曰见卿使人思夏侯太初昭畧曰明府犹忆夏侯便是方寸不能都豁下官见龙逢比干欣然相对霍光脱问明府今日之事当何辞答之耶孝嗣不能对张黄门出为封溪令广越嶂险獠贼执张将杀食之张神色不动方作洛生咏齐髙宗废郁林领兵入殿左右惊报谢侍中谢与客围棊毎下子辄云其当有意竟局乃还斋卧终不问外事豫章王北宅后堂宴集沈率与褚太宰并善琵琶酒酣太宰取乐器作明君曲沈便下席大唱曰沈文季不能作技儿豫章曰此故当不损仲容之徳太宰颜色无异褚太宰宅尝失火烟焰甚逼左右惊扰太宰神色怡然索轝来徐去哀太子甚有器度为侯景所惮一日贼党称景命召太子太子方讲老子将欲下床而刑人掩至太子颜色不变徐曰久知此事嗟其晚耳刑者欲以衣带绞之太子曰此不能见杀乃指系帐竿下绳命取绞之而絶韦敬逺子在随州物故孝寛子总复于并州战没一日之中凶问俱至家人相对悲恸敬逺神色自若徐语之曰死生命也去来常事亦何足悲援琴抚之如旧齐晋阳陷没王叔朗与同志避周兵王温酒服膏曾不一废每未肯即去同侣尤之王曰莫我尤我行事若不悔久作三公矣李宻据洛口署李𤣥道为记室宻败为王世充所执衆惧不能寐𤣥道曰死生有命非忧能了寝甚安及见世充辞色不挠世充用为着作佐郎吐谷浑与党项冦边时柴绍讨之虏据髙射绍军矢下如雨士衆失色绍安坐遣人弹胡琵琶使二女子对舞虏异之休射纵观绍伺其懈以精骑从后掩击虏衆大溃刘祎之坐赐死旣沐浴而神色自若命其子草谢死表其子哀号将絶不能书监刑者催逼之祎之乃自操纸援笔即成辞理恳至见者无不伤痛李昭徳为内史娄师徳为纳言相随入朝师徳体肥行缓李顾待不即至乃发怒曰尀耐杀人田舍汉师徳闻之徐笑曰师徳不是田舍汉更阿谁是娄师徳朴忠沈厚心无适莫狄仁杰入相师徳举之及为同列仁杰颇轻师徳频挤之外师徳知而不憾则天觉之尝问仁杰曰娄师徳知人否仁杰对曰臣尝同官未闻其知人则天曰朕之用卿师徳所荐安可谓不知人仁杰大慙而退叹曰娄公盛徳我为其所容娄师徳在夏官注选选者就按阅簿师徳曰容我择之选者不去乃洒笔曰墨污尔则天朝旱涝辄闭坊市南门以禳之宰相杨再思晨入朝值一重车将牵出西门峻而又滑驭者叱牛不前乃骂曰一羣痴宰相不能和得隂阳而闭坊门遣我汇行如此辛苦再思徐谓之曰尔牛亦自弱不得嗔他宰相魏元忠㣲时家止一婢厨中方㸑出外汲水还见老猿为其守火婢惊白元忠元忠曰猿恐我乏使能为我爨不亦善乎后亦无他陆兖公为同州刺史有家僮过参军不下马参军怒责其事鞭背见血入白兖公曰卑吏犯某请去官公从容谓曰奴见官人不下马打也得不打也得官人打了去也得不去也得叅军不测而退韦斌责蕲春时李邺侯以处士放逐中夜同宴屡闻鸱音韦流涕邺侯曰此声人以为恶茍以好音听之则无足悲请饮酒不闻鸮音者浮以大白坐客皆企其声终夕不厌杜兼诬奏李藩动揺军中徳宗宻勅杜佑杀之杜素重藩旬日不忍发因引藩共谈内典遂及因报之说信有之不藩曰信然杜曰审如此君应遇事无恐因出诏示藩藩览之无动色杜言君慎勿出口吾已宻论持百口保君矣德宗怒不解追藩赴阙及召见望其仪形曰此岂作恶事人耶除校书郎阳城召为谏议大夫见诸谏官纷纭言事细碎无不闻达天子厌苦之城方与二弟痛饮人莫窥其涯际有谒城者城引之与坐辄强以酒客辞城辄自饮客不得已乃与城酬酢或客先醉仆于席上或城先醉卧客懐中竟不听客语裴晋公不信术数每语人曰鸡猪鱼蒜逢着则喫生死老病时至则行靖安李少师虽居贵位不以威重隔物与宾僚饮宴谈笑曲尽布衣之欢亦不记人过失尝一日宴散有人言昨饮大欢公曰今日言欢则明前之不欢无好恶一不得言处士丁重有人伦鉴一日见于琮语路巖曰某比不熟识于侍郎今日见之风仪秀整礼貌谦挹如百斛重器所贮尚空其半安得不益于禄位哉茍踰月不居廊庙则某无复更至门下矣其后旬浃于果登台铉司空表圣预为夀藏故人来者引置圹中赋诗对酌人或难之表圣曰达人大观幽显一致非止暂游此中公何不广耶郑仁诲初事唐将陈绍光绍光恃勇使酒尝乗醉抽劒将倳刃于仁诲左右无不奔避仁诲端坐以俟畧无惧色绍光掷劒于地曰汝有此器度必当享人间富贵后仁诲果至枢极冯道与赵上交王度迎刘赟为汉嗣旣而周太祖已副推戴左右知事变欲杀道等上交度惶怖不知所为惟道偃仰自适畧无惧色江南孙晟使周世宗待之甚厚召见饮以醇酒问以唐事晟但言唐主畏陛下神武事陛下无二心及得唐主蜡书诱边将李重进皆谤毁反间之词帝大怒责晟以所对不实晟正色抗辞复问唐虚实又黙然不对送军巡院更使曹翰从容问之终不言翰乃曰有勅赐相公死晟神色怡然索袍笏整衣冠南向拜曰臣谨以死报乃就刑江南李氏太弟景遂尝与官僚宴集賛善大夫张易有所规谏景遂方与客传玩玉杯弗之顾易怒曰殿下重宝而轻士取杯抵地碎之衆皆失色景遂但歛容谢过吕文穆不记人过初叅政事入朝堂有朝士于帘内指之曰此子亦叅政耶文穆佯为不闻而过同列令诘其官位姓名文穆遽止之朝罢同列犹不能平悔不穷问文穆曰若一知其姓名则终身不复能忘固不如毋知也不问之何损时人服其量何良俊曰夫以韩魏公之伟度犹不能忘李师中然则知人之过而能不记者惟太上忘情耳下此而曰我忘之者其欺人亦已甚矣故于此不但见文穆寛中又有以知其无隐情也李公沆秉钧日有狂生叩马献书歴诋其短李逊谢曰俟归家当得详览狂生遂发讪怒随公马后肆言曰居大位不能康济天下又不能引退久妨贤路宁不愧于心乎公但于马上踧踖再三曰屡求退以主上未赐允终无忤也李文靖所居陋巷㕔事无重门頽垣败壁不以屑虑堂前药栏壊夫人戒守舍者勿葺以试公公经月终不言夫人以语公公笑谓其弟曰岂可以此动吾一念哉向敏中拜右揆宣麻日李昌武在翰林当对上谓之曰朕自即位已来未尝除仆射今日有此殊命敏中应甚喜门下贺客必多卿徃观之明日却对来勿言朕意也向归昌武徃候见门阑悄无人昌武径入见之徐贺曰今日闻降麻士大夫莫不欢慰朝野相庆公但唯唯又言自上即位未尝降端揆此非常之命自非勲徳隆重眷倚殊越何以有此公复唯唯终未测其意又歴陈前代为仆射者勲劳徳业之盛礼命之重公亦唯唯卒无一言旣退复使人至庖厨中问今日有无亲戚宾客饮食燕会亦寂无一人明日昌武具以所见对上笑曰向敏中大耐官职王太尉局量寛厚人不见其喜怒饮食有不精洁但不食而已家人欲试其量以少埃墨投羮中公惟啖饭问其何以不食羮曰我偶不喜肉一日又墨其饭公视之曰吾今日不喜饭可且具粥王文正公子弟尝愬于公曰庖肉为饔人所私食肉不饱公曰汝辈人料肉几何曰一斤今但得半斤食其半为饔人所廋公曰尽一斤可得饱乎曰尽一斤固当饱曰此后人料一斤半王文正公尝宅门壊主者撤屋新之暂于廊庑下启一门以出入公至侧门门低据鞍俯伏而过都不问门毕复行正门亦不问王文正家有控马卒嵗满辞公公问汝控马几时曰五年矣公曰吾不省有汝旣去复唿囘曰汝乃某人乎于是厚赠之乃是逐日控马但见背未尝视其面因去见其背方省是此人丁晋公谪朱崖后许于光州居住流落贬窜十五年髭鬓略无斑白人服其量丁晋公在光州亲知皆会至食不足转运使表闻有㫖给京东房钱一万贯为其子数月唿博而尽临终前半月已不食但焚香危坐黙诵佛书以沉香煎汤时呷少许临化之际神识不乱奄然而逝能荣辱两忘大变不怛当时称为异人仁宗久病废朝一日康复思见执政坐便殿促召二府吕许公闻命移刻方赴召比至中使数促公同列亦賛公速行公愈缓步旣见上曰久病方平喜与公等相见何迟迟其来公从容奏曰陛下不豫中外颇忧一旦闻忽召近臣臣等若奔驰以进虑人惊动尔上以为得辅臣之体景徳中河北用兵车驾欲幸澶渊中外之论不一独冦忠愍賛成上意乗舆方渡河虏骑充斥城下人情恟恟上使人㣲觇忠愍方酣寝于中书鼻息如雷人以其一时镇物比之谢安吕许公执政范文正屡攻其短坐落职知饶州后吕再入相言于仁宗曰仲淹贤者朝廷将用之岂可但除旧职遂除龙图阁直学士经畧陜西上以许公为长者文正面谢曰曏以公事忤相公不意乃尔奖拔许公曰岂复以前事为念宋元宪与弟景文未第时贫甚因依外家就学安陆冬至召同人饮元宪语客曰至节无以为具独有先人劒鞘上裹银一两麄以办节乃笑曰冬至喫劒鞘年节当喫劒耳宴笑自若吕文靖四子皆颖异文靖与夫人语四儿他日皆显重但不知谁作宰相吾将验之他日四子居外夫人使小鬟擎四宝器贮茶而徃敎令至门故跌而碎之三子皆失声独公着凝然不动文靖谓夫人曰此儿必作相元祐中果大拜富郑公致政归西都尝着布直裰跨驴出郊逢水南巡检盖中官也威仪呵引甚盛前卒呵骑者下公举鞭促驴卒声愈厉又唱言不肯下驴请官位公举鞭称名曰弼卒不晓所谓白其将曰前有一人骑驴冲节请官位不得口称弼弼将方悟曰乃相公也下马伏谒道左其候賛曰水南巡检唱喏公举鞭去韩魏公帅定武时夜作书令一侍兵持烛于旁兵他顾烛燃公须公以袖麾之作书如故少顷囘视则已易其人矣公恐主吏鞭卒急唿曰勿易之渠方解持烛军中为之感服韩魏公知北都有人献玉盏云耕者入壊冢而得表里无纎瑕可指真絶宝也开䜩召漕使显官特设一桌致玉盏其上将酌酒遍劝坐客俄为吏将误触台倒玉盏竟碎坐客皆愕然吏将伏地待罪公神色不动徐语曰物破亦自有时韩魏公驻兵延安忽夜有人携匕首至卧内遂褰帷魏公起坐问是谁曰某来杀谏议又问谁遣汝曰张相公魏公复就枕曰汝取我首去其人曰某不忍愿得谏议金带足矣遂取带而去明日魏公亦不治此事俄有守陴卒报城橹上得金带乃纳之范纯祐亦在延安谓魏公曰不治此事甚善盖行之则沮国威今受其带是堕其计中矣魏公握范手再三叹曰非某所及龎相为郡掾日会郡守性褊好责人小礼常令掾属罗拜庭下率坐受之衆皆忿耻窃骂公独处之自若公曾以疾在告月余方出例当庭叅偶是日大雨守乃命张伞布茅于庭使人设拜公拜起唯谨当时以为逺到之量赵阅道为成都转运出行部内唯携一琴一鹤坐则看鹤鼓琴尝过青城山遇雪舍于逆旅逆旅人不知是赵或慢狎之公颓然鼓琴不问唐质肃尝言文潞公交结宫禁自御史责英州别驾潞公亦罢相后潞公复相即上言唐介所言正中臣罪召臣未召介臣不敢行仁宗即起介通判潭州寻至大用元厚之知福州日有吏白事公问如何行遣吏对合依元降指挥公曰元绛未尝指挥吏悚而退终不加罪吕晦叔平章军国时门下因语次或曰嘉问败壊家法可惜公不答客愧而退一客少留曰司空尚能容吕惠卿何况族党此人妄意迎合可恶也公又不答旣归子弟请问二客之言何如公亦不答范忠宣谪居永州以书寄人云此中羊麫无异北方每日闭门飡馎饦不知身之在逺范忠宣谪永州公夫人在患难中毎遇不如意事则骂章惇曰枉陷正人使我至此公每为一笑舟行过橘洲大风雨中船破仅得及岸公令正平持盖自负夫人以登燎衣民舍稍苏公顾曰船破岂亦章惇所为耶范丞相在永州闭门独处人稀识面客苦欲见者或出则问寒暄而已家僮扫榻具枕揖客解带对卧良久鼻息如雷霆客自度未起亦熟睡睡觉常及暮乃去范忠宣云或相勉以摄生之理不知人非久在世之物假如丁令威千歳化鹤归乡见城郭人民皆非则独存亦何足乐苏公逮狱时舒亶之徒力诋上前必欲置之死地裕陵宻遣小黄门至狱中视苏起居状适苏公昼寝鼻息如雷即驰以闻裕陵顾谓左右曰朕知苏轼胷中无事者于是即有黄州之命苏子瞻为鳯翔判官章子厚任商令同试永兴军进士时刘原父为师皆以国士遇之二人相得欢甚同游南山诸寺抵仙游潭下临絶壁万仞横一木为桥子厚推苏过潭书壁苏不敢子厚平步以过用索系树步蹑上下神色不动以漆墨濡笔大书壁上曰章惇苏轼来游范寥言鲁直至宜州州无亭驿亦无民居可僦止一僧舍可寓适为崇宁万夀寺法所不许迺居一城楼极为湫隘秋暑方炽几不可过一日忽小雨鲁直饮薄醉坐胡床自栏楯间伸足出外以受雨顾谓寥曰信中吾平生无此快也未几而卒米元章晩年学禅有得卒于淮阳军先一月区处家事作亲友别书尽焚其所好书画竒物预置一棺坐卧饮食其中前七日不茹荤更衣沐浴焚香清坐而已及期徧请郡寮举拂示衆曰衆香国中来衆香国中去掷拂合掌而逝王鼎宰县日尝憩于庭俄有暴风举卧榻空中鼎无惧色但觉枕榻俱髙乃曰吾中朝端士邪无干正可徐置之须臾榻复故处风亦随止杨铁崖在松江尝游盘龙塘夜抵普门寺宿盗伺其亡尽窃去所畜物黎明家人徃白之先生赋诗不辍语客曰老铁在是区区长物又奚恤衆服其量倪元镇旣却张士信之请一日士信与诸文士游太湖闻小舟中有异香士信曰此必一胜流急榜舟近之乃元镇也士信大怒即欲手刃之诸人力为营救然犹鞭元镇元镇竟不吐一语后有人问之曰君被士信窘辱而一语不发何也元镇曰一说便俗语林卷十四何氏语林卷十五钦定四库全书语林卷十五明何良俊撰识鉴第八夫人情深阻而莫测事势倚伏而难定况乎人方幼而即审其终事未形而能知其着可不谓尤难哉书曰知人则哲维帝其难之易曰知几其神乎不虚耳然子贡亿则屡中夫子顾少之焉何平叔曰子贡不穷理而幸中亦所以不虚心也盖圣人者心如明镜遇物便了岂有议拟一涉议拟或幸中鲜不失矣况亿以为知者哉易称寂然不动感而遂通释氏所谓常寂常照皆此道也后世去古圣贤甚逺然观其品校人物推测事几多竒中若大贤以下有不能者何耶盖东汉以后尚老释宋世好谈理性呜唿清虚澄汰之功又焉可诬也吴祐牧猪长垣泽中诵经而行北海公沙穆游太学资乏变服为佣与祐赁舂遂为交于杵臼之间延熹中京师游士范滂诸人非毁朝政公卿以下折节下之太学生争慕其风以为文学将兴处士复用申屠蟠叹曰昔战国之世处士横议列国之君至为拥篲先驱卒有坑儒烧书之祸今之谓矣乃絶迹于梁砀之间因树为屋自同佣人钟季明为郡功曹时陈太丘为西门亭长钟深独敬异太丘少钟十七嵗常礼待与同分义会辟公府临辞太守问钟谁可代君钟曰明府必欲得其人西门亭长可用太丘曰钟君似不察人为意不知何独识我钟季明兄子觐是李元礼姑子与元礼年齐并有令名觐又好学慕古有退让之行元礼祖太尉言觐似我家性国有道不废国无道免于刑戮复以元礼妹妻之元礼尝谓觐曰孟轲以为人无好恶是非之心非人也弟于人何太无皂白耶觐尝以元礼之言白钟君钟君曰元礼祖公在位诸父并盛韩公之甥故得然耳国武子好昭人过以为怨本今岂其时保身全家汝道为是后元礼虽荷功名卒殒身世祸李元礼一世龙门时同县聂季宝小家子不敢见元礼杜周甫知季宝贤不能定名以语元礼元礼唿见坐置砌下牛衣上一与言即决曰此人当作国士后卒如元礼言许子将山峙渊停行应规表谢子㣲世称其裁鉴见子将十许嵗时叹曰此乃希世之伟人许子将尝到颍川多长者之游唯不诣陈仲弓又陈仲举妻丧还葬乡人俱至许独不徃或问其故子将曰太丘道广广则难周仲举性峻峻则少通故不造也时人服其裁量卫子许弱冠与同郡圏文生同称盛德郭林宗与二人俱到市子许买物随价讐直文生訿呵减价乃取林宗曰子许少欲文生多情此二人非徒兄弟乃父子也后文生以秽货见捐子许以烈节致誉曹操㣲时人无知者尝徃候桥太尉太尉见而异焉语曹曰今天下将乱安生民者其在君乎曹常感其知己后经太尉墓辄悽怆致祠自为祭文盛孝章为台郎路逢一童子是孔文举孔时年十余嵗孝章察其容貌非常怪而问之孔举手答曰是鲁国孔融孝章以为异乃载归与之言知其竒才便结为兄弟升堂拜亲王叔优与弟季道小时闻郭林宗有知人之鉴共徃候之请问才行所宜以自处业林宗笑曰卿二人皆二千石才也然叔优当以仕宦显季道宜以经术进若违才易务亦不至也叔优等从其言后叔优至北中郎将季道代郡太守荀令君举士不以一揆戏志才郭嘉有负俗之累杜畿简傲少文皆以智䇿举之终各显名司马徳操有人伦在荆州时知刘表性暗必害善人乃括囊不复谈议时有以人物问徳操者初不辩其髙下每辄言佳其妇谏曰人质所疑君宜辩论而一皆言佳岂人所以咨君之意徳操曰如卿所言亦复佳管幼安见公孙度时语唯经典不及世事乃因山为庐凿坏为室越海避难者皆就之旬月成邑遂讲诗书陈爼豆饰威仪明礼让非从学者弗见由是度安其贤民化其徳邴原时亦在辽好以清议格物度已下心不安之幼安谓原曰潜龙以不见为徳言非其时皆招祸之道也宻劝令西还杜伯侯与太仆李恢东安太守郭智有好恢子丰交结英隽以才智着名智子冲有内实而无外观伯侯为尚书仆射二人各修子孙礼见伯侯旣退伯侯叹曰孝懿无子非徒无子殆将无家君谋为不死也时人皆以伯侯为误恢死后丰为中书令父子兄弟皆诛沖为代郡太守卒继父业世乃服伯侯知人龎士元性好人伦勤于长养毎所称述多过其才时人或问之士元曰当今雅道陵迟善人常少方欲兴风俗长道业不美其谭即声名不足企慕不足企慕而为善者少矣今拔十失五犹得其半而可以崇迈世敎使有志者自励不亦可乎时人服其言李衡小时闻羊道有人物徃干之道曰多士之世尚书剧曹郎也荀奉倩与傅兰硕夏侯太初亲善荀常语兰硕与太初曰子等在世涂间功名必胜我但识劣我耳兰硕难曰能盛功名者识也天下孰有本不足而末有余者耶荀曰功名者志局之所奖也然则志局自一物耳固非识之所独济也我以能使子等为贵然未必齐子等所为二人莫能难裴使君问管公明何尚书一代名士其实何如管曰其才若盆盎之水所见者清不见者浊神在广博志不务学弗能成才如以盆盎之水求一山之形形不可得则智由此惑故说老庄则巧而多华说易义则美而多伪华则道浮伪则神虚得上才则浅而絶流得中才则游精而独出辂以为少功之才也裴使君曰吾数与何平叔共说老庄易义常觉其辞妙于理不能折之又时人吸习归之益令不了相见得清言然后灼灼耳夏侯太初在正始中风格髙朗𢎞辩博畅曹爽诛后征为太常内知不免不交人事不畜笔研及司马宣王亡许领军谓之曰卿无复忧矣太初叹曰士宗卿何不见事乎此人犹能以通家年少遇我子元子上不吾容也后果及难夏侯仲权入蜀姜伯约问之曰司马公旣得彼政还复有征伐之志不仲权曰此人方营立家门未遑外事有钟士季者其人虽少终为吴蜀之忧刘恭嗣年十嵗时尝于讲堂上戏司马徳操拊其头曰孺子孺子黄中通理宁自知不辛宪英是佐治女聪明有才鉴初文帝与陈思王争为太子旣而文帝得立抱佐治颈曰辛君知我喜不佐治以告宪英宪英曰太子代君主宗庙社稷者也代君不可以不戚主国不可以不惧宜戚而喜何可以久魏其不昌乎聂友小时为县吏虞仲翔徙交州县令使友送之仲翔与语竒焉为书与豫章太守谢斐令以为功曹郡时见有功曹斐问之曰县吏聂友可堪何职功曹答曰此人县间小吏犹可堪曹佐斐曰论者以为宜作功曹君其避之即用为功曹使至都诸葛元逊友之时论谓顾子黙子直其间无所复容元逊欲以友居其间由是知名阮嗣宗先与王浑为友时濬沖年十五随浑在郎舍濬沖少阮二十嵗阮与之交阮毎适浑俄顷辄去过视濬沖良久然后出尝谓浑曰濬沖清贵非卿伦也共卿言不如共阿戎谈钟士季伐蜀过王濬沖别问计将安出王曰道家有言为而不恃非成功难保之难也及士季败衆以为知言嵇叔夜从孙登游叔夜欲与之言登黙然不对踰时将去叔夜曰先生竟无言乎登乃言曰子识火乎火生而有光而不用其光果然在于用光人生而有才而不用其才果然在于用才故用光在乎得薪所以保其焰用才在于识真所以全其年今子多才寡识难乎免于今之世叔夜不能用遂及于难夏侯太初为征西时乐彦辅父方尝叅其军事彦辅时年八嵗太初见彦辅在路因唿与语还谓方曰向见广神姿朗澈终为名士尚书闵鸿见陆士龙小时即竒之曰此儿若非龙驹当是鳯雏武伯南三子小时皆秀异同郡刘公荣名知人尝造伯南伯南曰卿有人伦欲使三儿见卿卿为目其髙下公荣乃自诣陔兄弟与共言论观其举动出语伯南曰君三子皆国士也元夏器量最优有辅佐之风展力仕宦可为亚公叔夏季夏不减常伯纳言也王浑从子浚是司空贱嬖子小时不为亲党所知浑尝语诸弟曰卿等莫轻彭祖此儿平世不减方州牧伯乱世可为都督三公浚懐愍之世果为幽州都督位至鼎辅如浑所说索靖有先识逺量知天下将乱指洛阳宫门铜驼叹曰会见汝在荆棘中夏少明在东未有名闻裴逸民知人乃裹粮寄载入洛从之未至裴少许见一人着黄皮袴褶乗马将猎少明问裴逸民家逺近答曰君何以问少明曰闻其名知人故从会稽来投之裴曰身是逸民君明可更来明徃逸民果知之乃用为西门候少明于此遂知名胡母彦国过河南尹门下将饮酒使门卒王子博取火子博曰卒也唯不乏吾事安能为人役彦国唿与语叹曰吾不及也因言于河南尹以为功曹光孟祖为博昌亭长迎新令至都时胡母彦国与荀道𤣥共诣令家望见孟祖因谓道𤣥曰彼似竒才便唿上车与谈良久果是隽器令怪客久不入询之吏白与光逸共语桓茂伦有鉴识尝去职无事至广陵寻亲旧遇风停浦中累日上岸逍遥见一空宇有似廨署桓访之云是舆县廨令姓徐名宁桓旣独行思逢悟赏聊造之宁清惠博涉相遇怡然遂停宿因留数夕与宁结友而则刘真长标寄清逺小时诸人比之𡊮羊刘喜还告其母母有识鉴谓之曰此非汝比勿受之又有方之范汪者刘复喜母又不听后真长年徳转升论者比之荀粲刘穆之旣为宋武帝委任心懐警惕尝语所亲曰贫贱常思富贵富贵必践危机今日思为丹阳布衣不可得也刘裕布衣时人未之识唯王谧独竒贵之尝语裕曰卿当为一代英雄谢尚书见𢎞㣲小时即竒之曰此儿深衷夙敏方成佳器谢晦权遇太盛兄宣逺每裁止之及还彭城言于武帝曰臣本素士父祖位不过二千石弟年始三十志用凡近位任显宻福过灾生特乞降黜以保衰门宋明帝废立之际王思逺谓从兄晏曰兄荷武帝厚恩今一旦賛人如此事彼或可以权计相须未知兄将何以自立及此引决犹可保全门户不失后名晏曰方噉粥未暇此事及晏拜骠骑会子弟谓思逺兄思征曰隆昌之末阿戎劝我自裁若用其语岂有今日思逺遽应曰如阿戎所见犹未晚也旬日晏及祸瑯琊王元长才名甚盛欲与徐勉相识每託人召之徐谓人曰王郎名髙望促难可轻衣裾俄而元长及祸时人服其几鉴建武中褚彦囘尝与从弟彦宣同载道遇齐太祖彦囘指太祖车语彦宣曰此非常人将来不可测刘祭酒住在檀桥瓦屋数间上皆穿漏世祖为祭酒立馆以杨烈桥故主第给之生徒皆贺祭酒曰室美为人灾此华宇岂吾宅耶幸可诏作讲堂犹恐见害也未及徙居祭酒遇病卒傅茂逺年十一时随外祖于朱雀桁卖厯日外祖是𡊮雍州客雍州尝一日来茂逺所茂逺读书自若神色不改雍州曰此儿神情不凡必是佳器王僧辩东讨梁元帝谓僧辩曰王师近次朝士孰当先来王曰其周𢎞正乎𢎞正智不后机体能济胜无妻子之顾有独决之明其余碌碌不逮也俄而𢎞正至王飞骑迎之及见欢甚曰吾固知王僧辩非后机者公可坐吾膝上周曰所谓进人若将加诸膝老夫何足以当栁文畅唯与王暕陆杲厚善每叹曰暕虽名家犹恐累我徐陵母臧氏尝梦五色云化为鳯凰集左肩上已而诞陵时宝志公在都世称其有道家人携以候之宝志手摩其顶曰天上石麒麟也北齐王晞为并州司马昭帝欲以为侍中苦辞不受或劝王勿自疎王曰我少年以来阅要人多矣充诎少时鲜不颠覆且性实疎缓不堪时务人主恩私何由可保万一披猖求退无地非不欲作热官但思之烂熟耳萧大圜至北时周兵攻髙齐拔晋州或问大圜师遂克不萧曰髙欢昔以晋州肇基伪迹今本旣拔矣能无亡乎所谓君以此始必以此终数月齐氏果灭闻者以为知言隋吏部侍郎髙孝基鉴识几悟清慎絶伦然俊爽有余迹似轻薄时宰多以此疑之唯牛𢎞深识其真推心委任后孝基在事选举最为清允时论弥服牛公识度之逺隋吏部侍郎髙孝基铨人至房梁公杜蔡公愕然端视良久降阶与之抗礼延入内㕔共食甚恭曰二贤当为兴王佐命位极人臣杜年夀稍减于房耳愿以子孙相託后皆如其言王绩知天下将乱藩部法严一日叹曰网罗髙悬去将安所出所受俸钱积于县城门前託以风疾轻舟夜遁刘文静一见唐太宗退语裴寂曰大度类于汉髙神武同于魏祖其年虽少乃天纵矣李勣临事选将必先相其竒龎福艾者遣之或问其故答曰薄命之人不足与成功名王师旦知举日进士张昌龄王瑾并文辞俊爽声振京邑师旦考其文䇿为下等举朝不知所以及奏等太宗怪无昌龄等名以问师旦师旦曰此辈诚有辞华然其体轻薄文章浮艳必不成令器臣恐后生倣效有变风雅帝深然之李义琛为御史日文成公主贡金遇盗于岐州主名不立太宗召羣御史至目义琛曰是人神情爽拔可使推捕义琛徃数日果获贼王勃在沛王府时诸王方共鬭鸡勃戏为沛王檄英王鸡髙宗见之大怒曰此殆交搆之渐即日窜勃狄梁公初授并州判佐时阎立本黜陟河南梁公为人诬告立本一见即惊谢曰仲尼观过知仁足下可谓海曲之明珠东南之遗宝特荐之迁并州法曹天后遣徐彦伯迎庐陵王于房州王至后匿王帐中召见狄梁公语庐陵事梁公敷请辄至涕下浸淫不能止后乃使王出曰还尔太子梁公降拜顿首曰太子归未有知者人言纷纷何所信后然之更令太子舍龙门具礼迎还中外大悦崔湜在中书日张嘉贞为舍人湜颇轻之常唿为张底后与商量数事皆出湜意外湜惊美久之顾语同官曰讵意张底乃我辈人此终是其坐处后嘉贞至中书令张曲江见朝士趋附杨国忠语人曰皆是向火乞儿一旦火尽灰冷暖气何在当冻尸裂体弃骨沟壑中不逺矣后禄山之乱果皆灭族李华文辞绵丽而乏宏杰之气萧颖士徤爽自肆时谓华不及颖士华自疑过之尝着弔古战塲文极思研确旣成自加汗漫杂置梵书中他日与颖士读之颖士称工华问谁可及颖士曰君加精思便可及此华愕然而服礼部侍郎杨俊掌贡举问萧茂挺求人海内以为徳选潘孟阳母刘夫人是刘晏妹孟阳为户部侍郎夫人忧之曰以尔人才而在丞郎之位吾惧祸之至也试会尔同列吾观之因遍招深熟者客至夫人视之喜曰皆尔俦也不足忧矣向末坐绿衫少年何人曰补阙杜黄裳夫人曰此人全别必是有名卿相潘孟阳在徳宗朝为翰林学士恩渥极异有一京尹伺候累日不得见乃遗阍者三百缣刘夫人知之谓潘曰岂有为人臣使京尹愿一见遗奴三百疋缣其危可知遽劝潘避位段文昌自渚宫客游成都韦南康与奏释褐为宾从后刘辟逐佐外邑髙崇文收蜀召复旧职指其椅曰此犹不足与君坐韩晋公节制三吴所辟宾佐随其所长无不得人尝有故旧子弟投之更无他能尝召之与燕毕席端坐不与比坐交言晋公署以随军令监库门此人每早入帏端坐至夕警察吏卒无敢滥出入者竟获其力陆忠州知举时崔元翰梁肃文艺冠时忠州输心于肃肃与元翰推荐艺实之士昇第之日虽衆望不惬然一嵗选士才十四五数年之内居台省清近者十余人李观韩愈李绛崔羣共游梁补阙之门四贤造补阙靡不偕行一日延接补阙盛称四人文学复奖以交游之道补阙素善人伦观等旣去复止崔李曰公等文行相契他日皆振大名然二君位极人臣幸各自爱后果如其言杨炎自道州还家人以绿袍木简弃之炎曰吾岭外一逐吏超登上台此可常哉且有非常之福必有非常之祸安可弃是及再贬果还所服韩滉有知人之鉴见杨于陵甚恱滉有爱女方择佳婿谓其妻栁氏曰吾阅人多矣无如杨生贵而有夀生子必为宰相于陵自句容尉秩满寓居扬州而生嗣复滉见之抚其首曰名位果踰于父扬门之庆也因字曰庆门于陵更践中外以右仆射致仕终年七十八嗣复作相裴晋公㣲时羁游洛中一日䇿蹇驴上天津桥时淮西不庭已数年矣二老人倚柱叹曰蔡州何时得平俄见晋公愕然而退有仆夫在后闻其语曰适忧蔡州未平须得此人为将仆遽告公公曰见我龙钟故相戏尔路巖佐崔铉于淮南为支使铉知其必贵尝曰路十终须作彼一官旣而入为监察御史不出长安城十年至宰相其入翰林日铉犹在淮南闻之曰路十今已入翰林如何得老后皆如铉言清泰中枢宻直学士吕琦问国家运祚于赵延义延义曰保邦在刑政保祚在福徳刑政则术士不敢言奈际会诸公罕有福徳者下官窃有恤纬之僣韩熈载在南唐多置女仆昼夜歌舞客至杂坐熈载语僧徳明云吾为此行正欲避国家入相之命僧问何故避之曰中原常虎视于此一旦真主出江南弃甲不暇吾不能为千古笑端孙晟为南唐尚书郎国主赐以一宅在鳯台山西冈壠之间徙居之日羣公萃止韩熈载见其门卑巷陋谓孙曰湫隘若此岂称为相第耶举坐莫喻其㫖明年孙拜御史大夫旬日之间果正台席王昭素谓李穆兄弟皆令器穆尤沈厚他日必至廊庙后果叅知政事李文靖在相位时王文正为叅政西北二方犹梗羽书日闻或至旰食王公叹曰安得企见太平吾辈稍得优游乎文靖曰国家少有忧勤足为警戒异日天下宁晏人臣率职亦未必髙拱无事君奚念哉后北鄙和好西邻欵附于是朝陵展礼登封行庆寖寻巨典无所不讲属王公衰病疲于賛导始服文靖之深识真宗朝李沆王旦同时执政四方奏报祥瑞沆固灭裂之如有灾异则再三疏陈以为失徳所招上意不恱旦退谓沆曰相公何苦违戾如此似非将顺之意沆曰自古太平天子志气侈盛非事四夷则躭酒色或崇释老不过以此数事自败今上富于春秋须常以不如意事裁挫之使心不骄则可为持盈守成之主沆老矣公他日当见之旦犹不以为然至晚年东封西祀礼无不讲时沆已薨旦绘像事之每胷中郁郁则摩腹环行曰文靖文靖盖服其明识也王魏公在政府一日王沂公李观察薛尚书造谒公辞病薛有不平之色公婿韩亿时在门下见之以此启公公曰韩郎未之思尔王薛皆李公之婿相率而来恐有所干于朝廷事果不可沮之无害若可行答以何辞执政之大忌韩乃谢曰非亿所知后果是李文靖夫人有所请託王魏公与杨文公品量人物杨曰丁谓果何如公曰才则才矣语道未可他日在上位使有徳助之庶保终吉若独当权必为身累后丁果被流窜章得象为职方知洪州罢归丁晋公与杨文公博召数人皆不至丁以为二人博无欢杨曰有章职方者善博可召之旣至丁不胜输银器数百章无喜色亦不辞他日又博章输银器数百两亦无吝色丁嘉其有度援引以至清显尝云章公他日必为公台唐待制先与丁晋公为友后居水柜街宅正相对丁将有弼谐之命唐迁居州北或问其故唐曰谓之入则大拜数与徃还事涉依附经旬不见情必猜疑故避之耳后晋公南迁唐曰丁之才术李賛皇之流动多而静少任智而鲜仁可以佐三事但不可冢百官耳庆厯中余靖欧阳修蔡襄王素在台中力引石介为谏官执政亦欲从其请时范文正为叅政语同列曰石介刚正天下所闻然性亦好异若使为谏官必以难行之事责人主以必行少拂其意则引裾折槛叩头流血无不为矣主上虽富有春秋然无失徳朝廷政事亦自修举安用如此谏官人皆服其言庆厯中一近侍犯法罪不至死执政以其情重请杀之范希文独无言退而语同列曰诸公劝人主法外杀近臣一时虽快意不宜敎手滑诸公黙然薛简肃知成都范蜀公方为举子薛一见爱之馆于府第俾与子弟讲学每曰范君廊庙人也蜀公益自谦退乗小驷至铜壶阁下即步行趋府门踰年人不知为帅客薛还朝以蜀公行或问薛自成都归得何竒物曰蜀珍产不足道吾归得一伟人与俱来御史台有阍吏𨽻台中四十余年善评其优劣每以所执之挺待中丞之贤否中丞贤则横其挺否则直其挺此语諠于缙绅凡为中丞者唯恐其挺之直也范讽为中丞闻望甚峻一日视事次阍吏忽直其挺范大惊立召问曰尔挺忽直岂覩我之失耶吏初讳之苦问乃言曰昨见中丞召客亲谕庖人以造食指挥者数四庖人去又唿之复丁宁者数四大凡役使者授以法而观其成茍不如法有常刑矣何事喋喋之烦若使中丞宰天下不止一庖人之任皆欲如此喋喋不亦劳而可厌乎某心鄙之不知其挺之直也范大笑慙谢吕献可待对于崇政殿时司马温公为翰林学士侍读迩英阁亦趋賛善堂待召相遇朝路并行而北温公宻问曰今日请对何所言献可举手曰袖中弹文乃新叅也温公愕然曰王介甫素有学行命下之日衆皆喜于得人奈何论之献可正色曰君实亦为此言耶安石虽有时名好执偏见不通物情轻信姦囘喜人佞已听其言则美施于用则疎若在侍从犹或可容置诸宰辅必天下受其祸矣温公又谕之曰与公相知有所懐不敢不尽未见其不善之迹遽论之不可献可曰上新嗣位富于春秋朝夕谋议者二三执政尔茍非其人则败国事此乃腹心之疾治之惟恐不及顾可缓耶后安石变法人始服献可先见盛文肃知扬州简重少许可时夏有章授郑州推官过谒文肃骤称其才明日置酒召之人谓有章盛公未尝燕过客甚器重者方召一饭有章别日为一诗谢之公得诗不发封使人谢曰度已衰老无用此诗有章殊不意诣通判刁绎言其故刁徃见文肃问之公曰始见其气韵清秀谓必逺器今封诗乃自称新圃田从事得一幕官遂尔轻脱其志已满必止于此官他日可验时贾文元为叅政与有章有旧荐为馆职会御史发其旧事遂寝改差国子监主簿仍带郑州推官未几卒于京师张乐全守陈富郑公在亳社以不行新法谪知汝州假道宛丘与乐全相见富叹曰人果难知某三次荐安石谓其才可大用不意今日乃如此乐全曰自是彦国未识此人方平昔年知举辟为㸃检试卷官每向前来论事则满院无一人可其意者自是絶之至今无一字徃还李待制在仁宗朝当为州县官因邸吏报包希仁拜叅政或曰朝廷自此多事矣承之正色曰包公无能为今知鄞县王安石者眼多白甚似王敦他日乱天下者必此人元祐间东坡在禁林张无尽以书自言曰觉老近来见解与徃时不同若得一把茅盖头必能为公呵佛骂祖盖欲坡荐为台谏也温公颇有意用之尝以问坡坡云犊子虽俊可喜终败人事不如求负重有力而驯良服辕者使安行于八达之衢为不误人也温公遂止张天觉好佛而不许诸子诵经尝云彼读书未多心源未明才粘着经卷便烧香礼拜不能得了张芸叟云吕申公名知人多得于下僚家有茶罗子一金饰一银一棕榈方接客索银罗子常客也金罗子禁近也棕榈则公辅必矣家人常排列于屏间以候之亷文正王秉政日中书右丞刘整以初附为都元帅骑从甚都诣门求见文正弟蓟公为通谒文正读书不顾蓟公出整复凂入言之文正因令撤去坐椅自据中坐令整入整展拜起立不与之一言整求退谓曰此是我私宅汝欲有所言明日当诣政事堂整出愧赧殆无人色顷之有士人在羁旅寒饿狼狈衣冠褴缕袖诗求见文正兄弟皆揶揄之蓟公复入为言文正亟令设坐戒内人备酒馔至外门肃入对坐张燕执礼甚恭且录其居止士人但言困苦乞归明日言于世祖皆遂其请文正兄弟怪问刘元帅主上之所倚任反薄待之江南穷秀才却礼遇如此我等不能无疑文正曰我是国家大臣言动嚬笑系天下重轻整虽贵是卖国叛臣故折辱之令其知君臣重义若寒士数十皆诵法孔子在宋不与燕坐况国家起朔漠斯文不絶如线我更不尊礼则儒术将扫地矣闻者无不叹服倪元镇当至正初天下尚无事元镇日鬻其家田产不事家人作业唯逍遥吟讽兼寓意于图画人窃笑其为戆后兵兴诸富家田产剽剥都尽衆始服其有见语林卷十五何氏语林卷十六钦定四库全书语林卷十六明何良俊撰赏誉第九孔子尝曰吾之于人谁毁谁誉如有所誉者其有所试则孔子但不毁人耳亦何尝不举人哉然必试耳余观东汉喜标树晋世好加奖饰然一时虽门阀子弟皆贤可施于行列昔人以爲名者摩世厉钝之具岂不信哉善乎龎士元之言曰欲兴风俗长道业不美其谈即声名不足企慕而爲善者少今㧞十失五犹得其半而可以崇迈世教使有志者自励夫古多善俗或者用此道也后世欲以深文苛议激振頽风然一遭讥贬而贤者率多自弃呜唿有世道之责者可无加之虑哉贾景伯与班固并校秘书景伯母常有疾帝欲加赐以校书例多特以钱二十万使颍阳侯马防与之语防曰贾逵母病此子无人事于外屡空则从孤竹之子于首阳山矣贾伟节兄弟三人并有髙名伟节最优时人爲之语曰贾氏三虎伟节最怒或问汝南范孟博郭林宗何如人范曰隐不违亲贞不绝俗天子不得臣诸侯不得友吾不知其他东国宗敬蔡中郎不言名咸称蔡君兖州陈留并图画形像爲之目曰文同三闾孝齐参骞世目陈仲举昻昻如千里骥周孟玉浏浏如松下风一云世目颍川李府君頵頵如玉山汝南陈仲举轩轩如千里马南阳朱公叔如行松栢之下颍川爲之目曰荀氏八龙慈明无双赵戬遭三辅䘮乱客于荆州州牧刘表以爲賔客尔时祢正平来游京师诋訾朝士谓无复人反南见戬叹曰所谓劒则干将莫邪木则椅桐梓漆人则颜冉仲弓也阮元瑜少有隽才应机捷丽尝就蔡伯喈学蔡叹曰童子奇才朗朗无双平原陶丘洪举刘正礼爲茂才是公山弟刺史曰前年举公山柰何复举正礼洪曰若使明君用公山于前擢正礼于后所谓御二龙于长途骋骐骥于千里何所复难陈长文与孔文举共论汝颍人士陈曰荀文若公达休若友若仲豫当今并无对脂元升以哭孔文举尸魏太祖收欲治罪以其事直见原元升后见太祖陈谢前愆太祖唿其字曰元升卿故慷慨魏文帝初受汉禅群臣皆扬魏德卫臻独称汉美文帝曰天下之珍当与山阳共之曹子建七歩成章世目爲绣虎目王仲宣爲泥下潜蛙龎德公目诸葛孔明爲卧龙龎士元爲鳯雏司马德操爲水镜诸葛武侯甚知蒋琬用爲长史常曰公琰托志忠雅当与吾共賛王业者也钟士季入蜀甚知姜伯约谓长史杜元凯曰以伯约比中土名士公休太初不能过也张子纲与孔北海书言虞仲翔前颇爲论者所侵美寳爲质雕磨益光不足以损管公明言与裴使君何邓二尚书刘太常兄弟语使人神思清发昏不假寐自此以还殆白日欲寝矣或问焦先于皇甫士安士安曰旷然以天地爲栋宇闇然合至道之前出群形之表入𤣥寂之幽一世之人不足以挂其意四海之广不足以回其顾妙乎与三皇之先者同矣结绳己来未及其至也岂群言之所能髣髴常心之所能测量哉陆士衡与弟士龙俱有隽才张司空见而恱之常曰伐吴之利在获二隽山公目嵇叔夜巖巖如孤松之独立嵇君道云吾在洛尝与二陆谈觉辞少理畅语约事举莫不豁然若春日之判薄氷秋风之扫枯叶世目邓士载爲伏鸾陆士龙爲隐鹄卫伯玉明识清允傅兰硕极贵重之比之寗武子张茂先甚重成公简尝曰公简清静比扬子云黙识拟张安世顾彦先少有珪璋符采朗澈弱冠仕吴爲黄门郎当时后进尽相推许称爲大才令望卫叔寳是乐彦辅壻并有海内之名裴叔道尝称之曰妇翁氷清女壻璧润周中丞目裴逸民曰裴公若武库五兵纵横山季伦荐蔡克于王太尉曰蔡子尼今之正人太尉以书示衆曰山子以正字㧞人然未易可称后太尉闻克在选曰山子正人之言验于今矣王平子风韵迈达甚爲从兄濬沖夷甫所知四海士人一爲平子品目则二兄不复措意云已经平子王大将军甚重王太尉常称之曰夷甫处衆中如珠玉在瓦石间王武子爲本州大中正访问关求孙子荆品状王曰此人非乡评之所能名乃自爲之目曰天才英博亮㧞不群王东海清虗寡欲无所修尚言理辩物但明其指要而不饰文辞一时服其约而能通王太尉雅贵重之比之南阳乐广世目杜𢎞治清标令上世说曰有人目杜𢎞治标鲜清令盛徳之风可乐咏也语林曰有人目杜𢎞治标鲜甚清令初若熈怡容无韵盛徳之风可乐咏也二说与此并小异世目阮遥集风韵踈诞少有门风谢太傅云小时在殿廷㑹见王丞相便觉清风来拂人诸葛道明初过江名称亚于王丞相庾太尉丞相甚知之尝谓曰明府终爲黒头公王丞相拜司空时诸葛道明在坐丞相指所着冠语道明曰君当复着此蔡司徒甚重刘王乔常叹曰刘王乔若过江司徒公之美选也髙坐和尚天姿髙朗风韵遒迈甚爲王丞相所知周仆射领选抚其背曰若选得此贤令人无恨周仆射神彩秀澈正体嶷然侪辈不敢䙝汝南贲泰渊通清操之士尝叹曰汝颍固多贤士自顷陵迟雅道殆衰今复见周伯仁将复旧风清我邦族矣桓茂伦见谢太傅小时叹曰此儿风神秀澈后当不减王东海王世将髙朗豪率王丞相庾太尉游于石头㑹世将至尔日迅风飞颿世将倚船楼长啸神气甚逸丞相谓太尉曰世将爲复识事太尉曰正足舒其逸耳李充言潘安仁之文如翔禽之羽毛衣被之绡縠庾公目王右军清贵有鉴裁世人语曰大才槃槃谢家安江东独歩王文度盛徳日新郄嘉賔支道林清谈着名一时风流贵胜莫不崇敬以爲造微之功足㕘正始然独重郄嘉賔称爲一时之隽支道林谈善标宗㑹而章句或有所遗时爲守文者所陋谢太傅闻而善之曰此乃九方歅之相马畧其𤣥黄取其骏逸王长史问孙兴公郭子𤣥定何如孙曰词致清雅奕奕有余吐章陈文如悬河泻水注而不竭殷中军识度清逺当时比之管葛屏居墓所几将十年王蒙谢尚伺其出处以卜江左兴亡因相与省之知浩有确然之志既反因相谓曰渊源不起当如苍生何刘尹亡后孙兴公爲之诔曰居官无官官之事处事无事事之心当时以爲名言孙兴公目刘眞长曰神犹渊镜言必珠玉谢镇西与罗君章爲方外之友常称之曰罗君章可谓湘中之琳琅或有人言罗君章可谓荆楚之杞梓桓大司马曰此自江左之秀岂唯荆楚而已孙兴公云庾太尉雅好所托常在尘埃之外虽柔心应世蠖屈其迹而方寸湛然固以𤣥对山水世目王茍子曰流奕清举桓南郡既诛司马元显见谢景仁甚知之谓四坐曰司马庶人那得不败遂令谢景仁年三十方作着作郎阮万龄与𡊮豹江夷相系爲孟昶司马时人谓昶府有三素望谢叔源与从子灵运并有美名时人谓叔源风韵爲髙目望蔡肃肃如寒风振松目康乐凛凛如霜台笼日谢方明无他伎能自然有雅韵髙祖常称之曰谢方明可谓名家驹直置便是台鼎人无论复有才用或云是刘穆之语王令明素不与谢灵运相识尝得一交言灵运辩博辞义锋起令明时然后言时荀伯子在坐退而告人曰灵运固自萧散直上王郎如万顷陂谢法曹㓜有才悟性至轻脱不爲父方明所知灵运去永嘉还始宁时方明爲会稽郡灵运尝自始宁至会稽造方明过视惠连大相知赏时何长瑜教惠连读书亦在郡内灵运又以爲絶伦谓方明曰阿连才悟如此而尊常儿遇之何长瑜当今仲宣而给以下客之食尊既不能礼贤宜以长瑜还灵运灵运载之去谢宣逺诸人才辞辩富𢎞微每以约言服之尚书特所敬贵号曰微子尝语诸人曰汝虽才义丰辩未必皆惬衆心至于领会机赏言约理要固当共推微子谢尚书目𢎞微曰微子异不伤物同不害正宋世爲之语曰王光禄如屏风屈曲从俗能蔽风露王僧祐少便聪悟叔父景元抚其首曰儿神明意用当不作率尔人宋文帝见王征南所书素扇叹曰非唯迹逾子敬方当器雅过之颜特进爲徐羡之诸人所忌出爲始安太守谢领军谓颜曰昔荀朂忌阮咸斥爲始平郡今卿又爲始安可谓二始殷黄门亦语之曰所谓人恶俊异世疵文雅王瓉之歴官五兵尚书未尝诣一朝贵江湛谓何偃曰王瓉之今便是朝隐王智少简贵有髙名宋武帝甚重之常云见王智使人思仲祖吴郡陆法眞歴官有清节爲刘秀之安北録事㕘军太山羊希与安北咨议孙诜书曰足下同僚似有陆録事者此生东南名地又张𤣥外孙治身清雅至有志节年髙官下秉操不衰冀当日夕相与申意张景山与兄太子中舎演新安太守镜征北将军永弟广州刺史辩俱知名时人谓之张氏五龙释昙颍属意宣唱天然独絶张畅闻而叹曰吐辞流便足腾逺理张永尝请斌公开讲永问斌京下复有卓越年少不斌言有沙弥道慧法安永即要请令道慧覆涅槃法安述佛性二人神色自若叙致无遗永问年几慧言十九安言十八永叹曰昔扶风朱勃年十二能诵书咏诗时号才童今日二道士可称义少王仲寳张思曼甚知孔广仲寳尝言广来使人废簿领思曼数巾车诣之每叹曰孔广使吾成轻薄祭酒宋文帝以王华刘湛王昙首殷景仁俱爲侍中风力局干冠冕一时上尝与四人于合殿宴既罢出上目送良久叹曰此四贤一时之秀同管喉唇恐后世难继也张思曼少知名清简寡欲父镜语人曰此儿今之乐广刘悛之爲益州献蜀柳数株枝条甚长状若丝缕武帝植于太昌云和殿前常嗟赏之曰杨柳风流可爱似张绪当年𡊮吏部语人曰近见张思曼殊有正始遗风刘㕘军至吴语人曰吾闻张思光与陆慧晓并宅中间有水此水必有异味遂命驾酌而饮之曰饮此则鄙吝之萌尽矣释慧亮过江止何园寺颜延之张绪眷徳留连每叹曰安汰吐珠玉于前斌亮振金声于后清言妙绪将絶复兴张融陆慧晓二人宅间有池池上有二株杨柳何㸃见而叹曰此池便是醴泉此木便是交让张思光年弱冠道士陆静脩以白鹭羽麈扇遗之曰此既异物以奉异人张思光清抗絶俗虽王公贵人视之傲如独重衡阳王语从兄思曼曰衡阳王飘飘有凌云气其风情素韵弥足可怀融与之游不知老之将至王仲寳少便不凡𡊮司徒见之叹曰宰相之门栝栢豫章虽小已是栋梁器刘祭酒少有至性母孔氏甚严明语亲戚曰阿称便是今世曾子王僧达贵公子孙以才傲物爲吴郡太守入昌门曰彼有人焉顾琛家一公两掾英英门戸陆子眞五世内侍我之流亚齐髙帝辅政百僚脱屣到席蔡长史蹑屐不改帝谓江祏曰蔡郎是礼度之门故自可恱王瞻六岁时从师读书有伎经门同业皆出观瞻独不视习业如初从父僧䖍曰大宗不衰寄之此子𡊮尹在郡尝于后堂夜集刘祭酒在座刘是眞长六世孙𡊮指庭中柳树谓刘曰人谓此是刘尹时树每想髙风今复见卿可谓清徳不衰禇司徒尝集𡊮粲舎初秋凉夕风月甚美彦回援琴奏别鹄之曲宫商既调风神谐畅王彧谢庄并在坐叹曰以无累之神合有道之器宫商暂离不可得已𡊮尹见江叔文叹曰风流不坠政在江郎庾杲之韶令和润善于音吐世祖令对魏使兼侍中上每叹其风器之美王俭在座曰杲之爲蝉冕所照更生风采陆明霞是张思光外甥好学通博兼善书画风韵举动颇𩔖于思光时人爲之语曰无对日下惟舅与甥谢㕘军一日诣东府门自通尔时风寒惨厉太祖谓四座曰此客至使人不衣自煖矣禇侍中小便清简爲舅王景文所知司徒谓人曰从弟亷胜独立乃十倍于我徐孝嗣出爲吴兴王仆射赠四言诗曰方轨叔茂追清彦辅柔亦不吐刚亦不茹时人以比蔡子尼行状禇中郎淹雅有器量风仪端丽眉目如㸃公庭就列爲衆所瞻爲庐陵王长史卒官谢举铭其墓曰宏治推华子嵩惭量酒归月下风清琴上论者以爲拟得其人世目何散骑曰人中爽爽何子朗何㸃尝目陆慧晓心如明镜遇形触物无不朗然王思逺常如怀氷暑月亦有霜气周彦伦目慧隆道人曰隆公萧散森踈若霜下之松竹刘孝标目刘訏超超越俗如半天朱霞刘歊矫矫出尘如云中白鹤皆俭岁之粱稷寒年之纎纩梁武帝欲爲昭明太子纳妃意在谢氏𡊮昻曰当今贞素简胜唯有蔡撙宋世有嵇元荣羊葢并善鼓琴云得戴安道之法柳吴兴特尽其妙齐竟陵引爲法曹㕘军雅被赏狎王尝置酒有谢太傅鸣琴在侧以授吴兴吴兴弹爲雅弄竟陵曰卿巧越嵇心妙臻羊体良质美手信在今辰岂止当世称竒足可追踪古烈刘长史㓜聪敏善属文王中书深赏异之常叹曰天下文章若无我当归阿士陆佐公少爲外祖张岱所异岱语诸子曰此儿汝家阳元梁武革命之事沈休文颇相匡赞后帝以语范尚书曰平日与沈休文群居不觉有异今日才智纵横可称明识尚书荅曰公今知约不异约今知公梁昭明在东宫雅好文学尝与王记室刘长史陆庶子到舎人殷常侍游宴𤣥圃太子独执筠袖抚孝绰肩语曰所谓左挹浮丘袖右拍洪崖肩王詹事㓜便警悟及长清静好学沈尚书每见其所着辄嗟咨吟咏以爲不逮尝语詹事曰昔蔡中郎一见王仲宣称爲王公孙曰吾家书籍悉当相与仆虽不敏请附斯言自谢朓诸贤零落已后平生意好殆将都絶不谓痿暮复逢于君张士简与同郡陆佐公㓜相友狎同载诣左卫将军沈休文适值任彦升在坐沈谓任曰此二子后进才秀皆南金也卿可与定交简文素重萧景阳在东宫时引爲促晏景阳起更衣简文谓坐客曰尝闻异人间出今日始知是萧尚书到长史齐末覩世方乱筑室巖阿幽居积岁乐安任昉与洽兄沼溉并善尝访洽于田舎见之叹曰此子日下无双到茂灌与弟茂沿皆有文才兼善言理时人比之二陆世祖尝赠诗云魏世重双丁晋朝称二陆何如今两到复似凌寒竹庾彦寳子曼倩早有令誉爲世祖荆州主簿每出常目送之谓刘之遴曰荆南信多君子虽美归田鳯清属桓阶赏徳标竒未过此子梁元帝尝云余于诸僧重招提琰法师隐士重华阳陶贞白士人重汝南周宏正其于义理清转无穷亦一时名士也王威明爲黄门侍郎时湘东王爲丹阳尹与朝士宴集属威明爲酒令威明曰江左以来未有兹举萧琛傅昭在坐并谓知言卫尉赵知礼见𡊮徳章少时叹曰𡊮生举止详中故有陈汝之风江揔持㓜便聪慧神采英㧞甚爲瑯邪王元礼范阳张纉南阳刘之遴所重之遴尝酬揔诗其略曰上位居崇礼寺署邻栖息忌闻晓驺唱每畏晨光赩髙谈意未穷晤对赏无极探志共遨游休沐忘退食曷用销鄙吝枉趾遘颜色上下数千载扬㩁吐胸臆其爲通人钦挹如此陈后主在东宫时张讥爲东宫学士有玉柄麈尾至佳后主亲执之曰当今虽复多士如林堪执此者独张讥耳即手授讥陈后主尝幸钟山召从臣于松林下共谈敕张讥竖义时索麈尾未至后主取松枝手以属讥曰此可代麈尾顾语群臣此即张讥后事陈永阳王临吴郡闻陆庆名请与相见庆固辞以疾时庆宗人陆荣爲郡五官掾庆尝诣焉王乃微服徃荣舎穿壁观之后语荣曰庆风神凝峻殆不可测严君平郑子眞何以尚兹何妥少机警以技巧事湘东王后知其聪明召爲诵书时兰陵萧愼亦有隽才住青杨巷妥住白杨头时人爲之语曰世有两隽白杨何妥青杨萧愼语林卷十六何氏语林卷十七钦定四库全书语林卷十七明何良俊撰赏誉第九杜子光童孺时奇才博学能着文章心解性达无不贯综一时称爲舞阳杜孔子崔司徒每与卢𤣥谈輙叹曰对子眞使我怀古之情更深髙伯恭少有奇度清河崔𤣥伯见而异之叹曰髙子黄中内润文明外照必爲一代伟人魏中山王博识之士见卢㓜章叹之曰卢郎有如此风神唯须诵离骚饮美酒自爲佳士范阳祖元珍与陈郡𡊮景翔齐名秀出时人爲之语曰京师楚楚𡊮与祖洛中翩翩祖与𡊮济隂王元晖见温子昇文尝云江左文人宋有颜延之谢灵运梁有沈约任昉我子昇足以凌颜轹谢含任吐沈魏陆暐与弟恭之并有时誉洛阳令贾祯叹曰仆以老年更覩双璧黄门郎孙惠蔚曰不意二陆复在坐隅杨遵彦小时夙成从父兄黄门侍郎特相器重尝谓人曰此儿驹齿未落已是我家龙文更十年当求之千里外耳杨遵彦典选时以六十人爲一甲杨令其自叙讫不省文簿便次第唿之尝误以卢士深爲士琛士深自言其名遵彦曰卢郎朗润所以加玉杨遵彦作文徳论以爲古今辞人皆负才遗行浇薄险忌唯邢子才王元景温子昇彬彬有徳素杨遵彦欲引崔彦通爲中书侍郎时卢思道直中书省因问卢曰我比日多务都不见崔瞻文藻卿与之亲通理当相悉思道荅曰崔瞻文辞之美实有可称但举世重其风流所以才华见没北齐废帝爲太子时尝集诸儒讲孝经问国子助教许散愁曰先生在世何以自资许对曰散愁自少以来不登娈童之牀不入季女之室服膺简策不知老之将至平生素怀若斯而已太子曰颜子缩屋称贞柳下妪而不乱未若此翁白首不娶魏帝尝季秋大射普令群臣赋诗魏佛助诗末云尺书征建业折简召长安文襄壮之顾谓诸人曰在朝今有魏收便是国之光采卢子均小字龙子风神澹雅从弟思道小字释奴宗中俱称英妙幽州爲之语曰卢家千里释奴龙子王沙弥东适海隅与邢子良游处子良爱其清悟与其在洛两兄书曰贤弟弥郎意识深逺旷达不羁简于造次言必诣理吟咏情性徃徃丽絶恐足下方难爲兄不暇忧其不进也吏部郎中陆卭尝称李徳林曰徳林文章浩浩如长河东注比来见后生制作乃涓浍之流耳李徳林爲文辞覈理畅魏收尝对髙隆之谓其父曰贤子文笔终当继温子昇隆之大笑曰魏常侍殊已嫉贤何不近比老彭乃逺求温子柳思敬少有逺量济阳蔡大寳有重名于江左时爲岳阳王谘议见柳便叹曰襄阳水镜复在于兹辛怀逺与二兄鉴旷弟寳迅皆以才识知名秦雍爲之语曰五龙一门金友玉昆鎭南长史恱寿谓南海王曰向见北海王子天资宏雅神爽髙迈始知天族多奇玉林皆寳李密乗一黄牛被以蒲鞯将汉书一帙挂于角上一手捉牛靷一手翻汉书越国公遇见于道从后按辔蹑之既及问何处书生躭学如此密识是越公乃下牛再拜自言姓名又问所读书荅云项羽传越公奇之与语大恱谓其子𤣥感等曰吾观李密识度女等不及虞世基拜内史舎人时柳顾言博学罕所推许与世基相见叹曰海内当共推此一人薛收与弟徳音元敬齐名号河东三鳯时目收爲长离徳音爲鸑鹫元敬年最少爲鹓雏太宗登极日语房𤣥龄曰薛收若在朕当以中书令处之唐太宗尝称虞永兴有五絶徳行忠直博学文词书翰李守素尤精谱学人号肉谱或谓虞秘监曰李仓曹以善谈人物乃得此名然非雅目公既言成凖的宜有以改之秘监曰昔任彦昇善谈经籍时称爲五经笥宜改仓曹爲人物志刘子翼峭直有行常面折僚友之短退无余訾李百药尝语人曰刘四虽复骂人人多不憾太宗尝出行有司请载副书以从上曰不须虞世南在此行秘书贺徳仁与兄徳基俱以辞学见称时人爲之语曰学行可师贺徳基文质彬彬贺徳仁太宗尝宴群臣于积翠池酣乐赋诗魏征赋西汉其卒章曰终借叔孙礼方知皇帝尊帝曰征言未尝不约我以礼太宗征辽东拜杨宏礼爲兵部侍郎驻跸之役领歩骑二十四军跳出贼背所向摧靡帝自山上下望见其袍仗精整人人尽力谓许敬宗曰越公儿郎故有家风太宗尝曰禇遂良鲠亮有学术竭诚亲于朕若飞鸟依人自加怜爱谷那律淹识群书禇遂良目爲九经库张文瓘补并州㕘军时李勣爲长史语人曰稚圭今之管萧吾所不及太宗尝问群臣曰朕子弟孰贤魏征曰臣愚不尽知其能唯吴王数与臣言未尝不自失帝曰朕亦器之然卿以爲前代孰比对曰经学文雅汉之河间东平至于孝行曾闵不能过帝由是宠遇益厚薛元超爲髙宗所知时在中书特承恩遇尝召入与诸王同预私䜩重其文学政理之才尝语之曰长得卿在中书固不借多人李义府初进以李大亮刘洎之荐太宗召令咏乌李曰日里飏朝彩琴中伴夜啼上林如许树不借一枝栖帝曰当以全枝借子何止一枝韦思谦调官有微累吏部尚书髙季辅曰自吾居选部今始得此一人岂可以小疵而弃大徳擢授监察御史皇甫公义引韦思谦爲沛王府仓曹曰公岂是池中物屈公爲数旬之客以望此府耳鳯阁侍郎杜景佺文章智识并髙逺时号爲鹤鸣鸡树卢昇之爲邓王府典籖王甚知之尝语诸人曰此即寡人相如张鷟文章俊敏凡应八举皆登甲科骞味道尝称之曰此生天下无双崔尚书甚重其弟润甫尝语人曰液子我家龟龙贠半千本名余庆尝师事学士王义方义方嘉重之尝语之曰五百年一贤者生足下当之矣因改名半千孔季诩在秘书陈子昻每爲之目曰神韵清逺可比卫玠魏知古亡后宋广平叹曰叔向古之遗直子产古之遗爱兼之者其魏公乎李元纮爲相务峻崖检夸进者惮之宋广平尝曰李侍郎引宋遥之美黜刘晃之贪贵爲国相家无留储虽季文子之徳何以加诸李乂尝典选请谒不行时人爲之语曰李下无蹊径张燕公尝曰沈三兄诗直须还他第一杨再思每目徐坚为鳯阁舎人様韦氏孝友文学有承庆嗣立邃音乐有万石达礼仪则叔夏史才博识有述时赵冬曦兄弟亦有美名张燕公尝语人曰韦赵兄弟人之杞梓韦述是元行冲姑子性好学尝入行冲书斋忘寝与食行冲引与之谈贯综经史事如指掌试以缀文操牍便成行冲大恱引之同榻曰此吾外家之寳张燕公尝称许景先曰许舎人之文虽无峻峰激流嶃絶之势然属词丰美得中和之气实一时之秀𤣥宗尝早朝见张九龄风仪秀整有异于衆谓左右曰朕每见张九龄精神顿生汝阳王琎是宁王长子丰仪秀整𤣥宗甚爱之尝曰花奴姿质明莹必神仙谪堕也宁王随短之上曰大哥不在过虑阿瞒自是相师帝王之相须有英特之风深沉之候花奴但端笑过人当得公卿间令誉耳房太尉每见元鲁山即终日叹息尝谓李遐叔曰见紫芝眉宇使人名利之心顿尽韦陟以父安石愤激致毙与弟斌杜门不出八年亲友更徃敦晓乃强调洛阳令宋璟见陟叹曰盛徳遗范尽在此矣贺知章性旷夷善谈说与族姑子陆象先善象先尝谓人曰季眞清谈风流吾一日不见则鄙吝生矣贺知章见李太白称之曰此天上谪仙人也陆象先与弟景倩景融景献景裔皆有名当世僧一行少时与象先兄弟相善尝语人曰陆氏兄弟皆有士行古之荀陈何以加之吉顼爲吏部侍郎用陆景初爲洛阳尉其父元方时亦在吏部固辞不敢当顼曰爲官择人至公之道陆景初才望髙雅非常流所及实不以吏部之子妄推荐也竟奏授之元结举进士礼部侍郎杨浚见其文叹曰一第慁子耳有司得子是頼是年果擢上第阎士和尝评㩁歴世文章独推萧颕士以爲闻萧氏之风者五尺童子羞称曹陆皇甫冉是𤣥晏先生之后张曲江深爱之尝曰皇甫生清颕秀㧞有江徐之风李遐叔着含元殿赋成以示萧茂挺茂挺曰景福之上灵光之下钱起与郎士元齐名时人语曰前有沈宋后有钱郎刘捷卿在都尝寝疾房太尉闻而忧之通夕不寐顾语賔从曰捷卿有不讳可谓无复有神理刘忠州每与刘捷卿谈輙语曰闻刘公清言皇王之理尽矣良俊按宋祁唐书刘知几第五子刘迅传中有此二事又摭言李华三贤论其论刘愼虚亦载此事不应二人同时事都不异然三贤论又谓愼虚名儒大官之家兄弟以学着乃述诗书礼易春秋爲五说条贯源流备古今之变今考刘昫宋祁唐书及李肇国史补作五说者正刘迅也且刘迅父知几史才无对官至崇文馆学士叔知柔以文章政事致位尚书右丞兄贶餗彚秩弟逈本传中皆有述撰则所谓名儒大官之家与兄弟以学着者非迅而何且二唐书都不载刘愼虚事岂摭言称愼虚门阀风望如此而正史顾遗之耶则愼虚之爲迅无疑迅本字捷卿或愼虚其别字也但正史不着迅有别字与其能诗而诗家序论亦不详其所出乃知记事者固多踈漏也陈郡殷寅名知人见刘捷卿叹曰今之黄叔度也李揆在中书美风仪善奏对帝叹曰卿门地人物文学皆当世第一信是朝廷羽仪文宗尝问魏謩卿家书诏颇悉存不謩对比多失坠惟故簮笏在诏令上送时郑覃曰在人不在笏帝曰覃不识朕意此笏乃今之甘棠元稹爲翰林承㫖朝退行至廊下时初日映九英梅隙光射稹有气勃然百寮望之叹曰岂肠胃之章映日可见乎顾逋翁恃才凌物于文章少所推可见白居易之文即自失曰吾谓斯文遂絶今复得子矣有人言牛僧孺可爲御史大夫宰臣郑覃曰顷爲中丞未尝搏击恐无风望上曰鸾鳯与鹰隼事异牛竒章鎭江夏辟柳仲郢爲从事仲郢有元公之风动修礼法竒章叹曰茍非积习名教安能及此柳璨爲左拾遗公卿託爲牋奏时誉日洽以其博奥目爲柳箧子赵光逢方直温润当时目爲玉界尺刘子仪爱徐坚初学记尝曰非但初学正可爲终身记耳李穆有清识然独重徐寳臣尝语人曰吾观江表冠盖若中立有道唯有徐公李穆从王昭素学易昭素语穆曰子所谓精理徃徃出吾意表陈彭年在翰林所兼十余职皆文翰清秘之目时人谓其署衔爲一条氷王冀公自江宁归再秉机轴鲁宗道时爲㕘政凡聚议多冀公不堪冀公语曰掌武相公在政府日㕘政岂敢如此鲁笑曰王文正先朝重徳岂他人可企茍公执政平允宗道亦何敢异同宋景文云左太沖诗曰振衣千仞冈濯足万里流使人飘飘有世表意不减嵇康目送飞鸿语宋莒公言欧阳永叔推重归去来词以爲江左髙文丞相以爲知言欧阳公平日少许人惟服韩稚圭尝因事叹曰累百欧阳脩何敢望韩公文彦博守成都见文与可竒之尝曰与可襟韵洒落如晴云秋月尘埃不到二苏初赴制举到都是时同召试者甚衆一日韩魏公与客言曰二苏在此而诸人亦敢与之较试耶此语既传由是不试而去者十八九程伯淳尝至天宁寺方饭见趋进揖逊之盛叹曰三代威仪尽在是矣王荆公司马温公吕申公韩黄门仁宗朝同在从班特相友善暇日多㑹于僧坊徃徃谈燕终日他人罕得而预时目爲嘉祐四友王介甫与吕申公素相厚善尝曰吕十六不作相天下不太平又曰晦叔作相吾辈可以言仕矣东坡诗文落笔輙爲人传诵每一篇到欧公爲终日喜前后𩔖如此一日与子棐论文因及东坡公叹曰汝记吾言三十年后世上人更不道着我也崇宁间海外诗盛行后生不复有言欧公者东坡初爲赵清献公作表忠观碑或持以示王荆公公读之沉吟曰此何语耶时有客在傍遽诋訿之公不荅读至再三又携之而起且行且读忽叹曰此三王世家也客大惭崇宁大观间朝廷禁止苏公文章赏钱增至八十万禁愈严而传愈盛徃徃以多相夸士大夫不能诵坡诗便自觉气索而人谓之不韵㕘寥尝与客评诗客曰世间故实小说有可以入诗者有不可以入诗者唯东坡全不拣择入手便用如街谈巷说一经坡手似神仙㸃瓦砾爲黄金自有妙处㕘寥曰老坡牙颊间别有一副炉鞲他人岂可学耶座客无不以爲然苏栾城云子瞻诸文皆有竒气至赤壁赋彷彿屈原宋玉之作汉唐诸公莫及也苏栾城云读上林赋如观君子佩玉冠冕折还揖让音吐皆中规矩终日威仪无不可观苏子由云庄周养生一篇诵之如神龙行空爪趾鳞翼所及皆自合规矩吕太尉赴延安帅道出西都时程正叔居里中谓门人曰吾闻吕吉甫未识其面明旦西出必经吾门我且一觇之迨旦了无所闻询之则过已久矣道旁多不知正叔叹曰夫以从者数百人马数十行道中能使悄然无声驭衆如此可谓整肃矣立朝虽多可议其才亦何可掩黄太史年十七八时自称清风客俞清老见而目之曰竒逸通脱眞骥子堕地也黄鲁直见谢无逸诗叹曰使在馆阁当不减晁张苏子瞻自海外归与米元章书云岭海八年亲友旷絶亦未尝关念但念吾元章迈徃凌云之气清雄絶俗之文超妙入神之字何时见之以洗我积年瘴毒耶今眞见之及得寳月菴赋诵之以爲恨二十年相从知元章不尽元章荅云更有知不尽处脩杨许之业爲帝宸碧落之游异时相见乃知也其髙自标置如此绍圣元符间汪内相彦章有声太学中时人爲之语曰江左二寳胡伸汪藻王景文在太学与九江王阮齐名阮尝曰听景文谈如读郦道元水经名川支渠贯穿周匝无有间断咳唾皆成珠玑赵汝愚尝称刘光祖论谏激烈似苏子瞻恳恻似范祖禹世以爲知言御史胡纮希韩侂胄意诬赵汝愚久蓄邪心尝语人以乗龙授鼎之梦又言朝士中有推汝愚宗𣲖出楚王元佐爲正统所在盖指游仲鸿也初欲直书仲鸿名张孝伯见之曰书其名则窜矣凡阿附宰相本冀官爵此人沉埋六院且二年心迹可察遂不书仲鸿名赵汝愚罢相游仲鸿力求外除朱仲晦闻其出叹曰信蜀士之多竒也谢枋得豪爽性好直言每与人论古今治乱及天下事必掀髯抵几跳跃自奋徐霖尝称之曰谢君如惊鹤摩霄不可笼絷董师中小时敏悟右相唐古额尔衮尤器重之抚其座曰子议论英发襟度开朗他日必居此座黄文献平居和易煦如阳春然刚中少容触物或弦急及升朝行挺立无所附足不登势人之门一时称其髙风劲节如氷壶玉尺纎尘弗汚元仁宗尝目赵子昻操履纯正博学多闻书画絶伦旁通释老求之当代罕见其俦胡汲仲谓赵子昻书上下五百年从横一万里举无此书赵子昻尝语人曰姚子敬天资髙爽相见令人怒不见令人思鲜于伯机目赵子昻神情简逺是神仙中人语林卷十七何氏语林卷十八钦定四库全书语林卷十八明何良俊撰品藻第十昔子贡万人夫子曰我则不暇葢少之也及观夫子之论管仲晏子铜鞮伯华程本子蘧伯玉子产孟公绰寗武子诸人其差次品列不遗毫髪此所谓方人者非耶而何独少子贡也葢夫子尝曰不患人之不已知患不知人也则夫子何尝不贵知人哉然所贵知人者爲其能自考也不然知之虽明奚益哉汉晋以来喜人伦其品目率一二语皆微中足以槩人终身此其人岂必尽能自考有所益然足使后之欲论其世者宛然若亲见其人则斯语又乌可少哉肃宗雅好崔骃文章尝语窦宪曰卿知崔骃否宪曰班固数爲臣说之然未见也帝曰卿好班固而忽崔骃此何异叶公之好龙汉桓帝尝问陈仲举徐稺𡊮闳韦着三人孰爲先后仲举对曰闳生出公族闻道渐训着长于三辅礼义之俗所谓不扶自直不镂自雕至于稺者爰自江南卑薄之域而角立杰出宜当爲先或问汝南许章曰叔慈慈明孰贤许曰二荀皆玉也慈明外朗叔慈内润陈太丘子纪纪子群并有髙名天下以爲公惭卿卿惭长郭林宗目汝南谢子微陈留邉文礼二子英才有余并不入道孔北海与平原陶邱洪陈留邉让并以俊秀爲后进冠葢孔持论经理不如洪让逸才宏博过之邉文礼才辩俊逸孔北海尝荐于曹公曰邉让爲九州之被则不足爲单衣襜褕则有余华子鱼与北海邴根矩管㓜安游学相善时号三人爲一龙华爲龙头邴爲龙腹管爲龙尾何良俊曰华子鱼输心异代大肆戈鋋邴根矩避难殊方自露环颕较之㓜安韬精戢羽终始令徳者岂可同年而校其优劣哉笃而论之当以管爲龙头邴爲龙腹华爲龙尾王景兴在会稽思贤嘉善乐採贤俊问功曹虞仲翔曰闻玉出崑山珠生南海逺方异域各生珍寳且闻士人叹美贵邦旧多英俊徒以逺于京畿含香未越耳功曹雅好博古宁识其人耶虞对曰夫会稽上应牵牛之宿下当少阳之位东渐巨海西通五湖南畅无垠北渚浙江山有金玉鸟兽之殷水有鱼盐珠蚌之饶海岳精液善生俊异是以忠臣系踵孝子连闾下及贤女靡不育焉景兴笑曰地势然矣士女之名可悉闻乎仲翔曰不敢及逺请略举其近徃者孝子句章董黯尽心色养䘮致其哀单身林野鸟兽归怀怨亲之辱白日报讐海内闻名昭然光着太中大夫山隂陈嚣渔则化盗居则让邻感侵退藩遂成义里摄养车妪行足厉俗自扬子云等上书荐之粲然传世太尉山隂郑公清亮质直不畏彊御鲁相山隂钟离意禀殊特之姿孝家忠朝故取养有君子之謩鲁国有丹书之信及陈宫费齐皆上契天心功徳治状记在汉籍有道山隂赵晔征士上虞王充各洪才渊懿学究道源着书垂藻骆驿百篇释经传之宿疑解当世之槃结或上穷隂阳之奥祕下据人情之归极交阯刺史上虞綦母俊㧞济一郡让爵土之封决曹掾上虞孟英三世死义主簿句章梁宏功曹史余姚驷勲主簿句章郑云皆敦终始之义引罪免居门下督盗贼余姚伍隆候主簿任光章安小吏黄他身当白刃济君于难扬州从事句章王脩委身授命垂声来世河内太守上虞魏少英遭世迍蹇忘家忧国列在八俊爲世英彦尚书乌伤杨乔桓帝妻以公主辞疾不纳近故太尉上虞朱公天资聦亮钦明神武䇿无失谟征无遗虑是以天下义兵思以爲首上虞女子曹娥父溺江流投水而死立石碑纪炳然着显景兴曰是既然矣颍川有巢许之逸轨吴有太伯之三让贵郡虽士人纷纭于此足矣仲翔对曰故先言其近者耳若乃引上世之事及抗节之士亦有其人昔越王翳让位逃于巫山之穴越人薫而出之斯非太伯之俦耶且太伯外来之君非其地人也若以外来言之则大禹亦廵于此而葬之矣鄞大里黄公洁已暴秦之世髙祖即阼不能一致惠帝恭让出则济难征士余姚严遵王莽数聘抗节不行光武中兴然后俯就矫手不拜气凌云日皆着于传籍较然彰明岂如巢许流俗遗谭不见经传者哉景兴笑曰善哉话言也贤矣非君不着太守未之前闻也陈元龙使功曹陈季弼诣许谓之曰许下论议待吾不足足下相爲观察还以见诲季弼还曰闻逺近之论颇谓明府骄而自矜元龙曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清脩疾恶有识有义吾敬赵元达博闻强记竒逸卓荦吾敬孔文举雄姿杰出有王伯之略吾敬刘𤣥徳所敬如此何骄之有余子𤨏𤨏亦焉足録哉髙贵乡公即位神明爽隽徳音宣朗朝罢司马景王私问钟会曰上何如主会曰才同陈思武𩔖太祖景王曰果如卿言社稷之福张惠恕少脩节操容貌奇伟吴主闻之后以问群臣曰温当今与谁爲比大司农刘基曰可与全琮爲辈太常顾荣曰基未详其爲人也温当今无辈张惠恕至蜀诸葛武侯甚知之及闻惠恕黜免未得其故思之数日曰吾今已了矣其人于清浊太明善恶太分有人言许子将褒贬不平以㧞樊子昭而抑许文休刘子扬曰子昭㧞自贾竖年至七十退能守静进不茍竞子将之㧞夫亦宜尔蒋子通曰子昭诚自㓜至长容貌完洁然观其揷牙齿树颊颏吐脣吻自非文休之敌崔琰从弟林尝与陈群共论冀州人士称琰爲首群以智不存身贬之林曰大丈夫爲有邂逅耳即如卿诸人良足贵乎张辅吴在孙权坐尝论刘子初𥚹阨不当拒张飞太甚权曰若令子初随世沉浮容恱𤣥徳交非其人何足称髙士荀奉倩谓其父文若立徳髙整轨仪以训物从兄公达不治外形而愼密自居以公达爲优吴宣太子妙选官属东宫号爲多士使侍中胡综作賔客目曰英才卓越超踰伦匹则诸葛恪精识时机达幽究微则顾谭凝辩宏达言能释结则谢景究学甄微游夏同科则范愼南阳羊道私駮综曰元逊才而踈子黙精而狠叔发辩而浮孝敬深而狭所言皆有指趣然道竟以此言不爲恪等所亲后四人皆败时以道爲知言李令伯入洛见张茂先张言次问孔明言教何碎令伯曰昔舜禹臯陶相与语故得简大雅诰与凡人语宜碎孔明与言者无已敌言教是以碎耳张公大善令伯对晋武与胡威语次因及其父清徳遂问威曰卿自谓孰与父清威曰威乃何敢望臣父帝又问卿父以何爲胜耶威荅曰臣父清常恐人知臣清常恐人不知王武子甚重荀松以方其外祖陈郡𡊮侃谓侃弟奥曰近见荀监子清虚名理当不及父徳性纯粹是贤兄辈人也王太尉甚重其弟平子与处仲庾子嵩尝谓天下士人目曰阿平第一子嵩第二处仲第三王平子尝行经陈留郡界陈留时爲大郡名有人士太守遣吏迎王王问吏曰此郡人士爲谁吏曰有蔡子尼江应元是时郡人多居大位者王以其姓名问曰甲乙等非君郡人耶何但称此二人吏曰向谓君侯问人不谓问官位王笑而止到郡以语太守曰旧名此邦有风俗果然小吏亦复知此时人目王汝南上方山涛不足下比魏舒有余王闻之曰欲处我于季孟之间卫洗马颖识通达天韵标令论者以爲出王眉子平子武子之右世人爲之语曰诸王三子不如卫家一儿州里目陈留阮放爲宏伯髙平郄鉴爲方伯泰山胡母辅之爲达伯济隂卞壸爲裁伯陈留蔡谟爲朗伯阮孚爲诞伯髙平刘绥爲委伯泰山羊曼爲䵬伯凡八人号兖州八伯以拟八隽解叔连在豫州尝问从事陈頵曰河北白壤膏粱何故少人士陈曰英伟大贤多出山泽河北土地平均蓬蒿裁髙三尺不足成林故也叔连曰张彦眞以爲汝颍巧辩不及青徐儒雅陈曰张彦眞与元礼不协故设过言老子庄周生陈梁伏羲傅说师旷大项出阳夏汉魏二祖起于沛谯凖之衆州莫与爲比叔连甚异之曰豫州人士常半天下此言非虚裴景思是裴叔则子谢㓜舆庾子躬甚知之尝曰裴宪鲠亮宏达通机识命不知其何如父至于深宏保素不以世物婴心者其殆过之诸葛恢蔡谟与荀闿俱字道明并有名江左号爲中兴三明时人爲之语曰京都三明各有名蔡氏儒雅荀葛清荀道元道明兄弟俱有名明帝尝从容问王世将曰二荀兄弟孰贤世将荅以闿才明过邃帝以语庾太尉太尉曰邃眞粹之地亦闿所不及庾赤玉曾问殷洪乔王丞相治何似讵是所长殷曰其余令绩不复称论然三捉三治三休三败中朝人共论少正卯盗跖其恶孰深有人云少正卯虽姦不至剖人充膳盗跖爲甚颜光禄曰爲恶彰露人思加戮隐伏之姦非圣不诛由此言之少正爲甚衆莫能屈或问江左诸人优劣于颜光禄颜曰周伯仁之正邓伯道之清卞望之之节余则吾不知支道林目会稽王曰有逺体而无逺神桓茂伦性通朗有人伦鉴识时人方之许郭雅爲周侯所重周尝叹曰茂伦嵚﨑歴落是可笑人刘尹谢鎭西共论中朝士人或问杜又可方卫洗马不谢曰安得比中间可容数人顾长康在桓公大司马府桓公曰长康体中痴黠各半合而论之正得平耳王季琰有隽才与兄元琳并有美称季琰又出元琳右时人爲之语曰法护非不佳僧弥难爲兄羊𤣥保爲司徒长史府公王𢎞甚知之谓左长史庾登之吏部尚书王淮之曰卿二贤明美朗识会悟多通然𢎞懿之望故当共推羊也有蔡湛之者甚重谢𢎞微湛之犹及见谢安兄弟尝语人曰𢎞微貌𩔖中郎性似文靖谢尚书尝云阿逺刚躁负气阿客博而无检阿多恃才而持操不笃宣明自知而纳善不周设复功济三才终亦以此爲恨至如微子吾无间然谢叔源尝因酣宴之余爲韵语以奖训灵运等曰康乐诞通度实有名家韵若加绳染功剖莹乃琼瑾宣明体逺识颖达乃沉隽若能去方执穆穆三才顺阿多标独解弱冠纂华允质胜诫无文其尚又能峻通逺怀清悟采采标兰讯直辔鲜不踬抑用解偏吝微子基微尚无倦由慕蔺勿轻一篑少进徃将千仞数子勉之哉风流由尔振如不犯所知此外无所愼灵运等皆有诫厉之言惟𢎞微独尽褒美世目谢宣明渉猎文义朗赡多通以方杨徳祖微将不及宣明闻犹以爲恨或人问沈休文王惠何如休文曰令明简问王球何如曰蒨玉淡又次问谢𢎞微何如曰简而不失淡而不流古之所谓名臣𢎞微当之矣王蒨玉居身简贵不杂交游筵席虚静门无异客从兄昙首常语云蒨玉亦是玉巵但无当耳齐太祖素竒爱张思光爲太尉时与思光欵接见思光常笑曰此人不可无一不可有二王仆射语人曰张绪过江所未有北士中可求之耳不知黄叔度陈仲弓能过之不到长史在天监中甚见知赏时二兄沼溉与从弟沆一时俱有美名髙祖尝问丘待诏到洽何如沆溉丘对曰清正过于沆文章不减溉加以清言殆将难及梁元帝尝自言我韬于文士愧于武夫论者以爲得言元文若少有文学时誉甚美与从兄安丰中山并是宗室以博古文学齐名时人莫能定其优劣范阳卢道将谓吏部清河崔休曰三人才学虽无髙下然安丰少于造次中山太多皁白未若济南风流沉雅时人爲之语曰三王楚琳琅未若济南备贠方邢子广目二卢云询祖有规检祢衡思道无氷稜文举梁使至北与馆伴李纬语次因问安平诸崔纬曰子玉以还雕龙絶矣崔暹闻之而怒后纬诣门谢暹暹不顾而出崔㥄端凝如神以简贵自处齐神武言崔㥄应作令仆恨其神明太遒房𤣥龄在隋尝校讐秘书省时吏部侍郎髙孝基名知人谓裴矩曰仆观人多矣未有如此郎者当爲国器但恨其不见耸壑昂霄耳太宗尝因群臣侍宴语王珪曰卿识鉴精通尤善谈论自房𤣥龄以下咸宜品藻又可自量孰与诸子贤珪对曰孜孜奉国知无不爲臣不如𤣥龄才兼文武出将入相臣不如李靖敷奏详明出纳唯允臣不如温彦博处繁理剧衆务必举臣不如戴胄以谏诤爲心耻君不及于尧舜臣不如魏征至于激浊扬清嫉恶好善臣于数子亦有一日之长太宗深然其言诸人各以爲尽已所怀谓之确论温大雅在隋与颜思鲁俱在东宫彦博与思鲁弟愍楚同直内史省彦将与愍楚弟游秦同典校秘阁二家兄弟各爲一时人物之选世以爲小时学业颜氏爲优后来官位温氏爲盛太宗尝语人曰人言魏征举动踈慢我但觉其妩媚耳禇河南一日问虞秘监某书何如永师虞曰闻彼一字直钱五万官岂得若此又问何如欧阳询虞曰闻询不择纸笔皆能如志官岂得若此禇恚曰若尔某何得更留意于此虞曰若手和笔调遇合作者亦深可贵尚禇喜而退李纲爲詹事隐太子尝至温汤纲以小疾不从有献生鱼者太子召饔者鲙之时李检赵元楷在坐各自賛能爲鲙太子谓之曰飞刀鲙鲤调和鼎食公实有之至于审谕弼谐固属李纲矣马周雅善敷奏动无不中岑文本谓人曰吾观马君论事多矣援引事𩔖扬𣙜古今举要删芜㑹文切理奇锋髙论徃徃间出听之靡靡令人忘倦昔之苏张钟贾正应此耳然鸢肩火色腾上必速恐不能久耳无何而卒如文本言来恒与其弟济相次知政事时以爲荣初济父护儿在隋爲将而恒济俱以学行见称虞世南子昶既无才术累居工作之司济初升相位许敬宗叹曰士之登庸不系世业履道则爲衣冠失绪则爲匹庶来护儿儿作相虞世南儿作匠崔融李峤张说俱重四杰之文崔尝曰王勃文章宏放奔逸有絶尘之迹固非常流所及唯炯与照邻可以企之盈川之言信矣说曰盈川文思如悬河注水酌之不竭既优于卢亦不减王耻居王后信然愧在卢前谦也世言杨盈川之文好以古人姓名连用号爲㸃鬼簿骆賔王文好数对号算博士苏味道髙爽王方庆鲁钝同时爲凤阁侍郎或问张元一二子孰贤元一荅曰苏如九月得霜鹰王如十月被冻蝇中宗正月晦日幸昆明池赋诗群臣应制百余篇帐殿前结綵楼命上官昭容选一首爲新翻御制曲从臣悉集其下须臾纸落如飞各认其名而怀之唯沈宋二诗不下又移时一纸飞坠竞取而观乃沈诗也昭容评曰二诗工力悉敌沈诗落句云微臣雕朽质羞覩豫章材盖辞气已竭宋云不愁明月尽自有夜珠来犹陡徤举沈乃不敢复争中宗尝召宰相苏瓌李峤之子进见时皆童年帝谓曰汝等各以所通书取宜奏吾者言之颋应曰木从绳则正后从谏则圣峤之子亦奏曰斮朝渉之胫剖贤人之心帝曰苏瓌有子李峤无儿苏廷硕与宋广平同在政府广平刚正多所裁断苏皆顺从其美广平甚恱之尝谓人曰吾与苏氏父子皆同时爲宰相仆射长厚诚爲国器然献可替否罄尽臣节则颋实过之东明观道士周彦云欲爲其师立碑谓苏昌容曰成某志者不过烦相君诸子五郎文六郎书七郎致石瓌大笑口不言而心服其当张燕公徐元固同在集贤十余年好尚颇同情契相得诸学士凋落者衆燕公手䟽诸人名与元固同观之元固谓燕公曰诸公昔年皆擅一时之美敢问孰爲先后燕公言李峤崔融薛稷宋之问如良金美玉无施不可富嘉谟之文如孤峯絶岸壁立万仞丛云郁兴震雷俱发诚可贵乎若施于廊庙则骇矣阎朝隐之文如丽色净妆衣之绮绣燕歌赵舞观者忘忧然𩔖之风雅则罪人矣元固因问今之后进文辞孰贤燕公曰韩休之文如太羹𤣥酒雅有典则而薄于滋味许景先之文如丰肌腻理秾华可爱而乏风骨张九龄之文如轻缣素练虽济时用而窘于邉幅王翰之文如琼杯玉斚烂然可珍而有玷缺若能成其所阙济其所长亦各一时之秀也齐澣善知今事髙仲舒善知古事姚崇每谘此两人尝曰欲知古事问仲舒欲知今事问齐澣一说今事问崔琳姚梁公与崔监同在中书梁公在假旬日政事委积崔处置皆不得自言于𤣥宗𤣥宗曰朕以天下事本付姚崇以卿坐鎭雅俗耳及梁公出顷刻间决遣尽毕时齐平阳见之梁公自以爲能颇有得色因问平阳曰余之爲相可是谁比平阳未及对梁公曰何如管晏曰不可比管晏管晏作法虽不及后犹及其身相公作相所立法令施未竟悉更之以此不及梁公曰然则竟何如曰相公可谓救时之相也梁公投笔曰救时之相岂易得乎张说爲左丞相知京官考其子均任中书舎人说时注曰父教子忠古之善训祁奚举午义不胜私至如润色王言章施帝载道㕘坟典例絶常功恭闻前烈尤难其任岂以嫌疑敢挠纲纪考上下人服其公卢藏用尝谓李邕如干将莫邪难与争锋但虞伤缺耳裴子余𥙷鄠尉同舎李朝隐程行谌以文法称而子余以儒显或问优劣于长史陈崇业陈荅曰兰菊异芬胡有废者鱼朝恩判国学日会释菜执易升座百官在列朝恩言鼎有覆餗象以侵宰臣时王缙大怒元载怡然朝恩曰怒者常情笑者不可测刘蕡精于儒术尝看文中子忿然言曰才非殆庶拟上圣述作不亦过乎客曰文中子于六籍何如蕡曰若以人望人文中子于六籍犹奴婢之于郎主也世遂以文中子爲六籍奴婢张𢎞靖三代掌书命皆在台座前此未有杨巨源赠诗曰伊陟无闻祖韦贤不到孙时称其能与张家说门戸穆秘监四子賛质贠赏皆有令誉性又和粹世以滋味目之谓賛俗而有格爲酪质美而多入爲酥贠爲醍醐言粹而少用赏爲乳腐言最凡固贞元中杨氏穆氏兄弟皆有美名人物气韵略相似人不能上下或言杨氏兄弟賔客皆同穆氏兄弟賔客各殊以此爲优劣李观作文不旁沿前人时谓与韩愈相上下及观少夭而愈后文益工议者以爲观文未极愈老不休故卒擅名陆希声以爲观尚辞故辞胜理愈尚质故理胜辞虽愈穷老不能加观之辞观后愈死亦不能逮愈之质在选诸人拟以李珏爲殿中御史宰相韦处厚曰清庙之器岂击搏才耶除礼部贠外郎干符中蒋凝应宏辞举爲赋止及四韵遂白而出试官逼请所试观之叹息称善顷刻之间播于人口时人语曰白头花钿满面不若徐妃半籹后唐命相安重诲欲用崔协任圜欲用李琪圜曰朝廷有李琪者学际天人奕叶轩冕论才校艺可敌时軰百人必舎琪而相协如弃苏合之丸取蜣蛣之转也后唐张文礼素不知书亦无方略唯于懦兵之中萋菲上将言甲不知进退乙不识军机以此军人推爲良将柳开少好任气大言凌物应举时以文章投主司于帘前多至千轴载以独轮车引试日衣襕自拥车入欲以此骇衆取名时张景能文有名唯袖一书帘前献之主司大称赏擢景优等时人爲之语曰柳开千轴不如张景一书张尚书尝曰吾榜中愼重有雅望无如李文靖深沉有徳素鎭服天下无如王子明面折庭争有风采无如冦莱公当方面之寄则咏不敢辞张乖崖尝称使冦公治蜀未必如咏至于澶渊一掷咏不敢爲夏英公言杨文公文如锦绣屏风但无骨耳议者谓英公之文譬诸泉水迅急湍悍至于浩荡汪洋不如文公世言宋宣献公未尝素谈在河南聚㕔録囚公曰汝与某人素有何寃囚不能对坐上官更以俗语问之囚始能荅宋元宪公近之和气拂拂然袭人景文公则英采秀发三人者久视之无一㸃尘俗眞神仙中人也世言欧阳永叔每夸政事不夸文章蔡君谟不夸书吕济叔不夸棋何公不夸饮酒司马君实不夸清絶大抵不足则夸也司马温公言昔与王介甫同爲郡牧判官包孝肃爲使时号清严一日牡丹盛开包公置酒赏之公举酒相劝某素不喜酒亦强饮介甫终席不饮包公不能强也以此知其不屈曾子固与王荆公友善后神宗以问子固云卿与王安石相知最早安石果何如子固曰安石文章行谊不减扬雄以吝故不及神宗遽曰安石轻富贵似不吝也子固曰臣所谓吝者以安石勇于有爲而吝于改过耳神宗颔之宋景文诸公在馆中尝评唐人之诗言李长吉才力奔放不惊衆絶俗不肯下笔因举其鴈门太守诗云黒云压城城欲摧甲光向日金鳞开王介甫曰是儿言不相副也方黒云如此安得向日之甲光乎王平甫阅韩退之送石洪温造二处士诗序言退之善与处士作牙苏子瞻云老杜自秦川赴成都所歴辄作一诗数千里山川在人目中古今诗人殆无其比独明皇遣吴道子传画蜀道山川归对大同殿索其画无有曰在臣腹中请疋素写之半日都毕明皇后幸蜀皆黙识其处无不相合唯此可用爲比苏叔党过尝读南史东坡卧听之因语叔党曰王僧䖍居建康禁中里马粪巷子孙贤实谦和时人称马粪诸王爲长者东汉賛论李固云观胡广赵戒如粪土粪之秽也一经僧䖍便爲佳号而以比胡赵则粪有时而不幸汝可不知乎苏子由尝云在朝所见朝廷遗老数人如欧阳永叔张公安道皆一世伟人苏子容刘贡父博学强识亦可以名世予幸与之周旋听其诵说放失旧闻多得其详实其于天下事古今得失折衷典据甚多晁秘监以集句示刘贡父贡父曰君髙明之识辅以家世文学何至作此等伎俩殊非我素所期也吾尝谓集古人句譬如蓬荜之士适有佳客既无自己庖厨而器皿肴蔌悉假贷于人收拾饾饤意欲强学豪奢而寒酸之气终是不去非如贵公供帐不移水陆之珍咄嗟而办陈莹中题元祐党籍碑云呜唿汉世得人于斯爲盛徐师川曰东坡山谷莹中三君皆余所畏然各有可笑东坡议论谏诤眞能杀身成仁者夫死生旦夜尔而欲学长生不死山谷赴官姑孰既至未视事闻当罢不去竟俯就之七日符至乃去问其故曰不尔无舟吏可迁夫士之进退极欲分明岂可以舟吏爲累莹中大节昭着是能必行其志者当视爵禄如粪土然犹时对日者说命唐子西在惠州名酒之和者曰养生主劲者曰齐物论杨诚斋退居名酒之和者曰金盘露劲者曰椒花雨尝言余爱椒花雨甚于金盘露汤伯纪以陶渊明述酒篇爲零陵哀诗赵子固目姜尧章爲书家申韩赵和仲尝云知古者莫如洪景卢知今者莫如陈君举宋世尝目庄周爲道家之仪秦王通孔门之王莽元仁宗极重赵孟頫尝与侍臣论文学之士以孟頫比唐之李太白宋之苏子瞻语林卷十八何氏语林卷十九钦定四库全书语林卷十九眀何良俊撰箴规第十一臧孙有言曰石犹生我疢之美其毒滋多呜唿自古天子有四海诸侯飨国卿大夫持禄守官士庶人保其家何可一日不闻谠言乎严子陵与侯司徒书曰君房足下位至鼎足甚善懐仁辅义天下恱阿腴顺㫖腰领絶侯得书封奏之帝笑曰此狂奴故态髙义方尝造马季长季长辞不见义方覆刺为书曰伏闻髙问为日已久冀一见龙光叙腹心之愿不圗辞之以疾昔周公父兄文武九命作相以尹华夏犹握沐吐食以接白屋之士天下归徳厯载邈矣今君不能相见宜哉季长大愧遣人追请径去不肯还范孟博迁光禄勲主事时陈仲举为光禄勲范执公仪诣陈陈不止之范懐恨投版弃官而去郭有道闻而让仲举曰若范孟博者岂宜以公礼格之今成其去就之名得无自取不优之议仲举乃谢孟博祢正平忤曹公责为皷吏祢祼身更衣颜色不怍孔北海退而数之曰正平大雅固当尔耶魏文为五官将时临淄侯才名甚盛几有夺嫡之议曹公一日屏人以谘扵贾诩诩黙然不对曹公曰与卿言不荅何也诩曰属有所思不即对耳公问何思荅曰思𡊮本初刘景升父子也曹公大笑太子遂定蜀先主时天旱禁酒酿者有刑吏于人家检得酿具欲令与酿酒者同罚时简雍从先主逰见一男子行道雍谓先主曰彼人欲行淫何以不缚先主曰卿何以知之雍曰彼有淫具与欲酿同先主大笑命原欲酿者樊建入晋为给事中晋武帝问诸葛孔明之治蜀建对曰闻恶必改而不矜过赏罚之信足感神眀帝曰善哉使我得此人以自辅岂有今日之劳乎建稽首曰臣窃闻天下之论皆谓邓艾见枉陛下知而不理此岂冯唐所谓虽得颇牧而不能用者乎帝笑曰吾方欲眀之卿言起我意扵是发诏理艾石季伦尝与长水校尉孙季舒酣宴孙慢傲过度季伦欲表免之裴叔则闻而谓之曰季舒酒狂四海所知足下饮人狂药责人正礼不亦乖乎王丞相与庾太尉颇懐疑贰时孙安国为庾公征西主簿孙宻谏庾曰王公神情朗达常有世外之懐岂肯为凡人事耶此必邪佞之徒欲间踈内外耳公宜稍详之太尉初意顿释祖士言深好奕棋王䖏叔谓之曰禹惜寸隂不闻数棋祖云聊用忘忧耳䖏叔曰古人邅时则以功达其道不遇则以言达其才故否泰不穷也今晋未有书而天下倾覆旧事荡灭君少长王都㳺宦四方华夷成败皆在耳目何不记述使有裁成昔应仲逺作风俗通崔子真作政论蔡伯喈作劝学篇史㳺作急就章犹行扵世便为没而不朽当其同时人岂少哉而皆无闻由无述作也故君子疾没世而名不称况国史眀乎得失之迹何必博奕而后忘忧哉祖喟然叹曰非不恱子之道力不足也遂发书荐䖏叔脩史帝以问钟雅事遂不行谢太傅爱好声律期功之惨不废伎乐颇以成俗王文度苦相规切谢贻文度书曰知君思相爱惜之至仆所求者声谓称情义无所不可为聊复以自娱耳若絜轨迹崇世教非所拟议亦非所屑常谓君麄得鄙趣者犹未得之濠上耶故知莫逆未易为人文度荅言具君雅㫖此是诚心而行独往之美然恐非大雅中庸之谓意者以为人之体韵犹器之方圎方圎不可错用体韵岂可易䖏各顺其方以𢎞其业则嵗寒之功必有成矣吾子少立徳行体议淹允加以令地优㳺自居佥曰之谈咸以清逺相许至扵此事实有疑焉公私二三莫见其可以此为濠上悟之者得无鲜乎且天下之寳故为天下所惜天下之所非何为不可以天下为心乎想君幸复三思书反覆数四谢竟不从谢万为豫州都督王右军贻书戒之曰以君迈往不屑之韵而俯同羣辟诚难为意然所谓通识正自当随事行藏乃为逺耳愿君与士之最下者同则尽善矣食不二味居不重席此复何有而古人以为美谈济不所由实在积小以致髙大君其存之谢万就太傅乞裘自云畏寒太傅荅曰君妄语正欲以为豪具耳若畏寒无复胜绵者乃以三十斤绵与万车武子为侍中日与王东亭诸人期共逰集武子请急出过诣王子敬子敬时住在建阳门内道北武子求去子敬问卿何以忽忽武子荅云与东亭诸人期共行子敬曰卿何以乃作此不急行武子不敢去尽急还台王国寳是谢太傅壻専利无检行太傅每抑制之后国寳为孝武帝亲暱遂危搆太傅帝一日召桓子野饮太傅亦在坐帝命桓吹笛桓神色无忤即吹为一弄乃放笛云臣扵筝分乃不及笛然自足以韵合歌管请以筝歌并请一吹笛人帝善其调达乃勑御妓吹笛桓又言御府人于臣必自不合臣有一奴善相便串帝令召之奴既吹笛桓便抚筝而歌曹子建怨诗声节慷慨俯仰可观太傅泣下沾襟乃越席就之捋其须曰使君扵此䖏不凡谢奕在豫州亡后简文使王彪之举可代者简文曰人有举桓云者君谓何如王曰云不必非才然温居上流割天下之半其弟复䖏西藩兵权尽出一门亦非深根固蔕之宜人才非可豫量但当令不与殿下作异者耳简文深纳其言王司徒谧与逺公书曰身年始四十而衰同耳顺逺荅曰古人不爱尺璧而重寸隂观其所存似不在长年耳檀越既履顺而逰性乗佛理以御心因此而推复何羡扵遐龄耶聊想斯理久已得之为复酬来信耳人皆称公善诱谢康乐父奂不慧为秘书郎早亡康乐好臧否人物叔尚书患之欲加裁折未有方也谓宣逺曰非汝莫能乃与晦曜𢎞㣲等共逰戏命瞻与灵运共车既上便商较人物宣逺谓之曰秘书早亡谈者亦互有同异灵运黙然言论自此衰止世祖登祚以颜延之为光禄大夫时延之儿竣既贵重权倾一朝凡所资供延之一无所受器服不改宅宇如旧常乗羸牛敝车逢竣卤簿即屏往道侧又好骑马遨逰里巷遇知旧辄据鞍索酒得酒便颓然自得常语竣曰吾平生不喜见要人今不幸见汝竣起大宅延之谓曰善为之无令后人笑汝拙也孔中丞二弟在官颇营赃贿尝请假还东中丞出渚迎之辎重十余船皆是绵绢纸席中丞见之伪喜曰我比困乏得此甚要因命上置岸侧既而正色语曰汝軰忝预士流何至还东作贾客耶命左右取火烧之烧尽乃去齐武帝时诸弟皆无宠尝扵御坐曲宴武陵因醉伏地以貂抄肉柈帝笑曰污貂武陵荅曰陛下何爱其羽毛而疎其骨肉丘灵鞠尝诣褚彦回彦回不时起语灵鞠曰比脚疾更増不复能起灵鞠言脚疾亦是大事卿为一代鼎臣不可复为覆餗王仲寳既为朝宰起长梁斋制度小过叔僧䖍视之不恱竟不入户仲寳即日毁之王仲寳小时叔父僧䖍抚之曰我不患此儿无名政恐名太盛宋眀帝颇好言理以周彦伦有辞义引为宿直时帝所为惨毒周不敢显谏辄诵经中因縁罪福事帝亦为之小解徐孝嗣从武帝幸方山帝曰朕经始此山之南复为离宫故应有迈灵丘灵立𤣥武湖新林苑也孝嗣荅曰绕黄山欵牛首乃盛汉之事今江南未矌民亦劳止愿陛下少更留神王长史至性凝简不狎当世尝从容语诸子曰吾家门户所谓素族自可随流平进不湏茍求建元中都下舛杂且多姦盗上欲立符伍家家以相检括王仲寳曰京师翼翼四方是凑必也持符扵事既烦理成不旷谢安所谓不尔何以为京师齐髙宗从弟季敞性颇豪纵上心非之尝语之曰卿可数诣王思逺陈显达除江州刺史自以门寒位重每一迁官常有愧惧之色戒其子勿以富贵陵人而诸子多事豪侈显达闻之不恱子休尚为郢府主簿过九江拜别显达语之曰麈尾蝇拂是王谢家物汝不须捉此即取扵前烧除之湘东王入援台城顿军武城淹留不进中记室㕘军萧贲以绎不早下心甚非之尝与绎䨇陆食子未即下贲歛手言曰殿下都无下意绎甚衔之陈寳应潜有逆谋虞寄微知其意寳应尝令左右读汉书卧而听之至蒯通说韩信曰相君之背贵不可言寳应蹶起曰可谓智士寄正色曰覆郦骄韩未足为智岂如班彪王命识所归乎北齐髙祖尝宴群臣酒酣各令歌乐武尉斛斯丰乐歌曰朝亦饮酒醉暮亦饮酒醉日日饮酒醉国计无取次上曰丰乐不謟是好人北齐孝昭乐善闻过后代罕及尝问舍人裴泽在外议论得失裴率尔对曰陛下聪眀至公自可逺侔古昔而有识之士咸言伤细帝王之度颇为未𢎞帝笑曰诚如卿言唐太宗幸九成宫驾还有宫人憇湋川县官舍俄而李靖王珪至县官移宫人扵别所太宗怒曰威福岂由靖等何为轻我宫人即令按验湋川属官魏征曰靖等陛下心膂大臣宫人陛下贱𨽻论其委任事理不同又靖等出见官吏访问朝廷法式民间疾苦自应与官吏相见至扵宫人供养之外不合㕘承若以此加罪恐不益徳音骇天下耳目太宗曰公言是遂舍不问太宗尝作宫体诗使虞永兴赓和虞曰圣作诚工然体非雅正臣恐此诗一𫝊天下风靡帝曰朕试卿尔后帝为诗一篇述古兴亡既而叹曰钟子期死伯牙不复鼔琴朕此诗何所示耶敕禇遂良即永兴灵坐焚之太宗射勐兽扵苑内有羣豕突出太宗引弓四发殪四豕有一雄豕直来冲马尚书唐俭下马搏之太宗㧞劒断豕顾而笑曰天策长史不见上将击贼耶何惧之甚唐对曰汉祖以马上得不以马上理之陛下以神武定四方岂复逞雄心扵一兽太宗因命罢猎贞观中百官表请封禅独魏征切谏太宗谓征曰朕欲卿极言其不可征对曰陛下功则髙矣而人未懐恵徳虽厚矣而泽未滂流诸夏虽安未足以供事逺夷慕义无以供其求符瑞虽臻罻罗犹宻积嵗丰熟仓廪尚虚臣未能逺譬但喻扵人今有人十年常患疗治且愈皮骨仅存便欲使负米一石日行百里必不可得隋氏之乱非止十年陛下良医除其疾苦虽已乂安未甚充实告成天地臣窃有疑且陛下东封万国咸萃要荒之外莫不奔走今伊洛已东洎扵海岱灌莽巨泽苍茫千里人烟断絶鸡犬不闻道路萧条进退艰阻岂可引彼蛮夷示之虚弱殚府竭财未厌逺人之望加年给复不偿百姓之劳或遇水旱之灾风雨之变庸夫横议悔不可追岂独臣之恳诚亦实舆人之议太宗乃罢封禅少府监裴匪躬善营利尝奏卖苑中马粪嵗可得钱二十万缗上以问刘仁轨仁轨对曰利则厚矣恐后代称唐家卖马粪非佳名也裴匪躬在司农寺按诸苑鬻果蔬储利佐公以墨敇示仆射蘓良嗣良嗣判曰公仪休一诸侯相尚㧞葵去织未闻天子卖果蔬与人争利事遂不行髙宗出猎在路遇雨因问谏议大夫谷那律曰油衣若为不漏对曰能以瓦为之必不漏矣上因此不复出猎王方庆在政府其子为眉州司士㕘军武后尝问卿在相位何子之逺方庆荅曰庐陵是陛下爱子今尚在逺臣之子庸敢相近世以比仓唐之对髙宗甞问魏元忠外以朕方前代何主元忠荅曰周成康汉文景帝问然有遗恨否曰有之王义方一世豪英而死草莱议者谓陛下不能用贤帝曰我适用之闻其死顾已无及元忠曰刘藏器行副扵才陛下所知今七十为尚书郎徒叹彼而又弃此帝黙然萧至忠依太平公主后复当国甞出主第遇宋璟扵道宋曰非所望扵萧傅𤣥宗登封泰山张燕公多引两省生徒及所亲知摄官升山超阶至五品时张九龄当草诏谓燕公曰官爵者天下之公器望为先劳旧为次若顚倒衣裳则讥议起矣今登封霈泽千载絶典清流髙品不沐殊恩胥吏末班先加章绂但恐制出之后四方失望今进草之际事犹可改燕公曰事已决矣悠悠之谈何足虑也后果为宇文融所劾中宗尝宴侍臣酒酣后令各为廻波词衆皆为佞恱之语时李景伯独寓规讽其词曰廻波尔时酒巵微臣职在箴规侍饮既过三爵諠譁切恐非仪中宗不恱中书令萧至忠称之曰此真誎官眀皇以李林甫为相一日曲宴近臣扵苑中帝指示张九龄李林甫曰槛中盆池新鱼数头鲜活可爱林甫曰赖陛下恩波所养九龄曰盆中之鱼犹陛下用人但能装景致助儿女之戏耳张九龄奨爱李泌常引至卧内九龄与严挺之萧诚善挺之恶诚好佞劝九龄絶之九龄独念严太苦劲不若萧软美可喜方命左右召萧泌在旁率尔曰公起布衣以直道至宰相顾喜软美者乎九龄改容惊谢因唿小友𤣥宗尝扵复道窥见卫士食毕以残食弃水窦中上怒令杖杀之宁王曰从复道窥卫士之过恐人不能自安上曰大哥扵我可谓急难杜暹家藏书皆自题䟦尾以戒子孙曰请俸买来手自校子孙读之知圣道鬻及借人皆不孝肃宗为太子时明皇使割羊臑肃宗以饼拭刀徐噉之眀皇喜曰福当如是爱惜唐肃宗既迁上皇扵西内尝端午日山人李唐入见上抱㓜女语唐曰朕念之卿勿怪也唐对曰太上皇思见陛下计亦如陛下之念公主上泫然泣下李臯为山南节度镇襄阳襄阳有张柬之林园在州西公府多假之㳺宴臯尝欲买之马彛歛袵言曰汉阳有中兴功遗业当百世共保奈何令其子孙自鬻臯谢曰主吏失词以为君羞非君安得闻此言裴谞为河东盐铁使时关辅旱俭谞入计召至便殿问𣙜酤之利嵗出内几何谞久不对帝复问谞曰臣有所思帝问何思谞曰臣自河东来渉三百里而农人愁叹谷菽未种诚谓陛下轸念元元先访疾苦而乃责臣以利孟子曰治国者仁义而已何以利为故未即对帝曰微公言朕不闻此陆敬舆尝语徳宗曰欲纾多难收羣心惟在赦令而已动人以言所感已浅言又不切人谁肯懐陆相知举放崔羣后羣知举陆氏子简理被黜羣妻李夫人谓羣曰子弟成长盍置荘园公曰今年已置三十所矣谓知举放三十人也夫人曰君非陆贽门生乎君掌文柄陆氏子无一得事者如以君为良田陆氏一荘荒矣羣无以对韩滉堂先无挟庑弟洄稍増补之滉见即撤去曰先君容焉吾弟奉之犹恐失坠安敢改作以伤俭徳栁浑为相韩滉自浙西入觐朝廷委政待之每奏事语至日午他相充位而已滉扵省中榜吏浑虽滉所引心恶其専正色曰先公狷察为相不满嵗而罢今相公复榜吏扵省中省闼非刑人之地相公奈何复蹈前非况在朝而専立威福岂尊主卑臣之义滉怃然愧悔为之霁威郑絪为门下侍郎朝廷以卢从史与王承宗有连诏从史归潞从史辞潞乏粮请留军山东李吉甫宻譛絪漏言扵从史帝怒坐浴堂殿召学士李绛语其故绛曰诚如是罪当族然谁以闻陛下帝曰吉甫为我言绛曰絪任宰相稍识名节不当如犬彘枭獍与姦臣外通恐吉甫势轧内忌造为丑辞帝良久曰吉甫几误我宪宗初征栁宗元刘禹钖至京俄皆贬谪栁得栁州刘得播州栁以禹钖须侍亲播州最为恶䖏请以栁州换上不许宰相言禹钖有老亲上曰但要与恶郡岂系母在裴晋公徐进曰陛下方侍太后不合发此言上有愧色既而语左右曰裴度终爱我切禹钖改授连州周墀节度郑滑表韦澳在幕府㑹墀入相私语澳曰卿何以教我澳曰愿公无权墀愕然澳曰爵赏刑罸人主之柄公无以喜怒行之俾庶官各举其职则公歛袵庙堂天下治矣乌用权墀叹曰吾先居此得无愧乎徳宗令王叔文直东宫太子欲言宫市之弊人皆賛美叔文独无言罢坐太子谓叔文曰君何独无言叔文曰太子视膳问安外不合辄预他事陛下在位嵗久如小人离间谓殿下收取人心则安能自解太子闻之曰茍无先生安得闻此语于延陵授建州刺史上问建去京师近逺对曰八千里上曰朕左右多建人郡极不恶卿若亷洁奉公绥缉凋瘵无异长在我前或挠枉法度逺人亡聊即三尺堦前便是万里延陵悸慑上抚而遣之崔彦昭与王凝为外昆弟凝先显而彦昭未仕彦昭尝倨见凝凝慢言曰不若从明经举彦昭为憾后彦昭入相凝为兵部侍郎彦昭母敕婢多制履袜曰王氏妹必与子皆逐吾将共行彦昭闻之泣且拜不敢为怨李茂贞居岐以地狭赋薄尝下令𣙜油因禁城门无内松薪以其可为炬也有优者笑曰臣请并禁月眀唐眀宗与冯道语及年谷屡登四方无事道曰臣常记昔在先皇幕府奉使中山厯井陉之险臣忧马蹶执辔甚谨幸而无失逮至平路放辔自逸俄至颠陨凡为天下亦犹是也上深以为然江南李景扵宫中起楼甚髙衆皆叹美萧俨独曰恨楼下无井以此不及景阳楼太平兴国中朝士祖吉典郡以姦赃下狱太宗怒其贪秽遣中使谕㫖扵执政祖吉特俾扵郊赦不宥明日宰相赵普奏曰败官抵罪合正刑辟然而国家卜郊肆𩔖所以对越天地告扵神眀吉本何人亦安足以隳陛下赦令上善其对而止王魏公见家人服饰似过则瞑目曰吾门素风一至扵此亟令减损蘓子美以飨客得罪言事者欲因子美以动一二大臣弹击甚急宦者操文符捕人所逮皆一时名士都下为之纷骇左右无敢救解韩魏公从容言扵仁宗曰舜钦一醉饱之过止可付有司治之何至如此帝悔见扵色崔公孺是韩魏公夫人之弟魏公执政日用监司有非其人者公孺曰公居陶镕之地宜法造化为心造化以蛇虎者害人之物故置蛇扵薮泽置虎扵山林公今何乃置之通衢使为民害连庶为夀春令县有淮南王旧垒在山间州守议取其甓为城庶曰弓矢舞衣𫝊之百世藏扵王府非为必可用盖以古之物𫝊扵今尚有典刑也垒因是得存陈恭公判亳州遇生日亲族多献老人星圗姪世修独献范蠡逰五湖圗且賛曰贤哉陶朱覇越平吴名随身后扁舟五湖公即日纳节嘉祐中除张尧佐节度陈秀公作中丞上殿争之仁宗初盛怒作色待之既进见迎谓之曰岂欲论张尧佐不当授节度耶节度使本麄官何用甚争时唐质肃作御史里行在衆人后越次进曰节度使太祖太宗总曽做来恐不是麄官上竦然而罢洛中有一僧欲开堂说法司马君实夜过邵尧夫曰闻富彦国吕晦叔欲往听此甚不可晦叔贪佛已不可劝人亦不恠如何劝得彦国尧夫曰今日已莫姑任之眀日二人果偕往后月余彦国招数客共饭尧夫在坐因问彦国曰主上以裴晋公礼起公公何不应命又闻三遣使公皆卧内见之彦国曰衰病如此其能起否尧夫曰上三命公不起一僧开堂以片纸见唿即出恐亦未是彦国曰弼亦不曽思量至此邵康节与富郑公在洛每晴日必同行至僧舎郑公见佛必躬身致敬康节笑曰无乃为佞乎文潞公守东都日富郑公致仕在洛司马温公领宫祠范蜀公自许来同过郡为㑹潞公出四玉杯劝酒官奴不谨碎其一潞公将治之温公请笔书牍尾云玉爵弗挥典礼虽闻扵往记彩云易散过差可恕扵斯人潞公笑释之陈少卿蓄书数千卷名画数十幅晚年退居有华亭唳鹤一䨇恠石一株竒峭可爱与异花数十本列植扵庭为诗以戒子孙曰满室圗书杂坟典华亭仙客岱云根他年若不和花卖便是吾家好子孙陈死未几皆散落民间范蜀公以议新法不合而去其谢表云望陛下集群议为耳目以除壅蔽之姦任老成为腹心以养和平之福天下闻而壮之李清臣平日多扵韩魏公前论释氏贵定力谓无定力则不能主善公每然之后朝廷斥异论者清臣颇持两端魏公因书问之曰比来台阁斥逐纷纷吾亲得不少加定力耶公之善谕人如此吕献可病亟日自草章乞致仕其辞曰臣无宿疾偶值医者用术乖方殊不知脉候有虚实隂阳有逆顺诊察有标本治疗有先后妄投汤剂率意任情差之指下祸延四肢寖成风痺遂难行歩非秪惮盭之苦又将虞心腹之变势已及此为之奈何虽然一身之微固未足恤其如九族之託良以为忧是思纳禄以偷生不俟引年而还政盖以疾喻政天下闻而韪之范蜀公与司马温公同逰嵩山各携茶以行温公以纸为贴蜀公用小黒木合子盛之温公见之惊曰景仁乃有茶具耶蜀公闻其言留合与寺僧而去范蜀公素不饮酒又诋佛教在许下与韩持国兄弟往还诸韩皆崇此二事每宴集蜀公未尝不与同饮尽欢少间必以禅恱相勉蜀公颇病之蘓子瞻时在黄州蜀公以书问救之当以何术曰麴糵有毒平地生出醉乡土偶作祟眼前妄见佛国子瞻报之曰请公试观能惑之性何自而生欲救之心作何形相此犹不立彼复何依正恐黄面瞿昙亦须歛袵况学之者耶亦以晓公公终不领蘓恵州以作诗下狱自黄州再起遍厯侍从然其诗每为不知者咀味以为有讥讪遂出守钱塘来别文潞公公曰愿君至杭少作诗恐为不喜者诬谤再三言之临别上马潞公笑曰若还兴也便有笺云时吴䖏厚取蔡安州诗作注以上安州遂遇祸故潞公有笺云之戏晏叔原着乐府黄山谷为之序父客韩宫师玉汝曰愿郎君捐有余之才崇未至之徳晁伯宇少作闵吾庐赋黄鲁直以示蘓长公曰此晁家十郎作年未二十也长公荅曰此赋甚竒丽信是晁家多异材耶凡人至足之余自溢为竒怪乃可今晁伤竒太早可作鲁直微意谕之勿伤其迈往之气鲁直以语晁晁自是文章大进二王是韩持国壻一日访蘓端明端明因问讯持国王曰公自致政来尤好为欢尝谓身已癃老且以乐声自娱不尔无以度日东坡曰残年正不应尔愿为某𫝊一语扵持国顷有一老人未尝叅禅而雅合禅理死生之际极为了然一日置酒大㑹酒䦨语衆曰老人即今且去因摄衣正坐奄奄欲逝诸子惶遽唿号曰大人今日乃与世诀愿留一言为教老人曰本欲无言今为汝恳只且第一五更起诸子未谕老人曰惟五更可以干当自家事诸子曰家中幸丰何用早起举家诸事皆是自家岂有分别老人曰所谓自家事是死时将得去者吾平时治生今日就化可将何者去诸子颇悟今持国自谓残年请二君言与持国但言某请持国干当自家事与其劳心声酒不若为可以死时将去者计也王元泽病亟介甫命道士作醮大陈楮泉平甫启介甫曰兄在位要须令天下后世人取法雱虽疾丘之祷久矣为此奚益且兄常以仓法绳吏姦今乃以楮泉徼福安知三清门下不行仓法耶李伯时善画马法秀师让之曰伯时为士大夫而以画行已可耻又作马忍为之耶伯时恚曰作马无乃例能荡人心堕恶道乎师曰公业已习此则日夕思其情状求为神骏系念不忘一日眼花落地必入马胎无疑非恶道而何伯时大惊不觉身去坐榻曰今当何以洗此过师曰但当画大士像伯时遂画此像妙絶天下一时公卿服师之善诱法秀师尝语黄鲁直曰公作艳歌小词可罢之鲁直曰空中语耳非杀非偷不至坐此堕恶道师曰君以邪言荡人揺心使逾礼越禁其罪岂止堕恶道而已鲁直由此不作词曲张芸叟云顷㳺京师尝听司马温公王荆公之论扵行义文史为多唯欧阳公多谈吏事余言学者见公莫不欲闻道徳文章今先生何教人以吏事公曰吾子皆时才异日临事当自知之大抵文学止扵润身政事可以及物吾昔贬官夷陵方壮年未厌学欲求汉史一观公私无有因取架阁陈年公案反覆观之见其枉直乖错不可胜数违法狥情灭亲害义无所不有且夷陵荒逺褊小尚如此天下固可知也当时仰天誓心自尔遇事不敢忽时蘓眀允父子亦在共闻此语刘资政为太常少卿时靖康用兵军需困乏刘检视礼器库见有故祭服甚多将建请以为战士衲衣有老吏谏曰祭器弊则埋之祭服弊则焚之礼也奈何以为战士衣刘嘿然蔡元长既刻党籍碑在朝无敢言者其后再相叶左丞从容谓之曰梦得闻天下有道则庶人不议今举籍上书之人刻之于石以昭示来世恐非所以彰先帝之盛徳也蔡大感悟其后党禁稍解胡尚书闻之叹曰此人宜在君侧宗泽任馆陶尉凡获逃军即杀之邑境为之无盗时吕大资帅大名闻其事因召与语仍荐之且戒云此虽警盗贼之一䇿恨子未阅佛书人命难得安可杀况国有常刑杨诚斋为零陵丞以弟子礼谒张魏公时公以迁谪杜门谢客南轩为之介绍数日乃得见因跪请教公曰元符贵人腰金纡紫者何限惟邹志完陈莹中姓名与日月争光诚斋得此语终身厉清直之操王嘉叟与王龟龄别语龟龄曰吾辈㑹合不可常但令常留面目异日可以相见龟龄每叹赏此言赵徳荘尝宰余干赵忠定是其邑子忠定初冠多士适徳荘在朝忠定往谒谢徳荘语之曰慎勿以一魁先置胸中时以为名言淳祐甲辰省元徐霖状元刘梦炎皆三衢人一时士林称为盛事时杨彦瞻守衢揭䨇元坊以夸之二公各以书为谢且固辞焉彦瞻荅书颇致规讽二公得书悚然其后徐以道学名刘以功业显世以为彦瞻有以发之金海陵锐扵求治讲论每至夜分尝乙夜召见杨伯雄因及鬼神事伯雄进曰汉文帝召见贾生夜半前席不问百姓而问鬼神后世讥之陛下不以臣愚陋幸及天下大计鬼神之事未之学也海陵曰但言之以释永夜倦思伯雄曰臣家有一卷书记人死复生或问㝠官何以免罪荅曰汝置一厯白日所为暮夜书之不可书者是不可为也海陵为之改容虞伯生与元眀善俱以文章着二人相得甚欢至京师乃复不相下董士选自中台行省江浙二人送至都门士选曰伯生以教道为职当早还复初宜更送我伯生还眀善送至二十里外士选下马入邸舎中为席酌酒同饮举酒属眀善曰士选以功臣子出入台省无补国家惟求得佳士数人为朝廷用如复初与伯生他日必皆光显然恐不免为人构间复初中原人仕必当道伯生南人将为复初摧折今为我饮此酒慎勿如是眀善受巵酒跪而釂之起立言曰请公再赐一巵眀善终身不敢忘公言乃再饮而别许白云初从金履祥学履祥语之曰士之为学犹五味之在和醯醤既加则酸咸顿异今子䖏此已三日而犹夫人也岂我之学无以感发子耶白云闻之惕然自励数年尽得其所𫝊之奥世祖时天变异常上遣鄂尔根萨里召集贤翰林两院官询致灾之由议者莫敢语及时政先是丞相僧格遣实都王济理算天下钱粮害民特甚人不聊生自杀者相属赵承㫖与鄂尔根萨里善劝令奏帝赦天下尽与蠲除庶几天变可弭鄂尔根萨里入奏如承㫖言上从之诏草已具僧格大怒谓非上意承㫖语僧格曰凡钱粮未征者其人死亡已尽何所从取非及是时除免之他日言事者倘以失䧟钱粮数千万归咎尚书省岂不为丞相深累耶僧格悟民始获蘓顺帝尝扵暇日欲观古名画库库即取郭忠恕比干圗以进语林卷十九何氏语林卷二十钦定四库全书语林卷二十眀何良俊撰栖逸第十二余好观荘生言见其轻诋舜至比之卷娄又言尧往见四子窅然丧其天下太过或者以为寓言也然太史公称由光义至髙箕山有许由冡似诚有之世言隐士率多避世不然夫古有凿坏筑巖之徒汉兴犹𫝊东园绮季东都有严光周党斯其人岂必尽衰世哉盖钟鼎丘园亦各其性生也惟有道之君优显异节隐士乃着若污浊之世虽神龙威鳯犹隐鳞藏羽则隐士常数倍扵平世由不自见史𫝊所载什一耳余所取不必尽巖薮之士盖达情任运𡨕心出䖏者庶几孔子之所谓时古称陆沉金马门即藏史漆园皆遁世也其视后世以终南为捷径既専一壑闻车马而惊猜者相去何如哉昔谢万作八贤论孙兴公以为体公识逺则出䖏同归世以兴公理为得不诬也向子平读易至损益卦喟然叹曰吾已知富不如贫贵不如贱但不知死何如生耳为子嫁娶毕敇家事断之云当如我已死与同好禽子夏俱逰五岳名山不知所终张仲蔚隐居平陵蓬蒿满宅唯开一行径蒋元卿舎中三径唯羊仲求仲从之逰二仲皆挫亷逃名之士郑次都去吏隐居蚁陂之阳与同郡邓敬折芰为坐以荷荐肉瓠瓢盈酒言谈弥日蓬庐荜门琴书自娱王君公邅乱不去侩牛自隠时人为之语曰避世墻东王君公王仲子为大司徒司直以病免归后征至荥阳疾笃不任进道乃过其友人友人不肯见曰不有忠言竒谋而取大位何其往来屑屑不惮烦也范史云学通三经常自赁灌园韩伯休采药名山卖扵长安市口不二价三十余年时女子从韩买药守价不移女子怒曰公是韩伯休耶乃不二价伯休叹曰我本避名今女子皆知有我何用药为乃遁入㶚陵山中𡊮夏甫散髪絶世欲投迹深林以母老不宜逺遁乃筑土室四周扵庭不复为户自牖纳饮食旦扵室中东向拜母母思夏甫时往就视母去便自掩闭妻子莫得而见及母没不制服设位时莫能名或以为狂生刘荆州数请龎徳公徳公不为屈乃就候之刘曰夫保一身孰若保天下乎徳公笑曰鸿鹄巢扵髙林之上暮而得所栖鼋鼍穴扵深渊之下夕而得所宿夫取舎行止亦人之巢穴也各得其栖宿而已天下非所保也管㓜安自越海及归常坐一木榻积五十余年未尝箕股其榻上当膝䖏皆穿孙公和清静无为好读易弹琴頽然自放覩其风神若逰六合之外魏末居北山中以石窟为宇编草自覆阮歩兵见孙被髪端坐巖下遥见鼔琴自下趋进莫得与言阮因长啸与琴音谐和公和啸和之妙响动林谷王右军既去官与东土人士营山水弋钓之娱又与道士许迈共修服食徧采名药不逺千里游东中诸郡名山泛沧海叹曰我卒当以乐死王右军雅好服食飬性不乐在京师初渡浙江便有终焉之志㑹稽有佳山水名士多居之时孙绰李充许询支遁诸人皆以文义冠世并筑室东土与王同好张廌隠居頥志家有苦竹数十顷张扵竹中为屋常居其中王右军闻而造之张逃避竹中不与相见陶䖏静年十五便服食絶谷家累千金僮客百数䖏静终日端拱絶不婚宦居临湘县山中立小草屋裁足容身有时还家设小牀独坐不与人共刘子骥虚退寡欲志在栖遁桓车骑请为长史刘固辞车骑因到其家刘扵树条桑使者致命刘曰使君既枉驾光临宜先诣家君车骑乃造其父父命刘然后还拂短褐与车骑言话父使驎之扵内自持浊酒蔬菜供賔车骑敕人代驎之斟酌父辞曰若使从者便非野人之意车骑慨然称美至暮乃退郭元瑜少有㧞俗之韵隐居巖谷张天钖遣使备礼征之元瑜指翔鸿示使人曰此鸟安可笼哉索伟祖虚靖好学不应州郡之命太守隂澹尝造焉经日忘返退而叹曰世人之所有余者富贵也而目好五色耳玩音声先生弃衆人之所收收衆人之所弃味无味扵恍惚之际兼重𤣥扵衆妙之内宅不弥亩而志忘九州形居尘俗而栖心天外虽黔娄之髙逺荘生之不顾蔑以过也遂谥为𤣥居先生戴仲若以桐庐僻逺难以养疾乃出居吴下吴下士人共为筑室聚石引水植林开涧少时繁宻有若自然宗少文好山水爱逺逰西陟荆巫南登衡岳因结宇衡山欲懐尚平之志有疾还江陵叹曰老疾俱至名山恐难徧覩唯当澄懐观道卧以逰之凡所逰履皆圗之扵室谓人曰抚琴动操欲令衆山皆响宗少文善琴书精扵言理每逰山水往辄忘归王长史每从之未尝不弥日也周道祖闲居乐志好读老易入庐山事沙门慧逺时彭城刘遗民遁迹庐山陶渊明亦不应征命时人谓之寻阳三𨼆王敬𢎞居舎亭山林涧环周备登临之美时人谓之王东山周续之以身不可遗余累可絶遂终身不娶布衣蔬食孔淳之居㑹稽剡县性好山水每有所逰必穷其幽峻或旬日忘归尝逰山遇沙门释法崇因留共止遂停三载法崇叹曰缅想人外三十年矣今乃倾盖扵兹不觉老之将至淳之还反不告以姓江湛举王景𤣥为吏部郎王与湛书曰君平有言生我名者杀我身天爵犹灭名安用吏部郎哉其举可陋其事不经非独缙绅者不道仆妾皆笑之因与湛告絶足不踰阈十余年栖迟环堵之室苔草没堦王僧达礼致禇元璩停郡信宿裁交数言而退丘珍孙与王书曰闻禇先生出居贵馆此子灭景云栖不事王侯抗髙木食有年载矣自非折节好贤何以致之昔文举栖冶城安道入阊门扵兹而三焉夫却粒之士飡霞之人乃可蹔致不宜久羁君当思遂其髙歩成其羽化望其还䇿之日蹔纡清尘亦愿助为譬说王荅曰禇先生从白云逰旧矣古之逸民或留虑儿女或使华隂成市而此子索然唯朋松石介扵孤岭积数十年近故要其来此兾慰日夕比谈讨芝桂借访薜萝若已窥烟液临沧洲矣知君欲见之辄当申譬禇元璩少有隠操寡嗜欲年十八父为婚妇入前门禇从后门出遂住剡居瀑布山性耐寒暑时人比之王仲都颜延之居身清约不营财利布衣蔬食独酌郊野当其为适傍若无人刘灵预诏征不就竟陵王致书通意刘荅曰蚪四节卧病三时营灌畅余情扵山泽託暮情扵鱼鸟宁非唐虞重恩周召宏施蚪进不研几入𤣥无洙泗稷馆之辩退不凝心出累非冡间树下之节逺泽既洒仁规先着谨收樵牧之嫌敬嘉轼鼃之义庾㓜简志性恬隠不交外物临川王临州独重㓜简饷麦百斛㓜简谓使人曰民樵採麋鹿之伍终其解毛之衣驰骋日月之车得保自耕之禄扵大王之恩亦已深矣辞不受顾长孺有隐操与顾景怡俱不就征景怡晚节服食不与人通每旦出户山鸟集其掌取食宗敬微尝叹曰家贫亲老不择官而仕先哲以为美谈余窃有惑诚不䏻潜感地金𡨕致江鲤但当用天道分地利孰䏻食人厚禄忧人重事乎豫章王辟宗敬微为参军宗曰测性同鳞羽爱止山壑眷恋松筠轻迷人路纵宕巖流有若狂者忽不知老至今鬓已衰白岂容课虚责有限鱼慕鸟哉鱼复侯为江州厚饷遗宗敬微宗辞曰少有狂疾寻山采药逺来至此量腹而进松术度形而衣薜萝淡然已足岂容当此横施孙伯翳放情物外栖志丘壑与王令君范将军交好王范既相二朝欲以吏职相䖏孙曰人生百年有如风烛正可怡神养性琴酒寄情安䏻栖栖役曳若此此嵇康所不堪予亦未䏻也陶征士尝言五六月北窓下卧遇凉风暂至自谓是羲皇上人臧荣绪与关康之俱𨼆京口时号京口二隐明僧绍累征不就尝闻释僧逺风徳僧绍往候扵定林寺太祖欲出寺见之僧逺问曰天子若来居士若何相对僧绍曰山薮之人政当凿坏以遁若辞不获命便当依戴公故事耳何子有清退少欲居吴波若寺足不踰户人莫见其面宋明帝召至都除永嘉太守子有时寄住南涧寺不肯诣台乞扵野外拜受诏命见许忽一夜乗小船逃归吴隐虎丘山何子晳栖遁不出豫章王命驾造之㸃从后门遁去竟陵王欲就见之子晳时在法轮寺竟陵往请子晳遂角巾登席竟陵欣恱无已即遗子晳嵇叔夜酒杯徐景山酒铛何子季以㑹稽山多灵异特往逰览遂家若耶云门寺初子季二兄求㸃并栖遁至是子季又𨼆世号㸃为大山𦙍为小山亦曰东山兄弟发迹虽异克终皆𨼆世称何氏三髙刘彦度少懐𨼆操兄为聘妻克日成婚彦度闻而逃匿事息乃还本州刺史张稷辟为主簿彦度挂檄扵树而逃陈留阮孝绪博学𨼆居不交当世时人造之未尝见也彦度经一造孝绪即顾以神交彦度族兄士光又履髙操三人日夕招携都下谓之三𨼆刘彦度每进山泽留连忘反神理闲正姿貌甚华在山谷之间意气弥逺或遇之者谓为神人陶隐居始从东阳孙逰岳受符圗经法徧厯名山寻访仙药每经涧谷必坐卧其间吟咏盘桓不能巳巳梁昭明性爱山水扵𤣥圃大营亭馆与朝士名素者逰䖏其中庾杲之清素自业食唯有韮𦵔卄瀹韮生韮杂菜或戏之曰谁谓庾郎贫食鲑常有二十七种卞士蔚饮酒以瓠壷瓢勺杬皮为肴着帛冠十二年不易以大瓠为火笼器物多诸诡异自称卞田居妇为傅𧖟室阮孝绪㓜有至性与羣儿㳺戏便以穿池筑山为乐及冠父诫之曰三加弥尊人伦之始宜思自朂以庇余躬孝绪荅曰愿迹松子扵瀛海追许由扵穷谷庶保促生以免尘累自是屏居一室虽家人亦罕窥其面人遂唿为阮居士阮居士所居唯有一鹿牀竹树环绕刘慧斐张孝秀𨼆居东林寺慧斐扵山北构一园名离垢时人因称为离垢先生论者谓自逺法师后将二百年方有张刘之盛侯景之乱邵陵王援台留书二万卷付马要理马肆志寻览殆将周徧乃喟然叹曰吾闻贵爵位者以巢由为桎梏爱山林者以伊吕为管库束名实则蒭芥柱下之言翫清虚则糠粃席上之说稽之笃论亦各从其好也然支父有让王之介严子有傲帝之规千载美谈所不废也比求志之士望涂而息岂天之不恵髙尚何山林之无闻甚乎乃𨼆居茅山有终焉之志卢度𨼆居庐陵所居前有池养鱼皆名唿之次第来取食食已即去会稽山有一人姓蔡𨼆居山中养䑕数十头唿来即来遣去即去言语狂易时人唿为谪仙冯灵通雅好山水兼有巧思结架巖林甚得栖逰之适颇以此闻世祖给其功力令与沙门统僧暹河南尹甄琛周视崧髙形胜之䖏造闲居寺林泉既竒营制又美曲尽山居之妙王沙弥母终后遨逰巩洛恱其山水与范阳卢元眀鉅鹿魏季景结侣同契往天陵山浩然有终焉之志王叔朗闲淡寡欲虽王事鞅掌而雅操不移良辰美景啸咏逰遨登山临水以谈䜩为事人士谓之物外司马韦敬逺志尚夷简澹扵荣利所居之宅枕带林泉对翫琴书萧然自逸时人号为居士时有慕其闲素者载酒从之敬逺为之尽欢接对忘倦周眀帝敬礼韦敬逺尝贻以诗敬逺愿不时朝谒帝敇有司日给河东酒一斗号曰逍遥公王无功有田十六顷在河渚间奴婢数人自课种黍春秋酿酒养凫鴈莳药草自供与仲长子光服食养性欲见兄弟辄渡河还家逰北山东臯着书自号东臯子朱桃椎澹泊无为隠居不仕披裘带索沉浮人间窦轨为益州闻而召之遗以衣服逼为乡正桃椎不言而退逃入山中夏则祼形冬则树皮自覆凡所赠遗一无所受每织芒屩置之扵路人见者皆言朱居士屩也为鬻取米置之本䖏桃椎至夕取之终不见人髙士亷下车深加礼敬召至降阶与语桃椎不荅直视而去士亷每加优异蜀人以为美谈孔极侍郎朝廻遇雨避扵一叟之庑下延入㕔事叟乌㡌纱巾逢迎甚恭因备酒馔一一精好孔公借油衣叟曰某寒不出热不出风不出雨不出未尝置油衣也孔公不觉顿忘宦情元鲁山南逰陆浑见佳山水乃定居属嵗歉庖厨不充弹琴读书怡然自得好事者载酒肴过之不择贤不肖与之对酌陶陶然遗身物外琴觞之余间以文咏率情而书语无雕刻所着季子听乐论蹇士赋为髙人所称贺知章请为道士还乡里就求周宫湖数顷为放生池诏赐镜湖剡川一曲田㳺巖爱夷陵青溪止庐其侧田㳺巖入箕山居许由祠旁自号田东邻逸人王休居太白山下每冬时取溪氷琢其清莹者煮茗以供賔客李白与孔巢父韩凖裴政张叔眀陶沔同𨼆徂徕山每日沉饮号竹溪六逸王摩诘贮蕙兰用黄磁斗养以绮石累年弥盛邢和璞曽居终南好道者多卜筑依之崔曙年少亦随焉伐薪汲泉都是名士商山𨼆士髙太素所居曰清心亭每一时至则有猿啼扵庭下谓之报时猿学士许谨选放旷不拘小节多与亲友结宴花圃中未尝张幄设坐只使童仆聚落花铺坐下曰吾自有花䄄郄纯与元载不合退归东洛自号伊川田父颜真卿为湖州刺史张志和来谒真卿以其舟敝漏请更之志和曰愿为浮家泛宅往来苕霅间陆羽隠苕溪自称桑苎翁阖门着书或独行野中诵诗击木徘徊不得意即恸哭而归人谓今时接舆李兵部雅度𤣥机萧萧冲逺徳行既优又有山林之致琴道酒徳皆髙絶一时不近粉黛性喜接引人物不好俗谈晨起裹头对客蹙融便过一月多蓄古器在湖州尝得古铁一片击之清越又养一猿名山公尝以之随逐月夜泛江登金山击铁鼔琴猿必啸和倾壷连旦不俟外賔白傅分司东洛日以诗酒自娱卢尚书简辞有别墅近伊水亭榭清峻方冬与羣从子姪同登眺望嵩洛既而霰雪微下因说镇金陵时江南多山水见居人以叶舟浮泛就食菰米鲈鱼念之不忘逡廵忽有二人衣簑笠循岸而来牵引篷艇船头覆青幕中有白衣人与衲僧耦坐船后有小灶安铜甑而炊小僮烹煮泝流过扵槛前闻舟中吟笑方甚卢叹其髙逸不知何人问之言是白公与僧佛光自建春门往香山精舎白乐天在东都居履道里宅有池水可泛舟乐天每命賔客绕舷以百十油囊悬炙沉水中随舷而行一物尽则左右随取之藏盘筵扵水底白乐天方斋刘禹钖正病酒禹钖乃馈菊苖芦菔鲊换取乐天六班茶二嚢以自醒酒卢简求致仕还东都有园林别墅嵗时行乐子弟侍侧公卿在席诗酒赏咏竟日忘归王涯别墅有佳木流泉王龟简淡潇洒以琴书自适意在人外倦接朋逰扵永达里园林深僻䖏创书斋吟啸其间目为半隠亭王龟从父起在河中扵中条山山谷中起草堂与山人道士逰朔望一还府第后人目为郎君谷司空圗在中条山芟松枝为笔管人问之曰幽人笔当如是淳化中诏起种明逸其母恚曰常劝汝勿聚徒讲学果为人知而不得安䖏身既隠矣何用文为我将弃汝深入穷山矣放称疾不起母遂焚去笔研与放转居穷僻人迹罕至荆南朱昻博学有清徳晚年乞归真宗宠诏留俟秋凉比行钖宴玉津园昻弟协亦退居里中兄弟皆年八十人号渚宫二踈林逋隠居杭州孤山常蓄两鹤纵之则飞入云霄盘旋久之复入笼中逋常泛小艇西湖诸寺有客至逋所居则一童子应门延客坐为开笼纵鹤良久逋必棹小船而归盖常以鹤飞为客至之验钱文僖留守西京时幕下有谢绛尹洙欧阳修皆一时名士每同㳺宴洛下多水竹竒花凡园囿之胜无䖏不到有郭延卿居水南少与张文定吕文穆逰累举不第以文行称扵乡闾张吕作相更荐之得宫职然延卿未尝出葺幽亭蓺花足迹不及城市时年八十余一日文僖率僚属往逰去其居一里外即屏骑从徒歩访之延卿欣然延接道服对谈数公踈爽闿眀天下之选延卿笑曰陋居罕有过从所接之人亦无若数君者老夫甚惬愿少留对花小酌遂进陶尊果䔩文僖爱其野逸为引满不辞既而吏报申牌府史牙兵列庭中延卿徐曰公等何官而从吏之多也尹洙指而告曰留守相公也延卿笑曰不圗相国肯顾野人相与大笑又曰尚能饮否文僖欣然从之又数杯礼数杯盘无少加扵前而谈笑自若日入辞去延卿送之门顾曰老病不能造谢希勿讶也文僖登车茫然自失翊日语僚属曰此真隠者彼视富贵为何物耶因称叹累日滕达道钱醇老孙莘老孙巨源同在馆中花时各数京师花最盛䖏滕曰皆不足道约旬休日相率同逰三人如其言达道前行出封丘门入一小巷中行数歩至一门陋甚又数歩至大门特壮丽造㕔下马主人戴道帽衣紫半臂徐歩而出达道素识之因曰今日风埃特甚主人曰此中不觉诸公宜往小㕔至则杂花盛开雕䦨画楯楼观甚丽水陆毕陈皆京师所未尝见又頥指开后堂门坐上已闻乐声矣莘老时在谅闇中辞之衆遂起去莘老常语人云平生看花只此一䖏司马温公优㳺洛中不屑世务弃物我一穷通自称齐物子元丰中秋与乐令子访亲洛汭并辔过韩城抵登封憩峻极下院趋嵩阳造崇福宫至紫极观寻㑹善寺过轘辕遽达西洛少留广度寺厯龙门至伊阳访奉先寺登华严阁观千佛巖蹑山径瞻髙公真堂歩潜溪还保应观文富二公之广化寺拜邠阳堂下渉伊水登香山到白公影堂诣黄龛院倚石楼临八节滩还伊口凡所经逰发为咏歌归叙之以为逰録士大夫争𫝊之范蜀公居许下扵所居造大堂以长啸名之前有荼䕷架髙广可容数十客每春季花繁盛时燕客其下约曰有飞花堕酒中者为余嚼一大白或语笑諠譁之际微风过之则满坐无遗者当时号为飞英㑹传之四逺无不以为美谈田承君有庐在乱山中前有竹旁有溪溪畔有大石前后树以梨枣日与弟穿竹渡溪倦则坐石上或借以草葛巾草屦吟讽而归以足遗老而忘忧苏养直隠京口绍兴间与徐师川同召养直不起师川造朝时便道过养直留饮甚欢二公平日对奕徐髙扵苏是日养直拈一子笑视师川曰今日还须譲老夫下此一着师川有愧色车溪赟上人言尝与其徒月夜登阁听江贯道鼔琴贯道信手忘言曲尽其妙扵是据琴而拂弹坐客莫不自失超然得意扵丝桐之表隆茂宗乃画为据琴圗松江一渔父每棹小舟往来长桥扣舷饮酒酣歌自得绍圣中闽人潘裕自京师调官过吴因就与语且曰先生澡身浴徳今圣明在上盍出而仕父笑曰君子之道或出或䖏吾虽不能栖隠巖穴追园绮之踪窃慕老氏曲全之义且养志者忘形养形者忘利致道者忘心心形俱忘其视轩冕如粪土耳与子出䖏异趣无与吾事杨诚斋年未七十退休南溪之上老屋一区仅庇风雨聪眀强徤闲退十有六年宁皇初与朱文公同召公独不起文公与公书云更能不以乐天知命之乐而忘与人同忧之忧毋过扵优㳺毋决扵遁思则区区犹有望扵斯世也公已决扵髙蹈遂自賛曰江风索我吟山月唤我饮醉倒落花前天地为衾枕又云青白不形眼底雌黄不出口中只有一罪不赦唐突明月清风张子伟少不婚宦得刁景纯废圃结茅斋居焉啜菽饮水啸傲长松脩竹之下十有余年一日闻湖湘山水之胜杖策独行登庐阜汎彭蠡絶洞庭南至衡山数年而返所过虽兎迒鸟道人迹所不及必穷搜极览以尽其意随辄疏録名之曰山水漫逰纪耶律官努与乌哩特人萧斡友善干谓官努曰仕不能致主泽民成大功烈何屑屑为也吾与若居林下以枕簟自随觞咏自乐虽不官无慊焉官努然之时称二逸赵景道隠居燕南教授为业金章宗逰春水过焉闻絃诵声幸其斋舎见壁间所题诗讽咏久之赏其志趣不凡召至行殿命之官固辞曰臣僻性野逸志在长林丰草金镳玉络非所愿也况圣眀在上可不容巢由为外臣乎上益竒之赐田千亩复之终身叶去文与邓牧心俱隠大涤山或数日不食或一食兼人清夜放逰则不避豺虎白昼危坐虽客至亦不起去文扵大徳中忽驰书别亲友云将他往且诣邓言别即端坐而逝后十余日邓知去文仙去叹曰叶君出䖏与我同奈何绐我言别吾亦当长往耳乃为去文述墓志又扵灯下取其集读毕而终赵子固脩雅博识酷嗜法书多藏三代以来金石名迹遇其会意辄倾囊易之善作梅竹往往得逃禅石室之妙扵山水尤竒时人珍之襟度潇爽有六朝诸贤风气时比之米南宫东西薄逰必挟所有自随一舟横陈仅留一席为偃息之地随意左右取之抚摩吟讽至忘寝食所至识不识望之而知为子固书画船也尤平章尝微服江浙探谍南士后除行省平章素慕褚雪巘髙节雪巘时寓迹黄冠住天庆观尤单骑从一童至天庆方丈语观主王管辖曰我欲一见禇髙士观主言其人孤僻士宰相何故欲见之尤意愈坚时雪巘方闭户读书观主扣门雪巘曰主首不㳺廊管辖何为至此观主以实告雪巘曰某自来不识时贵人何忽有此时平章已拜扵地意雪巘延坐其室雪巘即鎻户偕行廊庑间尤执礼愈恭至前堂雪巘语尤曰三年前有一阆州王髙士尝留此某非其人也长揖竟出尤顾瞻良久而去天台诸士人物色得吕䖏士尝共诣之值䖏士在溪上捕鱼诸人告以特来候见之意䖏士隔溪语曰诸公先到舎我得鱼当换酒饮诸公也少顷携酒与鱼至因共饮尽欢而散明日复蹑其踪则䖏士已徙家矣倪云林所居有清閟阁幽逈絶尘中有书数千卷皆手自校定经史诸子以及释老之言尽日成诵古鼎彛名琴陈列左右松桂兰竹之属敷纾缭绕其外则髙木脩篁蔚然深秀每雨止风收杖屦自随逍遥容与咏歌以娱望之者识其为世外人也顾仲瑛家富扵赀轻财好客购古法书名画彛鼎秘翫别筑墅扵茜泾西题曰玉山佳䖏日夕与客置酒赋诗其中四方文学之士若河东张翥会稽杨维祯天台柯九思永嘉李孝光方外若张伯雨于彦成琦元璞与一时名士咸主其家其园池之盛圗史之富与夫饩馆声伎并鼎甲一时才情妙丽与诸人略相酬对风流文雅着称东南语林卷二十何氏语林卷二十一钦定四库全书卷语林卷二十一眀何良俊撰捷悟第十三汉世称见事敏速者曰一日千里盖言捷也夫有触即悟其孔子所云耳顺非耶然孔子必俟知命之后而后世小生率能及此余窃怪之尝观释氏菩萨乗六度五者皆以慧为导师然定复生慧其与吾儒明则可以至扵诚诚则自无不眀一道也故初地之慧谓之世谛既定之慧谓之真谛真谛则与理为一即耳顺是也然初地之慧本扵赋畀既定之慧假扵脩习赋畀必由天降脩习可以力强此其难易之辩也奈何后世初地之慧与古不异而既定之慧尠焉无闻岂人之易其所难顾难其所易耶孔子曰十室之邑必有忠信如丘者焉不如丘之好学呜唿惜哉杨徳祖为曹操主簿操既平汉中欲讨刘备而不得进欲守又难为功䕶军不知进止操出教唯曰鸡肋外曹莫能晓徳祖曰夫鸡肋食之则无所得弃之则殊可惜公归计决矣乃令白外稍严俄操廻师时人服其几决魏太祖征𡊮本初有治余数十斛竹片咸长数寸衆并谓不堪用正合烧除太祖意甚惜思所以用之谓可作竹甲而未显其言驰使以问杨徳祖徳祖意悬同桓温隂懐犯顺追蜀人知星者问以国家运祚修短星人云太微紫微文昌三宫气候如此决无忧虞五十年外不论耳由是大忤温㫖异日送绢一疋钱五千文与之星人乃驰诣习凿齿曰家在益州被命逺下今受㫖自裁无由致其骸骨縁君仁厚乞为标碣习问其故星人曰赐绢一疋令仆自裁钱五千以买棺耳习曰君几误死君尝闻星宿有不覆之义乎此以绢戏君以钱供道中资听君去耳星人大喜眀便诣温别温问去意以习凿齿之言对温笑曰凿齿忧君误死君定是误活然徒三十年读书不如一诣习主簿宋文帝时到彦之北伐甲兵资实甚盛及败还委弃荡尽武库为之一空一日上与羣臣宴有荒外降人在列上问库部郎顾琛库中仗犹有几许琛诡对有十万人仗上既问而悔得琛对甚喜刘士章为南康相郡人有姓赖居秽里投刺谒士章士章嘲之曰君有何秽而居秽里此人应声荅曰未审孔丘何阙而居阙里萧彦瑜尝与御宴醉伏筵中武帝以枣投之彦瑜取栗掷上正中面帝动色言汝那得如此岂有说也彦瑜荅曰陛下投臣以赤心臣敢不报以战栗上大恱梁时有沙门讼田武帝大署曰贞有司未辩徧问莫知刘显曰贞文字为与上人帝忌出之祖元珍为彭城王㕘军时尚书令王肃曽扵省中咏悲平城诗云悲平城驱马入云中隂山常晦雪荒松无罢风彭城甚嗟其美欲使肃更咏乃失语云王公吟咏情性声律殊佳可便为诵悲彭城诗肃因戏彭城云何意悲平城为悲彭城也彭城有慙色祖在坐即云有所悲彭城王公自未见耳肃云可为诵之元珍应声云悲彭城楚歌四面起尸积石梁亭血流雎水里肃甚嗟赏之彭城大恱退谓元珍曰卿定是神口今日若不得卿几为吴子所屈东魏孝文帝尝宴羣臣酒酣欢极帝因举巵酒属羣臣曰三三横两两纵谁能辩之赐金钟御史中尉李彪曰沽酒老妪瓮注瓨屠儿割肉与称同尚书左丞甄琛曰吴人浮水自云工妓儿掷袖在虚空彭城王勰曰臣始解此是习字髙祖即以金钟赐彪人服彪聪眀有智甄琛和之亦速薛道衡尝逰钟山开善寺谓一沙弥曰金刚何为努目菩萨何为低眉沙弥荅曰金刚努目所以降伏四魔菩萨低眉所以慈悲六道道衡怃然称善隋炀帝与唐神尧俱是独孤外家由是神尧与炀帝每相狎侮神尧面皱帝扵衆中目为阿婆面神尧忿恚不乐洎归以告窦皇后曰某身世可悲今日更被上显毁云阿婆面据是儿孙不免饥冻矣后欣跃曰此言可以室家相贺神尧不喻后曰公封扵唐阿婆乃是堂主堂者唐也神尧大恱太行山有薛居士学总𤣥儒多所该览闻释昙延少年知道夙悟絶伦甞一造之言谑相髙未之揖谢薛乃戏题四字方圎动静命昙延体之延应声曰方如方等城圎如智慧日动则识波浪静𩔖湼槃室居士惊异絶叹曰由来所未见希世挺生即斯人也张说女嫁卢氏女甞为其舅求官说不语但指搘牀龟示之归告其夫曰舅得詹事矣令狐相出镇淮海日支使班蒙与从事俱逰大眀寺之西廊忽覩前壁题云一人堂堂二曜同光泉深尺一㸃去冰傍二人相连不欠一邉三梁四柱烈火然除却䨇勾两日全诸賔幕顾之驻足良久莫能辩班蒙曰一人岂非大字乎二曜者日月非明字乎尺一者十一寸非寺字乎㸃去冰水字二人相连天字不欠一邉下字三梁四柱而烈火无字两日除䨇勾比字得非大眀寺水天下无比乎衆皆洗然曰黄绢之竒智亦何异哉令狐公称叹弥日询之老僧曰顷年有客独逰题之而去朱梁张䇿年十二父同尝浚甘泉井得鼎耳有篆曰魏黄初元年春二月匠吉干造制作竒巧同甚寳之䇿时在傍徐言曰建安二十五年曹公改元为建康其年十月文帝受汉禅始号黄初元年无二月眀矣鼎文何缪与同大惊亟遣取魏志展读果验宗族竒之湖南马希范唐同光中入贡荘宗问洞庭广狭希范对曰洞庭至狭若车驾南廵止可饮马荘宗拊背嘉之有客甞访青龙寺僧属主者忽遽不暇留连翌日复至又遇要地朝客不得展敬客怒取笔题门而去词曰龛龙东去海时日隠西斜敬文今不在碎石入流沙僧衆不能详有一沙弥解之曰龛龙去矣有合字时日隠有寺字敬文不在茍字碎石入沙卒字此不逊之言辱我曹矣僧人大悟追前人杳无踪由或云沙弥是懿皇帝朝文皓供奉陈恭公当国日曽鲁公由起居注除待制恭公弟妇王冀公孙女曽出也嵗旦拜恭公公迎谓曰六新妇曽三除从官喜否王固未尝归外家辄荅曰三舅甚荷相公收録但太夫人不乐责三舅曰汝三人及第必是全废学丞相婣家备知之故除待制也恭公黙然未几改知制诰盖恭公不由科举失扵夷攷女子之警敏如此王定国素为冯当世所知荆公絶不乐之一日当世力荐扵神祖荆公曰此孺子耳当世忿曰王巩庚子生安得谓之孺子盖巩之生与先天节同日也荆公愕然不觉退立赵魏公夫人管道昇善书画吾竹房甞题其所画竹石竹房有一私印是好嬉子三字即以此印倒用扵䟦尾人皆以为竹房之误魏公见之曰此非误也这瞎子道妇人会作画倒好嬉子博识第十四孔子语子贡曰女以予为多学而识之者与非也予一以贯之则孔子果不贵博识耶及观萍浮楚泽隼集陈庭异鸟舞郊羵羊出井茍非博识谁为辩之夫孔门见道莫过颜子颜子之有得于孔子者莫过扵喟然之叹今观其所称髙坚前后与夫卓尔末由皆形容道体之妙若夫孔子之善诱与颜子之善学者唯博约二语而已盖二者互相为用不可废也不然则其告子贡者语一足矣其所贯者复何物耶后世舎博而言约此则入扵释氏顿悟之说道之不眀也夫何尤汉武帝祀甘泉至渭桥有女子浴扵渭水乳长七尺上怪其异遣问之女曰帝后第七车侍中知我所来时寛在第七车对曰天星主祭祀者斋戒不严则女人星见武帝幸甘泉长平坂道中有虫赤如肝头目口齿悉具先驱驰还以报上使视之皆莫能识时东方朔在属车中令往视焉朔曰此谓怪哉是必秦狱䖏也上使按圗果秦狱地上问朔何以知之朔曰夫积忧者得酒而解乃取虫置酒中立消赐朔帛百匹后令属车载酒窦攸举孝亷为郎时世祖大会灵台得鼠如豹文荧荧光泽世祖异之以问羣臣莫能知者攸对曰鼮䑕也帝问何以知攸曰见尔雅按秘书如攸言诏赐帛百匹显宗时有神雀集宫殿官府冠羽有五采色帝异之以问临邑侯刘复复不能对荐贾逵博物多识帝召见逵问之对曰昔武王终父之业鸑鷟在岐宣帝威懐戎狄神雀乃集此胡降之征帝敇兰台给笔札使作神雀颂拜为郎与班固同校秘书应对左右孙权时永康有人入山遇一大龟即束之归龟便言曰逰不量时为君所得人甚怪之载出欲上吴王夜泊越里缆船扵大桑树宵中树唿龟曰劳乎元绪奚事尔耶龟曰我被拘絷方见烹虽尽南山之樵不能溃我树曰诸葛元逊博识必至相苦令求如我之徒计从安出龟曰子眀无多辞祸将及尔树寂而止既至权命煮之焚柴万车龟语如故诸葛恪曰燃以老桑乃熟献者仍说龟树共语权即使伐树煮龟立烂今烹龟犹多用桑薪诸葛恪为丹阳太守甞出猎两山之间有物如小儿伸手引人恪令持去故地即死㕘佐问之恪曰此事在白泽圗曰两山之间有精如小儿名曰傒嚢嵩髙山北有大穴晋时有人误堕穴中见二人围棊下有一杯白水与堕者饮之气力十倍棊者曰汝欲停此否堕者曰不愿停棊者曰从此西行有天井其中多蛟龙但投身入井自当出若饥取井中物食之堕者如言可半年乃出蜀中因至洛下问张华华曰此名仙馆所饮者玉浆所食者龙穴石髓有人遗张华鲊者华见之谓客曰此龙肉鲊也以醋渍之当有五色光见试之果尔后问其主云扵茅积下得白鱼所作也晋武帝时吴郡临平岸出一石鼓扣之无声以问张华华云取蜀中桐材刻作鱼形扣之则鸣矣扵是如言声闻数里晋武帝问挚虞三日曲水之义虞曰汉章帝时平原徐肇以三月初生三女至三日俱亡村人以为怪乃招携之水濵洗祓遂因水泛觞其义起此帝曰必如所谈便非好事束晳进曰虞小生不足以知臣请言之昔周公成洛邑因流水以泛酒故逸诗曰羽觞随波又秦昭王以三日置酒河曲见金人奉水心之劒曰令君制有西夏乃覇诸侯因此立为曲水二汉相沿皆为盛集帝大恱晋世有扵嵩山下得竹简一枚上有两行科斗书衆莫能辩张司空以问束广微束曰此汉明帝显节陵中䇿文检验果然时人服其博识宋孝武时青州人甞发古冢有铭云青州世子东海女郎帝问学士鲍照徐爰蘓寳生并不能悉贾希镜对曰此是司马越女嫁茍晞儿检访果然陆常侍少好学博览无所不知行坐眠食手不释卷王仆射常自以博闻多识读书过澄澄曰仆少来无事唯以读书为业且年已倍令君令君少便鞅掌王事虽复一览便谙然见卷轴未必多仆俭集学士何宪等盛自商略澄俟俭语毕然后谈所遗漏数百十条皆俭所未覩俭乃叹服王仆射在中书省出巾箱杌案杂物服餙令学士𨽻事事多者与之人人各得一两物陆常侍后来更出诸人所不知事复各数条并夺物将去竟陵王常得古器小口方腹而底平可将七八升以问陆常侍陆曰此名服匿单于以与蘓武子良后详视器底有字髣髴可识如澄所言王摛少以博学知名王仆射尝使賔客𨽻事多者赏之探索皆穷唯庐江何宪为胜乃赏以五色簟白团扇宪坐簟执扇意气甚得摛后至仆射以所𨽻示摛语之曰卿能夺之不摛操笔便成事既奥僻辞亦华美举坐击赏仆射命左右抽宪簟摛手自掣取扇登车而去仆射笑曰所谓大力者负之而趋永眀时天中忽有黄色照地衆莫能觧司徒法曹上金天颂王摛曰是非金天所谓荣光武帝大恱崔慰祖好学聚书至万卷与平原刘孝标皆以硕学被征国子祭酒沈约吏部郎谢朓甞扵吏部省中賔友俱集各问慰祖地理中所不悉十余事慰祖口喫无华辞而酬据精悉一座称服之朓叹曰假使班马复生无以过此刘士深甞在任昉坐有人饷昉楉酒昉次及问刘曰酒有千日醉当是虚言刘曰桂阳程乡有千里酒饮之至家而醉亦其例也昉大惊曰吾自当遗忘实不忆此刘曰出杨元鳯所撰置郡事元凤是魏代人此书仍载其赋云三重五品商溪摖里时即检杨记言皆不差斛律士亮博渉羣书兼觧音律初乐有錞于者近代絶无此器或有自蜀中得之皆莫之识士亮见之曰此錞于也衆弗之信士亮遂依于寳周礼注以芒筒捋之其声极振衆乃叹服上官仪诗语中用影娥池学士时无解其事者祭酒令狐徳棻召张柬之等十余人示之柬之对曰洞㝠记汉武帝扵望鹤台西起俯月台台下穿影娥池每登台眺月影入池中使宫人乗舟笑弄月影因名影娥池亦曰眺蟾台时皆叹其博识卢若虚多才博物辛怡諌为职方有获异鼠者豹首虎臆大如拳怡谏谓之鼮鼠若虚曰非也此许慎所谓鼨鼠豹文而形小一坐惊服唐太宗立晋王为太子时有飞雉数集宫中帝问是何祥禇遂良曰昔秦文公时有侲子化为雉雌鸣陈仓雄鸣南阳侲子曰得雄者王得雌者覇文公遂雄诸侯始为寳鸡祠汉光武得其雄起南阳有四海陛下本封秦故雄雌并见以告眀徳帝恱曰人之立身不可无学遂良所谓多识君子哉唐文宗一日问宰臣古诗云轻衫衬跳脱跳脱是何物宰臣未对上曰即今之腕钏也真诰言安妃有斵粟金跳脱是臂饰韩定辞为镇州王镕书记聘燕帅刘仁恭舎扵賔馆命幕客马彧延接马有诗赠韩云遂林芳草绵绵思尽日相携陟丽谯别后巏嶅山上望羡君时复见王乔韩扵座酬之曰崇霞台上神仙客学辩痴龙艺最多盛徳好将银笔述丽辞堪与雪儿歌座賔颇疑银笔之僻他日彧荅聘常山亦命定辞接扵公馆彧从容问韩以雪儿银笔之事韩曰昔梁元帝为湘东王时好学着书常纪忠臣义士及文章之美者笔有三品或以金银雕饰或用斑竹为管忠孝全者用金管书之徳行清粹者用银笔书之文章赡丽者以斑竹书之故湘东之誉振扵江表雪儿者李宻之爱姬能歌舞每见賔寮文章有竒丽入意者即付雪儿叶音律歌之又问痴龙何出定辞曰洛下有洞穴曽有人误堕穴中因行数里渐见眀旷见有宫殿人物凡九䖏又见有大羊羊髯有珠人取而食之后其人得出以问张华华曰此地仙九馆也大羊者名曰痴龙耳定辞复问彧巏嶅山当在何䖏彧曰此随郡之故事何谦光而下问由是两相恱服结交而去梁太祖幸河北至内黄顾问李珽曰何谓内黄珽曰河南有外黄下黄故此名内黄太祖曰外黄下黄何在珽曰秦有都尉理外黄其故墉在今雍丘下黄为髙齐所废在今陈留太祖平生不爱儒者闻珽语大喜太宗时一日后苑象毙上令取胆剖腹不获上异之以问徐铉铉奏曰请扵前左足求之须臾果得以进亟召铉问对曰象胆随四时在足今方二月故臣知在左足也朝士皆叹其博识江南徐锴甞奉命撰文与其兄铉共论猫事铉疏得二十事锴曰未也适已忆七十余事铉曰楚金大能记明旦云夜来复得数事铉抚掌称美江南徐知谔甞得画牛一轴昼则啮草栏外夜则归卧栏中知谔献后主煜煜持贡阙下太宗张后苑以示羣臣俱无知者僧録賛宁曰南倭海水或减则滩碛微露倭人拾方诸蚌腊中有余泪数滴得之和色着物则昼隠而夜显沃焦山时或风挠飘击急有石落海岸得之滴水摩色染物则昼显而夜晦诸学士皆以为无稽宁曰见张骞海外异物记后杜镐检三馆书目果见扵六朝旧本书中载之刘原甫博物多闻前世无及在长安日有得古铁刃以献制作极巧下为大环以缠龙为之而其首𩔖鸟人莫能识原甫曰此赫连勃勃所铸龙雀刀所谓大夏龙雀者也鸟首盖雀云问之乃种世衡筑青涧城掘地所得正夏故疆也人有获玉印遗原甫其文曰周恶夫印原甫曰汉条侯印尚存扵今耶或疑而问之曰古亚恶二字通用史记卢绾之孙他人封亚俗侯而汉书作恶谷是矣闻者大服宋末襄樊之师日急当事诸人坐视而不救金履祥进牵制𢷬虚之策请以重兵由海道直趋燕蓟则襄樊之师将不攻自解因备叙海舶所经凡州郡聚落下至巨洋别隝难易逺近歴歴可据宋不能用后朱瑄张清献海运之利其所经海道视履祥先所上书咫尺无异人始服其精确豪爽第十五夫豪爽者略扵检节故其小徳或多出入然与龊龊啬缚窄家人细务狭小者殊矣汉章帝一日临朝命文郎居左武郎居右时方储正住在中曰臣文武兼备在所施用帝嘉其才以繁乱丝付储使理储㧞刀三断之对曰反经任势临事宜然沔水南有层台号曰景升台刘表盛逰扵此常所止憇表性好鹰甞登此台歌野鹰来曲其声韵似孟达上堵吟王右军为㑹稽内史谢公就乞牋纸右军检校库中有九万悉以乞谢公桓宣武闻之曰逸少不节桓宣武与殷刘谈不如甚唤左右取黄皮袴褶上马舞矟数廻或向殷或拟刘意气始得雄桓南郡作诗或时思不来辄作鼔吹既而思得云鸣鹄响长阜叹曰鼔吹固自来人思刘毅家在京口贫约过常甞与州里士人往东堂共射时庾仲豫为司徒长史暂至京要府中僚佐共出东堂毅已先至遣与庾相闻曰身久踬顿营一逰集甚难君如意人无䖏不可为适岂能以此堂见譲庾素豪径前不荅毅语诸人并避之唯毅留射如故庾厨馔甚盛不以及毅毅既不去庾甚不欢俄顷毅又相闻曰身今年未得子鵞岂能以残炙见恵不庾又不荅后竟为毅所毁王太常性豪爽为吴郡太守弥不得意吴郭西台寺多富沙门太常求须不称意乃遣主簿顾旷率门义刼寺内沙门竺法瑶得数百万齐髙祖扵华林宴命诸臣各効伎王敬则脱朝服袒裸以绛紏髻奋臂拍张呌动左右上不恱曰岂闻三公如此敬则荅曰臣以拍张故得三公不可忘拍张时以为名荅羊髙昌初赴衡州扵两艖䒀起三间通梁水斋饰以珠玉加之锦缋盛设帷屏陈列女乐乗潮解缆临波置酒縁塘傍水观者填咽孙徳琏频立武功居家富侈家庭穿筑极林泉之致歌童舞女当世罕俦賔客填门轩盖不絶出镇郢州乃合十余船为大舫扵中立亭池植荷芰良辰美景賔僚并集泛长江而置酒一时称为胜赏李白登华山落雁峯曰此䖏最髙唿吸之气想通帝座恨不携谢朓惊人诗来搔首问青天尔将军裴旻甞请吴道𤣥画天宫寺壁道𤣥曰闻将军善舞劒愿作气以助挥毫旻欣然为舞一曲道𤣥看毕奋笔立成若有神助李翰文虽宏畅而思甚苦澁晚居阳翟常从邑令皇甫曽求音乐思涸则奏乐神逸则缀文于頔镇襄阳庐山符载赍书就于乞买山钱百万于即时与之裴寛罢郡西归见一士坐树下甚贫与语竒之举一船金帛尽与之此人不辞登舟奴婢偃蹇者辄鞭之乃张徐州也段文昌负才傲俗落拓荆楚间甞半酣靸履扵江陵大街上往来雨下泥甚街侧有大宅门枕流渠文昌乗醉扵渠上脱履濯足旁若无人自言我作江陵节度当买此宅住闻者皆笑后果镇荆南遂买此宅刘叉闻韩昌黎接天下士徒歩谒之后以争语不能下賔客因持愈金数斤去曰此䛕墓中人得耳不若与刘君为夀郑仁表豪爽有文以门阀文章自髙甞曰天瑞有五色云人瑞有郑仁表王智兴为徐州节度一日诸从事㑹饮赋诗智兴至从事即屏去翰墨智兴言适间作诗何独见某而罢复以笺陈席上小吏亦置笺扵智兴前智兴引毫立成曰三十年前老徤儿刚被郎官遣作诗江南花栁从君咏塞北烟尘我独知四座惊叹监军谓张祐曰观兹盛事岂得无言祐乃献诗曰十年受命镇方隅孝节忠规两有余谁信将坛嘉政外李陵章句右军书左右言书生謟辞耳智兴叱曰有人道我恶汝軰又肯否张生海内名士篇什岂易得天下人闻且以为王智兴乐善矣崔𢎞礼甞过宣武从刘𤣥佐猎刘酒酣顾语曰崔生独不知有此乐𢎞礼笑曰我固喜武请为公欢𢎞礼臂鹰与𤣥佐驰逐急缓在手一军尽惊曰安得此竒客㓂莱公有饮量每饮賔席甞阖扉辍骖以留之未甞㸃油虽溷轩马廏必用蜡炬胡宿在郡日丁晋公为逰客见之胡待之甚厚丁因投诗索米明日胡延晋公所用樽皿悉屏但陶瓦而已丁失望以为厌已遂辞去胡即出银一箧遗丁曰家素贫惟此饮器愿以赆行丁始谕设陶器之因其后晋公极力推挽胡遂至显位滕达道布衣时甞为范文正客时范尹京滕少年颇不羁往往潜出狭邪纵饮范公病之一日至滕书室中因眀烛观书以俟其至意将媿之滕夜分大醉而归范公阳不视以观其所为滕畧无慑惧长揖问曰公所读何书公曰汉书复问汉髙祖何如人公逡廵而入韩魏公喜营造所临之郡必有改作皆宏壮雄深称其度量在大名扵正寝后稍西为堂五楹其间洞然不为房屋号善养堂盖平日宴息之地蘓子美豪放不羁好饮酒在外舅杜祁公家每夕读书以一斗为率公深以为疑使子弟宻觇之闻子美读汉书张良𫝊至良与客狙击秦皇帝误中副车遽抚掌曰惜乎击之不中遂满引一大白又读至良曰始臣起下邳与上㑹扵留此天以授陛下又抚案曰君臣相遇其难如此复举一大白公闻之大笑曰有如此下酒物一斗不足多也宋子京博学能文章天资醖借好逰宴自喜晚年知成都府带唐书扵本任刋脩每宴罢盥潄毕开寝门垂帘燃二椽烛媵婢夹侍和墨伸纸逺近皆知为尚书脩唐书宋子京脩唐书甞一日大雪添㡩幕然椽烛一秉烛二左右炽炭两巨罏诸姬环侍方磨墨濡毫以澄心堂纸草一𫝊未成顾诸姬曰汝軰俱曽在人家颇见主人如此否皆曰无有其间一人来自宗子家子京曰汝太尉遇此天气亦复如何对曰只是拥罏命歌舞间以杂剧引满大醉而已如何比得内翰子京㸃头曰也自不恶乃阁笔掩卷起索酒饮之几达晨明日对賔客自言其事后每䜩集必举以为笑洪觉范至儋耳甞谒姜唐佐唐佐不在见其母母迎笑食以㯽榔觉范问母识蘓公否母曰识之然无柰其好吟诗公甞杖而来指西木榻自坐其上问曰秀才何往我言入村落未还有包灯心纸公以手展开书满纸祝曰秀才归当示之今尚在觉范索读之醉墨欹倾曰张睢阳生犹骂贼嚼齿空龈颜平原死不忘君握拳透爪歌者𡊮绹甞从东坡与客逰金山适中秋天宇四垂一碧无际加江流倾涌月色如昼遂共登金山妙髙台命绹歌其水调歌头曰月明几时有把酒问青天歌罢公自起舞范徳孺喜琵琶暮年苦夜不得睡家有琵琶筝二婢每就枕即便杂奏扵前至熟寝乃得去蔡鲁公守维扬维扬特多过客日夕盈府寺一日蚤膳召客设凉饼㑹者八人俄报客继至公必留偶来者不已坐客私语蔡公卒迫留客若是他食辄咄嗟为尚可如凉饼者柰何便办请共甞之及食时计留客已四十又冷淘皆至仍精腆时共称之张天觉为渝州南川宰时章子厚经制䕫夷狎侮州县吏无人敢与共语部使者念独张可亢之檄至䕫㑹子厚询人才使者以张告即唿入同食张着道士服长揖就坐子厚肆意大言张随机折之落落出其上子厚大喜延为上客归荐诸王介甫遂得召用张紫巖屯兵秀州甞夜坐警备甚严忽有客至前出一纸懐中曰此苗傅刘正彦募贼公赏格也浚问欲何如客曰仆河北人麄读书知逆顺岂以身为贼用特见为备不严恐有后来者耳浚下执其手问姓名不告而去浚翊日斩死囚狥于衆曰此苖刘刺客也私识其状貎物色之终不遇张于湖知京口王宣子代之时多景楼落成于湖为书楼扁公库送银二百星为润笔于湖却之但需红罗百匹扵是大宴合乐酒酣于湖制词命诸伎合唱甚欢因以红罗百匹赏之扬州有一赵氏富而好客家有明月楼一时诸名公题咏多未当其意后赵子昻过扬主人知之迎至楼上盛筵相欵所用皆银器酒半出纸笔求作春题子昂援笔书曰春风阆苑三千客明月扬州第一楼主人得之甚喜撤酒器为赠语林卷二十一何氏语林卷二十二钦定四库全书语林卷二十二明何良俊撰夙慧第十六世言早慧者大未必佳自孔文举小时大中大夫陈韪已有是语殆不然夫黄帝徇齐后稷岐嶷此皆大圣人也岂后果不佳耶盖人性皆善而根有利钝若颕脱者最易为善夫既易为善则亦易为恶在所以养之耳后人不论所养而槩责之早慧吁可怪哉陈咸小时父万年尝召至牀下教之咸睡去头触屏风万年怒责咸叩头谢曰具晓所言大要教咸謟也万年因不复言黄文彊小时家贫都无仆妾躬执勤苦尽心色养博通经典精究道术时人为之语曰天下无双江夏黄童桓驎年十二在伯父太尉坐太尉告客曰此吾弟子有异才殊能作诗赋客乃为诗曰甘罗十二杨乌九龄昔有二子今则桓生驎应声荅曰邈矣甘罗超等絶伦伊彼杨乌命世称贤嗟予惷弱殊才伟年仰慙二子俯愧过言黄子琰少即辩惠建和中尝日食京师不见子琰祖太尉以状闻太后诏问所食多少太尉思其对而未知所况子琰年七嵗时在侧曰何不言日食之余如月之初司徒盛允有疾黄太尉遣子琰候问㑹江夏上蛮贼事副司徒府允发书视毕微戏子琰曰江夏大邦而蛮多士少子琰奉手对曰蛮夷猾夏责在司徒因拂衣辞去孔北海年四歳与诸兄食梨輙取其小者人问其故荅曰小儿法当取小者孔北海被收时男方九嵗女才七嵗以㓜弱得全寄住他舍主人遗以肉汁男饮之女曰今日之祸岂得乆活何頼知肉味乎或有言于曹操收之将加戮女谓兄曰若死而有知得见父母岂非至愿乃延颈就刑孙策年十四诣𡊮术俄而外通刘豫州来孙便求去𡊮曰刘豫州何若荅曰英雄忌人既出下东堦刘𤣥徳从西堦上但得转顾视孙足下行殆不复能前沈子正小时有异年十一嵗华子鱼行风俗见而竒之因唿曰沈郎可登车语乎子正逡巡却曰君子讲好㑹宴以礼今仁义陵迟圣道渐坏先生衔命将以禆补先王之教整齐风俗而轻脱威仪犹负薪救火无乃更崇其炽乎子鱼慙谢曰自桓灵以来虽多英彦未有见㓜童若此者张纯张俨朱异俱童少知名尝同时诣骠骑将军朱据据闻三人才名欲试之因语曰老鄙相闻饥渇甚矣夫騕褭以迅骤为功鹰隼以轻疾为妙其为吾各赋一物然后入坐俨乃赋犬曰守则有严出则有获韩卢宋鹊书名竹帛纯赋席曰席以冬设簟为夏施揖让而坐君子攸宜异赋弩曰南岳之干钟山之铜应机命中获隼髙墉三人皆随目便赋成而后坐据大笑恱何平叔小时魏武帝纳其母平叔少养于魏宫至七八嵗慧心天悟形貌絶美武帝欲以为子每扶持游观令与诸子长幼相次平叔㣲觉此意坐则专席止则独立或问其故答曰异姓不相贯王戎年七嵗时尝与诸小儿游瞩看道邉李𣗳有子扳折诸小儿竞走之惟戎不动人问之答曰𣗳在道邉而多子此必苦李取之信然愍怀太子少便聪慧武帝甚爱之六七嵗时宫中尝夜失火武帝登楼望之太子牵上衣裾使入闇中上问其故太子对曰暮夜仓卒宜备非常不宜亲近火光令照见人主张光禄尝携内外孙游武丘山顾正礼时年数嵗光禄抚之曰儿欲何戱正礼答曰儿正欲枕石潄流王养年数嵗时祖母集诸孙姪𣪚枣栗于牀群儿竞取之泰独不动祖母问其故曰不取自当得赐王僧孺五嵗便机警尝有餽其父冬李者先以一枚与僧孺僧孺不受曰大人未见不容先尝徐孝穆早慧光宅寺慧云法师每嗟其早就谓之颜回萧建平明恵夙成髙祖归心释教每发誓愿恒云若有衆生应受诸苦悉请身代时建平年七嵗闻之惊谓母曰官家尚尔儿安敢辞乃六时礼佛亦云凡有衆生应获苦报悉大球代受其明悟如此𡊮君正年数嵗父疾昼夜不眠专侍左右家人劝令暂休𡊮答曰尊患既未瘥眠亦不安谢元正幼便聪慧八歳为春日闲居诗从舅尚书王筠竒其有佳致谓所亲曰此儿方当大成至如风定花犹落乃追歩恵连矣陆从典八嵗时读沈休文集见回文砚铭援笔拟之便有佳致虞荔年九嵗徃候太常陆倕倕问五经十事荔对无遗失倕甚异之弟寄亦机敏数嵗时有人造其父遇寄于门嘲寄云郎子姓虞必当无智寄应声曰文字不辩岂得非愚客大慙入谓其父此子非常人孔文举之流也魏宗室元子和九嵗时师事乐安陈丰初书王羲之小学篇数千言昼夜诵之旬有五日一皆通彻丰白文宣曰丰十五从师迄于白首耳目所经未见此比江夏黄童不得无双文宣笑曰蓝田生玉何容不尔何妥八嵗时游太学顾良戱之曰汝姓是荷叶之荷为河水之河妥应声曰先生姓顾是货雇之雇为新故之故李徳林幼便聪敏年数嵗诵左思蜀都赋十余日便度髙隆之见而嗟叹遍告朝士云若假其年必为天下伟噐邺京人士多造观之月余日中车马不絶李百药七嵗时中书舍人陆又尝过其父徳林有读徐陵文者云刈瑯琊之稻坐客并不识其事百药进曰传称鄅人借稻注云鄅国在瑯琊开阳县人皆服其机颕孙思邈七嵗就学日诵千言弱冠善谈老庄兼综释典及百家之説洛州总管独孤信见而叹曰此圣童也苏瓌初未知颋一日有客诣瓌候于客次颋拥篲庭庑间遗落一文字客取视之乃咏崑崙奴诗云指如十挺墨耳似两张匙客异之良久瓌出与客淹留言咏以其诗问瓌何人岂非足下宗庶之孽瓌备言其事客惊讶之请瓌加礼收举必苏氏令子瓌稍亲之有人献兎悬于廊庑瓌召颋令咏之即应声曰兎子死兰弹将来挂竹竿试将眀镜照无异月中看瓌览诗异之由是学问日新文章盖代及帝平内难制诰骆驿皆出于颋时称小许公苏颋年五嵗时裴谈尝过其父颋方诵庾信枯𣗳赋避谈字讳因易其韵曰昔年移栁依依汉隂今看揺落悽怆江浔𣗳犹如此人何以任皆叹异之严挺之薄妻而爱其子武武年八嵗询其母曰大人常厚𤣥英未尝慰省何至于斯母曰汝父嫌吾寝陋枕席数宵即懐汝自后相弃其母悽咽武亦愤惋候父出𤣥英方睡武持小铁鎚击碎其首挺之归惊愕视之已毙矣左右言小郎君戏运鎚而致此挺之唿武曰汝何戏之甚武曰焉有大朝人士厚其侍妾困辱儿之母乎故须击杀非戏也父曰真严挺之儿蘓晋数嵗能属文尝作八卦论王绍宗见而叹曰此后来王粲也杨绾四嵗时尝因夜宴客举令各举坐中一物以四声唿之衆皆未言绾应声指铁𣗳曰灯盏柄曲闻者叹异开元间悉召能言佛道孔子者相答禁中有员俶九嵗升座词辩注射坐人皆屈帝异之曰半千孙固应尔因问童子岂有𩔖若者乎俶跪奏有臣舅子李泌帝即驰召之泌至帝方与张説观奕因使说试其能说请赋方圆动静泌逡廵曰愿闻其略说因曰方若棋局圎若棋子动若棋生静若棋死泌即答曰方若行义圎若用智动若骋材静若得意说因贺帝得竒童帝大恱曰是子精神要大于身李卫公幼时父吉甫每夸其敏㨗武相元衡召见问曰吾子在家所嗜何书徳裕不应翌日元衡以告吉甫吉甫责之徳裕曰武公身为宰相不问理国调隂阳而问所嗜书其言不当所以不应髙定是贞公郢之子小字董二年七嵗时读书至牧誓问奈何以臣伐君贞公答曰应天顺人耳又问用命赏于祖不用命戮于社岂是顺人贞公不能对杨大年七嵗时对客谈论有老成风年十一太宗闻其名召对便殿授秘书省正字且谓曰卿久离乡里得无念父母乎对曰臣见陛下一如臣父母上叹赏久之王元泽数嵗时客有以一獐一鹿同笼以献问元泽何者是獐何者为鹿元泽实未识良久对曰獐邉者是鹿鹿邉者是獐客大竒之岳柱年八嵗时观画师何澄画陶母剪髪圗岳柱指陶母手中金钏诘之曰金钏可易酒何用剪髪为也何大惊即易之贤媛第十七夫无非无仪女妇所贵然观王儒仲乐羊子之妻与孟徳耀辛宪英诸人其深识髙行世所称贤者尚不敢轻拟又岂可以一切少之哉若蔡文姬辱身北庭君子耻之纵文才卓出又何称焉王儒仲少立髙节其妻亦美志行初儒仲与令狐子伯为友后子伯为椘相其子为郡功曹子伯遣子奉书儒仲车服鲜丽仆从都雅儒仲子方耕于野闻賔至投耒而归见令狐子沮怍不能仰视儒仲目之有愧容客去久卧不起妻问其故儒仲曰吾与子伯素不相若向见其子容服甚光举措有适而我儿曹蓬头歴齿未知礼则见客而有慙色父子情深不觉自失耳妻曰君少修清节不顾荣禄今子伯之贵孰与君之髙奈何忘宿志而慙儿女子乎儒仲屈起笑曰有是哉遂共终身𨼆遯乐羊子游学七年妻常躬勤养母又逺馈羊子尝有他舍鸡谬入园中姑盗杀而食之妻对鸡泣而不餐姑怪问其故对曰自伤居贫使食有他肉姑亦感悟弃去乐羊子尝行路得遗金一饼还以与妻妻曰妾闻志士不饮盗泉之水亷者不受嗟来之食况拾遗求利以污其行乎羊子大慙乃捐金于野𡊮隗妻马伦是季长女少有才辩融家世丰豪装遣甚盛初成礼隗问曰妇奉箕帚而已何乃过珍丽乎对曰慈亲垂爱不敢逆命君若欲慕鲍宣梁鸿之髙妾亦请从少君孟光之事矣隗言弟先兄举世以为笑今处姊未适先行可乎对曰妾姊髙行殊邈未遭良匹不似鄙薄茍然而已又问南郡学穷道奥文为辞宗而所在之职輙以货财为损何耶对曰孔子大圣不免武叔之毁子路至贤犹有伯寮之愬家君获此固其宜耳隗黙然不能屈蔡文姬自匈奴归后适董都尉董犯法当刑文姬自诣曹公请之时公卿名士及逺方使驿坐者满堂曹公谓賔客曰蔡伯喈女在外今为诸君见之及文姬进蓬首徒行叩头请罪音辞清辩㫖甚酸哀衆为改容曹公曰诚为相矜然文状已去奈何文姬曰眀公廏马万疋虎士成林何惜疾足一骑不济垂死之命乎操感其言乃特原祀曹公问蔡文姬闻夫人家先多坟籍犹能忆识之不文姬曰昔亡父赐书四千许卷流离涂炭罔有存者今所诵忆裁四百余篇曹公言当使十吏就夫人写之文姬曰妾闻男女之别礼不亲授乞给纸笔真草唯命于是缮书送上文无遗误桓宣武平蜀以李势妹为妾南康主不即知之后知乃㧞刃向李所因欲斫之李在窓梳头未竟李姿貌端丽见主来徐徐结髪歛手向主神色闲正辞甚悽惋主掷刀前抱之曰阿子我见汝亦怜何况老奴谢镇西妾阿妃有国色甚善吹笛谢死阿妃誓不嫁郄昙时为北中郎设权计遂得阿妃为妾阿妃终身不与昙言王江州为孙恩所害谢夫人婺居㑹稽太守刘栁闻其名请与谈义夫人素闻刘名亦不自阻乃簮髻素褥坐在帐中刘束修整带造于别榻夫人风韵髙迈叙致清雅先及家事慷慨流涟徐酬问㫖词理无滞刘退而叹曰实顷所未见曕察言气使人心形俱服夫人亦云亲从凋亡始遇此士听其所问殊开人心胸宋太宗后王是僧朗女帝尝于宫内大集臝妇人观之以为欢笑后以扇障面独无所言帝怒曰外舍家寒乞今共为欢笑何独不视后曰为乐之事其方自多岂有姑姊妹集聚而臝妇人形体以此为乐外舍之为欢适与此不同帝大怒遣后令起后兄景文以此事语从舅陈郡谢纬曰后在家为儜弱妇人不知今叚遂能刚正如此朱百年妻孔氏亦有髙行百年卒于山中蔡兴宗为㑹稽太守饷米百斛孔氏遣婢诣郡固辞时人美之以比梁鸿妻刘孝绰三妹嫁瑯琊王叔英吴郡张嵊东海徐悱并有文才徐妻尤为清㧞郑善果母崔氏贤眀晓政道每善果理务崔氏常于合内听之闻其剖断合理归则大恱处事不允母则不与之言善果伏于牀前终日不敢食善果由此厉已为清吏李审诸为御史台中送禄米到宅其母遣量之賸三石问其故曰御史例不槩又问车脚几钱答言御史例不还脚钱母怒送賸米及脚钱因责审诸御史皆有慙色肃宗宴于宫中时有蕃将阿布思伏法其妻配掖庭善为优因使𨽻乐工是日为假官之长上及侍宴者笑乐政和公主独俛首嚬眉不视上问其故公主曰禁中侍女不少何必须得此人使阿布思真逆人其妻亦同刑人不合廹至尊之座果寃耶岂忍使其妻与群优杂处为笑谑之具妾虽至愚深以为不可上亦悯恻为之罢戏元相得罪后夫人王氏韫秀少有识量节概颇闻掖庭代宗欲令入宫备彤管箴规之任王叹曰王家十三娘二十年太原节度使女十六年宰相妻谁能书得长信昭阳之事得罪亦幸矣坚不从命按通鑑及刘昫唐书载妻王忠嗣女且王缙与载同时作相史言缙卑体附之故缙终以载得罪不应翁壻同时俱在政府又不应妇翁卑体于女壻则载妻为忠嗣女无疑而云溪友议与杜阳杂编以为韫秀缙女也夫范摅苏鹗皆唐时人其所载唐事尚相牴牾如此乃知野史所书固多谬妄也刘异将赴镇安平公主入辞以异姬从安平左右皆宫人上尽记忽见别姬问安平曰此为谁安平曰刘郎声音人上大喜安平不妒顾左右曰别与作主人不令与宫娃同处令狐峘为吉州刺史齐映亷察江西故事刺史始见观察皆戎服庭趋峘以前辈耻为此礼入告其妻韦氏韦氏亦以抹首庭谒为非谓峘曰卿自视何如人头白走小生前卿如不以此礼见映虽黜死我亦无恨峘乃以客礼见映映深以为憾以事奏贬峘为衢州别驾李景让母郑氏性严明早寡家贫居于东都诸子皆幼母自教之宅后古墙因雨隤䧟得钱盈船奴婢喜奔告郑郑徃焚香祝之曰吾闻无劳而获身之灾也夫必以先君余庆矜其贫而赐之则愿诸孤他日学问有成乃其志也此不敢取遽命揜而筑之李景让为浙西观察一左都押衙忤意杖杀之军中愤怒将变景让方视事母出坐聴事立景让于庭责之曰天子付汝以方面岂得妄杀万一致一方不宁岂惟上负天子使垂白之母衔羞入地何以见汝先人乎命左右禠其衣坐之将挞其背将佐皆泣拜为请久乃释之军中遂安中和间时溥既平黄巢献俘于朝井巢姬妾百数僖宗御大元楼受之宣问姬妾汝等皆勲贵子女世受国恩何为从贼其居首曰狂贼凶逆国家以百万之衆失守宗祧播迁巴蜀今陛下以不能拒贼责一女子置公卿将相于何地乎僖宗不复问皆戮于市人争与之酒衆皆悲恸昏醉居首者独不饮不泣至于就刑神色肃然宋太祖将北征京师諠言军中欲立㸃检为天子太祖慎密以告家人曰外间詾詾如此将若之何太祖姊方在厨引麫杖击太祖逐之曰丈夫临大事可否当自决胸懐乃来家间恐怖妇女何为耶太祖黙然而出任梦臣任西川路提㸃刑狱以㢘节称卧病不起家徒四壁二女贤甚赵清献公守成都率僚属以俸助之二女辞不受曰岂敢以此污先君清徳赵倅成伯笃意勉之遂纳于公宇之东庑既行以元物榜于门壁付之守吏无毫发损二女亷洁如此又文笔议论皆士人所不逮后清献以子姓妻之容止第十八珠藏渊而川晖玉韫石而山润茍符采炳发虽重波积壤何能掩焉颜子曰茍有温良在中斯眉睫与之矣呜唿容止之于人岂直黼黻藻绘而已耶陆子春姿容如玉威仪秀异光武尝登台见而伟之叹曰南方故多佳人汉末诸贤多委王服以幅巾为雅𡊮绍崔豹之徒虽为将帅犹着缣巾管幼安在家恒着皁㡌刘季和尝言荀令君至人家坐处常三日香魏武帝佻易无威重性好音乐倡优在侧穷日达夜被服轻绡常自佩小鞶囊以盛手巾细物时或着帢㡌见客每与人谈论戏弄言咏尽无所𨼆及欢恱大笑至以头没杯案间肴饍皆沾汚巾帻谯允南体貌素朴而潜识内敏然无造次论辩诸葛武侯领益州牧辟为劝学从事初到脩谒左右皆笑既出有司请推笑者武侯曰孤欲不能忍何况左右聴令勿推何平叔慧心天悟容貌絶美每出游行观者盈路咸谓是神仙之𩔖嵇叔夜长七尺八寸伟容色土木形骸不加饰厉而龙章凤姿天质自然正尔在羣形之中便自知非常之噐魏阳元身长八尺二寸不修常人近事为相国参军晋王毎朝罢目送之曰魏舒堂堂人之领袖陆平原兄弟初入洛见张茂先张问平原云何以不来平原曰云有笑疾恐公未悉故未敢俄而云诣茂先茂先为人多姿制又好以帛纒须云见而大笑不能自已陆士龙好笑尝着缞帻上船水中自见其影便大笑不已几落水王安丰形状短小目甚清炤能视日不眩卫洗马总角时乗羊车入洛阳市见者咸曰谁家璧人卫叔寳风神秀异其舅王武子甞与同游语人曰昨日吾与外甥共坐若明珠之在侧朗然来照人庾公道王尼非唯事事胜人布置须眉亦胜人我辈皆出其辕下庾太尉兄弟初渡江行路人有避雨者悉聚㕔事上征西车骑自譬遣之不肯去太尉新沐头散髪髙咏从合内出向人奔迸走去莫有留者诸人要阮光禄共诣林公阮曰欲闻其言恶见其靣桓宣武自以容姿风气是司马宣王刘越石之俦有以比王大将军者意甚不平及北伐还于路中得一巧作老婢乃越石故妓一见桓便然而泣桓问其故答曰公甚似刘司空桓大恱出外整理衣冠又唿问此婢婢云面甚似恨薄眼甚似恨小须甚似恨赤形甚似恨短声甚似恨雌桓于是褫衣觧𢃄昬然而卧不怡者数日安公讲僧常数百习彦威曽饷十梨值安开讲安便于座中手自剖分梨尽人徧都无颇偏裴瓉风神髙迈为中书侍郎出入禁门见者肃然改容谢晦美风姿善言笑眉目分眀鬓发如墨时谢混风鉴为江左第一常与晦同在宋武帝前帝目之曰一时顿有两玉人谢景仁至性整洁居宇净丽在坐輙唾左右人衣事毕听一日澣濯故每欲唾左右争来受之有人诣谢益夀言向在刘丹阳坐见一客殊毛谢曰正是我家阿瞻宋眀帝姿貌丰洁与圭璧等质王令眀尝临曲水风雨暴至座者皆驰散王徐起去姿制不异常日王思逺立身简洁客有诣之者觇知衣服垢秽方便不听前形仪新楚乃与促䣛及去之后犹令二人交帚拂其坐处伏曼容风采韶秀宋眀帝以方嵇叔夜命吴人陆探㣲画叔夜像赐之都水使者季珪之常曰见王思逺终日匡坐不妄言笑簮㡌衣领无不整洁便忆丘眀士见明士蓬头散带终日酣醉吐论纵横唐突卿宰便复忆见王思逺言其两反也禇太宰美仪貌善容止俯仰进退咸有风则每朝㑹百僚逺国莫不延首宋明帝尝叹曰禇渊能迟行缓歩便持此得宰相时人以方何平叔王景文风姿为一时之冠𡊮粲叹曰景文非但风流可恱乃餔啜亦复可观有客及识谢混者曰景文方谢叔源则为野父矣粲惆怅曰恨眼中不见如此人张景𦙍音仪详缓与人别輙执手曰念相闻余响久之不絶张思曼吐纳风流听者皆忘饥疲见者肃然如在宗庙张思光风止诡越坐常危膝行则曳歩翘身仰首意制甚多随例同行常稽迟不进张长史形貌短陋精神清澈王敬则见融革带垂寛殆将至骼谓之曰革带太急融曰既非歩吏急带何为梁武平建邺朝士造之独王亮王莹等数人揖自余皆拜谢景涤时年二十为太子舍人亦长揖而已意气闲雅瞻视聪眀梁武帝目送良久谓徐勉曰觉此生芳兰竟体张都尉年十七身长七尺四寸眉目踈朗神采爽发何敬容公庭就列容止出人武帝虽衣浣衣而左右衣必须整洁尝有侍臣衣带卷折帝怒曰卿衣带如绳欲何所缚耶敬容希㫖故益鲜明常以胶清刷鬓衣裳不整伏牀熨之或暑月背为之焦刘显将之寻阳朝贤设祖胜流毕集显悬帛十疋约曰俭衣来者以赏之衆人竞改常服不过长短之间显曰将有甚于此者既而周𢎞正着緑丝布袴轩昻而至折标取帛陶𨼆居身长七尺四寸神仪眀秀朗目踈眉细形长耳虽在朱门闭影不交外物徐孝穆目有青睛时人以为聪慧之相李谐形貌短小兼是六指因瘿而举頥因跛而缓歩因謇而徐言人谓李谐善用三短李密目瞳子正方黑白眀澈炀帝见之谓宇文述曰左仗下黑色小儿为谁云是蒲山公李寛子密帝曰此小儿瞻视异常无令入卫李特进体貌短小鼻口都无厚时议不以重禄待之张九龄体弱有醖借故事公卿皆搢笏于带而后乗马九龄独常使人持之因设笏囊笏囊自九龄始帝后每用人必曰风度能若张九龄乎𤣥宗召李白见于便殿神气髙朗轩轩然若霞举路侍中风貌之美为世所闻镇成都日委政于孔目吏邉咸日以伎乐自随宴于江淮都人士女懐掷果之美又善巾裹蜀人见必效之后自剪纱巾之脚以异于衆闾巷有眩服修容者人必讥之曰尔非路侍中耶朱泚之乱裴佶与衣冠数人佯为奴求出城佶最寝陋自称甘草门兵曰此数子定非人奴如甘草者不疑郑畋文学优深器量𢎞恕美风仪神采如玉崔逺文才清丽风神峻整当时目为钉座梨言席上之珍也赵匡凝气貌甚伟每整衣冠使人持巨鑑前后照之衣巾上㣲觉有尘即令持红拂去之蘓东坡云梅二圣俞长身秀眉大耳红额饮酒过百輙正坐髙拱此其醉也苏端明平生寝卧时已就枕则安然不复飜动刘元城对賔客或宴居虽暗室常端坐畧无欹仄至于终日刘器之待制对客多黙坐徃徃不交一谈至于终日客意甚倦或请去輙不听至留之再三有问之者曰人能终日危坐而不欠伸欹侧盖百无一二其能之者必贵人也以其言试人皆验黄太史尝言人心动则目动王介甫终日目不停转黄太史过范景仁终日相对正身端坐未尝回顾亦无倦色景仁言二十年来胸中未尝起一思虑不甚观书若无賔客则终日独坐夜深方睡虽儿曹欢唿咫尺皆不闻庭坚曰公却是学佛作家吕居仁云米元章盥手用银方斛泻水于手已而两手相拍至干都不用巾拭赵文敏公神观焕烂容仪轩举每一入朝则光映殿廷世祖常目送之语左右曰此神仙中人倪云林性好洁每盥颈易水数次冠服着时数十次振拂斋阁前树石常洗刷见俗士避去如恐凂语林卷二十二何氏语林卷二十三钦定四库全书语林卷二十三明何良俊撰自新第十九尧舜尚不能无过今之庸衆人廼曰我无过是果尧舜之弗若欤故人之遂其过乃至没其身而不悔惜哉是以圣人重改过其称颜子之好学曰不贰过又曰丘也幸茍有过人必知之呜唿后之人有过而能自知又不难于自新亦庶几孔子之徒矣仇览为阳遂亭长好行教化有陈元凶恶不孝其母诣览言元览唿元诮责以子道与一卷孝经使读之元深改悔到母牀下谢罪曰元少孤为母所骄谚曰孤犊触乳骄子骂母乞今自改母子更相向泣于是元遂修孝道后成佳士贾淑性至险害邑里患之林宗遭母䘮淑来修弔既而孙威直后至见林宗受恶人弔不进而去林宗遽追谢曰贾子厚诚实凶徳然洗心向善仲尼不逆互乡故吾许其进也后淑感悟终成善士王蓝田性至狷急既跻重位每以柔克为用谢奕尝忿蓝田极言骂之蓝田回靣着壁初不应之半日奕去始复坐萧思话十许嵗时未知书好骑屋栋打细腰鼓侵暴邻曲莫不患之自后折节数年中遂有令誉齐髙帝有故吏竺景秀尝以过系作部髙帝语荀伯玉卿比㸔景秀否答曰数徃候之备加责诮景秀言若许某自新则吞刀刮肠饮灰洗胃帝善其言乃释之到茂谦资籍豪富厚自奉养宅宇山池京师第一妓妾姿艺皆穷上品才调流赡善纳交游庖厨丰腆多致賔客爱姬陈玉珠眀帝遣求不与逼夺之以怨望下狱减死输作尚方由是屏斥声玩更以贬素自立张延符少不拘检肆意畋游父思曼请假还吴始入西郭值延符正猎左手臂鹰右手牵犬遥望见思曼乃放鹰绁犬向舟而拜思曼曰一身两役无乃劳乎延符跪对曰充闻三十而立今二十九矣请至来嵗终身折节思曼曰若过而能改乃颜子矣明年翻然易操寻师就学博览古籍欝为名士梁萧恪为雍州刺史委政群下贿赂公行客有江仲举蔡蘧王台卿庾仲容皆有蓄积人间歌曰江千万蔡五百王新车庾大宅武帝续之曰主人愦愦不如客帝以示恪恪大慙乃折节学问所歴以善政称魏甄琛举秀才入都颇以奕棊废日至通夜不止令苍头执烛或时睡顿则杖之奴曰郎君辞父母仕宦若读书执烛所不敢辞今乃围棊日夜不息岂是向京之意乎琛怅然慙感遂诣赤彪许假书研习闻见日优南唐元宗嗣位之初留心内宠宴私击鞠略无虚日常乗醉命乐工杨花飞奏水调词进酒花飞唯歌南朝天子好风流一句如是者数四上悟覆杯大怿厚赐金帛以旌敢言上曰使孙陈二主得此一句固不当有衔璧之辱翌日罢诸欢宴留心庶事圗闽弔楚几致治平术觧第二十夫术小数也然观其变幻诡异有不可以理推者呜唿亦神矣况君子学道茍至于精义入神则其妙又曷可胜穷耶张平子作地动仪精铜以铸其器圎径八尺形似酒尊尊中有都柱旁行八道施关发机外有八龙首衔铜丸下设蟾蜍承之地或动则随其方靣一龙吐丸其机关巧制皆在尊中蔡中郎在陈留邻人召中郎饮比徃酒已酣客有弹琴于屏中郎至门潜听之曰以乐召我而有杀心何也遂反将命者告主人以蔡君至门而去中郎素为乡邦所宗主人自起追问其故中郎具以告莫不怃然弹琴者曰我见螳螂方向鸣蝉蝉将去而未飞螳螂为之一前一却吾心耸然唯恐螳螂之失蝉也此岂为杀心而形于声者乎中郎笑曰此足以当之矣蔡中郎告吴人曰吾昔尝经㑹稽髙迁亭见屋椽竹东间第十六可以为笛取用果有异声蔡文姬年六嵗时父中郎于夜中鼓琴絃絶文姬曰第二絃中郎复故断一絃以问之文姬言是第四絃并不差谬中郎云偶得之耳文姬曰吴札观风知兴亡之国师旷吹律识南风之不竞由此观之何足不知蒲元性多竒思于斜谷口为诸葛武侯铸刀三千口刀成自言汉水钝弱不任淬用蜀江爽烈是谓大金之元精命人于成都取江水蒲以淬刀言杂涪水不可用取水者悍言不杂蒲以刀画水言杂八升取水者叩头云于涪津覆水遂以涪水八升益之以竹筒纳鐡珠满中举刀断之应手虚落因曰神刀管公眀过清河时适大旱太守问何当有雨公眀曰今夕当大雨至日向暮了无云气衆人并讙嗤公眀公明言树中已有少女㣲风树间隂鸟和鸣若少女反风隂鸟乱翔其应至矣须臾云气四起大雨倾注嵇中散夜弹琴忽有一鬼着械来叹其手快曰君一絃不调中散与琴调之声更清婉问其姓名不对当时疑其是伯喈后中散亡时亦被桎梏吴未亡时恒有紫气见牛斗间张司空闻雷孔章妙达纬象乃要宿问天文孔章曰惟斗牛之间有异气是寳物也精在豫章丰城张遂以孔章为丰城令至县掘深二丈得玉匣长八尺开之得二劒其夕斗牛气不复见孔章乃留其一以一进于张劒至光曜炜晔焕若电发后张遇害此劒飞入襄城水中孔章临亡戒其子恒以自随后其子为建安从事经浅瀬劒忽于腰间跃出忽见二龙相随飞去魏帝殿前大钟不叩自鸣人皆震骇衆以问张茂先茂先曰此蜀郡铜山崩故钟鸣应之耳寻蜀都上事如茂先言葛稚川博闻深洽江左絶伦着述篇章富于班马又精辩𤣥赜析理入㣲忽与广州刺史邓岳䟽云当逺行寻师克期便发邓得䟽狼狈徃别而葛坐至日中兀然若睡视其颜色如生体亦柔软举尸入棺轻如空衣世以为尸解仙去郭景纯眀解卜筮永嘉中海内将乱郭投䇿叹曰黔黎将同异𩔖矣便结亲族十余家南渡江居于暨阳㑹稽贺思令善弹琴尝夜坐月中临风鸣絃忽有一人形貌甚伟着械有惨色在中庭称善便与交语自云是嵇中散谓贺云卿下手极快但于古法未备因授以广陵散贺遂𫝊之于今不絶王大将军尝坐武昌钓台闻行船打鼓嗟称其能俄而一槌小异王以扇柄撞几曰可恨时王应侍侧曰不然此是回颿檛使视之云船人入夹口于法开医术眀解尝旅行暮投主人其家妻产而儿积日不堕法开曰此易治耳杀一肥羊食十余脔而针之须臾儿下羊膋裹儿出佛圗澄初诣石勒勒试以道术澄取钵盛水烧香呪之须臾钵中生青莲花光色曜日佛图澄妙通𤣥术常服气自养能积日不食乳傍先有一孔围四五寸通彻腹内有时肠从中出常以絮塞之夜欲读书则㧞去絮孔中出光一室洞眀鸠摩罗什尝讲经于草堂寺姚兴及朝臣大徳沙门千有余人肃容观听罗什忽下髙坐谓兴曰忽有二小儿登吾肩慾障须妇人兴乃召宫女进之一交而生二子姚兴谓鸠摩罗什曰大师聡眀超悟天下莫二何可使法种少嗣遂以伎女十人逼令受之尔后不住僧房别立解舍诸僧效之什乃聚针盈钵引诸僧语之曰若能见效食此乃可畜室耳因举匕进针无异常食诸僧愧服乃止庾道愍精于相木手板时山阳王休祐屡以言语忤颜色令人多愆以手板令道愍占之道愍曰此虽甚贵然令人多愆忤休祐以禇彦回详密求换其板他日彦回侍眀帝自称下官帝性多忌甚不恱休祐具以状言帝意乃释禇澄善医李道念有冷疾五年澄曰汝病是食白瀹鸡子过多取苏一升令煮服之吐一物如升涎裹之乃是鸡雏羽翅爪距皆见凡十三头而病愈徐秋夫能医尝夜中有鬼呻吟声甚悽怆秋夫问何须答言某家在东阳患腰痛死虽为鬼痛尤难忍请疗之秋夫问云何厝法鬼请为刍人按孔穴针之秋夫如言为灸四䖏又针肩井三䖏设祭埋之眀日见一人来谢忽然不见宋文帝云天下有五絶而皆出钱唐谓杜道鞠弹棊范恱诗禇欣逺模书禇𦙍围棊徐道度疗疾道度是秋夫子徐之才善医药可称神解尝有一人患脚跟踵痛诸医莫能识之才曰此蛤精疾也由乗船入海垂脚水中病者言实曽如此之才为剖得蛤子二枚大如榆荚齐梁间有薛伯宗善徙痈公孙泰尝患背痈伯宗为气封之徙置斋前栁树上明旦痈消树边便起一瘤如拳稍稍长大二十余日瘤大脓烂出黄赤汁斗余𣗳为之痿损尝有人以骨为刀子靶者五色纷错文采异常徐之才见之曰此人瘤也问所得处云于古冡见髑髅额骨长数寸削视有文理遂用之其明悟如此隋文帝将迁都夜与髙颎苏威二人定议庾季才旦日奏云臣仰观𤣥象俯察圗记龟兆允袭必有迁都之议且汉营北城经今八百嵗水皆咸卤不甚宜人愿为迁徙计帝愕然谓颎等曰是何神也遂发诏施行济阳蔡仲熊礼乐博闻尝谓人曰凡钟律在南不容复得调平昔五音金石本在中土今既来南土气偏陂音律乖矣人皆伏其言乐人王令言妙解音律大业末炀帝将幸江都令言子当从忽于戸外弹胡琵琶作翻调安公子曲令言时卧室中闻之大惊蹶然而起曰变变急唿其子问曰此曲兴自早晚其子言顷来有之令言欷歔流涕谓其子曰汝慎无从行帝必不返子问其故令言曰此曲宫声徃而不返宫者君也吾是以知之帝果于江都遇害赵耶利善鼓琴贞观初独步上京尝云吴声清宛若长江广流绵绵徐逝国士之风蜀声躁急若激浪奔雷亦一时俊决许𦙍宗仕陈为新蔡王外兵叅军王太后病风不能言医家吿术穷𦙍宗曰饵液不可进即以黄茋防风煮汤数十斛置牀下气如雾重薄之是夕语𡊮客师尝渡江叩舟而言曰舟中人鼻气皆黑不可以济俄有一男子跛足负直就舟客师曰贵人在吾可以济矣江中风果大起几覆而免跛男子是娄师徳太常缺黄钟铸不能成李嗣真居崇业里疑土中有之弗得其所道上逢一车有铎声甚厉嗣真曰宫声也市以归振于空地若有应者掘之得钟衆乐遂和章懐太子尝作寳庆曲阅于太清观李嗣真谓道人刘槩辅俨曰宫不召商君臣乖也角与徴戾父子疑也死声多且哀若国家无事太子任其咎俄而太子废叶法善居𤣥真观尝有朝士诣之解𢃄淹留满坐思酒忽有一美措傲睨直入称麴秀才年二十余肥白可观笑揖诸公抗声譁论良久暂起法善曰此子突入词辩如此恐是魅俟其复至密以小劒击之随手堕于阶下化为瓶榼一座惊慑遽视乃醲醖也衆笑饮之其味甚佳咸曰麴生风味不可㤀也僧一行长于术数所善王生其子杀人繋狱求救于一行一行曰吾以数推之近当有赦遣其徒授以布囊戒令某处废园伺之有物当来其数七共捕之以囊携来至晡时果有七豕入园尽获之即寘于大瓮中密覆封以太一泥朱书梵字志之太史奏北斗忽不见帝以问一行曰莫若大赦帝从之其夕太史奏北斗复见如故客以按乐圗示王右丞右丞徐曰此霓裳第二叠最初拍也客未然引工按曲乃信凉州献新曲𤣥宗御便坐召诸王观让皇宪曰曲虽佳然宫丽而不属商乱而暴君卑逼下臣僣犯上发于忽㣲形于音声播之咏歌见于人事臣恐一日有播迁之祸帝黙然及安史之乱乃思宪审音李龟年尝至岐王宅闻琴曰此秦声良久又曰此楚声主人入问之则前弹者陇西沈妍后弹者杨州薛满李翺守庐江有重囚当刑引録之此人哀鸣曰某有薄艺愿于贵人前试之问之乃长啸也因命释械俄而清声上彻云汉公曰不谓苏门之风出于赭衣之下可与孙阮同躅乎即赦其罪李賛皇作相日有亲知奉使京口賛皇曰金山泉扬子江中泠水各置一壶其人举棹醉而忘之至石头城方忆乃汲一瓶归献之李饮之曰江南水味大异顷嵗此颇似建业石头城下水其人谢过不敢𨼆刘禹钖为屯田贠外郎时一僧有术数极精禹钖邀之至省方欲问忽报韦生在外禹钖令僧坐帘下出接韦韦献卷禹钖略省之意色殊倦韦去僧吁嗟良久曰某欲言贠外心必不惬如何禹钖曰但言之僧曰贠外后迁乃本行正郎然须待适来韦生知印处置禹钖大怒揖出不旬日贬官韦乃处厚相也后三十年在中书禹钖转屯田郎中晁文元公少闻方士之术凡人耳有灵响目有神光其后听于静中若铃声逺闻耆年之后愈觉清澈公名之曰三妙音一曰幽泉潄玉二曰清声揺空三曰秋蝉曵绪张仆射漕江南日以书荐王冀公于钱希白钱时以才名独步舘阁适延一术士以考休咎不容通谒王跼踳门下厉声诟阍人术者遥闻之谓钱曰此不知何人若声形相称世无此贵者但恐形不副声尔愿延入使某一见希白召之冀公单㣲逺人神貌踈瘦举止山野希白蔑视之术者悚然侧目视既退稽颡兴叹曰人中之贵有此十全者希白戏曰都堂便有此等宰相乎术者正色曰公何言欤且宰相何时而无此君不作则已若作则天下富盛而君臣相得至死有庆而无弔不完者但无子而已希白曰他日当陶铸吾辈乎术者曰恐不在他日愿公无忽后希白方为翰林学士冀公已真拜欧阳公尝得一古画牡丹丛下有一猫公未知其精麄以示吴正肃正肃一见曰此正午牡丹也其花披哆而色燥此日中时花也猫眼黒睛如线此正午猫眼也凡带露花则房歛而色泽猫眼早暮则睛圎正午则如一线耳人称其善求古人之意蔡君谟善别茶建安能仁院有茶生石缝间寺僧采造得茶八饼号石巖白以四饼遗君谟以四饼宻遣人走京师遗王内翰禹玉嵗余君谟被召还阙访禹玉禹玉命子弟于茶筒中选茶之精品碾待君谟君谟捧瓯未甞輙曰此极似能仁石巖白公何从得之禹玉未信索贴验之乃服贾师宪㣲时尝出游湖山小憩栖霞岭一布裘道者瞪视曰官人好自爱将来功名不在韩魏公下贾意其见侮既而醉博平康偶破其靣他日复遇道者顿足惊叹曰可惜可惜天堂已破必不能令终其后悉騐纽勒欢尼噜古善识马尝行郊野见数马迹指其一曰此竒骏也以已马易之果然李国用自北来杭傲岸陵物时贵咸敬之谢后诸孙有字退乐者设早馔延致国用至即据中位省幕官皆列坐不得其一言时赵文敏公在杭人称为七司戸与谢婣戚屈来同饭文敏公风疮满靣李望见即起迎语坐客曰我过江仅见此人耳疮愈即靣君异日官至一品名闻四海后皆如其言李国用兼能望气襄阳未破时世祖命即其军中望气行踰两三舍即还奏曰臣见卒伍中徃徃有台辅气襄阳不破江南不平置此人于何地未几果下襄阳吾子行妙解音律尝有一人从豫章来以音律自髙闻子行造之子行遍扣所列钟铙问之客言其音所属语皆符合子行最后取东柱下镈钟击之镈形弇其音涵沍客审听之曰宫乎子行笑曰宫当浑以圜此郁勃不发非宫也而不比他音当是古弃镈耳客乃服巧艺第二十一夫徳成而上艺成而下艺非君子所先也然孔子曰游于艺又曰吾不试故艺至以博奕为贤于无所用心则亦岂圣人之所废哉余观庄生言宋元君将画图一画史后至儃儃然不趋受揖不立因之舎则解衣磐礴臝君曰是真画者也后世称王维之画为天机所到呜唿夫能遗人而后可以全于天是岂维艺哉进于道矣他如轮扁之轮郢人之斤庖丁之解牛皆所谓遗人以全天者也茍仅能执绳墨守途辙而不失者是工徒之厮役也曷足以言艺哉蔡中郎性沉审志好琴道嘉平中入清溪访鬼谷先生故居山五曲曲有灵迹中郎每一曲制一弄三年曲成出呈马季长王子师辈皆叹异之汉世安平崔瑗瑗子寔𢎞农张芝芝弟昶并善草书而魏武亚之桓君山蔡伯喈善音乐冯翊山子道王九真郭凯诸人善围棋魏武皆与埒能魏文帝善弹棋能尽其巧尝云京师先工有马合乡侯东方安世张公子常恨不得与彼数子者对魏文帝善击劒尝与征虏将军刘勲奋威将军邓展饮宴邓自言善有手臂习兵能空手入白刃因求与魏文对时酒酣耳热方食甘蔗便以为杖下殿数交三中其臂晋世羊昙善唱乐桓子野善挽歌及𡊮山松作行路难曲时人谓之三絶羊敬元少便静黙美言笑善容止父不疑为乌程令王献之为吴兴太守羊时年十二王甚知爱之尝夏月入县羊着新绢裙昼寝献之书裙数幅而去羊本工书因此弥善衡阳王镇京口戴颙衣野服为王鼓琴并新声变曲其三调游絃广陵止息之流皆与世异太祖闻之尝曰吾东廵之日当宴戴公山也以戴好音常给正声伎一部宗敬微善画自圗阮籍遇苏门于行障上坐卧对之又画永业佛影台皆为妙作羊𤣥保善奕棋何尚之亦雅好棋吴郡禇𦙍年七嵗入髙品及长冠絶当时𦙍父荣期与臧质同逆𦙍应从坐何尚之请曰𦙍奕棋之妙超古冠今魏犨犯令以才获免父戮子宥其例甚多特乞与其微命使异术不絶上不许时人痛惜之江左能棊人瑯琊王抗第一品吴郡禇思庄㑹稽夏赤松第二品赤松思速善于大行思庄思迟巧于鬭棋宋文帝世羊𤣥保为㑹稽太守帝遣思庄入东与𤣥保戏因制局圗还于帝前覆之齐太祖尝使思庄与王抗交赌自食时至日暮一局始竟上倦遣还省至五更方决抗睡于局后思庄达晓不寐或云思庄所以品第致髙縁其用思深久人不能对自汉时已有佛像而形制未工宋戴颙父子特善其事宋世子铸丈六铜像于瓦官寺既成靣恨瘦工人不能改颙曰非靣瘦乃臂胛肥耳及减臂胛瘦患遂除宋孝武赐何戢蝉雀扇乃顾景秀所画同时吴郡陆探微顾彦先皆能画叹其巧絶后齐髙帝好画扇戢因王晏献之上令晏厚酬其意刘瑱少有行业文藻篆隶丹青并为当世第一瑱妹为齐鄱阳王妃伉俪甚笃王为齐明帝所诛妃追伤成疾医所不疗有陈郡殷蒨善冩人靣与真不别瑱令蒨画王形像并圗王平生所宠姬共照镜状如欲偶寝瑱乃密使媪奶示妃妃视仍唾之因骂云故宜早死于是恩情即歇病亦除差萧贲是竟陵王子良之孙有文才善书画尝于扇上圗山水咫尺之内便觉万里为遥矜慎不传自娱而已梁宣城王于东府起斋令顾野王画古贤王褒书賛时人称为二絶郑述祖聪敏有风检为先达所称能鼓琴自造龙吟十弄云尝梦人弹琴寤而冩得当时以为絶妙吴道𤣥传神写照如欲笑言吴道𤣥尝画殿内五龙鳞甲飞动每欲大雨即生烟雾𤣥宗忽思嘉陵江山水假吴生驿逓令徃写貌及回帝问之道𤣥云臣无粉本并记在心遣于大同殿圗之嘉陵江山水一日而就时有李将军山水擅名亦画大同殿数月方毕上曰李思训数月之功吴道𤣥一日之迹各极其妙也𤣥宗召李思训圗大同殿壁兼画掩障数日因奏对上曰卿所画掩障夜闻水声真通神之佳手也王右丞画思入神其山水平逺云势石色绘工以为天机所到非学可及语林卷二十三何氏语林卷二十四钦定四库全书语林卷二十四眀何良俊撰企羡第二十二夫自贤者日损见人之贤者日益夫茍见人之贤企而望之常若不及则其进善宁有穷乎故曰好善优于天下不虚耳赵文楚拜东海相道经荥阳县令曹暠是文楚故孝廉迎路谒候文楚不为留暠送至亭次望尘不及谓主簿曰赵君名重今过界不见必为天下笑即弃印绶追至东海谒文楚毕辞归张楷除长陵令不至官𨼆居𢎞农山中学者随之所居成市后华隂山南遂有公超市李元礼独持风裁以声名自髙士有被其容接者名为登龙门郭林宗来游京师当还乡里送车千许乘李膺亦在焉衆人皆诣大槐客舍而别独膺与林宗共载乘薄笨车上大槐坂观者数百人引领望之𦕈若松乔之在霄汉庾征君少给事县庭郭林宗见而㧞之劝游学宫遂为诸生佣后能讲论自以卑第毎处下坐诸生博士皆就讐问由是学中以下坐为贵郭林宗声望显重士争归之载刺常盈车郭林宗尝行陈梁间遇雨巾一角霑折二国学士着巾莫不折其一角云作林宗巾荀慈眀尝就谒李元礼因为其御既还喜曰今日乃得御李君矣孔北海深重郑康成屣履造门吿髙宻县为𤣥特立一乡曰昔齐置士乡越有君子军皆异贤之意郑君好学实懐明徳昔太史公廷尉吴公谒者仆射邓公皆汉名臣又南山四皓有园公夏黄公潜光𨼆耀世嘉其髙皆悉称公然则公者仁徳之正号不必三事大夫也今郑君乡宜曰郑公乡昔东海于公仅有一节犹戒乡人侈其门闾矧乃郑公之徳而无驷牡之路可广开门衢令容髙车号为通徳门魏文帝大重虞仲翔仲翔在呉帝令设虚坐山阳县东北有嵇叔夜园宅后悉为墟父老犹称嵇公竹林裴国寳是裴叔则子风神髙迈见者无不脩敬特为王万子所重每从之游万子父安丰谓之曰国寳初不来汝那得数往万子曰国寳虽不知绥绥自知国寳广陵戴若思东南之羙举秀才入洛素闻周仆射名往候之终坐而出不敢显其才辩谢公少有羙誉时多慕爱乡人有罢中宿县者还诣公公问其归资荅云有蒲葵扇五万公乃取其中者捉之京师士庶竞市价增数倍谢太傅能为洛生咏谢本有鼻疾故其音浊名流爱其咏而弗能及恒以手捉鼻为之谢叔源诛后及宋武帝受禅谢晦言曰陛下应天受命登坛日恨不得谢益夀奉玺绂帝亦叹曰吾甚恨之使后生不得见其风流张新安少与颜光禄邻居颜谈议饮酒喧唿不絶新安静翳无言声后颜于篱邉闻其与客语设胡牀坐听辞义清𤣥颜指谓坐賔曰此中有人由此不复酣呌虞愿拜后军将军禇彦回诣之不值见其牀上积尘埃有书数卷彦回叹曰虞君之清乃至于此令人扫地拂牀而去王仲寳作解散帻斜揷簮朝野慕之相与倣效俭常语人曰江左风流宰相唯有谢安何思澄终日造谒每宿豫作名纸一束晓便命驾朝贤无不悉狎所在命食有人方之娄护思澄欣然当之任中丞欲造阮居士而不敢尝至其兄履之许輙望而叹曰其室虽迩其人甚逺元文若姿制闲裕吐发流靡瑯琊王诵见之未尝不心醉忘疲魏尚书右丞髙绰国子博士封轨素以方直自业宣武朝髙肇擅国肇拜司徒日绰送迎往来轨竟不诣肇绰顾视不见轨遽归叹曰吾平生自谓不失规矩今日举措不如封生逺矣温子昇博览百家文章清婉梁使张臯写温文笔𫝊于江外梁武见之叹曰曹植陆机复生北土恨我辞人数穷百六赵郡李浑尝燕聚名辈诗酒正欢譁崔㥄后到一坐无复谈话郑伯猷叹曰身长八尺靣如刻画謦欬作洪钟胷中贮千卷书使人那得不畏李神隽晚年无子见崔瞻才学风流为后来之秀语邢邵曰昨见崔㥄儿便为后生第一我遂无此物使人伤懐韦敬逺志在放逸不干世务薛仁友慕其恬静数载酒候之谈宴终日薛尝谓亲友曰大丈夫当圣明之运而无灼然文武之用为世所称虽复恓恓惶惶徒为劳耳至如韦处士退不丘壑进不市朝怡然守道荣辱不及何其乐也仲长子光𨼆居北渚凡三十年非其力不食王无功爱其贞素徙与相近欧阳率更行见古碑是索靖所书驻马观之良久而去数百步复还下马伫立疲倦则布毯坐观因宿其下三日乃去阎立本善画至荆州见张僧繇旧迹曰定虚得名耳明日又往曰犹近代佳手明日又往曰名下定无虚士因坐卧观之留宿其下崔湜执政时年三十六尝暮出端门下天津桥马上赋诗曰春还上林苑花满洛阳城张说见之叹曰文与位固可致其年不可及也崔湜甚重陆象先太平公主谋引崔为相崔曰陆𧰼先人望宜干枢近若不尔者湜敢辞主为言之遂并知政事倪若水为汴州刺史时班景倩入为大理少卿倪设饯于路因语之曰班生此行何异登仙苏司业每谓当时名士曰仆不幸生于衰俗所不耻者识元紫芝殷直清达于名理自恨言理少对以未尝面刘慎虚尝想见其人张嘉贞为相阅堂按见宋璟危言切议未尝不失声叹息萧颕士严酷异常有一仆事之十余年颕士每加箠楚輙百余不堪其苦人或激之使去其仆曰我非不能他从所以迟留者特爱慕其博奥耳独孤郁是权相壻歴掌纶诰有羙名宪宗常叹曰我女壻不如徳舆女壻秦系客泉州南安有九日山系结庐其上系亡后南安人犹思之为立小亭号其山为髙士峯叚文昌有别业在广都县之南龙华山尝杜门力学于此俗称之为叚公读书台杜舍人弱冠成名制策登科名振京邑尝与同辈城南游览至一寺有禅僧拥褐独坐与之语𤣥言妙㫖咸出意表问杜姓字又问脩何业傍人以累㨗夸之顾而笑曰皆不知也杜叹讶因题诗曰家在城南杜曲傍两枝仙桂一时芳禅师都未知名姓始觉空门意味长文宗常戚戚不乐一日幸三殿东亭见横廊架巨轴上指谓画工程脩已曰此开元东封图也命内臣悬于东庑下上举玉如意指张说辈叹曰使吾得其中一人则可见开元之理冦莱公出入宰相三十年不营私第处士魏野赠诗曰有官居鼎鼐无地起楼台暨莱公南迁时北使至内宴宰执使者与坐歴视诸相语译者曰孰是无地起楼台相公范文正贬饶州朝廷方治朋党士大夫莫敢往别王待制独扶病饯于国门大臣责之曰君何自䧟朋党王曰范公天下贤者质何敢望之若得为范公党人公之赐质厚矣闻者叹服黄鲁直晚年悬东坡像于室中每早衣冠荐香肃揖甚敬或以同时声名相上下为问则离席惊避曰庭坚望苏公门弟子耳安敢失其序绍圣中用蔡京之请置元祐党籍刻石禁中时尚书省国子监亦有石刻国子监有无名子以朱大题其碑上曰千佛名经东坡自海外归毘陵病暑着小冠披半臂坐船中夹运河千万人随观之坡顾语坐客曰莫看杀我否陈无已与晁以道俱学文于曾子固无已晚得诗法于黄鲁直他日二人论文以道曰吾曹不可负曾南丰既而论诗无已曰吾此一瓣香须为山谷道人烧也唐侍御以论钱尚书去国同朝送之馆学为空孝宗知之叹曰遂为唐氏百年口实施圣与尝使金亲王至不肯退班一时称其有守后金使至阙问馆伴云师㸃今居何官馆伴宇文价于班列中指圣与示之金使恍然曰一见正人令人眼明承晖生自富贵居家颇𩔖寒素常置司马光苏轼像于书室曰吾师司马而友苏公赵文敏公以程鉅夫荐起家为郎及鉅夫为学士承㫖求致仕去文敏代之先往拜其门而后入院时人以为衣冠盛事宠礼第二十三何良俊曰今郡县不请士宰相不俛眉之日久矣昔孔子当春秋问齐鲁陈卫之君聘问接辙其道虽不得大行然不可谓不知之也世犹悲其不遇使生于今之世茍非守章句擢甲科曽不得与士之最下者齿安望其若此哉三代之风逖哉邈矣东汉犹有徒见二千石不如一逢掖之言或者东汉去古未逺夫以秦桧之当国犹能优一陆士规时宋室虽季非无多闻懿实之士柰何其所礼者特文华浮竞之徒卒之挟势黩贿而后之不欲下士者遂为口实夫天道下济而光明上不下交世渐否塞徒使有志之士愤嘅盈襟呜唿斯岂特在上者之过哉赵元叔举郡上计到都时司徒𡊮逢受计计吏数百皆拜伏庭中莫敢仰视赵独长揖逢望而异之令左右让之曰下郡计吏而揖三公何也赵曰昔郦食其长揖汉王今揖三公何遽怪哉逢歛袵下堂延置上坐顾语坐客曰此汉阳赵元叔也朝臣莫有过之者吾请为诸君分坐皇甫度辽解官归乡时有以货得鴈门太守者书刺投谒度辽卧不时起既入见问卿前在郡食鴈羙乎有顷白王节信在门度辽惊据而起衣不及带屣履出迎援手入坐极欢而别时人为之语曰徒见二千石不如一逢掖李元礼恒以疾不送迎賔客积二十日乃一通客惟陈仲弓来輙乘舆出门迎之祢正平年未及冠而孔文举已踰五十相与为尔汝交邴根矩在魏为东阁祭酒太祖北伐三郡还住昌国宴士大夫酒酣太祖曰孤反邺中诸君必来迎今日明旦度皆至其不来者独有邴祭酒耳顷之而根矩先到门下通谒太祖大惊喜擥履而起迎谓根矩曰贤者诚难测度孤谓君将不能来乃逺自降屈诚副饥渇之懐王仲宣初入长安蔡中郎见而奇之时蔡才学显着贵重朝廷常车骑填巷賔客盈座闻仲宣在门倒屣迎之仲宣至年既幼弱容状短小一坐尽惊蔡曰此王公孙有异才吾不如也吾家书籍文章尽当与之刘南郡贻王濬沖筒中细布五十端为司隷所纠以知而未纳故得不坐然议者犹少之帝谓诸人曰以戎之为行岂懐私茍得者正当不欲为异耳谢㓜舆为王大将军长史王平子时在敦坐见㓜舆清谈无倦唯叹谢长史可与言都不盼敦王孝孙初为护军府兵士时泰山胡母彦国与瑯琊王澄北地傅畅中山刘舆颍川荀邃河东裴遐共赍羊酒诣门邀孝孙门吏疏名呈护军护军惊曰诸名士何得持羊酒来孝孙时以给府中养马诸人入就马厩下与孝孙炙羊饮酒醉饱而去竟不见护军护军大惊即与孝孙长假王丞相常悬一麈尾着帐中后殷中军来乃取之与中军曰今以遗汝眀帝尝引纪思逺于广室慨然忧天下言社稷之臣欲无复十人如何因屈指曰君便其一纪议拟辞避帝曰方欲与君善语复何事谦挹桓宣武取罗君章为别驾以廨寺喧杂非静默所居乃于城西小洲上更立茅屋竹果䕃宇伐木为牀织苇为席布衣蔬食宴若有余谢万与太傅共诣简文万来无衣帻可前简文曰但前不须衣帻即唿使入万着白纶巾鹤氅裘履板而前共谈移日王仲祖病刘真长为称药荀令则为量水荀令则为征北将军禇公长史既到禇公谓叅佐曰荀生资逸群之气将有沖天之举诸君宜善事之王东亭当之吴郡就汰公道人宿别晡许府家往瓦棺寺设幔屋竟一寺东亭至汰公为设豆藿糜汰公自啖一大塸东亭难汰公遂强进半瓯须臾东亭行帐设名饮食果炙毕备汰公都无所噉王敬仁有异才时贤皆重之王右军在郡迎敬仁叔仁輙同车常恶其迟后以马迎敬仁虽风雨亦不以车也王甲从北来诣谢公公问北方何果最胜甲云桑椹最好公问可比江东何果甲云是黄柑之流公曰君乃尔妄语甲不欲受妄语之名乃买骏马候熟时驰取数十枚奉公公食之以为羙语甲曰此味乃江东所无君何近比黄柑即引甲为賔客车武子与呉𨼆之皆以寒素博学知名武子又善于赏㑹当时每有盛坐而武子不在皆云无车公不乐谢公游集之日常设席待之萧思话从太祖登钟山北岭中道有磐石清泉上使于石上弹琴因赐以酒谓曰相赏有松石间意宋太祖尝曰人仕宦非唯须才然亦须运命每有好官缺我未尝不先忆羊𤣥保羊𤣥保善奕棋棋品第三太祖与赌郡戏胜以𥙷宣城太守王髙丽年十四五时四月八日在彭城佛寺中戏谢混一见以㯽榔赠之执王手语曰王郎谢叔源可与周旋否羊敬元尝诣谢领军谢拂席改服然后见之时康乐在坐退吿宣逺曰望蔡见羊欣遂易衣改席由此益知名庐陵王聪眀爱文义而轻动无徳业与陈郡谢灵运瑯琊颜延之沙门慧琳并周旋异常都督徐羡之嫌其暱狎过甚尝使范晏从容戒之义真曰灵运空疎延之隘薄魏文帝云鲜能以名节自立者但性情所得未能忘言于悟赏故与之游耳王蒨玉除尚书仆射素有脚疾常还家卧不时入直江夏王启宋文帝曰王球诚有素誉颇以物外自许端任要切或非所长帝曰诚知如此要是时望所归昔周伯仁终日饮酒而居此职盖所以崇素徳也遂见优容后以白衣领职新安王子鸾豫章王子尚尝诣昙济道人于八公山道人设茶茗子尚味之曰此甘露也何云茶茗焉王仆射髙自标位尝自比汉李膺时人唿俭府为入芙蓉池尝用庾杲之为卫军长史谓人曰昔𡊮公作卫军欲用我为长史虽不获就要是意向如此今亦应须我辈人也柳惔与兄恱小时齐名王仆射一日造世隆宅世隆谓为诣已及至门唯求恱与惔遣谓世隆曰贤子俱有盛才一日见顾今故报礼若仍相造似非本意恐年少窥人范尚书大武帝十三嵗尝侍宴帝谓临川鄱阳王曰我与范尚书少便亲善申四海之敬今为天下主此礼遂革汝宜代我唿范为兄二王下席拜与云同车还省孔休源为晋安王长史王深相倚仗尝于斋中别施一榻云此是孔长史坐孔休源来都寓止少府孔登舍范侍中到少府登谓诣已拂筵整带备水陆之品范停箸命休源休源命取其常膳正有赤仓米饭蒸鲍鱼范食休源食都不举主人之馔髙谈竟日同载还家陶贞白𨼆茅山武帝每有征讨大事輙先以咨访月中常有数信时人谓为山中宰相到溉山池有奇礓石长一丈六尺梁武赌得之即迎置华林宴居殿前移石三日都下倾城纵观时谓之到公石卢辨素重㓂隽待以师友之礼每闲暇輙诣隽燕语弥日恒云不见西安君烦忧不遣后周冦隽明帝与之同席而坐顾问洛阳故事隽身长八尺须鬓皓然容止端详音韵清朗帝不觉屡为之前膝及隽辞还帝亲执其手曰公年徳俱尊朕所钦向乞言之事所望于公宜数相见以慰虚想即以御舆令于帝前乘出高颎在隋文帝朝任寄隆重当时莫比唿为独孤而不名帝尝语之曰伐陈之役人云公反朕已斩之君臣道合非青蝇可间也将军卢贲等前后短颎于帝皆被疎绌因谓颎曰独孤犹镜也每被磨莹皎然益明李徳林毎賛平陈之计隋髙祖以马鞭南指曰待平陈之后㑹以七寳庄严公张沛在同州时任正名为録事刘幽求为朝邑尉沛奴下诸官而独唿二公为刘大任大若平常之交张嘉贞免归乡里御史张循宪採访河东荐嘉贞材堪宪官则天召见垂帘与之语嘉贞奏曰臣以草莱得谒九重是千载一遇只尺之间如隔云雾竟不覩日月恐君臣之道有所未尽则天遽令卷帘中宗于立春日内出綵花赐近臣时武平一应制诗最羙中宗云平一年虽最少文甚警新恱红蕋之先开讶黄莺之未啭循还吟咀赏叹兼懐今更赐花一枝以彰其羙所赐学士花令揷头上平一左右交揷因舞蹈拜谢时崔日用乘酣饮欲夺平一所赐花上于帘下见之谓平一曰日用何为夺卿花平一跪奏曰读书万卷从日用满口虚张赐花一枝学平一终身不获上及侍臣大笑因更赐酒一杯当时叹羙眀皇在便殿甚思姚元崇论时务时七月十五日苦雨不止泥泞盈尺上令待制者擡步辇召学士来时元崇为翰长中外荣之肃宗夜坐地炉烧二梨以赐李泌颍王恃恩固求上不许曰汝饱食肉先生絶粒何乃争耶萧茂挺父旻以莒丞抵罪隷士往诉于府佐张惟一惟一曰旻有佳儿吾以旻获谴不憾乃平宥之杨绾在代宗朝恩遇甚厚绾时有疾毎引见延英特许扶入绾亡后帝语侍臣曰天不使朕致太平何夺我杨绾之速徳宗狩山南道路险澁与从官相失夜召陆贽不得帝惊且泣诏军中得贽者赏千金久之上谒帝喜见颜间太子以下皆贺韦绶在翰林徳宗尝至其院韦妃从幸㑹绶方寝学士郑絪欲驰吿之帝不许时适大寒帝以妃蜀缬袍覆而去白尚书姬人樊素善歌小蛮善舞年既髙迈而小蛮方丰艳因为杨柳词以託意曰一树春风万万枝嫰于金色软于丝永丰坊里东南角尽日无人属阿谁及宣宗朝国乐唱是词上问谁词永丰在何处左右具以对遂因东使命取永丰柳两枝植于禁中牛奇章帅维扬日杜牧在幕中杜夜间微服狎游公以街子数辈潜随以防不虞后杜以拾遗召公以纵逸为戒杜始𨼆讳公取一箧示杜皆街子辈报帖言杜书记平善柳公绰在山南时牛僧孺罢相镇江夏公绰具戎容于邮舍候之军吏以汉上地髙于鄂疑公绰礼太过公绰曰奇章才离台席方镇重宰相是尊朝廷也竟以戎容见之令狐绹在翰林日夜对禁中帝命以乘舆金莲华炬送还院吏望见以为天子来俄𫝊唿曰学士归院和鲁公梁贞眀三年在薛廷珪下第十三人及第后鲁公知举独爱范鲁公文语范曰君文合在第一輙屈居第十三人用𫝊老夫衣钵时以为荣王元之谪黄州日时苏易简知举适放榜易简奏曰禹偁翰苑名儒今乞以全榜诸生送于郊外上从其请钱文僖守西都谢希深欧阳永叔同在幕下一日游嵩山自颍阳归暮抵龙门香山俄而雪作登石楼望都城各有所懐忽于烟霭中有车马渡伊水来既至则文僖遣厨传歌妓至𫝊公语曰山行良佳少留龙门赏雪无遽归也其髙旷爱才如此范蜀公毎对客尊严静重言有条理客亦不敢慢易独敬重苏子瞻子瞻来则掀髯鼓掌旁若无人陆士规布衣工诗秦桧喜之尝挟秦书干临川守餽遗不满意升堂嫚骂守惧以书白秦自解秦怒陆甚陆请见不出然犹令其子小相见之问其近作陆诵其黄陵庙一絶云东风吹草绿离离路入黄陵古庙西帝子不知春又去乱山无主鹧鸪啼小相入诵之秦吟赏再四即命请见待之如初元仁宗拜赵文敏为学士承㫖眷之甚厚常唿其字而不名有人言国史所载不宜使赵孟頫知帝曰赵子昂世祖皇帝所简㧞朕优以礼貎置在馆阁典司述作𫝊之后世此属呶呶何也俄赐钞五百锭语侍臣曰中书每言国用不足必持而不与其以普庆寺别贮钞给之赵承㫖或累月不至官帝以问左右皆谓其年老畏寒帝特敕御府赐貂䑕裘伤逝二十四夫死生去来特旦暮耳而昔人伤之无乃几于怛化耶杜辅𤣥有言共隂而息尚有将别之悲竆辙以游亦兴中途之叹况情之所钟正在我辈往而不返能无伤乎若气机回环逝川不息固当知之濠上耳龚胜死楚父老来弔哭甚哀既而叹曰薰以香自烧膏以眀自煎嗟哉龚生竟天天年非吾徒也范巨卿与张元伯为友后元伯寝疾同郡郅君章殷子征晨夜省视元伯临尽叹曰恨不见吾死友子征曰吾与君章尽心于子是非死友复欲谁求元伯曰若二子者吾生友耳山阳范巨卿所谓死友也元伯寻卒范忽梦见元伯𤣥冕垂缨屣履而唿曰巨卿吾以某日死当以尔时𦵏永归黄泉子未我忘岂能相及范恍然觉寤悲叹泣下范时为郡功曹具吿太守请往奔䘮便具服投其𦵏日范未及到而䘮已发引柩不肯前其母抚之曰元伯岂有望耶遂停移时见有素车白马号哭而来其母云是必范巨卿也巨卿既至叩棺言曰行矣元伯死生异路永从此辞㑹𦵏千人皆为挥涕范执绋引柩䘮乃得前陈蕃窦武为中官所害郭林宗哭之于野恸既而叹曰人之云亡邦国殄瘁瞻乌爰止不知于谁之屋徐孺子前后为群公所辟虽不就有死䘮万里赴弔常预炙鸡一只以一两绵渍酒日中曝干以裹鸡径到所赴冡隧外以水渍绵使有酒气升米饭白茅为籍以鸡置前啜酒毕留谒即去不见䘮主蔡中郎死缙绅诸儒莫不流涕郑康成闻而叹曰汉世之事谁与正之孔北海与蔡中郎素厚中郎亡后有虎贲士貎𩔖于蔡北海每酒后引与共坐曰虽无老成人尚有典刑魏文帝爱杨徳祖才羙徳祖诛后帝追忆之徳祖尝以寳劒与文帝帝后佩之吿左右曰此杨修劒也楼𤣥到广州宻求虞仲翔故宅处徘徊踯躅哀叹悽怆不能自胜陆士衡士龙与弟躭同时遇害㕘军孙恵叹曰不意三陆相携乱朝一朝湮灭道业沦䘮痛酷之深荼毒难言国䘮隽望悲岂一人其为州里悼痛如此潘安仁与石季伦同刑东市石谓潘曰天下杀英雄卿复何为尔潘曰俊士填沟壑余波来及人卫洗马亡谢幼舆哭之恸曰栋梁折矣何得不哀荀中郎亡后穆帝叹曰荀令则王敬和相继凋落股肱腹心将复谁寄王东亭亡后桓敬道与㑹稽王道子书曰元琳神情朗悟经史明彻风流之羙公私所寄忽尔䘮失叹悼之深岂惟风流相悼而已王文度与竺法师友善每共论幽明报应便要先死者当报其事后经年王忽见法师来云贫道已死罪福皆不虚唯当勤脩道徳以升济神眀耳言讫不见王亦寻没羊昙少为谢太傅所知太傅亡后羊辍乐弥年行不由西州路尝因石头大醉扶路唱乐不觉至州门左右白曰此西州门羊悲感不已以马策叩扉咏曹子建诗曰生存华屋处零落归山丘恸哭而去范蔚宗谋逆被系上有白团扇甚佳送晔令出诗赋羙句晔揽笔书曰去白日之昭昭袭长夜之悠悠上为循览悽然宗少文妻罗亦有髙情与少文协趣罗亡后少文哀之过甚既而辍哭寻理悲情顿释谓沙门慧坚曰死生之分未易可达三复至教方能遣哀王昙首亡文帝临恸叹曰王詹事所疾不救国之衰也中书舍人周﨣侍侧曰王家欲衰贤者先殒帝曰直是我家衰耳张思曼亡后从弟融赍酒于灵前酌酒恸哭曰阿兄风流顿尽齐豫章王亡梁武哀痛敕王元长为铭王作铭曰半岳摧峰中河坠月帝流涕曰此正吾所欲言刘孝陵为太子中庶子俄而病卒太子与其从兄孝仪令曰贤从弟中庶孝友淳深立身贞固内含玉润外表澜清言行相符终始如一文史该富琬琰为心辞章辨博𤣥黄成采既以鸣谦表性又以难进自居益者三友此实其人及𢎞道下邑未申善政而能使人结去思野多驯翟此亦威凤一羽足以验其五徳王威明亡后昭明与湘东王书曰王威明风韵遒正神峰标映千里絶迹百尺无枝实俊人也一尔过隙永归长夜金刀掩铓长淮絶涸去岁冬中已伤刘子今兹寒孟复悼王生俱往之伤信非虚说到长史亡昭明与晋安王令曰明北兖到长史遂相系凋落伤怛悲惋不能已已去嵗陆太常殂殁今兹二贤长谢陆生资忠履贞冰清玉洁文该四始学遍九流髙情胜气贞然直上明公儒学稽古淳厚笃诚立身行道始终如一傥值夫子必升孔堂到子风神开爽文义可观当官莅事介然无私皆海内之俊乂东序之秘寳此之嗟惜更复何论但游处周旋并淹岁序造膝忠规岂可胜说幸免祗悔实二三子之力谈对如昨音言在耳零落相仍皆成异物每一念至何时可言天下之寳理当恻怆近张新安乂致物故其人文笔𢎞雅亦足嗟惜随弟府朝东西日久尤当伤懐也人物零落特可伤惋属有今信乃复及之梁简文为侯景幽絷题壁自叙云有梁正士兰陵萧世纉立身行道终始如一风雨如晦鸡鸣不已弗欺暗室岂况三光数至于此命也如何孙右军亡后江总为其志铭后主又题铭后四十字遣左民尚书蔡征宣敕就宅镌之其词曰秋风动竹烟水惊波几人樵径何处山阿今时日月宿昔绮罗天长路逺地久云多功臣未勒此意如何时论咸以为荣崔浩诛后眭夸为之素服受乡人弔喭叹曰崔公既死谁能更容眭夸咸阳王穷极骄奢姬妾数十意尚不已后以叛诛宫人为之歌曰可怜咸阳王奈何作事悞金牀玉几不能眠夜蹋霜与露洛水湛湛弥岸长行人那得渡其歌流𫝊江表北人在南者虽至富贵弦歌奏之莫不洒泣卢元明与颍川王由友善忽夜梦由擕酒就之言别赋诗及明忆其十字云自兹一去后朝市不复游元明叹曰由性不狎俗旅寄人间乃今有梦又复如此必有他故经三日果闻由为乱兵所害夏侯夬好酒与南人辛谌庾遵江文遥终日游聚酣饮之际恒相谓曰人生局促何殊朝露坐上相看先后之间耳脱有先亡者当于良辰羙景灵前饮燕倘或有知庶共为乐及夬亡后三月上已诸人相率至夬灵前酌酒尔日天隂室中微闇咸见夬在坐衣服形容不异平昔时执杯酒似若献酬但无语耳裴伯茂嗜酒疎傲以伤性致殒殡于家园友人常景李浑王元景卢元明魏季景李骞等十许人于墓旁致酒设祭哀哭涕泣一饮一酬曰裴中书魂而有灵知吾曹也乃各赋诗一篇李骞以魏收亦与之友寄以示收收时在晋阳乃同其作论叙伯茂云临风想𤣥度对酒思公荣时人以伯茂性诞傲谓收诗颇得事实柳匡道博涉群书辞彩雅赡与𢎞农杨素友善栁卒素诔之曰山阳王弼风流长逝颍川荀粲零落无时脩竹夹池永絶梁园之赐长杨映沼无复洛川之文其为士友痛惜如此唐太宗语房梁公曰以铜为镜可正衣冠以古为镜可知兴替以人为镜可明得失朕尝寳此三镜用防己过今魏征殂逝遂亡一镜矣杜如晦亡后帝尝赐房𤣥龄黄银带语之曰昔如晦与公同辅朕今独见公因泫然流泪曰世𫝊黄银鬼神所畏更取金带遣𤣥龄送其家岑文本从太宗伐辽至幽州卒太宗抚之流涕其夕闻警鼓之声曰文本殒逝情深恻怛今宵夜警所不忍闻命停之元鲁山亡族弟道州哭之至恸或曰子哭无乃过哀道州曰若知礼之过而不知情之至朱梁末帝唐庄宗纳其妃郭氏许收葬末帝殷鹏作志文警句云七月有期不见望陵之妾九疑无色空余泣竹之妃闻者为之悽然雷宣徽颇涉道书因读史废书流涕曰功名者贪夫之钩饵横戈开邉枝劒讨叛死生食息之不顾及其死也一棺戢身万事都已悲夫江邻几云胡翼之凶讣至京钱公辅学士与太学生徒百余人诣兴国戒坛院举哀又自陈师䘮给二日假近时无复此事苏子瞻云昔刘原父酒酣诵陈季弼吿陈元龙语因仰天太息此自原父舒其胷中磊块之气吾尝作诗云平生我亦轻余子晚岁人谁念此翁记原父语也原父没尚有贡父在每与语强人意今复死矣何时复见此俊杰人乎东坡初入荆溪有乐死之语继而抱疾稍革径山老惟琳来候坡曰万里岭海不死而归宿田里有不起之忧非命也耶然死生亦细故尔后二日将属纩闻根先离琳叩耳大声曰端明勿忘西方坡言西方不无但箇里着力不得语毕而终彭器资久在侍从刚明正直朝野推重晚娶宋氏有姿色器资承顺惟恐不及后出守九江病中忽索纸笔大书云宿世寃家五年夫妇从今以后不打这皷投笔而逝自昔名公下世太学生必相率至佛宫荐悼王荆公薨太学録朱朝伟作荐文以公好佛其间多用佛语东坡讣至京师王定国及李豸皆有疏文张耒时知颍州闻坡卒出俸于荐福禅寺修供以致师尊之哀乃遭论列责房州别驾元祐党籍皆一时名贤逮宣和中往往多在鬼録独刘器之范徳孺二公在未几器之讣至晁以道对賔客诵南岳新摧天柱峰之句至哽咽不得语客皆抆睫以道徐曰耆哲凋䘮殆尽缓急将柰何客曰世未尝乏材前辈虽有殄瘁之感安知无后来之秀以道曰人材于世譬如名方灵药之于病世之集名方储灵药者多矣然不肯先疾而备至于疾既弥留始阅方书而治药材不如见成汤剂为应所须而取効速也时坐客无不深味其言语林卷二十四何氏语林卷二十五钦定四库全书语林卷二十五明何良俊撰任诞第二十五世所谓任诞其孔门狂者之流与昔孔子传道不得中行而思其次曰必也狂狷乎岂不以狂者志意髙逺易于入道耶自东汉尚清名好为诡激之行魏晋以来又喜言庄老一时如嵇阮辈以率情任性为得大道之本其后阮孚谢鲲之徒咸共祖述浸以成风观其脱落礼教不持名检固多可非然能皭然尘埃之表举天下不足廽其顾则岂流俗所能庶㡬乎奈何世无孔子莫为折中以斯人而卒于狂也惜哉第五伯鱼自以久宦不达将家属客河东变名姓自称王伯齐载盐徃来太原上党所过辄为粪除而去陌上号为道士亲友故人莫知其处戴叔鸾少便诞节居母丧时兄伯鸾居庐啜粥非礼不行叔鸾食肉饮酒哀至乃哭而二人俱有毁容或以问叔鸾子之居丧礼乎叔鸾曰礼所以制情佚情茍不佚何礼之论夫食㫖不甘故致毁容之实若味不存口食之可也论者不能夺晋文帝大亲爱阮嗣宗恒与谈戯任其所欲不迫以职事阮尝从容言曽游东平乐其土风愿得为东平太守文帝即从其意阮骑驴径到郡至则壊府舍诸壁障使内外相望教令清当十许日便复乘驴去阮嗣宗能为青白眼见礼俗之士以白眼对之时阮有母丧嵇喜来弔阮作白眼喜不怿而退喜弟康闻之乃赍酒挟琴造焉阮大恱遂见青眼阮嗣宗任情纵诞不拘检节时兵家女有才色未嫁而死阮初不识其父兄径徃哭之尽哀而还阮嗣宗嗜酒荒放露头㪚髪裸袒箕踞其后贵游子弟阮瞻王澄谢鲲胡母辅之之徒皆祖述于籍谓得大道之本故去巾帻脱衣服宣露丑恶同于禽兽甚者名之为通次者名之为逹嵇叔夜性巧好鍜宅有一栁树甚茂乃激水环之夏月居其下鍜刘伯伦以宇宙为狭常乘鹿车携一壶酒使人荷锸随之曰死便埋我王安丰颕脱不持仪形好乘巴马虽为三司率尔私行廵省田园不从一人自以手巾挿腰王孝孙早嵗丧妻有一子贫无居宅惟畜露车有牛一头毎行輙使御之暮则共宿车上常叹曰沧海横流处不安也谢㓜舆邻家髙氏女有美色谢尝挑之女投梭折其两齿时人为之语曰任逹不已㓜舆折齿谢闻之傲然长啸曰犹不废我啸歌光孟祖避难渡江欲投胡母彦国初至值彦国与谢鲲阮放毕卓羊曼桓彛阮孚散发裸袒闭室酣饮已累日孟祖将排户守者不听孟祖便于户外脱衣露头于狗窦中窥之而大呌彦国惊曰他人决不能尔必我孟祖遽唿入与饮时人谓之八逹毕茂世为吏部郎常饮酒废职比舍郎酿熟茂世因醉夜至其瓮间取饮掌酒者不察执而缚之郎徃视乃毕吏部也遽释其缚茂世遂引主人宴于瓮侧取醉而出胡母彦国至湘州尔时三伏中彦国坐正衙揺扇视事其子子光从容顾语曰彦国复何为自贻伊戚胡母彦国子谦之醉与父语常唿父字彦国亦不怪一日窥彦国厉声曰彦国老年不得为尔将令我凥背东壁彦国遂唿入与共饮酒成公子安妙解音律尝当暑承风而啸泠然成曲周伯仁正有姊丧常三日醉姑丧二日醉大损资望每醉诸公常共屯守周仆射与王公及朝士共诣尚书纪瞻宅观妓纪有爱妾能为新声周于衆中欲通其妾露其丑秽颜无怍色周仆射在中朝时能饮酒一石及过江虽日醉每称无对偶有旧对从北来周遇之欣然乃出酒二石共饮各大醉及周醒使视客已腐脇而死宋祎是石崇妓緑珠弟子有国色善吹笛后在晋明帝宫帝疾患危笃羣臣进諌请出宋祎时朝贤悉见帝曰卿诸人谁欲得者衆人无言阮遥集时为吏部尚书对曰愿以赐臣帝即遣出与之阮遥集为安东㕘军蓬发饮酒不以王务婴心后拜散骑常侍性既好饮频以金貂换酒为有司所紏帝置不问王丞相辟谢仁祖为掾到府通谒丞相以谢有胜㑹语谢曰人谓君能作鸲鹆舞一坐尽倾宁有此理不谢言佳便着巾帻而舞丞相令坐者抚掌击节谢俯仰在中旁若无人刘承𦙍少有淹雅之度王庾温诸公素与周旋闻其至共载看之刘倚被囊了不与三人言神味亦不相酬俄顷賔退王庾甚怪此意温曰承𦙍好贿新下必有珍寳当有市井事令人视之果见向囊皆珍玩正与胡父诣贾谢仁祖开率颕秀辩悟絶伦脱略细故不为流俗之事小时好着刺纹袴谢镇西酒后于槃案间为洛中市肆工鸲鹆舞甚佳谢镇西着紫罗襦据胡牀在大市佛图门楼上弹琵琶作大道曲罗友少有美韵不持检节好伺人祠徃乞余食虽营署市肆不以为羞时在桓公府桓责之曰君太不逮湏食何不就身求乃至于此友傲然不屑荅曰就公乞食今乃可得明日已复无桓大笑之王中郎以围棋为手谈故其在哀制中祥后客来方幅㑹戏王佛大性嗜酒醉輙经日自号上顿故今世人犹称大饮为上顿王佛大自恃才气放酒诞节慕王平子之为人妇翁尝有惨王乘醉弔之妇翁恸哭王与賔客十许人连臂被发祼身而入绕之三匝而出𡊮山松衿情秀逺妙解音乐旧有行路难曲辞颇踈质山松好之乃为文其辞句婉其节奏每因酣醉歌之听者无不流涕顾长康矜伐过实诸年少因相称誉以为戏弄尝为散骑常侍与谢瞻连省夜于月下长咏自云得先贤风致谢每遥赞之长康弥自力忘倦谢将眠语槌脚人令代已长康不觉有异遂申旦而止陶渊明尝九日无酒宅邉东篱下菊丛中摘盈把坐俄望见一白衣人至乃是王𢎞送酒得便酣饮陶靖节在家郡将候陶值其酒熟取头上葛巾漉酒漉毕还复着之陶渊明为彭泽令公田三百畆悉令吏种秫稻妻子固请种秔乃使二顷五十畆种秫五十畆种秔颜光禄先为刘柳功曹在寻阳与渊明交欵后为始安郡经过日造渊明每徃必酣饮致醉临去留二万钱与渊明渊明悉送酒家稍就取酒谢康乐因父祖之资生业甚厚奴仆既衆义故门生数百凿山浚河功役无已寻山陟岭必造幽峻巖嶂千重莫不遍歴登蹑常着木履上山则去前齿下山去其后齿尝自始宁南山伐木开迳直至临海从者数百人临海太守王琇惊骇谓是山贼徐知是灵运乃安刘穆之小时家贫诞节不持检操常徃妻江氏家乞食多见侵辱不以为耻一日食毕求㯽榔江氏兄弟戏之曰㯽榔消食君乃常饥何忽湏此及穆之为丹阳尹召江氏兄弟食令厨人以金柈贮㯽榔一斛进之王敬𢎞为尚书仆射关署文案初不省读尝豫听讼上问以疑狱敬𢎞不对上变色问左右何故不以讯牒副仆射敬𢎞曰臣乃得讯牒读之政自不解王敬𢎞夫人是桓南郡女兄敬𢎞性爱山水求为天门太守及之郡南郡遣信要其过已敬𢎞至巴陵谓人曰灵寳正当欲见其姊我不能为桓氏赘壻乃遣别船送妻徃江陵弥年不迎山郡无事恣其游适颜延之好酒踈诞恒与物忤见殷景仁刘湛专当要任意甚不平常言天下之务当与天下共之岂一人之智所能独了辞甚激扬每犯权要常语刘曰吾名器不升当由作卿家吏颜延之不能取容当世宋文帝传诏召之频不肯诣常日但入酒店裸袒挽歌了不应对他日醉醒入见帝帝问以诸子才能延之曰竣得臣笔测得臣文得臣义跃得臣酒何尚之因问谁得卿狂荅曰其狂不可及谢超宗恃才使酒多所凌忽尝以应对忤㫖出为南郡王中军司马人问曰闻有新命定是何府谢荅曰不知是司马为是司驴既是驴府政应为司驴𡊮尹在郡时诗酒自适不以物务经心每杖策逍遥当其意得悠然忘反郡南一家颇有竹石𡊮率尔歩徃不通主人直造竹所啸咏自得主人出语笑欵洽俄车骑羽仪至方知是𡊮𡊮尹踈放好酒尝歩屧白杨郊野间道遇一士人便唿与酣饮明日此人谓被知遇诣门求通𡊮曰昨日饮酒无偶聊相邀尔勿复为烦谢长史性通脱㑹意便行尝预乐游苑宴不得醉而还因诣道邉酒罏停车褰幔与车前三驺对饮观者如堵谢处之自若谢长史庾左丞既免官二人志意相得并肆情诞纵或乘露车歴游郊野既醉则相与执铎挽歌不屑物议谢长史在省署时夜着犊鼻裈与门生登阁道饮酒酣呌逹曙张思光与弟寳积俱诣太祖思光于御前放气寳积谢曰臣兄触忤宸扆上笑而不问湏臾食至思光排寳积不与同食上曰何不与贤弟共食思光曰臣不能与谢气之口同餐萧侍中性通脱常自解灶事事毕馂余便陶然致醉陈暄文才俊逸而沉湎过度兄子秀致书止之暄荅曰速营糟邱吾将老焉齐神武欲用李元忠为仆射文襄言其常醉不可委以台阁其子搔闻之请元忠节饮元忠曰我言作仆射不胜饮酒乐尔爱仆射宜勿饮酒胡伦许不治产业常苦饥贫然不以为耻养子螟蛉以自给养每至贵胜之门恒乘一牸牛敝韦袴褶作布囊容三四斗饮噉醉饱便盛所余饼肉以付螟蛉见车马荣贵者视之蔑如不以经意王无功性简放不喜拜揖兄通知其诞纵不婴以家事乡族庆弔婚冠不与也房𤣥龄尝送𦵏出定鼎门际晚且饥有鬻蒸饼者与同行数人共食久之房素不持钱鬻者逼取直房曰乞你头衔我右台御史也可随取直时赏其放逸崔颢有美名李邕欲一见开馆待之颢至献文首章曰十五嫁王昌邕叱起曰小儿无礼不与接而去崔颢好蒲博饮酒及游京师娶妻择有貎者稍不惬意即去之前后如此数四贺知章晚节尤加诞放遨嬉里巷自号四明狂客又称秘书外监韩朝宗为山南採访谓孟浩然深闲诗律寘诸周行必咏穆如之颂因入奏挟与俱行先扬于朝约日引谒㑹浩然有故人至剧饮欢甚或言与韩公约不当后期浩然叱曰业已饮矣身行乐耳遑恤其他遂毕饮不赴杜司徒在维扬日尝语賔幕曰我致政后着一麄布襕衫跨小马入市看盘伶傀儡足矣后致政果如其言諌官䟽言三公不合入市公曰此自吾意正欲尔阳城与二弟约凡吾所得俸入汝可度吾家有㡬口月食米㡬何买薪菜盐凡用㡬钱先具之余悉以送酒家无留也元微之廉问浙东有刘采春自淮甸来容色莫比元与欵狎遂留浙河七年因醉题东武曰因循归未得不是忆鲈鱼卢侍郎简求戏曰丞相虽不为鲈鱼为好镜湖春耳谓采春也杜牧之分务洛阳时李司徒罢镇闲居声妓豪侈洛中名士咸谒之李髙㑹朝客以牧之持宪不敢邀致牧之遣座客通意愿预斯㑹李不得已邀之牧之独坐南向瞪目注视引满三巵问李云闻有紫云者孰是李指之牧之凝睇良久曰名不虗传宜以见惠李俯而笑诸妓亦回首破颜牧之又自饮二爵朗吟而起曰华堂今日绮筵开谁唤分司御史来忽发狂言惊满座两行红粉一时廽意气闲逸旁若无人司空图布衣鸠杖出则以女家人鸾台自随南唐后主颇疑北人韩熈载肆情坦率不持名检售妓乐迨百数人日与荒乐所得月俸散与诸姬熈载弊衣芒屦作瞽者持独絃琴俾舒雅执板挽之随房乞食以为笑乐南唐李煜尝以韩熈载尽忠直言欲用为相熈载后房妓妾数十多出外舍私侍賔客煜以此难之左授右庶子分司东都熈载尽斥诸妓单车上道煜喜留之已而诸妓稍稍复还煜曰吾亦无如此何孟蜀兵部尚书李昊常以牡丹花数枝分遗亲知即以兴平酥同赠且曰俟花凋谢即以酥煎食之无弃浓艳何承裕嗜酒狂逸歴盩厔咸阳二县令醉则露首跨牛趋府为治清而不烦民颇安焉每览牒诉必戏判以喻曲直诉者多心伏引去徃徃召豪吏接坐引满吏因醉挟私白事承裕笑曰此见罔也当受杖杖讫复召与饮冯吉不持检操雅好琵琶曲尽其妙教坊供奉号名手者亦莫能及父道戒令勿习言性所好亦不能改道欲辱之因家宴令吉奏琵琶为夀赐以束帛吉置于肩左抱琵琶按膝再拜如伶官状了无怍色冯惟一为太常颇不得意以杯酒自娯每朝士宴集虽不召亦常自至酒酣即弹琵琶弹罢赋诗诗成起舞时人爱其俊逸谓之三絶晏丞相知南京王琪张亢为幕客汎舟湖中常以诸妓自随晏公把柁王张操篙王是南人知行舟次第至桥下故使船触柱而横厉声曰晏稍使柁不正也欧阳文忠公在扬州作平山堂壮丽为淮南第一堂在髙冈下临江南数百里真润金陵三州隐隐可见公凌晨携客徃游遣人走邵伯埭取荷花千余朶分揷百许盆与客相间遇酒行即遣妓取一花传客以其叶尽处则饮酒徃徃侵夜载月而归石曼卿以馆职通判海州官满日载私盐两船至夀春託知州王子野货之时禁网踈阔曼卿亦不为人所忌市中公然卖学士盐石曼卿喜豪饮与布衣刘潜为友尝通判海州刘潜来访之曼卿迎于石闼堰与潜剧饮中夜酒竭船中有醋斗余倾入酒中併饮之明日酒醋俱尽喻明仲妙于长笛持节数郡每出按行至山水佳处马上临风輙快作数弄慎伯筠秋夜待潮于钱塘江沙上露坐设大酒尊及置一杯对月独饮意象傲逸吟啸自若顾子敦适遇之亦怀一杯就其尊对酌伯筠不问子敦亦不与语酒尽各散去张子通既贵其弟子游好吹薤露暑月衣犊鼻纳凉门庑值里巷丧车过必径趋羣挽中声调清壮抑遏中节或至郊外通夕而归丧家以子通故摄至賔位常享醉饱子通虽屡戒朂终不能止刘跛子常拄一拐每嵗必一至洛阳看花馆范家园春尽即还为人谈噱有味范家子弟多狎之李舟客都下一年无差遣后受昌州议者以去家逺改受鄂倅刘渊才闻之徃谒李曰今日闻大夫欲受鄂倅有之乎李曰然渊才怅然曰谁为大夫谋昌佳郡也奈何弃之李惊问其佳渊才曰天下海棠无香昌州海棠独香闻者传以为笑王韶罢枢密以礼部侍郎知鄂州一日宴客出家妓奏乐入夜席客张䜋沉醉挽家妓不前遽将拥之家妓泣诉于韶坐客皆失色韶徐曰比出汝曹以娯賔而乃令坐客失欢命取大杯罚家妓容色不动谈笑如故人皆伏其量米芾为书学博士一日上与蔡京论书艮岳俄召芾至令书一大屏上指御前一端州石砚使就用之书成芾捧砚请曰此砚经赐臣芾濡染不堪复以进御上大笑因以赐之芾蹈舞以谢抱负趋出余墨霑渍袍袖喜动颜色上顾京曰颠名不虗得京曰芾人品诚髙所谓不可无一不可有二陈季常尝自洛之蜀载二女侍以从戎装骏马至谿山佳处輙住终日周公谨尝与一时好事诸人邀赵子固各携所藏书画放舟湖上相与评赏饮酣子固脱帽以酒晞发箕踞歌离骚旁若无人薄暮入西泠掠孤山檥櫂茂树间指林麓最幽处瞪目絶呌曰此是洪谷子董北苑得意笔也邻舟数十皆惊骇絶叹以为真谪仙人语林卷二十五何氏语林卷二十六钦定四库全书语林卷二十六明何良俊撰简傲第二十六昔夫子许仲弓以南面仲弓盖简者也故以子桑伯子为问及夫子曰可也简则又以居敬行简为可居简行简为太简仲弓其善于用简者乎尝观夫子在陈之叹曰吾党之小子狂简不知所以裁之夫裁之者亦唯持之以敬而已此所载曰简傲其即太简者耶惜无夫子以裁之终亦为伯子之流尔矣世祖与严子陵论道故旧相对累日帝从容问子陵云朕何如昔时对曰陛下差増于徃因共偃卧子陵以足加帝腹上明日太史奏客星犯御坐甚急帝笑曰朕故人严子陵共卧耳世祖幸严子陵馆子陵卧不起帝抚其腹曰咄咄子陵不可相助为理耶子陵不应良久张目熟视曰昔唐尧着徳巢父洗耳士故有志何至相迫乎帝曰子陵我竟不能下汝耶叹息升舆而去井大春禀性清髙未尝修刺候人时五王居北宫皆好賔客更遣请大春不能致信阳侯隂就以外戚贵盛使人要刼大春既至就故设麦饭葱叶之食大春推去之曰以君侯能供甘㫖故来相过何其薄乎更致盛馔乃食左右进辇大春笑曰吾闻桀驾人车岂此耶坐中皆失色就令去辇赵元叔造河南尹羊陟不得见赵以公卿中非陟无足以托名乃日徃到门既通谒尚卧未起元叔迳入上堂遂前临之曰窃伏西州承髙风旧矣乃今方遇而遽忽然奈何命也因举声哭门下皆惊奔入满侧陟知非常人起延与语明旦大从车骑造元叔时诸计吏多盛饰车马帷幙元叔柴车草屏露宿其旁延陟坐于车下相与言谈至曛夕而去执其手曰良璞不剖必有泣血以相明者乃与𡊮司空共称荐之名动京师戴叔鸾才既髙逹论议尚竒多骇流俗同郡谢季孝问曰子自视天下孰与为比叔鸾荅曰我若仲尼长东鲁大禹出西𦍑独歩天下谁与为偶龎徳公居岘山南司马徳操尝诣徳公值其渡沔上先人墓徳操迳入其室唿徳公妻子使速作黍徐元直向云当来就我与徳公谈妻子罗拜堂下奔走供设湏臾徳公还直入相就不知何者是客十月朝黄祖在艨冲舟上㑹设黍臛衡年少在坐黍臛至衡先自饱食都不顾衆賔唯举搏以弄戏先主初入蜀彭永年诣龎士元值龎有客永年与龎素不相识迳上龎榻上卧语龎曰俟客罢当与卿善谈须臾客去龎就永年坐永年又先责龎食然后共语因留信宿至于经日龎大善之又法孝直宿自知永年遂并致之先主龎士元师事司马徳操士元尝一日诣之时适𧖟月徳操躬采桑后园自坐树上不动令士元助其条桑因与谈论兴废其言如神遂移日忘食孙子荆为骠骑㕘军时石苞在骠骑府孙负其才气又侮易苞初至不拜但长揖直语苞曰天子命我㕘卿军事阮宣子通率简任不修人事絶不喜见俗人时误相逢即便舍去陶士行为邹平令性矜傲责乡里谢鲲等拜或曰礼敬年爵以徳为先令鲲拜势惧伤风俗士行不以为慙庾太尉领江州辟孟万年为部从事孟还都太尉引问风俗得失孟对曰还传当问从吏太尉举麈尾掩口而笑顾谓弟征西曰孟嘉故是盛徳人即转为劝学从事谢仁祖为豫章主簿在桓大司马阁下桓闻其善弹筝便唿之既前取筝令弹仁祖理絃抚筝因歌秋风意气殊遒桓大以此知之谢仁祖性轻率不治细行兄葬后徃墓所省视还时王刘诸人共游新亭王欲招仁祖先以问真长曰计仁祖正当不为异同耳真长曰仁祖韵中自应来乃遣信要之仁祖初辞然已无归意及再请便囬车王子猷尝寄居空宅中但令种竹或问之王但啸咏指竹曰何可一日无此君王子猷为桓沖㕘军尝从行值雨因下马步入沖车中曰公岂得独擅一车桓子野最解音晋孝武祖宴西堂诏桓筝歌桓辞以须笛于是诏其常吹奴硕赐姓曰张加四品将军引使上殿张硕意气激扬吹破三笛末取睹脚笛然后理调成曲王昙首年十四五便歌诸妓向谢公称叹公甚欲闻之而王名家年少无由得闻诸妓又向王説谢公意谢后出东府土山上作技王时作两丸髻着袴褶骑马徃土山下庾家墓林中作一曲歌于时秋月王因举头看北林卒曲便去妓白谢公曰此是王郎歌宋髙祖为桓修抚军中兵㕘军尝诣谢景仁谘事谢与语大悦因留髙祖共食食未办且为𤣥所召𤣥性促急俄顷之间骑诏续至髙祖屡求去谢不许曰主上见待要应有方我欲与客共食岂当不得待竟遂饱食然后应召陶渊明在彭泽郡遣督邮行县吏白应束带见之陶叹曰我不能为五斗米折腰向乡里小儿即日解印绶去陶徴士居家凡贵贱造之有酒辄设陶若先醉便语客我醉欲眠卿可去王仆射尝徃何氏看女值尚之不在寄斋中卧俄顷尚之还敬𢎞使二婢守阁不听尚之前直语云正热不堪相见君可且去尚之遂移于他室谢叔源风格髙峻少所交纳唯与族子灵运瞻曜𢎞㣲以文义赏㑹尝共宴处居在乌衣巷时称为乌衣之游其外虽复髙流时誉莫敢造门刘㑹稽之郡送者倾都王令明亦造别还过其从弟球球问向何所见令明曰惟觉即时逢人耳范晔善弹琵琶能为新声宋武帝欲闻之屡讽以㣲㫖伪为不晓终不肯弹一日因饮宴欢适谓晔曰我欲歌卿可弹晔乃奉㫖上歌既毕晔亦罢絃颜延之以才学见遇当时多相推服唯𡊮淑年倍小于延之不相推重延之甚忿尝于衆中折之曰昔陈元方与孔元骏齐年文学元骏拜元方于牀下今君何得不见拜淑无以对张思光尝诣吏部尚书何戢误通尚书刘澄融下车入门曰非是至户外望澄又曰非是既造席视澄曰都目非是乃去路琼之是太后父兴之孙与王僧达邻居尝一日盛车服谒僧达僧达不与言直语曰身昔门下驺路兴之者是君何亲遂焚琼之所坐牀太后怒泣诉于孝武帝帝曰琼之年少无事诣王僧达见辱乃其宜尔檀超放诞任气为州西曹时萧惠开为别驾稍相凌辱超举动啸傲不以地势推之张目语惠开曰我与卿皆国家㣲贱时外戚耳何足以一爵髙人𡊮司徒闲黙寡言不肯当事主书每徃谘决或髙咏对之时立一意则衆莫能改宅宇平素器物取给好饮酒善吟讽独酌园亭以此自适居负南郭时杖策独游素寡徃来门无杂客及受遗当权四方辐凑闲居髙卧一无所接谈客文士所见不过一两人刘蒨在晋陵髙爽尝经途诣之了不相接髙甚衔之俄爽代蒨为县蒨迎赠甚厚爽受饷荅书云髙晋陵自荅人问其故爽荅曰刘蒨自饷晋陵令耳何关爽事释法愿出憩湘宫寺文惠太子尝徃问讯愿既不命坐文惠作礼而立乃谓愿曰葆吹清铙以为供养其福云何愿曰昔菩萨八万伎供养佛尚不如至心今吹竹管子打死牛皮此何足道张延符是思曼子齐武帝时朝政皆取决于王中书王一日方宴聚亲賔延符谷巾葛帔至便求酒言论放逸一坐尽倾梁武帝与何子晢有旧及践祚手诏论旧赐以鹿皮巾召见子晢以巾褐引入华林园恩礼甚厚诏徴为侍中子晢以手捋帝须曰乃欲臣老子耶辞疾不起刘长史仗气负才多所凌忽每于朝集公卿间无所与语辄唿驺卒访道途间事萧子显性凝简颇负其才气及掌选见九流賔客不与交言但举扇一撝而已萧侍中少便朗悟有纵横才辩初为太学博士时王俭当朝萧年少未为所知自负才气欲徃候俭俭方宴乐游苑萧着虎皮鞾策桃枝杖直造俭坐张吏部与何敬容意趣不协敬容居权轴賔客辐辏有过诣吏部者辄拒不前曰吾不能对何敬容残客呉兴呉规颇有才学邵陵王纶引为賔客邵陵作牧郢藩规随在江夏时张缵出之湘镇邵陵饯之南浦缵见规在坐意不能平忽举杯曰呉规此酒庆汝得陪今燕规寻起还其子翁孺见父不悦问而知之翁孺因气结尔夜便卒规恨缵恸儿信次致殒规妻深痛夫子翌日又亡时谓张缵一杯酒杀呉氏三人刘祭酒谦率通美不以髙名自居游诣故人唯一门生持胡牀随后主人未通便坐问荅萧茂镜性髙简少交游唯与族兄琛从兄畛素洽及从弟淑等文酒赏㑹时人以比谢氏乌衣之游徐孝穆为吏部尚书精简人物缙绅之士皆向慕焉陈暄以玉冒簪揷髻红丝布裹头袍拂腂鞾至膝不陈爵里直上孝穆坐孝穆初不识命吏持下陈徐步而出举止自若意色无异遂作书谤孝穆孝穆名誉为之小减眭夸少有大度未曽以世务经心好酒躭书浩然物表少与崔浩为友浩为司徒奏徴为其中郎州郡逼遣入都与浩相见延留数日唯饮酒谈叙平生不及世利浩每欲论屈之竟不能发言浩遂以诏书投夸怀中亦不开口夸曰桃简卿自为司徒何足以此劳国士耶吾便于此将别夸乘一驴浩内之廏中冀将维絷夸遂託乡人输租者谬为御车出关而去齐神武东出李元忠以路车载素筝浊酒奉迎神武闻其酒客未即见之元忠下车独坐酌酒擘脯食之谓门者曰本言公招延英杰今闻国士到门不吐哺辍洗其人可知还吾刺勿复通也门者以告神武遽见之裴季云性不拘检好弹琴饮酒时有文咏每出返家人或问有何消息荅曰无所闻纵闻亦不解崔瞻性既简傲以才地自矜所与周旋皆一时名望在御史台恒于宅中送食备尽珍羞别室独餐处之自若有一河东人姓裴亦为御史伺瞻食便徃造焉瞻不与交言又不命匕筯裴坐视瞻食罢而退明日裴自携匕筯恣情饮噉瞻方谓裴曰我初不唤君食亦不共君语君遂能不拘小节昔刘毅在京口冒请鵞炙岂亦异是君定名士于是每与之同食孙腾司马子如尝共诣李元忠逢其方坐树下拥被对壶庭室芜旷使婢卷两褥以质酒徐谓二人曰不意今日披藜藿也王无功隐居河渚京兆杜之松清河崔善为相继为刺史皆请与相见无功曰奈何坐召君平耶许敬宗性轻傲见人多忘之或谓其不聪曰卿自难记若遇何刘沈谢暗中摹索着亦可识陈子昂初入京不为人知有卖胡琴者价百万豪贵传视无辩者子昂突出顾左右曰辇千缗市之衆惊问荅曰余善此乐皆曰可得闻乎曰明日可集宣阳里如期偕徃则酒肴毕具置胡琴于前食毕捧琴语曰蜀人陈子昂有文百轴驰走京毂碌碌尘土不为人知此乐贱工之役岂宜留心举而碎之以其文轴徧赠㑹者一日之内声华溢都杜审言与李峤崔融苏味道为文章四友将死时语宋之问武平一曰吾在久压公等今且死固大慰但恨不见替人李白尝乘月与崔宗之自采石泛江至金陵着宫锦袍坐舟中顾瞻笑傲旁若无人严武镇成都奏杜甫为㕘谋甫于浣花里种竹植树结庐枕江纵酒啸咏与田畯野老相狎荡都无拘检武过之有时不冠卢简求致仕末年笃信仙方飞錬金石服食云母粉穿凿池台崇饰罗绮尝奏清商乐以自奉养不与外人交通刘赞子弟皆亏庭训虽童年稚齿便能侮易骄人人士多鄙之李尚书名益时有宗人庶子与尚书同名俱出于姑臧公而人谓尚书为文章李益庶子为门户李益尚书犹欲兼门地尝姻族间有礼㑹尚书归笑语家人曰大堪笑今日之席两箇座头总是李益张祐尝谒李绅自称钓巨鳌客李盛怒因诘之曰以何为竿曰以虹为竿问以何为钩曰以月为钩又问以何为饵曰以短李相为饵绅黙然厚赠之南唐严续位髙寡学为时所鄙尝请韩熈载撰其父神道碑以珍货㡬万缗仍辍未胜衣一歌鬟质冠洞房者为濡笔之赠韩纳其请文既成但叙谱裔品秩略不道续事业续慊之封还尚冀改窜熈载不许直以向所赠及歌姬悉还之临登车止写一阕于泥金双带而去文章承五代之弊穆伯长始好古学初得韩栁集善本即自镂板鬻于相国寺有一士人来买酬价不相当伯长语之曰但读得成句便以一部相与或怪之复正色曰诚如此修岂相欺者耶士人知是伯长乃引去郭恕先放旷不羁尤不与俗人伍宋太宗闻其名召赴阙馆于内侍省窦神兴舍恕先长髯而美一日忽尽去之神兴惊问其故曰聊以効颦郭恕先时与役夫小民入市肆饮食曰吾所与游皆子𩔖也郭恕先有美名郭从义镇岐下延置山馆岐有富人子喜画日给醇酒待之甚厚久乃以情言且致匹素郭为画小童持线车放风鸢引线数丈满之富人子大怒与郭遂絶李诚之为童子时论其父纬之功于朝久不报自诣漏舍以状白韩魏公魏公曰君果读书自当取科名不用纷纷论赏诚之云先人功罪未辩深恐先犬马填沟壑无以见于地下故忍痛自言若欲求官稍识字第二人及第不难盖韩魏公于王尧臣榜第二人登科故也公闻其语矍然或云魏公徳量服一世独于诚之终身不能平钱思公帅洛谢希深尹师鲁欧阳永叔俱在幕下思公以賔友遇三子创道服笻杖各三每府园文㑹丞相则夀巾紫褐三人者羽氅携笻以从石曼卿一日语僧秘演曰馆俸清薄恨不得痛饮演曰非久当引一酒主人奉谒不数日引一纳粟牛监簿来以宫醪十担为贽列醖于庭演为传刺曼卿愕然延之乃问中第何许生曰一别舍介繁台之侧曼卿闲语演曰繁台寺阁虚爽可爱久不一登其生曰学士与大师果欲登阁当具酒簌迎候曼卿因许之一日休沐约演同登演预戒生生果陈具于阁器皿肴核冠于都下石演髙歌禠带饮至落景曼卿醉喜曰此游可纪乃以盆渍墨濡巨笔题云石延年曼卿同空门诗友老演登此生拜叩曰尘贱之人幸获陪侍乞挂一名以光贱迹曼卿大醉握笔沉虑目演佯声讽曰大武生捧砚用事可也演以为言竟题云牛某捧砚永叔后以诗戏曰捧砚得全牛宋元宪始名郊文价振天下既入翰林有言郊姓名于朝廷非便神文乃间谕元宪令易之遂改名庠一日具奏札先书臣庠时李宪臣为翰长见奏指宋名曰此何人耶吏具以对已而白宋宋乃书一絶云纸尾何劳问姓名禁林依旧玷华缨欲知七略称臣向便是当年刘更生宋朝翰林学士多以知制诰久次而称职者充之刘原父居外制最久既誉望素髙一时咸以为宜充此选刘亦雅以自负然久不升进出典两郡还朝复居旧职颇怏怏不自得一日顾官属曰诸君闻殿前指挥使郝质乎已拜翰林学士矣或以为疑者徐笑曰以今日之事凖之固当然耳张丞相召自荆湖适刘跛子与客饮市桥闻车骑过甚都起观之跛子挽丞相衣使且共饮因作诗曰迁客湖湘召赴京车蹄迎迓一何荣争如与子市桥饮且免人间宠辱惊一时赏其俊爽曽子固性矜汰多所傲忽元丰中为中书舍人尝白事都堂时章子厚为门下侍郎谓之曰向见舍人贺明堂礼成表真天下竒作子固一无辞让但复问曰比班固典引如何章不荅徐徳占与曽子固同里素不相接子固流落外郡十余年还朝日徳占骤进御史中丞中丞法不许出谒子固亦不过之徳占以其先进欲一识其人因朝路相值迎接甚恭子固却立曰君是何人徳占因自叙子固曰君便是徐禧颔之而去米元章守涟水地接灵壁畜石甚富一一品目加以美名入书室则终日不出时杨次公为察使知米好石废事因徃廉焉至郡正色言曰朝廷以千里郡邑付公汲汲公务犹惧有阙那得终日弄石都不省録尔后当録郡事不然按牍一上悔亦何及米径前以手于左袖中取一石其状嵌空玲珑峯峦洞穴皆具色极清润米举石宛转翻覆以示杨曰如此石安得不爱杨殊不顾廼纳之左袖又出一石叠嶂层峦竒巧又胜又纳之左袖最后出一石尽天划神镂之巧又顾杨曰如此石安得不爱杨忽曰非独公爱我亦爱也即就米手攫得之径登车去吾子行玩䙝一世人或来谒者茍非其所愿见辄从楼上遥语曰吾出有间矣顾弹琴吹洞箫抚弄如意不辍杨鐡崖晚年卧起小蓬台不复下直榜于门曰客至不下楼恕老懒见客不荅礼恕老病客问事不对恕老黙发言无所避恕老迂饮酒不辍乐恕老狂其诞情傲世如此倪元镇所居有清閟合云林堂其清閟合尤胜前植碧梧四周列以竒石蓄古法书名画其中客非佳流不得入尝有夷人入贡道经无钖闻元镇名欲见之以沉香百斤为贽元镇令人诒云适徃惠山饮泉翌日再至又辞以出探梅花夷人以不得一见徘徊其家元镇密令开云林堂使登焉堂东设古玉器西设古鼎彛尊罍夷人方惊顾间问其家人曰闻有清閟合者可一观否家人曰此合非人所易入且吾主已出不可得也其人望合再拜而去语林卷二十六何氏语林卷二十七钦定四库全书语林卷二十七明何良俊撰排调第二十七诗美卫武公善谑即孔子于子游亦有牛刀之戏盖弛张委蛇先哲之盛事也下至衰世之君所为失徳累数諌而不从者优伶之徒徃徃以一言悟主易于转圜若优孟优旃黄幡绰敬新磨之𩔖是也太史公称谈言㣲中亦可以解纷则排调亦何可少哉然稍过甚则亦多为厉阶故世称君子雅谑以不虐为善此编所载庶㡬近之司马建公尝举曹公为北部尉后曹公进爵为王召建公到邺与欢饮语之曰孤今日可复作尉否建公曰昔举大王时适可作尉耳魏太祖尝因宴㑹嘲王景兴曰不能効君昔在㑹稽折秔米饭也王仰而叹曰宜适难值太祖问云何王曰如朗昔者未可折而折如明公今日可折而不折五官将既纳𡊮熈妻孔文举与曹公书曰武王伐纣以妲己赐周公曹公以文举博学真谓书传所记后见文举问之荅曰以今度之想当然耳苏文师拜侍中旧仪侍中亲省起居故俗谓之执虎子时苏同郡有吉茂者为冗散见苏嘲之曰仕进不止执虎子苏笑曰我诚不能効汝蹇蹇驱鹿车驰也张裕饶鬓蜀先主在刘璋坐尝嘲之曰昔吾居涿郡特多毛姓东西南北皆诸毛也涿令称曰诸毛绕涿居乎裕即荅曰昔有作上党潞长迁为涿令去官还家时人与书欲署潞则失涿署涿则失潞乃署曰潞涿君先主无鬓故裕以此嘲之张奉使呉以姓名调阚泽泽不时荅薛敬文下行酒因劝奉酒曰蜀者何也有犬为独无犬为蜀横目勾身虫入其腹奉曰不当复説君呉耶敬文应声曰无口为天有口为呉君临万邦天子之都于是举坐大笑孙权尝燕见蜀使费祎逆勑羣臣使祎至伏食勿起祎至权为辍食而诸人不起祎调之曰凤凰来翔麒麟吐哺驴骡无知伏食如故诸葛恪应声荅曰爰植梧桐以待凤凰有何燕雀自称来翔何不弹射使还故乡张君嗣在益州为雍闿缚送孙权武侯遣邓芝使呉令言次从权请裔裔自至呉流徙伏匿权未之知故许芝遣裔裔临发乃引见问裔曰蜀卓氏寡女亡奔相如贵土风俗何以乃尔裔曰愚以为卓氏寡女犹贤于买臣之妻诸葛武侯出驻汉中以张君嗣领留府长史张尝北诣武侯谘事送者盈路车凡数百乘张还书与所亲曰近者涉道昼夜接賔不得宁息人自敬丞相长史男子张君嗣附之疲倦欲死人皆称其谈啁流速之美孙权大㑹将佐命诸葛元逊行酒次至张辅呉前张先有酒色不时肯饮曰此非养老之礼也权谓元逊曰卿但令张公辞屈乃当饮耳元逊即难张曰昔尚父九十秉旄仗钺犹未告老今军旅之事将军在后酒食之事将军在前何谓不养老也张卒无辞遂为尽爵曽有白头鸟集呉殿前孙权问羣臣曰此何鸟也诸葛元逊对云此名为白头翁张辅呉自以坐中最老疑元逊以鸟戏之因曰恪欺陛下未尝闻鸟名白头翁者试使恪复求白头母元逊曰鸟名鹦母未必有对试使辅呉复求鹦父张不能荅一坐大笑诸葛子瑜面长似驴孙权尝大㑹羣臣使人牵一驴入长检其面题曰诸葛子瑜时元逊在坐跪请笔益两字权听与笔元逊续其下曰之驴举坐欢笑权命以驴与元逊钟毓兄弟颕悟絶人每有嘲戏未尝困踬毓尝语㑹闻安陆能作调试共视之乃盛饰共载行至西门一女子笑曰车中央殊髙二钟都不觉车后一门生云向己被嘲钟愕然门生曰中央髙者两头羝二钟多髯故以为戏州泰为司马宣王所知泰屡在艰中宣王留缺待之至三十六日擢为新城太守宣王为泰㑹使尚书钟元常调泰曰君释褐登宰府三十六日拥麾盖守兵马郡乞儿乘小车一何驶乎泰曰诚有此君名公之子少有文采故守吏职狝猴骑土牛又何迟也衆賔咸悦庾纯与贾充志趣不同一日贾宴朝士而庾后至贾曰君行常居人前今何忽在后庾曰且有小市井事不了是以来后世言庾之先尝有伍伯贾之先有市魁因以相讥刘道真尝与一人共索柈草中食见一妪将两儿过并青衣刘调之曰青羊将两羔妪荅曰两猪共一槽刘道真于河侧自牵船见一老妪採梠刘调之曰女子何不调机利杼而採梠妪荅曰丈夫何不跨马挥鞭而牵船钟雅语祖士言我汝颍之士利如锥卿燕赵之士钝如槌祖曰以我钝槌打尔利锥钟曰自有神锥不可得打祖曰既有神锥亦有神槌王仲祖好饮茶賔至辄命饮之士大夫皆患其如此每欲徃候必曰今日有水厄瑯琊有一诸葛面病鼠瘘刘真长见之叹曰鼠乃复窟穴人面耶刘尹见桓公每嬉戏必取胜一日谓桓曰卿乃尔好利何不焦头刁彛于桓公坐嘲韩博曰君是韩卢后博误应曰卿是韩卢后桓公笑曰刁以卿姓韩故相问耳他自姓刁那得复是韩卢后博曰明公未之思耳短尾者则为刁也桓公大悦一坐叹以为佳范武子尝患目痛就张处度求方处度因嘲之曰古方宋阳里子少得其术以授鲁东门伯鲁东门伯以授左丘明及汉杜子夏郑康成魏髙堂隆晋左太沖凡此诸贤并有目疾相传此方云用损读书一减思虑二专内视三简外观四旦晚起五夜早眠六凡六物熬以神火下以气簁藴于胷中七日然后纳诸方寸修之一时近能数其目睫逺视尺捶之余长服不已洞见墙壁之外非但明目乃亦延年习凿齿以脚病废居里巷符坚灭樊邓素闻凿齿名与释道安并致焉与语大悦以其蹇疾裁堪半丁坚与诸镇书曰晋氏平呉利在二俊今破汉南得士一人半耳有人诣谢公别谢公流涕此人了不悲既去左右曰向客殊自密云谢公曰非徒密云乃自旱雷耳谢敷隐居㑹稽山初月犯少㣲星少㣲一名处士星识者以隐士当之时吴国戴逵名重于敷时人忧之俄而敷死故㑹稽士人以嘲呉人云呉中髙士便是求死不得顾恺之见谢万因论神仙顾问云仙者之乘或羊或鹿使君当乘何物耶谢曰居家者遇物斯乘卿辈即辕中客也谢康乐父瑍生而不慧为秘书郎早亡康乐小时便文藻艳逸祖车骑甚竒之谓亲知曰我乃生瑍瑍那得不生灵运何尚之与颜延年少相好狎二人并短小尚之尝谓延年为猿延年目尚之为猴一日同游太子西池延年问路人云吾二人谁似猴此人指尚之为似延年喜笑此路人曰彼似猴君乃是真猴范蔚宗临刑时妓妾来别蔚宗悲涕流涟谢综时亦同刑顾谓蔚宗曰舅殊不同夏侯色范蔚宗撰和香方其序云麝本多忌过分必害沉实易和盈斤无伤零藿虚燥詹唐黏湿甘松苏合安息郁金捺多和罗之属并被珍于外国无取于中土及枣膏昏钝甲煎浅俗非惟无助于馨烈乃当弥増于尤疾此序所言悉以比𩔖朝士麝本多忌比庾炳之零藿虚燥比何尚之詹唐黏湿比沈演之枣膏昏钝比羊𤣥保甲煎浅俗比徐湛之甘松苏合比慧琳道人沉实易和以自况也宋太祖尝面许张思光为司徒长史敕竟不下张乘一马甚瘦太祖见之问曰卿马何瘦给粟多少张曰日给粟一石上曰食粟不少何瘦如此张曰臣许而不与明日即除司徒长史王延之阮韬俱是刘湛外甥并有早誉刘甚爱之尝曰韬后当为第一延之其次也延之甚不平后为江州每致饷下都韬与朝士同例髙祖闻之与延之书曰韬云卿未尝有别意当由刘家月旦耶张思光既免官为诗与何徴士有髙尚之言何荅曰昔闻东都日不在简书前思光久病之及何后婚孔氏女思光始为诗赠何曰惜哉何居士薄暮遘荒淫何亦病之而无以释也谢吏部初告王敬则反状谢妻是敬则女常懐刀欲报谢谢不敢相见及为吏部郎谢自叙谦挹沈昭略谓之曰卿人地之美无愧此职但恨今日刑于寡妻江祏及弟祀与刘沨刘晏俱候谢𤣥晖𤣥晖戏之曰可谓带二江之双流齐太祖尝置酒为乐清河崔思祖侍宴谓沈侍中曰羮脍为南北所推沈荅曰羮脍乃呉食非卿所知思祖曰炰鼈脍鲤似非勾呉之诗沈曰千里莼羮岂关鲁卫之事帝称美曰莼羮颇须归沈王俭与王敬则同拜三公徐孝嗣于崇礼门候俭因嘲之曰今日可谓连璧俭曰不意老子遂与韩非同传梁武朝盛于佛教朝贤多启求受戒江休映精信因果而髙祖未知谓江不奉佛乃赐江觉意诗五百字云惟当勤精进自强行胜修岂可作㡳突如彼必死囚以此告江革并及诸贵游又手敕云世间果报不可不信岂得㡳突如对元延明耶江因启乞受菩萨戒朱异遍治五经涉猎文史兼通杂艺博奕书筭皆其所长年二十诣都沈尚书戏语曰卿年少何乃不廉异逡廵未达其㫖约曰天下唯有文义棋书卿一时将去那得云廉殷孚与何朂尝共食孚羮尽朂曰益殷羮孚荅曰何无忌讳谢凤子名超宗谢庄子名朏宋明帝敕二人由凤庄门入超宗曰君命不可以不徃乃趋而入朏曰君处臣以礼遂不入王僧䖍子慈谢凤子超宗并年少戏狎慈方学书超宗曰卿书何如䖍公慈曰慈书比大人犹鸡之比凤谢庄子刘勔子悛尝同饮悛曰谢庄儿不可云不能饮曰茍得其人自可流湎千日何承天为着作时年已老而诸佐郎并名家年少颍川荀伯子嘲之常唿为奶母何曰卿当云凤凰将九子何言奶母耶陆澄当世称为硕学读易三年不解文义欲撰宋书终不能成王俭戏之曰陆公书厨也到舍人子荩小时聪慧尝从髙祖幸京口登北顾楼赋诗荩受诏便就上览以示其祖溉曰荩定是才子翻恐卿从来文章假手于荩因赐溉连珠曰研磨墨以腾文笔飞毫以书信如飞蛾之赴火岂焚身之可厷必耄年其已及可假之于少荩初梁武帝与任昉相遇于竟陵王西邸从容语昉曰我登三事当以卿为记室昉亦戏帝曰我若登三事当以卿为骑兵以帝善骑故也后帝既登大位与昉语次因及此语昉仰谢曰昔承清宴属有绪言提挈之㫖形于善谑岂谓多幸斯言不渝释寳渊广写义䟽贵市王征南书缄封一簏有意西归同寺慧济谑之曰昔谢氏青箱不至不得作文章今卿白簏未来判无讲理渊曰殊不然此乃打狗杖耳刘谅为湘东王所善湘东一目眇一日与谅共游江濵叹秋望之美谅曰今日可谓帝子降于北渚湘东以为刺巳因语谅曰卿言目𦕈𦕈而愁予耶由此嫌之魏伯起昔在京洛轻薄尤甚时为之语曰魏収惊蛱蝶后文襄游东山令诸臣宴文襄曰魏収恃才卿辈适须出其短徃复数畨伯起忽大唱曰杨遵彦理屈已倒杨从容言曰我绰有余暇山立不动若遇当涂恐翩翩遂逝当涂者魏翩翩者蛱蝶也文襄先知之大笑称善魏佛助与邢子才意趣不协更相诋毁魏每议陋邢文邢云江南任昉文体本踈魏収非直模拟亦大偷窃魏闻乃曰伊尝于沈约集中作贼何意道我偷任昉任沈俱有重名邢魏各有所好武平中黄门郎颜之推以二公意问祖仆射祖曰见邢魏之臧否即是任沈之优劣祖孝征所乘老马自称骝驹又与寡妇王氏姦通每人前相闻徃复裴让之与祖早狎尝于衆中嘲祖曰卿珽那得如此诡异老马十嵗犹号骝驹一妻耳顺尚称娘子于时喧然传之王沙弥尝诣晋祠赋诗曰日落应归去鱼鸟见留连忽有相王使至召王不时至明日在丞相西阁祭酒卢思道谓王曰昨被召己朱颜得不以鱼鸟致怪王缓笑曰昨晚陶然颇以酒浆被责卿辈亦是留连之一物岂直鱼鸟而已徐之才聪辩强识有兼人之敏尤好剧谈公私㑹聚多相嘲戏常嘲王昕姓云有言则诳近犬则狂加颈足而为马施角尾而为羊卢元明因戏之才云卿姓是未入人名是字之误徐即荅云卿姓在亡为虐在丘为墟生男则为虏配马则为驴又尝与朝士出游遥望羣犬竞走诸人试令目之徐应声曰为是宋鹊为是韩卢为逐李斯东走为负帝女南徂阮孚性机辩好酒貌短而秃周文帝偏所爱重常于室内置酒十瓶瓶大一斛上皆加帽欲以戏孚孚适入室见即惊喜曰吾兄弟辈甚无礼何为入王家匡坐相对宜早还宅因持酒去周文帝怃然大笑齐世有席毘嗤鄙文学嘲刘逖曰君文如朝菌须臾之岂比吾千丈松常有风霜刘荅云既有寒木又发春花可乎席不能屈王肃好鱼在北时彭城王尝戏之曰卿不重齐鲁大邦而爱邾莒小国王对曰乡曲所美不得不好彭城复谓曰卿明日顾我为卿设邾莒之餐亦有酪奴北人因号茗饮为酪奴孙彦举以文才着称然学浅行薄邢邵尝谓之曰卿更须读书孙曰我精骑三千足敌君羸卒数万李庶生而天阉崔谌调之曰教弟种须法以锥遍刺作孔揷以马尾庶曰先以此方逥施贵族艺眉有效然后树须世传谌门有恶疾以唿沱为墓田故庶言及之宗如周面狭长萧詧戏之曰卿何为谤经如周曰身自来不谤经蔡大寳曰卿当不谤余经正应不信法华经尔盖法华经云闻经随喜面不狭长如周乃悟栁机栁昂在周朝俱歴要任至隋文帝受禅并为外职时杨素方用事因文帝赐宴素戏语机云二栁俱摧机应声荅曰不若孤杨独耸侯白好俳谑一日杨素与牛𢎞退朝白语之曰日之夕矣素曰以我为牛羊下来耶麦鐡杖因朝集考功郎窦威戏之曰麦是何姓鐡杖曰麦豆不殊那忽致怪庾信自建康遁归江陵湘东王因赐妾徐氏妾与信弟掞私通掞欲求之无致言者信庭前有一苍鵞乃系书于鵞颈信视之遂题纸尾曰畜生乞汝欧阳询形状猥陋长孙无忌尝嘲之曰耸膊成山字埋肩畏出头谁令麟阁上画此一狝猴询应声曰索头连背暖漫裆畏肚寒秖縁心浑浑所以面团团太宗笑曰询殊不畏皇后耶武懿宗形状短陋尝统兵御西戎畏懦而遯张元一嘲之曰长弓短度箭蜀马临髙蹒去贼七百里隈墙独自战忽然逢着贼骑猪向南䞼则天未晓曰懿宗无马耶元一曰骑猪夹豕也则天大笑张易之与弟昌宗为奉宸令引词人为供奉时有言昌宗是王子晋后身令被羽衣吹箫乘木鹤奏乐于庭崔融赋诗为絶唱有昔偶浮丘伯今同丁令威中郎才貌是藏史姓名非之句后与苏味道相诮云某诗所以不及相公无银花合也味道云子诗虽无银花合还有金铜丁王勃与二弟助劼皆以文着后福峙㓜子劝又有文名福峙尝以诧韩思彦思彦曰昔武子有马癖君复有誉儿癖王家癖何多耶娄师徳好谐谑则天朝大禁屠杀师徳因使至陜庖人进肉师徳曰何得有此庖人曰豺咬杀羊师徳曰豺大解事又进鲙复问何得有此庖人曰豺咬杀鱼师徳大叱之曰智短汉何不道是獭遂不食许敬宗尝奏流其子昂于南及敬宗死博士𡊮思古议谥为谬昂子彦伯于衆中将击之𡊮曰今为贤家君报讐何忽见怒彦伯慙而止宋济老于词塲举止可笑尝试赋误落官韵济抚膺曰宋五坦率矣此声大传后礼部上甲乙名明皇先问曰宋五坦率不卢相迈不食盐醋同列问之足下不食盐醋何堪迈笑而荅曰足下终日食盐醋复又何堪乔琳好谈谐朱泚僭逆琳掌贼中吏部选人前白曰所注某官不稳便琳荅曰足下谓此选竟稳便乎杨汝士以尚书出镇东川白乐天是尚书妹婿时以太子少傅分洛乐天戏代内子作诗贺兄嫂曰刘纲与妇共登仙弄玉随夫亦上天何似沙哥领崔嫂碧油幢引向东川又曰金花银碗饶兄用罨画罗裙任嫂裁嫁得黔娄为妹婿可能空寄蜀茶来白傅就裴晋公乞马裴赠以一马戏为诗曰君若有心求逸足我还留意在明姝盖用爱妾换马事白即荅云安石风流无奈何欲将赤骥换青娥不辞使送东山去临老无人与唱歌白乐天求筝于牛竒章竒章赠诗曰但愁封寄去魔物或惊禅乐天云㑹教魔女弄不动是禅心乐天尝言思黯自夸前后服钟乳三千两而歌舞之妓甚多乃谑予衰老故荅思黯诗云钟乳三千两金钗十二行妒他心似火欺我鬓如霜慰老资歌笑销愁仰酒浆眼看狂不得狂得且须狂竒章又有诗云不是道公狂不得恨公逢我不教狂张祜初未识白公白刺苏州时祜来谒才见白即语曰久钦借尝记得君有欵头诗祜愕然请其故白曰鸳鸯钿带抛何处孔雀罗衫付阿谁非欵头何耶张顿首㣲笑仰而荅曰祜亦尝记得舍人有目连变白曰何也祜曰上穷碧落下黄泉两处茫茫皆不见非目连变耶遂与欢宴竟日徐晦嗜酒沈𫝊师善餐杨嗣复戏语云徐家肺沈家脾真安稳耶姚岘善滑稽遇机即发姚仆射南仲廉察陜郊岘尝候见仆射延之中堂未及语忽有投刺者云李过庭仆射曰过庭之名甚新未知谁家子弟客将左右皆称不知又问岘岘初犹俯首顷之自不可忍歛手言曰恐是李趋儿仆射久方悟而大笑姚巖杰与卢肇㑹于江亭肇改令欲目前取𧰼一联即发令曰逺望渔舟不阔尺八姚遽饮酒一器凭栏呕哕须臾即席还令曰凭栏一吐已觉空喉方干姿态山野且兔缺性好凌侮人有龙邱李主簿偶一见干遂同杯酌李目有翳千改令讥之曰措大喫酒㸃盐军将喫酒㸃酱只见门外着篱未见眼中安障李荅曰措大喫酒㸃盐下人喫酒㸃鲊只见半臂着襕不见口唇开跨一坐大笑唐僖宗颇工衆艺于音律蒱博蹴踘鬭鸡无不精妙尤善击毬尝谓优人石野猪曰朕若应击毬进士举须为状元野猪对曰若遇尧舜作礼部侍郎恐陛下不免駮放湖南马希声闻梁太祖嗜食鸡慕之杀五十鸡为膳居其父武穆王丧发引之夕顿食鸡臛数盘吏部侍郎潘起讥之曰昔阮籍居丧食蒸豚何代无贤周世宗时陶尚书奉使江南韩熈载遣家妓以奉盥匜及旦以书谢有云巫山之丽质初临霞侵鸟道洛浦之妖姿自至月满鸿沟举朝不能㑹其辞熈载因召家妓讯之云是夕忽当浣濯陶尚书小字鐡牛李涛尝戏之曰每至海源即思灵徳陶谷使呉越忠懿王宴之因食蝤蛑询其族𩔖忠懿命自蝤蛑至蜞蚏凡取十余种以进谷曰真所谓一蠏不如一蠏宴将毕或进葫芦羮相劝谷下箸忠懿笑曰先王时庖人善为此羮今依様馔来者谷一语不荅杨大年方与客棋石中立自外至戏云止于坐隅貌甚闲暇石荅云口不能言请对以臆杨大年尝于丁晋公席上举令云有酒如线遇斟则见公荅曰有饼如月因食则缺杨文公尝戒门人为文宜避俗语既而公自作表云伏惟陛下徳迈九皇门人郑戬曰未审何时得卖生菜公笑易之丁晋公在秘阁日凝寒近火常以鐡箸于灰烬间书画同舍伺公暂起烧火箸使热公至为箸所熨曰昨宵通晓不寐为四邻絃筦喧唿所聒同舍曰是必嫁娶之家也公曰非是时平嵗稔小人辈共乐其父母祖先耳丁晋公自崖州还坐客论天下州郡何地最雄盛公曰唯崖州地望最重客问其故荅曰宰相只作彼州司户㕘军他州何可及石中立喜滑稽天禧中为员外郎时西域献狮子畜于御苑日给羊肉十五斤石率同列徃观或曰吾辈忝与郎曹反不及一兽石曰汝何不知分彼乃苑中狮子吾曹员外郎耳安可并耶盛度体丰肥一日自前殿趋出宰相在后盛初不知忽见即欲趋避行百余步乃得直舍隐于其中石学士见其喘甚问之盛告其故石曰相公问否盛曰不问别去十余步乃悟骂曰奴乃以我为牛王宣徽于洛中营第甚侈中堂起屋三层最上曰朝天阁时司马公亦在洛于私第穿地丈余作壤室邵康节见富郑公公问洛中新事邵云近有一巢居一穴处者富为大笑赵阅道罢政闲居每见僧至接之甚有礼一日有士人以书贽见公读之正色谢去后再徃阍人不为通士人谓阍者曰㕘政便直得如此敬重和尚阍者曰寻常僧来相见亦只是平平人相公道只是重袈裟士人笑曰我这领襕衫直是不直钱阍者曰也半看佛面士人曰便那辍不得些少来看孔夫子面人传以为笑孙巨源从刘贡父乞墨吏送达孙莘老中丞巨源以未得让刘刘曰已尝送君矣后知是莘老误留以其皆孙姓而同为馆职吏辈莫能别刘曰何不取其髯为别吏曰皆胡而莫能别刘曰既是皆胡何不以身之大小为别于是馆中以孙莘老为大胡孙学士巨源为小胡孙学士沈存中为内翰刘贡父与从官数人同访之始下马典谒者报云内翰方就浴可少待贡父语同行曰存中死矣待之何益衆惊问其故贡父曰孟子云死矣盆成括衆悟其为戏刘贡父初入馆乘一骒马而出或言此岂公所乘亦不虑趋朝之际有从羣者或致奔踶之患耶贡父曰吾将处之也或问何以处之曰吾令市青布作小䄡系之马后耳或曰此更诡异也贡父曰我初幸馆阁之除俸入俭薄不给桂玉之用因就廉直取此马以代步不意诸君子督过之深姑为此以揜言者之口耳王观恃才放诞陆子履慎黙于事无所可否观尝以方直少之然二人极相善观尝寝疾子履徃候之观以方帽包裹坐复帐中子履笑曰体中小不佳何至是所谓王三惜命也观厉声曰王三惜命何如六四括囊闻者莫不大笑马黙为台官尝弹奏刘贡父轻薄不当置在文馆刘曰既云马黙岂合驴鸣刘贡父性滑稽喜嘲谑与王汾同在馆中汾病口吃贡父为之赞曰恐是昌家又疑非𩔖未闻雄名只有艾气王汾尝嘲刘攽云常朝多唤子盖常朝知班吏多云班班谓之唤班攽应声云寒食每唿君治平初濮安懿王原寝皆用红泥杂饰刘贡父谓王汾曰顷闻王坟赐绯得非子有银章之命耶王介甫为相大讲天下水利刘贡父尝造介甫值一客在坐献策曰梁山泊决而涸之可得良田万顷但未择得利便之地贮其水耳介甫倾首沉思曰然安得所贮许水乎贡父抗声曰此甚不难介甫欣然以为有策遽问之贡父曰别穿一梁山泊则足以贮此水矣介甫大笑遂止王介甫多思而喜凿説尝与刘贡父共食王曰孔子不撤姜食何也贡父曰本草言姜食多损智道非明民将以愚之孔子以道教人故不撤姜食所以愚之也介甫欣然而笑久乃悟其为戏刘贡父滑稽辩捷世推无对晚年虽得末疾乘机决发亦不能忍一日拥炉于惠林僧寮语东坡曰吾之邻人有一子稍长使之代掌小解不逾嵗误质盗物资本耗折殆尽其子引罪请曰某拙于运财以败成业今请从师读书勉赴科举其父大喜择日具酒肴遣之既别且嘱之曰吾老矣恃子以为穷年之养今子去我而游学傥或侥倖改门换户固吾之大幸然切有一事不可不记或有交友与汝唱和须子细看莫更和却贼诗狼狈而归盖讥东坡前逮诏狱王晋卿周开祖之徒皆以和诗为累也贡父语始絶口东坡即曰某闻昔夫子自卫反鲁㑹有召夫子食者羣弟子相与语曰鲁吾父母之邦我曹久从夫子辙环四方今幸俱还乡里伺夫子之出当共寻访亲旧因閲市肆衆欣然许之始过阛阓未及纵观而稠人中望见夫子巍然而来惶惧相告由夏之徒奔踔越逸无一留者独颜子拘谨不能遽为阔步顾市中石塔似可隐蔽即屏伏其旁以俟夫子之过羣弟子因目之为避孔子塔盖讥贡父风疾之剧以报之也东坡尝与刘贡父言某与舍弟习制科时日享三白食之甚美不复信世间有八珍也贡父问三白之説坡言是一撮盐一碟生萝卜一盌饭贡父大笑久之以简招坡喫皛饭坡不复省忆谓人云贡父读书多必有出处比至赴食见案上所设惟芦菔盐饭而已始悟贡父以三白相戏援匕箸食之㡬尽将上马云明日可见过当具毳饭奉待贡甫虽知其为戏但不解毳饭所设何物迨徃谈论过半午不设食贡父饥甚索饭坡云少待如此者再三坡荅如故贡父饥不可忍矣坡徐曰盐也毛芦菔也毛饭也毛非毳而何贡父捧腹曰固知君必报东门之役然虑不及此坡始命进食扺暮乃去王圣涂云苏子瞻文章议论独出当世风格髙迈书画亦精絶有得其真迹者重于珠玉虽才髙一世而遇人温厚有片善即与之倾尽城府论辩酬倡间以谈谑谪居黄州日有陈处士携纸笔求书㑹客方鼓琴遂书曰或对一贵人弹琴者天隂声不发贵人怪之曰岂絃慢耶对曰絃也不慢其清谈善谑𩔖如此苏子瞻与姜潜同坐姜字至之先举令云坐中各要一物是药名乃指子瞻曰君药名也问之曰子苏子子瞻应声曰君亦药名也君若非半夏定是厚朴姜请其故曰非半夏厚朴何故曰姜制之东坡镇维扬幕下皆竒豪一日石塔长老遣侍者投牒求解院东坡问长老欲何徃对曰归西湖旧庐东坡即将僚佐同至石塔令击鼓大衆聚观袖中出䟽使晁无咎读之其词曰大士何曽出世谁作金毛之声衆生各自开堂何关石塔之事去作无相住亦随縁戒公长老开不二门施无尽藏念西湖之久别亦是偶然为东坡而少留无不可者一时稽首重听白槌渡口船逥依旧云山之色秋来雨过一新钟皷之声以文为戏一时咸慕其风东坡在惠州天下传其已死后七年北归时章丞相方贬雷州东坡见南昌太守叶祖洽叶问曰世传端明已归道山今尚尔游戏人间耶坡曰途中见章子厚乃囬反耳黄鲁直戏东坡曰昔右军书为换鵞字近日韩宗儒性饕餮每得公一帖于殿帅姚麟家换羊肉数斤可名公书为换羊书矣公在翰苑一日以生辰制撰纷冗宗儒继作简以图报书来人督索甚急公笑曰传语本官今日断屠涪翁尝和东坡春菜诗云公如端为苦笋归明日春衫诚可脱坡得诗戏语坐客曰吾固不爱做官鲁直遂欲以苦笋硬差致仕闻者絶倒刘道原日记万言终身不忘壮舆亦能记五六千字壮舆之子所记才三千字晁以道戏壮舆曰更两世当与我辈相似吕嘉问提举市易曽子宣劾其违法曽反得罪嘉问治事如故刘贡父曰岂意曽子避席望之俨然乎嘉问字望之苏长公在维扬一日设客十余人皆一时名士米元章亦在坐酒半元章忽起立自赞曰世人皆以芾为颠愿质之子瞻长公笑荅曰吾从衆元祐中米元章居京师被服怪异戴髙檐帽不欲置从者之手恐为所涴既坐轿为顶盖所碍遂彻去露帽而坐一日出保康门遇晁以道以道大笑下轿握手问曰晁四你道似甚底晁云我道你似鬼章二人抚掌絶倒时西边获贼寨首领鬼章槛车入京故晁以为戏滕甫有弟申狠暴无礼其母独笃爱用是数凌侮其兄而阃政多紊章子厚与甫旧狎一日语之曰公多𩔖虞舜然亦有不似者甫究其説子厚曰𩔖者父顽母嚚象傲不𩔖者克谐以孝耳黄鲁直刘莘老同在馆中每庖人请食次鲁直颇治珍味刘北人性朴厚常云来日喫蒸饼乡音颇质黄不乐其简俭一日聚饮行令以三字离合成字一人云戊丁成皿盛或云王白珀石碧或云里予野土墅黄云禾女委鬼魏刘未荅黄遽云仆当奉代以来力敕正整如何其声大似蒸饼之语坐皆笑刘不乐吕与叔言长安有安氏家藏唐明皇髑髅作紫金色其家事之甚谨因尔家富达遂为盛族后其家析居争髑髅斧为数片张文潜闻之即语曰明皇生死为姓安人极恼合坐大笑时秦学士太虚方为贾御史弹不当授馆职文潜戏太虚曰千余年前贾生过秦今复尔也闻者以为佳谑郭景初尝夜出为醉人所诬太守召景初诘其状景初笑曰谚所谓张公喫酒李公醉太守怪其言不屈命取纸笔使作张公喫酒李公醉赋郭操纸立就其略云事有不可测人当防未然何张公之饮酒乃李老之醉焉清河丈人方肆杯盘之乐陇西公子俄遭酩酊之愆太守见而大笑乃释之林瑀王涞同作直讲林谓王曰何相见之濶也王曰遭此霖雨瑀云今后转更踈濶王曰何故荅云逢此短晷盖讥王之侏儒陈绎好为敦朴之状时谓热熟颜囬后熈宁中台州推官孔文仲举制科庭试对策言事有痛哭太息执政恶而黜之绎时为翰林学士语于衆曰文仲狂躁真杜园贾谊王平甫笑曰杜园贾谊可对热熟颜囬合坐大噱李章赴邻人小集主人素鄙㑹次章适坐其傍既进馔主人前一鱼特大于衆客者章即请于主人曰章与主人俱苏人每见人书苏字不同其鱼不知合在左边者是右边者是主人曰古人作字不拘一体移易从便也章即引手取主人之鱼示衆云领主人指挥今日左边之鱼亦合从便移过右边一座辍饭而笑终席乃已元符中上巳日钖燕从臣命御新龙舟蔡元长忽坠于金明池万衆喧骇蔡得浮木凭出遂入次舍方一身淋漓蒋颕叔唁公曰元长幸免潇湘之役蔡大笑答曰㡬同洛浦之游许下人相传章子厚当轴喜骂士人尝对衆云今世士人如人家婢子才出外求食箇箇要作行首张天觉在旁云如商英者莫做得一箇角妓否章笑久之遂迁职子厚之孙章大方云不然天觉好诙谐先祖丞相曰岂有禁从作是俳语好闼天觉应声云某权某职且二年切告相公挞下权字丞相未㡬乃落权字呉元中在辟雍时试经义五篇尽用字説据援精博蔡京为进呈特免过省以为学字説之劝及作相请复春秋科反攻王氏徐择之时为左相语人曰呉相此举虽汤武不能过客不解择之曰逆取而顺守元中甚不能平翟㕘政汝文与蔡安世陈应贤同在门下省安世位汝文之上应贤坐其下每共谈论二人交辟之一日辞屈汝文叹曰嗟乎遂厄于陈蔡之间宣和间追复苏轼职名时卫仲达当行词同列戏语曰达可宜善为此词盖须焚黄耳闻者莫不大笑尤延之博洽工文与杨诚斋为金石交淳熈中诚斋为秘书监延之为太常卿又同为青宫寮寀二公皆善谑延之一日言有一经句请秘监对曰杨氏为我诚斋应声曰尤物移人衆皆叹其敏确杨诚斋尝戏唿尤延之为蝤蛑延之唿诚斋为羊一日食羊白肠延之曰秘监锦心绣肠亦为人所食诚斋笑吟曰有肠可食何须恨犹胜无肠可食人世称蠏𩔖为无肠公子一坐大笑翟伯夀俊爽好竒巾服一如唐人自名唐装一日徃见许彦周彦周髽髻着犊鼻禈蹑髙屐出迎伯夀愕然彦周徐曰吾晋装也公何怪干道中衆客赴郡宴尔日伎乐甚盛一年少勇于见色甫就席中一客以服辞乃命撤乐劝酬次年少责此人曰败一席之欢者尔也真所谓不自殒灭祸延过客者耶賔主为之閧堂㑹稽有富人马生以入粟得官号马殿干喜賔客有姬美艳能歌时出佐酒客有梁县丞者颇黠因与之目成后马生殂梁捐金得之他日置酒觞客陈无损益之在坐酒酣举杯属梁曰有俪语奉上梁谛听之即琅然髙唱曰昔居殿干之家爰丧其马今入县丞之室母逝我梁一坐大笑梁怃然不乐无㡬病死赵魏公有一私印曰水晶宫道人周草窓以玛瑙寺行者对之魏公遂不用此印后见草窓同郡崔进之药肆县一牌曰养生主药室魏公以敢死军医人对之进之亦不复设此牌魏公语人曰我今日方为水晶宫吐气刘时中与文子方同过畅纯父值其濯足畅闻二人至辍洗迎笑而出曰佳客至正有佳味于卧内取四大桃置案上以二桃洗于濯足水中持啖二人子方与时中不食但以其置案上者人持一颗去曰公洗者其自享之无以二桃污三士也乃大笑而出张仲举每以文自负常语人曰吾于文已化矣盖吾未尝搆思特任意属笔而已他日学士实喇卜示以所为文请易数字仲举苦思移时终不能就实喇卜曰先生于文岂犹未化耶何思之苦也仲举因相视大笑嘉兴林叔大为江浙行省掾贪墨鄙吝颇交名流以沽美誉其于达官显宦则品馔甚丰若髙人胜士不过素汤饼而已一日延黄子久作画多士毕集复以此供客诸人不能堪讥讪交作叔大赧甚揖潘子素求题其画子素援笔书一絶句云阿翁作画如説法信手拈来种种佳好水好山涂抺尽阿婆脸上不曽搽子久笑语曰好水好山谓达官显宦阿婆脸不搽言素面也言未巳子素复加一句云诸佛菩萨摩诃萨俱不解其意子素曰此即僧家懴悔閧堂大笑而散叔大数日不见客语林卷二十七何氏语林卷二十八钦定四库全书语林卷二十八何良俊撰轻诋二十八或问子西孔子曰彼哉彼哉盖厌絶之也至孟子于管晏犹或轻之则圣贤亦诋诃人耶呜唿圣贤之心非不欲并包兼容然是非之公卒何可掩不有所贬后将安惩祢正平自荆州北游许都书一刺懐之漫灭而无所遇或问之曰何不从陈长文司马伯达乎祢曰卿欲使我从屠沽儿辈耶又问当今复谁可者祢曰大儿孔文举小儿杨徳祖人问祢正平荀令君赵盪冦皆足盖当世乎祢荅曰文若可借面弔丧稚长可使监厨请客其意以荀但有貌赵健啖肉也刘荆州尝自作书欲与孙伯符以示祢正平正平嗤之言如是为欲使孙䇿帐下儿读之耶将使张子布见乎管幼安少便恬静常笑邴根矩华子鱼有仕宦意及华为司徒上书让幼安幼安闻之笑曰子鱼本欲作老吏故荣之耳刘巴不与张飞语孔明问之巴曰大丈夫处世当交四海英雄何至与兵子共语虞仲翔在东吴曹公欲辟之虞闻之曰盗跖欲以余财污良家耶石勒治门合至峻有醉胡乗马径入府门勒问门吏冯翥向走马入门为是何人翥惶遽忘讳误对云向有醉胡乗马驰来即已诃问胡人难与语非小吏所制勒笑曰胡正自难可与言周仆射以雅望有海内重名后颇有酒失为仆射时略无醒日时人谓之三日仆射庾太尉曰周侯末年所谓凤徳之衰阮光禄闻何次道拜相叹曰我当何处生活禇公与孙兴公同游曲阿后湖中流风势勐迅舫欲倾覆禇公已醉乃曰此舫人皆无可以招天谴者唯孙兴公多尘滓正当以厌天欲耳便欲捉掷水中孙遽无计唯大啼曰季野卿念我𡊮真为监军时范𤣥平为吏部尚书大坐语𡊮卿此还不失为䕶军𡊮曰卿何事人中作市井符朗初过江王大与兄国寳命驾诣之汰法师问朗曰见王吏部兄弟未朗曰非一狗面人心又一人面狗心者是耶盖以忱丑而才国寳美而狠也刘迈为殷仲堪参军桓南郡尝过仲堪于㕔事前戏马以矟拟仲堪刘时在坐谓南郡曰马矟有余精理不足会稽太守孟顗事佛精恳而为谢灵运所轻谢尝语顗曰得道应须慧业文人卿生天当在灵运前成佛必在灵运后顗深恨此言颜延之每薄汤恵休诗谓人曰休上人制作委巷间歌謡耳方当误后生王僧达性好鹰犬何尚之致仕复起尝于宅设八关斋大集朝士行香次至僧达曰愿即解于鹰犬勿复游猎僧达荅曰家养一老狗放之去已复还尚之失色谢宣映曾于公坐戏调其舅𡊮湛湛甚不堪之谓曰汝父昔已轻舅汝今复来加我可谓世无渭阳情也丘车骑嗜酒弛纵不治形仪好臧否人物尝在沈渊坐见王文宪诗沈曰王令文章大进丘曰何如我未进王瞻好裁贬人物小时与齐豫章王嶷为友尝候嶷髙论武帝时在大牀寝瞻谓嶷曰帐中人物亦复随人寝兴嶷言次忽问王景文卿兄揩贤愚何如殷道矜瞻曰卿遂复言他人兄耶武帝笑语嶷曰多王汝兄愚那得忽来王参军此句瞻曰直恐如卿来谈江左甲族向来多不居宪台王氏以分支居乌衣者官位微减王僧䖍初除御史中丞谓人曰此是乌衣诸郎坐处我亦可试为耳张忺泰为直阁校尉通涉雅俗交结多是名素每下直辄着鹿皮冠衲衣钖杖执素琴有以启武帝者帝曰将家儿何作此举止王元长初为司徒法曹诣王僧祐因过沈昭略元长与沈先未相识沈屡顾盼请主人曰是何年少元长殊不意因语曰仆出于扶桑入于旸谷照耀天下云谁不知沈曰不知许事且食蛤蜊元长曰方以𩔖聚物以羣分君生长东隅居然应嗜此族张敬儿拜车骑将军开府王敬则戏之唿为禇彦回敬儿曰我马上得之终不得作华林阁勲卞田居为平越长史尝目禽兽云羊性淫而狠猪性卑而率鵞性顽而傲狗性险而出皆指斥贵势其赋虾蟆云纡青拖紫名为蛤鱼世以比令仆也又云科斗唯唯羣浮闇水维朝继夕聿役如鬼比令史谘事也文章𫝊于闾巷刘中郎性韵刚疎轻言肆行一日遇禇司徒入朝以腰扇障日中郎从侧过曰作如此举止羞面见人扇障何益禇曰寒士不逊中郎曰不能杀𡊮刘安得免寒士王奂初拜仆射刘显征与奂子融同载行至中堂见路人驱驴刘曰驴汝好为之如汝人才皆已令仆矣王茂逺子琮为国子生尚始兴王女繁昌主琮少不恵为学生所嗤遂离昏茂逺谢始兴始兴曰此自主意身极不愿如此茂逺曰下官曾祖是谢仁祖外孙亦不借殿下姻媾为门户沈休文常侍梁武帝宴值豫州献栗径寸半帝竒之问栗事多少与约各疏所忆沈少帝三事约出语人曰此公䕶前不让即羞死徐常侍聘齐时魏收文学北朝之秀收録其文集以示徐令𫝊之江左徐速济江而沉之从者以问徐曰吾为魏公藏拙庾信至北唯爱温子昇寒山寺碑后还南人问北方何如信曰唯寒山寺一片石堪共语余若驴鸣犬吠耳何敬容为尚书令浅于学术不善作草𨽻署名敬字大作茍小为文容字大为父小为口陆倕见而戏之曰公家茍既竒大父亦不小敬容不能荅江从简是江光禄子小时有文情年十七作採荷调以刺何敬容曰欲持荷作柱荷弱不胜梁欲持荷作镜荷暗本无光敬容不觉唯叹其工萧韶是梁宗室初为幼童庾开府爱之有断袖之欢衣食所资皆开府所给遇有客韶为开府𫝊酒后为郢州开府西上江陵途经江夏韶接开府甚薄坐清油幕下引开府入宴坐开府别榻有自矜色开府稍不堪因酒酣乃径上韶牀践蹋肴馔直视韶面语曰官今日形容大异近日时賔客满坐韶大慙耻胡伦许尝于髙允坐见中书侍郎李璨璨被服华靡伦许贫老衣褐璨颇忽之伦许谓之曰老子今若相许脱体上袴褶衣帽君欲作何计也李惕然失色杨遵彦典选二十余年奨拔人伦以为己任然取士多以言貌时人为之语曰杨公用人如贫士市𤓰取其大者魏佛助以温子昇全不作赋邢虽有一两首又非所长常云文士会须作赋始成大才今人唯以章表碑志自许此外更同儿戏刘昼作六合赋自谓絶伦以呈魏收收曰赋名六合已是大愚文又愚于六合君四体又甚于文昼大忿以示邢子才子才曰君此赋正似疥骆驼伏而无娬媚崔信明尝自矜其文谓过李百药郑世翼遇之江中谓信明曰尝闻有枫落吴江冷愿见其余信明欣然多出衆篇世翼览未终篇曰所见不逮所闻投诸水引舟迳去唐太宗行幸翠微宫以司农卿李纬为民部尚书会有自京师来者帝问房𤣥龄闻纬拜尚书谓何荅曰惟称李纬好髭鬓帝闻遽改授洛州刺史髙宗朝姜恪为左相阎立本为右相时姜以边将立功立本最善图画时人为之语曰左相宣威沙漠右相驰誉丹青武后时有御史台令史将入台门值里行御史数人聚立门内令史下驴冲过其间诸御史大怒将杖之令史云今日之过实在此驴乞先数之然后受罚御史许之此人即语驴曰汝伎艺可知精神极钝何物驴畜敢于御史里行于是羞而止杨再思唿朝士为麒麟楦或问之曰今假拚麒麟必修饰其形覆之驴上宛然异物及去其皮还是驴耳无徳而朱紫何以异是狄仁杰为相有卢氏堂姨居午桥别墅未尝入城仁杰伏腊修礼甚谨尝雪后休暇候卢氏适见表弟挟弧矢携雉兔归羞味进于堂上顾揖仁杰意甚轻傲仁杰因启曰某幸为相表弟有所欲愿悉力从其请姨曰吾止有一子不欲令事女主仁杰慙而去赵仁奨住王戎墓侧善歌黄麞景龙中负薪诣阙云助国调鼎即除台官中书令姚崇曰此是黄麞耶改授当州一尉宋务光嘲之曰赵仁奨出王戎墓下入朱博台中舍彼负薪登兹列柏行人不避骢马坐客惟聴黄麞忽一夫负两束薪曰此合拜殿中人问其由曰赵以一束拜监察此两束合授殿中卢藏用初𨼆终南少室二山时有意当世人目为随驾𨼆士晚年乃徇权利司马承祯将还山藏用指终南曰此中大有佳处承祯徐曰以仆视之仕宦之捷径耳陆余庆为洛州长史其子嘲之曰陆余庆笔头无力嘴头硬一衙受词讼十日判不竟置案褥下余庆得读之曰必是那狗遂鞭之李林甫每与同僚议及公直之事则如痴醉之人未尝问荅或语及阿徇之事则响应如流张曲江尝谓賔客曰李林甫议事如醉者脑语王缙作相日好与人撰碑志有送润毫者误叩右丞门右丞曰大作家在那边𤣥宗欲相苏颋夜召萧嵩草制其词曰国之瓌寳帝曰朕不欲斥其父名卿当为刋削沉思久之曰国之珍寳嵩出帝曰虚有其表嵩颐大多髭故云严武以世旧待杜甫甚善甫性偏躁傲诞尝醉登武牀瞪视曰严挺之乃有此儿朱泚僭逆姚令言与源休同知政事羣兇宴乐既醉令言与休论功令言自比萧何休曰帷幄之谋成秦之业无出予右吾比萧何子为曹参可矣时朝士在贼庭者闻之皆笑谓休为火迫酇侯长庆中一朝士退朝诣其友人见衲衣道人在坐不怿而去他日谓友人曰公何故好毳褐之夫吾不知其贤愚且觉其臭友人应曰毳褐之臭岂胜铜乳铜乳之臭并肩而立接迹而趋公处其间曾不嫌耻反讥余与山野有道之士游南朝髙人以蛙鸣及蒿莱胜鼓吹以吾视毳褐愈于今之朱紫逺矣韩愈尝语李程曰某与崔丞相同年往还直是聪明过人李曰何处是过人者韩曰共愈往还二十余年不曾共説着文章韩昌黎初贬之制是席舍人草词中曰早登科第亦有声名席既物故友人曰席无令子弟岂病隂毒伤寒而与不洁喫耶韩曰席十八喫不洁太迟人问之曰出语不是李泌谓卢杞姦邪徳宗称其小心泌对曰小心乃姦臣之态李纾侍郎好谐戏又服用华鲜尝朝回与同列入坊门有负贩者呵不避李骂云头钱价奴兵辄冲官长负者顾而言曰八钱价措大漫作威风纾乐採异语使仆者诱之至家为设酒馔问八钱之义负者荅曰只是衣短七耳同列以为破的关播盛称李元平用为汝州别驾李希烈作逆使李克诚禽之又募亡命为内应缚致元平入见希烈遗下污地希烈以其眇小无髯戏克诚曰使尔取元平何得将元平儿来因嫚骂曰盲宰相使汝当我何待我浅耶武儒衡在中书时元稹因縁宦官得知制诰儒衡鄙厌之会食𤓰蝇集其上儒衡挥扇曰适从何处来遽集于此一坐皆失色薛昭纬尝任祠部员外时李系任少仪王荛任小賔正旦立仗班退昭纬吟曰左金乌而右玉兔天子旌旂荛遽请下句昭纬应声曰上李系而下王荛小人行缀郑光业兄弟每柄文有一巨皮箱凡同人投献词句有可嗤者即投其中号曰苦海用资谐戏每有宴集即命二仆舁苦海于前共阅一编靡不极欢而罢韩昭仕蜀麄有文章李台嘏曰韩八座事艺如拆袜线无一条长𤣥武湖是金陵胜处一日诸阁老待漏朝堂语及林泉之事冯谧因举𤣥宗赐贺监镜湖信为盛事又言余非敢望此但赐后湖亦足畅平生也徐铉徐语曰主上尊贤待士常若不及岂惜一后湖所乏者知章尔冯大有慙色韩熙载性好谑浪有投贽太荒恶者熙载使妓炷艾熏之俟来即归之出乃嗅之曰子之卷轴何多艾气闻者大笑郭昱狭中诡僻登显徳中进士耻赴常选献书于宰相赵普自比巢由朝议恶其矫激故久不调后复伺普望尘自陈普笑谓人曰今日甚荣得巢由拜于马首宋太祖尝与赵普议事不合上曰安得宰相如桑维翰者与之谋乎普曰使维翰在陛下亦不用盖维翰爱钱上曰茍用其长当䕶其短措大眼孔小赐与十万贯则塞破屋子矣许懐徳为殿帅尝有一举人因懐徳乳姥求为门客懐徳许之举子曳栏拜于庭下懐徳据坐受之或以懐徳武人不知事例密谓之曰举人无设堦之礼可少降接懐徳应曰我得打乳姥关节秀才只消如此待之梅侍读与孙何盛度丁谓四人俱为侍从时梅好洁衣服裒以龙麝其香数步袭人孙性落魄衣服垢污盛体充壮居马上前如俯后如仰丁吴人面如刻削时人为之语曰梅香孙臭盛肥丁瘦夏竦尝统师西伐揭榜塞上云有得赵元昊头者赏钱五百万贯爵西平王元昊使人入市卖箔陜西荻箔甚髙倚之食肆外佯为食讫遗去至晚食肆窃喜以为有所获徐展之乃元昊购竦之榜悬箔之端云有得夏竦头者赏钱两贯文竦闻之急令藏揜而已諠播逺近竦大慙阻刘贡父作给事中时郑穆学士表请致仕状过门下省刘谓同舍曰宏中请致仕为年若干荅者曰郑年七十三刘遽曰慎不可遂其请问其故刘曰且留取伴八十四底时潞公年八十四再起平章事或云潞公闻之甚不怿宏中穆字也刘贡父言每见介甫道字説便待打诨苏子瞻云予一日醉卧有鱼头鬼身者自海中来云广利王请端明予披褐黄冠而去亦不知身入水中但闻风雷声有顷豁然明目疑入水晶宫其下骊目夜光文犀尺璧南金火齐不可仰视间以珊瑚琥珀广利佩剑冠服而出从二青衣予曰海上逐客重烦邀命有顷东华真人南溟夫人亦至出鲛绡丈余命予赋诗予写竟进广利诸仙迎看称妙独广利旁一冠簪者谓之鼈相公进言苏轼不谨祝融字犯王讳王大怒斥出予退而叹曰某到处被鼈相公厮壊东坡一日会客坐客举令欲以两卦名证一故事一人云孟尝门下三千客大有同人一人云光武兵渡滹沱河既济未济一人云刘寛婢羮污朝衣家人小过东坡云牛僧孺父子犯罪先斩小畜后斩大畜盖指荆公父子也荆公素轻沈文通以为寡学赠之诗曰翛然一榻枕书卧直到日斜骑马归及作文通墓志遂云公虽不常读书或曰渠乃状元此语得无太过公乃改读书作视书王荆公尝见郑毅夫梦仙诗云授我碧简书竒篆蟠丹砂读之不可识翻身凌紫霞大笑曰此人不识字不勘自承毅夫曰不然吾用太白诗语也公又笑曰自首减等杜少陵宿龙门诗云天阙象纬逼王介甫改阙为阅黄山谷对衆极言其是刘贡父闻之曰直是怕他王荆公与滕甫不善又素轻郑毅夫因目为滕屠郑沽司马温公之亡当明堂大享朝廷以致斋不及奠肆赦毕苏子瞻率同辈以往程正叔固争引论语子于是日哭则不歌子瞻曰明堂乃吉礼不可谓歌则不哭正叔又谕司马诸孤不得受弔子瞻戏曰颐可谓燠糟鄙俚叔孙通司马文正公薨时程正叔以臆説敛之正如封角状东坡嫉其怪妄因怒诋曰此岂信物一角附上阎罗大王者耶章子厚与苏子瞻小时相善一日章坦腹而卧适子瞻自外来章摩其腹以问子瞻曰公道此中何所有子瞻曰都是谋反的家事苏子瞻云恵州市肆寥落然日杀一羊不敢与在官者争买时嘱屠者买其嵴骨骨间亦有微肉熟煮热漉随意用酒薄㸃盐炙微焦食之终日摘剔得微肉于牙綮间如食蠏螯率三五日一食甚觉有补子由三年堂庖所食刍豢灭齿而不得骨岂复知此味乎此虽戏语极可施用用此法则衆狗不悦耳张文潜尝问张安道云司马君实直言王介甫不晓事是如何安道云贤只消去看字説文潜云字説也只是二三分不合人意安道云若然则足下亦有七八分不解事矣曾巩知襄州日朝廷遣使按水利令从官各辟三两选人充勾当公事巩一日宴诸使者坐客云昨夕九星坠于西南有声甚厉又有小星随之巩曰小星必是天狗下勾当公事也刘元城言哲宗皇帝尝因春日经筵讲罢移坐小轩中赐茶自起折一栁枝程颐为説书遽起谏曰方春万物生荣不可无故摧折哲宗色不平因掷弃之温公闻之不乐谓门人曰遂使人主不欲亲近儒生正为此辈章子厚为侍从时遇其生朝会客门人林特以诗为夀子厚出诗示客指其颂徳处叹以为工门人颇不平忽曰昔人有令画工𫝊神以其不似命别为之既又以为不似凡三四易画工怒曰若画得似处是甚模様满坐閧然曾布以翰林学士权三司坐言市易事落职知饶州舍人许将当制颇多斥词许是曾公所引心自不安往曾许谢过曾曰君不闻宋子京之事乎昔晏元献当国子京为翰林学士晏爱宋之才雅欲旦夕相见遂税一第于旁近延居之遇中秋启燕晏召宋出妓饮酒赋诗达旦方罢翌日罢相宋当草词颇极诋斥至有广营产以殖私多役兵而规利之语方子京挥毫之际昨日余酲尚在左右观者亦骇盖此事由来逺矣何足校耶许怃然而去王元泽有心疾与妻未尝接荆公怜而嫁之同时有工部员外郎侯叔献再娶而悍后叔献卒朝廷虑其虐前妻之子有㫖出之不得为侯氏妻京师为之语曰王太祝生前嫁妇侯工部死后休妻蔡卞妻七夫人是荆公女颇知书能诗词蔡每有国事先谋之牀第然后宣于庙堂时执政相语曰吾辈每日奉行者皆其咳唾之余也蔡拜右相家宴张乐伶人扬言曰右丞今日大拜都是夫人裙带中外𫝊以为笑蔡攸尝饮禁中徽宗频以巨觥劝之攸恳辞不任杯酌将至颠踣上曰就令灌死亦不至失一司马光杭僧温日观善画卜萄性嗜酒唯杨总统饮以酒则不一沾唇见辄骂曰掘坟贼掘坟贼语林卷二十八何氏语林卷二十九钦定四库全书语林卷二十九明何良俊撰假谲二十九夫君子所贵者诚假谲则于诚何有哉盖虽权以济事亦君子所不道也安帝时阙尚书诏将大夫六百石以上试对政事天文道术以髙第者补之翟酺自恃能髙而忌故太史令孙懿恐其先用乃往候懿既坐言无所及唯涕泗流连懿怪问酺曰图书有汉贼孙登将以才智为中官所害观君表相似当应之酺受恩接悽怆君之祸耳懿忧惧移病不试由是酺对第一拜尚书魏武尝行军廪谷不足私召主者问如何主者曰可行小斛以足之太祖曰善后军中言太祖欺衆太祖谓主者曰特当借君一死以厌衆不然事不解乃斩之取首题徇曰行小斛盗官谷刘𤣥徳尝战败自投曹公一日曹公从容语𤣥徳曰天下英雄唯使君与孤本初之徒不足数也𤣥徳方食失匕箸会雷大震𤣥徳曰圣人言迅雷风烈必变良有以也一震之威乃至于此曹公遂不疑𤣥徳宋世祖与羣臣至殷贵妃墓谓刘徳愿曰卿等哭贵妃若悲当加厚赏刘应声号恸涕泗交横上以为豫州刺史帝又令羊志哭羊亦呜咽甚哀他日有问羊者卿那得此副急泪羊曰我尔日自哭亡妾耳姚崇与张説同为宰辅各懐疑阻张衔之颇切崇病戒诸子曰张丞相与吾不协衅隙甚深然其人素懐奢侈尤好服玩吾身没之后当来弔汝具陈吾平生服玩寳带重器罗列帐前张若不顾汝家族无𩔖矣若顾此当録玩用致之仍以神道碑为请既获其文登时録进先砻石以待至便镌刻张丞相见事常迟于我数日之后必当有悔若征碑文以刋削为辞当引视镌石仍告以闻上崇没张果至目其服玩者三四崇家悉如崇戒不数日文成叙致该详时谓极笔数日果遣使取本以为辞未周密欲加删改姚氏诸子引使者视其碑仍告以奏御使者复命张悔恨抚膺曰死姚崇能算生张説吾今日方知才之不及逺矣李泌以虚诞自任尝对客曰令家人速洒扫今夜洪崖先生来宿有人遗酒一榼会有客至云麻姑送酒来与君同倾饮未毕阍者云某侍郎取榼子泌命倒还之畧无怍色韩晋公自江东入觐气槩杰出是时刘𤣥佐在大梁倔强难制滉欲致其朝觐结为兄弟升堂拜亲驻车三日大出金帛赏劳一军为之倾动𤣥佐敬伏乃使人密聴滉滉夜问孔目吏所费多少诘责颇细𤣥佐笑而鄙之曹武穆知渭州号令明肃西人慑惮自是边境无虞一日方召诸将饮会有叛卒数千亡奔贼境候骑报至诸将相眎失色公言笑如平时徐谓骑曰吾命也汝勿显言西人闻以为袭巳皆杀之丁晋公执政不许同列留身唯王文正一切委顺未尝忤其意文正谓丁曰欲面求恩泽又不敢留身丁曰如公不妨一日留身进文字一卷具道丁事丁去数步大悔之不数日丁遂有朱崖之行文潞公以枢密直学士知成都公年未四十成都风俗喜行乐公多燕集有飞语至京师御史何圣从因谒告归上遣伺察之何将至潞公亦为之动有幕客张少愚谓公曰圣从之来无足念少愚与圣从同郡因迎见于汉州命酒设乐有营妓善舞圣从狎问其姓妓曰姓杨圣从曰所谓杨台栁者少愚即取妓项帕罗题诗曰蜀国佳人号细腰东台御史惜妖娆从今唤作杨台栁舞尽春风万万条命其妓作栁枝词歌之圣从为之霑醉后数日圣从至成都颇严重一日潞公大作乐以燕圣从迎其妓杂府妓中歌少愚之诗以侑觞圣从每为之醉圣从还朝潞公之谤乃息殿帅杨存中有亲爱吏平居赐予无算一旦无故怒而逐之吏莫知得罪之由泣拜辞去存中曰无事莫来见我吏悟其意归以厚赀俾其子入台中为吏无何御史欲论存中干没军中粪钱十余万其子归语其父其父奔告存中存中即具札奏言军中有粪钱若干桩管某处惟朝廷所用不数日台中果以为言髙宗出存中札子示之御史坐妄言被黜秦会之夫人常入禁中显仁太后言近日子鱼大者絶少夫人对曰妾家有之当以百尾进归吿会之会之咎其失言与其馆客谋进青鱼百尾显仁拊掌笑曰我道这婆子村果然秦桧当国日四方餽遗日至方滋徳帅广东为蜡炬以衆香实其中遣驶卒持诣相府厚遗主藏吏期必达吏使俟命一日宴客吏白烛尽适广东方经畧送烛一罨未敢启命取用之俄而异香满坐察之则自烛中出也亟命藏其余枚数之适得四十九唿使人问故则曰经畧専造此烛供献仅五十条既成恐不佳试爇其一不敢以他烛充数秦大喜以为奉己之専秦桧为相日都堂左揆前有石榴一株每着实桧嘿数焉忽亡其二桧佯不问一日将排马忽顾谓左右取斧伐树有亲吏在旁仓卒对曰实佳甚去之可惜桧反顾曰汝盗食吾榴吏叩头服韩彦古尹京日李仁甫恶其诡谲弗与交请谒一日瞰其亡往见之韩实未出既见延入书室请曰平日欲一攀屈而不能今既见临姑解衣盘礴可也仁甫辞不获遂为强留室有二㕑贮书牙籖黄袱扃䕶甚严仁甫问此为何书荅曰先人在军中日得于北方盖本朝野史编年成书者时仁甫方修长编既成有诏临安给笔札就其家缮録以进而卷帙浩博未见端绪仁甫闻其言亟欲得见韩言家所秘藏将即进呈不可他示李益窘再四致祷乃曰且为某饮酒续当以呈仁甫为尽量每杯行辄请酒罢笑谓仁甫曰前言戏耳此即公所着长编已用嘉纸作副本装治即以奉纳使可进御矣仁甫视之信然盖隂戒书吏𫝊録每一板酬千钱吏畏其威利其赏辄先録送韩所故仁甫方成韩已得全帙仁甫虽奋愧不平亦幸蒙其成遂用以进黜免三十夫尺有所短寸有所长况三代以下士鲜全徳世率以寸朽而弃大材微颣而遗美寳君子盖深惜之蜀先主衔张裕不逊兼忿其漏言下狱将诛之诸葛武侯表请其罪先主荅教曰芳兰当门不得不鉏李令伯入晋自负才器常望内转而羁旅无援迁汉中太守自以失分懐怨赐饯东堂诏令赋诗令伯末章云人亦有言有因有縁仕无中人不如归田明明在上斯语岂然帝大忿怒废黜于家挚瞻为王敦戸曹参军敦以故壊裘赐老病外部都督瞻谏曰尊裴虽故不宜与小吏敦问何为不可瞻时因醉曰若上服皆可用赐貂蝉亦可赐下乎敦言非喻所引如此不堪二千石瞻曰瞻视去西阳如脱屣耳殷中军被废夷神委命雅咏不辍虽家人不见其有流放之戚外生韩康伯始随至徙所周年还都殷素爱之送至水侧乃咏曹颜逺诗曰富贵他人合贫贱亲戚离因泣下何长瑜为临川王记室参军尝于江陵寄书与族人何勗以韵语序临川州府僚佐云陆展染鬓发欲以媚侧室青青不解久星星行复出如此五六句轻薄少年遂演而广之一时人士并为品目尽加剧言苦句其文流行临川以白太祖长瑜徙广州谢恵连随父方明在会稽郡爱郡吏杜徳灵及居父忧赠以五言诗十余首坐流徙废塞不豫荣伍殷仆射爱其才因言次白太祖臣儿时便见世中有此文而论者云是恵连其实非也太祖曰若如此便应通之即用为彭城王法曹参军𡊮阳源不附刘湛大相乖忤阳源赋诗曰种兰忌当门懐璧莫向楚楚少别玉人门非种兰所寻以久病免官梁武每集文士䇿经史事时范云沈约之徒皆引短推长帝悦加其赏赉曾䇿锦被事咸言已罄帝试唿问刘孝标刘时贫悴冗散忽请纸笔疏十余事坐客皆惊帝不觉失色自是恶之不复引见及孝标𩔖苑成帝即命诸学士撰华林徧略以髙之竟不见用刘乃着辩命论以寄懐髙祖于钟山造大爱敬寺王思寂有旧墅在寺侧良田八十余顷是王丞相赐田髙祖遣主书宣㫖就思寂求市欲以赐寺思寂荅㫖云此田不卖若是敕取所不敢言酬对又脱略髙祖怒付市评价以直逼还之由是忤㫖出为吴兴太守宋考功在天后朝求为北门学士不许作明河篇以见意则天见其诗谓崔融曰吾非不知之问有才但以其有口过盖之问患齿疾口常臭故也之问终身慙愤孟浩然极为王右丞所知一日王待诏金銮召浩然商较风雅上忽临幸浩然错伏床下王不敢𨼆因奏闻上欣然曰朕素闻其人因得召见上曰卿将得诗来否浩然奏曰臣偶不赍所业上即命吟旧作浩然拜舞诵诗曰北阙休上书南山归敝庐不才明主弃多病故人疎上闻之怃然曰卿自不求朕朕未尝弃卿奈何诬朕因放归南山开元中东宫官僚清淡薛令之为右庶子题诗自悼曰朝日上团团照见先生盘盘中何所有苜蓿长阑干饭澁匙难绾羮稀箸易寛何以谋朝夕何由保嵗寒上幸东宫览之索笔题其榜曰啄木口嘴长凤凰羽毛短若嫌松桂寒任逐桑榆暖令之遂谢病归开元中陆坚在中书以丽正学士供拟过丰谓朝列曰此亦何益国家致此费损将议罢之张説谓诸人曰説闻帝王功成则有奢僭之失或兴造池台或躭玩声色圣上重儒崇徳亲自讲论刋校图书详延学者今之丽正即是圣主礼乐之司永代规模不易之道所费者细所益者大陆子之言未为达也𤣥宗后闻其言陆之恩待稍薄李适之为相疎直坦夷时誉甚美为李林甫排诬罢免朝贤虽知其无罪然谒问甚稀适之意愤日饮沉酣且为诗曰避贤初罢相乐圣且衔杯为问门前客今朝几箇来林甫愈怒终遂不免徐常侍久在中书常参李右座议右座被废常侍恐为罪累逃𨼆衡山为东林寺掇蔬行者诈为喑哑数年后值修建佛殿僧中选善书者题梁巳二三人忽徐行者跨过掌事怒以杖连击其背徐乃画地曰某口虽不言昔年曾学大书乞试之使题数行诸僧皆悦服因遣尽书之时李北海游岳观其题处曰不知徐公在此乃召至握手言曰朝列于公已息论矣遂解其布褐释以簪裳因戏徐曰徐侍郎曾吟岘山思驻马汉水忆回舟否徐曰喑哑之时亦黙咏之即与同载北归陆宣公谪忠州土塞其门家人由于狗窦中州将不得谒面张祜深为令狐楚所知楚镇天平自草荐表以祜诗三百篇随表进上祜至京属元稹在内庭帝以问稹稹曰祜雕虫小技壮夫不为或奨激之恐变陛下风教由是失意东归令狐绹曾以旧事访于温庭筠庭筠荅曰事出南华经非僻书也冀相公燮理之暇时宜览古绹甚怒奏庭筠有才无行不许登第遂轗轲以至终身陶谷久在翰林意希大用建隆以后宰相往往不由文翰闻望皆出谷下谷不能平仍俾其党因奏对言谷宣力实多微伺上㫖太祖曰翰林草制皆检前人旧本俗所谓依様画葫芦耳何宣力之有谷乃作诗书于玉堂之壁太祖益薄其怨望遂决意不用丁崖州当政日置宴私第忽语于衆曰尝闻江南国王钟爱一女一日谕大臣曰吾止一女姿仪性识特异于人卿等为择佳壻须年少美风仪有才学门第髙者或言洪州刘生为郡参谋风骨秀美大门博学有文可以充选国主召见大喜寻尚主拜都尉鸣珂锵玉出入禁闱良田甲第珍寳竒玩豪华富贵冠于一时未几主殂国主悲悼不胜曰吾将不复见刘生削其官一物不与遣还洪州生恍疑梦觉触目如失丁笑曰某他日不失作刘参谋也坐中莫不失色未几有海上之行籍其家孑然南去杨文公为执政所忌母病谒告不候朝㫖径归韩城与弟倚居踰年不调有启谢朝中亲知云介推母子愿归绵上之田伯夷兄弟甘受首阳之饿后除汝州希㫖者攻击不已公又有启曰已挤沟壑犹下石而弗休方困蒺藜尚关弓而相射当事诸人益恶之东坡既谪黄州复以先知徐州日不觉察妖贼事取勘已而有㫖放罪乃上表谢神宗读至无官可削抚已知危笑语曰畏喫棒耶俭啬三十一孔子曰与其不孙也宁固盖深恶奢僭甚之也夫齐相以濯冠见讥魏人以葛屦兴刺下此则戋戋小人纎啬委琐又安足道哉沈叔山在吴有美名性至俭吝张恵恕使蜀时诣沈别沈入内良久出语恵恕曰向择一端布欲以送卿而絶无麄者恵恕佳其能显非和长舆性至俭啬家有好李诸弟往园中採食皆计核责钱王琨俭于财用设客不过两盌酒辄云此酒难遇盐豉姜蒜之属并挂屏风酒浆悉置牀下内外有求琨手自赋之世祖幸芳林园就虞侍中求扁米粣虞献粣及杂肴数十轝大官鼎味不及也上就虞求诸饮食方虞秘不肯出上醉后体不快虞乃献醒酒鲭鲊一方而已夏侯亶性节俭不事华侈晚年颇好音乐有妓妾数十人无被服姿容每有客常隔帘奏乐时唿帘为夏侯妓衣侈汰三十二记曰奢则逼上正孔子所谓不孙也夫僭拟者王诛之所不赦余观侈汰之徒皆取祸不旋踵盖有所由来矣马季长居宇器服多存侈饰教养生徒常数千许自坐髙堂施绛纱帐前授生徒后列女乐弟子髙足𫝊授鲜有入其室者刘威硕在蜀车服饮食号为侈靡侍妾数十能为声乐悉教诵读鲁灵光殿赋刘尚书诣石季伦如厠见有绛纱帐大牀茵褥甚丽两婢持锦香囊尚书惶遽反走语季伦向误入卿内季伦曰是厠耳羊稚舒冬月酿常令人抱瓮须臾复易人酒速成而味好符朗过江时与朝士宴会诸人并用唾壶朗欲夸之使小儿跪而张口承唾含出谢灵运性奢豪车服鲜丽衣裳器物多改旧形制世共宗之咸名为谢康乐虞景豫善为滋味和齐皆有方法豫章王盛馔享賔王问今日肴羞宁有所遗不虞曰恨无黄颔何曾食疏所载也羊祖忺性善音律自造採莲棹歌两曲甚有新致姬妾侍列穷极奢靡有弹筝人陆太喜着鹿角爪长七寸儛人张浄琬腰围一尺六寸时人咸推能掌中舞又有孙荆玉能反腰帖地衔得席上玉簪敕赉歌人王娥儿时东宫亦赉歌者屈偶之并妙尽竒曲一时无对徐湛之产业甚厚室宇园池伎乐之妙冠于一时门生千余皆三吴富人子姿质端美衣服鲜丽每行游涂巷盈满两目悉以后车载之文帝每嫌其侈纵时安成公何勗无忌之子临汝公孟灵休是昶之子并名奢豪与湛之以肴膳器服车马相尚都下语曰安成食临汝饰湛之特兼何孟之美河间王骏马千余疋以银为槽忩户之上玉凤啣铃金龙吐斾陈显达子与王敬则诸儿并精车牛丽服饰当世快牛称陈世子青王三郎乌吕文显折角江瞿昙白鼻后皆集陈氏家萧宏奢侈过度修第拟于帝宫后房数百余人皆极天下之选所幸江无畏服玩侔于东昏潘妃寳屧直千万隋文帝子秦王俊盛修宫室穷极侈丽为妃作七寳罩篱车不可载以马负之而行又为水殿香粉涂壁玉砌金堦梁柱榱栋之间周以明镜间以寳珠极莹饰之美每与賔客妓女絃歌于上炀帝作西苑其内为海海北有龙鳞渠作十六院门皆临渠每院以四品夫人主之剪綵为芰荷乗舆临幸则去水而布之上好以月夜从宫女数千骑游西苑作清夜游曲马上奏之隋虞孝仁性奢华伐辽之役以骆駞负函盛水养鱼以自给唐太宗盛饰宫掖大然灯烛与萧后同观之因问朕施设孰与隋主萧后笑而不荅固问之曰彼乃亡国之君陛下开基之主奢俭之事固自不同帝问隋主何如萧后曰每至除夜殿前设火山数十尽沉水香根每一山焚沉香数车以甲煎簇之焰起数丈香闻数十里一夜用沉香二百余叶甲煎二百石房中不然膏火悬寳珠一百二十以照之光比白日妾观陛下殿前所焚是柴木殿内所爇是膏油但觉烟气薰人太宗良久不言口刺其奢而心伏其盛韦陟性侈纵喜饰服马侍儿阉童列左右常数十侔于王宫主第穷治馔羞选膏腴地艺谷麦以鸟羽择米每食视厨所弃其直犹不减万钱宴公侯家虽极水陆曾不下箸何良俊曰观韦陟如此举动其奢纵无检几于不孙纵其人地甚髙亦已减十之四五以宋广平之清徳而犹叹誉之不置何耶岂其兄弟杜门时尝矫矫自立兹岂其凤徳之衰耶广平语载赏誉中韦陟厨中饮食香味错杂人入其中多饱饫而归时人为之语曰人欲不饭筋骨舒夤縁须入郇公厨岐王宫于竹林内县碎玉片每夜闻相触之声即知有风号占风铎王元寳尝以金银叠为屋壁以红泥泥之别置礼贤堂以沉香为轩槛以镔铁甃地面以锦文石为柱础又以铜线穿钱甃于后圃花径中泥雨不滑人唿为王氏富窟于頔为襄州日㸃山灯一上油二千石元载末年造芸晖堂𢷬芸香为屑涂壁更以沉檀为梁栋饰金银为戸牖元载宠姬薛瑶英幼㗖香肌肉皆香载处以金丝却尘褥李昌䕫在荆州打猎大修装饰其妻独孤氏亦出女队二千人皆着红紫绣袄子及锦鞍韀鱼朝恩有洞房四壁皆安琉璃板中贮江水及萍藻诸色鱼虾号鱼藻洞段文昌富贵后打金莲花盆盛水濯足或规之荅曰人生几何要酬平生不足也李徳裕营平泉庄逺方以异物奉之或题曰陇右诸侯供语鸟日南太守送名花李徳裕好饮恵山泉自京至常州置递时号水递李徳裕每食一杯羮其费约钱三万杂珠玉寳贝雄黄朱砂煎汁为之过三煎即弃其滓于沟中王广津作相日庭穿一井合玉为柜严其鏁钥天下寳玉真珠投置其中汲其水供饮后广津被刑其骨肉之色并如金张功甫是张循王诸孙园池声妓服玩之丽甲天下尝于南湖园作驾霄亭于四古松间以巨铁絙悬之空半当风月清夜与客梯登之飘揺云表王简卿侍郎尝赴其牡丹会云衆賔既集坐一虚堂寂无所有俄问左右云香已发未荅云已发命卷帘则异香自内出郁然满坐羣妓以酒肴丝竹次第而至别有名姬十辈皆衣白凡首饰衣领皆牡丹首带照殿红一妓执板奏歌侑觞歌罢乐作乃退复垂帘谈论自如良久香起卷帘如前别十姬易服与花而出大抵簪白花则衣紫紫花则衣鵞黄黄花则衣红如是十杯衣与花凡十易所讴者皆前辈牡丹名词酒竟歌乐无虑百数十人列行送客烛光香雾歌吹杂作客皆恍然如仙游忿狷三十三夫以伯夷之隘尚曰君子不由若夫劲狭之徒一遭愆忤即怒目攘臂其去伯夷何逺哉然且曰望望然去之在伯夷则有然矣故孟子非恶伯夷恶后世之以伯夷为口实者呜唿君子何可不知所以自养也许子将与从兄文休俱知名并有人伦臧否之称而私情不协子将为郡功曹排摈文休不得齿叙以马磨自给时苖令夀春日蒋济作扬州治中苖初至谒济济素嗜酒适会其醉不时见苗苖恚恨还刻木为人署曰酒徒蒋济竖之墻下旦夕射之魏国既建杜子绪王仲宣和阳士并以彊识博闻见知魏武游观出入多得骖乗至其见敬不及于阳士杜尝独见魏武留语直至夜半仲宣性躁竞中夜起坐曰不知公对杜袭道何等也阳士笑曰天下事岂有尽耶卿昼侍可矣悒悒于此欲兼之乎王仆射诸儿孙嵗中不过一再见见辄克日恢之为新安太守尝请假还东定省王克日见之至日不果假日将尽恢之乞求奉辞王唿前既至阁复不见恢之于阁外拜辞流涕而去王敬𢎞诸子未尝教以学问人问之荅曰丹朱未应乏教甯越不闻被捶王钖年二十四辞吏部郎掩扉覃思室宇萧然诸子温凊隔帘趋侍谢𢎞微至性寛博与人未尝有牾末年尝与友人棋友人西南棋有死势一客唱言西南风急或至覆舟其人悟而救之𢎞微大怒投局于地识者觉其有异未几果卒虞玩之好臧否人物王仲寳常举员外郎孔逷玩之颇持异议仲寳甚恨之后玩之亡后孔瑄就仲寳求会稽五官仲寳方盥投皂荚于地曰卿乡俗殊恶虞玩之至死烦人段相文昌性介狭每燕賔客有眉睫之失必致怪讶在西川有进士薛太白饮酒称名太多明日遂不复召梅侍读晩年躁于禄位尝朝退过合门见箱中有锦轴云是胡侍郎致仕告身同列取视梅逺避而过曰币重而言甘诱我也何以视为时人多笑之梅侍读年七十余又病足常抚其足而詈之曰是中有鬼令我不至两府者汝也庆厯中西师未解晏元献为枢密使大雪置酒西园欧阳永叔赋诗云须怜铁甲冷彻骨四十余万屯边兵晏曰昔韩愈亦能作言语赴裴度会但云园林穷胜事钟鼔乐清时不闻如此合閙倪元镇修洁不能容物尝寓其姻邹氏家邹塾师陈子章有壻曰金宣伯一日来访元镇闻宣伯儒者倒屣迎之见其言貌麄率大怒掌其颊宣伯媿忿不见主人而去邹出颇怪之元镇曰宣伯面目可憎语言无味吾斥去之矣谗险三十四夫谗险之毒惨于戈兵是以吉甫慈父也伯竒孝子也不能不致疑于掇蜂之间成王明君也周公贤臣也犹必有待于风雷之变故孔子以浸润之谮肤受之愬不行既谓之明又谓之逺呜唿难矣况乎义阙君臣恩非父子聴言者非成王吉甫之能详致谤者无周公伯竒之可指几何其不见惑于交搆之徒耶巷伯之诗欲取彼谮人投之有昊亦岂过也曹公欲加害孔北海使路粹作奏粹承㫖文致融罪言融昔在北海见王室不宁招合徒衆欲图不轨言我大圣之后而灭于宋有天下者何必夘金刀又融为九列不遵朝仪秃巾微行唐突宫掖与白衣祢衡言论放荡衡与融交相赞扬衡谓融仲尼不死融谓衡颜渊复生诸如此𩔖辞语甚多融死之后覩粹所作无不嘉其才而畏其笔也姚崇天资权谲始为同州张説以素憾讽赵彦昭劾之及崇当国説惧潜诣岐王申欵他日朝退衆皆趋出崇曳踵为有疾状帝诏问之对曰臣心有忧痛不在足问其故曰岐王陛下爱弟张説辅臣而密车出入王家恐为所误故忧之于是説出相州李适之与李林甫争权不协林甫隂贼好䛕谓适之曰华山生金采之可以富国顾上未之知适之性疎信其言他日从容为帝道之帝喜以问林甫林甫对曰臣知之旧矣顾华山陛下本命王气之舍不可穿治故不敢以闻帝以林甫为爱已而薄适之李义府貌足恭与人言嬉怡微笑而隂贼𥚹忌凡忤意者皆中伤之时号义府笑中刀卢杞以关播韦柔可制因从容言播材任宰相其儒厚可镇浮动乃拜同平章事大政一决于杞尝论事帝前播意不可避坐欲有所言杞目禁辄止退让播曰以君寡言故至此奈何开口争事耶播即喑畏不敢与争李揆为卢杞所恶用为入蕃会盟使揆辞以老恐死道路不能达明命帝恻然杞曰和戎者当练达朝事非揆不可且使揆则异时年少于揆者不敢辞揆遂行至蕃酋长曰闻唐有第一人李揆公是否揆畏留因绐之曰彼李揆安肯来耶卢杞忌张镒刚直欲去之时朱泚以卢龙卒戍凤翔帝择人代之杞即谬曰凤翔将校班秩素髙非宰相信臣不可镇抚臣宜行帝不许杞复曰陛下必以臣容貌寝陋不为三军所信恐后生变臣不敢自谋惟陛下择之帝乃顾镒曰文武兼资望重内外无易卿者为朕抚卢龙士乃以中书侍郎为凤翔陇右节度镒知为杞隂中然辞穷因再拜受诏穆修有诗名多游京洛有题其诗于禁中壁间者真宗一见大加赏叹问为谁诗左右以穆修对上曰有文如此公卿何不荐来时丁晋公在侧从容荅曰此人行不逮文由此上不复问王冀公既以城下之盟短冦莱公于真宗真宗曰然则如何可以洗此耻冀公曰今国家欲以力服契丹所未能也契丹之性畏天而信鬼神今不若盛为符瑞引天命以自重契丹闻之庶几不敢轻中国上疑未决因幸秘阁见杜镐问之曰卿博达坟典所谓河图洛书者果有之乎镐曰此盖圣人神道设教耳上遂决用冀公之䇿作天书等事故世言符瑞之事始于冀公成于杜镐绍圣初逐元祐党人以水土美恶系罪之轻重一日执政聚议至刘安世器之时蒋颖叔云刘公平昔人推命极好章子厚以笔于昭州上㸃之曰刘待制命好且去昭州试命一巡秦丞相晚嵗权尤重常有数卒皂衣持梃立府门外行路过者稍顾视謦欬皆呵止之尝病告一二日执政独对不敢他语惟盛称秦公勲业明日入堂忽问曰闻昨日奏事甚久执政惶恐曰某惟诵太师勲徳旷世所无语终即退实无他言秦公嘻笑曰甚感盖已嗾言事官上章执政甫归阁子弹章副本已至其忮刻如此语林卷二十九何氏语林卷三十钦定四库全书语林卷三十明何良俊撰尤悔三十五夫言行君子之枢机也使言而见尤行而致悔岂自修之道耶故夫子于多闻多见既阙其疑殆又欲君子之慎其余也曹公闻丁正礼才美欲以爱女妻之以问五官将五官将曰女人观貌而正礼目眇恐爱女未必悦也不如与伏波子楙太祖从之寻辟正礼为掾及与论议嘉其才朗曰丁掾好士即使其两目盲尚当与女何况但眇是儿悞我邵贠与虞俊邻居贠先不知俊俊至吴与张温朱据会清言竟日温等敬服于是吴中盛为俊谈贠闻而叹曰吾与仲明游居比屋不能甄其英秀播其风烈而令他邦称我之杰深用为媿陆平原为河北督已被间搆内懐忧懑闻衆军警角鼔吹谓孙显世曰今我闻此不如华亭鹤唳孔熙先与范晔同逆下狱被责望风吐欵辞气不挠上竒其才遣人慰劳之曰以卿之才而滞于集书省理应有异志又诘责前吏部尚书何尚之曰使孔熙先年三十作散骑郎那不作贼沈休文自负髙才昧于荣利乗时借势颇累清淡及居端揆稍𢎞止足每进一官辄殷勤请退而终不能去论者方之山涛张𤣥素出自刑部令史仕至三品太宗问云在隋任何官曰县尉又问以前何官曰流外又问在何曹司𤣥素将出阁门殆不能移步精爽顿尽色𩔖死灰朝臣见之多所惊怪禇遂良上疏切谏太宗曰朕亦悔此问唐太宗尝与侍臣泛舟春苑池中见异鸟容与波上悦之召阎立本图其状阁外𫝊唿画师阎立本是时已为主爵郎中俯伏池左研吮丹粉瞻望坐賔羞怅流汗归戒其子曰吾少好读书幸免面墙縁精染翰颇及侪流唯以丹青见知躬厮役之务辱莫大焉汝宜深戒勿习此技陆鸿渐与常伯熊皆精茶理御史李季卿宣慰江南至临懐县馆或言伯熊善茶季卿请为之伯熊着黄帔衫乌纱帻手执茶器口通茶名区分指㸃左右刮目茶熟李为歠两杯既到江外又有言鸿渐者李公复请为之鸿渐身衣野服随茶具而入如伯熊故事李公心鄙之茶毕命孥取钱三十文酬博士鸿渐夙游江介通狎胜流及此羞愧遂着毁茶论哀帝时魏博罗绍威以牙军之逼召朱全忠全忠殪八千余家其余攻讨悉平全忠留魏半年绍威供亿所杀牛羊豕近七十万资粮称是所赂遗又近百万比全忠之去蓄积为之一空绍威虽除其偪而魏兵自是衰弱绍威悔之谓人曰合六州四十三县铁不能为此错也刘孟节酷爱山水天资絶俗青之南有冶原欧冶子铸剑之地山竒水清旁无人烟丛筠古木气象幽絶富郑公镇青为筑室原上孟节常寓居龙兴僧舍之西轩往往凭栏静立慨想世事吁唏独语或以手拍栏杆自咏诗曰读书悞我四十年几回醉把栏杆拍黄徳润事阜陵人或议其循黙淳熙末上将内禅一日朝退留二府赐坐从容谕及倦勤之意诸公交赞公独无语上顾曰卿以为何如对曰皇太子圣徳诚克负荷顾李氏不足母天下宜留圣虑上愕然色变公徐奏陛下问臣臣不敢自黙然臣既出此语自今不得复觐清光陛下异日思臣之言欲复见臣亦不可得矣退即求去甚力后夀皇在重华宫每抚几叹曰悔不用黄洽之言或至泪下洪景卢在翰苑日尝入直值制诏沓至凡视二十余草事竟小步庭间一老人负暄花隂问之是京师人累世为院吏今已八十余幼时及识元祐间诸学士今子孙复为吏故养老于此因言闻今日文书甚多学士必大劳神洪喜其言告以今日草二十余制皆已毕老人复颂曰学士才思敏速真不多见洪矜之云苏学士想亦不过如此速耳老人复首肯咨嗟曰苏学士敏速亦不过此但不曾检閲书册洪为赧然自恨失言尹少稷博学工文杜门读书不汲汲于仕进后乃附丽汤思退力排张魏公以是除谏议公论始薄之后贬岭南累年蒙恩北归周益公素与之善便道来访谓益公曰某三十年闭户读书养得少名思之不审所得于彼者几何而破壊扫地虽悔何及怅然者久之益公每举以为士大夫之戒纰漏三十六夫南山之竹不揉自直然括而羽之可以射逺况天之降才尔殊不必尽会稽之竹箭也不加櫽括欲无纰漏其能免乎是以君子贵学也陈夀将为国志谓丁梁州曰若覔千斛米见借当为尊公作佳𫝊丁不与米遂不为立𫝊时论以此少之梁州是敬礼子王濬沖典选未尝进寒素退虚名与时浮沉门调户选而已明帝函封诏与庾公信误致于王丞相丞相开诏末云勿使冶城公知丞相既视表荅曰伏读明诏似不在臣臣开臣闭无有见者明帝甚愧数月不敢见王公顾虎头人笑为痴桓𤣥尝以一叶栁诒之曰此蝉翳叶也以自蔽人不见已顾引叶自蔽𤣥就溺焉顾目覩丑秽故云不见以珍重此叶顾长康尝以一厨画煳题其前寄桓南郡许皆其深所珍惜者南郡发其厨后窃取画而缄封如旧以还之绐曰未开顾见封题如初但失去画直云妙画通灵变化而去亦犹人之登仙了无怪色范蔚宗被收家中乐器服玩并极珍丽妓妾亦盛饰母住止单陋唯有一厨中着樵薪刘义基封营道侯凡鄙无识始兴王濬谓义基曰陆士衡诗云营道无烈心其意何若义基荅曰下官初不识士衡何忽见苦𡊮淑尝诣彭城王彭城问其年淑荅曰邓仲华拜衮之嵗彭城曰身不识也淑又曰陆机入洛之年彭城曰身不读书何为作才语见向谢超宗是谢凤子有文才补新安王常侍作王母殷淑仪诔帝大嗟赏谓谢庄曰超宗殊有凤毛时右卫将军刘道隆在御坐出候超宗曰闻君有异物欲覔一见谢曰悬罄之室何得异物耶道隆武人正触其父讳曰方侍宴至尊説君有凤毛谢徒跣还内道隆谓检覔凤毛至暗待不得乃去沈休文尝侍梁武帝燕有妓师是齐文恵宫人帝问识坐中客不曰惟识沈家令休文伏坐流涕帝亦悲感为之罢酒何敬容在选日尝有一客诣之此人姓吉敬容问之曰卿与丙吉逺近荅曰如明公之与萧何祖孝征放纵不羁曾至交州刺史司马世云家饮酒遂藏铜叠二面㕑人请捜诸客果于孝征懐中探得又魏神武尝宴僚属于坐失金叵罗窦太后令饮者皆脱帽果在孝征髻中见者以为深耻孝征怡然不屑北人谓茗饮为酪奴亦云水戹萧正徳初入北侍中元叉欲为设茗先问正徳卿于水戹多少正徳初不知荅云下官虽生水乡立身以来未遭阳侯之难举坐大笑贞观中尚药奏求杜若敕下度支有省郎以谢朓诗云芳洲生杜若乃委坊州贡之本州曹官判云坊州不出杜若应由读谢朓诗误华省名郎作此判事岂不畏二十八宿笑人耶太宗闻之改授雍州司法虞世南兄世基许敬宗父善心同为宇文士及所害封徳彞时为内史舍人备见其事因谓人曰世基被诛世南匍匐而请代善心之死敬宗舞蹈以求生人以为口实敬宗衔之禇遂良其父亮尚在乃别开门敕尝有赐遂良使者由正门入亮出曰渠自有门苏味道为相具位未尝有所发明脂韦自营而已常谓人曰决事不欲明白误则有悔模棱持两端可也世号模棱手侯思止为左台御史尝命作笼饼谓膳者曰与我缩葱作之时人号为缩葱侍御李林甫不学太常少卿姜度妻诞子林甫手书庆之曰闻有弄麞之庆客视之掩口李林甫引萧炅为户部侍郎炅不知书尝与严挺之共语称蒸尝伏腊乃唿为伏猎挺之语九龄曰省中乃有伏猎侍郎乎郭𢎞霸为右台御史时大夫魏元忠病僚属省候𢎞霸独后入忧见颜间请视便液即染指尝之验疾轻重因贺曰凡甘者病不瘳今味苦当愈喜溢于面元忠恶其媚暴语于朝安禄山好作诗尝咏樱桃云樱桃一篮子半青一半黄一半寄懐王一半寄周贽或请以一半寄周贽句在上则协韵禄山怒曰岂可使周贽压我儿耶韩㫤是韩吏部子虽教有义方而性颇闇劣尝为集贤校理史𫝊有金根车㫤以为误悉改为银江南一驿吏以干事自任典郡者初至吏白驿中已理请一阅之刺史往视初见一室署云酒库诸醖毕熟其外画一神刺史问是谁言是杜康刺史曰公有余也又一室署云茶库诸茗毕贮复有一神问是谁云是陆鸿渐刺史益善之又一室署云葅库诸葅毕备亦有一神问是谁吏曰蔡伯喈刺史大笑曰不必置此耶律徳光尝问冯道曰尔是何等老子道荅曰无才无徳痴顽老子徳光大喜即以道为太傅北方民家吉凶辄有相礼者谓之白席多鄙俚可笑韩魏公自枢密归邺赴一姻家礼席偶盘中有荔枝欲啗之白席者遽唱言曰资政喫荔枝请衆客同喫荔枝魏公憎其喋喋因置不复取白席者又云资政恶发也却请衆客放下荔枝魏公为一笑熙宁中省试王射虎侯赋一试卷云讲君子必争之艺饰大人所变之皮又尝试贵老为其近于亲赋一试卷云覩兹黄耉之状𩔖我严君之容一时𫝊以为笑余靖不事修饰作谏官日因赐对面陈乞不修开寳塔时方盛暑上入内云被一汗臭汉薰杀喷唾在吾面上苗振以第四人及第既而召试馆职一日谒晏丞相晏语之曰君久从吏事必疎笔砚今将就试宜稍温习振率然荅曰岂有三十年作老娘而倒掤孩儿者乎晏公俛而哂之既而试泽宫选士赋韵有王字振押之曰率土之濵莫非王遂不中选晏公闻而笑曰苗君竟倒掤孩儿矣李献臣好为雅言知郑州时孙次公为陜漕罢赴阙先遣一使臣入京所遣乃献臣故吏到郑庭参献臣甚喜欲令左右延饭乃问之曰餐来未使臣误意餐者谓次公也遽对曰离长安日都运已治装献臣曰不问孙待制官人餐来未其人慙沮而言曰不敢仰昧为三司军将日曾喫却十三盖鄙语谓遭杖为餐献臣掩口曰官人误也问曾与未曾餐饭欲奉留一食耳王荆公为小学时尝访蔡君谟君谟闻公至喜甚自取茶之精品亲涤器烹㸃以饮公公忽于夹袋中取消风散一撮投茶瓯中併食之君谟失色公徐曰大好茶味君谟大笑且叹公之真率吕申公素喜释氏之学及为相务简静罕与士大夫接惟能谈禅者多得从游于是好进之徒往往幅巾道袍日游禅寺随僧斋粥谈説理性觊以自售时人谓之禅钻程师孟尝请于王介甫曰公文章命世师孟多幸与公同时愿得公为墓志庶𫝊不朽惟公矜许介甫问先正何官师孟曰非也师孟恐不得常侍左右欲豫求墓志俟死而刻之耳介甫虽笑不许而心怜之及王雱死有习学检正张安国被发借草哭于柩前曰公不幸未有子今郡君妊娠安国愿死托生为公嗣京师为之语曰程师孟生求速死张安国死愿托生王荆公作相日当生朝光禄卿巩申以大笼贮雀诣客次搢笏开笼且祝曰愿相公一百二十嵗时有边寨之主妻病而虞候割股以献天下骇笑时人为之语曰虞候为县君割股大卿与丞相放生吕恵卿尝语王荆公曰公面有䵟用园荽洗之当去荆公曰吾面黑耳非䵟也吕曰园荽亦能去黑公笑曰天生黑于予园荽其如予何绍圣间马从一监南京排岸司适漕使至随衆迎谒漕一见怒甚即叱之曰闻汝不职未欲按汝何不亟去尚敢来见耶从一惶恐自陈湖湘人迎亲窃禄求哀不已漕察其语南音也乃稍霁威云湖南亦有司马氏乎从一荅曰某姓马监排岸司耳漕乃微笑曰然则勉力职事可也初盖误认为温公族人故欲害之自是从一刺谒但称监南京排岸而已𫝊者皆以为笑谢无逸闲居多从衲子游不喜对书生一日有一举子来谒坐定曰每欲问无逸一事辄忘之尝闻人言欧阳修者果何如人无逸熟视久之曰旧亦一书生后甚显达尝参大政又问能文章不无逸曰文章也得无逸之子宗野方七嵗立在傍闻之匿笑而去建炎中车驾仓卒南渡驻跸钱塘有侍臣因召对自陈札子首曰恭惟嵗二月东巡狩至于钱塘吕相颐浩见之笑曰秀才家识甚好恶金主亮南侵命叶义问视师江上义问素不习军旅会刘锜捷书至读之至金贼又添生兵顾问吏曰生兵是何物闻者掩口温日观尝在朱宣慰家画葡萄遂题一诗于上曰昔有朱买臣今有朱宣慰两箇担柴夫并皆金紫贵朱欣然曰朱清果是卖芦柴出身和尚説得我着酬以䞋资五锭惑溺三十七夫欲之惑人迺至于溺而不能返盖自中人以上有不能免者其能奋然自拔者几人哉故孟子以为养心莫善于寡欲老子曰为道日损孰能知损之为道君子哉山阳太守薛勤丧妻不哭将殡临之曰幸不为夭复何恨哉后王伯宗妻卒伯宗与诸子并持杖行服时人或两讥焉荀奉倩既娶曹洪女容服帷帐甚丽専房燕婉后妇病亡傅嘏往弔奉倩不哭而神伤傅问曰妇人才色并茂为难子之聘也遗才存色非难遇也何哀之甚奉倩曰佳人难再得顾逝者不能有倾城之异然未易可遇也痛悼不能已已后嵗余亦亡石崇有妓緑珠美而工笛孙秀使人求之崇别馆北邙下方登凉观临清水使者以吿崇崇出其婢妾数十人以示之曰任所以择使者曰本受命索緑珠崇勃然曰緑珠我所爱不可得也使者曰君侯博古知今察逺照迩愿加三思崇不聴使者已出又反崇竟不许遂及于难刘道真子妇始入门遣婢䖍刘持之甚苦婢固不从刘乃下地叩头婢惧而从之明日语人曰手推故是神物一下而婢子服淫王丞相曹夫人性甚忌禁制丞相不得有侍御时有妍少必加诮责丞相不能久堪乃密营别馆衆妾罗列男女成行后元会日夫人于青疏中观望忽见两三小儿骑牛皆端正夫人语婢云汝出问此是谁家儿竒可念给使不达㫖乃云此是第四五等诸郎曹氏惊恚不能自忍乃命驾车将黄门及婢二十人持食刀欲自出寻讨丞相亦飞辔出门犹患迟乃以左手攀车栏右手提麈尾以柄打牛狼狈奔驰方得先至蔡司徒闻之乃谓丞相曰朝廷欲加公九钖公知不丞相为信自叙谦志蔡曰不闻加余物惟闻短辕犊车长柄麈尾尔丞相大恚恨谢太傅刘夫人性忌不令公有别房公既深好声乐后遂颇欲立妓妾兄子外生辈微达此㫖共问讯刘夫人因方便称关雎螽斯有不忌之徳夫人知以讽己乃问谁撰此诗云是周公夫人曰周公是男子相为耳若使周姥撰诗当无此言范汪至能噉梅有人致一斛奁须㬰噉尽刘邕爱食疮痂以为味似鳆鱼尝诣孟灵休灵休先患疚疮痂落在牀邕取食之灵休大惊痂未落者悉褫取饴邕邕去灵休与何勗书曰刘邕向顾见噉遂举体流血山隂主淫恣过度尝谓帝曰妾与陛下虽男女有殊俱托体先帝陛下六宫万数而妾唯驸马一人事不均平一何至此帝乃为置面首左右三十人帝每出行主与朝臣常共陪辇王僧达为太子洗马在东宫爱念军人朱灵寳及出为宣城灵寳已长僧达作列死亡寄宣城左永之借注以为己子改名元序启太祖补竟陵典书后事发禁锢庾炳之性好洁士大夫造之者去未出户辄令拭席洗牀王思微好洁浄左右提衣悉令用白纸裹手指宅中有犬污屋栋思微令门生洗之意尤不已更令刮削复言未足遂令易柱何佟之性好洁一日之中洗涤者十余过犹恨不足人称为水淫魏收使梁买吴婢入馆其部下有买婢者魏亦唤取遍行姦秽梁朝馆司皆为之受谴人皆称其才而鄙其行崔湜是崔仁师子与弟澄液从兄涖并有文翰别居清要每私宴自比王谢之家谓人曰吾门户及出身未尝不为第一丈夫当先据要路以制人岂能黙黙受制故进取不已而不以令终乔知之有侍婢曰窈娘美丽歌舞为武承嗣所夺知之怨惜因作緑珠篇以寄情密送与婢婢感愤自杀承嗣大怒因讽酷吏罗织知之下狱死𤣥宗性俊迈不好琴会聴琴一弄未毕叱琴者出谓内侍曰速令花奴将羯鼓来为我解秽王维居辋川宅宇既广山林亦逺而雅好洁地不容浮尘日有十数帚扫治専使两僮缚帚有时不给鲜于叔明嗜蟠虫权长孺嗜人爪甲元载纳薛瑶英为姬以龙绡衣衣之衣一袭无一两载以瑶英体轻不胜重衣于异国访求此服𡊮正辞积钱盈室室常有声如牛人以为妖劝其散积以禳之正辞曰吾闻物之有声求其同𩔖尔宜益以钱声必自止李纳性辩急酷尚奕棋每下子安详极于寛缓有时躁怒家人辈则密以棋具陈于前纳覩便欣然改容取子布算都忘其恚孙何性落魄而酷好古文为转运使日政尚苛峻州县患之乃求古碑文字磨灭者得数本钉于馆中孙至则读其碑辩识文字以爪搔发垢而嗅之遂往往至暮不复省録文案丁讽病废常令两女妓掖侍见客于堂中讽以好色致疾既废亡赖益求妙年殊质以厌其心客出不能送又令一婢子送至中门曰谢访以故賔客之至者加多乃数倍于未病时宋子京多内宠后庭曳罗绮者甚衆尝宴于锦江偶微寒命取半臂诸婢各送一枚凡十余枚皆至子京视之茫然恐有厚薄之嫌竟不取服忍冻而归东坡云未知一生当着几两屐吾有嘉墨七十枚而尤求取不已不近愚耶石昌言畜李廷珪墨不许人磨或戏之曰子不磨墨墨将磨子今昌言墓木拱矣而墨故无恙李公择见墨辄夺卿相间抄取殆遍近有人从渠许来云悬墨满堂此亦通人之一蔽也米元章有洁癖屋宇器具时一涤之巾帽少有尘则濯之复加于顶客去必濯其坐榻米元章在真州尝谒蔡攸于舟中攸出右军王略帖示之元章惊叹求以他画易之攸有难色元章曰公若不见从某不复生即投此江死矣因大唿据船舷欲堕攸遂与之彭渊才游京师十余年其家饘粥不给父以书促归跨一驴携一布囊亲旧相庆曰布囊中必金珠也君官爵虽未入手且使父母妻儿脱冻馁之厄囊中所有可早出之渊才喜见须眉曰吾富可埒国也汝可拭目以观既开橐乃李廷珪墨一丸文与可墨竹一枝欧阳公五代史稿草一巨束一士人以鬻书为业尽掊其家所有约百余千买书将入京中涂遇一士人取书目閲之爱其书而贫不能得家有数古铜器将货之而鬻书者雅有此癖一见甚喜乃曰无庸货也我与汝估其值而两易之于是尽以随行之书换数十铜器亟返其家其妻视其行李但见二三布囊磊磈然铿铿有声问得其实乃詈其夫曰你换得他这箇几时近得饭喫其人曰他换得我那箇也几时近得饭喫闻者无不絶倒赵子固尝得姜白石所藏定武不损本禊帖乗舟夜汎而归行至霅之昇山风起舟覆行李幞被皆渰溺无余子固方披湿衣立浅水中手持禊帖语人曰兰亭在此余不足问也因题于卷首云性命可轻至寳是保仇隙三十八甚哉怨毒之于人遂相讐陷有杀其身而不悔者吁可畏哉故一朝之忿忘其身以及其亲亦圣贤之深戒也献帝尝宴见孔文举与郄鸿豫问文举曰鸿豫何所优长文举言可与适道未可与权鸿豫举笏曰融昔宰北海政散人流其权安在遂与文举互相短长王平北在任有简书将免官夷甫时年十七见从舅羊祜申陈事状辞甚俊伟羊不然之夷甫拂衣而起羊顾谓賔客曰此人必将以盛名处当世大位然败俗伤化者必此人也初羊以军法欲刑王濬沖夷甫又忿羊言其必败不相贵重天下为之语曰二王当朝人莫敢称羊公之有徳谢𤣥晖颇轻江祏祏尝诣𤣥晖𤣥晖因言有一诗唿左右取既而复停祏问其故云定复不急祏以为轻已后遂搆害𤣥晖刘长史与到茂沿友善同游东宫刘自以才优于到每于宴坐嗤鄙其文到常衔之及刘为廷尉正携妾入官府其母犹停私宅到寻为御史中丞遣令史按其事遂劾奏之云携少妹于华省弃老母于下宅髙祖为𨼆其恶改妹为姝免孝绰官王伟侯景之徒也景败元帝爱其才欲全之朝士多忌之曰前日伟作檄文有异词句帝求而观之云项羽重瞳尚有乌江之败湘东一目宁为赤县所归元帝大怒钉其舌于柱剜肠脔肉伟颜色自若郄昂与韦陟友善因话国朝宰相陟曰谁最无徳昂误对曰韦安石已而惊走出逢吉温于街中温问何此仓黄荅曰适与韦尚书话国朝宰相最无徳者本欲言吉顼误云韦安石既知失言复鞭马而走抵房相之第琯执手慰问之复以房融为对昂有时称忽一日触犯三人举朝嗟叹惟韦陟遂与之絶颜平原不容于卢杞杞将出之平原辞曰先中丞𫝊首平原面被流血吾不敢以衣拭亲舌䑛之公不忍见容乎杞矍然下拜而衔恨切骨牛竒章赴举时每为同袍见忽尝投贽于刘补阙刘对客展卷飞笔㸃窜其文一时虽谢礲砺终为鞅鞅后刘转汝州竒章出镇汉南枉道至汝驻旌旄信宿酒酣以诗喻刘刘承诗意方悟往年改牛公文卷因作诗谢过牛公吟讽前意稍解移宴竟夕方整前驱杨㢘夫与倪元镇尝会饮于友人家时席有歌妓㢘夫狂诞脱妓人鞋行酒令坐客𫝊饮元镇素有洁病见之大怒翻案而起㢘夫亦色变饮席遂散后二公竟不复面语林卷三十