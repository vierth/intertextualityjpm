宋诗钞提要钦定四库全书集部八宋诗钞总集类提要等谨案宋诗钞一百六卷国朝呉之振编之振有黄叶村庄诗集已着録是编以宋诗选本丛杂因蒐罗遗集共得百家其本无专集及有集而所选不满五首者皆不録每集之首系以小传略如元好问中州集例而品评考证其文加详盖明季诗派最为芜杂其初厌太仓厯下之剽袭一变而趋清新其继又厌公安竟陵之佻巧一变而趋真朴故国初诸家颇以出入宋诗矫钩棘涂饰之弊之振是选即成于是时以其人自为集故甫刋一帙即摹印行世所传之本往往多寡不同此本有録无书者尚有刘弇邓肃黄轩魏了翁方逢辰宋伯仁冯时行岳珂严羽裘万顷谢枋得吕定郑思肖王柏葛长庚朱淑真十六家盖剞劂未竣故竟无完帙也近时曹庭栋病其未备因又有宋人百家诗存之刻以补其阙皆之振之所未録然之振于遗集散佚之余剏意蒐罗使学者得见两宋诗人之崖略不可谓之无功与庭栋之书互相补苴相辅而行固未可偏废其一矣干隆四十六年十月恭校上总纂官纪昀陆钖熊孙士毅总校官陆费墀宋诗钞卷一钦定四库全书宋诗钞卷一内阁中书舎人吴之振编王禹偁小畜集钞王禹偁字元之济州鉅野人九嵗能文太平兴国八年进士授成武主簿徙知长洲县端拱初召试擢右拾遗直史馆拜左司谏知制诰坐劾妖尼贬商州团练使量移解州进拜左正言直𢎞文馆出知单州㝷召为礼部员外郎再知制诰至道元年入翰林为学士知审官院兼通进银台封驳司又坐谤讪罢为工部郎中知滁州扬州召还知制诰又坐实録直书出知黄州徙蕲州而卒年四十八今有小畜集六十二卷绍兴丁夘沈虞卿所编也当时元之自编按其序则三十卷宋史言二十卷脱误也元之诗学李杜故其赠朱严诗云谁怜所好还同我韩栁文章李杜诗学杜而未至故其示子诗云本与乐天为后进敢期子美是前身是时西崑之体方盛元之独开有宋风气于是欧阳文忠得以承流接响文忠之诗雄深过于元之然元之固其滥觞矣穆修尹洙为古文于人所不为之时元之则为杜诗于人所不为之时者也酬种放徴君一百韵太嵗在辛夘九月万木落是时太阴亏占云臣道剥王生出紫微谴逐走商洛扶亲又抱子迤逦过京索弊车载诗史病马悬囊槖西都不敢住空负香山约阌乡正南路秦岭峭如削肩舆碍巨石十步三四却妻孥亦徒步碛砾不容脚山店盖木皮烟火浑薰灼夜深闻贙虎合家屡惊戄山泉何萦囘切裂无桥彴卸鞍引羸蹄解袜事芒屩晨澜发可鉴朝涉胫如斮商山六百里天设皆岩崿上洛在其中狴牢曾未若逐臣自可死何必在逺恶刺史不我顾古寺聊淹泊卜居杂民甿致养无精知道由自寛有亲强为乐侧闻种先生终南卧云壑长沮既躬耕元礼仍开学王绩妇未娶介洁翘孤鹤之推母偕隐教诲修天爵诗情亦嗜酒道气不服药田衣剪荷芰野饭烹茝葯雾豹泽文彩冥鸿避矰缴肯从羔雁聘唯恐簪裾缚如何宋右史斥鷃议鵰鹗𤣥纁与丹诏恩礼诚非薄仍勑京兆府敦谕辞恭恪先生恋板舆纯孝心坚确散发走烟峦拜章谢恩渥巨材犹在涧大玉不出璞使者遂空囘软轮何寂寞贤母召徴君庭责词嗃嗃胡为事章句漏名入街郭府县汚我山胥徒譟吾幄以兹近声利安得成髙邈誓将徙穷谷庻可逃諠浊先生拜引过为夀开樽杓陶陶又熙熙何啻闻竽籥人传到迁客靣目顿惭怍器小识不逺当年事头角遭时得一第游宧何龌龊逐羶甚蚍蜉鬬耀同宰邑乏弦歌谏垣无謇谔便番朱紫绶僭忝丝纶阁方号骙骙尨已困狺狺㹱待罪始知非咄哉昧先觉一聆髙世行罪发庸可擢忍耻赋三章尘埃寄寥廓明年㑹恩有量移升蛙跃靡暇谒南山征途望西岳黄河波汹涌白径苕班驳中条围解县五老烟矗矗此焉为郡副乌敢事陨获笼禽幸未死尚且谋饮啄米唿村婢舂樵顾山童斫饲马捽寒芜看书熟秋萚信口亦吟哦放心无适莫君恩已絶望人事终难度相府一张纸唤起久屈蠖诚知有梁栋未忍弃榱桷五城天上开三殿云间卓重取政衣冠笼裹山猱玃病翼得风云壊墙劳赭垩谏官与史氏旧职聊羁络举袖拂石螭凝眸睨金雀㝠心想前事一梦何挥霍长恐先生闻倚松成大噱闗中朋友来遗我神仙作繁华逺容绮铮鏦美金错古澹啜铏羮大雅铿木铎千言距百韵㫖趣何绰绰孰念气如虹翻然轻抵鹊俊甚麻姑𤓰快比屠门嚼浑金岂在镕尺璧宁施琢愈风齐捧檄忘味同闻乐置之向懐袖日夕芬兰若褒我尘俗韵铅刀化干莫同声必有应过实还疑谑盛夸山中事云屋张霞幕兰茆含露採石髓和烟酌巢由泉涤耳园绮芝盈握有时上絶顶星斗近可摸下视尘世人营营似螶男儿既束发出处岐路各茍非秉陶钧即去持矛槊致主比唐虞安邉如衞霍不尔为逸人深居返吾朴胡然自碌碌名节亦销烁行年过半世功业无圭勺无术铸五兵使民兴钱镈无才统六师逐寇开沙漠空言説王道肆目看人瘼多惭指佞草虚效倾心藿一览大雅文起予亦何博况兹山野性谟画昧方略搔首谢朝簮行将返耕凿寄题陜府南溪兼简孙何兄弟甲湖在陜服自昔名所重许昌擅唐律人口尚传颂旧迹固蓁莾胜槩犹出衆前年谪商于过此方忧恐无暇濯溪泉恻恻心甚痛量移遇恩宥方寸稍放纵故人孙汉公勤恳事迎送柅车得三宿延我入溪洞春残尚有蝶夏首始见蝀朱樱实颇烦黄鸟声亦咔地幽接府署亭髙瞰村垄萦砌水逶迤入檐山巃嵸鲤翻自跃金蜗篆烧余汞石危君子介笋乱小人勇虚凉集鸥鹭爽垲无蚊蠓芰叶巧如剪萍根宻非种迳苔白斑驳岸草𤣥蓊菶官醖緑开瓶时果青出笼醉中勐别复依约似一梦唯愁当要路时仗栖阘茸解梁虽近山坑埆费耕种常风自南日夕尘塕埲云泉既辽逺草树非秀耸况兹炎蒸月絷缚何所动缅懐八龙㑹南溪与谁共撮蕚本多才甘棠应少讼枕簟与琴书鸰原聊自奉篇章取李杜讲贯本姬孔古文閲韩栁时䇿闻晁董清吹席上来当暑开冰冻菱脆擘琼枝瓜甘浮蜜筩气秋緑篠战露晛圆荷捧照湖小贺监溪堂轻马总此景且不同此懐可长恸平生好泉石况复官散冗近闻田紫微涟水许就俸援例茍得请甲湖当日用终老占溪居卧看秋泉涌七夕去年七月七直庐开独坐西日下紫垣东窓昏青琐露栁蜩忽鸣风帘燕频过寂寂红药堦槿花开一朶时清无诏诰性淡忘物我兀然何所营横枕通中卧梦入无何乡蛱蝶甚么么孰谓处深岩自得放慵惰中官传宣㫖御诗令属和惊起俨衣冠拜舞苍苔破逸翰龙蛇走雅调金石播洋洋治世音乃赓强牵课暮随丞相出自谓天上堕归来备乞巧酒肴间瓜果海物杂时味罗列繁且伙家人乐熙熙儿戏舞娑娑宠辱方若惊倚伏忽成祸九月谪商于羁縻伏穷饿鳯仪因鸱吓骥足翻鳖跛山城已僻陋旅舎甚丛脞夏旱麦禾死春霜花木挫吾亲极衰耄吾命何轗轲稚子啼我前孺人病我左𤣥发半凋落紫绶空垂拖客计鱼脱泉年光蚁旋磨昨夜枕簟凉西郊忽流火河汉势清浅牛女姿婀娜商土本硗商民久劳瘅霜旱固不支水潦复无奈居人且艰食行商不通货郡小数千家今夕惟愁呵吾儿索来禽倾市得一颗举家成大笑愁眉略舒軃自念一嵗间荣辱两偏颇赖有道依据故得心安妥穷乎止旅人达也登王佐匏瓜从系滞糠粃任扬簸批鳯不足言失马聊自贺委顺信吾生无可无不可不见阳城驿予为儿童时覧元白集唱和阳城驿诗时稹贬江陵过南山感阳道州而作是诗也且改驿为避贤邮不忍唿其讳也乐天在翰林得而和之又见杜紫微富水驿诗题下解云富水驿旧名与阳谏议同卒章曰驿名不合轻移改留警朝天者惕然淳化二年九月予自西掖左宧商于访其驿则无有也捡之图经求之郡境则富水地存而驿废阳城之号遂莫知矣因作古风诗申明三贤之作且以不见阳城驿为首句至于道州之行事元诗尽之矣此不复云不见阳城驿空吟昔人诗谁改避贤邮唱首元微之微之谪江陵顦顇为判司路道商山驿一夕见嗟咨所嗟阳道州抗直贞元时时亦被斥逐南荒终一麾题诗改驿名格力何髙竒乐天在翰林亦知迁客词遂使道州名光与日月齐是后数十年借问经者谁留题富水驿始见杜紫薇紫薇言驿名不合轻改移欲遣朝天者惕然知在兹一以讳事神名唿不忍为一以名警衆名存教可施为善虽不同同归化之基迩来又百稔编集空鳞差我迁上洛郡罪谴身絷维旧诗犹可诵古驿殊无遗富水地虽在阳城名岂知空想数君子贯若珠累累三章诗未冺千古名亦垂徳音茍不嗣吾道当已而前贤尚如此今我复何悲题此商于驿吟之聊自怡感流亡谪居嵗云暮晨起厨无烟赖有可爱日悬在南荣迁髙舂已数丈和暖如春天门临商于路有客憩檐前老翁与病妪头鬓皆皤然哌哌三儿泣惸惸一夫鳏道粮无斗粟路费无百钱聚头未有食颜色颇饥寒试问何许人答云家长安去年闗辅旱逐熟入穰川妇死埋异乡客贫思故园故园虽孔迩秦岭隔蓝闗山深号六里路峻名七盘襁负且乞丐冻馁复险艰惟愁大雨雪殭死山谷间我闻斯人语倚戸独长叹尔为流亡客我为冗散官在官无俸禄奉亲乏甘鲜因思筮仕来倐忽过十年峩冠蠧黔首旅进长素餐文翰皆徒尔放逐固宜然家贫与亲老覩尔聊自寛竹䶉商岭多修篁苍翠连山谷有䑕生其中荐食无厌足春笱啮生犀秋筠折寒玉饫饱致肥腯优游恣蕃育林宻鸢不攫宂深犬难逐鳯皇饿欲死彼实无一掬惟此竹间䶉琅玕长满腹暖戏緑丛阴举头傲鸿鹄不知商山民爱尔身上肉有锸利其锋有锥铦于镞开穴窘如囚洞胸声似哭膏血尚淋漓擕来入市鬻竹也比贤良䑕兮类商俗所食既非宜所祸诚知速吁嗟狡小人乗时窃君禄贵依社树神俸盗太仓粟笙簧佞舌鸣药石嘉言伏朝见秉大权夕闻罹显戮李斯具五刑赵髙夷三族信有司杀者在暗明与烛彼狡无害贤彼䑕无食竹送笻杖与刘湛然道士有客遗竹杖九节共一枝鹤胫老更长龙骨干且竒我问何所来来从西南夷因思汉武帝求此民力疲明明圣天子徳教嘉四维蛮荒尽臣妾县道皆羁縻僰童与笮马入贡何累累此竹日以贱轻视如蒿藜我年三十七血气未全衰况在紫微垣动为簮笏羁倚壁如长物嵗月无所施寸心空爱惜惜此来天涯忽承明主诏来谒太乙祠再见刘先生气貌清且羸持此以为赠所谓得其宜少助橘童力好引花鹿随歩月莫离手看山聊搘頥微物懒致书故作笻竹诗对雪帝乡嵗云暮衡门昼长闭五日免常参三馆无公事读书夜卧迟多成日髙睡睡起毛骨寒窻牖琼花坠披衣出户看飘飘满天地岂敢患贫居聊将贺丰嵗月俸虽无余晨炊且相继薪刍未阙供酒肴亦能备数杯奉亲老一酌均兄弟妻子不饥寒相聚歌时瑞因思河朔民输挽供邉鄙车重数十斛路遥数百里羸蹄冻不行死辙冰难曵夜来何处宿閴寂荒陂里又思邉塞兵荷戈遇敌骑城上卓旌旗楼中望烽燧弓劲添气力甲寒侵骨髓今日何处行牢落穷沙际自念亦何人偷安亦如是深为苍生蠧仍尸谏官位謇谔无一言岂得为直士褒贬无一词岂得为良史不耕一亩田不持一只矢多惭富人术且乏安邉议空作对雪吟勤勤谢知己送朱九龄吏隐不求贵亲老不择禄之子有俊才弱冠中正鹄弗坠先人业何惭有道糓一命佐砀山枳棘聊容足再命宰嘉兴丝桐几易俗率身甘莱茹养母求粱肉承颜茍不亏折腰未为辱解印无余赀舟中只琴筑十口寄淮泗一身来辇毂又説东南行秋风江水渌鄱阳古名郡赤金流山谷毎嵗鼓钱刀从来设官局还得便髙堂无辞縻逸躅飏帆江湖思木脱天地肃枫叶紫斓斒蓼花红津吏晓来迎溪僧夜留宿至止事方简优游从所欲江城丰稻粱水市多鱼蔌三载奉甘饴百钱饱家族自有綵衣华勿叹蓝袍緑行年未三十气壮颜如玉行义日以闻焉能长碌碌终列侍臣班耀我同年録且赋白华诗唱作离筵曲暴富送孙何入史馆孟郊尝贫苦忽吟不贫句为喜玉川子书船归洛浦乃知君子心所乐在稽古汉公得髙科不足惟坟素二年佐棠阴眼黑怕文簿跃身入三馆烂目閲四库孟贫昔不贫孙贫今暴富暴富亦湏防文髙被人妒送冯尊师前日访潘阆下马入穷巷忽见双笋石卧向青苔上云是冯尊师秋来留在兹今説东南行问我坚乞诗又见宋阁老亦言诗甚好欲去天台山即别长安道台阁有羣英赠别瑰与琼琤然满懐袖此事殊为荣安用徴吾句吾道方龃龉老为八品官有山未能去束发号男儿出处贵得宜出则学臯䕫独立称帝师处则同乔松决起如冥鸿谁能似蚯蚓蟠屈泥土中师行甚可羡云鹤无羁绊为我持此诗题于桐柏观庶子泉物趣同天造物景不自胜泉乎未遇人石罅徒流迸宫相政多暇行乐蹑岩磴发䝉涨为溪幽致兹焉盛唐贤大歴后峭壁刻名姓我来一何暮今秋始乗兴山势环有缺山门壶引柄乍挹清泚香颇惬幽闲性味将春茗宜光与晓岚暝架竹落僧厨逺声入晴磬何当宿禅室欹枕终夜聼饮多病骨换照久尘襟迥销尽谪居愁无心治归艇阳冰篆冷冷庶子泉落落阳冰笔云气势奔垂龙蛇互蟠屈峄山既劘灭石鼓又缺失唯兹数十字遒劲倚云窟模印徧华夷流传耀缃帙书诚一艺尔小道讵可忽乃知出人事千古名不没东门送郎吏行寄承㫖宋侍郎西门送仆射鞍马照落光南门送贰卿冠盖遥相望东门送郎吏舟隋隄傍郎吏诚隔品同直白玉堂丈人况知已振拔在举扬携手惜我去深劝离别觞醉中不记事烟水空茫茫醒来闻呜橹呕轧独一伤犹疑在禁中残漏寒丁当廻望银台间五云遮帝乡衆散今如此升沉庸何伤丈人名位峻只欠登岩廊平居倦朝请髙论思退藏圃田有别业古木罗修篁覃亭寒萧萧池波碧泱泱尝云拂袖去可以傲羲皇丈人果能尔识度非㝷常安车比踈广辟谷如张良再拜愿丈人夀考乃康强自念山野士不解随圆方宧途多龃龉身计颇悲凉行将解簮笏归去事农桑幸容操履杖洒扫循丘墙北楼感事唐朱崖李太尉卫公为滁州刺史作懐嵩楼取懐归嵩洛之义也卫公自为之记其中述直翰林时同僚存殁且有白鸡黄犬之叹颇露知退之心及自滁徴拜再秉钧轴卒以怙权贾祸贬死海外则向之立言诚空文尔皇宋至道元年夏五月仆自翰林学士尚书礼部员外郎知制诰除工部郎中知滁州军州事到郡之日访卫公旧迹楼之与记皆莫知也而郡有北楼通刺史公署登晀终日甚亦自得作北楼感事诗以见意北楼出林杪登览开病姿旁带滁州城雉堞何逶迤下入刺史宅却临统军池伊予翰林客失职方在兹两衙部领外尽日吟望时晩窻度急雨夏木交繁枝淮南气候殊经秋啭黄鹂檐前有山果採掇亦甘滋樽中有官醖倾酌任醇醨忘机得真趣懐古生逺思念昔李太尉落落邦家基下笔到西汉料兵如六竒谪官来此郡鬰鬰持一麾尝在懐嵩楼记文悲盛衰甚得进退理深明祸福机未几再入用斯言忽如遗君恩匪胶柱天殃若影随六月万里行炎荒竟不归功成又名遂不退将安之姑以人事较勿凭天命推矧予草泽士被褐复羮藜谬因弄文翰八载侍丹墀三入承明庐古人期并驰玉堂百日罢所累非文辞强仕未为老望郎不为卑淮邉永阳郡人物自熙熙费用量所入丰约从其宜一妻本糟糠不识金翠施三男无庶孽讵爱纨绮赀甘贫絶诛求易退无羁縻五十拟归耕何必悬车期且予望卫公云龙与山麋唐贤昔际遇文雅道光辉进士取将相易于俯拾棊自从五代来素风已陵迟干戈为政事茅土输健儿儒冠筮仕者仅免寒与饥至今明圣代此风犹未移自无经济术焉能碌碌为归欤复归欤无忘北楼诗官醖为郡得官醖月给盈三斛地僻少使车时清罕留狱老大复迁谪吾懐颇幽独婵娟楼上月烂漫池邉菊东院与西亭翛翛风弄竹对此不开樽骚人应恸哭独酌入醉乡陶然瞑双目醒来成浩叹胡为事口腹彛酒书垂戒羣饮圣所戮汉文亦禁酒患在糜人糓自从孝武来用度常不足推夺人利取钱入官屋古今事相倍帝皇道难复吾无奈尔何更尽杯中渌黑裘野蚕自成茧缲宻为山䌷此物产何许莱夷负海州一端重数斤裁染为亵裘守黑异华侈崇俭非轻柔燻香则无冣风雪曾何忧朝可奉冠带夜以为衾裯晏婴三十年庶几迹相侔季子叹貂弊吾服已为优不取狐貉者亦当师仲由况我屡迁谪行採赓歌讴映发垂鹭顶植杖昂鸠头袖寛可以舞老农即为俦不曵银台门任尔争封侯闻鸮滁淮地也郡堞之上鸱鸮巢焉永夕呜啸不已妻子惊死或终夜不寐因作诗以喻徴前贤放而闻是总而述云以见吾志元精自万彚羽族何茫茫为怪有鸱鸮为瑞称鳯凰鳯凰不时出未识五色章吾生在邹鲁风土殊逺方鸣鸠随乳燕日夕巢吾梁翩翾杂鸟雀比屋率为常又从筮仕来五年居帝乡更直入承明侍宴夜未央上林闻莺啭巧舌如笙簧鸱鸮徒知名闻见实未尝顷年谪商山聼之已悲凉今兹出内庭罚郡来永阳谁知尔鸋鴂营巢在城墙年加睡渐少秋尽漏且长鸣啸殊不已歴歴含微霜孺人泣我右稚子啼我傍吾心非达士讵免亦怅怅人生纵百嵗忽若火石光其间有穷通幽昧难自量我爱臯与䕫峩冠虞舜堂箫韶闻九成丹穴来锵锵又爱闳与散陈力遇文王鸑鷟聼岐山多士周道昌嗟嗟汉贾谊年少谪南荒故有鵩鸟赋倚伏理甚详郇公暨邺侯放逐同一邦夜深闻此鸟韦公涕沾裳李侯举酒令斯音非不祥坐客如不闻罚之以巨觞遂使恶声鸟聼之无所伤赞皇贬袁州懐鸮义亦臧乃知昔贤哲未免亦悽遑况予不肖者邀宠在朝行报国惟直道谋身昧周防四年两度黜鬓发已苍苍虽得五品官销尽百鍊钢何我解印绶归田谢膏粱教儿勤稼穑与妻甘糟糠鳯来非我庆鸮集非我殃优游尽天年身世俱可忘甘菊冷淘经年厌粱肉颇觉道气浑孟春致斋戒勅厨惟素飱淮南地甚暖甘菊生篱根长芽触土膏小叶弄晴暾采采忽盈把洗去朝露痕俸麫新且细溲牢如玉墩随刀落银镂煮投寒泉盆杂此青青色芳香敌兰荪一举无孑遗空媿越盌存解衣露其腹稚子为我扪饱惭广文郑饥谢鲁山元况我草泽士藜藿供朝昏谬因事笔砚名通金马门官供政事食久直紫薇垣谁言谪滁上吾族饱且温既无甘㫖庆焉用味品烦子美重槐叶直欲献至尊起予有遗韵甫也可与言詶杨遂杨君江左士文律何飘飘人言未冠时作赋陵洞箫甲科中南国通籍趋东朝轗轲位不进陶潜还折腰宰邑向蜀道萑蒲忽兴妖官小力不支犇窜避抢刀朝廷责守土黜入县佐僚昨朝写孤愤遗我有客谣伊予亦左迁讽之心无憀人生一世间否泰安可逃但问道何如未必论卑髙自古富贵者撩乱如藜蒿徳业茍无取未死名已消岂期颜子渊不朽在一瓢推此任穷逹其乐方陶陶达则为鵾鹏穷则为鹪鹩垂天与巢林识分皆逍遥和杨遂贺雨我罢内廷职出临永阳民永阳民虽庶未免多饥贫富之既无术龊龊为谨身可堪今夏旱如燎复如焚厥田本涂泥坐见生尘氛稚老无所诉嗷嗷望穹旻食禄忧人忧早夜眉不伸从决狱中囚徧祷境内神楚辞有山鬼庙貎罗水濵佛法有浮图寺宇连城闉斋庄命寮寀供给抽俸缗鼓笛迎湫水香花照金轮诚知非典故且慰旱熯人偶与天雨㑹霶𩃱四郊匀揷秧复修堰野叟何欣欣可办官府调亦免农艰辛燮调赖时相感应由圣君于吾复何有敢望歌颂云清流杨水部徳与我为邻仇香官位屈何逊诗格新见投贺雨诗言自人口闻夫君盖私我过实岂相亲为霖非我事职业惟词臣若有民谣起当歌帝泽春庶使採诗官入奏助南薰扬州寒食赠屯田张员外成均吴博士同年殿省栁丞前年寒食节待诏直内廷休假百官出独掩深严扃近侍不敢醉赐酒空满缾闲就通中枕时闻索上铃思入无何乡兀然欲忘形去年寒食日滁上忝専城山歌喧里巷春物媚池亭永阳溪水緑琅琊山色青谪宧自消遣不敢夸独醒徃徃取官醖时时对花倾醉来念身世翻使泪纵横今年涖淮海时节又清明对案有留事聼歌无欢声胥徒费簿领使客烦送迎狴牢未空歇堰劳修营衰病力不支懒慢性已成虚花满双目素发添数茎酒肴略无味妓乐固难聼谁言寒食下终日取茶烹屯田布素交屈此闗市征昔年同应举典衣飞巨觥博士东观客求官得步兵况且丹陛前同为出谷莺殿丞尹我邑桑梓复弟兄吏隐掌鹾茗终朝谈道经三贤宴㑹少七夕休假并何不䇿我马废苑㝷流萤何不荡我舟楼台访摘星三春景欲尽九曲波始平居然逼吏后顿此阻交情老态厌春华病身忧宿酲如水若不改借糟亦胡宁解印蓄素志吟诗露丹诚维扬非所爱有便即为耕扬州池亭即事冥心閲羣动亦各趋所安胡为名利人戚戚常鲜欢吾生四十四结珮唿羣官掌言入纶阁待诏直金銮匪谓得禄少所嗟行道难前年谪滁州忧时双鬓残赖有瑯琊溪时濯尘缨冠朝佥徙淮海任重力易殚君恩讵可报感激涕汍澜民瘼不能治恻隐情悲酸况复多病身名宦心已阑归田未果决懐禄尚盘桓公退何所适池亭一凭阑旭日媚春弄微风生鸣湍呵僮勿挟弹留客不持竿用冀鱼鸟驯熙熙肆游观神仙未可学吏隐聊自寛孤吟刻幽石此义非考槃一品孙郑昱卜塟得假官南出安上门鞭马六十里暮投中书村村翁馆我宿茆屋欲黄昏有客忽投刺自称一品孙气貎不凡俗因为开酒罇坐久问家谍其族大且繁池州有清节滥觞发洪源太傅擅鸿笔入相又出藩其家本开封改号一何尊至昱始六代布衣老丘樊跨驴入府县驱犊耕郊原家庙固已毁国史空具存盛徳百世着功必格干坤髙大已不祀羡絪何可论况复起章句乗时宠便蕃子孙虽替后尚得守田园我爱三代时法度有深根卿大夫称家世世奉苹蘩四民有定分宦路无驰奔自从杂霸道倾夺日喧喧脱耒秉金钺吮笔乗末轩朝荣暮又辱容易如掌翻古道不可仗頽波益以浑何况度木者倒置轮与辕我亦起白屋两朝直紫垣䕃子有冠裳赏延弟与昆尽待食人禄将何报君恩农桑国之本孝义古所敦五族不力穑终嵗饱且温虽非享富贵亦以蠧黎元唐贤尚消歇我辈奚足言唿儿讽此诗播在篪与埙月波楼咏懐月波之名不知得于谁氏图缀故老皆无闻焉因作古诗一章凡六百八十字陷于楼壁庶使兹楼之名得与诗俱不冺也郡城无大小雉堞皆有楼其间有名者不过十数州吹箫事辽迥仙迹难㝷求庾公在九江缔构何风流谢守镇宣城叠嶂名有由东阳敞八咏吾闻沈隐侯白雪架郢中调髙谁和酬黄鹤倚鄂渚仙去事悠悠赞皇谪滁上作赋懐嵩丘楼居出俗态泽国多胜游好景不遇人安得名存留齐安古郡废移此清江头筑城随山势屈曲伏环周兹楼最轩豁旷望西北陬武昌地如掌天未入双眸平逺无林木一望同离娄山形如八字㑹合势相勾三国事既逺六朝名亦休近从唐末来争夺互仇仇斯楼备矢石此地控咽喉终朝望烽燧连嵗事戈矛可怜好诗景牢落无人收皇家统万国逺迩尽懐柔三圣四十年荡荡文徳修淮甸为内地黄冈为上游儒冠假郡印践更若公邮况多办职吏谁肯恣吟讴伊余何为者窃慕骚人俦两朝掌文翰十年侍冕旒去嵗出西掖谪居抱穷愁日日江楼上风物得冥搜何人名月波此义颇为优西南新桂魄初上悬玉钩晩濑清且浅漂荡影沉浮三五金波满夜光如暗投骊龙弄颔珠晃朗照汀洲澹台披寳劒碎壁斩长虬冰轮晓入地推下赤金毬阑干四五星斜汉印清秋谁家上元灯儿盛刳此景吟不出慢使声呦呦千里画图濶四时诗兴幽野花媚宫缬芳草铺碧䌷火云照沙浦暴雨倾瓦沟白乱芦花散红殷藜穂稠檐冰垂若练雪片大于鸥江篱烟漠漠官栁雨飕飕舟子斜盪桨牧童倒骑牛水獭有时戏江豚颇能泅山鸟奏竽籁落霞展衾裯鱼网雪离离酒旗风飂飂旅懐虽自适诗物奈相尤右顾徐邈洞精灵如在不左瞰伍员庙荒隙令人羞楼中何所有官醖湛蚍蜉棋枰留客坐琴调待僧抽橘苞邻药鼎墨笔间茶瓯平生性幽独寂寞谁献酬官常已三黜懐抱罹百忧凭阑忆王粲望阙同子牟自甘成潦倒无复事声猷身世喻泡幻衣冠如赘瘤放意无何乡谁分亲与讐寓形朝籍中毁誉任啁啾君恩无路报民瘼无术瘳惟慙恋禄俸未去耕田畴题诗郡楼上含毫思义猷功名非范蠡何必泛扁舟十月二十日作重衾又重茵葢覆衰孄身中夜忽涕泗无复及吾亲须臾残漏歇吏报国忌辰陵旦骑马出溪水薄潾潾路傍饥寒者颜色颇悲辛饱暖我不觉羞见黄州民昔贤终禄养徃徃归隐沦谁教为妻子头白走风尘修身与行道多愧古时人成武县作释褐来成武初官且自强位卑松在涧俸薄叶经霜雨菌生书案饥禽啄印牀犹惊写秋卷枕砌落花黄寄砀山主簿朱九龄忽思蓬岛㑹羣仙二百同年最少年利市襕衫抛白纻风流名纸写红牋歌楼夜宴停银烛栁巷春泥汚锦鞯今日折腰尘土里共君追想好凄然寄鱼台主簿傅翺聼説鱼台景最竒鲍参军到语多时天晴緑野悬鱼网木脱空城露酒旗锦掷鲜鳞红拨剌雪翻寒鹭白䙰褷仍夸县尹风骚客应有秋来唱和诗寄宁陵陈长官吏隐宁陵县琴堂枕古河家山隔江逺风雨过船多假日亲㝷药公庭自种莎相逢如旧识执手动劳歌寄金乡张賛善年少辞荣自古稀朝衣不着着斑衣北堂侍膳侵星起南亩催耕冐雨归种竹野塘春笋脆採兰幽涧露牙肥伊予自是徒劳者未得同㝷旧钓矶游虎㐀山寺寺墙围着碧孱颜曽是当年海涌山尽把好峰藏院里不教幽景落人间劒池草色经冬在石座苔花自古斑珍重晋朝吾祖宅一廻来此便忘还寄献润州赵舎人南徐城古树苍苍衙府楼台尽枕江甘露钟声清醉榻海门山色滴吟窻直庐久负题红药出镇何妨拥碧幢闻説秋来自髙尚道装笻竹鹤成双记言彩笔罢摛华郡阁髙闲似道家琴院坐聼江寺磬郡楼吟见海山霞春园遗母亲烧笋夜榻留僧自煮茶应笑陶潜未归去折腰奔走在泥沙寄毗陵刘博士毗陵古郡接江堧赴任琴书共一船下岸且㝷甘露寺到城先问恵山泉秋蟾吐槛供吟兴野鹤偎床伴醉眠官散道孤诗笔老不应双鬓更皤然除夜寄罗评事同年二首嵗暮洞庭山知君思浩然年侵晓色尽人枕夜涛眠移棹风摇浪开窻雪满天无因一乗兴同醉太湖船郡僚方贺止独宿太湖稜堦下羞为吏船中秪载僧折梅和薄雪煮茗对孤灯应笑排衙早寒靴踏晓冰春日官舎偶题薄宦苦流离壮年心已衰莺花愁不觉风雨病先知晓月晃竹屋寒苔叠槿篱无人慰幽寂庭栁自低垂寄献翰林宋舎人金鼎盐梅偶未和位髙犹说野情多宫墙月上开琴匣道院风清响药箩留客旋烧含露笋倩僧教种耐霜莎孤寒知有为霖望未忍江头钓緑波吴江县寺留题松江江寺对峯峦槛外生池接野滩幽鹭静翘春草碧病僧闲説夜涛寒晨斋施笋惟溪叟国忌行香祗县官近日门前照流水尘缨浑拟濯汍澜中元夜宿余杭山仙泉寺留题祭庙廻来略问禅藓墙莎径碧山泉风疏逺磬秋开讲水响寒车夜救田蓝绶有香花菡萏竹窻无寐月婵娟自惭政术贻枯旱忍卧松阴潄石泉言懐宦途日日与心违人事纷纷任是非却为游山置行李渔家船舫道家衣泛吴松江苇蓬疎薄漏斜阳半日孤吟未过江惟有鹭鹚知我意时时翘足对船窻苏州寒食日送人归觐江城寒食下花木惨离魂几宿投山寺孤帆过海门篷声泼火雨栁色禁烟村定省髙堂后斑衣减泪痕春晩游太和宫数里新萍夹岸莎春来乗兴宿烟萝随风蝴蝶颠狂甚当路花枝採折多绛节参差抽苦笋翠钿狼籍撒圆荷湖山满眼不归去空羡渔翁雨一蓑再泛吴江二年为吏住江濵重到江头照病身满眼碧波输野鸟一蓑疎雨属渔人随船晓月孤轮白入座晴山数㸃青张翰精灵还笑我緑袍依旧惹埃尘赠湖州张从事前年春榜亚龙头词赋曽推第一流上直未归红药院供吟先得白苹洲酒醒野寺烹山蕨公退溪亭狎海鸥自是吴门折腰吏满衣尘上为君羞送李中舎罢萧山赴阙吏隐江东五六年归时犹恋好山川野僧送别携诗句瘦马临岐当酒钱吴苑醉逢梅弄雪隋隄吟见栁垂烟自言更共秋涛约未舍西兴一钓船和郡寮题李中舎公署树影池光映晓霞緑杨阴下吏排衙闲拖屐齿妨横笋静拂琴床有落花地脉暗分吴苑水厨烟时煮洞庭茶青宫词客多闲暇按曲飞觞待嵗华题张处士溪居云里寒溪竹里桥野人居处絶尘嚣病来芳草生渔艇睡起残花落酒瓢闲把道书㝷晩迳静携茶鼎洗春潮长洲懒吏频过此为爱盘飱有药苖送查校书从事彭门佐幕徐方鬓未秋官升芝阁更风流姓名旧在莺迁榜诗什重题燕子楼渐有俸钱供药债应无归梦到渔舟公余时上台头寺珠履金貂共胜游送罗着作奉使湖湘使星躔次入长沙晓别延英去路賖数刻漏中承宻㫖几重湖外奉皇华山行马拂湘川石寺宿僧供岳麓茶廻日期君直西掖当阶红药正开花送冯学士入蜀锦川宣共少年期四十风情去未迟蚕市夜歌欹枕处峨眉春雪倚楼时休夸上直吟红药多羡乗轺聼子规莫学当初杜工部因循不赋海棠诗贺将作孔监致仕泣辞明主挂冠簮便约幽云老旧林朝请罢来频典笏田园归去只携琴焚香静院当山色晒药空庭避竹阴一子得官三品禄未饶疏傅有黄金和陈州田舎人留别演纶多暇每封章暂去颁条道更光郡吏好排红粉妓使君曾是紫薇郎楼台有月新诗出囹圄无人緑草长地接清淮足佳致水村烟坞是鱼乡阁下暮春诏书稀少日何长闲枕通中睡一塲院吏报来丞相出紫薇花影上东廊初入山闻提壶鸟迁客由来长合醉不烦幽乌道提壶商州未是无人境一路山村有酒沽初到商州馆于妙髙禅院佛屋壁上见草圣数行读之乃数年前应制时所作皇帝试贡士謌思追前事有感而成章应制謌篇对玉除是谁传写到商于昔从蓂荚阶前作今向莲花座畔书商岭未甘随绮季汉庭曾忝用相如山僧莫怪频垂泪乍别承明旧直庐谪居感事迁谪独熙熙襟懐自坦夷孤寒明主信清直上天知消息还依道生涯只在诗惟当谕山木讵敢咏江蓠偶叹劳生事因思志学时读书方覩奥下笔便搜竒赋格轻鹦鹉儒冠薄鵕䴊耕桑都不事园井未曾窥必欲缣湘富宁教杼轴纰光阴常矻矻交友尽偲偲歩骤依班马根源法孔姬收萤秋不倦刻鹄夜忘疲流辈多相许时贤亦见推叨荣偕计吏滥吹谒春司仆瘦途中病驴寒雪里骑空拳入塲屋拭目看京师技痒初调箾锋铦欲试锥甲科登汉制内殿识尧眉数刻愁晡矣三题亦勉之先鸣输俊彦上第遂参差罢举身何托还家命自竒惟惭亲倚户敢望嫂停炊竭力求甘㫖终朝走路岐贪希仲由米多废董生帷丹桂何时折孤蓬逐吹移知怜无国士志气自男儿季子貂裘弊狂生刺字隳广场重考覆蹇歩载驱驰明代宁甘退青云暗有期礼闱冠多士御试拜丹墀泽雾宁惭豹搏风肯伏雌重瞳念孤迹一第忝鸿私得告还乡贵除官佐邑卑折腰称小吏矩歩慎初资枳棘心何恨松筠操自持及亲家有养事长礼无亏铜墨官常改烟霄雨露垂县花聊主管寺棘且羁縻吴郡包山侧长洲巨海湄万家唿父母百里抚婺敢起徒劳叹长忧窃禄嗤宦途甘碌碌官业亦孜孜政事还多暇优游甚不羁村㝷鲁望宅寺认馆娃基西子留香迳吴王有劒池狂歌殊不厌酒兴最相宜草织登山履蒲纫挽舫绥果酸尝橄㰖花好揷蔷薇震泽柑包火松江鲙缕丝三年无异政一箧有新词多恋南园卧俄从北阙追呈材真朴召对立茅茨载笔居三馆登朝忝拾遗紫泥天上降朱绂御前披侍从殊为贵图书颇自怡史才媿班固谏笔谢辛毗拟把㣲躯杀惭将厚禄尸安邉上章疏端拱献箴规精鉴逢英主知怜白首䕫赓歌才不称掌诰笔难摛制歴多无事词头每怯迟繁阴温室树清吹万年枝青琐霞光透苍苔露片萎御香飘砚席宫叶落缨緌看浴池心鳯闲扪殿角螭上林花掩映仙掌露淋漓对近瞻旒冕班清辟虎貔宫帘垂翡翠御水动涟漪纪号年浮化朝元月建寅摄官俸寳册祝夀执樽彛表案行低折宫悬聼肃祗徳音王泽润谦柄斗杓移贵接臯䕫歩深窥龙鳯姿䇿勲何煊赫赐紫更萎蕤蚊力山难负鹈梁翼易滋论功惭八柱受服欲三禠祗虑殃将至曽无事可禆趂朝空俯伛退食自逶迤更直当春好横行隔宿咨内朝长得对驾幸每教随琼院观云稼金明閲水嬉赏花临鳯沼侍钓立鱼坻拂面黄金栁颜白玉巵分题宣险韵翻势得仙碁竟举窥天管争燃煮豆萁恨无才应副空有表䖍祈睿睠偏称赏天颜极抚绥中官赐大字院吏捧巾綦遭遇诚堪惜功名窃自思请缨无壮志砚草亦胡为未献东封颂空镌北岳碑深惭専俎豆长欲议边邮但可懐子何须斩谷蠡胷中贮兵甲堂上有熊罴成败观千古施张在四维兼磨断佞劒拟树直言旗遇事难缄黙平居疾喔咿无权逐鸟雀俛首任狐狸廷尉専刑煞词臣益等衰五花仪久废三尺法聊施书命犹无谄评刑肯有欺厚诬凌近侍内乱疾妖尼丹笔当无赦金科了不疑拜章期悟主仆法更防维萋菲终无已雷霆遂赫斯如弦伤讦直投杼觅瑕疵衆铄金须化羣排柱不支佞权廻北斗谗舌簸南箕阙下羊肠险朝端虎尾危道孤贻衆怒责薄赖宸慈西掖除三字南山佐一麾苍黄尘满面挥洒涕交颐目断九重阙魂销八达逵尊亲逺扶侍兄弟尽流离秦岭偏巉絶商于更崄巇吾庐何处是我马忽长辞六里山苍翠丹河浪渺弥分封思卫鞅割地忆张仪懒读三间传空㝷四皓祠畬烟浓似瘴松雪白如梨壊舎床铺月寒窻砚结澌振书衫作拂解带竹为椸唿仆泥茶灶从僧借药筛钟愁上寺起角怨水门吹旧友谁青眼新秋出白髭烟岚晴郁郁风雨夜飔飔我过徒三省吾生自百罹初来闻旅雁不觉见黄鹂市井擕山菜房廊盖木皮野花红烂漫山草碧㰚副使官资冷商州酒味醨尾因求食掉角为触藩羸有梦思红药无心採紫芝瘦妻容惨戚稚子泪涟洏暖怯虵穿壁昏忧虎入篱松根燃夜烛山蕨助朝饥岂独堂亏养还忧地乏医迹飘萍渤海亲老日崦嵫阁下辞巢鳯山中伴野麋风欺秀林木云隔向阳葵屈产遭驽马丹山困吓鸱悔须分黑白本合混妍媸自此韬余刃终当学钝鎚穷通皆有数得丧又奚悲自顾才何者空怜道在兹宣尼犹削伐大禹亦胼胝运去当如䑕投来且御魑避风聊戢翼得水㑹扬鬐琴酒图三乐诗章效四蚩鱼须从典卖貂尾任倾欹兀兀拖肠䑕悠悠曵尾龟北窻㝷蛱蝶南岸看鸬鹚山翠楼频上云生杖独搘簟闲留晓魄檐暖负冬㬢松柏寒仍翠琼瑶湼不淄望谁分曲直秪自仰神祗吾道宁穷矣斯文未已而狂吟何所益孤愤洩黄陂龙鳯茶様标龙鳯号题新赐得还因作近臣烹处岂期商岭水碾时空想建溪春香于九畹芳兰气圆似三秋皓月轮爱惜不尝惟恐尽除将供养白头亲上寺留题松衫疎瘦簇山根楼殿参差对郭门不惜马蹄来北寺为怜熊耳在西轩云生石砌摇寒影泉汲铜缾露冻痕迁客频来何所得一丛修竹拂吟魂嵗暮感懐贻冯同年中允二首谪居商于郡闲门车马稀尘侵书命笔香散入朝衣烧尽峰峦出霜晴木叶飞夜来天欲雪寒梦不成归谪居京信断嵗暮更凄凉郡僻青山合官闲白日长烧烟侵寺舎林雪照街坊为有迁莺侣诗情不敢忘畬田调上洛郡南六百里属邑有丰阳上津皆深山穷谷不通辙迹其民力耕火种大底先斫山田虽悬崖絶岭树木尽仆俟其干且燥乃行火焉火尚炽即以种播之然后酿黍稷烹鸡豚先约曰某家某日有事于畬田虽数百里如期而集鉏斧随焉至则行酒啗炙鼓譟而作盖斸而掩其土也斸毕则生不复耘矣援桴者有勉励督课之语若歌曲然且其俗更互力田人人自勉仆爱其有义作畬田五首以侑其气亦欲採诗官闻之传于执政者茍择良二千石暨贤百里使化天下之民如斯民之义庻乎污莱尽辟矣其词则取乎俚盖欲山民之易晓也大家齐力斸孱颜耳聼田歌手莫闲各愿种成千百索豆萁禾穂满青山杀尽鸡豚唤斸畬由来逓互作生涯莫言火种无多利林树明年似乱麻谷声猎猎酒醺醺斫上髙山入乱云自种自收还自足不知尧舜是吾君北山种了种南山相助力耕岂有偏愿得人间皆似我也应四海少荒田畬田鼓笛乐熙熙空有歌声未有词从此商于为故事满山皆唱舎人诗贺毕翰林新入闲歩花砖喜复悲所悲君较十年迟银台晓入批丹诏铜镜秋开镊白髭宫锦细袍宣与着内闲骄马赐来骑家门记得咸通事莫忘论兵夜召时商山海棠锦里名虽盛商山艶更繁别疑天与态不类土生根浅着红兰染深于绛雪喷待开先酿酒怕落预唿魂香里无勍敌花中是至尊桂须辞月窟桃合避仙源浮动冠频侧霓裳袖忽翻望夫临水石窥客出墙垣赠别难饶栁忘忧肯让萱轻轻飞燕舞脉脉息妫言蕙陋虚侵迳梨凡浪占园论心留蝶宿低面厌莺喧不忝神仙品何辜造化恩自期栽御苑谁使掷山村绮季荒祠畔仙娥古洞门烟愁思旧梦雨泣怨新婚画恐明妃恨移同卓氏奔秪教三月见不得四时存绣被堆笼势燕脂挹泪痕贰车春未去应得伴芳罇翰林毕学士寄示医瘿疾药方因题四韵兼简两制诸知预忧囊瘿病龙钟乞得仙方必有功纵免项如樗里子也应头似夏黄公西晖亭下峰峦碧南静川中木叶红尽是贰车堪醉处春来惟恐酒樽空贺柴舎人新入西掖早折蟾宫第一枝纶闱恩命若何迟久为俗吏殊无味合掌王言亦有时好继忠州文最盛应嫌长庆格犹卑他年莫忘中吴宰六里山前謌紫芝嵗除日同年冯中允携觞见访因而沉醉病酒三日醒而偶赠除夜浑疑便白头擕壶相劝醉方休敢辞枕上三朝卧且免灯前一夕愁薄命我甘离鳯阙多才君亦滞龙楼相逢不尽杯中物何以支当寂寞州放言谁信人间是与非进须行道退忘机卦逢大壮羝羊困乡入无何蛱蝶飞泽畔衣裳兰作佩山中生计竹为扉饥肠已共夷齐约一曲髙歌去採薇囘襄阳周奉礼同年因题纸尾武闗西畔路巉岩两月劳君寄两缄镜里想添新白发箧中犹贮旧青衫扶头酒好无辞醉缩项鱼多且放嚵譬似元和张太祝十年不改旧官衔清明日独酌一郡官闲惟副使一年冷节是清明春来春去何时尽闲恨闲愁触处生漆燕黄鹂夸舌健栁花榆荚鬭身轻脱衣换得商山酒笑把离骚独自倾寒食今年寒食在商山山里风光亦可怜稚子就花拈蛱蝶人家依树系秋千郊原晓緑初经雨巷陌春阴乍禁烟副使官闲莫惆怅酒钱犹有撰碑钱山僧雨中送牡丹数枝香带雨霏霏雨里擕来叩竹扉拟戴却休成怅望御园曾揷满头归春居杂兴两株桃杏映篱斜粧㸃商山副使家何事春风容不得和莺吹折数枝花春云如兽复如禽日照风吹浅又深谁道无心便容与亦同翻覆小人心登郡南楼望山感而作西接蓝田东武闗有唐名郡数商颜二千石尽非吾道一百年来负此山重叠晓岚新雨后参差春雪夕阳间唯供迁客风骚兴醉望吟看不暂闲道服楮符布褐皂纱巾曾奉西垣寓直人此际暂披因假日如今长着见闲身濯缨未识三湘水漉酒空经六里春不为行香着朝服二车谁信旧词臣春游南静川南过髙车岭川源似掌平峰峦开画障畎亩列碁枰帝女柔桑緑王孙野草生提壶催我醉戴胜劝人耕商岭堪擕妓丹河好濯缨盖圆松影宻鞭乱竹根狞勃勃畬田气磷磷水硙声野桃谁似主山鸟不知名欲舞宁无蝶思謌亦有莺官闲春日永担酒此中行南郊大礼诗七首圣君重卜祀南郊仗拥黄麾间白旄仙吹冷翻苍玉佩晓霞晴透绛纱袍天开兜率斋宫静海涌蓬莱帐殿髙迁客生还知有望商山不敢读离骚严配郊丘展孝思质明叅酌礼无违大羮味薄牲牷洁至乐声和鳯鸟飞黄道月斜风细细紫坛天晓露霏霏可怜此夜商山客画尽炉灰泪满衣綵城残月带微霜版奏中严夜未央三献欲终侵曙色百神齐下散天香珠旒微乱埙篪韵紫燎轻笼劒佩光此夕商山对何物猿啼鸟哭树苍苍严禋礼退一阳生抃贺欢唿动四溟圣夀久长南至日寳图髙大北辰星九重城阙天将曙百万人家户不扃知有化工无弃物海波分细一浮萍干元门上赭袍光雉扇初开散御香郊祀一千年运祚赦书三万里封疆人间草木沾皇泽天上咸韶送夀觞惆怅昔年曽侍从而今翻似䑕拖肠千官云拥御楼时朝服纷纷换礼衣万里梯航归大国一声雷雨破圜扉青蝇传去人人喜丹鳯䣃来处处飞收尽洛南迁客泪全家潜望日邉归年来不见祀圆丘谪宦擕亲叹白头作赋有时悲鵩鸟杀身无路学牺牛非才岂合居台阁归梦徒劳近冕旒千载遭逢如未替此时重见帝王州恭闻种山人表谢急徴不赴表让皇家买酒钱醉乡归去更陶然吾君若问徴君意自有东臯种黍田不应明时鹄板书可能终老傲唐虞神仙见説须阴徳肯为苍生一出无五更睡数载直承明宠深还若惊趂朝鸡唤起残梦马䭾行左宦离双阙髙眠尽五更如将闲比贵此味敌公卿遣兴百年身世片时间况是多愁鬓早斑贫有琴书聊自乐贵无功业未如闲波平南浦堪垂钓日满东窻尚掩关秪为慈亲忆归去商山不隐隐何山新秋即事二首宦途流落似长沙赖有诗情遣嵗华吟弄浅波临钓渚醉披残照入僧家石挨苦竹旁抽笋雨打戎葵卧放花安得君恩许归去东陵闲种一园瓜百嵗浮生一梦中梦中何事有穷通姓名旧署黄麻纸颜状今成白发翁烟暝小窻萤火碧雨昏幽径蓼花红谪居始信为儒苦生计兼无一亩宫秋居幽兴三首秋光虽寂淡幽兴入诗家篱暗螀啼菊园荒蚁上茄围棋知日影理发见霜华向晓儿童喜溪僧遗晩瓜园林经积雨晩歩思幽哉宿鸟头相并秋瓜顶自开药田荒野蔓屐齿没苍苔幽兴将何遣焦琴贳酒来谪居人事慵幽兴与谁同僧到烹秋菌儿啼索草虫扫苔留嫩緑写叶惜残红嵗晏琴樽好篱邉有竹丛前赋村居杂兴诗二首间半嵗不复省视因长男嘉祐读杜工部集见语意颇有相类者咨于予且意予窃之也予喜而作诗聊以自贺命屈由来道日新诗家权柄敌陶钧任无功业调金鼎且有篇章到古人本与乐天为后进敢期子美是前身从今莫厌闲官职主管风骚胜要津村行马穿山径竹初黄信马悠悠野兴长万壑有声含晩籁数峰无语立斜阳棠梨叶落胭脂色荞麦花开白雪香何事吟余忽惆怅村桥原树似吾乡淳化二年八月晦日夜梦于上前赋诗既寤惟省一句云九日山川见菊花间一日有商于二车之命实以十月三日到郡重阳已过残菊尚多意梦已徴矣今忽然一嵗又逼登髙追续前诗因成四韵节近登髙忽叹嗟经年憔悴别京华二车何处搔蓬鬓九日山川见菊花梦里荣衰安足道眼前杯酒且须賖商于邹鲁虽迢逓大底擕家即是家仲咸就嘉郡印因以四韵为贺且有以勉之如何小郡滞清贤未得徴归振鹭班莫怕三年持汉诏犹胜迁客卧商山俱谙宦路须推命同有诗情令好闲惟是谪官无考限比君知向几时还寄丰阳喻长官七十年华鬓未霜道情偏称宰丰阳旦衙请印无仇覧夜榻围棋祗孟光庭户万重岚气盛盘餐数饤药苖香犹言彭泽终归去门栁青青槛菊黄喜雪贻仲咸半冬无雪懒吟诗薄暮纷纷喜可知衣上惹来看不足竹邉聼处立多时光迷曙色侵窻早片舞寒空到地迟今日使君吟望好一车飞絮醉褰帷霁后望山中春雪谁种离离碎玉苖晓楼吟望兴偏饶白云作伴宜长在红日无情已半销聚映早霞明野寺散随春水过溪桥世间安得王摩诘醉展霜缣把笔描杏花七首红芳紫蕚怯春寒蓓蕾粘枝宻作团记得观灯鳯楼上百条银烛泪阑干暖映垂杨曲槛邉一堆红雪罩春烟春来自得风流伴榆荚休抛买笑钱桃红梨白莫争春素态妖姿两未匀日暮墙头试囘首不施朱粉是东邻长愁风雨暗离披醉遶吟看得几时只有流莺偏称意夜来偷宿最繁枝登龙曾入少年塲钖宴琼林醉御觞争戴满头红烂漫至今犹杂桂枝香长安废弃迁都后曲沼荒凉一梦中见説旧园为茂草寂寥无复万枝红陌上纷披枝上稀多情犹解扑人衣双成洒道迎王母十里蒙蒙绛雪飞日长简仲咸日长何计到黄昏郡僻官闲昼掩门子美集开诗世界伯阳书见道根源风骚北院花千片月上东楼酒一樽不是同年来主郡此心牢落共谁论自嘲三月降霜花木死九秋飞雪麦禾灾虫蝗水旱霖霑雨尽逐商山副使来偶圃小园因题二首千眼春畦两眼泉置来因得弄潺湲三年谪宦供厨菜数月朝行贳宅钱空媿先师轻学圃未如平子便归田此心久畜耕山计不敢抛官为左迁偶营菜圃为盘飱淮渎祠前水北村泉响静连衙鼓响柴门深近子城门蒙蒙细雨春蔬甲亹亹寒流老树根从此商于地图上画工添个舎人园三月二十七曰偶作简仲咸一未量移一转勲貂冠羊胃总非真韶光秪有两三日浮世稀逢七十人青杏劝君重酌酒牡丹邀我且㝷春请看富贵赵中令已作北邙山下尘别丹水曾经烂漫濯吾缨忍别潺湲月夜声便入红尘染诗思吟魂犹合数年清寄潘处士卖药先生白布衣书来方信在京师减君炉里烧丹术助我山中买酒赀闲似野云终不住闭如笼鹤已多时飘飘又去黄河北更负中条几首诗自寛身世龙钟且自寛追量才分合饥寒朝中旧友休夸贵箧里新诗不博官晓发静梳微霰落夜琴闲拂古风残㑹须归去沧江上累石移莎拥钓滩赠卫尉宋卿二十二丈谪宦归来发更斑徊翔犹在寺卿闲几多僚友三台上大半生徒两制间旧赐锦袍多贳酒新裁纱㡌欲归山东垣小谏龙钟甚空媿洪炉早铸颜送融州任㢲户曹撰越王爱姬墓志得罪御前曾取好科名一掾如何万里行身落蛮方人共惜罪因文学自为荣吏供版籍多鱼税民种山田见象耕君看咸通十司户投荒终久是公卿宁公新拜首座因赠着书新奏御优诏及禅扉首座名虽贵家山老未归磬声寒遶枕塔影静侵衣终忆西湖上秋风白鸟飞幕次闲吟三首二年憔悴咏江蓠恩诏重教侍玉墀寓直掖垣休入梦常叅幕次且吟诗新文自负山中集旧吏多惊鬓畔丝莫道谏官无一事犹胜闲卧解州时文章曾受帝褒称幕次孤吟冷似冰借马趂朝长后到问人求米尽难凭僮教罢乐朝无酒儿废看书夜絶灯除却金章在腰下其余滋味一如僧江蓠吟尽鬓成霜谪宦归来梦一塲每日秪窥丹鳯案被人犹斋紫薇郎斋宫独坐风翻幕客舎闲吟叶满床若是承明容再入未曾荒废旧文章寄题义门胡氏华林书院水阁山斋架碧虚亭亭华表映门闾力田嵗取千箱稻好事家藏万卷书旋对杯盘烧野笋别开池沼养溪鱼吾生未有林泉计空媿妨贤卧直庐送张监察通判余杭郡城潇洒浙江濵暂辍乗骢慰逺民莫放霜威夸御史且收风景属诗人雪侵楼上迎潮眼花拥湖中泛月身尽是公余吟咏处好飞佳句寄词臣书斋年年赁宅住闲坊也作幽斋作道装守静便为生白室着书兼是草𤣥堂屏山独卧千峰雪御札时开一炷香莫笑未归田里去宦途机巧尽能忘送柴谏议之任河中蒲津名郡得名公谏纸盈箱且罢封红药堦墀曾吐鳯緑莎㕔事旧鸣蛬下车首谒重华庙入境先经五老峰见说丘门诗版在应教囘也继遗踪送李着作芸阁新衔捧诏归歴阳湖畔拜庭闱已闻爱子披朱绶犹学婴儿着綵衣饭馈海陵红稻软鲙擎淮水白鱼肥吾生自失荣亲禄漫踏花砖入北扉滁州官舎忽从天上谪人间知向山州住几年俸外不教收果实公余多爱入林泉朝簮未解虽妨道宦路无机即是禅铃阁悄然私自问郡斋何异玉堂前今冬休思官职落青云且筭今冬病养身白纸煳窻堪聼雪红炉着火别藏春旋篘官醖漂浮蚁时取溪鱼削白鳞况是丰年公事少为郎为郡似闲人髙闲谪官滁上欲何为惟把髙闲度嵗时费尽俸钱因合药忙于公事是吟诗京中吏去慵传信江外僧来与撰碑更待吾家婚嫁了解龟休致未全迟腊月腊月滁州始觉寒年丰嵗暮郡斋闲官供好酒何忧雪天与新诗合看山日照野塘梅欲绽烧廻荒径草犹斑吏人散后无公事门㦸森森夕鸟还有伤壁上时牌催昼夜案头朝报见存亡悬车又丧司空相延阁新薨贾侍郎陶铸官资经化笔品题名姓在文塲繐帷一恸无由得徒洒春风泪数行寄杭州昭庆寺华严社主省常上人梦幻吾身是偶然劳生四十又三年任夸西掖吟红药何似东林种白莲入定雪龛灯焰直讲经霜殿磬声圆谪官不得余杭郡空寄僧髙结社篇诗酒白头郎吏合归耕犹恋君恩典郡城已觉功名乖素志祗凭诗酒送浮生刚肠减后㣲㣲讽病眼昏来细细倾樽杓不空编集满未能将此换公卿赠朱严未得科名鬓已衰年年憔悴在京师妻装秋卷停灯坐儿趂朝飡乞米炊尚对交朋賖酒饮徧看卿相借驴骑谁怜所好还同我韩栁文章李杜诗戏和夀州曾秘丞黄黄诗黄黄真是小巫娥买恐千金价不多别母语娇空有泪对人声颤未成謌产从南国胜桃李擕去东山隐薜萝滁上老郎无妓女草𤣥读易拟如何和朱严留别依本韵之子有文行常流窃比难挥毫秋露下开卷古风寒塲屋推盟主声诗立将坛论儒轻五伯议古嫉三桓师仰惟韩愈才名压李观固穷多短褐忧道即忘飡见访山围郡相逢菊满栏眼青怜造士头白愧郎官罢举层霄逺监州勺水蟠贫厨兼味少市醖数杯酸旧业烦君勘新题为我刋临岐留雅什天马感金銮嵗暮感懐嵗暮山城放逐臣老从霄汉委泥尘公卿别后全无信兄弟书来秪説贫眼看青山休未得鬓垂华发摘空频文章气槩成何事霑惹虚名误此身茶园十二韵勤王修嵗贡晩驾过郊原蔽芾余千本青葱共一园牙新撑老叶土软迸新根舌小侔黄雀毛狞摘緑猿出蒸香更别入焙火微温採近桐华节生无谷雨痕缄縢防逺道进献趂头番待破华胥梦先经阊阖门汲泉鸣玉甃开宴压瑶罇茂育知天意甄收荷主恩沃心同直谏苦口类嘉言未复金銮召年年奉至尊寒食寒食江都郡青旗卖楚醪楼䑓藏緑栁篱落露红桃妓女穿轻屐笙歌泛小舠使君慵不出愁坐读离骚牡丹十六韵艶絶百花慙花中合面南赋诗情莫倦中酒病先甘国色浑无对天香亦不堪遮须施锦帐戴好上瑶簮苞拆深擎露枝拖翠出蓝半倾留粉蝶㣲亚摘宜男邻妓临粧妒胡蜂得蕋贪忽行晴吹动浓睡晓烟含话别年经一相逢月又三遣谁㝷白发为尔换新衫池馆邀賔看衙庭放吏参仙娥喧道院魔女逼禅庵乱折窠难惜分题韵更探歌欢殊未厌零落痛曾谙谷雨供汤沐黄鹂助笑谈颜生如见此未免也醺酣芍药开花忆牡丹风雨无情落牡丹翻阶红药满朱栏明皇幸蜀杨妃死纵有嫔嫱不喜看海仙花诗海仙花者世谓之锦带维扬人传云初得于海州山谷间其枝长而花宻若锦带然其花未开如海棠既开如木𤓰而繁丽袅弱过之一朶满头冠不克荷惜其不香而无子第可钩压其条移植他所因以释草释木騐之皆无有也近之好事者作花谱以海棠为花中神仙予谓此花不在海棠下宜以仙为号目之锦带俚俗甚焉又取始得之地名曰海仙且赋诗三章以存其名题诸僧壁一堆绛雪压春丛袅袅长条弄晩风借问开时何所似似将绣被覆薰笼春憎窈窕教无子天为妖娆不与香尽日含毫难并比花中应是卫庄姜何年移植在僧家一簇柔条缀綵霞锦带为名俚且俗为君唿作海仙花后土庙琼花诗二首扬州后土庙有花一株洁白可爱且其树大而花繁不知实何木也俗谓之琼花云因赋诗以状其态谁移琪树下仙乡二月轻冰八月霜若使夀阳公主在自当羞见落梅粧春冰薄薄压枝柯分与清香是月娥忽似暑天深涧底老松擎雪白娑婆芍药诗芍药之义见毛郑诗百花之中其名最古谢公直入中书省诗云红药当堦翻自后词臣引为故事白少傅为主客郎中知制诰有草词毕咏芍药诗词彩甚为该备然自天后以来牡丹始盛而芍药之艶衰矣考其实牡丹初号木芍药盖本同而末异也予以端拱己丑嵗由左司谏为制诰舎人后坐事黜弃淳化甲午年又以礼部员外郎牵复旧职㝷以本官充翰林学士则谢公白傅之任皆蹂躏矣自出滁上移广陵追念纶闱于今九载而编集之内未尝有芍药诗言于词臣不得无过扬州僧舎植数千本牡丹落时繁艶可爱因赋诗三章书于僧壁牡丹落尽正凄凉红药开时醉一塲羽客谙传尸解术仙家重爇返魂香蜂㝷檀口论前事露湿红英试晓粧曾忝掖垣真旧物多情应认紫薇郎东君留着占残春得得迟开亦有因曾与掖垣留故事又来淮海伴词臣曰烧红艶排千朶风逓清香满四邻更爱緑头弄金缕异时相对掌丝纶满院匀开似赤城帝乡齐㸃上元灯感伤纶阁多情客珍重维扬好事僧酌处酒杯深蘸甲拆来花朶细含稜老郎为郡辜朝寄除却吟诗百不能暮春索寞红芳又一年老郎空解惜春残才闻莺啭夸杨栁已被蝉声哭牡丹壮志休磨三尺劒白头谁借两梁冠酒樽何必劳人劝且折余花更尽欢赠吕通秘丞闻君公事苦喧卑红粟堆邉独敛眉已入朝行翻掌庾未如畿尉且吟诗堰头笑傲同张祜市里优游比路随惟有才名藏不得山阳留滞肯多时赠省钦师旧隐何年别翠㣲瀑泉声外锁禅扉御前曾写八分字天上曾宣三事衣灯照夜寒霜后冷鼎烹秋菌雨中肥终归五老峰邉去杯度长江一钖飞送宋澥处士之长安簮笏盈门独绍兰卧龙潜在八龙间鸰原任説朝贤贵鹤氅惟称处士闲静按仙经烧大药狂挨僧壁画遥山老郎见説林归计分取圭峰并掩闗赠状元先辈孙仅病中何事忽开颜记得诗称小状元粉壁乍悬龙虎榜锦标终属鹡鸰原青云随歩登花塔红雪飘衣醉御园还有一条遗恨处不教英俊在吾门赠浚仪朱学士潘岳花阴覆杏坛门生叅谒绛纱寛西垣久望神仙侣北部休夸父母官雨屐送僧莎迳滑夜棋留客竹斋寒何时儤直来相继三入承明兴渐阑青猿小仆如猿狖贫家备指唿未堪随马足已惯典鱼须时洗尘侵砚闲收雨滴图归田如有计留负酒胡芦顷年谪官解梁收得令狐补阙毛诗音义其本乃㑹昌三年所写数行残阙后人添之其笔迹乃工部毕侍郎所补也昨因问之乃云亡失多年矣作四韵以还之谪宦山州自训童因求书借有遭逢偶收毛郑古诗义认得欧虞旧笔踪南郡携行心不足西斋送去手亲封尘侵烟染尤堪重年号标题厯武宗伏日偶作移牀施簟就南轩门掩闲坊半树蝉多病形容只有骨食贫生计旋无钱掖垣已忝年深直朝谒终妨日晏眠㑹解纶闱求郡印早收余俸卜归田赠宻直张谏议先皇忧蜀辍枢臣独冐兵戈出剑门万里辞家堪下泪四年归阙似还魂兄弟次序元投分儿女亲情又结婚且喜相逢开口笑甘陈功业不须论送第三人朱严先辈从事和州赁船东下厯阳湖榜眼科名释褐初賔职不忧无厚俸郡斋惟喜有藏书伴吟先买秋江鹤醒酒时烹晩市鱼亷使多情应问我为言衰病似相如对雪示嘉祐去年看雪在商州使君命我山寺头峰峦草树六百里饥鼯冻鸟声啾啾山城穷陋无妓乐何以销得骚人愁抱缾自泻不待劝乗兴一引连十瓯晩归上马颇自适狂吟醉舞夜不休今年看雪在帝里瑶台琼树佳气浮朝囘揽辔聊四望移下五城十二楼樽中有酒翻不饮郁郁不快非怨尤吾儿娇骏未晓事问我胡不私献酬因令把笔写我意为渠吟作雪中讴昔为副使不理事待罪且免忧人忧今为谏官非冗长拾遗三馆俸入优秋来连㴻百日雨禾黍飘溺多不收如今行潦占南亩农夫失望无来麰尔看门外饥饿者徃徃殭殕填渠沟峩冠旅进又旅退曾无一字禆皇猷俸钱一月数家赋朝衣一袭几人裘安邉不学赵充国富民不作田千秋胡为碌碌事文笔歌时颂圣如俳优一家衣食仰在我纵得饱暖如狗偷况我眼昏头渐白安能隐几勤校讐何时提汝归田去卖马可易数只牛深耕浅种茍自给藜羮豆粥充饥喉黍畦锄理学元亮瓜田浇灌师秦侯素飱免作疲人蠧开卷免对古人羞未行此志吾戚戚对酒不饮抑有由斯言不敢向人道语尔小子为贻谋送晁监丞赴婺州闗市之役闗征市赋縻贤俊谁爱此官为吏隐将作晁丞于役时婺女星临海邉郡黄绢辞髙位尚卑白华行洁身犹困㑹待时来即併伸也知道在终无闷君不见路随含笑坐市中屈身岂愧丹阳尹又不见张生狂醉恋扬州冬瓜堰下甘肥遯此行况是奉皇华数丈轻舠载一家携缾下岸买竹叶挂席背风穿蓼花霜晴震泽初尝橘泉过恵山应试茶虎丘晓露灵隐雪钱塘夜潮照湖月宻排诗景在途中旋吟新句教儿童渐近金华见集旟五马来迎使者车应知骥足暂拘绊八咏楼开频启宴醉中官妓乞謌诗剡溪纸贵抄新词他年谁献子虚赋召入金门五云路因思元白在江东不似晁丞今独歩还扬州许书记家集君不见近代诗家流胡为蹇滞多穷愁孟郊憔悴死逆旅浪仙斥逐长江头张生飘泊冬瓜堰徒云轻薄万户侯浩然无成鹿门去李洞恸哭昭陵休生无风教兴王化死无勲爵贻孙谋可怜诗道日已替风骚委地何人收髙阳许公精定义独向圣朝生后嗣因将先与进九重髙歩金台曵珠履祖徳光辉圣主知府尹贤明丞相子广陵郡大古九州记室官清外三事遂令天下学诗人徒羡君家穷四始我来迎侍逰江都玳筵徃往陪欢娱遂求家集恣吟讽海波干处堆珊瑚因思贾孟数家一何苦诗鬼嗷嗷馁无主子孙沦没谁及君闲倚红莲倾渌醑草檄余闲好赋诗莫放风情忝尔祖酬处才上人我闻三代淳且质谁人熙熙谁信佛茹蔬剃发在西戎梵法不敢干华风周家子孙胡不肖奢淫惽乱际王道秦皇汉帝又杂伯亦以威刑取天下苍生哀苦不自知从此中国羡西陲无端更作金人梦万里迎来万民重为君为相犹皈依嗤嗤聋俗谁敢非若教却似周公时生民岂肯顾披缁可怜嗷嗷避征役半入金田不耕织君子之道动即穷亦有贤达藏其中上人来自九华山叩门遗我琼瑶编铮铮五轴余百篇定交仍以书为先书中不説经文中不言佛有心直欲兴文物感师自逺来相亲为师画卦成同人出门无咎非羣分袈裟墨绶何足云和冯中允炉邉偶作谁为东君掌青律故将春日连人日春日雨丝暖融融人日雪花寒慄慄雨雪寒暖苦不同可比交情去就中仲咸拥炉发歌咏古风激破浇漓风人情离合古来有召公初亦疑周公汾阳临淮本仇隙一旦分兵若亲戚四公翻覆人不讥各各操心为邦国此外诪张多为已反掌背面如千里张耳陈余不忍言魏其武安何足齿我爱中允君子心心与人交淡如水别有人间势利徒一去一就随荣枯西汉董贤方佞倖孔光迎拜卑如奴是时扬雄在东观投阁欲死无人扶有唐力士夫人死朝士执丧如丧妣是时李白放江邉憔悴无人供酒钱小人之性何所似真如蜂蝶并蝼蚁寻香逐臭茍朝昏岂愿松篁与兰茞重君誓心一何极涧底松兮陵上栢涧松陵栢有朽时我约君心无改易乌啄疮驴诗商山老乌何惨酷喙长于钉利于镞拾虫啄卵从尔为安得残我负疮畜我从去嵗谪商于行李惟存一蹇驴来登秦岭又巉岩为我䭾背百卷书穿皮露嵴痕连腹半年治疗将平复老乌昨日忽下来啄破旧疮取新肉驴号仆叫乌已飞劘觜振毛坐吾屋我驴我仆奈尔何悔不挟弹更张罗赖是商山多鸷鸟便问邻家借秋鹞鉄尔拳兮钩尔爪折乌颈兮食乌脑岂惟取尔饥肠饱亦与疮驴复仇了拍板谣麻姑亲採扶桑木镂脆排焦其数六双成捧立王母前曾按瑶池白云曲几时流落来人间梨园部中齐管絃管絃才动我能应知音审乐功何全吴宫女儿手如笋执向玳筵为乐凖数声慢仙人屐齿下云栈老狐腊月渡黄河缓歩轻轻踏冰片数声急空江雹打渔翁笠鲛人泣对水精盘满把珠玑连泻入划然一声送曲彻由基射透七重札金罍冷落閴无闻陇头冻把泉声絶律吕与我数自齐丝竹望我为宗师总驱节奏在术内歌舞之人无我欺所以唐相牛僧孺为文命之为乐句筵上狂诗送侍棊衣袄天使昔事先皇叨近侍北门西掖华清地太宗多材复多艺万几余暇翻棊势对面千里为第一独飞天蛾为第二第三海底取明珠三阵堂堂皆御制中侍宣来示近臣天机秘宻通鬼神乃知棊法同军法既戒贪心又嫌怯惟宜静胜守封疆不乐穷兵用戈甲先皇三势有深㫖岂独一枰而已矣当时受赐感君恩藏于箧笥传子孙至道年中出滁上失脚青云空怅望移典维扬日望还轩辕鼎成飞上天龙髯忽断攀不得旧朝衣上泪潺湲吾皇曲念先朝物徴归再掌西垣笔悲凉忽见红药开哭临空随梓宫出去年领郡得齐安山州僻陋在江干黄民谁识旧学士白头犹在老郎官昨日江邉天使到随例霑恩着衣袄皇华本是江南客久侍先皇对棊奕筵中偶説当年事三势分明皆记得我从失职别上台御书深锁不将来遥想棊图在私室天香散尽空尘埃今日因君聊话及翻作停杯向隅泣人生不易逢圣朝君恩未报双鬓凋金銮殿花春灼灼永熙陵树夜萧萧空叹拖肠在泥土不如䑛鼎升烟霄多病相如犹未死追思往事欲魂消星使今辰廻马首强对离筵满倾酒悲歌一曲从事书唱与朝中旧知友还杨遂蜀中集上𤣥茫昧胡为乎施设吾道生吾徒否多泰少是天意生有述作死不虚圣人忧患方演易贤者穷愁始着书尽令富贵陷逸乐蠢蠢戢戢如鸡猪冺然无物作时瑞谁识鳯皇与驺虞经史子集灿今古粉绘帝道张皇谟一言可採即不朽名姓张与日月俱乃知天心厚我辈穷辱不足形悲唿夫君擢秀在江左国小而逼何区区科名始得值兵火金陵坐见成丘墟归朝才得一賛善黜降重为县大夫彰明僻逺在蜀道又遇祅贼攻成都徒行抱印入陇氐乞食落何崎岖归来朝责作主簿朱衣暗淡鬓毛疎昨朝投我蜀中作铮然一集如琼琚杜甫悲窜吟不辍庾信悲哀情有余我逢圣代自多难漫夸三入承明庐近令编缀小畜集文笔诗赋何纷如才名官职不两立真宰折刻分毫铢郎官疎逺既未贵县吏礼数不足拘相逢且説文章乐为君酌酒焚枯鱼宋诗钞卷一宋诗钞卷二钦定四库全书宋诗钞卷二内阁中书舎人吴之振编徐铉骑省集钞徐铉字鼎臣㑹稽人与弟锴未弱冠以文行称仕南唐三主厯官至吏部尚书右仆射机命制诰咸出其手文章议论与韩熙载齐名宋问罪江南请使见太祖乞存辨论不屈太祖亦嘉礼之后随后主归宋授太子率更令改左散骑常侍累封东海郡开国侯检校工部尚书卒年七十六精于篆𨽻修许氏説文自撰韵谱江南冯延已曰凡人为文皆事竒语不尔则不足观惟徐公率意而成自造精极诗冶衍遒丽具元和风律而无淟涊纤阿之习初嗣主以谗贬移饶州适周世宗兵过淮铉即榜小舟归昇州赋诗有云一夜黄星照官渡本初何面见田丰其伉直如此大梁以后气稍衰苶矣盖情郁为声悽楚宛折则难言之意多焉寒食宿陈公塘上垂杨界官道茅屋倚髙坡月下春塘水风中牧䜿歌折花闲立久对酒逺情多今夜孤亭梦悠扬奈尔何登甘露寺北望京口潮来曲岸平海门风起浪花生人行沙上见日影舟过江中闻橹声芳草逺迷扬子渡宿烟㴱映广陵城游人乡思应如橘相望须含两地情京口江际弄水退公求静独临川扬子江南二月天百尺翠屏甘露阁数帆晴日海门船波澄濑石寒如玉草接汀苹緑似烟安得乗槎更东去十洲风外弄潺湲重游木兰亭缭绕长堤带碧浔昔年游此尚青衿兰桡破浪城阴直玉勒穿花苑树深宦路尘埃成久别仙家风景有谁㝷那知年长多情后重凭阑干一独吟送魏舎人仲甫为蕲州判官从事蕲春兴自长蕲人应识紫微郎山资足后抛名路莼菜秋来忆故乡以道卷舒犹自适临戎谈笑固无妨如闻郡阁吹横笛时望青谿忆野王宿蒋帝庙明日游山南诸寺便返城闉尚未甘更从山北到山南花枝似雪春虽半桂魄如眉日始三松盖遮门寒黯黯栁丝妨路翠毶毶登临莫怪偏留恋游宦多年事事谙爱敬寺有老僧尝游长安言秦雍间事厯厯可聼因赠此诗兼示同行客白首栖禅者尝谈灞浐游能令过江客偏起失乡愁室倚桃花崦门临杜若洲城中无此景将子剰淹留和殷舎人萧员外春雪万里春阴乍履端广庭风起玉尘干梅花岭上连天白蕙草堦前特地寒晴去便为经嵗别兴来何惜彻宵看此时鸳侣皆闲暇赠答诗成禁漏残从兄龙武将军殁于邉戍过旧营宅作前年都尉没邉城帐下何人领旧兵徼外瘴烟沉鼓角山前秋日照铭旌笙歌却返乌衣巷部曲皆还细栁营今日园林过寒食马蹄犹拟入门行景阳台懐古后主亡家不悔江南异代长春今日景阳台上闲人何用伤神寄驾部郎中贱子乖慵性频为省直牵交亲每相见多在相门前君独疎名路为郎过十年炎风久成别南望思悠然秋日雨中与萧賛善访殷舎人于翰林座中作野出西垣歩歩迟秋光如水雨如丝铜龙楼下逢闲客红药堦前访旧知乱㸃乍滋承露处碎声因想滴蓬时银台锁入须归去不惜余欢尽酒巵和明道人宿山寺闻道经行处山前与水阳磬声深小院灯影迥髙房落宿依楼角归云拥殿廊羡师闲未得早起逐班行晩归暑服道情出烟街薄暮还风清飘短袂马健弄连环水静闻归橹霞明见逺山过从本无事从此渉旬间除夜寒灯耿耿漏迟迟送故迎新了不欺往事并随残歴日春风宁识旧容仪预慙嵗酒难先饮更对乡傩羡小儿吟罢明朝赠知已便须题作去年诗正初答钟郎中见寄髙斋迟景雪初晴风拂乔枝待早鸎南省郎官名籍籍东邻妓女字英英流年倐忽成陈事春物依稀有旧情新嵗相思自过访不烦虚左逺相迎江舎人宅筵上有妓唱和州韩舎人歌辞因以寄良宵丝竹偶成欢中有佳人俯翠鬟白雪飘飖传乐府阮郎憔悴在人间清风朗月长相忆佩蕙纫兰早晩还深夜酒空筵欲散向隅惆怅鬓堪斑寒食日作厨冷烟初禁门闲日更斜东风不好事吹落满庭花过社纷纷燕新晴淡淡霞京都盛游观谁访子云家贺殷游二舎人入翰林江给事拜中丞清晨待漏独徘徊霄汉悬心不易裁阁老深严归翰苑夕郎威望拜霜台青绫对覆蓬壶晩赤棒前驱道路开犹有西垣㕔记在莫忘同草紫泥来送欧阳太监游庐山家家门外庐山路惟有夫君乞假逰案牍乍抛公署晩林泉已近洞天秋海潮尽处逢陶石江月圆时上庾楼此去萧然好长往人间何事不悠悠秋日卢龙村舎置却人间事闲从野外游树声村店晩草色古城秋独鸟飞天外闲云度陇头姓名君莫问山木与虚舟和萧郎中小雪日作征西府里日西斜独试新炉自煮茶篱菊尽来低覆水塞鸿飞去逺连霞寂寥小雪闲中过斑驳轻霜鬓上加算得流年无奈处莫将诗句祝苍华中书相公谿亭闲宴依韵雨霁秋光晩亭虚野兴廻沙鸥掠岸去溪水上堦来客傲风欹帻筵香菊在杯东山长许醉何事忆天台寄饶州王郎中效李白体珍重王光嗣交情尚在不芜城连宅住楚塞并车游别后官三改年来嵗六周银钩无一字何以缓离愁寄歙州吕判官任公郡占好山川谿水萦廻路屈盘南国自来推胜境古人此地作郎官风光适意须留恋禄秩资贫且喜欢莫忆班行重廻首是非多处是长安宣威苖将军贬官后重经故宅蒋山南望近西坊亭馆依然鏁院墙天子未尝过细栁将军㝷已戍炖煌欹倾怪石山无色零落圆荷水不香为将为儒皆寂寞门前愁杀马中郎附池州薛郎中书因寄歙州张员外新安从事旧台郎直气多才不可忘一旦江山驰别梦几年簮绂共周行岐分出处何方是情共穷通此义长因附邻州寄消息接舆今日信为狂寄江都路员外吾兄失意在东都闻説襟懐任所如已纵乖慵为傲吏有何闗键制豪胥县斋晓闭多移病南亩秋荒忆遂初知道故人相忆否稽康不得嬾修书送应之道人归江西曾骑竹马傍洪崖二十余年变物华客梦等闲过驿阁归㠶遥羡指龙沙名题小篆矜垂露诗作呉吟对绮霞嵗暮定知廻未得信来凭为寄梅花临石歩港碕岸随萦带微风起细涟緑阴三月后倒影乱峰前吹浪游鳞小黏苔碎石圆㑹将腰下组换取钓鱼船病题二首性灵慵懒百无能惟被朝参遣夙兴圣主优容恩未答丹经疎阔病相陵脾伤对客偏愁酒眼暗看书每愧灯进与时乖不知退可怜身计漫腾腾人间多事本难论况是人间懒慢人不解养生何怪病已能知命敢辞贫向空咄咄烦书字与世滔滔莫问津金马门前君识否东方曼倩是前身寄江州萧给事夕郎忧国不忧身今向天涯作逐臣魂梦暗驰龙阙曙啸吟闲绕虎谿春朝车载酒过山寺谏纸题诗寄野人惆怅懦夫何足道自离羣后已同尘和州酬江中丞见寄贾傅南迁久江闗道路遥北来空见雁西去不如潮䑕穴依城社鸿飞在泬寥髙低各有处不拟更相招和钟郎中送朱先辈还京垂寄分司洗马无人问词客殷勤辍棹过苍藓满庭行径小髙梧临槛雨声多春愁尽付千杯酒乡思遥闻一曲歌且共胜游消永日西冈风物近如何送郝郎中为浙西判官大藩从事本优贤幕府仍当北固前花绕楼台山倚郭寺临江海水连天恐君到即忘归日忆我游曽厯二年若许他时作闲伴殷勤为买钓鱼船陪王庶子游后湖涵虚阁悬圃清虚乍过秋看山㝷水上兹楼轻鸥的的飞难没红叶纷纷晩更稠风卷㣲云分逺岫浪揺晴日照中州跻攀况有承华客如在南皮奉胜游栁枝辞十二首把酒凭君唱栁枝也从丝管遽相随逢春只合朝朝醉记取秋风叶落时南园日暮起春风吹散杨花雪满空不惜杨花飞也得愁君老尽脸邉红陌上朱门栁映花帘钩半卷緑阴斜凭郎暂驻青骢马此是钱塘小小家夹岸朱颜栁映楼緑波平幔带花流歌声不出长条宻忽地风囘见綵舟老大逢春总恨春緑杨阴里最愁人旧游一别无因见嫩叶如眉处处新蒙蒙堤岸栁含烟疑是阳和二月天醉里不知时节改漫随儿女打秋千水阁春来乍减寒晓粧初罢倚阑干长条乱拂春波动不许佳人照影看栁岸烟昏醉里归不知深处有芳菲重来已见花飘尽唯有黄鸎啭树飞此去仙源不是遥垂杨深处有朱桥共君同过朱桥去宻映垂杨聼洞箫暂别扬州十度春不知光景属何人一帆归客千条栁肠断东风扬子津仙乐春来按舞腰清声偏似傍娇娆应縁鸎舌多情赖长向双成説翠条鳯笙临槛不能吹舞袖当筵亦自疑惟有美人多意绪解衣芳态画双眉贬官秦州出城作浮名浮利信悠悠四海干戈痛主忧三谏不从为逐客一身无累似虚舟满朝权贵皆曾忤绕郭林泉已徧游唯有恋恩终不改半程犹自望城楼过江别路知何极离肠有所思登舻望程逺摇橹过江迟断岸烟中失长天水际垂此心非橘柚不为两乡移赠维扬故人东京少长认维桑书劒谁家入帝乡一事无成空放逐故人相见重凄凉楼台寂寞官河晩人物稀疎驿路长莫怪临风惆怅久十年春色忆维扬秦州道中却寄东京故人风𦂳雨凄凄川廻岸渐低吴州林外近隋苑雾中迷聚散纷如此悲欢岂易齐料君残酒醒还聼子规啼得浙西郝判官书未及报闻燕王移镇京口因寄此诗问方判官田书记消息秋风海上久离居曾到刘公一纸书淡水心情长若此银钩踪迹更无如尝忧座侧飞鸮鸟未暇江中觅鲤鱼今日京吴建朱邸问君谁共曵长裾王三十七自京垂访作此送之失乡迁客在天涯门揜苔垣向水斜只就鳞鸿求逺信敢言车马访贫家烟生栁岸将垂缕雪压梅园半是花惆怅明朝樽酒散梦魂相送到京华寒食成判官垂访因赠当年寒食在京华今嵗清明在海涯逺巷蹋謌深夜月隔墙吹管数枝花鸳鸾得路音尘濶鸿雁分飞道里賖不是多情成二十断无人解访贫家送客至城西望圗山因寄浙西府中牧叟邹生笑语同莫嗟江上聼秋风君看逐客思乡处犹在图山更向东九日雨中茱茰房重雨霏微去国逢秋此恨稀目极暂登台上望心遥长向梦中归荼蘼路逺愁霜早兄弟乡遥羡雁飞唯有多情一枝菊满杯颜色自依依寄外甥苖仲武放逐今来瘴海邉亲情多在鳯台前且将聚散为闲事须信华枯是偶然蝉噪疎林村倚郭鸟飞残照水连天此中唯欠韩康伯共对秋风咏数篇寄从兄宪兼示二弟别路吴将楚离忧弟与兄断云惊晩吹秋色满孤城信逺鸿初下郷遥月共明一枝栖未稳囘首望三京附书与钟郎中因寄京妓越賔暮春桥下手封书寄向江南问越姑不道诸郎少欢笑经年相别忆侬无亚元舎人不替深知猥贻佳作三篇清絶不敢轻酬因为长歌聊以为报未竟复得子乔校书示问故兼寄陈君庶资一笑耳海陵城里春正月海畔朝阳照残雪城中有客独登楼遥望天邉白银阙白云阙下何英英雕鞍绣毂趋承明阊门晓辟旌旗影玉墀风细佩环声此处追飞皆俊彦当年何事容疵贱懐鈆昼坐紫微宫焚香夜直明光殿王言简静官司闲朋好殷勤多往还新亭风景如东洛邙岭林泉似北山光阴暗度盃盂里职业未妨谈笑间有时邀賔复携妓造门不问都非是酣歌叫笑惊四隣赋笔纵横动千字任他银箭转更筹不怕金吾司夜吏可怜诸贵贤且才时情物望两无猜伊余独禀狂狷性褊量多言仍薄命吞舟可漏岂无恩负乗自贻非不幸一朝削迹为迁客旦暮青云千里隔离鸿别雁各分飞折栁攀花两无色卢龙渡口问迷津瓜歩山前送暮春白沙江上曾行路青林花落何纷纷汉皇昔幸囘中道极目牛羊卧芳草旧宅重游尽隟荒故人相见多衰老禅智寺山光桥风瑟瑟兮雨萧萧行杯已醒残梦断征途未极离魂消海陵郡中陶太守相逢本是随行旧乍申拜起已开眉却问辛勤还执手精庐外榭最清幽一税征车聊驻留闭门思过谢来客知恩省分寛离忧郡斋胜境有后池山亭茵阁互参差有时虚左来相召举白飞觞任所为多才太守能挝鼓醉送金船问歌舞酒酣耳热眼生花暂似京华欢㑹处归来旅馆还端居清风朗月夜窻虚骎骎流景嵗云暮天涯望断故人书春来凭槛方叹息仰头忽见南来翼足繋红牋堕我前引颈长鸣如有言开缄试读相思字乃是多情乔亚元短韵三篇皆丽絶小梅寄意情偏切金兰投分一何坚银钩置袖终难灭醉后狂言何足竒感君知己不相遗长卿曾作美人赋𤣥成今有责躬诗报章欲托还京信笔拙纸穷情未尽珍重芸香陈子乔亦解贻书逺相问宁须买药疗羁愁只恨无书消鄙吝游处当时靡不同欢娱今日两成空天子尚应怜贾谊时人未要嘲扬雄曲终笔阁缄封已翩翩驿骑行尘起寄向中朝谢故人为説相思意如此送蒯司録归京早年间有蒯先生二十余年道不行抵掌曾论天下事折腰犹忤俗人情老还上国欢娱少贫聚归嵴结束轻迁客临流倍惆怅冷风黄叶满山城还过东都留守周公筵上赠座客贾生三载在长沙故友相思道路賖已分中年甘寂寞岂知今日返京华麟符上相恩偏厚隋苑留欢日欲斜明旦江头倍惆怅逺山芳草映残霞送杨郎中唐员外奉使湖南江邉微雨栁条新握节含香二使臣两绶对悬云梦日方舟齐泛洞庭春今朝草木逢新歴昨日山川满战尘同是多情懐古客不妨为赋弔灵均和表弟包颕见寄平生中表最情亲浮世那堪聚散频谢朓却令归省阁刘桢犹自卧漳濵旧游半似前生事要路多逢后进人且喜新吟报强健明年相望杏园春使浙西先寄燕王侍中京江风静喜乗流极目遥瞻万嵗楼喜气茏葱甘露晩水烟波淡海门秋五年不见鸾台长明日将陪兔苑游欲问平津门下吏相君还许吐茵不驿中七夕七夕雨初霁行人正忆家江天望河汉水馆折莲花独坐凉何甚㣲吟月易斜今年不乞巧钝拙转堪嗟赠浙西顾推官盛府賔寮八十余闭门髙卧兴无如梁王苑里相逢早润浦城中得信疎狼籍盃盘重㑹面风流才调一如初愿君百嵗犹强健他日相㝷隐士庐邵伯埭下寄南邮陈郎中故人相别动经年候馆相逢倍惨然顾我饮冰难辍棹感君扶病为开筵河湾水浅翘秋鹭栁岸风微噪暮蝉欲识酒醒魂断处谢公祠畔客亭前谪居舒州累得韩髙二舎人书作此寄之三峰烟霭碧临谿中有骚人理钓丝㑹友少于分袂日谪居多却在朝时丹心厯厯吾终信俗虑悠悠尔不知珍重韩君与髙子殷勤书札寄相思和张先辈见寄二首去国离羣掷嵗华病容憔悴媿丹砂谿连舎下衣长润山带城邉日易斜几处垂钩依野岸有时披褐到邻家故人书札频相慰谁道西京道路賖清时沦放在山州卭杖纱巾处处游野日苍茫悲鵩舎水风阴湿弊貂裘鸡鸣候旦宁辞晦松节凌霜几换秋两首新诗千里道感君情分独知丘印秀才至舒州见㝷别后寄诗依韵和羁游白社身虽屈髙歩词塲道不卑投分共为知我者相㝷多媿谪居时离懐耿耿年来梦厚意勤勤别后诗今日谿邉正相忆雪晴山秀栁丝垂送彭秀才贾生去国已三年短褐闲行晥水邉尽日野云生舎下有时京信到门前无人与和投湘赋媿子来浮访戴船满袖新诗好回去莫随骚客醉林泉移饶州别周使君正怜东道感贤侯何幸南冠脱楚囚晥伯台前收别宴乔公亭下舣行舟四年去国身将老百郡徴兵主尚忧更向鄱阳湖上去青衫憔悴泪交流避难东归依韵和黄秀才见寄慼慼逢人问所之东流相送向京畿自甘逐客纫兰佩不料平民着战衣树带荒村春冷落江灯霁色雾霏㣲时危道丧无才术空首徘徊不忍归詶郭先辈太原郭夫子行髙文炳蔚弱龄负世誉一举淤月窟仙籍及我窜羣舒向风心郁郁归来暮江上云雾一披拂雷雨不下施犹作池中物念君介然气感时思奋发示我数篇文与我争驰突綵缛粲英华理深剖肌骨古诗尤精奥史论皆宏拔举此措诸民何忧民不活吁嗟吾道薄与世长迂濶顾我徒有心数竒身正诎论兵属少年经国须儒术夫子无自轻苍生正愁疾和集贤钟郎中石渠册府神仙署当用明朝第一人腰下别悬新印绶座中皆是故交亲龙池树色供清景浴殿香风接近邻从此翻飞应更逺徧㝷三十六天春送黄梅江明府封疆多难正经纶台阁如何不用君江上又劳为小邑箧中徒自有雄文书生胆气人谁信逺俗謌謡主不闻一首新诗无限意再三吟咏向秋旻和萧郎中五日见寄细雨轻风采药时褰帘隐几更何为岂知泽畔纫兰客来赴城中角黍期多罪静思如剉檗赦书才聼似含饴谢公制胜常闲暇愿接西川敌手碁送黄秀才姑熟辟命世乱离情苦家贫色养难水云孤棹去风雨暮春寒幕府才方急骚人泪未干何时王道泰万里看鹏抟送王四十五归东都海内兵方起离筵泪易垂怜君负米去惜此落花时想忆凭来信相寛指后期殷勤手中栁此是向南枝梦游三首魂梦悠扬不奈何夜来还在故人家香蒙蜡烛时时暗户映屏风故故斜檀的慢调银字管云鬟低缀折枝花天明又作人间别洞口春深道路賖绣幌银屏香霭间若非魂梦到应难牕前人静偏宜夜户内春浓不识寒蘸甲逓觞纎似玉含词忍笑腻于檀锦书若要知名字满县花开不姓潘南国佳人字玉儿芙蓉双脸逺山眉仙郎有约长相忆阿母无猜不得知梦里行云还倐忽暗中擕手乍疑迟因思别后闲窻下织得廻文几首诗和翰长闻西枢副邻居夜晏开筵别有邻居兴卜夜应怜禁漏长旧友不期争命驾新姬凭宠剩传觞香烟结雾笼金鸭烛焰成花照杏梁京邑衣冠多胜赏鲈鱼争敢道思乡和清源太保寄湖州潘郎中老大离羣一倍愁谿山风物且淹留醖成春酒谁斟酌抄得新书自校讐莫似牧之矜旷逹须教子重让风流恩门旧忿知难忘题取新诗上郡楼送蒯员外东游旧治百嵗犹强健知君即地仙孤飞下华表太息问桑田故吏今谁在髙名昔共传伊余亦遗老相送一澘然送王监丞之厯阳叹息曾游处江邉故郡城青襟空皓首往事似前生緑绶看重绾年衰俱近道莫话别离情奉和武舎人寄赠文懿大师旧国荒凉成危脆似琉璃髙人独喜阳师在手把新文数道碑文似春花铺晓陌思如泉涌注长江诗情道性浑无梦频见残灯照曙窻已洁心源超世表却縁诗句有时名初闻行业如耆宿及见容颜是后生和钱祕监与邉筵上诗题共笔牀罇前酒兴话髙阳心清自觉官曹简院静先知节候凉南国少年推贵重东堂前辈让贤良好看双鳯追飞去胡粉新涂紫界墻送周郎中还司忆在庐山始识君当时唯拟共眠云那知身计闗前定却向人间逐世纷紫阁峰前欣欲往银台门里叹离羣青囊旧有登真诀莫遣闲人取次闻送髙先辈南归乡国悲前事风光属后生名从天上得身入故都行草色初裁绶鹏飞不算程自怜枯朽思相送剰含情送曾秀才涂水神仙宅仙山夹县楼吾孙好诗句归咏故乡秋紫竹遮书幌红蕉拂钓舟东堂有平路莫谒外诸侯寄玉笥山沈道士珍重江南沈鍊师未曾相识久相思已全真气能从俗不坠家风善赋诗玉笥共游知早晩金貂回顾觉喧卑多慙书札遥相问更望刀圭换白髭和萧少卿见庆新居湘浦懐沙已不疑京城赐第岂前期鼓声到晩知坊逺山色来多与静宜簮履尚应怜故物稻粱空自媿华池新诗问我偏饶思还念鹪鹩得一枝又和惊蓬偶驻知多幸断雁重联惬素期当户小山如旧识上墙幽藓最相宜清风不去因裁竹隙地无多也凿池更喜良邻有佳树绿阴分得近南枝送彭秀才南游问君孤棹去何之玉笥春风楚水西山上断云分翠霭林间晴雪入澄溪琴心酒趣神相㑹道士仙童手共携他日时清更随计莫如刘阮洞中迷和明上人除夜见寄酌酒围炉久愁襟黙自增长年逢嵗暮多病见兵兴夜色开庭燎寒威入砚冰汤师无别念吟坐一灯凝送从兄赴临川幕梁王籍宠就东藩还召邹枚坐兔园今日好论天下事昔年曾受主人恩石头城下春潮满金柅亭邉绿树繁唯有音书慰离别一杯相送别无言宋诗钞卷二宋诗钞卷三钦定四库全书宋诗钞卷三内阁中书舎人吴之振编韩琦安阳集钞韩琦字稚圭相州安阳人弱冠举进士名在第二方唱名太史奏日下五色云见累官至右仆射侍中厯仪卫魏三国公出备两镇辅三朝立二帝决大䇿安社稷制西夏出入将相事具史传不载卒年六十八大星陨于治所枥马皆惊单赠尚书令谥忠献诗率臆得之而意思深长有鍜錬所不及理趣流露皆贤相识度其题刘御药画册语云观画之术唯逼真而已得真之全者絶也得多者上也非真即下矣人谓此术不独观画即可观人物窃谓唯诗亦然魏公勲业彪炳直无暇于笔墨争长然语窥阃奥无他此道得也夜合俗人之爱花重色不重香吾今得真赏以矫时之常所爱夜合者清芬异衆芳叶叶自相对开敛随阴阳不惭厯草滋独擅尧堦祥得此合欢名忧忿诚可忘茸茸红白姿百和从风飏沉水燎庭槛薰陆纷缨裳弥月固未歇况兹夏景长凡目不我贵馥烈徒自将仲尼失灭明史迁疑子房以貎不以行举世同悲伤予欲先馨徳羣艶孰可方直饶妖牡丹须让花中王蜂虿事小不可忽义或戒蜂虿蜂虿之中人始意脱已害人兮怒一虫为报速睚眦白昼擿危巢夜独穷纤介必获而后已立死以为快彼诚蓄㣲毒谓已有所赖失于小不忍而自取糜壊吁嗟阴巧徒毒迈蜂虿大包潜中善良断腕未足骇小或一身危甚则家族逮渊㣲如鬼神无隙可漏败君子被戕贼守道不为怪有时丑迹露事或无可柰一旦吾道行乃置之度外使其自愧缩似不容覆载非力不足较赖有盛徳在隂巧既常幸蜂虿胡不贷啄木剥剥复卜卜意若念两木营营求蠧心未获空我腹或露一裆红或展双翅緑㨗縁都卢槿响弄羯鼓曲捜索不知疲利觜信摧秃忽尔破姦穴种类无遗族内孽固难辨一发知潜伏彼实害珍材尽殄此非酷直疑天意深不使嗜粱肉専为衆蠧仇待饫弗与足如令知庻味恣择虫与粟杞梓任阴贼长喙罢攻触饱食作羣飞时下泉沼浴归鸣凉树隂暮趂髙枝宿来鳯来鳯趋社期翩若天外至徘徊大厦间汲汲营巢意中心有所託自谓得其地衔泥两吻疮旦暮不少憩主人爱髙堂病尔如疣赘尔巣屡肤寸长挺輙摧坠胡为不识嫌又续前功弃何处无蓬茆自足为生计不尔卵而覆其祸愈非细予既伤尔愚窃复探尔志孜孜不忍去欲动主人义万一怜其勤庶获息我类巨栋既不挠出处安且贵其能无报乎唯守信无贰年年应候来驯狎如儿稚双双轩户前为君作嘉致不学君家客去就惟势利㣲羽一知归至死不他诣答孙植太博后园宴射花稍㸃红牙緑茁宴亭爽垲堋云列唿賔习射次序升体裁人人矜勇挃六钧力副百中艺由基注目老羿拽支左屈右何太工象弭急收如列缺须㬰一镝入鹄心画皷连轰尽声喝后者审固意愈精有时大唿噼箭筈惜哉最是毫釐差彩侯似动笴㣲撇分明角胜各记晕将终或为一箭夺当筵主筹令难犯大白时举出正罚此礼自古尤所重矍圃去留宜有别五善大抵主和容不止穿杨与穿札因忆当年黠羌叛非才误授将军钺帐下貔貅十万师力过生犀心似鐡大仁未许覆兇巢饬谨封垂御侵越悍夫勐士志待骋贮填愤气何由洩正值髙秋天气寒塞塲霜重严风刮约束偏禆整队兵旌旗烁电戈矛雪驱出长郊閲竒阵离合应麾皆有节次引精鋭较絶技控弦命中无虚发气豪马健走危坡直下千㝷未尝蹷收军校猎围平原犬顺人唿鹰解绁山麋冲轶犯劲矢冈兔奔逃迷狡穴大鵰盘空不轻搏老狐仰视肝胆裂驻鞍赏获犒部曲浪泻酒车轮染血将军未酣衆心醉耳后风生鼻头热此日淮藩奉寛诏朱轮慢碾行春辙铃索声沉讼牒稀优游大司养疎拙斜蒿青青鲚鲙新公醪香重醅才拨射堂对客且相娱不妨乐事陶嘉月襟懐聊与水云闲梦魂犹寄闗山濶逢辰未立赫然勲破的求功真琐屑欲得心如外貎欢报国之诚尽摅豁广陵大雪淮南常嵗冬犹燠今年阴沴何严酷黒云漫天一月昬大雪飞扬平压屋风力轩号助其势摆撼琳琅摧冻木通宵彻昼不暂停堆积楼台满溪谷有时造出可怜态栁絮梨花乱纷扑乗温变化雨声来度日堦庭恣淋漉几萦寒霰不成丝骤集疎檐还挂瀑蛰蛙得意欲跳掷幽鹭无情成挫辱罾鱼江叟冰透蓑卖炭野翁泥没辐闾阎细民诚可哀三市不喧游手束牛衣破解突无烟饿犬声微饥子哭我闻上天主时泽亦有常数滋农谷膏润均于一嵗中是谓年丰调玉烛此来盛冬过尔多却虑麦秋欠霑足太守忧民仰天祝愿嘘氛霾看晴旭望晴不晴无奈何拥被醉眠头更缩和袁陟节推龙兴寺芍药广陵芍药真竒美名与洛花相上下洛花年来品格卑所在随人趂髙价接头着处骋新妍轻去本根无顾借不论姚花与魏花只供俗目陪妖姹广陵之花性絶髙得地不移归造化大豪大力或强迁费尽拥培无艶冶东君固是花之主千苞万蕚从荣谢似矫东君汎爱心枉杀春风不肯嫁遂令天下走香名髣髴丹青竞夸诧以此扬花较洛花自合扬花推定霸其间絶色可粗陈天工着意诚堪讶仙家冠子镂红云金线粧治无匹亚旋心体弱不胜枝寳髻欹斜犹堕马冰雪肌肤一缬斑新试守宫明似赭双头两两最多情象物更呈鞍面窊楼子亭亭欠姿媚特有怪状堪图写见者方知画不真未见直疑传者诈前贤大欲巧赋咏片言未出心先怕天上人间少其比不似余芳资假借我来淮海渉三春三访龙兴旧僧舎问得龙兴好事僧毎嵗看承不敢暇后园栽植虽甚蕃及见花成由取舍出羣标致必惊人方徙矮坛临大厦客来只见轩槛前国艳天姿相照射因知灵种本自然须凭精识能陶冶君子果有育材心请示维扬种花者苦热皇祐辛夘夏六月朔伏暑始伏之七日大热极炎苦赫日升扶桑焰焰指亭午阳乌自焦铄垂翅不西举炙翻四海波天地入烹煮蛟龙窜潭穴汗喘不敢雨雷神抱桴逃不顾车裂皷岂无堂室深气郁如炊釡岂无台榭髙风毒如遭蛊直疑万类繁尽欲变脩脯尝闻崑阆间别有神仙宇雷散涤烦襟玉浆清浊腑吾欲飞而往于义不独处安得世上人同日生毛羽答章望之秘校恵诗求古瓦砚魏宫之废知几春其间万事成埃尘唯有昭阳殿瓦不可壊埋没旷野迷荒榛陶甄之法世莫得但贵美璞踰方珉数百年来取为砚墨光烂发波成轮求之日盛得日少片材无异圭璧珍巧工近嵗知衆寳杂以假伪窥钱缗头方面凸槩难别千百未有三二真我来本邦责邺令朝搜暮索劳精神遗基壊地徧刓窟始获一瓦全元淳藓斑着骨尚干翠夜雨㸃渍痕如新当时此复近檐熘印以篆字花其唇磨砻累日喜成就要完旧质知无伦吾才寡陋不足称思与好古能文人好古能文今者谁武宁秘书章表民无诗尚欲两手拊何况大雅之奏闻铿纯答陈舜俞推官恵诗求全瓦古砚邺宫废瓦埋荒草取之为砚成坚好求者如麻几百年宜乎今日难搜讨吾邦匠巧世其业能辨瓌竒幼而老随材就噐固不遗大则梁栋细棼橑必须完者始称珍何殊巨海㝷三岛荆人之璧尚有瑕夏后之璜岂无考况乎此物出坏陶千耕万斸常翻搅吾今所得不専全秘若英瑶借文缫君诗苦择未如意持赠只虞笑絶倒君不见镇圭尺二瑁四寸大小虽异皆君寳观胡九龄员外画牛丹青之笔夺造化能者几何登品録蛟龙狞恶鬼神怒更工不接时人目有形之物至者稀是否难欺衆所瞩綘台胡掾文章外偏向画牛其好酷海内驰名三十年得者珍藏过金玉老来才始着青衫养亲不及朝家禄前日野服忽相过云访恩知走京毂㣲风入指未能画示我蜡本数十幅採摭诸家百余状毫端古意多含蓄鬭者取力全在角卧者称身全在腹立者髣髴精神慢背者分数头项促行者动作皆得羣乳者顾视真怜犊当流泅戏益自在欲走或疑犹蓄缩从容饮啮得天真荷鞭时有童儿牧或横一笛坐牛背便是无声太平曲江天雨雪易溟蒙风势掀号摧古木欹斜蓑笠趂牛归萧疎暮景烟村宿竒哉胡掾老笔不可到戴叟重生须死伏吾观诸牛之态虽尽妙尚有所遗思未熟牛于生民功最大不画牛功牛亦辱胡君胡君聼我言别选轻绡成巨轴写出区区耒耜勤贵知天下由吾方食足次韵和子渊学士春雨天幕沉沉淑气温雨丝轻软坠云根洗开春色无多润染尽花光不见痕寂寞画楼和梦锁依㣲芳树过人昬堂虚座宻珠帘下试问淳于醉几罇和春卿学士栁枝词五阕楼前轻雪未全消偷得春光入嫩条似向东风犹绰约可能浑忘舞时腰陌闲宫古緑烟迷惹尽春愁困拂堤却为多情足离恨故教沟水亦东西章台风晓起新眠寒食轻阴未雨天无限青丝拂游骑一生芳意负金鞭淡烟轻日簇谁家㣲出青旗一带斜对景似嫌春意老更摇疎影扫残花画桥南北水连天才聼莺声乂晩蝉长使离魂容易断春风秋月自依然和春卿学士上元罢灯丝竹沉声月泛波警宵方喜罢谁何楼深酒宻客留易路逺香残人去多寒烛倚莲犹结泪淡云归陇不停歌那知梦稳瀛州上正是钧天九奏和再赋栁枝词二阕曲江风暖晓阴斜翠色相宜拂钿车自是春眠慵未起日髙人困又飞花叶叶新长约黛蛾丝丝轻软任风梭啼莺便学歌喉啭知是春来舞意多上已逺道今逢祓禊辰雨余风物一畨新等闲临水还思旧取次看花便当春絮雪暖迷西苑路车雷晴起曲江尘台英正约㝷芳㑹谁是山阴作序人寓目拥传修途倦逢春旅思长逺烟含树色细雨起尘香陇麦成行緑林莺并对黄扬鞭聊自慰举目见韶光使囘戏成専对慙非出使才拭圭申好敛旌囘礼烦偏苦元正拜户大犹轻永夀杯欹枕顿无归梦扰据鞍潜觉旅懐开明朝便是侵星去不怕东风拂面来栁絮二阕惯恼东风不定家髙楼长陌奈无涯一春情绪空撩乱不是天生稳重花絮雪纷纷不自持乱愁萦困满春晖有时穿入花枝过无限蜂儿作坠飞中秋月月满中秋夜人人惜最明悲欢徒自感圆缺本无情天外有相忆世间多不平嫦娥难借问寂寞趂西倾谢丹阳李公素学士恵鹤髙笼携得意何勤玉树慙无可待君只爱羽毛欺白雪不知魂梦託青云孤标直好和松画清夜偏宜带月闻自有三山归去路莫辞时暂处鸡羣重九㑹光化二园谁言秋色不如春及到重阳景自新随分笙歌行乐处菊花茰子更宜人春晴霁色破春昬髙楼日未曛林稍零旧雨山顶入残云醉粉匀花颊风罗皱水纹踏青人误约芳思几纷纷春霖咫尺东郊路春霖絶未通销闲生奕思醒睡费茶功楼迥昬昬露窗寒霎霎风待晴桑陌上五马恣璁珑登西大悲阁蔼蔼西蓝阁烦襟一望开山川归盛徳姦杰委沉埃城迥云连堞峰闲草蔽台谁知太守意不为纳凉来新馆宴宇新成苦未嘉忽膺朝委易军牙张侯暂喜留欢客开槛凭谁种好花北沼不难平钓岸西风犹欠入窻纱后贤政敏多余暇髙㑹何妨月影斜北塘避暑尽室林塘涤暑烦旷然如不在尘寰谁人敢议清风价无乐能过白日闲水鸟得鱼长自足岭云含雨只空还酒阑何物醒魂梦万柄莲香一枕山发白有感区区邉朔有何成三失流年只自惊无一事来头尚白白人头处岂堪行感事一来邉障地走马过三秋万绪事常扰九分春又休鸎花谁在目霜雪只侵头纵得风光住风光可奈忧北塘春雨叶叶轻云帐薄罗坐看膏泽洒庭柯风前芳杏红香减烟外垂杨緑意多声落檐牙飞短瀑㸃匀池面起圆波晴来西北凭栏望拂黛遥峰濯万螺寄题广信军四望亭西北云髙拂女墙危亭虚豁望中长田间堤陌成新险天外江川是旧疆古道入秋漫黍稷逺坡乗晩下牛羊凭栏多少无言恨不在归鸿送夕阳閲古堂前植菊二本九月十八日花犹未开因以小诗嘲之只趂重阳选菊栽当栏殊不及时开风霜日𦂳犹何待甚得迎春见识来后园闲歩池圃足髙趣公余事少闗幽禽声自乐流水意长闲近竹花终俗过栏草费删心休谁似我官府有青山观稼囘北园席上郊原飞隼拂晴霓秋入丰年自惨悽尝酒管絃先社集捺弮禾黍极云齐雪铺荞麦花漫野黛抺蔓菁菜满畦区脱狴牢无一事山翁赢得醉如泥壬辰重九即席中山风物有前縁经赏重阳第五年莫为素毛悲晩嵗且吹黄菊酌芳筵退求僻郡疑邀宠甘老穷邉似好权笑问此身何计是不如嘉节倒垂莲离天威驿早发天威驿深春尚薄寒龙蛇盘道路波浪卷峰峦古木隂初绕新流势未湍忠臣方叱驭更险不辞难过故闗晓入并州路羣芳夹故闗前驺驱弩过别境荷戈还古戍余荒堞新耕入乱山时平民自适白首乐农闲出山口待晓出山口溟蒙雨乍晴始知经尽险终得坦然平草树开春意川原经眼明吏民当自信竹马不须迎次韵和都运崔谏议寄示立春前一日宿岚谷山程絶色风霜正树威不知韶律起从㣲十千酒且迎春酌五九寒须伴腊归破屐好山连日上费诗娇雪看人飞属封所过皆䝉恵民吏应如挟纩衣六月六日雨后过岳庙游从封寺观稼席上暑雨频经信宿休近郊方出释潜忧虽妨麦始三停获且见苗知一半收神岳怖民藏电雹老僧凭寺偃蛟虬佳游况遇从丰谶好饬千仓待有秋北园秋雨轻雨来秋晩郊园对客樽暂和春气味将冷雪胚浑声入闗榆苦阴纒塞岭昬黄花应自笑揺落独承恩后园春日并塞园林古春来似不知雨轻成冻易树老发花迟剧事随年倦欢悰入病衰芳时期强赏宴鼔揭天槌过吴儿谷晓入吴儿谷危途信不虗千峰疑絶路一迳俯容车山鸟过云语田夫半岭锄时平尽周道天险欲何如观稼一夕甘滋起瘁田陡囘灾沴作丰年便晴惟恐禾生耳将熟犹宜谷捺弮云退不留驱旱迹气清浑露已秋天衰翁岂忘同民乐更觉诗豪似有权再出行田丰稔观农获先畴路不遐子多宜晩糓生抝就新麻荞麦方龊蔓菁未入桠乡民愚自诧太守是吾家暮春康乐园榆荚纷纷掷乱钱栁花相扑滚新绵一年寂寞频来地三月芳菲已过天树宻只喧闲鸟雀台髙犹得好山川病夫不饮时如此徒有诗情益自然庚申相台闵稼淫雨农畴害复收彼何恩厚此何仇髙田糓穂拖牛尾卑地庄窠没兽头稔社彻宵喧皷乐灾居无日苦饥流如云祸福闗为政安得丰凶在一州春阴马上正是风和日暖天重阴凌扰苦纒绵蕉心自结凭谁展栁眼慵开只待眠草湿漫铺留醉席榆寒难掷买春钱几时霞外氛霾散放出红轮一丈圆登广教院阁岑寂禅扉启昼闗公余为㑹一开颜髙台面垒包平野老栢参天碍逺山花去春丛蝴蝶乱雨匀朝圃桔槔闲徘徊轩槛何时下直待前枝倦鹊还㑹故集贤崔侍郎园池再赋门径萦纡洞府间了无尘外累幽闲长杨十丈乱风雨流水数枝鸣珮环入户好峰谁可画碍人新竹不容删池亭面面圆荷满薄暮飞香送客还凉榭池上二阕游鳞惊触緑荷香水马成羣股脚长逐浪相追留篆迹偃波垂露满方塘病襟思适绕东塘水荇初花吐嫩黄行困老樗阴下坐儿童争喜舍红娘题玉泉院两行修栢夹云根引入莲峰直下村病骨醒魂安气母幽亭收景厌山孙金堆望逺千滩出玉熘声喧万马奔坐叹尘劳无计住却㝷归路日黄昬观鱼轩雨后方池碧涨秋观鱼亭槛俯临流时看隐荇骈头戏忽见开萍作队游喜掷舟前翻乱锦静潜波下起圆呕吾心大欲同斯乐肯挿筠竿饵钓钩九日水阁池馆隳摧古榭荒此延嘉客㑹重阳虽慙老圃秋容淡且看寒花晩节香酒味已醇新过热蟹黄先实不须霜年来饮兴衰难强漫有髙吟力尚狂九月四日㑹安正堂风流裙屐使君家尚去重阳五日賖且诵好诗成素饮更倾新酿对黄花池萍渍雨钱钱宻塞雁书空字字斜但纵髙阳狂醉胆莫惊揺落动悲嗟辛亥重九㑹安正堂斯堂曾许占风光须到重阳复命觞坐上半非前嵗客杯中无改旧花香初晴已过登髙日散虑宜趋自得塲唯有一时诗酒战愿开强户振雄铓壬子十一月二十九日时雪方洽近腊犹悭六出繁忽惊盈尺及民寛万方䝉泽人人贺通夕无风阵阵干危石盖深盐虎陷老枝擎重玉龙寒欲知灵鹫银为界试陟髙楼一望看再题狎鸥亭危亭初起俯清浔只得当轩几醉吟一日乡园伤骤别四年宫阙动归心檐前好竹今成篠波下修鳞旧种针鸥识再来犹不惧向人驯狎似家禽郡圃春晩溶溶春水满方塘栏槛风㣲落蘂香尽日杨花飞又歇有时林鸟见还藏沉疴不为闲来减流景知从静处长欲战万愁无酒力可堪三月去堂堂昼锦堂再赏牡丹锦堂重赏牡丹红不惜残英数日空嘉艶岂无来嵗好清欢难得故人同谁言山下曾为雨只恐身轻去逐风共且对花开口笑莫持姚左较雌雄暮春书事榆荚空飞不算钱韶光归速置何縁惜春情味过年少战酒英雄退日前竹笋迸堦抽兕角杨花铺水涨龙涎妖妍万变成凋谢长养须资大夏权北第同赏芍药芍药名髙致亦难此观妖艶满彫栏酒酣谁欲张珠网金细偏宜间寳冠露裛更深云髻重蝶栖长苦玉楼寒郑诗已取相酬赠不见诸经载牡丹乙夘昼锦堂同赏牡丹从来三月赏芳妍开晩今逢首夏天料得东君私此老且留西子久当筵栁丝偷学伤春绪榆荚争飞买笑钱我是至和亲植者雨中相见似澘然宋诗钞卷三宋诗钞卷四钦定四库全书宋诗钞卷四内阁中书舎人吴之振编苏舜钦沧浪集钞苏舜钦字子美其先梓州人以父任补太庙斋郎调荥阳尉㝷第进士改光禄寺主簿知长垣县迁大理评事监在京房宅务以范仲淹荐召试集贤校理监进奏院舜钦所论侵权贵而妇父杜衍与仲淹富弼在政府为时忌㑹进奏院祠神晏㑹不与者衔劾舜钦用鬻故纸公钱召妓乐醉歌狂悖因欲揺动衍等舜钦坐除名后为湖州长史卒年四十一既废居苏州买水石作沧浪亭益读书时发愤懑于歌诗善草书酣酒落笔往往惊人与梅尧臣齐名时称苏梅刘后村谓其歌行雄放于圣俞轩昂不羁如其为人及蟠屈为吴体则极平夷妥帖盖宋初始为大雅于古朴中具灏落渟畜之妙二家所同擅而梅之深逺闲淡苏之超迈横絶则又各出机抒永叔所谓不能优劣者也至情志忠恻而议论当理要又非诗人粗豪一流所比诗有云笔下驱古风直趣圣所存又曰㑹将趋古淡先可去浮嚣其本领卓越如此感兴三首后寝藏衣冠前庙宅神主吾闻诸礼经此制出中古秦嬴食先法乃复祭于墓汉衣以月游于道盖无取宣帝尊祖庙失制徧九土孝元酌前文一旦悉除去魏帝乐铜台遗令置歌舞昬嗣竟从之此事狂夫阻唐制益纷华诸陵销嫔御旷女日哀吟于先亦奚补吾庙三圣人乗云不可睹威灵已霄汉嗣皇念宗祖绘事移天光刻象肖神武徧勑旧游地输材起宫宇阶墄釦以金墙壁衣之黼功既即奉迎法仗叠箫皷玩好择珍竒目夺不可数三京佛老家已有十数处朝家虽奉先越礼古不许君不祭臣仆父不祭支庻丹楹岂非孝圣贬甚萧斧大祀当以时寝庙即其所惜哉共俭徳乃为侈所盬痛乎神圣姿遂与愚为侣苍生何其愚瞻叹走旁午贱子私自嗟伤时泪如雨昔在帝舜日光宅辟四门所贵无凶邪徳教日益敦末世多滥姦九重严大阍扞掫主讥察谁何辩语言一闗百力士列立甃石温设官按尺籍唱号于未昏唐末稍懈怠尝值外使奔京城凶豪儿奋剑闯帝藩狂唿啸虎豹便欲倾干坤赖有宰相在不然神噐翻我朝讲制度门籍反不存近知贱丈夫突入犯赤轩陛官未暇执呶呶何其諠祖宗创业难慎重在后昆勇夫犹重闭况乃天子尊何罗犹宜察况乃外寇屯兴语一及此舌出反自扪吾家本寒微世受朝廷恩欲奏鸱鸮诗当涂谁荐论瞽説圣所择愚谋帝不罪况乎言有文白黑时利害前日林书生自谓胷臆大潜心摭世病䇿成谓可卖投颡触谏函献言何耿介云昨见凶星上帝下警戒意若日昏㧻出处恣蜂虿安坐弄神噐开门纳珍贿宗支若系囚亲亲礼日杀大臣尸其柄咋舌希龙拜速速伐虎丛无使自沉瘵陛下幸察之聪明即不壊如忽贱臣言不瞬防祸败一封朝飞入羣目已眦睚力夫暮塞门就缚不容喟十手捽其胡如负杀人债幽诸死牢中系灼若龟蔡亦既下风指黥而播诸海长涂万余里一钱不得带必令朝夕间渴饥死于械从前有口者蹜脰气如鞲独夫已去除易若吹糠稗奈何上帝明非徳不可盖倏忽未十旬炎官下其怪乙夜紫禁中一燎不存芥天王下牀走苍猝畏挂碍连延旧寝廷顿失若空寨明朝黄纸出大赦徧中外嗟乎林书生生命不可再翻令凶恶囚累累受恩贷庆州败无战王者师有备军之志天下承平数十年此语虽存人所弃今嵗西戎背世盟直随秋风寇邉城屠杀熟户烧障堡十万驰骋山岳倾国家防塞今有谁官为承制乳臭儿酣觞大嚼乃事业何尝识㑹兵之机符移火急蒐卒乗意谓就戮如缚尸未成一军已出战驱逐急使縁崄巇马肥甲重士饱喘虽有弓劒何所施连颠自欲堕深谷骑乃指笑声嘻嘻一麾发伏雁行出山下奄截成重围我军免胄乞死所承制面缚交涕洟逡廵下令艺者全争献小伎歌且吹其余劓馘放之去东走矢液皆淋漓首无耳凖若怪兽不自愧耻犹生归守者沮气陷者苦尽由主将之所为地机不见欲侥胜羞辱中国堪伤悲及第后与同年宴李丞相宅十年苦学文出语背时向苶力不自知艺围輙掉鞅薄伎遭休明一第君所唱拔身泥滓底飘迹云霞上气和朝言甘梦好夕魂王轩眉失旧歛举意有新况爽如秋后鹰荣若凯旋将台府张宴集吾辈纵谑浪花梢血㸃干酒面玉纹涨狂歌互喧传醉舞迭阆伉兹时实无营此乐亦以壮去去登显涂幸无隳素尚昇阳殿故址昔在开元中此名昇阳殿西通大名宫夹道直如箭至尊黄金舆乗春日幸宴翠嫔戞钟鼓欢唿奏新徧巧舞风燕翻妖歌露莺啭酒光射锦幄上下花㑹炫雕盘堆繁英艶粉弱自战天欢日无穷臣谏莫敢献乐极哀继之在理亦可见敌来塞宫阙戎马蹂香荐纵火寝庙平挥戈君臣迸庸嗣忽前丑泚巢福更乱冉冉竟覆亡返为耕牧便瓦砾虽费犁土壤颇肥衍盖由杀人多膏血浸濵逺髑髅今成堆皆昔燕赵面每因锄耨时数得寳玉片今秋雨泽多糓穂宻如辫农惟喜丰稔吾独悯迁变不有失徳君焉为穑夫佃大国尚如此小人易流转道徳可久长作诗将自劝蓝田悟真寺作旅食长安城廻遑奔走无停行清懐壮抱失素向胷中堆积尘土生偷闲得至玉峰下为闻悟真之寺之嘉名杖笻赤脚渡蓝水细流激激心骨清仰看苍山髙峰旁白云明灭藏日光行人遥指置寺处正在白云之中央逡廵縁栈更险絶攀萝扪壁随低昻明行咫尺乃相失已与云雾相翺翔时闻啼鸟如吹竹数歩一休还纵目行行未知髙则危下视昬烟覆平陆满巖佳树光朴赫赤如霞间浓緑是时八月初路旁已见芬芬菊贪竒恋景不知倦侧睥又复心瑟缩神魂飞下大壑幽定省移时进双足寺门髙开朝日辉丹青黭淡唐时屋老僧引我周游看且云白氏子诗乃实録此诗畴昔予所闻殷勤更向碑前读按言索像今无复惟有流泉数道如车辐我嫌世累欲暂居又云此地无留宿殿宇之后林莽中日暮常有虎豹伏凿石龛邉崖至深近有浮屠于此相枨触快心宿忿两不解一乃颠挤死其谷我闻为之久颦戚此向期将避烦辱不为伤生事更多争如平地随流俗叹息囘头急出山始觉全躯已为福兴庆池余润涨龙渠疏熘连清浐助晓逺昏山浮秋明刮眼渔归别浦闲雁下沧波晩岸北有髙台离魂荡无限长安春日效东野前秋长安春今春长安秋节物自荣悴我有乐与忧穷阎何卑漏时燕不见投门庭谢过从兰萌舒緑柔燕託喜广厦亦非善是仇兰生静愈茂堪将义为俦芳香诚可慕对之触穷愁太行道行行太行道一歩三叹息念厥造化初夫何险此极左右无底壑前后至顽石髙者欲作天朋党深者疑断地底脉夜中巖下埋斗杓日午阴壁风雪号攀縁有路到絶顶四望羣峰合沓如波涛忽至逼侧处咫尺颠坠恐莫逃嗟乎古昔未开时隔絶往来人不思淳源一破山岳碎巧心遂去縁崄巇崄巇不穷甚可畏悼此二者亡其宜天地不自崄崄由人为之彼车摧轮马伤足中路勿叹勿恸哭世上安涂故有焉孰使汝行此道驱髙轩丧坠不收宜尔然对酒丈夫少也不富贵胡颜奔走乎尘世予年已壮志未行案上敦敦考文字有时愁思不可掇峥嵘腹中失和气侍官得来太行颠太行美酒清如天长歌忽发泪迸落一饮一斗心浩然嗟乎吾道不如酒平禠哀乐如摧朽读书百车人不知地下刘伶吾与归夜中夜分衆諠死耿耿抱真履中君湛以宁不为外官使七兵乗间入攻剽势向圮主将不谋阵敌恶荡然失守遽藏避骇浪奔腾一刻万里纷纷变化无穷已俄如独茧丝忽复满天地乳虎不受缚狂龙难驯致我思精甲以扞异类邪慝弗萌元辟复位辅以逍遥之至道烂然光辉照无际蜀士蜀国天下险竒怪生中间有士贾其姓抱才东入闗献册叩谏鼓其言蔚可观愿以微贱躯一得至上前掉舌灭西冦画地收幽燕且云太平久兵战无人言臣尝学其法自集数百篇治乱与成败宻然不可删三献輙罢去志屈心悲酸将相门户深欲往复见拦负贩冐日热引重冲雪寒羇苦辇毂下以图晨夕餐如此三嵗余夜夜抱膝叹义者或赈给遂复归巴川嗟乎区宇大此徒亦已繁城市与巖穴隐黙孰辨旃幸得出自鬻何惜置末班吾相柄天下处事当机先古之设爵位盖欲英雄躔次第立名级不使智虑闲稍有才噐者必以禄仕牵所患在不出既出那弃捐放蛟入大水驱虎还深山失一故无害其类莫可攀已夘冬大寒有感延川未撤警夕烽照冰雪穷邉苦寒地兵气相躔结主将初临戎勐思风前发朝笳吹余哀叠鼓暮不絶淹留未见敌愁端宻如发予闻古烈士自誓立壮节丸泥封函闗长缨系南越本为朝廷羞宁计身命活功名非与期册书岂磨灭然由在遇専丑类易翦伐训士无他才赏罚在果决近闻邉方奏中覆多沉没罪者既稽诛功者不见閲虽使颇牧生勇智当坐竭或云庙堂上与彼势相戞恐其立异勲然自超拔不知百万师寒刮肤革裂闗中困诛歛农产半匮竭我欲呌上帝愿帝下明罚早令黠敌亡无为生民孽猎狐篇老狐宅城隅涵养体丰大不知窟穴处草木但掩蔼秋食承露禾夏饮灌园派暮夜出旁舎鸡畜遭横害晩登埤堄坞唿吸召百怪或为婴儿啼或变艶妇态不知几十年出处颇安㤗古语比社䑕盖亦有恃赖邑中年少儿耽猎若沉瘵逺郊尽雉兔近水殱鳞介养犬号青鹘逐兽驰不再勇闻此老狐取必将自快纵犬索幽邃张人作彊界兹时颇窘急迸出赤电骇羣小助嘑嘷奔驰数颠沛所向不能入有类狼失狈钩牙咋巨颡髓血相溃洙喘呌遂死矣争观若期㑹何暇正首丘愁氛满蓬艾数穴相穿通城堞几堕壊久此纵囚妖一旦果祸败皮为榻上借肉作盘中脍观此为之吟书以为警戒舟中感懐寄馆中诸君扁舟迎春色东下淮楚郷侧身风波地回首英俊场顾我本俗材百事无一长滥迹入册府举动初不皇乍脱泥滓庭稍见日月光峻阁鬰前起隐嶙天中央春风花竹明晓雨宫殿凉溢目尽图史接翼皆鸾鳯明窻置刀笔大案罗缣缃文字虽㓜学钝慵今废忘不能温旧习考古评兴亡腼颜于其间汗下如流浆徒然日饱食出入随羣行朝廷此多事亦合强激昻况有诏书在烂然贴北墙奋舌説利害以救民膏肓不然弃砚席挺身赴邉彊喋血鏖羌人胷胆森开张弯弓射欃枪跃马埽火荒功勲入丹青名节万世香是亦丈夫事不为䑕子量数事皆不能徒只饱腹肠有如凫雁儿唼唼守稲粱嵗月今逝矣齿摇发已苍于时既无益自合早退藏诸君天下选才业吁异常愿当发册虑坐使中国强蛮荒不敢欺四海无灾殃莫效不肖者所向皆荒唐又不耐羞耻但欲归沧浪濡毫备歌咏仰首看翺翔舟中稍无事思念益以详恨无一稜田可以足糟糠出处皆未决语黙两弗臧莽不知所为大呌欲发狂作诗寄诸君鄙懐实所望送李生李生以病废东入徂徕峰志气尚突兀形骸已龙钟男儿生世间有如絶壑松误为风雷伤不与匠石逢哀哉千尺干摧折似秋蓬哭曼卿去年春风开百花与君相㑹欢无涯髙歌长吟挿花饮醉倒不去眠君家今年恸哭来致奠忍欲出送攀魂车春辉照眼一如昨花已破颣兰生芽惟君颜色不复见精魄飘忽随朝霞归来悲痛不能食壁上遗墨如栖鵶呜唿死生遂相隔使我双泪风中斜赠释祕演髙车大马阗上京释曰演者何声名当年余尝与之语实亦可喜无俗情作诗千篇颇振絶放意吐出吁可惊不肯低心事镌凿直欲淡泊趋杳㝠落落吾儒坐满室共论悫若木陷钉卖药得钱輙沽酒日费数斗同醉醒伤哉不栉被佛缚不尔烜赫为名卿数年不见今老矣自説厌苦居都城垂颐孤坐若痴虎眼吻开合犹光精雄心瞥起忽四顾便拟击浪东南行开春余行可同载相与旷快观沧溟城南感懐呈永叔春阳泛野动春阴与天低逺林气蔼蔼长道风依依览景虽蹔适感懐翻然移所见既可骇所闻良可悲去年水复旱田亩不及犁冬温晩得雪宿麦生者稀前去固无望往日已苦饥老雉满田野斲掘寻凫茈此物近亦尽卷耳亦所资昔云能驱风充腹理不疑今乃有毒厉肠胃生疮痍十有七八死当路横其尸犬彘咋其骨乌鸢啄其皮胡为残良民令此鸟兽肥天岂意如此泱荡莫可知髙位厌粱肉坐论搀云霓岂无富人术使之长熙熙我今饿伶俜闵此复自思自济既不暇将复奈尔为愁愤徒满胷嵘不能齐吴越大旱吴越龙蛇年大旱千里赤㝷常秔穄地烂漫长荆棘蛟龙久遁藏鱼鼈尽枯腊炎暑发厉气死者道路积城市接引野恸哭去如织是时西贼羌凶㷔日炽剧军须出东南暴敛不蹔息复闻籍兵民驱以教战力吴侬水为命舟檝乃其职金革戈盾矛生眼未尝识鞭笞血涂地惶惑宇宙窄三丁二丁死存者亦乏食寃怼结不宣冲廹气侯逆二年春及夏不雨但赫日安得凉冷云四散飞霹雳霶𩃱消祲疠甘润起稻稷江波开旧涨淮岭发新碧使我扬孤帆浩荡入秋色胡为泥滓中视此久戚戚长风卷云阴倚柂愁横臆扬子江观风浪晩至𤓰洲渡系舟泊西湾日落暴风起大浪得纵观凭凌积石岸吐吞天外山霹雳左右作雪洒六月寒吁嗟至柔物威壮不可干若为神龙凭气势非一端大舰失所操翻覆如转丸髙山虽有路辙险马足酸居朝号安逸重禄多忧患争得清静交共骑双翔鸾矫翅入赤霄不见此险艰奈何蚩蚩衆共处天壤间因知古圣人立法万世安济川作舟梁铸鼎穷神姦朝廷布礼度粲粲莫可删后来渐破壊所向行路难凶邪得骋志物命遭摧残视此念古昔杖藜空盘桓中秋夜吴江亭上对月懐前宰张子野及寄君谟蔡大独坐对月心悠悠故人不见使我愁古今共传惜今夕况在松江亭上头可怜节物㑹人意十日阴雨此夜收不惟人间重此月天亦有意于中秋长空无瑕露表里拂拂渐上寒光流江平万顷正碧色上下清澈双璧浮自视直欲见筋脉无所逃遁鱼龙忧不疑身世在地上秪恐查去触斗牛景清境胜返不足叹息此际无交游心魂冷烈晓不寝勉为笔此传中州越州云门寺翠嶂环合封白云中有萧寺三为邻老松偃蹇若傲世飞泉喷薄如避人苍狐啸断夜月古丹花开徧阳崖春盘桓数日不忍去舟出耶溪犹惨神和韩三谒欧阳九之作予方居忧艰胷懐积疮刺昏明走日月惨惨絶生意阖门厌过从揜耳避时事韩子我所佳招我懃有谓城南访永叔共可豁䝉蔽是时穷阴久泥淖没马鼻区区不惮逺饥渴奔髙谊永叔闻我来解榻颜色喜殷懃排清鐏甘酸饤果饵图书堆满牀指论极根柢伊余昏迷中忽若出梦寐划然毛骨开精神四邉至既归尚冷然数日饱滋味韩子叹不足作诗畅精义烂如珊瑚钩光艳不可闭廹余使之和庶以同气类自顾屯钝极出语少姿媚抉剔虽强成徒使肠胃沸永叔经术深烂漫不可既虽得终日谈百未出一二苍皇逼行役萧飒包素志不日便乖拆安能讫精粹他年老门墙君子无我弃城南归值大风雪一夜大雪风喧豗未明跨马城南囘四方迷惑共一色挥鞭欲进还徘徊旧时崖谷不复见纵有直道令人猜低头抢朔风两眼不肯开时时偷看问南北但见白羽之箭纷纷来既以脂粉傅我面又以珠玉缀我顋天公似怜我貎古巧意装㸃使莫偕欲令学此男女态免使埋没随灰埃据鞍照水失旧恶容质洁白如婴孩虽然外饰得蹔好自觉面目如刀裁又不知胷中肝胆挂铁石安能柔软随良媒世人饰诈我尚笑今乃复见天公乖应时降雪故大好慎勿改易吾形骸出京后舟中有作寄仲文韩二兄弟永叔欧阳九和叔杜二久居倦京尘归心日倾写扁舟理棹楫已与峻流下断岸如崩山逺树若奔马囘头云间阙出没见图画还家快虽蹔去国伤以乍况我二三友眷恋数迂驾前夕南巷堤昨日东城舎论精如可收意宻不见罅恍忽梦寐中萧然已相舍他人所至乐惟我气类寡迂僻不能䥴往往自嗟骂平生居京都正辈乃知者异郷孰与言救谤定不暇柔软衆所佳佞面谁可借中懐百忧集包酿似葅鲊身世苦飘浮嵗月不可把后期浩难知髙吟但悲洒大风秋半收获登郊原欹侧小屋愁夕眠是夜大风拔树走吹倒南壁如崩山梦中惊起但唿呌病仆未动徒豗喧驱令燃火徧照燎瓦甓狼籍满我前披衣抱枕欲避去去此乃是旷野田况时风怒尚未息直恐泾渭遭吹翻露坐不免念禾黍必已刮刷无完根六事不和暴风作尝闻洪范有此言昔时大风禾尽偃上帝盖直周公冤方今天子至神圣惟恐臣下辜其恩是何此风乃震作吹尽秋实伤元元有能返风起禾者亦足表异知所存至诚皎洁固不昧时虽今古同干坤检书烦心思所持屏事入小阁踾扑下尘梁侈哆张败笈雨烂百数番虫食三四夹轩昻醉墨閙纎悉新书杂鱼子或破碎蚕儿尚狎恰快心伯长文拔尾清臣榻幼辞反知进故句时自惬坠亡多玩爱存聚必劵帖疎宻交及戚前后生与诲束俨父师寒暑布儿妾谑浪笑忽还私匿情再接怆事涕涔涔悯时叹一饷诚寂寞千里遽㑹合游心到句涌开眼见苕霅京华厯厯复节物忽忽渉恍尔惊异方遁去乃几腊囘头厌襞积举体觉疲苶东阁聊欠伸梦断风一飒别邻几予赋髙山诗以见意髙山扶层巅下与地盘结气贯不变移泽枯乃朽裂有如善人交生死两固节语默无异方黯沮在为别世风随日俭俗态逐势热负子好古心嘘叹星斗灭近得邻几生胷懐贮霜雪饥渴入册书趣向着羁绁又与斯人离先日心破折古也无贻言在子可扪舌柰何区区诚敢以御者説器成必刓琢徳盛资澡刷空文漫徽墨古训乃佩玦帝门急豪英济物无自孑杂兴虎豹性食人智者畜为戏形影本相亲愚者见而畏疑同不疑异逺哉愚与智往王顺山值暴雨雷霆苍崖六月阴气舒一霔暴雨如绳粗霹雳飞出大壑底隂火黒雾相奔趋人皆喘汗抱树立紫藤翠蔓皆焦枯苍龙已在天中吼有如上帝来追唿震揺巨石当道落惊嘷似闻虎与貙俄而青岭吐赤日行到平地晴如初囘看絶壁尚可畏吁嗟神怪何所无依韵和胜之暑饮九夏苦炎烈入伏气侯恶况兹大旱时其焰等炮烙争得羿复生射此赤日落欲擘青天开腾身出寥廓趋走无处逃坐恐肝脑涸不如以酒浇庶可免焦烁相唿土窟居顷刻釂百酌佳瓜判青肤熟李吸绛膜尚嫌味不爽更与水雪嚼裂耳发浩歌解颜纵善谑迳趋无何乡回觉世事剧不知余中虚外冷得所託真气潜遁亡半夜忽发霍呕洩不蹔停迸筋走两脚初如巨绳纒忽似秋蚓跃头眩体不支藜牀为穿凿君言暑饮佳但得一饷乐艰难逾旬时备饮数斗药快意事皆然遗殃慎无作答宋太祝见赠穷冬三日雪旅肠廹枯饿不免东郭行难效袁安卧我谒故所宜君来无乃左复贶长句诗如留万金货恣睢莫能名豪横不可挫怒犇时旁出力翥复下堕使人但惊絶欲继谁敢作况君名家驹少小声已播丈夫气刚精不必在长大譬如利锥末所向物已破余资本滞浊既壮困家祸区区走俗格仅若螘循磨诗枯实零丁文僻又坎坷翘然当路人顾我甚涕唾雅意返愿交得无自卑涴俛首已内倾抚躬辄私贺无以答髙谊胷中强搜逻披豁聊短篇安足谓酧和莞尔当弃投毋留重吾过送李冀州诗冠盖倾动车马稠都门晓送李冀州冀州緑发三十一𧽼䟃俊骑居上头眼如坚冰面珂月气劲健鹘横清秋不为刍豢所汨没直与忠义相沉浮干戈未定民力屈此行正为苍生忧男儿胜衣志四海实耻坐得万户侯斾旌明灭平野濶笳鼓凄断邉风愁孤云南飞莫囘首下有慈亲双睁眸自古忠孝不两立功名及时乃可收衆人刮目看能事着鞭无为儒生羞和邻几登繁台墖孝王有遗墟寥落千年余今为太帝宅复此繁华都踊甓冠旧邱西人号浮图下镇地脉絶上与云烟俱我来厯初级穰穰瞰市衢羣动尽蚍螘大河乃汚渠跻攀及其顚四顾万象无迥然尘坌隔顿觉襟抱舒俄思一失足立见糜体躯投歩求自安不暇为他谟平时好交亲岂复能邀唿举动强自持恐为衆揶揄一身虽蹔髙争如且平居君子不倖险吾将监诸书依韵和伯镇中秋见月九日遇雨之作衆皆爱春发枯荄我知惟动儿女懐天地昏酣醉梦里人有爽思皆沉埋岂如秋风劲利剧刀劒刮破天膜清光开衰根危蔕埽除尽辨别松竹并蒿莱青娥供霜洗夜月兼以皓露驱纎埃常年此夕或阴晦今嵗澄澈特快哉是时唿賔赏此景渐见照我白玉杯清辉向人若有意经厯窻户犹徘徊放歌狂饮不知晓烂漫酌客山岳頽时节飘流晦朔转已觉九日来相催北轩隙地破苍藓带花移得黄金栽倒冠露顶坐狂客撷香咀蕊浮新醅最怜小雨洒疎竹爽籁飒飒吹醉顋君时传诗颇精丽意苦泥淖不得来开缄文采自飞动欲和但愧顽无才久之黾勉强为答嫌春爱秋真可咍夜闻秋声感而成咏同邻几作八月天气肃万物日已阑庭前两髙桐夜籁如哀絃志士感节物中夕耿不眠起聼抱膝吟悲烈声相干念此华叶改想见颜色鲜顾人生世间荣悴理亦然岂伤嵗月速愧无功名传少小学文章出值用武年儒冠多见侮敢为战士先欲弃爼豆事强习孙吴篇迃钝不可为屈曲性亦难虚言盗禄食实又畏上天未能追世好且乐樽酒闲九日近不逺同醉黄花前和圣俞庭菊不谓花草稀实爱菊色好先时自封植坐待秋气老类粧翠羽枝已喜金靥小严霜发层英益见化匠巧摇疑光艶落折恐丛薄少一日三四吟一吟三四遶赏専情自迷美极语难好得君所赋诗烂漫惬懐抱朗咏偿此心清樽为之倒答梅圣俞见赠自嗟处身拙与世尝龃龉至于作文章实亦少精趣低摧俦辈间所向触谤怒夫子与衆殊琢饰贶佳句将然纸上云得风恐飞去自觉异平居恍惚忘世故逈如出泥涂熏沐脱旧汚衣之青霞裾饮以紫蕊露輶轩驾飞黄蹀蹀上紫雾所贵知者稀流俗岂足顾雅意虽可珍三复未敢报尘览已不堪尚恐君传播舟至崔桥士人张生抱琴携酒见访晩泊野桥下暮色起古愁有士不相识通名叩余舟铿铿语言好举动亦风流自鸣紫囊琴泻酒相献酧余少在仕宦接纳多交游失足落坑穽所向逢戈矛不图田野闲佳士来倾投山林益有味足可消吾忧维舟野歩呈子履白日出髙冈逺野春气动苍鸠鸣相欢幽草色已弄系舟大河曲登歩目一纵逍遥翫物华所乐与君共已忘窜逐伤但喜懐抱空古人负才业未必为世用吾侪性疎拙摈弃安足痛四顾不见人髙歌免惊衆滞舟落照满长河流水暖冲融中有凫鹜羣上下随和风捕鱼没浅浦矫翅入紫空嬉游意自得肯顾冥冥鸿伊余何所适舟滞数见穷十歩九暗滩咫尺不可通獠工裂吻噪舍檝将何从巨絙挽屡断有如拔山峰夕忧寇盗至蹶弩映岸丛徊徨但搔首叹息无所容曾无鸟禽乐虚在人曹中过濠梁别王原叔交道今莫言难以古义责锱铢较利害便有太行隔予生性濶疎逢人出胷臆一旦触骇机四向尽戈㦸平生朋游面化为虎狼额谤气惨不开中者苦病疫遂令老成人坐是亦见斥既出芸香署又下金华席摧辱实难任官名亦非惜罪始职于予时情未当隙今来濠川涯日夜自羞惕髙风激頽波相遇过畴昔白璧露肺肝晴云见颜色乃知天壤间自有道义伯明日又告行吁嗟四海窄尹子渐哀辞予昨得罪子渐数相过感慰激切恐予重得罪于朝也其意结括避慎非昔时子渐也与之剧饮则必作薤露长歌举音凄断坐中不忍闻已而又有厌苦世故之説予谓死者人之所恶子何乐焉对曰吾未尝死安知死之不乐也生理局促不足乐见之矣既别才百余日子渐化去岂其魄兆欤予始闻之怛然震起为出涕徐又追其绪言作哀辞以寄执绋者漂流江湖外负罪气惨悽况间故人死惊唿不成啼当案含七筯懐大河西箴言尚在耳铿若环珮随志气凛已失神魂飘何之昔云死者乐复以生为悲予知逹士懐将以二物齐今也果何如无乃往意迷荆棘饱雨露丛兰委污泥紫鸾忽肠絶永年赋狐狸天理漭难问我意多乖暌哀吟苍山濶注目白日低不得恸寝门雪涕江上隄天平山吴㑹括衆山戢戢不可数其间号天平突兀为之主杰然镇西南羣岭争拱辅吾知造物意必以屏大府清溪至其下仰视势飞舞伟石如长人聚立欲言语扪萝縁险磴烂漫松竹古中腰有危亭前对绀壁举石窦落玉泉泠泠四时雨源生白云间颜色若粉乳旱年或播洒润可足九土奈何但泓澄未为应龙取予方弃尘中巖壑素自许盘桓择处胜至此快心膂庶得耳目清终甘死于虎奉酬公素学士见招之作平生交分耻茍合贵以道义久可要世俗盈虗逐势利清风邈日以凋长吟宇宙独引领浩浩万古与我遥安得此身有两翅飒然逺举随风飇近逢公素我同好厌愤偷俗常郁陶君方谪官镇京口我以重罪废本朝身虽俱在大江外不得㑹合烦相邀秋风八月天地肃千里明逈草木焦冷霜惨烈气节劲激起壮思冲斗杓岂如儿女但悲感唧唧吟叹随螳蜩拟攀飞云抱明月欲踏海门观怒涛念君治所近不逺江山蟠辟气象豪楼头阴明变霞雾槛下日夕鬭蜃蛟便将一往刷滞闷去兴草茁不可休唿儿幞衣办舟楫一日百里岂惮劳君方酒酣亦思我奔墨纸上为长謡上言风物丽复壮下述宴集乐且遨意我羇愁正无赖欲以此事相夸招此篇笔絶墨未渗我舟适到范老桥古人千里有神㑹以兹可信非相辽倜然不以穷见弃旷然不以位自骄开缄朗咏毛发竦通夕噤㾕睫不交病膜谁将寳箆刮痒背恰得仙人抓长川奔浑走一气巨镇截嶭上赤霄又如阴云载雷电光怪迸漏不可包惊唿叹伏已不暇焉敢有意争其髙却疑欺我老困顿故作大句来相鏖近罹罪辱舌虽在每避嫌谤口已胶更遭掀搅岂不畏欲取笔砚俱焚烧既承嘉命敢无报将吐复茹移昏朝留连日日奉杯宴殊无间隙吟风骚看君岸帻卷大白有似巨浸吸百潮賔从倾頽尚未厌直恐溃烂肠与脬神迷耳热眼生缬嚼尽寳压狂酲消欢流乐极古所诫不免厌旦潜遁逃还家数日却愁寂梦中犹奉笑与嘲强为短篇答髙谊鄙思轧轧空自挠覧之捧腹定絶倒幸为投弃毋传抄相思复思往相㑹予今岂复如系匏行看雪夜景清絶更乗逸兴飞轻舠迁居前嵗旅淮楚去年还上都上都一嵗内前后七徙居嵗暮被重谪狼狈来中吴中吴未半嵗三次迁里闾京师重腾移长物动数车江湖亦稍便一舟已有余破壊新噐皿散亡旧图书家人颇倦烦行路亦叹唿吾知人之生天壤乃蘧庐其间蹔寄寓一世还须臾纵游极南北所厯足自娱犹恨苦滞迹举动携妻孥安得出入极浩与元气俱仰首羡日月终古只奔趋二物本无情亦为气所驱况我有血肉乂生名利区手足日不闲在地无根株流宕固宜矣何必厌道涂此身亦外物安用伤羁孤庸人所见狭但以乡井拘屑屑寸粒食何异鸡在笯拟随犯斗槎欲上浮海桴寄语懐安者嗟嗟尔何愚若神栖心堂予心充塞天壤间岂以一物相拘闗然放一物无不有遂得此身相与闲上人搆堂号栖心不欲尘累相追攀冷灰藁木极溃败虽有善迹輙自删予尝浩然无所挠与子异指亦往还卷舒动静固有道期于逹者诚非艰郡侯访予于沧浪亭因而髙㑹翌日以一章谢之荒亭俗少游迁客心自爱绕亭植梧竹私心亦有待昨朝千骑来䟃𧽼拥林外水禽骇笳鼓野老瞻车盖公余喜静境賔至因髙㑹跋石已行庖临流聊禠带优游鄙情通放广末礼杀酒醇引易釂䏑美举必嘬千跖恣食鸡二螯时啜蟹解颜间善谑倾耳得嘉话暮夜欢未厌徘徊意将再据跋已瞢腾跨鞍极倒载明日尚狂酲嘉贶不遑拜送闗永言赴彭门鄙性背时向处身介且迂自固以为节人皆指为愚少年宦京邑与衆颇异涂一朝被放弃漂然若江湖江湖信美矣心迹益更孤永言金闺彦噐识当世无机发弦上矢辩走盘中珠髙风落溪山耻与势利趋殊科二十不肯仕京都顾我穷悴者一笑情相于日日奉盃宴但觉懐抱摅琼琚照坐席内顾瓦砾麤未饮心自醉相对气已舒得忘羁旅忧盖以道义俱云间宿古寺花下招歌姝胜境㝷已遍赏心未尝辜玺书趋赴治侯吏拥舳舻秋风卷大斾喧喧指东徐郊亭对别酒我独增悲吁人生大块间气类有万殊贤愚各有合唯予邈无徒君子误见知交契若勘符一旦又暌索千里成濶疎期君早自奋佐时发雄图功成速收身单舸还东吴白头青林下罇酒相从娱夏热昼寝感咏盛夏日苦永解带坐小轩对案不能食挥汗白雨翻轧轧过午景宛转无由昏偃卧一榻上既觉复梦魂恬然世虑寂时被苍蝇喧睡味胜仙去忽怳难俱论晨事如隔日半杂梦寐言人生贵壮健及时取荣尊夏禹惜寸阴穷治万水原栉沐风雨中子哭不入门况复庸下者不出强趋奔奈何但耽寝懒惰守壊垣念昔年少时奋迅期孤鶱笔下驱古风直趣圣所存山子逐雷电安肯服短辕便将决渤澥出手洗干坤文章竟误身大议谁周爰捽首下牢狱殗殗如孤豚法吏使除籍其过秪一飧賔朋四散逐投窜向僻藩九虎口牙恶便欲膏其蹯上赖天子明不使钳且髠此身自流浪岂能济元元天下无所归汎舟旅江村春雨看秧稲落日自灌园殊郷寡朋友孰辨石与琨卷藏经济术强谈奉狙猿闲困尚有待不忍沉湘沅大暑昼闭户一径恶草繁出嫌鸟啅噪行见蛇蜿蜒蠧书徒盈箧浊醪徒盈樽谈笑谁可共道义孰与敦终日对稚孺千里逺弟昆此心既无用不寝徒自烦况兹昼景长但厌枕簟温北窻无纎风返见赤日痕流光何辉赫独不照覆盆㑹当破氛祲血吻呌帝阍烂尔正国典旷然涤羣寃姦谗囚大幽上压九崑崙贤路自肃爽朝政不复浑万物宇宙间共被阳和恩哭师鲁前年子渐死予哭大江头今年师鲁死予方旅长洲初闻尚疑惑涕泪已不收举杯欲向口荆棘生咽喉忆初定交时后前穆与欧君颜白如霜君语清如流予年又甚少学古衆所羞君欲举拔萃声耦日抉搜不鄙吾学异推尊谓前修今踰二十年迹逺心甚稠后㑹国南门夜谈雪满楼青灯照素发酒阑气益遒昨君握兵柄节制闗外侯予才入册府俄作中都囚飞章力辨雪危言动前旒时虽不见省凛凛压衆媮旋闻君下狱六月送渭州渭州旧治所昔拥万貔貅堂中坐玉帐堂下森蛇矛令严山石裂恩煦春色浮衅生无根牙衆言起愆尤返来入狴犴吏对安可酧法冠巧权诈刺骨不肯抽削祑贬汉东驱廹日置邮穷途无一响百口谁相赒诸子继死亡清血渍两眸贸然几丧明愤苦结不瘳君性本刚峭安可小屈柔暴罹此寃辱茍活何所求人间不见容不若地下游又疑天憎善専与恶报讐二䜿潜膏肓衆鬼来揶弃局奔南阳后事得所投心胆尚卓荦精明已弥留生平经纬才萧瑟掩一丘青天自茫茫长夜何悠悠万物孰不死死常在严秋君齿方盛壮衆期树风猷二邉况横猾四海皆疮疣斯时忽云亡孰为朝廷忧予方编吴氓日自亲锄耰无縁匐匍救兀兀空悲愁时思庄生言所乐惟髑髅物理不可诘此説诚最优和永叔瑯琊山庶子泉阳冰石篆诗一气破散万事起独有篆籀含其真周皷秦山壊已久下至唐室始有人宗臣转注得天法质虽浑厚气乃振人间所存十数处丰疎异体世共珍其中琅玡石泉记比之他法殊不伦铁鎻闗连玉钩壮曲处力可挂万钧复疑蛟虬植爪角隐入翠壁蟠未伸近来俗眼苦不赏唯有风月时相亲紫微仙人谪此守此地胜絶旧喜闻公余往观领賔从猎猎昼隼揺青春逺休车骑歩泉侧酌泉爱篆移朝昏挥弄潺湲玩㸃画情通怳忽疑前身作诗缄本逺相寄邀我共赋意甚勤昨承见教久阁笔压以大句尤难文髙风胜事日倾倒安得身寄西飞云答章传废官旅吴门迹与世俗埽构亭沧波间筑室乔树杪穷经交圣贤放意狎鱼鸟志气内自充藜藿日亦饱不图名利场有士同所好南闽章其氏传名字传道清晨闯予门疎爽见姿表大篇随自出烂漫风力老安敢当所襃读之欲惊倒开轩延与语指亦有深到半生踏京尘识予恨不早扶疎珊瑚枝本不自雕巧当珍玉府中何故委衰草秋风还故郷无或难枯藁贵富乌足论令名当自保寒夜九河巨冻流长潺山髙微黯石色顽沙笼如烟吐朱鸾中天擿皷云垂闗壶炙不温乳乌死城上琴声愁九子罗幕翻风花满波玉尘洒窻湿明绮兽角消红犀凤干缕生篆字香盘盘坐聆翰音拂南极驰念疆场中已酸欲决沉云呌阴帝速灭不使天下寒宋诗钞卷四宋诗钞卷五钦定四库全书宋诗钞卷五内阁中书舎人吴之振编苏舜钦沧浪集钞送施秀才贱生罹凶丧日与死亡逼羁孤困猜嫌动歩畏蛇蜮之子脱俗情平生未相识足茧千里来顾我喜颜色衣裘风霜凋颜发尘土蚀开席揖之坐意勤语腷塞徐徐动辞气突兀露胷臆绀囊出文章发覆见寳碧自羞无所有曷以报相徳告行东风前花草正狼籍又无一樽酒浇沃慰逺客扁舟下长淮企立空叹息送韩三子华还家人在天壤间共为气驱逐嵗月自崩奔冉冉若转毂荣乐随云烟凋零共草木亨屯固常物逹者安可速奈何此躯骸未免混世俗前年奔大凶况复堕手足零丁旅山阳逐熟聚三族相逢眼尽白闭户甘退缩左丞镇京亳相去路重复数遣令子来千里弔荼毒子华勇此行东下甚匐匍入门未及言相向且恸哭嗟我颜色枯须苍髩双秃相别始踰年世事何反覆晤言出古表但觉白日速勘书春雨静煮药夜火续襟懐两沉淡炯炯抱明玉时苦外物喧又嗟别期促和风送归帆盎动淮气緑早寄别后篇微吟慰孤独观放沉沉沧淮口植木限衆流启闭固有时出纳千万舟眷予懐抱昏羇别相牵钩观此巨泒注颇觉滞闷瘳喧豗怒霆起始骇久不收既前目眩转足缩不敢留朔雪下喷薄散为白雾浮上悬赤油幕旁断缥玉旒恐激地轴转人有鱼鼈忧惊嗟势力壮孰谓此物柔吾思作至监实以处上游又欲接之口沃荡胷中愁俄然渐枯涸哮尔空泥沟渟滀既因人开洩岂自由立间见底里咄哉为尔羞金山寺孤峰踊沧江突兀台殿积惊波四面起日夜走礔礰阴壑滀风云阳崖产金碧离披万年树根抱太古石脩廊转峻合窈窕压山嵴寳像浮海来珠缨冷光滴叩栏见鼋鼍扬首意自得偃蹇互出没日此饱余食又有翠羽禽羣飞喜賔客口衔绀蔕花近我若相识开轩必旷絶上下无异色气象特清壮所覧輙快适余心本髙洒悞为尘土隔不知人间世有此物外迹落日将登舟低囘空自惜秋夜新秋积雨后夜闻蚯蚓声似争络纬繁不让蟋蟀清嗟尔微陋物身与土壤并藐然本无心天时使之鸣空庭杂稿叶亦能感人情老蛟蛰汚泥寂嘿不自惊一旦走霹雳飞雨洗八纮幽蟠孰可闻自有济物诚嵗若弗大旱此志岂忘行送黄莘还家东风揺江波碧草日夜芳蔼蔼春物归游子思故郷黄生士林华志业收清刚虎歩南山隈气立衆兽旁不肯受羁辔但欲挿翅翔顾亦念所亲归心剧风樯想当舎檝初喜气充门墙晨昏奉颜色以时荐豆觞虽享万钟禄此乐不可偿予家白日下偶来恋沧浪因君江上别撩我归兴长和菱磎石歌滁州信至诧双石云初得自菱水濵长篇称夸语险絶欲使来者不复言画图突兀亦颇怪张之屋壁惊心魂麒麟才生头角异混沌虽死窍凿存瑯瑘之郡褊且僻得此固可骇衆观予尝飞帆入震泽穷探异境登龟鼋居民百户石为业日夜采琢山不贫山前森列战白浪犹似百万铁马羣雨昏浪打嵗月古千株万穴僵复奔自嗟才力本衰弱安敢抵敌为之文况兹出产极易致郷俗见惯不甚尊彼以至少合贵重胡为久弃如隐沦偶逢精识见奨拔衆目今乃称竒珍百人拥持大车载城市观走风涛翻立于新亭面幽谷共为澡刷泥沙痕凉泉下照嘉树阴翠影澄澹留烟云襃以篇章绘缣素积水汨没一日伸茍非髙贤独赏激终古弃卧于穷津世人爱憎逐兴废使我吟叹偿精神顶破二山诗北邑有顶山下潜子母虬其子去为雨以救郷人忧前擘穹峰开化出百丈湫后因号破山致祠献庶羞嵗来省其母风雹六月秋烟云腾踏去不复经月留邑民赖其灵虽旱嵗有收因成两佛宇幽邃号胜游磵泉走鸾车松桂拥石楼夜堂人噤渗阴壁风飕飗近年返暴雨颇亦伤田畴老农务祈祷梵呗日不休常为释徒利乃作生民讐呜唿二虬者其説何悠悠永叔石月屏图日月行上天下照万物根向之生荣背则死故为万物生死门东西两交征昼夜不蹔停胡为虢山石留此皎月痕常存桂树散疎阴有若图画成永叔得之不能晓作歌使我穷其原且疑月入此石中分此两曜三处明或云蟾兔好溪山逃遁出月不可闗浮波穴石恣所乐嫦娥孤坐初不觉玉杵夜无声无物来擣药常娥惊推轮下天自㝷捉遶地掀江踏山岳二物惊奔不复见留此玉轮之迹在青壁风雨不可剥此説亦诡异予知未精确物有无情自相感不间幽微与髙邈老蚌向月月䧏胎海犀望星星入角彤霞烁石变灵砂白虹贯巖生美璞此乃西山石久为月照着嵗久光不灭遂有团团月寒辉笼笼出轻雾坐对不复嗟残缺虾蟇纵汝恶觜吻可能食此清光没玉川子若在见必喜不彻此虽隐石中时有灵光发土怪山鬼不敢近照之僵仆肝脑裂有如君上明下烛万类无遁形光艶百世无亏盈演化琴徳素髙昔尝供奉先帝闻予所藏寳琴求而挥弄不忍去因为作歌以写其意云双墖老师古突兀索我瑶琴一挥拂风吹仙籁下虗空满坐沉沉竦毛骨按抑不知声在指指自不知心所起节奏可尽韵可收时于疎澹之中寄深意意深味薄我独知陶然直到羲皇世曲终瞑目师不言忽言昔常奉至尊祥符天子政多暇诏求絶艺传中阍紫宸伏退霜日红随鞭入对蓬莱宫平戎一弄沃舜聪貂珰壁立亦动容紫兰之袍出禁府声华一日千门通今来老病卧泽国赏音不遇前事空一双玉鹤天上飞人间但见枯死桐幸逢寳噐惬心手因声感旧涕洒胷顾我踟蹰不忍去将行更欲留悲风寄王几道同年新安道中物色佳山昏云淡晩雨斜眼看好景懒下马心随流水先还家歩头浴凫暖出没石侧老松寒交加懐君覧古意万状独转涧口吟幽花田家词南风霏霏麦花落豆田漠漠初垂角山邉夜半一犁雨田父髙歌待收获雨多萧萧蚕簇寒蚕妇低眉忧茧单人生多求复多怨天公供尔良独难丙子仲冬紫阁寺聫句白石太古水苍崖六月冰昏明咫尺变身世逗遛増桥与飞霞乱人兼独鸟升风泉冷相抟楼阁暮逾澄反复青𠖇上跻攀赤日稜呗音充别壑墖影弔寒藤仙掌挂太一佛坛依古层巖喧闻鬭虎台静下饥鹰晴槛通年雨浓萝四面罾日光平午见雾气半天蒸潭碧寒疑裂钟清逺自凝阳陂冬聚笋阴壁夏垂缯有客饶佳思髙吟出逺凭䧺心翻表里逺目着轩腾岑寂来清夜沉冥接定僧宿猿深更杳落木静相仍松竹髙无奈烟岚翠不胜甘酸收脱实坳隩布清塍北野才沉着南天更勃兴恣睢超一气黤黕起孤鹏并涧寒堪摘看云重欲崩行中向背失唿处下髙应庭树巢金爵樵儿弄玉绳断香浮缺月古像守昏灯乳管明相照莎髯緑自矜深疑啸神物欲敌肴陵俯仰孤心挠囘翔百感登画图风动壁诗句涕霑膺嵗月看流失心肠剧断絙追攀初有象悲溃遂相乗故赏知无遁遗灵若此凭依然忍囘首愁絶下崚嶒水轮聫句痛矣真源丧纷纭物象来水轮今若此世事亦宜哉上下车交辐周旋斗转魁咸渊日微堕仙窟月初开旁柅从为用垂絙重亦囘枘多初不晓机宻暗相该圃外沧浪洩庭间霹雳摧玉飞千仞表缨挂九泉隈翻覆殊难定牵连巧自媒建瓴今比速抱瓮此相哀平眡曾无觉深窥遂可猜团团释子壁轧轧雁王台解见陶埏运宁观将毂推造端縁有发汲用始知材本异道家意定遭怡士咍转圆非雅具欹噐有深灾持满忘前监相倾自下催流风无以复视此一排徊荐福墖聫句踊甓皇都壮盘基紫宙䧺山河共逺目檐户发髙风梯险三休上轮开一气中门当谷子午影落陌西东韵铎翻天籁危觚驻夕红侧聆悲下俗仰面识长空絶若神挤至深疑壑暗通人寰如蚁垤身世甚秋蓬叹息兴忘地沉吟制作工清思抱明月狂欲把飞鸿去矣登临兴巍乎造化功凉襟当爽垲幽意入鸿蒙头角峰如揖丹青树不同城郛囘迤逦阁殿失穹隆可使孤懐放胡为万恨终何当得壮士提取出尘笼悲二子聮句有客自逺方来以二子説穆子病疾初家事巨细缺邻人苦其求医师久已决案盃小大空布被旁午裂余喘尚能鼓老愤知已结目凄望羊泓髭断反猬茁忧酸系余生嘷嘑留永诀语妻后日计书䇿未可彻教子立世资圆曲勿自説吾属何流离衆人方草窃凌子久道路十口着羁屑恰旅重江间正值大饥节既无裹饭交疾走继麤粝又无执浆人及时沃枯渴惜哉损天命痛焉在亲绖帝胡生尔身世复称其杰胷伏气万丈肠贮怨百折艰难泊风波憔悴堕霜雪久仆勤龙钟弱女痴䠥文随寒饿空道与烟㷔灭魂兮竟何归去矣不得别长府岂无财莫济医药切太仓岂无粟莫解腹肠热天子圣在上海内清欲彻伊人胡不官既死安得活朝青与暮紫神喜天不轧昻车与怒马门满道不絶之子茍闲厠斯民廼食餮髙亢世弗亲方严鬼所制敢言足才珍宁免否来啮思潜泪輙抽惨旧面成耋举目此牢落侧身今鄙媟箴言耳空虚险论口甈作诗告石梁聊以慰寒骨地动聫句大荒孟冬月末旬髙春时日腹昏盲伥风口呜呜咿万灵困阴戚百植嗟阳衰浓寒有胜气大冻无败期六指忽揺拽羣跖初奔驰丸铜落蟾吻始异张浑仪列宿犯天纪预验汉志辞民甍函鼔舞禁堞强崩离坐骇市声死立怖人足踦坦途重车偾急传壮马欹陵阜动抚手砾块当扬箕停汚有乱浪僵木无静枝衆啄不暇息沓嶂惊欲飞踊墖撼铎碎安流荡舟疲倒壶丧午漏颠巢骇眠鸱居人眩眸子行客劳髑儿南北顿儵忽西东播四镇一毛重百川寸涔微斗薮不知大轩干主者谁共工岂复怒富媪安得为宁无折轴患顿易崩山悲衆蛰不安土羣毛难丽皮惊者去靡所仆或如见挤轰雷下檐瓦决玉倾仓粢双颠太室吻四跃宸庭螭万宇变旋室百城如转机念此大菑患必由政瑕疵胜社勇厥气孤阳病其威传是下乗亦曰尊屈卑夫惟至静者犹不可保之况乃易动物何以能自持髙者恐颠坠下者赏镇绥天戒岂得慢肉食宜自思变省孽可息损降祸可违愿进小臣语兼为丹扆规伟哉聪明主勿遗地动诗瓦亭聫句阴霜䇿䇿风唿虓狂贼胆开凶㷔豪赤胶脆折乳马健汉野秋穟黄云髙驱先老尫伏壮魃裹以山壑鬼莫招烽台屹屹百丈起但报平安摇桔橰喜闻羸师入吾地主将踊跃士随骄神锋前挥拥胜势横阵立敌俱逃奔不知饵牵落槛穽一麾发伏如惊飈重围八面鸟难度相顾无路惟青霄地形窄束甲刺骨眦裂不复能相鏖弃兵衮衮今不杀部曲易主无纎嚣恸哭皇天未厌祸空同无色劲气消狂童得志贱物命陇上盘马为嬉遨苍皇林间健儿妇剪纸沥酒唿嗷嗷将军疾趋占地年年载柩争咸崤朝廷不惜好官爵綘蜜刻印埋蓬蒿三公悲吟困数败车上轻重如鸿毛白衣壮士气塞腹愤勇不忍羞本朝重瞳三顾可易得亮辈本亦生吾曹穷居哀牢厌咄咄嵗月奔激未颜彫当年请行大明下今日頽堕思南巢阳羡溪光逗苍玉尺半健鲫烟中跳便欲买田学秧稲不复与世争锱毫奈何三世奉恩泽肯以躯命辞枯焦以知出处系大义一饭四顾情如烧贺兰磨剑河饮马颈系此贼期崇朝归来天下解倒挂玉色蔼蔼宸欢饶笔倾江河纸云雾叹颂天业包陶姚淮上喜雨聨句江淮经嵗早春暮忽然雨乱㸃踰广津散洒入原土万物气稍苏厉妖莫能聚羣山洗故尘紫翠坐可数昏如笼纤纱媚若映绀缕碧瓦南崦中重叠出逈覩扁舟凌空飞白鸟入烟舞遥林动新滋颜色若可取碧草弄微芳低昻欲来语繁声过沙头上下讴鵶橹浓淡新画成快惬久病愈念此时多虞岂得嵗少阻焦心闵疲农虚口待香稌县吏事凶贪气若解缚虎惟于纵诛歛乃能奋怒武青天虽云明疑不照艰苦此时忽霶霈知有神物主不然诸苍生性命委草莽木蹶邦岂宁皮去毛安附歌此告巨公行当视前古和石曼卿明河咏八月银河好天髙夜自明楼台通逈意风露得余清几为浮云乱都宜小雨晴离人强囘首耿耿邈无情师黯以彭甘五子为寄因懐四明园中此果甚多偶成长句以为谢忆向江东太守园猗猗甘树蔽前轩风揺玉蕊霏微落霜发金衣委坠繁枕畔冷香通醉梦齿邉余味涤吟魂天彭路逺无因得犹赖君心记旧恩游洛中内洛阳宫阙鬰嵯峨千古荣华逐逝波别殿秋髙风淅沥后园春老树婆娑露凝碧瓦寒光满日转觚稜暖艳多早晩金舆此游幸鳯楼前后看山河送家静及第后赴官清水几年尘土客京华一日春乗犯斗槎梦好夜归全蜀道眼明朝宴上林花白头佐邑非为晩蓝绶还乡亦可夸况有雄图看悟主莫伤孤宦向天涯静胜堂夏日呈王尉虚堂吏事稀吟卧欲忘机窻静蜂迷出帘轻燕误飞烦心倾晚簟倦体快风衣更想霜云外同君看翠微黎生下第还郷人云之子贤文采出巴川失意声名在还家嵗月迁离懐春色里归路夕阳邉无废青箱学穷愁古亦然春日晚晴人言春雨好更好晩来晴树色通帘翠烟姿着物明得泥初燕喜避弋去鸿轻谁见危栏外斜阳尽眼平游南内九龙宫昔帝龙骧后因池大此宫箫笳叠终日旌仗展无穷绘塑神灵集飞潜爪角雄阴轩常隐雾暗堵亦含风巨盗来移国天王遽避戎苍黄狩巴蜀倐忽陷河潼阁殿囘看逺尘氛久见䝉归来故基在不与往时同叠瓦烟间碧新蕖露下红波春荡初月沙晩发悲鸿世变今无复人愁杳莫终树穿瑶甃裂碑碎玉楼空九曲皆遗石诸王秪断蓬兴亡何足问一一夕阳中送陈进士游江南昔也衣裾已化尘驱车今去渉惊津淮天苍茫背残臈江路逶迤逢旧春时有飘梅应得句苦无蒸酒可霑巾归来莫恋溪山胜枫鬼邪解笑人和马承之古庙庙貎空山里垣頽入径斜尚应名竹素不复祭牲豭木暗鸮唿鬼庭荒雀啅虵有灵从寂寞慎勿学凶邪和解生中秋月不为人间意居然节物清银塘通夜白金饼隔林眀醉客樽前倒栖乌露下惊悲欢古今事寂寂堕荒城宿太平宫驱车长道久尘劳一宿清宫醒骨毛古桧有风天自籁石坛多露鹤争嘷星河耿耿秋还逈楼观澄澄夜更髙吟对疎钟俗机尽已疑身世属仙曹独游辋川行穿翠霭中絶磵落疎钟数里踏乱石一川环碧峰暗林麋养角当路虎留踪隐逸何曾见孤吟对古松过下马陵下马陵头草色春我来怀古一霑巾陵邉又有累累冢应是当年取酒人覧含元殿基因想昔时朝㑹之盛且感其兴废在昔朝元日千门动地来方隅正无事辅相复多才仗下簮缨肃天中繖扇开皇威瞻斗极曙色辨崔嵬赤案波光卷鸣稍电尾囘熊罴驱禁卫雨露覆兰台横赐倾中帑穷奢役九垓只知营国用不畏屈民财翠辇还移幸旻天未悔灾羣心尊困兽囘首变寒灰曾以安无虑飜令世所哀行人看碧瓦独鸟下苍苔虽念陵为谷遥知祸有胎青编遗迹在此地亦悠哉望秦陵䧺心虽盖世竟亦弃羣臣役重倾天下时危启圣人石麟空举首银海罢流春陇阙今无复应深行路尘留题樊川李长官庄杜曲东邉风物幽我来系马独掩留门前翠影山无数竹下寒声水乱流酒压新陈常得醉花开畨次不知秋主公堆案萦官事早晩归来今白头宿终南山下百墖院驱马山前访古踪僧居潇洒隔尘笼遶庭石鼈谷间水入户鸣鸱堆上风无限老松秋色里数声疎铎月明中村鸡坐聼三号彻去去前朝气味同宿华严寺与友生㑹话危构岧嶤出太虚坐看斜日堕平芜白烟覆地澄江濶皎月当天尺壁孤疎磬悲吟来竹阁青灯寂寞照吟躯老僧怪我何为者説尽兴亡涕泪俱送王扬庭着作宰巫山兰台旧漫郎为邑上瞿塘地僻风烟古公余日景长江声通白帝山势入青羌落笔多佳句时应满锦囊晩意晩色微茫至前山次第昏羸牛归迳逺宿鸟傍檐翻盘喜黄粱熟盃余白酒浑田家虽淡薄犹得离尘喧春暮初晴自御宿川之华严寺春莫曾无属物心野行聊得据鞍吟路经废苑情通古水遶苍山意共深残曰花间浮暖艳断云楼外卷轻阴骚人自昔伤鶗鴂休苦风前送好音次韵和师黯寄王耿端公嫉恶曾收柱后冠淹沦今未复荣班青云失路初心逺白雪盈簮壮志闲廐马尚嘶骢奋迅箧衣犹曝绣阑班风流县尹多才思时寄篇章与解颜闻京尹范希文谪鄱阳尹十二师鲁以党人贬郢中欧阳九永叔移书责谏官不论救而谪夷陵令因成此诗以寄且寛其逺迈也朝野蔚多士衮然良可羞伊人秉直节许国有深谋大议揺巖石危言犯采旒苍黄出京府憔悴谪南州引党俄嗟尹移书遽窜欧安慙言得罪要避曲如钩郢路几束马荆川还泝舟伤心衆山集举目大江流逺动家公念深贻夀母忧横身罹祸难当路积仇讐卫上宁无术亢宗非所忧吾君思正士莫赋畔牢愁暑景溽暑倦幽斋纵横书乱堆风多应秀麦雨密不黄梅乳燕并头语红葵相背开吟余晴月上凉思入樽罍夏中院僻帘深昼景虚轻风时见动竿乌池中緑满鱼留子庭下阴多燕引雏雨后看儿争坠果天晴因客曝残书幽栖未免牵尘事身世相忘在酒壶夏意别院深深夏簟清石榴开遍透帘明树阴满地日当午梦觉流莺时一声和淮上遇便风浩荡清淮天共流长风万里送归舟应愁晩泊喧卑地吹入沧溟始自由先公之爱马以病寄他廐今死矣先君所乗马其色白如银磊落龙之种权竒世共珍独嘶如想望久歩见精神方目照代夜拳毛刷渭津鬛寒如拥浪蹄駃不惊尘潦倒已伏厯苍黄仍借人俄传弊帷信无复锦䝉亲倚棹思神骏萧然泪洒巾重过句章郡曾随使斾此东归日日登临到落晖畴昔侍行犹总角如今重过合霑衣窥鱼翠碧忘形坐趂伴蜻蜓照影飞风物依然皆自得嵗华飘忽赏心迟晩出润州东门京口古䧺处昔年尝此过风流看石兽人事共江波河转路疑尽日斜山更多城楼郁天半回首恣吟哦无钖恵山寺寺古名传唐相诗三伏奔迸予何之云山相照翠㑹合殿阁对走凉参差清泉絶无一尘染长松自是拔俗姿二邉日鬭格释子宴坐殊不知过苏州东出盘门刮眼明萧萧疎雨更阴晴緑杨白鹭俱自得近水逺山皆有情万物盛衰天意在一身羁苦俗人轻无穷好景无縁住旅棹区区暮亦行秀州通越门外八九里临水多佳木茂树以便风不得停舟一赏怆然为诗密树重萝覆水光珍禽无数语琅琅惊帆瞥过如飞鸟囘首风烟空断肠秀州城外九里有竹树小桥予十八年前与友人解晦叔饮别于此今过之景物依然而解生已亡悲叹不足复成小诗当年共醉此桥邉道旧狂歌至暮天得句旋题新竹上移舟还傍乱花前君埋尘土骨应化我逐风波心欲然落日长号感人事沙头寂寞上渔船天章道中画鹢低飞湖水平髙低楼阁满稽城人游鑑里山相照鱼戏空中日共明尽是荷风香不断忽逢溪雨气尤清蓝轝却上兰亭歩猿鸟云萝伴此行望太湖杳杳波涛閲古今四无邉际莫知深润通晓月为清露气入霜天作暝阴笠泽鲈肥人脍玉洞庭柑熟客分金风烟触目相招引聊为停桡一楚吟大禹寺鑑湖尽处衆峰前寺古萧疎水石间殿阁北垂连禹庙松筠东去入稽山坐中巖鸟自上下吟久溪云时往还我厌区区走名宦未能来此一生闲杭州巽亭公自登临辟草莱赫然危构压崔嵬凉翻帘幌潮声过清入琴樽雨气来畴昔江山何处好生平懐抱此中开东南地本多幽胜此向东南特壮哉松江长桥未明观鱼曙光东向欲胧明渔艇纵横映逺汀涛面白烟昏落月岭头残烧混疎星鸣桹莫触蛟龙睡举网时闻鱼鳖腥我实宦游无况者拟来随尔带笭箵淮中晩泊犊头春阴垂野草青青时有幽花一树明晩泊孤舟古祠下满川风雨看潮生湘公院冬夕有懐去年急雪洒窻夜独对残灯观阵图今夕悲风撼轩竹又来开卷拥寒鑪禅房潇洒皆依旧世路﨑岖有万殊离京后作春风奈别何一棹逐惊波去国丹心折流年白发多脱身离网罟含笑入烟萝穷逹皆常事难忘对酒歌答和叔春雨舟行幽人漂泊兴无穷弄水㝷花处处同春入水光成嫩碧日匀花色变鲜红静中物象知谁见闲极情懐觉道充寄语悠悠莫疑我五湖今作狎鸥翁舟行有感忽忽赏节物区区何所归天阴鸟自语水落岸生衣客况知谁念人生与愿违东风百花发独采北山薇淮亭小饮山气复清淮亭临乱石开旅愁无处避春色为谁来酒頼啼莺送歌随去雁哀相携聊一醉休使壮心摧夀阳闲望有感维舟亭下偶登临下蔡风流古至今逺岭抱淮随曲折乱云行野乍晴阴幽人憔悴搔白首啼鸟哀鸣思故林触处涂穷何足恸直囘天地入悲吟阻风野歩有感呈子履轻舟留滞已春残携手悽悽田野间尽日东风吹百草有时双鹭下前湾古来少见如君困世上应无似我闲斗擞尘襟莫囘首谤书终不到溪山过泗水五年六经此仰首叹劳生山是往时色人皆今日情机心去国少尘眼向淮明物理吾俱晓漂流安足惊和丹阳公素学士晩望见懐古郡登临足胜游使君才调更风流过云送雨海山暗斜日催蝉江树秋屡辱嘉招嗟放弃又传新咏慰淹留霜天乗兴当西谒共醉城尖四望楼送子履一舸风前五两飞南迁今去别慈闱人生多难古如此吾道能全世所稀幸有江山聊助思莫随鱼鸟便忘归君亲恩大须营报学取三春寸草㣲题花山寺壁寺里山因花得名繁英不见草纵横栽培剪伐须勤力花易凋零草易生春睡别院帘昏掩竹扉朝醒未解接春晖身如蝉蜕一榻上梦似杨花千里飞㗳尔暂能离世网陶然直欲见天机此中有徳堪为颂絶胜人间较是非覧照铁面苍髯目有稜世间儿女见须惊心曾许国终平敌命未逢时合退耕不称好文亲翰墨自嗟多病足风情一生肝胆如星斗嗟尔顽铜岂见明秋懐年华冉冉催人老风物萧萧又变秋家在鳯皇城阙下江山何事苦相留中秋松江新桥对月和桞令之作月晃长江上下同画桥横絶冷光中云头艳艳开金饼水面沉沉卧綵虹佛氏解为银色界仙家多住玉华宫地䧺景胜言不尽但欲追随乗晓风病中得杜丞相见寄诗感而有作易毁惟迁客鸡谙是俗情愁多怯秋夜病久厌人生委顺闻之旧衰羸见者惊新诗如接侍吟罢涕淋缨沧浪懐贯之沧浪独歩亦无悰聊上危台四望中秋色入林红黯淡日光穿竹翠玲珑酒徒漂落风前燕诗社凋零霜后桐君又蹔来还径去醉吟谁复伴衰翁和彦猷晩宴明月楼二篇溪声来从一气外楼角挿在苍霞中艳歌横飞送落日哀筝自响吹霜风低昻黛色四山黯凌乱缬纹疎树红凭栏挥手问世俗何人得到蟾蜍宫落晩天邉燕席开溪山相照絶纎埃緑杨有意檐前舞凉月多情海上来香穂萦斜凝画栋酒鳞环合起金罍自疑身是乗槎客泛彻银河却欲囘依韵和王景章见寄嵗律峥嵘腊侯深一天风雪卷愁阴故人黙黙懐交意逐客悽悽上国心千里相望空眄盼当年下吏阻追㝷咄嗟谤口闻髙谊披豁羇懐见雅吟学道元将御穷困浮生何必计升沉世间机穽知难避往者图书可自箴犹得云山开醉眼可无俗物挠冲襟鵩来闲暇何须怪鬼见邪歈岂易禁楚客留情着香草启期传意入鸣琴夫君自上丹梯去莫忘云泉寄好音答仲仪见寄前嵗京都吏议喧劲弓摧翮雨连翩男儿穷困终归道世路倾危自有天云壑已通尘外意茅斋仍得日髙眠寄声吾舅无相念今作江湖九馆仙雨后闻莺娇騃人家小女儿半啼半语隔花枝黄昏雨密东风急向此漂零欲泥谁秋雨阴风搅林壑骤雨到江湖白日不觉没繁云何处无楼吟凉笔砚溪梦乱菰蒲闻説京华甚汚泥入敝庐懐月来求聼琴诗因作六韵正声今遁矣古道此焉存商缓知臣僭风熏见帝尊雄豪尚余勇淡泊忽忘言繁极殊无间来长若有源已能通变化直可探胚浑此理师应得西风独掩门送黄通浪游天下访知音健节亭亭耻陆沉当日拜官随鹤版此时孤宦入蛇林羁愁虽得着书乐风物能伤迁客心顾我冥顽如瓦石为君分袂亦悲吟秋宿虎丘寺数夕执中以诗见贶因次元韵生事飘然付一舟吴山萧寺且淹留白云已有终身约醁酒聊驱万古愁崃束苍渊湥贮月巖排红树巧装秋裴囘欲出向城市引岭烟萝还自羞梦归雨隔疎钟晓不知春风吹梦过江西雨声破梦北窻响卧忆江西路亦迷独歩游沧浪亭花枝低欹草色齐不可骑入歩是宜时时携酒祗独往醉倒惟有春风知初晴游沧浪亭夜雨连明春水生娇云浓暖弄微晴帘虚日薄花竹静时有乳鸠相对鸣游招隐道中扬鞭望招隐尘思漠然收云接青林谷泉兼碧草流疎钟传别壑晩日动前楼嘉遁平生志吁嗟得蹔游扬州城南延賔亭乱蝉咽咽桞霏霏独上危亭俯落晖江外山从林下见城中人向渡头归风烟逺近思髙遁豺虎纵横难息机出处两乖空自挠伤哉吾道欲何依晩泊龟山南湾晩泊一裴徊小径山间佛寺开石势向人森劒㦸滩光和月泻琼瑰每伤道路销时序但屈心情入酒盃夜籁不喧羣动息长吟聊以寄余哀沧浪静吟独遶虚亭歩石矼静中情味世无双山蝉带响穿疎户野蔓盘青入破窻二子逢时犹死饿三闾遭逐便沉江我今饱食髙眠外惟恨澄醪不满缸丹阳子髙得逸少瘗鹤铭于焦山之下及梁唐诸贤四石刻共作一亭以寳墨名之集贤伯镇为之作记逺来求诗因作长句以寄山阴不是换鹅经京口今存瘗鹤铭潇洒集仙来作记风流太守为开亭两篇玉蕊尘初涤四体银钩藓尚青我久临池无所得愿观遗法快沉冥游霅上何山今古何山是胜游乱峰萦转统沧州云含老树明还灭石碍飞泉咽复流偏岭烟霞迷俗客一溪风雨送归舟自嗟尘土先衰老底事孤僧亦白头冬日偶书漫走声名三十年亦曾文采动君前玉颜皓齿他人乐独守残灯理旧编寒夜十六韵答子履见寄风雨夜寒新空斋感慨频诗书穷不放灯火静相亲眺聼时懐土低摧动畏人漫书成咄咄逺吠厌狺狺念昔罹忧患惟君共苦辛漂流数千里㑹合十余旬各闵伤弓翼聊同呴沫鳞谁知公冶罪衆笑伯龙贫隔絶今一水暌离将再春嘉篇数为贶尺牍亦相珍倚伏时难定屯亨理亦循劒埋犹有气蠖屈尚能伸邦国方登俊江湖且放神不忧知在命任重莫如身白首襟期逺青云志业均陶然任元化慎勿损天真独游曹氏园因寄伯玉去年把酒共裴囘今日㝷幽独此来竹宻似嫌闲客入梅含应待主人开赞谋盛府方投刃捍患长提正展才早晩得归如旧约伴君池上倒樽罍小酌寒雀喧喧满竹枝惊风淅沥玉花飞霜柑糖蟹新醅美醉觉人生万事非送人还呉江道中作江云春重雨垂垂索寞情懐送客归不愤东流促行棹羡他双燕逆风飞题广喜法师堂我为名驱苦俗尘师知法喜自怡神未如欢戚两忘者始是人间出世人诗僧则晖求诗全吴气象豪诗思合翘翘风雅久零落江山应寂寥㑹将趋古澹先可去浮嚣好约长吟处霜天看怒潮闗都官孤山四照阁势压苍崖险可惊攀云半日到轩楹旁观竹树囘环翠下视湖山表里清渐觉愁随烟霭散只疑身有羽翰生他年君挂朱幡后蜡屐笻枝伴此行清轩谁凿幽轩刮眼清湖中嘉处更禅扄龙聼夜讲寒生席鸥伴晨斋暖戏庭水月澄明应作观云山浓淡自开屏我公亦为留竒句此地人间合有灵某为世所弃困居于苏平生交游过门不顾长安侍读叶丈不以秦吴之逺髙下之隔闵此穷悴持贶以诗然韵险句竒不可攀续仰酬髙谊强抉芜音公镇西都拥剧权逺嗟穷苦寄新篇气䧺廻出闗河外句险空惊鱼鸟前玉帐夜严兵似水茅斋春静草如烟才愚荣悴皆殊絶自笑相酧更斐然暑中闲咏嘉果浮沉酒半醺牀头书册乱纷纷北轩凉吹开疎竹卧看青天行白云寄题赵叔平嘉树亭嘉树名亭古意同拂檐围砌共青葱午阴闲淡茶烟外晓韵萧踈睡雨中开户常时对君子遶轩终日是清风盘根得地年年盛岂学春林一饷红西轩垂钓偶作曽以文章上石渠忽因谗口出储胥致君事业堆胷臆却伴溪童学钓鱼夜闻笮酒有声因而成咏糟牀新压响泠泠欹枕初闻睡自轻几段愁悰俱滴破一番欢意已篘成空堦夜雨徒传句三崃流泉无此声只待松轩看飞雪唿賔同引瓮头清秋夕懐南中故人向夕依阑念昔游萧条节物更他州池光不动天深碧月色无情人独愁千里江山幽信絶一塲风露败荷秋征鸿急急知何事断续哀鸣过不休宋诗钞卷五宋诗钞卷六钦定四库全书宋诗钞卷六内阁中书舍人吴之振编张咏乖崖诗钞张咏字复之濮州鄄城人举进士知崇阳县歴官枢密直学士知成都益州礼部尚书其治绩多在蜀中具载史传刚直自立智识深逺有泽被天下之心尤博典籍虽卜筮医药种植之书无不精究自少得劒术无敌于两河间善奕碁精射法饮酒至数斗不乱恶人谄事不喜俗礼因自号乖崖子写真自赞曰乖则违衆崖不利物乖崖之名聊以表徳尝访三峰陈希夷搏搏顾谓弟子曰此人于名利淡然无情达则为公卿不达则为帝王师其为高人推重如此幼与青州传霖同学霖隐不仕咏既贵求霖者三十年不可得晚自金陵造朝论丁谓王钦若出知陈州一日霖忽来谒阍走白咏咏诃曰传先生吾尚不得而友汝敢唿姓名乎霖笑曰是岂知世间有傅霖者咏问昔何隐今何出霖曰子将出矣来报子尔咏曰咏亦自知之曰知复何言翼日辞去后一月而咏卒赠右仆射谥忠定诗雄徤古淡有气骨称其为人其与傅山人诗云寄语巢由莫相笑此心不是爱轻肥足以见其志也悼蜀四十韵蜀国富且庶风俗矜浮薄奢僭极珠贝狂佚务娱乐虹桥吐飞泉烟栁闭朱阁烛影逐星沉歌声和月落鬭鸡破百万唿卢纵大噱游女白玉珰骄马黄金络酒肆夜不扄花市春渐作禾稼暮云连纨绣淑气错熈熈三十年光景倐如昨天道本害盈侈极祸必作当时布政者罔思救民瘼不能宣淳化移风复俭约情性非方直多为声色着从欲窃虚誉随性纵贪攫蚕食生灵肌作威恣暴虐佞罔天子听所利惟剥削一方忿恨兴千里攘臂跃火气烘寒空雪彩挥莲锷无人能却敌何暇施撃柝害物黩货辈皆为白刃烁瓦砾积台榭荆棘迷城郭里第锁苔芜庭轩喧鸟雀斗粟金帛酬束刍绮罗博悲夫骄奢民不能饱葵藿朝廷命元戎帅师盪兇恶虎旅一以至枭巢一何弱燎毛熖晶荧破竹锋熠爚兵骄不可戢杀人如戏谑悼耄皆丽诛玉石何所度未能剪强暴争先谋剽掠良生计空余死心愁陨获四野搆豺狼五亩孰耕凿出师不以律余孽何由却鄙夫识蜂虿寡术能笼络邉邮未肃清何颜食天爵世方尚奔驰谁复振骞谔黄屋逺万里九重高寥廓时称多英雄才岂无卫霍近闻命良臣拭目观竒略劝酒惜别春日遟遟辗碧空绿杨红杏描春色人生年少不再来莫把青春枉抛掷思之可不令人惊中有万恨千愁并今日就花始畅饮座中行客酸离情我欲为君舞长劒劒歌苦悲人苦厌我欲为君弹瑶琴淳风死去无回心不如转海为饮花为幄赢取青春片时乐明朝匹马嘶春风洛阳花发胭脂红车驰马走狂似沸家家帐幙临晴空天子盛明君正少勿恨功名苦不早富贵有时偷闲强懽笑莫与离忧贾生老赠刘吉天地有至私刘生与英气学必摘其真文能取诸数呌回尧舜天聒破周孔耳通塞不知我要在观生意居危不茍全凭难立忠义归国有名贤天子闻之喜倒海塞横流掀天建高议冒死雪忠臣谠言警贵侍四海多壮夫望风毛骨起如今竟陵城推司茶菽利鹤情终是孤仁性困亦至劳劳忧衆民咄咄骂贪吏方期与呌阍此实不可弃如何不自持稍负纎人累酣歌引酒徒乱入垂杨市狂来㧞劒舞踏破青苔地羣口咤若竒我心忧尔碎请料高阳徒如何东山器请料酒仙人何如留侯志去矣留跋江深心自为计寄晁同年昔同白日昇穹碧还同水国司民籍三年不见频寄书两月相过忘行役桃花江上雪霏霏黄鹤楼中风力微幽胜逼人魂欲飞此时不醉无与归人间美事应有主别马蹄霑邉塞土南楼一望心凄迷昨夜疎檐滴寒雨休夸笔力敺真风勿忆云山千万重但遇西风一行鴈杀青相问莫辞慵与进士宋严话别人之相知须知心心通道气情转湥凌山跨陆不道逺蹑屩佩劒来相㝷感君见我开口笑把臂要我谈王道几度微言似惬心投杯着地推案呌此事置之无复言且须举乐催金船人生通塞未可保莫将闲事萦心田兴尽忽告去挑灯夜如何弹琴起双舞拍手聊长歌我辈本无流俗态不教离恨上眉多县斋秋夕才薄难胜任空销懒惰情公堂羣吏散苔地乱蛩声隔歳乡书絶新寒酒病生方今圣明代不敢话辞荣登黄鹤楼重重轩槛与云平一度登临万想生万鹤信移烟树老碧云魂乱晩风清何年紫陌红尘息终日空江白浪声莫道安邦是高致此身终约到蓬瀛登麟州城楼莫问戎庭苦高栏是夕攀时清官事少邉静戍人闲雉堞临寒水穹庐倚乱山皇恩正无外不拟更移还再任蜀川感懐官职过身髩已衰傍人应讶退休迟从来蜀地称难制此是君恩岂合违兵火因由难即问郡城牢落不胜悲无烦苦意思诸葛只可颁条使衆知毎忆家国乐蜀中寄傅逸人毎忆家园乐名贤共里闾剧谈祛夜疟幽梦验乡书渐老性情嬾隔年音信疎终嫌累高节不得荐相如送赵侍丞罢秩游青城山公余长闭目只是老心情闻道㝷山去连忙出户迎好峰须到顶灵迹要知名回日从容说余将少解醒金陵郡亝述懐傍人往往羡清途野逸情懐亦自扶官舍四邉多种竹潮沟一面近生芦病嫌见客低佪甚老觉临官气味粗不信浮名是身累有时间捻白髭须郡斋书情寄仙游张及老去慵仍甚荣名旧日疎又因经歳病不答故人书闭阁僧归后看山吏散初何因论心迹之子最相于游赵氏西园蜀中春艳世间疎比并陈园恐未如数里花光浮㬉日六街尘净见香车翻空雅乐催欢处入格新诗上板初方信承平无一事淮阳间杀老尚书寄田钖舍人当年心计此心知忽忽逢人亦自疑枉是忧公生白髪有何长略谢清时林僧已怪抽身晩朝侣犹嫌到阙遟多喜通规识幽抱路遥无处寄相思寄郝太沖闲愁休问意休疑此事关身合再思心静易求长世㳒气狂难与少年时新编到底将何用旧好如今更有谁犹忆公堂秋㑹否遶窗寒竹夜风吹送别苏寺丞公身多不定何路慰飘离莫以微言合苦将幽思悲山程朝醉少雪屋夜眠迟即问逢春约芳菲折赠谁送马道人归天台逢山长欲便辞荣见説天台益自惊絶顶要归终久住此时无计伴师行囊擕鼎药身难老路接仙桥眼更明莫笑官途滋味薄五湖曾有片㠶轻归越东旧隐留别秦中知己客亭杨栁叶初残歌咽秋空惨别颜吟爱好峰归越路醉冲寒雨出秦关烟萝庭戸重栖倚渔浦人家旧往还纵使功名无分得免教心在怨尢间郊居㑹傅逸人久客倦惊魂田居乞暂安义宁忘力学贫要奉亲欢枕外河声老门前野色寛支流狂绕砌丛苇品当栏书叶招邻彦扶笻话肺肝吟懐难契遇醉语动辛酸隐几歳时变凭轩雷雨残致君须有分㑹此掷鱼竿再㑹傅逸人分到知心死不轻几年曾是怆离情微风吹雨雁初下落叶满阶虫正鸣灯静苦嫌论劒略簟凉频喜转琴声从来共约云泉老肯向人间占好名贻傅逸人少年名节动人羣避俗身居积水濆几为典衣留逺客半来欹枕看闲云门连酒舍青苔滑路近沙汀白鸟分谁道无情活黎庶数篇新制咏南薰郊居寄朝中知己年来流水壊平田客径穷愁自可怜汀苇乱摇寒夜雨沙鸥闲弄夕阳天狂嫌浊酒难成醉冷笑清诗不直钱碧落故人知我否几回相忆上渔船懐张白逸人昔年吟社偶通隣常贵高风入格眞名好已期天共歇性孤翻与世无亲梁园醉别花烧眼楚寺秋归鹤伴身从此幽懐不能说五湖烟月二京尘访人不遇旧径莓苔合儿童闭门踏霜归逺店凉月照空樽雁响蒹葭浦风惊橘柚村知音在何处凝寂欲销魂舟次辰阳昔贤劳苦为忧官我自无才欲忘餐鸣棹几程滩势恶宿亭一夜雨声寒村连古洞蛮烟合地落秋畬楚俗懽虽指公余便东下好峰犹得卷帘看舟中晚望桃源山仙山初指眼初明倚棹因妨半日程云里未忘㝷去路世间争合有浮名嵓空闇老松千尺天静时闻鹤一声更谢暮霞怜惜别满坡红影照峥嵘幽居落花时节掩关初请絶江城旧酒徒满屋烟霞春睡足一谿风雨夜灯孤易中有象闲消息身外无求免叹吁多谢嵓僧频见访欲回流水又踟蹰旅中感懐人世贪名岂是闲几回思算几凄然故乡路逺不得信寒月夜来还复圆霜趂悲鸿归楚泽风移残烧下秦川莫言酒作销忧物更有新诗一两篇新市驿别郭同年驿亭门外叙分擕酒尽扬鞭泪湿衣莫讶临岐再回首江山重叠故人稀晚泊长台驿驿亭斜掩楚城东满引浓醪劝谏慵自恋明时休未得好山非是不相容过华山懐白云陈先生性愚不肯林泉住强要清流拟致君今日星驰劒南去回头惭愧华山云途中人情到底重官荣见我东归夹路迎不免旧谿高士笑天真䘮尽得浮名桃源观檐下山光砌下苔人间重遇眼重开旧林诸子休移诮已许孤云作计回雨夜四檐风雨滴秋声醉起重挑背壁灯世事不穷身不定令人闲忆虎溪僧帘幕萧萧竹院深客懐孤寂伴灯吟无端一夜空阶雨滴破思乡万里心寄傅逸人当年失脚下渔矶苦为明朝未得归寄语巢由莫相笑此心不是爱轻肥阙下寄傅逸人疎疎芦苇映门墻更有新秋脍味长何事轻抛来帝里至今魂梦遶寒塘送别王秘丞帝乡三十年前别江外相逢髩已衰清论未穷行计速为君临水立多时送别李司直亭下依微见逺村亭中离恨若为论数声歌罢扬㠶去民吏相看有泪痕送魏道士江上萧萧木叶飞天台狂客杖藜归莫嫌俗吏勤相顾曽是嵩阳旧揜扉答刘道人嵩阳峰底洞中天曽共浮丘对掩关知道高闲少兼济折腰从此到人间谢云居山人草鞋云居山客草为鞋路转千峰此寄来昨日公余偷步蹑万端心绪忆天台闻鹧鸪画中曽见曲中闻不是伤情即断魂北客南来心未穏数声相对在前村宋诗钞卷六宋诗钞卷七钦定四库全书宋诗钞卷七内阁中书舍人吴之振编赵抃清献诗钞赵抃字阅道衢之西安人中景祐元年进士乙科通判宜州以母䘮庐墓三年孙处为作孝子传召为殿中侍御史京师号铁面御史进叅知政事已而求郡旋召旋罢英宗朝除龙图阁直学士知成都蜀益治神宗初召知谏院曰闻卿匹马入蜀以一琴一龟自随为政简易亦称是耶既与王安石议政不协求去除资政殿学士出外改越州致仕㝷卒赠太子少师谥清献诗触口而成工拙随意而清苍郁律之气出于肺肝然其学多本于佛与濓溪为僚而不知改故亦不能卓然有所发挥也题周敦頥濓溪书堂吾闻上下泉终与江海㑹高哉庐阜间出处濓溪派青深逺城市洁净去尘壒毫髪难遁形鬼神缩妖怪对临开轩窗胜絶甚图绘固无风波虞但觉耳目快琴樽曰左右一堂不为泰经史日枕借一室不为隘有莼足以羮有鱼足以鲙饮啜其乐真静正于俗迈主人心渊然澄彻一内外本源孕清徳游咏吐嘉话何当结良朋讲习取诸兑次韵江钺都官凉轩执已刚玉性谁得同趣向涕唾无所借归居宅深旷左右山林间巑岏立屏障坐期清风来未许酷日晃高棚立西轩宻叶覆其上益为晚宇廕讵隔霞空望圣书乐名教俗事絶尘鞅恬然宠辱惊足矣庭闱养下榻遟佳朋盈樽倒新酿药剂矜有灵神明助无恙贤豪重出处词句大奔放谓愚可与道缄遗俾酬倡忽如穷窘人获发金玉藏收储箧笥光孰顾贪惏谤留题劒门东园劒州古要害重门搤开阖隄防两川地㗋吭此呀呷在昔御狂寇如朽施巨拉时平付良守一与公论合政成治东圃于焉解宾榻予方锦官去邀我置壶榼纵步车马休举目苍翠匝摅懐谈笑喧倾车潺湲杂不春亦芳菲匪风自萧飒主宾饮兴豪量海川酒纳贰车台中旧题诗谓予盍黙黙极佳趣兹俗何以答双竹余家有故园园中可图録天然一派根一根生两竹一长复一短比之如手足长者似乃兄短者弟相逐我见人弟兄少有相和睦竹分长幼情人岂无尊宿将竹比人心人殆类禽畜常记五六歳不见还嘑哭及至长大时妻孥相亲族咫尺不相见相疎何太速不顾父母生同胞又同腹旦夕慕歌欢几能思骨肉枉安人髪眉而食天五谷静思若斯人争及园中竹寄酬蔡州王陶正言自顾愚无堪老大何所用得郡江湖来一意云泉纵惊此西南身连夕东北梦乃知故人念许与明月共荆书一纸贤季诺千金重寄我琼瑶篇使得长讽诵寒松有唳鹤高梧有鸣凤何日谢知音为鼔商絃弄赠阳安徐迈表兄屯田少时所学苦食蘖日自强壮歳从宦清饮氷中刚肠阳安百里地邈在天一方惠政不鞭扑期民乐耕桑念予昨守贑与兄㑹家乡兄今歳已满余遽提蜀疆一朝此邂逅五载忘参商且勿语离索易老惊髩霜且勿较通塞放懐把酒觞上方圣政新求贤坐明堂兄道足施设兄志弥颉顽喜予外祖门从此生辉光送周颖之京师吾乡伯坚真丈夫气刚色强言词疎胸中一物不使有日储月敛唯诗书布裘落魂韦帯缓权门不肯低眉趋朋游累百谁尔汝人皆不与争揶揄掩关啜菽苦意气粪壤玉璧泥沙珠宣慈中山我孤处昨日走介遗吾书书云诏下吁俊乂父兄命颖之京都古人求养志择禄今而岂得逃驰驱肩书手劒出门去哜咨肯复儿女如我闻此语涕交下人皆欲养繄我无羡子之为与道合劝子亟往无踟蹰明年得志拜堂上岂非人子荣亲欤顺风呈范御史濠州抵泗里数百长淮波平晓如席鸣鼙解繂杨栁堤画船中有东吴客君恩得请许归去聊治里闾去咫尺歳穷天逺心欲飞念之汲汲事行役豁如天意适我愿号令西北起风伯初时淅淅以鼓动布㠶尚留十幅窄孤樯得势安以平中流激箭巨浪擘橰横橹阁力不用疾苦挚隼增羽翮瞥然两眼瞬霎过木叶驰黄山走碧拏舟月余今自快一樽自歌两手拍樽中酒空不自歌顺风好景如之何毗陵太守同此乐为言无惜新诗多溪山晚目幽花连径发惊乌避人啼雨过晴虹上风清走马嘶滩平鱼艇稳村小酒旗低谁及山翁乐号呶醉似泥村居午寝忘讥刺闲居杜送迎雨泥双燕下烟壠一犁耕座八山光迥门连野色平吟余仍兀坐谁与战楸枰曲舘日华烘玉甃烟缕亘雕甍枣熟房栊暝花妍院落明醉轻春有味梦短昼无情欲识愔愔意回文织已成题九仙寺坠果春三径蒸云晩一轩廊腰回战蚁山腹合啼猿泉淡禽窥影苔深屐印㾗自惭名利者聊免世纷喧赠吉安院主学佛之徒衆难能是向文唯师独竒尚于我故殷勤诗遇知音诵琴防俗子闻虚亭对明月长许到宵分和何节判观水澄江抵练长极目路沧茫烟芷差差绿风荷柄柄香西流终古恨南浦镇时忙拟待传辞意离人在楚乡歳暮感懐早是穷冬逼那堪客思兼事嗟流水逺年愧入春添与雪幸同操惊霜忽到髯晚舟前浦泊何处有青帘寄任大中秀才今我歳将暮过桡鹦鹉洲忆君人少与买舍瀫江头客路书多絶吾乡梦半游明年谁到蜀能寄好书不向晚向晚立汀沙人闲目更賖林疎僧屋露风转客㠶斜幽白孤飞鸟横红数抹霞渔翁偶相问怜我宦天涯和戴天使重阳前一夕宿长沙驿楚馆夜衾凉离人念故乡逺吟只觉苦归梦不成长壁有寒蛩怨邻闻绿蚁香登高在何处明日宴山阳春日陪燕㑹春园亭为怕三春过因谋数刻狂醉轻欣射中欢甚惜歌长硚马花间系啼莺栁下藏前旌归去晚十里淡风光和范御史初出都门牍奏辞三院乡荣领百城帝恩山岳重臣命羽毛轻风月随人好江湖照胆清须公赠金玉光照重行行和韵前人初出鏁头奏恳初无饰天恩亦重违一麾新命下两桨故闗归淮木林林脱霜鸿阵阵飞贤朋诗酒乐行矣自相依惊涛路半狂颷起江心巨浪横苍忙舟子呌匍匐稚儿惊古岸移时入新醪薄暮倾此宜无足道大抵似人生题张果老洞洞老寿松椿高名古絶羣乱山泉㶁㶁举世事纷纷使者持丹诏先生卧白云方今莫招隐君徳正华勋次韵孔宪山斋讼简歳丰盈钤斋竟日清窗排羣石怪檐拥逺山明古木风千叶新髭雪数茎开樽向幽处余论见文情送范宪百禄赴泥书下紫宸公议协朝绅真主正图治谏官今得人从容陪国论憔悴恤天民大对如晁董公尝索所陈题灵山寺我为灵山好登留到日曛巖幽余暑雪钟冷入秋云篇咏唯僧助尘烦与俗分明朝入东棹因得识吾文送章岵少卿提举洞霄宫秘馆红尘外瑶京白日邉樽中不空酒琴面已无絃晓上朝真阁春耕负郭田优游大自在何处更神仙游青城山三十六峰峻维岷在蜀竒方行刺史部重欵丈人祠冻雪诸蕃隔晴云六面披访山穷寳洞勑鬼觇丰碑泉落寒崖响萝依古木垂良工存旧笔老叟琢新诗陟险齐双屐逢幽皷七丝盘桓不忍去还作更来期书院雨久藏书蠧风高老屋斜邻居尽金碧一一梵王家和范御史石仓晚泊天逈旅懐濶风长野呌来沧波清可爱先为濯京埃忆信安五弟附臈残鹦鹉洲邉过忆汝东吴住旧庐诵圣穷愁千卷外觅官留滞十年余也知失意能平气底事多时不寄书兄在松溪我荆楚别懐三处一欷歔除夜泊临江县言懐县封萧索楚江澄旅况吟懐冷似氷漏促已交新歳鼔酒阑犹剪隔宵灯立身从道思无愧得路由机患不能未报君恩踰四十青春还是一番増寄里中亲友记得城南数刻懽破懽为别泪阑干间闗逺道初沿牒寂寞长亭一据鞍郊外此时凉叶乱岭头平日臈梅残不辞频寄南州信草檄无功楯叶干和人清明有感湖外清明物态繁晓林莺舌鬭闗闗枉缘春意无时尽自是人心不暂闲旧隐东君曾借草新官南郡亦登山满头花卉盈樽酒且向东风一破颜劝学示江原诸生古人名教自诗书浅俗頽风好力扶口诵圣贤皆进士身为仁义始真儒任从客笑原思病莫管时讥孟子迂通要设施穷要乐不须随世问荣枯初入崃崃江初过三游洞天气新调二月风樵户人家随处见仙源云路有时通峰峦压岸东西碧桃李临波上下红险碛恶滩各几许晚停征棹问渔翁过岭回寄张景通先生示邑下同人二年官役愧能名贤得斯人幸合并几度孝亷交郡辟一生文行出乡评君庐皁水江头逺我马青泥岭顶行西首胡为书以赠欲持同邑寄诸生同万州相里殿丞游溪西山寺使君唿客入山行晓径前驱照彩旌蛮女背樵巖侧避野僧擕刺马头迎千层云水迷三崃一閧人烟认百城楼阁凭余清我听竹风萧瑟涧泉鸣谒青城山背城肩酒上青城云为开收月为明观宿有诗招主簿庐空无分遇先生墻留古画仙姿活石载竒文俗眼惊却念吾乡山亦好十年孤负烂柯行寄永倅周敦颐虞部君去濓溪湖外行倅藩仍喜便乡程九疑南向参空碧二水秋临彻底清诗笔不闲真吏隐讼庭无事洽民情霜鸿已到衡阳转逺绪凭谁数寄声招运判霍交回辕自卭之雅渐高丘所过从容尽胜游白鹤山头云里寺金鸡关外雨中州公今南按蠲民瘼歳已西成辍上忧江渎荷花开似锦且同归去採莲舟次韵王宪中秋不见月一城歌管中秋乐薄暮楼台六幕垂明月幸无亏损处浮云应有歛收时聊因表海今宵醉却起钱塘去歳思有美堂前如白昼练铺江面镜须眉次韵孔宪蓬莱阁山巅危构傍蓬莱水阁风长此快哉天地涵容百川入晨昬浮动两潮来遥思坐上游观逺愈觉胸中度量开忆我去年曾望海杭州东向亦楼台再登亭偶作气象三齐古得名时登表海最高亭河源一水下青嶂人物两城如画屏邑报有秋期俗阜守惭无术济民灵从来狱市并容地且向樽前任醉醒再有蜀命别王居卿穆陵闗望劒门闗岱岳山连蜀道山自顾松筠根节老谁令霜雪髩毛斑离家敢谓虞私计过阙尤欣觐帝颜叱驭重行君莫讶古人辞易不辞难寄题刘诏寺丞滥泉亭泉名从古冠齐丘独占溪心涌不休深似蜀都分海眼势如吴分起潮头连宵鼓浪摇明月当暑迎风作素秋亭上主人留我语只将尘事指浮沤过铁山铺寄交代吴龙图暂留山驿又晨兴西望旌麾想旧朋三院笔簪曾对直两川兵印复交承年光头髩华如雪世态心情冷似氷镜上凭诗驰逺意青泥寒晓入雪灯过左緜偶成东南再守二年间徙蜀何须问险难入觐已违龙尾道出麾还过鹿头闗与民共约三春乐顾我都忘两髩斑歳满乞骸何处好仙棊一局烂柯山钤兵王阁使素芳亭赏梅花素蕚清香并酒巵主人勤意嘱留诗为逢蜀国新开日却忆江南旧赏时春宻未通桃李信腊残都放雪霜姿先公旧植亭栏外肯构重来见本枝次韵李元方即事壮歳胸懐独感时肯随寒暑似民咨能思损益开长卷任有闲忙不负诗趣句已为迂俗笑声名须共古人期茅斋寂坐生秋思无语西风夜月知闻岭外冦梗惊説炎飈烟瘴时洞蛮蠭起冦南陲家书万倍金难得逺梦千回路不知刺史没身专捍御谏官衔命救疮痍伏波死去今谁继大笔铭勲压海涯次韵程给事寓越廨宇有懐越郡江南尽不如乐天流语信非疎人从琐闼中间出宅在蓬莱向上居言念玉符分鎭日却思琼苑拜恩初临风又辱诗筒寄足见优游刃有余次韵郡斋偶成两火一刀名素胜十分双涧地长灵赏心曽为乗华舫好手应难作画屏北海楼前千里静南山天末四时青蓬莱自是仙家景解使诗翁醉眼醒武林即事寄程给事乞得钱塘下九天徙从青社复三川坤维十往万余里吴分重来七八年鑑水坐遥懐旧治柯峰归晚愧前贤东州赖有微之约曽寄诗筒递百篇七十随缘岂有由乐天曾不厌杭州青山未隐如千里白首重来又九秋月窟仙人遗桂子海门神物助潮头自惭老守无心力坐镇吾民静即休有懐程给事稽岭楼台真旷絶武林风物竞豪华两州对望音题数一水中分㑹晤差东海渺茫排岛屿西陵依约露人家元和赓唱今犹古此乐情懐岂有涯次韵歳暮有感歳月如流不用嗟盛衰前定岂曽差自怜览照头浑雪犹喜观书目未花竺岭两曾逢落桂龙山三见撷新茶春元便欲休官去谁顾杭州十万家次韵即事见懐鑑水寛闲称越国河塘繁剧是杭州蓬山君继元丞相竹马予惭郭细矦郡邑丰穰真可喜人家饱煖更何忧西陵隔岸无多远数上临江百尺楼清风阁即事庭有松萝砌有苔退公聊此逺尘埃潮音隐隐海门至泉势潺潺石缝来夜榻衾裯仙梦觉晓窗灯火佛书开休官不久轻舟去喜过严陵旧钓台有懐蒋堂侍郎却忆东舟去若仙津亭分袂忽经年春风境上无多地夜月湖中共一天海阁坐观涛拥鹭山堂吟听漏移莲新诗往复交情见巨集成来已百篇寄酬前人上巳日鑑湖即事二首湖上初经上巳春水邉遥见碧芜新轻舟竞泛无涯乐夹岸希逢不醉人厨醖旋篘浮蚁酽府茶湥㸃卧龙珍诗筒往复余知幸垂老亲仁得善隣蓬莱高与卧龙俱位望兼崇似合符絃管夜声传井邑楼台春影蘸江湖休功即报朞年政直节曾行万里途真是玉皇香案吏坐看归去赞萝图次韵前人蓬莱阁即事蓬莱窗外晓光分梦觉初惊杜宇魂但有吏供衙府喏断无人到讼庭喧蒙蒙宿霭开湖面隐隐更潮过海门一水两州皆重镇越清杭剧不同论上天竺寺石巖花对植齐开古梵宫欲求精笔画难工直将春占三旬盛谁谓花无十日红未羡山桃资客笑且陪庭栢作家风遍㝷他处都无此寳殿前头只两丛陪赵少师游西湖兼简坐客丝管喧喧拥画船澄澜上下照红莲一樽各尽十分酒四老共成三百年北阙音书休忆念西湖风物且留连杭民夹道焚香看白髪朱颜长寿仙次韵程给事见寄羡公钤阁絶纎尘顾我何尝徳被人讼牍自怜无日暇诗筒翻喜入秋新白头未许还官政紫诏频烦慰老臣一去蓬莱已踰歳梦魂长到十洲春次韵许遵少卿见寄头上有霜添白髪囊中无药驻朱颜堪惊积歳加衰老未省何时得退闲渊净思临浮石渚喧譁羞对武林山君恩早赐俞音下即拥菟裘故里还次谢许少卿寄卧龙山茶越芽逺寄入都时酬唱珍夸互见诗紫玉丛中观雨脚翠峰顶上摘云旗啜多思爽都忘寐吟苦更长了不知想到明年公进用卧龙春色自遟遟次韵程给事郡斋秋暑老为乡郡止偷安自愧仙踪未易攀八面松阴笼古寺三秋桂子下灵山良朋寄意诗篇里高㑹追欢梦寐间却忆㑹稽清旷处樵风朝暮若邪湾次前人游鑑湖湖治谁能继后尘马侯祠阁至今存穷源上达仙翁井引派傍通吏部园红斾遍游偿素志画桡归去近黄昏别懐屈指朞将半况属乡州役梦魂累乞致政诏答未允述懐自愧孤忠荷圣慈恩荣肯向九天辞于今蒲栁衰残日好是云烟放旷时玉阙累章烦赐诏瀫江两桨蹉归期宵征自有高人笑漏尽钟鸣晓未知赠别周元忠秀才吾里推高节行孤诸生师帐是规摹穷经不治五亩宅敎子已为千里驹暂出林泉飞两桨且陪风月赏西湖了知富贵傥来物谁向浮云间有无平溪堂亭号休休古退藏岂如溪上构虚堂坐邀城市真潇洒却谓江湖太渺茫下笔新题无俗事搘笻野服是家常临流最有清风快未见故人心已凉游鴈荡将抵温州寄太守石牧之霜风双鬓雪鬖鬖物外㝷真顿离凡子舍若非叨别乘我车安得到灵巖碧窥秋瀑心同洗红嚼山杷口似馋多谢贤矦见招意数贻嘉咏与珍函次毛维瞻溪庵退访云山逺世尘结庵台上古溪滨围棊毎放争先手隐几能安自在身鸥鹭后前如旧物龟鱼游泳不疑人曲肱饮水真贤乐何用渊明漉酒中送穆舜宾承议致政还乡清脩平日得无惭学道勤行肯妄谈轩冕諠譁公始悟林泉潇洒我先谙曾怜避弋云中鴈每念纒丝蠒里蚕画舫西归时节好春山如黛水如蓝和沈太博小圃偶作二首名园雨后百花繁人倚危楼十二干园里芳菲楼上客一般情绪怕春寒日烘薄雾开柔陌风罥游丝着栁条语燕啼莺自撩乱惊人残梦是春朝过青泥岭老杜休夸蜀道难我闻天险不同山青泥岭上青云路二十年来七往还和宿崃石寺下淮岸浮图半倚天山僧应已离尘缘松闗暮锁无人迹惟放钟声入画船赏春亭滂葩浩艶满亭隈当席芳樽醉㸔来始信春恩不私物乱山穷处亦花开玉泉亭潺潺朝暮入神清落涧通池遶郡㕔乱石长松山十里讨源须上玉泉亭和范都官行后九日奉寄湖平风稳送归航望隔严滩七里长更上高峰尽高处黄花新酒醉重阳次韵范师道龙图舍车弭盖争㝷胜坐石擕泉旋煮茶可惜湖山天下好十分风景属僧家答贑县钱顗着作移花令尹怜花意思勤海棠多种郡园新自从两蜀年年见今日栏邉似故人次韵郁李花花县逢春对晓晖朱朱白白缀繁枝梅花菊后何须较好似人生各有时辛巳青州翫月有懐中秋去歳中和宴表海今朝北海罍天上无私是明月隔淮千里照人来题郡园亭馆为爱东园四照亭剪开繁木快人情新秋雨过闲云卷十里南山两眼明题御爱山岷峨西列华排东余纵峥嵘敢竞雄不是当时经御爱此山还与衆山同出鴈荡回望常云峰游遍名山未肯休征车已发尚回眸高峰亦似多情思百里依然一探头客舟夜雨朝发温江上处溪小舟无寐枕频欹夜来雨作蓬蒢响恰似当年赴举时宋诗钞卷七宋诗钞卷八钦定四库全书宋诗钞卷八内阁中书舍人吴之振编梅尧臣宛陵诗钞梅尧臣字圣俞人称宛陵先生宣州宣城人以从父荫补太庙斋郎歴主簿县令监税湖州签署忠武鎭安两军节度判官初大臣屡荐宜在馆阁尝一召试赐进士出身余輙不报嘉祐初学士赵槩等十余人列言于朝乃得国子监直讲累官至尚书屯田都官员外郎撰唐载二十六卷多补正乃命编修唐书书成未奏而卒圣俞少即以能诗名天下求者踵至其初喜为清丽闲肆平淡久则涵演㴱逺间亦琢剥以出怪巧然气完力余益老以劲其应于人者多故辞非一体非如唐诸子号诗人者僻固而狭陋也在河南时王晦叔见而叹曰二百年无此作矣贤士大夫如温公东坡介甫诸人咸敬重之尤与欧阳文忠公善世比之韩孟两公亦颇以自况故贡奎诗云诗还二百年来作身死三千里外官知已若论欧永叔退之犹自愧郊寒盖言诗力也又龚啸云去浮靡之习于昆体极弊之际存古淡之道于诸大家未起之先此所以为梅都官诗也果信河阳秋夕梦与永叔游嵩避雨于峻极院赋诗及觉犹能忆记俄而仆夫自洛来云永叔诸君陪希㴱祠岳因足成短韵夕寝北窗下青山梦与㝷相欢不异昔胜事却疑今风雨幽林静云烟古寺㴱揽衣方有感还喜问来音希㴱惠书言与师鲁子聪永叔几道游嵩因诵而韵之闻君奉宸诏瑞祝疑灵岫山水聊得游志愿庶可就岂无朋从俱况此一二秀方蕲建春陌十刻残昼漏初经氏岭古栢尚郁茂却过轘辕闗巨石相撑鬭夕斋礼神祠法衮被藻绣毕事登山椒常服更短后从者十数人轻赍不为陋是时天清阴力气勇奔骤云巖杳亏蔽花草藏涧窦傍林有珍禽惊聒若避彀盘石暂憇休泓泉助吞漱上窥玉女窗嶃絶非可构下玩捣衣碪焜燿金纹透尹子体雄恢攀缘逾习狃欧阳称壮龄疲软屡顚踣竞欢相扶持芒屩资践蹂八仙存故坛三醉孰云谬鄙哉封祝碑数子昔镌镂偶志一时事曷虞来者诟絶顶瞰诸峰隘然轻宇宙遥思谢尘烦欲知羣鸟兽韩公传石室闻之固已旧当时兴稍衰不暇苦㝷究东崖暗壑中释子持经呪于今二十年饮食同猿狖君子聆法音充尔溢肤腠尝期蹑屐过吾侪色先愀遂乖眞谛言兹亦甘自咎中预㑹几望凉蟾皓如昼纷纷坐谈谑草草具觞豆清露湿巾裳谁人苦羸瘦便即忘形骸胡为恋缨绶或疑桂宫近斯语岂狂瞀归来游少室崷崪殊引脰石室迢递过探访仍邂逅扪萝上岑邃仙屋何广袤乳水出其间涓涓自成熘凡骨此熏蒸灵真安可觏霞壁几千㝷四字侔篆籕咸意苔藓文诚为造化授标之神清洞民俗未尝遘忽觉风雨㝠无能久胆扣怱怱遂宵征胜事皆可复俚歌纵喧譁怪説多駮糅凌晨闗塞阳追赏颜匪厚穷极四百里宁惮疲左右昨朝书报予闻甚醉醇酎所嗟游逺方心焉倍如疚送河清贾主簿归任不逺水云间悠悠泝鹢还分亭接鸡犬举酒对河山残雪依荒碛寒烟入暝湾昔人鸾枳叹一併在离颜河南张应之东斋昔我居此时凿池通竹圃池清少游鱼林浅无栖羽至今寒窗风静送枯荷雨雨歇吏人稀知君独吟苦河南王尉西斋官舍古城隅西斋何寂寂种竹幽趣㴱开屏翠光滴青山露南墻落日明东壁危台起其傍平隰坐可觌歳暮野田空天高霜隼击更怜风月时几弄林间笛余居御桥南夜闻祅鸟鸣効昌黎体都城夜半阴云黑忽闻转毂声咿呦尝忆楚乡有祅鸟一身九首如赘疣或时月暗过闾里缓音低语若有求小儿藏头妇灭火闭门鸡犬不尔留我问楚俗何苦尔云是鬼车载鬼游鬼车载鬼奚所及抽人之筋系车辀昔听此言未能信欲访上天终无由今来中土百物正安能遂与南方俦上帝因风如可达愿令驱逐出九州僧可眞东归因谒范苏州姑苏台畔去云壑付清机野䇿过寒水山童䕶衲衣松门正投宿竹笠带余晖谁爱杼山句使君应姓韦魏屯田知楚州淮南木叶惊淮上使君行天外高帆出沙头候吏迎夜潮通废埭秋月满孤城正遟文翁化从来楚俗轻和才叔岸傍古庙树老垂缨乱祠荒向水开偶人经雨踣古屋为风摧野鸟栖尘坐渔郎奠竹杯欲传山鬼曲无奈楚辞哀新安钱学士以近诗一轴见贶輙成短言用叙单悃早事太尉府谬以才见论身作邑中吏日陪丞相尊嵩山云外寺伊水渡头村泉味入香茗松色开清罇题诗人半醉马上景已昏归来属后乘冠盖迎国门悠悠失贫贱苒苒歴凉温而今处穷僻落莫思旧恩终日自鲜适终年长不言已觉人事寡惟闻鸡犬喧东风有来信满幅兰与荪㴱知故人意遗我涤冥烦一章言罨画谿好如目存何须到云壑便若游花源一一先造化可以轻瑶琨成诵今在口愿将醒病魂彼䴕吟断木喙虽长不啄栢与松松栢本坚直中心无蠧虫广庭木云美不与松栢比臃肿质性虚朽蝎招勐觜主人赫然怒我爱尔何毁弹射出穷山羣鸟亦相喜啁啾弄好音自谓得天理哀哉彼䴕禽吻血徒为尔鹰鹯不搏击狐兎纵撗起况兹树腹怠力去宜濵死陶者陶尽门前土屋上无片瓦十指不霑泥鳞鳞居大厦禽言四首子规不如归去春山云暮万木兮参云蜀天兮何处人言有翼可归飞安用空啼向高树提壶提壶芦沽美酒风为宾树为友山花缭乱目前开劝尔今朝千万寿山鸟婆饼焦儿不食尔父向何之尔母山头化为石山头化石可奈何遂作微禽啼不息竹鸡泥滑滑苦竹冈雨萧萧马上郎马蹄凌兢雨又急此鸟为君应断肠弔矿坑惠灯上人生栖云际巘没葬寺傍村破案残经卷新坟出树根松悲隔溪路月照旧山门自昔多诗句而今几许存范饶州坐中客语食河豚鱼春洲生荻芽春岸飞杨花河豚当是时贵不数鱼鰕其状已可怪其毒亦莫加忿腹若封豕怒目犹吴蛙庖煎茍失所入喉为镆鎁若此䘮躯体何须资齿牙持问南方人党䕶复矜夸皆言美无度谁谓死如麻吾语不能屈自思空咄嗟退之来潮阳始惮飡笼蛇子厚居栁州而甘食虾蟆二物虽可憎性命无舛差斯味曽不比中藏祸无涯甚美恶亦称此言诚可嘉和元舆游春次用其韵乘闲多逺兴信马与君行碧树斜通市清流曲抱城山花高下色春鸟短长声日暮吾庐近还歌空复情离芜湖至观头桥江口泊来久菰蒲长旧苖争鶵洲鹊鬭遗子浦鱼跳宿岸欣逢戍归船竞趂潮时时望乡树已恨白云遥梦故府钱公故相方来梦分明接座隅只知冠劒是不道死生殊西府看如旧东山咏久徂遽然兴寤叹不觉泪霑须宿州河亭书事逺泛千里舟暂向郊亭泊观物趣无穷适情吟有託林中鵶舅狞席上蝇虎攫雨久草苖盛田芜𤓰蔓弱香粳稚子惯脱粟家人薄少年都下来聊问时所作新衣尚穿束旧服变褒博我今贫且贱短褐随宜着晩泊观鬭鸡舟子抱鸡来雄雄跱高岸侧行初取势俯啄示无惮先鸣气益振奋击心非愞勇颈毛逆张怒目眦裂盰血流何所争死鬭欲充玩应当激勐毅岂独专晨旦胜酒人自私粒食谁尔唤缅懐彼兴魏傍睨当衰汉徒然驱国衆曽靡救时难羣雄自苦战九钖邀平乱寳玉归大姦干戈託竒算从来小资大聊用一长叹庙子湾辞庙子湾风俗云有白鼋凭险日为波潮以惊异上下余过而作辞云我之东来兮过彼雍丘舟师奏功兮浊水湍流歴长湾兮势曲钩倾高斗折兮若奔虬潜伏怪物兮㴱幽幽发作暴涨兮为潮头土人立祠兮在彼沙洲老木苍苍兮蝉噪啾啾输卒引繂兮蓬首躶体剧缧囚赤日上煎兮胶津蹙气塞咽㗋胷盪肩挨同轭牛足进复退不得休竟持纸币挂庙陬微风飘扬如喜收我今语神神听不何不归海事阳侯穹鱼大龟非尔俦奚必区区此汴沟惊愚骇俗得肴羞去就当决何迟留送马廷评之余姚越乡知胜楚君去莫辞遥晓日鱼虾市新霜橘柚桥河流通海道山井应江潮近邑逢鸥鸟先应避画桡送张子野祕丞知鹿邑忽作五年别相逢双鬓疎不知从此去当见复何如公秫时为酒晨庖日有鱼沛谯风物美聊以乐琴书依韵和刘敞秀才安得采虚名师道欲吾广虽然存术业曽不计少长孔孟久已亡富贵得亦傥后生不闻义前辈惧为党退之昔独传力振功不赏舌吻张洪钟小大扣必响近世复泯灭务学多忽恍今子诚有志方驾已屡枉自惭懐道浅所得可下上正如种青松而欲託朽壤典册皆可㝷圣言皆可仰幸无增我过此语固不爽送张秀才之淮南聊为楚客唱一送淮南行出汴逺心喜移舟孤岫横危㠶将进浦寒雾不分城枚乘旧居处向来秋草生南隣萧寺丞夜访别忆昨偶相亲相亲如旧友虽言我巷殊正住君家后壁里射灯光篱根分井口来邀食有鱼屡过贫无酒明日定徂征聊兹酌升斗宵长莫惜醉路逺空回首读司马季主传赠何山人长安新雨后九陌少行人同舆有宋贾游市懐隐沦日闻古贤哲必与医卜隣来过季主室再拜语逡巡矍然悟辞貌何为居埃尘捧腹乃大笑吾道非尔臻骥惭罢驴驷鳯岂燕雀亲筮占聊助上功利傥及民大夫与博士登车若䘮神今我见何遯始验太史真顺性诲善恶不离义与仁言孝谕为子言忠谕为臣又得蜀严比宁将日者均京都盛龟筴坐肆如鱼鳞噤口不正言唯能辨冬春鸿㝠复所慕安得鸡鹜驯依韵和子聪见寄尝念饯行舟风蝉动去愁独登孤岸立不见逺㠶收及送故人尽亦嗟归迹留洛阳君更忆宁复醉危楼送何遯山人归蜀春风入树绿童稚望柴扉逺壑杜鹃响前山蜀客归到家逢社燕下马澣征衣终日自临水应知已息机新霁望笠山北望直百里峩峩千仞青断虹迎日尽飞雨带龙腥阴壑烟云畜阳崖草木灵登临终不厌时许到兹亭代书寄欧阳永叔四十韵始谪夷陵日当居建徳年一书寃逐客四咏继称贤自谓临江徼相逢莫我先白醪封画榼素鲤养泓泉戒吏收山栗唿童惜沼莲只期东浦过共醉小溪邉日日占风势时时到水堧安知贪挂席不肯暂回船自尔皆无定归欤亦未然指程几一月泝险歴三千鱼鸟都难问音尘杳莫传因之走羸仆试与访南迁比及过牛崃还闻迎璧田报言虽不获吉语喜多全我解归尧阙君移近汉渊问途曽未逺命驾亦何缘衰野今行矣隆中有待焉乡亭𤓰接畛风化蚁同羶即欲朋簪盍翻为俗事牵爱婴娇哑哑嗜寝复便便鸡黍烦为具轮辕岂得前寄声勤以谢幸子恕而怜来贶诚为望论情恐未捐尝亲马南郡果谒谢临川遂得窥颜色重忻论简编聊咨别后着大出箧中篇问传轻何学言诗诋郑笺飘流信穷厄探讨愈精专道旧终忘倦评文欲废眠宁知主人贵但见左鱼悬所至同风月相欢忆涧瀍清歌嗟在耳素髪怪侵顚翠堞时登眺芳洲屡泝㳂难醒拨醅醁殊厌落头鲜坐竹听啼鸟临流聒嘒蝉孤亭起归梦南陌去扬鞭出饯陪双斾方蕲歴广鄽始生山吏敬颇释利途邅㑹面辞何吐离膺事已塡空余郡楼望野色际平烟雪夜留梁推官饮昼雪落旋消夜雪寒易积灯清古屋㴱炉冻残烟碧为沽一斗酒暂对千里客酒薄意不浅轻今须重昔重昔是年华飘飘犹过隙一醉冒风归平明马无迹永叔寄澄心堂纸二幅昨朝人自东郡来古纸两轴缄縢开滑如春氷密如茧把玩惊喜心徘徊蜀牋脆蠧不禁久剡楮薄慢还可咍书云寄去当寳惜愼勿乱与人翦裁江南李氏有国日百金不许市一枚澄心堂中唯此物静几铺写无尘埃当时国破何所有帑藏空竭生莓苔但存图书及此纸辇大都府非珍瓌于今已踰六十载弃置大屋墻角堆幅狭不堪作诏命聊备麄使供鸾台鸾台天官或好事持归祕惜何嫌猜君今转遗重增愧无君笔札无君才心烦收拾乏匮椟日畏撦裂防婴孩不忍挥毫徒有思依依还起子山哀闻尹师鲁赴泾州幙铁骑自邉来汉兵皆死战昨闻卫将军贤俊多所荐知君虑不浅永对未央殿天子喜有言轺车因召见筹画当冕旒袍鱼赐银茜曰臣岂身谋而邀陛下睠青衫出二崤白马如飞电闗山冒风露儿女泣霜霰军容壮士多劒艺匹夫衒贾谊非俗儒慎无轻寡变夏日陪提刑彭学士登周襄王故城聊随汉使者一上周王城片雨北郊晦残阳西岭明野禽唿自别香草问无名谁复黍离咏但兴箕颍情新霁登周王城行行古城头歴览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍田家高树荫柴扉青苔照落晖荷锄山月上㝷径野烟微老叟扶童望羸牛带犊归灯前饭何有白薤露中肥田家语庚辰诏书凡民三丁籍一立校与长号弓箭手用备不虞主司欲以多媚上急责郡吏郡吏畏不敢辨遂以属县令互搜民口虽老幼不得免上下愁怨天雨淫淫岂助圣上抚育之意耶因録田家之言次为文以俟採诗者云谁道田家乐春税秋未足里胥扣我门日夕苦煎促盛夏流潦多白水高于屋水既害我菽蝗又食我粟前月诏书来生齿复板録三丁籍一壮恶使操弓韣州符今又严老吏持鞭朴搜索稚与艾唯存跛无目田闾敢怨嗟父子各悲哭南亩焉可事买箭卖牛犊愁气变久雨铛缶空无粥盲跛不能耕死亡在迟速我闻诚所惭徒尔叨君禄却咏归去来刈薪向㴱谷汝坟贫女汝坟贫家女行哭音悽怆自言有老父孤独无丁壮郡吏来何暴县官不敢抗督遣勿稽留龙钟去擕杖勤勤嘱四隣幸愿相依傍适闻闾里归问讯疑犹强果然寒雨中僵死壤河上弱质无以託横尸无以葬生女不如男虽存何所当拊膺唿苍天生死将奈向鲁山山行适与野情惬千山高复低好峰随处改幽径独行迷霜落熊升树林空鹿饮溪人家在何许云外一声鸡疲马疲马不畏鞭暮途知几千当须量马力始得君马全依韵和永叔子履冬夕小斋联句见寄遥知夜相过对语冷无火险辞鬭尖竒冻地抽笋吟成欲寄谁谈极唯思我学术穷后先文字少许可敢将蠡测海有似脂出輠彼饿尝见忧此病各又果弊驾当还都重门不须鏁到时春怡怡万栁枝娜娜定应人折赠只恐絮巳堕行槖且不贫明珠藏百颗仲春同师直至壠山雪中宿穰亭与子乘羸马夜投山家宿风雪满绨裘灯火深竹屋烹鸡赖主人吠犬憎倦仆明发到巖前春荑冻云木和师直早春雪后五壠道中作来㝷谷口春正値阴云结日暮氷霰繁宿亭孤饭设侵晨登壠去始见羣峰列草冻未抽心松枯犹抱节川傍认飞鹭林上坠残雪何意待芳菲遟留未堪折孙主簿惠上党寺壁胡霈然书墨迹一匣上党佛祠何可观开元瑞物图高阁又有长廊古壁上复是名辈题丹雘当时泥用丝作筋意欲千载无剥落书竒画妙了不识讹传墨王能治疟寺僧不惜人搯取笔画遂缺如鸟啄后来好事恐磨灭寳刀裁刬泥如剥取之龛置绿板匣便寳箱楮同美璞拂拭还看体势生盘屈苍虬舞鸾鷟在昔不畏屋壁壊今也常恐儿童扑夫君知我心所重南归赠以致诚悫此时虽喜落吾手老大腕硬无由学但当拜贶不敢忘莫为报言曽未数寄永兴招讨夏太尉寳元元年西夏叛天子命将临戎行二年孟春果来冦高奴城下皆氐羌五原偏师急赴敌昼夜不息趋战塲马烦人怠当劲敌虽持利器安得强二师覆败乃自取岂是廊庙谋不臧朝廷人选益经略三幙贤俊务所长或取李悝备邉䇿或欲五道出朔方仲夏科民挟弓矢季冬括驴赍道粮官军未进复犯塞搴旗杀将何倡狂遂令士卒愈沮气欲使乘障胆不张我愿助画迹且逺侧身西望空凄凉庶几一言可禆益临风欲寄鸟翼翔所宜畜锐保城壁转馈先在通行商守而勿追彼自困境上未免小敓攘譬如蚊虻噆肤体实于肌血无大伤此言虽小可喻逺幸公采用不我忘诚知公虑若裴度圣上听用同宪皇当时岂不歴歳月犹且衆镇未陆梁况今鹰犬乏雄勇便拟驰骋徒苍惶且缓须时励犀卒终期拉朽功莫当桓妬妻昔闻桓司马娶妾貌甚都其妻南郡主悍妬谁与俱持刀拥羣婢迳往将必屠妾时在窗前解鬟临镜梳鬒髪云垂地莹姿氷照壶妾初见主来绾髻下庭隅歛手语出处国破家已殂无心来至此岂愿奉君娱今日茍见杀虽死生不殊主乃掷刃前抱持一长吁曰我见犹怜何况是老奴盛怒反为喜哀矜非始图嫉忌尚服美伤哉今亦无舟次朱家曲寄许下故人蔼蔼桑柘岸喧喧鸡犬村晚云连雨黑秋水带沙浑稍听邻船语初分异土言虽嗟逺朋友日喜近田园醉中留别永叔子履新霜未落汴水浅轻舸唯恐东下迟遶城假得老病马一步一跛令人疲到君官舍欲取别君惜我去频增嘻便步髯奴唿子履又令开席罗酒巵逡巡陈子果亦至共坐小室聊伸睂烹鸡庖兔下筯美盘实饤饾栗与梨萧萧细雨作寒色猒猒尽醉安可辞门前有客莫许报我方剧饮冠帻欹文章或论到渊奥轻重曽不遗毫釐间以辨谑每絶倒岂顾明日无晨炊六街禁夜犹未去童仆窃讶吾侪痴谈兵究弊又何益万口不谓儒者知酒酣耳热试发泄二子尚乃惊我为露才扬已古来恶卷舌噤口南方驰江湖秋老鳜鲈熟归奉甘旨诚其宜但愿音尘寄鸟翼愼勿却效儿女悲赴霅任君有诗相送仍懐旧赏因次其韵湖山饶邃处曽省牧之游鴈落葑田濶船过菱渚秋野烟昬古寺波影动危楼到日㝷题墨犹应旧壁留歳日旅泊家人相与为寿舟中逢献歳风雨送余寒推年増渐老永懐殊鲜欢江邉无车马鑑里对衣冠孺人相庆拜共坐列盃盘盘中多橘柚未咀齿已酸饮酒复先醉颇觉量不寛岸梅欲破蕚野水微生澜来者即为新过者故为残何言昨日趣乃作去年观时节未变易人世良可叹依韵和胡武平懐京下游好南国易悲愁西风起高树枯荷复送雨度鴈宁知数欲问北来音系书复若故冥飞杳无迹弋者徒有慕况在白苹洲而懐石渠署石渠多故人鹓鹄方鶱翥锵鸣尚可希綷翼何由附主人赖知己未变畴昔顾乘桴岂仲尼好勇非季路幸依南郡帐不学邯郸步自守终日愚都忘向时虑睠恋此江湖亲年当喜惧既获庭闱近又多山水趣迩来对明月千里犹㑹晤长桥人絶声举酒逢秋露逈闻孤舟笛烟水在何处俯槛意无涯跳波鱼夜乳颇得真隐情奚须慕巢许思寄梅枝香逺隔兰溪渡缄之付好风精爽亦随去送刘成伯着作赴弋阳宰我昨之官来值君为郡掾当年已知名是日才识面未久嗟还都始应羣公荐遂除芸省郎出治江上县县剧素所闻其俗到可见水精制盘盂氷莹产郊甸鸣笋斲桐梓雕饰杂寳绚有药化铜鈆方士多伏鍊君今齿尚壮好学常不倦二者定非惑吾言亦狂狷絃歌将有余幸可穷经传归来期着书箧楮盈百卷莫学此疎慵无能守贫贱明朝君当行勉勉自出饯岂无一壶酒岂无一鼎馔冬雷上帝设号令隐其南山下震发固有时曷常事凭怒春以动含生夏以奋风雨冬其息不用藏在黄厚土我今来江南歳厯惟建午如何小雪前向晓疑鸣釡蛟虵龟虫厄鳞裂口块吐虾䗫不食月㴱窟僵两股天公岂物欺若此汨时序或言非天公实乃阴怪主尝亲古祠画牛首椎连鼓黑云杂狂颷相与为肺腑是不由昊穹安能顺寒暑吾因考厥事复以验莽卤市井欺量衡定知不活汝元恶逆大伦弗加霹雳斧此岂曰无私故予未所取必恐窃天威似将文法侮焉顾五行错讵畏万物覩欲扣九门陈恨身无鸟羽冬日陪胡武平游西余精舍侵晨霜气严溪口氷已合鸟榜将进迟寒篙旋摧拉遥看松竹㴱雪屋藏山衲登临兴都尽薄暮汾清霅送崔主簿赴睦州清溪舟轻不畏险逆上子陵滩七里崃天翠千重云木寒古祠鸣野鸟乱石激春湍正与高懐惬宁歌行路难送潘供奉承勋与君迹熟情已亲欲将行迈聊感人举酒不能效时俗半辞苦语资立身长大实好带刀劒曷不往助清邉尘门㦸虽高岂自有当思乃祖为功臣所宜勇跃发竒䇿嘉名定体庻得真傥以斯言作狂説乘肥食脆任青春寄题徐都官新居假山太湖万穴古山骨共结峰岚势不孤苔径三层平木末河流一道接墻隅已知谷口多花药秪欠林间落狖鼯谁侍巾褠此游乐里中遗老肯相唿依韵和武平别后见寄溪逺樯危一望遥此焉悽絶府中僚已同鴈鹜依清浅共看鸾皇上泬寥别岸无端萦细栁回舟不忍过新桥醉来事事能生感谁道愁肠酒易销过华亭晴云嗥鹤几千只隔水野梅三四株欲问陆机当日宅而今何处不荒芜回自青龙呈谢师直共君相别三四年巖巖瘦骨还依然唯髭此旧多且黑学术久已不可肩嗟余老大无所用白髪冉冉将侵顚文章自是与时背妻饿儿啼无一钱幸得诗书销白日岂顾富贵摩青天而今饮酒亦复少未及再酌肠如煎前夕与君欢且饮饮才数盏我已眠鸡鸣犬吠似聒耳举头屋室皆左旋起来整巾不称意挂㠶直走沧海邉便欲骑鲸去万里列缺不借霹雳鞭气沮心衰计欲睡梦想先到苹渚前与君无复更留醉醉死谁能如谪仙青龙海上观潮百川倒蹙水欲立不久却回如鼻吸老鱼无守随上下阁向沧洲空怨泣推鳞伐肉走千艘骨节专车无大及几年养此膏血躯一旦翻为渔者给无情之水谁可凭将作㝷常自轻入何时更看弄潮儿头戴火盆来就湿社前欲社先知雨将归未见花那能长作客夜夜梦还家牡丹洛阳牡丹名品多自谓天下无能过及来江南花亦好绛紫浅红如舞娥竹阴水照增颜色春服贴妥裁轻罗时结游朋去㝷玩香吹酒面生红波粉英不忿付狂蝶白髪强挿成悲歌明年更开余已去风雨摧残可奈何观居宁画草虫古人画虎鹄尚类狗与鹜今看画羽虫形意两俱足行者势若去飞者翻若逐拒者如举臂鸣者如动复跃者趯其股顾者注其目乃知造物灵未抵毫端速毗陵多画工图写空盈辐宁公实神授坐使羣辈伏草根有纎意醉墨得已熟权豪不可致节行今仍独悼亡三首结髪为夫妇于今十七年相看犹不足何况是长捐我鬓已多白此身宁久全终当与同穴未死泪涟涟毎出身如梦逢人强意多归来仍寂寞欲语向谁何窗冷孤萤入宵长一鴈过世间无最苦精爽此销磨从来有脩短岂敢问苍天见尽人间妇无如美且贤譬今愚者寿何不假其年忍此连城寳沉埋向九泉书哀天既䘮我妻又复䘮我子两眼虽未枯片心将欲死雨落入地中珠沉入海底赴海可见珠掘地可见水唯人归泉下万古知己矣拊膺当问谁憔悴鑑中鬼偶书寄苏子美君诗壮且竒君笔工复妙二者世共寳一得亦难料我今或盈轴体逸思益峭有如秋空鹰气压城雀鹞又如饮巨钟一举不能釂既釂心已醉顚倒视两曜吾交有永叔劲正语多要尝评吾二人放检不同调其于文字间苦硬与恶少虽然趣尚殊握手幸相笑送李殿丞通判处州拜官将近亲不畏千里险泝流上赣水石乱波惊飐舟人素已谙曲折就回闪岂虞失便利倚惯忧亦掩昔余从平流悸梦尚成魇今逢子方去青䋏丝新染沙头有堠吏惴立板方歛鸿鴈正来翔竞看朱服俨蔡仲谋遗鲫鱼十六尾余忆在襄城时获此鱼留以迟欧阳永叔昔尝得圆鲫留待故人食今君逺赠之故人大河北欲脍无庖人欲寄无鸟翼放之已不活烹煮费薪棘送苏子美勇为江海行风波曾不惧但欲㝷名山扁舟无定处南有鹏若鸮脸有石若锯毒草见人摇短狐逢影怒不遐尚苦乖更逺饶瘴雾东土乃滨海蜃鼍仍可怖殻物怪琐屑蠃蚬固无数醎腥损齿牙日月复易饫二方既若此往矣无久驻竟当西北来醉酎炙肥羜夏不厌浆酪冬不厌雉兔勿言专口腹口腹人所务天台信竒伟石桥非坦步庐岳趣最幽饥肠看瀑布此致虽为高实亦难久慕君行听我言不听到应悟寄洪州致仕李国博湖上悠然度几春勇抛荣禄遂天真青蒲翠竹围华屋白酒黄鸡命里人果下有时乘小驷儿曹方见拥朱轮田园歳入千钟美肯似疏家苦畏贫永叔赠酒天门多竒醖一斗市钱千贫食尚不足欲饮将何缘岂能以口腹屈节事豪权闭户饱于虀作诗涌如泉一日复一夕醒目常不眠穷腊忽可怪双壶故人传唿儿欲自酌瓦盏无完全其能饔甘脆而况侑夭妍却令情懐恶分与富贵偏收拾不复甞排置屋角邉傥逢嘉客至倾倒相与顚何暇问浓薄但觉窗扉旋谁识我为我宾主各頽然始得语且横既醉论益坚曾不究世务闲气争古先毕竟两未决辨吻空流涎嗟我儒者饮聒耳无管絃虽云暂欢适终久还愁煎自甘不偶死宁慕金印悬愿频致此物勿恤疮檐肩辛着作知西京永宁跃马西畿令家茔在洛阳衣霑寒食雨花发故宫墙冷淡鸠鸣屋寛闲水满塘送君悲渐老空忆钓伊鲂正月十五夜出回不出只愁感出游将自寛贵贱依俦匹心复殊不欢渐老情易厌欲之意先阑却还见儿女不语鼻辛酸去年与母出学母施朱丹今母归下泉垢面衣少完念尔各尚幼藏泪不忍看推灯向壁卧肺腑百忧攅戏寄师厚生女生男衆所喜生女衆所丑生男走四邻生女各张口男大守诗书女大逐鸡狗何时某氏郎堂上拜媪叟冬夕㑹饮聨句与君数夜饮唯恐酒盏空今我苦欲浅语志难比同陈编侑欢适间谑何魁雄婢子寒且倦主人哦不穷灯青屡结花煎响时鸣虫穴䑕暗出没风鴈高雍容氷霜覆瓦屋貂狐输贵翁孤床乏暖质苦语有淡工咀嚼患䏑小煨炮惊殻红落蟾斜入窍逺漏微递风醉心欺睡魄细书刺昬瞳吽呀闻争犬哮吼厌啼拨火乱赪豆附炙双弯弓干果硬迸齿寒虀酸满胸枯蛤擘无肉淡脯烧可饔语必造圣贤乐已过鼓钟纸窗幸未曙絮被令旋缝冻痺两股铁跑抓双鬓鬔脬尿既懒溺裩虱唯欲烘器皿足缺齾捧执无妖秾儿女寒不寝僮仆因欲瞢岂无富贵徒笑此饥寒踪丈夫固有负道义久已充墨子不黔突齿辈且得封勉哉梅夫子塞者终自通郡阁阅书投壶和呈相国晏公较量人世无穷乐罗列平生未见书聊奉投壶祭征虏休言撃劒马相如画楼晚去闻寒角缥帙看来落蠧鱼日获诲言皆旧学不惭贫贱带经锄和欲雪雪欲漫天落云初着地垂臂鹰过野徤走马上氷遟公子多论酒骚人自咏诗都无少年意只卧竹窗宜四月二十七日与王正仲饮我来自楚君自吴相遇汎波衔舳舻时时举酒共笑乐莫闻罂盎有与无醉忆曩同吾永叔倒冠落佩来西都是时豪快不顾俗留守赠榼少尹俱高吟持去拥鼻学雅阕付唱纎腰姝山东腐儒漫侧目洛下才子争归趋自兹离散二十载不复更有一日娱如今旧友已无几歳晚得子欣为徒月下懐裴如晦宋中道九陌无人行寒月净如水洗然天宇空玉井东南起我马卧我庭帖帖垂颈耳霜花满黑鬛安欲致千里我仆寝我廏相背肖两已夜㴱忽惊魇唿若中流矢是时兴我懐顾影行月底唯影与月光举止无猜毁吾交有裴宋心意月影比㝷常同语黙肯问世俗子同蔡君谟江邻几观宋中道书画君谟善书能别书宣献家藏天下无宣献既没二子立漆匣甲乙收盈厨钟王真蹟尚可覩欧禇遗墨非因模开元大厯名流伙一一手泽存有余行草楷正大小异㸃画劲宛精神殊坐中邻几素近视最辨纎悉时惊吁逡巡蔡侯得所得索研铺纸才须臾一扫一幅太快徤檀溪跃过瘦的卢观书已毕复观画数轴江吴种稻图稻苖秧秧水拍拍羣鹭矫翼人荷锄陂塍高下石笼宻竹树叅倚荆篱疎大车立轮转流急小犊欺顾稚子驱令人频有故乡念春事况及蚕桑初虎头将军画列女二十余子拖裙裾许穆夫人尤窈窕因诵载驰诚起余余无书性无田区美人虽见身老癯举头事事不称意不如倒尽君酒壶东城送运判马察院春风骋巧如剪刀先裁杨栁后杏桃圆尖作瓣得疎宻颜色人染燕脂牢黄鹂未鸣鸠欲雨㴱园静墅声嗷嗷役徒开汴前日放亦将决水归河槽都人倾望若焦渴寒食已近沟已淘何当黄流与雨至雨㴱一尺水一篙都水御史亦即喜日夜顺疾回轻舠频年吴楚水苦旱一稔未足生脂膏吾愿取之勿求羡穷鸟困兽易遯逃我今出城勤送子沽酒不惜典弊袍数途必向睢阳去太傅太尹皆英豪试乞二公评我说万分岂不益一毛国给民苏自有暇东园乃可资游遨送知和州杜驾部桐花欲开时羣噣争哺儿但求黄口饫焉问丹穴饥常山有四乌将飞昔已悲中间勿殒逝岂得安其枝一饮必屡顾毎啄必迟迟今朝竟矫翼去向江之湄衔芹不自食欲遗孤与雌此义实已重莫为枭所嗤世俗多嫌忌我胡为此诗此诗美孝悌持赠杜挺之观何君寳画燕马易画吴牛难图马骨应细牛骨麄马毛要宻牛毛疎麄疎必辨别细宻多模煳乃知戴嵩笔能出韩干徒干马精神在缰勒嵩牛怒鬭无牵拘昨日何家观小轴绢虽破烂色不渝二头相触角竞椅前脚如跪后脚舒尾株榻直嵴膂蹙筋力写尽蹄腕殊一胜一败又苦似胜者狠逐败者趋卷穷赤印置小字置字乃是陶尚书尚书国初人爱画收几厨买时不惜金与帛帛载羊车钱载驴后世儿孙不能保卖入穷市无须臾凡目矜新不重故千钱酬直皆笑愚四牛遂为何氏有装背入眼天下无坐中吾侪趣已异乂喜𤣥女传兵符此本实称阎令画下笔简细容颜姝三人鬼状一牛首八女二十美丈夫黄帝中间䕃葩葢霞扇错玳旌拥朱冠服难知歳月逺但见仪卫森清都复观鹿台独夫受妲己不笑何由娱酒池肉林骑行䏑剖心斮胫堪悲吁数幅吴王宴西子綵舟张乐当姑苏宫娥数百簇高下鬒髻一一红芙渠危峰细浪得平逺前对洞庭傍大湖商纣夫差可垂诫歴世传玩叅盘盂雕鹰草木不足记特咏此事心何如送少卿张学士知洪州朱旗画舸一百尺五月长江水拍天稳去先应望庐岳暂来谁复见龙泉阁经吏部重为记山识吴王旧铸钱往迹可㝷军士少賸书遗逸附青编观杨之美画天官乗车建朱旗赤旛前亚风卷披二龙缓驾苍髯垂印箱傍挈文籍随双骖推轭如畏迟行从冠服多威仪水官自有真龙骑两佐并跨鲸尾螭步趋羣吏怪眼眉云生海面无端涯雷部处上相与期人身兽爪负鼓驰后有同类挟且搥次执电镜风囊吹青虵有角鱼足鬐上下引导神所施地官既失不可知此画传是阎令为设色鲜润笔法竒绢理腻滑鸡子皮吴生龙王多裂隳八轴展玩怠晨炊李成山水晓景移黄荃花竹雀拥枝韩干马本摸搭时神骏都失存毫釐日高腹枵眼眦眵邂逅获见何言疲厚谢主翁意不衰他日饱目看无遗李审言遗酒大梁美酒斗千钱欲饮常被饥窘煎经时一滴不入口潄齿费尽华池泉昨日灵昌兵吏至跪壶曽不候报笺赤泥坼封倾瓦盎母妻共甞婢流涎邻家葡萄未结子引蔓垂过高墻巅当街卖杏已黄熟独堆百颗充盘筵老年牙疎不喜肉况乃下筯无腥膻空肠易醉忽酩酊倒头梦到上帝前赐臣苍龙跨入月不意正值姮娥眠无人来顾傍玉兔便取作腊下九天拔毛为笔笔如椽狂吟一扫一百篇其间长句寄东郡东郡太守终始贤切莫汲竭滑公井留酿此醑时我传送邵郎中知潭州张铙叠吹洞庭外缘虎带刀蛮帅迎且谕汉家绥抚厚莫言湘守事权轻木奴洲近霜包熟斑竹林昏野鸟鸣贾谊宅邉寒井在暂留千骑潄余清和江邻几景徳寺避暑垤蚁不应雨鸣鸢不生风郁气若甑炊初阳如火红躶肤汗交流腯体膏将镕龙头费挹酌犊鼻强遮蒙常畏俗物来去避青莲宫广堂铺琉璃高檐荫梧桐廊壁画地狱狱具镬锯舂铁城何焰焰铁牀亦彤彤谁知炮烙死活间传自西域黄面翁正类人世苦此热声利役使亡西东京师贵赁几椽舍穷煎相似聒欲聋屋头朝㸑作饮食枕底夕艾驱蚊虫宜尔近巷江夫子赋诗特压尘土中送赵简议知徐州鹿车几两马几匹轸建朱幡骑彀弓雨过短亭云断续莺啼高栁路西东吕梁水注千㝷险大泽龙归万古空莫问前朝张仆射毬塲细草绿蒙䝉晨起裴吴二直讲过门云凤阁韩舍人物故作诗哭之平生交友泪又哭寝门前鲁叟不言命楚人空问天月沉沧海底星陨太微邉莫恨终埋没文章自可传送王察推缜之邓州昔向南阳忆洛阳秋橙初熟半林黄车过白水沙痕濶鴈落钳卢稻穟长废垒汉碑金刻字古原秦冢石为羊太平羽檄何曽有宾主相欢菊荐觞送李中舍袭之宰南郑莫问褒中道路难襄阳直上几重滩苍烟古栢汉高庙落日荒茅韩信坛出水槎头一丝挂穿虹雨脚两桥残土风大抵如南国期㑹先时俗自安送石昌言学士混混拍堤𤓰蔓水轩轩衔尾挂樯船使君东下只朝夕父老走迎无后先古堞秋耕拾铜镞长淮瀑雨入壕莲鸣猿舞鹤仍持去不忆承明夜直眠书南事大梁国南门驿骑方腾趋波波一何急蛮冦围番禺番禺本无备前赖魏大夫大夫筑子城今得守以须兵虽不满万闭壁堪指唿老幼转木石壮徤操矛弧廪库得以完日月不易图城中旧无井魏凿安辘轳魏由飞语去不使立外郛古称时有待浅薄皆为纡曲突与烂额看取报功殊七月十六日赴庾直有懐白日落我前明月随我后流光如有情徘徊上高栁高栁对寝亭风影乱疎牖我马卧其傍我仆倦屈肘寂寂重门扃独念家中妇乳下两小儿夜夜啼向母问爷若箇邉天性已见厚不嗟羇枕孤不愧栖禽偶内有子相忆外有月相守何似长征人沙尘听刁斗饮刘原甫家原甫懐二古钱劝酒其一齐之大刀长五寸半其一王莾时金错刀长二寸半主人劝客饮劝客无夭妍欲出古时物先请射以年我料孔子履久化武库烟固知陶氏梭飞去风雨天世无轩辕镜百怪争后先复闻丰城劒已入平津渊聊雠二百载傥有书画传嗢唿才十一便可倾船探懐发二寳太公新室钱独行齐大刀鎌形末环连文存半辨齐皆有模法圆次观金错刀一刀平五千精铜不蠧蚀肉好钩婉全为君举酒尽跨马月娟娟蔡君谟示古大弩牙黄铜弩牙金错花银阑线齿如排沙上立准度可省括箭沟三道前直窊其度四寸寸五刻鋈光歴歴无纎差蔡侯出此问谁得往年客遗来瑯瑘瑯瑘筑城穿厚壤既获磨洗争传夸莫知歳月孰制作精妙近世应难加发机高下在分刻今人妄射功仍賖愿侯拟之起新法勿使邉兵死似麻寄题周敦美琨瑶洞仙人采玉驱雄龙列山剖璞青腔空因邃为堂曲为室石乳熘壁光玲珑仙归龙去草树长蔽翳不复人踪通指壃买墅下峰下洗斸务欲险怪穷地鳞鹿迹尚莫到安问樵老诸牛童古人未得今已得万景付与由天公何当归来敛头角任从寳我生白虹阴溪浅水菖蒲绿下有虾蟇双眼红及时佐酒斫两股勿使更入明月中许生南归大盘小盘堆明珠海估眩目迷精麄斗量入贡由掇拾未必一一疵颣无不贡亦自有光价此等固知鱼目殊许生懐文颇所似暂抑安用频増吁倚门老母应日望霜前稻熟舂红稃归来烂炊多酿酒洗荡幽愤倾盆盂九卿有命不愁晚朱邑当年是啬夫送临江军监酒李太博三江卑湿地北客宦游稀雾气多成雨云蒸易损衣白醪烧瓮美黄雀下田肥未辨殊方语山歌半是非送晋原乔主簿太守登车时我病不能出遥期玩海棠度险马屡叱唯畏行迈迟恶欲及春日何为爱此花曽非桃杏匹生红浓复浅瘦蔕脩且宻湖傍几十树雕盘拥新漆酒倾琉璃盆月上欢未毕县官同逺宦簿领无督诘刻意咏芳菲迢补李杜失送乐职方知泗州长堤冻栁不堪折穷腊使君单骑行苏合轻裘霜莫犯铜牙大弩吏先迎山旁楚贾连樯泊水上禹书寒磬清试向郡楼东北望烟波千里月临城和刘原甫十二月十日试墨海神不朝雪不作大梁尘土蔽天高道傍牛喘复谁问佛寺吹螺空唱嚎相公跪香恬且佚陛下减膳心焦劳因君试墨偶有激勇辞壮笔挥长刀予无奈何亦思饮饮渴甖瓮从餔糟十九日出曹门见水牛拽车只见吴牛事水田只见黄犂负车轭今牵大车同一羣又与骡驴走长陌卬头濶步尘蒙蒙不似绥耕泥洦洦一一夜眠头向南越鸟心肠谁辨白除夜雪撃鼓人驱鬼漫天雪送寒腊从今日尽花作旧年看着树多还堕随风积更干明朝预王㑹畏湿两梁冠送宣州签判马屯田兼寄知州邵司勲寒溪翠拖碧玉带苍山晴卧蜕骨龙水邉苦竹抽肥笋石上老蕨拳紫茸泊船系缆宿明镜昭亭庙古攅瘦松阴风雨电潭心起云遮北岭如墨浓田秧浸绿白鹭立内史出喜嘉宾从昔时谢公来赛神兰肴作椒金作钟聨诗姓何名已失板蠧粉落虫鸟踪我乡复传召南化磨镂黑石君亦逢观拽龙舟懐裴宋韩李截春流筑沙坻拽龙舟过天池尾矫矫舟岐岐千夫推万鳞随惊鸿鹄沉鱼龟春三月轻服时薄氷殿习水嬉马特特来者谁魏公子人不窥车辚辚集其涯邯郸倡士交驰银缾索酒倾玻璃用钱如水赠舞儿却入上苑看鬭鸡撃毬弹金无不为适闻天子降玉辇当门虎脚看大旗春风吹花入行幄红锦百尺争蛟螭云葢回綵缆维明年结客观未遟答刘原甫生早多交友常恨㑹遇稀毎念相笑语昨是今或非重惜向时游出处苦乖违从今傥有酒莫问裂栗微前夕唿我饮遣奴来扣扉暗犯风雪往醉脱冠服归夜来新霁月清吐万里辉刘郎戴幅巾江叟披褐衣相过无百步谁虞窃诃讥三家若循环但知具甘肥十一日垂拱殿起居闻南㨗二月雪飞鸡狗狂锦衣走马回大梁入奏邕州破蛮贼绛袍玉座开明堂腰佩金鱼服金带榻前拜跪称圣皇一朝严气变和气初令漏泄飞四方将军曰青才且武先斩逗挠兵后强从来儒帅空卖舌未到已愁茒叶黄徘徊岭下自称疾诏书切责仍勉当因人成功喜受赏亲戚便拟封侯王昔日苦病今不病铜鼓弃掷无镖鎗十五日雪三首寒令夺春令六花侵百花塘氷胶鷰觜野水涩芹牙拥柱轻于絮吹墀净若沙乳禽饥啄木谁悞拨琵琶新雷奋虵甲宻雪鬭鹅毛正欲裁轻縠重令着弊袍沙泉流复冻烟蕚坼还韬只待邻醅熟微声听酒糟春风九十日一半已销磨准拟看花少依稀咏雪多官车犹载炭菢鹊不离窠向此兴都尽戴家谁复过淘渠开春沟畎春泥五歩掘一壍当涂如壊堤车无行辙马无蹊遮截门户鸡犬迷屈曲措足高复低芒鞋苔滑雨凄凄老翁夜行无子擕眼昏失脚非有挤明日寻者尔瘦妻手提幼女哭嘶嘶金吾司街务欲齐不管人死兽颠啼京师逢卖梅花五首北土只知看杏蘂大梁亦复卖梅花此心还似庾开府不惜金钱买取夸驿使前时走马回北人初识越人梅清香莫把茶䕷比只欠溪头月下杯忆在鄱君旧国傍马穿脩竹忽闻香偶将眼趂蝴蝶去隔水㴱㴱几树芳曽见竹篱和树夹高枝斜引过柴扉对门独木危桥上少妇髻鬟犹戴归此去吾乡二千里不看素蕚两三年移根种子谁辛苦上苑偷来值几钱送胥平叔寺丞赴洛单车细马出虎牢春云黕黕百舌嚎谷雨已近花欲尽秉烛夜饮朝坐曹因君重思昔日欢醉笔狂扫嵩丘高于今零落二十载纵在各各叹二毛试採上阳何首鸟刮切仍致苦竹刀俗情相望亦异此竞欲折笋笼含桃送胡公疎之金陵绿蒲作㠶一百尺波浪疾飞轻鸟翮𤓰步山傍夜泊人石头城邉旧游客月如氷轮出海来江波千里无物隔自古有恨洗不尽于今万事何由白依稀可记鲍家诗寂寞休㝷江令宅杨花正飞魮鱼多食脍举酒谢河伯但令甘肥日饱腹谁用麒麟刻青石去舸已快风亦便宁同步兵哭车轭送汝阴宰孙寺丞艑郎唱㯭鷰尾下颍水落日虵鳞生绿蒲被岸渔纲举黄鸟啄葚缲车鸣吏无诟租官正来不借鲂鱮与吏烹馈吏人情见里党官非喜慢知官清吴沖卿出古饮鼎精铜作鼎土不蚀地下千年藓花羃腹空鳯卵留藻文足立三刀刃微直左耳可执口可斟其上两柱何对植从谁发掘归吴侯来助雅饮欢莫极又荷君家主母贤翠羽胡琴令奏侧丝声不断玉筝繁绕树黄鹂鸣不得我虽衰苶为之醉玩古乐今人未识二十四日江邻几邀观三馆书画録其所见五月秘府始暴书一日江君来约予世间难有古画笔可往共观临石渠我时跨马冒热去开厨发匣鸣钥鱼羲献墨迹十一卷水玉作轴光疏疏最竒小楷乐毅论永和题尾付官奴又看四本絶品画戴嵩吴牛望青芜李成寒林树半枯黄荃工妙白兔图不知名姓貌人物二公对奕旁观俱黄金错镂为投壶粉障复画一病夫后有女子执巾裾牀前红毯平围炉牀上二姝展氍毹绕牀屏风山有无画中见画三重铺此幅巧甚意思殊孰真孰假丹青模世事若此还可吁依韵和原甫月夜独酌月下马蹄休扰扰夜凉虫响竞嚣嚣一杯独饮愁何有孤榻无人膝自摇北斗柄高天渐转小冠簪冷髪微凋谁知静对頽然影竟夕幽懐岂易聊与蒋祕别二十六年田棐二十年罗拯十年始见之我今五十二尝苦离别煎屈指数离别正去一半年三君异出处相见有后先蒋最㑹遇早罗倍晚于田仕宦比我迟官资居我前此亦漫轻量无限归荒埏所喜笑语同各惊颜貌迁髪有霜华侵目有蜘蛛悬有酒易以醉有奚徒用妍醒来念功名病螾希蜿蜒安得有园庐寛闲近林泉养鱼数千头种薤三四㕓余蔬皆称此嘉果值亦然既无俗造请穷冬事高眠囷贮白粳稻酒沽青铜钱饭过引数柸令儿诵嘉篇仰首看赤日区区随天旋朝见出沧海暮见入虞渊毕竟将何穷磨灭愚与贤亿亿万万载筋骨非玉坚桐棺三寸厚在昔谁免焉去去欲及时嗟嗟无由缘饮刘原甫舍人家同江邻几陈和叔学士观白鷴孔雀凫鼎周亚夫印钿玉寳赫连勃勃龙雀刀主人凤皇池二客天禄阁共来东轩饮高论杂谈谑南笼养白鷴北笼养孔雀素质水纹纎翠毛金缕薄大夸凫柄鼎不比龙头杓玉印传条侯字辨亚与恶钿劒刻辟邪符寳殊制作末观赫连刀龙雀铸镮锷毎出一物玩必劝衆宾酌又令三云髻行酒何婥约固非世俗驩自得阅古乐圣贤泯泯去安有不死药竟知不免此乌用强检縳开目即是今转目已成昨归时见月上酒醒见月落怳然如梦寐前语诚不错刘泾州以所得李士衡观察家号蟾蜍砚其下刻云天寳八年冬端州刺史李元徳灵夘石造示刘原甫原甫方与予饮辨云天寳称载此称年伪也遂作诗予与江邻几诸君和之砚如刳蟇腹如月又若剖瓢萌强发镌题天寳年造之刺史李元传自越刳蟇剖瓢我莫分称载作年初辩君君虽能辩犹曰寳寳兹伪物吾何云仰天大笑饮君酒砚真砚伪休开口愿封漆匣还与侯请共江翁独持守次韵和景彛闰腊二十五日省宿君尝纳史似吴兢又直甘泉马踏氷重腊雪花方漫漫宿㕔书架自层层案头美酒初温火帘底微风欲动灯永夜未眠钟已发此心闲寂是高僧次韵和永叔新歳书事见寄尖风细细欲穿帘残雪微销冻结檐盏里醇醪无限满镜中白髪不知添妍童喜舞开罗幕小吏愁澌入砚蟾幸得从公持直笔定应无复叹虀盐李廷老祠部寄荆柑子踏雪冲风驰小吏带霜连叶寄黄柑擗包欲咀牙全动举盏逢衰酒易酣书尾自题知逺意笔头亲答厌多谈故人莫觅新诗卷都似嵇康七不堪韵语答永叔内翰世人作肥字正如论馒头厚皮虽然佳俗物已可羞字法叹中絶今将五十秋近日稍稍贵追踪慕前流曾未三数人得与古昔俦古人皆能书独其贤者留后世不推此但务于书求不知前日工随纸泯已休颜书茍不佳世岂不寳收设如杨凝式言且直节脩又苦李廷中清慎实罕侔乃知爱其书兼取为人优岂书能存久贤哲人焉廋非贤必能此惟贤乃为尤其余皆泯泯死去同马牛太尹欧阳公昨日喜疾瘳信笔写此语谓可忘病忧黄昏走小校寄我东郭陬缀之辄成篇聊以助吟讴次韵和长文社日禖祀出城晓日春风已摆条应逢社伯马蹄骄坛邉宿雨微霑麦水上残氷壅过桥鷰子飞来依约近鴈行归去试敎调北扉西掖多才思相与飘飘在沉寥次韵和长文禖祀郊外见寄并呈韩子华鹁鸪知雨在桑中雄逐雌飞自不同胡粉未生轻蝶白燕脂先绽野樱红高高树里秋千月腊腊墻头蓓蕾风晓下祠坛多寄咏衣冠方侍大明宫送马行之都官昭亭山下送君时不畏西行劒栈危笮马跨来身更徤吴船乘去计非迟钱塘湖上㝷云屋巾子峰前种槿篱此趣已高天下士不须功业似鸱夷次韵和永叔石枕与笛竹簟溪上枕剖龙卵石蕲匠簟制虵皮纹客从东方一持赠竹色蒸青石抱云磨沙斵骨自含润饱霜弔节无留尘京师贵豪空有力六月耐此炎蒸剧旱风赤日吹热来大厦高檐任雕饰头胪汗匝无富贫虽有颁氷论官职官高职重氷则多日永氷消难更得唯公扫室施枕簟迎凉自感东方客东方客应非俗昬能使贤人心体适贤人何以偏伏人天下才名方赫赫我吟困穷不可听画夜蚊蚋苍蝇声蝇如逺鸡耳初感蚊若隐雷空际鸣葛厨顶绽屋蝎堕菅席中裂麻经横平生赋分只煎炒安有绿玉琉璃清犹胜昔年杜子美老走耒阳牛䏑死因思杨恽废时言但愿人生行乐尔公今事业在朝廷去就尤当慎终始待公睡足秋风来去奉高谈挥尘尾次韵和景彛省闱宿斋昼日南宫雨后凉斋严官重静于常庭前鬭雀堕还起栏下秋花落自香看尽云容天漏碧读残书帙卷披黄九衢尘土莫能到萧瑟微风叶响廊次韵和景彛对月萧萧风雨变凉意索索晚云开斗晴已洗浮埃天外静忽生圆月树头明草根虫穴吟来久屋角星河落更清我媿西垣侍臣比影寒霜髩两三茎次韵答吴长文内翰遗石器八十八件山工日斵器殊匪事樵牧掘地取云根剖坚如剖玉食具与果具待宾良有朂亦将茶具并饱啜时出俗公何都赠予金多不入目我家固宜之瓦椀居漏屋得此尤称穷客来无不足唯应赤脚婢收拾怨常酷夏席堆青虀冬盘饤㫖蓄竟无粱肉馔甚媿萧家録送番禺杜杆主簿行识桄榔树初窥翡翠巢地蒸蛮雨接山润海云交讼少通华语虫多入膳庖不须思朔雪梅吐腊前稍次韵和永叔饮余家咏枯菊今年重阳公欲来旋种中庭已开菊黄金碎翦千万层小树婆娑嘉趣足髩头挿蘂惜光辉酒面浮英爱芬馥旋种旋摘趂时候相笑相㝷不拘束各看华髪已垂颠岂更少年苔色绿自兹七十有三日公又聨镳入余屋阶傍犹见旧枯丛根底青芽叹催促但能置酒与公酌独欠琵琶弹啄木所欢坐客尽豪英槐上冻鸱偷侧目盘中有肉鸱伺之乌鸟不知啼觜曲诸公醉思索笔吟吾儿暗写千毫秃明日持诗小吏忙未解宿酲聊和属和王景彛正月十四日夜有感灯光暖热夜催春天半楼开饮近臣驰道横头起山岳露台周匝簇车轮隔帘艶色多相照下马轻豪各竞新我已暮年殊趣向浓油一盏桉邉身次韵和永叔雨中寄原甫舍人赖得春巢鷰未归高檐终日雨衰衰细笼芳草踏青后欲打棃花寒食时美景已嗟空过尽名园犹许悞相随锦鞍切莫九衢去拍拍一如鹅鸭池和刘原甫复雨寄永叔堦下青苔欲染衣晴光才漏又霏微冲风鷰子衔泥去隔树鹁鸪嗔妇归乍冷乍阴将禁火自开自掩不关扉浑身酸削懒能出莫怪与公还往稀送罗职方知秀州陆云甞夸千里莼便轻羊酪同埃尘君今得郡正千里已患无羊厌此珍乃知南北各所乐乗舟不如乗马恶水邉不见秦罗敷纵有西施肌肉薄使君事事未称意绿水芙蓉定何若寄懐刘使君敞昔我从仲父三年在河内春游丹水上花竹弄粉黛人夸走马来尽眼看没背薄暮半醉归挿花红簇队使君今少年时往劝耕耒安行过树下野杏正破颣何不学山公酩酊还倒载令人知使君心胆不琐碎切莫惩妇翁慷慨临并代一朝由谤谪虽去民苦爱实计幸不幸岂较进与退因书寄此懐绳墨老且悔寄汶上大第未尝身一至人猜巧宦我应非弹冠不读先贤传説劒休更短后衣瘦马青袍三十载故人朱毂几多逹功名富贵无能取乱石清泉自忆归论乌百鸟共戴凤惟欲凤徳昌愿凤得其辅咨尔孰可当百鸟告尔间惟乌最灵长乃唿鸟与鹊将致庶鸟康乌时来佐凤署置且非良咸用所附已欲同助翺翔以鷰代鸿鴈传书识暄凉鸜鸽代鹦鹉剥舌説语详秃鸧代老鹤乗轩事昻藏野鹑代雄鸡爪觜称坛塲雀豹代鵰鹗抟撃肃秋霜蝙蝠尝入幕捕蚊夜何忙老鸱啄臭腐飞飞使游扬鸺鹠与枭待以为非常一朝百鸟厌谗乌出逺方乌伎亦止此不敢恋鳯傍养子颇似父又贪噪犲狼为乌鸟不伏兽肯为尔戕莫如且歛翮休用苦不量吉凶岂自了人事亦交相答裴送序意我欲之许子有赠为我为学勿所偏诚知子心苦爱我欲我文字无不全居常见我足吟咏乃以述作为不然始曰子知今则否固亦未能无谕焉我于诗言岂徒尔因事激风成小篇辞虽浅陋颇克苦未到二雅未忍捐安取唐季二三子区区物象磨穷年苦苦着书岂无意贫希禄廪尘俗牵书辞辩说多碌碌吾敢虚语同后先唯当稍稍缉铭志愿以直法书诸贤恐子未谕我此意把笔慨叹临长川薛九公期请赋山水字诗薛公堂悬山水字请我试作山水诗唿童磨墨慰君意强作安得有好辞昔年曾是杜陵客东城水上横此碑字方数尺形势徤岂似取次笔画为东城父老语于我推本剏自开元时不知当时何所用费功鑱刻为瓌竒我去长安十载后此石谁辇来京师苑中构殿激流水暮春脩禊浮酒巵是时词臣出不意酒半使赋或气萎日斜鸣跸不可驻未就引去加鞭笞脱我幸得预此列玉阶立写从前萁今虽下笔不称意已书满幅令君嗤宋诗钞卷八宋诗钞卷九钦定四库全书宋诗钞卷九内阁中书舍人吴之振编梅尧臣宛陵诗钞韩钦圣问西洛牡丹之感韩君问我洛阳花争新较旧无穷已今年夸好方絶伦明年好更还相比君疑造化特着意果乃区区可羞耻尝闻都邑有胜意既不钟人必种此由是其中立品名红紫叶繁矜色美萌芽始见长蒿莱气熖旋看压桃李乃知得地偶增异遂出羣葩号竒伟亦如广陵多芍药闾井荒残无可齿淮山邃秀付草树不产髦英产佳卉人于天地亦一物固与万类同生死天意无私任自然损益推迁宁有彼彼盛此衰皆一时岂闗覆焘为偏委唿儿持纸书此説为我缄之报韩子初冬夜坐忆桐城山行我昔吏桐乡穷山使屡蹑路险独后来心危常自怯下顾云容容前溪未可涉半崖风䬃然惊鸟争堕叶脩蔓不知名丹寳坼在荚林端野䑕飞缘挽一何捷马行闻虎气䜿耳鼻息遂投山家宿骇汗衣尚浃归来抚童仆前事语妻妾吾妻常有言艰勤壮时业安慕终日闲笑媚看妇靥自是甘努力于今无所慑老大官虽暇失偶泪满㫸书之空自知城上鼓三叠雪后资政侍郎西湖宴集偶书潭心不冻处鴈鹜自相依积雪正无际因风忽起飞初惊如避弋复下信忘机偶得从公饮聊书此景归元日昔遇风雪时孤舟泊吴埭江潮未应浦尽雪坐相对行庖得海物咸酸何琐碎久作北州人食此欣已再是时值新歳庆拜乃唯内草率具盘餐约略施粉黛举杯更献酬各尔祝鲐背咀橘齿病酸目已惊老熊岂意未几年中路苦失配嘉辰衆所喜悲泪我何耐曩欢今已衰日月不可贷前视四十春空期此身在世事都猒闻读书未忍退过目虽已忘宁舍心久爱何当往京口竹里翦荒秽行歌乐暮节薪菽甘自刈寄滁州欧阳永叔昔读韦公集固多滁州词烂漫写风土下上穷幽竒君今得此郡名与前人驰君才比江海浩浩观无涯下笔犹高㠶十幅美满吹一举一千里只在顷刻时㝷常行舟舻傍岸撑牵疲有才茍如此但恨不勇为仲尼着春秋贬骨尝苦笞后世各有史善恶亦不遗君能切体类镜照嫫与施直辞鬼胆惧微文姦魄悲不书儿女书不作风月诗惟有先王法好丑无使疑安求一时誉当期千载知此外有甘脆可以奉亲慈山蔬采笋蕨野膳腊麏麋鲈脍古来美凫䏑今且推夏果亦琐细一一旧颇窥圆尖剥水实青红摘林枝又足供宴乐聊与子所宜慎勿思北来我言非狂痴洗虑当以净洗垢当以脂此语同饮食逺寄入君脾樊推官劝予止酒少年好饮酒饮酒人少过今既齿髪衰好饮饮不多毎饮辄呕泄安得六府和朝醒头不举屋室如盘涡取乐反得病卫生理则那予欲从此止但畏人讥诃樊子亦能劝苦口无所阿乃知止为是不止将如何感春之除以病止酒水丘有简云时雨乍晴物景鲜丽疑其未是止酒时因成短章奉答东风固无迹何处见春归土逐草心坼雨兼花片飞虽怜柔甲长只恐艶条稀君但惜晴景休言止酒非答宋学士次道寄澄心堂纸百幅寒溪禇春夜月敲氷举帘匀割脂焙干坚滑若铺玉一幅百钱曾不疑江南老人有在者为予尝説江南时李主用以藏秘府外人取次不得窥城破犹存数千幅致入本朝谁谓竒漫堆闲屋任尘土七十年来人不知而今制作已轻薄比于古纸诚堪嗤古纸精光肉理厚迩歳好事亦稍推五六年前吾永叙赠予两轴令寳之是时颇叙此本末遂号澄心堂纸诗我不善书心毎愧君又何此百幅遗重增吾赧不敢拒且置缣箱何所为春寒春昼自阴阴云阴薄更湥蝶寒方敛翅花冷不开心亚树青帘动依山片雨临未尝辜景物多病不能㝷答韩三子华韩五持国韩六玉汝见赠述诗圣人于诗言曾不专其中因事有所激因物兴以通自下而磨上是之谓国风雅章及颂篇刺美亦道同不独识鸟兽而为文字工屈原作离骚自哀其志穷愤世嫉邪意寄在草木虫迩来道颇䘮有作皆言空烟云写形象葩卉咏青红人事极谀谄引古称辩雄经营唯切偶荣利因被蒙遂使世上人只曰一艺充以巧比戏奕以声喻鸣桐嗟嗟一何陋甘用无言终然古有登歌缘辞合徴宫辞山士大夫不出于瞽蒙予言无时辈难用犹笃癃虽唱谁能听所遇辄瘖聋诸君前有赠爱我言过丰君家好兄弟响合如笙丛虽欲一一报强説恐非𠂻聊书类顽石不敢事磨砻前以诗答韩三子华后得其简因叙下情前者报君诗妄説良有以昔予在京师多为人所诋短章然无工实未甘艺比因君有过褒聊且发愤悱何言敢为师乃是贵不韪平常遭口语攅集犹毒矢此论茍一出是非必蜂起偶尔道瘖聋多疑已窃指虽恃不欺𠂻恨未致速死安得二顷田归耕曷为耻谁能事州郡鸡狗徒聒耳汝州王待制以长篇劝予复饮酒因谢之前因饮酒多乃若伤营卫呕血踰数升几乎成病肺上念父母老下念妻儿稚不死常抱痾于身宁自贵樊子来劝我止酒良有谓公复遗我诗责我词甚毅指以年齿衰非酒何养气春饮景可乐夏饮暑可避秋饮心忘愁冬饮暖胜被醉歌人不怪醉言人不忌在酒功实多止酒酒何罪假如寿九十今子已半世不饮徒自苦未必止为利胡沮妄与真恐乖达者意屈原吟泽畔方悟独醒累子居今之时安免人病议是以告子勤子守亦谬计我读才一过不觉颜起愧自兹愿少饮但不使疾炽书此以谢公公言诚有味洛阳牡丹古来多贵色殁去定何归清魄不应散艶花还所依红栖金谷妓黄值洛川妃朱紫亦皆附可言人世稀和欧阳永叔啼鸟十八韵南方穷山多野鸟百种巧口乗春鸣深林参天不见日满壑唿啸谁识名但依音响得其字因与尔雅殊形声我昔曾有禽言诗粗究一二啼嚎情苦竹冈头泥滑滑君时最赏趣向精余篇亦各有思致恨未与尽衆鸟评君今山郡日无事静听鸟语如交争提壶相与来劝饮戴胜亦助能劝耕我念此鸟颇有益如欲使君勤以行劝耕幸且强职事劝饮亦冀无独醒杜鹃蜀魄哭归去小人懐土慎勿听城头春鸠自谓拙鹊巢辄处安得平高窠乔木美毛羽咔吭叶底无如莺口中调簧定何益下啄蚯蚓孰曰清自余多类不足数一一推本烦神灵我居中土别无鸟老鸦鹤鹆方纵横敎雏叫噪日羣集岂有劝酒花下倾愿君切莫厌啼鸟啼鸟于君无所营和王仲仪咏瘿二十韵汝水出山险汝民多病瘿或如鸡精满或若猿嗛并女惭高掩襟男大濶裁领饮水拟注壶吐词侔有鲠樗里既已闻杜预亦不幸秦人号知囊吴瓠系狗颈常住頥彾仃安及胫只欲仰问天无由俯窥井挟带歳月湥冒犯风霜冷厌恶虽自知剖割且谁肯不唯羞把镜仍亦愁弔影内燎烦羊厣外砭费针颖在木曰楠榴刳之可为皿此诚无所用既有何能辟膨脝厠无首臃肿异胪顶难将面目施可与胎胞逞贤哉临汝守世徳调金鼎氓俗虽丑乖敎令日脩整风土恐随迁晨昏忧屡省傥欲便慈颜名城不难请忆吴松江晚泊念昔西归时晚泊吴江口回堤遡清风淡月生古栁夕鸟独逺来渔舟犹在后当时谁与同涕忆泉下妇使者自随州来知尹师鲁寓止僧舍语其处物景甚详因作诗以寄焉驿使话汉东故人迁谪处所居虽非居有树即嘉树日膳或鸡㹠时蔬多笋芋夜堂虵结蟠昼户鹊噪聚着书今未成爱静已得趣予欲访其人炎蒸未能去忆将渡扬子江月晕知天风舟人夜相语平明好挂㠶白浪须出浦此身犹在吴归梦预到楚今日念同来吾妻已为土依韵和晏相公微生守贫贱文字出肝胆一为清頛行物象颇所览泊舟寒潭阴野兴入秋菼因吟适情性稍欲到平淡苦辞未圆熟刺口剧菱芡方将挹溟海器小已潋灔广流不拒细愧抱独慊慊疲马去轩时恋嘶刍秣减兹继周南篇短挠宁及舰试知不自量感涕屡挥掺途中寄上尚书晏相公二十韵惊颷入林鸦乱飞舞空落叶相追随秋权摧物不见迹但使万古生愁悲登山临水昔感别身作旅人安得宜单舟匹妇更无婢朝飡每愧妇亲炊平生独以文字乐曾未敢耻贫贱为官虽寸进实过分名姓已被贤者知疎愚生不谒豪贵守此退缩行将衰頛州相公乘道徳一见不以论高卑久调元化费精力犹且未倦删书诗唐之文章剔芜秽纎悉宁有差毫釐谓其躭学可与语便语渊奥祛佹疑浮言近意不歴口直欲海窟拏蛟螭再拜膝前荷勤诲垂槖稇载归忘饥解艇水驿无几舍新诗又遣牙兵持上言行李览物景聊可与妇陈酒巵下言狂斐颇及古陶韦比格吾不私相公贵且事翰墨我辈岂得专游嬉今将蒿芹荐爼豆定亦不以微薄遗尝令有咏无巨细当因川陆舟车贻日对顺流思疾置老蛟姦怯潜鳞鬐奉和子华持国玉汝来饮西轩我诚官局冷终日事靡栝每躭古人书似与世俗濶同道三四人来过慰饥渴迭相陈语言曾未厌刀呾日中将过晡留饭具麄粝薄酒既以斟不觉寒日没愚妻方罢沐供饮愧仓卒冻婢昧煎和亲调首忘髴毎食各惊顾谁谓不黔突倦仆暖吾薪饥马饱吾秣马无归嘶声仆有颜色活安稳不知疲明缸仍为拨醉言实无次曾未穷本末诸君竞相先出口论莫夺复云天地间此能有几达我闻颜汗下恐后谤难遏其间常有言但未见疵齾终当轻有若悔目已屡䀣信哉羣玉林岂得依朽枿吾心为之然收舌如断割寄音谢豪俊兹藴只圭撮依韵和持国新值西轩开池临广衢崇崇十余畆新轩稍偏北治圃亦西酉盎中植菡萏水不通升斗小桂未得地验活徒搯朽上乏幽禽啼下多穴蚁走药苖虽无补欲此山中有浇灌同一时萌芽或先后松株不满尺廊庙色已厚禀性久且坚物理岂无偶㯶榈仍未大散叶才八九夏绿与冬青各各自为友吾轩还处西脩竹尔后取两莫论是非但可吟对酒送韩八太祝归京师求医少年洁而腴茸茸颔有须冐热跨马去去去天王都借问去何谓就医将疾驱客曰实诳我徤壮其非夫敢告固不绐但怪所见愚瘠者未必病病者未必癯天马不着肉日走万里途山熊岂无膏养体唯恐痡滞结在于内安得形肌肤厥貎虽美好厥疢勿须臾疗之欲其渐炽之非爱躯此行不饮别安得持酒壶同诸韩及孙曼叔晚游西湖二首晚日城头落轻鞍菓下凉野蜂衔水沫舟子剥菱黄木老识秋气径幽闻草香幅巾聊去检不作楚人狂烁电未成雨凉风先入衣青天忽开影红日尚余晖蛱蝶作团起蜻蜓相戴飞嘲谑不觉夕跨马月中归七月二十一夜闻韩玊汝宿城北马铺暗树秋风摆叶鸣桃枝竹潭冷逾清孤灯淡淡短亭客半夜萧萧闻雨声得曾巩秀才所附滁州欧阳永叔书答意客从淮上来往问故人信袖衔藤纸书题字逺已认既喜开其封固觉减吾吝新诗不作寄乃见子所慎向来能如今岂有得观舋南方歳苦热生蝗复饥馑忧心日自劳霜髪应满鬓知予欲东归晓夕目不瞬贫难久待乏薄禄借霑润虽为委吏冗亦自甘以进相望未得亲终朝如抱疹裴如晦自河阳至同韩玉汝谒之朝闻单骑归径走至其第扣门童仆顽拒我色甚戾不顾遂登堂有马堂下系辨诈大唿卿稍应西屋除逡巡冠带出青绶何曳曳有似缩殻龟藏头非得计况与二三子交分久已缔恕尔避客尤新还复新婿鸭雏春鸭日浮波羽冷难伏卵尝因鸡抱时託以鸡窠暖三旬㲉既坼乳毛寒胫短鸡宁辨其雏翅拥情欵欵一日向水涯所禀殊未断泛然去中流鸡唿心悹人之茍异懐负义不足算有志在养毓勿论报徳限杜挺之赠端溪圆砚雪压古寺湥中有卧病客访之语久清饥马啮庭栢桉头蛮溪砚其状若圆璧指此欲为赠而将助吟席非意予敢贪既拒颇不怿大出楮中有素许当自择强持慰勤心归以示明戚哂曰岂其然为汲寒泉涤涤彼伪饰物纸干见顽石清晨走髯奴无厌愿求易拜赐遂如初明月懐吞蚀微分鸜目莹尚渍墨花碧词答谓我愚悔复料已逆明日未央朝执手笑哑哑对雪忆徃歳钱塘西湖访林逋三首昔乗野艇向湖上泊岸去㝷高士初折竹压篱曾碍过却穿松下到茅庐旋烧枯栗衣犹湿去爱峰前有径开日暮更寒归欲懒无端撩乱入船来樵童野犬迎人后山葛棠梨案酒时不畏尖风吹入牖更敎牀畔觅鸱夷寄题滁州醉翁亭琅瑘谷口泉分流漾山翠使君爱泉清毎来泉上醉醉缨濯潺湲醉吟异憔悴日暮使君归野老纷纷至但留山鸟啼与伴松间吹借问结庐何使君游息地借问醉者何使君闲适意借问镌者何使君自为记使君能若此吾诗不言刺送张太博通判袁州君非身尤谪南州南方尚鬼其俗媮虵为邻虎为陬丹茅苦竹湥幽幽邑人祠鬼拜古树竹杯一仰来烹牛牛死啮戄常不幸谁得禁止专锄钩借曰未信君且往民将语怪君听不仰山头有行舟古鑑古鑑得荒冢土花全未磨背菱尖尚在鼻兽角微讹月暗虾蟆蚀尘昏魍魉过但令光彩发表里是山河戊子三月二十一日殇小女称称三首生汝父母喜死汝父母伤我行岂有亏汝命何不长鸦雏春满窠蜂子夏满房毒螫与恶噪所生遂飞扬理固不可诘泣泪向苍苍蓓蕾树上花莹洁昔婴女春风不长久吹落便归土娇爱命亦然苍天不知苦慈毋眼中血未干同两乳高广五寸棺埋此千歳恨至爱割难断刚性剉以钝泪伤染衣班花惜落蒂嫩天地既许生生之何遽困送施景仁太博提㸃江南坑冶楚山岂无铜楚匠岂不工大鑪常乏铸碧井那得充积弊在乡县孰肯以利笼君今承诏行论民当得中茍能使之发亦莫取之穷此乃事可久山湥山自通夜泊虹县同施景仁太博河上纳凉书事与君爱清风移榻就明月月落见星繁星繁如昼热霑衣轻露坠响岸崩湍啮坐思都城时谁许脚不韈淮雨雨脚射淮鸣万镞跳㸃起沤鱼乱目湿㠶逺逺来未收云漏斜阳生半幅杂诗絶句十七首蛙行动萍叶悞观作游鱼稍稍引两股已变科斗书青草生水中日日随水长水落何所依撩乱为宿莽有虫託断葑㫁葑日夕流不知止息处随天非自由荒水篱根篱上蜻蜓立鱼网挂遶篱野般篱外入茸茸翦熟丝雨染燕脂晕满树敛黄昏槿花无此分青青老镜叶下有繁实尖浪头拨船女刺手终不嫌岸傍草树宻往往不知名其间有啼鸟似与船相迎青蝇何处来聚集满盘间谁知腹中物变化如循环水上卖𤓰女摘𤓰陂上田长麻已不识满把青铜钱买鱼问水客始得鲫与鲂操刀欲割鳞跳怒鬐鬛张沙头风雨来帖水野云黑如观曹公营万弩射船侧前时双鸳鸯失雌鸣不已今更作双来还悲旧流水度水红蜻蜓傍人飞欵欵但知随船轻不知船去逺塘上挽船人塘泥湥及胫落日望前村心将道途竞燕立茅屋嵴燕衔芹岸泥巢成同养子薄暮亦同栖鹊衔高树蝉危脇缲车响露腹不曾肥杀之嗟已枉河畔有钓翁团泥为瓮缶坐想秦人声思倾杜陵酒褐山矶上港中泊风恶舟难进聊依浦里村岸潮生蓼节滩浪聚芦根日脚看看雨江心渐渐昏篙师知蟹窟取以助清樽别后寄永叔前日辞亲泪又为别友出愁极反无言欲言词已窒荷公知我诗数数形美述兹道日未堙可与古为匹孟卢张贾流其言不相或多穷苦语或特事豪逸而于韩公门取之不一律乃欲存此心欲使名誉溢窃比于老郊湥愧言过实然于世道中固且异谤嫉交情有若此始可论胶漆宿邵埭闻雨因买藕芡人回呈永叔秋雨雁来急夜舟人未眠乱风灯不定暝色树相连寒屋勐添响湿忩愁打穿明朝持藕使书此寄公前寄许主客昨日山光寺前雨今朝邵伯堰头风野云不散低㑴水鱼艇无依尚盖蓬藕味初能消酒渴蓼芳犹爱照波红扬州有使急回去敢此寄声非塞鸿岸贫无能事耕获亦不有鸡豚烧蚌㬠槎沫织蓑依树根野芦编作室青蔓与为门稚子将荷叶还充犊鼻裩村豪日撃收田鼓时称大有年烂倾新酿酒包载下江船女髻银钗满童袍毳㲲鲜里胥休借问不信有官权寄酬发运许主客淮上秋来物意闲又乗轻舸信㠶还一浮一没水中鸟更逺更昏天外山斜幅纒踍兵吏至浓金洒纸颔珠颁欲酬已觉不能敌尽日临风思自悭淮阴青环瘦铁缆繋在淮阴城水胫多长短林枝有直横山䕫一足走妖鸟九头鸣韩信祠堂古谁将跨下平田家屋上壶脩蔓屋头缀大壶檐外垂霜干叶犹苦风断根未移收挂烟突近开充酒具迟贱生无所用㑹有千金时小村淮濶洲多忽有村棘篱疎败漫为门寒鸡得食自唿伴老叟无衣犹抱孙野艇鸟翘唯㫁缆枯桑水啮只危根嗟哉生计一如此谬入王民版籍论泊下黄溪黄溪晚来泊得见田家微刺艇斜阳下耕洲载耒归牛鸣向罕犊犬喜入人衣复有返樵者檐枯翘雉肥闻进士贩茶山园茶盛四五月江南窃贩如豺狼顽凶少壮冒岭险夜行作队如刀枪浮浪书生亦贪利史笥经箱为盗囊津头吏卒虽捕获官司直惜儒衣裳却来城中谈孔孟言语便欲非尧汤三日夏雨刺昏垫五日炎热讥旱伤百端得钱事酒䏑屋里饿妇无糇粮一身沟壑乃自取将相贤科何尔当梅雨三日雨不止蚯蚓上我堂湿菌生枯篱润气醭素裳东池虾蟇儿无限相跳梁野草㑴花圃忽与栏干长门前无车马苔色何苍苍屋后昭亭山又被云蔽藏四向不可往静坐唯一牀寂然忘外虑微诵黄庭章妻子笑我闲曷不自举觞已胜伯伦妇一醉犹在傍汴渠我实山野人不识经济宜闻歌汴渠劳漫缀汴渠诗汴水源本清随分黄河枝浊流方已盛清派不可推天王居大梁龙举云必随设无通舟航百货当陆驰人肩牛骡驴定应无完皮茍欲东南苏要省聚敛为兵卫讵能削乃须雄京师今来虽太平尽罢未是时愿循祖宗规勿益羣息之譬竭两川赋岂由此水施纵有三崃下率皆麄冗资慎莫尤汴渠非渠取膏脂答宣城张主簿遗鸦山茶次其韵昔观唐人诗茶咏鸦山嘉鸦衔茶子生遂同山名鸦重以初枪旗采之穿烟霞江南虽盛产处处无此茶纎嫩如雀舌煎烹比露芽竞收青蒻焙不重漉酒纱顾渚亦颇近蒙顶来以遐双井鹰掇爪建溪春剥葩日铸弄香美天目犹稻麻吴人与越人各各相鬭夸传买费金帛爱贪无夷华甘苦不一致精麤还有差至珍非贵多为赠勿言些如何烦县僚忽遗及我家雪贮双砂甖诗琢无玉瑕文字搜怪竒难于抱长虵明珠满纸上剰畜不为奢玩久手生胝窥久眼生花尝闻茗消肉应亦可破瘕饮啜气觉清赏重叹复嗟叹嗟既不足吟诵又岂加我今实强为君莫笑我耶依韵和永叔澄心堂纸答刘原甫退之昔负天下才扫掩衆説犹除埃张籍卢同鬭新怪最称东野为竒瑰当时辞人固不少漫费纸札磨松煤欧阳今与韩相似海水浩浩山嵬嵬石君苏君比庐籍以我待郊嗟困摧公之此心实扶助更复有力谁论哉禁林晚入接俊彦一出古纸还相哀曼卿子美人不识昔尝吟唱同樽罍因之作诗答原甫文字驶稳如刀裁怪其有纸不寄我如此出语亦善诙往年公赠两大轴于今爱惜不輙开是时有诗述本末值公再入居兰台崇文库书作总目未暇缀韵酬草莱前者京师竞分买罄竭旧府归邹枚自惭把笔粗成字安可逺与钟王陪文高墨玅公第一宜用此纸传将来梦后寄欧阳永叔不趂常叅久安眠向旧溪五更千里梦残月一城鸡适往言犹是浮生理可齐山王今已贵肯听竹禽啼送方进士游庐山长风沙浪屋许大罗刹石齿水下排歴此二险过湓浦始见瀑布悬苍崖系舟上岸入松径三日踏穿新蜡鞋路盘湥谷出岭望后山日照前山霾偶逢风雨恐衣湿侧倚石脇人相乖雨收不觉在高处却见童仆提擕偕水声不絶鸟声好药草香气侵人懐老僧避俗去足跣野客就涧开门䦱树嵓隐映见寺刹层层沓沓跻云阶坞田将获鸟雀横秋果正熟㺅猿东林淡虀应似旧唯此足以待尔侪子心洒落撇然往我方尘垢难磨楷颖公遗碧霄峰茗到山春已晚何更有新茶峰顶应多雨天寒始发芽採时林狖静蒸处石泉嘉持作衣囊祕分来五栁家黄莺内家初上翠微宫树里窥人在半空笑语渐高无约束侍臣偷望向云中西邻少年今出游东家女儿未识羞门前乌臼叶已暗日暮问谁墻上头李仲求寄建溪洪井茶七品云愈少愈佳未知尝何如耳因条而答之忽有西山使始遗七品茶末品无水晕六品无沉柤五品散云脚四品浮粟花三品若琼乳二品罕所加絶品不可议甘香焉等差一日甞一瓯六腑无昏邪夜枕不得寐月树闻啼鸦忧来唯觉衰可验唯齿牙动摇有三四妨咀连左车髪亦足惊疎疎疎㸃霜华乃思平生游但恨江路賖安得一见之煮泉相与夸春日拜壠经田家田家春作日日近丹杏破颣场圃头南岭禽过北岭呌髙田水入低田流桑牙将绽雾露裛蚕子未浴箱篚收今我还朝固不逺紫宸已梦瞻珠旒重送杨明叔行而有以赆者助所不足也车马子有裘服子没货具子有所可赠者诗言尔故先为七言以送将以道彼美而乐乎往也子不为重邀予以规又作五言应其请君将㑹稽去旧蹟可以嬉予因状其美赠子临路岐子不以为乐但愿有以规噫吾岂无説畏子未及禆既求不语子吾曷忍子欺前年子渡淮夜泊洪泽湄有鬼称使者来告风波期子时再拜谢乃被隣船嗤逡巡鬼复至复附船家儿怒彼慢嗤士明当使惊危船儿傍舷回走若一足䕫翌日各解舟出浦风动旗子独乗安流彼受横浪吹此事非子传焉得他人知昨逢令弟藴备述果不疑越俗素重鬼慎勿启其私子口有仁义子腹有书诗子甞谈王道怪语固未宜近闻苏才翁问子辟者谁得非外戚侯子怒已䜿眉今我倘得罪甘与苏同之过淮侍亲数数来浮汴䕶榇迢迢复渡淮㫖蓄曾无御寒具细君唯有隐居钗月㾗逺入鱼衔浪潮退长汀蚌阁崖素服华颠色相似青铜不忍见形骸发长芦江口篙师柂工相整衣龙女庙中来宰狶野祝撃鼓降神语老鸦衔肉上树飞长江无风平似削两橹夹舸行将归南国山川都不改伤心慈姥旧时矶龙女祠祈顺风龙母龙相依风云随所变舟人请予往出庙旗脚转旗指西南归飞㠶疾流电长芦江口发平明白鹭洲前已朝膳竹根盃珓不欺人世间然诺空当面早发大信口犬吠知船解村墟尚闭门霜泥粘缆尾氷水阁潮痕撇撇䴙鹈去纎纎舴艋昏梅湖到不逺寄信向田园依韵和正仲寄酒因戏之上字黄封谁可识偷传王氏法应真清淮始变醅犹薄句水新来味更醇欲拟此酥酥少色曾持劝客客何人红梅虽是吾家物老去无心一醉春闲居读易忘饥倦东窗尽日开庭花昏自敛野蝶昼还来漫数过篱笋遥窥隔叶梅唯愁车马入门外起尘埃秋雨篇秋雨一向不解休连昏接晨终穷秋梅生不量仰天问神官夜梦言语周日月是天之两目忽然生翳无药瘳只知泪滴为赤子赤子岂悟天公忧天公哭洒涕落九州地祇不敢安泥潦已没头乃因从容诘神官后稷今在帝所不从前后稷知稼穑曾以筋力亲田畴曷不告帝且辍泣九谷正熟容其收蚤时不泣此时泣忧民欲活反扼喉神官发怒髭奋虬下土小臣安预谋恐然惊觉汗交流树上已听唿雌鸠闻永叔出守同州寄之冕旒高拱元元上左右无非唯唯臣独以至公持国法岂将孤直犯龙鳞茱茰欲把人畱楚苜蓿方枯马入秦访古㝷碑可销日秋风原上足麒麟送天台李令庭芝吾闻天台久未见天台状去海知几里去天知几丈峰岭隐与出嵓壑背与向云雷反在下泉瀑反在上幽湥无穷窥杳眇无穷望至险可悸慄至怪可骇䘮石桥弯长弓跨絶絃未放当时白道猷平步入青嶂去为六百石亦见志所尚子欲广异闻可以一㝷访十一月十二日赛昭亭神冷雨凝雪未成雪潭空鱼寒归石穴长篙扣穴倩鲤鱼寄信山头来奠设鱼传水鸟飞上山山大槎槎干吹咽旋灰起角巫鼔鸣漆爼铜盘颤牲血琵琶嘈嘈神降言福汝祐汝无灾孽西向啐饮东向回溪心却望山崔嵬依韵和吴正仲冬至流光冉冉即衰迟物趣回还似转规长景已知今日至孤懐不比少年时偶陪上阁鸳鸾后且与南州父老期况有舂禾新酒熟百分休放手中巵依韵答吴正仲罢饮君辞予家倾蚁醅自有嘉味须持来青篾络缾方出户红粧侑席已邀杯穷愁一饮犹闗分侧望羣贤不可陪静坐纸窗无所得只将文字眼前堆依韵诸公㝷灵济重台梅梅要山傍水次裁非同弱栁近章台重重叶叶花依旧歳歳年年客又来虽爱千枝竞繁宻还嗟短髪已衰頽郎官博士留车骑拥蔽脩篁为斫开和正仲再和罢饮吴味期君强饮开焚醅因我破愁来何言合美将虚馆却忆争妍就捧杯夜霰已先庭雪集单衣难与毳裘陪践盟几欲驱车去尘事无端日日堆和韵三和戏示笭箐画蛤瓦缸醅海若淮壖各寄来将学时人鬭牛饮还从上客舞娥杯蓬蒿自有蒋生乐珠翠宁容郑氏陪莫计寒暄与风雪古来黄土北邙堆依韵四和正仲四和还如九酘醅更醇更美未嫌来相逢莫作两般眼一饮不辞三百杯嵇阮当时无俗虑山王虽贵亦能陪如今世态尤堪薄只把官资满眼堆依韵和吴正仲闻重梅已开见招难开宻叶不因寒谁翦鹅儿短羽攅犹是去年惊目艶不知从此几人观重重好蘂重重惜日日攀枝日日残我为病衰方止酒愿擕茶具作清欢朝木鏁初开水上城竹篱湥闭日光生青苔井畔雀儿鬭鸟臼树头鸦舅鸣世事但知开口笑俗情休要着心行是非不道任挑挞唯忆当时阮步兵东溪行到东溪看水时坐临孤屿发船遟野凫眠岸有闲意老树着花无丑枝短短蒲茸齐似翦平平沙石净于筛情虽不厌住不得薄暮归来车马疲送吴正仲婺倅归梅谿待阙山水东阳去未去朋亲苕霅朝复朝更无越相逃名舸犹看吴王送女潮海燕归齐声满屋谿梅开过子生条明年十月吏迎处七里滩前棹奏箫志来上人寄示酴醿花并压塼茶有感京都三月酴醿开高架交垂自为洞素叶层层紫蕋香酿归光禄春生瓮东陌西池走钿车芳林广圃飞朱鞚二年不到大梁城江邉泪滴肝肠痛况兹齿髪渐衰老已是忧愁不如衆宣城北寺来上人独有一丛盘嫩去歳游吴求不得今朝还喜自持送眼底虽同往日看樽前所忆皆成梦又置新茶采雨前鸟觜压塼云色弄对花却酒煮香泉强咏才惭非白凤次韵和吴季野题岳上人澄心亭空山旧迳绿苔满古寺斋盂白薤蒸暑雨坐中飞漠漠野泉林外落层层从来胜絶皆离俗未有幽湥不属僧唯爱溪头一㝷水莫闻流浪莫闻澄答宣阗司理六经义趣㴱传训或得失后人语虽浅辨识犹百一欧阳最知我初时且尚窒比以为橄榄回甘始称逆老于文学人尚不即究悉宜乎与世士横尔遭诟唧誓将默无言负暄方抱膝非非孰是是都莫答问诘歳暮宣叅军辞如鲍昭逸粲然倾明珠褒我颇过实便言楚江萍光彩侔旭日自惭流浪踪不得蒿芹匹复为苦硬句酬报强把笔依韵和丁元珍见寄我从江南来挂席江上正轻舟自行速不与风力竞乃省少时学勉强无佳兴初如弄机杼未解布丝经利器昧其持或反授人柄及亲贤豪游所尚志已定不厌朝市喧不须山林静不为煦煦妍不为严严氷遇物理自畅区处剧操令仍类楚野筠忽从孤根迸便成翠琅玕久与风霜硬虽然达吾真谁复究毕竞世间忘坦途尽欲求宻径哂我是麁疎宜乎今蹭蹬蹭蹬诚可嗟所偶亦已併晚逢二三友喜饮恨多病道路何邅回季秋越春孟平生景慕者邂逅出天幸接迹犹谓荣况此声颜并实惭寡时用又顾无竒行爱之不忍去自旦还至暝在昔浊世贤徒知清酒圣但用醉为娱一老少不更稍思桃源人翩尔乗渔艇㝷花逐水往岂念衰与盛歌讴非俗情山响自答应以此谢君勤微言期略听衮衮不足为试共幽人评泰州王学士寄车螯蛤蜊车螯与月蛤寄自海陵郡谓我抱余醒江都多美醖老来饮不满一醉已闗分甘鲜虽所嗜易饫亦莫问娇女巧收殻燕脂合眉晕贫奁无金玉狼籍生恚忿妻孥喜食之婢妾困埽拼行当至京华耳目饱尘坌此味爽口难书为厌者训依韵和孙都官河上写望河上风烟爱此邦吴艘越舸不相降鱼鯹矗矗桥邉市花暗湥湥竹里窗蹴踘渐知寒食近秋千将立小鬟双年光取次须偷赏何用功名节与幢依韵和许待制偶书晓雨射船珠㵼盘平明水上舞英残鬭鸡跖恶轻泥湿调马蹄翻软土干湥屋鷰巢将欲补宻房蚕蚁尚忧寒为言楚客甘䔫蔌白芷香牙长嫩珊依韵和春日偶书瓮面春醅压嫩蓝盘中鹅炙亦肥甘正宜醉梦轻为蝶苦怕酬诗宻似蚕病起羊公方隐几归来陶令只乗篮河堤古木欣欣暗野水新秧拍拍渰已向官资随分足莫将忠愤等闲谈况于世上诸般厌不作人间一例贪陋巷自知当退缩权门谁解更趋叅高低趣向难为合冷暖情懐固饱谙勉意妻儿犹茍禄强颜冠冕未抽簪唯公恩遇留连召频对樽罍也负惭依韵和禁烟近事之什狂风暴雨已频过近水棠梨着未多窈窕踏歌相把袂轻浮赌胜各飞堶闲牵白日游丝飏细蓦黄金舞带拖小苑芳菲花鬭蘂华堂嘲哳鷰争窠西州骏马头如剥南国佳人颈似瑳结客追随倾画榼分明游乐借青莎秋千竞打遗钿翠芍药将开翦缬罗我病乞求新火炙无心更听竹枝歌观邵不疑学士所藏名书古画野性好书画无力能自致每遇高趣人常许出以视邵侯多竒玩留我特开笥首观阮与杜驴上瞑目醉韩干貌四马临流解鞍辔花騘照夜白正侧各畜意繋衣穿袴靴坐立皆廏吏精神宛如生于腮复穿鼻梅鸡徐熈花竹间寒雀睡逸少自写真对镜絶相类数本失姓名古胡并老骥山水树石硬荆闗艺能至巨然李成者落笔愈竒异人物张僧繇虽传恐非是其余又莫究摸搭似未备周秦以来书行草楷篆𨽻声名旧烜爀一一果可喜邵侯爱我曹咸使纸尾记况侯有古学小字刻珉翠各赠墨本归懐寳谁肯忌将赴表臣㑹呈杜挺之莫怪去遟遟子心君亦知膝前娇小女眼底宁馨儿学语渠渠问牵裳步步随出门虽不逺情爱未能移高车再过谢永叔内翰世人重贵不重旧重旧今在欧阳公昨朝喜我都门入高车临岸进船篷俯躬拜我礼愈下驺徒窃语音微通我公声名压朝右何厚于此瘦老翁笑言哑哑似平昔妻子信説如梁鸿自兹连雨泥没胫未得谒帝明光宫冐阴履湿就税地亲宾未过知巷穷复闻传唿公又至黄金络马声珑珑紫袍寳带照屋室饮水啜茗当清风邀以新诗出古律霜髯屡颔摇寒松因嗟近代贵莫比官为司空仍侍中今成冢丘已寂寞文字岂得留无穷以此易彼可勿媿浮荣有若送雨虹须臾㫁灭不复见唯有明月常当空况我学不为买禄直欲到死攀轲雄一饭足以饱我腹一衣足以饰我躬老虽得职不足显愿与公去驩乐同驩乐同治园田颕水东李审言相招与刁景纯周仲章裴如晦冯当世沈文通谢师厚师直会开寳塔院自君命我饮朝暮雨倾瓦城东与城北大道泥没马敢忘主人勤颠扑困驭者衆客亦如期陈肴借兰若冯裴与沈谢辩论过终贾刁周事老成危坐言语寡酒半时谑剧揣状类模写或讥项髪秃或指舌端俊或将冠带身劝作梁武舍谓我大耳儿此实已见假又効井市态屈强体非雅顺风手沙沙逆风口哆哆竟席屡絶倒去忌肝胆㵼规规岂无侪达识高天下陆子履见过刘郎谪去十年归长乐钟声下太微屈指故人无曩日平明骑马扣吾扉论情论旧弹冠少多病多愁饮酒稀犹喜醉翁时一见攀炎附热莫相讥重送周都官水上朱楼画角鸣蒙蒙雨里榜舟轻未逢甫里先生谒多见吴兴太守迎荷叶半黄莲子老霜苞微绿橘林明十年不到风烟改君去将诗与画评送李载之殿丞赴海州㩁务𤓰蔓水生风雨多吴船发棹唱吴歌槎从秋汉下应快人忆故园归奈何世事静思同转毂物华催老剧飞梭茶官到有清闲味海月团团入酒蠃和吴沖卿学士石屏吴夫子佩银龟乘天马素怪竒忽得虢略一片石其中白色圆如规又有树与乌画手虽妙何能为吴乃持问欧阳公比公曩获尤可疑疑不为辨赋以诗诗辞粲粲明星垂复遣赍来使我和坐上鉅分傍睨之范侯实有扬雄学咸云此理难究推我归涤虑反覆思义虽不经聊解颐月与太阳合朔时阳乌飞上桂树枝枝上作窠生羣儿人不知天公天公欲俾世间见影着石面如粘黐乌既不得去月亦不可移留为千古作好玩慎勿倾朴同玉碑送薛氏妇归綘州在家朂尔勤女功无不喜既嫁训尔㳟恭已乃逺耻我家本素风百事无有侈随宜具奁箱不陋复不鄙当须记母言夜寐仍夙起慎勿窥窗户慎勿輙笑毁妄非勿较竞丑语勿辨理每顺舅姑心况逆舅姑耳为妇若此能乃是儒家子看尔十几年门阃未尝履一朝陟太行悲伤黄河水车徒望何处哭泣动隣里生女不如男天亲反由彼永叔请赋车螯素唇紫锦背浆味压蚶菜海客穿海沙拾贮寒潮退王都有美醖此物实当对相去三千里贵力致以配翰林文章宗炙鲜尤所爱旋坼旋沽饮酒船如落埭殊非北人宜肥羊噉脔块欧阳永叔王原叔二翰林韩子华吴长文二舍人同过弊庐值出不及见枯竹为门扉不可容车骑况如郑广文无氊借宾位穷冬月破七贵客联玉辔传驺肃里闾下榻唿童稚问我何所往共留墻上字儿愚不知谁金章言照地既屈卿大夫恨莫亲帚篲星躔回已高麟趾宁复至戢戢邻巷居相见窃自喟岂料瘦老翁能令贤达至昔时蓬蒿径安有此盛事还吴长文舍人诗卷松液化茯苓又因为琥珀遇物必得形毛髪曾不隔君子亦豹变其文蔚可觌个者逢吴侯满腹贮经籍喷吐五色霓自堪垂典册诗敎始二南皆着贤圣迹后世竟翦裁破碎随刀尺我軰强追倣画龙成蜥蜴有唐文最盛韩伏甫与白甫白无不包甄陶咸所索侯初守二郡山水多助益升高觞嘉宾赋笔速鹰翮葺书成大轴许我观琮璧真物固易辨恨无百金易借从懐袖归诵玩废朝夕譬如游国都敞怳失阡陌苦吟三十年所获唯巾帼岂比夸受䧏甲齐熊耳积重见元和风珠玉敌海舶自惭寒饿为何张空避席莫登楼莫登楼脚力虽徤劳双眸下见纷纷马与牛马矜鞍辔牛服辀露台歌吹声不休腰鼓百面红臂褠先打六么后梁州棚帘夹道多夭柔鲜衣壮仆狞髭虬寳挝呵叱倚王侯夸妍鬭艶目已偷天寒酒醺谁尔侜倚槛心往形独留有此光景无能游粉署深沉空翠帱青绫被冷风飕飕懐抱既如此何须望楼头依韵和永叔劝饮酒莫吟诗杂言我生无所嗜唯嗜酒与诗一日舍此心肠悲名存贵大不輙思甑空釡冷不俛眉妻孥冻饥数恚之但自吟醉与世违此外万事皆莫知王公谒请衆去早既衰愈懒身到遟日高倦仆颜色沮况骑瘦马两耳垂厌此劳苦不喜出唯有文字时能为诸公尚恐竭智虑勤勤劝饮莫我卑再拜受公言窃意公矫时只爱诗谓余痴出省有日书事和永叔辞家綵胜人为日归路梨花雨合晴庭下秋千应未拆笼中鹦鹉即闻声千门走马将看牓广市吹箫尚卖钖已是琼林芳卉晚不须游处避门生上马和公仪烟火千门晓欲开五花骄马肯徘徊井闾已是经时隔亲旧全如逺别来帝阙重看多气象天街新霁少尘埃振冠浣服无容久便见池门放牓催和楚屯田同曾子固陆子履观予堂前石榴花堂下一匹郑䖍马拦邉两株安石榴但能有酒邀佳客亦任狂花落素瓯俗女红裙无好色主人白髪自侵头欲歌翠树芳条曲已去洛阳三十秋吕晋叔着作遗新茶四叶及王游共家原坂岭岁摘建溪春争先取晴景大窠有壮液所发必竒颖一朝团焙成价与黄金逞吕侯得乡人分赠我已幸其赠几何多六色十五饼每饼包青蒻红籖纒素苘屑之云雪轻啜已神魄惺㑹待嘉客来侑谈当画永送毕甥之临卭主簿杂言自我歴官三十年有脚未曾行蜀川李白尝言道之艰险长嗟难剧上青天鸟悲猿嚎马蹄脱苔梯雨栈愁倾颠苍崖下窥不见底但听雷声辊石悬湍溅晓盘青泥上高烟暮盘青泥到下泉剑阁如剑巉然割肠刺眼今古连尔去三千九百里巴山小马乌皮鞯一妇一奚行李单家具日货能几钱人皆畏避不敢往此独敢往何所便况是初宦无逺适心意自许非由铨异乎哉我今送尔徒哀怜送王介甫知毗陵呉牛常畏热吴田常畏枯有树不荫犊有水不滋䅳孰知事春农但知急秋租太守追县官堂上怒奋须县官促里长堂下鞭扑俱不体天子仁不恤黔首逋借问彼为政一一何所殊今君请郡去预喜民将苏毎观二千石结束辞国都丝鞯加锦缘银勒以金涂兵吏拥后队劒挝盛前驱君又不若此革辔障泥乌欵行问风俗低意骑更驽下情靡不达略细举其麤曽肯为衆异亦罔为世趋学诗闻已熟爱棠理岂无永叔内翰遗李太博家新生鸭脚北人见鸭脚南人见胡桃识内不识外疑若橡栗韬鸭脚类绿李其名因叶高吾乡宣城郡每以此为劳种树三十年结子防山猱剥核手无肤持置官省曹今喜生都下荐酒压葡萄初闻帝苑夸又复主第褒累累谁採掇玉椀上金鳌金鳌文章宗分赠我已叨岂无异乡感感此微物遭一世走尘土鬓颠得霜毛陆子履示秦篆寳秦既并诸侯斯乃一度量铸寳以永传万世俾勿丧精铜不生花小篆着丞相一没咸阳宫千秋事更王陆君居洛城客有来渭上曰因农人耕发壤破古藏遂获此物还文完字何壮始号为皇帝立语已超旷意将愚黔首衅起危博浪其后同玉玺不随骊山葬今蓄于君家徒尔资竒尚物以用为珍异时皆似妄听文都知吹箫虞舜已去苍梧野秦女骖鸾无复下箫管人间不解传帝乐部中能亦寡欲买小鬟试敎之敎坊供奉谁知者晏识文公始致来劝接贱生宜强且乃唿侧坐吹一曲惊顾顿嘶堂下马吾妻闺中闻不闻稚女板帘笑娇奼未敢多听便遣还赠饮单盃向身㵼依韵和永叔久在病告近方赴直道懐见寄二章浴堂湥殿近皇居秋夕词臣直宿初宫女穿针争落月官奴持烛看残书万家乞巧心无尽斜汉飞光望有余枕上江山梦犹熟五更寒雨过帘疎玉辔珑珑出綘宫青槐驰道晓烟中尘头尚裛洗车雨马耳前趋吹鬛风闻説自将身许国不须仍以醉为公我今才薄都无用六十栖栖未叹穷哭孙明复殿丞自古春秋学皆知不可过生前恩礼少殁后荐章多妻子将焉託田园有几何汶阳秋树里黄鸟漫听歌依韵和永叔秋日东城郊行郊原物老莽然中寓兴驱车向国东夹道名园迷屈曲压枝秋实乱青红寒畦覆绿将收菜野蝶双飞尚绕丛田父欣来问行幸依稀还似鬭鸡翁和杨直讲夹竹花图桃花夭红竹净绿春风相间连溪谷花留蜂蝶竹有禽三月江南看不足徐熙下笔能逼真素画成才六幅蕚繁叶宻有向背枝瘦节疎有直曲年深粉剥见墨纵描冩工夫始惊俗从初李氏国破亡图书散入公侯族公侯三世多衰微窃贸檐头由婢仆太学杨君固甚贫直缘识别争来鬻胡质绨袍暮质琴不忧明日铛无粥装成如得骊颔珠谁能更问龙牙轴竹真似竹桃似桃不待生春长在日观韩玊汝北人贡奉图时世重古不重新破图谁画旧北人臂鹰捧盘犀利水铁锁狮子同麒麟翘翘雉尾挿头上深目鉅鼻青搭巾涂朱㸃绿笔画大筋骨怒露蛮祠神茜袍白马韩公子从何得此来秘珍定应海客逺为赠中国未覩难拟伦公子自言吴生笔吴笔精劲瘦且匀我恐非是不敢赞退归书此任従嗔依韵和永叔戏作琵琶转拨声繁促学作饥禽啄寒木木蠧生虫细穴深长啄敲铿未充腹拢弦叠响入衆耳发自深林答空谷上弦急逼下弦清正如螗螂捕蝉声坐中宾欢唿酒饮门外客疑将欲行主人语客客莫去弹到古树裂丁丁内宾外客曾未听乍闻此曲无不惊还忆昭君入殊域乌孙帐下邉马鸣安知如今有乐事能使女奚飞玉觥女奚年小殊流俗十月单衣体生粟言事关西杨广文广文空腹贪敎曲曲竒谱新偷法部妙在取音时转轴翰林先生多所知又笑画图收满屋不肯那钱买珠翠任从堆挿堦前菊功曹时借乃许出他日求观龟殻缩我嗟老钝不如渠幸得交朋时借娱但乐休计有与无得王介甫常州书斜封一幅竹膜纸上有文字十七行字如瘦棘攅黑刺文如温玉烂虹光别时春风吹榆荚及此已变蒹葭霜道途与弟奉亲乐后各失子懐悲伤到郡纷然因事物旧守数易承蔽藏搜姦证缪若治絮蚤虱尽去烦㸑汤事成条举作书尺不肯劳人鱼腹将鱼沉鱼浮任所适偶能及我为非常勤勤问我诗小传国风才毕葛屦章昔时许我到圣处且避俗子多形相未即寄去慎勿怪他时不惜倾箱囊知君亦欲此从事君智自可施庙堂何故区区守黄卷蠧鱼尚耻亲芸香我今正值鴈南翔报书与君倒肺肠直须趂此筋力强炊粳烹鲈加桂姜洞庭绿橘包甘浆旧楚黄橙绵作瓤东山故游擕舞娘不饮学举黄金觞谿如罨画水泱泱刺船静入白鹭傍菱叶已枯镜靣凉月色飞上白石牀生看鱼跃散星芒左右寂寂夜何长鸟栖古曲传吴王千年万年歌未央莫作腐儒针膏肓莫作徤吏绳饿狼傥如龚遂劝农桑傥如黄霸致鳯皇来不来亦莫爱嘉祥得雷太简自制䝉顶茶陆羽旧茶经一意重蒙顶比来唯建溪团片敌汤饼顾渚及阳羡又复下越茗近来江国人鹰爪夸双井凡今天下品非此不览省蜀荈久无味声名漫驰骋因雷与改造带露摘牙颖自煮至揉焙入碾只俄顷汤嫩乳花浮香新舌甘永初分翰林公岂数博士冷醉来不知惜悔许已向醒重思朋友义果决在勇勐倐然乃以赠蜡囊收细梗吁嗟茗与鞭二物诚不幸我贫事事无得之似赘瘿江邻几暂来相见去后戏寄低头拜我苍髯翁来如飞鸟去如风一夕共饮斗柄北平明已向函闗东衆中旧骑跛鼈马塞下新买连钱骢疾驱似逐邓林日不肯暂住行何穷和韩钦圣学士襄阳闻喜亭亭栏下望汉江水净绿无风写镜明日脚穿云射洲影槎头摆子出潭声樯㠶落处逺乡思砧杵动时归客情使者徘徊有佳兴高吟不减谢宣城览显忠上人诗昔读逺公传颇闻高行僧庐山将欲雪瀑布结成氷㝷蹟数百载歴危千万层师来笑贾岛只解咏嘉陵依韵和永叔甞新茶杂言自从陆羽生人间人间相学事春茶当时採摘未甚盛或有高士烧竹煮泉为世夸入山乗露掇嫩觜林下不畏虎与虵近年建安所出胜天下贵贱求呀呀东溪北苑供御余王家叶家长白芽造成小饼若带銙鬭浮鬭色顶夷华味久回甘竟日在不比苦硬令舌窊此等莫与北俗道只解白土和脂麻欧阳翰林最别识品第高下无欹斜晴明开轩碾雪末衆客共赏皆称嘉建安太守置书角青翦包封来海涯清明才过已到此正见洛阳人寄花兔毛紫盏自相称清泉不必求虾蟇石缾煎汤银梗打粟粒铺面人惊嗟诗肠久饥不禁力一啜入腹呜咿哇次韵再和建溪茗株成大树颇殊楚越所种茶先春喊山搯白蕚亦异鸟觜蜀客夸烹新鬭硬要咬盏不同饮酒争画虵从揉至碾用尽力只取胜负相笑呀谁传双井与日铸终是品格称草芽欧阳翰林百事得精妙官职况已登清华昔得陇西大铜碾碾多歳久深且窊昨日寄来新脔片包以蒻纒以麻唯能䞉啜任腹冷幸免酩酊冠弁斜人言饮多头颤挑自欲清醒气味嘉此病虽得优醉者醉来颠踣祸莫涯不愿清风生两腋但愿对竹兼对花还思退之在南方尝説稍稍能㗖蟇古之贤人尚若此我今贫陋休相嗟公不遗旧许频往何必丝管喧咬哇送葛都官南归不羡新为赤县尹惟羡暂向江南归江南羃羃梅雨时风㠶差差并鸟飞罾竿夹岸长若桅水笼畜鱼鲜且肥家在千山古溪上先应喜鹊噪门扉永叔内翰见索谢公游嵩书感叹希深师鲁子聪几道皆为异物独公与余二人在因作五言以叙之昔在洛阳时共游铜駞陌㝷花不见人前代公侯宅深堂鏁尘埃空壁鬭蜥蜴楸阴布苔绿野蔓纒石碧池鱼有偷钓林鸟有巧射园𨽻见我来朱门暂开辟园妇见我还便扫车马迹何以扫马迹实亦畏他客我辈唯适情一叶未尝摘他人或所至生菓不得惜又忆游嵩山胜趣无不索各具一壶酒各蜡一双屐登危相扶牵遇平相笑噱石捣云衣轻巖裂天窗窄上饮醒心泉高颠熘寒液下看峰半雨广甸飞甘泽夜宿岳顶寺明日入户白分吟露气冷勐酌面易赤明朝循归途两胫痛若刺日旰就马乗香草路迫阨却望峻极居已与天外隔薄暮投少林潄濯整冠帻碑观巡幸僧指古定空壁誓将新咏章灯前互诋擿杨生护已短一字不肯易明年移河阳簿书日堆积忽得谢公书大夸游览剧自嵩歴石堂藓花题洞额其文曰神清固非人笔画乃知二公贵逆告意可赜遂由龙门归里堠环数驿我时诗已答或歌或辨责责我不喜僧性实未所获凢今三十年累冢拱松栢唯公与非才同在不同昔昔日同少壮今且异肥瘠昔日同微禄今且异烜赫昔同骑破鞯今控银辔革昔同自讴歌今执乐指百死者诚可悲存者独穷厄但比死者优贫存何所益次韵和吴仲庶舍人送徳化郭尉蒲叶高㠶十二幅秋风逆水满樯开是时不畏浪头起到日定将船尾堆用舍东方言虎鼠贱疎梅福比蒿莱少年才辨无如美庐岳峰前莫滞回和韵答永叔洗儿歌夜梦有人衣帔蜺水邉授我万龟儿仰看星宿正离离玉魁东指生斗威明朝我妇忽在蓐乃生男子实秀眉自磨丹砂调白蜜辟恶辟邪无寳犀我惭暮年又举息不可不令朋友知开封大尹怜最厚持酒作歌来庆之画盆香水洗且喜老驹未必能千里卢仝一生常困穷亦有添丁是其子送余少卿知睦州青山崃里桐庐郡七里滩头太守船云雾未开藏宿鸟坡原将近见烧田养茶摘蘂新春后种橘收包小雪前民事萧条官政简家书时问霅溪邉田家草木遶篱盛田园向郭斜去锄南山豆归灌东园瓜白水照茅屋清风生稻花前陂日已晚聒聒竞鸣蛙欧阳寺丞桐城宰叶落淮南树青山徧马头人烟将近郭松竹不知秋夜虎林间啸溪泉舍下流门前仲卿庙遗迹待君求余姚陈寺丞试邑来勾越风烟复上游江潮自迎客山月亦随舟海货通闾市渔歌入县楼絃琴无外事坐见浦㠶收任适尉乌程俛作程乡尉折腰还自甘卞峰晴照黛霅水晓澄蓝葑上春田辟芦中走吏参到时苹叶长桞恽盖江南夏日晚霁与崔子登周襄故城雨脚收不尽斜阳半古城独携幽客步闲閲老农耕寳气无人发阴虫入夜鸣余非避喧者坐爱逺风清西湖闲望夏景已多趣湖邉日更佳园葵杂红紫岸栁自欹斜雨气收林表城阴接水涯爱间输白鸟尽日立汀沙金山寺昔尝闻谢紫微言金山之胜峰壑攅水上秀㧞殊衆山环以台殿高下随势向使善工摸画不能尽其美初恨未游赴官吴兴舩次瓜洲值海汐冬落孤港未通独行江际始见故所闻金山者与谢公之説无异也因借小舟以往乃陟回阁上上方歴絶顶以问山阿危亭曲轩穷极山水之趣一草一木虽未蕚发而或青或凋皆森植可爱东小峰谓之鹘山有海鹘雄雌栖其上毎岁生雏羽翮既成与之纵飞迷而后返有年矣恶禽勐鸷不敢来兹以抟鱼鸟其亦不取近山之物以为食可义也夫薄暮返舟寺僧乞诗强为之句以应其请偶然而来不得髣髴敢与前贤名迹耶吴客独来后楚桡归夕曛山形无地接寺界与波分巢鹘宁窥物驯鸥自作羣老僧忘歳月石上看江云舟中值雨裴刁二君相与见过江上渰凄凄天形接野低岸痕生旧水马迹踏春泥风急侵衣重山昏卷幔迷谁惊二客论不愧巨源妻题刁经臣山居时已应辟西幙向不乐郡府遂去归田园结庐复种萟草树日已繁散帙理旧学了然无俗喧春雨一回过览耕登古原青山每自爱霁色当衡门故人茍来往名宦未尝言趣适已不浅道心良亦存忽闻辟书至便令驱犊辕岂期同瓠瓜长繋蒿莱根始知古君子出处惟义敦依韵和武平九月十五日夜北楼望太湖东吴临海若看月上青冥河汉微分练星晨淡布萤细烟沉逺水重露裛空庭孤坐饶清兴惟将影对形寄西京通判宋次道学士当时交友都无几欲问欢娱亦异今花接上林新木变水分清洛旧池深嵯峨嵩色云常在窈窕宫墻草又侵脩竹千竿白家寺昔年题处可能㝷送余中舍知汉州徳阳匹马易为秣单车长足轻秋风来栈道宿雨度闗城石上树林暗山根江水明桐花凤何似归日为将行郭之美忽至云徃河北谒欧阳永叔沈子山春风无行迹似与草木期高低新萌芽闭户我未知忽闻人扣门手把蟠桃枝问我此蟠桃缘何结子迟但笑不复答问者当自推振衣向河朔河朔人伟期以兹不答意迟子北归时椹涧昼梦谁谓死无知每出輙来梦岂其忧在途似亦㑹相送初看不异昔及寤始悲痛人间转面非清魂殁犹共灵树铺夕梦画梦同坐偶夕梦立我左自置五色丝色透缣囊过意在畱补缀恐衣或绽破殁仍忧我身使存心得堕夕发阳翟我行阳翟道暮雨原上急麒麟冢相望霹雳碑下立农耕傍山去鬼火迸林入莫问泉下人马隤衣更湿缺月缺月来照屋角时西家狗吠东家疑夜深精灵鬼物动僁窣古莽无风吹㑹胜院沃洲亭前溪来洲后溪濶风吹细浪龙鳞活孤亭一入野气深松上藤萝篱上葛葛花葛蔓无断时女萝莫翦连古枝当年吾叔读书处夜夜湿萤来复去题松林院静邃无尘地青荧续熖灯木鱼传饭鼓山衲见归僧野色寒多雾溪痕夜阁氷吾非谢康乐独往亦何能读月石屏诗余观二人作诗论月石月在天上石在山下安得石上有月蹟至矣欧阳公知不可诘不竟述欲使来者默自释苏子苦豪迈何用强引犀角蚌蛤巧擗析犀蛤动活有情想石无情想已非的吾谓此石之蹟虽似月不能行天成纪厯曾无纎毫光不若灯照夕徒为顽璞一片圆温润又不似圭璧乃有桂树独扶疎常娥玉兔了莫觅无此等物岂可灵秪以为屏安足惜吾嗟才薄不复咏略评二诗庶有益齐国大长公主挽词贤行闻当世尊隆异故常毎令夫结友不为子求郎夜月初沉海姑星忽陨潢临门亲祖祭悲吹起修冈重过瓜步山魏武败亡归孤军处山顶虽怜江上浦凿巖山巅井岂是欲劳兵防患在萌颕我昔常登临徘徊爱晴景片雨西北来风雷变俄顷疾行下危磴屦脱不及整霑濡入舟中幼子喜抱颈问我适何之衣湿不太冷昨暮泊共阳月黑夜正永鴈从沙际鸣旅枕自耿耿平明夹橹去庙树耸寒岭举首生白云飘摇水中影秋日村行谿雾昼又收山村夜初晦饥禽来往飞远树青红碎原上楚牛童屋头吴妇碓鸡肥酒已熟野老邀同辈暝杳杳钟初发昏昏户闭时巢禽投树尽疲马入城迟醉唱眠茅屋烧光透槿篱荷锄休带月亭长䜿毛眉直宿广文舍下前夜宿广文叶响竹打雪昨夜宿广文窗影竹照月赖此数竿竹与我为煖热上有寒鹊栖拳足如瘦蕨平明欲飞去唶唶若告説我无喜可报烦尔弄觜舌亦尝苦老鵶鸣噪毎切切为学本为道穷蹙令素髪但能得酒饮终日自兀兀送唐紫微知苏台洞庭五月水生寒卢橘杨梅已满盘泰伯庙前看走马阖闾城下见骖鸾吴娃结束迎新守府吏趋锵拜上官曾过扬州能惯否刘郎盏底劝须寛送鲜于祕丞通判黔州壶头山下俗巴妇曲中听汲井熬盐白烧田种谷青巖风来虎啸江雨过龙腥事简能谈者扬雄所草经宋诗钞卷九宋诗钞卷十钦定四库全书宋诗钞卷十内阁中书舍人呉之振编余靖武溪诗钞余靖字安道韶州曲江人举进士与尹师鲁同应拔萃科靖为冠累官至秘书丞充集贤校理天章合待制时范仲淹以言事触宰相得罪靖䟽救之坐贬监筠州酒税已仲淹得白乃召还庆厯中夏元昊纳誓请和将加册封而契丹兵来止毋与和朝议患之靖谓挠我尔不可聴乃假靖谏议大夫报契丹于九十九泉卒屈其议取其要领而还加知制诰史馆脩撰时相忌之坐习蕃语出知吉州夺官皇祐初复起平侬智髙于岭南拜集贤学士迁吏部侍郎交趾冦邕州以为广西体量安抚使靖往移檄而定拜工部尚书始兴郡开国公食邑二千八百戸实封二百戸代还道病卒累赠少师谥曰襄有武溪集二十卷为文不为曼辞如辩谥论史序潮等篇皆有斫发明诗亦坚鍊有法时欧阳变体复古靖与交厚故亦弃华取质为有本之学送陈京廷评曲江居岭阨楚越封壃间异时置治官嵗入不盈万将漕择材能招徕委成算扇橐大野烘凿矿重崖断闽呉荆广人奔走通昏旦千夫即山铸毕给未酬半三监居江湄僦辇日充羡地官奏计最遂为天下冠尝闻卜大夫名声传史汉素履骋脩程逸足何由绊夏日江行解组趋宸阙扁舟泛江练徤艣鴈齐鸣轻㠶云一片水濶烟难收雨昏风易转曲浦逗留多脩程梦魂倦舟子怯风波终朝股交战预忧雷电惊先喜虹蜺断安知农夫望只顾行人便愚儒有所思自愧心如面追惟亡异才承恩得为县盘错非所长耕桑当勉劝十日愆一雨灾恐延农畔靡爱币与牲羣望走之徧山川未应诚兼晨不敢饭霈然得嘉澍荷天知免谴何以迅流间遽逐庸夫变江淮民荐饥糟糠未充膳粢盛茍无害岂将风雨怨玉烛长均调寸进眞君愿过大孤山有形天地分设险山河壮孤山鎭南服峩峩楚之望中立亡所倚屹然怪其状石嵾入春空翠柱榰秋浪片时起雪痕万顷排霜杖噫气专吸唿横流以溟涨行人多躁进那解明得丧不顾风涛险半就江鱼葬挂席经典㫄往往乞灵贶遂因孤独名塑立轻盈像绰约姑射姿梦魂巫崃想如何方面祠终古承其妄五岳视三公䧏杀不过两不然为子男何以通祀享四气均分风条融各有掌避其狂怒势亦可利攸往亭育天地心凭险恣沆漭正直鬼神徳非名奚独飨不使悔吝侵庶㡬忠信仗在人不在神勿为虚稽颡寄题田待制广州西园善政偏脩举増完池馆清地含春气早月映暮潮生石有羣星象花多外国名与民同雉兔邀客醉蓬瀛翰墨资吟兴云泉适野情镇应持左蠏快欲鲙长鲸积霭藏楼阁驯鸥识斾旌甘棠留美䕃髙倚越王城寄题广州田谏议颐堂退食公堂暇应无俗虑侵帘开双燕影吏散百花隂海域逍遥境荣途淡泊心政成先养正惠爱及民湥题刘太博栖心亭宏构小侯第避权长掩关地分金穴贵人共白云闲野色春墻外池香暮雨间燕申忘万虑吏隠敌箕山留题龙光禅刹呈周长老㝷幽逢胜地方外趣无垠双涧流寒月千峰积暮云路盘尘境断世系祖灯分却愧留题处犹须説见闻留题澄虚亭湖光湛寒碧帘影拂莓苔鱼戏应同乐鸥闲亦自来雨余轻霭合竹外杂花开乆欲留诗去惭无绮靡才送李廷评知福清县世阀茂儒绅闽瓯宠命新县图遥尽海乡树密藏春祖帐鸎将老登车雉已驯行闻趋召节旧美政如神子规一呌一春残声声万古寃踈烟明月树㣲雨落花村易堕将干泪能伤欲断魂名缰惭自束为尔忆家园桂园早行闻鸡已行迈䇿马更徘徊月色依山尽秋声带雨来自堪悲玉璞谁复筑金台薄宦空羁束西斋长緑苔山馆野馆萧条晩凭轩对竹扉树藏秋色老禽带夕阳归远岫穿云翠畬田得雨肥渊明谁送酒残菊遶墻飞晩至松门僧舍懐寄李太祝日暮倦行役解鞍初息肩雾昏临水寺风劲欲霜天蓼浦初闻鴈人家半在舩思君正怊怅黄叶更翩翩游水南寺双刹耸浮云层轩絶世尘松溪千葢雨茶圃一旗春夜梵龛灯暗朝香篆火新暂来犹永日堪羡白莲人暮春草带全铺翠花房半坠红农家榆荚雨江国鲤鱼风堤栁绵争扑山樱火共烘长安少年客不信有衰翁宿山观孤枕秋宵永山寒梦不成残灯背窗影急雨带溪声未分山中老空思日下名区区如逆旅此际若为情送岳师归贑川千里起归思翛然物外身海山经处雾梅岭到时春药更开新楮庭应长旧筠年衰重方术聊此送行人山寺独宿柴车走县封穷途秋耿耿急雨失溪声残灯淡窗影驱驰下士身凄凉旅人景山寒梦难成始识今夜永送任袐丞知长兴县懿文通识气飘飘二十年来困下僚吾道本将忠许国世途休叹老登朝囊装冷落堆青简衙署幽深枕书桥预想呉人䝉美化海鸥桑雉共逍遥又和寄提刑太保常记临岐把酒盃芳心应得见归来不从去日丁宁约已向东风取次开清燕固难停烛待雕鞍须是着鞭催栏邉残艳犹堪赏莫使韶光过了囘和伯恭自造新茶郡庭无事即仙家野圃栽成紫笋茶踈雨半晴囘暖气轻雷初过得新芽烘禠精谨松斋静採撷萦迂涧路斜江水对煎萍髣髴越瓯新试雪交加一枪试焙春尤早三盏捜肠句更嘉多谢彩笺贻雅贶想资诗笔思无涯送张如京知安肃军赐㦸衔恩出斗城塞门迢逓草初青新提司马临戎节旧应衣乌近极星叔子戍呉长缓带单于归汉已空庭圯桥自得家传䇿不问人间太白经送刘学士知衡州朱轓新命汉诸侯地扼荆湘占上游醽渌水声侵古堞祝融峯色入晴楼昼垂三组乡枌过春拥双旌岳寺游番直星垣归缓歩谪仙通籍着瀛州送葢太博通判定州墨诏殷勤擢俊贤精求毗佐四方翰封疆谨守卢龙塞旌斾仍亲上将坛衰草带霜秋马徤黄云遮日暮城寒燕南赵北边之要旅拒凭君一䇿安窃闻集贤侍郎政成公暇时出游览因念青社境物之胜长句四韵奉寄观文殿大学士戸部侍郎定州路安抚使兼知定州龎籍上政报公余称雅懐两城烟树尽楼䑓波通龙口春戏盛云入山门晓望开园馆有诗书命笔海邦无冦破蛮才当时不俟交符印恨失岚亭展䜩罍到塞后有怀青社诗今录呈初到营陵春始囘泱泱风物接梧䑓鱼盐利重通阛盛竽瑟声和䜩席开天际肤云连岱色海中灵药慕仙才早知未许身闲去悔舍尧山石涧来观文相公以靖忝承善政特寄嘉篇谨依严韵和詶幸奉前规尽所懐闲身吏隠裕春台山回翠幌凭栏见花簇红房遶郭开爱树细民思美化续貂孤迹愧非才南河旧事依然在禊饮杯盘耻画罍和董职方见示初到番禺诗五方殊俗古难并千载犹存故越城客聼潮鸡迷早夜人瞻飓毋识隂睛波涛汹涌天边濶犀象斓斒徼外生太守不才当逺寄惟忧南畆废农耕游应圣宫驱羸逺逺出严闉云构祠宫絶世尘伴鹤不知龟甲子斸山多见药君臣雨昏仙穴丹砂井云映楼居玉洞人只待䇿勲书竹帛抽簪来此卜比邻西山万壑千巖鬭物华榰笻闲访道生涯一坛星斗脩眞馆数里云烟斸药家鱼戏竹溪寒影碎路穿松坞翠隂斜桃源自有神仙宅未信明河八月槎贺孙抗员外春昼端居万事皆从适意休何须快马骋长楸髙人皷吹鸣哇地当世神仙笑躄楼燕到卷帘如旧分花开逢雨最闲愁僧来便学尝茶诀白乳枪旗带露收谢孙抗员外惠酒白衣远远到江楼报道擕壶助胜游醉眼便堪终日富离肠先破一春愁梅稍背岭开犹晩雪片当风舞未休此景满肠方得意不须千酿敌封侯马当唿鸥不至偶成呈同行诸官昔年曽泛马当湾团饭唤鸥篙楫间今日江头飞不下应知人世足机关再简伯恭十载京华九日期帝家园苑醉金巵今朝郭外㝷僧话坐聼寒泉遶竹篱端午日寄酒庻囘都官龙舟争快楚江濵弔屈谁知特怆神家酿寄君须酩酊古今嫌见独醒人五色雀罗浮有五色雀各被方色非时不见若士大夫将游是山则先入羣翔寺僧以是为候某庚辰嵗谪官来游将至之夕兹雀亦集感之成咏云五方纯色俨衣冠应是山灵寄羽翰多谢相逢殊俗眼谪官犹作贵人看曲江津亭谒华严长老见所赐御书因成二韵数年不侍玉炉傍梦断千山隔帝乡今日见师堪下泪御书开卷带天香重游英州碧落洞幽景前贤恨到难泉声清浅出巖间区区宦路重来此尘世难逢特地闲宋诗钞卷十宋诗钞卷十一钦定四库全书宋诗钞卷十一内阁中书舍人呉之振编欧阳文忠诗钞上欧阳脩字永叔吉州永丰人天圣中进士补西京留守推官召试学士院为馆阁校勘以书诋谏官髙若讷贬夷陵令徙干徳改判武成军迁太子中允馆阁校勘集贤校理知太常理院出通判滑州庆厯初擢太常丞知谏院拜右正言知制诰以朋党出知滁州迁起居舍人徙扬州颍州复龙图阁直学士知应天府母忧起复判流内铨以翰林学士修唐书加史馆修撰勾当三班院判太常寺拜右谏议大夫判尚书礼部又判秘书省兼龙图阁学士权知开封府唐书成拜礼部侍郎枢宻副使未㡬叅知政事定议立英宗以观文殿学士刑部尚书知亳州徙青州蔡州以太子少师致仕卒赠太子太师谥曰文忠其诗如昌黎以气格为主昌黎时出排奡之句文忠一归之于敷愉畧与其文相似也黄牛崃祠大川虽有神淫祀亦其俗石马系祠门山鵶噪丛木潭潭村鼓隔溪闻楚巫歌舞送迎神画船百丈山前路上滩下崃长来去江水东流不暂停黄牛千古长如故崃山侵天起青嶂崖崩路絶无由上黄牛不下江头饮行人惟向舟中望朝朝暮暮见黄牛徒使行人过此愁山髙更逺望犹见不是黄牛滞客舟干叶红梨花红梨千叶爱者谁白髪郎官心好竒徘徊遶树不忍折一日千帀看无时夷陵寂寞千山里地逺气偏时节异愁烟苦雾少芳菲野卉蛮花鬬红紫可怜此树生此处髙枝絶艳无人顾春风吹落复吹开山鸟飞来自飞去根盘树老㡬经春真赏今才遇使君风轻绛雪罇前舞日暖繁香露下闻从来竒物产天涯安得移根植帝家犹胜张骞为汉使辛勤西域徙榴花和丁寳臣游甘泉寺江上孤峰蔽緑萝县楼终日对嵳峩丛林已废姜祠在事迹难寻楚语讹空余一派寒巖侧澄碧泓亭涵玉色野僧岂解惜清泉蛮俗那知为胜迹西陵老令好㝷幽时共登临向此游欹危一迳穿林樾盘石苍苔留客歇山深云日变隂晴涧栢巖松度嵗青谷里花开知地暖林间鸟语作春声依依渡口夕阳时却望层峦在翠㣲城头暮鼓休催客更待横江弄月归赠杜黙南山有鸣鳯其音和且清鸣于有道国出则天下平杜黙东土秀能吟鳯凰声作诗㡬百篇长歌仍短行擕之入京邑欲使衆耳惊来时上师堂再拜辞先生先生颔首遣教以勿骄矜赠之三豪篇而我滥一名杜子来访我欲求相和鸣顾我文字卑未足当豪英岂如子之辞铿锽间镛笙淫哇俗所乐百鸟徒嘤嘤杜子卷舌去归衫翩以轻京东聚羣盗河北㸃新兵饥荒与愁苦道路日以盈子盍引其吭发声通下情上闻天子聪次使宰相听何必九包禽始能瑞尧庭子诗何时作我耳乆已倾愿以白玉琴寓之朱丝绳忆山示圣俞吾思夷陵山山乱不可究东城一堠余髙下渐冈阜羣峰迤逦接四顾无前后忆尝祗吏役鉅细悉经觏是时秋卉红岭谷堆缬绣林枯松鳞皴山老石嵴瘦断径履頽崖孤泉听清熘深行得平川古俗见耕耨涧荒惊麏奔日出飞雉雊盘石屡欹眠緑巖堪解绶幽㝷叹独往清兴思谁侑其西乃三崃崄怪愈竒富江如自天倾岸立两崖鬭黔巫望西属越岭通南奏时时县楼对云雾昏白昼荒烟下牢戍百仭寒溪潄虾蟇喷水帘甘液胜饮酎亦尝到黄牛泊舟听猿狖巉巉起絶壁苍翠非刻镂隂嵓下攅丛岫穴忽空透遥岑耸孤出可爱欣欲就惟思得君诗古健写竒秀今来㑹京师车马逐尘瞀頽冠各白髪举酒无蒨袖繁华不可慕幽赏亦难遘徒为忆山吟耳热助嘲诟送唐生京师英豪域车马日纷纷唐生万里客一影随一身出无车与马但踏车马尘日食不自饱读书依主人夜夜客枕梦北风吹孤云翩然动归思旦夕来叩门终年少人识逆旅惟我亲来学媿道矒赠归惭橐贫勉之期不止多获由力耘指家大岭北重湖浩无垠飞雁不可到书来安得频圣俞㑹饮倾壸岂徒彊君饮解带且欲留君谈洛阳旧友一时散十年㑹合无二三京师旱久尘土热忽值晩雨凉纎纎滑公井泉酿最美赤泥印酒新开缄更吟君句胜啖䏑杏花妍媚春酣酣吾交豪俊天下选谁得衆美如君兼诗工鑱刻露天骨将论纵横轻玉钤遗编最爱孙武説往往曹杜遭夷芟关西幕府不能辟陇山败将死可惭嗟余身贱不敢荐四十白髪犹青衫呉兴太守诗亦好往奏玉琯和英咸盃行到手莫辞醉明日举棹天东南哭曼卿嗟我识君晩君时犹壮夫信哉天下竒落落不可拘轩昻惧惊俗自隠酒之徒一饮不计斗倾河竭崑㠊作诗㡬百篇锦组聨琼琚时时出险语意外研精麤穷竒变云烟捜怪蟠蛟鱼诗成多自写笔法颜与虞旋弃不复惜所存今㡬余往往落人间藏之比明珠又好题屋壁虹蜺随卷舒遗踪处处在余墨润不枯朐山顷嵗出我亦斥江湖乖离四五载人事忽焉殊归来见京师心老貌已癯但惊何其衰岂意今也无才髙不少下濶若与世踈骅骝当少时其志万里涂一旦老伏枥犹思玉山刍天兵宿西北狂儿尚稽诛而今壮士死痛惜无贤愚归魂涡上田露草荒春芜送昙颖归庐山吾闻庐山久欲往世俗拘昔嵗贬夷陵扁舟下江湖八月到湓口停帆望香炉香炉云雾间杳霭疑有无忽值秋日明彩翠浮空虚信哉竒且秀不与灊霍俱偶病不时往中流但踟蹰今思尚髣髴恨不传画图昙颕十年旧风尘客京都一旦不辞诀飘然卷衣裾山林往不返古亦有吾儒西北苦兵战江南仍旱枯新秦又攻冦京陜募兵夫圣君念苍生贤相思良谟嗟我无一説朝绅拖舒舒未能膏鼎镬又不老菰蒲羡子识所止双林㱕结庐送慧勤归余杭越俗僭宫室倾赀事雕墻佛屋尤其侈耽耽拟侯王文彩莹丹漆四壁金焜煌上悬百寳葢宴坐以方床胡为弃不居栖身客京坊辛勤营一室有类燕巢梁南方精饮食菌笋鄙羔羊饭以玉粒粳调之甘露浆一馔费千金百品罗成行晨兴未饭僧日昃不敢尝乃兹随北客枯粟充饥肠东南地秀絶山水澄清光余杭㡬万家日夕焚清香烟霏四面起云雾杂芬芳岂如车马尘鬓髪染成霜三者孰苦乐子奚勤四方乃云慕仁义奔走不自遑始知仁义力可以治膏肓有志诚可乐及时宜自彊人情重懐土飞鸟思故乡夜枕闻北雁归心逐南樯归兮能来否送子以短章读张李二生文赠石先生先生二十年东鲁能使鲁人皆好学其间张续与李常剖琢珉石得天璞大圭虽不假雕瑑但未磨礲出圭角二生固是天下寳岂与先生私褚橐先生示我何矜夸手擕文编谓新作得之数日未暇读意欲百事先屏却夜归独坐南窗下寒烛青荧如熠爚病眸昏涩乍开缄灿若月星明错落词严意正质非俚古味虽淡醇不薄千年佛老贼中国祸福依凭羣党恶拔根掘窟期必尽有勇无前力何荦乃知二子果可用非独词坚由志确朝廷清明天子圣阳徳彚进羣隂剥大烹养贤有列鼎岂乆师门共藜藿予惭职諌未能荐有酒且慰先生酌绛守居园池尝闻绍述绛守居偶来览登周四隅异哉樊子怪可吁心欲独出无古初穷荒捜幽入有无一语诘曲百盘纡孰云已出不剽袭句断欲学盘庚书荒烟古木蔚遗墟我来嗟秪得其余栢槐端庄伟丈夫苍颜鬰鬰老不枯靓容新丽一何姝清池翠葢拥红蕖胡鬅虎抟岂足道记録细碎何区区虙氏八卦画河图禹汤臯虺暨唐虞岂不古奥万世模嫉世姣巧习卑污以竒矫薄骇羣愚用此犹得追韩徒我思其人为踌躇作诗聊谑为坐娯晋祠古城南出十里间鸣渠夹路何潺潺行人望祠下马谒退即祠下窥水源地灵草木得余润郁郁古栢含苍烟并儿自古事豪侠战争五代㡬百年天开地辟真主出犹须再驾方凯旋顽民尽迁髙垒削秋草自緑埋空垣并人昔游晋水上清镜照耀涵朱颜晋水今入并州里稻花漠漠浇平田废兴髣髴无旧老气象寂寞余山川惟存祖宗圣功业干戈象舞被管絃我来览登为叹息暂照白髪临清泉鸟啼人去庙门阖还有山月来娟娟水谷夜行寄子美圣俞寒鸡号荒林山壁月倒挂披衣起视夜揽辔念行迈我来夏云初素节今已届高河泻长空势落九州外㣲风动凉襟晓气清余睡缅懐京师友文酒邈髙㑹其间苏与梅二子可畏爱篇章富纵横声价相磨葢子美气尤雄万窍号一噫有时肆颠狂醉墨洒霶霈譬如千里马已发不可杀盈前尽珠玑一一难东汰梅翁事清切石齿潄寒濑作诗三十年视我犹后辈文词愈清新心意虽老大譬如妖韶女老自有余态近诗尤古硬咀嚼苦难嘬初如食橄㰖真味乆愈在苏豪以气轹举世徒惊骇梅穷独我知古货今难卖二子双鳯凰百鸟之嘉瑞云烟一翺翔羽翮一摧铩安得相从游终日鸣哕哕问胡苦思之对酒把新蟹病中代书奉寄圣俞二十五兄忆君去年来自越值我传车催去阙是时新秋蟹正肥恨不一醉与君别今年得疾因酒作一春不饮气弥劣饥肠未惯饱甘脆九虫寸白争为孽一饱犹能致身患宠禄岂无神所罚乃知赋予分有涯适分自然无夭阏昔在洛阳年少时春思每先花乱发萌芽不待杨栁动探春马蹄常踏雪到今年才三十九怕见新花羞白髪颜侵塞下风霜色病过镇阳桃李月兵闲事简居可乐心意自衰非屑屑日长天暖惟欲睡睡美尤厌春鸠聒北潭去城无百歩渌水氷销鱼拨刺经时曽未着脚到好景但听游人説官荣虽厚世味薄始信衣缨乃羁绁故人有㡬独思君安得见君忧暂豁公厨酒美逺莫致念君贯饮衣屡脱郭生书来犹未到想见新诗甚饥渇少年事事今已去惟有爱诗心未歇君闲可能为我作莫辞自书藤纸滑少低笔力容我和无使难追韵髙絶班班林间鸠寄内班班林间鸠谷谷命其匹迨天之未雨与汝勿相失春原洗新霁緑叶暗朝日鸣声相唿和应答如吹律深栖柔桑暖下啄髙田实人皆笑汝拙无巢以家室易安由寡求吾羡拙之佚吾虽有室家出处曽不一荆蛮昔窜逐奔走若鞭抶山川瘴雾深江海波涛䫻跬歩子所同沦弃甘共没投身去人眼已废谁复嫉山花与野草我醉子鸣瑟但知贫贱安不觉嵗月忽还朝今㡬年官禄霑儿姪身荣责愈重噐小忧常溢今年来镇阳留滞见春物北潭新涨緑鱼鸟相聱䎲我意不在春所忧空自咄一官诚易了报国何时毕髙堂母老矣衰髪不满栉昨日寄书言新阳发旧疾药食子虽勤岂若我在膝又云子亦病蓬首不加髴书来本慰我使我烦忧郁思家春梦乱妄意占凶吉却思夷陵囚其乐何可述前年辞諌署朝议不容乞孤忠一许国家事岂复䘏横身当衆怒见者旁可慄近日读除书朝廷更辅弼君恩优大臣进退礼有秩小人妄希㫖论议争操笔又闻説朋党次第推甲乙而我岂敢逃不若先自劾上赖天子圣必未加斧锧一身但得贬羣口息啾唧公朝贤彦衆避路当揣质茍能因谪去引分思藏宻还尔禽鸟性樊笼免惊憷子意其谓何吾谋今已必子能甘藜藿我易解簪绂嵩峰三十六苍翠争耸出安得擕子去耕桑老蓬荜暮春有感幽忧无以销春日静愈长薫风入花骨花枝午低昻往来採花蜂清蜜未满房春事已烂漫落英渐飘扬蛱蝶无所为飞飞助其忙啼鸟亦屡变新音巧调篁游丝最无事百尺拖晴光天工施造化万物感春阳我独不如春久病卧空堂时节去莫挽浩歌自成伤洛阳牡丹图洛阳地脉花最宜牡丹尤为天下竒我昔所记数十种于今十年半忘之开图若见故人面其间数种昔未窥客言近嵗花特异往往变出呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄妃寿安细叶开尚少朱砂玉版人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍媸当时所见已云絶岂有更好此可疑古称天下无正色但恐世好随时移鞓红鹤翎岂不美敛色如避新来姬何况逺説苏与贺有类异世夸嫱施造化无情宜一槩偏此着意何其私又疑人心愈巧伪天欲鬬巧穷精㣲不然元化朴散久岂特近嵗犹浇漓争新鬬丽若不已更后百载知何为但应新花日愈好惟有我老年年衰镇阳读书春深夜苦短灯冷熖不长尘蠧文字细病眸涩无光坐久百骸倦中遭羣虑戕㝷前顾后失得一念十忘乃知学在少老大不可彊废书谁与语叹息自悲伤因忆石夫子徂徕有茅堂前年来京师讲学居上庠青衫缀朝士面有数畆桑不耐羣儿嗤束书归故乡却㝷茆堂在髙卧泰山傍圣经日陈前弟子罗两厢大论叱佛老髙声诵虞唐宾朋足枣栗儿女饱糟糠虽云待官阙便欲解朝裳有似蚕作茧缩身思自藏嗟我一何愚贪得不自量平生事笔砚自可娯文章开口揽时事论议争煌煌退之尝有云名声暂羶香误䝉天子知侍从列班行官荣日已宠事业闇不彰噐小以任大跻颠理之常圣君虽不诛在汝岂自遑不能虽欲止怳若失其方却欲㝷旧学旧学已榛荒有类邯郸歩两失皆茫茫便欲乞身去君恩厚须偿又欲求一州俸钱买归装譬如归巢鸟将栖少徊翔自觉诚未晩收愚老缣缃读蟠桃诗寄子美韩孟于文词两雄力相当篇章缀谈笑雷电击幽荒衆鸟谁敢和鸣鳯唿其皇孟穷苦累累韩富浩穰穰穷者啄其精富者烂文章发生一为宫揫敛一为商二律虽不同合奏乃锵锵天之产竒怪希世不可常寂寥二百年至寳埋无光郊死不为岛圣俞发其藏患世愈不出孤吟夜号霜霜寒入毛骨清响哀愈长玉山禾难熟终嵗苦饥肠我不能饱之更欲不自量引吭和其音力尽犹勉强诚知非所敌但欲继前芳近者蟠桃诗有传来北方发我衰病思蔼如得春阳欣然便欲和洗砚坐中堂墨笔不能下怳怳若有亡老鸡觜爪硬未易犯其场不战先自知虽奔未甘降更欲唿子美子美隔涛江其人虽憔悴其志独轩昻气力诚当对胜败可交相安得二子接挥锋两交铓我亦愿助勇鼓旗譟其旁快哉天下乐一釂宜百觞乖离难㑹合此志何由偿啼鸟穷山候至阳气生百物如与时节争官居荒凉草树宻撩乱红紫开繁英花深叶暗耀朝日日暖衆鸟皆嘤鸣鸟言我岂解尔意绵蛮但爱声可听南窗睡多春正美百舌未晓催天明黄鹂颜色已可爱舌端哑咤如娇婴竹林静啼青竹笋深处不见惟闻声陂田遶郭白水满戴胜谷谷催春耕谁谓鸣鸠拙无用雄雌各自知隂晴雨声萧萧泥滑滑草深苔緑无人行独有花上提萌芦劝我沽酒花前倾其余百种各嘲异乡殊俗难知名我遭䜛口身落此每闻巧舌宜可憎春到山城苦寂寞把盏常恨无娉婷花开鸟语輙自醉醉与花鸟为交朋花能嫣然顾我笑鸟劝我饮非无情身闲酒美惜光景惟恐鸟散花飘零可笑灵均楚泽畔离骚憔悴愁独醒读徂徕集徂徕鲁东山石子居山阿鲁人之所瞻子与山嵯峨今子其死矣东山复谁过精魄已埋没文章岂能磨寿命虽不长所得固已多旧藁偶自録沧溟之一蠡其余谁付与散失存㡬何存之警后世古鑑照妖魔子生诚多难忧患靡不罹宦学三十年六经老研摩问胡所専心仁义丘与轲扬雄韩愈氏此外岂知他尤勇攻佛老奋笔如挥戈不量敌衆寡胆大身幺么往年遭母䘮泣血走岷峨垢面跣双足鉏犁事田坡至今乡里化孝悌勤蚕禾昨者来太学青衫踏朝靴陈诗颂圣徳厥声续猗那羔雁聘黄晞晞惊走邻家施为可怪骇世俗安委蛇谤口由此起中之若飞梭上赖天子圣不挂网者罗忆在太学年大雪如翻波生徒日盈门饥坐列雁鹅絃诵聒邻里唐虞赓咏歌常续最髙第骞游各名科岂止学者师谓宜国之皤夭寿反仁鄙谁尸此偏颇不知詉詉者又忍加诋诃圣贤要久逺毁誉暂諠譁生为举世疾死也古人嗟作诗遗鲁社祠子以为歌百子坑赛龙嗟龙之智谁可拘出入变化何须㬰坛平树古潭水黑沉沉影响疑有无四山云雾忽昼合瞥起直上拏空虚龟鱼帯去半空落雷輷电走先后驱倾崖倒涧聊一戏顷刻万物皆涵濡青天却扫万里静但见緑野如云敷明朝老农拜坛侧鼓声坎坎鸣山隅野巫醉饱庙门阖狼籍乌鸟争残余憎蚊干坤量广大善恶皆含育荒茫三五前民物交相黩禹鼎象神姦蛟龙逺潜伏周公驱勐兽人始居川陆尔来千百年天地得清肃大患已云除细㣲遗不録蝇䖟蚤蝨虮蜂蝎蚖蛇蝮惟尔于其间有形才一粟虽㣲无奈衆惟小难防毒尝闻髙邮间勐虎死凌辱哀哉露䈥女万古讐不复水乡自宜尔可怪穷边俗晨飱下帷帱盛暑泥驹犊我来守穷山地气尤卑溽官闲懒所便惟睡宜偏足难堪尔类多枕席厌縁扑燻檐苦烟埃燎璧疲照烛荒城繁草树旱气飞炎熇羲和驱日车当午不转毂清风得夕凉如赦脱囚梏扫庭露青天坐月䕃嘉木汝宁无他时忍此见迫促翾翾伺昏黑稍稍出壁屋填空来若翳聚隙多可掬丛身疑陷围聒耳如遭哭勐攘欲张拳暗中甚飞镞手足不自救其能营背腹盘飡劳扇拂立寐僵僮仆端然穷百计还坐瞑双目于吾固不较在尔诚为酷谁能推物理无乃乖人欲驺虞鳯皇麟千载不一瞩思之不可见恶者无由逐重读徂徕集我欲哭石子夜开徂徕编开编未及读涕泗已涟涟勉尽三四章收泪輙忻懽切切善恶戒丁宁仁义言如闻子谈论疑子立我前乃知长在世谁谓已沉泉昔也人事乖相从常苦艰今而每思子开卷子在颜我欲贵子文刻以金玉聨金可烁而销玉可碎非坚不若书以纸六经皆纸传但当书百本传百以为千或落于四夷或藏在深山待彼谤焰熄放此光芒悬人生一世中长短无百年无穷在其后万世在其先得长多㡬何得短未足怜惟彼不可朽名声文行然谗诬不须辨亦止百年间百年后来者憎爱不相缘公议然后出自然见媸妍孔孟困一生毁逐遭百端后世茍不公至今无圣贤所以忠义士恃此死不难当子病方革谤辞正腾喧衆人皆欲杀圣主独保全已埋犹不信仅免斲其棺此事古未有每思辄长叹我欲犯衆怒为子记此寃下纾冥冥忿仰呌昭昭天书于苍翠石立彼崔嵬巓询求子世家恨子儿女顽经嵗不见报有辞未能铨忽开子遗文使我心已寛子道自能久吾言岂须镌汝瘿答仲仪君嗟汝瘿多谁谓汝土恶汝瘿虽云苦汝民居自乐乡闾同饮食男女相媒妁习俗不为嫌讥嘲岂知怍汝山西南险平地犹硗确汝树生肿根株浸溪壑山川固已然风气宜其浊接境化襄邓余风被伊雒思予昔曾游所见可惊愕喔喔闻语笑累累满城郭伛妇悬瓮盎娇婴包卵鷇无由辨肩颈有类龟缩殻噫人禀最灵反不如凫鹤骈枝虽形累小小固可略痈疡暂畜聚决溃终当涸赘疣附支体幸或不为虐未若此巍然所生非所托咽㗋繋性命鍼石难砭削农皇古神圣为世名百药岂不有方书顽然莫销烁温汤汝灵泉亦不能湔濯君官虽谪居政可瘳民瘼奈何不哀怜而反恣诃谑文辞骋新工丑怪极名貌汝士虽多竒汝女少纤弱翻思太守宴谁与唱清角乖离南北殊魂梦山陂邈握手未知期寄诗聊一噱沧浪亭子美寄我沧浪吟邀我共作沧浪篇沧浪有景不可到使我东望心悠然荒湾野水气象古髙林翠阜相囘环新篁抽笋添夏影老枿乱发争春妍水禽闲暇事髙格山鸟日夕相啾喧不知此地㡬兴废仰视乔木皆苍烟堪嗟人迹到不逺虽有来路曽无缘穷竒极怪谁似子捜索幽隐探神仙初㝷一迳入䝉宻豁目异境无穷边风髙月白最宜夜一片莹净铺琼田清光不辨水与月但见空碧涵漪涟清风明月本无价可惜秪卖四万钱又疑此境天乞与壮士憔悴天应怜鸱夷古亦有独往江湖波涛𣺌翻天﨑岖世路欲脱去反以身试蛟龙渊岂如扁舟任飘兀红渠渌浪揺醉眠丈夫身在岂长弃新诗美酒聊穷年虽然不许俗客到莫惜佳句人间传菱溪大石新霜夜落秋水浅有石露出寒溪垠苔昏土蚀禽鸟啄出没溪水秋复春溪边老翁生长见疑我来视何殷勤爱之逺徙向幽谷曵以三犊载两轮行穿城中罢市看但惊可怪谁复珍荒烟野草埋没久洗以石窦清泠泉朱栏緑竹相掩映选致佳处当南轩南轩旁列千万峰曽未有此竒嶙峋乃知异物世所少万金争买传㡬人山河百战变陵谷何为落彼荒溪濆山经地志不可究遂令异説争纷纭皆云女娲初鍜鍊融结一气凝精纯仰视苍苍补其缺染此绀碧莹且温或疑古者燧人氏鑚以出火为炮燔茍非神圣亲手迹不尔孔窍谁雕剜又云汉使把汉节西北万里穷崑崙行经于阗得寳玉流入中国随河源沙磨水激自穿穴所以镌凿无瑕痕嗟予有口莫能辨叹息但以两手扪卢仝韩愈不在世弹压百怪无雄文争竒鬭异各取胜遂至荒诞无根原天髙地厚靡不有丑好万状奚足论惟当扫雪席其侧日与嘉客陈清樽丰乐亭小饮造化无情不择物春色亦到深山中山桃溪杏少意思自趂时节开春风看花游女不知丑古粧野态争花红人生行乐在勉彊有酒莫负瑠琉钟主人勿笑花与女嗟尔自是花前翁希真堂东手种菊花十月始开当春种花唯恐迟我独种菊君勿诮春枝满园烂张锦风雨须㬰落颠倒看多易厌情不専鬭紫夸红随俗好豁然髙秋天地肃百物衰零谁暇弔君看金蘂正芬敷晓日浮霜相照耀煌煌正色秀可餐蔼蔼清香寒愈峭髙人避喧守幽独淑女静容脩窈窕方当揺落看转佳慰我寂寥何以报时擕一罇相就饮如得贫交论久要我从多难壮心衰迹与世人殊静躁种花勿种儿女花老大安能逐年少懐嵩楼晩饮示徐无党无逸滁山不通车滁水不通舟舟车路所穷嗟谁肯来游念非吾在此二子来何求不见忽三年见之忘百忧问其别后学初若茧绪抽纵横渐组织文章烂然浮引伸无穷极卒敛以轲丘少进日如此老退诚可羞弊邑亦何有青山遶城楼泠泠谷中泉吐熘彼山幽石丑骇溪怪天竒瞰龙湫子初如可乐久乃叹以愀云此譬图画暂看已宜收荒凉草树间暮馆城南陬破屋仰见星窗风冷如锼归心中夜起辗转卧不周我为办酒肴罗列蛤与蛑酒酣㣲探之仰笑不颔头曰予非此侬又不负谴尤自非世不容安事此为囚幸以主人故﨑岖㡬摧辀一来勤已多而况欲乆留我语顿遭屈颜惭汗交流川涂氷已壮霰雪行将稠羡子兄弟秀双鸿翔髙秋嗈嗈飞且鸣嵗暮忆南州饮子今日欢重我明日愁来贶辱已厚赠言媿非酬赠无为军李道士二首无为道士三尺琴中有万古无穷音音如石上泻流水泻之不竭由源深弹虽在指声在意听不以耳而以心心意既得形骸忘不觉天地白日愁云隂李师琴纹如卧蛇一弹使我三咨嗟五音商羽上肃杀飒飒坐上风吹沙忽然黄钟囘暖律当冬草木皆萌芽郡斋日午公事退荒凉树石相交加李师一弹鳯皇声空山百鸟停呕哑我怪李师年七十面目明秀光如霞问胡以然笑语我慎勿辛苦求丹砂惟当养其根自然烨其华又云理身如理琴正声不可干以邪我听其言未云足野鹤何事还思家抱琴揖我出门去猎猎归袖风中斜酬学诗僧惟晤诗三百五篇作者非一人羁臣与弃妾桑濮乃淫奔其言茍可取痝杂不全纯子虽为佛徒未易废其言其言在合理但惧学不臻子佛与吾儒异辙难同轮子何独吾慕自忘缁其身茍能知所归固有路自新诱进或可至拒之诚不仁维诗于文章太山一浮尘又如古衣裳组织烂成文拾其裁剪余未识衮服尊嗟子学虽劳徒自苦骸筋勤勤袖卷轴一嵗三及门惟求一言荣归以耀其伦与夫荣其肤不若启其源韩子亦尝谓收敛加冠巾别后奉寄圣俞二十五兄长河秋雨多夜挿寒潮入嵗暮孤舟迟客心飞鸟急君老忘卑穷文字或缀缉余生苦难阨世险陷已习离合二十年乖暌多聚集常时饮酒别今别輙饮泣君曰吾老矣不觉两袖湿我年虽少君白髪已揖揖忆初京北门送我马暂立自兹遭槛穽一落谁引汲顚危偶脱死藏䑕甘自絷但令身尚在果得手重执闻来喜迎前貌改惊乍揖别离才㡬时旧学废百十残章与断藁草草各收拾空窗语青灯夜雨听霵霵明朝解舟南归翼纵莫戢还期明月饮幸此中秋及酒酣弄篇章四坐困供给欢言正喧哗别意忽于邑日暮北亭上浊醪聊共挹轻桡动翩翩晩水明熠熠行心去虽迫诀语出犹澁归来録君诗卷轴多谁云已老矣意气何嶪岌惜哉方壮时千里足常馽知之莫予深力不足唿吸叹吁偶成篇聊用缀君什紫石屏歌月从海底来行上天东南正当天中时下照千丈潭潭心无风月不动倒影射入紫石巖月光水洁石莹净感此隂魄来中潜自从月入此石中天有两曜分为三清光万古不磨灭天地至寳难藏缄天公唿雷公夜持巨斧堕崭巖堕此一片落千仞皎然寒镜在玉匳虾蟇白兔走天上空留桂影犹杉杉景山得之惜不得赠我意与千金兼自云每到月满时石在暗室光出檐大哉天地间万怪难悉谈嗟予不度量每事思穷探欲将两耳目所及而与造化争毫纎煌煌三辰行日月尤尊严若令下与物为比扰扰万类将谁瞻不然此石竟何物有口欲説嗟如钳吾竒苏子胷罗列万象中包含不惟胷寛胆亦大屡出言语惊愚凡自吾得此石未见苏子心懐惭不经老匠先指决有手谁敢施镌鑱唿工画石持寄似幸子留意其无谦获麟赠姚辟先辈世已无孔子获麟意谁知我尝为之説闻者未免非而子独曰然有如埙应篪惟麟不为瑞其意乃可推春秋二百年文约义甚夷一从圣人没学者自为师峥嵘衆家説平地生崄巇相㳂益迂怪各辟出新竒尔来千余嵗举世不知迷焯哉圣人经照耀万世疑自从䝉衆説日月遭蔽亏常患无气力扫除浮云披还其自然光万物皆见之子昔已好古此经手常持超然出衆见不为俗牵卑近又脱赋格飞黄摆衔羁圣门开大道夷路肆腾嬉便可勦衆説旁通塞多岐正途趋简易慎勿事岖﨑着述须待老积勤宜少时茍思垂后世大禹尚胼胝顾我今老矣两瞳蚀昏眵大书难久视心在力已衰因思少自弃今纵悔可追戒我以勉子临文但吁嘻答吕公着见赠晋人歌蟋蟀孔子録于诗因知圣贤心岂不惜良时行乐不及早朱颜忽焉衰驰光如騕褭一去不可追今也不彊饮后虽悔奚为三年谪永阳陷穽不知危种树满幽谷疏泉泻清池新阳染山木撩乱发枯枝无人歌青春自釂白玉巵今者荷寛宥乞州从尔宜西湖旧已闻既见又过之菡萏间红緑鸳鸯浮渺弥四时花与竹罇爼动可随况与贤者同薰然袭兰芝醁醅寒且醥清唱婉而遟四座各已醉临觞独何疑昔人逢麴车流涎尚垂颐况此杯中趣乆得乐无涯多忧衰病早心在良可噫譬若卧枥马闻鼙尚鸣悲春膏已动脉百卉渐葳蕤丹砂得新方旧疾庶可治尚可执鞭弭周旋以忘疲送荣阳魏主簿卓荦东都子姓名闻十年穷冬雪塞空千里至我门子足未及阈我衣惊倒颠仆童相视疑寮吏或不然俛首鹄鹤啄进趋凫雁联青衫靴两脚言色倩以温于公门岂少乃独得公懽受知固不易知士诚尤难我思屈童吏欲辩难以言觞豆及嘉节髙堂列羣贤文章看落笔论议驰后先破石出至寳决髙泻长川光辉相磨晻浩渺肆波澜寮吏媿我叹仆童恪生颜我顾寮吏嘻士岂以此观此聊为戏耳以惊仆童昏士欲见其守视其居贱贫欲知其所趋试以义利干我试识其面已窥其肺肝礼有来必往木瓜报琅玕十年思见之一日舍我还何用慰离居赠子以短篇食糟民田家种糯官酿酒㩁利秋毫升与斗酒沽得钱糟弃物大屋经年堆欲朽酒醅瀺灂如沸汤东风来吹酒瓮香累累罂与缾惟恐不得尝官沽味醲村酒薄日饮官酒诚可乐不见田中种糯人釡无糜粥度冬春还来就官买糟食官吏散糟以为徳嗟彼官吏者其职称长民衣食不蚕耕所学义与仁仁当养人义适宜言可闻逹力可施上不能寛国之利下不能饱尔之饥我饮酒尔食糟尔虽不我责我责何由逃伏日赠徐焦二生徐生纯明白玉璞焦子皎洁寒泉氷清光莹尔互辉映当暑自可消炎蒸平湖緑波涨渺渺髙榭古木隂层层嗟哉我岂不乐此心虽欲往身未能俸优食饱力不用官闲日永睡莫兴不思髙飞慕鸿鹄反此愁卧偿蚊蝇三年永阳子所见山林自放乐可胜清泉白石对斟酌巖花野鸟为交朋﨑岖磵谷穷上下追逐猿狖争超腾酒美賔嘉足自负饮酣气横犹骄矜奈何乖离才㡬日苍颜非旧白髪増彊欢徒劳歌且舞勉饮宁及合与升行揩眼眵旋看物坐见楼阁先愁登头轻目明脚力健羡子志气将飘凌只今心意已如此终竟事业知何称少壮及时宜努力老大无堪还可憎答原父炎歊郁然蒸午景炽方燄子来清风兴萧萧吹几簟又如沃琼浆遽饮不知厌嗟予学苦晚白首困铅椠危疑奚所质孔孟久已窆羣儒窒自私惟子通且赡幸时丏赢余屡得饱饥歉严严春秋经大法谁敢觇三才失纲纪五代极昏垫盗窃恣胠箧英雄争夺劒兴亡两仓卒事迹多遗欠才能纪成败岂暇诛姦僣闻见患孤寡是非谁证验尝欣同好恶遂乞指瑕玷反䝉华衮褒如誉嫫母艳救非当在早已暴何由敛茍能哀癈痼其可惜鍼砭风舲或许邀湖緑方灎灎寄圣俞凌晨有客至自西为问诗老来何稽京师车马曜朝日何用扰扰随轮蹄面颜憔悴暗尘土文字光彩垂虹霓空肠时如秋蚓呌苦调或作寒蝉嘶语言虽巧身事拙㨗径耻蹈行非迷我今俸禄饱余賸念子朝夕勤盐虀舟行每欲载米送汴水六月干无泥乃知此事尚难必何况仕路如天梯朝廷乐善得贤衆䑓阁俊彦联簮犀朝阳鸣鳯为时出一枝岂惜容其栖古来磊落材与知穷达有命理莫齐悠悠百年一瞬息俯仰天地身醯鸡其间得失何足校况与凫鹜争稗稊忆在洛阳年各少对花把酒倾玻璃二十年间㡬人在在者忧患多乖暌我今三载病不饮眼眵不辨騧与骊壮心销尽意闲处生计易足才蔬畦优游琴酒逐渔钓上下林壑相攀跻及身彊健始为乐莫待衰病须扶擕行当买田清颍上与子相伴把鉏犁再和圣俞见答两畿相望东与西书来三日犹为稽短篇投子譬瓦砾敢辱报之金褭蹄文章至寳被埋没气象往往干云霓飞黄伯乐不世出四顾骧首空长嘶嗟哉我岂敢知子论诗赖子初指迷子言古淡有真味太羮岂须调以怜我区区欲彊学跛鼈曽不离污泥问子初何得臻此岂能直到无阶梯如其所得自勤苦何惮入海求灵犀周旋二纪陪唱和凡翼每并鸾皇栖有时争胜不量力何异弱鲁攻彊齐念子京师苦憔悴经年陋巷听朝鸡儿啼妻噤午未饭得米宁择秕与稊石上紫豪家故有剡藤莹滑如玻瓈追惟平昔念少壮零落生死嗟分暌一挥累纸恣奔放骏若驾骆仍骖骊腹虽枵虚气豪横犹胜谄笑病夏畦名声不朽岂易得仕宦得路终当跻年来无物不可爱花发有酒谁同擕问我居留亦何事方春苦旱忧民犂送徐生之渑池河南地望雄西京相公好贤天下称吹嘘死灰生气燄谈笑暖律囘严凝曾陪罇爼被顾盼罗列䑓阁皆名卿徐生南国后来秀得官古县依崤陵脚靴手板实卑贱贤隽未可吏事绳擕文百篇赴知己西望未到气已増我昔初官便伊洛当时意气尤骄矜主人乐士喜文学幕府最盛多交朋园林相映花百种都邑四顾山千层朝行緑槐听流水夜饮翠幙张红灯尔来飘流二十载鬓髪萧索垂霜氷同时并游在者㡬旧事欲説无人应文章无用等画虎名誉过耳如飞蝇荣华万事不入眼忧患百虑来填膺羡子年少正得路有如扶桑初日昇名髙场屋已得隽世有龙门今复登出门相送亲与友何异篱鷃瞻云鹏嗟吾笔砚久已格感激短章因子兴太白戏圣俞开元无事二十年五兵不用太白闲太白之精下人间李白髙歌蜀道难蜀道之难难于上青天李白落笔生云烟千竒万险不可攀却视蜀道犹平川宫娃扶来白已醉醉里诗成醒不记忽然乗兴登名山龙咆虎啸松风寒山头婆娑弄明月九域尘土悲人寰吹笙饮酒紫阳家紫阳真人驾云车空山流水空流花飘然已去凌青霞下看区区郊与岛萤飞露湿吟秋草和刘原父澄心纸君不见曼卿子美真竒才久已零落埋黄埃子美生穷死愈贵残章断藁如琼瑰曼卿醉题红粉壁壁粉已剥昏烟煤河倾崑崙势曲折雪压太华髙崔嵬自从二子相继没山川气象皆低摧君家虽有澄心纸有敢下笔知谁哉宣州诗翁饿欲死黄鹄折翼鸣声哀有时得饱好言语似听髙唱倾金罍二子虽死此翁在老手尚能工剪裁奈何不寄反示我如弃正论求徘诙嗟我今衰不复昔空能把卷阖且开百年干戈流战血一国歌舞今荒䑓当时百物尽精好往往遗弃沦蒿莱君从何处得此纸纯坚莹腻卷百枚官曹职事喜闲暇䑓阁唱和相追陪文章自古世不乏间出安知无后来风吹沙北风吹沙千里黄马行确荦悲摧藏当冬万物惨颜色氷雪射日生光芒一年百日风尘道安得朱颜长美好揽鞍鞭马行勿遟酒熟花开二月时重赠刘原父忆昨君当使北时我往别君饮君家爱君小鬟初买得如手未触新开花醉中上马不知夜但见九陌灯火人喧譁归来不记与君别酒醒起坐空咨嗟自言我亦随往矣行即逢君何恨邪岂知前后不相及嵗月怱怱行无涯古北岭口踏新雪马盂山西看落霞风云暮惨失道路磵谷夜静闻麏䴥行迷方向但看日度尽山险方逾沙客心渐逺诚易感见君虽晩喜莫加我后君归秪十日君先跃马未足夸新年花发见囘雁归路栁暗藏娇鸦而今春物已烂漫念昔草木氷未芽人生每苦劳事役老去尚能怜物华从今有暇即相过安得载酒长盈车赠沈遵羣动夜息浮云隂沈夫子弹醉翁吟醉翁吟以我名我初闻之喜且惊宫声三叠何泠泠酒行暂止四座倾有如风轻日煖好鸟语夜静山响春泉鸣坐思千巖万壑醉眠处写君三尺膝上横沈夫子恨君不为醉翁客不见翁醉山间亭翁欢不待丝与竹把酒终日听泉声有时醉倒枕溪石青山白云为枕屏花间百鸟唤不觉日落山风吹自醒我时四十犹彊力自号醉翁聊戏客尔来忧患十年间鬓髪未老嗟先白滁人思我虽未忘见我今应不能识沈夫子爱君一罇复一琴万事不可干其心自非曽是醉翁客莫向俗耳求知音答圣俞人皆喜诗翁有酒谁肯一醉之嗟我独无酒数往从翁何所为翁居南方我北走世路离合安可期汴渠千艘日上下来及水门犹未知五年不见劳梦寐三日始往何其迟城东赚河有名字万家弃水为污池人居其上茍贤者我视此水犹涟漪入门下马解衣带共坐习习清风吹溼薪荧荧煑薄茗四顾壁立空无遗万钱方丈饱则止一瓢饮水乐可涯况出新诗数十首珠玑大小光陆离他人欲一不可有君家筐篚满莫持才大名髙乃富贵岂比金紫包愚痴贵贱同为一丘土圣贤独如星日垂道徳内乐不假物犹须朋友并良时蝉声渐已变秋意得酒安问醇与醨玉堂官闲无事业亲旧幸可从其私与翁老矣㑹有㡬当弃百事勤追随呉学士石屏歌晨光入林衆鸟惊腷膊羣飞鸦乱鸣穿林四散投空去黄口巢中饥待哺雌者下啄雄髙盘雄雌相唿飞复还空林无人鸟声乐古木参天枝屈蟠下有怪石横树间烟埋草没苔藓斑借问此景谁图写乃是呉家石屏者虢工刳山取山骨朝鑱暮琢非一日万象皆从石中出吾嗟人愚不见天地造化之初难乃云万物生自然岂知镌鑱刻画丑与妍千状万态不可殚神愁鬼泣昼夜不得闲不然安得巧工妙手惫精竭思不可到若无若有缥𣺌生云烟鬼神功成天地惜藏在虢山深处石惟人有心无不获天地虽神藏不得又疑鬼神好胜憎吾侪欲极竒怪穷吾才乃传张生自西来呉家学士见且咍醉㸃紫毫淋墨煤君才自与鬼神鬭嗟我老矣安能陪初食车螯累累盘中蛤来自海之涯坐客初未识食之先叹嗟五代昔乖隔九州如剖瓜东南限淮海邈不通夷华于时北州人饮食陋莫加鸡豚为异味责贱无等差自从圣人出天下为一家南产错交广西珍富卭巴水载每连舳陆输动盈车谿潜细毛髪海怪雄须牙岂惟贵公侯闾巷饱鱼鰕此蛤今始生其来何晩邪螯蛾闻二名久见南人夸璀璨殻如玉斑烂㸃生花含浆不肯吐得火遽已呀共食唯恐后争先屡成譁但喜美无厌岂思来甚遐多惭海上翁辛苦斵泥沙盘车图浅山嶙嶙乱石矗矗山石硗声车碌碌山势盘斜随涧谷侧辙倾辕如欲覆出乎两崖之隘口忽见百里之平陆坡长坂峻牛力疲天寒日暮人心速杨褒忍饥官太学得钱买此才盈幅爱其树老石硬山囘路转髙下曲直横斜隠见妍媸向背各有态逺近分毫皆可辨自言昔有数家笔画古传多名姓失后来见者知谓谁乞诗梅老聊称述古画画意不画形梅诗咏物无隠情忘形得意知者寡不若见诗如见画乃知杨生真好竒此画此诗兼有之乐能自足乃为富岂必金玉名髙赀朝看画暮读诗杨生得此可不饥答梅圣俞莫登楼莫登楼乐哉都人方竞游楼阙夜气春烟浮玉轮东来从海陬纤霭洗尽当空留灯光月色烂不收火龙衔山祝千秋縁竿踏索杂幻优鼔喧管咽耳欲咻清风袅袅夜悠悠莹蹄文角车如流娅姹扶栏车两头髦垂鬟娇未羞念昔少年追朋俦轻衫骏马今则不中年病多昏两眸夜视曾不如鸺鹠足虽欲往意已休惟思睡眠拥衾裯人心利害两不谋春阳稍愆天子忧安得四野隂云油甘泽以时丰麦麰游骑踏泥非我愁答圣俞莫饮酒子谓莫饮酒我谓莫作诗花开木落虫鸟悲四时百物乱我思朝吟揺头暮蹙眉雕肝琢肾闻退之此翁此语还自违岂如饮酒无所知自古不饮无不死惟有为善不可迟功施当世圣贤事不然文章千载垂其余酩酊一罇酒万事峥嵘皆可齐腐肠糟肉两家説计较屑屑何其卑死生寿夭无足道百年长短才㡬时但饮酒莫作诗子其听我言非痴思白兔杂言戏答公仪忆鹤之作君家白鹤白雪毛我家白兔白玉毫谁将赠两翁谓此二物皎洁胜琼瑶已怜野性易驯扰复爱仙格何孤髙玉兔四蹄不解舞不如双鹤能清嘷低垂两翅趂节拍婆娑弄影夸娇娆两翁念此二物者乆不见之心甚劳京师少年殊好尚意气横出争雄豪清罇美酒不輙饮千金争买红颜韶莫令少年闻我语笑我乖僻遭讥嘲或被偷开两家笼纵此二物冷逍遥兔奔沧海却入明月窟鹤飞玉山千仞直上青松巢索然两衰翁何以慰无憀纤腰緑鬓既非老者事玉山沧海一去何由招戏答圣俞鹤行而啄青玉觜枯松脚兔蹲而累尖两耳攅四蹄往往于人家髙堂浄屋曽见之锦装玉轴挂壁垂乍见拭目犹惊疑羽毛襂褷眼睛活若动不动如风吹主人矜夸百金买云此絶笔人间竒画师画生不画死所得百分三二尔岂如翫物翫其真凡物可爱惟精神况此二物物之珍月光临静夜雪色凌清晨二物于此时莹无一㸃纤埃尘不惟可醒醉翁醉能使诗老诗思添清新醉翁谓诗老子勿诮我愚老弄免儿怜鹤雏与子俱老其衰乎奈何反舍我欲向东家看舞姝须防舞姝见客笑白髪苍颜君自照和梅龙图公仪谢鷴有诗鹤勿喜无诗鷴勿悲人禽固异性所趋各有宜朝戏青竹林暮栖髙树枝咿呦山鹿鸣格磔野鸟啼声音不相通各以类自随使鹤居笼中垂头似听诗鶢鶋享钟鼔鱼鸟见西施鷴鹤不宜争所争良可知蚍蜉与蚁子为物固已㣲当彼两交鬭勇如闻鼓鼙有心皆好胜未免争是非于我一何薄于彼一何私栏槛啄花卉呌号惊睡儿跳踉两脚长落泊双翅垂何足充玩好于何定妍媸鷴口不能言夜梦以告之主人起谢鷴从我今㡬时僮奴谨守䕶出入烦提擕逍遥遂栖息饮啄安雄雌花底弄日影风前理毛衣岂非主人恩报効尔宜思主人今白髪把酒无翠眉养鹤鷴又妒我言堪解颐赠沈博士歌沈夫子胡为醉翁吟醉翁岂能知尔琴滁山髙絶滁水深空巖悲风夜吹林山熘白玉悬青岑一泻万仞源莫寻醉翁每来喜登临醉倒石上遗其簮云荒石老嵗月侵子有三尺徽黄金写我幽思穷﨑自言爱此万仞水谓此太古之遗音泉淙石乱到不平指下鸣咽悲人心时时弄余声言语软滑如春禽嗟乎沈夫子尔琴诚工弹且止我昔被谪居滁山名虽为翁实少年坐中醉客谁最贤杜彬琵琶皮作絃自从彬死世莫𫝊玉练鎻声入黄泉死生聚散日零落耳冷心衰翁索莫国恩未报慙禄厚世事多虞嗟力薄颜摧鬓改真一翁心以忧醉安知乐沈夫子谓我翁言何苦悲人生百年间饮酒能㡬时揽衣推琴起视夜仰见河汉西南移于刘功曹家见杨直讲女奴弹琵琶戏作呈圣俞大絃声迟小絃促十嵗娇儿弹啄木啄木不啄新生枝惟啄槎牙枯树腹花繁蔽日鎻空园树老参天杳深谷不见啄木鸟但闻啄木声春风和暖百鸟语山路硗确行人行啄木飞从何处来花间叶底时丁丁林空山静啄愈响行人举头飞鸟惊娇儿身小指拨硬功曹㕔冷絃索鸣繁声急节倾四坐为尔饮尽黄金觥杨君好雅心不俗太学官卑饭脱粟娇儿两幅青布裙三脚木牀坐调曲竒书古画不论价盛以锦囊装玉轴披图掩卷有时倦卧听琵琶仰看屋客来唿儿旋梳洗满额花钿贴黄菊虽然可爱眉目秀无奈长饥头颈缩宛陵诗翁勿诮渠人生自足乃为娯此儿此曲翁家无宋诗钞卷十一宋诗钞卷十二钦定四库全书宋诗钞卷十二内阁中书舍人呉之振编欧阳文忠诗钞下谢观文王尚书惠西京牡丹京师轻薄儿意气多豪侠争夸朱颜事年少肯慰白髪将花挿尚书好事与俗殊怜我霜毛苦萧飒赠以洛阳花满盘鬭丽争竒红紫杂两京相去五百里㡬日驰来足何㨗紫檀金粉香未吐緑蕚红苞露犹浥谓我尝为洛阳客颇向此花曾渉猎忆昔进士初登科始事相公沿吏牒河南官属尽贤俊洛城池籞相连接我时年才二十余每到花开如蛱蝶姚黄魏紫腰帯鞓泼墨齐头藏緑叶鹤翎添色又其次此外虽妍犹婢妾尔来不觉三十年嵗月才如熟羊胛无情草木不改色多难人生自摧拉见花了了虽旧识感物依依㡬抆睫念昔逢花必沽酒起坐驩唿屡倾榼而今得酒复何为爱花绕之空百匝心衰力懒难勉强与昔一何殊勇怯感公意厚不知报墨笔淋漓口徒嗫送朱职方提举运盐齐人谨盐筴伯者之事尔计口收其余登耗以生齿民充国亦富粲若有条理惟非三王法儒者犹为耻后世益不然𣙜夺由汉始权量自持操屑屑已甚矣穴灶如蜂房熬波销海水岂知戴白民食淡有至死物艰利愈厚令出奸随起良民䧟盗贼峻法难禁止问官得㡬何月课烦笞箠公私两皆然巧拙可知己英英职方郎文行粹而美连年宿与泗有政皆可纪忽来从辟书感激赴知已闵然哀远人吐䇿献天子治国如治身四民犹四体奈何窒其一无异厥趾工作而商行本末相表里臣请通其流为国扫泥滓金钱归府藏滋味饱闾里利害难先言嵗月可较比盐官皆谓然丞相曰可喜适时乃为才髙论徒谲诡夷吾茍子出未以彼易此隋隄树毶毶汴水流弥弥子行其勉㫋吾党方倾耳尝新茶呈圣俞建安三千里京师三月尝新茶人情好先务取胜百物贵早相矜夸年穷腊尽春欲动蛰雷未起驱龙蛇夜闻击鼓满山谷千人助呌声喊呀万木寒痴睡不醒惟有此树先萌芽乃知此为最灵物宜其独得天地之英华终朝採摘不盈掬通犀銙小圆复窊鄙哉谷雨枪与旗多不足贵如刈麻建安太守急寄我香蒻包裹封题斜泉甘器洁天色好坐中拣择客亦佳新香嫩色如始造不似来逺从天涯停匙侧盏试水路拭目向空看乳花可怜俗夫把金锭勐火炙背如虾蟇由来真物有真赏坐逢诗老频咨嗟须㬰共起索酒饮何异奏雅终淫哇次韵再作吾年向老世味薄所好未衰惟饮茶建谿苦逺虽不到自少尝见闽人夸每嗤江浙凡茗草丛生狼籍惟藏虵岂如含膏入香作金饼蜿蜒两龙戏以呀其余品第亦竒絶愈小愈精皆露芽泛之白花如粉乳乍见紫面生光华手持心爱不欲碾有类弄印㡬成窊论功可以疗百疾轻身久服胜胡麻我谓斯言颇过矣其实最能祛睡邪茶官贡余偶分寄地逺物新来意嘉亲烹屡酌不知厌自谓此荣真无涯未言久食成手颤已觉疾饥生眼花客遭水厄疲捧椀口腹无异蚀月蟇僮奴傍视疑复笑嗜好乖僻诚堪嗟更䝉酬句怪可骇儿曹助噪声哇哇鸣鸠天将隂鸣鸠逐妇鸣中林鸠妇怒啼无好音天雨止鸠唿妇归鸣且喜妇不亟归唿不已逐之其去恨不早唿不肯来固其理吾老病骨知隂晴每愁天隂闻此声日长思睡不可得遭尔聒聒何时停衆鸟笑鸣鸠尔拙固无匹不能娶巧妇以其营家室寄巢生子四散飞一身有妇长相失夫妇之恩重太山背恩弃义须㬰间心非无情不得已物有至拙诚可怜君不见人心百态巧且艰临危利害两相关朝为亲戚暮仇敌自古常嗟交道难有赠余以端溪緑石枕与蕲州竹簟皆佳物也余既喜睡而得此二者不胜其乐奉呈原父舍人圣俞直讲端谿作出缺月様蕲州织成双水纹唿儿置枕展方簟赤日正午天无云黄琉璃光緑玉润莹净冷滑无埃尘忆昨开封暂陈力屡乞残骸避烦剧圣君哀怜大臣闵察见衰病非虚饰犹䝉不使如罪去特许迁官还旧职选材临事不堪用见利无慙惟茍得一从僦舍居城南官不坐曹门少客自然唯与睡相宜以懒遭闲何惬适从来羸苶苦疲困况此烦歊正炎赫少壮喘息人莫听中年鼻鼾尤恶声痴儿揜耳谓雷作灶妇惊窥疑釡鸣苍蝇蠛蠓任縁扑蠧书懒架抛纵横神昏气浊一如此言语思虑何由清尝闻李白好饮酒欲与铛杓同生死我今好睡乂过之身与二物为三尔江西得请在旦暮收拾归装从此始终当卷簟擕枕去筑室买田清颍尾奉答原甫见过宠示之作不作流水声行将二十年吾生少贱足忧患忆昔有罪初南迁飞帆洞庭入白浪堕泪三崃听流泉援琴写得入此曲聊以自慰穷山间中间永阳亦如此醉卧幽谷听潺湲自从还朝恋荣禄不觉鬓髪俱凋残耳衰听重手渐颤自惜指法将谁传偶欣日色曝书画试佛尘埃张断絃桥儿痴女遶翁膝争欲彊翁聊一弹紫㣲阁老适我过爱我指下声泠然戏君此是伯牙曲自古常叹知音难君虽不能琴能得琴意斯为贤自非乐道甘寂寞谁肯顾我相留连兴阑束帯索马去却鎻尘匣包青氊㑹饮圣俞家有作兼呈原父景仁圣从忆昨九日访君时正见阶前两丛菊爱之欲绕行百匝庭下不能容我足折花却坐时嗅之已醉还家手犹馥今朝我复到君家两菊阶前犹对束枯茎藁叶苦风霜无复满丛金间緑京师谁家不种花碧砌朱栏敞华屋奈何来对两枯株共坐穷檐何局促诗翁文字发天葩岂比青红凡草木凡草开花数日间天葩无根长在目遂令我每饮君家不觉长缾卧墙曲坐中年少皆贤豪莫怪我今双鬓秃须知朱颜不可恃有酒当欢且相属依韵奉酬圣俞二十五兄见赠之作与君结交游我最先衆人我少既多难君家常苦贫今为两衰翁髪白面亦皴念君懐中玉不及市上珉珉贱易为价玉弃久埋尘惟能吐文章白虹射星辰幸同居京城逺不隔重闉朝罢二三公随我如鱼鳞君闻我来喜置酒留逡廵不待主人请自脱头上巾欢情虽渐鲜老意益相亲穷达何足道古来兹理均奉答圣俞达头鱼之作吾闻海之大物类无穷极虫鰕浅水闲蠃蚬如山积毛鱼与鹿角一龠数千百收藏各有时嗜好无南北其㣲既若斯其大有莫测波涛浩𣺌中岛屿生顷刻俄而没不见始悟出背嵴有时随潮来暴死疑遭谪海人相唿集刀锯争剖析骨节骇専车须芒侔劎㦸腥闻数十里余臭久乃息始知百川归固有含容徳潜竒与秘寳万状不一识嗟彼达头㣲谁传到京国干枯少滋味治洗费炮炙聊兹知异物岂足荐佳客一旦辱君诗虚名从此得盆池西江之水何悠哉经历灨口险且囘余波拗怒犹涵澹奔涛击浪常喧豗有时夜上滕王阁月照净练无纤埃杨阑左里在其北无风浪起传古来老蛟深处厌窟穴蛇身㣲行见者猜唿龙沥酒未及祝五色粲烂髙崔嵬忽然逺引千丈去百里水面中分开收踪灭迹莫知处但有雨雹随风雷千竒万变聊一戏岂顾溺死为可哀轻人之命若蝼螘不止山岳将倾頽此外鱼鰕何足道厌饫但觉腥盘杯壮哉岂不快耳目胡为守此空墙隈陶盆斗水仍下漏四岸久雨生莓苔游鱼拨拨不盈寸泥潜日炙愁暴鳃鱼诚不幸此跼促我能决去反徘徊哭圣俞昔逢诗老伊水头青衫白马渡伊流滩声八节响石楼坐中辞气凌清秋一饮百盏不言休酒酣思逸语更遒河南丞相称贤侯后车日载枚与邹我年最少力方优明珠白璧相报投诗成希深拥鼻讴师鲁卷舌藏戈矛三十年间如转眸屈指十九归山丘凋零所余身百忧晩登玉墀侍珠旒诗老虀盐太学愁乖离㑹合谓无由此㑹天幸非人谋颔须已白齿根浮子年加我貌则不欢犹可彊闲屡偷不觉嵗月成淹留文章落笔动九州釡甑过午无饙馏良时易失不早收箧椟瓦砾遗琳璆荐贤转石古所尤此事有职非吾羞命也难知理莫求名声赫赫掩诸幽翩然素施归一舟送子有泪流如沟鬼车嘉祐六年秋九月二十有八日天愁无光月不出浮云蔽天衆星没举手向空如抹漆天昏地黑有一物不见其形但闻其声其初切切凄凄或髙或低乍似玉女调玉笙衆管参差而不齐既而吚吚呦呦若轧若抽又如百两江州车囘轮转轴声哑呕鸣机夜织锦江上羣雁惊起芦花洲吾谓此何声初莫穷端由老婢扑灯唿儿曹云此怪鸟无匹俦其名为鬼车夜载百鬼凌空游其声虽小身甚大翅如车轮排十头凡鸟有一口其鸣已啾啾此鸟十头有十口口挿一舌连一喉一口出一声千声百响更相酬昔时周公居东周厌闻此鸟憎若讐夜唿庭氏率其属弯弧俾逐出九州射之三发不能中天遣天狗从空投自从狗啮一头落断颈至今青血流尔来相距三千秋昼藏夜出如鸺鹠每逢隂黑天外过乍见火光惊辄堕有时余血下㸃汚所遭之家家必破我闻此语惊且疑反祝疾飞无我祸我思天地何茫茫百物巨细理莫详吉凶在人不在物一蛇两足反为详却唿老婢炷灯火卷帘开戸清华堂须㬰云散衆星出夜静皎月流清光感二子黄河一千年一清岐山鸣鳯不再鸣自从苏梅二子死天地寂黙收雷声百虫坏戸不启蛰万木逢春不发萌岂无百鸟解言语喧啾终日无人听二子精思极捜抉天地鬼神无遁情及其放笔骋豪俊笔下万物生光荣古人谓此覻天巧命短疑为天公憎昔时李杜争横行麒麟鳯皇世所惊二物非能致太平须时太平然后生开元天寳物盛极自此中原疲战争英雄白骨化黄土富贵何止浮云轻唯有文章烂日星气凌山岳常峥嵘贤愚自古皆共尽突兀空留后世名读书吾生本寒儒老尚把书卷眼力虽已疲心意殊未倦正经首唐虞伪説起秦汉篇章异句读解诂及笺传是非自相攻去取在勇断初如两军交乗胜方酣战当其旗鼓催不觉人马汗至哉天下乐终日在几案念昔始从师力学希仕宦岂敢取声名惟期脱贫贱忘食日已晡燃薪夜侵旦谓言得志后便可焚笔砚少偿辛苦时惟事寝与饭嵗月不我留一生今过半中间尝沗窃内外职文翰官荣日清近廪给亦丰羡人情慎所习酖毒比安宴渐追时俗流稍稍学营办盃盘穷水陆賔客罗俊彦自从中年来人事攻百箭非惟职有忧亦自老可叹形骸苦衰病心志亦退懦前时可喜事闭眼不欲见惟寻旧读书简编多朽断古人重温故官事幸有间乃知读书勒其乐固无限少而干禄利老用忘忧患又知物贵久至寳见百鍊纷华暂时好俯仰浮云散淡泊味愈长始终殊不变何时乞残骸万一免罪谴买书载舟归筑室颍水岸平生颇论述诠次加㸃窜庶㡬垂后世不黙死刍豢信哉蠧书鱼韩子语非讪鹎鵊词龙楼鳯阙郁峥嵘深宫不闻更漏声红纱蜡烛愁夜短緑忩鹎鵊催天明一声两声人渐起金井辘轳闻汲水三声四声促严粧红靴玉帯奉君王万年枝软风露湿上下枝间声转急南衙促仗三卫列九门放钥千官入重城禁籞鎻池台此鸟飞从何处来君不见颍河东岸村陂濶山禽野鸟常嘲田家惟听夏鸡声夜夜壠头耕晓月可怜此乐独吾知眷恋君恩今白髪射生戸射生戸前日献一豹今日献一狼豹因伤我牛狼因食我羊狼豹诚为害人物县官赏之缣五疋射生戸持缣归为人除害固可赏贪功趋利尔勿为弦弓毒矢无妄发恐尔不识麒麟儿陪府中诸官游城南一雨郊圻迥新秋榆枣繁田荒溪熘入禾熟雀声喧烧出空槎腹人耕废庙垣闲追向城客落日隠髙原河南王尉西斋寒斋日萧索天外敞檐楹竹雪晴犹覆山忩夜自明禽归窥野客云去入重城欲就陶潜饮应须载酒行离彭婆值雨投临汝驿囘寄张九屯田司録投馆野花边羸骖晩不前山桥断行路溪雨涨春田树冷无栖鸟村深起暮烟洛阳山已尽休更望伊川送祝熙载之东阳主簿呉江通海浦画舸候潮归叠鼓山间响髙㠶鸟外飞孤城秋枕水千室夜鸣机试问还家客辽东今是非松门鸟屿松门数里长悬崖对起碧峰双可怜胜境当穷塞翻使留人恋此邦乱石惊滩喧醉枕浅沙明月入船忩因游始觉南来逺行尽荆江见蜀江劳停驿孤舟转山曲豁尔见平川树杪㠶初落峰头月正圆荒烟㡬家聚瘦野一刀田行客愁明发惊滩鸟道前黄溪夜泊楚人自古登临恨暂到愁肠已九囘万树苍烟三崃暗满川明月一猿哀非乡况复惊残嵗慰客偏宜把酒盃行见江山且吟咏不因迁谪岂能来初至夷陵答苏子美见寄三崃倚岧嶤同迁地最遥物华虽可爱乡思独无聊江水流清嶂猿声在碧霄野篁抽夏笋丛橘长春条木腊梅先发经霜叶不凋江云愁蔽日山雾晦连朝斫谷争收漆梯林鬬摘椒巴賨船贾集蛮市酒旗招时节同荆俗民风载楚謡俚歌成调笑摖鬼聚喧嚣得罪宜投裔包羞分折腰光隂催晏嵗牢落惨惊飊白髪新年出朱颜异域销县楼朝见虎官舍夜闻鸮寄信无秋雁思归望斗杓须知千里梦长绕洛川桥县舍不种花惟栽楠木冬青茶竹之类因戏书七言四韵结绶当年仕两京自怜年少体犹轻伊川洛浦㝷芳徧魏紫姚黄照眼明客思病来生白发山城春至少红英芳丛宻叶聊须种犹得萧萧聴雨声戏答元珍春风疑不到天涯二月山城未见花残雪压枝犹有橘冻雷惊笋欲抽芽夜闻归雁生乡思病入新年感物华曾是洛阳花下客野芳虽晩不须嗟夷陵嵗暮书事呈元珍表臣萧条鸡犬乱山中时节峥嵘忽已穷游女髻鬟风俗古野巫歌舞嵗年丰平时都邑今为陋敌国江山昔最雄荆楚先贤多胜迹不辞擕酒问邻翁夷陵书事寄谢三舍人春秋楚国西偏境陆羽茶经第一州紫箨青林长蔽日緑丛红橘最宜秋道涂处险人多负邑屋临江俗善泅腊市渔盐朝暂合淫祠箫鼓嵗无休风鸣烧入空城响雨恶江崩断岸流月出行歌闻调笑花开啼鸟乱钩辀黄牛崃口经新嵗白玉京中梦旧游曾是洛阳花下客欲夸风物向君羞寄梅圣俞青山四顾乱无涯鸡犬萧条数百家楚俗嵗时多杂鬼蛮乡言语不通华绕城江急舟难泊当县山髙日易斜击鼓踏歌成夜市邀龟卜雨趂烧畬丛林白昼飞妖鸟庭砌非时见异花惟有山川为胜絶寄人堪作画图夸离崃州后囘寄元珍表臣经年迁谪厌荆蛮惟有江山兴未阑醉里人归青草渡梦中船下武牙滩野花零落风前乱飞雨萧条江上寒荻笋时鱼方有味恨无佳客共盃盘再至西都伊川不到十年间鱼鸟今应怪我还浪得浮名销壮节羞将白髪见青山野花向客开如笑芳草留人意自闲却到谢公题壁处向风清泪独潺潺丰乐亭游春三首緑树交加山鸟啼晴风荡漾落花飞鸟歌花舞太守醉明日酒醒春已归春云淡淡日辉辉草惹行襟絮拂衣行到亭西逢太守篮舆酩酊挿花归红树青山日欲斜长郊草色緑无涯游人不管春将老来往亭前踏落花画眉鸟百啭千声随意移山花红紫树髙低始知鎻向金笼听不及林间自在啼懐嵩楼新开南轩与郡僚小饮绕郭云烟匝㡬重昔人曾此感懐嵩霜林落后山争出野菊开时酒正浓解帯西风飘画角倚栏斜日照青松㑹须乗醉擕嘉客踏雪来看羣玉峰送张生一别相逢十七春頽颜衰髪互相询江湖我再为迁客道路君犹困旅人老骥骨竒心尚壮青松嵗久色逾新山城寂寞难为礼浊酒无辞举爵频田家緑桑髙下映平川赛罢田神笑语喧林外鸣鸠春雨歇屋头初日杏花繁别滁花光浓烂桞轻明酌酒花前送我行我亦且如常日醉莫敎絃管作离声招许主客欲将何物招嘉客惟有新秋一味凉更扫广庭寛百畆少容明月放清光楼头破鑑看将满瓮面浮蛆拨已香仍约多为诗凖备共防梅老敌难当答通判吕太博千顷芙蕖盖水平扬州太守旧多情画盆围处花光合红袖传来酒令行舞踏落晖留醉客歌迟檀板换新声如今寂寞西湖上雨后无人看落英送谢中舍滁南幽谷抱山斜我凿清泉子种花故事已传遗老説世人今作画图夸金闺引籍子方壮白髪盈簪我可嗟试问弦歌为县政何如罇爼乐无涯依韵答杜相公宠示之作醉翁丰乐一闲身憔悴今来汴水濵每听鸟声知改节因吹桞絮惜残春平生未省降诗敌到处何尝诉酒巡壮志销磨都已尽看花翻作饮茶人去思堂手植双桞今已成隂因而有感曲栏髙桞拂层檐却忆初栽映碧潭人昔共游今孰在树犹如此我何堪壮心无复身从老世事都销酒半酣后日更来知有㡬攀条莫惜驻征骖内直对月寄子华舍人持国廷评禁署沉沉玉漏传月华云表溢金盘纤埃不隔光初满万物无声夜向阑莲烛烧残愁梦断蕙炉薰歇觉衣单水精宫鎻黄金阙故比人间分外寒答子华舍人退朝小饮官舍玉阶朝罢卷晨班官舍相留一笑间与世渐踈嗟已老得朋为乐偶偷闲红牋搦管吟红药緑酒盈罇舞緑鬟自是风情年少事多慙白髪与苍颜内直晨出便赴奉慈赍宫马上口占凌晨更直九门开驱马悠悠望禁街霜后楼䑓明晓日天寒烟雾着宫槐山林未去犹贪宠罇酒何时共放懐已觉萧条悲晩嵗更怜衰病怯清斋忆滁州幽谷滁南幽谷抱千峰髙下山花逺近红当日辛勤皆手植而今开落任春风主人不觉悲华发野老犹能説醉翁谁与援琴亲写取夜泉声在翠㣲中奉使契丹初至雄州古关衰桞聚寒鸦驻马城头日欲斜犹去西楼二千里行人到此莫思家奉使契丹囘出上京马上作紫貂裘暖朔风惊潢水氷光射日明笑语同来向公子马头今日向西行李留后家闻筝坐上作不听哀筝二十年忽逢纤指弄鸣絃绵蛮巧啭花间舌呜咽交流氷下泉常谓此声今已絶问渠从小自谁传樽前笑我闻弹罢白髪萧然涕泫然和梅圣俞元夕登东楼凭髙寓目偶乗闲袨服游人见往还明月正临双阙上行歌遥听九衢间黄金络马追朱幰红烛笼纱照玉颜与世渐疎嗟老矣佳辰乐事岂相关戏答圣俞持烛之句辱君赠我言虽厚听我酬君意不同病眼自憎红蜡烛何人肯伴白头翁花时浪过如春梦酒敌先甘伏下风惟有吟哦殊不倦始知文字乐无穷戏书支离多病叹衰颜頼得羣居一笑欢人老思家甚年少身闲泥酒过春寒来时御桞天街冻归去梨花禁籞残纵使开门佳节晩未妨双鹤舞霜翰和较艺书事相随懐诏下天阍一鎻南宫隔㡬旬玉麈清谈消永日金罇美酒惜余春杯盘饧粥春风冷池馆榆钱夜雨新犹是人间好时节归休过我莫辞频和圣俞春雨檐瓦萧萧雨势疎寂寥官舍与君俱身遭鎻闭如鹦鹉病识隂晴似鹁鸪年少自愁花烂漫春寒偏着老肌肤莫嫌来往传诗句不尔须当泥酒壶出省有日书事凌晨小雨压尘轻闲忆登髙望禁城树色连云春泱漭风光着草日晴明看榆吐荚惊将落见鹊移巢忽已成谁向儿童报归日为翁寒食少留饧和较艺将毕槐桞来时緑未匀开门节物一番新踏青寒食追游骑赐火清明沗侍臣拂面蜘蛛占喜事入帘蝴蝶报家人莫瞋年少思归切白髪衰翁尚惜春圣俞在南省监印进士试卷有兀然独坐之叹因思去嵗同在礼闱慨然有感兼简子华景仁南宫官舍苦萧条常忆羣居接儁寮古屋醉吟灯艳艳画廊愁听雨萧萧残春共约无虚掷一嵗那知忽复销顾我心情又非昨秪思相伴老渔樵病告中懐子华原父狂来有意与春争老去心情渐不能世味惟存诗淡泊生涯半为病侵陵花明晓日繁如锦酒拨浮醅緑似渑自是少年豪横过而今痴钝若寒蝇唐崇徽公主手痕和韩内翰故乡飞鸟尚啁啾何况悲笳出塞愁青冢埋魂知不返翠崖遗迹为谁留玉颜自古为身累肉食何人与国谋行路至今空叹息巖花涧草自春秋奉酬长文舍人出城见示之句春分腊雪未全销凛冽春寒气尚骄摄事初欣迎社鷰㝷芳因得过溪桥清浮酒蚁醅初拨暖入鸎篁舌渐调兴味爱君年尚少莫嫌斋禁暂无憀送王平甫下第归袂揺揺心浩然晓船鸣鼓转风滩朝廷失士有司耻贫贱不忧君子难执手聊须为醉别还家何以慰亲懽自惭知子不能荐白首胡为侍从官答西京王尚书寄牡丹新花来逺喜开封唿酒看花兴未穷年少曾为洛阳客眼明重见魏家红却思初赴青油幕自笑今为白髪翁西望无由陪胜赏但吟佳句想芳丛下直宫桞街槐緑未斋春隂不解宿云低轻寒漠漠侵駞褐小雨斑斑作鷰泥报国无功嗟已老归田有约一何稽终当自驾柴车去独结茅庐颍水西早朝感事疎星牢落晓光㣲残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝隂常处士十年骑马听朝鸡寄渭州王仲仪龙图羡君三作临边守惯听悲笳不惨然弓劲秋风鸣画角帐寒春雪压青氊威行四境烽烟断响入千山号令传翠幕红灯照罗绮心情何似十年前三日赴宴口占赐饮初逢禊节佳昆池新涨碧无涯九门寒食多游骑三月春隂正养花共喜流觞修故事自怜霜鬓惜年华鳯城残照归鞍晩禁籞无风柳自斜苏主簿挽歌布衣驰誉入京都丹旐俄惊反旧闾诸老谁能先贾谊君王犹未识相如三年弟子行䘮礼千两乡人㑹𦵏车我独空斋挂尘榻遗编时閲子云书寄题沙溪寳钖院为爱江西物物佳作诗尝向北人夸青林霜日换枫叶白水秋风吹稻花酿酒烹鸡留醉客鸣机织苎徧山家野僧独得无生乐终日焚香坐结跏奉答子履学士见赠之作谁言颍水似潇湘一笑相逢乐未央嵗晩君尤耐霜雪兴阑吾欲返耕桑铜槽旋压清樽美玉尘闲挥白日长豫约诗筒屡来往两州鸡犬接封疆送道州张职方桂籍青衫忆共游怜君华髪始为州身行南雁不到处山与北人相对愁莫为髙才轻逺俗当令遗老识贤侯三年解组来归日吾已先耕颍水头再至汝隂三絶黄栗留鸣桑椹美紫樱桃熟麦风凉朱轮昔愧无遗爱白首重来似故乡千载荣华贪国宠一生忧患损天真颍人莫怪归来晩新向君前乞得身水味甘于大明井鱼肥恰似新开湖十四五年劳梦寐此时才得少踟蹰戏书示黎敎授古郡谁云亳陋邦我来仍值嵗丰穰乌䘖枣实园林熟蜂採桧花村落香世治人方安壠畆兴阑吾欲反耕桑若无颍水肥鱼蟹终老仙乡作醉乡书懐齿牙零落鬓毛疎颍水多年已结庐解组便为闲处士新花莫笑病尚书青衫仕至千钟禄白首归乗一鹿车况有西邻隠君子轻蓑短笠伴犁鉏闻沂州卢侍郎致仕有感少年相与探花开老病惟愁节物催蹉跎归计荒三径牢落生涯泥一杯颍上先生招不起沂州太守亦归来自媿国恩终莫报尚贪荣禄此徘徊春晴书事莫笑青州太守顽三齐人物旧安闲晴明风日家家桞髙下楼䑓处处山嘉客但当倾美酒青春终不换頽颜惟慙未报君恩了昨日卢公衣锦还答资政郡谏议见寄豪横当年气吐虹萧条晩节鬓如蓬欲知颍水新居士即是滁山旧醉翁所乐藩篱追尺鷃敢言寥廓逐㝠鸿期公归辅巖廊上顾我无忘亩亩中緑竹堂独饮夏篁解箨隂加樛卧斋公退无喧嚣清和况复值佳月翠树好鸟鸣咬咬芳罇有酒美可酌胡为欲饮先长謡人生暂别客秦楚尚欲泣泪相攀邀况兹一诀乃永已独使幽梦恨蓬蒿忆予驱马别家去去时桞陌东风髙楚乡留滞一千里归来落尽李与桃残花不共一日看东风送哭声嗷嗷洛池不见青春色白杨但有风萧萧姚黄魏紫开次第不觉成恨俱零凋榴花最晩今又拆红緑㸃缀如裙腰年芳转新物转好逝者日与生期遥予生本是少年气瑳磨牙角争雄豪马迁班固洎歆向下笔㸃窜皆嘲嘈客来共坐说今古纷纷落尽玉麈毛弯弓或拟射石虎又欲醉斩荆江蛟自言刚气贮心腹何尔柔软为脂膏吾闻荘生善齐物平日吐论竒牙聱忧従中来不自遣强叩瓦缶何譊譊伊人达者尚乃尔情之所钟况吾曹愁填胸中若山积虽欲强饮如沃焦乃判自古英壮气不有此恨如何消又闻浮屠说生死灭没谓若梦幻泡前有万古后万世其中一世独虭蟧安得独洒一榻泪欲助河水增滔滔古来此事无可奈不如饮此樽中醪送刘学士知衡州杨子懒属书平居惟嗜酒一沐或弥旬解酲须五斗淡尔轻荣利何常问无有忍忆四马归行为一麾守湘酎自古醇醽水闻名久簿领但盈几圣经不离口湖田赋稻蟹民讼争壠亩兀尔即沈冥安能知可否聊为寄情乐岂与素懐偶藏器思适时投刃宁烦手行当考官绩勿复困罂缶送张屯田归洛歌昔年洛浦见花落曾作悲歌歌落花愁来欲遣何可奈时向金河㝷杜家杜家花虽非絶品犹可开颜为之饮少年意气易成懽醉不还家伴花寝一来京国两伤春憔悴穷愁九陌尘红芳紫莟处处有骑马欲寻无故人黄河三月入隋河河水多时怅望多为怜此水来何处中有伊流与洛波忽闻君至自西京洗眼相看眼暂明心衰面老畏人问惊我瘦骨清如氷今年七月妹䘮夫稚儿孀女啼哌哌季秋九月予䘮妇十月厌厌成病躯端居移病新城下日不出门无过者独行时欲强髙歌一曲未终双涕洒可怜明月与春风嵗嵗年年事不同暂别已嗟非旧态再来应是作衰翁感时惜别情无已无酒送君空有泪西归必有问君人为道别来今有此自岐江山行至平陆驿五言二十四韵岐江望平陆百里千余岭萧条断烟火莽苍无人境峰峦互前后南北失壬丙天秋云愈髙木落嵗方冷水渉愁蜮射林行忧虎勐万仞悬巖崖一彴履枯梗緑危类猨猱陷淖若鼃黾腰舆惧倾扑烦马倦鞭警攀跻诚畏涂习俗羡蛮犷度隘足虽踠因髙日还骋九野画荆衡羣山乱巫郢烟岚互明灭㸃缀成图屏时时度深谷往往得佳景翠树郁如葢飞泉熘垂绠幽花乱黄紫蒨粲弄光影山鸟啭成歌寒蜩嘒如哽登临虽云劳巨细得周省晨装趂徒旅夕宿访闾井村暗水茫茫鸡鸣星耿耿登髙近佳节归思时引领谿菊荐山罇田鴽佑烹鼎家近梦先归夜寒衾屡整﨑岖念行役昔宿已为永岂如江上舟棹歌方酩酊春日西湖寄谢法曹歌西湖春色归春水緑于染羣芳烂不收东风落如糁参军春思乱如云白髪题诗愁送春遥知湖上一樽酒能忆天涯万里人万里思春尚有情忽逢春至客心惊雪消门外千山緑花发江边二月晴少年把酒逢春色今日逢春头已白异乡物态与人殊惟有东风旧相识答谢景山遗古瓦砚歌火数四百炎灵销谁其代者当涂髙穷姦极酷不易取始知文景基扄牢坐挥长喙啄天下豪杰竞起如猬毛董吕傕汜相继死绍术权备争咆咻力彊者胜怯者败岂较才徳为功劳然犹到手不敢取而使螟蝗生蝮蜪子丕当初不自耻敢谓舜禹传之尧得之以此失亦此谁知三马食一槽当其盛时争意气叱咤靁雹生风飈干戈战罢数功阀周蔑方召尧无臯英雄致酒奉髙㑹巍然铜雀髙岧岧圆歌宛转激清征妙舞左右回纤腰一朝西陵看拱木寂寞繐帐空萧萧当时凄凉已可叹而况后世悲前朝髙䑓已倾渐平地此瓦一坠埋蓬蒿苔文半灭荒土蚀战血曾经野火烧败皮弊纲各有用谁使镌鑱成凸凹景山笔力若牛弩句遒语老能挥毫嗟予夺得何所用簿领朱墨徒纷淆走官南北未尝舍缇袭三四勤缄包有时属思欲飞洒意绪轧轧难抽缲舟行屡备水神夺往往冥晦遭风涛质顽物久有精怪常恐变化成灵妖名都所至必传玩之不换鲁寳刀长歌送我怪且伟欲报慙愧无琼瑶新营小斋凿地炉辄成五言三十七韵霜䧏百工休居者皆入室墐戸畏初寒开炉代温律规模不盈丈广狭足容膝轩忩共幽窳竹栢助䝉宻辛勤惭巧官穷贱守卑秩无术政奚为有年秋屡实文书少期㑹租讼省鞭抶地僻与世疎官闲得身佚荆蛮苦卑陋气候常壹郁天日每隂翳风飈多澟凓衰颜惨时晩病骨知寒疾蛮牀勌晨兴篮轝厌朝出南山近樵採僮仆免呵叱御嵗畜蹲鸱馈客荐包橘霜薪吹晶荧石鼎沸啾唧披方养丹砂候节煎秋术西邻有髙士轗轲卧蓬荜鹤髪善髙谈鲐背便炙熨披裘屡相就束緼亦时乞传经伏生老爱酒扬雄吃晨灰煖余杯夜火爆山栗无言两忘形相对或终日㣲生慕刚毅劲强早难屈自从世俗牵常恐天性失仰兹㣲官禄养此多病质省躬由一言无枉慕三黜因知吏隠乐渐使欲心窒面壁或僧禅倒冠聊酒逸螟轻二豪一马齐万物启期为乐三叔夜不堪七负薪幸有瘳旧学颇思述兴亡閲今古图籍罗甲乙鲁册谨㑹盟周公彖凶吉详明左丘辨驰骋马迁笔金石互铿鍧风云生倐忽豁尔一开卷慨然时掩帙浮沉恣其间适若遂聱耴吾居谁云陋所得乃非一五斗岂须惭优㳺嵗将毕南獠洪宋区夏广恢张际四维狂孽久不耸民物含春熈耆雅适所尚游泳光华时遽然摄提嵗南獠掠边陲予因叩村叟此事曷如斯初似却人问未语先涕垂收涕谢客间为客陈始基抚水有上源水浅山崄巇生民三千室聚此天一涯狼勇复轻脱性若鹿与麋男夫不耕凿刀兵动相随宜融两境上杀人取其赀因斯久久来此冦易为覊䑕窃及蚁聚近里焉敢窥势亦不久住官军来即驰景徳祥符后时移事亦移四辅哲且善天子仁又慈将军称招安兵非羽林儿龙江一牧拙逻骑材亦非威惠不兼深徒以官力欺智畧仍复短从此难覊縻引兵卸甲岭部阵自参差锋镝殊未接士卒心先离奔走六吏死明知国挫威自兹贼声震直冦融州湄县宇及民庐燬荡无孑遗利镞淬诸毒中肤无药医长刀断人股横尸满通逵妇人及孳产驱负足始归堂堂过城戍何人敢正窥外计削奏疏一一闻宸闱赫尔始斯怒选将兴王师精甲二万余勐毅如虎貔劒㦸凛秋霜新棨闪朝㬢八营与七萃岂得多于兹外统三路进小敌胡能为前驱已压境后军犹未知逶迤至蛮域但见空稻畦捜罗一月余不战师自罢荷戈莫言苦负粮深可悲哀哉都督邮无辜遭屠縻哓咋计不出还出招安辞半降半来拒蛮意犹狐疑原以缯锦赠狙心诈为卑戎帐草草起贼戈蹑背挥我聆老叟言不觉颦双眉吮毫兼叠简占作南獠诗愿值采诗官一敷于彤墀寄圣俞西林山水天下佳我昔谪官君所嗟官闲憔悴一病叟县古潇洒如山家雪消深林自斸笋人响空山随摘茶有时擕酒探幽絶往往上下穷烟霞嵓荪緑缛软可借野卉青红春自华风余落蘂飞回旋日暖山鸟鸣交加贪追时俗翫嵗月不觉万里留天涯今来寂寞西冈口秋尽不见东篱花市亭挿旗鬭新酒十千得斗不可賖材非世用自当去一舸聱牙挥钓车君能先往勿自滞行矣春洲生荻芽答梅圣俞见寄忆昔识君初我少君方壮风期一相许意气曽谁让交游盛京洛罇爼陪丞相騄骥日相追鸾凰志髙飏词章尽崔蔡论议皆歆向文㑹沗予盟诗坛推子将谈精锋愈出饮剧欢无量贾勇为无前余光谁敢望兹年五六嵗人事堪悽怆南北顿暌乖相离独飘荡失杯由画足伤手因代匠移书虽激切拙语非欺诳安知乃心愚而使所言妄权豪不自避斧质诚为当苍皇得一邑奔走踰千嶂楚崃听猿鸣荆江畏蛟浪蛮方异时俗景物殊气象緑髪变风霜丹颜侵疾痒常忧鵩鸟窥幸免江鱼葬今兹荷寛宥迁徙来汉上憔悴载囚冠驱驰嗟俗状王事多倥偬学业差遗忘未能解绶去所恋寸禄养举足畏逢仇低头惟避谤忻闻故人近岂惮驱车访一别各衰翁相见问无恙交情宛如旧欢意独能强幸陪主人贤更值芳洲涨菱荷乱浮泛水竹涵虚旷清风满谈席明月临歌舫已见洛阳人重开画楼唱怡然壹郁写蹔尔累囚放自从还邑来㑹此骄阳亢神灵多请祷租讼烦笞榜犹须新秋凉汉水临清漾野稼荡浮云晴山开叠障聊以助吟咏亦可资酣畅北辕如未驾幸子能来贶送琴僧知白吾闻夷中琴已久常恐老死无其传夷中未识不得见岂谓今逢知白弹遗音髣髴尚可爱何况之子传其全孤禽晓警秋野露空涧夜落春嵓泉二年迁谪寓三崃江流无底山侵天登临探赏久不厌每欲图画存于前岂知山髙水深意久以写此朱丝絃酒酣耳热神气王聼之为子心肃然嵩阳山髙雪三尺有客拥鼻吟苦寒负琴北走乞其赠持我此句为之先谷正至始得先所寄书及诗不胜喜慰因书数韵奉酬圣俞寒日照深巷柴门朝尚闭有客自江来尺书千里至启书复何云但言南北异南方地常暖风物称佳丽梅蘤入新年兰臯动芳气乐哉登临兴岂厌江湖滞伊予方寂寞刻苦穷文字万国㑹王州羣英驰儁轨方朔常苦饿子云非官意嵗暮惨风尘官闲倦朝市出处一云别所思宁可冀春江有归雁但使音书继答朱宷捕蝗诗捕蝗之术世所非欲究此语兴于谁或云丰凶嵗有数天孽未可人力支或言蝗多不易捕驱民入野践其畦因之姦吏恣贪扰戸到头敛无一遗蝗灾食苖民自苦吏虐民苖皆被之吾嗟此语祗知一不究其本论其皮驱虽不尽胜养患昔人固已决不疑秉蟊投火况旧法古之去恶犹如斯既多而捕诚未易其失安在常由遟诜诜最説子孙衆为腹所孕多蜫蚳始生朝亩暮已顷化一为百无根涯口含锋刃疾风雨毒肠不满疑常饥髙原下隰不知数进退整若随金嗟兹羽孽物共恶不知造化其谁尸大凡万事悉如此祸当早絶防其㣲蝇头出土不急捕羽翼已就功难施只惊羣飞自天下不究生子由山陂官书立法空太峻吏愚畏罚反自欺葢藏十不敢申一上心虽恻何由知不如寛法择良令告蝗不隠捕以时今苖因捕虽践死明嵗犹免为蝝菑吾尝捕蝗见其事较以利害曽深思官钱二十买一斗示以明信民争驰敛㣲成衆在人力顷刻露积如京坻乃知孽虫虽甚衆嫉恶茍鋭无难为往时姚崇用此议诚哉贤相得所宜因吟君赠广其説为我持之告採诗答苏子美离京见寄衆竒子美貌堂堂千人英我独疑其胷浩浩包沧溟沧溟产龙蜃百怪不可名是以子美辞吐出人輙惊其于诗最豪奔放何纵横衆絃徘律吕金石次第鸣间以险絶句非时震雷霆两耳不及掩百痾为之醒语言既可骇笔墨尤其精少虽尝力学老乃若天成濡毫弄㸃画信手不自停端庄杂丑怪羣星见欃枪烂然溢纸幅视久无定形使我终老学得一已足矜而君兼衆美磊落犹自轻髙冠出人上谁敢揖其膺羣臣列丹陛㡬位缺公卿使之束帯立可以重朝廷况令参国议髙论吐峥嵘惜哉三十五白髪今已生近者去江淮作诗寄离情口诵不及写一日传都城退之序百物其鸣由不平天方苦君心欲使发其声嗟我非鸑鷟徒思和嘤嘤因风幸数寄警我聋与盲归雁亭荒蹊腊雪春尚埋我初独与徐生来城髙树古禽鸟野声响格磔寒毰毸頽垣败屋巍然在略可逺眺临倾䑓髙株唯有桞数十夹路对立初谁栽渐诛榛莽辨草树颇有桃李当墻隈欣然便拟趂时节斤鉏日夕劳耘培新年风色日渐好晴天仰见雁已回枯根老脉冻不发遶之百匝空徘徊顽姿野态烦造化勾芒不肯先煦吹酒酣㡬欲揈大鼓惊起龙蛰驱春雷偶然不到才数日颜色一变山谁催翠芽红粒迸条出纎趺嫩蕚如剪裁卧槎烧枿亦强发老朽不避衆艳咍姹然山杏开最早其余红白各自媒初开盛发兴零落皆有意思牵人懐衆芳勿使一时发当令一落续一开毕春应须酒万斛与子共醉三千杯石篆诗某启近䝉朝恩守此州州之西南有瑯琊山唐李㓜卿庶子泉者某在馆阁时方国家诏天下求古碑石之文集于阁下因得见李阳氷篆庶子泉铭学篆者云阳氷之蹟多矣无如此铭者常欲求其本而不得于今十年矣及此来已获焉而铭石之侧又阳氷别篆十余字尤竒于铭文世罕传焉山僧惠觉指以示余余徘徊其下久之不能去山之竒蹟古今纪述详矣而独遗此字余甚惜之欲有所述而患文字之不称思予尝爱其文而不及者梅圣俞苏子美也因为诗一首并封题墨本以寄二君乞诗刻于石寒嵓飞流落青苔旁斵石篆何竒哉其人已死骨已朽此字不灭留山隈山中老僧忧石泐印之以纸磨松煤欲令留传在人世持以赠客比琼瑰我疑此字非笔画又疑人力非能为始从天地肧浑判元气结此髙崔嵬当时野鸟踏山石万古遗迹于苍崖山袛不欲人屡见每吐云雾深藏埋羣仙飞空欲下读常借海月清光来嗟我岂能识字法见之但觉心眼开辞悭语鄙不足记封题逺寄苏与梅读梅氏诗有感示徐生子美忽已死圣俞舍吾南嗟吾譬驰车而失左右骖勍敌尝压垒羸兵当戒严凡人贵勉强惰逸易安恬吾既苦多病交朋复凋歼篇章久不作意思如胶䊀良田失时耕草莽废鉏芟美井不日汲何由发清甘偶开梅氏篇不觉日挂檐乃知文字乐愈久益无厌吾尝哀世人声利竞争贪哇咬聋两耳死不享韶咸而幸知此乐又常深讨探今官得闲散舍此欲奚耽顽庸须警䇿赖子发其箝眼有黑花戏书自遣洛阳三见牡丹月春醉往往眠人家扬州一遇芍药时夜饮不觉生朝霞天下名花惟有此罇前乐事更无加如今白首春风里病眼何须厌黑花日本刀歌昆夷道逺不复通世传切玉谁能穷寳刀近出日本国越贾得之沧海东鱼皮装贴香木鞘黄白间杂鍮与铜百金传入好事手佩服可以禳妖凶传闻其国居大岛土壤沃饶风俗好其先徐福诈秦民採药淹留丱童老百工五种与之居至今器玩皆精巧前朝贡献屡往来士人往往工词藻徐福行时书未焚逸书百篇今尚存令严不许传中国举世无人识古文先王大典藏夷貊苍波浩荡无通津令人感激坐流涕锈澁短刀何足云圣俞惠宣州笔戏书圣俞宣城人能使紫毫笔宣人诸葛髙世业守不失紧心縳长毫三副颇精宻硬软适人手百管不差一京师诸笔工牌榜自称述累累相国东比若衣缝蝨或柔多虚尖或硬不可屈但能装管榻有表曾无实价髙仍费钱用不过数日岂如宣城毫耐久仍可乞赠潘景温叟秦卢不世出俗子相矜夸治疾不知源横死纷如麻番阳竒男子衣冠本儒家学本得心诀照底穷根厓冷然鉴五藏曽靡毫釐差公卿扫榻迎黄金载盈车语言无羽翰飞入万齿牙相逢京洛下使我惊且嗟七年慈母病庸工口咿哑恨不早见君以乞壶中砂通宵耳髙论饮恨知何涯瞥然别我去征途指烟霞孤云不可留泪线风中斜学书二首苏子归黄泉笔法遂中絶赖有蔡君谟名声驰晩节醉翁不量力每欲追其辙人生浪自苦以取儿女悦岂止学书然自悔从今决学书不觉夜但怪西忩暗病目故已昏墨不分浓淡人生不自知劳苦殊无憾所得乃虚名荣华俄倾暂岂止学书然作铭聊自鉴奉使道中寄坦师道人少贾海上游海舶破散身沉浮黄金满箧人所寄吹簸偶得还中州臝身归金不受报秪取斗酒相献酬欢娱慈母终一世脱去妻子藏巖幽苍烟寥寥池水漫白玉菡蓞吹髙秋夜燃柏子煮山药忆此东望无时休塞垣春枯积雪熘沙砾威怒黄云愁五更匹马随雁起想见郭花今稠百年夸夺终一丘世上满眼真悠悠寄声万里心绸缪莫道异趣无相求寿楼碧瓦照日生青烟谁家髙楼当道边昨日丁丁斤且斲今朝朱栏横翠慕主人起楼何太髙欲夸富力压羣豪楼中女儿十五六红膏画眉双髩緑日暮春风吹管絃过者仰首皆留连应笑楼前骑马客腰垂金章头已白苦贫名利损形骸争若庸愚恣声色朝见骑马过暮见骑马归经年无补朝廷事何用区区来往为试院闻奚琴作奚琴本出奚人乐奚人弹之双泪落抱琴置酒试一弹曲罢依然不能作黄河之水向东流凫飞雁下白云秋岸上行人舟上客朝来暮去无今昔哀絃一奏池上风忽闻如在河舟中絃声千古听不改可怜纤手今何在谁知着意弄新音断我罇前今日心当时应有曾闻者若使重听须泪下乞药有感呈梅圣俞宣州紫沙合圆若截郫筒偶得今十载走宦南北东持之圣俞家乞药戒羸僮圣俞见之喜遽以手磨砻谓此吾家物问谁持赠公因嗟与君交事事无不同忆昔初识面青衫游洛中髙标不可揖杳若云间鸿不独体轻健目明仍耳聦尔来三十年多难百忧攻君晩得竒药灵根斸离宫其状若狗蹄其香比芎䓖爱君方食贫面色悦以丰不惮乞余剂庶㡬助衰癃平时一笑欢饮酒各争雄向老百病出区区论药功衰盛物常理循环势无穷寄语少年儿慎勿笑两翁晓咏帘外星辰逐斗移紫河声转下云西九雏乌起城将曙百尺楼髙月易低露裛兰苕惟有泪秋荒桃李不成蹊西堂吟思无人助草满池塘梦自迷送目送目衡臯望不休江苹髙下遍汀洲长堤桞曲妨回首小苑花深碍倚楼楚径蕙风消病渴洛城花雪荡春愁流杯三日佳期过掷度兰波负胜游舟中寄刘昉秀才东南天濶漾归流西北云髙断寸眸明月随人来逺浦青山答鼓送行舟归心逐梦成鱼鸟夜汉看星识斗牛酽酒开樽谁共醉清江聊且玩游鯈即目李径隂森接翠畴押帘风日澹清秋晩乌藏桞栖残照逺燕伤风失故楼星汉经年虽可望云波千叠不缄愁平居革帯频移孔谁问无憀沈隠侯宿云梦馆北雁来时嵗欲昏私书归梦杳难分井桐叶落池荷尽一夜西忩雨不闻送王公慥判官久客倦京国言归嵗已冬独过伊水渡犹听洛城钟山色经寒緑云隂入暮重腊梅孤馆路疲马有谁逢题净慧大师禅斋巾屦诸方遍莓苔一室前萎花吟次落孤月定中圆斋钵都人施谈机海外传时应暮钟响来度禁城烟琵琶亭乐天曾谪此江边已叹天涯涕泫然今日始知予罪大夷陵此去更三千初至虎牙滩见江山类龙门晓鼓潭潭客梦惊虎牙滩上作船行山形酷似龙门秀江色不如伊水清平日两京人少壮今年三崃嵗峥嵘卧闻乳石淙流响疑是香林八节声酬孙延仲龙图洛社当年盛莫加洛阳耆老至今夸死生零落余无㡬齿髪衰残各可嗟北库酒醪君旧物西湖烟水我如家已将二美交相胜仍枉新篇丽彩霞西湖泛舟呈运使学士张掞波光桞色碧溟蒙曲渚斜桥画舸通更逺更佳唯恐尽渐深渐宻似无穷绮罗香里留佳客絃管声来飏晩风半醉廻舟迷向背楼䑓髙下夕阳中去思堂㑹饮得春字世事纷然百态新西冈一醉十三春自惭白髪随年少犹把金钟劝主人黄鸟乱飞深夏木红榴初发艳清晨佳时易失闲难得有酒重来莫厌频赠王介甫翰林风月三千首吏部文章二百年老去自怜心尚在后来谁与子争先朱门歌舞争新态緑绮尘埃试拂絃常恨闻名不相识相逢樽酒盍留连暮春书事呈四舍人树隂初合苔生晕花蘂新成蜜满脾鸎燕各归巢哺子蛙鱼共乐雨添池少年春物今如此老病衰翁了不知饱食杜门何所事日长偏与睡相宜酬王君玉中秋席上待月值雨池上虽然无皓魄罇前殊未减清欢緑醅自有寒中力红粉尤宜烛下看罗绮尘随歌扇动管絃声杂雨荷干客舟闲卧王夫子诗阵敎谁主将坛题东阁后集东合三朝多大事营丘二载足闲辞近诗留作归荣集何日归田自集诗解官后答韩魏公见寄报国勤劳已蔑闻终身荣遇最无伦老为南亩一夫去犹是东宫二品臣侍从籍通清切禁笑歌行作太平民欲知念旧君恩厚二者难兼始两人余昔留守南都得与杜祁公唱和诗有答公见赠二十韵之卒章云报国如乖愿归耕宁买田期无辱知己肯逐利名迁逮今二十有二年祁公捐馆亦十有五年矣而余始䝉恩得遂退休之请追怀平昔不胜感涕辄为短句寘公祠堂掩涕发陈编追思二十年门生今白首墓木已苍烟报国如乖愿归耕宁买田此言今始践知不愧黄泉答端明王尚书见寄兼简景仁文裕二侍郎二首日久都城车马喧岂知风月属三贤唱髙谁敢投诗社行处人争看地仙酒面拨醅浮太白舞腰催拍趂繁絃与公等是休官者方把鉏犁学事田多病新还太守章归来白首兴何长琴书自是千金产日月闲销百刻香尚有俸钱沽美酒自栽花圃趂新阳醉翁生计今如此一笑何时共一觞寄题景纯学士藏春坞新居清才四纪擅时名晩卜丘林遂解缨欲借青春藏向此须知白首尚多情水浮花出人间去山近云从席上生漫説市朝堪大隠仙家谁信在重城退居述懐寄北京韩侍中二首悠悠身世比浮云白首归来颍水濆曾看元臣调鼎鼐却㝷田叟问耕耘一生勤苦书千卷万事销磨酒百分放浪岂无方外士尚思亲友念离羣书殿宫臣宠并叨不同憔悴返渔樵无穷与味闲中得强半光隂醉里销静爱竹时来野寺独㝷春偶过溪桥犹须五物称居士不及颜回饮一瓢和子履游泗上雍家园长桥南走羣山间中有雍子之名园苍云蔽天竹色净暖日扑地花气繁飞泉来从逺岭背林下曲折寒波翻珍禽不可见毛羽数声清絶如哀弹我来据石弄琴瑟惟恐日暮登归轩尘纷解剥耳目异秪疑梦入神仙村知君襟尚我同好作诗闳放莫可攀髙篇絶景两不及久之想像空冥烦右雍家园诗吉绵闽本皆入公外集而王荆公四家诗选亦有之今乃载苏子美沧浪集后人安得不疑或谓公亲作沧浪集序不应误杂已诗可以无疑姑附见于此按王荆公取公诗凡一百二十五首内一百三首载居士集二十一首载外集又一篇即此诗其它或全改一聨或增减一聨甚者至增四聨或移两聨之类已注一作于逐篇岂当时传本不同抑荆公自加润色也宋诗钞卷十二宋诗钞卷十三钦定四库全书宋诗钞卷十三内阁中书舍人呉之振编林逋和靖诗钞林逋字君复杭之钱塘人少孤力学刻志不仕结庐西湖孤山真宗闻其名赐粟帛诏长吏嵗时劳问临终诗有茂陵他日求遗稿犹喜曽无封禅书时人髙其志识赐谥和靖先生逋不娶无子所居多植梅畜鹤泛舟湖中客至则放鹤致之因谓梅妻鹤子云其诗平澹邃美而趣向博逺故辞主静正而不露刺讥梅圣俞谓咏之令人忘百事大数塞王孟之幽而摅刘韦之逸欧阳文忠爱其咏梅花诗疎影横斜一聨谓前世未有此句黄涪翁则以雪后园林二语为胜之葢一取神韵一取意趣皆为杰句然知欧阳之所赏者多知涪翁之所赏者少也所作虽伙未尝留稿或问之曰吾不欲取名于时况后世乎故所存百无一二如当时称其五言有草泥行郭索云木呌钩辀句集中已不可得其他遗轶可知也送牛秀才之山阳省兄之子咏陟冈别我嵗时晏后夜失羣鹤髙天着行鴈楚山逺近出江树青红间尊酒无足辞离愁满行盼和运使陈学士游灵隠寺寓懐山壑气相合旦暮生秋隂松门韵虚籁铮若鸣瑶琴举目羣状动倾耳百虑沉按部既优游时此振衣襟泓澄冷泉色写我清旷心飘飖白猿声答我雅正吟经䑓复丹井扪萝尝徧临鹤葢青霞映玉趾苍苔侵温颜煦藁木真性驯幽禽所以仁惠政及物一一湥酒翰璘珣壁返驾旃檀林回睨窣堵峰天半千万寻上湖闲泛舣舟石函因过下湖小墅平皋望不极云树逺依依及向扁舟泊还㝷下濑归青山连石埭春水入柴扉多谢提壶鸟留人到落晖西湖舟中值雪浩荡弥空濶霏霏接水濆舟移忽自却山近未全分冻轸闲清泛温鑪拥薄薫悠然咏招隠何许欵离羣湖村晩兴沧洲白鸟飞山影落晴晖映竹犬初吠弄船人各归水波随月动林翠帯烟㣲寺近疎钟起萧然还掩扉湖山小隠猿鸟分清絶林萝拥翠㣲歩穿僧径出肩搭道衣归水墅香酟熟烟崖早笋肥功名无一㸃何要更忘机园井夹萧森红芳堕翠隂昼巖松䑕静春堑竹鸡湥嵗课非无术家藏独有琴颜原遗事在千古壮闲心衡门邻晩岛环堵背寒冈片月通萝径幽云在石牀客游抛鄠杜渔事拟沧浪管乐非吾尚昻头肯自方小隠自题竹树遶吾庐清湥趣有余鹤闲临水久蜂懒得花疎酒病妨开卷春隂入荷锄尝怜古图画多半写樵渔北山写望晩来山北景图画亦应非村路飘黄叶人家湿翠㣲樵当云外见僧向水边归一曲谁横笛蒹葭白鸟飞中峰中峰一径分盘折上幽云夕照前村见秋涛隔岭闻长松含古翠衰药动㣲薰自爱苏门啸懐贤事不羣小圃春日岸帻倚㣲风柴篱春色中草长团粉蝶林暖坠青虫载酒为谁子移花独乃翁于陵偕隠事清尚未相同郊国避暑柴门鲜人事氛垢颇相忘爱彼林间静复兹池上凉託心时散帙迟客复擕觞况有陶篱趣归禽语夕阳园庐秋夕兰社裛衰香开扉趣自长寒烟宿墟落清月上林塘意想殊为适形骸固可忘援琴有余兴聊复寄吟觞山村冬暮衡茅林麓下春色已㣲茫雪竹低寒翠风梅落晩香樵期多独往茶事不全忙双鹭有时起横飞过野塘山中冬日残雪照篱落空山无俗諠鸡寒懒下树人晏独开门废圃春荣动回塘雾气昬谁家嵗酒熟辍棹忆西村旅馆写懐垂成归不得危坐对沧浪病叶惊秋色残蝉怕夕阳可堪疎旧计无复更刚肠的的孤峰意湥宵一梦狂出曹州诗懐动叹嗟驴立㡌隂斜雨泺生新鹻茅樷夹旧槎午烟昬独店冈路透谁家㡬日江南兴扁舟泊岸沙旴𣅿山寺下傍旴𣅿县山崖露寺门疎钟过淮口一径入云根竹老生虚籁池清见古源髙僧佛经榻茶话到萸昬留题李颉林亭无琴枕鹤经尽日卧林亭啼鸟自相语幽人谁欲听半阑花籍白一径草盘青何必对樽酒此中堪独醒翠㣲亭亭在江干寺清凉更翠㣲秋阶响松子雨壁上苔衣絶境长难得浮生不拟归旅懐何计是西崦又斜晖台城寺水亭金井前朝事林僧问不知緑苔欺破阁白鸟占闲池清楚曾经晋荒唐直到隋南廊一声磬斜照独凝思淮甸南游㡬许揺鞭兴淮天晩景中树林兼雨黒草实着霜红胆气谁怜侠衣装自笑戎寒威敢相掉猎猎酒旗风闻叶初秀才东归髙鸿多北向极目雨余天春满呉山树人登汴水船吟生千里月醉尽一囊钱肯便懐乡邑时清复少年病中谢冯彭年见访老去已多病况当梅雨时山空门自掩昼永枕频移晩燕巢犹湿新篁箨未披若非求仲至谁复问栖遟将归四明夜坐话别任君酒酣相向坐别泪湿吟衣半夜月欲落千山人忆归乱尘终古在长瀑倚空飞明日重擕手前期易得违和梅圣俞雪中同虚白上人见访湖上玩佳雪相将惟道林早烟村意逺春涨岸㾗湥地僻过三径人闲试五禽归桡有余兴宁复比山隂和酬杜从事题壁弭葢入衡宇相看情独湥萧疎秋树色老大故人心佳话频移晷清标㡬拂襟寥然长卿壁题此比兼金夏日寺居和酬叶次公午日勐如焚清凉爱寺轩鹤毛横藓阵蚁穴入莎根社信题茶角楼衣笐酒㾗中餐不劳问荀菊净盘鐏送长吉上人囊集暮云篇行行肯废禅青山买未暇朱阙去随縁茗试幽人井香焚贾客船淮流遟新月吟玩想忘眠春日送袁成进士北归春潮上海门归鴈逺行分千里倦行客片㠶还送君酒波欺碧草歌叠褭晴云来嵗东堂桂聊酬一战勲送史殿省典封州马援䟽蛮邑铜标何可穷人烟时亦有海色自如空髭发梅分白旌旗瘴减红惟应莳药罢埋照酒醪中送王舍人罢两浙宪赴阙上问还旌节明廷勤冕旒清谈倾绮席蠧简压归舟越俗今无讼闲田亦有秋公朝论爵赏当拜富民侯送昱师赴请姑苏同载阖闾人衣囊覆㲲巾新烟赤岸暝融雪太湖春钟逺移斋候香遟上定身当知举如意宝地雨花频送皎师归越林间久离索忽忽望西陵静戸初闻扣归舟又説登野烟含树色春浪叠沙稜幸谢云门路同㝷苦未能送越倅杨屯田赴阙越中分治罢山水别来初诗景多留石船㾗半载书野程江树逺公䜩郡楼虚看塞严徐召清风满直庐送思齐上人之宣城林岭蔼春晖程程入翠㣲泉声落坐石花气上行衣诗正情懐澹禅髙语论稀萧闲水西寺驻钖莫忘归洞霄宫大涤山相向华阳路暗通风霜唐碣朽草木汉祠空劎石苔花碧丹池水气红幽人天柱侧茅屋洒松风寄思齐上人松下中峰路懐师日日行静钟浮野水湥寺隔春城阁掩茶烟晩廊回雪熘清当期相就宿诗外话无生寄呉肃秀才肄业寄僧房暑天湖上凉竹风过枕簟梅雨润巾箱引歩青山影供吟白鸟行明年重访旧身帯桂枝香寄清晓阇黎前时春雪晴林壑趣弥清㡬忆山隂讲兼忘谷口耕树丛归夕鸟湖影寒城还肯重相访柴门掩杜蘅寄孙仲簿公低折沧洲簿无书整两春马从同事借妻怕罢官贫道僻收闲药诗髙笑古人仍闻长吏奏表乞𤨏㕔频寄和昌符家近太行居西归压一驴同侪多及第髙论独知书名迹收藏徧公门请谒疎离愁不可写蝉噪夕阳初淮甸城居寄任刺史扰扰非吾事湥居断俗情石莎无雨瘦秋竹共蝉清劎在慵闲拂诗难忆细评寥然独榰枕淮月上山城寄辇下传神法相大师禁寺诸供奉如师艺学稀粉轻昏古本罗重拆秋衣净鹻生瓶晕连隂长竹围算应支遁马毛骨苦无肥寄临川司理赵时校书逺宦风波隔归期嵗月频天形孤鸟晩烟色大江春驿路向江郭船樯留贾人髙台望不极空使髩华新赠崔少㣲贤才负圣朝终日掩衡茅尚静师髙道甘贫絶俗交晒碑看壁蠧蒸术拾邻梢却忆扬夫子劳劳事解嘲赠胡介妻儿终儗弃旧识尽名贤髙节嫌趍世常流笑学仙金方烧易得星度算来𤣥秪説㝷山去相期已数年宿洞霄宫秋山不可尽秋思亦无垠碧涧流红叶青林㸃白云凉隂一鸟下落日乱蝉分此夜芭蕉雨何人枕上闻湖山小隠二首道着权名便絶交一峰青翠湿衡茅庄生已愤鸱鸢吓扬子休讥蝘蜓嘲潏潏药泉来石窦霏霏茶蔼出松梢琴僧近借南薰谱且併闲工子细抄闲搭纶巾拥缥囊此心随分识兴亡黑头为相虽无谓白眼看人亦未妨云喷石花生劎壁雨敲松子落琴牀清猿幽鸟遥相呌数笔湖山又夕阳湖上晩归卧枕船舷归思清望中浑恐是蓬瀛桥横水木已秋色寺倚云峰正晩晴翠羽湿飞如见避红蕖香袅似相迎依稀渐近诛茅地鸡犬林萝隠隠声湖上初春偶作梅花开尽腊亦尽晴暖便如寒食天春色半归湖岸桞人家多上郭门船文禽相并映短草翠潋欲生浮嫩烟㡬处酒旗山影下细风时已弄繁絃西湖春日争得才如杜牧之试来湖上辄题诗春烟寺院敲茶皷夕照楼台卓酒旗浓吐襍芳薰巘崿湿飞双翠破涟漪人间幸有蓑兼笠且上渔舟作钓师池上春日一池春水緑于苔水上花枝竹间开芳草得时依旧长文禽无事等闲来年颜近老空多感风雅含情苦不才独有浴沂遗想在使人终日此徘徊西巖夏日蕙帐萧闲掩弊庐子真巖石坐来初为惊野鸟巢间乳懒过隣僧竹里居新熘迸凉㑴静语晩云浮润上残书何烦彊捉白团扇一柄青松自有余夏日即事石枕凉生菌阁虚已应梅润入图书不辞齿髪多衰病所喜林泉有隠居粉竹亚稍垂薄露翠荷差影聚游鱼北忩人在羲皇上时为渊明一起予隠居秋日行药归来即杜门啸台秋色背人羣幽虫傍草晩相映逺水着烟寒未分髙亢可能称独行穷空犹拟赖斯文过从好事今谁是自笑何如扬子云秋日湖西晩归舟中书事水㾗秋落蟹螯肥闲过黄公酒舍归鱼觉船行沉草岸犬闻人语出柴扉苍山半帯寒云重丹叶疎分夕照㣲却忆清谿谢太傅当时未解惜蓑衣湥居杂兴六首诸葛孔明谢安石畜经济之才虽结庐南阳擕妓东山未尝不以平一宇内跻致生民为意鄙夫则不然胸腹空洞剪然无所存置但能行樵坐钓外寄心于小律诗时或鏖兵景物衡门情味则倒睨二君而反有得色凢所寓兴辄成短篇总曰深居杂兴诗六首葢所以状林麓之幽胜摅几格之闲旷且非敢求声于当世故援笔以显其事云隠居松籁细铮然何独㣲之重碧鲜已被逺峰擎更禁初月吐娟娟门庭静极霖苔露篱援凉生褭菊烟中有病夫披白搭瘦行清坐咏遗篇四壁垣衣钓具腥已甘衡泌号沉冥伶伦近日无侯白奴仆当时有卫青花月病懐看酒谱云萝幽信寄茶经茅君使者萧闲甚独理丛毛向戸庭薄夫何苦事姦姦一室琴书自解颜峰后月明秋啸去水边林影晩樵还文章敢道长于古光景浑疑剰却闲多少烟霞好猿鸟令人惆怅谢东山冉冉秋云抱啸台一丘松竹是闲媒谁闻济北传兵略枉説山东出相才樵褐短长披搕膝丹炉髙下垒悬胎三千功行无圭角可望虚皇九钖来上书可有三千牍下笔曾无一百函闲卷孤懐背尘世独营幽事傍云巖僧分乳食来隂洞鹤触茶薪落蠧杉未似周颙少贞胜北山应免略相衔松竹封侯尚未尊石为公辅亦云云清华自合论闲客𤣥墨何妨事静君鹤料免惭尸厚禄茶功兼儗䇿元勲幽人不作山中相且拥图书卧白云杂兴四首短褐萧萧顶幅巾拥书才罢即嚬呻耕樵可似居山者饮馔长如病酒人闭戸不无慵答客焚香除是静朝真前贤风槩聊希拟一刺偏多井大春散帙挥毫总不忺病懐愁绪坐相兼苔㾗作意生秋壁树影无端上古帘一壑等闲甘汨汨五门平昔避炎炎惟应数刻清凉梦时曲颜肱兴未厌湖上山林画不如霜天时候属园庐梯斜晩树收红柿筒直寒流得白鱼石上琴尊苔野净篱隂鸡犬竹丛疎一关兼是和云掩敢道门无卿相车掉臂何妨入隠沦髙贤应总贵全真次山有以称聱叟鲁望兼之传散人拂水逺天孤榜晩夹村㣲雨一溪春不知图画谁名手状取江湖太古民孤山后写望水墨屏风状总非作诗除是谢𤣥晖溪桥袅袅穿黄落樵斧丁丁斫翠㣲返照未沉僧独往长烟如淡鸟横飞南峰有客锄园罢闲倚篱门忘却归孤山寺端上人房写望底处凭阑思𦕈然孤山塔后阁西偏隂沉画轴林间寺零落碁枰葑上田秋景有时飞独鸟夕阳无事起寒烟迟留更爱吾庐近秪待重来看雪天孤山寺云峰水树南朝寺秪隔丛篁作并邻破殿静披虀臼古斋房闲试酪奴春白公睡阁幽如画张祜诗牌妙入神乗兴醉来拖木突翠苔苍藓石磷磷西湖混元神巧本无形匠出西湖作画屛春水净于僧眼碧晩山浓似佛头青栾栌粉堵揺鱼影兰杜烟丛阁鹭翎往往鸣榔与横笛细风斜雨不堪听平居遣兴有甚余闲得解嘲髙慵时把几桯敲卑孜晩鸟沉幽语历刺烟篁露病梢草野交游披褐见神仙书吏㸃朱抄皇朝不是甘逃遁争向心如许与巢池阳山店数家村店簇山旁下马危桥已夕阳惊鸟忽冲谿霭破暗花闲堕堑风香时间盘泊心犹恋日后㝷思兴必狂可惜回头一声笛酒旗揺曵出疎篁易从上人山亭湖上汪湾隔数峰篱门和竹夹西东闲来此地行无厌又共吾庐看不同灵隠路归秋色里招贤庵在鸟行中屏风若欲相搀见合把巉巖与画工过芜城县诗中长爱杜池州説着芜城是胜游山掩县城当北起渡冲官道向西流风捎樯碇网初下雨摆鱼薪市未收更好两三僧院舍松衣石髪鬬山幽无为军掩映军城隔水乡人烟景物共苍苍酒家楼阁揺风斾茶客舟船簇雨樯残笛逺砧闻野墅老苔寒桧看僧房狎鸥更有江湖兴珍重江头白一行耿济口舟行环回㡬合似江干刺眼诗幽尽状难沙觜半平春晩湿水㾗无底照秋寛老霜蒲苇交千刃怕雨凫鸥着一攒拟就孤峰寄蓑笠旧乡渔业久凋残园庐柴关寒井对萧晨自爱栖遟近古人闲草徧庭终胜俗好书堆案转甘贫桥边野水通渔路篱外青山见寺邻懒为躬耕咏梁甫吾生已是太平民春隂似雨非晴意思深宿酲牵率卧春隂苦怜燕子寒相并生怕梨花晩不禁薄薄帘帏欺欲透遥遥歌管压来沉北园南陌狂无数只有芳罪㑹此心山园小梅二首衆芳揺落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有㣲吟可相狎不须檀板共金尊剪绡零碎㸃酥干向背稀稠画亦难日薄纵甘春至晩霜深应怯夜来寒澄鲜秖共邻僧惜冷落犹嫌俗客看忆着江南旧行路酒旗斜拂堕吟鞍又咏小梅数年闲作园林主未有新诗到小梅摘索又开三两朶团栾空遶百千回荒隣独映山初尽晩景相禁雪欲来寄语清香少愁结为君吟罢一衘杯梅花吟懐长恨负芳时为见梅花辄入诗雪后园林才半树水边篱落忽横枝人怜红艳多应俗天与清香似有私堪笑边人亦风味解将声调角中吹小园烟景正凄迷阵阵寒香压麝脐湖水倒窥疎影动屋檐斜入一枝低画名空向闲时看诗客休征故事题惭愧黄鹂与蝴蝶秪知春色在桃溪杏花蓓蕾枝梢血㸃干粉红腮颊露春寒不禁烟雨轻欹着秪好亭台爱惜看偎桞傍桃斜欲坠等莺期蝶勐成团京师巷陌新晴后卖得风流更一般赠胡明府一琴牢落倚松忩孤澹无君得趣长谒庙有时封县版坐衙终日着公裳为收牌印敎村仆偶检图书见古方征足税钱人更静却搘吟䇿立秋廊寄傅霖葛蔓烟枯束六经髙亷浑与昔贤停黄牙稚子跨牛种白眼山人识劎形寒睡草旁林酒壮晓思河曲雨槎腥传闻曽説平生事不要清朝梦武丁寄太白李山人颜如童子发如黳卜筑深当太白西身上秖衣麤直掇马前长帯古偏提鵾鹏懒击三千水龙虎闲封六一泥㡬独枕肱人迹外半忩松雪论天倪春日寄钱都使桃花枝重肉红垂萱草抽苖抺緑肥正语暖莺风细细着双寒燕雨稀稀亭台物景兼飘絮宅院时情渐夹衣拍背挟肩行乐事不甘离索向芳菲寄题歴阳马仲文水轩搆得幽居近郭西水轩风景独难齐烟含晩树人家逺雨湿春蒲燕子低红烛酒醒多聚㑹粉牋诗敌㡬招擕旅游今日堪搔首摇落山城困马啼春暮寄懐曹南通守任寺丞跌荡情懐每事同十年曹社醉春风弹弓园圃隂森下碁子㕔堂寂静中赤脚我犹无一婢黒头君合作三公江湖今日还劳结日送归飞㸃㸃鸿复赓前韵且以陋居幽胜诧而诱之画共药材悬屋壁琴兼茶具入船扉秋花挹露明红粉水鸟冲烟湿翠衣石磴背穿林寺近竹烟横㸃海山㣲百千幽胜无人见説向吾师是洩机孤山隠居书壁山水未深猿鸟少此生犹拟别移居直过天竺溪流上独树为桥小结庐池上作簇簇菰蒲映蓼花水㾗天影蘸秋霞分明似箇屏风上飞起䴔䴖一道斜竹林寺篱斜夹千梢翠山磴深穿万箨干却忆贵家㕔馆里粉墻时画数茎看葑田淤泥肥黑稻秧青濶葢深流旋旋生拟倩湖君书版籍水仙今佃老农耕易从师山亭林表秋山白鸟飞此中幽致亦还稀西村渡口人烟晩坐见渔舟两两归秋江写望苍茫沙觜鹭鹚眠片水无㾗浸碧天最爱芦花经雨后一篷烟火饭渔船乗公桥作晩峰横碧树梢红数榜渔罾水影中忆得江南曾看着巨然名画在屏风初夏乳雀啁啾日气浓雉桑交影緑重重秧田百亩鹅黄犬横䇿溪村属老农秋日含山道中回寄歴阳希然山人村落人家摠入诗下驴盘薄立多时霜陂一掬清于鑑潄着牙根便忆归送易从师还金华吟卷田衣嵗向残孤舟夜泊大江寒前巖数本长松色及早归来帯雪看自作寿堂因书一絶以志之湖上青山对结庐坟前脩竹亦萧疎荗陵他日求遗稿犹喜曾无封禅书春日懐歴阳后园游兼寄宣城天使昔年行乐伴王孙事尽清狂是后园一榻竹风横懒架半轩花月倒顽盆佳人暗引鸎言语芳草闲迷蝶梦魂今日凄凉旧春色可堪烟雨近黄昬宋诗钞卷十三宋诗钞卷十四钦定四库全书宋诗钞卷十四内阁中书舍人呉之振编石介徂徕诗钞石介字守道兖洲奉符人年二十六举进士甲科为郓州观察推官歴官至国子监直讲庆厯中进用韩范富杜诸臣介跃然喜曰此盛事也雅颂吾职其可已乎乃作庆厯圣徳诗直指大臣分别邪正诗出泰山孙明复曰子祸始于此矣以是为人所挤杜祁公韩魏公俱荐之拜太子中允直集贤院寻卒于家怒之者谓其诈死北走契丹请斵棺验之幸不许所为诗文皆根抵至道排斥佛老及姦臣宦女庶㡬圣人之徒鲁人称为徂徕先生因以名其集永叔诗云问胡所専心仁义丘与轲扬雄韩愈氏此外岂知他尤勇攻佛老奋笔如挥戈又云金可烁而销玉可碎非坚不若书以纸六经皆纸传但当书百本传百以为千或落于四夷或藏在深山待彼谤熖熄放此光芒悬今读其诗嶙峋硉矹挺立千寻温厚之意存于激直得见风人之遗然正学忤时直道致黜千古一辙其可哀也庆厯圣徳颂三月二十一日大昕皇帝御紫宸殿朝百官相得象殊拜竦枢密使夷简以司徒归第二十二日制命昌朝参知政事弼枢密副使二十六日勑除脩靖素并充谏官四月八日皇帝御紫宸殿朝百官衍枢密使仲淹琦枢密副使乃用御史中丞拱宸御史邈御史平谏官脩靖十一疏追竦枢密使勑十三日勑又除襄为谏官天地人神昆虫草木无不懽喜皇帝退姦进贤发于至聪动于至诚奋于睿断见于刚克陟㸃之明赏罚之公也上视汉魏隋唐五代凡千五百年其间非无圣神之主盛明之时未有如此选人之精得人之多进人之速用人之尽实为希濶殊尤旷絶盛事在皇帝之徳之功为卓荦瑰伟神明魁大古者一云气之祥一草木之异一蹄角之怪一羽毛之瑞当时羣臣犹且浓墨大字金头钿轴以称述颂美时君功徳以为无前之休不天之绩如仲俺弼实为不世出之贤求之于古尧则䕫龙舜则稷契周则闳散汉则萧曹唐则房魏陛下有之诸臣亦皆今天下之人望为宰相谏官者陛下尽用之此比云气草木蹄角羽毛之异万万不侔岂可翻无歌诗雅颂以播我君之休声烈光神功圣徳刻于琬琰流于金石告于天地奏于宗庙存于万千年而无穷尽哉臣实羞之臣尝爱慕唐大儒韩愈为博士日作元和圣徳颂千二百言使宪宗功徳赫奕炜烨昭于千古至今观之如在当日陛下今日功徳无让宪宗臣文学虽不逮韩愈而亦官于太学领博士职歌诗讃颂乃其职业窃拟于愈辄作庆厯圣徳颂一首四言凡九百六十字文辞鄙俚固不足以发扬臣子之心亦欲使陛下功徳炜烨昭于千古万千年后观之如在今日也臣不胜死罪臣贱无路以进姑藏诸家以待乐府之採焉于维庆厯三年三月皇帝龙兴徐出闱闼晨坐太极昼开阊阖躬揽贤英手锄姦枿大声沨沨震揺六合如干之动如雷之发昆虫蹢躅妖怪藏灭同明道初天地嘉吉初闻皇帝蹙然言曰予父予祖付予大业予恐失坠实赖辅弼汝得象殊重慎㣲密君相予久予嘉乃绩君仍相予笙镛斯协昌朝儒者学闻该洽与予论政传以经术汝贰二相庶绩咸秩惟汝仲淹汝诚予察太后垂势汤沸大热汝时小臣危言嶪嶪为予司谏正予门闑为予京兆予谗説贼叛于夏汝往式遏六月酷日大冬积雪汝暑汝寒同于士卒予闻辛酸汝不告乏予晩得弼予心慰悦弼每见予无有私谒以道辅予弼言深切予不尧舜弼自笞罚谏官一年奏疏满箧侍从週嵗忠力尽竭契丹忘义梼杌饕餮敢侮大国其辞慢悖弼将予命不畏而慑卒复旧好民得食褐沙碛万里死生一节视弼之肤霜剥风裂观弼之心鍊金鍜铁宠名大官以酬劳渴弼辞不受其志莫夺惟仲淹弼一䕫一契天实赉予予其敢忽并来弼予民无瘥札曰衍汝来汝予黄髪事予二纪毛秃齿豁心如一兮率履弗越遂长枢府兵政无蹶予早识琦琦有竒骨其器魁櫑岂视扂楔其人浑朴不施剞劂可属大事敦厚如勃琦汝副衍知人予哲惟脩惟靖立朝谳谳言论磥砢忠诚特达禄㣲身贱其志不怯尝诋大臣亟遭贬黜万里归来刚气不折屡进直言以补予阙素相之后含忠履洁昔为御史㡬叩予榻至今谏疏在于箱匣襄虽小臣名闻于彻亦尝献言箴予之失刚守粹悫与脩俦匹并为谏官正色在列予过汝言无钳汝舌皇帝明圣忠邪辨别举擢俊良扫除妖魃衆贤之进如茅斯拔大姦之去如距斯脱上倚辅弼司予调燮下赖谏诤维予纪法左右正人无有邪孽予望太平日不逾浃皇帝嗣位二十二年神武不杀其默如渊圣人不测其动以天赏罚在予不失其权恭已南面退姦进贤知贤不易非明不得去邪惟艰惟断乃克明则不贰断则不惑既明且断惟皇之徳羣下踧踖重足屏息交相告语曰惟正直毋作侧僻皇帝汝殛诸侯危慄堕玉失舄交相告语皇帝神明四时朝觐谨脩臣职四夷走马坠镫遗䇿交相告语皇帝神武解兵脩贡永为属国皇帝一举羣臣慑焉诸侯畏焉四夷服焉臣愿陛下寿万千年汴渠隋帝荒宴游厚地刳为沟万舸东南行四海困横流义旗举晋阳锦帆入扬州扬州竟不返京邑为墟丘吁哉汴渠水至今病不瘳世言汴水利我为汴水忧利害我岂知吾试言其由汴水濬且长汴水湍且遒千里泻地气万世劳人谋舳舻相属进餽运曾无休一人奉口腹百姓竭膏油民力输公家斗粟不敢收州侯共王都尺租不敢留太仓粟峩峩冗兵食无羞上林钱朽贯乐官求要优吾欲塞汴水吾欲壊官舟请君简赐予请君节财求王畿方千里邦国用足周尽省转运使重封富民侯天下无移粟一州食一州麦熟有感去年经春频肆赦拜赦人忙走如马五月不雨麦苖死赦贫不能活穷寡今年经春无赦书十日一雨及时下五月麦熟人民饱一麦胜如四度赦吾愿吾君与吾相调和隂阳活元化隂阳无病元气活风雨调顺苖多稼使麦长熟人不饥敢告吾君不须赦读诏书关中有山生虎狼虎狼性不可当去嵗食人十有一无辜被此恶物伤守臣具事奏圣帝圣帝读之恻上意乃诏天下捕虎狼意欲斯民无枉死吾君仁覆如天地只知虎狼有牙齿害人不独在虎狼臣请勿捕捕贪吏三豪诗送杜黙师雄本朝八十年文人为多若老师宿名不敢论数近世作者石曼卿之诗欧阳永叔之文辞杜师雄之歌篇豪于一代矣师雄学于予辞归作三豪诗以送之曼卿豪于诗社坛髙数层永叔豪于辞举世絶俦朋师雄歌亦豪三人宜同称曼卿苦汨没老死殿中丞身虽埋黄泉诗名长如氷永叔亦连蹇病鸾方鶱腾四海让独歩三馆最后登师雄二十二笔距狞如鹰才格自天来辞华非学能回顾李贺辈麤俗良可憎玉川月蚀诗犹欲相凭凌曼卿茍不死其才堪股肱永叔气甚闳用之王道兴师雄子勉旃勿便生骄矜赠张绩禹功李唐元和间丈人如蠭起李翺与李观言雄破姦宄孟郊及张籍诗苦动天地持正不退让子厚称絶伟元白虽小道争名愈弗已卒能霸斯文昌黎韩夫子吾宋兴国来文人如栉比黄州才専胜汉公气全粹晦之号絶羣平地走虎兕谓之虽駮杂亦文中骐骥白稙洎卢震江沱自为水朱巖兼孙仅培塿对岳峙卒能霸斯文河东桞开氏嗟吁河东没斯文乃屯否汨汨三十年淫哇满人耳粤从景祐后大儒复唱始文人如麻立枞枞攅战骑徂徕山磊砢生民实顽鄙容貌不动人心胆无有比不度蹄涔㣲直欲触鲸鲤有慕韩愈节有肩桞开志今读禹功文矛㦸寒相倚寳光千里髙飞出破屋里龙音万丈长拔出重渊底雷霆皆藏身日星皆失次我慙年老大才力渐衰矣禹功气奔壮今方二十二前去吾之年犹有十四嵗今读禹功文魂魄已惊悸更加十四年世应絶俦类卒能霸斯文吾恐不在已禹功幸勉旃当仁勿让尔西北吾尝观天下西北险固形四夷皆臣顺二鄙独不庭吾君仁泰厚旷嵗稽天刑祸势遂滋大震动如雷霆渐闻颇骄蹇牧马附郊垧吾恐患已深为之居靡宁堂上守章句将军弄娉娗不知思此否使人堪涕零乙亥冬富春先生以老儒醇师居我东斋济北张洞明逺楚宫李温仲渊皆服道就义与介同执弟子之礼北面受其业因作百八十二言相勉鳯皇飞来衆鸟随神龙游处羣鱼嬉先生道徳如韩孟四方学者争奔驰济北张洞壮且勇楚丘李温少而竒二子磊落颇惊俗泰山石介更过之三人堂堂负英气胷中拳挛蟠蛟螭道可服兮身可屈北面受业尊为师先生晨起坐堂上口讽大易春秋辞洪音琅琅响齿牙鼓横孔子兴宓羲先生居前三子后恂恂如在汾河湄续作六经岂必让焉无房杜廊庙资吁嗟斯文敝已久天生吾辈同扶持二子勉旃吾不隋先生大用终有时当以斯文施天下岂徒玩书心神疲过魏东郊全魏地千里雄大视区宇黄河为血脉太行为筋膐地灵育圣贤土厚含文武堂堂桞先生生下如勐虎十三断贼指闻者皆震怖十七着野史才俊凌迁固二十补亡书辞深续尧禹六经皆自晓不看注与疏述作慕仲淹文章肩韩愈下唐二百年先生固独歩投篇动范杲落笔惊王祐四方交豪杰羣公走声誉一上中髙第数年编士伍五命为御史连出守方土事业过皋䕫才能堪相辅鳯皇世不容衆鸟竞嘲诉狱中饥不死特地生爪距貔貅十万师盟津直北渡塞上诸勐将低头若首鼠渴忆海为浆饥思鳌为脯两手拏人肝大牀横斗肚一饮酒一石贼来不怕惧帐下立孙呉罇前坐伊吕笑谈韬钤间出入经纶务祅氛恨未扫献䇿言可掳幽州恨未复上书言可取好文有太宗好武有太祖先生文武具命兮竟不遇死来三十载荒草盖坟墓四海无英雄斯文失宗主䜿子敢颠狂黠戎敢慢侮我思桞先生涕泪落如雨试过魏东郊寒鸦啼老树丈夫肝胆䘮真儒魂魄去瓦石固无情为我亦惨沮蜀道自勉潮阳障烟黑去京路八千吏部有大功得罪斥守藩朝冲江雾行夜枕江涛眠蛟蜃作怪变时时攀船舷鱼龙吐火熖往往出波间故为相恐怖倐忽千万端道在安可却处之自晏然我乏尺寸効月食二万钱自请西南来此行非窜迁蜀山险可升蜀路髙可缘上无岚气蒸下无波涛翻歩觉阁道穏身履劎门安惟懐吏部节不知蜀道难闻子规月上半峰峰树碧子规啼苦月无色壮士耳边都不闻儿女眼中泪自滴古人出处非关身处兮事亲出事君服勤至死不敢倦避劳择逸岂所闻我看蜀道诚为难嗟尔子规何云云王遵九折竟叱驭班超万里图立勲乗危蹈险尽臣节二人至今扬清芬我本鲁国一男子少小气志凌浮云精诚许国贯白日有心致主为华勲位卑身贱难自达满腹帝典与皇坟有时愤懑吐一言小人谤议已纷纷宰相寛容天子慈八年之中三从军从军官清吾何苦嘉州路逺尔勿语地不为我易其险我岂守道不能固子规子规漫啼絶断无清泪洒向汝哀隣家隣家不选医医无救病术朝一医工入暮一医工出有加而无瘳皇皇不安室吁嗟邻翁愚予为病者恤瞽医一日更千人盲药何能疗沉疾观碁人皆称善奕伊我独不能试坐观胜败白黑何分明运智竒复诈用心险且倾嗟哉一抨上奚足劳经营安得百万骑铁甲相磨鸣西取元昊头献之天子庭北入强邻域縳其主南行东逾沧海东射破髙丽城南趋交趾国蛮子舆榇迎尽使四边臣归来告太平谁能凭文楸两人终日争赠刘中都吾登泰山上下视何纷纷彼角而走者孰为麐与麏彼茁而生者孰为萧与芸伯乐不复出驽骥终同羣卞和不再生珉玉将谁分吁哉刘中都髙标凌浮云诸侯不荐士外府不䇿勲冉冉趋黄绶勤劳徒尔云我媿势力小不能呌吾君勿改芳兰性林深须自薰勿隠冲鹤声天髙当自闻感事吾尝观中夏地平如砥石幅员数万里车马知辙迹帝宅居土中紫垣当辰极长江断其南絶塞经其北东海西流沙天为限夷狄三代千余年天子虽务徳实以险为恃四夷皆潜匿汉唐徳稍衰地胜岂殊昔暂来还亟去不敢窥城壁石晋一失谋六州沦异域天地破扄鐍山川无阻阨贻尔子孙患固知非逺䇿桓桓周世宗三十纂瑶厯一嵗破东河刘崇䘮精魄再嵗复秦鳯不庭自柔格三嵗出南狩王师拯焚溺江北十四州取之如卷席四嵗征关南曾不发一镝三州相继降徳声畅蛮貊李昇请臣妾钱镠修贡职帝欲因兵锋乗胜务深击直取幽州城拓土开疆埸重收虎北口复关闭寇贼是时战屡㨗六军气吞敌平呉如破竹成功在顷刻惜哉志不就暴疾生中夕帝宋承大寳声名发丕赫全蜀献土地举呉上图籍荆潭与瓯闽助祭来匍匐开城纳江俘御楼受晋馘区内一正朔六州独割剔愤愤桞崇仪才宏包旦奭生长在河朔耳目熟金革旗鼓朝治兵酒殽夜结客握臂説心诚倒囊推金帛客以豪杰士遇侯颇感激往来达厥诚生死愿効力万徳纳我説洞然絶嫌隙事成已有萌侯去何云亟豪杰夜空囘帐中屡叹息我览此二事天意终难测抚卷一感伤两睫泪潜滴安道登茂材异等科尝言春官氏设官何䠎屑屑取于人辞赋为程约一字竞新竒四声分清浊矫矫迁雄才动为对偶缚恢恢晁董䇿亦遭声病落每嵗棘篱上所得多浮薄嗟哉浮薄流不知王霸略六经挂东壁三史束髙阁𤨏𤨏事雕篆区区衍述作随行登一第谓身翥寥郭趋衆得一官谓身縻好爵栖栖咫尺地燕雀假安託汲汲五斗米鴈鹜资饮啄壮哉张安道少懐夫子学三就礼部试不肯露头角耻用衆人遇羞将一赋较甘心塌翼归志懐本卓荦三贤文章师儒林推先觉百鸟声喈喈独能辨鸑鷟玉石方混混独能识至璞荐之于天子此材堪轮桷遂得望清光三接近帷幄僚友视万乗器宇诚岳岳愿乞数刻景古今可扬𣙜纵横三千言得儁如夺槊上下驰皇王周旋骋礼乐逺推灾异源上究星文错直言补王阙危论针民瘼天子览其奏嘉赏为嗟愕既叹相见晩且言同时乐一命校秘书恩泽优且渥追惜汉武世仲舒道硗确再念文宗朝刘蕡命蹇剥有才无其时徒抱此诚悫吾君嗣丕基百王慙景铄万物䝉休嘉四夷奉正朔贤良得其时才命不相虐一谒乃大遇君臣无隔幙我贺吾君明取士得英卓我贺吾道行逢时不踸踔行愿入庙廊钧轴在掌握上使斯文淳下使斯民朴五帝从可追三王岂为邈感兴村居何所适种木树桑梓田园绕家舍逺不逾十里欵叚足乗骑代歩而已矣但识畜驽骀安知有骐骥腊月北风寒太行山色紫君命急如火城头见燧燧雪深马僵倒十夫扶不起军法有明训后期者诛死倚鞍思骏骨抚辔念緑駬求之不可得觳觫满眼泪旁闻负薪叟窃语相讥刺居安常念危在险如处易临难始求济狼狈徒劳尔有备则无患古人垂深㫖平居无事时华厩深祕邃善糓与丰草秣饲十廐吏驽骀饱相枕素飡不知愧伯乐能识马每来如劝説飞兔与腰褭日牵在都市为爱千金资贪悋不肯置今日临艰难劳力自勉励又送从道常欲饱暖天下人其道未得一寸施子有二亲皆七十糠覈不充常寒饥昨日访我破屋下具鸡一只酒一巵子起却盘筋不举吾亲未审曾食之对我嘘嚱涕泗下孝子之心直可悲子固与我同一体相间岂复有毛皮顾子之亲则吾亲吾亲冻馁无奈何饱暖天下心徒为送子出门成此诗偶作晋公平淮西兵出速如神崇韬伐西川六十日请臣大祖初受命诸侯未尽宾蜀广号敌国荆潭为疆隣王师讨有罪不闻逾十旬元昊诚蝼蚁有地长一畛讵足汚斧钺㝷当投荆榛是何逾嵗月务行含贷仁岂兹将帅间逈无晋公伦张旗发一号岂无李处耘提戈出一战岂无王全斌容兹盈寸蟹荡漾于流津平生读诗书胷中贮经纶薄田四五亩甘心耕耨勤倚鉏西北望涕泪空沾巾送李唐病归春风汶水温晓日徂徕寒之子衘病归请予开一言予知去病术为子陈大端予尝学圣人试将道比论道病非一日善医惟孔韩赏罚絶于周孔笔诛其姦春秋十二经王道复全完佛老炽于唐韩刀断其根原道千余言生民复眠飡道病由有弊邪伪容其间身病由有隙风邪来相干子欲治斯道絶弊道乃存子欲治子身杜隙身乃安此理近古毉吾言有本源虾蟇夏雨下数尺流水满池泓虾蟇为得时昼夜鸣不停㡬日饱欲死腹圆如瓶罂鉅吻自开阖头项或缩盈时于土坎间突出两眼晴是何痴形骸能吐恶音声嗟哉尔肉膻不中为牺牲嗟哉尔声麤不中和人情殊不自量力更欲睥睨横海之鳣鲸自谓天地间独驰善鸣名万物聒皆聋不知钟鼓钦钦雷霆闳闳应龙戢脑入海底鳯皇举翼摩青冥此时各黙黙以避虾蟇鸣何时雨歇水泽涸青臭泥中露丑形失水无能为两脚不解行干渴以至死尽把枯殻填土坑寄雷泽张从道不知有冻死一室心恬如腊尽妻未褐天寒子读书浇风与世薄古道于时疎事事皆同我忆君春草初访田公不遇主人何处去门外草萋萋独犬睡不吠幽禽闲自啼老猿偷果实稚子弄锄犁日暮园林悄春风吹药畦苏唐询秀才晩学于予告归以四韵勉之怜我山中卧半年相伴吟道传诸子后易得数爻深㸑或经年絶书犹尽日㝷惜哉未终业亲老忽霑襟嵗晏村居嵗晏有余粮杯盘气味长天寒酒脚落春近臛头香菜色青仍短茶芽嫩复黄此中得深趣真不羡膏粱送奉符县监酒税孟执中借职东西两处各天涯去国还乡喜又嗟邹峄山藏孟子宅海棠花落蜀王家深知周道非彛酒可罪唐臣乞税茶三载此心无一事闻经绛帐日常斜予与元均永叔君谟同年登科永叔㝷入馆阁元均今制䇿髙第君谟后磨砺元均事业独予驽下因寄君谟网罗当日得英雄文阵三人各立功海里赤鲸疑有角云中骐骥欲追风㝷闻馆阁英声出又见贤良大对通亦説年来畜寄业蟭螟何计逐飞鸿寄元均君为儒者岂知兵何事欣随璧马行裴度樽前坐韩愈赵成帐下立荀卿御戎谁道全无䇿对垒宁妨下一枰须信干坤飬不肖年三十七卧柴荆赴任嘉州初登栈道寄题姜潜至之读易堂我不从官君下第其间险易两何如连云栈外四千里读易堂中一帙书慈母含饴垂秃髪先生懐道接茅庐莫将清泪频频洒蜀道之难欲上初左绵席上呈知郡王虞部何事相逢悲喜并倐然相别二周星主人鬓髪无多白幕客襕衫依旧青目极同思故山断涕危共在异乡零阶前丝竹虽嘈杂不似南湖湖上听士廷评相㑹梓州道视荀扬虽未至分如管鲍已知深一千二百日离别五十六驿外相㝷重欲同君注周易且来共我听胡琴月留屋角不下去似与清风怜苦吟郑师易秀才诗奔腾遒壮殆有石曼卿学士风骨作四韵以勉之曼卿续得少陵絃絃絶年来又一年惊起听君讽新句洒如开集味遗篇一家气骨疑无偶万丈光芒欲拂天好向风骚尤着意他时三箇地诗仙留题敏夫隠居㡬回到此㝷逋客杯案萧疎滋味长山饭半瓯橡子熟春蔬一筯术苖香四时泉石应无夏满谷云霞别是乡终待共君结邻里竹边相并两间房访竹溪呈孟节兼有懐熈道到头泉石是吾家坐石听泉日已斜一片青衫非富贵千竿緑竹好生涯君曾览照头皆雪我试看书眼亦花便好结为山伴侣敎他䕫益佐勲华招张洞明逺君言下第我西飞执手都门泪满衣万里得归头半白经年相别道应肥火鑚欲遍龟难死竹实犹多鳯不饥暂到东山慰愁抱春秋之学説深㣲村居幽居一亩枕溪稜堦下杉松纒古藤常爱园林深似隠不嫌门戸冷如僧麦宜过社犹催种山近经秋却懒登已把壮心闲顿置少年莫要苦相憎燕脂板浣花牋寄合州徐文职方合州太守髩将丝闻説欢情尚不衰板与歌娘拍新调牋供狎客写芳辞木成文理差差动花映溪光瑟瑟竒名得只从嘉郡树様传仍自薛涛时竒章磊磊驰声价江令翩翩落酒巵㡬首诗成卷鱼子谁人唱罢泣燕脂红牙管好同牀置紫竹笙宜一处施愿助风流向樽席杏花况是未离披送冯司理之任彭州李白诗中蜀道难把诗试读泪汍澜江形诘曲千回折岭路崚嶒万屈盘登陟去年腰仅折追思今日鼻犹酸此行君不同屯蹇五马相知旧长官赴任嘉州待阙左绵七十日通判吕国博日相从吟酌至嘉阳因成韵寄之鼎来岂敢道能诗一见何因便解颐乡国三千里离别杯盘七十日相知送人江外马䭾妓垂钓寺中鱼竭池别后中秋又重九与谁赏月咏东篱泥溪驿中作山驿萧条酒倦倾嘉陵相背去无情临流不忍轻相别吟听潺湲坐到明宋诗钞卷十四宋诗钞卷十五钦定四库全书宋诗钞卷十五内阁中书舍人呉之振编孔武仲清江集钞孔武仲字常父临江新喻人至圣四十八代孙也举进士中甲科调谷城主簿敎授齐州为国子直讲历秘书正字挍书集贤挍理着作郎国子司业论诋王氏进起居郎侍讲迩英起居舍人旋拜中书直学士院擢给事中迁礼部侍郎以寳文阁待制知洪州改宣州坐元祐党夺职居池州卒年五十七与兄文仲弟平仲并有文名时称二苏三孔元祐文人之盛大都材致横濶而气魄刚直故能振靡复古如三孔者皆文章之雄也然文仲恃才为苏氏所使攻毁程子晩知懊恨欧血而没君子病之集藁罕传周益公时搜合为三孔清江集已不可多得矣一言不知令名剥落为文人者每得罪圣贤不必为奸邪而卒不得与于君子岂独一文仲哉作者不可以不慎也因附其遗诗数首于末文仲字经父举进士官至谏议大夫中书舍人马啮麦马啮麦仆饮氷北风轩轩揺丘霖十日吁可惊南山喜见朝日升㝷阳北岸霜泥薄穷腊独为千里行五里聊一止十里复一息杨桞弄轻黄已作春颜色川原入眼虽似快时节去家还可惜啮麦不须饱饮氷勿畏寒起鞭移担复五里帝乡即在须臾间悠哉役夫勉桓桓征途㡬何莫永叹亦莫悲歌行路难儿归行竹元珍云泽州山中暮春之月有鸟啼曰儿归者其声甚哀问之乡民云昔有里妇爱其子而憎前室之子欲逐之未有计乃于种麻时熟其半生其半使二子分种曰麻生乃得归而误以熟者与已子久之所恶之子归而已子不返往视之则已化为飞禽啼曰儿归今乡人以为种麻之时候余以谓人之憎爱藏乎胸中隂谋所发乃在分种之际而心手倒错事与愿违朝人暮禽子母生隔似有巧者主张斡旋于冥冥之间天网虽疎其应甚密则夫为人上而接其下用心积虑可不戒哉又知天之所以垂戒示迹于人者殆将使之推类以自广非独此一女子也乃作诗以记之儿归儿不归朝为子母欢暮为禽鸟飞故居不得返深林安可依此身寂寞已如此我母在家应忆子子今岂不思其亲空有旧心无旧身儿归儿不归春已暮朝多风夕多雨山虽有泉陇无黍儿寒有谁诉儿饥与谁语万物卵翼皆相随儿今不得儿子母儿归儿不归年年三月种麻时此声烦且悲闻昔一母而两儿于己所生独爱之麻生指作还家期唯憎者来爱者去物理返覆不可知天公岂欲故如此善恶报敏如埙篪至今哀怨畱空山长为鉴戒子母间岂独行客愁心颜儿归摧痛伤心肝车家行上坂车声迟下坂车声快迟如鬼语相喧啾快如溪沙泻鸣瀬一车人十捧拥行江南江北不计程青天白日有时住无人止得车轮声晩来骤雨声濯濯平晓郊原尽沟壑方悟车家进退难不如田家四时乐猗猗堂下竹猗猗堂下竹我来初萌芽生意甚蹇薄才能出泥沙狂霖一夕作霹雳连轰车囘首未㡬日其成何速耶脩然数尺髙秀色蔚以佳余隂过盆池喜跃见鱼蛙乃知地道敏不待嵗月賖念彼逺游子聨翩入京华势利勇奔趋被服争豪奢外虽逐喜好顾眄相陵夸中乃昏智识有损无增加曾竹之不如徒此草木花经风已簸落枯稿良可嗟而我方渉世浩渺无津涯因竹亦自悟慨歌牕日斜与廖开甫自淮南同行赴举相别五年复相遇于蕲水县为诗赠之来书吾初走夷门倾盖得君恨不早兰溪驻马复相逢二纪飞驰如电埽惜君憔悴力不任顾我沧浪髪先暠忆昔同行气颇骄青骢马快鞍鞯好荒山破屋风豪横大泽长堂雪倾倒髙谈洒落见天机健句纵横泸腹藁辛勤始得到京邑文辞不入春官考可怜六翮委沙泥坐看羣仙上蓬岛壮年多难寸心折劲镞已衰难破缟而君施设有余才西佐元戎夺城堡牛刀拂拭试一悬如引沧溟灌行潦归来赴愬天子庭正欲披腹呈瑰寳片辞未吐疾先入藜杖扶行色枯稿篮舆复指天涯去长川横滥声浩浩骅骝不日归王闲那久低摧卧霜草久长驿书事空堂深深闪灯烛羣奴鼾眠声动屋豆肥草软马亦便嚼美只如蚕上簇天事由来不可量初更月出星煌煌须臾变作霏霏雨客枕不眠知夜长题鲍家铺邮亭秣马朝寒天雪压苍山山涌泉陇头客饥欲噤口屋底人闲犹鼾眠敲门得薪感相济征衫如洗赖火然江南亦有安栖处却羡邮亭人穏住舍轿马而歩严风驾雪霜吾轿颇温燠白日煖郊原吾马快驰逐二者皆得用翩如两黄鹄马骄倦提䇿轿狭厌挛束何以救斯弊奔驰有吾足副之两革靴随以一笻竹凫趋上髙冈虎歩出平陆折花得低枝照影临深谷道逢田间叟时访以耕牧北音稍入耳俚语俄满腹行行及前堆小汗已霡霂芳草可为茵吾眠不须褥人生忌太佚终嵗居华屋醉饱耳目昏软暖筋骸缩今吾异于此千里干㣲禄朝随麏麞骋夜侣鸿雁宿戸枢劳乃久金矿鍜方熟聊歌以自娯不作杨朱哭送李大夫管勾太平宫居袁州康定庆厯披羣英公为布衣歌太平熙宁元丰王道兴公作太守逢休明四十年间走四海崛然不肯干公卿峩峩正议天柱壮皎皎素节氷壶清胷中慷慨外间易年髙未见白发生罢节巴陵归意鋭奈何去就不敢轻驰归天宠乞闲散诸郎惜禄犹屡争毅然不与儿女计飞章丹扆论赤诚明朝果得琳宫去匡庐山色遥相迎玉溪气象自潇洒新磨古镜当霄横脩篁万竿饱霜雪枯碁一局酒满觥时邀賔朋叙野史间拥雪鹤登巖扃妄排丹鼎夜不寐邂逅黄金烧可成未应谢傅入沧海行见卢敖朝玉京代简答次中见留诗夸洞庭湖盖举其粗尔自此稍南行更有潇湘水潇湘如此流浅深清见底吾邑在其旁桑麻百余里民经南巡后淳龎犹可喜白酒日相唿鲈鱼夜成市念方从吏隠小官不为耻先期了赋租随时用鞭箠此外无余事看山聊隠几还作小诗篇寄声前御史御史吾故人风义今为伟超迁未复甚久仆行复起但使交期在不须论逺迩今夕宿朱僊相望月明里入关山轻舆兀兀乗朝晖渐入山径行逶迤昨日喜与山相见今日得与山相随山中老翁迎我笑借问久矣来何迟答云王都富且乐四方车马皆奔驰我虽疎慵亦勉强天恩得邑方南归山林市朝不同调公虽髙简宜无讥老翁闻语更驩意为我煮水烧松枝山家十钱得升酒劝我引觞聊沃饥为翁一奏白雪曲翁亦为我歌紫芝此声淡泊极有味往往世俗无人知山中之乐有如此嗟我舍此将焉之新安铺三首罩罩涧中草泠泠山崦泉泉甘而草芳旁有屋数椽夕阳渐近西风起行客山头望千里薄云斜日乱山川投得荒亭晩息肩地僻谁知藏好景庭前花数折金钱簟如秋水憩回廊素月分辉百倍凉山木交加无意绪故欺殊影到人牀宿天池我思庐山游发兴自年少偶来得闲侣更欲窥衆妙幽林穿蒙笼青峰上崄峭遥看天池路一线在巖徼辛勤得至此惨寂已西照云池桂无根瞪视心胆掉暮夜烟云昏西巖亦登眺圣灯稍稍出弄影何窈窕一枝分百㸃变态不可料须臾归寂灭何处观朕兆僧房得栖宿爽气氷毛窍翻然亦兴尽却恨归途窎懐道隆师确不奉明诏似与山间石慇懃论久要我今来时廹绣灰真可笑明朝指谁谷裹足登凉轿揩却壁上名恐为髙人笑㝷真观武皇车驾东南出访道求仙希万一屏风九叠云物清意恐神仙藏此室羽章之馆缔构新坛塲夜夜祈星辰蓬莱缥缈不可到桥山一闭逾千春咏真之天在旁侧白昼潭心飞霹雳田收嵗美龙亦闲唯有济瀹照空碧谁道㝷真是女郎朝飡松桂夜焚香明眸緑髩今何在意已霞衣侍玉皇松上老藤古木已昻藏长藤亦竒怪潜根苍藓中矫尾青云外严严秋霜剥悠悠夏景晒摧残复长养鍜鍊成老大蛇蟠筋脉壮龙死躯殻在他时雷破山大雨洒滂沛兹松若变化无乃遭结罫附枝物所患夺朱古为戒何不淬斧斤诛锄此萧艾髙台歌废地积为冢昔曽游宴来冢废无子孙东家砌成台台虽平方冢虽秃物理废兴有往复相逢莫喜亦莫愁乗兴且同台上游赋张芸叟蕃刀王师前年下灵州先生奉诏为叅谋军书堆案不足道欲斩名王悬髑髅官供器械如山积装结虽巧体质浮传闻蕃刀最可用买置不惜千金酬沙河洗湔血痕尽莹若一水横清秋长庚辉辉夺明月光景迸溢不可收军囘仓卒未及试提挈万里来荒陬空斋倒掩阅图史深林永日号猩䶉挥鸣且欲惊暴客敢议与国平寃讐夜郎蒙恩放李白炎岭得㫖还幽求轻舩共泊长沙岸㡬日对语清湘楼红莲幕中邀客饮雾雨咫尺迷汀洲杂花落尽无处覔官妓遣归不敢留清欢未免假外物共説铁劒胜倡优君家所寳世稀有满坐传看惊殊尤护之太过却锈涩顽藓郁结纒苍蚪横磨十万秪虚语得此已足驰燕幽今公又应元戎辟真能寸截鲸鲵不郗生入幕宜有画定逺出塞将封侯我今喜得随君去长江渺渺平天流路危或恐逢水怪尾嵴崔崒当吾舟烦公一效佽飞勇为公椎皷倾金瓯张秉叔出紫云囘銮图以示坐客因为赋之开元太平无兵戎真人味道希夷中人间之乐已饶足唯有青霄未追逐坐中谁似叶先生以气为粮常辟糓朝登员峤夕崑崙只与神游不要人忽逢邀携看月去缥缈虚空生紫云蟾宫竟不容久住仙药飘飘送囘去归来宫漏未移更甲帐明釭宛如故汾水悲歌仙不成梨园空没有遗声红尘如海涨朝市从此无人游玉京祠二庙之明日未得顺风呈同行岳州西祠从古有控带洞庭湖之口前对隠显明灭之湘山下接渊沦汹涌之长川茫茫白沙连絶屿淡淡古木蟠苍烟昭灵王左安流右翠帐朱幡拥前后锯牙虎视森两厢气骨生狞欲奔走我来缆舟日已昏袍鞾跪听祠官言伏兴进退如法式四顾诡谲惊心魂平明结束舟将解叱吸仍闻北风大焚香奏酒殊无计伏渚藏汀姑有待二王威神世所传钤摄鬼怪賔灵仙好风相送势不难舒卷造化须臾间波囘草动似有意举棹开帆即千里吟诗赏月岳阳楼买鱼沽酒巴陵市庙下候风呈同行楚水千百源洞庭为壮观势居七泽右地裂荆呉半而我泛扁舟飘然一归鴈来之岂为益去亦未足算胡不吹清波纵发如飞翰朝辞庙山曲午泊巴陵岸况有三面风迎送俱无间定非偏薄厚以掇行旅讪奈何苦流滞兀兀晨复旰采芹朝当蔬伐竹暮供㸑舟师三十人饿虎奔刍豢使之裹粮絶虑有探囊患二王东南望貌像颇辉焕歌鼓嵗无休香灯夜侵旦我为江湖士乞灵从弱冠四到祠宫下霜髯今已粲王其故旧䘏勿以涂人看尊师况慈忍善道隂有赞王心或未囘师颊固宜缓林珓似见许归来整樯慢炭歩港观萤九华之南芦苇长流萤夕起不计双烂如神仙珠玉阙青罗掩映千明釭空江沉沉未见月近浦穿林起还灭鱼游鸟宿自不惊我知此火初无情泊赵屯忆昨省觐趋川莱衣拥緑方少年艰难险阻俱未歴孟浪勇决唯争先舟发赵屯犹未饭有风北起空蒙间掀揺三山欺五岳巨浪倒泼东南天千林向人俱顿仆两岸过眼真飞骞帆樯回戛河汉底鹢首俯饮蛟龙渊跳波溅沫来四面坐中时得鲤与鳣妻啼婢讪殊不顾兀坐正读逍遥篇为言方破万里浪不尔捉月为神仙江中逢巨石颇突为引牵逡巡水势亦平缓幸免肝胫输乌鸢暮投彭泽宿荒草神惊魄颤何能眠自兹稍悟垂堂戒鞾纹才起不敢前矜持太过仅无患往往所至伤留连乃知老谋与壮事心胆殊异难兼全重来此地畏汹涌藏舟别浦看漪涟鱼跳鸥下自可喜何用蛟鳄饮流涎斜阳依依照草木夹岸葭菼铺书氊儿今弱冠昔何有昔颔无须今皓然二十余年才瞬息时事㡬蜕如秋蝉区区走俗亦何頼安得尺地巢林泉清溪词谯门之南溪水长斜晖倒闪青铜光下与长江作支股愁霖涨天江潦黄江潦黄入清溪清溪到底终无泥还如初出秀山时瓜歩阻风昨日焚香谒圣母青山鞠躬如负弩但乞天开万里明埽去浮云戢风雨谓宜言发即响报岂知神不听我语门前白浪如银山江上狂风如怒虎舩痴艣硬不能拔未免栖迟傍洲渚轻盈但爱白鸥飞颠顿可怜芳草舞三江五湖歴已尽势合平夷反龃龉上水歌唿下水愁北舩萦绊南舩去寄言南舩莫雄豪万事低昻如桔橰我当卖劒买牲牢再埽灵宇陈肩尻黄金壶樽沃香醪神喜借以南风髙扬帆拍手笑尔曹不知流落何江臯荒洲寂寥听怒号赋码碯笛羌儿吹笛作龙吟中有太古之纯音伊人已死笛仍在千古月明江水深谁知巧匠㝷山谷蹙踏溪云採明玉云容之间形黯淡浅紫轻红花映雨正声隠显初无端造化推移指法间黄钟妍美霜朝暖无射凄凉暑月寒轺车走遍天南北此笛此声何处得韬之湘竹川锦囊广坐聊持衒宾客𢎞农学士九尺长颊颧山起髩髯张从容奏罢阳春曲气衰坦膓眠绳牀由来雅器自有合不与敎坊管絃杂君不见开元名臣宋侍中手挥羯皷疾如风送范中济侍郎知庆州平时广朝中相见辄欢喜昻藏八尺身所负必竒伟四方欲善败军国盈虚计叩之如川流滚滚不知己天子曰汝能吾臣鲜其比而况所设施粲在安边鄙西人未纯一汝可三军帅擒之或纵之髙枕惟尔恃公拜稽首归眉目凛生气顽童玩天恩豢养若骄子欲痛以鞭笞而畏啼不止二者不两全在所以节制又如畜狂犬系颈不系尾收其要害处进退随所指重城彻关兵沙漠净如水辞别不踌躇安边从此始江豚诗黑者江豚白者白状异名殊同宅大水渊有羣鱼掠以肥已是谓小害顾有可喜大川夷平缟素不起两两出没矜其颊觜若俛若仰若跃若跪舟人相语惊澜将作亟入湾浦踣樯布筰俄顷风至簸山揺岳浪如车轮氛雾相薄舟人燕安如在城郭先事而告昭哉尔功鳄㗖牛马头鼍象龙暴殄天物安得尔同于人无害所欲易充暴露形体告人以忠又多膏油以助女工江湖下贫机杼以农鸟鹊知风商羊识雨大厦之下风雨何苦岂知舟航方在积险以尔占天蓍蔡之验古之报祭不遗㣲虫孰扬尔烈豋荐蜡宫世不尔好复惟尔恶我作此歌为昭其故堤下堤下人家喧笑语髙揭青帘椎瓦鼓黄流滚滚经檐甍一任征夫作舩苦緑榆覆水平如杯前湾旋放水头来深如怒虎着舩底玉石磊砢相喧豗黄河虽断随渠急舟楫舒迟行旋涩独上平堤望逺天衣裘已畏西风入汴河䃕渠斜与昆河接河逺渠悭㡬可渉狂霖一涨髙十㝷迅泻东来此三崃崩腾下与淮泗㑹清泚亦容伊雒杂横空九阙真垂虹怒卷千艘如败叶秪堪平地看汹涌何事乗危理舟楫共夫鹅鹳行天上遥与谷中相应答但忧心手一乖迕巨舶髙樯两摧折而余进退久安命揭厉以望初不慑妻孥亦已惯江湖笑语犹如泛山陿鸣弓击柝惊夜盗掘茹榜鰕佐晨馌时登絶迳歩榆桞或面荒陂看凫鸭我生东南趣向野挥弄清溪看苕霅枕流漱石真所便履浊凌险终未惬觚稜渐喜金阙近釜甑何忧米盐乏浑如海客泛枯槎缭绕明河望阊阖阁下观岘山图岘山巉巉清溪滨倒影万丈之沦往嵗甞有去思吏热地尤多髙蹈人少年仕宦颇落魄时登絶岭攀苍冥幽花美草颇娯目断碑刓碣还伤神晓猿夜鹤轻相别从此奔走十八春旧游不复齿颊挂方知到骨俱埃尘麟台昨日见图画醒若楚客还羁魂方嫌一幅论万里秋江緑水何邻邻人心与物本无别正为利欲相埋湮神功妙手如唤觉满座风月来相亲骑驴径去自可到犹愈缥邀西游秦剰沽宜城醉其下夕阳倒载望冠巾食氷冬氷冽冽虽可畏夏氷皎皎人共喜休论中使押金盘荷叶裹来深宫里胷烦肺涸聊一苏任尔青蝇相趂死经时不壊已可怜济物之功尚如此人言霜雪比小人我谓坚氷似君子愧鱼亭昔闻鱼可羡今见鱼可愧邂逅临池处潇洒出尘意秋风八月起江湖水染绀碧霞绮疎悠然掉尾波间去须信人生不及鱼子瞻画枯木寒云行空乱春华西风凛凛空吹沙夫子抱膝若䘮魄谁知巧思中萌芽败毫淡墨任挥染苍莽菌蠢移龙蛇略增㸃缀已成就止见枯木成槎㧎更无丹青相掩翳惟有口鼻随穿呀往年江湖饱观览或在山隈溪水涯腹中空洞夜藏魅巅顶突兀春无花径深最宜系画舸日落时复停归鸦苏公早与俗子偶避世欲种东陵瓜窥观尽得物外趣移向纸上无毫差醉中遗落不袐惜往往流传藏人家赵昌丹青最细腻直与春色争豪华公今好尚何太癖曾载木车出岷巴轻肥欲与世为戒未许木叶胜枯槎万物流形若泫露百嵗俄惊眼如车树犹如此不长久人以何者堪矜夸悠悠坐见死生境但随天机无损加却笑金城对宫桞泫然流涕空咨嗟髙楼行天悠悠云羃羃半夜㣲闻奏笙笛烂彩蹙飞仙鹓雏戢其翼髙楼百㝷瞰大途东临紫垣望青都山山黄封酒百壶五陵豪来少饮娯夷门帝家盛游乐奔走环观溢城郭如今关吏横索钱纵饮谁愁家寂寞平阳叹壊云如山压齐垒六军颜色如灰死髙郎元自解琵琶万嵗无愁作天子伯升何曾上青天溅血遗痕芳草间长城万里自推仆骏马只䭾冯小怜姦臣百计为蟊贼不但妖娥解倾国熊罴哮鬭蹙平阳冯妃对镜娇拢妆死生契濶不相弃双双刎颈长安市归舍吟长堤夹天沟浩荡东南流上有骑马客枯髯清两眸马后无飞盖马前无鸣驺进无趦趄谒退无轻侠游携金入市卖十铺不一售包裹却归舍置之牀一头半夜光满屋潜知是精镠贵物莫贱货不如深巷收一旦遇知者堆斗价可求寄谢路傍子神珠难闇投龟石平川汹汹经南国疋练横拖半天碧洪澜巨浪之中央忽见頽嵬太古石此石由来㡬许时混元一气初开辟神功割破混沌胎划落半空随霹雳非鼋非鳌不可辨有若神龟见踪迹精刚不待娲皇鍊浑朴宁从巨灵擘我知神物本天性推移运转非人力当时大禹走天下驱至九江为纳钖万牛攅车载不动铁轴峥嵘自堆积秦皇鞭山移四海怒视不能移咫尺至今独立犹惊人地志山经不能测千灵万状谁复知一片坚顽粗可掷昻头突出翠涛中跪足横蹯九泉脉劲殻纵横窦穴穿当心一搭莓苔黑渊潜不见曵尾状日烁犹惊负图色青髯剥落向何处秋草绥绥神露滴劲健曾支玉女牀斓斑似㸃乖龙额渔翁未网先自骇灵蓍欲伏安可得鼋鼍缩首不敢近虾蟇巡行夜战惕嵗冬大寒百圣伏圜劲厥势无敧侧风磨霜鍊无日休发髩皴㾗成兆拆负才不免刳肠累至珍惟借天公惜灼以炎皇之火精衅以少昊之金液神钻鬼卜不见形隂阳造化无遗䇿大哉龟者物之精嵗久已化为真形有时月黑无人夜绕岸光芒芒自生下骇深潭怪蜃窟上应中天𤣥武星万象森森下相向来决吉凶真伪情姦狐妖鼠已破胆山魑野魅见亦惊波神吞气不敢喘四面长漪铺席平吾闻溪老记往嵗半夜风雨来冥冥剨然曵转大潭左百里震惊如雷霆云憎摧折虽万状崔嵬孤髙终自灵吁哉天地至竒物何为流落于江城铜马犹闻标汉殿神羊昔亦驯尧庭便当推置玉堂上古貌岌岌无敧倾姦臣猾䜿作狐媚见之赪面先吞声凶荒水旱必可卜仓卒变怪皆先明边人䘮魄万里外慉缩不敢窥天兵龟乎龟乎用不用壮士与尔同死生发王务晓随灯火背千家落尽疎星见逺霞一饷春声囘宿鸟半天寒色在啼鸦临陂弱桞犹藏叶当路残梅已尽花頼值时光正妍润穏看风物到京华发蔡州悠悠清晓歴长陂杨桞沟塍鴈鹜池风色着人寒料峭日光生野暖融怡鹤归云海心空在鴈度湖天力已疲客路驰驱元不定西游应有再来时书事二首路逢行客向江州勒马荒郊为少留家事满懐无纸写好将言语付苍头北来烟㸑苦凄凉金灶峥嵘突尾长满箧香秔无处用邮亭一饱待桄榔和竹元珍夜雨帝城尘士熟如汤喜有残宵雨送凉旅枕梦云萦宋玉空阶诗思感何郎香迷旧理烟初断灯倚轻寒熖不长明日御沟应更好一番晴色弄垂杨旅枕旅枕春风底翛然一梦惊漏移清禁逺天入小忩明桂玉梁园费山椒楚客情萧条过百五犹有卖花声呈竹元珍一室萧然傍禁城尘埃不到旅懐清水流红片知花落雨浥苍苔见笋生感物已怜春寂寞辞家亿是嵗峥嵘知君亦有淹留叹归梦西随杜宇声经父云自到京止得一书颇懐忧想因寄万事峥嵘不自由年来书信最绸缪鴈飞玉塞无多地人望神都正倚楼秪恐边风多浩荡故令音驿每迟留何如款叚相随出乡曲长为马少游赠程瓌识尽公卿更食贫苍髯瘦骨走京尘髙谈亦与时多忤屡中方知术有神前㑹𣺌茫浑不记逺游萧索复相亲疑公别得壶中趣囘首人间二十春题报慈寺花药园少时随衆蹂京尘曾倚朱栏看晩春二十年问头半白方知花木解磨人罗港八节滩头驻马蹄淙淙流水日沉西嵗时久已成陈迹风景全然似此溪兰棹倚洲人竞过篮舆索笔我闲题桃源仙境今何在懊恼娇鸎向暮啼过马鞍山足歴黄州百叠山更无平地只冈峦物皆枯藁非人世石最崔嵬是马鞍畏日流金红艳艳乱沙堆雪白漫漫﨑岖出尽聊休息喜有松声六月寒君表自西林还城中以诗为别天上优游侍从臣还乡昼锦坐生春不矜富贵知余事同访溪山有故人方外笑谈无畛域雨余泉石长精神西林路口嗟轻别善护青云万里身入山三首冠葢成隂中路回独携莲社道人来千巖万壑初相识分付晴岚面面开路出西林兴倍长轻衫短盖入秋阳层崖蔽日多清影深谷迷人有异香访古不辞穿絶磴参襌直为遍诸方此身似是辽东鹤偶逐飞云到故乡十嵗不出还可嗟经旬遍走梵王家羣山拍手向人笑方朔今来何晩耶黄州客路深秋一转蓬淮天牢落此将穷城开云水苍茫处人在茅篁掩映中对岸武昌风月近千年赤壁是非空愁愁陈迹慵开口漫把筠竿伴钓翁呉章岭作庐山北转是呉章巖草纷纷静有香洞口流泉似相送人间天上莫相忘晩登庾楼却从江汉望江庐湓口风波日愈疎满瓮尚留桑落酒登盘今有武昌鱼斜阳桞色明碕岸纤月波光湿太虚鹦鹉洲前弔豪士重将词赋为君书苏子瞻雪堂古县东边仄径开先生曾此斸蒿来鸾鳯一去应不返花桞当年皆自栽画壁苍茫留水墨朱栏剥落长莓苔邻翁笑我来何暮捡㸃风烟兴尽囘鄂州緑桞隂隂蔽武昌汀洲如画引帆樯一江见底自秋色千里无风正夕阳暂别胜游浑老大追思前事只凄凉贤豪况有遗踪在欲买溪山作漫郎萧洒堂旅平凹处剪荆榛画栋明忩学隠身政简琴书聊度日地闲花木为留春一盃浊酒迷今古五字清吟泣鬼神暂伴登临对佳景衣襟浑觉减埃尘湖山亭县山峻絶有新亭公退时来看洞庭天外㣲茫二湖合波心缥渺一峰青非时爽气生云雨永夜寒光浸斗星千古登临增健笔投文犹可弔湘灵五皷乗风过洞庭湖日髙已至庙下半掩舩篷天淡明飞帆已背岳阳城飘然一叶乗空度卧听银潢泻月声南津瀺灂夜风㣲投晓湖灵更发机想像虚空闻帝乐逡巡波浪匝天围三湘路指平芜转两舸帆争白鸟飞却上丛祠荐牲酒荆云隠隠尚朝晖城上亭上更无人迹逐攀跻庐岳乌藤手自携沧海谁论六月息茂林今得一枝栖幽芳满径春难老翠樾连云日易西况有北郊宜旷望八余聊此发醯鸡轺车馆野濶天长入望青眼中虚豁到鸿冥偶同楚俗来同乐下视湘江笑独醒风𦂳水光时蹙练日斜山影半回屏扁舟过此方年少老矣重来髩渐星湘潭禄仕飘然寄楚乡才能苦短志方强已栽緑桞如彭泽况有黄金似栎阳风飐湘波天影动云来衡岳雨声长尚疑卑湿难安处更起西边百尺堂九月二十二日西馆雨中作西馆萧然拥罽裘浑无桃李似潘侯路多緑竹遮栏雨池有残荷掩映秋蛮獠讴歌逢乐嵗江湖风景忆扁舟衣冠到底为身累秪慕逍遥寄一丘寄范清老日挂西南有薄辉稜稜霜气犯寒衣不愁斗柄随春转秪怕梅花学雪飞湘浦波光频送别湓城山色屡思归髙人只在南坡住好共留钱买钓矶湘上南归曾泛碧湘舩击伏临流似浩然平野㡬枯残嵗草緑波犹浸旧时天簿书倥偬嗟巖邑樽酒欢娯忆少年尺水片云今我有亦当风月为留连寄刘贡甫秀水先生今杰才﨑岖山径滞蓬莱飞牋岳麓吟秋草把酒襄阳醉腊梅东郡政声无岂弟南楼风月且徘徊朝廷选用多英俊早晩刘郎即到来自寳丰仓归岳云成冻把春寒十里﨑岖倦往还马上朔风囘系带雪中㣲酒见开颜含黄欲坼江边桞蘸緑相重水上山抛掉一官如粪壤好随鱼舸此中闲与陈董二君相㑹于真州经月甚乐诗寄董陈君兼感存没平生交友半成尘想见当年乐㑹文别泪茫茫添海水愁懐黯黯塞江云青衫脱去谁同老白首追随尚有君官暇更将碁子学他时筹局当功勲读王逢原文竒其才择甚精録一编人喜相知自昔然况君埋玉未多年雄文一读千行泪青眼相期万古传已掇条枚收美实更披沙石贮清泉东斋倒掩无人语火煖灯明手自编次韵和邓慎思谢刘明复画道林秋景铃斋清话未更端一埽禅林景趣完缥𣺌已装新殿塔萦纡仍引外峰峦冷风有意生空濶密雪无声下广寒平昔所游今在眼凄凉疑是梦中看和李时发春日见寄闻道重湖路未通悠然身在碧湘中﨑岖水国犹千里牢落春花已半空江浪溅寒侵小睡岳云筛雨响疎篷君诗亦説清幽趣便觉年来气味同登湘隂北寺江亭古县峩新刹孤亭占上头野苔侵坐緑江水带天流丝断湘灵瑟苹荒帝子洲人寰真似梦顷刻已千秋辞三妃庙盘空鸟鹊噪丛祠舩上行人半起时残月蒙蒙倾岛屿南风袅袅透旌旗开帆便欲日千里别庙仍浇酒一巵岸芷洲兰俱可荐新声翻入九歌词过洞庭朝来四境宿云披渐放扁舟入𣺌弥漠漠衣襟凌水雾悠悠帘幕挂天丝波平自喜看书穏风软翻愁山险迟今夜君山兴不浅登临应及月明时登涵晖亭常时洲岛隔波澜故觅君山直上看罨画园林春减色水晶宫阙昼添寒州城斜引羣峰小湖面平吞数驿寛坐久西风响乔木扁舟思到武陵滩登齐山路出南堤思洒然乌藤㸃㸃破苔圆山腰仄塞元无路洞底虚无别有天六月清风醒客醉千丛怪石伴僧禅近人登览方为贵从此匡庐不直钱铜陵县端午日寄兄弟桞浦移舟带雨行奔波南北是平生忽惊佳节临端午还记当年客禁城丹杏饤盘深簇火碧醪倾盏酽堆饧菖蒲角粽俱如旧何事樽前醉不成南北飘然各转蓬佳辰无路笑言同铜壶县冷更㣲雨白鹊楼髙来逺风粽剥雪肤明席上酒倾玉骨映盃中区区羁旅无欢笑遥想华堂屡一烘清凉寺白寺荒湾略舣舟携笻来作上方游何年巧匠开山骨自古精兵聚石头故垒无人空向久髙堂问话凛生秋云庵快望穷千里一借澄江洗客忧系舟长芦作夜泊长芦星满川晩来呉楚气昏然云雷相㑹还成雨江海交流独舣舩废室与人喧白浪荒村何处起青烟文书满眼从抛弃却倚蒲团学坐禅宫词二首十顷西池碧近天春深调马敎龙舩至尊勤政欢嬉少企望銮舆又七年云雾猊香锦绣帷千官重列序宾仪欲知湛露零萧处尽在天杯侧劝时草石寺髙士去已久余踪犹可知竹隂侵晏坐山影在平池尘蚀参军墨苔侵相国碑漫㝷潇洒趣俯仰惬心期惜竹东斋有竹数竿翠蔚可喜其旁衆笋附生漫益深茂最后出者尤若竒特无不应意解箨未尽而为老兵手折之悲夫以干云蔽日之势而摧于牕戸之下以凌霜冒雪之姿而失于俄顷之间环歩往来悽怆良久不能忘情既而自譬解以为隂阳之化育天地所覆载孰非假妄自四肢百骸外至耳目所接诸物若器皿若室屋亲爱之聚舆马之随孰能固守而终全之其㑹合出于暂然至于离散壊熄此理终在何独一竹可伤而介然于懐乎乃颇能自遣而宥役兵之罪然复一到其下则初心还起不能平也余真大惑者欤抑物之难得而可爱当然者也姑置其説寓之以诗老藓墻隂夕照间何人折我翠琅玕即之緑叶随尘化犹有低枝带露残不放云梢侵霰雪因嗟世故足波澜故园未乏篔筜品十顷繁隂六月寒赠梦符朝议人笑公衣不浣濯我惮公心霜雪明青山仕宦有真炁白首乡闾无恶声相逢囘首又再嵗暂去还来观太平何事南归太果决萧然逺作玉溪生送望圣监南岳庙还乡同赴紫宸朝笑语从容慰寂寥白髪侵凌今满鑑青春羇旅旧连镳易江小隠西园在湘浦新除道路遥老境不堪论契濶东风官桞乱堤桥游凝祥池同晁无咎作平时念江园此地惬幽情杨桞繁无路凫鹥逺有声郊原斜日下襟袂好风生把酒须捽还家下隔城游洪福寺清晨戒童仆马匹出皇州欲探逍遥趣因成烂漫游藤萝囘昼暝云雨送春愁傍近绯桃坞㝷春亦少留游州南同文潜作峩峩宫殿列仙居深水方圆气象殊万里舟舩㑹京洛㡬人诗酒到蓬壶日斜清弄来幽谷风定蔫红满緑芜语罢恍然真梦幻不应天色有江湖馆中桃花蓬壶深絶鏁芳菲初见仙桃第一枝天近自应风景别春长莫恨化工迟相重朱戸人稀到半掩香苞蝶未知想像江南今盛发亦经频雨稍离披次韵瀛倅邓慎思见寄官是麟台却佐州蓬瀛俱称列仙游忆分晓色趋天阙想对春风倚郡楼书付塞鸿应易到人如陇水正分流江湖未有归耕处何日相逢説旅愁试院书事呈子骏明叙忆初懐诏下天街红烛相随御史来场屋喜遵新定格朝廷思见已成材诛锄险异归平垣洗濯英华出草莱文藻诸生皆足用更期儒行比鶱囘馆中夏日珍簟舒明玉凉牕纳碧天殿楼传逺鼓宫井取深泉竹箨风频脱榴房晩更鲜却惊非故国五月未闻蝉直舍新辟西牕二首推倒西墻平日功暑天饶作一牕风人间岂有炎凉隔只在施为向背中㡬嵗榴花蔽曲隈繁隂初逼坐中来西邻小槛如图画偷入帘帷次第开送芸老通判御史连章乞此行制书优遣副専城京都岂乏翺翔处忠义先期去就明祖帐盃盘留晩色关山草木动秋声西州莫作经年计早晩君王召贾生蛤蜊去年曾赋蛤蜊篇旅馆霜髙月正圆旧舍朋从今好在新时节物故依然栖身未厌泥沙穏爽口还充鼎爼鲜适意四方无不可若思鲈鲙未应贤次韵李端叔见赠君才潇洒应时流久滞宁非命压头昨见河南推贾谊行闻天子召吾丘已无痛饮观风味犹有新诗讲报投京洛尘沙着人甚清凉髙爽忆宣州寄㑹稽丞赵振道龟峰琬琰翠成堆轩槛前当秀色开此地登临比图画与君谈笑继樽罍传闻佳景无时乏依旧清江不断来今日关河隔千里相逢何处少徘徊闻表思正卒于宿州画舸西河载酒囘东篱持菊待君来何知顷刻成千古不及从容共一杯羇旅梦魂难际接平生交分但悲哀中年万事长心恶何处愁眉得暂开苦寒晨风猎猎卷书堂坐爱松筠耐雪霜嵗律峥嵘催暮景时光宛转逼新阳金巵满引颜虽解石火深笼熖不长安得仙家却寒术吸乔霞气赤城傍介之㑹徐氏家饮薄暮不归为诗招之金鞍骏马照朱门乐㑹髙张晋楚军狂客浩歌翻白雪艳姬醉舞转红裙花光灼烁筵前锦酒韵氤氲盏上云争似竹牕风月夜青灯残茗细论文题介之小阁画帘初卷碧山低面面青蓝翠拂衣秋水暮天长一色渚鸥沙鴈或双飞烟霞逗眼光相乱松竹敲风韵更㣲却笑屈原顦顇甚渔歌何苦泪交挥江上万里长江一叶舟客心萧索已惊秋乱霞影照山根寺落日光翻水面楼浅浦耀金知跃鲤前滩㸃雪见栖鸥少年壮气悲寥廓未忍沧江下钓钩夜归口占示同行者一天星月明如昼万树杉篁吟戛秋隠约棹歌闻别浦青荧渔火见孤舟身居简册三冬学心入沧溟万里游髣髴重阳正明日与君携酒豫登楼孔文仲清江集钞秋月孤枕夜何永破忩秋已寒雨声冲梦断霜气袭衣单利劒摧锋锷苍鹯缩羽翰平生冲斗气变作泪汎澜次钱穆父新凉可喜霜飇结新寒草木起余怨翩翩前庭叶追逐已千万斜阳背西壁迤逦落藤蔓安得金满堂聊换酒家劵追随双鸿鹄攞脱旧笼圈胡为汗流赭日与蝇争飰常恐计不就更以诗屡劝江湖秋水髙百尺风帆健何当开竹溪玉腕互酧献左手持蟹螯平昔固有愿四月三十日慈孝寺山亭席上口占送子敦都运待制赴河北送客城南寺萧然云泉秋客意在万里聊作须臾游昨夜过新雨清风满梁州簪裳合俊彦河图并天球古来功名人未就不肯休譬如凿空使尚致安石榴矧今南亩氓往往东西流君能安辑之千仓与万辀将至南都途中感旧二首寄钱穆父北风吹雪满皇州携手同为落魄游霄汉路岐腾万里江湖尘土积千忧世情共逐飞蓬转人事都如激浪流只待清谈慰愁病月明㡬夜促归舟苒苒星霜七换年故人已上碧云天书凭去鴈虽无便路出名都亦有缘秋晩楼台风作雪雨余碕岸桞生烟应烦北道开樽爼又费公庖㡬万钱次韵穆父见戏当年同望赭袍光万事争先落彩铓一别已经陵谷变再来不觉路岐长黄金久压腰间重白笔才容柱下藏惟愿山林息枹鼓免敎鸱隼吓鸳鳯宋诗钞卷十五宋诗钞卷十六钦定四库全书宋诗钞卷十六内阁中书舍人呉之振编孔平仲清江集钞孔平仲字毅父武仲之弟登进士第吕公着荐为秘书丞集贤校理出为江东转运判官提㸃江淛铸钱京西刑狱绍圣中以元祐党人屡谪韶惠英三州徽宗召为戸部金部郎中提举永兴路刑狱帅鄜延环庆党论再起罢主管景灵宫卒平仲长于史学工词藻故诗尤夭矫流丽奄有二仲发仪真寄常父弟丱角同出处中路稍差池往事如一梦新年生白髭小官仍龃龉异国更羇栖长时恨隔濶既见少开眉朝共垆边饮暮同窻下碁一日复一日眷眷不忍离今兹解舟去岂为赴同期乆住恐相溷萧然生事㣲欲将眼中泪一洒别时衣诸绪正牢落勿令心重悲融怡和笑语惝怳迷东西甘言戒婢子循髪祝阿宜愦愦情懐恶正同中酒时晩泊芦荻岸江天云四垂髙城已不见春雨更如丝二十二日大风发长芦张帆风尚小出口势愈急扁舟已中流前后无所及侧㸔岸旋转白浪若山岌磔砉时有声百罅水争入危樯听欲折柁柄脱操执我有常病妻素羸多不粒及兹益愦乱卧喘气吸吸婢姥半北人兹险未尝习苍皇面深墨呕哕皆胆汁可怜儿女辈徃徃相聚泣出门强指挥飞沬溅衣湿江豚踊吾前猵獭作人立意如骜吾巇出没相百十唿神掷楮泉祈佛启经袭是时正月尾于节甫惊蛰云气作冥晦气候变寒澁日中仅得止性命危若拾纷然方寸乱魂干乆不集官期幸未迫安用苦汲汲官兵勇贪程一震当少戢何如彼居民生不出井邑吾田虽旷瘠飦粥粗可给劳生黙自慨茅舍行且葺读江淹集煌煌一疋锦烂烂五色笔始如何处得怅此梦中失淹也虽善文葳蕤少筋骨譬人气不深徃徃多奄忽晩年旣富贵外学仍老佛岂非有所怠寖使天才屈奈何不自尤秘怪疑鬼物我有十丈舟风期驾溟渤褰霞谒东皇擘浪窥月窟唯忧倦或止视此颇自栗铸钱行三更趋役抵昏休寒呻暑吟神鬼愁从来鼓铸知多少铜沙叠就城南道钱成水运入京师朝输暮给苦不支海内如今半为监农持斗粟却空归呈范清老范子爱髙卧家政付儿孙将身比瞑目逹理吾所尊前日过所居蔓草深闭门范子欠伸起性寡笑与言相与㝷幽寺复将坐前轩斜阳满庭下不厌鸟雀喧擘云青山秀经雨野水浑念此景清旷非君谁与论少年一倾盖白首义弥敦頽然各忘返明月照黄昏曹亭三絶句外看江水长里见荷花发庐阜收白云南浦浸明月漾舟荷花里舣棹緑杨隂却上曹亭望山髙江水深登临常患远游览不能继此景对门墻箯舆日三四夜入监中欹枕汉如洗出门更已深长风万里至河汉清人心芙蕖有佳气杨桞揺疎隂秋声繁促织月色动栖禽落魄衣忘帯逍遥髪懒簮听从凉冷入一快直千金七月六日作隔江见雨来尤苦风大疾蓬蓬宇宙中掀搅若无物百川水倒流瓦石亦飞越浓云最轻浮暂聚非永结随吹东西扬散漫颇仓卒竟无㸃滴惠初势不可遏正昏露青天方曀见白日但増尘土髙益便水泉竭农夫忧歳事怅望眼流血蛟龙不能神卷尾藏窟穴空余鸟雀噪庭戸晩更热深夜气稍蘓林端挂明月暇日至家园仕宦吾已知退休不如早九江园地胜万箇竹色好每到必裴回翛然寄懐抱于此筑亭台于彼植花草傍岭更栽松引池将漑稻经营各有处何日室遂考薄田方待歳一雨洗枯藁指糓以易泉橐囊助倾倒茅茨若粗完世路迹可埽南山多白云临望娯我老城东作九江非吾土乆寓忘羇栖丘坟之所宅舍此亦安归钱官最闲暇因得治其私松楸鬰在望时复至郊圻驾言上东原蔼蔼晨露晞草木新过雨秀色可疗饥念此道傍民散居在山蹊新秋百物熟入城各有擕芋迸紫卯壮姜抽红笋肥欓香忆烹鲤稻白想流匙养生无不有羙味仍及时此土遂可老行当结茅茨云水有深约尘埃无尽期人生适意耳富贵亦何为月夜平生最好月况此秋夜䦨长风送荡漾浩露洗团团仰头视虚空光采如可餐星辰歛芒角河汉收波澜更无微云翳挂此白玉盘六合静皎皎万水凉珊珊为尔废昏卧裴囘更漏残更登髙处望歴歴见湖山爽气集氷雪清心生羽翰便欲御冷然因之游广寒一临天池水沐浴随飞仙出城一首驱马出北门秋色满平臯泄云弄微隂寒日照我袍遵涂升复降控纵亦已劳落松被径软青蒿倚崖髙南顾临大江厉风蔚波涛蛟龙正崛强舟楫未易操亦有泝洄人扬帆气方豪覆舟谅由险岂曰命所遭九日独登曹亭重阳不见菊节物愈凋零性复不嗜饮对酒只如酲秋堂静便卧旣起思殊清登髙未免俗亦不造林垧屋西连郡郛木末乃曹亭杖藜只独徃坐对南山青萧瑟西风髙泱漭滞雨晴断云见天色残潦知地形遥峰落照敛别浦暝烟生归鸟向村急孤舟当渡横此时有佳兴乃恶闻人声况令预尊爼而使听竽笙嗟吾趣尚僻取笑世上英岂宜滥簪绂但可老柴荆堂前皁筴树堂前皁筴树落叶已如积篱上牵牛花青青照秋色四序都几何推迁半陈迹昼短夜益长晴薄隂易得浮云忽以兴惨惨风自北便有挟纩心人谁顾絺绤饥蚊尔何为乃欲长肉食翼翅不能举自此且衰息朱君以建昌霜橘见寄报以蛤蜊赠我以海昏清霜之橘报君以淮南紫脣之蛤橘肤软羙中更甜蛤体坚顽口长合开花结子幸採摘没水藏泥岂蕲得二物同时有不同赋形与性由天公请君下筯聊一饱莫索珠玑向此中夜坐庵前人定鸟栖息庵前聊倚栏裴囘明月上正在脩篁端清影氷玉碎疎音环佩寒翛然耳目静觉此宇宙寛人生甘物役汨没红尘间宴坐得俄顷境幽心已闲谅能长无事自可驻朱颜所以学道人类多隐深山杜令无隐亭赏梅梅生要孤髙故在城顚上腊过已多时花寒犹未放正前乃庐山积雪千万丈开樽对峥嵘酒面已迟上直湏玉蕊十分开洗尽烟岚春气囘请君埽地更招客为君赏花卷大白晩兴春雪弄㣲隂晩色连细雨皁角茅已长瑞香花欲吐虽寒亦料峭稍霁即和煦园林拟杖䇿芳物行可数上元作春来雾雨乆不收上元三日月如秋倾城娯乐竞沽酒旧歳丰登仍足油楼前灯山烧荻火光影动揺桑落州太守凭髙列歌吹游人哄笑观俳优铜盘贮煤挿乌帽从兵小史斥下楼侍觞行食皆官妓目眙不言语或偷短长赤白皆莫校但取一笑余何求譬如饮酒且为乐不问甘苦醉即休归来紞如打五鼓春寒惨惨吹驼裘羣儿嬉戏尚未寝更㸔紫姑花满头送张天觉车上不湏舞途穷不湏泣万事儵忽如疾风莫以乗车轻戴笠爱君清如玉立爱君直朱弦急瞻肝磊落贮星斗意气轩腾脱羇絷圣明天子聚羣材下至椽犹收拾况君屡薄青云飞暂尔低田岂长蛰我亦区区有心者海水期君更注浥萧萧江路涩烟蒙客帆湿惜君又作干里行欲别还留手重执诗赠王从善广庭试羣材俊笔驰短晷鎻㕔争第一乃后二三子骑龙失头角十载困泥滓泛舟自淮南得邑穷楚尾江上始相逢清名乆吾耳油然睹颜色悦泽已可喜博学有渊源髙谈见根柢有如万斛钟乆叩声益起如君岂易得蹭蹬乃在此棫朴析为薪奈何遗杞梓我本世畸人儳焉顽似鄙一官傍松楸自足胜朱紫功名已灰心藜藿思没齿欲结方外游徜徉访云水闻君亦有意不恋五斗米笑指庐山髙论交从此始春暄大旱率尔援笔去歳有闰旣苦寒今年春早亦大暄清明寒食在二月禁火正如挥箑天桃花零落牡丹发漠漠江头吹柳绵细虫打牕夜如雨润气蒸础朝生泉卷帘辟向迎风坐彻缛去屏思簟眠劝君用心慎仓卒万事转易如车旋安知明日不凛冽莫以炎凉随目前送谢仲规致仕公年五十余须髩黒如漆朝廷方进用未是挂冠日又非力不任数以身自乞人疑徇虚名今也践其实萧然巢许姿臭腐视冕绂东南富人材卿相近间出急流能勇退千古未有一贤哉谢夫子趣尚真不屈腾装岭外远归棹江边疾故乡何日到清暑坐华室荔包杂红紫茶品分甲乙歳时㑹亲賔左右列图帙囘头烟瘴地挥手风波窟天将劳以生乃独取闲佚观公眉宇秀凛凛有道骨当为地上仙不是笼中物我亦素有心贱贫嗟汨没鸿鹄羽翼成髙飞脱罗罻鹪鹩未有巢侧目空自失短章健公决行且营蓬荜曹亭独登问我当何之曹亭苍木外江湖水方涨旷濶吾所爱微风撼晩色爽气囘秋籁杨柳隐官堤芙蕖接公廨白云依山起㸃缀若图绘何湏招客游清兴自无辈落日更凭栏下看飞鸟背晨出郡南日未厺山更青湖旣濶风自生垂杨弄疎影啼鸟曳残声江城晩色懐抱爽况在白龙堤上行夏旱元丰四年夏六月旱风扬尘日流血髙田已白低田干陂池行车井泉竭多稼如云欲成就天胡不仁忍断絶雷声隆隆电揺帜雨竟无成空混热如闻大河决北方目极千里波涛黄我愿蛟龙卷此水洒落东南救焦死又闻戎泸方用兵战车甲马穿云行安得疏江拥三崃余波末流灌百城分枝引派入南亩尽使枯藁得复生志大心劳竟何补仰视云汉髙溟溟吾徒禄食固可饱更愿眼前无饿莩述鸥水濵老父忘机关醉眠古石红蕖间緑波荡漾意不动白云徃来心与闲有鸥素熟翁如此命侣唿俦就翁喜相亲饮啄少畏避自浮自沉不惊起渔人窥之即谋取手擕罗网来翁所羣鸥暼见皆远逝千里翩翩一囘顾鸥不薄翁勿疑避祸未萌真见机渔人罗网不在侧敢辞旦夕从翁嬉乞巧衆人喜乞巧我以巧为忧言巧多欺佞行巧为邪柔学巧竞穿穴文巧多彫锼巧不令如此宜吾之耻求我欲守掘性浩然镇轻浮尽窒衆巧门化以孔与周此志尚未遂感激在初秋南顾问牛女汝实能巧不使纸甚费家贫何所费使纸如使水亲交或见遗自买不知几置之几案间数轴俄空矣作字本不工学书非不喜不知何故尽疑若有神鬼若云随置邮性复懒牋启间或强为之皆出不得已横斜若幡脚龃龉如鴈齿数易仅能成纷纷多废委叙致失轻重畏慎防触抵徃徃已缄封时时又删洗遂令巾衍竭大半或缘此昔无楮先生云自蔡伦始假令行竹简秃野未供使人生有知慧不若愚且鄙古来取卿相未必皆经史谁敎识㸃画空耗五斗米咄嗟为此诗又是一张纸送朱君贶德安宰罢任还㝷阳五邑谁善政歴陵令尹朱为姓孜孜常以民存心四境安虞吏无横吾爱其人颇真率笑语诙谐喜讥评山有勐虎藜藿长人得朋友衣冠正当时文学推第一濶歩青云乃蹊径大贤百里固非地赤子三年且无病如君才智可自逹今归朝廷惟所应君臣昔以譬壎篪吉甫文武陛下圣当陈半䇿绾万金翩翩六翮凌风劲江边钟官老铸钱坐髀已消穷且暝倘君富贵不通书当念行藏素非佞寄子由晨兴悲风鸣霜霰集我屋忽惊歳云晩日月疾转毂穴虫知天时闭戸各潜伏而我亦劳止扰扰尚驰逐宵征常戴星暮饭多见烛灰尘彫须眉铜臭蚀肌肉念当投劾厺牵系五斗粟岂无数亩田亦有千箇竹平生羡为农水旱忧不足空效鸟雀饥啾唧如聚哭内顾复迟囘行藏类羝触长卿着犊鼻扬子投天禄岷峨能生贤独不主为福如君乃栖栖似我宜碌碌连山积雪壮霁色明羣玉对此想清标凛然疑在目安得两翅长髙峰逐黄鹄飞厺堕君前绸缪论心曲元丰四年十二月大雪郡候送酒平明大雪风怒嘷屋上卷来亭下高更深更密皆能到所在纷纷如雨毛堆牀压案埽复聚取笔欲书氷折毫须眉沾白催我老自颈以下类拥袍此时只好闭门坐右手把酒左持螯奈何巑岏㨿听事千兵跆籍泥如糟强登曹亭要望逺纸伞掣手不可操黒隂遮眼铺水墨寒气刮耳投兵刀饥肠及午尚未饭更搜诗句无乃劳幸有使君怜寂寞亟使兵㕑分冻醪余虽不饮为一釂两颊生春红胜桃醉眼瞢腾视天地蜾蠃螟轻二豪勿令小暖气便壮自笑世间皆我曹宵兴我眠何由安撃鼓中夜起出门若秉烛月色照千里屋瓦微有光纷纷雪正委清寒薄驼裘六合气如水旣归整灯火危坐閲书史羸僮拭眼睫侍我色不喜问之强应对固以噤口齿金壶涩氷澌城上更屡死戍兵饱且昏汗漫睡方羙援桴虽贱事其实关衆耳奈何司晨夕倒错一至此惟有赤帻鸡嘐嘐鸣不已十二月二十五日大雪前时大雪风扰之有无厚薄皆不齐今朝大雪无风色下隰髙原总盈尺由来此物本隂气偏近黄昏落尤剧斜萦碎委百千态不是天上谁做得铮铮鸣霰已三日厌坐北牕闻滴沥自非勐下意不醒半夜一天星斗白漫漫玉琢人世界蹂践成泥真可惜唿童梯屋器贮之犹得煎茶待嘉客咏道上松长松髙落落积雪白皑皑鳞鬛冻且僵郁结乆不开观其纒压意直使同枯荄鴈带寒光厺鸟传春信来微阳入直干生意忽已囘豁若醉初醒整顿出尘埃秀色媚山腹孤标摩斗魁时至自当复安得长摧頽若非根本壮何能异草莱狂犬吾家有狂犬其走如脱兔撑突盘盂翻搜爬堂庑污逢人吠不止鸡噪猫且怒固难在家庭只可守村墅不见已半年意谓少惩惧昨日至城东摇尾喜若赴衔衣复抱膝屡叱不肻去一跃数尺髙其强乃如故岂惟性则然汝分亦天赋未闻有骅骝蹄囓弃中路安敢携汝归重令儿女怖子明碁战两败输张寓墨并䝉见许夏间出箧中所藏以相示诗索所负且坚元约平生性好墨以此为昼夜陈𤣥尔何为能使我心化四方购殊品十倍酬善价江南号第一易水乃其亚古锦缀为囊香罗裁作帕精粗校白黒情伪攷真诈欣然趣自得其乐胜书画英英清河公风格继王谢语旧则鄕邦论亲乃姻娅前时偶休澣亟之城南舍所嗜与我同竒蓄颇自诧奕秋约筹局张遇赌龙麝贪多而务得亷逊或不暇鈆刀施一割驽足效十驾决胜有如兵必争还似射黒云半离披玉马纷蹂籍初鸣已惊人再鼓遂定霸物情矜俊捷天幸䝉假借功成不自髙垂首甘䙝骂但当酬所负然诺重嵩华弯弓旣有获岂不愿鸮炙涤砚竢见临倒屣出相迓陵尊且犯贵此罪在不赦更许观箧中前期指朱夏寒食郊外涔涔雨沉城浩浩泥没辙四山气如蒸万里天欲云我时出郊垧山径屡曲折虽懐颠沛忧亦有观览悦幽花媚林薄粲粲生意发红紫相后先各自有时节长松困氷雪顦顇终不屈及今翠夭娇腾拔见筋骨隂阳有代谢物性安可夺请视大块中纷纷尽毫末兴衰若鳞次今古犹市閲只此晦与晴变态亦俄忽归路日已炀披襟涤初热余比见管勾太平观刘朝奉见嫌太盛敎以一食之㳒自用有效因以告子由且进先耆后欲之説䝉示长篇窃服髙致谨再用元韵和寄庐山九江南胜隐类王屋中有刘先生逃荣弃朱毂我尝问持养次第蒙摄伏操心要常存尤戒忌追逐敎人啖火枣喻世指风烛一从屏晩膳已觉失颐肉谅能早如此盎自有余粟寝甘无复梦行健不湏竹萃地涌清波潄饮每充足当使百灵朝如闻九虫哭欲尘亦遂埽由味方有触甘肥自煎熬其毒甚囘禄愿公亦淡薄同享秀眉福丈夫贵决烈安得犹碌碌淘沙始见金推石方逢玉所以老氏言为腹不为目未能便仙厺轻举随白鹄且保临老年眼明腰不曲常甫招客望海亭蓬莱酿酒酒已成贺家池上新採菱紫衣侍立乌帽走吾兄招客望海亭归来为我道客语醉中遥指北山下云此白处乃海浦入山迤逦数百山客居乃在一山颠虽非阳候所窟宅风涛澒洞已拍天余山亦有人杂居山无桑麻只捕鱼海中百怪所㑹聚海马海人并海驴或如七十之老翁或如三尺之侏儒手足口眼莫不见鞭磔尽作人号唿千艘竞造石首脯雨声飒飒鱼来初截波一网千万尾棹歌喜噪翻蓬壶垂钩忽挂緑鹦鹉探石仍得真珊瑚晩晴蜃结綵霞阁夜黒龙呈明月珠红涟紫液碧潋灔顷刻变态世所无我闻此景若在眼便欲驾舶㝷天呉昔时管宁亦避地吾祖叹息思乗桴我今何为不可徃谁能俛首甘区区平时此亭景最羙自谓清旷更无比一闻客语心坐驰却上望海污潢耳嗟哉好恶随所迁世间万事多如此官松我行九江南旷野围空山道傍何所有髙松立巑岏藏标隐云雾秀气凌冈峦横骞却与走怪状千万端中有清风发能令朱夏寒流金五六月方苦行路难骑者欲颠沛负者面如丹气息几断絶至此方少寛消渴饮甘露涸辙投长澜廼知古人意为惠无穷年亦有被剪伐行列颇不完岂非风雷变或者盗贼繁土人对我叹云有县长官为政勐于虎下令如走丸取此为宫室将以资晏欢良工操斧斤睥睨长林间择其最髙大余者弃不观千夫拥一柱九年力囘旋至今空恨悲泣泪尚未干彼令诚何心缓急迷后先毫末至合抱忍以顷刻残万衆所庇頼易为一身安居上恬莫问在下畏不言世事类若斯呜唿一摧肝越州飞来山物之体性重惟有石最坚廻风卷黄沙直下万丈渊如何崔嵬山乃觧飞青天瑯琊趋㑹稽道理固甚悬想当初来时诡异可得言岂非巨灵擘或谓秦帝鞭雷公挟电母霍相后先夸蛾负崖脚天丁撮其颠北斗借神兵虎豹下九关海王驱鱼送百里闻腥羶悲号与惫喘洒汗成流川唿云以自蔽日月不得宣栖鸟失其巢哀哀啼白猿草木困摆撼枝叶半不全置之秦望隂百怪散云烟有龙走不辙化为锦色鳗攒身入窍穴喷出清泠泉都人骇相报平地见巍然旣来亦能厺惟恐复腾骞浮屠镇其上副以屋蝉聨朝吟诸佛经暮讲西方禅以此相絷缚羇孤几千年我闻已有日今朝始攀缘髙堂置羙酒远目凌孤鸢老僧为我説指画当我前是否难致诘且进黄金舩秋夜舟中昨夜强风万弩过舟中侧听披衣坐秋来已觉隂气繁晨兴更见波涛大衰梧弱柳不足数脩篁摧折几百箇飞亷郁然方用事一威能令万物挫人言风怒未渠央我观暴忽势不长㑹见平川浄如镜刀鱼鸣㯭过钱塘和常父望呉亭深湾谓无风试向江头望混混过新潮峩峩起层浪前骧复后踊极力不相让踣落皆有声摆触颇用壮游龙出鬐鬛怒马轩颈项纷纶白雪外叠厺不知向势将银汉接髙与海门抗呉城挂水墨越估増怊怅我欲絶横流忠信固可仗丈夫七尺躯鱼腹岂易葬懐冯河戒舣棹未敢忘夜梦大樽浮东行视溟涨入宫谒阳侯举袂揖伍相问其孰唿吸乃使此倔强谢云天所为兹语吾恐妄却欲诘苍苍无梯不能上游六和寺同㝷六和寺厺旁苍崖行峥嵘石林气㶁㶁流水鸣见此俗虑减入门心更清盘空到窈窕小憇山前亭天晴脩竹外飒有风雨声僧云金鱼池近日秋雨足余波落清壁散作雪色瀑徐兴视其流登髙穿屈曲忽逢白练飞碎㸃溅珠玉清冷振毛髪萧洒盪心腹金鱼在何处演漾戏平渌鳞鬛老愈黄㸃漆作双目忆为儿童时尝剧此池旁闻人説金鱼已谓百歳强今踰二十秊僧死草木荒此鱼尚无恙纎质不改常谓鱼非灵物安得擅乆长四海波浪髙三江网罗宻长鲸袭明珠幽暗无白日我疑龙变化就此溪中逸纷纶干坤争浩荡风霆出何如守一泓无得亦无失戏张子厚子厚夸善碁益我以五黒其初示之羸良乆出半䇿波冲与席卷揉攘见败北我师如𤣥云汗漫满八极子厚若残雪㸃㸃无几白是时秋风髙万里鹰隼撃鹪鹩伏深枝顾视颇丧魄勒铭亭碑隂所以诧碁客泛涟水涟漪二十里清淡得我性微风不复摇天水相与浄秋容入崖柳晩色依渔艇髣髴㑹稽游南湖似明镜日出仲冬十一月我行赴髙密路出东海上晨起骇初日腾腾若车轮只向平地出较于昔所见得此十之七蟾蜍尚弄影皎皎横参毕辉光一迸散夜气埽若失扶桑想可到俗虑苦难讫壮观曾未厌侧叹流景疾早行客兴谓已旦出视见落月瘦马入荒陂霜花重如雪海风吹万里两耳冻几脱歳晏已苦寒近北尤凛冽况当清晓行遡此原野濶笠飞带绕颈指强不能结农家烟火微炙手粗可热岂能迂我留而就茍且活仰头视四宇夜气亦渐豁苦心待正昼白日想不阙梦钖惠墨答以蜀茶墨者本自黒黒者墨之宜所以陈𤣥号闻之于退之近世工颇拙所巧惟见欺摹成古鼎篆团作革靴皮挥毫见惨淡色比突中煤谁最畜佳品郑君真好竒赠我以所贵有不让金犀坚如雷公石端若大禹圭研磨出深黝落纸光陆离较之囊中旧相厺乃云泥辱君此赐固已厚何以报之乏琼玖不如投君以耆好君性耆茶人罕有建谿龙鳯想厌多越上枪旗不禁乆我收蜀茗亦可饮得我峨眉髙太守人情或以少为珍心若喜之当适口更怜此物来处远三崃惊波如电卷江湖重覆千万里淮海浩荡涟漪浅舍舟登陆尚相随今以答君非不腆开缄碾泼试一尝尤称君家铜叶盏夜聚杨节之秘校廨㕑云乱海天低风吹马耳破黄昏访主人同向幽斋坐谈资緑酒长欢敌红裙坐倒载夜深归雪花如掌大止谒宣圣庙者髙密古名城其地近阙里絃歌声相闻徃徃重夫子学宫虽荒凉庙貌颇严伟上元施灯烛下俗奠醪醴髙焚百和香竞爇黄金纸所求乃福祥此事最鄙俚朝廷谨庠序五路兹焉始建宫以主之不肖实当此浇敝皆埽除安可循旧轨丁宁戒阍人来者悉禁止尝闻诸鲁论丘之祷乆矣生也既无求没岂享淫祀夜亭甚清虚古栢自风起悦之以其道吾祖当亦喜读庄子损此以锱铢益我以千金岂足为轻重徒能劳尔心覆彼以狐狢蒙此以絺绤岂足为厚薄徒能损卿德南山有势鸟睥睨天地秋有意横八极固非守一丘老鸱吓腐䑕安可施于此鹓雏尚不屑况非鹓雏比梦钖杨节之孙昌龄见过小饮梦钖更时事恢然君子儒节之琼树枝秀气发扶疎昌龄出相家谦谨乃绳枢三人于交游得一固有余日暮俱访我止驾共踌躇四天忽隂沉风声若江湖寒色尚可畏促膝同附炉髙密酒虽贵为君开一壶拳栗自东越殷榴从上都羹烹歴山蕈脍斫注沟鱼鲜蛤实海错肥羊非市屠后食淮南莼此皆比所无主人不敢爱且以为賔娯梦钖饮中豪节之亦其徒昌龄稍姦黠我劝势愿麄左手扼其肩右手进觥盂勉强为我尽淋漓满衣裾醉坐各忘厺蓬烛已见跗幽谈入鬼怪巧谑相歈勿言轻此乐此乐胜笙竽明朝酒醒后相对礼如初收家书早承㑹稽信晩接清江使两地千里余尺书同日至旣知骨肉安复得邻里事丁宁问儿女委𤨏及奴婢开包视封题亲故各有寄牛狸与黄雀路远不易致东人罕曾识专享无所遗岂徒抵万金鼓腹快异味春天春天酣酣睡最羙日转花隂犹未起湏叟梦觉闻风声波涛翻空千万里出门四望气惨淡寒色射人如泼水旋见大雪落交加向晩绥绥尚不止游丝柳絮复何有百鸟卷舌愁欲死隂阳变化固有渐乃何暴忽有如此清江野客心伤悲寂寞无言对桃李观舞宴馆簇金丝绣茵呈舞旋云鬟应节低莲歩随歌转势多体不犯妙絶乃习贯含笑有余情小揖更微盼城南密州三月犹有寒地平更在大海上昨朝雨止气已晴今日繁隂北风壮城南蹙水傍城流几处垂杨系小舟传闻寂寂无车马红杏夭桃各自稠送梦钖往齐州望君之行车旣远目亦收惟有随君心千里不能休我兄在歴城相别歳已周音问月三四东西交置邮岂如一相见君今渉其州为我道亡恙深言致绸缪先驰魂梦往迎子鹊山头晩出空城鸟欲栖渐夕收寒暑槐叶緑生风椿花落如雨出门何所适有口不敢语披豁向青天望销云一缕常父寄半夏齐州多半夏採自鹊山阳累累圆且白千里远寄将新妇初觧包诸子喜若狂皆云已法制无滑可以尝大儿强占㨿端坐斥四旁次女出其腋一攫已半亡小女作蟹行乳媪代与攘分头各咀嚼方爱有所忘湏臾被幸螫弃余不复藏竞以手扪舌啼噪满中堂父至笑且惊亟使啖以姜中宵方稍定乆此灯烛光大钧播万物不择窳与良虎掌出深谷鸢头蔽髙冈春草善杀鱼野葛挽人肠各以类自蕃敢问孰主张水玉名虽佳神农録之方其外则皎洁其中慕坚刚奈何藴毒性入口有所伤老兄好服食似此亦可防急难我辈事感惕成此章惜别为从道作尝闻直谅冠三友自古才难非特今今世胁肩事谄笑君独苦口工规箴我常从之求过失箕踞慢骂犹甘心其言未必俱中理披沙往往逢黄金今将厺矣谁复嗣已觉别恨凌秋隂胷中抖擞宜一尽留作更允相思深送从道厺秊风云搅天暗君马区区之海涯今秊苦寒又访别正是厺秊行役时信阳虽远重来得小桃常探春消息如今官满厺不返又见花开谁记忆干坤浩荡归无乡歳月峥嵘老相逼一官奔走随所使后期㑹合知南北篇诗惜别人少和湏知此别真可惜黄髯半醉舌若蜚它日樽前无此客出城驻马河之西送车皆已返郊原人渐少风物秋将晩身如独鸟轻意与青山远迷途吹灯治行装戴月即前路湥村苦多岐乃使行者悞东西皆可往曲折何所遇泥中虎鬭迹草木新封墓隂云忽以兴四顾増恐惧及今亦难咎初失在跬歩林木杳峥嵘丘原莽囘互虽闻叱牛声欲问不知处遇雨客行日暮饥且渴况值漫山雨未絶蜀黍林中气惨淡黄牛冈头路曲折狂风乱掣纸伞飞瘦马屡拜油裳裂记得黙斋端坐时唯爱霶𩃱洗烦热呈梦钖妻孥能相期每出必遽还如其归稍晩必谒郑推官又与君来往半歳余三日不见已为疎入门褫带不相揖下马且复休仆夫形骸礼数不足问但论肝膈之如何昨朝万事俱拨置与子斋中同负炉去时苦寒风冒雪归路清辉踏霜月但取樽前笑语欢岂知门外隂晴别韩大夫城大夫今安在唯有废城存流水抱沙曲依依杨柳村居者五六家荆榛湥闭门青青麦壠直蔼蔼桑枝繁牛羊任所适僮稚更不喧啼鸟静逾远落花风自翻昔称老农贱吾意埜人尊谋身莽无定太息视干坤青州作京东地平夷自古四战国九州此居三山海在封域北趋京洛近南卷江淮直富饶足鱼盐饱煖徧牟麦英雄欲飞腾假此为羽翼隆凖蹙秦亡金蟇伺唐隙方今不忧此所重只西北兵防最寡少主帅失铨择蒿莱蔽城隍绣涩满戈㦸慢为盗之资忽者祸所植吾视士大夫﨣﨣半雄特歌谣尚慷慨濶逹本多匿腹心宜先安豫备乃长䇿衆方颂太平我乃虞盗贼虽言亦谁听痛哭损肝鬲又寄梦钖自君卧漳濵我意恍若疾无人与笑言兀兀守一室当寝或不寝当食或不食有思气填膺可骇几战栗想君端在家比我乃安逸妻孥以嬉笑簿领乆阁笔南城趋北城道路无所隔我岂无仆马子不见賔客哦亭足清风林木助萧瑟葵花无数开莲叶亦已出起来定何时幸㑹能几日已今篘白醪待子欢促膝寄王逹夫髙密令髙城已吹角月暗星河落与子语不休青灯同寂寞平明车马厺忽忽一饭相邀不得同交情世契两皆厚东望白云千万重晩集城楼髙楼百尺脩木尾面对南山翠相倚凭栏谈笑青云里秋标摩空日色死海风萧萧东万里吹襟洗髩清如水下视黄埃浊波起车马纷纭只蝼蚁隂山七骑青氊作㡌黒药靴进退飒飒生风沙胡歌胡舞两跪拜问胡何为乃至此象胡之人假为之朱颜的皪秀两眉手操弓矢仰视天如见飞雁驰平川主称此乐直万钱坐客竞饮黄金舩世人见识无百年追欢取快贵目前当时披髪祭于野自非辛有谁知者君住君住水西我水东东岸波生西岸风哀哉中截锦绣叚上襦下裳各一半小星隆隆怒且鸣前驱贪狼后欃枪何如尽遣收芒角惟放当天皓月行鸡冠我初种鸡冠其小乃毫芒曾未得几时忽已过我长根株旣猥大枝叶亦开张吐花凌朝曦生意殊未央隂风自西来惨淡驱清霜一夜忽变故叶萎花已黄当此繁盛时为尔偿壶觞及今乃腐草好玩安可常唿童尽剪拔昔恐践踏伤庭除稍旷濶耳目加清凉竹枝乆䝉蔽逈立独苍苍月三章夜如何其月在隅问行何为乃踌躇海波压轮不得驱中庭有客心不乐欲挽玉兔鞭蟾蜍夜如何其月正美起视万物如明水山魈避人鬼火死中庭有客立不移何暇眼力看箕尾夜如何其月落愁光辉奄奄星益稠白云拥汉波不流中庭有客心不乐放志万里谁能收代小子广孙寄翁翁爹爹来密州再歳得两子牙儿秀且厚郑郑已生齿翁翁尚未见旣见想欢喜广孙读书多冩字輙两纸三三足精神大安能歩履翁翁虽旧识伎俩非昔比何时得团聚尽使罗拜跪婆婆到辇下翁翁在省里大婆八十五寝膳近何似爹爹与妳妳无日不思尔每到时节佳或对饮食羙一一俱上心归期当屈指昨日又开炉连天北风起饮阑却萧条举目数千里咏无核红柿林中有丹果压枝一何稠为柿已软羙嗟尔骨亦柔风霜变颜色雨露如膏油大哉造化心于尔何绸缪荆筐载趋市价贱良易求剖心无所有入口颇相投为栗外屈强老者所不收为枣中亦刚饲儿㦸其喉衆言咀嚼快惟尔无所忧排罗置前列圆熟当髙秋且以悦一时长乆岂暇谋咄哉溃烂速弃掷将谁尤寄从道忆初抚掌笑尝谓子猿猱斑然武而文讥骂舌若刀髭黄喉骨结内敏见秋毫论官则甚微意气一何髙今思乃麟鳯百十未易遭子行白日静囘首常萧骚闻子在定州湥山坐披毛何如东海上万叠观波涛不见歳再晩北风方怒嘷围炉奏羙酒思子持蟹螯食桃剪彼十围木架此百尺梁十围不加大百尺不加长胡为被锦绣空尔餙文章根断肤已剥至朽不复昌食桃弃其核下与粪壤藏雨露之所濡发生乃微芒囘首枝榦大冉冉出我墻开花又结子意态何煌煌日月月行一何速暂上青山还复落衆星厥弛不肻休参横毕直争头角日行比月更疾驰一日一夜遶天围光辉所烛万里同墻边炙背快老翁孤鴈空城夜已寂一鴈度云端汀洲亦可止何不怯霜寒岂非防暗祸惊矫失自安孤音诉明月天髙路漫漫以鹑置懐袖比汝乏羽翰䝉恩傍温暖岂念宵征难食梨东方早寒雪霜挚新梨十月已满市削成黄蜡圆且长味甘骨冷体有香芳尊命友先衆果百十磊砢升君堂赠君玉壶曾氷之皎洁副以金茎皓露之清凉奈何拨火取煨栗梨虽至羙或不尝颦睂三嚥手摩腹谓此发病为第一夺之儿口饧止哭君不记南方无此物五更酒渴唤水时思此千里莫致之及今乃以多见贱南方橘柚东方梨十月二十一日夜紞紞有如打两鼓星河漫漫参在戸百鸟已栖人不行西南汹汹有异声有若鬼神移山岳又如战败百万兵出门望见乃火起椽落瓦裂咫尺鸣问之相厺一里间红光烁烁侵天明长烟涌波月魄死其间有物如撒星是时乆旱水泉竭髙屋一燎如毛翎小儿但知聚看笑不知扰扰人纵横皇皇奔走最可念耿耿不寝心飞惊明朝出视火起处焦木頽垣不知数白头老姥啼向天叹息之声满行路㑹食学宫不置酒相聚惟一饭公家事何多客至日已晩乗饥骋大嚼羙恶宁复拣仆夫无所余顾我色不满泼茶旋煎汤就火自哄盏从容共谈谑孰视笑而睆昌龄岂其愠䇿马独先返集于昌龄之舍初筵悄无语良乆欢意发就炉自温盃觉此饮量濶旣观舞䄂垂又听歌声阕醉心何纷纭醉眼成恍惚勿轻栢直狗所负尚可悦当年八绩事今日逼华髪愈令坐客心感叹惜时节夜长更恐晓起挽青天月兄长舟次㑹稽以十月九日发书清江亲故以此日遣使仍以十一月十二日同到去歳㑹稽书清江人亦同日到尝有诗记其事清江在何处限以龙王大孤磅浪之险阻鄱阳彭蠡淮海之波涛㑹稽在何处钱塘江边风浪恶金山寺下鼋鼍骄大冬雪霜道路塞饥年徃徃多盗贼如何两处发书日月同至此亦不差顷刻开缄读讫更反复两处乆不通消息丁宁劳问若相见满堂欢喜动颜色枝间鹊噪今几日摠报平安岂非吉年年歳晏享异味牛狸黄雀并金橘从容进仆问乡闾归心倐起成萧瑟舟行却囘清晨移舟出沙觜宿氛卷尽天如洗日髙五丈行十里白云之中黒云起囘舟急趋旧泊处四山沉沉日色死逆风飒飒初尚微浪头已髙白参差又闻西南崩崖陷谷有异声大风横撃波如陵操舟之子虽习贯掣柁才开又投岸有如磁石引斜厺时时飐扑愁中断长篙劲艣不易胜仅得入口如再生廻望后舟尚出没使人泪落肝胆惊昨日庙中奠㫖酒巫语甚吉许我行奈何中路輙反覆欺诞何者为神明岂非风者天号人必欲逆知非汝能浪传消息得醉饱万一犹足为威灵观暴怒雷殷殷西南天黒气一抺如长烟鲸嘘鳌噫蛟吐涎龙唿其俦相后先散为飞云盖蜿蜒以尾卷海洒百川河泊乃在坎底眠震惊掉动忧不全白浪涌起髙于舩冈驰隰舞山囘旋崩冲摆落蔚髙骞声势烈烈孰使然湏臾寂静又改前余氛倚汉犹青𤣥小鰕奋头如自贤神龙归宫鱼出泉太平长江卷波作沙色中有数顷如泼墨是为望夫之髙山沉沉影落江心黒操篙下探不见底侧行牵挽难为力疾风为我西北来打鼓张帆何快哉百夫唿噪絶水府心胆壮敌山崔嵬湏臾已入大信口囘听怒浪声如雷姑孰堂前溪水清扁舟夜泊已三更微微雨过有秋意漠漠云开对月明观牛渡江荷蓑而骑彼牧童驱牛乱流江水中徐行不复用鞭箠母当其前犊后从浊波沄沄出头角见者往往疑蛟龙牛身千钧水不测歩歩乃与丘陵同天机自然有所觧物理如此谁能穷君不见轧荦山复垂至膝一马不能载其躬帝前毎作便旋舞翩翩颈捷如旋风太平溪行曲入四五里乃见州城大如斗人烟疎少白日静风物澄明新雨后古来豪俊多在此怅望千秋一囘首谢家青山空自髙李白扁舟复何有于将军长安遣兵百胜强意气何有汉中王七军之心俱勐鸷虎兕挿翼将翺翔睥睨荆益可席卷白帝城髙如堵墻秣马蓐食朝欲战雷声殷殷山之阳沉隂苦雨十余日汉水溢出髙腾骧苍黄不暇治歩伍攀缘蹙踏半死伤计穷岂不欲奔走四望如海皆茫茫鼍鸣鱼跃尚恐惧万一敌至谁敢当遥观大舩载旗鼓闻説乃是关云长䝉冲直绕长堤下劲弩强弓无敌者虽有鐡骑何所施排空白浪如奔马将军拱手就絷縳咋舌无声面湥赭㨗书一日到锦城只轮不返皆西行将军畴昔负朋友若此昌豨犹得生循环报复虽天意壮士所惜惟功名曹瞒相知三十年临危不及龎明贤归来头白已顦顇泣涕顿首尤可怜髙陵画像何诡谲乃令惭痛入九泉淯水之师勇冠世英雄成败皆偶然紫髯将军华容女子哭幽囚吉利如虎入荆州縳其孤雏敛貔貅长驱水歩八十万欲猎于呉呉主忧羣臣劝迎同一説拔刀斫案心胆裂揆彼之量岂我容开门纳狼计何拙鲁家狂儿䇿最长倡而和者有周郎区区黄盖乃乞降龙幡遮火烧赤壁东南风急天绛色江中战舸岸上营烟熖飞腾半焚溺雷鼓大进声满川轻鋭廹逐皆崩奔紫髯将军更欢喜曹公座翅不得骞子布元表何龊龊成败之决在一言君不见甘露寳鼎间典午受禅吴犹存青盖入洛虽可惜犹胜俛首臣老贼武宗武宗惟雄俊有臣委用专德裕才略大感恩罄所宣是时巖廊上六合气可吞论兵决胜负万里在目前一平囘鹘兇再洗上党昏杨弁不知时廼敢盗大原岂信明光甲遣人斩其元廷谋昧知几唯有君相然成立三大功慷慨在一言风霆运不测日月朗髙悬李唐势已厺至此岌复纒外内已息兵崇卑定干坤遂令河北师弥耳如孤豚事书史册上读之快心魂千载若信宿凛凛风烈存世人多説劒不见斫伐痕玩弄及自伤何用饰玙璠迂哉贾生饵果尔房琯奔施为贵实效讵止衒空文奉天行苍苍行露出苑门孤城偪仄不可存贼兵之来若风雨顷刻城下皆云屯纷纷矢石蔽空黒天子垂泣对将军将军提笔书满背城中白丁乆夺气草车之焚虽巳矣云桥百尺虹霓起下瞰城中笑饮酒干陵赭袍拥朱紫朔方大将来赴急彷徨中路不敢入豺狼合从堪恸哭翠华﨑岖又廵蜀圣神文武何至此堂上有人面如鬼天门山惟天莽苍苍乃立此门阙山本如城连剖凿中断裂两峰竞秀倚千古势相戛大江方西来逼束不得洩潴为无底湥散作万顷濶想当割㨿时闭固孰敢发夕阳坐荒亭诗思摹峭拔清晨放舟出囬首见呀豁西凉尚局促壮观心颇阏安得唿化工努力更一揠灵璧东明珠大贝玉玲珑羙人营营出湥宫清矑一盼失英雄羽觞行酒乐未终凭陵杀气廻飞鸿投杯掷筯自挽弓麾兵大战灵璧东血流争波入海红何为羁孤鐡马中捣沙折木天北风突围而出追失踪四五秊间蛇作龙游子吟远游如飞蓬漂泊天之涯不及百尺楼系在垂杨堤琉璃为钟玉为斚繁絃促管花隂下青春此乐输几人客身皇皇一羸马汴堤行长堤杳杳如丝直隐以金椎密无迹当年何人种緑榆千里分隂送行客波间交语舩上下马头一别人南北日轮西入鸟不飞从古舟车无断时书驿舍壁巍巍使馆开华堂行人旧题诗满堂厺年读之多好语今歳重㝷在何处驿吏却忘官长来垩以赤白漫青灰银钩错落应手没当时嘲谑谁为才呜唿万事秪如此古人豪强安在哉寄语征途往还客不如挥翰落金石金石虽坚有时灭君不闻海波成田淮水絶蝴蝶行蝴蝶飞渡河来河北花已落河南花正开盈盈採花女扑打还家厺推身飞入粉奁中芳草绵绵旧时路枯柳嵌枯路傍柳种挿从何年枯条不可见人立何岿然轻脆岂耐乆心腹俱空穿上无一鸟巢下系万里舩想见方浓时飞花舞青天行人多攀折惨淡驻征鞭今也傲突兀东西过谁怜陋质非焦桐难试朱丝絃英华余歳许白蚁争囘旋雷公飞火试一照湥处恐有乖龙眠车班班车班班入函关马萧萧渡渭桥关下游人不相识桥边羙酒留行客海濶天髙云满空风吹日暮还南北落花岭南冬湥花照灼比至春初花已落乗闲携酒到西园鸟散蜂归春寂寞江南此际春如何红杏海棠开正多归期不及春风日犹见池塘着緑荷送客到江亭春江碧波渺天厺两岸红桃落如雨主人到此送行人落日留连㑹歌舞渡头杨柳正依依拂水揺风千万丝看看亦整东归棹谁折长条赠我归寄邹蹇叔西园春湥百草长残花纷纷緑叶光蜂归蝶散情已薄独我遶树行如狂亟令沾酒借地饮卧嗅落蕊倾金觞醉来意气颇脱略睥睨天地如毫芒狂歌大笑谁对值山猿谷鸟啼斜阳却思髙阳旧徒侣安得飞至坐我旁登城引望不可见云峰古木徒苍苍南卒坐食者南卒骄与子弟俱负甲则俯偻荷戈不能趋嘈然金鼓鸣气骇失所图固无一技良徒有七尺躯吾闻孙子敎弱女成武夫吾欲练汝辈使之虓虎如奈何天子诏苦禁蓄兵书军旅非素习壮士心踟蹰羣蛮屡骚动主将复左除有急何以报思之可惊吁春日行鸎啼花笑清明天黄金买酒斗十千良时恣意一酩酊醉倒扶起南堂眠湏臾更湥残酒醒明月当窻风气冷闲愁万绪从中来几欲长号泪如绠造王馆公第马上作濯濯春容在柳稍野梅相压吐香苞日边明晦云无定雨后寒暄气欲交抱蕊悬虫犹带茧衔枝飞鸟已营巢髙懐不爱三公府白水青山满近郊呈馆公磻溪莘野亦初闲去逐功名遂不还岂有太平辞将相却来髙卧对湖山冥心真出三千界注想长虚第一班踽踽朱门旧时客冒寒冲雨到郊关元子发龙图以程公咏三园诗见示亦成一篇名园有一已堪夸胜事三园属一家杖䇿可游缘近宅得春最乆为多花人居玉府真仙格地占钱塘最物华见説江湖堂更好烟波情兴浩无涯和常父平生苦厌家为累今日应如痛定人羣婢喧譁宁复有孤灯萧洒自相亲温㝷简䇿评三豕㸃缀文章学受辛谁谓丹枫㑹愁客湥秋清思满江濵题夏大初丈髙居入门已可爱庭戸覆清隂更有池台邃相连花木深山川供隐几风月伴抽簪七十须浑黒知公但养心西轩新作朱门向水开虽临行路少尘埃乆藏胜境因人发尽放青山入坐来树影转檐碁未散荷香飘枕梦初囘晩年事事皆疎懒頼得闲官养不才夏昼落花宁是秽啼鸟不为喧野水从侵道青山任塞门吏身闲似隐官舍静于村开卷何尝读风来只自翻种花口号幽居装景要多般带雨移花便得看禁奈乆长颜色好绕堦更使种鸡冠蜀葵萱草陈根在金鳯鸡冠着地栽併作暑天庭戸景湥丛时见一花开次韵王通叟春生湘浦即当还穷览云山得㨿鞍洒落文章终不俗从容谈笑尚能欢千金骏马将辞主一曲胡琴遂掩棺世事相因古如此谁知鲁国累邯郸夏日甘寝廻风动水叶细雨湿蛛丝心下无闲事人间有此时微凉纱半卷幽梦角徐吹此兴惟吾解儿曹莫使知晩兴骤雨行荷叶嘈嘈如语言髙斋正薄暮宴坐不知喧极静开心地新凉入髩根交游何用絶自罕到吾门寄康林北音融结本轻清欲学含煳想未能晩节絃歌应自笑终朝簿领更相仍九江土壤多卑湿三伏云氛正郁蒸宴坐知君无暑气风标自敌玉壶氷送呉全甫中舍倅无为海沂歌舞待王祥喜得淮南一道堂军号无为已闲暇地连秋浦更清凉进趋黾勉心应懒退食优游䇿最长我住庐山欲招隐为君先厺种松篁霁夜寂歴帘栊湥夜明睡廻清梦戍墻铃狂风送雨已何处淡月笼云犹未醒早有秋声随堕叶独将凉意伴流萤明朝凖拟南轩望洗出庐山万丈青禾熟百里西风禾黍香鸣泉落窦糓登场老牛粗了耕耘债啮草坡头卧夕阳深夜閴寂方深夜清凉别一天临风但独立爱月不成眠戍漏传声小庭柯转影圆露寒侵背侧移榻近堂前和朱君况卜居吾身当老此园中世路﨑岖几万重且饱稻粱随鴈鹜尽将云雨付蛟龙求闲有志终湏得招隐何人肻见从且为莆田朱处士比邻先种七株松睡起睡起西风掠髩轻萧然庭院晩寒生浮云便作飞鸿意细雨仍兼落叶声物不求余随处足事如能省即心清山林朝市皆相似何必﨑岖隐钓耕送郎祖仁奉礼碧落声华盖世髙哀乌才业亦时豪灵渊自出驹千里丹穴今看鳯一毛方略从容能处事精神洒落见挥毫东行想足资清兴江上秋风卷怒涛次韵孙享甫见寄进多龃龉退为安未省乗轩胜抱关半世青衫贫为禄新秋明镜老催颜纷纷江上风吹叶莫莫淮南雨暗山欲和佳篇寄相忆韵严词峭不容攀唐林夫累惠书字法絶精以诗补之每承劳问意何穷尤喜真行学颇工萧散正如君子性颉颃兼得古人风曾经廷诤毫端直自有家藏砚色红雅称玉堂词翰手枉留山邑簿书中至城南别祖仁未归约文之不至送客柳亭晩倚栏秋雨酣风烟满湖上景物似江南萧洒怜神品从容忆手谈老来心易折离绪已难堪对菊有懐郎祖仁庭下金龄菊花开已十分多情能惠我对景独思君秀色三秋好清香一室闻扁舟今夜雨何处宿江云寓兴薄寒初着裌衣裳日景中分不短长池馆虚明开水石园林揺落受风霜黄花满槛金龄秀白酒盈樽玉液香未老不湏云母粉且教絃筦奏清商知郡大博临宴公宇诗以为谢唐林夫在席眷㴱贤守已忘形肻屈旌旗到小亭坐有嘉賔仙骨秀门无俗客暮山青荐樽施遣供蔬甲秉烛相随看菊龄欲识主人书馆淡短檠灯火漆函经至城东作地形磅礴接匡庐旷野人烟乍有无栖亩稻粱方待获识家鸡犬各随唿农耕半岭如僧衲牧跨羸牛似画图官守投闲省坟栢满林霜露涕霑濡出郭二十里依山八九家茅冈风卷烧土井雨推沙冻蝶依残菊幽禽立卧槎路边桃李木犹发小春花西斋冬夕平生疎野得江湖歳暮西斋拥一炉雨滴空堦如自语风吹长木更相唿世间宠辱收碁局楼上光隂入酒壶近日睡时全少梦攀缘狂想自知无冬夕即席作烛滴红桃泪香蟠春蚓灰酒花随煖聚酥蕊带寒开自有清歌送惟愁画角催隔帘疑晓色雪压数枝梅小菴初成奉酬元师伐竹诛茅挂织蒲半规小榻一方炉不随健鹘摩空去且免穷猿失木唿自有琴书増道气别开世界在仙壶幽人欲到知何意若説真菴彼岂无口占东皇旌节下蓬壶一夕芳菲徧海隅红破露花将引蝶緑湥烟柳已藏乌异乡旅食频年乆故国风光此日殊常是登髙牵望眼醉吟今喜在江湖寄常父红莲緑水本优游清絶东南七寳州见説新书亦多事每闻㳂檄少归休少年共计驹千里末路堪嗟狢一丘正是江边桃李月鸡鸣度曲寄离忧春晩遣兴纷纷柳絮入帘飞正是酴醿花发时断送日长惟有睡留连春厺可无诗狂鞭迸笋偏当戸緑叶成隂巧覆墀百舌声中人寂寞翛然蓬髩任风吹上已饮于湖上城南春已老湖上雨初晴草作忘忧緑风为解愠清杨花轻欲下菱叶细方生酒影低云木歌声伴画鸎赏心残蕊在幽曲小舟横却笑兰亭㑹吟诗半不成寄题萧文照阁虚明敞髙阁清浅对方塘轩冕忘懐乆江湖寓兴长红蕖开细雨白鸟下残阳不挂人间事逍遥自一乡与张子明饮湖亭小艇冲湖过幽亭枕水虚风来荷气外人在木隂余湿印新酒长茭族贯鱼遥看鹤归处便是谪仙居初伏夜坐露坐已侵夜炎威犹未收何言百虫噪无故一星流苦渴湏浆解微凉以扇求颁氷是今日堆玉想神州送马朝请使广西海水扬波今合清秋风千里使华行言皆有道非徒发事若无心更不生谈笑从容懐远俗琴书萧洒寄髙情伫闻静胜诸蛮服何必楼舩十万兵八月十六日翫月团团氷镜吐清辉今夜何如昨夜时只恐月光无好恶自怜人意有盈亏风摩露洗非常洁地濶天髙是处宜百尺曹亭吾独有更教玉篴倚栏吹蘓子由寄题小菴诗用元韵和宦身粗应三钱府吏隐聊开一草菴拥砌幽篁从月映覆檐乔木与天参畏人自比藏头雉老世今同作蛹蚕岂独忘言兼闭息舌津晨漱不胜甘冬昼作霜隂收欲尽斑驳意初晴渐喜山将出只愁云更生鸟窥脯后屋鸡唱午间城灰拆红炉火微煎傍耳鸣冬晓城上犹吹角官㕔已罢更粗疎知我性懒惰亦人情入被严霜冷横窻半月明翻身更甘寝鸡唱第三声四日郡集于景德寺冷铎残香僧舍开斜风细雨坐中来使君岂是憎歌舞自出胡琴送酒杯马上口占涧㡳泉初动山头雪尚湥冻条桑破眼烧地草抽心摇落殊非昔芳菲想自今浮云多意思已解作春隂和经父寄张绩解纵枭鸱啄鳯皇天心似此亦难详但知斩马凭孤劒岂为推车避太行得者折腰犹下列失之垂翅合南翔不如长揖尘埃去同老逍遥物外乡半通官职万人才卷蓄经纶未得开鸾鳯託巢虽枳棘神仙定籍已蓬来但存漆室葵心在莫学荆山玉泪哀倚伏万端宁有定塞翁失马尚归来和经父登黄鹤楼复霭重沙望不穷坐收千里一樽中天边江汉波涛濶地下神仙窟宅通窻影偷来湓浦白檐光飞入沔城红豁然已尽登临兴云阁章亭漫在东选官图口号环合官图展观唿象子圆飞腾随八赤推折在双𤣥已贵翻投裔将薨却上天湏臾文换武俄顷后驰先错杂贤愚品偏颇造化权望移情欲脱患失胆俱悬愠色观三已豪心待九迁宁知即罢局荣辱两茫然次韵和常父发越州北堂相送出城西忍见临分独自归日暮荒村一囘首秋风吹涕各霑衣水通鑑曲行将尽山似稽隂认却非薄宦牵挛不得已此心何以报春晖题清斯堂河流与淮接于此一堂成水色已可爱主人心更清鱼潜晩日静柳落秋空明本自无尘土何湏歌濯缨送登州太守出城马上作匆匆送客出城闉霜意方髙日渐曛青嶂倚空先有雪黄沙匝地半和云旌旗明灭随车远鼓角悲凉隔水闻正是无憀一囘首两行白马映红裙适值刘从道供奉往信阳镇用前韵送之君马匆匆赴信阳虽云同郡似它方村沙卷尽黄昏日海水吹成半夜霜别恨不湏青草色归期当及小桃香闲官冷局遥相望两觉迢迢歳月长梦钖同游贺园题诗云谁知清淡者冬月亦登临寒景峥嵘歳已湥谁知清淡亦登临雨吹废馆苔添晕霜落空城树减隂向晓旋留题叶句隔年先有探花心相期红药浓开日一醉东风费万金新作书室梦钖示诗羡其清坐新辟西垣小室城开编静得古人情峥嵘老栢寒尤健窈窕幽窻雪更明我愧滥巾居此地君能倾盖似平生篇诗何必湥相羡渌水芙蓉岂不清次韵和常父卧龙当日醉吟身冷落天涯一旅人早夕思亲增怅望啸歌懐古更愁辛角吹海上千山月草入江南万里春欲去尚留心未决梦魂长在越溪濵寄常父缭绕龙山半府隂春来漂泊阻登临蓬莱阁下花多少清旷亭前水浅湥暮霭漫天迷望目东风絶海送归心新诗亦有思家意应记当年共醉吟登贺园高亭东武名园数贺家更于高处望春华湥红浅白知多少直到南山尽是花昼眠呈梦钖百忙之际一闲身更有高眠可诧君春入四支浓似酒风吹孤梦乱如云诸生弦诵何妨静满席图书不废勤向晩欠伸徐出戸落花帘外自纷纷兄长寄五诗依韵和寄诗各有所懐忆昔西㝷山下园芙蓉香里醉頽然幽篁迸笋无余地老木交隂不计年彻幕旋迎秦望雨汎杯旁引鑑湖泉旧游寂寞今谁到应有秋苔长绿钱昔同访客到山隂马上相随不废吟平视溪流绿烟远囘看府宅白云湥纷纷落麈陪高㑹艳艳浮蛆劝满斟賔主如今各分散诗成长咏作呉音蓬莱彼此一闲身把酒临风送晩春城邑万家供气象湖山千里助精神湥林鸟语留连客野迳花香着莫人今日天涯共怊怅归心夜夜转车轮忆昔幽㝷到井仪繁花落尽绿隂时云迷歩武多相失风入襟懐只自知金斗倒垂交劝饮玉蟾分面各题诗淋浪醉墨留西壁好事于今刻作碑昔㝷小饮到王家早出归时逼晩衙胜奕高亭弄纹局撷芳湥径採新茶竹边云过隂相得莲外风来气益嘉夜坐西堂有余兴解酲更进一银瓜六月五日洒汗通宵已废眠起来犹觉眼生烟黄埃滚滚人行地赤气腾腾日出天纨扇急挥风亦热银缾空挂井无泉狂心于此思霜雪安得师文扣羽弦西行缭绕西行入乱山白云湥处据征鞍荞花着雨相争秀枣颊迎阳一半丹鞅掌未能逃物役干坤何处託身安莒台东响情无限那更秋风作暮寒荆林馆古木森然满驿庭繁隂凌乱月分明千枝万叶谁拘管搅作秋风一片声次韵和张道济长老立秋后作万里悄然若有霜南山秋色两苍苍已经晩雨驱除热更得西风断送凉瀚海人空云弄白呉江波濶叶吹黄知君昨夜书帷梦半在亲庭半在乡饮梦钖官舍出文君西子小小画真西子蘓小卓文君画笔相传窈窕真虽有金珠并粉黛恨无笑语与精神一樽羙酒留连客千载香魂着莫人醉眼怳然迷不觉自惭心地尚埃尘走笔种竹禁当雪栽花凖拟春诗书最闲局寝食自由身淛外音题数齐州问讯频邮筒烦郡县此外不干人触目方多事栖身独此堂窗迎先得日檐送晓留霜散漫皆书帙逍遥或道装墻东虽可隐林下未能忘折柳亭杨柳已藏鸦高亭望物华平时常送客此日自离家别酒杯何满征途日欲斜醉行三十里春思满鸎花里伏驿去家一日已思家浩渺归期未有涯满眼春风最多恨无言似笑小桃花和常父见寄济南风物称闲官兄弟偕游意益欢幽圃水声从地涌画桥山色逼人寒别来梦想犹相接它处尘埃不足观寂寞东斋又经夏落花新叶共谁看银河咏江湖有客卧孤城每见银河眼亦明万里长风吹不断一番微雨洗尤清星辰白石参差乱云气飞粱倐忽生织女东西波浪隔夜寒天濶不胜情学舍簿领如棼处处忙日华偏向此中长吟余林表孤云改梦觉牕间小雨凉珮玉上趋承斗极棹歌湥入钓沧浪何如潇洒诗书局不在山林不庙堂风雨有秋色率然成小诗呈道济长官学馆人归静若山乆隂海湿上衣冠酣酣雨意牵愁远飒飒秋声吹梦寒竹笋解包堆屋角蓼花抽穗出墻端此时最忆呉江上千顷烟波一钓竿游田氏池亭磅礴青山入望长古城东下见囘塘云隂更杂梧桐影野气仍连菡蓞香乆处尘埃思浣濯忽逢虚旷自清凉主人华髪能谈笑犹抚归鞍恨夕阳熙宁口号日坐明堂讲太平时闻湥诏下青冥数重遣使询新㳒四面兴师剪不庭万户康宁五糓丰江淮相接至山东湏知钖福由京邑天子新成太一宫秪因零落乆纷纷砥砺廉隅自圣君能使普天无贿赂此风旷古未尝闻近闻寇盗理戈殳此日输金入太罏百鍊刚刀斫西夏万钧强弩射匃奴百姓命悬三尺㳒千秋谁恤两端情近闻崇尚刑名学陛下之心乃好生新霜皎皎寒月白清晨霜满林萌芽至今日肃杀尔何心入水成氷晕迷天作雪隂自兹开火阁却坐小牕湥十月旦懐梦钖厺歳开炉郡中起芙蓉幕下醉相邀今年两事俱萧索白日孤城转寂寥缘饰新茶烹下鳯咨嗟名画展苍鵰长篇蒿出依然在千里思君不可招寄板桥卞进之主簿以才牵挽自由身歳暮无家寄海濵扰扰满前人一把纷纷趋事抱千钧风掀驼岛波声壮云倚蓬山雪意新囘首高城已揺落菊花羞逼小阳春寄萧虚中平川掺袂屡星霜楚尾畿东各一乡安得便风传讯问只应明月共辉光茅斋夜出犹能记古观秋吟最不忘近日诗成无和者思君才俊似青杨有感时梦钖㝷医而思求免官厺歳城门坐彻晩前年火阁饭连宵当时已是嫌羁束今日那堪转寂寥绿水红莲非旧客清风明月想同寮不知比我离高密谁向长亭抝柳条陈宗圣县丞往登州问有所干以此託之北望登州马匹驰驼裘孤扇任风吹才闻使者方相委事属公家不敢辞聚落萧条宿山县波涛浩荡瞰天池烦君一上蓬莱阁归説扶桑日出时郡集旋彻银杯泛海螺故人相遇乐如何东西合作双双舞工拙分为一一歌吹角共惊冬晷短添炉更觉晩寒多不湏苦鍊登州语大抵东音唯与阿寓目倐此年华晩萧然学馆幽常闲心却闷极静景多愁叶走堂阶响云依殿吻浮黄茅日西下戏犬在城头题老杜集七月鸱鸮乃至此语言闳大复瑰竒直侔造物并包体不作诸家细碎诗吏部徒能叹光燄翰林何敢望藩篱读罢还看有余味令人心服是吾师集于昌龄之舍一醉昏昏万不知黄昏促席夜深归明朝唯见家人説昨夜归时雪满衣寄内试説途中景方知别后心行人日暮少风雪乱山湥郭公枉渚潮初落平冈日又西芦丛湥处泊惟有郭公啼芙蓉堂芙蓉堂下花如锦记得当年此泊舟今日重来皆蔓草水红无数强排秋弄水亭弄水垂吾手圆波触石堤夜湥翻斗极秋霁把虹霓鸟泛闲相得烟生望稍迷问源思杖䇿人指白云西赵屯寺﨑岖自牛径萧洒得僧房壊壁题名满幽轩背日凉涧花时委地隣竹稍过墻归路风犹𦂳垂杨作意狂至旴𣅿作邮亭系马日西斜却向旴𣅿望白沙春色淡中惟有柳晓风狂过已无花古人出处真难一语道穷通未可涯白水黄粱不湏具唿奴挈榼取流霞发青阳驿悠悠驱马汴河湾几处邮亭略解鞍春尽榆钱堆狭路晓隂花雨作轻寒山川相背图中画日月双移板上丸行役渐多身渐老诗题聊寄旅程难入亳州界嬴粮幞被望都门路出符离日未曛清汴横飞天上浪方塘稳鎻镜中云淮南风物多相似江上音书乆不闻寄语此山姑待我莫因西去勒移文榆钱镂雪裁绡箇箇圆日斜风定稳如穿凭谁细与东君説买住青春费几钱废庙灵宇何年置荒台渐欲平丹青多冺灭苔藓太分明栋宇非难复威灵想不行长林相蔽翳惟有暮鸦鸣雍丘驿作京尘漠漠稍侵衣秣马雍丘日未西驿舍萧然无与语远墻闲觅故人题蹇叔以登亭有感示予因以答之何处登临可极观危轩隐在碧云端千年古树少春态一片江天带暮寒人似神仙君自好心如鐡石我难干花红柳绿休多语且把诗书子细看清夜夜乆景逾清行吟到小亭梨花带明月银汉淡疎星渡水渔歌远廵山鬼火青此时尘虑息豁若醉初醒偶书经歳留南戍频时思故邦青山又薄暮斜日满西牕遣愤诗千首迷愁酒百缸何缘幸免去归棹破长江哦亭㸃隂花芽拨草根湥春终日在东园烟筠冉冉隂相乱燕雀啾啾语自繁倚伏万端宁有定是非一致亦何言谁能伴我哦亭上烂漫同斟浊酒樽宋诗钞卷十六宋诗钞卷十七钦定四库全书宋诗钞卷十七内阁中书舍人呉之振编韩维南阳集钞韩维字持国开封雍丘人父亿参知政事维受䕃入官父没闭门不仕欧阳修荐为检讨知太常礼院出判泾州英宗免䘮除同修起居注侍迩英进知制诰知通进银台引神宗初除龙图阁直学士充羣牧使出知襄州许州入为学士承㫖㑹其兄绛入相出知河阳知许州提举嵩山崇福宫召兼侍读加大学士拜门下侍郎出知汝州以太子少傅致仕转少师绍圣中坐元祐党安置均州元符元年卒年八十二徽宗初追复旧官维同时唱和者为圣俞永叔其深远不及圣俞温润不及永叔然古淡疎畅故足为两家之鼓吹也酴醿絶句在集中不足数而世盛称之古今岂有定论哉讲武池和师厚沧池拟溟渤莽漾豁厚地日吾神祖为气象固宜尔六合昔未一敎战出精鋭至尊降黄屋惨淡乗金气凌波飞百艘撇烈苦鹘翅扬旌万旅譟伐鼓九渊沸其行速天旋其止甚隂闭信乎王者师足以服暌异迩来承平乆地与兵革废秋风长蒲苇烂漫失洲沚惟见金明上结搆销绣绮春游驻天跸万国奉燕喜铿鍧鼓钟响杂沓羽旄羙岂惟与民乐施及鱼鸟细宏哉艰难业愉怢逮万世答蘓子羙见寄暮春游京洛适与夫子遘衣焦未及展挈酒且相就佳林延凉飈广厦䕃清昼浩然尘虑醒坐看天骨秀殷勤述平昔感叹道艰疚谈辞足端倪懐抱去䝉覆志愿始云获暌擕遽然又君舟旣南驰我马亦东走还谯寡俦侣孤学日以陋髙风邈难亲离抱曷其救得君别后诗满纸字腾骤汪洋莫知极精密不可耨峻严山岳停奔放江海漏伏读书夜并文义仅通透有如享太牢继以金石侑惟君抱雄才文字乃兼副要当被金甲独立诸将右指挥神武师为国缚狂冦献俘天子庭功以钟鼎镂勉哉俟其时此论讲已旧送赵员外之官宪州仲扶岷峨秀弱歳儒其冠读书覰前古饱见万事端行已去畦町为文鄙彫剜应举二十载不免瓢与箪西游秦函国崆峒上巉岏却视关塞广有如掌中丸攻守势所利浩然入窥观是歳羌事作贼兵犯鄜丹君懐济时略忠愤激肺肝上书伏两观音辞若琅玕臣䇿傥见用坐令朔气殚天子壮其语且使位以官黄绶繋腰下行行不遑安炎天风尘多远道车马单饯觞不亲酌曷致朋友懽今兹塞垣将所在麾旄櫕孰能谋而毅孰能正以寛孰用赏不信孰为刑不残谅非专逹任易以竒画干庻几成大功展子凌霄翰顾我顽钝者託契歳屡寒赠言非所工当否聊一看答王詹叔见寄詹叔好古者卓立自旣冠有如骐骥儿一纵不可绊近闻治周易颠倒爻象彖此书号精微义与天地贯吾知子之道不止今所叹新诗溢巾幅见寄警庸懦喷薄百丈泉峭絶万仞岸感激气为振把诵手屡盥隂风吹寒城歳暮云物换丈夫及壮时功烈当照烂无为但默默饱食大躯干为报乏琼玖君其取章断立春观杖牛清霜凉初曙髙门肃无譁行树迎初日微风转髙牙兹辰亦何辰见此气候嘉有司谨春事象牛告田家微和被广陌缨弁扬蕤葩伐鼓衆乐兴剡剡綵杖加盛仪适云已观者何纷拏因思古圣人时儆在不差礼实乆已废所重存其华吾非鲁观賔胡为亦咨嗟鲁恭太师庙善政邈无迹其流在民心君看鲁太师庙食犹至今岂如文俗士朱墨坐浮沉趋营止目前不顾患害深去汉余千载此弊竟相㝷我行道祠下感激为悲吟不见田雉驯啼鵶空满林晩歩爱此霁景佳舍舟歩髙岸夕阳照渡口急急水纹乱霜鵶田间鸣沙鸟波上散登临岂非羙当轸别后叹舟中夜坐晴霜落波㡳斗柄挿堤外扁舟灯火明樽酒夜相对临欢意暂遣念离心已痗篙师喜氷拆理檝事晨迈别后作朔风吹惊鸿行列失后先苍苍雪压船齿齿氷着岸离马声正悲别脸泪犹泫却望擕手处危樯映林见送王氏兄弟抱疾伏田里晨昏结烦忧如彼衣上垢歳乆不可漱忽闻车马音来过吾庐幽相见一长恸悲风为迟留张灯具餐饭梯泗稍复收南堂夜相对油然破离愁虽无盈樽酒清论代献酬髙篇璨成诵输冩殊不休娑娑双鳯凰舞光彩浮忽然变瑰怪风霆拔金虬倾听魄已悸何暇测其由君家门阀大先世勤令猷晋公典册文太尉廊庙谋子孙今多才信矣隂德流还辕欲何语赠子诗聿脩读杜子羙诗寒灯熠熠宵漏长颠倒图史形劳伤取观杜诗尽累纸坐觉神气来洋洋髙言大义经比重往往变化安能常壮哉起我不暇寐满座叹息喧中堂唐之诗人以百数罗列衆制何煌煌太阳垂光烛万物星宿安得舒其芒读之踊跃精胆张径欲追蹑忘愚狂徘徊揽笔不得下元气混浩神无方览梅圣俞诗编夙昔诵佳句跂予慕髙风何意忧艰余邂逅此相逢君初应府辟捧檄来自东引车穷檐下眷然顾微躬姿表穆以秀纯德信内充乃知文章作中与性情通煌煌新诗章垂光照昏䝉启椟挹荆璞引筵撞景钟髙篇屡云阕远思殊未终譬如巧琴师哀弹发丝桐中有中淡意要以心志穷顾惟昧者听莫辨徴与宫安得牙旷手提耳发其聪西墅城居不为惬言适西陂冈雀噪野堂静鸡鸣春日长书棚落幽蠧佛幔掩余香释子庐巖至清谈殊未央对雨思苏子羙五月隂盛暑不效飞云日夕起嵩少囘风飒飒吹暮寒翠竹黄蕉雨声閙北轩孤坐黙有念人生㑹合那可料昔与子羙比里闾是月秋近足霖潦吾徒无事数相过日䇿疲马度深淖升君之堂伏君几果饵罗列亦稍稍开樽得酒味已酢辅以谐谑聊可釂长歌激烈或孤起大论纷纭时一譟飒然夜气变凄栗连披短褐曳颠倒且欣主人同气类安问邻家厌唿笑而今相望各千里跼促有如鱼在罩人生此乐不易得世事荣辱何足校行当结侣候春水一访洞庭湖上棹和三哥入山巢由没已乆风迹旷不嗣长啸箕颍间悲风肃然至传闻龙山下茅屋架三四中有隐者栖读书乐仁义饱观人事变深钩易象秘耕田给衣食乡里霑赈遗呦呦山鹿羣摩抚驯不畏乃知至仁心足以通异类声名自驰撃我心晏无累寤寐想斯人安得同所致从道损舅乞移山药弱歳抱衰病好读神农经杂然衆药品觕识性与形商余巖谷间厥产芝术菁山家乗冬採气烈味亦并常思负笼往斸此地气灵近闻山旁县移本来公庭石泉尚含润溪风有余清想象春丛敷烨烨扬华英骈罗良可佳疲苶宜见矜安得畦畹余种食羽翼生答崔象之见谢之作隂风吹沙走长衢方驾往过君之庐主人好事乐闲尚揖我谓我非俗儒欣然开馆扫尘榻语论清简发不虚投冠释带聊自放安用俗礼空囚拘分朋四座鬭巧奕聊以胜负为欢娯唿儿稍稍出珍玩瘿噐礧砢承枯株持竿拂壁似有重最后乃挂双海图云昔武皇恃威壮驱石塞海怪可吁鞭笞鬼神各就事簸弄旗帜翻以舒鱼龙惊逃波浪恶左右出没扬牙须但怜物类颇幽怪画手安辨曹与呉北轩却下歩小径竹深桂浄何萦纡我来方冬气凛冽已爱翠色侵衣裾即看春风撼芽甲定见红紫相欹扶乗闲取醉更何适主人勿遽嫌喧唿送孔先生还山先生乐道者于世淡无欲髙风自絶人正行不违俗朅来城阙游不受尘事触日乆望林壑驾言反幽筑家临滍水阳路转春山曲东风吹百花红紫满巖谷蚕桑事未起农里得徴逐社酒浊易求山蔬晴可斸幽㝷月吐岭髙卧日照屋应念尘中人胡为自羁跼送谢师直归马上作送客西郭门适与佳赏遇杂花被原野南尽远目注朴朴乱朱纷蒙蒙疑白雾林下风正柔繁香不飞去日长人意闲归骑欵不遽陶然行且歌良惬静者素却念陌上人春愁纷似絮新植西轩谁谓我圃隘栽揷向盈亩凿轩西临兑规地北占酉阳条散繁柔怒甲擎故朽封培童仆劳窥看孩稚走虽非观游盛要是吾庐有壤疏人力薄开发定迟后所頼春风意与物无薄厚居闲日萧散对此自成偶问吾何所为卦象观六九问谁之与处达者二三友为生昧机利于事寡营取但愿花常好酌我樽中酒锄废园上天浩无私衆草同一荣青青十歩间薫臭相杂并卉药数不多十百其品名蔓者善縁附结隂在髙甍脩竹虽自立已复困纒萦其余丛兴株芜没不自呈隂虫穴其下日夜百种鸣纷然乱耳眼我意初不平朝锄忽以静暮雨且复生自念疲病者莫与地力争盛衰固物理安用劳我形孔先生以僊长老山水略録见约同游作诗答之羣峰罗立青巉巉中有佛庙名香严飞泉汹涌出峰后四时激射喧苍巖跳珠喷雪几百丈下注坎险钟为三援萝頫瞰石㡳浄明镜光溢青瑶函淙流四走渠与窦左右吞啮何其馋縁源散讨不知极但见洞穴争嵚嵌攀藤直上出云背巖戸闭䆳疑神缄仰窥隂洞看悬乳白龙垂须正䰐鬖或凝如葢覆宛宛或散如指长掺掺有台髙下且十数如以势位相临监平舖老藓柔可坐谁借緑罽遗不拈北山之石何𤨏碎形制一一如镌鑱叩之清越诸谷应不意此地闻韶咸已霜桂树垂冻壁未腊梅蘂辉晴岚浮屠曰僊好事者奄有胜迹穷搜探书之远寄龙山下云此仅止存都凡先生以本来示我谓我所好同甘咸相期歴览在他歳事髙意笃非予堪人生萧散不易得常苦世累为羁衔吾徒幸当治平日况又无事于牵贪便湏巾车不可后愿以几杖从君南西园西园日修整竹树相缀属春华虽未敷气象郁函蓄密雨昏远林轻寒旁脩竹于此隐几坐物我同一目弟妹四五人时来问幽独我云忧与乐在志所追逐无厌万钟慊有道一箪足置是不须议春醪满罇渌治圃乆雨地气泄百草日以滋勃然翳我圃积茀不可治遂令萧艾质唐突兰蕙姿鸿鹄不肻下跳蛙恃而嬉长林困纒绕萝蔓郁四垂青云避䝉密白日为蔽亏乆与人迹絶隂有物怪窥渉秋月旣仲薙人事芟夷援斧一挥拂榛芜为之披俯怜蚁穴乱坐听虫响移濯濯行树色㳙㳙佳菊枝凉风自西来衆叶光参差墻堵豁已去南亭见华榱却下走直道无复蛇虺疑维此峙嘉堋饮射之所施长歌失前秽放懐得新怡如昔汉初定礼法壊不支叔孙刬秦弊树茅蕝其仪皇皇天子庭一旦罗尊卑表位肃以整衣冠纷陆离圃也不足道㧞邪亦由斯作诗试永歌愤涕下交颐游城南双塔院轲峨郭南门台殿压长路青林四面合飞鸟不得度房掩僧独禅庭喧鵶正哺髙萝走苍栢丹花下垂布中园饶佳果结子满朝露乆从城邑居乐与清境遇坐听百禽响日晏不忍去微雨西北来飒爽动林莽归鞅一囘首孤刹屹当午终期濯凉风杖䇿纵髙歩同陈太丞游龙兴寺经藏院空堂洒寒水碧楸凉漠漠髙眠得珍簟委弃巾与屩薫风穆然来殿角鸣金铎清香有时闻幽鸟无声落论诗爱平淡语道造冲寞非吾方外友谁当共兹乐和晏相公湖上遇雨公堂日多暇薄暮游清池孤云从西来若与飞葢期急雨乱荷芰红緑左右披沙禽帯湿起簇簇守前坻烟树晦空曲蝉声寂无遗残炎一洗濯霁景开林西禽飞还清波蝉噪复故枝晩槿扬朱华秋草含碧滋篙舟出堤去微风满平猗卷幔极怅望正见隗与箕举酒无尘情慨然起遐思永懐古先训黙蹈通介宜乃知贤哲心所得非游嬉答曼叔见寄日君同里闾杖履数相过靡为不吾咨有倡必君和春风南陌游炎月北窗卧贪从德义乐不觉歳月破而君宦游者动足落羁锁襄城虽近邑去局有重坐子来诚独难我往义当果时天雨方霁緑树垂䇿马望城郭青山映烟火解衣尘虑清垂箔月华堕怜君九品贱志尚勇不挫乃云曹事简经史日自课出诗且百篇语法就平妥相别不满歳羙誉亦已播顾慙糠粃姿几不见扬簸投章匪云报亦用警庸愞答象之谢惠黄精之什仙经着灵药兹品上不刋服之歳月乆衰羸反童颜巖居有幽子乗时斸苍山溪泉濯之洁秋阳暴而干九蒸逹晨夜候火不敢安持之落城市谁复着眼看富贵异所嗜口腹穷甘酸贫贱固不暇锥刀乃其干坐使至灵物委弃同草菅惟君冲旷士敦然守髙闲食之易为力天和中自完故以此为馈其容几一箪报我三百言浩浩驰波澜何以谕珍重如获不死丹方当烦燠时把玩毛骨寒它年灵气成与子骖双鸾奉和象之夜饮之什淫隂泄为雨十日㵼不停蓬蒿长四壁浊潦流纵横嗷嗷鹤羣游合合蛙乱鸣端居积幽抱沈郁乆未平是时甫几望月魄向已盈浮云失四顾孤轮午亭亭微风濯炎热衣巾凛余清起我不暇懒超遥歩前庭烦忧忽以去旷如出幽囹顾谓汝妻子速具煎炮烹同里四五人予期得邀迎随时具䔫菓饤饾甘与青虽无水陆珍亦足侑盃觥所期在乗兴岂问多品名诸君于我厚匪貎实以情从容谈笑间荡不见府城肴来必虚反觞至无留行岂惟清言胜或以善谑并髙风揖巢许旷论齐殇彭不知轩冕贵直以道义荣置身岂非德抚事临若惊上天作隂沴降水灾吾氓茫茫野郊外浩若翻沧溟垣庐随波尽稼穑安有成所闻此害广郡国多所更吾君急病民定见寛税征囷廪无葢藏何以活鳏我曽不是恤方以口腹营念始昔从学潜心于六经颇知圣人道要在及苍生胡为取自足而不推其嬴顽然度歳月如鼃守坳泓中而复自思此其义所宁圣朝盛搜拔列位罗羣英晨兴朝国门冠葢多于星呈材必䕫稷抗议皆颠闳双凫与乗鴈未足关重轻奈何不知量欲以愚自呈退之亦有云其犹进狶苓不如且饮酒兹事未易平同曼叔游髙阳山乆闻髙阳胜近在汝州侧跂予三年望我愿今卒获烟云函两山台殿开半壁解鞍髙林下仰视怯登陟苍松盘老枝矫矫入檐隙微风韵其上落耳寒恻恻枇杷两髙树中国所未识叶间青实骈大与蜀土敌我来暮春后花草已狼籍不见踯躅红西巖向人碧出门歩榛荟微迳不可索援萝下幽涧剥藓题苍石鸟啼无定音虎鬬有遗迹石台平挺挺野竹瘦歴歴主人尉下邑奔走因符檄喜我萧散人幽竒共搜剔息隂时一憇贪胜还自力归时山气泠草露湿游屐举手谢峰峦髙秋复来觌同曼叔游菩提寺髙城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聨骑游淡薄对僧语秋风日夕好胜事从此数游汉髙帝祠平桥架荒堑东上大冈尾冈头古木合有庙䕃其㡳摄衣陞殿墀龙颜俨当几蝙飞画帐喧䑕啮珠旒坠不知谁来祀狼籍樽与簋残碑压鳌背上有太和字去此数百载文剥失所次伊人昔经构视汉犹视彼徘徊懐古意日暮悲风里朝发灵树寄曼叔师厚朝发云树东旷野隂气积驱马入草间左右号鹤鹢重云黕𤣥幕孤月隐白璧欹危渉涂淖转侧縁沟脉凉风满川陆眺览多所适却想㑹合乐转首已成昔诸君豪俊士经训饱搜擿上下古与今抗论坚莫敌顾我处其间倾听但跼蹐校士岂所当直以气类得譬如礼天坛圭璧奠且植陶匏以其质并列不为惑论心见表襮吐口出白黒朝案毎共饮夜牀仍抵跖嘲谐间一发清笑髙哑哑自谓得如此至死无厌斁敢于百里间而惮辔与䇿因诗谢所思酬篇无我黙滍城骎骎二三骑南并横山去山穷远川出始见滍阳树荒城萝茑合表里无寸土但闻鸟啼声不见鸟啼处唿儿开棘扉扫榻坐茅庑清泉给盥濯凉风生仰俯浊醪稍似佳山菓来近圃始酌薫然和中饮淡无虑案头伏羲经编絶几见补先生发其微大义谈四五纷攘自诸家简易独太古形骸非我有冠带尚谁取道存固匪外两致黙与语是时季春望山月夕已吐清光出深竹叶上露如雨寒侵毛骨生思有烟霞举却念人世间纷纷何足数晩过象之葆光亭歩月浮沉闾里间放志谢维絷行贪月色静归犯霜华湿寒鼓出城重飞星过楼急却想竹庭下主人犹独立晓出郊过方秀才舍饮浮云散朝隂初日动晴煦行随风叶远去傍田家路人闲无遽色马缓有安歩遥识主人舍青帘出霜树送宁极还山晨氷结车辙朔野风正厉君行良亦勤正与苦寒值超然出门去曾不顾我议譬如云飞鸿势不受维絷开笼恣其往万里在展翅场功十月毕田家足幽事儿童樵牧归荆扉寂已闭燃薪烛茅屋并坐姪与弟自爱村醪熟或以山鹿馈冻蔬斸青黄寒药煮根柢从容温饱间万事一无累嗟予不得往注目云接地答曼叔见谢颍桥相过之什颍川今古贤豪多后生继者为谁何吾交曼叔少挺出力自树立非由它潜心直欲到圣处论议不避况与轲读书下笔知所趣崇树兰茝遗蒿莪轩昻头角事高大肻与世俗同其波一从得官坐山县有如鸷鸟着网罗朝符暮檄困奔走尚畏官长来诛诃时时矫首尘埃下窥覩风月偷吟哦我怜轶才就羇绊歳一往视无蹉跎扁舟远放汝水岸浊酒暮醉高阳阿前时捧牒来颍上谨视歛籴讥姦讹官曹寂寞古寺冷况值朔雪飞傞傞驰书里中二三友固要以义当予过星言整驾夕已至霜桥晩度氷峩峩燃薪暖我烦饮我斟酌脯酱调盐鹾倾壶举觞纷左右客饱而笑君颜危然正论中法义豆笾罗列陈象牺嘲排乗醉忽以发駃如凿水放九河哀絃孤引四坐寂继以箫笛相谐和先生乆与人迹絶心如止水形枯柯忽惊此乐非外奖不觉抚手促而歌归衔络马屡见夺欲去未忍还婆娑空堂想见别后意一灯夜守陈编哦兴来落纸成大句势欲李杜相凌摩缄题见寄邀以和大江汹涌难为沱短篇涩讷非所报为我挥笔芟烦苛南溪长林拂云根一迳絶城腹荆扉带翠樾斗下地愈束清溪自南来势抵北崖曲清平水流漫东去入脩竹境幽百物遂鱼鸟得所欲况依仁者居不与钩弹触有如佳賔至相与娯听瞩鸟飞鸣我傍鱼泳出深渌薄暮登前冈四顾山在目雨滋春稼繁风动野花馥逹人乐天性不待外物足遂令兹地胜乆不事营筑顾我指崖下秋当结茆屋渠波环古台辇石坐幽澳霜前复来观兔肥山酒熟陪宁极囘马上作我有龙阳约垂驾輙复停念与髙士期不宜后其行春风三月尾涧谷花草明㝷花踏幽草南出山脚青婆娑一古树是曰先生庭馆我茅檐下山瓢日夕倾摘林饤朱实掘竹羞紫萌朝听谷禽响夜对山月清髙论简以正疎懐淡无营徒知服深远难用一善名维也少顽钝几为世网婴一亲德义游颇见外物轻门墙傥可依他时来执经答公懿以屡游薛园见诒抱痾积闲纵世味颇能淡惟于山水娯自谓老不厌况兹伊洛间乆畜游赏念幽扉深隐竹小彴度平堑解鞍庇清隂拂席见残艳长溪自南流小阁忽东瞰游人坐兀兀鸣鸟来泛泛蟹潜石穴幽鱼泳柳根暗川童或羣嬉林女有孤觇醉觞岂留行吟笔靡停占临欢兴何长遵事迹犹暂伊予志巖壑偶官禄石甔要湏三径足归迹便可歛买林接婆娑凿涧分潋滟田庐常闭门野艇时放缆聊书平生懐特为异时验寳应寺林峦若无路钟磬时出谷凿石排僧龛研金画佛屋日没上方夕明灯满云木利渉塔院许公读书地尘像一来拂门掩僧不归檐低鷰飞出高人不可见石塔镇寒骨卢溪伊人没已乆溪熘亦如线淳气揖老僧清隂坐春院始悟入山深幽林鸟声变西溪我从南岭来引辔下云木不知溪流处但见翠满谷凉叶覆山泉脩篁翳茆屋答原甫试墨见诒金壶道人丸㳒墨持卖都城人莫识君先得之冩大句光与目彩相吞蚀句精墨妙气怒豪意欲斩鲸连巨鳌鲸鳌天地两微物何足辱吾钩与刀丈夫卷舒固有道愿君少安无草草都城不独墨好酒亦好安得不饮自枯藁和原甫去年对雪思梅今年对梅思雪中州寒焕与南异常恨梅花开不早今年朔雪冬不飞腊月繁英似南好君怜芳物感时节愁见高风冻云扫苦嗟十九不称意徒自令人颜色老雪迟梅早非我力㑹使金樽日倾倒奉同原甫槐隂行天门观阙双凌霞下有驰道开平沙髙槐左右覆朱梐緑隂翠气相䝉遮朝囘亘云下寳骑游散掣电奔香车我慙太学官况冷旦暮出此驱疲騧清风吹凉南就局炎日转景东还家昏然百事不知省空复春叶零秋华和冲卿晩秋过金明池闻君西郊行正值秋风晩清霜卷枯荷碧玉莹池面浮空结脩梁涌波抗华殿雪烟渺浄色览望一萧散缅思暮春际都人盛嬉燕连帷错绣绮方车鹜金钿填填鼓钟响耳目厌譁眩乃令尘嚣辞而有清旷恋逹人冥至理喧寂无异观偶然乗化往何适非汗漫吾知御冦游所乐在观变和永叔小饮懐同州江十学士翰林文章伯好古名一世家无金璧储所寳书与噐北堂冬日明有朋聨骑至新樽布几案二鼎屹先置大鼎葛所铭小鼎泽而粹坐恐至神物光怪发非次羣贤刻金石墨本来四纷穰罗卷轴指擿辨分𨽻其中石賛藏家法非一二精庄与飘逸两自有余意兴来辄长歌欢至遂沉醉颜饥足箪瓢韩饮尚文字乃知内可乐不必钟鼓贵温温江冯翊兹理乆所诣赋诗多雅言嗜酒见淳气歳晏不在席使我长叹喟奉同原甫赋澄心堂纸江南国土未破前澄心名纸世已传高堂乆倾不复见谁谓此物犹依然当时万杵捣云叶铺出几案滑且坚剡溪藤骨不足数蜀江玉屑谁复怜君臣嬉燕盛文采骈章俪曲鬭巧儇一朝零落随散地中原箧笥生光鲜君安得此尚百幅题以大句先羣贤羣贤落笔富精丽琼琚寳玦相钩聨嗟予材力岂当敌虽欲强赋何能妍独耽玩物古所戒崇尚浮藻政岂先江南可哀纸可惜后有观者存吾篇同胜之明叔游东郊仲冬景气佳旷然思远渉晨遵大堤去寒日在马鬛浮屠红尘外楼殿焕层叠地遐景幽闲瑶碧秀林叶清香时出箔余经尚委笈跻阁眺远陂浮阳来晔晔花枝亦已柔行见春露浥乆眈田野乐况与贤俊接逍遥永日暇尘事不过睫昔人重时晷所志树勲业慨予胡不然空陋无所挟诗情朝生肠酒气暮醺颊陶陶大化内得此自为惬诸君能我从游履方屡蹑次韵和平甫同介甫当世过饮见招炎风得秋亦已凉喜抱尘䇿罗南窗䇿中古人不可见独咏君子予心降高文大论日倾吐响快有类钟应撞却嗟吾侪多暇日俚谣暴谑何其哤驱车正得我所念起具肴䔩陈柸缸自怜愚戅接豪迈弊履乃与华冕双圣经王道有本末挹醇粹挥其尨湏臾上下今与古武库千矛鏦疑懐滞义一开豁有如暗室来明缸冯侯抗议亦殊健短钩长相撑㧿介卿后至语闲暇偃载戈甲韬旌幢弱弓枉矢尚何用乆已束手甘避逢是时君有山阳役扁舟已具河之矼朝吟淮山翠扑扑夜梦楚水鸣淙淙轩然欲去坐所惜文字雅正姿信悾行年三十不得饱况有荐道登朝邦遂令奔放不自敛欲旅渔钩终湖江朝廷搜贤无远近北尽塞漠南岭泷如君才大齿且壮安可推亮而居庞功名得时看树立岂若都尉眉空庬和呉九王二十八雪诗方冬气潜温得晩隂始重狂随风力翻怒若云面涌中微玉霏屑后盛毛纷氄寒光动城阙甘滋入田垄鹏鶱海水飞骥愤盐车覂萦楼巧作层覆道高成甬羣方破昏雾万物被光宠涂歌涵太和送贺仰高拱判官坐丞华赋诗掩垂陇貂裘拥宵谈金盃落晨捧此兴吾不薄君门旦当踵答曼叔客居见诒兼简里中诸君少乏经世才引分甘自置不意田野姿尚为轩冕寄三年太学馆饱食无所议京都多贤豪出入许陪厠时从骑省吟或就歩兵醉低囘衆人内自谓处身智耽耽秘书府实待才俊地乃昏落其间衆口沸嘲詈茫如触骇机狂顾不知避忽逢故人来一道平生志归心西南飞劲疾霜后鸷远慙龙阳隐近愧葆光吏诗以谢诸君颠冥非我事南堂对竹懐江十邻几端居无所聊稍覆治文字南堂冬日明窗戸暖可喜图书罗满前意览不由次聊收静者趣以乱忧人思亭亭当轩竹使我长叹喟封植苦不早颜色颇顦顇劲节亮不改虚心如有迟缅懐江夫子循道乆不试邈然高简姿不受世俗累一官才复进左谪良何亟德义我所珍轩冕安能贵长啸汝水濵浊醪日自酾效陶有新篇翼孔着高议絃琴坐虚室黙与古人值显晦一其心淡然天淳粹思之不可见暑谢寒已挚谅非对此君兹懐何由慰和子华兄晏王道损公宇济济高燕㑹衆賔且喜乐方冬气常温是日寒始若愁云际平林垂见雪花落四座喜相顾有引必虚爵中堂岂非佳东圃罗帟幄当亭列射格抗的明灼灼彫弓旣出韔劲矢各在握主人揖让兴客以次序作目惴綵树移心倾鸣鼓数笑言何不闻仪节亦称娖酒酣事颇变极口纵谈谑失令固有罚出语辄见酌平生爱疎放论议鄙龊龊欢来一狂散岂顾醒后怍诗人亦有言善戏不为虐所赖衆君子濶逹见表襮还家遂酩酊岂复记鸣柝送李寺丞宰蓝田君诚巖壑徒出宰亦山县尚喜终南峰苍翠不去眼春风吹征车千里度灞浐到日胜事繁花光老秦甸又和杨之羙家琵琶妓杨君好古天下无自信独与常人殊勤身所营世或弃反眼不顾我以趋彼其察物类有道能取精妙遗其麤官卑俸薄不自结买童教乐收图书客来唿童理絃索满面狼籍施铅朱樽前一听啄木奏能使四坐改观为欢娯有时陈书出衆画罗列卷轴长短俱破缣壊纸抺漆黒笔墨仅辨丝毫余补装断绽搜尺寸分别品目穷锱铢以兹为玩不知老自适其适诚君徒岂无高门华屋贮妖丽中挂瑶圃崑崙图青红采错乱人目珠玉磊落荧其躯茍非絶蓻与竒迹扬君视之皆蔑如杨君好古天下无遗呉冲卿大飨碑文苍碑剥龙螭突兀古殿侧世变文字异歳乆苔藓蚀谅非好事者尘土未尝拭我来仰首看百过不自息曩者魏方盛帝丕託威德驰驱百万衆南指斗牛域誓将殄氛祲饮马长江邑翠华郁囘翔高㑹夸故国肃肃环珮响煌煌羽旄餙鼓钟何镗鎝淮汉为震仄罢飨示得意摛文永鑱勒从臣梁孟皇𨽻法当世特奉诏无与让淋漓奋其墨尔来几千歳卓卓见筋力端庄九鼎重劲挺羣珪植威仪商山老气象汉庭直惟昔铭栒戈先儒固难迹况我蔽陋极视此空叹惜常恐日磨灭不辨㸃与画唿工模于纸一扫见白黒缄包比琼瑶把玩废寝食于时大经九有诏讲谬忒刋之太学中为后代法式冲卿邦家彦学问古今积辞端海鲸运笔力霜鸷撃况兹服儒官洒翰固其职楷模所流传歴世动千百自非体法正徒使观者惑厥初篆草𨽻根本君已极聊持钉张翫庻以叅得失饮圣俞西轩欢常以饮合欢意则非外今吾二三子共此西轩㑹主人吾儒秀言与二雅配酒行倡大论文字畧𤨏碎上言评人物要当本诸内下言讥为学不以满自槩唐之衆诗人区别各异派一经君子评敛凿弃秕糒予曰吾圣俞名足通后代答我文如韩尚有六经在况吾何所立闻誉若抱虿圣俞善诱掖斯语不无戒意欲令吾曹事业进以大我虽顽无能闻此亦健快唿觞满自引不畏坐客怪归来书短篇聊以记所佩答贺中道灯夕见诒春风揭屋沙激窗兀然孤坐如植杠酒昏两眸涩不视案上书䇿徒摐摐独待高篇恣哦咏顿觉精鋭还躯腔前时官家不禁夜九衢艳艳烧明缸綵山挿天衆乐振游人肩摩车毂撞君于此时守经籍直欲行业纯不尨想初嘉句落纸际笔下衮衮来长江我今散懒世味薄惟于静者心为降江翁萧闲梅老淡文字酬酢交矛鏦恨无竒丽与鬬角日䇿疲马参其双能来相从不惮数与子赋诗倾酒缸和如晦游临淄园示元明平津开馆大道西桃夭杏姹通园蹊东风入林朱白动次第装遍枝高低红梅最好花正盛我时往看归仍擕尔来风雨就零谢忍见踏尽随春泥广文先生厌闲冷投书结伴散马蹄主人同僚相门出未肻朝暮甘盐虀欢然握手喜迎候促具并走子与妻挿芳咀甘不知去归舍已见鸡在栖坐掸大句鄙凡近脱落尘迹登天梯不因时节自娯放颇置白黒为愁悽我昏如此漫不省何异车鼓乐鷃鼷长安緑酒春正羙与子一醉万事齐答和叔城东㝷春㝷春之何许乃在城东隅东隅信佳处名园间精庐时属积云霁田壤坟以苏雍容二三骑并辔徐厥驱仆童怪且议寒野安所娯不知阳和气泱漭于空虚仰视孤刹起突兀疑神扶其下万华屋碧瓦鱼鳞铺南行歴亭馆近接栋与栌隂草含碧色阳条散红腴周览气象嘉髙歩形迹舒提擕上樽酒馔不过鱼蔬为奉岂非薄欢至自有余却思九衢上车马何区区红尘塞两眼势利各有趋虽欲求暇逸何能幸湏臾君勿轻此乐此乐未易图招景仁饮红薇花拆萱草丹万铃嘉菊重台莲问公此时胡不饮乐有至理湏鑚研后䕫已远师旷死寂寞千载无其传公穷天数索圣作坐使緑鬓成华颠屠龙絶㙯岂世用仪鳯至业非公专洛阳有客金石坚持议不屈难鑱镌园收独乐㑹真率以劳效佚宁非偏古称两忘化于道此理岂不旷且然折花持酒待公醉乐至无声方得全次韵和君实寄景仁予年行七十惟日就志昏虽高鸿鹄举尚困鸡鹜喧壮心乆已摧弱羽不得翻每诵少游言顾慙下泽辕蜀公有高志谢事乆杜门扰扰世俗务不复挂口论羣经杂图史拥坐如周垣上谈千载故速若水注盆客来必命酒左右拱诸孙虽无歌舞欢自喜谈笑温仰高顾吾私有类羝触藩尚期蓬荜完亦有桑榆存近观敕子诗尤见朋义敦卜居近吾庐指日驾君轓构堂始云基筑圃亦已樊前知㑹合期不惨离索魂想像入第初亲賔燕华樽谈高一理㑹体王百疾奔共完天纯粹岂识世诈谖方笑司马翁独乐守空园寄秦川马从事往歳游西谒季长陇云秦树胜风光分题红叶蛮牋腻对举流霞綵袖香宴洽翠娥连象榻夜寒娇鳯泥银簧未知早晩重擕手惆怅而今鬓已苍春霁忆洛阳少年结客洛阳时闲傍东风驻马蹄山色远饶潘岳宅波光轻撼窈娘堤花繁到处红如堵酒好㝷常醉似泥赖有金台旧知已应怜魂断虎牢西春朝燕语闻多日蚕眠过几宵花深不辨蝶柳暗欲迷桥便金环重障泥玉勒骄黄公酒垆上谁贳阮孚貂晩春春晖东去月收弦却拂凝埃敞北轩几曲云屏空白昼一帘花雨自黄昏庭芜碧合隂虫息牕树红稀鬬雀喧细忆旧欢都入梦习家池上子山园象之以山药见赠龙山有游客赠药满筠笼叶渍沙泉碧苖分石窦红斸应侵晓露来喜及春风却笑丹砂远辛勤勾漏翁饮方君舍晩归惨淡秋原思归鞍暮向城野风吹酒散寒日上衣明踯躅樵儿聚喧唿猎骑轻村醪处处熟准拟数来行自静教院晩歩潩上雪尽冈头路风和腊后天人安闲淡内鸟下寂寥前冻水晴初浪荒城晩自烟西桥车马急归意尚留连同化光陪宁极之滍阳城不踏南溪路于今五换春能来再聨骑还是旧游人置酒真乗兴谈经或入神欢余不无愧林壑未还身之石桥闻説西桥水树间不辞驱马渉风烟疎篱老屋临官道瘦棘荒茅蔽石田欲下鸣鵶盘木末远来惊雉落山前瓢中幸有村醪羙不怕春寒雨满川过邵先生居竹坞斜开迳茅檐半巻书幽闲入高卧淡薄见平居乱水随酾引残花不扫除因君动高兴囘首想吾庐寳奎殿前花树子去年与宋中道同赋今复答宋诗长条飞动不依栏淡粉浓朱巧作团无语不辞终日立有情曾是隔年看春罗试舞衣新换古锦藏诗墨未干我为愁多悲节物欲酬佳句泪霑翰和子华兄同永叔饮三班官舍兼约明日饮永叔家视草名臣润色才玉墀晨退共徘徊朝廷无事文书省台阁相欢笑语开少厌赓酬停落笔旋㝷歌舞约衔盃广文主簿官闲冷不是诗情岂合来谒象之同诸君歩之东禅院二年憔悴走京尘匹马归来访四邻足滑旧谙城下径眼明重见里中人青蔬不没荒畦雪翠栢常留野殿春风物自如人事改夕阳衰泪落衣巾奉和乔年馆宿蓬莱仙构斗魁旁递直初登汉署郎云向城头收暝色月从楼角放寒光行看砌菊嗟残艳坐对书芸袭暗香景物过清浑不寐素经雠罢得新章寄题苏子羙沧浪亭闻君买宅洞庭傍白水千畦揷稻秧生事已能枝伏腊歳华全得属文章鶱飞灵鳯知何暮蟠蛰蛟龙未可量莫以江山足清尚便收才业傲虞唐寒食出郊都门气象雨余佳压尽风尘见草芽日薄风和近郊路朱红粉白远林花堤间独去媻珊女柳下相逢轻车丝鬓未催樽酒在不湏辛苦问年华城西绣鞅金羁十里尘共传恩诏乐芳辰千重翠木开珍囿百尺朱楼压寳津御柳初长遮雊雉宫花未识骇游人自怜穷僻看山眼来对天池禁籞春送刘景元观察守襄阳荆州太守驾朱轓寳笔题诗出御前应猒笙歌消暇日欲将才业効当年千章翠木云间寺百丈清江雪后船看取古来良吏迹苍碑突兀岘山巅和伯夀秘监曾陪道论接清欢屈指如今四十年不用笙歌娯上客直将风月待高眠黄花一醉犹能否白首相逢是偶然便欲投官结闲伴家山况与碧嵩连题卞大夫翠隂亭新得亭名号翠隂轩窗环合尽青林定知野客先囘顾何处山禽自好音池有莲风气馥城根多竹月华深明年便作归来计应许擕樽与抱琴和太素同看梅花寄子华寒林冻卉谁观者繁艳清香自得之天赋好花如有待日寻幽径不知疲未逢驿使空懐远犹喜山翁亦好竒昔歳一觞今一咏共陶真意不为私乐道示长句辄次韵光隂不觉成陈迹事变何尝有定期身外闲愁无自入饮中欢兴未全衰编排暑后新投酒㸃检秋来合唱辞更欲邀君浮画舫藕花菱蔓满西池和詹叔游庐山见寄香炉峰色压羣山仰眺频欹使者冠江面烟波揺紫翠佛宫金碧照晴寒宻藏幽谷梅千树散走鸣泉竹万竿今日顿惊尘虑尽一章佳句雪中看和朱主簿游园白首昏昏度歳年忽闻春至便开颜溪头冻水晴初涨竹下名园昼不关旋得歌辤教妓唱远㝷梅艳唤人攀如今尚有官拘束解组归来始是闲登湖光亭雪尽尘消径露沙公家池馆似山家翠痕满地初生草红气通林未放花匝岸平波清照鴈压城危榭斗囘鸦自惭白首犹圭组此地年年赏物华公时遗石榴髙冠趍尹君方掾促席迎賔我已翁交态不忘平日厚歌声犹似少年工映阶露菊秋吟苦盈筥霜榴歳问通每与东邻话知旧白头强健几人同登城楼呈子华麦苖黄熟稻苖青饷妇耘夫笑语声楼上清风帘箔静田间白水鹭鸥轻展亲㑹集从容乐娯老讴吟放旷情羽孽渐消民食足更无余事计亏成又和子华沉隂消尽见春和初放扁舟泝绿波水际踏青怜日暖林间举白为花多狂从田妇窥篱看醉任家童刮鼓歌年少纵欢饶㸃检老懐终不挂谁何同化光饮象之家又从邻舍客来折主人花游处当年似悲伤老去加兴长歌易放情宻语无譁归路生残月春风醉𬒮斜和谢主簿游西湖云隂开剥日光穿和气随风近酒船湖波清浑见底楼头山碧自生烟兴长不忍囘孤棹歌懒才能逐缓絃因子樽前话归计醉魂先到岘山边景仁招况之闻用歌舞望门而反作诗戏之一夜严风结素波盍簪宁避晓寒多范滂揽辔方清俗墨子囘车岂恶歌云外雁寒惊歳晩林间鸦语弄春和知君不乆承寛诏始奈红裙緑酒何襄柑分惠景仁以诗将之荆州解绶十经春廻梦青林遶汉濵霜气轻寒催绀实渚波余润作甘津僧园採掇宁论数客路奔驰竟占新雪意垂收高㑹缺分金聊助席间珍和三兄游湖竹隂廻抱柳隂敷石色青青润不枯暂到已惊风力劲更清湏待月轮孤波涵天影迷高下云覆山光变有无暑退疾清人意健纵吟狂醉是良图和景仁元夕月上朱楼角风揺翠篠层傅声廻歩辇满目烂行灯箫鼓千门沸弓刀万马腾诗翁懐盛事眉雪惨霜稜禁戸千通鼓天街万㸃灯懐君莹如玉驱马不嫌氷乐事看流俗狂游记旧朋囘思真梦幻不待访林僧谢尧夫寄新酒故人一别两重阳每欲从之道路长有客忽传龙坂至开樽如对马军尝定将琼液都为色疑有金英宻借香却笑当年彭泽令篱边终日叹空觞和谢厚卿载酒见过应为闲门境太清固擕歌管逐双旌酒逢欢后宁论量语到真时不属情木叶吟风千籁作菊丛含雨万珠明知公几案常丰暇诗思如泉日夜生谢到水仙二本黄中秀外干虚通乃喜嘉名近帝聪密叶暗传深夜露残花犹及早春风拒霜已失芙蓉艳出水难留菡蓞红多谢使君怜寂寞许教绰约伴仙翁观安公亭戏呈观文主人十五年来此地行白头重到不胜情梅寒未放黄金蘂氷绽初流碧玉声憔悴霜松如有诉纷披风竹似相迎红裙散后歌音絶海鹤堦前时一鸣寓展江亭谢尧夫寄酒及花措枉我先违陛石均劳公已下堤沙已欣晩歳逢良友更喜髙秋见好花㫖酒芳新来似水危亭清絶至如家三杯举白歌相和忘却风前两鬂华哭苏子羙三首未起蛟龙卧俄纒鵩鸟悲寝门号故友繐帐哭孤儿业履归舆议铭文絶愧辞沧浪亭下路长负故人期魄动书流创诚通梦告悲人生要有尽君没竟何施白日空尘几春风自酒巵旅魂归未得藁葬近要离才大终为累寃深岂复论几年流落恨千里寂寥魂功业初懐负风流秀句存英灵邈无所洒泪望阊门和晏相公湖上四首雾霁山高牖天寒水落沙试披深岸草往往见黄花获水登红稻篙舟割紫菱盃盘见秋物江海思飞腾风枝挂危叶飞动夕阳中莫遣儿童撼留看着露红折苇随风色枯荷尽雨声平波极眼浄好放画船行答师厚夜归客舍见诒幽居直欲学忘言忍对贤豪遂黙然谈到精微夜寥閴秋风时下竹窗前和晏相公湖上十月九日断桥孤屿寒光外短檝轻舟斜照中未必江湖能胜此野棠梨叶赤如枫谢送妃子园荔枝年年驿使走红尘贡入骊宫色尚新妃子园名犹未改一笼丹实寄闲人酴醿花细蓓繁英次第开攀条尽日未能囘不如醉卧春风底时使清香拂面来城西书事五首蔬畦遶茆屋林下辘轳迟霜蔓已除架风瓢空挂篱朱果繁霜后甘甜半自零忽惊林色曙零落见残星犬吠村墟改人移井臼空谁家收栗罢林脚有遗蓬松隂不可憇冷冽恐飞霜时有高风过干花落石牀野竹蒙荒堑寒花乱废墟秋郊足幽事直欲帯经鉏徐祕校过池上见访留二絶句樽酒浮多蚁舟蓬覆似蜗折杨争贯鲤编竹自捞虾怜君此休驾长日坐倾斜山雨催行酒林烟候煑茶洛城杂诗五首分从柳外扬鞭去同作花前载酒行题得新诗无处寄杂英飞絮满春城洗马涧边芳树密栏干仍在碧流西香檀乱拍朱絃急应有游人醉欲迷上东门外春三月桑叶隂隂覆菜花密竹乱流行迳絶桔槔鸣处是人家无数长条乱晓风谁将紫锦覆春丛残英㸃落青苔面独倚朱栏细雨中樱桃园里鸣禽乱獬豸池边积草多七十年前繁盛地曲蹊深隧见张罗惜酴醿天意再三珍雅艳花中最后吐竒香狂风莫扫残英尽留与佳人贮綘囊陪晏相公游韩王水硙园行遍洛川南北岸自怜探赏颇穷幽不知物外清闲境只在韩王水硙头出留守府之东游李相园赵令竹林观楚家桂树子去歳数从元献公为此行作三絶句以道悲怆之意府东朱戸昔尝开日日从公选胜来游履吟毫成故事断松飞熘有余哀李家池上朱樱熟赵令林中锦箨春更欲题诗论旧赏自慙非是絶絃人曾陪樽酒咏芳丛今日迟留意不同红蕚似知人惨淡乱随清泪落春风西城暖风和日着人来细柳高榆抱迳囘我为伤春足悲恨不禁驱马上愁台太皇太后阁镂成寳字题宫戸剪出名花趂御筵人世不知春色早忽惊歌吹下中天太后阁金花镂胜随春燕綵杖萦丝逐土牛迎得韶华入中禁和风次第遍神州綵杖朝来散玉京绮窗新网结初晴静唿宫女教调曲门引皇孙看学行皇后阁紫兰红蓼簇春盘晓逐金壶下太官朝遍三宫归已晩日华明丽雪消残夫人阁渐暖正当挑菜日轻隂渐变养花天君王勤政稀游幸院院相过理筦絃宫娃拂晓已催班拜谢春幡列御前不待东风报花信红酥綵缕鬬芳姸酴醿平生为爱此香浓仰面常迎落架风每至春归有遗恨典刑犹在酒盃中戏示程正叔范彞叟时正叔自洛中过访曲肱饮水程夫子宴坐烧香范使君顾我未能忘外乐緑樽红芰对朝曛卞仲谋八老㑹同榜同僚同里客斑毛素发入华筵三盃耳热歌声发犹喜欢情似少年展江亭海棠四首占尽人间丽与华白头判得醉流霞谁将法锦翻新様红緑装成遍地花昔年曾到蜀江头絶艳牵心几十秋今日栏边见颜色梦魂不复过西州红糁装条袅袅长人间不合有天香干觞未足酬佳丽囘首东风更断肠又避寒风与暖曦年年长此探花期如今太守尤珍爱只许官娃戴一枝和杜孝钖展江亭三首斜日低云动水光偶㝷佳处閲羣芳城闉不隔和风度吹过千花百草香惊鹭飞鸣避画桡游人笑语过朱桥贾家园里花应谢緑遍墻头野杏稍世情未免歌红粉道韵无妨寄白云归路看花应更好林间明月涌金盆和微之饮杨路分家听琵琶酒熟梅香腊后天春鸎巧啭忽当筵共嗤白傅辛勤甚万唤千唿始上船朱絃四十昔尝闻艺不论多贵絶伦少损新声放平淡免教醉杀白头人再和尧夫同前教得新声十二絃毎逢嘉客便开筵春湖水渌花争发好引红粧上画船遇酒逢歌触处春白头相视若天伦湏知丞相官仪重不及琳宫自在人闲居思湖上远泛毎思随鴈鹜深居半是避杯觥官闲日永无余事卧听朱絃教曲成庵中睡起五颂寄海印忩间日射寒松影枕上风传过雁声梦境觉来元一际不劳脣齿话无生四山标韵出风尘高下虽殊一色均为我终朝谈实相参差庭栢敞精神剡竹纫丝虽短长谁教曲折号宫商自从眠处知消息终日笙歌是道塲饭后西堂百歩行困来合眼是无营从生至老非他物道着如今已是情火衰水劣病余身未散虚空一聚尘更欲强招年少客折花同赏梦中春宋诗钞卷十七宋诗钞卷十八钦定四库全书宋诗钞卷十八内阁中书舍人呉之振编王安石临川诗钞上王安石字介甫临川人后居金陵亦号半山登进士上第签书淮南判官再调知鄞县通判舒州召试馆职不就用为羣牧判官知常州移提㸃江东刑狱嘉祐三年入为度支判官俄直集贤院明年同修起居注知制诰紏察在京刑狱以母忧去终英宗世召不起神宗为太子时闻其名即位命知江宁府数月召为翰林学士兼侍讲熈宁二年拜参知政事变行新法天下骚然罢为观文殿大学士知江宁府再起为相屡谢病又罢为镇南节度使同平章事判江宁府改集禧观使封舒国公元丰三年复拜左仆射观文殿大学士换特进改封于荆哲宗加司空卒赠太傅谥曰文配食孔庙追封舒王南渡后始罢从祀安石少以意气自许故诗语惟其所向不复更为涵畜后从宋次道尽假唐人诗集博观而约取晩年始悟深婉不迫之趣然其精严深刻皆歩骤老杜所得而论者谓其有工致无悲壮读之乆则令人笔拘而格退余以为不然安石遣情世外其悲壮即寓闲澹之中独是议论过多亦是一病尔元丰行示德逢四山翛翛映赤日田背坼如龟兆出湖隂先生坐草室看踏筹车望秋实雷蟠电掣云滔滔夜半载雨输亭臯旱禾秀发埋牛尻豆死更苏肥荚毛倒持龙骨挂屋敖买酒浇客追前劳三年五谷贱如水今见西成复如此元丰圣人与天通千秋万歳与此同先生在野故不穷击壤至老歌元丰后元丰行歌元丰十日五日一雨风麦行千里不见土连山没云皆种黍水秧绵绵复多稌龙骨长干挂梁梠鲥鱼出网蔽洲渚荻笋肥甘胜牛乳百钱可得酒斗许虽非社日长闻鼓呉儿蹋歌女起舞但道快乐无所苦老翁堑水西南流杨柳中间小舟乗兴欹眠过白下逢人欢笑得无愁纯甫出释惠崇画要予作诗画史纷纷何足数惠崇晩出吾最许旱云六月涨林莽移我翛然堕洲渚黄芦低摧雪翳土凫雁静立将俦侣往时所歴今在眼沙平水澹西江浦暮气沈舟暗鱼罟欹眠呕轧如闻㯭颇疑道人三昧力异域山川能断取方诸承水调幻药洒落生绡变寒暑金坡巨然山数堵粉墨空多真漫与大梁崔白亦善画曾见桃花浄初吐酒酣弄笔起春风便恐飘零作红雨鸎流探枝婉欲语蜜蜂掇蘂随翅股一时二子皆絶艺裘马穿羸乆羇旅华堂岂惜万黄金苦道今人不如古招约之职方并示正甫书记往时江总宅近在青溪曲井灭非故桐台倾尚余竹池塘三四月菱蔓芙蕖馥蒲柳亦竞时冥冥一川緑方坻最所爱意谓可穿筑欲往无舟梁长年寄心目故人晩得此心事付草木消揺櫩宇新揽结蹊隧熟更能适我愿中水开茅屋鬼营诛荒梗人境扫喧黩濠鱼浄留连海鸟暖追逐岂无方外客于此停高躅忆初桑落时要我岂非夙蚕眼忽欲老一个未言速当缘东门水尚涩南浦舳吾庐虽隐翳赏眺还自足横陂受后涧直堑输前渎跳鳞出重锦舞羽堕轻玉碧筩递舒卷紫角联出缩千枝孙峄阳万本毋淇澳满门陶令株弥岸韩侯蔌尚复有野物与公新听曯金钿拥芜菁翠被敷苜蓿虾蟆能作技科斗似可读櫺轩俯北渚花气时度谷耘耡聊效颦缔搆行可续荒乗倘不倦一昼敢辞卜虽无北海酒乃有平津肉翛翛仙李枝城市乆烦促寄声与俱来䕃我台上谷寄呉氏女子伯姫不见我乃今始七龄家书无虚月岂异常归宁汝夫缀卿官汝儿亦搢綎儿已受师学出蓝而更青女复知女功婉嬺有典刑自吾舍汝东中父继在廷小父数往来吉音汝毎聆既嫁遂愿懐孰如汝所丁而吾与汝母汤熨幸小停丘园禄一品吏卒给使令膏粱以晩食安歩而车軿山泉臯壤间适志多所经汝何思而忧书每説涕零吾庐所封殖歳乆愈华菁岂特茂松竹梧楸亦冥冥芰荷羙花实弥漫争沟泾诸孙肯来游谁谓川无舲姑示汝我诗知嘉此林埛末有拟寒山觉汝耳目荧因之授汝季季也亦淑灵要望之过我庐念子且行矣要子过我庐汲我山下泉煑我园中蔬知子有仁心不忍钓我鱼我池在人境不与獱獭居亦复无虫蛆出没争腐余食罢往游观鱍鱍藻与蒲清波映白日摆尾扬其须岂鱼有此乐而我与子无击壤谣圣时自得以为娯游土山示蔡天启秘校定林瞰土山近乃在眉睫谁谓秦淮广正可藏一艓朝予欲独徃扶惫强登渉蔡侯闻之喜喜色见两颊唿鞍追我马亦以两黥挟敛书付衣囊裹饭随药笈翛翛阿兰若土木老山胁鼓钟卧空旷簨簴雕㨗业升堂廓无主考击谁敢辄坡陀谢公冢藏椁乆穿劫百金买酒地野老今行馌缅懐起东山胜践此稠叠于时国累卵楚夏血常喋外实备难梗中仍费调燮公能觉如梦自喻一蝴蝶桓温适自毙苻坚方天厌且可缓九钖宁当快一捷彼哉斗筲人得䘮易矜怯妄言屐齿折吾欲刋史牒伤心新城埭归意终难惬漂揺五城舟尚想浮河檝千秋笼东月长照西州堞岂无华屋处亦捉蒲葵箑碎金谅可惜零落随秋叶好事所传玩空残法书帖清谈眇不嗣陈迹怳如接东阳故侯孙少小同鼓箧一官初岭海仰视飞鸢跕穷归放欵叚髙卧停远蹀牵襟肘即见着帽耳才擪数椽危败屋为我炊陈浥虽无膏汚鼎尚有羮濡筴纵言及平生相视开笑靥邯郸枕上事且饮且田猎或昏眠委翳或妄走超躐或呌号而寤或哭泣而魇幸哉同圣时田里老安帖易牛以寳劒撃壤胜弹铗追怜衰晋末此土方岌嶪强偷湏臾乐抚事终愁惵予虽天戮民有械无接折翁今贫而静内热非复叶予衰极今歳傥与鸡梦协委蜕亦何恨吾儿已长鬛翁虽齿长我未见白可镊祝翁尚难老生理归善摄乆留畏年少讥我两呫嗫束火扶路还宵明狐兔慑蔡侯雄俊士心憭形亦谍异时能飞鞚快若五陵侠胡为阡陌间踠足仅相蹑谅欲交辔语怯子不能嗋再用前韵寄蔡天启蔡侯东方来取友无所挟翛翛一囊衣偶以一书笈定林朝自炊有七或无筴时时羹藜藿镬大苦难燮骄顽遂敢侮有甚观骈胁澹然山谷中变色未尝辄始见类欺魄寒暄粗詶接从容与之语烂漫无不渉竒经可治疾祕祝可解魇巫医之所知瞽史之所业载车必百两独以方寸摄微言归易悟疾若髭赴镊天机信卓越学等何足躐纵谈及既徃每与唐许恊扬雄尚汉儒韩愈真秦侠好大人谓狂知微乃如谍惟知造文字人惑鬼愁慑秦愚既改辠新眊仍易叠六书遂失指隶草矜敏捷谁珍檀山刻共赏兰亭帖东京一祭酒収拾偶予惬少尝妄思索老懒因退怯矦方习篆籀寸管静尝擪深原道德意助我耕且猎昔功恐唐捐异味今得馌京口媚学子追师尝刧刧陆赢淮汴粮水僦湖海艓逺求而近遗如目不见睫伪鳯易悦楚真龙反惊叶闻予再三叹徃徃心不厌或自逸而走或呿而不嗋或嗤元郎漫或訿白翁嗫铄金徙欲消韫玉岂愁浥贤愚有定分咄汝无喋喋跨鞍随我游曳屣聨我跕照泉挹清泚跂石缘嵬嶪东坡数儵鱼西崦追蛱蝶翳林窥搏黍借草听批颊黄㝷逺莲须红閲邻杏靥荏苒光景流杨园忽无叶扶痾归未乆吾见喜宁帖褰裳告我去禄仕当随牒萧晨秣欵叚归期得追蹑谓言循东路覆出西城堞行矣忍羇旅无鱼勿弹铗天闲乆索骥骏足方腾蹀长驱勿骄矜小踠亦勿惵鹏飞九万里勿借风一箑溟波浩难穷勉自养鳞鬛爵禄实天械功名为接折宁能复与我揺漾秦淮檝附书勿辞频隔歳期满箧独归钟山独归雨微冥稻畦夹冈半黄青疲农心知水未足看云倚木车不停悲哉作劳亦已乆暮歌如哭难为听而我官闲幸无事北窗枕簟风泠泠于时荷花拥翠葢细浪嬲雪千娉婷谁能欹眼共此乐秋港虽浅可扬舲车载板二首荒哉我中园珍果所不产朝暮惟有鸟自唿车载板楚人闻此声莫有笑而莞而我更歌唿与之相往返视遇若搏黍好音而睍睆瓖壤生死梦乆知无所拣物弊则归土吾归其不晩归欤汝随我可相蒿里挽鸟有车载板朝暮尝一至世传鵩似鸮而此与鸮似唯能预人死以此有名字疑即贾长沙当时所遭值洛阳多少年扰扰经世意粗闻方外语便释形骸累吾衰乆捐书放浪无复事尚自不见我安知汝为异怜汝好毛羽言音亦清丽胡为太多知不黙而见忌楚人既憎汝弹射将汝利且长随我游吾不汝羹胾谢公墩走马白下门投鞭谢公墩昔人不可见故物尚或存问樵樵不知问牧牧不言摩挲苍苔石㸃检屐齿㾗想此絓长樯想此倚短辕想此玩云月狼籍盘与罇井迳亦已没漫然禾黍村摧藏羊昙骨放浪李白魂亦已同山丘缅懐莳兰荪小草戏陈迹甘棠咏遗恩万事付鬼箓耻荣何足论天机自开阖人理孰畔援公色无惧喜傥知祸福根涕涙对桓伊暮年无乃昏明妃曲二首明妃初出汉宫时泪湿春风鬓脚垂低佪顾影无颜色尚得君王不自持归来却怪丹青手入眼平生几曾有意态由来画不成当时枉杀毛延夀一去心知更不归可怜着尽汉宫衣寄声欲问塞南事只有年年鸿雁飞家人万里传消息好在氊城莫相忆君不见咫尺长门闭阿娇人生失意无南北明妃初嫁与边陲氊车百两皆胡姫含情欲説独无处传与琵琶心自知黄金桿拨春风手弹看飞鸿劝杯酒汉宫侍女暗垂泪沙上行人却囘首汉恩自浅胡自深人生乐在相知心可怜青冢已芜没尚有哀絃留至今食黍行周公兄弟相杀戮李斯父子夷三族富贵常多患祸婴贫贱亦复难为情身随衣食南与北至亲安能常在侧谓言黍熟同一炊欻见陇上黄离离游人中道忽不返从此食黍还心悲送春武陵山下朝买船风吹宿雾山花鲜万家笑语横青天绮窗罗幕舞婵娟小鬟折花叩船舷玉琖冩酒醻金钱朱甍飞动浮云巘天外筦箫来宛转断桥人行夕阳路楼观瑠璃影中见酡颜未分骅骝催烛入坐客犹徘徊岂知阊阖门边住春尽不见芳菲开日月纷纷车走坂少年意气何由挽洞庭浪与天地白尘昏万里东浮眼黒貂裘敝归几时相见緑树啼黄鹂荣华俯仰忧患随命驾吾与高人期酬王伯虎吾闻人之初好恶尚无朕帝与凿耳目贤愚遂殊品尔来百千年转化薄愈甚父翁相贩卖浮诈谁能审雎盱猴缨冠狼籍䑕穴寝沧海恐值到谁论鱼鼈淰鸮声虽云恶革去在食葚嗟谁职敎化独使此风稔恬观不知救坐费太官廪予生少而戆好古乃天禀念此俗衰壊何尝敢安枕有时不能平悲咤失食饮唯子同我病亦或涕沾衽谓予可告语宻以诗来谂烂然辞满纸秋水濯新锦穷观何拳拳静念复凛凛贱贫欲救世无宁犹拾沈説穷且版筑尹屈唯烹饪逢时岂遽废避俗聊湏噤徂年幸未暮此意可勤恁送潮州吕使君韩君揭阳居戚嗟与死邻吕使揭阳去笑谈面生春当复进赵子诗书相讨论不必移鳄鱼诡怪以疑民有若大颠者髙材能动人亦勿与为礼听之汨彞伦同朝叙朋友异姓接婚姻恩义乃独厚懐哉余所陈和呉沖卿雪阳囘力犹邅隂合势方巩填空忽汗漫造物谁怂慂轻于擘絮纷细若吹毛氄云连昼已瞀风助宵仍汹凭陵虽一时变态亦千种帘深卷或避户隘闗犹拥滔天有冻浪匝地无荒陇飞扬类挟富委翳等辞宠穿幽偶相重值俭辄孤耸积惨㑹将舒羣轻那乆重纷华始满眼消释不旋踵藁树散飞花空檐落县湩还当困炎热以此涤烦壅共约市南人收藏不为冗和沖卿雪诗并示持国地卷江海浮天吹河汉涌北风散作花巧丽世无种霾昏得照曜尘滓归掩拥荒林无空枝幽瓦有髙陇分才一毛细聚或千钧重飞飏窥已眩摧压听还兇渔舟平系舷樵屩没归踵空令物象莹岂免川涂壅争光姮娥妒失色羲和恐赖逢阳气烝转作水波溶舞庭称贺严扫路传唿宠冲游谢壮少避卧甘闲冗呉侯絶俗唱韩子当敌勇胜负观两豪吾衰但隂拱北客置酒紫衣操鼎置客前巾鞴稻饭随粱饘引刀取肉割啖客银盘擘臑薧与鲜殷勤劝侑邀一饱卷牲归馆觞更传山蔬野果杂饴蜜獾脯豕腊加炰煎酒酣衆史稍欲起小队捽耳争留连为君止饮且少安一杯相属非偶然奉使道中寄育王山长老常坦道人少贾海上游海舶破散身沈浮抱金满箧人所寄吹簸偶得还中州臝身归金不受报秪取斗酒相献酬欢娱慈母终一世脱弃妻子藏巖幽苍烟寥寥池水漫白玉菡蓞吹髙秋夜燃栢子煮山药忆此东望无时休塞垣春枯积雪熘沙砾盛怒黄云愁五更匹马随雁起想见鄮郭花今稠百年夸夺终一丘世上满眼真悠悠寄声万里心绸缪莫道异趣无相求送李屯田守桂阳泊船香炉峰始与子相识寄书䢴江上诒我峰下石缘以湘水竹擕持与南北永懐故人欢不愿百金易竹枯归樵苏石烂弃沙砾夷门得邂逅緑髪皆半白追思少时事俛仰如一夕老矣无所为空知念畴昔常思一杯酒要子相解释出门事纷纷归卧意还䜪闻当上湓水持诏守岭阨方为万里别执手先惨戚兹游信浩荡山水多所得为我谢香炉风尘每相忆送程公辟守洪州画船挿帜揺秋光鸣铙传鼓水洋洋豫章太守呉郡郎行指斗牛先过乡乡人出郭航酒浆炰鼈脍鱼炊稻粱芡头肥大菱腰长釂醻喧唿坐满床怪君三年滞瞿塘又驱传马登大行缨旄脱尽归大粱翻然出走天南疆九江左投贡与章扬澜吹漂浩无旁老蛟戏水风助狂盘涡忽坼千丈强君闻此语悲慨慷迎吏乃前持一觞鄙州歴选多儁良镇抚时有诸矦王拂天高阁朱鸟翔西山蟠绕鳞鬛苍下视城堑真金汤雄楼杰屋郁相望中戸尚有千金藏漂田种秔出穰穰沉檀珠犀杂万商大舟如山起牙樯输㵼交广流荆扬轻裙利屣列名倡春风蹋謡能断肠平湖湾坞烟渺茫树石珍怪花草香幽处往往闻笙簧地灵人秀古所臧胜兵可使酒可尝十州将吏随低昻谈笑指麾囘雨旸非君才高力方刚岂能跨有此一方无为听客欲霑裳使君谢吏趣治装我行乐矣未渠央东门东门白下亭摧甓蔓寒葩浅沙素舸一水宛秋蛇渔啇数十室门巷隐桑麻翰林谪仙人往歳酒姥家调笑此水上能歌杨白花杨花飞白雪枝褭绿烟斜舞袖卷烟雪绮裘明紫霞风流翳蓬颗故地使人嗟迢迢陌头青空复可藏鵶和王微之登高斋三首寒云沈屯白日埋河汉荡坼天如簁衡门兼旬限泥潦卧听窽木鸣相挨萧辰忽扫纎翳尽北岭初出青嵬嵬微之新诗动我目烂若火齐金盘堆想擕诸彦眺平野髙论歴诋秦以来船淋浪始快意忽亿归云胡为哉念君少壮辍游衍发挥春秋名玉林书成不得断国论但此空语傅八垓登临兴罢因感触更欲远引追宗雷君知富贵亦何有謟誉未足偿讥排风豪雨横费调燮坐使髪背为黄台留賔徃徃夜参半虽有罇爼无由开江南佳丽非一日况乃故园名池台能招过客饮文字山水又足供欢咍剰留官屋贮酒母取醉不竭当如淮六朝人物随烟埃金舆玉几安在哉钟山石城巳寂寞秪见江水云端来百年故老有存者尚忆世宗初伐淮魏王兵马接踵出旗纛千里相搪挨当时谋臣非不衆上国拔取多陪台龙腾九天跨四海一水欲阻为可咍䧏王北归楼殿坼弃屋尚鎻残金堆神灵变化自真主将帅何力求公台山川清明草木静天地不复屯云雷使君登髙访古昔伤此陈迹聊持杯因留嘉客坐披冩酃渌笑语倾如簁酒酣重惜功业晩老矣万卷徒兼该攅峰列壑动归兴忧端落笔何崔嵬余年无欢易感激亦愧庄叟能安排青灯明灭照不寐但把君诗阖且开干戈六代战血埋双阙尚指山崔嵬当时君臣但儿戏把酒空劝长星杯临春羙女闭黄壤玉枝自蘂繁如堆后庭新声散樵牧兴废倐忽何其哀咸阳龙移九州坼遗种变化唿风雷萧条中原砀无水崛强又此凭江淮广陵衣冠扫地去穿筑陇亩为池台呉侬倾家助红始尺土不借秦人簁珠犀磊落万艘入金璧照耀千门开建隆天飞跨两海南发交广东温台中间嶪嶪地无几欲乆割据诚难哉灵旗指麾尽貔虎谈笑力可南山排楼船蔽川莫敢动扶伏但有谋臣来百年沧洲自潮汐事徃不与波争廻黄云荒城失苑路白草废畤空坛垓使君新篇韵险絶登眺感悼随嘲咍嗟予愁惫气已竭对罍毎欲相劘挨挥毫更想能一战数窘乃见诗人才书任村马铺儿童系马黄河曲近岸河流如可掬任村炊米朝食鱼日暮荥阳驿中宿投老经过身独在当时洲渚今平陆黍冥冥十数家仰视荒蹊但乔木氷盘羹羙客自知起看白水还东驰尔来百口皆年少归与何人共此悲葛藴作巫山高爱其飘逸因亦作一篇巫山高偃薄江水之滔滔水于天下实至险山亦起伏为波涛其巅冥㝠不可见崕岸斗絶悲猨猱赤枫青栎生满谷山鬼白日樵人遭窈窕阳台彼神女朝朝暮暮能云雨以云为衣月为禇乗光服暗无留阻崑崙曾城道可取方丈蓬莱多伴侣块独守此嗟何求况乃低佪梦中语和王胜之雪霁借马入省泥水填马不受辙瓦雪得火犹藏沟宿雾纷纷度城阙朔气凛凛吹衣裘穷阎闭门无一客剥啄惊我有前驺强随传唿出屋去鼻息冻合髭缪缪投缰马鬛任欹侧欲出操箠手还抽行思江南悲故事溪谷冬暖花常流前年腊归三见白霁色岭上班班留枝藜此时将邑子登眺置酒身优游岂如都城今日事秪恐一蹶为亲忧因知田里驾疑叚昔人岂即非良谋君家洛阳名实大谈笑桔藁囘春柔平生意气故应在白髪未敢相㝷求从容退食想佳节岂无歌声相献酬奈何亦作苦寒调叹息朝夕无骅骝超然遂有江湖意满纸为我书穷愁相如正应居客右子路且莫乗桴浮和呉沖卿鵶鸣树石屏寒林昏鵶相与还下有跂石苍孱颜曾于古图见髣髴已怪刀笔非人间君家石屏谁为冩古图所传无似者鵶飞歴乱止且鸣林叶惨惨风烟生髙斋日午坐中见意似落日空上行君诗雄盛付君手云此非人乃天巧嗟哉浑沌死干坤至造作万物丑妍巨细各有理问此谁主何其精恢竒谲诡多可喜人于其间乃复雕鑱刻画出智力欲与造化追相倾拙者婆娑尚欲奋工者固已穷夸矜吾观鬼神独与人意异虽有至巧无所争所以虢山间埋没此寳千万歳不为见者惊吾又以此知玅伟之作不在百世后造始乃与元气并画工粉墨非不好歳乆剥烂空留名能从太古到今日独此不朽由天成世人尚竒轻货力山珍海怪採掇今欲索此屏后出为君得胡贾欲价着不识吾知金帛不足论当与君诗两相直送李宣叔倅漳州关山到漳穷地与南越错山川郁雾毒瘴疠春冬作荒茅篁竹间蔽亏有城郭居人特鲜少市井宜萧索野花开无时蛮酒持可酌穷年不用客谁与分杯杓朝廷尚贤俊磊砢充台阁君能喜节行文又该博超然万里去识者为不乐予闻君子居自可救民瘼茍能御外物得地无羙恶似闻最南方北客今勿药林麓换风气兽虵凋毒蠚如漳犹近州气冷又销铄珍足海物味其厚不为薄章举马甲柱固已轻羊酪蕉黄荔子丹又胜楂梨酢逢衣比多士徃徃在丘壑从容与笑语岂不慰寂寞太守好觞咏嘉賔应在幕想即有新诗流传至京洛韩持国从富并州辟韩侯氷玉人不可尘土襍官虽衆俊后名字乆訇磕并州天下望抚士威爱惬千金弃不惜賔客常满闾遥闻余风髙为子置一榻亲交西门饯百马骄襍沓子材宜用世谈者为鸣唈矧今名主人气力足呵欱推贤为时辅势若朽易拉㑹当荐还朝立子在阊阖惜哉秣骐骥赋以升龠合咨予栖栖者气象已摧塌他年佐方州説将尚不纳况于声势尊岂易取酬答有如持寸莛未足感鞺鞳顾于山水间意愿多所合匡庐与韶石少小已尝蹋风游㑹稽春云宿天柱腊淮湖江海上惯食虾蟹蛤西南穷岷嶓东北尽济漯身虽未尝歴魂梦已稠沓荆溪最所爱映烛多庙塔溪果㸃丹漆溪花团绣罨扁舟信所过行不废樽榼一从舍之去霜雪行满颔思之不能寐蹙若䖟蚋噆方将筑其濵毕景谢噂安能孤此意颠倒就衰飒唯子余所向嗜好比鹣鲽何时归相过游屐尚可蜡寄王逢原北风吹云埋九垓草木零落空池台六龙避逃不敢出地上独有寒崔嵬披衣起行愁不惬归坐把卷阖且开永懐古人今已矣感此近世何为哉申韩百家爇火起孔子大道寒于灰儒衣纷纷欲满地无复风熖空煤炲力排异端谁助我忆见夫子真竒材楩柟豫章槩白日秪要匠石聊穿裁我方官拘不得往子有闲暇宜能来晤言相与入圣处一取万古光芒廻送裵如晦即席分题十月欵水氷问君行何为行不顾斗米自与五湖期平生湖上游幽事畧能知此后君最乐穷年得游嬉彩鲸抗波涛风作鳞之而鸣鼓上洞庭笑看红橘垂漠漠大梁下黄沙吹酒旗应怜故人愁回首一相思呉长文新得颜公壊碑鲁公之书旣絶伦嵗乆更为时所珍荒坛壊冢朽崖屋剥落风雨埋煨尘断碑数尺谁所得㸃画八纸完如新延陵公子好事者拓取持寄情相亲六书篆籀数变改训诂后世多失真谁初妄凿姸与丑坐使学士劳骸筋堂堂鲁公勇且仁出遇世难亲经纶挥毫卓荦又惊俗岂亦以此夸常民但疑技巧有天得不必勉强方通神诗歌甘棠羙召伯爱惜蔽芾由思人时危忠谊常恨少寳此勿复令埋堙悼四明杜醇杜生四五十孝友称乡里隐约不外求耕桑有妻子藜杖牧鸡豚筠筒钓鲂鲤歳时沽酒归亦不乏甘㫖天涯一杯饭夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风乆凋零好学少为己悲哉四明山此士今已矣哭梅圣俞诗行于世先春秋国风变衰始栢舟文辞感激多所忧律吕尚可谐鸣球先王泽竭士已偷纷纷作者始可羞其声与节急以浮真人当天施再流笃生梅公应时求颂歌文武功业优经竒纬丽散九州衆皆少鋭老则不翁独辛苦不能休惜无采者人名遒贵人怜公青两眸吹嘘可使髙岑楼坐令隠约不见収空能乞钱助饙馏疑此有物司诸幽栖栖孔孟葬鲁邹后始卓荦称轲丘圣贤与命相楯矛势欲强逹诚无由诗人况又多穷愁李杜亦不为公侯公窥穷阨以身投坎坷坐老当谁尤吁嗟岂即非善谋虎豹虽死皮终留飘然载丧下隂沟粉书轴幅悬无旒髙堂万里哀白头东望使我商声讴别孙莘老逢原未熟我已与子相知自吾得逢原知子更不疑把手湖上舟望子欲归时茫然乃分散独背东南驰寥寥西城居邂逅与子期鸡鸣入省门朱墨来纷披含意不自得强颜聊尔为㑹合常在夜青灯照书诗徃徃并衾语至明不言疲怱怱舍我去使我当从谁送子不出门我身方羁縻我心得自如今与子相随随子在湖上逢原所尝嬉想见荷叶尽北风卷寒漪已懐今日愁更念昔日悲相逢亦何有但有镜中丝示平甫弟汴渠西受崑崙水五月奔湍射黄矢高淮夜入忽倒流碕岸相看欲生觜万樯如山矻不动嗟我仲子行亦止自闻留连且一月每得问讯犹千里老工取河天上落伏砾邅沙卷无底土桥立马望城东数日知有相逢喜墙隅返照媚槐谷池面过雨蘓篁苇欣然把手相与闲所愿此时无一诡岂无他忧能老我付与天地从今始闭门为谢载酒人外慕纷纷吾已矣送董伯懿归吉州我来以䘮归君至因谪徙苍黄忧患中邂逅遇于此去年服初除听赦相助喜看君数归月但屈两三指茫然冬更秋一笑非愿始篮舆杨柳下明月芙蕖水僮饥屡闚门客罢方隐几是非评衆诗成败断前史时时对奕石漫浪争生死送迎皆幅巾设席但陈米亦曾戏篇章挥翰疾蒿矢君豪才有余我老惫先止东城景阳陌南望长干紫欲斸三亩蔬于焉寄残齿经过许后日唱和犹在耳新恩忽舍我欣怅生彼已江湖北风帆捩柂即千里相逢知何时莫惜缣与纸明州钱君倚衆乐亭使君幕府开东部名高海曲人和慕舣船谈笑政即成洗涤山川作嘉趣平泉浩荡银河注想见明星弄机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙綵鳯悲一夫伐鼓灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留和平甫舟中望九华山二首楚越千万山雄竒此山兼盘根虽巨壮其末乃脩纤去县尚百里侧身勇前瞻萧条烟岚上缥缈浮青尖徐行稍复逼所瞩亦已添精神去亹亹气象来渐渐卸席取近岸移船傍苍蒹窥观坐穷晡未觉晷刻淹江空万物息四面波澜恬峩然九女鬟争出一镜匳卧送秋月没起看朝阳暹游氛荡无余琐细得尽觇陵空翠纛直照影寒铓铦冢木立绀髪崖林张紫髯变态生倐忽虽神讵能占当留老吾身少驻谁云餍惜哉秦汉君黄屋上衡灊等之事嬉游舍此何其廉我疑二后荒神物乆已厌埋藏在云雾不欲登昏憸又疑避褒封蔽匿以为谦或是古史书脱落简与籖当时备廵游今不在缃缣终南秦之望㤗山鲁所瞻天王与秩祭爼豆罗䤈盐茍能泽下民维此远亦沾方今东南旱土脉燥不黏尚无肤寸功岂免窃食嫌神莽吾难知士病吾能砭文章巧傅㑹智术工飞箝荐寳互珪璧论材自楩柟茍以饰妇妾谬云活苍黔岂如幽人乐兹山谢闾阎穴石作戸牖垂泉当门帘㝷竒出后径览胜倚前檐超然往不返举世徒呫呫高兴寄日月千秋伴乌蟾遐追商洛翁秦火不能炎近慕楚穆生竟脱楚人钳吾意窃所尚人谋谅难佥谁谓九华逺吾身未尝瞻唱篇每起予予口安能箝忆在秋浦北空江上新蟾光洁写一镜廻环两堤奁露坐引衣襋风行欹帽檐维舟当此时巨细得尽瞻试尝论大略次乃述微纤此山广以深包畜万物兼嘘云吐雾雨生育靡不渐巍然如九皇徳泽四海沾此山相后先各出羣峰尖毅然如九官罗立在堂廉挺身百辟上附丽无姦憸此山髙且寒五月不觉炎草树萋已緑氷霜尚涵淹頽然如九老白髪连苍髯此山当无云秀色郁以添姹然如九女靓饰出重帘珮环与巾裙绀玉青纨缣远之妍西施近或丑无盐变态不可穷诗者徒呫呫我初勇一徃役世难安恬浪荒不走职民瘼当谁砭乖离今数旬梦想欲窥觇自期得所如何啻释囚钳念昔太白巅下视海日暹朅来天柱游屐齿尚苔黏犹之健饮食屡飨亦云餍胡为慕攀踏已惫且不嫌岂其仁智心山水固所潜男儿有所学进退不在占功名茍不谐廊庙等闾阎况乃抡椽其谁辨楩柟归欤巖崖居料理带与籖得石坐兀兀逢泉饮厌厌取舍断在独岂必询谋佥子语实慰我宁殊邑中黔玉枝将在山当倚以葭蒹诗力我已屈锋铓子犹铦扶复更一战语汝其无谦和中甫兄春日有感雪释沙轻马蹄疾北城可游今暇日溅溅溪谷水乱流漠漠郊原草争出娇梅过雨吹烂漫幽鸟迎阳语啾喞分香欲满锦树园剪綵休开寳刀室胡为我辈坐自苦不念兹时去如失饱闻高迳动车轮甘卧空堂守经帙淮蝗蔽天农乆饿越卒围城盗少逸至尊深拱罢箫韶元老相看进刀笔春风生物尚有意壮士忧民岂无术不成欢醉但悲歌回首功名古难必寄曾子固吾少莫与合爱我君为最君名髙山岳嵑孼嵩与太低心收惷友似不让尘壒又如沧江水不逆沟畎浍君身揭日月遇辄破氛霭我材特穷空无用补仓廥谓宜从君乆垢汚得洮汰人生不可必所愿每颠沛乖离五年余牢落千里外投身落俗穽薄宦自钳钛平居毎自守髙论从谁丏揺揺西南心梦想与君㑹思君挟竒璞愿售无良侩穷阎抱幽忧凶祸费襘州穷吉士少谁可壻诸妹仍闻病连月医药谁可頼家贫奉养狭谁与通货贝诗人刺曹公贤者荷戈祋奈何遭平时徳泽盛汪濊鸾鳯鸣且下万羽来翙翙呦呦林间鹿争出噬苹藾乃令髙世士动辄遭狼狈人事既难了天理尤茫昧圣贤多如此自古云无奈周人贵妇女扁鹊名医滞今世无常势趋舍唯利害而君信斯道不闵身穷㤗弃捐人间乐濯耳受天籁谅知安肥甘未肯顾糠糩龙螭虽蟠屈不慕虵蝉蜕令人重感奋意勇忘身蕞何由日亲炙病体同砭艾功名未云合歳月尤湏愒懐思切劘効中夜泪霶霈君常许过我早晩治车车犬山溪虽峻恶髙眺发䝉肺峰峦碧参差木树青晻蔼桐江路尤驶飞桨下鸣濑鱼村指暮火酒舍瞻晨斾清醪足消忧玉鲫行可脍行行愿无留日夕伫倾葢㑹将见颜色不复谋蓍蔡延陵古君子议乐耻言郐细事岂足论故欲论其大披披发鞬櫜懔慄见戈鋭探深犯严壁破惑翻强离行歩荃兰偶坐隂松桧宵牀连衾帱昼食共麄粝兹欢何时合清瘦见衣带作诗寄微诚诚语无綵绘有感忆昔与胡子戏娯西城幽放斥仆与马独身歩田畴牛䜿歌我旁听之为乆留一接田父语叹之胜王侯追逐恨不恣暮归辄懐愁顾常轻千乗秪愿足一丘子时怪我少好此寂寞游笙篁不入耳又不甘醪羞那知抱孤伤罢顿不能遒世味已鲜少但余野心稠乖离今十年班髪满我头昔兴亦略尽食眠常百忧每逢佳山水欲往辄复休方壮遂如此况乃高春秋白纻山白纻衆山顶江湖所萦带浮云卷晴明可见九州外肩舆上寒空置酒故人㑹峰恋帐锦绣草木吹竽籁登临信地险俯仰知天大留欢薄日晩起视飞鸟背残年苦局束往事嗟摧壊歌舞不可求桓公井空在九井沿崖渉涧三十里高下荦确无人耕扪萝挽茑到山趾仰见吹泻何峥嵘余声投林欲风雨末势卷土犹溪阬飞虫凌兢走兽慄霜雪夏落雷冬鸣野人往往见神物鳞甲漠漠云随行我来立乆无所得空数石上菖蒲生中官系龙沉玉册小吏磔狗浇银觥地形偶尔藏险怪天意未必司隂晴山川在理有崩竭丘壑自古相虚盈谁能保此干世后天柱不折泉常倾书㑹别亭西城路居人送客西归处年年借问去何时今日扁舟从此去春风吹花落高枝飞来飞去不自知路上行人亦如此应有重来此处时张氏静居院动者利进为静者乐止居物性有偏得惟贤时卷舒张矦始出仕所至多名誉老矣归偃休买地劚荒芜屋成为令名名实与时俱南堂栖幽真晨起瞻像图北堂画五禽游戏养形躯燕有诸賔庭学有诸子庐间矦年几何矫矫八十余问矦何能尔心不藏忧愉问矦客何为弦歌饮投壶问矦儿何读夏商及唐虞嵩山填门户洛水遶阶除疾于山水间结驷有通衢我念老退者古多贤大夫留矦亦养生乃欲凌空虚闭门不饮酒岂异山中臞疎传稍喜客挥金能自娯不闻喜教子满屋青紫朱张矦能兼取胜事古所无襃称有乐石丞相为之书而我不自量闻风亦歌唿秃山吏役沧海上瞻山一停舟怪此秃谁使乡人语其由一狙山上鸣一狙从之游相匹乃生子子衆孙还稠山中草木盛根实始易求攀挽上极髙屈指亦穷幽衆狙各丰肥山乃尽侵牟攘争取一饱岂暇议藏收大狙尚自若小狙亦已愁稍稍受咋啮一毛不得留狙虽巧过人不善操耡耰所嗜在果谷得之常以偷嗟此海山中四顾无所投生生未云已歳晩将安谋杭州修广师法喜堂浮屠之法与世殊洗涤万事求空虚师心以此不挂物一堂收身自有余堂隂置石双嵽嵲石脚立竹青扶疎一来已觉肝胆豁况乃宴坐穷朝晡忆初救时勇自许壮夫看俗尤﨑岖丰车肥马载豪杰少得志愿多忧虞始知进退各有理造次未可分贤愚㑹将筑室返耕钓相与此处吟山湖复至曹娥堰寄剡县丁元珍溪水浑浑来自北千山抱水清相射山深水急无艇子欲从故人安可得故人昔日此水上罇酒扁舟慰行役津亭把手坐一笑我喜满懐君动色论新讲旧惜未足落日低佪已催客离心自醉不复饮秋果寒花空满席今年却坐相逢处怊怅难求别时迹可怜溪水自南流安得溪船问消息寄赠胡先生孔孟去世远矣信其圣且贤者质诸书焉耳翼之先生与予并世非若孔孟之远也闻荐绅先生所称述又详于书不待见而后知其人也叹慕之不足故作是诗先生天下豪杰魁胷臆广博天所开文章事业望孔孟不复睥睨蔡与崔十年留滞东南州饱足藜藿安蒿莱独鸣道德惊此民民之闻者源源来高冠大带满门下奋如百蛰乗春雷恶人沮服善者起昔时硚跖今骞回先生不试乃能尔诚令得志如何哉吾愿圣帝营太平补葺廊庙枝倾頽披旒发纩广耳目照彻山谷多遗材先收先生作梁柱以次构架桷与榱羣臣面向帝深拱仰戴堂陛方崔嵬得曾子固书因寄始吾居扬日重问每见及云将自亲侧万里同讲习子行何舒舒吾望已汲汲穷年梦东南颜色不可挹仁贤岂欺我正恐事维絷严亲抱忧衰生理赖以给不然航江外天寒北风急无乃山路恶仆弱马行澁孤懐未肯开歳物忽如蛰朅来髙邮住巷屋颇卑湿蓬蒿稍芟除茅竹随补葺茍云御风气尚恐忧雨汁故人莫在眼屡独开巾笈忠信盖未见吾敢诬兹邑出闗谁与语念子百忧集眺听聊自放日暮城头立徐归坐当户使者操书入时开识子意如渴得羙湆骊驹日就道玉手行可执旧学待镌磨新文得删拾重登城头望喜气满原隰忆昨诗示诸外弟忆昨此地相逢时春入穷谷多芳菲短垣囷囷冠翠岭踯躅万树红相围幽花媚草错杂出黄蜂白蝶参差飞此时少壮自负恃意气与日争光辉乗闲弄笔戏春色脱畧不省旁人讥坐欲持此博轩冕肯言孔孟犹寒饥丙子从亲走京国浮尘坌并缁人衣明年亲作建昌吏四月挽船江上矶端居感慨忽自寤青天闪烁无停晖男儿少壮不树立挟此穷老将安归吟哦图书谢庆吊坐室寂寞生伊威材疎命贱不自揣欲与稷契遐相希旻天一朝畀以祸先子泯没予谁依精神㳅离肝肺絶眦血被靣无时晞母兄哌哌泣相守三载厌食钟山薇属闻䧏诏起羣彦遂自下国趋王畿刻章琢句献天子钓取薄禄欢庭闱身着青衫手特版奔走卒歳官淮沂淮沂无山四封痺独有庙塔尤峩巍时时凭髙一怅望想见江南多翠微归心动荡不可抑霍若勐吹翻旌旗腾书漕府私自列仁者恻隠从其祈暮春三月乱江水劲橹健帆如转机还家上堂拜祖母奉手出涕纵横挥出门信马向何许城郭宛然相识稀永懐前事不自适却指舅馆排山扉当时髫儿戏我侧于今冠佩何颀颀况复丘樊满秋色蜂蝶摧藏花草腓令人感嗟千万绪不忍仓卒囘骖騑留当开樽强自慰邀子剧饮母予违东皐起伏晴云径纵横暖水陂草长流翠碧花远没黄鹂楚制从人笑呉吟得自怡东臯兴不浅游走及芳时嵗晩月映林塘澹风含笑语凉俯窥怜浄緑小立伫幽香擕幼㝷新菂扶衰坐野航延缘乆未已嵗晩惜流光半山春晩即事春风取花去酬我以清隂翳翳陂路静交交园屋深状敷毎小息杖屦或幽㝷惟有北山鸟经过遗好音欹眠翠幙卷东冈欹眠月半牀松声悲永夜荷气馥初凉清话非无寄幽期故不忘扁舟亦在眼终自獭衣裳定林潄甘凉病齿坐旷息烦襟因脱水边屦就敷巖上衾但留云对宿仍值月相㝷真乐非无寄悲虫亦好音送张宣义之官越幕㑹稽游宦乡海物错句章土润箭萌羙水甘茶串香今君诚暂屈他日恐难忘唯有西兴渡灵胥或怒张宋诗钞卷十八宋诗钞卷十九钦定四库全书宋诗钞卷十九内阁中书舍人呉之振编王安石临川诗钞下送邓监簿南归不见骊塘路茫然四十春长为异乡客毎忆故时人水閲公三世云浮我一身濠梁送归处握手但悲辛即事径暖草如积山晴花更繁纵横一川水高下数家村静憇鸡鸣午荒㝷犬吠昏归来向人説疑是武陵源示耿天骘挟䇿能伤性捐书可尽年弦歌无旧习香火有新缘白土长冈路朱湖小洞天望公时顾我于此畅幽悁北山暮归示道人千山复万山行路有无间花发蜂递绕果垂猿对攀独㝷寒水度欲趂夕阳还天黒月未上儿童初掩关乌塘地僻居人少山稠伏兽多怒貍朝博雁嚵虎夜窥骡篱落生孙竹门庭上女萝未应悲寂寞六载一经过欲归水漾青天暖沙吹白日隂塞垣春错莫行路老侵㝷緑稍还幽草红应动故林留连一杯酒满眼欲归心壬辰寒食客思似杨柳春风千万条更倾寒食泪欲涨冶城潮巾髪雪争出镜颜朱早彫未知轩冕乐但欲老渔樵宿雨緑搅寒芜出红争暖树归鱼吹塘水动雁拂塞垣飞宿雨惊沙尽晴云昼漏稀却愁春梦短灯火着征衣题友人郊居水轩田中三亩宅水上一轩开为有渔樵乐非无仕进媒槎头收晩钓荷叶卷新醅坐説鱼腴羙功名挽不来江亭晩眺日下崦嵫外秋生沆砀间清江无限好白鸟不胜闲雨过云收岭天空月上湾归鞍侵调角囘首六朝山自白上村入北寺二首木杪田家出城隂野迳分熘渠行碧玉畦稼卧黄云薄槿胭脂染深荷水麝焚夕阳人不见鸡鹜自成羣雨过百泉出秋声连衆山独㝷飞鸟外时渡乱流间坐石偶成歇看云相与还㑹湏营一亩长此听潺湲题朱郎中白都庄萧洒桐庐守沧洲寄一廛山光隔钓岸江气杂炊烟藜杖听鸣艣篮舆看种田明时湏共理此兴在他年次韵冲卿过雎阳宫庙此神乡留亲泊楚艎天开今壮丽地积古悲凉不改山河旧犹余草木荒还闻足賔客谁是汉邹阳崑山恵聚寺次张祐韵峰岭互出没江湖相吐吞园林浮海角台殿拥山根百里见渔艇万家藏水村地偏来客少幽兴秪桑门呉江莽莽昔登临秋风一散襟地留孤屿小天入五湖深柑橘无千里鱼鰕有万金吾虽轻范蠡终欲此幽㝷世事世事一何稠论心日已偷尚䝉今士笑宜见古人羞老圃聊湏问良田亦欲求非关畏黻冕无责易身修寄上甫塞上无花草飘风急我归稍林听涧落卷土看云飞想子当红蘂思家上翠微江寒亦未已好好着春衣招丁元珍黙黙不自得纷纷何所为画墁聊取食猎较且随时秋入江湖暗风生草树悲黄花一杯酒思与故人持江上二首潮连风浩荡沙引客淹留落日更清坐空江无近舟共看蒹苇宅聊即稻粱谋未敢嗟艰食凶年半九州书自江边使乡隣病饿稠何言万里客更作百身忧补败今谁䘏趋生我自羞西南双病眼落日倚扁舟暮春春期行晼晩春意賸芳菲曲水应修褉披香未试衣雨花红半堕烟树碧相依怅望梦中地王孙底不归送郓州知府宋谏议盛世千龄合宗工四海瞻天心初吁俊云翼首离潜徳望完圭角仪形壮陛廉徐鸣苍玉佩尽校碧牙籖纶掖清光注銮坡茂渥霑文明诚得主政瘼尚烦砭右府参机务东涂赞景炎庙谟资石画兵畧倚珠钤坐镇均劳逸斋居养智恬讴谣喧井邑惠化穆苍黔进律朝章旧疏恩物议佥通班三殿䆳徙部十城兼申甫周之翰龟䝉鲁所詹地灵奎宿照野沃汶河渐首路龙旗盛提封虎节严赐衣纒紫艾卫甲缀朱綅海谷移文省谿堂燕豆添班春囘绀幰问俗卷彤襜舟檝商巖命熊罴渭水占治装行入觐金鼎重调盐歳晚懐古先生歳晩事田园鲁叟遗书废讨论问讯桑麻怜已长按行松菊喜犹存农人调笑追㝷壑稚子欢唿出候门遥谢载醪㭕惑者吾今欲辨已忘言叚氏园亭欹眠随水转东垣一㸃炊烟映水昏漫漫芙蕖难觅路翛翛杨柳独知门青山呈露新如染白鸟嬉游静不烦朱雀航边今有此可能揺荡武陵源次韵致远木人洲迷子山前涨一洲木人图志失编收年多但有柳生肘地僻独无茅盖头河侧鲍生干尚立江边屈子藁将投未妨他日称居士能使君疑福可求次韵酬龚深甫握手东冈雪满篸后期惆怅老呉蚕芳辰一笑真难值暮齿相思岂乆堪他日杜诗传渭北几时周宅对漳南百年邂逅能多少且可勤来共草菴次韵酬朱昌叔三首㸃也自殊由与求旣成春服更何忧拙于人合且天合静与道谋非食谋未爱京师传谷口但知乡里胜壶头嗟予老矣无一事复得此君相与游去年音问隔淮州百谪难知亦我忧前日杯盘共江渚一欢相属岂人谋山蟠直渎输淮口水抱长干转石头乗兴舟舆无不可春风从此与公游乌榜登临兴未休共言何许更消忧联裾萧寺㝷真觉方驾孙陵弔仲谋语罢每开欢笑口诗来仍掉苦吟头已知轩冕真吾累且可追随马少游次韵送程给事知越州千骑东方占上头如何误到北山游清明若覩兰亭月暖热因忘蕙帐秋投老始知欢可惜通宵豫以别为忧西归定有诗千首想肯重来贲一丘次韵酬徐仲元投老逍遥屺与堂天刑真已脱桁杨缘源静翳无鱼淰度谷深追有鸟颃毎苦交游㝷五柳最嫌尸祝扰庚桑相看不厌唯夫子风味真如顾建康送程公辟得谢归姑苏东归行路叹贤哉碧落新除宠上才白傅林塘传画去呉王花鸟入诗来唱酬自有微之在谈笑应容逸少陪除此两翁相见外不知三迳为谁开登寳公塔倦童疲马放松门自把长笻倚石根江月转空为白昼岭云分暝与黄昏䑕摇岑寂声随起鵶矫荒寒影对翻当此不知谁客主道人忘我我忘言重登寳公塔复用前韵空见方坟涌半霄难将生死问参寥应身东返知何国瑞像西归自本朝遗寺有门非辇路故池无钵但僧瓢独龙下视皆陈迹追数齐梁亦未遥纸暖阁聨屏盖障一㝷方南设钓帘北置牀侧座对敷红絮暖仰牕分启碧纱凉氊庐易以梅烝壊锦幄终于草野妨楚谷越藤真自称每煳因得减书囊小姑小姑未嫁与兰支何恨流传乐府诗初学水仙骑赤鲤竟㝷山鬼从文貍缤纷云䙱空棠檝绰约烟鬟独桂旗弄玉有祠终或徃飞琼无梦故难知呈陈和叔嘉祐末和叔以集贤校理判登闻鼓院同知太常礼院皮场街有园数亩中置二椁甎袤丈北戸临沟略彴通街旁作小屋毁辎车为葢某以直集贤院为三司度支判官以知制诰纠察在京刑狱同管句三班院间度彴饭车葢下随所有无坐卧甎上笑语常至夜如此三歳而和叔遭太夫人忧未几某亦䘮亲以去时永昭陵尚未复土也后与和叔皆蒙今上拔用数㑹议语皆忧伤之余责厚事丛无复故情元丰元年某食观使禄居钟山南和叔经略广东道旧怅然某作诗以叙其事毁车为屋仅容身三歳相要薄主人昼寓椁甎常至夜冬㳂沟彴复㝷春南陔不洎公归里苍墓垂成我䘮亲后㑹纵多无此乐山林投老一伤神全椒张公有诗在北山西庵僧者墁之怅然有感十年怊怅蹑山阡终欲持杯滴到泉东路角巾非故约西州华屋漫修椽幽明永隔休炊黍真俗相妨乆絶弦遗墨每看疑邂逅复随人事散如烟读眉山集次韵雪诗二首若木昏昏末有鵶冻雷深闭阿香车搏云忽散簁为屑翦水如分缀作花拥箒尚怜南北巷持杯能喜两三家戏挼弄掬输儿女羔袖龙钟手独义戏摇微缟女鬟鵶试咀流酥已颊车歴乱稍埋氷揉粟消沉时㸃水圆花岂能舴艋真㝷我且与蜗牛独卧家欲挑青腰还不敢直须诗瞻付刘义次韵奉和蔡枢宻南京种山药法区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苖更长阙西偏故畦穿斵知何日南望钟山一慨然上已闻苑中乐声书事苑中谁得从春游想见渐台瓦欲流御水曲随花影转宫云低绕乐声留年华未破清明节日暮初囘祓禊舟更觉至尊思虑远不应全为拙倡优用乐道舍人韵书十日事呈乐道舍人圣从待制东门人物乱如麻想见新鞯照路华午鼓已传三刻漏从官初赐一杯茶怱怱殿下催分首扰扰宫前听卖花归去莫言天上事但知唿客饮流霞详定试卷童子常夸作赋工暮年羞悔有扬雄当时赐帛倡优等今日论才将相中细甚客卿因笔墨卑于尔雅注鱼虫汉家故事真当改新咏知君胜弱翁奉酬杨乐道邂逅聨裾殿阁春却愁容易即离羣相知不必因相识所得如今过所闻近代声名出卢骆前朝笔墨数渊云与公家世由来事愧我初无百一分送李质夫之陜府平世求才漫至公悠悠羁旅士多穷十年见子尚短褐千里随人今北风戸外屦贫虚自满樽中酒贱亦常空共嫌欲老无机械心事还能与我同次韵呉季野题岳上人澄心亭髙亭五月尚寒生囘首尘沙自郁蒸砌水乱流穿石底槛云髙出蔽山层跻攀欲絶人间世缔搆知从物外僧肠胃坐来清似洗神竒未怪佛图澄送彦珍挟筴穷乡满鬓丝陂田荒尽岂尝窥未应谷口终身隠正合菑川举国推握手百忧空往事还家一笑即芳时柘冈定有辛夷发亦见东风使我知寄张先郎中留连山水住多时年比冯唐未觉衰篝火尚能书细字邮筩还肯寄新诗胡牀月下知谁对蛮榼花前想自随投老主恩聊欲报每瞻高躅恨归迟寄黄吉甫朱颜去似朔风惊白髪多于野草生挟筴读书空有得求田问舍转无成解鞍乌石冈边坐擕手辛夷树下行今日追思真乐事黄尘深处走鸡鸣即席次韵微之泛舟画舸幽㝷北果园应将陈迹问桑门地随墙墅行多曲天着冈峦望易昏故国时平空有木荒城人少半为村悠悠兴废皆如此赖付干愁酒一樽示长安君少年离别意非轻老去相逢亦怆情草草杯盘供笑语昏昏灯火话平生自怜湖海三年隔又作尘沙万里行欲问后期何日是寄书应见雁南征次韵微之即席酿成呉米野油囊却爱清谈气味长闲日有僧来北阜平时无盗出南塘风亭对竹酬孤峭雪迳㝷梅认暗香江水中应未变一杯终欲就君尝思王逢原三首布衣阡陌动成羣卓荦高才独见君杞梓豫章蟠絶壑骐驎騕褭跨浮云行藏已许终身共生死那知半路分便恐世间无妙质鼻端从此罢挥斤蓬蒿今日想纷披冢上秋风又一吹妙质不为平世得微言唯有故人知庐山南堕当书案湓水东来入酒巵陈迹可怜随手尽欲欢无复似当时百年相望济时功歳路何知向此穷鹰隼奋飞凰羽短骐驎埋没马羣空中郎旧业无儿付康子高才有妇同想见江南原上墓树枝零落纸钱风季春上旬苑中即事辇路行看斗柄东帘垂殿阁转春风树林隠翳灯含雾河汉欹斜月坠空新蕋漫知红簌簌旧山常梦直丛丛赏心乐事须年少老去应无日再中与微之同赋梅花得香字三首汉宫娇额半涂黄粉色凌寒透薄籹好借月魂来映烛恐随春梦去飞扬风亭把盏酬孤艳雪径回舆认暗香不为调羮应结子直须留此占年芳结子非贪鼎鼐甞偶先红杏占年芳从教腊雪埋藏得却怕春风漏洩香不御鈆华知国色祗裁云缕想仙装少陵为尔牵诗兴可是无心赋海棠浅浅池塘短短墙年年为尔惜流芳向人自有无言意倾国天教抵死香须䙚黄金危欲堕蔕团红蜡巧能装婵娟一种如氷雪依倚春风笑野棠度麾岭寄莘老区区随传换冬春夜半悬崖託此身岂慕王遵能许国直缘毛义欲私亲施为已壊生平学梦想犹归寂寞濵风月一歌劳者事能明吾意可无人送逊师归舒州山川相对一悲翁徃事纷纷梦寐中邂逅故人恩意在低佪今日笑言同看吹陌上阳花满忽忆巖前蕙帐空亦见桐乡诸父老为传衰飒病春风次韵酬宋玘二首洗雨次风一月春山红漫漫绿纷纷褰裳远野谁从我散䇿空陂忽见君青眼坐倾新歳酒白头追诵少年文因嗟渉世终无补乆使髙材雍上闻山陂畴昔从吾亲诸父先生各佩纷零落长年谁语此遟囘故地却逢君衣冠偶坐论经术襁褓当时刺绣文更怪髙材终未遇有司何日选方闻梦张劒州万里怜君蜀道归相逢似喜语还悲江淮别业依何处日月新阡卜几时自説曲阿犹未稳即㝷湓水去犹疑茫然却是陈桥梦昨日春风马上思次韵张唐公马上揭节初悲力不任赐身终愧谬恩临病来气弱归宜早偷取官多责恐深膏泽未施空谤怨疮痍犹在岂讴吟黄昏信马江城路欲访何人话此心上元戏呈贡父车马纷纷白画同万家灯火暖春风别开阊阖壶天外特起蓬莱陆海中尽取繁华供侠少秪分牢落与衰翁不知太乙游何处定把青藜独照公和杨乐道见寄宅带园林五亩余萧条还似茂陵居杀青满架书新缮生白当牕室乆虚孤学自难窥奥密重言犹得慰空疎相思每欲投诗社只待春蒲叶又书次御河寄城北㑹上诸友客路花时秪搅心行逢御水半晴隂背城野色云边尽隔屋春声树外深香草已堪囘歩履午风聊复散衣襟忆君载酒相追处红萼青跗定满林寄友人三首万里书归説我愁知君不忘北城幽一篇封禅才难学三亩蓬蒿势易求欲与山僧论地劵愿为邻舍事田畴应须急作南征计漠北风沙不可留水边幽树忆同攀曾约移居向此间欲语林塘迷旧迳却随车马入他山飞花着地容难冶鸣鸟窥人意转闲物色可歌春不返相思空复惨朱颜一别三年至一方此身漂荡只殊乡看沙更觉蓬莱浅数日空惊霹雳忙渺渺水波低赤岸蒙蒙云气淡扶桑登临旧兴无多在但有浮槎意未忘寄张谔招张安国金陵法曹我老愿为臧丈人君今少壮岂长贫好须自致青冥上可且相从寂寞濵深谷黄鹂骄引子曲碕翠碧巧藏身㝷幽触静还成兴何必区区九陌尘欲徃净因寄泾州韩持国紫荆山下物华新只与都城共一春令节想君擕绿酒故情怜我踏黄尘泔鱼已悔他年事搏虎方收末路身欲寄微言书不尽试㝷僧阁望西人送别韩虞部客舍街南初着巾与君兄弟即相亲当年岂意两家子今日更为同社人京洛风尘嗟阻濶江湖杯酒惜逡廵归帆岭北茫茫水把手何时寂寞滨怀舒州山水呈昌叔山下飞鸣黄栗留溪边饮啄白符鸠不知此地从君处亦有他人继我不尘土生涯休盪涤风波时事只飘浮相看发秃无归计一梦东南即自羞寄袁州曹伯玉使君宜春城郭绕楼台想见登临把一盃湿湿岭云生竹冥冥江雨熟杨梅政成定入邦人咏诗就还随驿使来错莫风沙愁病眼不知何日为君开再至京口寄漕使曹郎中漂流曾落此江边忆与诗翁赋浩然乡国去身犹万里驿亭分首已三年北城红出髙枝靓南浦青囘老树圆还似昔时风露好只疑谈笑在君前次韵平甫金山㑹宿寄亲友天末海门横北固烟中沙岸似西兴已无船舫犹闻笛逺有楼台秪见灯山月入松金破碎江风吹水雪崩腾飘然欲作乗桴计一到扶桑恨未能次韵再游城西李园京师花木类多竒常恨春归人未归车马喧喧走尘土园林处处鏁芳菲残红已落香犹在羁客多伤涕自挥我亦悠悠无事者约君聨骑访郊圻予求守江隂未得酬昌叔忆江隂见及之作黄田港北水如天万里风樯看贾船海外珠犀常入市人间鱼蟹不论钱髙亭笑语如昨日末路尘沙非少年强乞一官终未得秪君同病肯相怜奉寄子思以代别南北蹉跎成两翁悲欢邂逅笑言同全家欲出岭云外匹马肯㝷山雨中趋府折腰嗟踽踽听泉分手惜怱怱寄声但有加飡饮才业如君岂乆穷留题微之廨中清辉阁故人名字在瀛洲邂逅低囘向此留鸥鸟一双随坐笑荷花十丈对冥搜水涵樽爼清如洗山染衣巾翠欲流宣室应疑鬼神事知君能复几来游元珍以诗送緑石砚所谓玉堂新様者玉堂新様世争传况以蛮溪绿石镌嗟我长来无异物愧君特赠有佳篇乆埋瘴雾看犹湿一取春波洗更鲜还与故人袍色似论心于此亦同坚金陵懐古四首霸祖孤身取二江子孙多以百城降豪华尽出成功后逸乐安知与祸双东府旧基留佛刹后庭余唱落船忩黍离麦秀从来事且置兴亡近酒缸天兵南下此桥江敌国当时指顾降山水雄豪空复在君王神武自难双留连落日频囘首想像余墟独倚忩却怪夏阳才一韦汉家何事费罂缸地势东囘万里江云间天阙古来双兵纒四海英雄得圣出中原次第降山水寂寥埋王气风烟萧飒满僧忩废陵壊冢空冠劒谁复沾缨酹一缸忆昨天兵下蜀江将军谈笑士争降黄旗已尽年三百紫气空收劒一双破堞自生新草木废宫谁识旧轩忩不湏搔首㝷遗事且倒花前白玉缸次韵舍弟遇子固忆少述归计何时就一廛寒城囘首意茫然野林细错黄金日溪岸寛围碧玉天飞兔已闻追騕褭太阿犹恨失龙泉遥知更忆河濵友从事能忘我独贤次韵答平甫高蝉抱殻悲声切新鸟争巣谇语忙长树老隂欺夏日晩花幽艳敌春阳云归山去当檐静风过溪来满坐凉物物此时皆可赋悔予千里不相将金明池宜秋西望碧参差忆看乡人楔饮时斜倚水开花有思缓随风转柳如痴青天白日春常好绿髪朱颜老自悲跋马未堪尘满眼夕阳偷理钓鱼丝葛溪驿缺月昏昏漏未央一灯明灭照秋床病身最觉风露早归梦不知山水长坐感歳时歌慷慨起看天地色凄凉鸣蝉更乱行人耳正抱疎桐叶半黄泛舟青溪入水门登高斋奉呈康叔簿领纷纷惜此时起擕佳客散沈迷十围但见诸营柳九曲难㝷故国溪牵埭欲随流水远放船终碍画桥低子猷清兴何曾尽想忆高斋更一跻九日登东山寄昌叔城上啼乌破寂寥思君何处坐岧嶤应湏绿酒醻黄菊何必红裙弄紫箫落木云连秋水渡乱山烟入夕阳桥渊明乆负东篱醉犹分低心事折腰寄呉成之緑髪溪山笑语中岂知翻手两成翁辛夷屋角抟香雪踯躅冈头挽醉红想见旧山茅径在追随今日板舆空渭阳车马嗟何及荣禄方当与子同寄曾子固斗粟犹慙报礼轻敢嗟吾道独难行脱身负米将求志戮力乗田岂为名髙论几为衰俗废壮懐难值故人倾荒城囘首山川隔更觉秋风白髪生寄王囘深甫少年倐忽不再得后日欢娯能几何顾我面颜衰更早怜君身世病还多牕间暗淡月含雾船底飘飖风送波一寸古心俱未试相思中夜起悲歌寄阙下诸父兄兼示平甫兄弟父兄为学衆人知小弟文章亦自竒家势到今宜有后士才如此岂无时乆闻阳羡溪山好颇与渊明性分宜但愿一门皆贵仕时将车马过茅茨钟山西庵白莲亭山亭新破一方苔白帝留花满四隈野艳轻明非傅粉秋光清浅不凭材乡穷自作幽人伴歳晩谁为静女媒可笑远公池上客却因松菊赋归来次韵舍弟赏心亭即事槛折檐倾野水傍台城佳气已消亡难披梗莽㝷千古独倚青冥望八荒坐觉尘沙昏远眼忽看风雨破骄阳扁舟此日东南兴欲尽江流万里长送张仲容赴杭州孙公辟万屋相夸漆与丹笑歌长在绮纨间綵船春戏城边水画烛秋㝷寺外山忆我屡随游客入喜君今赴辟书还遥知曼倩威行乆赤笔应从到日闲次韵春日即事人间尚有薄寒侵和气先薰草树心丹白自分齐破蕾青黄相向欲交隂潺潺嫩水生幽谷漠漠轻烟动远林病得一官随太守班春无助愧周任江上村落家家有浊醪青旗招客解祗禂春风似补林塘破野水遥连草树高寄食舟车随处弊行歌天地此身劳迟回自负平生意岂是明时惜一毛午枕百年春梦去悠悠不复吹箫向此留野草自花还自落鸣禽相乳亦相酬旧蹊埋没开新径朱戸欹斜见画楼欲把一盃无伴侣眼看兴废使人愁寄石鼓寺陈伯庸鲸海无风白日闲天门当面险难攀尘埃掉臂离长陌琴酒和云入旧山仁义未饶轩冕贵功名莫信鬼神悭郭东一㸃英雄气时伴君心夜斗间姑胥郭误褫云巾别故山抵呉由越两间关千家渔火秋风市一叶归舟暮雨湾旅病愔愔如困酒乡愁脉脉似连环情知带眼从前缓更恐颠毛自此斑太湖恬亭槛临溪上绿隂围溪岸髙低入翠微日落断桥人独立水涵幽树鸟相依清游始觉心无累静处谁知世有机更待夜深同徙倚秋风斜月钓船归次韵酬呉彦珍见寄君作新诗故起予一吟聊复报双鱼杖藜高径谁来往散帙空堂自巻舒树外鸟啼催晩种花间人语趂朝虚春风处处堪擕手何事临池苦学书自金陵如丹阳道中有感数百年来王气消难将前事问渔樵苑方秦地皆芜没山借扬州更寂寥荒埭暗鸡催月晓空场老雉挟春骄豪华秪有诸陵在往往黄金出市朝读诏书去秋东出汴河梁已见中州旱势强日射地穿千里赤风吹沙度满城黄近闻急诏收羣䇿颇説新年又亢阳贱术纵工难自献心忧天下独君王除夜寄舍弟一尊聊有天涯忆百感翻然醉里眠酒醒灯前犹是客梦囘江北已经年佳时流落真何得胜事蹉跎只可怜唯有到家寒食在春风同泛滪溪船送王补之行风忽作因题四句于舟中淮口西风急君行定几时故应今夜月未便照相思离蒋山出谷频囘首逢人更断肠桐乡岂爱我我自爱桐乡江上江水漾西风江花脱晩红离情被横笛吹过乱山东秣陵道中口占二首经世才难就田园路欲迷慇懃将白髪下马照青溪歳熟田家乐秋风客自悲茫茫曲城路归马日斜时杂咏二首证圣南朝寺三年到百囘不知墙下路今日几荷开桃李石城坞饷田三月时柴荆常自闭花发少人知梅花墙角数枝梅凌寒独自开遥知不是雪为有暗香来歌元丰豚栅鸡埘晻霭间暮林揺落献南山丰年处处人家好随意飘然得往还九日九日无欢可得追飘然随意歴山陂蒋陵西曲风尘惨也有黄花一两枝初晴幅巾慵整露苍华度陇深㝷一径斜小雨初晴好天气晩花残照野人家翛然翛然三月闭柴荆绿叶隂隂忽满城自是老年游兴少春风何处不堪行竹里竹里编茅倚石根竹茎疎处见前村闲眠尽日无人到自有春风为扫门随意随意柴荆手自开沿冈度堑复登台小桥风露扁舟月迷鸟羇雌竟往来初夏即事石梁茅屋有弯碕流水溅溅度两陂晴日暖风生麦气绿隂幽草胜花时光宅寺齐安孤起宋兴前光宅相仍一水边蜂分蚁争今不见故窠遗垤尚依然与寳觉宿龙华院絶句世间投老断攀缘忽忆东游已十年但有当时京口月与公随我故依然自定林过西庵午鸡声不到禅林栢子烟中静拥衾忽忆西巖道人语杖藜乗兴得幽㝷谢安墩我名公字偶相同我屋公墩在眼中公去我来墩属我不应墩姓尚随公山陂山陂院落今挼种城郭楼台已放灯白髪逢春唯有睡睡闻啼鸟亦生憎北山有懐香火因缘寄北山主恩投老更人间伤心踯躅冈头路明日春风自往还北陂杏花一陂春水遶花身花影妖娆各占春纵被春风吹作雪絶胜南陌碾成尘江梅江南歳尽多风雪也有江梅漏洩春颜色凌寒终惨澹不应揺落始愁人北山北山输绿涨横陂直堑囘塘滟滟时细数落花因坐乆缓㝷芳草得归迟杨柳杨柳杏花何处好石梁茅屋雨初干绿垂静路要深驻红写清波得细看出郊川原一片绿交加深树冥冥不见花风日有情无处着初廻光景到桑麻呈陈和叔数椽生草覆莓苔一径墙隂斸雪开玉匣囊衣新徙舍杖藜从此为君来数椽庳屋茨生草三亩荒园种晩蔬永日终无一杯酒可能留得故人车与耿天骘㑹话邯郸四十余年梦相对黄粱欲熟时万事祗如空鸟迹怪君强记尚能追庚申正月游齐安水南水北重重柳山后山前处处梅未即此身随物化年年长趂此时来庚申正月游齐安有诗云水南水北重重柳壬戍正月再游招提诗壁漫黄埃忽忽笼纱两过梅老值白鸡能不死复随春色破寒来壬戍正月晦与仲元自淮上复至齐安风暖柴荆处处开雪干沙净水洄洄意行却得前年路看尽梅花看竹来悟真院野水从横潄屋除午牕残梦鸟相唿春风日日吹香草山北山南路欲无钟山晩歩小雨轻风落楝花细红如雪㸃平沙槿篱竹屋江村路时见宜城卖酒家勘㑹贺兰溪主贺兰溪上几株松南北东西有几峰买得住来今几日㝷常谁与坐从容书湖隂先生壁茒檐长扫静无苔花木成畦手自栽一水䕶田将绿绕两山排闼送青来书何氏宅壁有兴提鱼就公煑此言虽在已三年皖灊终负幽人约空对湖山坐惘然示公佐残生伤性老躭书年少东来复起予各据藁梧同不寐偶然闻雨落堦除送黄吉父将赴南康官归金谿二首柘冈西路白云深想子东归得重㝷亦见旧时红踯躅为言春至毎伤心还家一笑即芳辰好与名山作主人邂逅五湖乗与徃相邀锦绣谷中春金陵即事三首水际柴门一半开小桥分路入青苔背人照影无穷柳隔屋吹香併是梅结绮临春歌舞地荒蹊狭巷两三家东风漫漫吹桃李非复当时仗外花昏黒投林晓更惊背人相唤百般鸣柴门长闭春风暖事外还能见鸟情乌塘乌塘渺渺绿平隄隄上行人各有擕试问春风何处好辛夷如雪柘冈西柘冈万事纷纷秪偶然老来容易得新年柘冈西路花如雪廻首春风最可怜金陵金陵陈迹老莓苔南北游人自往来最忆春风石城坞家家桃杏过墙开午枕午枕花前簟欲流日催红影上帘钩窥人鸟唤悠飏梦隔水山供宛转愁州桥州桥蹋月想山椒廻首哀湍未觉遥今夜重闻旧呜咽却看山月话州桥观明州图明州城郭画中传尚记西亭一檥船投老心情非复昔当时山水故依然和张仲通忆钟陵二首一梦章江已十年故人重见想皤然祗应两岸当时柳能到春来尚可怜逸少池边有一丘西山南浦惯曾游残年归去终无乐闻説章江即泪流钟山即事涧水无声绕竹流竹西花草弄春柔茅檐相对坐终日一鸟不鸣山更幽陇东西二首陇东流水向东流不肯相随过陇头祗有月明西海上作人征戍替人愁陇西流水向西流自古相传到此愁添却征人无限泪怪来呜咽已千秋重将重将白髪旁墙隂陈迹茫然不可㝷花鸟总知春烂漫人间独自有伤心楚天楚天如梦水悠悠花底残红漫不收独遶去年挥泪处还将牢落对沧洲送和甫至龙安微雨因寄呉氏女子荒烟凉雨助人悲泪染衣巾不自知除却春风沙际绿一如看汝过江时与北山道人莳果疏泉带浅山柴门虽设要常关别开小径连松路祗与邻僧约往还江宁夹口落帆江口月黄昏小店无灯欲闭门侧出岸沙枫半死系船应有去年㾗夜直金炉香烬漏声残翦翦轻风阵阵寒春色恼人眠不得月移花影上栏干金陵报恩大师西堂方丈萧萧出屋千竿玉霭霭当牕一炷云心力长年人事外种花移石尚慇勤独卧茆檐午影转悠悠门闭青苔水乱流百啭黄鹂看不见海棠无数出墙头孟子沉魄浮魂不可招遗编一读想风标何妨举世嫌迂濶故有斯人慰寂寥腊享明星惨澹月参差万窍含风各自悲人散庙门灯火尽却㝷残梦独多时杏花垂杨一径紫苔封人语萧萧院落中独有杏花如唤客倚墙斜日数枝红泊姚江山如碧浪翻江去水似青天照眼明唤取仙人来住此莫教辛苦上层城游钟山两山松栎暗朱藤一水中间胜武陵午梵隔云知有寺夕阳归去不逢僧杭州望湖楼囘马上作呈玉汝乐道水光山气碧浮浮落日将归又少留从此秪应长入梦梦中还与故人游春日席上十年流落负归期临水登山各有思今日樽前千万恨不堪频唱鹧鸪辞戏赠育王虚白长老白云山顶病禅师昔日公卿各赠诗行尽四方年八十却归荒寺有谁知无钖寄正之健席高樯送病身乱山荒陇障归津应湏一曲千囘首西去论心更几人初晴一抺明霞黯淡红瓦沟已见雪花融前山未放晓寒散犹锁白云三两峰越人以幕养花因游其下尚有残红已可悲更忧囘首秪空枝莫嗟身世浑无事睡过春风作恶时鄞县西亭收功无路去无田窃食穷城度两年更作世间儿女态乱栽花竹飬风烟宋诗钞卷十九宋诗钞卷二十钦定四库全书宋诗钞卷二十内阁中书舎人呉之振编苏轼东坡诗钞上苏轼字子瞻一字和仲眉州眉山人嘉祐二年进士调福昌主簿对制策入三等除大理评事签书鳯翔府判官入判登闻鼔院召试直史馆丁父忧熙宁二年还朝判官吉院权开封府推官出判杭州知宻徐湖三州以为诗谤讪逮赴台狱谪黄州团练副使安置筑室于东坡自号东坡居士移常州哲宗立复朝奉郎知登州召为礼部郎中迁起居舎人㝷除翰林学士兼侍读拜龙圗阁学士出知杭州召为翰林承㫖数月知颕州扬州复召为兵部尚书兼侍读改礼部兼端明殿翰林侍读两学士出知定州绍圣初贬宁远军节度副使惠州安置又贬琼州别驾居儋耳徽宗立移舒州团练副使徙永州更三赦遂提举玉局观复朝奉郎建中靖国元年卒于常州年六十六南渡后赠太师谥文忠子瞻诗气象洪濶舖叙宛转子美之后一人而已然用事太多不免失之丰缛虽其学问所溢要亦洗削之功未尽也而世之訾宋诗者独于子瞻不敢轻议以其胷中有万卷书耳不知子瞻所重不在此也加之梅溪之註鬬钉其间则子瞻之精神反为所掩故读苏诗者汰梅溪之註并汰其过于丰缛者然后有真苏诗也辛丑十一月十九日既与子由别于郑州西门之外马上赋诗一篇寄之不饮胡为醉兀兀此心已逐归鞍发归人犹自念庭闱今我何以慰寂寞登髙囘首坡陇隔惟见乌帽出复没苦寒念尔衣裘薄独骑瘦马踏残月路人行歌居人乐僮仆怪我苦悽恻亦知人生要有别但恐嵗月去飘忽寒灯相对记畴昔夜雨何时听萧瑟君知此意不可忘慎勿苦爱髙官职病中大雪数日未尝起观虢令赵荐以诗相属戏用其韵答之经旬卧斋阁终日亲剂和不知雪已深但觉寒无奈飘萧窗纸鸣堆压檐板堕风飈助凝洌帏幔困掀簸惟思近醇醲未敢窥璨瑳何时反炎赫却欲躬臼磨谁云座无氊尚有裘充货西邻歌吹发促席寒威挫崩腾踏成迳缭绕飞入坐人欢瓦先融饮儁缾屡卧嗟余独愁寂空室自困坷欲为后日赏恐被游尘涴寒更报新霁皎月悬半魄有客独苦吟清夜黙自课诗人例穷蹇秀句出寒饿何当暴雪霜庶以蹑郊贺嵗晚相与馈问为馈嵗酒食相邀唿为别嵗至除夜达旦不眠为守嵗蜀之风俗如是余官岐下嵗暮思归而不可得故为此三诗寄子由餽嵗农功各已收嵗事得相佐为欢恐无具假物不论货山川随出产贫富称小大寘盘巨鲤横发笼双兔卧富人事华靡綵绣光翻座贫者愧不能㣲挚出舂磨官居故人少里巷佳节过亦欲举乡风独倡无人和别嵗故人适千里临别尚迟迟人行犹可复嵗行那可追问嵗安所之远在天一涯已逐东流水赴海归无时东邻酒初熟西舎彘亦肥且为一日欢慰此穷年悲勿嗟旧嵗别行与新嵗辞去去勿囘顾还君老与衰守嵗欲知垂尽嵗有似赴壑虵脩鳞已半没去意谁能遮况欲系其尾虽勤知奈何儿童强不睡相守夜讙譁晨鸡且勿唱更鼔畏添檛坐久灯烬落起看北斗斜明年岂无年心事恐蹉跎努力尽今夕少年犹可夸和子由踏青春风陌上惊㣲尘游人初乐嵗华新人闲正好路旁饮麦短未怕游车轮城中居人厌城郭喧阗晓出空四邻歌鼔惊山草木动箪瓢散野乌鸢驯何人聚衆称道人遮道卖符色怒瞋宜蚕使汝蠒如瓮宜畜使汝羊如麕路人未必信此语强为买服禳新春道人得钱径沽酒醉倒自谓吾符神和子由蚕市蜀人衣服常苦艰蜀人游乐不知还千人耕种万人食一年辛苦一春闲闲时尚以蚕为市共忘辛苦逐欣欢去年霜降斫秋荻今年箔积如连山破瓢为轮土为釡争买不翅金与纨忆昔与子皆童丱年年废书走市观市人争夸鬬巧智野人喑哑遭欺谩诗来使我感旧事不悲去国悲流年和子由论书吾虽不善书晓书莫如我茍能通其意常谓不学可貌妍容有颦璧美何妨椭端庄杂流丽刚健含婀娜好之每自讥不谓子亦颇书成辄弃去缪被旁人裹体势本濶畧结束入细么子诗亦见推语重未敢荷迩来又学射力薄愁官笴多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄衆中强嵬騀钟张忽已远此语与时左和子由寒食寒食今年二月晦树林深翠已生烟遶城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田石鼔冬十二月嵗辛丑我初从政见鲁叟旧闻石鼓今见之文字郁律蛟蛇走细观初以指画肚欲读嗟如䈤在口韩公好古生已迟我今况又百年后强寻偏旁推㸃画时得一二遗八九我车既攻马亦同其鱼维鱮贯之栁古器纵横犹识鼎衆星错落仅名斗糢煳半已似瘢胝诘曲犹能辨跟肘娟娟缺月隠云雾濯濯嘉禾秀莨莠漂流百战偶然存独立千载谁与友上追轩颉相唯诺下揖氷斯同鷇㝅忆昔周宣歌鸿雁当时籀史变蝌蚪厌乱人方思圣贤中兴天为生耆耉东征徐卤阚虓虎北伏犬戎随指嗾象胥杂沓贡狼鹿方邵聨翩赐圭卣遂因鼔鼙思将帅岂为考击烦蒙瞍何人作颂比崧髙万古斯文齐岣嵝勲劳至大不矜伐文武未远犹忠厚欲寻年嵗无甲乙岂有名字记谁某自从周衰更七国竟使秦人有九有扫除诗书诵法律投弃爼豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝廵四国烹灭强暴救黔首六经既已委灰尘此鼔亦当遭击剖传闻九鼎沦泗上欲使万夫沉水取暴君纵欲穷人力神物义不污秦垢是时石鼔何处避无乃天公令鬼守兴亡百变物自闲富贵一朝名不朽细思物理多叹息人生安得如汝夀王维吴道子画何处访吴画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林间彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘本诗老佩芷袭芳荪今观此壁画亦若其诗清且敦祗园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源吴生虽妙絶犹以画工论摩诘得之于象外有如仙翮谢笼樊吾观二子皆神俊又于维也歛袵无间言东湖吾家蜀江上江水缘如蓝尔来走尘土意思殊不堪况当岐山下风物尤可慙有山秃如赭有水浊如泔不谓郡城东数歩见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目眈耽新荷弄晩凉轻棹极幽探飘风忘远近偃息遗佩篸深有龟与鱼浅有螺与蚶曝晴复戏雨戢戢多于蚕浮沉无停饵倐忽遽满篮丝缗虽强致琐细安足戡闻昔周道兴翠鳯栖孤岚飞鸣饮此水照影弄毵毵至今多梧桐合抱如彭聃綵羽无复见上有鹯抟䳺嗟予生虽晚考古意所妉圗书已漫漶犹复访侨郯卷阿诗可继此意久已含扶风古三辅政事岂汝谙聊为湖上饮一纵醉后谈门前远行客劫劫无留骖问胡不囘首无乃趂朝㕘予今正疎懒官长幸见函不辞日游再行恐嵗满三暮归还倒载钟鼔已韽韽李氏园朝游北城东囘首见脩竹下有朱门家破墻围古屋举鞭叩其戸幽响答空谷入门所见伙十歩九移目异花兼四方野鸟喧百族其西引溪水活活转墻曲东注入深林林深窗戸绿水光兼竹净时有独立鹄林中百尺松嵗久苍鳞蹙岂惟此地少意恐闗中独小桥过南浦夹道多乔木隠如城百雉挺若舟千斛隂隂日光淡黯黯秋气蓄尽东为方池野雁杂家鹜红梨惊合抱映岛孤云馥春光水溶漾雪阵风翻扑其北临长溪波声卷平陆北山卧可见苍翠间硗秃我时来周览问此谁所筑云昔李将军负崄乗衰叔抽钱算闲口但未𣙜羹粥当时夺民田失业安敢哭谁家美园圃籍没不容赎此亭破千家郁郁城之麓将军竟何事虮蝨生刀韣何尝载美酒来此驻车毂空使后世人闻名颈犹缩我今官正闲屡至因休沐人生营居止竟为何人卜何当办一身永与清景逐秦穆公墓槖泉在城东墓在城中无百歩乃知昔未有此城秦人以泉识公墓昔公生不诛孟明岂有死之日而忍用其良乃知三子狥公意亦如齐之二子从田横古人感一饭尚能杀其身今人不复见此等乃以所见疑古人古人不可望今人益可伤七月二十四日以久不雨出祷磻溪是日宿虢县二十五日晚自虢县渡渭宿于僧舍曾阁阁故曾氏所建也夜久不寐见壁有前县令赵荐留名有怀其人龛灯明灭欲三更欹枕无人梦自惊深谷留风终夜响乱山衘月半牀明故人渐远无消息古寺空来有姓名欲向磻溪问姜叟仆夫屡报斗杓倾和子由记园中草木四首煌煌帝王都赫赫走羣彦嗟汝独何为闭门观物变㣲物岂足观汝独观不勌牵牛与葵蓼採摘入诗卷吾闻东山傅置酒擕嬿婉富贵未能忘声色聊自遣汝今又不然时节看瓜蔓懐寳自足珍艺兰那计畹吾归于汝处慎勿嗟嵗晚荒园无数亩草木动成林春阳一已敷妍丑各自矜蒲萄虽满架困倒不能任可怜病石榴花如破红襟葵花虽粲粲蔕浅不胜簮丛蓼晩可喜轻红随秋深物生感时节此理等废兴飘零不自由盛亦非汝能萱草虽㣲花孤秀能自拔亭亭乱叶中一一芳心挿牵牛独何畏诘曲日牙蘖走寻荆与榛如有宿昔约南斋读书处清翠晓如泼偏工贮秋雨嵗嵗壊篱落我归自南山山翠犹在目心随白云去梦绕山之麓汝从何方来笑齿粲如玉探懐出新诗秀语夺山绿觉来已茫昧但记説秋菊有如採樵子入洞听琴筑归来写遗声犹胜人间曲北寺唐初传有此乱后不留碑畏虎关门早无村得米迟山泉自入瓮野桂不胜炊信美那能久应先学忍饥自仙游囘至黒水见居民姚氏山亭髙絶可爱复憇其上山鵶晓辞谷似报游人起出门犹屡顾惨若去吾里道途险且迂继此复能几溪边有危构归驾聊复柅爱此山中人缥缈如仙子平生慕独往官爵同一屣胡为此谿边眷眷若有竢国恩久未报念此慙且泚临风浩悲咤万世同一轨何年谢簪绂丹砂留迅晷竹野人献竹腰腹大如盎自言道旁得採不费罝网鸱夷让圎滑混沌慙瘦爽两牙虽有余四足仅能髣逢人自惊蹶闷若儿脱襁念兹㣲陋质刀几安足枉就禽太仓卒羞愧不能飨南山有孤熊择兽行䑛掌渼陂鱼霜筠细破为双掩中有长鱼如卧劒紫荇穿腮气惨悽红鳞照坐光磨闪擕来虽远鬛尚动烹不待熟指先染坐客相看为解颜香粳饱送如填堑早嵗尝为荆渚客黄鱼屡食沙头店濵江易採不复珍盈尺辄弃无乃僣自从西征复何有欲致南烹嗟久欠游鯈琐细空自腥乱骨纵横动遭砭故人远餽何以报客爼久空惊忽赡东道无辞信使频西邻幸有庖虀酽十二月十四日夜㣲雪明日早往南谿小酌至晚南谿得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条九月中曾题小诗于南溪竹上既而忘之昨日再游见而录之湖上萧萧疎雨过山头霭霭暮云横陂塘水落荷将尽城市人归虎欲行司竹监烧苇园因召都廵检柴贻勗左藏以其徒㑹猎园下官园刈苇嵗留槎深冬放火如红霞枯槎烧尽有根在春雨一洗皆萌芽黄狐老兔最狡㨗卖侮百兽常矜夸年年此厄竟不悟但爱䝉宻争来家风廻焰卷毛尾热欲出已被苍鹰遮野人来言此最乐徒手晓出归满车廵边将军在近邑唿来飒飒从矛义戍兵久闲可小试战鼔虽冻犹堪挝雄心欲抟南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌但恐落日催栖鵶弊旗仆鼔坐数获鞍挂雉兔肩分麚主人置酒聚狂客纷纷醉语晚更譁燎毛燔肉不暇割饮啗直欲追羲娲青丘云梦古所咤与此何啻百倍加苦遭谏疏説夷羿又被赋客嘲淫奢岂如间官走山邑放旷不与趋朝衙农工已毕嵗云暮车骑虽少賔殊佳酒酣上马去不告猎猎霜风吹帽斜和子由木山引水蜀江久不见沧浪江上枯槎远可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永窗前㣲月照汪汪和董传留别麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦次韵子由绿筠堂爱竹能延客求诗剰挂墻风梢千纛乱月影万夫长谷鸟惊碁响山蜂识酒香只应陶靖节㑹听北窗凉送钱藻出守婺州得英字老手便剧郡髙懐厌承明聊纡东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬陈义空峥嵘古称为郡乐渐恐烦敲搒临分敢不尽醉语醒还惊送刘道原归觐南康晏婴不满六尺长髙节万仞陵首阳青衫白发不自叹富贵在天那得忙十年闭户乐幽独百金购书收散亡朅来东观弄丹墨聊借旧史诛姦强孔融不肯下曹操汲黯本自轻张汤虽无尺箠与寸刃口吻排撃含风霜自言静中閲世俗有似不饮观酒狂衣巾狼籍又屡舞傍人大笑供千塲交朋翩翩去畧尽惟我与子犹徬徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动邻里烹猪羊君归为我道姓字幅巾他日容登堂傅尧俞济源草堂㣲官共有田园兴老罢方寻隠退庐栽种成隂十年事仓皇求买万金无先生卜筑临清济乔木如今似画圗邻里亦知偏爱竹春来相与䕶龙雏和栁子玉过陈絶粮次韵如我自观犹可厌非君谁复肯相寻圗书跌宕悲年老灯火青荧语夜深早嵗便懐齐物意㣲官敢有济时心南行十里成何事一听秋涛万鼔音泗州僧伽塔我昔南行舟系汴逆风三日沙吹面舟人共劝祷灵塔香火未收旗脚转囘头顷刻失长桥却到龟山未朝饭至人无心何厚薄我自懐私欣所便耕田欲雨刈欲晴去得顺风来者怨若使人人祷辄遂造物应须日千变我今身世两悠悠去无所逐来无恋得行固愿留不恶毎到有求神亦倦退之旧云三百尺澄观所营今已换不嫌俗士污丹梯一看云山遶淮甸龟山我生飘荡去何求再过龟山嵗五周身行万里半天下僧卧一庵初白头地隔中原劳北望潮连沧海欲东游元嘉旧事无人记故垒摧頽今在不十月十六日记所见风髙月暗水云黄淮隂夜发朝山阳山阳晓雾如细雨炯炯初日寒无光云收雾卷已亭午有风北来寒欲僵忽惊飞雹穿戸牖迅驶不复容遮防市人颠沛百贾乱疾雷一声如頽墻使君来唿晩置酒坐定已复日照廊怳疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论説黒白推何祥惟有主人言可用天寒欲雪饮此觞游金山寺我家江水初发源宦游直送江入海闻道潮头一丈髙天寒尚有沙痕在中泠南畔石盘陁古来出没随涛波试登絶顶望乡国江南江北青山多羇愁畏晩寻归楫山僧苦留看落日㣲风万顷靴文细断霞半空鱼尾赤是时江月初生魄二更月落天深黒江心似有炬火明飞焰照山栖鸟惊怅然归卧心莫识非鬼非人竟何物江山如此不归山江神见怪惊我顽我谢江神岂得已有田不归如江水自金山放船至焦山金山楼观何耽耽撞钟撃皷闻淮南焦山何有有脩竹採薪汲水僧两三云霾浪打人迹絶时有沙户祈春蚕我来金山更留宿而此不到心懐慙同游尽返决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言久客忘乡井只有弥勒为同龛困眠得就纸帐暖饱食未厌山蔬甘山林饥卧古亦有无田不退宁非贪展禽虽未三见黜叔夜自知七不堪行当投劾谢簮组为我佳处留茆庵次韵子由栁湖感物忆昔子美在东屯数间茆屋苍山根朝吟草木调蛮獠欲与猿鸟争啾喧子今憔悴衆所弃驱马独出无往还惟有栁湖万株栁清隂与子供朝昏胡为讥评不少借生意凌挫难为繁栁虽无言不解愠世俗乍见应怃然矫姿共爱春濯濯岂问空腹脩虵蟠朝看浓翠傲炎赫夜爱疎影摇清圎风翻雪阵春絮乱蠧响啄木秋声坚四时盛衰各有态摇落凄怆惊寒温南山孤松积雪底抱冻不死谁复贤戏子由宛丘先生长如丘宛丘学舎小如舟常时低头诵经史忽然欠伸屋打头斜风吹帷雨注靣先生不愧傍人羞任从饱死笑方朔肯为雨立求秦优眼前勃磎何足道处置六凿须天游读书万卷不读律致君尧舜知无术劝农冠盖閙如云送老盐虀甘似蜜门前万事不挂眼头虽长低气不屈余杭别驾无功劳画堂五丈容旂旄重楼跨空雨声逺屋多人少风骚骚平生所慙今不耻坐对疲氓更鞭箠道逢阳虎唿与言心知其非口诺唯居髙志下真何益气节消缩今无几文章小技安足程先生别驾旧齐名如今衰老俱无用付与时人分重轻吉祥寺赏牡丹人老簮花不自羞花应羞上老人头醉归扶路人应笑十里珠帘半上钩六月二十七日望湖楼醉书黑云翻墨未遮山白雨跳珠乱入船卷地风来忽吹散望湖楼下水如天放生鱼鳖逐人来无主荷花到处开水枕能令山俯仰风船解与月裴囘乌菱白芡不论钱乱系青菰裹绿盘忽忆尝新㑹灵观滞留江海得加餐献花游女木兰桡细雨斜风湿翠翘无限芳洲生杜若吴儿不识楚词招未成小隠聊中隠可得长闲胜暂闲我本无家更安往故乡无此好湖山夜泛西湖二絶苍龙已没牛斗横东方芒角昇长庚渔人收筒及未晓船过惟有菰蒲声湖光非鬼亦非仙风恬浪静光满川须臾两两入寺去就视不见空茫然监试呈诸试官我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮每闻科诏下白汗如流沈此邦东南㑹多士敢题品刍荛尽兰荪香不数葵荏贫家见珠贝眩晃自难审缅怀嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学歩归踔踸维时老宗伯气压羣儿凛蛟龙不世出鱼鲔初惊淰至音久乃信知味犹食椹至今天下士㣲管几左衽谓当千载后石室祠髙朕尔来又一变此学初谁谂权衡破旧法刍豢笑凢饪髙言追衞乐篆刻鄙曹沈先生周孔出弟子渊骞寝却顾老钝躯顽朴谢镌锓诸君况才杰容我懒且噤聊欲废书眠秋涛諠午枕望海楼晩景二絶海上涛头一线来楼前相顾雪成堆从今潮上君须上更看银山二十囘青山断处塔层层隔岸人家唤欲譍江上秋风晚来急为传钟皷到西兴试院煎茶蟹眼已过鱼眼生飕飕欲作松风鸣蒙茸出磨细珠落眩转遶瓯飞雪轻银瓶泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病长苦饥分无玉盌捧娥眉且学公家作茗饮抟炉石铫行相随不用撑肠拄腹文字五千卷但愿一瓯常及睡足日髙时孙莘老求墨妙亭诗兰亭茧纸入昭陵世间遗迹犹龙腾颜公变法出新意细筋入骨如秋鹰徐家父子亦秀絶字外出力中藏稜峄山传刻典刑在千载笔法留阳氷杜陵评书贵瘦硬此论未公吾不慿短长肥瘠各有态玉环飞燕谁敢憎呉兴太守真好古购买断缺挥缣缯龟趺入坐螭隠壁空斋昼静闻登登竒踪散出走呉越胜事傅説夸友朋书来乞诗要自写为把栗尾书谿藤后来视今犹视昔过眼百世如风灯他年刘郎忆贺监还道同时须伏膺是日宿水陆寺寄北山清顺僧二首草没河堤雨暗村寺藏脩竹不知门拾薪煑药怜僧病扫地烧香净客魂农事未休侵小雪佛灯初上报黄昏年来渐识幽居味思与髙人对榻论长嫌钟鼓聒湖山此境萧条却自然乞食遶村真为饱无言对客本非禅披榛觅路冲泥入洗足闗门听雨眠遥想后身穷贾岛夜寒应耸作诗肩将之湖州戏赠莘老余杭自是山水窟仄闻吴兴更清絶湖中橘林新着霜溪上苕花正浮雪顾渚茶芽白于齿梅溪木瓜红胜颊呉儿鲙缕薄欲飞未去先説馋涎垂亦知谢公到郡久应怪杜牧寻春迟鬓丝只好对禅榻湖亭不用张水嬉鸦种麦行霜林老鸦闲无用畦东拾麦畦西种畦西种得青猗猗畦东已作牛毛稀明年麦熟芒攅槊农夫未食鸦先啄徐行俛仰若自矜鼔翅跳踉上牛角忆昔舜耕厯山鸟为耘如今老鸦种麦更辛勤农夫罗拜鸦飞起劝农使者来行水和致仕张郎中春昼投绂归来万事轻消磨未尽秪风情旧因莼菜求长假新为杨枝作短行不祷自安缘夀骨苦藏难没是诗名浅斟盃酒红生颊细琢歌词穏称声蜗殻卜居心自放蝇头写字眼能明盛衰閲过君应笑宠辱年来我亦平跪履数从圯下老逸书闲问济南生东风屈指无多日秪恐先春鶗䳏鸣冬至日独游吉祥寺井底㣲阳囘未囘萧萧寒雨湿枯荄何人更似苏夫子不是花时肯独来吴中田妇叹今年粳稻熟苦迟庶见霜风来几时霜风来时雨如泻杷头出菌鎌生衣眼枯泪尽雨不尽忍见黄穗卧青泥茆苫一月壠上宿天晴获稻随车归汗流肩頳载入市价贱乞与如糠粃卖牛纳税拆屋炊虑浅不及明年饥官今要钱不要米西北万里招羌儿龚黄满朝人更苦不如却作河伯妇游道塲山何山道塲山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席堦前合抱香入云月里仙人亲手植出山囘望翠云鬟碧瓦朱栏缥缈间白水田头问行路小溪深处是何山髙人读书夜达旦至今山鹤鸣夜半我今废学不归山山中对酒空三叹赠莘老嗟余与子久离羣耳冷心灰百不闻若对青山谈世事当须举白便浮君天目山前渌浸裾碧䦨堂下看衔舻作堤捍水非吾事闲送苕溪入太湖夜来雨洗碧㠝岏浪涌云屯遶郭寒闻有弁山何处是为君四靣竟求看夜桥灯火照溪明欲放扁舟取次行蹔借官奴遣吹笛明朝新月到三更三年京国厌藜蒿长羡淮鱼压楚糟今日骆驼桥下泊恣看脩网出银刀秀州报本禅院乡僧文长老方丈万里家山一梦中呉音渐已变儿童每逢蜀叟谈终日便觉峨眉翠扫空师已忘言真有道我除捜句百无功明年采药天台去更欲题诗满浙东宋叔达家听琵琶数絃已品龙香拨半面犹遮鳯尾槽新曲翻从玉连琐旧声终爱郁轮袍梦囘只记归舟字赋罢双垂紫锦何异乌孙送公主碧天无际雁行髙法惠寺横翠阁朝见吴山横暮见呉山纵呉山故多熊转侧为君容幽人起朱阁空洞更无物惟有千歩冈东西作帘额春来故国归无期人言悲秋春更悲已泛平湖思濯锦更看横翠忆娥眉琱栏能得几时好不独凭栏人易老百年兴废更堪哀悬知草莽化池台游人寻我旧游处但觅吴山横处来有以官法酒见饷者因用前韵求述古为移厨饮湖上喜逢门外白衣人欲脍湖中赤玉鳞游舫已粧吴榜穏舞衫初试越罗新欲将鱼钓追黄帽未要靴刀抹绛巾芳意十分强半在为君先踏水边春饮湖上初晴后雨二首朝曦迎客艶重冈晚雨留人入醉乡此意自佳君不㑹一盃当属水仙王水光㶑灔晴方好山色空蒙雨亦竒欲把西湖比西子淡粧浓抹总相宜风水洞和李节推风转鸣空穴泉幽泻石门虚心闻地籁妄意觅桃源过客诗难好居僧语不繁归缾得氷雪清冷慰文园新城道中东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪栁自摇沙水清西崦人家应最乐煑芹烧笋饷春耕山村烟雨蒙蒙鸡犬声有生何处不安生但教黄犊无人佩布谷何劳也劝耕老翁七十自腰鎌慙愧春山笋蕨甜岂是闻韶解忘味尔来三月食无盐杖藜裹饭去怱怱过眼青钱转手空赢得儿童语音好一年强半在城中赠别青鸟䘖巾乆欲飞黄鸎别主更悲啼慇懃莫忘分擕处湖水东边鳯岭西于潜女青裙缟袂于潜女两足如霜不穿屦沙鬓发丝穿伫蓬沓障前走风雨老濞宫粧传父祖至今遗民悲故主苕溪杨栁初飞絮照溪画眉渡溪去逢郎樵归相媚妩不信姬姜有齐鲁僧清顺新作垂云亭江山虽有余亭榭苦难穏登临不得要万象各偃蹇惜哉垂云轩此地得何晩天功争向背诗眼巧增损路穷朱栏出山破石壁狠海门浸坤轴湖尾抱云巘葱葱城郭丽淡淡烟村远纷纷鸟鹊去一一渔樵返雄观快新获㣲景收昔遁道人真古人啸吟慕嵇阮空斋卧蒲褐芒屦每自捆天怜诗人穷乞与供诗本我谁久不作荒澁旋鉏垦从君觅佳句咀嚼废朝饮㑹客有美堂周邠长官与数僧同泛湖往北山湖中闻堂上歌笑声以诗见寄因和载酒无人过子云掩关昼卧客书裙歌喉不共听珠贯醉面何因作缬纹僧侣且陪香火社诗坛欲歛鹳鹅军凭君徧遶湖边寺涨渌晴来已十分追和子由去嵗试举人洛下所寄诗暴雨初晴楼上晩景秋后风光雨后山满城流水碧潺潺烟云好处无多子及取昏鸦未到间洛邑从来天地中嵩髙苍翠北邙红风流耆旧消磨尽只有青山对病翁白汗翻浆午景前雨余风物便萧然应须半熟鹅黄酒照见新晴水碧天病中游祖塔院紫李黄瓜村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜堦前水借与匏樽自在尝与述古自有美堂乗月夜归娟娟云月稍侵轩㶑㶑星河半隠山鱼钥未收清夜永鳯箫犹在翠㣲间凄风瑟缩经絃柱香雾凄迷着髻鬟共喜使君能鼔乐万人争看火城还八月十五日看潮万人鼔噪慑吴侬犹似浮江老阿童欲识潮头髙几许越山浑在浪花中宿九仙山风流王谢古仙真一去空山五百春玉室金堂余汉士桃花流水失秦人困眠一榻香凝帐梦遶千巖冷逼身夜半老僧唿客起云峰缺处涌氷轮初自迳山归述古召饮介亭以病先起西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟旁犹有梦廻清兴在卧闻归路乐声长九日寻臻阇梨遂泛小舟至懃师院湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重廻次韵述古过周长官夜饮二更铙鼔动诸邻百首新诗间八珍已遣乱蛙成两部更邀明月作三人云烟湖寺家家镜灯火沙河夜夜春曷不劝公勤秉烛老来光景似奔轮述古以诗见责屡不赴㑹复次前韵我生孤癖本无邻老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及春多谢清诗屡推毂豨膏那解转方轮书双竹湛师房暮鼓朝钟自击撞闭门孤枕对残缸白灰旋拨通红火卧听萧萧雪打窗和钱安道寄惠建茶我官于南今几时尝尽溪茶与山茗胸中似记故人面口不能言心自省为君细説我未暇试评其畧差可听建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可录汲黯少戆寛饶勐草茶无赖空有名髙者妖邪次顽懭体轻虽复强浮泛性滞偏工呕酸冷其间絶品岂不佳张禹纵贤非骨鲠葵花玉不易致道路幽崄隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团鳯友小龙奴𨽻日注臣双井牧藏爱惜待佳客不敢包裹鑚权倖此诗有味君勿传空使时人怒生瘿和栁子玉喜雪次韵仍呈述古诗翁爱酒长如渇缾尽欲沽囊已竭灯青火冷不成眠一夜捻须吟喜雪诗成就我觅欢处我穷正与君髣髴曷不走投陈孟公有酒醉君仍饱徳琼瑶欲尽天应惜更遣清光续残月安得佳人擢素手笑捧玉盌两竒絶艳歌一曲廻阳春坐使髙堂生暖热夜至永乐文长老院文时卧病退院愁闻巴叟卧荒村来打三更月下门往事过年如昨日此身未死得重论老非懐土情相得病不开堂道益尊惟有孤栖旧时鹤举头见客似长言除夜野宿常州城外二首行歌野哭两堪悲远火低星渐向㣲病眼不眠非守嵗乡音无伴苦思归重衾脚冷知霜重新沐头轻感发稀多谢残灯不嫌客孤舟一夜许相依南来三见嵗云徂直恐终身走道涂老去怕看新厯日退归拟学旧桃符烟花已作青春意霜雪偏寻病客须但把穷愁博长健不辞最后饮屠酥常润道中有懐钱塘寄述古草长江南鸎乱飞年来事事与心违花开后院还空落燕入华堂怪未归世上功名何日是罇前㸃检几人非去年栁絮飞时节记得金笼放雪衣浮玉山头日日风涌金门外已春融二年鱼鸟浑相识三月鸎花付与公剰看新翻眉倒晕未应泣别脸消红何人织得相思字寄与江边北向鸿惠泉山下土如濡阳羡溪头米胜珠卖劒买牛吾欲老杀鸡为黍子来无地偏不信容髙盖俗俭真堪着腐儒莫怪江南苦留滞经营身计一生迂游鹤林招隠二首郊原雨初霁春物有余妍古寺满脩竹深林闻杜䳌睡余栁花堕目眩山樱然西窗有病客危坐看香烟行歌白云岭坐咏脩竹林风轻花自落日薄山半隂涧草谁复识闻香杳难寻时见城市人幽居惜未深次韵沈长官造物知吾久念归似怜衰病不相违风来震泽㠶初饱雨入松江水渐肥过永乐文长老已卒初惊鹤瘦不可识旋觉云归无处寻三过门间老病死一弹指顷去来今存亡惯见浑无泪乡井难忘尚有心欲向钱塘访圎泽葛洪川畔待秋深捕蝗至浮云岭山行疲苦有懐子由弟霜风渐欲作重阳熠熠溪边野菊黄久废山行疲荦确尚能村醉舞淋浪独眠林下梦魂好囘首人间忧患长杀马毁车从此逝子来何处问行藏与毛令方尉游西菩提寺二首推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石间一笑相逢那易得数诗狂语不须删路转山腰足未移水清石瘦便能竒白云自占东西岭明月谁分上下池黑黍黄粱初熟后朱柑绿橘半甜时人生此乐须天赋莫遣儿曹取次知雪夜书北台壁二首黄昏犹作雨纤纤夜静无风势转严但觉衾裯如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖城头初日始翻鸦陌上晴泥已没车冻合玉楼寒起粟光摇银海眩生花遗蝗入地应千尺宿麦连云有几家老病自嗟诗力退空吟氷柱忆刘义谢人见和前篇二首已分酒盃欺浅懦敢将诗律鬬深严渔蓑句好应须画栁絮才高不道盐败屦尚存东郭指飞花又舞谪仙檐书生事业真堪笑忍冻孤吟笔退尖九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门髙卧定谁家台前日暖君须爱氷下寒鱼渐可义游卢山次韵章传道尘容已似服辕驹野性犹同纵壑鱼出入巖峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书惜花吉祥寺中锦千堆前年赏花真盛哉道人劝我清明来腰鼔百面如春雷打彻凉州花自开沙河塘上挿花囘醉倒不觉吴儿咍岂知如今双鬓催城西古寺没蒿莱有僧闭门手自栽千枝万叶巧翦裁就中一丛何所似马脑盘成金缕杯而我食菜方清斋对花不饮花应猜夜来雨雹如李梅红残绿暗吁可哀送春梦里青春可得追欲将诗句绊余晖酒阑病客惟思睡蜜熟黄蜂亦懒飞芍药樱桃俱扫地鬓丝禅榻两忘机凭君借取法界观一洗人间万事非孔长源挽词小偃门头栁系船吴山堂上月侵筵潮声夜半千巖响诗句明朝万口传岂意日斜庚子后忽惊嵗在已辰年佳城一闭无穷事南望题诗泪洒牋懐西湖寄晁美叔同年西湖天下景游者无愚贤深浅随所得谁能识其全嗟我本狂直早为世所捐独专山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从蹔借僧榻眠读我壁间诗清凉洗烦煎䇿杖无道路直造意所便应逢古渔父苇间自夤缘问道若有得买鱼勿论钱和蒋䕫寄茶我生百事常随缘四方水陆无不便扁舟渡江适吴越三年饮食穷芳鲜金虀玉脍饭炊雪海螯江柱初脱泉临风饱食甘寝罢一瓯花乳浮轻圎自从舍舟入东武沃野便到桑麻川翦毛胡羊大如马谁记鹿角腥盘筵厨中蒸粟埋饭罋大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙溪北苑强分别水脚一线争谁先清诗两幅寄千里紫金百饼费万钱吟哦烹噍两竒絶只恐偷乞烦封纒老妻稚子不知爱一半已入姜盐煎人生所遇无不可南北嗜好知谁贤死生祸福久不择更论甘苦争蚩妍知君穷旅不自释因诗寄谢聊相镌次韵周邠寄雁荡山圗西湖三载与君同马入尘埃鹤入笼东海独来看出日石桥先去踏长虹遥知别后添华发时向樽前説病翁所恨蜀山君未见他年擕手醉郫筒送碧香酒与赵明叔教授闻君有妇贤且亷劝君慎勿为楚相不羡紫駞分御食自遣赤脚沽村酿嗟君老狂不知愧更吟丑妇恶嘲谤诸生闻语定失笑冬暖号寒卧无帐碧香近出帝子家鹅儿破殻酥流盎不学刘伶独自饮一壶往助齐眉饷赵既见和复次韵答之长安小吏天所放日夜歌唿和丞相岂知后世有阿瞒北海樽前捉私酿先生未出禁酒国诗语孤高常近谤几囘无酒欲沽君却畏有司书簿帐酸寒可笑分一斗日饮如何足袁盎更将险语压衰翁只恐自是台无饷赵郎中往莒县逾月而归复以一壶遗之仍用原韵东邻主人游不归悲歌夜夜闻舂相门前人閙马嘶急一家喜气如春酿王事何曾怨独贤室人岂忍交谪谤大儿踉蹡越门限小儿咿哑语绣帐定教舞袖掣伊凉更想夜庖鸣罋盎题诗送酒君勿诮免使退之嘲一饷刘贡父见余歌词数首以诗见戏聊次其韵十载漂然未可期那堪重作看花诗门前恶语谁传去醉后狂歌自不知刺舌君今犹未戒灸眉我亦更何辞相从痛饮无余事正是春容最好时次韵子由送蒋䕫赴代州学官功利争先变法初典刑独守老成余穷人未信诗能尔倚市悬知绣不如代北诸生渐狂简牀头杂説为爬梳归来问雁吾何敢疾世王符解着书和李邦直沂山祈雨有应高田生黄埃下田生苍耳苍耳亦已无更问麦有几蛟龙睡足亦解慙二麦枯时雨如洗不知雨从何处来但闻吕梁百歩声如雷试上城南望城北际天菽粟青成堆饥火烧肠作牛吼不知待得秋成否半年不雨坐龙慵共怨天公不怨龙今朝一雨聊自赎龙神社鬼各言功无功日盗太仓谷嗟我与龙同此责劝农使者不汝容因君作诗先自劾宿州次韵刘泾我欲归休瑟渐希舞雩何日着春衣多情白发三千丈无用苍皮四十围晩觉文章真小技早知富贵有危机为君垂涕君知否千古华亭鹤自飞次韵答邦直子由二首簿书颠倒梦魂间知我疎慵肯见原闲作闭门僧舎冷病闻吹枕海涛喧忘懐杯酒逢人共引睡文书信手翻欲吐狂言喙三尺怕君瞋我却须吞君虽为我此迟留别后凄凉我已忧不见便同千里逺退归终作十年游恨无扬子一区宅懒卧元龙百尺楼闻道鹓鸿满台阁网罗应不到沙鸥中秋月暮云收尽溢清寒银汉无声转玉盘此生此夜不长好明月明年何处看韩干马十四疋二马并驱攅八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八疋饮且行㣲流赴吻若有声前者既济出林鹤后者欲渉鹤俛啄最后一匹马中龙不嘶不动尾揺风韩生画马真是马苏子作诗如见画世无伯乐亦无韩此诗此画谁当看哭刁景纯读书想前辈每恨生不早纷纷少年塲犹得见此老此老如松栢不受霜雪藁直从毫末中自养到合抱宏材乏近用千嵗自枯倒文章余正始风节贯华皓平生为人耳自为薄如缟是非虽难齐反覆看愈好前年旅吴越把酒庆夀考扣门无晨夜百过迹未扫但知从徳公未省厌丘嫂别时公八十后㑹知难保昨日故人书连年丧公媪伤心范桥水漾漾舞寒藻华堂不见人瘦马空恋早我欲江东去匏樽酌行潦镜湖无贺监恸哭稽山道忍见万松冈荒池没秋草答吕梁仲屯田乱山合沓围彭门官居独在悬水村居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓看雪浪浮鹏鲲吕梁自古喉吻地万顷一抹何由吞坐观入市卷闾井吏民走尽余王尊计穷路断欲安适吟诗破屋愁鸢蹲嵗寒霜重水归壑但见屋瓦留沙痕入城相对如梦寐我亦仅免为鱼鼋旋唿歌舞杂诙笑不惜饮釂空缾盆念君官舎氷雪冷新诗美酒聊相温人生如寄何不乐任使綘䗶烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千鎚雷动苍山根高城如䥫洪口决谈笑却扫看崩奔农夫掉臂免狼顾秋谷布野如云屯还须更置软脚酒为君撃鼔行金樽春菜蔓菁宿根已生叶韭牙戴土拳如蕨烂烝香荠白鱼肥碎㸃青蒿凉饼滑宿酒初消春睡起细履幽畦掇芳辣茵蔯甘菊不负渠绘缕堆盘纤手抹北方苦寒今未已雪底菠薐如铁甲岂如吾蜀富冬蔬霜叶露牙寒更茁久抛菘葛犹细事苦笋江豚那忍説明年投劾径须归莫待齿揺并发脱读孟郊诗二首夜读孟郊诗细字如牛毛寒灯照昏花佳处时一遭孤芳擢荒秽苦语余诗骚水清石凿凿湍激不受蒿初如食小鱼所得不偿劳又似煑彭竟日嚼空螯要当鬬僧清未足当韩豪人生如朝露日夜火消膏何苦将两耳听此寒虫号不如且置之饮我玉巵醪我憎孟郊诗复作孟郊语饥肠自鸣唤空壁转饥䑕诗从肺腑出出辄愁肺腑有如黄河鱼出膏以自煑尚爱铜斗歌鄙俚颇近古桃弓射鸭罢独速短蓑舞不忧踏舩翻踏浪不踏土吴姬霜雪白赤脚浣白纻嫁与踏浪儿不识离别苦歌君江湖曲感我长羇旅约公择饮是日大风先生生长匡庐山山中读书三十年旧闻饮水师颜渊不知治剧乃所便偷儿夜探赤白丸奋髯忽逢朱子元半年羣盗诛七百谁信家书藏九千春风无事秋月闲红粧执乐豪且妍紫衫玉带两部全琵琶一抹四十絃客来留饮不计钱齐人爱公如子产儿啼卧路唿不还我慙山郡空留连牙兵部吏笑我寒邀公饮酒公无难约束官奴买花钿薫衣理发夜不眠晓来颠风尘暗天我思其由岂坐悭作诗愧谢公笑讙归来瑟缩愈不安要当啖公八百里豪气一洗儒生酸夜饮次韵毕推官簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玉筯工月未上时应早散免教壑谷问吾公续丽人行李仲谋家有周昉画背而欠伸内人极精戏作此诗深宫无人春日长沉香亭北百花香美人睡起薄梳洗燕舞鸎啼空断肠画工欲画无穷意背立东风初破睡若教囘首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰支背后看心醉归来茆屋底方信人间有西子君不见孟光举案与眉齐何曾背靣伤春啼游张山人园壁间一轴烟萝子盆里千枝锦被堆惯与先生为酒伴不嫌刺史亦颜开纤纤入麦黄花乱飒飒催诗白雨来闻道君家好井水归轩乞得满缾囘擕妓乐游张山人园大杏金黄小麦熟堕巢乳鹊拳新竹故将俗物恼幽人细马红粧满山谷提壶劝酒意虽重杜䳌催归声更速酒阑人散却闗门寂厯斜阳挂疎木宋诗钞卷二十宋诗钞卷二十一钦定四库全书宋诗钞卷二十一内阁中书舎人吴之振编苏轼东坡诗钞中仆曩于长安陈汉卿家见吴道子画佛碎烂可惜其后十余年复见之于鲜于子骏家则已装背完好子骏以见遗作诗谢之贵人金多身复闲争买书画不计钱已将铁石充逸少更补朱繇为道𤣥烟薫屋漏装玉轴鹿皮苍壁知谁贤吴生画佛本神授梦中化作飞空僊觉来落笔不经意神妙独到秋毫颠我昔长安见此画叹息至寳空澘然素丝断续不忍看已作胡蝶飞聨翩君能收拾为补缀体质散落嗟神全志公髣髴见刀尺脩罗天女犹雄妍如观老杜飞乌句脱字欲补知无缘问君乞得良有意欲将俗眼为洗湔贵人一见定羞怍锦囊千纸何足捐不须更用博麻缕付与一炬随飞烟次韵答舒教授观余所藏墨异时长笑王㑹稽野鹜膻腥污刀几莫年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晩将虵蚓比我生百事不挂眼时人缪説云工此世间有癖念谁无倾身障簏尤堪鄙一生当着几两屐定心肯为㣲物起此墨足支三十年但恐风霜侵发齿非人磨墨墨磨人缾应未罄罍先耻逝将振衣归故国数亩荒园自鉏理作书寄君君莫笑但觅来禽与青李一螺㸃漆便有余万灶烧松何处使君不见永宁第中擣龙麝列屋闲居清且美倒晕连眉秀岭浮双鸦画鬓香云委时闻五斛赐蛾緑不惜千金求獭髓闻君此诗当大笑寒窗冷砚氷生水中秋月三首殷勤去年月潋灔古城东憔悴去年人卧病破窗中徘徊巧相觅窈窕穿房栊月岂知我病但见歌楼空抚枕三叹息扶杖起相从天风不相哀吹我落琼宫白露入肝肺夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁六年逢此月五年照离别歌君别时曲满坐为凄咽留都信繁丽此㑹岂轻掷镕银百顷湖挂镜千寻阙三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对梨栗但见古河东麦如铺雪欲和去年曲复恐心断絶舒子在汶上闭门相对清郑子向河朔孤舟连夜行顿子虽咫尺兀如在牢扄赵子寄书来水调有余声悠哉四子心共此千里明明月不解老良辰难合并囘顾坐上人聚散如流萍尝闻此宵月万里同隂晴天公自着意此㑹那可轻明年各相望俯仰今古情和子由中秋见月明月未出羣山髙瑞光千丈生白毫一杯未尽银阙涌乱云脱壊如崩涛谁为天公洗眸子应费明河千斛水遂令冷看世间人顾我湛然心不起西南大星如弹丸角尾奕奕苍龙蟠今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花低昻赴节随歌板青荧灭没转前山浪飐风廻岂复坚明月易低人易散归来唿酒更重看堂前月色愈清好咽咽寒螀鸣露草卷帘推戸寂无人窗下咿哑惟楚老南都从事莫羞贫对月题诗有几人明朝人事随日出怳然一梦瑶台客与顿起孙勉泛舟探韵得未字窗前堆梧桐牀下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮眦裂须磔勿作儿女懐坐念蟏蛸畏山城亦何有一笑泻肝胃泛舟以娱君鱼鼈多可饩纵为十日饮未遽主人费吾侪俱老矣耿耿知自贵宁能傍门户啼笑杂猩狒要将百篇诗一吐千丈气萧条嵗行莫迨此霜雪未明朝出城南遗迹观楚魏西风廹吹帽金菊乱如沸愿君勿言归轻别吾所讳九日黄楼作去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾袜岂知还复有今年把琖对花容一呷莫嫌酒薄红粉陋终胜泥中事锹锸黄楼新成壁未干青河已落霜初杀朝来白露如细雨南山不见千寻刹楼前便作海茫茫楼下空闻㯭鸦轧薄寒中人老可畏热酒浇肠气先压烟消日出见渔村逺水鳞鳞山齾齾诗人勐士杂龙虎楚舞吴歌乱鹅鸭一杯相属君勿辞此境何殊泛清霅九日次韵王巩我醉欲眠君罢休已教从事到青州鬓霜饶我三千丈诗律输君一百筹闻道郎君闭东合且容老子上南楼相逢不用忙归去明日黄花蝶也愁送顿起客路相逢难为乐常不足临行挽衫袖更赏折残菊佳人亦何念凄断阳闗曲酒䦨不忍去共接一寸烛留君终无穷归驾不免促岱宗已在眼一往继前躅天门四十里夜看扶桑浴囘头望彭城大海浮一粟故人在其下尘土相豗蹴惟有黄楼诗千古配淇澳次韵王巩颜复同泛舟沈郎清瘦不胜衣边老便便带十围躞蹀身轻山上走讙唿船重醉中归舞腰似雪金钗落谈辩如云玉麈麾忆在钱塘正如此囘头四十二年非与参寥师行园中得黄耳蕈遣化何时取衆香法筵斋钵久凄凉寒蔬病甲谁能採落叶空畦半已荒老楮忽生黄耳菌故人兼致白牙姜萧然放筯东南去又入春山笋蕨乡百歩洪王定国访余于彭城一日棹小舟与颜长道擕盼英卿三子游泗水北上圣女山南下百歩洪吹笛饮酒乗月而归余时以事不得往夜着羽衣伫立于黄楼上相视而笑以为李太白死世间无此乐三百余年矣定国既去逾月复与参寥师放舟洪下追懐曩游已为陈迹喟然而叹佳人未肯囘秋波幼舆欲语防飞梭轻舟弄水买一笑醉中荡桨肩相磨不似长安闾里侠貂裘夜走燕脂坡独将诗句拟鲍谢渉江共採秋江荷不知诗中道何语但觉两颊生㣲涡我时羽服黄楼上坐见织女初斜河归来笛声满山谷明月正照金叵罗奈何舍我入尘土扰扰毛羣欺卧駞不念空斋老病叟退食谁与同委蛇时来洪上有遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵夜过舒尧文戏作先生堂前霜月苦弟子读书喧两庑推门入室书纵横䗶纸灯笼晃云母先生骨清少眠卧长夜黙坐数更鼔耐寒石砚欲生氷得火铜缾如过雨郎君欲出先自賛坐客敛袵谁敢侮明朝阮籍过阿戎应作羲之羡懐祖次韵王廷老退居见寄接果移花看补篱腰鎌手斧不妨持上都新事长先到老圃闲谈未易欺酿酒闭门开社罋杀牛留客解耕縻何时得见纤纤玉右手持盃左捧颐祈雪雾猪泉出城马上作赠舒尧文三年走呉越踏遍千里山朝随白云去莫与栖鸦还翩如得木狖飞歩谁能攀一为符竹累坐老敲榜间此行亦何事聊散腰脚顽浩荡城西南乱山如玦环山下野人家桑柘杂榛菅嵗晏风日暖人牛相对闲薄雪不盖土麦苖稀可删愿君发豪句嘲诙破天悭种松得徕字春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束缚同一车胡为乎来哉泫然解其縳清泉洗浮埃枝伤叶尚困生意未肯囘山僧老无子养䕶如婴孩坐待走龙虵清隂满南台孤根裂山石直干排风雷我今百日客养此千嵗材茯苓无消息双鬓日夜催古今一俛仰作诗寄余哀往在东武与人往反作粲字韵诗四首今黄鲁直亦次韵见寄复和答之苻坚破荆州止获一人半中郎老不遇但喜识元叹我今独何幸文字厌竒玩又得天下才相从百忧散隂求我辈人规作林泉伴宁当待垂老仓卒收一旦不见梁伯鸾空对孟光案才难不其然妇女厠周乱世岂无作者于我如既盥独喜诵君诗咸韶音节缓夜光一已多矧获累累贯相思君欲瘦不往我真懦吾侪眷㣲禄寒夜抱寸炭何时定相过径就我乎馆飘然东南去江水清且涣相与访名山㣲言师忍粲送蜀人张师厚赴殿试忘归不觉鬓毛斑好事乡人尚往还断岭不遮西望眼送君直过楚王山罢徐州往南京马上走笔寄子由吏民莫扳援歌管莫悽咽吾生如寄耳宁独为此别别离随处有悲恼缘爱结而我本无恩此涕谁为设纷纷等儿戏鞭镫遭割截道边双石人几见太守发有知当解笑抚掌冠缨絶父老何自来花枝䮍长红洗琖拜马前请夀使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功赠惠山僧惠表行遍天涯意未䦨将心到处遣人安山中老宿依然在案上楞严已不看欹枕落花余几片闭门新竹自千竿客来茶罢空无有卢橘杨梅尚带酸与秦太虚参寥㑹于松江而关彦长徐安中适至分韵得风字二首吴越溪山兴未穷又扶衰病过垂虹浮天自古东南水送客今朝西北风絶境自忘千里逺胜游难复五人同舟师不㑹留连意拟看斜阳万顷红二子缘诗老更穷人间无处吐长虹平生睡足连江雨尽日舟横擘岸风人笑年来三黜惯天教我辈一樽同知君欲写长相忆更送银盘尾鬛红送刘寺丞赴余姚中和堂后石楠树与君对牀听夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开鏁放观潮豪气正与潮争怒银山动地君不看独爱清香生雪雾别来聚散如宿昔城郭空存鹤飞去我老人间万事休君亦洗心从佛祖手香新写法界观眼净不覻登伽女余姚古县亦何有龙井白泉甘胜乳千金买断顾渚春似与越人降日注李公择过髙邮见施大夫与孙莘老赏花诗忆与仆去嵗㑹于彭门折花馈笋故事作诗二十四韵见戯依韵奉答亦以一戏公择云尔汝阳真天人绢帽着红槿纒头三百万不买一㣲哂共夸青山峰曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚㳙滴乞与居易稹尔来谁复见前軰风流尽寂寞两诗人残红对樱笋饥肠得一醉妙语传不泯君来恨不与便复相牵引我老心已灰空烦扇余烬天游照六凿虚空扫充牣悬知色竟空那复嗜乌吻萧然一方丈居士老龎藴散花从满裓不荅天女问故人犹故日怨句写余恨疑我此心在遮防费栏楯应虞已毙虵折尾时一蠢仄闻孟光贤未学处仲忍寄招应已足左右侍云鬒何时花月夜羊酒谢不敏此生如幻耳戏语君勿愠应同亡是公一对子虚听乗舟过贾收水阁收不在见其子二首爱酒陶元亮能诗张志和青山来水槛白雨满渔蓑泪垢添丁面贫低举案蛾不知何所乐竟夕独酣歌袅袅风蒲乱猗猗水荇长小舟浮鸭绿大杓泻鹅黄得意诗酒社终身鱼稻乡乐哉无一事何处不清凉泛舟城南㑹者五人分韵赋诗紫蟹鲈鱼贱如土得钱相付何曾数碧筩时作象鼻弯白酒㣲带荷心苦运肘风生看斫脍随刀雪落惊飞缕不将醉语作新诗饱食应慙腹如鼓与胡祠部游法华山陂湖欲尽山为界始见寒泉落髙派道人未放泉出山曲折虚堂泻清快使君年老尚儿戏绿棹红船舞澎湃一笑翻杯水溅裙余懽濯足波生隘长松搀天龙起立苍藤倒谷雪崩壊仰穿䝉宻得清旷一览震泽吁可怪谁云四万八千顷渺渺东尽日所晒归涂十里尽风荷清唱一声闻露薤嗟余少小慕真隠白发青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹游恐负山中清净债又次前韵赠贾耘老具区吞灭三州界浩浩汤汤纳千派从来不着万斛船一苇渔舟恣奔快仙坛古洞不可到空听余澜鸣湃湃今朝偶上法华岭纵观始觉人寰隘山头卧碣弔孤冢下有至人僵不壊空余白棘网秋虫无复青莲出幽怪我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精三事只看长柄械今年大熟期一饱食叶㣲虫真癣疥白花半落紫穟香攘臂欲助磨鎌铩安得山泉变春酒与子一洗寻常债陈季常所畜朱陈村嫁娶圗何年顾陆丹青手画作朱陈嫁娶圗闻道一村惟两姓不将门户买崔卢我是朱陈旧使君劝耕曾入杏花村而今风物那堪画县吏催钱夜打门初到黄州自笑平生为口忙老来事业转荒唐长江遶郭知鱼美好竹连山觉笋香逐客不妨员外置诗人例作水曹郎只慙无补丝毫事尚费官家压酒囊定惠院寓居月夜偶出幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱栁万丝垂尚有残梅一枝亚清诗独吟还自和白酒已尽谁能借不辞青春忽忽过但恐懽意年年谢自知醉耳爱松风㑹拣霜林结茅舎浮浮大甑长炊玉熘熘小槽如压蔗饮中真味老更浓醉里狂言醒可怕但当谢客对妻子倒冠落佩从嘲骂次韵前篇去年花落在徐州对月酣歌美清夜今年黄州见花发小院闭门风露下万事如花不可期余年似酒那禁泻忆昔还乡泝巴崃落㠶樊口髙桅亚长江衮衮空自留白发纷纷宁少借竟无五亩继沮溺空有千篇陵鲍谢至今归计负云山未免孤衾眠客舍少年辛苦真食蓼老景清闲如啖蔗饥寒未至且安居忧患已空犹梦怕寻花踏月饮村酒免使醉归官长骂寓居定惠院之东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱间桃李漫山总麄俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦悽怆月下无人更清淑先生食饱无一事散歩逍遥自扪腹不问人家与僧舎挂杖敲门看修竹忽逢絶艶照衰朽叹息无言楷病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触雨晴后歩至四望亭下鱼池上遂自干明寺前东冈上归雨过浮萍合蛙声满四邻海棠真一梦梅子欲尝新拄杖闲挑菜秋千不见人慇懃木芍药独自殿余春杜沂游武昌以酴醿花见饷酴醿不争春寂寞开最晚青蛟走玉骨羽盖䝉珠幰不粧艶已絶无风香自逺凄凉吴宫阙红粉埋故苑至今㣲月夜笙歌来絶巘余妍入此花千载尚清婉怪君唿不归定为花所挽昨宵雷雨恶花尽君应返迁居临皋亭我生天地间一蚁寄大磨区区欲右行不救风轮左虽云走仁义未免违寒饿劒米有危炊鍼氊无穏坐岂无佳山水借眼风雨过归田不待老勇决凢几箇幸兹废弃余疲马解鞍䭾全家占江驿絶境天为破饥贫相乗除未见可弔贺澹然无忧乐苦语不成些晓至巴河口迎子由去年御史府举动触四壁幽幽百尺井仰天无一席隔墻闻歌唿自恨计之失留诗不忍写苦泪渍纸笔余生复何幸乐事有今日江流镜面静烟雨轻羃羃孤舟如凫鹥㸃破千顷碧闻君在磁湖欲见隔咫尺朝来好风色旗尾西北掷行当中流见笑眼青光溢此邦疑可老修竹带泉石欲买柯氏林兹谋待君必次韵答子由平生弱羽寄冲风此去归飞识所从好语似珠穿一一忘心如膜退重重山僧有味宁知子泷吏无言只笑侬尚有读书清净业未容春睡敌千钟正月二十日往岐亭郡人潘古郭三人送余于女王城东禅庄院十日春寒不出门不知江栁已揺村稍闻决决流氷谷尽放青青没烧痕数亩荒园留我住半缻浊酒待君温去年今日关山路细雨梅花正断魂东坡八首余至黄二年日以困匮故人马正卿哀予乏食为于郡中请故营地数十亩使得躬耕其中地既久荒为茨棘瓦砾之塲而嵗又大旱垦辟之劳筋力殆尽释耒而叹乃作是诗自愍其懃庶几来嵗之入以忘其劳焉废垒无人顾頽垣满蓬蒿谁能捐筋力嵗晚不偿劳独有孤旅人天穷无所逃端来拾瓦砾嵗旱土不膏﨑岖草棘中欲刮一寸毛喟然释耒叹我廪何时髙荒田虽浪莽髙庳各有适下隰种秔稌东原莳枣栗江南有蜀士桑果已许乞好竹不难栽但恐鞭横逸仍须卜佳处规以安我室家童烧枯草走报暗井出一饱未敢期瓢饮已可必自昔有㣲泉来从逺岭背穿城过聚落流恶壮蓬艾去为柯氏陂十亩鱼虾㑹嵗旱泉亦竭枯萍粘破块昨夜南山云雨到一犁外泫然寻故渎知我理荒荟泥芹有宿根一寸嗟独在雪芽何时动春鸠行可脍种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦壠间蚱蜢如风雨新舂便入甑玉粒照筐筥我久食官仓红腐等泥土行当知此味口腹吾已许良农惜地力幸此十年荒桑柘未及成一麦庶可望投种未逾月覆块已苍苍农夫告我言勿使苖叶昌君欲富饼饵要须纵牛羊再拜谢苦言得饱不敢忘种枣期可剥种松期可斵事在十年外吾计亦已悫十年何足道千载如风雹旧闻李衡奴此䇿疑可学我有同舎郎官居在灊岳遗我三寸柑照坐光卓荦百栽傥可致当及春氷渥想见竹篱间青黄垂屋角潘子久不调沽酒江南村郭生本将种卖药西市垣古生亦好事恐是押牙孙家有十亩竹无时客叩门我穷交旧絶三子独见存从我于东坡劳饷同一飧可怜杜拾遗事与朱阮论吾师卜子夏四海皆弟昆马生本穷士从我二十年日夜望我贵求分买山钱我今反累生借耕辍兹田刮毛龟背上何时得成氊可怜马生痴至今夸我贤衆笑终不悔施一当获千姪安节逺来夜坐心衰靣改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊唿半死生梦断酒醒山雨絶笑看饥鼠上灯檠岐亭道上见梅花戏赠季常蕙死兰枯菊亦摧返魂香入岭头梅数枝残绿风吹尽一㸃芳心雀啅开野店初尝竹叶酒江云欲落豆稭灰行当更向钗头见病起乌云正作堆杭州故人信至齐安昨夜风月清梦到西湖上朝来闻好语扣户得呉饷轻圎白晒荔脆酽红螺酱更将西庵茶劝我洗江瘴故人情义重説我必西向一年两仆夫千里问无恙相期结书社未怕供诗帐还将梦魂去一夜到江涨和王巩三首次韵君谈阳朔山不作一钱直巖藏两头虺瘴落千仞翼雅宜驩兠放颇讶虞舜陟蹔来已可畏览镜忧靣黑况子三年囚苦雾变饮食吉人终不死仰荷天地徳我来黄冈下欹枕江流碧江南武昌山向我如咫尺春蔬黄土软冻笋苍崖折此行我累君乃反得安宅遥知丹穴近为斸岣嵝石他年分刀圭名字挂仙籍少年带刀劒但识从军乐老大服犁鉏解佩付镕铄虽无献㨗功㑹赐力田爵敲氷春擣纸刈苇秋织箔栎林斩冬炭竹坞收夏箨四时俯有取一饱天所酢君生纨绮间欲学非其脚左右玉纤纤束薪谁为縳勿令闻此语翠黛頩将恶笑我一间茆妇姑纷六凿君家玉臂贯铜青下客何时见目成勤把鈆黄记宫様莫教絃管作蛮声薫衣渐叹衙香少拥髻遥怜夜语清记取北归擕过我南江风浪雪山倾正月二十日与潘郭二生出郊寻春忽记去年是日同至女王城作诗乃和前韵东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍颜一笑温已约年年为此㑹故人不用赋招魂红梅怕愁贪睡独开迟自恐氷容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看绿叶与青枝二虫君不见水马儿歩歩逆流水大江东流日千里此虫趯趯长在此君不见鷃滥堆决起随冲风随风一去宿何许逆风还落蓬蒿中二虫愚智俱莫测江边一笑无人识寒食雨春江欲入户雨势来不已小屋如渔舟蒙蒙水云里空庖煑寒菜破灶烧湿苇那知是寒食但见乌䘖纸君门深九重坟墓在万里也拟哭涂穷死灰吹不起徐使君分新火临皋亭中一危坐三见清明改新火沟中枯木应笑人鑚斫不然谁似我黄州使君怜久病分我五更红一朶从来破釡跃江鱼只有清诗嘲饭颗起擕蜡炬遶空屋欲事烹煎无一可为公分作无尽灯照破十方昏暗锁蜜酒歌西蜀道士杨世昌善作蜜酒絶醇酽余既得其方作此歌遗之真珠为浆玉为醴六月田夫汗流泚不如春瓮自生香蜂为耕耘花作米一日小沸鱼吐沫二日眩转清光活三日开罋香满城快泻银缾不须拨百钱一斗浓无声甘露㣲浊醍醐清君不见南园採花蜂似雨天教酿酒醉先生先生年来穷到骨问人乞米何曾得世间万事真悠悠蜜蜂大胜监河侯又一首答二犹子与王郎见和脯青苔炙青蒲烂蒸鹅鸭乃瓠壶煑豆作乳脂为酥髙烧油烛斟蜜酒贫家百物初何有古来百巧出穷人捜罗假合乱天真诗书与我为麴蘖醖酿老夫成搢绅质非文是终难久脱冠还作扶犁叟不如蜜酒无燠寒冬不加甜夏不酸老夫作诗殊少味爱此三篇如酒美封胡羯末已可怜不知更有王郎子鱼蛮子江淮水为田舟楫为室居鱼鰕以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒擘水取鲂鲤易如拾诸途破釡不着盐雪鳞芼青蔬一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知㑹当算舟车蛮子叩头泣勿语桑大夫弔李台卿李台卿字明仲庐州人貌陋甚性介不羣而博学强记罕见其比好左氏有史学考正同异多所发明知天文律厯千载之日可坐数也轼谪居黄州台卿为麻城主簿始识之既罢居于庐而曹光州演甫以书报其亡台卿光州之妻党也我初未识君人以君为笑垂头若病鹤烟雨霾七窍弊衣来过我危坐若持钓褚褒半面新鬷蔑一语妙徐徐渉其澜极望不得徼却观元妩媚士固难轻料看书眼如月鏬隙靡不照我老多遗忘得君如再少从横通杂艺甚博且知要所恨言无文至老幽不耀其生世莫识已死谁复弔作诗遗故人庶解俗子谯元脩菜菜之美者有吾乡之巢故人巢元脩嗜之余亦嗜之元脩云使孔北海见当复云吾家菜邪因谓之元脩菜余去乡十有五年思而不可得元脩适自蜀来见余于黄乃作是诗使归致其子而种之东坡之下云彼美君家菜铺田绿茸茸豆荚圎且小槐芽细而丰种之秋雨余擢秀繁霜中欲花而未蕚一一如青虫是时青裙女採撷何怱怱烝之复湘之香色蔚其饛㸃酒下盐豉缕橙芼姜葱那知鸡与豚但恐放箸空春尽苖叶老耕翻烟雨丛润随甘泽化暖作青泥融始终不我负力与粪壤同我老忘家舎楚音变儿童此物独妩媚终年系余胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安人指此説两翁二月三日㸃灯㑹客江上东风浪接天苦寒无赖破春妍试开云梦羔儿酒快泻钱塘药玉船蚕市光隂非故国马行灯火记当年冷烟湿雪梅花在留得新春作上元上已日与二三子擕酒出游随所见辄作数句明日集之为诗故词无伦次薄云霏霏不成雨杖蔾晓入千花坞柯丘海棠吾有诗独笑深林谁敢侮三杯卯酒人径醉一枕春睡日亭午竹闲老人不读书留我闭门谁教汝出檐藂枳十围大写真素壁千蛟舞东坡作塘今几尺擕酒一劳农工苦却寻流水出东门壊垣古堑花无主卧开桃李为谁妍对立䴔䴖相媚妩开缾借草劝行路不惜春衫污泥土褰裳共过春草亭扣门却入韩家圃辘轳绳断井深碧秋千索挂人何所映帘空复小桃枝乞浆不见譍门女南山古台临断岸雪阵翻空迷仰俯故人餽我玉叶羮火冷烟消谁为煑﨑岖束緼下荒径娅姹隔花闻好语更随落景尽余樽却傍孤城得僧宇主人劝我洗足眠倒牀不复闻钟鼔明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予南堂二首他时雨夜困移牀坐厌愁声㸃客肠一听南堂新瓦响似闻东坞小荷香山家为割千房蜜稚子新畦五亩蔬更有南堂堪着客不忧门外故人车次韵孔毅甫久旱已而甚雨三首饥人忽梦饭甑溢梦中一饱百忧失只知梦饱本来空未悟真饥定何物我生无田食破砚尔来砚枯磨不出去年太嵗空在酉傍舎壶浆不容乞今年旱势复如此嵗晚何以黔吾突青天荡荡唿不闻况欲稽首号泥佛瓮中蜥蜴尤可笑跂跂脉脉何等秩隂阳有时雨有数民是天民天自䘏我虽穷苦不如人要亦自是民之一形容可似丧家狗未肯弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光翻我室风从南来非雨候且为疲人洗蒸郁褰裳一和快哉謡未暇饥寒念明日去年东坡拾瓦砾自种黄桑三百尺今年刈草盖雪堂日炙风吹面如墨平生懒惰今始悔老大勤农天所直沛然例赐三尺雨造化无心怳难测四方上下同一云甘霔不为龙所隔蓬蒿下湿迎晓耒灯火新凉催夜织老夫作罢得甘寝卧听墻东人响屐奔流未已坑谷平折苇枯荷恣漂溺腐儒麄粝支百年力耕不受衆目怜破陂漏水不耐旱人力未至求天全㑹当作塘径千歩横断西北遮山泉四邻相率助举杵人人知我囊无钱明年共看决渠雨饥饱在我宁关天谁能伴我田间饮醉倒惟有支头甎天公号令不再出十日愁霖併为一君家有田水冒田我家无田忧入室不如西州杨道士万里随身惟两膝沿流不恶泝亦佳一叶扁舟任漂突山芎麦麴都不用泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井榻见人白骨方衘杯初秋寄子由百川日夜逝物我相随去惟有宿昔心依然守故处忆在怀逺驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱颜不可恃此语君勿疑别离恐不免功名定难期当时已悽断况此两衰老失涂既难追学道恨不早买田秋已议筑室春当成雪堂风雨夜已作对牀声和秦太虚梅花西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲闇竹外一枝斜更好孤山山下醉眠处㸃缀裙腰纷不扫万里春随逐客来十年花送佳人老去年花开我已病今年对花还草草不如风雨卷春归收拾余香还畀昊过江夜行武昌山上闻黄州鼔角清风弄水月衘山幽人夜渡呉王岘黄州鼓角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江边枯栁树未死相逢真识面他年一叶泝江来还吹此曲相迎饯将至筠先寄迟适远三犹子露宿风餐六百里明朝饮马南江水未见丰盈犀角儿先逢玉雪王郎子对牀欲作连夜语念汝还须戴星起夜来梦见小于菟犹是髧髦垂两耳忆过济南春未动三子出迎残雪里我时移守古河东酒肉淋漓浑舎喜而今憔悴一羸马逆旅担夫相汝尔出城见我定惊嗟身健穷愁不须耻我为乃翁留十日掣电一欢何足恃惟当火急作新诗一醉两翁胜酒美别子由知君念我欲别难我今此别非他日风里杨花虽未定雨中荷叶终不湿三年磨我费百书一见何止得双璧愿君亦莫叹留滞六十小劫风雨疾岐亭五首昨日云隂重东风融雪汁远林草木暗近舎烟火湿下有隠君子啸歌方自得知我犯寒来唿酒意颇急拊掌动邻里遶村捉鹅鸭房栊锵噐声蔬果照巾羃久闻蒌蒿美初见新芽赤洗盏酌鹅黄磨刀削熊白须臾我径醉坐睡落巾帻醒时夜向䦨唧唧铜缾泣黄州岂云远但恐朋友缺我当安所主君亦无此客朝来静庵中惟见峰峦集我哀篮中蛤闭口护残汁又哀网中鱼开口吐㣲湿刳肠彼交病过分我何得相逢未寒温相劝此最急不见卢懐慎烝壶似烝鸿坐客皆忍笑髠然发其羃不见王武子毎食刀机赤琉璃载烝豚中有人乳白卢公信寒陋衰发得满帻武子虽豪华未死神已泣先生万金璧䕶此一蚁缺一年如一梦百嵗真过客君无废此篇严诗编杜集君家蜂作窠嵗嵗添漆汁我身牛穿鼻卷舌聊自湿二年三过君此行真得得爱君似剧孟叩门知缓急家有红颊儿能唱绿头鸭行当隔帘见花雾轻羃羃为我取黄封亲拆官泥赤仍须烦素手自㸃叶家白乐哉无一事十年不蓄帻闭门弄添丁哇笑杂哌泣西方正苦战谁补将帅缺披圗见八阵合散更主客不须亲戎行坐论教君集酸酒如虀汤甜酒如蜜汁三年黄州城饮酒但饮湿我如更拣择一醉岂易得几思压茆柴禁网日夜急西邻推瓮盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬发不暇帻夜深欲逾垣卧想春瓮泣君奴亦笑我鬓齿行秃缺三年已四至嵗嵗遭恶客人生几两屐莫厌频来集枯松强鑚膏藁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将雏鸭我行及初夏煑酒映疏羃故乡在何许西望千山赤兹游定安归东泛万顷白一欢宁复再起舞花堕帻将行出苦语不用儿女泣吾非固多矣君岂无一缺各念别时言闭戸谢衆客空堂净扫地虚白道所集龙尾砚歌余旧作鳯咮石砚铭其略云苏子一见名鳯咮坐令龙尾羞牛后已而求砚于歙歙人云子自有鳯咮何以此为盖不能平也奉议郎方君彦徳有龙尾大砚竒甚谓余若能作诗少解前语者当奉饷乃作此黄琮白琥天不惜顾恐贪夫死懐璧君看龙尾岂石材玉徳金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢擣练支牀亦何有况嗔苏子鳯咮铭戏语相嘲作牛后碧天照水风吹云明窗大几清无尘我生天地一闲物苏子亦是支离人麄言细语都不择春蚓秋蛇随意画愿从苏子老东坡仁者不用生分别豆粥君不见虖沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心已醉身心颠倒自不知更识人间有真味岂如江头千顷雪色芦茆檐出没晨烟孤地碓舂秔光似玉沙缾煑豆软如酥我老此身无着处卖书来问东家住卧听鸡鸣粥熟时蓬头曵履君家去秦少游梦发殡而葬之者云是刘发之柩是嵗发首荐秦以诗贺之刘泾亦作因次其韵君看三代士执雉本以杀身为小补居官死职战死绥梦尸得官真古语五行胜已斯为官官如草木吾如土仕而未禄犹賔客待以纯臣葢非古餽焉曰献称寡君岂比公卿相尔汝世衰道㣲士失已得丧悲懽反其故草袍芦箠相妩媚饮食嬉游事羣聚曲江舩舫月灯毬是谓舞殡而歌墓看花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细看君勿误时来聊复一飞鸣进隠不须烦伍举金山梦中作江东贾客木緜裘㑹散金山月满楼夜半潮来风又熟卧吹箫管到扬州徐大正闲轩氷蚕不知寒火䑕不知暑知闲见闲地已觉非闲侣君看东坡翁懒散谁比数形骸堕醉梦生事委尘土早眠不见灯晚食或欺午卧看毡取盗坐视麦漂雨语希舌颊强行少腰脚偻五年黄州城不踏黄州鼓人言我闲客置此闲处所问闲作何味如眼不自覩颇讶徐孝亷得闲能几许介子愿奉使翁归备文武应缘不耐闲名字挂庭宇我诗为闲作更得不闲语君如汗血驹转盼略燕楚莫嫌銮辂重终胜盐车苦次韵王定国南迁囘见寄土晕铜花蚀秋水要须悍石相砻砥十年氷蘖战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履却思庾岭今何在更説彭城真梦耳君知先竭是甘井我愿得全如苦李妄心不复九囘肠至道终当三洗髓广陵阳羡何足较只有无何真我里乐全老子今禅伯掣电机锋不容拟心通岂复问云何印可聊须答如是相逢为我话留滞桃花春涨孤舟起泗州南山监仓萧渊东轩二首偶随樵父採都梁竹屋松扉试乞浆但见东轩堪隠几不知公子是监仓溪中乱石墻垣古山下寒蔬匕箸香我是江南旧游客挂冠知有老萧郎北望飞尘苦昼霾洗心聊复寄东斋珍禽声好犹思越野橘香清未过淮有信㣲泉来远岭无心明月转空堦一官仓庾真堪老坐看松根络断崖泗州除夜雪中黄师是送酥酒暮雪纷纷投碎米春流咽咽走黄沙旧游似梦徒能説逐客如僧岂有家冷砚欲书先自冻孤灯何事独成花使君半夜分酥酒惊起妻孥一笑譁正月一日雪中过淮谒客囘作攅眉有底恨得句不妨清霁雾开寒谷饥鸦舞雪城桥声春市散塔影莫淮平不用残灯火舩窗夜自明孙莘老寄墨四首徂徕无老松易水无良工珍材取乐浪妙手惟潘翁鱼胞熟万杵犀角盘双龙墨成不敢用进入蓬莱宫蓬莱春昼永三殿明房栊金笺洒飞白瑞雾萦长虹遥怜醉常侍一笑开天容谿石琢马肝剡藤开玉版嘘嘘云雾出奕奕龙虵绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹𧹞我贫如饥䑕长夜空齩啮瓦池研灶煤苇管书柿叶近者唐夫子逺致乌玉玦先生又继之圭璧烂箱箧清窗洗砚坐虵蚓稍蟠结便有好事人敲门求醉帖吾穷本坐诗久服朋友戒五年江湖上开口洗残债今来复稍稍快痒如爬疥先生不讥诃又复寄诗械幽光发竒思㸃黮出荒怪诗成一自笑故疾逢鰕蟹和人见赠只写东坡不着名此身已是一长亭壮心无复春流起衰鬓从交病叶零知有雪儿供笔砚应嗤灶妇洗盆缾囘来索酒公应厌京口新传作客经寄蕲簟与蒲传正兰溪美箭不成笛离离玉筯排霜嵴千沟万缕自生风入手未开先惨慄公家列屋闲蛾眉珠帘不动花隂移雾帐银牀初破睡牙签玉局坐弹碁东坡病叟长羇旅冻卧饥吟似饥䑕倚赖春风洗破衾一夜雪寒披故絮火冷灯青谁复知孤舟儿女自忧咿皇天何时反炎燠愧此八尺黄琉璃愿公净扫清香阁卧听风漪声满榻习习还从两腋生请公乗此朝阊阖赠眼医王生彦若鍼头如麦芒气出如车轴间关络脉中性命寄毛粟而况清净眼内景含天烛琉璃贮沆瀣轻脆不任触而子于其间来往施锋镞笑谈纷自若观者颈为缩运鍼如运斤去翳如拆屋常疑子善幻他技杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君看目与翳是翳要非目目翳茍二物易分如麦菽宁闻老农夫去草更伤谷鼻端有余地肝胆分楚蜀吾于五轮间荡荡见空曲如行九轨道并驱无撃毂空花谁开落明月自朏朒请问乐全堂忘年老尊宿赠葛苇竹椽茆屋半摧倾肯向蜂窠寄此生长恐波头卷室去欲将船尾载君行小诗试拟孟东野大草闲临张伯英消遣百年须底物故应怜我不归耕海市予闻登州海市旧矣父老云常出于春夏今嵗晚不复见矣予到官五日而去以不见为恨祷于海神广徳王之庙明日见焉乃作此诗东方云海空复空羣仙出没空明中荡揺浮世生万象岂有贝阙藏珠宫心知所见嗜幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信眉一笑岂易得神之报汝亦已丰斜阳万里孤鸟没但见碧海磨青铜新诗绮语亦安用相与变灭随东风次韵王定国得颕倅滔滔四海我知津每愧先生值杖芸自少多言晩闻道从今闭口不论文灔翻白兽樽中酒归煑青泥坊底芹要识老僧无尽处牀前牛蚁不曾闻次韵王震擕文过我治平间雾豹当时始一斑闻道吹嘘借余论故教流落得生还清篇带月来霜夜妙语先春发病颜诗酒暮年犹足用竹林髙㑹许时攀惠崇春江晓景竹外桃花三两枝春江水暖鸭先知蒌蒿满地芦芽短正是河豚欲上时送戴蒙赴成都玉局观将老焉拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百嵗风狂定何有羡君今作峩眉叟纵未家生执㦸郎也应世出埋轮守莫欺老病未归身玉局他年第几人㑹待子猷清兴发还须雪夜去寻君送陈睦知潭州华清缥渺浮髙栋上有缬林藏石瓮一杯此地初识君千巖夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧听风銮鸣铁鳯旧游空在人何处二十三年真一梦我得生还雪髯满君亦老嫌金带重有如社燕与秋鸿相逢未穏还相送洞庭青草渺无际天柱紫葢森欲动湖南万古一长嗟付与骚人发嘲弄送贾讷倅眉老翁山下玉渊囘手植青松三万栽父老得书知我在小轩临水为君开试看一一龙虵活更听萧萧风雨哀便与甘棠同不翦苍髯白甲待归来杜介送鱼新年已赐黄封酒旧老仍分頳尾鱼陋巷闗门负朝日小园除雪得春蔬病妻起斫银丝脍稚子讙寻尺素书醉眼蒙眬觅归路松江烟雨晩疎疎武昌西山嘉祐中翰林学士承㫖邓公圣求为武昌令常游寒溪西山山中人至今能言之轼谪居黄冈与武昌相望亦常往来溪山间元祐元年十一月二十九日考试馆职与圣求㑹宿玉堂偶话旧事圣求尝作元次山洼樽铭刻之巖石因为此诗请圣求同赋当以遗邑人使刻之铭侧春江渌涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两掖飞崔嵬同游困卧九曲岭褰衣独到吴王台中原北望在何许但见落日低黄埃归来解劒亭前路苍崖半入云涛堆浪翁醉处今尚在石臼抔饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江边晓梦忽惊断铜环玉锁鸣春雷山人帐空猿鹤怨江湖水生鸿雁来请公作诗寄父老往和万壑松风哀次韵刘贡父独直省中明窗畏日晓先暾髙栁鸣蜩午更喧笔老新诗疑有物心空客疾本无根隔墻我亦眠风榻上马君先琐月轩共喜早归三伏近解衣盘礡亦君恩书李世南所画秋景野水参差落涨痕疎林欹倒出霜根扁舟一棹归何处家在江南黄叶村人间斤斧日创夷谁见龙蛇百尺姿不是溪山曾独往何人解作挂猿枝和子由除夜元日省宿致斋二首江淮流落岂关天禁省相望亦偶然等是新年未相见此身应坐不归田当年踏月走东风坐看春闱锁醉翁白发门生几人在却将新句调儿童庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放懐自得有书来求红带既以遗之且作诗为戏请黄鲁直学士秦少游贤良各为赋一首为老人光华青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈母巖前自唤渡青衣江上人争扶今年蚕市数州集中有遗民懐袴襦邑中之黔相指似白髯红带老不癯我欲西归卜邻舎隔墻拊掌容歌唿不学山王乗驷马囘头空指黄公垆书林次中所得李伯时归去来阳闗二圗后二首不见何戡唱渭城旧人空数米嘉荣龙眠独识慇懃处画出阳闗意外声两本新圗寳墨香樽前独唱小秦王为君翻作归来引不学阳关空断肠次前韵再送周正孺东川得望郎坐与西争重髙风倾石室旧学鄙文冢蜀人安使君所至野不耸竹马迎细侯大钱送刘宠遥知句谿路老穉相扶拥看画古丛祠百怪朝幽拱牛头与兠率云木蔚堆壠醉乡追旧游笔阵贾余勇聊将诗酒乐一扫簿书冗西风吹好句珠玉本无踵书王定国所藏烟江叠嶂圗江上愁心千叠山浮空积翠如云烟山耶云耶远莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍渡乔木外渔舟一叶江吞天使君何从得此本㸃缀毫末分清妍不知人间何处有此境径欲往置二顷田君不见武昌樊口幽絶处东坡先生留五年春风揺江天漠漠暮云卷雨山姢姢丹枫翻鸦伴水宿长松落雪惊醉眠桃花流水在人世武陵岂必皆神仙江上清空我尘土虽有去路寻无缘还君此画三叹息山中故人应有招我归来篇六年正月二十日复出东门仍用前韵乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅魂兴龙节侍宴前一日㣲雪与子由同访王定国小饮清虚堂定国出数诗皆佳而五言尤竒子由又言昔与孙巨源同过定国感念存没悲叹久之夜归稍醒各赋一篇明日朝中以示定国也天风淅淅飞玉沙诏恩归沐休早衙遥知清虚堂里雪正似薝卜林中花出门自笑无所诣唿酒持劝惟君家踏氷凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒恰得仙𤓰爬银缾泻油浮蚁酒紫盌铺粟盘龙茶幅巾起作鸲鹆舞叠鼔谁掺渔阳挝九衢灯火杂梦寐十年聚散空咨嗟明朝握手殿门外共看银阙暾晨霞王晋卿作烟江叠嶂圗仆赋诗十四韵晋卿和之语特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也山中举头望日边长安不见空云烟归来长安望山上时移事改应潸然管絃去尽賔客散惟有马埓编金泉渥洼故自千里足要饱风雪轻山川屈居华屋㗖枣脯十年俯仰龙旂前却因病瘦出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑䖍三絶君有二笔势挽囘三百年欲将巖谷乱窈窕眉峰脩嫮夸连姢人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁缘愿君终不忘在莒乐时更赋囚山篇夜直玉堂擕李之仪端叔诗百余首读至夜半书其后玉堂清冷不成眠伴直难唿孟浩然暂借好诗消永夜每逢佳处辄㕘禅愁侵砚滴初含冻喜入灯花欲鬭妍寄语君家小儿子他时此句一时编再和刘贡父春日赐幡胜与君流落偶还朝过眼纷纶七叶貂莫笑华颠飘彩胜几人黄壤隔青霄行吟未许穷骚雅坐啸犹能出教条记取明年江上郡五更春枕梦春韶去杭十五年复游西湖用欧阳察判韵我识南屏金鲫鱼重来拊槛散斋余还从旧社得心印似省前生觅手书葑合平湖久芜漫人经丰嵗尚凋疎谁怜寂寞髙常侍老去狂歌忆孟诸与莫同年雨中饮湖上到处相逢是偶然梦中相对各华颠还来一醉西湖雨不见跳珠十五年座上借韵送岢岚军通判叶朝奉云间踏白看纒旗莫忘西湖把酒时梦里吴山连越峤樽前羌妇杂胡儿夕烽过后人初醉春鴈来时雪未滋为问从军真乐否书来粗遣故人知次韵詹适宣徳小饮巽亭君方梦谪仙我亦弔文园江上同三黜天涯共一樽涛雷殷白昼梅雪耿黄昏归去多情雨应随御史轩东川清丝寄鲁冀州戏赠鹅溪清丝清如氷上有千歳交枝藤藤生谷底饱风雪嵗晩忽作龙虵升嗟我虽为老侍从骨寒只爱布与缯牀头锦衾未还客坐觉芒刺在背膺岂如髯卿晚乃贵福禄正似川方增醉中倒着紫绮裘下有半臂出缥绫封题不敢妄裁翦刀尺自有佳人能遥知千骑出清晓积雪未放游尘兴白须红带栁丝下老弱空巷人相登但放竒纹出领袖吾髯虽老无人憎次韵刘景文周次元寒食同游西湖絮飞春减不成年老境同乗下濑船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓聒清眠次韵林子中王彦祖唱酬早知身寄一沤中晩节尤惊落木风昨梦已论三世事嵗寒犹喜五人同雨余北固山围座春尽西湖水映空差胜四明狂监在更将老眼犯尘红次韵曹甫车寄壑源试焙新芽仙山灵雨湿行云洗遍香肌粉未匀明日来投玉川子清风吹破武林春要知玉雪心肠好不是膏油首面新戏作小诗君一笑从来佳茗似佳人次韵刘景文登介亭泽国梅雨余衰年困蒸溽髙堂磨新塼颇觉利腰足松根百尺井两绠飞净渌流觞聚儿童一笑为捧腹清风信可驭刚气在巖麓始知共此世物外无三伏长歌入云去不待絃管逐西湖真西子烟树㸃眉目涛江少醖借髙浪翻雪屋俛仰拊四海百世飞鸟速远追钱氏余近弔祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春巖彩鸡舞月崃哀猿哭朝先啼鴂起莫与寒螀续我老废吟哦赖君时击触从今事远览发轫此幽谷清游得三昧至乐谢五欲莫作狂道士气压刘师服次韵苏伯固主簿重九云间朱袖拂云和知是长松挂女萝髻重不嫌黄菊满手香新喜绿橙搓墨翻衫袖吾方醉纸落云烟子患多只有黄鸡与白发玲珑应识使君歌再和杨公济梅花人去残英满酒樽不堪细雨湿黄昏夜寒那得穿花蝶知是风流楚客魂北客南来岂是家醉看参月半横斜他年欲识呉姬面秉烛三更对此花予去杭十六年而复来留二年而去平生自觉出处老少粗似乐天虽才名相远而安分寡求亦庶几焉三月六日来别南北山诸道人与下天竺惠净师话旧当年衫鬓两青青强説重临慰别情衰发秪今无可白故应相对话来生元祐六年六月自杭州召还汶公馆我于东堂閲旧诗卷次诸公韵二首半熟黄粱日未斜玉堂隂合手栽花却寻三十年前味未饭钟声已饭茶尺一东来唤我归衰年已廹故山期文章曹植今堪笑却卷波澜入小诗次韵刘景文见寄淮上东来双鲤鱼巧将书信渡江湖细看落墨皆松瘦想见掀髯正鹤孤烈士家风安用此书生习气未能无莫因老骥思千里醉后哀歌缺唾壶欧季黙以油烟墨二丸见饷各长寸许戏作小诗书窗拾轻煤佛帐扫余馥辛勤破千夜收此一寸玉痴人畏老死腐朽同草木欲将东山松湼尽南山竹墨坚人苦脆未用叹不足且当注虫鱼莫草三千牍聚星堂雪元祐六年十一月一日祷雨张龙公得小雪与客㑹饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故辄举前令各赋一篇以为汝南故事云忩前暗响鸣枯叶龙公试手行初雪映空先集疑有无作态斜飞正愁絶衆賔起舞风竹乱老守先醉霜松折恨无翠袖㸃横斜祗有㣲灯照明灭归来尚喜更鼔永晨起不待铃索掣未嫌长夜作衣稜却怕初阳生眼缬欲浮大白追余赏幸有囘飈惊落屑模煳桧顶独多时厯乱瓦沟裁一瞥汝南先贤有故事醉翁诗话谁续説当时号令君听取百战不许持寸铁喜刘景文至天明小儿便传唿髯刘已到城南隅尺书真是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱久尘土恶朝来清雨濯鬓须相看握手了无事千里一笑无乃迂平生所乐在呉㑹老死欲塟杭与苏过江西来二百日冷落山水愁呉姝新堤旧井各无恙参寥六一岂念吾别后新诗巧摹写袖中知有钱塘湖和刘景文见赠元龙本志陋曹呉豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书次前韵送刘景文白云在天不可唿明月岂肯留庭隅怪君西行八百里清坐十日一事无路人不识唿尚书但见凛凛雄千夫岂知入骨爱诗酒醉倒正欲蛾眉扶一篇向人写肝肺四海知我霜鬓须欧阳赵陈皆我有岂谓夫子驾复迂尔来又见三黜栁共此暖热餐氊苏酒殽酸薄红粉暗秪有颍水清而妹一朝寂寞风雨散对影谁念月与吾何时归帆泝江水春酒一变甘棠湖宋诗钞卷二十一宋诗钞卷二十二钦定四库全书宋诗钞卷二十二内阁中书舎人呉之振编苏轼东坡诗钞下新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇颇有渊明风致坐皆惊叹神屠不目全妙颊惟粧半更刀乃族庖倚市必丑悍平生魏公筹忽斵郢人墁诗书亦何用适道须此馆多言虽数穷㣲中或排难子诗如清风翏翏发将旦胡为久闭匿绮语真自患许时笑我痴隔屋相咏叹竟识彦道否絶呌唿百万清朝固多士入门子皆冠莫言清颍水从此隔河汉异时我独来得鱼杨栁贯持归不忍食尺素解悽断中有清圎句铜丸飞柘弹春愁结凌澌正待一笑泮百篇傥寄我呻吟郑人缓次韵赵景贶春思且懐吴越山水嵗华来无穷老眼久已静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐宦事何时竟思吴信偶然出处付前定飘然不系舟乗此无尽兴醉翁行乐处草木皆可敬明朝游北渚急扫黄叶径白酒真到齐红帬已放郑和陈传道雪中观灯新年乐事叹何曾闭合烧香一病僧未忍便倾浇别酒且来同看照愁灯颍鱼跃处新亭近湖雪消时画舫升秪恐樽前无此客清诗还有士龙能病中夜读朱博士诗病眼乱灯火细书数尘沙君诗如秋露净我空中花古语多妙寄可识不可夸巧笑在頩颊哀音余掺挝曾坑一掬春紫饼供千家悬知贵公子醉眼无真茶﨑岖烂石上得此一寸芽缄封勿浪出汤老客未嘉送晁美叔我年二十无朋俦当时四海一子由君来扣门如有求颀然病鹤清而脩醉翁遣我从子游翁如退之蹈轲丘尚欲放予出一头酒醒梦断四十秋病鹤不病骨愈虬惟有我颜老可羞醉翁賔客散九州几人白发还相收我如懐祖拙自谋正作尚书已过优君求㑹稽实良筹往看万壑争交流仆所藏仇池石希代之寳也王晋卿以小诗借观意在于夺仆不敢不借然以此诗先之海石来珠宫秀色如蛾绿坡陀尺寸间宛转陵峦足连姢二华顶空洞三茆腹初疑仇池化又恐瀛洲蹙慇懃峤南使餽饷淮东牧得之喜无寐与汝交不渎盛以髙丽盆借以文登玉幽光先五夜冷气压三伏老人生如寄衡茆久未卜一夫幸可致千里还相逐风流贵公子窜谪武当谷见山应已厌何事夺所欲欲留嗟赵弱宁许负秦曲传观慎勿许间道归应速王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲覩此石之妙遂悔前语轼以谓晋卿岂可终闭不予者若能以韩干二散马易之者盖可许也复次前韵相如有家山缥缈在眉绿谁云千里逺寄此一颦足平生锦绣肠蚤嵗藜苋腹从教四壁空未遣两峰蹙吾今况衰病义不忘樵牧逝将仇池石归泝岷山渎守子不贪寳完我无瑕玉故人诗相戒妙语予所伏一篇独异论三占从两卜君家画可数天骥纷相逐风骏掠原野电尾梢涧谷君如许相易是亦我所欲今朝安西守来听阳关曲劝我留此峰他日来不速轼欲以石易画晋卿难之穆父欲兼取二物颖叔欲焚画碎石乃复次前韵并解三诗之意春氷无真坚露叶失故绿鷃疑鹏万里蚿笑䕫一足二豪争攘袂先生一捧腹明镜既无台净瓶何用蹙盆山不可隠画马无由牧聊将置庭宇何必弃沟渎焚寳真爱寳碎玉未忘玉久知公子贤出语耆年伏欲观博物妙故以求马卜维摩既复舍天女还相逐授之无尽灯照此久幽谷定心无一物法乐胜五欲三峨吾乡井万里君部曲卧云行归休破贼见神速上元侍饮楼上二首呈同列薄雪初消野未耕卖薪买酒看升平吾君勤俭倡优拙自是丰年有笑声老病行穿万马羣九衢人散月纷纷归来一㸃残灯在犹有传柑遗细君七年九月自广陵召还复馆于浴室东堂八年六月乞㑹稽将去汶公乞诗乃复因前韵乞郡三章字半斜庙堂传笑眼昬花上人问我迟留意待赐头纲八饼茶梦遶吴山却月廊白梅卢橘觉犹香㑹稽且作须㬰意从此归田䇿最良东南此去几时归倦鸟孤云岂有期断送一生消底物三年光景六篇诗寄馏合刷缾与子由老人心事日摧頽宿火通红手自焙小甑短缾良具足穉儿娇女共燔煨寄君东阁闲烝栗知我空堂坐画灰约束家僮好收拾故山梨枣待翁来次韵刘焘抚寄蜜渍荔枝时新满座闻名字别久何人记色香叶似杨梅烝雾雨花如卢橘傲风霜每怜莼菜下盐豉肯与蒲萄压酒浆囘首惊尘卷飞雪诗情真合与君尝子由生日以檀香观音像及新合印香银篆槃为夀旃檀婆律海外芬西山老脐栢所薫香螺脱黡来相羣能结缥渺风中云一灯如萤起㣲焚何时度尽缪篆纹缭绕无穷合复分绵绵浮空散氤氲东坡持是夀卯君君少与我师皇坟旁资老聃释迦文共厄中年㸃蝇蚊晩遇斯须何足云君方论道承华勋我亦旗鼔严中军国恩当报敢不勤但愿不为世所醺尔来白发不可耘门君何时返乡枌收拾散亡理放纷此心实与香俱焄闻思大士应已闻次韵李端叔谢送牛戬鸳鸯竹石圗闻君谈西戎废食忘蚤晩王师本不阵贼垒何足刬守边在得士此语要而简知君论将口似我识画眼笑指尘壁间此是老牛戬平生师卫玠非意常理遣诉君定何人未用市朝显置之勿复道世俗固多舛归去亦何须单车渡殽渑如虫得羽化已脱安用蠒家书空万轴凉曝困舒卷念当扫长物闭息黙自煖此画聊付君幽处得小展新诗勿纵笔羣吠惊邑犬时来未可知妙斵待轮扁过汤隂市得豌豆大麦粥示三儿子朔野方赤地河濡但黄尘秋霖暗豆荚夏旱臞麦人逆旅唱晨粥行庖得时珍青斑照匕筯脆响鸣牙龈玉食谢故吏风餐便逐臣漂零竟何适浩荡寄此身争劝加饮食实无负吏民何当万里客归及三年新子由新脩汝州龙兴寺呉画壁丹青久衰工不蓺人物尤难到今世每摹市井作公卿画手悬知是徒𨽻吴生已与不传死那复典刑留近嵗人间几处变西方尽作波涛翻海势细观手靣分转侧妙算毫釐得天契始知真放本精㣲不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云卷新霁使君坐歗清梦余几叠衣纹数襟袂他年弔古知有人姓名聊记东坡弟慈湖夹阻风三首此生归路愈茫然无数青山水拍天犹有小船来卖饼喜闻墟落在山前我行都是退之诗真有人家水半扉千顷桑麻在船底空余石发挂鱼衣卧看落月横千丈起唤清风得半帆且并水村欹侧过人间何处不巉巖秧马歌过庐陵见宣徳郎致仕曾君安止出所作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昻其首尾背如覆瓦以便两髀雀跃于泥中系束藳其首以縳秧日行千畦较之伛偻而作者劳佚相絶矣史记禹乗四载泥行乗橇解者曰橇形如箕摘行泥上岂秧马之类乎作秧马歌一首附于禾谱之末云春云蒙蒙雨凄凄春秧欲老翠剡齐嗟我妇子行水泥朝分一壠暮千畦腰如箜篌首啄鸡筋烦骨殆声酸嘶我有桐马手自提头凥轩昻腹脇低背如覆瓦去角圭以我两足为四蹄耸踊滑汱如凫鹥纤纤束藁亦可赍何用繁缨与月题朅从畦东走畦西山城欲闭闻鼔鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曾蹶轶防颠挤锦鞯公子朝金闺笑我一生蹋牛犁不知自有木駃騠八月七日初入赣过惶恐滩七千里外二毛人十八滩头一叶身山忆喜欢劳远梦地名惶恐泣孤臣长风送客添㠶腹积雨扶舟减石鳞便合与官充水手此生何止略知津天竺寺予年十二先君自䖍州归为予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年矣予来访之则诗已亡有刻石存耳感涕不已而作是诗香山居士留遗迹天竺禅师有故家空咏连珠吟叠璧已亡飞鸟失惊蛇林深野桂寒无子雨浥山姜病有花四十七年真一梦天涯流落涕横斜舟行至清远县见顾秀才极谈惠州风物之美到处聚观香案吏此邦宜着玉堂仙江云漠漠桂花湿海雨翛翛荔子然闻道黄柑常抵鹊不容朱橘更论钱恰从神虎来𢎞景便向罗浮见稚川广州蒲间寺不用山僧导我前自寻云外出山泉千章古木临无地百尺飞涛泻漏天旧日菖蒲方士宅后来薝卜祖师禅而今秪有花含笑笑道秦皇欲学仙朝云诗世谓乐天有粥骆马放杨栁枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云不似杨枝别乐天恰如通徳伴伶𤣥阿奴络秀不同老天女维摩总解禅经卷药炉新活计舞衫歌扇旧因缘丹成逐我三山去不作巫阳云雨仙十一月二十六日松风亭下梅花盛开春风岭上淮南村昔年梅华曾断魂岂知流落复相见蛮风蜒雨愁黄昏长条半落荔支浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蕋明朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清樽再用前韵罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艳肯相顾知我酒熟诗清温蓬莱宫中花鸟使绿衣倒挂扶桑暾抱丛窥我方醉卧故遣啄木先敲门麻姑过君急洒扫鸟能歌舞花能言酒醒人散山寂寂惟有落蕋粘空樽新酿桂酒擣香筛辣入缾盆盎盎春溪带雨浑收拾小山藏社瓮招唿明月到芳樽酒材已遣门生致菜把仍叨地主恩烂煑葵羹斟桂醑风流可惜在蛮村花落复次前韵玉妃谪堕烟雨村先生作诗与招魂人间草木非我对奔月偶挂成幽昏闇香入户寻短梦青子缀枝留小园披衣连夜唤客饮雪肤满地聊相温松明照坐愁不睡井花入腹清而暾先生年来六十化道眼已入不二门多情好事真习气惜花未忍终无言留连一物吾过矣笑领百罚空罍樽詹守擕酒见过用前韵作诗聊复和之箕踞狂歌老瓦盆燎毛燔肉似羌浑传唿草市来擕客洒扫渔矶共置樽山下黄童争看舞江干白骨已衔恩孤云落日西南望长羡归鸦自识村寄邓道士罗浮山有野人相传葛穉川之𨽻也邓道士守安山中有道者也尝于庵前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煑白石遥持一樽酒逺慰风雨夕落叶满空山何处寻行迹乃以酒一壶仍依苏州韵作诗寄之云一杯罗浮春逺饷採薇客遥知独酌罢醉卧松下石幽人不可见清啸闻月夕聊戏庵中人空飞本无迹上元夜前年侍玉辇端门万枝灯璧月挂罘罳珠星缀觚稜去年中山府老病亦霄兴牙旗穿夜市铁马响春氷今年江海上云房寄山僧亦复举膏火松间见层层散策桄榔林林疎月鬅鬙使君置酒罢箫鼓转松陵狂生来索酒一举辄数升浩歌出门去我亦归瞢腾正月二十四日与儿子过赖仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨断桥隔胜践脱屦欣小憩瘴花已繁红官栁犹疎细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖拾松黄欲救齿发弊坐令禅客笑一梦等千嵗栖禅晩置酒蛮果粲蕉茘斋厨釜无羮野饷篮有蕙嬉游趂时节俯仰了此世犹当洗业障更作临水禊寄书阳羡儿并语长头弟门户各努力先期毕租税正月二十六日偶与数客野步嘉祐僧舍东南野人家杂花盛开扣门求观主人林氏媪出应白发青裙少寡独居三十年矣感叹之余作诗记之缥带缃枝出绛房緑隂青子送春忙涓涓泣露紫含笑焰焰烧空红佛桑落日孤烟知客恨短篱破屋为谁香主人白发青裙袂子美诗中黄四娘追饯正辅表兄至博罗赋诗为别孤臣南游堕黄菅君亦何事来牧蛮舣舟蜑戸龙冈窟置酒椰叶桄榔间高谈已笑衰语陋杰句尤觉清诗孱博罗小县僧舎古我不忍去君忘还君应囘望秦与楚梦渉汉水愁秦关我亦坐念髙安客神游黄檗㕘洞山何时旷荡洗瑕谪与君归驾相追攀梨花寒食隔江路两山遥对双烟鬟归耕不用一钱物惟要两脚飞孱颜玉牀丹镞记分我助我金鼎光烂斑真一酒米麦水三一而已此东坡先生真一酒也拨雪披云得乳泓蜜蠭又欲醉先生稻垂麦仰隂阳足噐洁泉新表里清晓日着颜红有晕春风入髓散无声人间真一东坡老与作青州从事名游博罗香积寺寺去县七里三山犬牙夹道皆美田麦禾甚茂寺下谿水可作碓磨若筑塘百歩闸而落之可转两轮举四杵也以属县令林抃使督成之二年流落鼃鱼乡朝来喜见麦吐芒东风揺波舞净绿初日泫露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舎小一谿雷转松隂凉要令水力供硙磨与相地脉増隄防霏霏落雪看收麫隠隠叠鼓闻舂糠散流一啜云子白炊裂十字琼肌香岂惟牢丸荐古味要使真一流仙浆诗成捧腹便絶倒书生説食真膏肓连雨江涨越井冈头云出山䍧柯江上水如天牀牀避漏幽人屋浦浦移家蜒子船龙卷鱼鰕并雨落人随鸡犬上墻眠秪应楼下平堦水长记先生过岭年四月十一日初食荔支南村诸杨北村卢白花青叶冬不枯垂黄缀紫烟雨里特与荔支为先驱海山仙人绛罗襦红纱中单白玉肤不须更待妃子笑风骨自是倾城姝不知天工有意无遣此尤物生海隅云山得伴松桧老霜雪自困楂梨麄先生洗琖酌桂醑氷盘荐此頳虬珠似开江鳐斫玉柱更洗河豚烹腹腴我生渉世本为口一官久已轻莼鲈人间何者非梦幻南来万里真良圗桄榔杖寄张文潜一首时初闻黄鲁直迁黔南范淳父九疑也睡起风清酒在亡身随残梦两茫茫江边曳杖桄榔瘦林下寻苖荜拨香独歩傥逢岣嵝令远来莫恨曲江张遥知鲁国真男子独忆平生盛孝章同正辅表兄游白水山伟哉造物真豪纵攫土抟沙为此弄擘开翠崃走云雷截破奔流作潭洞因随化人履巨迹得与仙兄摄飞鞚曳杖不知巖谷深穿云但觉衣裘重坐看惊鸟投霜叶知有老蛟蟠石瓮金沙玉砾粲可数古镜寳奁寒不动念兄独立与世疎絶境难到惟我共永辞角上两蛮触一洗胷中九云梦浮来山高囘望失武陵路絶无人送筠篮撷翠爪甲香素绠分碧银缾冻归路霏霏汤谷暗野堂活活神泉涌解衣浴此无垢人身轻可试云间鳯次韵正辅同游白水山秪知楚越为天涯不知肝胆非一家此身如线自萦绕左囘右转随缫车误抛山林入朝市平地咫尺千褒邪欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹筯屡下黄柑緑橘笾常加糖霜不待蜀客寄荔支莫信闽人夸恣倾白蜜收五稜细斸黄土栽三桠朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有樽罍洼径从此路朝玉阙千里莫遣毫釐差故人日夜望我归相迎欲到长风沙岂知乗槎天女侧独倚云机看织纱世间谁似老兄弟笃爱不复相疵瑕相擕行到水穷处庶几一见留子嗟千年枸杞常夜吠无数草棘工藏遮但令凡心一洗濯神人仙药不我遐山中归来万想灭岂复囘顾双云鸦十一月九日夜梦与人论神仙道术因作一诗八句既觉颇记其语録呈子由弟后四句不甚明了今足成之耳析尘妙质本来空更积㣲阳一线功照夜一灯长耿耿闭门干息自蒙蒙养成丹灶无烟火㸃尽人间有晕铜寄语山神停伎俩不闻不见我何穷雨后行菜梦囘闻雨声喜我菜甲长平明江路湿并岸飞两桨天公真富有膏乳泻黄壤霜根一蕃滋风叶渐俯仰未任筐筥载已作杯案想艰难生理窄一味敢专飨小摘饭山僧清安寄真赏芥蓝如菌蕈脆美牙颊响白菘类羔豚冒土出蹯掌谁能视火候小灶当自养新年晓雨暗人日春愁连上元水生挑菜渚烟湿落梅村小市人归尽孤舟鹤蹋翻犹堪慰寂寞渔火乱黄昏海国空自暖春山无限清氷谿结瘴雨雪菌到江城更待轻雷发先催冻笋生丰湖有藤菜似可敌莼羹二月八日与黄焘僧昙颖过逍遥堂何道士宗一问疾安心守𤣥牝闭眼觅黄庭问疾来三士浇愁有半缾风松时落蘂病鹤不梳翎樽空我归去山月照君醒次韵髙要令刘湜崃山寺见寄新闻妙无多旧学闲可束犹当隠季主未遽逃梅福空肠吐余思静似蚕缀簇寸田结初果秀若铜生绿荆棘扫诚尽梨枣忧不熟髙人宁铸金下士乃服玉君看岭峤隘我欲巾笥蓄曾攀罗浮顶亦到朱明谷旋观真厯块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曾作八州督骨消谗口铄胆破岳吏酷壠云不易寄江月乃可掬遥知清远寺不称空洞腹蹇驴歩武碎短瑟絃柱促仰看泉落珮俯听石响毂千峰泻清驶一往无囘躅狂雷失晤语过电不容目要知僧长饥正坐山少肉人间无南北蜗角空出缩仇池九十九嵩山三十六天人同一梦仙凡无两录陋邦真可老生理亦粗足便囘爇天焰长作照海烛迁居吾绍圣元年十月二日至惠州寓合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峰之上新居成庶几其少安乎前年家水东囘首夕阳丽去年家水西湿面春雨细东西两无择缘尽我辄逝今年复东徙旧馆聊一憇已买白鹤峰规作终老计长江在北户雪浪舞吾砌青山满墻头䰀鬌几云髻虽慙抱朴子金鼎陋蝉蜕犹贤栁栁州庙爼荐丹荔吾生本无待俯仰了此世念念自成劫尘尘各有际下观生物息相吹等蚊蚋丙子重九三年瘴海上越峤真我家登山作重九蛮菊秋未花唯有黄茆根堆壠生圽窊蜒酒蘗衆毒酸甜如梨樝何以侑一樽隣翁餽鼃蛇亦复强取醉欢謡杂悲嗟今年吁恶嵗僵仆如乱麻此㑹我虽健狂风卷朝霞使我如霜月孤光挂天涯西湖不欲往墓树号寒鸦白鹤峰新居欲成夜过西邻翟秀才林行婆家初闭戸翟夫子舎尚留关连姢缺月黄昏后缥缈新居紫翠间系闷岂无罗带水割愁还有劒铓山中原北望无归日邻火村舂自往还次韵子由所居二首先生饭土塯无物与刘义何以娱醉客时齅砌下花井水分西邻竹隂借东家萧然行脚僧一身寄天涯新居已覆瓦无复风雨忧桤栽与笼竹小诗亦可求尚欲烦贰师刻山出飞流应须凿百尺两绠载一牛循守临行出小鬟复用前韵学语雏鸎在栁隂临行唿出翠帷深通家不隔同年面得路方知异日心趂着春衫游上苑要求国手教新音岭梅不用催归骑截镫须防旧所临种茶松间旅生茶已与松俱瘦茨棘尚未容䝉翳争交构天公所遗弃百嵗仍穉㓜紫笋虽不长孤根乃独夀移栽白鹤岭土软春雨后弥旬得连隂似许晩遂茂能忘流转苦戢戢出鸟咮未任供臼磨且可资摘嗅千团输大官百饼衒私鬬何如此一啜有味出吾囿白鹤山新居凿井四十尺遇磐石石尽乃得泉海国困烝溽新居利髙寒以彼陟降劳易此寝处干但苦江路峻常慙汲腰酸矻矻烦四夫硗硗斵层峦弥旬得寻丈下有青石磐终日但迸火何时见飞澜丰我粲与醪利汝椎与鑚山石有时尽我意殊未䦨今朝僮仆喜黄土复可抟晨缾得雪乳莫瓮渟氷湍我生类如此何适不艰难一勺亦天赐曲肱有余欢三月二十九日南岭过云开紫翠北江飞雨送凄凉酒醒梦囘春尽日闭门隠几坐烧香行琼儋间肩舆坐睡梦中得句云千山动鳞甲万谷酣笙钟觉而过清风急雨戏作此数句四州环一岛百洞蟠其中我行西北隅如度月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中一米谁雌雄幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑雷亦改容应怪东坡老颜衰语徒工久矣此妙声不闻蓬莱宫迁居之夕闻邻舎儿诵书欣然而作幽居乱蛙黾生理半人禽跫然已可喜况闻弦诵音儿声自圆美谁家两青衿且欣习齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墻缺灯火破屋深引书与相和置酒仍独斟可以侑我醉琅然如玉琴闻子由瘦五日一见花猪肉十日一遇黄鸡粥土人顿顿食藷芋荐以熏䑕烧蝙蝠旧闻蜜唧尝呕吐稍近虾蟇缘习俗十年京国厌肥羜日日烝花压红玉从来此腹负将军今者固宜安脱粟人言天下无正味蝍蛆未遽贤麋鹿海康别驾复何为帽寛带落惊僮仆相看㑹作两臞仙还乡定可骑黄鹄宥老楮我墻东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用略数得五六肤为蔡侯纸子入桐君録黄缯练成素黝面颒作玉灌洒烝生菌腐余光吐烛虽无傲霜节幸免狂酲毒孤根信㣲陋生理有倚伏投斧为赋诗徳怨聊相赎籴米籴米买束薪百物资之市不缘耕樵得饱食殊少味再拜请邦君愿受一廛地知非笑昨梦食力免内愧春秧几时花夏稗忽已穟怅焉抚奉耜谁复识此意过于海舶得迈寄书酒作诗远和之皆粲然可观子由有书相庆也因用其韵赋一篇并寄诸子姪我似老牛鞭不动雨滑泥深四蹄重汝如黄犊走却来海濶山髙百程送庶几门户有八慈不恨居邻无二仲他年汝曹笏满牀中夜起舞踏破瓮㑹当洗眼看腾跃莫指痴腹笑空洞誉儿虽是两翁癖积徳已自三世种岂惟万一许生还尚恐九十烦珍从六子晨耕箪瓢出衆妇夜绩灯火共春秋古史乃家法诗笔离骚亦时用但令文字还照世粪土腐余安足梦上元夜过赴儋守召独坐有感使君置酒莫相违守舎何妨独掩扉静看月窗盘蜥蜴卧闻风幔落蝛灯花结尽吾犹梦香篆消时汝欲归搔首凄凉十年事传柑归遗满朝衣新居朝阳入北林竹树散疎影短篱寻丈间寄我无穷境旧居无一席逐客犹遭屏结茅得兹地翳翳村巷永数朝风雨凉畦菊发新颕俯仰可卒嵗何必谋二顷用过韵冬至与诸生饮酒小酒生黎法干糟瓦盎中芳辛知有毒滴沥取无穷冻醴寒初泫春醅暖更饛华夷两樽合醉笑一欢同里闬峩山北田园震泽东归期那敢説安讯不曾通鹤鬓惊全白犀围尚半红愁颜解符老夀耳鬬呉翁得谷鹅初饱亡猫䑕益丰黄姜收土芋苍耳斫霜丛儿瘦缘储药奴肥为种松频频非窃食数数尚乗风河伯方夸若灵娲自舞冯归途陷泥淖炬火燎茅蓬膝上王文度家传张长公和诗仍醉墨戏海乱羣鸿纵笔父老争看乌角巾应缘曾现宰官身谿边古路三义口独立斜阳数过人北船不到米如珠醉饱萧条半月无明日东家知祀灶只鸡斗酒定膰吾被酒独行徧至子云威徽先觉四黎之舎二首半醒半醉问诸黎竹刺藤稍歩歩迷但寻牛矢觅归路家在牛栏西复西总角黎家三四童口吹葱叶送迎翁莫作天涯万里意谿边自有舞雩风庚辰嵗人日作时闻黄河已复北流老臣旧数论此今斯言乃验老去仍栖隔海村梦中时见作诗孙天涯已惯逢人日归路犹欣过鬼门三䇿已应思贾让孤忠终未赦虞翻典衣剰买河源米屈指新篘作上元不用长愁挂月村㯽榔生子竹生孙新巢语燕还窥砚旧雨来人不到门春水芦根看鹤立夕阳枫叶见鸦翻此生念念随泡影莫认家山作本元庚辰嵗正月十二日天门冬酒熟予自漉之且漉且尝遂以大醉自拨牀头一瓮云幽人先已醉浓芬天门冬熟新年喜麴米春香并舎闻菜圃渐疎花漠漠竹扉斜掩雨纷纷拥裘睡觉知何处吹面东风散缬纹追和戊寅嵗上元春鸿社燕巧相违白鹤峰头白板扉石建方欣洗牏厠姜龎不解叹蟏蝛一龛京口嗟春梦万炬钱塘忆夜归合浦卖珠无复有当年笑我泣牛衣汲江煎茶活水还须活火烹自临钓石取深清大瓢贮月归春瓮小杓分江入夜缾茶雨已翻煎处脚松风忽作泻时声枯肠未易禁三盌坐数荒村长短更澄迈驿通潮阁余生欲老海南村帝遣巫阳招我魂杳杳天低鹘没处青山一发是中原六月二十日夜渡海参横斗转欲三更苦雨终风也解晴云散月明谁㸃缀天容海色本澄清空余鲁叟秉桴意粗识轩辕奏乐声九死南荒吾不恨兹游竒絶冠平生欧阳晦夫遗接䍦琴枕戏作此诗谢之擕儿过岭今七年晩途更着黎衣冠白头穿林要藤帽赤脚渡水须花缦不愁故人惊絶倒但使俚俗相恬安见君合浦如梦寐挽须握手俱汍澜妻缝接䍦雾縠细儿送琴枕氷徽寒无絃且寄陶令意倒载犹作山公看我懐汝隂六一老眉宇秀发如春峦羽衣鹤古仙伯岌岌两柱扶霜纨至今画像作此服凛如退之加渥丹尔来前辈皆鬼录我亦带脱巾欹寛作诗颇似六一语往往亦带梅翁酸送鲜于都曹归蜀灌口旧居籋尽霜须照碧铜依然春雪在长松朝行犀浦催收芋夜度绳桥看伏龙莫叹倦游无驷马要将老健敌千钟子云三世惟身在为向西南説病容将至广州用过韵寄迈迨二子皇天遣出家临老乃学道北归为儿子破戒堪一笑披云见天眼囘首失海潦蛮唱与黎歌余音犹杳杳大儿牧衆穉四嵗守孤峤次子病学医三折乃粗晓小儿耕且养得暇为书绕我亦困诗酒去道愈茫渺纷纷何时定所至皆可老莫学栁仪曹诗书教氓獠亦莫事登陟谿山有何好安居与我游闭户净洒扫次韵韶倅李通直一篇泷吏可书绅莫向长沮更问津老去常忧伴新鬼归来且喜是陈人曾陪令尹苍髯古又见郎君白发新囘首天涯一惆怅却登梅岭望枫宸过岭暂着南冠不到头却随北雁与归休平生不作兔三窟今古何殊貉一丘当日无人送临贺至今有庙祀潮州劒关西望七千里秉兴真为玉局游留题显圣寺渺渺疎林集晩鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秪疑归梦西南去翠竹江村缭白沙赠诗僧道通雄豪而妙苦而腴秪有琴聪与蜜殊语带烟霞从古少气含蔬笋到公无香林乍喜闻薝卜古井惟愁断辘轳为报韩公莫轻许从今岛可是诗奴雷州三首粤岭风俗殊有疾时勿药束带趍房祀用史巫纷若絃歌荐茧栗奴至洽觞酌呻吟殊未央更把鸡骨灼粤女市无常所至辄成区一日三四迁处处售鰕鱼青裙脚不韈臭味猿与狙孰云风土恶白洲生绿珠海康腊己酉不论冬孟仲杀牛挝鼓祭城郭为倾动虽非尧颁歴自我先人用苦笑荆楚人嘉平腊云梦次韵董夷仲茶磨前人初用茗饮时煑之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墻角亦其遭遇有伸屈嵗久讲求知处所佳者出自衡山窟巴蜀石工强镌凿理疎性软良可咄予家江陵逺莫致尘土何人为披拂扬州以土物寄少游鲜鲫经年秘醹醁团脐紫蟹脂填腹后春莼茁活如酥先社姜芽肥胜肉鸟子累累何足道㸃缀盘餐亦时欲淮南风俗事缾甖方法相传竟留蓄且同千里寄鹅毛何用孜孜饮麋鹿再过泗上眼明初见淮南树十客相逢九呉语旅程已付夜帆风客睡不妨背船雨黄柑紫蟹见江海红稻白鱼饱儿女慇懃买酒谢船师千里劳君勤转橹夜泊牛口日落江雾生系舟宿牛口居民偶相聚三四依古栁负薪出深谷见客喜且售煑蔬为夜餐安识肉与酒朔风吹茆屋破壁见星斗儿女自咿忧亦足乐且乆人生本无事苦为世味诱富贵耀吾前贫贱独难守谁知深山子甘与麋鹿友置身落蛮荒生意不自陋今子独何者汲汲强奔走黄牛庙江边石壁高无路上有黄牛不服箱庙前行客拜且舞击鼓吹箫屠白羊山下耕牛苦硗确两角磨崖四蹄湿青刍半束长苦饥仰看黄牛安可及渚宫渚宫寂寞依古郢楚地荒茫非故基二王台阁已卤莽何况逺闻纵横时楚王猎罢击灵鼓勐士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者葢已卑池空野逈楼阁小惟有深竹藏狐狸台中绛帐谁复见台下野水浮清漪绿窗朱戸春昼闭想见深屋弹朱丝腐儒亦解爱声色何用白首谈孔姬沙泉半涸草堂在破窗无纸风飔飔陈公踪迹最未逺七瑞寥落今何之百年人事知几变直恐荒废成空陂谁能为我访遗迹草中应有湘东碑出崃入崃喜巉巖出崃爱平旷吾心淡无累遇境即安畅东西径千里胜处颇屡访幽寻逺无厌髙絶毎先上前诗尚遗畧不录久恐忘忆从巫庙囘中路寒泉涨汲归真可爱翠碧光满盎忽惊巫崃尾巖腹有穿圹仰见天苍苍石室开南向宣尼古庙宇丛木作帏帐铁楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪村落去擕杖亦到龙马溪茆屋沽村酿玉虚悔不至实为舟人诳闻道石最竒寤寐见怪状崃山富竒伟得一知几䘮苦恨不知名厯厯但想像今朝脱重险楚水渺平荡鱼多客庖足风顺行意王追思偶成篇聊助舟人唱巫山瞿塘迤逦尽巫崃峥嵘起连峰稍可怪石色变苍翠天工运神巧渐欲作竒伟坱轧势方深结构意未遂旁观不暇瞬歩歩造幽邃苍崖忽相逼絶壁凛可悸仰观八九顶俊爽凌颢气晃荡天宇髙奔腾江水沸孤超死不让直拔勇无畏攀缘见神宇憇坐就石位巉巉隔江波一一问庙吏遥观神女石绰约诚有以俯首见斜鬟拖霞弄脩帔人心随物变逺觉含深意野老笑吾旁少年尝屡至去随猿猱上反以绳索试石笋倚孤峰突兀殊不类世人喜神怪论説惊幼稚楚赋亦虚传神仙安有是次问扫坛竹云此今尚尔翠叶纷下垂婆娑绿鳯尾风来自偃仰若为神物使絶顶有三碑诘曲古篆字老人那解读偶见不能记穷探到峰背採斫黄杨子黄杨生石上坚瘦纹如绮贪心去不顾涧谷千寻缒山髙虎狼絶深入坦无忌洪蒙草树宻葱蒨云霞腻石窦有洪泉甘滑如流髓终朝自盥漱泠洌清心胃浣衣挂树稍磨斧就石鼻徘徊云日晩归意念城市不到今十年衰老筋力惫当时伐残木牙蘖已如臂忽闻老人説终日为叹喟神仙固有之难在忘势利贫贱尔何爱弃去如脱屣嗟尔苦无还絶粮应不死鳆鱼行渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差食每对之先太息不因噎呕缘疮痂中间霸据关梁隔一枚何啻千金直百年南北鲑菜通往往残余饱臧获东随海舶号倭螺异方珍寳来更多磨沙瀹沈成大胾剖作脯分余波君不闻蓬莱阁下駞碁岛八月边风备胡獠舶船跋浪鼋鼍震长鑱铲处崖谷倒膳夫善治荐华堂坐令雕爼生辉光肉芝石耳不足数醋芼鱼皮真倚墻中都贵人珍此味糟浥油藏能逺致割肥方厌万钱厨决眦可醒千日醉三韩使者金鼎来方奁馈送烦舆台辽东太守逺自献临菑掾吏谁为材吾生东归收一斛包苴未肯鑚华屋分送羹材作眼明却取细书防老读寄周安孺茶大哉天宇内植物知几族灵品独标竒逈超凡草木名从姬旦始渐播桐君录赋咏谁最先厥传惟杜育唐人未知好论着始于陆常李亦清流当年慕髙躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫灿然存简牍伊予素寡爱嗜好本不笃越自少年时低囘客京毂虽非曳裾者庇䕃或华屋颇见绮纨中齿牙厌粱肉小龙得屡试粪土视珠玉团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独髙人固多暇探究亦颇熟闻道早春时擕籝赴初旭惊雷未破蕾采采不盈掬旋洗玉泉烝芳馨岂停宿须㬰布轻缕火候谨盈缩不惮顷间劳经时废藏蓄髹筒净无染箬笼匀且复苦畏梅润侵暖须人气燠有如刚耿性不受纤芥触又若亷夫心难将㣲秽渎晴天敞虚府石碾破轻绿永日遇闲宾乳泉发新馥香浓夺兰露色嫩欺秋菊闽俗竞传夸丰腴面如粥自云叶家白颇胜中山醁好是一杯深午忩春睡足清风击两腋去欲凌鸿鹄嗟我乐何深水经亦屡读陆子咤中冷次乃康王谷䗫培顷曾尝瓶罂走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羁束昨日散幽歩偶上天峰麓山圃正春风䝉茸万旗簇唿儿为佳客採制聊亦复地僻谁我从包藏置厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北忩风风㣲动忩竹乳瓯十分满人世真局促意爽飘欲仙头轻快如沐昔人固多癖我癖良可赎为问刘伯伦胡然枕糟曲荆州六首游人出三崃楚地尽平川北客随南贾吴樯间蜀船江侵平野断风卷白沙旋欲问兴亡意重城自古坚南方旧战国惨澹意犹存慷慨因刘表凄凉为屈原废城犹带井古姓聚成村亦解观形胜昇平不敢论朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼虾沙头烟漠漠来往厌喧卑野市分麞閙宫帆过渡迟游人多问卜伧叟尽擕龟日暮江天静无人唱楚词残臈多风雪荆人重嵗时客心何草草里巷自嬉嬉爆竹惊邻鬼驱傩逐小儿故人应念我相望各天涯江水深成窟潜鱼大似犀赤鳞如琥珀老枕胜玻瓈上客举雕爼佳人揺翠箆登庖更作噐何以免屠刲去嵗与子野游逍遥堂日欲没因并西山叩罗浮道院至已二鼔矣遂宿于西堂今嵗索居儋耳子野复来相见作诗赠之往嵗追欢地寒窗梦不成笑谈惊半夜风雨暗长檠鸡唱山椒晓钟鸣霜外声只今那复见髣髴似三生答子勉君不登郎省还应上谏坡才髙殊未识嵗晩幸无他枥马羸难出邻鸡冻不歌寒炉余几火灰里拨隂何壶中九华诗湖口人李正臣蓄异石九峰玲珑宛转若窗櫺然余欲以百金买之与仇池石为偶方南迁未暇也名之曰壶中九华且以诗识之我家岷蜀最髙峰梦里犹惊翠扫空五岭莫愁千嶂外九华今在一壶中天池水落层层见玉女窗明处处通念我仇池太孤絶百金归买小玲珑过岭寄子由七年来往我何堪又试曹溪一勺甘梦里似曾迁海外醉中不觉到江南波生濯足鸣空涧雾遶征衣滴翠岚谁遣山鸡忽惊起半巖花雨落毶毶歇白塔舖甘山庐阜鬰长望林隙依稀漏日光呉国晩蚕初断叶占城早稻欲移秧迢迢涧水随人急冉冉巖花扑马香望眼尽从飞鸟逺白云深处是吾乡西蜀杨耆二十年前见之甚贫今见之亦贫所异于昔者苍颜华发耳女无美恶富者妍士无贤不肖贫者鄙使其逢时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君孤村渐雨逐秋凉逆旅愁人怨夜长不寐相看唯枥马愁吟互答有寒螀天寒滞穂犹横亩嵗晩空机尚倚墻劝尔一杯聊复睡人间贫富海茫茫赵成伯家有姝丽仆忝乡人不肯开樽徒吟春雪谨依元韵以当一笑绣帘朱户未曾开谁见梅花落镜台试问髙吟三十韵何如低唱两三杯莫嫌衰髩聊相映须得纤腰与共囘知道文君隔青𤨏梁园赋客敢言才狱中寄子由二首圣主如天万物春小臣愚暗自忘身百年未满先偿债十口无归更累人是处青山可埋骨他年夜雨独伤神与君世世为兄弟更结人间未了因栢台霜气夜凄凄风动琅珰月向低梦遶云山心似鹿魂飞汤火命如鸡眼中犀角真吾子身后牛衣愧老妻百嵗神游定何处桐乡知塟浙江西出狱次前韵二首百日归期恰及春残生乐事最关身出门便旋风吹面走马聨翩鹊啅人却对酒杯浑是梦试拈诗笔已如神此灾何必深追咎窃禄从来岂有因平生文字为吾累此去声名不厌低塞上纵归他日马城中不鬬少年鸡休官彭泽贫无酒隠几维摩病有妻堪笑睢阳老从事为余投檄向江西次韵完夫再赠之什某已卜居毗陵与完夫有庐里之约云栁絮飞时笋箨斑风流二老对开关雪芽我为求阳羡乳水君应饷惠山竹簟水风眠昼永玉堂制草落人间应容缓急烦闾里桑柘聊同十亩闲惠州近城数小山类蜀道春与进士许毅野歩㑹意处饮之且醉作诗以记适参寥专使欲归使持此以示西湖之上诸友庶使知余未尝一日忘湖山也夕阳飞絮乱平芜万里春前一酒壶铁化双鱼沉逺素劒分二岭隔中区花曾识面香仍好鸟不知名声自唿梦想平生消未尽满林烟月到西湖往年宿瓜歩梦中得小诗录示民师吴塞蒹葭空碧海隋宫杨柳只金堤春风自恨无情水吹得东流竟日西仆年三十九在润州道上过除夜作此诗又二十年在惠州录之以付过寺官官小未朝㕘红日半窗春睡酣为报邻鸡莫惊觉更容残梦到江南钓艇归时菖叶雨缲车鸣处楝花风长江昔日经游地尽在如今梦寐中送栁宜归折脚铛边煨淡粥曲枝桑下饮离杯书生不是南迁客魑魅惊人须早囘寒具纤手搓来玉数寻碧油轻蘸嫩黄深夜来春睡浓于酒压褊佳人纒臂金刘监仓家煎米粉作饼子余云为甚酥潘邠老家造逡廵酒余饮之莫作醋错着水来否后数日余擕家饮郊外因作小诗戏刘公求之二首一杯连坐两髯棊数片深红入座飞十分㶑灔君休诉且看桃花好面皮野饮花间百物无杖头惟挂一葫芦已倾潘子错着水更觅君家为甚酥絶句柴桑春晩思依依屋角鸣鸠雨欲飞昨日已收寒食火吹花风起却添衣书辨才白云堂璧不辞清晓叩松扉却値支公久不归山鸟不鸣天欲雪卷帘惟见白云飞和时运四首丁丑二月十四日白鹤峰新居成自嘉祐寺迁入咏渊明时运诗云斯晨斯夕言息其庐似为余发也乃次其韵长子迈与余别三年矣挈擕诸孙万里逺至老朽忧患之余不能无欣然我卜我居居非一朝龟不我欺食此江郊废井已塞乔木干霄昔人伊何谁其裔苖下有碧潭可饮可濯江山千里供我遐瞩木固无胫瓦岂有足陶匠自至啸歌相乐我视此邦如洙如沂邦人劝我老矣安归自我幽独倚门或挥岂无亲友云散莫追旦朝丁丁谁欵我庐子孙逺至笑语纷如翦发垂髻覆此瓠壶三年一梦乃复见予和劝农六首海南多荒田俗以贸香为业所产秔稌不足于食乃以藷芋杂米作粥糜以取饱余既哀之乃和渊明劝农诗以告其有知者咨尔汉黎均是一民鄙夷不训夫岂其真怨忿劫质寻戈相因欺谩莫诉曲自我人天祸尔土不麦不稷民无用物怪珍是殖播厥薫木腐余是穑贪夫汚吏鹰鸷狼食岂无良田膴膴平陆兽踪交缔鸟喙谐穆惊麏朝射勐狶夜逐芋羹藷糜以饱耆宿听我苦言其福永久利尔鉏耜好尔邻偶斩艾蓬藋南东其亩父兄搢挺以佚游手天不假易亦不汝匮春无遗勤秋有厚冀云举雨决妇姑毕至我良孝爱袒跣何愧逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美和归田园居三首环州多白水际海皆苍山以彼无尽景寓我有限年东家着孔丘西家着颜渊市为不二价农为不争田周公与管蔡恨不茅三间我饱一饭足薇蕨补食前门生餽薪米救我厨无烟斗酒与只鸡酣歌饯华颠禽鱼岂知道我适物自闲悠悠何必尔聊乐我所然穷猿既投林疲马初解鞅心空饱新得境熟梦余想江鸥渐驯集蜑叟已还往南池绿钱生北岭紫笋长提壶岂解饮好语时见广春江有佳句我醉堕渺莽老人八十余不识城市娯造物偶遗漏同侪尽丘墟平生不渡江水北有幽居手挿荔枝子合抱三百株莫言陈家紫甘冷恐不如君来坐树下饱食擕其余归舍遗儿子懐抱不可虚有酒持饮我不问钱有无和与殷晋安别孤生知永弃末路嗟长勤久安儋耳陋日与雕题亲海国此竒士官居我东邻卯酒无虚日夜棊有达晨小瓮多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫和王抚军座送客胷中有佳处海瘴不能腓三年无所愧十口今同归汝去莫相怜我生本无依相从大块中几合几分违莫作往来相而生爱见悲悠悠含山日炯炯留清晖悬知冬夜长不恨晨光迟梦中无与别作诗记忘遗形赠影天地有常运日月无闲时孰居无事中作止推行之细察我与汝相因以成兹忽然乗物化岂与生灭期梦时我方寂偃然无所思胡为有哀乐辄复随涟洏我舞汝凌乱相应不少疑还将醉时语答我梦中辞影答形丹青写君容常恐画师拙我依月灯出相肖两竒絶妍媸本在君我岂相媚悦君如火上烟火尽君乃别我如镜中像镜壊我不灭虽云附隂时了不受寒热无心但因物万变君有竭醉醒皆梦尔未用议优劣神释二子本无我其初因物着岂惟老变衰念念不如故知君非金石安足长託附莫从老君言亦莫用佛语仙山与佛国终恐无是处甚欲随陶翁移家酒中住醉醒要有尽未易逃诸数平生逐儿戏处处余作具所至人聚观指目生毁誉如今一弄火好恶都焚去既无负载劳又无㓂攘惧仲尼晩乃觉天下何思虑怨诗楚调示龎主簿邓治中当欢有余乐在戚亦頽然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫釐真市廛困来卧重裀忧愧自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不早悟犹推渊明贤和移居二首余去嵗二月自水东嘉祐寺迁居合江楼迨今一年多病寡欢颇懐水东之乐也得归善县后隙地数亩父老云古白鹤观也意欣然欲居之乃和此诗昔我初来时水东有幽宅晨与乌鹊朝暮与牛羊夕谁令迁近市日有造请役歌唿杂闾巷鼓角鸣枕席出门无所诣乐事非宿昔病瘦独弥年束薪谁与析洄潭转碕岸我作江郊诗今为一㕓氓此地乃得之葺为无邪斋思我无所思古观废已久白鹤归何时我岂丁令威千嵗复还兹江山朝福地古人不吾欺嵗暮作和张常侍十二月二十五日酒尽取米欲酿米亦竭时呉逺游陆道士客于余因读渊明嵗暮和张侍常亦以无酒为叹乃用其韵赠二子我生有天禄𤣥膺流玉泉何事陶彭泽乏酒每形言仙人与道士自养岂在繁但使荆棘除不忧梨枣愆我年六十一頽景薄西山嵗暮似有得稍觉散亡还有如千丈松常苦弱蔓纒养我嵗寒枝㑹有解脱年米尽初不知但怪饥䑕迁二子真我客不醉亦陶然和郭主簿今日复何日髙槐布初隂良辰非虚名清和盈我襟孺子卷书坐诵诗如鼔琴却念四十年玉颜如汝今闭户未尝出出为邻里钦家世事酌古百史手自斟当年二老人喜我作此音淮徳入我梦角羁未胜簮孺子笑问我君何念之深和连雨独饮平生我与尔举意辄相然岂止磁石鍼虽合犹有闲此外一子由出处同偏僊晩景最可惜分飞海南天紏纒不吾欺宁此忧患先顾影一盃酒谁谓无往还寄语海北人今日为何年醉里有独觉梦中无杂言和赠羊长史得郑㑹嘉靖老书欲于海舶载书千余卷见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君我非皇甫谧门人如挚虞不特两鸱酒肯借一车书欲令海外士观经似鸿都结发事文史俯仰六十踰老马不耐放长鸣思服舆故知根尘在未免病药俱念君千里足厯瑰犹踟蹰好学真伯业比肩可相如此书久已熟救我今荒芜顾慙桑榆廹岂厌诗酒娱奏赋病未能草𤣥老更疎犹当距杨墨稍欲惩荆舒正月五日与儿子过出逰作和逰斜川谪居澹无事何异老且休虽过靖节年未失斜川游春江渌未波人卧船自流我本无所适泛泛随鸣鸥中流遇洑洄舍舟歩曾丘有口可与饮何必逢我俦过子诗似翁我唱儿辄酬未知陶彭泽颇有此乐不问㸃尔何如不与圣同忧问翁何所笑不为由与求和癸卯嵗始春懐古田舍茆茨破不补嗟子乃尔贫菜肥人愈瘦灶闲井常勤我欲致薄少解衣勤坐人临池作虚堂雨急瓦声新客来有美载果熟多幽欣丹荔破玉肤黄柑溢芳津借我三亩地结茆为子邻鴂舌傥可学化为黎母民和饮酒五首道䘮士失已出语辄不情江左风流人醉中亦求名渊明独清真谈笑得此生身如受风竹掩冉衆叶惊俯仰各有态得酒诗自成蠢蠕食叶虫仰空慕髙飞一朝傅两翅乃得粘网悲啁啾厌巢雀沮泽疑可依赴水生两殻遭闭何时归二虫竟谁是一笑百念衰幸此未化间有酒君莫违篮舆兀醉守路转古城隅酒力如过雨清风消半途前山正可数后骑且勿驱我缘在东南往寄白发余遥知万松岭下有三亩居我梦入小学自谓总角时不记有白发犹诵论语辞人间本儿戏颠倒略似兹惟有醉时真空洞了无疑坠车终无伤庄叟不吾欺唿儿具纸笔醉语辄録之哓哓六男子絃诵各一经复生五丈夫戢戢丁欲成归田了门尸与国充践更普儿初学语玉骨开天庭淮老如鹤雏破殻已能鸣举酒属千里一欢愧凢情和止酒丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶几真止矣时来与物逝路穷非我止与子各意行同落百蛮里萧然两别驾各擕一稚子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为已㣲痾坐杯勺止酒则瘳矣望道虽未济隠约见津涘从今东坡室不立杜康祀梦归恵州白鹤山居作和还旧居痿人常念起夫我岂忘归不敢梦故山恐兴坟墓悲生世本暂寓此身念念非鹅城亦何有偶拾鹤毳遗穷鱼守故沼聚沫犹相依大儿当门户时节供丁推梦与邻翁言悯黙怜我衰往来付造物末用相招麾和庚戌嵗九月中于西田获早稻蓬头二獠奴谁谓愿且端晨兴洒扫罢饱食不自安愿治此圃畦少资主游观昼功不自觉夜气乃潜还早韭欲争春晩菘先破寒人间无正味美好出艰难早知农圃乐岂有非意干尚恨不持鉏未免骍我颜此心茍未降何适不间关休去复歇去菜食何所叹和丙辰嵗八月中于下潠田舍获聚粪西垣下凿泉东垣隈劳辱何时休宴安不可懐天公岂相喜雨霁与意谐黄菘养土羔老楮生树鸡未忍便烹煮绕观日百廻跨海得逺信氷盘鸣玉哀茵蔯㸃脍缕照坐如花开一与蜑叟醉苍颜两摧頽齿根日浮动自与粱肉乖食菜岂不足唿儿拆鸡栖和乙已嵗三月为建威参军使都经钱溪乔木卷苍藤浩浩崩云积谢家堂前燕对语悲宿昔仰看桄榔树𤣥鹤舞长翮新年结荔子主人黄壤隔谿隂宜馆我稍省薪水役相如卖车骑五亩亦可易但恐鵩鸟来此生还荡析谁能挿篱槿护此残竹栢郊行步月和辛丑七月赴假还江陵夜行途中作口号缺月不早出长林踏青𡨕犬吠主人怒愧此闾里情怪我夜不归茜袂窥紫荆云间与地上待我两友生惊鹊再三起树端已㣲明白露净原野始觉丘陵平暗蛩方夜绩孤萤亦霄征归来闭户坐寸田且黙耕莫赴花月期免为诗酒萦诗人如布谷聒聒常自名和杂诗二首斜日照孤隙始知空有尘㣲风动衆窍谁信我忘身一笑问儿子与汝定何亲从我来海南幽絶无四邻耿耿如缺月独与长庚晨此道固应尔不当怨尤人故山不可到飞梦隔五岭真游有黄庭闭目寓两景室空无可照火灭膏自冷披衣起视夜海濶河汉永西窗半明月散乱梧楸影良辰不可系逝水无留骋我苖期后枯持此一念静和拟古四首有客叩我门系马门前栁庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答颜愈厚问我何处来我来无何有客去室幽幽鵩鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉凶两何如少年好逺游荡志隘八荒九夷为藩篱四海环我堂卢生与若士何足期杳茫稍喜海南州自古无战塲竒峰望黎母何异嵩与邙飞泉泻万仞舞鹤双低昻分㳅未入海膏泽弥此方芋魁傥可饱无肉亦奚伤黎山有幽子形藁神独完负薪入城市笑我儒衣冠生不闻诗书岂知有孔颜翛然独往来荣辱未易关日暮鸟兽散家在孤云端问答了不通叹息指屡弹似言君贵人草莽栖龙鸾遗我古贝布海风今嵗寒和桃花源诗世传桃源事多过其实攷渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧説南阳有菊水水甘而芳民居三十余家饮其水皆夀或至百二三十嵗蜀青城山老人村有见五世孙者道极险逺生不识盐醯而溪中多枸杞根如龙蛇饮其水故夀近嵗道稍通渐能致五味而夀亦益衰桃源葢此比也欤使武陵太守得而至焉则已化为争夺之场久矣尝意天壤之间若此者甚衆不独桃源余在颕州梦至一官府人物与俗间无异而山川清逺有足乐者顾视堂上榜曰仇池觉而念之仇池武都氐故地杨难当所保余何为居之明日以问客客有赵令畤徳麟者曰公何为问此此乃福地小有洞天之附庸也杜子美葢云万古仇池穴通小有天神鱼人不见福地语真传近接西南境长懐十九泉何时一茆屋送老白云边他日工部侍郎王钦臣仲至谓余曰吾尝奉使过仇池有九十九泉万山环之可以避世如桃源也凡圣无异居清浊共此世心闲偶自见念起忽已逝欲知真一处要使六用废桃源信不逺杖藜可小憇躬耕任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁啮谢炮制子骥虽形隔渊明已心诣髙山不难越浅水何足厉不知我仇池髙举复几嵗从来一生死近又等痴慧蒲涧安期境罗浮稚川界梦往从之游神交发吾蔽桃花满庭下流水在户外却笑逃秦人有畏非真契和刘柴桑万劫互起灭百年一踟蹰漂流四十年今乃言卜居且喜天壤间一席亦吾庐稍理兰桂藂尽平狐兔墟黄橼出旧枿紫茗抽新畬我本早衰人不谓老更劬邦君助畚锸邻里通有无竹屋从低深山窗自明疎一饱便终日髙眠忘百须自笑四壁空无妻老相如宋诗钞卷二十二宋诗钞卷二十三钦定四库全书宋诗钞卷二十三内阁中书舍人吴之振编郑侠西塘诗钞郑侠字介夫福清人第进士调光州司法叅军秩满入都见安石言新法非便安石不悦使监安上门㑹久旱侠绘门上所见流民困苦图发马逓投银台进之神宗览图嘘唏罢新法浃日大雨用事者争置侠擅发马逓之罪编管汀州改英州哲宗立放还除泉州録事叅军元符复送英州建中靖国放还复前职崇宁监衡山庙旋追毁前命勒停五年降告复将仕郎叙用侠遂不复出在英时号大庆居士还乡所存唯一拂故又号一拂居士宣和元年忽梦铁冠道士遗之诗视之乃子瞻也叹曰吾将逝矣作诗云似此平生只借天胜如过鸟在云烟如今身畔无余物赢得虚堂一枕眠授孙而卒年七十九嘉定中谥曰介侠少苦学其古诗疎朴老直有次山东野之风不得以当行格调律之谢太守答诗莱州闲斋掩昼扉疎竹间风韵兀坐无所为仰高方苦峻闗闗雨喜鹊如以捷来献疑其喜过常精爽抑何顿谓当有嘉宾结驷问原宪不然亲交书万里来问讯何意二千石新书烂盈卷使者入衡门红光十余仞衣冠出蓬室再拜望城阃开缄列宿动芒角相辉焕捧读未终篇钦䧏已三叹譬如涉春波渺不知涯岸又若惊雷霆但觉目眩转谁言匹夫穷陋巷一箪饭箧有无价珍贵于青玉案昨者鄙俚辞惟求指瑕舋敢期明月珠倾写殊不悋重重借褒誉许与良过分酷爱愚且直还怜贫且困惟人最难知圣哲其犹恨自非明如日安得物无遁程孔昔中途邂逅适所愿倾葢毕所怀日西不知倦圣贤欣道合万古直一瞬凄凉千载余此道谁复振未闻似今日曾不拜公面顾遇过所亲思知久弥浚重念樗散材平生慕忠顺青衫百僚末言责固所逭若其爱君心岂以爵禄辨谓宜为民上必与同喜愠谓宜食君禄宁当复私狥刀斧且满前斯诚岂磨磷千载幸一时岩廊拱尧舜䕫臯岂无人共鲧偶未窜眷委一失真聪明不无乱出令以便民动皆为深患疲羸死饥冻重负遭囚绊奔逃茍自活父子潜分散以天征不义如以雨蘓旱箪食迎王师东征西夷怨未闻百万师戈鋋日持玩南取十数洞西开五六郡府库为一空白骨成龙断大臣弄权柄生杀在顾盼威福不有归佞邪尚何惮公忠获罪咎正直招诃谴幽恚郁不伸变异以频见阴阳为之沴淫潦仍干暵方且颂太平长歌事赓賛天子九重门深居拱闲燕人人怀欺匿比周相引荐以侠观此时纲维一何紊滔滔恐皆溺心窃拟手援是以屡上章指陈㡬欲遍初虽䝉嘉纳终不离谗间弃逐来穷陬星霜两经闰簮绅满朝着大半嗟排摈谁为悯穷褐粟帛推余羡谁为念孤独齿牙借余论重伤弃逐久不敢畧自辩高堂有单亲日久庭闱恋同时得罪人一赦皆从便惟兹尚逺斥不许归宁觐拟扣阊阖门明飏紫宸殿恨无可言路勇决固所断嗟嗟道云亡丈夫儿女懦势利同险巇风云借余便谁非顾金钱谁非思达宦孳孳顾理义恻恻念寒畯如公今㡬人百世绍休闻观孔义甫与谢致仕诗有感人生足清闲天下第一福惜哉声与利举世方逐逐君子耀轩裳小人腴口腹霜雪满颐颔驰竞心更速谁如东山后清风千载续仁孝实天成聪明乃㡬烛弱冠揖高科声华光煜煜骐骥驾夷途千里在举足嵗未再周天官先上应宿皇华屡更指间请分符竹端介奉高明慈仁抚㷀独施设妙通神欢讴道相属一旦遽上章幡然谢羁束古人涖官政五十曰艾服公年未五十恳请竟从欲缅彼伋与轲进退遗佳躅三揖就恩荣一辤託巖谷由公仕以观其庶无愧恧东皋我田园负郭予室屋儿姪㡬百人图史逾千轴亲旧既周旋闺门更雍穆宾来酒一樽兴来碁一局吟啸动烟云诗书到僮仆宁知地有仙但见人如玉乃觉世间人为生何局促譬如方汚垢对之独薫沐孔公当代贤宜其钦爱酷慷慨出长篇情殷语重复日日动归思浩浩见林麓何意䝉鄙人幸兹一观瞩当筵顿忘味如听萧韶曲平生粗意气自初得书读每见古圣贤心常自程督知身是罪根毎毎自鉏斸如彼善稼穑去草茂嘉谷深嘉逺世网有若囚脱梏惟兹素艰贫事与心反覆歴官二纪周一纪投南隩归时异去时圣主恩霡霂方欣到家乡足觉愁虑簇高堂皓垂白甘㫖不饶沃四弟两背亡未言他骨肉继又丧一弟三房等穷蹙不数姆与婢孤孀十有六薄业支半年一饭犹五菽萧然夏秋际甚者日食粥人惟有父子恩亲家室睦惟知有君臣礼义朝廷肃二者茍有违三灵共诛戮况兹生圣辰熈隆遇尧喾艰虞免兵革少小游庠塾青春被恩擢名姓粗扬暴孰非累圣徳师诲而君牧中间更狂妄天听常轻凟云云不少已竟致御史鞫所负鼎镬轻敢意尚收録日月忽中天湛恩我濯浴父子实再逢君臣亦敦复新恩胡为报旧过云何赎父母教子勤羽括而砺镞朝夕望乃成荣显被亲属慈乌于反哺知以报生鞫学术不寸施犹之玉韫匵千载遘明良不能少负辐是生天地间曽不如草木以此望明公云中一鸿鹄腊月十八日呈子京岁去如奔马残日十有三姪为当嫁女甥是未㛰男丛然猥俗併殊非力所堪嗟予本支离尘事素不叅东牀书一架西榻经一函如是岁月深吻舌如縢缄惟有陶渊明常欲其清谈牀头酒盈壶亦欲同醺酣二十一二间烦事如扫芟期使堂下空宴笑同所耽清樽酌宜深古语交崭岩夜久灯荧荧金波忽东南岁宴独优游庶㡬为不凡示潮州吴宅三甥大郎性纯淑至宝受磨琢二郎姿秀美白璧光闪烁三郎神照藏宛若雏在殻五彩翔鳯翰参差见斑驳三人吾令甥亦尝从吾学昊穹有显通报应无舛错未有祖庆厚而招子孙薄二亲又善敎曽不闲饮啄甥虽多似舅三子自超卓为文要根理览古务详博不惟子三人万世同矩彟慎勿学舅痴直指世奸恶心虽在规益世谁受忠谔立身既不危青云在挐攫示女子吾生鲜儿女汝次今居首柔惠少语言天性非矫揉女生必有适二亲非终守既嫁又他州安能长相就幸然汝夫贤纯淑真汝偶出门夭其夫礼律其来久汝姑吾之妹姑夫为汝舅事舅如事父事姑如事母三者无所阙汝则无大咎门内有尊亲门外有亲友岁时或餽助祭祀合奔走一一无间言乃可逃父丑治家在勤俭临财戒多取诵经味其理圣心良可究即事念慈和无但劳吻咮善看育与蟾二子吾珠䍌汝嫁旣违乡吾迁又远趣东去十八程西来二十九三四千里间吾视堂犹牖人生否与泰正若夜随昼但当道无亏不媿载与覆忆昨汝初生时吾心有负以为臣事君即是子事父闺门有危难谁不在惸疚推其爱父心谁不得前剖幸为男儿身许国自结绶安能冷眼看终不一开口封章重十上夫岂避鼎斧南州虽谴逐万死䝉恩宥行行出国门母马吾徒步汝生未三月正当时褓乳雪片落鹅毛霜檐悬冻熘汝母歛汝身寒风裂双肘驱驰仅逾时粗粝不敢吐残春到贬所岁卯俄及丑汝时年十二稍稍近针缕是岁真龙跃重明登九五湛恩被遐荒渐渍到枯朽拜命走亲庭便道从海浦既见汝姑贤汝乃吴氏妇我乃缘他人谴斥循其旧人皆念再逐道路或攅皱我以臣子心等视如荣授人生无患难愤励亦何有况兹寻前道复见迎贤堠旬月得相聚天与幸诚厚君命不可缓病已斯驰骤南北出靡常惟祈各宁夀举足念其身行幽如白昼又当夙夜间警戒其君子神灵依正直惟仁孝是祐书信或往来知汝无病苦为妇洎为母皆不处人后定当举家欢相庆酌大斗胜彼涙滂沱临期一盃缶六环助潮士钟平仲纳官輙辤赠以诗揭阳繁富州钟子处城闬怡然保清操不与世俗换豪家富廪庾䑕雀嫌陈烂钟子无田园㪷籴供晡旦甲第辟公门奴僮立如雁钟子无使令其子供靧盥无妻备组紃无婢奉炊㸑市屋十数椽㕓商是隣畔暝阴滋蠧蚀飞屑落儿案炎蒸郁不通挥扇尚流汗絃诵不辍音学海穷弥漫文章有星斗胸臆藏璀璨何殊盛衣冠而坐于涂炭下药百十包虫腐皆逾半经年无人顾蛛网潜滋蔓苦李十数株採摘亦素干此外乃一无儿女不蔽骭固非人所堪随分亦侃侃何意官物租添输告踰贯太守为学校芹茆思乐泮买田垂万年供给期无岸谁人不乐输我独无计辨此时私愁忧㡬至方寸乱我身困长途脱身自投窜闻此心恻然不觉潜浩叹六环聊助君鹭股难广献聊欲分子忧使免频勾唤知子谓子贫不知谓矜慢斯则朋游愆此时那可断子犹重辤让揖拜如战汗急取慎勿辤六环如六万再到吴子野岁寒堂再到岁寒堂仍登岁寒阁阁上与堂前物物皆如昨鉄干偃虬龙云峰自巖壑文章有神力璧笥光彩错主人岁寒翁古意何淡薄山肴具樽酒忻喜为我酌高论写胞怀千弩射鲸鳄速悟有寳龟灵通非火灼辩议恣酬答亦以资笑谑想翁宾去后前扄徐徐钥万卷罗目前舒卷良自若盛暑一榻风祁寒一炉药翛然去与来一箇无住着我亦淡泊人世味聊咀嚼无种不取尝毕竟何美恶但闻岁寒风便觉世龌龊今兹翁如龙看彼皆尺蠖今兹翁如鸿视从皆笼縳故愿岁寒翁高収岁寒脚踞坐百千年看春华秋落无令木石心长笑人脆弱古交行大海有时竭此心沥不干厚地有时坼此心无裂文持此以相照百錬青铜昬用此以相惠贝璧黄金盘觌面有余欢背面无间言徳义以相高庆誉以相先千古似一日万里如同筵此为金石交谁与知者论敎子孙读书水在盘盂中可以鑑毛发盘盂若动揺星日亦不察镜在台架上可以照颜色台架若动揺眉目不可辨精神在人身水镜为拟伦身定则神凝明于乌兔轮是以学道者要先安其身坐欲安如山行若畏动尘目不妄动视口不妄谈论俨然望而畏暴慢不得亲淡然虚而一志虑则不分眼见口即诵耳识潜自闻神焉默省记如口味甘珍一遍胜十遍不令人艰辛赋公恱席上事送周如京逢世路分归洛阳有客邂逅樵溪曲高谈倾葢万珠玑相对崇朝惟不足武阳太守山简徒喜贤乐事天下无为客留公驻斯须精庖馔玉歌贯珠坐中宾客皆豪杰凛凛清风生颊舌性情浩浩谈云云不待酒味既凛冽逡廵行幕如风翻二妹新出屏帏间一人捧心余故态对客悄悄眉峰攅一人襜裾半云雾仙袂应曲飘飘举解作阳闗意外声旧人只把花卿数此宵嘉㑹世所稀席上更览周侯诗彫金有格但闻説不览新集那得知侠于周侯非甚旧朋友十辈识公九此公惜别事如何反覆清篇还执手龙韬虎畧何处藏却向吟笔呈锋铓堪作太平祥瑞録将军白首弄篇章谢太守惠酒重阴未肯避阳明飘风骤雨加震凌正月已缺二月近滴水成冻威稜稜帝虽乗震利发生令犹行冬重严凝鸎皆乔迁忽入谷鱼已弄煖翻藏氷此时草木亦成愁祗恐不得达其萌吁嗟羁穷影弔形安得恝然如无情明良㑹合千载遇乃以罪弃投荒荆单亲万里头应雪不得朝晩奉甘馨闽岭之南方弄兵杀气殊与生成争既不能辅助圣时使咸若又不得慷慨帝前效昔人之请缨诗书满腹浪自饱一句不得推而行身虽兀坐心惕惊愁绪忽起填胷膺但听旷野深林调调刁刁如有神号鬼泣声真江太守真慈明惠施每毎先单㷀眼前突兀双玉瓶满贮玉液清泠泠拜公之赐未敢倾不觉失笑三闾生不学憔悴思独醒哺糟啜醨随其朋往往一饮一石五斗解酲被人唿作生刘伶虽然遇酒而酩酊心不汝醉神亦宁开樽又饮太守徳和气坐觉生檐楹不知凝冽自何去至于愁思皆自澄乃知春功亦不逺缄封祗在瓶与罂安得遽尔披重云划见白日临青𡨕和气习习扇九壤枯枝朽质争敷荣风雨时泰阶平圣君万夀寰海清细草轻烟日边路鳯管龙丝细可听有耳不闻与钲有目不识旗与旌圣功浩荡不可名醉翁行赠黎师醇金峰醉翁七十九行步龙钟面黧垢惟有满腹竒文章日月争新无老丑颊舌锵洋言不茍咳唾成珠须信有两眼如星照耀人见客偏明俨如旧问翁壮年爱碁酒迩日还如昔时否曰予不战犹好看日饮常能倾一斗因持碁酒前就翁明日壶浆复予就朱君贫苦亦好竒接续擕持穷清昼城中遑遑竞趋走觌面草草忘亲友几人樽爼暂从容笑傲松篁弄花柳宁知北郭予三人继日相从辰到酉龎眉皓髪常温然相见妙龄眉目秀惜哉才高命蹇成遗滞四十余年州县吏弃之林野混渔樵徒使知音动嗟喟愚闻天道高逺不容人测度无奈人能乐其乐故有鼓琴重围行歌遗穟浩然充塞不以世俗琐屑累寥廓愚观翁之子孙诜诜䋲䋲此其后庆为不薄世俗毋以翁老生轻心须知此翁头白面黮而英心义气天地不得而销铄连州斛岭寨井斛岭寨行云际下视长江入地底汲江登岭行三里跻攀峻险为艰尔将率居民㡬半千度岁终年苦无水爰自庆厯达元符循旧安常谁拟议元符太守何公贤爱民虑事诚而至以为山顶流泉鲜其事吾观古人行师动万亿所至岂必皆平地军必有井井未达将渴不敢闻衆耳隂阳者流以水照星星之所聚泉所委行行浚凿三日遇泉井成矣乃今三井如鼎趾岂特当年负瓶操绠仆仆往还之人为慰喜吾欲后之人知井所以起敬守前功无委圯必使甃砌长如今日之清泚万万斯年施何已故作此歌勒诸斛岭之市苞苴行苞苴来苞苴去封书裹信不得住君不见箕山之下有仁人室无杯噐以手捧水不愿风瓢挂高树瑞像阁同杨骥雪夜饮酒浓雪暴寒斋寒斋岂怕哉书随更漏尽春逐酒瓶开一酌留孔孟再酌招赐囘酌酌入诗句同上玉楼台和荆公何处难忘酒诗何处难缄口熈宁正失中四方三面战十室九家空见佞眸如水闻忠耳似聋君门深万里安得此言通次张子京游天王湖作湖上迟迟不忍还谈𤣥清彻㡬重闗旋岚野马皆归静逝鸟潜鱼各自闲坠果露巢秋后树淡烟斜日晩来山吟情到此何终极注目红云紫雾间同子忠上西楼偶因送客上西楼共爱佳城枕海陬雁翅人家千巷陌犬牙商泊数汀洲风吹细雨兼秋净云漏踈星带水流独有单亲头早白迢迢东望不胜愁次孟坚初冬晴和见梨桃二花作十月南天尚暑襟幽花何怪动清吟半扉素蕋呈修径㡬朶夭红出茂林地借小春回暖气日匀踈影转轻阴惟应幕府多才俊不负行台醉赏心幽居萧条深巷寄门墻城郭村居事异常石展地衣三药径锦围天柱十花樯幽禽隔树钩胶语异草揺风合和香不觉冬归与春到但知无事日偏长烟雨楼仙人居处即鳌宫更作层楼峭倚空羣岫西来烟漠漠大江南去雨蒙蒙花镳柳䇿熈怡里耘笠渔蓑笑语中别有夜楹千里月凭栏清兴与谁同示潮州妹子八人兄弟三人在独立他州信汝贤直使无情如藁木忍看垂涙念南迁从今依旧歌泉水何物偏宜寄謪仙美酒年年须百瓮好从南海便乗船和子京霜字见寄秋深园圃虽无雨晩岁头须自有霜身事无功且人事酒囊余地乃书囊寒鸦啸侣鸣乔木粉蝶成围过矮墻对此毎思良友伴幸时来访浣愁肠次韵知郡登高言怀莫向天涯説故乡人身不似雁随阳黄花满手空佳节千里有怀如寸肠为许功名酬圣代不须愁绪付瑶觞男儿不是闺中物生则桑弧射四方次韵张老见赠乌鵶蝼蚁有君臣此义如何易世尘欲为无穷宗社计肯忧如幻死生身八千江上奔驰路十二天南黯淡春归到亲闱捧杯酒始知终是福唐人观碁三百六十路通精此有门数竒藏日月机发动干坤对面知为敌浑输却有翻诈贪常易䘮仁守乃长存只子如轻用全功更莫论就令投险胜宁抵被围奔纵得四方尽宁同一腹尊傍观饶好着当局奈嗔言慙媿中孚信㡬危大壮藩坐观成败者安得不惊魂出御史台万险千艰六出身如今也得避嚣尘须知从此寒原上有箇行歌拾穗人道中见以索牵五六十人监理钱者可怜平地不生钱稚老累累被索连困苦新图谁画此秪愁中禁又无眠宋诗钞卷二十三宋诗钞卷二十四钦定四库全书宋诗钞卷二十四内阁中书舍人吴之振编广陵诗钞王令字逢原广陵人也年十数岁与里人满执中为友伟节高行特立于时王安石赴召道由淮南令赋南山之田诗往见之安石大喜期其材可与共功业于天下因妻以其夫人之女弟年二十八而卒令诗学韩孟而识度高逺非安石所及不但以坏竒也惜限于年耳寒林石屏虢山之逺数千里虢石之重难将持舟车虢来毎苦重釡盎尚弃不肯㩦茍非世尚且竒怪孰肯甚逺载以来何况虢人自珍秘得一不换千琼瑰流传中州盛称尚主以诧客客见祈世人贱真珍贵假见者喜色留肤皮强材美干立修荫罗列满野谁复窥我尝客坐例一见实亦可爱小且竒初疑秋波莹明净鱼子变怪成蛟螭鳞须爪角尚小碎但见蜿蜒相参差义如开张一尺素醉笔倒画胡髯髭如何石上非自然犹是软弱从风枝高楼晓凴秋色老烟容雨气相蒙垂乔林隐约出天际醉目逺瞑分茫微不然谁家老图画破碎偶此一片遗借令人手弄㸃画尚恐巧拙成瑕疵如何石理自生长安得当世无猜疑高堆黄金募辨説万口利鋭如磨锥或云南山产巨怪意欲手把干坤移先偷日月送巖底次取草木阴栽培天公怒恐寖成就六丁挑斧摩云挥世人乗此得分裂锻琢片段赓财资至今风雨虢山夜树石号作神鬼悲又云春气入山骨欲自石里生蒿藜根株芽枿未及出卒遇匠手相鑱堕多称老松已变石此固剪截根须离又云鬼手亦能画多向石室成屏帷固知物怪浩难尽谁能向此明是非城狐老能男女变海蜃口或楼台吹世间自是有此类何必诘曲穷所归细思此屏竟无用石不中礩木莫支徒将文理有小异招聚瞽説成笼欺咄哉闭口不复论为语爱者无我讥赠慎东美伯筠世网挂士如蛛丝大不及取小缀之宜乎倜傥不低敛醉脚倒踏青云归前日才能始谁播一口惊张万夸和雷公诉帝喘似吹盛恐声名塞天破文章喜以怪自娱不肯裁缩要有余多为峭句不姿媚天骨老硬无皮肤人传书染莫对当破卵惊出鸾鳯翔间或老笔不肯屈铁索缚急蛟笼僵少年倚气狂不羁虎胁挿翼赤日飞欲将独立跨万世笑谓李白为痴儿四天无璧才可家醉胆愤痒遣酒拏欲偷北斗酌竭海力拔太华鏖鲸牙世儒口软声如蝇好于壮士为忌憎我独久仰愿得见浩歌不敢儿女声寄题韩丞相定州阅古堂始闻定作阅古堂又闻定有阅古诗扬之逺定五千里思得两翅擘以飞偶闻人来説堂事初敞两璧无尘疵间时公来命绘匠亲以玉指交画挥敎令某载若某状匠拜奉命唯不辞左图守相父母吏右状将帅熊罴姿长冠峩峩伟笏佩闘以𤣥白为裳衣屹如丁宁立以议逊若避让行而随图成严毅色可詟过吏不敢窃目窥仍令大笔署行事冩出黒胆朱肝脾死者有灵如不泯合有英气来附兹故公之谋不知出宜有神鬼阴助竒茫茫九泉谓已朽岂意一旦存形仪请留中璧素莫绘待千岁后公以归当搜国匠第一手状冩公像存依稀要知文完武纯备遗与万世瞻思资我知观者足堕涙不复岘首羊公碑又闻当世大手笔磊砢诗句相撑支手抟蛟龙拔獬角爪擘虎豹全脱皮郓州溪堂遂寂寞韩诗尘蔽人不吹想应从此传万世粹玉贯串珠萦累小戎何为尚缩伏久滞公斧血不滋何时功成事业就两手一扫清三垂归来天子喜以颔泰阶辉焕平无欹次招当世草茅士各使呈露心腹披缔裾聨缨上廊庙留与后世图为师然后囘谢阅古堂彼合异代今一时龙兴双树春城花草穷朱殷俗儿趂走脚欲穿闲来无悰喜自适时到双树为竒观庄如天官植幢葢毅若壮士苍衣冠老枝义牙忽并出似欲併力擎青天灵根深盘不可究疑与地轴相拘挛不知培栽竟谁手而又始植为何年行扪步遶不可问但见茂色连云烟东风牵人少游此佛屋日日重门闗虽有大荫人不及于此尤得志士怜束蒿为楹樗为柱居者略不忧其颠廼令遗材抱美植不得总载桷与椽高堂倾欹未支拄匠者日亦经其边不思大干有强用反以斧钝难其坚吁哉谁是爱材者定知惜此双树篇原蝗蝗生于野谁所为秋一母死遗百儿埋藏地下不腐疑有鬼党相收持寒禽冬饥啄地食拾掇糓种无余遗吻虽掠卵不加破意似留与人为饥去年冬温腊雪少土胍不冻无氷凘春气蒸炊出地面戢戢宻若在釜糜老农顽愚不识事小不扑灭大莫追遂令相聚成气势来若大水无垠涯蓬蒿满眼幸无用尔纵嚼尽谁尔讥而何存留不咀嚼反向禾黍加伤夷鸱鵶啄衔各取饱充实肠腹如撑支儿童跳跃仰面笑却爱甚宻嫌疎稀吾思万物造作始一一尽可天理推四其行蹄翼不假上既载角齿乃亏夫何此独出羣类既使跳跃仍令飞麒麟千载或一见仁足不恐踏草萎鳯凰偶出即为瑞亦曰竹食梧桐栖彼何甚少此何衆况又口腹害不訾遂令思虑不可及万目仰靣号天私天公被诬莫自辨惨惨白日阴无辉而余昬狂不自度欲尽物理穷毫丝要祛衆惑运独见中夜力为穷所思始知在人不在天譬之蚤虱生裳衣扪搜拨捉要归尽是岂人者尚好之然而身常不絶种岂此垢旧招致斯鱼枯生虫肉腐蠧理有常尔夫何疑谁为忧国太息者应喜我有原蝗诗题满氏申申亭申申亭者名自谁河东丈人身铭之方其作亭自休息固欲申畅名其题虽然自奉颇优乐岂敢兼忽当世为若曰所忧非所及因以遯世无闷辞丈人踈高喜自适去不限约来无时门无宾僚车马絶室有几杖衣冠欹夜径行招海月伴昼榻坐与天云期春林暄和鸟声好胜听俗论相哑咿尘埃纵尔得风力卒不到此徒自飞亭前朱朱有冶态亭下白白无俗姿好木留存竟见实恶草锄拔无容茨尝闻景胜未易敌须有大句相叅差故吾经年不敢往日望诗老力可支偶来为游适已晩花梢尚有春余遗高哦遶树惜时节拾嚼红片行逶迟囘看北林竹万箇寒气欲起凌人威清风时来助气势塞甲夜聚言语私方将投闲日来此脚踏树下成交蹊无端尘土义为隔明日跨马西北驰心思梦好定频到不必直俟归风吹开太学议白日流上天牛蝨无遁形万目尽为用而不骇日明穴䑕夜值萤嗾嗾相聚惊䑕穴不日通䑕足不日行已矣不日识廼此萤爝矜虾陷井坎莫与江海争篱禽不天飞讵识云汉㝠咄哉浮薄儿勉为高大营赠别晏成绩懋父太祝懋甫相门儿家世沓缨紞早年缀官簿青杉蔚于菼本宜多骄矜不谓鋭义敢意贪英䧺交一手欲四揽偶来滥予㑹臂搦首已颔酒狞夸胸襟顶踵都一胆壮心羞摧藏义肉喜菹歜要言相死从顾岂茍难斩听其自陈论峭抜不平渐要之当一切固合不黤黯忆余少年时亦自喜黠㶒于今老而悔壮意日凋减惜夫相遇迟君放我亦检骤闻强大语若虎饿得㗖已无相高心徒有志气感春风吹天昏醉目睨愁黪念当相别去两怀不无惨何时重来过慰我涸辙险惟其别去后犹一饱复歉幸因西南风时作寄我椠梦蝗至和改元之一年有蝗不知自何来朝飞蔽天不见日若以万布筛尘灰暮行啮地赤千顷积垒数尺交相埋树皮竹颠尽剥秸况又草糓之根荄一蝗百儿月再孕渐恐高厚塞九垓嘉禾美草不敢惜却恐压地䧟入海万生未死饥饿间支骸遂转蛟龙醢羣农聚哭天血滴地烂皮苍苍𡨕𡨕逺复逺天闻不闻不可知我时为之悲堕泪注两目发为疾蝗诗愤扫百笔秃一吟青天白日昬两诵九原万鬼哭私心直冀天耳闻半夜起立三千读上天未闻间忽作遇蝗梦梦蝗千万来我前口似嚅嗫色似寃初时吻角犹唧嗾终遂大论如人然问我子何愚乃有疾我诗我尔各生不相预子何诗我盍陈之我时愤且惊噪舌生条枝谓此腐秽余敢来为人讥尔虽族党多我谋久已就方将诉天公借我巨灵手尽拔东南竹栢松屈铁纒缚都为箒扫尔纳海压以山使尔万噍同一朽尚敢託人言议我诗可否羣蝗顾我嗟不谓相望多我欲为子言幸子未易呶我虽身为蝗心颇通尔人尔人相召唿饮啜为主宾宾饮啜嚼百豆爵主不加诟翻欢欣此竟果有否子盍来我陈予应之曰然此固人间礼傧介迎召来饮食固可喜蝗曰予言然予食何愧哉我岂能自生人自召我来啜食借使我过甚从而加诟尔亦乖尝闻尔人中贵贱等第殊雍雍材能官雅雅仁义儒脱剥虎豹皮假借尧舜趋齿牙隐针锥腹肠包虫蛆开口有福威頥指转赏诛四海应唿吸千里随卷舒割剥赤子身饮血肥皮肤噬啖善人党嚼口不肯吐连牀列竽笙别屋闲嫔妹一身万椽家一口千仓储儿童袭公卿奴婢聨簪裾犬豢羡膏粱马廐余绣涂其次尔人间兵皁倡优徒子不父而父妻不夫而夫臣不君尔事民不家尔居目不识牛桑手不亲犂锄平时不把兵皮革包矛殳开口坐待食万廪倾所须家世不藏机绘绣緜衣襦高堂倾美酒脔肉鲙百鱼良材琢梓楠重屋擎空虚贫者无室庐父子一席居贱者饿无食妻子相对吁贵贱虽云异其类同一初此固人食人尔责反舍且我类蝗自名所食况有余吴饥可食越齐饥食鲁邾吾害尚可逃尔害死不除而作疾我诗子言得无迂寄满执中子权吾爱子权诗苦嚼味不尽穷恩欲名状百比无一近初如贪追兵屡请忽许进旗旄交义幢㦸劔后先刃方争奋拏先忽覩斩乱狥徐驱得平郊万甲合一阵偏禆走起颇中坚坐吴膑喊呀鬬志酣髣髴穷敌讱前军奔交兵后马走断纼须臾声金休万噪快一隽羣降挑戈矛叩拜乞用衅苍请命间窃视不敢瞬𤣥云压空虚半夜暴霆震睡耳起欲掩惊仆失肝肾壮者固已然况余乃龆齓及其乆详味欲吐复自恡有如罗百珍次第嘬嚼顺贪丰不辞多爱美忘余馂故其留人口虽久咽㗋润何时匹马来畏爱气两振唯其未合间如不获谢蔺望风为此诗颠倒犹合烬再寄满子权二首秋近啼哀虫君思云奈何我愚得君思合少君贤劳我心则多非独辞源长泻海为江河平生未始有点缺玉日拂拭金烧磨寻常貙与貍见一足已蹉又况一地卧三虎狗彘虽勇何敢过扬州我何思青山无一螺午市不畜宝米盐才如它而吾三夫子一身各丘轲琼林自生寒结雾成氷柯文章日组纬玉机飞金梭谁有真珠绳结何张麟罗拔为当世祥声为太庙歌我愿参衆民手足摇婆娑有钱莫买金多买江东纸江东纸白如春云独君诗笔宜相亲缀聨卷大十牛腹要尽寄我无寄人我将擕之东脚踏海水洗齿唇转来清澈饮百斛荡涤肠肺无纤尘尝闻泰山高高处天为邻借如无梯不得上亦欲大叫唿天神铺陈君所诗譟口雷鼔振世多俗耳既莫告当冀上帝依稀闻正声定不感凡类舞跃百鳯千龙鳞安能学俗儿一卷不复伸天公闻否尚未快安得铁翼穿秋旻答束徽之索诗世味久已谙多恶竟少好惟诗素所嗜决切欲㴱造人安已不休衆耻我独冐有如獭行迹欲改复自蹈肝肠困搜寻吻舌倦抟造心灵无余多为此日有耗已勤尚无成既苦毎自劳自笑如秋蝉饥极不止噪努力排韩门屈拜媚孟灶惟此二公才百牛饱懐抱我如饿㫄者眄眄不得犒不知去㡬多穷行竟未到无门隔藩篱发罅窥堂奥爱之不可入抵触发狂譟借使茍有成不知竟何要孤名非所求弊俗讵足傲况乃非所及穷海未为浩不知何时休定讫死与耄因疑今世人恐有我同操徽之才超髙竿幢出摽纛为学尚淹藴富櫜不肯暴文章内朱豹外袭一以皂大论尤坚强推舟出行奡珉砆不施功径欲制珪瑁幸此不我陋敎诲日陈告昨因语及诗请我使自道屡谢不得命廹窄遂颠倒被坚诱羸兵伏鋭待穿盗取胜虽必然窘穷亦堪悼勉为瓦砾投幸有金珠报寄满居中衡父前㑹去莫追后见来无期别叹后见难悔恨前㑹稀惟吾衡父兄金纯玉光辉裁磨杀圭角不与瓦砾齐大匠陶百窑不间履下泥一衡举千钧何弃毫与釐余独胡为人乃不忍使遗有如横道蒭万足踏不疑子何嗜好殊独俯掇以归整束使不茨欲令杂兰芝兰芝有天香蒭贱杂则非然其厠置间适与薫染资文章毎借观罅隙窥晴曦议论使坐听穴瞶闻英池春园或承招游骑亦许随剧云爱风枝艺火围夜碁纵谈心开张倒笑冠欹披匹马载以来东首颈脰疲夜梦不厌劳百里夕一驰想见目与眉百障千藩篱不虞自投置遂若鸟遭黐何时获因缘连箠促马蹄誓当尽晨昬不复起退辞谢李常伯人从东南来忽得连纸诗行义不赫晔名声无萎蕤虽常误见辱旋则拜席归别久谓已忘不图犹记之长封大书字顾我已忸怩开縢把之读推与果失宜剥虎䝉羊猪借使出类竒见豺先自奔遇豢还羣随是故古之人为已贱若斯有闻未之行季路恐不虚名浮过所实轲也耻以非今而承所赐廼此亦可噫贤者宁过哉当是我有欺恐愧读终篇喜惊改肝脾咛咛诲教言举举仁义辞初令探本根喻以海与池干坤老六经遗编烂孔姬尚恐惑异説教之无迁移强闻终日干仁不三月违卒以二者终要我勉不疑百诵百再拜下泪如挂縻交朋百愚谀此语闻之谁忆初从粹翁睡耳忽得提震惊破百昬寐觉悼前迷今而去之久茅塞心丛茨骤承夫子言快斧加芟荑旧秽忽刬销新涂坦平夷念当不舍去戴服同冠衣犹恐免袒间复作须臾离且将鑱之心不止湼之皮二者苟一能终始庶不遗平生若嗜诗此篇况骤驰喁唔夜不休齮嚼午忘饥仰嗟天骨䧺俯叹人莫为星明有常高日圆无食亏读久口益馋舌软涎流垂想当措意初嚼云吐虹蜺脣牙哆华鲜肺肠涌光辉故其纸上言飘有霄汉姿何可对酬谢约海量珠玑对月忆满子权长风掠海来吹月散百錬青天豁四璧云霭不容线窗轩飒先秋露气入簟扇寛庭生夜凉蚊口不得擅人静暮客去坐偃适自便清牵睡思醒明发醉胆徤披风睨白月瞪视不为眩未甘景独胜思出大句衒狂捜得无竒勐吐复自吮篇成若奴婢气骨终凢贱置弃不复收叹感退自旋起探君寄诗兀坐讽百遍骇哉剧雄劲百札洞一箭间逢骋新竒春云弄晴霰古意终重厚九鼎挂一铉吾尝笑夫人语富则自愿及婴爱君念始自信惓惓阅女尝求婶慕士在䕶彦鄙哉寻常者何用目识徧得逢诚幸多既别遂堪喭乖离时况久㑹合卜未先思之不可见飞魂不身恋秋城崔嵬高围我屹若圈安得擘风翅飞出不自殿巧为相见谋反覆竟未善惟当逺相要共借月为面相离茍同天举目亦两见又况相去间才止百里县不知竟可否寄诗代请劝八桧图客有要我八桧吟手擕八桧图来悬挂张满壁扬可骇眄顾左右同嗟叹㫄摹石刻署名状各有附相夤縁或高相扶亘倚碍或断欲蹷犹支颠强枝抝囘信有力高干复俯蛟蚪拳寻根及株逮条蘖例不拔直皆㫄偏雷疲风休云雨去蛇龙鬬死犹钩纒安分爪角与尾鬛徒见上下相蜿蜒不知生时竟何谓畧不叅类常木然宜乎今古惑昧者摇摆舌吻归之仙一尤盘拳老高大传云𥅆老由飞蹮当时驾鹿蹋以上迹有町疃遗相连多应蝎残鸟喙啄不尔诞者强鑱镌聃能惑人已自幸岂此上去能欺天借如聃功可升跃鹿亦何幸飞相聨于中一本特甚异肤革逆理纽左旋传云𥅆手所自树我知此语定凿穿茍令实为𥅆老植推以天意犹可言当年曷不纽以右若曰世为左道牵如何衆輙不省究反重神怪令𥅆专干坤中含万品彚此独自异谁令㫋穷恩竟虑莫可索欲世不惑谁能搴仙书虚荒喜诞妄推説事理尤绵延世人一读即化变日望飞奋相迷癫岂非此木久树此浸渍亦为异说迁故其形植与生死时以异怪招惊怜先时世不早斤斧放其老大讹夸传当年同生好材干半以直伐成烧燃慿妖附诞相树立卒自死活终完全叶枝凋疎不有荫材直弗柱曲莫辕不知留存䕶飬者竟以何理惜不捐我有尺铁大刚利久已铸斧磨山巅卒无柯柄尚弃置懒乞月桂求婵娟秋夜秋夕不自晓百虫齐一鸣时节适使然鼓胁亦有声争喧䑕公盗悉窣虵阴行独有东家鸡苦心为昬明答束孝先纯金出镕炉烜赫掩炽火锦成洗春江衆目眩莫奈鱼盐物诚微误用幸不涴君家兄弟贤我见始惊伙文章露光芒藏藴包丛脞闗门当自足何暇更待我固知仁人心姑欲恤穷饿茍论才不才自合弃如唾忆昨西来初戚惕待客坐交持驾説口张阖不可鏁间发辨经义䥫舌莫摩挫高文忽下投白日骇天堕眩怖欲前掩布帛不可裹初观固宜惊独获亦堪贺又如遇贵人绣锦饰婀娜囘眸忽自鑑恶面复窭祼屈降心已甘叹愤志亦颇䧺高岂复争爱恤亦加荷大诗又来及推与太浮过自无贤可称以是恶甚播譬如亨尫人豆食止则可苟强担石负蹉跌适足祸何以论报心结草效鬼颗寄洪与权与权江南来适自满门㑹初无合我志才以客面待时时相钩探稍稍亘酬对根源豁波张扄鐍失分解君然颔还嗟我恐敬若戴相逢时既多相待两交快予初请子交子曰何可外中又谢不徳卒曰吾而爱既而第以年子合我兄拜扬虽士云多往往事冠帯中间满夫子崛出百万最更以子从之而吾米则粺朋从偶许攀㑹合日与在春晨巧夸招月夕因论话书狂逸飞蛇碁毒甚含虿相谋务竒胜聚口笑拙败贪驩不知久岁律忽移再余饥奔先西饿色面留菜子待去亦恨书以问我奈别来君何如思子我心痗朋分无旧欢世险有新态高言足瑕玼俗学牵细碎贫知身责重病觉学力怠壮心已无多况去日有退预期后相见顽陋徒老大好勤寄余书思子百忧萃寄满子权子权今谓何久不治简书子素赐我多岂以此遂疎予亦如常时病与贫相俱冉冉草没阶客脚不踏庐贵者事名位崖岸夸悬殊贤者纵肯来顾我欲取无惟余龊龊徒吾亦羞与居潭潭一室空编帙环三隅暴阳不忧偿偷饱幸未诛且可延朝昬忧思老顽愚独有思子怀涕下时喑呜冬阴寄满子权𤣥云载雨惜不下北风吹急氷相黏周遮覆葢不通透锢结已厚难披燖微阳未复老阴壮记去暖律时犹淹青天何可一日失渐恐此去无由瞻日驭自惧不得脱略出急入地下潜凭阴託寒恣凌烁风伯得意欣沾沾但幸天公不省悟谁顾下地人嗟谗隔絶霜露旷不下帝有润泽何由霑非惟勾芽冻夭折亦恐万类由兹歼九龙衔火亘相煖称有日职借不甘羣儿鋭奋不量度欲仰吐气吁以炎惟有壮士抱劒卧思得美酒聊自酣弱弱谁氏子弱弱谁氏子鲜鲜一何姝来奔富人家妻与富人俱严粧问夫子我岂彼室如夫子笑遣之彼宁与汝都升堂由阼阶徳色溢以舒亲宾不敢笑退语相嚱吁高堂聚羣婢唯诺相咨睢家事忽不图顾指取自如朝令折桂薪暮遣藩篱除风雨半夜来百衅生不虞屋压盗随至夫死别嫁夫东邻有淑子性不事鈆朱端居待人求正色不愿谀清镜见白发行媒不顾闾不知爱妻人取舍何异欤答黄薮富道角角适时足力走犹或迟从而不逮人不若坐视之而予始用此已无先人思间自念斯世固亦未易为以其得而惭曷若退自宜老身可孔颜饥死犹夷齐予心最乐此尤喜用自持岂将六尺躯贱易五羖皮但无百亩田得抱刚气归年来事穷蹙露暴无自依姊寡不能嫁儿孤牵我啼平生事文字无路活寒饥勉从进士科束若縳襁儿时时忽自笑往往穷加悲有如高飞鸟中路饥自低鋭知从食来不意身投黐神龙拏白日挟雨万里飞使其口有衔安得无驯随虽然平生志固未忍散遗间时自开纵哦吟助嘘嚱才将舒已私岂敢偷人知黄君道徳者术业何颀颀手提九籥钟㫄取折籥吹县知失气类误以倡和期不知里社歌不可郊庙施况余衰病余有气亦已卑加之困俗学羝角方牵羸陈诗尽自道幸子怜无疵春风春风东来暖如嘘过拂我面撩我裾不知我心老有异亦欲调我儿女如庭前花枝笑自爱风里草力更相扶㫄林曲树足飞鸟不闻燕雀鸱鸢乌求雌要䧺各有意岂但鬬竞争春唿春巢成多夏卵衆明年计此更有余非唯喧唿乱人耳渐恐巢穴妨人居收残射中岂无道我亦力可弯长弧林深枝曲矢不入况弓待借家所无行吁坐眄不可奈安得静黙投身俱哭诗六章死者徒已死思之恨无涯生者非素心还作死者嗟今古悲略同斯道竟奈何哀絃直易絶哭词曲难歌朝哭声吁吁暮哭声转无声无血随尽安得目不枯目枯不足叹无目心自安目存多所见不若无目完切切切切切泪尽琴絃絶愤气吐不出内作心肝热朝浆渴不胜莫潦浊不清何以慰我怀安得沧海水哭莫傍沧海泪落长海流流㴱风涛多驾荡覆我舟不若洒春草荆榛芜蔓茎怨气触草死犹得香兰生朝歌忧思多暮歌无奈何偶叹气亦絶未恸血先沱泪落入口少不如出眼多安得堂堂躯不为瘠且瘥目虽泪所出由来心乃源白日㬠我面意欲干汍澜而不照我心我泪何由干况在重云遮使我何自安张廵禄儿射火烧九天鬼手不扑神听㫋羣庸仰口不肎唾反出长喙嘘之燃雎阳城穷缩死鼈危系一发悬九渊廵瞋睨逺两眦拆怒嚼齿碎须张肩恨身不毛劔无翼不能飞去残贼嚥翁躯腥刀子磔爼日嚼肉血犹经年霁云东攘两臂去西来才有九指还胷中愤气吐不散去随箭入浮屠塼忠穷智索莫自劾更脔爱妾尝饥涎我疑没日贼不食恐其肉酖死不痊又疑身骨不化土定作金铁埋重泉何时山移陵谷变发出鼓铸戈或鋋吾如得之愿有用不诛已然诛未然赠李定资㴱涉川固有道造舟不如梁曾闻水覆舟不闻死乗扛奈何揭厉子先先勇褰裳岂尽水害人固亦谋非臧鳯虽谓灵畜无竹或死饥竹今无方无鳯来亦云时使之羣鸱鸢饥饱为止飞非惟失所灵亦与弹射期坦坦谁之田施施缴且弋乌来玩其机鹊至喜其食长鸿飞𡨕𡨕志与万里极岂无啄饮心宁饥不人得湍激日蹙蹙风稜势漫漫奈何舟上人试死才一间茍不以利涉安坐思诚艰客虽惧谋梁而木嗟在山古庙古庙隆隆敞庭扉风雨剥壁頽柱榱我来安知神所依穹堂窸窣风幡旂神君龎躯突须眉视我睨睚坐倨箕惕砾观者骇不怡羣鬼后先张福威直东之厢步逶迤目益所见怪可嚱马牛羊犬杂豕鸡或戴以首㫄四支间有人面身亦非老祝趋前为衆词口吻嗫嚅言嗢咿称别状类顾东西唱号名字分何谁空虚𡨕漠非所期岂亦以此为人尸视其肤革已彪狸宁有中反恬肝脾又有械噐身挈持传言厉疫此乃资古之日行歴虚危犹恐盛阴鬼所随磔傩于门驱使驰今安取此庙以祠不念延虐殆尫羸农年凶多苦饿饥苟幸得饱不择祈来则拜叩尽敬祇幸天之泽偷自归民徳且恐报之时餗肴丰鲜牲鱼肥欲奠以献更濯巵进谢千语拜百低工鼔于庭巫舞衣祝传神醉下福禧农谢神去祝彻之庭前剪割弃余遗鹊乌下争趂不飞囘顾神面如故时意者不为祭谢移呜唿神固非吾知杂诗方春不种兰终岁无自佩良田弗加芟徒穉亦无岁空令雨露恩日夕被蒿艾安坐饥怨天此理果谁在一日不为田百草已有根况复闲三时其秽何待论岂不有钱镈徒羞慵借勤岁晩忧不耕何独议耡耘毶毶晩春树上下聚百虫不有口似虿则生尾如蜂设不二者然亦徒生无庸清阴不可居晩岁还秋风答问诗十二篇寄呈满子权今既爱卢仝萧宅二三子之诗而犹恨其发之轻也然忘其効而更重之则得矣逮子权之起予予实慕之辄为十二篇其题亦不易子权所谓东墅诸子答问者予独广之尔其水车之篇独异于子权然特其文则然吾知子权与吾与它知诗者谓为异也镈问耒金坚虽不磨木曲亦已揉幸䝉主人用反要主随走适从慵耕儿虽功不见取良田常无収何塞不耕咎耒答镈我用常在金任金适由木茍得金为用何惜木微曲幸得主人随不恤汗行犊必求随主人我用诚不足我用于主人良田无虚种主人不我以我适为无用不知主人饥卒岁安自奉由来我求人孰与求我重我必为人用不必用于人若也责不耕君其问诸田耒问镈一畦失之荒尔力亦可耨天下方漫芜尔功亦何有镈答耒天下方漫芜顾我适有庸使其已除脩我将何以功我岂大无効自是用我慵耒问斧子斧谁尔为黒白太分别朝伐一樗死暮伐千樗蘖尔终不自谋㡬日不缺折斧答耒大樗吾犹伐小樗何畏蘖吾缺犹俟磨尔折将奈何水车问龙来何必召云去何必飞天我名不为龙何能雨尔田龙答水车神龙谢子车子能未足多上润虽已然下竭将奈何水车谢龙水车谢神龙下竭固无奈旱则我为用尔龙尚何谓龙谢水车神龙谢水车吾语尔来前尔虽用于人我亦用于天在物固不同于用岂殊然水下高田干尔能俯水取假人不尔用尔售田责否吾虽身为龙动亦天所主天犹不有命我安事为雨中夜昼日苦卒卒忽焉不加思长夜漫不眠起复日所为所为浩多愧不与初心期虚云圣贤学实从庸俗归虽耻犹奈何长歌涕垂颐书怀寄黄任道满子权西风吹云空晴日露高晒驽马无速骋归客思逺届长林剥霜红逺水漾寒派露虫悲自咽风菊老尤介昔予来方春熖熖树生态今归亦未㡬马踏落叶壊时物固有然盛衰信难槪吁嗟为生劳黾勉计无奈伊余有遐致久此困俗械尝思摆絶去自放出世外高怀乐天寛逺目斤人碍有田足晨昏有圃且葅菜父母不待养妻子固易頼世孰得丘山亦孰失蒂芥人自能轻重吾将守所爱六经老诚明万古熟成败得时为醯盐滋味和鼎鼐失犹有万世令名自沽卖自视久已明决不俟谋蔡寄诗侑子觞期子和而再令旣有高邮之行而束孝先兄弟索余诗云扰扰利学者久不可与谋读书乃何为老不知轲丘弗恤义所在务期高爵收尝闻失则嗟不闻得之羞知谁洪其源使世乗其流于今已污漫更久将溯游尝闻古人言饕餮为共兠谓恶岂必多偷饱徳弗脩不知自思者舍此何所由故予早知惧誓将异人求宁为寒饿嗟不同富贵讴此行况有获师徳高前修因尝请子行勉子无逗留于吾乃何有同病不独瘳虽爱谓子然尚疑子终不惜子有高材竿幢揭华旒茍能自摆去不为世学囚行将见逺到强弩射弱菆何必请予诗自合治子辀酬束丈贶诗兼叙所怀白日立中路犬去不形相夜以益自来何敢怨犬伤主人忽加念谢怒犬无良盗子愧伏前有言愿加详见赐固已多怒犬诚未臧卜居吾求一屋逮两月贫不谋贵何以图朅来自放就穷巷幸得之喜何敢吁頽檐断柱不相缔瓦堕散地梁架虚门无藩䦨戸不闭时时犬彘入自居主人怜我莫自致为我补葺加墍涂翻翻匠氏乃谁子颉颃作气厉呌唿羣庸汹汹助声势睥睨凌我要我酤归来叹息无自得两目才致酒一壶征多偿少意不惬弃我忽去如逃逋重来閴寂不可问依旧四壁编空芦嗟予虽贫日犹㸑可不善为盎釡谟外户不闭古则尔今也盗贼通街衢乞钱买篱作藩固更学闗键防朝晡邻翁问我乃何者得无亦以自名儒王朝潭潭聚冠葢㡬人不载卿相车子何布被不葢肉浪自名士实则奴假为无能等编户犹可自择安阎闾胡为惨戚卒困此去矣何屋不可徂此居卑洼不待説四髙中下流无渠夏霖连延久积注往往灶下秋生鱼始来图此不自择终见坐与蚯蚓俱何况梁榱日蛀腐一仆非尔力可扶茍求暂安急旦夕反以身就殒压虞迺知穷则失自爱死得正命有几且翁乎尔言诚得矣我方困甚非真愚送李公安赴举行子冠上尘梁宋道傍土尘逐冠弊捐人来还复去马蹄日月长踏尽西北路近日何纷纷姿状颇秀举传言天子诏士得四方赴来如鹊翅翻去若蝇头聚市儿屈指计过百日未暮昔周方盛时得士才十数唐虞此为盛中复容女妇昔何称才难今也宁异趣但恐所取异今古殊尺度夫君乃髙才乆有及物虑今又奋絶去挺拔欲自树余穷非所知乆有山林素但无百亩粟乃就羣才赋仕道得亦嗟困穷失为惧二者各有命子亦何所与离髙邮答谢朱元弼兼简崔伯易昔来何悠悠今去亦泛泛岂自果进退姑且便饮啗三代去今辽士食乆已滥徒死不为义可无茍石担平生堕百为且就役铅椠束身入世程开口就人歉怒喜有失得眉睫烦窥瞰野鸟或在笼山猿有终槛能安此为命虽失亦何憾予尝勇自明磨古得前鑑抱关贤所容较猎圣或暂庻未负初学尚为神所监予行人之嗟我笑不为颔子独辱所厚以诗系归缆命和始自书狂言庻非儳山阳思归书寄女兄淮风晴舒舒楚水日夜流风能驾吾㠶水可载我舟余归知㡬时子望悬百忧念我兄弟寡商参各殊州十年不一逢㑹合何所由幸逢子来归与我相慰投甥儿入吾牵甥女出我留子吾笑其间贫不知可愁心如熈春阳乐若醉九酬忆我别子日将行更逗留泣恐伤子心泪出仰目收别日才㡬时别思日九秋心随西北风日望东南楼主人仁且贤怜我羁旅游晨粳玉炊香暮酒金注瓯盘蔬罗春青豆脯兼夕鱐为食岂不美义咽不下㗋要当归子同半菽饱亦优始予志所学义当望轲丘朅来与世评衆口忽起咻尝观世金朱此道久已偷胡为不奋去附世如赘疣而子亦待人特以贫不谋参差两如此偃蹇势略侔要当共引去逸出世网罘遐追避世徒子与侍巾裘吾将亦娶妇力以石臼求买田结归庐种树屋四周子居课桑蚕我出鞭耕牛敎妻绩以筐使儿饷来畴坐笑忘岁时聚首成白头归乎当何时诗以侑子讴大舟大舟无风㠶不举小舟㮄入青𡨕去舟中渔子唿且歌夜半鬬鱼谁得多望花有感春来㡬时余不知但怪日日栁稍好我嗟无地自种花常恐东风只生草谁家有园不可入时时纵足信自到寒梅最香落已阑桃杏虽迟亦颠倒高枝飞鸟夜踏空低树狂儿日摧抝惟余零落满地红主人更听奴频扫归来四顾慷慨歌要且倾酒浇颜酡春归欲挽谁有力河浊虽泣庸奈何饿者行雨雪不止泥路迂马倒伏地人下扶居者不出行者止午市不合人空衢道中独行乃谁子饿者负席縁门唿高门食饮岂无弃愿从犬马求其余耳闻门开身就拜拜伏不起呵羣奴㗋干无声哭无泪引杖去此他何如路㫄少年无所语归视纸上还长吁曁阳居二首出无王事牵入不治居舍蒿藜入墻屋尘垢变几架糟糠茍无忧智力取自暇逢诗即废日得客辄㤀夜积懒遂成性习勤反如诈㡬不类怠傲愧耻将何谢身非爵与官车马久不谋家无田仓储雀䑕非我仇朝出从人居诗书讲前修暮从儿子嬉欢笑何所忧闲将筋力疲懒使志虑收斗稰尚烦送谁谓能无求谢客二首扰扰车马客各以势利奔自问闾巷人何为亦纷纷与客成往还勉就俗所敦礼不经圣人颇厌后世烦欲问无所得归视纸上文以非孔子心尚拜阳货豚乃知偪仄间心迹久已安去矣可奈何更问来者门蹮蹮出何为奄奄归就卧不知身所谋徒与俗相和本无声利求久厌车马过诗书虽满前奔走不暇坐收身衣食余抱病岁月破得不胜所亾进亦何可课前躅杳难跻下愚旋易堕得势有然尔命矣何可奈春游春风谁相唿鸟语到庭户罢书起何游系马城西树宁须客衆随聊与春相遇高林美风竹疎影有清覆可以便行坐解脱快巾屦日长天地寛飘戾飞云度风枝緑未柔日蕚红先露芳辰信可尚嘉兴借无寓旧闻黄公垆颇枉壮士顾予虽轻数子自适偶同趣起解身上衣就贳青旗酤独酌不待劝兴至还自注对物无所语似若喧哗恶虽无歌舞欢幸可篇章赋干坤本闲暇人物自纷遽劳生曷不乐岁月失已屡酒䦨起四望落日不可驻饥马自知家何须问归路送曹杜赴试礼部霜风琅琅鸣鼓鼙鸟寒夜噪树折枝居者不出行者归厩马解衔车弃脂长河夜氷船就维百贾晏起朝闭扉为问当今行者谁出门千里到何时母送拊背父叹嘻儿惜欲去哭挽衣上马反顾纷涕洟非所愿欲去何为家虽有田丰岁稀所得偿公不及私况望羶腥事庭闱结髪从学今十朞始自有志狥孔姬岂愿从世成依违高堂华发纡素丝暮年待子为光辉望我日久莫报之苟得一笑辱弗辞况望三釜家无饥吾于二子久所知怪其才高所就卑今乃语此诚可悲近闻天子变典彛欲拨旧冗收新竒子行出仕适其期骅骝得路无衔羁罢酒行矣无自迟去取天宠酬亲慈野步久婴末俗喧脱就绿野静方求巾屦便那暇宾客命林红落春衰草绿争夏盛时从老农语久伫行子听谓言劳苦后各以闲暇庆时逢瓶盎沽亦有肴核称喧嘲忽无次歌唱仍相咏酒阑纷起坐白发忽两凭儿乗㫄树嬉牛卧前篱暝予方困俗累爱此近天性何当从之归买舍与相并古风古风何寥疎世方盛夸慕利涂剧先趋直轨迷曲驻浑浑九河翻仡仡百川注分争或多岐歛枕才一趣睢盱承至欢詟叠谢絶怒财得升斗多勉售形骸雇不知万钟得孰与一日裕况承丘山羞愿易顷刻遇谁能脱近役自放就遐鹜航湖足菱鱼拔野厌芼菇行招千古游坐与来世语延风敞虚襟揖月坐嘉树此意固有然童儿未堪预旅次寄宝觉讷师小雨破宿暑晓风忽焉遒山㴱树翳阴蜩蚻应已秋清坐想高絶语言谁应酬岂不念一往抱病终自留羇旅少徃还有来或非俦命仆一谢之纵我冠屦休移牀上高堂解书散牀头于此有嘉兴念世谁与谋独思山林人兹意可绸缪何当买田卢共遂兵壑游寄吕惠卿吉甫兼简林伯通踆踆门外马客至知谓谁昔面尚未逢那论心相知揖客拜上堂谢客辱弗遗寒暑相问酬唯诺坐无为静黙近尤怨多言足瑕疵勉从客所论还顾所学非念此废无益对书坐长嘻独思同懐子念逺莫见之岂无寄我书岁晩得苦迟闻颇困王事岂无闲暇时况有同僚贤相期在诗书人生天地间常苦食所縻去就两莫谋㑹合宁有期余病不自乐旧学益以隳近者非所同逺者劳梦思江水日夕东道涂宛而夷寄书当在勤无谓还往稀答逢原吕惠卿晨出趋长司跪生与之言偶然脱龃龉相送颜色温归舍未休鞍簿书随满门相仍宾客过欹午仅朝餐平生性懒惰应接非吾真况乃重戕贼良气能㡬存就夜甫得息阅我几上文开卷未及读睡思已昏昏自知小人归昭昭复何云每于清夜梦多见夫子魂侧耳听高议如饮黄金樽觉来不得往欲飞无羽翰昨日得子诗我心子先论怪我书苦迟友道宜所敦岂不旦夕思实苦案牍繁岂无同官贤未免走与奔相见鞅掌间有言无暇陈嗟嗟兹世士无食同所患念我力难任闻子谋更艰久知为之天安能怨窭贫吾闻君子仕行义而已焉亦将达吾义肯遂为利牵东海有沧溟西极有崑崙古来到者谁不过数子尊子已具车航吾亦为檝轮欲一从子游不知何时然寄崔伯易扰扰闾巷士过我何所为屡来徒我烦不来我弗思少年乐知闻喜与客子随晩岁事恬黙与世益参差骑马出寻人中路辄自归归来亦何乐书史自相期已与往者亲可无兹世违欲语无所得起视北雁飞念子逺千里昔别今已朞寄声虽云多所得竟亦稀近者忽报书期我往就之不知予苦穷系此不可离尚廹朝暮忧宁有道路资人生少所同老去才㡬时予势既若此子复不肎来但恐百年间龃龉终莫齐诗以寄子招亦以写我悲寄孙莘老黙黙不自得劳劳非所任不与君子逢谁复明此心偶客来自南口有千里音知无木索勤颇复山水吟对之为一笑欣如获千金宣城风物佳古语昔已忱太平又其右道涂邈幽㴱溪流渺弯环山势屹抱临况复寂寞人黄绶事陆沈公田秫既收客席酒屡斟悔予昔南浮不往一就寻波涛忘日月疾病废古今归来就羁衔外虑日已侵适时愧非才对客辄自瘖譬如火炙肤暂忍久莫禁唯思百亩田为可足釡鬵投身脱世篏歛足蹈古箴寄言所同怀相期在中林夏日平居奉寄崔伯易兼简朱元弼天风变春和昼日差夏永门䦨闭无事燕雀去益静纷翻诗书帙弃散懒收整时来就枕卧复可取窥省心恬逐物闲迹濶与世屏鲜鲜南山暖秀色上脩岭茍嫌安坐慵还可逺游骋自縁智能薄反得闲暇幸交朋久相逺疎懒欲谁警幠幠庭下树阴影日已敷癯癯闭门人簟席自卷舒高枝就悬冠曲枝挂裳裾还来从此息卧视诗与书栢栢门外客相从驾骊驹不知来何闻乃肎顾我闾唿儿往应门谓言出在途非我敢厌客非客与我疎以予拙语言无以得客娱一不当客意恐与世患俱不如两相㤀何能効纷如送朱明之昌叔赴尉山阳朱侯拜书天上囘去以身试百里障青衫飘若风外荷借马载出尘土上凖眉崭崭见天秀如立系马万里望身驱虽小胷腹寛沛如絶海横秋涨久宜脱絶事高致岂愿卑冗劳俗状高堂华发亲老矣四海无家寄几杖世外言高信独竒人前腰折嗟已强尉官虽小俸虽薄犹有余钱买甘养想当家帷奉颜面綵衣躬率妇子饷诜诜儿女戏满前累累诸兄坐相向人间此乐不可幸一笑自足百辱当时清固应稀盗贼俗弊宁不烦笞掠好偷闲暇事简编思我宁无文字况学子𤨏𤨏来学子从我问古风谓言古之人学不求世功以其明智余施与天下同能知学为身自不恤穷通童子顾我笑是言得无䝉斯道使可遵曽不闻父翁谓言童子归盍自谋厥躬吾不能尔言亦不必尔从寄满子权昔心何悠悠今学益漫漫恭如浮江河浩不际涯岸生虽乐文字勤不偿几案重编空堆尘折简久枯汗徒如陈市肆表列环四畔已无探讨勤胡可贤否按零丁晩观𤣥泯灭旧习彖得指来岁期失㤀去日算尝闻勤惰间已是愚知判䝉羞欲何颜避耻愧无翰不能䋲已怠何力禁人叛文章触世嫌议语限容窜时牵好恶卑俗挠是非乱早衰夺旧刚多病袭新懦心经衣食难事废米盐半何谋脱身去割迹与俗断耕荒食新收凿窒复旧贯念生如冬氷至死仅春泮其间能㡬时何恃苦自缓翩翩淮南英显显士林观方予未为游辱子昔同闬篇章觌新华论説听横捍包竒晩自走去实王府玩近书何相撩颇以名见谩不知老者拙弃此乆已断方思勇自树解辔纵新駻行期拾春青采绶绾归腕乖离思旧欢迁徙就新绊无琴虽自歌有酒欲谁伴闲暇当寄诗持此资贺换暑旱苦热清风无力屠得热落日着翅飞上山人固已惧江海竭天岂不惜河汉干崑崙之高有积雪蓬莱之逺常遗寒不能手提天下往何忍身去游其间寄王正叔微生不过人气力两眇么力学失自谋径古趋今左病世相䧟贼树性期刚果岂不中是时然亦未尝过奈何衆好殊未语咻已伙伥伥独何之去去鋭亦挫忠言不售耳直面屡得唾怒目瞋以环谤口熖而火出门先自羞有衣恍疑裸过市不成步侣距侔鼈跛周旋不出扉迷若蚁循磨人恶固为甚自厌近亦颇媚世定有术欲学从谁可必也泥自售恐由此始祸贤子逺相问幸有以教我得报速是宜翘企不容坐杂诗効孙莘老鱼鰕无所能动輙困人得蛟鲸能则乖覆舟取人食龟鼈虽谓殊刳剥同一剧龙不入网罗亦不为人识犬羊养于人壮则人食之勐虎嗜人肉终昧猎者机豺狼与狗同为害岂必威封狐能为人还作行子妻杂诗呈逢原孙觉鸿雁最知时未逃罗与网不能㤀稻粱千里安得往鸣蜩腹空虚见啄因其响丹鳯穴九霄虞人常梦想唿鸡鸡唿鸡来前犬嗾犬至止夫岂必可召役以食乃尔今吾曷为悲人而鸡犬为自计无自存西山谢夷齐姚坚老见约偶成初正布新和余腊争近候升腾阳力微恇怯老阴鬬江云荡空碧疎雨沐清昼林梢释冬枯土蘖壮春蔟萎蕤风日舒刻画山野秀闗闗先春鸟格磔弄晴咮无人与调和终日自嘲诟唯君卜近适过我许来就迁延日屡蹉叹惜月复彀人生诚多故世事那可究唯当自推置障絶俗虑寇休闲倘能偷疎懒当自宥徒行茍惮劳借马欲谁廏清酤如定携佳客可先购勉之无使迟梅蕚已堪齅初闻思归鸟忆昨寄崔伯易朱元弼去年春日花盛开尝有鸟啼归去来余诗告尔东海志子笑属我南山杯将希遐躅蹈高轶就拔去迹离俗埋同时游者最谁上朱子峭擢凌春材门闗午景卧正懒过我唿号如春雷邻惊偷窥妇女怪婢骇奔走儿童咍门开纳坐听论列笑口侈哆倾胷怀寒菹半菽要同飰虀酱叫乞喧邻隈僧从南浮橐异角尉解西去亭遗台心争夸漫诘蜒蜿目乐虚豁留崔嵬柳梢黪黪坌晴絮杏花烁烁翻遗埃春湖平渟照空碧淮㠶晓上搀天桅西归颇阨穷饿久南泛未免丐乞哀朅来随人事卑折忽自顾影渐低摧平时客坐不敢语茍以唯诺偿嫌猜胷中约结浩千万到口不吐如横枚比来颇自拨俗碍日傍竹树良徘徊昬昬万事置不省知已疎懒心难裁一开春风动啼鸟勐若重睡忽唤囘咨嗟岁月急若失叹息无地安蒿莱比于见人日加懒行恐合俗老益乖不知飘浮寄兹世竟亦何计收形骸春林沾沾风日好飞止自便宜尔谐何为犹道归不得世间万事真悠哉思京口戏周噐之江南别日醉方醺贪爱青天带水㾗忘却碧山归路直误投浮世俗尘昬终期散发江边钓当有渔舟日系门但恨故人犹喜仕他时胷腹未堪论寄束伯仁身逐南舟去不廻匡庐留滞得裵囘峰头夜宿平看斗巖下朝阴俯听雷西顾波涛浮日月东归天地入尘埃何时得遂幽栖志常把韦编静处开对花忧愁卒卒人无乐花草纷纷物又春安得无忧与无虑对花还作笑歌人春游春城儿女纵春游醉倚层台笑上楼满眼落花多少意若何无箇解春愁春晩雨后东风柔弱事春权剧雨无端转怆然不惜好花都委地却令逺草直平天龙虵久蛰应思奋蛙蝈乗时已自先緑栁由来却堪笑叶睂愁剧遂长眠纸鸢谁作轻鸢壮逺观似嫌飞上未多端才乗一线凭风去便有愚儿仰面看未必碧霄因可到偶能终日遂为安扶揺不起沧溟逺笑杀抟鹏似尔难古鑑一片灵光合有神不知镕铸竟何人春耕破冢衣冠尽鬼手摩天日月新鑑面秪知西子姣照心难见比干真主人㴱有收藏意当待清明不受尘和束熈之雨后猎猎风吹雨气腥谁翻碧海踏天倾如何农亩三时望只得官蛙一饷鸣何处断虹残冷落有时斜照蹔分明雷车収辙云藏迹依旧晴空万里平幽居感怀寄满子权卜得幽居四絶邻寻常庭巷断蹄轮门前犬豕卧横道城上牛羊下视人满眼夕阳闲草树囘头归路正埃尘思君未见东来计何目双眉对面伸秋怀寄呈子权先示徽之兼简孝先熈之树哭寒蜩草哭虫何堪羁客愤时穷卒无可乐羣书外百不堪言一叹中云黯暮天沉白日土尘平地断清风夫君若问秋来况泪满遗编髪乱鬔九日寄满子权懒将衰病照清流为有归心欲白头幸自好花开便笑不甘为客见成愁长歌欲强秋风醉高处先输俗子游我在无聊元亮死当年今日共悠悠次韵子权京口夜宿见寄寒江漠漠客㠶稀独泊扁舟望翠微已写绿聊自适更邀白鸟共㤀机水闲海月寒初上树尽秋城碧自围嗟我相思邈千里不来同此两㤀归答孙莘老见寄高门鞍马日光荣势力纷纷起共争偶以不能聊自便敢于兹世独求清生无人愧宁非乐死有天知岂待名客食官居同是茍何须称别异平生登郡楼江城朝雨湿晴烟楼上风㠶送去船茍得息肩闲岁月时来开口笑山川田园啼鸟三春日江海扁舟万里天何计脱身来此老青山白发两㤀年感愤二十男儿面似冰出门嘘气五蜺横未甘身世成虚老待见天心却太平狂去诗浑夸俗句醉余歌有过人声燕然未勒雄心在不信吾无万古名登𤓰洲迎波亭海面清风万里寛偶来如已脱尘闗自嗟客世无虚日却被斜阳占尽山海鸟不来青嶂静渔师归去暮江闲从来云水有期约直待功成是厚颜忆润州葛使君六朝游观委蒿蓬想像当时事已空半夜楼台横海日万家箫鼓过江风金山寺近尘埃絶铁瓮城㴱气象䧺欲放船随明月去应留闲暇待诗翁何处难㤀酒何处难㤀酒穷才世不知出门无直道开口碍当时白发无端速青山不忍归此时无一盏何以活余黎庭草平时已多病春至更蹉跎恶土种花少东风生草多客愁浑寄泪野思不堪歌独有诗心在时时一自哦秋日寄满子权楼前春霭暗平林楼上人愁意思深未必薄云能作雨从来秋日自多阴三年客梦迷归路一夜西风老壮心欲作新声寄遗恨直絃先断泪盈琴江上羃羃荒城没逺烟暮云归族忽相连春江流水出天外晩渡归舟下日边杏蕚春㴱翻浅缬柳花风逺聚晴绵无钱买得江头树输与渔人系钓船送聱隅黄先生黄风吹土截天横瘦马着鞭驱不行尙说苦心酧直道谁知白发为苍生平时志节恬忠荩常日公卿足仰成虽有英䧺无用处却令老去买牛耕寄介甫天门帘陛郁巍巍势利宁无澹泊讥难与跖徒争有道好思吾党共言归古人踽踽今何取天下滔滔昔已非终见乗槎去沧海好留余地许相依寄满子权窗前午枕梦㤀还门外清风昼掩闗天下谁当千古后牀头自笑六经闲能将道系穷通里安用身干进退间自愧公心犹有蔽清时无日不思山寄都下二三子失举大学虀盐共苦辛寒窓笔砚日相亲梁王台畔一分袂扬子江头三换春箧里黄金须买酒鬓边白发解欺人穷通得丧谁能定况是男儿有此身次韵满子权见寄当世䧺图不可怀退居蒿艾自沉埋门无来足荆生道病不能锄草上阶自是直方为世易况将疎懒合人乖无由与子同樵种囘首平林浪可柴病中十日身无一日宁病源知向百忧生寒侵骐骥应方瘦蠧满楩楠岂易荣小阁昼闲书帙乱画堂风静药罗声北山扶杖终归去寄语巖猿莫晓惊金山寺万顷清江浸碧澜干坤都向此中寛楼台影落鱼龙骇钟磬声来水石寒日暮海门飞白鸟潮囘𤓰步见黄滩常时户外风波恶秪得高僧静处看登甘露寺阁忽忽劳生岁月催时偷高迹山浮埃风沾草树红朝动春入川原绿夜囘欲出壮怀临八极可无樽酒到高台江山不与人相语似待㤀言野客来谢张和仲惠宝云茶故人有意真怜我灵荈封题寄荜门与疗文园消渴病还招楚客独醒魂烹来似带吴云脚摘处应无糓雨㾗果肎同尝竹林下寒泉犹有惠山存太湖西南无尽望吞恐罄吴郊海近私凭蓄天低不敢包蛟龙宜自宅螾蛭莫令巢逺浦才分㸃归樯略认梢水乗潮更濶地过底宜坳鸟截烟维断风凌浪嵴交大桥横作画别岸缺成爻吟恐诗无气图忧笔费钞归输范蠡得官许季鹰抛去忆心应系归夸口定譊穷何须蹈海来好卜编茅着户生同隐居民钓自庖沧浪未容濯鱼枻夜停敲宋诗钞卷二十四宋诗钞卷二十五钦定四库全书宋诗钞卷二十五内阁中书舍人呉之振编陈师道后山诗钞陈师道字履常一字无已号后山彭城人年十六谒曽南丰大器之遂受业焉元丰初曽典史事以白衣荐为属寻以忧去不果章惇冀其未见将特荐之卒不一徃苏东坡与侍从列荐为教授未几除太学博士后以苏氏私党罢移颍州又换彭泽以母忧不仕者四年元符间除秘书省正字侍南郊日因其妻于僚壻借副裘葢熙丰党也竟不衣病寒卒初学于曾后见黄鲁直诗格律一变鲁直谓其读书如禹之治水知天下之脉络有开有塞至于九川涤源四海㑹同者作文知古人关键其诗深得老杜之法今之诗人不能当也任渊谓读后山诗似叅曹洞禅不犯正位切忌死语非冥搜旁引莫窥其用意深处因为作註葢法严而力劲学赡而用变涪翁以后殆难与敌也妾薄命二首主家十二楼一身当三千古来妾薄命事主不尽年起舞为主寿相送南阳阡忍着主衣裳为人作春妍有声当彻天有泪当彻泉死者恐无知妾身长自怜叶落风不起山空花自红捐世不待老恵妾无其终一死尚可忍百嵗何当穷天地岂不寛妾身自不容死者如有知杀身以相从向来歌舞地夜雨鸣寒蛬送外舅郭大夫槩西川提刑丈人东南来复作西南去连年万里别更觉贫贱苦王事有期程亲年当喜惧畏与妻子别已复迫曛暮何者最可怜儿生未知父盗贼非人情蛮夷正狼顾功名何用多莫作分外虑万里早归来九折慎驰鹜嫁女不离家生男已当户曲逆老不侯知人公岂误送内麀麌顾其子燕雀各自随与子为夫妇五年三别离儿女岂不怀母老妹已笄父子各从母可喜亦可悲关河万里道子去何当归三嵗不可道白首以为期百亩未为多数口可无饥吞声不敢尽欲怨当归谁别三子夫妇死同穴父子贫贱离天下宁有此昔闻今见之母前三子后熟视不得追嗟乎胡不仁使我至于斯有女初束发已知生离悲枕我不肯起畏我从此辞大儿学语言拜揖未胜衣唤爷我欲去此语那可思小儿襁褓间抱负有母慈汝哭犹在耳我怀人得知寄外舅郭大夫巴蜀通归使妻孥且旧居深知报消息不忍问何如身徤何妨逺情亲未肯疎功名欺老病泪尽数行书忆少子端也早丰下嵗晚未可量我老不自食安得如我长哌哌弃不子退省未始忘吾母亦念我与尔宁相望赠二苏公岷峨之山中巴江桂椒柟栌枫柞樟青金黄玉丹砂良兽皮鸟羽不足当异人间出骇四方严王陈李司马杨一翁二季对相望竒宝横道骥服箱谁其识者有欧阳大科异等固其常小却盛之白玉堂典谟雅颂用所长度越周汉登虞唐千载之下有素王平陈郑毛视荒荒后生不作诸老亡文体变化未可量万口一律如吃羌妖狐幻人大陆梁虎豹却走逢牛羊上帝恵顾祓不祥天门夜下龙虎章前驱吴囘后炎皇綘旂丹毂朱冠裳从以甲胄万鬼行乘风纵燎无留藏天髙地下日月光授公以柄扶病伤士如稻苖待公秧临流不度公为航如大医王治膏肓外证已觧中尚强探囊一试黄昏汤一洗十年新学肠老生塞口不敢尝向来狂杀今尚狂请公别试囊中方送江端礼正学元非世能诗新有声诸公交郑泰多士闭何生汎爱经过数移书底里倾又为淮海别病眼向谁明九日寄秦觏疾风囘雨水明霞沙步丛祠欲莫鸦九日清樽欺白发十年为客负黄花登髙怀逺心如在向老逢辰意有加淮海少年天下士可能无地落乌沙示三子去逺即相忘归近不可忍儿女已在眼睂目略不省极喜不得语泪尽方一哂了知不是梦忽忽心未穏乌唿行去年米贱家赐粟百万官仓不余掬青钱随赐费追唿昔日剜疮今补肉今年夏旱秋水生江淮转粟千里行不应逺水救近渇空仓四壁雀不鸣似闻为政不为费两不相伤两相济十年敛积用一朝惊涛破山风动地送张支使旷度逢知晩髙才处下难清秋一鹗上拭目万人看白酒初同醉黄花已戒寒慿将衰老事一一报长安从苏公登后楼倐作三年别才堪一解颜楼孤带清洛林缺见巴山五月池无水千年鸖自还白鸥没浩荡爱惜髩毛斑次韵李节推九日登南山平林广野骑台荒山寺鸣钟报夕阳人事自生今日意寒花只作去年香巾欹更觉霜侵髩语妙何妨石作肠落木无邉江不尽此身此日更须忙田家鸡鸣人当行犬鸣人当归秋来公事急出处不待时昨夜三尺雨灶下已生泥人言田家乐尔苦人得知出清口家世山东饱耕稼晚託一舟顺流下渔沟寒饼不下筯推柂转头更五夜平明放熘出清口霜落潮囘雾连野平淮一梦三十里有日无风神所借似怜忧患满人间百孔千疮容一罅文章末技将自効语不惊人神可吓子女玉帛君所余寄声白鸟烦多谢赠欧阳叔弼早知汝颍多能事晩以诗书託下僚大府礼容寛懒慢故家文物尚嫖姚只将忧患供谈笑敢望功言答圣朝嵗歴四三仍此地家余五一见今朝观兖文忠公家六一堂图书生世何用早我已后此翁颇识门下士略已闻其风中年见二子已复嵗一终唿我过其庐所得非所蒙先朝羣玉殿冠佩环羣公神文焕王度喜色见天容御榻谁复登帝书元自工黄绢两大字一览涕无从似欲託其子天意人与同歴数况有归敢有贪天功集古一千卷明明并羣雄谁为第一手未有百世公庙噐刻科斗宝樽蟠华虫缅怀弁服士酬献鸣瑽瑢插架一万轴遗子以固穷素琴乆絶弦棊酒颇阙供向来一瓣香敬为曾南丰世虽嫡孙行名在亚子中斯人日已逺千嵗幸一逢吾老不可待露草湿寒蛬送苏迨胷中歴歴着千年笔下源源赴百川真字飘扬今有种清谈絶倒古无传出尘解悟多为路随世功名小着鞭白首相逢恐无日㡬时书札到林泉送黄生兼寄二谢城西两谢俱能文穰丞精悍吾所闻每读吾诗得人意使不能文已可人我昔谢公门下士早年妄作功名意如今老寄颕河东九泉虽深愧此公次韵苏公西湖徙鱼三首穷秋积雨不破块霜落西湖露沙背大鱼泥蟠小鱼乐髙丘覆杯水如带鱼穷不作揺尾怜公宁忍口不忍鲙脩鳞失水玉参差晩日揺光金破碎咫尺波涛有生死安知平陆无滩濑此身宁供刀几用着意更须风雨外是间相忘不为小濠上之意谁得㑹枯鱼虽泣悔可及莫待西江与东海赤手取鱼如拾块布网鸣舷攻腹背岂知激浊与清流恐惧骈头牵翠带居士仁心到鱼鸟㑹有微生化余鲙宁容网目漏吞舟谁能烹鲜作苛碎我亦江湖钓竽手悞逐轻车从下濑生当得意落鸥邉何用封侯堕鸢外不如此鱼今得所置身暗与神明㑹径须作记戒鲸鲵防有任公钓东海诗成落笔骥歴块不用安西题纸背小家厚劔四壁立拆东补西裳作带堂下觳觫牛何罪太山之阳人作鲙同生异趣有如此缾悬瓽间终一碎流水长者今公是雨花散乱投金濑人言充庖须此辈慈观更须容度外赐墻及肩人得视公才槃槃一都㑹有怜其穷与不朽我亦牵聨书玉海八月十日二首一梦人间四十年只应炊灶固依然两官不办一丘费五字虚随万里船人生七十今强半老去光阴已后身更欲置身须世外世间元自不关人迎新将至漕城早投林野违风雨晩傍尘沙饱送迎却愧两街屠贩子卧聴车马过桥声即事老觉山林可避人正须麋鹿与同羣却嫌鸟语犹多事强管阴晴报客闻斋居青奴白牯静相宜老罢形骸不自持一枕西忩深闭合卧聴丛竹雨来时寄亳州林侍制湖海相望关寄声云林过雨未全晴青衫作吏非前日白首论文笑后生似聴儿童迎五马稍修书札问専城一闻苦李蒙庄句不复人间世后名次韵囘山人一杯领意不须沽六字持身已有余痴子未知天上乐先生今解世间书又次属沈东老随世功名非所望称家丰俭不求余青衫出指论竒字白发挑灯冩细书送孝忠二首老眼元多泪春风见此行又为贫贱别更觉急难情斗食吾堪老词塲尔向荣未须怜野鹜家法付宣城经史三年学聪明一旦开把文甘潦倒数日待归来士患声名早官今嵗月催有亲须薄禄临路尚徘徊以桂杖供仁山主洗足投笻只坐禅厌㝷岐路费行纒老来不复人间事不用山公更削圆西湖小径才容足寒花只自香官池下凫鴈荒冢上牛羊有子吾甘老无家去未量三年哦五字草木借辉光送吴先生谒恵州苏副使闻名欣识面异好有同功我亦渐吾子人谁恕此公百年双白髩万里一秋风为説任安在依然一秃翁别观音山主离合应生理遭逢岂近缘情亲见今日语玅记当年闭户安禅主冲风逆水船不应清夜月故作别时圆离颕河市千人聚寒江百尺牵吾生能㡬日此地费三年丛竹防供㸑池鱼已割鲜拙勤终不补他日愧无传答晁以道转走东南复帝城故人相见眼偏明十年作吏仍餬口两地为邻阙寄声冷眼尚堪看细字白头宁复要时名孰知范叔寒如此未觉严公有故情别黄徐州姓名曽落荐书中刻画无盐自不工一日虚声满天下十年从事得途穷白头未觉功名晚青眼常蒙今昔同哀疾又为今日别数行老泪洒西风古墨行晁无斁有李墨半丸云裕陵故物也往于秦少游家见李墨不为文理质如金石亦裕陵所赐王平甫所藏者潘谷见之再拜云真廷珪所作也世惟王四学士有之与此为二矣嗟乎世不乏竒乏识者耳敬为长句率无斁同作秦郎百好俱第一乌丸如漆姿如石巧作松身与镜面借美于外非良质潘翁拜跪摩老眼一生再见三叹息了知至鉴无遁形王家旧物秦家得君今所有亦其亚伯仲小低犹子姪黄金白璧孰不有古锦句囊聊可敌睿思殿里春夜半灯火阑残歌舞散自书细字答邉臣万里风尘入长算初闻桥山送弓劒宁知玉盌人间见夜光炎炎冲斗牛㑹有太史占星变人生尤物不必有时一过目惊老丑念子何忍遽磨研少待须臾图不朽明忩净几风日暖有愁万斛才八斗径须脱㡌管城公小试玉堂挥翰手次韵春怀老形已具臂膝痛春事无多樱笋来败絮不温生虮蝨大杯覆酒着尘埃衰年此日常为客旧国当时只废台河岭尚堪供极目少年为句未须哀河上背水连渔屋横河架石梁窥巢乌鹊竞过雨艾蒿光鸟语催春事忩明报夕阳还家慰儿女归路不应长题柱永安驿廊东柱有女子题五字云无人解妾心日夜长如醉妾不是琼奴意与琼奴类读而哀之作二絶句桃李催残风雨春天孙河鼓隔天津主恩不与妍华尽何限人间失意人从昔婵娟多命薄如今歌舞更能诗孰如文雅河阳令不削琼奴柱下题蝇虎物㣲趣下世不数随力捕生得称虎匿形注目揺两股卒然一击势莫御十中失一八九取吻间流血腹如皷却行奋臂吾甚武明日淮南作端午宿深明合窈窕深明合晴寒是去年老将灾疾至人与嵗时迁黙坐元如在孤灯共不眠莫年身万里赖有故人怜缥缈金华伯人间第一人剧谈连昼夜应俗费精神时要平安报反愁消息真墻根霜下草又作一番新东山谒外大父暮土山宛转屈苍龙下有槃槃葢世翁万木刺天元自直丛篁侵道更须东百年富贵今谁见一代功名託至公少日拊头期类我莫年垂泪向西风次韵晁无斁冬夜见寄寒忩冷砚欲生尘短枕长衾却自亲老子形骸从薄暮先生意气尚青春覆杯不待囘丹颊危坐犹能作直身城郭山林两无得莫年当复㡬霑巾寒夜有怀晁无斁同好共城郭十日不一顾人事虽好乖吾生亦多忤阖门对妻子嵗月不可度闭目宁用遮停杯仍下筯独无区中縁永怀岩下趣平生三径资安得一朝具万里初歴块前驱告曛暮归怀属有思弃世不待怒老境厌逶迟人情费将䕶向来张长公吾亦从兹去灯花频作喜月色正可歩预恐何水曹明朝有新句寄提刑李学士石渠金马青云上东里西门济水邉上冢过家真乐事平时持节贵当年成家旧学诸儒问脱手新诗万口传范叔一寒今若此相逢犹得故人怜寄杜择之诗家两杜昔无隣文采风流世有人疾置送诗惊老丑坐曹得句自清新兴来不假江山助目过浑如草木春农马智専吾不让衡阳纸贵子能频寄晁无斁稍聴春鸟语丁宁又见官池出断氷雪后踏青谁与共花间着语老犹能笑谈莫倦㝷常聴山院终同一再登今日已知他日恨抢榆况得及飞腾还望旷士爱吾庐游子悲故乡慷慨四方志老衰但悲伤虚名自成误失得略相当莫年还家乐未觉道路长闾里喜我来车马塞康庄争前借言色草木亦晶光向来千人聚一老独徜徉手开南阳阡松栢郁苍苍永愿守一丘脱身万里航平生功名念倒海浣我肠款叚引下泽断弦更空觞尚恐北山南有文移路傍次韵夏日江村漏屋檐生菌临江树作门卷帘通燕子织竹䕶鸡孙向夕㣲凉进相逢故意存何当加我嵗从子问干坤次韵夏日江上双峰一草堂门闲心静自清凉诗书发冢功名薄麋鹿同羣嵗月长句里江山随指顾舌端幽眇致张皇莫欺九尺须睂白解醉佳人锦瑟傍夏夜有怀卧念张居士逃名老石根学诗端得瘦识字即空樽鸣笛夜宜逺灯花晓更繁未须哀老子也复守丘园和颜生同游南山竹杖芒鞋取次行琳琅触目路人惊当年此日仍为客病目今来喜再明筋力尚堪供是事登临那得总无情已知名世徒为尔可复緑渠大瘦生和魏衍元夜同登黄楼车马竞清夜人物秀三楚登临得免俗兹楼岂时睹同来两稚子冠者亦四五落落俱可人颇亦厌歌鼓山月出未髙潜鳞动寒渚樯灯接稀星夺目粲不数魏侯转物手百好趋就叙得句未肯吐秀气出睂宇水净纳行影山空答脩语夜气稍侵肌鸟骇去其侣清游岂有极喜事戒多取投静未免喧于今岂非古永怀寂寞人南北忘在所横岭限鱼鸟作书欲谁与情生文自哀意动足复伫慿楹共一黙望舒已侵午和魏衍同登快哉亭经时不出此同临小径新摧草旧侵欲傍江山看日落不堪花鸟已春深来牛去马中年眼朗月清风万里心故着连峰当极目囘看幽径遶双林和三日苦遭年少强追陪病眼看花更覆杯夹岸万人倾国出清江一注两山开游人欲尽惊鸥下晩日犹须恶雨催更恐明年有离别折花临水共徘徊登燕子楼緑暗连村柳红明委地花画梁初着燕废沼已鸣蛙鸥没轻春水舟横着浅沙相逢千嵗语犹説一枝花和黄充实春尽游南山逐胜缺勇功饯春无少色出门欲何向坂丸随所击百年余㡬何十步复一息同来二三子楚楚颇修饬行前强老夫径捷疲峻陟山门开烟霏禅房闭岑寂口燥沾茗椀乆厄此为徳逐日下西山草路荒不识囘溪转钩曲门径入绳直故人喜领客内愧积肠臆所来为亲旧扫除称寥閴疾风无永势过雨有余沥髙花初欲然平荷已如拭因君感衰盛丑好移顷刻交新厌区区话旧聴歴歴谈间十一二四座已倾侧茅屋漏风霜山田带沙砾尚能哀此老举手触四塞君如涧底松超拔出天壁学诗有新功黄魏共推激何郎中出示黄公草书龙蛇起伏笔无前江汉渊囘语更妍好事元须一赏足藏家不必万人传当年阙里与论诗晚嵗江山断梦思妙手不为平世用髙怀犹有故人知送河间吕令今日中牟令当年太守孙独能怜此老肯避席为门寒日风涛壮邉城簿领繁平生子曾子白首得重论寄潭州张芸叟湖岭一都㑹西南更上游秋盘堆鸭脚春味荐猫头宣室来何暮蒸池得借留孰知为郡乐莫作越乡忧去国如前日为邦得旧游霜柑先落手春鴈㡬囘头只道风沙恶宁知贾宋留赋诗真有助弔古不同忧雪后送往开新雪又晴故留腊白待春青稍囘松色伸梅怨併得朝看与夜聴已觉庭泥生马迹遽修田事带朝星莫年功力归持律不是骚人故独醒送提刑李学士移使东路襟抱从前相向开倡酬于此未多陪身更宠辱谈弥胜路别东西意自哀隠几忘言终不近白头青简两相催孰知衰老难为别声问应须续续来隠者郊居髙斋缭绕度双沟老气轩昻葢九州不为江山开悒怏正縁风味得淹留招擕好客共谈笑拆补新诗拟献酬小摘自锄稀菜甲旁观虚作不堪忧送检法赵奉议三嵗公门不屡过作牋时得问如何及兹去去翻为恨向使常常肯谓多勇鋭闭房犹着酒切深疾恶反伤和赠言窃取仁人号善聴君居长者科寄曹州晁大夫东方千骑贵当年白发居头也自贤肯费精神修客主稍囘功誉入章篇虚名不救空肠厄晩嵗仍遭末疾纒死去不为天下惜镜中当有故人怜送冯翊朱令三楚风流信有人先声今已彻咸秦宁为鸡口官无小欲试牛刀乆要新细肋卧沙勤下筯长芒刺眼莫霑脣山西豪杰知吾老为説犹堪举万钧酬智叔见赠老去斯文不更论却因夫子话师门清谈不待倾三语胜日何知共一樽逐北我方填坎井图南谁得料鹏鲲过逢为説侯芭在卧楫生衣犊有孙敬酬智叔三赐之辱兼戏杨理曹二首龙争虎据竟成尘只有青楼与白门令宰才髙先得句使君情重数开樽江山故国难留鹤科斗荒池可着鲲直使颔须浑作白未应投镊愧诸孙险韵瘦词费讨论真持布鼓过雷门更看九日台头句未用三人月下樽镜里黄花明白发海边赤脚踏长鲲从来相戒莫打鸭可打鸳鸯最后孙酬智叔见戏百念皆空习尚存稍修香火踏空门槌腰摩腹非春事割爱投闲覆上樽白发情多犹可染骖鸾兴尽却乘鲲上界纷纷足官府也容河鼔过天孙雨花风叶未宜春私桞官渠白下门每度清溪嘲短发时容使席近芳樽雄蜂雌蝶元非偶野马游尘不佐鲲若许成功当封赏请看子子与孙孙九月九日与智叔鵰堂宴集夜归鵰堂从昔有恶客酒尽不去仍复索欲留歌舞尽客意风雨和更作三厄佳辰难得客更难我穷无酒为君欢只欲泥行过白下万一帘疎见一斑絶句四首秋牀归卧不缘愁病与哀谋作老仇数树直青能尔廋一轩残照为谁留芒鞋竹杖最关身散发披衣不待人三两作邻堪共话五千插架未为贫昏昏老睡元非病续续题诗不耐闲作意买山还得笑多方拔白却成斑书当快意读易尽客有可人期不来世事相违每如此好怀百嵗㡬回开怀远海外三年谪天南万里行生前只为累身后更须名未有平安报空怀故旧情斯人有如此无复涕纵横答田生酒亦有何好人今未肯忘茍无愁可觧何必醉为乡賸欲论竒字终能讳秘方直饶肌骨秀正要画睂长早起邻鸡接响作三鸣残㸃连声杀五更寒气挟霜侵败絮賔鸿将子度微明有家无食惟髙枕百巧千穷只短檠翰墨日疎身日逺世间安得尚虚名和黄充小雪度腊侵春亦未迟纷纷款款意犹微霑衣带润元无见着物还消不待晞賸欲打牕连夜聴未须迷鴈断行飞老来才尽无新语只欲烦君急手挥谢赵使君送乌薪欲落未落雪近人将尽不尽冬压春风枝氷瓦有去鸟逺坊穷巷无来人忽闻叩门声遽速惊鸡透篱犬升屋使君传教赐薪炭妓围那解思寒谷老身曲直不足云冷忩冻壁作春温定知和气家家到不独先生雪塞门和范教授同游桓山送客㝷山已自仙行谈坐笑复忘年平郊走马斜阳里破屋传杯积水邉洗壁留名题嵗月登髙着句记山川风流幕下诸公子缩手吟邉更觉贤早春度腊不成雪迎年遽得春水开还旧绿鱼喜跃脩鳞柳及年年发愁随日日新老怀吾自异不是故违人徐僊书徐清字静之蓬莱女官也下西里王氏诗作谢体书效黄鲁直妍妙可喜敬作三絶句蓬壶仙子补天手笔妙诗清万世功肯学黄家元祐脚信知人厄匪天穷诗成已作客儿语笔下还为鲁直书岂是神仙未贤圣不随时事向人疎金华牧羊小家子西真攘桃何代儿诗着海山书落爪向来何免世人疑咸平读书堂昔人三百篇善世已有余后生守章句不足供嗫嚅一登吏部选笔砚随扫除闭阁画睂妩隔屋间歌唿奉公用汉律宁复要诗书俛首出跨下枉此七尺躯今代陶朱公不作大梁屠计然特未用意得轻全吴为邦得畿县政宻自计疎宁书下下考不奉急急符用意簿领外筑室课典谟平生五千卷还舍不问涂近事更汉唐稍以诗自娱复作无事饮醉卧拥青奴桃李春事繁轩忩昼景舒鸣屋鸠渇雨窥帘燕哺雏休吏散篇帙风篁献笙竽欣然一启齿斯民免为鱼絶句二首里中餽杏得尝新马上逢花始见春勤苦着书如此吏世间枉是最闲人宻宻丹房叠叠花一枝临路为人斜丁宁语鸟传春意白下门东第㡬家春怀示邻里断墻着雨蜗成字老屋无僧燕作家剩欲出门追语笑却嫌归髩着尘沙风翻蛛网开三面雷动蜂窠趂两衙屡失南邻春事约只今容有未开花和㓂十一晩登白门重门杰观屹相望表里山河自一方小市张灯归意动轻衫当户晚风长孤臣白首逢新政游子青春见故乡富贵本非吾辈事江湖安得更相忘谢冦十一恵端砚百工营才先利噐市道居货如作赘书生活计亦酸寒断塼半瓦宁求备端溪四山下龙渊郁积中州清淑气金声玉骨石为容河江屈流云作使滑如女肤色马肝夜半神光际天地诸天散花百神喜知有圣人当出世没人投深索千丈探颔适遭龙伯睡辘轳挽出万人负千嵗之藏一朝致琢为时様供翰墨十袭包藏百金贵北行万里更衆目㓂卿好事不计费南邻居士卿之孙丰悴相从不为异似怜陶瓦磨灶煤辍赠不减前人志人言寒士莫作事鬼夺客偷天破碎龟玉辒匮与无同锦衾还客弃佳恵衆所欲得当有缘天独于余可无意敢书细字注鱼虫要传华严八千偈再和㓂十一与世相违孰自量资身无䇿漫多方逢塲作戏真呈拙误笔成蝇岂所长名字不归青史笔形容终老白云乡何须五斗轻千里赖有斯人未肯忘谢赵生恵芍药从微至老走风尘喜见乡园第四春独舞束风醉西子政縁无语却宜人九十风光次第分天怜独得殿残春一枝䞉欲簪双髻未有人间第一人寄邻借子翩翩果下驹春原随处小踟蹰可能炙背春风里卧把青铜摘颔须和㓂十一同登寺山度暑无好怀慿危略幽致衣冠蔚如林从我才一二兹山昔深登嵗月谁得记尚有名胜流不与金石悴孰知千载后我与子复至烟昏倐见灯洪发疑无地领略章句手割据英雄志兴坏容一瞬今昔当㡬喟围山缺西北放目不可制归怀纳清境夜榻成良寐零落壁间诗岂特彼所愧㑹逢南过适不问西来意谢孙奉职恵胡徳墨奚李风流尽法传外诸孙常山陈赡子怀抱自髙攑孰云胜潘翁惟睂山公言四海未尽识一变归九原胡郎少年子外家典刑存一㸃落髹漆重价压玙璠孙侯磊落人情义乆益惇解囊赠𤣥圭孰知师白猿我资不解书下笔辄自喛良寳不受辱隠黙面称寃拱翠堂千年茅竹蔽幽竒一日堂成四海知便有文公来作记尚须我辈与题诗至人但有经行处寳葢仍存朽老枝能事向来非促迫经年安得便嫌迟和李使君九日登戏马台登髙能赋属吾侪不用传杯击钵催九日风光堪落㡌中年怀抱更登台江山信美因人胜萸菊逢辰满意开二谢风流今复见千年留句待公来与魏衍㓂国寳田从先二姪分韵得坐字将老蒙误恩受吊不受贺欲起尚迟囘积闲习成惰向来二三子相与守寒一日不可无三嵗安得过是时秋益髙夜永月初堕漏鼔已再更坐者余㡬箇酒薄多可强谈胜坚莫破檐昏读字细林缺瞻星大吴吟未至慢楚语不假些怀逺已屡叹论昔先急唾身世喜相违真成螘旋磨平生陈孟公晩嵗不惊坐和黄生出游賸欲登临强作欢衣冠未动意先䦨从今泉石非吾事只借君诗细细看从㓂生求茶库纸南朝官纸女儿肤玉版云英比不如乞与此翁元不称他年留待大苏书酬颜生恵茶库纸破卵剥膜肌理滑削玉作版光气熏老子尚堪哦七字阿买颇能书八分黄楼楼以风流胜情缘贵贱移屏亡老毕篆市发大苏碑更觉江山好难忘父老思只应千载后览古胜当时答黄生我无置锥君立壁舂黍作麋甘胜蜜绨袍不受故人意乐饵肯为儿辈屈割白鹭股何足难食鸬鹚肉未为失暮年五斗得千里有愧寒檐背朝日五子相送至湖陵中年患别多作别早日讳穷常得穷勿云一水四十里衣冠塞郭何人同周生子病辍身出刘子逺来今㡬日石家仲叔好少年颇能压俗从吾律魏君不独相从早自君之来吾却扫嵗月磨人孰能乆反覆看渠难得好湖陵古城风日寒情义乃知生别离髙怀已为故人尽交道应留后代看家山晩立遶舍苔衣积倚墻梨颊红地平宜落日野旷自多风禹迹千年后家山一顾中未休嗤土偶已复逐飘蓬寒夜一夜风澎浪中宵月脱云到忩资少睡逺响倦多闻星火逺相乱江山气不分早鸡先得便断鴈屡鸣羣山口重雾真成雨踈帘不隔风青林拥红树家鹜杂賔鸿渔屋浑环水晴湖半落东往来成一老犹在半涂中宿合清口风叶初疑雨晴忩误作明穿林出去鸟举棹有来声深渚鱼犹得寒沙鴈自惊卧家还就道自计岂苍生宿泊口弱桞经寒色悬流尽夜声更长疑睡少霜落怯寒生急急占星度揺揺苦舫倾风涛兼盗贼恩重觉身轻宿柴城卧埋尘叶走风烟齿豁头童不计年起倒不供聊应俗髙低莫可只随縁通通逺鼔三行夜隠隠平湖四接天枕底涛波篷上雨故将羇旅到愁邉晚坐桞弱留春色梅寒让雪花溪明数积石月过恋平沙病减还増药年侵却累家后归栖未定不但只昬鵶寒夜留滞常思动艰虞却悔来寒灯挑不熖残火拨成灰冻水滴还歇风帘卷复开孰知文有忌情至自生哀晚兴去国犹能别逢人始欲愁不干遮极目自是怯囘头布网收鱼掺连筒下钓钩谁初教鲜食泽竭未能休别刘郎一别已六载相逢有余哀公私两多事灾病百相催无酒与君别有怀向谁开深知百里逺肯为老夫来鸡笼镇河市新经集鸡笼旧得名初闻北人语意作故乡声客乆艰难极情忘去就轻空虚仍废忘何以慰诸生酬王立之二首顿有亭前玉色梅情知不肯破寒开似怜憔悴两公客独倚东风遣信来重梅双杏巧相将不为游人只自芳应怪诗翁非老手相逢不作旧时香和谢公定观秘阁文与可枯木斯人不复有累世或可期每于丹青里一见如平时坏障尘得入惨淡令人悲墨色落欲尽严颜终不移朽老莫使年石心乌铜皮念此犹少作未尽氷霰姿北枝把异鹊意定了不疑惜哉不得语胷次㡬兴衰一为要贵役可复愧画师隠奥虽可惜涂抹复见遗谢侯名家子感慨形苦词岂惟语画工劲特颇似之何当补谏列一吐胷中竒赠吴氏兄弟得失媸妍只自知略容千载有心期恨君不见金华伯何处如今更有诗上晁主客两疏父子共含香不独家荣国有光賸欲展怀因问疾孰知相对只衔觞年侵身要兼人徤节近花须满意黄从昔竹林须小阮只今未可弃山王赠石先生多方作计老如期百疾交攻遽得衰晚有胜縁逢异士生须快意阙前知迫人鬓颔纷纷白临事廻迂种种迟分我刀圭容不死他年鹤驭得追随送欧阳叔弼知蔡州颍阴为别悔怱怱十载相望信不通晩遇圣朝收放逸旋遭官禁限西东又为太守専淮右賸喜郎君类若翁梅柳作新诗兴动可令千里不同风送晁尧民守徐中年为别不堪忧束发登门到白头南省望郎仍国士东方千骑更吾州彭翁老寿终遗骨燕子飞来只故楼知已难逢身易老烦公置醴我归休山口阻风夕风朝未囘来云去为雨系舟直山口天意遽如许涛风两方鬬丘原莫当怒两山为俯仰一鸟不得度临深负髙枕偷生宁得所歴歴数过㠶当途气如虎快意亦适然淹泊岂吾取溯洄更去留未易相尔汝行登东山颠壮观前来覩九泽不满眼五丈方一缕兹山昔谁游巨野传自古菰鱼无凶年末利犹不御荷隩活万人棃埒视千户东方富丝麻小市歳百贾连樯自南北行谈杂秦楚向晩风力微湖清鱼可数空仓鸟乌乐外舍忩扉语身非天下惜家无十金聚欲留盗贼迫欲去渡涛怒两者尔何从一死吾未与嘲无咎文潜诗人要瘦君则肥便然伟观诗不宜诗亦于人不相累黄金九镮腰十围一饥縁我不縁渠身作贾孟行诗图穷人乃工君未可早据要路安肩舆次韵夜雨暗雨来何急寒房客自醒骤看灯闪闪拟对竹青青声到江干静风囘叶上聴更长那得晓欹侧想仪型和王子安至日近节翻多事为家不亦难老成须药力愁絶向谁寛冻雨能妨梦朝霜故作寒衰颜心自了不待镜中看物理有终极人情从往还阴阳消长际老疾去留间申白徒怀恵巢由不买山更歌吾和汝风日稍侵颜晨起公私迫昏归鸟雀催百年忙里尽万事醉间来竹雨深宜晩江梅半欲开风灯挑不熖寒火拨成灰连日大雪以疾作不出闻苏公与徳麟同登女郎台掠地冲风敌万人蔽天宻雪㡬微尘漫山塞壑疑无地投隙穿帷巧致身晩积读书今已老闭门髙卧不縁贫遥知更上湖邉幸一笑潜囘万室春立春马蹄残雪未成尘梅子梢头已着春巧胜向人真奈老衰颜从俗不宜新髙门肯送青丝菜下里谁思白发人共学少年天下士独能濡湿辙中鳞次韵敬酬元弼三兄㝠㝠雨力及时来冉冉春光作意回白发尚堪供语笑青衫不惜着风埃林庐要自家家到尊酒宁辞日日开只恐未便文字饮人间无梦到阳台除夜对酒赠少章嵗晩身何託灯前客未空半生忧患里一梦有无中发短愁催白颜衰酒借红我歌君起舞潦倒略相同赠知命黒头居士元方弟不肯作公称法嗣外人怪笑那得知他日灵山亲授记学诗初学杜少陵学书不学王右军黄尘扶杖笑邻女白衫骑驴惊市人静中作业此何因醉里逃禅却甚真顾我无钱唿毕曜有人载酒㝷子云君家鲁直不解事爱作文章可人意一人可以穷一家怪君又以才为累请将饮酒换吟诗酒不穷人能引睡不须无事与多愁老不欲醒惟欲醉谢傅监好士如好色昔闻今则无平生席为门未识长者车旷士慕林谷羇人辱泥涂愿为执鞭役莫顺下风趋去年辱公先怀刺留寓居我往拜其门鸑鷟鸣髙梧论交不计年取材忘其愚一寒我如此百镒公无余今年贺公归乃复过我庐当使有近行譍门有长须小家不耐事鸡飞犬升闾莫归自有恨亲颜一何娱汝家吾无忧能致贤大夫吴公汉庭右贾生世用疎平分大仓粟尽读邺侯书士为知已留不为食有鱼三言移曾母投抒公何如次韵答秦少章学诗如学仙时至骨自换缥缈鸿鹄上衆目焉能玩子从淮海来一喙当百难师儒有韩孟拭目互惊惋老生时在傍缩手愧颜汗黄公金华伯莞尔回一眄彼方试子难疾前不应懦要当攻石坚勿作抟沙散植璧虽具美礲错加璀璨我老不足畏后生何可慢九月十三日出善利门十载都城客孤身冐百艰一饥非死所万里有生还去国吾何意归田病不关共看霜白髩似得半生闲湖上晩归寄诗友髭发难藏老湖山隠寄身却㝷方外士招作社中人霜叶深于染秋花晩自春无人还有碍诗卷莫辞频蓑笠宜多病衣冠错致身清愁偏待客白发解禁人江月深留雪山梅借探春兴从湖上发诗为道人频功名违壮志戒律负前身刘徳长欺客王融却笑人残年憎送嵗病眼怯逢春杖屦知何向如君未厌频红緑羞明眼欹斜乆病身年龄不待命湖海却留人㸃滴花间露新鲜桞上春情怀将底用诗外不须频寄邢和叔昔作梁宋游幽忧废朝昏闭门无往还不厌儿女喧隔墻闻剥啄莫夜谁叩门知是邢夫子低囘过髙轩愿为布衣交不愿年徳尊怱怱立谈罢又见东南奔江湖多病后仅免饷鱼鼋乆废数行书因人问寒暄但爱孤山西松筠数家村便欲筑居室插秧仍灌园生前不自爱身后何足论草𤣥笑扬雄赞易悲虞翻文章徒自苦纸笔莫更存却㝷南郭老隠几学忘言他日宦游客误入桃花源苇间见渔父谁识王侯孙十七日观潮湖头初出海门山千里平沙转面间犹有江神怜北客欲将竒观破衰颜江水悠悠自在流向人无恨不应愁相逢不觉浑相似谁使清波早白头宿钱塘尉廨平湖遶舍山无盗官事长闲俸有金安得终身为御㓂不辞儿女作吴音赠关彦长少年初识字已诵子虚赋尝疑天上人已离人间去蹉跎二十年乆自叹迟暮倦游梁宋间却踏江湖路此地始逢君秋阳破朝雾白首鬓毛新青衫颜色故问君胡为然竟坐文字误人事乆难知髙才常不遇论人较贤智富贵宁在数不见竹林诗山王俱不与湖塘发髙兴山林有佳处迨此间暇时观游莫辞屡功名如附赘得失何用顾但当勤秉烛长愿随杖屦赠太素轲律师林间细路暗通门火阁深藏雪里春自笑世间千计错羡他湖上十年人次韵关子容湖上晚饮风树吹花落四邻莫云将雨作催人旋倾美酒留连客急作新诗报答春试傍清湖看鬓发莫辞行乐费金银如今归去还髙卧更问风光有㡬旬夏日书事花絮随风尽欢娱过眼空穷多诗有债愁极酒无功家在斜阳下人归满月中肝肠浑欲破魂梦更无穷答无咎画苑卒行无好歩事忙不草书能事莫促迫快手多麄疎君看荷苇槲叶扇崔家中叔三人俱扫除事物费嵗月收完神气忘形躯恍然有得夺天巧衰颜生态能相如市师信手无赢余一日画出东封图眼前百口怪神速背后十指争揶揄君家画苑倾东都锦囊玉轴行盈车补完破碎收亡逋欲得不计有与无问君此病何当祛君言无事聊自娱世间何事非迷途挟策未必贤摴蒲苑中最爱文与苏情亲不独生同闾自谓知子谁知余叔也不痴回不愚怜君用意常勤渠挥毫洒墨填空虚风梢雨叶出新意老树僵立何年枯我生百事不留意外物不足烦敺除翰墨才能记名字模临冩貎无工夫见弱不救危不扶独无一物充庖厨看君发漆颜丹朱意气徤如生马驹逢人不信六十余郁然一茎无白须吕公落寞起钓屠南山四老东宫须人生晚达有如此应笑虞翻早着书次韵应物有叹黄楼一代苏长公四海名未已投荒忘嵗月积毁髙城垒斯楼亦何与与人压复起纷纷徒尔为长劒须天倚循分即可乆吾行谁与止迩来贤达人五十笑百里赖有㓂公子衆毁闻独美直气慑狂童牵聨皆可纪少公作长句班杨安得拟颇有喜事人睥睨欲槌毁一朝陵谷变天语含深㫖惊倒楼前人今朝有行履和休文至自新安无成底事到天涯重见春工换柳枝歴尽江山苦行役归来风雨过花时驱驰共厌人间世险阻时闻别后诗独有穷愁销未尽一番相见一伸眉次韵苏公西湖观月聴琴公诗端王道亭亭如紫云落世不敢学谓是诗中君独有黄太史抱杓挹其尊韵出百家上诵之心已醺黄钟毁少合大裘摈不文世事如病耳螘鬭作牛闻苦怀太史恵养豹烟雨昏后世无髙学举俗爱许浑城南白下官杨小弄黄骑台南路緑无央含红破白连连好度水吹香故故长蹲滑踏青穿马耳转危縁险出羊肠熟知南杜风流在预怯排门有断章赠鲁直相逢不用早论交宜晩嵗平生易诸公斯人真可畏见之三伏中凛凛有寒意名下今有人胷中本无事神物䕶诗书星斗见光气惜无千人力负此万乘噐生前一尊酒拨弃独何易我亦奉斋戒妻子以为累君如双井茶衆口愿其尝顾我如麦饭犹足填饥肠陈诗传笔意愿立弟子行何以报嘉恵江湖永相忘放歌行二首春风永巷闭娉婷长使青楼误得名不惜卷帘通一顾怕君着眼未分明当年不嫁惜娉婷抹白施朱作后生説与傍人须早计随宜梳洗莫倾城送李奉议亳州判官吾友孙子实爱学吾所畏持身如处子得句有余味交驩艰难际凛然见名谊吾病卧里中车马日一至遣医馈粱肉忧喜见颜际殷勤劝加飡代我破戒罪一别已三秋君室乃其季轮囷见眼中不作千里外因声问何如胡不枉一字吾友张文潜君行乃其里当年钓游处壮者或可指闻风起遐想意作千古士不知尘土中奴推婢不齿胷中无一尘笔下有百纸勿问见自知未语君已喜与游今已后行已勿停轨陈询秀才归徐千里相从愧子心未堪归路马骎骎更能作意怜衰病肯复重来道古今三嵗有期看一举百年聊待到千㝷行逢净社论余习为説登临乆废吟登彭祖楼城上危楼江上城风流千载擅佳名水兼汴泗浮天濶山入青齐焕眼明乔木下泉余故国黄鹂白鸟解人情须知壮士多秋思不露文章世已惊游鹤山院积石横成岭行杨宻映门人声隠林杪僧舍遶云根顿摄尘缘尽方知象教尊只应羊叔子名字与山存和南丰先生西游之作孤云秀壁共崔嵬倚壁看云足懒囘睡眼賸縁寒緑洗醉头强为好峰擡山僧煑茗留寛坐寺板题名卜再来有愧野人能自在尘樊束缚乆低徊和南丰先生出山之作侧径篮舁两眼明出山犹带骨毛清白云笑我还多事流水随人合有情不及鸟飞浑自在羡他僧住便平生未能与世全无意起为苍生试一鸣和张次道再游翠巖之作去嵗㝷山有旧题重来似与故人期囘峦俯仰如迎客流水喧鸣拟索诗岭路依危通鸟过吾身趂徤白云随自怜乆快屠门嚼欲住安能乆茹芝和富中容朝散值雨感怀节物惊心懒复嗟樽中酒尽复谁賖风撩雨脚俄成阵雪阁云头欲结花万里可堪长作客一年将尽未还家自邻落落终难合白首诗书漫五车谢赟阇棃见访好在谈经老上人冲风踏雪到江濵百篇出箧自新得一钵随身依旧贫终嵗杜门逃俗士为师设榻对修筠蒲团藜杖焚香坐此意此时无㸃尘和沈世卿推官见寄倦看世态乆低徊且置穷通近酒杯未忍一身闲处着暂容双眼醉时开为唿阿武扶头起拟与山公倒载囘好在东篱旧时菊无心凖拟白衣来和王明之见寄末路相逢首重回紫芝眉宇向人开老来惟有风情在事去空怜嵗月催憔悴不堪临楚泽栖迟无路上燕台少陵肺病疎杯荦想负花前载酒来和酬施和叟宣徳山阴倾葢两绸缪十载重来髩已秋往事侵㝷如昨日故人牢落半沧洲流离道路生涯拙芜没田园嵗计休乆要尚怜君子在为言鸡黍亦迟留送泽之过维扬梦里扬州十载间青楼陈迹故依然袍争烂锦催诗笔雨溅明珠落酒船顾我老无骑鹤兴羡君行及看花天囊中绣句归应满不负韦郎五色牋再到钱塘呈㑹宗伯益负笈重来感旧游流年衰髩両经秋湖山依旧浑相识风月愁人不自由尚有故交重冷榻可堪归梦到沧洲谁怜壮志空凋落百鍊今为遶指柔简李伯益虀盐度嵗每无余垂槖东归口未餬贫里交游新断絶老来光景半消除时情视我门前省人好看君屋上乌尚喜敝庐连蒋径愿求佳句逓髯奴九日无酒书呈漕使韩伯脩大夫老大悲伤节物催酒肠枯涸壮心灰慙无白水真人分难置青州从事来倦笔懒从都市出醉眸刚为曲车回黄花也似相欺得坐对空樽不肯开过杭留别曹无逸朝奉陈蕃解榻为留连俯仰徒惊嵗月迁故意斯人奈风雨多情于我独山川可怜颜貎非前日依旧穷愁似去年后夜相思隔烟水梦魂空寄过江船别威徳寺三宿城隈寺轻赍类老禅暂来真偶尔适去更翛然笑别留春坞行㝷下濑船此身犹断梗飘泊且随縁沈道院有水墨壁书竒笔也惜其穷年无买之者贾明叔请余同赋壁间水墨画为尔拂尘埃草树精神出溪山气势回路从沙嘴断人自渡头来莫怪知音少牙絃匣不开和彦詹题逺轩开牎得逺意兴出杳㝠开芳草日邉路片云天外山好花和露斸脩竹夹藤删每许南邻伴时来一寄颜夜坐有怀𤨏𤨏重门闭萧萧一再更短檠昏细字髙枕笑平生来鴈防身早秋阳换眼明已须甘酒力不用占时名马上口占呈立之亷纤小雨湿黄昏十里尘泥不受辛转就邻家借油葢始知公是最闲人宋诗钞卷二十五宋诗钞卷二十六钦定四库全书宋诗钞卷二十六内阁中书舍人吴之振编文同丹渊集钞文同字与可蜀梓州人初以文贽文潞公公誉重之繇是知名登皇祐元年进士为卭州军事判官调靖难军幕至和中召试馆职判尚书职方兼编较史馆书籍以亲老请通判卭州㝷改汉州熙宁中复入朝与执政议新法不合以论礼坐夺一官出知陵州徙洋州所至皆有政绩代还判登闻鼔院数月出知湖州㝷卒称石室先生自谓有四絶诗一楚辞二草书三画四且云世无知我者惟子瞻一见识吾妙处其诗清苍萧散无俗学补缀气有孟襄阳韦苏州之致与东坡中表每切规戒苏门亦严重之不与秦张辈列送苏倅杭云北客若来休问事西湖虽好莫吟诗苏不能聴也世以为知言早晴至报恩山寺山石巉巉磴道㣲拂松穿竹露沾衣烟开逺水双鸥落日照髙林一雉飞大麦未收治圃晩小蚕犹卧斫桑稀暮烟已合牛羊下信马林间步月归睡起寥寥公馆静门掩似山家竹簟屡移枕石盘频浸花闲多新得䇿事少早休衙一觉髙舂睡谁来伴试茶织妇怨掷梭两手倦踏茧双足趼三日不住织一疋才可剪织处畏风日剪时谨刀尺皆言邉幅好自爱经纬密昨朝持入库何事监官怒大字雕印文浓和油墨汚父母抱归舍抛向中门下相看各无语泪併若倾泻质钱解衣服贾丝添上轴不敢辙下机连宵停火烛当须了租赋岂暇恤襦袴前知寒切骨甘心肩骭露里胥踞门限呌骂嗔纳晚安得织妇心变作监官眼昝公溉晩泊昝公溉船头余落晖擕家上岸行爱此风满衣村巷何萧条四顾烟火稀问之曰去嵗此地遭凶饥斯民半逃亡在者生计微请看林木下墻屋皆空围好田无人耕惟有荆棘肥至今深夜中鬼火流清煇衆稚闻此语竞走来相依错莫惊且哭牵挽求速归谢友人寄画客从长安来厚纸封小轴题云此竒画寄赠公可蓄开之挂髙壁烂绢止一幅中有两骆駞气韵颇不俗大駞载半髀正面颈愈曲小駞方就乳蹲身脚微跼一马立其后才露头与足三犬乃子母共卧衔脔肉虬翁抱朱旗状貎何狠愎端然立髙岸势若不可触定是闲圉长华旃葢鲜服不知何所来随从无一仆初谁作此画精妙亦可録应余右方在次第不止独更愿君访来我肯万钱赎夏日闲书墨君堂二首先人有弊庐涪水之东邉我罢汉中守归此聊息焉是时五六月赤日烘遥天山川尽惨燥草木皆焦燃尘襟既暂解胜境乃独専髙林抱深麓清䕃密石绵增岩敞户外浅濑流忩前邀客上素琴留僧酌寒泉竹簟白石枕穏处只屡迁忽时乘髙风逺望立云烟野兴极浩荡俗虑无一縁气爽神自乐世故便可捐却忆为吏时荷重常满肩几案堆簿书区处忘食眠冠带坐大暑颡汗常涓涓每惧落深责取适敢自便安闲获在兹怳若梦游仙行将佩守符复尔趍洋川山中岂不恋事有势外牵尚子愿未毕安能赋归田归来山中住便作山中人冠带亦自闲累月不着身散发层巖阿濯足清涧濵石藓黏简册松风堕衣巾乡里多旧游不厌过从频山肴与野酿待我如佳賔有召即走赴爱其爱我真常恐礼数乖取问吾交亲正此一夏乐忽兹遘萧辰还愧拥千骑又走西道尘重过旧学山寺当年读书处古寺拥羣峰不改嵗寒色可怜门外松有僧皆老大待客转从容又下白云去楼头敲莫钟闲乐昼睡忽过午好风吹竹牀溪云生薄暮山雨送微凉粉裛衣裳润兰薫簟席香归来闲且乐多谢墨君堂晚至村家髙原硗确石径㣲篱巷明灭余残晖旧裾飘风採桑去白祫卷水秧稻归深葭绕涧牛散卧积麦满塲鸡乱飞前谿后谷暝烟起稚子各出关柴扉过友人谿居篱巷接菰蒲闲扉掩自娱水虫行插岸林鸟过提壶白浪揺秋艇青烟葢晚厨主人夸野饭为我煑新芦江上主人客路逢江国人家占画图青林随逺岸白水满平湖鱼小犹论尺鸥轻欲问铢何时遂休去来此伴潜夫极寒灯火宜冬杪图书称夜长帘钩挂新月忩纸漏飞霜酒醴慙孤宦皮毛逐异郷谁知旧山下梅艶满东墻六月十日中伏玉峰园避暑值雨南园避中伏意适晚忘归墻外谷云起檐前山雨飞兴余思秉烛坐乆欲添衣为爱东嵓下泉声通翠微访李奂山人隠居多暇无所适故来㝷隠君搴开压屋树触散拥门云状貎不妨古言谈何太文令人重髙趣归去每斜曛安仁道中早行行马江头未晓时好风无限满轻衣寒蝉噪月成番起野鸭惊沙作队飞揭揭酒旗当岸立翩翩鱼艇隔湾归此间物象皆新得须信诗情不可违面川亭幽亭最孤絶直入乱丛间近晩独来此有谁相与闲卷帘通大野临槛数前山便欲教擕酒陶然踏月还北郭绕树垂萝荫曲堤暖烟深处乱禽啼何人来此共擕酒可惜拒霜花一谿读史不得荥阳遂失秦始知成败尽由人可怜一掷嬴天下只使黄金四万斤夜学已叨名第虽堪放未到根原岂敢休文字一牀灯一盏只应前世是深讐冷缾海南有陶噐质状矮而椭云初日炙就鍜铄不以火水壶丑突兀酒甒肥磥砢山罍颈微肿石鼎足已跛圆如鸱夷形大比康瓠颗华元腹且皤王莽口何哆蕃人贾中国万里随大舸擕之五羊市中匮费包裹侏㒧讲其效㵼辩若炙輠课以沸泉沃氷雪变立可炙敲疗中渇其用岂么么君凢㡬钱得不惜持遗我曾将对佳客屡试辄亦果勿云逺且陋幸可置之左中秋夜试院寄子平忆初我来时夜色如墨障心常念明月㡬日西南上松梢倚楼角一玦偃相向渐见论中物依俙吐形状今宵东岭外灔灔金波涨人间重此夕一嵗号佳赏而我督秋试鏁宿密如藏细务纷满前约束甚鞿鞅无由奉朋侣彻晓坐清旷之人富才华笔力趫且壮谁陪把樽酒露下与酬唱南墻咫尺地使我起遐想人生此良㑹可惜已虚放独立中夜归俛首入书幌成都杨氏江亭汀洲烟雨卷轻霏遥望轩忩隠翠围万岭西来共晓色一江南下载时晖凫鸥惯入䦨干宿鱼蟹长随舴艋归我亦旧多沧海思㡬时如此得苔矶无为山寺一絙危磴遶峥嵘上彻幽深入化城烟外川原谁绣画云中楼阁自阴晴老僧髙论都无着古佛真身宛若生闻道军持新呪水愿倾涓滴洒尘缨郡学鏁宿长栢髙柟荫广庭夜凉人静梦魂清不知山月㡬时落每到晓钟闻雨声月嵓斋又言累石为山上有一峰穿窍如月谓之月嵓斋月为太阴精石亦月之类月常寄孕于石中事理如此何足异天地始分判日月各一物既名物乃入形噐安有形噐不消没况此日与月晓夜东西走珠流璧转无暂停岂与天地同长乆其为劳苦世共知惟是月有生死时既然须常换新者人但不见神所为日须天上生月必地中产君不见阳县之山谷间才成未就知何限石有不才者往往其卯灵媪弃置不复惜任人取去为珍玩佳者留之待天取藏满库楼千万许彦瞻博物天下称更无定不以予之説为寱语予恐世人不知嵩丘嵓洞中中有八万二千脩月户其人所食尽玉屑昔有王生见之满幞提斤斧应是当年灵鹫山直自天竺飞落西湖前其上有石姙月月已满此人朅来就彼剜剔归上天所以此石拆疈不复合至今神胞所附之处其痕圆抛掷道傍凡㡬嵗风刷雨淋尘土秽子平一见初动心辇致东齐自摩洗更选他山相拥列就中独尔一峰最竒絶每至瑶琨流光下照时玉柱横欹无少缺子平谓我同所嗜万里书之特相寄邀我为诗我岂能忩前累日临空纸遥想嵓前寳穴通玉蟾从此去无踪请君为我细书字侧名为月母峰和提刑度支王店鸡诗王店有邮吏养鸡殊可笑昻然处髙榤不肯以时嘂官有宿此者西征待初晓鸡竟不一鸣问吏吏已告云此最荒絶左右悉蓬蓼狐狸占为宅恣横不可道前此三四鸡一一遭其暴㝷声即知处尽获爪牙弔自后始得此其若有人教东方或未明羣丑尚腾趠此鸡但钳结直伺太阳耀虽然谓失旦似得保身要官曰此何用不然则宜粜不见不鸣鴈先死葢自召天下已明白岂假更喧閙徒尔费稻粱曾莫知所报吏云官言是且顾忽嘲诮知是本在人此物何足挍送棋僧惟照学成九章开方诀诵得一行乘除诗自然天性晓絶艺可敌国手应吾师忩前横榻拥炉处门外大雪压屋时独翻旧局辨错着冷笑古人心许谁送龎中秀才曼倩学精知蜥蜴公明术妙识蜘蛛临卭复有龎成叔万事先将入卦图遣兴效乐天君莫学杨虞钦奉李宗闵宗闵权势岂能乆君莫学刘栖楚附李逢吉逢吉禄位宁长守虽然一时身暂好其奈千古名常丑丈夫读书要知道所信不笃被其诱大张富贵作罗网愚者纷纷以身就左纒右绕不可脱诛窜还当逐其后君不见虞卿须遇李固言君不见栖楚终遭韦处厚一朝摧折灵气尽龙如蛇兮虎如狗劝君圣贤术内好潜心劝君邪佞党中休入手岂不知潞州处士田佐时唤与美官嫌不受野迳山圃饶秋色林亭近晩晴禽虫依月令药草带人名排石铺衣坐看云缓带行官闲惟此乐与世欲无营寄何首乌丸与友人此草有竒効尝闻于习之陵阳此旧产其地尤所宜翠蔓走嵓壁芳丛蔚参差下有根如拳赤白相雌雄斸之髙秋后气味乃不亏断以苦竹刀蒸曝凡九为夹罗下香屑石蜜相和治入臼杵万过盈盘走累累日进岂厌屡初若无所滋渐乆觉肤革鲜润如凝脂既已须发换白者无一丝耳目固聪明步履欲走驰十年亲友别忽见皆生疑问胡得尔术容貎曾莫衰为之讲灵苖不为世俗知葢以多见贱蓬藋同一亏君如聴予服此语不敢欺勿信柳子厚但夸仙灵脾秋日田家淘漉沟源筑野塘满坡烟草卧牛羊今年且喜输官办豆夹繁多粟穂长可笑口号七章可笑庭前小儿女栽盆贮水种浮萍不知何处闻人説一夜一根生七茎可笑陵阳太守家闲无一事只栽花已开渐落并才发长作亭中五色霞可笑此公何太惑读书冩字到三更也知学得终无用自肯辛勤比后生可笑生平事迃濶向人不肯强云云到头官职难迁转一似城南萧次君可笑为官太徼幸养愚藏拙在深山君看处置繁难者日夜经营心不闲可笑儿孙亦满眼朝朝庭下立参差谓言饱读诗书去憔悴如翁亦好为可笑山州为刺史寂寥都不是川城若无书籍兼图画便不教人白发生山城秋日野望感事书怀诗呈吴龙图已是秋阴更夕曛乱山髙下起寒云危楼愿见客何处逺笛不知人厌闻身外流年波渺渺眼前生事叶纷纷此愁万斛谁量得直为重捻庾信文子平寄恵希夷陈先生服唐福山药方因戏作杂言谢之蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苖异卉之根茎果然人言所出山芋为第一西南诸郡有者皆虚名就中唐福衆称赏肥实甘香天所养有时嵓头倒垂三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价即售曾不悭往年子瞻为余説言君所部之内此物尤竒絶后复寄书劝我当饵之满纸亲提华岳先生诀予因购之不惜钱依方服饵将二年其功神圣乆乃觉牙牢体溢支节坚自问丹霄㡬时上早生两翅教髙飏尘世如帑不可居待看鸿蒙对云将贫居绳牀拥敝裯初起发未栉南忩展书卷就暖读寒日门前絶车马薄暮垂片席短墻挂纎蔓幽鸟啄红实羣蜗恶积雨缭绕篆空壁男儿处贫贱举首宇宙窄翩翩抢榆鸠宛转匿絮蝨妻奴竞相笑憔悴守文笔江原张景通善颂堂庭前云盖碧巉嵓堂上先生雪满髯説药客来聊下榻谒斋僧去便垂帘种时法好花难谢买处钱多石易添子舍光荣身壮健只将香火事华严寄宇文公南彭泽长謡便归去君辞曲水亦其徒一官何借五㪷米二子况皆千里驹懒对俗人常答飒厌闻时事但卢胡从来绵竹多贤者惟是扬雄失壮夫送潘司理秘校已自多时赋式微五峰佳景梦长飞四年逺地为官去万里髙堂喜客归下马便呈新授勅开箱争认旧缝衣乡人觅次来相贺莼菜鲈鱼正软肥又五言曲栈绕斜谷钩栏天际分吟鞭揺岭月倦枕拂浮云好景不关俗新诗皆属君西南有归客一一幸相闻清景堂公外捐尘虑闲中见物情蕉花红炬密竹节粉环轻燕泊帘钩语蜂㝷笔架鸣静能知此趣吃吃笑劳生呈李坚甫中舍往年曾忆过长安短纸书名诣门下君时延我坐终日洒扫束轩留看画横图巨轴不知数但见匣中时一把甲犹未竟乙复作门类着番开满架使人叹羡不能已只恨有门归隔夜归来兀坐想精絶念此荣观若为谢就中寒林雨大幅此物世间谁敢价倐然一别十五载常向人前盛夸诧因君奉使临敝邑见先问此余不暇君能为我冄讲説座上不容人俗话如君所蓄更谁有有亦未能为笑骂况君累世尽清职摹本敢求前弄诈君今还省正擢用异日须求作邻舍峩巾曵履日相谒更欲重烦开絶帊待㝷前辈用心处欵曲应须频假借每厨閲讫当便还不敢奉欺言羽化采芡芡盘团团开碧轮城东壕中如叠鳞汉南父老旧不识日日岸上多少人骈头鬅松露秋熟緑刺红针割寒玉提笼当筵破紫苞老蚌一开珠一掬吹台北下凝祥池圃田东邉仆射陂如今两处尽湮没异日此地名应驰物贵新成味尤美可惜飘零还入水料得明年转更多一匝清波流珠子峰铁崃东风吹空力何短三月陇山全未暖文法姦酋引骑兵飞随银鹘弓刀满霜矛雪甲寒如水候卒何由知首尾君不见峰铁崃头云色死一过萧然五十里北斋雨后小庭幽圃絶清佳爱此常教放吏衙雨后双禽来占竹秋深一蝶下㝷花唤人扫壁开吴画留客临轩试越茶野兴渐多公事少宛如当日在山家凝云榭晩兴晩䇿倚危榭羣峰天际横云阴下斜谷雨势落褒城逺渡孤烟起前村夕照明遥怀寄新月又见一稜生山堂偶书㡬日无公事山堂兴颇清和诗防积压丸药趂晴明斸石新稜出浇晩甲生此皆忙外得低首笑尘缨将赴洋州书东谷旧隠晩客无一来独歩入东谷园林已成就此景颇不俗落落巖畔松脩脩涧邉竹爽气逼襟袖清如新出浴寒泉激乱石磊磊潄琼玉荒溪渍余润满地苔藓绿珍禽静相倚毛羽华且缛髙下相和鸣不去若驯伏幽花杂红紫㸃滴乱盈目坐乆微风来时闻散余馥往年读书处宛尔旧茅屋虽然小破坏脩整可数木开门拂轩忩无限起蝙蝠纵横列虫网不免自扫扑壁间细书字多是亲冩録当时苦谋身如此用意毒于今三十年才抵羊髀熟一从入仕路行歩每踖踧所畏惟简书其甘者藜菽中间何大幸致身在天禄无状陪俊游俛首常自恧连章乞外补得郡悉乡曲虽名二千石敢自辞碌碌朝廷设新法布作天下福或虑多垢玩训戒稍严肃刺史当是时能不为驱督行之以中道勉副议者欲刻薄素所憎忍复用刑狱进身岂不愿实惧有阴戮昨从汉中归于此度炎燠亲朋日相㑹分谊愈敦笃便欲从之游投簪解朝服退自数年计伏腊殊未足还当武康去就养若鸡鹜贫虽士之常于我何廹蹙箪瓢若自具尚可继前躅奈何食口衆不比囘也独东方千余骑导从催我速行复登长途貎展心甚缩渊明岂俗士幸此有松菊崔觐诗崔觐者髙士梁州城固人读书不求官但与耕稼亲夫妇既已老左右无子孙一日召奴婢尽以田宅均俾之各为业不用来相闻遂去隠南山杂迹麋鹿羣约曰或过汝所给为我陈有时擕其妻来至诸人门乃与具酒食啸咏相欢忻山南郑余庆辟之为叅军见趣使就职漫不知吏文已复许谢事但谓长者云补阙王直方本觐之比邻文宗时上书召见蒙咨询荐觐有髙行用可追至淳诏授起居郎裒斜走蒲轮辞疾不肻至髙风槩秋旻我昨过其县徘回想芳尘访问诸故老寂无祠与坟斯人久不竞薄夫何由敦此县汉唐时诸公扬清芬刻诗子坚庙来者期不泯翡翠清晨有珍禽翩翩下鱼梁其形不盈握毛羽鲜且光天人裁碧霞为尔缝衣裳晶荧炫我目非世之青黄爱之坐良久常恐瞥尔翔忽然投清漪得食如针铓如是者三四厌饫已一肮既饱且自嬉翻身度回塘飞鸣逐佳匹相和音琅琅是时凫与鴈狼籍岛屿旁满腹酿腥秽纷纷晒晴阳鹙鸧最麤恶觜大脚胫长入水捕虵鱓淤泥亦衔将想其见尔时一喙亦尔伤其心肯谓尔被体凝华章劝尔慎所止好丑谁同乡清溪多纎鲜亦足充尔肠江海深且濶所获未可量尔当事澡刷帝圃参鸾凰晩泊金牛一襟初觉晩霜清短鞚垂头任马行斜日敛囘踈木影急风收断落泉声望穷好景番番别题徧新诗阕阕精终是教人伏潘令许多才调赋西征寄子骏运使西乡巴岭下崄道入孱颜使骑到荒驿野禽啼乱山问民青霭里访古白云间㡬日南城路新诗满轴还寄景孺提刑江由嵓崄地万木与云齐弭节山中宿思归夜半啼麝香霑野草虎迹滑春泥到此须慿酒何人手可擕往年寄子平往年记得归在京日日访子来西城虽然对坐两寂寞亦有大笑时相轰顾子心力苦未老犹弄故态如狂生书忩尽壁恣掀倒脱㡌褫带随纵横諠詉歌诗嘂文字荡突不管邻人惊更唿老卒立台下使抱短箫吹月明清欢居此仅数月夜夜放去常三更别来七年在乡里已沗三度移双旌今兹惛惛意思倦加以跕跕疾病婴每思此乐一絶后更不逢人如夜行依韵和蒲诚之春日即事轻烟漠漠雨斜斜无事常教放两衙问客江邉求好石倩人山里觅竒花新蔬宛宛生晴圃浅熘涓涓出暖沙入夏盃盘须准备绕畦亲灌邵平𤓰木𤓰园驱马下髙冈吟鞭只自扬溪山过新霁草木发清香浩荡来江濶萦纡去栈长春风吹欲尽樽酒叹何尝水硙激水为硙嘉陵民构髙穴深良苦辛十里之间凡共此麦入面出无虚人彼甿居险所产薄世世食此江之濵朝廷遣使兴水利嗟尔平轮与侧轮长举驲楼爽气浮空紫翠浓隔江无限有竒峰君如要识营丘画请看东头第五重桞溪赠丁絪塲屋声名四十年五车书误一囊钱老来山驿为监吏相对春风但惘然此君庵班班堕箨开新筠粉光璀璨香氛氲我常爱君此黙坐胜见无限㝷常人晋铭长安鬻碑者遗我古鼎铭不知其所来有眼实未经凡百十九字诡怪摹物形纵横下㸃画不类子与丁试考诸傅説其源已冥冥宣王石皷文气韵殊飘零始皇峄山碑骨骼何竛竮我恐鬼哭时正为此物灵安得不死神提去询大庭为我译其辞读之骇羣聴秦诏山流濯幽阮铜篆发古耀我行奉天县叟以百钱粜读之廼二世元年所刻诏谓法度量者尽始皇帝造辞止曰皇帝久逺若为道乃命斯去疾具述纪其右文章既精简字画亦佳妙亥尔何等人敢作万世调其为者非是所累才一庙区区颂微末回首皆可吊郡兵厌寳玉得此只挥掉漂流落荒壊千载厄潜奥乃知天宇内事有不可料此物今何为惟助观者笑谢杨侍读惠端溪紫石砚学文二十年语气殊未成所以文房中四谱无一精岂不愿收贮窃恐好事名自愧中稿然敢假外物荣前日下秘阁谒公来西城公常顾遇厚待以为墨卿延之吐佳论出口无杂声语次座上物砚有紫石英云在岭使得渠常美其评因取手自封见授嘱所擎仓皇奉以拜其喜怀抱盈归来示家人衆目欢且惊言并我所有瓦砾而瑶琼贵价市珍煤风前试寒泓磨知密理润㸃觉浮光清洗濯鑑面莹弹扣牙音铿遂剪十袭巾加以重箧盛客来有欲观稍俗不敢呈愿传之子孙更重金满籝作诗叙嘉贶慙比毫毛轻西冈僦居出官在秦蜀始末凡十年所治得公宇靡不完且坚中堂与挟廊角翼相钩聨领属仅十口出处皆安便冬夏恶风日侵薄曾无缘今年归中都职事叨磨鈆未免僦屋往敢谓须华鲜西冈颇幽僻爱此逺市廛问得王氏居十楹月四千牀榻案几外空处无一椽匽溷及井灶坼壁皆相连经痺须俛首过隘常侧肩所谓十口者日绕蜗殻旋前时大暑中㡬不禁袢延郁若鼎釜炊局如狴犴挛走蝎过乱蚁飞蚊剧羣蝉今日幸过之复畏明日然喜见白露节相贺肌肉全如何下淫雨晓夕常绵绵瓦破榱栋漏柱䧟墻垣穿惟供改席坐岂暇安枕眠中庭止数歩深已可载船尽室徒跣行一起复一颠京师费耗地居止实重迁俸料计月入外得无㡬钱却思已过分仅免亲犁田自望于古人若地而升天小庐焦生髙陋巷颜子贤引之谕妻孥吾道宜此焉犹胜比邻者寒突无晨烟阌乡值风烈风吹华阴古槐若长唿髙沙起黄碛四望如一铺上马低便囘据鞍兀长途日晩过潼关行客亦已疎守吏索姓名沸乱如虫蛆两目不可开説之使自书夜至阌乡县僮仆相欷歔坐定即洗濯泥土扪短须草草具盘餐零落饭与蔬恨无姜少府为脍黄河鱼积雨京师值积雨浮淖皆满城况当淘决时左右罗深坑有客南河居旦夕隄上行病仆挟羸马十步八九倾职事有出入长抱落胆惊都人素豪恣小官常见轻排辟要穏道敛避不敢争试欲效呵止圜目根姓名往往被溅汚直落舌与晴归来事洗濯袍袴分纵横仰首问天公春泽当早晴幸有好日月何惜施光明大热过散关因寄里中友人六月日正午大暑若沸镬时行古关道十步九立脚烟云炙尽散树木晒欲落㗋鼻喘不接齿舌津屡涸担血僮破领鞍汗马濡膊幽坑困猿狖密莽渇鸟雀至此因自谓胡为就名缚所利缘底物奔走冐炎恶尘心日夜迫欲往不能略因念于故园左右悉林薄昔我未第时此有文酒乐长松借髙荫飞瀑与清濯层崖对僧咏大石引客酌畏景虽赫然无由此流烁于今只梦想欲往途路邈所效殊未立期归尚谁约徒尔发短歌西首谢巖壑送张宗益工部知相州学术深沉乆未施晚登台省世方知诗章好奏周文庙字法宜磨魏武碑禁掖便当提大笔名藩犹自拥髙麾应怜共试金坡者答飒浑如郑鲜之送王恪司门知綘州綘守园池天下夸绍述有记词聱牙苍官青士左右树神君仙人髙下花逺水依然尚钩带旧门想已无鞾挝自怜俗状不能到此去羡君専宴衙新霜新霜着庭树叶下如勐剉萧然物容改有若惧凌挫砌下丹橘落墻邉紫榴破精光竹劲徤沮䘮柳怯懦览景惜向暮感时惊忽过胜事实可乐闲愁本堪唾何当共佳客对此酌香糯红树万叶惊风尽卷收独余红树拟禁秋已疑断烧生前岭更共残霞入逺楼枫岸最深霜未落柿园浑变雨初休劝君莫上青山道粧㸃行人分外愁邓隠老木寒牛苍崖棱层草芊绵巨木半死生枯羸牛日晚已噍草稚子天寒犹打钱蒲生钟寒风酸号月惨苦枭飞狐鸣满墟墓丛棘乱礓翳野雾古社秃剥倒枯树下有三鬼相啸聚初行谁家作疰忤痛热肿痒快呕吐塞噎咽㗋胀脐肚唿巫召觋使呪诅翁惊妪忙设赛具茅盘草船置五路饭盂炙串狼籍布相共收敛各热去方此危坐歠且哺忽尔相视生畏怖有神杰然驾巨牯前呵后拥役二竖此神噉鬼充旦暮其腹尚馁色躁怒鬼遥见之悉失措窜匿不暇相告谕酒倾肉落杂秽污魄飞荡身偃仆一入木底只四据一尚把盏愕以顾一自隠蔽捩眦觑神用气摄縳束固前死入吻无十步计之嚼啮或味饫蒲生胡为适尔遇画之满卷无一误笔墨丑怪实可惧持以赠余子何故揺手不取一钱赂他日乞诗者尤屡试为言之冩其故谢任泸州师中寄荔支有客来山中云附泸南信开门得君书欢喜失鄙吝筠籢包荔子四角俱封印童稚瞥闻之羣来立如阵竞言此佳果生眼不识认相煎求拆观颗颗红且润衆手攫之去争夺递追趂贪多乃为得亷耻曾不论喧閙俄倾闻咀嚼一时尽空余皮与核狼籍入煨烬宋诗钞卷二十六宋诗钞卷二十七钦定四库全书宋诗钞卷二十七内阁中书舍人吴之振编米黻襄阳诗钞米黻自云黻即芾也故亦作芾字元章太原人徙居襄阳号襄阳漫仕后陟居吴以母侍宣仁后藩邸旧恩补临光尉歴知雍丘县涟水军使太常博士知无为军召为书画学博士赐对便殿上其子友仁楚江清晓图擢礼部员外郎出知淮阳军卒解音律象纬善属文作韵语要必已出为工务崖絶魁垒悟竹简以竹聿行漆故篆籕法特古作字遒劲竒峭画山水人物自成一家极江南烟云变灭之趣晚以研山易北固园亭名海岳庵净名斋又作宝晋斋因号海岳外史乂以曾监中岳庙号中岳外史自称家居道士有洁癖世谓水滛任大常奉祀太庙洗去祭服藻火坐是被黜冠服作唐人所好多违世异俗故人皆称米颠尝作诗云饭白云留子茶甘露有兄人叩之曰只是甘露哥哥耳王安石爱其诗摘书扇上东坡云元章奔逸絶尘之气超妙入神之字清新絶俗之文相知二十年恨知公不尽答曰更有知不尽处其风致可想也有山林集十卷恨未见其全垂虹亭断云一叶洞庭颿玉破鲈鱼霜破柑好作新诗寄桑苎垂虹秋色满东南题多景楼欲雨气不透庭梧有栖烟囘首望北固云藏浄名天唿童速具舆慿髙览山川隠见岂不好开霁景固全须臾江风流湛湛清露圆归途知有伴华月上丹渊观音巖秦驱禹凿已寥寥却为髙人得姓焦鲍饵有时邀楚钓海云常觉䕶山樵巖多阴雾龙藏角虹絓苍林玉露臕浊气不侵灵贶下方坛曾驻紫清颷题泗濵南山石壁曰第一山京洛风沙千里还船头出汴翠屏间莫论衡霍撞星斗且是东风第一山山光寺竹围山径晩风清又入山光寺里行一一过僧谈旧事迟迟绕壁认题名仙来石畔怀灰劫鹤语池邉劝后生三十年间成底事空叨闲禄是荣身望海楼云间铁瓮近青天缥缈飞楼百尺连三崃江声流笔底六朝帆影落樽前㡬番画角催红日无事沧洲起白烟忽忆赏心何处是春风秋月两茫然题子敬范新妇唐摸帖贞观欵书丈二纸不许儿竒专妇美何为寥寥宝是似遭乱归贞火兼水千年谁人能继趾不是名家殊未智嗟尔方来眼须洗玉躞金题半归米云物龙蛇森动纸父子王家真济美张翼小儿宁近似沧溟浩对蹄涔水腾蛇无足蜈多趾以假易真信用智龟澼虽多手屡洗卷不生毛谁似米直裂纹匀真古纸跋印多时俗眼美诚悬尚复误疑似有渭不能辨泾水真伪头面拳趺趾乆假中分辨愚智宝轴开时心一洗百氏何人传至米濮三宗汉作芦雁有佳思赠以诗偃蹇汀眠鴈萧梢风触芦京尘方满眼速为唤花奴埜趣分苕水风光剪霅湖尘中不作恶为有邺公图答薛绍彭世言米薛或薛米犹言弟兄与兄弟四海论年我不卑品定多知定如是詶刘泾唐满书奁晋不收却縁自不信双眸发狂为报豢龙子不怕人称米薛刘拟古青松劲挺姿凌霄耻屈盘种种出枝叶牵连上松端秋花起绛烟旑旎云锦殷不羞不自立舒光射丸丸柏见吐子效鹤疑缩颈还青松本无华安得保嵗寒龟鹤年寿齐羽介所托殊种种是霛物相得忘形躯鹤有冲霄心龟厌曵尾居以竹两附口相将上云衢报汝慎勿语一语堕泥涂秋登岘山之作皎皎中天月团团径千里震泽乃一水所占已过二娑罗即岘山谬云形大地地惟东吴偏山水古佳丽中有皎皎人璚衣玉为珥位惟列仙长学与千年对幽操乆独处迢迢愿招类金飔带秋威欻逐云樯至朝隔舆驭颷暮过光浮袂云育有风駈蟾餮有刀利亭亭太阴宫无乃瞻星气兴深夷险一理洞轩裳伪纷纷夸俗劳坦坦忘怀易浩浩将我行蠢蠢须公起西山书院丹徒私居也上皇樵人以异石来告余凡八十一穴状类泗淮山一品石加秀润焉余因题为洞天一品石以丽其八十一数令百夫辇致宝晋斋又七日甘露下其石梧桐栁竹椿杉蕉菊无不霑也自五月望至廿六日犹未已因思之作此诗我思岳麓抱黄阁飞泉元在半天落石鲸吐出流一里赤日露下阴纷薄我曾坐石浸足眠肘项抵水洗背肩客时救我病欲死一夜转筋着艾燃如今病渇拥炉坐安得缩脚三十里重往石上浸足眠甘露寺六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君肯负时平乐长倒金钟尽醉归答刘巨济刘郎收画蚤甚卑折枝花草首徐熈十年之后始闻道取吾韩戴为神竒迩来白首进道奥学者信有髓与皮始知十袭但遮壁牛马便可裹弊帷峩峩太平老寺主白纱冐首无冠蕤武士后列肃大劒宫女旁侍颦脩眉神清眸子知寡欲齿露脣反法定饥世人覩服似摩诘不知六朝居士衣后人勿把乱唐突梁时笔法了可知道子见之必再拜曹刘何物望藩篱本当第一品天下却縁顾笔在涟漪润州甘露寺邑故重重构春归户户岚槎浮龙委骨画失兽遗眈神䕶卫公塔天留米老庵栢梁终厌胜㑹副越人谭杂诗扬清歌发皓齿北方佳人东邻子且吟白纻停緑水长袖拂面为君起寒云夜卷霜海空长风吹天飘塞鸿玉颜满堂乐未终馆娃日落歌吹浓纮歌兴罢拂衣还弃米何尝有俸钱恩自大钧能逐物只应访药是优贤寄薛郎中绍彭老来书兴独未忘颇得薛老同徜徉天下有识谁鉴定龙宫无术疗膏肓淮风吹㦸稀讼牒典客闭阁闲壸浆吟树对山风景聚墨池濯砚龟鱼藏珠台宝气每贯日月观桂实时飘香银淮烛天限织女烟海括地生霛光儁儿乃是翰墨侣挟竹不使舆卫将象管钿轴映瑞锦玉麟棐几舖云肪依依烟华动勃郁矫矫龙蛇起混茫持此以为风月伴四时之乐渠未央部刺不纠翰墨病圣恩养在林泉乡风沙涨天乌㡌客胡不东来从北荒欧怪褚妍不自持犹能半蹈古人规公权丑怪恶札祖从兹古法荡无遗张颠与栁颇同罪鼔吹俗子起乱离怀素獦獠小解事仅趋平淡如盲医可怜智永砚空臼去本一歩呈千嗤已矣此生为此困有口能谈手不随谁云存心乃笔到天工自是秘精微二王之前有髙古有志欲购亡髙赀殷勤分治薛绍彭散金购取重跋题寄绍彭萧李騃子弟不收慰问帖妙迹固通神水火土更劫所存慰问者班班在箱笈使恶乃神䕶不然无寸札自此趣画相后人眼徒摄扬州东风何索寞带雪入扬州尚想遗钗雀重观上玉钩真同一梦觉空忆十年游邂逅逢孙楚酣歌慰滞留竹西寺竹西桑柘暮鸦盘特地霜风满倦颜不用使君相料理都縁尘土蔽青山贞孃墓歌何不学仙冢累累白杨西郭阴风悲虎丘一叩贞孃墓薜荔援墻委兰露千嵗蒙茸㡬树花夜飘鬼火晓啼鸦向怜挟瑟弹清月犹忆吹箫乗彩霞吴阊少年往来道黛娥钗燕谁能好酒滴春云梦不消泉声幽咽钟声老陌上行游缓缓归昨日红颜今日非东望阖闾穿葬处玉凫欲化湛卢飞余尝硾越竹光滑如金版在油拳上短截作作轴入笈番覆一日数十张学书作诗寄刘薛越筠万杵如金版安用杭油与池茧髙压巴郡乌丝栏平欺泽国清华练老无他物适心目天使残年同笔研图书满室翰墨香刘薛何时眼中见将之苕溪戏作呈诸友松竹留因夏溪山去为秋乆赓白雪咏更度采菱讴缕玉鲈堆案团金橘满洲水宫无限景载与谢公游半载依修竹三时看好花懒倾恵泉酒㸃尽壑源茶主席多同好羣峰伴不譁朝来还蠧简便起故巢嗟余居半载诸公载酒不辍而余以疾每约置胆清话而已复借书刘李周三姓好懒难辞友知穷岂念通贫非理生拙病觉养心功小圃能留客青冥不厌鸿秋㠶㝷贺老载酒过江东仕倦成流落游频惯转蓬热来随意住凉至逐縁东入境亲踈集他乡彼此同暖衣兼食饱但觉愧梁鸿旅食缘交驻浮家为兴来句留荆水话襟向卞峰开过剡如㝷戴游梁定赋枚渔歌堪画处又有鲁公陪密友从春拆红薇过夏荣团枝殊自得顾我若含情漫有兰随色宁无石对声却怜皎皎月依旧满船行与薛老何必识难字辛苦笑扬雄自古冩字人用字或不通要之皆一戏不当问拙工意足我自足放笔一戏空萧闲堂诗四明从事晋陵钱君世系字延叟过襄阳米芾曰昨送季济民渡江与汪行之复㑹萧闲堂已彻幕壁间有画像题曰权杭州观察米元章像杨之仪笔杨之杰赞曰君子之交小人之讐以今方人叔度宜俦余以袖掩字而问行之曰谁欤行之曰君也仆为检同气徳友识面三编无君名姓呜唿古人论世取友况同世哉世复有三君子者观文殿学士王公韶字子纯枢宻直学士刘公庠字希道则仆竟不识其面选人蔡君肇字天启于相知间语仆如素心腹者云得仆于王荆公葢仆于元丰六年赴希道金陵从事之辟㑹公谪居始识荆公于钟山间公门有数十后进喜争名而相非又託以长者之言也如天启乐道人善者一人而已仆老矣不知一蔡二杨行能识面因延叟语发悲叹并记其事于家集中以贻子孙呜唿仕开求进之语则世人之邪説大行纷纷不求已而求人岂其本心实利诱然今乐善君子一何多耶彼口不道忠信㨗㨗而恶人翩翩而自喜黙黙怀奸藏慝窃窃掩人之善沾沾自标置者得不少悛乎既序其事因系以诗谁起萧间堂图賛凡丑质昧昧岂我思有怀斯士吉吾生终不遇二陵已相失豢养走四方公卿更絶迹向我交渐稀背憎十六七丰吾九畹兰任汝满地棘我岂肃间人偶然得空壁美哉何方彦精絶入妙笔君不愧顾长康取娟桓温图九钖我不媿孟浩然缓䇿京山遇摩诘前此交道乆不康纷纷白头多不卒呜唿纷纷白头多不卒回首此君应辟易宋诗钞卷二十七宋诗钞卷二十八钦定四库全书宋诗钞卷二十八内阁中书舍人吴之振编黄庭坚山谷诗钞上黄庭坚字鲁直分宁人游灊皖山谷寺石牛洞乐其胜自号山谷老人天下因称山谷以配东坡过涪又号涪翁第进士歴知太和哲宗召为校书郎神宗实録检讨官起居舍人除秘书丞国史编修官绍圣间出知宣鄂章蔡论实録多诬责问条对不屈贬涪州别驾安置黔州即日上道投牀大鼾人以是贤之徽宗起监鄂州税歴知舒州丐郡得太平州旋罢尝忤赵挺之及相嗾除名编管宜州卒年六十一宋初诗承唐余至苏梅欧阳变以大雅然各极其天才笔力非必鍜鍊勤苦而成也庭坚出而㑹萃百家句律之长究极歴代体制之变自成一家虽只字半句不轻出为宋诗家宗祖江西诗派皆师承之史称自黔州以后句法尤髙实天下之竒作自宋兴以来一人而已非规模唐调者所能梦见也惟本领为禅学不免苏门习气是用为病耳桞闳展如苏子瞻甥也其才徳甚美有意于学故以桃李不言下自成蹊八字作诗赠之桞君文甚武睥睨万人豪老气鼔不作卷旗觧弓刀上为朝阳桐下为涧溪毛囊中有美实期子种蟠桃浮阳愧嘉鱼道傍多苦李古来贤达人不争咸阳市吾子富春秋日月东趋水潜圣有玉音闻道而已矣霜威能折绵风力犹氷酒勤子来访道枵然我何有寝兴与时俱由我屈伸肘饭羹自知味如此是道不任世万钧重载言以为轩空文误来世圣达欲无言咸池浴日月深宅养灵根胸中浩然气一家同化元陆沉百世师寄食鲁桞下我今见诸孙风味窥大雅大雅乆不作图王勿成霸伟哉居移气兰鲍在所化圣学鲁东家恭惟同出自乘流去本远遂有作书肆日中驾肩来薄晩常掉臂徒嚣终无臝归矣求已事清润玉泉氷髙明秋景晴妙年勤翰墨银钩烂纵横蓝田生美璞未琢价连城思为万乘器柱下贵晚成八方去求道渺渺困多蹊归来坐虚室夕阳在吾西君今秣髙马夙驾先鸣鸡慎勿取我语亲行乃不迷奉和文潜赠无咎篇末多见及以既见君子云胡不喜为韵龟以灵故焦雉以文故翳本心如日月利欲食之既后生玩华藻照影终没世安得八絃罝以道猎衆智谈经用燕説束弃诸儒传滥觞虽有罪末派弥九县张侯真理窟坚壁勿与战难以口舌争水清石自见野性友麋鹿君非我同羣文明近日月我亦不如君十载长相望逝川水沄沄何当谈絶倒茗椀对鑪薫北寺锁斋房陈钥时一启晁张跫然来连璧照书几庭栢鬰葱葱红榴鏬多子时蒙吐佳句幽处万籁起先皇元丰末极厌士浅闻只今举秀孝天未丧斯文晁张班马首崔蔡不足云当令横笔阵一战静楚氛张侯窘炊玉僦屋得空垆但见索酒郎不见酒家胡虽肥如瓠壸胸中殊不粗何用知如此文采似于莵荆公六艺学妙处端不朽诸生用其短颇复凿户牖譬如学捧心初不悟已丑玉石恐俱焚公为区别不吾友陈师道抱独门扫轨晁张作荐书射雉用一矢吾闻举逸民故得天下喜两公阵堂堂此士可摩垒子瞻诗句妙一世乃云効庭坚体葢退之戏效孟郊樊宗师之比以文滑稽耳恐后生不鲜故以韵道之我诗如曹郐浅陋不成邦公如大国楚吞五湖三江赤壁风月笛玉堂云雾忩句法提一律坚城受我䧏枯松倒涧壑波涛所舂揰万牛挽不前公乃独力扛诸人方嗤㸃渠非晁张双但怀相识察牀下拜老庞小儿未可知客或许敦龎诚堪壻阿㢲买红纒酒缸留王郎河外吹沙尘江南水无津骨肉常万里寄声何由频我随简书来顾影将一身留我左右手奉承白头亲小邦王事略虫鸟声无人王甥解鞍马夜语鸡唤晨母慈家人肥女慧男垂绅有田为酒事豚韭亦秋春生涯得如此旧学更光新索去何草草少留慰囏艰百年才一炊六籍经几秦要知胸中有不与迹同陈郢人懐妙质聊欲运吾斤贑上食莲有感莲实大如指分甘念母慈共房头更深兄弟思实中有么荷拳如小儿手令我忆衆雏迎门索梨枣莲心政自苦食苦何能甘丼飡恐腊毒素食则懐慙莲生淤泥中不与泥同调食莲谁不甘知味良独少吾家双井塘十里秋风香安得同裘子归制芙蓉裳次韵张仲谋过酺池寺斋十年醉锦幄酴醾照金沙欹眠春风底不去留君家是时应门儿紫兰茁其牙只今将弟妹嬉戏牵羊车忽书满忩纸整整复斜斜平生悲欢事头绪如乱麻茍禄无补报几成来食嗟喜君崇名节青云似可涯我梦江湖去钓船刺芦花江濵开园宅畦蔗莳棃柤梦惊如昨日炊玉困京华公来或藜羹爱我不疵瑕深念烦郷里忍穷禁贷賖夜谈帘幕冷霜月动金蛇即是桃李月春虫语交加我亦无酒饮一室可盘娲要公共文学朱墨勘舛差非复少年日声名取嫮姱诸阮有二妙能诗定自嘉何时来煮饼蟹眼试官茶次韵子瞻送顾子敦河北儒者给事中顾公甚魁伟经明往行河商略颇应史劳人又费乏国计安能已成功渠有命得人斯可喜似闻阻饥余恶少惊邑里启钥探珠金夺怀取姝美部中十盗发一二书奏纸西连魏两河东尽齐四履此岂小事哉何但行治水使民皆农桑乃见真儒耳今代顾虎头骨相自雄伟不令长天官亦合丞御史能贫安四壁无愠可三已昨来立清班国士相顾喜何因将使节风日按千里汲黯不居中似非朝廷美大任録万事御坐留谏纸发政恐伤民天步薄冰履苍生忧其鱼南畆多被水公行圗安集信目勿信耳跋子瞻和陶诗子瞻谪岭南时宰欲杀之饱喫惠州饭细和渊明诗彭泽千载人东坡百世士出处虽不同风味乃相似送李徳素归舒城僧夏莫问涂麦秋宜煮饼北寺旬休归长廊六月冷簟翻寒江浪茶破苍壁影李侯为我来遽以归期请青衿废诗书白发违定省荒畦常鉏灌蠧简要籖整挽衣不可留决去事幽屏天恢猎徳网日饎养贤鼎此士落江湖熟思令人廮胸中吉祥宅膜外荣辱境婆娑万物表蔵刃避肻綮人生要当学安燕不彻警古来惟深地相待汲脩绠次韵冕仲考进士试卷少来迷翰墨无异虫蠧木诸生程艺文承诏当品目牀敷设箱篚赋纳忽数束变名混甲乙誊冩失句读昼忩过白驹夜几跋红烛钓深思嘉鱼攻璞愿良玉谈天用一律伸诈厌重复丝布涩难缝快意忽破竹圣言禆曲学割衮缀邪幅注金无全巧窃发或中鹄翟公辟廱老薪槱茂棫朴御史威䧏霜行私不容粟吏部提英鉴片善蒙采録博士刈其楚铨量颇三复因人享成事贱子真碌碌次韵答秦少章乞酒朝事鞍马早吏曹文墨拘初无尺寸补但于友朋踈岂知箪瓢子卧起一床书炙背道尧舜雪屋相与娱歩出城东门野鸟吟废墟颇知富贵事势穷心亦舒诗来献穷状水饼嚼氷蔬斗酒得醉否枵腹如瓠壶亦可召西舍侯嬴非博徒赠秦少仪汝南许文休马磨自衣食但闻郡功曹满世名籍籍渠命有显晦非人作通塞秦氏多英俊少游眉最白颇闻鸿雁行笔皆万人敌吾早知有觏而不知有觌少仪袖诗来剖蚌珠的皪乃能持一镞与我箭锋直自吾得此诗三日卧向壁挽士不能寸推去輙数尺才难不其然有亦未易识次韵子实题少章寄寂斋虚名误壮夫今古可笑闵尸裹万里归书载五车攟安知衡门下身与天地凖秦晁两美士内行颇修谨余欲造之深抽琴去其轸寄寂喧閧间此道有汲引狱戸闻笞榜市声杂嘲辴二生对曲肱圭玉发石藴小大穷鹏鷃短长见椿槿欲闻寂时声黄钟在龙笋次韵谢斌老送墨竹十二韵古今作生竹能者未十辈吴生勒枝叶筌寀逺不逮江南铁钩锁最许诚悬㑹燕公洒墨成落落与时背譬如刳心松中有歳寒在湖州三百年笔与前哲配规摹转银钩幽赏非俗爱披图风雨入咫尺莽苍外吾子学湖州师逸功已倍有来竹四幅冬夏生变态预知更入神后出遂无对吾诗被压倒物固不可大次韵答斌老病起独游东园主人心安乐花竹有和气时从物外赏自益酒中味斸枯蚁改穴扫箨笋迸地万籁寂中生乃见风雨至颜徒贫乐二首衡门低首过环堵容膝坐四傍无给侍百衲自纒裹论事直如絃观书曲肱卧饥来或乞食有道无不可小山作友朋义重子舆桑香草当姬妾不须珠翠粧鸟乌窥冻砚星月入幽房儿报无炊米浩歌绕屋梁以椰子茶瓶寄徳孺炎丘椰木实入用随茗椀譬如楛石砮但贵从来逺往时万里物今在篱落间知君一拂拭想我瘴雾颜次韵子瞻题郭熙画秋山黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晩江村烟外雨脚明归雁行邉余叠巘坐思黄甘洞庭霜恨身不如雁随阳熙今头白有眼力尚能弄笔映忩光画取江南好风日慰此将老镜中发但熙肯画寛作程五日十日一水石咏李伯时摹韩干三马次苏子由韵简伯时兼寄李徳素太史𤨏忩云雨垂试开三马拂蛛丝李侯写影韩干墨自有笔如沙画锥絶尘超日精爽𦂳若失其一望路驰马官不语臂指挥乃知㐲下非新羁吾尝覧观在埛马驽骀成列无权竒缅怀沙英妙质一雄可将十万雌决非厮养所成就天骥生驹人得之千金市骨今何有士或不价五羖皮李侯画隠百寮底初不自期人误知戏弄丹青聊卒嵗身如閲世老禅师次韵子瞻和子由观韩干马因论伯时画天马于阗花騘龙八尺看云不受络头丝西河騘作葡萄锦双瞳夹镜耳卓锥长楸落日试天歩知有四极无由驰电行山立气深穏可耐珠鞯白玉羁李侯一顾叹絶足领略古法生新竒一日真龙入图画在垧羣雄望风雌曹霸弟子沙苑丞喜作肥马人笑之李侯论干独不尔妙尽骨相遗毛皮翰林评书乃如此贱肥贵瘦渠未知况我平生赏神俊僧中云是道林师戏和文潜谢穆父松扇猩毛束笔鱼网纸松柎织扇清相似动揺怀袖风雨来想见僧前落松子张侯哦诗松韵寒六月火云蒸肉山持赠小君聊一笑不须射雉彀黄间次韵王炳之恵玉版纸王侯须若缘坡竹哦诗清风起空谷古田小牋恵我百信知溪翁能觧玉鸣碪千杵动秋山裹粮万里来辇毂儒林丈人有苏公相如子云再生蜀往时翰墨颇横流此公归来有邉幅小楷多传乐毅论髙词欲奏云门曲不特归扫苏公门乃令小人今拜辱去骚甚逺文气卑画虎不成书势俗董狐南史一笔无误掌杀青司记録虽然比中有公议或辱五鼎荣半菽愿公进徳使见书不敢求君米千斛双井茶送子瞻人间风月不到处天上玉堂森寳书想见东坡旧居士挥毫百斛泻明珠我家江南摘云膄落硙霏霏雪不如为公唤起黄州梦独载扁舟向五湖常父答诗有煎㸃径须烦绿珠之句复次韵戏答小鬟虽丑巧籹梳扫地如镜能检书欲买娉婷供煮茗我无一斛明月珠知公家亦阙扫除但有文君对相如政当为公乞如愿作牋逺寄宫亭湖戏呈孔毅父管城子无食肉相孔方兄有絶交书文章功用不经世何异丝窠缀露珠校书着作频诏除犹能上车问何如忽忆僧床同野饭梦随秋雁到东湖以团茶洮州绿石研赠无咎文潜晁子智囊可以括四海张子笔端可以回万牛自我得二士意气倾九州道山延阁委竹帛清都太㣲望冕旒贝宫胎寒弄明月天网下罩一日收此地要须无不有紫皇访问富春秋晁无咎赠君越侯所贡苍玉璧可烹玉尘试春色浇君胷中过秦论斟酌古今来活国张文潜赠君洮州緑石含风漪能淬笔锋利如锥请书元祐开皇极第入思齐访落诗谢送碾赐壑源㨂芽矞云从龙小苍璧元丰至今人未识壑源包贡第一春缃匳碾香供玉食睿思殿东金井栏甘露荐椀天开颜桥山事严亢百局补衮诸公省中宿中人傅赐夜未央雨露恩光照宫烛左丞似是李元礼好事风流有泾渭肯怜天禄校书郎亲敕家庭遣分似春风饱识大官羊不惯腐儒汤饼肠搜搅十年灯火读令我胷中书传香已戒应门老马走客来问字莫载酒以小圑龙及半挺赠无咎并诗用前韵为戏我持𤣥圭与苍璧以暗投人渠不识城南穷巷有佳人不索賔郎常晏食赤铜茗椀雨班斑银粟翻光解破颜上有龙文下棋局檐囊赠君诺已宿此物已是元丰春光皇圣功调玉烛晁子胷中开典礼平生自期莘与渭故用浇君磊隗胷莫令髩毛霜相似曲几团蒲听煮汤煎成车声绕羊肠鸡苏胡麻留渇羌不应乱我官焙香肥如瓠壸鼻雷吼幸君饮此勿饮酒观伯时画马仪鸾供帐饕蝨行翰林湿薪爆竹声风帘官烛泪纵横木穿石槃未渠透坐忩不遨令人瘦贫马百藖逢一豆眼明见此五花騘径思着鞭随诗翁城西野桃㝷小红次韵子瞻送李豸骥子堕地追风日未试千里谁能识习之实録葬皇祖斯文如女有正色今年持橐佐春官遂失此人难塞责虽然一闹有竒耦博悬于投不在徳君看巨浸朝百川此岂有意潢潦前愿为雾豹懐文隠莫爱风蝉蜕骨仙次韵子瞻寄眉山王宣义叅军但有四立壁初无临江千木奴白头不是折腰具桐㡌棕鞵称老夫沧江鸥鹭野心性隂壑虎豹雄牙须鹔鹴作裘初服在猩血染帯邻翁无昨来杜鹃劝归去更得把酒听提壶当今人材不乏使天上二老须人扶儿无饱饭尚勤书妇无复禈且着𥜗社瓮可漉溪可渔更问黄鸡肥与癯林间醉着人伐木犹梦官下闻追唿万钉围腰莫爱渠富贵安能润黄垆听宋宗儒摘阮歌翰林尚书宋公子文采风流今尚尔自疑耆域是前身囊中探丸起人死貎如千嵗枯松枝落魄酒中无定止得钱百万送酒家一笑不问今余㡬手挥琵琶送飞鸿促絃䀨醉惊客起寒虫催织月笼秋独雁呌羣天拍水楚国羁臣放十年汉宫佳人嫁千里深闺洞房语恩怨紫燕黄鹂韵桃李楚狂行歌惊市人渔父挐舟在葭苇问君枯木着朱绳何能道人意中事君言此物传数姓𤣥璧庚庚有横理闭门三月传国工身今亲见阮仲容我有江南一丘壑安得与君醉其中曲肱听君写松风答黄冕仲索煎双井并简扬休江夏无双乃吾宗同舍颇似王安丰能浇茗椀湔袚我风袂欲挹浮丘翁吾宗落笔赏幽事秋月下照澄江空家山鹰爪是小草敢与好赐云龙同不嫌水厄幸来辱寒泉汤鼎听松风夜堂朱墨小灯笼惜无纤纤来捧椀唯倚新诗可传本冄答冕仲丘壑诗书谁数穷田园芋栗颇时丰小桃源口雨繁红春溪蒲稗没凫翁投身世网梦归去摘山鼔声雷隠空秋堂一笑共灯火与公草木臭味同安用茗浇磊隗胷他日过饭随家风买鱼贯桞鸡着笼更当力贫开酒椀走谒邻翁称子本戏答陈元舆平生所闻陈汀州蝗不入境年屡丰东门拜书始识面髩髪幸未成老翁官饔同盘厌腥腻茶瓯破睡秋堂空自言不复蛾睂梦枯淡颇与小人同但忧迎笑花枝红夜忩冷雨打斜风秋衣沉水换薫笼银屏宛转复宛转意根难拔如薤本考试局与孙元忠博士竹间对忩夜闻元忠诵书声调悲壮戏作竹枝歌三章和之南忩读书声吾伊北忩见月歌竹枝我家白发问乌鹊他家红粧占珠丝屋山啼鸟儿当归玉钗罥蛛郎马嘶去时灯火正月半阶前雪消萱草齐勃姑夫妇喜相唤街头雪泥即渐干已放游丝髙百尺不应桃李尚春寒王稚川既待官都下有所盻未归予戏作林夫人欵乃歌二章与之竹枝歌本出三巴其流在湖湘耳欵乃乃湖南歌也花上盈盈人不归枣下纂纂实已垂腊雪在时听马嘶长安城中花片飞从师学道鱼千里葢世成功黍一炊日日倚门人不见看尽林乌反哺儿演雅桑蚕作茧自纒裹珠蝥结网工遮逻燕无居舍经始忙蝶为风光勾引破老鸧衘石宿水饮穉蜂趋衙供蜜课鹊传吉语安得闲鸡催晨兴不敢卧气陵千里蝇附骥枉过一生蚁旋磨蝨闻汤沸尚血食雀喜宫成自相贺晴天振羽乐蜉蝣空宂祝儿成蜾臝蛣蜣转丸贱苏合飞蛾赴烛甘死祸井邉蠧李螬苦肥枝头饮露蝉常饿天蝼伏隙録人语射工含沙须影过训狐啄屋真行怪蟏蛸报喜太多可鸬鹚宻伺鱼虾便白鹭不禁尘土涴络纬何尝省机织布谷未应勤种播五枝鼯䑕笑鸠拙百足马蚿怜鳖跛老蚌胎中珠是贼醯鸡瓮里天㡬大螳螂当辙恃长臂熠燿宵行惊照火提壶犹能劝沽酒黄口只知贪饭颗伯劳饶舌世不问鹦鹉才言便闗鎻春蛙夏蜩更嘈杂土蚓壁蟫何碎𤨏江南野水碧于天中有狎鸥闲似我戏答赵伯充劝莫学书及为席子泽解嘲平生饮酒不尽味五鼎餽肉如嚼蜡我醉欲眠便遣客三年窥墙亦面壁空余小来翰墨塲松烟兎颕傍明忩偶随儿戏洒墨汁衆人许在崔杜行晚学长沙小三昧幻出万物真成狂龙蛇起陆雷破柱自喜竒观绕绳牀家人骂笑宁有道汚染黄素败粉墙诚不如南隣席明府蛛网鎻砚蜗书梁怀中探丸起九死才术颇似汉太仓感君诗句唤梦觉邯郸初未熟黄粱身如朝露无牢强玩此白驹过隙光从此永明书百卷自公退食一炉香出城送客过故人东平侯赵景珍墓朱颜苦留不肯住白发政尔欺得人婵娟去作谁家妾意气都成一聚尘今日牛羊上丘垄当时近前左右嗔花开鸟啼荆棘里谁与平章作好春题小猿呌驿大猿呌罢小猿啼箐里行人白昼迷恶藤牵头石啮足妪牵儿随泪録续我亦下行莫啼哭王充道送水仙花五十枝欣然㑹心为之作咏凌波仙子生尘袜水上轻盈歩微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横武昌松风阁依山筑阁见平川夜䦨箕斗挿屋椽我来名之意适然老松魁梧数百年斧斤所赦今叅天风鸣娲皇五十絃洗耳不须菩萨泉嘉二三子甚好贤力贫买酒醉此筵夜雨鸣廊到晓悬相看不归卧僧氊泉枯石燥复潺湲山川光辉为我妍野僧早饥不能饘晓见寒谿有炊烟东坡道人已沉泉张侯何时到眼前钓台惊涛可昼眠怡亭看篆蛟龙纒安得此身脱拘挛舟载诸友长周旋次韵文潜武昌赤壁弔周郎寒溪西山㝷漫浪忽闻天上故人来唿船凌江不待饷我瞻髙明少吐气君亦欢喜失㣲恙年来鬼祟覆三豪词林根柢颇摇荡天生大材竟何用只与千古拜阁像张侯文章殊不病歴险心胆元自壮汀洲鸿雁未安集风霜牖户当塞向有人出手办兹事政可隠几穷诸妄经行东坡眠食地拂拭寳墨生楚怆水清石见君所知此是吾家秘宻藏书磨崖碑后春风吹船着浯溪扶藜上读中兴碑平生半世看墨本摩挲石刻髩成丝明皇不作包桑计颠倒四海由禄儿九庙不守乘舆西万官已作乌择栖抚军监国太子事何乃趣取大物为事有至难天幸尔上皇跼蹐还京师内间张后色可否外间李父颐指挥南内凄凉㡬茍活髙将军去事尤危臣结春陵二三䇿臣甫杜䳌再拜诗安知忠臣痛至骨世上但赏琼琚词同来野僧六七辈亦有文士相追随断崖苍藓对立乆冻雨为洗前朝悲再答元舆君不能入身帝城结子公又不能击强有如诸葛丰法当憔悴百寮底五十天涯一秃翁问君何自今为郎便殿作赋声摩空偶然樽酒相劳苦牛铎调与黄钟同安得朱轓各凭熊江南楼阁白苹风劝归啼鸟晓忩笼男儿邂逅功补衮鸟倦归巢叶归本送王郎酌君以蒲城桑落之酒泛君以湘累秋菊之英赠君以黟川㸃漆之墨送君以阳闗堕泪之声酒浇胷中之磊隗菊制短世之頽龄墨以传千古文章之印歌以冩一家兄弟之情江山万里头俱白骨肉十年眼终青连牀夜语鸡戒晓书囊无底谈未了有功翰墨乃如此何恨远别音书少炒沙作糜终不饱镂氷文章费工巧须要心地收汗马孔孟行世日杲杲有弟有弟力持家妇能养姑供珍鲑儿大诗书女丝麻公但读书煑春茶送舅氏野夫之宣城二首籍甚宣城郡风流数贡毛霜林收鸭脚春网荐琴髙共理须良守今年辍省曹平生割鸡手聊试发硎刀试説宣城郡停杯且细聴晩楼明宛水春骑簇昭亭𥝧稏丰圩户桁杨卧讼庭谢公歌舞处时对换鹅经次韵崔伯易席上所赋因以赠行二迎新与送故渠已不胜勤民卖腰间劒公寛柱后文诸郎投赐沐髙㑹惜临分去国虽千里分忧即近君次韵秦少章晁适道赠答诗二子论文地隂风雪塞庐宁穿东郭履不奉子公书士固难推挽时闻有诏除负暄真得计献御恐成疎次韵答髙子勉君不居郎省还应上谏坡才髙殊未识嵗晩喜无它枥马羸难出邻鸡冻不歌寒炉余㡬火灰里拨阴何志士难推毂将如髙子何心期诚不浅余论或相多欲向沧洲去还能小艇么鸬鹚西照处相并晒渔蓑次韵桞通叟寄王文通故人昔有凌云赋何意陆沉黄绶间头白眼花行作吏儿婚女嫁望还山心犹未死杯中物春不能朱镜里颜寄语诸公肯湔袚割鸡令得近乡闗次韵王定国扬州见寄清洛思君昼夜流北归何日片帆收未生白发犹堪酒垂上青云却佐州飞雪堆盘鲙鱼腹明珠论斗煑鸡头平生行乐自不恶岂有竹西歌吹愁寄黄㡬复我居北海君南海寄雁传书谢不能桃李春风一杯酒江湖夜雨十年灯持家但有四立壁治病不蕲三折肱想得读书头已白隔溪猿哭瘴溪藤次韵㡬复和答所寄海南海北梦不到㑹合乃非人力能地褊未堪长袖舞夜寒空对短檠灯相看髩发时窥镜曾共诗书更曲肱作箇生涯终未是故山松长到天藤寄上叔父夷仲二首少年有功翰墨林中嵗作吏㡬陆沉庖丁解牛妙世故监市履狶知民心万里书来儿女廋十月山行氷雪深梦魂和月遶秦陇汉节落毛何处㝷关寒塞雪欲嗣音燕雁拂天河鲤沉百书不如一见面㡬日归来两慰心弓刀陌上望行色儿女灯前语夜深更怀父子东归得手种江头桞十㝷次韵宋楙宗僦居甘泉坊雪后书怀汉家太史宋公孙漫逐班行谒帝阍燕颔封侯空有相蛾睂倾国自难昏家移四壁书侵坐马瘦三山叶拥门安得风帆随雪水江南石上对洼罇次韵宋楙宗三月十四日到西池都人盛观翰林公出游金狨系马晓莺邉不比春江上水船人语车声喧法曲花光楼影倒晴天人间化鹤三千嵗海上看羊十九年还作遨头惊俗眼风流文物属苏仙次韵杨君全送酒长句扶衰却老世无方唯有君家酒未尝秋入园林花老眼茗搜文字响枯肠醡头夜雨排檐滳盃面春风绕鼻香不待澄清遣分送定知佳客对空觞赠李辅圣交盖相逢水急流八年今复㑹荆州已回青眼追鸿翼肯使黄尘没马头旧管新收㡬粧镜流行坎止一虚舟相看絶叹女博士笔砚管絃成古丘和髙仲本喜相见雨昏南浦曾相对雪满荆州喜再逢有子才如不羁马知公心是后彫松闲㝷书册应多味老傍人门似更慵何日晴轩观笔砚一尊相属要从容新喻道中寄元明用觞字韵中年畏病不举酒孤负东来数百觞唤客煎茶山店逺看人秧稻午风凉但知家里俱无恙不用书来细作行一百八盘擕手上至今犹梦遶羊肠湖口人李正臣蓄异石九峰东坡先生名曰壶中九华并为作诗后八年自海外归过湖口石已为好事者所取乃和前篇以为笑实建中靖国元年四月十六日明年当崇宁之元五月二十日庭坚系舟湖口李正臣持此诗来石既不可复见东坡亦下世矣感叹不足因次前韵有人夜半持山去顿觉浮岚㬉翠空试问安排华屋处何如零落乱云中能廻赵璧人安在已入南柯梦不通頼有霜钟难席卷袖椎来聴响玲珑追和东坡题李亮功归来图今人常恨古人少今得见之谁谓无欲学渊明归作赋先烦摩诘画成图小池已筑鱼千里隙地仍栽芋百区朝市山林俱有累不居京洛不江湖王才元恵梅花三种皆妙絶戏答三首城南名士遣春来三月乃见腊前梅定知鎻着江南客故放緑稍春晚回舍人梅坞无闗鎻㩦酒俗人来未曾旧时爱菊陶彭泽今作梅花树下僧病夫中嵗屏桮杓百叶缃梅触拨人拂杀官黄春有思满城桃李不能春题伯时画顿尘马竹头抢地风不举文书堆案睡自语忽看髙马顿风尘亦思归家洗袍袴竹枝词二首古乐府有巴东三崃巫崃长猿鸣三声泪霑裳但以抑怨之音和为数叠惜其声今不传予自荆州上崃入黔中备尝山川险阻因作二叠传与巴娘令以竹枝歌之前一叠可和云鬼门闗外莫言逺五十三驿是皇州后一叠可和云鬼门闗外莫言逺四海一家皆弟兄或各用四句入阳闗小秦王亦可歌也撑崖拄谷蝮蛇愁入箐攀天猿掉头鬼门闗外莫言逺五十三驿是皇州浮云一百八盘荣落日四十九渡明鬼门闗外莫言逺四海一家皆弟兄予既作竹枝词夜宿歌罗驿梦李白相见于山间曰予往謪夜郎于此闻杜鹃作竹枝词三叠世传之不予细忆集中无有请三诵乃得之一声望帝花片飞万里明妃雪打围马上胡儿那解聴琵琶应道不如归竹竽坡面蛇倒退摩围山腰胡孙愁杜鹃无血可续泪何日金鸡赦九州命轻人鲊瓮头船日瘦鬼门闗外天北人堕泪南人笑青壁无梯闻杜鹃题驴瘦岭马铺老马饥嘶驴瘦岭病人生入鬼门闗病人甘作五溪卧老马犹思十二闲上南陵坡风餐水宿六千里蛇退猿愁百八盘上得坡来摠欢喜摩围依约见峰峦病起荆江亭即事十首翰墨场中老伏波菩提坊里病维摩近人积水无鸥鹭时有归牛浮鼻过维摩老子五十七天子大圣初元年传闻有意用幽侧病着不能朝日邉禁中夜半定天下仁风义气彻脩门十分整顿干坤了复辟归来道更尊成王小心似文武周召何妨略不同不须要出我门下实用人材即至公司马丞相昔登庸招用元老超羣公杨绾当朝天下喜断碑零落卧秋风死者已死黄雾中三事不数两苏公岂谓髙才难驾御空归万里白头翁文章韩杜无遗恨草诏陆贽倾诸公玉堂端要真学士须得儋州秃髩翁闭门觅句陈无已对客挥毫秦少游正字不知温饱未西风吹泪古藤州张子耽酒语蹇吃闻道颕州又陈州形模弥勒一布袋文字江河万古流鲁中狂士邢尚书本意扶日上天衢惇夫若在镌此老不令平地生﨑岖谢答闻善二兄身入醉乡无畔岸心与欢伯为友朋更䦨骂坐客星㪚午过未苏发鬅鬙羣猪过饮尚可醉疥手轑瓮庸何伤桞家兄弟大迫窄狂药不容人发狂公择醉面桃花红人百忤之无愠容莘老夜䦨倾数斗焚香黙坐日生东推牀破面振触人作无义语怒四邻尊中欢伯笑尔辈我本和气如三春陶令舍中有名酒无夕不为父老倾四坐欢欣观酒徳一灯明暗又诗成次韵向何乡行松滋县与邹天钖夜语南极亭冲风冲雨走七县唯有白鸥盟未寒坐中更得江南客开尽南忩借月看戏简朱公武刘邦直田子平朱公趋朝瘦至骨归来豪健踞胡床日看省曹阍者靣何如田家侍儿粧戏赠米元章二首万里风帆水着天麝煤䑕尾过年年沧江静夜虹贯月定是米家书画船我有元晖古印章印刓不忍与诸郎虎儿笔力能扛鼎教字元晖继阿章往嵗过广陵值早春尝作诗云春风十里珠帘卷髣髴三生杜牧之红药梢头初蠒栗扬州风动髩成丝今春有自淮南来者道扬州事戏以前韵寄王定国二首淮南二十四桥月马上时时梦见之想得扬州醉年少正围红袖冩乌丝日邉置论诚深矣圣处时中乃得之莫作秋虫促机杼贫家能有㡬絇丝从张仲谋乞腊梅闻君寺后野梅发香蜜染成官様黄不拟折来遮老眼欲知春色到池塘寄杜家父二首红紫争春触处开九衢终日犊车雷闲情欲被春将去鸟唤花惊只么回风尘㸃污青春面自汲寒泉洗醉红径欲题诗嫌浪许杜郎觅句有新功寺斋睡起桃李无言一再风黄鹂唯见緑怱怱人言九事八为律倘有江船吾欲东次韵王稚川客舍身如病鹤翅翎短心似乱丝头绪多此曲朱门歌不得湖南湖北竹枝歌六月十七日昼寝红尘席㡌乌鞾里想见沧洲白鸟双马啮枯箕諠午枕梦成风雨浪翻江王杨康国君家秋实罗浮种已作累累半拂墻莫遣儿童酸打尽要看霜后十分黄雨中登岳阳楼望君山二首投荒万死髩毛斑生入瞿塘灔滪闗未到江南先一笑岳阳楼上对君山满川风雨独凭栏绾结湘娥十二鬟可惜不当湖水面银山堆里看青山寄贺方囘少游醉卧古藤下谁与愁睂唱一盃解作江南断肠句只今唯有贺方囘戏答王子予送凌风菊二首病来孤负鸬鹚杓禅板蒲团入眼中浪説闲居爱重九黄花应笑白头翁王郎颇病金瓢酒不耐寒花晚更芳瘦尽腰围怯风景故来归我一枝香次韵文潜立春日絶句渺然今日望欧梅已发皇州首更回试问淮南风月主新年桃李为谁开求范子黙染鸦青纸学似贫家老破除古今迷忘失三余极知鹄白非新得漫染鸦青袭旧书伯时彭蠡春牧图岳阳楼上春已归湖中鸿雁拍波飞布帆天濶随鸟道石林风晩吹人衣春水初生及马腹浮滩欲上西山麓遥看絶岭秀云松上有垂萝暗溪谷沙眠草啮性不骄侧身注目鸣相招林间瞥过星烁烁原上独立风萧萧君不见中原真种胡尘没南行市骨何苍卒秪收力健载征夫肯向时危辨竒骨即今贡马西北来东西坊监屯云开纷然驽骥同一秼尔可不忧四蹄脱临河道中村南村北禾黍黄穿林入坞岐路长据鞍梦归在亲侧弟妹妇女笑两厢甥妷跳梁暮堂下唯我小女始扶床屋头扑枣烂盈斗嬉戏喧争挽衣裳觉来去家三百里一园兎丝花气香可怜此物无根本依草着木浪自芳风烟雨露非无力年年结子飘路傍不如归种秋栢实他日随我到氷霜观刘永年团练画角鹰刘侯才勇世无敌爱画工夫亦成癖弄笔扫成苍角鹰杀气稜稜动秋色爪拳金钩觜屈铁万里风云藏劲翮兀立槎枒不畏人眼看青㝠有余力霜飞晴空塞草白云垂四野隂山黒此时轩然盍飞去何乃㠝屼立西壁秪应真骨下人世不谓雄姿留粉墨造次更无髙鸟喧等间亦恐狐狸赫旁观未必穷神妙乃是天机贯胸臆瞻相突兀摩空材想见其人英武格传闻挥毫颇容易持以与人无甚惜物逢真赏世所珍此画他年恐难得同宋景瞻分题汴上行东风何时来堤柳芳且柔河氷日已销漫漫春水流寒梅未破蕚芳草緑犹稠嵗月不我还念此人生浮髙车无完轮积水有覆舟鹿门不返者谁得从之游奉答固道平生湖海渔竽手强学来操制锦刀末俗相看终眼白古人不见想山髙未乘春水归行李倘得闲官去坐曹自是无能欲乐尔烦君错为叹贤劳次韵公秉子田十六夜忆清虚九陌无尘夜际天两都风物各依然车驰马逐灯方閙地静人闲月自妍佛馆醉谈怀旧嵗齐宫诗思锁今年但闻公子微行去门外骅骝立绣鞯谢王烟之恵恭平生心赏建溪春一丘风味极可人香包解尽宝带胯黒面碾出明忩尘家园鹰爪改呕冷官焙龙文常食陈于公嵗取壑源足勿遣沙溪来乱真还家呈伯氏去日樱桃初破花归来着子如红豆四时驱迫少须臾两髩飘零成老丑永怀往在江南日原上急难风雨后私田苦薄王税多诸弟号寒诸妹瘦扶将白发渡江来吾二人如左右手茍从禄仕我邅囘且慰家贫兄弟友强趋手板汝阳城更青愆期被诃诟法官毒螫草自揺丞相霜威人避走贱贫孤逺葢如此此事端于我何有一囊粟麦七千钱五人兄弟二十口官如元亮且折腰心似次山羞曲肘北忩书册乆不开筐箧黄尘生鏁钮何当略得共讨论况迺雍容把杯酒意气敷腴贵壮年不早计之且衰朽安得短船万里随江风养鱼去作陶朱公斑衣奉亲伯与侬四方上下相依从用舍由人不由已迺是伏辕驹犊耳次韵时进叔二十六韵时子河上园竹间开栋宇大儿胜衣冠小儿丰颊辅嫁女与朱公伏腊可称举发疎虽苍莨齿嚼未龃龉鸡栖牛羊下各自有室处四墙规模小易守若滕莒舍前花木深春物丽观覩舍后曲池哇齐堂风月苦此岂不足欤叹嵗不我与客宦孤云耳未知秦吴楚向来千驷公果愧一丘土宁当损轩昻聊欲效俯伛时子欣然笑吾已寤仓䑕少犹守章句晩实爱农圃鹊巢最知风蚁穴识隂雨世网事谙委醉乡俗淳古坐忘两家説肉坚与肠腐酒至即使倾客来敢辞窭时邀五栁陶共过三径诩往在少年场豪气压颍汝借令今尚尔真复难共语稍知怜麴蘖渐解等灉濋朋友半山阿光隂共行旅人故义当亲衣故义当补飞凫王令尹期我向君所君为拂眠床淹留莫成阻招子髙二十二韵兼简常甫世弼我行向厌次夏扇日在揺甘𤓰未除垄髙栁尚鸣蜩驾言聊摄归飞霜晓封条负薪泣裘褐公子御狐貂嵗月坐晼晩髩颜飒然凋道徳千古事斯文非一朝往者我不及后生多见超吾党二三子士林耸孤标小谢抱周易忘言独叅寥崔郎楚左史二典考舜尧王生风雅学谈辩秋江潮洒笔惊有司小敌谓可骄安知摴蒱局临闗败三枭三生数步隔屡赴茗椀邀小谢殊未来我觉百里遥问之忧菽水心虑极无聊父怜母不诃日以浊酒浇此道如鼎实念子羹未调古来有亲养囘也乐一瓢不田鹑生宎在物乃为祅吾言有师承可信如斗杓诗以解子忧亦用当子招林为之送笔戏赠阎生作三副规摹宣城葛外貎虽铣泽毫心或粗粝巧将希栗尾拙迺成枣核李庆縳散卓含墨能不洩病在惜白毫往往半巧拙小字亦周旋大字难曲折时时一毛乱迺似逆梳发张鼎徒有表徐偃元无骨模画记姓名亦可应仓卒为之街南居时通铃下谒晴轩坐风凉怪我把枮笔开囊扑蠧鱼遣奴送一束洗砚磨松煤挥洒至日没蚤年学屠龙适用固疎濶广文困虀盐烹茶对秋月略无人问字况有客投辖文章寄呻吟讲授费颊舌闲无用心处雌黄到笔墨时不与人游孔子尚爱日作诗当鸣鼔聊自攻短阙再和答为之君勿嘲广文沍寒被絺葛君勿嘲广文穷年饭粢粝常恐爼豆予与世充肴核凡木不愿材大折小枝洩栎依曲辕社聊用神其拙吾家本江南一丘藏曲折濒溪䕃苍莨萧洒可散发既无使鬼钱又无封侯骨薄禄庇闲曹且免受逼卒为此懒出门徒敝怀中谒直斋宾客退风物供落笔诗成着牀头不知今㡬束君何向予勤见诗叹埋没嗣宗须酒浇未信胷怀濶自状一片心碧潭浸寒月令徳感来教为君赋车辖君思扬雄叱何似张仪舌此意恐大狂愿为引绳墨政使此道非改过从今日报章望琼琚勿使音尘阙再和答为之林君维闽英数面成𤓰葛邻居接杖黎过饭厌疎粝读书饱工夫论事极精核奋身君子场勇若怒未洩穷年栖旅巢由命非由拙王良驱八骏方驾度九折学堂疎雨余石砌长苔发弟子肥如瓠先生瘦唯骨北门一都㑹尘埃人卒卒髙葢如秋荷势利相奔谒唯君尚寂寞来观草𤣥笔斯文未易陈政当髙阁束金马事陆沉市门逐干没未须相贤愚聊自嘲迂濶忆昨戏赠诗迺辱报明月极知推挽意我车君欲辖屠龙真狂言奔马不及舌赐书盈五车直舍方二墨㑹意便欣然余事过忩日尚恐素餐钱诸生在城阙次韵感春张侯脱朝衣儿褐多纯緑闻道无米春煮木学辟谷官吏但索钱诏书哀独东方长九尺不得侏儒禄屋中声鹅雁日暮搅心曲穷巷无桃李緼袍非春服我吟白驹诗知君在空谷茶如鹰爪拳汤作蟹眼煎时邀草𤣥客晴明坐南轩笑谈非世故独立万物先春风引车马隠隠何阗阗髙葢相摩戞骑奴争道喧吾人抚荣观宴处自超然城中百年木有鹊巢其颠鸣鸠来相宅日莫更谋迁谢张泰伯恵黄雀鲊去家十二年黄雀悭下筯笑开张侯盘汤饼始有助蜀王煎藙法醯以羊彘兎麦饼薄于纸含浆和醎酢秋霜落场谷一一挟蠒絮残飞蒿艾间入网輙万数烹煎宜老稚甖缶烦爱䕶南包解京师至尊所珍御玉盘登百十睥睨轻桂蠧五侯哕豢豹见谓美无度濒河饭食浆𤓰葅已佳茹谁言风沙中乡味入供具坐令亲馔甘更使客得与蒲隂虽穷僻勉作三年住愿公且安乐分寄尚能屡次韵无咎阎子常擕琴入材士寒饿古犹今向来亦有子桑琴倚槛啸歌非寓滛伯牙山髙水深深万世丘垄一知音阎君七絃抱幽独晁子为之梁父吟天寒络纬悲向壁秋髙风露声入林冷丝枯木拂蛛网十指乃能冩人心村村击鼔如鸣鼍豆田见角谷成螺嵗丰寒士亦把酒满眼饤饾梨枣多晁家公子屡经过笑谈与世殊臼科文章落落映晁董诗句往往妙隂何阎夫子勿谓知人难使琴抑怨乆不和明光昼开九门肃不令髙才牛下歌同尧民游灵源庙廖献臣置酒用马陵二字赋诗灵源庙前木我昔见拱把七年身屡到郁郁䕃檐瓦春风响马衘并辔客萧洒更愿少尹贤置酒意倾冩斋堂有佳处花桞轻娅姹莲塘想旧叶稻畦识枯苴开闗抚洪河黄流极天㵼忆昔武皇来系璧沉白马从官亲土石襁负至鳏寡空余瓠子诗哀怨逼骚雅白圭自圣禹今谁定真假晁子发谠言圣功谅难亚排河着地中势必千里下移民就寛闲何地不耕稼此论似太髙吾亦茫取舍有器可济川吾未之学也洪河壮观游太府佳友朋春色挽我出东风如引绳昏昏版筑气王事始繁兴大隄如连山小隄如冈陵増卑更培薄万杵何登登忆昨河失道平原鱼可罾田莱人未复疮大国方惩忽念耒耜闲为民保丘塍百县伐鼛出夜半废曲肱吾侪愧禄廪游衍事鞍乘晁子汉公孙新法司马丞出干大农部才术见嗟称我坐广文舍七年读书灯结发入场屋肯谓河难凭尔来触事短痴甚霜前蝇世味极淡薄不了人爱憎唯得一巵酒尚能别淄渑所以对樽俎未曾问斗升酌我良已多狂言恐侵陵暮云吞落日归鸟求其朋冷官仆马瘦及门鼔腾腾奉和王世弼寄上七兄先生用其韵宫槐弄黄黄莲叶緑婉婉时同二三友竹轩凉夏晩驾言都城南以望征车返何知苦淹囘及此秋景短愁思令人瘦举目道路逺西风脱一叶荐士闻乡选简书催渡河賔客不得展亲忧对萱丛妇病废巾盥言趋厌次城鞭马倦长坂枣林蔽天日交隂不容繖仰看实离离忆见花纂纂异乡怀节物不共斟酒盏举场下马入深鏁严籥管诸生所程书捃束若稭秆蜜灯坐囘环丹砚精料东披榛拔芝兰断石收琰琬纷争一日事声实溷端窽天球或弃遗斗筲尚何算西归到官舍尘土昏案板寒忩穿碧疏润础閙苍藓诗书鹊巢翻帷幔蛛丝罥果知兄未来光隂坐晼晚昨蒙叔父报亦叹音书简薄言使事重激切被天遣逋流一方病责任嫓和扁咨询怀靡及不皇暇息偃嚼氷进糜飱冲雪踏层巘严霜八月飞貂狐无余煗念嗟叔母刘穷年寄甥馆尚怜公初黠诱掖到昭宛庭坚薄才资行又出畦町浮云与世疎短绠及道浅匠伯首蹔囘大樗终偃蹇学宫尸廪入奉养阙丰腆学徒日新闻孤陋犹旧典小材渠困我持斵问轮扁大材我屈渠越鸡当鹄卵未能引分去恋禄幸茍免平生报一饱从事极黾勉岂如不见收放身就闲散思伯卧江南无心趣轩冕龎翁迹颇亲黄蘖门屡欵斋余佛饭香茶沸甘露满逢人问进退余事寄一筦仲父挟髙材甘为沟中断青黄可牺樽荐庙配瑚琏季父有逸兴未尝入都辇临流唿钓船拂石弄琴阮雍容从朋交林下追游衍田园虽足乐及时思还返隂寒不鸣条望损倚门眼南枝喜鹊鸣尺素託黄犬又以窀穸留归期指姑洗寄声问僧䕶儿发可以绾妙言对宾客称渠万金产尔来弄笔砚墨水恶翻建大字如栖鸦已不作肥软鲁论未彻章政苦诸叔懒新诗开累纸欲罢不能卷逺怀託孤髙别思盈缱绻秋月明夜潮柘浆冻金椀疎杵韵寒砧幽泉流翠笕吟哦口垂涎嚼味有余隽传示同好人我家东牀坦风烟意气生挥毫冩藤蠒猎山穷鹑鴽罩海极虾蚬银钩乱眼膜佳句濯肺脘且言伯在野朋友必推挽五泰列清庙圣绪今皇纉真儒运斗枢道化廸天显朝论惜才难逸民大蒐狝岂闻任方物包贡遗羽簳招车必翘翘前席思謇謇王甥欲好怀髙意恐难转长篇题逺筒封寄泪空潜遥知云际开灰飞黄钟管赠张仲谋车如鸡栖马如狗闭门常多出门少去天尺五张公子官居城南地馆好健儿快马紫游缰迎我不知沙路长江榆老桞媚寒日枯荷小鸭冻野航津人刺船起应客遥知故人一水隔下马索酒唿三迟骑奴笑言客竟痴向来情义比𤓰葛万事略不置町畦追数存亡异忧乐烛如白虹贯酒巵开轩临水弄长笛吹落残月风凄凄城头漏下四十刻破魔惊睡聴新诗君诗清壮悲节物政与秋虫同一律尔来更觉苦语工思妇霜碪捣寒月朱颜緑发深误人不似草木长青春洁身好贤君自有今日相看进于旧以兹敢倾一杯酒为太夫人千嵗寿送薛乐道知郧乡黄山叶县连墙居谢公席上对摴蒱双鬟女弟如桃李蚤许归我舍中雏平生同忧共安乐嵗晚相望青云衢去年樽酒辇毂下各喜身为反哺乌城头归乌尾毕逋春寒啄雪送行车解珮我无明月珠折桞下对千里驹念君胷中极了了作吏办事犹诗书浊酒挽人作年少关防心地亦时须郧乡县古民少讼但问自己不闗渠登临一笑双白发宜城冻笋供行厨人生此乐他事无行李道出汉南都寄声诸谢今何如谢公书堂迷竹坞手种竹今青青否我思谢公泪成雨属公去漉穰下土送张沙河游齐鲁诸邦张侯去沙河三食邺下麦笔力望眺董颇遭俗眼白平生学经纶胷中负竒画未论功活人饱饭不常得妻寒尚賔敬儿饿犹笔墨侧闻共伯城鱼稻颇宜客又待尘生甑欲往立四壁平生贷米家十辈来薄责囊无孔方兄面有在陈色守株伺投免歳晩将何获广道无人行春风转沙石栖栖马如狗去谒东侯伯布衣未可量苍髯身八尺鱼干要斗水士困易为徳譬之举大木人借一臂力诸公感意气岂待故相识吾穷乏祖饯折柳当马䇿送吴彦归番阳学省困韲盐人材任尊奨倥侗祝螟蛉小大器甖旊诸生厌晩成躐学要僧驵摹书説偏旁破义析名象九鼎奏箫韶爰居端不响青矜少到门庭除昼闲敞竹风交槐隂三见秋气爽时頼解事人载酒直心赏吴郎楚国材幽兰秀榛芥彦国吐嘉言子将喜标榜平生钦豪俊乆客慕乡党虚斋延洒扫薄饭荐腒鲞诗句唾成珠笑嘲惬爬痒春夏频谢除曽未厌来往归雁多喜声寒蝉停哀响黄花满篱落白蚁閙瓮盎留君待佳节忽忽戒徂两亲戚伤离居交游念畴曩棊局无对曹摴蒱失朋长问君去为何云物愁莽苍夀亲发斑斑千里劳梦想家鸡藁头肥寒鱼受罾网甘㫖饬中厨伊哑弄文襁此行乐未央安知川涂广深秋上沧江逺水平如掌人生要得意壮士多旷荡野鹤疲笼樊江鸥恋菰蒋本来丘壑姿不着刍豢养寄声谢乡邻为我具两浆有路即归田君其信非诳宋诗钞卷二十八宋诗钞卷二十九钦定四库全书宋诗钞卷二十九内阁中书舍人吴之振编黄庭坚山谷诗钞下薛乐道自南阳来入都留宿饮㑹作诗饯行薛侯本贵冑射策一矢中金兰託平生𤓰葛比诸从数面尚成亲况乃居连栋交游及父子讲学连伯仲奴人通使令孩稚接戏弄相怜负米勤同力采兰供每持君家书平安覰欵缝秦人与吾炙忧乐一体共释之廷尉曹微过成系讼从此张长公不肯为时用丘阿无梧桐曲直不在鳯生涯谷口耕世事邯郸梦自君抱忧端酒椀未忍齅髙秋自南㱕意气稍寛纵黄花尚满篱白蚁方浮瓮私言助燕喜且莫戒辎重霜风猎帷幕银烛吐螮蝀宻坐幸颇欢剧饮宁辞痛疎钟鸣晓撞小雨作寒霿廐马萧萧鸣征人稍稍动九衢槐桞中纵缓青丝鞚朱楼豪士集红䄂清歌送河鲤献鲙材江橙解包贡蟹擘鹅子黄酒倾琥珀冻举觞遥酌我发嚏知见颂行行鞭箠倦短句烦屡讽次韵奉送公定去年君渡河枣下实离离今年君渡河剥枣咏豳诗直縁恩义重不惮鞍马疲诗书半行李道路费嵗时亲交叹存没学问访阙遗我多后时悔君亦见事迟即此有真意定非儿女知虚名无用处北斗与南箕燕赵游侠子长安轻薄儿狂掉三寸舌躐登九级墀覆手云而翻立谈光隂移歃血盟父子指天出肝脾从来国器重见谓骨相竒筑巖发梦寐猎渭非熊螭百工改绳墨一世擅文词全人脰肩肩瓮盎妩且宜大槐隂黄庭女萝绵络之韶阳两兄弟还自妬蛾睂工颦又宜笑百辈来茹咨班姬轻鸿毛更合衆口吹引绳痛排根蒙蔽枉成帷唯恐出已上杀之如奕棋尘埃百年琴絶絃为钟期落落虎豹大义难管中窥至今扬子云不与俗谐嬉嵗晩草𤣥经覃思冩天维脱身天禄阁危于劔头炊卧闻䇿董贤闭门甘忍饥五侯盛賔客驺辔交横驰时通问字人得酒未曾辞近者君家翁天与脱冯鞿已为㝠㝠鸿矰尚安施养兰㝷僧圃爱竹到水湄北阙免朝请西都分保釐文章九鼎重富贵一黍累赵良请灌园但为商君嗤弃甲尚文过兕多牛有皮出仕书掣肘归来菊荒篱不为五斗折自无三径资胜箭洗蝶血归鞍悬月支斯人万户侯造物付鑪锤我观史臣篇疏略记糟醨譬如官池蛙谁能问公私君怀明月珠簸弄沧海涯深房珮芳兰固是王所姬南贡尚包橘汉濵莫大随每来促谈麈风生尘竹枝肮脏得家法伊优不能为但聴唿摴蒱便足解人颐功成在漏刻颖利处囊锥失势落坑寒窀如愁鸱得马折足祸亡羊多岐悲屡敌因心计伏兵㡬面欺长戈仰闗来吐欵受羁縻万事只如此毕竟谁成亏爱君方寸间醇朴乃噐师安得摆俗纒东冈并鉏犁由来在隂鹤不必振羽仪送行倾车葢载酒满䲭夷天髙木叶落潦退河流卑屯云搴六幕新月吐半规人生㑹面难取醉聴狂痴语穽发欺笑诗锋犯嘲讥悬知履霜来少别为不怡天津媚河汉阙角挂秋霓中有鬼与神赤舌弄隂机夜光但什袭出怀即瑕疵去去善逆旅冻醪约重持山药倒藤架红梨带寒曦坐须骑奴还淹留嵗恐期无为出门念牵衣婴孺啼短韵愿成颂时时寄相思对酒歌答谢公静我为北海饮君作东武吟看君平生用意处萧洒定自知人心南阳城邉雪三日愁隂不能分皂白摧轮踠蹄泥数尺城门昼闭眠贾客移人僵尸在旦夕谁能忍长待食麦身忧天下自有人寒士何者愁填臆民生政自不愿材可乘以车可鞭䇿君不见海南水沉紫旃檀碎身百炼金博山岂如不蒙斧斤赏老大絶崖霜雪间投身有用祸所集何况四达之衢井先汲昨日青童天上囘手捧玉帝除书来一番通籍清都阙百身书名赤城台飞昇度世无虚日怪我短褐趋尘埃顾谓彼童子此何预人事但对清樽即眼开一杯引人着胜地传闻官酒亦自清径须沽取续吾瓶南山朝来似有意今夜倘放春月明戏赠彦深李髯家徒立四壁未尝一饭能留客春寒茆屋交相风倚墻扪蝨读书䇿老妻甘贫能养姑宁剪髪鬟不典书大儿得飱不索鱼小儿得袴不索襦庾郎鲑菜二十七太常斋日三百余上下分膰一饱饭藏神梦诉羊蹴蔬世传寒士有食籍一生当饭百瓮葅冥冥主张审如此附郭小圃宜勤鉏葱秧青青葵甲緑早韭晩菘羹糁熟充虚解战頼汤饼芼以䓑韲与甘菊㡬日怜槐已着花一心呪笋莫成竹羣儿笑髯穷百巧我谓胜人饭重肉羣儿笑髯不若人我独爱髯无事贫君不见勐虎即人厌麋鹿人还寝皮食其肉濡需终与豕俱焦饫肥择甘果非福虫蚁无知不足惊横目之民万物灵请食熊蟠楚千乘立死山壁溪公卿李髯作人有佳处李髯作诗有佳句虽无厚禄故人书门外犹多长者车我读扬雄遂贫赋斯人用意未全疎寄南阳谢外舅谢公遂偃蹇南阳无旧庐天与解缨绂元非傲当涂庖丁释牛刀衆手斫大觚白云曲肱卧青山满床书妙质落川泽果然天网疎然知今人巧未觉古人迂筑塲嵗功休夜泉鸣竹渠胷怀郁磊隗此物谅时须儿能了翁事安用府中趋孙能诵翁诗乃是千里驹人生行乐耳用舍要自如我方神其拙社栎官道樗公犹忧斧斤睥睨斵樽壶万古身后前芭蕉秋雨余少年喜狡狯叱化粒成朱谟功可歌舞学古则媛妹所好果不同未可一理驱眇忠忘言对安得南飞凫鄙心生蔓草萌芽望耘鉏离筵如昨日春柳见霜枯未辱锦绣叚时蒙双鲤鱼忆在参几杖雍容覻规模引接开藻鉴髙明通事枢门生五七辈寂寞半白须谈经落尘尾行乐从蓝舆看竹辟强宅閲士黄公垆雪屋煮茶药晴檐张画图幽寺促灯火青氊置摴蒱遶床呌一掷十白九雉卢蔡泽来分功袁眈必上都开旗纵七走破竹殄羣胡成枭烛为明挟长朋佐唿终饮见温克所争匪锱铢谁令运瓮翁见谓牧猪奴事託丈人重乃爱屋上乌旧言如对面形迹滞舟车风帘想隠几天籁鸣寒梧尚喜读书否还能把酒无邺城渺尘沙冠葢若秋渠相过问寒温意气驰九衢楚客虽工瑟齐人本好竽永怀溟海量北斗不可㪺胜夜亲笔墨因来明月珠和谢公定征南謡传闻交州初陆梁东连五溪西氐𦍑军行不断蛮标盾谋主皆收汉叛亡合浦谯门腥血沸晋兴城下白骨荒谋臣异时坐致㓂守臣今日愧包桑已遣戈船下漓水更分楼船浮豫章颇闻师出三鵶路尽是中屯六郡良汉南食麦如食玉湖南驱人如驱羊营平请谷三百万祁连引兵九千里少府私钱不可知大农计嵗今余㡬土兵番马貔虎同蝮虵毒草篁竹中未论刍粟捐金费直愁瘴疠连营空我思荆州李太守欲募蛮夷令自攻至今民歌尹杀我州郡择人诚见功张乔祝良不难得谁借前筯开天聪诏书哀痛言语切为民一洗横尸血推锋陷坚赏万户堑山堙谷穷三穴南平旧时颇臣顺欲献封疆请旄节庙谋犹计病中原岂知一朝更屠灭天道从来不争胜功臣好为可喜説交州鸡肋安足贪汉开九郡劳臣监吕嘉不肯佩银印徴侧持戈敌百男君不见往年濒海未郡县赵佗闭闗罢朝献老翁窃帝聊自娱白头抱孙思事汉孝文亲遣劳苦书稽首请去黄屋车得一亡十终不忍太宗之仁千古无寄题钦之草堂河南有伏流经营太行根盛徳不终晦发为清济源公家济源上太行正当门脩竹带藩篱百禽鸣朝暾仰视浮云作俯窥流水奔相望有盘谷李愿故居存主人国之老实惟商巖孙班行昔供奉屡进逆耳言天子色为动羣公声亦吞肃肃氷霜际不改白玉温出处士所重其微难共论公勿怀草堂朝廷待公尊和答梅子明王扬休㸃宻云龙小壁云龙不入香元丰龙焙承诏作二月常新官字盏游丝不到延春阁去年曽记减光辉人间十九人未知外家春官小宗伯分送蓬山裁半璧建安瓮椀鹧鸪斑谷帘水与月共色五除试汤饮墨客泛瓯银粟无水脉辟宫邂逅王广文初观团团破龙纹诸公自别淄渑了兔月葵花不足论石硙春芽风雪落煑浇肺渇初不恶河伯来观东海若鹿逢朱云真折角子真云孙吐成珠庙堂只今用诸儒鍊成五石补天手上书致身可亨衢顾我赐茶无骨相他年幸公肯相饷次韵子瞻春菜北方春蔬嚼氷雪妍㬉思采南山蕨韮苖水饼姑置之苦菜黄鸡羹糁滑莼丝色紫菰首白蒌蒿牙甜㷬头辣生葅入汤翻手成芼以姜橙夸缕抺惊雷菌子出万钉白鹅截掌鼈解甲琅玕林深未飘箨软炊香秔煨短出万钱自是宰相事一饭且从吾党説公如端为苦笋归明日青衫诚可脱次韵答尧民君开苏公诗疾读思过半譬如闻韶耳三月忘味叹我诗岂其朋组丽等俳玩不闻南风絃同调广陵散鹤鸣九天上肯作家鸡伴晁子但爱我品藻私月旦官闲乐相从梨栗供杯案门静鸟雀嬉花深蜂蝶乱忽蒙加礼貎斋戒事搢盥问大心更小意督辞反缓君材于用多舞选弓矢贯聪明囘自照胜已果非懦我如相绘事素质施朽炭古来得道人非独大庭馆晁子已不疑冬寒春自暖系表知药言择友得茍粲再和寄子瞻闻得湖州天下无相知得一已当半桃僵李为仆芝焚蕙増叹佳人在江湖照影自娱玩一朝入汉宫扫除备冗散何如终流落长作朝云伴相思欲面论坐起鸡五旦身惭尸廪禄有罪未见案公又雄万夫皦皦不自乱臧谷皆亡羊要以道前盥传声向东南王事不可缓春波下数州快若匕札贯椎鼔张风帆相见激衰懦空文不传心千古付煨炭安得垂天云飞就吴兴馆鱼餍栁絮肥笋煮溪沙暖解歌使君词樽前有三粲答王道济寺丞观许道宁山水图往逢醉许在长安蛮溪大砚磨松烟忽唿绢素翻砚水乆不下笔或经年异时踏门闯白首巾冠欹斜更索酒举杯意气欲翻盆倒卧虚樽将八九醉拈枯笔墨淋浪势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鹚白鹭如相识许生再拜谢不能元是天机非笔力自言年少眼明时手挥八幅锦江丝赠行卷送张京兆心知李成是戎师张公身逐铭旌去流落不知今主谁大梁画肆閲水墨我君盘礴忘揖客蛛丝煤尾意昏昏㡬年风动人家壁雨雪涔涔满寺庭四围冷落让丹青笑训思翁十万钱卷付骑奴市尽倾王丞来观皆失席指㸃如见初画日四时风物入句图信知君家有摩诘我持此图二十年眼见緑发皆华颠许生缩手入黄泉衆史弄笔摩青天君家枮松出老翟风烟枯枝倚崩石蠧穿风物君爱惜不诬方将有人识过家络纬声转急田车寒不运儿时手种栁上与云雨近舍傍旧佣保少换老欲尽宰木郁苍苍田园变畦畛招延屈父党劳问走婚亲㱕来翻作客顾影良自哂一生萍託水万事雪侵鬓夜䦨风陨霜干叶落成阵灯花何故喜大是报书信亲年当喜惧儿齿欲毁齓系船三百里去梦无一寸食笋十韵洛下斑竹笋花时压鲑菜一束酬千金掉头不肯卖我来白下聚此族当庖宰蠒栗戴地翻觳觫触墻坏入中厨如偿食竹债甘葅和菌耳辛膳胹姜芥烹鹅杂股掌炰鼈乱帬介小儿哇不美䑕壤有余嘬可贵生于少古来食共噫尚想髙将军五溪无人采萧吴葛敏修二学子和予食笋诗次韵答之北馔厌羊酪南庖丰笋菜自北初落南㡬为儿所卖习知价亷平百态事烹宰盐晞枯腊瘦蜜渍真味坏就根煨茁美岂念炮烙债咀吞千亩余胷次不虿芥二妙各能诗才名动江介诗论多佳句脍炙甘我嘬因君思养竹万籁聴秋噫从此缮藩篱下令禁渔采韭黄照春盘菰白媚秋菜惟此苍竹苖市上三时卖江南家家竹剪伐谁主宰半以苦见疎不言甘易坏葛陂雕龙睡未索儿孙债獭胆能分杯虎魄妙拾芥此物于食殽如客得傧介思入帝鼎烹忍遭饥涎嘬懒林供翰墨碪杵风号噫每下叹枯株焚如落樵采答永新宗令寄石耳饥欲食首山薇渇欲饮颍川水嘉禾令尹清如氷寄我南山石上耳筠笼动浮烟雨姿㵸汤磨沙光陆离竹萌粉饵相发挥芥姜作宰和味宜公庭退食饱下筯杞菊避席遗萍虀雁门天花不复忆况乃桑鹅与楮鸡小人藜羹亦易足嘉蔬遣饷荷眷私吾闻石耳之生常在苍崖之絶壁苔衣石腴风日炙扪萝挽葛採万仞仄足委骨豺虎宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免使射利登嵯峨彫陂彫陂之水清且泚屈为印文三百里唿船载过七十余褰裳乱流初不记竹舆呕哑山径凉仆姑唿妇声相倚篁中犹道泥滑滑仆夫惨惨耕夫喜穷山为吏如漫郎安能为人作嚆矢老僧迎谒喜我来吾以王事笃行李知民虚实应县官我宁信日不信耳僧言生长八十余县令未曽身到此长句谢陈适用惠送吴南雄所赠纸庐陵政事无全牛恐是汉时陈太丘书记姓名不肯学得纸无异夏得裘琢诗包纸送赠我自状明月非暗投诗句纵横剪宫锦惜无阿买书银钩蛮溪切藤卷盈百侧釐羞滑蠒羞白想当鸣杵砧面平桄榔叶风溪水碧千里鹅毛意不轻瘴衣腥腻北归客君侯谦虚不自供胡不赠世文章伯一涔之水容牛蹄识字有数我自知小时双钩学楷法至今儿子憎家鸡虽然嘉恵敢虚辱煑泥续尾成大轴写心与君心莫传平生落魄不问天樽前花底幸好戏为君絶笔谢风烟已无商颂猗那手诸续南华内外篇上大蒙笼黄雾冥冥小石门苔衣草路无人迹苦竹参天大石门虎迒兎蹊聊倚息隂风傁林山鬼啸千丈寒藤遶崩石清风源里有人家牛羊在山亦桑麻向来陆梁慢官府试唿使前问其故衣冠汉仪民父子吏曹扰之至如此穷乡有米无食盐今日有田无米食但愿官清不爱钱长养儿孙聴驱使劳坑入前城刀坑石如刀劳坑人马劳窈窕篁竹隂是常主逋逃白狐跳梁去豪猪森怒嘷黄云觉日瘦木落知风饕轻轩息源口饭羹煑溪毛山农惊长吏出拜家骚骚借问淡食民祖孙甘餔糟赖官得盐喫政苦无钱刀乙卯宿清泉寺税舆陟髙冈却立倚天壁就舆乱清溪转石飞霹雳十步一沮洳五歩一枳棘上方未言返豁见平土宅田家鸡犬归佛庙檀栾碧莲荡落红衣泉泓数白石人如安巢鸟梢就一板息钟鱼各知时吾亦自得力丙辰仍宿清泉寺山农居负山唿集来苦迟既来授政役謡咏谓余欺按省其家资可忍鞭抶之恩言谕公家疑阻乆廼随滕口终自愧吾敢乏王师官宁惮淹留职在拊婺所将部曲多溷汝父老为西山失半璧且复下囊辎啼鸦散篇帙休吏税巾衣石泉鼔坎坎竹风吹参差书冷行熠燿壁虫催杼机昏釭夜未央髙枕梦登巇己未过太湖僧寺得宗汝为书寄山蓣白酒长韵诗寄答从学晩闻道谋官无见功早衰观水鉴内热愧邻邦北邻有宗侯治剧乃雍容摩手抚鳏寡藁碪磔强梁桃李与荆棘称物施露霜政经甚缜宻私不蚍蜉通吏舍无请赇家有侯在堂府符下盐䇿县官劝和羹作民敏风雨令先诸邑行我居万夫上阘惰世无双此邑宅巖巖里中颇秦风翁媪无恙时出分如蜂房一钱气不直白挺及父兄簪笔怀三尺揖我为我臧向来豪杰吏治之以牛羊我不忍敌民教养如儿甥荆鸡伏鹄卵乆望羽翼成讼端汹汹来谕去稍聴从尚余租庸调嵗嵗稽法程按图索家资四壁达牖忩揜目鞭朴之桁杨相推枨身欲免官去驽马恋豆糠所以积廪盐未使户得烹八月酾社酒公私乐年登遣徒与㑹稽而悉走荻篁吾惟不足遣夙驾略我疆邑西车犬戾地是尝婴吾锋龈龁其强宗彼乃可使令夙夜于逺郊草露沾帷裳入磴履虎尾扪萝触虿芒借问夕何宿烟邉数峰横松竹不见天蟠空作秋声谷鸟与溪濑合絃琵琶筝税驾乱石间巖寺鸣疎钟山农颇来服见其父孙翁苦辞王赋迟户户无积藏民病我亦病呻吟达五更韵为诵书语行歌类楚狂举鞭问嘉禾秼马可及城惜哉忧城旦不得对榻床酒笔付飞鸟北风吹报章书囘银钩壮句与麝煤香浮蛆拨官醅倾壶嫩鹅黄山气常蓊㔩此物可屡觞蓣药割紫藤开笼喜手封味温颇宜人芼以石饴姜举杯引药糜咏诗对寒江寄声甚劳苦相思秋月明我邑万户乡其民资嚣凶欲割以寿公使之承化光反以来寿我中有吞舟鲸铜墨俱王命职思慰孤惸何时赌一掷烧烛呪明琼庚申宿观音院谷底一墟落地形如盎盆榱题相照耀其民颇家温土风甚于秦不可借釜甗僧屋无陶瓦剪茅苍竹樊借问僧安在乞饭走诸门人闹鸟乌语簟凉风水文旁有蜂蜜庐颇闻衙集喧将雨蚁争丘鏖兵复追奔红英委鳯翼赤帻峩鸡冠汲烹寒泉窟伐烛古松根相戒莫浪出月黒虎䕫藩金刀坑迎将家待追浆坑十余户山农不至因题其壁穷乡阻地险篁竹啸䕫魖恶少擅三窟不承吏追唿老翁燕无凶偃蹇坐里闾后生习闻见官不禁权舆怀书斥长吏持杖鏖公徒遂令五百里化为豺豕墟古来沉牛羊檄水臣鳄鱼勐虎剥文章矧而民发肤哀哉奉其身曾不如鸟乌破家县令手南面天子除要能伐强梁然后活惸孤属为民父母未教忍先诛山川甚秀拔人物亦诗书十室有忠信此乡何独无代书阿熊去我时秋暑削甘𤓰离别日日除莲房倒箭得书报平安肥字如栖鸦汝才跃鑪金自必为镆鎁穷年抱新书挽条咀春葩弄笔不能休屈宋欲作衙屈指推日星许身上云霞安知九天关虎豺守夜义祝田操豚蹄持狭所欲奢文章六经来汗漫十牛车譬如观沧海细大极龙虾古人以圣学未肯废百家旧山水十围斋堂绿隂遮红稻香盂饭黄鸡厌食鲑摩挲垂便腹颇复读书耶念汝齿壮矣无妇助烹茶父兄亦怜汝须儿牧犬猳且伐千章材赠行当马挝赢粮果后时定随八月槎觉民在中林丁丁闻兎罝奉身甚和友干父办咄嗟台源吟松濑先生岸巾纱留客醉风月槃筯供柔嘉仍工朱丝絃洗心拂竒邪孤臣发楚调倾国怨胡笳把笔学周鼔字形锥画沙诗书乃甫好不为蓬生麻元明祖师禅妙手发琵琶已无富贵心鼔吹一池蛙天民服农圃颇复秋敛賖下田督未耘入岭按新畬悉力输王赋至今困生涯知命叔山徒炉香严佛花唯思苾蒭园脱冠着袈裟起家望两季佩金蹋朝鞾嘉鱼在南国宗庙荐鲿鲨我为万夫长朝论不齿牙刺头薄领中蚤蝨废搔爬世累已纒缚官箴易疵瑕何时烟雨里驱羊入金华遣奴迫王事不暇学惊蛇寄陈适用日月如惊鸿归燕不及社清明气妍暖亹亹向朱夏轻衣颇宜人裘褐就椸架已非红紫时春事归桑柘空余车马迹颠倒桃李下新晴百鸟语各自有匹亚林中仆姑归苦遭拙妇骂气候使之然光隂促晨夜解甲号清风即有幽虫化朱墨本非工王事少闲暇幸蒙余波及治郡得黄霸邑邻陈太丘威徳可资借决事不迟疑敏手擘泰华颇复集红衣唿僚饮休假歌梁韵金石舞地委兰麝寄我五字诗句法窥鲍谢亦叹薄领劳行欲问田舍相期黄公垆不异秦人炙我初无廊庙身愿执耕稼今将荷鉏归区芋畦甘蔗观君气如虹千辈可陵跨自当出怀璧往取连城价赐地买歌童珠翠罗广厦富贵不相忘寄声相慰借读方言八月梨枣红绕墻风自落江南风雨余未觉衣衾薄壁虫忧寒来催妇织衣着荒畦杞菊花犹用充羹臛连日无酒饮令人风味恶颇似扬子云家贫官落魄忽闻輶轩书澁读劳辅腭虚堂漏刻间九土可领略愿多载酒人喜我识字博设心更自笑欲过屠门嚼往时抱经纶待价一丘壑卜师非熊罴梦相解靡索所欲吾未奢党使耕可获今年美年麦厨馔丰饼拓摩挱腹中书安知非糟粕送彦孚主簿斯文当两都江夏世无双叔度初不言汉庭望风降中间眇人物潜伏老崆谾本朝开典礼棫朴作株桩世父盛文藻如陆海潘江三战士皆北韔弓锦韬白衣受传诏短命终萤忩梦升卧南阳耆旧无两庞空鑱欧阳铭松风悲陇泷四海羣从间迩来颇琤淙主簿吾宗秀其能任为邦躯干虽眇小勇沉鼎可扛择师别陈许取友观羿逢折腰佐髯令邑讼销吠尨时邀府中饮下箔蜡烧釭红裳笑千金清夜酒百缸同僚有恶少嘲谑语乱哤君但隠几笑诸老叹敦厖况乃工朱墨气和信甚矼持此应时须十年拥麾幢相逢常鞅掌衙鼔趋簿书败清谈汗颜吏枞枞临分何以赠要我赋兰茳黄华虽衆笑曰雪不同腔野人甘芹味敢馈厌羊羫顾余百短拙饱腹戆䏺肛维思觧官去一丘事耕䎫君当取富贵钟鼔罗击撞伏藏鼪鼯径犹想足音跫和曹子方杂言正月尾垂云如覆盂雁作斜行书三十六陂浸烟水想对西江彭蠡湖人言春色浓如酒不见插秧吴女手冷乡小坞颇藏春张侯官居栁对门当风横笛留三弄烧烛围棋覆九军尽是向来行乐事毎见琵琶忆朝云只今不举眉酒红牙捍拨网蛛尘曹侯束书丞太仆试説相马犹可人照夜白真乘黄万马同秼随低昻一矢射落皁鵰双张侯犹思在戎行横山虎北开汉疆冷卿智多发苍浪牛刀发硎思一邦政成十缀舞红粧两侯不如曹子方朶颐论诗猬毛张龟藏六用中有光何时端能俱过我扫除此寺读书堂菊苖煑饼深注汤更碾盘龙不入香戏赠曹子方家凤儿东芽入汤狮子吼荔子新剥女儿颊凤郎但喜风土乐不觧生愁山叠叠目如㸃漆射清扬归时定自能文章莫随闽岭三年语转却中原万籁簧送张材翁赴秦签金沙酴醿春纵横提壶栗留傕酒行公家诸父酌我醉横笛送晩延月明此时诸儿皆秀发酒闲乞书藤纸滑北门相见后十年醉语十不省七八吏事衮衮谈赵张乃是樽前绿发郎风悲松丘忽三歳更觉绿竹能风霜去作将军幕下士犹闻防秋屯虎兕只今陛下思保民所要邉头不生事短长不登四万日愚智相去三十里百分举酒更若为千户封侯傥来尔奉谢刘景文送团茶刘侯恵我大𤣥璧上有雌雄双凤迹鹅溪水练落春雪粟面一杯増日力刘侯恵我小𤣥璧自裁半璧煮琼糜収藏残月惜未碾直待阿衡来説诗綘囊团团余几璧因来送我公莫惜箇中渇𦍑饱汤饼鸡苏胡麻煮同喫谢景文恵浩然所作廷珪墨廷珪赝墨出苏家麝煤添泽纹乌鞾桞枝瘦龙印香字十袭一日三摩莏刘侯爱我如桃李挥赠要我书万纸不意神禹治水圭忽然入我怀袖里吾不能手抄五军书亦不能冩论付官奴便当闲门学水墨洒作江南骤雨图题落星寺落星开士深结屋龙阁老翁来赋诗小雨藏山客坐乆长江接天帆到遟宴寝清香与世隔画图妙絶无人知蜂房各自开户牖处处煮茶藤一枝过致政屯田刘公隠庐儿时拜公床眼碧眉紫烟舍前架茅茨炉香坐僧禅女奴煮甖栗石盆㵼机泉今来扫门巷竹间翁蜕蝉堂堂列五老胜气失江山石盆烂黄土茅齐薪坏椽女奴为民妻又瘗蒿里园当年笑语地华屋转朱栏课儿种松子伞盖上参天投䇿数去日木行天冄环先生古人风铁胆石肺肝眼前不可意壮日挂其冠解衣庐君峰洗耳瀑布源雾豹藏文章惊世时一斑衆人初易之乆逺乃见难忆昔子政在为翁数解颜五兵森武库河汉落舌端王阳已富贵尘冠不肯弹呻吟刋十史凡例墨新干宰木忽拱把相望风隧寒百楹书万卷少子似翁贤贵池横云初抺漆烂漫南纪黒不见九华峰如与亲友隔忆当秋景明九老对几席何曾闭蓬忩卧聴寒雨滴不食贵池鱼喜㝷昭明宅笔砚䑕行尘芝菌生铜鬲思成佳句梦贻我锦数尺属者浪吞舟风雹更附益老翁哭妇儿相将难冄得存亡如日月薄蚀行道失流俗暗本原谓神吐其食神理傥有私丘祷乆以黙庚寅乙未犹泊大雷口广原嘷终风发怒土囊口万艘萍无根迺知积水厚龙鳞火荧荧鞭笞雷霆走公私连樯休森如束春韭倚笻蒹葭湾垂杨欲生肘雄文酬江山惜无韩与桞五言呻吟内惭愧陶谢手送菜烦邻船买鱼熟溪友儿童报晦冥正昼见箕斗吾方废书眠鼻鼾鞴囊吼犹防盗窥家严皷申夜守冶城谢公墩牛渚荡子妇何时快登临篙师分牛酒乙未移舟出口江湖吞天胸蛟龙垂涎口养躯无千金特为亲故厚本心非华轩而与马争走聘妇缉落毛教儿耨葱韭衣食端须㡬将老犹掣肘安能诡随人曲折作杞桞桓公瓮盎瘿楚国不龟手生涯但如此那问託婚友乆隂快夜晴天文若科斗村南鬼火寒村北风虎吼野人驱鸡豚缚落坚纒守刘郎弓石八勐气压冯妇一试金仆姑归饮软臂酒阻水泊舟竹山下竹山虫鸟朋友语讨论隂晴怕风雨丁宁相教防祸机草动尘惊忽飞去提壶归去意甚真栁暗花浓亦半春北风㡬日铜官县欲过五松无主人次韵伯氏长芦寺下风从落帆休天与大江平僧坊昼亦浄钟磬寒逾清淹留属暇日植杖数连甍颇与幽子逢煑茗当酒倾携手霜木末朱栏见潮生樯移永正县鸟度建康城薪者得树鸡羹盂味南烹香秔炊白玉饱饭愧闲行丛祠思归乐吟弄夕阳明思归诚独乐薇蕨渐春荣赠别李端叔我观江南山如目不受垢忆食江南薇子独于我厚在北思江山如怀氷雪颜千峰上云雨岑絶何由攀当时喜文章各有儿子气尔来颔须白有儿能拜起读书浩湖海解意开春氷成山更崇掘顾我丑丘陵白玉着石中与物太落落泾渭相将流世不名清浊乞言既不易赠言良独难古来得道人挂舌屋壁间牧羊金华道载酒太𤣥宅支颐聴晤语愿君喙三尺我行风雨夜船忩闻逺鸡故人不可见故人心可知晓放汴舟秋声满山河行李在梁宋川涂事鸡鸣身亦逐羣动霜清鱼下流橘柚入包贡又持三十口去作江南梦发舒州向皖口道中作寄李徳叟黑云平屋檐晨夜隔星月晓装商旅前氷底泥活活野人攘畔耕蹇马不能滑驼裘惜蒙茸俱落水塘缺孤村小蜗舍乞火干履袜前登极峥嵘他日飞鸟没寒花委乱草耐冻鸣风叶江形篆平沙分派囘劲笔髯弟不俱来得句漫欹却望同安城唯有松郁郁遥知浦口晴诸峰见明雪徐孺子祠堂乔木幽人三亩宅生刍一束向谁论藤萝得意干云日箫鼔何心进酒樽白屋可能无孺子黄堂不是欠陈蕃古人冷淡今人笑湖水年年到旧痕池口风雨留三日孤城三日风吹雨小市人家只菜蔬水逺山长双属玉身闲心苦一舂鉏翁从旁舍来收网我适临渊不羡鱼俛仰之间已陈迹莫忩归了读残书思亲汝州作嵗晩寒侵游子衣抅留幕府报官移五更归梦三百里一日思亲十二时车上吐茵元不逐市中有虎竟成疑秋毫得失关何事摠为平安书到迟冲雪宿新寨忽忍不乐县北县南何日了又来新寨解征鞍山䘖斗柄三星没雪共月明千里寒小吏忽时须束带故人颇问不休官江南长尽梢云竹归及春风斩钓竿郭明父作西斋于颕尾请予赋诗食贫自以官为业闻説西斋意凛然万卷藏书宜子弟十年种木长风烟未尝终日不思颕想见先生多好贤安得雍容一樽酒女郎台下水如天戏咏江南土风十月江南未得霜髙林残水下寒塘饭香猎户分熊白酒熟渔家擘蟹黄橘摘金苞随驿使禾舂玉粒送官仓踏歌夜结田神社游女多随陌上郎和答孙不愚见赠诗比淮南似小山酒名麴米出云安且慿诗酒勤春事莫爱儿郎作好官簿领侵㝷台相笔风埃蓬勃使星鞍小臣才力堪为掾敢学前人便挂冠次韵裵仲谋同年交盖春风汝水邉客牀相对卧僧氊舞阳去叶才百里贱子与公俱少年白发齐生如有种青山好去坐无钱烟沙篁竹江南岸输与鸬鹚取次眠稚川约晩过进叔次前韵赠稚川并呈进叔人骑一马钝如蛙行向城东小隠家道上风埃迷早白堂前水竹湛清华我归河曲定寒食公到江南应削𤓰樽酒光隂俱可惜端须连夜发园花同世弼韵作寄伯氏在济南兼呈六舅祠部学士山光扫黛水挼蓝闻説樽前惬笑谈伯氏清修如舅氏济南萧洒似江南屡陪风月干吟笔不解笙簧醉舞衫只恐使君乘传去拾遗今日是前䘖次韵盖郎中率郭郎中休官二首仕路风波双白发闲曹笑傲两诗流故人相见自青眼新贵即今多黑头桃叶桞花明晓市荻芽蒲笋上春洲定知闻徤休官去酒户家园得自由世态已更千变尽心源不受一尘侵青春白日无公事紫燕黄鹂俱好音付与儿孙知伏腊聴教鱼鸟逐飞沉黄公垆下曽知味定是逃禅入少林和张沙河招饮张侯耕稼不逢年过午未炊儿女煎腹里虽盈五车读囊中能有㡬钱穿况闻緼素尚黄葛可怕雪花铺白氊谁料丹徒布衣侣今朝忽有酒如川次韵答栁通叟求田问舍之诗少日心期转缪悠蛾眉见妒且障羞但令有妇如康子安用生儿似仲谋横笛牛羊归晩径卷帘𤓰芋熟西畴功名可致犹囘首何况功名不可求谢送宣城笔宣城变様蹲鸡距诸葛名家捋䑕须一束喜从公处得千金求买市中无漫投墨客摹科斗胜与朱门饱蠧鱼愧我初非草𤣥手不将闲冩吏文书和陈君仪读太真外传三首扶风乔木夏隂合斜谷铃声秋夜深人到愁来无处㑹不关情处摠伤心梁州一曲当时事记得曾拈玉笛吹端正楼空春昼永小桃犹学淡燕支髙丽条脱琱红玉逻逤琵琶捻绿丝蛛网屋煤昏故物此生唯有梦来时杨朴墓三尺孤坟一布衣人言无复似当时千秋万嵗还来此月笛烟莎世不知戏和舍弟船场探春雨余禽语催天晓月上梨花放夜䦨莫聴游人待妍暖十分倾酒对春寒百舌解啼泥滑滑忽成风雨落花天城南一叚春如锦唤取诗人到酒邉次韵寅菴四首四时説尽菴前事寄逺如开水墨图略有生涯如谷口非无卜肆在成都旁篱榛粟供賔客满眼云山奉宴居闲与老农歌帝力年丰村落罢追胥兄作新菴接旧居一原风物萃庭隅陆机招隠方传洛张翰思归正在吴五斗折腰惭仆妾㡬年合眼梦乡闾白云行处应垂泪黄犬归时早寄书大若塘邉独网鱼小桃源口带经鉏诗催孺子成鸡栅茶约邻翁掘芋区苦楝狂风寒彻骨黄梅细雨润如酥此时睡到日三丈自起开关招酒徒未怪穷山寂寞居此情常与世情疎谁家生计无闲地太半归来已白须不用看云眠永日㑹思临水寄双鱼公私逋负田园薄未至妨人作乐无呻吟斋睡起二首棐几坐清昼博山凝妙香兰牙依客土桞色过邻墻巷僻过从少官闲气味长江南一枕梦髙卧聴鸣桹墻下蓬蒿地儿童课剪除蔓莴随分种杞菊未须鉏河水传烽火交州报捷书无能落闲处慙愧饱春蔬和师厚郊居示里中诸君篱邉黄菊关心事忩外青山不世情江橘千头供嵗计秋蛙一部洗朝酲归鸿往燕竞时节宿草新坟多友生身后功名空自重眼前樽酒未宜轻次韵外舅谢师厚喜王正仲三丈奉诏相南兵囘至襄阳舍驿马就舟见过三首汉上思见龎徳公别来悲叹事无穷声名籍甚漫前日须鬓索然成老翁家酿已随刻漏下园花更开三四红相逢不饮未为得聴取百鸟啼怱怱能来问疾好音传蹇歩昏花当日痊烹鲤得书增目力唿儿扶立侯门前游谈取重慙岸首居物多赢昧计然唯有交亲等金石白头忘义复忘年语言少味无阿堵冷雪相看有此君灯火诗书如梦寐麒麟图画属浮云平章息女能为妇欢喜儿曹解缀文忧乐同科惟石友别离空复数朝曛夜发分宁寄杜涧叟阳关一曲水东流灯火旌阳一钓舟我自只如常日醉满川风月替人愁次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有㯽榔之句看除日月坐中铨一嵗应无官九迁葱韭盈盘市门食诗书满枕客牀氊留连节物孤朋酒恼乱邻翁谒子钱谁料丹徒布衣侣困穷且忍试新年丁未同升乡里贤别离寒暑未推迁萧条羇旅深穷巷蚤晩声名上细氊碧嶂清江兀有宅白鱼黄雀不论钱㯽榔一斛何须得李氏弟兄佳少年畏人重禄难堪忍閲世浮云易变迁徐步当车饥当肉鉏头为枕草为氊元无马上封侯骨安用人间使鬼钱不是朱门争底事清溪白石可忘年上萧家崃玉笥峰前㡬百家山明松雪水明沙趂虚人集春疏好桑菌竹萌烟蕨芽出迎使客质明放船自瓦窑归鼔吹喧江雨不开丹枫落叶放船囘风行水上如云过地近岭南无雁来楼阁人家卷帘幕菰蒲鸥鸟乐湾洄惜无陶谢挥斤手诗句纵横付酒杯登快阁痴儿了却公家事快阁东西倚晚晴落木千山天逺大澄江一道月分明朱絃已为佳人絶青眼聊因美酒横万里归船弄长笛此心吾与白鸥盟题安福李令朝华亭丹楹刻桷上峥嵘表里江山路眼平晓日成霞张锦绮青林多露缀珠缨人如旋磨观羣蚁田似围碁据一枰对案昏昏迷簿领暂来登覧见髙明寄舒申之户曹吉州司户官虽小曽屈诗人杜审言今日宣城读书客还趋手板傍辕门江山依旧嵗时改桃李欲开烟雨昏公退但唿红袖饮剩传歌曲教新翻奕碁一首呈任公渐偶无公事客休时席上谈兵校两碁心似蛛丝游碧落身如蜩甲化枯枝湘东一目诚甘死天下中分尚可持谁为吾徒犹爱日参横月落不曾知奉答李和甫代简二絶句山色江声相与清卷帘待得月华生可怜一曲并船笛説尽故人离别情梦中往事随心见醉里繁华乱眼生长为风流恼人病不如天性总无情次韵君庸寓慈云寺待韶恵钱不至主簿看梅落雪中闺人应赋首飞蓬问安儿女音书少破笑壶觞梦寐同马祖峰前青未了郁孤台下水如空江山信美思归去聴我劳歌亦欲东奉同公择作拣芽咏赤囊嵗上双龙壁曾见前朝盛事来想得天香随御所延春阁道转轻雷元明题哥罗驿竹枝词尺五攀天天惨颜盐烟溪瘴琐诸蛮平生梦亦未尝处闻有鸦飞不到山风黒马跪驴瘦岭日黄人度鬼门关黔南去此无多逺想在夕阳猿啸间长沙留别折脚铛中同淡粥曲腰桑下把离杯知君不是南迁客魑魅无情须早囘元明留别桄榔笋白映玉着椰子酒清宜具觞市井衣裘半春夏隂晴朝暮变炎凉莫推月色共千里不寄江南书一行无赖笳声上云汉晓来偏绕九廻肠宿山家效孟浩然秋阳沉山西委照藩落下雾连云气平蒙蒙翳中野空村晩无人一二小蜗舍老翁止客宿乔木縻我马松炉依稀烟藁竹照清夜幽泉抱除鸣生涯渺萧洒翁家炊黄粱杀鸡延食罢问余所从谁庸讵学丘也投身解世纷耻问老农稼予生乆邅囘百累未一谢斑斑吾亲发弟妹逼婚嫁无以供甘㫖何縁敢闲暇安得释此悬相从老桑柘漫尉庭坚读漫叟文爱其不从于役而人性物理奫然诣于根理因戏作漫尉一篇简舞阳尉裴仲谟兼寄赠郝希孟胡深夫二同年为我相与和而张之尚使来者知居厚为寡悔之府然知我罪我皆在此诗豫章黄鲁直既拙又狂痴往在江湖南渔樵乃其师腰斧入白云挥车棹清溪虎豹不乱行鸥鸟相与嬉遇人不崖异顺物无瑕疵不知爱知厌不悔为人欺晨朝常漫出莫夜亦漫归漫尉叶公城漫抚病余黎不篡非已事不趋非吾时人骂狂痴拙鲁直更喜之或请陈漫尉寿尉蒲萄巵酒行激懦气攘袂起哨规君子守一官鸟肯茍简为奈何如秋葭信狂风离披漫行恐污徳漫止将败机漫黙买猜谤漫言来诟讥漫尉谢答客愿客深长思漫行无轨躅漫止无馽鞿漫黙怨者寡漫言知者希吾生漫叟后不劵与之齐于戏独如子因使目为眉强颜不计返干坤一醯鸡崑崙视糟垤既化不自知悔吝虽万涂直道甚坦夷覆辙索孤竹奔车求仲尼以旌招虞人贱者不肯尸玉润安可涸日光安可缁斯言出系表当以罔象窥赋分有自然那用时世移吾漫诚难改尽醉不敢辞按田余与晁端国斯道奉檄按马鞍山东淃河稲田陂官丁误引道左次水泽山深径危泥潦坚氷长干挟马仅可以度行五十里遂不容马歩沮洳虎迹新往来乌鸟丛噪荆榛尽日出入乃至河上集近山之农告以献利者皆以为濒水为舍居旁治新田果蓏有畦桑枣成行自山之东西皆不可为陂淃河原出四头山支分为三其一尽南出少折而东入舞阳其一稍西流又折而北入石塘河其一淃河也出山而东流卒与二水合而入汝河汝河今漕河也吾二人既临河具知献利者之状而余独有感焉顷嵗肉食者以𦍑人为忧师老西鄙而士大夫知与不知争道孙吴覆军杀将开敌之轻量中国心而富贵者今日比肩近者朝言多在民事欲化西北之麦陇皆为东南之稲田良吏攘臂起郡有召信臣县有史起矣夫土性者自先王所不能齐而一切不问薅夫故苖灌为新田茫茫水陂丘垄平尽其君子威以法刑其小人毒以鞭朴有举斯有功有功斯有赏作者之议曰前日吏持印相授以媮眼前而厚利弃于苍烟野草之间是岂不可笑以余观之恐是非特未定也观朝廷之意初不责必成奉承者要必有功遂失之耳语曰事传三人輙失其真诗曰周爰咨谋盖使指也今也咨谋者不惨怛以告者未忠信欤夫聴言之道必以事观之夺民之故习而强以所未尝其利安在兴利者受实赏力田者受实弊郡县行空文朝廷收虚名名为利民其实害之议者谓之有意于民乎吾不知也以为有功于民乎今既若是矣予既有是言思道屡叹而已是日所至已逺不能归遂宿水濵民家北风黄草破屋见星月与晁五引酒相酌忽然已醉不知跋涉之劳也缀以诗强思道和之河氷积峥嵘山雪晴索寞幽斋怯寒威况复出城郭马为猬毛缩人叹狐裘薄淤泥虎迹交丛社乌声乐桥经野烧断崖值天风落洩云迷鸿蒙戴石瘦荦峃攀缘若登天扶服如入槖穷幽至河麋落日更槃礴新民数十家飘寓初栖託壮产无惰农荒榛尽开凿临流遣官丁悉使唿老弱恩言谕官意鄣水陂可作春秧百顷秔秋报千仓获掉头笑应侬吾麦自不恶麦苖不为稲诚恐非民瘼不知肉食者何必苦改作我行疲鞍马且用休羁络艰难相顾叹共道折腰错势穷不得已来自取束缚月明夜萧萧解衣寛带索卧看云行天北斗挂屋角析薪㸑酒鼎兴至且相酌将归叶先寄明复季常初日照屋山好鸟咔檐角卷帘吏却扫斋舍寒萧索唿儿篘春醪期与夫子酌简书驱我出冲雪冻两脚莫行星辉辉晓起鸡喔喔青烟过空村商旅无逺槖岂不欲少留王事苦敦薄平生白眼人今日折腰诺可怜五斗米夺我一溪乐公等何逍遥睥睨寄讲学谈犀振清风碁局落秋雹云隂愁蒙鸿山路险荦确慎无告归轩使我数日恶赢骖逆归心旋泞蹶霜泺悲嘶惜鄣泥短箠冷难捉南征喜气动迎面蛛丝落买网鲙金橙归偿炊黍约新寨饯南归初更月蚀缺半璧三更北风雪平屋夜寒置酒送归客长歌燕雁灯前落故园无书已十月目极千里云水隔客方有行乃未已归且经予江上宅比邻诸老应相问为道于今不如昔新知翻手覆手间故人江南与江北有时日髙天气清炙背南轩把书䇿可怜斯人巧言语今已埋没黄土陌乃知生前顷意气不用身后书竹帛往在江南最少年万事过眼如鸟翼夜行南山看射虎失脚坠入崖底黒却攀荆棘上平田何曾悔念身可惜辞家上马不反顾谈笑据鞍似无敌迩来多病足忧虞平地进寸退数尺意气索然成老翁所有髩发犹未白闲居为妇执薪㸑宿处野人争卧席昔壮今衰殆不如吾恐未必不为福寄声诸老善自爱客行努力更强食门前种桞今㡬长戒儿勿令打鸂鶒不晩归来踯躅间为公置酒临江阁晓起临汝缺月欲峥嵘鸣鸡有期信征人催夙驾客梦未渠尽野荒多断桥河冻无裂舋羸马踏氷翻疑狐触林遁清风荡初日乔木啭幽韵崧髙忽在眼岌峩临数郡𤣥云黙垂空意有万里润寒暗不成雨卷怀就肤寸观象思古人动静配天运物来斯一时无得乃至顺凉暄但循环用舍谁喜愠安得忘言者与讲齐物论戏赠陈季张气清语不凡郭与陈季优季子有美质明月悬髙秋词谈贯百家炙毂出膏油放声寄大块肆情无去留方圆付自尔规矩为疮疣当其説荒唐衆口莫能咻书案䑕篆尘衔蔬满床头居不省家舍那问犬马牛吾尝观圣人与世为献酬道通衆人行智欲万物周微言观季子颇亦有意不季子捧腹笑吾岂搢绅囚我将乘扶揺南与大鹏游相羊九万里厌则丁沧洲黄子失所答如耕不能耰井蛙延海鳖乐事擅一丘束牲盟伯夷固自取揶揄无心以触物爱子如虚舟维楫茍不存倾覆当谁尤尚思济来者非但自为谋即席落叶不胜扫月明树隂疎亲邻二三子樽酒相与俱霜栗剥寒橐晩菘煮青蔬解官方就门敦薄无简书纯益气萧萧未羁天马驹元礼喜作诗豪气小未除大薛知力学日来反三隅小薛受善言如以桞贯鱼天民尝逸驾近稍就橛株知命虽畸人清谈颇有余阿卢快犊子规矩尚小殊不材于用少我则涧底樗㑹合只偶然等闲异秦吴人生一世间何异乐出虚过耳莫省领披怀使恢疎买网尚可鲙倒壶更遣沽不当爱一醉倒倩路人扶和舍弟中秋月髙秋揺落四十五清都早霜凋桂丛纎尘不隔四维净寒光独照万象中少年气与节物竞诗豪酒圣难争锋桓伊老骥思千里尚能三弄当清风广文陋儒嬾于事浩歌不眠倚梧桐百忧生火作内热何时心与此月同后生晩出不勉学从汉至今无扬雄天马权竒大宛种吾家阿熊风骨耸言诗已出灵运前行身未闻孟轲勇明忩文字不取读蜘蛛结网尘堆壅少壮㡬时夏已秋待而成人吾木拱怜汝起予秋月篇我衰安得笔如椽但使樽中常有酒不辞座上更无氊把诗问字为汝説便当侯家歌舞筵秋怀二首秋隂细细压茅堂吟虫啾啾昨夜凉雨开芭蕉新间旧风撼篔筜宫应商砧声已急不可缓檐景既短难为长狐裘断缝弃墻角岂念晏嵗多繁霜茅堂索索秋风发行绕空庭紫苔滑蛙号池上晩来雨鹊转南枝夜深月翻手覆手不可期一死一生交道絶湖水无端浸白云故人书断孤鸿没四月末天气陡然如秋遂御裌衣游北沙亭观江涨沙岸人家报急流船官解䌫正夷犹震雷将雨度絶壑逺水粘天吞钓舟甚欲去挥白羽箑可堪更着紫茸裘平生得意无人㑹浩荡舂鉏且自由何造诚作浩然堂陈义甚髙然颇喜度世飞昇之术筑屋饭方士愿乘六气游天间故作浩然词以赠之万物浮沉共我家清明心水徧河沙无钩狂象聴人语露地白牛看月斜小雨唿儿蓺桃李疎帘帏客转琵琶尘尘三昧开门户不用丹田养素霞答余洪范悬磬斋厨数米炊贫中气味更相思可无昨日黄花酒又是春风桞絮时次韵任道食荔支有感一钱不直程衞尉万事称好司马公白发永无怀橘日六年怊怅荔支红韩信韩生髙材跨一世刘项存亡翻手耳终然不忍负沛公颇似从容得天意成臯日夜望救兵取齐自重身已轻蹑足封王能早寤岂恨淮阴食千户虽知天下有所归独怜身与哙等齐蒯通狂説不足撼陈豨孺子胡能为子尝贳酒淮阴市韩信庙前木十围千年事与浮云去想见留侯决是非丈夫出身佐明主用舍行藏可自知功名邂逅轩天地万事当观失意时以右军书数种赠丘十四丘郎气如春景晴风暄百菓草木生眼如霜鹘齿玉水拥书环坐爱忩明松花泛砚摹真行字身藏颕秀劲清问谁学之果兰亭我昔颇复戏墨卿银钩虿尾烂箱籯赠君铺案黏曲屏小字莫作痴冻蝇乐毅论胜遗教经大字无过瘗鹤铭官奴作草欺伯英随人作计终后人自成一家始逼真卿家小女名阿潜眉目似翁有精神试留此书他日学往往不减衞夫人赠别㡬复风惊鹿散豫章城邂逅相逢食楚苹佳友在门忘燕寝故人发药见平生只今满坐且樽酒后夜此堂还月明契濶愁思已知处西山影落莫江清赵令许载酒见过玉马何时破紫苔南溪水满绿徘徊买鱼斫鲙须论网扑杏供盘不数枚广汉威名知讼少平原樽俎费诗催草𤣥寂寂下帘幙稍得闲时公合来和答赵令同前韵人生政自无闲暇忙里偷闲得㡬回紫燕黄鹂驱日月朱樱红杏落条枚诗成稍觉嘉賔集饮少先愁急板催亲遣小童鉏草径鸣驺早晚出城来赵令答诗约携山妓见访晴波鸂鶆漾潭隈能使游人判不囘风入园林寒漠漠日移宫殿影枚枚未尝緑蚁何妨拨宿戒红粧莫待催缺月西南光景少仍须挽取烛笼来春近四絶句闰后阳和腊里囘蒙蒙小雨暗楼台栁条榆荚弄颜色便恐入帘双燕来亭台经雨压尘沙春近登临意气佳更喜轻寒勒成雪未春先放一城花小雪晴沙不作泥疎帘红日弄朝晖年华已伴梅梢晚春色先从草际归梅英欲尽香无赖草色才苏緑未匀苦竹空将嵗寒节又随官桞到青春迎醇甫夫妇陈甥归约桞青初麦陇纤纤忽可鉏望子从来非一日因人畧不寄双鱼园中鸟语劝沽酒忩下日长宜读书䇿马得行休更秣已令童稚割生刍登南禅寺怀裴仲谋茅亭风入葛衣轻坐见山河表里清归燕畧无三月事残蝉犹占一枝鸣天髙秋树叶公邑日暮碧云樊相城别后寄诗能慰我似逃空谷聴人声夏日梦伯兄寄江南故园相见畧雍容睡起南忩日射红诗酒一年谈笑隔江山千里梦魂通河天月晕鱼分子槲叶风㣲鹿养草㡬度白沙青影里审聴嘶马自搘笻同孙不愚过昆阳田园恰恰值春忙驱马悠悠昆水阳古庙藤萝穿户牖断碑风雨碎文章真人寂寞神为社坚垒委蛇女採桑拂㡌村帘夸酒好为君聊解一瓢尝题双凫观飘萧閲世等虚舟叹息眼前无此流满地悲风盘翠竹半丛寒日破红榴青山空在衣冠古白鹤不归宫殿秋王令平生樽酒地千年万嵗想来游雪中连日行役戏书简同僚简书催出似驱鸡闻道饥寒满屋啼炙背宵眠榾柮火嚼氷晨饭萨波虀风如利劔穿狐腋雪似流沙饮马蹄官小责轻聊自慰犹胜擐甲去征西客自潭府来称明因寺僧作静照堂求予作客从潭府渡河梁籍甚传夸静照堂正苦穷年对尘土坐令合眼梦湖湘市门晓日鱼虾白隣舍秋风橘柚黄去马来舟争嵗月老僧元不下胡床道中寄景珍兼简庾元镇传语濠州贤刺史隔年诗债㡬时还因循樽俎疎相见弃掷光阴只等闲心在青云故人处身行红雨乱花间遥知别后多狂醉恼杀江南庾子山喜念四念八至京朔雪萧萧映薄帏梦囘空觉泪痕稀惊闻庭树鸟乌乐知我江湖鸿雁归拂榻喜开姜季被上堂先着老莱衣酒樽烟火长相近酬劝从今更不违讲武台南有感月明犹在搭衣竿晓踏台南路屈盘驺子雨中先马去村童烟外倚墻看鸦啼宰木秋风急鹭立渔船野水干花似去年堪折赠插花人去泪䦨干宋诗钞卷二十九宋诗钞卷三十钦定四库全书宋诗钞卷三十内阁中书舍人呉之振编张耒宛丘诗钞耒字文潜号柯山人称宛丘先生楚州淮阴人少善属文游学于苏辙辙爱之因得从轼游称其汪洋沖澹有一唱三叹之声第进士歴官至直龙图阁知润州坐蜀党徙宣州谪监黄州酒税徽宗起爲太常出知颍汝复坐党籍落职在颍时闻苏轼讣至爲举哀行服遂贬房州别驾安置于黄后五年得许自便居陈时二苏及黄晁诸人相继殄殁惟耒尚存士人就学者衆分日载酒肴事之其名益甚卒年六十一史称其诗效白居易乐府效张籍然近体工警不及白而醖借闲远别有神韵乐府古诗用意古雅亦长庆爲多耳子瞻谓秦得吾工张得吾易谩相压也要在秦晁以上休日同宋遐叔诣法云遇李公择黄鲁直公择烹赐茗出髙丽盘龙墨鲁直出近作数诗皆竒絶坐中怀无咎有作呈鲁直遐叔休日不造请出游贤友同城南上人者宴坐花雨中金猊散香雾宝铎韵天风鸟语演实相饭香悟真空尚书二三客净社继雷宗黄子发锦囊句有造物功握中一寸煤海外千年松谁降午睡魔赐茗屠团龙晁子卧城西咫尺不可逢岂无坐中客终觉欠此公归㡌见新月扑衫暮尘红困眠有余想却听寺楼钟挂虎图于寝壁示秸秷画工出幻事缟素发原薮萧萧白茅低凛凛北风走耽然老于菟举步安不骤目光炯双射怒吻呀欲受彼彪掷其旁文彩淡初就虽然窃形似已足走百兽烦君卫吾寝振此蓬荜陋坐令盗肉鼠不敢窥白昼神运殿望香炉天池等峰晩宿官厅明日早发逺公不出山坐受龙天供地祗敢爱宝木石亲输送巖巖千年屋山立屹不动风云宿脩梁星斗近华栋亭亭碧香炉薝卜时自涌五云严拥衞天乐下鸾凤神池閟宝像光怪发巖洞谁能陟其顚手揽游龙鞚东堂黄金藏龙像俨环拱萧条亡国辇拙扑昔谁用扫堂爲一睡淸极乃无梦思归戒晨发结束勤仆从鸿钟振林莽月落朝岚重再往堕渺茫猿鹤应嘲讽赠张公贲我昔爲诸生奉书谏议公后来辱称奖礼数宾客同决科甫弱冠年少气如虹归来陪后乗不责醉后恭孤舟梁宋郊旅态萃百穷拜公睢阳府笑语若春风人事不可期俯仰异吉凶平生丹灶术马鬛哭新封十年得吾弟怀旧涕沾胷淸贫守家法眉宇肖德容交臂是非外爲寮兄弟中东轩语长夏葵竹罗靑红西舍雪夜欢玉颜醉瑶钟欲饮径相就三更叱阍翁鲸吸絶遗滴山颓信倾峰捜抉尽酱茹楂梨倒筐笼通宵两沉醉午起头如蓬人生定当尔事去挽惊鸿河梁系君马一笑喜相逢怜君碧纱幌夜泪哭韦丛我方困虀盐酸寒官辟廱同㝷旧游地尘壁罥丝虫啼鸟古寺闲夏阴小园空酒市逢好好琵琶失玲珑歌舞一分散宾僚亦西东忘情犹一叹齐物论非通官冷隠朝市端能信余慵人生当富贵子盍自磨礲便当引五车一一贮心胷功就螘作垤丛成虵化龙北郊分袂归作恶惊儿童长謡代晤语发予一笑哄离黄州扁舟发孤城挥手谢送者山回地势卷天豁江面㵼中流望赤壁石脚揷水下昬昬烟雾岭歴歴渔樵舍居夷实三载邻里通假借别之岂无情老泪爲一洒篙工起鸣鼔轻橹健于马聊爲过江宿寂寂樊山夜宿樊溪黄州望樊山秀色如可鉴扁舟横江来山脚系吾缆大川失汹涌浅水澄可揽北风吹踈雨夜枕舟屡撼齐安不可望灭没孤城暗奔流略溪口龙脣屡窥瞰平生千金质戒惧敢忘蹔兹游定何名耿耿有余念道士矶匡庐奠九江苗裔遍南服横江蔽原野内外实一族危矶揷江生石色擘靑玉蛟龙穴乱石猱玃在乔木我行季冬月江蹟在山腹扁舟如镜面淸净不可触跻攀旣不可千古长幽独缅想遂古初巢居戒樵牧离樊口宿巴河游马祈寺扁舟下樊溪江南正淸泻䁱登巴河岸极目望春野步㝷脩竹寺古木争偃亚云昔孙仲谋刑牲致师禡雄图邈已矣英槩足悲咤石梯造云雾丹白开广厦山僧安寂寞畏冷不出舍劳生渴闲境顿使我心写晩江平若席风势欲相借龟陵湾阻风三日遥祷孤山而风止积水多疾风三日阻我舟天寒波涛恶岸窟腾龙虬五更船篷鸣冷气入衾裯平明诸山雪烂漫铺琳璆篙工笑相顾白我巴船头永愧小孤神雾髩横星眸仓卒祷卽应知我厌滞畱稍晴景物好柳色含新柔春风我故旧迎我入东州自离富池凡三祷顺济龙求便风皆获应又风日淸霁舟行安稳委曲如所欲感而成诗旗尾指船头篙工告风便张帆如双橹去势如脱箭船傍两高山过目若流电波平舟稳驶客寝兀未变吾闻江西龙神力囘宇县往来万夫祷正直乃获愿嗟余何所恃诚恪无所荐神岂哀吾穷有赐不待献乃知人穷我本不坐神谴人间事苦异未易以言辨坐令千里远近若在几研慙非谢宣城援笔赋静练出山靑山如君子悦我非姿媚相逢一开颜便有论交意今晨决然去掺若执我袂谓山无见畱此事宁乆置道边靑髪翁下有白玉髓斸之龙蛇窟自足饱吾世平生耽幽独乃若安朝市一官等尘垢安得败成计草堂醉老子虎溪大开士寄语二主人爲畱三亩地离阳翟驱车发颍川回望失嵩少霜氛塞层空黯淡寒日晓原田际天平百里见飞鸟累累道傍丘石兽卧衰草不知谁氏碑剥裂偶未倒支离见𨽻字书带汉笔妙遗坟不可问文彩竟何效永年恃金石此计乆可笑昔游已三岁存没伤怀抱饱谙人世忧安得身不老次颍川许昌古名都气象良未替客子远道来尘埃满襟袂黄昏造孤驿买饭囓枮胾庭寛蟾蜍高霜气彻寒被赖擕朱提杯可具一饮费无人劝我酌孤烛伴客醉笙箫谁家楼语笑月中市何人不行乐而我独涕泪夜长更漏稀风急皷驶天明卷席去行止随所値同杨二十缑氏寺宿草酌张正民秀才见访契濶千里别恻怆难具言殷勤一宵语愿子未卽眠空堂灯火青旅褐借僧氊劳劳一杯酒不解道路寒经年相从乐旣别亦茫然人间事尽尔聚散亦何叹但悲多难身尚获朋友懽间关百忧中一笑直万钱张子年未冠已雄羣少年巉巉坐我侧紫眸秀双颧壮志激衰懦淸谈破愁煎天明卽分散奈此情悁悁初到都下供职寄黄九千里不相见劳劳复何辞不应一城中耿耿令我思僦舍酒家楼椎垆卷其旗鼠壤败晨炊守翁噪羣儿马傍挟两羸双踵待刻移五日长安尘故山梦中归何以洗我心望君靑松姿怀情久不吐古屋絃悲诗晩归寄无咎屋东云移山屋西日半壁余天一劒靑远雨万丝白官事痴可了未遭官长责惟应晁夫子不可别顷刻西山寒溪兹行颇间暇聊此山水间况有所擕人臭味同一源山蹊并脩涧嘉木间蒲莲杉松开古刹始觉此溪寒孤亭出屋背石磴相牵攀迎客穷道人俯偻髩眉斑释子具麤粝虽贫有余欢午登西山去路作九曲弯山禽惯不惊夏木秀且繁缅怀紫髯公奠玉祠天坛豪彊有遗韵兴废无留观空嵓一泓泉引余掬淸甘至人悲热恼遗此消昬烦我茶非世间天上苍月团爲尔惜不得烹啜浇晨飡㴱谷晩易阴快雨时班班但见夹道松龙须湿苍颜念我亦颜人㴱居闭柴关不使倒珠玉使我胷中悭之官亦漫浪遇胜却盘桓平生据顽钝信命傲忧患言归徒旅疲就荫休征鞍读中兴颂碑玉环妖血无人扫渔阳马厌长安草潼关战骨髙于山万里君王蜀中老金戈铁马从西来郭公凛凛英雄才举旗爲风偃爲雨洒洒九庙无尘埃元功高名谁与纪风雅不继骚人死水部胸中星斗文太师笔下蛟龙字天遣二子传将来高山十丈磨苍崖谁持此碑入我室使我一见昏眸开百年废兴增叹慨当时数子今安在君不见荒凉浯水弃不收时有游人打碑卖出长夏门出郭心已淸靑山忽相对游人傍流水俯仰秀色内谁张苍玉屏中断神斧快淸伊泻其间银汉曵天派参差楼观出杳霭林麓邃巖声答远响水影弄空翠同游得君子兴与烟霞㑹选胜虽自兹高怀已尘外饭昭果寺飘然乗兴游肴酒笑俗具僧居致野饭草草亦有趣山僧惯迎客煑茗新泉注巖花得春迟晩秀见红素萧萧野市井人物自来去溪光送孤舟石色照素树题名扫高壁歳月记所遇书罢迹已陈出门犹反顾石楼淸溪若奔虬八锁束其颈犇腾去莫脱摆掣恣骁勐嘈嘈战风霆万鼓助其劲声驰石崖动气抱晴日冷我来怯初登注视久乃定悠悠山川濶寸目罗万景平生林野趣疎放谢鞭警㑹期山月出一啸清夜永上方足蹑靑玉磴跻攀不知劳回头瞰木杪始觉所歴高孤鸟去灭没奔溪㴱怒号白日当画梁靑云送微飈坐久神虑平微凉淸骨毛但惊尘垢容俯仰近赤霄古壁有遗字昔人嗟寂寥南风不知暑古木常萧萧广化遇雨浮云蔽高峰台殿延晩色风声转谷豪雨脚射山白东楼瞰虚明龙甲排桧柏萧森异人境坐视动神魄撞钟寺门掩晩霁尚残滴相擕下山去尘静马无迹归来解鞍歇新月如破璧但恐桃花源回舟已靑壁赠无咎以旣见君子云胡不喜爲韵八首平生怀想人握手良未易接君同舍欢此事非此世十年淮海梦一笑相逢地投分白首期愿言何有旣贤愚譬观形美丑不自见医肱待三折劒铁要百鍊磨君古靑铜汰拣寄明辨一智出千愚食芹敢忘献文风还正始磊落有诸君长者进后生亦使我有闻譬如狸与虎偶使并称文终然不可及困我力空勤文衰东京后特起得韩子支撑诽笑中久乃化而靡籍湜旣洒扫后生始归市垂君拯溺手请效我一指诗坛李杜后黄子擅竒勲平生执羁靮开府与参军举世秉笔徒吟哦漫云云安知握奇律一字有风云触有羸其角进有䟦其胡膏车秣吾马白日在脩途虽乏无何杯颇多未见书力学致事功良田本㴱鉏黄子少年时风流胜春柳中年一鈢饭万事寒木朽室有僧对谈房无妾持帚此道人人事谁令余独不南山縳虎师肯顾世书字扬眉哦楚喉鼎畔倒侯喜诗声一苍蝇下到霹雳耳庸庸老㝷常物外有奇伟与潘仲达二首东风沛甘雨百物一时好江南桃李尽红紫到百草道傍负担子寒食归祭祷念我淮上丘三年不躬扫淮阳牡丹花盛不如京洛姚黄一枝开衆艳气如削亭亭风尘里独立朝百蕚谁知临老眼得到美葵藿次韵秦觏琬琰非世珍昔以羊皮换嗟君复何求衆弃乃所玩十年少游兄闭口受客难二毛才一第俗子犹愤惋人间异巧拙善琢贵颜汗婵姢守重闺倚市争倩盼君胡宝滞货屡辱访衰懦譬犹卧仆涂更侑觥与散球然瑚琏质磨琢争璀璨遟君三年鸣更用惊我慢阿几小儿名阿几眉目颇疎明日来书案傍学我读书声男儿事业多何必学读书自古奇男子徃往羞爲儒阿几笑谓爷薄云无宻雨㸔爷饥寒姿儿岂合富贵翁家破箧中惟有书与史敎儿不读书更欲作何事宿虹县驿长隄隘舟车上下无暂歇煎熬古驿门聒聒争琐屑东南淮浙富输餽日塡咽楚风习喧卑呉舌动嘲平生耽静意投閙剧含哕况兹道路勤强食慰饥渴年来嵩洛兴久与泉石结终当卜吾庐云山对华髪有感二首昨日鵶作巢今者鵶哺儿念知三月兰舂物行已稀晩风飒不收残红怨余姿回风起轻寒拥炉火重吹灯明夜斋静目澁临书遟病齿不饮酒持杯劝妻儿岂无儿女心惆怅桃李蹊彼昏安目前丈夫方有思古今不殊途掩卷独长想炎炉与死灰相去如反掌彼昏诚不知一醉富莫量那知道傍殍曾是厌盃盎一金短贩儿岂暇议得䘮但怜反覆间观者爲惆怅圣贤蹈大方不茍目前妄寄身爱憎间得失眞一饷春雪天寒城南寺门外无马迹东风雪疾消春泥㴱一尺岂无老欵段畏蹶不敢䇿还归见儿女怕冷不下席扬雄𤣥未就双髩飒已白虽云客载酒此意终岑寂功成则有命生事亦人力胡爲不自勤守此欲何获田桑旣有裕醪醴亦余溢嗟哉好事客从古百无一秋感二首秋日无远晖秋草无美姿残蛩弔白日寒鸟悲空枝时节一如此余出怅安归强歌不成音还坐空涕垂感动百虑进触心遂纷披弃捐勿复道日暮眠吾帷秋山多远声日暮尤生态百风落高树淸涧㵼寒濑鸣蜩默谁怜瘖死不偿罪蛩啼独不已有愬未逢解天时激汝曹宁自知进退吹嘘成踊跃刍狗忌彻祭庭空月宵挂园冷露晨沛嗟哉心难忘捬事还感槩鲁直惠洮河绿石作冰壶研次韵洮河之石利劒矛磨刀日解十二牛千年埋地因沙砾一日见宝来中州黄子文章妙天下独驾八马森幢旒平生笔墨万金直奇煤利翰盈箧收谁持此研参案几风澜近手寒生秋包持投我弃不惜副以淸诗帛加璧明窗试墨吐秀润端溪歙州无此色野人斋房无玩好慙愧衣冠陈裸国晁侯碧海爲文辞盘礴万顷澄淸漪新篇来如彻扎箭劲笔更似画沙锥知君自足报苍璧愧我空赋琼瑰诗王晋卿惠诗逾年不报累来见索而王许酒未送因次其韵督之酸寒杜陵老痛饮遗身世云安小县麴米春遥知美味无多子犹令此老气如虎傲兀几以醉爲累争如侯家美酒如江湖金铛犀杓与之俱玉壶满倾春水怏铜槽夜滴秋雨疎主人文章足宾客许致麴生来坐侧三杯脱㡌我家风渴如旱田占雨虹冷官如缾君未见腹惟贮水氷生面鸣鞭走送烦驺辔坐对朝云北风起未欲烦公大作䜩老夫自斟看㴱浅福昌秋日效张文昌二首秋野无人秋日白禾黍登塲风索索豆田黄时霜已多桑虫食叶畱空柯小蝶翩翩晩花紫野鹑啄粟警人起洛阳西原君莫行秋光处处伤人情黄桑萧萧秋水淸田中日午村鸡鸣场边九月禾黍熟空原雉飞饱新谷枣篱虫鸣村路曲道边古坟生野菊人稀田濶草茫茫落阳秋深能断肠题韩干马图头如翔鸾月颊光背如安舆凫臆方心知不载田舍郎犹带开元天子红袍香韩干写时国无事绿树阴低春昼长两髯执辔俨在傍如瞻驰道黄屋张北风扬尘燕贼狂廐中万马归范阳天子乘骡蜀山路满川苜蓿爲谁芳罔沙阻风大江春风浪如屋客舟迎风罔沙宿连樯接柂古岸傍岸头无人春草绿船头日出炊烟起买鱼擕菜来就市渔人水恶不出门萧条野市无鸡豚堤边纸钱灰若雨洗酒赛神巫降语南人艇子不避风横江五两翩翩去有感三首郁城本自贰师谋骑士㧞劒犹封侯董生明经守正直白首区区相侯国参差世事足嗟叹我笑羣儿较目前可能董子之荣辱乃在封侯得失间羣儿鞭笞学官府翁怜儿痴傍笑侮翁出坐曹鞭复呵贤于羣儿能几何儿曹相鞭以爲戏翁怒鞭人血流地等爲戏剧谁后先我笑谓翁儿更贤南风霏霏麦花落豆田漠漠初垂角山边夜半一犁雨田父髙歌待收获雨多萧萧蚕簇寒蚕妇低眉忧茧单人生多求复多怨天工供尔良独难到陈午憇小舍有任王二君子惠牡丹二槃皆絶品也是日风雨大寒明日作此诗呈希古初来淮阳春已晩下里数楹聊寝饭此邦花时人若狂我初税驾游独懒任王二君眞解事走致两槃红紫烂天姝国艳照蔀屋持供佛像安敢慢江湖逢春岂无花格顽色贱皆可拣誓观中州燕赵态一洗千里穷荒眼风波歴尽还故郡此愿谁知輙先满那知中夕忽凛烈卧拥牛衣眠失旦名园泥淖安可入坐惜残芳风雨散东隣夫子亦嗜酒卧听午鸡方起盥晴明犹及一寓目我老尚能挥大醆次韵答天启黄钟无声登瓦釡蔡子靑衫在尘土逼人爽气百步寒知子胸中有风雨三年河东走羸马絶口鱼鰕便酪乳归来万卷付一读不学儿曹用心苦周瑜陆逊久寂寞千年北客嘲呉语莫徒彩笔云锦张要是宝劒蛟龙舞天兵百万老西北快马如飞不出户眼看六纛出麒麟走取单于置刀爼赴亳州敎官次韵和中书钱舍人及亳守晁美叔见赠久知疎慵难应接勉强一官亲讼牒羁穷正是鸠无巢摆去不如鱼有鬛从来书史钝蹊径更叹诗骚穷事业几思狐白易絮纩羞禠旧服求新裌又怜夸毗竟何得把玩区区一蚊睫久知趋向合饥寒正借文章谩嚅嗫紫微丈人椽作笔谁得羸师轻传谍知擒敢慢武侯纵有穽前知鲁侯荒芜满编求指摘望以余光分暐晔乃䝉称屈力襃扬不意粪壤藏诸箧获如丘陵饱则可良御不悦犹非猎平生赏遇有君子处世虽钝吾知㨗淸闲得食学官禄愿以诗书塡吻颊牙悬喜校邺侯签藤织新成沈郎笈晁公声名三十载余事笔踪传法帖紫芝眉宇望不逺屈指数日无旬浃黄衫健步书见赐紫诰除官等何躐久怀薄技待后乘宣管盈囊纸来歙坐乖前计空惋怅袖里从今双手擪醉归应被官长瞋未饱徒劳方朔愶苏叔党吕知止自许下见访叔党有诗戏赠以此奉答三年齐安看江山可当中原故人面北来尘埃逢故人眼前却作江山见君似江山定不踈能出吾言世亦无苏郎下笔妙无敌吕郎与谈惊未识凤雏骥子未宜轻囊空各有千金璧赠君锦绣英琼瑶报我琅玕金错刀溪毛潢洿未相弃岁暮与君甘缊袍游武昌一叶横江凌浩渺李君见我迎门笑鹅黄初熟醅旋压书室焚香地新埽淋漓歌笑不知夜竹榻枕借眠诸少老人被暖觉独晩惊起东南日如烧四明陈子定爱客生火寒㕔邀我到盘肴香洁具俄顷鲙斫寒鱼初出沼仲谋霸气久寂寞元子亭基尚危峭荆榛荒梗上石磴人物淸江开野庙莫投明府快一饮主意殷勤宾屡釂星河破碎归中夜明日淸淮理归棹王家园馆静入眼挂壁于菟疑欲啸杀鸡爲黍办仓卒看畵烹茶每醉饱还家闭门空寂歴胜境目前皆了了兹游可再谁汝啬老嬾似不能轻矫西山得霜瘦如削萧寺峥嵘出粉篠幸余腰髀犹足使与子凌寒恣游眺秋雨小酌赠贾七出门秋雨泥漫漫嗟哉后土何时干官曹事休归舍卧破屋淅淅西风寒弱妻倾榼劝我起稚子笑语争杯盘我生乐事但如此爲尔一醉愁肠寛仕涂翩翩鬭巧㨗华裾鲜毂相追攀老来百事觉羞耻懒伴儿女涂铅丹贾郎豪华独异我粉腮玉指双鵶鬟淸眸侑酒醉百醆肯呪贫瓮寒虀酸堂前菊花日以好落砌摵摵梧桐残当谋痛饮待九日豪气一压龙山桓寓陈杂诗朝雨如雰丝咫尺不相辨俄然晨光漏绀碧出天面天工易明晦顷刻俄屡变今朝事大定云物卷组练客有北来说蝝生被数县谷穗无一粒遗秆如立箭卑田成大泽投种哀莫见官人懵不知犹喜输租办兴怀及鳏寡犹愧吾饱饭开门无客来永日不冠屦客知我老懒投刺輙复去端成两相忘因得百无虑故人在㫄郡书信不能屡兴哀东坡公将揜郏山墓不能往一恸名议眞有负可能金玉骨亦逐黄壤腐但恐已神仙裂石终飞去我不知暑退但觉衣汗干颇怪庭中天湛然靑以寛有物呌草根啾啾自相喧问知已新秋大火流金丸天工变寒暑正尔事亦繁静观付一笑吾事宁相关但思筋力健悠然佳意还喧喧憎隣里砧杵乱人眠秦子死南海旅骨还故墟辛勤一生事空得数编书琅琅巧言语玉佩聨琼琚知者能几人憎者颇有余书生事业薄生世苦勤劬持以待后世何足润藁枯兴懐及平昔使我涕涟如道路阻且长悲哉违抚孤寄李端叔陈墟自古皇疆野实楚县沃野接神畿荒沟漕淮甸民风静而陋原隰平以逺我来逢艰岁禾黍秋色浅荒居咽蛩蚓风雨老藜苋闭户谢车马隐几亲笔砚马迹巷泥㴱庖烟檐日晏深居窥老易妙理殊自玩困亨方寸足夸安劳逺愿乖离感岁月老色各满面友道古所敦尺书莫辞倦秋日晒古城秋日晒古城西风振尘埃出门何所之坏道连蒿莱飞鸣鸡犬稀破屋枮壕隈老圃理䔫畦晩甲瘦未开输人暮出城栖鵶一一回怅然心不怡归坐劝一杯孙志康许爲南酿前日已闻籴米欣然作诗以问之平生一尊酒风月不可无谪官将十年一醉未易图市岂无旗亭官亦有酒垆薄苦与酿酸一滴不可沽英英孙夫子臭味眞吾徒自云得异糵乃出粳稻腴藏久精粹去去者乃其粗醖酿才浃日芳甘已盈壶伧人喻其力若火经茅芦此语眞野陋殆出负贩夫前日闻吉语籴便已在途每恨陈乏糯价直如买珠怜君久客囊倾倒无复余假噐走仆僮供我一笑娯欲爲漉巾潜请学涤噐如作诗以讯之何日陈尊盂岁暮即事寄子由先生岁暮淮阳客贫闲两有余朝昏面壁坐风雪闭门居老去深依佛年衰更嗜书未能忘素业聊用慰穷途下里皆贫屋开门即古墟鸡䐁来近舍舂汲赖隣夫雪压移来竹霜萎自种蔬乌皮蒙燕几褐㡌褁僧颅肉似闻韶客斋如持律徒女寒愁粉黛男窘补衣裾已病药三暴辞贫饭一盂长缾卧墙角短褐倒天呉宵寐衾铺铁晨炊米数珠大搀随杜胫葛制暖寒躯时命今如此功名已矣乎谈愁风射马拙待兔逢株久慕真乘乐深谙梦境虚谁怜九顿首止有一长吁瞻望身空老苍茫岁欲除何当闻妙诲黥刖待完肤赠翟公㢲我昔出守来丹阳江流五月如探汤史君之宅在山腹绕舍树石何靑苍千年药根蟠井底灵液浸灌通寒浆人言狗杞精变狗夜吠往往闻空廊金山荡潏浪花里一舸遥去随渔郎最奇巖斋人迹少乳水时滴白石牀翠鼋坡陁负日色白骑掀舞占风祥我留金山凢十日穷探力取无遗忘南风吹我渡江去已厌淮南尘土黄二十年间多少事身如疲马起复僵淮南穷栖衆人后朝食不充藜苋肠公来衰颜得一笑侧听髙论惊㝷常穷阎过我坐至暮满怀珠玉无粃糠乃知世间有淸议未可尽以已意量精金白璧天所宝理无破碎委道㫄半年耳冷不闻此遇公矍然神激昂论交自顾已老丑从事理絶随飞翔斯文有属不但尔因公作诗我涕滂北隣卖饼儿每五鼔未旦即遶街唿卖虽大寒烈风不废而时略不少差因爲作诗且有所警示秸秬城头月落霜如雪楼头五更声欲絶捧盘出户歌一声市楼东西人未行北风吹衣射我饼不忧衣单忧饼冷业无髙卑志当坚男儿有求安得闲书初凉夜至将晓秋房灯火淸人语久已寂城逺不闻更警柝鸣未息横参已入地斗柄当天植乃知三更中市鄽已寂歴我时守书几磨墨倾砚滴反覆小学书昬目如芒刺试㝷隣房僧鼻鼾背负壁体劳径就枕冷梦分南北觉来寺钟鸣僧礼像前席须臾闻梵呗木鱼如叩石举头视东牖朝日已淡白反身起披衣神爽健筋力亟来酒瓮边侧听声喞喞霜后步西园浓霜午喧妍短日淡无色囘风振中园揺落声䇿䇿草根饥乌啄飞舞时啧啧野荒无遗粒卒岁将何食鲜鲜西墙下幽草弄寒碧四时不吾欺聊假汝顷刻呈徐仲车朝日照高檐夜霜犹在瓦纤纤墙边柳春色已可把残年能几何奔驶剧湍泻虽无功名求衰暮亦悲咤出门问徐子两计决取舍爲当勉自修汲汲不可暇爲当饮美酒送老在杯斚子当指我途我即䇿其马但恐懒拙姿终非服勤者读戚公恕进卷世方尚纤柔子独不可揉人皆喜呶呶子语不出口巉然即之髙俗子竞潮诟我尝要之难快使暴其有乃知谤之非更觉所得厚由来难小知此固可大受读书常辛勤世务饱经搆琅琅满编文一一可推究俗儒昧事实文字工綵绣可观不可用章甫冠土偶子能独不然浑朴谢雕镂宁爲目前玩功见施设后知心古所难形兀实见售嗟君听者寡风雨但孤雊又思理难常功业亦邂逅岂令匠石斤常缩䄂间手无爲扣角歌且进满尊酎但非遽可合有所待而偶干将伏黄土气乃在牛斗顾君久自安蔽抑宁复久赠江瞻道我行于四方其所急者友呜唿得之难百不一邂逅人心不可齐若十指于手随其短与长亦各有所取刚或矿而折柔有弱而仆质良文不扬中美外莫副寛壶泛以枵狭盎迫而陋此犹其大槩琐屑难悉究譬如选良材弃百不一有其间虽得之犹或烦矫揉我友居淮滨饮德昔自幼岂期羇旅间乃获闻謦欬嗟君如美玉外彻中乃厚埋藏困尘埃要以不可垢他人十不一子乃得八九余亏能几何不待勉而就乃知昔求艰特以见未久但忧奔莫及敢惮喘而走我心子所知濩落无所囿是以行于世往往得謿诟人才如其面不自知好丑立之明鑑前乃见其可否子于我无嫌告我当苦口我惟于改过窃不敢自后嗟予迫饥寒子亦仰五斗何当两有归投老作隣叟与友人论文因以诗投之我虽不知文尝闻于达者文以意爲车意以文爲马理强意乃胜气盛文如驾理维当即止妄说即虚假气如决江河势顺乃倾泻文莫如六经此道亦不舍但于文最髙窥不见隙罅故令后世儒其能及者寡文章古亦衆其道则一也譬如张衆乐要以归之雅区区爲对偶此格最污下求之古无有欲学固未暇君爲时俊髦我老安茍且聊献师所传无以吾言野寄答参寥五首昔我初见子子时客京师闻名久不获既得过所知示我一卷书大小百首诗我嗜不可辍熊蹯荐朝饥约子彭城游念当行有期中间忽仓卒决去不子辞子后来髙邮我居淮之湄中间无百里诗句屡交驰客来得子书云子久南归投书不能读恨我闻之遟使我早知此扁舟尚能追逺别不执手近居不相擕毎念念恨者耿耿中肠悲子行曰已南我去日已西音书不可频何以慰我思苏公守呉兴山水方有主子兮从之游挂钖当可驻尘埃困孤鹤念子久失所秋风展其翼道使万里去靑云引髙唳爽絶谁敢伍余驹欲西秣使我江海橹平生二三子往往在南土子才得所乐我拙日益鲁拳拳相思心契濶不得语秦子我所爱词若秋风淸萧萧吹毛髪肃肃爽我情精工造奥妙宝铁镂瑶琼我虽见之晩披豁尽平生又闻从苏公复与子同行更酬而迭唱钟磬日撞鸣东呉富山水草木余春荣悲余独契濶不得陪酬赓我生爲文章与衆常不偶出其所爲诗不笑即謿诟少年勇自辩盛气争可否年来知所避不敢出诸口时时未免作包以什袭厚低心譲儿曹默默衆人后见君不能已颇亦陈所有君岂少取之时以佳句授幽絃喜有听淸唱慰孤奏如何瞥然去使我不得友萧萧江湖客踈瘦若秋竹苦心爲诗章日夜挠心腹淸絃无浮声促柱有哀曲湔湔幽巖泉一一淸可掬人生于文章初苦力不足及其成欲售又困瞽者目子从呉兴公乃独获所欲得意有知赏幽怀免穷独嗟余失所投痛学自藏覆子当慰我穷时寄书数幅夏日杂感二首羣动入夜息我归亦安眠脱我身上衣投枕体晏然朝日常营营有生不可闲羲和戢其光幸此须臾间人生一世中大小无百年胡爲不自暇长抱勤苦叹才者勇设施诞者夸死权彼有驱其心欲休谅无縁我本与世疎少慵老成顽何爲不引去坎轲行所艰姢姢檐前月虽缺自媚好团团理丝虫飬身恃其巧无能老蝙蝠乘夜出堂奥那能捕飞蚊未解聒耳閙悲歌草间蚓辛苦自鸣噪尔生可以默何所欲而躁鸣哇诉其渴谓若天可祷瘖蝉死不鸣岂以诉无效悠悠羣动情谁得辨丑好我歌岂徒然亦用自警告西华道中我行陈许郊十里平若掌居民杂荆榛耕少地多旷野兔作跳奔惊鸢或髙飏乔林多疾风寒涧有余涨棘篱蔽茅屋鸡犬入村巷主人扫土塌秣马具朝饷童儿汲土井败饭堆瓦盎勿悲爲生陋自足无他望嗟余走薄官奔走年将壮长抱羇旅愁何时税归鞅读苏子瞻韩干马图我虽不见韩干马一读公诗如见者韩生画马常苦肥肉中藏骨以爲竒开元有臣善司牧四十万匹屯山谷飬之罕用食之丰力不曾施空长肉韩生图像无乃然我谓韩生巧未全君不见昔时骐骥人未得饥守盐车唯有骨昂藏不受尘土侵伯乐未来空伫立骐骥乏食肉常臞韩生不写瘦马驹谁能爲骥传之图不如凡马饱靑刍再和马图我年十五游闗西当时唯拣恶马骑华州城西铁騘马勇士十人不可羁牵来当庭立不定两足人立迎风嘶我心壮此宁复畏抚鞍蹑镫乘以驰长衢大唿人四走腰稳如植身如飞桥边争道挽不止侧身逼堕壕中泥悬空十丈才一掷我手失辔犹攅蹄回头一跃已在岸但见满道人嗟咨关中平地草木短尽日散漫游忘归驱驰宁复受鞭䇿进止自与人心齐尔来十年我南走此马嗟嗟入谁手楚乡水国地卑污人尽乘船马如狗我身未老心已衰梦寐时时犹见之想图思画忽有感况复慷慨吟公诗达人遇境贵不惑世有尤物常难得宁能使我即无情搔首长歌还叹息再寄子由先生宛丘之别今五年汴上留连才一日贱生飘泊客东南忧患侵陵心若失先生神貎独宛然但觉巖巖瘦而实有如霜露入秋山扫除繁蔚峰峦出自言近读飬生书颇学仙人饵芝术披㝷图诀得茯苓云是松间千岁物屑而爲食可不饥功成在久非仓卒上侔金石免毒裂下比草木爲强崛㳙㳙潄纳白玉津鍊以真元纳之骨神仙自是人不知岂爲难求废其术我闻公说心独嗟欲问太虚穷恍惚奈何不使被金朱乃俾枯藁思巖窟又观世事不可常倚伏谁能定于一终身轩冕亦何赖况有朝升而暮黜何如端坐养形骸夀考康宁无夭屈乃知岂即非良图却笑儿曹嗜糠籺靑衫弟子皆授经赋分羇穷少伦匹自知无命作公卿颇亦有心穷老佛但思饱暖愿即已妄意功名心实不终期䇿杖从公游更乞灵丸救衰疾寄杨应之应之蹉跎三十九犹着靑衫困尘垢髙才逸气老益竒我每事之安敢友逢时则驾子何患有才未用谁之丑暴得从来失常速徐驱未用鞭其后扫除万事付诸命收拾至乐归之酒闻公颇以饮自名我亦抗衡能至斗京师常恨酒不足贫旅仅得煳其口乃知一饮尚间关功垂万古知难偶百年痛饮乃良图安用金朱裹枯朽我生自断计已决君亦我徒能尔否扬眉鼠子事轻肥贬眼小儿夸谨厚须防仰赫忌鹓鶵更虑致魇逢刍狗独醒不若餔其糟羣犬犹须避而走遭刑每笑嵇叔夜得计须师彭泽叟我官古邑洛之阳闻有山川亦淸秀行当酿秫从子游更以新诗相献侑招潘郎饮老人夜短睡不足勃公窗外强知时五更未明语千万更憎林间鹎鵊儿吹红洗白雨三日吾园花蕊已离披一年春事坐如此白首穷谪归无期念此径须沽酒饮买鱼烹肉懃妻儿更唿东邻好酒伴爲我醉倒堦前泥郭圃送芜菁感成长句芜菁至南皆变菘菘美在上根不食瑶簪玉笋不可见使我毎食思故国西邻老翁知我意盈筐走送如雪白蒸烹气味元不改今晨一飡如南北孔明用蜀最艰窘百计捃拾无遗䇿当时此物助军行渭上襃中有遗植英雄临事究琐屑终服奇才屈强敌想见躬耕自灌畦当时有意谁能测读守道诗仁宗之初公有声一世懦者闻之惊力行古义不顾俗师事孙子传其经扫堂捧杖供贱役侍师之坐随师行质疑问道无敢变当世始知师与生作爲文章不徒发讥切时事排公卿俗儒毁誉无所出乃取过行爲讥评过于仁义罪固小矫弊自合违中行人皆不及子独过两者之罪谁爲轻开编偶诵子诗句辞气磊落严以清吟哦令我不能舍想见眉宇寒峥嵘髙风一泯不可见安得壮士能经营惜哉朽骨不可作徂徕废土知谁耕对雪呈仲车学堂岁暮无来客残雪漫漫风猎猎当庭古柳三四株老翁擕帚收残叶二年闲散百事慵饥寒不自勤鉏锸囊空甑倒谁复救典衣买酒将空箧人间万事苦难齐以醉驱愁最奇捷丈夫未死谁能测幽忧何自同儿妾饮酣耳热诗兴遒直上虚空恣陵蹑饥喉冻噤谁与解正借醺酣得嚅嗫少年举白未尝辞渐老深杯见还怯何当共有种秫田免向官垆走书帖己未四月二十二日大雨雹夜来飞雹惊我眠大者磊落几如拳起听但觉屋欲动檐瓦破坠无复全是日晩晴星斗出镜静万里无云烟干坤变化竟谁使造作诡怪须臾间邻家老翁髪已白云昔见此今十年木衰火滥气浮洩激此阴沴成氷坚儒生臆度知是否天事谁得穷其源屋头雏鸦失其母足伤翅折亦可怜早作鸬鹚夜寒不得眠永夜相语髙树顚鸦鸣最早尤喧阗啼唿相应动百千老鸡睡起足挛拳侧头端如闻九天引吭一唱鸣宫悬时哉不后亦不先朦胧初日见山川吾庐人起有炊烟读李憕碑自唐中微北方沸胡马长鸣饮淸渭李公守节陷贼庭身死髑髅行万里百年事往谁复省一丘榛莽无人祭荒碑半折就磨灭后人空解传其字杀身不畏眞丈夫自古时危知烈士俗书小技何足道嗟我但欲扬其事寥寥获麟数千载末学襃贬多非是高文大笔谁复作绌臣饿夫须有待纷纷后世竞着述纸墨徒爲史官费却嗟何独此事然搔首碑前空叹慨秋蔬荒园秋露瘦韭叶色茂春菘甘胜蕨人言佛见爲下筯芼炙烹羮更滋滑其余琐屑皆可口芜菁脆肥姜葅辣藏鞭雏笋纤玉露映叶乳茄浓黛抹已残枸杞只留枿晩种莴苣初生甲南来食鱼忘肉味久思吾土牛羊茁软炊一饱老有味痛饮百壶今不说蒲团斋罢欠申时自觉少年心解脱瓜洲谢李德载寄蜂儿木瓜笔瓜洲萧索秋江渚西风江岸残红舞津亭永夜守靑灯客睡朦胧听江雨靑罇晓酌遣怀抱但恨郁郁将谁语敲门忽得故人书洗手开缄见眉宇蜂儿肥腻愈风痺木瓜甘酸轻病股铦锋皓管见还愧老去笔砚生尘土北归飘泊亦何事篙工已束横江橹天寒应客太昊墟当遣何人具鸡黍耒寒热伏枕已数日忽闻车骑明当按顿睡中得韵语数句上呈四丈龙图兼记至日之饮山羊卷酥如切玉剪毛胡羊花作肉烛前醉客淋漓时山泉更煑如珠粟深泥三尺归不记日到牀前初睡足尔来七日战寒热朝饭斋糜不盈掬客来但办君且去卧听㳙㳙雪消屋因山事严京兆出十驿人人如在目駞裘便面行野时晴郊已动陈根绿和晁应之悯农南风吹麦麦穗好饥儿道上扶其老皇天雨露自有时尔恨秋成常不早南山壮儿市兵弩百金装劒黄金缕夜爲盗贼朝受刑甘心不悔知何数爲盗操戈足衣食力田竟岁犹无获饥寒刑戮死则同攘夺犹能缓朝夕老农悲嗟泪沾臆几见良田有荆棘壮夫爲盗羸老耕市人珠玉田家得吏兵操戈恐不锐由来杀人伤正气人间万事莽悠悠我歌此诗闻者愁九月十二日入南山憇一民舍冐雨炙衣久之石稜如刀不容步上挽垂藤下无路风寒雨滑徒旅愁舍马杖藜泥没屦跻攀顚坠不容髪目眩心寒惊反顾亦知垂堂有遗戒身仰微官欲谁愬萧萧茅屋映絶壁门外漍漍淸泉注解衣就火不能暖旋拾山薪伐溪树山翁生未食醯醢脱粟寒蔬度朝暮人间平地固不少何用巇岖守麏兔秋声四起山霭夕坏屋踈篱睡无处披裘结束相劝归过尽重云下山去萧朝散惠石本韩干马图马亡后足世人怪韩生画马身苦肥干宁忍不画骥骨当时廐马君未知开元太平国无事战马卷甲饱不骑玉关槖驼通万里长安第宅连诸姨笙歌锦绣遍一国六龙长闲空食粟霜甜秋草沙苑游日暖春波渭川浴脽圆腰稳目生光细尾丰膺毛帖肉珠鞍玉镫骄不行岂有尘埃侵四足韩生丹靑写天廐磊落万龙无一瘦岂知车下骨如墙饥啮草根刺伤口君家古图才半身千里腾骧已有神回身侧顾不无意剪騣络头嗟失眞君不见太宗战马拳腹毛身骑此马縳羣豪龙虎精神金鼔气岂有闲地供脂膏至今画图快胷臆想见虬须亲破贼那知但爱廐中肥渔阳筋脚蹄如石神驹入水随烟云蜀山石路无行人六骥悲鸣足流血骑骡遗事一酸辛次韵君复七兄见赠老知山林等朝市扁舟谁能问行止长淮十日浪吹沙春风正搅骊龙睡幽人软语破永日冲泥擕手林间寺坐中知兄病当已眉宇氲氲有佳气华池神酒不用醒人生和畅自忘形扶持阴德鬼神在洗除世缘烦恼轻东来自慙双鬓改相逢但觉两眼明论诗尚爱淡生活学道久叹闲名声嗟我尘埃费昏旦补刖自怜闻道晩还丹欲问仆仆仙一菴更作腾腾嬾春阴夜薄月朦胧剧谈烛尽樽亦空他日重逢龎处士可能犹与世人同离泗州有作舸大艑来何州翩翩五两在船头淮边落帆汴口宿桥下连樯南与北南来北去何时停春水春风相送迎沙岸飞鸥旧相见短亭杨柳不无情淸歌一曲主人酒主人夀客客举手明日酒醒船鼓鸣沙边破堠不知名行人十里一回首云边犹有墖亭亭汴上观迎送有感居人怜客千里来扫堂爲客致酒杯夜阑再拜客辞去樽前美人不成舞阳闗八疉倒玉船消魂此地自年年船头旗竿船尾柂南游江海北长安长亭出城十余里柳边人家饭游子少年此地几经过白头相逢可奈何奉先寺荒凉城南奉先寺后宫美人官葬此角楼相望髙起坟草间栢下多石人秩卑焚骨不作冢靑石浮屠当丘壠家家坟上作享亭朱门相向无人声树头土枭作人语月黑风悲鬼揺树宫中飬女作子孙年年犊车来作主废后陵园官道侧家破无人扫陵域官家岁给半千钱街头买饼作寒食送程德孺赴江西程侯治楚我独知去时民作婴儿啼归来明光见天子还把一节大江西年来屡下寛大诏赤子未免寒与饥恩如忧病政如药知病无药何由治朝廷法度寄吏手付授得所乃合宜事如白黑初易睹败以容悦相䝉欺此行委寄意不浅列城数十受指麾任官轻外最弊法省阁无补眞何爲遥知敏手多暇日不废樽俎还蛾眉从君多乞歙州纸岁晏天禄供吟诗叙十五日事五更闻钟自惊起坐守残灯具冠履昏昏病眼正团花独爱当庭月如水强驱睡味谁不仁漠漠黑甜留两眦忽惊左掖涨风埃已趋上合锵环珮平明原庙焕金碧饥投败幕飡寒饵纷纷仆仆酸两胫肉食当然贱何事走马还家百不问扫榻伸腰真有味起来炊熟日亭午槐叶新成庭覆翠翻书㺯翰老自笑饱食安眠计难遂古来髙士不入城肯听鸣鸡踏朝市官闲官闲吏归早岁晏寒欲盛槐稀庭日多鸟下人语静幽花破寒色过雁惊秋听酒贱莫厌沽北风行欲劲冬日放言六首小儿喜学书满纸如栖鸦老妇寒不绩当户理琵琶樽中有神物快写如流霞三杯任兀兀冻脸生春华寒羊肉如膏江鱼如切玉肥兔与奔鹑日夕悬庖屋嬉嬉顾妻孥滋味喉可欲谪官但强名比者何不足日暮归饮酒儿女戏我前须㬰径三酌据榻已醺然老妻坐我傍餚胾屡炮煎大胜刘伶妇区区爲酒钱我初谪官时帝问司酒神曰此好饮徒聊给酒飬眞去国一千里齐安犹最醇失火而遇雨仰戴天公仁秦人焚诗书意欲遂絶灭六经至今存何曾损毫髪兴衰有天理人力自浅拙不忧骊山墓回首遭发掘元子本豪爽颇复有俗气孟嘉亦可人乃与较权势崛强近百年究竟成何事江左无英雄汝得免徒𨽻潘郎以予生日见过致酒出两诗东风沛甘雨百物一时好江边桃李尽红紫到百草道傍负担子寒食归祭祷念我淮上丘三年不躬扫淮阳牡丹窟盛不数伊洛姚黄一枝开衆艳气如烁亭亭风尘表独立朝万蕚谁知临老眼更复美葵藿嘲南商两袖全疋帛望知江淮客深藏计算苦好鬭意气窄愁逢汤饼盌遇鲊论瓮咋市南沽茅柴归店两颧赤十二月二十六日旦闻东堂啄木声忽记作福昌尉时在山间环舍多老木腊后春初此鸟尤多声态不一今琵琶筝中所效既不类又百不得一二云福昌河南属邑也睡起闻啄木忽忆福昌春官舍题诗壁如今经几人犹能老耽酒依旧拙谋身尚想兰宫路东风淸洛滨田家三首野塘积水绿可染舍南新柳齐如剪去冬雪好麦穗长今日雨晴初择茧东家馈黍西舍迎连臂踏歌村市晚妇骑夫荷儿扶翁月出桥南归路逺社南村酒白如饧邻翁宰牛邻媪烹挿花野妇抱儿至曵杖老翁扶背行淋漓醉饱不知夜裸股掣肘时讙争去年百金易斗粟丰岁一饮君无轻新见鹊衔廷树枝黄口出巢今已飞栗留啄椹桑叶老科斗出畦新稻齐田家苦作候时节汲汲未免寒与饥去来暴取独何者请视七月豳人诗海州道中二首孤舟夜行秋水广秋风满㠶不揺桨荒田寂寂无人声水边跳鱼翻水响河边守罾茅作屋罾头月明人夜宿船中客觉天未明谁家鞭牛登陇声秋野苍苍秋日黄黄蒿满田苍耳长草虫咿咿鸣复咽一秋雨多水满辙渡头鸣舂村径斜悠悠小蝶飞豆花逃屋无人草满家累累秋蔓悬寒瓜女几祠下山边白云闲不扫山下松花龙甲老东风古栢吹暖香庙前土马荒春草朝霞爲裳水爲珮守庙千年老龙在淸风扫堂神暮还山头月出溪潺潺福昌北秋日村行秋野无人秋日白禾黍登场秋索索豆田黄时霜已多桑虫食叶留空柯小蝶翩翩晩花紫野鹑啄粟惊人起洛阳西原君莫行秋光处处伤人情黄桑萧萧新雨晴田中日午村鸡鸣场头九月禾黍熟空原雉飞饱新谷棘篱虫鸣村路曲路边古坟生野菊人稀田濶草茫茫洛阳秋深能断肠从黄仲闵求友于泉炎暑战已定淸秋当抗衡碧云生雁思幽草见蛩情㬠麦村墟静观书枕簟淸谁能酌𤣥酒来破屈原醒赠陈履常劳苦陈夫子欣闻病肺苏席门迂次数僧米及时无㫖蓄亲庖急靑钱药裹须我场方不给何以絷君驹至安化驿先寄淮阳故人萧条安化驿倦客思悠哉积水连天濶靑山送客来疎篱风卷叶败屋雨生苔寄语淮阳旧人今放逐回秋日陨叶鸟不顾枯茎虫莫吟野荒田已获江暗夕多阴夜语闻山雨无眠听楚砧弊裘还补绽披拂动归心发安州作积雨陂塘秀南风蒿艾肥乌犍立横陇白鸟下深畦云木呌杜宇晓林啼竹鸡平生倦游兴頼有浊醪擕都梁亭下金塔靑㝠上孤城莾苍中浅山寒带水旱日白吹风人事剧翻手生涯眞转蓬髙眠待春涨鲑菜伴南公二月二日舣舟徐城戏呈戚郎自嗟爲客乆羇旅过淮时雪野挑蔬瘦霜天暖酒遟流年下坡毂万事覆枰碁异日怀陈迹孤舟近古祠舟中晓思树色未啼鸟桨声初度航客灯靑映壁城角冷吹霜飘泊年来甚羇游情易伤年丰淸颍尾吾计亦差良酬同年徐正夫司户时公欲卜筑嵩洛间少别老相见无言空惘然功名属多病诗酒乐衰年釡厌颜公粥囊须赵壹钱归装何日办嵩少好林泉今早将饮酒闻鸎有感萧条古兰若春日等闲斜唧唧初闻鷰怱怱又过花旧游都似梦到处即爲家把酒听莺处羇怀感岁华破幌破幌一点白卧知千里明低窗通雪气乔木尚风声传警军城静鸣钟梵刹淸高眠㝷断梦邻树已乌惊卷帘卷帘新月上林影散微茫庭草鸣虫近风灯秋幌凉长年唯有病晩岁苦多伤身世竟何就吾将问蜀庄日落日落长云暗风悲古岸秋渚鸥遥避客野蝶戏随舟疎拙资微禄飘零厌逺游若无尊里酒何物与消愁舟行即事二首古岸生微霭空林挂夕阳霞辉明野色天影战波光集乌村墟暗鸣虫禾黍荒秋髙孤月静天末巧云长沙晩横归艇川晴列去樯登临自多感何必寄他乡去去路日逺行行岁向深晩田荒更濶秋野晓多阴岸蓼飞寒蝶汀沙戏水禽迎风芦颤叶昡日枣装林早蟹肥堪荐村醪浊可斟不劳频怅望处处有鸣砧秋怀次韵晁应之三首木落晩风急宵凉侵暑衣有期惟向老无计未成归只益顚毛脱还从髀骨肥感时仍弔古回首意多违衰鬓不堪洗病躯先觉阴天寒白日短岁暮乱山深薄酒醒无力危絃奏不禁谋身老逾拙三听洛阳砧淸秋万里兴力疾上高台岁熟雉兔饱风髙榆柳摧晩篁元自绿幽菊爲谁开寂寞无人问乡书久不来宿铜陵山色日已逺间人归路长碧天凉后濶秋物雨余荒人静路傍寺鸟啼林下房铜陵竟何就空死汉吴王涟水孤舟逆水上野静闻水声鸥飞不逺水寒浪溅霜翎夜气岸兼木夕光潭照星长吟弄双桨知有鱼龙惊索莫索莫归未得闲云还满空愁吟对寒日不睡到晨钟衣念初冬寄书怜手自封何当听夜雪暖酒夜炉红宋诗钞卷三十宋诗钞卷三十一钦定四库全书宋诗钞卷三十一内阁中书舍人吴之振编张耒宛丘诗钞冬夜山静寒云薄天空孤月明霜桐占堦影风叶绕廊声经歴心难就蹉跎歳屡更冥鸿本淸远何事亦宵征和西斋山色供开镜溪光照掩扉暗虫先夜响萎叶近秋飞灌圃晴蔬出开笼暮鹤归鸣琴坐朗月轻露㸃秋衣春寒客舍逢桃李淸樽聊自懽梦中惊夜雨醉里度春寒草色逺还緑鸟声晴更䌓预期多病眼花发更辞㸔岁暮书事五首岁晏北风疾山空万谷号木枯随意折鸿断不成高深屋支蓬户熅炉暖缊袍老天元不寐鸣竹鼓萧骚风卷尘沙白云垂雪意凝夜山时呌虎晩市早收灯园栗炮还美村醪醉不能三年官况味眞是冷于氷牛羊已归去残照满山陂霜雁田中静风鸢木杪悲川原今自若龙虎昔交驰丘陇耕桑尽千年不复知原庙依冈起传闻世祖营南阳无雊雉熊耳合投兵霜日蓬原路天风栢殿声山川英气在不负昔闻名北风吹马疾石径上危基野爼饱貆脯山鑪煑橡糜寒耕冻石猎火上风枝畱滞亲糜鹿多慙髪欲丝莫春三首还将多病眼冉冉对残春啼鸟日求侣晩花如向人物情懒着意杯酒最关身亦有功名志吾生付大钧应接非吾事㴱幽兴有余笋㴱鸣鸟下花薄午风疎草浅见飞雉溪清生细鱼端居亦多趣不用席门车红点蔷薇架绿㴱桃李蹊语莺知果熟忙燕聚新泥节物有常态羇游无定栖宁须说鹏鷃物理固应齐宿东鲁父店二首夕阳低欲尽春浅色萧条暝色催归牧炊烟向晩樵疎星临水际远火隔村桥黯黯柴门夜栖鸦对寂寥郡国何时极羇愁触处生望随天不尽春共野兼平烟树淮南濶鱼盐楚俗轻飘零五年别叹息鬓毛更春望鸟去晴云外㠶归芳草边平淮分绿野春树接低天残枿寒余烧新靑雨后田年来千里目容易泪双悬夜意荒城转五更北斗向谁倾穴鬭时争啮林栖或自惊老来神虑淡睡足骨毛轻石磬催僧粥低窗枕畔鸣春望暖日晴薰草淸淮濶浸天地卑连远水城废入春田目极风灯外愁悬泪脸边人生苦多感花柳自年年同七兄及崧上人自坟庄还寺和风快人意岸帻晩衿凉日落野㾗碧月生淮际光论诗得灵运静语属支郎不是耽闲散从来懒性长蔡河涨浑浑虽未已浩浩竟东归濶处长天近澄边一鸟飞西风疎苇乱斜日远村微淹泊从吾道扁舟伴钓矶初秋对雨闭户理残编疎慵得自便朝凉淸病思秋雨对高眠屋冷㴱藏燕槐疎湿抱蝉所忻堂下菊芳意已鲜鲜泊长平晩望川稳夷犹棹春归杳霭天翠㴱交岸树绿远望川田渔酒数家市㠶樯何处船登临一回首无恨亦依然发长平归牛川上渡去翼望中迷野水侵官道春芜没断堤川平双桨上天濶一㠶西无酒消羇恨诗成独自题夏日五言十二首过雨芰荷乱繁阴竹树多雏声知鸟哺萍动见鱼过细迳饶苔藓阴墙引薜萝角巾从倒侧疎懒欲如何蚓壤排晴圃蜗涎印雨堦花须娇带粉树角老封苔问字病多忘过隣慵却回晩凉还盥栉对竹引淸杯山雨晴来暑溪云暗复兴林塘阴不解巾几润还蒸书帙慵披蠧槃飡厌扑蝇老来疲苶甚多病日侵陵朝雨来还宻村墟一望间远声唯野竹润色但靑山书史供高卧莓苔只闭关萧萧觉秋兴飘飒近衰颜细径依原僻茅蓬四五家山田来雉兔溪雨熟桑麻竹笼辰收果茅菴夜守瓜颇知农事乐从此问生涯养拙贫无事㴱幽乐更眞檐巢偷哺子树啄巧藏身窃果莺知主移居蚁过隣老夫朝食美荐俎有谿鳞谢守常捜句陶潜亦效官傍溪分水细过巘得天寛布种随蔬陇㝷香到药栏野装儿稚笑绳屦鹿衣冠久与山川约那无风月情经营元濶畧疎放自平生山友招相见乡书向远征慇勤语归计贫病苦难成种药幽人事还披本草经出山抛旧翠过雨有新靑术受壶中秘方传肘后灵不辞勤服饵爲变髪星星陶令抛官易庞公去隐㴱由来浮世事可见昔人心卜筑闲多思奔驰病不禁檐楹来鷰雀鸾鹤自山林蛩怨靑莎老萤飞积水㴱庭除延夜色砧杵发秋心雄劒鸣初匣寒衣补硬针老来词赋懒从使二毛侵夜色川原合秋声草木催星辰随地濶河汉写山来栖鹤凉先警饥乌夕未回高楼对斜月鸣笛正淸哀䝉恩除奉常有感平生秉周礼投老奉龙旂斥逐偶不死归来敢恨遟门阑走宾客行李饬妻儿又踏长安道多慙鬓有丝冬日杂兴六首小园晴自扫曝日坐前轩野鼠穿山叶寒乌啄草根短篱藩隙地别迳入孤村幽趣供岑寂淹畱不复论水落桥㾗在沙干岸草枯霜余槐老壮风际竹淸疎啄木高逾响鹡鸰飞且唿二年亲友絶唯有对禽鱼池馆畱余雪西山照夕曛腊催梅蘂近春向鸟声新愁思仍当病风光欲近人年年桃李树相对只伤神空山身欲老徂歳腊还来愁怯年年柳伤心处处梅绿蔬挑甲短红腊㸃花开氷雪如何有东风日夜回南壁苍崖壮穷冬井落闲风声先老树日色避诸山落雁饥相向啼乌夕自还微微寒月影蓬户已深关击柝山城闭疎灯野店扄疾风鸣夜谷晴水动浮星霜翼归何晩邻机织未停短歌时自和愁絶更谁听建平途次野桥田径滑官路柳条新流水伴迟日野花畱晩春㸃空知去翼冲绿有归人自笑谙岐路无劳更问津北桥送客桥上垂杨系马嘶桥头船尾揷红旗船来船去知多少桥北桥南长别离亭上几倾行客酒游人自唱少年辞百年回首皆陈迹浮世飘零亦可悲九日独游怀故人故人分散在天涯九日登临独叹嗟人世光阴催日日乡闾时节自家家风烟满眼临秋尽鼓角荒城送日斜取醉凭谁正乌㡌遣愁犹强揷黄花夜木落风高砧杵伤孤城更漏入秋长寒生疎牖人无梦月过中庭树有霜报落梧桐犹陨叶知时蟋蟀解亲牀年年多病浑无寐静对楞严一炷香春日辉辉暖日弄游丝风软晴云缓缓飞残雪暗随氷笋滴新春偷向柳梢归可惜客鬓蹉跎老每惜梅花取次稀何事都城轻薄子买驩沽酒试春衣探春有感二首出城但怪风光老草色苍茫柳色㴱烟树远浮春缥缈风光不动日阴沉芳郊未厌萦纡入美酒何妨取次斟羸马靑衫亦何事一生空负野人心柳蕚蒙茸待放绵樱桃新叶大如钱深春冷落花残后寒食朦胧月淡天独坐毎将诗作伴遣愁安得酒如泉伤心千里休凝望城外东风草满川暇日同孙毕二同舍游李氏园亭荡荡东风散客心出门驱马问园林花房待暖徐徐放柳色随春旋旋深城郭远来无俗客松篁㴱处有幽禽主公畱壁题诗句应许骚人尽日吟暮春夜雨轻寒拂晓晴牡丹开尽过淸明庭前落絮谁家柳叶里新声是处莺白髪生来如有信靑春归去更无情便当种秫长成酒远学陶潜过此生将至寿州初见淮山二首浩荡平波欲接天天光波色远相连风鸣两桨初离浦岸转靑山忽对船泽国秋高添气象人家南去好风烟步兵何必江东走自有鲈鱼不直钱晩系孤舟古岸隈蒹葭风定渚鸥回山兼野色苍茫去月向淮心晃荡来秋色解将愁并至年华偏与客相催靑衫手板徒劳尔富贵功名安在哉将别普济二首老松疎竹寺门幽九月轻寒袭客裘漠漠淮烟天际晩萧萧山雨坐中秋风前红叶知时落篱下黄花对客愁爲语老僧无我笑此生终待老林丘孤城淮北晩钟残落日桥边送客鞍物外楼台秋更豁山㴱松竹晩多寒窻风细细侵衣冷檐雨萧萧到夜阑佳境欲畱嗟不可尘埃踪迹但悲叹发泗州万艘猎猎战风桅我亦孤舟别岸隈漠漠晓云生木末萧萧飞雨送帆开消磨岁月书千卷零落江湖酒一盃因病得州眞漫尔功名于我亦悠哉夏日杂兴二首墻下溪流清且长夹溪乔木雨苍苍袅风翠果擎枝重照水圆荷舞叶凉蜗殻已枯黏粉壁燕泥时落汚书牀南山野客闲相过赠我能擕药满筐疎圃茅斋三亩余溪光山影动浮虚病妻老去唯㝷药稚子年来解爱书中散无堪心放荡冯君已老兴萧疎全眞养素安吾分敢谓轩裳不我如送杨补之赴鄂州支使相逢顾我尚童儿二十年来髩有丝涕泪两家同患难光阴一半属分离扁舟又作江湖别千里长悬梦寐思何日粗酬身世了卜邻耕钓老追随送杨念三监簿侍行赴鄂渚楚天南去水冥冥鄂渚悠悠到几程京洛信稀千里隔江湖春尽一帆轻莫辞送别靑春满㑹是相逢白髪生饱读诗书取卿相不应如我老无成寄荣子雍二首东风三月洛阳城倾葢相逢气倍增㸔尽园花方信马饮斜楼月更挑灯年光飘忽双驰毂心事萧条一老僧酒病年年慵把笔新文寄我苦凭陵家家新酒滴新醅残岁峥嵘春欲回霜野寂无新到雁雪林寒有欲开梅闗河路永双横辙天地身闲一举杯酬答风光千㸃泪怯将愁眼更登台陈履常惠诗有曾门一老之句不肖二十五岁谒见南丰舍人于山阳始一书而褒与过宜阳有同途至亳之约耒以病不能如期后八年始遇公于京师南丰门人唯君一人而已感旧慨叹因成鄙句愿勿他示南丰冢木已萧萧犹有门人守一瓢文彩自应传壸奥典刑犹可想风标纷纷但见侏儒饱寂寂谁歌隐士招十载弊冠弹未得簪缨知复爲谁彯泊舟候水一水悠悠断复连卸帆终日小滩前靑旂招饮篙工醉五两欹风贾客眠树色逺分芳草路鸟行斜断夕阳天渔舟惯伴危樯宿馈我霜鳞不用钱同李十二醉饮王氏牡丹园二首东风穷巷只埃尘谁见城南万朶新不问主人聊一饮爲擕佳客送余春比君意气三年老贷我疎狂一味眞醉里尚能驰马去㸔君倒着接䍦巾吹尽纷纷桃李尘天香国艳一翻新正过谷雨初晴日分得西都太半春旧态似推新艳好红芳不似淡粧眞予嗟久得丘园意何日相逢一幅巾昼卧怀陈三时陈三卧疾睡如饮蜜入蜂房懒似游丝百尺长陋巷谁过居士疾春风正作国人狂吟诗得瘦由无性辟糓轻身合有方欲饷子桑归问妇一瓢过午尚悬墻将至海州明山有作望望孤城沧海边好云㴱处是人烟鸟飞山静晴秋日水濶人闲熟稻天旂影逺揺沽酒市棹歌归去隔村船功名富贵非吾事誓斸明山数亩田秋日登海州乘槎亭海上西风八月凉乗槎亭外水茫茫人家日暖樵渔乐山路秋晴松栢香隔水飞来鸿阵濶趂潮归去橹声忙蓬莱方丈知何处烟浪参差在夕阳屋东苍鸠唿雨屋东啼麦穗初长燕子飞竹里人家鸡犬静水边官舍吏民稀溪声夜涨寒通枕山色朝晴翠染衣赖有西隣好诗句赓酬终日自忘饥题斋壁松庭日午听啼莺帘外人稀睡老铃已叹近秋添白髪更因多病读黄庭江鱼未上烹难致呉酒空斟醉易醒好住安心莫惆怅此身天地一浮萍已卯十二月二十日感事蹉跎流落已华顚又见荆湖一岁迁人怯苦寒愁日短天收残腊放新年园林寂歴飘梅后里巷经过爆竹前自料知非犹得在潜心久学卫蘧先耒将之临淮旅泊泗上属病作迎候上官不敢求告北归尤剧疎拙无以自振但自悯叹耳谋身不解免飘蓬零落孤舟西复东双鬓虽靑应早白病颜更醉不成红﨑岖避俗人难合憔悴多愁疾易攻莼菜碧鲈秋正美步兵终欲向江东望龟山二首淮上风高寒日西龟山岭下山云归游人苦恨日已晩靑山自与云爲期轻舟渔子犯烟去照水白鸥窥影飞人间不作逍遥客老又尘埃空满衣日落㸔山山更靑原头啼鸟已春声可怜山近不能到尽日与山相对行云里人家自来往天边楼阁逺分明白鸥不解游客意惊起碧烟深处横次韵答存之环堵萧然汝水隈孤怀炯炯向谁开靑春不觉书边过白髪无端镜上来祭灶请邻聊复尔卖刀买犊岂难哉故人休说封侯事归钓江天有旧台离天长寄周重实相逢握手便忘形射䇿天门尽弟兄浮世有谁尊道义靑衫自笑爲功名高谈未尽胸中意作别犹如梦后惊半夜扣门投野寺天寒孤月更分明题堂下桐零落当轩两树桐秋来相伴一衰翁寒枝向月空余影陨叶知时不待风故国山川天黯淡美人音信雁西东岁华节物俱寥落满眼牢愁赖酒攻登海州城楼城外沧溟日夜流城南山直对城楼溪田雨足禾先熟海树风高叶易秋踈傅里闾询故老秦皇车甲想东游客心不待伤千里槛外风烟尽是愁秋日忆家汩汩流光长逺客年年秋至是离家孤城入夜寒更逈霜月满天归梦賖摵摵老桐风后叶姢姢疎菊雨残花茅檐布被犹无力长走尘埃眞可嗟七言飞鸿归尽鸾将还亭院㴱沉人倚栏斜搭秋千寒食雨已黄杨柳暮春寒宻装杏蕚红如糁半落梅花香未残人世年年非旧事感时唯有泪汎澜京师废宅当道朱门白昼扄高堂歌吹乆无声古窗积雨昏残画朽树经隂长寄生门下老人时洒扫旧时来客叹平生艳姬骄马知何处独有庭花春自荣登城楼沙雨初干巾褐轻独披衰蔓步高城天晴海上峰峦出野暗人家灯火明归鸟各㝷芳树去夕阳微照逺村耕登楼已恨荆州远况复安仁白髪生送泗州推官王永年致仕还鄕王年四十而致仕士大夫所少也爲忆田园便拂衣休官退勇似君稀尘埃摆脱靑衫去闾里惊嗟白髪归南亩稻粱仍岁熟旧山芝术入秋肥百年从此皆闲日寄语人间浪是非和即事溪如圆堑木如城鱼鸟从游信此情啅雀踏枝飞尚袅仰荷承雨侧还倾弹琴废久重㝷谱种药多求旋记名于世久判无妙䇿直应归学老农耕自海至楚途次寄马全玉迂踈怀抱独君知杖拂亲依卽我师一句未能叅妙道数篇空复得新诗子方奋迅云间翮我厌追随世上儿安得巖垧两如志铜缾乌几爲君擕萧萧柳岸野风秋虹挂前山晩雨收回首孤城空绿树满川斜日放归舟年来双泪供愁尽老去劳生几日休试问故人思我否梦魂犹在海边州高城欲去更徘徊病眼登临强一开风物尽爲愁里景山川疑是梦中来此生双髩何劳白未老尘心可得灰欲把烦愁付盃酒祗应淸梦待尊罍生涯飘泊一航轻浩荡晴川送我行北望山川连海壮南来风月近淮淸人家稻熟丰年满泽国天高秋意生唯有羇愁消不得登临淸泪落如倾萧萧晩雨向风斜村逺荒凉三四家野色连云迷稼穑秋声催晓起蒹葭愁如夜月长随客身似飞鸿不记家极目相望何处是海天无际落残霞夏日三首长夏村墟风日淸檐牙燕雀已生成蝶衣晒粉花枝午蛛网添丝屋角晴落落疎帘邀月影嘈嘈虚枕纳溪声久判两鬓如霜雪直欲樵渔过此生黄帘翠幕断飞蝇午影当轩睡未兴枕稳海鱼镌紫石扇凉山雪画靑缯廊隂日转彫栏树坐冷风生玉盌氷满案诗书尘蠧甚故应疎懒过炎蒸枣径瓜畦经雨凉白衫乌㡌野人装幽花避日房房歛翠树含风叶叶凉养拙久判藏姓字置身安事巧文章汉庭卿相皆豪杰不遇何妨白髪郎和晁应之大暑书事一首蓬门久闭谢来车畏暑尤便小阁虚靑引嫩苔畱鸟篆緑垂残叶带虫书寒泉出井功何有白羽邀凉计已疎忍待西风一萧飒碧鲈东鲙意何如遣兴次韵和晁应之四首老去诗书倦讨论一尊相对尚慇勤鍜鑪放荡狂中散书阁萧条老子云要路交亲嗟隔濶他乡耆旧饱知闻衰迟多病头风甚解寄斯文独有君西风淅淅满征衣天畔危亭靣翠微云解映山常漠漠叶知辞树亦依依苦饥黄鹄犹谋食无事轻鸥得逺飞落日秋风满江汉杖藜三叹未能归夜泛孤舟淸洛津宓妃轻步若爲亲淸涵星汉光垂地冷觉鱼龙气近人镜里悲秋双鬓髪马边随客两京尘愁心欲比东流水衮衮无穷日日新蓬门鸟雀啅黄昏归迳牛羊各有羣水濶蛟龙阴后出山空虎豹夜深闻西来谷引秦川雨南去秋连楚泽云唐汉废兴无处问西风禾黍但丘坟自巴河至蕲阳口道中得二诗示仲逹与秬同赋落月姢姢堕半环呕鵶鸣橹转荒湾东南地缺天连水春夏风高浪卷山旅食每愁村市散近秋已觉暑衣单自慙老病心儿女三日离家已念还浩浩浑流卷白沙中流皷楫四无涯喜逢山色开眉黛愁对江云起砲车雨足川原丰稻菽日斜鸥鹭满蒹葭长年怕作扁舟客赖有高谈一笑譁离富池望庐岳是日入夹口直逹浔阳遂舍大江之险示同行山秀江淸三百里与君三宿一扁舟饮残桑落溪云暮卧冷桃笙楚雨秋舟隐长江逢夹口眼明五老立云头几年泽国行将遍归与亲朋说旧游二十三日卽事已逢娬媚散花崃不怕艰危道士矶啼鸟似逢人劝酒好山如爲我开眉风标公子鹭得意䟦扈将军风歛威到舍将何作归遗江山收得一囊诗渡洛因泛舟东下数里颇意淮上沄沄淸洛转山隈渺渺东流不复回轻鸟竟随靑嶂去乱波争泛夕阳来偶惊舟楫乡心起乍脱尘埃病眼开疑是盱眙郭门外月明㠶席过淸淮县斋只合门如野叟家市朝声利苦諠譁但知得醉频沽酒何处逢春不见花暗树五更鸡报晓晩庭三叠鼓催衙知君宰邑端无事吟笑何妨到暮鸦和周廉彦天光不动晩云垂芳草初长衬马蹄新月已生飞鸟外落霞更在夕阳西花开有客时擕酒门冷无车出畏泥修禊洛滨期一醉天津春浪緑浮堤春日遣兴二首流光向老惜芳菲搔首悲歌心事违緑野染成延昼永乱红吹尽放春归荆榛废苑人闲牧风雨空城鸟夜飞断送一翻桃李尽可怜桑柘有光辉日烘烟柳软于丝桃李成尘緑满枝芳草有情随处好落花无頼信风吹关心伤感知何处过眼芳菲能几时一病春来妨痛饮遣愁唯有强裁诗遣兴次韵和晁应之二首日落村墟烟霭靑草根促织晩先鸣羣山衮衮望中去新月姢姢愁里生暗崃风云秋惨淡高城河汉夜分明寄书故国还羞澁白首萧条老病婴露下风悲萤火流周南羇客意悠悠山川老去三年泪关塞秋来万里愁惯逐鱼禽谙异俗毎因霜月梦沧洲一抛砚井双蓬髩天畔诗成独倚楼僦居小室之西有隙地不满十步新岁后稍暖毎开户春色鬭进戏名其户曰嬉春因爲此诗苍苍老桧已消雪冉冉烟芜欲鬭妍围得靑春数亩地断将平楚一方天春风入户如相覔新月低窗最可怜老子婆娑便终日一壶春酒与周旋发安化回望黄州山流落江湖四见春天恩复与两朱轮几年鱼鸟眞相得从此江山是故人碧落已瞻新日月故园好在旧交亲此生可免嘲怆父莫避北风京洛尘离光山驿邮亭结束问残更斜月西南鸡未鸣草草劳人常少睡绵绵逺道苦无情田家稔熟人情好野路雨余秋气淸老得一州藏拙去鹓鸾台阁尽豪英卧病月余呈子由风叶鸣窗已复朝唤回归梦故山遥酒壶暗淡浮尘集药鼎靑荧败叶烧闭户独依寒蟋蟀移牀更就雨芭蕉雪㴱欲请安心术长日如年未易消谒太昊祠千里垂精帝道尊神祠近止国西门风揺广殿松杉老雨入脩廊羽卫昏日落狐狸号草莽年丰父老荐鸡豚旧游零落今谁在尘壁苍茫字半存上元思京辇旧游九门灯火夜交光罗绮风来扑面香信马恣穿深柳巷随身偷㸔隔帘粧身拘薄宦安知乐心逐流年暗减狂畱滞山城莫嗟叹貂蝉从古属金张春晩有感洛川三月鸭鵊鸣游絮萦空尘不惊茸茸草色铺风软㸃㸃杨花着水轻何处浮云度天末不妨微雨破春晴江南有客增归思怅望汀洲苹芷生次韵张公逺二首襄王坐上徴词客子建车前步水妃瞥过低鬟流盼处争先含笑独来时东边日下终无雨阙上书时合有碑肠断呉王烟水阁扁舟何日逐鸱夷平淡春云捧额浮秋光劒㦸近人流无肠可断方爲恨有药能治不是愁可待挑琴知有术未传驱豆更无谋遥知添得春窗梦犹在尊前烛下羞泊舟都梁亭二首旅枕无眠客梦劳五更傍舍一鸡号淮天水濶浮梁小城郭霜晴宝塔高梅鎻冷香通雀啄水翻新緑出渔篙君恩许作还乡客肯对江蓠赋广骚微春已动陈根緑晴日初流大泽凘客路苦寒唯饮酒老年便暖屡添衣霜林背日梅迟拆氷渚知春雁早飞江上三年陈迹在年年穿竹摘梅时都梁雪天晩望浮梁淮面欲龙腾金碧浮屠间玉层古岸萧条风卷雪长河咽絶水浮氷畱连淮汴残年客蹭蹬尘埃一老僧闻道都梁梅未拆可随桃李畏严凝舟中书事久客益知行路难镜中双髩不须㸔山川积雪坚氷地舟楫长淮古汳间餽费主人勤俗礼书来故里劝加飡北归渐踏尘埃道尽日危亭且㸔山读黄鲁直诗江南宿草一荒丘试读遗编涕不收不践前人旧行迹独惊斯世擅风流一尊华髪江边客万里黄茅岭外州虎豹磨牙九关邃重华可诉且南游离山阳入都寄徐仲车孤城芳树碧层层村落黄昏只见灯回首事如前夕梦出门心似下山僧仕求行道时难偶意欲谋闲力不能寄语东臯多酿酒待余归日解行縢题淮阴孙簿壁荒凉官舍对淮流樽酒相逢爲少畱夹道老椿鸦哺子隔墙芳草牧唿牛渡头人散前村市天际帆来何处舟自古诗人最多感新篇应解写骚愁宿泗州戒坛院楼上鸣钟门夜扄风檐送雨入踈櫺老僧坐睡依㴱壁童子持经守暗灯千里尘埃长旅泊五年忧患困侵陵谁知避世天然子一见禅翁便伏膺宿柳子观音寺黄尘满道客衣穿古寺荒凉暂息肩倦体卧来便稳榻汗颜濯去快寒泉野僧治饭挑蔬至童子擕茶对客煎夜久月高风铎响木鱼唿觉五更眠已未早春有感南国柳黄鸎未知人情何事恨春迟雪抽宿麦晴来叶雨长枯榆烧后枝载酒有谁㝷寂寞受薪只合学支离近知壁观安心法亦拟平治不作诗同袁思正诸公登楚州东园楼杖藜萧飒对云沙白首逢春只叹嗟身老易伤千里目眼惊还见一年花地平旷野连云直天带淸淮向海斜尚有风光供醉笔我生诗酒是生涯同周楚望饮花园杖藜擕手踏靑苔萧洒池亭爲客开柳色渐经秋雨暗荷香时与好风来斜阳似欲粧诗句新月邀将入酒杯身世已甘长寂寞忘形頼有子徘徊赴官寿安泛汴西来秋兴日萧条昨夜新霜缉缊袍开遍菊花残蘂尽落余寒水旧㾗高萧萧官树皆黄叶处处村旗有浊醪老补一官西入洛幸闻山水颇风骚寄蔡彦规兼谢惠酥梨洛川北岸锦屏西竹树萧萧面翠微风月有情常似旧山川信美不如归文章送老甘无用鱼鸟从游久息机寄语长安倦游客年来何事素书稀三鄕怀古淸洛东流去不还汉唐遗事有无间庙荒古木连空谷宫废春芜入乱山南陌絮飞人寂寂空城花落鸟关关登临几度游人老又对东风髩欲斑水轩书事招寿安僚友官闲不觉簿书劳一簟淸风午枕高静拂小屏图女几就书新竹记离骚城空鬭雉孤飞健柳暗雏鸎学语娇东县官曹谁过我欲酤村酒具山庖官舍岁暮感怀书事三首衙鼓冬冬送夕阳经时无客上高堂渊明柳老秋多雨子敬氊寒夜有霜山树叶稀晴摘果斋炉灰暖晓焚香经纶自有英雄在闲散须教属漫郎脩竹高槐交映门公居潇洒近山云醉眠多似陶彭泽官况贫于郑广文秋菊擣尘供晓饵寒松收子和香焚经年门巷无车马只有淸风伴此君霜菊姢姢尚有花萧条㕔树暮栖鸦万竿脩竹开侯府十里靑山隐相家麋鹿并游谙野性诗书相对是生涯冷官自有贫中乐敢向朱门肉食夸春阴漠漠重云向晩低腊寒新去有余威风捎檐滴难开幌润引炉香易着衣把酒自倾金错落探春谁污锦障泥山城冷落无歌舞只有芳醪取次擕至日有感一卧孤村两见冬独搔华髪思无穷荒山极目漫汗雪老树当庭昼夜风佳节妻儿具樽酒茅斋斟酌慰愁翁未央晓贺瞻天冕正在炉烟缥渺中岁暮福昌怀古少年词笔动时人末俗文章久失眞独爱诗篇超物象秪应山水与精神淸溪水拱荒凉宅幽谷花开寂寞春天上玉楼终恍惚人间遗事已埃尘永城道中东行十日何所有衰草白茅梁宋陂天风官树吹半折欲雨野云垂不飞十年所遇半陈迹千里独愁怀所思他日江湖片帆去白头靑镜久相期送曹子方赴福建运判平生邺下曹公子家世风流合有文横槊尚传瞒相国紫髯不是画将军诏书寛大民何怨刺史威严吏合勤好作楚词更下俚云中一䧏武夷君和无咎二首年芳经雨能几许客愁得暖不肯融眼㸔乳鹊行已哺手种小桃随分红世情付睡莫泾渭物态逢春无异同淸时赖是未禁酒须惜红紫转头空爱酒苦无阿堵物㝷春那有主人家未容黄蜂酿成蜜已怕恶雨不容花云间明月谁可揽海中蟠桃良未涯浮名误人不得脱黒髪减来那复加双槐晩秀三月一日初见新叶东皇无处着繁华亦复分张到我家他日老苍悲败枿今晨嫩緑出新芽秃翁承弁纤纤髪村妇萦鬟草草花桃李蹊中人迹絶緑隂门巷正藏鸦秋思故帷陈迹生蛛网古殿苔㴱叠绿缯檐雨晩秋鸣藁叶窗风㴱夜触孤灯送李十之陜府断蓬泛梗偶相依一别重逢又几时人世悲欢消遣尽爲君流泪忽沾衣余向集贤殿试罢寓居京师常游西冈钱昌武郎中之第时同㑹者河东柳子文与钱氏三子夏中余出京今才半年而昔日所游者或东或西有不知所如者古人所谓俯仰之间已爲陈迹者欤夫求昨日之我于今日终其身而不得而况偶然相値聚而旋散者欤追记春睡诗一首乃寓钱第所爲者东风冷峭着衣寒云影阴沉美睡天靑杏园林花落尽晩风吹雨湿秋千上元都下二絶淡薄晴云放月华晩粧新晕脸边霞管絃楼上争酤酒巧笑车头旋买花骄马金鞭白面郎双鬟小女坐车箱轮声辘辘归何处畱得红笼绛腊香别钱筠甫三絶句倦客无眠听晓钟五更蜡烛泪销红城西古寺同来处今日分擕独向东春灯欲尽晓鸡啼残月影中征马嘶爲语相逢不须喜相逢终有道分离原头绿尽柳初芟落月满川风满山已过寺西三十里爲君回首驻征衔田家二絶门外靑流系野船白杨红槿短篱边旱蝗千里秋田净野秫萧萧八月天新揷茅檐红槿篱秋㴱黄叶已飞飞滩头水濶孤舟去渡口风寒白鹭啼舟行六絶句猎猎西风秋水淸野花寒草傍流生沙边水鹤待鱼立石底暗蛩先夜鸣船尾初囬转野湾波平天净惜投竿飞飞小蝶秋花晩喷喷沙禽野水闲落景秋云晩不开天寒古岸野船回初惊波面微澜起已觉风前细雨来渡头风雨晩生寒蓑笠渔翁坐钓船爲问蓬中有渔否一双新鳜出笼鲜天寒野店断人行晩系孤舟浪未平半夜西风惊客梦卧听寒雨到天明渡头烟雨欲昏天湾畔枯桑系客船风打蓬窗秋浪急一杯寒酒夜㴱眠题寿阳楼二絶渺渺长淮去不休行人独上寿阳楼一阕长歌不须唱山川都是旧时愁长淮不断水悠悠楼上行人淮上楼谁谓满前风景好古今供作别离愁太湖上絶句风荡云容不成雪柳偷春色故冲寒湖边艇子冲烟去天畔靑山隔雨㸔谁道原头春未回柳梢黄软冻齐开争惊腊日峥嵘尽急问田翁乞野梅自上元后闲作五首阊阖楼南粉署西旧时种柳长应齐如今冷落穷山县卧听春风百鸟啼东风吹雨夜侵堦楼角长烟晓未开何事旧时愁意绪一翻春至一翻来面冷春霜拂瓦干晓风吹雨冻阑干柳梢黄弱梅苞破更放东君几日寒灯火人家夜不收三更明月过南楼风烟随处自能乐何事客心还独愁喧喧野县自笙歌风卷高云天似波谁谓楼前明月好月明多处客愁多写情墙外谁家桃李开何由花下一徘徊先敎飞絮传愁去却遣游丝取蘂来春词霭霭芳园谁氏家朱门横鎻夕阳斜鸠鸣鹊噪闲庭舘尽日春风吹百花看花风暖日高花气动鸣鸠乳燕自求羣经营美景还诗匠倾扫顽愁赖酒军晩归学省归来门巷秋伴眠书史满牀头低云漠漠梧桐晩屏上江山亦解愁伤春浮云冉冉送春华怯见轻寒日欲斜一夜雨声能几许晓来落尽一城花元忠学士八兄耒离京师远蒙追送许惠服丹法託故竟未惠及赋四絶句身逐孤舟似断云故人追送尚慇勤秋城夜泊西风岸落叶悲虫独自闻哀柝苦催空壁月悲虫眞弔短檠光无情少壮抛人去只有穷愁气味长昔见将军破虎鞯玉堂曾共扫千言功名老去皆蹉跌相见谆谆劝学仙无复顚狂似少时逢君犹自说娥眉玉堂旧事君休念两袖啼㾗又送谁寓楚题杨补之官舍一辞螭陛走天涯客路悠悠老岁华住久不知身是客自来堂下採黄花伤春嫩紫妖红惜不得乱随风雨㸃蓬蒿荒田野草花开晩主管春光输尔曹七月十六日题南禅院壁秋林落叶已斑斑秋日当庭尚掩关扫榻昼眠听鸟语可怜身世此时闲絶句二首照水轻明杨柳牙隔林相映占巢鸦东风香草城边路到处人家尽是花淮上春风万鼔鼙落帆舟泊岸边矶喧喧野市残阳里酤酒擕鱼客散归雨后游朱园绿叶阴阴䕶翠枝晩花虽小亦应稀东风不惜残桃李吹作春愁处处飞杂诗病腹难禁七椀茶小窓睡起日西斜贫无隙地栽桃李日日门前自买花春雨中偶成二首廉纤小雨作春愁吹湿长云漫不收架上酴醿浑着叶眼明新见小花头春阴只与睡相宜卧听鸣禽语复飞一缕断香浮不散何人㴱院昼薰衣墙东墙东椿老叶已尽堂下菊丛无复香长安风埃岁巳晩闭门不出马毛长项城道中尘壁苍茫有旧题十年重见一伤悲野僧欲与论前事自说年多不复知怀金陵二首璧月琼枝不复论秦淮半已掠荒村靑溪天水相澄映便是临春阁上魂曾作金陵烂漫游北归尘土变衣裘芰荷声里孤舟雨卧入江南第一州柳永丰坊里旧腰支曾见靑靑初种时看尽道边离别恨争敎风絮不狂飞晩春初夏絶句二首少室山前日日风望嵩楼下水溶溶卷将春色归何处尽在车前榆荚中睡足高檐春日斜碾声初破小龙茶楼边绿树飞红尽春色墙隂老荠花漫呈无咎题扇灯前亦偶然那知别后远如天去年醉舞看花处独听琵琶却惘然泊楚州锁外二首襄玉席上旧行云二十年间生死分可惜风流一杯土年年春草断人魂流落相逢二十年羞将白发对婵姢如何见我都依旧添得尊前一惘然慈湖中流遇大风舟危甚食时风止游灵巖寺心悸西江浪似山眼明僧舍一窗间从今要见庐山面画作屏风静处看观鱼亭呈陈公度猎猎微风波面开近人鸥鹭不相猜尊前忽起扁舟兴新管江南山水来绍圣甲戌侍立集英殿临轩试举人作此两絶春来小殿雪初残晓日曈昽未破寒黄繖当轩公事退君王缓步侍臣闲弱岁干名翰墨塲春寒揺笔试西厢茫然二十年间事还着春衣侍玉皇题周文翰郭熈山水洞庭叶落万波秋说与南人亦自愁指㸃呉江何处是一行鸿雁海山头夜闻风雨有感畱滞招提未是归卧闻秋雨响疎篱何当粗息飘萍恨却诵僧窗听雨诗偶题二首相逢记得画桥头花似精神柳似柔莫谓无情即无语春风传意水传愁春水长流鸟自飞偶然相値不相知请君试採中塘藕苦道心空却有丝靑桐道中値雨凡数里舟行久之颇有江湖之思二首系马操舟问檝师却疑淮口挂㠶时人间迁改何须问便作江湖未可知冥冥烟外鸟飞归野老得鱼收网回隔浦断霞沉欲尽半湾新月出云来福昌官舍后絶句四首淮南梅柳想春还怯去西州岁暮寒唯有看山心未厌晴明终日在栏干无客门阑尽日扄两行乔木拥寒㕔吏胥借问官何在流水声中看竹行卧听堂南布谷鸣陇头细麦已靑靑慇懃谢汝催春种我爲无田岂懒耕不扫竹根藏笋茁旋培残雪拥兰芽爲君更接樱桃树付与春风换却花无题二首风槐已疎遽如许夜蛩虽恐可若何出门蹄道苔㾗满隐几书尘鼠蹟多晩起淸秋一枕凉四檐鸣雨下淋浪竹笼焙药时添火昼榻焚香却闭房霅溪道至四安鎭苕霅淸秋水底天夜㠶灯火客高眠江东可但鲈鱼美一看溪山直万钱闻蛩二絶晩风庭竹已秋声初听空阶蛩夜鸣流落天涯聊自得今宵爲尔感平生二年江海转萍蓬白髪苍颜换旧容新月窥檐风动竹宣城今夜又闻蛩雨中题壁去年此日泊瓜洲衰柳萧萧系客舟白髪天涯叹流落今年对雨古宣州预作冬至紫坛曾从奠琳琅亲被天人玉冕光今日黄州山下寺五更闻鴈满林霜听鸣禽流滞江边鬓已霜又闻春鸟啅朝阳他时北去怀陈迹寒竹疎梅黄土冈晓雨轻阴江上千峰秀小雨墻边百草生惟有春禽慰孤客晓啼浑似故园声春蔬新春书劒滞江城又见南蔬入旅羮关心太昊祠前路小甲连畦带雪晴春日怀淮阳六絶西城门外古壕淸太昊祠前春草生早晩粗酬身计了长爲闲客此间行灵通禅刹古丛林永日惟闻钟梵音閲世兴亡千室佛百年风雨古墙金最爱南城汲井园春来蔬甲不胜繁人家断处无鸡犬遟日东风似古原黄巢塞南琵琶沟古原芳草静春流大艑舸何处客樯竿西北是神州莽莽郊原带古丘渐渐陇麦散羊牛杏花杨柳春浓处一片靑帘慰客愁城中万枝木芍药姚黄一蕚得春多日日踏春浑坐此人间无醉奈渠何上元三絶句淸晨谒帝大明宫拜赐归来夜过中一梦十年身老矣山城风月作过从酤酒垆边人若市算商亭下浪连天张君官况今如此岂有工夫作醉眠江边灯火似秋萤哀怨山歌不可听自怪今春牢落甚禅房止酒读黄庭春日书事虫飞丝堕两悠飏人意遟遟日共长春草满庭门寂寂数櫺窗日挂空堂柯山杂诗二絶句幽人睡足岸纶巾策杖开门卯酒醺黄叶满山乌鹊噪江城秋日少人行萧萧茆屋土山前翁媪关门去获田朝日满檐鸡犬静荻篱㴱处有炊烟絶句九首天高列岫出林外霜落大江流地中晩日桥边数归牧牛羊部分听儿童树头三唱鸡宾日门外斜行雁寄书十月江城霜霰薄满山林叶乱蓝朱晓起山鸦噪作团西园霜木倚空寒风高断雁唿前伴雨止归云赴旧山千林黄叶摠飞霜寂歴疎梅未肯粧谁信轮囷卧山木心知九地有微阳空山风雨冷蓬茅晨起幽人理缊袍㴱闭衡门且无出湿云如墨怒江号老去不禁茶力悍两瓯破尽五更眠月团三百眞魔物欲乞当垆当酒钱读书老眼苦眠昏茗饮无端遣梦魂到处相逢眞可喜秪应酒是好知闻黄叶桑林赤土冈蓬茅小迳度牛羊似闻流冗之唐汝叹息何人爲发仓岁弊寒骄风落山卧听园木怒涛翻去年慈德门东雪永夜宫廊喝探喧斋中列酒数壶皆齐安村醪也今旦亦强饮数杯戏成絶句奉呈豳老昆仲曾尝玉帝碧琳腴不醉长安市上酤饮湿先生今已矣啜醨畱得与门徒腊月下旬偶作岁暮烟霜泽国寒晓鸦鸣处是柯山地炉有火尊余酒自起焚香㴱闭闗二月二日挑菜节大雨不能出久将松芥芼南羹佳节泥㴱人未行想见故园蔬甲好一畦春水辘轳声寒食日作荒山野水非吾土寒食淸明似去年杨柳揷门人竞笑呉夷不信子推贤东堂初寒创意作竹屏障门屏脚偶得朽梅株截用之完固质野有可喜者二首丈室新幈用此君碧琅玕挿古槎根白云一片当空下护此寒堂宴坐人简册林中老蠧鱼年来穷谪尚躭书竹幈风下凭乌几画作柯山居士图地炉岁阴惨澹不可出竹榻地炉聊自安黄叶满山篱落晩北风吹雨湿荒寒久雨欹檐积雨苔生瓦陋巷人稀泥及门坡下牛羊来逺墅舍傍麻苘接荒村秬移宛丘牡丹殖畦窦斋前作絶句示秬秸和千里相逢如故人故栽庭下要相亲明年一笑东风里山杏江桃不当春余元祐六年六月罢着作佐郎除秘书丞是岁仲冬复除着作郎兼史院检讨复至旧局题屏庭树应知我相逢益老苍别来秋苦雨但见瓦松长宋诗钞巻三十一宋诗钞卷三十二钦定四库全书宋诗钞卷三十二内阁中书舎人吴之振编晁冲之具茨集钞晁冲之字叔用初字用道举进士与陵阳喻汝砺为同门生少年豪华自放挟轻肥游帝京狎官妓李师师缠头以千万酒船歌板賔从杂沓声艶一时绍圣初党祸起羣从多在党中被谪逐遂飘然栖遁于具茨之下号具茨先生十余年后重过京师忆旧游作无题诗二首为时所传时诸公谋欲用之髙挹不顾至疾革取平生所着曰是不足以成吾名悉焚之故其诗不多吕紫微位之江西𣲖中云衆人学山谷叔用独専学杜诗衆求生西方时秀实独求生兠率然又云叔用当戏谓我诗非不如子只子差熟耳答云熟便是精妙处叔用大笑此亦紫微多上人语耳若其渊渟雅亮笔有余闲未肯退下一格也刘后村称其意度容濶气力寛余一洗诗人穷饿酸辛之态南渡后惟放翁可以继之其见许如此足为雅鍳古乐府大星何厯厯小星烂如石掖垣崔嵬横紫微十二羽林森北极今夕何夕月欲没虎抱空闗龙厌直峥嵘北斗着地垂手去瓠瓜不盈尺严陵醉卧光武傍浮楂正值天孙织王良挟䇿飞上天傅説空骑箕尾立君不见茂陵弃子欲登仙自将壮士终南邉忽然遭窘出玺绶归来下诏除民田阿瞒急示乗舆物鲜卑仍弃珊瑚鞭又不见古来垂堂戒华屋敌国挟辀戎接毂白龙鱼服误网罗孔雀金花被牛触夷门行赠秦夷仲君不见夷门客有侯嬴风杀人白昼红尘中京兆知名不敢捕倚天长剑着崆峒同时结交三数公聨翩走马几马骢仰天一笑万事空入门賔客不复通起家簮笏明光宫呜唿男儿名重太山身如叶手犯龙鳞心莫慑一生好色马相如慷慨直辞犹谏猎陆元钧寄日注茶我昔不知风雅颂草木独以茶比讽陋哉徐铉説茶苦欲与淇园竹同种又疑禹漏税九州橘柚当年错包贡腐儒妄测圣人意逺物劳民亦安用含桃熟荐当在盘荔子生来枉飞鞚羊爼异好亦何有蚶菜殊珍要非奉君家季疵真祸首毁论徒劳世仍重争新鬭试夸撃拂风俗移人可深痛老夫病渴手自煎嗜好悠悠亦从衆更烦小陆分日注宻封细字蛮奴送枪旗却忆採撷初雪花似是云溪动更期遗我但敲门玉川无复周公梦赠僧法一墨黄山之巅百尺松虬枝偃盖连羣峰山神守䕶魑魅避道人剪伐天为容扪崖踸踔篝火逺絶壁晻霭凝烟浓𤣥霜霏霏玉杵下捕麋煮角当严冬阴房风日不可到律琯吹尽灰无踪小书细字着名姓黄金照耀图双龙守臣再拜选进日九闗有诏开重重老儒偶得实天幸千金更买无由逢上人澹泊何所好工书草𨽻如飞蓬苦来求我惜不得一酬十载相过从君不见玉堂词人紫垣客拜赐舞蹈黄罗封长安纸价犹未贵江南江北山皆童法一以余所赠墨为不佳上人好事世莫当罗列四寳如文房广交往往得竒物有墨尺度如圭长秋麋折角胶与力春麝入脐煤生香已将雪覆轻罗帕更令花映红纱囊草堂老人不自料亦藏一饼夸精妙自言和璧持赠君反为燕石遭讥诮呜唿万事孰不然古今工拙那同调君不见当年诸李数不到廷寛只今赐墨无老潘复以承晏墨赠之我闻江南墨官有诸奚老超尚不如廷珪后来承晏复秀出喧然父子名相齐百年相传文断碎彷彿尚见蛟龙背电光属天星斗昏雨痕倒海风云晦却忆当年清暑殿黄门侍立才人见银钩洒落桃花牋牙床磨试红丝研同时书画三万轴大徐小篆徐熙竹御题四絶海内传秘府毫芒惜如玉君不见建隆天子开国初曹公受诏行扫除王侯旧物人今得更写西天贝叶书东阳山人僻居我家京洛间桂玉资薄产平生丘壑心水竹不满眼清晨有客吴中来山川指授收竒才笑谈长揖波浪下懐抱逺承嵓宂开东阳山人髙华隐豪侠持身复修谨旁山多辟黍秫田碧溪东流汲春醖溪南一亩当翠微秋风莼熟菰叶肥龟鱼上带藻荇动鸥鹭下拂芙蓉飞亭阴野塘亦新筑溪山共作窻中緑诸郎年少皆知书子夜哦诗动修竹嵗时冠盖如浮云撃钟鼎食江淮闻爱山自比谢康乐多士不减春申君我欲沿溪扬小楫亭邉共醉藤萝月叩门夜访君家时扁舟重载山阴雪同鲁山韩丞观女灵庙前险石君不见鲁阳之西两山麓十里连冈写平陆青林白昼暗古祠雀啅虚檐蛛网屋屋邉怪石何瑰竒鳯筋虎骨连肌肉巉巖欲下落涧渚澒洞千钧一毫属天匠惟知刻画功鬼力深忧䕶持哭前峰髙蹇下如揖余峰危慓皆俯伏披㝷宿莽得佳趣洼为溪壑呀为谷香炉佛迹不在外仙掌蛾眉此其足秀润潜涵夏木清空蒙映带春江緑我知此必藴灵异何止懐藏易城玉閴寂嗟来麋鹿游孤峻幸免牛羊触自经千载禹刋凿不逢万里秦驱逐踟蹰三遶囘髙冈却立下视云苍苍古今谁为好事者后有韩子前竒章君不见玉川先生洛阳宅脩竹萧萧独为客他年如与鹤乗轩可来相见铜驼陌题鲁山温泉平生耳熟闻骊山梦寐不到临潼闗当年太液金井碧温泉宛在闗山间忆昔君来必十月骑玉花骢带风雪太真独侍沐浴邉鲸甲龙鳞影清絶五十年昇平一迷却驱万骑出闗西自为前朝同祸水翻令后代异廉溪君不见汝海之南鲁山左亦有此泉名不播征夫问路説汤头可怜是亦陈惊坐香山示孔处厚我来南经几山过马行似冲山色破风烟席卷嵓穴开涧花萦廻水流左悬崖彷彿闻松声下瞰幽深鸟飞堕老夫他年有所归定结白茅依紫逻日髙下马古寺门鱼鼔欣闻脱清饿道人碧眼照川谷云起盘陀借髙坐慇勤劝我更莫归泪鹤啼猿亦相和窻前笑唤祁孔賔世间安用招魂些简江子之求茶政和宻云不作团小夸寸许苍龙蟠金花綘囊如截玉緑面仿彿松溪寒人间此品那可得三年闻有终未识老夫于此百不忙饱食但苦夏日长北窻无风睡不解齿颊苦澁思清凉故人新除协律郎交游多在白玉堂拣牙鬭夸皆饮尝幸为传声李太府烦渠折简买头纲田中行落叶如流人迁徙不可收严霜枯百草清此山下沟我行将涉之脱屦笑复休怃然顾篮舆﨑岖反经丘天风吹我裳彼亦难久留晩过桞下门鸟声上嘲啾父老四五辈向我如有求邀我酌白酒酒酣语和柔指云此屋南颇有良田畴劝我耕其中庶结同社游吾母性慈险此事诚易谋伯也久吏隐可以吾无忧请归召家室卖衣买肥牛所望上帝喜祈谷常有秋送王敦素先君有六女所託皆髙门季也久择壻晩得与子婚子家望海内实惟谪仙孙笔也有家法势作风雷奔结交多英豪坐致名誉喧忆昔识子初河流出崑崙中间一再见骐骥始伏辕去年接同居底里见所存磊落忠义人爱国忧黎元使当元祐时宻勿与讨论上可参廊庙下可禆谏垣惜哉不遇知白发早已繁卑官不可説感激有主恩烂漫有归期系舟古槐根祖饯无酒食赠遗请以言子家钟山下随事有田园竹径背古寺草堂面江村髙轩纳翠微修筒引潺湲林影散疎帙山色摇酒罇日饮建康水时登谢公墩沈酣左氏学浩荡极辞源客至勿多语欲吐且复吞书来无怱怱慰我别后魂纪愁北风吹我裳夏潦漂我屋牛羊践我稼雀䑕耗我谷雪寒堕我指雨淫疾我腹朝行桑榆间秋序伤逺目莫渉水之涯含沙中两足揽辔马病黄伏轼舆脱輹陟山既见虎还舎乃对鵩一沐三握发十饭九不肉先生昔离垢居士今耐辱饱闻戒畏涂那知有沈陆和四兄雪夜韵夏虫不知冰越犬不识雪我独冰雪间肘见冠缨絶青灯挂长檠文字夜涉猎问米米已无问酒酒已竭当时陶渊明同日无此阙置书忽不乐面壁卧呕噎虫犬两不如悲歌聊一发和十二兄五首渊明诗百篇无一不説酒四顾宇宙间独与此物厚子云苦家贫日给或亡有艰难识竒字草𤣥至白首时时载酒来尚乃好事友吾兄斯人徒性亦嗜醇酎宁知俗士嫌益觉儿女丑孰云醉无度婉婉春月桞区区布肉论迟速同一朽但看古圣贤得如饮者不伯也今代豪嗜诗如嗜酒赋多转遒劲语老愈深厚尘言删不存妙句元自有白华忽补亡闗睢不为首埙篪起兄弟珠玉到朋友吟咏九日菊沉酣八月酎搜剔发清新聨翩杂竒丑详味吁谟章用意过杨桞但使身愈穷未信名可朽不知造物意令作清庙不﨑岖谪仙人豪放一寓酒平生韩荆州未识意已厚幙府强辟召此例未见有书币入吾庐鞍马望陇首出处计已熟不复讯交友南山别何时气尚若酣酎筹䇿屈大才谈笑诛小丑戍角断落梅羌笛起折桞将军意未快战士骨已朽请公入叅谋可用和戎不先生翰墨英挥洒每被酒气凌苍柱穹势压坤轴厚俊㧞今固无妙絶古未有惊鸾忽矫翼犇马时骧首髙歩禇薛流下视钟王友好事随取之所至具名酎简疎秦𨽻竒谲怪夏篆丑么么张芝草妩媚元和桞载观碑籍存尚恐金石朽未知太极成有请于公不我家溱洧间春水色如酒嵩少在吾旁日夕意亦厚田园虽不广幽兴随事有药畦灌陈根芋区採骈首春郊饷耕徒秋社接酒友饱诵传家书促酿供客酎益知简易真未媿疎拙丑迩来居东都物色不见桞造次遇摧折荏苒及衰朽欲归便可尔未知公果不次韵集津兄㑹羣从王敦素宿王立之园明日西征马上寄示诸人秋髙访幽居风急桑未落天寒鸡犬静地僻门巷濶主人避世贤自説久栖泊唿儿出罇罍梨栗亦不恶賔客四五人谈笑动林薄夜阑惨无懽离忧焂中作伯也天下士千金轻一诺挥斥杨墨徒正是邹鲁学如何但银鱼生事了无託惜哉桃李姿见笑葵与藿鸡鸣驱车行令人意参错复至新郷廨寄张穉驱车出吾庐落月犹在树我行欲何之所以河源去去去益以逺烱烱不可论羣语车铎间尚想儿女喧稍渉原上路渐见桞下村雾草结宿露风林散朝暾悠悠望蘧庐我仆欣载犇昔出日在毕今出毕中昏昔如水上鸥今如槛中猿所忧负平生岂但感寒暄明济十里黄漪漪见淇园晩投伯氏廨拓落复何言周覧故时居愐见松菊存故侣未易招且自置看罇书懐寄李相如秋风吹畦蔬农事亦已阑黄黄杞下菊佳色尸冢间我生复何如憔忤尝照颜清晨戴星出薄暮及目还肮二十载老发羞儒冠天末有佳人秀擢如芝兰怃然念夙昔风流得余懽缅想蒲桞姿与君同嵗寒一别事瓦裂令人气如山戏李相如擕妇还金乡舎人固多竒奉璧登章台君王撃缶罢将军负荆来长卿束发时亦复悦名字一从临卭游心迹了不似茂陵未得仕要是才足依髙堂援哀琴月出载妇归文君入成都乃复愧四壁晩见负弩来良悔抱颈泣效古别昭徳羣从千载一相逢相见无浃旬一生能几别且复无此身昔别尚可惜此别重惜之两髀跨鞍马非复少壮时他人怪康强自觉筋力衰所苦气如缕所忧命如丝死生亦大矣而乃常别离人生一月间得笑无六七朝为衆狙喜莫作枯鱼泣已矣泉下人优哉冢中骨雪效桞子厚月落鸡声寒晓色静茅屋开门惊不知夜雪压脩竹槎牙生新冰鳞甲刻溪谷皛皛洲渚明冽冽川原肃孤蹲雀不动沉酣客犹宿唿童晨汲归独潄寒泉玉拟一上人懐山之什中夜雪打窻灯暗火照屋袖手地炉火缾声起丝竹忆我故山房松风韵崖谷山空牛斗寒寺静鱼鼓肃西寨鹿不归东岭鹤独宿更想醉翁亭两峰髙并玉伤心沙路朱轓想驭轩伤心嵗月似星奔平泉有墅空流水緑野无人但绕垣九老画图传盛事四朝书史载殊恩如何圬者持镘过已向比隣问子孙送恵纯上人游闽蚤聼闽人説土风此身尝欲到闽中春沟水动茶花白夏谷云生荔子红襟带九江山不断梯航百粤海相通北窻夜展图经看手自题书寄逺公次四兄韵效李义山雪莫冬一丈长安雪壮士临风独慨慷门巷岂无骑马客江湖犹有捕鱼郎夜平蔡贼兵轻敌晓入梁园赋擅塲载酒欲㝷谁与饮江梅头白自悲伤次二十一兄韵忆在长安最少年酒酣到处一欣然猎囘汉苑秋髙夜饮罢秦台雪作天不拟伊优陪殿下相随于蔿过楼前如今白发山城里宴坐观空习断縁和江子我竹夫人黄藤白簟倦唿卢髙卧南窻示楷模郭芍药情元最宻郑樱桃迹近相疎下帷度日甘同梦隐几终年得异书晩向禅房陪杖屦清秋霜霰意如何答韩君表百年鄠杜家相近人物凋零我独惊但见少陵能继祖不闻小陆可优兄终朝诗赋遒仍郁老去文章健更成敢拟济河轻一战隐然望已怯长城和叶甥少蕴内翰重开西湖见寄二首使君重凿西湖罢也复封诗寄我来洲上新题花岛处苑中旧体柏梁台风烟直觉钟山近鱼鸟浑疑涧水开挥翰玉堂还有日行春停骑且留杯一麾偃蹇江湖去五马侵㝷观阙来就日金波通汉苑望云玉涧断苏台自迎檝立看时渡手种花行到处开笑语风流韩别驾莫令鹦鹉诉余杯和寄叶甥少藴内翰见招翰林赫奕今如此莫道人惟旧雨来龎老终身逺州府刘郎何面向春台园宜杏子非时结溪濶梅花过日开两地声闻无百里相望一覆手中杯次韵再答少藴知府甥和四兄长句并见寄锦袍昔是诗成得别墅今非棋赌来山蔚蓝光交抱舍水桃花色合围台通人竹坞深深入谢客松扉逺逺开定与西湖争胜负只应惟欠使君杯尘埃自与青云断嵗月谁令白发来数口无归闗外客一春多病望中䑓常闲水上鸥从逺只老笼中鹤任开日日避愁无处脱直须到手不停杯复和少藴内翰甥兼谢伯藴通判兄再赠西湖波浪还佳色风物悲人老可惊游接竹林公对叔梦迷春色我思兄酒沽鹦鹉杯行尽诗傍蟾蜍研立成壮思不逢韩吏部髙名谁伴谢宣城复用韵史奏徳星今复聚郷评月旦昔何惊颍川人望须公守荀氏家声付此儿湖影龟鱼同聚散棠阴燕雀半生成若为修禊无丝竹古调新诗唱渭城次韵集津兄懐嵩少示王立之早闻三十六峰前愿寄茅茨一涧邉谷转马蹄山缭绕嵓开虎口树婵娟阳坡日煖宜瓜地阴岭天寒熟芋田便好与公相隐去不宜相对尚茫然睡起素屏纹簟彻轻纱睡起冰盘自削瓜风笋㣲㣲开緑箨雨槐细细落黄花经营薄产初无意补葺疎篱渐有涯待得髙秋㝷靖老临流坐石问丹砂赠山人沈广汉禅房白几静无尘野服黄冠意甚真避世全生深得䇿闭门谢客亦髙人忍情断酒非闗病随意收书不计贫近约嵩阳陈叔易趂移丹灶过残春都下追感往昔因成二首少年使酒走京华纵歩曽游小小家看舞霓裳羽衣曲聼歌玉树后庭花门侵杨柳垂珠箔窻对樱桃卷碧纱坐客半惊随逝水主人星散落天涯春风踏月过章华青鸟双邀阿母家系马柳低当户叶迎人桃出隔墙花鬓深钗暖云侵脸臂薄衫寒玉映纱莫作一生惆怅事隣州不在海西涯送僧归建州清秋颍汝归时晩不及羣公送恵休曲几数行题字别扁舟几日为诗留东吴杨柳云中渚南越梅花雪外洲万里故郷聊一到江山风物往来游送王敦素龙蟠山色引衡庐霜落江清影碧虚鼓枻厌骑沙苑马行厨欲食武昌鱼缓歌玉树翻新曲趣入金銮续旧书官逹故人稀㑹面君来相见肯如初再至徐州示诸弟去年客徐得范子今年客徐不得人断无草木与同味宛有鱼鸟来相亲南㝷白门傍山麓西望黄楼行水濵还家作诗示羣从早晩一游擕二陈留别江子之尽室飘零去上都试于溱洧卜幽居不从刺史求彭泽敢向君王乞镜湖平日甚豪今潦倒少年最乐晩崎岖故人鼎贵甘相絶别后君须寄一书别昭徳弟怆然伤懐吾庐去汝到何期四十年间此别离合抱树元从旧种几丛菊始自新移老无兄弟飘零日逺有公卿旷絶时努力不思勤负米欲求三径可从谁客有驽马不肯借诗诮之男儿少欲立竒功贵买西宛玉面骢金躞蹀微鸣蹑影锦连干不动追风庭槐洗立清阴下沙路调行返照中出郭借人乗岂肯自夸骑入大明宫别饰道二十弟飘零南北一衰门知是澶渊五世孙嗟我独无兄弟在怜君尚有典型存老身素苦贫常瘦病目仍縁哭转昏他日汝归驰驷马访吾肯过浣花村自然诗并序七里先生江子我筑土三尺名曰自然亭余谓先生不独有亭亦有自然箕斗自然丝夌凡亭之内服食器用无不自然者先生可谓自足者也虽然无多虚少实乎子我掀髯大笑余欣然赋之先生手不废经营白屋凭虚结此亭燕夌兔丝侵宻坐南箕北斗挂疎櫺青松夹日交倾盖翠栢分风倚列屏莫道君家无长物案头灯火有流萤敦素有以书局处之者作诗迎之君王侧席访词臣万里江湖贺子真翰苑向来非此老道山何处得斯人朝回金马门前晓宴罢铜驼陌上春底事年年最如意春风还试綵衣新寄王立之腊雨城南宅冲寒忆屡陪拊怜庭下石问讯竹间梅诸子譍门立羣公䟦马囘不知多病后谁与倒罇罍避暑普净院夭矫栢如龙清阴閟一宫庭无御史雨门有大王风今日名天下羣公坐此中阿戎相就语厯厯见元丰僧舎小山此老絶萧洒久参曹洞禅胷中有丘壑左手取山川树小风声细巖深日影圆江湖不归客相对一茫然爱此聚沙戏知自法王孙一运郢斤手都无禹凿痕藤梢未挂壁荷叶欲生盆笑问山阴道潜通何处村烂石有佳色禅房叠更幽九疑峰不断十字水长流枕簟日逃暑轩窻时卧游吾衰更何往只此对汤休寄江子之平生江季子疎嬾近忘吾不啻三年别如何一字无烧丹嵝令酿酒歩兵厨二者将安择功名莫浪图初来东里乗流从此去河汉失清都送骑沙邉散征帆雨外孤挟雌栖陇雉生子哺巢乌宇宙将安往飘飘尽畏途至东里次前韵茂陵家四壁不必在成都老矣招魂苦伤哉问影孤市中宁有虎屋上岂无乌四海皆行路吾何必此途和四兄闲居感叹有作掩卷忽不乐扪心空浩叹家声畏沦坠世态属艰难月倒迎门屣风弹挂壁冠萧然对孤竹一笑共衰残复次韵出门吾所嬾无客亦何叹举世遽如许孤风良独难荒芜蒋诩径破敝晏婴冠兴发看山去书籖记读残再至都成峥嵘花蕚西清晓望犹迷御路红尘合宫槐碧瓦齐夹城知辇过复道觉香低中使传宣入千门避马蹄送僧无端伏枕日不见放舟时晩得平安报初成送别诗山深归履急江濶度杯迟定许同香火终叅恵逺师秋雨感事苦雨荒秋宅寒生木叶悲半垂藤䕶壁中缺蔓穿篱书校时开帙壶提日系丝儒冠吾已悞何责五男儿问讯次九日韵问讯西南戍提封莫逺开休传通蜀道端可弃轮台拟上平戎䇿慙无属国才何须千里马逺自渥注来夏室夏室不御暑竹阴新未交幽花时结子晩燕续开巢午梦还髙枕晨炊出近庖此生吾自了客至莫相嘲次韵江子我见寄敢恨新居僻深懐故国尊耕耘得遗物版筑尚頽垣溪隔城南寺崖通市北门他时如访我但认语音存过陈无已墓以我懐公意知公待我情五年三过客九嵗一门生近访遗文録重经故里行寄书无郑尹谁为葬彭城行武渉田中惯习儿童喜从容父老懽桔橰看俯仰稼穑愧艰难荷叶生池岸蒲萄落井干求田如得此当为驻征鞍重过鸿仪寺秋色逺如许寒花奈若何客行伤老大野次记经过废圃犹残菊枯池但折荷吾生与物态天意岂蹉跎别饰道二十弟少傅三朝老文章壮九州赋诗资政殿赐字太清楼拔烛辞轩陛簮花近冕旒庆门吾老矣华国汝能不别息道二十二弟中令有清徳风流二百年举家惟食粥絶口不言钱里闬客吾老庭闱赖汝贤陶丘过范蠡莫泛五湖船和虞道二十三弟向别已复久此懐谁与明书来慰吾意诗重识君情放鹤惜未到飞鸿今尚横何由一随汝端为薄浮名决道念八弟得小金印以诗赠之季也获金印籀文秦不如情知非鬼篆恨不识天书池静龟游罢庭闲散鬭余春风还旧物疎俊独怜渠赠江子我子之江郎淮海秀经术古同师温润无前辈清新有近诗一丘须早计五斗莫坚辞献赋修竿牍知君定不为谢富察见过饭蔬君莫厌瓜菓我时须自可随丰俭谁能问有无堕蜂冲博局惊燕避投壶不惮过从逺频来访老夫戏留次裒三十三弟白下春泥尚未干汴流更待小潺湲不知汝定成行不寒食今无数日间春日男儿更老气如虹知鬓何嫌似断蓬欲问桃花借颜色未甘着笑向春风阴阴溪曲緑交加小雨翻萍上浅沙鹅鸭不知春去尽争随流水趂桃花以少炭寄江子之金籍曽通玉虚殿仙曹拟拜翠微郎莫嫌薄上温黁火犹得浓薫笃耨香戏成长夏轩窻倚碧岑人间尘土莫相侵榴花不得春风力颜色何如桃杏深和二十二弟静处偷看肘后书幽栖古有此人无緑蓑青箬非吾事白浪狂风满太湖襟抱恢疎老更寛笑谈终夕尽君欢主人更有桃花面病眼其如隔雾看秋夜情独眠百感秋夜情孤城急雨中闻更明朝覧镜视髩发不知白从何处生题超化寺壁曲池风定碧澜平小白鱼如镜里行水竹再来应试我壁间不用更题名送人游江南涌金门外断红尘衣锦城邉着白苹不到西湖看山色定应未可作诗人过王立之故居酴醿架倒花仍发薜荔墻摧石亦移此地与君凡几醉年年同赋蜡梅诗夜行老去功名意转疎独骑瘦马取长途孤村到晓犹灯火知有人家夜读书春晩圃田道中度栁穿桥聼午鸡一沟春水国门西行人不用伤新别看取尘间万马蹄酒酣驰马笑弯弓便拟长驱向虏中但恐老儒无骨相不堪剑履画南宫君王重老䧏褒书特赐宣阳宅一区闻説㑹稽人不识鑑湖还肯借臣无和王立之腊梅茅檐竹坞雨幽竒岸曲㝷花醉亦知崖蜜已成蜂去尽夜寒惟有露房垂老去攀条兴益竒招携风月作新知但今春酿常如此百罚深盃手倒垂赠江端本子我亸免鸡豚今日债断除妻子宿生縁丰登便是人天供努力东臯目种田过陈无已墓鎻门脱落封将尽题壁汚漫字不分我亦尝参诸弟子往来徒步拜公坟立春巧胜金花真乐事堆盘细菜亦宜人自惭白发嘲吾老不上谯门看打春与秦少章题汉江逺帆楚山全控蜀汉水半呑吴老眼知佳处曾看八景图江山起暮色草木歛余昏谁感离骚赋丹青弔屈原雪埋鳯林寺浪打鹿门山今日江风恶郎船劝不还江濶雁不到山深猿自迷传闻杜陵老只在瀼东西石似浣沙石江如濯锦江征帆向何处云雾晦蓬窻龙兴道中涧道垂黄花山城拥红叶人争小舟渡马就平沙渉谢任伯久无书常子然寄茶谢之因简任伯谏议茶犹送郎官迹已疎斜封三道印不奉一行书宋诗钞卷三十二宋诗钞卷三十三钦定四库全书宋诗钞卷三十三内阁中书舎人吴之振编韩驹陵阳诗钞韩驹字子苍蜀仙井监人尝在许下从苏辙学称其诗似储光羲遂名于时政和以献颂补假将仕郎召试赐进士除秘书正字㝷坐苏氏党谪知分宁召为着作郎奏旧祠祭乐章辞多牴牾因更撰定五十余章迁中书舎人兼修国史权直学士院复坐郷党曲学提举江州太平观卒于抚州诗有磨淬剪截之功不吝改窜有寄人数年复追取更定一二字者故其集不多而宻栗以幽意味老淡直欲别作一家紫微引之入江西泒驹不乐也利济桥亭诗朝奉郎张公得其先父遗碑以附家集从诸公索诗予为作此大夫官业世所惊老觉轩冕非真荣斯文自属吾党事正恐无路逃虚名生犹不见皇甫谧死岂肯投刘禹钖茂陵一幅入汉宫世间共怪无遗帙哀哉若人用意深自言身作鹤鸣阴着书遗子三万轴人初笑我嬴无金万仞磨崖利好语那知百年苍藓污尔来夜夜虹贯天山下居民未知处周诗不列石鼔歌后世恐叹遗羲娥于今购市完家集野老何知亦摩挲川流可平石可腐只此杀青垂万古五百骊珠固已竒挿架不知犹几许公今未暇归田庐且当驱童晒蠧鱼不辞借取车连轸要读人间未见书善相陈君持介甫子瞻手字示予戏赠短歌古来相马失之瘦仲尼亦作丧家狗脣红齿白痴小儿不羞障面欺羣丑鹤冲居士术如神东走梁宋西峨岷诸公蹭蹬未遇日座中知是非常人只今白发无余产短褐逡廵列侯馆世人胷中无黒白不如居士明双眼嗟予尘貎天所付不须强觅封侯处书生只倚一片心他日相逢记裴度送葛亚卿欲行不一过仆吾庐偪仄门三尺惭愧春风巧相觅叩闗惟许葛王孙有时籍草倾余汝不如南池主人车载客红旗皂盖行逺陌又不如东郭公子桞藏门青娥緑发坐开樽是身牢落终何为人不汝嫌汝自嗤伸眉一笑能几时忽闻春尽王孙归春风欲尽犹有情飘英堕絮俱伤神王孙未归迹已扫秣马膏车何太早明日一杯愁送春后日一杯愁送君君应万里随春去若到桃源记归路阳羡葛亚卿为海陵尉作葺春轩余为赋之昔闻先生隐吴侬当窻十里横烟峰今见先生为楚吏绕墻四面萦烟水从来楚俗带吴风曲折径路深房栊舎前系船桞千丈舎后叅天竹万丛千籖挿架似蓬馆白拂挂壁如僧宫扫地焚香欣客至羹鱼饭稲愁樽空不溷不清惟寂寞大笑先生致身错青山犹作布衣心朱门却有田居乐笔囘造化天工怒胸包今古时人愕甘穷自许元次山蹈海还㝷鲁仲连吾曹一欢岂易得世间百嵗俱可怜何用北窻翻巧䇿且向东亭弄春色我当酌酒夀主人滩前飞下双鸂鶒谢钱珣仲恵髙丽墨王卿赠我三韩纸白若截肪光照几钱侯继赠朝鲜墨黒如㸃漆光浮水旧传绩溪多老松奚超既死松亦空易水良工近名世珍才始不归潘翁萧然南堂一居士赤管隃麋无月赐借问𤣥圭何自来去年海中持节使明窻晏坐不怱怱引纸磨墨寒生风自笑平生绾蛇蚓更惭尔雅注鱼虫殷勤二物从来逺禆海环瀛眼中见若欲挥写藏名山不如却作谈天衍送松陵老农唿舟越洪涛笑识江南山此行为子来政拟一笑欢相逢不忍别丘壑同跻攀如何舎我去使我心悁悁子实名家后翰墨素所便老农虽自谓念子安知田世故亦已足扰扰徒自怜天寒嵗且尽趣驾扁舟还淮上书事平楚尽积水长淮多竒峰萧条月曜夜浩荡风鸣冬客行未可归敝裘那得重寒气捜病骨清浑貎衰容逺游有滞念将老无懽悰故国渺万里去此嗟谁从至国门闻苏文饶将出都戏赠长句兼简其兄世美去年夷门十月雪九衢日昃行人絶骑驴兀兀无所之破袖迎风手龟裂渡桥并堑得君家入门脱㡌犹凛冽急燃湿束煖我寒徐出清酟宁我渴君家自无儋石储蟹黄熊白能俱设平生见酒脣不濡是夕连觥耳方热羣奴夜僵唤不闻我亦鼾鼻眠东阁明朝起过城南翁尚记新声一笑发东归毎叹懐抱真西来又喜颜色接方将慷慨豁心胸未用峥嵘惊嵗月城南诗翁况逺来门前雪泥又活活岂知万事不可期却树吴桥背城阙人生动若参与商咫尺无论限秦粤君闻吾语虽少留但恐一欢成电掣念昔相见无他娱诵诗徴事相夸㨗气凌俗子旁若无偶坐时闻窃嚅嗫于今落落谁汝怜老屋陈编自怡恱寄言诗翁倘留滞嵗晩勤迂故人辙题中寂堂虎卧文公庐鸟窠道林室本自无俗喧何由辨真寂逃溺必登山避燔必趋泽君看好静人万虑固未息是心倘已刳对镜起亦得上人早闻道晩顺世间迹振衣下灵岩飞钖来上国髙堂亦何有万卷绕四壁客来倚风廊晤语终日夕莫言门如市中有忘机客吾曹诗酒污此道谁目击惟应寂时趣独有青士识送子飞弟归荆南往在东堂时惟汝年尚少木枪鬭羣儿竹弓射飞鸟今来跨鞍马昻然丈夫表入门恍莫识与语意方了脱汝来时装夜阑酌清醥当歌喜未定感旧色已愀念我三年官自裹衣中麨东去尽勾吴北行薄全赵汝亦上岷峨大江穷浩渺一年两附书皮筒到家少那知此相遇干鹊果前兆我性本齐缓汝资诚楚慄相逢各相规一月语连晓忆汝初结发读书先慰缭谓须壮执殳单于垒时挑岂期尚羇旅但存双目了我恨縁诗穷赁屋陋而湫尚盈三尺牀使汝眠奥窔二升籴禄粟丑婢羮茶蓼时时得鹑兔傍灶亲燔燎才为十日欢邻里厌烦扰朝来着戎服数匝郿绦绕辞我出门去归袖风矫矫还家对寒食渚宫闻雉鷕想见阿颂君把卷倚丛篠弟妹乗羊车堂前走相嬲何当摠见之缓我归思杳汝归与俱来繁台及秋杪赠赵伯鱼昔君叩门如啄木深衣青纯㡌方屋谓是诸生延入门坐定徐言出公族尔曹气味那有此要是胸中期不俗荆州早识髙与黄诵二子句声琅琅后生好学果可畏仆常倦谈殊未详学诗当如初学禅未悟且徧叅诸方一朝悟罢正法眼信手拈出皆成章答蔡伯世食笋莼丝化盐豉槐叶资新麫岂知苦竹萌风味常独擅昔我居锦城屡喫田家饭扶杖自入箐煨此犊角玺后叅鹤林禅餽我桑门馔烝烝沸鼎中乱下白玉片惟无他物乗始觉真味现三年客东都锦箨宁复见千金洛阳来惟充大官膳前时过君食欣逢故人面那知列仙臞已杂蒯通隽吾宁饱甘肥愤咤那忍嚥请归谓主孟厨人后当谏苦苣杂嘉蔬沉香和甲剪柯亭既误椽画障或遭练古来可叹事千载寄明辨作诗弔箨龙助子当食叹食煮菜简吕居仁晓谒吕公子解带浮屠宫留我具朝飡唤奴求晩菘洗着㸃盐豉鸣刀芼姜葱俄顷香馥坐雨声传鼎中方观翠浪涌忽变黄云浓争贪歙钵暖不觉定盌空忆登金山顶僧饭与此同还家不能学空费烹调功硬恐动牙颊冷愁伤腑胸君独得其妙堪持饷衰翁异时闻豪气爱客行庖丰殷勤故煮菜知我林下风人生各有道昔蓄用御冬今我无所营枵腹何由充岂惟台无餽菜把尚不䝉念当勤致此亦足慰途穷送倪巨济将仕汴流六月翻黄沙小舟兀浪如乗槎赤日下照烘朝霞腹鸣肩举气喘呀夜眠仆夫股相加柂楼晨饭羹黄茄时时矫首望土岸木末殷转江洲车渴逢石泉不得汲椎鼓催发无停挝问君何为趣还家答云五载居京华夜窻读书眼生花每食不饱潜咨嗟母发半白弟髻了有妹久阙躬丝麻寄书细字如昏鸦问胡眷恋归期賖来时书笈手自拿今归上堂两脚靴夀觞要及开霜瓜子志如此良可嘉劝子博学如横罝麋麟兔鹿尽所遮或典而法浮而葩要归于正谨去邪行如种植慎萌芽念当务实勿求夸我行买犊耕三巴伫子佳誉来天涯出宰分宁别旧同舎五首公车八千言自献十二旒落笔中书罢石渠并英游方欣洛阳遇己慨周南留明堂需楩柟讵须汝薪槱三年望龙断艰难身百忧髩发五分白更落天南陬念我行老矣才拙世所捐青绫未频直黄䌷且安眠饱闻县西寺修椽压山颠中容五百衆上堂鼓阗阗王程倘余暇兹焉着幽禅自撷双井茶与僧酌云泉昔惭云阁姿斥守蒲城市五占天鸡星未抆逐臣泪归闻长乐钟疲马思一试挈挈今又东敝邑临无地人生縳微官大似侏儒戏升沉各几时怨欣两当置益昌刬移文道州拙催科我愚象二子将奈分宁何吾君放勋姿于今万邦和县令但拱手排衙鼓鸣鼍故人怒挽船劝勿凌江波君其谢故人我亦聊絃歌阳山昔御史夷陵前校书坐法窜未久遇赦罪已除故时同舎郎半直承明庐独奔江西县道里三千余圣明今在上倘复哀臣愚念当脱江瘴与子聫朝裾入鸣水洞循源至山上崇山蓄灵泉万古去不息潴为百斛深散入千渠溢其东滙民田又北㝷山腋断崖如破瓜飞瀑中荡激大声或雷霆细者亦竽瑟末流垂半山十里见沸白得非拖天绅常恐浮地胍吕梁丈人老尚与泊偕出我欲蹋惊湍下穷龈腭石惜哉意徒然属此嵗凛凓安得汝南周断取白蛟嵴归之龙泉峰山门夜喧席分宁大竹取为酒罇短胫寛大腹可容二升而漆其外戏为短歌此君少日青而臞尔来黒肥如瓠壶缩肩短㡌压两耳无乃戏学驺侏儒人言腹大中何有不独容君更容酒未须常要託后车滑稽且作先生友少陵匏罇安在哉次山石臼空飞埃茆檐对客夜惊笑麴生叩门何自来老向人间不称意但觉渊明酒多味乞取田家老瓦盆伴我年年竹根醉湖南有大竹世号猫头取以作枕仍为赋诗湖南人家养貍奴夜出相乳肥其肤买鱼穿桞不䝉聘身蹲地底老欲枯谁将作枕置榻上拥肿似惯眠氍毹慵便玉枕分已无孙生洗耳非良图茅斋纸帐施团蒲与我同归夜相娱更长月黒试拊卧䑕目尚尔惊睢盱坐令先生春睡美梦魂直饶赤沙湖更烦黄妳好看取走入旁舎无人唿题湖南清絶图故人来从天柱峰手提石廪与祝融两山坡陀几百里安得置之行李中下有潇湘水清㵼平沙侧岸摇丹枫渔舟已入浦溆宿宿帆日暮犹争风我方骑马大梁下怪此物象不与常时同故人谓我乃绢素粉精墨妙烦良工都将湖南万古愁与我顷刻开心胸诗成画往黙惆怅老眼复厌京尘红送赵承之秘监出守南阳繁台十月寒置酒共祖南阳侯九士一客相献酧皆言南阳山水幽菊泉酿酒不论石上酥醍醐出肥牛使君楼前橘柚古丞相堂下蒲莲稠夜燃蜡炬賔醉舞春风歌眠百花洲各持一觞欢公饮此行乐矣公何求我独倚杖商声讴此公人间第一流方今羣贤从法驾金绒塞路嘶骅骝独令此公守一州临分慷慨泪莫收南阳南阳乐复乐归来归来无久留次韵馆中诸公游慈云寺嘉蔬随客庖香饭出僧甑聊为一饱谋未暇谈禅病二公当代豪词林气方盛五言谨诗律百罚严酒令乐与同舎郎共此给园浄想像斜川游何如舞雩咏甘瓜自雍丘肥芡来新郑肴果各有擕笑我室悬罄陋质谢不往实愧琼瑶映人生一车足那须富千乗有兴驱短辕宁辞沮洳径及时速行乐莫待苦脚胫炎暑忽已阑当念时难更饮酒次人韵浅濑见鱼游澄潭知鹤没疑乗青霞珮径堕白银阙平生探学海中年悟禅恱应须临渺弥庻以称超越囘塘大圆镜新蒲细于发緑扇互低昻玉颜争秀发良辰宴觞豆炎曦脱巾袜荷声过急雨竹影敷凉月缓行蹑芳草移坐荫深樾何当酒拍浮恣聼舟摇兀而我方抱铅上马自腰笏叩门不闻唿造席无乃咄讵敢陵崆𡵻幸许窥剞劂愿公开迷云令我入理窟䧺篇出月脇妙思露天骨蹇歩那由追眢井媿先竭题采菊图往在京口为曽公卷题采菊图九日东篱采落英白衣遥见眼能明向令自有杯中物一叚风流可得成蔡天启屡哦此诗以为善然余尝谓古人寄懐于物而无所好然后为逹况渊明之真其于黄花直寓意耳至言饮酒适意亦非渊明极致向使无酒但悠然见南山其乐多矣遇酒輙醉醉醒之后岂知有江州太守哉当以此论渊明复作二首黄菊有何好且寄平生懐遇酒兴不浅无酒意亦佳此理谁复明自昔寡所谐空余采菊图寂寞悬髙斋今日菊始华丛雁鸣相和若无一觞酒如此重九何悠然数酌尽㑹心岂在多醒来不复记散发东山阿去冬除守厯阳未上召还西掖今夏自应天尹移知齐安道由厯阳珪老相访奉简一首尝闻厯阳郡寺有褒禅山及我分竹符欲往穷跻攀驱车发半道尺一唤我还叹息岩下水何时照衰颜复持齐安节税驾临通阛属有行役累无由叩僧闗珪公岷峨秀逸韵超人寰携诗逺过我慇懃请加删少年意气盛笑我毛发斑夜语不知寝起看江月湾浮生浪扰扰万法本自闲为吏何足论誓将老榛菅买田未及议我实贫非悭奉乞一菴地往来泉石间武宁道中小滩嘈嘈大滩恶朝行羊肠暮鹿角尽日拖舟不得前忽然笪断千㝷落上梁左侧石子多两船与石鸣相摩卧聼溪师倚篙哭将如四十二滩何次韵曽通判登拟岘台朝擕笻杖来暝倚胡床坐循墻读遗碑嵗久苔藓涴烈风无时休于兹騐真箇曽郎吐佳句势突黄初过交游得诗流吾侪可相贺念昔逢大梁一别九鑚火再见疑前身居然客愁破世久无若人子岂伯休那千山厌露宿一壑期云卧子少方鹏骞吾衰作鸢堕篇成不敢出畏子诗眼大惟当事深禅诸方叅作么文章真绮语季绪徒𤨏𤨏安得京口归秋江细扶柁题蕃骑图塞上漠漠黄云秋黄须胡儿骑紫骝一马搀前弄风走健儿掣辔空骧首廻鞭慎莫向南驰汉家将军方打围夺弓射汝犹可脱夺汝善马何由归题韩晃画瀛洲学士图咸阳中天开帝居羣公下直承明庐长秋短辔褒衣裾苍头庐儿争走趋韩侯画此时无虞瀛洲仙人乐有余我生不及正观初忽思十年身校书吟诗天街骑蹇驴尔来戎马方驰驱眼厌绣掘蒙诸于把卷未展先欷歔顺老寄菜花干戏作长句道人禅余自鉏菜小摘黄花日中晒峨嵋㮕脯久不来麴糁姜丝典刑在封题寄我纸作囊中有巴蜀斋厨香起炊晓甑八月白配此春盘一掬黄李氏娱书斋欲乐诳凡夫须臾皆变壊惟书有真乐意味久犹在李君名家流事业窥前辈澹然无他娱开卷与心㑹忆吾童稚时书亦甚所爱传抄春复秋讽诵昼连晦饮食忘辛咸污垢失盥颒尔来欢喜处乃在文字外卷藏二万籖棐几静相对此乐君未知狂言勿吾怪送王秘阁二首乌衣诸王吾早闻晩涂独识和州孙风流踏拖欲垂尽文采陆离今尚存奉祠乃是衰翁事如君胡为亦为此仆夫在门君疾驱往献天子平邉书右军池头鸧鸹唿康乐台下栘柽疎碧山学士此筑室白发散人来卜居身随沙鸥卧烟雨十年无书上公府枉作西班老从臣看君才华不能举送里人陈㑹往见江西漕使劝君少留持一觞与君郷里皆陵阳儿童共戏苦盐岸老大相逢乌石冈拾遗平生丈人行拊我谓我能文章岂知今无一丝长但余颠华面颜苍君行往见玉节郎感时忧国歌慷慨饷师十万西平𦍑笑我挟复山中藏夜与疎山清公对语因设果供戏成长句落叶屑窣鸣风廊四无人声夜未央道人过我谈真常客舎有底相迎将竹罏篝火曲木牀乌桕为烛枫脂香青棃累累饤坐光黄甘十子近着霜醯梅蜜杏经年藏红糁缀枝加柘浆莼借藷芋蘘荷姜堆盘满案次第甞忆初见翁修水旁转头八十须眉苍尔时尊宿略䘮亡屹如枞桧老不僵而我昔漫参朝行十年投闲坐老狂人生一梦炊黄粱诸法本闲人自忙况今世故甚扰攘与翁幸憇菩提坊上泰州使君陈莹中当年贤路杂薫莸叹息诸公善自谋今日在前皆鼎镬后来知我独春秋海邉已击师襄磬湖上新逢范蠡舟惟有书生更无事不妨挟册更西游闻富郑公少时随侍至此读书景徳寺后人为作祠堂因䟦余旧诗后以自嘲藤床瓦枕快清风破闷文书亦漫供郷信未传霜后雁羁懐生怯晩来钟淹留已办三年计流落应无万户封犹有壁间诗句在他时谁肯写尘容海气昏昏又啸风一杯扶病要时供三年闭户儿童怪千古闲情我辈钟若得黄甘应手种更求青李莫函封疎顽自笑将安适寄谢江山好见容次韵留别南公天遣吾曹与世疎那将穷技学黔驴只今年少身多病是处愁深泪溅裾此去不须论塞马向来犹有江鱼虚名只用惊儿辈要作生涯莫着书九絶为亚卿作离歌三叠最闗情不省从来此地闻早是春残心事恶落花阴里更辞君君去东山踏乱云后车何不载红裙罗衣浥尽伤春泪只有无言持送君更欲罇前抵死留为君徐唱木兰舟临行翻恨君恩杂十二金钗泪总流世上无情似有情俱将苦泪㸃离罇人心真处君须㑹认取侬家暗断魂君住江濵起画楼妾居海角送潮头潮中有妾相思泪流到楼前更不流忆汎郎舟共採莲今来挥泪送郎船回书倘寄新翻曲湖上何人为扣舷一梦巫阳乐已穷三年犹复怨匆匆焂云骤雨成何事未必三年抵梦中妾愿为云逐画樯君言十日看归航恐君回首髙城隔直倚江楼过夕阳初合双鬟説后期相盟不在已相知来时休落春风后却漫嘲侬子满枝送俞仲寛赴宿倅年少塲中晩节寒去年挥手下天闗何人肯蹋风波路自古难言骨肉间十里即应归汉阙一帆从此别淮山舣舟如得僧伽印未用将身付等闲五月八日游北禅师川登塔尽七级仆能三级而已晩过公晦偶作二首徐郎胸次已冰清北寺清游更絶尘不欲茹荤縁道友肯来出郭是诗人怜君逺客情能尔看我题名墨尚新谁有好方持脚力故郷归去蹋峨岷铁鏁铜镮一一开肩舆不问主人来已登白塔吾休矣更上红亭子壮哉世外清欢须邂逅城头落日共徘徊云楼五月沧洲趣羞杀初无八斗才曾大父有诗云三春拂榻花黏袖午夜淘丹月在池舎弟子飞归蜀与语及此因取为韵去蜀初游楚吾方十二二无成今长大送汝不胜慙还家倘无事莫负故园春衣锦儿嬉尔从来笑买臣舣舟不能前已复日西没赠子以幽兰秋风正披拂野宿月团栾风餐气萧飒从来对牀地只今悬一榻入蜀㝷幽迹应先到浣花诚知锦城乐亦记早还家鱼游因饵得鸟困坐黐黏顾我今如此空懐石井盐逢年要力耕善舞须长袖北山休移文南山归种豆一棹送君归酒醒秋江午正是莼鲈时思君在何许明月落帆时荒山孤夜夜囘首白云飞吾亲在其下客行宜努力时亦近醇醪一盏熏人醉云安米正陶尔去逢诸父髯霜貎渥丹贫穷宜此报富贵却难安扬州十里春蛾眉半轮月兹游真不凡诗成想清絶吾祖屯田公遗书悉安在为我谢诸兄蠧鱼时一晒故山不可到归梦到天池想见山中叟磨崖待我诗次韵参寥此身不拟堕尘縁长恐惊鸿落响弦蹋尽世间千涧壑归来胸次一山川深宫木末犹秋色故国天涯只暮烟凭仗道人分石甃要看庭下玉龙旋且向家山一笑懽从来烈士直如弦君今振钖归千顷我亦收身入两川短世惊人如掣电浮云过眼亦飞烟何当与子超尘域下视纷纷蚁磨旋泰兴道中县郭连青竹人家蔽緑萝地偏春事少山逈夕阳多暗水披崖出轻船掠岸过传唿细扶柁吾老怯风波智勇师归永嘉自言所居在万竹间乞诗送行上人归去家何许万竹深围一把茅蹋尽丛林叅白足却来江槛俯青郊夜阶䔩䔩风翻箨春路冥冥雨放稍肯拚清阴分百十暮年思与子论交送黄若虚下第归湖南时人㑹傍髙门走独有来游翰墨塲已有哲兄如叔度定知吾子胜文强长淮白浪摇春枕故国青山接夜航乞得功名归遗母未应深羡緑衣郎馆中直宿书事十载名山惯杖藜清都直宿梦魂疑卧闻长乐钟声近尚忆寒山半夜时北风吹马袭貂裘薄雪连云冻未收银阙昼开禽鸟白信知三馆是瀛洲行至华阴呈旧同舎落日同骑欵叚游倦依松石弄清流蓬莱汉殿春分手一笑相逢太华秋次韵思聪欲问琴聪水镜篇朅来端为着幽禅五更下马唿残梦数面成亲是宿縁伏脑怜君有犀骨腾身笑我不鸢肩白头奔走襄阳道空诵新诗忆浩然和李上舎冬日书事北风吹日昼多阴日暮拥阶黄叶深倦鹊遶枝翻冻影飞鸿摩月堕孤音推愁不去如相觅与老无期稍见侵顾籍微官少年事病来那复一分心偶书二絶呈馆中旧同舎去年看曝石渠书内酒均颁白玉腴今日醉登延阁望几人囘首忆穷途御本曾看锦帕舒醉惊飞阁上凌虚而今卧病衡门底自晒茆几卷书送苏世美东归东游两见鹤林春晩愧先生作并邻罇爼每留仓卒客典刑犹识老成人系舟一笑都门外卖剑归耕颍水濵意气年来类儿女别离不觉泪横巾京口㝷山每见擕鹤林问法更追随本无物累那成癖肯借人书未必痴食粥往年容乞米一罇今日细论诗䢴沟好去春风暖莫忘椎冰共载时梅花三首江南嵗晩雪漫漫磵谷梅花巧耐寒幸有幽香当供给不辞三载滞西安云根细路遶溪斜日出烟销水见沙只度闗山魂已断可须疎雨湿梅花篮舆晓入闗山路玉节珠旛次第开白发微官何用许似怜身出道山来夜泊宁陵汴水日驰三百里扁舟东下便开帆旦辞杞国风微北夜泊宁陵月政南老树挟霜鸣窣窣寒花垂露落毶毶茫然不悟身何处水色天光共蔚蓝庚子年还朝饮酒絶句三年逐客卧江臯自与田翁酌小槽饮惯茆柴谙苦硬不知如蜜有香醪往时看曝石渠书内酒均颁白玉腴落魄十年无复醉因公今日识官壶送梅常化士好去凌空钖杖飞鳯林闗外道场稀莫言衲子篮无底盛取江南骨董归次韵何文缜种竹杜陵穷老觅桤栽不似何郎种笛材三径莫忧荒草合一樽如与故人开未堪急雨枝枝打便有幽禽日日来坐诵东坡食无肉诗肠日午转饥雷次韵王给事观殿试唱名集英春殿唱诸生日转觚稜晩色清近侍皆分金带赤内人争看雪衣明罢朝诏赐羣公坐合殿欢传万嵗声我老倦随宫漏水江南江北聼鼍更次韵翁监再来馆中归老江湖久自盟睡余且复对空林重来内阁人谁健惯踏天街马不惊已喜刘歆分七略尚传韩愈诲诸生太平润色须公等应许吾兼吏隐名次韵馆中上元游葆真宫观灯百千灯射水晶帘尚觉游人意未厌多病只思田舎乐夜归烟火望茅檐玉作芙蓉院院明博山香度小峥嵘谁言水北人稀到也有槃姗勃窣行鸭緑未全生曲沼鹅黄先已上柔柯故应春物撩诗思白发明朝一倍多开卷爱公如李益解言明月逐人来多情如共春流转刻烛题诗又一囘澹澹新粧带浅啼催车只待日平西骅骝也自知人意散入千花了不嘶申应时卜居京口名之曰云栖又曰小筑乞诗送行客舎秋来忆旧居一㠶归去落东吴他年寄我新诗句即是云栖小筑图次韵何文缜舎人后省致斋夜直沉沉浴殿南春风相对百花潭藤牀转枕㝷余梦粉壁题诗倚半酣追记旧游时一笑欢参真理莫多谈白头初试丝纶手归去扶犁意亦甘次韵侯思孺将至黄州见简未用船头报水程为君持酒打愁城青山乆负当年约白发多从客路生㸃检转工新句法揩磨难减旧风情小留莫道无供给一味东篱有落英故资政忠恵韩公挽词借甚中山守风流世有人猎围邉月晓筵踏塞花春金絮盟犹在灰钉事已新使公长卧䕶何地起胡尘以正赐库蒲萄醅送何斯举复次其韵叹息苏公无恙日坡头自筑小山房五年不识宫壶味只以春江当酒膓老臣政实不堪论尚得君王赐酒罇异日黄州成故事蒲萄醅熟记初元登赤壁矶缓㝷翠竹白沙游更挽藤梢上上头岂有危巢与栖鹘亦为陈迹但飞鸥径营二顷将归老眷恋羣山为少留百日使君何足道空余诗句在江楼某已被㫖移蔡贼起旁郡未果进发今日上城部分民兵閲视战舰口号三首病守虽闲髩未苍尚能谈笑坐胡牀指挥一扫妖氛尽便自闗山向汝阳昨夜黄昏得蜡书老臣恨已解兵符莫将箭汚偷儿血留与官家北射胡百忧前日总薫心一笑朝来得好音絶域不须遮版障今年自有杀胡林次韵耿龙图秣陵书事十月舟藏芦荻林客衣顿觉夜寒侵乱离祗有穷途泪勲业都无过去心敢恨青鞋踏江浦近传黄屋渡淮阴承平气象须公等是日频闻正始音次韵金陵赵徳夫使君上元三絶小风吹水涨平湖屋角残冰亦已无投老只图春睡足可须山鸟强招唿卧聼秦淮呜咽声起看江月暮潮平旧时忆在延真观玉作芙蕖院院明忆昨宣和从武皇春风省试御袍香自从翠盖㝷沙漠无复徴歌出洞房次韵南溪观鱼城西鼓檝又城东不待溪分上下风碧树垂杨间黄緑冰盘行鲙簇青红横塘日暮林峦合断岸秋来浦溆通安得此身无世累便随渔艇入空蒙再次韵兼简李道夫麦秋宜晩起况复雨频频桃竹犹能杖柴车未可巾闲分酒贤圣静记药君臣㑹有骑鲸李来陪贺季真李侯梨钉坐风味胜仁频投老须鸣玉相看尚秃巾便应㝷木客何必问波臣不复来城市从人笑我真犹记一麾出敢论三顾频余生过飞鸟幻事揑空巾学道无疑怖忧时有主臣买舟苕霅去我亦号𤣥真次韵钱逊叔侍郎见简白头逢世难无地可推愁晓日瞻天阙春风忆御沟他年余老蜀万户子封留尚记临川郡溪山烂漫游往嵗自京口与曽公永宏父同行至下蜀因次前韵简之下蜀追随日欢言一散愁篮舆转陂路小檝渡潮沟万里家何在三年淹此留犹欣迟暮眼见子并英游抚州邂逅彦正提刑道旧感叹輙书长句奉呈忆在昭文并直庐与君三嵗侍皇居花开辇路春迎驾日转蓬山晓曝书学士南来尚岩穴神州北望已丘墟愁逢汉节沧江上握手秋风泪满裾送曽宏父见子京汪尚少年大梁重见已翩翩顷来更觉文章进他日宁容老病先梅谷旧题幽谷引橘陂新和渼陂篇常惭散吏空称赏不敢吹嘘上九天乃翁名见豫章诗学术传家有大儿四海共推文赋早三年应讶省郎迟生逢侧席求贤日即是摩霄耸壑时若到朝廷问衰朽为言常宿畏人知次韵钱逊叔侍郎见简扫地焚香元自喜傍门骑马向来慵田园此去须安枕海岱今年不举烽已分瘦藤扶病骨生憎明镜写衰容两公故是经纶手足问腰金早晩重信州连使君恵酒戏书絶句谢之忆倾南库官供酒共赏西京勑赐花白发逢春醒复醉岂知流落在天涯次韵钱逊叔谢曾使君送酒谁怜定武故将军醉舞狂歌老更真好事时分小槽酒残樽也到白头人次韵曾寺丞观早朝上徐谏议忆昨飘然下叶闉十年江海望严宸遥知驻驆艰危地尚有忧时老大臣已起阳城无谏诤又传陆贽掌丝纶为公细数能文士几箇麒麟阁上人次韵徐翰林逺闻仙伯上神山始觉升平气象还一梦休论玉堂事两行曽缀紫宸班想烧传烛书天诏看剪花騣出帝闗尚忆平生故人否夜驱黄犊在田间某顷知黄州墨卿为州司録今八年矣邂逅临川送别二首自罢黄州守殊方任转流宁论九年谪已判一生休此士真材杰诸公定挽留倘归存老病车骑拥西畴盗贼犹如此苍生困未苏今年起安石不用哭包胥子去朝行在人应问老夫髭须衰白尽瘦地日擕鉏送云门妙喜游雪峰老子幽栖地劳君久见存夜氊从栗爆午盌看茶翻旧事时追忆深禅得细论还应雪峰老领衆待云门送东林珪老游闽二絶直自三湘到七闽无人不道竹菴名诗如雪窦加竒峭禅似云居更妙明竹菴端为故人留尚许衰翁预胜流寄语丛林好清客未宜轻辊雪峰毬即席送吕居人一樽相属两华颠落日临分更泫然蹀躞鸣珂君得路伶俜散䇿我归田近闻南国生涯尽厌见西江杀气纒欲买扁舟吴越去看山看水乐余年余往嵗与逊叔侍郎同寓广陵靖康元年逊叔守符离余被召过焉未几余守南都逊叔移真定过留数日绍兴二年复同寓临川感念畴昔奉送一首广陵三嵗共祠宫二月帆开二水风北渚荡舟公醉我南湖张乐我留公岂知去国千山外又复连墙一笑同丧乱难堪重离别可无书札问衰翁余为着作郎如莹为司令官舎皆在左掖门外髙头坊绍兴四年如莹持节江西道抚相访輙成长句邂逅都城接下风官居总在日华东门瞻曲角趋朝近路转髙头出局同今日绣衣新使者晩涂霜髩旧邻翁一盃无复当时乐赤县黄图泪眼中次韵曾吉父见简往嵗沧波转地流是身如沫信沉浮初闻盗贼奔他境渐见衣冠集此州病欲深耕归谷口禅须末句问岩头膺门也自知人喜有客清真似子不六月二十一日子文待制见访热甚追忆馆中纳凉故事漫成一首汉阁西头千歩廊与君长夏对胡牀阴阴桧色连宫草寂寂棊声度苑墙细乳分茶纹簟冷明珠擘芡小荷香身今老病投炎瘴最忆冰盘贮蔗浆送子文待制归蜀家近锦江归未得见人之蜀便凄然闻君细説开州好劝我来依刺史贤当路尚多豺虎鬭逺湖曽帯何时万里云沙静稳上沙头上水船送范叔器次路公弼韵晩涂淹泊向谁论白发名卿肯见存雒邑风流余此老故家文献有诸孙寺连狭径曾倾盖船拥清溪尚一樽小驻鄱阳未宜逺欲凭书尺问寒温谢人送鳯团及建茶白发前朝旧史官风罏煮茗暮江寒苍龙不复从天下拭泪看君小鳯团山瓶惯识露芽香细蒻匀排讶许方犹喜晩涂官様在宻罗深碾看飞霜顷年侍立集英殿见周表卿唱名第二客居临川表卿为宜黄丞嵗满访别作诗送之往时束带侍明光曽看挥毫㸃御牀只道骅驑已腾踏不知鵰鹗尚摧藏官居四合峰峦雨驿路千林橘柚霜莫为艰难归故里汉庭今重甲科郎似矩尚书帅桂道由临川赋诗三首贻彦章内翰谨次元韵送行丧乱乖离数衰慵问讯疎新霜上须髩老泪湿襟裾忽报迎车骑遥知奉玺书岂惟谋郄縠文亦似相如有人谈五岭崷崒象衡庐地长十㝷竹波跳三尺鱼看公罗鈇钺笑我老耕鉏敢望频书札相望万里余郡㦸苍山上平分二水流四时无疠气五管有贤侯静契罗公逺禅参帛道猷人生一麾乐不必向中州曹山老送笋蕨与诸禅客同食戏成埜寺瓶罂至吾庐水行幽开缄喜风韵唤客少淹留蕨带寒山酱笋兼头子油谁能知许味一饱併无忧送宜黄宰任满赴调故老凋零尽君犹识了翁深知名节似不但里闾同政府方交辟髙贤岂久穷他年汝溪上伴我钓秋风送张右丞司赴召老夫宴坐临川寺五见君为万里行病马不辞遭掣顿云鹏那复计期程遥知此去常乖隔莫惜书来访死生早与朝廷定巴蜀故山迟暮欲归耕宋诗钞卷三十三宋诗钞卷三十四钦定四库全书宋诗钞卷三十四内阁中书舍人吴之振编晁补之鸡肋集钞补之字旡咎济洲巨野人年十七从父官杭州着七述言钱塘山川风物之丽时东波为通判正欲作赋见之称叹曰吾可阁笔矣由是知名举进士试开封及礼部别院皆第一神宗閲其文曰是深于经术可革浮薄累仕着作郎充秘阁较理国史编修㝷坐脩神宗实录失实降官徽宗召还未㡬复以党论坐贬还家葺归来园自号归来子大观末出党籍起知泗州卒有集七十卷自谓食之则无得弃之则可惜故名鸡肋集视田五首赠八弟无斁流河之所濡一斛泥数斗我庄当水穷乃比石田瘦尚无东陵𤓰况有南山豆天雨不可期且复鞭牛后苏秦不愿印迺在二顷田东臯五十畆力薄荆杞填择高种苜宿不溼牛口涎拙计安足为朝往而莫旋薄游废家务待子营糗粮庄奴不入租报我田久荒凌矜马到门硉兀牛卧场立马苍耳根此策殊未长家世不为农长安有大第官粮弗充口万里聊自庇一从学聱牙世事百色废卖牛姑补屋嵗晩霜雪至居贫废文字铫鎒学苦耕怪子独伶俜久与地方争苦耕又不时狐虺日纵横高原一释耒叹息心怦怦即事一首次韵祝朝奉十一丈平生交游情独处不可乍那为一马饮浊水喷百马弦歌高楼上但恨知者寡丈人遗世心口语傥能借不然抱幽璞终嵗裹幞帊坐令青蝇繁暂出刑两踝儒冠成自误归去无屋瓦赖逢里中贤筑室各潇洒及时秣麦贱樽酒得同把安能效干没肩与市人亚居然邑里号曽墨为还驾况在灶奥间欲耻王孙贾东方钱二百得米稚啼嗄嘲笑坐穷辰无肉饱伏假尚闻啄声声聊复屣屐迓子常妙工诗苏李掩曹谢有时醉酕醄大小翻盏斚倒床鼻息恶唤起对残灺复古志尚奇衆竞方独暇扪蝨与人言岂不逢谴讶崇朝洁服坐往往食旁舍子固业少成议论嫓风雅尝闻庄生説乃慕巨鱼化平居似晏子志念能自下而我独迂踈通人所讥骂正赖觞咏中得意自陶写畱连接清晤欲起不能罢是时春雨余桑密鸠鸣野城隅园圃近欵段亦时跨便恐百卉阑晼晩侵朱夏人生形骸累未免俗情诈此理岂外求犹烦詹尹卦清风穆然在如渇㗖甘蔗况我自散材谷口穷耕者去年秋不在匏瓠缘庭架低回迫荣利妻子怜王霸横经亦强颜已取或人舍但虑宰我愚松栢谈三社倐然一室内黄卷开佳话尺璧竞寸阴宁复当论价吟哦愁肝肾蟋蟀弔长夜鄙俚颇近情持用自悲诧功名与道义熊掌借鱼炙二事良难兼夫子贤㸃也谒岱祠即事泽南三百里极望横天云云端色凝黛谛视初可分峥嵘介丘像澒洞元气屯顷刻有变化惨淡殊明昬天行帝出震其位生物元不周偾西北川乃东南奔宁知六鳌死竟使二山沦不有是难倾孰维大块根尝闻周官説实惟天帝孙神灵所镇守民物斯芘存幽明脗一理有道惟常尊不觉下马拜僮奴亦蹲循迺知正直理足使冥顽敦三王有损益商人所尊神明法或不惧夜行安得逡以此辅世敎庶㡬驱骜民莫宿太平驿不眠虑丝棼明朝好天色万象开肧浑势横恒碣尽支压齐鲁蹲五色冒日观一握通帝阍恢拓下嶊嶉青苍上氤氲泉石竞沮洳烟岚互纷纶高举躐风海深蹯跆火轮涛波卷堆阜一一溟渤吞棊枰视井邑七箸藏松椿碧瓦峙双阙红墙缭长闉愿瞻巖閟客内涤邪垢魂赐臣登絶顶一览神秀原万壑射窈窕三坛矗嶙峋莽不都项领何能穷䏶跟稍稍指凫绎依依数亭云松列大夫爵驘识将军坟𤨏屑涧花丽霏㣲崖药广大良有以奇险安足论瑰诡有形上頽然徳弥惇得无希夷子倣世逃㴱蓁亦有黄冠士相对如麖麏此曹啮草木语道良未闻解榻坐中观洗心驰大钧形气要得一不然随物泯是事亦姑置幽㝷聊可勤初疑无字碑莹洁谁敢文又怪玉女井高絶何由奫俯穿鬭仙巖鸟下天壁垠侧度五贤堂熊经背逡巡劒石危数履女萝柔屡扪挥斥八极逺风来袂轩轩廖廓自无梯犹疑天可宾阴谷不敢视恐落魑魅羣安得遂独往身如黄鹄翻周流遍五岳採掇芝英繁即欲憇圆峤或当止崐崙衆真迎我语一笑颜玉温是中差可乐子胡恋尘樊答此太遗物身闲犹事君重华迹已逺秦汉事方烦成功属吾宋五礼垂后昆皇帝二载春臣备太史员䌷绎自帝典颇识康哉言泥金白玉字愿颂无前勲有志类韩愈无书愧文园臣发将雪素臣心犹日暾今此在林薮跳身同玃猿徒观衆山小愁絶下天门游信州南巖南巖夫何为山作天倚盖山南豁山腹飞顶覆其外初如鹏将翔膺击羣麓背乍似海大鱼呀口噞而嘬当空横广頟架屋㗋舌内仰窥骇凭凌俯进愁压坠尝聆释氏説仰覆各世界千间未可着五畆良不隘清泠气射人热恼从此溃崖奔木疎瘦谷逺鸟幽怪问僧何年居投老四五辈问客何人来官满或一再而予与二子高兴偶相戒松舟下清江毛髪数鰕蟹篮舆上峻岭幢节望杉桧李侯勋门胄文彩山作绘赵君儒林孙嫮美兰结珮不为城郭游继月此于迈宁知老逾拙意在精赏退得居溪南山食饮与山对䕫魈入奥穾云雨出巾襘古人戒贱目惯覩谁复贵顾此诚未逢欣然与心㑹彭湖两崖蹙泉作一线霈禅月古台空灵山自明晦搜奇获三胜趣嬾同一慨但忧久聱牙尚喜无蔕芥平生所驱使诗酒俱好在天涯得吾侣物外从所快便欲登赤城一观天宇大再次韵文潜病起淮浦见之字春风初策名颇讶谪仙人有籍白玉京晩遇广文直老交心愈倾同升芸香府偶坐华髪生斯人自龙性意变难章程耆酒不疵吝身如秋叶轻自言士处世何必氷雪清交游满台省毁誉半王城不肯效俯仰畏高侮鱞惸常思老伊颍紫蟹羞吴秔我辄抵掌和音同磬随笙小人奉慈亲皆尝小人羮寒衣妇补绽学绩女娉婷日欲江海去心期杨栁青衆木构大厦豫章倚孤撑如子足医国可容移疾行丹书紫皇诰玉篆五岳形何必陶隐居吞霞养纯精访道自素约谐心期莫龄但恐牵俗縁志大功不成息交屏妻子此语不须惊送学生李公裕兄弟赴省集闭门围火谈开户雪一尺黄昏具盃酒知君逺行役君家三兄弟颇谓各无敌容父学知方大道通四驿吉父尤颉颃天池观水击仁父少而奇乃是夜光璧李侯有此子便可卧安席家居乐与饵聊以止过客岂无一束刍空谷不可食宵人操宠利徒手捕蜥蜴公等宁复然乌黒鹄自白屠龙业有用未厌所从僻富贵念昔时城东雪中迹题四弟以道横轴画黄叶满青山枯蒲静寒水凫鴈下坡塍牛羊散墟里担获莫来归儿迎妇窥篱虎头无骨相田野有余思同毕公叔饮城东西城昔相值桃初两三红翩翩骛长陌春风摇马鬃后君归㡬日游絮已蒙蒙解鞍不待憩相命古原东芍药虽俗花狂姿幸时供平生于知已千过不一逢感君欲开口清洟出沾胷君如陶渊明不为五斗恭胡为青纶上朱墨粉外䝉弃官能从我短后追田翁铜斗酿秫麦竹枝弋凫鸿何必悲无衣緼黂聊御冬九辩太高洁五噫苦羁穷置此无滑和天情反其中市药非市名名闻药何庸十浆馈五浆犹畏闻者从如何酆城畔夜夜生长虹次韵四弟以道十二弟叔与法王唱和兼示无斁弟二首少时勇游山説山喜动色中年谪南方庐阜得深歴当时不类谪忘腰带之适怪人肝鬲异破贼喜折屐只今窜林下织衣而耕食缅怀兹两士吾宗气相得吾春种桃时子晓㝷嵩日似闻黄子为採乌头出去年陟岱宗一士世重识天门邀之下倾倒意已极斯人与人异龙虎两超忽重㝷亦无路颠雨石崖坼吾人伯仲间一语可物色气自寡所谐穷乃足所歴家风藐五世不肻适人适意行无险易又跣不着屐文词如苦李惨腹人莫食犹矜不传妙坐恐儿曹得学怜新又新老奈日复日伯以最恬愉何以採之出无斁能寡言犹堪谢前识叔与气尚豪搘颐视屋极斯文恶表襮枯鱼戒所忽应如鲁宫籀藏壁俟其坼北京学直舍对客鸟声落檐间竹色在戸外解屦置几前放杖当椅背黙然仰栋时往与古初㑹有时遗坐客十问不一对尚因唿乃觉笑自谢顽昧知非慕蘧子事去等蜩蜕一生所未免饮食与眠睡所以更頽然可乐本非内有心欲何用桥起则形累赖客同门生旷荡乃不愧送君送君上马时不道朝罏燠春风入木心皮肌发红绿春风良易莫那得勤行路且莫望南牕胡蝶飞无数上马上马笑属君归期在十日来时草白芽归时青郁郁来嗔马蹄急归嗔马蹄缓人心自如此马蹄终不变赠文潜甥杨克一学文与可画竹求诗与可画竹时胷中有成竹经营似春雨滋长地中绿兴来雷出士万箨起崖谷君今似与可神㑹久已熟吾观古管葛王霸在心曲遭时见毫发便可惊世俗文章亦技尔讵可枝叶续穿杨有先中未发猿拥木词林君张舅此理妙观烛君从问轮扁何用知圣读补乐府三首荳叶黄蒹葭苍荳叶黄南村不见冈北村十顷彊东家车满箱西家未上场荳叶黄野离离䑕窟之兔入畦豕母从豚儿豕啼豚咿咿䘖角复衔箕荳叶黄谷又熟翁媪衰餔糜粥荳叶黄叶黄不独荳白黍堪作酒瓠大枣红皱荳叶黄穰穰何膴膴腰镰独健妇大男往何许官家教弓刀要汝杀贼去渔家傲渔家人言傲城市未曽到生理自江湖那知城市道晴日七八舩熙然在晴川但见笑相属不省歌何曲忽然四散归逺处沧洲微或云后车载藏去无复在至老不曲躬羊裘行泽中御街行双阙齐紫青驰道直如线煌煌尘内客相逢不相见上有高槐枝下有清涟漪朱栏夹两边贵者中道驰借问煌煌子中道谁行此且复就下论骢马知杂事官卑有常度那得行同路相效良独难且复东西去和闗彦逺秋风吹我衣海中羣鱼化黄雀林鸟移巢避嵗恶邺王城上秋风惊昔时城中邺王第只今蔓草无人行但见黄河咆哮奔碣石秋风吹滩赴沙砾翩翩动衣裳游子悲故乡忽忆若耶溪头采薪郑巨君南风溪头晓北风溪头昏一行作吏此事便废梦中叶落觉有归意归欤归欤吾党成斐然君今生二毛我亦非少年胡为车如鸡栖邺城里朝风吹马鬃莫风吹马尾与人三嵗居如何连屋似千里我则不狂曽谓吾狂不吾知亦何伤安能户三尺喙家一吭人亦有言人各有志吞若云梦者八九长劒耿介倚天外有如陈仲举庭宇亦不治吾乃今知贵不若贱无忧富不若贫无求负日之燠吾重裘芹子之饫吾食牛心战故臞得道故肥吾封侯匹夫怀璧将谁尤归欤归欤岂无扬雄宅一区舍前青山木扶疎舍后流水有菰蒲今我不乐日月除尺则不足寸有余七十二钻莫能免豫且无所可用乃有百嵗樗龚生竟夭天年非吾徒开梅山开梅山梅山开自熙宁之五年其初连峯上参天峦崖盘阂羣蛮南北之帝凿混元此山不圯藏云烟跻攀鸟道出荟蔚下视蛇嵴相夤缘相夤缘穷南山南山石室大如屋黄闵之记盘瓠行迹今依然高辛氏时北有犬戎冦国中下令购头首妻以少女金盈斗遍国无人有畜狗厥初得之病耳妇以盘覆瓠化而走堪嗟呉将军屈死㹞㹞口帝皇下令万国同事成违信道不容竟以女妻之狗乃负走逃山中山崖幽絶不复人迹通帝虽悲思深往求辄遇雨与风更为独力之衣短后裾六男六女相婚姻木皮草实五色文武溪赤髀皆子孙侏离其声异言语情黠貌痴喜安土自以吾父有功母帝女凌夷夏商间稍稍病侵侮周宣昔中兴方叔㡬振旅春秋絶笔逮战国一负一胜安可数迩来梅山恃险阻黄茅竹箭霪雾雨南人颠踣毙溪弩据闗守隘类穴䑕一夫当其阨万衆莫能武欲知梅山开谁施神禹斧大使身服儒宾客盈幕府檄传傜初疑叩马卒欢舞坦然无障塞土石填溪渚伊川被发祭一变卒为虏今虽闗梁通失制后谁御开梅山开山易防獠难不如昔人闭玉闗富春行赠范振钱塘江北百里余涨沙不复生菰蒲沙田老桑出叶麤江潮打根根半枯八月九月秋风恶风高驾潮晩不落鼓声㲇冬橹咿喔争凑富春城下泊君家茅屋竝城楼不出山行不记秋越舶吴帆亦何故今年明年来复去胡戢秀才效欧阳公集古作琬琰堂君不见庐陵公往为举士修书日诏畀千金访遗逸遗文逸字往往出故都易姓㡬兵火量臀鼎腹细诘诎道人岣嵝空有闻丘陵仙鬼事恍惚共和十鼓记亡一峄山肉在无复骨云阳八体又𤓰剖至使汉童讹尉律世儒诡正何足臧公家安取千轴藏仲尼犹及史之阙有马借人吾敢忘题籖甲乙颍水阳后来胡君癖膏肓倾家自构琬琰堂罗近出补厥亡荒林圮冢见末尝南观禹穴计渺茫闭门睥睨在一牀常恨平生好古家无力骑马蹊田观断刻中郎二字烦走驿率更三日劳野食长年囊褚况易掷儿作摹朱妇遮壁愿从胡君丏无有十百数中聊取仂胡君今逸民盱眙不见十五春坐令鈆椠老壮士朝廷岂无忧国人曩时豪气今虽在㑹面只谋千日醉聴君汗漫驰古先世事无何付蝉蜕黄河黄河啮小呉天汉失龟鼈灵原潭下藕烂死只有菖蒲不生节白马桥边迎送胡冀州断道无来车新隄筑得高嵽嵲旧隄杵声未可絶酬李唐臣赠山水短轴大山宫小山霍欲识山高观石脚大波为澜小波为沦欲知水深观水津营丘于此意独亲杜侯所与复有人不见李侯今五载苦向营丘有余态齐纨如雪呉刀裁小豪束笋缣囊开经营初似云烟合挥洒忽如风雨来苍梧泱漭天无日深巖老树洪涛入榛林闇漠猿狖寒苔藓侵淫螺蚌溼纷纷禽散江干沙有风北来吹蒹葭前洲后渚相随没行子渔人归径失李侯此笔良已奇我闻李侯家朔垂跨河而北宁有之曷不南游观禹宂梅梁鏁涩萍满皮神物变化当若斯元君画史虽天与我论絶艺无今古张颠草书要劒舞得意可无山水助他日李侯人益慕跋遮曲君不见鲁中羣儿歌跋遮跋遮跋遮何语耶呉歈越吟初不省恐自塞北传胡笳跋遮胡为乐中华试歌河涨水渐车河中耕泥春种麻麻生三嵗不开花腰菱两角黑如鵶渔父笑且语谁能跋遮舞君不见前年大旱河草黄草中鱼子化飞蝗又不见往年大雨雨决渠渠中朽瓜生老鱼蝗飞食塲谷击鼔烦趂扑我家家具如笋束今年梁山挠浊淤儿无锄麻姑来渔荷锄往卖锄买网空市无丁丁斵舩斵屋栌艇子如星唤施罛夜唱跋遮曲羣鸣起白凫赠戴嗣良歌时罢洪府监兵过广陵为东坡公出所获西夏刀劒东坡公命作三郎少日如乳虎代父抟贼惊山东硬弓长箭取官职自説九战皆先锋将军拳勇馈不继痛惜灵武奇谋空城头揶揄下俛走壮士志屈羞填胷平生山西踏霜雪洪府下溼号儿童闻名未识二十载初见长揖东坡公鋭头短后澟八尺气似饮井垂檐虹只今不语当阵立望见已是千夫雄往年身夺五刀劒名玉所擐犀札同晨朝携来一府看窃指私语惊庭中红粧拥坐花照酒青萍拔鞘堂生风螺旋铓锷波起嵴白蛟双挟三苍龙试人一缕立褫魄戏客三招森动容东坡喜为出好砺洮鸭绿石如坚铜收藏入匣人意定蛾眉稍进琉璃钟太平君子尚小毖戒惧邾小母荓蜂舞干两阶庶可覩跳空七劒今何庸我为苏公起扬觯雅歌聊带聊堪同从公请砺归作砚闻公尝谏求边功苕霅行和于潜令毛国华苕溪清霅溪绿溪水湾环绕天目山间古邑三百家日出隔溪闻打衙长官长髯帽乌纱不曽执板谒大尹醉卧紫兰花影斜紫兰花开为谁好年年嵗嵗溪南道不见西陵白发人荆江夜雪唱阳春阳春絶唱和者寡客醉闻之双泪洒夜来魂梦海中山缥缈云涛烟浪间云涛烟浪不可渡睡觉秋风落桐树秦吉了秦吉了言语无人㑹无人㑹得奈君何且向紫兰花下醉芳仪怨金陵宫殿春霏微江南花发鹧鸪飞风流国主家千口十五吹箫粉黛稀满堂侍酒皆词客拭汗争看平叔白后庭一曲时事新挥泪临江悲去国令公献籍朝未央勅书筑第优䧏王魏俘曽不输织室供奉一官奔武疆秦淮潮水钟山树塞北江南易怀土双燕清秋梦栢梁吹落天涯犹并羽相随未是断肠悲黄河应有却还时宁知翻手明朝事咫尺人生不可期苍黄三鼔滹沲岸良人白马今谁见国亡家破一身存薄命如云信流转芳仪如我名字新敎歌遣舞不由人採珠拾翠衣裳好深红退尽惊胡尘阴山射虎边风急嘈杂琵琶酒阑泣无言徧数天河星只有南箕近天邑当时千指渡江来同苦不知身独哀中原骨肉又零落寄诗黄鹄何当回生男自有四方志女子那知出门事君不见李君椎髻泣穷年丈夫飘泊犹堪怜五丈渠五丈渠河水啮堤三里余悬流下喷水渤潏讹言相惊有怪物泺东渔子浮两舠清晨径流双鬛摇惊人跳起横触岛大鲟十尺长夭矫杀之信宿不敢言并村稍稍闻者喧伐鳞刲肉担掲去两日一村猫犬饫夜来水泛州西原青青百顷白波翻里巫推变咎渔子豫且贼神实为此此邦一年不谷食卖鱼取钱当常职闻道相家口津人无敢凭大鱼死小鱼灵阎子常携琴入村阎夫子通古今家徒四壁犹一琴今年二月雨霖霪喜君壠麦如人深屋间幽黙咸池音高山流水我非聴聴我説君辛苦吟薛老村西十里地旱日燎原无栁林芒鞵曵杖逐镰笼当午未食饥烧心芸芸麦田翻黄波蝻虫盘穂如蜗螺麦未收打催种荳屋下迹少曰间多阎夫子时过我我与夫子良同科四体虽勤口餔衆煑豆然萁穷奈何人谓君琴语辛苦此曲无奈伤天和君不见夫子宋围不糁犹絃歌收麦呈王松龄秀才晁庄寂莫依东山王庄负郭容往还东山刺蓟深一尺负郭家近饶盘餐穿鞵戴笠随麦陇旱日炎炎烟燎颜贱贫辛苦事当尔君屋鳞鳞三百间饮城西赠金乡宰韩宗恕大夫盘中定州盏三举檐花舞凌乱请君行盏且莫稽为君起赋饮城西城西古道如涧深东风吹沙不见林虚堂更觉野原濶榆栁浩浩波涛吟杂花一园来逺道两株江南梅更好樱桃已晩犹烂漫百株如雪聊可绕常时东风无此寒常时诸君无此闲且看瓶口似鱼贯莫惜面文如缬班大夫工为宋玉赋思不能涯字无数秀才酷类东野贫白屋青山愁曲身籍咸不肯羞北阮主簿高材即仇覧成诗午景已妍和罢酒花开应更多山翁归不醉当奈岘山何和王仲甫病暑呉邦惮暑如蜂虿河曲还遭长日晒蔗浆金盌赖蠲烦内託潜阴数为败黄昏乍快风吹髪驱拊蚊虻坐明发青衫主簿气如云茂陵无事悲消渇望洋河伯何为者两涘无因辨牛马何生狂梦涸归墟㗋舌汤汤未劳泻能来一𠻳华池津七椀清风立有神更㝷齿下微妙诀遣君体适仍魂平案头白纸如堆雪人事纷纷日将月与君未遇尤四时利害相磨生内热赠送张愈秀才秋水幽幽济河道君挂蒲帆若飞鸟西风黄叶滞公车鸡黍从君怀故庐男儿自有四方志世上相期独荣利昔时马周徒步动天子君今有用当如此李成季得阎子常古琴作昔人流水高山手此意宁从絃上有阎侯卷舌卧闾巷意向是中畱不朽似闻绿绮置牀头暑雨东城无麦秋赵传和氏齐五日呉得湛卢当两州李侯得意夸题柱成诗欲使邀诸路自有桓山石室弹深屋时闻茧抽绪无琴尚可何独絃要识精微非度数人生有累无非失我欲心灰木为质嬾从徽的自凝尘老向诗书逾爱月自言结习久难除犹理断编㝷止息焦城卜筑近连轸归约阎侯亦萧瑟旧闻君祖课木奴试买瑕丘百株栗同鲁直文潜饮刑部杜君章家次封丘杜观仲韵廷尉风流才絶尘最怜高髻唱阳春两鬟亦觧倚瑟语催送花前红袖舞黄张翰墨海内名席上生风清夏宇封丘自倚笔势豪不怕当筵赋鹦鹉对酒含情古所怜乐事㡬时如过雨阮公鑪边不拟归陆郎班骓无用嘶长灯照出帘幙外缺月堕落藩墙西斗酒双鱼何足贵李侯气许山东吏正须新面杂青槐千里紫莼江上来长舩刻玉流霞动快引不须帆橹送自作新诗碧牡丹箸击杯翻钗坠凤芍药佳名闻昔人满插不辞归帽重倒牀任作鼻鸣雷屋上啼乌还唤梦赠麻田山人呉子野汶阳我昔见苏李人言呉子归未㡬长啸春风大泽西却望麻田山万里不逢郑老溪上箭欲致朱公路傍米今年穷巷丝生发马尾吹风化衣袷定知赤鲤蓦波涛何意黄冠惊仆妾琅函万过阴魄悲心无丹白鑪生儿山中种芝岂无侣成都醉眠未当去愿从王烈或见唿试访孙登竟无语弃家内愧非此流此身天地一虚舟未应齿豁尘埃里乞与青精救白头送北京学生曹慈明秀才之京师魏武子孙今寂寞唐来只有画将军邺城初见黄须面尚喜登堂词若云乃公白首图籍里小心恐惧教其子文章锦心仍绣腑屠龙殚家安用许半年系舩康海门官忙不共持一樽冈头棃花吹欲尽淮口汴流来正浑鄙夫日欲向呉越官满一封飞魏阙着书虎观未敢言蔽身蝉叶真痴絶次韵和赵令佥防御春日感怀春塍雪消龟兆坼冻栁氷蒲俱好色走马城东眼乍惊可怜前日非今日结交从古天地间百年谁见一人闲王城尘土化衣袷五鼔驱车休夜阑况我﨑岖二三子圣恩释累从瓯蛮雄豪久锻酒量窄䎡懦新长诗辞悭王孙物外有高兴数携王赵两红颜上书自去千年卫挂席欲过三神山灰余方烈灶下响雾廓初见岩中斑醉吟谁共可怜春江南太守旧诗人赓酬不减笙磬答秀发更为烟霞新万卷藏书韦杜曲忆子陈诗一言足得意鲈鱼故未餍多情桃叶应相逐努力闲平盛世名归及春风双髩绿漫成呈文潜无心看春只欲坐偶骑马傍春街行可怜愁以草得暖一寸心从何处生十年闭户不作舞爲客一整红罗裙莫倚琵琶解写怨朱帘垂下阿谁闻平时无欢苦易醉自怪饮乐颜先酡乃知醉人不是酒真是情多非酒多呉松道中二首停舟傍河浒四顾尽荒原日落狐鸣冢天寒犬吠村系帆凌震泽抢雨入盘门怅望夫差事呉山閟楚魂晓路雨萧萧江乡叶正飘天寒鴈声急嵗晩客程遥乌避征帆却鱼惊荡浆跳孤舟宿何许霜月系枫桥济州道中寄叶勋秀才晓路入西郊新霜着髩毛贫交借羸马慈母授征袍野静狐狸出天寒鴈鹄高艰难忆亲旧清泪渍平皋原上闭门遗日月原上感年华久旱无场藿重阳有野花萧萧㡬家静脉脉一歧賖向晩悠然去秋风马尾斜同鲁直和普安院壁上苏公诗畏暑聊㝷寺追凉故遶池雨园鸠唤妇风径燕将儿散篆萦帘额畱云暗井睂龙蛇动屋壁知有长公诗次韵邓正字慎思秋日同文馆平生邓夫子文墨晩相依台阁佳声在湖湘爽气归诗夸束笋密髪叹耨苗稀勤苦千秋事川明水孕玑雄深张子句山水发天光黄鹄愁严道𤣥龟困吕梁爱君豪颕脱嗟我病伧囊骥尾何当附西风万里长蔡侯南国秀经纬耿昭回文史蛙生甑风云蛰起隈吾君求助意之子为时来万缕防秋费何如一士才气入中秋劲更传午夜长青灯蛾舞急白月鴈啼凉羇旅生来惯淹畱久却忘吟诗酬邓子毕昴出东方千秋岭上永日倦高跻盘囘四望迷松根危抱石岭路曲随溪马腹飞云薄山腰过雨低阴崖不可度谁此构长梯送㑹稽闗彦逺罢官河北君年长我二十五偶以气同均弟晜三嵗吹沙禹河曲一身飞艇越云门未缘狗监知才思端向牛衣无涕痕秋月圆时应待我慧林孤磬澹朝曛已酉六月赴上饶之谪醇臣以诗送行次韵畱别小雅思深志不悲反骚未与昔人违五车漫苦君何益三径都荒我未归要过香罏双履步却从彭蠡一帆飞它年笑向张公子应带烟霞满客衣鱼沟怀家生涯身事任东西药笥书囊偶自赍栁嫩桑柔鸦欲乳雪消氷动麦初齐沙头晩日樯竿直淮上春风雁鹜低归去未应芳物老桃花如锦遍松溪送曹子方福建转运判官谈经草檄髩华生初拥闽山传节行江入桐庐青欲断溪从劒浦碧来迎茶虽户种租宜薄盐不家煎价欲平要使祈招歌徳意君恩不为逺人轻泗州王谏议明叟畱饮云水东游蚤嵗怀半生尘土却教回两行堤栁闗心在一㸃淮山入眼来北省主人夸酒好南风稚子喜帆开扬州底事牵行色端为琼花芍药催渑池道中寄福昌令张景良通直十年一梦间湖湘欲往从之道阻长可但知君爱彭泽不应言我薄淮阳马川崤底流泉白鸟下闗头落照黄愁作驿亭寒不寐怀人思古九廻肠次韵邠倅王征夫函谷鸡鸣满面尘夫君泛爱尚为亲清时有味俱吾党黄髪相看更㡬人物理未惊翁䘮马世情应笑子知津似闻絶塞风沙苦只约觥舩莫负春蠖轩孤坐寄曹南教授八弟畏暑经旬不涉街蠖轩孤坐壁生苔出檐碧笋犹争长映户丹榴故后开双叶风前愁夜去一蝉雨外送秋来曹南瘦弟应相忆白首迁兄未放回游华岳归道中望仙掌深巖踏遍㝷归路仙掌依然在碧虚无限游人重驻马岂惟狂客倒骑驴挂图天汉朝霞上落影秦闗夕照余千古全生才一士可怜登览尽丘墟罢蒲干濠道中寄府敎授之道弟冲寒到郡待花开花未开时却遣回敢意三年容我隐只如千里访君来二崤毂击何为者五老云霾安在哉更约诗猿虎谷它年重过扫莓苔元符戊寅与无斁弟卜居缗城东述情四海一居何处卜北窗祗取见家山要无名利来心曲便有园林出世间拙宦莫兴三黜叹老归未厌百年闲先君余庆期之子吾驾如今不可还次韵李秬祥符轩云端红粉拊雕栏谢守纶巾笑语间游客乍惊人外境居僧初识面前山暂来犹足留公赏借与真堪着我颃铃阁多余宾从少谁教缾盎不曽闲国子监莫归杖屦清晨往缣囊薄暮归闲官㕔事冷蝴蝶上堦飞答李令知音慙李令问我复何为道义惟添睡功名只有诗谯国嘲提壶何处提壶鸟荒园自呌春夕阳深樾里持此劝何人陌上花荆王梦罢已春归陌上花随莫雨飞却唤江舩人不识杜秋红泪满罗衣临安城郭半池台曽是香尘扑面来不见当时翠軿女今年陌上又花开云母蛮牋作信来佳人陌上看花回妾行不似东风急为报花须缓缓开外舅杜寺丞永城守水作诗寄呈雪消氷动看通津草长江南岸岸春莫唱龙舟五更曲扬州杨栁解愁人约李令茒檐明月夜萧萧残雪晶荧在栁条独约城隅闲李令一盃山芋挍离骚和胡戢相逢樽酒未辞深握手盱眙十载心车马凄凉人夜别出门落月与横参闻説归心已浩然苏门况有子云㕓广文不去慙官长系马堂阶要酒钱题工部文侍郎周翰郭熙平逺二首渔村半落楚江边林外秋原雨外天谁倚竹楼邀大艑天涯莫色已苍然洞庭木落万波秋説与南人亦自愁欲指呉松何处是一行征鴈海山头赴广陵道中三首醉卧符离太守亭别都絃筦记曽称淮山杨栁春千里尚有多情忆小胜急鼔冬冬下泗州却瞻金塔在中流帆开朝日初生处舩转春山欲尽头扬栁青青欲哺乌一春风雨暗隋渠落帆未觉扬州逺已喜淮阴见白鱼扬州杂咏皁荚村南三里许春江不隔一程遥双堤鬬起如牛角知是隋家万里桥龙兴寺里青云干后土祠中白雪葩五百年间城郭改空畱鸭脚伴琼花宿采石追怀沈丘叔父同应诏渡此今二十七年矣而叔父谢世补之方逺适泣涕成篇二十七年前应诏黄昏同上木兰舟江山依旧人琴寂白首南迁泪迸流题庐山南康南麓江州北五百僧房缀蜜脾尽是庐山佳絶处不知何处合题诗遇赦北归山犹故险水犹奔无复前年溅涙㾗自是人心随境别橹声帆色尽君恩皖口寄懐前太平守陈公度常爱东陵早拂衣我行曽不叩荆扉凭君天柱峰头望看我扁舟㡬日归初望庐山休説江南青未了一菴一径可容身宦程正迫西风急未是庐山竚足人贵溪在信州城南其水西流七百里入江玉山东去不通州万壑千巖隘上游应㑹逐臣西望意故教溪水只西流泊思禅寺呈廖明略其地葢千越寺在琵琶洲上遟君千越思禅寺弥月忘归在翠岚忽见琵琶洲上月始惊全室在天南将行陪贰车观灯行歌红粉满城欢犹作常时五马看忽忆使君身是客一时挥泪逐金鞍栗区村与无斁别十年投分皆卿相四海论心只弟昆老忆归耕困随牒春风挥泪栗区村题谷熟驿舍二首驿后新篱接短墙枯荷衰栁小池塘倦游到此忘行路徒倚轩窗看夕阳一官南北髩将华数畆荒池净水花扫地开窗置书几此生随处便为家宋诗钞卷三十四宋诗钞卷三十五钦定四库全书宋诗钞卷三十五内阁中书舍人呉之振编邹浩道乡诗钞浩字志完常州晋陵人第进士为太常博士哲宗擢为右正言时废孟后立贤妃刘氏浩切諌削官覊管新州徽宗立召还复官问諌草安在曰焚之矣退告陈瓘曰祸在此乎异日奸人妄出一缄则不可复辨也蔡京用事果为伪疏陷之遂谪衡州㝷窜昭州五年得归复直龙图阁疾卒高宗赠寳文阁直学士赐谥忠岭表归后自辟小圃号曰道乡故学者称道乡先生秋蝇秋风快如刀着木木欲折蕃鲜转凄凄入眼无一悦青蝇独何为飞鸣犹未灭造化本无私尔生亦偶窃念方三伏中日车午停辙下照人世间何异红炉热劲鸟倦戢翼狞兽喘吐舌惟人于此时体懈剧疲虚堂幸可逃枕簟随意设好睡边韶同素懒嵇康埒更此值清凉酣寝谓须决双睫才欲交汗肤遭尔啮营营不絶声宛类谗口呐使我寝不安欲息还复挈况如一簟贫未能万钱歠园蔬荐脱粟杯盘殊灭裂双筯才欲拈咀嚼遭尔餮适从何处来食饮污脩洁使我味不甘欲嚥还复噎敺除付疲兵祇足増跛蹩宜哉孙权弹为尔情激切期望秋风回一扫无余孽偶此延朝昏勿谓风不烈气侯侵凝凛龙蛇且藏穴尔形犬豆然岂能坚如铁再酬仲孺龙团方启封数子已惊视端如肖壁人骑羊入城市又如金谷姿不合楼前坠囊衣本酸寒茶具无一是纷纷诘邻家浪欲学拥鼻秋空辄云雷秘惜乃天意未敢还巾车且集诸生试岂非今年芽嵗月与君异直须如印刓诗驿趼来使念君才患多落茟有余思盈编故可期河流㡬时泚君应嘲马肝不食亦知味次韵韩君表雪中感怀龙衣不解颜忧民向来急天高委真符年丰兆原隰连山水气昏过云雁声澁先春凌马奔投隙作尘入濒竹乍萧萧惊风还汲汲颇轻花鬬狂肯共雨争湿夜半回晓光木杪森鹄立开编适吾心鼔枻辍清集一饱傥可偿万事非所及想见秋稼前腰镰荷青笠仲益约游延庆不至作此戏之出门无他岐一径指山麓余寒弄晴阴淅沥散轻玉我仆亦赏心我马亦飞肉回首幕中英文书正拘束戏督潜亨作春羹先生家中余玉粒粉以为饼陪春羹春羹品物谢时味江流暖泛园中英晴窗对案忽举首径走长须唿友生襄阳大夫腹如鼎一箸九牛犹未盈懽然放筯即过我自叹珍庖逾大烹且言初意亦在我属我府事畱西城先生饭不饭俗客若苦转眄相倒倾东风雕物物好槎头缩颈尾不赪药苖蔬甲破土出似与米齐争功名应怜十载瘦藜苋为我一除饥肠鸣潜亨既见和再作此赠之不作茍见如君平不以礼屈如樊英扊扅坚卧三十载凛凛风声人自倾墻东墻西过高马往往愧汗面发頳岂知嗜欲极豺虎白昼择肉无厌盈有时一饭稔奇祸他年五鼎还遭烹狡兔未灭黄犬在突兀上蔡空前城先生谢去既饱徳鼔腹之趣终难名更要我辈集匙筯风雨不变如鸡鸣自怜头额乏奇表㡬与虀盐同此生不愁捩手遂倾覆只愁未至闻戞羹嘲仲益低檐廕茅竹陋如野人居夫子筦尔笑曰此真吾庐庭前郁乔木庭后犹榛芜芟削随手净春兰殖扶疎光影动窗几馨香袭文书皎然纫佩心邂逅同三闾尔来基构新百事凌往初突兀焕华屋茅竹扫莫余双楠庭之珍斩伐殊荣枯要知碧油幢特立当阶除念念入勲业不与蓬荜俱兰虽不生门安能逭诛锄剖琴如剖薪烹鹤如烹鱼珠玉抵飞鸟鏄钟委洪炉逝矣覆转存来车犹此涂尚欲取脩竹永以娱朝晡问竹竹无言冷风一虚徐别零陵零陵距中邦道阻五千里我以放逐来本非心乐只身止高山巅忽忽弥半䙫人情久自亲况复多可喜坐使故乡念如火沃之水罪大不得畱今兹动行李照州虽岭南流寓盖均耳傥未还庭闱在彼犹在此胡然当作离耿耿殊不已物我要兼忘咄哉从此始咏路赤路如龙蛇不知㡬千丈出没山水间一下复一上伊予独何为与之同俯仰闻彦和过桂州人臣难有已况复顾其家忘家以狥国致主为勋华割爱非不仁成功讵能加御史殿中杰指摘生疵瑕昔如鹄矫云今如兔罹罝省符到房陵驱逐殊喧譁即日出门去形影自天涯羁凰携衆雏惊散随风沙渺漭失处所何由书报嘉君心固已定闻者空伤嗟大雨中接宪使因成小诗呈阳先生霜风折木雨如倾敛板泥中厮役并遥想先生鼔琴瑟观书正傍短灯檠二月十五日朝拜建隆桥上偶作单衣迎犯晓风清斗柄回南月尚明栁密行人看不见轮蹄相属但闻声湖上杂咏荷叶如钱三月时幅巾藜杖一追随尔来胜事知多少惟有风标公子知何处清风作晩凉解衣相与面沧浪青萍紫荇令人恨遮却琉璃万倾光华亭标格本青云邂逅西湖秋复春作意一声君㑹否鹓鸾集处是真人疾病经旬厌药杯喜君折简傍湖来浓云㡬败乃翁事赖有南风爲约开穰东驿壁间有诗因次其韵箠辔驱驰长眼花更堪风雨作泥沙邮亭准拟一醉倒白酒黄鸡无处賖早行朝来由气鋭前程入马蹄天形随月见斗柄傍人低路转才萦白沙平岂辨泥露零欺髩发犬吠隔蒿藜恍惚南柯梦参差逢氏迷比经十里堠始报一声鸡似脱闗中日如趋圯下蹊脩真空有术习懒信无梯行李㡬时北武当犹在西谁知贵公子角枕正清闺顺阳东山下小池行尽江山知㡬重山前池沼尚残红尘埃满眼欣相见驻马垂杨夹岸风将到均州武当孤垒插天西一见都忘渇与饥倦客惟贪早休歇不知匏系未成归入试院呈同事章显父推官及监试柴承之朝奉汉江汹汹不知休江上谯门皷角秋匹马﨑岖随国事同心邂逅得儒流何妨蟋蟀牀头急况是芭蕉雨脚收别乗端容共萧散从今相与傲浮丘邻家集射墙东金鼔不停声知是将军奕世孙莫浪鸣弓向飞雁一年一度到中原雨中五月沈阴久不开冷风吹雨满天街老农且莫愁蚕麦丞相祈晴已宿斋谢潜亭恵芸香紫桃暑窗已觉书生蠧饥腹还惊雨后雷珍重先生解人意芸香桃实一时来闻存之游京师且邸报逹官有荐之者昨来不肻聴朝鸡乞得真宫即日归老纳蒲团闲共倚少师玉麈醉同挥谁知捷径嵩山在未觉心驰魏阙非绿鸭陂中钧竿手只应从此叩黄扉仁老寄墨梅前年谪向新州去岭上寒梅正作花今日霜缣玩标格宛然风外数枝斜怀何伯震我别家时君在牀后来南北两相忘直饶伏枕到新嵗也胜投身居瘴乡孤节未尝交世俗清贫何以度星霜皇天黙相谁窥得看取他年吾道光怀张晋卿年少东邻新亲家奋然鳞鬛脱泥沙传闻昨者数时弊想见迩来双髩华局上光阴聊鬬马盃中意气莫生蛇江鲈已过河鲀出准拟从君烹荻芽又得敷文书一封黄勅下天闗岭表湖南释旧跧吏部回头真可笑拾遗作伴竟同还张公洞里花流水扬子江边雪满山更约家居多暇日相从莫遣髩毛班送王裘仲侍亲赴阙置榻初相得膏车忽起行秋风无限事春酒不胜情原宪何曽病丘明竟有声从容湖上语它日看功成宋诗钞卷三十五宋诗钞卷三十六钦定四库全书宋诗钞卷三十六内阁中书舍人吴之振编秦观淮海集钞秦观字少游一字太虚扬州高邮人豪隽慷慨溢于文词举进士不中盛气好奇读兵家书见苏轼于徐为黄楼赋轼以为有屈宋才介其诗于王安石亦谓清新如鲍谢轼勉以应举为亲养始登第筮仕元祐初轼以贤良方正荐于朝除秘书正字兼国史院编修官日有研墨噐币之赐绍圣初坐党籍出判杭州以增损实录贬监处州酒税使者承风旨伺过失无所得则以谒告写佛书为罪削秩编管横州徙雷州徽宗放还至藤州出游华光亭为客道梦中长短句索水饮笑视水而卒朱子谓渠诗合下得句便巧吕居仁云少游过岭后诗严重高古自成一家故当时于苏门并称秦晁晁以气胜则灏衍而新崛秦以韵胜则追琢而渟泓要其体格在伯仲而晁为雄大矣泊吴兴观音院金刹负城闉閴然美栖止卞山直穹窿苕水相依倚霜桧郁冥冥海棕鲜嶷嶷广除庇夏阴飞栋明朝晷溪光凫鹜边天色菰蒲里绪风传昼焚壁月窥夜礼洩云彗层空规荷鑑幽沚艅艎烟际下钟磬林端起聱牙戏清深崟扑空紫所遇信悠然此生如寄耳志士耻沟渎征夫念桑梓揽衣轩楹间歗歌何穷已田居四首鸡号四隣起结束赴中原戒妇预为黍唿儿随掩门犂鉏带晨景道路更笑喧宿潦濯芒屦野芳簪髻根霁色披窅霭春空正鲜繁辛夷茂横阜锦雉娇空园少壮已云趋伶俜尚鸱蹲蟹黄经雨润野马从风犇村落次第集隔塍致寒暄眷言月占好弩力竞晨昏入夏桑柘稠阴阴翳虚落新麦已登场余蚕犹占箔隆曦破曾阴霁霭收远壑雌蜺卧沦漪鲜飈泛藂薄林深鸟更鸣水漫鱼知乐羸老厌烦歊解衣屡盘礴荫树濯凉飔起行遗带索家妇饷初还丁男耘有託倒筒备青钱盐茗恐垂槖明日轮绢租邻儿入城郭昔我莳青秧廉纤属梅雨及兹欲成穗已复頽星暑迟暮易昏晨摇落多砧杵村逈少过从客来旋炊黍兴发即杖藜未尝先处所褰裳涉浅濑矫首没孤羽藂祠土鼓悲野埭鵾鸡舞稚子随贩夫老翁拜巫女辛勤稼穯事恻怆田畴语得谷不敢储催科吏傍午严冬百草枯邻曲富休暇土井时一汲柴车久停驾寥寥场圃空砧跕乌鸢下孤榜傍横塘喧舂起旁舍田家重农隙翁妪相邀迓班坐酾酒醪一行三四谢陶盘奉旨蓄竹筯羞鸡炙饮酣更献酬语阕或悲咤悠悠灯火暗刺刺风飈射客散静柴门星蟾耿寒夜寄题傅钦之草堂河阳有洑流经营太行根盛徳不终晦发为清济源斯堂济源上太行正当门仰视浮云作俯窥流水犇脩竹带藩篱百禽鸣朝暾相望有盘谷李愿故居存主人国之老实惟商巖孙班行昔供奉亟进逆耳言天子色为动羣公声亦吞萧条氷霜际不改白玉温出处士所重其微难具论公勿思草堂朝廷待公尊次韵邢敦夫秋怀十首驱车陟高丘却望大梁圻驰道入双阙勾陈连太微夷门壮下属清洛相因依美哉吾党士臯卨良可希暮有二客至俱以能禅闻一枝惠林出一派智海分言各不相可往来剧丝棼谢客姑舍是妨余醉看云昔者曾中书门戸实难瞰笔势如长淮初源可觞滥经营终入海欲语焉能暂斯人今则亡悲歌风惨憺渤海有巨鳌其巅冠嵳峩宿昔尝小抃八纮相盪摩忽遭龙伯人一举空潮波取皮煎作胶清此崑崙河蝮蛇初螫手壮士断其腕岂不悲毁伤所恤在躯榦西羌沙卤地置戍或烦汉鸡肋不足云阿瞒妙思算汤汤辟廱流中有学子居但说若稽古言犹三万余来者转相祖词林日凋疎稍喜绩溪令入校天禄书匠氏构明堂百材入斤斧傥非豫章栋冗长亦焉取英英范与苏噐识兼文武胡为先一州不用作霖雨憬彼高句丽来修裔夷职天都富如海劳汝送涓滴轴舻尾相衔远近困供亿止沸当絶薪扬汤百无益祖宗举贤良充富多名儒执事恶言者此科为之无虽有仲舒错或横江潭鱼果欲鸣凤至还当种椅梧邢侯秋卧痾挥毫见深衷赓者二三子翕然笙磬同不为儿女姿颇形四方风属有山水念因之丝与桐春日杂兴十首飘忽星气徂青阳迫迟暮鸣飞各有适赤白纷无数雨砌堕危芳风轩纳飞絮褰帷香雾横岸帻云峰度林影舞窻扉池光染衣屦参差花鸟期蹭蹬琴觞趣抚事动幽寻感时遗近慕秣马膏余车行行不周路结髪谢外好僶俛希前修缪挟江海志耻为升斗谋齞历难刻画贱贫多衅尤发轫背伊阙解骖憇䢴沟丹铅费永晷麴蘖敺深愁璧月鉴帘栊珠星络梧楸泯泯渠水驶霏霏花雾浮公子怅何许抚膺徒离忧潭潭故邑井猗猗上宫兰不食自清渫莫服更幽闲志士耻弱植卷迹甘饥寒佳晨追长觌触物悬悲端川途眇囘远经岁旷音翰岂不慕裘马诡得非所安蝉冕多憷迫绳枢尠忧患枉寻竟何补方枘诚独难吴㑹虽褊小海滨富奇峯天鸡一号呌劒㦸明遥空谿谷相径复深林杳攅丛猿吟虎豹啼云气迷西东中有遯世士超然閟孤踪被兰服明月起坐松声中夜锻吸沆瀣朝琴庇青葱骑星友元气巢许安可同俛眄区中人飞埃集毛锋问津或不缪从子游鸿蒙东方有美人容华茂春粲抱影守单栖含睇理哀弹声意一何切所欢邈云汉徒然事膏沐孰与徂昏旦微诚浪自持嘉月忽复晏巧转度虚櫺飞红触幽幔岁岁芳草滋夜夜明星烂合并㑹有时索居不必叹寝瘵倦文史驾言从遨嬉飔风举遥溆规日丽清漪含桃粲朱实杜若懐碧滋娉娉弱絮堕圉圉文鲂驰明霞廓远瞩哀禽搅离思缛草天际合孤云川上移寛闲絶轮鞅重复多路歧信美难久伫归欤从所治昔我游京室交通五陵间主客各英妙袍马相追攀千金具饮啜百金顾吹弹缨弁罗广席当头舞交竿鲜粧耀渌酒采缬生风澜灯烛暗夜艾士女纷相班欢娱易徂歇转盼如飞翰亹亹负孤愿离离衔永欢山鸟窥茗饮檐花笑蔬飱弃捐勿重陈事定须盖棺客从远方来遗我昭华管吹之动人心异境生虚窽磝磝青嶂横泱泱春熘渐马蹄交狭邪车毂错平坦士女竞芳辰禽鱼荫修竿依微认睇笑凌没见纤短停吹歘泯灭耽耽复空馆灵物信所珍顾恨知音罕桃李用事辰鲜明夺云绮繁华一朝去黙黙惭杞梓时徂鹰化鸠地迁橘为枳独有羡门生后天犹不死艺籍燔祖龙斯文就沦丧帝矜黔首愚诸隽出相望杨马操宏纲韩柳激頽浪建安妙讴吟风槩亦超放玉绳带华月艳艳青冥上奕世希末光经纬得无妄儿曹独何事诋斥几覆酱原心良自诬猥欲私所尚螳螂拒飞辙精衞填溟涨咄咄徒尔为车海固无恙鹓鸾日彫灭黄口纷冗长投袂睇层霄兹怀谁与亮同子瞻端午日游诸寺赋得深字太史抱孤韵畅怀在登临别乘慙邹枚佳辰事幽寻参差水石瘦窅窕房栊深清磬发疎箔妙香横素襟复登窣堵坡环囘瞩崟双溪贯城郭暝色带孤禽凉飈动爽籁薄雨生微阴尘想澹清涟牢愁洗芳斟挥箑订往古援毫示来今悔无刻烛敏续此金玉音寄陈季常一钩五十犗始具任公钓揭竿趣灌渎与尔不同调先生本西蜀侠气见英妙哀怜世间儿细黠似黄鹞侍童双擢玉鬓发光可照骏马锦幛泥相随穷海峤平生擕手好十七登廊庙小生相吏耶徒枉尺书召暮年更折节学佛得心要鬻马放阿樊幅巾对沈燎泠泠屋外泉兀兀原头烧欲知山中乐万古同一笑送少章弟赴仁和主簿我宗本江南为将门列㦸中叶徙淮海不仕但濳徳先祖实起家先君始逢掖议郎为名士余亦忝词客风流以及汝三通桂堂籍汝弱不好弄文章有新格久从先生游术业良未测武林一都㑹山水富南国下有贤别驾上有明方伯干将入砥砺騕褭就衔勒勿惊孔鸾姿不乐栖枳棘吴中多高士往往寄老释辩才虽物化参寥犹夙昔投闲数访之可得三友益少来轻别离老去重乖隔念汝远行役惘惘意不怿道山虽云佳久寓有饥色功名已絶意政苦婚嫁迫终从大夫议税驾䢴沟侧追踪汉两疏父子老阡陌送李端叔从辟中山人畏朔风声我闻独寛怀岂不知凛冽为自中山来端叔天下士淹留蹇无成去从中山辟良亦慰平生与君英妙时侠气上参天孰云行半百身世各茫然当时儿戏念今日已灰死着书如结氂聊以忘忧耳骎骎岁遒尽淮海归无期功名良独难虽成定奚为念君远行役中夜忧反侧揽衣起成章赠以当马策次韵夏侯太沖秀才儒官饱闲散室若僧房静北窻腹便便支枕看斗柄或时得名酒停午犹中圣醒来复何事秉笔赋秋兴焉知懒是真但觉贫非病茫茫流水意㑹有知音听钟鼎与山林人生各天性雷阳书事三首骆越风俗殊有疾皆勿药束带趋祀房瞽史巫纷若絃歌荐茧栗奴主洽觞酌呻吟殊未央更把鸡骨灼一笛一腰鼔鸣声甚悲凉借问此何为居人朝送殇出郭披莽苍磨刀向猪羊何须作佳事鬼去百无殃旧传日南郡野女出成羣此去尚应远东门已如云蚩氓託丝布相就通慇懃可怜秋胡子不遇卓文君海康书事十首白发坐钩党南迁海濒州灌园以餬口身自杂苍头篱落秋暑中碧花蔓牵牛谁知把鉏人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鸭鵊何关汝卜居近流水小巢依嵚岑终日数椽间但闻鸟遗音鑪香入幽梦海月明孤斟鹪鹩一枝足所恨非故林培塿无松柏驾言出焉游读书与意㑹却扫可忘忧尺蠖以时诎其信亦非求得归良不恶未归且淹留粤女市无常所至辄成区一日三四迁处处售鰕鱼青裙脚不袜臭味猿与狙孰云风土恶白州生绿珠海康腊已酉不论冬孟仲杀牛挝祭鼔城郭为沸动虽非尧历颁自我先人用大笑荆楚人嘉平猎云梦粲粲菴摩勒作汤美无有上客赋骊驹玉奁开素手那知苍梧野弃置同刍狗荆山玉抵鹊此事繇来久裔上桑柘稀蚕月不纺绩吴绡与鲁缟取具纲船客一朝南风发家室相咻迫半贾鬻我藏倍称还君息一雨复一旸苍茫飓风发怒号兼昼夜山海为颠蹶云何大块噫乃尔不可遏黎明衆窍虚白日丽空濶合浦古珠池一熟胎如山试问池边蜑云今累年闲岂无明月珍转徙溟渤间何关二千石时至自当还马上口占二首向晨结束事长途利风刮面氷在须冈穷得水马不进雾暗失道人相唿悠悠旁舍见汲井轧轧隔林闻輓车游目骋怀自可乐勿忆乡县增烦纡霜风稜稜万木枯梅花破蕚犹含须田家往往事游猎追逐狐兎相号唿微茫山中起狂烧隐约林梢低日车马头渐觉有佳趣勿厌阡陌多萦纡和黄法曹忆建溪梅花同参寥韵海陵参军不枯藁醉忆梅花愁絶倒为怜一树傍寒溪花水多情自相恼清泪斑斑知有恨恨春相逢苦不早甘心结子待君来洗雨梳风为谁好谁云广平心似鐡不惜珠玑与挥扫月没参横画角哀暗香销尽令人老天分四时不相贷孤芳转盼同衰草要须徤步远移归乱挿繁华向晴昊题腰䮍图双瞳夹镜权恊月尾鬛萧森泽于发鞍衔不施缰复脱㫄无驭者气腾越地如砥平丘陇灭天寒日暮抱饥渴骧首号鸣思一发超轶絶尘入恍惚东门金铸久消歇曹霸丹青亦云没赖有龙眠戏挥笔眼前时见千里骨玉台阊阖相因依嗟尔龙媒空自奇鸾旗日行三十里焉用逐风追电为以莼姜法鱼糟蟹寄子瞻鲜鲫经年渍醽醁团脐紫蟹脂填腹后春莼茁滑于酥先社姜芽肥胜肉凫卵累累何足道饤饾盘飱亦时欲淮南风俗事瓶罂方法相传为㫖蓄鱼鱐蜃醢荐笾豆山簌溪毛例䝉录辄送行庖当击鲜泽居备礼无麋鹿辇下春晴楼阙过朝雨参差动霁光衣冠纷禁路云气绕宫墻乱絮迷春濶蔫花困日长经旬牵酒伴犹未献长杨睡起睡起东轩下悠悠春绪长爬搔失幽啭欵欠堕危芳蛛网留晴絮蜂房受晩香欲寻初断梦云雾已冥茫对淮南诏狱淮海行摇落文书亦罢休风霜欺独宿灯火伴冥搜笳动朱楼晓参横粉堞秋更拚飞镜破应得大刀头次韵答米元章嗜好清无滓周旋粲有文挥毫春在手岸帻海生云花鸟空撩我莼鲈正属君惟应读雌蜺差不愧王筠宿参寥房乡国秋行暮房栊日已暝惊风多犯竹破月不藏星钩箔檐花动抄书烛烬零非关相见喜自是眼长青次韵傅道自适兼呈都司芸叟学士楚国陈夫子周南颇滞留弊袍披藁叶瘦马兀扁舟药饵过三伏文书散百忧何人共禅悦居士有浮休游龙门山次程公韵路转横塘入乱峯遍寻潇洒兴无穷楼台特起喧卑外村落随生指㸃中溪傍五云清逗玉松分八面翠成宫归途父老欣相语今日程公昔谢公游龙瑞宫次程公韵灵祠真馆閟山隈形势相高对越台莓径翠依屏上转藕花红绕鑑中开鹤衔寳箭排烟去龙护金书带雨来夹道万星攒骑火满城争看使君囘次韵朱李二君见寄二首东阡北陌坐淹时偶为高风振羽仪十丈莲花开处远三年楮叶刻成迟鬓毛但速安仁老钱粟难输曼倩饥尚赖故人遥省忆发挥春色有新诗万古流空一鸟沈衣冠常苦事违心七行俱下知君旧四者难并笑我今梅已偷春成国色云犹凭腊造天阴美人绿绮烦遥赠莫致南金增永吟寄题倪敦复北轩倪郎才韵照氷壶北向开轩颇自娱檐度蕙风鸣鴶鵴壁经梅雨画螔蝓觥筹交错银河挂文史纵横角簟铺官舍私居同是漫莫嗟三径就荒芜次韵子由题平山堂栋宇高开古寺间尽收佳处入雕栏山浮海上青螺远天转江南碧树寛雨槛幽花滋浅泪风巵清酒涨微澜游人若论登临美须作淮东第一观次韵子由题摘星亭崑崙左右两招提中起孤高雉堞西不见烧香成宿雾虚传裁锦作幛泥萤流花苑飞星乱芜满春城绿发齐长忆凭栏风雨后断虹明处海天低次韵子曕赠金山寳觉大师云峰一变隔炎凉犹喜重来饭积香宿鸟水干迎晓閙乱㠶天际受风忙青鞋踏雨㝷幽径朱火笼纱语上方珍重故人敦妙契自怜身世两微茫游鑑湖画舫珠帘出缭墻天风吹到芰荷乡水光入座杯盘莹花气侵人笑语香翡翠侧身窥绿酒蜻蜓偷眼避红粧蒲萄力缓单衣怯始信湖中五月凉春日寓直有懐参寥觚稜金爵自岧嶤藏室春深更寂寥扪蝨幽花欹露叶岸巾高栁转风条文书几上须髯变鞍马尘中岁月销何日一笻江海上与君徐步看生潮显之禅老许以草菴见处作诗以约之橡叶冈头释马衔区中竒观得穷探崖空飞鼠声相应江静羣峯影倒涵居士碧云裁秀句道人哀玉扣清谭偶成二老风流事不是三乘宿草庵和孙莘老游龙洞苇萧传火度冥冥乍入清都醉魄醒草隐月崖垂凤尾风生阴穴带龙腥壁间泉贮千钟碧门外天横数尺青更欲仗笻留顷刻却疑朝市已千龄西城宴集元祐七年三月上已诏赐馆阁官花酒以中澣日游金明池琼林院又㑹于国夫人园㑹者二十有六人二首春熘泱泱初满池晨光欲转万年枝楼台四望烟云合帘幕千家锦绣垂风过忽闻花外笑日长时奏水中嬉太平谁谓全无象寓在羣仙把酒时宜秋门外喜参㝷豪竹哀丝发妙音金爵日边栖壮丽彩虹天际卧清深已烦逸少书陈迹更属相如赋上林犹恨真人足官府不如鱼鸟自飞沈寄新息王令藏春坞令尹才高寺为空岁时行乐与民同旋开小坞藏春色更制新声冩土风客向罇前忘尔汝路穿花去失西东无言妫女今焉在桃李相传恨未穷寄题赵侯澄碧轩风流公子四难并更引清漪作小亭润及玉阶春涨雨光浮藻井夜涵星卷帘几砚成图画倚槛须鬟入镜屏何日解衣容借榻卧听螭口㵼泠泠寄张文濳右史解手亭臯才几月春风已复动林塘稍迁右史公何忝初閲除书国为狂日出想惊儒发冢风行应罢女争桑东坡手种千株栁闻説邦人比召棠次韵太守向公登楼眺望二首茫茫汝水抱城根野色偷春入烧㾗千㸃湘妃枝上泪一声杜宇水边魂遥怜鸿隙陂穿路尚想元和贼负恩粉堞女墻都已尽恍如陶侃梦天门庖烟起处认孤村天色清寒不见㾗车网湖边梅溅泪壶公祠畔月销魂封疆尽是春秋国庙食多懐将相恩试问李斯长叹后谁牵黄犬出东门寄钱节论月柴门不浪开命车良为故人来茫然极目春千里尚想愁肠日九回绿水池边聊复尔黄粱枕上信悠哉何时共约参寥子自撷青菁作饭材赠刘使君景文落落衣冠八尺雄鱼符新赐大河东穰苴兵法由司马曹植诗原出国风拈笔古心生篆刻引觞侠气上云空石渠病客君应笑手校黄书两鬓蓬答龚深之深巷茅檐日渐长卧看花鸟竞朝阳惜无好事擕罇酒赖有隣家振烛光尚友颇存书万巻封侯正阙木千章错刀锦段相仍至小子都忘进取狂答曾存之环堵萧然汝水隈孤怀炯炯向谁开青春不觉书边过白发无端镜上来祭灶请邻聊复尔卖刀买犊岂难哉故人休説封侯事归钓江天有旧台次韵裴仲谟和何先辈汝南古郡寡参㝷兀兀长如鹤在阴支枕星河横醉后入帘风絮报春深青山未落诗人手白发谁知国士心多谢名郎传绿绮愧无佳句比南金次韵刘逊父以宁斋诗二轴作以还之扬舲偶过海边州一见名郎破百忧荀氏诸龙俱俊伟河东小凤最风流明珠白璧堪投报细草幽花入献酬别驾旧斋何足念文昌新府待公游次韵宋履中近谒大庆退食馆中翠华初到殿中间三馆诸儒共一班迎谒晓廷清跸近退穿春仗綵旓闲病来怕饮东西玉老去惭陪大小山知续春明退朝录借观当奉一鸱还与邓慎思沐于启圣遇李端叔羸兵瘦马犯黄尘自笑区区梦里身不是对花能伏老自缘无酒可浇春校书天禄陪羣彦晞发阳阿遇故人三百六旬如此少更添香火坐逡廵㑹蓬莱阁冠裳盖座洒清风轩外时闻韵箨龙人面春生红玉液银盘烟覆紫駞峯天涵秋色山山共树搅乡思叶叶重更欲买船江北去为怀明徳更从容与李端叔游智海用前韵㸃目谁能化两龙超然相见古人风红尘稍与僧家远白发偏于我辈公休计浮名千载后且欣汤饼一杯同何时并筑䢴沟上引水浇花半亩宫九月八日夜大风雨寄王定国长年身外事都捐节物惊心一怅然正是山川秋入梦可堪风雨夜连天桐梢摵摵增凄断灯烬飞飞落小圆湔洗此情须痛饮明朝试就酒中仙宁浦书事六首挥汗读书不已人皆怪我何求我岂更求荣达日长聊以消忧鱼稻有如淮右溪山宛类江南自是迁臣多病非干此地烟岚南土四时尽热愁人日夜俱长安得此身如石一齐忘了家乡洛邑太师奄谢龙川仆射云亡他日岿然独在不知谁似灵光身与杖藜为二对月和影成三骨肉未知消息人生到此何堪寒暑更拚三十同归灭尽无疑纵复玉关生入何殊死葬蛮夷泗州东城晩望渺渺孤城白水环舳舻人语夕霏间林梢一抹青如画应是淮流转处山次韵参寥见别炉香冉冉纡寒穗篝火荧荧擢夜芒预想江天囘首处雪风横急雁声长春日五首幅巾投晓入西园春动林塘物物鲜却憇小亭才日出海棠花发麝香眠一夕轻雷落万丝霁光浮瓦碧参差有情芍药含春泪无力蔷薇卧晓枝裌衣新着倦琴书散䇿池塘返照初翠碧黄鹂相续去荇丝深处见游鱼春禽叶底引圆吭临罢黄庭日正长满院栁花寒食后旋钻新火爇炉香金屋旧题烦乙子蜜脾新採赖蜂臣蜻蜓蛱蝶无情思随例颠忙过一春秋日三首霜落邗沟积水清寒星无数傍船明菰蒲深处疑无地忽有人家笑语声月团新碾瀹花甆饮罢唿儿课楚词风定小轩无落叶青虫相对吐秋丝连卷雌蜺挂西楼逐雨追晴意未休安得万粧相向舞酒酣聊把作纒头春日偶题呈钱尚书三年京国鬓如丝又见新花发故枝日典春衣非为酒家贫食粥已多时题郴阳道中古寺壁二絶门掩荒寒僧未归萧萧庭菊两三枝行人到此无肠断问尔黄花知不知哀歌巫女隔祠丛饥鼠相追壊壁中北客念家浑不睡荒山一夜雨吹风幽眠幽眠起常晩冬晷复不长中间数十刻倐如惊燕翔晨飡粗云毕申鼔鸣相望忽忽竟何就念之动中肠天地一逆旅死生犹转商暂来旋云去迟速乃所常较计亦何补徒然费慨慷不知听两行一槩付酒觞北风吹老槐白日转纸窻布衾一觉睡身世成渺茫宿莽冬不衰兰茝幽更芳无庸伤局促速此鬓发霜陨星石萧然古丘上有石传陨星胡为霄汉间坠地成此精虽有坚白姿块然谁汝灵犬眠牛砺角终日蒙羶腥畴昔同列者到今司赏刑森然事芒角次第罗空青俛仰一气中万化无常经安知风云㑹不复归青冥山阳阻浅一日行一尺十日行一丈岂不叹淹留所幸无波浪悲风动深夜原野眇森爽青天行蟾蜍枯水转魍魉此时蓬茒下去心剧于痒弃置勿复论通塞如反掌次韵参寥莘老迅风薄高林万象号虎豹纷披枳与棘尔复鼔狂閙我垣旣已頺我栋又以挠岂无一木支横力难与较黎明忽自罢晴日射鱼罩死水失狂澜衰木囘故貌劳生真梦事往趋如睡觉炊黍焚黄鹑吾其理归棹送洪景之循州参军寒梅不自重辄花桃李先矫枉有佳菊最后衆芳妍各因一时美难以相嗤怜物理固若是士林亦宜然夫子南国俊声猷推妙年数竒晩方偶参军古龙川龙川虽云远风物号清鲜罗浮不相下颉颃巉荒天云鬓二三子聊足奉周旋行矣试老拳归欤远翔骞茶茶实嘉木英其香乃天育芳不愧杜蘅清堪揜椒菊上客集堂葵圆月探奁盝玉鼎注漫流金碾响杖竹侵寻发美鬯猗狔生乳粟经时不销歇衣袂带纷郁幸蒙巾笥藏苦厌龙兰续愿君斥异类使我全芳馥赠张濳道张生何为者落魄不自拘独擕三尺琴笑别妻与孥一来泊吾里忽已月再虚朝游故人馆暮止佛子庐虽无食羮余所乐常晏如我欲有所进生闻勿烦纡君子闲有道不专块然居无道秪深适呜戏亦已愚愿生脱尘鞅从我沧海隅秋夜病起怀端叔作诗寄之寝瘵当老秋入夜庭轩空天光脆如洗月色清无缝风飈戾戾轻露气霏霏重檐花伴徐步笼烛窥孤讽缅惟情所亲佳辰谁与共夫子淮海英材大难为用秉心旣絶俗发语自惊衆麈尾扣球琳笔端攒螮蝀雄深迫杨马妙丽该沈宋浮沈任朝野鱼鸟狎鲲凤与时真楚越于我实伯仲尔来居邑邻颇便书札贡上凭鸿雁传下託鲤鱼送二物或愆时已辱移文讼人生无根柢泛若凌波葑昩者复汲汲晨暝趋一閧阴持含沙毒射影期必中自匿嫫母容对客施锦幪溘然一朝逝万物俱成梦形骸犹汝辞势利犹君动思之可太息伤之为长恸所以古达人脱身事高纵我生尤不敏胸腹常空洞彊颜入规模垂耳受羁鞚行谋买竿栧名理就折衷但恐狂接舆烦君更嘲弄送孙诚之尉北海吾乡如覆盂地据扬楚嵴环以万顷湖黏天四无壁蜿蜒戏神珠正昼飞霹雳草木无异姿灵气殊郁积所以生羣材各抱荆山璧小为百夫防大为万人敌夫子少迈伦喑呜阻金石奏赋明光宫玉座瞻咫尺翻身堕云霄十载迨穷厄焚舟更一战得尉沧海北五月乘画船箫鼔事远适天横齐山青雨带楚水黑勿云晩方仕四十乃古昔勿云名位卑九万自此击幽求尉朝邑鬓发森已白元振尉通泉律令非所即一朝㑹风云秋兴拟韩退之逍遥北窻下百事远客虑无端叶间蝉催促时节去愁起如乱丝营纒不知绪日月岂得已还复役朝暮人生均有得悲叹我不悟春秋自天时感愤亦真趣拟孟郊晓风有暴信暮蝉无好声晓风与暮蝉自与时节争独客辞故乡推车谒梁城梁城道迢逓区区役吾生不如归旧山藜藿安性情拟韦应物坐投林下石秋声出疎林林间鸟惊栖岂独伤客心物亦有代谢此理共古今邻父缩新醅林下邀同斟痴儿踏吴歌娅姹足讹音日落相擕手凉风快虚襟宿金山山南山北江水流半空金碧随云浮我来仍值风日好十月未寒如晩秋山僧引客寻苍翠歴卷参差到平地万里风来拂骨清却忆人间如梦寐夜深无风月入扉相对老人如藁枝流水与天争入海共笑此心谁得知下山却向中泠望翻忆当时在屏障老母思儿且欲归囘首云峯已天上李端叔见寄次韵君文豪赡无与俦使我吟讽忘离忧浩如沅湘起阳侯翻星转日吞数州华章藻句饶风力顷刻朱红迷畛域一斑纵复为管窥万派终难以之测区区文墨倦高情解鞅还游恍惚庭半槽新水六尺簟卧视云物行空青伊我篮舆抵京县溽暑黄埃负初愿君家只在御城东弥月不能三两见求仙未若醉中真蚁鬭蛾飞愁杀人清都梦断理归棹囘首一树琼枝新归来草木春风换世事猬毛那可算幸谢故人频寄书莫笑元郎自唿漫陈令举妙奴诗西湖水滑多娇嫱妙奴十二正芬芳肌肤晳白发脚长含语未发先有香溪上夜燕侍簪裳皎如华月堕沧浪音声入云能断肠不许北客辞酒浆主人蔼蔼邦之良少年射䇿谒未央俊词伟气森开张玉杓贯斗生怒芒天欲文采老更昌故使敛翮窥羣翔五十仅补尚书郎浩歌骑牛倚徜徉东风戏雨花草狂二溪泱泱青黛光妙奴勿倦侑羽觞主人正欲游醉乡还自汤泉十四韵岁晩倦城郭聨骖度嶪峩天黄云脚乱村黑鸟翎讹潦水侵生路晴天落漫坡澄江练不卷温井鑑新磨渔火分星远沙鸥散㸃多霸祠题玉筯龙窟受金波琬琰存吴事儿童记楚歌孤龛瘦居士双塔老头陁飞鼠鸣深穴胡蜂结巧窠晩参圆白足昏梵礼青螺云驭沈荒甃仙舂没浅莎杖藜从莫逆谈笑入无何渗澹日连雾萧骚风转阿华清俄梦断囘首失烟萝辩才法师尝以诗见寄继闻示寂追次其韵遥闻只履去翛然诗翰才收数月前江海尽头人灭度乱山深处塔孤圆忆登夜阁天连雁同看秋崖月破烟尚有衆生未成佛肻超欲界入诸禅次韵公辟即席见寄与君邻并共烟霞乘兴时时过我家更漏一新闻晓角门阑数级看秋花湖山对值全如买风月相期不用賖赖有醉毫吟更苦他年分作句图夸秋兴拟杜牧之鼔鼙夜战北窻风霜叶铺阶叠乱红一段新愁惊枕上几声悲雁落云中眼前时节看驰马目下生涯寄断蓬弟妺别来劳梦寐杳无消息过江东秋兴拟白乐天不因霜叶辞林去的当山翁未觉秋北里酒钱烦屡索南州诗债懒频酬欲歌金缕羞红粉拟挿黄花避白头底事登临好时节等闲收拾许多愁中秋口号伏以四难并得旣为樽俎之佳期五福具膺实号缙绅之盛事矧中秋之届候宜公燕之交欢恭惟判府大资身遇圣神家传将相时应半千之运论归尺五之天姓名久在于金瓯方面暂分于玉节浮堦飞合引南国之佳人豪竹哀丝奏西园之清夜云山檐楯接低空公晏初开气郁葱照海旌旛秋色里激天鼔吹月明中香槽旋滴珠千颗歌扇惊围玉一丛二十四桥人望处台星正在广寒宫次韵侍祠南郊风马云车下九天郊柴初告帝心䖍天如倚盖临坛上星若连珠遶御前缥缈佩环参雅奏岧嶤楼阁抱非烟侍臣举酒欣相属醉看参横左右肩口号美酒忘忧之物流光过隙之驹不称人心十事常居八九得开口笑一月亦无二三莫思身外无穷且赌尊前见在功名富贵何异楚人之弓城郭人民问取辽东之鹤付与香钿画鼔尽欢美景良辰欲奏长謡聊陈短韵平原居士今无影鹦鹉空洲谁举杯犹有渔阳掺挝鼔为君醉后作轻雷早春黄金蔌蔌满垂杨尚有春寒到画堂酒力渐销歌扇怯入帘飞雪带梅香赴杭倅至汴上作俯仰觚稜十载间扁舟江海得身闲平生孤负僧牀睡准拟如今处处还无题扫地烧香闭合眠簟纹如水帐如烟客来梦觉知何处挂起西窻浪接天苏子瞻记江南所题诗本不全余尝见之记其五絶今以补子瞻之遗红窻小泣低声怨永夕春风斗帐空中酒落花飞絮乱晓鸎啼破梦怱怱晞草露如郎倖薄乱花飞似妾情多归鸿见处弹珠泪语燕闻时敛翠蛾琴絃断续愁兼恨岭水分流西复东深院小扉红日落绣牕闲倚更谁同参横霁色天沈水宿鸟寒枝竹锁烟衾惹旧香清夜半泪凝残烛画堂前寒信霜风柿叶黄冷灯残月照空牀看君记忆传文锦字字愁萦惹断肠金山晩眺西津江口月初弦水气昏昏上接天清渚白沙茫不辩只应灯火是渔船和程给事赠虞道判三首刀圭云母具晨飡门对三层步斗坛夜考鹤经分七九晓占岁气辩黅丹火枣交棃近可飡不须地肺及天坛龟藏坎海毛皆绿凤宿离宫色自丹紫府沈沈揜夜关竹阴清扫月中坛岁星偷得桃枝碧董奉栽成杏子丹处州闲题清酒一杯甜似蜜美人双鬓黑如鸦莫夸春色欺秋色未信桃花胜菊花春词絶句三首蒲萄裀暖蕙薰微红日窥轩睡觉时人倦披衣双燕出青丝高罥木兰枝弱云亭午弄春娇高栁无风妥翠条懒读夜书搔短发隔垣时听卖饧箫都城春富百花披长忆人归驻马时浅色御黄应好在为谁还发去年枝秋词二首云惹低空不更飞班班红叶欲辞枝秋光未老仍微暖恰似梅花结子时无数青莎遶玉阶夕阳红浅过墻来西风莫道无情思未放芙蓉取次开呈李公择青笺擘处银钩断红袂分时玉筯悬云脚渐收风色𦂳半规斜日射归船落日马上日落荒阡白雾深紫骝嘶顾出疎林囘头已失来时路杳杳金盘堕翠岑赏酴醿有感春来百物不入眼唯见此花堪断肠借问断肠缘底事罗衣曾似此花香宋诗钞卷三十六宋诗钞卷三十七钦定四库全书宋诗钞卷三十七内阁中书舍人吴之振编陈造江湖长翁诗钞陈造字唐卿淮之高邮人自以无补于世置江湖乃宜又以物无用曰长物言无当曰长语故称江湖长翁年二十五始学儒四十三登乙未科尉繁昌改敎授平江府参政范石湖曰使遇欧苏名不在少游下㝷知定海县授朝散郎淮南路安抚司参议官病卒陆放翁序其集谓能居今笃古卓然杰立于頺波之外其诗椎鍊不事浮响故见许如此寄二孙忆昔初抱孙双鬓飒已秋眼看与我长岁月如许遒我以薄宦西汝为守舍留梦辄来后前岁律歘再周想今与廼父长我更半头天姿粹而温整整静不浮六经如取擕八面自优游落笔动万言颇能如翁不如翁何足道抗志须前修良匠有妙斵惰农无厚收彼哉碌碌者不源而计流吾言不虚往过是夫何求右㦿阿秦幼傥砀势若泛驾马暂别已束发折节殊曩者诵书口澜翻昼夜曾不舍课肻犯雪供笔亦挥汗把才地校优劣不在阿儒下平时于方兄眇视真土苴念翁少年日为学不余暇混俗类疎放秉心廼儒雅儿今颇肖吾解笑时茍且师匠求有余好书不外假缅怀萤雪边力倍功更寡可用吾季孟直辈古班贾右扆七月附米舟之浙中作白虫散如蛆黑虫聚如蚁循缘仍咂啮欲寐复九起吾舟玉为粒生此果何理神竒作臭腐秋暑况如燬人生託洪炉一饱盖分尔临流念彫年胡廼置身此笑口忽唶惋曼肤或疮痏隄防费应俗情伪良不美短篱䕶松菊吾归殊可喜锥刀诧朋侪嗟尔商贩子召伯停舟辟雨牕度荷芰风舟舣鸳鸯浦落㠶憩篙师避此白淙雨长征取惬快留滞不云苦适喜县麻势为盪砾石暑去年舟系栁卧看虹饮渚龙公㑹事发尚记跳珠语﨑岖不偕俗似为龙所予一杯酬新凉开瓶先酹汝过樊村襄鄂二千里何啻三百湾风色九顺逆左往复右还舟行已三日沿流不作艰即今苍烟靣犹是泊处山信次有定期曲直了不关聊可供戏事轻桡与囘环赠钱郎中刓方利禄媒抱道俗不省诗书工发冢孰起世儒病钱侯挺直节蛮徼复兰省劒气夜星明鵰翮秋霜耿上前论世务万乘为首肻平生中原虑壮岁左符请不作黄阁想拟试白羽秉孤忠当宁知宏图时宰领羣儿须圆曲谓可力胜命彼此计乘除得瓮丧崇鼎平生信所得一鑑照万境幕中辞脂韦客右进严冷主簿聱牙伯评俗怒生瘿令君强项翁争事不藏颕但有周舍思可无衞武警我亦意行者泥古志未逞朝来听名理剪烛延落景寸田殊易荒有赖剔榛梗效竒乏良䇿汲深慙短绠惟期佩公言不堕頺俗穽八月晦试院中作官居课程地生有文字癖诚知蟁负山讵得辞此檄嘉禾古多士孰者非巨擘老眼不待封旧苦眩花隔勿云石贾玉箴失眸亦得捧心若为妍窃鈇徒自匿陆海贪穷搜奇寳多偶获巧常昏金注勇或便大敌清醳聆邹琴欵识辩周鬲颇收半段枪遐念连城璧渠应悔羔袖吾敢厌鸡肋抚囊搴利颕体国免素食明朝罗客拜定自百夫特俗无抛塼恶归舟缓张席三月初晩晴寄高缙之三首东风扫积阴残雨不敢漂壊云裂裳帛倒挂隥岭腰鸟影不作暝夕阳明山椒安得上上头风露永清宵人家绣闺闲湖上粧面新湖山箫鼔中鱼鸟安得驯山灵建飞雨凈洗绮罗尘即今隄边栁为谁管残春曲栏倚青冥万井入指顾湖光漾明霞照我凭栏处森木倦鸟归遥空征鸿度定知待月人破竹有竒句车堰牛牛力轻万钧性顺异诸畜有足不解踶有角不皆触课日引耒耜为人给谷粟私家忧阙食公家要余蓄公私虽相须置汝谁取足奈何过堰客行舟动千斛挽牵亦诿汝赑屃颈髀缩扣角一劳之不语对以腹物生愧无用怀安或作福于人傥有益廑身岂云酷君看庙前牲被绣饱蒭菽膏血荐鼎俎谁定悲觳觫舟行即事昨日出曹娥明日指慈谿待潮舟为胶得潮舟若蜚留滞复一快计程元不迟人生意失得孰者乘除之今屈昔已伸彼嬴此或亏但可自适过尚用悲喜为水伯愚弄人政如造物儿丈夫木作肠渠辈未易知饯寄定海交代县尹古子男今不一钱值低催奉简书侦伺常屏息白简与按章岁月供弹劾当路虽所惧姦民巧狙击吻间售蜂虿意外变白黑防虞莫救过弥缝或逃谪政使有卓鲁未容置形迹云何世难事君不动声色编民翕风移恶少且心革田庐有笑歌魑魅亦窜匿斯人纪仁爱几磨南山石政声懿如此仅免绳治厄诸公蜚鹗书犯严尚遗力安得定海民为君洒荐墨兰台传循吏採访多失实安得定海人为君秉直笔嗟我吏隐者志在山南北身名万金重如博试此掷赖今遗爱地一一可矜式政恐效西子美颦得嘲剧江臯一樽酒聊挽朝天客妙乐喧江浪清谭到理窟盟言底遽寒舟驶潮水急西望念风义感叹徒至骨送李象山趋朝书肘讵容掣筝柱不可胶付事多其防职业自寂寥颇思圆机士细苛举纲条宰邑古难之茹苦耐煎熬百抑不一扬推波益惊涛由来法愈密秪为下所操一饥驱我出铜墨强折腰捩翅着笼中侧睨鹏冲霄平生有知已持槖贰铨曹君来定倒屣道我不自聊愿推变通术雾雨均枯焦而况代舍旧肻惜引手劳十二月二十六日趋府谁谓一舍逺不办三飡趋亭午县市西衙鼔府城隅匹马惊鸟去指槌氷在须北风挟霜气万象付摧枯想当折琴絃未怪裂人肤駞裘被甲如是日有若无客首不暇囘顾客少踟蹰出处不能同劳逸为之殊龎翁马少游似非隐者徒乡居老躬耕饱温得自虞婆娑铜墨间盍亦省头颅蓘脱中熟吾口良易餬别俞君任通判一代石湖翁韩欧或其儗当时出门下如君屈几指论定难为才我乃辈多士椎成方未噐正赖君礲砥师友系魂梦栩栩辄千里惊见得此客干鹊预为喜一笑破千忧天幸宁有此石湖倐眼中此翁真不死邵伯阻风小泊赠送行诸公长征每爱日小泊未遻意阴风自南北客子听轩轻召棠望吾乡不作秦越异船阁鴈鹜洲人穿鱼鰕市相逢各呉语知识十三四水实不自买海错有佳馈饯行余十客超俗见友义笑谭寒谷春为我洗羁思相与卧玉瓶跋烛得微醉老怀易作恶别语毋动喙魏帝庙佛貍岁未夘志欲吞宇县当年江饮马腥血浸淮甸无人饭耕牛有井巢归燕至今阅遗史为汝空饮恨缅想𤓰步留杀气纒呉分云何此山椒遗像俨高殿无乃甘事讐呉俗昧所见或复绵歴久后嗣忘敌怨冥莫彼有识福汝吾敢信君看赵与薛徇国冐祸衅魏侯继前躅长唿死白刃胡不尸祝之香火均远近岂但祈神休抑使顽懦奋谁今决从违引手适我愿长芦寺昔年望长芦去江逾百步垣宇呀已缺浮图欹欲仆僧徒噬肻留日有沈溺惧重来舒望眼佛刹非故处安衆得亢爽定迁醻夙素似闻瓶钖侣复作醯蚋聚居人祷蚕麦行客乞泉布营者肆夸侈施者不顾虑百堵焕金碧奚翅复其故往往豪隽人四壁有未具彼徒创寺意取镇湍涛怒向来梵呗所倐为蛟螭据在已不自保诱俗説依怙波流置不省此理吾未谕泊慈湖北岸坐觉江流平漶漫裂三股舟子告风横因循宿中浦慈湖古戍近犹复小江阻渔翁家苇间蜗舍无邻伍把酒讯三老此宁泊舟所谂我今昔异解带无所苦向来探丸徒白画犹㫄午一自尚书来此辈凛刀俎江山亘千里有屋皆外户似闻襄江道衽席过行旅翳公旧威忧平宁尚如许两地好经行为官喜欲舞倒牀鼻雷吼梦破闻船鼔受欺堕姑息迂儒彼何取上下驿矶湖阴数里间山麓屹两矶矶麓突江出禹功不及施千古妨行舟死生系毫釐我昔步矶上雨歇暑气微惊湍下百尺怒势轰千鼙尚忧坤轴动无怪沙岸欹蛰龙渠得安过鸟翅欲垂头眩胆为掉坐叹舟上儿壮哉天下险姦轨容抵巇如身䕶风寒要地此几希今来岁华暮去舟良坦夷人言水进退寒暑分盛衰古来设险守亦有可易时函谷与劒阁秦汉尝用之人轻地亡重正烦折箠笞恃险无兴国兴国须藩篱帝王所取重文武各攸司险易倐变改即矶余可推芜湖感旧下帆同乌栖挂帆逐鸡起但见芜湖月耿夜清如水江左此壮县我昔舟屡舣诸公各敬客欵曲岂今比酒杯惯邀留妓围供燕喜流连动十日挥扫或千纸旧游想如昨故交今余几逝者泉壤隔存者参辰似浪凭楚些招盍寄相思字可能唤巫阳且欲托双鲤过繁昌江山互映带竹树渺隐见居人江山间安处忘古县泊舟穴子初旧观俨自荐山高搀云云际抹深靛慰我尘埃容嘉此烟雨面山脚惯奔走尉曹分卑贱县人应指似髩改颜状变漂零渠未知忧患尝欲遍俯仰二十年转眄阅蜚电故人半在亡在者或海甸明朝理去楫山影瞑江练安得人如山来往长相见繁昌早发客行固厪身留滞如捩翼及兹祖礼竟蓐食理帆席风停浪未蛰天曙月正白版矶滙湍杀荻港烟树碧杖策丁家洲徙倚容少息无酒问山店忆鲈听村笛鸟乌啼松竹鴈鸨下沙碛囘柁投曲澳又寄糁潭夕情疎或易合不作淮楚隔累然藁项翁软语慰行役泊海子口池口至海口望望三舍外辰发莫已到囘首西日在风师肻怜客祖道烦一嗌我舟疑凌虚楚山真歴块蜚鸟相让疾惊浪乃弗逮穷途坐局缩颇尝得此快遄迈自本图阙供恐贻悔未办问村醪且计具薪菜泊小姑山楚山屹两姑我见乃其稚闻名诗卷间识面客舟次玉刻极端丽簪植暝苍翠娟月上天角相与姹妩媚怒风将我西未憗卜晚憩山足舟可舣山木䌫可系山外正风波独此佳食寐断知有神物主此胜絶地明朝捐行槖可无答神赐白鵞雪为肪绿蚁香馥鼻舟稳风又熟无乃契神意未暇访彭郎辞费辨非是郭家洲擕儿上絶岸微径步䝉密人稀鸟乌乐老屋几百室荒凉郭家洲篱落映残日问俗得周旋譍门颇苍卒兴衰今昔殊郭姓尚十七邻里阙盐茗翁姬仅盥栉共説频岁歉平陆江浪没场圃或潭洞椽栱行螾蛭去秋微收尔樵採取黔突接耳多乐郊一去恐两失吾邦有杜母抚我不待乞蠲租桑柘在休役孙子佚意使流殍无宁后仓廥实官今浔阳来吏师那容失书绅拜此赐知我佐郡绂古来禆肉食多自刍荛出必若穷吏道孰先䆒民疾剥肤快目前吾固笑无术离富池江流寂无声明灭窻月晓客枕归梦余意先西蜚鸟雪天信少风翳靣正缭绕富池忽信次肻羡鵰鹘矫向免犯险艰神惠顾岂少今晨有佳兴调笑向诸小波平旗脚直康庄驰騕䮍鳞鳞到座隅健鹊啅林杪人家积苏间山影横练表未成官縳去得句吾事了龙眼矶谁谓石一拳不作江流碍朝来扬帆西瞥若骥歴块龙眼风火矶培塿视华岱似闻潢潦时亦复鼔湍滙凿去本不难竒巧禹所爱其上嘉树宻其侧鱼网晒居惟羡渔乡复欲老犊背西归傥得此庸敌七里濑次臧秀才读苏集自我得苏集玩阅几忘年汲甘乏脩绠适远疲短牵取一九不随望若终茫然子齿始半我用志超我先晶荧出秀句妙斵遗雕镌此翁湥堂奥骈闯谁敢专潢汚置不云学海须百川怪子介且方落笔盘走圆子真苏门徒岂独长短篇平生脩月手不补衣履穿秦黄晁张陈衆星耿霜天世儒昂其首指似如登仙子起斯人后游刃牛无全邢娥望可知衆女空丹铅何时班荆地解我心悬悬即今清夜梦不止怀昔贤雪夜与师是棋次前韵投醪士或醉说梅人不渴穷途余乐事不受忧患遏诗可供呻吟棋亦识死活朝来喜雪句神药胎可夺一抨与儿晤断非市声聒既免沈舟谖不作赌墅谒指冷良易忍眼花苦为孽疏置仍作罫随意畧细閲瓜葛胜负间时亦近屑屑策几竒兵鏖地比弱王割吾非江左管䑛犊愈爱说升沈作丰悴今古无成说家居鼔吹具借以保晚节掀髯得一笑为汝倒蕉叶袖手听残更红麟曀晴雪再次韵人间十日雪已润夸父渴宿雪忽披靡羲驭与抑遏春从九地囘旋放牙甲活主张披拂是大块司予夺椒柏追时序鼔吹听晓聒诗坛有同盟办作衘袖谒得雪晴更佳过是或为孽羣山半披剥衆巧献一阅悬知兵吏集不待铺木屑令尹活人手小试牛刀割广文甘僻左不肻事容说与俗分乐事盍以韵语说独慙长须送不量好时节要此百篇富趂此梅未叶正使领兕觥快作汤沃雪至喜铺外朝走马息险絶欲无路驵骏蹙万蹄势若敌场赴崩腾临空旷踠足此小驻萧然一驿旁为此数家聚川城南山下邑屋随指顾行人不胜喜息驾始此处跫然愀然意南北分来去我解房州印初试歴险步胡为亦自得不作罢虑乡心建瓴水归梦受风絮残年归来引他日遂初赋是役固已劳端复酬夙素临风搔白首一笑饬徒御涑口守风办舟留襄阳辟风泊涑口得行秋甲辰初到夏癸酉跛鼈已自惯束发至衰朽坐是冥得丧况复多病后絶怜操舟儿不措脱颕手顾瞻岘山亭觌面可搴取微风吹薄暮霁景挂高栁凉月欲略箕阴氛尚侵斗明朝起拖计未敢决可否身已不借在心自无何有一事萌一意但见掣君肘拥书坐蓬窻醉我不以酒赤口滩汉江多恶滩赤口乃其最前年将家上正值江流杀奔衖震沟畎狼石森㦸镦赑屃取进寸一跌㝷丈退闻此尚痛定躬履况儿辈今者噼箭去未觉有湍滙一雨动三日远岸卷澎湃向者险巇地了不经眼界三老笑相语无复忧滞碍路可屈指计归将平心待穷涂偶快意此惠莫谋大龙公本何心贱子多感慨旅馆三适厥初木禾种移殖云水乡粉之且缕之一缕百尺彊匀细蠒吐绪洁润鹅截肪呉侬方法殊楚产可倚墻嗟此玉食品纳我蔬䔩膓七筯动辄空滑腻仍甘芳岂惟仆餈饵政复奴桄榔即今弗洎感颇思奉君王隽永项上脔红嫩劣带膋彼美大栏君坐受羣毛朝鼎湆走真味正籍松炬烧芼我银丝窝葱豉巧和调堇涂非所宜淑郁如兰椒腹腴但下𨽻氊根合藤条併填长翁腹未觉喉牙摇但讶大嚼余无补诗肠枵佳齐肻见分春意偕客至谁将清白名言代碧香谥起瀹饶磁瓯玩吮色香味醍醐馥牙颊沆瀣沃肺胃桑落古宜城不足偕品第我病久不饮此日欲小醉快哉羁寓中乃遣拜嘉惠一盃先晨歘作凌云意米托荐烧猪佳此三者备饱足仍酣醺眇睨人间世官务磨陁为官多晓了未更歴今世从仕者万口用一律文按日从事鴈鹜窃投隙自谋脱悔吝初肻计易剧追逮有踵接符谍动山积岂念南亩民晷刻校目力停犂听上命质衣供旅食谁定老我师黠民几鬼蜮缔彼刀笔吏表里肆狙慝奈何食肉人立说与推激此论傥不破此弊终未息揆予阅世熟敢此谂在职命书命书唐滥觞委源传吕后有倡莫为遏波荡今不救字育叵数计八字讵所囿甲子动垓亿举一百万漏荒唐无稽据诵言指休咎奈何聪达人颇复安此谬怀刺曵长裾偃蹇文士右夸诩走干谒荐墨不待叩士有待濡沬百请不一售我昔游江淮知识间新旧文士不到眼此辈日交簉辞章轻盃水羡彼行槖富鳃鳃问利禄吾儒所深陋自笑与世违迂论取排诟财昬师昬古所辞财昬今不耻传祀合二姓古者贵由礼四徳五可外货贿亦末尔民风日就頽舍此争校彼媒氏未到眼聘资问有几倾箧指金钱交劵搴租米东家女未笄仪矩无可纪已闻归有日资送耀乡里西家女三十闭户事麻枲四壁漏风霜行媒无留趾坐贫失行期趣富瞢贪鄙流弊例不免其源实此起多约或少酬暂誉甘长毁坐令亲旧欢诡谲变狐鬼何况性习间贫富歧臧否土俗未易挽人情大不媺悠悠何足道吾以谂君子听政为政贵中和偏徇古无取无心斯善应奸誉乃其蠧奈何闻见间往往用心误扶弱抑其彊古或垂此誉世异俗且殊处今犹徇古曲直本不昧彊弱岂所据君子不此恤情伪溷丹素富室被剥朘日有贫窭虑士夫受加陵悔不齿编户羸弊取必胜玉色吞气去不知世富室如母子所怙不知意定向未语机已露传继用一律抱寃莫赴愬用是致和气南首问燕路钱弊为家重墻垣为民须货殖杨庐国百尺东南赖控扼淮民鱼米余百货仰殊域用铜防外泄用鐡乃竒画一利伏一弊救弊要得策持货贸官劵舍此莫衣食钱货天下用鐡乃限南北坐令两淮民块处断贸易计鐡取劵直十才取六七朝贤爱淮民此困盍矜恤铜鐡均国寳通变岂无术近甸视远地未可歧畛域况今苦倒垂倚待振焚溺縁江八郡尔杂用顾何失官劵朝北来淮俗暮安宅即今私铸断胡尚胶今昔吾贫复淮人计势不容黙呉节推赵杨子曹噐远赵子野擕具用韵谢之平日从俊游寂寂坐多病犯牀漫飞埃瑶笙罢重请昔游喜复到风物他日盛坡恐名燕支楼亦诧端正新交间旧友气合宫羽应谭麈氷霜厉笔阵鵞鹳劲吏隐分乐地与世不好径拔贫办一欢挟贵轻百乘四豪载酒过讲徳珠璧映歌奏云近人舞罢鸾顾镜酬酢忘主宾笑语似纷竞朱楼识阿眄白酒醉师命明朝耐残酲江声醒幽听此乐谪仙后同异君试订四豪成风手可但只字警我投诗社名拜手敢貌敬记梦示师是青灯寒夜思吾乡合眼便坐吾家堂阿丁炯然目如水綵衣翩僊趋我傍中心喜之谬督过还为遨嬉废书课指似斜日西牕红小赋未破书未供向渠不敢恩胜义亦怜忸缩不自容蝶蜚鹿失忽惊寤摵摵霜风挂亭树几时笔力跨乃父与汝相忘不闗虑题胡处士猿麞图画工神品今代无祁岳一脉传醉胡几年傲睨不落笔乘兴扫出赤县图今君所寳亦第一我疑神遇非有笔青林红叶晩未暝遥山远水秋一色五猿踞石相因依两猿挂树松枝低仰睇侧顾麞善疑其二行齿如不知昔人画马师廏马画山直付居山者野猿不驯麞易惊邈影渠能冩闲暇草露空荒远刀机即今放麑谁氏子山蜂负毒不足怜盍贷蟏蛸留报喜布谷吟泼袴不容脱鸟语徒慇勤输租质农噐有袴那解新官中催科吏如虎告时趣耕尔能许即今春种未入田安得县胥知愧汝卑栖俛啄良易谋聒聒彊任田家忧啼时未旦夜不休班班血㾗衔口头人将近似测禽语汝意真解忧农不或传悍妻天所怒姑不可挝渠不顾罚为此鸟声曩愆警世母为郭家妇南方谀佛古到今人持数珠家梵音区区说似一百八讥诃劝相知何心浙风淮俗隔江水意解禽言乃如此苏黄妙句谁嗣之两地流传併须纪世间儒墨纷相攻巨细彼此臧谷同争如痛饮卧长昼付渠马耳谢东风垦山叟杂木漫山谁所种居不临流多不用九月霜风卷黄落羣山一夕皆班驳遥看拖帔横褖衣农家刈粟山有畦家家垦田日嫌窄荒林翳荟惜虚掷斸荒作熟不挂籍输官之余给衣食州中之政常近厚不欲屑屑校升斗宁其弃之听民取实亦借是作康阜继承不皆惠慈守汝须弥缝吏胥口防有后来规税亩竹米行竹君亢宗擅楚墟一一脩耸山泽臞风流秀整与世殊楚俗食息皆尔须薪之篱之且籧篨笲筥箱篚䉉篮笯沟瓦厥祖羹其雏随索斯获掇诸涂今岁麦秋早岁余得麦仅足偿官租竹君悯农如士夫着花结实千林俱宻砌玉粒缀旒珠株株撷取虽锱铢弥顷亘亩无闲株硙磨蒸炊胜雕葫邻里乞索水火如坐令颦蹙兴歌唿野叟好事能分吾香清而冽甘而腴此君行能不一书此惠及物旋就枯摩顶放踵忘其躯所学无乃墨者徒老子茍禄天之隅袖手无䇿苏孤投匕三叹吾慙渠田家叹五月之初四月尾菖蒲叶长楝花紫淮乡农事不胜忙日落在田见星起前之不雨甫再旬秧畴已欲生龟纹近者连朝雨如注麦陇横云欲殷腐如今麦枯秧失移举手仰天祷其私秧恶久晴雨害麦兼收并得宁庶几饼托登盘米藏庾侬家岁寒无重糈岂知送日戴朝星凡几忧晴几忧雨吾侪一饱信闗天下筯敢忘田家苦春雨寒甚作长句白龙天飞宜莫测呉侬解数归消息年年青帝发生时妒妒园林春动色西山龙母诞弥月归觐亲颜供子职寿觞琼醴俗共传玉鳞素鬐谁所觌酸风鼔寒苦雾塞行人缩头欲僵立蛟鼍冻蛰大木㧞更问娇红并眉白闭门三夜淙檐雨起视溪流高数尺去年夏秋走祈禜云电收藏日血赤侬家倚锄望眼穿白汗呀流地龟拆天可问曷不遣两龙此时㑹生日谢韩干送丝糕玉颗莹澈珠就磋呉乡早秔莫计过无乃风露秀结异移种崑崙之木禾国家厨妇一百技三舂九淅付重罗银丝千㝷忽萦积中疎外洁生搓挼扶桑仙蚕大如盎线之本供织女梭怳惊万啄鬬新巧罥作水茸雪网窠即今拟形供食事纎手幻出千絇多倒甑入筯第三絶色香兼味皆可歌周官宾祭珍餈饵有此复具理则那诗翁物色及粔得此来前当见诃鲙盘漫诧金缕饤汤饼徒夸银线窝琼酥玉腻信非匹胡麻崖蜜仍相和感君汎爱记衰朽囘首一笑分余波腐儒口实长作累馋䭚之名定不磨金山别去每挂梦老眼复见还双摩婪酣得饱问便腹如汝平生相负何更从公子乞方法日当饫之老涧薖买田二顷不种秫未怕酒客来操戈识村翁语山僧一生餍山䔩溪叟所仰才鱼菽闯守侯家与相家珍膳不应填汝腹百二岁翁清且羸茵坐鼎食宁其宜焉知暂饱博长往谷神震怒脾媪悲官家颗粒皆民力此禄食之须此骨两翁妄食寿弗延当念无功暴天物我虽不偶犹餐钱车行肉饱𨽻后先食功揣已惧不称因翁有言唿使前盘几毕识翁所言繁昌县感旧繁昌古县依山麓县外峯峦更重复连山断处围平陆有地可耕无十六昔我作尉三年留局促似为山所囚野行村宿饭古寺山路才悉如吾州车如鸡栖马如狗风袂尘襟博升斗是时身健发熟班颇复兴怀为奔走远近人家山影浓与我周旋图画中山鸟翔集相和应野花开谢能白红薄宦而今更长道囘头秖觉当时好筋骸罢惫髩摧頽不叹飘零叹吾老出郭江县居人寒食下少在县中多在野哭声不似笑声长丽服新粧尽游者长郊芳草接天绿我亦行行䇿罢马盍簪命醉岂不怀卑官出入原无假偶来却胜特来好触处春光可图画几日阴寒风用壮今朝霁景天所借趂人胡蝶作团蜚逐妇鸣鸠数声罢夭桃艳杏虽已过郁李金沙犹未谢其余红白争姱嫮醉态啼粧各萧洒颦风笑露頩欲语半吐梨花最闲雅游人几许健倒去红粉谁家短墻亚良辰独醒还自惜捐佩一樽犹可贳饼盘钖筯已寒盟故人应问花应讶对春长作了事痴不念清懽本无价㑹当从公谢不敏百罚深杯不辞把魏花有约待人归秉烛酬春期后夜望夫山亭亭碧山椒依约凝黛立何年荡子妇登此望行役君行断音信妾恨无终极坚诚不磨灭化作山上石烟悲复云惨髣髴见精魄野花徒自好江月为谁白亦知江南与江北红楼无处无倾国妾身为石良不惜君心为石那可得检旱宿香云香云之山瞰平楚松篁路穷得僧宇明牕深室皆严靓白菊红渠相媚妩它日欲来坐忙迫此行怱怱宁得所蒲团憩定饭秋蔬衣袂黄尘尚如许山僧共话岂须禅但爱茶瓯如泼乳投牀有梦不能记忽听风林如过雨鸡声不二拥被温又恐罢骖陵险阻出门便觉仙凡隔犹闻窣堵风铃语今年旱暵遂无年枵腹吁天连保伍颇能念我困驰驱两两致词相劳苦但使秋租母病汝吾自卑官惯尘土谢朱宰借船书生禄遫空自怜三年官满囊无钱身如绊骥心千里安得一舸西风前令君磊落济川手留滞亦怜穷独叟大舟百尺影白虹借我搬家我何有函牛之鼎着鸡肋涓滴渠须瓠五石劣留两席寘图书辇石囊沙压摇兀典衣买酒饷三老槌鼔鸣锣人看好相过重读借船帖我自卢湖君絶倒田家谣麦上场蚕出筐此时秖有田家忙半月天晴一夜雨前日麦地皆青秧阴晴随意古难得妇后夫先各努力倐凉骤暖茧易蛾大妇络丝中妇织中妇辍闲事铅华不比大妇能忧家饭熟何曾趂时喫辛苦仅得蚕事毕小妇初嫁当少寛令伴阿姑顽过日明年愿得如今年剩贮二麦饶丝绵小妇莫辞担上肩却放大妇当姑前徐南卿招饭徐郎陋巷四立壁乘间亦戒宾友食慈亲衰鬓不供剪定卖春衣典书册念君治具良骚骚与渠侵早来得得小楼十客不余地犹胜陶翁劣容膝江西米㯺丝作窝呉国香秔玉为粒嗣宗阿戎各好士笑颉羹鄙仍妇徳老子旅寓得此饱勃郁诗情喙三尺出门未妨雨垫巾万屐声中缓归策再次韵东隣客来毎坚壁西隣客来尝蓐食旅中一饱岂细故偕举大事书之册末路孜孜食眠计外此敢忘戒在得苏端向我颜色好冲雨不辞泥没膝居贫颇禁恶客恼念子秤薪仍数粒肺可用禴米可饼併付馋僮饱君徳人谓裁诗等裁锦拙妇渠能把刀尺陶翁冥报苦未赓搜搅肝肠闲倚策再次韵白昼曲肱睨东壁斯空复贼粮食晩途自笑砚生埃少日颇常韦串册生世恐随草木腐忍使功言两无得长安宁无翕赩者自宜有铁闗腰膝乐天任运时近酒子房逃荣犹却粒求穷我者迄未知夫此谁怨夫谁徳拟访莺花豁襟抱门外雨余泥一尺山阴不待兴尽囘掠面东风寒策策戏作书生禀赋纸様薄平日扶衰惟粥药一日饮溼小啮肥河鱼数日烦医治佳辰府公约把酒严斥厨丁预节口借问王宾醻酢余还许公荣袖手无厚味腊毒古不予如作病何仍古语生世例非金石坚支离如我更可怜馋噇动使诸病入冷坐亦复百忧集彭殇瘠肥本自齐此理秖许蒙庄知筯下万钱无足取厨荐三韭徒自苦法士语饮应且憎何如卧客怀中醉不应婪酣任人嗤谷伯何如辟谷高人师黄石陈遵张竦枘凿夫何为彼此未可相是非七十老翁谁能促戚缚此戒醉死病殂吾命在呈赵帅雨行本自贪风便四十里程真噼箭长年摊钱夸半仙一炊黍顷风头转生世快意多所辱叶舟瓠壶浪如屋暗桩触船船板折船丁吁天船媪哭涂穷傥有哀王孙腰铺人家𦂳闭门丁翁禄遫捕鱼者向我顾肻颜色温茅屋新成容寄宿麻茶初熟仍见分解衣灭烛睡欲死乡梦醒时鸡唤晨平时晨餔下南浦定向扬州听更鼔飞廉生忧吾敢怨薄命若为防市弩今朝河面吹细㾗竹树不声人骏奔掣铃一笑话畴昔便有乐事酬佳辰镇淮主人开渌樽蕙兰香前箫鼔喧一盃为我安惊魂胜谈亹亹清耳根向来忧虞无足言山居四首山间有好事时肻问何如束送筯头薤鲜分匙面鱼披襟偕我饱揽发为君梳一笑尘劳外都无病可袪忽作断过访经旬闲瘦笻慵添和诗债病减灌园功石鼎褭轻碧庭柯零碎红竹君如见慰竟日啸牕风鸟息我亦倦行行取径微石稜妨错足藤蔓毎钩衣森木各天籁连山同夕晖推门吟袖冷满带野风归涉世惯多遻还欣惬此心鸡孙当岁稔竹母值秋阴言配香秔软行须绿影深继今摩腹去风日更萧森香云寺山月明空隙庭柯下藁干沈沈僧夜净漠漠鴈天寒梦境愁偏隔诗情老易䦨未容辞水厄聊复踞蒲团圩上小村山影里山脚水明沙春事初移栁人家未摘茶生儿了门户馔客有鱼鰕笑我尘埃者奔驰髩易华丁酉道中暮春去家如昨日节物转头非风处绿自舞雨余红顿稀野桥平水过村路蹑花归趂得酴醾在筝琶拂旧衣得姪消息甚喜年谷熟仍闻佳食眠郡人新过此乡信得真传社酒浮蛆渌湖鱼割玉鲜平时计安稳莫靳里胥钱金地寺侧径崎岖去飞萝次第扪山横欲无地路转却逢村竹栢围荒寺莓苔上缭垣残僧不知客芋火老云根陪盱眙王使君东游四首锦席浮波影牙樯转雾霏飞花窥碧酒舞蝶傍红衣野日歌前淡云峯望处微游鱼应与乐啼鸟莫催归缆解鸥飞处船移栁影中林庐桃李月浦溆蕙兰风酒浅能无醉歌长惜有终赋诗聊泚笔寓意未须工红旗围皂盖离迾碧山隅水色涵云树宾筵着画图香温金凿落花亚锦屠苏醉里银丝鲙渔舟不待唿风林山阙处茅舍两三家小驻囘鹘队重㝷粟玉花疎烟横暖霭碧熘潄晴沙野兴未渠尽数峯明晚霞都梁淮汴朝宗地孤埤只眼前谯楼西日淡戍鼔北风传破竹非无计浇瓜亦自贤客愁浑几许抚劒倚呉天天外纎云尽山巅望眼遥平淮剪绿野白塔界晴霄客里风光异吟边物象骄功名他日事囘首兴萧条闗塞凄凉处青徐指顾边如何汉正朔不尽禹山川将略轻三㨗天威重万全诸公不愒日老子判留年路恶惟沙碛山囘忽市鄽楼台明晚照花竹暝寒烟生事知无警懽声騐有年犹嫌武陵遇不载割淮鲜犬吠葱青里人家竹径深短篱循石磵老屋枕烟岑牛瘠知春事鸠啼认晏阴丰年易为客杯酒慰幽㝷年年汉臣节春鴈与同归番俗尊华服皇家后武威市中斜毼贱水外拂庐稀南北皆生息和戎果是非雨复病起小卧竹间斋幽怀得好开病从凉后减雨及望时来两屩山千叠诸雏饭一杯吾生计此耳无梦到燕台客中多夜淮濒梦言归未有期愁禁客舍雨寒过杏花时酒废无何饮春如不自持若为丹九转能黑镜中丝次𤓰州云曀平山塔烟明老濞城客行判费日舟泊细论程闸水清兼浊潮天雨复晴未须归有梦午枕惬凉生赠赵秀才衮衮红尘去扁舟得挽囘半生障日手一笑沃愁杯应俗吾衰矣论文子壮哉明年日边信满冀好怀开定海齿发今如此东来料一寒爱民平日事宰县昔人难稍得官租办聊容坐席安渠侬趋负輓疑未厌儿寛官廨盐烟外居人杂贾胡听言须画字讨海倚输租习俗何妨陋鲜肥颇不无已甘三载住畴昔计乘浮闻师文过钱塘九堰三江外欹㠶侧柂频海鲜当入筯雨鹊定随人椒酒须分岁江梅巧借春团栾多乐事未沫物华新官居官居不惜日宰县动三年忍事肠欲烂为防头救燃不应一饱计长受衆人怜俛仰堪供笑人间海易田送学生归赴秋试因省别业年事真无赖官曹已惮烦儿堪付门户吾粗有田园游旧因相问襟怀为细论此心归隐计日日受风旛食口几鹅鴈田收问菜麻宁堪再揽减又抱两呕鸦投老怜漂泊何时了贷賖终慙陶靖节归不计生涯高头山小驻缘云脚居然睡眼醒楚田衔树濶汉水挟山青蹀躞初忘倦巉巖已饱经川原方啖蔗不拟叹漂零无题薄宦受风梗还家归岫云行人与乔木老色竟平分末路慙周朴穷交有墨君看渠绶若若千骑诧乡枌书怀俛仰人间世才为一笑资百年羊胛熟万事虎头痴文字聊遮眼功名浪朶颐浮生如此尔况复病余衰次韵杨宰次郎裴信次尚村落食眠随晓晡山瓶余濩倒僧宇谒伊蒲笑挟兔园䇿问收鱼澳租前滩起鸥鹭为我作前驱次韵杨宰葫芦格生常信流坎老不叹漂零雪后菊未死雨余山更青仍烦析尘语远寄打包僧政续随诗价多君日日增次韵张守涂中逢节涂中岁遒尽江影暮澄凝柏酒惟宗武河梁似李陵问津田叟傲捩柂长年能系缆才沙觜人家已上灯次宿北阿韵闻道篮舆去遥冈复近阿诗应弔孝逸碑或赞头陁静者官煳口公朝礼作罗怜君日阡陌尘土扑阴何即事侧径苔竹润短篱鸡鹜喧小停障日手聊憩卧云村绿影乌皮几新醅老瓦盆平生农圃计重与野人论再用韵寄丁知县南楼酌酒未分襟啅鹊啼乌亦好音晴日倒红生笑颊烟梧摇渌涨盃心可堪岁月供行色尽把江山博醉吟不继芜湖留十日焦峯浮玉恣幽㝷念衰心意彫残底自娯毎临清镜笑头颅诗从多病难为好官过中年劣胜无急景驱秋着髭鬓归鸿衔梦下江湖更应载酒高阳伴误辍歌唿唤故吾闲适丁年故纸枉埋头老去时名底用求得句盖尝身被谤屏书姑免眼为仇闗门工作槖駞坐阅世已冥鹏鷃游藁木山麋真适适从来里舍议家丘次韵苏监仓二首交朋又得一相如高掩虞郎行秘书妙论析微惊我倒诸生到眼可人无一官幸此分邻烛五字渠能揽虎须快读清篇病如扫北轩风竹对森疎长日奔驰传置如久妨着论与抄书逢人争席有时有疥壁留诗无处无御寇未辞躬楚制论文常忆揽桓须扁舟再有东游便肻向朋从自作疎县西一径斜穿荦确行身闲尤觉马蹄轻坡头嘉树千幢立烟际长江匹练横茶鼔适敲灵鹫院夕阳欲压赭圻城一春簿领沈迷里野鸟山花眼最明寄幼度主簿辞家暑雨溅红渠转首荞花已雪如岁月秖随流水逝笑谈陡与故人疎简书我正罢长道归棹君行指旧居他日霜风吹梦破空从旅鴈觅来书七夕龙旌凤扇一相迎知费青禽几寄声天上经年才旧约人间转盼便深更凉河只向樽前落微月偏来酒面明后夜玉琴弹别鹤独应干鹊梦魂惊复程平叔早岁鸿文手自编偶同闻喜听钧天漫为官去吾何取肻寄诗来子定贤潘岳自怜头易白士安况苦病相纒羡君身健须如漆万里亨衢稳着鞭夏夜饮客矻矻官曹兴易穷得闲何惜一樽同傍愁边到无恶客从竹间来皆好风胜日诗狂输酒圣转头渭北复江东雕鞍未足扶擕去更放兰缸子夜红寄陈居仁尚记诛茅栁外隄水光摇雾润牕扉桑间曾是僧三宿海上能忘鹤一归野店樽罍醅脚酽比隣鸡鹜稿头肥解颜一醉平生事更向行藏计是非赠仲国美三阅春光一建瓴依然归棹泊危亭乌吟客子各头白栁学故人俱眼青曾是纵谭僵婢仆又成豪饮卧罍瓶明朝小话前溪别分付溪风管醉醒赠赵秀才平生心事钓鱼舟解后青山映白头肻为功名戏雕虎不留颜面对沙鸥露漙青盖高荷晓风约黄陂小麦秋入眼斜川归趣好此身何处不菟裘京口呈张合学归怀未用话南园卧治于今又北门但息儿啼寛上意小稽霆击取中原虎头鋭视非无种猘子当觞且勿喧更恐谭公家世事断无宣劝定惊魂约二同年游虎丘兼旬闭户耐寒威起视晴空碧四围黄鸟啼边忽游子白龙去后渐单衣年时尚记㝷芳约老境仍怜得醉希红影幽香虎丘路杖藜擕酒莫相违次韵张丞二首夫君腹笥尽奇谋毎叩谈锋听不休诵赋久嗟无此作荐贤端合拔其尤小迟荣路观掀趠聊为同寮盖谬悠政恐诸公有推挽平时果艺仰由求藁梧闲据自沈吟投老真成负此心酒沃渴鲸悲事往官随跛鼈笑吾今进为终愧周人朴归去曾无陆子金尚赖君诗慰牢落时清聋瞶发纯音即事江漾晨光入县门楼斜晩影到渔村海声不为无风静山色居常带雾昏问俗即今防愒日来时抚事错销魂浮生寄寓君恩重未觉天涯异故园劳农凈居赠皎启二僧劳农今喜复南辕夹道扶擕亦笑諠县尹庻几无疾病山人迎送耐频烦芼葱汤饼聊堪饱出瓮春醪半带浑惟有为民真实意异时陈迹付公言九日登楼县曹逢节犹忙迫阴雨乘秋毎接连九日欢娯异前日几年晴霁有今年湖山入座褰珠箔萸菊挼香荐玉船㡌委西风判一醉故人应未笑华颠再次韵谢张守得新居得巢归翼惬卑栖尚卷风茅落冻泥病树缘阶旋培殖旧书堆案细签题地非新野聊龙卧人似东屯賸客迷身世只今供冷笑百川东注月行西对客再次韵客来一笑同乡味便粉秋菰刷藕泥糟浥子姜仍旧法笼缄干笋俨新题白鱼紫蠏空濡沫窘兔惊麋想砀迷自揣臞儒合蔬粝放麑终恐愧巴西自适渺漭湖天入短蓬心期秖许白鸥同人言火食阆蓬客自命官身田舍翁酒可销闲时得醉诗凭冩意不求工更那长日温书眼一送蜚鸿下远空云水为家百累无意行从昔略方隅饮忘醒醉狂常尔梦到无何午未苏遗俗可辞翻韈错付渠阴作负舟趋譊譊礼法工相聒闭户仍防大小儒登平山堂平山堂上命琴樽前辈风流肻见分恋客嬾斜当槛日藏山不断隔江云吟牋得意窥天巧醉面禁凉减缬纹杖策归来新月上落梅如雪㸃风裠春日客中平时漫说醉为乡对景今如石作肠老去犹兴客中叹春来刚制酒边狂露桃烟栁为谁好蜂蜜燕泥徒自忙红紫打围歌笑地暮年多感怕思量山行寄程帅雨余支径溼平沙恰称卑官下泽车杂树暝烟森立槊乱峯迎客俨排衙水禽时弄翩僊影野草争开细碎花久忆山行此如愿不应囘首更思家次日再次韵鸥双鹭只傍汀沙却滙沙汀过客车清吹解撩丛竹啸高山如受衆峯衙寒生碧涧悬鱼网润着苍崖賸土花所惜隔墻红紫满行行无暇访山家复次韵寄程帅二首节物匆匆可挽追直须乐事趂芳时行春倐喜花围屋借景何殊月在池对酒不无桃叶女扣舷却笑木肠儿山家有约须重到定放游人张水嬉人家禊祓竞攀追刺史春游正此时羯鼔声中花作锦壶筹多处酒为池絶须丝竹娯安石賸有篇章付雪儿闻道续貂容下客老无佳句坐荒嬉骑过山村烟村面势枕苍山一径循山作屈蟠入望高幢罗翠宻挂空匹练噀清寒吟髭捻白迎风去粧面骈红倚户看颇似骑驴后山老倩谁粉墨洒毫端寄乡中亲友棋酒游从叹离羣酒牀吟笔漫飞尘潮乎可奈才力老甫也尚为南北人安信不随秋鴈到流年倐复野梅新南冈北阜凭高地引首呉天几怆神再用前韵赠高司理吾宗如此况他扬碌碌诸雏欠肻堂薄宦幽忧殊未醒故园归梦可胜长盃盘顿顿家鸡嫩翁媪呜呜社酒香犹记比隣笑行客夏畦龙断为金章上巳溪上燕杜若洲边卓斾旌佳晨一醉万金轻春光仅有一分在天气可能三日晴解道兰亭亦陈迹肻吟楚些怆幽情人生到处皆儿戏笑看争标鬬两鲸再次韵荅许节推新酿开缸渌蚁浮旧辞仍缺唾壶讴宦途要处难挿手诗社丛中常引头倒载肻陪山简醉反闗莫厌孟公留秋田粗可供佳客不比封君亦素侯书怀人间穷达命汚隆作意功名欲捕风但见刘班误车子何曾邓禹笑王融官曹得饱余何事书课乘闲亦隽功少待莼鲈付张翰一溪风月放船蓬再次韵谢高几宜惠诗小家茨竹即为堂暇访深林索豫章平日牀头但周易看人笔落便灵光庳隆赋质嗟多様良楛论材要当行莫向黔娄问奇货长沙舞袖可能长归欤老秋已办求田问舍谋登临那复更悲秋蟹肥与客争先把稻熟催儿彻晩收霜后峯峦添峭措波间鸥鹭剧风流寰中胜处天应惜付与痴儿秖暗投宿何人家步㝷松篠欵谽谺忽到孤山处士家十项苍鳞漾墻角一钩寒玉挿檐牙杯行不乏红丝鲙饭了仍供白露芽把臂倾舒吾已怯又分离绪上归槎凌晨张司户惠诗次韵小驻江干接隽游渭清泾浊可同流假真笑我陈惊坐造妙推君赵倚楼姓字已高时辈上功名尤忌髩毛秋等闲莫学金华伯碧水如天拟梦鸥仕涂决矣息交游姑向林泉访胜流短褐直甘乘下泽异乡终胜赋登楼惊心梦境檀槐战屈指乡园秫稻秋雉翳龟燋縁有用未闻金弹中沙鸥西林访铦师天将宿雨凈春空却着湖山鼔吹中载酒言辞借花伴运斤来看斵泥工前身师定参寥子拙宦吾今张长公俛首人间皆长物未妨分飨北牕风夜宿商卿家蒲无警南塘静歉岁村区鼔罢挝更喜良宵共谭麈几回亲手剪灯花酌无多酒仍余味嬾不吟诗政自嘉蝶梦蘧蘧才一霎邻鸡啼罢又啼鵶晩饭商卿家我似长松久卧沙迄今谏鼔梦犹挝倚消愁斛人如玉欲近书籖眼有花投老无庸尚强聒过君毎肻具柔嘉婪酣得饱行摩腹不省饥号有暮鵶重九山阳仪真两使君送酒酒㑹文期兴尚浓佳辰一笑坐天穷两州各遣六从事九日俄成一病翁诗不受催空急雨㡌无缘落任西风明朝晴径通行屐却漫枝笻遶菊丛次韵高宾王见投残年病眼苦眵昬尽屏甘腴誓绿樽龙树难逢刮膜手孟公顾有独醒孙颇烦十吏供挥扫无奈诸峯役梦魂友义惟公记衰疾新编肻到雀罗门病念还家可奈愁客中日月急梭投土花晕壁迎梅雨海燕将雏送麦秋霑袖正怜珠陨睫闗门能复玉为舟搘头合膝高春卧黄妳青奴共此楼再次韵自诳简宾王二首鱼辟清澄鸟爱昬陶翁归计酒盈樽山田雨足鸠唿子篱援春深竹有孙百首旋编新赋咏三生犹忆旧精魂小摩他日红尘眼闲送蜚云过海门庾郎胸次枉堆愁冯衍才名迄不投归去来兮岁华晩末如何矣髩毛秋令威心事千秋鹤张翰生涯一叶舟囘首月堂金谷梦却怜海蜃结飞楼次张学录韵烧香为后山展像拜太虚谁能作九原候虫弔寒墟臛鸭久欲忘食蛙近亦稍人言淮浙殊得饱不汝较再次赠张学录韵李蔡下中尔万目指骞腾何蕃头欲白秋牕耿青灯张子擕书来危坐拨芋火三问笑不对政恐非助我次韵钱倅诸公睡香花钩牕玩孤芳残月衣上明紫囊拆兰麝小风弄初晴泊上虞驿来日行梁湖莽苍外后去未云迟县市容吾恋江潮不汝期早夏安石榴花猩血鲜凉荷高叶碧田田鲥鱼入市河豚罢已破江南打麦天满地楡钱未扫除画檐忽复燕将雏风牕梦破搔头坐重课儿时读了书题赵秀才壁日日危亭凭曲栏几山苍翠拥烟鬟连朝䇿马冲云去尽是亭中望处山谢两知县送鹅酒羊面僧様斋厨氷様官饥凭脱粟食无单不因同里兼同姓肻念先生苜蓿盘次两知县韵老去栖迟八品官劒颐深悔诮田单东邻未省吟髭断笑掷牙牌命肉盘寓呉门溪翁园客问何如可讳浮生百计疎不惮典衣规得酒长因乞米衒能书兴阑勐辍凌江棹重看莺花茂苑春归自乗流留亦好浙风淮俗总宜人绍熙壬子劝耕妙胜桑条麦陇接比邻社酒家炊丐路人风俗尚如他日否凭谁细问故园春定海甲寅口号七首长官清苦旧传闻检放禾苗近四分毕竟不缘胥吏手旱头科敛枉纷纭田租有约不相违比着丰年数已亏一饱分明郎首赐几曾刺口问抽卑已抄口数报隅官岁后朝餔定不难且愿眼前彊健在趂坊讨海过冬寒水泛沟塍意欲餍凌晨还复雨廉纎早秧未颔犹须挿晩谷无多不更㘱父子分头上海船今年海熟胜常年官中可但追唿少不质田输折米钱人家两两捉春归笑语相过复叹咨共説飓头前夜作几人莆网罣流尸连宵飞雨喜滂流已入梅天过麦秋二十年前如此晩金城地抱却全收谢张徳恭送糟蚶压倒淤泥白莲藕半捐介甲露秾纎玉川水厄那知此急具姜葱唤阿添庆元冬再到盱眙虎头山下参天栁亲见栽时共我长栁自催残人自老半生不抵熟黄粱日行荦确面孱颜旧惯山居意易阑见説烟云暝崷崪北人争指画图看闲居雪云脱壊漏朝阳风物横前引兴长红糁紫蕤今次第迁莺来燕费商量种桃接李不辞勤旋作花前把酒人羡杀文禽映花语飞来趂得见成春春来敢自贷衰慵正要檀栾间白红爱竹少留枝䇿径灌花分破着书功步屧归来未觉劳迎门喧笑问儿曹笑翁浑似鱼千里小圃周围日几遭客夜不寐阵鸿轇轕上云衢梦欲成时毎破除少睡更堪寒夜永新来熟遍少时书江行㠶桅飞去划空明人倚东风两翼生世事快人如此否日斜三百不留行到房交代檐外浮岚暖翠堆道人亲眼为渠开飡钱官簿何须计直为南山亦合来复次韵昔上瞿塘滟预堆盘涡如井放船开山行欢喜今非错备见梢濆撆漩来千里髻鬟谁绾结半天苍翠自嶙峋教儿莫惮依山住濶领裁衣尽土人题驿舍客到淮乡话楚乡长将天末指襄阳如今漂泊君休问又过襄阳十舍疆房陵十首似闻仙伯厌乘龙常混红尘市井中觌面未须趄避我褰衣无计䟕㝷公阴晴未敢卷帘看苦雾蒙蒙鼻为酸政使病余刚制酒一盃要敌涝朝寒祠坛歌舞杂嗟吁下酉犹濡上酉枯谁谓朝来一拆雨欢声已觉沸通衢竹屋高低正复斜蔚蓝影里着人家底消山崃三分瘴争课卢仝七椀茶夏田少雨冨来牟多雨何妨穑事秋已戒日供皮子面更教晩稻饱霜收跨牛待得夕阳回在处诸嫲笑口开已借蜡钱输麦税免教缉捕闯门来杯酒清浓肉更肥咸言趂社极欢嬉丁宁向去坐年日要似如今敛脯时农闲闾里有逢迎白饮傍边骨在羮老稚不妨顽过日边头难得是升平刈罢秋禾未敢慵更须趂逐过残冬城中竹筊今年贵盐茗新来免阙供翁媪同围老瓦盆倒篘新酒杂清浑枧南枧北皆春社且放乌犍卧晏温春寒扫雪堦头晓未干东风作恶鼻仍酸西园㸃检江梅后秖有樱桃不避寒稍稍春光到眼中冲寒试与小榰笻杏花已尾樱花拆正要深红间浅红清明寒食经旬是笑问风寒更几余小杏惜香春恰恰新杨弄影午疎疎平明欲敛云复厚薄晩未休风更颠老怯春寒不宜出下帷添火拥书眠不寐二首改变年来所着书依然幽梦隔华胥寒更何与衰翁事数到琤摐杀㸃余追思可乐是丁年日力孳孳有食眠头触屏风秖灯后慈亲笑劝掩陈编寄张守仲思一思交好一悲悽楚峤呉山梦到迷怕説万山天様远房陵更在万山西四月望再游西湖春光陆续委东流看到湖边安石榴更与苏堤沤鹭约办舟来赏牡丹秋吟诗自笑文字光腾万丈长锦官老杜豫章黄投荒忍死经人鲊讨饭充肠上岳阳宋诗钞卷三十七宋诗钞卷三十八钦定四库全书宋诗钞卷三十八内阁中书舍人呉之振编沈辽云巢诗钞沈辽字睿达以兄遘任入官为审官西院主簿出监明州市舶司迁太常奏礼郎改杭州军资库挕华亭县事夺官徙永州元丰八年二月卒于池州辽畜声伎几研间陶瓦金铜物皆阅数百年远者溢出周秦王介甫赠以诗云风流谢安石潇洒陶渊明其子雱亦有诗云前日览佳作渊明知不如及徙秋浦筑室齐山名之曰云巢一洗年少之习从事禅悦苏子瞻尝语人曰睿达末路蹭蹬使人耿耿求此才韵岂易得哉余閲其诗间出入俗调佳者亦生硬排奡不知何以诸公见赏之如是也悉为汰去庶诸公不为失言耳寄陆九贺老湖边春水生野阳浮动北风轻天边重鬬歌筦响鑑里綵舟金翠明大抵盛时须着意要知吾辈未忘情君如彦道能怀帽便逐轻㠶作此行寄才仲陶令在彭泽放怀天壤间横江三百里往往向庐山多㝷简寂醉时访远公闲不复顾吏迹世人指为顽公子负文华少年成青纶风流不屑俗为邑得星湾节节香炉峯据案见苍颜何劳事舟楫缓步可跻攀形骸付物外勿使人事关巖壑髙世人有谁偕往还新篇定盈轴佳句不可删南风傥垂寄诚足慰衰孱赠磻翁龙尾砚龙尾山盘八十里龙尾有潭下无底秋月亭亭潭气黑其中有石色如墨山川秀气散不为风云顽不为砂砾融结至寳有物主水上经营无处所经年始获不敢贾我昔游江南有客遗我夸龙子吾知龙能变化是或不可制追琢为巨砚大笔挥离骚中圆体天形外方作地象精光熠熠角生浪熟视乃有绀罗文莹润无与比玩爱何可论我今樗散无所事特赠华阳鸿笔丽藻人吾闻蜀都多学士寘诸文府为战具君如穷经遂絶笔请与大轴传后嗣春日行宫梅扑地白氊班细栁结烟金缕繁春华年年来不已人生七十半衰残少时豪放犹不敌何况羁栖落荆蛮囊中琵琶金鳯闲古曲情深属谁弹病目蒙蒙对荒山东风有意为掩关弃置万事一梦还江湖水生愁夜寒甲辰年五月十五日夜沣阳观月少年怅不乐明月何为哉扬眉一遐赏寂寂更伤怀念昔吾州乐泛舟湖上来佳宾适所好欢计成金罍妖歌有送响度曲清且哀留连夕阳下夜色起山隈光明水晶域素彩中天开龙香弄微风四顾絶纤埃澄波照上下倒景出瑶台红烛渐向微始知夜漏催美人屡更衣含笑玉山隤欢乐殊未央皷枻中洲回人生无忧患遇乐且衔杯怅余失交臂万里来天涯羇愁那无感情虑长如灰神游忽自笑安知顾形骸赠大中镇国长老昔从东南来税驾依金地迎风步峻阁始眺沣阳市苍茫烟雾下一水萦如袂村落杂连峯精庐遥相峙宅土信羇客杜门忽弥嵗风云一萧散身世两无累怀归怅有感史迁念留滞引脰企昔游野马埋苍翠何时篮舆去复将老师住请扫嵓下石为述空王偈游瑞嵓已恨初年不学僊老来何处更参禅西风揺落嵗事晩卧对高巖看落泉寄四明神智师甬水楼头看尽山南城寺里扣禅关老师多事犹相记千里驰书慰病孱次韵酬明发华宗长卿倦游欲东还幸与诸公俱出关世事转头都委梦人生何计得长闲残花烂漫飘村坞细雨亷纤隔砀山谁写熈宁十才子老夫亦入画图间奉陪颕叔赋钦院牡丹昔年曽到洛城中玉碗金盘深浅红行上荆溪溪畔寺愧将白发对东风龟兹舞龟兹舞龟兹舞始自汉时入乐府世上谁传此乐名不知此乐犹传否黄扉朱邸昼无事美人亲㝷教坊谱衣冠尽得画图看乐器多因西域取红緑结裀坐后部长笛短箫形制古鸡娄揩鼓旧所识饶贝流苏分白羽玉颜二女高髻花孔雀罗衫金画缕红靴玉带踏筵出初惊翔鸾下𤣥圃中有一人奏羯鼓头如山兮手如雨其间曲调杂晋楚歌词至今传晋语须臾曲罢立前庑叹息平生未尝睹清都阆苑昔有梦寂寞如今在何所我家家住江海涯上国乐事殊未知玉颜邀我索题诗它时有梦与谁期寄文翁白兔观边僊路长华林修竹到南庄比邻鸡犬易过屋适意琴书动满牀目断鹡鸰分汉节心随鸿雁极天潢欲移画舸遥相访正恐田家五月忙奉酬舜文即次原韵我生无庸如断络已分老死填沟壑不能掉舌强附㑹何暇论经更穿凿莱芜甑敝欲生尘玉川婢麄常赤脚世间要途不易骤身外名缰谁可縳本无道义轻王公亦不悲伤念流落水乡夏半不厌热绕舍新篁尚含箨讼庭勾钉非吾事吏按烦苛都可却农民渐使安甽亩和气终须蠲疹瘼子羽不肎过我室悬榻何妨卧西阁年来多病亦废饮墻下度泥委杯酌旧学迂疎不适时譬如石田何可获欲捕大鹏遂方峤终不劳心事弋缴行当归扫乌峯下试炼金鼎长生药题杨师壁年来病勌厌㝷山且寄清泠白水间最爱杨师旧茅舍频来借榻伴高闲寄庆复允中木叶飘萧已半殷试临高处望君山野田缭绕来时路画舸逍遥数日间坐想故人应见忆如今秃髪不胜斑两州相望无千里莫惜新篇断往还赠清道少年好书老弥笃牙签锦囊数百轴江左墨妙世不瞩有唐诸公麤可録诸公草法无可称中叶始有张颠名张颠下笔有神㑹其妙不似㸃画成后来沙门有藏真措意潇洒尤更精当时二子最名盛至今学者皆伏膺本朝苏公名弟兄汝南蒲阳亦有声比来诸公已老死其余卑俗类可憎我昔乘兴游都城列子示我新素屏始知无择得此道长沙道人今复生归来穷巷揜柴荆惠然相访得忘形赠我数行岂无意势如九河注沧溟中间龙蜃降没升叹伏不暇独可惊自欲何能谢言情欲赠金玉还愧轻慇勤之揖喜不胜使我区雾老后明池阳池南栁色未全黄池北萱芽尚带霜老去㝷春不嫌早春深留与少年郎寒烟寂寂鏁青谿圆月亭亭上曲堤小杜风情遥可想闲调丝竹舞金泥林平河边栁眼澹烟浮腊破春归一嵗休不复昔时羇旅恨离明还泊北城头次韵和宋平忆昔衔杯折梅处孤山寺前千丈塘横遮青林鬭残雪暗入红袖留清香往游都城虽屡赏纵有素艳终殊芳莫辞遶林行百匝更嚼嫩蘂薰愁肠和张寳臣即元韵始余倦游念还家一身泛然寄天涯头上白髪日益加朱颜不驻炉中砂飘飘逸气凌紫霞犹着黄绶趋泥沙烈日漫凭乌帽遮穷巷归来夕烟斜闭门正欲谢喧譁何惮屋室多痺窊杨栁欲落鸣饥鵶八月秋风想乗槎市中有金谁攫拏自欲归耕老菑畬嗜好已背梨与樝那复开口増詉詉眼昏白昼生黑花老悲独向儿女夸枯辙不能活鲿鯋骐骥垂耳伏盐车一官欣得饱鱼虾顿首致谒辞当衙愚拙不遇何复嗟川陆旧游殊不遐才渡扬子已闻哇吴女蓬鬓多髦髿西湖信美谢若耶松竹夹道繁根芽势利屈曲如盘蜗卫青变化乃龙蛇深闺召客舞双髽抚手相劝竞呀呀西崦老师自煑茶太守陈乐奏渝巴湖水洗面去尘痂故山白怕留文沙田里小儿放猪猳为乐往往鸣箫笳亦有狐兔怛怛罝令人指手徒为椰贱职驰使告及𤓰聿来甬东絶纷华箝口不复露颊牙聨曹相系琼与葭上官庇覆不汝瑕优游重见林中葩四时风露换物华新诗迭致思无邪吾子俊拔诚可嘉岂独鄙言数矜夸高吟大字耀纸麻时虽未亨道不污屡出珠玉能愧奢麻姑手爪幸见爬长篇垂况理不差正如矛㦸相鏖叉走笔奉酬正夫即次元韵乐府古有行路难但悲白发怜朱颜时命多向贤才悭诘屈不平万世间壮心欲驰步辄跚试出锋颕官已癏中心忽忽惓且烦不如归去江海闲要悬大刀数抚镮何陋九夷与八蛮自顾鄙性踈且顽谁能随时事黠姦从来多病筋力孱正当落魄卧深山敝庐数椽麤可跧安居里巷键重关终日无人践茆菅冠带不修衣袂黫高歌一曲舞云鬟比邻有酒时见颁春风秋月与我闲夜静佩玉鸣珊珊高人逸士或往还蓬舟自访来前湾行歌红药与香兰已増俗物近尘寰一身萧然念早鳏髭须憔悴半已斑谁能更问秃与鬝且聼溪水声潺潺强来为吏腰少弯幸读君诗锦绣篇相望郁郁何可删君岂久居五两纶次韵酬李正甫对雪苦寒冽冽日夜増朔风轩轩势相凌遥山顽碧空崚高堂闲坐拥敝缯欲釂一杯意已仍结歌黄竹但伏膺愁云漫漫方四腾海气上薄初不胜雪霰杂下风作稜渐着弱栁头鬅鬙半积轩砌发幽层枯树兀兀愁饥鹰纷然不已失沟塍一饮一斗心易矜试步薄氷犹战兢圆圭方璧降复登忆昔前年正严凝摄事大蜡清晨兴平生看雪实未曽健仆骏马半醉乗或前或后望交朋不辨明河与玉绳烈火万炬气不蒸被面唯有冻与冰归来心目如水澄喜看道傍刳作灯丰年为瑞古有称冻死何暇谈邹滕欲邀君饮恨不能相酬莫问凖与绳诒隠者访我维摩室不值香积饭开囊出黄粟为汝林中㸑软语少稽留青蔬亦易办勿言方外趣我汝真如幻乐神夷人事神正自醵山头水邉与神乐大巫龎衣手揺铎羣儿伐鼓更鸣角青山歴歴神欲归湘水漓漓日脚西小大酣歌向山栖神羹满盎均汝釐日落日落沙头山已昏饥乌投暝下前村谁云野客无多事步出林间自揜门枣花寒山禽哺鶵半欲抟坐想葛帔临风湍数日隂霖复未畅不知更作枣花寒复作过商翁墓当年不佩封侯印后世谁㝷堕泪碑定远将军岂夸勇关南常侍最能诗故人不解传遗事五岭犹能识信旗墓下寂寥无鼓角愁风独向白杨悲苍头已作归来曲不信全生庾氏碑疑有史官争立传终无嗣子与闻诗后房已闭千金妓私庙空收五采旗闻説诏书优赠典孤魂应结九泉悲钴母潭余读子厚书始闻钴母潭榜舟西江下振步愚溪南高下凌山阿松篁蔽秋岚土人识其地古木森楩楠水深日波澜此理亦易探古木为钴鉧土音正相参所记或不然信书殊未甘此公废已久山水穷年躭造化毫楮间浮实微相锬幽心有黙识西归助清谈赠广祐上人不入四明路侵㝷已十年葛藤论往事蝉蜕想苍烟松下数株石巖前千丈泉何为不肯住芒屩更参禅奉简莘叟红叶飘萧秋后山相望止在一嵠间老夫无用方安命夫子何为早闭关世事不随歌吹乐此身畧与水云闲经年不见宁相外安在区区事往还火星巖火星巖下石崚嶒殿阁相望止一僧莫问人间兴废事门前流水几前灯矦滩江流激激过矦滩更上山头看打盘百嵗老人亲击鼓城中忧乐不相干踏盘曲湘水东西踏盘去青烟白雾将军树社中饮酒不要钱乐神打起长腰鼓女儿带环着缦布欢笑捉郎神作王明年二月近社时载酒牵牛看父母过商翁墓征南名地蚤相知老向潇湘看立碑壮节独驰南峤事古风不括故山诗愁烟半鏁黄茅壠部曲谁㝷旧将旗遥瞩芜江想灵气孤云落日不胜悲湘中宿台步寺湘源初甚微屡挹不满釭比至台步虚泛泛为长江虚头市初集鱼豆皆成桩夷獠不识人笑鬻彘与龎緑荷竭苞苴人散谁复撞鸥鸟亦来下酒斾停空杠我来憩桑门竹戸映蓬窻夜寝那可寐江流正淙淙泛舟上湘口馆潇水漫南来湘川趣东下二水始相㑹清豪不相借山回石濑出木老脩烟嫁泛泛白苹洲林风媚如画宿昔感骚愤幽兴遥相借不谓垂老年羇孤穷山舍潮来刺舟去孤月临清夜安得胯鲸鱼不复人间化禅僧巖潇湘山水穷欲徧最后乃得禅僧巖禅僧成道久已化独有崖崿青巉巉降身入洞不甚险突兀三室谁彫劖东西有道若蛇窦白云羃羃门无缄持火旁行不知际七穿八窍遥相衔㳙㳙乳泉白如雪由来此地殊仙凡主人引我复深入行指㠗穴尤嵌嵓中间石鼓有异响击拊想可参韶咸吾身久病苦下溼复畏神怪来邀欃直趣出洞上南巘豁若巨海张云㠶山花烂斑出竹梢亦有禽鸟声諵諵欲还未可复小驻日脚已过东冈杉赠别子瞻平生雅游眉阳客五年不见须已白借田东坡在江北芟夷蓬蒿自种麦相逢不尽一樽酒故态那复论欢戚手抱阿武劝余沥维摩老夫失定力老夫寂寂出三湘更欲卜居池水阳薄田止须数十亩田上更树麻与桑老来正苦迫生事清明虽近犹可秧罢亚若可博干麨以无易有遥相望我舟即行不可驻欲卜后㑹诚茫茫他时有信若可寄不用辛苦为诗章徳相送荆公三诗用元韵戏为之幽居卧山间不与世相接余生委蒲栁滞想遗空劫德相蚤相亲顾我情未厌数枉南堤步更引青谿艓相见亦何事坐对羣峯叠阳春始萌动烟岚生劒铗亷纤数日雨万里浮尘浥赤白未残花修秾半敷叶行招老僧语遥瞩东田馌穷崖歴可造峻流谁敢涉衰龄易生倦幽巖就调摄徳相知我惫双眸困垂睫高咏楚公作欲引维摩箑初闻未甚解静聴疑可猎有如太华峯跛躄岂易蹑不知泛沧海何力施舟楫遥窥土山胜昔乃文靖业二公虽异时名徳远相躐山川若有待风物増悲惵未知蔡侯履孰与支郎蹀胜游可槩见笔力方峩嶪更纾别后情琅琅铺简牒倡高必和寡排比安且帖箫竽合古律宫羽自谐协世人所钦慕有口空嚅嗫东牀坦腹士左右参经笈为赋奕碁句璆琳吐胷脇锵然不可闭由来知捷捷谓如伯升勇扬兵开宛叶岂比文信君无谋丧张靥致死在必胜甘言方示怯尾章示戒训足以传芳谍后生知自励何必棰楚挟正如嚼氷雪清泠快牙颊我昔造公室公方任调燮辱枉渊明赠今犹秘巾箧当时隳官去终身欣废跕冠带遂已捐头脑深埋擪肯羡冥冥鸿安知栩栩蝶心清久无梦神固安知魇少小鋭文史老大心更慑是古岂余心非今宁我惬况复论翰墨尔来那可辄不识浑脱舞何愧张颠帖所居养鵞雁菰蒲观啑喋亦有藜藿畦麤充匕与挟孰知名可贵安用禄为槢无求岂有沮不动谁能嗋汝坚百万衆淮濆空雉堞陵阳丈五坟朱云本轻侠百年竟何往终当封马鬛何必怅霜毛更向窓前镊徳相所示论书聊复戏酬野舍老余生雅尚今已惬不逃世忧患余事寄巾蹀行㝷青山转坐对青山叠欲随白云去傥与幽人接盘桓太清洞怅望长江艓昔时古锦囊今还白羽箑不复叔夜煅真得孙登摄九华一枯藜青溪一孤楫得丧茍自达死生安足惵朱颜乆不驻白髪何为镊羣物自流转吾生寄天燮徳相屡相过老夫宁足蹑由来废井水不如长劒铗往往论书法轩轩两目睫中郎石经在元常表军捷汉魏多传人至宋有遗帖唐室初最盛渐衰自中叶欧虞缅谁嗣颜栁何足躐篆籕昔难工草圣谁敢辄巨山作散𨽻雄古掀龙鬛贞观喜飞白凌厉腾春蝶岂特豁神观直可袪鬼魇古人有所寓天性难必协所志有小大其材有勇怯或惮懦文雅或轩昻豪侠或转战鞍马或驱驰弋猎或发于止谏或得于讼牒或奋夺牀陛或造成械槢或为神所追或自势所劫或醉以贾祸或诈以行谍或习于娱乐或劳于呿嗋有灿如文锦有劲如金梜有倚如戈锋有㸃如山嶪有驶或如波有媚或如靥或腾如烟霏或落如鸟跕渊妙欲飞动拙恶愧偏擪当寝或不寐当昼亦忘馌有誉终甚微或毁则羣嗫为功有不至考古安能厌十年幸能就万金毫岂浥金玉敷卷轴龙蛇閟箱笈是惟小夫技宁当丈夫业譬如论唐虞何曽道郇叶如君负高识于此何足挟一战虽未霸遐心岂即怗朝廷方洽熈四夷皆逺慑坐复洮河地直擣幽燕胁朝夕奏竒功羣儒争鼓箧太平任文治战血何烦喋道徳以为宇威武以为堞岂比叔孙生杂用随何颊吾衰何可道不死同原渉徳相惠新茶复次前韵奉谢暑雨闇穷山道滑不可蹑隠几念投老葛衣坐揺箑林端使者至乃得德相帖佳惠致新茗远来自闽笈吾闻北苑胜不与羣山接山下几千家以此为生业新阳一日至东风方猎猎百草尚勾甲灵芽已先捷所採仅毛髪厥工巧烹燮甘泉列盎釜炽炭浩旁叠修竹为之规黄金为之梜形摹各臻妙制作易妥帖至尊所虚伫守臣方惕慑其上为虬龙蜿蜒奋鳞鬛稍降乃交鳯文翼相盘跕函封趣北道驿使互防挟四方老金玉拟议谁敢辄屹屹健士檐飘飘迅溪艓谷雨不及润权门已盈箧带体正方葵华角仍擪始传盛王郑后来止游叶大为权势迫小或盗贼劫其间起鬬夺亦数冒刑槢南夷出重购不惮浮海楫北人比尤好喜笑开双睫岂不产卭蜀岂不生楚叶厥品乃大戾固难一理摄朱门厌酒肉辩士厉舌颊儒生备夜诵农夫困朝馌禅翁过江煑老获空腹喋绮席梦腾腾玉山头嶪嶪无鱼乃尚可非此意不厌一泛舌已润载啜心更惬不惟豁神观亦足畅烦惵清泠生肺肝爽快胜抓镊孰不恃薏苡伏波烦谤嗫孰不饮醇酎伯仁忧腐胁祖逖敦雅尚鸿渐未博涉君谟号精鉴才翁亦相躐玉川七椀兴令人解颐靥竒章两串赐遗芳在图谍余昔喜宾客为世困书牒轻重必酬酢往来烦硚蹀自从窜夷裔所藏多败浥亦幸衰老年数病脾气怯弃置在高阁魂梦昏多魇拘病出湘汉余生若蝉蝶希夷有幽卧刀劒销铓铗一榻就空旷百骸得和协久已废翰墨况复道游侠有味养元和无物累吾嗋临风欲占谢遥企山西惵初创二山左山丛古木萦带多美竹右山少平地硱磳断苍玉于此岂无竹萧疎倚嵓谷上参九顶道俯浸清谿澳于彼岂无石嵌崖大如屋景业读书处基构有遗躅始吾购二山何为不相属中间古兰若台观当山腹嵓洞九十七龙蛇所潜伏昔人作轩榭高深竒秋麓我乃巢西崦手自亲鉏斸青溪漫无际岛屿相重复雨余山更佳春流涨平峪下矙池阳市修烟弄芬馥大江天上来淮山㸃眉緑老夫岂无意落日傲鸿鹄东岭亦诛茆小菴麤容足六峯引南睇九华势相续白云与谁期千载媚平陆清旷无俗韵脩明资远目去秋已种麦今春复栽粟野老岂余欺东坡幸膏沐二山谁与适最与枯藤熟相见讵无人顾我真麋鹿一年一瞬事何暇知委曲得此化余年不问君平卜初泊磁湖归舟不解洞庭㠶舟上骚人雪满簮小驻武昌江北岸春风今夜泊江南清泠台山前缭绕白云飞山下溪流那复回不向此间休歇去宁将白髪污尘埃左史洞万古齐山石谁开左史洞左史今何在苍崖本不动履崄下重壑幽深鬼神总石门絶世路久为尘泥拥青天十亩地㠝岏如覆瓮琬琰凿屋壁烟霞列梁栋崖间不死药必非近时种人去境长在境与人为重欲观畴昔意幽禽发清咔吾方寄渊寂无碍亦无纵手自翦荆棘结茆当石空长与麋鹿游不复人间梦送曽处善赴寳应尉我初隠身治蓬藟余生不复人间世左山右山白云上一动一静浮尘外齐山山上老夫庵青谿谿南侍中第朱颜公子不易识短衣欵段来相际长堤相望虽甚远有意即行终不计东邻竹阁长夏热我构云巢方自蔽烂斑石台始一晀寂静庵基犹未薙随云歩访胡矮老放怀止得殊师利石桥寺前夜月冷金鸡峯下秋霖霁君恃马足不惮远我驾篮舆随处税六峯老师气轩豁九华雌山苦隂晦庵前菜茹常不厌城里羊肩难数置漫天风雪一畅目满榻春阳欣炙背裵休自参黄檗禅院福岂是一昌尉相见终年已解空分襟一别那成滞拍江春水浮鹢首万里青天运鹏翅顺风莫寄南来书老夫柴门多自闭台下石梅落落欲黄时细雨蒙蒙暗不开数日不行台下路不知江水过山来清泠台初夏一首寄上翟舅清泠竹树暗成隂渐有溪流过此岑草草作巢方寄老愔愔设榻本无心松门不隔红尘路月叠初无俗物侵欲向人间访消息渭阳应有远游吟齐山偶题二首杜子风情春水波至今诗句使人夸不知朽骨犹存否山上年年黄菊花朝云未散白笴陂落日已过铜陵西不向人间生皓髪直㝷仙客上青谿宋诗钞卷三十八宋诗钞卷三十九钦定四库全书宋诗钞卷三十九内阁中书舍人呉之振编沈遘西溪集钞遘字文通钱塘人以郊斋郎举进士廷唱第一谓其已官改第二通判江宁府除集贤校理知制诰出知越杭二州迁龙图阁直学士知开封府拜翰林学士丁母忧卒于墓庐有西溪集十卷诗非其能事而唱和者为王介甫苏子美何故而止于是也七言送僧思齐归呉西风送霜河水落东都归客不可留囊衣卷诗载轻舸飘然独下东南州呉山木落衆峯出越湖潦散孤屿浮橘丹莼紫新荐爼若下醪美不计售十年尘埃一日去猿初脱槛鹰下鞴幽潜逺飏肎回首送之却顾令人愁鲈鱼正肥张翰老田园将芜陶潜忧子归应有问予者为解区区兹有由五言天台山送僧象微归山吾闻天台久尝读兴公赋兹为东南镇神霛之所据竒挺究万状嵩岱不足语颇疑説过夸特为辞之嫭象微迺州民能识山之故从容试为问聊得一二疏赤城建霞标上与斗牛附万有八千丈矗若天一柱瀑布发高源飞流翻四注雪霜浮虚空明晦乱朝暮巖足多丹石光华灿寳璐溪百余仞欲济毛骨怖九折凌峻梁五界穷幽路芝兰散竒草松桂罗嘉树祥风吹白云飘然若可御幽閟足瓌怪纤悉难毕具凡迹古不到神物阴自䕶传闻昔人説中有洞天处是名不死墟衆真所游聚玉堂敞金庭碧林列瑶圃有能从而求得之迺仙去斯言宁可信良非吾所慕吾志本丘壑久已失厥趣谁言石渠客乃甚辙中鲋秋风日已高归心浩欲鹜兹山宿所爱送尔缅东顾吾庐因尔卜伻来审绘素七言景徳寺考试院壁和王介甫所题诗石蓝开尽红着地瓜蔓半枯黄倒垂坐看一夜芳意歇风霜即是蚤寒时五言蓬莱山送徐仲微赴蓬莱令渤海三神山蓬莱隠嵯峨仙人桂叶舟浮矣明月波惊尘不可到飞鸟不能过世人但传闻欲往为奈何胡然古荒王甘心事欺讹于今祷祠迹往往存山阿当时燕齐间方士肩相摩遗俗颇沦胥官不严禁诃子去为邑尹施舍各有科兹实系教化无宜反媕婀平生学诗书仁术当切瑳毋曰百里小民人岂不多谁当之武城敢复闻絃歌七言和君倚景灵行东城大道何逶迤中直清庙表六扉右临景霛秘馆之翼翼衣带相国浮图之巍巍道旁他舍多絶赫车无停轮马交策风尘勃鬰千丈高素衣化缁双眦塞南阡穷巷我所居上下省戸两嵗余病躯羸乗实厌畏每趋径路宫城隅宫墻倚空背环极隠嶙楼台露金碧朝霞夕照天半明墻下行人徒眩惑我尝入谒得纵观威容物采严且完鸾车嵗嵗躬献享孝思肹蠁通神欢重门设卫日常阖灵境那知世人杂但见长松怪石列若屏突兀阴森两遮匝我家东南沧海涯乗时偶来观徳辉归飞故隠自有期何必于此空叹欷七言和呉仲庶延萟阁后牡丹花承明待诏尽名儒一愿当君奏六符独笑开元供奉客惟将歌句奉欢娯南漪堂山遶湖堂寺遶山平生愿向此中闲青云白水相浮荡野客高僧独往还年少无嫌轩冕累因循将恐髩须斑南漪最是逍遥地且挹清波浊愧颜次韵和少述秋兴浩荡西风动客裾飘然归思满田庐少时岂省为名误老去真知与世疎胜事秪随诗句尽壮怀犹向酒杯舒南山已有来年约三径何年得自除次韵和李审言上元寄王巖夫此都豪丽嵗仍丰此夕都人凯乐中车马笙箫千里至楼台灯火九衢通香舆轧轧凌风驶粉袂翩翩照地红病守行春真勉强更堪攀倚少年丛次韵和王巖夫见寄前日移舟就近村送君西望大梁门九重宫阙天光逺千里江湖水气昏壮士遨游应自适少年离别枉伤魂北州为政须当厉即上青云欵帝阍次韵和孙少述润州望海楼北固峩峩铁瓮完京口浩浩海门连鹏搏羊角来天上鳌戴方壶献几前西府旌旗犹壮睹南朝宫殿尽苍烟登临不用成悲感自得开怀一旷然和少述春日风流自古呉王国一一湖山尽胜游上已清明最佳节万家临禊锦维舟初晴池阁暖无尘花落丝飞不避人秪爱年年好光景须知华发一番新卧病江东又见春高斋长日坐生尘看花饮酒应难强犹有诗情谢故人将至京口先寄孙少述并呈晏子俞为郡无闻困米盐先生有道独幽潜豫章因甚尊徐孺益部何能诎蜀严已脱簿书身自放肆㝷山水意宁厌京江最欲方洋处愿从屏星卷画幨奉酬润州余少卿见寄两镇旌旗对抚邦老成循政独难双赐环已许归西省拥檝方来絶大江后乗愿陪幽赏尽诗新顿使勇心降主人意厚春湖小且卷孤㠶偃画杠戏卢中甫钱才翁晴日春风花气浮少年嬉逐满扬州谁怜居士身常病独坐空船理白头和仲甫新开湖渺渺清波百里浮昔游曽是一扁舟十年人事都如梦犹识湖边旧客邮遇冀州闻介甫送北使当相遇继得移文以故事请避诸路又以诗见寄次韵和答风沙敝尽旧狐裘走马归来过冀州闻报故人当邂逅便临近馆为迟留不容倾葢论时事空寄新诗写客愁却望后车尘已合萧声清断去如流还家自戏忆昨边城初见春纤纤垂栁正矜新不知逺客贪归意欲把狂丝系画轮依韵和李审言见赠叙旧日与公家三世旧坐看高闬压亨衢楩柟屡构明堂厦麟鳯更参圣代符结友固应皆以义论诗何独取于愚归舟早晩乗潮渡犹得西湖一笑无依韵和施正臣游圣果寺盘崖絶巘与天通汗漫烟霞谢世笼耸起浮图山突兀自然衙石玉青葱古人兴废千年上游客登临一啸中谁为燕然愧班窦弧城羁据亦铭功赠郯县桃源宫王道士我昔郯谿游道人亦相遇重来十嵗余颜色宛如故顾我病衰早须毛已苍然乃知世上荣讵若山中闲道人家东都问胡不归北北方多风尘素衣化为黒斯言吾所信吾志亦江湖潇洒㑹稽守平生欣莫如君恩容茍安愿奉三年计幸尔数到城间谈北方事次韵和不疑借书邻㡬遇其寝嗟我江湖人野性实疎简况从衰病侵事事益以懒岂不嗟自强所思乃有限但爱江夫子平生事高散维于读书勤昼夜不去眼每劳从事贤独使簿书绾挥署曽不劳兼人信无赧有时倦欲休就席初不煖邻友更借书丁丁扣门版尤厌吏舍喧牛羊閧棚栈不如归吾庐静对日晼晼诗成还示我足以惊幽孱宋诗钞卷三十九宋诗钞卷四十钦定四库全书宋诗钞卷四十内阁中书舍人呉之振编沈与求龟谿集钞与求字必先湖州徳清人登政和五年进士累迁至明州通判召对除监察御史歴兵部员外郎殿中侍御史请都建康上不悦出知台州召还再除御史迁御史中丞前后㡬四百奏其言切直自敌已已下有不能堪者高宗时有所训勑每曰汝不识沈中丞耶移吏部尚书出知潭州召除参知政事出知明州迁知枢宻院事卒谥忠敏其诗喜论体制格律源流所自不贵茍作有龟谿集十二卷次韵曽守怀玲珑山泉石有膏肓料理费和缓风埃客子游梦想畧相半端如餍羊酪投匕念乡馔怀哉小玲珑旧赏记酣宴玉女下云牕轻我年未冠诛茒老三间此意已悬断少须草堂资两足那可绊谢公爱东山自结㝷幽伴诗筒忽相先纸价岂容贱流传从使君感此归思乱撷兰蹑危根潄石俯长磵野性等麋鹿百嗜宁食荐揽衣中夜兴测漏疾流眄窘步愧驽筋卑飞伤短翰正使屐齿折未救斧柯烂时节脱复徂迟莫空浩叹何当脂下泽去路郁交贯钱塘赋水母疾风吹雨回江城艣牙呕哑潮欲平客居喜无人事撄相与环坐临前楹眼中水怪状莫名出没沙觜如浮罂复如缁笠絶两缨浑沌七窍俱未形块然背负羣鰕行嗟其巧以怪自呈凝目𢥠视相将迎老渔旁睨笑发声曰此水母官何惊江流如奔絶沧瀛潮汐往来月为程藏纳衆汚无满盈浮埃沈滓溷九清结成此物宜昏盲使鰕导迷作双睛乃能接迹蚌与蛏亦犹巨蛩二体并离则无目为光精江天八月霜叶鸣罟师得鰕供水征水母弃掷罗纵横试令收拾输庖丁綘矾收涎体纡萦飞刀镂切武火烹花甆饤饾粲白英不殊氷盘堆水晶稻醯韲寒芼香橙入齿已复能解酲遣渔止矣勿复评嗟哉此性愚不更定矜故态招三彭且摩枵腹甘藜羮泛舟村落阻风不能少进而菱梢芡觜缭舷上下篙人病之艇子掠岸行水瘦不濡尾狂飈振疎蓬猎猎鸣两耳十篙八九褪逆势何乃尔野芡伺吾间回梢哆利觜亦有芰浮角一一肆轻鄙初欲事幽㝷解䌫出疎苇乗流觅清浅濯缨助深喜事大有不然移顷末离咫安得望蓬莱巨舰破潮起征帆驾长风一日三万里夜坐感事沈沈夜气归虚堂闭深寂孤灯灺余花寒霤韵残滴醖酿万斛愁感慨一人敌何当弃短檠阴山叱鸣镝戊申初寒偶作去年十月冬犹温单衣晓出钱塘门携拏仅脱饿虎口更吟楚些招魂惊儿女争从乱离苦咿哑遶膝多语言舟行畏涂侵夜泊孤灯明灭何处村萧萧细雨疎苇响风力渐摇枯栁根失声号寒泣龙具促櫂傍险争前奔还家依然四壁立故衾败絮那忍论无衣岂暇具裘褐海图坼裂波涛翻天公戏人亦太虐雪花径尺连上元今年十月事羁官两脚如旧身大存纸窗寂歴风竹啸古木终夜号空园旅人不眠毛骨冷抚事念往多烦寃吾侪小人不论数豺狼满目哀王孙似闻易水寒堕指北望大漠烟云昏安得壮士驭八骏沙虫猿鹤俱腾鶱归欤莫如中土乐天子孝友朝廷尊坐令铁衣扫蚁蝨四海挟纩怀君恩夜宿千秋岭下田家阴壑来悲风薄莫吹急雨冥㝠揽寒色咫尺暗山路茅檐两三家曲涧萦竹䲧停车遣问讯欲止此何许老翁行步弱扶杖倚门户问我官何忙野宿今无所向夜号狐狸深林啸豺虎甘心在择肉闯首辄凭怒驾言往何之一榻翁敢拒延我傍中堂慇懃慰良苦解衣土锉旁支枕憩行旅昏然饱安眼境寂絶猜怖鸡声报明发征车犯寒去唿灯别老翁鼻息方栩栩维心方刋正三国史某以精笔遗之䝉饷大篇为谢气格浑然三复感叹漫依元韵奉和芜陋増愧诸豪雄夸劒芒铦毛锥敛避收余尖椟间黯黮渴铜雀案上爬沙枯玉蟾学堂山人有遗裔笔力大可千人兼掉头不肯书柿叶酒酣起舞怒奋髯十年归坐溪口屋傲视冠冕犹髠箝草𤣥草圣聊戏耳如医识药信手拈迩来直笔到三国去取法度何森严眼中青白世矜异皮里阳秋谁顾瞻更怜中书今且老鸡毛苇管争出奁悬知入手便狞劣那复助子穷幽潜我持妙颕急送似标题珍重存华韱势如执法贵心正俗病要以此语砭挥扫定见龙蛇走䌷绎何惮嵗月淹须知笔意似人意柔顺未必非㓙憸清明日晩晴正好园林借落英细风吹雨湿清明墙阴旱渇休无赖自有鸣鸠解唤晴舟过荻塘野航春入荻芽塘逺意相传接渺茫落日一篙桃叶浪薫风十里藕花香河回遽失青山曲菱老难容碧草芳村北村南歌自荅悬知嵗事到金穰从刘殿院借书骨寒宜伴列仙臞欲喜依刘计未疎自昔暗中人易记到今名下士非虚欲从给事论奇字拟向中郎得异书愿借牙签三万轴为公一一辨蟫鱼过徐氏庄居只着南冠不着缨掉头防我问功名数椽茒屋有时漏一墢野田无具耕酒地定能容胜践墨畦终拟过平生扣舷归去蒹葭閙后夜相思看月明过徐氏郊居林梢眇眇随钭晖剥啄还来扣隐扉门巷劣容居士屩尘埃不到野人衣恰当夜甑黄粱熟盛供春山紫蕨肥侍坐无人只山月两翁相对自忘机次韵卢宪春意少陵花恼便颠狂天与多情付此郎宿露园林莺舌乱暖风庭院蜜脾香闲愁㡬欲萦春事幽怨还能入醉乡应断玉楼双望眼便须催促理归樯次韵宏父喜雨黄垄初看卷麦禾老农还复厌晴多四郊戽尾闲新渎一雨苗根长旧科已发政声归召杜更惊诗律鬬阴何王孙欲识田家乐水乱沟塍涉可过行简以曽守韵见贻复和一篇续经无复补嘉禾老去忘怀及见多摘尾簿书宁问署㸃头章句仅成科求田下泽吾行且招隐空山子谓何千万买邻真左计一丘端约老相过曽宏父将往霅川见内相叶公以诗为别次其韵以自见客里思家且罢休无聊怀抱不禁愁时鱼苦笋过百六又到一年春尽头墙根啁啾百鸟閙最爱乳鸠来唤晴日永春闲深院落渠能便当管絃声扬舲送子下苕霅系缆沙头多栁株十载风埃老行客不知鸥鸟记人无前溪溪头玉色鱼羊酪岂可比鲜腴江黄㑹中有胜处健步走置烦长须野店山茶亦可口试敲松火煑石泉相逢故人如问讯但道老去多烦煎还憇湖光亭复次江元寿韵羊酪莼羮本异区江湖随俗语娵隅紫鳞拨刺冲文杏翠雨翩翾过绿蒲舴艋兴饶青络马笭箵自当紫微壶丛书较罢频搔首天末孤㠶去欲无仆大自燕山来云有次律兄书被盗失去投晓平安使仓皇扣倚庐修涂幸及此细语问何如云自三闗道曽持一纸书﨑岖经冦难只影到乡闾杜季习游恒山谒府帅刘公辄次刘彦常韵作诗送之勇往都忘去路难胷吞螭虎气桓桓呉头楚尾三年梦塞北江南五月寒瘦马击门留我别明珠携袖许谁看书生自有西江量何止能濡舌本干董罙大有诗纪呉江豁然阁旧游索仆继和湖阴旧雨记重来小阁深明傍水开螮蝀横空桥倒影琉璃拍岸浪成堆胜游君复羮鱼婢幽屛予方饭芋魁遥想经行断堤曲野花漂尽雪玫瑰石壁寺山房即事望断南冈逺水通客樯来往酒旗风画桥依约垂杨外映带残霞一抹红石壁寺山萦细路走修蛇峭壁连云只藓花木末忽看幡影乱马头初见殿阴斜回廊迤迤穿危峤侧涧涓涓露浅沙秀色可餐吾事办粥鱼茶板莫相夸秋日闲居茒屋秋风斗破除萧骚浑似浣溪居青山侍坐从吾好黄帽笼头与俗疎赖有园官能送菜可无溪友解留鱼从今辄莫惭枵腹一饱须烦插架书野外罕人事野外罕人事虽贫心自寛霜蔬供绿节社酒泛黄团日落归牛近风微宿鸟安展书遮老眼灯火砌儒酸次子虚韵谁能延月倚危楼细履相将偶当游倦聴山歌怀旧俗闲看水戏溅寒流灯光竞作千门晓酒力微寛一掬愁明日八分疲阿买诗馋元只在清眸次夕雨作用子虚韵奉懐次颜知鱼轩小集夹道缯山耸蜃楼小轩终忆数条游月将人意十分满雨入溪光一派流静听屐声喧夜市旋挑灯灺醖春愁闭关不问隂晴事时怪𤣥花掠病眸即事造物劳人亦懵哉又驱疲马上崔嵬经从野店初尝笋行尽江村始见梅千里短书先梦寐半生多难足风埃桔槔俯仰成何事已念渔蓑归去来次呉江小邑萧条兵火余狐狸入市自相唿茆墙竹户斜阳里十室生涯久已无允迪招行简卜居鸬鹚谷仆意羡之作诗送行兼以自见严陵滩下鸬鹚谷闻道元英旧隠庐鼻祖名髙诗格在耳孙才杰宦情疎漫山松桂雁行立入邬茆茨星散居知为刘郎赋招隠莫教花落到通渠子虚航重湖之险逺过山中辄次维心韵以谢小窓眠蝎虎败壁上蜗牛老树隂垂合前山翠欲流狂言违世用彊饭了身谋不谓轻千里能迂访戴舟次韵学士兄见一亭尘土败名如败敌云山招隠似招降谩倾鲁酒醒犹独聊发吴讴调本双谁念佳人在空谷自同渔父老清江它年对榻分余地风雨萧萧夜打窓次律兄饷鱼鱼不至而诗至颇类南海使君送酒辄成絶句凭虚公子骑鲸后乌有先生控鲤初可是凡鱼亦仙去空余一纸腹中书刘希颜提举见过出自卞山居二诗次其韵偪仄风尘际分携嵗月赊向来闻避地胜处偶为家对客谈锋鋭忧时酒量加中觞莫辞醉回首又天涯次韵呈维心拙涩不工当为抵掌粲粲疎梅短短墙骚人长恨失遗芳低徊草棘精神透彷彿关山魂梦香月淡乍看清影乱春深终恐緑隂藏嵗寒为尔添愁絶倚树微吟亦自伤戏酬尝草茶惯看留客费瓜茶政羡多藏不示夸要使睡魔能偃草肯惭懽伯解迷花一旗但觉烹殊品双鳯何须觅瑞芽待摘家山供茗饮与君盟约去骄奢宋诗钞卷四十宋诗钞卷四十一钦定四库全书宋诗钞卷四十一内阁中书舍人呉之振编徐积节孝诗钞积字仲车楚州山阳人少孤从安定学门下踰千人独以别室处之遣婢视饮食澣濯盛寒一纳裘以米饭投浆瓮中日食数块而已事母至孝以父名石平生不用石器遇石辄避母死庐墓哀号三年如一日每以五字教学者公卿部使者交荐除楚州教授改防御推官又特改宣徳郎崇宁间又特除西京嵩山中岳皆非常制七十八卒于家谥节孝处士先是枕书卧册间大书曰五月榴花不肎开直待徐郎来笔踪不类人世书卒时适五月一日人皆异之诗文用腹藁尝曰文字在胷中未暇出者甚多也晩年耳疾不发逺书率以小诗报之和杨掾月蚀篇并序杨子常掾为月蚀篇示予辞义甚伟某不敢虚辱其贶迺吟哦而和之诗曰彼月而蚀则维其常春秋月蚀不书其非大变也可知矣形而为诗歌若无不可者遂卒赋之云尔元丰之元嵗戊午斗柄斜指西南维月行赤道日南陆营丘分野星虚危昨夕既望复今夕盛若不损盈不亏安知变起在倾刻突如有物侵其肌其始色变甚仓黄须臾赤黒相合离良久烟焰极薫燎一团白玉烧为灰黄琮苍璧不可辨枯株死兔将安归孰乌其吻吞巨皿孰丹其汗流墨池如食非食始为薄有物无物不可知虾蟇何物敢张口麒麟何故敢争鬭是何星曜敢侵犯自是其形不可久君不见对月数眉毛须臾引臂不见手嗟嘘天上之神物乃有如此事所蔽至甚不可解凶而家室亡而身不然借使幸而免后世讥笑遭恶名君不见汉朝贾生文有余其心大勇其才疎当时如必用其术纷纷不免危其躯鼌䥘堂堂蔽于刻公孙规规蔽于谀谷永之才蔽权势有若鹰犬供指唿霍光虽贤亦有蔽何不早去显与冯子都刘歆致位为国师岂若扬雄久以为大夫蔽于太高李膺辈蔽于已甚陈蕃徒窦武不断蔽可痛东之不忍蔽可吁王允所蔽在无权荀彧所蔽不早图萧禹之蔽入于佞王衍之蔽失之虚牛李虽奇蔽朋党机云虽俊蔽附趋王导蔽怨杀周顗遂良蔽诬杀刘洎崔浩蔽强杀其身所蔽若此甚可畏我爱安世真朴忠匿名逺世归至公有私见求坚不许以私求谢絶不通诸葛武侯为将相心迹皎然无所枉有罪至亲而必诛有功虽讐而必赏谢安知壻王国寳不以身蔽能辨早人心自是悦而服不顾四肢与肝脑苻坚之师号百万一战而北若槯藁我吟此篇不足录却忆唐衢忠义哭古人今人何择焉大抵人心蔽多慾月之所蔽惟须臾须臾蔽去明如初人之所蔽何太甚至于终身不悟不可除月乎月乎明哉明哉善去其蔽何速之如君子法之所以改过贤者法之所以知非勇决之徒所以奋发感慨之徒所以嘘欷我虽老且病龊龊无所为犹能对月吟歌诗安得慷慨之士如桓伊把笛为予吹大河上天章公顾子敦万物皆有性顺其性为大顺之则无变逆之则有害禹之治河也浚川而掘地水行乎地中其性安而遂因地为之防犹恐不足制故附之山足使循山而行山不可必得或原阜丘陵水行乎两间既固而既宁及将近下流山逺而地平渠裂为二河河分为九形虽暴不得怒虽盛不得盈所以顺而制归之于沧溟后代䝉其业厯世六七十凡千有余年而无所决溢国君与世主岂皆尽有徳葢繇河未徙一皆循禹迹河道既一徙下涉乎战国水行平地上迺堤防湮塞其时两堤间寔容五十里水既有游息堤无所圯毁后世迫而坏河设始烦促伐尽魏国薪下尽淇园竹羣官皆负薪天子自临笃其牲用白马其璧用白玉歌辞剧辛酸姑不至号哭瓠子口虽塞宣房宫虽筑其后复北决分为屯氏河遂不复堤塞塞亦无如何两河既分流害少而利多久之屯氏絶遂独任一渠凡再决再塞用延世之徒有天时人事可图不可图有幸有不幸数説不可诬其后复大决大坏其田庐灌三十一县言事者纷如将欲塞之耶凡役百万夫费累百巨万亦未知何如如此是重困是重民叹吁言事者不已亦不复塞诸李㝷解光辈其言不至迂遂任水所之渠道自割除当时募水工无一人应书学虽有専攻术亦有穷欤诸所説河者桓谭实主之但聚而为书实无以处之班孟坚作志亦无所出取事有甚难者虽知无所补今之为河堤与汉无甚殊逺者无数里近无百步余两堤束其势如縳吞舟鱼适足激其怒使之逃囚拘又水性隠伏有容而必居淫而灌注日往而月徂埽材有腐败土坏有浮虚水进而不止正如人病躯病已在骨髓医方治皮肤下不漏足胫上突为背疽或水如雷声或埽如人喘或决如山倾或去如席卷如蛟龙引阵如虎豹逃圈如地戸开辟如谁何生变如神物主之不可得而辨嗟乎有如此堤防岂能禁葢缘平地上失水之本性而又无二渠分九河所任以九合为一所以如此甚今之为邑居多在古堤内以诸埽凖之高于屋数倍以水面凖之亦高数尺外诸埽正如城而土有轻脆民正如鱼鼈处破湟畎浍被溺者常事不溺者幸大又河水重浊淀淤日以积又夏秋霖雨诸水凑以入故有必决势不决者葢鲜或决彼决此或决近决逺或决不可塞或塞而复决或决于旦暮或决于嵗月或新埽茍完或旧埽溃裂譬如千万钧用一绳持挈必有时而败必有处而絶而自决大呉凡害㡬郡县河既北浸边诸塘皆受患亡鱼与逸马孰为之隔限今虽甚盛时亦防不虞变所以议论者复故道为便故道虽已高可复亦可为但恐既复后其变不可知我兵学虽陋公兵学虽奇我説兵之难公亦莫我违河事异于兵其难堪歔欷智有不可及力有不可施汲黯非不伟所塞辄复隳王遵无奈何誓死而执圭若与唐衢説号哭垂涕洟未説穿故道未説治故堤且説塞河口所费不可推诸所调发者委积与山齐卷埽者如云进埽者如飞下埽名入川其誓忧流移上埽名争高少动即势危万人梯急赴两大鼔急椎作号声号令用转光指麾其救䕶危急争须臾毫釐又闻被灾郡数路方荐饥官私无畜聚民力俱困疲朝廷谋已劳两宫食不怡生民仰首望使者忘寝饥为之奈何乎勿计速与迟事虽有坚定议论在所持如一身所疾必以先后医假如移所费用以业贫民偿其所亡失救其所苦辛或贷其田租或享其终身独孤有常饩使同室相亲露尸与暴骸收敛归诸坟精选强明吏处之使平均乡官与胥徒欺者以重论如此庶㡬乎可无愁怨人下酬更生望上慰再造仁然而论议者至今犹纷纷或复其故道或因其自然公如决于一勿使衆议牵在已者以义在命者以天而况行职分而况本诚忱圣朝无不察知子之赤心嗟余何为者草莽且贱微与公本无素一见即弗遗以伯兄处我以古人相期小设犹致説大事宁无辞年且六十一未作沟中尸常恐公礼义如投诸汚泥岂欲为迂濶不得已为诗沥吾之肝胆但恐同儿嬉又恐误公事公千万慎思如将从近功即去图便宜如必谋久利唯古人是希是询而是度是访而是咨或博物君子或宿儒老师或滨河野叟或市井年耆或愚直夫妇所言无蔽欺或老胥退兵耳闻而目窥或世为水学可与讲是非或博募水工按地形高卑从便道穿渠稍引河势披海既为大壑汴既分一支如闗窍䟽通脏腑病可治此説如何哉但恐出于狂如何完障塞如何复诸塘观变而待时亦恐谋不臧为复有説者且须严边防如魏尚守边见称于冯唐如祭同久任使盗皆伏藏以车制冲突如卫青武刚多置强弓手如李广大黄选募如马隆练卒如高王如汉置奔命使我军势张短兵斫马胫冲车乱其行赏不以首级所以严部分大陷刀如墙可以坚吾阵羊叔子以徳郭子仪以信光弼战河阳挥旗令直进其时诸军势如决水千仞杨素不用车可汗下马拜仅以其身免号哭而大败将帅在方略胜却百万兵安边在良将胜却筑长城愿子治水功有以酬明时便领铁林兵尽衣犀牛皮连营环绣帽大纛随牙旗分金赐勇敢藏书付偏裨先声义信逺下令霜风驰出塞有丰草近闗无马蹄穹庐大汉外别部黒山西代谋为上策何用长缨羁本朝正明盛以徳服外夷使来不受献南越回山梯西闭玉门闗东却高句丽四夷无一事各安巢穴栖名将更无功优诏勒鼎彛师旅作鼓吹军容除虎貔银铛致郊劳翰林严鏁扉除书纸用麻省吏身着绯公方有所念山足江之湄无心入黄阁有表辞赤墀乞得老来身浩歌还㑹稽白云与绿波无所不可之春风桃花坞秋色黄菊篱茶篮与酒榼壶矢兼琴棋烹鸡炊黍飰可倩龎公妻岂无㑹稽老雪夜同泛溪亦有二三子棹歌相追随散尽囊中金留得身上衣有宅是官借无田可扶犁闲吟题寺观长啸入云霓公得我诗后一梦须先归李太白杂言噫嘻欷奇哉自开辟以来不知㡬千万余年至于开元间忽生李诗仙是时五星中一星不在天不知何物为形容何物为心胸何物为五脏何物为㗋咙开口动舌生云风当时大醉骑游龙开口向天吞玉虹玉虹不死蟠胷中然后吐出光焰万丈凌虚空葢自有诗人以来我未尝见大泽深山雪霜氷霞晨霰夕霏万化千变雷轰电掣花葩玉洁青天白云秋江晓月有如此之人有如此之诗屈生何悴宋玉何悲贾生何戚相如何疲人生胡用自缧绁当须荦荦不可羁乃知公是真英物万叠秋山耸清骨当时杜甫亦能诗恰如老骥追霜鹘戴乌纱着宫锦不是高歌即酣饮饮时独对月明中醉来还抱清风寝嗟君逸气何飘飘枉教谪下青云霄大抵人生有用有不用岂可戚戚反效儿女曹採蟠桃于海上㝷紫芝于山腰吞汉武之金茎沆瀣吹弄玉之秦楼凤箫答李端叔有人颇似长沙傅得官亦望长沙去去时好赋楚江谣还使风骚满江路便须酌酒弔三闾正是忠魂寃愤处县令如今未去时兰亭故事犹可为莫惜千筒万筒往诸君方壮我已疲登科能究文章豪数奇老将诗能高长沙县令号才吏方将睥睨谢与曹凉风即是八九月红萸黄菊花将发正是诗家得意时莫学古人悲暮节东南美者有呉姬红襦绣袂无所施把酒一巵轻浩腕得诗一句胜娥睂山夫野叟只如此诸君达者应相嗤有酒且漫饮有歌且漫讴共君説怀抱未语先搔头良久欲説説不得胸中有物如山丘君不闻东家女子花见羞十六未嫁便悲忧墻头楼上到日晩马骤车奔如水流西家亦有闺中女月璧龙珠求未许有心自比蟠桃花无言窃笑阳台雨谢鲲便是妾家隣败唇折齿犹相语何况五陵轻侠儿抛金掷玉教人非一夫奔处千夫驰不论荣辱与刺讥羶中之蚁醯中鸡攫金逐兽两眼迷主人下马客已齐拜起俯仰容正俾有如六月卖蒲葵唯恐不售霜风凄言至于此良可悲所以慷慨见于诗谁能起舞谁能歌瓮中有物如秋波古来多少无奈何要须一醉都销磨茫茫人间岐路多不如海水通天河俊老行送林次中赴都司客有张文潜与之夜坐论事良久及林公之义于是两人者名公为俊老因公之去作俊老行送诸御者为公一笑也熙宁察院一开口谁人胆落御史手其时面坚黑髭须力欲回天气冲斗一从蹭蹬作外官所居不茍心迹安刚不可回坚不变头如霜雪心如丹所以论者悦而服所养有义其质端东西南北二十载一朝有勅却召还皁囊封上晓班肃绣衣步入秋霜寒义有所狥乞得身白日降下天上人黄金龙节青囊印赤帷熊乗朱斑轮以其余才修职分以其余力娯精神望淮楼上对秋色玉女花前泣晩春时时共帐过南郭来就陶潜漉酒巾与人论事不必合直无所茍气色真持此以往无不可古人所以为正臣淮南一路事如草嘉苗恶莠俱分了中心皎皎如斯乎外计区区何足道两宫日月方齐明羣公戮力营太平公议急须招俊老清风先已过南京莫饮呉江水寄陈莹中莫饮呉江水胸中恐有波涛起莫食湘江鱼令人寃愤成悲唿湘江之竹可为箭呉江之水好淬劔箭射谗夫心劒斫谗夫面谗夫心虽破胸中胆犹大谗夫面虽破口中舌犹在生能为人患死能为鬼害患兮害兮将奈何两巵薄酒一长歌洒向风烟付水波遣弔胥山共汨罗琼花歌春皇自厌花多红欲得花颜如玉容春皇青女深相得先教敛与秋霜色乃有雪月供光星榆献白㪷量银汉琉璃湿人间美玉捣作灰荆山昆山鬼神泣天上有人名玉女投壶之外能为素姑射神人解种花先须此物为根芽天罅地窍掬精粹蟾身骊颔偷光华其时正是天地交二气上下阴阳调此花孕育得其正其间邪气无纤毫所以其色为正色出乎其类拔乎萃一如君子有诸内粹然其色见于外三月将尽四月前百花开尽春萧然扬州日暖花开未春香不动花房闭仙掌秋高玉露浓蛟人泣下珠玑碎黄鹂本是花中客啼尽好声求不得春皇费尽养花心春风使尽开花力春归莺去花始开谁人放出深闺来唐家天子太平时太真浴罢清华池红裳绣袄厌君眼更作地仙披羽衣麻姑睡起蓬莱岛风吹玉面秋天晓洛川女子能长生氷生肌骨成琼瑶褒姒不见诸侯兵尽日不笑如无情宋玉移家安在哉东隣不画燕脂腮卓文君去成都速锦衣金翠慵装束吹箫容貌果何如见説其人名弄玉若比此花俱不足淫妖怪艳文之累一如妇人有贤徳不为邪色辞正色孀居之女能自持终身唯着大练衣又如正色立朝者不以柔媚为奸欺以此论之乃可量人之不正将胡为论徳乃是花之杰论色乃是花之絶洛阳花名古云好看花须向扬州道君不见去年花下吹黒风霹雳闪电搜玉龙此时半夜花光中不觉屈曲蟠长虹又不闻天上琳琅树种在烟霞最深处白云枝叶白玉英此花莫是琳琅精此花爱圆不爱缺一树花开似明月襄王半夜指为云谢女黄昏吟作雪杏花俗艳梨花粗栁花细碎梅花疎桃花不正其容冶牡丹不谨其体舒如此之类无足奇此花之外更有谁世非红紫不入眼此花何用求人知诗人自与花相期长告年年乞一枝姚黄紫霄漫翁李道源见约分吟姚黄余畏其才不敢措笔不得已而后塞命因为之序曰天下牡丹九十余种而姚黄居第一其名虽千叶而实不可数或累计万有余英不然不足高一尺也花肉既重其梢下屈如一器欹侧之状此亦花之巨美而精杰者乎是宜见于诗而不可泯然使寂寂也黄河南畔伊川北姚家宅是真花窟古来多少豪奢儿埋却千莺万莺骨中央精粹得之多西方秀气来相和天与明光常借日水宫暗脉正通河春风如酒半酣时谁教谷雨报花期司马坂前娇半启洛阳城内人俱知姚家门巷车马填墻头墻下人差肩花上红绡都敝日花傍翠幕恰如烟玉面儿来争供帐锦袍郎去鬭抛钱无人不説姚花好费却春功亦不少日长风暖绿梢低坐上金仙困将倒鞠尘饼剂和香檀何以贮之承露槃烂锦脱来嫌太艳鲜衣染就欲骖鸾君看此花肌肉丰一尺余高千万重粧面深藏青步障寳冠斜堕碧霞丛步摇好称钗凤凰玉环犀佩珠鸣珰帝女何缘心好道阿娇安用金为房绀窠累栖舒雁雏沈烟喷出狻猊炉一种养成余意态千花瘦尽春肌肤峨峨一器欹且倾覆杯难辨钟与觥染以蛟绡求正色叩之玉挺希宫声魏家红共牛家碧迭霸花中耸高格如今俛首甘下风九十种中为第一此花莫似武昭仪出得宫来不画睂情貌欲为狐媚态衣裳却是比丘尼杨妃本是倾国身脱却红襦号太真河水欲濡头上髻马嵬犹着旧时裙物色一定犹可疑人心作变宜难知容易莫评真与欺貌或如是心或非君不见老庄有深意万物之中最防伪管春风我是蓬莱山上客为管春风归不得今年更是春来迟江南未寄梅花枝探春童子青霞衣时时去上青云梯春风消息苦不逺瑶台瑶水氷霜浅蟠桃花在海东边此花不发春一㸃东风日夜来人间到时先催草根软大都红紫心先动小桃先觉枝头重更有纤纤杨栁枝路傍先得行人弄诗翁自爱蟠桃花鸾鹤不在无云车城南夜半无酒家和氷和雪吞月华有客笑中携劒去偷得银瓶与肥羜诗公两眼看浮云为管春风不回顾花下饮我向桃花下立饮一杯酒杯酒先濡须花香随入口花为酒家媪春作诗翁友此时酒量开酒量添一斗君看陌上春令人笑拍手半青篱畔草半绿畦中韭闲乌下牛背奔豚穿狗窦潜身猫相雀引喙禽唿偶包麻隣乞火穿桑儿饷糗物类虽各殊所乐亦同有谁知花下情犹能忆杨栁中心卒无累外物任相揉余方寓之乐自号闲人叟谢周裕之乐不须丝竹花不须桃李舞不须轻躯歌不须皓齿人生各有乐顾我如何尔我是两栁翁家在南郭里诗酒以为乐賔客至即喜酒味酸或淡瓷椀粗而伟或无一饤菜但费㡬张纸人情慕富贵公何眎贱鄙寒冷载肴酒暮夜烦屐履孚诚非猝然饤饾亦劳止不用卞郎瓠但坐杜侯椅两棹合一尺一炉暖双趾不以药随时而用缯掩耳或啖鱼菹尽或爱藏苏美或取鱐与腊或约酒以指人皆悦真厚谁敢停箸匕一客癯而清偶坐为六子吟声尚鼓吹懽情胜罗绮俗物无所用高㑹有如此富贵篇荅李令我有一筒诗写出千年意将令后世观不是前言戏感君再唱洞庭谣我亦重歌酬子恵古人达者常有异姓王一门五侯三将军兄弟同入中书堂对开大第连㡬坊私门列㦸森锋铓十二帘卷珠荧煌双姬扶起坐牙床绿鬟红袖花成行左盼右顾生春阳高车食客劒佩锵堂上已满坐两廊巨镬大鼎烹牛羊玉壶挹酒金船长美人拜客求尽觞歌姬一误已絶肮纒头彩币堆如冈酬歌买笑金鸳鸯奴袍火浣直两箱三千廐马红锦障厠帏文绣炉薫香更衣侍妾如闺房主人意气秋鹰扬其心端如彩凤凰一言合意青云翔须臾睚眦磨刀鎗门前臈月可烘裳一日失势成氷隍小者腰领尸道㫄大者连颈宗族亡犬鸡散尽空遗墻野鸟入室山魈藏呜唿哀哉可叹伤至死不悟犹陆梁古来如此有多少岂似洞庭湖上老无租无税一生闲有饭有鱼一杯饱日落波间烟正昬云开湖口山光晓棹翁适自巴陵回挂帆直指潇湘道有言不问俗穷通何忧可入翁怀抱脩竿短棹已自足更有前村一茅屋卖鱼沽酒任醉醒绣户朱门自歌哭嗟余未往心先慕更谢棹翁询去住风前月下有谁知醉魂吟魄自来去堂前画作荆南图梦中记得巴陵路寄范掾昨日沽酒典布袄今朝所典未可保最好绵衾剰典钱又恐夜寒妻懊恼两务酒官俱见怜沽我好酒如甘泉为报孟光莫恶发待将黄卷换青钱赠张敏叔张子生平最多难未老头毛白一半头虽更白诗更清正作诗时人莫唤头不肯转身不移口中声调霜风凄太清宫殿月明时第一莫吹松竹诗寄张文潜不知今之人谁识张县尉勿问胸中事但看面上气所谓人英者正是斯人辈前年南郭中文酒日夜㑹一从舍我去忽忽再逾嵗今兹嵗且尽为子吟不睡起坐却就枕伸头出纸被约是三四更老老抱双脚此时吟正酣声调不可却春风起淮东须臾到嵩洛往往入子家但子眠不觉子觉将奈何声尽情思多上东门外路洛水生春波还我大松来不用寄诗歌送端叔二首夜漏将尽枕上再送端叔也洛水之阳马上为我诵此诗即此诗用木叶书投之水中便为将来故事也延安塞上见羣雁能为我诵此诗东南望否夜中枕上闻孤鴈声尤数数诵此诗也纸穷意未尽端叔上马去巷口马头转我唤端叔时端叔急回面记取此时意莫使落风埃上东门外水正望楚州来此水一来不复见不及黄沙塞头鴈是物可寄情是物可寄声不须使黄犬延州歧路逺莫怪不登淮上楼只为淮水不西流直待衔芦鴈却回其时随到天尽头送张宜父赴南从幕府江南秋色芙蓉香满江秋水倾银潢泛水依花人姓张涛翻浪涌挥文章突然出者何苍苍巨鳌爆背来中央鼋鼍仰首仗四旁登临谈笑得庾郎安得霜鹘腰胯长骑上秋空追鹔鹴北望海门形势强美哉壮观呉封疆若将前代论兴亡直谈孙氏到陈梁凡为佐命可哀伤其诸姦孽如豺狼倾谗正直诬忠良以国贩卖为贾商歌姬舞女金满堂不须为盗持刀鎗身虽幸免遗其殃子孙戮辱甚犬羊所以不欲读史书鼻洟目汁沾髭须润州支使相如无山阳老子如唐衢送陈留逸人有人持一管不用芦叶卷能作陇头声其女操六板吹者寓其声拍者㑹其情情声与气貌内外俱和平时时入酒家便插㡬枝花归来无一事醉卧日西斜人或问所得答云无忧嗟或问其所欲何物可相累我爱斯人者富贵所不如有如此娯乐作何如称唿唿为无忧人画作无忧图更画㡬枝花酒瓢与酒壶送吕清叔惨惨黄昏天欲雪萧萧淮浦人声絶风击寒云鴈正鸣客眠孤棹灯将灭和张文潜晩春四首昨日枝头红鲜鲜染人指今朝㝷不见已在污泥底麦颖未黄干桑实半红湿恰得一犁雨田事正火急人事无如何多于道傍草但问酒有无莫管老不老风暖鷰窠牢云晴鸟翅健物生自有乐亦各适其愿示诸生子莫为文学纤丽须是浑浑有古意本源要在养诸中不然恐汝为时辈答何楚才有客能操耒而舍其良田有客善攻玉而探珠于渊二者之是非子以谓何如子乃舍所急若是其渠渠然余有二説可为不可为所谓不可者子家无寒饥所谓可为者奉养之所资余此二説者子当慎择之余尝奇子貌亦尝怜子文不能为子谋嗟哉空云云还崔秀才唱和诗元白有余势孟韩无困辞子美骨格老太白文采奇当时大道久破碎人人文字萎而支离天生数子将卓卓鸱鸮正成羣一鹗磨天飞嗟君不与数子共使君逸气填塞无所施我来虽无知黄金白玉看如泥自从诗卷一入手掣然直上青云梯十宵不睡亦不困厌賔日日闗柴扉秋风猎猎吹横河苍天万里生银波起来半夜吸一口睡魂酒病都消磨赠慎叔良昨日故人来慰此白颔叟两叟忽相见面色如饮酒将此酒色面抵却春风寒饮酒岂易比懽好良所难我已五十八君已五十七人生勿草草两公须努力和李自眀自明多奇辞更为奇怪歌好共卢仝骑绿耳吟哦直上崑崙坡更令张旭辈醉中挥笔书嵯峨安用唿老子两脚跨槖駞有命得坚疾无术除沈疴一从水木迭用事肺为废物囚网罗而况小暑之后有初伏与大暑更添热厉兼昬魔骨间赫赤炭丸走皮上烘炙铁手摩有时一屋之内但觉汤火近不辨镬与锅手持匕箸腹先胀酒到㗋咙颜已青黏漆叶无所用鸟伸熊顾其奈何五脏熟云可湔洗百骸终恐生虫窠脱身难上赤霄路梦魂忽泛沧溟波沧溟尽处是星汉有人常弄机与梭枯槎去后更无客厯歴赤桂来经过取得良书卦牛角持将斗柄吞明河但把明河吞满腹不去龙田拾瑶玉便控鳌头出海来霞㸃震痕在眉目起穿两栁行青莎怪歌使我须吟哦作文非小事要为法度后世无讥诃大抵文章本诸内归之无憾斯平和拟之于经辅之友精讲明辨相切磋君虽病肝其心可用教我虽病肺心亦不自阿日夜思索已矣老矣所学亡失多和倪敦复一别北轩君参商与秦越先声从西来尘榻为君拂吟行时引头吟坐即摇笔未见问行人既见惜短日缓颊相问劳剧谈尽忠切耳窍虽塞豆口角自流沫崔子祥而论祝令闵且説篱间菊参差樽中酒澄澈把酒自相劝投菊两不絶客主莫分辨僮仆亦娯悦若此龎公家妻子不罗列悔令唱骊歌惜不醉寒月念子为令尹行义高突兀当官志不回敛版腰可折与俗皆背驰而慕古遗烈竹节生便坚劒气久已发其时东野外频烦大夫谒篇章日相㝷气势谁可遏仍携大轴来使我两日閲人事有合离嵗月成恍惚逸翮腾方高骏马足不蹷子实不我忘我亦不子忽与之气类同见之心欲豁金城不可破铁壁不可夺择交葢已定言志亦已合布阵诗甚详挥洒手不歇更约临行时斯言可赠别答范君钖报漫翁无钱可沽酒青衫典不得黄卷卖不售借问公田中秫米种㡬斗休管将来旱与水莫为妻儿种粳米兄来留下二万钱送与酒家主人未不然何计见春风空将花插白头翁簿书营营㡬时了何如载酒访扬雄谁何哭谁何哭哀且危白头母朱颜儿儿忽舍母去母何用生为架上有儿书箧中有儿衣儿声不复闻儿貌不复窥谁何哭哀复哀肠未絶心先摧母恃儿为命儿去不复来朝㸔他人儿暮看他人子一日一夜间十生九复死君不见昨夜人静黄昏时含心抱痛无人知其时忽不记儿死倚门引颈望儿归鴈从何处来鴈从何处来正望东南飞毛间认白露肚下㸔残晖浮云共烟水日夜为所依衡阳是故山但恐故人稀哭醇醇东门园上春风微醇醇冢上花成围醇醇一去不复返食一盂兮酒一巵悲莫悲乎今日伤莫伤乎旧衣思其言而想其貌吁嗟乎天丧吾儿哀哀词哀哀复哀哀哀哀至此极孤儿与慈母中路忽相失恍惚须臾间终日不复得谁复坐我堂谁复入我室谁复饮儿酒谁复哺儿食儿饥谁复念儿寒谁复恤耳不闻慈语目不见慈色譬如行路人日逺如一日行人犹可期逺道犹可追天穷地尽处一日犹可归哀哀复哀哀此去无尽时谁言生离别不如死别离君不见人已闭门鸟已栖黄昏冢畔孤儿啼送倪敦复手持报简人归后足步回廊角住声但恐舟行随早晚此时秋色半阴晴明朝路向云边望今夜诗须枕上成四壁无灯窗有月直无老梦到三更寄张景修东南未回客行乐又经年呉市花朝酒松江月夜船穷阎无屋住广殿有诗传若论平生事无如任自然和孙元规资政游园红作帘帷翠作裀随轩歌舞一时新未知醒者何如醉且向樽前莫负春烟重栁梢寒蘸水日高花径暖生尘自从三月芳菲后误入桃源又㡬人谢蔡子骧好客重来直上㕔龎家妻女合炊秔名言一坐令谁聴老病双瞳为子明有道长官方就禄无能司户欲归耕如斯出处俱平易义理难时即共评夜赏春寄敦复莫道山阳官辛苦大夫未是不闲人昼来琴上披㝷曲夜入花间㸃检春拖袂带归香满地回灯引去蝶随身高才自有风流格吟作吴謡事最新示汝弼十载交情义有余离羣还叹索然居一番思我须成梦每度人来定寄书此日相从尤叹密他时何处觅迂疎回来径哭青墪墓莫向南城问旧居送至机闭门有幸藏衰病策杖无因奉俊游绳纒觔骸方就枕火烧皮骨正思秋览君健句如逢药慰我孤怀胜凭楼见説束装行未得梦魂先到楚江头寄路倅洪泽阻水莫教容易过龟山多少人心愿复还更有南城黄绶客但吟西户绿杨间才经浊汴无沈浪且趂清淮洗醉颜安得就公歌一曲缓吟迟步夕阳湾和路朝奉新居十五首世俗纷纷事总虚诗翁今作逸人居勤穿东地缘栽竹喜占明窻为着书近市好賖春肆酒就淮仍买晩罾鱼忽撑小艇来西郭不问皆知访仲车诗翁爱酒典衣沽六子将孙侍燕居正要白家醇酿法不须刘徳伪金书厨经雪后炊无黍门近淮濒食有鱼何以献公㝷长物庾郎三韮载盈车昔也闻名诵子虚今来白领隔城居新诗解道论头句旧客仍移把臂书北郭风高真隐豹南州循政喻烹鱼归时见説临川路父老争留太守车陈傅门前客姓徐有何智术佐闲居接檐俛仰令遮雨縳竹纵横为架书趂露劚田移草木和湾汲水贮龟鱼上元已过清明近更约㝷花不用车谁家住处近田庐朝奉抽簪就退居竹叶已成新嵗酒梅花未领故人书唿童解袂扪饥蝨趂日开箱曝蠧鱼一似散仙闲到夜卧屏仍看五云车坐想堂前弄白髪蒲茵笋席正高居綵衣六子傍供膳锦髻诸孙自教书爱士主人新置榻清身太守旧悬鱼更吟整斗论头句胜却西庵诗一车不辨时人直与迂濯缨且喜近淮居朝衣脱后常耽睡野史修时或借书恨乏青山供採药爱㸔白鸟伺吞鱼东园卖酒花开近待看诗翁倒载车簿领脱来如一梦身名全后喜宁居生来自信无非义世上何缘作谤书所养有源如大水其贤可乐比嘉鱼愿公八十为更老玉币三征乃就车自是平时大隠徒何须水宿与山居都无长物垂空槖却有闲房聚逸书近见雪消思野蕨遥唿船问忆江鱼缷帆便去㝷村酒醉使儿孙推鹿车身着练袍履用蒲鹖冠鸠杖称郊居家中但乏青囊印坐处便㸔黄卷书赁屋为无扬子宅休官非为武昌鱼长年不出何妨事况是门悬致仕车夷白先生好对庐醉吟处士作邻居幅巾自去唿樵父蜡屐何时访竹书坐想高谈摇麈尾情知相谇跨鲸鱼更怜同姓陪罇酒胜却荀生得御车路家巷口是何渠半似城中半野居已退白仙常按曲未归陆俊漫传书雪消墻外逢桃叶日暖门前见捕鱼更有花间行处乐旧时歌舞愿随车好养𤣥猿共鹤雏茒茨葢屋竹间居家无越使千金槖腹有齐臣四部书一自临川登画鹢便烦别驾掌铜鱼吟哦还作诗仙退恰似骖鸾凤驾车世间诗淡郑云叟夀且安宁陶隠居爱酒自开浮蚁瓮耽诗如好换鵞书箨冠戴后搘笻竹鹤氅披来控鲤鱼学作蓬莱吟醉客何须驷马驾安车西庵翁上北城隅为望临川旧守居所恨足无双翅舄但将诗代一函书甥教洗榼多沽酒妻使磨刀细切鱼洒扫待公来献寿亲扶杖履醉升车和石宣徳五栁亭五栁神君气貌端所希所向静而安每思往行投闲地肯逐时情慕热官秫酒易醒风户勐葛巾难卧月窗寒也应种得东篱菊好置篮舆自在观戏呈评事我向灯前置酒盃南轩北户一时开如今正是花时节且放春风数路来寄蔡子骧为报庐陵客逢人且寄声不知无恙否何日到南城和张文潜晩春易贮千㝷水难藏一㸃春也须㡬杯酒还似送行人渡水衣须汲穿林手自披经春脚力软但恐上山迟二老寄朱广微二老相思又隔年僧窗闲坐复何缘吟翁最好盐城住时把歌诗付酒船寄声切问朱监利对面勤询刘贵池或见广东程使者为言收得寄来诗呉舒信道淮干风起木枝摇颔下甆欧一尺高我是折薪扶耒手中丞且莫笑麄豪上林殿院次公衰翁太半白髭须活到明年六十余未死须为治河説此生难就赈饥书西庵共坐诸僧榻南郭亲逢大使车记得偶同诗韵否淮东使者亦嗟歔林氏家藏万帙书五船便可当五车别顾客舟施坐榻更谋官舫作行厨写时教子烘青竹读处唿童捉蠧鱼悔不早知都借取终身挟策灌园蔬赠黄鲁直不见故人弥有情一见故人心眼明忘却问君船住处夜来清梦绕西城华阳山和查教授玉井温温漫月华幢幢松桧耸高牙半峰已断人间路絶顶自开天上花可恨白云吟处起何堪行路望中賖怪来得似希夷子借问如今有㡬家宿山馆烟萝断处初逢舍云竹疎时忽见灯崄磴未归樵坞叟破庵已去诵经僧暗龙吟罢庭无月寒狖啼来谷有氷君看牀头铁鳞甲雨痕苔晕㡬千层倦客待沽山下酒饥童先上灶头灯行经怪冘思防虎坐聴疎钟欲访僧手弄一张琴似铁匣藏三尺劒如氷调高器古无人伴身上烟霞空㡬层龙归潭面千㝷黒虎视林隈两炬灯执㸑正燃炊饭火乞飡恰值寄眠僧倦聴雨后诸巖熘渇忆春前一片氷卧㸔满山红日晓碧瑶城阙郁千层厨头火灭童偷饭梁上巢空鸟避灯入夜更无同舍客今朝唯有放猿僧樵庵已贮霜前果竹院犹存臈后氷谁道烟霄花上处一梯云级万余层送李守莫説真州南畔路楚望亭南路已遥只可寄声来见问更难折简去相招船头何处逢秋水山下谁家把酒飘且趂潮行急揺橹到江州后更无潮哭张六张六子庄死矣十一月十三日夜四更时积用素服望其所居哭之哭且为诗明且涕泣以书使孤甥老老致于柩前呜唿哀哉欲视目已瞑欲语口已噤欲动肉已寒欲书手已硬惟有心上热惟存心中悲此热须臾间此悲无休时所悲孤儿寒所悲孤儿饥苦苦复苦苦此悲遂入土宋诗钞卷四十一宋诗钞卷四十二钦定四库全书宋诗钞卷四十二内阁中书舍人呉之振编陈与义简斋诗钞与义字去非号简斋汝州叶县人登上舍甲科厯太学博士擢符寳郎㝷谪监陈留酒税南渡后避乱襄汉转湖湘踰岭峤召为兵部员外郎绍兴中累官翰林学士知制诰至㕘知政事卒年四十九少学诗于崔徳符问作诗之要崔曰工拙所未论大要忌俗而已尝赋墨梅受知徽宗遂登册府尤喜其客子光光隂诗卷里杏花消息雨声中之句天分既髙用心亦苦意不拔俗语不惊人不轻出也晩年益工旗亭传舍摘句题写殆徧号称新体体物寓兴清邃纡徐髙举横厉上下陶谢韦柳之间刘后村谓元祐后迭起不出苏黄二体及简斋始以老杜为师建炎间避地湖峤行万里路诗益奇壮造次不忘忧爱以简严埽繁缛以雄浑代尖巧第其品格当在诸家之上刘辰溪序其诗亦谓较胜黄陈比东坡云如论花髙品则色不如香逼真则香不如色其推尊如此简斋自言曰诗至老杜极矣苏黄复振之而正统不坠东坡赋才大故解纵绳墨之外而用之不穷山谷措意深故游泳玩味之余而索之益逺要必识苏黄之所不为然后可以涉老杜之涯涘味此足以定其品格矣简斋晚年读书吾邑之乡有遗蹟云次韵谢文骥主簿见寄兼示刘宣教断蓬随天风飘荡去何许寒草不自振生死衣墙堵两涂俱寂寞衆手剧云雨坐令习主簿下与鸡鹜伍遥知竹林交未肻一时数翩翩三语掾智与慢相补髯刘吾所畏道屈空去鲁子才亦落落倾盖极许予四䕫照河滨一笑寛逆旅堂堂吾景方去作泉下土未知我露电能复㡬寒暑思莼久未决食荠转觉苦我不逮诸子要先诸子去不种杨恽田但灌吕安圃未知谁善酿可作孔文举十年亦晩矣请便事斯语次韵周教授秋怀一官不办作生涯㡬见秋风卷岸沙宋玉有文悲落木陶潜无酒对黄花天机衮衮山新瘦世事悠悠日自斜误矣载书三十乘东门何地不宜瓜次韵张矩臣迪功见示建除体建徳我故国归哉遄我驱除道得欢伯荆棘无复余满怀秋月色未觉饥肠虚平林过西风为我起笙竽定知张公子能共寂寞娯执此以赠君意重貂襜褕破㡌与青鞋耐久心亦舒危处要进步安处勿停车成亏在道徳不在功利区收视以为期问君此何如开尊且复饮辞费道已迂闭口味更长香断忩櫺疎题牧牛图千里烟草緑连山雨新足老牛抱朝饥向山影觳觫犊儿狂走先过浦却立长鸣待其母母子为人实仓廪汝饱不慙人愧汝牧童生来日日娱只忧身大当把锄日斜睡足牛背上不信人间有黄舆江南春雨后江上緑客悲随眼新桃花十里影摇荡一江春朝风逆船波浪恶暮风送船无处泊江南虽好不如归老荠遶墙人得肥蜡梅智琼额黄且勿夸囘眼视此风前葩家家融蜡作杏带嵗嵗逢梅是蜡花世间真伪非两法映日细看真是蜡我今嚼蜡已甘腴况此有韵蜡不如只愁繁香欺定力薫我欲醉须人扶不辞花前醉倒卧经月是酒是香君试别次韵张元方春雪云黄天为低窗白雪初作幽人睡方觉帘外舞万鹤斜斜既可人整整亦不恶不知来何暮遂失梅花约东风桃杏暖不受珠玑络聊回万斛润㸃㸃付藜藿幽人无酒饮一笑供酬酢岁晚㑹复来相期在丘壑杂书示陈国佐胡元茂四首一官专为口俯仰汗我颜顾将千日饥换此三歳闲冥冥云表雁时节自往还不忧稻粱絶忧在罗网间絶胜杜拾遗一饱常间闗晚知儒冠误犹恋终南山杜门十日疾因得观妄身勿云千金躯今视如埃尘平生老赤脚每见生怒嗔挥汗煮我药见此媿其勤巨源邦之栋急士如拾珍定知柳下鍜逺胜崔史陈絶交虽已隘益见叔夜真士要虽衣食求仁今得仁释之与王生盛美俱絶伦吾评竹林咏未可少居人吾昔同年友壮志各南溟十年风雨过见此落落星秀者吾元茂衆器见鼎铏许身稷卨间不但醉六经时逢下车揖慰我两眼青勿忧事不理伯始在朝廷书怀示友十首俗子令我病纷然来座隅贤士费怀思不受折简唿城东陈孟公久濶今何如明月照天下此夕与君俱不难十里勤畏借东家驴似闻有老眼能作荐鹗书功名勿念我此心已埽除张子霜后鹰眉骨非凡曹不肻兄事钱但欲仆命骚胡为随我辈碌碌着青袍相逢车马边技痒不得搔平生诗作祟肠肚困藿食使我忘隐忧亦自得诗力絶知是余蔽且复永今日不知付盃酒一笑万事毕毛颕仅升堂麴生真入室我梦钟鼎食或作山林游当其适意时略与人间侔觉来迹便埽我已不悲忧人间安可比梦中无悔尤我䇿三十六第一当归田柴门种杂树婆娑乐余年是中三益友不减二仲贤柏树解説法桑叶能通禅有钱可使鬼无钱鬼揶揄百年堂前燕万事屋上乌微官不救饥出处违壮图相牛岂无经种树亦有书如何求二顷归卧渊明庐曝背对青山鸟鸣人意舒试数门前客终岁㡬覆车仲舒老一经䇿世非所长瓦鼎荐蔬食但取充饥肠伟哉贾生书开阖有耿光既珍亦可饱举俗不见尝扬雄平生学肝肾困雕鑴晩于𤣥有得始悔赋甘泉使雄早大悟亦何事于𤣥赖有一言善酒箴真可传萧萧十月菊耿耿照白草开窗逢一笑未觉徐娘老风霜要饱更独立晚更好韩公真躁人顾用忧怀抱青青堂西竹岁寒不缁磷蓬蒿衆小中拭眼见长身澹然冬日影此处极可人子猷幸见过一洗声色尘北风北风掠野悲岁暮黄尘涨街人不度孤鸿抱饥客千里性命幺微不当怒梅花欲动天作难蓬飞上天得盘桓千里卧木枝叶尽独自人间不受寒送张仲宗押㦸归闽中翩然鸿鹄本不羣亦复为口长纷纷去年弄影河北月今年迎面江南云还家不比陶令冷持节正效相如勤青天白日映徒御𤣥发绛斾明江濆舟前落花慰野老浦口杜若愁湘君遥知诗成值驿使万里春色当见分赠人以言予岂敢不忍负子聊云云旧山虽好慎勿过恐有徳璋能勤文襄邑道中飞花两岸照船红百里榆堤半日风卧看满天云不动不知云与我俱东寄新息家叔风雨淮西梦危魂费九升一官遮日手两地读书灯见客深藏舌吟诗不负丞竹林虽有约门户要人兴年华去国频更岁为官不救饥春生残雪外酒尽落梅时白日山川映青天草木宜年华不负客一一入吾诗茅屋茅屋年年破春风岁岁来寒从草根退花值客愁开时序添诗卷干坤进酒盃片云无思极日暮却空囘酴醿雨过无桃李唯余雪覆墙青天映妙质白日照繁香影动春微透花寒韵更长风流到尊酒犹足助诗狂秋雨萧萧十日雨稳送祝融归燕子经年梦梧桐昨暮非一凉恩到骨四壁事多违衮衮繁华地西风吹客衣西风水末西风起中含万里凉浮云不愁思尽日只飞扬梦断头将白诗成叶自黄不闗明主弃本出涸隂乡题许道宁画满眼长江水苍然何郡山向来万里意今在一窻间衆木俱含晩孤云遂不还此中有佳句吟断不相闗和张矩臣水墨梅五絶巧画无盐丑不除此花风韵更清姝从教变白能为黑桃李依然是仆奴病见昏花已数年只应梅蕊故依然谁教也作陈𤣥面眼乱初逢未敢怜粲粲江南万玉妃别来㡬度见春归相逢京洛浑依旧唯恨缁尘染素衣含章檐下春风面造化功成秋兔毫意足不求颜色似前身相马九方皋自读西湖处士诗年年流水看幽姿晴窻画出横斜影絶胜前村夜雪时夜雨经岁柴门百事乖此身只合卧苍苔蝉声未足秋风起木叶俱鸣夜雨来碁局可观浮世理灯花应为好诗开独无宋玉悲歌念但喜新凉入酒盃以事走郊外示友二十九年知已非今年依旧壮心违黄尘满面人犹去红叶无言秋又归万里天寒鸿雁瘦千村岁暮鸟乌微往来屑屑君应笑要就南池照客衣十月十月北风催岁䦨九衢黄土污儒冠归鸦落日天机熟老雁长云行路难欲诣热官忧冷语且求浊酒寄清欢孤吟坐到三更月枯木无枝不受寒题小室暂脱朝衣不当闲澶州梦断已多年诸公自致青云上病客长斋绣佛前随意时为狮子卧安心懒作野狐禅炉烟忽散无踪迹屋上寒云自黯然次韵张迪功春日年年春日寒欺客今日春无一半寒不觉转头逢岁换便须揩眼待花看争新游女幡垂髩依旧先生日照盘从此不忧风雪厄杖藜时可过苏端又和岁除感怀用前韵衮衮诸公车马尘先生孤唱发阳春黄花不负秋风意白发空随世事新闭门读书真得计载肴从学岂无人只应又被支郎笑从者依然困在陈次韵答张迪功坐上见贻张将赴南都任二首足钱便可不须侯免对妻儿赋百忧一笑相逢亦奇事平生所得是清流谈天安用如邹子埽地还应学赵州南北东西底非梦心闲随处有真游千首能轻万户侯诵君佳句解人愁梦䦨尘里功名晩笑罢尊前岁月流世事无穷悲客子梅花欲动亿吾州明年又作河梁别莫负平生马少游题画兔碎身鹰犬慙何忍理骨诗书事亦微霜落深林可终岁雄雌暖日莫忘机寄若拙弟兼呈二十家叔退之送穷穷不去乐天待富贵不来政须青山映黑发顾着皁盖争黄埃何如父子共一壑庞家活计良不恶阿奴况自不碌碌白鸥之盟可同诺三间瓦屋亦易求着子东头我西头中间共作老莱戏世上乐复有此不问梦膏肓应已瘳归来归来无久留竹林步兵非俗流为道此意思同游次韵谢表兄张元东见寄平生张翰极风流好事工文妙九州灯里偶然同一笑书来已似隔三秋林泉入梦吾当隐花鸟催诗岁不留安得清谈一陶写令人絶忆许文休若拙弟説汝州可居已约卜一丘用韵寄元东四岁冷官居濮地三年羸马帝王州陶潜迷路已良逺张翰思归那待秋病鹤欲飞还踯躅孤云将去更迟留盍簪共结鸡豚社一笑相从万事休次韵家弟碧线泉九孔穿针可得过冰蚕映日吐寒波练飞空咏徐凝水带断疑分汉帝河川后不愁微步袜鲛人暗动卷绡梭才髙下视𤣥虚赋对此区区转患多同家弟赋蜡梅诗得四絶句朱朱与白白着意待春开那知洞房里已傍额黄来韵胜谁能舍色庄那得亲朝阳一映树到骨不留尘黄罗作广袂绛帐作中单人间谁敢着留得䕶春寒一花香十里更值满枝开承恩不在貌谁敢鬭香来连雨赋书事四首九月逢连雨潇潇稳送秋龙公无乃倦客子不胜愁云气昏城壁钟声咽寺楼年年授衣节牢落向他州风伯方安卧云师亦少饕气连河汉润身到竹窻髙老鹤尤贪去寒蝉遂不号相悲更相识满眼楚人骚寒入薪刍价连天两眼愁生涯赤藤杖契公黑貂裘乌鹊无言暮蓬蒿满意秋同时不同味世事剧悠悠白菊生新紫黄芜失旧青俱含岁晩恨併入夜深聴梦寐连萧索更筹乱晦冥云移过吴越应为洗余腥赵虚中有石名小华山以诗借之君家苍石三峰様磅礴干坤气象横贱子与山曾半面小窻如梦慰平生炉烟巧作公超雾书册尚避秦王城病眼朝来欲开懒借君岩岫障新晴次韵乐文卿北园故园归计堕虚空啼鸟惊心处处同四壁一身长客梦百忧双髩更春风梅花不是人间白日色争如酒面红且复高吟置余事此生能费㡬诗筒汝州呉学士观我斋分韵得真字狂夫缚轩冕自许稷契身静者乐山林谓是羲皇人不如两忘快内保一色醇伟哉道山杰滞此汝水滨大来㑹濶步小憇得幽欣一斋有琴酒万事无缁磷不作子公书肻受元规尘人言君侯痴我知丈人真月明泉声细雨过竹色新是间有真我宴坐方申申古别离东门柳年年嵗嵗征人手千人万人于此别柳亦能堪㡬人折愿君遄归与君期要及此柳未衰时蜡梅四絶花房小如许铜切黄金涂中有万斛香与君细细输来从底处所黄露满衣湿縁懑翻得怜亭亭倚风立奕奕金仙面排行立晓晴殷勤夜来雪少住作珠璎亭亭金步摇朝日明汉宫当时好光景一似此园中钱柬之教授恵泽州吕道人砚为赋长句君不见铜雀台边多事土走上觚稜䕃歌舞余香分尽垢不除却寄书林汗缣楮岂如此瓦凝青膏冷面不识姦雄曹吕翁已去泫余泣通谱未许𢎞农陶暮年得君真耐久摩娑玉质云生手未知南越石虚中亦有文章似君否西家朴满本弟昆趣清尚浊何年分一朝堕地真瓦砾莫望韩公无瘗文述怀呈十七家叔儿时学道逃悲欢只今未免忧饥寒浮生万事蚁旋磨冷官十年鱼上竿竹林步兵亦忍辱长安闭门出无仆门前故人拥庐儿政坐向来甘碌碌君不见古人有待良不多利名溺人甚风波垂露成帏仲长统明月为烛张志和尘中别多㑹日少世事欲谈何可了胷中万卷已无用劝公留眼送飞鸟两翁观光今㡬时赋归有约时已稽未暇藏身北山北且须觅地西枝西愿从我翁归洗耳不用妓女污山水肩舆亦莫要仆夫自有门生与儿子观我斋再分韵得下字一慵缚两脚闭户了晨夜梦攀城西树起造君子舍紫髯出堂堂见客披衣谢平生功名手嗜静如食蔗小斋剧冰壶中明外无罅要知日用事跌坐看鸟下主人心了了竹石亦闲暇儿童惯看客我车当日驾平分斋中闲风月不待借要须酒屡费不用牛心炙归洛道中洛阳城边风起沙征衫岁岁负年华归途忽践杨柳影春事已到芜菁花道路无穷㡬倾毂牛羊既饱各知家人生扰扰成底事马上哦诗日又斜道中寒食斗粟淹吾驾浮云笑此生有诗酬岁月无梦到功名客里逢归雁愁边有乱莺杨花不解事更作倚风轻龙门不到龙门十载强断崖依旧挂斜阳金银佛寺浮佳气花木禅房接上方羸马乍来还径去流莺多处最难忘老僧不作留人意看水看山白髪长秋夜中庭淡月照三更白露洗空河汉明莫遣西风吹叶尽却愁无处着秋声中牟道中二首雨意欲成还未成归云却作伴人行依然坏郭中牟县千尺浮屠管送迎杨柳招人不待媒蜻蜓近马忽相猜如何得与凉风约不共尘沙一併来秋雨尘起一月忧无禾瓦鸣三日忧雨多书生重口轻肝肾不如墙角蚯蚓方长哦少昊行秋龙洒道风作万木皆商歌病夫强起开户立万箇银竹惊森罗人间伟观如此少倚杖不觉泥及鞾菊丛欹倒未足道老景知奈梧桐何是事且置当务本菜圃已添三万科游葆真池上墙厚不盈咫人间隔蓬莱高柳唤客游我辈御风来坐久落月尽澹澹池光开白云行水中一笑三徘徊鸭儿轻嵗月不受急景催试作弄篙惊徐去首不回无心与境接偶遇信悠哉再来知何似有句端难裁奏书初不待衡谭奠璧都来万玉参黄屋倚霄明半夜紫坛承月眩诸龛声喧大吕初终六影动元圭陟降三可是天公须羯报已回寒玉作春酣路归马上再赋偶然思玉仙便到玉仙游兴尽未及郭玉仙失囘头成毁俱一念今昔浪百忧未知横笛子亦解此意不春风所经过水色如泼油垂鞭看落日世事剧悠悠来禽花来禽花高不受折满意清明好时节人间风日不贷春昨夜臙脂今日雪舍东芜菁满眼黄蝴蝶飞去专斜阳妍嗤都无十日事付与梧桐一夏凉清明二首街头女儿双髻鸦随蜂趂蝶学夭邪东风也作清明节开遍来禽一树花卷地风抛市井声病扶危坐了清明一帘晩日看收尽杨柳微风百媚生春日二首朝来庭树有鸣禽红緑扶春上逺林忽有好诗生眼底安排句法已难㝷忆看梅雪缟中庭转眼桃稍无数青万事一身双髩发竹牀欹卧数窻櫺夏日集葆真池上以緑隂生昼静赋诗得静字清池不受暑幽讨起予病长安车辙边有此荷万柄是身唯可懒共寄无尽兴鱼游水底凉鸟语林间静谈余日亭午树影一时正清风不负客意重百金赠聊将两髩蓬起照千丈镜微波喜摇人小立待其定梁王今何许柳色㡬衰盛人生行乐耳诗律已其賸邂逅一尊酒他年五君咏重期踏月来夜半啸烟艇道山宿直离离树子鹊惊飞独倚枯笻无限时千丈虚廊贮明月十分奇事更新诗人间路絶窻扉语天上云空阁影移遥想王戎烛下算百年辛苦一生痴雨晴天缺西南江面清纤云不动小滩横墙头语鹊衣犹湿楼外残雷气未平尽取微凉供稳睡急搜奇句报新晴今宵胜絶无人共卧看星河尽意明十月十月天公作许悲负霜鸿雁不停飞莽连万里云山去红尽秋林秋径归病夫搜句了节序小斋焚香无是非睡过三冬莫开户北风不贷芰荷衣漫郎漫郎功业太悠然柱笏看山了十年黑白半头明镜里丹青千树恶风前星霜屡费惊人句天地元须使鬼钱踏破九州无一事只今分付结跏禅柳絮柳送腰肢日㡬回更教飞絮舞楼台颠狂忽作高千丈风力微时稳下来登天清寺塔为眼不计脚攀梯受微辛半天拍阑干惊倒地上人风从万里来老夫方岸巾荒荒春浮水浩浩空纳尘夕阳差万瓦赤鲤欲动鳞须臾暮烟合青鲂隐奫沦万化本日驰高处觉眼新借问龛中仙坐稳今㡬晨俗子书满壁澹然不生嗔唯有太行山修供独殷勤浴室观雨以催诗走羣龙为韵得走字微云生屋嵴欹枕看培塿崔嵬乱一瞬秦华入搔首须臾万银竹壮观惊户牖摧撃竟自碎映空白烟走余飘送未了日色在井口去冬三寸雪寒日澹相守商量细细融未觉经旬久谁能料天公办此脱颕手一凉满天地平分到庭柳叶端啸余风送我一杯酒画屏题细字尽记同来友俗眼之所遗此事当不朽夏至日与太学同舍㑹葆真二首微官有阀閲三赋池上诗林宻知夏深仰看天离离官忙负逺兴觞至及良时荷气夜来雨百鸟青昼迟微风不动苹坐看水色移门前争夺场取欢不偿悲欲归未得去日暮多黄鹂明波影千柳绀屋朝万荷物新感节移意定觉景多游鱼聚亭影镜面散微涡江湖岂在逺所欠雨一蓑忽看带箭禽三叹无奈何秋试院将出书所寓窻门前柿叶已堪书弄镜烧香聊自娱百世窻明窻暗里题诗不用着工夫夏日赤日可中庭树影敛不开烛龙未肻忙一步九徘徊梦中惊耳鸣忽觉闻逺雷屋上竒峰起欹枕看云来变化信难料转头失崔嵬虽然不成雨风起亦快哉槐叶万背白少振十日埃白团岂办此掷去羞薄才蜻蜓泊墙隂近人故多猜墙西岂更热已去复飞回送王周士赴发运司属官宁食三斗尘有手不揖无诗人宁饮三斗醋有耳不聴无味句墙东草深兰发薰君先梦我我梦君小窻梦诗灯花喜窻外北风怒未已书生得句胜得官风其少止尽人欢五更月晕一千丈明日君当泛淮浪去去三十六䇿中第一买酒鏖北风试院书怀细读平安字愁边失岁华疎疎一帘雨淡淡满枝花投老诗成癖经春梦到家茫然十年事倚杖数栖鸦寄题兖州孙大夫絶尘亭境空纳浩荡日暮生泬寥竹声池边起欲断还萧萧丈人方微吟万象各动摇林间光景异月出东山椒门前谁剥啄已逝不须邀休日早起胧胧窻影来稍稍禽声集开门知有雨老树半身湿剧读了无味逺游非所急蒲团着身寛安取万户邑开镜白云度卷帘秋光入饱受今日闲明朝复羁絷碁长日无公事闲围李逺碁傍观真一笑互胜不移时幸未逢重霸何妨着献之晴天散飞雹惊动隔墙儿冬至二首少年多意气老去一分无闭户了冬至日长添数珠北风不待节鸿雁天南驱乌帽独何幸七日守屋庐石炉深炷火撩乱一榻书只可自怡悦不堪寄张扶人生本是客杜叟顾未知今年我闻道悲乐两脱遗日色如昨日未觉墉隂迟不须行年记异代㝷吾诗东家窈窕娘融蜡幻梅枝但恐负时节那知有愁时西省酴醿架上残雪可爱戏同王元忠席大光赋诗酴醿花底当年事夜雪糢煳照酒阑北省今朝枝上雪还揩病眼作花看对酒新诗满眼不能裁鸟度云移落酒杯官里簿书无日了楼头风雨见秋来是非衮衮书生老岁月怱怱燕子囘笑抚江南竹根枕一尊唿起鼻中雷后三日再赋天生瘿木不须裁説与儿童是酒杯落日留霞知我醉长风吹月送诗来一官扰扰身增病万事悠悠首独囘不奈长安小车得睡乡深处作奔雷赴陈留二首草草一梦阑行止本难期岁晚陈留路老马三振鬐自看鞭袖影旷野日落迟柳林行不尽想见春风时㸃㸃羊散村陈陈鸿投陂城中那有此触处皆新诗举手谢路人醉语勿瑕疵我行有官事去作三年痴遥闻辟谷仙閲世河水湄时从玩木影政尔不忧饥马上摩娑眼出门光景新鸦鸣半陂雪路转一林春旧岁有三日全家无十人平生鹦鹉盏今夕最闗身至陈留烟际停停墖招人可得回等闲为梦了闻健出闗来日落河冰壮天长鸿雁哀平安逺游意随处一徘徊客里客里东风起逢人只四愁悠悠杂唯唯莫莫更休休窻影鸟双度水声船逆流一官成一集尽付古河头对酒陈留春色撩诗思一日搜肠一百回燕子初归风不定桃花欲动雨频来人间多待须㣲禄梦里相逢记此杯白竹扉前容醉舞烟村渺渺欠髙台感怀少日争名翰墨场只今扶杖送斜阳青青草木浮元气渺渺山河接故乡作吏不妨三折臂搜诗空费九回肠子房与我同羁旅世事千般酒一觞窦园醉中前后五絶句东风吹雨小寒生杨栁飞花乱晩晴客子从今无可恨窦家园里有莺声海棠脉脉要诗催日暮紫绵无数开欲识此花奇絶处明朝有雨试重来不见海棠相似人空题诗句满花身酒阑却度荒陂去驰使风光又一春三月碧桃惊动人满园光景一时新賸倾老子尊中玉折尽繁枝不要春一尊相属莫辞空报答今朝吹面风自唱新诗与明月碧桃开尽雨声中雨沙岸残春雨茅檐古镇官一时花带泪万里客慿栏日晩蔷薇重楼髙燕子寒惜无陶谢手尽力破忧端题酒务壁野马本不羁无奈卯与申当时彭泽令定是英雄人客来两绳牀客去一欠伸市声自杂沓鑪烟自轮囷莺声时节改杏叶雨气新佳句忽堕前追摹已难真自题西轩壁不杂徐庾尘秋夜咏月庭树日日疎稍觉夜月添推愁了此段卷我三间帘黄花墙隂逺白发露气严平生六尺影随我送凉炎踏破千忧地投老乃自嫌尚想采石江宫锦映霜蟾夜半赋诗成起舞鱼龙兼办此讵难事取快端宜亷入城竹舆声伊鸦路转登古原孟冬郊泽旷细水鸣芦根雾收浮屠立天濶鸿雁奔平生厌喧閙快意三家村思生长林内故园归不存欲为唐衢哭声出且复吞夜步隄上三首世故生白发意行无与期平生本上座临老始相知月中沙岸永嵗暮河流迟留侯庙前柳叶尽空离离百年信难料賸赋奇絶诗人间睡声起幽子方独步倚杖看白云亭亭水中度十月雁背高三更河流去物生各扰扰念此煎百虑聊将忧世心数遍桥西树旋买青芒鞋去踏沙头月争教冠盖地着此影突兀树寒栖鸟动风转孤管发月色夜夜佳人生事如发梦中续清游浓湿银阙晩步手把古人书闲读下广庭荒村无车马日落双桧青旷然神虑静浊俗非所宁逍遥出荆扉竚立瞻郊垧须臾暮色至野水皆晶荧却步面空林逺意更杳冥停云甚可爱重叠如沙汀同杨运干黄秀才村西买山药潦缩田路寛委蛇散腰脚胜日三枝杖村西买山药冈峦相吞吐逺水互前却天隂野水明岁暮竹篱薄田翁领客意发筐堆磊落玉质缃色裘用世乃见缚屠门㡬许快夜语㝷幽约石鼎看云翻门前北风恶招张仲宗北风日日吹茅屋幽子朝朝出地炉客里赖诗增意气老来唯懒是工夫空庭乔木无时事残雪疎篱当画图亦有张侯能共此焚香相待莫徐驱寓居刘仓廨中晩步过郑仓台上纱巾竹杖过荒陂满面春风二月时世事纷纷人易老春隂漠漠絮飞迟士衡去国三间屋子美登台七字诗草遶天西青不尽故园归计入支颐八闽僧房遇雨脱履坐明窻偶至情更适池上风忽来斜雨满高壁探松含岁暮幽鸟立昼寂世故方未阑焚香破今夕赠黄家阿莘君家阿莘如白玉唿出灯前语陆续可怜郎罢穷一生只今有汝照茅屋猪生十子豚复豚阿莘明年可当门阶庭一笑不外索万事纷纷何足论发商水道中商水西门语东风动柳枝年华入危涕世事本前期草草檀公䇿茫茫杜老诗山川马前濶不敢计归时西轩寓居牢落西轩客巡檐费独吟桃花明薄暮燕子閙微隂辛苦元吾事淹留更此心小窻随意写蛇蚓起相㝷邓州西轩书事十首小儒避贼南征日皇帝行天第一春走到邓州无脚力桃花初动雨留人千里空携一影来白头更着乱蝉催书生身世今如此倚遍周家十二槐瓦屋三间寛有余可怜小陆不同居易求苏子六国印难得河桥一字书莫嫌啖蔗佳景逺橄榄甜苦亦相并都将壮节共辛苦准拟残年看太平皇家卜年过周厯变故未必非天仁东南鬼火成何事终朝胡蜂作争臣杨刘相倾建中乱不待白首今同归只今将相须廉蔺五月并门未解围不须夜夜看太白天地景气今如斯始行彼我相攻䇿可惜中原见事迟诏书忧民十六事父老祝君一万年白发书生喜无寐从今不仕可归田范公深忧天下日仁祖爱民全盛年遗庙只今香火冷时飘枫叶一骚然诸葛经行有夕风千秋天地㡬英雄弔古不须多感慨人生半梦半醒中晩步顺阳门外六尺枯藜了此生顺阳门外看新晴树连翠篠围春昼水泛青天入古城梦里偶来那计日人间多事更闻兵只应十载溪桥路欠我媻姗勃窣行纵步至董氏园亭二首槐叶层层新緑生客怀依旧不能平自移一榻西窻下要近丛篁聴雨声客子今年駞褐寛邓州三月始春寒帘钩挂尽蒲团稳十丈虚庭借雨看题简斋我窻三尺余可以閲晦明北省虽巨丽无此风竹声不着散花女而况使鬼兄世间多岐路居士绳牀平未知阮遥集㡬屐了平生领军一屋鞋千载笑絶缨槐隂自入户知我喜新晴觅句方未了简斋真虚名春雨花尽春犹冷羁心只自惊孤莺啼永昼细雨湿高城扰扰成何事悠悠送此生蛛丝闪夕霁随处有谁情登城楼去年梦陈留今年梦邓州㡬梦即了我一笑城西楼新晴草木丽落日淡欲收逺川如动摇景气明田畴百年㡬凭栏亦有似我不城隂坐来失白水光不流丈夫贵快意少住寛千忧归嫌简斋陋促生为白头雨忽忽忘年老悠悠负日长小诗妨学道㣲雨好烧香檐鹊移时立庭梧满意凉此身南复北彷彿是他乡夏夜闲弄玉如意天河白练横时无李供奉谁识谢宣城两鹊翻明月孤松立快晴南阳半年客复此满怀清邓州城楼邓州城楼髙百尺楚岫秦云不相隔傍城积水晩更明照见纶巾倚楼客李白上天不可唿隂晴变化还须臾独抚危栏咏奇句满楼风月不枝梧秋日客思南北东西俱我乡聊从地主借胡牀诸公共得河侯力逺客新抄陆氏方老去事多藜杖在夜来秋到叶声长蓬莱可託无因至试觅人间千仞冈道中书事临老伤行役篮轝岁月奔客愁无处避世事不堪论白道含秋色青山带雨痕坏梁斜鬬水乔木密藏村易破还家梦难招去国魂一身从白首随意答干坤美哉亭西出城臯闗土谷仅容驰天挂一疋练双崖鬬嵳峨忽然五丈阙亭构如危窠青山丽中原白日照大河下视万里川草木何其多临臯一吐气却奈雄风何辛苦生一快造化巧揣摩险易终不偿翻身下残坡与季申信道自光化复入邓书事四首孙子白木杖富子黑油笠我独白竹篮差池复相及夕阳桥边尽岸帻归云急勿语城中人从渠慎出入卖舟作归计竹篮稳如舟雾收青臯湿行路当春游老马不自知意欲踏九州依然还故枥寂寞壮心休再来生白髪重见邓州春依旧城西路桃花不记人卜居得穷巷日色满窻新微吟惊市卒独鹤语城闉城西望城南十日九相隔何日三枝杖共踏江上石门前流水过春意满渠碧遥知千顷江如今好颜色寄季申雨歇城南泥未干遥知独立整衣冠旧时邺下刘公干今日辽东管幼安緑隂展尽身犹逺黄鸟飞来节已阑安得一尊生耳热暂时相对説悲欢重阳去岁重阳已百忧今年依旧叹羁游篱底菊花唯解笑镜中头髪不禁秋凉风又落宫南木老鴈孤鸣汉北州如许行年那可记谩排诗句写新愁有感再赋忆得甲辰重九日天恩曾预宴城东龙沙此日西风冷谁折黄花寿两宫感事丧乱那堪説干戈竟未休公卿危左衽江汉故东流风断黄龙府云移白鹭洲云何舒国步持底副君忧世事非难料吾生本自浮菊花纷四野作意为谁秋送客出城西邓州谁亦解丹青画我羸骖晓出城残年政尔供愁了末路那堪送客行寒日满川分衆色暮林无叶寄秋声垂鞭归去重囘首意落西南计未成得席大光书因以诗迓之十月风髙客子悲故人书到暂开眉也知廊庙当推毂无奈江山好赋诗万事莫论兵动后一杯当及菊残时喜心翻到相迎地不怕荒林十里陂无题六经在天如日月万事随时更故新江南丞相浮云坏洛下先生宰木春孟嘉何妨改师法京房底处有门人旧喜读书今懒读焚香閲世了闲身正月十二日自房州城遇金人至奔入南山十五日抵囘谷张家久谓事当尔岂意身及之避寇连三年行半天四维我非洛豪士不畏穷谷饥但恨平生意轻了少陵诗今年奔房州铁马背后驰造物亦恶剧脱命真毫釐南山四程云布袜傲险巇篱间老炙背无意管安危知我是朝士亦复颦其眉唿酒软客脚菜本濯玉肌穷途士易徳欢喜不复辞向来贪读书闭户生白髭岂知九州内有山如此奇自寛实不情老人亦解颐投宿恍世外青灯耿茅茨夜半不能眠涧水鸣声悲宋诗钞卷四十二宋诗钞卷四十三钦定四库全书宋诗钞卷四十三内阁中书舍人吴之振编陈与义简斋诗钞十七夜咏月月轮隠东峰竒彩在南岭北岸草木多苍茫映光景玉盘忽微露银浪泻千顷巖谷散陆离万象杂形影不辞三更露冒此白发顶老笻无前游危处有新警涧光如翻鹤发态发遥境回首房州城山中夜何永与信道游涧边斜阳照乱石颠崖下双笻试从絶壑底仰视最竒峰回碕发涧怒髙霭生树容半巖菖蒲根翠葆生伏龙岂无避世士于此傥相逢客心忽悄怆归路迷行踪游南嶂同孙信道遥瞻南嶂深复深双崖与天藏太隂青鞋济胜不能嬾踏破积雪穷﨑嵚空中朽树抱孤篠无窍苍壁生横林孤禽三叫危石裂欲返未返神萧森磴回忽然何处所当面烟如翠蛟舞石门泄风无昼夜古木截道藏雷雨丹丘赤城去几许下视人间足尘土放身天地不自知导以龙蛇翼熊虎山中异事记今晨杖藜得道孙与陈同信道晩登古原幽怀忽牢落起望登古原微吹度脩竹半林白翻翻日暮纷物态山空销客魂惜无一尊酒与子醉中言岸帻岸帻立清晓山头生薄隂乱云交翠壁细雨湿青林时改客心动鸟鸣春意深穷乡百不理时得一闲吟雨云起谷全曙雨晴山复明青春望中色白涧晩来声逺树鸟羣集高原人独耕老夫逃世久坚坐听隂晴出山二首阴巖不知晴路转见朝日独行脩竹尽石崖千丈碧山空樵斧响隔岭有人家日落潭照树川明风动花入山二首出山复入山路随溪水转东风不惜花一暮都开遍都迷去时路䇿杖烟漫漫微雨澹春色诸峰生晩寒寒食竹篱寒食节微雨澹春意諠譁少所便寂寞今有味空山花动揺乱石水经纬倚杖忽已晩人生本何兾清明雨晴闲步涧边沙行入荒林闻乱鸦寒食清明惊客意暖风迟日醉梨花书生投老王官谷壮士偷生漂母家不用秋千与蹴踘只将诗句荅年华出山道中雨歇澹春晓云气山腰流高崖落绛叶恍如人世秋避地时忽忽出山意悠悠溪急竹影动谷虚禽响幽同行得快士胜处频淹留乗除了身世未恨落房州咏清溪石壁青溪宜晓日曲处千丈晦天开苍石屏影落西村外虚无元气立明灭河汉对人行峥嵘下鸟急浩荡内向来千万峰锁细等蓬块老夫倚杖久三叹造化大惜哉太史公意短遗此快更欲访野人穷探视其背和王东乡絶句四首少时走马洛阳城今作江边缾钖僧说与虎头须画我三更月里影崚嶒来日安榴花尚稀压墙丹实已垂垂何时着我扁舟尾满袖西风信所之只今当代功名手不数平生粥饭僧独立江风吹短发暮云千里倚崚嶒平生不得吟诗力空使秋霜入鬓垂大岳峰前满樽月为君聊复一中之观江涨涨江临眺足消忧倚杖江边地欲浮叠浪併翻孤日去两津横卷半天流鼋鼍杂怒争新穴鸥鹭惊飞失故洲可为一官妨快意眼中唯觉欠扁舟同左通老用陶潜还旧居韵故园非无路今已不念归秋入汉水白叶脱行人悲东西与南北欲往还觉非忽云去年事兵火偶脱遗可怜竛竮影残嵗聊相依天涯一尊酒细酌君勿催持觞望江山路永悲身衰百感醉中起清泪对君挥同通老用渊明独酌韵纷纷吏民散遗我以兀然悄悄今夕意鸟影驰隙间向来房州谷採药危得仙忽驾太守车出处宁非天何妨暂阅世谋行要当先西斋一壶酒微雨新秋还蛛网闪明晦叶声饯嵗年唿儿具纸笔録我醉中言欲离均阳而雨不止书八句寄何子应江城八月枫叶彫城头哦诗江动摇秋雨留人意恋恋水光泛树风萧萧纶巾老子无逺䇿长作东西南北客不如何逊在扬州坐待梅花映妆额均阳舟中夜赋游子不能寐船头语轻波开牕望两津烟树何其多晴江涵万象夜半光荡摩客愁弥世路秋气入天河汝洛尘未销几人不负戈长吟宇宙内激烈悲蹉跎舟次高舍书事涨水东流满眼黄泊舟高舍更情伤一川木叶明秋序两岸人家共夕阳乱后江山元厯厯世间岐路极茫茫摇指长沙非谪去古今出处两凄凉登岳阳楼二首洞庭之东江水西帘旌不动夕阳迟登临呉蜀横分地徙倚湖山欲暮时万里来游还望逺三年多难更凭危白头弔古霜风里老木苍波无限悲天入平湖晴不风夕㠶和雁正浮空楼头客子杪秋后日落君山元气中北看可堪囘白首南游聊得看丹枫翰林物色分留少诗到巴陵还未工巴邱书事三分书里识巴邱临老避人初一游晩水声酣洞庭野晴天影抱岳阳楼四年风露侵游子十月江湖吐乱洲未必上流须鲁肃腐儒空白九分头晩步湖边客间无胜日世故可暂逃杖藜迎落照寒彩徧平臯夕湖光景丽晴鹤声音豪天长蒹葭响水落城堞高万象各摇动慰此老不遭楚累经行地处处余离骚幸无大夫贵得伴诸子遨终然动怀抱白发风中搔再登岳阳楼感赋诗岳阳壮观天下传楼隂背日堤绵绵草木相连南服内江湖异态阑干前干坤万事集双鬓臣子一谪今五年欲题文字弔古昔风壮浪涌心茫然居夷行遭乱始知承平乐居夷更觉中原好巴陵十月江不平万里北风吹客倒洞庭叶稀秋声歇黄帝乐罢川杲杲君山偃蹇横嵗暮天映湖南白如埽人世多违壮士悲干戈未定书生老扬州云气郁不动白首频囘费私祷后胜误齐已莫追范蠡图越当若为皇天岂无悔过意君子慎惜经纶时愿闻羣公张王室臣也安眠送余日除夜城中爆竹已残更朔吹翻江意未平多事鬓毛随节换尽情灯火向人明比量旧嵗聊堪喜流转殊方又可惊明日岳阳楼上去岛烟湖雾看春生晓登燕公楼阑干纳清晓柱杖追黄鹄燕公不相待使我立于独雾收天落川日动春浮木举手谢时人微风吹野服咏水仙花五韵仙人缃色裘缟衣以裼之青纷委地独立东风时吹香洞庭暖弄影清昼迟寂寂篱落隂亭亭与予期谁知园中客能赋㑹真诗望燕公楼下李花燕公楼下繁华树一日遥看一百回羽盖梦余当昼立缟衣风急过墙来洛阳路不容春到南国花应为客开今日岂堪簪短发感时伤旧意难裁陪粹翁举酒于君子亭下海棠方开世故驱人殊未央聊从地主借绳牀春风浩浩吹游子暮雨霏霏湿海棠去国衣冠无态度隔帘花叶有辉光使君礼数能寛否酒味撩人我欲狂春夜感怀寄席大光管宁白帽且蹁跹孤鹤归期难计年倚杖东南观百变伤心云雾隔三川江湖气动春还冷鸿雁声回人不眠苦意西州老太守何时相伴一灯前夜赋寄友卖药韩康伯谈经管幼安向来甘寂寞不是为艰难明月扶疎树空园浩荡寒细题今夕景持与故人看隂风隂风三日吹南极二月巴陵寒裂石长林巨木受轩轾洞庭倒流潇湘黑君不见古庐竹扉声䇿策中有竛竮落南陌曽经破胆向炎官敢不修容待风伯雨霏霏三日雨霭霭一园春雾泽含元气风花过洞庭地偏寒浩荡春半客竛竮多少人间事天涯醉又醒春寒二月巴陵日日风春寒未了怯园公海棠不惜胭脂色独立蒙蒙细雨中次韵傅子文絶句风雨门前十日泥荒阶相伴只笻枝从今老子都无事落尽园花不赋诗城上晩思独凭危堞望苍梧落日君山如画图无数栁花飞满岸晩风吹过洞庭湖雨中对酒庭下海棠经雨不谢巴陵二月客添衣草草杯觞恨醉迟燕子不禁连夜雨海棠犹待老夫诗天翻地覆伤春色齿豁头童祝圣时白竹篱前湖海阔茫茫身世两堪悲㝷诗两絶句楚酒困人三日醉园花经雨百般红无人画出陈居士亭角㝷诗满袖风爱把山瓢莫笑侬愁时引睡有奇功醉来推户㝷诗去乔木峥嵘明月中寒食日游百花亭晴气已复浊虚馆可淹留微花耿寒食始觉在他州自闻鼙鼓聒不恨嵗月流乱代有今夕兹园况堪游云移树隂失风定川华收曳杖新城下日暮禽语幽羣行意易分独赏兴难周永啸以自畅片月生城头周尹潜以仆有郢州之命作诗见赠有横槊之句次韵谢之一嵗忧兵四阅时偷生不恨隙驹驰如何南纪持竿手却把西州破贼旗傥有青油盛快士何妨画㦸入新诗因君调我还增气男子平生竟要奇次韵尹潜感怀纷纷又看绕淮春叹息犹为国有人可使翠华周㝢县谁持白羽静风尘五年天地无穷事万里江湖见在身共说金陵龙虎气放臣迷路感烟津泊宋田遇厉风作逐队避狂宼湖中可盘嬉泊舟宋田港俯仰看云移造物犹不惜颠风忽横吹洞庭何其大浪挟云车驰可怜岸上竹翻倒不自持老夫元耐事淹速本无期㑹有大风定见汝亭亭时五月念貂裘竟生薄暮悲萧萧不自畅耿耿独题诗赠傅子文渔子牧儿谈笑新先生胜日步湖漘沙边忽见长身士头上仍欹折角巾豺虎不能寛逺俗山川终要识诗人芦丛如画斜阳里柱杖相㝷无杂宾晩晴野望洞庭微雨后凉气入纶巾水底归云乱芦丛返照新遥汀横薄暮独鸟度长津兵甲无归日江湖送老身悠悠只倚杖悄悄自伤神天意苍茫里村醪亦醉人舟扺华容县篙舟入华容白水绕城堞夹津列茂树倒影青相接逺色分村坞微凉动芦叶天地困腐儒江湖託孤檝夜赋泊舟华容县湖水终夜明凄然不能寐左右菰蒲声穷途事多违胜处亦心惊三更萤火閙万里天河横阿瞒狼狈地山泽空峥嵘强弱与兴衰今古莽难平腐儒忧平世况复值甲兵终然无寸䇿白髪满头生晩晴幽卧不知晴樯梢见斜日披衣起四望天际山争出光辉渚蒲净意气沙鸥逸避盗半九围两脚不遗力川陵各异态艰险常一律胡为作弧矢前圣意莫诘岂知百代后反使奸宄密腐儒徒叹嗟救弊知无术人生如归云空行杂徐疾薄暮俱到山各不见踪迹念此百年内可复受忧戚林木方翳然放怀陶此夕九月八日登高作重九奇父赋三十韵与义拾余意亦赋十二韵九日风景好节意满天涯书生尊所闻登高乱城鸦虽无后乗丽前驱载黄花两楼压波壮衆泽分天斜居邦惊有苗访古悲章华萧条湖海事胜日一笑譁兴移三里亭木影杂蛟蛇二士醉藜杖两禅风袈裟奇哉古无有未觉欠孟嘉天公亦喜我催诗出微霞赋罢迹已陈忧乐如转车却后五百嵗逺俗増雄夸粹翁用奇父韵赋九日与义同赋兼呈奇父安稳轻节序艰难惜欢娯先生守苜蓿朝士夸茱茰前年邓州城风雨倾客居何尝疎麴生麴生自我疎岂无登高地送目与云俱门生及儿子劝我升篮舆出门复入门戈斾填街衢去年郢州岸孤檝对坏郛莫招大夫魂谁揽使君须独题怀古句枯砚生明珠亦复跻荒戍日暮野踟蹰白衣终不至渺渺空愁予今年洞庭上九折余崎岖时凭岳阳楼山川看荣纡孙兄语蝉连王丈色敷腴不用踏筵舞秋风摇菊株乐哉未曾有是梦其非欤丈夫各堂堂坐受世故驱㑹须明年节醉倒还相扶此花期复对勿令堕空虚明日风景佳南翔先一凫何言知几早政尔因鲈鱼分襟肺肝热抚事嵗月迂归家问缾钖生理何必余相期衡山南追步凌忽区回首望尧云中原莽榛芜臣岂専爱死有怀竟不舒老谋与壮事二者慙俱无送王因叔赴试枫落南纪明秋高洞庭白自是天涯人更送湖上客人生险易乗除里富贵功名从此起不须惜别作酸然满路新诗付吾子别岳州朝食三斗葱暮饮三斗醋宁受此酸辛莫行嵗晩路丈夫少壮日忍穷不自恕乗除冀晩泰乃复逢变故经年岳阳楼不见南宫树辞巢已万里两脚未遑住水落君山高洞庭秋已素浮云易归岫逺客难回顾飘然一缾钖未知所挂处寂寞短歌行萧条逺游赋学道始恨晩为儒孰非腐干坤沓茫茫三叹出门去初识茶花伊轧篮舆不受催湖南秋色更佳哉青裙玉面初相识九月茶花满路开别伯共尊酒相逢地江枫欲尽时犹能十日客共出数年诗供世无筋力惊心有别离好为南极柱深慰旅人悲再别多难还分手江边白发新公为九州督我是半途人政尔倾全节终然却要身平生第温峤未必下张巡别孙信道万里鸥仍去千年鹤未归极知身有几不奈世相违嵗暮蒹葭响天长鸿雁微知君那可别老泪欲沾衣江行野宿寄大光樯乌送我入蛮乡天地无情白发长万里囘头看北斗三更不睡聴鸣榔平生正出元子下此去还经思旷傍投老相逢难衮衮共恢诗律撼潇湘寄信道衡山未见意如飞浩荡风㠶不可期却忆府中三语掾空吟江上四愁诗高滩落日光零乱逺岸丛梅雪陆离賸欲平分持寄子白头才尽只成悲衡岳道中四首野客元耕嵩岳田得游衡岳是前縁避兵径度吾岂忍欲雨还休神所怜世乱不妨松偃蹇村空更觉水潺湲非无柱杖终伤老负此名山四十年客子山行不觉风龙吟虎啸满山松纶巾一幅无人识胜业门前聴午钟城中望衡山浮云作飞葢朅来巖谷游却在浮云外危亭见上方林壑带残阳今日岂无恨重游却味长除夜次大光韵大光是夕婚一杯节酒莫留残坐看新年上鬓端只恐梅花明日老夜缾相对不知寒除夜不寐饮酒一盃明日示大光万里乡山路不通年年佳节百忧中催成客睡须春酒老却梅花是晓风元日五年元日只流离楚俗今年事事非后饮屠苏今已老长成舴艋竟安归携家作客真无䇿学道刳心却自违汀草岸花知节序一身千恨独沾衣别大光堂堂一年长渺渺三秋阔恍然衡山前相遇各白发嵗穷牕欲霰人老情难竭君有杯中物我有肝肺热饮尽不能起交深忘事拙干坤日多虞游子屡惊骨衡阳非不遥雁意犹超忽一生能几囘百计易相夺滔滔江受风耿耿客孤发他夕怀君子巖间望明月道中雨子收还急溪流直又斜迢迢傍山路漠漠满林花破水双鸥影掀泥百草芽川原有高下随处着人家将至杉木舖望野人居春风漠漠野人居若使能诗我不如数株苍桧遮官道一树桃花映草庐晓发杉木古泽春光淡高林露气清纷纷世上事寂寂水边行客子凋双鬓田家自一生有诗还忘记无酒却思倾先寄邢子友作客经年乐有余邵阳岐路不崎岖山川好处欹纱帽桃李香中度笋舆欲见旧交惊嵗月剰排幽语说艰虞人间书疏非吾事一首新诗未可无立春日雨衡阳县下春日雨逺映青山丝様斜容易江边欺客袂分明沙际湿年华竹林路隔生新水古渡船空集乱鸦未暇独忧巾一角西溪当有续开花初至邵阳逢入桂林使作书问其地之安危湖北弥年所长沙费月余初为邵阳梦又作桂林书老矣身安用飘然计本疎管宁辽海上何得更端居过孔雀滩赠周静之海内无坚垒天涯有近亲不辞供笑语未惯得殷勤舟楫深宜客溪山各放春高眠过滩浪已寄百年身江行晩兴曽听石楼水今过邵州滩一笑供舟子五年行路难云间落日澹山下东风寒烟岭丛花照夕湾羣鹭盘生身后圣哲随俗了悲欢淹旅非吾病悠悠良足叹夜扺贞牟野暝犹闻逺川明不恨迟焚山隔岸火及我系船时夜半青灯屋篱前白水陂殷勤谢地主小筑欲深期雨云物澹清晓无风溪自闲柴门对急雨壮观满空山春发苍茫内鸟鸣篁竹间儿童笑老子衣湿不知还今夕今夕定何夕对此山苍然偷生经五载幽意独已坚微阴拱衆木静夜闻孤泉唯应寂寞事可以送余年暝色残晖度平野列岫围青春柴门一枝笻日暮栖心神暝色着川岭高低郁轮菌水光忽到树山势欲傍人万化元相㝷幽子意自新肃肃夜将久空明动边垠田鹤吟相应我独无荒邻短篇不可就所寄聊一伸贞牟书事留侯辟谷年汉鼎无余功子真䇿不售脱迹市门中神仙非异人由来本英雄抚世独余事周舍何必同眷兹贞牟野息驾吾其终苍山雨中高绿草溪上丰仲春水木丽禽鸣清昼风祸福两合绳既解一身空荣华信非贵寂寞亦非穷山中当复入州寛作期人间踏地有安危风流邱壑真吾事筹䇿庙堂非所知白水春陂天澹澹苍峰晴雪锦离离恰逢居士身轻日正是山中多景时谢主人春禽劝我归主人留我住一笑谢主人我自无归处拟借溪边三畆春结茅依树不依邻伐薪正可烦名士分米何须待故人罗江二絶荒村终日水车鸣陂北陂南共一声洒面风吹作飞雨老夫诗到此间成山翁见客亦欣然好语重重意不传行过竹篱逢细雨眼明双鹭立青田三月二十日闻徳音寄李徳升席大光新有召命皆寓永州尘隔斗牛三月余徳音再与万方初又䝉天地寛今嵗且埽轩牕读我书自古安危闗政事随时忧喜到樵渔零陵併起扶颠手九庙无归计莫疎题东家壁斜阳步屧过东家便置清尊不煑茶高栁光隂初罢絮嫩凫毛羽欲成花羣公天上分时栋闲客江边管物华醉里吟诗空跌宕借君素壁落栖鸦曳杖栁条一何长我发一何短余日㑹有几经春卧荒疃曳杖陂西去悠然寄萧散田垄粲高低白水一时满农夫暮犹作媿我读书嬾且复弃今兹前峰青蹇嵼开壁置牕命曰逺轩钟妖鸣吾旁杨獠舞吾侧东西俱有碍羣盗何时息丈夫堂堂躯坐受世褊迫仙人千仞冈下视笑予厄谁能久郁郁持斧破南壁牕开三尺明空纳万里碧巖霏杂川霭奇变供几席谁见老书生轩中岸𤣥帻荡漾浮世里超遥送兹夕倚槛发孤啸唿月出荒泽天公亦粲然林壑受珠璧㑹有鹤贺宾经过来见客再赋清晓坐南轩望山头屡侧居士亦岂痴飞云方未息乐哉此逺俗乱世免憷迫那知百战祸岂识三空厄闭门美熟睡开门瞻翠壁逺客谢主人分此一牕碧新晴鸟鸣檐微暑风入席萧然此白首岂更冒朝帻誓将老兹地不复数晨夕但恨食无肉臞仙出山泽蛰雷转空肠吐句作圭璧一笑示邻家向来无此客又赋我昨在衡山伤心衢路侧岂知得此地一坐数千息易安生痛定过美出饥迫誓言如齐侯常戒在莒厄要将万里身独面九年壁如何不已奈开牕翫霏碧招唿面前山浮翠落衾席一笑等儿戏都忘雪侵帻人生何不娯今夕定何夕向来万顷胸余地吞七泽念此亦细事未遽瑕生璧聊使山中人永记山下客伤春庙堂无䇿可平戎坐使甘泉照夕烽初怪上都闻战马岂知穷海看飞龙孤臣霜发三千丈每嵗烟花一万重稍喜长沙向延阁疲兵敢犯莫邪锋题水西周三十三壁二首下管先生巾欲摧雨中艇子便撑开青山隔岸迎人去白鹭冲烟送酒来周子篘中早得春唤人同度一溪云贪看雨歇前峰变不觉斟时已十分山斋虽愧荷锄叟朝来亦不闲自翦墻角树尽纳溪西山经行天下半送老此牕间日暮烟生岭离离飞鸟还散发百年如寄亦何为散发清狂未足非南涧题诗风满面东桥行药露霑衣松花照夏山无暑桂树留人吾岂归藜杖不当轩葢用稳扶居士莫相违观雨山客龙钟不解耕开轩危坐看阴晴前江后岭通云气万壑千林送雨声海压竹枝低复举风吹山角晦还明不嫌屋漏无干处正要羣龙洗甲兵寄大光二絶句心折零陵霜入鬓更修短札问何如江湖不是无来雁只惯平生作报书芭蕉急雨三更閙客子殊方五月寒近得㑹稽消息否稍传荆渚路歧寛村景黄昏吹角闻唿鬼清晓持竿看牧鵞蚕上楼时桑叶少水鸣车处稻苗多寄徳升大光君王忧诏起羣公也寘樵夫尺一中易着青衫随世事难将白发犯秋风共谈太极非无意能系苍生本不同却倚紫阳千丈岭遥瞻黄鹄九霄东次韵邢九思百年鼎鼎杂悲欢老去初依六祖坛𤣥晏不堪长抱病子真那复更为官山林未必容身得颜面何宜与世看白帝高㝷最奇事共君盟了不应寒遥碧轩作呈使君少隐时欲赴召我本山中人尺一唤起趋埃尘君为边城守作意邀山入牕牖朝来爽气如有期送我凭轩一杯酒丈夫已忍猿鹤羞欲去且复斯须留西峰木脱乱鬟拥东岭烟破脩睂浮主人爱客山更好醉里一笑惊蛮州丁宁云雨莫作厄明日青山当逐客石限病起幽人病起山深处小院鸦鸣日午时六尺屏风遮宴坐一帘细雨独题诗愚溪小阁当乔木清溪抱竹林寒声日暮起客思雨中深行李妨幽事栏干试独临终然游子意非复昔人心巳酉中秋之夕与任才仲醉于岳阳楼上明年十一月二十日南游过道谒姜光彦出才仲画轴则写是夕事也翦烛观之恍然一笑书八句以当画意去年中秋庭洞野寒瑶万顷兼天泻岳阳楼上两幅巾月入阑干影潇洒世间此影谁能孤狂如我友人所无一梦经年无续处道州还见倚楼图度岭年律将穷天地温两州风气此横分已吟子美湖南句更拟东坡岭外文隔水丛梅疑是雪近人孤嶂欲生云不愁去路三千里少住林间看夕曛次韵谢吕居仁居仁时寓贺州别君不觉嵗时荒岂意相逢魑魅乡箧里诗书总寥落天涯形貌各昻藏江南今嵗无岭表穷冬有雪霜傥可卜邻吾欲住草茅为葢竹为梁舟行遣兴㑹稽尚隔三千里临贺初盘一百滩殊俗问津言语异长年为客路岐难背人山岭重重去照鹢梅花树树残酌酒柂楼今日意题诗船壁后来看康州小舫与耿伯顺李徳升席大光郑徳象夜语以更长爱烛红为韵得更字万里衣冠京国旧一船风雨晋康城灯前颜面重相识海内艰难各饱更天阔路长吾欲老夜阑酒尽意难倾明朝古崃苍烟道都送新愁入橹声与大光同登封州小阁去程欲数莽难知三日封州更作迟青嶂足稽天下士锦囊今有峤南诗共登小阁春风里囘望中原夕霭时万本梅花为我夀一杯相属未全痴登海山楼万航如凫鹥一水如虚空此地接元气压以楼观雄我来自中州登临眩冲融白波动南极苍鬓承东风人间路浩浩海上春蒙蒙逺游为两眸岂惜劳我躬仙人欲吾语薄暮山葱珑海清无蜃气彼固蓬莱宫雨中再赋海山楼诗百尺䦨干横海立一生襟抱与山开岸边天影随潮入楼上春容带雨来慷慨赋诗还自恨徘徊舒笑却生哀如云勐士今安有非复当年单父台题长乐亭逺山云迷巅近山净如沐客子曳竹舆伊哑过山麓我行一何迟时序一何速东风所经过林水一时绿疎雨忽飞坠声在道边木淑气自逺归光景变川陆遥知存存子明亦戒征轴霁色虽宜诗不见此清穆题长冈亭呈徳升大光久客不忘归如头垢思沐身行江海滨梦绕嵩山麓马何预得失鵩何了淹速匣中三尺冰瘴雨生新绿胡为古驿中坐聼风吟木既非还呉张亦异赴洛陆两公茂名实自是宜鼎轴发发不可迟帝言频郁穆赠漳州守綦叔厚过尽蛮荒兴复新漳州画㦸拥诗人十年去国九行旅万里逢公一欠伸王粲登楼还感慨纪瞻赴召欲逡巡绳牀相对有今日賸醉斋中软脚春宿资圣院阁暮投山崦寺高处絶人羣逺岫林间见微泉舍后闻阁虚云乱入江阔野横分欲与僧为记今年懒作文自黄巖县舟行入台州宴坐峰前冲雨急黄巖县里借舟迟百年痴黠不相补万事悲欢岂可期莽莽苍波兼宿雾纷纷白鹭落山坡只应江海凄凉地欠我临风一赋诗过下杯渡夜宿下杯馆朝鸣一棹东湖平天尽落崃断海横通冉冉云随舸茫茫鸟遡风仙人蓬岛上遥见我乗空泛舟入前仓曾鼓盐田棹前仓不足言尽行江左路初过浙东村春去花无迹潮归岸有痕百年都几日聊复信干坤送熊博士赴瑞安令衣冠衮衮相逢处草木萧萧未变时聚散同惊一枕梦悲欢各诵十年诗山林有约吾当去天地无情子亦饥笑领铜章非失计嵗寒心事欲深期病中夜赋抱病喜清夜形羸心独开不知药鼎沸错认雨声来嵗晚灯烛丽天长鸿雁哀书生惜日月欹枕意茫哉喜雨秦望山头云昨日鸾鳯举冥冥万里风淅淅三更雨小臣知君忧起坐听檐语风力有去来龙工离文武灯花识我意一笑相媚妩泥翻早朝路弥弥光欲吐郁然苍龙阙佳气接南畆千官次第来豫色各睂宇记事以短篇不工还自许醉中醉中今古兴衰事诗里江湖摇落时两手尚堪盃酒用寸心唯是鬓毛知稽山拥郭东西去禹穴生云朝暮竒万里南征无赋笔茫茫逺望不胜悲不见梅花六言荆楚嵗时经尽今年不见梅花想得苍烟玉立都藏江上人家梅花铁面苍髯洛阳客玉颜红领㑹稽仙街头相见如相识恨满东风意不传雨听雨披夜襟冲雨踏晨鼓万珠络笋舆诗中有新语老龙经秋卧嵗暮始一举成功亦何迟光彩变蔬圃道边闻井溢可笑遽如许旧山百尺泉不知旱与雨除夜畴昔追欢事如今病不能等闲生白发耐久是青灯海内春还满江南砚不冰题诗饯残嵗钟鼓报晨兴雨中北客霜侵鬓南州雨送年未闻兵革定従使嵗时迁古泽生春霭高空落暮鸢山川含万古郁郁在尊前渡江江南非不好楚客自生哀摇檝天平渡迎人树欲来雨余呉岫出日照海门开虽异中原险方隅亦壮哉夙兴美哉木枕与菅席无禁当兴戴朝帻巷南巷北闻锻声舍后舍前唯月色事国无功端未去竹舆伊轧犹昨日不见武林城里事繁华梦觉生荆棘成败由来几古今干坤但可着山泽西湖已无金碧丽雨抹晴妆尚娯客㑹当休日一访之摩挲苍藓慰崖石只恐冷泉亭下水发明白发増叹息幽牕贫士工用短壮夫弱于诗破壁为幽牕我笔还得持高鸟度遗影风扉语移时迨我休暇日与物聊同嬉古来贤哲人畎畆䇿安危一行或大谬半隠良亦痴寄言山中友即嵗以为期休日马上休日不自休骑马踏荒径却扇受景风今朝我无病春云閟晨耀羣緑澹相映山川与朝市一动自一静九衢行万人谁抱此怀胜不得与之语萧萧寄孤咏题画分明楼阁是龙门亦有溪流曲抱村万里家山无路入十年心事与谁论题崇兰图二首两公得我色敷腴藜杖相将入画图我已梦中多识路秋风举袂不踟蹰奕奕天风吹角巾松声水色一时新山林従此不牢落照影溪头共六人秋夜独酌凉秋佳夕天氛廓河汉之涯秋漠漠月出未出林彩变幽人露坐方独酌自歌新调酒如空天星下饮觥船中忽思李白不可逢夜半乔木摇西风百年佳月几今夕忧乐相㝷老来疾琼瑶满地我影横添酒赋诗何可失九日示大圆洪智自得休心法悠然不赋诗忽逢重九日无耐菊花枝刘大资挽词二首天柱欹倾日堂堂堕围遂闻王蠋死不见华元归一代名超古千年泪染衣当时如有继犹足变危机一死公余事由来亦人使知临难日犹有不欺臣河洛倾遗愤英雄叹后尘煌煌中兴业公合冠麒麟观雪无住菴前境界新琼楼玉宇总无尘开门倚杖移时立我是人间富贵人小阁晨起纸帐不知晓鸦鸣吾当兴开牕面老松相对寒崚嶒幸无公家责欲懒还不能汲井颒我面铜盆旋敲冰梳头风入槛散髪霜满膺四瞻郊泽间苍烟惨朝凝却望塔颠日光景舒层层干坤有奇事变化忽相乗客来无可语语此不见譍今晨胡牀冷愧我无毾㲪小阁晩望泽国候易变孟冬乃微和解襟凭小阁日暮归云多苍苍散草木莽莽杂山河荒野虫乱鸣长空鸟时过万象各无待唯人顾纷罗备物以养已更用干与戈天风吹我来衣袂生微波幽怀渺无寄萧瑟起悲歌得张正字书送老茅屋低天寒人迹稀一觞尤有味万事已无机嵗暮塔孤立风生鸦乱飞此时张正字书札到郊扉小阁䦨干横嵗暮徙倚度隂晴木落太湖近梅开南纪明病余仍爱酒身后更须名鹳鹤忽双起吾诗还欲成怀天经智老因访之今年二月冻初融睡起苕溪绿向东客子光隂诗巻里杏花消息雨声中西菴禅伯还多病北栅儒先只固穷忽忆轻舟寻二子纶巾鹤氅试春风牡丹一自边尘入汉闗十年伊洛路漫漫青墩溪畔龙钟客独立东风看牡丹盆池三尺清池牕外开茨菰叶底戏鱼回雨声转入浙江去云影还从震泽来西轩平生江海志嵗暮僧庐中虚斋时独步遡此西牕风初夏气未变幽居念方冲三日无客来门外生蒿蓬晨起寂寂东轩晨起时朦胧草木暗疎篱风来衆绿一时动正是先生睡足时登阁今日天气佳登临散腰脚南方宜草木九月未黄落秋郊乃明丽夕云更萧索逺游吾未能嵗暮依楼阁歳华嵗华日已彫飞叶鸣古瓦白头倚危槛高旻覆平野遥瞻疎栁林下有清溪泻三春既繁丽九秋亦潇洒平生万事过所欠茅一把山川郁日夕有抱无与写赋诗老不工开篇咏风雅得长春两株植之牕前乡邑已无路僧庐今是家聊乗数㸃雨自种两丛花篱落失秋序风烟添嵗华衰翁病不饮独立到栖鸦九月八日戏作两絶句示妻子今夕知何夕都如未病时重阳莫草草剰作几篇诗小瓮今朝熟无劳问酒家重阳明日是何处有黄花拒霜拒霜花已吐吾宇不凄凉天地虽肃杀草木有芬芳道人宴坐处侍女古时妆浓露湿丹脸西风吹绿裳微雨中赏月桂独酌人间跌宕简斋老天下风流月桂花一壶不觉丛边尽暮雨霏霏欲湿鸦心老久许为作画未果以诗督之布衲王摩诘禅余寄笔端试将能事迫肯作画工难秋入无声句山连欲雨寒平生梦想处奉乞小㠝岏再用迹字韵成一首呈判府风雨一叶过黄花已陈迹人贫交旧疎嵗暮日月疾贪人积胡椒智不到鬼録那知庾郎菜地瘦饱金玉不如学服气清坐了晨夕尚余烟月债驱使入吟笔晩逢葛先生怜我出无仆借车得时诣谬窥文字箓谈诗不知疲或作夜半客挥毫写珠玉治郡葢余力不羡江千万不慕李八百愿传公句法容我附风翼城东刘子政着书方满屋昨示一篇诗三日叹未足仍闻供笔砚家有樊通徳但恐裴公门从此近舍湜䝉示涉女诗次韵城南天倒影绿浪摇十里使君云梦胸犹复録此水舟行及雨霁秋色在葭苇烟涵翠縠润月照金波委知公已忘机鸥鹭宛停峙向来趋热士说似颡应泚俗子与清游自古剧函矢如何有双脚受垢不受洗异哉公殊嗜记此两苦李诗成堕衡门名字汚纸尾明当蹑公迹佳处不待指㑹逢白沙渚我舍真可徙鸣驺傥重来傍舫倾我耳游岘山次韵夜度一程云平明踏山址山神岂妬我飞雨乱眸子重岳衮衮去前杰后俊伟晦明更百态始望那及此路穷得精庐税驾谘祖始老僧千金意佳处相指似先生一笑领得句易翻水安石未归山却要山料理奇哉此一段惊世无前轨酬山以快饮春蕨正滋旨一邱傥许予高卧饱松髓城中谩拄笏那知有兹事高人买山隠百万犹恨少客见最省事有屐一生了东庄良不遥十里望缥缈萦纡并麦珑翠浪四山绕先生滞鹿车去程通鳯沼暂来山泉上思与飞云杳云北接云南一迳絶纷扰竹林怀风雨目断极窈窈从来无世尘相对真不挠龙儿争地出头角已表表先生嘱支郎勿使斤斧夭终当乞一杖险路扶吾老和孙升之姬国余芳代有人于今公子秀溪濆处心如水尚书市能赋临流静节君花岛红云春句丽月梅疎影夜香闻囊开古锦湖山出何意一星窥妙文寺居招提逺占一牛鸣阻絶干戈得暂经梦境了知非有实醉乡不入自常醒楼台近水涵明鑑草树连空写素屏物象自堪供客眼未须覔句戸长扃又用韵春雪急雪催诗兴未阑东风肯奈鸟乌寒最怜度牖勤勤意更接飞花细细看连夜抱囘三白瑞及时惊动五辛盘袁安久絶千人望春破还思绮一端次韵邢子友壮士如今烂莫收尚思抽矢射旄头不堪苦雾侵衰鬓稍喜和烟入戍楼万里中原空费梦三春胜日偶成游青松逺岭偏惊眼薄晩䦨干更少留梅爱欹纤影上牕纱无限清香夜遶家一阵东风湿残雪强将娇泪学梨花䝉知府宠示秋日郡圃佳制遂侍杖履逍遥林水间辄次韵四篇上渎台览嵗月移文外干坤杖屦中铿然五字律健在百夫雄秋入池深碧寒欺叶逓红此间兼吏隠端不减游嵩鸟语知公乐晴山及我游尽排物外事拚作酒中浮菊蕊离双鬓林声隐四愁骚人例喜赋政自不闗秋竹际笙簧起囘听衆籁微时陪物外赏肯念日斜归草色违秋意池光净客衣吟公清絶句政尔不能肥一笑聊开口千忧不上睂林深受风得柏老到霜知小憇逢筠洞幽㝷及枳篱愿公勤秉烛裁咏枣离离送人归京师门外子䂓啼未休山村日落暮悠悠故园便是无兵马犹有归时一段愁赋康平老铜雀砚邺城台殿已荒凉依旧山河满夕阳瓦砾却鑱今日砚似教人世写兴亡和颜持约半篙寒碧秋垂钓一笛西风夜倚楼多少巫山旧家事老来分付水东流早行露侵驼褐晓寒轻星斗阑干分外明寂寞小桥和梦过稻田深处草虫鸣次韵景纯道中寄大成闻道歌行伏李绅古来贤守是诗人久钦乐广怀披雾一见周瑜胜饮醇海内期公黄阁老尊前容我白纶巾佳篇咀嚼真堪饱此日何忧甑有尘同家弟用前韵谢判府惠酒衔杯乐圣便称贤无酒犹堪卧瓮间使者在门催仆仆麴车入梦正班班不烦白水真人力来自青城道士山千载王𢎞仝并美未应杞菊赋寒悭日饮知非贫士宜要逃语穽税心鞿所须唯酒非虚语以醉为乡可径归鹦鹉鸬鹚俱得道螟蛉蜾羸尽忘机狂言戏作麻姑送无奈阍人与我违宋诗钞巻四十三宋诗钞卷四十四钦定四库全书宋诗钞卷四十四内阁中书舍人吴之振编李觏旴江集钞李觏字泰伯南城人举茂才异等不中以教授养亲从学日衆范仲淹荐试太学助教嘉祐中召为海门主籍太学説书卒门人邓润甫上其所着书尤长于经制朱子谓李泰伯文字不软帖气象大段好实得之经中虽浅然皆自大处起议论若老苏父子得之史中战国䇿故皆自小处起议论真知言也诗雄劲有气燄用意出人有云格如平易人多爱意到幽深鬼未知见其得处矣鲁公碑他人工字书美好若妇女猗嗟颜太师赳赳丈夫武麻姑有遗碑嵗月亦已古硬笔可破石镌者疑虚语惊龙索雷鬬口吐天下雨怒虎突围出不畏千强弩有海珠易求有山玉易取唯恐此碑坏此书难再覩安得同宝镇收藏在天府自非大祭时莫教凡眼覻玳瑁石前有县大夫取此石为器嚣然夸谓予材与工俱美如何尔乡人器用曾莫备无乃居荒陬俗鄙不喜事答云此石坚攻磨动时嵗官用钱出民民用钱出已出民官不知喜事诚可贵出已乃伤财谁能不惜费大夫闻此言如有所忿戾今已倡是诗敢以报嘉惠秦人峰秦法虽甚苛秦吏若犹拙山林不数里俾尔逃得脱予观后世事政役火烈烈茍非为鬼神何计避羁绁圣皇今在御百事咸均节常披诏书意苦念生财竭谁能将顺者所望在贤哲无使峰中人笑我民屠裂虎跑泉虎跑本何为彼将对以臆有如大丈夫卓尔抱刚直盗泉既不饮谮人亦不食山中小禽兽何足劳捉搦勇气无所泄爪地成遗迹地神嘉乃诚水源如开辟㝷常窃六畜夜傍人墙壁是与豺狼同闻此宜慙色哀老妇里中一老妇行行啼路隅自悼未亡人暮年从二夫寡时十八九嫁时六十余昔日遗腹儿今兹垂白须子岂不欲养母岂不怀居繇役及下戸财尽无所输异籍幸可免嫁母乃良图牵连送出门急若盗贼驱儿孙孙有妇小大攀且唿回顾与永诀欲死无刑诛我时闻此言为之长叹呜天民固有穷鳏寡实其徒仁政先四者着在孟轲书吾君务复古旦旦师黄虞赦书求节妇许与旌门闾繄尔老愚妇岂曰礼所拘蓬茨四十年不知形影孤州县莫能察诏㫖成徒虚而况赋役闲羣小所同趋姦欺至骨髓公利未锱铢良田嵗嵗卖存者唯莱污兄弟欲离散母子因变渝天地岂非大曽不容尔躯嗟嗟孝治王早晚能闻诸吾言又无位反袂空涟如寄怀三首鸟兽死有用羽角筋革齿辇輓入工师饰作军国器玉食白如瓠瞑目已腐秽生者不敢畱埋藏与蝼蚁百年富贵身孰若禽兽类唯有令名人终古如不死根生但为松翼飞但为凤王侯尚可轻道义本来重痴儿似婢妾寸步矜恩宠傍人忍笑时佯把衣袪弄龊龊复龊龊浅谋同燕雀不思明日忧但取今日乐俗儒抱书卷未去眼中瞙谁将古人泪更为今人落喜雨人皆喜膏泽我独忧丰年嵗凶已贱粜年丰安得钱赋役忽惊骇仓廪甘弃捐铢铜苟可换富贵宁我怜归来官事了相弔柴门边农夫未尽死谷价应常然王心幸仁圣分职当忠贤谓谷贱为美咄咄无欺天寄祖祕丞我本山田人好尚与衆异平生重交游所得固无几昨者应茂才西行覻朝美时当庆厯初选举实多士茫茫帝王州栖栖远行子携钱赁破屋乞火蒸陈米鞍马到即卖僮仆痴难使有时造公卿努力向廛市数步则一歇长吁乃能起衣冠信质野言语欠婉媚阍人顾之笑将命见而避往往得所请跄跄向前跪何能剖怀抱浪自慕尊贵贵人如天神喘息生云气野夫等麋鹿刍豢非所冀归来坐空牕惆怅夕不睡尘埃满须髩臭恶入口鼻业已辞吾亲中道岂可废僶俛待报闻愁忧遂经嵗二年正月晦闲房适假寐有奴来啄门手披择之刺承命惊下牀赤脚误穿履从来未识面只是闻高第名显宦且达见我当何为再拜请就席熟视知可畏昂昂貎甚古崖石掀氛翳浑浑气甚和璞玉无芒鋭高谈贯先哲雅意在兹世昔人相遇闲一言犹合契今吾于择之宁假再三计自此习往还中心蔑疑贰如热息广厦如饥享盛馈君授南康守舟维蔡河涘我馆汴之阴前去路则迩时时结㡌带踽踽㝷英轨衆人娇绮罗相对纫兰芷朱絃自三叹笑杀彼郑卫王命有期日都门一反袂君行剧鸿轩我处近匏系旷日及孟秋皇慈始收试崇崇九门开窈窕三馆祕主司隔帘帷欲望不可跂中贵当枨闑蒐索徧靴底唿名授之坐败席铺冷地健儿直我前武怒足防备少小学贤能谓可当宾礼一朝在槛穽两目但𣅿捉笔析所问移时数千字读书取大者纤悉或靡记炙背虽自奇宁当至尊意龙马腾天衢驽骀合羞死量才与揣命坦荡更何事振衣託归舟河流迅弧矢淮清江且平踰月在枕几及过庐山南闻君初布治舩樯既入岸马首已来暨迎我到府署相见共欣喜嫩橘摘千苞肥鱼斫千尾萧晨彻骨清佳境邀人醉高㑹虽暂欢故园当速至草草成别愁悠悠渡湖水是时东方曙俄然北风厉阳乌畏威逃江神以儒戏气象斗不同波涛大可悸长帆张欲裂孤舟荡无倚或从玉井出或自银山坠篙工敛手立脉脉无穷泪从者闭目坐嗟嗟不敢视我时抚牀歌分作长江鬼所恨生劬劳不孝而已矣祸福果无妄险难行可弭脱身得平康引领望乡里厥后过挟日幸得见维梓入门何怡怡馔具有甘旨稚女能纫针骄儿徧生齿芟除闲草莱疏通旧沼沚君庐可终焉生计由此始郡守方仁贤学宫盛修理踵门致勤恪命我论经艺麻衣何纷纷乡人子若弟不唯务章句所欲兴礼义施为有本末动静有纲纪蚤与鸡同觉夜与月相值孳孳忘饮食在文史时附南康书或逢北来使尺素虽满前话言难到耳殆及三年冬闻君受朝寄名称按刑狱势可平寃滞故人渐大任贱子差自慰轩车日已远翰墨益难致薄命良可伤降灾浑未已是年之季冬举家纒疫疠老母尚委顿微躯盖蝼螘形骸非我有魂魄与心离权柄在鬼物功力非服饵晓突谁能炊午闗犹未启荏苒再週月幸㑹天不弃春风动枯藁甘雨浇根柢行行夏交秋吉微凶不替高堂何戚戚疾病日攒萃一夕脾脏间发泄不复止诘朝问无言目瞑口齿闭号呶诸儿孙杂沓大鼎沸嗟哉当彼时诚恐弗可讳医师相急热巫觋两经纬药草极酸辛法术殚怪诡薄暮乃复苏踰旬仅知味方兹恋庭闱旋已对狱吏试言其所由内省亦无媿有人同州闾发迹自徒隶窃被儒衣裳曽亡小材技突如游京邑欲以干明叡朝家焉可欺羁旅谋自济乃造黄纸书便取青袍衣乘船归南方敛板谒当位自言章奏奇因籍宦官势诏文降自中宰府不预议既云能占天且曰善兴利江淮一经过郡府十不啻到处争逢迎莫能思处置转运苦爱奇得之如国器故使按坑冶庶可展才智小人靡忖度假宠愈放肆行符索吏卒圈印发传逓阎闾望尘拜州县从风靡遮道结缯綵铺筵塞珠翠车骑前后呵给使数百指何者为典刑独自夸爪觜在昔秦无人绕朝赠之箠繄我非聋瞽碌碌宁不耻作书贻谏官姦诈患不细有诏令逮捕按验取真伪是夫知计穷诬我以罪戾上官犹眩惑凖例皆拘系幽幽圄犴中愤愤争竞里周旋二十日乃克见巧敝画地尚不入丛棘曷可寘惟兹谢吾母几不全发体敎道亦难行凡庸岂同志吁哉养英才徒以钓积毁箧书归敝庐庠门任芜秽去年仲夏后盛暑若火炽郊园有余爽蔬果聊可嗜时复观田畴毕力奉耘耔人生但饱暖此外皆淫侈思君非一日欲去无双翅俄闻迁黄州又説丁丧制古来圣与贤谁不遭丑诋蜀日骇狗犬夏鼎愁魑魅人寿有短长孝子漫忧思灭性经所贬节哀礼为是矧夫王佐才简在唐虞际扬名以显亲报德岂不韪加饭苟如愿苍生犹有恃适时匪我长不朽乃所拟道义果弗充富贵反为累回宪本无官桀纣焉得此俗子但相非吾心已居易近者游葛陂念君在衰枲作诗布幽怀读之勿嗤鄙女色无定美赠卿材女色无定美宠至美则多士才无定称用显称已过长安小家子粲粲秋池荷性慧不觉耻母怜不加诃出户一囊麝见人双眼波情动笑难止语娇音屡讹都人口如沸观者踵相摩因缘幸充选恩泽成偏颇少费万金珠一唿千绮罗佯愁惨白日勐唾倾天河东邻有贤女春緑涵修蛾花艳不裁翦玉光无切磋自小固闻礼藏头岂知他亲戚尚未见媒官当奈何过时谁访问生世就蹉跎岂不有配偶市里或山阿岂不有奉养舂饎与机梭列女不得传乐府无人歌容华日衰落涕泣坐滂沱富贵易修饰贫贱多笑呵栁下无仲尼小官终灭磨进退在勇决迟疑两皆蹉退当事奇伟夙驾追雄轲进当取势位健笔为干戈胡然守一节独自埋随和江亭醉后平生尚倜傥壮大苦摧折主人能结纳佳境为铺设渺㵿东江来谽谺暮云裂倡女稍多艺市酒且供啜侠气复何聊心朋幸相悦解冠从放荡大唿谁輓掣咄哉千里足嗟唿三寸舌悔物唤龙取天葩令鬼折艳唱声非雅戏谈理当谲帷房笑私眤闾巷嘲琐屑更鼓莫催睡夜风才去热俗士鲜大志于今重小节内行豕在泥外貌犬伏绁吾侪古豪杰方寸浴日月被谤肯自疑为欢顾犹拙放饭彼不惭使我无齿决弋阳县学北堂见夹竹桃花有感而书暖碧覆晴殷依依近朱栏异类偶相合劲节何能安同时尽妖艳无地容檀栾移根既不可洁心诚为难外貌任春色中心期嵗寒正声尚可聴谁是伶伦官读韩文公驽骥篇因广其説主人渴良马仆夫念驽骀行迟追易及力少牵易来时闻千里足百箭攒其怀主人虽欲买衆口大悠哉虾蟇虾蟇尔奚为合合搅人耳在官不为官在私无私事徒将一寸口日夜相鸣吠岂能劖语言且欲噪梦寐何者孔稚珪爱之如鼔吹谁论正与淫各自有知已惜鸡诗曩予家居见鸡有异者为之动心尝欲作而不果戊寅夏五月学于山中乃追赋之曰吾家有鸡母乘春数子生生来踰六旬互觉羽翼成其母且再卵逐之使离散衆雏既不来一子独恋恋恋恋不肻离逐之终不移母行无险易唧唧相追随卵生亦云足母伏窠中宿厥子苦无依攀背如悲哭窠中母所安忍渴复忘餐子于背上卧不舍须臾间我时见之喜异类能如此因欲观其终其终谅何似一朝大长成乃知牝牡情膨脝娠在腹渐见东西行行行求饮食欲以助生息卵出子还多养子何劳役朝啄荆草林暮爪污泥深昔时随母意今作爱雏心雏生诚可爱母老宁忍背物性乃不常使人心叹慨物类本无知无知孰责之斯鸡与衆异酷似有天资天资以仁孝变更何太早况彼本无知血毛安足道万物灵者人孰不念其亲少艾与妻子所以夺吾真五十慕父母虞舜称稽古埋子得黄金迩来唯郭巨古人往莫追言之泪沾衣斯言足自警题作惜鸡诗闻女子疟疾偶书二十四韵寄示昨日家人来言汝苦寒热想由卑湿地颇失饮食节脾官骄不治气马痴如绁乃致四体烦故当双日发江南此疾多理不忧颠越顾汝仅毁齿何力禁喘噎寄书诘医师有药且嚼啜方经固灵应病根终翦灭但恐祟所为尝闻里中説兹地有罔两乘时相罥结嗟哉鬼无知何于我为孽我本重修饰胷中掬氷雪祸淫虽甚苛无所可挑抉疑是饕餮魂私求盘椀设尽室唯琴书何路致荤血无钱顾越巫刀劔百斩决徒恣彼昏邪公然敢抄撮吾闻上帝灵网目匪疎缺行当悉追捕汝苦旦夕歇慈爱早有加忆念今逾切尘劳差可畏归计又云辍所生能劬劳祖母矧聪哲羸卧纵未苏抚视谅非拙勉勉多自安风来信勿絶读史子长汉良史笔锋颇雄刚惜哉闻道寡气志苦不常心如虫丝轻随风东西扬一事若可喜不顾道所长公言绌原宪侠贼乃为良仁义谓足羞货殖比君王黄老先六经斯言固猖狂吁嗟夫子没两观无刑章予怀班孟坚驳议何洋洋传与后世人慎思其否臧竹斋题事低斋结空野小竹移孤林斋闲竹净好日媚幽人心南方夏厌暑独此畱残阴戛雨挫促梦穿风搜凉襟长茵展丽藓乱歌奏欢禽待奴裹村服语客抛尘簪志高成利讐思爽生诗淫值圣喜盈卷感古悲入琴山迎稳履远月劝澄杯深荣名虽未染幸亦非堙沈雨中作羣阴侮阳德雨阵春嘈嘈白晓惨成夜瓦口生飞涛凝云列山鞘冷气攒衣刀径閙有松竹庭卧唯蓬蒿花淫得罪陨鸎辨知时逃隰苖出水短木茵随日高微吟雅于乐快饮甘如膏朱曦待未见天盖空牢牢闵雨诗吴江之南是曰丰国五种之生天下食一嵗不登吾民菜色如何天不仁纵彼旱孽称其神矫矫赤龙推火轩来自东南山咸池愞水不敢沃阳侯失色愁烹煎况兹畎畞流涓涓何足吸之脣齿间但见禾与黍蓬勃红尘起土伯勅其属埽路迎饥鬼哀哉氓蚩蚩託身釜鬲惟蒸炊小人怨咨君子知天生天杀今其时我闻皇穹大德在生育爱养万物同婴儿产民之身赋民食中道絶之何所为当时冥冥间委任非其宜山川之神各守土羣龙受位司天池上帝当轩亲戒勅十日一雨无愆期帝心仁且信临下固不疑谓言庶事有分职屏去视聴思无为安知愚下鬼负德孤恩难制指弄天之权侮人命贪嗜牛羊邀祭祀忽焉一物不称情因教此旱灾生灵雷霆之官畏罪莫敢谏头枕天鼓眠不醒帝在紫微垣下隔千里云徒劳衔血向空哭帝心虽圣安得闻北斗侍帝侧斡运气母均四时五星暨衆宿照曜亡偏私夫何容此鬼恣行胷臆轻天威定是机务繁耳目有所遗小臣亦何者草莽负奇节欲系神颈无长绳欲斩龙头劔锋缺皇穹如未察凶邪空使小臣心郁结甘露亭诗干坤父母莫匪慈胚胎亿兆成角羁其间哺乳不及处有时泣杀哌哌儿南川上游号沃野景祐丙子尝凶饥新田始苗旧谷罄十室八九无晨炊伏阴何者不仁甚酿作水灾来助之烟煤刷天雨汁黒呕山泄谷争奔驰横流一夜打城郭万弩窃发穿毛皮东隅有洲尸揖揖如蚁欲走遭水围屋根无力树腰折蛟蜃食人犹择肥涛波一望万山阻六亲不得相扶持国子刘公好仁者惟时假守兹军麾民生在我不在命告舟往救无敢违童儿赤立妇女困载之刳木何累累泥沙外冷内饥渴口噤不语如狂痴牵挛坐卧满府舍赋以酒饮加饘糜随流往往亦不死远在百里无人知捐金购得问氏姓召使亲族携之归司农仓廪尽发出不待奏报先施为有余况可补不足大贾蓄家如响随来赡去察夜继昼赤热不忍荫华榱由斯一郡十万户饿肤日月生膏脂存者相保没者葬唐虞仁寿重敺跻圣主养贤贤养物气和郁郁通高卑城西老宫古松径一朝坠露甘如饴千柯万叶结不解玉阶琼树光离离甿俗奔走竞观覩手攀口吮同赍咨学老之人周氏子好善不类黄冠师欲令事迹绚久远筑亭其地高巍巍公之归朝不可借松树至今犹未衰我作此诗揭亭上他年堕泪如羊碑答缘槩师见示草书千字文并名公所赠诗序佛繇西域渐中土欲使羣心皆鼓舞若颛梵语及贝书昧者虽存明孰与其徒往往多材能暗结时贤为外助远公自昔来庐山夸逞莲花邀社侣吁嗟君子遭乱邦舍此未知何处去迩来一行善记览啮破干坤㝷歴数或攻文苑掠芬香辞则贯休笔怀素其余曲艺与小诗布在人间难悉数贤豪大抵多怜才引致门墙无龃龉其人既重法亦尊羽翼大成根本固我縁山谷见不远缁褐憧憧尽愚鲁坐量此去朋党衰纤缟焉能拒强弩去年有使自番阳手借一函来我所发函乃是缘槩书千字满前云缕缕衆人饱食已用心欲噍伯英肥美处当时名士嘉其能长序短篇聨绣组因思幅员千万里如师之能更几许以儒辅释日益多何惜区区一韩愈春社词宝元二年尝梦大雨震所居室惊而仆地既已有一人甚长大紫衣而冠意谓雷之神也唿觏使前授之题曰春社词觏惧栗栗援笔得八句与之及觉尚记其首三句颇怪丽今七年矣值假日以五句足之吴台翫春锁春色雨刷花光入龙国田边大树啼老鸦野云痴醉寒查牙年华欲住风雷恶兰脸知秋涙先落时荣时谢无了时扶起混沌须神医闻喜鹊翩翩者鹊何品流羽毛黒白林之幽生平智力可料度有巢往往输鸤鸠天然却㑹报人喜愚儿幼妇唯尔求万声千噪几曽验闻者终是轩睂头从来乌鸟爱反哺孝慈情性谁可俦其间于事最先见告人凶祸令人忧忧时不肻自修饰祷请神鬼争啾啾告之愈验愈见恶共云灾患鵶之由弹丸瓦石相驱逐名园佳树难依投忠言逆耳世罕用属镂曽剖伍员喉莫笑后来司马公事事称好真良谋秋夜披衣坐小亭夜气拂人清月暗先成晕虫吟不识名举杯期混沌开卷赏茎英此兴知谁㑹松风鹤睡惊睡思俗语不入耳旅愁还对心坐多浑易厌梦好欲重㝷暴雨撩篷响残阳过岭阴回看犇竞苦此兴贵南金鑑湖夜泛明月到樽前拏舟古岸边乱山斜入雾远水倒垂天酒气薫龙戏歌声弄鹤眠回头嗤李郭此外更无仙池亭小酌客思都无着临池一醉歌唤春呈物象移性入天和月影碎荆玉波纹纬蜀罗相看尽仙骨俗态已无多感事太平无武备一动未能安庙算何时胜人生到处难役频农力耗赋重女工寒秪有旴江守怜民不爱官闲居无物可劳情空郊日闭扃雨吟春破碎贫饮客凋零世事重江险才名一梦醒同心秪松栢见我尚青青萍尽日看流萍谁原造化情可怜无用物偏解及时生泥滓根萌浅风波性质轻晩来堆岸曲犹得䕶蛙鸣送张鬷嘏人意皆懐土嗟君无故园欲行须尽室此去又他门静里文章好贫来节行存振淹知有日倚伏岂虚言寄题廖説䝉亭圣人虽在上君子有穷时自得山居乐何须世俗知夜多松月分凉与水风期只恐亨通去清闲却付谁养疾少小唯贪酒病来才信医问方逋客许㝷药野人疑夜擣全聴惯寒煎觉沸迟古贤曽爱死此意亦谁知远山最能牵病眼天际一山横尽日是秋色无人知地名暗时云自合缺处路应平才子霑衣泪千秋共此情早归病马不妨骑出门常便归见人无事説是物与心违通塞元闗命驱驰转觉非莫教尘里汗坏却箧中衣晩闻角倾耳斜阳里无聊拭泪频平生惯闻处今日自愁人夜近歇不久风来聴得真胡笳更何物只此已伤神哭女二首妻死女已病踰年成二丧此生谁骨肉未识好衣裳看面虽犹小闻言尽可伤最知怜祖母句句刮人肠老树枝叶薄先秋风雨过人间不善事身外想无多理遣诚如幻悲来岂奈何从前短髩髪为尔渐双皤小女恃汝今何恃言来泪满襟死生虽分定襁褓累人心饥买邻家乳寒劳祖母针岂知泉路隔时拨蕙帷㝷龟峰精舍去县二十里路平时正春四山唯有石一寺更无尘融结疑天意经营忆古人但知安乐处何必是金身鸣蜩雨余云漏日虫思已喧喧时节方初夏声音似故园为谁吟绿野相共送黄昏便是秋来信霜髯更几根送春送尔归天去天应解祸淫物生谁得所我见独伤心好景吟来徧芳樽醉不禁东风别无用百草已成林次韵阎判官除夜密雪穿牕入孤灯向壁光老来人不觉梦断酒犹香世事休思虑年华任短长朽株难长育空此见春伤寄黄晞长忆黄夫子才高行亦淳世情轻近事见惯即常人何力康时务将身役路尘七闽山水国是处好安贫回明上人诗卷学佛有余力吟诗过一生情闲气燄少句好琢磨成栢竹门庭古氷霜笔砚清输他饱食者终日自无营送任大中真伪少分别吁嗟此世情西施作老婢南郭逞新声命合生来困诗应没后名旅游何所得赤日又徒行送何祕丞吴人作蜀官万里泝惊湍地俗虽云异民情想一般智明终戎察政惠不须寛前史多循吏乘闲更熟看乡思人言落日是天涯望极天涯不见家已恨碧山相阻隔碧山还被暮云遮少年新翻曲调恐人传不许高声唱玳筵金兽也嫌春态浅向风喷作绿杨烟自勉月欲东生日又西莫随儿女醉明时黄泉一向理愚鬼不与人间史笔知戏题玉台集江右君臣笔力雄一言宫体便移风始知姬旦无才思秪把豳诗咏女功雪中赠栁枝暖气来时栁眼新一场冰雪更愁人要知真宰无诚信取次东风未是春栁枝答春早寒余岂足哀平生多难媿非材去年二月都城里曽共花房带雪来读长恨辞二首玉辇迢迢别紫台系环衣畔忽兴哀临卭漫道蓬山好争奈人间有马嵬蜀道如天夜雨淫乱铃声里倍霑襟当时更有军中死自是君王不动心戚夫人百子池头一曲春君恩和泪落埃尘当时应恨秦皇帝不杀南山皓首人有感官家的的要寛征古时什一今更轻州县酷嫌民渐富几多率敛是无名白刃劫君君勿言人生祸难俱由天君家嵗计能多少未了官军一饭钱庭下缧囚何忿争刀笔少年初醉醒黄金满把未回眼笑杀迂儒欲措刑游寺醉归却寄同坐江村古寺偶闲行一饮全疑酒有灵水底屈原应大笑我今独醉衆人醒索酒不醉多愁醉多病几回爱酒又停杯死生若是有天命莫放愁来任病来忆钱塘江昔年乘醉举归帆隐隐前山日半衔好是满江涵返照水仙齐着淡红衫谢传神平上人蕞陋徒烦妙笔传唿儿看了独凄然丹青不解随人老相似都来得几年闰正月三日偶书二首一步寒郊一惨睂望春春色苦来迟东君未必私桃李只恐梅花谢有时无赖年年逐酒徒今年不饮兴何如醉乡若有人名籍但愿春风㸃检疎论文二首今人往往号能文意熟辞陈未足云若见江鱼须恸哭腹中曽有屈原坟天宝年中事事新长安还有谪仙人骑鲸去后无㝷处输与句芒自管春汉宫哀平外立国权分只为当时乏嗣君试问莽新谁佐命最应飞燕是元勲燕雀二首燕子从来巧语声主人相爱是常情黄头老雀何能解饱食官仓过一生绣戸珠帘见最频暖来寒去但安身翟公门下时飞入全胜交情斗顿人送春宜春台上送春归泪滴金杯不自知懊恼黄鸎解言语飞来唯见落花枝晓角肠断城头画角声灯青月黒酒微醒浓香梦里谁曽管只有离人夜夜聴登越山腊后梅花破碎香望中情地转凄凉游山只道㝷高处高处何曾见故乡送古山人喜闻吉事怕闻凶天下人心处处同乍出山来言语拙莫将刺字谒王公送毗师西游望望王城十二门青山行尽入红尘近来富贵皆天与到处应多问命人送春寄呈祖袁州去年春尽在宜春醉送东风泪满巾今日春归倍惆怅相逢不是去年人酬陈屯田途中所寄封豕长蛇战岭南何人肉食不怀惭只今惟有高眠好风弄松声水溅菴正月二十日俗号天穿日以煎饼置屋上谓之补天穿感而为诗娲皇没后几多年夏伏冬愆任自然只有人间闲妇女一枚煎饼补天穿苦雨初霁积阴为患恐沈绵革去方惊造化权天放旧光还日月地将浓秀与山川泥途渐少车声活林薄初干果味全寄语残云好知足莫依河汉更油然野人村落苍茫半草茅路无车辙水无桥婚姻取足唯春茧盐酪归来待晚樵一様寛衣疑效古几人华髪未经徭相逢不㑹寒温语借问官家合是尧书麻姑庙流俗好仙方学道至人乐道自成仙飞昇若也由贪欲紫府还应用诈权尘里笙歌千古梦洞中星斗几家天无心便是归真日姹女河车总漫传客有话故丁秘监京师旧宅因而伤之等闲荣谢已愁闻况话三公极宠身青史尚为今世事朱门不是旧时人文章散入诸蕃口花药畱添上国春生死交情浑易见有谁过此为霑巾五龙塘世传鳞物有蟠时分得寒泉住翠微天命虽敎为润泽神心终是索䖍祈一围石岸刓无迹几族阴云禁不飞风脚斗回波面黒向人浑似逞严威寄小儿两世㷀㷀各一人生来且喜富精神欲教龆龀从师学秖恐文章误尔身但有犁锄终得饱莫看纨绮便嫌贫不知别后啼多少苦问家僮説未真秋怀褚冠斜顶对清秋病骨支撑懒上楼辅世功夫何日是少年滋味此生休山含红树随时老天带黄昏一例愁自笑酒肠空半在前村无处典鷞裘书松陵唱和天命相逢陆与皮当年才调两权奇朝端未有输忠处诗外应无用力时意眇直摩轩昊顶言微都洩鬼神私近来此道中兴也泉下英魂知不知早起有怀草草西风动葛衣唿僮前启竹间扉山僧好睡钟声晏社户多贫酒气微岂是客愁浑较可秖因书卷解忘归旴江百里清无滓枉属闲人坐钓矶清明日作迟迟日景坐成曛闻説清明在此晨花卉不宜愁眼看句芒能为几人春销磨志气多因老㸃检交游半作尘欲向醉乡聊自适病来还厌举杯频晚思一槛东风小箔开乱山明暗水萦回流年渐共春华去暴热还随霁色来天气浊多人欲睡地形卑甚物先梅因知楚客迷魂处不是江东不足哀暮春始游城西病多无力逐纷华三月衡门未见花长恐后期成索寞果逢残景独咨嗟栏干倚望山空在杯酒迟畱日易斜漫説明年更春色不知园囿属谁家寄傅代言交游散尽客来稀门掩城隅昼漏迟春地更无嫌草处雨天还有诈晴时轻量世事世不罪冷笑人言人岂知犹喜道途收拾早将闲对病最相宜丙子冬至夜酒醒尽道一阳初复时不期风雨更凄凄凌人出去逢人饮沈醉归来满马泥多恨恐成千斗气欲言那得上天梯灯青火冷睡半醒残叶打窻乌夜啼南斋咏风懊恼南牕一道风只应天配与贫穷不归罗绮飘飖处故入松篁冷淡中久座披襟尘榻稳半醒吹面月帷空城边菡萏知多少偸得清香是尔功小雨已是蛟龙未肻忙谁教螮蝀更相妨来时藁叶疎疎响过后浮云片片光径草征滋垂粉汗砌沙圆滴簇蜂房嗟予不及高飞鸟先得天边几㸃凉题净居院寺门幽独傍江城江水清含地气清隔岸楼台人醉死遶阶松竹夏寒生路经桥远尘难过僧占闲多俗不争唯有行吟憔悴客这回须去濯长缨往山舍道中作截竹成舆不用轮东行尽日稳宜身前看叠嶂如无路每到平田始见人下户半曽差作后朽株多已祀为神生涯一撮诚何有且免庸儿共拜尘秋晚悲怀渐老多忧百事忙天寒日短更心伤数分红色上黄叶一瞬曙光成夕阳春水别来应到海小松生命合禁霜壶中若逐仙翁去待看年华几许长残叶一树摧残几片存栏边为汝最伤神休翻雨滴寒鸣夜曾抱花枝暖过春与影有情唯日月遇红无礼是泥尘上阳宫女多诗思莫寄人间取次人哭十姪到官六月寄书回未病封题死后开一命至卑人尽得九泉何事独相催唯忧旅榇还乡远况是亲丧继踵来数世学文终若此可怜门户转隳頽秋阴一夜风声晓更狂起来庭戸顿凄凉不知红日在何处时见黒云微有光天落水中兼雁影露啼林罅带枫香愁人莫苦登高阁説着江山已断肠寄介夫天恨吾侪各一方夕阳千度到西牕因循流落今皆是磊落如君信少双书未隔年难得报心从薄宦始应降可怜汉水无拘系长与旴江㑹九江书怀寄介夫弃材幸免杂舆薪收拾缁衣出洛尘渐老得闲才是性漫言成谑且随人能传身后须文字要识胷中只鬼神俗子不劳轻毁誉问天长乞醉乡春俞秀才山风亭小饮炎炎千室热如烘亭压山头独有风雨意生狞云彩黒秋容细碎树枝红半天斜日归心动一面平川醉眼空却是梦魂无所得人间岂少翠微宫闽中嵗暮休道南人暖过冬苦寒今与北方同霜严欲裂地到底日短不行天正中谁使智愚相伴老便将荣辱断还空乡愁莫更欺闲客薄酒从来亦有功偶题饶秀才谿光亭北出城来驻马蹄君家别馆幸临谿雄虹见雨遏不断潦水到秋痕渐低万事热心成浩叹一樽撩眼怕长迷俗人谁㑹儒生意是处醉吟还日西早夏偶作闲愁不觉过年光强半精神似醉乡几度雨来成恶热有时云断见斜阳古人事业尘空满故国园林草自长赖得南华怜我病一篇齐物胜医方自解人生何苦要多才百虑攒心摘不开夜月几曾无梦处春风只管送愁来秃毫强㑹悠悠事浮世无过满满杯看取秦坑烟焰里是非同作一抔灰不寐四壁空空絶语声困来终是睡难成孤灯要与人相背寒漏苦教天不明累月故园无信息几般闲事恼心情别愁若解生华发一夕应添一万茎韩偓集有自抚州往南城县舟行见拂水蔷薇之诗南城吾乡也因题八句韩偓当年赴七闽舟行过此倍凝神江边石上知谁处緑战红酣别是春往事几多书不记仙源依旧地无尘花光栁色今何限更有才人胜古人送王都曹古木亭边夜向晨饯壶重叠拥双轮高文健笔科场手白发青衫宦路人十月霜风还噼面六街尘土㑹欺贫麻源碧涧神仙地早晚归来伴隐沦蓬屋长檐数尺庇堂东疎漏从来只有蓬日影碎如秋树下雨声初似夜船中竹经蠧了多垂地箬到干时半卷空此处想非人所竞衆言千万莫相攻阶基堂前一级似阶墀无石无甎只旧基泥饬顷因年节近蹋崩唯是客行时谁曾罗袜双来上多谢苍苔久不离从此便成贫景致竹帘垂处敢相宜宜春台谪官谁住小蓬莱唯有宜春有古台千里待看毫末去万家攒作画图来云中罗绮香风落月底笙歌醉梦回莫怪江山苦相助骚人没后得真才东湖古郡城池已瞰江重湖更在郡东方水仙坐下鱼鳞赤龙女门前橘树香路絶尘埃非洒扫地无风雨亦清凉使君待客多娱乐只有醒时觉异乡野意亭福唐城郭掌中窥旭日登临到落晖谁在画帘沽酒处几多鸣橹趂潮归晴来海色依稀辨醉后乡愁积渐微山鸟不知红粉好才闻歌板便惊飞灵源洞才出尘来尚未知渐攀藤竹渐临危伏流似是龙藏处古树应无春到时谁把石厓齐刬削直教云气当帘帷良工画得犹宜秘莫与凡夫肉眼窥送黄承伯君来别我向番阳时节初春晓尚霜茶褐园林新栁色鹿胎天地落梅香此行砚席多知已是处楼台可举觞只恐诏书非久下槐花又在眼前黄清话堂诗至和元年秋九月与周伯达宿景徳寺义明上人房予憙诵李涉诗云无限心中不平事一宵清话又成空其意与今夕相似因目其处为清话堂且题八句释子相延暂解冠一宵清话到更阑漆盘香烬死蚯蚓纸瓦雨声鸣弹丸往事莫将闲口笑劳王谁在定中看明朝颒面还归去依旧涂泥溅马鞍次韵酬屯田陈丈见寄老年才到病还催老病成丛拨不开腹冷有时如咽雪耳虚终日独闻雷半生辛苦归三径万恨销磨向一桮赖得竹牕无事处清风频共故人来宋诗钞卷四十四宋诗钞卷四十五钦定四库全书宋诗钞卷四十五内阁中书舍人吴之振编王炎双溪诗钞王炎字晦叔新安婺源人所居武水之曲双溪合流因以为号矣登干道进士始令临湘受学于南轩先生入中都官博士庆元四年为实录简讨㝷转着作佐郎出守湖州年八十余着有双溪集炎诗颇为世所称许然亦多庸调今择其刋落者入钞游砚山他山石徒多器宝匿幽僻产璞芙蓉坑金声而玉德冈峦外钩聨地势中断隔曲坞八九家路入羊豕迹涧水抱石根石骨多绀碧北山上搀天南山势蟠伏砚工二百指日凿崔嵬腹篝灯砺斧斤深入逾百尺我行冐风雨周览不知夕夜宿茅茨下青灯照岑寂酒阑唿匠氏访之语纤悉冰蚕吐银丝蛟人织雾縠巧手琢磨之价直黄金镒断嵓半倾欹旧穴久湮塞㫄求得他材饮水不受墨坚滑已支庶麤燥乃臧获信知天壤间尤物神所惜罕见固为贵有亦未易识珉玉混一区语尽三叹息摩挲苍藓崖此言可深刻春日遣怀感怀细数十年事养拙略无终日闲景物自新春稍稍吾亲渐老发斑斑岂曾有梦到天上且任此生浮世间愿约渔樵同小隐谓予不信有南山麦苗已有生意掘乌稬者未止儿童饭犊女採桑水满东臬耕事忙稻秧半緑麦半黄天许食新饘粥香田父咨嗟仍笑语赤地一年今得雨紫有根妻子喜免填沟壑弃闾里元日书怀年光除日又元日心事今吾非故吾两板不须书郁垒一杯亦强饮屠苏添丁解事㝷王母内子伤时念老姑欲报情深恩罔极不终反哺愧林乌送游大冶归建阳西风来鴈岁欲晚衰栁鸣蝉人语离市道交游何足数君家父子总相知读书要见古人意立事正须年少时话旧班荆尚无日莫忘苦语有箴规生朝无以自慰作畱贫荐一杯私居饭半菽官舍食无肉何乃太清生囊无一钱蓄人言骨相寒有智不如福贫者轻于叶富者重如玉轻重信然否世情手翻覆相彼守钱虏无厌溪壑欲口不谈古今枵然瓠壶腹渠固笑我癯我亦笑渠俗珊瑚数十株胡椒八百斛冥冥鬼瞰室一跌赤其族未若贫而安高枕睡常熟我家云溪阳欹侧数椽屋屋后莳菘韮屋前种梅竹室中四立壁但有书可读世故驱我来营此升斗粟仕不上青云何如返耕牧颇怪草𤣥翁乃谓贫可逐卒嵗一布裘终朝一饘粥此外何所求吾生无不足用前韵答黄一翁二首缊袍敌狐裘晩饭可当肉讳穷竟未免岂不爱储蓄嗜利颡有泚恐愧王承福财固祸之媒越乡忌怀玉君看座右器已满即倾覆圣贤用功处清心而寡欲于世淡无求乃能实其腹谁令着青衫失䇿混流俗黄子振鹭姿笔力扛百斛笑人龟手药欲售先聚族知余颇清苦应物未圆熟宦游不能巧俯首立矮屋锻鍊知精金祁寒见松竹自立不坚定庸行徒圣读谁谓漆园高俯首欲丏粟穷作扣角歌老厌淄川牧古道寖斲丧时人方逐逐有田南山南可办一盂粥请赓归去来世路早收足豆羮采藜藿鼎食厌粱肉士欲齐得丧胷次要涵蓄我晚颇闻道宁有慧无福外物皆浮云此道等珠玉閲事如閲碁已过安用覆回光照诸妄稍稍淡无欲与君共𤣥谈一笑时捧腹吾作诗畱贫此语颇惊俗细看苜蓿盘岂减槟榔斛见金不见人渠辈非吾族君独臭味同吾固知之熟平生求益友今日并墙屋不肻兄事钱宁以君唿竹力学追古人经史费抄读我方病少瘳拥纳肤有粟百念渐灰冷有牛不须牧君如汗血驹堕地必驰逐甘为走踆踆耻作雌粥粥有玉未尝献岂忧终刖足㳂檄如蒲圻讯民之食菜事魔者作诗悯之三代日方中为民破重昬既蚀复光融孔孟道益尊古礼今则亡陈编意犹存饮燕用觥筹荐享羞羔豚瞿昙何为者髠首徒实繁不饮非畏义不杀非知仁举世昬不悟跣足行荆榛胎祸产妖幻与佛岐又分俗愚有罣误吏议多深文怒言必溢恶疑似恐不根黔首亦何罪可悯不可嗔大道若返古怪説难眩民帝居虎豹守此语谁扣阍和游尧臣劝农韵传唿稳凭笋舆行喜见漫山麦浪平道上老农皆好语年来瘦地有新耕草深黄犊阳坡暖雨过青蒲野水生桃李阴中春事好田家鸡犬亦欢声到胡道士草菴清风飕飕竹万箇白日寂寂茅三间春深只有鸟唿梦地僻略无人叩关岂但壶中堪避世也胜图上可游山出门回首不能住输与道人闲复闲出郊杂咏四絶闭戸不知春色佳栁稍欲暗可藏鸦鸭头新绿齐腰水女颊轻红刺眼花道上东风掠面轻一犁雨足得新晴草头蛱蝶自由舞林下鶌鸼相对鸣孤烟近见数椽屋急水时行独木桥入眼异乡风景别修睂一秣暮山遥云昬山色收图画雨过泉声杂管絃马上得晴春满眼好花迎客亦嫣然旅中思家野田既雨水皆满山路无风花自香且复将身供世事也能随处对春光絶嫌俗物眼多白未办生涯髯已苍待看樝梨麤可教老夫耕钓即韬藏晚憩田家二絶家书未到鹊先喜春事无多鸎又啼偶对好山畱客坐緑阴遮屋日将西山间一径牛羊迹林下数家鸡犬声底事居人苦争畔闲田官正募民耕上已莫春祓禊好天气不到水边流一杯旋擘红泥尝煮酒自循緑树摘青梅淹畱异县客多病迢逓故乡书不来厯厯旧时行乐处凭栏小立首空回过浯溪读中兴碑日光玉洁元子辞银钩铁画颜公书百金不惮买墨本摩挲石刻今见之猗那清庙久不作其末变为王黍离春秋一经事多贬鲁颂四篇文无讥渔阳鼙鼓入潼华公卿徒步从六飞朔方天子扶九庙京师父老迎千麾紫袍再拜谒道左上皇万里旋銮舆牝咮鸣晨有悍妇孽狐嘷夜有老奴扶桑杲杲未翳蚀但歌大业吾何疵首章义正语未婉前者不辨来者疑正须细读史克颂未用苦説涪翁诗许张劲节震金石李郭壮武如虎貔断崖苍石有时泐诸公万古声烈垂天怜倦客有所恨雨溼江寒催解维神州北望三叹息翰墨是非何议为湘中杂咏三絶有怀冉水栁司马更忆浯溪元道州仕宦两公俱落莫斯文千古共传流顺流鸣橹不论程上水开帆取次行逆顺自从人意转风生波涌本无情中流四顾浪花平双橹夹船鵞鹳鸣欵乃声中山水緑不妨缓缓计归程丰年谣五首满箔春蚕得茧丝家家机杼换新衣五风十雨天时好又见西郊稻秫肥纵横南陌接东阡妇饷夫耕望有年前此丁黄饥欲死今年米贱不论钱洞丁傜戸尽归耕篁竹无人弄寸兵要识二天恩德广黄云千里见秋成睡鸭陂塘水慢流离离禾稼满平畴共言官府催科缓饱饭浑家百不忧稻如马尾覆沟塍桑柘阴中鸡犬鸣收获登场便无事输租人不入州城再用元韵因简县庠诸先辈书生卯饭动及午姜糁菜丝烦自煮异时甘脆屋渠渠出自空肠千卷书竹间杵臼相敲击茶不疗饥何苦喫泉新火活费裁排唿奴更挈铜缾来蜀客见之心逐逐暂借纸牕休茧足归欤家在淮湖边草魁可买无青钱不办云腴供粥饮空有束诗如束笋青箬小分鹰爪香江上挐舟当远引江上为韩毅伯访得便舟铜墨纒腰雪上头人生一饱亦难谋天明忽暗酿梅雨风暖又寒催麦秋老矣不堪时节换粲然方幸故人畱白云唿去淮山住强为江边问买舟解官到郡诸丈置酒岳阳楼招炎为客邓巴陵索诗重上危楼览洞庭故人一笑对飞觥君山只似艑山緑江水不如湘水清一日胜游成乐事三年俗状夺诗情天涯解后还离别莫惜尊前底里倾和程丞游清水嵓黄龙山韵岚光野色共扶舆见説壶天气象殊叠巘吞云圭角露寒泉触石篆文纡荒凉佛屋存遗像窈窕山嵓有别区何日青鞋亲扣厯细评佳致染松腴和陆簿九日二首西风拂面饮微酣小摘茱萸手自簪极羡酒兼诗共好正绿人与景相参杜门不复贪游赏落㡌无山际剧谈叹息登高兄弟远目随鸿鴈过天南风露萧萧木半黄老来淡薄似秋阳一樽冷落思佳客九日凄凉在异乡採菊何心追靖节哦诗无语答仇香危台戏马今安在休惹清愁搅石肠题童夀卿博雅堂㑹道莫如约要识胷中真讲学亦贵博不废纸上陈王充与李邕世岂无若人中秘未许见市肆何所闻童君家多书乃为我辈虑安用蓬莱山万卷皆此聚又复附益之秦碑及周鼓剡溪来楮生歙宂㑹石友持此分雅俗清渭映浊泾不贿屋自润无爵身亦荣好事时相过不惮倒屣迎挥麈言有味寂如无市声孰如汉中郎孰似楚左史孰能诵亡书孰解作奇字是中犹渊海随取即随有或问贾几何还可商度否掀髯笑谢客吾非鬻书叟题远山平林图山色微茫疑有无木叶半脱殊萧疎云根更着数椽屋此屋当有幽人居墨妙逼真乃如此毕竟非真惟近似何如履齿饱经行是处溪山皆画笥还君图画吾且归家在江南依翠微用元韵答刘判官解后漳江上知从五马车君才犹未用吾老更焉如间濶思睂宇殷勤得手书喜闻衣綵乐入馔有江鱼冬雪行甲寅嵗虽小稔县官和籴米价遂増两日雨雪市中贫民有无炊烟者艰籴反甚于去年之凶歉父老辈遂具公牍赴诉于庭因成冬雪行一篇其辞如古乐府其义则主文谲谏言之可以无罪者也拥衾展转夜不眠细数更筹知苦寒角声未动纸牕白儿曹报我雪满檐玉妃翦水出天巧飞花万㸃争清妍朱门贵人对之笑初见一白来丰年金罂玉爵扶春笋饮罢敲冰煮新茗绣纬中有红麒麟轻暖胜春尚嫌冷穷巷小家真可怜典衣籴米无炊烟江头津吏日来报往往上流无米船县官要籴十万斛天上符移星火速去年秋旱粜陈腐今年秋熟米如玉且愿扶桑枝上红日毂东来却滕六今年冬雪民已臞明年春雪民更饥九关有路虎豹守欲语不敢空长吁次韵答简簿少日牛衣尝熟眠老来驼褐不护寒欲呵龟毛拈秃笔怯看冰柱县疎檐东风不解着梅栁翻作六出欺春妍春回腊尽亦何好但为浮生添一年负郭有人如石笋雪里哦诗自烹茗胷中盎盎有天和戸外萧萧尚氷冷日炊脱粟不自怜却念野庐无爨烟此忧未知可解否准拟为君浮酒船酒酣倾㵼珠百斛定觉挥毫转神速闻道诸公双眼青岂终遗此丰年玉倦游别驾老更贫自谋惭似龟藏六诗来谓我清而我方忍慾将忍饥短蓑归钓寒江雪纷纷世事休嗟吁题徐参议所藏唐人浴儿图右相尝惭唿画师技痒仍复拈毛锥逼真谁作此赝本亦有妙意生妍姿中庭燕坐必主妇緑云高髻香罗衣嫣然嫔妾左右侍前浴能言丹凤雏娉婷及笄女公子素腕拥项相携扶两两为朋四髫龀乳卢随逐相谐嬉掌中看珠二少艾捧顋却立鸦鬟奴屏间拥膝袖玉笋疑是梦阑颦翠眉侧身背面按筝者冰肌绰约不自持牀前跪起各姝丽为儿理发抆涕洟有犬斓斑受摩抚与人习熟无猜疑梳装淡薄服制古如见永徽贞观时若非侯家及主第人物无此美且都荆钗布襦小家妇生子不如山下麑题徐商叟所藏李伯时四天王图龙眠有巧手幻出汗血驹老衲或戒之回向心地初遂画白衣仙蕲与梵释俱北方四天王亦附瞿昙居杂以马龙像宿习终未除四王名字异且复形状殊信者谓其有疑者意其无荡荡天门高谁能凌空虚何以信不疑取诸贝叶书子不语怪神从释恐畔儒语之且不可笔之其可乎因画议及此于公意何如即事久辍囊中句时看肘后方有家如旅舍无事似僧房梅白墙头笑橊红瓮面香杖藜如可出溪上探春光劝农道场山练日遵诏条行春劝耕事拥斾有传唿据鞍小驰鹜儿童喜聚观父老欢来诣松径度坡陀莲宫得清閟此行非遨游所职在抚字示之浅易语谕以丁宁意扶杖既言归解衣聊少憩山中无俗情物外有幽趣僧闲衆所羡农困吾甚愧不敢饱登临肩舆下山去夜半闻雨再用前韵辘轳百尺汲无水映日四山云不起朱轓浪説劝农桑衣食何从可甘美祷而得雨不苦旱窃疑此殆偶然尔夜半潺潺檐熘鸣孤枕梦回心失喜儿童挽犊妇饷馌袯襫耕夫亦勤止鼠迹印我榻上书蛛丝罥我壁间麈抖擞胷中三斗尘强欲哦吟无好语请公酌酒更挥毫快写珠玑歌喜雨双溪种花双溪渐有杂花开每日扶笻到一回胜似名园空锁闭主人至老不归来苍头为我斸西山扶病移花强自寛纵不为花长作主何妨留与后人看舟行过白石见将使夜宿毛家林翌日到莪却回和靖老苍头倦晨炊卯饭几及午泝流赤日中舟子亦良苦鱼跃恋芳饵鸥飞避鸣橹仙翁所退藏好境自呈露溪水清可鑑山云横不度坐断泉石幽不受尘土汚问之何所得妙处难悉数初非练玉泉亦不鸣天鼓人癯道方肥心远貌亦古老衲同我来得句时一吐物色尽诗材笔底随指唿行行更前之系缆日未莫转柂涉奔湍支笻入幽坞倦甚宿茅茨睡熟不能寤迟明又蓐食凌风上前浦重露雨㸃疎晴岚云气布蝗蝻尚飞扬禾稼难爱䕶村落有狗偸耄倪且狼顾念此一悄然回舟双港渡空羡皎然师诗成有神助病中书怀隺骨鸡肤不耐寒那堪癣疥更斑烂开年惨淡阴兼雨终日㧓搔寝不安未可给扶亲几杖岂能见客摄衣冠人言剥复相更代频把韦编反对观宋诗钞卷四十五宋诗钞卷四十六钦定四库全书宋诗钞卷四十六内阁中书舍人吴之振编唐庚睂山诗钞唐庚字子西睂州丹稜人年十四能诗文赋明妃曲题醉仙崖诸作老师匠手皆畏之中绍圣进士为州县官至大观始入为博士张商英荐其才除提举京畿常平商英罢相庚坐贬安置惠州㑹赦复官承议郎提举上清太平宫归蜀道病卒年五十一自南迁海表诗格益进曲尽南州景物略无憔悴悲酸之态刘潜夫谓其出稍晚使及坡门当不在秦晁下今观其结束精悍体正出奇芒燄在简淡之中神韵寄声律之外虽云后出固当胜尔忆昔行忆昔方东来亭传荒荆棘风庭红叶干雨砌苍苔溼饥虎拨门开哀禽向人泣十载却西还亭传已完葺青锁揖江山朱栏趂阶级行旅粮不赍大路遗敢拾蜀道无难易人心自寛急寄信守亭者勿使狐狸入张求张求一老兵着帽如破斗卖卜益昌市性命寄杯酒骑马好事人金钱投瓮牖一语不假借意自有臧否鸡肋乃安拳未省怕嗔殴坐此益寒酸饿理将入口未死且强项那暇顾炙手士节久凋丧䑛痔甜不呕求岂知道者议论无所苟吾宁从之游聊以激衰朽黎城酒黎城酒贵如金汁解尽寒衣才一吸狱曹参军到骨穷簿书吻燥何由溼夜来细雨落檐花对客惟有尝春茶明朝踏月趂早衙免使路中逢麴车昼寝效鲁直雨余热喘殊喊呀坐翻故纸腰足麻铺陈枕簟搴青纱倒牀不复知横斜梦魂飞扬远还家故人见我一笑譁须臾睡觉衙鼔挝墙头暝雀声槎槎城上怨雨似悬河风似箭风号雨驰寒刮面何处巡城老健儿城上讴吟自哀怨不知底事偏苦伤声高声低哀思长戍边役重畏酷法去国年多思故乡城上歌时夜方半正是孤斋醉魂断和风和雨两三声推枕投衾坐长叹传闻黠敌动熙河战士连年不解戈今夜风号雨驰处城上哀怨知几何客至山头竹万箇风来玉相戛下有屋数间萧然如佛刹门无车马喧幽径芳草茁隔牕识君声遽起投笔札黄鸡未啄黍环堵无可杀园蔬煮淡泊山泉啜甘滑何以乐嘉宾春禽日嘲哳闻东坡贬惠州元气脱形数运回天地内东坡未离人岂比元气大天地不能容伸舒輙有碍低头不得仰闭口焉敢颏东坡坦率老局促固难耐何当与道俱逍遥天地外寄郭潜夫我等游泸江泛舟奔楚宫黔江自南来胥㑹涪之东黔江清且碧泸江浊而红红碧不相入分流如卧虹羣潴激湍涛汹涌成战攻须臾尽变浊混混颜色同清固不胜浊此理天下通君视开成间牛李争长雄要之赞皇子不胜太牢公物理自古然徘徊叹无穷送赵元思司法谁不从王事夙夜独匪懈休沐犹坐曹伏日不归廨平生熟大法余事止小楷自称霹雳手作县真癣疥董宣虽强项临事中实骇从君学吏礼稍稍识起拜今当告别去何以赠行迈二十罸自亲此理须少戒到任后寄家兄君子所就三为食最为下起家仰寸禄此实下焉者南山无敝庐千里就馆舍但使食有鱼敢言曹乏马同寮皆故人每事相假借况复官长贤醉归应不骂送赵安道下第大官危小官卑君不得官君勿悲君不见前日宰相今海涯胡椒八百斛流落知为谁又不见州县官折腰事细儿常忧一语不中治敢对西山笏拄颐大官危小官卑君不得官君勿悲愿君酒量如䲭夷勿作瓶甖居井睂与君赌取醉为期明日乌㡌风披披中秋遇雨感怀呈世泽彦直初游东都年二十清欢趂得中秋及南阳㑹中酒徒集惠和坊里绣鞍入蟹螯尝新左手执鸡头未老捼玉粒杯行到手不待揖明月清风供一吸纒头不惜倾箱给倚赖决科如俯拾谁知得官反拘絷此景此欢那复缉今嵗中秋雨如泣穷山牢落秋光湿孤灯荧荧照书笈屈指流年如箭急读邸报当今求多闻取士到蓬荜时时得新语谁谓山县僻昨日拜御史今日除谏官立朝无负汉恩厚论事不妨晁氏安台省诸公登衮衮闭门熟睡黄䌷稳讯囚参军坐㕔事据案嚼齿牙引囚到庭下囚口争喧譁参军气益振声厉语更切自古官中财一一民膏血为吏掌管钥反窃以自私人不汝谁何如摘颔下髭事老恶自张証佐日月明推穷见毛脉那可口舌争有囚奋然出请与参军辨参军心如眼有睫不自见参军在场屋薄薄有声称只今作参军几时得骞腾无功食国禄去窃能几何上官乃容隐曽不加谴诃囚今信有罪参军宜揣分等是为贫计何苦独相困参军噤无语反顾吏卒羞包裹琴与书明日吾归休喜雨呈赵世泽去年雨多忧水潦今年雨少忧枯稿都缘县政失中和水旱年年勤父老前时云起雨欲落夜半风来还一扫明朝引首望云汉屋上晨暾仍杲杲赋输百万未破白簿脚何缘得勾倒上书自劾欲归去老妇挽衣傍夺藁技穷往诉北山神是夕沛然偿所祷稻畦䆉稏势已活竹里萧疎声更好故应神意闵孤拙苟免嵗终书下考便安杵臼伺秋成云子满田行可擣蓬州杜使君洪道屡称我于诸公闻之愧甚为诗谢之去天一尺古蓬州年来除守得胜流渠家本是城南杜诗律贤我三千筹如此才高却解事入眼人才皆可意他邑犹分刺史天片言每为将军地故应怜我退无田力相推挽令向前傍人闻説皆抚掌竹竿那使鲇鱼缘嘲陆羽陆子作茶经竟为茶所困其中无所主复着毁茶论简贤傲长者彼自愚不逊茶好固自若于我有何恨便当脱野服浣琖为一献饮罢挈茶去譬彼浇畦碗君看弥正平意气真能健达与不达人何啻相千万戊子大水踏歌喧喧杂铙鼓潭边唿龙今作雨龙嗔挥水十丈余千村万落几为鱼寄谢龙神且安处熟睡深潭不惊汝夜半传唿河入室揽衣下牀深没膝旧来水不到谯门老巫归咎西门君西门君去老巫舞明年却娶河伯妇除凤州教授非所欲也因作此以自寛人生才食顷何处分好弱刑狱即道场筦库有真乐故纸终日翻毛锥几年阁百函无力致诸公谁説着今承学授乏颇讶名字错宿业岂无恋得冶不敢跃骨肉远难俱囊装贫易缚师儒要好手老大良非脚戛尽识羮空抽穷知茧薄后生端所畏人材若为作岂惟嘲孝先便恐困有若行路固知难得地幸不恶栁拖千丈丝山集五色雀绛纱谅无有苜蓿聊可嚼况闻豆积岭中有不死药将家游治平院盖老杜所谓东津也年来官职如水様只有登临作酧赏好山一一如佳士令人欲作倾家酿昨日西楼弔王孙今日东津悲逐臣江边胜事略㝷徧不见海棕高入云受代有日呈谈勉翁谢与权老来忽忽流年𦂳三见涪江秋叶陨秖缘二子日相从便觉一瓢穷可忍东津晓作招隐赋西楼莫得思归引文字能令酒盏寛江山未放诗才窘分题踊跃谁避席得句欢唿同破准泉名三逸本戏语野史千年传不泯醉归半路飞蝙蝠余兴中宵伴蚯蚓那知须鬓秃于笔但见皃童长如笋畱滞甘为西域胡衰迟更结东游靷故山咫尺未成归坐使苍颜厚如胗与舍弟饮温酒浇枯肠戢戢生小诗诗中何等语酒后那得知黄菊遂行迈径去不复辞拒霜犹屈强其势何能为但问酒有无勿计官高卑江边捕鱼郎教我当啜醨劔州道中见桃李盛开而梅花犹有存者桃花能红李能白春深何处无颜色不应尚有数枝梅可是东君苦畱客向来开处当严冬桃李未在交游中即今已是丈人行肻与年少争春风武兴歌去年山中无黍稷只有根并橡实根作麪如食蜜橡实炊饭如剥栗东家有钱食橡实西家无钱惟食今年尽橡食贵山中人作寒蝉枯既以前韵赠勉翁复怀庭玉因为次韵千金骏骨买虚名骥老通衢价未平逐去定知穷不死向来元以句为生东风又见莺朋友北信难慿雁弟兄欲寄此怀惟有月天涯分与故人明游仙云宫出郭三竿日横江一苇航雀飞田有麦蚕罢野无桑下马危梯滑开门古殿香雨余丹井溢苔入醮檀荒画老星辰动碑残岁月亡钟声落城市符祝走村乡埜鸟啼巴蜀山崖刻汉唐临归更回首惜此一襟凉直舍书怀寸枉非吾志休论尺与㝷黄披终日卷青对十年衿风眩药囊减雨昏茶椀深扬雄名宦思都向草𤣥沈箇处本来冷此时仍更清拥炉成久坐曳杖却徐行暝色侵书帙秋阴入鼓声悠然索马去秖此是功程夜坐感怀声断钟楼月文书对坐时破牕灯焰走冻研笔锋迟名利髪将鹤风霜手欲龟何当一蓑雨披晓翦莼丝述怀名字虽云系别曹儒风门户只萧骚头颅自揣宜藏拙指目何妨笑养高本以食贫来仰禄岂于王事更辞劳老来精力堪惊叹一纸文书輙数遭秋夕书懐亹亹嵗华侵垂垂老境临时光自风雨寒色到衣衾万窍号秋杪孤灯照夜深蛩声亦清苦唧唧伴人吟过田横墓成则为王败则亡英雄成败本㝷常沧溟无际何妨死却死东郊未耿光九江梁楚竟诛夷自古才高必见疑脱使郦生犹未死将军来此亦何为和程大夫荔枝家在岷峩饱荔枝十年游宦但神驰侧生流落今千载入贡称珍彼一时定自不将凡果比如何偏与瘴烟宜白头莫作江南客辜负山中故友期寓精道斋有感怀家山论兵作赋两怱怱人事光阴转首空半夜梦飞山色里一年秋在雨声中扬州骑鹤非无意上蔡牵黄信此穷幸有林泉未归去欲将清兴问征鸿悠悠功业老堪怜旧事凭谁可共论直欲酒中賖快乐尚能花里觅寒温诗书悞我成何事嵗月侵人不见痕汾水年年秋雁到庾郎何处不锁魂晚春寄友人眼底春愁恼杀侬扬州往事旋成空风流只合称狂客衰䬃何堪作病翁水国春深梅子雨江天日莫鲤鱼风何时执手同樽酒收拾清欢笑语中满眼芜菁断送春多情饶病两关身只知老去人心改不觉愁来酒盏频霜鹘空拳知有命溟鱼竭水恐伤神丈夫出处端无据犹欲辞家再入秦春日杂兴爱梅长恐着花迟日祷春风莫后期及得见梅还淡冷东风全在小桃枝茸茸小雨弄春晴已有狂花未见莺便使一年惆怅在晓牕寒梦别轻盈短㡌轻衫信马行郊原春色太牵情兔葵燕麦浑闲事最有芜菁到处生月团新碾破春酲赖有归鸿寄好音人在天涯莫回首恐偸华发上瑶簪别闽中许秀才临岐长叹息此叹意深微浮世年年别初心事事违扪参蜀道远犯斗海槎归故国有余乐黄鸡秋正肥灌息轩仙家林馆碧云围扫却浮尘昼掩扉万事年来俱是幻一瓶朝汲已忘机花深曲径春无尽人在闲庭鸟不飞见説汉阴今复有欲凌霄汉挹清辉书新堂叠茅重苇一堂新设榻聊安簿领身落枕不知莺树晓汚书长苦燕泥春岳官何预青苗事野意新便白葛巾能向此间时得趣何须分外拜车尘除夕感怀水漏侵春已数筹地炉犹拥木棉裘无心岂畏三尸诉爱日还惊一嵗休故国二千空醉眼新年三十恰平头光阴未用相敦迫领取衰翁两鬓秋春日郊外城中未省有春光城外楡槐已半黄山好更宜余积雪水生看欲倒垂杨莺边日暖如人语草际风来作药香疑此江头有佳句为君㝷取却茫茫自笑已白穷经首仍丹许国心那能天补绽更欲海填深儿馁嗔郎罢妻寒望藁砧世间南北路何用尔沾襟直舍夜坐强仕似幼学细书仍短檠月来吟处白风及醉时清坐久露微溼更深秋有声不知愁底事终日自悲鸣内前行内前车马拨不开文德殿下宣麻回紫薇侍郎拜右相中使押赴文昌台旄头昨夜光照牖是夕收芒如秃箒明日化为甘雨来官家唤作调元手周公礼乐未要作致身姚宋也不恶向来两翁当国年民间斗米才四钱长沙示甥郭圣兪我昔官阆中子时趋长安相过日夜饮肻使笑语干但知醒复醉谁问甜与酸揽衣步中庭仰首羡飞翰誓言早归休慎勿贪高官时未有添丁眼前惟木兰甥舅一分背日月双跳丸那知十年外相见西江干拜起未寒温悲来各汍澜我髩已秃翁子颜非渥丹相从海上志兹事人所难坂行白漭漭山宿青攒攒人烟小嵗后草木深冬完昨日次长沙扁舟掠湘滩中流遭恶风满衣泼惊湍船如箕尾㸃天作车轮团怖畏目敢侧祷祈指频弹向非鬼神助几作蛟龙飡忠信时可凭圣贤岂吾谩勿畏峤南热我清物自寒勿忧海邦陋心广身亦寛磨刀砍鲸鲙隐几看鹏抟努力近药物明年理归鞍得之两鸿鹄龟筒不须钻张曲江铁像诗开元太平久错处非一拍就令乏贤人何至相仙客直道既凋丧曲江遂疎斥汲黯困后薪贾生罢前席金鑑束高阁铁胎空数尺妙处难形容英表良髣髴摩挲许国姿尚想立朝色同时反弃置异代长叹息湖上佳月明作哲好风圣之清湖边得二友夜语投三更烟露两相溼水天参互明散衣芭蕉凉曳杖桄榔轻星走抛余光山空答虚声归矣不可畱过幽恐神惊双榕水东双榕间有叟时出游清风衣屦古白雪须髯虬吟哦明月夕簸弄寒江秋惊传里中儿不泊岸下舟君看鬼趣中有此风味不安知非黄石但恨无畱侯此生鉏犂手误入簪绅流无功折毫发负罪平山丘政尔求澡濯闻之叹绸缪抠衣倘可亲跪履安敢羞得闻半偈语一解终身忧性不喜伐国兵书非所求大熟行去年大雪埋尺箠水北荔枝遭冻死共嗔北客带寒来我欲分疏谁受理今年诸峒十分熟东江不下龙川米南翁北客两欣然孰与忍饥飡荔子蜜果臣闻失旦鸡已晓犹强鸣书生坐口穷抵死输血诚岭南贡蜜果海道趍彤庭黄蜂乐受职紫凤助扬舲忠勤虽云至思虑良未精由来瘴疠乡不识霜雪情土风不待讲气象昬如酲秔稻秔稻热水泉水泉腥而况野果实岂足奉圣明未论体性殊已觉面目生食之倘有补劳者甘如饧政恐无裨益所出非和平上林宁少此下箸安可轻轩辕尝百毒上古杂神灵武王嗜鲍鱼几谏仗老成刍荛复何有葵藿但自倾圆蛤黄犊鸣水中相顾皆愕然探之亡所得有蛙仅如钱持问傍舍翁云此号圆蛤夏潦涨沟渠喧唿自酬答卒然闻其声谓当可专车既见一抚掌寸莛量有余物生元气中小大各异趋蛙质黄牛鸣持此欲谁附我居固已陋尔鸣良亦村绵蛮转黄鹂我今思故园白小二年遵海滨开眼即浩渺谓当饱长鲸餬口但白小百尾不满釜烹煮等芹蓼咀嚼何所得鳞鬛空纷扰向来巨鱼戏海面横孤峤噞喁喷飞沫白雨散晴晓终然不省录从事此微𦕈短长本相形南北无定表泰山不为多毫末夫岂少词雄两月读理足三语妙人生一沤发谁作千嵗调安能蹲㑹稽坐待朞年钓疟疾寄示圣兪体中初微温末势如汤镬忽然毛发起冷撼如振铎良久交战罢项背如释缚尚觉头涔涔眉额如鑱凿空日一寒暑有准如契约伏枕两晦朔枵然如空橐平生十围腰病起如饥鹤衰发本无几脱去如秋箨到今仅能步出没如尺蠖旧闻五岭法有此万户疟而我自侨寓了不䝉濶略况子有持养何至亦例着此身自空虚客疾安所托请作如是观无病亦无药示蜑先君捐馆年六十畸三算我今四十三始得幼子蜑余龄继前躅蜑也才及冠况复未可知孝章积忧叹禄养岂不欲兹事觉已缓但爱眉目秀体质净如盥顾瞻既精神怀抱亦气岸今者新剔发莹若珠未贯见之令人清面拥疲手腕輙然攫吾须霜雪落几案岂惟不肻嗔更对一笑粲骨肉今巳矣持汝慰奔窜行当从诸兄诵书喧里闬而我于经术麤能分句断发䝉要师资心孔为关键许慎专偏傍张华休史汉吾家业儒久舍此无别段不应缘一噎便欲废炊爨及亲三釜足未用万户酇人生百年期我今特未半梦泉潮阳尉郑太玉梦至泉侧饮之甚甘明日得之东山上因作梦泉记示余命作此诗入道肻着相出神得佳泉起㝷定中境漫意山之巅四人蹋敌数里闻潺湲循声到巉絶满意流甘鲜虽深石可数太察鱼难筌分为缟练去溅作珠玑圆一窥宿酲解三嚥沈疴痊恍惚尚疑梦欢唿欲成颠山间知予井海饮咸生涎那知道在迩几作野遗贤事故由人兴物为知巳妍谁陪濠上游咏携室中天虽无十丈花中有一滴禅名酒觉殊胜宜茶定常煎兰亭羽觞冷鱼复青筒连新文来远矣开卷犹潨然径欲抱琴去临流聴未全不但受以耳庶几神者先写为梦泉操第入乐府篇将前輙复却万事付有缘鸣鹊行檐前羣鹊鸣相唿法当有客或远书吾今何处得书尺而况宾客乗轩车平生眼中抹泥涂泛爱了不分贤愚卒为所卖罪满躯放逐南越烹蟾蜍百口寄食西南隅三年莫知安稳无家书巳自不可必更望故人双鲤鱼故人顷来絶能疎况复万岭千江湖鸡肋曾是安拳余至今畏客如于菟岂惟避谤谢还往此日谁肎窥吾庐杜门却扫也不恶何但忘客兼忘吾喧喧鸣鹊汝过矣曷不往噪权门朱採藤曲效王建体鲁人酒薄邯郸围西河渡桥南越悲嵗调红藤百万计此贡一作无穷时去年採藤藤巳乏今年採藤藤转竭入山十日脱身归新藤出土拳如蕨淇园取竹况有年越山採藤输不前今年输藤指黄犊明年输藤波及屋吾皇养民如养儿凿空为此谋者谁冬雷行百虫蛰处安如家阿香夜起推雷车一时技痒不忍撼动尺蠖掀龙蛇龙蛇尺蠖踞巳久亦欲奋迅舒顽麻梦中一震忽惊跃发破墐户排泥沙泥沙巳出雷遽止错愕欲去难藏遮虫蛇狼狈莫知数间有伏龙吁可嗟赠谭微之去年絃歌程水滨甑中生尘范史云今年讲学鵞城里闗西孔子杨伯起昔人论士观心期时人论士看肉皮只知黄鹞矜觜𤓰不识驺虞避生草北归至广州寄惠州故人归心如跃马奋迅不可驻别情如放猿巳去犹返顾三年孺子社数借柱史书好在五噫孙善保千金躯旧来谈天口老去尽地力万里不相忘寄声问眠食南迁去去寛乡托此踪閙中无地顿衰翁未诛绮语犹轻典更赐罗浮有底功虾菜贱时皆丙穴茅柴美处即郫筒着鞭要及春前到趂赋梅花庾岭东渡沔鹤归辽海悲人世猿入巴山呌月明惟有沙虫今好在往来休并水边行武陵道中朝持汉使节暮作楚囚奔路入离骚国江通欵乃村垣墙知地溼草木騐冬温寂寞桃源路行人秖断魂长沙道中古古今今路朝朝莫莫行橘林香处饭杉木翠边程山带湘灵惨川含楚些清江湖无限句迁客要才情次洎头何处不堪老浮山倾盖亲潮田无恶嵗酒国有长春草木疑灵药渔樵或异人近前端有得丞相未宜嗔初到惠州卢橘杨梅乃尔甜肎容迁谪到眉尖因行採药非无得取足看山未害亷辩谪若为家一喙着书不直字三缣老师补处吾何敢政为宗风不敢谦谢人送酒世情不到海边村载酒时来饷子云便欲醉中藏潦倒巳将度外置纷纭细思扰扰胶胶事政坐奇奇怪怪文唤取邻翁传杓饮渐令安习故将军水东感怀往事孤峰在流年细草频但知其室迩谁识所存神碑坏诗无敌堂空德有隣吾今稍奸黠终日酒边身登栖禅山海雨山烟拨不开眼前遮定望乡台如何借得维摩手断取西南故国来收景初书并示药物干坤心腹友江海鬓毛班药补他乡阙书开故国颜何时乘下泽此日仰高山㑹是归耕耦由来有赐环九日怀舍弟重阳陶令节单阏贾生年秋色苍梧外衰颜紫菊前登高知地尽引满觉天旋去嵗京城雨茱萸对惠连收家书西州消息到南州骨肉无它嵗有秋骥子解吟青玉案木兰堪战黒山头即时旅思春冰拆昨夜灯花黍穗抽从此归田应坐享故山巳为理菟裘泸人何邦直者为安溪把截将有功不赏反得罪来惠州贫甚吾唿与饮为作此诗楚人季布以勇显鲁国朱家用侠闻驰马弯弓臣好武吹毛洗垢吏深文王孙此日谁漂母卿子前时号冠军满引一杯齐物论白衣苍狗任浮云除夕患难思年改龙钟惜嵗徂闗河先垄远天地小臣孤吾道慿温酒时情付拥罏南荒足妖怪此日谩桃符人日人日伤心极天时触目新残梅诗兴晚细草梦魂春挑菜年年俗飞蓬处处身蟇颐频语及髣髴到东津栖禅暮归书所见二首雨在时时黒春归处处青山深失小寺湖尽得孤亭春着湖烟腻晴摇野水光草青仍过雨山紫更斜阳白鹭説与门前白鹭羣也知从此断知闻诸君有意除钩党甲乙推求恐到君有所叹林中宴坐老沙门岂愿临年触垢氛正恐先生不得饱欲令后死与斯文近逃台鼎居东洛闻道衣冠满北军须信此涂天一握人间漫説有孤云耕田佩印两徒然忆想平津只去年怪底功名称地狱谁将宫府到天仙是非巳付渔樵判疑信难凭党与传杯酌岂能通大道牀头当得酒如泉舍弟书约今秋到此此日方收信前时巳具舟开头今几月软脚定中秋凉德为兄忝炎荒为尔忧从今西望眼应到见时休夜坐怀舍弟无云仍露坐有月更江臯沈陆伤吾道浮生忆尔曹扁舟应夏口此夕数秋毫不见今三载当时巳二毛送外甥之广州由也久从我牢之真有甥时情为客老秋色进泉清拨刺朝朝味钩辀处处声越台休弔古旅魄向来惊九日独酌登高无老伴引满自高歌欢意天边少重阳野外多黄花空嵗月白首尚闗河他日龙山兴吾今在网罗壬辰九月二十三日天气始寒以诗记之朝来怪底冷前此巳重阳渐逼袴襦节稍闻灰火香烟岚向冬净橘柚得霜黄岭表虽多暑天时亦有常寄潮阳尉郑太玉又种罗浮一熟田江阳未得返耕㕓书来似见眉间印别后新增髩上年下泽有车人误矣上林无报雁徒然越巫鸡卜闻之久为问行藏若箇边次郑太玉见寄韵度外归期未要论故山石笋自高蹲他时名誉牛心炙晩嵗穷空犊鼻裈君有诗书并画絶我无德爵但年尊音尘不继应相悉万事而今付黙存壬辰九月不雨至巳年三月穑事去矣今夕輙复沛然喜甚卧作老去生涯白大鑱脱逢艰食更何堪春深野色忧年恶夜半檐声觉雨甘睡外莫聴泥活活想中巳睹麦含含明朝竹径添幽事玉板堂头作小叅舍弟既到有作武陵仓卒记他时我独南翔子北飞覻过几多归后事相看仍是别时衣匪躬老矣惟心在便腹依然但发稀尚有苦吟三十载与君同饱蜀山薇收景初贬所寄信断常怀信断忧得书还有得书愁未应宿业都相似总为譊声不肎休见説胷中卷云梦莫将皮里贮阳秋而翁有道知兴废不患无词诣播州次句景山见寄韵此生正坐不知天岂有豨苓解引年但觉转㗋都是讳就令摇尾有谁怜腰金巳付儿曹佩心印还当我辈传他日乘车来问道苇间相顾共延缘夜闻蜑户叩船作长江礧欣然乐之殊觉有起予之兴因念涪上所作招渔殳词非是更作此诗反之示舍弟端孺当年无奈气狂何醉檄涪翁弃短衰晚落炎州磨嵗月欲从诸蜑丐烟波与君共作长江礧况我能为南海歌身世卽今良可见不应老子尚婆娑北风累日不止寒甚寄郑潮阳山前腊雪想纷纷风到南讹尽处村翁面不容存酒子牀头几欲爨桐孙园林唿舞知衰怯牕戸奔驰觉眩昏咫尺潮阳五袴国可能分我一襦温即事归心急似泷头水华发多于岭上梅正是尧朝犹落此当时湘浦亦宜哉还家久近书难写破屋阴晴榻屡移吾道非邪来旷野人生乐尔复何时案头行扫尘随起牕眼才封雨又稍更力穷空沽白饼莫将疲苶鬭黄茅遣兴僧寺借经便大字邻墙唤酒及新篘三年于此得其理一饱巳还非所求酒经自得非多学诗律伤严近寡恩田里歌唿无籍在朝廷议论有司存春日谪居书事四十缁成素清明緑胜红形容千虑后门馆一贫中白日时时别青芜处处同此生唇舌里啼鸟莫春风大观四年春吾与友人任景初舍弟端孺自蜀来京师至长安时方寒食吾三人相与戎服游九龙池饮酒赋诗乐甚是嵗吾迁岭表明年景初亦谪江左忽忽数嵗皆未得去寒食无几念之悽然作诗寄任因命舍弟同赋居今行古任定祖底事迁延亦未归我坐力田伤地脉君缘搜句漏天机故都囘首三寒食新嵗经心两褐衣学道一生凡几化不因到此始知非乙未正月丁丑与舍弟棹小舟穷西溪至愁絶处度不可进乃归溪侧有两榕甚奇清阴可庇数十榻水东老人常饮酒其下云杨梅溪上栁初黄荆竹冈头日正长独木小舟轻似纸一尊促席稳于牀树从坡去无人识水出山来带药香应有居民解秦语为言昭代好还乡有感示舍弟端孺一出潼闗五见梅愚忠几欲伴黄埃弟兄手足穷孤竹母子肝肠泣老莱好语忽从天上落行人直向海边回此生报国无他事力穑供输莫待催长沙竹笋闻于天下大者可十余斤食之甚甘而不冰脾昔渡湘欲作诗未暇也今日复过之乃酬以此篇地入长沙莫叹卑竹萌径尺旧相知九重才复金门籍万里先参玉版师契濶累年真负口徘徊弥月未妨脾渭川风味那能对中有离骚九辩辞杂诗屏迹舍人巷灌园居士桥花开不旋踵草薙复齐腰蛤哭明朝雨鸡鸣闇夜潮未能全独乐邻里去还邀巳絶经年笔仍开尽日门身谋嗟翠羽人事叹榕根蔬食风掀市楼居水破村岭南霜日薄何得髩边繁便归良不恶未去且随缘戸口知无瘴讴歌觉有年藤牋得句后桂酒抱愁边经术吾衰矣犹堪举力田不死良难学全生或可几茶随东客到药附广船归棊倦收成败书慵卷是非闗心无杂虑魂梦入精微兀坐旦如此出门安所之手香柑熟后发脱草枯时精力看书觉情怀举盏知炎州无过雁二子在天涯饱食为茶地深耕觅酒材翻泥逢暗笋汲井得飞梅湖尽船头转山穷屐齿回田间良自苦清兴亦悠哉壮嵗日千里晚途天一方花缦聊傲世白祫亦随乡团扇侵时令方书遣昼长此间吾所乐便拟卜林塘杂兴白日消诸妄青山对屡空着书防恶客学圃问邻翁织贝流肌滑槟榔入颊红丹砂落吾手秋至任飘蓬多事定何补寡言聊自温蟹黄嗔止酒鸡白劝加飡濯足楼船岸高歌抱朴村愧无魑可御只益负君恩閙窄良难入闲寛足见容竹根收白叠木杪得黄封问学兼儒释交游半士农行歌村落晚落日满携笻为农沙子歩附保水西乡隐几江天远开门佛土香时情荒径草埜色淡渔梁欲纵高秋目东偏短作墙旧物杯中酒新衔海上翁百非无一是显过岂微功引水江分碧烹丹井为红幽居亦多事度日不全空小市江分破连萍水卷翻到今佛迹在千古鹤峰尊浮峤来何处丰湖入数村登临有何好秋至数消魂巳分诗驱使宁辞酒过差南烹人钓蛤北信客占鸦年事侵肤理忧端宿肺家向来功业兴到晚咏余霞覆载宜然等寒暄乃尔殊雪曾前嵗有地过此邦无煮海鲸鲵动烹山虎豹唿南来何所得诗语带陬隅夜语不觉久晨兴良独难加之得卯酒晚矣恰朝飡笋蕨春生箸鱼虾海入盘南方禁太饱茗椀直须寛海气东南上野烟申酉间草平连别洞雨转入他山道路鱼盐去樵苏竹木还西江并北客相对各苍颜水过鱼村湿沙寛牧地平片云明外暗斜日雨边晴山转秋光曲川长暝色横瘴乡人自乐耕钓各浮生浪迹苍梧外放怀黄木东人情双髩雪天色屡头风国计中宵切家书隔嵗通为儒得愁思一笑赖儿童万里非吾土三年失我常只愁鸢跕跕敢作鹤昂昂白竹连闽越黄云入夜郎何时返栖息谁为问桃娘闲居未许幽人晓梦长朝朝亲炷佛前香有诗为爱袁家酒无病缘抄陆氏方身杂蜑中谁是我食除蜿外总随乡白沙翠竹门前路疑出西郊向草堂细细敲门细细应老翁方曲昼眠肱鱼陂旧种千头鲙桑径新窠十畆缯菜足尚堪分地主米余翻欲供邻僧平生雅有乘桴兴咫尺沧溟去未能闻勾景山补盩厔丞仍闻学道有得以诗调之发万里一笑人言盩厔似江湖莫对丞哉叹负余别后耳根无正始向来纸尾得黄初可怜鬼谷纵横口今读神溪缥缈书臣朔许长钱许少何当天子念公车遣兴八千岐路愁何补四十光阴老亦宜此去只看犀首饮向来都是虎头痴逢时有道其如命得意无言所恨迟诗债即今浑倚阁新篇惟有莫相疑春归东风定何物所至輙苍然小市花间合孤城栁外圆禽声犯寒食江色带新年无计駈愁得还推到酒边郑太玉送子鱼便当权阁太常斋药灶于傍手自煨须信子鱼藏妙理坐令母蟹媿凡才刀头定向何时得劔嵴频将好意来老去少陵虽病肺尚堪持此荐寒醅江涨秋来雨似浇雨罢水如潮市改依高岸津喧救断桥云阴哭鸠妇池溢走鱼苗天意良难测前时旱欲焦代书寄郑二别后定何似此中难具陈倦憎秋气湿老怯晓烟辛沸议今方尔归期觉愈伸须烦三絶手时复饷清新夜久睡觉不复能寐凄然有感无复更残暑夜深清欲饥叶飞魂梦数露重语音知月色到秋苦更声临晓迟平生憎墨翟老去亦悲丝立冬后作啗蔗入佳境冬来幽兴长瘴乡得好语昨夜有飞霜篱下重阳在醅中小至香西邻蕉向熟时致一梳黄端孺籴米龙川得粳糯数十斛以归作诗调之倒拔孤舟入瘴烟归来百斛泻丰年炊香未数神江白酿滑偏宜佛迹泉饱去定知频梦与醉中何至便妨禅慿君为比长安米看直公车牍几千漫成云暗便牕破山寒赖屋低往还天外少早晏雨中迷书册开仍阖履声东复西何常有所赋得句旋安题闻郑二对吏五羊旧友年来略散亡新收郑子亦遑遑嵗云暮矣无双雁我所思兮在五羊狱吏事权先自贵书生踪迹况能狂风流人物今余几何忍羣儿复谤伤东麓经旬不见小羌庐忽尔相逢喜欲唿自入秋来更韶润却从瘦里带敷腴人间信有伤心碧坐上那无满眼沽可是清晖解娱客能令肠断到愚儒野望赖有澄江在专供倚杖清水裁偏岸直云截乱山平鞞鼓知农隙鸡豚觉嵗成却缘摇落后木杪得孤城独游是日游予独幽情知者谁时光新旧嵗节物浅深枝鸦攫春词敏鸢窥野烧痴田园有妙理吾悔得之迟醉眠山静似大古日长如小年余花犹可醉好鸟不妨眠世味门常掩时光簟巳便梦中频得句拈笔又忘筌重阳后二日从无尽泛舟游处士台故诗人秦龟从所居皁河经雨水微沙船帖台根日未斜三径就荒悲白土一樽相属对黄花巳将远眺收平楚更遣清言到永嘉要见仙翁头似漆请看醉后落乌纱生还至宜都逢李六更把余年着酒浇莫谈前事费灯挑地缘有语封还止印为无功铸复销赖是诗书能却瘴到今魂梦亦闻潮头西归去君休怪尾段无多不奈焦将赴阙有感示𣆀老畏高门地慵便下泽车终然婴世网难作爱吾庐白首趋行在青袍奉起居平生夸好手到此不知疏次韵幼安畱别白头重踏软红尘独立鹓行觉异伦往事巳空谁故旧好诗乍见且尝新细思寂寂门罗雀犹胜累累冢卧麟力请宫祠如意否渐谋归老锦江坟宋诗钞卷四十六宋诗钞卷四十七钦定四库全书宋诗钞卷四十七内阁中书舍人吴之振编孙觌鸿庆集钞孙觌字仲益尝提举鸿庆宫故自号鸿庆居士五嵗时即为东坡所器第政和间进士靖康俶扰为执法为词臣旋由琐闼歴吏户长贰连守大邦绍兴而后遭值口语斥居象郡久之归隐太湖二十余年孝宗朝命编类蔡京王黼等事实上之史官年九十余卒由其居闲久故问学深诚有宋之作家也独以其志万侯卨之墓嘉靖间常州欲刻鸿庆集邑人徐问曰觌有罪名教其集不当行世遂止呜唿斯言固秋霜也今不废其诗者以见有诗如此而不得列于作者欲立言者知所自重耳湖州天宁寺饮王生二首莫鬭蜗两角且共貉一丘夷踞坐我㫄汝岂河南驺割肉一噉之徐以大白浮哙伍君勿谯笑谈起封侯诸家迹便扫得此一老兵江东醉司马酒中尚求名哀哉南山箕不平自号鸣慎勿歌乌乌作此老婢声富阳道中二首𣺌𣺌行云幔溶溶曳水衣雷翻巢堕乳风落网粘飞独拄青藜杖来推白版扉平生丘壑趣漂泊寸心违白㡌炎州客青裙酒姥家微风摇扇浪细雨落檐花客舍休占鵩蛮村欲馔蛇㑹令醒复醉高枕送生涯兰溪津亭病起风波涌地千沤发创痏钻皮百箭攻药裹关心防二竖谤书盈箧忤三虫剖瓜女隶方祈巧结栁奴星也送穷笑我平生持螯手未应咄咄左书空三衢闻都督兵溃常润间怀舍弟而作紫荆有信欲开花黄犬无情不到家偶坐厌闻鸟嚄嚄杯行喜聴鹊查查同看明月人千里相望孤云海一涯骥子熊儿无恙否风云惨澹鬬龙蛇疎山寺次白文林韵二首藜杖怱怱集晚林长廊破壁撼钟音天涯流落相逢地杯酒殷勤莫厌深万里功名飞燕颔千金博饮䏑牛心更闻好句惊人倒一洗蛮烟瘴雾侵黄花翠竹小丛林卧听南山白石音螘鬭巳空遗垤在蜗跧终恋故庐深掀髯一笑追前谬礼足同参看此心且向疎山结香火人生莫受二毛侵明水寺五代末危全讽据临川时所建画像至今存焉寺㫄最高峰有祠屋一区道士居之台殿何年有千巖紫翠间金僊佛世界羽客道家山骨朽余三窟皮存尚一班伤心千古泪相伴雨潺潺崇仁县万山攒拥天一笠北风吹雨两鬓湿饥乌絶呌䕶巢飞老蛟怒起挐云立孤城短日砧杵急骑驴𣺌𣺌冲泥入桑枝倒折机杼空道㫄废井无人汲遗民到今传旧邑击水华鲸浪三级故物漂流首战余客子起坐万感集小驿香醪如雪汁一杯快作长虹吸酒醒寂厯照短檠幽咽数声邻妇泣遣兴乱后煎百虑老去无一欣故人尺书至好语中夜闻坐久百虫絶开帘月纷纷长歌侑一醉酒醒击空尊山行憩田舍老父出迎以黄甘白酒为饷藜杖扶来雪满簪谆谆语好意深深酒倾白堕杯行玉橘破黄苞坐饤金醉起莫辞田父肘甘余须识野人心匆匆不尽扳畱意挽袖丁宁更一临两日复往次前韵寒䔫离离银线乱冻醴灎灎玉井深坐荫庭松翘翠盖行穿野菊布黄金犬迎客入喜见尾鹊随人语欣㑹心俗里淹畱怕轑釜驱儿招唤得重临明水逵老以黄甘荔子土芋为饷小诗答谢客居莽牢落幽絶无四邻嵗穷有衣结日晏犹甑尘偪仄戎马间敢厌薪水勤故人情义重采采青泥芹小摘持寄远分余为情亲丹茘擘轻圆黄甘破芳辛蹲鸱劝加飡风味亦可人渺𣺌山涧曲浩浩水云晨踞炉有前诺两翁对然薪眼缬眩红緑共此无边春次韵王子钦立春嵗晚惊唿身巳老天涯流落首空回便将酒力推愁去且放春光入眼来人语嘻嘻争鬬草宫花闪闪艳粧梅雪消水暖春江动緑涨蒲萄万斛醅游东塔雨中夜归山色凌寒春尚瘦潭影涵空清可漱漠漠云行紫翠间斑斑雨湿黄昏后火炬穿林鸟出巢人语阗门狗窥窦杖藜有兴㑹重来更待黄鹂咔晴昼清明日与范季实诸人过胥泽民别墅小集水满双飞白鹭花深百啭黄鹂寒食清明过了一川烟草离离兀兀三杯卯困昏昏一枕春融酒醒落花风里梦回啼鸟声中曹山絶句毁瓦区区为食谋半生炊黍在刀头一㕓㑹入扶犁手不上陈登百尺楼题妙觉寺壁叶底红稀不见花枝头绿暗可藏鸦春归古殿苍苔满一㸃笼灯隐绛纱再至老眼逢春病有花淋浪醉墨字如鸦悬知不是唐王播慙愧高僧䕶碧纱宿妙觉竹菴赠静老青山暎落日澹澹烟中明出门无所投曳杖随意行破裓僧两三喜笑争邀迎曾巢俯修行飞星动高甍老人如宿昔真契同三生遇人无戚疎出语恶不情寥寥风马牛肝胆欲尽倾怪我胷中山硉兀尚不平邯郸乐无度短梦一饷荣蛮触怒不休暴骨千里横微言起我病内愧面汗骍蚤知天宇大岂有世网婴举扇障西风浣此沧浪缨别如老同舟无胡越四海皆弟兄吾人虽晚接一笑盖巳倾世乱识真态途穷见真情曳杖扣禅扄撞钟聴鸣小牕风雨夜对此二榻横吾身如木偶春至不复荣岂无三宿恋天雨方流行去去得首丘归田克践更徙寓妙觉佛舍胥乂民幞被相过赋夜坐客居厌穷独蓬艾翳环堵庄舄尚越吟钟仪犹楚语吾人有奇操空洞见城府相逢逆旅中雾豹初一睹拘囹赋囚山避谤憎市虎褰裳肯过我崖峤走风雨微吟对清夜破此五月暑坠露浥金茎空花堕犀尘孤灯映笼纱冷艳翳复吐耿耿遂不眠逢逢聴晨鼓次韵王子钦二年客尘土独夜忧悄悄遇酒一破颜歌唿醉连晓寸心为谁明伴此孤月皎枯柟郁峥嵘老干空自表蚁穿万孔萃蛛挂千丝扰白鹄逝不来岂敢更择鸟熊夫人遣介欲壻泽民小诗戏之墙头邻女三年望戸外文君一笑窥欲得贤夫嫁张耳此真佳壻是羲之定知不折飞梭齿似説先齐举案眉不信侯门深似海水流红叶漫题诗静老通幽轩诸峰倚崔嵬衆壑隐犇峭寓目欣有击㑹心领其要开庐结茆竹代翳斩蓬藋此君亦可人玉立尽娟妙风酣翠相倚月吐清自照窈𦕈非世音鸾鹄中夜啸烟尘闇北闗烽火被南徼便欲老三闾终焉隐屠钓秋夜二首山寒蔼暝姿枫老带涨痕兰摧桂亦折往往归其根万籁各收声一气中自存鼻斤无可斲尻驾不复犇孤光照独夜月落低金盆寥寥犬吠村微月耿黄昏鸡豚市井空虎豹窟宅尊元龙百尺楼独帅谁与论酒圣且复魔自惊犇弹铗归去来稚子侯柴门自崇仁趋新淦凡四夕迺至一寓道观三止僧舍皆畱一夕而去赋小诗记之妓原寺稚子譍门立老僧迎客入湛湛玉甃寒唧唧铜缾泣小轩风雨过牕户青红湿晚花发秋妍黄蜂正衙集化度寺失路迷千嶂投休借一枝扣门竹西寺立马日斜时矍铄僧窥戸雎盱犬透篱定知嫌不速明日与君辞栖霞观观在麻岭之下云表朝飞屐松残晩驻鞍破扉聨白版稿顶系黄冠径雨喧风箨汀沙立露翰小牕牀坐好对此百忧寛三山寺二首斜日半牕明无人独掩扃风铃时自语雪柏老终青立鹊参差见微泉断续聴老僧浑不语危坐卷残经异县久为客穷途饱所更对牀云伴宿曳杖月同行到处身如寄看山眼蹔明平生饮中趣酒贱且频倾再和何袭明沙平雪漫水涵空路入千巖紫翠中村远微明渔舍火楼高斜矗酒旗风可怜方外狂司马来伴田中一秃翁南北相望三十载心期不改断金同何嘉㑹寺丞嫁遣侍儿袭明有诗次韵鲁阳之戈倚半空谁能一却日再中惊回十二一巫山雨水隔三千弱水风瘦语尚传黄绢妇多情好在紫髯翁谪仙尚有杯中月独舞婆娑醉影同迎薫堂小集袭明用前韵再和饮痛琼艘百柁空参横斗挂月当中不愁马上衣沾露且看樽前帻堕风未办清歌娱醉客莫将强韵压衰翁悲欢冷淡君应笑注瓦倾银一体同长乐寺万瓦冠松壁千嶂锁云庄故人置酒地清夜灯烛张破壁挂月阙遗笙啸风廊妖歌倾四座醉卧锦瑟傍寂寂花絮乱怱怱鸎燕忙雍门巳陈迹余音空绕梁我来久徘徊惊唿首一昂老僧独依然坐对栢子香志新遣两介致书餽以巴源纸黄甘珠榄大栗鵞鲊胎虾为饷戏作长句巴江新𢷬万谷皮褚生粉面肤凝脂故人千里特寄我落笔宛宛天投霓绨囊丹果十袭包爆栗飞烬石火敲红盐着树落青子香雾噀手披黄苞苍鵞无罪见葅醢苦酒濯之光五采虾跧久巳成枯腊只尺波涛渺江海客舍争席纷满前馈羮不复五浆先殷勤重饷有吾子两夫荷担頳其肩蜀妇新寡从何纯中读左氏戏呈纯中麟经束高阁掩卷有三叹朱絃久零落鸾胶续其断英英左阿君独唱音节缓故是我辈人吹箫得幽伴先生拥绛纱弟子褰素幔一挥斲鼻斤便举齐眉案宜黄尉李集义遣书问安否小诗为谢三年着南冠两见芳嵗新朝为虫蛇侣暮与魑魅邻行随木上坐卧对竹夫人独有金石交不废风雨晨书来一弔屈我巳屡厄陈啧啧爨下桐嗷嗷辙中鳞絙以朱丝绳放之碧海津穷途得重惠肝胆大轮囷题硖江萧氏菴二首雪屋清如洗云崖翠作堆破扉风自掩败壁雨先頽野色初还栁林香尚有梅沧江千万顷一鸟镜中回云逐归心乱山随望眼賖疎林欹晚照浅澑咽春沙客路三年过僧牕一笑譁此生安税驾有地即为家宿善法寺再赋二首水绕禅牕净香凝古殿深读书不求解酹古聊自斟塔铃巳无语匣琴犹有心独谣西阁夜风满快哉襟爱竹门可欵命车壑初㝷鸟啼春院静人语夜堂深鼠迹畱僧钵蜗涎涴佛金邻翁笑相命春酌夜沈沈再过天长寺山立起平案松偃卧枕冈尚怜桃靥小巳见麦头昂检事闗兵气逃襌入醉乡平生湖海兴一棹付慈航分宜道中老牯挽犁泥没膝剡剡青梜鍼水出大麦登场小麦黄桑柘叶大蚕满筐猿鸟初唿聚俦侣缫丝百箔闻好语此时物色不可孤劝君沽酒提壶芦礲巖寺千松夹道直一水抱村流青絶小丛林绕舍竹修修老僧惯见客坏衲雪满头野果拆奇苞畦䔫翦新柔漂零五管去邂逅一笑畱诗成写君壁记此梦中游灵泉寺牕戸遥开紫翠间小桥独立聴潺潺意谐独有清风共兴尽聊随落照还但见虚童䝉白帢且无泷吏发骍颜风花雨叶元无定何必区区恋故山七星巖十载污修门簪橐侍帝垣五云深莫窥衆星拱以繁一坐牍背书身落梅上村山川发余想钟鼓眩昔闻星图焕斗极两两错地文今日复何日乘槎造天阍日月起可挟参井立能扪谁当揭其柄为我酌瀛尊龙隐巖跳波触石喧古木抱崖拥老蛟厌泥蟠一笑作潭洞孤峰起崷崪哀壑浩唿汹腥风噤蛙淫冻雨落毛氄凛凛白昼寒瘴发立尽耸旱气曛日黄缩爪但阴拱悠然四大海敛此一毛孔安得化为霖蕙叶有光宠西山超然亭厖区翳榛莽地瘴藏百怪西山何轩轩拔脚风尘外中萦一线蟠侧立两壁对㫄连九疑高远控三湘大孤亭坐林杪俯见飞鸟背号方泣二女御魅窜四罪谁去窘囚拘故自脱天械飘飘思凌云万里风雨㑹饮修仁茶烟云吐长崖风雨暗古县竹舆頳两肩弛担息微倦茗饮初一尝老父有芹献幽姿絶媚妩着齿得瞑眩昏昏嗜睡翁唤起风洒面亦有不平心尽从毛空散九日次献花铺古路三乂口青裙两髻了更无陶令菊空想衞公花破屋堆黄叶清江缭白沙殷勤邀一醉蜑酒压梨楂到象州寓行衙太守陈容德携酒见过饤坐黄甘噀手香堆盘丹茘照人光莫辞蜑酒一尊赤㑹压瘴茅千里黄未省谗言遭薏苡直将空腹傲槟榔酒醒梦觉知何处树影参差月满廊南山寺千丈云根荫此邦沈沈寒影卧秋江潭空映日苍虬动烟暖翘沙白鹭双梦觉滩声喧客枕吟余竹色满僧牕诗成絶呌曾楼上聴我洪钟万石撞安心是药本非禅遇胜欣随意所便嚼蕊拈花身老矣穿云涉水思茫然行逢酒伴操觚去倦憩僧牕借榻眠寄语排言问津者人中今是地行仙别象州陈守容德三年客殊方荣悴不堪説迢迢家万里奄奄命一发使君古丈夫兴衰在缧绁平生风马牛旧职比鹣蟨欣然一笑粲破此百忧结皇恩下天扉泪泣孤臣血行厨洗玉盘载酒助欢悦庖珍问五鲭饼字炊十裂徙突今未黔班草尺一诀何须更秉烛端是梦中别雉山寺青罗阁蛮村避谤三年过野寺㝷僧半日闲小槛吹香花漠漠断崖漱碧水潺潺桄榔叶底秋声满柏子烟中午梦还便拟买舟随钓叟一蓑烟雨系沧湾䝉亭二首小筑三间足雄包万象并遥波通极浦落日抱孤城小语千巖应长歌百蛰惊坐看衣屦衣漠漠晚云生落拓诗酒伴疎慵粥饭僧盪胷开远抱拄颊见高稜鸟倦犹闻语蛟寒正可罾一区如可卜吾不愧陈登发桂林刘帅立道同诸司出饯于甘裳渡口二首行尽海北天笑指湘南路使君载酒醪拥节东城驻前驱千纛直纵猎万人唿尘流翳白日十里映黄雾何人擑迎我一苇横江渡𣺌𣺌倦鸦翻相随归薄暮汹汹号万窍飓风吹海浑冥冥蔽一天瘴云埋日昏南荒底日所黄苇三家村谁云花解笑但有鸟能言缪恩解南冠归路首北辕酒行可以起稚子候柴门北归过永永守赵君宰置酒万石亭三湘陌上逐臣归万石亭中送客时拄杖披榛行莽苍汲泉磨藓看魁奇天倾五色遗娲补谷变千年出岘碑何似蹊边小桃李向人膏面出风姿宜春台呈太守陈次明闻説宜春好曾台试一登陇泉悲瑟瑟松雪见层层孤絶烟中寺微茫树下僧诗工传写妙不数画师能再过曹山示如老不羡鹏南运聊随雁北还扪天上何岭犯雪过曹山偶列万里去重来一梦间观河见如旧双鬓自斓斑送智海上人二首大师兴趣在江湖拄杖扶行稳当车苦要诗翁淡生活穿云涉水到西徐折鼎支砖日半欹拾薪乞米为朝饥昬昬一㸃炊烟里见我邯郸梦觉时马迹上冢遇大风雨书僧壁二首松竹骚骚绕舍鸣沙头一夜雨连明冲泥裹饭洗新冢夜哭干霄共一声白帢排肩上冢归饥乌攫肉纸钱飞东家巳改清明火一㸃炊烟上翠微读沈德润诗卷系马门前栁投鞭息吾驾青林合扶疎木杪抗风榭沈郎天骨清衆垤立嵩华闭阁卧读书一榻过僧夏尤工五字律句法窥鲍谢无穷真炙輠有味乃食蔗我老复何为齿发日夜化寅缘苇间见拊髀起一咤悬知掷地响自欲补天罅坐令长安纸顿起千金价望道场山塔碧玉旋螺插暮烟遥看桂子落僧前试㝷白水田头路一苇横江浪接天萧寺知名四十年身投笼槛到无缘行人指㸃松间路正在孤云落照边横山堂波间指㸃见青红雪眘嶒稜倚半空幻出生绡三万幅游人浑在画图中苍云十畞荫平寛露叶风枝绕舍寒莫遣先生赋归去且令小吏报平安题谷隐碧瘦峩千叠清深涨一篙红轻花似肉绿细栁如缲句好无强对神超有独遨苇间青蒻笠髣髴见秦逃送径山僧桑枣翳一丘风雨鸣四壁晨门响丁丁一笑喜折屐臞仙诗作瘦句有径山色哀弹发朱弦妙寄追白石虚名子过聴愧卧不能夕归袖挽莫留凌空看飞钖华亭朱师实中大燕超堂海禺纳万艘市区沸百贾黄尘翳白日千骑腾一鼓蚊巢十字路四顾尽旷土蜗角两大国一怒有标杵角名眩多卢聚讼攻衆楚昬气自成雾濯濯汗浃雨朱公误涉世吏隐寄圭组俗缘堕人境心大接天宇搴芳採莲舟撷秀蓺药圃山寒石稜紫树老松鬛古风牵碧罗卷雨压翠纛舞宁须鸟催酤自有花解语观鱼乐洋洋梦蝶飞栩栩坐令游侠窟化作仙佛土高卧水国秋静憩月庭午不假壶公龙天上有官府洞庭善庆堂置酒小诗寄之幽絶小蓬壶参差见画图乱青山四出一碧水平铺洲蘃红相照沙茸细欲无莲房骈百子橘圃聚千奴布谷休催种提壶且劝酤楚腰飞燕燕秦缶和乌乌便旋惊回雪连娟引贯珠西风催画鹢落日咏骊驹浩荡川原隔惊唿嵗月徂寥寥清夜梦直提控抟扶兴化朱公大卿没于庚申嵗既除丧矣其子彦实过余于晋陵畱十日而别赋小诗以饯之柴扉忽枉故人车躧履欢迎一笑初梦里覆蕉疑有鹿食前弹铗叹无鱼怱怱注瓦浇村酿草草供盘折野蔬他日死生君一访上林鸿雁有书无多宝院穿云访幽伴倚杖苍崖根冥冥篁竹中古寺松为门野僧营一饱乞食山下村拥鼻且独谣未觉钓石温世事风雨过嵗阴波浪犇飘然得远游寄此五石尊甘陂庄院张公卧江海戢羽如鹏蹲平生廊庙具投老三家村一壑身所寄万里心自存买花红间坐种竹青满门似闻橘生奴渐见桐有孙提壶时见招一笑空罍尊寄题莫谦仲山居鱼盐市井雷冠盖车马路生息自相吹晨门黕如雾超然尘外躅峍兀见砥柱汤汤海横流自有安立处幻泡水上沤空华草头露一峰独苍然嵗寒但如故醉搴庭下花吟绕池边树便有山中臞来随白云屦过慧山方丈皥老酌泉试茶赋两诗遗之萧萧呵兰若桑苎有故家佛屋倚高寒僧蹊抱欹斜殷勤泉上客流落瘴海涯蜑酒压梨樝蛮烹啗鼃蛇光洁镜一奁照影空自嗟老僧荐茗粥芳鲜疑露华驱除鼻中雷扫尽眼界花飘飘思凌云摄身上苍霞过枫桥寺示迁老三首白首重来一梦中青山不改旧时容鸟啼月落桥边寺欹枕犹闻半夜钟三年瘴海卧炎霄梦隔青枫一水遥万里归来悲故物铜驼埋没草齐腰翠木苍藤一两家门依古栁抱谿斜古城流水参差是不见𤣥都旧日花吴门道中数间茅屋水边村杨栁依依緑映门渡口唤船人犹立一蓑烟雨湿黄昏一㸃炊烟竹里村人家深闭雨中门数声好鸟不知处千丈藤萝古木昏罨画谿行四首老牯浮鼻水中归綵雉应媒桑下飞萝茑冥冥山四起数家鸡犬烟树里一支新渌涨晴沟杨栁中间击小舟罨画谿头乌鸟乐唿风唤雨不能休蝶趂花飞争入坐倚空百尺游丝堕乱山衔日半船明断云载雨前村过蕨芽戴土小儿拳渔市人归栁贯鲜罨画谿头人语好烹鱼煮蕨饷春田沙头緑暗巳藏鸦竹里犹残一两花蜗庐抱栁开新国燕语窥帘忆旧家春风有信自年年罨画谿边栁系船陶情满满酒如泉醉与长缾借草眠翠木苍藤缭白沙槿篱茅店野人家了无狡兔营三窟只有黄蜂趂两衙树头猎猎酒旗风罨画谿边卖酒翁银缾快泻清若空令君一笑面生红龟潭二首稚竹缘崖瘦苍藤翳树昏野花浑少态谷鸟自忘言独曳烟中䇿来倾月下尊乐哉无与共幽兴在桑门蜗舍三间小龟泉一勺甘楞严浑不看弥勒久同龛潭影千峰倒云稍万木参巖花自无主红雨落毵毵题董令升待制明谿先生谿上宅华㮄有殊称巳为山作主更与谿为朋高俯流水坐见南山稜濯发云破碎湔衣雪崩腾老蟾驾月来潋灎一镜升举櫂击空明玉壶响春冰夜久羣动息一啸清风兴手持修月斧自控赤鲤乘李茂嘉寄茶蛮珍分到谪仙家断壁残璋裹绛纱拟把金钗候汤眼不将白玉伴脂麻春事茆栋依林出松扉傍水斜浮苍围百叠乱緑翳三乂屋破蜗书壁庭芜鹤印沙小桃供一笑巳着两三花黄鹂遗好音碧草萦别恨雨擢翠千㝷风敛红一寸持醪散百忧琢句破孤闷唿童数击鲜无久诸郎溷游金沙寺寺有陆希声侍郎读书堂在颐山上一龛明灭佛前灯破裓犹残一两僧説似鸿盘读书处试㝷幽伴拄乌藤绿笋遗苞半出篱清谿一曲翠相迷古苔称意坏墙满好鸟尽情深树啼嵗暮郊行残雪溶溶水波冻山空翠湿衣巾重东家西家酒初熟南枝北枝春欲动班坐偶随鸥鹭集意行适与牛羊共直将万事付狙公莫浪欢喜踏破瓮臞菴浮天阁黄芦吹雪满汀洲万里烟波接素秋数㸃征帆天上落一轮斜日水中流长桥踏月随幽伴小阁浮天赋远游便买一舟为泛宅此生何必老菟裘向伯恭侍郎致政芗林筑一堂名之曰企疎晋陵孙闻而赋诗铜臭应作么梦尸当得官喁喁鱼聚沫戢戢蚋集酸高人有远抱一笑视䑕肝水将洗耳用山作拄颊看种芳茹秋菊搴秀纫春兰披披芰荷衣采采苜蓿盘三径偭真境一瓢非世欢富贵挽不来为我歌考槃且学方回痴莫羡董公健谁合躯七尺浪作青紫楦更摇乞怜尾仍出弔丧面芗林有老僊蚤具佛眼见国恩傥麤酬巳责遂焚券驱除竹马弃狼籍刍狗践寥寥汉二傅千嵗一闗健竟日饮无何更补离骚传湖洑上冢系舟丁山田舍小憩清谿三百曲一片春风绿茆屋有人家窈窕閟深竹老去耽田里寓目快新瞩风漪卷翠绡云巘镂苍玉㝷盟唤白鸥解佩赎黄犊独啸无一人传声满空谷妙光菴孤烟抱水村落日满云树乱山如连环杨栁是门处青缭竹谿湾翠㸃苔石路鱼寂无声白石掩僧户茗盌酌云腴香篆擢烟缕坐稳不知夕炯炯山月吐吴汉逸家荆谿蓄古书奇器甚富余欲造观而未果赋小诗先之高人卧江海烟雨三家村白眼僧俗徒青山自当门披图望千载耿耿尚自存金铸騕褭蹄漆书科斗文虬螭盘六印牺象刻四尊劔包虎皮斑琴漫蛇腹纹犹吐星芒寒尚带雷斧痕我亦望古者昂昂真戴盆傥未倚门挥应许置榻论从公问奇字载酒过子云寄题四明吴勰拙轩分寸跻攀曳九牛一锥无地拙于鸠穿鍼结缕非吾事不上天孙乞巧楼老罢谁当问喘牛羁栖且作寄巢鸠葢茆一把藏吾拙便是元龙百尺楼雨山空发清响楼迥落余飞掩冉花头重浑酣水面肥喧豗沈地镜飘洒净垣衣数㸃苍茫里饥乌接翅归小园春事屋头唤雨泥滑滑万瓦纷披土囊发西园春事一时休繁红漫乱烟脂雪緑萝高张翠羽盖苍巘中断青玉玦不见枝上一㸃红千顷桑麻光似泼小园花栁春争发风雨颠狂二三月断梗梢空转若蓬细红糁迳繁如缬巨看绕屋澑潺潺可厌触涂泥活活不妨暂柅故人车大似陈公井中辖吴门道中小桥分路各西东寂寂松牕半掩蓬客梦悠扬残酒里一池荷叶雨声中连雪苦寒霜气森森背有芒风稜摵摵面疑鎗破衾且作龟头缩短裾愁牵鹤胫长焦山吸江亭昔年携客寄僧龛败屋疎篱一草菴白首重来看修竹连山楼观亦耽耽万顷苍茫一岛狐潭潭云海现毗卢问君汲尽西江水中有曹溪一滴无雨中泊蜀山见渔人自山半负樵入舟鼓棹而去一嶂横青霭千沤起碧浔行穿山半腹坐占水中心蹋雨松蹊滑冲烟蓼屿深时来有登涉应不系升沈读类説二首亡是谈乌有彭郎得小姑谁言鸠作妇谩道雁为奴络纬那能织提壶岂解酤龟兹堪一笑非马亦非驴额痒㑹出耳足闲仍有氂石顽非作燕楮老孕生鸡枫瘿那因怒松枋岂是肥君看转丸手亦复化神奇能仁寺悟上人来枫桥访余索诗赋两絶句捻断吟须皱两睂镂冰琢雪等皃嬉解啼孤月如鸡口堪笑穷郊作许悲老去都将笔砚焚相逢相问只寒温更无一语堪酬对巳入维摩不二门龟潭摆落攀缘断驱除磊块平庭松敌老健潭水伴孤清待月出时看㝷云起处行相随木上坐徙倚到参横舟过湖洑泊丁山鸡犬三家市蓬蒿一亩宫萝牵篱羃翠箨陨砌堆红宿鸟来还去微泉咽复通幽㝷殊未巳落日满陈桐日下残红敛烟升积翠重鸥轻没浩荡鱼乐自从容野馌迎秋获邻讴相夜舂田翁有真意一笑酒中逢协趣亭一丘破天巧万壑回春姿使君载酒地不着鼓吹随翛然一幅巾自与幽人期水浅欲平杯风细不满旗疎疎残雨里独理钓鱼丝江上怀思永沙老犹生觜江寒巳伏槽长烟分聚落短日下亭臯木脱曾巢见潮生小艇高幽懐谁与悟不见酒中豪梅二首北风翦水玉花飞翠袖凌寒不自持脉脉含情无一语水边篱落立多时纤纤萝蔓牵茅屋细细苔花㸃石矼梦断酒醒山月吐一枝疎影卧东牕龟潭道中沙净溪行好烟消野望新数峰山戴雪一曲坞藏春鱼逐波间伴禽藏叶底身栁边春信动睂目巳津津牛山道中松云翠离披竹日光破碎青荧麦风过红湿花露坠萍开龟曳尾树啄鸟擘喙物物如贶予欣然与心㑹罨画连雨溪涨又余雨霁水落喜而赋诗二首编栰沿村径囊沙壅市门苍鳞封老干黄耳上陈根屋破容身窄天低望眼昏谿边高树杪犹有系舟痕月挂楼钟晓风生岛树秋林疎山献状池漫水分流鹊喜时窥牖鸥驯亦并舟一声何处笛莫遣碧云畱沈公序余闲亭二首貌古须睂见情高耳目遗应谐聊玩世避谤莫吟诗事不闗心处身非抱病时翛然无一事痛饮是吾师隐几欲忘吾趋营老吏疎判闲聊命酒引睡漫翻书秪有贫堪逐都无愤可摅乐哉聊卒嵗应信我知鱼虎丘沼老豫章诗僧也与余相遇于枫桥方丈诵所作徐献之侍郎生日诗有东湖孺子南极老人之句余爱其工赋小诗寄赠落景下曾城遥烟起孤戍系舟着鱼矶曳杖扣僧户忽逢丹霞侣自诵碧云句噌吰应黄钟清絶追白纻不落江西派肎学邯郸步冥搜自天得妙中有神助寅缘半日畱邂逅一笑遇讵复管中窥看沐南山雾绍兴壬子南迁过疎山上一览亭见拟东坡煨芋诗刻龛之壁间诗律句法良是殆不能辨乃宣卿侍郎守临川时所拟作也后数日道次安仁县一士人吴君出宣卿诗数十解示余奇丽清婉咀嚼有味如噉蔗然读之惟恐尽于是拊卷三叹而后知公置力于斯文久矣又二十年宣卿筑室荆溪山中别营一堂以平生所畜东坡诗文杂言长短句残章断藁尺牍游戏之作尽椟藏其中号景坡自书榜仍为记刻之欲具小舟造观而宣卿召用今以集撰守吴门乃赋诗为之先王公制练衣谢傅捉葵扇欻若置邮然一昔徧海县东坡百世师乘云上骑箕文争日月光气敌嵩华齐诸儒望先觉坐待成风斵一斤应手挥郢鼻无畱垩公生不并时闗楗同一机识真属具眼造的令中睂诗亡束晳补书受伏生所神交接混茫参差梦中睹授我笔如椽五色光属聨醉上金銮殿挥泉洒谪仙景思提举少卿出示药寮佳篇继元韵上呈连筒自灌黄精圃结辙休推薏苡车万壑飞泉舂午枕一蓑带雨荷春鉏逃名尚有身为累择利焉知货可居笑指吾公门上莠一时零落巳丘墟宋诗钞卷四十七宋诗钞卷四十八钦定四库全书宋诗钞卷四十八内阁中书舍人吴之振编张元干芦川归来集钞张元干字仲宗永福人太学上舍歴官至大监所与游皆伟人贤士尝裒其亡友唐悫生诗帖褾轴璀粲如谀达人贵公得气时人嘉其朋友之义又于乱纸中得其祖文靖手泽知祖未第时壻于刘氏刘无出葬于福清元干求之榛莽中割牲酾酒为文刻石以传子孙作幽岩尊祖录宣政间游定夫杨龟山陈了翁朱乔年李伯纪洪驹父徐师川吕居仁名贤三十余家咸题跋叹美之有芦川归来集十余卷得之书肆废帙逸其大半诗止近体六七二卷清新而有法度蔚然出尘观其序王承可诗云初从徐东湖指授句法知渊源有自也次韵唐彦猷所题顾野王祠与霍子孟庙对兰若黄门像相望博陆居衣冠尘亦暗箫鼓祭全疎草色侵荒迳潮声过夕墟遗风独可想弔古一觞余过宿赵次张郊居二首北客多流落东村更寂寥肯同清夜梦不待故人招月挂荒园竹霜飞独木桥聴鸡休起舞且共论天骄莫叹交游晚相期嵗月深秋来初识面老去要知心灯火须更仆杯盘取自斟平生王霸术袖手有微吟次韵奉和平叔亭林至日之什云物果何好客愁今更新坐来江月白兴在雪篱春我辈且同酌公诗殊出尘莫思淮海上黑帜杂黄巾花飞雨暗连兵气花飞㸃客愁寓居皆野寺相过只扁舟不作新塘去还为后栁游盘餐虽杞菊得饱胜椎牛送江子我归严陵久客惊秋晚怀归更送君乱来俱避地老去惜离羣山阁杯浮菊江城雁度云行行经钓濑时事不须闻乱后乱后今谁在年来事可伤云深怀故里春老尚它乡宁复论秦过终当作楚狂维舟短篱下聊学捕鱼郎返正诸将争传檄羣凶尚阻兵天旋黄屋正日转赤墀明丧乱多妖孽经纶贵老成鲸鲵终必戮草木巳知生冬夜有怀柯田山人四首闻説新居好山樊卜筑深药囊能济物龟筴少知音四海忧黔首中原尽緑林直须期雪屋夜掉去相㝷坐閲干戈扰输公已定居生涯今易足世态莫嗔渠晷短全疎客牕晴好对书故山常入梦何日到吾庐客里了无况乱来何止贫淹畱频换嵗老大更思亲泥饮思田父供粮乏故人自怜归未得不是白头新雅欲赋招隐何堪弔战场独看星错落久立夜苍芒羽檄来东越风烟隔下塘安闲随处有冠盖莫相望登垂虹亭二首一别三吴地重来二十年疮痍兵火后花石稻粱先山暗松江雨波吞震泽天扁舟莫浪发蛟鳄正垂涎熠熠流萤火垂垂饮倒虹行云吞皎月飞电扫长空壮观江边雨醒人水上风须臾风雨过万事笑谈中漫兴老答书题孏贫营口腹忙未能忘壮志遽肯变刚肠晷短催寒急灯明伴漏长牀头褚衾在不怕满檐霜奉送富修仲赴南昌尉吏道虽余事人情要饱谙家风端自守句法有同参南浦翻云浪西山滴翠岚折腰与趋走政恐未能堪夜宿宗公丈室求诗甚勤为赋五字林表登层阁秋声隐暮钟鵶归苦竹寺雨闇乱云峰屡乞畱新句重来访旧踪松门罕车马似喜老夫逢次韵晁伯南饮董彦达官舍心远堂今夕知何夕真成累十觞炉薰飘月影蜜炬翦花香政孏还诗债无从发酒狂故人怜久客舞袖要须长叔易自三吴归同赴竹菴茘子之集二首惜别梅花雨来归荔子秋江帆成昨梦云峤忽重游共喜身长健宁论乆客愁殷勤老居士更为宝峰畱客去云俱散山空月正圆不参藤树句自透竹菴禅骨法凌烟像家声鼓瑟篇直须陪叔季急佐中兴年寄钱申伯二首子去客昭武今侬怀旧游青山浑在眼白发暗添头旅食今安好归程傥滞畱谿边因野步试觅水明楼一㸃照今古胷中殊了然不妨为漫吏可但号臞僊丹荔盟犹在凝香句未传秋风稍凉冷速办下滩船申伯有行色㑹宿东禅次元韵真成风雨夜精舍对牀眠去住非无数行藏莫问天十年濒瘴海一棹破春烟君自足归兴不妨啼杜鹃次折枢畱题雪峰韵轩冕本无意烟霞如有期故人容野老胜践见新诗谁办兼忘世公当急济时春归仍送别好在出山迟次韵范才元中秋不见月韵不见中秋月长吟五字城浮云有底急清影可怜生残夜四更句故人千里情与君徒怅望天上自分明次吕居仁见寄韵老去犹为客谁人念退居相望千里路赖有数行书白㬠犹堪寄乌牛政忆渠何时闻枉驾竹里唤行㕑次韵刘希颜感怀避谤疎毛颖推愁赖索郎坐来春漏促梦去畏途长故国书题冷新诗齿颊香湖山虽好在嵗月已相㤀郭从范示及张安国诸公酬唱輙次严韵登楼乘暇日唤客共浇愁春去花犹发阴浓雨未休和诗真冷澹得句总风流能遣西隣老殊无陋巷忧戊辰春二月晦日同栖鸾子送所亲过宝积题壁间春江因送客云峤更登临精舍经行地征人去住心猿啼清梦断花落晓牕阴胜践成三宿俱来此意深次韵送友人过山阴郡时夜别于舟中草草杯盘灿烛光故人相对水云乡涛江君去访秦望㐀壑我归为楚狂活国未逢三折臂忧时空转九回肠絶怜明发成南北梦寐全无夜太长喜王性之见过千金村春来书札已西东喜复相逢乱世中万事变更唯舌在三年流落转途穷云收野寺侵廊水月挂孤帆送客风剩欲畱君明日住夜阑难得一罇同次江子我迁居韵平生自省宜三黜老去何心望九迁避地湖山聊复尔脱身兵火想当然浮家泛宅非无计坎止流行本信缘犹恐惊涛翻四海直须化鹤作飞仙次赵次张见遗之什韵海边游子日思归新句劳君更置规莫问人间多贝锦正如天上有参旗寄书只欲凭黄耳去路谁能畏赤眉定与故巢猿鹤老此生无愧北山移过云间黄用和新圃缭池剩欲开花径傍舍先须作草堂雨后不妨频检校客来畱得共徜徉故园怪我归何晚避地输君乐未央待得功名方卜筑岂如强健享风光兰溪舟中寄苏粹中气吞万里境中事心老经年江上行三径已荒无蚁梦一钱不直有鸥盟云收远嶂晩风熟浪打寒滩春水生鸿雁北飞知我意为传诗句濮阳城别绶老无端流落迫残年三十南山访老禅未契安心了难觅不如同世且随缘频移竹几负寒日旋拾松稍炊晚烟珍重孤云出山去东西南北一青天次江子我闻角韵夫差故国萦寒水铁马南来忽振缨城上昏鸦争接翅舟中逐客谨逃名胡笳怨处风微起浊酒醒时梦易惊飘泊似闻山寺近真成夜半聴钟声次友人寒食书怀韵二首往昔升平客大梁新烟然烛九衢香车声驰道内家出春色禁沟宫栁黄陵邑秖今称汉地衣冠谁复问唐装伤心寒食当时事梦想流鸎下苑墙孤生投老急菟裘万里云山已勌游共喜石交逢异县更陪綵笔赋春愁无心俯仰犹多事与世浮湛已拙谋冷雨吹花作寒食三杯软饱且眠休访亲于连江因过筠溪叩门循行叹其荒翳不治有怀普现居士口占此章筠庄主人何未归溪畔长林穿翠微此去功名时欲至箇中车马迹全稀茅茨漏久蜗涎篆篱落欹多蛛网围公肯借菴容我老为公朝夕埽柴扉宫使枢密富丈和篇高妙所谓压倒元白末句许予尤非所敢承谨用前韵叙谢修门一出十经春相业时来自奋身袖手深谋终活国挥毫佳句且惊人话言每许闻前辈宾客何堪接后尘待埽欃枪洗兵马两翁𤣥语记天津次韵文老史君宗兄见赠近体佳什两篇仆与公别四十余年一旦邂逅情着于词旧游兰若尽英才坐上高谈亦壮哉老去语音虽记忆衆中容貌各惊猜津亭夜雨故人少樽酒灯花乡信来茂苑相逢话京洛柂楼犹喜待春回冬夜书怀呈富枢耳聋无用问新闻矫首何妨目作昏痴絶已甘投老境背驰宁受乞怜恩难陪年少从渠薄赖得春回为我温京洛交游频检校渡江今有几人存次韵赵元功赠李季言之什赤县飘零未易逢那知今夕一樽同好招明月共清影託与白云行太空戃怳旧游如隔世蹉跎壮志莫论功两公秉烛还相对情话从渠半醉中次韵元功才友道中见贶因以解嘲当时勇决径归休更有人愚似我不何许置锥宁免累直须毕娶始无忧频遭白眼伤流俗谁向青门念故侯客里题诗相慰借羡君椽笔盍螭头奉送晁伯南归金谿君家诸父多人杰半是平生亲旧间莫话故园空矫首相从逆旅足开颜文元勲业金瓯字昭德风流玉笋班此去腾骧吐虹气何由来伴老夫闲游东山二咏次李丞相韵寒木高萝几曲溪断碑零落卧荒祠澄潭想像云头涌悬瀑依稀雨脚垂地轴漫烦龙虎战天符那得鬼神私茫茫造物殊难晓要是为霖自有时畱寄黄檗山妙湛禅师晨发芗城越数峰我来师出失从容白云遮日蔽秋寺青嶂闻猿惊暮钟世乱可无闲地隐山深偏觉老僧慵他年芋火谈空夜雪屋松牕约过冬用折枢韵呈李丞相二首参陪仍许瘦笻支长者登临敢后期钟断白云飞雨过月生青嶂夜凉时心知胜地都忘睡喜聴连牀共和诗莲社风流増茘子余生长健更何为莫问蒲萄出月支不缘瓜枣访安期轻红满地人慵埽空翠沾衣雨足时松荫晴泉聴落涧蝉嘶晩吹助裁诗公乎此去归廊庙无用山中怨鹤为次钱申伯游东山韵埽榻开轩走寺宫吾曹终日得从容夕阳初落鱓谿路云气半遮狮子峰试问丹砂回白发何如瀑布煮枯松暮年纵有壮心在归意巳胜山色浓宋诗钞卷四十八宋诗钞卷四十九钦定四库全书宋诗钞卷四十九内阁中书舍人吴之振编叶梦得建康集钞叶梦得字少蕴吴县人绍圣四年进士自婺州敎授召为编修官厯祠部郎起居郎翰林学士出知汝州提举洞霄宫政和五年起知蔡州移帅颖昌府㝷提举南京鸿庆宫绍兴初起为江东安抚大使兼知建康府移知福州上章请老仍提举洞霄致仕而卒赠检校少保梦得有总集百卷此集乃知建康时所作总集中之一集也建康是时值用兵契濶锋镝之中而吟咏萧散固是诗人之致赴建康过京口呈刘季高客路重经黄鹄前故人仍得暂畱连长鎗大劔笑安用白发苍颜空自怜照野巳惊横雉堞蔽江行见下楼船灞陵醉尉无人识漫对云峰説去年送模归卞山并示僧宗义为余守西巖者三首自我离山间忽巳两改月饥人不忘食未坐先巳説家僮挟书至惊起慰愁絶推㝷到鸡犬问讯穷曲折此生岂多为一壑万虑灭可能复大错更铸八州铁汝归马蹄轻初不恨触热慇懃报松竹吾岂成久别端居探幽奇自谓略巳徧昨登西山岭雄絶昔未见溪湖莽吞吐云物纷百变乃知十年闲尚或遗胜践巢成輙弃去我岂秋社燕为我课僮仆开辟尽二面莫言羊肠险径小烦屡转杖藜不用扶吾脚犹尔健生长在山间从公守蓬戸人言膏粱子麤免汚纨袴官居无多恋蹔止复遽去家法恐未传此心良巳素义禅晚从我似识此间趣西巖郁嵚岑久断俗子路聊持山中节为我主畱务封陲际湖海云月皆所部建康旧俗贵重九上巳诸曹皆休务祀神登北山参议马君独不出携诗相过因言石林之胜次其韵倦飞归鸟正思还扣户聊分半日闲胜事漫同谈栗里佳时休笑负龙山簿书巳老无余力香火朝真有旧班他日尚期能过我试穷千嶂共追攀西斋初成廨中旧有太湖石数十株因植之庭下万壑千巖不易求壶中聊寄小瀛州稍看硉兀云峰出便有檀栾桂树幽絶境自知难遽忘奇踪争怪独能畱山翁巳老犹儿戏漫拟伸睂一散愁与晁激仲夜话外家文采到诸郎凛凛辞锋未可当伴我何辞共戎马怜君聊欲濯糟浆残年落寞风尘际永夜从容灯烛光秖恐扁舟吾欲去病慵无意簿淮阳次韵再答激仲生涯久许捕鱼郎凫雁相追不乱行但近陶庐存菊径不辞楚酒醉椒浆交情老柏寒方见妙语灵珠夜有光回首渐知归路好巳看梅栁动初阳雨夜与模论中原且起模与徐敦宗游清凉览观形势嘉其有志因以勉之千年石头城突兀真虎踞苍茫刼火余尚复畱故处大江转洪涛腾踏不可御空城寂寞潮日暮独东去登临欲弔古俯视极千虑吾儿勇过我蓐食穿沮洳谓言抚中原未暇论割据功名亦何人我老聊自恕它年报国心或可借前箸无为笑頽然已饱安用饫怀西山西山十畞强高下略不齐嵌空抱奇秀上有凌云梯架屋八九间茅檐敢辞低所欲面势好老稚通扶携密竹转修径老松故成蹊仲冬景气肃碧草犹萋萋仰视天宇大四观渺回溪徐行信足力未畏成颠跻周意各有适孰云无町畦平生几濡首末路乃噬脐不作巢幕燕肯从触藩羝胡为滥麾钺坐聴鸣鼓鼙外物委虫臂全生思马蹄可能三径草归路老更迷山间每嵗正月望夜梅花正开多与客饮花下今年郡廨独坐十四夜张旸叔晁激仲相过共话宣和间事慨然归不能寐因以写怀山头野梅白玉花月明弄影纷横斜青天无云万峰立下有三畞幽人家年年春归不暇省但埽雪径㝷寒葩老夫已㤀少年事灯火岂念更繁华一杯起步徧空谷破屋归卧暾朝霞陪都复来亦何有凛凛杀气浮高牙重闗深锁夜漏永忽记昨梦翻长嗟景龙门前一月㑹金盌赐酒余雄夸神州陆沈近归我汉节方议通胡沙天翻地覆那得料忍复更聴渔阳挝蔡子因相过畱踰月解作江山一月畱仲文儒雅更风流欲知爵跃心能喜正爱蝉连语不休筑室君方论并舍归山我巳办扁舟交亲四海今余几万事伤心付白头徐敦济书报尝过余石林绕涧新添数百竿故人书为报平安似闻谡谡山风响正想阴阴夏簟寒老去不能穷蠧简归来便拟挂尘冠一杯且觅林间约莫枉山王废旧欢送沈传曜卞峰摩青空东望乌氏敦岂忘宿舂粮终媿一欵门邂逅此相遇倾怀得徐论人言解牛刀要使当剧烦未悟清庙器朱絃列罍尊我衰百虑息但念三畞园王师肃西征万马先云屯何力偿赐履缅慙羡归轩寄声舴艋舟想见浮雁村清冷尚可钓无使霅水浑偶书为山亭二首为山亭下小巑岏只欠萧萧竹数竿但遣飞流时漱玉且将归思为翁寛微风似与洗庭除石枕蛮藤不负予八尺方牀聊巳足可须仍要读残书次韵程伯禹赠宗室赵朝请人物相望不并时使君水鑑有真知未论理窟倾三语只鬬诗坛自一奇扰扰干戈犹战伐纷纷簿领更喧卑应须便作高轩过好德何人佐我仪题晁公耄惠崇溪山荒林翳宿莽脱木寒无烟不知三间茒中有几醉眠山远尚见雪江空欲吞天归舟定何许沧波方渺然观化堂编校旧书赫日真能永微风亦自凉故应便北户何敢厌东墙汲水聊为戏繙书却未忙平生闲与嬾併觉味兼长翰墨他生业山林晩嵗心那知身巳老但觉意増深捉麈谁能话扶笻可细㝷晚来庭鹊喜似恐有归音忆朱氏西涧涧下流泉涧上松清阴尽处有层峰应知六月冰壶外未许人间得暂逢忆向中流置竹牀万钱无处买清凉只今路断无来客自拨新醅醉几场再任后遣模归按视石林四首巖石三年别君恩未许归从谁㝷草径为我欵荆扉旧绕山千叠新添竹一围故人如见问端欲挂朝衣白发萱堂上孩儿更共怀弄孙那得见将母竟难谐已絶功名望犹疑出处乖此心终未稳何处复安排挿架环千轴传家有旧书展舒慙几案凉曝阙庭除破屋方悬澑残编足蠧鱼好须重检校扃锁莫令疎细路穿南岭新松几许长母庸驰马足秖拟转羊肠更作高亭好初非乱石妨两溪浑在眼似欲见帆樯东园作草堂新成二首官舍如何有草堂野人熟处自难㤀池开月映千山迥槛静风生六月凉幽径也从穿别浦小舟还似过横塘深知幕府文书省尽付甘眠亦未妨密覆荒茆巳数重中开别户更相容苦无公事妨人乐多有清闲借客慵南浦潮平分賸水北山路近得青松怪翁归意何能缓新筑高台见卧龙徐敦立相过茒斋一曲傍寒湾邂逅终年伴我闲契濶易惊成嵗月追㝷空复对江山蹔畱客枕聴踈雨遥想吾庐掩旧闗落莫归心谁与话坐谈聊为起衰颜同敦立游蒋山谒宝公塔王荆公墓晚过草堂寺周颙故宅也我居在城府再至俄二年岂无山水心可奈簿领纒今晨偶乘兴适此宾从贤零雨洗骄阳谷中聴流泉凭高快远览正见江浮天至人本无心与我常周旋谁云唤不譍汝意自不䖍麦陇稍巳滋横水涨微连佳城倚华表拱木埋貂蝉暮过草堂寺借榻聊蹔眠不复闻怨鹤荒茆但连延归路践落日羣峰郁相先回风送远响虚里生晩烟吾庐怅何许东望良慨然用前韵送敦立畏作亲友别况复非中年身如三眠蚕巳老翻自纒朅来守江闗从事宁独贤经年两大入爟火通甘泉石林岂壶中亦自有一天采薇敢言勤谁与歌劳旋上书苦祈哀倾写志巳䖍坐怀北山巖未见西溪连人言抟风鹏不及翳叶蝉共搀携手客可㤀曲肱眠首鼠信秃翁胡为尚迁延子来幸暖热愧我一饭先清诗似鸣玉想见蓝田烟索去何乃遽临分重依然为山亭晩卧瘦石聊吾伴遥山更尔瞻泉声分寂歴草色借廉纤玉粒时能饱霜毛日更添平生疎懒意况与病相兼戏方仁声四絶句戏弄扁舟泊宅村却㝷三径筑茆墩云边此意真谁解賸作新诗与细论水槛新开似浣花傍溪须更作浮槎秖应履费王宏酒时要清樽对落霞不惜囊钱信手空荒田却拟望年丰天公可是怜风月判遣诗人一例穷卢橘杨梅巳及时我归先自有前期平生不作宣明面浪愧将军建鼓旗仁声旧居城东泊宅村张志和尝所游也今徙西溪作云茆菴因东冈为小亭号茆墩欲傍溪开水槛久无资㑹郡守有馈之酒五十壶不敢饮亟易之乃克成有田数十畞常苦下潦余居石林与云茆南北正相望故及之云宋诗钞卷四十九宋诗钞卷五十钦定四库全书宋诗钞卷五十内阁中书舍人吴之振编张九成横浦诗钞张九成字子韶开封人徙居钱塘从学于龟山绍兴二年䇿进士直言者置高等九成遂擢首选授镇东军佥判歴至刑部侍郎秦桧和议不合谪邵州复以倾附赵鼎落职高宗特予宫观先是径山僧宗杲与善桧讽论其与宗杲谤讪谪南安军十四年从学者称横浦先生每执书就明倚立庭砖嵗久双趺隐然宝庆初赠太师崇国公谥文忠九成于经学颇多训解然习于异学故议论多偏诗亦多禅悦空悟习气癸亥初到岭下寄汪圣钖人物苦难得闭眼不敢看孤芳擢荒秽秀色出榛菅怀我同心友正在天一端文字妙入圣操履到所难美玉经三煅贞松过凝寒怜我窜庾岭色惨颜不欢书来每慰荐苦语余辛酸不上泰山顶安知天地寛相思暮烟起片月过前滩食苦笋吾乡苦笋佳出处惟石屋玉肌腻新酥黄衣缘深緑林深恐人知头角互出缩烟雨养春姿此物未成熟三月腊酒香开罇媚幽独烹庖入盘俎㸃酱真味足未须五鼎牛聊称一囊粟朅来庾岭下嵗月去何速经冬又七春未分穷途哭今朝好事者惠我生一束头髠甲烂斑味恶韵麤俗儿童不惯尝哕噫惊媪仆老妻念乡味放箸泪盈目丈夫志有在何事校口腹唿奴更倾酒一笑风生谷有客春雨止复作闭门无与居童奴告予言有客叩吾庐束带出见之颀然一丈夫手携一尊酒辞气何晏如谓言久闻名曾未瞻簪裾天寒宜饮酒一杯聊以娱盘飡亦草草蔬果间溪鱼颜色温胜玉言谈贯如珠岂期有道者而来警我愚酒酣意两适心闲乐有余四海元有人君勿轻荒区三月晦到大庾我登超然台积雨久不止台下栁成行栁下满塘水环塘率乔木照影弄清泚恍如在故乡西湖古寺里气象极幽深景物尽苍翠十年劳梦想一夕居眼底独坐不能去頽然起深思钟鸣主人归烛光何烨炜笑语复移时夜久余当起归路夫何如江声寒玉碎庚午正月七夜自咏余性寡所谐平生惟自得谈名颈深缩论利面作赤文不贵雕虫诗尤恶钩擿麤豪真所畏机巧非予匹所以常闭门千载求知识黄卷有可人为之忘寝食亦复爱山水䇿杖无与适看云独㤀归聴泉常永日内乐万事休中虚衆妙入欲以语斯人此事吾无力道丧亦久矣无言三叹息课书汲汲我何事爱此牕日光北门终日开风透轩槛凉贫病何以疗六经真古方荣辱顿尔失太山亦毫芒唿儿来读书絃诵惊满堂仕途有捷径掩口笑我狂辛未闰四月即事闲居喜无事冠栉每晨兴今朝鸠唤梦疑是大雨征万事虽颠沛此兆常可凭须臾到江湖一扫蛮瘴腥雨罢有何好环江数峰青蛟龙得时横长堤豁然崩衰老甘寝寐半夜闻雷声连冈万株松漂零一毛轻雨意疑未巳浮浮晚云蒸咄哉造化儿徒劳竟何成穷居不择交贤否那复辨似人輙巳喜况复曽半面相见且寒温不问风雨变晚来无与游澄江喜如练携笻信步行屈曲随山转数日雨不止冲波頽激箭旧雨巳不来今雨谁复见瓮头香满屋吾计今巳办岂复思故乡无事且彊饭相马须相骨探水须探源君如识此理知人若神仙可以千嵗下坐照万古前有时阴求人得意初无言如闻失一士每食不下咽人才何其尠求一于百千岂独今世欤自古皆巳然我欲授此法其谁可与传十九日杂兴不是南方热爱此有永日人事断经过萧然空一室风惊牕外竹声如清庙瑟西塘荷巳花北户枣亦实仕途非所长进寸辄退尺所以入市朝愁苦甘首疾谪来巳九年底事无忧色山林兴甚长湖海情何极物理情不齐人生各有好所好傥不获亦各骋奇巧浅者不及门深者入堂奥名利工欺人市朝徒胶胶所得无几何舌焦脣亦燥其间狭劣者不售輙复躁亦有操金珠侯门致私祷葡萄得凉州所求輙复効䑛痔或尝粪车服夸新好吾唯戒妻奴酒熟宜予告和施彦执怀姚进道叶先觉韵西湖十里山春风一杯酒兹兴良不浅何日落吾手我读君和诗襟期一何厚同生上下宇共閲古今宙死生何足云余年付美酧佩印还故乡衣锦眩春昼一时正儿嬉千嵗堕尘垢所以贤达人中怀元有守试看牕日中野马互奔骤区区竟何成尚夸舌在口宿习犹未除新诗漫怀旧环顾天地间四海惟三友两老虽未死二妙巳先踣生者岂其巧死者亦非谬君如悟斯契万事可怀袖铜钱自如山金印自如斗只今定何间腐骨久巳朽篱菊师渊明庭草悲王胄彼已升层霄此犹凿户牖浩歌君其聆相看都皓首子集弟寄江蟹吾乡十月间海错贱如土尤思盐白蟹满殻红初吐荐酒欻空尊侑饭馋如虎别来九年矣食物那可睹蛮烟瘴雨中滋味更荼苦池鱼腥彻骨江鱼骨无数每食輙呕哕无辞知罪罟新年庚运通此物登盘俎先以供祖先次以宴宾侣其余及妻子咀嚼话江浦骨滓不敢掷念带烟江雨手足义可量封寄无辞屡读东坡谪居三适輙次其韵旦起理发忆昔叨从班入朝大明宫五更催上马梦里过万松想见天竺山九重吟清风头垢不暇梳爬搔常靡通今来幸闲放栉比肯怱怱清晨解绦辫千梳复重重不羡列御冦散发摇风鬉气舒两目明顿与离朱同此药岂易得快意适相逢再拜复再拜深恩荷天公午牕坐睡年老目飞花心化栁生肘万事元一梦古今复何有六月苦夜短午昼何其久頽然北牕下竹几休两手昬昬不复知酣适如中酒睡乡日月长椿灵未为寿形存若蝉蜕质藁如木朽荣辱漫纷纷正梦那复受有梦尚有思无梦真无垢欲唿李太白醉眠成二叟夜卧濯足夏日乏絺葛冬来无衾裯况复窜炎荒令人生百忧空城舞狐狸深林鸣鸺鹠此邦无足恋聊为薪水畱枯枝煮寒泉大灶声飕飕老盆深注汤徐以双骹投沃久意痛快絷维今脱鞴须臾膏液上两踝暖气浮生平苦寒痺一洗皆巳瘳登山不须扶跳梁逐狙猴秋兴秋意入茅屋杖䇿登平原落日含西山一川顿明鲜萧萧江上竹澑澑巖下泉我生本闲放胡为此拘拳身世两相违于今六十年勇退未为怯鋭进岂其贤半夜惊梦回桐叶纷索索杖藜视天宇雨罢云收脚清风拂襟裾片月堕篱落嗟我游巳倦怅此久淹泊豆畦今已花稻壠行可获翻思黄卷中古人谁可作田园爱潜归簟瓢识颜乐譬彼鹪鹩心平生在丛薄过报恩篮舆访萧寺烟暝涨春空远树楼头緑残霞山外红昏钟发林杪人语殷桥东回首都无迹人生真梦中三月晦城门晩景雨涨春江浪沄沄日夜奔羣山落云里万壑吼巖根沙际人唿渡烟中收入村萧然何处士终日揜柴门题竹轩聴説竹轩趣清幽尽此房春禽一声杳夏簟五更凉落雪鸣寒玉啼螀泣古簧因君诗意到欲罢不能㤀二月二十四日即事春来㝷胜事此兴亦何穷夜雨乱江渌朝花退日红雷声惊岭北云气涨溪东蓑笠冲泥去谁知与我同即事幽事晩山色幽斋春雨余乱红欹涧水浮緑涨郊墟北牖迸新笋西园生野蔬槿篱遶茅屋巳分老樵渔三月二十四日出城数日雨不止今晨晴巳还江头看浊浪牕外见青山白鹭投前浦轻舟漾远滩罇中有余酒一酌注頽颜次施彦执韵新诗宛见故人面思入江山气象雄几嵗不堪青草瘴今朝还喜鲤鱼风高秋木落雁为伴久雨江深吾欲东他日罇前如把臂莫惊我巳白头翁客有谈嘉祐间事者一客瞪目不应及闻介甫新事则心目开明殊可怪也聊作诗以纪之吾道何衰只怆神六经文字变仪秦魏侯酷喜聴新乐中尉生来好杀人海鸟错将金奏眩叶公元爱画龙真不逢伯乐休骧首忽遇长沮莫问津次单推韵七载离家梦亦惊春来又是聴仓庚熟谙世味心如水忽见吾人眼尚明青镜不堪看白发长鑱何处觅黄精只思归去西湖上饱喫东坡玉糁羮十二月初七日述怀谪居寂寞嵗将阑几案凝尘酒盏干落落雨声檐外过愔愔雪意座中寒孤飞只影人谁念万里长途心自安世事悠悠君莫问雪芽初碾试尝看宋诗钞卷五十宋诗钞卷五十一钦定四库全书宋诗钞卷五十一内阁中书舍人吴之振编汪藻浮溪集钞汪藻字彦章德兴人入太学登进士歴江西提举徽宗制君臣庆㑹阁诗藻所和羣臣莫及传称于时时胡伸亦以文名人为语曰江左二宝胡伸汪藻迁着作郎忤王黼与祠寓晋陵八年钦宗迁起居舍人高宗歴擢中书给事侍讲直学士院一时诏令多出其手拜翰林学士以所御白团扇亲书紫诰仍兼绾黄麻似六经十字以赐除龙图阁奏纂三朝日歴进显谟阁学士知徽州论落职居永州卒在晋陵时徐俯洪炎洪刍自负无所屈见藻诗于僧壁唶曰我辈人也诣舍上谒而去藻叹曰捻须琢句骚人墨客不平之鸣耳乌足尚哉诗高华有骨兴寄深远有浮溪集六十卷失传此选本文粹所存也桃源行祖龙门外神传璧方士犹言仙可得东行欲与羡门亲咫尺蓬莱沧海隔那知平地有青春只属㝷常避世人闗中日月空万古花下山川长一身中原别后无消息闻説胡尘因感昔谁教晋鼎判东西却愧秦城限南北人间万事念可怜此地当时亦偶然何事区区汉天子种桃辛苦望长年过吴明叟新居谁开大屋沈沈者门外垂杨拂车马主人四十持节归高卧绿阴啼鸟下冥冥一径傍花入忽有青池照深夏鱼吹落日知镜净荷受微风看珠泻夫君少有湖海气欲驷马鲸无地跨故将能事惊世人坐向云端差万瓦稍培幽桂出牕底时放青山来竹罅人言此兴极不浅天遣公忙那肯赦要须更作辋川图他日思归聊对画同张昌时宿高明寺幽卧不知觉牕悬寒日初矧伊夜来雨谿声到吾庐故人挽我出忽枉天际书跻险敢自休青山转篮舆相逢竹间寺共撷园中蔬残僧谁在亡奄忽十载余茗果话畴昔新晴报钟鱼东雷亦已鸣百草苕颖舒奈何与之子齿发日夜疎眷此不能发牵衣更踟蹰明朝各回首世事将焉如次高邮军小雨静林麓鹁鸪相应鸣移舟漾清深薄晩荷气生归鸟尽双去潜鱼时一惊菰蒲若无人渺𣺌炊烟横艇子檝迎我携鱼荐南烹月出殊未高疎林隐微明依没㑹有处斗挂天边城阻风雨辟邪渡寄王仲成渡头急雨鸣森木木杪颠风飞大屋没腰寒水稻生芽满眼青泥车折轴山行值雨舟值风穷愁日日烦天公不如归卧涧壑底世事不埽春烟空别君两年重此别喜君胷次浑冰雪拟将身作贾胡畱无奈事如空鸟灭挽我不回君怒嗔交情把玩转清新相随百里还相见只有西山似故人避地函亭野步今日幸无雨天空出遥岑行行不知疲遂至春江浔汲路转篱落人家在桑阴平畴涨清波陇麦如人深沟畎戏凫鹜新蒲映浮沈我生本樵渔对此谐初心风物岂不好悲来自难任胡尘暗中原四海如惊禽黄屋狩万里两宫隔辰参龙移蝼螘窥月晦蟾蜍侵宇宙有倾覆兹游岂岖销忧赖浊醪太息谁能斟庚午嵗屏居零陵七月二十日以门揜候虫秋为韵赋五首幽人独夜时潮落西川根渡口橹声急一江烟雨昏城头短长更不寐聴谯门趺坐数千息焚香待朝暾暑退潦亦收潇湘净如染时观自跳鱼冲破青琬琰纤纤初弦月不受薄云揜近村应渐寒巳有鸦数㸃人生几聪明日夜隙驹骤才经花信风又过麦秋候吾非金石坚与世相邂逅胡为闻钟鸣更歴路傍堠家山在何许渺渺彭蠡东人来数月程衣敝补道中昨宵青灯花似坠钗头虫儿饥女沈绵嵗晩书未通人言间濶者一日如三秋孤臣昔放逐七见天星周早洿高门地姓名记前旒如何天鸡星不照湘南州次韵向君受感秋且欲相随苜蓿盘不须多问沐猴冠菊花有意浮杯酒桐叶无声下井栏千里江山渔笛晚十年灯火客氊寒男儿几许功名事华发催人不少寛向侯拄笏意千里肯为俗弹头上冠何时盛之青琐闼妙语付以乌丝栏日边人去鴈行断江上秋高枫叶寒向来叔度傥公是一见使我穷愁寛晚发吴城山风埽阳侯雪阵平雨催摩诘画图成气吞浦溆重林尽秋着江湖去鸟明厚禄故人无一字长年三老伴余生㑹须满意开怀抱到眼庐山不世情过临平一别九霄路风烟长满衣巳成身老大无复世轻肥天濶鸟双下山寒人独归晓来何似雨春水半巖扉睡起凉生岸钩帘坐小牕麦风能起柁梅雨不鸣江往事心长折归途影自双依然蒲栁地人老故先降书宁川驿壁过眼空花一饷休坐狂犹得佐名州虽遭泷吏嗤韩子却喜溪神识栁侯尽日野田行䆉稏有时云峤聴钩辀㑹将新濯沧浪足踏遍千巖万壑秋宿酇侯镇当时踏月此长亭髩似河堤栁色青今日重来堤树老一簪华发戴寒星微凉初破候虫秋露草萤光巳不流搔首与谁论往事星河无语下城头龟山上方度险逢幽处凭谁写壮怀连甍栖絶壁孤塔表长淮地本吴枫接山今禹绩皆潮声从殷寺竹影自翻堦木杪朱栏出城坳雪浪埋干坤迷枉渚雾雨泄阴崖丹叶经寒在苍洲向晚佳鱼龙宵聴㖵猿鸟昼窥斋月满蠙珠实霜清磬石谐僧盂收柏子樵径埽松钗左宦书无鴈南烹菜有鲑风烟欺短发云水信残骸竟作何乡老虚惭素尚乖江湖今在眼归合办青鞋醉别季高侍郎畴昔追随翰墨场功名今日愧刘郎英姿合上凌烟阁巧谮曾遭偃月堂双桨又乘清夜去一樽聊发少年狂归来却共灯花语骑省看成满镜霜漫兴晨起翛然曳杖行一帘疎雨作秋清老来嵗月能多少看得栽花结子成燕子年年入戸飞向人无是亦无非来春强健还相见送汝将雏又一归北牕睡起无一事怡然盼庭柯绿阴微缺处最得南飔多巳酉乱后寄常州使君姪汾水游仍远瑶池宴未归航迁新庙主矢及近臣衣代马窥天堑边烽断日畿百年还海地回首忽成非古镜行我有辟邪镜得之咸阳宫其阴为天池一母将九龙旁书负图字土蚀如旋虫缄以驳鸡珍妙极倕之工请言照远近十里秋毫空岂不鉴脂泽所贵肝胆通问谁为此器太古非人功客闻重叹息意欲窥灵踪高台不辞倚恐客难称容绳穷匣半启四室来悲风日车当昼畱羞澁如顽铜森然发上指凛若临霜锋我还抚客手此岂世宝同浑泪两无言掩镜鞶囊中蔡天任韵修廊过午夕阴合蝴蝶满庭春草长唿儿更卷帘数尺要放晚晴升屋梁宋诗钞卷五十一宋诗钞卷五十二钦定四库全书宋诗钞卷五十二内阁中书舍人呉之振编范浚香溪集钞范浚字茂明婺之兰江人绍兴中举贤良方正昆弟多居膴仕竟以秦桧当国抗节不起隐于香溪因称香溪先生着书明道多本于经学朱子取其心箴于孟子集註中繇是重于儒林金仁山谓其集近亡此本为其从子元卿所辑而陈巖肖弁序者为香溪集杂兴五首雉骄有擅泽鸡雄亦专栖乗人肆桀傲未异雉与鸡虚张尽客气不知堕危机雉骄或登俎鸡雄亦为牺嗟尔桀傲子不戒将安之荆枭昔见恶去楚将巢呉妖音不知革呉岂荆人殊枭能戒颊舌勿复轻鸣唿虽荆亦容尔何必他邦居高蝉䕃嘉木未省螗斧危勇虫一何愚不顾黄雀饥痴痴挟弹子已复露霑衣世事无不然古今同一悲鹊噪得欢喜乌鸣得憎嗔乌鹊自有口噪鸣何预人乌飞声哑哑鹊飞声啧啧凡鸟从纷纷未用置肝鬲彭亨着冠猪踉跄上车鹤皇家一清明此辈束高阁龙䕫杂鹓鹭庶位已参错少安真可待四海得耕凿我亦幸丰年从容一丘壑题八马图何年画工搦毛锥貌此八马姿权竒青丝络头十二蹄调柔意态行愉怡五马放浪无维羁或龁或望仍回嘶一牧牵鞚一牧骑制度髣髴唐巾衣不知此马生何时昔周穆王远游嬉驾跨八骏驱东西高升崑崙蹑瑶池驑騄骥义劳飞驰日走万里无停騑兴元唐家危累棊百千仅脱朱泚围黄屋进狩怀光追八马入谷七马疲筋挛肉绽行人悲两者资世皆颠羸虚名何有千载垂空得传记流歌诗未知此马闲犹夷牧垧不受鞭筴威不踣险远安无危泉甘草荐足自肥安用号骏称云骓嗟哉画意谁能知送春曲春光春光劝汝一杯酒我能为春作高歌未解春能听歌否春归有底急落尽桃花红园溪漠漠野隂静兔葵燕麦空揺风风光几何时背我忽如客残丝欲断感春心语燕劳劳上帘额我有惜芳意一春怜物华春来雪里索梅笑春去怅望飞杨花春归知复来奈此断年别揺杨三月暮天愁鶗鴂一声芳草歇歌竟我亦醉一棹觥船空明年待春花树下放歌擎酒相迎逢同伯通端杲姪效卢仝体一春痴癖门长扄两耳不闻鶗鴂声不知东南风扫尽红紫英行行㸃检桃李径但见树子青冥冥门前水流渠照灼须眉清科斗游其间脚股各已生渠旁草郁郁草底蚯蚓鸣韵如抽茧丝幽咽得我听念此琐细物随时变音形黄河赤鲤或㸃额老骥塞黙长羇缨嗟嗟世路真难行六笑我笑支道林远移买山书巢由古逹士不闻买山居我笑贺知章欲乞鑑湖水严陵钓清江何曽问天子我笑陶靖节自祭真忘情胡为托青鸟乃欲长年龄我笑王无功琴外无所欲当其恋五斗乃独不知足我笑杜子美夙昔具扁舟老大意转拙欲伴习池游我笑韩退之不取万乗相三黜竟不去触事得谗谤客言莫漫笑古人笑人未必不受嗔螳螂袭蝉雀在后只恐有人还笑君回头生愧不能语嘲评从今吞不吐誉尧非桀亦何为讪周讥禹终无取读扬子云传老不晓事扬子云缀文讥诃坚逐贫班生曲笔甚假借谓不戚戚元非真草𤣥欲作后人计投阁自迷身不利王涯筮中好其书宁复逆知甘露事蝇声紫色欺昏童义士远引如冥鸿胡为颠眩尚执㦸美新屈首称臣雄崏山沃野蹲鸱大拓落不归良已过近危竟似井梅瓶虚作反骚嗤楚些诡情怀禄遭嘲评但用笔墨垂声名文章要亦千古事久矣法言今正行读王建射虎行我读射虎行慷慨兴长叹官差射虎得虎难山下远立常空还惜畱勐虎着山里射杀顾恐终身闲有如边将图偷安遵养时晦容其姦翻愁努力尽高鸟良弓挂壁无由弯君不见刘臣容高千里留贼自资媒富贵恐贼尽诛身不利坐令屈律裹头人横暴九州狂螫噬嗟嗟忠臣心不移受刀摩颈甘如饴纷纷血刃勇不顾一死未谢君王知官军壮气凌熊罴敌人不灭宁家为相公誓欲平淮西慨言贼在归无期霍公裴公今已矣我吟射虎徒歔欷理喻邮亭羁客寒无氊夜怀家山情惘然灯前坐感雨萧瑟浩叹逹晓愁无眠邻翁不出蓬茨里听雨听风心似水黄昏鼻息已雷鸣往往檐喧不经耳愁霖一种声纷纷邻翁不闻羁客闻是中转物有妙理起予暗契漆园㫖凌霄花栽松待成隂种漆拟作器人皆笑艰拙往往后得利君看植凌霄百尺蔓柔翠新花郁煌煌照日吐妍媚风霜忽揺落大木亦凋瘁视尔託根生枯茎无残蒂先荣疾萧瑟物理固难恃凌霄亟芳华衰歇亦容易寄题郑亨仲可友亭郑君坐交穷结柳穷不去无朋长独立老大荒村住荒村少人迹取友惟西山当应爱山标可望不可攀牵萝架风亭嶻嶭揖高调修檐入危碧阮眼坐相照嗟今轻薄子对面生九疑宁如友真山贞质终无移怜君意超超愧我劳勿勿未共结交心漫负心脾骨暮春病起絶句老去长闲百不营推书习静更真清西窗日角篱筛动时有飞虫扑纸声浦江华藏寺如胜上人欲募施者开田佐僧供以长老皎公书来求予诗作二十韵奉勉浮图谢朋亲屏迹藏岩幽多规脱徭赋岂必皆禅流自言佛遗经垦土为愆尤不耕徒糓腹何异鼠雀偷告之勿浮食当须力鉏耰前修举锹事千载垂风猷奈何哑羊僧百语不颔头皎公老禅伯雅慕吾孔周其徒有如胜用意非常俦欲开千畦田更办两具牛率彼枯木衆躬耕食其秋释门有添丁乃翁坐无忧与国助耘耔疲甿庶其瘳此志良足嘉感之叹绸缪昔闻白黒衆十万俱清修鸠金置千亩给供无时休于今岂无人胜也当㝷求长途触隆冬一袖寒飕飅朱门立雪久欢喜无生愁作诗劝勇往以俟岁晩収三月廿六日夜同端臣端杲姪观异书效李长吉体杨花乱落青春暮燕拂帘旌向人语缥壶买酒洗春愁回风落日檐花舞赫断烂千载书青灯照字惊蟫鱼冬烘先生时自哂安用盘㿻学田蚡狂泉昔有大荒国水以狂泉名国人皆饮泉狂颠率无宁一者自穿汲乃独能常醒国人既皆狂反见不狂惊顾谓不狂人无乃鬼物凭不然是狂疾救疗当痊轻施针灼炷艾肤肉无全平而彼不狂者被虐楚不胜贲然走泉所酌饮不敢停既饮即亦狂万虑皆迷冥其狂与衆一衆始欢相倾世事今亦然嗟哉感诗鸣安得跨鹏背独往游天溟寄谢彼狂子酌泉吾不能次韵茂永兄首夏新晴燕落雨知节鸠鸣天欲晴行云飞断碧斜日漏微明笋上竹三径苗肥田一成野人知得饱索酒坐班荆颂茂安兄秀野亭山作屏风云作篱岧嶤亭子俯涟漪絶知此地风光好真为主人心迹竒侧塞乱花红被径檀栾高竹翠缘陂惠连自喜陪幽赏判却归时倒接㒿岁暮喜晴晴山喜见晓㠝岏笑出蓬门不暇冠风扫断云齐万弩日融残雪上三竿早黄杨柳漏春信晚翠枇杷凌岁寒从此林芳入幽赏冻醪新压味甘酸课畦丁灌园连筒隔竹度流泉约束畦丁灌小园拔薤自须还种白刈葵辄莫苦伤根𤓰畴准拟狸头大草径隄防马齿繁努力荷鉏当给酒无令菜把乏朝昏春雪晩晴出西村步履㝷春犯雪泥村南村北鹁鸠啼堕梅残白犹明树着柳暗黄初映堤风景快晴云擘絮江天未暮日悬规最怜碧涨侵沙尾更傍横桥一杕藜送周西美主簿之任祁门君向祁山去修程几日期江天梅子雨驿路橘花时知迫循陔养宁辞纠邑卑美才无不适鸾翮岂栖迟次韵端臣姪七夕万古东西隔女牛停梭期㑹岂悠悠虾蟇轮破青天暮乌鹊桥横碧汉秋莫放痴儿懽彻曙且容老子强登楼举瓢更取天浆酌一洗胸中万斛愁张生夜载酒相过夜卷一钩帘衣寒觉露霑未惊风割面且看月磨䥥玉椀鹅儿酒花甆虎子盐张公鸡黍旧欢笑了无嫌宋诗钞卷五十二宋诗钞卷五十三钦定四库全书宋诗钞卷五十三内阁中书舍人呉之振编刘子翚屏山集钞刘子翚字彦沖以父韐任授承务郎辟幕属韐死靖康之难子翚痛愤哀毁服除通判兴化军事以羸疾丏祠归隐屏山学者称屏山先生而自号病翁与籍溪胡原仲白水刘致中为道义交所学深远朱子受遗命往游其门子翚告以易不远复三言俾佩之终身一日感微疾即谒庙诀别家人与朱子言入道次第而没诗与曾茶山韩子苍吕居仁相往还故所诣殊高五言幽淡卓鍊及陶谢之胜而无康乐繁缛细澁之态则以其用经学不同所得之理异也凉月凉月未出山浮云半空白徘徊步轩窗宛若待佳客经林漏飞辉映溆生华泽及兹秋景清吾庐更幽寂殊观发秘藏妙听生寥閴营营息初机炯炯懐新得岂无平生心所乐已非昔天旋河汉动夜久邻机息凄凄感庭兰歳莫霜霰集唿儿温浊醪独酌醉永夕渡淮鸣鼙渡长淮霏烟散清晨皎皎初日光照耀草木新横林渡余碧叠嶂开嶙峋移桡失向背烟波浩无垠儿童相櫂歌余心亦欣欣轻帆互相踰画鹢映流津徘徊望洲渚悠然独懐人樵渔有栖遯寂莫谁问邻暮风翻洪涛鱼虾亦有神四顾天地黒孤舟恐漂沦阻风晩岁多悲风江湖浪峥嵘扁舟𣺌无依日暮犹孤征重冈拥滞雾逈湿飘浮霙系舟古岸边缆断舟复横天寒鸿雁稀滞畱知旅情頺崖震林谷客子心夜惊披衣待清晓缺月西南明远游多所怀益遣归思盈建康六感呉龙翔大耳儿虎视捉刀人风云竞追逐逸轨谁能遵大皇负英材沈潜欻求伸一唿定南国再战威强邻坑魏既揺岳攘刘亦披鳞组练绕平隰艨艟蔽通津伟哉人物盛成功岂无因代祀已飘忽风流久弥新亭桡眺逈陆裂蔓登层闉卧龙昔来游万古怀清尘晋日昃无全照南迁事仓忙龙謡方协瑞星祸已告亡凌遟百年运澟澟危莫将向来问鼎人项背常相望环宫白羽列面阙鸣絃张膺图未跻泰卜世岂在长独怜短辕公推刃杀忠良百身嗟莫赎一恸鬓成苍时移事亦更为宋复为梁惟有采石潮年年到前冈宋寄奴真伟人落拓龙潜地据筵唿五木已有吞世气世期值阳九天纲日沦替偏邦或跨州卑号犹称帝匪乗艰棘运英姿畴能济南戡奠番禺西狩澄泾渭功虽与世隆道亦因人废缅怀揖让风黄屋身如寄頺波日奔迫夜壑迁神器巣由独贤哉高踪邈难继齐尧宫不剪茨禹室无崇壤巍巍天步隆万代犹可仰荒哉二三君经营务华敞落柹满清江飞斤殷遥响疏渊引澜澳筑圃迁林莽筋力毙民躯赀财倾国帑雄心独未倦矫首生遐想时徂陵谷变无事犹悲曩殷忧易兴怀逸乐难终享过客问青栖荒畦棘花长梁开图属英睿失国由昏愞斯人异前修拨乱旋致乱轻刑下益肆厚爵臣弥叛聪明驰万机精苦徒宵旰鳯冕敬方袍鸾旗由彼岸悠然弃从怀临机复难断那知千佛力不纾一㓂难酒色覆商周神仙荡秦汉趋亡固多轨荒迷卒同贯微圣常鲜终抚册三慨叹陈悲风啸荒垣歌断庭花曲璧月夜沈辉琼树春销馥郊圻游从盛想像犹经目丽景明新妆清波映鲜服承恩属令姿被选皆华族朝从结绮游暮向临春宿意高时忽谢步远涂方促荣华事不长哀乐情难足悠悠六朝事转盼风惊烛永怀兴亡端斯文惭丽缛夜饮良宵乐未央促席团栾坐佳人意殷勤唱歌属余和幽期贵濶畧醉语多丛脞沈沈玉巵酒量浅难负荷岂不怀极懽恐重宾友过褰帷望明河山月衔半破囬轩互追奔伞拂檐瓦堕游朱勔家园晨晖丽丹楹翼翼侔帝居向来堂上人零落烟海隅聮翩际时㑹振迹皆刑余闺帷尚帝主皁𨽻乘轩车流威被东南生杀在指唿楼船载花石里巷无袴𥜗至今江左地风云亦嗟吁叨荣已过量受祸如偿逋荒凉㦸门路尚想冠盖趋客舸维岸柳隣人罾池鱼徘徊极幽观曲折迷归途夜月扄绮户春风散罗裾繁华能几时丧乱实感予曹郐予何讥此曹真人奴早行村鸡已报晨晓月渐无色行人马上去残灯照空驿老农山前有老农给我薪水役得钱径沽酒醉卧山日夕忘形与之语妙理时见益志士多隐沦欲学惭未识种菜傍舍植柔蔬携鉏理荒秽桔橰勤俯仰一雨功百倍朝来緑映土新叶揺肺肺牛羊勿践畦肉食屠尔辈晨兴晨兴访萧寺爽气清如沐坐看雨离山飞隂断平陆归途阻夕涨竚立惊幽独曳杕听残钟却寄僧房宿下滩作青山锁连环白涧阻鸣濑迷津毫髦间舟与危石㑹囬渊聚浮沫断壁余澎湃玩竒心若惊览镜自不逮悠然一囬首孤驿已茫昧停桡念经厯履地犹旋愦悲风啸枯林暮野云相盖隔船闻和歌沽酒慰疲怠弃竹夫人爱憎情易迁感物思郁纡念昔未弃捐尝侍君子居烦襟一披豁雅抱何清虚蹉跎怨时暮凉德竟见疎飞霜皓中庭枵然委墙隅的皪珠帏深荧煌锦茵铺岂不怀旧恩君心已非初当年䊵扇謡抱恨同区区秋怀哲人叹逝川志士悲廪秋流光不暂停忽忽岁欲周凉颷袭逈野飞霜皓盈畴华林失鲜辉奔谿杀湍流万化傥日徂吾生难独畱而我苦不乐彷偟复何求世途多轨辙今行非昔谋徒遵耿耿意龃龉固莫投时乎不再来岂余敢怀尤王道炳日星厯聘疲轲丘归欤既改斾浩然亦囬辀寂寞寗子歌栖迟长卿游客嘲徒自解天问终不酬长揖未免烹説难竟遭囚行藏或大谬圣贤共悠悠含思疚恒积念往川途脩煌煌青春姿蹉跎恐兹由谅非宏逹观那能齐百忧四不忍草边飞骑如烟灭拉兽摧斑食其血此时疾首念銮舆玉体能胜饥渴无危城屑麴惊云扰簠簋无光天座杳奋戈傥未雪深讐我食虽甘何忍饱黄河凿凿氷成路人语寒空气成雾此时泣血念銮舆玉体能胜澟冽无苍皇天步䝉尘去画衮飘零伤岁暮飞书傥未伐姦谋我服虽华何忍御平沙月转旌旗影擐甲为衾戈作枕此时饮恨念銮舆玉体能胜暴露无问安使者空相继清跸不囬宫殿闭请缨傥未縳渠魁我榻虽安何忍寐渔阳叠鼓风沙战泼水淋漓舞胡旋此时太息念銮舆玉体能胜寂寞无六宫遭乱多奔迸不复梨园歌舞盛着鞭傥未蹂龙庭我瑟虽调何忍听望京謡双銮北狩淹归毂寂寞梁园春草緑犹传故老守孤城官军不到黄河曲连云楼橹已灰烬更倚窗扉防箭镞招兵大半出羣盗绣䘿蒙衣屡翻覆前宗后社力诛鉏白刃如霜挂人肉州桥灯火夜无光夹道狐狸昼相逐往时汴泗絶行舟市粜十千尘满斛衣冠避敌多在南边马却食江南粟谋臣武士力俱困海角飘揺转黄屋盘庚五迁方择利昆阳一战何当卜宁闻殊俗乱纲常汉祚承天终必复夕烽明处望千门孤臣祇欲吞声哭临池歌刘致思倦游复卧故庐有意学书来求石刻因慨然念昔经行秦洛赵魏间未尝不囬骖驻轸搜访古迹故宫遗址丰碑断碣厯厯相望也吹埃剔藓考年代之所志订古騐今识兴衰之所自至乃坏壠荒榛微阳雾雨虽暴露霑沐僮仆色难而余踌躇不忍去也竒踪伟笔多致墨本甚者缺裂模煳不可辨了亦皆摸脱以归登登之声殷乎山谷比归所获车载牛负不可胜计丧乱以来汎扫焚毁何止七厄哉今披箧视之十得一二有副本者举以与致思致思明爽尝畱心字学运笔流快风动草偃固足以轩轾流辈然未能窥古人藩域者功亏一篑耳夫洞石仆木非蹶张挽强者所能用志不纷乃凝于神梓庆削鐻痀瘘承蜩皆此道也致思充是而学焉余不知其所至矣因作临池歌以坚其志切偲偲亦朋友之义也君不见钟繇学书夜不眠以指画字衣皆穿当时尺牍来邺下锦标玉轴争流传又不见鲁公得法屋漏雨意象咄咄凌千古断碑零落翠苔封直气英风犹可睹元常独步黄初际清臣后出今无继风神逈处本天资巧力亦自精勤至羡君好尚何高竒寒窗弄笔手生胝向来失计堕尘网鋭气直欲摩云飞男儿舌在心何怍郄拟临池㝷旧学要须笔外见钟颜㑹自蛟龙生掌握银钩石刻余何爱劝以短歌君勿怠他时八体妙有余此歌傥可君绅书和李㢲伯春怀山寒古寺清断续春朝雨遥怜远客情寂寞谁晤语平生气轩昂失意今易与有酒即佳晨无兵皆乐土微吟对节物林静幽花吐悠悠念乡邑耿耿悲豺虎知有济时才从横在谈麈功名恐未迟老翮期更举明皇九马图书生兀兀园不窥见马岂辨驑与骓开图九骏立突兀摸知是真龙儿奔雷蹴踏原野动曳练惨错风沙随华缨金络岂不好矫首奋迅那容羁吾闻取骥如择士竞爱妥帖惊权竒士怀倜傥衆论斥马有鹪顇羣驽欺六闲豢养固恩厚横气摧折常鸣悲丹青傥不逢妙手万世岂识真龙姿因思中原正格鬬铁骑倐忽银山移着鞭安得致此物掩画四顾徒歔欷怨女曲空原悲风吹苜蓿健儿饮马桑干曲谁家女子在氊城呜呜夜看星河哭黄金为闺玉为宇平生不出人稀覩父怜母惜唿小名择对华门未轻许干戈漂荡身如寄緑鬓朱颜反为累朝从猎骑草边游暮逐蛮王沙上醉西隣小姑亦被掳贫贱思家心更苦亲身只有嫁时衣生死同为泉下土出门有路归无期不归长愁归亦悲女身软弱难自主壮士从姑不如女巡寨偶书穷冦转趋海吾邦备宜先连年戍役频征兵及渔佃扶戈或稚齿婴胄仍华颠未知戎伍肃朱旗乱长阡林端晩燧发石际飞梯悬﨑岖樵牧地万灶生浮烟我行视营栅儿戏端可怜倚兹形势险㓂至常迁延羣兇昔吾军赤指抨鸣弦防边屡瓦解合㓂俄星连犹多燕赵儿意气非当年軿车载珍宝结骑驰婵娟时危天稔乱事岂汝能专怒风飞惊涛河梁失归船四顾天地黒揽衣思茫然负暄宵寒卧增禂昼寒卧增衣何如负暄乐高堂日晖晖引光扉尽辟追影榻屡移妙趣久乃酣瞑目潜自知初如拥红炉冻粟消顽肌渐如饮醇醪暖力中融怡欠伸百骸舒爬搔随意为稍为骄佚气顿改酸寒姿薰然沐慈仁天恩岂余私愿披横空云四海同熙熙矫首望扶桑倾心效园葵木犀古风化工吝幽香斑斑被花木氤氲寒巖桂高韵盖羣馥无人尽日芳守志何幽独士介耻求知女贞慙自鬻凄凉楚山秋樛枝吐金粟浅水映轻明微飇发含蓄楼端静忽闻马上遥相逐踟蹰为延竚但见林峦緑缾罂谁折赠清芬閟庐屋久处不自知乍至弥郁郁客悲芳岁暮梦遶寒溪曲长吟小山词古意恐难复食蛎房蛎房生海壖坚顽宛如石其中储可欲虽固必生隙嵌巖各包藏碨䃁相附积中逢霹雳手妙若启扄鐍鑚灼谅难堪曷不吐余沥南庖富腥盘岂惟此称特吞航大絶伦梯脔万夫食针鳞九牛毛小嚼逾千百光螺晕紫斑蠞膏湛金色水母脆鸣牙章举悬疣宻乌黏力排奡贴石不可索妾鱼戏浮波媚鲘雌雄匹蟹辄横鹜鼈缩常畏出车螯不服箱马鲛非骏迹江瑶贵一柱嗟岂栋梁质骨柔竞爱䱠多鲠鲖乃斥蚶红鲑赤文肉黒鱼之贼鲦鲿鰋鲤鳗鳣鲔鳅鲂鲫鳙庸而魝小琐冗难尽述包涵知海量长养荷天德贪生族类繁失地波涛窄网罼人创祸甘鲜已为厄纷然均可口流品当剔白微物倘见知捐躯不足惜谕俗十二首故园丧乱余归来复何有隣人虽喜在忧悴成老叟为言㓂来时白刃穿田亩惊忙不知路夜踏人尸走屋庐成飞烟囊橐无暇取匹夫快恩讐王法谁为守艰难厯冬夏迁徙徧林薮深虞逻㓂知儿啼扼其口树皮为衣裳树根作粮糗还家生理尽黑瘦面如狗语翁翁勿悲祸福较长久东家红巾郎长大好身首荒荒死战塲头白骨先朽西村人渐归撑柱烧残屋东村但蒿莱死者无人哭昔兹号富穰被祸尤残酷二三里中豪丧乱身为僇遗骸怅莫掩饥鸢啄其腹岂无平生时意气凌乡曲锥刀剥微利舞智欺惸独锦囊収地券奕叶相传续只今邻叟耕岁岁输官谷尔曹何颛愚人生固多欲何州无战争闽越祸未销或言杀子因厉气由此招蛮陬越瘠狭世业患不饶生女奁分赀生男野分苖往往衣冠门继嗣无䨥髫前知饮啄定妄以人力侥三网既自絶余泽岂更遥王化久淘漉刑章亦昭昭那无䑛犊慈恩勤愧䲭鸮寃报且勿论兹义古所标愚氓扰潢池囏难亦常态簪绅有包藏事异吁可怪豺声久伺动鲸戮终何悔游言张兇熖巧谍移机㑹初如卵殻微跐践悉糜碎养成羽翮雄飞掣鞴绳外剪鉏淹岁月螫毒弥疆界向来诘端由罪白不容盖南冠囚载路东市诛其最隆寛俗与新侥倖汝勿再野人厌羮藜家有庖丁刀徒夸批导手肯念耕稼劳隐然肉山雄畏彼尺箠操春泥卧寒野夜月犂东臯辛勤力巳尽觳祸岂逃谁无恻隐心鲜能胜贪饕盖帷犹示恩况异犬马曹扇马严内仗貂珰侍宸阍哀哉里闾间刁阉逮鸡豚放麑识忠荩母卵着格言矧利肥甘躯絶其孳息源难销爱欲心物物天性存逆情气必戾顺化生乃蕃谁开口腹谋无乃伤仁恩粤人多悍骄风声亦惟旧儿童仅胜衣挟箠相格鬬艺精气益横质化心忘陋家饶喜称侠世乱甘为㓂岂伊天性然习俗所成就吾闻互乡童翺翔圣贤囿隐豹弄烂斑攻驹发驰骤佩觿尔何知义方得无谬村南井欲干晓汲盈瓢浊饮浊不足言奈此田亩涸咿哑龙骨响焕烂阳乌虐良农无他营辛苦事东作春苖何葱芊秋刈何稀薄我虽食有余念彼心不乐乞灵走羣祀晩电明霍霍屯膏竟未施天意自难度震雷霹枯松顽龙失其据浮云三日雨盈亩复地注商羊舞未休旱魃消何遽稍寛人心仰荷天恩布稻畦褭连颠挼穗给朝饫菜畦擢新萌荡涤死羣蠹岁俭民怨咨时丰家悦豫青青寒莠色亦复贪雨露兹乡山水佳昔乃为盗窟吾庐已煨烬荒草墙兀兀墙东大梨树惟此为旧物火烧枝叶尽老本更竒崛衆鸟罢高栖空庭失清樾邻儿利薪㸑往往肆戕伐岂知昂霄势长养自豪末寒堤孤碓在废圃鸣泉出冲茅且经营霜霰莫仓猝未须葺吾庐且复修吾仓求安当卜居求饱当聚粮营生力有限先此计颇长去年稻盈畦避㓂不得将新芽雨后白卧穗霜中黄鳏惸有饥色㓂衅余稻粱解衣易升斗糠粃随风扬休嗟昔艰难喜兹岁丰穰隣翁为人耕贮粟不盈箱溪头廪与囷累累已相望县墙挂德音尽弛今年租旄倪发懽謡助逹和气舒皇恩施甚厚疲瘵望少苏吁嗟吏舞文诏纸墨未渝借贷尽白着勾稽穷宿逋掊克傥归公民贫犹乐输量权征倍耗夤縁窃其余宁逢盗剽攘厌闻吏追唿盗姦久必戢吏姦无由鉏雷霆不言威肉食忍自诬故态勿狃习穷阎勿侵渔勿谓天听高勿谓黔首愚清江行渔翁一棹老清波稚子学语能渔歌日暮沙头寒爇竹雨余船角乱堆蓑鬻残小鲜仍自鲙湖海茫茫醉乡内夜阑酒渴潄寒流月照芦花上蓬背听詹温之弹琴歌鸣琴艺精非小道可惜温之今已老玲琅一鼓万象春铁面霜髯不枯藁自言寡知音求我为作歌号宫韵角可听不可状锦肠绣舌空吟哦吾意其一气之清浊两曜之晦明山河之结融雷霆风雨之震惊包罗具七絃开阖造化由人心又疑夫尧禹之躬行丘轲之立言瞿聃之同归百家诸子之纷然更歴千万古此意不灭丝桐间涤除浮虑清荡摩愁襟开琴之气象广莫有如此欲媚俗耳知难哉寒缸烧涸夜向阑罢琴归矣我欲眠梦跨氷轮出瑶海一笑碌碌瀛洲僊云际㑹刘到致中红绡千树桃雪縠万株李柘叶青青如鼠耳横山渡口浪成堆认得刘郎船子来物情时事不须説且喜新岁同衔杯少年鼻哂轻流俗敛鋭收豪今碌碌敝裘常带客尘缁双鬓不如春草緑东风吹愁入我心使成啸叹成悲吟问君底事久畱此曷不聮镳归故林怀旧歌黄茅生烟暗村落浩歌无复当时乐隣家酒熟逆鼻香一醉干坤堕冥漠㝷芳屡过垂玉轩义鱼夜上浮清阁鬬牌击鼓多伎俩我独旁观惟大噱惊烽入座懽难保幸得身存他勿道吾宗潜武卧空棺衮臣兄弟埋荒草当时醉舞向花下緑鬓朱颜各鲜好隙驹风烛尚须㬰数子凋零不待老死生细事从渠天莫学儿女相哀怜一窗容膝可终隐㓂盗扰扰今连年王师诛鉏有漏网死灰熖熖犹思然忧煎过计祇自恼且但努力耕吾田夜过王勉仲家宿酒数行为作此歌遥林带雪迷村疃伶俜一马行无伴故人家住丁坂头停骖邂逅成清欵犯寒知我犹空腹地炉然薪架红玉花瓷汤酒欲生香竹外庖厨闻刴肉夫君不有中馈贤咄咄办此何神速酒酣意气悲荆棘尚忆朱甍旧时宅豺狼得志竟何成至今人骨如霜白乱离少有阖门在漂荡俄惊五年隔数亩荒田已失耕一间茅屋仍留客客情主意欢难尽短腊穷冬春欲近明朝分手更愁人且覆清觞莫留賸夏日吟君不见长安公侯家六月不知暑扇车起长风氷槛沥寒雨重櫩邃屋昼生隂反易天时在谈吐又不见武陵富豪儿炎天多快意雪縠曵轻明珍槃嚼甘脆蛾眉皓齿发清歌洒酒筠枝集蝇蚋何如野客歌沧浪万事不理心清凉流金砾石未为苦势利如火焚中膓海棠洲煌煌海棠洲锦树临清湾常恨湾头风吹花走潺湲潺湲不兵息花亦无由还怀新亭茅檐入竹低旷野时寓目寂寂农家春新秧满田緑何时稻登场秋山响蓬朴宴坐巖青青椃树林下䕃苍藓石幽人宴坐时怀抱忘其适不见暮樵归寒山雨中碧南溪聊为溪上游一步一囬顾悠悠出山水浩浩无停注惟有旧溪声万古流不去兼道携古墨来墨面龙纹墨背识云保太九年奉勑造长春殿供御龙印香煤旁又识云墨务官臣庭邽监官臣夷中臣子和臣卞等进盖江南李氏物也感之为作此诗长春殿古生荆荟犹有前朝遗物在锦囊珍重出𤣥圭双虬刻作蜿蜒态枯皮剥制弄几刓断玦精坚磨不杀吾闻李氏据江左文采风流高一代当时好玩不独此器用往往穷奢汰征工选技填御府不惜千金为赏赉治兵唐推英衞精治民汉许龚黄最惜哉取士不知术妙手独得庭邽辈真主驱驰八极中荒王逸乐孤城内汗青得失更谁论尤物竞为人宝爱嗟余视此真粪土事有至微犹足戒投文欲往弔江流幽魂未泯应惭悔刘兼道猎刘侯好猎亲驰逐指唿双犬如奴仆朝冲唐石乱云来暮听潭溪流水宿何如着鞭走大梁我亦与子同翺翔今年猎既醢彭越明年猎将羓德光观二刘题壁温其题诗新厯寺落笔风雨惊长林眼高一世常欲骂想见掀髯坐巖隂致中题诗新兴寺坏壁岁久莓苔侵山僧好事亦可喜解诵鸟啼春意深我来经览浑如昨玉友金昆念离索投林卷翼不同栖况复分飞在寥廓故山终胜他山好新交不如旧交乐何况把酒问鸥盟卧听松风同一壑携笻晨起偶无事携笻出潭川翩翩双凫飞宛若导我前林静滴残雨村深澹寒烟当春足膏泽俯夏余清妍野澑緑交贯山花红接连雄观发新竒胜地穷攀縁据石弄惊竒班荆䕃连卷幽懐脱尘拘如超混芒先向令作兴来未必胜偶然荣观事多乖内取乐乃全他时谁继游此意遥相传横秋阁秋山万尺青影落杯酒中登临岂不佳寒色见远空未忘天下忧飞尘起西风百花台森沈径易迷榰笻为徘徊何处春光多时登百花台主人澹无情林花为谁开清湖骤雨快雨不相期平湖忽萧飒坐久日明檐繁声静中灭寄彭子静冻岫立高白晓寒生太虚闭门翻巾幐偶见良友书书中有长句别怀陈郁纡吐鳯词既絶续貂理难如起望新乡云一读三卷舒繁思搅中扄赖此豁欲无鹄鸡有潜化蓬麻岂资扶吾人交义深不恨相见疎但恐德不脩心期愧非初夜行潭溪上念仲原致中乔年茂元伯逹皆有入山期以诗趣之长夏不见雨暑故相病及兹颢气囬一夕飞洒併揽衣步新凉宇宙涵清润月离南山高水循双涧静流观外既洽至乐中潜应缅怀平生友契濶时光运石峰许㝷盟有约殊未定事纷莽如尘欲扫那得尽年衰觉世浮虑澹知心胜良游莫蹉跎小暇即乗兴读曾吉甫横碧斋语携鉏引荒泉偶步松冈北泠然毛骨清楚尾见秋色稻气馥初凉柽隂淡微日缅怀小斋居櫺槛增岑寂旷度灭知闻微吟数峯碧若人端好脩珍驾动无迹深穷伊水源峻陟衡山极终焉憇孔林所乐惟自得延和数酌醪侑静一编易向来辱倾输洞见胷中白思亲道匪侔既远情不怿矧余质冥顽固未易刻画尊生有遐心克已无全力以兹畏所知负负常夕惕余波傥时渐玉汝天其或同汪正夫行夫望鄱江夜梦鄱江清晓踏鄱阳县云涛着眼新还疑梦中见寒声彭蠡合冻色庐峯现时方冬气深水缩川原变连沙突堆阜派港分组练萧萧蓬髩风瑟瑟葭丛霰竒观信幽絶领略殊未遍何当烟艇高载我行镜面二南今胜流宾客移清燕饮酣生泰和语妙融交战衰迟百不堪一快天与便囬笻晚霁中路压沧浪转波光似流人随裾荡华绚吕居仁惠建昌纸被寒声晚移林残腊无几日高人拥楮眠挛卷意自适素风含混沌春煦囬唿吸余温偶见分来自芝兰室乍舒魄流辉忽卷潮无迹未能澡余心愧此一衾白尝闻盱江藤苍崖走虬屈斩之霜露秋沤以沧浪色粉色从澼絖蜕骨齐丽密乃知莹然姿故自渐陶出洽物犹贵精治心岂宜逸平生感交游耳剽非无得精神随事分内省殊未力寸隂捐已多老矣将何及自从得此衾梦觉常惕惕清如夷齐邻粹若渊鶱觌独警发铿鍧邪思戢毫忽勿谓絶知闻虚闱百灵集鼎鬴或存戒韦弦亦规失则知君子惠所以励䝉塞云巖竹源二禅俱与招客三月二十一日遂饭于竹源庵谋诸野则获也刘竒仲有约不至呉周宝游德华刘致中暨公望刘才仲陈圣叔某㑹焉从容辨论怀抱甚适因赋诗以纪之云巖市声中竹源山色处平生几两屐惟乐取意去晨光霁老春飞盖双溪路沙平水漫流云散天全露逶迤经浅坂窈窕穿崇树緑登方怒舒红竟忽繁雨斯焉得小休境熟来已屡征君常主盟唿吸名胜聚子休心铁石太叔语韶濩鼎鼎呉刘阵俱有不凡度余衰气不华清遨惭辄与未渠推远之政以枵然故九宾既云集一士乃鸿翥母多溷幽人蔬茗烦草具丛谈杂庄谑泛閲披黄素丰鑴辨活笔始画穷真数解衣半日许万古怀胷膆西窗引虚明汛洒延晚步嬾身厌依随静若超羁驭博山真起予浮烟一枝骛同范智闻五月十四日夜赏月微风净郊原暮色含清夏层巅月欲上炯炯木叶罅丰姿一髪亏爽气千毫射流光不着地黄抺溪西舍翩然释峤飞云浪鳞鳞化常恐螺髻青失此骊珠挂竒观天所吝老眼得屡借不嫌神太清跣立高梧下故人肯畱连一笑偶良夜浊醪勿虚杯庭缟醉可借宿省轩夜空合一寂扰扰息万劳幽怀耿不寐孤灯侧残膏稍知山雨来声在横林高凄然郄成梦梦泛秋江涛过报德菴循溪踏危矼路入篔筜坞森森翠櫺间一干横清雨茶烟日月静石壁轩扉古尽兹北山旁小胜无遗取次韵茂园独速歌大儿行文学苏黄暗潮无声走茫茫小儿分题拟甫白手抉蟇頥取氷魄自成机杼谁如君悲歌乃有可怜色晓来春归荠叶新青女摧之良不仁那知妙龄气如许一睨辟易惊千人我亦归为村衰翁接花成条欹屋红跣行肯追蹀躞步抔饮不羡琉璃钟相逢他事不发语醉面彻日承谿风君不见丰碑模煳立岘首又不见繐帷虚斟百眉侑何如吾侪现在身有口犹堪着醇酎陶陶兀兀未全非赫赫炎炎岂长有砚峯絶顶抚孤松伊谁及此苍髯寿韩干画马阙四足龙眠搨而全之吾闻两臂天下重马失四蹄将底用平生想似万里逝对此惟心恻然动得非曽落驽骀羣腕脱泥涂良已勤又疑逸气厌拘系絶蹯径欲超浮云谛观事乃不尔剧破练丹青老无色轩昂自有尊足存顾盼一株隂山碧韩生笔法妙此图龙眠搨出了不殊断鳌自昔徒闻説续凫虽工计已疎何如染作沧江远明灭要看追风蹴微雪寄魏元履世情事虚文十幅了一书片言到肺腑子独不佞予班班眼中秀学胆谁似渠平生几两屩踏破牛斗墟小言谒侯门大言呌天都归来辟存室黙坐追亡逋牀头着韦编盘礴万古初时拈纸上语破的妙有余已甘酧对难舌本噤不舒矧予在半流所见方模煳蜗涎不自润讵敢相霑濡人生强多知于已固已疎睫边遗太极意上町六虚狞猿絷尚跳况乃拊楹唿是神非吾神滓秽政可奴尝闻不远复佩作三字符煌煌杏坛春一枝明清湖蜂蝶未全知佳处自不孤惟子先着眼时来採芳腴何当共扣微归性有顺涂新凉新凉为招客胜集非预图前峰雨未散冷风遶吾庐被襟沐清驶合席随沾濡定知喧譊中欲此一快无兴来扩以酒草具来须㬰田翁偶过我添杯坐其隅为言秋暑剧稻畦日凋疎宁辞抱瓮劳仅给园中蔬喜兹甘㴻足普润无遗墟遥山莽难分緑浪揺虚徐我病不任耕岁収仰微租蒙成每自愧一饱便有余连觞使之釂醉语杂叫唿野人无他觞我辈恐不如呉傅朋游丝书歌园清无瑕二三月时见游丝转空濶谁人写此一段竒着纸春风吹不脱纷纭纠结疑非书安得龙蛇如许癯神踪政喜萦不断老眼只愁看若无定知苗裔出飞白古人妙处君潜得勿轻漠漠一缕浮力遒可挂千钧石睠予弟兄情不忘轴之远寄悠然堂谢公遗髯凛若活卫后落鬒揺人光翻思长安夜飞盖醉哦声落南山外乱离契濶三十秋笔意与人俱老大政成着脚明河津外家风流今絶伦文章固自有机杼戏事岂足劳心神病中赏梅赠元晦老友梅边无与谈赖有之子至荒郊一㸃香足以酬天地天地亦无心受之自人意韬白任新和风味要如此过邺中逐鹿营营一梦惊事随流水去无声黄沙日傍荒台落緑树人穿废苑行遗恨分香怜晚节胜游飞盖尚高情我来不暇论兴废一㸃西山入眼明望楚客浦舟凝滞凭高识楚郷有愁闗眺览何地不凄凉草木词人怨江山霸主亡悠然独搔首暮霭一星光井泉石井水溅溅寒莎映碧鲜雨声添澑急天影入波圆晓汲连山寺春耕润野山杖藜三嚥罢毛髦更萧然巖桂凉飔振远村寂寞度清芬山路不知处月窗时夜闻孤根寒抱石落子半飘云袖手空延伫无才可赋君新湾苒苒寒生水面烟呉歌唱罢月微偏停桡又向湾前宿一夜西风浪打船汴堤参差歌吹动离舟宫女张㠶信浪流转尽柳堤三百里夜桥灯火看扬州天逈天逈孤帆隐约归茫茫残照欲平西寒鵶散乱知多少飞向江头一树栖铜爵金碧销磨瓦面星乱山依旧遶宫城路人休唱三台曲台上而今春草生中渡渡南渡北是长亭沙上行人立马情囬首若无烟树隔只应犹望见高城江上江上潮来浪薄天隔江寒树晩生烟北风三日无人渡寂寂沙头一簇船双庙无复连云战鼓悲英风凛凛在双祠气吞骄敌方张日恨满孤城欲破时幽鸟自啼檐际树夕阳空照路傍碑平生不作脂韦意倚棹哀吟两髩丝安仁道中汨汨复汨汨着鞭鸡一号老身缘底急长路只徒劳石乱春溪恶山深晓月高村沽得微醉犹足张余豪酴醿颠风急雨退花晨翠叶银苞照眼新高架攀縁虽得地长条盘屈摠由人横钗数朶开犹小扑酒余香韵絶伦唯有金沙颜色好年年相伴殿残春海棠花幽姿淑态弄春晴梅借风流柳借轻剩种直教围野水半开长是近清明几经夜雨香犹在染看烟脂画不成诗老无心为题拂至今惆怅似含情策杖策杕农家去萧条絶四邻空田依壠峻断藁布窠匀地薄惟供税年丰尚苦贫平生饱官粟愧尔力耕人叠嶂益遣归心快愁霖喜乍晴树隂迎马合波影照人清不见云山路时闻樵斧声暮云偏自急相伴隔溪行野步野步忘归远春心不自休管弦非老伴风雨定花讐柳暗深深路溪寒小小楼谢娘歌白纻此意可忘忧送原仲之荆南风急尘埃满汉闗送君行处路漫漫不知争战几时定常恐别离相见难三迳旧游松竹老五湖新隐水云寛交朋日觉知音少緑绮从今莫浪弹景阳钟二首景阳钟动晓寒清度柳穿花隐隐声三十六宫梳洗罢却吹残烛待天明一刀残月淡觚稜遥望林梢晓色升寂寞小帘风露泠玉盆脂水已生氷泊舟莽莽荒茨岸囬囬乱石滩雨寒収市早风急泊舟难㝢县兵犹鬬干坤网正寛慇懃嘱龙劒莫久卧波澜次韵张守壶山诗松根系马望㠝岏乗兴攀跻不作难日出渐看林雾散潮来先觉海风寒遥连钓石多红树半出僧垣尽緑竿不见双旌来视稼忆君对酒岂能欢莫田打麦蓬蓬响莫田儿童拾穟笑争先市头米价新来减一醉瓷瓯五六钱途中小市犹依海横桥欲跨汀雨余榕径冷春晩苎田清薄宦低豪气浮生惜壮龄急流归亦好忧患饱曾经次张守韵二首促席山堂夜寒灯吐碎金酒分邻瓮美栗爆地炉深疎嬾难堪事纷华易坏心自怜贪寸禄双髩老侵㝷瓦白霜封缟波清月漾金柝沈秋垒静人语夜堂深故国归何日寒衾事满心庭松怜手植擢干已弥㝷悼李奉选拔由亲卫时危远出征气骁尝忽敌身殁始知名故妾辞空帐残兵𨽻别营伤心豺虎窟冐险尔何轻次韵陈成季郡㑹疾雨狂风恨若何芳晨坐觉等闲过惜花意夺春常在对酒年来饮不多雅㑹欣闻珠履集新词好付雪儿歌风流阁老推前辈喜客温颜似醉酡出郊路转囊山北扶舆忆旧过干坤征战久游宦别离多瘴树余红叶春江又緑波平生豪横气未老半消磨偶书风急吹尘暗九州岸巾长啸一登楼故园却忆桐孙在薄宦端为茘子畱湖海以南兵尚鬭烽烟不靖祸难休似闻推毂皆飞将盍有清谈谢傅流与原仲至交溪桥倦憇春桥午囬环翠碧重乱溪流背海新柳色欺松厌市常思野为官不及农喜逢湖上客谈话得从容春望杳杳尽寒色乗高望更迷晓晴山气上春涨野桥低幽鸟啼无伴闲花发欲齐几多沈寂景醉笔为提撕北风雁起平沙晩角哀北风囬首恨难裁淮山已隔胡尘断汴水犹穿故苑来紫色鼃声真倔强翠华龙衮暂徘徊庙堂此日无遗䇿可是忧时独草莱原仲温其彦藻彦符致明集敝庐清樽劝客且畱连乱后相从亦偶然三径生涯乡社里一秋心事菊花前向来忧喜皆陈迹老去光隂逐断弦懐抱故人今有几只因情话可忘年宿云际偶题糓雨都无十日间落红栖草已斑斑晓烟未放屋头树春涨欲浮天际山翠盖萦风沈远坂渔舟惊浪落前湾钟声认得林边寺岁岁篮舆独往还客路客路经春雨淹畱未得归径泥黄染屦林雾白侵衣直气何由吐愁心只欲飞东风如解事吹梦落渔矶哭吕倅瞑目荒山里携家万里来旅茔犹借地儿哭不胜哀裂甑妖难测藏舟事可猜大贤应有后天道信悠哉秋意又见庭梧一叶飞物华心事两差池百年未半老相逼四序平分秋独悲过岸山川云漠漠残灯院落雨丝丝客怀料理须杯酒哭向穷途定是痴屏迹屏迹山樊避世喧晚风落日静柴门寒泉遶竹通幽圃小径穿田入别村散䇿微吟霜叶脱钩帘宴坐碧云翻闲中兴味知何远絶口名途不更言絶句二首目送孤鸿独倚楼晩风吹泪更横流蕉花落处蛮烟碧六十三程是白州竹遶茅檐水遶阶东风渐欲放春囬丁宁红紫休争发待取山南刺史来寄蜀有客传归信愁怀得暂寛儿童占鹊喜隣里借书看离蜀秋方半浮湘岁欲阑柴门频洒扫梦想见征鞍野墅野墅惊秋晩残年忽忽过海潮通井浅林日到窗多酒尽隣翁饷诗成稚子哦人生行乐耳轩冕奈余何汴京纪事二十首帝城王气杂妖氛扰扰何堪屡易君犹有太平遗老在时时洒泪向南云玉玺相传舜绍尧壶春堂上独逍遥唐虞盛事今寥落尽卷清风入圣朝圣君尝胆愤艰难双跸无因日问安汉节凋零边地濶北州何处是通汗朝廷植党互相延政事纷更属纪年曾读上皇哀痛诏责躬犹是禹汤贤聮翩漕舸入神州梁主经营授宋休一自北人来饮马春波惟见断氷流内苑珍林蔚绛霄围城不复禁刍荛舳舻岁岁衔清汴才足都人几炬烧空嗟覆鼎误前朝骨朽人间骂未销月月池台王傅宅春风杨柳太师桥御路丹花映緑槐曈曈日照五门开吾皇欲与民同乐不惜千金筑露台神霄宫殿五云间羽服黄冠缀晓班诏许羣臣亲受箓步虚声里认龙颜宫娃控马紫茸袍笑捻金丸弹翠毛鳯辇北游今未返蓬蓬艮岳内中高笃耨清香步障遮并桃冠子玉簪斜一时风物堪魂断机女犹挑韵字纱万炬银花锦绣围景龙门外软红飞凄凉但有云头月曽照当时步辇归云芝九干麦双岐盍有嘉生瑞圣时玉殿称觞闻好语时教张补撰宫词桥上游人度镜光五花殿里奏笙簧日曛未放龙舟泊中使传宣趣郓王天廐龙媒十万蹄春池蹴踏浪花飞路人争看萧衙内月下亲调御马归磐石曽闻受国封承恩不与幸臣同时危运作高城礮犹解捐躯立战功梁园歌舞足风流美酒如刀解断愁忆得少年多乐事夜深灯火上樊楼仓黄禁陌夜飞戈南去人稀北去多自古黄沙埋皓齿不堪重唱蓬蓬歌河汉如云扫泬寥登东寒铁响清宵竹窗惊破高人梦门外骎骎万马朝辇毂繁华事可伤师师垂老过湖湘缕衣檀板无颜色一曲当时动帝王题将军巖昔年栖险人何在髣髴楼台杳霭间事去长空飞鸟没时清宴坐一僧闲霜秋石壁黄金树月夜云涛碧玉涛杕䇿时来访竒絶渔樵幽兴自相闗访原仲山居寂寂临湖屋湖风为掩门鸟声幽谷树山影夕阳村好事长留客虽贫亦置樽平生枯淡意去此欲谁论有怀十首满空寒雨杂飞烟湖上先生拥褐眠借问茅斋容客否夜灯相伴读韦编结茅同隐水云间何日柴车不往还忆得松林长啸罢归时明月徧秋山山空坠石咽寒溪雨湿浮云晚更低不见萧屯刘处士年年清梦遶𤓰畦当年册府仰才华一跌青云万里賖白首却来莲社里幅巾缁褐诵楞伽风惊枯苇白花浮欲下横桥晩更畱惆怅不逢呉季子一溪寒水带烟流青钱学士妙文章便合含毫侍帝傍寂寂闽山余旧隐忆君时到读书堂松底柴门尽日闗主人西去几时还长鑱委地黄精老时有寒云啸砚山马蹴浮云去路长相逢端欲问行藏未饶赤壁风流在且向何家醉碧香翁侯满腹是精神三谒金门计未成却跨蹇驴游霅上秋风雄劒匣中鸣曾访高人上翠峯至今清兴逐松风篮舆梦想行山处白葛花开细雨中送六四叔之茶陵底用怱怱便据鞍离肠纵满不能欢潇湘万里客愁远鶗鴂一声春事阑此去宦游当益显时来功业自非难似闻幕府资竒画好借雄风弄羽翰同詹明诚傅茂元游睎真馆有诗因次其韵橘柚垂红古观秋归途邂逅得㝷幽晴莎散策随山远夜月囬船信水流胜处无诗端可恨它时有酒更来游相陪二妙平生友老矣襟期共一丘邃老寄龙涎香二首瘴海骊龙供素沬蛮村花露挹清滋微参鼻观犹疑似全在炉烟未发时知有名香出海隅幽人得得寄吾庐明窗小爇跏趺坐更觉胸怀一事无次韵温其元日诗晓来飞雨挟风颠洗出韶容换故年花动一红明屋角山寒乱碧到樽前病如夜鹤孤还警老似春蚕饱即眠赖有故人开寂寞锦囊诗句许时传次韵熊叔雅七言只今飘荡贾长沙来往三山蹑绛霞马上新诗犹忆友枕边幽梦不离家风惊枯苇连汀雨霜着寒枫满树花却记梁园都识面干戈岂料落天涯谢刘致中瓜万言不直一杯水才似谪仙良可嗟顾我小诗偏发市年年博得萧屯瓜分茶公美子应预为白晒之约梦里壶山㝷二妙不因荔子髩丝华聊分茗盌应年例故有筠笼来海涯鲜苞尚想妃子笑藁面何取西施羓老馋惟作耐久计一瞬红紫真空花致中招原仲游武夷病暑冠裳与体忘一㕓幽僻得深藏微风时度涧光活残日忽无山气凉但想子綦方隐几终惭南郭漫连墙何时九曲㝷幽事船尾应须着漫郎同才仲入山有怀竒仲客至那容嬾牵笻入翠罗山光知雨过野色见秋多妙语时相夺微吟只自哦吹埙来独晚此日恨如何次六四叔青字韵写出呉中胜平生厯厯经路窥烟渚静山入柁楼青老气何由逸奔晖不肯停北潭揺梦否緑面照轩櫺时中良弼茂元慎仪集水阁水色兼山影漂揺小阁西风来幽啭活雨过万红低炯炯杯中趣喧喧枕里迷新年一声笑四友在潭溪寄张子平老矣张平子飘零客此州清樽如有伴白髪不知愁雨燕稍帘入风花拥槛浮梦中家在否归兴莫悠悠晚饮招提聊驻屐却去白云堆老眼看山倦余怀向酒开晚凉微雨送秋意一蝉催醉里挥犀妙方知有逸才次韵长汀壁间窜鼠惊残梦萧萧老屋虚风声传远濑寒意入秋蔬客路漂揺入归身憔悴余西窗满残照髣髴似吾庐宋诗钞卷五十三宋诗钞卷五十四钦定四库全书宋诗钞卷五十四内阁中书舍人吴之振编朱松韦斋诗钞朱松字乔年号韦斋新安人文公朱子其嗣也第进士除秘书省正字建炎绍兴间诗名借甚闻河南程子之学捐弃旧习朝夕研讨乆而深有所得赵鼎督川陕荆襄招为属不就鼎再相除较书郎厯度支员外史馆较勘司勲吏部郎秦桧主和议上章极言其不可桧讽御史论其懐异自贤出知饶州未至卒至节日建州㑹詹士元嗟予身百忧佳节过倥偬客愁随线増归思与灰动当年从子日未觉百虑重髙堂遶牀唿一掷有余勇那知客天涯相对寒骨耸歳月增几何髩丝今种种忍饥山药煮附煖地炉拥深藏断还往衰病脱拜拱兴言望乡关云物方郁滃空余相属意盃酒久不捧寄题叔父池亭一壑久藏胜数椽忽开亭方塘䕃瓦影浄见鲂鲤行主人有嘉招转柁失髙城不知几摇兀杙舟上峥嵘尊酒酌芳渌园蔬煮柔青翩翩射鸭弓一笑翻綵翎那知海陬姪斗粟忘归耕余生信萍梗归梦识林垧涨水有囘波故乡岂无情一醉㑹有日因之濯尘缨考亭陈国噐以家酿饷吾友人卓民表民表以饮予香味色皆清絶不可名状因为制名曰武夷仙露仍赋一首二年饮水闽村中忽见玉醴倾蛮尊涓涓醍醐灌热恼耿耿沆瀣明朝暾旱尘乆涨城市暗渴梦欲挽江湖吞何人逺致双鲤信知我来扣罗雀门不湏邀月已清絶尚恐熨齿当微温要从华池汲真液岂独𤣥髩薅愁根微芒已识投辖客娬媚似返当垆魂奇功谁续伯伦颂妙意要与渊明论胷中我自有泾渭笔下君已倾崑崙诗成寄与约他日饮君与我空瓶盆乆旱新歳乃雨髙田土可籭下田不受犂遗蝗忧揷啄况乃麦未齐赤子天自怜沟壑忍见挤雨逐新嵗来停云忽凄凄莫辞三日霖为作一尺泥汪汪既没膝滟滟仍拍隄渐看蓑笠出笑语喧畛畦我欲与寓目父老同攀跻此身羣万生扰扰舞瓮鸡曽亦无几求脱粟配羮藜永言故陇耕老眼路凄迷好收敛版手锄耰归自携蔬饭蕨拳婴儿手笋解箨龙蛇荐羞杞菊开采斸烟雨外嗟予饭藜藿咽塞舟泝濑朝来二美兼一饱良已泰充肠我诚足染指客应嘅平生食肉相萧瑟何足赖王郎催牛炙韩老忆鲸鲙侠气信雄夸戏语亦狡狯我师鲁颜子陋巷翳蓬艾执瓢不可从一取清泉酹戏赠吴知伯条侯得剧孟吴楚坐可馘我知无能为失此一敌国伟哉奇男子侠气横八极书生复何者肮脏老笔墨刺口论安危事往竟何益匹夫啸空野惊尘一方塞区区空有意浩荡先锋镝何如吴王孙语辄面浮赤交游得朱亥负贩鄙胶鬲腰间铁丝箭上镞紫塞翮笑指蛇豕区灭此而后食诸公未备知欲荐恨无力明日我过君烹牛唿社客当书㳺侠传令子姓名白十一月十九日与仲猷大年绰中美中饮于南台空山欲雪云冥冥玉梅半开吾眼青此身垂欲走尘土聊复举酒看峥嵘折腰向人不知耻故园可锄在千里金昆石友一开眉珍重道人相料理楚江东岸先人庐竹君安否乆无书归欤何时应白首我食吾言如此酒送志宏西上九州眼一槩余子真𤨏𤨏岳立培塿中喜此髙岋峨如公我辈人取友亦到我挥毫赋垂天风雨卷蓬颗相期八表游未觉夙心左解龟醉江阁酒面山月堕起瞻帝乡云感叹不成坐何湏飞霞佩自办凌风舸瀛州𣺌溟渤万里一掀簸缄诗寄天涯秉烛对新火那知市门仙斗禄事么么空余肠九廽上疏何日果寄陈陷元我生少所可靡靡世一律如君素心人指不三四屈乆与宵人游归卧常自失效尤起媮心阿意増美疾低囘强酬酢髙论形敢出缅懐叅同子蚤入伊洛室闻道既先我论诗又奇崛纵横谈天口卓荦扛鼎笔胜我何足云论交敢自必桓公肯见规寡行有日日书来约过从一笑破萧瑟新凉宜灯火永夜勘书帙岂无一尊酒少促软语膝更唿小丛歌未怕官长诘跂予占骑气千岭秋囘郁着鞭及清境滟滟月华溢月桂花窗前小桂丛着花无旷月月行晦朔周一再开复歇初如醉肌红忽作绛裙色谁人相料理耿耿自落落有如贫家女信美乏风格春风木芍药秾艶倾一国芳根维无恙嵗晚但枯枿茱菊海上作重九菊揉青蕊香近墟买茱萸枯颗出药囊儿曹记土风歉歉事祈禳老夫未免俗聊尔答风光灾祥理不僣此柄孰主张讹言眩末俗吾欲案长房吉贝炎海霜雪少畏寒直过忧驼褐阻关河吉贝亦可裘投种望着花期以三春秋茸茸鹅毳浄一一野茧抽南北走百价白㲲光欲流似闻边烽急缘江列貔貅裁襦衬铁衣爱此温且柔天乎未厌乱利厚人益媮谁知海滨客独叹无人酬餽嵗岁晩追土风独瓮谁与佐人心感流光台餽屏奇货鸡豚取牢栅门户随小大去乡二十年忆此但愁卧儿痴元未识但索梨饤坐何时鵶识村莫作驴转磨不湏志四方教子求寡过归哉及强徤老去烦剂和别嵗旧嵗已趣驾为我不少迟凡心畏増年而嵗岂容追丈夫有蠖屈牢落天南涯收功英妙年豪杰彼一时宁当如秦越坐视瘠与肥隣翁意诚厚酌酒寛愁悲慇懃何时忘祝我致好辞抚世非吾事诸公正扶衰守岁庭燎夜未央旌旗焕龙蛇九门一放鎻万马谁能遮乱离忆旧事安眠梦无何目眩灯烛光坐厌儿女譁念此亦土风虽痴不容挝更为卢白戏纷争起横斜故岁不足计新岁莫蹉跎弩力诵书史从人笑翁夸送沈昌时赴宁海令兼叙别午潮平处落归帆已觉离情两不堪转手便成千日别悲歌聊倚一盃酣波翻别壑闻车水青遍柔桑趂浴蚕归路春深风日美伴谁操笔赋幽探西湖泛舟望湖楼下照衰颜羞见尘埃两髩斑风艇纵看山转侧烟堤尽逐水囘还唤人归去城钟急触处相亲岭月弯不用新诗摹絶境定知长到梦魂间赠言命张生俛仰尘埃的自羞稍看寒饿复谁忧小儿造物巧相戏穷鬼逐人殊未休我所不知烦子算世如无取更何求服箱挹酒真么么那用区区问斗牛赠僧知有丛林特地过幅巾迎笑出巖阿杖藜同觅牛羊路濯足来分鸥鹭波岂不倦游贪斗粟坐令归思动渔蓑他年㑹有相逢日稍食吾言聴子呵寒食粥冷春饧冻泥开腊酒斟故乡空泪满华髪正愁㑴山暝雨还住烟孤村更深谁知江海客浩荡济时心答卓民表送茶搅雪飞雪一畨新谁念幽人髙食陈髣髴三生玉川子破除千饼建谿春唤囘窈窈清都梦洗尽蓬蓬渴肺尘便欲乘风度芹水却悲狡狯得君嗔和人游仙峰庵千巖万壑翠萦囘一洗衰翁病眼开落日多情留别岭秋空无地着浮埃云闲出岫初无意松老参天岂愿材我是散仙君记取更鞭鸾鳯少徘徊芦槛手斸修芦着槛栽使君公退几徘徊想当风雨翻丛急疑卷江湖入座来未办松窗眠绿浦且将屐齿印苍苔种成桃李人间满应念孤根首屡囘董邦则求茶轩诗次韵一轩新筑敞柴荆北苑尘飞客思清更买樵青娱晚景便应卢老是前生千门北阙梦不到一卷玉杯心自明冷看田侯堂上客醉中笑笑起相烹送仲猷北归二首一丘胷次有余师空此淹留嵗月迟黄墨工夫怜我倦箪瓢风味要君知新诗落笔惊翻水俗学囘头笑画脂伊洛欲寻当力句还家欲举定从谁欲㝷当日故山盟身世今如海一萍归路上心真了了愁根入髩已星星挽衣共釂东西酒折栁送行长短亭念我知君囘首处萱丛菖叶一时青寄吴致一相逢一笑两忘懐梦遶亲庭首重囘世事难磨三尺喙离愁都付一分杯秋生林薄嵗时晚水落江湖鸿鴈来賸作新诗频寄我天涯时对两眉开四月十五日上元道中乱山身逐简书来梅子黄时雨未开一苇横斜风叶度千滩赑屃雪城催危机种种那容避俗驾骎骎底未囘聊复浮游随造物故园囘首思悠哉送黄彦武西上门揜蓬蒿气浩然西风笔势更翩翩未忘大学虀盐味时说定林文字襌芦渚风光倾上国槐花心绪纪当年里门归日车应下置酒遟君沉水边书室述懐奉寄民表兄是日得民表书丈室无尘棐几横吏休凫鹜散无声舞风竹影僛僛转萦梦鑪香袅袅清已笑荣枯卢白戏不湏物我触蛮争故人剪烛西窗约知得何时活此生答人留别之什家在大江东复东去君一舎碧流通那知临水登山处同寄飞蓬断梗中愁絶盃中千里月梦萦江上一帆风只今且作湏臾意更典云裘醉小藂次韵李尧端见嘲食蕨真人官府未夤缘且向龙山作散仙春入烧痕催采蕨雨翻泥陇忆归田蔬肠我若枵蝉腹诗格君如击鹘拳筯下万钱谋更鄙诸公饱死太官羶送友生剥啄门前乆未嗔定知我辈不羁人午窗唤起梦魂好一语更知风味真身婴世网坐营口心识醉乡慵问津忽先秋燕背人去四角何由生客轮赠范直夫将军竞病诗成处南浦春归兰玉丛渐减心情身死大乆乖谈笑路西东乡关落日苍茫外樽酒寒花寂厯中且与寓公同放旷浩歌相属倚秋风招友生雨收天气欲清明犹有余寒在粥饧马队客勤贪昼永鳣堂人病想身轻读书有味虀盐好对境无情梦寐清欲话此懐湏我辈一来蜡屐伴春行寄江龙卷风云一髪端不妨聊作侍祠官髙情未许羣儿觉万事何湏正眼看问道从公春信近谈天容我酒盃寛乘桴亦有平生意囘首纷纷行路难次钊彦仲傅茂先韵强蹋府尘从傅子立谈江阁识钊郎一尊此地见眉宇十载相思成鬓霜秋灯煜煜照情话夜浪翻翻吹客牀投名径入农圃社老矣不梦天门翔次张演翁林元恵韵朱门小驻使君车二老风流入画图但有觥筹供笑语从教嵗月上髯须诗成华烛留残蜡客醉髙歌叩缺壶更起争棊夸得隽不应局蹙守边隅太康道中一色春匀万树红坐愁吹作雪漫空谁知榆英杨花意只拟春残卷地风灯夕时在泗上五首灯花作意照归人短棹扁舟寂寞滨帝力如春苏万物遥知太一不威神云窗月槛仰乘舆俯看香车出绣襦九陌人人歌帝力不湏微服过康衢鸾驾翩翩驭晚风积苏宫阙夜蒙蒙明朝遣觅铁如意应在凉州酒肆中我欲安心未有方至人遗迹已茫茫自非窣堵波中老谁直先生一瓣香我观世界只儿嬉一戏相从更莫辞绮语未忘余习在明朝与和紫姑诗鈆山僧斋假山擘开华岳三峰秀叠就层峰数石寒等是世间儿戏事道人莫作两般看石门寺四首橘刺藤稍罥客衣直缘微禄得奔驰悬知投老归田味只似登山困睡时行穿苍麓瞰平冈踏破青鞋到上方城市纷纷足机穽却从山路得康庄林栖相唤出幽谷我亦欲起天未明枕中决决乡山熘一似荒城长短更真功那复叹蒸沙静笑饥肠日夜譁老褐不湏供茗粥朝餐吾已办丹霞以研墨送卢师予明窗子石灎松腴万卷卢郎正要渠何似黄梅碓下客夜翻半偈倩人书春晚二首梅子生仁栁絮催春风尘迹只苍苔繁华一梦年年事长是初鸎为唤囘客路归来芳节阑杖藜随处小盘桓危红数㸃藏深缘须作春风烂漫看宿石龙寺触处为家底是归浮生南北未忘机道人身似南枝鹊更尽秋宵一再飞寄人西山相对卧寒斋耿耿思君不满懐比似持云来寄我何如君自作云来匀道人之玉山戏作小诗送之道眼无尘万景随沧江秋色入新诗归时人问江南好只道君行到自知南浦小诗迎劳二弟健碧倚天无数峰眼前浑似故人逢问来识面知何处应在颐斋诗卷中和几叟秋日南浦絶句简子庄寄几叟两翁相对语更阑想见风生席石间诗就南枝三转鹊樽前秋月半衔山凛凛臞仙千载人当年许下一枝隣天髙鬼恶堂堂去谁识渠侬不壤身不见陈公嵗又除七峰深处食无鱼终烦指似龟山路㑹使人疑得异书风雨交交耿夜灯天涯兄弟对牀聴莫嫌诗作江南语一梦家山眼亦青书永和寺壁胷中一壑本超然投迹尘埃只可怜斗粟累人腰自折不缘身在督邮前来解征衣日未斜小轩泉竹两清华道人㳒力真无碍解遣龙孙吐浪花九日送僧归龙山九日相携积翠中胜游兼有道林同枯颅一任君披拂寄语龙山落㡌风牛尾貍二首压糟玉面天涯见琢雪庖霜照眼明投筯羞颜如甲厚南山白额正横行物生甚美世所忌吹息雪中成祸胎汤帆卯盃频下筯江南归梦打围来洗儿二首行年已合识旧颅旧学屠龙意转疎有子添丁助征戍肯令辛苦更冠儒举子三朝夀一壶百年歌好笑掀须厌兵已识天公意不忍回头更指渠杂小诗八首身将双影背闽山伴我江南去又还欲寄道人檐下宿此身都未似云闲俗学囘头笑画脂我今羞悔子何疑恐输灵运先成佛莫学汤休苦觅诗松风十里客襟凉路入江南选佛塲欲问道人三世事楼钟重聴未应忘江南风物略知津便觉诗成笔有神不向九江看五老故应犹未是诗人纷纷褦襶乆相忘只忆僧斋昼梦长珍重道人留客语君家无比北窗凉门外山光万里浓且将寥落共清风箇中自有濠梁意不用磨刀斫眼红道人鈯斧得从谁无复当年只影随笑我不求千户郡坐知成佛更难期避世山中祇树亭緑隂遶舎忽青青抛书自笑爬沙手要挽天河洗甲兵立春日雷陌上冬干泣老农天留甘雨付春工阿香急试雷霆手莫放人间有卧龙送辉云际二首三日雨行来欵关篝灯相语雪霾山低囘俗里未能免只有对君非强颜认取芝峰钵中影要君归去首重囘相思手折寄千里想有南枝迎腊开题范才元湘江唤舟图用李居仁韵天涯投老髩惊秋梦想长江碧玉流忽对画图揩病眼失声便欲唤归舟宋诗钞卷五十四宋诗钞卷五十五钦定四库全书宋诗钞卷五十五内阁中书舍人吴之振编朱橰玉澜诗钞朱橰字逢年文公之叔父也少有轶才自负其长不肯随俗俯仰厄穷踸踔有人所难堪而其节愈厉其气益髙其诗闲暇畧不见悲伤憔悴之态因梦名堂曰玉澜梁溪尤延之叙其诗二诗寄徳粲并简内观诸友春风本自掣肘去那更病留过一旬满眼山川虽不改连天桃李己成尘银河谁与洗兵马寳唾安能泣鬼神怅望故人分雪此飞云落日在纶巾九渊亭上二三子见说年来事事新隔水不容招手唤曲窗已有画眉人酴醿香好急擕酒鶗鴂声繁催送春笑我江南未归客飘然天地一闲身因蹈元看竹了轩因用去年方字韵作此淇澳渭川那复梦而今天遣出南方要观大节湏霜雪莫说此君无肺肠照水形容殊不恶临风言语一何长山僧岂识留连意千里故人逢异乡三山次潘静之升书记韵客路那知嵗月长掀眉一笑苾蒭房且倾徐邈圣贤酒不问陈登上下牀云影翻空迷海峤秋声随梦到江乡明朝各聴船窗雨犹忆枯棊战四郎邈书寄出与李知哲唱和诗次韵邂逅招提顿客辀十年尘土且休休三人月下从渠便二老风流到我不南北只今无好语山川如许更悲秋故应賸作锵金句莫羡羣儿万户侯老兵种菊以诗谢之蔬畦雨径䇿勲时徙种隣墻菊两枝九日无人过朱放十分举酒酌王尼花裁㮚玉秋风健香近龙涎晓梦知负口不应还负眼长鑱烦尔镇相随九日与客语慨然有庐山之兴九日黄花笑白头分将牢落付荒丘半川暝色聊偿梦别岭秋声旋寄愁江国经年多浪语匡庐入手是真休未能免俗湏登陟睨视元龙白尺楼三山次郑徳予韵日脚微明雨脚疎谁将云梦赋相如西南山好君知不一见全胜读异书何日归舟片叶轻白鸥相伴艣微鸣只应潮打蓬窗处已作离骚一半清寓居南轩云气披猖月意孤冬青倒影上庭隅灯横老荠蛾方去书掩新芸蠧已无一世尽知闗鲁酒十年不拟叹齐芋支颐坐觉疎星没独扣龙头泻酪奴答戏昭文梅花腊到方留此日寒雨多未觉过云残共惊台栁葱葱去独抱园花细细看洗面不劳千㸃雪薰衣剰破一分檀诗人穷苦谁料理只倚东风酒量寛延平道中一溪春涨午晴初日透波光緑浸裙却忆孤山山下路石桥清澈看义鱼云间三十六峰髙北望思归梦亦劳来客双峰莫相笑少低吾眼为儿曹舟次鼋湖阻水因游董山山雨疎疎心又惊起瞻天色斗微明他年一枕江闗梦知忆蓬窗此夜声一川黄浊写崐崘苦恨南溪不尽吞三老亦知行意速时时揷竹记沙痕拂拂朝霞到客舟苦疑雨意在鸣鸠好峰天半元相识且作僧牀挟䇿游梦好山晴晓不知船边今日见须眉向来快写崑崙地元有薫风绿尽时仆自以四月十四日自延平归所寓之南轩积雨隂湿体中不佳二十五日夜梦至一处流水被道色清絶若有栏槛而无屋宇有笔砚皆浸水中予惊问何地旁有应者曰此玉澜堂也梦中欲取水中笔砚作诗诗未成而觉意绪萧爽殆不类人世鸡已一再鸣矣因赋此蘧蘧飞梦过云乡物色清辉眼界长阊阖未招金马士蓬莱先立玉澜堂千寻濯足衣裘冷六字哦诗笔砚香当与瑶池作同社红巾青鸟两相忘赠周功崇闽岭浮沉二十年归心日夜梦江天漫题甲乙烦君看若说功名只自怜造物小儿知薄相箇中老子已忘筌一笻闻作东南去岂欲求人左海边夏夜极凉素简乆辞夜清风先戒秋稻深羣蛤吠草暗一萤流舌在殊无计心空尚有求按图寻分野楚尾见吾州六月二十日天涯明日见秋风错莫谁惊碧树空岂意楚山招隐处尽归蜀客广骚中钓鱼聊尔针方直乞米茫然帖自工独坐南轩聴南涧蛮花犹作杜鹃红春间小诗书赵园壁追録之栁态随时秀花容近酒轻緑窗京洛语葢抹早莺声小语不知夕幽香无尽时影寒人欲醉明月照酴醿夜坐池上用简斋韵落日解衣无一事移牀临水已三囘斗沉北岭鱼方乐月过秋河雁不来疎翠庭前供答话浅红木末劝持杯明明独对苍华影莫上雎阳万死台书报国壁向年寓学于此尝见虹下饮溪中复闻子规昔与春风来此时擕书龊龊伴儿嬉山晴栏楯投雌霓身病林蛮号子规短髪萧萧吹易尽长江滚滚去何之欲追旧事无言说更作三生石上期宋诗钞卷五十五宋诗钞卷五十六钦定四库全书宋诗钞卷五十六内阁中书舍人吴之振编程俱北山小集钞程俱字致道衢之开化人以外祖邓润甫恩补官坐上书论绍述罢归宣政间进颂赐上舎出身歴官礼部郎建炎直秘阁知秀州南渡航海趍行在绍兴初为秘书少监时庶事草创俱摭三馆旧闻为书曰麟台故事上之擢中书舎人兼侍讲旋除徽猷阁待制晚病风痺秦桧荐领史事不至卒年六十七为文典雅闳奥诗则取涂韦栁以闚陶谢萧散古澹有忘言自足之趣标致之最髙者也杂兴十首一日复一日百年如此耳那将千百计来日何穷已逝者不可追来者安可知正恐闻道晚勿言功用迟误㸃成驳牛妙技有余赏作意画虵足至今犹抚掌君看人间事类此或往往浩叹可奈何悠悠起遐想中夜忽自省昔我今是非音声故如昨齿长须满颐有人梦中言子念无乃痴今犹昔人耳昔人安在兹濯濯檐下熘刁刁树间鸣虫号百鸟閙小大各有声声多不留碍响振元无形何殊百千炬光影各自明胡葵向晨照日引一尺长松栽四五年擢干未出墻溥溥露方晞借此颜色芳各留一寸心试待九月霜春鸠一何拙社燕一何巧天隂逐其妇饮啄聊自了衔泥亦绸缪託此华厦好物生固有分巧拙均一饱新槀秸补此茅屋漏问云力田人岁事苦耘耨终年手足胝得此以自覆香杭一过限糠覆余满窦昔年过吴江恋恋不忍去临江尘思尽廓若归翳雾兹为三年留已厌波涛怒乃知常人情趣新方舍故轧轧田边车卷卷不得休出之一寸痕益以几尺流扶提暴中野强作田家讴车声真哭声天逺将谁尤少小思振奇颇恨身不长身长益多累信与忧俱生囘思二纪间浪使儵忽争谁能补黥劓反我孩与婴吴县游灵巖春物已如许放舟出横塘扶桡漾渌涨迨此白日长草木有佳色欣欣弄浮阳幽禽静相唿乘和自翻翔春风不着人浩浩吹我裳终年思烦促于此兴未央舍舟得平地陟彼万仞冈明霞堕山西夜气郁已苍岂无从我游夹道须髯张风来得好语落落随低昻幽堂埽禅榻静对灯烛光身轻浴新出境寂虑欲忘虚窗忽含晓睡起日照梁羣山发春姿秀碧澹以芳晨光晞薄露草树滋幽香徜徉寻昔游步循长廊振衣一长啸寸目了八荒上嗟百世基竟坐一笑亡当时馆娃地今作选佛塲乃知诸梦境遁化岂有常飘然咏归欤此适顷未尝重来㑹有兴肯使堕渺茫旁人挽予言借问身闲忙吾方有公事子去无相妨过方子通惟深白日苦易晚我懐多隠忧忧思剧春浸浩漫不可收出门欲有适举步且复休尘中等胶扰念此将焉投驾言城东北阎闾即巖丘是中有幽人厉志凌霜秋寸田荆棘尽不假斤斧修门无杂车马一饭乃见留虚堂芝术香下有百尺虬苍隂匝平地老干森下樛堂中罗酒浆耿耿灯烛幽四天黮无光万籁肃以揫炯然坐相向更仆语益遒我身动乖忤梦寐乔松游常恐在泥滓永为天所囚㑹当从之子濯足万里流夜半闻横管秋风夜搅浮云起幽梦归来度寒水一声横玉静穿云响振疎林叶空委曲终时引断肠声中有干秋万古情金谷草生无限思楼边斜月为谁明读神仙传骑龙上天入太清继世而往在我盈握铃而唿大司命主非使者走折胫乃知神仙非智巧积功累行如邠镐専懐邪辟祈长年谁言淮南鸡犬飞上天鲤鱼腹中有隠符白鱼腹中有素书鞭灵走石才一戏骑麟上天亦徒尔谁能解衣涿水中使人唿指赤鯶公莫作龙眉山头客三百年不得作直故应未办作李公投身百斛㫖酒中鼓琴先生有怒色有爱终当为物役江都王勿预人事倮虫膏血使谁从汝索胥门着蔡经市门着梅福我为松江吏与汝相望亦相逐髙冠长劒卫士从有口底事使蜡封此身况不为陈尉就公蜡封三尺喙不能掷米作珠为狡狯古钓台歌送阮閲休美成㳂檄浙东饿夫一往西山空攫金胠箧清昼同东方作矣事何若玉柙未解裙襦中排肩炙手日卓午暮夜掉臂目送西飞鸿谓言氷壶不受污正似马耳经东风我思一人去我千载乃在淛水之东富春瀬山嵚岖兮矗云汉溪流喧豗白石乱濑声尽处万寻碧蟠蜒蜿兮守斯人之故宅旁人指山名钓台下视九土氛黄埃投竿百辖何足道直拂三珠挂瑶草彼一人兮皎独立清风为神氷为骨佩琼蕤兮结明月初蘅兰以荐枕兮服龙渊之无缺羊裘蒙茸溪水旁大胜被衮升明堂刘秀发兵诛不道气压昆阳才一埽登牀抚腹坐太息始信赤符非至寳君房素痴定不痴致位鼎足何其危阿谀顺㫖腰领絶安知直言身见杀我昔客新定挂帆七里滩整冠拜祠下巖巖千仞层台巅神游八海极髣髴聆其语但觉万古松风寒滔滔举世无不可正自丧我非母我严滩水清山翠微贪廉懦立归来兮奎蹄絮缝不可以乆栖即事戏作四首老鸟作巢一何拙栁条垂丝今秃缺衔枝复堕苦饶舌编条作巢枝错节老乌栁好汝勿伤藏乌待得春叶长安巢令汝着哺母宻叶更能庇风雨黄雀黄雀飞相逐相唿门前啄遗粟啄粟饱即休有人挟箒埽泥待作粥鹤唳固有似云何啄泥取蚯蚓蚯蚓食泉曽不恶䲡䱉蜿蜒尤不忍何如忍饥向芝田腥涎溷尔不得飞上天乌啼未必恶麾去恨不早鹊噪两耳聋主人亦言好安知一喙鸣喜戚自颠倒朝来羣鹊噪不已童雅无知助吾喜羣鹊自与乌争巢慎勿喜欢真误尔谢人恵砚帝鸿墨海世不见近爱端溪青紫砚溪流见底寒且清光凝浅绀渊之精斧柯千古遗仙局云暗半山含紫玉割云鑱玉巧如神龙尾铜台可奴仆君来自南数千里不载珠玑如薏苡芊芊溪草裹石砚文字之祥直送喜明窗大几墨花春炉山吐兰千穂云虚中含黙静相对那复草𤣥惊世人穹窿葬事囘邑有感生别万里余㑹面终有期死别不转眸一朝千古非白日光在天𤣥隂闷泉扉盈盈闺中秀土化成枯骴冠笄共甘苦谓见素发埀那知死生变不待桑䕃移室有病时茵箧有嫁时衣了了眼中事闲妆静容仪垂杨手曽折为我当春稀迅流无廽波落英无还枝空房閴无迹新坟草离离伤心北门道同来不同归过刘姓园居负郭三顷稻并田五亩园人生如此足安用华其轩亲戚居南陌交游在东村有酒輙共醉倾输见情言三径杂桃李九畦莳兰荪黄甘百头奴碧梧万枝孙山供景无尽石映溪不浑桑麻中馈任布刈邻翁论下以活妻孥上以奉清温时从赤松子亦访呉市门嗟我抱此志十年若朝昏家山渺天末松菊岂复存兹园临官道坐笑车马奔前山复场圃疏筑随坳墩我来适春秾乱眼红青纷怳然动乡思梦寄东风云题海㑹寺万杉堆青没山骨云埋七峰时出没飞泉拂石泻哀湍下有万古蛟龙窟藏头睡熟唿不起地圻三年蝗蝻出千山脉理渍清甘一罅㳙㳙流石液同游况与恵询辈纳屐振衣何勃窣大门当前新筑道跨水曲栏攲突兀春鸣轣辘趂朝炊水甽悬流机械发搘笻对此自三叹抱瓮老人长搰搰却坐幽堂忽浩歌囘首已失西山日望九华船发大云仓五十里许顾江南衆山中有数峰奇爽特异一见即知其为九华问篙人果然因知褚季野于广坐中识孟万年正应如此作诗一首卷帘对坐江南山掠眼送青来亹亹云泉肺肠乆厌饫拄颊悠然聊复尔奇峰逺澹忽四五秀爽骎骎逼窗几平生九华盛名下一见定知真是矣非关目力覩天奥正觉羣山如聚米好山如人有髙韵不独江州孟公子直縁佳处无仕迳落莫道边同苦李大是忘年耐乆交藜杖青鞵结终始山中对酒秋容澹青山爽秀雨皆足清溪照千仞空翠疑可掬何年顾兔窟桂子堕山腹老香散深林屑玉缀黄粟朝来客衣动一叶下空谷客心如棼丝日月共烦促胷中尚磊块陶写頼新渌要当酒千钟浇我愁万斛顾有独醒人翛然倚枯木二月二日富阳城东一春何许最佳处栁色初匀思杀人风揉雨练不可触明绿映空颜色新旧雨来时花未齐今雨一过花团枝明朝试踏城西路已复可怜枝上稀桐庐道中书事一星熠熠初向微俄顷满天如灼龟溪流黯黮四山黒怒芒当空唯太白举头仰书天漫漫飞星纵横絶河汉新月未髙不可见终夜起坐发三叹题张太丞明园亭京华真陆海声利之所阛向来山林士往往去不还濡足未肻已没身何足叹张侯翰林客金龟着朝班生平用一指谈笑起废残纷纷多卢子名誉莫敢攀五十未云老幡然归故山归来谢奔走治此五亩园养树如养生斤斧不浪干医花如医疾察标见其源上有十围木蓊然午隂寛下有百步荷红鲜映清澜爽气日多佳西山挂檐端安能九衢内髀肉磨鞯鞍我今坐奇穷进退坎井间违已恨纡辔长饥思抱闗当时彭泽令四壁唯瓢箪折腰未为辱径去曽无难而我亦何者栖栖犹强颜送崔闲归庐山琅瑘山中水韵入三尺桐琅然醉翁操发自玉涧翁流泉不成音写寄十二宫醉翁不可见妙语聊形容尝闻三崃泉上与天汉通请君记余响相彼玉珮风此声倘可继那复有此公吾友胡少汲结庐皖公城灊山有小隠背负紫翠屏前临一溪水可以濯我缨欲分青山半留我谷口耕信美非吾乡翩然遂宵征闻君草堂处亦复占地灵虚檐倚苍崖不有玉涧鸣乐哉不可到因君懐友生有美一人有美一人在昭君藕丝为衣兰作裙君初顾言淑且真直欲载以黄金轮人心变化如浮云明妆觉暗笑作颦何当还之承华茵今君宴寝凝清芬有美一人在烟汀朱颜朝涤玉壶氷素手暮理朱丝绳语言窈窕丹凤鸣坐持纨扇睇秋萤何当还之翡翠屏为君把镜整衿缨有美一人在南浦月明採珠光照渚瑶衣被体金索缕独抱幽寒沫烟雨何当置之白玉宇为君歌阳春激楚赋长兴钱圃翁诗学书要不成学圃苦不早向来执㦸郎何似于陵老我无拏云意所念在一饱闭门种芜菁抱罋泽枯藁荒畦财一席囓嚼到春草颇闻长城翁八十颜色好城西有寛闲终岁常却埽安得五亩园如翁一生了游善权寺放舟荆溪上溪水清且徐云中离墨山惨淡初有无舍舟并松麓下直浮屠居朅来东轩上爽气已有余飞来定何年无乃与此俱奔流漱庭下比竹梁寒渠山深絶凡境物物清以臞萧森倚巖秀天矫悬崖枯幽禽发寒唳响振髙林疎我行亦良苦却步计已迂解衣卧清昼尉我千里劬善权洞尝闻包山境中有林屋天旁通号地脉岳渎潜钩连兹山岂其类澒洞皆中穿二巖岌山足琤淙激奔泉牛羊走大石吐受无穷年金堂下石液雪积如烹煎从来米盐称浪播俚俗传一洞启山腹穹窿亦联绵谁题九斗字大篆仍深镌中藏丈五石屹若龙腾渊囘头问主人我辈定不凡云何逐官牒常得我所耽向来共幽讨九鏁藏芝巖而我自林屋翩然游皖灊洪崖傥可俯不在南山南白马洞披榛不知疲诘屈巖下路俄然见深窾偊步入巖户一泓窈而澄百步清以骛人言紫髯仙白马从此度磷磷尽赤石丹灶遗滓污收藏已儿啼效速胜麻护因知世盲聋荒怪杂疑误虚空如许大长啸可平步胡为万山底踯躅向烟雾神鱼泓是日与诸公流杯水中如西丘故事栁州固奇士戏好亦幽絶逺懐西丘饮千古清兴发徜佯恨无所盘爼对羁绁聊为五里行邂逅一壶挈神鱼伏山根渟湛初一穴侵侵决寒熘沙石助清越披莎得盘石离坐若天设实觞竞乘流眩转亦飘瞥争持或三釂遇坎时一蹶欢来朱碧乱笑罢巾帽脱相望西丘㳺讵易议优劣张公洞昔年京江夜飞梦投云山仍追谪仙老啸咏层崖巅左盼俯无地苍峦生紫烟当时赋幽赏妙境竟莫宣今我来自东扶桡漾荆川饱闻张公洞怪絶骇所传聊从二三子一结青山缘北灵敞奇观下瞩壶中天怳然惊昨梦了了堕我前仄径缭危栈重扄䕶灵渊奇礓𤣥圾倚侧洞时钩穿初疑天台聚纳此一室间夸娥运神化不隘亦不颠又疑清都客翩然下云軿幢旄俨行立导从森蝉联丹梯香雾湿玉室珠璎悬撑虚一柱屹戴重三能骞鈆灶乆已冷青骡那可鞭香坛望八景东晨开五便坡陁忽度险宛转漫无边或深如列厦或迮才容肩髙跻乍扪顶偊步欲垫泉不知行逺近一步目九迁噫嘻此天设端在太古先恨无少陵手写之黄绢篇聊书梦中梦投笔一粲然借居毗陵东门四首客去不能寐翛然清夜阑楼居俯长川仰视天宇寛长川濯云汉错落星宿寒青灯故可亲且还对尘编其人骨已朽千载与我言掩巻三太息虚檐清露溥急景不可挽吾生岂无涯吴中十年旧须髩亦已华嗟我壮且老方知失林鵶欲归巷无庐欲驾涂无车而子亦羁滞心事如蓬麻人生无巧拙命尔将如何猗猗隔河树羃羃缘堦草时当长养候颜色岂不好萌芒忽柯叶茂大旋枯藁滔滔不自知但见壮而老人生亦草木万化迭侵扰朱颜日夜变素抱岂自保借居临官道堂隂俯长河前辈接来轸后棹纷相摩我独居其间超然啸而歌颇从故人语安用髙轩过旁有五亩园不知主谁何时能曳屐往岂异吾山阿和栁子厚读书事贱反多暇居卑适无虞人间不争地聊此谢畏途岂无营营子熟视付一吁㕓中亦何有坐聴日月逾展卷阅千古置书忘万殊不妨权子母亦复商有无平生仅识字乃与忧患俱持此游学海层台渐积苏年来但遮眼颇觉心恬愉囊钱足自饱肻怖驺朱儒起卧一塌间兀如橜株拘凉风北牕下不减愚溪愚谁能三万卷悬头苦劬劬小极正当寐睡魔不湏驱戏呈虞君明察院謩三仕三已心如空一壑一丘吾固穷门施雀罗正可乐室如鸡栖良不恶胷中九华初欲成綵衣玉斧双鬟青世间何乐复过此不失清都左右卿长安陆海如洪炉五金出入无精粗平生椎钝坚重质一往融液随流珠请观五石大瓠种正以濩落浮江湖环中何者为荣辱千钟何如三釡粟坦途缓步东方明大胜跨虎临深谷秋夜写懐呈常所往来诸公兼寄吴兴江仲嘉八首秋声不闗人倦客偏入耳萧萧舞黄叶策䇿振疎苇明知壮则老揺落固其理如何石心人嘅叹中夜起蓬藋没三径藤虆上𤓰庐时闻步屧声欵闗问何如定坐无杂语文章较精麤马融辞东观抗脏与世疎顾此穷巷士华颠空着书外监嗟已逺吾犹识其孙森然见孤韵辩作悬河翻低头向萤窻有类鹤在樊讐书五千卷字字穷根源颇携未见书过我樵无烟向来霜秋句俯仰嵗一终人间有寒暑方外无穷通青青千丈松不改氷雪容坐阅蒲与栁飘萧随雨风寒松老益髙蒲栁老益衰流萍况无蔕复与飞蓬期却埽计不早出门欲何之剥啄惊午枕轩昻见长身苍髯如修竹定非俯仰人徳公卧襄阳不踏官府尘此老颇似之酒酣见天真结庐甚幽独已办老圃邻披榛时一来数面乆益亲二士出吴下诸生有杨王相从寂寞滨无乃计未良纵横三千字坐可致玉堂词章乃糠粃不直粟一囊我媿非子云文书昧偏旁穷居似韩子草树亦荒凉时能出佳句慰我秋夜长物色一如此凄风薄人衣遥怜卞山客増叹雉朝飞固知难为懐举飡念齐眉勿使梨枣间纒绵生茧丝清霜埽蕃庑岂为一草木方春万物遂苑籞及氷谷干坤本平施憎爱岂有属不应懐偏悭独遇吾党酷奇穷坐迂疎此事计已熟如何半世间生理常刺促夜坐饥乌夜啼栖复起仡栗飞光透窻纸卷帘万瓦白生烟竹影扶疎浄如洗囘肠正随清漏转叶下空庭乱如霰青灯耿耿夜何其云篆吐兰初一线歳云暮矣万窍号霜天鸣鴈求其曹月行虚空几万里羣犬吠光声正豪蒲团瞑目空危坐逝者如斯白驹过悠悠昨梦不可攀此身此心何日闲春日写懐春风遍芳华一国尽狂醉穷阎独不知但见长蒿荠秋飇起苹末一华初未坠幽懐独先觉意象已凄厉故知春与秋初不为我计危絃自应悲寒木终易脆要之梦中梦忧乐同一寐翻然咏轩丘心量浩无际豁然阁云霞堕西山飞帆拂天镜谁开一窻明纳此千顷静寒蟾发澹白一雨破孤逈时邀竹林交或尽剡溪兴扁舟还北城隠隠闻钟磬读陶靖节诗吾观靖节诗三叹有遗音卧看起咏之愔愔澹多心欲学靖节诗慎勿学其语心源如古井衡气光发宇言无出言意妙语自天与譬如清泠渊月湛不可取嵚崎阨惊湍乃若震雷鼓斯言可深味往往弃如土到官两旬四走山野作诗以自劳云上山偃伸如望天下山伛仆如深泉胡为持此不赀寳来试万丈悬崖巅前人见踵后见顶反足鸟道相攀牵欻然置我章贡上水激石罅奔雷填荒塍曲涧无逺近渺渺不见墟中烟土冈凿路狭如隧苏壁藤薜蛟虵纒寒风飕飗失白日上有万木苍隂𤣥船溪之深揭其浅碎石啮足声号川茗山发我一长喟彼有吴市人中仙飞琼练玉存故处秖有井灶无霜鈆我今正坐五斗米悔不辟粒从期佺向来吴松厌羇旅三嵗半逐䲭夷舩故教筦库着疎孏坐守兀兀聊穷年安知求逸得奔走岂异避挺䝉戈鋋咄嗟万事无必计努力唯有归园田九日雨中对菊忽忽块坐用雨中对花韵三首胷中有天游一室未为迫永懐东篱翁那复有此客重隂败佳辰长雨不为泽堆豗对黄华菜色被臧获黄华亦萧条伴我双髩白犹能相呴濡嫩叶供小摘去年蛾眉山痛饮真得计新蟾继秋阳明洁谢㸃缀今年坐蜗庐檐熘落空砌花开信多雨㑹少苦分袂茫茫大块间游子况无蔕百年能几何行复惊改嵗急心如危絃未断先凛凛风庭忽知秋中夜不安枕力行无逺途积缕成重锦男儿未盖棺雅志安得寝荣衰非所念身世固已审亦复羡生乆聊为老籛饮元夕块坐因用叶翰林去年见寄元夕诗韵写懐儿童逐遨戏先春祷春晴心如飘风快目若氷壶明宁为惜曰计所愿佳节并老来见纷丽如干闼婆城流光不可挽譬彼空中声那知节物佳翛然谢将迎幽灯对简编厯厯记所更斯湏闭闗卧鼻息惊雷鸣寤念北山北田家已催耕胡为异乡乆空寒猿鹤盟短日良易暗凝隂有时晴何人劝之照烛燎皆争明今年春苦寒寒威剧幽并连绵积三白云埋阖庐城深泥浃新雨行路无人声藜灯不来下箕卜岂复迎朝来日照梁天气忽已更稍闻桥市间萧鼓逺近鸣吴人尚游乐急如赴春耕唯有穷巷士守穷如守盟西安谒陆䝉老大夫观着述之富戏用䝉老新体作丈人意何长纵目文史足琅然五行落洞视不再读作书兼逺奘衆妙探𤣥竺时时歌四始笑捧五经腹髙堂发新稿重复罗籖轴观之类窥管讽味得膏馥白头书生黒头翁长安时花幽涧松逺飞近啄虽异志天命厚薄无雌雄钩深采博燥喉吻守此一亩蓬蒿宫杜门不出交二仲木隂涧曲遥相通紫囊贝叶资艺苑欵闗一见踰三冬亭亭漫吏多所厯干死书萤心似漆王门宾阁不留行赭颜趼足搜泉石茅檐正欲结云根竹叶榴花荐余当从元亮赋言归木茹麻衣永投笔十月五日集季野家归作贤愚孰无营急景信可惜如何阖庐城乃有此闲客懐安岂初志运甓有余力相从无何乡邂逅一日适虚窻得朝阳寒凛作春色琴书罗棐几一一浄如拭画沙见奇踪落屑非近识似追永和还未觉正始隔峥嵘衡霍囿莾苍云梦泽时华𤣥低卬幽鸟共深寂谁驱此变幻戏纳方丈域惭公庆春酿浇我忧思积岂无车公语顾匪伯仁匹长檠蜡华摧起视霜月白酣歌美清夜拥髻侍通徳参差吐幽妍凿落艳芳碧觥筹不留行为问此何夕言归谢主人五斗安可极戏示江协律汉酸寒北山尉憔悴孔州守枯鱼同处陆濡沫頼诗酒当时年尚壮意气亦何有秪今双髩华十载一囘首仕初君似遇游倦吾已丑邂逅记昔游空嗟汉南栁江再和戏答当年季将军晩节河东守谁令一人誉挥去坐使酒长卿起遐陬落笔赋乌有要之乃雕篆意不在黔首穷通付造物世俗浪妍丑何必送五穷唿奴结车栁空相僧舎书事午景入疏竹堂隂筠粉香疏帘扑空翠无风自微凉碁声破禅寂日转幡影长霏烟触垂爪泛乳搜枯肠投局起㝷胜徘徊雨花堂巢莲见灵龟信有千歳祥徐观乃跛鼈圉圉循菰蒋笑罢能叹息是非可兼忘却坐对谈麈氷松想千章斯湏二三子矫若惊鸿翔府中有料理不作功曹狂戏赠江仲嘉司兵君不见谢公栖迟乐东土起作司马征西府莫年谈笑有穰孙鹤唳风声走强虏又不见子猷剡川髙兴阑肻随鹤书落人间不知骑曹底官职朝来拄颊看西山平生清真翠嵓老泉石膏肓偶同调嵗寒落落见孤松不忍低眉宁枯藁年来无米继朝炊闻说吴兴富鱼稻不妨来作古司兵士卒投醪止凫藻美哉洋洋霅溪水秋塘百里荷花绕当年钓徒放浪处醉目悠然送归鸟斯人不死世不识往往凌波弄瑶草君方叅同拥龙虎我欲治荒种梨枣㑹当月夜见庬眉一笑超然凌八表送赵子昼奉议归睢阳用熊倅韵纷华眩人剧朱碧子独好书如好色王孙被服甚寒生射策君门先破的荥州书窟三万卷锦标付此庬眉客南游句吴北大魏亦复徒劳问刀笔不唯脣齿腐经史正自云山鏁胷臆来来息交思简事为子忘劬废晨昔春风满帆送归舸囘首清游如昨日知君名骏定千里不待朝廷访幽侧有书时寄鴈南飞顾我渔樵正争席同赵奉议离吴兴江仲嘉与其兄仲举送百余里醉中戏作此句一首大江饮酒如浇灰小江饮酒颠如雷扁舟相送不道逺百三十里云帆开云亭老人穷不死故园茅屋荒苍苔阖庐城中一亩地已辨瓮牖锄蒿莱吴兴上佐吾党士十年纵赏西王台眉间黄色袨綵服柂楼长啸春风囘要湏酩酊酬此别不离万顷添金杯明朝相望即湖海纵有美酒何为哉过毛达可友给事览壁间旧诗次韵二首堂前清飔发树外赤日西坐令天壤间气候忽不齐解帯席嘉䕃长哦壁间题故应有神䕶尘土不得迷前年款公门鷤䳏亦已啼今年复羇旅庭莎欲鸣鸡西游有底急触热忘卑栖似为饥所驱不计辙与蹄绨袍意弥厚槃餐洗羮藜磊块乆不浇醇醪代朝虀襄阳乏新句夜直难相携黄华非不佳寒澹每见少萧萧亦无言懐抱不自晓深嫌小桃夭欲伴霜松矫窥丛慰寂寞时有南飞鸟主人真赏奇灌植勤便了徘徊傍东篱髙兴在尘表坐有白头生临风百忧绕北固懐古阿瞒长驱压吴垒饮马长江投马箠英雄秪数大儿耳彷彿芒砀赤龙子幄中况有南阳客布衣躬耕无甔石当时鼎足计未成聊此一寄空赤壁人随流水去不还卧羊顽石留空山如今留石亦煨烬山与长江相向闲秋华无几尚有紫薇相对里巷间晚花如寒女不识时世妆幽然草间秀红紫相低卬荣木事已休重隂閟深苍尚有紫薇花亭亭表秋芳扶疎缀繁柔无复粉艳光空庭一飘委已觉巾裾凉手中蒲葵箑虽复未可忘仰视白日永凄其感氷霜秋雨三首细字忽难读松窻失朝晖开帘视天宇屯云凝如黳霏微乍喷洒翕忽看淋漓斯湏建百川中庭即方池秋雷亦动地势汹万皷鼙虚檐忽无声苍狗变白衣飘揺露穹碧凉飈洗蒸炊雨师真解事作止适所宜十日俪辰次如环了无端人言秋甲子畏湿不畏干向来谯门道旁立三尺坛故勤壁间缘一起泥中蟠青衣跃且躁有如沐猴冠先声忽洒道直此辰与干迩来未旬浃三见急雨寒黄流抹河草连樯度平澜良苗有佳色未觉千亩寛时旸亦须早无使江湖翻华首三不遇求田亦良图莫嗔湖海士豪气故不除扶犂本吾事二顷终胜无绕舎生蒿蓬闭门种英芜从渠百尺楼笑此蜗牛庐吴中乆卜邻㑹从古人居荆溪一廛地傥与求羊俱屠门过大嚼一雨喜有余正恐二三子聨翩蹑云衢空令千里驾怅望黄公垆过红梅阁一首春风如醇酒着物物不知能使死瓦色化为明艶姿寒枯出繁秀巧与节物期江梅故幽独绰约不自持居然北枝后迨此白日迟春风日浩荡醉色囘氷肌清妍有余态衆芳谢凡卑凭虚一囘睇俯仰歳月驰所恨培雪根向来歳寒枝差池弄芳晚坐令颜色移颜色固妩媚幽香无故时题蒋永仲蜀道图梓州别驾真雏凤赏古探奇坐饥冻要窥琼僰蔚蓝天直上潼江厯秦宋每逢佳节静盘礴流出胷中九云梦干坤坱圠本无迹我独毫端发神用戏驱万变寄陶写轩豁端倪巧搏控苍筠擢秀饱氷雪古干撑空中梁栋奇礓那得在山谷囘首何年委坚重轮囷偃盖屈金铁夭矫惊虬起巖洞春江莾苍迷东西汉南老栁参差垂烟中逺近见木末明星已没城乌啼平生险怪三崃水古木巃嵸隂风吹石间雷电殷九地出入喷薄无穷时我身趼足半天下偃蹇故是山林姿南行灊霍北嵩洛应接不暇空狂痴作诗写意如捕景况有三絶穷天机清晨对此怳自失眼中太白横峨嵋请君十袭秘缇革恐复仙去归无期寄开化李令光我行阡陌间苗麦已复青茅茨间新稿鸡犬有和声不见吏索钱田家得其生鸡犬亦肥字不遭无事烹于斯可观政岂在赫赫名父老亦相语驩然就春耕官租及时了卒嵗乐无营山间古梅林有鸮集其端不飞亦不鸣弹射莫敢干下窥羣雀雏啄颡刳其肝欣然䑛两爪意得良自安飞来多凡鸟助此凶且残安知万山曲亦复鸣栖鸾相咻固不可见吓技亦殚衆鸟既有恃相期在嵗寒园居荒芜春至草生日㝷野蔬以供匕筯今日枯枿间得蒸菌四五亦取食之自笑穷甚戏作此诗平生嗫嚅口出语无媚悦定非肉食姿赋分在藜蕨侨居得空园穷陋亦清絶分隂岂不惜饱睡送日月芜菁不湏种衆草今已茁朝来一雨过清细皆可掇东篱有更生杞狗仅堪埒乃知天随生岂羡五鼎列堂萱不吾负芽甲破春雪縻身荐瓢箪解我忧思结荠花虽未繁着地烂于缬惊雷发蒸菌自可当夏鼈马兰亦芳脆人苋固凡劣晴朝当炙背俯偻事挑抉家人各盈䄡汲井手自挈满炊太仓陈侑以冬菹冽盘中长阑干置馈每虚撒恨无箨龙苞此味那得阙长謡青青槐馋液想庭樾妻孥覆相诮男子志勲烈君非老浮图菜本可长囓况兹闲草木岂为刀匕设乃翁笑摩腹万事付一吷此中有真趣勿为儿辈说九月七日夜梦王元规诘旦其弟元矩适相访感而作诗一首故人入幽梦彷彿平生懐心知九泉隔意象惨不开哦诗不成章敞怳谁能裁曰此萧爽士宁当没黄埃清晨客在门乃自乌衣来典刑见难弟共叹一息乖幽明不可诘此梦何为哉囘观南园道微径已蒿莱卜筑西坞出处初漫浪淹留失佳时时英尽珠璞宁复见谁差一去四十年伏枥乆已疲幸此嵗将暮穿云弄清漪窈窕烟坞中苍隂昼森垂兹焉寄茅屋横仄任所宜谷口蘙杉竹柴门畏人知谁言一丘壑傥与汗漫期寄茭湖江仲长袤急涧无止水秋兰无故丛别来今几年坐閲毗岚风交亲半鬼录生者仍衰穷及兹过君家樽酒一笑同知我厌鼙鼓烦君韵丝桐相携步林壑暂觉万虑空樗社寄庄叟醉乡着无功醒来百忧集尚寐期无聪晨起梳头髪白且稀有感余髪已种种我懐亦依依风林无安巢寒日无余辉束髪随官牒前言服良规岂唯㑹计当自诡牛羊肥妄献北阙书野芹安足希一挂邪士籍徒嗟寸诚微惓惓甽亩志正作祸患机羇危不如人行行向知非世变不可料风尘暗王畿真人起白水帝命式九围误沐宣室召白头侍经帏谁言萤爝光敢近白日晖谁言草木萌敢试雷霆威野马立仗下轩昻妄鸣嘶弁之老牛皁无复瞻龙墀天公了无私与夺适所宜时方急功名选愞安所施士方贵才辩安用钝讷为常人与善士何异于愚痴譬之救焚溺珮玉行逶迤弃捐乃其理刺天看羣飞幸非髙明室百鬼浪见闚自从伏嵁巖风淫得偏痱有足不得行有手不得持每思林野娱济胜忧无期堆豗不得往如骥絷且鞿如盲不忘视如寒不忘衣如痿不忘起如羇不忘归但愿老穷健长甘北山薇岂复理须髩峩冠待晨曦自仲嘉云亡未始见梦舟行夜入吴兴境有梦如平生感而赋诗四首江子隘斯世翛然向方蓬一朝成千古寤寐不复通夜入霅溪境胡然见幽梦髙标何所似俯仰风中松谈笑如平生炯炯双方瞳去年经行地陈迹亦已空故应𤣥真老相与游无穷诸人乆不死而使武子先斯言太痴絶爱恶无乃偏君看雅正情播在三百篇秦人哀三良百身宁可捐相鼠有深刺嗟哉胡不遄此岂惑者欤加膝坠诸渊乃知孙楚狂未必非公言世以势论士君诚不如人扬扬乘轩者志满气甚振外见七尺躯中有万斛尘凿枘固难入鹗鸾岂相伦炙手茍可热行路为雷陈髙栖冷如铁骨肉不得亲谁能独无死荣辱乆乃真皇天非无知伯道固有后百年能复几仅比一昏画乆知彭籛夭不及殇子夀向来箪瓢生庙食至今侑东陵虽饱死千载有余臭枭蕃得刳肠苕折漫遗鷇试当问𤣥夫此理或可究初到书局以万七千钱得一老马盲右目戏作古句自嘲一首蹄间三寻汗流赭九逵雷雹争飞洒我穷那得骋追风正拟虺虺行果下平生畏涂饱经厯夜半临深无驭者故应造物巧相戏却比盲人骑瞎马李南知音当促步广汉腾嘲不相假执鞭良称塞翁见并辔聊从杜陵夏厖然病颡岂其类老矣问途那可舍径烦一夫事刷秣似桂新刍不盈把向来伯厚亦安在结驷鸡栖同土苴他年东去把撩风纵尔逍遥汴东野晁无斁将之录示近诗有和其兄以道说之诗次韵以致区区兼简以道谈诗如谈禅练性如练墨壮心悟龟毛少作岂蛇足平生甚元龙未信今伯玉十年得投闲髙卧谢宠辱定知贫胜富固自平为福着书着名山㑹使山鬼哭结庐近三休为米时一出犹嫌佛塲选肻问燕台筑俗人难与言镜髢遗盲秃前年客长安正觅三釡粟尘中一倾盖爽气岷峨緑别来更﨑嵚寡陋嗟我独尘埃箧中书有手不暇触次韵寄谢公表韩公朝请世人如鲗鱼自蔽翻吐墨猩熊亦何罪不卫脣与足要当时木鴈安问定石玉向来休休翁老去称耐辱迹髙名自污卒享清浄福肯为接舆生叩木妄歌哭韩公早闻道垢浊乆已出终成九层台不弃一籄筑长安列㦸第桐影将缺秃宁辞治中舆且食祠宫粟胷中荆棘尽华髪当更緑抗尘我何庸勇退公所独何如善刀藏聊放虚舟触和叶翰林送李从事尝音真两难邂逅多契阔一朝间容刀三嵗歌采葛古人抱修能初不露锥末诚令处囊中谈笑堪式遏岂无识玉人顾恐铄金夺遂令缁衣好歛迹裁自脱画地杯已疏志鹄弓遽拨徒嗟湖海上髪白牙齿豁怀公剧海林念至失焦渴临风赋新谣忧思不可掇自寛吟戏效白乐天体武陵谪九年下惠仕三已或窘如拘囚或了无愠喜吾生忧患余年忽及耆指偏痱未全安抱病更五禩进为心已灰弁置甘如荠坐狂合投闲佚老宜知止向令身安健不过如是耳每思古穷人我幸亦多矣照隣婴恶疾羁卧空山里纒绵竟不堪抱恨赴颍水文昌两目妄无复见天地简编既长辞游览永无冀吾今虽抱病蹇曳非顿委时时扶杖行积步可数里校之卧牀席欲坐不能起虽扶不能行悬絶安可比时从亲故谈亦不废书史右臂故依然运笔亦持匕篮舆时出游初不废牢体况无他证候色脉苦无异详观动息间傥有全安理侍祀了无慵窃禄愧索米借居浮屠宫非村亦非市廷堂甚爽垲髙屋敞窗几郊林接溪水眼界颇清美尝闻天地间祸福更伏倚借令衰蹇身终老只如此何湏苦嗟咨未必非受祉形如支离疏饱食逸终世目盲如宋人全生免傜使平生叹逺游今我在桑梓田园接家山区处及耘耔平生困鞅掌今我恬无事寝兴纵所如出处不违已病来益尊生对境空相似永无贪欲过稍习卫生旨不为六贼牵岂受三彭毁人言病压身往往延夀纪大钧黙乘除万一理如是安全固自佳蹇废亦可尔死生犹寤寐况此一支体细思安否间相去亦无几如何不释然万事付疑始赠别吴忱宣徳余客都城邂逅河南吴诚伯偕寓兴国僧舎其为人乐善嗜学练熟世故徙居蕲春适再世耳而蕲春人至都下者无贤不肖必来问讯其庐所倾下往往知名士故旧有以急告随所厚薄赒之诚伯自言尉光山时捕得强盗十许人赏应第一等狱具部送府盗亲戚望哭道旁或扶老携幼号恋不忍闻诚伯顾盗非素猾贼为人害者一旦迫饥寒适为盗乃陷重辟耳因以盗还送县稍缓其狱乆之皆得不死赏固不论也凡此过世俗逺甚今兹同寓僧舎者至数十人乃独见亲厚此又何也余调官东归诚伯从余索诗为别匆匆不暇还家作此寄之吴公河南守荐士得贾生伟兹天下士何止千人英吴公失名字功业暧不明要非万顷陂莫着横海鲸当时好贤意岂愧勃与婴蔽贤如面墻自使两目盲好贤如力穑穰穰嘉糓成至今余庆在望着河南城如君岂其裔乐善莫与京髙门二千石世徳故可评平生周旋士往往凌青冥作史今十年读书不求名向来光山政何异古所称嗟哉士营已宁使我负人聊湏借汝头一用朱吾轮今君乃能尔所弃如毛尘故知古贤士尚见风俗淳猗予一畸士落落良可憎折腰务求合俗眼竟不青憧憧九衢内邂逅盖一倾何从乃知我顿有交旧情相随若形影出语见肺膺长安速化地顽钝终无营中宵起归思幞被东南征投林无择巢促步无安行宁嫌蕞尔邑要是衆不争纷纷同舎客聚散两不停毛子去山邑哦诗对峥嵘想见簿领闲炯如九秋鹰深州戢羽翮题舆重庐陵胷中若悬鑑圭角不自呈石老故游倦飘萧数星星崇山古恶地无乃烦苔榜程翁颇専嘿两版昼夜扄时时系乌帽匹马挟二黥安知刹那间一卧不复兴其余复谁在谁与交忘形去驾虽结辙来樯竞扬舲懐君尚留寓京尘染裾缨其谁念乆要佐子飞且鸣况君缁衣后世故饱所更㑹当力推挽横絶非阶升却顾五湖上有人方耦耕送林徳祖致仕东归壮而仕老而归理也士溺于仕故困而知返病而能休老而知止者世则犹然贵之若徳祖于斯三者无一焉然去官如脱屣是乃真可贵矣徳祖方未仕以学行有盛名四十起家至为部刺史所厯皆儒官入纠天府于今为要地年始登六十茹蔬饮水神干俨如也一朝浩然有归志退自府舎不谋于朋友不告于妻子夜半状上府晨朝可命下斯亦奇矣余行道南徐过故人苏子祖出许振叔书道徳祖挂冠勇决之状余时冒初暑向逺途忽忽烦愦闻之洒然如挹寒流而濯清风也而或者疑焉余曰子无异也士溺于仕乆矣其视爵禄犹饥者之羡膏粱渴者之赴水泉寒者之阳而旸者之隂也意若攀垂绠而上千仞不可湏臾置也今乃有人负通博之才居轩冕之㑹非有宜去之年不得已之事也然且一朝去之彼以夸之心计之是岂不可骇而疑哉且仕不仕何常之有徳祖非为亢者也非要利者也徒曰适吾之适以遂吾之性而已虽然自砥节砺行之诏屡下所以愧责贪竞者之辞实深圣主之所堲士夫之耻也今观徳祖之去就重轻亦足以振士风矣夫仕者毕心力以奉所职处者先廉退以风士类是皆有益于时者也徳祖岂不贤逺于人矣哉既遇诸淮隂舟翩然东使人有冥鸿之叹因为诗以附诸公之末云浩浩声利闲静躁同一区排肩日中市有类逐兽趋中朝尺寸地衆睇咸睢盱安知大云客出与飞云俱翛然弃之去初不计卷舒纷纷轩裳士瞠目口为呿茫然更叹息不间贤与愚乃知杨少尹未足继两疏时当老而传不失仕且居非同㑹稽史苦誓困简书不比狂季真索身忧病余耆年了无事方当骋亨衢投簮逸湖海沛若纵壑鱼虽无挥金事日者谁公如清风激多士故是明时湏恨无采诗氏傥有东归图余杭法憙院荆文公书堂文公康定中读书于此钟山太傅起从龙鼓动风雷指顾中未见图形求傅野岂知徒步客新丰青鞵曽访餐芝老白首唯余擣药童藏壁故应留断简至今山鬼恸悲风送蒋主簿入都赴试一首东南贡吏紫髯郎一马骎骎客路长袖里山林洗尘雾腹中文字了缣箱流年过我长如许乐事知君讵未央行恐饥来驱我去也遮西日上河梁罢吏客郡城已数月滞留忽已嵗暮浩然兴叹作一首一行作吏向吴城五见娵隅上薄氷魏觊三章堪自约殷源百尺敢言登揶秖送人为郡噎媢初非我负丞鞅掌栖迟俱害性不知须髩欲侵凌寒夜遣懐一首强醉重云欲散盐三更飞霰忽惊帘大唿何与痴人事此意多应俗士嫌出户仰看天漫漫持盃愁作夜厌厌消除心事都无处下尽中军三百签许主簿见和过有推借再作奉呈身谋自昔湏三窟世味端能败一薰醉里闲愁浓似酒春来归思乱于云松㦳咫尺传卢老枣实方将访许君却喜云孙共来往扁舟时入白鸥羣用前韵作招许主簿风验无复见黄初尚想应刘载后车病骨不知縁底瘦愁眉时得为君舒动人春色来随鷰入眼溪流静见鱼秪有此中多好句可来茅阁试凭虚谢江仲举恵酒山城无物可忘忧但有平原病督邮知我囊中无白水烦君若下出青州芳甘未谢三年醖傲兀能消万古愁㑹待东郊春意动鸣鞭乘兴草堂游次韵张祠部敏叔游沧浪苏子美故园醉倒春风载酒人苍髯犹想见长身试㝷遗址名空在却叹张罗事已陈稍置曲栏穿径竹别开髙阁俯汀苹拏舟更欲陪清赏要看毫端藻绘春哦诗夜坐缾罍乆空无以自劳寄吴兴赵司録江兵曹诗成不直一杯水年大常懐千嵗忧何湏中令能强记正要将军为破愁故人乆负丘壑志公子欲寻梁宋游相逢傥有蒲萄渌肻向西凉博一州九日写懐节物惊心两髩华东篱空绕未开花百年将半仕三已五亩就荒天一涯岂有白衣来剥啄亦从乌帽自欹斜真成独坐空搔首门栁萧萧噪暮鵶穷居苦雨慢肤便腹转疎慵睡足茅檐目过鸿墨客纵令三尺喙木奴何似十年功门前罗雀非吾病灶底生蛙不世穷旧雨未干新雨涨可怜愁絶力田翁避寇村舎再脱兵戈里全家走路尘百年同是客万事不如人幻境终归尽生涯正要贫故人知在否魂断楚江滨和答何䝉圣删定胷中林壑寄商颜门外红尘了不关年去人犹昔人耳身游才与不才间与君同觉梦中梦顾我长嗟山复山何日方舟归里社韦编应许试窥班和江仲嘉见寄荜门蓬舎不知春车似鸡栖甑有尘千里传情望双鲤一杯和影秪三人交亲离合同巢燕身世羁危独茧纶四体不勤心扰扰拟将𤣥㫖问吴筠酬颕昌叶内翰见招触热西游泝浊波京华旅食谢经过年侵镜里今如此歌缺壶边可奈何賔阁遥知悬玉麈直庐应许到金坡须公一节趋环召犹及昆明百步荷旅舎写懐半世江湖寄此身氷墟何意及阳春离骚痛饮非名士欵叚还乡亦善人病木作花真强活长鱼沈陆恐摧鳞清时英俊如麻苇敢叹长年甑有尘林徳祖有诗寄光禄蒋卿梦钖瑎及送朱博士骏发终篇皆见及此韵寄怀闭门那复赋三都传世何妨强着书东海遗荣行路叹南山归隠故人疎尚平婚嫁无余累摩诘身心即净居六十挂冠虽早计絶胜衔索泣枯鱼金华玉府九天开夜诵何人荐逸才太学诸生终莫挽长沙贤传几时来别离有恨空鱼素嵗月如飞逐管灰亦欲相追老湖海稽山肻放酒船囘和江子我端友雨脚初收晓雾开青鞵布袜好追陪幽人无事长相见佳句有时还自来白业谁能超石壁朱颜亦任发春醅忧来忽忆燕南信安得阌乡老万囘别后有懐子我追用巾字韵作寄漉酒空峩五栁巾一觞相属念情亲玉川奴婢今犹昔锦里田园老更贫氷洞清泉谁共酌风篁幽径好寻春开年晴暖须归去还向江湖觅故人郑希尹大夫㑹吴中诸老唯方子通不至余作诗呈希尹黒头新贵拥朱轮交㑹耆英乆不闻博识犹多汉郎吏敦诗仍有晋将军河流曲曲灵光异芝盖茎茎瑞气芬坐想城东隠君子无心闲似岭头云㑹稽旅舎言懐北山之北寄柴扉茅屋参差倚翠微老罢那知还作客春来无奈苦思归淹留恐复荒三径潦倒宁堪扈六飞乘鴈双凫成底事不应容易裂荷衣次韵江子我见寄长句泥行正作龟藏穴雾隠初微豹一斑岂有髙标如冠玉况无谈舌解连环一登文石趋宣室三窃蟠桃向道山早晚共寻鸡黍约林泉犹得半生闲山近山近云多态身闲梦亦幽纸窻先得晓布被最知秋海眼来隂冷云根逗暗流结茅容我卜投老为君留丁巳九日携酒要叔问登通道门楼而江彦文寄玉友适至因用己未嵗吴下九日诗韵作凉秋风物正清华极目髙楼不见花老境固知无乐事醉乡聊欲寄生涯银钩逺寄清桐滑玉液亲题赤印斜笑引壶觞成一醉歌筵遥想髩堆鵶戊午嵗九日复与叔问登城楼再用前韵作兀坐空哦服九华衰颜深觉负黄花但令无事长相见敢叹百年生有涯雉堞晓登千嶂抱縠波秋浄一溪斜归来更展新诗卷醉墨淋漓似老鵶茸蜗庐吴下用叶翰林见寄诗韵作四海无庐置此翁故营松竹尽囊空明知计出栢马下正拟身全木雁中东郭已成生草舎南村先怯卷茅风向来豪气今如此敢与元龙较长雄和白乐天二首写懐仍效其体莫把蓍龟更问天向来心事已萧然尘中惝怳常如失梦里呻吟半不眠三径松筠终问舎五湖烟水不湏钱艾耆相去能多少早拟悬车十五年中台退食每逡巡不向重华即浄因岂但语言都少味亦知才术不如人五云华阙通闺籍万里烟波掷钓纶凫雁去来何足道从容居士宰官身和赵子雍㳺石园长啸西风一散襟重隂疎影静相临水通笠泽秋容浄竹种𤣥池野思深石墱埽云留晚步松谿随鹤尽幽寻旧游囘首成春梦太息凭谁写寸心太湖㳂檄西原道即事三首司空山头朝出云西源渡口十里隂烟中鸡唱未及午白雨作泥泥已深上崖下谷鸟道中前屩后巾鱼贯从西山路暗光已夕东山山头余日红道旁瓮盎如汝阳石间电雹如吕梁不知身世在何许举头四山郁苍苍登富阳观山亭桥公宅中木参天孙郎山前春烧烟大桥不向五湖去建康宫深空嵗年题蒋崇徳彞所蔵明皇夜游图燃膏飞控逐流光露溢金盘乐未央拟跨八龙穷辙迹谁令一马向铜梁七夕阿母云车下建章茂陵秋草竟荒凉汉庭卿相如麻苇只数窥窻陛㦸郎胥门老蔡定凡仙㑹有神人与作缘自笑尘容滞穷骨不如鸡犬上青天江仲嘉行邑将归见寄絶句次韵肮脏江公故不羣八关三窟断知春喜谈狗马从无鬼独抱氷霜似此君常嫌小知漫闲闲旷度萧然只爱闲不借黄粱留客醉严闗三鼓欵铜镮劝农行稼亦看山牛骥何妨共一闲应笑云亭老颇僻背崖无地结三间漾漾扁舟拂水飞飘飘苹末细吹衣传唿匝地来连壁东郭人知典午归诗城端欲据天山酒户犹能敌饮仙幽事相关公事了如屏千嶂翠连绵三峰草堂庭前双梧一亩隂禅房萧森花木深清霜脱叶空山响梦觉寒窻松月林雨洗千山翠欲浮稻畦松涧已争流朝来风急凝云尽厯厯钟声过五州避寇仪真北固山头监白旗西津渡口仆姑飞将军笑引三千骑洗马鹅翎间道归茅茨低小对青山准拟余年向此闲南望青山是黄鹤欲凭黄鹤寄书还戏题画卷五载京尘白髩须丹青遐想寄衡巫如今埽迹长林下却对真山看画图胷中云梦本无穷合是人间老画工常恨无因继三絶倩人拈笔写胷中答和江子我长江衮衮叶萧萧心与虚空自寂寥过眼文书风度穴迎秋衾枕帯移腰楖标横担入乱山怳如黄鹤倦飞还不妨步屧时来往山北城南一望间驻跸扬州以提㸃刑狱公廨为尚书省礼部在西北隅卷书楼下甲戍年余尝寓止焉今寓直其下感赋三入南宫更白头夜寒持被卷书楼那知趼足半天下投老浮山省旧游戏题郭慎求所寄书尾老罢归来寄一廛交亲南北散如烟诵君雪暗天涯句离合升沉二十年题叔问燕文贵雪景一壑囘环十二峰茅茨送老白云封如今尘里看图画却愧当年邴曼容新作纸屏隆师为作山水笔墨略到而逺意有余戏题此句末句盖取所谓柴门鸟雀噪游子千里至也急雨初收山吐云清溪曲曲抱烟村抛书午枕无人唤归梦真疑鹊噪门㑹稽喜得家书黄耳东来一破颜直从松竹报平安遥知云顶峰前住霜鬛风篁六月寒试端溪古砚偶书二首白首重来秖厚颜有懐端欲向谁传语言相对都无味色在蜚鸿落照边人生当复几两屐我饮宁须三百杯破砚犹堪磨老境醉拈椽笔埽霜煤即事云里琤淙十九泉茅茨深寄白云边何年断取仇池境掷过荆吴万里天偶作三首薰风习习动林光紫翠隂中草木香山鸟一声清昼永白云深处北窻凉老向甘泉补侍臣归来还作卧云人一重一掩蔵烟坞三沐三熏屏世尘谁遣生驹玉作鞍春来苜蓿徧春山自知不入黄麾仗振鬛长鸣出帝关书夀昌驿岁暮白日速风髙黄叶稀归心与寒鴈一夜向南飞和翁秘监彦深喜絶句四首朝来喜气溢层霄侧聴封人共祝尧宻雪正应歌九扈疾雷先已破三苗即㸔新緑归千亩还见陈红积九年便觉雨旸如有意不湏花草苦争妍九重诚意格天闗一夜风囘万夀山银阙琼台迷逺近真疑羣玉接萧闲风铃相语纸窻鸣拭缩饥鵶冻下惊却忆剡中髙兴尽雪消江草唤悲生宋诗钞卷五十六宋诗钞卷五十七钦定四库全书宋诗钞卷五十七内阁中书舍人吴之振编吴儆竹洲诗钞吴儆字益恭初名偁避秀园讳改名登绍兴二十七年进士调明州鄞县尉厯官至朝散郎知邕州军州转泰州乞祠主管台州崇道观卒于淳熈十年谥文肃当时朱子及张南轩吕东莱陈龙川范世湖叶水心陈止斋诸公咸与友善其自邕而入对也南轩书孔子之刚曽子之勇南方之强三章以志别尝作尊已堂记朱子见之喜曰往者张荆州吕着作皆称吴邕州之才今读其文又见其所存其为圣贤所许如此四方从学者尊为竹洲先生吴子既结茒竹洲以娱亲复于居之前沼为亭以朝爽名之葢亭西面于晨兴看山为宜抱瓮自灌园胜游贵人门有口自酌酒胜与俗人言园中多蔓草晨夕费锄芟遇夜或风雨安得乆盘旋村酒不常有有亦多苦酸而况醉中语缪误人所嫌不如饱喫饭清风北窻眠眠多则无觉梦境仍多端惟有古断简言行皆圣贤读之未竟篇眵昏如梦间读竟亦何为聚讼徒喧烦厌烦以静胜又类枯木襌揠苗不耘苗亡羊两茫然何如池上亭虚旷可看山山色日夕佳晨兴夜气还宴坐日过午清隂犹未迁西山倦拄頬南山兴悠然晚山虽好不遮日谁能触热望长安和孙先生彦及棣华堂诗韵伏䝉颁示棣华堂诗引援古今发明大义使学者知不徒事汗墨而已读之凛然増手足之爱佩仰厚赐亡以为喻辄依元韵乱道拜呈大雅乆不作声色淫郑紫古来非一秦焚厄故如此西都盛经学聚讼自兹始建安委道真典午事𤣥理锦縠蔚云雾组紃亦信美后生不着眼千古空信耳诵习号纯儒旷达称髙士有如富赝贾多蔵不能使又如病酒狂沉酣糟粕㫖源流日以逺循袭不为耻先生秉大雅江东今夫子持身不夷恵漫仕无愠喜学术心自得筌蹄视经史兰舟翼桂楫巨川端可涘我家世从公公欲出泥滓愚不堪世用非人不我以破屋䕃蓬根春荠老墻址寂寞谁肎顾公独不我鄙遗之珠玉篇谆谆说友弟直欲障頽波肻与为茅靡观公用意处可与召穆比弟兄吾手足父母吾怙恃尽此菽水欢还胜有酒醑古来愿为兄日月不可弭圣贤师百世河海濶千里公如大医王一世膏肓起寄题郑集之醉梦斋利欲醺人心浓如饮醇酎沉湎死不休宁论千日乆岂知糟丘中醒狂亦时有天地育万彚亦各赋匹偶人情岂相逺好恶随妍丑集之年方壮濯濯春日栁性独与人殊无妇奉箕帚丈室夸醉梦作诗诏朋友古来醉梦人亡羊孰先后寒儒醉糟粕酸澁宁可口庄生梦蝴蝶幻境徒纷纠富贵得志士列屋罗螓首象牀粲锦幄疎绮深朱牖酣寝唤不醒鼻息春雷吼梅花霜雪姿纸张蔬笋臭问君有何好甘作老鳏叟穷状徒累累鸯债长负负犹如荷旃人难论纯绵厚但问雪煎茶何如羊羔酒汪叔耕见访不数日别去恶语为赠兼简子用子美二友负衅得老穷扫轨事幽屏跫然罗雀门有客颀而整悲欢十年别樽酒清夜永妙句时惊人盈轴肻倾廪三日语未休霜寒梦归省临流分别袂波光照孤影重念吾故人雪屋清灯冷刘子抱遗经深井级脩绠曺子中庸学天理穷性命老骥鼓不作搴旗望公等天晴风日佳何时过鼪径石鼎然豆萁氷葅煮汤饼题陈仲礼四知轩且当折栁之意陈侯一世豪笔力万人敌卧之百尺楼平眎刘元徳收敛湖海气一室仅容膝平生不欺心自䕶如拱璧客来问字细论文旋粜官粱买酒樽夜深四壁冷彻骨酒酣一笑温如春三年官满何所畜满稚乳书几束长安侯门髙于天束薪炊米桂炊玉问君持此将安归君言嵗收可百斛吾侪本无膏粱念况今老矣其何欲宰相时来则为之切莫倒行夸食肉寄题淳安陈令君读书林能吏事深刻商利谨毫釐俗吏趍期㑹簿书自羁縻寥寥絃歌声千古空余思还淳山水邑令君丘壑姿邑民本无事君亦何所为治已物自治化行风渐移君复何所欲读书常不足拄腹五千卷揷架三万轴曽未出毫芒万室已䝉福堂东松竹林昔时秘荒榛堂中灯烛光昔时照红裙今何声吾伊萧萧风雨晨问君有社稷亦复有人民奈何独自苦学道则爱人阳村道中邂逅赵仁甫脩途转清溪孤村帯寒月潇洒竹间亭意行成小立宾主莫谁何悠然良自适俄有贵公子胡骢揺寳勒下马相劳苦唿酒道畴昔遂令麋鹿姿颇为人物色佳实进霜坚异酿引寒碧兴尽还独归沙头寒月白题祝圣寺浮梁道中金碧照征涂松竹开幽径山僧寿八十腴貌伟视聴囊钵罄锱铢栋宇视严整如公方外人眎世一泡影辛勤毕此生更欲传不泯当家茀父菑居位蠧国政眎公岂容诛三叹发深省题古巖旧甞侍孙先生题名巖中二首白日潇潇松径静江渠冉冉洞门深风涵广宇生虚籁梦破西山上夕阴景物眼前浑似旧尘埃题处忍重寻羸骖落日孤村路尘土依然满病襟覆篑一拳进嵌空百肘寛僧房因石室蚁穴梦槐安尘路十年别松风六月寒凄凉旧题处不忍更重看过丛桂堂故叔祖教授读书之所古瓦頽垣迹已陈孤猿别鹤自哀吟可怜丛桂烟芜没惟有一池春水深秀木千章新过雨寒山一帯暮伤心清风明月时来此梦断云飞何处寻送洪史君赴阙移节㑹府史君文彩汉相如暂向明时绾左符为郡似家身似客视民如子吏如奴鲁公金石光千古吏部文章妙两都戴白垂髫相与语如公治行向来无拾梧子鸡犬三家市蓬蒿一亩宫春盘厌笋蕨秋子积梧桐客梦五年过文盟千里同时清台省贵衮衮看诸公送钱虞仲兄弟灯火相从总角初只今已是十年余穷愁懒漫吾犹故文采雍容子甚都连璧肻来同寂寞归鞍宁不少踌躇风流一别应如雨傥有来鸿细作书和吕守环秀堂三首乆合鸣珂上九门一麾犹许饱看山丰年诸县公事少燕寝清香兵卫闲鸟度屏风明水镜云生画栋拥螺鬟向来蛛网蜗涎汚胜处岂非天地悭一州如斗带溪山空翠家家遶画栏丘壑自非胷次有云烟谁暇静中看衣冠共识家风在闾里方知汉法寛戴白埀髫相与语今年有饭饱加餐田家但识丰年乐见说花城日更长如获从公时拄笏尚能援笔侑飞觞鸡豚社瓮年年酒柿栗园林树树霜更倩渔郎问樵径深山深处是吾乡休日饮直之运属家天与吾人臭味同一官落魄郡城东偶逢休暇追凫鹜闲拂尘埃勘鼎钟适意不知华衮贵醉余聊看舞裙红只愁寒漏催羣动又踏朝靴逐晓风次徐令韵少日曽披九虎闗谁怜投老却乘边贰车漫説半刺史多稼惟欣大有年榆栁闗河无犬吠牛羊阡陌断烽烟玉闗人老知无用庙算如今出万全清明隂雨呈同舍薄薄轻寒作许隂村村花柳为谁新良辰欣见百五日冠者仍余五六人冷雨凄风连午夜飞花流水一年春窥园未阻江东兴陌上应多翠黛颦弋阳道中积雨今朝霁东皋晩日红人家深蔽树野水濶浮空乆客仍行役青春已过中岭头人望处肠断白云东偶成晩来一雨破炎蒸蕉叶葵花照眼明稍与灯花寻旧约却嫌庭树作秋声寓壶源僧舎三絶风檐淅淅褪新青书展残灯翳复明读罢离骚还独坐此时此夜若为情闷来掩卷已三更风露涓涓月满庭闲扑流萤冲暗树危梢㸃㸃堕寒星归来闭戸还髙枕牕隙微通月影斜风急忽惊乌鹊起空堦蓛䔩堕松花宋诗钞卷五十七宋诗钞卷五十八钦定四库全书宋诗钞卷五十八内阁中书舍人吴之振编周必大省斋藁钞周必大字子充一字洪道庐陵人第进士中博学宏词科以敎録召试馆职授秘书正字至监察御史孝宗初权给事中请祠提㸃福建刑狱除秘书少监直学士院侍讲中书舍人出知建宁迁翰林学士除尚书㕘知政事拜枢密使右丞相封济国公光宗拜少保益国公出判潭州宁宗初以少傅致仕卒赠太师谥文忠年七十九韩侂胄禁伪学指为罪首有集二百卷诗格澹雅由白傅而溯源浣花者也道中忆胡季懐珍重临分白玉巵醉中那暇説相思天寒道逺酒醒处始是忆君肠断时行舟忆永和兄弟一挂吴帆不计程几回系缆几回行天寒有日云犹冻江濶无风浪自生数㸃家山常在眼一声寒雁正関情长年忽得南来鲤恐有音书作急烹次韵沈世得抚干川泳轩江山倐晴丽云月助色泽向来面面景天日谁洗涤主人倚晴槛回首笑谓客府公实知己余事懒经画軿䝉廕大厦轩忩开泽国架檐逼象纬植础压卤斥仰看天宇大俯觉地轴窄端如倩巨灵妙手重开辟此兴固非浅无入不自适华阙望中敞棠阴坐上得波光动藻井㠶影落几席所欣鱼依蒲未许归见璧阴晴及朝暮气象如几易颷冲有余韵鸟度无留迹市声沉浩浩渔唱闻昔昔油幕俯流流修然晋八伯淋漓傅翰墨鏦击间金玉连璧嘉同志倚玉许凉徳频慙陂量容未为俗驾勒恶诗信非备勿作春秋责和仲宁中秋赴饮庄宅方语顽阴蔽月堂坐看凉吹动枯杨疾驱云阵千重翳尽放氷轮万丈光莫问蚌珠圆合浦且聴羯鼓打西凉疎狂自我何须挠挠取吹笙玉雪郎送赵富支出倅洪州期集分擕五载前冲泥各上浙江船如今再赠城南桞依旧梅花夜雨天次韵醵饮层轩发天藏初日照粉艧雄观跨鹏背烦促陋蚕箔飞缓㑹兰亭传觞写桑落饮兴江海窄逸气云天薄虽无汉侯鲭粗胜周礼醵清欢谢丝竹贺厦惊燕爵围碁赌胜负献俳纷戏谑凉风徧广坐长夏失重燆髙㑹方继日初筵今告朔要令四难并讵止一饷乐明朝传絶唱百年无此作荐闻须狗监赓独恨䑕璞今王驰蒲轮之子尚莲幕行参瑚琏用归助梁栋託读书照青藜视草咏红药回顾广文寒莫㤀鸡黍约次韵赵公直赏心亭醵饮古风晋人夸新亭假日辄髙㑹中间伯仁辈未免楚囚对江山犹古昔物已暧昧东郊今保釐翠华记行在佳丽压淮楚追游胜冠葢兹楼贯城雉于迈无小大令威虽不归灵光故无碍黒云互明灭川郭相映带当年乌衣游此日思一概从容值休沐登临多慷慨幽懐忽轩豁细故絶芥蔕已㝷诗社盟更许食期戒佳实满坐上好风来天外舟移白鹭远目送飞鸟快方种渊明秫粗免监河贷一醉傥可期与君时倒载送邓曺根移帅扬州闻道维扬地望雄风流人物似江东六龙前日临淮海五马由来说醉翁碧月几桥留夜色珠帘十里待春风遥知九日平山㑹笑揷茱萸满髩红送蔡徳煇教授晩折台城杨栁枝夕登𤓰步狒狸祠请君收拾江山助归和薰风殿阁诗留别苏仁仲通判公才岂合尚题与天遣寒儒此曵裾午夜灯花曽共赏三春乐事未全疎尊前窈窕傅新唱耳畔澜翻聴异书此别不湏勤恋惜君王日日问严徐送光禄寺丞李徳逺请春祠君家临川我庐陵两郡相望宜相亲长安城中初结绶石灰桥畔还卜邻扣门问道日不足篝灯照夜论心曲寸莛那许撞洪钟跛鼈近将随骥騄闻君上书苦求归君今岂是当归时满朝留君君不顾我虽叹息何能为莫攀杨栁涛江岸莫唱阳闗动凄断行行但祝加飡饭潮落风生牢系缆恩许奉祠子中兄重寄迂儒岂足助维新日奉威颜谢主臣可罢本非缘一事致疑初不怨三人弟兄有禄供温饱畎亩何阶答圣神此去读书真事业向来正字误根银次韵子中兄相迎诗中有莫松楸之语追念别后叔母子柔下世故卒章及之浙水秦淮度十霜官清谁薄简编香向来怪虚鸟乌乐归去喜同灯烛光身近广寒犹内热手遮赤目却心凉只愁初踏江边路封土累然似斧堂重九竹园见梨花懐子中兄旾花着雨即尘埃何似深秋耐久开菊尚无多饶瑞质霜如有意护香腮也知林下风光早不为山中厯日催望断行人思折寄却疑唿作岭头梅十月十七日大椿堂小集胡从周季懐以予目疾皆许送白酒弥旬不至戏成长韵畏疾甚畏威目昏口止酒尔来时一中免使论薄厚仪康久废祠酿具散莫纠採药山已焚种秫时转后门稀门字客室乏借书缶尚赖金石交每顾贫病叟前时相娱乐如对疏广受有浆不待乞似验嵗在酉今日扫风轩明日芼园蔌白衣雨不来往往化乌有颇闻继髙㑹霑醉牛马走宁忘伐木诗酤胥吝朋友或疑夹西江耻复饷升斗胡不玩易象樽簋纳吾牖二义倘未然诺责何为负君兮优阮籍仆也减兖守结交十五年果可不饮否食言能无肥有孚乃免咎速宜倒糟床走送昔与醙勿学比舎郎夜半招吏部送七兄监庙赴南宫兼呈大兄知县河梁曽诵送行篇蜗角牛毛十五年毕竟中间多梦尔秪今相对各苍然萧萧暂隔连牀雨荡荡初行万斛船谁近上林看跃马东阳诗句定先传题神冈庙岸断川平抜一峰丹青剥落古灵宫邦人嵗久忘遗爱贾客时来乞好风二水有情犹磬折霜枫无数尚旗红冈头故趾宜亭榭城郭江山在眼中甲申中秋子中兄赋诗有八月分圆二十年之句葢叹中间多难且离别未尝为此㑹也次韵世事浑如蚋过前刀头喜对镜飞天隂晴万里同兹夕离别前时照几年此去莫令疎㑹合从来无意必腾骞几思重秫迎佳节穷鬼还来笑买田夜坐困甚马通薪热夜炉深柱膝承颜梦欲成不记坐来汤沸鼎却疑蓬㡳聴滩声次韵王少府送蕉坑茶昏然午枕困漳滨醒以清风赖子真初似叅襌逢硬语久如味谏得端人王程不趂清明宴野老先分浩荡春敢向柘罗评緑玉待君同碾试飞尘二月十七夜与诸弟小酌尝榧实误食乌喙乌喙堇也古书云以堇寘泖杀人戏成韵伏神老芋不伤生江蟹彭其祸亦轻我独好奇尝泖堇误思榧实杀三彭永新贺升卿擕中原六图相过论古名将出师道路形势可指诸掌为赋诗厯厯山河一卷书博闻疑是古潜夫金城未入职方考玉坐正披舆地图取虢不应湏假道胜齐终困用真儒从来美玉劳三献岂比巾箱袭碔砆次韵芮曺国忆去年上元二首使节番禺重中朝社稷臣喜沉刁斗夜逺布玉墀春古寺看红叶蕃街试幻人余欢曽画否应记纪梁尘门外人随月忩前竹动风老便佳节静病幸緑樽空春至鸿声北人遥蝶梦东隔年诗有债生理固知穷病中次务观通判韵老眼乱蝉翼乐事叹何有今年不衘盃更暇问濡首爱山空在山擿埴讵容走尘埃登髙帽生澁弹碁手三年一蒲团近者坐欲朽朝来独何事干鹊窥瓮牖开门得新诗刮膜如释负卷舒几百囘唿舞骇邻友吾曹交以淡悠久哉采韭此味只自知它人薄𤣥酒曽英发运干顷擕二诗相过今复寄赠大篇且恵汉唐金石刻辄次前韵道谢君家奕叶播芳馨室有图书暴两荣诗什编成风雅颂寳章临徧草真行兴来文阵千军扫醉后谈锋一坐倾已许春风来过我从今日日聴严程屡空不拟论钱神多病惟思对药臣骤获断碑胜与缟徐观妙语可书绅起予字字兴三叹集古骎骎访九垠欲寄嘉州选何物折杨聊复和韶钧青衣道人罗尚简论予命宜退不宜进甚契鄙心连日求诗为赋一首亦知磨蝎直身宫懒访星官与厯翁岂有虚名望苏子漫令簸恶似韩公时清早退人谁肻命薄当闲我自通破戒问君君㑹否九人于此不相䝉立春日饮羊羔酒姚魏纷纷殆百家天香一出自无譁伤多莫厌扶头酒贵少翻嫌满眼花康乐旧闻宜水竹翰林新调带烟霞从渠草木呈新巧终愧吾公正且葩顷创碁色之论邦衡深然之明日府中花㑹戏成二絶局势方迷碁有色歌声不发酒无欢明朝一彩定两赛国手秋唇双牡丹醉红政不妨文饮唿白从来要助欢碁色应同三昧色牡丹何似九秋丹池阳四咏之二夜泊清溪弄水亭棹讴徐起月华明水晶宫畔西湖上除却两邦无此情天遣江山助牧之诗材犹及杜筠儿向来稍喜唐风集今信樊川是父师再登翠微亭和同年汤平甫相君早日翼天飞晩落江湖罪以疑好事一时开翠壁佳名千古纪黄扉朝逰要及鸦翻树夕返何妨萤湿衣更得汤休奇絶句后来谁忆谢𤣥晖赠黄格非诗社飘零二十年春官老子复登仙豫章幸有横枝在好觅鸾胶续断絃次韵胡邦衡相迎路逢驿使岭头囘喜得新诗胜得梅情似春风缲楚栁句如臈雪屑韩瑰至今皇侧求贤席底事公衔乐圣杯台路六符行复焕丹心一寸未应灰向以书戏邦衡云某自卢山游西山当就近公召节今邦衡有诗督此语不騐次韵慧逺遥同社洪崖近拍肩松枝年纪万棐实嵗踰千径欲通天汉忙因擢酒船香城均一握易地即皆然游庐山弔大林上尽诸峰地转平天低云近日多隂古来南北通双径此去东西启二林虞世南碑从泯没白居易序合推㝷康庐第一推仙境遂使如今忍陆沉天地观文殊灯代马边尘暗五台南方世界且徘徊一灯别是真知识不用犇波学善财赠西贤藏主可昇我比同年百不能只余霜髩愧师兄慇懃觅句无言说共拨寒灰聴水声游庐山舟中赋四韵南北周庐阜东西徧九华宴安无酖毒痼疾有烟霞淡落村村酒甘香院院茶驰驱君莫厌此出胜居家陈宰有诗来迎次韵沿浙江湖乐有余滔滔何必叹东徂赏心到处穷佳境好事逢人得异书风浪送颿时一快鱼龙潜穴不湏驱归来正使无泥洗合压香谬作嵗除登龟山次七兄韵注波缘壁化城中客愠奴嗔我亦慵及至龟山还一上为怜髙阁对双峰赠崇夀寺僧善修老僧九十视耽耽二十年来不下山我得九华充法供亦能禁足老山间望皖公山太婆岭独髙秋浦皖公山正望龙舒端如牛女隔天汉不似彭郎近小姑游庐山佛手巖雪霁望南山十日顽隂不见山山中一夜雪封庵伊予的有㝷山分日照北忩云在山胡邦衡相过赏金凤许诗未送复作木犀㑹二花殆是的对身闲端合醉秋光两地名花况并芳金作凤形如许巧木成犀里若为香髻头自笑辜钗色沙面谁知谶带黄莫问诗坛掩旗鼓天生的对欠平章邦衡置酒出小鬟予以官栁名之闻邦衡近买婢名埜梅以为对浊水难攀清路尘偶曽先后掌丝纶归来久侍茵慿旧至后初逢梅栁新湖水欹斜应有意春光漏洩不无因绛帷幸为天荒破日日当为问道人戊子嵗除以粣代酒送邦衡邦衡有诗见戏仍送牛尾狸次韵先生岂比习池徒薄醒仍慙校尉厨献粣聊将追粔籹餔糟只欲伴屠酥削肌知自何人手灌顶疑尝释氏醐必许㝷花兼问栁敢辞挈榼更提壶邦衡再送二诗一和为甚酥二和牛尾狸金谷烹煎岂我徒磨舂争语夜阑厨六年不赐汤官饵除日犹分刺史酥小恵无多真画饼大篇有味胜清醐遥知发幂哄堂处不见蒸鹅只瓠壶追迹犹应怨猎徒截肪何敢恨庖厨脍鲈湖上曽夸玉煑豆瓶中未是酥伴食偏宜十字饼先驱正赖一巵醐却因玉面新名字肠断元正白兽壶后两日大雪邦衡复用前韵作穷语戏和天怜寓客混缁徒十日无烟香积厨莫雪故教投碎米馋涎那更忍流酥旃毛啮尽寒生粟风絮吟时韵怕醐谁似维摩坐芳缛散花别是一方壶己丑二月七日雨中读汉元帝纪效乐天体昭君颜如花万里度鸡漉古今罪画手妍丑乱羣目谁知汉天子袪服自列屋有如公主亲尚许穹庐辱况乃嫔嫱微未得当獯鬻奈何弄文士太息争度曲生传琵琶声死对青冢哭向令老后宫安得载简牍一时抱微恨千古留賸馥因嗟当时事贤佞手反覆守道萧傅死效忠京房戮史臣一张纸此外谁复录有琴何人操有冢何人宿重色不重徳聊以砭世俗胡邦衡生日以诗送北苑八銙日注二瓶贺客称觞满冠霞悬知酒渇正思茶尚书八饼分闽焙主簿双瓶拣越芽妙手合调金鼎铉清风穏到玉皇家明年勅使宣台餽莫忘幽人赋叶嘉邦衡再和次韵金章纪出气凌霞不愧君王坐赐茶商岭烹来思旧様洛泉煎处叹新芽诗评未怕人生瘿监济惟防贼破家賸欲苍生苏息否刚严湏是相王嘉邦衡用旧韵庆予生朝赓续为谢蓬山落拓复经春宧淳茫洋懒问津志节渐销平日壮髩毛空比去年新午桥早并绯衣相一月还同赤壁人天造驽骀追骥騄无如才徳异疵醇贺范志能农圃堂荒淫呉以颠战胜越云吉是非两安在阡陌眇萧瑟公来开别墅草莽手爬栉隂晴及寒暑每到皆胜日新诗弔兴废收拾满箱帙有客师元亮甫谢彭泽秫幸分北窓风容此易安膝八直召对选徳殿赐茶而退绿槐夹道集昏鸦勑赐传宣坐赐茶归到玉堂清不寐月钩初上紫薇花过邬子湖万顷湖光似镜平蜿蜒得得导舟行从来仕路风波恶却是江神不世情奉祠还姪绎以诗相迎次韵圣朝有道合羞贫清画那容里路珍金马玉堂辞汉殿桃花流水访秦人敢吟莫莫休休句且佚胶胶扰扰身髙㑹竹林欣有日速篘玉友钓溪鳞前嵗冬至与胡邦衡小语端诚殿下道直下旧事今年邦衡举易纬六日七分之説辄用子美五更三㸃为对后数日得刘文潜运使书记去年馆中团拜人今作八处感叹成诗青城小语庆新阳共向红云拜玉皇六日七分惊嵗月五更三㸃忆班行属车谁从黄麾杖钓艇还飞白羽觞犹胜去年三馆客十人八处更相望十二月十九日饯刘文潜运使明日书来云醉梦中作小诗但记后两句为足成之幽人门巷冷于氷使节光华肻再登今夕青灯话三馆明年何处说庐陵腊旦大雪运使何同叔送羊羔酒拙诗为谢未雪氷厨已撃鲜雪中从事到君前浅斟未办销金帐快㵼聊凭药玉船醉梦免教园踏菜富儿休诧馔罗羶烂头自合侯闗内何必移封向酒泉简提刑呉大卿勑四路狱二首瑞节频移意可知西川西广又江西苏黄到处君行部物色分留待品题堆胜横看白鹭洲青源穏着钓台幽鲁公翰墨师川句访古何妨与一游丁酉二月二十日同部中诸公游下竺御园坐枕流亭观放闸桃花数万随流而下继至集芳也是时海棠满山郁李满栏殆不类于人间世明日入部而桃花数枝伶俜窓外未时内直则海棠郁李各一株方开遂赋此二絶句云万㸃红随雪浪翻恍疑身在武陵源归来上界多官府人与残花两不言清胜堂前花万重玉堂署里两芳丛应怜寓直清无侣聊伴衰翁宿禁中季懐设醴且示佳篇再赋一章以酬五咏卯饮髙楼彻莫霞絶胜茆屋已公茶篛包句好逢真实荷叶瓯深再嫩芽诗老坐中容我辈朝贤乞处借吾家从来佳茗如佳什屡酌亲朋味转佳尚长道见和次韵二首诗成蜀锦灿云霞宫样宜尝七寳茶压倒栁州甘露饮洗空梅叟白膏芽睡魔岂是惊军将茗战都縁避作家怪底清风失炎暑朝来吉甫诵柔嘉钟山处士映髙霞止酒惟亲睡起茶逺向溪边寻活水闲于竹里试阳芽一瓯休问帝前席七椀且同僧在家所愧叔孙无五善若为重拜晋君嘉顷云梦至善生院赋诗一联己丑七月十三日因游续成一絶门外千竿竹绕墻清风终日注囘廊五年未续梦中句得得来追三伏凉七月十五日邦衡用前韵送薫衣香二帖韵为谢天香犹帯曳裾霞银合行参到阙茶賸馥欲沾吾臭味普薫聊发善萌芽心清此去夸僧舎意可由来出内家乞与博山添正气嶃巖曽辱更生嘉万安韦邦彦字俊臣擕王民瞻杨廷秀谢昌国絶句相过次韵勉之卢谿笔力透天心杨令文追正始音更读池塘恵连句识君何待接清襟后学争欹雨后巾前贤久泽雾中文韦郎勉力追三杰它日人还傚五云送梁山长老智显秦人溪畔汉人山万木参天六月寒写向汤休诗里集老夫要作画图看昨以清醇之酒为邦衡侍郎寿乃䝉恵诗且约深秋清集至时侍郎当舍芙蓉而面三槐某已归东篱悠然见南山矣次韵为谢觚稜囘首六经春重挈荷囊止要津桑下未忘三宿恋栁边仍喜一畨新即开东阁招奇士快与西湖作主人浊酒夸张真过矣如公诗句乃清醇从驾过徳寿宫马上得程泰之次庚寅玉堂旧韵有银章金带之戏走笔为谢推敲也复从鸣銮凤沼诗盟故未寒两制空烦舎人様外郎争比大夫官翰林今夜仍连直讲殿明朝岂两般毕竟五金如五味莫因黄白议咸酸程泰之昨有金带银章之句十二月二十八日乃因押伴北使赤岸御筵服重金侍宴紫宸殿坐间尝作数语为戏后两日复得其诗亦再次韵甚日重黄侍御銮几时八坐佩金寒殿庭属目夸新贵部曲低头拜旧官五日尹京非细事四时仕宦固多般重行隔品诗仍㨗应笑官卑语带酸次韵徐元敏榷货同年当年驾鹤沗骖銮对蹑丹梯上广寒緑髩旋同依帅府华颠今并列王官文才似我无多子契分于君有四般念旧不妨频枉驾瓮头随意酌甘酸邦衡侍郎留金陵再用津字韵赋诗谢送赐茗复以丙申小春四銙寄赠淳熈又贡第三春驿骑星驰渡劒津七祖师泉难话旧八功徳水且尝新雪亭烹处休装景火阁煎时却可人只恐春从官栁动乐天还欲醉精淳闻西省赏酴醿芍药戏成小诗奉简泰之侍讲舍人年兄併以丁香橄榄百枚助筵却求残花数枝羣玉圈中作主人紫薇花底㑹嘉宾风光总属程夫子好念文昌寂寞春满架氷肌含碧云翻阶翠袖映红裙玉堂只有金沙在伴直明朝又属君酒颁恫马莫分甘金赐麟蹄搯敢尖红白赏残堪底用雨中折赠未伤廉从来引玉即抛砖自笑囊空百不堪赖得酒酣湏茗饮聊将青子助囘甘次韵阎刑部才元杨梅炎官伞照涛江红五月献果明光宫越人一枝古所重蜀无他杨谱则同𤣥珠更将赤水浴流火呈祥复王屋下伴长安黒弹丸杀吏惊人寒起粟新诗字字含芳鲜大书遗我敦同年请君速访天竺老食白追继仇池仙六曹长贰观潮予以入直不预晡时大雷雨走笔戏蔡子平雷轰万鼓勒潮囘无复庭前雪作堆应为尚书悭且涩盲风怪雨一时来次韵天官韩尚书七月十八日风雨中观潮予内直不赴禁直惟闻漏鼓催潮声遥聴讶蚊雷忽传杰句天边得如对洪涛海上来大笔直能扶风雨小才何敢助涓涘古今奇观湏秋半好句重御伯雅杯邦衡再送皇字韵诗来次韵宾鸿列阵竞随阳却向丹山隠凤皇银管题诗纷满帙金钗度曲俨分行汉官蚤促三更席梁苑行称万夀觞顾我飘零无着处非公湔祓尚望谁又次邦衡族姪长彦司户韵圣世恩荣盛孝章北窓自欲傲羲皇通家喜燕鸡豚社治郡愁亲鴈鹜行陌上花开人鬭草瓮头酒熟客传觞及时行乐君休厌召驿相将项背望近㑹同年赏芍药尝樱桃杨谨仲教授有诗次韵为谢兼简周孟觉知县清晨自扫落花㕔小瓮亲篘竹叶清簮盍同时过陋巷胪传相与记彤庭阶翻红药曽重见勑使朱樱亦屡经老去飘零无此梦诗来吟咏有余馨同年杨谨仲示芗林诸帖皆以老杜相期惟童敏徳谓不合学东坡殆非知诗者辄用此意成恶语一篇为诞辰夀祝颂之意见于末章过江人物向汪曽一世龙门未易登常恐斯文无砥柱独推佳句有师承波澜正使来西蜀廉陛何妨逼少陵天遣百年如卫武㑹赓懿颂庆中兴过余于呉师中秀才以小诗恵歙砚次韵谢之旧曽起草向明光独与罗文近赭黄三载瓦池研灶墨因君聊复梦羲皇送陆务观赴七闽提举常平茶事暮年桑苎毁茶经应为征行不到闽今有云孙持使节好因贡焙祀茶人鸾栖枳棘已多年父老犹传主簿贤扶杖喜迎新使者赤帷何惜与髙褰疲驽久倦直明光风味尝思十八娘拟请一麾依故旧得无公道学苏章进读三朝寳训终篇赐宴钖赉谢恩诗艺祖提劒开八荒太宗混一垂衣裳真皇破敌神武扬夷夏忆宁法度彰寳训成书纪宏刚有典有则万叶昌忆昔壬午神龙翔季秋庚子辰集房肇开讲席临清厢赭袍玉斧光照廊台司夹侍书案黄翰林进读天容庄微臣簮笔近御牀亲闻玉音义甚长君子小人初何尝非闗时运弱与强秪系人主所否藏当年纪注此特详往来寒暑今一章牙箆谬执心徬徨终篇正直恩徳洋道山肆筵酌天浆宫花压帽罗丝簧砚来复古翰墨光马出帝闲真骕骦闽山正焙寳香君赐如天不可量归美独愧词荒唐㳟惟圣治超百王夙夜基命不敢康文徳既修狄可攘爼豆永扫旄头芒三圣勲烈同炜煌万年亿载娱慈皇文忠烈公居洛有丙午同甲㑹诗今执政府凡三位枢宻使王季海参政钱师魏先在焉前嵗夏某沗叅预连墻而居适然齐年时号丙午坊次文公韵简二公文公八十㑹伊川盛事于今有百年岂意苍颜华发叟亦陪黄阁紫枢仙府居未至容连栋班路前瞻愧比肩丁丙连干支合徳君臣庆㑹岂虚传和龙舒兄春日出郊韵庭束蒲鞭吏昼闲禽声人语两闗闗郊垧戎队穿花里阡陌儿童戏雉间禅语屡题投子寺仁风常满皖公山荐书开道交宸几尺一封泥合钖还陶渊明有已酉重九诗一首某以此年此日舟次吉水距永和才一程耳辄用其韵先寄二兄十三弟并呈提举七兄王觐十五载归来稀旧交我髩昔已华今兹固宜凋去国甫重午还家倐登髙永和有兄弟咫尺如烟霄缅懐江东使地逺心更劳遥知上翠微江山胜金蕉岂无茱茰酒望望思郁陶相从㑹有日永矣非一朝南国筑小堂邻里侯旸献上梁文戏成小诗记实解嘲半亩园林数尺堂凡花疎竹小池塘平泉緑野林相笑事业功名合自量用邦衡韵賛其闲居之乐且致思归之意一别龙门不计春思公梦渡太华津遥知緑野朱颜好应笑红尘白髪新午茗亲烹留上客夜棊酣战调佳人道腴有味诗弥胜何止氷凝与蜜淳敷文阁学士李仁甫挽词经学渊源史笔髙文章余力薄风骚纷纷小技夸流俗磨灭身名笑尔曺鸣佩甘泉不乏人谁能博古复通今直如汲黯非㳺侠忠似更生不铸金千卷长编已刻闽争传副墨价兼金冠篇不得同迂叟遗恨犹应记玉音是是非非口即心扫除人伪只天真身全五福仍通贵造物因公劝善人病后精神更湛然挂冠刚欲及生前去来自在浑无碍抚掌僧徒浪学襌宋诗钞卷五十八宋诗钞卷五十九钦定四库全书宋诗钞卷五十九内阁中书舎人呉之振编周必大平园续集钞上已访杨廷秀赏牡丹于御书扁榜之斋其东园仅一亩为街者九名曰三三径意象絶新杨监全胜贺监家赐湖岂比赐书华囘环自斸三三径顷刻常开七七花门外有田聊伏腊望中无处不烟霞即慙下客非摩诘无画无诗只漫夸今年闰十月仆营小圃方两月而张坦夫履示腴庄图有起予之意遂率芼成鄙句百年种德十年栽映带云巖与月台无问四时留客醉何曽一日不花开人人争羡富登览物物岂知工剪裁我比樊须身更老只今学圃亦悠哉杨廷秀送牛尾狸侑以长句次韵江南十月方肃霜小槽初滴鵞儿黄颇思指动异味尝门正张罗谁末将披绵强来推不去枯鰕欲进上之户羊羶豕腥犹可厌昉截脂凝在何处草𤣥子云黄门郎遗我黑面质白章形之硬语努力强写以奇字伴史仓愧无纤手色倾国压糟磨刀走臧获喜于左手持蟹黄美胜八珍熟熊白古来貍首歌侯门名以牛后真屈君从金玉汝洗俗谚好与纨袖陪梁园公诗如貂不频削我续狗尾句空着寄题髙仲一䕫殿撰识山堂长韵买山老山间乃识山之容爱山无古今此论谁非同仇仙来唐庐一转语独工不识山面目只缘在山中譬之尘漠漠又如水溶溶人鱼居其间孰识碍与通我昔少年日自擕七尺笻盘旋山南北憇息林西东朝看山之横暮看山之纵贪多眼为乏陟险足已慵拱揖且不暇赏失良自䝉方悟白司马草堂对穹窿彼既若献状此亦如发蒙秀甲天下山至言出心胸今君欲继之筑堂㑹奇峰何尝远城市而能目迎逢山形不动体山色含真空风云有蓄洩气象无终穷雨余四面翠日丽千仭红氤氲香炉烟挺拔双劒峰最爱五老人崚嶒美所钟可望不可即有意容相从罗列皆儿孙几席次第供山虽夸两邦兹焉实长雄不为空堂客讵信山有宗寄语游山者毋徒走憧憧送道士张惟深出世须抛世俗文休论何逊与阴铿但求仙伯三年艾㑹向弥明顶上行彭孝求以绿野行送芍药数种鄙句为谢占断春光及夏初琉璃剪叶朶珊瑚休论花品同而异且咏诗人乐且訏北第莫辞金凿落南禅争看玉盘盂彭宣㣲恙何妨醉自有娇痴婢子扶鱼儿牡丹得之湘中花红而蕋白状类双鱼累累相比枝不能胜压而下垂若俛首然鼻目良可辨叶与牡丹无异亦以二月开因是得名其榦则芍药也予名花而赋是诗闻江东山谷间此品甚多天教姚魏主芳菲合有宫嫔次列妃玉颈圆瑳宜粉面霞裙深染学翚衣枝头窈窕鱼双贯风里蹁跹凤对花莫把根苗方芍药留春不似送将归太守赵山甫示和篇次韵为谢阿娇金屋聚芳菲当御连环聚妾妃龙女坠天頩素颊鲛人出水织纁衣袖垂户外瞻双引鷰语宫中第一飞不用虫鱼笺尔雅使君合在左符归李子权屡求所居江月亭浴沂斋诗老病未能作坐上示及和花妃诗甚工即席次韵一首所谓一彩两赛也姚皇去后几菲菲湘水依然从二妃双涙一时红作缬连枝千载绿为衣槛前斑竹应同伴波面文鸳欲共飞吟徧世间闲草木何如江月咏沂归杨廷秀祕监万花川谷中洛花甚多光荣俚语叙谢万花川谷第芳菲也许湘灵媵伏妃翠叶迎风牵荇帯红绡浴日湿宫衣共船不妒龙阳钓警乗犹疑洛渚飞谁把荒园一鱼目换将五十六珠归乙卯杨廷秀访平园即事乗兴不回安道舟销忧同倚仲宣楼莫嫌四面酸风射犹胜三塲沈汗流次韵杨廷秀万花川谷主人为海棠赋二首妙絶古今断章有平生不带看花福不是愁中即病中之叹代花次韵江国羣芳自有余诗才酒兴不愁无却怜西蜀移根逺醉向东风落笔初传粉施朱淡复浓不辞沐雨更梳风岂知命似佳人薄不在吾公乐事中又三月二十八日春华楼前芍药盛开特招欧葛二兄再为齐年之集次旧韵老去犹思饮吸川静中还喜日为年艾耆天俾如三夀谈辨人惊似八仙洞鏁嵩峰偏入眼丹成岣嵝远齐肩定知乐事年年共更看新诗句句传次杨子直使君韵雪蠒氷丝结素华天孙初织费缫车花开金谷空千种蕋叠瑶英自一家下比山樊谁薄相上攀琼木各雄夸集仙翰苑须公等归继唐贤植此花次王伯奋通判韵三槐交荫盛京华八坐摛文冨五车玉树合教依故国霜㽔何事到山家幸经泥轼新题品全胜云軿昔诞夸絶唱强酬书字大固应传笑眼昏花赵正则彦法司户沿檄而归玉蕋已过追赋车字韵诗奉答春深游客竞繁华宝马香轮带麴车不为来看招隐树有谁肯顾野人家飞飞粉蝶须相映皎皎银蟾色共夸今得审言诗胜画传神何必赵昌华丁已二月甲子蜀锦堂海棠盛开适有惠以绣书锦堂记者招伯威徳源为齐年㑹次旧韵曽因客梦到西川万户疏封抵隔年花重锦官思杜老鹤飞沙苑看徐仙衰颜尚许任诤齿浅量深惭赐及肩照眼蜀粧依绣幌共惊十载谶先传曽无疑以长韵送金橘时已暮春次韵荼䕷殿春枝满霜卢橘熟夏今乃黄弹丸煌煌照坐光老叟惊诧见未尝客言采果孟冬月剖竹为符带苍雪包之赫满贮中纒以丝枲外合节或藏绿豆饮醉翁或杂寸槀仍缄封三説未识将谁从但觉色香新摘同分甘安能与衆乐秘方何惜都传却已夸指下石化金仙指併求君勿谑戊午仲春同甲小集旧次韵㑹老三人似颍川生同綘县免疑年尊常有酒何妨醉事毎无心即是仙俭欲固应知足足忘形谁问是肩肩香山已冩丹青像洛诵仍凭副墨传绍兴庚午某与安成刘逢辰秋闱同荐逢辰四子伯徳礼淳熈甲午解魁登第今宰临川仲德仁拔癸卯解叔德㳟负隽声季德性绍兴乙卯复冠乡举出示当时小录手泽在焉为题二小诗于后丁年韦布逐槐忙结绶王畿四纪强已把衣冠挂神虎梦囘犹未熟黄粱鹿鸣旧籍晩重看翰墨塲中兴久阑同榜诸郎皆举首老夫安得不衰残新光州守赵师奭字国佐才高一世任京口以谗废宰太和以忧归得羣待对没于逆旅家㑹稽又遭火焚尽毁之今既葬矣其子寄行状求追挽嗟悼不足情见乎辞借甚天支万事通伤哉人爵一生穷飞英北阙谗何极游刃西昌秩未终千骑絶怜成画饼八人那忍助融风只应快阁长流水遗恨滔滔向浙东刘仙才仲子俊示其父醉庵诗集索鄙句蹇歩姗到竹溪病眸眩瞀刮金箆清风满座无尘事遗墨盈编有旧题久羡山人居水北今知诗社续江西醉吟跌宕谁能写髣髴琳瑯识介珪庆元戊午重九天气晴和待王七兄提举监丞早集清都台午饭读诗书台晩集神冈西台皆古迹也戏成小诗年丰和气借春来雨足黄花趂节开要识重阳真富贵弟兄一日历三台已未立春留杨伯子知县小酌夜闻窻竹有声伯子以为雪或曰风也已而果雪诘旦敲门送诗走笔戏和莫讶衰翁笑口开故人风度继欧梅堕簁雪陈鱼丽远踏迹诗仙凤沼来酒似茅柴居鬲上句如桂子落天台新年春自相追逐谁谓天公厌两囘己未二月十七日㑹同甲次旧韵里人初不问山川身健徒教换岁年红紫丁宁容老圃丹青㸃化属诗仙情均鴈序兼鸎友夀贯犀颅映寉肩莫算酒行征罚令一株花下一杯传贺升卿年垂八十以书寄平园新韵二十二篇又录十年前简予四诗尚有访戴之兴谨次最后一章韵为谢文与年高岂乐天字随心正亦公权吟诗作赋晴窻里问栁㝷花野水边喜我新巢三径就劳君旧句一时编雪舟有兴休回棹共载期追李郭仙仲嘉致政敷学尚书注兄宠和鄙句且寄适轩记诗铭等皆纂白乐天语也敬以来意尽用乐天事次韵鄞川人物拟山川公似香山更永年杨栁樱桃俱是幻蓬莱兜率孰非仙平生名脱虞卿历岁晩书斋梦得肩近岸连樯多贾客定擕新句海中传徐商老参议直阁进书登瀛创孺荣堂来索鄙句许示奏藁寄题三孔三刘岁月賖后来儒术数君家五枝旧折燕山桂八月新乗海上槎方履圆冠无愧怍西崑东观有光华牙签纵许窥青简银海何堪眩黒花三月三日适値清明㑹客江楼共观并蒂魏紫偶成二小诗约坐客同赋上巳清明共一时魏花开处亦连枝前身应是唐宫女犹记昭容双袖垂莫思乐事年年减且喜春花日日开兄弟相看俱八十研朱赢得祝婴孩正月三日胡季亨及伯信仲威叔贤昆仲欧阳宅之李达可同自永和来雨中小集叠岫阁用金鼎玉舟劝酒下视林梅戏华举説命五説戏祝六君䝉次前韵赋佳篇各征旧事各以一篇为谢未复中原近有淮前朝该辅只时来济川用砺我无是作醴和羮何有哉正喜春晴知岁暮顿招两蕋坐筵开和诗更作齐儿语老手屠龙合拊孩右答李季亨舟浮江海达于淮不尽词源滚滚来人自浴沂三益者句成泛剡两佳哉千钟但使尊中满札帙从敎案上开却忆儿童聚嬉戏争骑竹马弄泥孩右答胡伯信元和颂圣雅平淮韩栁文章付后来聮璧照人今灿者断金定契古谁哉白醪劝我频霑醉青眼逢君肻懒开㑹散东风吹面缬冻梨欣喜色如孩右答胡仲成朱颜青绶忆秦淮白鹭洲疑鳌驾来侧畔交游欣忭者中间赓和负康哉新春渐觉风光好陈迹时将日记开惟有诗情不如昔傍观抚掌倒绷孩右答胡贤叔安流咫尺异踰淮有兴何妨叠櫂来茗椀茆柴殊易耳萍虀豆粥岂难哉谈锋不怕通宵直燕席宁辞逐日开况是上元佳节近华灯万㸃看莲孩右答欧阳宅之浊泾不必羡清淮社燕宾鸿任去来老子何曽凭日者后生正合竞时哉圆规枉把方心凿尘世常令笑口开八十老翁行未得不如能説小儿孩右答李达可周愚卿江西美刘棠仲同赋江珧诗牵强奉答东海沙田种蛤䖴南烹苦酒濯琼瑶馔因暂弃常珍变指为将尝异味摇珠剖蚌胎那畏鹬柱呈马甲更名珧累人口腹吾何敢惭愧三阴喜且谣元宵煮浮圆子前軰似未曽赋此坐间成四韵今夕知何夕团圆事事同汤官㝷旧味灶婢诧新功星灿乌云里珠浮浊水中岁时编杂咏附此説家风再赋时节三呉重匀圆万里同溲浮虽有法烹煮岂无功杜喜云杪白徐妨酒复中䇿勋俱是秫适口不仝风七月十四日江西美约周愚卿兄弟及许景阳相过共观鹤雏羽毛褐色因饮食双酘新酒擘开中新荔于白莲池上遂成盛赏明日西美有诗走笔奉和起来汗浃似翻浆客带清风变早凉鹤子曵衣犹浅褐鵞儿对酒已深黄白莲近揖三千女丹荔遐招十八娘但把槐忙付年少不妨老伴燕林塘某绍兴甲子赴试此地小居今十年三历秋举毎遇中秋必与亲旧歌舞之今岁大病使令軰散遣萧然偶伯信伸威擕子姪相过喜成四韵上元甲子此攻坚卜筑安居正十年登堞遥观灯夺尽归家却赏月流天丹台旋葺新炉灶綘帐都抛旧管絃頼有故人将骥子功名不断复青氊江西美复送四景诗再次韵酉岁应知富酒浆频年暂辄奏伊凉沼莲不使红侵碧池鹄聊容白䕶黄照坐虽无骈火实絮尊幸有络丝娘西风早晩驱残暑何日㝷盟到野塘三次韵答江西美菲饮箪壶食与浆淡交非复世炎凉佳名谁合戎州绿妙语端由太史黄无怨不须移孔议有情未可老徐娘荷香袭坐忘归兴不觉昏鵶影度塘四次韵只因瑞露酌天浆解后移尊赴晩凉眼看碧幢擎葢绿心惭白鹄立槐黄饮随人量陈三雅兴入诗情谈四娘云墨月离今騐矣共欣甘雨溢陂塘五次韵客嘉五馈合先浆竹好仍生一味凉天与氷肌胜傅粉人驰火齐捷飞黄将雏华表思丁令唤度京江忆北娘絶妙新篇谁可拟一川烟草贺横塘四景诗似欠一篇五更枕上足成之录呈以博一笑勿劳属和仆亦偃旗闭垒矣甘寒何必柘为浆也解逡廵造醴凉更喜寉鸣添子和休因荔进引焦黄花如宋玉窥邻女诗似刘郎问泰娘只欠西湖双画舫便疑风景类钱塘刘讷画庐陵三寿图求诗同辞宦路返乡闾两骕骦中间以驽前后顾瞻羞倚玉支干引从偶连珠三人不用邀明月九老何妨续画图从汉二疏唐尹后相亲相近此应无次韵杨廷秀待制瑞香花灞桥忍冻两相攒汉殿含香别一般粉面固宜垂紫袖锦裳何必着中襌禁庭侍史今同宿宫帽花枝故自栾咀嚼新诗懐旧直刺贪宁不媿河檀杨子直以一诗送小儿归省又一絶及平园花本校文苑英华併次韵一笑老去何心悦盛华观书无奈眼昏花但思载酒杨云宅细问三州二部家栽花种竹满平园人道安闲似乐天自笑铅黄消永日何如蛮素乐华年嘉兴癸亥元日占寄呈永和乗成二兄归田初不隔江淮底事心元未徃来赌酒弹棋真梦尔胶牙蓝尾亦悠哉修禊归来却踏青临流谋野两关情不如省事游春女挑菜渚边看水生王借文学求读书堂诗倚相端能记典坟子羔未可治人民十年莫作攸之恨万卷方知甫也神堂下从渠糟粕议城南容我简编亲铁更三挝韦三絶将圣犹然况后人次韵杨廷秀待制二首某思规层宇欲屈故人落之乃未许枉驾先贻二诗曲尽登临之意遂成絶唱谨次原韵其前自叙其后敬简因致一来一往之意十年不侍殿东头临水登山隐者流一服瞳方无异相三层句曲有巍楼幸殊王粲非吾土何事龎公不入州至后腊前天欲雪扁舟乗兴肯来不官府新辞上界仙碧瑶洞口晋桃园黙存常在清都境归去休无靖节园为问龙楼并凤阁何如佚及平原原明年大作南溪社㑹访拾遗花栁村宋诗钞卷五十九宋诗钞卷六十钦定四库全书宋诗钞卷六十内阁中书舎人呉之振编朱子文公集钞朱子文公讳熹字元晦一字仲晦徽州婺源人中绍兴进士第歴事高孝光宁四朝仕至转运副使崇政殿説书焕章阁待制致仕年七十一卒理宗赠太师封信国公改徽国屡经荐召为小人所沮抑旋仕旋已道终不行知南康时建复白鹿洞书院游武夷爱其山水奇宕筑精舎论道其中所至生徒云集教学不倦天下攻伪学日急不顾也孝宗时侍郎胡铨以诗人荐同王庭珪内召故朱子自註诗云仆不能诗平生侥倖多类此然虽不役志于诗而中和条贯浑涵万有无事模䥴自然声振非浅学之所能窥此和顺之英华天纵之余事也邵武道中风色戒寒候岁事已逶迟劳生尚行役游子能不悲林壑无余秀野草不复滋禾黍经秋成收敛已空畦田翁喜岁丰妇子亦嘻嘻而我独何成悠悠长路岐凌雾即晓装落日命晩炊不惜容鬓凋镇日长空饥征鸿在云天浮萍在青池㣲踪政如此三叹复何为客舎听雨沈沈苍山郭暮景含余清春霭起林际满空寒雨生投装即虚馆檐响通夕鸣遥想山斋夜萧萧木叶声对雨虚堂一游瞩骤雨满空至的皪散芳塘冥蒙结云气势逐风威乱望穷山景翳烟霭集林端苍茫欲无际凉气袭轻裾炎氛起秋思对此景凄凄还増沖淡意读道书作四山起秋云白日照长道西风何萧萧极目但烟草不学飞仙术日月成丑老空瞻王子乔吹笙碧天杪月夜述怀皓月出林表照此秋牀单幽人起晤叹桂香发窻间高梧滴露鸣散发天风寒抗志絶尘氛何不栖空山冬雨不止怱怱时序改白日藏光辉重隂润九野小雨纷㣲㣲苍山寒气湥髙林霜叶稀田家秋成意落落乖所期旷望独兴怀戚戚愁寒饥事至当复遣且掩荒园扉赠仰上人涧谷秋云晓飘飖无定姿氛氲升远树凌乱起寒飔雨罢成孤鹤天髙逐散丝上人归别岭心迹但如斯即事偶赋白烟竟日起雨晦苍山湥老菊不能妍丹枫满髙林抱炳寝斋房窻户结愁隂起望一舒情遐眺豁烦襟人生亦已劳世路方崎且咏招隐作无为名迹侵寄题咸清精舎清晖堂山川佳丽地结宇娯朝昏朝昏有奇变超忽难具论千岚蔽夕隂百嶂明晨暾穹林擢遥景回涧盪秋氛览极惭未周穷深遂忘喧欲将身世遗况託𤣥虚门境空乗化往理妙触目存珍重忘言子髙唱絶尘纷寄山中旧知客子归来晩江湖欲授衣路岐终寂寞老大足伤悲忼慨平生志冥茫造物机清秋鵰鹗上万里看横飞故园今夜半林影淡逾清曵杖南溪路君应独自行潺湲流水思萧索早秋声尽向琴中冩焉知离恨情述怀夙尚本林壑灌园无寸资始怀经济策复愧轩裳姿效官刀笔间朱墨手所持谓言殚蹇劣讵敢论居卑任小才亦短抱念一无施幸䝉大夫贤加惠寛箠笞抚已实已优于道岂所期终当反初服高揖与世辞喜晴冲飈动高栁渌水澹微波日照秋空净雨余寒草多放怀遗簿领发兴託烟萝忽念故园日东阡时一过晓歩初日丽髙阁广歩爱脩廊重门掩秋气髙桞荫方塘闽海冬尚温晏阴天未霜坐悲景物殊亦念岁时荒故园属佳辰登览遍陵冈宾游尽才彦萧散屏壶觞别来时已失怀思宁暂忘宦游何所娱要使心怀伤忆斋中高斋一远眺西南见秋山景翳夕阴起竹密幽禽还赏惬虑方融理㑹心自闲谁料今为客寥落一窻间梦山中故人风雨萧萧已送愁不堪懐抱更离忧故人只在千巖里桂树无端一夜秋把袖追欢劳梦寐举杯相属暂绸缪觉来却是天涯客檐响潺潺㵼未休南安道中晓涧淙流急秋山寒气湥高蝉多远韵茂树有余音烟火居民少荒蹊草露侵悠悠秋稼晩寥落岁寒心九日故国音书阻一方天涯此日思茫茫风烟岁晩添离恨湖海尊前即大荒薄宦驱人向愁悴旧游惟我最颠狂细思万石亭前事辜负黄花满帽香晩望禾黍弥平野凄凉故国秋清霜凝碧树落日翳层丘览物知时变为农觉岁遒不堪从吏役憔悼欲归休夜雨二首拥衾独宿听寒雨声在荒庭竹树间万里故园今夜永遥知风雪满前山故山风雪湥寒夜只有梅花独自香此日无人问消息不应憔悴损年芳留安溪三日按事未竟县郭四依山清流下如驶居民烟火少市列无行次岚阴常至午阳景犹氛翳向夕悲风多游子不遑寐我来亦何事吏桀古所记奉檄正淹留何当语归计安溪书事清溪流不极夕雾起岚阴虚邑带寒水悲风号远林涵山日欲晦窥阁景方沉极目无遗眺空令愁寸心六月十五日诣水公庵雨作云起欲为雨中川分晦明才经横岭断已觉踈林鸣空际旱尘灭虚堂凉思生頽檐滴沥余忽作流泉倾况此髙人居地偏园景清芳馨杂悄蒨俯仰同鲜荣我来偶兹适中怀澹无营归路绿泱漭因之想巖耕同僚小集梵天寺坐间雨作已复开霁歩至东桥玩月赋诗二首杰阁翔林杪披襟此日闲层云生薄晩凉雨遍空山地逈衣裳冷天高澄霁还出门迷所适月色满林关空山看雨罢㣲歩喜新凉月出澄余景川明发素光星河方耿耿云树转苍苍晤语逢清夜兹怀殊未央梵天观雨持身乏古节寸禄久栖迟蹔寄灵山寺空吟招隐诗读书清磬外看雨暮钟时渐喜凉秋远沧洲去有期兼山阁雨中两山相接雨冥冥四牖东西万木清面似冻梨头似雪后生谁与属遗经登阁横空敞新阁高处絶炎氛野逈长风入天秋凉气分凭栏生逸想投迹远人羣终忆茆檐外空山多白云和刘抱一几年牢落旧村墟此日翛然水竹居病起试㝷春迳草客来聊煮雪畦蔬开樽细説平生事信手同繙集古书适意何劳一千卷新诗闲出笑谈余梅花开尽不及吟赏感叹成诗聊贻同好忆昔身无事㝷梅只怕迟沉吟窥老树取次折横枝絶艶惊衰鬓余芳入小诗今年何草草政尔负幽期观书有感二首半亩方塘一鑑开天光云影共徘徊问渠那得清如许为有源头活水来昨夜江边春水生䝉冲巨舰一毛轻向来枉费推移力此日中流自在行示西林可师二首身世年来欲两忘一春随意住僧房行逢旧隐低回久绿树莺啼清昼长幽居四畔只空林啼鸟落花春意深独宿尘龛无梦寐五更山月照寒衾次韵刘彦采观雪之句朔风吹空林眇眇无因依但有西北云冉冉东南飞须㬰层阴合惨澹周八维冻雨不流渊飞花舞妍姿翳空乍灭没散影还参差万㸃随飘零百嘉潜润滋徘徊瞻咏久黙识造化机上寒下必温欲积无根基渐看谷树变稍觉丛篁低浩然遂同色宇宙乃尔奇繁华改新观凛冽忘前悲摛章愧佳友伫立迎寒吹感此节物好叹息今何时当念长江北铁马纷交驰次韵彦采病中口占一榻流年度篝灯遥夜阑短衾闲自拥清镜莫频看竹密初惊雪梅踈却耐寒从今花木梦无复在雕栏奉陪判院丈充父平父兄宿囘向用知郡丈壁间旧题之韵暮雨停骖处僧庐古道边千峰环杰阁一水下平田行役无期度经过几岁年明朝须饱饭蹑足上寒烟数日前与判院丈有宋村之约雪中有怀奉呈判院通判二丈云垂天濶岁将阑一室翛然独掩关拥褐不知风折木开轩惟见雪漫山𤣥空杳霭低迷外碧树珑璁掩映间吟罢左思招隐句扁舟无路过长湾奉陪彦集充父同游瑞巖谨次莆田使君留题之韵踏破千林黄叶堆林间台殿郁崔嵬谷泉喷薄秋逾响山翠空蒙昼不开一壑只今藏胜槩三生畴昔记曽来解衣正作留连计未许山灵便却囘伏读二刘公瑞巖留题感事兴怀至于陨涕追次元韵偶成二篇谁将健笔写崖阴想见当年抱膝吟缓带轻裘成昨梦遗风余烈到如今西山爽气看犹在北阙精诚直自深故垒近闻新破竹起公无路秪伤心投绂归来卧赤城家山无处不经行寒巖解榻梦应好絶壁题诗语太清陈迹一朝成寂寞灵台千古自虚明传来旧业荒芜尽惭愧秋原宿草生入瑞巖道间得四絶句呈彦集充父二兄忆昔南游桂树阴归来遗恨满尘襟篮舆此日无穷思万壑千巖秋气深翩翩一马两肩舆路转秋原十里余共説前山深更好不辞迢递欵禅居清溪流过碧山头空水澄鲜一色秋隔断红尘三十里白云黄叶共悠悠风髙木落晩秋时日暮千林黄叶稀秪有苍苍谷中树岁寒心事不相违夀母生朝秋风萧爽天气凉此日何日升斯堂堂中老人夀而康红颜绿鬓双瞳方家贫儿痴但深藏五年不出门庭荒灶陉十日九不炀岂办甘脆陈壶觞低头包羞汗如浆老人此心久已忘一笑谓汝庸何伤人间荣耀岂可常惟有道义思无疆勉励汝节弥坚刚熹前再拜谢阿娘自古作善天降祥但愿年年似今日老莱母子俱徜徉社后一日作圣作重品节等杀古所详里有秦社稷僣差遂无章王纲谅已頽精意尚不忘尚论千载前简编有遗芳侃侃陈孺子恂恂万春乡敬恭事耆老祷赛谨田桑悠悠我里居岁事有故常向来诸老翁惇龎亦端庄交神庶或享与物同乐康今我胡不乐怅然下頽冈古人不可见今人自猖狂偶题三首门外青山翠紫堆幅巾终日面崔巍只看云断成飞雨不道云从底处来擘开苍崃吼奔雷万斛飞泉涌出来断梗枯槎无泊处一川寒碧自萦囘歩随流水觅溪源行到源头却惘然始悟眞源行不到倚笻随处弄潺湲借韵呈府判张丈旣以奉箴且求教药一生江海逈无畴材大应容小未周景好身闲眞复乐酒酣耳热却堪忧飞腾莫羡摩天鹄纯熟须参露地牛我亦醒狂多忤物颇能还赠一言不即事有怀寄彦辅仲宗二兄二首一水方涵碧千林已变红农收争暖日老病怯髙风徙倚非无计心期莫与同向来欢㑹处离合太匆匆闻説飞双桨翩然下广津江湖知子乐鱼鸟谅情亲淹速须关命行藏不繋人三山虽好在惜取自由身次知府府判二丈韵忆昨中秋夕寒盟约重㝷幔亭懽举酒江阁快论心月堕俱忘起罍空始罢斟秪今千岭隔怅望一何湥志士怀韬略奇兵吼镆干关河那得往肝胆不胜寒壮节悲如许雄图渺未阑皇舆方仄席陋巷敢求安题祝生画裴侯爱画老成癖岁晩倦游家四壁随身只有万叠山祕不示人私自惜俗人教看亦不识我独摩挲三太息问君何处得此奇和璧隋珠未为敌答云衢州老祝翁胷次自有阴阳工峙山融川取世界咳云唾雨唿雷风昨来邂逅衢城东定交斗酒欢无穷自然妙处容我识为我扫此须㬰中尔时闻名今识面囘首十年齐掣电裴侯已死我亦衰秪君虽老身犹健眼明骨轻须不变笔下江山转葱蒨为君多织机中练更约无事重相见秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之余赐以斤斧幸甚髙人山水心结习观无始五亩江上园清阴遍桃李一堂聊自娯三径亦可喜试问避俗翁何如尊贤里门前车马客无非朝大夫间公独何事中岁遽此图长安二三公发白形枯癯隠忧念名节亦有此乐无君侯爱藏书插架何其多徙居三十乗流汗几槖駞千载谁晤语独坐自絃歌至哉天下乐岁月如予何西山一何髙云气出寒麓中有无事人鸣泉遶茅屋宴坐今几何无以惬幽独兴至偶成篇唿儿为余读我居湥山中茅舍破不补上见风搅林下有云承宇闻公落新宫户牖不可数懒惰心力衰念公亦良苦夜吟招隐诗月落甜泉井自非千载人谁与共清景散发心朗寥凝神味渊永功名恐相期冨贵非所幸仙人空山居道意妙羣物度世君则然脩身吾岂不飞行仰云路跌坐探理窟独夜扣星坛清斋且簪笏青山背夕阳兹景公所爱虚堂日落时迁坐一解帯岚分疑有处鸟度知无碍须㬰暮色来黙黙无与㑹端居屏尘虑万事付一尊客来语世故举白当浮君超揺谢衆甫噂沓从诸孙何以自怡悦窓中见秋云清溪何迢迢上有千仭山山中学仙侣白石为门关丹经苦吟哦至道穷跻攀岂知人世间风尘萦九寰伏读秀野刘丈闲居咏谨次髙韵率易拜呈伏乞痛加绳削是所愿望积芳圃乐事从兹不易涯朱门还似野人家行看靓艳须擕酒对坐清阴只煮茶晓起苍凉承坠露晩来光景乱蒸霞平生结习今余几试数毗那上花春谷武夷髙处是蓬莱采得灵根手自栽地僻芳菲镇长在谷寒蜂蝶未全来红裳似欲留人醉锦障何妨为客开饮罢醒心何处所远山重叠翠成堆山人方丈方丈翛然屋数椽槛前流水自清涟蒲团竹几通宵坐扫地焚香白昼眠地窄不容挥尘客室空那有散花天箇中有句无人荐不是诸方五味禅挽蔬园未觉闲来岁月频荷鉏方喜土膏匀连畦已放瑶簪露覆地行看玉本新小摘登盘先饷客晩炊当肉更宜人却怜寂寞公仪子拔尽园蔬不叹贫秋香径门外黄尘没九逵坊中丛桂长樛枝三秋冷蕊从开落终岁清阴不改移幽径只愁空翠滴浓香一任晩风吹攀援却恨王孙远惆怅千林叶落时曲池轩去年种竹长新篁今岁穿渠过野塘自喜轩窓无俗韵亦知草木有真香林间急雨生秋思水面微风度晩凉却厌端居苦无事凭栏闲理钓丝长秀野刘丈寄示南昌诸诗和此两篇膝王阁下水初生闻道登临复快晴帝子讵知陈迹在长江肯趂曲池平山楹雨罢珠帘卷檐铎风惊玉佩鸣满眼悲凉今古恨人生辛苦竟何成知向潮边弄碧漪阑干三抚漾晴晖流传妙语惊离濶想像清游欲奋飞公去不应停驿骑我来直欲挂朝衣南州髙士何由见且看新荷出水稀次秀野韵五首史君帘阁对脩筠起看名园雨后春便赋新诗留野客更倾芳酒酹水神未酬管乐平生志且作羲黄向上人秪恐功名相廹逐不容老子卧漳濵满园红紫已争新百啭幽禽亦唤人蜡屐未妨泥歩稳珍丛终恨雨来频卧看晓色忻初霁起约良游醉好春却笑当年金谷燕相随仆仆望车尘惆怅春余几日光从今风雨莫颠狂急唿我軰穿花去未觉诗情与道妨萝帯不须吟杜若角弓聊复赋甘棠淋浪坐客休辞醉饮罢晞身向九阳知公久矣厌喧卑造物尊前唤小儿一釂未应峩侧弁十分聊尔快翻巵治中寂寞凝尘日令尹忧劳退食时正好相㝷发孤笑莫敎牢落负心期当年共剪北山莱脩竹成隂手自栽书卷莫教春色老柴荆肯为俗人开公能顾我传新句我欲留公发旧醅惆望南园芳树底明年应放小车来留秀野刘丈二首好雨当春过一犁我公远忆故园西孤篷稳转清滩急十里行穿绿树齐路熟已欣经雾市身轻未怕蹑云梯诸孙剰欲留公住细和新诗丏指迷一去屏山今几春归来三径但荒榛剪除却便风烟好徙倚还惊物色新楼外千林遮去路堦前一水恋行尘劝君更作留连计同社追游苦未频次秀野沧波馆刈麦二首传闻泛宅贺新成破月冲烟取次撑鹢首斜飞寒浪急篷窓侧转好山横知公兴有江湖逈顾我诗无玉雪清欲跨船舷还未敢几时得伴镜中行贻谋夙昔但声歌今见郊园乐事多且喜瓯娄符善祷未须芦菔颦妖娥霞觞政自夸真一香钵何烦问毕罗我欲卖刀来学稼不知还许受㕓么次秀野躬耕桑陌旧园之韵二首郊园旱久只多蹊昨夜欣沾雨一犁已办青鞋随老圃便驱黄犊过湥溪农谈剰喜乡邻近馌具仍教妇子擕指㸃竹寒沙碧处不知何似锦城西丈人髙致邈难干云梦何如胷次寛老去未妨诗律在人来只怕酒杯干故开麦陇供家酿更有兰皋付客看下走才悭慙属和愿公物色稍留残又和秀野一首江皋晴日丽芳华翠竹踈踈映白沙路转忽逢沽酒客眼明惟见满园花望中景助诗人趣物外春归释子家向晩却㝷芳草径夕阳流水遶村斜次秀野咏雪韵三首闭门髙卧客来稀起看天花满院飞地逈杉篁増胜槩庭虚鸟雀噪空饥酒肠冻澁成新恨病骨侵凌减旧肥頼有袁生清兴在忍寒犹未泣牛衣一夜同云覆井栏晓来千里共漫漫不应琪树犹含冻翻笑杨花许耐寒乗兴正须披鹤氅瀹甘犹喜破龙团无端酒思催吟笔多恐长鲸吸海干开门惊怪雪交加乱落横飞讵有涯密竹不妨呈劲节早梅何处觅残山隂隂客子须乗兴洛下先生想卧家病废杯觞寒至骨哦诗无复更豪夸次秀野极目亭韵偶向新亭一破颜髙情直寄有无间地偏已隔东西路天濶长围远近山浩荡秪愁云雾合转囷却喜暮云还不堪景物撩人甚倒尽诗囊未许悭又坐看山花落幔颜不知身在翠云间食寒到处雨复雨客里归来山又山永夜孤灯闲照影无心栖鸟暮忘还世情分逐流年去只有诗情老更悭次秀野春晴山行纪物之句秪凭诗律作生涯到处山林总是家便与清尊卧芳草不妨皁盖拂残花侧闻温诏询耆艾好趂春风入殿衙回首能忘旧猿鹤一篇聊尔记年华再用韵题翠壁孤亭一目尽天涯俯瞰烟村八九家翠壁长年悬布水绿阴经雨堕危花杖藜徙倚凝春望觅句淹留到晩衙珍重诗翁莫相恼枯肠搅断鬓丝华次山行佳句呈秀野丈曈曈朝日出髙巖簌簌征衣曵晓岚朝市向来孤旧意林泉老去觉真贪凄凉烟火一百五零落交游十二三叹息世事卧吹横笛过溪南次秀野杂诗韵葺居丈人高卧碧江头门掩西风万木秋重喜青山还遶屋却嫌黄叶渐平沟开轩且放浮岚入决水徐通废圃流便觉园林顿萧爽不妨随境味𤣥幽假山焚香作烟云掬水为瀑布二首平地俄惊紫翠堆便应题作小飞来炉熏细绕山姿出线澑遥分碧色开独往但凭南郭几远游休剪北山莱人言造化无私力珍重仙翁挽得囘一篑功夫莫坐谈便敎庭际涌千巖眼中水石今成趣物外烟霞旧所耽泉细寒声生夜壑香销暝霭变晴岚儿童也识幽栖地共指南山更近南槟榔五絶卒章戏简及之主簿莫年药裹关身切此外翛然百不贪薏苡载来缘下气槟榔收得为祛痰锦文缕切劝加餐蜃炭扶留共一柈食罢有时求不得英雄邂逅亦饥寒向来试吏着南冠马甲蚝山得饫餐却借芳辛来解秽鸡心磊落看堆柈箇中有味要君参螫吻舂㗋久不甘珍重人心亦如此莫将寒苦换春酣高士沈迷簿领书有时红糁缀𤣥须定知不着金柈贮儿女心情本自无答王无功在京思故园见乡人问我从铜川来见子上京客问我故乡事慰子羇旅色子问我所知我对子应识朋游总彊健童稚各长成华宗盛文史连墻冨池亭独子园最古旧林间新垧柳行随堤势茅斋看地形竹从去年移梅是今年荣渠水经夏响石苔终岁青院果早晩熟林花先后明语罢相叹息浩然起湥情归哉且五斗饷子东臯耕题郑德辉悠然堂高人结屋乱云边直面羣峰势接连车马不来真避俗箪瓢可乐便忘年移笻绿幄成三径回首黄尘自一川认得渊明千古意南山经雨更苍然长溪林一鹗秀才有落发之愿示及诸贤诗卷因题其后二首闻説当机百念休区区何更苦营求早知名敎无穷乐陋巷箪瓢也自由贫里烦君特地过金襕谁与换鱼蓑它年云水经行遍佛法元来本不多送德和弟归婺源二首十舎辛勤触热来琴书曾未拂尘埃秋风何事催归兴歩出闽山黄叶堆十年寂寞抱遗经圣路悠悠不计程悞子南来却空去但将迂濶话平生次韵谢刘仲行惠笋谁寄寒林新斸笋开奁喜见白差差知君调我酸寒甚不是封侯食肉姿次王宰立春日大雪韵走身已分老菟裘肯为春回作许愁偶去㝷芳朝信马却来踏雪夜驱牛铺筵不见小垂手聮句空惭高结喉更约桃花红浪暖却陪履舄上兰舟送张彦辅赴阙执手何草草送君千里道君行入脩门披胆谒至尊问君此去谈何事袖有谏书三万字明堂封禅不要论智名勇功非所敦愿言中兴圣天子脩政树威从此始深仁大义天与通农桑万里长春风朝纲清肃军律举边屯不惊卧哮虎一朝决策向中原着鞭宁许它人先观祝孝友画卷天边云遶山江上烟迷树不向晓来看讵知重叠数草阁临无地江空秋月寒亦知奇絶景未必要人看祝孝友作枕屏小景以霜余茂树名之因题此诗山寒夕飈急木落洞庭波几叠云屏好一生秋梦多斋居感兴二十首余读陈子昻感寓诗爱其词㫖幽邃音节豪宕非当世词人所及如丹砂空青金膏水碧虽近乏世用而实物外难得自然之奇宝欲效其体作十数篇顾以思致平凡笔力萎弱竟不能就然亦恨其不精于理而自託于僊佛之间以为高也斋居无事偶书所见得二十篇虽不能探索㣲𦕈追迹前言然皆切于日用之实故言亦近而易知既以自警且以贻诸同志云昆崙大无外旁薄下深广阴阳无停机寒暑互来往皇牺古神圣妙契一俯仰不待窥马图人文已宣朗浑然一理贯昭晰非象㒺珍重无极翁为我重指掌吾翁阴阳化升降八纮中前瞻既无始后际那有终至理谅斯存万古与今同谁言混沌死幻语惊盲聋人心妙不测出入乗气机凝氷亦焦火渊沦复天飞至人秉元化动静体无违珠藏泽自媚玉韫山含辉神光烛九垓𤣥思彻万微尘编今寥落叹息将安归静观灵台妙万化从此出云胡自芜秽反受衆形役厚味纷朶颐妍姿坐倾国萌奔不自悟驰骛靡终毕君看穆天子万里穷辙迹不有祈招诗徐方御宸极泾舟胶楚泽周纲已陵夷况复王风降故宫黍离离至圣作春秋哀伤实在兹祥麟一以踣反袂空涟洏漂沦又百年僭侯荷爵珪王章久已䘮何复嗟叹为马公述孔业託始有余悲拳拳信忠厚无乃迷先几东京失其御刑臣弄天纲西园植姦秽五族沉忠良青青千里草乗时起陆梁当涂转凶悖炎精遂无光桓桓左将军仗钺西南疆伏龙一奋跃风雏亦飞翔祀汉配彼天出师惊四方天意竟莫囘王图不偏昌晋史自帝魏后贤曷更张世无鲁连子千载徒悲伤晋阳启唐祚王明绍巣封垂綂已如此继体宜昏风麀聚渎天伦牝晨司祸凶干纲一以坠天枢遂崇崇滛毒秽宸极虐焰燔苍穹向非狄张徒谁办取日功云何欧阳子秉笔迷至公唐经乱周纪凡例孰此容侃侃范太史受説伊川翁春秋二三策万古开羣䝉朱光徧炎宇㣲阴眇重渊寒威闭九野阳德昭穷泉文明昧谨独昏迷有开先几㣲谅难忽善端本绵绵掩身事斋戒及此防未然闭关息商旅絶彼柔道牵㣲月堕西岭烂然衆星光明河斜未落斗柄低复昻感此南北极枢轴遥相当太一有常居仰瞻独煌煌中天照四国三辰环侍㫄人心要如此寂感无边方放勲始钦明南面亦恭已大哉精一传万世立人纪猗欤叹日跻穆穆歌敬止戒光武烈待旦起周礼恭惟千载心秋月照寒水鲁叟何常师删述存圣轨吾闻包牺氏爰初辟干坤干行配天德坤布协地文仰观𤣥浑周一息万里奔俯察方仪静隤然千古存悟彼意契此入德门勤行当不息敬守思弥敦大易图象隐诗书简编讹礼乐矧交䘮春秋鱼鲁多瑶琴空宝匣絃絶将如何兴言理余韵龙门有遗歌颜生躬四勿曾子日三省中庸首谨独衣锦思尚絅伟哉邹孟氏雄辨极驰骋操存一言要为尔挈裘领丹青着明法今古垂焕炳何事千载余无人践斯境元亨播羣品利贞固灵根非诚谅无有五性实斯存世人逞私见凿智道弥昏岂若林居子幽探万化原飘飖学仙侣遗世在云山盗启元命祕窃当生死关金鼎蟠龙虎三年养神丹刀圭一入口白日生羽翰我欲徃从之脱屣谅非难但恐逆大道偷生讵能安西方论缘业卑卑喻羣愚流传世代久梯接凌空虚顾盼指心性名言超有无捷径一以开靡然世争趋号空不践实踬彼榛棘途谁哉继三圣为我焚其书圣人司敎化黉序育羣材因心有明训善端得湥培天叙既昭陈人文亦褰开云何百代下学絶敎养乖羣居竞葩藻争先冠伦魁淳风反沦䘮扰扰胡为哉童䝉贵养正孙弟乃其方鸡鸣咸盥栉问讯谨暄凉奉水勤播洒拥篲周室堂进趋极䖍恭退息常端庄劬书剧嗜炙见恶如探汤庸言戒麤诞时行必安详圣途虽云远发轫且勿忙十五志于学及时起髙翔哀哉牛山木斧斤日相㝷岂无萌蘖在牛羊复来侵躬惟皇上帝降此仁义心物欲互攻夺孤根孰能任反躬艮其背肃容正冠襟保养方自此何年秀穹林𤣥天幽且黙仲尼欲无言动植各生遂德容自清温彼哉夸毗子呫嗫徒啾喧但逞言辞好岂知神监昏曰余昧前训坐此枝叶繁发愤永刋落奇攻收一原卜居卜居屏山下俯仰三十秋终然村墟逈未惬心期幽近闻西山西深谷开平畴茆茨十数家清川可行舟风俗颇淳朴旷土非难求誓捐三径资往遂一壑谋伐木南山颠结庐北山头耕田东溪岸濯足西水流朋来即共懽客去成孤游静有山水乐而无身世忧着书俟来哲补过希前脩兹焉毕暮景何必营菟裘鵞湖寺和陆子夀德义风流夙所钦别离三载更关心偶扶藜杖出寒谷又枉篮舆度远岑旧学商量加邃密新知培养转深沉却愁説到无言处不信人间有古今奉陪机仲宗正景仁太史期㑹武夷而文叔茂实二友适自昭武来集相与泛舟九曲周览巖壑之胜而机仲景仁唱酬迭作谓仆亦不可以无言也衰病懒废那复有此勉出数语以塞嘉贶不足为外人道也此山名自西京传丹台紫府天中天似闻云鹤时降集应笑磨螘空囘旋我来适此秋景晏青枫叶赤揺寒烟九还七返不易得千巖万壑渠能专同游幸有二三子天卑此段非徒然梁郎季子山泽臞傅伯爰盎瀛洲仙相逢相得要彊附却恨马腹劳长鞭黄花未和白雪句画舸且共清泠川囘船罢酒三太息百岁谁复来通泉盈虚有数岂终极为君出此穷愁篇复用前韵敬别机仲君家道素几叶传只今用舎悬诸天屹然砥柱战河曲肯似落叶随风旋奋髯忽作猬毛磔浩气勃若霄中烟隐忧尚喜遗直在壮烈未许前人专武夷连日听奇语今我两腋风泠然初如茫茫出太极稍似冉冉随羣仙安能局促夜起舞下与祖逖争雄鞭终怜贤屈惜往日亦念圣孔悲徂川愿君尽此一杯酒预浇舌本如悬泉沃心泽物吾有望勒移忍继钟山篇读机仲景仁别后诗语因及诗传纲目复用前韵道有黙识无言传向来误矣空谈天只今断简窥蠧蚀似向追蠡看虫旋始知古人有妙处未遽秦谷随飞烟终然世累苦妨夺下帷发愤那容专一心正尔思鹄至两手欲救惊徒然书空且复罢咄咄屡舞岂暇陪仙仙功名况乃身外事我马硉兀甘囘鞭解颐果値得水井鉴古亦㑹朝宗川两公知我不罪我便可筑室分林泉十年灯下一夜语闲日共赋舂容篇读通鑑纪事本末用武夷唱和元韵寄机仲先生谏疏莫与传忠愤激烈号旻天却怜广文官舎冷只与文字相周旋上书乞得聊自屏清坐日对铜炉烟功名驰骛往莫悔鈆椠职业今当专要将报答陛下圣矫首北阙还澘然属词比事有湥意凭愚䕶短惊羣仙空言未秉太史笔自幸已执畱台鞭果然敕遣六丁取香罗漆匣浮桐川阴凝有戒竦皇鉴阳剥欲尽生𤣥泉明年定对白虎殿更诵大学中庸篇拜张魏公墓下衡山何巍巍湘流亦汤汤我公独何往劒履在此堂念昔中兴初孽䜿倒冠裳公时首建义自此扶三纲精忠贯宸极孤愤摩穹苍元戎二十万一旦先启行西征奠梁益南辕无江湘士心既豫附国威亦张皇缟素哭新宫哀声连万方黠敌闻褫魄经营久徬徨玉帛骤往来士马且伏藏公谋适不用拱手迁南荒白首复来归髪短丹心长拳拳冀感格汲汲勤修攘天命竟难谌人事亦靡常悠然谢台鼎骑龙白云乡坐令此空山名与日月彰千秋定军垒岌嶪遥相望贱子来岁阴烈风振髙冈下马九顿首抚膺泪淋浪山頽今几年志士日惨伤中原尚扰攘人类几豺狼公还浩无期嗣德炜有光恭惟宋社稷永永垂无疆登定王台寂寞番君后光华帝子来千年余故国万事只空台日月东西见湖山表里开从知爽鸠乐莫作雍门哀次敬夫登定王台韵今朝风日好抱病起登台山色愁无尽江波去不囘客怀元老草节物又踈梅且莫催归骑凭栏更一杯风雪未已决策登山用敬夫春风楼韵披风兰台宫看雨百常观安知此山云对面隔霄汉羣阴匝寰区宻雪渺天畔峩峩雪中山心眼悽欲断吾人爱奇赏递发临河叹我知沍寒极见睍今当泮不须疑吾言第请视明旦蜡屐得鴈行篮舆或鱼贯雪消溪涨山色尤可喜口占头上琼冈出旧青马边流水涨寒汀若为留得晶荧住突兀常看素锦屏罗汉果次敬夫韵目劳足倦登乔岳吻燥肠枯到上方从遣山僧煮罗汉未妨分我一杯汤泉声次林择之韵空巖寒水自悲吟遥夜何人为赏音此日团栾都听得他时离索试追㝷自方广过高台次敬夫韵素雪留清壁苍霞对赤城我来阴壑晩人説夜灯明贝叶无新得蒲人有旧盟咄哉宁负汝安敢负吾生石廪峰次敬夫韵七十二峰都挿天一峰石廪旧名传家家有廪髙如许大好人间快活年过高台擕信老诗集夜读上封方丈次敬夫韵十年闻説信无言草草相逢又黯然借得新诗连夜读要从苦淡识清妍赠上封诸老夜宿上封寺翛然尘虑清月明残雪里泉熘隔窓声楮衲今如许绨袍那复情炉红虚室暖聊得话平生十六日下山各赋一篇仍迭和韵絶顶来还晩寒窓睡达明连牀眇归思三宿怅余情云合山无路风囘雪有声岳祗珍重意只此是将迎读林择之二诗有感笋舆随望入寒烟每诵君诗辄黯然今夜定知连榻梦一时飞堕钖山前竹舆傲兀听呕哑合眼归心已到家游子上堂慈母笑岂知行李尚天涯马上赠林择之与君归思渺悠哉马上看山首共囘认取山中奇絶处他年无事要重来梅溪陂下作野牛浮鼻过寒溪落木萷掺水下陂俗手定应摹不得无人説与范牛知舟中见新月伯崇择之二友皆已醉卧以此戏之舟中见新月烟浪不胜寒与问醉眠客岂知行路难残阳犹水面孤鴈更云端篷底今宵意天边芳岁阑次韵择之进贤道中漫成白酒频斟当啜茶何妨一醉野人家据鞍又向冈头望落日天风雁字斜笑指斜阳天外山无端长作翠眉攅岂知男子桑蓬志万里东西不作难夜宿林冈月满川归期屈指正茫然也知地脉无赢缩只把阴晴更问天谁作窓间拥鼻声更哦乐府短歌行从敎永夜清无寐惟恐晨鸡不肯鸣日暮重冈上人劳马亦饥不妨随野雀容易宿寒枝山行两日至金歩复见平川行夷路计程七日可到家矣行穿侧径度荒山又踏深泥过野田路转忽然开远望眼明复见此平川江烟浦树悲重叠楚水闽山喜接连税驾有期心转廹稜稜瘦马不胜鞭次韵择之金歩喜见大江有作江头四望远峰稠江水中间自在流并岸东行三百里水源穷处即吾州鈆山立春六言二首雪拥山腰洞口春回楚尾呉头欲问闽天何处明朝岭水南流行尽风林雪径依然水馆山村却是春风有脚今朝先到柴门九日登天湖以菊花须挿满头归分韵赋诗得归字去岁潇湘重九时满城寒雨客思归故山此日还佳节黄菊清罇更晩晖短发无多休落帽长风不断且吹衣相看下视人寰小只合从今老翠㣲归报德再用前韵几枝藤竹醉相擕何处千峰顶上归正好临风眺平楚却须入谷避斜晖酒边泉澑寒侵骨坐上岚光翠染衣踏月过桥惊易晩林垧囘首更依㣲次知郡章丈游山之韵前峰鸾鹤去无踪解后荒㝷得故宫但觉风烟随意好便惊尘土转头空提壶命驾幽期远授简哦诗玅处同安得西山一丸药共随箫鼓向云中送林择之还乡赴选三首青骊去路欲骎骎回首犹须话此心一别便成三数月有疑谁讲过谁箴门外槐花似欲黄高堂应望促归装箇中自有超然处肯学儿曹一例忙今朝握手送君归马上薰风拂面吹不用丁宁防曲学寒窓久矣共心期择之寄示深卿唱和乌石南湖佳句辄次元韵未识南湖景遥欣二子游赏心并胜日妙语逼清秋賸欲擕书卷相将买钓舟㣲吟归去晩杜若满汀洲平湖渺空濶积水暮生寒但见绿千顷不知深几竿人间元廹隘世路足艰难若了沧洲趣无劳正眼看择之贤友归途左顾示以四明酬唱焕烂盈编三复咏叹想见聚游之乐輙用黄山即事之韵赋呈择之兼怀子重老兄顺之贤友十年身卧白云堆已分黄尘断往囘不是幽人遗俗去肯㝷流水渡关来三秋风月从头説千里湖山觌面开久欲过逢须一快岂知劳结倍难裁游宻庵分韵赋诗得还字我行得佳友胜日㝷名山春山既妍秀清溪亦潺湲行行造禅扉小憇腰脚顽穷探意未已理䇿重跻攀入谷翳䝉密俯涧随泓湾谁将百尺绡挂此长林间雄声殷地厚洪源泻天悭伟哉奇特观偿此一日闲所恨境过清悄怆暮当还顾歩三叹息人生何苦艰游密庵分韵赋诗得絶字闽乡饶奇山仙洲故称杰巍然一峰高复与衆山絶传闻极目处天水远明灭万里倐往还三光下罗列我来发孤兴径欲跻嵽嵲病骨竟支离何当攀去辙游昼寒以茂林脩竹清流激湍分韵赋诗得竹字仙洲几千仞下有云一谷道人何年来借地结茅屋想应厌尘网寄此媚幽独架亭俯清湍开径玩飞瀑交游得名胜还往有篇牍杖屦或鼎来共此巖下宿夜灯照奇语晓䇿散游目茗椀共甘寒兰臯荐清馥至今壁间字来者必三读再拜仰髙山𢥠然心神肃我生虽已后久此寄斋粥孤兴屡呻吟羣游几追逐十年落尘土尚幸不逺复新凉有佳期几日戒征轴宵兴出门去急雨遍原陆入谷尚轻埃解装已银竹虚空一瞻望远思翻蹙恧袒跣亟跻攀冠巾如膏沐云泉增旧观怒响震寒木深㝷得新赏一篑今再覆同来况才彦行酒屡更仆从容出妙句珠贝烂盈匊后生更亹亹俊语非碌碌吾缨不复洗已失尘万斛所恨老无奇千毫眞浪秃圭父约为金斗之游次韵献疑聊发一笑几日春风未破寒逺峰晴露玉㠝岏不成蜡屐擕笻去且复钩窓拄颊观闻道追游当作意故应期日尚能寛阴崖冻合无垂练却恐诗翁兴易阑奉酬圭父末利之作玉蘂琅玕树天香知见薫露寒清透骨风定远含芬爽致销繁暑高情谢晓云遥怜河朔饮那得醉时闻云关白云去复还黄尘到难入只有涧水声出关流更急莲沼亭亭玉芙蓉逈立映澄碧只愁山月明照作寒露滴杉迳南起云关口萦迂上草堂天风发清籁山月度寒光云庄小丘横翠几层嶂复嵯峨释耒闲来看巖姿此处多泉硖入关但平地复此得清响何必问真源神襟一萧爽石池两岸苍峭石䕶此碧泓寒秋月来窥影骊珠吐玉盘山楹山楹一怅望恨此云迷谷仙人不可期缥缈双髻绿药圃长鑱斸灵根莳此泉下圃珍剂未须论丹荑已堪煮井泉山高泽气通石窦飞灵液黙料谷中云多应从此出西寮畬田种胡麻结草寄林樾珍重无心人寒栖弄明月晦菴忆昔屏山翁示我一言敎自信久未能巖栖冀㣲效怀仙西望多奇峰北瞰独仙府欲致武夷君石坛罗杯醑挥手山台一挥手从此断将迎不见尘中事惟闻打麦声云社自作山中人即与云为友一啸雨纷纷无劳三奠酒桃溪涧里春泉响种桃泉上头烂红纷委地未肯出山流休菴别岭有精庐林峦亦幽絶无事一往来茶瓜不须设云谷合记事目效俳体戯作三诗寄季通云关须早筑基趾要坚牢㘽竹行敎宻穿池岸欲高乗春移菡蓞带雪觅萧槮更向关门外疏泉斩乱蒿堂成今六载上雨复旁风逐急添茆葢连忙毕土功桂林何日秀兰迳几时通并筑双台子东山接水筒庄舎宜先立山楹却渐营泉疏药圃润堰起石池清早印荒田契仍标别户名想应频检校秪恐欠方兄彦集奉檄归省示及佳篇次韵奉酬呈诸兄友游子思亲久聚粮不堪官里簿书忙平生况少鹰鹯意此日尤慙时世粧腊雪未消欢奉檄春风初转喜还乡上堂佳庆从容问一嚼何妨累十觞彦集兄再适临汀惠顾蓬荜赋诗留别眷予良勤次韵祖行言不尽意颇喜君才老更成伊优丛里见孤撑官身未免心徒壮亲膝频违泪欲横簿领不嫌春笋束廉声要比玉壶清枉车投翰殷勤甚安得仁言与赠行宿休菴用德功壁间韵赠陈道人暮入千峰里寒栖一草菴室连丹灶暖厨引石泉甘尘虑纷难到神光暖内含非君有道气孤絶讵能堪崇夀客舎夜闻子规得三絶句写呈平父兄烦为转寄彦集兄及两县间诸亲友空山初夜子规鸣静对琴书百虑清唤得形神两超越不知底是断肠声空山中夜子规啼病怯余寒觅故衣不为明时堪眷恋久知岐路不如归空山后夜子规号斗转星移月尚高梦里不知归未得已驱黄犊度寒皐入南康界阅图经感陶公李渤刘凝之事戏作长官定笑归来晩中允应嫌去却囘惟有山人莫相笑也曽还俗做官来立秋日同子澄寺簿及佥判敎授二同寮星子令尹约周君段君同游三崃过山房登折桂分韵赋诗得万字輙成十韵呈诸同游抗尘几何时猿鹤共悲怨岂知朱墨暇乃适山水愿兹晨秋令初休沐谨邦宪佳宾忽四来英僚亦三劝驾言北郭门谢此旟隼建散木山崔嵬纵辔路脩蔓凭栏快倒崃跻壑困脱輓追攀林樾深懽喜脚力健登高眺远浦衆景争自献何必仍丹丘径欲凌九万分韵得眠意二字赋醉石简寂各一篇呈同游诸兄驱车何所适往至秋云边企彼涧中石举觞酹飞泉怀哉千载人矫首辞世喧凄凉义熈后日醉向此眠仰视但青冥俯听惊潺湲起坐三太息涕泗如奔川神驰北阙隂思属东海壖丹衷竟莫展素节空复全低徊万古情恻怆颜公篇为君结茅屋岁暮当来还天秋山气湥日落林景翠亦知后骑廹且复一流憩环瞻峰列屏逈瞩泉下濞永怀仙陆子久挹浮丘袂于今知几载故宇日荒废空余醮坛石香火谁复继更怜韦刺史五字有真意虎竹付归人悲风起横吹沉吟向絶迹浩荡发幽寄来者知为谁念我傥三喟游白鹿洞熹得谢字赋呈元范伯起之才三兄并示诸同游者岁月有环周穷腊忽受谢眷眷山水心幸此朱墨暇招唿无良友邂逅成夙驾深㝷故辙迹喜见新结架永怀拾遗公藏器此待价横流诗书泽下及杨李霸炎神抚兴运制作流大化石室万卷藏纶言九天下规模未云远荒茀良可诧自非贤邑宰谁复此精舎㑹当求赐毕愿老耕稼更与尽心期临流抗风榭白鹿讲㑹次卜丈韵宫墻芜没几经年秪有寒烟锁涧泉结屋幸容追旧观芳名未许续遗编青云白石聊同趣霁月光风更别传珍重箇中无限乐诸郎莫苦羡腾骞和张彦辅初到南康之句十年不共赋阳春正有胸中万斛尘失喜清诗还入手细看佳句转惊人知公近觉青山好顾我频嗟白发新肯过寒斋共尊酒向来心事请深陈秋日告病斋居奉怀黄子厚刘平父及山间诸兄友出山今几时忽忽岁再秋江湖岂不永我兴终悠悠况复逢旱魃农亩无余收赤子亦何辜黄屋劳深忧而我忝朝寄政荒积愁愆懐痾卧空阁恻怆増绸缪东南望故山上有𤣥烟浮平生采芝侣寂寞今焉俦朝游云峰巅夕宿寒巖幽为我泛瑶瑟泠然发清讴裂牋寄晨风我我君何求洪涛捩君柁狭硖摧君辀君还若不早无乃非良谋再拜谢故人低徊更包羞桂华幸未歇去矣从公游夜坐有感秋堂天气清坐久寒露滴幽独不自怜兹心竟谁识读书久已懒理郡更无术独有忧世心寒灯共萧瑟戏赠胜私老友槐花黄尽不关渠老向功名意自踈乞得山田三百亩青灯彻夜课农书代胜私下一转语碓下泉鸣熘决渠屋头桑树绿扶疎朱虚正自知田事马服何妨读父书和戴主簿韵平生本自好楼居况接髙人永昼余共喜江山入尊爼从教幕府省文书感君肯出新诗句恨我终思旧草庐拟借韦编订龙马免推纳甲话蟾蜍奉同尤延之提举庐山杂咏十四篇白鹿洞书院昔人读书地町疃白鹿场世道有升降兹焉更表章矧今中兴年治具一以张絃歌独不嗣山水无辉光荒榛适剪除圣谟已汪洋亦有皇华使肯来登此堂问俗良恳恻怀贤増慨慷雅歌有余韵絶学何能忘折桂院黄云观城中东北望五老何苍苍下有前朝寺一原颇深藏门前林涧幽屋后云木荒闲窗亦明洁着此瑞锦张更能理枯笻步上林北冈仰视天宇濶俯瞰江流长受书彼何人姓字不足详竹帛有遗臭桂树徒芬芳楞伽院李氏山房蹑石循急磵穿林度重冈俛入幽谷邃仰见竒峰苍李公英妙年读书此云房一去上台阁致身何慨慷苏公记藏书文字有耿光余事亦骚雅戏墨仍风霜两公不归来岁月忽已荒何用建遗烈寒泉荐孤芳栖贤院三崃桥两岸苍壁对直下成斗絶一水从中来涌潏知几折石梁据其㑹迎望远明灭倐至走长蛟捷来翻素雪声雄万霹雳势倒千嵽嵲足掉不自持魂惊讵堪説老仙有玅句千古擅竒崛尚想化鹤来乗流弄明月西涧清净退庵凌兢度三崃窈窕复一原絶壁拥苍翠奔流逝潺湲闻昔避世人寄此茅三间壮节未云远高风杳难攀深㝷得遗墟縳屋临清湾坐睨寒木杪飞泉閟云闗兹游非昔游累解身复闲保此清净退当歌不能谖卧龙庵武侯祠空山龙卧处苍峭神所凿下有寒潭幽上有明河落我来爱佳名小筑寄幽壑永念千载人丹心岂今昨英姿俨绘事凛若九原作寒藻荐芳馨飞泉奉明酌公来识此意顾步惨不乐抱膝一长吟神交付㝠漠万杉寺休沐聊命驾驾言何所之行㝷庆云寺想像昭陵时门前杉径深屋后山色竒空山岁年晩郁郁凌寒姿当年雨露恩千载有余滋匠石不敢睨孤标俨相持更启石室藏仰瞻天像垂愿以清净化永为太平基开先漱玉亭竒哉康山阳双剑屹对起上有横飞云下有瀑布水崩腾复璀璨佳丽更雄伟势从三梁外影落明湖里平生两仙句咏叹深仰止三年落星湾怅望眼空眯今朝随杕屦得此弄清泚更诵玉虹篇尘襟谅昭洗简寂观高士昔弃世筑室苍崖隂朝真石坛峻炼药古井深结交五柳翁屡赏无絃琴相擕白莲渚一笑倾夙心晩岁更市朝故人锁云岑柴车竟不返鸾鹤空遗音我来千载余旧事不可㝷四顾但絶壁苦竹寒萧槮归宗寺金轮紫霄上宝界鸾溪边往昔王内史愿香有余烟千年今一归景物还依然涧水既荡潏山花亦清妍不辞原隰劳乐此宾从贤访古共纡郁劳农独勤拳怜我乖胜践裂牋寄真诠逃禅公勿遽且毕区中缘陶公醉石归去来馆予生千载后尚友千载前每㝷高士传独叹渊明贤及此逢醉石谓言公所眠况复巖壑古缥缈藏风烟仰看乔木隂俯听横飞泉景物自清絶优游可忘年结庐倚苍峭举觞酹潺湲临风一长啸乱以归来篇温汤连山西南来中断还崛起干霄几千仞据地三百里飞峰上灵秀衆壑下清美逮兹势力穷犹能出竒伟谁燃丹黄燄㸑此玉池水客来争解带万劫付一洗当年谢康乐絃絶今已矣水碧复流温相思五湖里康王谷水帘循山西北骛﨑岖几经丘前行荒蹊断豁见清溪流一涉台殿古再涉川原幽萦纡复屡渡乃得寒巖陬飞泉天上来一落散不收披崖日璀璨喷壑风飕飅追薪㸑絶品㵸茗浇穷愁敬酹古陆子何年复来游落星寺浩浩长江水东逝无停波及此一囬薄湖平烟浪多孤屿屹中川层台起周阿晨望爱明灭夕游惊荡磨极目青冥茫囬瞻碧嵯峨不复车马迹唯闻榜人歌我愿辞世纷兹焉老渔蓑㑹有沧浪子鸣舷夜相过游天池三年落星渚北望天池山临风几浩叹欲往无飞翰今朝复何朝陟此青云端高㝷已竒絶俯瞰何其寛西穷濓溪源东尽湓城闗渺然沧波外淮山碧连环我意殊未极更思出尘寰何当驾轻鸿八表须㬰间视此长江水滔滔傥西还山北纪行十二章章八句祇役庐山阳矫首庐山隂云峯不可觌碧涧何由㝷昨朝解印章结友同窥临尽彼巖壑胜满兹仁知心窥临事若何请从圆通説逶迤山门路悄蒨脩篁列溪仍侯家名屋是孱王设何救黍离歌喟焉伤覆辙行逢石门雨解骖寒涧东朝隮锦绣谷俯仰春冥蒙悬泉忽淙琤杂树纷青红屡憇小亭古幽探思无穷竦身长林端策足层崖表仰瞻空界濶俯叹尘寰小天池西嵚崟佛手东窈窕杕屦往复来凭轩瞰归鸟斯须暮云合白日无余晖金波从地涌宝燄穿林飞僧言自雄夸俗骇无因依安知本地灵发见随天机深㝷两林间清波贯华屋莲社有遗踪草堂非旧筑修廊余故刻好丑杂珉玉亦复记经行深慙后人读行轩复东骛祠城当晩游胡然冠盖集不尽心期幽夜厌百谷喧旦失千峯稠出门有遗恨囬首空绸缪山水诚乃竒云谁究终始昙远亦何人神君岂其鬼东西妄采获诬謟共恢诡百世踵谬讹彞伦日頺圮以兹游览富翻令怀抱伤谁哉可告语举俗昏且狂干坤有真心日月垂休光茫茫宇宙内此柄孰主张北渡石塘桥西访濓溪宅乔木无遗株虚堂唯四壁竦瞻德容睟跪荐寒流碧幸矣有斯人浑沦再开辟平生劳仰止今日登此堂愿以图象意质之巾几傍先生寂无言贱子涕泗滂神听傥不遗惠我思无疆明晨江矶寺尊酒聊对设孰是十日游遽成千里别英僚树嘉政素友厉孤节努力莫相忘清宵共明月买船至演平拜建康刘公墓下遂入城假馆梅山堂感涕有作维舟新厯口步上秣陵阡高丘忽嵯峩宿草迷荒烟拜起泪再滴哀哉不能言驱车且复东借此虚堂眠念昔堂中人经营几何年一旦舍之去千秋不言还露井益清深风林更脩鲜思公独不见涕下如奔川感慨西州门怆怀山阳篇晤叹日隐树悲歌月当轩堂堂忠孝心终古谅弗谖尚与呉门子归来故山巅晩雨凉甚偶得小诗请问游山之日并请刘平父作主人二首几年不踏仙洲路梦入青藤古木间好趂新秋一番雨昼寒亭下弄潺湲庐阜归来秪短笻解包茶茗粗能供若须载酒邀宾客付与屏山七老翁昨为许进之书胎仙字因以名其室或疑欠舞字者故作此以解之寒山寒月冷飕飕只影孤桐万里游帝乐梦囬三叠远胎仙舞罢一帘秋未愁悄寂无人㑹只恐蹁跹不自休却笑蕊珠何处所两忘蝴蝶与庄周熹伏蒙休斋先生惠诗见畱谨次高韵二首忽惊萧飒鬓毛秋起向泉山覔旧游盘谷门前泪沾臆云台溪上雪䝉头归欤吾党又千里老矣心期但一丘珍重休斋书满屋可无三宿为君畱望望西山日几囬更怜一雨洗浮埃远游莫説云门寺往事聊㝷单父台鸡犬萧踈迷洞口交亲零落半巖隈尊前见在君须鬭速上篮舆相逐来奉酬九日东峰道人漙公见赠之作几年囬首梦云闗此日重来两鬓斑㸃检梁间新岁月招唿台上旧溪山三生漫説终无据万法由来本自闲一笑支郎又相恼新诗不落语言间伏承侍郎使君垂示所与少传国公唱酬西湖佳句谨次高韵聊发一笑越王城下水融融此乐从今与衆同满眼芰荷方永日转头禾黍便西风湖光尽处天容濶潮信来时海气通酬唱不夸风物好一心忧国愿年丰石马斜川之集分韵赋诗得灯字改岁风日好出门欣得朋复招里中彦及此云间僧行行涉清波斯亭一来登徙倚緑树䕃摩挲苍石稜遥瞻原野春仰视天宇澄一水既纡郁羣山正崚嶒时禽悦新阳潜鱼跃轻氷却念去年日俯仰愁予膺长吟斜川诗日落寒烟凝暝色变晴景清尊照华灯頺颜感川徂稚齿欢年增酒尽不能起朱栏各深凭行视武夷精舍作神山九折溪沿泝此中半水深波浪濶浮緑春涣涣上有苍石屏百仞耸雄观崭巖露垠堮突兀倚霄汉浅麓下萦逥深林久丛灌胡然閟千载逮此开一旦我乗新村船辍棹青草岸榛莽喜诛鉏面势穷考按居然一环堵妙处岂轮奂左右矗竒峯踌躇极佳玩是时芳节阑红緑纷有烂好鸟时一鸣王孙逺相唤暂游意已惬犹徃身犹绊珍重舍瑟人重米足幽伴淳熙甲辰仲春精舍闲居戏作武夷櫂歌十首呈诸同游相与一笑武夷山上有仙灵山下寒流曲曲清欲识箇中竒絶处櫂歌闲听两三声一曲溪边上钓船幔亭峰影蘸晴川虹桥一断无消息万壑千巖锁翠烟二曲亭亭玉女峰挿花临水为谁容道人不复荒台梦兴入前山翠几重三曲君看架壑船不知停櫂几何年桑田海水今如许泡沫风灯敢自怜四曲东西两石巖巖花垂露碧毶金鸡叫罢无人见月满空山水满潭五曲高山云气深长时烟雨暗平林林间有客无人识欵乃声中万古心六曲苍屏遶碧湾茅茨终日掩柴闗客苔倚櫂巖花落猿鸟不惊春意闲七曲移船上碧滩隐屏仙掌更囬看人言此处无佳景只有石堂空翠寒八曲风烟势欲开鼓楼巖下水潆洄莫言此处无佳景自是游人不上来九曲将穷眼豁然桑麻雨露见平川渔郎更覔桃源路除是人间别有天过盖竹作二首二月春风特地寒江楼独自倚阑干箇中讵有行藏意且把前峰细数看浩荡鸥盟久未寒征骖聊此驻江干何时买得渔船就乞与人间画里看荅袁机仲论启蒙忽然半夜一声雷万户千门次第开若识无心含有象许君亲见伏羲来观林长仁书卷戏题问答猿去山空鹤亦飞柴门空掩钓鱼矶门前树叶都黄了何事幽人久不归为爱云泉百尺飞故将茅屋傍苔矶几年清梦黄尘里此日秋风一棹归题严居厚溪庄图平日生涯一短篷只今囬首画图中平章箇里无穷事要见三山老放翁承事卓丈置酒白云山居饮饥致政储丈叔通因出佳句诸公皆和熹辄亦继韵聊发坐中一笑老去读书秋树根山林儿女定谁尊偶縁送客来僧寺却似披云卧石门物外秪今成跌荡人间何处不啾喧一杯且为阳闗尽双目从教别泪昏丙辰正月三日赠彭世昌归山象山闻説是君开云木参天瀑响雷好去山头且坚坐等闲莫要下山来怀潭溪旧居忆住潭溪四十年好峰无数列窗前虽非水抱山环地却是冬温忧冷天遶舍扶疎千箇竹傍崖寒冽一泓泉谁教失计东迁缪惫临西窗日满川戏答杨廷秀问讯离骚之句二首昔诵离骚夜扣舷江湖满地水浮天只今拥鼻寒窗底烂却沙头月一船春到寒汀百草生马蹄香动楚江声不甘强借三峰面且为灵均作杜蘅蒙恩许遂休致陈招远丈以诗见贺已和答之复赋一首阑干苜蓿久空槃未觉清羸带眼寛老去光华姦党籍向来羞辱侍臣冠极知此道无终否且喜闲身得暂安汉祚中天那可料明年大岁又涒滩已未九日子服老弟及仲宣诸友载酒见过坐间居厚庙令出示佳句叹伏之余次韵为谢并呈同社诸名胜篱菊斑斑半吐黄沜中又报紫茰香装成令节秋还晩撩得高情老更狂载酒极知乖胜践沾衣却免叹斜阳余年只恐逢辰少吟罢君诗引兴长和刘叔通怀游子蒙之韵扣角听君悲复悲壮心未已欲何之交游半落丘山外离别偏伤老大时尚喜渊潜容贾谊不须日饮教袁丝病余我更无憀懒勉为同怀一赋诗叔通老友探梅得句不鄙垂示且有领客擕壶之约次韵为谢聊发一笑迎霜破雪是寒梅何事今年独晩开应为花神无意管故烦我辈着诗催繁英未怕随清角疎影谁怜蘸緑杯珍重南邻诸酒伴又㝷江路覔香来寄江文卿刘叔通文卿句律如诗律通叔诗情絶世情政使暮年穷到骨不教吟出断肠声诗人从古例多穷林下如今又两翁应笑湖南老宾友两年吹落市尘中我穷初不为能诗笑杀吹竽滥得痴莫向人前浪分雪世间真伪有谁知梅姑射仙人氷雪容尘心已共彩云空年年一笑相逢处长在愁烟苦雾中次晦叔寄弟韵二首闻道君归湘水东经行长在白云中诗成天柱峰头月酒醒朱陵洞里风旧学难酬香一瓣流年谁管鬓双蓬书来为指誵讹处不涉言诠不落空试上闽山望楚天雁飞欲断势还连凭将袖里数行字与问云间双髻仙我访旧游终有日君归故里定何年祇今千里同心事静对簟瓢独喟然次范硕夫题景福僧开窗韵昨日土墙当面立今朝竹牖向阳开此心若道无通塞明暗何縁有去来呉山高行尽呉山过越山白云犹是几重闗若㝷汗漫相期处更在孤鸿灭没间苦雨用俳谐体仰诉天公雨太多才方欲住又滂沱九闗虎豹还知否烂尽田中白死禾兰漫种秋兰四五茎疎帘底事太闗情可能不作凉风计护得幽香到晩清读十二辰请卷掇其余作此聊奉一笑夜闻空箪啮饥鼠晓驾羸牛耕废圃时才虎圈听豪夸旧业兔园嗟卤莽君看蛰龙卧三冬头角不与蛇争雄毁车杀马罢驰逐烹羊酤酒聊从容手种猴桃垂架緑养得鵾鸡鸣角角客来犬吠催煮茶不用东家买猪肉水口行舟二首昨夜扁舟雨一蓑满江风浪夜如何今朝试卷孤蓬看依旧青山緑树多郁郁层峦夹岸青春山緑水去无声烟波一棹知何许鶗鴂两山相对鸣桐庐舟中见山寺一山云水拥禅居万里江楼遶屋除行色怱怱吾正尔春风处处子何如江湖此去随沤鸟粥饭何时共木鱼孤塔向人如有意他年来借一蘧蒢胡文广仲与范伯崇自岳市来同登絶顶举酒极谈得闻此日讲论之乐我已中峰住君从何处来莫畱巖底寺径上月边台浊酒团圞坐高谈次第开前贤渺安在清酹寄余哀宋诗钞卷六十宋诗钞卷六十一钦定四库全书宋诗钞卷六十一内阁中书舍人吴之振编范成大石湖诗钞范成大字致能吴郡人也绍兴擢进士第授户曹监和剂局迁正字累迁着作佐郎除吏部郎官奉祠起知处州入为礼部员外郎兼崇政殿大学士使金国归除中书舍人岀知广西静江府除敷文阁待制四川制置使召对除权吏部尚书拜㕘知政事奉祠起知明州除端明殿学士㝷帅金陵进资政殿学士再领洞霄宫加大学士卒所居石湖在太湖之濵阜陵宸翰扁之其诗缛而不酿缩而不窘新清妩媚奄有鲍谢奔逸俊伟穷追太白当是时石湖与杨诚斋陆放翁尤遂初皆南渡之大家也诚斋言余于诗岂敢以千里畏人者而于公独敛袵焉河豚叹鲰生藜苋肠食事一饱足腥腐色所难况乃𠂻酖毒膨亨强名鱼杀气孕惨黩既非养生具宣谢砧几酷吴侬真差事网索不遗育损生决下箸缩手汗童仆朝来里中子馋吻不待熟浓睡唤不譍已落新鬼録百年三寸咽水陆富肴簌一物不登俎未负将军腹为口忘计身饕死何足哭作俑者谁欤至今走末俗或云先王意除恶如蓻菽逆枭与毒獍嵗嵗参币玉芟夷入荐羞盖欲殱种族死生有定数断命乌可续适丁是时者未易一理局鼋鼎子公怒羊羹华元衂异味古所珍无事苦畏缩骈头讧此语戒谕祗取渎聋盲死不悟明知谅已烛续长恨歌七首金盘潋滟晓粧寒国色天香胜牡丹白鳯诏书来已暮六宫铅粉半春䦨紫㣲金屋闭春阳石竹山花却自芳莫道故情无觅处领巾犹有隔生香闻道蓬壶重见时瘐来全不耐风吹无端郄作尘间念已被仙宫圣得知别后相思梦亦难东虗云路海漫漫仙凡顿隔银屏影不似当时取次㸔人似飞花去不归兰昌宫殿几斜晖百年只有云容姊留得当时旧舞衣骊山六十二髙楼突兀华清最上头玉羽川长湘浦暗三郎无事更神游帝乡云驭若为留八景三清好在否玉笛不随双鹤去人间犹得听梁州过平望寸碧闯高浪孤墟明夕阳水栁揺病緑霜蒲蘸新黄孤屿乍举网苍烟忽鸣榔波明荇叶颤风熟苹花香鸡犬各村落莼鲈近江乡野寺对客起楼阴濯沧浪古来离别地清诗断人膓亭前旧时水还照两鸳鸯长安闸斗门贮净练悬板淙惊雷黄沙古㟁转白屋飞檐开是闲袤丈许舳舻蔽川来千车拥孤隧万马盘一杯篙尾乱若雨樯竿束如堆摧摧势排轧汹汹声喧豗偪仄复偪仄谁肯少徘徊传唿津吏至弊盖凌高埃聂嚅议讥征呌怒不可裁吾观舟中子一一皆可哀大为声利驱小者饥寒催古今共来徃所得随飞灰我乃畸旅人胡为乎来哉雨木壬申五月病卧北忩惟庭柯相对手植緑橘枇杷皆森然出屋枇杷已着子橘独十年不花各赋一首枇杷昔所嗜不问甘与酸黄泥裹余核散掷篱落间春风拆勾萌朴如榛菅一株独成长苍然齐屋端去年小试花珑珑犯氷寒化成黄金弹同登桃李盘大钧播羣物干旋不作难树老人何堪揽镜觅朱颜颔髭尔许长大笑歌中冠緑橘生西山得自髯翁家云此接活根是嵗当着花俛仰乃十霜垂蠧纷相遮芳意竟寂寞枯枝漫槎牙风土谅非宜翁言岂予夸㑹令返故山高深谢汚邪石液滋旧根山英擢新葩黄团挂霜实大如峒崆𤓰当有四老人来驻七香车落鸿落鸿声里怨闗山涙湿秋衣不肯干只道一畨新雨过谁知双袖倚楼寒浙江小矶春日客里无人共一杯故园桃李为谁开春潮不管天涯恨更卷西兴暮雨来二月三日登楼有懐金陵宣城诸友百尺西楼十二栏日迟花影对人闲春风已入片时梦寒食从今数日间折栁故情都望断落梅新曲与谁关诗成欲访江南便千里烟波万疉山代圣集赠别一曲悲歌水倒流尊前何计缓千忧事如梦断无㝷处人似春归挽不留草色粘天鶗鴂恨雨声连晓鹧鸪愁迢迢緑浦帆飞逺今夜新晴独倚楼寒食郊行书事二首野店垂阳步荒祠苦竹丛鹭窥芦泊水乌啄纸钱风媪引浓粧女儿扶烂醉翁深村时节好应为去年丰陇麦欣欣緑山桃寂寂红帆边渔蕝浪木末酒旗风信步随芳草迷途问小童赏心添脚力唿渡过溪东初夏二首清晨出郭更登台不见余春只么回桑叶露枝蚕向老菜花成荚蝶飞来晴丝千尺挽韶光百舌无声燕子忙永日屋头槐影暗㣲风扇里麦成香晓行篝灯驿吏唤人行寥落星河向五更马上谁惊千里梦石头冈下小车声秦淮不将行李试开闗谁信江湖道路难肠断秦淮三百曲船头终日见方山白鹭亭倦游客舍不胜闲日日清江见倚栏少待西风吹雨过更从二水看淮山脂井三首昭光殿下起楼台拌得山河付酒盃春色已从金井去月华空上石头来午睡醒来一梦非匆匆玉树逐春归臙脂却作千年计不似愁魂四散飞腰支旅拒更神游桃叶山前水自流三十六书都莫恨烦将歌舞过扬州九月三日宿胥口始闻雁故人乆不见乍见杂悲喜新雁如故人一声惊我起把酒不能觞送目问行李曽云行路难空蒙千万里塞北多闗山江南渺云水风高吹汝瘦旅伴今余㡬斜行不少驻灭没苍烟里羁游吾亦倦客程殊未巳扁舟费年华短缆系沙尾物性各有役冥心听行止江郊匝地热塲圃平如砥归期且勿念共饱丰年氷姑恶姑恶水禽以其声得名世传姑虐其妇妇死所化东坡诗云姑恶姑恶姑不恶妾命薄此句可以泣鬼余行苕霅始闻其声昼夜哀厉不絶客有恶之以为此必子妇之不孝者余为作后姑恶诗姑恶妇所云恐是妇偏辞姑言妇恶定有之妇言姑恶未可知姑不恶妇不死与人作妇亦大难已死人言尚如此大暑舟行含山道中雨骤至霆奔龙挂可骇隤云瞹前驱连鼔讧后殿骎骎失髙丘耰耰暗古县白龙起幽蛰黒雾佐神变盆倾耳双瞶斗暗目四眩帆重腹逾饱㯭润鸣更健溅滴走波囘圆漪晕雨㸃伶俜愁孤鸳飐闪乱饥燕麦老枕水卧秧穉与风战牛蹊岌城沈蚁隧汹瓴建水车竞施行嵗事敢休宴吚哑啸簧鸣轣轳连锁转骈头立妇子列舍望宗伴东枯骇西溃寸涸惊尺淀嗟予岂能贤与彼亦何辨扁舟风露熟半世江湖徧不知忧稼穑但解加餐饭遥怜老农苦敢厌游子倦题画卷二首凿落秋江水石明高枫老树两滩横君看疉巘云容变又有中宵雨意生歌倾栈路绕山明隔㟁人家犬吠声无限白云堆去路不知谁识许宣平立春日郊行竹拥溪桥麦葢坡土牛行处亦笙歌麴尘欲暗垂垂栁醅面初明浅浅波日满县前春市合潮平浦口暮帆多春来不欲无兼句奈此金旛綵胜何晚潮东风吹雨晩潮生疉鼔催船镜里行底事今年春涨小去年曽与画桥平一篙一篙新緑浦东西雪絮漫江雁不飞宿雨才情风又转片帆那得及时归碧瓦碧瓦楼前绣幙遮赤栏桥外緑溪斜无风杨柳漫天絮不雨棠梨满地花莫春上塘道中客舍无烟野水寒竞船人醉鼔䦨珊石门柳絮清明市洞口桃花上已山飞絮着人春共老片云将梦晩俱还明朝遮入长安道惭愧江湖钓手闲余杭道中落花流水浅深红尽日帆飞绣浪中桑眼迷离应欠雨麦须骚杀已禁风牛羊路杳千山合鸡犬村深一径通五柳能消多许地客程何苦镇勿勿陈侍御园上坐愁眼逢欢春水明诗情得酒春云生花梢蝴蝶作团去竹里鹁鸠相对鸣邂逅浮生此日好纒丝俗累何时轻擘牋沫墨乏竒句擫笛当筵惭妙红独游虎跑泉小奄苔径弯环入茅斋取次成蔓花縁壁起闲草上阶生宿雨松篁色新晴燕雀生筒泉烹御米聊共老僧倾乐神曲豚蹄满盘酒满杯清风瑟瑟神欲来愿神好来复好去男儿拜迎女儿舞老翁翻香笑且言今年田家胜去年去年解衣折租价今年有衣着祭社缲丝行小麦青青大麦黄原头日出天色凉姑妇相唿有忙事舍后煑茧门前香缲车嘈嘈似风雨茧厚丝长无断缕今年那暇织绢着明日西门卖丝去田家留客行行人莫笑田家小门户虽低堪洒埽大儿系驴桑树邉小儿拂席软胜毡木臼新春雪花白急炊香饭来㸔客好人入门百事宜今年不忧蚕麦遟催租行输租得钞官更催踉跄里正敲门来手持文书杂嗔喜我亦来营醉归尔牀头悭囊大如拳扑破正有三百钱不堪与君成一醉聊复偿君草鞋费癸亥日泊舟吴㑹亭去年春盘浙江驿湛湛清波动浮石今年春盘吴㑹亭冥冥细雨湿高城天边作客风沙里去年今年成老矣客心古井冷无波过眼人情亦如水忆昔三生住翠㣲偶来平地着征衣山中故人应大笑扁舟坐穏何当归题开元天寳遗事四首御前羯鼔透春空笑觉花奴手未工一曲打开红杏蕋须知天子是天公谢蛮舞袖贵妃絃秦国如花虢国妍不赏纒头三百万阿姨何处费金钱朝天车马诏频催劚得新汤未敢开忽报猪龙掀宇宙阿瞒空读相书来剥啄延秋屋上乌明朝箭道入东都宫中亦有风流阵不及渔阳突骑粗半塘柳暗阊门逗晓开半塘塘下越溪回炊烟拥柂船船过芳草縁堤歩歩来枫桥朱门白壁枕弯流积李无言满屋头墙上浮图路傍堠送人南北管离愁横塘南浦春来緑一川石桥朱塔两依然年年送客横塘路细雨垂杨系画船天平寺旧游彷彿记三年轰饮题诗月满山山上白云应解笑又将尘土涴朱颜贺乐丈先生南郊新居新堂燕雀喜竹篱挂藤萝崩奔风涛里得此巢龟荷西山效爽气南浦供清波㑹心不在逺容膝何须多先生淮海俊踏地尝兵戈飘飘万里道芒鞋厌关河风吹落下邑楚语成吴歌岂不有故国荒垣鞠秋莎无庸説当归到处皆南柯卜迁不我遐一水明青罗门户长独佳奈客剥啄何㑹令苍苔石屐齿如蜂窠田舍唿唤擕鉏至安排斜圃忙儿童眠落叶乌雀噪斜阳烟火村声逺林菁野气香乐哉今嵗事天末稻云黄病中夜坐村巷秋春逺禅房夕磬深饥蛟尝遶鬓暗䑕忽鸣琴薄薄寒相中稜稜更不禁时成洛下咏郄似越人吟十一月十二日枕上晓作竹向风成阵忩明雪巳花柴扉冷冻犬纸瓦啄饥鸦宿酒欺寒力新诗管嵗华日高犹拥被蓐食媿邻家除夜书怀运斗寅杓转周天日御回夜从冬后短春逐雨中来鬓緑看看雪心丹念念灰有懐怜断雁无思惜疎梅絮厚眼生缬蔬寒肠转雷烛花红琐碎香雾碧徘徊昨梦书三箧平生酒一盃牀头新厯日衣上旧尘埃揺落何堪柳纷纭各梦槐隙光能㡬许世事剧悠哉岐路东西变羲娥日夜催头颅原自觉懐抱故应开踊跃今何喜青黄木自灾身谋同斥鷃政尔愿蒿莱题张氏新亭水杨成幄翠相遮犹有东风管物华叶底青梅无数子梢头红杏不多花烦将练火炊香饭更引长泉煑鬭茶约我诗成须疥壁莫嗔歌侧似归鸦病中絶句八首空里情知不着花逢场将病作生涯蒲团软暖无时节夜听蚊雷晓听鸦溽暑熏天地涌泉弯跧避湿挂行纒出门斟酌无忙事睡过黄梅细雨来石鼎飕飕夜煑汤乱抛参木鬭温凉化儿幻我知何用秪与人间试药方病中心镜两俱降犹忆江湖白鸟双一夜雨声鸣纸瓦听成飞雪打船忩帘头排熘宻如帘溪上层阴寒解巖最是看山竒絶处白云堆絮拥青尖夜合稍头蘸紫茸菉葱顶上折黄封去年团扇题诗处依旧疎帘细雨中盆倾瓴建夜翻渠遶屋蛙声一倍粗想见西堂浑不睡明朝踏湿看菖蒲晴色先从喜鹊知斜阳一抹照天西竹鸡何物能无頼如许泥深更苦啼云间湖光亭㣲风不动敛涛湍组练晶晶色界寒斜照发挥犹未尽月明残夜更来㸔雪齐独登南楼雪晴风劲晩来氷楼上竒寒病骨惊雀啄空檐银笋堕鸦翻高树玉尘倾青帘闪闪千家静黄㡌亭亭一水横坐乆天容却温丽一弯新月对长庚上沙遇雨快凉刮地风来健葛衣一凉便觉暑光低云头龙挂如垂筯雨在中峰白塔西自天平岭过髙景庵卓笔峰前树作团天平顶上石成闗緑阴匝地无人过落日秋蝉满四山䁱自银林至东灞登舟寄宣城亲戚晓山障望眼脉脉紫翠横澄江已不见况乃江上城结束治野装木末浮三星羸马陇头嘶小车谷中鸣亭亭东灞树练练緑浦明篙师笑迎我新涨没苹汀径投一叶去云水相与平聊将尘土面照此玻璃清懐我二三友高堂晨欲兴风细桐叶堕露浓荷葢倾凝香绕燕几安知路傍情复自姑苏过宛陵至邓歩出陆浆家馈食权为藩酒市停骖竹庑门红树亭亭栖晚照黄茅杳杳被高原饮溪有迹于莬过掠草如飞朴渥翻车轨如沟平地少饱帆天镜忆江村南塘冬夜唱和燃箕烘暖夜忩幽时有新诗趋唱酬为问灞桥风雪里何如田舍火炉头寒釭欲暗吟方苦冻笔难驱字更遒絶笑儿痴生活淡略无嵗晚稻粱谋花山村舍潦退滩滩露沙虚㟁㟁頺涧声穿竹去云影过山来柳菌粘枝住桑花共叶开庵庐少来往门巷湿苍苔清明日狸渡道中洒洒沾巾雨披披侧㡌风花然山色里栁卧水声中石马立当道纸鸢鸣半空墦间人散后乌鸟正西东南塘寒食书事埂外新陂緑冈头宿烧红裹鱼蒸菜把馈鸭锁筠笼酒侣晨相命歌场夜不空土风并节物不与故乡同高淳道中路入高淳麦更深草泥沾润马骎骎雨归陇首云凝黛日漏山腰石渗金老柳不春花自蔓古祠无壁树空阴一簟定属前村店衮衮炊烟起竹林宿牧马山胜果寺佛灯已暗还吐旅枕才安却惊月色㸔成晓色溪声听作松声自宁国溪行至宣城舟人云凡百八十滩波惊石险夜喧雷晚泊旗亭笑眼开休问行人縁底瘦适从百八十滩来晚歩西园料峭清寒结晚阴飞来院落怨春深吹开红紫还吹落一种东风两样心早发竹下结束晨粧破小寒跨鞍聊得散疲顽行冲薄薄轻轻雾㸔放重重叠叠山碧穂炊烟当树直緑纹溪水趂桥湾清禽百啭似吟客正在有情无思间后催租行老父田荒秋雨里旧时高㟁今秋水佣耕犹自抱长饥的知无力输租米自从乡官新上来黄纸放尽白纸催卖衣得钱都纳却病骨虽寒聊免缚去年衣尽到家口大女临岐两分首今年次女已行媒亦复驱将换升㪷室中更有第三女明年不怕催租苦次韵子文冲雨迓使者道闻子规梦魂翾蝶翅鼻息吼鼍鼔唤起治晓粧马嘶童仆语汨泥溷凫骛惭愧黄鹄举猥吟陬隅池浪废桔橰圃啼鹃撩客心钩引着何许请歌苏仙词归耕一望雨次温伯用林公正刘庆充倡和韵前山后山梅子雨屯云日夜相吞吐长林絶壑望不到时有樵归説逢虎奔溪朝来忽怒涨夹㟁柳梢余尺许屋头未放浓岚散苦忆清光泛琼宇客行落此乱山中但欲㝷人诉羇旅比邻邂逅得清士眉宇津津佳笑语杯行起舞出新句我气已衰聊复鼔明年与君航太湖扁舟踏浪不踏土沈沈玉柱閟仙扃矫矫虹梁浮水府目力无穷天下尽却笑向来谁缚汝次韵温伯谋归官路驱驱易折肱官曹随处是愁城随风片叶乡心动过雨千峰病眼明一脔何须尝世味寸田乆已废吾耕羡君早作归欤计屈指从今㡬合并庆充自黄山归索其道中诗书一絶问之鸣驺如电马如雷知是婆娑醉尉回常日锦囊犹有句况从三十六峰来赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作溪山四时佳今夕更竒絶天公妙庄严施此一川雪飞花澔如海眩转寒空濶水西万株树玉塔照银阙碧汉不受冻长滩㵼清咽渔舟晚犹泛樵担寒未歇悬知画不到未省诗能説归来强捜句氷砚冷于铁不如严夫子迎门生暖热梅香不可耐但觉酒肠渴蜜融花气动茶泛乳膏发宁辞春笋寒为暖花甆滑瞢腾画屏暖唤起眼余缬唤我独何事作此淡生活想像髙唐赋何如径排闼雪后守之家梅末开呈宗伟瓦沟冻残雪檐熘黏轻氷破寒一竿日春随人意生端叶再三白南枝尚含情定知司花女未肯嫁娉婷官居若无頼一笑如何清落木露荒山寒溪遶孤城朝莫何所见云黄叶饥鹰东风不早计愁眼何当明比邻小横斜藓地可班荆凭君趣花信把酒撼琼英次韵宗伟閲畨乐十日闲愁画掩闗起㝷一笑共清欢罢休诗社工夫淡洗净书生气味酸尽遣余钱付桑落莫随短梦到槐安绣靴画鼔留花住剰舞春风小契丹五月闻莺二首桑阴净尽麦头齐江上闻莺毎嵗迟不及晓风鹎鵊子迎春啼到送春时一声初上最高枝忙杀呕哑百舌儿老尽西园千树緑却怜槐眼正迷离送子文杂言阴谷云低梅雨多黄山涤源溪涌波南风匝地送归客双桨下瀬如投梭严夫子君举酒我其为君歌万山丛丛石凿凿官居破屋巢烟萝杜鹃晓啼猿莫呌客行到此真蹉跎穷愁无复理一饮三叹息城东黉舍有佳人邂逅使我加餐食同乡更同调目撃心已传蛰虫欲作雷奋地万籁方寂风行山吹竽唤我醒连鼔相追攀飈车电毂不可辇但觉两腋生飞翰狂歌不必终曲戏奕不必满局有时不揖上马去出门大笑惊僮仆穷乡眼冷见未曽道上嗫嚅相指目云此陿隘何以有二士直恐翩翩跨黄鹄广文组解登王畿诸公贵人争劝归常日心期有定论赠行不惜重费词腰金佩玉衆目好折简沈碑千载痴一尊有意重山岳五鼎无心轻网丝严夫子应领略别后频书相发药我既为万顷之狎鸥君勿作九臯之鸣鹤新舘露稻黏明珰风芽衮高浪荒荒白杨道行行乱虫响日脚午未吐云头晩犹涨欣此半日凉篮舆走清旷病客不堪暑兹行天肯相蚊蝱扫无迹秋意满千嶂相㝷泉石盟略禠簿书障鸰原定相念因风报无恙临溪寺万山遶竮竛二水奔澒洞亭亭林中寺金碧灿櫩栋解鞍得蒲团卧受瓦炉供少捐一炊顷暂作百年梦无人自惊觉幽禽正清咔倦客如残僧无力供世用此行端为山紫翠迭迎送潄井出门去惊尘扑飞鞚盘龙驿闻鸡一唱罢占星三斗没天高月徘徊野旷山突兀暗蛩泣草露怨乱语还咽凉萤不复举㸃缀稻花末惟余络纬豪悲壮殷林樾小虫亦何情孤客心断絶魂惊板桥穿足侧石子滑行路如许难谁能不华发高城漫回首叠嶂屹天阙遥知秋衾梦千里一飘忽竹下松杉晨气清桑柘暑阴薄稻穂黄欲卧槿花红未落秋莺尚娇晚蝶成飘泊犬騃逐车马鸡惊扑篱落道逢行商问平生㡬芒屩頳肩走四方为口不计脚劣能濡箪瓢何敢议囊槖我亦糜斗升三年去丘壑二俱亡羊耳未用苦商略寒亭沟塍与涧合陇亩抱山转向来六月旱此地免焦卷早穂已垂垂晚苖犹剪剪一川丰年意比屋閙鸡犬老农霜须鬓矍铄黄犊健自云足蹈地常赋何能免刈熟倩人输不识长官面康年无复事但恐社酒浅我亦有二顷収拾尚可茧懐哉笠泽路归铲犂头藓清逸江㣲生本渔樵长日渺江海扣舷濯沧浪尚説天宇隘却来车马路悒悒佳思败黄尘扑眉须驱逐似偿债羸骖系偪灰狂犬吠荒怪乡心入梦旅一叶舞澎湃晨兴过墟市喜有鱼虾卖眼明见清江积雨助横溃褰裳唤扁舟臲卼不胜载不辞野渡险弄水聊一快新岭瘦马兀瞢腾荒鸡号苍莽丝窠罥朝露篱落万蛛网宿云拂树过飞泉擘山响老桑跼潜蚪怪蔓挂腾蟒山行何许深空翠滴羁鞅酿愁积雨寒破闷朝日放曈曈赤帜张昱昱金钲上浮动草花馥清和野禽唱仆夫有好语沙平路如掌惟忧三溪阻桥断山水涨送通守赵积中朝议请祠归天台城头千峰青绕屋城下滩流三百曲谁云偪仄复偪仄尚有高轩肯来辱红梅花下两芳春春风惠和如主人抢攘尘土簿书里见此缫籍天球温厚禄故人车结辙掉头独泛清溪月不从世外得超然世间谁肯如公决生平我亦一沙鸥苇白芦黄今正秋送公使我归思动破烟冲雨忆扁舟明年想见东山起我亦煎茶石桥水道逢蓑笠把渔竿即是马曹狂掾史送詹道子敎授奉祠养亲新安学宫天下稀先生孝友真吾师斑衣误作长裾曳二年思归今得归牋词上诉人叵挽玺书赐可羣公叹青山百匝不留人空留诸生遮望眼白云孤起越南天向来恨身无羽翰下马入门怀橘拜身今却在白云边鹤发鬖鬖堂上坐儿孙称觞妇供果世间此乐㡬人同㸔我风前孤涙堕一盃送舟下水西我欲赠言无好词径须唤起束广㣲为伊重补南陔诗严州城府黄尘扑马鞍一篙重深水云寒耳边眼底无公事睡过严州二百滩钓台山林城市两尘埃邂逅人生有往来各问此心安处住钓台无意压云台富阳不到江湖恰五年歙山青遶屋头边富春渡口明人眼落日孤舟浪拍天余杭春晚山花各静芳从教红紫送韶光忍冬清馥蔷薇酽薫满千村万落香揷秧种宻移疎緑平行间清浅縠纹生谁知细细青青草中有丰年击壤声晒茧隔篱处处雪成窝牢闭柴荆断客过叶贵蚕饥危欲死尚能包裹一丝窠次韵甄云卿晚登浮丘亭賔筵旧压三千客燕榭新高十二城泼墨云头连树暗垂丝雨脚过溪生葛巾羽扇吾身健雪碗氷瓯子句清从此相从须痛饮故应此事胜公荣古风上知府秘书二首神仙絶世立功行闻清都玉符赐长生薾云游紫虚鸡犬尔何知偶舐药鼎余身轻亦仙去罡风与之俱俯视旧篱落眇莽如积苏非无鳯与麟终然似虫鱼㣲物岂有命政尔谢泥涂时哉适丁是邂逅真良图大鹏上扶揺南溟聒天沸斥鷃有羽翼意满蓬蒿里不如附骥蝇掣电抹荆蓟谁云极么么俛仰且万里向来庭户间决起不踰咫飘飖託方便意气乃如此物生未可料旦暮傥逢世君㸔功名场得失一交臂拄笏亭晚望林泉随处有清凉山遶䦨干客自忙汉雨不飞虹尚饮乱蝉高柳满斜阳桑岭回肠山百盘挥手天一握俯惊危栈穿仰诧飞石落挽舆如挽舟絶呌断双筰怪蔓纒枯槎瘠草披幽壑此岂车马路谁云强刋凿人言逺游好唿来试着脚次景琳録事赠别韵放船鸣㯭便秦吴送别空烦长者车宿雾锁山常羃羃断云将雨忽疎疎高城五岭花深处短棹三江水落初赖得溪流通尺素蒲根仍有一双鱼客中呈幼度手板头䘖意已慵墨池书枕兴无穷酿泥深巷五更雨吹酒小楼三面风草色有无春最好客心去住水长东今朝合有家书到昨夜灯花缀玉虫送汪圣钖侍郎帅福唐承明才入又南州重见旌旗照柁楼道义平生无㨗径风波随处有虚舟如公未可违文石稽古何妨欠碧油我亦登门烦着録此行无力为王留长至日与同舍游北山嵗晚山同色湖平雾不収寒云低阁雪佳节静供愁竹栢森严立蒲荷索莫休瘦笻知脚力政尔耐清游次韵胡邦衡秘监斯言向来立千古敢疵瑕有命孤蓬转何心劲箭加人穷名满世天定客还家回首冥恩怨虚空不着花送周子充左史奉祠归庐陵黄鹄飘然下九闗江船载月客俱还名高岂是孤臣愿身退聊开壮士颜倾葢当年真旦暮霑巾明日有河山后期淹速都难料相对犹怜髩未斑送陆务观编修监镇江郡归㑹稽待阙寳马天街路烟蓬海浦心非闗爱京口自是忆山阴高兴余飞动孤忠有照临浮云付舒卷知子道根深见説云门好全家住翠㣲京尘成嵗晚江雨送人归边琐风雷动军书日夜飞功名袖中手世事巧相违送李仲镇宰溧阳相逢已叹十年迟冷淡贫交又语离玉笋换班通籍后黄梅吹雨送帆时月岩家世犹为县金濑溪山好赋诗唤起酸寒孟东野倒流三崃洗余悲次韵子永雪后见赠雪瓴待伴半阴晴竟日檐氷熘雨声九陌泥干尘未动南山石露塔犹明稍闻吉语占农事便觉归心胜宦精想得村田来嵗好瓦盆嘉酿灌愁城与正夫朋元游陈侍御园沙际春风转物华意行聊复到君家年年我是重来客处处梅皆旧识花官减不妨诗事业地寒犹辨醉生涯城中马上那知此尘满长裾席㡌斜正月十四日雨中与正夫朋元小集夜归灯市凄凉灯火稀雨巾风㡌笑归迟月明想在云堆处客醉都忘马滑时老去尊前花隔雾春来句里髩成丝浮生不了悲欢事作剧儿童总未知韩无咎检详出示所赋陈季陵户部巫山图诗仰窥高作叹息弥襟余尝攷宋玉谈朝云事漫称先生时本无据依及襄王梦之命玉为赋但云頩颜怒以自持曽不可以犯干后世弗察一切溷以媟语曹子建赋宓妃亦感此而作此嘲谁当解者輙用此意次韵和呈以资抚掌瑶姫家山高挿天碧丛竒秀古未传向来题目经楚客名字经度峨岷前是邪非邪莽难识乔林古庙常秋色暮去行雨朝行云翠帷瑶席知何人崃船一息且千里五两竿头见幡尾仰窥仙馆至今疑行人问讯居人指千年遗恨何当申阳台愁絶如荒村高唐赋里人如画玉色頩颜元不嫁后来饥客眼长寒浪传乐府吹复弹此事牵连到温洛更怜尘鞿有无间君不见天孙住在银涛许尘间犹作儿女语公家春风锦瑟傍莫为此图虚断肠次韵王夷仲正字同游成氏园秀巖堂上玉东西把酒登临望眼迷天宇四垂粘地近海山一抹带潮低絶知客好无成事聊记吾曽有醉题倚頼羣仙聫姓字他年谁敢一丸泥送吴智叔检详直中秘使闽抗章幞被岂公难已説高风立懦顽客路莫嫌河畔草直庐须爱道家山秋生莲浦船初泛春满茶溪骑趣还却访故人西府旧定烦书札堕田间次韵韩无咎右司上已汎湖休沐良辰不待晴径称闲客此闲行春衫欺雨任敎冷病眼得山元自明抹黛浓岚围坐晚揉蓝新渌没篙清栖鸦未到催归去想被东风笑薄情王园官舍睡起公退闭阁卧官居如净舫屋角断虹饮日西杨柳黄官来束我带客去书满床睡觉有忙事煑茶翻断香七月二日上沙夜泛困倚船忩㸔斗斜起来雨露满天涯亭亭宿鹭明菰叶闪闪凉萤入稻花月下片云应夜雨山根炬火忽人家江湖处处无穷景半世红尘老嵗华长沙王墓在阊门外英雄转眼逐东流百战工夫土一杯荞麦茫茫花似雪牧童吹笛上高丘次韵耿时举王直之夜坐庭叶翻翻閙灯花粟粟秾闗山千里雁风雨满城钟陇上新登谷江头旧熄烽今年吾计得安稳读三冬次韵马上伊郁寂峰寄示同游石湖诗卷三首镜面波光倒碧峰半湖云锦万芙蓉去年荡桨香风里行傍石桥花正浓红皱黄团熟暑风甘𤓰削玉藕玲珑身谋已落园丁后满㡌京尘日正中得得来题小隐诗拂花萦柳画船移湖边好景春犹未须到秋清月满时与长文正夫游北山栁岸松门胜处通马蹄踏雾入空蒙春光有力欺游子天色无情没断鸿雨脚逺连山脚暗杏梢斜倚竹梢红驼裘拥鼻吾衰矣年少犹嫌料峭风寓直玉堂拜赐御酒归鸦陆续堕宫槐帘幙参差晚不开小雨遂将秋色至长风时送市声来近瞻北斗璇玑次犹梦西山翠碧堆惭愧君恩来甲夜殿头宣劝紫金杯李翚知县作亭西湖上余用东坡语名之曰饮緑遂为胜槩芷葺莲巢唤客游芦鞭席帽为君留未论吹水堪添酒且要移床学枕流乍霁却阴梅酿雨暂暄还冷麦摧秋石湖也似西湖好烦向苍烟问白鸥送汪仲嘉待制奉祠归四明分韵得论字丹霄碧海眇高骞厌直承明却自论寳马十年听漏箭扁舟一雨㸔潮痕侍臣想忆松门逺归客还怜菊径存清润要非山泽相又烦一札下云根初约邻人至石湖窈窕﨑岖学种园此生丘壑是前縁隔篱石上浮天水当戸山横匝地烟春入葑田芦绽笋雨倾沙㟁竹垂鞭荒寒未办招君醉且吸湖光当酒泉刈麦行菊花开时我种麦桃李花飞麦丛碧多病经旬不出门东坡已作黄云色腰镰刈熟趂晴归明朝雨来麦带泥犁田待雨挿晚稻朝出移秧夜食麸壬辰九月十六日侵晨真率㑹石湖路中书事白葛乌巾称老农溪南溪北水车风稻头的皪粘霜露歩入明珠翠网中双燕底处双飞燕衔泥上药栏莫敎惊得去畱取隔帘㸔春日三首药栏花暖小猧眠雪白晴云水碧天煑酒青梅寒食过夕阳庭院锁秋千西忩一雨又斜晖睡起熏笼换夹衣莫放珠帘遮洞户从敎燕子作双飞双鲤无书直万金画桥新緑一篙深青苹白芷皆愁思不独江枫动客心汴河指顾枯河五十年龙舟早晩定疏川还京却要东南运酸枣棠梨莫蓊然雷万春墓九陨元身不陨名言言千载气如生欲知忠信行蛮貊过墓人皆下马行宜春苑狐塜獾溪满路隅行人犹作御园唿连昌尚有花临砌肠断宜春寸草无州桥州桥南北是天街父老年年等驾回忍涙失声询使者㡬时真有六军来宣德楼峣阙丛霄旧玉京御牀忽地有尘惊他年若作清宫使不挽天河洗不清市街梳行讹杂马行残药市萧骚土市寒怅惆软红佳丽地黄沙如雨扑征鞍渐水黄流日夜向南风道出封丘处处逢紫葢黄旗在湖海故应河伯欲朝宗旧滑州大伾山麓马徘徊积水中间旧滑台渔子不知兴废事清晨吹笛掉船来翠楼连袵成帷迓汉官翠楼沽酒满城欢白头翁媪相扶拜垂老从今㡬度看临洺镇竟日霜寒暮解围融融桑柘染斜晖北人争劝临洺酒云有棚头得兎归真定舞紫袖当棚雪髩凋曽随广乐奏云韶老来未忍耆婆舞犹倚黄钟衮六么内丘黎园汗后鵞梨爽似氷花身耐乆老犹荣园翁指似还三叹曽共翁身见太平望都荒寺疎钟解客鞍由山东畔白烟寒望都风土连唐县翁媪排门带瘿㸔安肃车从古铜门控朔方南城烟火北城荒台家抵死争溏泺满眼秋芜衬夕阳燕賔舘九日朝天种落驩也将佳节劝盃盘苦寒不似东篱下雪满西山把菊㸔龙津桥燕石扶栏玉雪堆栁塘南北抱城回西山剰放龙津水留待官军饮马来自石林回过小玲珑巖窦益竒昔为富人吴氏所有今一子尚幼检校于官一丘乃中虚洞穴四无碍郄略巖岫香黝紏石状怪苍牛饮前池碧罅滟㣲瀬雕锼具百巧图画窘千态哀湍写壊磴冻雨湿空翠疎梅照草棘瘦竹枝蹊隧当时闾阎子目力有尘外孤童藐难料竒事疑有待谁欤千金损来换把茅盖不仙亦足豪衆垤皆累块我评北山游絶胜此无对玲珑讵可小孰能为之大干道己丑守括被召再过钓台自和十年前小诗刻之柱间后五年自西掖帅桂林癸已元日雪晴复过之再用旧韵三絶浮生渺渺但飞埃问讯星官又独来天上人间最高处为君题作郁萧台拙疎何计补涓埃惭愧双旌去又来三过溪门今老矣病无脚力更登台界天山雪净黄埃江上扁舟夜泛来匝地东风劝椒酒山头今日是春台豫章南浦亭泊舟二首绣槛临沧渚牙樯挿暮沙浦云沉断雁江雨入昏鸦野旷天河近春寒嵗未华朝来风一席随处且浮家闰嵗花光晚霜朝草色荒趂墟犹市井収潦再耕桑客路东西懒江流日夜忙长歌情不尽一酌酹沧浪清江台在临郡西冈上张安国题榜南来富夀冈春胜此蟠结岑戴南台栏槛了风月萧滩曳长烟贝阙炯残雪江流当带横练练浮木末天风来无乡万里吹醉缬登临信竒事忍冻亦痴絶故人春梦觉遗墨秋蛇掣浮云真可咍挥觯酹空阔初入湖南醴陵界崖柳阴阴夹暝途出山欢喜见平芜一春客梦饱风雨行尽江南闻鹧鸪醴陵驿緑水桥边县门前柳已黄人稀山木夀土瘦水泉香乍脱泥中滑还嗟子长槠洲何日到鼔枻上沧浪初见山花三日晴泥尚没韡㡬将风雨过年华湘东二月春才到恰有山樱一树花宋诗钞卷六十一宋诗钞卷六十二钦定四库全书宋诗钞卷六十二内阁中书舍人吴之振编范成大石湖诗钞湘江舟尾快风挂㠶船头雪浪吼奔雷十丈髙帆满意开我自只凭忠信力风应不为世情来儿童屡惜峯峦过将士犹教鼔角摧明日祝融天柱去更烦先卷乱云堆泊湘江鱼口滩知时社燕语樯竿游子奔波自鲜欢趂客卖鱼双桨急隔林沽酒小旗寒潇湘潭似日南落岳麓已从天外看薄莫滩前收百丈卧闻三老报平安马安驿饭罢踪步食饱勌舆马散䇿步前冈意行踏芳草萧艾蓊生香春事甚寂寥山桃带松篁㳺蜂入菜花此岂堪蜜房今年蚕出迟柘叶分寸长好晴才数日乐事未渠央黄罢岭薄宦毎违已兹行遂登危峻坂盪胸立恍若对镜窥传唿半空响蒙蒙上烟霏本末见前驱可望不可追跻攀百千盘有顷身及之白云叵揽撷但觉沾人衣髙木傲烧㾗葱茏茁新荑春禽断不到惟有蜀魄啼谓非人所寰居然见锄犂山农如木客上下翾以飞寕知有康荘生死安崄巇室空了无处恐尚橧巢栖安得㧞汝出王路方清夷衡水之间山路艰澁薄晚吏卒閧云渐近祈阳路平夷皆有津津之色朝登赤土岭暮入黄泥谷春江弄花月归梦恍在目觉来行路难杜宇叫高木凹中泥没踝凸处石啮足坐舆我尚病想见肩舆仆衡阳复祈阳可暂不可宿晚来出前冈路坦亭促将士走相贺喜色如膏沐人生本无闷逆境要先熟不从忧患来安识平为福夷途不常遇厯险始知足书浯溪中兴碑后干道癸已春三月余自西掖出守桂林九月渡湘江游浯溪摩娑中兴石刻洎唐元和至今游客所题窃谓四诗各有定体颂者美盛徳之形容以其成功告于神明者也商周鲁之遗篇可以㮣见今元子乃以鲁史笔法婉辞含讥盖之而章而后来词人复发露之则夫磨崖之碑乃一罪案何颂之有窃以五十六字刻之石傍与来者共商略之此诗之出必有相诟病者谓不合题破次山此亦习俗固陋不能越拘挛之见耳余义正词直不暇䘏也三颂遗音和者稀丰容宁有刺讥词絶怜元子春秋法都寓唐家清庙诗歌咏当谐琴搏拊䇿书自管璧纯疵纷纷徤笔刚题破从此磨崖不是碑宿清湘城外田家驱马力犹彊奏牀身始疲净净云拂帐潏潏水鸣篱未熟灯前梦闲㝷道上诗湘中多夜雨客枕最先知次韵郭季勇机宜雪观席上留别絶胜尊前万事休纵非吾土且登楼山迎雨脚俄横过风约江声欲倒流野水新堪添酒面夕阳依旧满帘钩凭栏从此迟归鞅能及中秋对月不次韵许季韶通判雪观席上把酒临风瑞露倾琼浆何用谒云英卷帘雨脚银丝挂倚杖江头緑涨生岭海一凉苏暑病山林千籁试秋声兹游竒絶忘羇宦惭愧烟中短棹横送周直夫敎授归永嘉青灯相对话儒酸老去羇游自鲜欢昨夜榕溪三寸雨今朝桂岭十分寒知心海内向来少解手天涯良独难一笑不须论聚散少时吾亦跨征鞍赠赵廉州马羣杂踏草䝉茸刮目权竒一洗空天末也烦行李到嵗寒聊得酒尊同梅花夜夜湘南雨榕叶年年海北风少待佳晴㸔山去玉篸高挿翠云丛食罢书事甲子霖涔雨东南湿蛰风茘枝梅子緑荳䓻杏花红扪腹蛮茶快扶头老酒中荒隅经嵗客土俗渐相同次韵平江韩子师侍郎见寄三首自古四愁湘水深谁将城郭启山林有情碧嶂团栾绕无数朱楼缥缈临蚺鼔揭天惊客座象鍪航海厌蛮琛三千客路长安逺故旧书来直万金霛泉杖屦浙江头经济长懐尚典州堂上读书朝气爽台前唿月海光浮交情尺素勤双鲤笔力枯松挽万牛已把三章翻乐府为君撃节变蛮讴前年冲雪过双溪风㡌泥鞯骑吹随烂醉依前逢锦瑟好音谁是欠黄鹂功名未试玉璜玦离别频倾金屈巵畴昔北征烦吉梦南征合有梦征时水乡酌酒但能之主管能之将过石康南郭河桥市井喧緑荷香处有江天一帘梅雨炉烟外三叠阳闗烛涙前马耳西山君并海船头北渚我归田后期直恐参商似且醉金槽四十絃燕堂书事嵗稔斋铃阗年深屋暨摧狸争雷瓦过螘化雨忩来尽日风长籁无时地不花耳边情话少笑口若为开酒邉二絶团扇香中袅袅风断肠声里㸔羞红不须过处催干盏听彻歌头盏自空日长绣倦酒红潮闲束罗巾理六幺新様筑毬花十八丁宁小玉漫吹箫甘雨应祈三首晩稻成苞未肯肥鹁鸠啼晓两来时黄䌷被冷初眠觉先向芭蕉叶上知秋日虽䝉霡霡沾浥尘终恨太廉纤今朝健起廵檐㸔恰似庐山㸔水帘高田一雨免飞埃上水纲船亦可催説与东江津吏道打量今晩涨痕来画工季友直为余作氷天桂海二图氷天画使北渡黄河时桂海画佛子游巖道中也戏题许国无功浪着鞭天敎饱识汉山川酒边蛮舞花低㡌梦里胡笳雪没鞯収拾桑榆身老矣追随萍梗意茫然明朝重上归田奏更放岷山万里船甲午除夕犹在桂林念至一弟使北今夕当宿燕㑹同馆兄弟南北万里感怅成诗把酒新年一笑非鹡鸰原上巧相违墨浓云瘴我犹住席大雪花君未归万里闗山灯自照五更风雨梦如飞别离南北人谁免似此别离人亦稀乙未元日用前韵书懐今年五十矣浮生四十九俱非楼上行藏与愿违纵有百年今过半别无三䇿但当归定中乆已安心竟饱外何须食肉飞若使一丘并一壑还乡曲调尽依稀再用前韵时被命帅蜀休论今昨总皆非世味诚甘与我违蜀道虽如履平地杜鹃终劝不如归三冬自若生毛颖一梦㣲官陪螱飞夜乆南枝翻倦鹊芒芒月白衆星稀施元光在崑山病中逺寄次韵答之四海飘蓬客舍边㡬多云水与风烟絶无旅力驱长辔空有孤忠誓大川参井忽随征马上斗牛应挂故山前亲交情话如何许诗到天涯喜欲颠铧觜道江自海阳至县廼弥迤狂澜既奔倾中流遇铧觜分为两道开东漓北湘水至今舟檝利楚粤经万里人谋敓天造史禄所经始无谓秦无人虎䑕用否耳紫藤纒老苍白石熘清泚是间可作社牲酒百世祀修庆者谁欤配以临川季清湘县郊外杂花盛开有懐石湖午行清湘县妍暖春事嘉柴闗閙桃李㝠冥一川花故园岂少此愈此百倍加我宁不念归顾作朱木鸦百年北忩凉安用天一涯君恩重乔岳敢计征路賖乡心与官身凿枘方聱牙橘柚走珍贡何如系匏𤓰明当复露奏天日临幽遐倘许清河使曳尾还污邪珠塘林茂鸟乌急坡长驴䭾鸣坐舆犹足痺负笈想肩頳废庙藤遮合危桥竹织成路傍行役苦随处有柴荆题湘山大施堂重倚春林涙竹枝南游风物鬓成丝难㝷桂海千峰梦更了湘山一叚竒来去别无心外法行藏休问塔中师若论大施门前事竿木游场且赋诗深溪舖中二絶追路寄呈元将仲显二使君贺州归去柳州还分路千山与万山把酒故人都别尽今朝真箇出阳闗秪有南风卷路尘断无南客送车轮故人合在潇湘见却见潇湘别故人湘口夜泊南去零陵十里矣营水来自营道过零陵下湘水自桂林之海阳至此与营㑹合为一江我从清湘发源来直送湘流入营水故人亭前合江处暮夜樯竿矗沙尾郄从湘口望湘南城郭山川恍难纪万壑千巖诗不徧惟有苍苔痕屐齿三年瘴雾亦竒絶浮山登临如此㡬湖南山色夹江来无复瑶篸挿天起陂陀狠石蹲清涨淡荡光风浮白蕋骚人魂散若为招伤心极目春千里我亦江南转蓬客白鸟愁烟思故垒逺游虽好不如归一声鶗鴂花如洗题岳麓道卿台山外江水黄江外满城緑城外杳无际天低到平陆长烟贯楚尾逺势带吴蜀故园东北望游子栏干曲连日风作洞庭不可渡出赤沙河金沙堆前风未平赤沙河边波不惊客行但逐安稳去三十六湾涨痕生沧洲寒食春亦到荻芽深碧蒌芽青汨罗水饱动荆渚岳麓雨来昏洞庭大荒无依飞鸟絶天地惟有孤舟行慷慨悲歌续楚些彷彿幽瑟迎湘霛黄昏惨淡舣极浦虽有鱼舍无人声冬湖落此暂住春潦怒涨随佣耕吾生一叶寄万里况复揺落浮沧溟渔蛮尚自有常处羇宦方汝尤泊衡州客里仍哦对雨吟夜来星月晓还阴空江十日无春事船到衡阳栁色深歩入衡山应有人家住隔溪緑阴亭午但闻鸡松根当路龙筋瘦竹笋满山鳯尾齐墨染安云犹似瘴丝来小雨不成泥更无骑吹喧相逐散诞闲身信马啼四明人董峄乆居岳市乞诗祝融峰下两逢春雨宿风飡老病身莫笑五湖萍梗客海边亦有未归人鼎湖漂泊离巣燕弯跧负殻蜗瘦嫌莞席硬老觉画屏奢报道帆当落传唿鼔已挝且投人处宿未到已闻蟇安乡县西晚泊水阔鸟乌倦墟寒僮仆饥一湾村县过百折暮江迟晓梦孤灯见春阴病骨知简书宁不畏旅力奈先疲孙黄渡舍舟从陆更间闗径仄仍荒亦未干棘刺近人牢闭眼泥涂兀马𦂳扶鞍荼山盗薮路程恶麦陇人家懐抱寛担仆舆夫尽劬瘁病翁那得更加餐发荆州初上蓬笼竹笮船始知身是劒南官沙头沽酒市楼暖径歩买薪江墅寒自古秦吴称絶国于今归崃有名滩千山万水垂垂老只欠天西蜀道难虎牙滩倾崖熘雨色惨淡水墨画辛夷碎花悬瘣木老藤挂翠莽楚甸穷黄流蜀江下一滩今始尝三崃此其亚雨㸃鼔士掺云腾挽夫跨惊心渡石林破眼见村舍牛眠草色里犬吠竹林罅歩头可檥船安稳睡残夜初入崃山效孟东野崃山偪而峻崃水湍以碕崃草如毨毛崃树多樛枝崃禽惟杜鹃血吻日夜啼崃马类黄狗不能长鸣嘶崃晓虎迹多崃暮人迹稀崃路如登天猿鹤不能梯仆夫负嵎哭我亦呻吟悲悲吟不成章聊赓崃哀诗蛇倒退山前壁如削山后崖复断向吾达陇首如海到彼㟁那知下岭处慄甚履氷战牵前带相挽绾后衣尽绽健倒辙㝷丈徐行尘分寸上疑緑竹竿下剧衮金弹岂惟蛇退舍飞鸟望崖反稍喜一径平犹有千石乱仍逢新烧畬约畧似耕畔心知人境近颦末百忧散山民茅数把鬼质犊子健腰鑱走迎客再拜复三叹谓匪人所蹊官来定何干倘为饥火驱平地岂无饭意者官事廹如马就羁绊我乃不能答付以一笑粲大丫隘崃行五程无聚落马头今日逢耕凿麦苖疎瘦豆苗稀椒叶尖新柘叶薄家家妇女布纒头背负小儿领垂瘤山深生理却不乏人有银钗一双挿麻线堆崃日驿前大山崛起旧路攀援而上萦纡如线十五年前浮图徳寳始沿涧伐木作新路不复登山余观崃路皆未尝经修感徳宝之事作麻线堆诗一首以风䕫路使者及归崃二州长吏沈叶管熊四君云木盪胷起郁峨一峰危上有路千折縺缕如萦丝是为麻线堆厥险天下稀偪仄容半足颠坠宁复稽腾猱尚愁苦游子将安之浮屠徳寳者悲智绪等慈随山刋古木㝷壑得长矶舆梁㨗飞渡布石绵阶梯自从新路改重趼无赍咨县有孙少府琬琰酁文词勿云此事小惟有行人知况观崃山路由来欠平治官吏既弗迹谁肯深长思天险固自若当令路成蹊土工运畚锸石工操凿椎烈火败硗确筑沙填隙巇多用百夫力逺无五旬期但冀米盐给不烦金币支非客敢窃议道旁询旄倪身虽雪山戍亦愿助毫釐工费嗟小哉政须贤有司东有管夷陵西有叶秭归上惟沈徳侯䕫台今吏师下维熊绎孙长材佐州麾岂吾金奎彦不如林下缁悬知议克合了此一段竒舟檝避潢潦置邮疾飞驰憧憧吴蜀客来往当无时仍磨鑚天石大书四贤诗不佞愿秉笔逺继崃口碑判命坡鑚天岭上已飞魂判命坡前更骇闻侧足二分垂壊磴举头一握到孤云㣲生敢列千金子后祸犹㡬万石君早晚北忩㝷噩梦故应含笑老榆枌千石岭晨光挂高岭晴色媚逺客哀湍吼丛薄宿雾袅絶壁露重藓花紫风来蓬背白迷山朴渥跳饮涧于菟迹层巅多朽木迮磴有飞石不知山㡬重杳杳入丛碧四十八盘诘曲不前如宦拙欹倾当面似交难若将世路比山路世路更多千万盘入秭归界山根系马得浆家罙入穷乡事可嗟蚯蚓祟人能作瘴茱茰随俗强煎茶幽禽不见但闻语野草无名都着花窈窕﨑岖殊未艾去程方始问三巴归州竹枝歌二首东邻男儿得湘累西舍女儿生汉妃城郭如村莫相笑人家伐閲似渠稀东㟁艬船抛石门西山炊烟连白云竹篱茅舍作晚市青盖黄旗称使君巴东崃口水宿频欹侧徒行又险艰舟危神女崃马瘦鬼门闗照夜烧畬陇縁云种笮山催成头雪白休説髩丝斑初入巫崃鑚火巴东㟁枞金崃口船束江崖欲合潄石水多漩卓午三竿日中间一罅天伟哉神雨迹疏凿此山川巫山高余旧尝用韩无咎韵题陈季陵巫山图考宋玉赋意辨高堂之事甚详今过阳台之事复赋乐府一首世传瑶姫为西王母女尝佐禹治水庙中石刻在焉湿云不収烟雨霏崃船作滩梢庙矶杜鹃无声猿呌断惟有饥鸦迎客飞西真功高佐禹迹斧凿鳞皴倚天壁上有瑶簮十二尖下有黄湍三百尺蔓花虬木风烟昏藓珮翠惟香火寒霛斿飘忽定何许时有行人开庙门楚客词章元是讽纷纷余子空嘲弄玉色頳颜不可千人间错説高唐梦刺濆淖濆淖盘涡之大者崃江水壮则有之或大如一间屋相传水行崃底遇暗石则濆起已而下旋为窝然亦未尝有定处或无故突然而作叵测也舟行遇之小则欹倾大则与赍俱入险恶之名闻天下崃江饶暗石水状日千变不愁滩泷来但畏濆淖见人言盘涡耳夷险固有间仍于非时作未可一理贯安行方熨縠无事忽翻练突如汤鼎沸翕作茶磨旋势廹中成洼怒霁外始晕已定稍安尉儵作更惊眩漂漂浮沫起疑有潜鲸噀勃勃骇浪腾复恐蛰鳌抃篙师瞪禠魄滩戸呀雨汗逡廵怯大敌勇往决鏖战幸免与齐人还忧似蓬转惊唿招竿折奔救竹笮断九死船头争万苦石上牵旁观竞薄氷撇过捷飞电前余叱驭来山险固尝徧今者撃檝誓岂复惮波面澎澎三崃长飐飐一苇乱既㣲掬指忙又匪科头漫天子赐之履江神敢吾玩但催叠鼓轰往助双掳健潮崃石崃山江濵乱石万状极其丑怪不可形容举非世间诸所有石之比走笔戏题且以纪异崃山狠无情其下多丑石顽质贾憎垂傀状发笑哑粗类坟壤黄沈渍铁矢黒或如沟泥涴或似东壁坼堆疑聚廪粟陊若坏城甓槎牙镂朽木狼籍委枯骼礧砢包羸蚌淋漓锢鈆钖纵纹瓦沟陇横叠衣折襞鳞皴斧凿余炊蹴踏力云何清淑气孕此谲诡迹我本一丘壑嗜石旧成癖端溪紫琳腴洮河緑沉色阶册截肪腻泗磬鸣球撃嵌空太湖底偶立韶江侧真阳劖千巖营道剷寸碧倦游所閲多未易一二籍朅来兹山下刺眼昔未觌或云崃多材竒秀郁以积絶代昭君材惊世屈原宅东家两儿女气足豪万里山石何重轻奚暇更融液我亦味其言作诗晓行客劳畬耕畬田崃中刀耕火种之地也春初斫山衆木尽蹶至当种时伺有两候则前一夕火之借其灰以粪明日雨作乗热土下种即苗盛倍収无雨反是山多硗确地方力薄则一再斫烧始可艺春耕麦豆饼饵以度夏秋则粟熟矣官输甚㣲巫山民以収粟三百斛为率财用三四斛了二税食三物以终年虽平生不识秔稻而未尝苦饥余因记吴中号多嘉谷而公私之输顾重田家得粒食者无㡬崃农之不苦也诗以劳之崃农生甚艰斫畬大山巅赤埴无土膏三刀财一田顾其穴居智占雨先燎原雨来亟下种不尔生不蕃麦穗黄剪剪豆苖緑芉芉饼饵了长夏更迟秋粟繁税亩不什一遗秉得餍餐何曽识秔稻扪腹常果然我知吴农事靖为崃农言吴田黒壤腴吴米玉粒鲜长腰瓠犀瘦齐头珠颗圆红莲胜彫胡香子馥馥兰或収虞舜余或自占城传早籼与晚䆉烂炊甑甗间不辞春养禾但畏秋输官姦吏大雀䑕盗胥衆螟蝝掠剰増釡区取羸折缗钱两种致一斛未免催租瘢重以私债迫逃屋无炊烟晶晶云子饭生世不下咽食者定游手种者长流涎不如崃农饱豆麦终残年巫山县借马巫山县盘舟掉石滩梅肥朝雨细茶老暮烟寒门对高唐起江从滟滪难流堆三尺在旅梦一枝安燕子坡大山如墙缺小山如冢累衆山直下㸔方知此峰危木末见䕫崃一沟益春泥中有天下崄造化真儿嬉峰顶不满笑舟中须成丝登高尚超览况乃絶俗姿䕫州竹枝歌九首五月五日岚气开南门竞船争㸔来云安酒浓麴米贱家家扶得醉人回赤甲白盐碧丛丛半山人家草木风榴花满山红似火荔枝天凉未肯红新城果园连瀼西枇杷压枝杏子肥半青半黄朝出卖日午买盐沽酒归瘿妇趂墟城里来十十五五市南街行人莫笑女粗丑儿郎自与买银钗白头老媪篸红花黒头女娘三髻了背上儿眠上山去採桑已闲当採茶百衲畬山青间红粟茎成穗豆成丛东平屯田秔米软不到贫人饭甑中白帝庙前无旧城荒山野草古今情只余崃口一堆石恰似人心未肯平滟滪如幞瞿塘深鱼复阵图江水心大昌盐船出巫崃十日泝流无信音当筵女儿歌竹枝一声三叠客忘归万里江边有船到绣罗衣服生光辉云安县春暮子规少日斜红鹄飞两山多布水一岛㡬柴扉蚓吐无穷壊人行不断矶巴阳昨夜雨滩上水先肥万州晨炊维下巖晩酌檥南浦波心照州榜云脚响衙鼔前山如屏墙得得正当戸西江朝宗来循屏复东去官曹倚巖栖市井唤船渡瓦屋仄石磴猿啼閙人语剔核杏余酸连枝茶賸苦穷乡固瘠薄陋俗亦寒窭营营谋食艰寂寂懐甎诉昔闻吏隐名今识吏隐处峰门岭遇雨泊梁山穷乡谁与话悲酸驻马㸔云强自寛酒力无端妨宿病诗情不浅任尘官虎狼地僻炊烟晚风雨天低夏木寒行尽峰门千万丈梁山鼔角报平安邡驿大雨暮雨连朝雨长亭又短亭今朝骑马怕平日系船听竹叶垂头碧秧苖满意青农畴方可望客路敢遑宁垫江县青泥没髁仆频惊黄涨平桥马不行旧雨云招新雨至高田水入下田鸣百年心事终懐土一日身谋且望晴休入中州争米市暝鸦同宿垫江城巾子山又雨百日篮舆困跼跧三晨汎坂兀跻攀晚晴幸自垫江县今雨奈何巾子山树色于人殊漠漠云容怜我稍班班如今只忆雪溪句乗兴而来兴尽还邻山县山顶嘘云黒似烟修篁高栁共昏然鸟啼一夜劝归去谁道东川无杜鹃没水舖晚晴月出晓复大雨上漏下湿不堪其忧晚色熹㣲暖似薫儿童欢喜走相闻无端星月照湿土依旧山川生雨云旅枕梦寒涔屋漏征衫朝润冷罏熏快晴信是行人愿又恐田家暴背耘金山岭坂峻身频偃崖深首屡回云浮平地出路拂半天来但閲闗山过都忘嵗月催湘南初上马犹挿早春梅明日至邻水又雨昨日方无雨今朝又不晴满山皆屐齿随处有泉声颇怪阴霖差应催老病成泥涂千骑士与我共劳生望乡台千山已尽一峰孤立马行人莫疾驱从此蜀川平似掌更无高处望东吴早晴发广安军晩宿萍池村庄夜雨洗烦蒸晓风荐清穆云头隤铁山日脚迸金瀑暑涂一日凉逺客万事足羁人正奔波观者何陆续翠盖立严粧青裙行跣足俗陋介南徼物华入东蜀竹萌苦已青蒻子酸犹緑修芦密成篱直栢森似纛泥干马啼松路坦亭堠速暮投何人庄忩户暗修竹巴蜀人好食生蒜臭不可近顷在峤南其人好食㯽榔合蛎灰扶畱藤一名蒌藤食之辄昏然已而醒快三物合和唾如脓血可厌今来蜀道又为食蒜者所薫戏题旅食谙殊俗堆盘骇异闻南飡灰荐蛎巴馔菜先荤幸脱蒌藤醉还遭葫蒜薫丝莼乡味好归梦水莲云小溪县宿麦千平壠横槎一小溪梓花红绽碎粟穗緑垂低村妇犹多跣山猿遂少啼东州虽已过锦里尚云西晓发飞鸟晨霞满天少顷大雨吴谚云朝霞不出门暮霞行千里騐之信然戏纪其事朝霞不出门暮霞行千里今晨日未出晓气散如绮心疑雨再作眼转云四起我岂知天道吴农谚云耳古来占霶𩃱説者类恢诡飞云走羣羊停云浴三豨月当天毕宿风自少女起烂石烧成香汗础润如洗逐妇鸠能拙穴居狸有智蜉蝣强自知商羊与闻计垤鸣东山鹳堂审南柯蚁或如阴石鞭或议阳门闭或云逢庚变或自换甲始刑鹅与象龙聚讼非一理不如老农谚响应㨗如鬼哦诗敢夸博聊用醒午睡九月十九日衙散囘畱火将及幕属饮清心堂观晚菊分韵甲光射曽云雨脚不敢到西山明古雪秋日一竿照先偏井络宻后拒参旗掉分弓滴博平鸣劒伊吾小君㸔天山箭狐兔何足了开边吾岂敢自治有余巧归来翠帷卷聊共黄花笑虽无落㡌风亦复接离倒余闲校笔阵刻烛龙蛇扫毛锥乃更剪我亦鼔旗譟冬至日铜壶阁落成走徧人间行路难异乡风物杂悲欢三年北户梅边暖万里西楼雪外寒已办鬓霜供嵗籥仍拚髀肉了征鞍故园云物知何似试上东楼且北㸔十二月十八日海云赏山茶追趂新晴管物华马蹄松快㡌檐斜天南腊尽风晞雪氷下春来水潄沙已报主林催市栁仍从掌故问山茶丰年自是驩声沸更着牙前画鼔挝雨后东郭排岸司申梅开方及三分戏书小絶令一面开燕雨入南枝玉蘃皴合江云冷冻芳尘司花好事相邀勒不着笙歌不肯春鞭春㣲雨旛胜丝丝雨笙歌歩歩尘一年新乐事万里未归人云薄竟悭雪酒浓先受春送寒东作近惭愧耦耕身丙申元日安福寺福塔士女燃香挂幡以禳兵火之灾岭梅蜀栁笑人忙嵗嵗椒盘各异方耳畔逢人无鲁语鬓边随我是吴霜新年后饮酴酥酒故事先燃窣堵香石笋新街好行乐与民同处且逢塲初四日东郊观麦苖去嵗秋霖麦下迟腊残一雪润无泥相将饱喫滹沱饭来听林间快活啼樱桃花借暖冲寒不用媒匀朱匀粉最先来玉梅一见怜痴小敎向傍边自在开再出东郊晚景増年惯官身作客谙大都縁偶熟岂是性能堪昔者开三径它时老一龛越溪亲种竹芸緑想毵毵上已前一日学射山万嵗池故事北郊征路记前回三尺惊尘马踏开新涨忽明多病眼好风如把及时杯青黄麦陇平平去疎宻桤林整整来游骑不知都㡬许长堤十里转轻雷寳相花谁把桑条夹砌栽压枝万朶一时开为君也着诗収拾题作西楼锦被堆四月十日出郊约束南风彻晓忋収云卷雨一川凉涨江混混无声緑熟麦骚骚有意黄吏卒逺时闲信马田园佳处忽思乡邻翁万里应相念春晚不归同挿秧晓诣三井观路转市声逺寛闲古城东适从红尘来忽入苍烟丛槿心倾浓露芋叶翻㣲风秋阳澹篱落残暑不必攻野老熟睡起日高首如蓬官身骑官马君应笑龙钟秋雨快情静胜堂席上一笑憧憧雁鹜行簿书堆里赋秋阳心如坠絮沾泥懒身似飞泉激石忙雨后蹲䲭先稻熟霜前浮蚁鬭枨香天涯节物遮愁眼且复随乡便入乡新凉夜坐吏退焚香百虑空静闻虫响度帘栊江头一尺稻花雨忩外三更蕉叶风日日老添明镜里家家凉入短檠中简编灯火平生事雪白眵昏奈此翁秋老四境雨已沛然晚坐筹边楼方议祈晴楼下忽有东界农民数十人诉山田却要雨须长吏致祷感之作诗嵗晚羇懐有所思秋来病骨最先知镜中公案已甘老纸上课程休讳痴西堰颇闻江涨急东山犹説雨来迟锦城乐事知多少忧旱忧霖蹙尽眉有懐石湖旧隠浩荡沙鸥乆倦飞摧頽枥马不胜鞿官中风月常虚度梦里闗山或暂归橘社十年霜欲饱鲈江一雨水应肥冷云着地塘蒲晚谁为披蓑暖钓矶晩歩宣华旧苑乔木如山废苑西古沟疎水静鸣池吏兵窸窣番更后楼阁崔嵬欲暝时有露冷萤犹照草无风惊雀自迁枝归来更了尘书债目𤯝昏花独穗垂西楼秋晩楼前处处长秋苔俛仰璇杓又欲回残暑已随梁燕去小春应为海棠来客愁天逺诗无託吏案山横睡有媒晴日满忩凫鹜散巴童来按鸭炉灰明日分弓亭按閲再用西楼韵眼㸔白露㸃苍苔嵗月飞流首屦回老去读书堕㤀却醉中得句若飞来闻鸡午夜犹能舞射雉西郊不用媒自笑支离聊复尔丹心元未十分灰丁酉重九药市呈座客余于燕山首句云万里汉家使桂林云万里汉都䕶成都云万里桥邉客今嵗倦游赋此自戏莫向登临怨落晖自縁羁宦阻归期年来厌把三边酒此去休哦万里诗乌㡌不辞歌短发黄花终是欠东篱若无合坐挥毫健谁解西风楚客悲十一月十日海云赏山茶门户讙唿十里村腊前风物已知春两年池上经行处万里天边未去人客鬓花身俱嵗晚粧光酒色且时新海云桥下溪如镜休把冠巾照路尘二月一十七日病后始能扶头复幕重帘苦见遮暮占栖雀晓占鸦残灯煑药㸔成老细雨鸣鸠过尽花心为早衰元自化发从无病已先华更䝉厉鬼相提唱此去山林属当家病中闻西园新花已茂及竹迳皆成而海棠亦未过梅坞桃蹊斫竹初三旬髙卧信音疎春虽与病无交渉雨莫将花便破除秪合蘧蘧随梦去何须咄咄向空书颇闻蜀锦犹相待去嵗今朝已雪如枕上一枕经春似宿酲三衾投晓尚凄清残更未尽鸦先起虚愰无声䑕自惊乆病厌闻铜沸鼎不眠惟望纸忩明摧頽岂是功名具烧药炉邉过此生初履地扶头今日强冠篸余烬収从百战酣长胫阁躯如瘦鹤冲风夺气似枯柟客来慵抆懒残涕老去寒同弥勒龛何处更能容结习任教花雨落毵毵病起初见賔僚时上疏丏祠未报浪将冠服衣猿狙因病偷闲稍自如时有好怀夸得句略无情语怕回书边城晏闭休传箭村巷春游未荷鉏追北良辰公事少天恩傥许赋归欤三月十九日极冷谁勒余寒不放回春深犹暖地炉灰乡心忽向灯前动夜雨先从竹里来鶗鴂已如莺百啭酴醿那复雪千堆调糜煑药东风老惭愧茶瓯与酒杯入崇宁界桑间三宿尚回头何况三年濯锦游草草陴筒中酒处不知身已在彭州懐古亭朝来冩得故人书双鲤难㝷雁亦无付与离堆江水去解从陴县到成都过青城题索桥以竹䋲为之织簟勾铺面排䋲强架空染人髙晒帛猎户逺张罿薄薄难承雨翻翻不受风何时将蜀客东下㸔垂虹上清宫厯月扪参兴未䦨丹梯通处更跻攀冥蒙蜀道一云气破碎岷山千髻鬟但觉星辰垂地上不知风雨满人间蜗牛两角浑如梦更説纷纷触与蛮最高峰望雪山大面峰头六月寒神灯収罢晓云班浮空忽涌三银阙云是西天雪岭山青城县何子方使君同年园池桤塍芋陇意中行浩荡薫风不计程雨脚背人归玉垒江声随马入青城五桥今日新知路千佛当年旧缀名水竹光中同一笑丏君荷露濯尘缨次韵陆务观编修新津遇雨不得登翛觉山径过眉州三絶翛觉一望可见劒门送君多情难语离仆夫无情车载脂平生漂泊知何限少似新津风雨时离合纷纷怕逺游逺游仍怕赋登楼何须一望三千里望尽西州转更愁雨后蟇颐山色开玻瓈江清已可盃緑荷红芰香四合又入芙蓉城里来次韵陆务观慈姆巖别二絶送我弥旬未忍回可怜萧索把离盃不辞更宿中巖下投老余年岂再来明朝真是送行人从此闗山隔故情道义不磨双鲤在蜀江流水贯吴城玻璃江一首戏效陆务观作玻璃江头春渌深别时沄沄流到今秪言日逺易排遣不道相思翻苦心乌头可白我可去菖花易青君易㝷人生若未免离别不如碌碌无知音今与陆务观自圣政所分袂每别辄五年离合又常以六月似有数者中巖送别至挥涙失声留此为赠宦涂流转㡬沉浮鸡黍何年共一丘动辄五年迟逺信常于三伏话羁愁月生后夜天应老涙落中巖水不流一语相闻仍自解除书闻已趣刀头万景楼山谷来游时未有此楼也左披九顶云右送大峨月残山剰水不知数一一当楼供胜絶玻瓈濯锦遥相通指麾大渡来朝宗川霛胥命各东去我亦顺流唿短蓬诗无杰语慙风物頼有丹青传小笔仍添书客倚栏㸔令与山川相映发龙弯归路遶乌尤栋云帘雨邀人留若为唤得涪翁起题作西南第一楼问月堂酌别半明灯火话悲酸此㑹情知后㑹难四海宦游多聚散一生情事足愁欢髩丝今夜不多黒酒量彻明无数寛醉梦登舟都不记但闻风雨满江寒别后寄题汉嘉月榭同年陆务观所作隐吏诗情卜筑幽同年惜别劝淹留试倾万景湖亭酒来㸔半轮江月秋川路难长犹共此夜船空载且归休碧巖胜处频回首好事谁能更小楼蛾眉县穷乡未省识旌旄鸡犬驩唿巷陌骚村媪聚观行绩布野翁迎拜跽然蒿泉清土沃稻芒早县古林深槐瘿高珍重里儒来献颂盛言千载此丘遭初入大蛾烟霞沈痼不须医此去真同汗漫期曽欵上清临大面仍从太白问蛾眉山中縁法如今熟世上功名自古痴賸作画图归挂壁它年犹欲卧游之八十四盘冥鸿无伴鹤孤飞回首尘笼一笑嬉八十四盘新拄杖万千三乗旧牙旗石梯碧滑云生后木叶红斑雪霁时説与同行莫惆怅人间捷径转嵚巇婆罗平仙圣飞行此是家路逢真境但惊呀神农尝外尽霛药天女散余多异花岚雨逼衣寒似铁氷泉炊米硬于沙峰头事事殊尘世缺甃跳梁笑井蛙思佛亭晓望栗烈刚风刮病眸登临何啻缓千忧界天暑雪青城外匝地晴云瓦屋头浩荡它年夸北客苍茫何处认西州千巖万壑须㝷徧身是江湖不系舟犍为江楼河边堵立㸔归篷三老开头暮欲东涨水稠滩连崃内浅山浮石似湘中无人驿路榛榛草有客江楼浩浩风种落尘稍少公事賸裁新雨寄诗筒题谭徳称扇蛮风吹雨瘴江肥短草荒山鸟不飞尽是泸南肠断句如今分与故人归题杨商卿扇君归我去两销魂愁满千山锁瘴云后夜短檠风雨暗谁能相伴细论文发合江数里寄杨商卿诸公临分满意説离愁草草无言秪涙流船尾竹林遮县市故人犹自立沙头过江津县睡熟不睱梢船西风扶艣似乗槎水濶滩沉浪不花梦里竹间喧急雪觉来船底衮鸣沙涪州江险不可泊入黔江檥舟黄沙翻浪攻排亭濆淖百尺呀成坑坳洼眩转乆乃平一涡熨帖千涡生篙絶呌敺川霛鸣铙飞渡如奔霆水从岷来如浊泾夜榜黔江聊濯缨玻瓈彻底镜面平忽思短棹中流横钓丝随风浮月明妃子园涪陵荔子天寳所贡露叶风枝驿骑传华清天上一嫣然当时若识陈家紫何处蛮村更有园下巖畴昔中巖一梦残下巖风景亦高寒崃中无处堪停棹雨后今朝始凭栏不用苦求毫相现秪敎长挂水帘㸔山僧劝我题苍壁坡谷前头未敢刋䕫门即事䕫水不可饮取之卧龙十里之外崃行风物不堪论伴暑骄阳杂瘴分人入㳟南多附赘山从䕫子尽侵云竹枝旧曲元无调麴米新篘但有闻试觅清泠一杯水筒泉须自卧龙分瞿唐行七月十九日至䕫子滟滪彻发不可犯是夜水涨及山腹诘旦视滟滪则已在水中土人云此青草齐也可以冐险而入遂鼔棹略其顶而过郡中遣候兵立山上毎一舟平安则揺帜以召后舟白盐赤甲皆崃口大山黄黒石皆崃中至险处入崃西岸有圣泉舟人或向之疾唿曰人渴也泉即迸下杯许复干余舟过甚急未之试也川霛知我归有程一夜涨痕千丈生中流撃檝汹作气夹峰旗鼔呀失声不知滟滪在船底但觉瞿唐如镜平凿崃疏川很石破号山索饮飞泉惊白盐赤甲转头失黒石黄嵌拚命轻草齐増肥无泊处竹枝凝叶空余情人间险路此竒絶客里惊心吾饱更劒阁翻成蜀道易请歌范子瞿唐行鄂州南楼谁将玉笛弄中秋黄鹤飞来识旧游汉树有情横北渚蜀江无语抱南楼烛天灯火三更市揺月旌旗万里舟却笑鲈江垂钓手武昌鱼好便淹留梅根夹辛苦凌波棹平安入夹船月明渔浦网风侧瓦窰烟老圃容挑菜村巫横索钱且投人处宿终夜得佳眠将至吴中亲旧都来相迓感怀有作望见家山意欲飞古来燕晋一沾衣回思客路岂非梦乍听乡心真是归新事略从年少问故人差觉坐中稀不须更説桑榆暖霜后鲈鱼也自肥淳熈五年四月二日直宿玉堂怀旧二絶句桂海氷天老嵗华直庐重上玉皇家当年曽识青青髩惟有东墻一架花雪山刁斗不停挝夜把军书敢顾家珍重玉堂今夜梦静闻宫漏隔宫花初归石湖晓雾朝暾绀碧烘横塘西岸越城东行人半出稻花上宿鹭孤明菱叶中信脚自能知旧路惊心时复认邻翁当时手种斜桥栁无限鸣蜩翠扫空赠举书记归云山一枕清风四十霜孤生无处话凄凉相看只有龎眉客还在云丘旧草堂四股涧松霞斧碎十园巖桂烧痕枯不知阶下跳珠处旧竹春来有笋无青山面目想孤依水石风林入梦思白发苍颜心故在只知当日㸔山时题查山林氏庵庭户清深宅翠㣲雪如佳壁唤题诗烟梢矗矗青围屋露叶鲜鲜緑满篱宿雨一春才汎鸭平芜㡬日已藏碑山僧见客如枯木疑是嬾残南岳师木渎道中风雨震雷大作恶风奔云何壮哉溪水欲立山欲摧石岸迸裂缆边树胡牀动揺船底雷灵巖塔后雨脚挂胥口庙前浪花来篷漏衣沾不足惜酒瓶倾侧愁空罍光福塘上指㸃炊烟隔莽苍午餐应可寄前庄鸡声人语小家乐木叶草花深巷香春去已空衣尚絮雨来何晚稻初茫秪今农事村村急第一先陂贮水塘秋前风雨顿凉秋期如约不须催雨脚风声两快哉但得暑光如㓂退不辞光景似潮来酒杯触拨诗情动书卷招邀病眼开明日更凉吾已卜暮云横作乱峰堆晓起闻雨老年稍喜睡魔清兀坐枯株听五更萧索轮囷怜烛烬飞扬䟦扈厌蚊声登高事了从敎雨刈熟人忙郄要晴莫道西成便无虑大须浓日㬠香秔嘲蚊四十韵暑鬼方肆行羽孽亦厉习肖翘极幺么坱圠累辟翕湿生同粪蝎腐化类宵熠初来閙郭郛少进亘原隰嘤如蝇声薨聚若螽羽缉俄为隠雷閧逐作宻霰集口衘钢鍼锋力洞衲衣袭啾声先计议着肉便成吸𤣥豹犹未定卓锥已深入血随姑嘬井势甚辘轳汲沉酣凥益高饱满腹渐急晶晶紫蟹眼滴滴红饭粒拂掠倦体烦爬搔瘁肌涩救东不虞西擒一已窜十新瘢蓓蕾涨宿晕斑烂浥竟夜眠展转连牀叹于悒云何人戚欣乃系汝张歙驱以葵扇风熏以艾烟湿檠长镇藏遮帐隙亟补葺火攻惮秽臭手拍嫌腥汁伏翼佐扫除纲蛛助収拾薄暮汹交攻大明讧未戢牛革厚逾氊鲎介铦胜钑遭汝尚欲困嗟人何以给夏虫虽衆多罪状相百什蜂虿岂房栊虮蝨但禅褶羊羶螘登爼骥逸蝱附蠓惟舞醯瓮蠧止崇书袠蚤为鸺所撮蝇亦虎能执彼愆可贯死汝罪当献级凉飊倐然至丑类殆哉岌一吹觜吻破再鼔翅翎絷三千颉利百万走㝷邑快哉六合内蔑有一尘立虚空既清凉家巷得宁辑鸡忩夜可诵蛩机晓緧织雨帘绣浪巷风烛泪珠泣客来添羽觞人静拂尘笈恍还神明观似启坏户蛰消长谁使然智力讵能及晚歩吴故城下意行殊不计榛菅风袖飘然胜羽翰拄杖前头双雉起浮图絶顶一鵰盘醉红匝地斜曛暖熨练涵空涨水寒却向东臯望烟火缺蟾先映树林丹北山堂开炉来坐困眠醒坐一龛多竹洞无闗断客过贪向炉中煨榾柮嬾从掌上㸔菴摩闲无杂念惟诗在老不甘心奈镜何八万四千安乐法元无秘宻可伽陁北城梅为雪所厄冻蘂粘枝瘦欲干新年犹未有春㸔雪花祇欲欺红紫不道梅花也怕寒浙东舟中处处槿樊圃家家桃庑门鱼盐临水市烟火隔江村雨过张帆重潮来汲井浑弯跧短篷底休説两朱旛东门外观刈熟民间租米船相衘入城喜作二絶菊莎杞棘㸑无烟日日文书横索钱今日甬东官况好东津门外㸔租船潮到灵桥緑绕船海边力穑屡丰年澹青山色深黄稻恰似胥门九月天重阳九经堂作俗闻佳节自匆匆老去愁秋又客中青嶂卷帘三面月黄花吹鬓几丝风十年故国新栽栁万里他乡旧转蓬谁与安排今夜梦片帆飞到小篱东大㕔后堂南忩负暄万壑无声海不波一忩油纸暮春和醉眠陡觉氍毹赘围坐翻嫌榾柮多水暖玉池添𠻳嚥花生银海费揩摩端如拥褐茅檐下秪欠乌乌撃缶歌晚歩北园刮地晴飈退海痕出门无扇可障尘麦黏瘠土何时雪梅糁疎林昨夜春天镜风烟疑梦事髩霜时节尚官身裹章束带朝还暮惭愧青鞋紫领巾春前十日作腊浅犹賖十日春官忙长愧百年身雪催未动诗无力愁遣还来酒不神节物何曽欺老病书生自惯説悲辛终朝戏促成何事今古纷纷一窖尘怀归寄题小艇日出尘生万劫忙可怜虚费隙驹光若敎闲里工夫到始觉淡中滋味长嵗晚角巾思芋栗年来手版愧耕桑松风罗月须相信春水深时上野航宋诗钞卷六十二宋诗钞卷六十三钦定四库全书宋诗钞卷六十三内阁中书舍人吴之振编范成大石湖诗钞元日老来百味絮沾泥期㑹关身尚火驰几夜乡心歌枕处今年脚力上楼时酒缸幸有干坤大丹鼎何忧日月迟莫道神仙无可学学仙犹胜簿书痴体中不佳偶书生平人比似维摩试比尫孱不啻过旧摘衰髯今雪徧频揩病眼转花多从来世味聊复尔此去官身如老何收拾頽龄如药饵尚堪风月对婆娑坐啸斋书懐老来穷苦事相违兀坐铃斋竟日痴眼目昏縁多押字胸襟俗为少吟诗月侵灯影吏方去春遍梅梢官未知直待食新方绂带明朝马骑问陵陂文书烟海困沉浮不觉盘跚百病侵偶问客年惊我老忽闻鸎语叹春深今朝麦粒黄堪麪几日秧田緑似针除却一犂春雨足眼前无物可闗心晓起信笔午枕汗如洗晓栉气梢苏莎蛩试风露满意鸣相唿倦客感节物流光不蹲躇秋声已如许残暑何足驱人言今嵗热逈与常嵗殊此理恐未然岂不知头颅年年有三伏日日非故吾婆娑今尚可后当弥不如病骨须一凉未暇惜居诸坐来有清思西风揺井梧重九赏心亭登高忆随书劒此徘徊投老双旌重把杯緑鬓风前无几在黄花雨后不多开丰年江陇青黄徧落日淮山紫翠来饮罢此身犹是客乡心却附晚潮回春晚荒园萧瑟嬾追随舞燕啼鸎各自私忩下日长多得睡樽前花老不供诗吾衰乆矣双蓬髩归去来兮一钓丝想见篱东春涨动小舟无伴栁丝垂重九独坐玉麟堂江上西风动所思又将清赏负东篱年年客路黄花酒日日乡心白鴈诗笼月秦淮无旧曲驰烟钟阜有新移人生笑口真稀阔况值官忙闵雨时公退书怀昨者腾章奏发仓今兹飞檄议驱蝗四无告者仅一饱七不堪中仍百忙皦日自能临俯仰浮云宁解制行藏求田问舍亦何有嵗晚倦游思故乡癸卯除夜聊复尔斋偶题五夜灯花重东风角韵来雪悭衣未纩春作句多梅寂厯罗门亚温黁药鼎煨老嫌新嵗换病喜旧星回郁垒先题板屠苏后把杯书扉无健笔爆竹有寒灰饧楪牙难胶椒盘眼倦开陈人仍惫卧身世两悠哉甲辰人日病中吟六言六首以自嘲攅眉辄作山字啾耳惟闻水声人应见怜乆病我徧自厌余生目慌慌蚁旋磨头岑岑鳌负山笔牀乆已均伏药鼎何时丏闲政尔荣枯卫澁刚云人厄天穷归咎四冲临嵗乞将九曜过宫复吉既愆七日泰来惟俟三阳厯日今颁寅正占星更候农祥有日犹嫌开牖无风不敢下帘报国丹心何似梦中抵掌掀髯壮嵗喜新节物老来惜旧年华病后都卢不问家人时换瓶花上元纪吴下节物排谐体三十二韵斗野豊年屦吴台乐事并酒垆先叠鼔灯市蚤投琼价喜膏油贱祥占雨雪晴篔筜仙子洞菡蓞化人城樯炬疑龙见桥星讶鹊成小家厖独踞高闬鹿双撑屏展辉云母帘垂晃水精万忩花眼宻千隙玉虹明薝葡丹房桂葡萄緑蔓萦方缣繙史册圆魄缀门衡掷烛腾空稳推毬衮地轻映光鱼隐见转影骑纵横轻薄行歌过颠狂社舞呈村田蓑笠野街市管絃清里巷分题句官曹别扁名旱船遥似泛水儡近如生钳赭装牢戸嘲嗤绘乐棚堵观瑶席隘喝道绮丛争禁钥通三鼔归鞭任五更桑蚕春茧劝花蝶夜蛾迎凫子描丹笔鹅毛剪雪英寳糖珍粔籹乌腻美饴饧捻粉团栾意熬稃腷膊声筳篿巫志怪香火婢输诚箒卜拖裙騐箕诗落笔惊㣲如针属尾贱及苇分茎末俗难诃止佳辰且放行此时纷仆马有客静柴荆幸甚归长铗居然照短檠生涯惟病骨节物尚乡情掎摭成排体咨询逮里甿谁修吴地志聊以助讥评晓枕三首煑汤听成万籁添被知是五更陆续满城钟动须㬰后巷鸡声卧闻赤脚鼾息乐哉栩栩蘧蘧病夫心口相语何日佳眠似渠舒惨常随天气闗心忩暗忩明日晏扶头未起唤人先问阴晴喜雨昨遣长须借踏车小池须水引鸣蛙今朝一雨添新涨便合翻泥种藕花风止収尽狂飈卷尽云一竿晴日晓光新柳魂花魄都无恙依旧商量作好春重午慰斗熏笼分夏衣翁身独比去年衰已孤菖渌十分劝却要艾黄千壮医蜜粽氷为谁好丹符綵索聊自欺小儿造物亦难料药里有时生网丝积雨作寒五首压屋雨云昼暗环城霖潦夏寒西池半没荷柄南荡平沈芡盘已报舟浮登㟁更怜桥踏平池养成蛙吹无谓扫尽蚊雷却寄熨贴重㝷毳衲补苴尽䕶纸忩余生雪鬓禅榻昨梦云帆涨江婢喜蚊僵雾帐儿嗔蜗篆风櫺兀坐鼻端正白忘怀眼㡳常青山寒禅老不下泥滑琴僧罕来且唤园丁闲话喜闻湖㟁未頽题请息斋六言十首洞门昼挂铁锁阁道秋生緑苔蓍下畧同龟伏𤓰中且免蝇来多谢纷纷云雨相忘渺渺江湖坐隅但忌占鵩屋上何烦誉乌滟滪年年如马犬行日日摧车笑中恐有义甫泣里难防叔鱼见影蜮犹铋铋闻声厖尚狺狺问谁毛生名纸知我角出车轮不惜人扶难拜非闗我醉欲眠劳君敬枯木耳恐汝见湿灰焉税驾今吾将老结庐此地不喧恐妨蝴蝶同梦笑债颠当守门口边一任醭去鼻孔慵将涕収闲门冷落车辙空室团栾话头冷暖旧雨今雨是非一波万波壁不禅枯逹磨室中病者维摩园丁以时白事山客终日相陪竹比平安报到花依次第折来亲戚自有情话来往都无杂言酒热竟须相报文成聊与细论富顺杨商卿使君曏与余相别于泸之合江渺然再㑹之期后九年乃访余吴门则喜可知也今复分袂更増惘然病中强书数语送之合江县下初语离共説再㑹知何时夀栎堂前哄一笑人生聚散真难料青灯话旧语未终船头叠鼔帆争风草草相逢复相送直恐送迎皆梦中昨闻亲上安边奏玉陛从容移禁漏天香怀袖左鱼符归作双亲千嵗夀我今老病塘蒲衰君归报政还复来万里倘容明月共更期后梦如今梦初秋闲记园池草木五首茙葵烂紫初陋薝卜蔫黄亦香医俗賸延竹色疗愁催折萱房牛牵碧蔓自绕鸡耸朱冠欲争菱葩可范伯雅蓼节偏宜麴生旱地莲花娇小水盆栀子幽芳薇帐半年春艳桂丛四季秋香醉怜金盏齐侧卧㸔玉簮对横腥水留灌末莉结香旋薫素馨玉菡化生稚子碧枝视现声闻马齿任藏汞冷鸿头自胜硫温巖桂三首风帘疎爽月徘徊怅望家人把酒杯病暑幽忩知几日瓶花两见木樨开越城芳径手亲栽红浅黄深次第开不用小山招隠赋身如强健日千回月枝萧索倚宣华东苑香风属内家丹碧屠苏银烛照平生竒絶象山花藻姪比课五言诗已有意趣老怀甚喜因吟病中十二首示之可率昆季赓和胜终日饱闲也旧嵗连新歳凉牀又暖牀山川屏里画时刻篆中香畏垒吾土支离饱太仓若敎身更健鹤背入维扬认鹿纷纭梦亡羊散乱心眵昏遮眼读愁苦捻髭吟幸觉行迷逺其如卧病深下何用觅砭针日暖衣犹袭宵长被有稜朝晡三楪饮昏晓一缸灯伴坐跧如几扶行瘦比藤生縁堪入画寂寞憇松僧绳椅扶枵骨蒲团阁悴肤事疑偿业债形类窘囚拘空劫真常体浮生幻化躯箇中元不二无语对文殊软熟羞盘馔芳辛实枕帏候晴先晒席占湿预烘衣易粟鸡皮皱难培鹤骨肥头颅虽若此虚白自生辉数息増晨清伸眉惬晚晴隙尘浮日影忩穴啸风声扪蝨天机动驱蚊我自生偶然成一笑榻栩暂身轻贵仕龟鑚筴闲居马脱鞿冠尘昏旧制带眼剰新围堆案书邮少登门刺字稀揜闗灰木坐休示季咸机目𤯝浮珠珮声尘籁五箫秋怀潘鬓秃午梦楚魂销注水瓶花醒吹薪鼎药潮南柯何处是斜日上廊腰静里秋先到闲中昼自长门阑终泄栁尸祝漫庚桑腹已枵经笥身犹试药方强名今日愈勃窣负东墙汗渍笻枝赤苔封屐齿青有医延上坐无客抗分廷霁月鑚忩㸔鸣禽侧枕听莫嗔猿鹤怨岫幌两年扃视絮劳羣从祗承愧阖家乳泉供水逓金液养丹芽嘉酿厚如酪旋舂香胜花百端扶老惫无物报投瓜学业荒呻毕欢悰隔笑盐入秋先复幕过夏亦疎帘门客嗔愁思家人献吉占尤怜小儿女时报鹊鸣檐灼艾血忌详涓日尻神谨避方艾求真伏道穴按古明堂谢去羣巫祝胜如㡬药汤起来成独笑一病搅千忙白髭行四十踰四髭始黄手持汉节临大荒舆疾归来皮骨在两髩尚作清丝光俯仰行年四十九万里南驰复西走班班颔下㸃吴霜犹可芟夷诳賔友屈指如今又十年两年惫卧秋风前人生血气能几许不待览镜知皤然长安后辈轻前辈百方染药千金卖烦撋包裹夜不眠无奈露头出光怪病翁高卧门长扄垂雪毵毵骨更青儿童不作居士唤唤作堂中老夀星甲辰除夜吟一年三百六十日日日三椽卧衰疾傍人揶揄还叹咨问我如何度四时我言平生老行李蓐食趂程中夜起当时想像闭门闲弱水苕苕三万里如今因病得疎慵脚底闗山如梦中重帘复幕白昼静戸外车马从西东若问四海何以度念定更无新与故瓶花开落记春冬忩纸昏明认朝暮行年六十是明朝不睱自怜聊自嘲婪尾三杯饧一楪从今身健齿牙牢元夕二首药炉汤鼎煑孤灯禅版蒲园老病僧儿女强修元夕供玉蛾先避雪鬅鬙落梅秾李趂时新枯木崖边一任春尚爱乡心醒病耳隔墙时有卖饧人请息斋书事三首覆雨翻云转手成纷纷轻薄可怜生天无寒暑无时令人不炎凉不世情栩栩算来俱蝶梦喈喈能有㡬鸡鸣氷山侧畔红尘涨不隔瑶台月露清刻木牵丝罢戏场祭终雨后两相忘门虽有雀尚廷尉食已无鱼休孟尝蝨里趋时真是贼虎中宣力任为伥篱东舍北谁情话鸡语鸥盟意却长聚蚋醯边閙似雷乞儿争背向寒灰长平失势见何晚栗里息交归去来休问江湖鱼有味但蕲云水鹤无媒巖扉岫幌牢扄钥不是渔樵不与开送文季高倅兴元素衣京洛怅成缁青鬓吴江喜未丝烛暗不眠谈旧事酒䦨作恶问行期留书情话须亲戚风雨残春更别离屈指归来重一笑扫除门巷着旌麾家人子辈往石湖检校暮归南浦回春棹东城揜暮扉儿修鸡栅子女挈菜篮归风力虽欺酒花香尚染衣衰翁牢守舍肠断钓鱼矶次韵龚养正中秋无月三首词客幕天清露下老翁卧病破忩中高吟大醉输公等不见嫦娥与我同去年怪雨无端甚今嵗痴云亦复然减却新诗酸却酒乗除添得一更眠丙夜清光些子见儿童惊喜强雄夸䦨珊髙兴应无几恰似春残㸔落花殊不恶斋春晚闲吟五絶西风入帘图画响斜照穿隙网丝明檐间双雀有时鬭壁下一蛩终日鸣旁若无人䑕饮砚麾之不去蝇登盘天凉睡起枕痕暖日晩慵来香字寒就食迁居蚁坟壤随风作舍蛛袅丝百年何处用三窟万事信縁安一枝市声汹汹鼔摧阵日影骎骎潮涨痕消磨意气黙数息把玩光阴牢闭门中秋昨已等闲过重九今还如梦来霜髩数茎羞堕帻黄花三度笑空杯丙午新正书怀十首不用桃符贴画鸡身心安处是天倪行年六十旧厯日汗脚尺三新杖藜祝我賸周花甲子谢人深劝玉东西春风若借筋骸便先渡南村学灌畦瘦骨难胜过节衣日高催起趂农炊病怜榔栗随身惯老觉屠苏到手遟一饱但蕲庚癸诺百年甘守甲辰雌莫言此外都无事栁眼梅梢正索诗煑茗烧香了嵗时静中光景笑中嬉身闲一日似两日春浅南枝如北枝朝镜略无功业到午忩惟有睡魔知年来併束牀头易一任平章济叔痴穷巷闲门本閴然强将爆竹聒阶前人情旧雨非今雨老境増年是减年口不两匙休足糓生能㡬屐莫言钱扫除一室空诸有龎老家人总解禅厉风翻海雪漫天百计逃寒息万縁稳作披炉如卧炕厚裁绵旋胜披氊尊前见在瞢腾醉饭后无何烂漫眠斟酌出门高兴尽从敎闲却剡溪船俗情如絮已泥沾因病偷闲意属厌鹏鷃相安无可笑态鱼自古不容兼灰埋榾柮多时暖雪压蔓青满意甜温饱闭门吾事办异时书判指如籖炭熟香浓石鼎煨人言小阁是春台蕉心翠展一冬在梅藟粉融连夜开肃肃九氷妨发育温温三火䕶恢台养生此外无遗説梨枣元须趂暖栽经过扫轨但幽栖巣稳林深寄一枝栗里归来忩下卧香山老去病中诗东风马耳尘劳后半夜鸡声睡熟时俛仰平生尽陈迹恰如腷膊几枰棋忩明忩暗篆烟馡珍重晨光与夕晖东院斋钟披被坐南城严鼔岸巾归㡬人霜滑骑朝马何处灯残织晓机懒里若承三昧力始知忙里事俱非殊方节物记吾曽海北天西一瘦藤乌㰖鸡㯽尝老酒酥花芋叶试新橙瘴云度岭浓如墨边雪窥忩冷欲氷闲展两乡图画㸔卧游何必减深灯丙午新年六十一嵗俗谓之元命作诗自贶嵗复当生次星临本命辰四人同丙午初度再庚寅长狄名犹记沙随㑹若新童心仍竹马暮境忽蒲轮镜里全成老尊前略似春三年归汶上千日卧漳濵刚长交新泰阴消脱旧屯网蛛萦药裹窦犬吠医人忩下乌皮几田间紫领巾鲵渊方止水鲲海任扬尘波匿观河见维縻示病身颦端还一笑黙识幼中真春来风雨无一日好晴因赋瓶花二絶满挿瓶花罢出游莫将攀折为花愁不知烛照香薫㸔何似风吹雨打休酒冷花寒无好怀柴荆终日为谁开三分春色三分雨疋似东风本不来春晚即事留游子明王仲显绣地红千㸃平桥緑一篙楝花来石首糓雨熟樱桃笑我生尘甑慙君有意袍故人能少驻门径久蓬蒿梅雨五絶梅雨暂収斜照明明年无此一日晴忽思城东黄篾舫卧听打鼔踏车声已酉甲申雷雨惊乗除却贺芒种晴挿秧先挿早籼稻小忍数旬蒸米成风声不多雨声多汹汹晓衾闻浪波恰似秋眠隐静寺玉霄泉从床下过千山云深甲子雨十日地湿东南风静里壶天人不到火轮飞出黙存中雨霁云闲池面光三年鱼苖如许长小荷拳拳可包鲊晚日照盘风露香次韵李永见访二首混俗休超俗居家似出家有为皆影事无念即生涯莫觅安心法翻成揑目花作糜须糓粟十劫漫炊砂有意能停棹多情易忆家清诗穿月脇逺梦绕天涯雨蝶衣濡粉秋蚊喙吐花新凉宜小驻谈笑有丹砂自咏瘦悴皮下无多肉老来瘦不禁骨稜春焙銙筋蹙海山沈虮蝨从何有蚊蝇枉见侵惟余老笻杖相伴两虚心四时田园杂兴六十首淳熈丙午沉疴少纾复至石湖旧隐野外即事辄书一絶终嵗得六十首号四时田园杂兴栁花深巷午鸡声桑叶尖新緑未成坐睡觉来无一事满忩晴日㸔蚕生土膏欲动雨频催万草千花一饷开舍后荒畦犹緑秀隣家鞭笋过墙来高田二麦接山青傍水低田緑未耕桃杏满村春似锦踏歌椎鼔过清明老盆新熟杜茅柴擕向田头祭社来巫媪莫嫌滋味薄旗亭官酒更多灰社下烧钱鼔似雷日斜扶得醉翁回青枝满地花狼籍知是儿孙鬭草来骑吹东面里巷喧行春车马閙如烟系牛莫碍门前路移系门西碌碡边寒食花枝挿满头蒨裙青袂㡬扁舟一年一度游山寺不上灵巖即虎丘郭里人家拜扫回新开醪酒荐青梅日长路好城门近借我茅亭暖一杯歩屧㝷春有好怀雨余蹄道水如杯随人黄犬搀前去走到溪桥忽自回种园得果厪偿劳不奈儿童鸟雀搔已挿棘针樊笋径更铺渔网盖樱桃吉日初开种稻南山雷动雨连宵今年不欠秧田水新涨㸔㸔拍小桥桑下春蔬緑满畦菘心青嫩芥台肥溪头洗择店头卖日暮裹盐沽酒归右春日田园杂兴十二絶紫青莼叶卷荷香玉雪芹芽扳薤长自撷溪毛充晚供短篷风雨宿横塘湖莲旧荡藕新翻小小荷钱没涨痕斟酌梅天风浪𦂳更从新水种芦根蝴蝶双双入菜花日长无客到田家鸡飞过篱犬吠窦知有行商来卖菜湔裙水满菉苹洲上已㣲寒嬾出游薄暮蛙声连晓閙今年田稻十分秋新緑园林晓气凉晨炊早出㸔移秧百花飘尽桑麻小夹路风来阿魏香三旬蚕忌闭门中邻曲都无歩往踪犹是晓晴风露下采桑时节暂相逢污莱一稜水周围嵗嵗蜗庐没半扉不㸔菱青难护㟁小舟撑取葑田归茅针香软渐包茸蓬甘酸半染红采采归来儿女笑杖头高挂小筠笼糓雨如丝复似尘煑瓶浮蜡正尝新牡丹破萼樱桃熟未许飞花减却春雨后山家起较遟天忩新色半熹㣲老翁欹枕听莺啭童子开门放燕飞海雨江风浪作堆时新鱼菜逐春回荻芽抽笋河鲀上栋子开花石首来乌鸟投林过客稀前山烟暝到柴扉小童一棹舟如叶独自编栏鸭阵归右晩春田园杂兴十二絶梅子金黄杏子肥麦花雪白菜花稀日长篱落无人过惟有蜻蜓蛱蝶飞五月吴江麦秀寒移秧披絮尚衣单稻根科斗行如块田水今年一尺寛二麦俱収斗百钱田家唤作小丰年饼炉饭甑无饥色接到西风熟稻天百沸缲汤雪涌波缲车嘈噆雨鸣蓑桑枯盆手交相贺绵茧无多线茧多小妇连宵上绢机大耆催税急于飞今年幸甚蚕桑熟留得黄丝织夏衣下田戽水出江流高壠翻江逆上沟地势不齐人力尽丁男长在踏车头昼出耘田夜绩麻村庄儿女各当家儿童未解供耕织也傍桑阴学种𤓰槐叶初匀日气凉葱葱䑕耳翠成双三公只得三株㸔闲客清阴满北忩黄尘行客汗如浆少住侬家𠻳井香借与门前盘石坐栁阴亭午正风凉千顷芙蕖放棹嬉花深迷路晚忘归家人暗识船行处时有惊忙小鸭飞采菱辛苦废犂鉏血指流丹鬼质枯无力买田聊种水近来湖面亦収租蜩螳千万沸斜阳蛙黾无边聒夜长不把痴聋相对治梦魂争得到藜牀右夏日田园杂兴十二絶杞菊垂珠滴露红雨蛩相应语莎丛虫丝罥尽黄葵叶寂厯高花侧晚风朱门乞巧沸欢声田舍黄昏静掩扃男解牵牛女能织不须邀福渡河星橘蠧如蚕入化机枝间垂茧似蓑衣忽然蜕作多花蝶翅粉才干便学飞静㸔檐蛛结网低无端妨碍小虫飞靖蜓倒挂蜂儿窘催唤山童为解围垂成穑事苦艰难忌雨嫌风更怯寒牋诉天公休掠剰半偿私债半输官秋来只怕雨垂垂甲子无云万事宜获稻毕工随晒谷直须晴到入仓时中秋晴景属潜夫棹入空明㸔太湖身外水天银一色城中有此月明无新筑塲泥镜面平家家打稻趂霜晴笑歌声里轻雷动一夜连枷响到明租船满载候开仓粒粒如珠白似霜不惜两钟输一斛尚赢糠覈饱儿郎菽粟瓶罂贮满家天教将醉作生涯不知新滴堪篘未今嵗重阳有菊花细擣枨虀有鲙鱼西风吹上四腮鲈雪松酥腻千丝缕除却松江到处无新霜彻晓报秋深染尽青林作缬林惟有橘园风景异碧丛丛里万黄金右秋日田园杂兴十二絶斜日低山片月高睡余行药绕江郊霜风扫尽千林叶闲倚笻枝数鹳巣炙背檐前日似烘暖醺醺后困䝉䝉过门走马何官职侧㡌笼鞭战北风屋上添高一把茅蜜泥房壁似僧寮从敎屋外阴风吼卧听篱头响玉箫松节燃膏当烛笼凝烟如墨暗房栊晓来拭净南忩纸便觉斜阳一倍红干高寅缺筑牛宫巵酒豚蹄酹土公牯㹀无瘟犊儿长明年添种越城东放船开㸔雪山晴风定竒寒晚更凝坐听一篙珠玉碎不知湖面已成氷拨雪挑来踏地菘味如蜜藕更肥醲朱门肉食无风味只作㝷常菜把供榾柮无烟雪夜长地炉煨酒暖如汤莫嗔老妇无盘饤笑指灰中芋栗香煑酒春前腊后蒸一年长响瓮头清尘居何似山居乐秫米新来禁入城黄纸蠲租白纸催皂衣旁午下乡来长官头脑冬烘甚乞汝青铜买酒回探梅公子欵柴门枝北枝南总未春忽见小桃红似锦郄疑侬似武陵人村巷冬年见俗情邻翁讲礼拜柴荆长衫布缕如霜雪云是家机自织成右冬日田园杂兴十二絶自晨至午起居饮食皆以墙外人物之声为节戏书四絶巷南敲板报残更街北弹丝行诵经已被两人惊梦断谁家风鸽鬭鸣铃菜市喧时忩透明饼师呌后药煎成闲居日出都无事惟有开门扫地声北砦敎回挝鼔逺东禅饭熟打钟频小童三唤先生起日满东忩暖似春起傍东忩手把书华颠种种不经梳朝餐欲倒须巾裹已有重来晚市鱼阊门初泛二十四韵新修小舫因病禳祓屯滞遂至北城迤逦到枫桥一路而还好在驰烟路平生载酒行摧藏身乆病契阔嵗频更昨夜灯花晓今朝稻把晴出门新梦境独目旧诗情水逺推篷眩天寛倚柂惊转湾添繂挽罨㟁併篙撑舫后装儿女舻前酌弟兄醅香新麴嫩茗味小春轻红皱分霜果黄蔫捻夕英缬林疎露屋朱阁静临桃坞论今昔枫桥管送迎山腰樵担动本末酒旗明竟日窑烟直中流塔影横数帆残照满一笛暮江平晒网枫边桁牵罾栁际棚岫云萦石住田水穴堤鸣过渡牛归速穿篱犬吠狞鱼寒犹作阵雁逺更闻声急㯭潮痕出疎钟暝色生邻翁欣问讯逋客愧寒盟一昨成归卧于今负耦耕生涯都塌飒心曲漫峥嵘猿鹤休多怨菰莼尚可羹药囊吾厌苦扶惫且班荆重阳后菊花二首寂寞东篱湿露华依前金靥照泥沙世情儿女无高韵只㸔重阳一日花过了登高菊尚新酒徒诗客断知闻恰如退士垂车后势利交亲不到门丁未春日瓶中梅殊未开二首暖阁无人到寒枝为我横情钟吹蘃破静极觉香生老去魂休断春来眼且明逃禅时索笑百匝傍忩行夜雪腊前冻朝阳春后苏人怜疎蘃瘦花笑病翁臞露白能多少㝷春似有无诗催全不力煑水换铜壶题夫差庙纵敌稽山祸已胎垂涎上国更荒哉不知养虎自遗患只道求鱼无后灾梦见梧桐生后圃眼㸔麋鹿上高台千龄只有忠臣恨化作涛江雪浪堆翻韈菴夜坐闻雨闭门冷落静无譁小合帘帏宻自遮日晩课程丹灶火夜深光景佛灯花人生宁有病连嵗身世略如僧在家歩屧㝷春非老伴任敎风雨唤雷车睡起憨憨与世共儿嬉兀兀从人笑我痴闲里事忙晴㬠药静中机动夜争棋心情书卷无佳句时节梅花有好枝熟睡觉来何所欠氊根香软饭流匙赏海棠二絶芳春随分到贫家儿女多情惜嵗华聊为海棠修故事去年灯烛去年花忆向宣华夜倚栏花光妍暖月光寒如今塌飒嫌风露且只铜瓶满挿㸔午忩遣兴家人谋过石湖云日初収破柱雷小忩坐稳兴悠哉熏炉花气朝酲解茶鼎松风午梦回谢客门阑风动竹惜春时节雨肥梅画船破浪亦一快闻道湖光如拨醅将至石湖道中书事水緑鸥边涨天青雁外晴栁堤随草逺麦垄带桑平白道吴新郭苍烟越故城稍闻鸡犬閙僮仆想来迎三月十六日石湖书事三首春事日以阑暑阴正清美拖笻入林下秀緑照衣袂卢橘梅子黄樱桃桑椹紫荷依浪花颤笋破苔色起风日収宿阴物色有新意邻曲知我归争来问何似病脑今有无加饭日能㡬掀髯谢父老衰雪已如此种木二十年手开南野荒苒苒新嵗月依依旧林塘污莱擅下湿芩蔚骄衆芳菱母尚能瘦竹孙如许长忆初学圃时刀笠冐风霜今兹百不堪裹㡌人扶将龙钟数能来犹胜两相忘湖光明可鉴山色净如沐闲心惬旧观愁眼快竒瞩依然北忩下凝尘满香簏访我乌皮几拂我青氊褥荒哉赋逺游幸甚遂初服老红饯余春衆緑自幽馥好风吹晩晴斜照入疎竹兀坐胎息匀不觉清梦熟送遂宁何道士自潭湘归蜀书劒飘然席未温火云扑地暑烟昏山黄水浊湖南路竹月荷风忆范村再游天平有怀旧事且得卓菴之处呈夀老访旧光阴二十年残僧相对两依然木兰已老无花发石竹依前有麝眠万戸直须龟手药一龛何用买山钱从今半座须分我共説昏昏一觉禅晩登木渎小楼万象当楼黼绣张栏干一士立苍茫云堆不动山深碧星出无多月淡黄宿鸟尽时犹数㸃归鸿惊处更斜行松陵政有鲈鱼上安得长竿坐钓航题米元晖吴兴山水横卷道塲山麓接何山影落苕溪浸碧澜只欠荷花三十里橛头船上把渔竿素羹氊芋凝酥敌少城土藷割玉胜南京合和二物归藜糁新法侬家骨董羹除夜地炉书事节物闲门里人情老境中雁声凌急雨灯影战斜风糟䤑新醅白紫锥软火红家人惞夜话我已困䝉茸次韵虞子建见咍赎带作醮斋祠难着野衣冠旋赎金章始见闲台架尘侵毬路暗花书墨渍笏头斑当年驲骑传唿赐此日村童拂拭还若比前㕔荒驿舍见存犹可一开颜儿女传观省见稀病身聊复借光辉莫嫌憔悴沈腰瘦且喜间闗秦壁归不是典来还酒债亦非将去换蓑衣尘鱼甑釜时相阨㣲汝谁能为解围颜桥道中村村篱落总新修处处田畴尽有秋一叚农家好风景稻堆高出屋山头书事三絶㸑婢请淘酒米园丁催算花钱如许日生公子谁云穷巷萧然日日处方候胍时时推筴禳灾门外谁无车辙医生卜叟犹来简子约同湖棹周郎许过田庐碧云日暮空合多病故人遂疎亲邻招集强徃便归乐天渐老欲谋欢大似蒸砂不作团已觉笙歌无暖热仍嫌风月太清寒气衰况复三而作心赏犹于四者难却恐人嫌情太薄聊将花作雾中㸔雪意方浓复作雨拟㸔飞花阵翻成建水声雨吾宁不识雪汝㡬时成三白从今卜千仓待此盈黄云如有意青女莫无情春朝早起莫笑眠常早还怜起不遟秾香温夜气小雨湿春姿瘦比中年甚寒惟病骨知羡渠儿女健绕屋探南枝咏怀自嘲檐熘春犹冻闲扉晩未开退门惊客至衰懒怕书来日日敎浇竹朝朝遣探梅园丁应窃笑犹自説心灰早衰早衰头脑已冬烘信拙心情似苦空僚旧姓名多健志家人长短总佯聋一忩暖日棋声里四壁寒灯药气中晚景只消如此过不堪拈出敎儿童习闻习闲成懒懒成痴六用都藏缩似龟雪已许多犹不饮梅今如此尚无诗闲㸔猫暖眠氊褥静听猧寒呌竹篱寂寞无人同此意时时惟有睡魔知阴寒终日兀坐东风㣲解缀檐水仍喜朝来井水清腊浅得春全未暖雪悭和雨最难晴小忩日暖犹棋局穷巷更深尚屐声莫把摧頽嫌暮景且将闲散替劳生亲戚小集避湿违寒不出门一冬未省正冠巾月从雪后皆竒夜天向梅边有别春秉烛登临皆话旧拥炉情味莫怀新荣华势利输人惯赢得尊前现在身睡觉㝷思断梦半瞢腾渐见天忩纸瓦明宿鸟噪羣穿竹去县前犹自打残更腊月村田乐府十首余归石湖往来田家得嵗暮十事採其语各赋一诗以识土风号村田乐府其一冬春行腊日舂米为一嵗计多聚杵臼尽腊中毕事嵗之土瓦仓中经年不坏谓之冬舂米其二灯市行风俗尤竞上元一月前已卖灯谓之灯市价贵者数人聚博胜则得之喧盛不减灯市其三祭灶祠腊月二十四夜祀灶其説谓灶神异日朝天白一嵗事故前期祷之其四口数粥行二十五日煑赤豆作糜暮夜阖家同飨云能解瘟气虽逺出未归者亦留贮口分至襁褓小儿及僮仆皆预故名口数粥豆粥本正月望日祭门故事流传为此其五爆竹行此它郡所同而吴中特盛恶鬼盖畏此声古以歳朝而呉以二十五夜其六烧火盆行爆竹之夕人家各又于门首燃薪满盆无贫富皆尔谓之相暖热其七照田蚕词与烧火盆同日村落则以秃帚若麻䕸竹枝辈燃火炬缚长竿之杪以照田烂然徧野以祈丝谷其八分嵗词除夜祭其先竣事长幼聚饮祝颂而散谓之分嵗其九卖痴獃词分嵗罢小儿绕街唿呌云卖汝痴卖汝獃世传吴人多獃故儿辈讳之欲贾其余益可笑其十打灰堆词除夜将晓鸡且鸣婢获持杖撃粪壤致词以祈利市谓之打灰堆此本彭蠡清洪君庙中打如愿故事惟吴下至今不废云冬舂行腊中储书百事利第一先春年计来羣唿歩碓满门庭运忤成风雷动地筛匀箕健无粞糠百斛只费三日忙齐头圆洁箭子长隔箩辉日雪生光土仓瓦龛分葢藏不蠧不腐常新香去年薄収饭不足今年顿顿炊白玉春耕有种夏有粮接到明年秋刈熟邻叟来观还叹嗟贫人一饭不可賖官租私债纷如麻有米冬舂能几家灯市行吴台今古繁华地偏爱元宵影灯戏春前腊后天好晴已向街头作灯市叠玉千丝类鬼工剪罗万眼人力穷两品争先最先出不待三五迎东风儿童种麦荷鉏倦偷闲也向城中看酒垆博塞杂歌唿夜夜长如正月半灾伤不及什之三嵗寒民气如春酣侬家亦幸荒年少始觉城中灯市好祭灶词古传腊月二十四灶君朝天欲言事云车风马少留连家有杯盘丰典祀猪首烂熟双鱼鲜豆砂甘松粉饼圆男儿酌献女儿避酹酒烧钱灶君喜婢子鬭争君莫闻猫狗触秽君莫嗔送君醉饱归天门杓长杓短勿复云乞取利市归来分口数粥行家家腊月二十五浙米如珠和豆煑大杓撩铛分口数疫鬼闻香走无处锼姜屑桂浇蔗糖滑甘无比胜黄粱全家团栾罢晚饭在逺行人亦留分襁中孩子强敎尝余波溥霑获与臧新元叶气调玉烛天行已过来万福物无疵厉年谷熟长向腊残分豆粥爆竹行嵗朝爆竹传自昔吴侬政用前五日食残豆粥扫罢尘截筒五尺煨以薪节间汗流火力透健仆取将仍疾走儿童却立避其锋当堦撃地雷霆吼一声两声百鬼惊三声四声鬼巣倾十声连百神道宁八方上下皆和平郄拾焦头叠牀底犹有余威可驱厉屏除药物添酒杯尽日嬉游夜浓睡烧火盆行春前五日初更后排门然火如晴昼大家薪干胜豆小家带叶烧生柴青烟满城天半白栖乌惊飞啼格磔儿孙围坐鸡犬忙邻曲欢笑遥相望黄宫气应才两月嵗阴犹娇风慄将迎阳令作好春政要火盆生暖热照田蚕行乡村腊月二十五长竿然炬照南亩近似云开森列星逺如风起飘流萤今春雨雹茧丝少秋日雷鸣稻堆小侬家今夜火最明的知新嵗田蚕好夜䦨风焰西复东此占最吉余难同不惟桑贱谷芄芄仍更苎麻无节菜无虫分嵗词质明奉祠今古同吴侬用昏葢土风礼成废彻夜未艾饮福之余即分嵗地炉火软苍术香饤盘果饵如蜂房就中脆饧专节物四坐齿颊锵氷霜小儿但喜新年至头角长成添意气老翁把杯心茫然増年及尔减吾年荆钗劝酒仍祝愿愿翁尊前且强健君㸔今嵗旧交亲大有人无此杯分老翁饮罢笑捻须明朝重来醉屠苏卖痴獃词除夕更䦨人不寐厌禳滞钝迎新嵗小儿唿呌走长街云有痴獃召人买二物于人谁独无就中吴侬乃有余巷南巷北卖不得相逢大笑相揶揄栎翁块坐重帘下独要买添令问价儿云翁买不须钱奉賖痴獃千百年打灰堆词除夜将䦨晓星烂粪扫堆头打如愿杖敲灰起飞扑篱不嫌灰涴新节衣老媪当前再三祝只要我家长富足轻舟出商重船归大㹀引犊鸡哺儿野茧可缫麦两岐短衲换却长衫衣当年婢子挽不住有耳犹能闻我语但如我愿不汝唿一任汝归彭蠡湖读白傅洛中老病后诗戏书乐天号达道晚境犹作恶陶写赖歌酒意象颇沈着谓言老将至不饮何时乐未能忘暖热要是怕冷落我老乃多戒颇似僧律缚闲心灰不然壮气鼔难作岂惟背声尘亦自屏杯酌日课数行书生经一囊药若使白公见应讥太萧索当否竟何如我友试商略净慈显老为衆行化且示余所冩真戏题五絶就作画赞孤云野鹤本无求刚被差充粥饭头担负一牙齿债钟鸣鼔响几时休冐雪敲氷乞米回斋堂如海钵单开衆中若有知恩者一粒何曽齩破来千里驱驰出为人颜容消瘦老于真食轮转后无余事莫学诸方转法轮何时平地起浮图化得冬粮但付厨推倒禅牀并拄杖饥来喫饭㸔西湖殿中泥佛已丹青堂上禅师也画成笑我形骸枯木様无禅无佛太粗生喜収知旧书复畏答书二絶故人寥落似晨星珍重书来问死生笔意不知当日健鬓边应也雪千茎强裁尺素答相思两日眵昏腕力疲牵率老夫今至此门前犹説报书遟重阳不见菊冷叶萧疎蝶懒飞商量何日是花时重阳过后开无害只恐先生不赋诗谢江东漕杨廷秀秘监送江东集并索近诗二首逺道悠悠日暮云愁眉今夕为君轩残灯独照江东集短梦相㝷白下门即事想多梅蘂句有谁堪共桂花尊斯文赖有斯人在㑹合何时得细论秃翁衰雪涕垂頣髣髴三生懒散师浃髓沦肤都是病倾囷倒廪更无诗笑㸔笔格网丝徧闲数忩櫺花影移事业光阴今若此故人休説旧襟期范村雪后习气犹余烬钟情未湿灰忍寒贪㸔雪讳老强㝷梅熨贴愁眉展勾般笑口开直疑身健在时有句飞来㕓居乆不见山或劝作小楼以助登览又力不能办今年益衰此兴亦䦨矣结庐占城市初起卜云吉谒医并治庖二事便衰疾乗除徐自笑翻觉此计失经年不见山无异处暗室平生痼烟霞嵗晚成俗物安得百尺楼屋上高突兀列岫拥青来爽气助佔毕尝试与匠谋工费猬毛出俸余强弩末家事空囊澁经营十年余高兴竟萧瑟人生不如意十年常六七身今况遟暮长算屈短日纵成此叚竒髪白何由漆且学商山翁弯跧蛰霜橘新嵗书怀门閴知闲好忩晴与睡宜嵗华书戸笔年例探梅诗㸔长棋三着量添饭两匙豁除身外事未是苦衰遟闰月四日石湖衆芳烂漫北垞南冈总是家儿童随逐任驩譁开尝腊尾蒸来酒㸃数春头接过花尽把园林䝉锦绣多添门戸锁烟霞杖藜想被东风笑扶却衰翁管物华检校石湖新田今朝南野试开荒分手耘鉏草棘塲下地若干全种秫高原无几漫栽桑芦芽碧处重増㟁梅子黄时早濬塘田里只知温饱事从今拌却半年忙连夕大风凌寒梅已零落殆尽三絶枝南枝北玉初匀半夜颠风卷作尘春梦都无三日好一冬忙杀探梅人玉雪飘零贱似泥惜花还记赏花时赏花不许轻攀折只许家人戴一枝花开长恐赏花遟花落何曽报我知人自多情春不管强颜犹作送春诗梦觉作年増气血减药宻饮食稀气象不堪説头颅从可知忽作少年梦娇痴逐儿嬉觉来一惘然形骸乃尔衰梦中观河见只似三嵗时方悟梦良是却疑梦为非宋诗钞卷六十三宋诗钞卷六十四钦定四库全书宋诗钞卷六十四内阁中书舍人呉之振编陆游剑南诗钞陆游字务观越州山阴人十二能诗文荫补登仕郎鎻㕔荐送第一秦桧孙埙居次桧不説明年试礼部复置游前列桧显黜之繇是为所嫉桧死始赴宁德簿以荐除敕令所删定官孝宗初迁枢宻院编修编类圣政所检讨官召见赐进士出身㝷免去五为州别驾西泝𤏡道范成大帅蜀为叅议官以文字交不拘体法人讥其放因自号放翁后累迁与祠起知严州再召见曰卿笔力囘斡非他人可及同修三朝国史实録陞寳章阁待制致仕封渭南伯卒年八十五诗稾最多以居蜀久不能忘统署其稾曰劔南以见志孝宗尝问周必大曰今诗人亦有如唐李白者乎必大以游对人因唿为小太白刘后村谓近岁诗人杂博者堆队仗空疎者窘材料出竒者费摉索缚律者少变化惟放翁记问足以贯通力量足以驱使才思足以发越气魄足以陵暴南渡而下故当为一大宗吾谓岂惟南渡虽全宋不多得也宋诗大半从少陵分支故山谷云天下几人学杜甫谁得其皮与其骨若放翁者不宁皮骨盖得其心矣所谓爱君忧国之诚见乎辞者每饭不忘故其诗浩瀚崒嵂自有神合呜唿此其所以为大宗也与寄酬曾学士学士宛陵先生体比得书云所寓广陵僧舍有陆子泉每对之辄奉懐庭中下午鹊门外传逺书小印红屈蟠两端黄蜡涂开缄展矮纸滑细疑卵肤首言劳良苦后问逮妻孥中间勉以仕语意极勤渠字如老瘠竹墨淡行疎疎诗如古鼎篆可爱不可摹快读醒人意垢痒逢爬梳细读味益长炙毂出膏腴行吟坐卧看废食至日晡想见落笔时万象听指唿亦知题诗处緑井石髪麤公闲计有客煎茶置风炉倘公无客时濯缨亦足娯井名本季疵思人理岂无居然及贱子媿谢恩意殊几时得从公旧学锄荒芜古文讲声形误字辨鲁鱼时时酌井泉露芽奉瓢盂不知公许否因风报何如新夏感事百花过尽緑阴成漠漠炉香睡晩晴病起兼旬疎把酒山深四月始闻鸎近传下诏通言路已卜余年见太平圣主不忘初政美小儒唯有涕纵横寄陈鲁山天下无虞国论湥书生端合老山林平生力学所得处政要如今不动心旧友几年犹短褐谪官万里少来音愿公思此寛羁旅静胜炎曦岂易侵出县囱囱薄领不堪论出宿聊寛久客魂稻壠牛行泥活活埜塘桥壊雨昏昏槿篱护药才通径竹笕分泉自遍村归计未成留亦好愁肠不用遶呉门东阳道中风欹乌㡌送轻寒雨㸃春衫作碎斑小吏知人当着句先安笔砚对溪山东阳观酴醿福州正月把离杯已见酴醿压架开呉地春寒花渐晩北归一路摘香来送杜起莘殿院出守遂宁羽檄聨翩昼夜驰臣忧顾不在边陲军容地密宁当议陛下恩深不忍欺白简万言几恸哭青编一传可前知平生所学今无负未叹还乡两髩丝闻武均州报已复西京白髪将军亦壮哉西京昨夜㨗书来人心敢作千年计天意宁知一日囘列圣仁恩深雨露中兴赦令疾风雷悬知寒食朝陵使驿路梨花处处开喜小儿軰到行在阿纲学书蚓满幅阿绘学语鸎啭木截竹作马走不休小车驾羊声陆续书窗涴壁谁忍嗔嗁嘑也复可怜人却思边马饮江水敢道春风无战尘传闻敌弃两京走列城争为朝廷守从今父子见太平花前饮水勿饮酒送七兄赴扬州帅幕初报边烽照石头旋闻戎马集𤓰州诸公谁听刍荛䇿吾軰空懐畎亩忧急雪打窗心共碎危楼望逺涕俱流岂知今日淮南路乱絮飞花送客舟村居富贵功名不拟论且浮舴艋寄烟村生憎快马随鞭影宁作痴人记劔㾗樵牧相谙欲争席比邻渐熟约论婚晨舂夜绩吾家旧正要遗风付子孙盆池门外江涛涌雪堆埋盆作沼亦何哉儿曹不解渠翁意新脱风波崄处来次韵旡咎别后见寄平日盃行不解辞长亭况是送君时几行零落僧窗字何限流传乐府诗归思恰如重酝酒欢情略似欲残棊龙蛇飞动无由见坐媿文园属思迟望江道中吾道非邪来旷野江涛如此去何之起随鸟鹊初翻后宿及牛羊欲下时风力渐添㠶力健艣声常杂雁声悲晚来又入淮南路红树青山合有诗去年余佐京口遇王嘉叟从张魏公督师过焉魏公道免相嘉叟亦出守莆阳近辱书报魏公已葬衡山感叹不已因用所遗拄颊亭诗韵奉寄河亭挈手共徘徊万事宁非有数哉黄阁相君三黜去青云学士一麾来中原故老知谁在南岳新丘共此哀火冷夜窗听急雪相思时取近书开自咏示客衰髪萧萧老郡丞洪州又看上元灯羞将枉直分㝷尺宁走东西就斗升吏进饱谙箝纸尾客来苦劝摸牀稜归装渐理知君否笑指庐山古涧藤上已临川道中二月六夜春水生陆子初有临川行溪深桥断不得渡城近卧闻吹角声三月三日天气新临川道中愁杀人纎纎女手桑叶緑漠漠客舍桐花春平生怕路如怕虎幽居不省游城府鹤躯苦瘦坐长饥龟息无声惟默数如今自怜还自笑敛版低心事年少儒冠未恨终自误刀笔最惊非素料五更欹枕一悽然梦里扁舟水接天红蕖緑芰梅山下白塔朱楼禹庙边初夏道中桑间葚熟麦齐腰鸎语惺惺野雉骄日薄人家晒蚕子雨余山客买鱼苗丰年随处俱堪乐行路终然不自聊独喜此身强健在又揺团扇着絺蕉上虞逆旅见旧题岁月感懐舴艋为家东复西今朝破晓下前溪青山缺处日初上孤店开时鸎乱啼倦枕不成千里梦壊墻闲觅十年题漆园傲吏犹非达物我区区岂足齐夜闻松声有感清晨放船落星石大风吹颿如箭激囘头已失庐山云却上吴城观落日夜深龙归擘祠门入木数寸留爪痕明朝就视心尚慄腥风卷地雷霆奔归船买酒特自慰性命平生惊屡戏固知神怒有定时波纹蹙作鱼鳞细如今衰病卧林垧霜覆茆檐月满庭松声惊破三更梦犹作当时风浪听送芮国噐司业往岁淮边敌未归诸生合疏论危机人材衰靡方当虑士气峥嵘未可非万事不如公论久诸贤莫与衆心违还朝此叚宜先及岂独遗经赖发挥晩泊半世无归似转蓬今年作梦到巴东身游万死一生地路入千峰百嶂中邻舫有时来乞火丛祠无处不祈风晩潮又泊淮南岸落日啼鸦戍堞空雨中泊赵屯有感归燕羁鸿共断魂荻花枫叶泊孤村风吹暗浪重添缆雨送新寒半掩门鱼市人烟横惨淡龙祠箫鼓閙黄昏此身且健无余恨行路虽难莫更论黄州局促常悲类楚囚迁流还叹学齐优江声不尽英雄恨天意无私草木秋万里羁愁添白髪一㠶寒日过黄州君看赤壁终陈迹生子何须似仲谋石首县雨中系舟戏作短歌庚寅去呉西适楚秋晩孤舟泊江渚荒林月黑虎欲行古道人稀鬼相语鬼语亦如人语悲楚国繁华非昔时章华台前小家住茆屋雨漏秋风吹悲哉秦人真虎狼欺侮六国囚侯王亦知废兴古来有但恨不见秦先亡开窗酹汝一盃酒等为亡国秦更丑骊山冢破已千年至今过者无伤怜初寒船尾寒风不满旗江边丛祠常揜扉行人畏虎少晨起舟子捕鱼多夜归茆叶翻翻带宿雨苇花漠漠弄斜晖伤心到处闻碪杵九月今年未授衣水亭有懐渔村把酒对丹枫水驿凭轩送去鸿道路半年行不到江山万里看无穷故人草诏九天上老子题诗三崃中笑谓毛锥可无恨书生处处与卿同将离江陵莫莫过渡头旦旦走隄上舟人与关吏见熟识颜状痴顽久不去常恐遭诮让昨日倒樯干今日聨百丈买薪备雨雪储米满瓶盎明当遂去此障袂先侧望即今孟冬月波涛幸非壮潦收出竒石雾卷见叠嶂地崄多﨑岖崃束少平旷从来乐山水临老愈跌宕皇天怜其狂择地令自放山花白似雪江水緑于酿竹枝本楚些妙句寄悽怆何当出清诗千古续遗唱沧滩百夫正讙助鸣艣舟中对面不得语须臾人散寂无譁惟闻百丈转两车呕呕哑哑车转急舟人已在沙际立雾敛芦村落照红雨余渔舍炊烟溼故乡囘首已千山上崃初经第一滩少年亦慕宦游乐投老方知行路难黄牛崃庙三崃束江流崖谷互吐纳黄牛不负重云表恣蹴蹋呉船与蜀舸有请神必答谁怜马遭刖百岁创未合柂师浪犇走烹彘陈酒榼纷然馂神余羮䏑争嘬嚃空庭多落叶日莫声飒飒竒文粲可辨高古篆籕杂村女卖秋茶簪花髻鬟匝襁儿着背上帖妥若在榻山寒雪欲下虎出门早阖我行忽至此临风久呜唈巴东令廨白云亭冦公壮岁落巴蛮得意孤亭缥缈间常倚曲䦨贪看水不安四壁怕遮山遗民虽尽犹能説老令初来亦爱闲正使官清贫至骨未妨留客听潺潺瞿唐行四月欲尽五月来崃中水涨何雄哉浪花高飞暑路雪滩石怒转晴天雷千艘万舸不敢过篙工柂师心胆破人人阴拱待势衰谁敢轻行犯竒祸一朝时去不自由山腹空有沙㾗留君不见陆子岁莫来䕫州瞿唐崃水平如油山寺篮舆送客过江村小寺无人半掩门古佛负墙尘漠漠孤灯照殿雨昏昏喜投禅榻聊㝷梦嬾为啼猿更断魂要识人间盛衰理岸沙君看去年痕寒食崃云烘日欲成霞瀼水生纹浅见沙又向蛮方作寒食强持巵酒对梨花身如巢燕年年客心羡游僧处处家赖有春风能领略一生相伴遍天涯风雨中望崃口诸山竒甚戏作短歌白盐赤甲天下雄拔地突兀摩苍穹凛然勐士抚长劔空有豪健无雍容不令气象少渟滀常恨天地无全功今朝忽悟始叹息妙处元在烟雨中太阴杀气横惨淡元化变态含空蒙正如竒材遇事见平日乃与常人同安得朱楼高百尺看此疾雨吹横风久病灼艾后独卧有感白帝城高暮柝传幽窗搔首意萧然江边云溼初横雁墙下桐疎不庇蝉计出火攻伤老病卧闻鸢堕叹蛮烟诸贤好试平戎䇿歛退无心竞着鞭小市小市门前沙作隄杏花虽落不霑泥客心尚壮身先老江水方东我独西蹔憇轩窗仍汛扫逺游书劔亦提㩦子规应笑飘零惯故傍茆檐尽意啼蟠龙瀑布逺望纷珠缨近观转雷霆人言水出竒意使行人惊人惊我何得定非水之情水亦有何情因物以赋形处高势趋下岂乐与石争退之亦隘人强言不平鸣古来贤逹士初亦愿躬耕意气或感激邂逅成功名马上残年流转似萍根马上伤春易断魂烘煖花无经日蕋涨深水过去年痕迷行每问樵夫路投宿时敲竹寺门不信太平元有象牛羊㸃㸃散烟村邻水延福寺早行化蝶方酣枕闻鸡又着鞭乱山徐吐日积水逺生烟流泊真衰矣登临独惘然桃花应笑客无酒到愁边岳池农家春深农家耕未足原头叱叱两黄犊泥融无块水初浑雨细有痕秧正緑緑秧分时风日美时平未有差科起买花西舍喜成婚持酒东邻贺生子谁言农家不入时小姑画得城中眉一双素手无人识空村相唤看缫丝农家农家乐复乐不比市朝争夺恶宦游所得真几何我已三年废东作果州驿驿前官路堠累累叹息何时送我归池馆鸎花春渐老窗扉灯火夜相依孤鸾怯舞愁窥镜老马贪行强受鞿到处风尘常扑面岂惟京洛化人衣闻杜鹃戏作半世羇游厌路岐凭鞍日日数归期劳君树上叮咛语似劝饥人食肉糜老君洞丹凤楼头语未终﨑岖蜀道复相逢太清宫阙俱煨烬岂亦南来避贼锋简章德茂殊方邂逅岂无縁世事多乖复怅然造物无情吾軰老古人不死此心传冷云黯黯朝横栈红叶萧萧夜满舩箇里约君同着句不应输与灞桥边太息太息重太息吾行无终极氷霜迫残岁鸟兽号落日秋砧满孤村枯叶拥破驿白头乡万里堕此虎豹宅道边新食人膏血染草棘平生铁石心忘家思报国即今冒九死家国两无益中原久䘮乱志士泪横臆切勿轻书生上马能击贼凄凄复凄凄山路穷攀跻仆病卧草间马困声酸嘶脱兔截道犇穷狖上树啼崩湍一何哀下落万仞谿昏黑投孤戍洗我衣上泥下愚不可迁大惑终身迷仕宦十五年曾不饱糠粞客路少睡眠月白闻号鸡欲行且复止虎来茆叶低阆中作挽住征衣为濯尘阆州亝酿絶芳醇鸎花旧识非生客山水曾游是故人遨乐无时冠巴蜀语音渐正带咸秦平生䞉有㝷梅债作意城南看小春赴成都泛舟自三泉至益昌谋以明年下三崃诗酒清狂二十年又摩病眼看西川心如老骥常千里身似春蚕已再眠莫雪乌奴停醉㡌秋风白帝放归船飘零自是闗天命错被人唿作地仙雪晴行益昌道中颇有春意杜陵雁下岁将残疋马西游雪拥关顦顇敢忘双阙路淹迟遍看两川山春囘栁眼梅须里愁在鞭丝㡌影间安得黄金成大药为人千载驻頽颜绵州魏成县驿有罗江东诗云芳草有情皆碍马好云无处不遮楼戏用其韵老夫乗兴忽西游逺跨秦呉万里秋尊酒登临遍山寺歌辞散落满江楼孤城木叶萧萧下古驿滩声㶁㶁流未许诗人夸此地茂林修竹忆吾州晩春书懐老客天涯心尚孩惜春直欲挽春囘长绳纵系斜阳住右手难移故国来暑近蚊雷先隐辚雨前螘垤正崔嵬茹芝却粒终无术万事惟须付一盃晩登望云一出修门又十年辈流多已珥金蝉衰如蠧叶秋先觉愁似鳏鱼夜不眠辇路疎槐迎驾处苑城残日泛湖天君恩未报身今老徙倚危楼一泫然醉中感懐早岁君王记姓名只今顦顇客边城青山犹是鹓行旧白髪新从劔外生古戍旌旗秋惨淡高城刁斗夜分明壮心未许全消尽醉听檀槽出塞声晚雨萧瑟度横塘霏微映缭墙压低尘不动洒急土生香声入楸梧碎清分枕簟凉囘头忽陈迹檐角挂斜阳社日百糓登场酒满巵神林箫鼔晚清悲蝉依疎栁长言处燕委空巢大去时幼学已忘那用忌微聋自乐不须医伤心故里鸡豚集父老逢迎正见思寒夜遣怀临觞本不饮忧多自成醉四方行万里不见埋忧地忆昔入京都寳马揺香鬃酣饮青楼夜歌声在半空去日不可挽华髪忽垂领娟娟峨眉月相对作凄冷月落照空床不寐听寒螀早知忧随人何用去故乡登楼从来好境遍人间无奈劳生自欠闲江近时时吹白雨楼高面面看青山歌声哀怨传三崃行色凄凉带百蛮流落爱君心未巳梦魂犹缀紫宸班西园半掩朱门藓径斜翠屏绣谷忽谽谺高高下下天成景宻宻疎疎自在花江近夕阳迎宿鹭林昏残角促归鸦吾舟已系津南岸唤客犹能一笑譁得韩无咎书寄使北时宴东都驿中所作小阕大梁二月杏花开锦衣公子乗传来桐阴满地扫不得金辔玲珑上源驿上源驿中搥画鼔南人作客北人主舞女不记宣和粧庐儿尽能女真语书来寄我宴时诗归鬓知添几缕丝有志未须深感慨筑城㑹据拂云祠晓坐低枕孤衾夜气存披衣起坐黙忘言缾花力尽无风堕炉火灰深到晓温空槖时时闻䑕啮小窗一一送鸦翻悠然忽记幽居日下榻先开水际门十二月初一日得梅一枝絶竒戏作长句今年于是四赋此花矣髙标已压万花羣尚恐娇春习气存月兔擣霜供换骨湘娥鼓瑟为招魂孤城小驿初飞雪断角残钟半掩门尽意端相终有恨夜寒皴玉倩谁温快晴地濶天开斗柄囘今朝红日遍池台新阳苏醒春前栁轻暖医治雪后梅瓦屋螺青披雾出锦江鸭緑抱山来衰翁也逐儿童喜旋拨文书近酒盃春愁曲虙羲至今三十余万岁春愁岁岁常相似外大瀛海环九洲无有一洲无此愁我愿无愁但欢乐朱颜緑髩常如昨金丹九转徒可闻玉兔千年空擣药蜀姬双鬟娅姹娇醉看恐是海棠妖世间无处无愁到底事难过万里桥游修觉寺上尽苍崖百级梯诗囊香椀手亲㩦山从飞鸟行边出天向平芜尽处低花落忽惊春事晩楼高觉客魂迷兴䦨扫榻禅房卧清梦还应到剡溪雨后集湖上野水交流自满畦芳池新涨恰平堤花藏密叶多时在鸎占高枝尽日啼绣袂寳帬催结束金樽翠杓共提㩦白头自喜能狂在笑襞蛮牋落醉题慈云院东阁小憇横阁院东偏翛然拂榻眠香浓烟穗直茶嫩乳花圆巖倚团团桂筒分细细泉凭谁为题版牓作小壶天病后暑雨书懐髪毛萧飒疾初平云物轮囷气未清水涨小亭无路到雨多幽草上墙生窗昏顿减讐书课屋老时闻堕瓦声止酒亡聊还自笑少年豪饮似长鲸怡斋东湖仲夏草树荒屋古无人亭午凉萱房微呀不见日笋箨自解时吹香野藤蟠屈入窗罅溼菌扶疎生屋梁跨沟数椽最幽翳涨水及槛雨败墙静涵青苹舞藻荇闲立白鹭浮鸳鸯芙蕖虽瘦亦弥漫照眼翠盖遮红粧水纹珍簟欲卷却团团素扇嬾复将天风忽送㙮铃语唤觉清梦游潇湘寓驿舍闲坊古驿掩朱扉又憩空堂绽客衣九万里中鲲自化一千年外鹤仍归遶庭数竹饶新笋解带量松长旧围惟有壁间诗句在暗尘残墨两依依宴西楼西楼遗迹尚豪雄锦绣笙箫在半空万里因循成久客一年容易又秋风烛光低映珠帘丽酒晕徐添玉颊红归路迎凉更堪爱摩诃池上月方中江渎池醉归马上作久住西州似宿縁笙歌丛里着华颠每嗟相见多生客却忆初来尚少年迎马緑杨争拂㡌满街丹荔不论钱浮生何处非羁旅休问东呉万里船醉书似闲有俸钱似仕无簿书似长免事仕似属非走趋病能加餐饭老与酒不疎婆娑东湖上幽旷足自娯时时唤客醉小阁临红蕖钓鱼斫银丝擘荔见玉肤檀槽列四十遗声传故都岂惟豪两川自足夸东呉但恨诗不进榛荒失耘锄何当扫纎艳杰作追黄初东园晚歩久客天涯忆故园彊名官寺只衡门秋桐蠧遍无全叶古栁吹斜出半根痛饮每思尊酒窄微官空羡布衣尊何时定下三巴去思卧孤舟听断猿太平花扶牀踉蹡出京华头白车书未一家宵旰至今劳圣主泪痕空对太平花秋色一叚凄凉傍酒盃中年剩作楚囚哀迢迢似伴明河出惨惨如随落照来客路半生常泪眼乡关万里更危台蓼汀荻浦江南岸自入秋来梦几囘秋声萧骚拂树过中庭何处人间有此声涨水雨余晨放闸骑兵战罢夜还营闲凭曲几听虽久彊抚哀弦冩不成暑退凉生君勿喜一年光景又峥嵘龙眠画马国家一从失西陲年年买马西南夷瘴乡所产非权竒边头岁入几番皮崔嵬瘦骨带火印离立欲不禁风吹圉人太仆空列位龙媒汗血来何时李公太平官京师立仗惯见渥洼姿断缣岁久墨色暗逸气尚若不可羁赏竒好古自一癖感事忧国空余悲呜唿安得毛骨若此三千疋衔枚夜度桑干碛秋夜池上作短髪飕飕病骨轻临池闲看露荷倾月明何与浮云事正向圆时故故生夜食炒栗有感齿根浮动叹吾衰山栗炮燔疗夜饥唤起少年京辇梦和宁门外早朝时晩登横溪阁楼鼓声中日又斜凭高愈觉在天涯空桑客土生秋草野渡虚舟集晩鸦瘴雾不开连六诏俚歌相答带三巴故乡可望应添泪莫恨云山万叠遮荦确坡头笻竹枝西临村路立多时卖蔬近市还家早煮井人忙下麦迟病客情懐常怯酒山城老景尽供诗晩来试问愁多少只许高楼横笛吹自唐安徙家来和义出城迎之马上作身如林下僧处处常寄包家如梁上燕岁岁旋作巢岂惟人所怜顾影每自嘲眼看佳山水不得结把茅造物困豪杰如视饿虎哮要令出精神感激使呌呶颇思投笔去走马盘云旓三更冐急雪大战梁楚郊花时遍游诸家园看花南陌复东阡晓露初干日正妍走马碧鸡坊里去市人唤作海棠颠为爱名花抵死狂只愁风日损红芳緑章夜奏通明殿乞借春阴护海棠翩翩马上㡌檐斜尽日㝷春不到家偏爱张园好风景半天高栁卧溪花花阴扫地置清尊烂醉归时夜已分欲睡未成欹倦枕轮囷帐底见红云宣华无树着啼鸎惟有摩诃春水生故老能言当日事直将宫锦裹宫城丝丝红萼弄春柔不似疎梅只惯愁常恐夜寒花索寞锦茵银烛按凉州春寒连日不出海棠花入燕泥干梅子枝头已带酸老去嬾㝷年少梦春分不减社前寒着书敢望垂千载嗜酒犹须隐一官正是闲时无客过小庭斜日倚䦨干马上偶成城南城北紫游缰尽日闲行看似忙刺水离离葛叶短连村漠漠豆花香夕阳有信催残角春草无情上缭墙我亦人间倦游者长吟聊复怆兴亡夜宴酒浪摇春不受寒烛花垂烬忽堆盘山川路邈人将老丝管声遒夜向阑四海交朋更聚散百年光景杂悲欢自怜病眼犹明在更把名花半醉看锦亭天公为我齿颊计遣饫黄甘与丹荔又怜狂眼老更狂令看广陵芍药蜀海棠周行万里逐所乐天公于我元不薄贵人不出长安城宝带华缨眞汝缚乐哉今从石湖公大度不计聋丞聋夜宴新亭海棠底红云倒吸玻璃钟琵琶弦繁腰鼓急盘凤舞衫香雾溼春醪凸盏烛光揺素月中天花影立游人如云环玉帐诗未落纸先传唱此邦句律方一新凤阁舍人今有様雨映空初作茧丝微掠地俄成箭镞飞纸帐光迟饶晓梦铜鑪香润覆春衣池鱼鱍鱍随沟出梁燕翩翩接翅归惟有落花吹不去数枝红溼自相依春残石镜山前送落晖春残囘首倍依依时平壮士无功老乡逺征人有梦归苜蓿苗侵官道合芜菁花入麦畦稀倦游自笑摧頽甚谁记飞鹰醉打围小饮房园宦游到处即忘家况得闲身管物华疎索故人缘病酒折除厚禄为看花泥新高栋初巢燕萍匝荒池已集蛙斟酌人生要行乐灯前起舞落乌纱卜居厯尽人间行路难老来要觅数年闲供家米少因添鹤买宅钱多为见山池面纹生风细细花根土润雨斑斑借舂乞火依邻里剰酿村醪约往还小疾谢客小疾深居不唤医消揺更觉胜平时痴人未害看周易名士真须读楚辞緑径风斜花片片画廊人静雨丝丝晩来顿觉清羸甚自置篝炉煑粟糜过野人家有感纵辔江臯送夕晖谁家井臼映荆扉隔篱犬吠窥人过满箔蚕饥待叶归世态十年看烂熟家山万里梦依稀躬耕本是英雄事老死南阳未必非闲中偶题楚泽巴山岁岁忙今年睡足向禅房只知闲味如茶永不放羁愁似草长架上汉书那复看牀头周易亦相忘客来拈起清谈麈且破西窗半篆香久矣云衢敛羽翰退飞更觉一枝安七千里外新闲客十五年前旧史官花底清歌春载酒江边明月夜投竿痴顽直为多更事莫怪胸懐抵死寛晩过五门五门路四月乳鸦啼緑树闲游但喜日初长薄暑始知春已去楼头风高舞双旗画角声中日还莫马蹄特特无断时老尽行人路如故月下醉题黄鹄飞鸣未免饥此身自笑欲何之闭门种菜英雄老弹铗思鱼富贵迟生拟入山随李广死当穿冢近要离一樽彊醉南楼月感慨长吟恐过悲和范待制秋兴䇿䇿桐飘已半空啼螀渐觉近房栊一生不作牛衣泣万事从渠马耳风名姓已甘黄纸外光阴全付绿尊中门前剥啄谁相觅贺我今年号放翁睡脸余痕印枕纹秋衾微润覆炉井桐揺落先霜尽衣杵凄凉带月闻佛屋沙灯明小像经奁鱼蠧蚀真文身如病骥惟思卧谁许能空万马羣春愁春愁茫茫塞天地我行未到愁先至满眼如云忽复生㝷人似疟何由避客来劝我飞觥筹我笑谓客君罢休醉自醉倒愁自愁愁与酒如风马牛闗山月和戎诏下十五年将军不战空临边朱门沉沉按歌舞廐马肥死弓断弦戍楼刁斗催落月三十从军今白髪笛里谁知壮士心沙头空照征人骨中原干戈古亦闻岂有逆天传子孙遗民忍死望恢复几处今宵垂泪痕和范舍人书懐岁月如犇不可遮即今杨栁已藏鸦客中常欠尊中酒马上时看檐上花末路凄凉老巴蜀少年豪举动京华天魔久矣先成佛多病维摩尚在家幽居殊方飘泊向谁论小住僧庐亦所欣得饱罢挥求米帖爱眼新着毁茶文摘蔬篮小霑清露斸药鉏轻带溼云从此生涯足幽事宦游虚用半生勤浣溪女江头女儿双髻丫常随阿母供桑麻当户夜织声咿哑地炉豆䕸煎土茶长成嫁与东西家柴门相对不上车青裙竹笥何所嗟挿髻烨牵牛花城中妖姝脸如霞争嫁官人慕高华青骊一出天之涯年年伤春抱琵琶悲秋一抛蓑笠雪溪舟八载凉州复益州才破繁华海棠梦又惊揺落井梧秋晓班无复趋行殿晩境惟思老寝丘病肺经旬疎酒盏愁来惟是上南楼雨中山行至松风亭忽澄霁烟雨千峰拥髻鬟忽看青嶂白云间卷藏破墨营丘笔却展将军着色山秋兴成都城中秋夜长灯笼蜡纸明空堂高梧月白绕飞鹊衰草露溼啼寒螀堂上书生读书罢欲眠未眠偏断肠起行百匝几叹息一夕緑髪成秋霜中原日月用新厯幽州老人着柘黄荥河温洛底处所可使长作旃裘乡百金战袍鵰鹘盘三尺劔锋霜雪寒一朝出塞君试看旦发寳鸡莫长安暇日行城上同行追不能及疾歩登城殊未衰欣然一笑掷笻枝正当闲似白鸥处不减健如黄犊时秋野烟云横惨淡莫天楼阁倚参差高吟醉舞忘归去乞与丹青画怪竒江楼醉中作淋漓百榼宴江楼秉烛挥毫气尚遒天上但闻星主酒人间宁有地埋忧生希李广名飞将死慕刘伶赠醉矦戏语佳人频一笑锦城已是六年留曵䇿慈竹萧森拱废台醉归曵䇿一徘徊纷纷落日牛羊下黯黯长空霰雪来三崃猿催清泪落两京梅傍战尘开客懐已是凄凉甚更听城头画角哀谒汉昭烈惠陵及诸葛公祠宇雨止风益豪雪作云不动凄凉汉陵庙衰草卧翁仲画妓空笙竽土马阙羁鞚壤沃黄犊耕柏密幽鸟咔尚想忠武公身任社稷重整整渭上营气已无岐雍少须天意定破贼宁患衆兴亡信有数星陨事可痛陵边四五家茆竹居接栋手皲纸上箔醅熟酒鸣瓮虽嗟生理微亦足逭饥冻刘葛固雄杰閲世均一梦论高常近迂才大本难用九原不可作再拜临风恸逺游逺游行复岁华新嬾学刘郎问大钧一㸃不䝉稽古力十分合作卧云身苦寒与酒顿僧价小雨为梅先辟尘拟佩一壶江路去花边醉堕白纶巾简谭德称幼舆骨相称山巖自要闲游不避䜛锦里先生为老伴玉霄散吏是头衔探春苑路花篸㡌看月江楼酒满衫惟恨题诗无逸气媿君阵马与风颿闲意柴门虽设不曾开为怕行人损緑苔妍日渐催春意动好风时卷市声来学经妻问生疎字尝酒儿斟潋滟盃安得小园寛半亩黄梅緑李一时裁南定楼遇急雨行遍梁州到益州今年又作度泸游江山重复争供眼风雨纵横乱入楼人语朱离逢峒獠棹歌欵乃下呉舟天涯住稳归心嬾登览茫然却欲愁渔翁江头渔家结茆庐青山当门画不如江烟淡淡雨疎疎老翁破浪行捕鱼恨渠生来不读书江山如此一句无我亦衰迟慙笔力共对江山三叹息龙兴寺吊少陵先生寓居中原艹艹失承平戍火边尘到两京扈跸老臣身万里天寒来此听江声楚城江上荒城猿鸟悲隔江便是屈原祠一千五百年间事只有滩声似旧时出游万里﨑岖蜀道归荆州非复壮游时行吟自怪诗情减坐睡人惊酒量衰卷地风号云梦泽黏天艹映伏波祠一枝藤杖平生事撃鼓开㠶未恨迟初发荆州淋漓牛酒起樯干健艣飞如挿羽翰破浪椉风千里快开头系鼔万人看鹊声不断朝阳出旗脚微舒宿雨干堪笑尘埃洛阳客素衣如墨据征鞍泊公安县秦闗蜀道何辽哉公安渡头今始囘无穷江水与天接不断海风吹月来船窗帘卷萤火閙沙渚露下苹花开少年许国忽衰老心折柁楼长笛哀舟中偶书老子西游万里囘江行长夏亦佳哉昼眠初起报茶熟宿酒半醒闻雨来汉口船开催叠鼓淮南㠶落亚高桅四方本是丈夫事白首自怜心未灰舟行蕲黄间雨霁得便风有感天青云白十分晴㠶饱舟轻尽日行江底鱼龙贪昼睡淮南艹木借秋声好山缥缈何由住华髪萧条只自惊莫怪时人笑疎嬾宦情元不似诗情六月十四日宿东林寺看尽江湖千万峰不嫌云梦芥吾胸戏招西塞山前月来听东林寺里钟逺客岂知今再到老僧能记昔相逢虚窗熟睡谁惊觉野碓无人夜自舂登赏心亭蜀栈秦闗岁月遒今年椉兴却东游全家稳下黄牛崃半醉来㝷白鹭洲黯黯江云𤓰歩雨萧萧木叶石城秋孤臣老抱忧时意欲请迁都涕已流将至京口卧听金山古寺钟三巴昨梦已成空船头坎坎囘㠶鼓旗尾舒舒下水风城角危楼晴霭碧林间双㙮夕阳红铜瓶愁汲中水不见茶山九十翁沂谿射的峰前禹庙东短篷三扇卧衰翁闲㩦清圣浊贤酒重试朝南莫北风水落痕留红蓼节雨来声满緑蒲丛冲烟莫作匆匆去拟看溪丁下钓筒归云门万里归来値岁丰解装乡墅乐无穷甑炊饱雨湖菱紫篾络迎霜野柿红壊壁尘埃㝷醉墨孤灯饼饵对邻翁微官行矣闽山去又寄千巖梦想中题斋壁葺得湖边屋数椽茆斋低小竹窗妍墟烟寂厯归村路山色苍寒酿雪天性嬾杯盘常偶尔地偏鸡犬亦翛然早知栗里多幽事虚走人间四十年吾庐吾庐虽小亦佳哉新作柴门斸緑苔柱杖每䦨归鹤入钓船时带夕阳来墟烟隔水霏霏合篱菊凌霜续续开千里安期那可得笑唿邻父共传杯自云门之陶山肩舆者失道行乱山中有茅舍小塘极幽邃求见主人不可意其隐者也陂池幽处有茅堂井臼萧条草树荒小鸭怯波时聚散病蔬伤蠧半青黄儿童冲雨收鱼网婢子闻钟上佛香我亦莫年思屏迹数椽何计得连墙冬夜听雨戏作少年交友尽豪英妙理时时得细评老去同参惟夜雨焚香卧听画檐声遶檐㸃滴如琴筑支枕幽斋听始竒忆在锦城歌吹海七年夜雨不曽知梅花絶句濯锦江边忆旧游纒头百万醉青楼如今莫索梅花笑古驿灯前各自愁蜀王小苑旧池台江北江南万树梅只怪朝来歌吹閙园官已报五分开探春岁岁在天涯醉里题诗字半斜今日谿头还小饮冷官不禁看梅花池馆登临雪半消梅花与我两无聊青羊宫里应如旧肠断春风万里桥客思裘马平生喜逺游莫年顦顇向南州文书与睡中分日衰病和愁总怕秋无复雪郊看射虎但思烟浦听唿牛还家谁道无余俸倒槖犹堪买钓舟初秋梦故山觉而有作昔我东归时父老迎船头开篷相劳苦怪我颔雪稠故山何负君且作数月留岂知席未煖疋马来南州蛮花四时红瘴雾日夜浮归哉不可迟勿与妇子谋杜宇真吾交劝去恨不速忠告输肝肺厚意均骨肉陋哉鹧鸪语揣我贫念禄竹鸡更鄙浅泥淖忧车轴秋风严濑清春雨戴溪緑行矣勿复疑照影巾一幅追感梁益旧游有作西游万里倚朱颜肯放尊前一笑悭蜀苑妓围欺夜雪梁州猎火满秋山晩途忽堕尘埃里乐事浑疑梦寐间浮世变迁君勿叹剧谈犹是诧乡闗闻雁过尽梅花把酒稀笼香冷换春衣秦闗汉苑无消息又在江南送雁归登拟岘台层台缥缈压城闉倚杖来观浩荡春放尽尊前千里目洗空衣上十年尘萦回水抱中和气平逺山如酝籍人更喜机心无复在沙边鸥鹭亦相亲雨中遣懐病中草草度年华睡起怱怱日易斜抵死愁禁千斛酒薄情雨送一城花镜湖烟水揺朱舫锦里香尘走钿车此梦即今都打破不妨寂寞住天涯三月二十一日作蹴踘墙东一市譁秋千楼外两旗斜及时小雨放桐叶无赖余寒开栋花明月吹笙思蜀苑软尘骑马梦京华懽情减尽朱颜改节物催人只自嗟五月十一日夜且半梦从大驾亲征尽复汉唐故地见城邑人物繁丽云西凉府也喜甚马上作长句未终篇而觉乃足成之天寳胡兵陷两京北庭安西无汉营五百年间置不问圣主下诏初亲征熊罴百万从銮驾故地不劳传檄下筑城絶塞进新图排仗行宫宣大赦冈峦极目汉山川文书初用淳熙年驾前六军错锦绣秋风鼔角声满天苜蓿峰前尽亭障平安火在交河上凉州女儿满高楼梳头已学京都様长歌行燕燕尾涎涎横穿乞巧楼低入吹笙院鸭鸭觜唼唼朝浮杜若洲莫宿芦花夹嗟尔自适天地间将俦命侣意甚闲我今独何为一笑乃尔悭世上悲欢亦偶然何时烂醉锦江边人归华表三千岁春入箜篌十四絃送客城西倦客凭鞍半醉醒秋光满眼叹頽龄日斜野渡放船小风急渔村摊网腥客思不堪闻断雁诗情彊半在邮亭归来更恨城笳咽烟火昏昏独掩屏休日赐休暂许养衰残静院翛然昼掩闗酿酒移花调护闷弄琴洗砚破除闲与人多忤谗消骨报国无功愧满颜一寸归心向谁説小屏依约剡中山新酿熟小酌索笑亭新酒黄如脱殻鹅小园持盏暂婆娑文章不进技止此仕宦忘归人谓何宿业簿书昏病眼梦游烟雨溼渔蓑醉中笑向儿童説白髪今年添几多丰城高安之间憩民家景趣幽邃为之慨然懐归数家聚云根细路入丛薄溅溅石渠水来往一略彴有无邻里通笑语妇子乐浊醪时相就青蔬缺盐酪日莫归闭门绩火星煜爚先期毕租税老不入城郭嗟予独何事早挿红尘脚故山未成归怅望有余怍北窗九陌黄尘早莫忙幽人自爱北窗凉清吟微变旧诗律细字闲钞新酒方艹木扶疎春已去琴书萧散日初长破羌临罢榰颐久又破铜匜半篆香西村醉归侠气峥嵘葢九州一生常耻为身谋酒宁剩欠㝷常债劔不虚施细碎雠岐路凋零白羽箭风霜破弊黑貂裘阳狂自是英豪事村市归来醉跨牛醉中登避俗台半醉行歌上古台脱巾散发谢氛埃但知礼岂为吾设莫管客从何处来剡曲烟波菱蔓骨聊溪风露藕花开老来世事浑成嬾一櫂幽㝷未拟囘病中夜兴病疟秋来久未平艹堂遥夜不胜清疾风递响惊林叶列宿收芒避月明百计不能逃白髪一生堪笑役虚名钓车且作桐江梦莫念安西万里行霜天晚兴薄霜门巷不胜清小立湖边夕照明红颗带芒收晚稻緑苞和叶摘新橙闲评琴价留僧话静听松声领鹤行壮志消磨浑欲尽西风莫动玉闗情杜门寂寞山湥处峥嵘岁莫时烧灰除菜蝗送芋谢牛医笕水晨浇药灯窗夜覆棋杜门君勿怪迟莫少新知忽忽忽忽复悠悠频惊岁月遒若无船贮酒将奈斛量愁列炬燕宫夜唿鹰汉庙秋凋年莫多感梦境付沧洲冬夜不寐至四鼔起作此诗秦呉万里车辙遍重到故乡如隔生岁晩酒边身老大夜䦨枕畔书纵横残灯无熖穴䑕出藁叶有声村犬行八十将军能灭敌白头吾欲事功名宋诗钞卷六十四宋诗钞卷六十五钦定四库全书宋诗钞卷六十五内阁中书舍人吴之振编陆游剑南诗钞蔬圃山翁学老圃自笑一何愚硗瘠财三亩勤劬赖两奴正方畦画局微润土融酥剪辟荆榛尽鉏犁磊块无过沟横略彴聚甓起浮屠隙地成𤓰援余功及芋区如丝细生菜似鸭烂蒸壶此事今真办东归不为鲈累日无酒亦不肉食戏作此诗小筑精庐剡曲傍枵然蝉腹与龟肠酒钱覔处无司业斋日多来似太常云碓旋舂菰米滑风炉亲候药苗香明年更入南山去要试囊中服玉方陶山遇雪觉林迁菴主见招不果往山中大雪二尺彊道边虎迹如椀大衰翁畏虎复畏寒招唤不来公勿怪梨花开时好风日走马㝷公作寒食不须沽酒饮陶潜箭笋蕨芽如蜜甜夏夜舟中闻水鸟声甚哀若曰姑恶感而作诗女生藏深闺未省窥墙藩上车移所天父母为它门妾身虽甚愚亦知君姑尊下牀头鸡鸣梳髻着襦裙堂上奉洒扫㕑中具盘飱青青摘葵苋恨不美熊蹯姑色少不怡衣袂湿泪痕所冀妾生男庶㡬姑弄孙此志竟蹉跎薄命来谗言放弃不敢怨所悲孤大恩古路傍陂泽微雨鬼火昏君听姑恶声无乃遣妇魂雨夜急雨如河㵼瓦沟空堂卧对一灯幽老鸡多事彊知晓落叶无情先报秋身未葢棺谁可料尊常有酒莫闲愁功名老大从来事且复长歌起饭牛邻曲小饮早稻喜登塲相唿集野堂迎霜新兔美近社浊醪香茒屋滴残雨竹篱围夕阳新丰不须作眞箇是吾乡题酒家壁明主何曽弃不才书生飘泊自堪哀烟波东尽江湖逺云栈西从陇蜀囘宿雨送寒秋欲晩积衰成病老初来酒香菰脆丹枫岸强遣樽前笑口开幽居书事莫叹人间苦不谐清时有味是归来已因积毁成高卧更借阳狂护散才正欲清言闻客至偶思小饮报花开纷纷争夺成何事白骨生苔但可哀绍兴中与陈鲁山王季夷从兄仲高以重九日同游禹庙后三十余年自三桥泛舟归山居秋高雨霁望禹庙楼殿重复光景宛如当时而三人者皆下世予亦衰病无聊慨然作此诗重楼杰阁倚虚空红日苍烟正郁葱乡国归来浑似鹤交朋零落不成龙人生眞与梦何挍我軰故应情所钟泪渍清诗却囘棹不眠一夜听鸣蛩过村店有感细篾络丹柿枯篱悬碧花炊烟生旅灶野水潄寒沙栖鸟争投树归牛自识家恍然游蜀路搔首忆天涯骨相骨相元知薄功名敢自期病侵彊健日闲过圣明时形胜轮台地飞腾瀚海师江湖虽万里犹拟掇声诗薏苡初游唐安饭薏米炊成不减雕胡美大如芡实白如玉滑欲流匙香满屋腹腴项脔不入盘况复飱酪夸甘酸东归思之未易得每以问人人不识呜唿竒材从古弃艹菅君试求之离落间乡人或病予诗多道蜀中遨乐之盛适春日游镜湖共请赋山阴风物遂即杯酒间作絶句当持以夸西州故人也嬾日轻云淡沲天扑灯过后卖花前便从水阁杭湖去卷起朱帘上画船舫子窗扉面面开金壶桃杏间尊罍东风忽送笙歌近一片楼台泛水来病中风雨暗江天幽窗起复眠忍穷安晩境留病压灾年客助脩琴料僧分买药钱余生均逆旅未死且陶然初夏游凌氏小园水满池塘叶满枝曲廊危榭惬幽期风和海燕分泥处日永呉蚕上簇时闲理阮咸㝷旧谱细倾白堕赋新诗从来夏浅胜春日儿女纷纷岂得知赛神曲丛祠千载临江渚拜贶今年那可数须晴得晴雨得雨人意所向神辄许嘉禾九穗持上府庙前女巫递歌舞呜呜歌讴坎坎鼔香烟成云神䧏语大饼如槃牲腯肥再拜献神神不违晚来人醉相扶归蝉声满庙鎻斜晖秋夜老病龙钟不入城浊醪麤饭饯余生未霜村舍秋先冷无月江边夜自明出塞虽慙平贼手下帷聊喜读书声山童睡熟青灯暗自拨残炉候药铛得所亲广州书音信连年恨不闻书来细读却消魂人稀野店山魈语路僻蛮村荔子繁毒草自揺春寂寂瘴云不动昼昏昏此生相见应无日且置清愁近一樽西路口山店日薄霜清十月天马蹄声里送流年店当古路三乂处山似孤云两角边淹泊自悲穷不醒衰残更觉病相纒榆闗瀚海知何在目送飞鸿入草烟冬夜与溥菴主説川食戏作唐安薏米白如玉汉嘉栮脯美胜肉大巢初生蚕正浴小巢渐老麦米熟龙鹤作羹香出釡木鱼㵸葅子盈腹未论索䴵与饡饭最爱红糟并缹粥东来坐閲七寒暑未尝举箸忘吾蜀何时一饱与子同更煎土茗浮甘菊野饮青山千载老英雄浊酒三盃失阨穷访古頽垣荒堑里觅交屠狗卖浆中平堤渐放春芜緑细浪遥翻夕照红已把残年付天地骑牛吹笛伴村童春晩至山中因访陈道人一春衰病集残骸太息流尘覆酒杯僧钵始知莼菜老佛瓶初见杏花开苹溪小雨成幽讨松院斜阳又独来不为爱闲从野叟年来万事学低摧病起山村病起㡌围寛春尽江南尚薄寒志士凄凉闲处老名花零落雨中看断香漠漠便支枕芳草离离悔倚䦨收拾吟牋停酒椀年来触事动忧端芒种后经旬无日不雨偶得长句芒种初过雨及时纱厨睡起角巾欹痴云不散常遮墖野水无声自入池緑树晩凉鸠语閙画梁昼寂燕归迟闲身自喜浑无事衣覆熏笼独诵诗秋夜泊舟亭山下逢水逢山到处留可怜身世寄孤舟一汀苹露渔村晚十里荷花野店秋羽檄未闻传塞外金椎先报撃衙头煌煌太白高千丈那得功名取次休初秋山中作万里西风吹幅巾即今眞箇是闲人堆盘菱熟燕脂角借藻鲈新淡墨鳞姥岭蹇驴㝷雪径娥江孤艇系烟津飘然乐事眞当勉逺付十年无此身临安春雨初霁世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窗细乳戏分茶素衣莫起风尘叹犹及清明可到家饮张功父园戏题扇上寒食清明数日中西园春事又匆匆梅花自避新桃李不为高楼一笛风闻傅氏庄紫笑花开急棹小舟观之日长无奈清愁处醉里来㝷紫笑香漫道闲人无一事逢春也似蜜蜂忙咸虀十韵九月十月屋瓦霜家人共畏畦蔬黄小甖大瓮盛涤濯青菘緑韭谨蓄藏天气初寒手诀玅吴盐正白山泉香挟书㫄观穉子喜洗刀竭作厨人忙园丁无事卧曝日弃叶狼籍堆空廊泥为缄封糠作火守䕶不敢非时尝人生各自有贵贱百花开时促高宴刘伶病酲相如渇长鱼大肉何由荐冻韲此际价千金不数狐泉槐叶麪摩挲便腹一欣然作歌聊续氷壶传遣兴莫羡朝囘带万钉吾曹要可草堂灵风来弱栁揺官緑云破竒峰涌帝青听尽啼鸎春欲去惊囘梦蝶醉初醒从敎俗眼憎疎放行矣桐江酹客星小憇村舍藤梢维艇子烟际觅人家小妇篸新麦羣童摘晩茶溪云易成雨崖树少开花聊寄平生快青鞵到若耶雨后础润还成雨云收旋作晴巖花分日发林笋逐番生笔砚行常具轩窗晩更明尘埃幸不到那得废诗情自上灶过陶山宿雨初收见夕阳纵横流水入陂塘蚕家忌客门门闭茶户供官处处忙緑树村边停醉㡌紫藤架底倚胡牀不因萧散遗尘事那觉人间白日长排闷老去知心少流尘鎻断絃尊空问字酒囊罄作碑钱扫叶供朝㸑和泥补漏船胸中元浩浩白眼望青天题亝壁二十余年此结茆园公谿父日论交风翻半浦乱荷背雨放一林新笋梢隔叶晚鸎啼谷口唼花雏鸭聚塘坳出门行罢还无事借得丹经手自抄拜旦表一封驰奏效嵩唿清跸何时返故都只道建炎巡狩礼谁知故事自祥符安流亭俟客不至独坐成咏忆昔西征鬓未霜拾遗陈迹吊微茫蜀江春水千㠶落禹庙空山百草香马影斜阳经劔阁艣声清晓下瞿唐酒徒云散无消息水榭凭栏泪数行岁晩书懐早见龙翔上太清即今孤宦老山城灵丹不解换凡骨薄命枉敎生太平积雪楼台增壮观近春鸟雀有和声如山吏牍何时了惆怅西窗晩照明雪中忽起从戎之兴戏作狐裘卧载锦驼车酒醒氷髭结乱珠三尺马鞭装白玉雪中画字草军书鷰堂春夜南楼紞紞下疎更一㸃纱笼满院明映月疎梅入帘影读书穉子隔窗声呻吟药里身宁久汎扫胡尘意未平草檄北征今二纪山城仍是老书生来亝偶书华髪萧萧不满簪强扶衰病着朝衫寒㕔静似阿兰若佳客少于优钵昙诗酒放懐穷亦乐文移肆骂老难堪弃官若遂飘然计不死扬州死劔南倚栏闲岸纱巾小倚栏呉中三月尚春寒蜂脾蜜满花初过燕觜泥新雨未干老厌簿书思屏迹病逢节物强追欢一樽又动流年感城上斜阳画角残晩春园中作少逢春归未解悲千篇曾赋伤春诗可堪霜㸃鬓须后更値緑暗园林时杨花轻堕檐外影杏子重压䦨边枝毬塲立马漏声静绮窗语燕檐隂移向来春事渺何许长空鸟迹何由追秋千未拆已寂寞日莫东风吹綵旗九月初郊行九月呉中尚裌衣江郊策马踏斜晖荞花漫漫连山路豆筴离离映版扉苍兔避鹰投磵去黄鹌脱网傍人飞农家光景闗心事不为无才也合归寄题朱元晦武夷精舍先生结屋緑巖边读易悬知屡絶编不用采芝惊世俗恐人谤道是神仙蝉蜕巖间果是无世人妄想可怜渠有方为子换凡骨来读晦菴新着书身闲剩觉溪山好心静尤知日月长天下苍生未苏息忧公遂与世相忘齐民本自药衡门水旱那知不自存圣主忧勤常旰食烦公一一报曾孙山如嵩少三十六水似卭郲九折途我老正须闲处着白云一半肯分无秋郊有懐檐头买双兔市店取斗酒还家埽北窗欢言酌亲友家贫气未馁礼薄情更厚高唫金石裂健笔龙蛇走酒䦨起出门孤月挂衰栁大笑各散归吾軰可不朽官身縳简书此乐宁复有怅望秦稽云凭高一搔首楚人固多孱妄谓秋可悲宁知河岳间气俗乐此时壮士鸣雕弓健马嚼枯箕日驰三百里榆闗赴战期阵云压龙庭杀气揺参旗炽火燎狐兔倒泻黄金巵勒铭燕然石千载鎭邉陲安能空山里冻研哦清诗秋山瘦益竒秋水浅可渉出城西风劲拂㡌吹脱㵩新霜折栗罅宿雨饱豆荚枯栁无鸣蜩寒花有穿蝶郊行得幽旷颇觉耳目惬断云北山来欣然与之接挂冠易事尔看镜叹勋业永懐桑干河夜渡拥马鬛地僻地僻天敎养散材流年况着鬓毛催青山自绕孤城去画角常随晩照来几净双钩摹古帖瓮香小啜试新醅乘槎不是星躔逺无奈先生兴尽囘冬夜闻角声袅袅清笳入雪云白头老守卧中军自怜到老懐遗恨不向居延塞外闻忆在梁州夜雪深落梅声里玉闗心山城老去功名忤卧对寒灯泪满襟荆州歌楚江鳞鳞緑如酿衔尾江边系朱舫东征打鼔挂高㠶西上汤猪聨百丈伏波古庙占好风武昌白帝在眼中倚楼女儿笑迎客清歌未尽千觞空沙头巷陌三千家烟雨冥冥开橘花崃人住多楚人少土铛争响茱茰茶芳草曲蜀山逺处逢孤驿缺甃頽垣芳草碧家在江南妻子病离乡半岁无消息长安城门西路去细霭斜阳芳草莫尊前一曲渭城歌马蹄万里交河戍人生误计觅封侯芳草愁人春复秋只愿东行至沧海路穷草断始无愁梦囘病骨便衾暖羁懐怯梦囘钟残灯烬落香冷雨声来老抱忧时志狂非济世材明朝入冬假烧兔荐新醅到严十五晦朔郡酿不佳求于都下既不时至欲借书读之而寓公多祕不肯出无以度日殊惘惘也桐君放隐两经秋小院孤灯夜夜愁名酒过于求赵璧异书浑似借荆州溪山胜处真难到风月佳时事不休安得连车载郫酿金鞭重作浣花游春残老堕空山里春残白日长庸医司性命俗子议文章烛映一池墨风飘半篆香箇中有佳处袖手看人忙三月二十日晩酌暂因赐沐作闲身太息才余一日春委地落花新着雨穿帘归燕不生人卫青此日怪长揖王翰当年谋卜邻商略晩窗须小醉朱樱青杏正尝新北窗闲咏隂隂緑树雨余香半卷疎帘置一牀得禄仅偿赊酒劵思归新草乞祠章古琴百纳弹清散名帖双钩榻硬黄夜出灞亭虽跌宕也胜归作老冯唐夜出偏门还三山月行南斗边人归西郊路水风吹葛衣草露溼芒屦渔歌起逺汀鬼火出破墓凄清醒醉魂荒怪入诗句到家夜已半伫立叩蓬戸穉子犹读书一笑慰迟萛四鼔酒醒起歩庭下酒解夜过半出门歩中庭天高河汉白月淡烟雾青重滴竹杪露疎见树罅星壊甃啼寒蛩深竹明孤萤秋晩虽未霜蠧叶时自零四序逝不留慨然感頽龄平生茆一把不博带万钉鸱沟谢拍拍鸿路追㝠㝠云门感旧总角来游老未忘背人岁月去堂堂穉松看到偃霜葢废寺忆曾开寳坊佛几古灯寒熖短斋厨新粟午炊香兴䦨未忍登车去更倚溪桥立夕阳行在春晩有懐古隐老辱明时乞一官逢春惆怅独无欢旧人零落北音少市肆萧疎民力殚归计已栽千箇竹残年合挂两梁冠石㠶山路频囘首箭茁莼丝正满槃次韵和杨伯子主簿见赠斋戒叩头牋天公幸矣使我为枯蓬枯蓬于世百无用始得旷快乗秋风此生安往失贫贱白发萧萧对黄卷今人虽邻有不觌古人却向书中见猨啼月落青山空旧隐梦寂思东䝉不愿峨冠赤穉下且可短劔红尘中终年无人问良苦眼望青天惟自许可怜对酒不敢豪它日空浇坟上土文章最忌百家衣火龙黼黻世不知谁能养气塞天地吐出自足成虹霓渡江诸贤骨已朽老夫亦将正丘首杜郎苦瘦㡌擫耳程子久贫衣露肘君复作意㝷齐盟岂知衰懦畏后生大篇一读我起立喜君得法从家庭鲲鹏自有天池着谁谓太狂须束縳大机大用君已传那遣老夫安注脚醉中作行草数纸还家痛饮洗尘土醉帖淋漓寄豪举石池墨沈如海寛𤣥云下垂黒蛟舞太阴鬼神挟风雨夜半马陵飞万弩堂堂笔阵从天下气压唐人折钗股丈夫本意陋千古残军何足膏碪斧驿书驰报儿单于直用毛锥惊杀汝记梦梦里都忘两鬓残恍然白纻入长安硾敎纸熟脩温巷僦得驴骑候热官红叶满街秋着句青楼烧烛夜追欢如今万事消除尽老眼摩挲静处看野兴红饭青蔬美莫加邻翁能共一瓯茶舍西日𦂳花房敛港北风生栁脚斜笻杖不妨闲有伴茆檐终胜老无家自惊七十犹强健采药归来见草鸦重午叶底榴花蹙绛缯街头初卖苑池氷世间各自有时节萧艾着冠称道陵梅雨沐罢斜簪二十冠断云残霭暗江干丝丝梅子熟时雨漠漠楝花开后寒采芸香辟书蠧旋舂麦麨续家餐日长倦睫惟思闭茗椀真须抵死寛醉歌读书三万卷仕宦皆束阁学劔四十年腥血未染锷不得为长虹万丈扫寥廓又不为疾风六月送飞雹战马死槽枥公卿守和约穷边指淮淝异域视京雒于乎此何心有酒吾忍酌平生为衣食敛版靴两脚心虽了是非口不给唯诺如今老且病鬓秃牙齿落仰天少吐气饿死实差乐壮心埋不朽千载犹可作蜗庐小葺蜗庐便着家槿篱莎径任欹斜为生草草僧行脚到处悠悠客泛槎孤蝶惜衣晴曝粉穉蜂贪蜜晩争花有书嬾读吾堪愧睡起何妨自硙茶故山功名莫苦怨天悭一櫂归来到死闲傍水无家无好竹卷帘是处是青山满篮箭茁瑶簪白压担稜梅鹤顶殷野兴尽时尤可乐小江烟雨趂潮还禹祠行乐盛年年绣毂争先罨画船十里烟波明月夜万人歌吹早鸎天花如上苑常成市酒似新丰不直钱老子未须悲白髪黄公垆下且闲眠老尉鸿飞隐市门千年犹有旧巢㾗陆生于此寓棋局曾丈时来开酒樽渺渺㠶樯遥见海冥冥蒲苇不知村数僧也复投诗社零落今无一二存落磵泉奔舞玉虹护丹松老卧苍龙霜柑篱角寒初熟野确云边夜自舂挈榼人沽村市酒打包僧趂寺楼钟幽㝷自是年来嬾枉道山灵不见容冬晩山房书事山泽何妨老太平巉巉骨相本来清月明满地看梅影露下隔溪闻鹤声未辨药苖逢客问欲酬琴价约僧评胡奴仁祖今俱絶且学湘累拾菊英屏迹山村病日增鸟皮几稳得闲凭冻云傍水封梅蕚嫩日烘窗释砚氷岁尽光阴饶衮衮身闲醉梦且腾腾蛮童采药归来晚客至从嗔唤不譍春雨絶句恰喜西窗晚照明虚檐又报雨来声端忧不用占龟兆壊尽花时自解晴千㸃猩红蜀海棠谁怜雨里作啼粧杀风景处君知否正伴邻翁救麦忙天公似欲败蚕麰雨冐南山莫不收騃女痴儿那念此贪看科斗满清沟今年春半不知春飞雹犇雷吓杀人缝得春衫元未着免敎惆怅洛阳尘梅中最晩是缃梅一日来看欲百囘俗紫凡红终避舍不妨自向雨中开萧条冬令侵春晚淅沥寒声滴夜长更事老翁顽到底每言宜睡好烧香山园买得新园近钓矶旋营茆栋设柴扉山经宿雨脩容出花倚和风作态飞世事只成惊老眼酒徒频约典春衣狂吟烂醉君无笑十丈愁城要解围东关路入东关物象竒角巾老子曵笻枝蚕如黒蚁桑生后秧似青鍼水满时穿市不嫌微雨溼过谿翻喜壊桥危当年野店题诗处又典春衣具午炊云蹙鱼鳞衬夕阳放翁系缆水云乡一笻疾歩人惊健斗酒高歌自笑狂风㬉市楼吹絮雪蚕生村舍采桑黄东阡南陌无穷乐底事随人作许忙宿野人家避雨来投白版扉野人怜客不相违林喧鸟雀栖初定村近牛羊莫自归土釜暖汤先濯足豆䕸吹火旋烘衣老来世路浑谙尽露宿风餐未觉非北窗北窗本意傲羲皇老返园庐味更长犊健戴星耕白水蚕饥冲雨采青桑俚儒朱墨开冬学庙史牲牢祝岁穰从此鬓毛虽似雪未妨撃壤颂虞唐晚春感事风恶房栊燕子归雨多山路蕨芽肥青餈旋擣作寒食白葛预裁充暑衣穉子日长供课早故人官逹寄书稀幽居自喜浑无事又向湖阴坐钓矶徙倚䦨干送落晖年华冉冉恨依依护雏燕子常更出着雨杨花又嬾飞已为读书悲眼力还因揽带叹腰围亲朋半作荒郊冡欲话初心泪满衣示儿舍东已种百本桑舍西仍筑百歩塘早茶采尽晚茶出小麦方秀大麦黄老夫一饱手扪腹不复举手号苍苍读书习气扫未尽灯前简牍纷朱黄吾儿从㫄论治乱每使老子喜欲狂不须饮酒径自醉取书相和声琅琅人生百病有已时独有书癖不可医愿儿力耕足衣食读书万卷真何益村居初夏莫境难禁日月催腊醅初见拆泥开压车麦穗黄云卷食叶蚕声白雨来薄饭蕨薇端可饱短衫纻葛亦新裁宦途自古多忧畏白首为农信乐哉煑酒开时日正长山家随分畣年光梅青巧配呉盐白笋美偏宜蜀䜴香风㬉紧催蚕上簇雨余闲看稻移秧老夫见事真成晩浪走人间两鬓霜天遣为农老故乡山园三亩镜湖傍嫩莎经雨如秧緑小蝶穿花似茧黄斗酒只鸡人笑乐十风五雨岁丰穰相逢但喜桑麻长欲话穷通已两忘故乡风物胜荆呉流水青山无处无列植园林多美菓饱鉏畦壠富嘉蔬桥边来淬剶桑斧池畔行芟縳糭菰我有素纨如月扇㑹凭名手作新图新秋感事江上清秋昨夜囘渔扉正对荻洲开志存天下食不足节慕古人䜛愈来风际纸鸢那解久祭余刍狗㑹堪哀萧然散髪听秋雨领新凉入酒盃秋思一生书劔徧天涯两岁秋风喜在家烂醉日倾无算酒高眠时听属私蛙园林夕照明丹柿篱落初寒蔓碧花便拟挂冠君㑹否耳根不复耐喧譁半年闭戸废登临直自春残病至今帐外昏灯伴孤梦檐前寒雨滴愁心中原形胜闗河在列圣忧勤德泽深遥想遗民垂泣处大梁城阙又秋砧秋晚思梁益旧游幅巾笻杖立篱门秋意萧然欲断魂恰似嘉陵江上路冷云微雨溼黄昏忆昔西行万里余长亭夜夜梦归呉如今厯尽风波恶飞栈连云是坦途沧波极目江乡恨衰草连天塞路愁三十年间行万里不论南北怯登楼蔬圃蔬圃依山脚渔扉竝水涯卧枝开野菊残枿出秋茶病骨知天色羁懐感物华余年有几许且灌邵平𤓰农家南亩勤菑获西城谨葢藏种荞椉霁日斫荻待微霜谿碓新舂白山厨野蔌香何须北窗卧始得傲羲皇城南上原陈翁以卖花为业得钱悉供酒资又不能独饮逢人辄强与共醉辛亥九月十二日偶过其门访之败屋一间妻子饥寒而此翁已大醉矣殆隐者也为赋一诗君不见㑹稽城南卖花翁以花为粮如蜜蠭朝卖一株紫莫卖一枝红屋破见青天盎中米常空卖花得钱送酒家取酒尽时还卖花春春花开岂有极日日我醉终无涯亦不知天子殿前宣白麻亦不知相公门前筑堤沙客来与语不能畣但见醉髪覆面垂髿髿晩饭罢小立门外有作此心何敢慕轻肥尚媿无功饱蕨薇浦面鸟冲残霭去栁阴人荷一锄归病嗟短发纷纷白老觉初心种种非百歩空庭着明月黄昏手自掩荆扉观梅至花泾高端叔解元见㝷春暖山中云作堆放翁子出㝷梅不须问信道傍叟但觅梅花多处来山家莫春遶屋清阴合縁堤緑草纎起蚕初放食新麦已磨䥥苦笋先调酱青梅小蘸盐佳时幸无事酒尽更须添行饭独相羊扶藜过野塘晴光生蝶粉㬉律变鸎吭麨美羣儿竞蚕饥小妇忙深知游宦恶穷死勿离乡入云门小憇五云桥糓雨初过换夹衣园林零落到蔷薇鸣鸠日暖遥相应雏燕风柔渐独飞台省多才吾軰拙江湖久客莫年归云门蹋月方清絶且倚溪桥看夕霏春晚村居杂赋絶句作堤蜿蜿六百尺西崦东村成一家春雨乍晴桑吐叶秋风初冷稻吹花鹅儿草緑侵行路帔子花明照屋除处处乞浆俱得酒杖头何恨一钱无一篙湖水鸭头緑千树桃花人面红茆舍青帘起余意聊将醉舞答春风朝书牛劵拈枯笔莫祭蚕神酌冻醪闲放无忧穷有意旁人错羡此翁高浇书满把浮蛆瓮摊饭横眠梦蝶牀莫笑山翁见机晩也胜朝市一生忙午枕闭门无客搅夜灯开卷有儿同若为牋与天公道尽乞余生向此中雨晴闲曵枯笻自在行曲廊小阁赏新晴幽禽叶底吟风久残雨枝间照日明茶映盏毫新乳上琴横荐石细泉鸣亦知老健终难恃且复萧然得此生六月十四日微雨极凉湖上清秋近亝中白日长云来树收影雨过土生香莲小红衣溼𤓰甘碧玉凉晩来幽兴极移榻近方塘水亭晩眺暑雨初晴浦面寛水亭景物卷帘看聨舟作阵围渔队屈竹成篱护芡盘四海诸公半丘垄百年几夕倚䦨干日沈未用怱怱去待挽银河濯肺肝蓬莱馆午憇驿门系马听蝉吟翻动平生万里心桥畔笛声催日落城边草色帯烟深闗河厯厯功名晩岁月悠悠老病侵忆戍梁州如昨日凭䦨西望一霑襟梦游散闗渭水之间平生望眼怯天涯客里何堪度岁华但恨征轮无四角不愁归路有三义驿窗灯闇传秋柝闗树烟深宿莫鸦叱犊老翁头似雪羡渠生死不离家秋夜将晓出篱门迎凉有感迢迢天汉西南路喔喔邻鸡一再鸣壮志病来消欲尽出门搔首怆平生三万里河东入海五千仞岳上摩天遗民泪尽边尘里南望王师又一年秋日郊居秋日留连野老家朱槃鲊脔粲如花已炊藟散真珠米更㸃丁坑白雪茶今年斟酌是丰年社近儿童喜欲顚半醉半醒村老子家家门口掠神钱儿童冬学閙比邻据案愚儒却自珍授罢村书闭门睡终年不着面看人新晴积雨已凄冷新晴还少和稼收平野濶木落逺山多土润朝畦菜机鸣夜掷梭时清年岁好吾敢叹蹉跎晩眺秋晚闲愁抵酒浓试寻高处倚枯笻云归时带雨数㸃木落又添山一峰鸣雁沙边惊客艣行僧烟际认楼钟箇中诗思来无尽十手传抄畏不供九月一日夜读诗藁有感走笔作歌我昔学诗未有得残余未免从人乞力孱气馁心自知妄取虚名有慙色四十从戎驻南郑酣宴军中夜连日打毬筑场一千歩阅马列廐三万疋华灯纵博声满楼寳钗艳舞光照席琵琶絃急氷雹乱羯鼔手匀风雨疾诗家三昧忽见前屈贾在眼元厯厯天机云锦用在我剪裁妙处非刀尺世间才杰固不乏秋毫未合天地隔放翁老死何足论广陵散絶还堪惜小园窄窄柴门短短篱山家随分有园池客因问字来携酒僧趂分题就赋诗晨露每看花藟折夕阳频见树阴移拂衣司谏犹忙在此趣渊明却少知九月二十三夜小儿方读书而油尽口占此诗示之彻骨贫来累始轻孤村月上正三更汝縁油尽眠差早我亦尊空醉不成南陌金羁良自苦北邙麟冡半无名书生事业期千载得䘮从来未易评今年立冬后菊方盛开小饮胡牀移就菊花畦饮具酸寒手自擕野实似丹仍似漆村醪如蜜复如虀传方那解烹羊脚破戒犹慙擘蟹脐一醉又驱黄犊出冬晴正要饱耕犂歩至近村药物扶持病渐平布裘絮㡌出柴荆荒堤经雨多牛迹村舍无人有碓声数蝶弄香寒菊晩万鸦囘阵夕枫明老翁随意闲成句不似刘矦要取名夜读范至能揽辔録言中原父老见使者多挥涕感其事作絶句公卿有党排宗泽帷幄无人用岳飞遗老不应知此恨亦逢汉节解沾衣书适老翁垂七十其实似童儿山果啼唿觅乡滩喜笑随羣嬉累瓦㙮独立照盆池更挟残书读浑如上学时十一月四日风雨大作僵卧孤村不自哀尚思为国戍轮台夜䦨卧听风吹雨铁马氷河入梦来病起少年射虎南山下恶马强弓看似无老病即今那可説出门十歩要人扶书巢冬夜待旦埽叶拥堦寒犬行编茆护栅老鸡鸣风霜渐逼岁时晩形影相依灯火明史䇿千年媿豪杰闗河万里怆功名固应死抱无穷恨老病何由更请缨冬晴闲歩东村由故塘还舍作红藤拄杖独相羊路遶东村小岭傍水落枯萍黏蟹椵云开寒日上渔梁洛阳二顷言良是光范三书计本狂厯尽危机识天意要令闲健反耕桑寄宇文成州成州太守比何如梦里依然把臂初复起卿当用卿法长闲吾实爱吾庐五湖风雨孤舟夜万里闗山一纸书正使两翁长隔濶子孙宅日莫相疎春雨午夜听春雨发生端及期世忧殊未艾天意固难知士节承平日人材南渡时后生闻见狭抚枕叹吾衰僧庐僧庐土木涂金碧四出征求如羽檄富商豪吏多厚积宜其弃金如瓦砾贫民妻子半菽食一饥转作沟中瘠赋敛鞭笞县庭赤持以与僧亦不惜古者养民如养儿劝相农事忧其饥露台百金止不为尚媿七月周公诗流俗纷纷岂知此熟视创残谓当尔杰物大像无时止安得疲民免饥死赠刘改之秀才君居古荆州醉胆天宇小尚不拜龎公况肯依刘表胸中九渊蛟龙蟠笔底六月氷雹寒有时大呌脱乌帻不怕酒盃如海寛放翁七十病欲死相逢尚能刮眼看李广不生楚汉间封侯万户宜其难春社太平处处是优场社日儿童喜欲狂且看参军唤苍鹘京都新禁舞亝郎宋诗钞卷六十五宋诗钞卷六十六钦定四库全书宋诗钞卷六十六内阁中书舍人吴之振编陆游劒南诗钞村夜寂寂山村夜悠然醉倚门月昏天有晕风软水无痕迹为遭谗逺身由不仕尊敢嗟车马絶同社自鸡豚困甚戏书官如枝头干不受雨露恩身如水上浮泛泛宁有根刈茆以苫屋缚柴以为门故人分禄米隣父饷鱼飱前门吏徴租后门质襦裙不敢谋岁月且复支朝昏雨余幽花折亦可侑清尊吾生信已乎终老此山村戏咏山隂风物万里秦呉税驾迟还乡已叹鬓成丝城边緑树山隂道水际朱扉夏禹祠项里杨梅盐可彻湘湖莼菜豉偏宜圗经草草尚堪恨好事它年采此诗癸丑七月二十七日夜梦游华岳庙驿树秋风急闗城莫角悲平生忠愤意来拜华山祠碑刋伪正朔祝改旧祠坛神亦岂堪此出门山雨寒仆顷在征西大幕登高望闗辅乐之每冀王师拓定得卜居焉暇日记此意以示子孙八月残暑退秋声满庭树岂无四方志衰病迫霜露逖彼边鄙人稔恶天震怒南北㑹当一老吾悲不遇子孙勉西迁俗厚吾所慕约已収孤嫠教子立门户黍稌暗阡陌鹑雉足匕箸永为河渭民勿惮闗山路秋夜感旧十二韵冷萤缀蓬根忽复照高树年光逝不畱百感集迟莫往者秦蜀间慷慨事征戍猿啼鬼迷店马噤飞石舖危岭高入云朽栈劣容步天近星宿大江恶蛟鼍怒意气颇自竒性命那复顾最懐清渭上冲雪夜掠度封侯细事尔所冀垂竹素兜鍪竟何成岂独儒冠误当时妄校尉旗纛今照路浩歌遂成章聊慰老不遇秋晩间步隣曲以予近尝卧病皆欣然迎劳放翁病起出门行绩女窥篱牧䜿迎酒似粥醲知社到䴵如盘大喜秋成归来早觉人情好对此弥将世事轻红树青山只如昨长安拜免几公卿雨夜岁晩茅茨劣自容齿揺将脱髪将童心游万里闗河外身卧一窗风雨中医不可招惟忍病书犹能读足忘穷夜䦨睡觉蛩声里时见灯花落碎红梦至洛中观牡丹繁丽溢目觉而有赋两京初驾小羊车顦顇江湖岁月賖老去已忘天下事梦中犹有洛阳花妖魂艶骨千年在朱弹金鞭一笑譁寄语春光湏爱惜莫轻摧折委风沙秋夜独酌壮志随年减羁愁与夜长月高寒晕淡花坼露樷香仕畏谗销骨归判酒腐肠青灯写孤影相劝尽余觞自嘲岁月推迁万事非放翁可是白头痴此生竟出古人下有志尚如年少时僻学固应知者少长歌莫问和予谁自嘲自解君毋怪老大从人百不宜数日秋气已深清坐无酒戏题长句渐近重阳天气嘉数椽茆竹淡生涯山童拥篲埽黄叶邻女傍篱収碧花避俗要生轮四角出门何啻路三义晩窗酒尽无多叹试问前村好事家东村散步有怀张汉川扶杖村东路秋来始此囬寒鸦盘阵起野菊卧枝开忧国丹心折怀人雪鬓催房湖八千里那得尺书来排闷四十从军渭水边功名无命气犹全白头烂醉东呉市自拔长刀割彘肩西塞山前吹笛声曲终已过雒阳城君能洗尽世间念何处楼台无月明放歌行君不见汾阳富贵近古无二十四考书中书又不见慈明起自布衣中九十五日至三公人生穷逹各有命拂衣径去犹差胜介推焚死终不悔梁鸿寄食吾何病安用随牒东复西献谀耐辱希阶梯初无公论判泾渭徒使新贵矜云泥稽山一老贫无食衣破履穿面黧黒谁知快意举世无南山之南北山北山头石秋风万木霣春雨百草生造物初何心时至自枯荣惟有山头石岁月浩莫测不知四时运常带太古色老翁一生居此山脚力欲尽犹跻攀时时抚石三叹息安得此身如尔顽野兴老去痴顽百不能非醒非醉日腾腾敲门惟有征租吏好事原无送米僧旧俗不还谁复念古书虽在渐难凭平生意气今如此惆怅西窗半夜灯古筑城曲筑城声酸嘶汉月傍城低白骨若不掩高与长城齐峄山访秦碑断裂无完笔惟有筑城词哀怨如当日山园山泉引派涨清池野蔓移根种短篱艺果极知非老事接花聊复效儿嬉提壶言语开颜听斵木衣襦缓步窥莫笑题诗还满纸小园幽事要君知古别离孤城穷巷秋寂寂美人停梭夜叹息空园露湿荆棘枝荒蹊月照狐狸迹忆君去时儿在腹走如黄犊爷未识紫姑吉语元无据况凭瓦兆占归日嫁来不省出门前魂梦何因识酒泉粉绵磨镜不忍照女子盛时无十年病起山居日有幽事戏作鹤骨龟肠欲不禁扶衰初喜罢呻吟盆山氷释书窗㬉药灶香浓道院深笔健乍临新获帖手生重理旧传琴闭门局促还堪恨云海何时豁此心水村曲山村今年晩禾旱奏下民租蠲大半水村雨足米狼戾也放三分慰民意看榜归来迭歌舞共喜清平好官府老翁犹记军兴时汝辈少年那得知赛神曲撃鼓坎坎吹笙呜呜绿袍槐简立老巫红衫绣裙舞小姑乌臼烛明蜡不如鲤鱼糁美出神厨老巫前致词小姑抱酒壶愿神来享常懽娯使我嘉谷収连车牛羊莫归塞门闾鸡鹜一母生百雏岁岁赐粟年年蠲租蒲鞭不施圜土空虚束草作官但形模刻木为吏无文书淳风复还羲皇初绳亦不结况其余神归人散醉相扶夜深歌舞官道隅凉州行凉州四面皆沙碛风吹沙平马无迹东门供帐接中使万里朱宣布袄勅勅中墨色如未干君王心念儿郎寒当街谢恩拜舞罢万岁声上黄云端安西北庭皆郡县四方朝贡无征战旧时戎马陷闗中五丈原头作边面七十七十残年百念枯桑榆元不补东隅但存隐具金鸦觜那梦朝衣玉鹿卢身世蚕眠将作茧形容牛老已垂胡客来莫问先生处不钓娥江即镜湖正月二十日晨起弄笔深院窗扉晓色迟新愁宿醉两参差雨声欲与梦相入春梦不随人共衰零落残梅临小彴纵横野水赴清池物华撩我缘何事似恐新年渐废诗新辟小园西戍归来鬓已霜生儿又过乃翁长眼明身健残年足饭软茶甘万事忘学废仅能书姓字客来懒复倒衣裳山园寂寂春将晩酷爱幽花似蜜香新展山园半畆强笑人车马出笼坊山禽乍暖慇懃语野蘤无风自在香㸃㸃水纹迎细雨疎疎篱影界斜阳出门遥向隣翁説释耒相从共一觞久不得张汉州书尽道三巴远那无一纸书衰迟自难记不是故人疎春睨村居一事元无可得忙悠然半醉倚胡牀牡丹枝上青春老燕子声中白日长身世已如风六鹢文章仍似闰黄杨太平有象无人识南陌东阡擣麨香游云山诸兰若花过木隂合溪云生莫凉牛行响白水鹭下㸃青秧古寺宛如昔穉松森已行耆年不下榻童子为烧香园中小饮此老胸中万顷寛小园幽径日追欢宁教酒欠寻常债耻就人求本分官高柳隂浓烟欲暝樷花红湿露初漙要知泽国年光晩已过清明尚浅寒鸟啼野人无厯日鸟啼知四时二月闻子规春畊不可迟三月闻黄鹂幼妇闵蚕饥四月鸣布谷家家蚕上簇五月鸣鸦舅苗稚忧草茂人言农家苦望晴复望雨乐处谁得知生不识官府葛衫麦饭有即休湖桥小市酒如油夜夜扶归常烂醉不怕行逢灞陵尉题阳闗图谁画阳闗赠别诗断肠如在渭桥时荒城孤驿梦千里远水斜阳天四垂青史功名尝蹭蹬白头襟抱足乖离山河未复风尘暗一寸孤愁只自知夜分不寐起坐园中至旦凉气苏衰疾幽情入杖藜月惊孤鹊起天带衆星西松菊今彭泽山川古㑹稽清吟殊未惬喔喔已晨鸡醉睡初觉偶作小圃醒还醉幽窗起复眠虚明注香地清润劚花天老去才虽尽穷来志益坚阿瞒那可语平日笑桥𤣥闲中闲中高趣傲羲皇身卧维摩示病牀活眼砚凹宜墨色长毫瓯小聚茶香门无客至惟风月案有书存但老庄问我东归今几日坐看庭树六番黄闷极有作贵已不如贱狂应又胜痴新寒压酒夜微雨种花时堂下藤成架门边枳作篱老人无日课有兴即题诗三崃歌干道庚寅予始入蜀上下三崃屡矣后二十五年归畊山隂偶读梁简文巴东三崃歌感之拟作九首实绍熙甲寅十月二日也神女庙前秋月明黄牛崃里莫猿声危途性命不容恤百丈牵船侵夜行不怕滩如竹节稠新滩已过可无忧古粧峩峩一尺髻木益银盃邀客舟十二巫山见九峯船头彩翠满秋空朝云莫雨浑虚语一夜猿啼明月中锦绣楼前看卖花麝香山下摘新茶长安卿相多忧畏老向䕫州不用嗟险诈沾沾不媿天交情囬首薄如烟东游万里虽堪乐灔滪瞿塘要放船蛮江水碧瘴花红白舫黄旗无便风涪万四时常避水棚居高出乱云中乱挿山花篢子红蛮歌相和瀼西东忽然四散不知处踏月扪萝归峒中万州溪西花柳多四邻相应竹枝歌问君今夕不痛饮奈此满川明月何我游南宾春莫时蜀船曽系挂猿枝云迷江岸屈原墖花落空山夏禹祠书室明暖终日婆娑其间倦则扶杖至小园戏作长句美睡宜人胜按摩江南十月气犹和重帘不卷畱香久古砚微凹聚墨多月上忽看梅影出风高时送鴈声过一杯太淡君休笑牛背吾方扣角歌初冬老客人间百事慵乐哉闭户过今冬朝炉兽炭腾红焰夜榻蛮氊拥紫茸猬刺坼蓬新栗熟鹅雏弄色冻醅浓题诗正自消闲日本不争先万户封幽居雨霁鸡栖早风高鴈阵斜园丁刈霜稻村女卖秋茶缺井磨樵斧枯桑系钓槎客来那用问此是放翁家冬夜独酌寒水茫茫浸月明疎钟杳杳带霜清一樽浊酒有妙理十里荒鸡非恶声物外虽増新跌宕胸中未洗旧峥嵘頽然坐睡蒲团稳残火昏灯伴五更杂咏园中菓子不酸金橘种初成无核枇杷接亦生珍产已从幽圃得浊醪仍就小槽倾浆石橊随餻作节蜡樱桃与酪同时两株偶向林边种可喜今年坠折枝架垂马乳收论斛港种鸡头采满船鼋鼎若为占食指曲车未用堕馋涎岁莫感怀家世本无年甲子近一周小子独何幸七十今平头往者收朝迹亟欲求归休厚恩许奉祠得禄岁愈忧三釡不及亲顾为妻子畱何由洗此媿欲挽天河流高皇昔中兴风雨躬沐栉一士未尝遗万里皆驰日廉听辟言路虚怀询得失孤臣实草芥亦获对宣室龙颜宛在目德不报万一桥出松栢寒泪尽史臣笔王师宿梁益行台䕶诸将腐儒添辟书万里至渭上旌旗照闗路风雪暗戎帐堂堂铁马阵亹亹木牛饷谁知骨相薄空负心胆壮囬首二十年抚事増悲怆在昔祖宗时风俗极粹美人材兼南北议论忘彼此谁令各植党更仆而迭起中更兵革旤此风犹未已臣不难负君生者固卖死傥筑太平基请自厚俗始井地以养民整整若棊画初无甚贫富家有五亩宅哀哉古益远祸始开阡陌富家役千奴贫老无寸帛困穷礼义废盗贼起促迫谁能讲古制寿我太平脉赠应秀才过宋不见元城公渡淮不见陈了翁当时人人皆太息至今海内倾高风老夫七十居乡县龌龊龙钟何足见辱君雪里来叩门自説辛勤求识面我得茶山一转语文章切忌参死句知君此外无他求有求宁踏三山路山园杂咏祠禄畱人未挂冠山园三亩着身寛百年竟向愁边老万事元输静处看花径糁红供晩醉月天生晕作春寒汗青事业都忘尽时赖吾儿举话端残春终日在林亭散髪披衣醉复醒科斗已成鼃合合樱桃初结子青青鱼游沧海宁濡沫禽慕雕笼即剪翎薄晚东风吹小雨笑携长鑱伴畦丁春晩怀山南梨花堆雪柳吹緜常记梁州古驿前二十四年成昨梦每逢春晩即悽然壮岁从戎不忆家梁州裘马鬬豪华至至夜夜㝷春梦犹在呉园借落花身寄江湖两鬓霜金鞭朱弹梦犹狂遥知南郑城西路月与梨花共断肠春晚杂兴泽国固多雨莫春犹薄寒儿童葺茶舍妇女赛蚕官閲世年虽往为农兴未阑穷途得一饱亦足慰艰难池面萍初紫墙头杏已青携儿撑小艇畱客坐孤亭相法无侯骨生平直酒星正须遗万事莫遣片时醒小市湖桥北幽居石埭西蒲深姑恶哭树密姊归啼山茗封青箬村酤坼赤泥平生汗简手投老惯扶犂病疡无意绪闭户作生涯草草半盂饭悠悠一盌茶笑穿居士屩闲看女郎花莫问明朝事忘家即出家斋中杂题列屋蛾眉不足夸可斋别自是生涯闲将西蜀团窠锦自背南唐落墨花棐几砚涵鸜鹆眼古奁香斮鹧鸪斑絶知造物慇懃意成就衰翁到死闲上已书事单衣初着下湖天飞盖相随出郭船得雨人人喜秧信祈蚕户户敛神钱黄鸡煮无停筯青韭淹葅欲堕涎丞相传闻又三押衡茅未改日高眠春夏之交风日清美欣然有赋芳润园林不似贫年光无尽逐番新来禽颜色不禁雨抟黍语言如惜春身外岂闗吾辈事镜中已换昔时人神僊定未超尘俗犹挿金貂侍帝晨初夏行平水道中老去人间乐事稀一年容易又春归市桥压担莼丝滑村店堆盘豆荚肥傍水风林鹦语语满园烟草蝶飞飞郊行已觉侵微暑小立桐隂换夹衣幽栖闲人了无事地僻称幽栖米畱鸡食移琴避燕泥桐生窗欲暗笋长径还迷不作容车计门闾尽放低谁谓幽栖陋茅茨足庇牀雨便梧叶大风度练花香浴佛儿童喜缫丝妇女忙朅来三十载吾鬓固宜霜十月十七日予生日也孤村风雨萧然偶得二絶句予生淮上是日平旦大风雨骇人及予堕地雨乃止少傅奉诏朝京师檥船生我淮之湄宣和十年冬十月犹是中原无事时我生急雨暗淮天出没蛟鼍浪入船白首功名无尺寸茅檐还听雨声眠枕上偶成放臣不复望脩门身寄江头黄叶村酒渴喜闻疎雨滴梦囬愁对一灯昏河潼形胜宁终弃周汉规模要细论自恨不如云际鴈南来犹得过中原舍北闲望作六字絶句潘岳一篇秋兴李成八幅寒林舍北偶然倚杖尽见古人用心题菴壁身似蜗牛麤有庐却缘无用得安居地炉封火欺寒雨纸阁油窗见细书熟山僧分馎饦船来溪友饷薪樗闭门莫笑衰頺甚读易论诗亦未疎贫甚作短歌排闷闲何濶逢诸葛畏人常忧不得活事不谐问文开不蹋权门更可哀即今白髪如霜草一饱茫然身已老惟有躬耕差可为卖劒买牛悔不早年丰米贱身独饥今朝得米无薪炊地上去天八万里空自唿天天岂知雨夜有怀张季长少卿放翁虽老未忘情独卧山村每自惊鼎鼎百年如电速寥寥一笑扺河清梅初破藟行江路灯欲成花听雨声正用此时思剧饮故交零落怆余生春思七十老翁身退耕可怜未减旧风情典衣取酒那论价秉烛看花每到明江浦时时逢画檝寺楼处处听新莺此生无复阳闗梦不怕尊前唱渭城丙辰上元前一日弊裘破㡌髪鬅鬙宛似山房罢讲僧身病不禁连夜雨家贫只挂去年灯脩椽柳外掀楼角危槛云间露墖层自笑闲游本无定兴阑随处倚枯藤怀旧狼烟不举羽书稀幙府相从日打围最忆定军山下路乱飘红叶满戎衣翠崖红栈郁参差小益初程景最竒谁向毫端収拾得李将军画少陵诗幽居初夏湖山胜处放翁家槐柳隂中野径斜水满有时观下鹭艹深无处不鸣蛙箨龙已过头番笋木笔犹开第一花叹息老来交旧尽睡余谁共午瓯茶六月二十四日夜分梦范至能李知几尤延之同集江亭诸公请予赋诗记江湖之乐诗成而觉忘数字而已露箬霜筠织短篷飘然来往淡烟中偶经菱市寻谿友却拣苹汀下钓筒白菡蓞香初过雨红蜻蜓弱不禁风呉中近事君知否团扇家家画放翁闲居自述自许山翁嬾是真纷纷外物岂闗身花如解笑还多事石不能言最可人净扫明窗凭素几闲穿密竹岸乌巾残年自有青天管便是无锥也未贫秋雨初霁试笔墨入红丝㸃漆浓闲将倦笔写秋容雨声已断时闻滴云气将归别起峯斜日半穿临水竹好风遥送隔城钟远游更动轻舟兴太息何人解见从舍北揺落景物殊佳偶作路拥新霜叶溪余旧涨沙栖乌初满树归鸭各知家世事元堪笑吾生固有涯南村闻酒熟试遣小童賖屋角成金字溪流作縠纹斜通小桥路半掩夕阳门孤艇冲烟过疎钟隔坞闻杜门非独病实自厌纷纷艹径人稀到柴扉手自开林疎鸦小泊溪浅鹭频来檐角除𤓰蔓墙隅斸芋魁东邻膰肉至一笑举新醅醉中信笔作四絶句既成惧观者不知野人本心也复作一絶麦野桑村有酒徒过门相覔醉相扶朱门日日教歌舞也有侬家此乐无过得一日过一日人间万事不须谋邻家幸可賖芳醖红蘂何曽笑白头今朝卖糓得青钱自出街头买彘肩艹火燎来香满屋未容下箸已流涎老病人间足畏途怕人浑似怕于菟晴明颇动青鞵兴先探门前有客无治道巍巍本易成狂言安得略施行太平事业人皆见不计封伦死与生睡起至园中春风忽已遍天涯老子犹能领物华浅碧细倾家酿酒小红初试手栽花野人易与论肝肺俗语谁能挂齿牙更欲世间同省事勾囬蚁战放蜂衙雨中作三日雨频作昏昏饶睡眠泥深散酒市风恶恼灯天茆屋松明照茶铛雪水煎山家自成趣抚枕寄悠然短发白如丝梅花似旧时掩屏愁入梦隐几雨催诗病为隂天剧春缘闰岁迟非闗畏车马衰甚实难支立春日花压乌巾酒满巵旧逢春日恨春迟如今病卧孤村里过了新春也不知春行九日春隂一日晴强扶衰病此间行猩红带露海棠湿鸭緑平堤湖水明酒贱柳隂逢醉卧土肥稻垄看深耕山翁莫道浑无用解与明时説太平赏花至湖上吾国名花天下稀园林几日敞朱扉蝶穿密叶常相失蜂恋繁香不记归欲过用愁风荡漾半开却要雨霏微良辰乐事真当勉莫遣怱怱一片飞莫春数间茆屋镜湖滨万卷藏书不救贫燕去燕来还过日花开花落即经春开编喜见生平友照水惊非曩岁人自笑请缨心尚在凭高慷慨欲忘身七十三吟七十三年事事新涵濡幸作六朝民髪无可白方为老酒不能賖始觉贫末路已悲身是客此心犹与物为春柴门勿谓常岑寂时有乡邻请药人舍北行饭书触目晩飱初泼一瓯茶曳杖闲行兴未涯烟树参差墨浓淡风鸦零乱字横斜夕阳偏傍平桥路寒蝶犹依晩菊花堪笑衰翁耐荒寂短衣霑露未还家春近山中即事节物贫家有故常春盘蜡粥逐时忙悠悠岁月催双鬓艹艹鸡豚荐一觞人意自殊平日乐梅花宁减故时香小园新展西南角挂树青萝百尺长雪夜感旧江月亭前桦烛香龙门阁上䭾声长乱山古驿经三折小市孤城宿两当晩岁犹思事鞍马当时那信老耕桑绿沈金锁俱尘委雪洒寒灯泪数行将进酒我欲挽住北斗杓常指苍龙无动揺春风日夜吹艹木只有荣盛无时凋我欲刬断日行道阳乌当空月杲杲非惟四海常不夜亦使人生失衰老如山积麴高崔嵬大江酿作蒲萄醅頺然一醉三千盃借问白髪何从来杂感志士山栖恨不深人知已是负初心不须先説严光辈直自巢由错到今百年鼎鼎成何事寒暑相催即白头纵得金丹真不死摩挲铜狄更添愁山人那信宦途艰强着朝衣趂晓班豪气不除狂态作始知只合死空山故旧书来访死生时闻剥啄叩柴荆自嗟不及东家老至死无人识姓名幽居小舫藤为缆幽居竹织门短篱围藕荡细路入桑村鱼鲙槎头美醅倾粥面浑残年谢轩冕犹足号黎元夏日过眼春光久已空晒丝擣麦又匆匆新泥满路梅黄雨古木号山月晕风角黍茭新间罇俎灵符墨溼照房栊岁华不为衰翁驻且付余生一笑中雨断云归旋作晴尚余红湿在帘旌燕雏掠地飞无力梅子临池坠有声米粣解包供午饷蓱韲傍枕析朝酲此翁不负顽躯处扪腹时时遶舍行感旧要识梁州远南山在眼边霜郊熊扑树雪路马䝉氊惨淡遗坛侧萧条古庙壖百诗犹可想叹息遂无传夜涉南沮水朝过小益城梯山天一握度栈土微平雨近秦云暗霜高陇月明至今孤梦里喝马有遗声早发金堆市更衣石柜亭滩声秋后壮山色雨余青道泞愁车辙桥危避驼铃功名竟何在抚事感頺龄尘土暗貂裘森然白髪稠年光真衮衮吾事竟悠悠马宿平沙夜烽传絶塞秋故人零落尽追写只添愁秋夕露坐作银河半落露华清南斗阑干北斗明冉冉方悲老将至纤纤又叹月初生酒牀细滴香浮瓮衣杵相闻声满城万卷读书无用处却将耕稼报昇平秋思身似龎翁不出家一窗自了淡生涯山姜零落初成子石竹凄凉半吐花寒涧挹泉供试墨堕巢篝火唤煎茶掩闗本意君知否两耳衰年不耐譁丰岁丰岁驩声动四隣深秋景气粲如春羊腔酒担争迎妇鼍鼓龙船共赛神处处喜晴过甲子家家筑屋趂庚申老翁欲伴乡闾醉先办长衫紫领巾秋赛柳姑庙前烟出浦冉冉萦空青一缕须臾散作四山云明日来为社公雨小巫屡舞大巫歌士女拜祝肩相摩芳茶緑酒进杂沓长鱼大胾高嵯峨常年征科烦箠楚县家血溼庭前土妻啼儿号不敢怨期㑹常忧累官府今年家家有余粟县符未下输先足木刻吏蒲作鞭自然粟帛如流泉储积不愁无九年小舟过吉泽效王右丞泽园霜露晩孤村烟火微本去官道远自然人迹稀木落山尽出钟鸣僧独归渔家闲似我未夕闭柴扉太息自古才高每恨浮伟人要是出中州即今未必无房魏埋没尘沙死即休闗辅堂堂堕逺尘渭城杜曲又逢春安知今日新丰市不有悠然独酌人岁首书事东风入律寒犹剧多稼占祥雪欲成郁垒自书夸腕力屠苏不至叹人情唿卢院落譁新岁卖困儿童起五更白髪满头能且健随邻曲乐昇平菴中独居感怀无钱溪女亦畱鱼有雨东家每借驴藜粥数匙晨压药松肪一椀夜观书黄䌷被暖闲无厌白布衫长乐有余南陌东阡春事动放翁作计未全踈春日园中作杏花开过尚轻寒尽日无人独倚阑久别名山凭梦到每思旧友取书看尘埃幸已賖腰折富贵深知欠面团老去逢春都有几一杯行复送春残春日小园杂赋市尘不到放翁家绕麦穿桑野径斜夜雨长深三尺水晓寒畱得一分花闷从邻舍分春瓮闲就僧窗试露芽自此年光应更好日驱秧马听缫车春思兀兀治聋酒未醒霏霏泼火雨初晴愁看入户桃花片闲听争巢燕子声百疾侵陵成老大一春转盼又清明兰亭禹庙浑如昨囬首儿时似隔生白乐天诗云倦倚绣牀愁不动缓垂绿带髻鬟低辽阳春尽无消息夜合花前日又西好事者画之为倦绣图此花以五六月开山中多于茨棘人殊不贵之为赋小诗以寄感叹王室东迁岁月賖两京漠漠暗尘沙绣牀倦倚人何在风雨漫山夜合花蜉蝣行蜉蝣至细能知时春风硙雨占无遗蜻蜓满空乃不知庭除一出无归期乐哉蜻蜓高下飞蜉蝣未尽何忧饥檐间蜘蛛亦伺汝吐丝织网腹如鼓村舍杂书中春农在野蚕事亦随作手种临安青可饲蚕百箔累累茧满簇绎绎丝上篗老子虽安眠衣帛可无怍舍南种胡麻三日幸不雨晨起亲按行已见青覆土穷人如意少喜色漏眉宇儿童勿惰偷造物不负汝五月新麪成六月甘𤓰熟作麴及良时火见金始伏悬知桑落后醅面浓如粥再拜谢天公无功叨美禄折莲酿作醯采豆治作酱开厯揆日时汲井涤瓮盎上奉时祭须下给春耕饷咨尔后之人岁事不可旷东山石上茶鹰爪初脱鞴雪落红丝硙香动银毫瓯爽如闻至言余味终日畱不知叶家白亦复有此不逢人乞药栽郁郁遂满园玉芝来天姥黄精出云门丹茁雨后吐绿叶风中翻活人吾岂能要有此意存军兴尚戎衣冠带谢褒博秃巾与小褏顾影每怀怍及今反士服始觉荣天爵出入阡陌间终身有余乐读书乃一癖我亦不自知坐书穷至老更欲传吾儿吾儿复当传百世以为期君看北山公太行尚可移爵禄九鼎重名义一羽轻人见共如此吾道何由行湖山有一士无人知姓名时时风月夕遥闻清啸声陈阜卿先生为两浙转运司考试官时秦丞相孙以右文殿脩撰来就试直欲首送阜卿得予文卷擢置第一秦氏大怒予明年既显黜先生亦几陷危机偶秦公薨遂已予晩岁料理故书得先生手帖追感平昔作长句以识其事不知衰涕之集也冀北当年浩莫分斯人一顾每空羣国家科第与风汉天下英雄惟使君后进何人知大老横流无地寄斯文自怜衰钝辜真赏犹窃虚名海内闻东堂睡起置身事外息吾黥独卧空堂一榻横檐影渐移知日转树梢微动觉风生每从山寺开经帙闲就园公辨药名若论胸中淡无事八珍何得望藜羮五鼓起坐待旦睡觉初闻鸡一鸣披衣危坐待窗明残躯已向闲中老痴梦犹寻熟处行南北迢迢悲往事古今莽莽叹浮生伯伦一锸君休笑冡象祁连亦已平遣兴湖海元为汗漫游误恩四领幔亭秋扫空薄禄始无媿闭上衡门那得愁汤嫩雪涛翻茗椀火温香缕上衣篝牀头亦有闲书卷信手拈来倦即休书斋壁平生忧患苦萦纒菱刺磨成芡实圜天下不知谁竟是古来惟有醉差贤过堂未悟钟将衅睨柱宁知璧偶全自笑为农行没世尚知惊雁落空弦无酒叹不用塞黄河不用出周鼎但愿酒满家日夜醉不醒不用冠如箕不用印如斗但愿身强健朝莫常饮酒造物不少恕虐戏逐段新坐令古铜榼经月常生尘平生得酒狂无敌百幅淋漓风雨疾造物欲以醒困之此老醒狂君未知舟中作沙路时晴雨渔舟日往来村村皆画本处处有诗材炊黍孤烟晩唿牛一笛哀终身看不厌岸帻兴悠哉秋晩木落寺楼出江平沙渚生牛羊下残照鼓角动高城寒至衣独质忧多梦自惊羣狐方鬭穴河渭几时清西窗独酌却扫衡门岁月深残骸况复病交侵平生所学为何事后世有人知此心水落枯萍黏破块霜高丹叶照横林一樽浊酒西窗下安得无功与共斟种蔬老翁老去尚何言除却翻书即灌园处处移蔬椉小雨时时拾砾绕頺垣江乡地暖根常茂旱岁虫生叶未繁四壁愈空冬祭近更催穉子牧鸡豚新治暖室小堂稳暖纸窗明低幌围炉亦已成日閲藏经忘岁月时临阁帖杂真行诗材退后愁酣战酒量衰来喜细倾从此过冬那复事夜深时听雪来声岁晩无穷世事浩难量岁晩沈绵卧草堂短褐坼图移曲折故书经蠧失偏傍卖刀拟贾春耕犊挟筴曽亡旧牧羊㸃检生涯还自笑菜畦残叶带新霜斋中弄笔偶书示子聿左右琴樽静不譁放翁新作老生涯焚香细读斜川集候火新烹顾渚茶书为半酣差近古诗虽苦思未名家一窗残日唿愁起袅袅江城咽莫笳新篱新篱三面北通门藤架隂中细路分天雨淡青成卵色水波微皱作靴纹参差村舍穿林出缥缈鱼歌隔浦闻忽觉楚乡来眼底欲题幽句弔湘君村兴身老交情见孙生口数添园丁上牛米村婢博蚕盐粔籹堆盘白餦餭出釡甜闭门君勿诮衰病正相兼小圃独酌少时裘马竞豪华岂料今为老圃家数㸃霏微杜公雨两樷闲淡女郎花诗成枕上常难记酒满街头却易賖自笑迩来能用短只将独醉作生涯春日方池潋潋碧波平曲径纤纤细草生席地幙天君但醉苦无多日是清明雪山万叠看不厌雪尽山青又一竒今代江南无画手矮牋移入放翁诗怕见公卿嬾入城野桥孤店跨驴行天公遣足看山愿白尽髭须却眼明新晴野步吹尽浮云旋作晴郊原高下水纵横烟芜漫漫如添色谷鸟闗闗已变声迨酒贱时须痛饮得人扶处尽闲行隔湖遥指兰亭路邻叟追随羡眼明夜行过一大姓家值其乐饮戏作村豪聚饮自相欢灯火歌唿閙夜阑醉饱要胜饥欲死看渠也复面团团贫甚卖常用酒杯作诗自戏桃李成尘浑不数海棠也作胭脂雨清明未到春先空枝上流莺替人语逢春日日合醉归莫笑典衣穷杜甫生时不肯浇舌本死后空持酹坟土门前三百里湖光天与先生作醉乡银杯羽化不须叹多钱使人生窟郎东园小饮乞得残骸老故山草亭终日对孱颜孤云百尺起江际幽鸟数声鸣竹间衆死一身今独健人忙万物本常闲此心欲语知谁听赖有渔樵日往还龟堂晩兴九日春隂一日晴囬塘闲院惬幽情小鱼出水圆纹见轻燕穿帘折势成今日揜闗真佚老向来涉世亦遗民巡檐更有欣然处新笋初抽四五茎宋诗钞卷六十六宋诗钞卷六十七钦定四库全书宋诗钞卷六十七内阁中书舍人吴之振编陆游劒南诗钞斋中杂兴十首以丈夫贵壮健惨戚非朱颜为韵成童入乡校诸老席函丈堂堂韩有功英概今可想从父有彦逺早以直自养始终临川学力守非有党纷纷名它师有泚在其颡二公生气存千载可畏仰士生学六经是为圣人徒处当师颜原出当致唐虞斯文阵堂堂临敌独援抱异端满天下一扫可使无乃知立事功先要定规模彼虽力移山安能夺匹夫公议在天下如人有元气平居失䕶养一旦可胜讳神丹卒难求百疾起如猬奄奄息仅属熟视吁可畏大义在春秋遗迹悲汉魏君看徐孺子底物视富贵昔我自蜀归耆旧巳凋䘮后来二三公尚慰天下望千里一纸书殷懃问亡恙呜唿亦已矣遗语寄悲怆我亦迫桑榆便恐无辈行夜窓对清灯力惫心尚壮余龄垂八十虽惫犹强饭正如老病马风沙时一喷玉关𦕈何许道里何啻万目中堠厯厯欲进不能寸矫首望秋空徒羡霜鹘健薶骨亦何悲吾非麒麟楦琅琅诵诗书尚记两髦髧谁料七十年沈滞终坎窞炊突映茅庐日莫烟惨惨忍穷端已熟抚事空自感狂言悔噬脐衆訾惊破胆尚有爱书心还如嗜菖歜去国己酉冬忽见十颁厯衰残口两齿困阨家四壁时看溪云生饱听檐雨滴悠然度寒暑何处着欣戚幽人岂知我月夕闻吹笛何当五百岁相与摩铜狄扁舟东下崃日月去若飞当时笔砚旧乆已星晨稀俊逸如伯浑简诣如知㡬天高鬼神恶回首万事非我欲泝黄牛买屋居青衣九原不可作哀哉谁与归荷鉏草堂东艺花二百株春风一朝来白白兼朱朱南列红薇屏北界緑芋区偃蹇双松老森耸万竹臞余地不忍茀挿援引瓠壶何当拂东绢画作山园图闲居寂无客柴门昼常闗孤舟小于叶放浪烟水间树暗杨梅村露下白莲湾钓鱼樵风泾买酒石帆山向来支许辈恐亦无此闲道逢若耶叟握手开苍颜观画山水古北安西志未酬人间随处送悠悠骑驴白帝城边雨挂席黄陵庙外秋大网截江鱼可脍高楼临路酒如油老来无复当年快聊对丹青作卧游读苏叔党汝州北山杂诗次其韵暑耘日炙背寒耕泥没脚衆人占膏腴我独治硗确力尽功未见厥土但如昨岂惟窘糠粞直恐转沟壑今年雨旸时天如相耕获屋倾未暇扶且复补篱落祠官粟一囊不赡躯七尺前年䝉寛恩例许乞骸骨聫翩三儿子俱作鹳雀碧赋禄虽尚逺亦足慰衰白幅巾茆檐下称病谢来客从今门前路永扫车马迹德孙秀眉宇慨然修初服枯肠贮诗书十饭九不肉成童将觅举想见袍立鹄先泽傥未衰岂无五秉粟汝能记吾言併以告阿福闭门勿杂交一经万事足枕上作萧萧白髪卧扁舟死尽中朝旧辈流万里闗河孤枕梦五更风雨四山秋郑䖍自笑穷躭酒李广何妨老不侯犹有少年风味在吴牋着句写清秋示友道向虚中得交从实处工凌空一鹗上赴海百川东气骨真当勉规模不必同人生易衰老君等勿怱怱开东关路北至山脚因治路傍隙地杂植花草清沟东畔剪蓁菅虽设柴门尽日闗逺引寒泉成碧沼稍通密竹露青山幽花泣露开仍落好鸟穿林去复还更上横冈吾所爱小儿试觅屋三间父子追随一笑倾东园东畔路初成夹栽芳草如绳直前出篱门似砥平春近野梅香欲动雨余沟水细无声今朝有憙谁能识不用人扶亦自行病眼逢人每嬾开正须此地洗氛埃数枝梅向林梢出一脉泉从岭背来藤杖有时縁石磴风炉随处置茶杯残躯自笑如春草又喜天边斗柄回连日治圃至山亭又作五字好竹千竿翠新泉一勺氷残芜衬落日老木上寒藤细磴欹难过危栏曲可凭归时忽已莫㸃㸃数渔灯嵗莫书懐世事从来不可常把茆犹幸得深藏牀头酒瓮寒难熟瓶里梅花夜更香薄命元知等蝉翼畏途何处不羊肠诗成读罢仍无用聊满山家骨董囊初春感事马迹车声是处忙经旬无客到龟堂水初泛溢黏天緑梅欲飘零特地香世事纷纷人自老嵗华冉冉日初长百钱不办旗亭醉空爱鹅儿似酒黄先少师宣和初有赠晁公以道诗云奴爱才如萧颖士婢知诗似郑康成晁公大爱赏今逸全篇偶读晁公文集泣而足之仕不逢时勇退耕闭门自号景迂生逺闻佳士辄心许老见异书犹眼明奴爱才如萧颕士婢知诗似郑康成早孤遇事偏多感欲续残章涕已倾追感往事诸公可叹善谋身误国当时岂一秦不望夷吾出江左新亭对泣亦无人绍兴辛酉予年十七矣距今已六十年追感旧事作絶句常忆初年十七时朝朝乌帽出从师忽逢寒食停供课正写矾书作赝碑雨晴风日佳絶徙倚门外荼酽无端废午眠杖藜信歩到门前青裙溪女结蚕卦白髪庙巫催社钱章老三年病方死吴翁一夕唿不醒独有此身顽似铁倚门常㸔莫山青春游春风隄上草萋萋草软沙平护马蹄似葢㣲云才障日如丝小雨不成泥千秋观里逢新燕九里山前听午鸡追忆旧游愁满眼綵船曽系画桥西春雨狼籍残花满地红拥衾孤梦雨声中人生十事九堪叹春色三分二已空但有老盆倾独酒不辞衰鬓对青铜长贫博得身强健乆矣无心咎化工药炉茶灶淡生涯听雨犹能惜物华蘸岸顿添三尺水沾泥不贷一城花闲摩病眼㸔书卷时傍危栏弄钓车稚子孤行八千里喜闻炊熟可还家自笑平生嬾是真闭门高枕动兼旬海棠千片已随水杜宇一声无复春緑酒盈樽足忘老朱樱上市正尝新今朝雨止通溪路又向沙头岸幅巾三月十六日至柯桥迎子布东还江国常年秋鴈飞吾儿逺客寄书稀道途一见相持泣邻曲聚观同载归草草杯盘更起舞匆匆刀尺旋裁衣从今父子茆檐下回首人间万事非我似伤禽带箭飞更怜女作鴈行稀异时恐抱终身恨此日宁甘徒歩归万里外应劳逺梦三年前已挂朝衣断编蠧简相从老絶念功名亦未非初夏野兴扇堕巾欹午梦回鸣鸠又唤雨丝来数行褚帖临窗学一卷陶诗傍枕开糠火就林煨苦笋蜜甖沉井渍青梅艾人行复巍然出老大难堪节物催衡门曲径衡门短短篱槐楸阴里倚笻枝老来百事不入眼惟爱青山如旧时朝饥示子聿水云深处小茆茨雷动空肠惯忍饥外物不移方是学俗人犹爱未为诗生逢昭代虽虚过死见先亲幸有辞八十到头终强项欲将衣钵付吾儿晨兴小雨过郊墟晨兴一事无残榴重结蘂新燕续生雏书细犹能读行迟渐要扶蔬畦恐芜没且复课僮奴西村乱山深处小桃源往嵗求浆忆叩门高柳簇桥初转马数家临水自成村茂林风送幽禽语壤壁苔侵醉墨痕一首清诗记今夕细云新月耿黄昏放歌行少年不知老境恶意谓长如少年乐朝歌夜舞狂不休逢人欲觅长生药三二十年底难过屈指朋侪余㡬箇就令未死身日衰朱颜已去谁能那人间万事如奕棊我亦曽经少壮时儿曹纷纷不须校嵗月推迁渠自知闭戸收身归死镜湖傍闭戸悠悠白日长巷僻断非容驷路肠枯那有蹴蔬羊书生正可蹈东海世事漫思移太行睡起不知天早莫坐㸔萤度篆盘香长饥病卧穷阎贞圣时本来吾道合长饥朝不及夕未妨乐死何如生行自知早年休学仗下马末路幸似泥中龟烟波一叶㑹当逝吹笛高人有素期山斋书事山榴子结又重开巢燕雏飞却续囘雨足人畦千顷稻日长风舞一庭槐浩歌纵酒愁仍在作意观书睡已来常恨流年不相贷若为更着莫蝉催晩至新塘青鞵随意出柴荆聊向南唐曳杖行归鸟已从烟际没断虹犹在栁梢明城头层墖凌空立浦口孤舟竝岸横向道有诗浑不信为君拥鼻作吴声早秋南堂夜兴水注横塘藻荇香候虫唧唧满空廊风前落叶纷可扫天际疎星森有芒夜漏渐长愁少睡秋衣未制怯新凉明朝知有欣然处写得黄庭又㡬行新凉书懐药物扶持病少苏残年不恨老菰芦潦収溪椵鱼争售岁乐村场酒易沽无日桤林无坠叶有时燕戸有新雏秋风磔起扁舟兴安得州家复镜湖邻曲今年又有年垂髫戴白各欣然先输官庾无逋赋共赛神祠有社钱退傅寄声情缜宻晦翁入梦语蝉聫灯前细与儿曹説蠧简犹堪数世传烧香寳熏清夜起氤氲寂寂中庭伴月痕小斮海沉非弄水旋开山麝取当门蜜房割处春方半花露収时日未暾安得故人同晤语一灯相对㸔云屯枕上唿儿初夜上门闗怕冷贪眠自笑孱月色横分窗一半秋声正在树中间莫年不复樽前乐浮世无如枕上闲錬句未安姑弃置明朝追记尚斑斑山园书触目山近云生易人稀鸟下频瘦篁穿石窍古蔓络松身熟摘巖边果干收涧底薪经过不相识唤作避秦人村舍篠屋风林下柴门芡浦旁先鸣鸡腷膊徐上日苍凉服药贫宁辍观书老有常仍须教童稚世世力耕桑生理嗟弥薄吾居乆未完蝶飞窗纸碎龟坼壁泥干小雨牛栏溼㣲霜碓舍寒晚禾虫独少邻里共相寛对食戏咏一饱欣逢嵗小穰时凭野饷诳枯肠橙黄出臼金虀美菰脆供盘玉片香客送轮囷霜后蟹僧分磊落社前姜秋来幸是身强健聊为佳时举一觞懐昔偶住人间日月长细思方觉少年狂衆中论事归多悔醉后题诗醒已忘鼍作鲸吞吁莫测谷堙山堑浩难量老来境界全非昨卧㸔萦帘一缕香赛神嵗熟乡邻乐辰良祭赛多荒园抛鬼饭髙机置神鹅人散丛祠寂巫归醉脸酡饥鸦更堪笑鸣噪下庭柯小立红树园庐晚碧花篱落秋荒陂船护鸭断㟁笛唿牛酒贱村村醉山寒寺寺幽聊须岸乌帻小立埭西头秋晚湖上已过西成赛庙期家家下麦不容迟夕阳遍野人归后秋水生滩鹭集时灵药不治懐抱恶好诗空益鬓毛衰从来未识苏司业愁絶西风满酒旗明日又至山园天㣲阴再赋河岸风樯逺村陂牧笛长短篱围麂眼幽径缭羊肠照水须眉见搓橙指爪香衣裘又闗念碪杵满斜阳不寐丽谯听尽短长更幽梦无端故不成寒雨似从心上滴孤灯偏向枕边明读书有味身忘老报国无期涕似倾敢为衰残便虚死誓先邻曲事春耕弊庐弊庐虽陋甚鄙性颇所宜欹倾十许间草覆实半之碓声隔柴门绩火出枳篱縳木为彘牢附垣作鸡埘黄犊放林莽苍鹅戏陂池佣耕食于我客主同㸑炊瓦盎设大杓葅苋羹园葵一饱荷锄出作劳非所辞上以奉租赋下以及我私有钱即沽酒阡陌恣游嬉亦有扶持者婢跣奴髻椎欲画恨无人后世考此诗园中作谁采桄榔寄一枝北来万里为扶衰风光最爱初寒候懐抱殊胜未老时闲引㣲泉成曲涧尽除枯蔓补疎篱花前自笑童心在更伴羣儿竹马嬉夜四鼔睡觉起行檐间观新作南篱星斗䦨干天宇清起披短褐绕廊行叶声飒飒飞霜重篱影疎疎落月明沙冷断鸿投别浦风高残漏下孤城衰遟自笑情犹在一首新诗取次成客去追记坐间所言征西幙罢㡬经春叹息儿音尚带秦毎为后生谈旧事始知老子是陈人建隆干德开王业温洛荣河厌骑尘倘得此生重少壮临危敢爱不赀身追忆征西幙中旧事大散闗头北望秦自期谈笑静边尘収身死向农桑社何止明明两世人小猎南山雪未消绣旗斜卷玉骢骄不如意事常千万空想先锋宿渭桥忆昨王师戍陇回遗民日夜望行台不论夹道壶浆满洛笋河鲂次第来闗辅遗民意可伤蜡封三寸绢书黄亦知作法如秦酷列圣恩深不忍忘冬夜飕飕黄叶欲辞枝况着霜风抵死吹投老难逢身健日读书偏爱夜长时孤村月白闻衣杵破灶烟青煑芋糜不是用心希陋巷为儒自合耐寒饥冬日室中恰爱一蒲团也抵三千世界寛上策莫如扄戸坐苦闲犹复取书㸔蔬青饭輭枝梧老窗白炉新凖备寒堪笑此翁幽独惯却嫌儿女话团栾寒夕夜叩铜壶彻旦吟了无人㑹此时心灯残熖作孤萤小火冷灰如积雪深风急江天无过雁月明庭户有疎碪此身毕竟归何许但忆藏舟黄苇林辛酉冬至今日日南至吾门方寂然家贫轻过节身老怯増年毕祭皆扶拜分盘独早眠惟应探春梦已绕镜湖边客至何处轩车客能来桑麦村一奴先入市此老自譍门野果尝皆涩村醅压尚浑残年亦何恨治世作黎元冬夜读史有感短檠膏涸夜将残感事懐人兴未䦨酌酒浅深须自度围棋成败有旁观断粞作饭终年饱大布裁袍称意寛世上闲愁千万斛不敎一㸃上眉端小饮梅花下作脱巾莫叹髪成丝六十年间万首诗排日醉过梅落后通宵吟到雪残时偶容后死宁非幸自乞归耕已恨迟青史满前闲即读㡬人为我作蓍龟箕卜孟春百草灵古俗迎紫姑厨中取竹箕冒似妇帬襦䜿子夹扶持挿笔祝其书俄若有物凭对畣不须㬰岂必考中否一笑聊相娱诗章亦间作酒食随所须兴䦨忽辞去谁能执其祛持箕畀灶婢弃笔卧墙隅几席亦已彻狼籍果与蔬纷纷竟何益人鬼均一愚梅花絶句㡬年不到合江园説着当时已断魂只有梅花知此恨相逢月底却无言当年走马锦城西曽为梅花醉似泥二十里中香不断青羊宫到浣花溪闻道梅花坼晓风雪堆遍满四山中何方可化身千亿一树梅前一放翁小亭终日倚䦨干树树梅花㸔到残只怪此翁常谢客元来不是怕春寒乱篸桐㡌花如雪斜挂驴鞍酒满壶若得丹青如顾陆凭渠画我夜归图红梅过后到缃梅一种春风不并开造物无心还有意引敎日日放翁来送子龙赴吉州掾我老汝逺行知汝非得已驾言当送汝挥涕不能止人谁乐离别坐贫至于此汝行犯胥涛次第过彭蠡波横吞舟鱼林啸独脚鬼野饭何店炊孤櫂何岸檥判司比唐时犹幸免笞箠庭参亦何辱负职乃可耻汝为吉州吏但饮吉州水一钱亦分明谁能肆谗毁聚俸嫁阿惜择士敎元礼我食可自营勿用念甘㫖衣穿听露肘履破从见指出门虽被嘲归舍却睡美益公名位重凛若乔岳峙汝以通家故或许望燕几得见已足荣切勿有所启又若杨诚斋清介世莫比一闻俗人言三日归洗耳汝但问起居余事勿挂齿希周有世好敬叔乃乡里岂惟能文辞实亦坚操履相从勉讲学事业在积累仁义本何常蹈之则君子汝去三年归我傥未即死江中有鲤鱼频寄书一纸六日云重有雪意独酌遍游薮泽一渔舠尽厯风霜只緼袍天为念贫偏与健人因见嬾误称髙地连海澨涛声近云冐山椒雪意豪偶得名鐏当痛饮凉州那得直蒲萄舟中作娥江西路石帆东身寄鸥波浩荡中叠叠沙痕留浦㟁疎疎日影透渔篷诗人无复同盟在酒债何时一洗空已廹耄年宜易感人生五十即称翁晤语无人与遣愁出门聊复弄轻舟山穿烟雨参差出水赴陂塘散漫流隔叶雄雌鸣谷鸟傍林子母过吴牛数家清絶如图画炊黍何妨得小留湖村春兴桑柘相望雨露新桃源自隐不縁秦稻陂正满初投种蚕子方生未忌人酒借鹅儿成浅色鱼凭云母作脩鳞赛神归晚比邻醉一笑犹闗老子身村居书事药物枝梧病渐苏门前野老笑相唿春深水暖多鱼婢雨足年丰少麦奴小饮盃盘随事具闲行巷陌倩人扶题诗非复𦍑村句谁与丹青作画图题庐陵萧毓秀才诗卷后诗句雄豪易取名尔来闲淡独萧卿苏州死后风流絶㡬许工夫学得成法不孤生自古同痴人乃欲镂虚空君诗妙处吾能识正在山程水驿中示客一㸃昏灯两部蛙客来相对半瓯茶典衣未赎身饶蝨治米无工饭有沙每为采菱浮野艇时因卖药宿山家青鞋到处堪椉兴不独云门与若耶喜晴葛衣初着喜新晴寂寂虚堂一榻横乍坼孤花藏叶罅晚归双燕拂帘旌舞空不断游丝直掠地还飞落絮轻欲倚䦨㝷好句清笳已复动高城闲咏园中草木剪刀叶畔戏鱼回帔子花头舞蝶来领畧年光属闲客一樽自劝不须推一树山樱鸟啄残悬钩半舍亦甘酸儿童采得争来饷应念衰翁舌未干緑侵小径蟇衣草青络疎篱鬼带藤未暇开编㝷本草且将名品问山僧过邻家老病在臂踝终日不喜动溪云忽过前袖手以目送今晨光景佳霁色入鸟咔旧言出柴荆暂作湖山梦东村望鹤巢西阜过貛峒父老意欣然为我拨春瓮岂惟浇舌燥亦用輭脚痛形骸去绳检谈笑得少纵吴蚕初上簇陂稻亦已种端午数日间更约同解糭九月初作九月都门凛欲霜羸躯恩免立鹓行细书付吏誊初稾和药唿儿对古方陋巷闭门当谢客髙斋扫地独焚香此生自计终何取似有山林一日长无客今日了无客翛然尘柄闲砚涵鸲鹆眼香斮鹧鸪斑木落风初劲云低雨尚悭西湖未暇到卧看曲屏山懐故山老怯京尘化素衣无端抛掷钓鱼矶碧云又见日将暮芳草不知人念归万事莫论羁枕梦一身方堕乱书围岷山学士无消息空想灯前语入微晚归无事经秋别镜湖诗囊随处累奚奴楼头寒日低将尽陌上残泥踏欲无轩冕岂容闗喜愠箪瓢亦未费枝梧画桥緑浦归来晚一醆昏灯得自娱题史院壁白髪无余鬒苍颜失故丹旅游多败意大屋毎饶寒出畏霜侵褐归椉日暖鞍若非时得句何以慰衰残苔瓮平分路铜环半掩扉残芜寒不死败叶落还飞责重何由塞愁生但念归非无茅一把世事苦相违寄题儒荣堂军容基旤庙谋疎尚记文登遣使初只道大功随指顾至今遗患费诛锄还朝不遣参麟笔寓直空闻上石渠办杀青君记取磨崖碑待鲁公书杂兴十首以贫坚志士节病长高人情为韵仕宦徧四方每出归愈贫寒暑更质衣笑倒邻里人今年作史官坐糜太仓陈无如思归何日夜望絶麟区区牛马走龊龊虮蝨臣恩深老不报肝胆空轮囷孟子辟杨墨吾道方粲然韩愈排佛老不失圣所传伐木当伐根攻敌当攻坚坐视日月食孰探天地全一木信难恃要忧大厦颠安得孟韩辈出为吾党先圣人固多能艺乃不以试嗟予少贫贱日月成坐弃矧今耄已及甘食而美睡道衰朋友散斯文凛将坠闭户辄竟日孰与讲仁智厌厌生意尽何暇议李志少年喜结交患难谓可倚宁知事大谬亲友化虎兕出仕五十年危不以谗死始畏囊中锥宁取道旁李老来多新知英彦终可喜岂以二三君遂疑天下士㫺我游庐山夜雨东林雪灰深火正熟膏减灯半灭童惊林虎过僧惜涧松折至今每追思可解肺肝热那知蓬山梦忽继此清絶殊胜苏子卿餐氊持汉节观人如观玉拙眼喜讥评得失顾在人玉固非所病庆厯嘉佑间人才于斯盛王回仅一招石介弃不聘乃知天下士成败各有命愿君姑安之天定岂不胜两山如峨眉一水若车辋吾昔庐其间百里临莽苍少年手艺木条榦日夜长咿哑驾独辕迢递揺两桨平生㑹心地今乃寄梦想何时唤邻翁烟水行布网货财不可居禄位不可饕我尔本一家何至臯兰鏖小夫谋人国纷纷日煎熬或谓性本恶或谓经无褒误人方自此孰如饮醇醪清言亦自佳遗事非徒高鲁山粹而博韶美旷且真石渠东观中乆矣无若人飞仙骖鳯鸾岂乆混世尘空余文章在常与日月新我虽不足数畴昔沗交亲尚想秋灯下对影欹幅巾君子尚大节又甚恶不情鲁连故可人用意终近名千载高夷齐采薇忘其生周公述易象所以贵幽贞去圣虽已逺江左见渊明我读饮酒诗朱絃有遗声谢韩实之直阁送灯玉作华星缀绛绳楼台交映草天澄东都父老今谁在肠断当时諌浙灯旧友年来不作疎华灯乃肯寄蜗庐宁知此老萧条甚二尺檠前正读书叹老镜里萧萧白髪新默思旧事似前身齿残对客豁可耻臂弱学书肥失真渐觉文辞乖律吕岂惟议论少精神平生师友凋零尽鼻垩挥斤未有人冬晓恩免宵兴趂晓斑养慵终觉媿吾颜浮名半世虚催老高卧何时复得闲两㟁夕阳渔浦市数峰寒霭沃洲山扁舟来往无穷乐此事天公岂所悭有懐梁益旧游土堠累累只复双悠悠残梦对寒釭乱山落日葭萌驿古渡悲风桔栢江虎印雪泥余过迹树经野火有空腔四方行役男儿事常笑韩公赋下泷孤坐无聊毎思江湖之适世上元无第一筹此身只合卧沧洲艣揺渔浦苍茫月帆带松江浩荡秋有酒人家皆可醉无僧山寺亦闲游老来閲尽荣枯事万变惟应一笑詶子聿欲暂归山阴见乃翁作恶遂不行赠以此诗钟鸣岂复夜行时文字相娱赖此儿欲去复留知汝孝未言先泣叹吾衰两篇易象能忘老百亩山畬可免饥但报家僮多酿酒一栏红药是归期暇日弄笔戏书草书学张颠行书学杨风平生江湖心聊寄笔砚中龙蛇入我腕疋素忽已穷余势尚隐辚此兴嗟谁同谢王子林判院惠诗编文章有定价议论有至公我不如诚斋此评天下同王子江西秀诗有诚斋风今年入修门轩轩若飞鸿人言诚斋诗浩然与俱东字字若长城梯冲何由攻我望已畏之谨避不欲逢一日来叩门锦囊出㡬空我欲与驰逐未交力已穷太息谓王子诸人无此功骑驴上灞桥买酒醉新丰知子定有人岂必老钝翁对酒作羡门安期何在哉河流上拆崑崙开白云不与隐居老孤鹤自下辽天来春江风物正开美緑浦潮平柂初起草吹长笛发巴陵晓挂高帆渡湘水世间万变更故新㑹当太息摩铜人脱裘取酒籍芳草与兄共醉壶中春西湖春游灵隐前天竺后鬼削神剜作巖岫冷泉亭中一樽酒一日可敌千年夀清明后上已前千红百紫争妖妍冬冬鼔声鞠场边秋千一蹴如登仙人生得意须年少白髪龙钟空自笑君不见灞亭耐事故将军酔尉怒诃如不闻局中春兴天知病眼困风沙借与蓬山閲物华㣲㬉已迎新到燕轻阴犹护欲残花幽窗寂寂书围座倦枕时时梦过家立马庭前还小驻不妨闲试半瓯茶春日絶句吏来屡败哦诗兴雨作常妨载酒行忽见家家挿杨栁始知今日是清明故园蛱蝶最多种百草长时花乱开穷巷春风元不到一双谁遣过墙来桃李吹成九陌尘客中又过一年春余寒漠漠城南路只见秋千不见人便恐东皇促驾回小轩无事且衔盃不知何处桃花落一片飞从屋角来杨家园里醉残春醉倩傍人拾堕巾红紫飘零不须叹东君渠自是行人东轩花时将过感懐小轩风月得婆娑尽付流年与啸歌细数一春今过半正令百嵗亦无多还家常恐难全璧閲世深疑已烂柯只欲闭门搘倦枕晚风无奈落花何社雨晴时燕子飞园林何许觅芳菲江山良是人谁在天地无私春又归残史有期成汗简修门即日挂朝衣人生念念皆堪悔敢效渊明叹昨非与儿辈泛舟游西湖一日间晴阴屡易逢着园林即款扉酌泉鬻笋欲忘归杨花正与人争路鸠语还催雨㸃衣古寺题名那复在后生识面自应稀伤心六十余年事双墖依然在翠㣲得子聿到家山后书日日春阴愁出户汝今恰遇十分晴桑林紫椹累累熟稻壠青秧漫漫平梦好定知行路健书来深慰倚门情河桥道上山如画早晚归舟听艣声春晚新緑成阴小雨时幅巾萧散与闲宜燕归赴诉经年别莺晚分疏出谷迟晓枕唿儿投宿酒草窗畱客算残碁翛然此意风尘表正恐羲皇未必知上章纳禄恩畀外祠遂以五月初东归身似霜松老不枯乞骸犹得侍清都百钱浊酒浑家醉六月飞蟁彻晓无美睡不愁闲客搅出游自有小儿扶买山尚恐巢由笑敢问天王觅镜湖羣玉峰头孤梦断五云溪上野舟回傍人鸥鸟自然熟到处藕花无数开麦饭不餍常面藁柴门闲掩自心灰雨来正作盆山地不怕冥冥半月梅此身惟有一躬耕乞得余年乐太平东观并游收昨梦西湖重到付来生一堤草露明晨照半浦荷风飐晚晴厯厯归途皆胜事江亭先听櫂歌声初归杂咏雪满渔蓑雨垫巾超然无处不清真胷中那可有一事天下故应无两人骑马每行秋栈路唤船还渡草江津酒楼僧壁留诗徧八十年来自在身小园五亩翦蓬蒿便觉人间迹可逃尽疏珍禽添尔雅更书香草续离骚药苗可斸擕长鑱黍酒新成压小槽老入鹓行方彻悟一官何处不徒劳乞得身归且浩歌萧然生世寄渔蓑茶甘半日如新啜墨妙移时不再磨山寺蹋云频独徃邻家穿竹自相过棊枰胜负能多少堪笑傍人説烂柯游山古寺不来乆入门空叹嗟僧亡犹见墖树老已无花世事虽难料吾生固有涯慇懃一梳月十里伴还家美睡老来胷次扫峥嵘投枕神安气亦平漫道布衾如铁冷未妨鼻息自雷鸣天高斗柄䦨干绕露下鸡埘腷膊声俗念絶知无起处梦为孤鹤过青城宋诗钞卷六十七宋诗钞卷六十八钦定四库全书宋诗钞卷六十八内阁中书舍人呉之振编陆游劒南诗钞连隂欲雪排闷先生经旬甑生尘藜羮不汚自氎巾鲁连敢谓天下士摩诘要是山中人溪从滩瘦愈刻厉山自木落増嶙峋云重惟愁雪欲作梅花忽报一枝眷晩岁幽兴残年欲遂迫期颐追数朋俦死已迟卜冢治棺输我快染须种齿笑人痴野梅堕地草生后街柳拂鞍冰泮时满眼云山不须买倾新酿赋新诗对食戏作霜余蔬甲淡中甜春近灵苗嫩不蔹采掇归来便堪煮半铢盐酪不须添春前腊后物华催时伴儿曹把酒盃蒸饼犹能十字裂馄饨那得五般来甲子立春前二日作头风初愈喜身轻书卷时开觉眼明养熟犬鸡随坐起性灵乌鹊报隂晴韭菘饤饾春盘好芝术蓰和腊药成自笑衰残杀风景灯时不拟入重城邻曲浊酒聚邻曲偶来非宿期拭盘堆连展洗鬴煮黎祁乌㹀将新犊青桑长嫩枝丰年多乐事相劝且伸眉初春书怀数掩芦藩竝水居一家全似业樵渔春寒例谢常来客老病犹贪未见书驯雀正缘抛食惯芳兰肻为碍门鉏药苗满钵无人共頼有溪僧为破除甫及春初日已长偶同邻曲集山房囊盛古墨靴纹皱箬护新茶带胯方老境不嫌来冉冉流年直恐去堂堂清泉冷浸疎梅蕋共领人间第一香愚公不解㡬安危行尽人间恶路岐难似车登蛇退岭险如舟过马当祠平生忧患常难测送老安间敢自期一事不成应有命惟将知止报明时送子虡呉门之行相送何由挿羽翰淡烟㣲雨暗江干孤怀最怯新春别病骨难禁昨夜寒尊酒汝宁嫌鲁薄釡羮翁自絮呉酸此诗字字俱愁絶忍泪成篇却怕看幽居春晩云归禹穴赏新晴酒买兰亭散宿酲竹带鞭移俄盛出鹤全窠买已长鸣故山虽媿收身晩外物元如脱髪轻只恐村隣成间濶杖黎随处叩柴荆老废讐书病废诗昼闲惟与睡相宜未㝷内史流觞地又近龎公上冢时花发游蜂喧院落笋长驯鹿入藩篱石蛇山下春如许野老来招不用辞山行赠野叟垂白衰翁住道边突间犹喜续炊烟壁如龟筴难占卜瓦似鱼鳞不接连幼学及时儿识字官租先衆吏无权与君俱长宣和日握手相看一怅然莫笑孤村生理㣲茆茨烟火自相依客来旋埽青苔榻日在先闗白板扉妇女忧蚕租叶去儿童耘麦荷鉏归散人世袭江湖号欲溪头借钓矶六言杂兴失马讵知非福亡羊不妨补牢病里正须周易醉中却要离骚举足加刘公腹引手捋孙郎须士气日趋委靡頼有二君埽除广平作梅花赋少陵无海棠诗正自一时偶尔俗人平地生疑题旅舎壁地广风号木天高日脱云村名歩头换县界驿前分蒿艾春侵路鸡豚莫识羣敲门就炊爨一饭敢忘君春晩雨中作冉冉流年不贷人东园青杏又尝新方书无药医治老风雨何心断送春乐事久归孤枕梦酒痕空伴素衣尘畏途回首涛澜恶頼有云山着此身枕上病叟少安枕惊禽无稳栖慵占贾谊鵩空感祖生鸡野势风号北窗痕月过西元非破贼手只合架牛犂夏日入户桐阴渐覆牀乍敷笛簟北窗凉笻枝倚壁知身健衣焙残香觉日长雨霁断云时聚散风来纤草久低昻蝶衣粉湿犹飞懒小驻阑干就夕阳久雨梅天一日几阴晴对酒无聊醉不成巧厯莫能知雨㸃孤桐那解写溪声林深鸟爵来无数草茂鉏耰去即生明日云开天万里御风吾欲过青城复雨催唤儿童埽绿苔长歌清啸兴悠哉林间子堕知梅熟水面痕生验雨来往事已成孤枕梦故人谁共一尊开自怜未负年华在素扇团团月様裁门屋纳凉机裂齐纨如素月牀敷蕲簟起㣲澜行人远不分眉目过鸟高犹响羽翰新长庭槐夹门绿无穷陂稻际天寛今年项里杨梅熟火齐骊珠已满盘午睡梅黄雨足喜初晴投枕华胥梦已成帐底香云凝未散手中书卷堕无声簟纹似水飞蝇避鼻息如雷稚子惊痴腹便便竟何有已将嘲弄付诸生游昭牛图游昭木石师李唐画牛乃自其所长出栏窃听一声笛意气已无千顷荒客居京口老益困衣不揜胫须眉苍时时弄笔眼力健蹏角毛骨分毫芒我无沙堤金络马拂拭此幅喜欲狂乞骸幸䝉优诏许置身忽在烟林傍日落饮牛水满塘夜半饭牛天雨霜俚医灌药美水草老巫诃禁祓不祥愿我孙子勤农桑愿汝生犊筋脉强碓声惊破五更梦岁负玉粒输官仓出近村归偶作朝骑小蹇出烟村拥路争看八十身似我犹为一好汉问君曾见几闲人杨梅线紫开园晚莼菜丝长入市新莫笑坚顽推不倒天教日日享常珍书事闻道舆图次第还黄河依旧抱潼闗㑹当小驻平戎帐饶益南亭看华山闗中父老望王师想见壶浆满路时寂寞西溪衰草里断碑犹有少陵诗鸭绿桑干尽汉天传烽自合过祁连功名在子何殊我惟恨无人快着鞭九天清跸响春雷百万貔貅扈驾囘不独雨师先洒道汴流滚滚入淮来新凉示子遹时子遹将有临安之行竹簟纱厨事已非秋清初换熟缣衣鹊惊山月栖还起萤避溪风堕又飞老眼渐昏书嬾读壮心虽在事多违夜窗欲挑灯语日倚柴门望汝归八月四日夜梦中作太华巉巉敷水长白驴依旧系斜阳山深乳洞药炉冷花发云房醅瓮香隣叟一樽迎谷口蛮童三髻拜溪傍中原俯仰成今古物外自闲人自忙明日复理梦中意作白尽髭髯两颊红頽然自以放名翁客从谢事归时散诗到无人爱处工高挂蒲㠶上黄鹤独吹铜笛过垂虹闲人浪迹由来事那计猿惊蕙帐空又明日复作长句自规大学渊源不易穷古人立志自童䝉醉犹温克方成德梦亦斋庄始见功痛哭孰能悲陷溺力行犹足变雕虫太空云翳终当散吾道常如日正中村居遣兴追数交朋略散亡臂孱足蹇固其常一年又见秋风至孤梦潜随夜漏长不办诵经如倚相颇能噉饭胜张苍回看薄宦成何味只借朝衫作戏场万里征途兴已阑三间破屋住犹寛山姜着雨房重敛南烛先霜实半丹野市秋阴更萧瑟书生老瘦转酸寒掩闗也有消愁处一卷骚经醉后看甲子秋八月偶思出游往往累日不能归或远至傍县凡得絶句十有二首杂录入稾中亦不复诠次也早擕书劒三随计晩辱弓旌四造朝心媿石帆山下叟一生不识浙江潮蓍囊药笈每随身问病求占日日新向道不能渠岂信随宜醉答免违人药麤野老偏称効诗浅山僧妄谓工怀䴵裹茶来问讯不妨一笑寂寥中遣舟迎子遹因寄古风十四韵今日坼汝书一读眼为明知汝即日归明当遣舟迎想汝片帆东翩若飞鸿征薄莫过梅市咿讴双橹声到家亦尚早城楼初发更草草一尊酒为汝手自倾夜分不能寐顿忘衰病婴岂惟病良已白头黑丝生暂别亦不恶益重父子情自今日相守北窗同短檠六经焰久伏百氏方纵横世俗摈孤学未易口舌争此责在学者草莱勿自轻汝壮父未死相勉在力行饭后偶题环堵萧然百虑忘天教得饭饫枯肠长桥鲊美桃花嫩北苑茶新带胯方漠漠寒花欹晩照翩翩孤蝶弄秋光解衣扪腹西窗下頼有新诗破日长感昔行年三十忆南游稳驾沧溟万斛舟常记早秋雷雨霁柁师指㸃説琉球马瘦行迟自一竒溪山佳处看无遗酒垆强挽人同醉散去何曾识是谁负琴腰劒成三友出蜀归呉歴百城最是客途愁絶处巫山庙下听猿声岳阳三伏正炎蒸爽气凄风见未曾白浪蹴天楼欲动当时恨不到黄陵送子坦赴盐官县市征父子团栾笑语譁岂知云散各天涯长亭结束秋将晩别酒凄凉日易斜我坐髦年艰就养汝非仰禄肻离家游山尚有平生意试为闲㝷一鹿车寄子坦目断西陵细霭中津亭想汝系孤篷颇忧昨莫云吞日犹幸今朝雨压风就食亦知难恋恋挂帆终恨太怱怱寒沙不是无来雁频寄书归问老翁书感老荷寛恩许退耕丝毫无报亦何情民贫乐岁尚艰食道䘮异端方肆行党祸本从名軰出弊端常向盛时生古人骨冷青松下谁起英魂与细评遣兴兔径游观足蜗庐卧起寛垂名千古易无媿寸心难灯火娱清夜风霜变早寒一经家世事吾兴未应阑农舎三农虽隙亦怱忙稼事何曽一夕忘欲晒胡麻愁屡雨未收荞麦怯新霜神农之学未为非日夜勤劳备岁饥雨畏禾头蒸耳出润忧麦粒化蛾飞万钱近县买黄犊袯襫行当东作时堪笑江东王谢軰唾壶麈尾事儿嬉杜门虽与世相违未许人嘲作计非长绠云边牵犊过小舟月下载犂归出游一樽随处可开颜此事深疑造物悭地可登临多恨远身常强健又须闲山围小市烟初敛霜着横林叶半殷徙倚阑干君勿厌日斜犹及棹舟还渔村酒市本无期小蹇扁舟信所之丹叶满林霜落后紫萍黏块水枯时山林闲寂归虽早齿髪衰残病已迟努力及时谋自适锦囊多贮莫秋诗山有篮舆歩有舟放翁身健得闲游牛羊㸃㸃日将夕蒲栁萧萧天正秋细径僧归云外寺疎灯人语酒家楼归途更爱湖桥月独倚阑干为小留风雨夜坐寒风凄𦂳雨空蒙舎北新丹数叶枫欹枕旧游来眼底掩书余味在胸中松明对影谈𤣥客篠火围炉采药翁君看龟堂新境界固应难与俗人同舟中晓赋木落霜清水鸟唿扁舟夜泊古城隅吹残画角春初动低尽寒空斗欲无浪迹已同鸥境界远游方羡雁程途高樯健席从今始遍歴三湘与五湖渔家江上渔家水蘸扉闲云片片傍苔矶钓收鹭下虚舟立桥断僧㝷别径归海近冈峦多迤逦天寒雾雨正霏㣲羊裘老作桐江叟㸃检初心幸未违感昔神女祠前猿夜鸣相公溪上草初生重游惟有西窗梦一㸃灯青梦不成白帝城边莺乱啼忆骑瘦马踏春泥老来感旧多悽怆孤梦时时到瀼西小益晨装雨作泥南沮渉水马长嘶山腰细栈移新路驿壁流尘闇旧题曾从征西十万师白头囬顾只成悲云深骆谷传烽处雪密嶓山挍猎时少时失脚利名间寸歩何曾不险难造物恐人浑忘却梦中忧患尚如山客怀客怀病思两悽悽瘦马长鞾溅雪泥道左忽逢曾宿驿壁间闲看旧留题村醅酸薄陈山果旅饭萧条嚼冻何处人间非梦境怳然重到剑闗西杂书幽居事抱瓮穷园叟还山老布衣死边常得活閙处偶容归钓恐鱼吞饵棋忧客堕机此心君㑹否洗尽百年非庭旷多延月斋空半贮云松声行路共泉脉近隣分采药久蒸晒朝真三沐熏林间有丛杞绕屋夜狺狺探梅岁月相㝷岂有穷早梅唤醒醉眠翁坐中酒量人人别花底春风处处同白帝城边㣲雪过青衣江上夕阳红锦囊空复残诗在分付悲欢一梦中社饮东作初占嗣岁宜蚕官又近乞灵时倾家酿酒无遗力倒社迎神尽及期先醉后醒惊老惫路长足蹇叹归迟西村渐过新塘近宿鸟归飞已满枝自近村归雪晴村路尚残泥茅屋清寒正要低野渡船虚飞鸟集烟村路近蹇驴嘶坚顽那复愁空槖老健犹能伴架犂蹴榻不僵君㑹否更须百瓮享黄齑除夜野水枫林屋数椽寒炉无火坐无氊残灯耿耿愁孤影小雪霏霏送旧年椒酒辟瘟倾潋灔蓝袍俘鬼舞跰跹从今供养惟春荠莫羡愚公日万钱自开岁阴雨连日未止江云漠漠雨昏昏归老山隂学灌园十里羊肠仅通路三家铛脚自成村应时膊饦聊从俗耐久钟馗俨在门近县传闻颇多盗唿儿挿棘补頽垣枯菊翠羽金钱梦已阑空余残蘂抱枝干纷纷轻薄随流水莫与桃花一様看春雨倚阑正是受斜阳细雨霏霏渡野塘本为栁枝畱浅色却教梅蘂洗幽香小霑蝶粉初何惜暂涩莺声亦未妨造物无心宁徧物凭谁闲与问东皇艹堂幸有湖边旧艹堂敢烦地主筑林塘漉残醅瓮葛巾湿挿遍野梅纱帽香风𦂳病身那可敌春闲昼漏不胜长浩歌陌上君无怪世谱推原自楚狂赏花湖上花光何处㝷朱朱白白自成林衰年何预伤春事闲客犹怀爱物心欲堕每愁风骤起正开却要日㣲阴兰亭禹庙平生事一榼芳醪莫厌深小雨小雨明复闇余寒去又来新苔缘砌上残杏过篱开垂老身余几逢春心尚孩江天近寒食林外过轻雷莫春辛夷海棠俱作尘鮆鱼莼菜亦尝新一声布糓便无説红药虽开不属春春晚小饮病卧书斋一味慵今年春事又成空箨龙奋迅风雷际木笔凋零雾雨中平野草深黄犊健断溪水长画船通小儿偶得官楼酒鲎醢䲡干一醉同初夏幽居杂赋曲曲羊肠径踈疎麂眼篱渴蜂窥砚水狂蝶入书帷一枕轻安梦数聮萧散诗余生已过足不必到期颐辟地剪蓬蒿何曽惮作劳药名㝷本草兰族验离骚北涧穿篱过南山出屋髙回头看富贵何啻一秋毫雨家近蓬莱白玉京草堂东望不胜清初惊野色昏昏至已见波纹细细生残醉顿消迎乱㸃㣲吟渐苦入寒声只愁今夕虚檐滴又对青灯梦不成龟堂初暑沦漪一曲遶茆堂葛帔纱巾喜日长多事林鸠管晴雨依人海燕度炎凉深枝着子累累熟幽草开花冉冉香安得此时江海上与君袖手看人忙初夏闲歩村落间薄云韬日不成晴野水通池渐欲平绿叶忽低知鸟立青萍㣲动觉鱼行醉游放荡初何适睡起逍遥未易名忽遇湖边隐君子相携一笑慰余生夜兴鬓毛饱受雪霜侵一褐萧条寄故林檐雨滴回羁枕梦城笳唤起塞垣心平生耻露囊中颖垂老甘同爨下琴灯烬欲残看瘦影不妨袖手坐愔愔秋近石橊萱草併成空又见墙阴苋叶红茶酽颇妨千里梦簟凉初怯五更风新𤓰落刃冰盘里晩燕添巢画阁中身健流年供可乐故人自欠一尊同秋怀园丁傍架摘黄𤓰村女沿篱采碧花城市尚余三伏热秋光先到野人家迢迢枕上望明河帐薄帘疎奈冷何不惜衣篝重换火却缘㣲润得香多诗如水淡功差进身似云孤累转轻落叶拥篱门巷晚一枝藤杖且闲行示子遹翁老儿穷不自支此心幸与古人期劳兼薪水奴初去典到琴书事可知药杵无声工忍病米囷可埽耻言饥余年有几须相守万里烟霄付异时小雨赤日炎熇势未回川云忽起亦佳哉鸭冲细雨桥阴出蝶弄㣲风草际来榉栁不禁朝暮久芙渠犹有二三开一年光景烦君看何怪昆池有劫灰贫甚戏作絶句处穷上䇿更谁如日晏犹眠为腹虚尚阙邻僧分供米敢烦地主送园蔬贷米东村待不囘钵盂过午未曾开饥肠雷动㝷常事但误生台两鹊来北亝孤坐破三更庭户无人有月明数种袴襦秋未赎羡他邻巷捣衣声籴米归迟午未炊家人窃闵乃翁饥不知弄笔东窗下正和渊明乞食诗秋夕浴罢纱巾出草堂一枝瘦杖倚桄榔蝉吟古栁声相续月入幽扉影正方频约僧棊秋渐健稍増书课夜初长亦知桑落宜篘酒太息何时办一觞病中戏咏八十行加二清秋住故山新凉足眠睡旧疾害跻攀雪白纷残鬓栀黄染病颜疲牛卧斜日羸马噍枯菅贫废儿孙学慈生仆妾顽赎衣时已廹贷米岁方囏亝钵僧嘲薄盘飱客笑悭从今谢还往惟有掩柴闗秋光小圃秋光泼眼来老人凭几兴悠哉翩翩蝴蝶成双过两两蜀葵相背开雨足疎篱引荒蔓人稀幽径长新苔贫家灶冷炊烟晩待得邻翁卖药囘秋夜思南郑军中五丈原头刁斗声秋风又到亚夫营㫺如埋劒常思出今作闲云不计程盛事何由观北伐后人谁可继西平眼昏不禁陈编得挑尽残灯不肻明幽兴兰渚前头湖水清了无俗事败幽情雨淋茅屋随时补日射油窗特地明庭树晩莺窥户语邻园秋笋过篱生芥菘渐美盐醯足谁共贫家一釡羮法雪僧房八十衰翁有底忙水边山际亦怅伥清溪桥断舟横岸小坞梅残雨渍香数㸃青灯经野市一炉软火宿僧房自嫌尚有人间意却为春寒怯夜长对酒密篠持苫屋寒芦用织帘彘肩柴熟罨莼菜䜴初添黄甲如盘大红丁似蜜甜街头桑叶落相唤指青帘雨夜起行室中老疾逢秋体自轻披衣暂起绕牀行隙风不断灯将灭檐雨如倾阶欲平鳏叟何尝愁枕冷病夫未免待窗明拂书洗砚龟堂上幽事谁知日有程闰月辛酉壬戌连日风雨癸亥早晴残雨在檐犹㸃滴断云衔日正苍凉清愁偏向莫年觉少睡不禁秋夜长帘影渐生禽语乐杵声初动药尘香诸儿作吏俱安否那得乗风至汝傍偶与客话崃中旧游我㫺旅游秋雨细建平城东门欲闭主人迎劳语蝉聮小妇舂炊缟衣袂长年三老半醉醒蜀估崃商工算计须臾灯闇人欲眠泊船卸䭾犹相继山湥水崄近蛮獠往往居民杂椎髻即今屈指四十年怀抱凄凉真隔世客中作江天雨霁秋光老野气穿云净如扫投空飞鸟杂落叶极目斜阳衬衰草平沙争渡人鹄立长亭下马障泥湿累累红果络青篾未霜先摘犹酸涩客中虽云贪路程买薪籴米常留行茆檐独坐待童仆不闻人声闻硙声游近村行歴茶冈到药园却从钓瀬入樵村半衰半健意萧散不雨不晴天晏温薯蓣傍篱寒引蔓菖蒲络石瘦生根参差灯火茅檐晩童稚相唿正候门客从城中来客从城中来相视惨不悦引杯抚长劒慨叹敌未灭我亦为悲愤共论到明发向来酣鬭时人情愿少歇及今数十秋复谓须岁月诸将尔何心安坐望旄节村兴结宇枫林下久穷吾所安村深事自简累少食差寛雨闇牛眠屋泥深鸭满阑唿儿擣粉饵凖拟赛鄱官秋晩书怀頽然兀兀复腾腾万事惟除死未曾无奈喜欢闲弄水不胜顽健远㝷僧唤船野岸横斜渡问路云山曲折登却笑吾儿多事在夜分未灭读书灯梦中作系马朱桥上酒楼楼前敷水拍堤流春风又作无情计满路杨花辊雪毬大庆桥头春雨晴行人马上听莺声祥符西祀曽迎驾惆怅无人説太平初冬絶句鲈肥菰脆调羮美熟油新作饼香自古达人轻富贵例缘乡味忆还卿道途冬㬉衣裘省村落年丰鼓吹喧下麦种无旷土压桑接果有新园即事云起山容改潮生浦面寛寒鸦先雁到乌桕后枫丹年迈狐装帽时新豆捣团非闗嗜温饱更事耐悲欢遯居无外事白日不胜长诗为穷差进琴虽老未忘映窗精试墨闭合苦畱香年少无相诮功名事更狂题詹仲信所藏米元晖云山小幅俗韵凡情一㸃无开元以上立规模镜湖老监空挥泪想见楚江清晓图一棹朝南暮北风奇峰倒影绿波中定知渐近三山路认得渔翁是放翁杂兴此身漂荡等流槎又向江村送岁华急雨遇寒凝作雪明灯无灺结成花座悬镜古森毛髪瓯聚茶香爽齿牙况是贫家多乐事阿开渐学手咤义稽山行稽山何巍巍浙江水汤汤千里亘大野句践之所荒春雨桑柘绿秋风秔稻香村村作蟹椵处处起鱼梁陂放万头鸭园覆千畦姜舂碓声如雷私债逾官仓禹庙争奉牲兰亭共流觞空巷看竞渡倒社观戏塲项里杨梅熟采摘日夜忙翠篮满山路不数荔枝筐星驰入侯家那惜黄金偿湘湖莼菜出卖者环三乡何以共烹煮鲈鱼三尺长芳鲜初上市羊酪何足当镜湖滀衆水自汉无旱蝗重楼与曲槛潋灔浮湖光舟行以当车小繖遮新粧浅坊小陌间深夜理丝簧我老述此诗妄继古乐章恨无季札听大国风泱泱病后作骨相坐一寒仕宦经百谪晩入文昌省又坐烦言啧诏书复收召付以大典册期年甫奏篇皇恐亟自劾归来稽山下三食新获麦草屦布帬襦徒歩老阡陌今年疾屡作怳若将归客道士言犯土拜章安舎宅巫言神去干剪纸招魂魄把臂忽自悟此岂屋漏脉尽去囊中药黙观鼻端白正气徐自还鬼子何足磔道院杂兴征途暗尽旧貂裘归卧林间喜自由体倦尚凭书引睡心安不假酒攻愁丹炉㺯火经年熟竹院听琴竟日留今旦理须还一笑白间时有黒丝抽早岁知闻久已空岿然犹有灞城翁东楼谁记倾春碧北岭空思擘晩红冉冉流年霜鬓外累累荒塜绿芜中琳房何日金丹熟老鹤犹堪万里风山村经行因施药闲行偶复到山村父老遮留共一樽曩日见公孙未晬如今已解牧鸡䐁逆旅人家近野桥偶因秣蹇暂逍遥村翁不解读本草争就先生辨药苖叹老身歴邅回事万端天教林下养衰残文编似是他人作书卷如曽隔世观久已悠悠置恩怨况能一一记悲欢牀头周易真良药不是书生强自寛戏遣老怀平生碌碌本无奇况是年垂九十时阿囝略如郎罢老穉孙能伴太翁嬉花前骑竹强名马阶下埋盆便作池一笑不妨闲过日叹衰忧死却成痴旧袭家风号散人晩承恩诏赐闲身放狂泥酒都忘老厚价收书不似贫霜晓方惊羣木脱春晴又喜一花新先生偶出人难遇陌上争先看角巾新晴夜雨空阶滴到明山云忽敛作新晴门前月淡有檐影墙外泥干无屐声与世日疎愁易遣入春得㬉疾差平便当作沧洲趣寄语沙鸥勿败盟新岁改岁钟馗在依然旧绿襦老庖供馎饦跣婢㬉屠苏载糗送穷鬼扶箕迎紫姑儿童欺老瞶明烛聚唿卢新厯叹新厯在手心怕开日月连翩相续来黄金散尽自一快白髪不贷真可哀无为健羡广成子千二百岁终有死胶不可黏西去日刀何由翦东流水酒无醇醨但痛饮市醖上尊俱醉耳堂堂七尺死即休不饱乌鸢饱蝼螘东篱漫道深居昼掩关东篱栽接不曽闲每因清梦游敷水自觉前身隐华山花发时时擕绿酒客来往往羡朱颜药炉安着犹无地拟展茅茨一两间东偏隙地作疎篱遇兴无非一笑时陪客投壶新罚酒与儿鬭草又输诗山桃溪杏栽俱活药鑱鱼竿动自随家事犹令罢关白固应黜陟不曾知村夜入春雨雪无休日雨止犹阴未快晴万窍怒号风不定半轮斜照月㣲明百年辛苦农桑业五处暌离父子情但得平安已为幸孤灯残火过三更梦中作世事何由可控抟故山归卧有余欢涧泉见底药根瘦石室生云丹灶寒人远忽闻清歗起山闲频得异书看一朝出赴安期约万里烟霄驾紫鸾新晴寂寂房栊鸟雀声笼茶灶正施行繁花满树春才半斜日穿云雨乍晴引睡书横犹在架围棋客散但空枰病怀莫道伤幽独小榼芳醪手自倾挂冠湖上遂吾初扪腹消摇适有余羹煮野蔬元足味屋茨生草亦安居市垆分熟通賖酒邻舎情深许借驴更喜新晴满窗日签题重整一牀书宋诗钞卷六十八宋诗钞卷六十九钦定四库全书宋诗钞卷六十九内阁中书舍人呉之振编陆游劒南诗钞春日杂赋羇懐病思正厌厌诗卷渔竿信手拈老境何尝忘一笑春风也解到穷阎残花满地无余萼新笋掀泥已露尖转老转穷君勿笑熊蟠鱼腹岂容兼鬓毛八九已成霜此际逢春只自伤苦雨不容花抵敌余寒犹頼酒禁当退红衣焙香冷古锦诗囊觅句忙堪笑散人闲事业西窗容易又斜阳江湖放浪水云人药物枝梧梦幻身移竹南窗初试笋埽花北陌旋成尘穷忙自笑常终日老健犹能不负春未遂初心惟一事乞薪賖米恼吾邻乞得身归剡曲边衡门茆舎共萧然向来误计守书册此日遣愁无酒钱俗客妬闲来衮衮流年欺老去翩翩梨花扬柳清明过且向江头放颠白日蛮童佩一壶壶干时亦复村酤横林露墖远犹见莫霭笼山淡欲无绿浦例凭菰作界画桡常遣鹭前驱此身元是沧浪客敢学高人乞镜湖春晩村巷泥深昼掩门倚阑搔首一消魂花经风雨人方惜士在江湖道更尊擘浪忽看鱼对跃入云时见鹤孤鶱向来莘渭今安在叹息谁能起九原杂感早仕谗销骨迟归悔噬脐短衣犹掩胫穷巷固多泥婢喜蚕三幼奴贪雨一犁衡茒明我眼刮膜谢金箆春晩晴还雨杯深醉复醒溪添半篙绿山可一窗青药品随长鑱花名记小屏闲身幸无事吟啸送余龄杂题半饱半饥穷境界知晴知雨病形骸轩昻似鹤那求料枯藁如憎不赴斋大儿都门久栖栖小儿调官今复西邻家父子我所羡泥水没膝扶畊犂出游归鞍上口占渺渺烟波飞桨去迢迢野径策驴还寄怀楚水呉山外得意唐诗晋帖间每惜好春如我老谁能长日伴人间世间自是无兼得勋业元非造物悭雨晓望横斜映水亭莫看飘洒溼帘旌不嫌平野苍茫色实厌空阶㸃滴声上䇿莫如常熟睡少安母躁㑹当晴且将穑事传童稚未挿秧时正好畊初夏闲居云液初篘小瓮香风漪乍展北窗凉巢干燕乳虫供哺花过蜂闲蜜满房闭戸不知春巳去钞书但觉日方长所嗟诗思年来减虚负奚奴古锦囊川云漠漠雨冥冥浊酒闲倾不满瓶蚕簇尚寒忧茧薄稻陂初满喜秧青王师䕶塞方屯甲亲诏优民巳放丁病起自怜犹健在不须求应少㣲星松棚黯黯接虚堂埽地烧香旋置牀密叶留花供浅酌断云障日作㣲凉高城薄草闻吹角小市丰年有戏场白首史官闲尽岁秖将搜句畣流光城上朱旗夏令初溪头绿水蘸菰蒲花贪结子无遗蕚燕接飞虫正哺雏箫鼓赛蚕人尽醉陂塘移稻客相唿长安青葢金羁马也有农家此乐无啜茗清风两腋生西亝雅具惬幽情衣过后篝炉冷展卷终时嬾架横巢燕何曽择贫富鸣鸠元不为隂晴但能与物俱无着小草新诗取次成野水枫林久寄家惯将枯淡作生涯小楼有月听吹笛深院无风看硙茶静岸葛巾穿荟蔚闲拖笻杖入谽谺平居每与儿孙説切勿人前一语夸水边茆屋两三间野叟幽人日往还两卷硬黄书老子数峰破墨画庐山功名㑹上元须福生死津头正要顽试説龟堂得力处向来何啻半生闲煑酒青梅次第尝啼鹦乳燕占年光蚕收户户缫丝白麦熟村村捣麨香民有袴襦知岁乐亭无桴鼓喜时康未尝一事横胸次但曲吾肱梦自长子遹调官得永平钱监待次甚逺寄诗寛其意盖将与之偕行也黄纸起家陞仕籍青衫遡阙拜恩光署御汝勿憎铜臭就养吾方喜饭香世事极知多倚伏人生正要小囘翔但令父子常相守敛版扶犂味总长梅市沙际人家半掩扉借炊小住不相违水生溪面大鱼跃风定草头双蝶飞竹院游僧闻鼓集烟畦老圃荷锄归浩然物外真堪乐囘首浮生万事非初夏幽居日长巷陌晒丝香雨霁郊原割麦忙小担过门尝冷粉㣲风解箨看新篁傍篱邻妇收鱼笱叩户村医送药方欲到湖边还嬾动悠然扶杖立斜阳虚堂一幅接䍦巾竹树森疎夏令新瓶竭重招麴道士牀空新聘竹夫人寒龟不食犹能寿弊帚何施亦自珍枕簟北窗宁有厌小山终日对嶙峋野草幽花无歇时一窗终日对东篱病犹独醉虽堪笑老未全衰亦自奇古纸硬黄临晋帖矮牋匀碧录唐诗箇中疑是忘忧处问着山翁却不知东园梅熟杏初丹老子披襟每不冠古砚坡陁麝煤绿小山葱蒨石盆寒移牀欲眠松坞鼓枻还思泊蓼滩未用丝毫辨差等黄尘终胜客长安泛舟至近村茅徐两舎劳以尊酒小舸悠飏亦乐哉迢迢故取北村囘山从树外参差出水自城阴曲折来乐岁共忘东作苦残租不待急符催旧邻父老暌离久唤取开颜把一盃林间书意三三两两市船囘水际柴门尚未开垂绿笋梢风正恶弄黄梅子雨初来红螺盃小倾花露紫玉池深贮麝煤领取林间闲富贵向来误计伴邹枚地僻地僻临湍瀬门幽长绿苔客书疑误达僧刺媿虚来清露苹花坼斜阳燕子囘自怜犹有恨佳日对空罍夏末野兴半世天涯倦远游还乡不减旅人愁数声相应鸠唿雨一片初飞叶报秋山坞风烟僧院落河梁灯火酒家楼絶知雪鬓宜蓑笠分付貂蝉与黑头漠漠川云阖复开天公试手挽秋囘参差小市林边出缥缈疎钟雨外来土㙧饭香供晩饷布帘字大卖新醅归舟自逐轻鸥去不用城笳抵死催剧暑六月暑方剧喘汗不支持逃之顾无术惟望树影移或谓常读书或劝把酒巵或夸作字好萧然却炎曦或欲溪上钓或思竹间棊亦有出下䇿买簟倾家赀赤脚蹋层氷此计又絶痴我独谓不然愿子少置思方今诏书下淮汴方出师黄旗立辕门羽檄画夜驰大将先擐甲三军随指挥行伍未尽食大将不言饥渴不先饮水骤不先告疲吾侪独安居茂林䕃茆茨脱巾濯寒泉卧起从其私于此尚畏热鬼神其可欺坐客皆谓然索纸遂成诗便觉窗几间飒飒清风吹纵游深山随所遇记之行穿荦确度谽谺路跨清溪一木斜歴尽囏危到平地坏垣欹屋两三家山径欹危细栈通孤村小店夕阳红竹郎有庙临江际木客无家住菁中道逢山客束荆薪口眼睢盱略似人试问村名瞠不语剨然长啸上嶙峋古寺萧萧不见僧飞鼪满屋老枭鸣空房终夜无灯火断木支门睡到明池上旋移吟榻竝池横欲出柴门复嬾行树罅忽明知月上竹梢㣲动觉风生贫无醉日惟坚忍疾遇凉秋亦渐平二尺灯檠元好在便思相伴听蛩声秋后一日风雨炎歊数日剧荡涤及秋初病叶风吹尽鸣蝉雨打疎趂凉谋社酒乗润理园蔬分喜宁无处蒲中鱍鱍鱼秋思诗人本自易悲伤何况身更忧患场乌鹊成桥秋又到梧桐滴雨夜初凉江南江北堠双只灯暗灯明更短长安得平生㑹心侣一尊相属送年光小病两日而愈病骨羸然山泽臞故应行路笑形模记书身大似椰子忍事瘿生如瓠壶美酒得钱犹可致高人折简孰能唿不如净埽茅亝地卧看㣲香起瓦炉龟堂一隅开窗设榻为小憩之地栟榈檐卜障斜阳旋置临阶八尺牀小展窗扉无大费略加苫葢有余凉老来愈觉岁时速梦里不知途路长试问神游向何处月明挥㮄上潇湘秋怀客思残荷外农功晚稻前祭多巫得职税足吏无权浦溆家家钓村墟㸃㸃烟归舟葛衣薄始觉是秋天曩得治中俸湖山偶卜居身尝着禾谱儿解读农书遇事絶欣厌接人均戚疎干坤虽浩浩等付一蘧庐秋暑虽犹在晨兴气已清蛮童埽荒径獠婢涤空铛病树有凋叶残蝉无壮声书生守故态已复理灯檠病卧老境偏饶卧秋天不肯晴愁凭书解散病仗药支撑果熟鸟乌乐村深鸡犬声边头定何似颇説募新兵秋夜独坐闻里中鼓吹声收尽浮云见素娥青天脉脉映明河时平里巷吹弹閙岁熟人家嫁娶多髙㑹不知清夜永散归想见醉颜酡小窗灯火晶荧处也有人赓七月歌自述早畏危机避巧丸长安未到意先阑心如老马虽知路身似鸣蛙不属官闲架柴车无远近旋沽村酒半甜酸羣儿何足劳情恕胸次从初抵海寛秋兴囷储赤米枝梧饭箧有青氊凖拟寒政使堆金无处用不须常贮一钱看白头韭美腌熟頳尾鱼鲜斫鲙成却对盘飱三太息老年一饱费经营惩羮吹岂其非亡羊补牢理所宜白头始访金丹术莫笑龟堂见事迟放翁老矣欲何之采药名山更不疑但入剡中行百里姓名颜状有谁知鼍鼓华鲸响寺廊残芜落叶弄秋光蹇驴系着门前栁闲觅题名拂败墙小筑小筑随髙下园池皆自然锄山得灵药斸坎遇寒泉幽槛花房敛深林果蔕骈邻翁亦好事相伴送流年寓兴穷巷无来客秋风独浩歌壮年闲处老佳日病中过甚欲擕长鑱仍思拥短蓑逢山皆可隐不必上三峩行饭至湖上行饭消揺日有常青鞋又到古祠傍残芜满路无多绿落叶投空不待黄只道诗书能发冡岂知博簺亦亡羊此身只合都无事时向湖桥看戏场秋晚雨中作新雁南来岁又残萧萧风雨暗江干客踈似悉尔来病酒薄不禁如许寒草络篱头花尚碧树当浦口叶初丹醉来且拥黄䌷睡莫问何时后土干湖村四十来居湖上村翩翩七见改初元风梢解箨竹齐毋露叶成阴桐有孙渴鹿出林窥药井驯鸥掠水傍棊轩老人不用夸顽健时看孙曽浴画盆晓寒悠悠残梦伴残更万木风号晓气清鸡唱欲阑闻井汲月痕渐浅觉窗明突烟腾碧炊初动衣焙推红火已生小阁翻书裘褐暖早朝霜滑媿公卿南门散策结宇溪一曲两山左右之横木以为门断竹作短篱本无剥啄客门牡固不施甃路坏莫补石罅生棘茨野蔓不知名丹实何累累村童摘不诃吾亦爱吾儿十月红树平沙十月天放翁今作水中仙冬冬林外迎神鼓只只溪头下钓船世事极知吾有命俗人终与汝无缘菊花枯尽香犹在又付东篱一醉眠记梦久住人间岂自期断砧残角助凄悲征行忽入夜来梦意气尚如年少时絶塞但惊天似水流年不记鬓成丝此身死去诗犹在未必无人麤见知旅舎寺钟吹动四山昏系䌫来投江上村木落不妨生意足水归犹有涨痕存炉红手暖书差健鼎沸汤深酒易温勿为无年忧冦窃狺狺小犬䕶篱门石堰村木落山不蔽水缩洲自献寒日晩更明村巷曲折见小妇鸣机杼童子陈笔砚农家虽苦贫终胜异郷县君看宦游子岂无坟墓恋生死在故乡切勿慕椉传幽居遣怀习气深知要扫除时时褊忿独何欤唿童不应自生火待饭未来还读书世态讵堪闲处看俗人自与我曹疎作诗未必能传后要是幽懐得小摅贫述寒生肌粟苦衣单瘦减头围觉帽寛荒寂在家犹逆旅穷空养老亦蔬餐柴青灶突腾烟细膏尽灯缸照字难犹喜新醅三斗熟半窗梅影助清欢自述勃落为衣隐薜萝扫空尘抱养天和过期未死更强健与世不谐犹啸歌野市萧条残叶满酒家零落废垆多石㠶山下孤舟雨借问君如此老何幽事老大常愁节物摧东皇又挽斗杓囬江天惨惨不成雪山驿萧萧初见梅隐士寄云从地肺游僧问路上天台戏书幽事无时阙古锦诗囊草草开山房扰扰人间歳月移山房几度换茅茨身游与世相忘地诗到令人不爱时老鹤初来未丹顶穉松亲种已虬枝东涂西抹非无意皱面朱铅太不宜感旧雕鞍送客双流驿银烛看花万里桥三十三年真一梦茆檐寒雨夜萧萧禹祠祠宇嵯峨接寳坊扁舟又系画桥傍䜴添满筯莼丝紫蜜渍堆盘粉饵香团扇卖时春渐晩夹衣换后日初长故人零落今何在空弔頽垣黑数行见事流光莫恨去联翩见事还疑胜昔年细改新诗须枕上少留剧饮待花前阴隂竹坞安茶灶浅浅苹汀着钓船物外家风吾岂敢散人名号亦充员初春幽居满榼芳醪手自携陂湖南北埭东西茂林处处见松䑕幽圃时时闻竹鸡零落断云斜障日霏㣲过雨未成泥老民不预人间事但喜农畴渐可犂小筑园林浅凿池身闲随事得游嬉幽花折得露犹溼嘉木移来根不知小蝶弄晴飞不去珍禽喜静语多时风光未忍轻抛掷聊付诗囊与酒巵春游梅市移舟过古城此行亦未阙逢迎负薪野老无妻子施药山人隐姓名风雨偏宜宿茅店盐醯不遣到藜羮宣和版籍今谁在似是天教乐太平羸卧羸卧将如老景何小园风月且婆娑茶因春困论交密酒为家贫作态多马上元无听鸡句原头那有饭牛歌自怜远屏犹多事卖药归来买钓蓑幽事跌宕人间岁月迁赏心幽事故依然潮通支浦渔舟活露湿繁花醉帽偏才尽赋诗愁压倒气衰对奕怯饶先光阴风月空如昨怅望兰亭祓禊年草春新路至湖上示元敏时雨作未成蒸溽思出门湖塘直东西行人各归村翻翻鸟投林杳杳钟鸣昏羊牛争迮路烟火出短垣吾儿望未到谁与共盘飱幽独多恻怆且复擕斯孙归来蓬窗下聊可与晤言春阴溪上小轩作午醉初醒倚钓轩悠然无与共清言风㣲仅足吹花片雨细才能见水痕杳杳暝钟浮远浦离离烟树识孤村故人万里山下安得书来慰断魂自九里平水至云门陶山歴龙瑞禹祠而归凡四日细雨如丝映晩晖店家小憩换征衣春农耕罢负犂去村社祭余怀肉归黄犊自依残照卧白鸥争傍小滩飞道边旧识凋零尽谁记辽天老令威老子无心老尚狂山程随处寄伥伥云归岫穴初收雨水入陂塘正下秧野客就林煨燕笋蚕家负笼采鸡桑远游万里知何乐却喜东归住故乡老子山行肯遽囘直穿荦确上崔嵬未夸脚力如平昔且喜眉头得暂开庙后故梁龙化去山前遗箭鹤衔来囊钱已尽君无笑艹艹犹能把一杯舆似鸡栖寄两竿山程三月尚春寒麦苗吐穗初成实梅子生仁已带酸买饭犹胜乞墦客看畊僣学劝农官还家莫道虚怀袖笋蕨随宜亦满盘㸃㸃桃花糁緑苔入门倚杖意悠哉数声茶板斋初散一片溪云雨欲来老宿龙钟嗟独在高松磊砢忆新栽世间万事俱难料未死重游更几囘春晩即事桑麻夹道蔽行人桃李随风旋作尘煜煜红灯迎妇担冬冬画鼓祭蚕神龙骨车鸣水入塘雨来犹可望丰穰老农爱犊行泥缓幼妇忧蚕采叶忙杂咏镜中颜状年年改海内交朋日日疎一恸寝门生意尽从今无复季长书女郎花树新移种官长梅园亦探租作尽人间儿戏事谁知空槖一钱无一日日穷穷不醒一年年老老如期黄河却有逢清日白髪应无返黑时早至园中湖上空蒙雨熟梅清晨岸帻一悠哉幽花不恨草埋没密树岂知禽去来旧为爱茶分水器近缘炊爨得琴材小丘仅见山如髻尚媿韩公八尺台南堂晨坐镜湖清絶似潇湘晨起焚香坐草堂日暖游丝垂百尺花残新蜜酿千房绿桑糁箔开蚕食白水翻车浸稻秧莫道村翁杀风景也能沽酒畣年光雨晴旱暵常思雨沉阴却喜晴放船莲荡远岸帻竹风清淮浦戎初遯兴州盗甫平为邦要持重恐复议消兵秋晩杂兴昔遇髙皇起衆材姓名曾得厠邹枚年踰八十犹賖死却伴邻翁斸竽魁老病侵凌不可当时时揽镜自悲伤西风吹散朝来酒依旧衰颜似叶黄冷落秋风把酒杯半酣直欲挽春囘今年菰菜尝新晩正与鲈鱼一併来闲游所至少留得长句垣屋参差桑竹繁意行漫漫不知村眼明可数远山叠足健直穷流水源鹭引钓船经荻浦牛随牧笛入柴门试㝷高处休行李清絶应须入梦魂太平人物自谐嬉及我青鞋布袜时丁壮趂晴收早粟比邻结伴络新丝圆鼙坎坎迎神社大字翩翩卖酒旗晤语岂无黄叔度欲㝷幽迳过牛医夏日杂咏闲居自无客况复暑如焚百折赴溪水数峰当户云幽㝷穷鹿径静钓杂鸥羣旧爱南华语方今践所闻南堂杂兴新凉一夜入郊墟晨起衣巾爽有余燕欲委巢雏尽去扇犹在手意先疎题诗又满牛腰束采药常擕鸦觜锄湖上从今风月好不妨随处命篮舆犇走当年一念差归休别觉是生涯茆檐唤客家常饭竹院随僧自在茶禅欠徧参宁得髓诗缘独学不名家如今百事无能解只拟清秋上钓槎晓思昏昏断梦帯余酲散髪披衣坐待明城角吹残河渐隐海氛消尽日初生老农自得当年乐痴子方争后世名莫怪闭门常嬾出即今车葢为谁倾秋雨书感新春赤米摘青蔬一饱从来不愿余门外久无温卷客架中宁有热官书浊醪未废时时歠短髪犹须日日梳自笑少年风味在满川烟雨正愁予晨起开门雪满簪东岗一径得幽㝷断云残雨歳华晩丹实碧花秋意深林下已悲身老病人间犹与俗浮沉牀头小瓮今朝熟又唤邻翁共浅斟秋思桑竹成阴不见门牛羊分路各归村前山雨过云无迹别浦潮囘岸有痕老子斋居罢撃鲜木盘竹筯每随缘邻僧不用分香钵莲芡犹堪过半年秋日村舎川云惨惨欲成雨宿麦苍苍初覆土芋肥一本可专车蟹壮两螯能敌虎村村婚嫁花簇檐庙庙祷祠神䧏语儿孙力稼供赋租千年万年报明主秋感扶杖龙钟廹耄期江湖木落更堪悲醉中光景似得志梦里朋侪如少时落笔龙蛇仲䝉帖满怀风月季长诗前朝名胜凋零尽百岁关心只自知圣世优容许乞身归来犹幸齿齐民渔家那有悬车地蔬食何施祝鲠人獠婢临溪漂衣絮蛮童扫叶续炊薪生涯如此仍秋莫頼是从来惯处贫绍兴辛未至丙子六年间予年方壮毎遇重九多与一时名士登髙于蕺山宇泰阁距开禧丁邜六十年忧患契濶何所不有追数同游诸公乃无一人在者而予犹强健惨怆不能已赋诗识之故里登髙接隽游即今不计几番秋一樽尚与菊花醉万事不禁江水流薄命虽多死闾巷逢时亦有至公侯若论耄歳朱颜在穷逹皆当输一筹老健年垂九十身犹健竹屋荆扉不厌低挈榼自沽深巷酒拥衾遥听别村鸡家添豚栅还堪赋路认牛栏每不迷惟恨穷秋开霁少晩来小雨又成泥寓叹交世非初志谋生又絶疎家贫思辟谷人忌悔知书门异囘轩巷乗无秃尾驴老顽君勿怪万事有乗除短发不禁搔纾悲頼浊醪潦收溪瀬急木落寺楼高善饭余何欠看云亦足豪今朝有奇事江浦得霜螯题僧菴细路穿云坞危桥渡野塘人稀土花碧屋老瓦松长忧患双蓬鬓装资一布囊烧薪借余暖今夜有新霜秋冬之交杂赋岭下晨炊黍津头莫系船寒潮吞别浦老木惨苍烟市徙新山歩耕侵古庙堧闲人不蓄帻散髪醉江天雾雨林塘晩风霜聚落寒衣冠存简朴农圃备艰难舂簸供饵蒸炊豆作团此心如古井无地起涛澜梅市莫归老境惟闭门不与事物接时逢佳山水尚复快登渉山程䇿小蹇水泛摇短楫今兹税驾地佳事喜稠叠云生湿行縢风细掠醉颊旅羹芼玉糁僧饭敷白㲲葑火煨芋魁瓦甑炊豆荚经行出幽圃怀抱颇自惬枯篱络丹实深涧堆黄叶白云横谷口绿篠穿山脇还家宁廹莫取路羞径捷何当倚蒲龛一坐十小劫霜夜月淡霜清夜漏迟疎钟杳杳度南陂灯残有恨欲谁语鸡老无声如我衰使入蜀川方在道书传淮浦定何时若为可遣闲愁得独拥寒炉爇豆萁醉歌不痴不聋不作翁平生与世马牛风无才无德痴顽老尔来对客惟称好相风使㠶第一筹随风倒柂更何忧亦不求作佛亦不愿封侯亦不须脱裘去换酒亦不须卖劒来买牛甲第从渠餍粱肉貂裘本自出兠鍪爕理隂阳岂不好才得闲管晴雨如鹁鸠辛苦筑垒拂云祠不如吟歗风月登高楼尔作楚舞吾齐讴身安意适死即休雪意风吼江郊雪意浓云如两阵决雌雄山寒酒过平时量窗黑书亏半日功闲话更端茶灶熟清诗分韵地炉红不须遽觅华胥路更竢天花落坐中晩晴出行近村闲咏景物雪云吹尽木阴移正是先生曵杖时老㹀行将新长犊空桑卧出寄生枝医翁莫过囊探药筮叟晨占手布蓍谁谓人间足忧患未妨古俗自熙熙郊行山色埽石黛江流涨麴尘春晴不终日老病动经旬竹密有啼鸟村深多醉人东阡与南陌处处寄闲身开歳屡作雨不成正月二十六日夜乃得雨明日行家圃有赋东风催雨破天悭行圃归来解颜百草吹香蝴蝶閙一溪涨绿鹭鸶闲老来毎叹论心少贫甚方知觅酒囏犹頼篮舆无恙在唿儿结束入南山园中晩饭示儿子一饱何心慕万钟小园父子自相从蚍蜉布阵雨将作蛱蝶成团春已浓涧底束薪供晩爨街头籴米续晨舂盘餐莫恨无兼味自绕荒畦摘芥菘书况自从请老镜湖滨万事不关林下人鸦去鸦归还过日花开花落又经春官㣲也过千重浪身在依然一幅巾晨突有烟吾事了浊醪不复恼比邻鲁墟舟中作春浦南来元不到画桡偶复入鸥羣人间远火林间见船底㣲波枕上闻山口正衘初出月渡头未散欲归云锦囊诗草新寥落得句犹堪寄一欣恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句老向人间久倦游君恩乞与渭川秋虚名定作陈惊坐好句真慙赵倚楼栈豆十年霑病马烟波万里着浮鸥就封他日轻裘去应过三峰处处留幽居宿志在人外清心游物初犹轻天上福那习世间书荠菜桃供䴵槐芽采作葅朝晡两摩腹未可笑幽居海棠歌我初入蜀鬓未霜南充樊亭看海棠当时已谓目未睹岂知更有碧鸡坊碧鸡海棠天下絶枝枝似染猩猩血蜀姬艳粧肯让人花前顿觉无颜色扁舟东下八千里桃李真成仆奴尔若使海棠根可移杨州芍药应羞死风雨春残杜鹃哭夜夜寒衾梦还蜀何从乞得不死方更看千年未为足湖上纶巾羽扇影翩翩湖上彷徉莫计年桃李已忘畴昔分禽鱼犹结后来缘山前虚市初多笋江外人家不禁烟莫恨幽情无与共一双白鹭导吾前初夏书感春与人俱老花随梦已空游蜂黏落蕋轻燕接飞虫桑悴知蚕起牲肥赛麦丰为农当自力相戒勿怱怱初夏喜事箕颍元非争夺场潇湘自古水云乡采茶歌里春光老煮茧香中夏景长敛版早知游宦恶署门晩晤世情常茹芝却粒虽无术散髪犹当效楚狂闲游好事湖边卖酒家杖头钱尽惯曾賖垆边烂醉眠经日开过红薇一架花初夏杂兴终日頽然蠧简中门前烟水浩无穷百年等是一枯塜四海应无两放翁栗玉长枝桃苦笋胭脂小把剪防风地偏日永闲无事拟着珍蔬谱一通书兴占得溪山卜数椽饱经世故气犹全入门明月真堪友满榻清风不用钱便死也胜千百軰少留更过二三年湖桥有酒能来醉一棹何妨作水仙池亭夏昼造物宁非念老生池亭幽事悉施行羣鱼聚散忽无迹孤蝶去来如有情小硙落茶纷雪片寒泉得火作松声曲肱假寐翛然寤不为敲门梦不成即事放翁老去未忘情镜里森然白髪生一片常愁见花落三声最怕听猿鸣年年双只路傍堠夜夜短长城上更晩晤一条差似可孤灯渔火看潮平野性野性从来与世疏俗尘自不到吾庐醉中往往得新句梦里时时见异书穉子那偷服药酒家僮尚䕶放生鱼今朝更有欣然处引得清泉灌晩蔬读史王侯到底是虚名何物能为我重轻徒歩出关胡不可向来常笑弃繻生自古功名亦偶谐胸中要使浩无涯可怜赫赫丹阳尹数颗槟榔尚系怀病戒忧身如忧国畏病如畏乱此身虽幸健敢作无事看祸福在唿吸恐惧兼寝饭人所忽不省我思尝熟烂夜卧不安席晨起宁待旦虽云亲药石得失每参半人情喜一快往往触剽悍收功宁使迟覆败不可玩小筑小筑竝湖隄茅茨不厌低引泉浇药圃砟竹树鸡栖夕霭山常淡秋芜路欲迷平生草𤣥手老去学鉏犂欲雨徙穴中庭蚁争巢后圃鸠物情犹虑患人事得忘忧荷锸决新渠芟茅补旧庐共知秋必雨有备即安居出游草归东行西行日草归川云漠漠雨霏霏蝗余场上禾收薄酒贵街头客醉稀买犊躬耕空自力灼龟占歳又成非穉孙索饭殊关抱怜汝何时得瓠肥仲秋书事秋风社散日平西余胙残壶手自提赐食敢思烹细项家庖仍禁擘团脐书生习气尽驱除酒兴诗情亦已无底怪今朝亲笔砚村乡来请辟蝗符农家大布缝袍稳干薪起火红薄材施畎亩朴学敎儿童羊要高为栈鸡当细织笼农家自堪乐不是傲王公盗息无排甲兵消不取丁频过鬭鸡舎闲学相牛经江浦渔歌远人家绩火青遨游无定处随意宿丘亭东舎女乗龙西家妇梦熊翁夸酒重碧孙爱果初红栗烈三冬近团栾一笑同营生无缪巧百事仰天公租犊耕荞地唿船取荻薪苍头供井臼赤脚解缝纫僧乞铭师墖巫邀赛土神心常厌多事谢病又经旬新作地炉成蓬窗亦自明油香饵脆人静布机鸣县吏催科简豪家督债轻小康何敢望生计且支撑诸孙晩下学髻脱绕园行互笑藏钩拙争言鬬草赢爷严责程课翁爱哺饴饧富贵宁期汝它年且力耕晩秋出门戏作病叟倘徉古泽边横林摇落草秋天鸣鸠雨后却唿妇飞雀霜前先着绵抱被每投僧榻宿卷书时当酒家钱秋风想像芝房熟北望商山一怅然闲愁那到野人边万事元知合付天尽醉仅能三龠酒新寒未办一铢绵邻僧每欲分斋钵庙史犹来索社钱无地置锥真细事不妨胸次日超然示子遹我初学诗日但欲工藻绘中年始少悟渐若窥宏大怪奇亦间出如石潄湍瀬数仭李杜墙常恨欠领㑹元白才倚门温李真市郐正令笔扛鼎亦未造三昧诗为六艺一岂用资狡狯汝果欲学诗工夫在诗外闻新雁有感才本无多老更疎功名已负此心初镜湖夜半闻新雁自起吹灯读汉书新雁南来片影孤冷云深处宿菰蒲不知湘水巴陵路曽记渔阳上谷无小园独酌横林摇落弄㣲丹深巷萧条作小寒秋气已高殊可喜老怀多感自无欢鹿初离母斑犹浅橘乍经霜味尚酸小酌一巵幽兴足岂须落佩与頽冠览镜镜中老翁谁非复少年我诵书如布谷拈出无一可又非富贵逼弃去自不果无功博一饱有辠当万坐老境最堪笑作计日益左正似鸠拙巢不及蚕自裹霜寒衣未赎瑟缩附残火作诗数十年所得良𤨏𤨏弱松困蔓纒何日见磊砢洞庭可逺游秋风思捩柂独坐博山香雾散馡馡袖手何妨静掩扉六十年前故人尽八千里外寄书稀昨朝送客桐江去今日逢僧剡县归欲作小诗还复嬾海鸥与我两忘机初冬杂咏重阳已过二十日残菊才存三四枝对酒挿花君勿笑从来不解入时宜古夀书来言得壻东阳人到报生孙一家三处俱强健且拨闲愁近酒尊㣲风蹴水靴纹浪薄日烘云卵色天但恨世间闲客少江湖底处欠渔船老去胸中百事真同游无复白头新鹊从熟后频分食鹿渐驯来不避人小江出郭四十里孟冬天尚和风生帆力健木落月明多小市人声散长桥炬火过吾生几来往抚枕独悲歌短歌行富贵得意如登天自计一跌理不全昼食忘味夜费眠渠过一日如一年春蚕得衣畊得食农功初成各休息卖酒垆边纷鼓笛我过一年如一日二者求兼势安可与我周旋宁作我春城桃李岂不妍雪涧未妨松磊砢人生祸福难遽论庙牺乌得为孤豚君不见猎徒父子牵黄犬歳岁秋风上蔡门冬日排闷地炉㣲火伴寒灰垂野江云暝不开欲睡手中书自堕半酣窗外雪初来渡头照影闻征雁篱角吹香得早梅佛粥春盘俱不远离离斗柄欲东囘湖山㝷梅镜湖渺渺烟波白不与人间通地脉骑龙古仙絶火食惯住空山啮氷雪东皇高之置度外正似人中巢许軰万木僵死我独存本来长生非返魂小雪湖上㝷梅时短帽乱挿皆繁枝路人看者窃相语此老胸中常有诗归来青灯耿窗扉心镜忽入造化机墨池水浅笔锋燥笑拂吴笺作飞草读唐人愁诗戏作少时唤愁作底物老境方知世有愁忘尽世间愁故在和身忘却始应休清愁自是诗中料向使无愁可得诗不属僧窗孤宿夜即还山驿旅游时书叹尺椽不改结茅初薄粥犹囏卒岁储猧子解迎门外客貍奴知䕶案间书深林闲数新添笋小沼时观旧放鱼自笑从来徒歩惯归休枉道是悬车晩歩湖隄絁裘桐帽野人装又上湖隄歩夕阳贫甚不为明日计兴来犹作少年狂残樽倒酒无余歴幽圃㝷梅认暗香时有行人叹顽健黑丝㸃破颔间霜春日杂兴小甔有米可续炊纸鸢竹马看儿嬉但得官清吏不横即是村中歌舞时出仕常骑秃尾驴归休自驾折辕车今朝偶遇村夫子借得齐民一卷书更事多来见物情世间常恨太忙生花开欵欵宁为晩日出迟迟却是晴四十余年学养生谁知所得亦平平体孱不犯寒时出路湿常㝷干处行搅睡禽声晓傍檐泥人花气午穿帘懽情老去年年薄困思春来日日添莫春龟堂即事风日初和昼漏长萧然巾屦集茆堂雨余千叠莫山绿花落一溪春水香断简椟中尘委积故人墓上草荒凉尔来幸有寛怀处病退牀头减药囊日月无根去若驰故园又见落花时盃中绿酒不肯饮镜里苍颜应自知千丈新堤湖水满五更残漏角声悲莫年父子难乖隔淮浦书来苦觉迟残年残年光景易骎骎屏迹江村不厌深新麦熟时蚕上簇晚鹦啼处栁成阴短檠已负观书眼孤劒空怀许国心惟有云山差可乐杖藜谁与伴幽㝷闲咏萧萧华髪映乌巾五十年前故史臣正使老来无老伴未妨闲处作闲人按行池水知增耗㸃检庭花见故新更有菴中䇿勋事投牀鼻息聒比邻事业无闻负圣时沧波自照角巾欹养成林下无穷嬾占尽人间彻底痴小麦绕村苗郁郁柔桑满陌椹累累医翁筴叟真堪友搜索残尊与共持初夏新绿隂中燕子飞数家烟火自相依童夸犊健浮溪过妇闵蚕饥负叶归地煖小畦花汞长泥融幽径药苗肥郊居乐事何胜数一醉旗亭又典衣山房柴门不掩俗人稀成就山房一叚奇木叶最宜新雨后鸟声更胜莫春时家赀屡罄缘躭酒宿习犹存为爱诗别有一条差自慰木苗芎茁正离离窗下戏咏飞来山鸟语惺惚却是幽人半睡中新竹成隂无弹射不妨同向北窗风三尺清池镜面平剪刀叶底戏鱼行吾曹安得如渠乐傍渚跳波过此生何处轻黄双小蝶翩翩与我共徘徊绿阴芳草佳风月不是花时也解来病中杂咏身是人间一老樵城南烟水寄迢迢㝷人偶到金家睖取米时经杜浦桥小市孤村鸡喔喔断山幽谷雨萧萧吾曹自养无能尔楚客应无隐可招身似头陀不出家杜陵归老有桑麻茶煎小鼎初翻浪灯应寒窗自结花残药渐离愁境界乱书重理淡生涯等闲一事还超俗㫁纸题诗字乱斜示儿死去元知万事空但悲不见九州同王师北定中原日家祭无忘告乃翁宋诗钞卷六十九宋诗钞卷七十钦定四库全书宋诗钞卷七十内阁中书舎人吴之振编陈傅良止斋诗钞陈傅良字君举居温州瑞安县之㠶游乡学于永嘉薛氏得伊洛之㫖又从南轩东莱闻爲学大要其名益髙爲太学录累迁至嘉王府赞读龙楼阁问寝不时独切谏毎以天性感悟孝宗父子后知上意弗回遂乞归宁宗初除中书与朱子同朝疏留朱子爲韩侂胄所忌诋学术不正遂罢去杜门居一室曰止斋嘉泰二年复提举江州起知泉州力辞授寳谟阁待制㝷卒于家初从薛氏自井田王制司马法八阵图之属该通委曲皆可施之实用复研精经史贯穿百氏以斯文爲己任故其诗格亦苍劲得少陵一体云读范文正公神道碑有感佚事武侯不可致𤣥德造其庐公在衰绖中乃上时政书维时君臣定事与草昧殊出处千载同岂必名迹如行伍㧞大将寒饥得名儒推毂天下士百年用其余生平慕河汾未许王魏俱慇懃八司马意独何区区自古朋党论消复莽无期谁令羣疑亡韩富及有爲惜哉公不见功名止西陲送宋国博叅议江东分韵得夜字前年上幸学一时同舎今去略尽爲之怅然南门供帐江上亭北门觞酒湖边榭两年出饥略可数往往行人半同舎忆昔翠华临璧海儒先一日争声价苏君舌掉巫崃水杨君气夺幽并夜黄君石矻不可转夫子居然古彜荦艾轩风流天下少独奏咸韶无濩夏黄粱未熟事如许白髪不生心亦怕古来贤俊多坎轲道与世违胡足诧武皇好少臣已老孟子尊王君尚霸嗟乎夫子幸遭时诸公滚滚皆流亚德尊不过五品薄岁晩曾无一飰暇君恩岂必间湖海家事姑惟问桑稼此行端可振頽俗令我短辕今欲驾游鼓山皷山闻天下一见名不空自从周职方闽在王㑹中登山亦几人兴寄随所逢骑君常愒日迁客多悲风劔川发瓯西万阻与海通忽焉得平壤北山矗其东我行未及巅已见国势雄三韩到吴㑹不可道里穷俯瞰南来㠶沄沄自朝宗曩时诸降王各抚千里封相招神衘图旅献东都宫东都今何如胡马鸣蒿蓬一春长雨雾明日归樊笼恣探泉石幽篝灯导归笻和林懿仲喜雪韵常旸厥咎何君相疚朝夕愧莫慰羣黎凄其望三白是心与天通昨夜平地尺蓑笠在东阡耰耡在西陌忍待明年饱欣及吾事隙海宇正无尘草木亦焕赫遥知紫宸朝千官手加额温纶粲龙光贺牍交马迹衘枚悬瓠城仗节居延泽独拥蓝关马共飰滹沱麦更愿吾君相对此念忠赤当令挟纩温恩意到疆埸有士如有年要岂旦日积袁安自甘寝扫轨无过客再和前韵冬夜苦难晓短景复易夕安得戸牖光不待东方白恍如游化城琼台若千尺英华发林薮余彩散阡陌平铺浩无垠㢲入微有隙忍寒贪纵观未愿朝曦赫柳绵着歌茵梅片堕粧额皭然羣污中有意欲比迹自识玉皇家癯仙陋山泽新来学爲农遭岁屡无麦穉子色恒饥老婢脚尽赤一飰今有待喜更问𤓰埸归来看牀头瓶粟幸余积且以炊春醪号召已散客除夜用前韵又添犬马齿常恐牛羊夕牙无数株牢髩已大半白六朝贵人家珊珊高数尺复有陵邑豪沃壤动连陌居然燕巢幙忽矣驹过隙伊傅亦中寿至今名赫赫苍苔卧风雨曾乏断碑额中原五十载边骑乱禹迹谁当懒折腰去学陶彭泽忧端压不下中夜歌秀麦昭代岂无人腰黄眼前赤鸿儒筹禁省壮士守边埸罢歌且杯酒浇此懐抱积柴门剥剥响已有贺年客再用喜雪除夕二韵寄宗简百年弹指顷羣动不遑夕娈彼惰游者长夜浮大白豪侠旁无人卧我楼百尺衲子縳禅静不敢践桑陌武夫髀肉满睥睨候边隙道家求不死眞火养阴赫躁人干速化自㸃雷门额书生苦穿凿竒字穷鸟迹何如吾老农一雨犂春泽相忘与鸡豚所辨才菽麦不闻有孔子安识由与赤纷纷举世士肝胆自疆埸老翁捧腹笑空洞无一积有来问时事请以臆对客送杨似之提举湖南昨日有客去分符今朝有客来揽辔蕨芽掇尽笋可送客焉知老将至儒雅风流能有几南宫先生无乃是十年不复梦蓬山万里何爲隔湘水叶公岿然地官贰颜公领袖天下士星聨郎署尤与何次第诸公亦连茹一时台省旧名德十见班行已三四可令仆马病崔嵬独抱兰荪吊憔悴渔樵混迹山穷处故故肯临人不记酒半停盃问须髪夜阑秉烛徴文字多时渴见痛折节万事要看方得意先生行矣扈甘泉请自此心扶大议哭吕伯恭郎中舟行寄诸友去年上溪船落日建安旐今年上溪船濡露金华草当代能几人胡不白髪早念昔㑹合时心事得倾倒倚庐鱼皷夜聨辔鸡人晓遐捜接混茫细剖入幽眇挹注隘溟渤扶擕薄穹昊斯文何契濶之子复凋藁百年在无穷寥廓一过鸟家人徴旧闻学者拾余藁区区存万一散逸谁可保君看鲁论上彭寿颜回夭于今悬日月岂必言语好傥无后来者泯没秋毫小南浮吴蜀㑹北顾关河杳懐哉各努力人物古来少和张孟阜㝷梅韵平生拙状物出语辄自咍久欲颂梅花恒恐累纸写不该羡子年少气豪敏诗筒往往岁一来语不惊人意不止笔力待尽千松煤我以病骥追霜隼着鞭不上嗔人催置诗太息梅困我恨不纵斧㝷条枚嗟乎孤山无人老坡死水边竹外谁低徊我尝欲拟禁字体不道雪月氷琼瑰退藏物后独笑傲奄有岁晩多惊猜纷纷自谓好颜色万彚秃立皆堪哀模将此意入诗句十年未就梅空开君诗却怪梅不早令我内热红生腮强随崄韵终不满今年又恐坐看落片飞莓苔送刘茂实宰奉新远别欲无寐细论谁有酒今当作剧县君意亦乐不江湖吏道僻岁月民劳久救之敝精神自爱终袖手要中名甚美用意物所咎君观兰桂林余茂及樵槱移根託客土颜色非故有赠言几满车一字堪皓首于焉但裁择对越二三友诸贤在当路公论在衆口送谢希孟归黄巖四首纷纷竹帛传浩浩金石刻沦亡已无限存亦谁爱惜如何伏羲氏文字二三画姬孔岂不圣用以演周易法令如牛毛斯鞅信手成簿书积丘山赵张眼愈眀万人立下风国势尊且荣未省三代前谁独有此名圭璧袭缫借山龙饰衣裳不闻燧古初而兴自虞唐毁车崇骑射𨽻作篆籀藏至今人便之秦亦忽以亡累觞以爲欢班荆以爲仪交际贵如此勿使至意亏颇常怪小雅鹿鸣至鱼丽宾主礼百拜六经似支离寄题陈同甫抱膝亭稻粱不难谋轩冕亦易得胡爲抱膝翁恻恻复恻恻秋风堕碧梧凤鸟去无迹愁吟草际蛩儿女泪盈臆忽然一长啸孤响起空寂令人识雅颂一唱三叹息室庐在路傍耕凿在民籍行人听笑语稚子共眠食读书果何罪须髪又半白此意太劳劳此身长抑抑抱膝且不可出门更何适但勿问门外蓬蒿若干尺送鲍清卿教授莆中闽中岂不好莆中况多儒其山有丹荔其水有子鱼艾轩诸老生典则故所余堂堂退傅门海内欲曵裾宦游得此乐饯者酒满车我亦劝君酒我意独未舒尝闻入林猎不可背水渔背水渔尚可背时更﨑岖方今朝廷尊绅笏日走趋官多岂胜记势远复易疎媒身衆所同借口谁不如奈何但温饱去向天一隅平生拙自谋蓬巷岁月除更事亦既熟画此未必愚岂有服茝兰佩之以琼琚令人爱不见搔首空踟蹰送谢倅景英赴阙言诗必南雅自郐吾无讥嗟余生已晚观人似观诗人情日变化往事十九非相从饰边幅欲语懐衘羁久不见官寺下与家人夷渡江六十年得此心目疑早从诸公游晩佐一郡治居尝陈谊高动与作吏违大白浮朋簪单车欵民扉多文虽素履用拙眞良规二年意绸缪一别事渺弥有酒公不饮赠言我何裨穆穆清朝班佥曰尚德宜何妨着此翁衣冠皓须睂懐同舎石天民编修山阴不得见见期在东阳东阳忽岁华欲往又阻长贻书辄无报有便复寄将以君懒于书我岂望得当永懐十年别动止曾莫详君貎今何如孰与我老苍就使白髪同脚力谁弱强日飰米多少饮酒可几觞尚能甘寝耶比之昔对床嫂氏亦晩景吾妇伯姊行爲君过客频膏沐当不常有儿若干人已未胜冠裳但要能譍门勿问鄙与臧一纸细说似慰此遥相望末乃及田舎何有还何亡丞郡禄已厚岂不可小康忆昔夜梦君託交少年塲竦身而掀髯眸子烱烱光依然论时事悲壮泪以滂我方闭门嬉谒至即暂忙婆娑松竹下细数秋叶黄旧志益凋落羣书半遗忘请君勿他及却使我意伤夷门歌送修德还阙万古江入海吴蜀有不通不通谁使然人自爲异同昔在李孟钱士各懐土封静言彼何尤亦各徇所忠恭惟宋受命三姓皆朝宗斯文已百年名世才数公睂山与金陵奈何不相容大雅如关洛亦复互诋攻朋分文字间祸起师友中四郊忽戎马尘满夷门宫往事已覆辙后事如飘蓬一飰忘苦饥一褐忘苦冬身谋每不长王事靡有终有客独恻恻万里兴深𠂻相过话离合歴歴繇熈丰我久世虑薄念之涕无从贫贱将安归功名在其逢有能用斯人可使百阻空西人不爲西东人不爲东述懐有客盈门飰不足有书千卷儿懒读王公劳问炀争灶樵牧相忘盗骑屋古来堪笑如我少生无一事能恰好独有居闲可引年我又不然华髪蚤送王南强赴绍兴签幕四首词章行天下嘉赖二百年甲科至公卿谁敢谓不然有人妄媒孽一世所弃捐我亦欲䕶短讳不言幽燕汗简在吾后覆车在吾前人人尊孔孟家家诵诗书未省有宇宙孰与今多儒儒者道如砥岂其自﨑岖申以黄老废贾以绛灌疎汉家尝纷纷政尔门戸殊歴宫如歴阶越等多所伤奈何坳堂水持绠万丈长谁无斯世方乃此抽手旁永夜泪不禁仲尼故皇皇又闻虽小鲁乘田问牛羊闻之浙河东见之湘水南未归却相送既喜复不堪行矣乞自便帅幕或可参君方乘日长勉爲停朝骖我池有螃蟹我园有黄柑题明皇醉归图骑者两人扶不正夹道谁知爲万乘一人前驰一顾后懐欲并驱无号令狩人亦忘记鹰犬仰视只愁天欲暝有司刺候上起居杳莫得详宫钥静呜唿开元自英主前鉴竟遗盈幅纸君不见汉宫图妲己未必当年甚如是送范宪东叔帅潼川四首离逾十年合合复十月离往日苦无及来日忽未知江源与海通吴㑹与蜀违通固天道常违亦物理宜勿作儿女感是中有精微相从意气豪相知鬓毛斑细说竟昨非浅斟始今欢每懐吾党多未救此世难一则琢氷雪再则纫芝兰骚人絶芳㓗孰与风人寛有书但遮眼有位亦养痾养痾犹近名遮眼已患多聊复岁晏尔奈此人远何声光正横空议论如悬河宜君见别轻欵曲理则那逢人九烦首遇事三折肱虽知少爲狂正复老可憎吾今有储粟吾昔有短檠鲁论训何如周易读未曾言归又言归儿女唤不譍闻叶正则阅藏经次其送客韵以问之顺水去吴㑹逆水来䕫门万古逆顺舟以斗占旦昏曩余好百家信不及鲁论初亦半喜愕久之乍亡存白髪一无成颇识委与源风停波自平却视消长㾗六经夫如何夫子手所翻恒言但桑稼怪志无鹏鵾规圎而矩方往往万巧攅诸儒各有得长短贤若干玉帛相㑹盟兵车相并吞一语茍暗合羣生皆晏温经成今几年尝试以是观此道未轲死此书未秦燔犹之斗经天于以生葢浑西方亦人豪国自爲干坤书来入中州坐使学者奔君岂舍从之或但游其藩吾闻欲乘槎凿空访河根孰与瞻斗车把柁行江湍忆笻杖岷峨山下笻竹杖危者使安衰可壮秦皇汉武穷兵不可得我独得之今丞相前年有㫖还故园其冬急召朝日边半岁驱驰数千里赖有此杖常扶顚仓皇又别脩门去私室无人谨呵䕶夜半雷霆下取将儿呌妻啼留不住我闻丞相下崃时一物无有杖自随属当晏朝立仗久怜我弱胫疲坳螭如今歩屧随衰草十歩趦趄九歩倒假如杖在欲用之山精海怪震怒亦不保君不见杜陵桃竹歌常恐失之君山湖上之风波梓潼使君之赠尚尔耳况自丞相还何如水仙花江梅丈人行岁寒固天姿蜡梅微着色标致亦背时胡然此柔嘉支本仅自持廼以平地尺气与松篁夷粹然金玉相承以翠羽仪独立万藁中氷胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿发衰掇花寘胆瓶吾今得吾师止斋曲廊初成但酒胜如水但花胜如草小廊曲通幽竹椽亦良好止斋十数间足以便衰老檐低逺风露地窄易汛扫浅溪浮薄觞短屏煳旧藁着书仅𤣥易过客多韦缟于中榜退思谁其谅深抱吾思亦已晩吾退盍更早懐哉彭泽令仰止商山皓维渊有濳龙惟岳有藏宝煌煌暮春堂三字落穹昊昭回际南极鎭抚及东岛胡然廼在斯夙夜惧不保鬼神无世情呵护必有道次沈俭夫求花木韵我意何不乐我颜复何㥏止斋有新畬耕犊角已茧止斋有溪水钓席随所便两山夹精舎佳处廹庐岘朋来尽名流燕坐皆胜践頽然止斋翁心故不可转厌书或窥园乘兴时陟巘日月之蔽亏木阴自幽显雨露之宻疎草色自深浅翁乎一觞咏初不着姝娈易老探醇驳风骚较寛褊眠食虽甚佳病患盍加勉谤箧况所招讼缿那能辨于焉更悟入岂但茍排遣寄言子沈子所欲果何件葭豕来春田冥鸿脱秋狝谷兰犹见纫月桂不可搴慕逺失之近求多得常鲜请以壮县才从兹益懐卷深居勿近市隘巷莫容辇有花门拥篲无花地生藓尝试玩喧寂何者是眞舛旧学枉初心新功费重研何如过止斋我亦精文选送郑少卿景望知建宁屏废诚愚分牢愁更索居若逢知已问犹解课儿书地僻门长闭年饥菜自鉏相望无一字不是古情疎庚子除夜有懐老盆自酌共谁歌叹息其如此夜何已觉二毛嗔妇问可堪一饮患儿多关河满眼风尘在天地藏身岁月过事业文章吾所畏东阳人亦卧巖阿送德逺弟赴省科名虽细事文字要新功方拙存家学丰腴与衆同江湖多我友台省半诸公爲道贫非病连檐有芥菘闻沈元诚归自临漳喜而奉寄荔圃班班熟蚝房箇箇肥我虽缘此误公亦爲何归吏事生衣垢家山减带围不无华衮字卿月更光辉和张孟阜岁旦韵白髪朝看镜青灯夜数更文章输善宦名字误浮生废学儿鼾睡安贫妇馌耕从今定逢吉吾已卜先庚天台王子木解官长乐见访夜深擘荔眞愁絶春浅传柑更惘然世事爱来欺两髩人生堪得别多年琢氷积雪江湖阻树羽崇牙日月悬此理仓茫君勿问明朝且莫刺归船月夜书懐二首送客门初掩收书室更虚新篁高过瓦凉月下临除妇病才扶杖儿馋或馈鱼今朝吾已过莫问夜何如道德吾何敢功名代有人仓黄恒畏咎班白摠忧贫细字书全废深杯酒勿亲静言空自爱万古亦泯泯题仙巖梅雨潭衮衮羣山俱入海堂堂背水若重闉怒号悬瀑从天下杰立苍崖夹道陈晋宋至今堪屈指东南如此岂无人结庐作对吾何敢聊向樵渔寄此身游金岙赵园脉脉循檐水林林夹岸山令儿从竹下领客入云间稠木容人过悬崖着手攀从今名字出不到径苔班用前韵招蕃叟弟细看物理愁如海遥想朋从眼欲花逆水鱼儿冲断岸贪泥燕子堕危沙百年乔木参天上一昔平芜着处佳行乐不妨随邂逅我无官守似蚳蛙落花风雨奈愁何愁亦不应缘落花尚可流觞追曲水底须占鵩似长沙无人晤语鸟乌乐爲我食贫蒌笋佳休说关河无限恨腹非空怒道旁蛙乙已岁首寄彭子复徐子直又过一年空草草㝷思万事太劳劳岁烦士友愁薪米日见儿童叹髩毛乱卉各随分寸长新禽已变两三号及时君亦图良集莫待春深水一篙和丁少詹韵尽日支颐听雨声闲中惟得自知明朋来何敢烦公等老去方惭负此名待欲短檠看少作敢将尺牍论交情区区却望从容意要莫令人一座倾明月隋珠忽堕前坐令衰飒意飘然无端太史头抢地安得扬雄赋上天前軰门墻余几在他时竹帛竟谁传落花流水君愁不南渡于今六十年和沈守持要观潮阁留题平生欲赋观潮阁立尽斜阳倦复还一日江山䝉笔力百年名字满人寰郡从晋宋风流后诗到苏黄伯仲间向去摩挲看石刻谁知功在十年闲奉陪王德修登观海阁兼呈邑宰刘伯协观潮阁在东溟上有客来登自华阳不道雪山通老栢却看朝日上扶桑胜游气合南三郡妙画家传晋二王后㑹不知谁与继尔江吾海永相望桂阳劝农雨耨风耕病汝多谁将一一手摩挲幸因奉令来循垄恨不分劳去荷蓑凉德未知年熟不微官其奈月桩何殷勤父老曽无补待放腰鎌与醉歌题范秀才万卷堂雅尚时相背幽栖我数过儿应看客惯田孰与书多自析唐郴县谁联汉甲科儒门今有此天意定如何杨伯子以其尊人诚斋南海集为赠以诗奉酬得与门墻最不迟白头方诵岭南诗文从嘉祐今三变人在庐陵此一时细数儒先能几见独怜岁晩欲何之潇湘直下长江去得望蓬莱却更疑潭帅潘德鄜生辰落南添得黒髭归归与相忘草木知岳麓沈沈秋柝静湘波穆穆夜帆迟人间公论今何在柱下家声此不疑但欲公年如卫武为留淇澳变风诗寄陈同甫古来材大难为用纳纳干坤着几人但把鸡豚燕同社莫将鹅鸭恼比隣世非文字将安托身与儿孙竟孰亲一语解纷吾岂敢祗应行道亦酸辛送辛卿幼安帅闽长才自昔恨平时三入脩门两鬓丝瓮下可能长夜饮花间却学晚唐词澘然此顾关河水简在西清日月迟乘鴈双凫沧海上与君从此恐差池送卢郎中国华赴闽宪相望千里马牛风联事湖湘各已翁造次便唿儿女见绸缪略与弟兄同百年又是梅花发万事何如荔子红欲附使轺嗟不及却怜身在俊躔中送范大着文叔知彭州中书世禄今无几唐鑑家声世不多安得有人贤若此忽闻去国意如何同朝最是头先白知已还愁语大苛尽欲读书三万卷蓬莱未必似岷峨同游张园酒中各叹明年未知谁与此㑹余最衰病宜去因作诗识之春过新烟能有几愁生飞絮转难禁可怜衰白随年少爱看残红到夜湥一軰衣冠方事事故园松竹已阴阴明年此㑹知谁共雁荡山前寄好音送曽继先赴山阴路钤胡髯白尽犹强飰髀肉添多未跨鞍不向胡沙亲矢石却来桥冢䕶衣冠归舟自此长相背荐墨于今尚未干只恐燕然他日事独无名字可同刋泊钓台滩下今岁仅余今夜月此舟三泊此江沂遭逢明主还遗恨惭愧先生独见几泗水列侯多不免湘山四皓竟安归汉家故旧尝枚数孰与东南一钓矶除夕宿处州天宁寺人言老去不如初我爱初心老转无懒向门前题郁垒喜从人后饮屠苏杯盘甚简眠须早礼数多宽拜要扶况复齁齁僧纸帐鸡人不听禁庭唿再寄蒋仲可用前韵幸无骨相可封侯归理先人旧钓游山下剰栽诸本竹水边须着数间楼羣书可读自随喜一客不来谁与愁时把钓丝销永日鱼儿亦得两三头重阳日寄瑞安刘宰刘宰以是日晏新第人併见招不及赴落帽沾衣总失真追随萸菊亦劳神酒无肴核依然好家有溪山岂是贫沆瀣从空来夜气青冥随处际秋旻不知此是登髙否为问慈恩塔上人和林宗易菊花韵一岁所余秋有几重阳偏与老相催每怜白髪能长徤虽爱黄花亦懒栽好景游从须好友新诗风味似新醅人生适意无过此恣听东篱早晏开春日和林宗易韵白与红兼尽落梅小园独步日千回浮空晓色临无际排闼春光拨不开学语新禽更后啭铺茸细草雨边来却怜追逐今无力放下帘钩就麝煤和徐叔子用林宗易韵见示相过风雨独何欤校酒论文已不如方信湥交相恋嫪却因衰退更踌躇吟生池草书成束饮落檐花醉堕车明日待随公等去我头应始自今梳游云顶院和徐叔子韵老大生憎儿女态更无春怨与秋悲略将盃酌随宜具剰有溪山取次嬉爱客不妨兼汎汎论文何苦太奇奇况曽窥得尊生术通昔蒲团日一炊村居二首业已将身落耦耕时于观物悟浮生择栖未定鸟离立避碍已通鱼并行野老窥巢占太岁牧儿敲角报残更絶胜倚市看邮置客至还无菜甲羮野衣农圃杂华髪弟兄同佚老便居僻贪闲喜命穷习成杯酌少脱落语言工危坐看流景新萌又落红沈仲一送菊自言封殖之劳欲得诗为报为赋三絶东篱何在菊年年菊视陶诗竟孰贤未必缘诗花更好花将诗与万人传霜螯风味小槽春新样宫衣试曲尘一段秋光谁领此芙蓉凡子桂陈人愁干手自搭连筒苦雨丁丁小蓬乞得花开急催客明朝恐已着霜红立春千官勒马谢幡胜万国鞭牛占雨晴谁据藁梧相近午颊车徐转鼻无声和张端士初夏屈原贾谊陶渊明文辞皆喜道孟夏而悲乐不同虽所遭之时异要亦怀抱使然耳端士寄夏日一首若无聊然因和其韵颂初夏之美以解之绿阴四合水迷津春去虽愁却可人无数飞萤窥案帙有时乳燕落梁尘满塘荷荫将还旧试火包香又换新短夜得眠常不足僧钟遮莫报昏晨止斋即事二首恒已耐岑寂老应忘隐忧齐年双白发尽日一苍头竹闭缄门钥蒲团数漏筹未知庭庑下还有雀罗不敎子时开卷逢人强整襟最贫看晩节多病得初心地僻茭莲好山低竹树湥寄声同燕社明月又秋砧己未上已清明霖霪故作落花天佳节重重倍怅然虽有庭除临曲水更无尊俎试新烟酴醿雅欲延春赏杜宇还能破昼眠赖得二昆同一客蕨芽蒲笋短檠边和林宗易上已韵冬冬曙鼓五更初枚数何门可曳裾孰与课儿翻故纸几曽缘客扫精庐常饥未免时中酒多病安能强着书自笑无才供视草徒劳身后问相如答朱翔逺见别之作总角相看五十年行藏殊辙各皤然岂无子美书成束欲送相如赋上天俗眼不宽多小谨交情何限复长篇乘壶偶自兵厨至聊助征帆一醉眠晚移舟塘次值风而囘莘叟兄有诗次韵经春屏迹与谁同苦雨衣篝亦自烘方此欲为官况事依然不值世情风蒙茸水国蒲荷荡馥郁田家橘柚丛最是一年行乐处翻成咄咄坐书空廷植姪得男朱文昭寄诗于汤饼集即席和韵喜说徐卿得二雏吾家波及亦君余青衫手板宜从此断简家藏莫付渠但欲徤如黄犊走不妨错写弄麞书更看汤饼频频供笑索梅花到岁除挽尤廷之尚书自为师说竟谁宗毎事持平属此翁有志政须名节是斯文非独语言工要令举世人材出合在前朝行軰中安得长年留把柁后来各与一帆风宿留江湖长子孙行藏节节耐人看及为侍从身垂老欲试平生事转难书就仅题前太史功成方记旧甘盘令人长恨经纶意厯事三朝见一班向来诸老独岿然羸不胜衣万事便灯下细书批勅字雪边先着趂朝鞭岂应无故令身徤却止功名与世传遗奏定留封禅藁凭谁吹送九重天壮岁从游两髩霜重来函丈各堪伤那知卒业今无及极悔论心昨未尝相约归期须次第独存病骨更凄凉他年赖有门生记託在碑阴永不忘挽东阳郭德谊簪绂何能贵声名幸自脩凡今为我友几处与君游翰墨千年托松梧一夜秋令人怀昔日炯炯梦丹丘悼杨林甫袖手㫄观一世余元非亲物亦非疎酒边每事如人意灯下通宵读我书学到庄骚才止此生逢周汉定何如西州相识无遗恨独恨无从掺子袪宋诗钞卷七十宋诗钞卷七十一钦定四库全书宋诗钞卷七十一内阁中书舍人呉之振编杨万里诚斋诗钞杨万里字廷秀吉州吉水人中绍兴进士为零陵丞张浚勉以正心诚意之学遂自名其室曰诚斋光宗亲书二字赐之歴官国学太常知漳州常州提举广东常平茶盐帝亲擢东宫侍读以议配飨忤孝宗出知筠州光宗召为秘书监㝷出江东转运总领淮西江东朝议行铁钱万里不奉诏改贑州乞祠自是不复出韩侂胄筑南园属为记许以掖垣曰官可弃记不可得侂胄权日盛遂忧愤成疾家人不敢进邸报适族子自外至言侂胄近状万里恸哭唿纸书曰姦臣专权谋危社稷吾头颅如许报国无路惟有孤愤别妻子笔落而逝年八十三谥文节其诗自序始学江西既学后山五字律既又学半山七字絶句晩乃学唐人絶句后官荆溪忽若有悟遂谢去前学而后涣然自得时目为诚斋体尝自焚其少作千余中有如露窠蛛䘏纬风语燕怀春立岸风大壮还舟灯小明疎星煜煜沙贯月绿云扰扰水舞苔坐忘日月三杯酒卧䕶江湖一钓船之句举似尤延之叹惋曰诗何必一体焚之可惜也后村谓放翁学力也似杜甫诚斋天分也似李白盖落尽皮毛自出机杼古人之所谓似李白者八今之俗目则皆俚喭也初得黄春坊选本又得檇李髙氏所录为订正手抄之见者无不大笑鸣唿不笑不足以为诚斋之诗木樨只道秋花艳未强此花尽更有商量东风染得千红紫曽有西风半㸃香考试湖南漕司南归值雨我亦知吾生有涯长将病骨抵风沙天寒短日仍为酒日暮长亭未是家又苦征夫催去去更甘飞雨故斜斜旧闻行路令人老便恐霜花一半加题湘中馆二首清境故应好新寒殊不胜征衣愁着尽凭槛喜犹能乱眼船离岸关心山见稜箇中有句在下语更谁曽江欲浮秋去山能渡水来娵隅蛮语杂欵乃楚声哀寒早当縁闰诗成未卖才愁边正无奈欢伯一相开野菊未与骚人当糗粮泥随流俗作重阳政缘在野有幽色肯为无人减妙香已晩相逢半山碧便忙也折一枝黄花应冷笑东篱族犹向陶翁觅宠光明发石山明发愁仍集寒云又作屯悬知今定雨正坐夜来暄便恐禾生耳宁论客断魂山湥更须入闻有早梅村普明寺见梅城中忙失探梅期初见僧窗一两枝犹喜相看那恨晩故应更好半开时今冬不雪何关事作伴孤芳却欠伊月落山空正幽独慰存无酒且新诗东寺诗僧照上人访予于普明寺赠以诗故人湥处白云隈欲到何因只寄梅歳晩观山吾独立泥中骑马子能来转头不觉三年别病眼相看一笑开说似少陵真句法未应言下更空回腊夜普明寺睡觉作腊聊春酒依人只短檠略无更可数听到雨无声犬吠知何苦鸡寒肯更鸣生来眠不足老去梦难成除夕前一日归舟夜泊曲涡市宿治平寺江寛风𦂳折绵寒滩多岸少上水船市何曽逺船不近意已先到灯明边夜投古寺冲泥入湿薪烧作虫声泣冷窗冻笔更成眠也胜疎蓬仰见天市人歌唿作时节诗人两膝髙于颊还家儿女问何如明日此怀犹忍说癸未上元后永州夜饮赵敦礼竹亭闻蛙醉吟茆亭夜集俯万竹初月未光让髙烛主人酒令来无穷恍然堕我醉乡中草间蛙声忽三两似笑吾人悭酒量只作蛙听故自佳何须更作鼓吹想尚忆同登万石亭倚栏垂手望寒青只今真到寒青里吾人不饮竹不喜过百家渡四絶句出得城来事事幽涉湘乍济值渔舟也知渔父趁鱼急翻着春衫不裹头园花落尽路花开白白红红各自媒莫问早行竒絶处四方八面野香来栁子祠前春已残新晴特地却春寒疎篱不与花为䕶只为蛛丝作网竿一晴一雨路干湿半淡半浓山叠重逺草平中见牛背新秧疎处有人踪武冈李簿回多问萧判官东夫客有来从天一隅相逢喜问子何如橘洲各自分马首湘水更曽烹鲤鱼心近人遐长作恶离多合少可无书得知安稳犹差慰敢道韦郎迹也疎迓新守值雨春雨不大又不晴只与行人禁送迎小溪绿涨竟何曽官路黄泥滑不胜今年送迎乃尔苦去年送迎正如许风巖火灭未五更暗行十里鸡三鸣行路最难仍最恶生平歴尽今更觉前人失脚后人笑后人失脚那可料负丞零陵更尽而代者未至家君擕老幼先归追送出城正值泥雨万感骤集吾父先归吾未可吾母已行犹顾我儿女喜归不解悲我愁安得如儿痴墻头人看不须羡居者那知行者叹昨日幸晴今又雨天公管得行人苦吾母病肺生怯寒晩风鸣屋正无端人家养子要作官吾亲此行谁使然和仲良催看黄才叔秀才南园牡丹愁雨留花花已烂作晴犹喜两朝寒山城春事无多子可缓黄园看牡丹别教授呉景衡道合从人笑情亲觉别难得朋何恨晩到老㡬相看世路今逾窄吾徒却自寛此心各相勉不但道加飡龚令国英约小集感冷暴下归卧感而赋焉客里何烦病春余不谓寒併来无计奈那得有怀寛憎药犹须强躭书更暇看两亲问消息敢道不平安吏卒稀仍散僮奴野自亲问吾适无恙遽病此何因初觉身为客还疑老逼人焚香发湥省一笑对残春仲良见和再和谢焉未惜诗脾苦端令鬼胆寒吾才三鼓竭君思九江寛作者今犹古灯前卷又看不辞须捻断只苦句难安谁谓陈三逺髯张下笔亲夫何此意合恐有宿生因我岂慵开眼年来寡见人更烦题好句割取楚江春和仲良春晩即事欲与东风说休吹堕絮飞吾行正无定魂梦岂忘归花暖能醺眼山浓欲染衣只嫌春已老此景也应稀贫难聘欢伯病敢跨连钱梦岂花边到春俄雨里迁一犁关五秉百箔候三眠只有书生拙穷年垦纸田笋改斋前路蔬眠雨后畦晴江明处动逺树看来齐我语真彫朽君诗妙断泥殷勤报春去恰恰一莺啼题黄才叔看山亭春山叶润秋山瘦雨山黯㸃晴山秀湖湘山色天下稀零陵仍复白其眉作亭不为俗人好箇竹把茅吾事了朝来看山佳有余为渠更尽一编书题唐徳明建一斋城南前江后山址竹斋正对寒江启不嫌渔火乱书灯只苦橹声惊睡美平生刺头鑚故纸晩知此事无多子从渠散漫汗牛书笑倚江枫弄江水夜离零陵以避同寮追送之劳留简诸友思归日日只空言一棹今真水月间半夜犹闻郡楼鼓明朝应失永州山泊冷水浦前夕放船湘口步约到衡州来日午五程一减作三程谢渠江涨半篙清今日雨来三四五又闭疎蓬听暮雨长年商量泊舟所雨外青山更青处读罪已诏莫读轮台诏令人泪㸃垂天乎容此敌帝者谒非罴何罪良家子知他大将谁愿惩危度口傥复鴈门踦乱起吾降日吾将强仕年中原仍梦里南纪且愁边陛下非常主羣公莫自贤金台尚未筑乃至羡强燕只道六朝窄渠犹数百春国家祖宗泽天地发生仁歴服端传逺君王但侧身楚人要能惧周命正维新明发新涂晴快风顺约泊樟镇雨到中宵歇心知逗晓晴排云数峰出漏日半江明风借轻帆便天催嬾客行不应樟镇酒无意待人倾泊樟头此地三接淅从来四肃霜日斜秋树转市散暮船忙波卷青中白霞翻紫外黄汀沙浑换却不记旧圆方蒋莲店有书栁子厚寄呉武陵琴诗三读敬哦五言秋晴得凉行壁閲遇佳读已咽犹余滋将烬忽賸馥语妙古来多听难今良独追诵惜去眼信歩遑拟足惊心一鸟鸣膈溪两峰绿道逢王元龟阁学秋日才升却雾中先生更去恐羣空古虽云逺今犹古公亦安知世重公轩冕何缘关此老江山所过总西风我行安用相逢得不得趋隅又北东过下梅不特山盘水亦回溪山信美暇徘徊行人自趁斜阳急关得归鸦更苦催到龙山头影静长安道凉风响辔衔海天低到水江日晩明㠶潮遣先驱壮声吞絶岛巉黄尘征袖满却愧着朝衫见澹菴胡先生舍人澹翁家近醉翁家二老风流莫等差黄㡌朱耶饱烟雨白头紫禁判莺花补天老手何须石行地新堤早着沙三嵗别公千里见端能解榻瀹春芽跋马公弼省干出示山谷草圣院花醉图涪翁浣花醉图歌歌词自作复自写少陵无人张颠死以翁奄有二子者不论钗股与锥沙更数旱蛟及惊蛇诗仙不合兼草圣鬼妒天嗔教薄命人言爱书缘爱贤紫眉未必胜青编旧时鬼门关外客如今一字抵尺璧何须千载空相忆送王监簿民曕南归潮头打云云不留月波泼窗窗欲流夜寒报晴岂待晓天公端为卢溪老卢溪在山不知年卢溪出山即日还黄纸苦催得髙卧青霞成癖谁能那诏谓先生式国人掉头已复烟林湥路傍莫作两疏看老儒不用槖中金澹菴坐上观显上人分茶分茶何似煎茶好煎茶不似分茶巧蒸水老禅弄泉手龙兴元春新玉爪二者相遭兔瓯面怪怪竒竒真善幻纷如擘絮行太空影落寒江能万变银瓶首下仍尻髙注汤作字势嫖姚不须更师屋漏法只问此瓶当响畣紫微仙人乌角巾唤我起看清风生京尘满袖思一洗病眼生花得再明汉鼎难调要公理策勲茗椀非公事不如回施与寒儒归续茶经传衲子和马公弼夜雨一雨未辞泥至腰新寒疠气喜全消都人得此正稀濶逺客翻然成寂寥声在疎檐与黄叶梦回禁漏近丹霄愁心却被诗勾引始觉君家我里遥和汤叔度雪道得闲来尽未闲颇缘幽事搅心间卧听雪作披衣起不待天明带月看更觉梅枝殊摘索只惊蓬鬂却羇单飞花岂解知人意风里时时戏作团和马公弼雪洒竹穿梅湖更山客间得此未嫌寒髯疎也被轻轻㸃齿冷犹禁细细餐晴了还成三日冻消余留得半庭看凭谁说似王郎妇盐絮呤来总未安和符君俞卜邻朱崖栁色欲春风庾岭梅花尚雪容念子南归骑瘦马只今谁解好真龙吾州端是山水窟何日来同丘壑胷白鹭青原不妨拣诛茅结屋看何从甲申上元前闻家君不快西归见梅有感二首官路桐江西复西野梅千树压疎篱昨来都下筠篮底三百青钱买一枝千里来为五斗谋老亲望望且归休春光尽好关侬事细雨梅花只做愁晩春行田南原西畴前日尘作雾南村今日波生路云子从来疎广文冲雨学稼当辞勤农言秧好殊胜麦其如绿针未堪喫吾生十指不拈泥毛锥便得傲蓑衣只愿边头长无事把耒耕云且吾志不愁官马送还官借牛骑归不用鞍闻莺过雨溪山净新晴花栁明来穿两好树别作一家声故欲撩诗兴仍添怀友情惊飞苦难见那更绿阴成初夏日出且雨笑忆唐人句无晴还有晴斜阳白鸥影疎雨子规声台阁非吾事溪山且此生诗成何用好诗好却难成清早出城别王宣子舍人月细惟愁落阳昇未要忙出门鸡未觉夹路稻初香涉世宁容懒侵星幸稍凉病来诗久废觅句费商量理蔬小摘吾犹惜频来迳自成青虫捕仍有蠧叶病还生贫里犹存灶霜余正可羮窥园未妨学抱瓮更须营悯农稻云不雨不多黄荞麦空花早着霜已分忍饥度残嵗不堪嵗里闰添长和周仲觉三首书嬾聊遮眼诗穷只掉头寒醒非不睡薄醉奈何愁火细霜还重风停叶自投半生灾疾里谁遣未休休月淡犹明树霜严不剩云天寒一鴈呌夜半㡬人闻诗只令吾瘦清聊与子分频来仍恨少此去更离羣春在梅边动寒从月外来贫如萤不煖心与烛俱灰此意悠悠着从谁细细开病来更忧患泪尽但余哀乙酉社日偶题愁边节里两相关茶罢唿儿捡厯看社日雨多晴较少春风晩暖晓犹寒也知散策郊行去其奈缘溪路未干绿暗红明非我事且㝷野蕨作蔬盘和昌英主簿叔社雨愁已春相背诗仍债未还雨声宜小睡竹户且湥关梦钓鸥边雪衰忘镜里颜起来聊觅句句在眼中山寒食上冢迳直夫何细桥危可免扶逺山枫外淡破屋麦边孤宿草春风又新阡去嵗无梨花自寒食时节只愁予和萧伯振见赠愁里真成日似年嬾边觅句此何缘雨荒山谷江西社苔卧曹瞒台底甎顿有珠玑开病眼旋生羽翼欲俱仙车斜韵崄难为继聊复酬公莫浪传三江小渡溪水将桥不复回小舟犹倚短篙开交情得似山溪渡不管风波去又来薄晩絶句春气吹人不作酲病身感物底心情斜阳也不藏人老偏照霜髭一两茎入城杜䳌有底怨春啼燕子无端贴水飞不种自红仍自白野酴醿压野蔷薇和昌英叔久雨积雨今晨也解休殷勤日脚傍花流半明衣术收梅润全为农家放麦秋更着好风堕清句不知何地顿闲愁新晴佳处无人㑹隔栁一声黄栗留悯旱鸣鸠唤雨如唤晴水车夜啼声彻明乖龙嬾睡未渠醒阿香推热唿不譍下田半湿髙全坼幼秧欲焦老差碧书生所向便四壁卖浆逢寒步逢棘还家浪作饱饭谋买田三嵗两无秋一门手指百二十万斛量不尽穷愁小儿察我惨不乐旋沽村酒聊相酌更哦子美醉时歌焉知饿死捐沟壑水车哑哑止复作旱后郴寇大作自怜秋蝶生不早只与夜蛩声共悲眼边未觉天地寛身后更用文章为去秋今夏旱相继淮江未净郴江沸饿夫相语死不愁今年官免和籴不梦卞及黄世永梦中尤喜谈佛既觉感怆不已因和梦李白韵记焉二首子在人每憎子亡憎者恻自吾失此友但觉生意息犹解梦中来岂子余此忆死生知有无贤圣或未测浑作白日看不记夜许黑尚怜紫鸾姿未举先折冀只惊玉雪容冷面带古色梦泪觉犹湿悲罢喜有得去年客京都子去我未至得书不得面安用殷勤意犹矜各未老相见当亦易不知此蹉跎交道遽云坠一坏胡不仁埋此经世志絃絶谅何益蕙叹庸不悴吾闻佛者流正以生作累梦中尚微言子岂悲世事晩望月是小春春未生节名大雪雪何曽夕阳不管西山暗只照东山八九稜次乞米韵鲁公尚有粥为食卢老今无僧作邻文字借令真可煮吾曹从古不应贫诗肠幸自无烟火句眼何愁着㸃尘俗子岂知贫亦好未须容易向渠陈次主簿雪韵向来一雪亦草草天知诗人眼未饱相传南风为雪骨此言未试吾不晓昨日忽惊冬作春暖气吹人软欲倒惟余桃李未着花便恐蛰虫偷出窖南风未了却北风一夜吹翻青玉昊今晨冷傍笔管生似妒吟边事幽讨司寒作意欲再雪冻雀求哀不容祷令人还忆栁栁州解道千山絶飞鸟谁教爱雪却嫌寒欢喜十分㕤烦恼诗人冻死不足怜冻死犹应谈雪好寄声膝六何似休净尽将云为侬扫和王才臣新诗不但不饶侬便恐隂何立下风每与胜谈千古事不知拨尽一炉红生儿底巧翁何恨得子消愁我未穷剩欲同留老三径念渠何罪亦山中和萧伯和韵桃李何忙开又零老怀易感扫还生略无花片经人眼谁道春风不世情睡去恐遭诗作祟愁来当遣酒行成子能觅句庸非乐未必胷中有不平又和絶句剪剪轻风未是轻犹吹花片作红声一生情重嫌春浅老去与春无㸃情三月三日雨作遣闷絶句迟日何缘似箇长睡乡未苦怯茶枪春风解恼诗人鼻非叶非花只是香村落㝷花将地无有花亦自只愁予不如卧听春山雨一阵繁声一阵疎却是春残景更佳诗人须记许生涯平田涨緑村村麦嫩水浮红岸岸花贺澹菴先生胡侍郎新居乐成二首清庙欹斜一笑扶归来四壁亦元无可怜拙计输余子住破僧房始结庐三径非遥人自逺万间不恶我何须㝠搜善颂终难好贺厦真成燕不如眼髙不肯住清都梦绕江南水竹居却入青原更青处饱看黄本硬黄书剪裁风月聊堪醉拆洗干坤正要渠赐宅不应公得免未知此第似林庐和主簿叔求潘墨颇怯冥捜恼藏神却思瘗砚学元賔墨家何以得公重诗债又来欺我贫镜面松身纷楚楚金华笏様本陈陈嬾边此宝端无用送似草𤣥扬子云之永和小憇资夀寺石子密铺径竹茎疎作行不缘憇驺仆㡬失此山房佛像看都好林花静自香来须清兴尽归更借僧牀和济翁见寄之韵只有髙为累元无俗可离正缘隔少面添得许多诗杜老吟边树山公醉处池犹须谋一笑人许又何时和王才臣再病诗瘦如春瘦时乖抑命乖病过三日雨门掩半扉柴不面何曽久于心便有怀端能暮出否溪水减南崖分宜逆旅逢同郡客子在家儿女亦心轻行路逢人总弟兄未问后来相忆否其如临别不胜情将至醴陵行尽崎岖崃初逢熨帖波寒从平野有雨傍逺山多也自长沙近其如此路何披文浑不恶冻手奈频呵见张钦夫克已今颜子承家小吕申只愁无好手不道欠斯人一别时非几重来事总新祥琴声尚苦可更话酸辛不见所知久有怀何许开有书终作恶千里为渠来邹鲁期程逺风霜鬂发催不应师友地只么遣空回除夕絶句紫陌相逢谁不客青灯作伴未为孤何须家里作时节只问旗亭有酒无过安仁岸野水上穿石疎林不掩巢雨蒲拳病叶风篠秃危梢短胫知难续长腰强自抄兹游良不恶物色困诙嘲白沙买船晩至严州重雾凝朝雨斜阳竟晩晴万山江外尽一墖岭尖明身小宁嫌窄途长已倦行子陵台下水未酌意先清都下无忧馆小楼春尽旅怀二首病眼逢书不敢开春泥谢客亦无来更无短计消长日且遶栏干一百回不关老去愿春迟只恨春归我未归最是杨花欺客子向人一一作西飞桐庐道中肩舆坐睡茶力短野堠无人山路长鸦雀声懽人不㑹枇杷一树十分黄金溪道中野花垂路止人行田水偏㝷缺处鸣近浦人家随曲折挿秧天气半阴晴见王宣子侍郎二首不作伾文客投闲可得辞髙多真自累了事竟成痴到底须良匠非渠更阿谁莫嫌风雪恶要试嵗寒枝老去浑多难愁来敢怨天生遭文字误更结簿书缘苦忆悬间榻谁回雪后船三年才一见百嵗㡬三年都下和同舍客李元老承信赠诗之韵论交何必星霜久白头得似倾盖友长安市上李将军挽弓旧不论石斗只今有子似渠长清夜读书雪边牖云端烽烟半㸃无怪来将军不好武遗我骊珠三百颗字字䥴鑱未曾茍得得且看钱塘潮草草言攀渭城栁朝家金印斗样大情知不上书生肘儒冠多误侬饱谙毛锥焉用君知否便应早请终军缨径须系取月支首居延蒲类水如天吹作春风一杯酒归来冠劔上凌烟剩作功名落人口如何收敛许光芒也趁槐花黄里走献璞虽真不救胫絶絃何如只停手人生匹似风中花荣瘁昇沉岂非偶与君早赋归去来名垂万古知何有不如耳热歌呜呜醉㡌欹倾衣不纽诗流倡和秋虫鸣僧房问答狮子吼尽令俗客不妨来白眼相看勿分剖和李天麟秋怀二絶句双井无人后山死只今谁子定传灯老夫言语浑无味不但秋来面可憎小立南溪暮未还略容老子照衰颜颇惊暝色来天外未必秋声在树间秋晓出郊二絶句初日新寒正晓霞残山賸水稍人家霜红半脸金婴子雪白一川荞麦花野菊相依露下丛冷香自送水边风丰年气象无多子只在鸡鸣犬吠中胡英彦得欧阳公二帖盖训其子仲纯叔弼之语其一公自书之其一东坡书之英彦刻石以遗朋友吾叔父春卿得一本有诗谢英彦和焉万里用其韵以简英彦圣处𦕈安在谈者一何易注瓦务细巧峰鼎䘮良贵羣儿有新舌六学无故意向来孟韩息不有欧苏继庸知死后者未渠乡原弃同时鸱鵶噪并起爪嘴利两公察膏肓与世作姜桂挟山初作难破竹忽乘势双明日配月再立仁与义我有香一瓣恨不生并世厥今圣城里澹叟真守器惟来兰玉秀渠以清白遗当家有学林满腹惟典记人间市井言眼界寇讐视独于两公帖费此平生喜麝煤叩山骨卧听丁丁美令我竹林老亦复拜嘉惠敢云赓絶唱颇欲与兹事朝来窗几爽尽室问何瑞宝帖更新诗小子汝其志四印室长句效刘信夫作呈信夫广文眼力自超然作室题诗字字妍愤世疾邪聊尔耳未必崔君真鹤言涪州别驾亦浪语渠家四印何曽铸漫向世人言养生涪州却向沂州去广文平生不解愁只将新句敌新秋白浪如山风打头江南江北一虚舟坐上无氊惟有客青灯枉草强边策万言万当不如黙误人又指庭前栢人日诘朝从昌英叔出谒四序各自佳要不如春时何必花与栁始爱春物熙今晨驾言出从公南山西泥软屦自惬风嫩面不知寒草动暖芽晴山余雨姿水日亦相媚蹙纹生碎晖鸟声岂为我我听偶自怡出门初惮烦载涂乃忘归但令我意适岂校出处为路人见我揖属我有所思我不见其面信口聊应之徐语恐忤物欲谢已莫追我率或似傲彼愠独得辞题王季安主簿佚老堂布袜青鞋已嬾行不如晏坐听啼莺只言此老浑无事种竹移花作么生送客既归晩登清心阁谁不知侬嬾其如送客何叶声和雨细山色上楼多出处俱为累昇沉尽听他疎钟暮相答也解说愁么题严州新堂郡圃旧亭面东了无所见太守曹仲本撤材易地为堂贸地以广之正对南山经始小筑觉江山辐凑因得长句新堂略有次第否忙里从公一来觑是时新秋收旧雨小风吹花掠巾屦江山只道不解语云何惠然堂上聚北山故挽南山住东溪不遣西溪去向来天藏在何处遭公拈出天不拒旧亭不为作山主背山起楼何以故更烦好手铲东阜放出钓台寸来许秋日书怀老去还多感归来政倦游数峰愁外月一叶静边秋偶忆平生事真供独笑休灯花吾㑹得村酒恰当篘送彭元忠司户浯石髙仍瘦愚溪绀且寒凭君聊杖屦道我问平安句好今逾进书来剩寄看只言官舍小檐下过湘滩饭罢登山树逺通鸎响花晴带雨痕登山偶回首隔水见前村澹往孤无伴清归笑不言还家更迟着松菊未应存涉水溪宿淡山径仄愁斜步溪湥怯正看破船能不渡晴色敢辞寒白退山云细青还玉宇寛险难明已济魂梦未渠安题龙归寺壁题字才前嵗冲寒又此行竹能知雨至窗不隔江清走檄还曾了禁人未肻晴息肩更须喜问路可怜生自声音巖泛小舟下髙溪晩日黄犹煖寒江白更清逺山冲岸出钓艇背人行舟稳何妨小波恬尔许平大鱼不相报拨刺得吾惊腊后云暗虚疑暮江空分外寒如何山雨过便尔岸沙干奈此诗愁得怀哉嵗事阑梅残吾更忍不折一枝看夜坐欲雪天还惜不风寒自生灯摇无定影火作始然声又遣庭闱讯悬知骨肉情履端犹㡬日有梦未归程题照上人迎翠轩参寥癞可去无还谁踏诗僧最上关欲具江西句中眼犹须作礼问云山得亲老家问节里难为客家中数有书慈亲问归否意绪各何如强酒那能尽添愁不更除旧来贫未仕父子岂相疎立春前一夕二首春忽明朝是冬将半夜非年华只不住客子未能归微霰疎还密寒檐滴又稀捻须真浪苦呵笔更成挥腊尽春还好朝暄暮复寒雨晴终日异衣着一冬难生菜知无分残梅不用看本凭书遣睡转更睡相干霰雪花遣霰作前锋势颇张皇欲暗空筛瓦巧㝷疎处漏跳堦误到暖边融寒声带雨山难白冷气侵人火失红方讶一冬暄较甚今宵敢叹卧如弓和司法张仲良醉中论诗相过宁嫌数未行先畏辞要寛千里别犹费数篇诗意得翻难售声希只自竒此生诗社里三折或知医题唐徳明秀才玉立斋坡云无竹令人俗我云俗人正累竹玉立斋前一万竿能与主人相对寒看竹哦诗笔生力山童怪予遽㤀食不但不可一日无斯须无此看何如诗成欲写且复歇恐竹嫌诗未清絶丁宁一竿不可除竹亦何曽减风月谢唐德明惠笋髙人爱笋如爱玉忍口不餐要添竹云何又遣十辈来昏花两眼为渠开贩夫东縳向市卖外强中干美安在锦纹犹带落花泥不论烧煮两皆奇猪肝累人真可怍以笋累公端不恶再病书怀呈仲良病身谁伴亦谁怜赢得昏昏㡬觉眠睡起不知身是病踞牀看尽水沉烟病中嫌雨又嫌晴自是情怀未苦平两日雨多端不恶市声洗尽只檐声功名销尽向来心诗酒从今也不禁夜雨遣人归思动不知湘水㡬篙湥方外诗豪张仲良义风今日更谁双絶怜病客无半眼粥饭随宜到小窗又和见喜病间初病杨花犹乱飞即今梅子已黄稀卧惊节物遽如许起得沉緜更解肥云寺耶溪招布袜斜风细雨欠蓑衣半生不结修门梦只梦家山唤早归题所寓唐德明书斋凫鹜行中脱病身竹林湥处得幽人只言官满浑无事也被诗愁搅一春题代度寺一别重来十五年残僧半在寺依然黄杨当日絶低小已过危檐也可怜又题寺后竹亭行尽空房忽画阑竹光和月入亭寒壁间题字知谁句醉把残灯子细看中秋前两日别刘彦纯彭仲壮于白马山下怱怱离合梦非梦续续谈谐眠不眠莫道对牀容易着试思分手㡬何年长亭更放金荷浅后夜谁同璧月圆要得长随二三友不知由我定由天午憇东塘近白干江西地尽于此日以秋还短涂縁热故长也知茅店小奈此竹风凉更逺终然到而吾有底忙欲行犹小驻咫尺便它乡晓泊舟庙山平水长先晓无风也自涛烟昏山易逺岸濶树难髙去鴈鸣相报游鱼冷总逃轻寒客可忍清眺得辞劳为王监薄先生求近诗林下诗中第一仙西风吹到日轮边杜陵野客还惊市国子先生小着鞭拈出老谋开宇宙本来清尚只云泉新篇未许儿童诵但得真传敢浪传宿徐元达小楼楼逈眠曽着秋寒夜更加市声先晓动牕月傍人斜役役名和利憧憧马又车如何泉石耳禁得许諠譁同君俞季永步至普济寺晩泛西湖以归得絶句阁日微阴不碍晴杖藜小倦且须行湖山有意留侬欵约束疎钟未要声烟艇横斜栁港湾云山出没栁行间登山得似游湖好却是湖心看尽山同岳大用甫抚干雪后游西湖早饭显明寺步至四圣观访林和靖故归观鹤听琴得二絶句时去除夕二日紫陌微干未放尘青鞋不惜涴泥痕春风已入寒蒲节残雪犹依古栁根道堂髙絶俯空明上下跻攀取意行净阁虚廊人寂寂鹤声断处忽琴声雪后晩晴四山皆青惟东山全白赋最爱东山晴后雪絶句只知逐胜忽忘寒小立春风夕照间最爱东山晴后雪软红光里涌银山永和遇风未嫌春晩不多花只爱青原緑似𤓰剩欲开怀纳巖壑可堪病眼着风沙待船小立看鸥没倚杖微吟尽㡌斜客里更无诗遣闷不愁两髩不成华彦通叔祖约游云水寺二首出门天色阴晴半着雨途间进退难知得招提在何许只凭田父指林间竹湥草长緑冥冥有路如无又断行风亦恐吾愁路逺殷勤隔雨送钟声题吉水余端䝉明府县门飞凫阁尘外尘中尽静喧阁前阁后且山川秋生疎雨微云处月仄青原白鹭边眼冷庾楼聊复此人如叶令更差贤从公欲往其如嬾着句无佳莫浪传次昌英主簿叔晴望韵秋水冬全落寒梅暖向荣烟林明又灭风鴈仄还平老岂愁能避贫非嬾不营犹须铲千嶂剩与放双明次霜月韵银浦寒无浪金星澹不芒初看霜是月併爱月和霜万里除纤翳双清作一光诗穷只欠许穷我未渠央同主簿叔暮立旋旋前山没骎骎半臂寒鸥归势何嬾林近意先安待月迟云么烦公小立看未知立玉笋何似立江干夜雨不寐雨急点不疎瓦干声可数滴破江湖梦合眼无复补更长酒力短睡甜诗思苦已自不成眠如何更遭许丙戌上元后和昌英叔李花春暖何縁雪压山香来初认李花繁露酣月蕊苍茫外梅与山矾伯仲间剩雨残风底无赖明朝后日不堪看泥湥小忍春游脚犹遣青童去一攀和周仲容春日今晨晴颇嬾昨夜雨犹声欲社燕先觉半春鸎未鸣诗非一字苦句岂十分清参透江西社无灯眼亦明见周子充舍人叙怀三年再谒一番逢两舍相望㡬讯通便有好怀安得尽不知造物底相穷公今贫贱庸非福我更清愁恶似公误辱相期千载事云泥政自未应同过神助桥亭下轿浑将野店看只惊脚底水声寒不知竹外长江近忽有髙桅出寸竿过大臯渡隔岸横州十里青黄牛无数放春晴船行非与牛相背何事黄牛却倒行至永和出城即便见青原正在长江出处天却到青原望城里楼台些子水云边和文明主簿叔见寄之韵二首古声弹九寡妙学足三多千载才重见百年当㡬何入州非不肻出伏即相过安得看云语金盆仄白河黄九陈三外诸人总解诗甘心休作许苦语竟何为所向公同我何縁样入时从来大小阮一笑更谁知闲居初夏午睡起二絶句梅子留酸软齿牙芭蒦分緑与窗纱日长睡起无情思闲看儿童捉栁花松阴一架半弓苔偶欲观书又嬾开戏掬清泉洒蕉叶儿童误认雨声来擕酒夜饯罗季周夜湥未见掩柴门且放清风入緑尊淡月轻云相映着浅黄帊子裹金盆雨后独登舍北山顶山下生愁热不除山头小立气全苏自縁着脚髙低别万壑清风岂是无晩望病身似怯暮来风老眼还惊霁后虹落日偏明松表里好山分占水西东秋夜挑落寒灯一㸃青方知斜月半窗明无端一阵秋声起唤作铜鉼蟹眼鸣夜闻萧伯和与子上弟读书少日躭书病得臞何曽灯火稍相疎如今老嬾那能许卧听隣斋夜读书中秋雨过月出欲遣清风埽乱云先将一雨净游尘今年大作中秋事月色何孤我辈人照却八方还剩在看来千古许清新不眠不惜明朝补报答孤光醉是真寄题刘元明环翠阁一夜秋声恼井桐梦回得句寄西风诗成却问题诗处正在东山东复东濠原路中长亭短亭三复五总是儿时行底路尚忆天寒日小黄先君前行我后顾如今悲不为涂穷病鴈孤飞失老鸿三年闭户松风里行路又还从此始小雨雨来细细复疎疎纵不能多不肻无似妒诗人山入眼千峰故隔一帘珠连岭遇雨肩舆正好看山色雨里雨窗开不得此外只有书可观斜㸃又来湿书册一月秋晴一月泥南翁此谚似可疑山寒却要日暴背吾衰不用雨催诗题赤孤同亭馆数菊能令客眼明三峰端为此堂横仆夫不敢催侬去只道长沙尚八程蜀士甘彦和寓张魏公门馆用予见张钦夫诗韵作二诗见赠和以谢之说道岷江士未逢眉己申殷勤来相府邂逅得诗人不是胷中别何縁句子新谈今还悼昔喜罢反悲辛夜把新诗读灯前阖且开一行私独喜两脚不虚来天似嫌梅晩冬初遣雪催与君问花信能绕百千回纪闻人道真虚席心知必数公賔王欺钓筑君实误儿童天在昇平外春归小雪中何曽忘诸老渠自爱松风丁亥正月新晴晩步二首嫩水春来别样光草芽緑甚却成黄东风似与行人便吹尽寒云放夕阳急下柴车踏晩晴青鞋步步有沙声忽逢野沼无人处两鸭浮沉最眼明早行鸣山淡淡清霜薄薄氷晓寒端为作新晴殷勤唤醒梅花睡枝上春禽一两声雾中见灵山依约不真东来两眼不曽寒四顾千峰掠晓鬟天欲恼人消㡬许只教和雾看灵山题小沙溪郑氏店江亭隔水千山又万山大江仍合小溪湾岸巾独立东风里眼趁乌雏下急滩和周子中韵清愁正尔喜逢春一笑那知客帝城海气不昬晴色好梨花半落嫩寒生刑书夜诵端何苦诗句春来想不平我亦有怀无处说对牀只欲为渠倾出城途中小憇未到江城已日斜山烟白处是人家秋风毕竟无多巧只把燕支滴蓼花夜宿王才臣斋中睡觉闻风雪大作雨外风非细风中雪更飞夜声吹不尽寒客卧相依一醉醒醒了平生事事非终年才小欵明日又言归和罗巨济山居十咏世方事速化渠独请真祠意在昇沉外官无冷热宜山如辋川画地似习家池若道闲居嬾如何有十诗老子朝慵起春风苦唤行晴边犹着雪寒后未闻莺偶见千峰翠偏令两眼明倦来浑欲睡无处避溪声只拥书千巻何须屋万间新堂傍溪水大字署蓬山恰有乘风客来分半日闲自煎虾蟹眼同瀹鹧鸪班漫浪真堪老丁宁勿语人屐痕浑似齿巾角小于纶从事故不恶贤人也似醇空鉼未应卧只恐恼比隣园花皆手植梅蕊独禁寒色与香无价飞和雪作团数枝横翠竹一夜遶朱䦨不惜吟边苦收将句里看花栁春全盛池塘莺学飞晩晴还小立暮色不能归草逺天无壁苔湥水有衣山居自清絶不必扣禅扉酒客来中散诗僧约惠勤共听茅屋雨添炷博山云万事休多问三杯且一醺君看醉中语不琢自成文乃溪何处好腊尾与春初山色梅边净人家竹里居先生来得得一笑意舒舒归路无灯火氷轮挂岭隅且爱灯檠短宁论劒铗长芝兰照春紫编简着人香贺监聊吴语昌黎岂楚狂豹文元炳蔚未信雾能藏眼底无羣子毫端有百川修名如揭月余事亦凌烟剩欲携藤去相从听雨眠恐渠即霄汉泉石罢潺湲题萧端虚和乐堂玉笥风回崃山雨两公对牀方软语少公一生吟样癯长公半醉少公扶白头兄弟不多有面如橘红不关酒紫荆花开连理枝孝友未要时人知昌英知县叔作嵗坐上赋瓶里梅花时坐上九人销氷作水旋成家犹似江头竹外斜试问坐中还㡬客九人而已更梅花胆样银瓶玉样梅北枝折得未全开为怜落寞空山里唤入诗人㡬案来雪冻霜封稍欲残殷勤折向坐中看绮疎湥闭珠帘密不遣花愁半㸃寒戊子正月六日雷雨感叹示夀仁子今晨忽雷雨天地又发春草木閟红緑生意密已欣蛰虫且徐动余寒未全仁先生起裹头三叹一再颦春风吹万物不吹先生贫靖怨一束书只博雨袴尘自倚文字工意取造物真小儿在傍笑笑我浪苦辛去年作客子椒柏羡主人在家不差胜更用愁此身先生亦一筦我不如儿真为我满眼酤不问醨与醇杖头日百钱无则借诸隣不然衣可典及此花栁新暮宿半涂朝日在我东夕日在我西我行日亦行日归我未归势须就人宿逺近或难期平生大疎放似黠亦似痴如今何日行不以衾枕随幸逢春小暄倒睡莫解衣借令今夕寒我醉亦不知次日醉归日晩颇欲归主人苦见留我非不能饮老病怯觥筹人意不可违欲去且复休我醉彼自止醉亦何足愁归路意昏昏落日在岭陬竹里有人家欲憇聊一投有叟喜我至唿我为君侯告以我非是俛笑仍掉头机心久已尽犹有不下鸥田父亦外我我老谁与游上元夜里俗粉米为茧丝书吉语置其中以占一嵗之福祸谓之茧卜因戏作长句去年上元客三衢冲雨看灯强作娱今年上元家里住村落无灯惟有雨隔溪业祠稍箫鼓不知还有游人否儿女炊玉作茧丝中藏吉语黙有祈小儿祝身取官早小女只求蚕事好先生平生笑儿痴逢场亦复作儿嬉不愿着脚金华殿不愿増巢上林苑只哦少陵七字诗但得长年饱喫饭心知茧卜未必然醉中得卜喜欲癫送萧仲和往长沙见张钦夫萧家伯氏难为兄萧家仲氏难为弟御史子孙今有谁眼中乃见此二士阿兄采兰夀梅堂阿堂东书参蜀张圣明九钥天为守玉匙密付蜀张手子到长沙渠问侬为言真成一老翁功名妄念雪销了只爱吟诗恼鱼鸟子归好在中秋前看子新年胜旧年送邹元升归安福我昔见子卢溪南烟如玉雪照晴岚子今访我南溪北凛如騄骥成骨骼袖中文字细作行读来病眼生寒光尖新句子入时样故应破阵翰墨塲春风春雨春山路喜子能来愁子去故人一别二十年且对青灯夜湥语和昌英叔雪中春酌南溪春寒强似冬南溪春水走玉虹雷公戏手行春雪诗人嘲词便飞屑只嫌春雪趁春雷春容正要渠裁培冻作土花销作雨多般㸃缀春庭户酒杯如海醉即休醉中看雪忘却愁如何唿酒不痛饮可令诗肩受凄凛少时狂杀走更狂长恐此意堕渺茫醉乡有地分一席且与先生十分梨花注大白送刘生谈命学兵先学䇿谈命先谈格君看前辈富贵人岂与寒士校日辰星家者流有刘子进人退人若翻水谈何容易验他年却是直言差可喜和曽充俊惠诗眼底春光正入年社前惊子已言旋雨多厌听鸠夫妇病起全疎酒圣贤旧喜作诗今已嬾君能得句我先传略无好语偿嘉惠只么从权只么权和胡侍郎见简花边雪里捻霜髭怪底诗来妙一时聊复小吟开后悟便应大用到前疑先生此曲难先和着句如碁且着持毎望南云尺有咫其人甚逺只嗟咨和贺升卿云庵升卿尝上书此开既归去嵗寄此诗今乃和以报之贺子胷中自有山结庵山底更云间遗才只道今无许此士如何尚着闲未应万言直杯水向来九虎守天关莫嫌久不还诗债诗债从来隔嵗还送昌英叔知县之官麻阳政坐诗无半㸃尘天令着句锦江春逺民䝉惠即真学漫仕縁亲非为身许日相从今恨少先生此别我谁邻不应更作徒劳叹廊庙方㝷密县人和周子中病中代书之韵兼督胡季文季永游山之约吟外今何病愁边我索居昔无今样嬾新欠故人书只说游山去谁令作计疎衡庐负我辈我辈负衡庐除夕前一日絶句雪留逺岭半尖白云漏斜阳一线黄天肻放晴差易得殷勤剩觅㡬朝霜己丑上元后晩望雪里晴偏好寒余暖尚轻山烟春自起野烧暮方明又是元宵过端令病骨惊遣愁聊觅句得句却愁生送周仲觉访来又别酒边诗里久尘埃见子令人病眼开无夕不谈谈不睡看薪成火火成灰小留差胜匆匆别欲去何如莫莫来渠故功名我巖壑老身谁子共归哉寒食前三日行脚遇雨信脚那知逺虽劳亦快哉如何寒食近无数野花开碧草望中去黒云头上来吾行吾自返雨子不须催和济翁惠诗语妙浑忘夜杯行未厌频平生憎俗子胜处要吾人已结诗中社仍居族里亲酒边不着句何许见天真雨中送客有感不知春向雨中回只道春光未苦来老子今晨偶然出李花全落郑花开题谢昌国金牛烟雨图金牛烟雨最相关老子方将老是间不分艮斋来貌取更于句里占江山春日六絶句逺日随天去斜阳着树明犬知何处吠人在半山行春醉非关酒郊行不问涂青天何处了白鸟入空无雾气因山见波痕到岸消诗人元自懒物色故相撩江水夜韶乐海棠春贵妃殷勤向春道莫遣一花飞日落碧簪外人行红雨中幽人诗酒里又是一春风春色有情意桃花生暮寒只应催客子不遣立江干夏夜追凉夜热依然午热同开门小立月明中竹湥树密虫鸣处时有微凉不是风初秋暮雨禾穟轻黄尚浅青村舂已报隔林声忽惊暮色翻成晓仰见双虹雨外明秋日晩望村落丰登里人家笑语声溪霞晩红湿松日暮黄轻只么秋殊浅如何气许清不应又闲散便去羡功名秋夜读书穉子慵都睡先生唤不譍虫声窗外月书册夜湥灯半醉聊今古千年㡬废兴有怀人未㑹不乐我何曾睡起理发老态随年觉新凉与睡谋鹊惊茅屋晓臂冷葛衣秋逺岭元无约开门便见投闲中多事在一日一梳头暮归山色偏宜暮桐声小作秋人行溪侧畔天在树稍头学嬾真成嬾知休却得休遣愁愁不去愁尽自无愁晓望暑退谁当忆秋生喜此逢荒林失轻雾寒日上危峰忽有吟边兴忘看镜里容不须兼鲍谢始得擅诗宗午睡起过雨余秋暑移牀拣午凉小风吹醉面凛气忽如霜日脚何曽动桐阴有底忙倦来聊作睡睡起更苍茫秋晩过泉口日色全无热秋凉不似初行人惊翡翠掠水度芙蕖平野一回顾逺山千有余谁令贪眺望却过废看书丰中小憇归路元无逺行人倦自迟野香寒蝶聚秋色老枫知得得逢清荫休休憇片时江山岂无意邀我觅新诗过刘村江波走痕痕日江呈岸岸秋清流堪数石浅涉不须舟野菊知何喜迎风舞未休归途愁欲暮未暮我何愁题刘朝英进斋灯火三更雨诗书一古琴惟愁脚力软未必圣门湥莫笑云端树初如涧底针不应将一第用破半生心题丘成之司理明逺阁决曹据按尘似海髙阁退食心如氷夜将官本校家本万山围里短檠灯能文未得傲能吏好官不应博丁字何时着脚最髙层目送归鸿挥緑绮嵗晩出城温饱能消底奔忙自作痴平生脚已茧今日髩将丝山刻霜余骨梅横水底枝只嫌长落莫不道许幽奇至鹧鸪洞岸冻树逾瘦日髙林始明瑶草密如积玉泉中暗鸣初至心为动欲归脚还停江湖千万峰穿侬两鞋青如何鹧鸪岭咫尺来未曽寄张钦夫二首佳郡才佳政留中即好音还将着书手拈出正君心岳麓风霜饱修门雨露湥登庸何恨晩廊庙要山林工瑟曽縁利鸣琴岂负予发于贫里白诗亦病来疎知已俱霄汉孤踪且簿书三年知免矣一饱㑹归欤和谢昌国送管相士韵半世縁痴自作劳万人争处我方逃怜渠识尽公卿得一马归来骨转髙庚戌正月送罗季同游学未川眼边相识蚕样密如子嵗寒万才一我往西山子义山老衰一别堪三年外舅阴功不知数诸孙太半廊庙具学文先要学忍饥明年看子刺天飞过秀溪长句去年来此上巳日今年重来未寒食临溪照影老自羞慙愧春光尚相识秀溪何许好春容最是溪深树密中海棠开尽却成白桃花欲落翻深红题荐福寺千山底里着楼台半夜松风万壑哀晓起廵檐看题壁雨声一片隔林来晩过黄州舖二絶数峰残日紫将销一片新秧緑未交道是今年春水小涨痕也到岸花稍仆夫已倦路犹赊脚底残劳眼底佳绿锦堆中半团雪千枫拥出一桐花过白沙渡得长句呈澹庵先生收红拾紫消㡬许也费一春强半雨不辞长江万波阻来听先生夜湥语尚忆向来侍樽爼微雪斜飞小梅吐先生半酣染霜兎金章玉句空万古今年寒食还相聚明年寒食知何处只道先生押班去不道门生折腰苦长句寄周舍人子充省斋先生太髙寒肯将好语博好官又告君王觅闲散要读短檠三万卷州家新画瑞雾图渠莫错认倚关渠青原两公复双起山川出云不在此自怜无地寄病身四海知己非无人老穷只是诗困我春色撩人又成句浅夏独行奉新县圃我来官下未多时梅已黄湥李绿肥只怪南风吹紫雪不知屋角楝花飞登清心阁苦遭好月唤登楼脚力虽慵不自由上得金梯一回首氷轮已过树梢头立秋后一日雨天欲暮小立问月亭雨后林中别样凉意行幽径不知长风蝉幸自无星事强为闲人报夕阳七月十二日夜登清心阁小楼秋夜月明底仰不见天惟见水岸巾独立四无人白月青天伴杨子谁知横玉作秋声一声吹尽九陌尘月轮半仄吾未睡楼角风生凉杀人中秋后一夕登清心阁二首昨夜云为崇今宵月始妍如何一日隔更减半分圆影里偏宜竹光中不剩天客来休遣去我醉正无眠秋夜真成昼西山却在东吹髙半轮月正赖一襟风清景今年过何人此兴同青天忽成纸似欲借诗翁豫章江臯二絶句幸自轻阴好片秋如何余热未全休大江欲近风先冷平野无边草亦愁只今秋稼满江郊犹记春船掠屋茒可是北风寒入骨荻花争作向南稍归自豫章复过西山一眼苕花十里明忽疑九月雪中行我行莫笑无驺从自有西山管送迎诏追供职学省晓发鸣山驿数店疎仍密千峰整复斜氷痕犹带浪霜草自成花録録堪朝列星星已髩华帝城万事好得似早还家登乌石寺回首身忽在树杪一览千山万山小怪崖不落欹欲摧令人仰看怯眼开小亭解事知侬倦翼然飞出青山半上头最上却镜平百亩金碧千衲僧髙峰髙寺更髙阁进步早头若为脚兹游胜絶庸非天山下虚行二十年夜宿杨溪晓起见雪茒檐无声风不起误喜夜衰雨应止开门送眼忽心惊失却前山万堆翠江南只说浙西山更今着雪与人看诸峰尽处一峰出凛然玉立最髙寒溪声细伴吟声苦客心冷趁波心去掉头得句恐人嗔且唤征夫问前路辛夘五月送丘宗卿太博出守秀州二首冯翊端谁可丘迟肯去么茧丝臣敢后饥馑帝云何身逹当难免能称未要多但无田里叹不必袴𥜗歌老矣渠怜我超然我爱渠论诗春雨夜解手藕花初梦只江湖去情知伎俩疎未应五马贵不寄一行书题吕子明国谕退菴笔砚工为祟湖山苦约盟坐忘非圣处行乐且吾生一笑谁当㑹孤斟句恰成何时却乘兴雪外叩柴荆送蜀士张之源二子维焘中童子科西归岷山玉样清岷水眼样明风流文彩故应尔又见张家双骥子小儿八嵗骨未成诵书新作鸾鹤声大儿十二气已老觅句谈经人絶倒豫章七年人得知駃騠三日世便奇天生异材能㡬许更饱风霜也未迟送黄仲秉少卿知泸州二首滟滪方如象酴酧底似飞相将刺天去收拾大名归西掖桐阴静泸南荔子肥来应经世具便欲闭山扉补外公何幸求归我尚留还为万里别又费半生愁安得欹黄㡌相从却白头醉中有话在欲说忘来休寄马㑹叔影转郎官宿春随刺史天相从忽相别同舍况同年我爱吴儿说兄如邵父然赐金真浪费唤取从甘泉送傅安道郎中将漕七闽二首一代风骚将当年忠义家出关称使者踏雪度梅花梦破南宫被春生北斗槎悬知入奏日不待贡新茶把酒春如许论诗夜未央相逢便金石何必试氷霜离合知难免愁思自不忘它年一茒屋公肯访荒凉答章汉直诗人今代谢宣城举子新年章子平雨剩风残忽春暮花催草唤又诗成五湖烟水三冬卧万里云霄一日程老里睡多吟里少旧家句熟近来生西湖晩归际晩游人也合归画船犹自弄斜晖西湖两岸千株栁絮不因风暖自飞癸巳省宿咏南宫小桃孤坐南宫悄桃花故故红晴垂半脸日寒惨数须风昔嵗山村里春灮痛饮中不烦渠伴宿今我已衰翁送林谦之司业出为桂路提刑两眼起霄坐搔首偶不欣孤念元无感怀我同社人昨日林先生抱经出成均初闻为渠喜忽悟谁我亲缅然记宿昔夜欵水际门微月耿耿寂幽蛩慨凉新论诗煮豆粥粥熟天已晨先生补天手万象焉能春若非千载仰却要今世珍望门旧传业不在先生身雪前何有松燬中谅非碈论思尺有咫法去曽逡巡谁言我无耳老矣未有闻先生又舍我离别尚足云桂山玉笋立桂水罗带纹得句能寄似不须持岭云送丁子章将漕湖南三首岳麓猿声里湖流鴈影边自天持一节到日是新年身退名逾重今稀古则然黄花非不好只是揷离筵湖外游曽漫荒余好在么山应依样瘦民岂似田多不是无风物其如费拊摩人言补外乐且道定如何半世行天下同心寡友生故人今又去此意向谁倾白发三更语青灯一㸃明看渠还玉署老我正归耕送叶叔羽寺丞持节淮东二首唿酒东西玉探梅南北枝相逢长不欵此别有余思古道寒如水吾侪髩已丝一生商略此更待赠临岐煮海谁为祟沿淮困不胜民思贤使者帝遣大农丞玉节寒侵斗牙樯冻作氷来归闻早着紫禁要渠登送陈行之寺丞出守南劔甫尔丞农扈翩然牧劔津诸公谁不相有子㡬何人气节霜余凛辞章玉样新飞腾可轻料渠亦正青春我召公先到公归我亦行三年如梦尔一笑可怜生野店縁山去春风并辔轻先愁饶水上话别若为情别萧挻之泉州二首郎署春同宿州麾晓卜隣出山成底事借手得斯人名实今无对云霄平致身再逢应互笑谁发不如银八叶今成九一枝谁敢双野人应补外贤者亦为邦夹岸梅临水孤帆雪涌江别愁才半掬不遣我心䧏甲午出知漳州晩发船龙山暮宿桐庐二首一席清风万壑云送将华发得归身海潮也怯桐江净不遣涛头过富春道涂奔走不曽安却羡山家住得闲记取还山安住日更忘奔走道涂间携家小歇严州建德县簿㕔晓起不堪久客只思归晓起巡檐强捻髭偶听梅梢啼一鸟举头立看独多时积雨小霁暮立卷书亭前二首报晴底用暮寒为薄薄春衫横见欺似有如无风细甚栁丝无頼恰先知淡紫斜阳嫰碧天一春今夕始开颜看山偶忘归来却月到西廊第二间虞丞相挽词三首负荷偏宜重经纶别有源雪山真将相赤壁再干坤奄忽人千古凄凉月一痕世无生仲达好手未须论保爽方为左希文自请西不劳三尺劔已办一丸泥已矣归黄壤伤哉梦白鸡清风谁作诵何石不天齐一老堂堂日诸贤得得来但令元气壮不虑塞尘开名大天难着人亡首忍回东风好西去吹泪到泉台南溪山居秋日睡起客至从嗔不着冠起来信手揽书看小蜂得计欺侬睡偷饮晴窗砚滴干秋书二首一年强半走尘埃触热还山亦快哉幸自西风归较早却教秋暑伴将来追凉能到竹溪无隔水斜阳未肻晡剩暑不䝉蕉扇扇细云聊倩月梳梳感秋旧不愁秋只爱秋风中吹笛月中楼如今秋色浑如旧欲不悲秋不自由乙未和杨谨仲教授春兴归欤还复换年芳不分寒梅恼石肠黄㡌政堪供短棹白头可更献长杨忽逢社里催搜句安得花边对举觞天上含香有知已弹冠端复为王阳寄广东提刑林谦之司业玉节星槎下九天祝融海若让云烟故人一别还三嵗新句如今更㡬篇忆昨侍班南内否论诗看雪未央前梦中若箇韶州路庾岭梅花正可怜送客夜归呈萧岳英县丞并舍频过亦㡬曾却因送客得同行风船逆水四十里雪屋吹灯三二更老去病身禁底苦向来危宦若为情天台香火侬当觅且伴先生学生二月望日海棠着意唤诗愁桃李才开又落休小雨轻风春一半去年今日在严州初夏三絶句麦黄秧碧百家衣已热犹寒四月时雨后觅春无一寸蔷薇花发酽燕脂手种琅玕劣十年今年新笋不胜繁不知明早添多少日暮闲来数一番竹间露重午方干松里云深夏亦寒只道一溪无十里为谁百屈更千盘行圃薤本新痕割复齐豆苗初叶合仍离鸎声政好还飞去不为诗人更许时看笋六言笋如滕薛争长竹似夷齐独清只爱锦绷满地暗林忽两三茎农家六言揷秧已盖田面疎苖犹逗水光白鸥飞处极浦黄犊归时夕阳出居髩秃犹云少书多却道穷柴门疎竹处茅屋万山中幽梦时能忆闲题底要工不知蝉报夏为复自吟风有叹老来无面见毛锥犹把闲愁付小诗君道愁多头易白鹭鸶从小髩成丝梅熟小雨风从独树忽然来雨去前山逺却回留许枝间慰愁眼儿童抵死打黄梅书王右丞诗后晩因子厚识渊明早学苏州得右丞忽梦少陵谈句法劝㕘庾信谒阴铿待次临漳诸公荐之易地毗陵自愧无济剧才上章丐祠亦岂真辞禄谁令自不才更须三釡恋未放两眉开道我今贫却何朝不饮来商量若为可杜宇一声催栀子花树恰人来短花将雪样看孤姿妍外净幽馥暑中寒有朶篸瓶子无风忽鼻端如何山谷老只为赋山矾秋兴宿有青霞愿惟应白鹭知风烟聊晩望山水入秋宜老里还多病贫中却頼诗浪愁余热在㑹自有凉时中秋与诸子果饮㡬年今夕一番逢千古何人此兴同酒入银河波底月笛吹玉桂树梢风莫言秋色无多巧净洗清光也费工老子病来浑不饮如何频报緑尊空钓雪舟倦睡予作一小斋状似舟名以钓雪舟予读书其间倦睡忽一风入户撩瓶底梅花极香惊觉得絶句小阁明窗半掩门看书作睡政昏昏无端却被梅花恼特地吹香破梦魂雪夜望月人静蛩喧天欲霜不眠独自步风廊闲看月走仍云走知是云忙复月忙瓶中梅花长句幽人蚤作月满堦月随幽人登船斋推门欲开犹未开勐香排门扑我怀径从臭孔上濯顶拂拂吹尽髪底埃恍然堕我衆香国欲问何祥无处觅冥搜一室一物无瓶里一枝梅的皪平生为梅到断肠何曽知渠有许香夜来偶忘挂南窗贮此幽馥万斛强却忆去年西湖上锦屏下瞰千青嶂谷湥梅盛一万株千顷雪波浮欲涨是时雨后初开前日灮烘花香作烟政如新火炷博山烝出沉水和龙涎醉登絶顶撼疎影掇叶餐花照氷井蜀人老张同舍郎唤作谪仙侬笑领如今茅屋卧山村更无载酒来叩门一尊孤斟懒论文犹有梅花是故人钩雪舟中霜夜望月溪边小立苦待月月知人意偏迟出归来闭户闷不看忽然飞上千峰端却登钓雪聊一望氷轮正挂松柯上诗人爱月爱中秋有人问侬侬掉头一年月色只腊里雪汁揩磨霜水洗八荒万里一青天碧潭浮出白玉盘更约梅花作渠伴中秋不是欠此段梅花下小饮今年春在腊前回怪底空山早见梅数㸃有情吹面过一花无頼背人开为携竹叶洗琼树捉折氷葩浸玉盃近节雨晴谁料得明朝无兴也重来幽居三咏钓雪舟青鞋黄帽绿蓑衣钓雪舟中雪政飞归自严州无一物扁舟载得钓台归云卧菴十年两袖软红尘归濯沧浪且幅巾不是白云留我住我留云住卧闲身诚斋浯溪见子紫巖回独笑春风尽放怀漫向世人谈昨梦便来唤我作诚斋郡中送春盘饼如茧纸不可风菜如缥茸劣可缝韭芽卷黄苣舒紫芦菔削氷寒脱齿卧沙压玉割红香部署五珍访诗肠野人未见新厯日忽得春盘还太息新年六十奈老何霜须看镜㡬许多麴生嗔人不解事且为春盘作春醉腊里立春蜂蝶辈出嫩日催青出冻荄小风吹白落疎梅残冬未放春交割早有黄蜂紫蝶来丙申嵗朝椒盘又颂一年初多拜犹欣未要扶山色长供青篛笠春光不为白髭须仙家风土闲中是嵗后鸎花报早无人事驰驱不须叹倦来添得睡工夫赠刘景明来访研席相从昔少年白头谁信两苍然来从八桂三湘外忆折双松十载前告我明朝还又别对牀终夕不成眠交游存没休休说且为梅花釂玉船和彭仲庄对牡丹上酒病身无伴卧空山石友相从慰眼寒唿酒捻花谈旧事牡丹匹似梦中看暮春小雨宿酒微醒尚小醺似痴如病不多欣深深池沼轻轻雨独倚阑干看水纹夏日絶句不但春妍夏亦佳随縁花草是生涯鹿葱解挿纤长柄金鳯仍开最小花小池泉眼无声惜细流树阴照水爱晴柔小荷才露尖尖角早有蜻蜓立上头题刘伯山蕃殖图二首老子平生只荷锄误擕破砚到清都归来荒尽西畴却媿见刘家蕃殖图黄云翠荚杂𤣥珠上热今年不负渠説似田家早收拾一番风雨一番疎极暑登钓雪暑中北阁望南窗将谓南窗分外凉到得南窗还更热笑渠和蕊落幽香听雨归舟昔嵗宿严陵雨打疎篷听到明昨夜茅檐疎雨作梦中唤作打篷声中秋前二夕钓雪舟中静坐月到南窗小半扉无生始觉室生辉人间何处氷壶是身在氷壶却道非去嵗中秋政病余爱它月色强支吾今年老矣差无病后夜中秋有月无晩兴双井茶芽醒骨甜蓬莱香烬倦人添蜘蛛政苦空庭濶风为将丝度别檐约刘彦纯㑹建安寺解后何时可平章后月凉前朝来一夕古寺作重阳白酒多多载黄花急急香遣诗愁已遣何况更连牀送客山行岭云乌作小凉天山店重来忆去年独树丹枫谁不见何须更立万松前秋月夜气凉于水髙斋可当楼方除却月此外更无秋寒入兰心劲光随菊脚流惟愁清不极清极却成愁雨夜嵗晩能无感诗成只独哦萤光寒欲淡秋雨暮偏多伴老贫无恙留愁酒贵么吟虫将落叶为我相还歌秋雨叹十解雨入秋宵滴到明不知有意复无情若言不搅愁人梦为许千千万万声霖霖滴滴未休休不解教侬不白头却把穷愁比秋雨犹应秋雨少于愁湿侵圑扇不能轻冷逼孤灯分外明蕉叶半黄荷叶碧两家秋雨一家声厌聴㸃滴井边桐起看空蒙一望中横着东山三十里真珠帘外翠屏风篱下黄花最恨它金钿香少泪痕多仙人解补银河漏天上无泥奈许何老子愁来只苦吟一吟一叹为秋霖居人只道秋霖苦不道行人泥更深昼落无声夜有声只堪醉聴不堪醒檐牙半㸃能多少滴入苔堦一寸青晓起穷忙作么生雨中安否问秋英枯荷倒尽饶渠着滴损兰花太薄情似雾如尘有却无须臾密密复疎疎忽忘九月清霜晓唤作蒙蒙二月初不是檐声不放眠只将愁思压衰年道他滴沥浑无赖不到侯门舞袖边寄题王国华环秀楼平地看山山絶低上楼山色逐层竒不知山与楼争长为复楼随山脚移晩步半疋轻烟束翠山一梳寒月印青天坐憎野烧无端甚直上髙林杳霭边灯下读山谷诗天下无双双井黄遗编犹作旧时香百年人物今安在千载功名纸半张使我诗篇如许好关人身事亦何尝地炉火煖灯花喜且只移家住醉乡探梅山间幽步不胜竒政是㴱寒浅暮时一树梅花开一朶恼人偏在最髙枝刘村渡二首隔岸轻舟不可唿小桥独木有如无落松满地金钗瘦逺树黏天菌子孤旷野风从脚底生逺峰顶与额般平何人知道诚斋叟独着驼裘破雨行曽达臣挽词议论千千古胷怀一一竒非关时弃我不肻我干时老鹤云间意长松雪外姿平生独知命冷眼看人痴晩春即事二絶尺许新条长杏栽丈余斑笋出墻隈浪愁草草酴醿过不道婷婷芍药来树头吹得叶冥冥三日颠风不小停只是向来枯树子知他那得许多青故少师张魏公挽词出画民犹望回军敌尚疑时非不吾以天未胜人为自别知何恙从谁话许悲一生长得忌千载却空思题钓台断崖初未有人踪只合先生着此中汉室已无一坏土钓台今是几春风同学书生已冕旒未将换与一羊裘子云到老不晓事不信人间有许由宋诗钞卷七十一宋诗钞卷七十二钦定四库全书宋诗钞卷七十二内阁中书舍人吴之振编杨万里荆溪集钞丁酉四月一日之官毘陵舟行阻风宿椆陂江口虫声两岸不堪闻把烛销愁且一尊谁宿此船愁似我船篷犹帯烛烟㾗千里江山一日程岀山似被北风嗔东窗水影西窗月併照船中不睡人余干泝流至安仁半篙新涨满帆风两岸千山一抹中慙愧擢郎能袖手若非袖手更无功宿小沙溪树补山烟补缺云风摇花雨作香尘绿杨尽道无情着何苦垂条拂路人诸峰知我厌泥行卷尽痴云放嬾晴不分竹梢含宿雨时将残㸃滴寒声玉山道中村北村南水响齐巷头巷尾树阴低青山自负无尘色尽日殷勤照碧溪过招贤渡余昔岁归舟经此水涸舟胶旅情甚恶归舟曾被此滩留说着招贤梦亦愁五月雪飞人不信一来滩下看涛头一江故作两江分立杀唿船隔岸人桞上青虫宁许劣垂丝到地却回身倦游客子自无聊不是江山景不饶危岸崩沙新改路断渠横石自成桥岸上行人莫叹劳长年三老正唿号也知滩恶船难上仰踏桅竿卧看篙舟过徳清人家两岸柳阴边出得门来便入船不是全无最佳处何窗何戸不清妍舟泊吴江江湖便是老生涯佳处何妨且泊家自汲松江桥下水垂虹亭上试新茶东是吴江西太湖长桥横截万寻余江妃舞倦凌波袜玉帯围腰揽镜初暮立荷桥欲问红蕖几莟开忽惊浴罢夕阳催也知今夕来差晩犹胜穷忙不到来秋热追凉池上圃逈人全寂池清虑自消萍根微着水荷叶欲穿桥今岁知何故秋阳尔许骄追凉犹有处此老未无聊蜡梅天向梅梢别出竒国香未许世人知殷勤滴蜡缄封却偷被霜风折一枝登净远亭池氷爱日未全开旋旋波㾗百皱来野鸭被人惊得惯作羣飞去却飞回戊戌正月二日雪作雪与新春作伴回擣霜爲片电爲埃只愁雪虐梅无奈不道梅花领雪来梦回纸帐怪生寒童子传唿雪作团已被晓风融作水头巾不裹起来看戏赠子仁姪小阮新来觅句忙自携破砚汲寒江天公念子抄诗苦借与朝阳小半窗雪夜㝷梅去年看梅南溪北月作主人梅作客今年看梅荆溪西玉爲风骨雪爲衣腊前欲雪竟未雪梅花不惯人间热横枝怃悴涴晴埃端令羞靣不肯开缟裙夜诉玉皇殿乞得天花来作伴三更滕六驾海神先遣东风吹玉尘梅仙晓沐银浦水氷肤别放瑶林春诗人莫作雪前看雪后精神添一半雪霁出城梅于雪后较多花草亦晴初忽几芽河冻落㾗余一寸残氷阁在柳根沙正月十九日五更诣天庆观谢雪闻都下尺雪旬日而毗陵三四微雪而已元宵风物又䦨残闭阁何曾出一看尚觉烛光欺病眼旋添衣着试春寒中都尺雪逾旬许此地飞花逐片干不待珠宫香火了海风吹上紫金盘寒夜不寐雪入迎春鬓茶醒学古胸梦回霜满屋吟到月斜钟小饮俎豆颇备江西淮浙之品戏题满盘山海眩芳珍未借前筹已嚥津鲎酱子鱼总佳客玉狸黄雀是鄕人味含霜气洞庭柑鲊帯桃花楚水春暖着人君㑹否不教淮北过江南雨霁雨爲梅花遣尽尘柳勾日影自传神不须苦问春多少暖幕晴帘总是春春暖郡圃散策已觉朝来退裌衣日光风力软如痴倩谁留许春寒着更放梅花住少时萱草行间过履絇杏花影里散文书秋风遣我疎团扇又被春风遣唤渠春禽处处讲新声细草欣欣贺嫩晴曲折遍穿花底路莫令一歩作虚行烧香七言琢瓷作鼎碧于水削银爲叶轻如纸不文不武火力匀闭合下帘风不起诗人自炷古龙涎但令有香不见烟素馨忽闻抺利折低处龙麝和沉檀平生饱识山林味不奈此香殊娬媚唿儿急取烹木犀却作书生眞富贵书斋夜坐棐几吹灯丈室虚隔牕雨㸃响堦墀胡牀枕手昬昬着卧听儿童读汉书酒力欺人正作眠梦中得句正醒然寒生更㸃当当里雨在梅花蔌蔌边二月十四日梅花雨打知无那春暄絶不禁小风千㸃雪落日一须金树劲春犹瘦花寒暮更明平生岂无句此外不须清水仙花额间拂杀御袍黄衣上偷将月姊香待倩春风作媒却西湖嫁与水仙王开处谁爲伴萧然不可观雪宫孤弄影水殿四无人夜坐背壁青灯观读书窥牕素月唤看渠向来诸老端何似未必千年便不如春后春前双雪髩江南江北一芽庐只愁夜饮无供给小雨新肥半圃蔬新柳柳条百尺拂银塘且莫深青只浅黄未必柳条能蘸水水中柳影引他长祷雨报恩因到翟园雾气初迎日脚开春光偏傍柳边回寒暄消息何人㑹十指今朝出袖来垂丝海棠无波可照底须窥与柳争娇也学垂破晓骤晴天有意生红新晒一絇丝送罗永年西归梅苍香边踏雪来杏花雨里帯春回明朝解缆还千里今日看花更一杯谁遣文章太惊俗何缘塲屋不遗才南溪鸥鹭如相问爲报春吟费麝煤读唐人及半山诗不分唐人与半山无端横乱对诗坛半山便遣能叅透犹有唐人是一关春兴着尽工夫是化工不关春雨更春风已拚腻粉涂双蝶更费雌黄滴一蜂春晓风光明淑奈渠何非暖非寒直是和春到千花俱有分海棠独自得春多米囊花鸟语蜂喧蝶亦忙争传天诏诏花王东皇羽卫无供给探借春风十日粮晓寒黯黯轻寒淡淡阴游人便觉减行春春风也解嫌萧索自送秋千不要人春光唤入百花丛寒力平欺两鬓蓬吹乱衆红还复整海棠却不怕春风上已上已春阴政未开寒牕愁坐冷如灰冻蝇触纸飞还落仰靣翻身起不来雨冷风酸数日强老懐不可更禁当春寒幸自将归去唤取重来是海棠正是春光最盛时桃花枝映李花枝秋千日莫人归尽只有春风弄彩旗寒食雨作双燕冲帘报禁烟唤惊昼梦耸诗肩晩寒政与花爲地晓雨能令水作天桃李海棠聊病眼清明寒食又来年老来不办琱新句报答风光且一篇寒食相将诸子游翟园鹿葱旧种菊新栽幽径深行忘却回忽有野香㝷不得兰于石背一花开柳条老去尚青鲜下有清渠遶野田波面落花相趂走避风争泊岸傍边儿曹健走尽从渠老脚微酸半要扶未委前头花好否且令蜂蝶作前驱三月风光一岁无杏花欲过李花初柳丝自爲春风舞竹尾如何也学渠荆溪老守底风流哦就千诗一笑休天欲做春无去处只堆浓绿柳梢头三月十日才看桃李锦成围忽便园林绿作堆远草将人双眼去飞花引蝶过墻来簿书节里无多着懐抱朝来得好开已是七分春去了何须鸟语苦相催清明雨寒整冠忽见镜中霜挽树浑无蒂上香已贮春愁过万斛更令细细着升量桃李一空春已归不须更待絮飞时闭门独琢春寒句只有轻风细雨知莫嫌细雨苦飘萧政要寒声伴寂寥杏叶犹疎不成响且将纸瓦当芭蕉风欹衆柳自成妍雨泣残花不忍看急唤麴生当杏子及渠小苦未生酸题山庄草虫扇风生蚱蜢怒须头纨扇围圆璧月流三蝶商量探花去不知若个是庄周清明果饮二首南溪清酒碧于江北地鹅梨白似霜頽却老人山作玉更加食邑醉爲乡春光如许天何负雨㸃殊疎燕不妨絶爱杞萌如紫蕨爲烹茗椀洗诗肠深着炉香浅着杯杯行尽缓莫敎催可怜花树浑无赖下却帘钩也入来雪藕新将削氷水蔗霜只好㸃青梅明年寒食还家去却忆荆溪花正开次李倅子寿郡集诗韵苍碧新煎第二泉博山深炷古龙涎草𤣥顾我非扬子能赋如公是仲宣诗社自甘编下戸醉乡何苦不开边穷州地主慙司业不解时时与酒钱樱桃樱桃一雨半彫零更与黄鹂翠羽争计㑹小风留紫脆殷勤落日弄红明摘来珠颗光如湿走下金盘不待倾天上荐新旧分赐儿童犹解忆寅清多稼亭前两槛芍药红白对开二百朶红红白白定谁先袅袅娉娉各自妍最是倚栏娇分外却缘经雨意醒然晩春早夏浑无伴暖艳晴香正可怜好爲花王作花相不应只遣侍甘泉六月六日小集新蝉声澁亦无多强与娇莺和好歌尽日舞风浑不倦无人奈得柳条何登多稼亭晓望风不能销晓雾痕天犹未放宿云根城腰折处才三径山觜前头别一村午热登多稼亭矮屋炎天不可居高亭爽气亦元无小风不被蝉餐却合有些凉到老夫御风不必问雌雄只有炎风最不中却是竹君殊解事炎风筛过作清风卧治斋晩坐闭戸坐不得开牕竚微凉树林荫白日几研生笔光信手取诗卷细哦三数章初披颇欣惬再览忽感伤废卷不能读起行遶胡牀古人恨如山吾心澄于江本不与彼谋云何断我肠感罢翻自笑一蝉催夕阳憇懐古堂新葺懐古堂旧临郭璞池去岁夏徂秋无日不此嬉茨菇无暑性芙蕖有凉姿今年池水干老子来遂稀岂惟来不留亦复去靡思朝来偶一到又觉景物竒水含霁后光荷于风处欹便有白鸥下惊起翠羽飞方池滟牕东长池横檐西红绿向背看觞咏朝夕宜此堂初无情此池谅何知如何渉斯世乖逢亦有时望雨云兴画山顶雨放太湖脚初愁望中远忽在头上落白羽障乌巾衣袖已沾渥归来看檐熘如㵼万仞壑霆裂大瑶瓮电萦湿银索须臾水平堦花坞湿半角定知秧畴满想见田父乐向来春夏交旱气亦太虐山川已徧走云物竟索莫双髩愁得白两膝拜将剥早知今有雨老懐狂作恶闻一二故人相继而逝感叹书懐故人昔同朝与游毎甚欢岂缘势利合相得文字间有顷各补外不见今六年我来荆溪上敲榜索租钱故人复双入飞上青云端我虽世味澹羡心能恝然忽传故人去得书墨未干又传故人亡惊悼摧肺肝鼎贵良独佳安贫未遽贤向以我易彼安知不作难今以彼易我试问谁当悭如何捐此躯必要博好官顾谓妻与子官满当归田我贱汝勿羞我贫汝勿叹从汝丐我身百年庶团栾妻子笑答我脩短未易言富贵必速殒郭令当夭残贫贱果永算颜子寿必延我复答渠道薄命我自怜我福肯如郭我徳敢望颜造物本啬与我乃多取旃借令彼不怒退者我独安汝言自有理我意不可还晩歩追凉老眼偏明远岫孤夕阳故遣树阴疎蝉鸣叶底无㝷处随意闲行偶见渠风不须多只是凉穿花度柳到人傍细吹病耳飕飕响徐弄轻衫拂拂长晓坐荷桥四叶青苹照绿池千重翠盖䕶红衣靖蜓空里元无见只见波间仰靣飞碧玉山边白鸟鸣绿杨风里翠荷声草花踏碎敎人惜爲勒芒鞋欵欵行帘影窥池到藕根水光爲我弄朝暾鱼儿解作晴天雨波面吹成落㸃痕池亭小沼才堦下孤亭恰水边揩磨一玉镜上下两青天可惜无多水难堪着钓船今年非不暑毎到毎醒然凝露堂前紫薇花两株毎自五月盛开九月乃衰似痴如醉弱还佳露压风欺分外斜谁道花无红百日紫薇长放半年花暮雨既霁将儿辈登多稼亭一霎滂沲一霎晴檐间㸃滴尚残声水将树影乱揉碎月与日光相对明试数六宵还五雨坐令夏热作秋清儿曹小住休归去更听风蝉子细鸣苦热登多稼亭日脚斜红欲暮天倚栏垂手弄云烟两行相对树如许一叶不摇风寂然剩欲啜茶还罢去却愁通夕不成眠黒丝半把垂天外白雨初生远岭边吏散庭空便倘然不须休日始偷闲鸥边野水水边屋城外平林林外山偶见行人回首却亦看老子立庭间暮蝉何苦催归急只待凉生月半环暮热游荷池上细草摇头忽报侬披襟拦得一西风荷花入暮犹愁热低靣深藏碧伞中月下果饮恰则天方暮如何月正中一年无此热今夕絶无风早藕凝松雪新菱剥酽红醉乡堪避暑只合着衰翁梳头有感身在荷香水影中晓凉不与夜来同且抛书册梳蓬髩移转胡牀受小风同郡同年摠八人七人零落一人存如何独立薫风里犹恐霜华㸃髩根晚凉散策饭余浴罢趂凉行偶憇池头最小亭醉倚胡牀便成睡梦闻荷气忽然醒闰六月立秋后暮热追凉郡圃夏欲尽头秋欲初小凉未苦爽肌肤夕阳幸自西山外一抹斜红不肯无静坐池亭胡牀倦坐起凭栏人正忙时我正闲却是闲中有忙处看书才了又看山秋暑半柳斜阳半柳阴一蝉飞去一蝉吟岸巾亭子钩栏角送眠江村松树林读白元长庆二集诗读过元诗与白诗一生少傅重㣲之再三不晓渠何意半是交情半是私瓶中红白二莲红白莲花共玉瓶红莲韵絶白莲清空斋不是无秋暑暑被花销断不生㨂得新开便折将忽然到晚敛花房只愁花敛香还减来早重开别是香白莲半莟未开时看作红莲更不疑到得欲开浑别了玉肤洗退淡胭脂早起不分老铃下苦来惊我眠要知甘寝处最是欲明天未了公家事难消月俸钱坐曹临讼罢残烛正荧然感秋今岁五十二岂爲年少人荷凉欣暑退蝉苦怨秋新澹虑翻成感彫诗不着尘小儿知得句欲掉小乌巾南国初凉日东吴欲尽头露荷幽馥晓云日淡光秋也爱西风爽其如半老休蝉声与蛩响计㑹两催愁雨后清晓梳头读书懐古堂宿雨犹凉在晨阴欲霁初移牀近秋水正靣对芙蕖团扇凄无彩生衣凛觉疎欲归仍小住更读数行书桧径晓歩雨歇林间凉自生风穿径里晓逾清意行偶到无人处惊起山禽我亦惊谢尤延之提举郎中自山间惠访长句淮南使者郎官星瑞光夜烛荆溪清平生龎公不入城令我折却屐齿迎交游云散别如雨同舍诸郎半爲土二老还将两髩霜三更重对孤灯语向来南宫绫锦堆南牕北牕桃李开先生诵诗舌起雷一字不似人间来剡藤染出梅花赋句似梅花花似句几年金钥秘银钩玉不施恐飞去秋风唿酒荷边亭主人自醉客自醒侬能痛饮渠不饮饮与不饮俱忘形髩今如霜心如水功名一念扶不起侬归螺山渠惠山来岁相思二千里秋懐随分哦诗足散愁老懐何用更㝠搜聿来胥宇蚁移穴无以爲家燕入秋盖世功名吹劔首平生忧患淅矛头从今归去便归去未到无颜见白鸥新凉感兴初退生衣进熟衣新凉只与睡相宜草争人迹微疎处荷怯秋风欲动时又是一年将过眼如何两髩不成丝中元节后新来懒草册才抄第二诗中秋前一夕携酒与子仁姪登多稼亭月忽飞来堕我傍我还飞入月中央如何桂树许多影不隔氷轮些子光自古中秋多苦事非风即雨断人肠醉来不信寒欺酒露湿杯盘冻作霜重九前五日再游翟园翟园不到才几日寒梢冷叶秋萧瑟只有黄花数㸃明上照青松下苍石记得春头来此嬉梅花太瘦杏花肥巷南巷北皆春色恰似吾人年少时忽怪翟园许多老园应笑我衰容早来岁春光更一来我衰依旧园还少速子仁姪南归酒爲吾人绿花知九日黄风灯秋焰冷霜雁夜声忙爱子文无对嗟予老更狂相分即相见不待半年强再岁来相欵三杯忽语离忍将衰老泪滴作送行诗子去侬犹住身留梦亦随南溪旧风月千万寄相思食老菱有感幸自江湖可避人怀珠韫玉冷无尘何须抵死露头角荇叶荷花老此身醉吟古人亡古人在古人不在天应改不留三句五句诗安得千人万人爱今人只笑古人痴古人笑君君不知朝来暮去能几许叶落花开无尽时人生须要印如斗不道金槌椌渠口身前只解皱两眉身后还能更杯酒李太白阮嗣宗当年谁不笑两翁万古贤愚俱白骨两翁天地一清风懐山庄子仁姪危亭独上忽徬徨欠箇山庄堕我傍却是向来相聚日老懐未解忆山庄吾家小阮未西归日日相从郡圃嬉黄菊拒霜今笑我先生也有独来时晚登净远亭簿书才了晩衙催且上高亭眼暂开野鸭成羣忽惊起定知城背有船来黄菊鸎様衣裳钱様裁冷霜凉露溅秋埃比他红紫开差晩时节来时毕竟开晩登子城鞋响秋霜后襟喧野日初寒溪半湾落远树一行疎老矣端何苦归哉不愿余终更犹半岁作么度居诸迓使客夜归去时岸树日犹明归到州桥月已昇水与天争一轮玉市声人语两街灯迎来送徃须成雪索笔题诗研欲氷净洗红尘烦碧酒倦来不觉揰腾腾病后霜威不见饶吟边月色苦相撩重帘垂地寒犹入画烛无风影自摇谁遣尘埃空老去何曾鸥鹭不吾招坐来已是愁无奈草露虫声政寂寥起视青天分外青满天一㸃更无星忽惊平地化成水乃是月华光满庭笔下何知有前辈醉来未肯赦空瓶儿曹夜诵何书册也遣先生细细听病身已怯九秋凉也复移尊下砌傍只爱杯中都是月不知身上几多霜清愁旧觉天来远寒夜新添岁様长不是傍人俱欲睡老人无睡亦何妨城头秋望秋光好处顿胡牀旋唤茶瓯浅着汤隔树漏天青破碎惊风度竹碧匆忙未得霜晴未是晴霜晴无复㸃云生鹭鸶不遣鱼惊散移脚帷愁水作声生酒歌生酒清如雪煑酒赤如血煑酒不如生酒烈煑酒只帯烟花气生酒不离泉石味石根泉眼新汲将面米酿出春风香坐上猪红间熊白瓮头鸭绿变鹅黄先生一醉万事已那知身在尘埃里夜雨幽人睡正熟不知江雨来惊风飒然起声若山岳摧起坐不成寐万感集老懐忆年十四五读书松下斋寒夜耿难晓孤吟悄无侪虫语一灯寂鬼啼万山哀雨声正如此壮心滴不灰即今踰知命已先十年衰不知后此者壮心肯更回旧学日荒芜书册乆尘埃圣处与天似而我老相催坐念慨未已东牕晨光开芭蕉雨芭蕉得雨便欣然终夜作声清更妍细声巧学蝇触纸大声锵若山落泉三㸃五㸃俱可听万籁不生秋夕静芭蕉自喜人自愁不如西风收却雨即休苦吟蚁无秋衣雁有裘霜天谋食各自愁雁声寒死呌不歇蚁膝冻僵行复休先生苦吟日色晩老铃来催喫朝饭小儿诵书唿不来案头冷却黄面毘陵郡斋追忆乡味坐无黄雀牛尾狸荆溪日日思江西若无鹅梨与海错江西却恐思荆溪旧居江西不自惜到得荆溪却追忆明年官满归江西却忆荆溪再难得江珍海错各自竒冬裘何曾羡夏絺鹅梨黄雀无不可荆溪江西不闗我和张汉直宛水吹波解舫斋南徐弔古上高台岸巾过我灯前语赠句清于月底梅对着酒船手持蟹管渠秋井骨生苔壁间挂古难能许一斗百篇眞快哉斋房戏题长瓶举我充自代短檠留人爲莫逆醉乡无日不瓜时书圃何朝无菜色欲从举者便弹冠回顾石交难对席子墨客卿善运筹更问渠侬决去留墨卿转问子虚子欲説还忘一笑休太平寺水太平古寺劫灰余夕阳惟照一墖孤得得来看还不乐竹茎荒处破殿虚偶逢老僧听僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只么是分明是画不是水中有清济一线波横贯万里浊浪之黄河䨓奔电卷尽渠勐独清元自不随他波痕尽处忽掀怒搅动一河秋色暮分明是水才是画老眼向来元自误佛庐化作金柂楼银山雪堆风打头是身飘然在中流夺得太一莲叶舟僧言此画难再觅官归江西却相忆并州剪刀剪不得鹅溪疋绢官莫惜貌取秋涛悬坐侧晩风寒林已是霜林叶烂红那禁动地晩来风寒鸦可是矜渠黠踏折枯梢不堕风树无一叶万梢枯活底秋江水墨图幸自寒林俱淡笔却将浓墨㸃栖乌不寐听雨雨到中宵寂不鸣只闻风拂树梢轻瓦沟收拾残零水併作檐间一滴声夜雨独觉枕上还乡枕上回更更㸃㸃把人催雨将苔砌滴到晓风拣荻帘疎处来毎到凋年毎多感不敎睡眼不曾开来宵我识华胥路莫近茶瓯近酒杯夜闻风声作寒作暑无处避花落花开尽他意只有夜声殊可憎偏搅愁人五更睡幸自无形那有声无端树子替渠鸣斫尽老槐与枯柳更看渠侬作么生鲎酱忽有瓶罂至卷将江海来𤣥霜冻龟壳红雾染珠胎鱼鲊兼虾鲊奴才更婢才平章堪一饭断送更三杯节日新晴归自天庆初日明雁腹酸风迎马头如何一雨过添却满城秋楼观色俱喜槐榆影独愁节中公事少吏散得吾休城上野歩用辘轳体初劲无遗暖晴行失老懐叶飞枫骨立萍尽沼奁开路好仍回首泥残敢放鞋登临不须尽留眼要重来晚兴老来懐抱向谁开岁晚无花荐一杯处分新霜且留菊辟差寒日早开梅只敎诗句清如雪看得荣名细似埃管葛诸人端解事也曽遭我笑渠来池亭双树梅花开尽梅花半欲残两株晴雪作双寒团栾遶树元无见只合池亭隔水看多稼亭前小歩樱桃开过隔墻莟芍药丛抽刺土芽最是蜜蜂无意思忍将尘脚涴梅花以糟蟹洞庭甘送丁端叔端叔有诗因和其韵斗州只解寄鹅毛鼎肉何曽馈百牢驱使木奴供露颗催科郭索献霜螯乡封万戸只名醉天作一丘都是糟却被新诗太清絶唤将雪虐更风饕冻蝇隔忩偶见负暄蝇双脚挼挲弄晓晴日影欲移先㑹得忽然飞落别忩声壕上书事十里长壕展碧漪波痕只去不曽归鹭鸶已饱浑无干独立朝阳理雪衣冬至前三日故山千里几时回又见初阳动琯灰酒不逢人还易醉诗如得句偶然来朝饭罢登净逺亭近水孤亭逈萦城一迳斜霜林乌鹊国氷岸鹭鸶家殊觉冬曦暖还拈小扇遮传唿惠山水来㵸建溪茶近节节里非无事忙中自有闲因风烦白鸟折简唤青山诗卷一两册斋房三四间兴来长得句却道在尘寰蜡梅栗玉圆彫蕾金钟细着行来从眞蜡国自号小黄香夕吹撩寒馥晨曦透暖光南枝本同姓唤我作他杨江梅珍重雪衣裳薄相红梅学杏装渠独小叅黄面老额间艳艳发金光霜寒辘轳体滴地酒成冻喧天鸦诉寒忩风经怒响帘日漏温痕偶尔寻梅去其如驻屐难沙鸥脚不袜故故踏氷翻晚晴独酌霜熟寒轻际晚时帘间过影一鸦归夕阳端与谁为地只照游尘絮様飞城头晩歩古城秋后不胜荒人迹新行一迳长竹影已摇将午日草根犹有夜来霜懐古堂前小梅渐开梅边春意未全回淡日㣲风暗里催近水数枝殊小在一梢双朶忽齐开生愁落去轻轻折不怕春寒得得来肠断故园千树雪大江西处乱云堆随意行穿翠篠林暗香撩我独闗心遥看小朶不胜好走近寒梢无处寻未吐谁知肤底雪半开犹䕶蕊头金老来嬾去浑无绪奈此南枝索苦吟絶艳元非着粉团眞香亦不在须端何曽天上氷玉质却怕人间霜雪寒枝似去年仍转瘦花于来岁定谁看老夫官满梅应熟齿软犹禁半㸃酸拣得疎花折得回银瓶氷水养教开忽然灯下数枝影唤作忩间一树梅岁律又残还见在我头自白不须催相看姑置人间事嚼玉餐香嚥一杯观雪坐有深来尺许强偏于薄暮发寒光半空舞倦居然懒一㸃风来特地忙落尽琼花天不惜封他梅蕊玉无香倩谁细捻成汤饼换却人间烟火肠雪晴银色三千界瑶林一万重新晴天嫩緑落照雪轻红儿劣敲氷柱身清堕蕊宫何须师鲍谢诗在玉虚中晴后雪冻负暄尚觉日无功炙手仍愁火失红本是雪前风作雪却縁雪后雪生风四郊冻合如相约七日晴来不肯融旧説醉乡堪避暑避寒也合此乡中雪冻未解散䇿郡圃积雪偏工霁后凝不妨冷极不妨清静闻檐滴元无雨倒挂氷牙未怕晴独往独来银粟地一行一歩玉沙声圃中散策饶君强敢犯霜风上古城雪后十日日暖雪犹未融地冻雪起立檐生氷倒垂日穿银笋透风作玉山欹今晓还差暖清寒退尚迟生愁便消去将底伴银髭寒雀百千寒雀下空庭小集梅梢语晚晴特地作团喧杀我忽然惊散寂无声雪夜候迎使客六花不放一尘生晴后犹余十日凝新月未光输与雪夜风尽冷只留氷候迎银汉槎头客挑尽玉虫忩下灯纸帐蒲团地炉暖自怜不及草菴僧寄题石湖先生范至能叅政石湖精舍万顷平湖石琢成尚存越垒对呉城如何豪杰干戈地却入先生杖履声古往今来眞一梦湖光月色自双清东风不解谈兴废只有年年春草生郡圃残雪南风融雪北风凝晩日城头已可登莫道雪融便无迹雪融成水水成氷城外城中雪半开逺峰依旧玉崔嵬池氷绽处才如线便有鸳鸯浮过来梅露堂燕客夜归药玉船中酒似空水沉烟上雪都融梅堂客散人初静椽烛烧残一尺红十二月廿一日迎春星淡孤萤月一梳迎春早起正愁予土牛只解催人老春气自来何事渠官柳野梅残雪后金幡玉胜晓光初却思归跨春山犊茧栗仍将挂汉书正月三日骤暖多稼亭前梅花盛开春被梅花抵死催今年春向去年回春回十日梅初觉一夜商量一併开却縁腊雪勒孤苦等待晴光洒麝囊小立树西人不㑹东风供我打头香岁之二日欲游翟园因寒风而止岁前问寻翟园梅不知作么不肯开岁后遣人访消息春风一夜花初折老夫闻此喜欲顚小儿终夕不曽眠南烹北果手自饤漆櫑银瓶色相映千骑朝来塡㦸门双旌已复指梅园东风无端动地起横作清寒止游子老夫孤闷搔白头小儿劝翁翁勿愁人言好事莫作意雨妬风憎鬼神忌欲游不必言阻游不必计从今只拣天色佳走就梅花求一醉戏题所见田家不遣儿牧猪老乌替作牧猪奴不羞卑冗颇得志草根更与猪爲戏一乌驱猪作觳觫一乌骑猪作骐骥骑之不稳驱不前坐看顽钝手无鞭人与马牛虽各様一生同住乌衣巷叱声哑哑喙欲干猪竟不晓乌之言骑者不从驱者鬭争牛讼马傍无救猪亦自食仍自行一任两乌双鬭争不缘一童逐乌起两乌顷刻鬭至死梅花下遇小雨偶来花下聊散䇿落英满地珠爲席绕花百匝不忍归生怕幽芳怨孤寂仰头欲折一枝斜自挿白髩明乌纱傍人劝我不用许道我满头都是花初来也觉香破鼻顷之无香亦无味虚疑黄昏花欲睡不知被花薫得醉忽然细雨湿我头雨落未落花先愁三㸃两㸃也不恶未要打空花片休落梅有叹才看腊后得春饶愁见风前作雪飘脱蕊收将熬粥吃落英仍好当香烧郡泊燕堂庭中梅花林中梅花如隐士只多野气无尘气庭中梅花如贵人也无野气也无尘不疎不宻随宜了旋落旋开无不好珠帘遣风细爲吹画檐䕶霜寒更㣲诗翁绕堦未得句先送诗材与翁语有酒如渑谁伴翁玉雪对饮惟渠侬翁欲还家即明发更爲梅兄留一月雨后晓起问讯梅花前日看梅风吹倒昨日看梅雨霑㡌近梅一日或再来逺梅隔年才一到夜来爲梅愁雨声挑灯起坐至天明不知消息平安否早来问讯还疾走横枝雨后转清妍玉容洗妆晨更鲜絶似孤山半峰雪不羡玉井十丈莲十事八九不如意人生巧堕天公计簿书海底白人头孤负江南风月秋忆昔少年命同社月里传觞梅影下一片花飞落酒中十分便罚瑠璃钟如今老病不饮酒梅花也合怜衰翁壕上感春长壕无事不耐静若非织绡便磨镜竹君不作五斗谋风前折腰也如磬先生节里城上嬉朝游暮游不肯归晴空大声斗作恶万鸦退飞一鸦落乃是黒风江北来更将黒云头上堆翻手爲晴覆手雨自晴自雨何须怒先生不妨且觅句挽之不来推不去坐看梅花一万枝化成粉蝶作团飞纷纷掠面收不得稍稍积砌吹还稀落尽梅花天不管晩来许寒朝许暖一年待春春不回一年探梅梅不开春回今才几许日梅间如何顿萧瑟少壮几时奈老何落花未抵春愁多观小儿戏打春牛小儿着鞭鞭土牛学翁打春先打头黄牛黄蹄白双角牧童丝蓑笠青篛今年土脉应雨膏去年不似今年乐儿闻年登喜不饥牛闻年登愁不肥麦穗即看云作帚稻米亦复珠盈斗大田耕尽却耕山黄牛从此何时闲谢亲戚寄黄雀万金家书寄中庭牍背仍题双掩并不知千里寄底物白泥红印三十瓶甆瓶浅染茱茰紫心知亲宾寄乡味印泥未开出馋水印泥一开香扑鼻江西山间黄羽衣纯锦被体白如脂偶然一念堕世网身挿两翼那能飞误䝉诸公相俎豆月里花边一杯酒先生与渠元不疎两年眼底不见渠端能访我荆溪曲愿借前筹酌酃渌得小儿夀俊家书父子初别双涙垂别我既久忘却思忽得一书喜且悲恰似向来初别时汝翁在官縁索米吾儿在家勉经史举头三千四百里亘山啼鸟偏入耳诗成自哦只自知便风不敢寄吾儿汝望白云穿却眼若得此诗恐肠断径须父子早归田粗茶淡饭终残年书莫读书莫读诗莫吟读书两眼枯见骨吟诗个字呕出心人言读书乐人言吟诗好口吻长作秋虫声只令君瘦令君老君瘦君老且勿论傍人听之亦烦恼何如闭目坐斋房下帘埽地自焚香听风听雨都有味健来即行倦来睡春草天欲游人不踏尘一年一换翠茸茵东风犹自嫌萧索更遣飞花绣好春年年春色属垂杨金捻干丝翠万行今岁草芽先得计搀它浓翠夺它黄小瓶梅花梅蕚才开已乱飞不堪雨打更风吹萧萧只隔忩间纸瓶里梅花摠不知夜坐绣帘无力䕶东风烛影何曽正当红兽炭貂裘犹道冷梅花不易立霜中寒宵老眼只长醒蝴蝶频催梦不成不是三更三四㸃如何一睡到天明鸠衔枝营巢树间经月不成而去鸠妇那知自不材树阴疎处起楼台可怜积木如山様一桷何曽架得来鹊营巢既成爲鸠所据干鹊平生浪苦心一年卜筑一番新如何月下空三匝宅子还将住别人上元前大雪即晴腊前三白已竒絶年后六花仍作圑才定忽斜偏有思欲消还冻不胜寒且留大地万银屋要伴青天孤玉盘今岁上元君记取红灯白月雪中看郡中上元减旧例三之二而又迎送使客红锦芙蓉碧牡丹今番灯火减前番雪泥没膝霜风𦂳也有游人看上元北使才归南使来前船未送后船催元宵行乐年年事儿女嗔人夜不回忆昔三衢看上元玉虹横贯水精帘穷州今日酸寒杀老眼看来自不欢儿时行乐几时愁老去情懐懒出游市上人家重时节典钗卖钏买灯毬不是东风巧剪裁如何春夜碧莲开江城寂寞无歌舞唤得梅花劝一杯雪后楼台欲暮时游人只道上灯迟月轮贴至梅花背错认梅枝作桂枝村里风回市里声月中人看雪中灯满城只道欢犹少不道谯门冷似氷郡圃杏花小树嫣然一两枝晴薫雨醉摠相宜才怜欲白仍红处政是㣲开半吐时得幸东风无忌对主张春色更还谁海棠秾丽梅花淡匹似渠侬别様竒逈出千花合受䧏不然受拜亦何妨行穿小树㝷晴朶自挽芳条臭暖香却恨来时差已晚不如清晓看新妆朗吟清露温风句恼杀诗翁只断肠华堂秀才着六经解以长句书其后河图三画已剩着尧典万言犹欠却向来潜圣天何言六经非渠一手作杏花坛下拨不开天公更遣麒麐催干坤造化登青竹洙泗光芒付緑苔堂上书生眞苦相蠧简嚼穿浑不放屋上架屋更屋上后千万年作何様华元夜登子反牀华堂晨趋孔子堂当时浪説析骸骨今日覃思雕肺肠华君将身博冻馁毛颕可怜彼何罪君不见老农驱牛耕壠头稻云割尽牛亦休毛颕爲君秃尽髪问君何时放渠歇短檠青灯明复灭春夜孤坐梅花雪后杏花风老靣逢春只强红诗句行来行去里情怀不醉不醒中休日城上望中逺树各依行春后新晴未断霜池靣得风呈绉碧梅须经雨褪危黄东忩梅影上有寒雀往来梅花寒雀不须摹日影描忩作画图寒雀解飞花解舞君看此画古今无烧香小阁疎櫺春昼长沉烟半穗弄轻黄老铃略不知人意故故搴帘放出香探春五日才能一日来眼生方觉有春回向来日日频来探只道园花不肯开晩晴风吹㸃滴晓檐声云散朦胧晩日明杨柳染丝才喜雨梅花泣玉却祈晴先生老态似枯禅解逅东风也欲顚才雨更晴寒便暖四时佳处是春天理髪髪脱心知不再生新年底急顿星星城边老栁也欺我春里满头依旧青晩照闲对斜阳数隙尘何曽万事一闗身汤瓶得火自相语酒琖爲人先作春新除广东常平之节感恩书懐已愧双旌古晋陵更堪一节古羊城偶逢旧治年频熟忽署新衔手尚生山与君恩谁是重身如秋叶不胜轻向来百鍊今绕指一寸丹心白日明芥茈姜馨辣最佳蔬荪芥芳心不让渠蟹眼嫩汤㣲熟了鹅儿新酒未醒初枨香醋酽作三友露叶霜芽知几锄自笑枯肠成破瓮一生只解贮寒葅辞满代者未至一麾来此恰三年到得终更分外难老眼看灯浑作晕愁心得酒不成欢行圃摘杞搜枯梗攀花脱脆包蝶成新様粉栁送隔城梢淡天薄日倦春游苍桧丛篁引径幽忽有小风人未觉荠花无数总摇头春半问归雁春光深浅没人知我正南归雁北归头上一声如话别一生长是背人飞毗陵辞满出舍添倅㕔小住丞㕔更一旬客魂先入故乡春未离鼓角声中梦已是谯门外面人寓倅㕔寒夜不寐不堪斜雨打虚忩只愿晴阳送晓光自是老人眠不着近来春夜几曽长楼头吹动梅花曲梦里犹疑燕寝香道是宫居如客舍等闲一宿两年强游翟园花枝劣相絓人衣蜂子顚狂触面皮一巷海棠千架锦两堤杨桞万窝丝宋诗钞卷七十二宋诗钞卷七十三钦定四库全书宋诗钞卷七十三内阁中书舍人吴之振编杨万里西归集钞初离常州夜宿小井清晓放舩拦街父老不敎行出得东门已一更一事新来偏可意梦中闻打放舩钲晨炊只煑野蔬汤更㨂鲜鱼买一双病眼未能禁晓日西忩莫闭闭东忩春旱愁人是去年如今説着尚心酸篙师莫遣舩迟着见説苏州好牡丹雨中逺望惠山准拟归时到未迟归时不到悔来时惠山不识空归去枉与常州作住持舟中雨望船忩深闭懒看书独倚船门捻白须雨共长河织青锦金钱晕上滴眞珠晓经潘葑油忩着雨光不湿东风忽转西风急篷声萧萧河水澁牵舩不行人却立雨中篙师风堕笠潘葑未到眼先入岸桞垂头向人揖一时唤入诚齐集惠山云开复合二年常州不识山惠山一见开心颜只嫌雨里不子细髣髴隔帘青玉鬟天风忽吹白云坼翡翠屏开倚南极政缘一雨染山色未必雨前如此碧看山未了云复还云与诗人偏作难我船自向苏州去白云稳向山头住泊舟无钖雨止遂游惠山天敎老子不空回船泊山根雨顿开归去江西人问我也曾一到惠山来出惠山遥望横山三日横山反覆看殷勤送我惠山前常州更在横山外只望横山已杳然舟过望亭常州尽处是望亭已离常州第四程栁线绊舩知不住却敎飞絮送侬行此去苏州半日期归心长是觉舩迟一村树暗知何处两岸青青无了时将近许墅望见虎丘许墅人家逺树前虎丘山色夕阳边石桥分水入别港茒屋垂杨仍钓船泊舩百花洲登姑苏台二月尽头三月初系船杨桞拂菰蒲姑苏台上斜阳里眼度灵巖到太湖舟中小雨漠漠轻寒粟脱肤酴醿半落牡丹初顚风无赖难拘管小雨多情爲破除半世光隂行路里一年春事客愁余浙西尚逺江西在何日漳滨买白鱼从范至能叅政游石湖精舍坐间走笔孤墖鸥边逈千巖镜里看折花倩人挿摘果䕶忩寒不是无相识相从却是难归舟望精舍已在白云端震泽分波入垂虹隔水看何须小风起生怕牡丹寒政坐诸峰好端令落笔难催人理归棹落日许无端再登垂虹亭长年三老不须催且据胡牀未拟回白昼惊人星满地日光碎处万波来夜泊平望终夕不寐舩中新热睡难成听尽渔舟掠水声不分两忩忩外月如何不爲别人明樱桃湖里月如霜偏照征人寸断肠醉里不知家尚逺梦回忽觉路初长一生行路便多愁落得星星两髩秋数尽归程到家了此身犹未出苏州小泊梅堰登明孝寺泊船梅堰日㣲昇一迳深深唤我登随分垂杨兼老桧备员野寺更残僧宿湖甫山夜泊湖甫山緑杨䕶危堤迅䨓将残雨似勐竟复㣲晓月解风䌫熟睡初不知起来问宿处千山翠相围霁峰有剩霭旭溪无倚辉逺树芦外出若与船争驰多情更林墖寸歩不相离后送欣已逺前迎复在兹不知墖意厚爲复船行迟谁能卜此墖庶不淹吾归独感夜来雨政作朝凉资过霅川大溪菰蒲际天青无边只堪莲荡不堪田中有一溪元不逺折作三百六十湾政如緑锦地衣上玉龙盘屈于其间前舩未转后舩隔前湾望得到不得及至前湾到得时只与后湾才咫尺朝来已度数百萦问知徳清犹半程老夫乍喜櫂夫闷营有到时君莫问霅溪道塲山背是吴兴只不敎人到徳清霅水相留无别计却将溪曲暗添程晨炊白昇山千峰爲我旋生妍我爲千峰一洒然云掠石崖啼鸟树雨添山涧落花泉心知童仆多饥色目断茅檐半穗烟只道晨炊食无肉竹根斤笋两三钱小舟晩兴篛蓬旧屋雨声干芦䕠新檐暖日眠枕底席边俱緑水脚根头上两青天人在非晴非雨天舩行不浪不风间坐来堪喜还堪恨看得南山失北山潮痕初落水犹肥雨㸃才来已复㣲半湿岸沙危欲落牵船稚子去如飞一船在后忽搀前前后篙师各粲然山入春来肥更秀向人依旧耸寒肩过横山墖下六年三度过兰溪总是残春首夏时最感横山山上墖迎人东去送人西宿潭石歩三更无月天正黒电光一掣随霹雳雨穿天心落篷嵴急风横吹斜更直疎篷穿漏湿牀席波声打枕一纸隔梦中惊起眠不得揽衣危坐三叹息行路艰难非不歴平生不曽似今夕天公吓客恶作剧不相闗白出不测收风拾雨猝无策如何乞得东方白垂头缩脚正偪仄忽然头上复一滴过安仁市得风挂帆西望柯山正蔚蓝衢州只在此山南却愁路尽风犹剩回纳清风与破帆舟中戏题花处青山桞处溪新来宿处旧曾炊到家失却行程厯只捡西归小集诗上章戴滩脱巾枕手仰哦诗醉上诸滩总不知回看他船上滩苦方知他看我船时三月二十七日送春絶句只余三日便清和尽放春归莫恨他落尽千花飞尽絮留春肯住欲如何春尽感兴春事怱怱掠眼过落花寂寂奈愁何故人南北音书少野渡东西芳草多笋借一风争作竹鷰分数子别成窠青灯白酒长亭夜不胜孤舟兀緑波明发三衢拔尽新秧挿尽田出城一眼翠无边不闗雨水愁行客政是年年雨水天冲风破雨正愁人愁得心情没半分何处吹来好消息诸峰放散夜来云云欲开时又不开问天觅阵好风催雨无多落泥偏滑溪不胜深岸故頽挿秧歌田夫抛秧田妇接小儿拔秧大儿挿笠是兠鍪蓑是甲雨从头上湿到胛唤渠朝餐歇半霎低头折腰只不答秧根未牢莳未匝照管鹅儿与雏鸭明发平坦市花飞滋晓寒乘咔新夜听万象宿雨余洁斋无欠净霁䂀輙欲吐逺峰忽复暝林庐居者谁户与碧山映蔷薇上木末不架得初性彼卧晏未兴我征漂靡定悁然懐吾庐花竹幽更盛兹焉独足羡自是不差胜顾瞻江之西心速路逾夐似闻前溪水尽还旧沙径江山道中蚕麦大熟黄云割路几肩归紫玉炊香一饭肥却破麦田秧晚稻未敎水牯卧斜晖新晴戸戸有欢颜晒茧摊丝立地干却遣缲车声独怨今年不及去年闲午憇嫩緑桐隂夹道遮烂红野果压枝斜日烘细草香无价况有三枝两朶花过髦塘渡雪浪无坚岸金沙有退痕断桥犹半板潄树欲枯根爲问新来涨今年第几番昨来愁此渡已济不堪论度小桥危桥度中半深溪动人心欲返业至此将进眩下临已渉尚回顾溪水知几深谁能大此桥以安往来人小憇二龙争珠盖两长岭夹一圆峰故名自此出官路入山路云田路直复萦肩舆斜还正如何晴三日犹自滑一径缺岸有危栈方轸无稳兴不跌先独惊稍坦深自庆肯信坐者安不及行者病昨来九轨涂可思不可更忽逢两苍虬争此一照乘颇欲问故老双争谁孤胜水声乱人语一辞无真听轻风从秧畴衆緑久未定﨑岖从此始辛苦何时竟早炊杨家塘枯树藤爲叶遥峰石作鬟如何毎行客不劝自加餐浙界残零处江东咫尺间炊烟恋茅店飞出却飞还四月四日午初出浙东界入信州永丰界外面千峰合中间一径通日光自揺水天静本无风村酒渟春緑林花倦午红莫欺山堠子知我入江东松阴小憇不但先生倦不苏仆夫也自要人扶青松数了还重数只是从前八九株宿灵鹫禅寺暑中带汗入山中霜满风篁雪满松只是山寒清到骨也无霜雪也无风初疑夜雨忽朝晴乃是山泉终夜鸣流到前溪无半语在山做得许多声道傍小憇观物化蝴蝶新生未解飞须拳粉湿睡花枝后来借得风光力不记如痴似醉时晨炊王田闻鸎观鹭晓寒顾影惜金衣着意听时不肯啼飞入桞阴多处去数声只许落花知清溪欲下影先翻只鹭还将双鹭看緑玉胫长聊试浅素琼裳冷不禁寒永丰驿逢故人赵伯庭过叔同官贑水摠青春消息中间两不闻道我未衰君莫戏不须看我只看君出永丰县西石桥上闻子规花愁月恨只长啼雨夕风晨不住飞自出锦江归未得至今犹劝别人归怨笛哀筝摠不如一声声彻九天虚若逢雨后如何听幸得花时莫管渠诗情只要琱诗不要名老来也复减诗情虚名满世真何用更把虚名赚后生四月十三日渡鄱阳湖泊舟番君湖风雨至夜半求济敢自必茍安固所愿孤愁知无益暂忍复永叹夜久忽自睡倦极不知旦舟人唿我起顺风不容缓半篙已湖心一叶恰镜靣仰见云衣开侧视帆腹满天如瑠璃钟下覆水晶椀波光金汁㵼日影银柱贯康山杯中蛭庐阜帆前幔豁然地无蒂渺若海不岸是身若虚空御风游汗漫初忧触危涛不意拾竒观近岁六暄凉此水三往返未渉毎不寕旣济輙复玩游倦当自归非爲猿鹤怨已至湖尾望见西山好风稳送五湖船万顷银涛半霎间已入江西犹未觉忽然对面是西山芦荻中间一港深蒌蒿如柱不成簮正愁半日无村落远有人家在树林千里都无半㸃山如何敢望有人烟不敎逺树遮拦却芦荻生来直到天送乡人余文明劝之以归一别高人又十年霜筋雪骨健依然席门未害车多辙斗酒尚能诗百篇苍狗白衣俱昨梦长庚孤月自青天故山松菊平安在何日归欤解钩舩送王季山主簿省亲枢府六馆名流王季山十年风雨短檠寒不曾文字饶羣子勉爲庭闱就一官伯也腾身紫极上叔兮着眼白云端㑹当再奏河东赋姓字从头掲榜看秋虫蝉哀落日恰才收蛩怨黄昏正未休催得世人头搃白不知替得二虫愁病中感秋时初䘮夀佺子临晓睡偏重不知忩已明高梧下清露宿鸟有寒声愁岂闗须事秋来添雪茎病身仍哭子併作老来情秋热多难幽懐惨不舒秋风残暑埽难除一生最怕西忩日长是酴醿架子疎年年极暑与秋期日日秋阳在暮时我自愁吟无意思蝉声移近入檐枝夜坐夜永留清坐诗臞称病容溪鸣风处竹月湿露中松喜事何曾梦灯花诳杀侬欲归归已得归得却无悰中秋病中不饮二首后一首用辘轳体去年两浙浙西州今夕南溪溪上头满着玻瓈一盆水洗开玉镜十分秋病来不饮非无酒老去追懽总是愁自笑独醒仍苦咏枯肠䨓转不禁捜无风无雨併无云今岁中秋尽十分毕竟氷轮谁爲转碾穿玉字不生痕坐看儿辈纷然饮也遣先生半欲醺自是清尊负明月不闗明月负清尊中秋月长句西山走下丹砂丸东山飞上黄金盘径从碧海升青天半湿尚带波涛痕初辉淡淡寒不动月华犹轻桂华重黄罗圑扇暗花纹蹙金突起双龙鳯须臾正靣天中央银钲退尽向来黄干坤镕入氷壶里万象都无只有光平生爱月爱今夕古人与我同此癖去年中秋天漆黒今年中秋月雪白先生旧不论升斗近来畏病不饮酒月中醒眼搔白首明年月似今宵否秋雨初霁松竹阴寒分外苍芭蕉花湿梦中香抽身朱墨尘埃里入眼山林气味长今日更无秋热去晓晴犹带雨余凉却将白髪三千丈缲作霜丝补锦囊病后觉衰病着初无恼安来始觉衰人谁长健底老有顿来时山意凄寒日秋光染瘦诗小松能许劣学我弄吟髭昨日访子上不遇裴回庭砌观木犀而归再以七言乞数枝昨携儿辈叩云闗绕遍巖花恣意看苔砌落深金布地水沉蒸透粟堆盘寄诗北院賖秋色供我西忩当晩餐小朶出丛须折却莫敎折破碧圑栾拒霜花木渠何似水芙渠同箇声名各自都风露商量借膏沐臙脂深浅入肌肤唤回春色秋光里饶得红妆翠盖无字曰拒霜浑不恶却愁霜重要人扶不寐老来只愿酒难醒酒力才醒梦便惊露滴新寒欺病骨宦游如梦记平生深山五鼓鸡吹角落月一忩鹅打更等待晓光琱好句晓光未白句先成非闗枕上爱哦诗聊复销愁片子时老眼强眠终不梦空肠暗响诉长饥翻来覆去体都痛乍暗忽明灯爲谁只道昼长无那着夜长难禁不曾知暗虫夜啼不肯停直从黄昏啼到明不知讨论底事着爲复怨嗟谁子生至竟通宵千万语真实只是两三声唧唧唧唧复唧唧此外何言君试听初闻一天雨大声次第远近鸡都鸣今日明朝何日了南村北巷几人行忽思春雨宿茅店最苦仆夫催去程是时懒起惜残睡如今不眠愁独醒戏题常州草虫枕屏黄峰作歌紫蝶舞蜻蜓蚱蜢如风雨先生昼眠纸帐温无那此辈喧梦魂眼中了了华胥国蜂催蝶唤到不得觉来忽见四折屏野花红白野草青勾引飞虫作许声何縁先生睡不惊和李与贤投赠之韵山似剡溪溪似油人如诗句句如秋无边春里花饶笑有底忙时草唤愁寄题李与贤似剡菴四明狂客一茅屋勅赐剡川才一曲安福诗人李与贤大书似剡山扉前我曾着脚勾践国奉诏昭陵省松栢是时八月欲半头镜湖不是人间秋嵇山影落水精阙荷花露滴波中月季眞茅屋荒苍苔古木哀猿啼禹穴今君结屋阿那边疋似剡川若箇言我到剡川君未到似和不似然不然君不见兴公旧草天台赋元不曾识天台路一俛仰间已再升何用瘦藤与芒屡蕙花初开五言幽人非爱山出山将何之山居种兰蕙岁寒久当知初萟止百亩余地惜奚爲先生无广居千巖一茅茨四靣秪萟蕙中间才置锥鋭緑分宿丛修紫擢幼枝孤干八九花一花破初蕤西风淡无味㣲度成香吹灯梦得幽馥月冩传静姿我欲掇芳英和露充晨炊春然恻不忍环玩息忘饥岂无衆花草不愿秋不迟种时乱不择岁晩悔可追木犀落尽有感一岁秋香又一空落英顦顇怨西风开时占断西风晓岂念荷花脱病红戏笔野菊荒苔各铸钱金黄铜緑两争妍天公支与穷诗客只买清愁不买田我诗只道更无题物物秋来总是诗着意染须𤣥尚白梳头得蝨素成缁饭罢散策遇细雨秋暄圑扇尚堪携病脚朝来健似飞偶到溪头晴唤出未穷山顶雨催归重九日雨仍菊花未开用辘轳体良晨巧与赏心违四者能并自古稀恰则今年重九日也无黄菊两三枝闭门幸免吹乌帽有酒何须望白衣正坐满城风雨句平生不喜老潘诗西斋睡起小睡西斋听雨凉竹鸡声里梦难长开门山色都争入只放青苍一册方读陈蕃传仲举高谈亦壮哉白头狼狈只堪哀枉敎一室尘如积天下何曾埽得来夜寒独觉儿啼惊觉梦中身恰则华胥正问津脚到五更偏作冷老来万事不如人若无忩月谁相伴听尽鸡声不肯晨尚有布衾寒似鐡无衾似鐡始言贫雨晴得毗陵故旧书雀声只喜晩晴新不管畦蔬雨未匀日与山光弄秋色风将竹影埽忩尘多时浙右无消息忽有书来问老人知我近来头白尽寒暄语外更情亲忧患感叹老去情懐已不胜愁边灾患更相仍胷中莫着伤心事东处销时西处生霜晓荒荒瘦日作秋晖稍稍㣲暄破晓霏只有江风偏得意夜挼霜水染红衣庆长叔招饮一杯未釂雪声璀然即席走笔赋十诗晩饮西隣大阮家天风吹雪入檐牙唿童净埽青苔地莫遣纎尘涴玉花长廊尽处绕梅行过尽风声得雪声醉里不愁飘湿靣自舒翠䄂㸃琼英老手那知鬓脚凋忍寒拚命看珠跳却嫌地暖无氷冻恰则飞来恰则销梅花得雪更清妍折入灯前细捻看下却珠帘敎到地横枝太瘦不禁寒雪正飞时梅正开倩人和雪折庭梅莫敎颤脱梢头雪千万轻轻折取来急雪穿帘绕蜡灯梅花㣲笑古铜缾朔风恶极惊人杀吹倒琉璃六曲屏南烹北果聚君家象箸氷盘物物佳只有蔗霜分不得老夫自要嚼梅花不是今朝雪不清只愁清杀老书生不知落得几多雪做尽北风无恨声酒香端的似梅无小摘梅花浸酒壶莫遣南枝独醒着一杯聊劝雪肌肤燕宁轩里集羣仙薄宦归来又两年梅影舞风风舞雪劝人何苦怯金舩克信弟坐上赋梅花二首对酒初惊髪半华折梅还觉兴殊佳如何屋角西南月只照梢头一两花自是向来香寂寞不须更道影横斜半枝别有春无价和靖何曽觅得些月波成露露成霜借与南枝作淡妆寒入玉衣灯下薄春撩雪骨酒边香却于老树半枯处忽走一梢如许长道是疎花不解语伴人醒醉替人狂送谈命曾南翔今年见説也无锥政坐谈天泄密机举世近来憎直语贵人剩许未爲痴寄题万安县刘元袭横秀阁玉簪成阵雪成堆秀气横空拨不开楚岫苍寒五云外贑江白写九天来烟销日出皆诗句月色波声唤梦回早晩携家过高阁寄诗聊当一枝梅春尽舍舟余杭雨后山行前夕船中索簟眠今朝山下觉衣单春归便肯平平过须做桐花一信寒十二月二十七日大雪中过言水小盘渡西归风卷寒江浪湿天斜吹乱雪忽平舩碧琉璃上琼花里独载诗人孟浩然山居雪后春近能余几许寒雪花才落便消残青松根上兰根下犹得三朝两日看一㸃红尘未敢生松间雪后政堪行日光半破风㣲度时作髙林落果声宋诗钞卷七十三宋诗钞卷七十四钦定四库全书宋诗钞卷七十四内阁中书舍人吴之振编杨万里南海集钞庚子正月五日晓过大皐渡雾外江山看不眞只凭鸡犬认前村渡船满板霜如雪印我青鞋第一痕危沙崩岸欲侵墻直下清江百尺强过了笋舆元未觉忽然回首冷思量之官五羊过太和县登快阁观山谷石刻庐陵山水説西昌天遣金华印此邦诗本道他将取去如何遗下一澄江万安道中书事玉峰云剥逗斜明花径泥干得晩行细细一风寒里暖时时数㸃雨中晴携家满路踏春华儿女欣欣不忆家骑吏也忘行役苦一人人揷一枝花过皂口贑石三百里春流十八滩路从青璧絶船到半江寒不是春光好谁供客子看犹须一樽緑併遣百忧寛晓过皂口岭夜渡惊滩有底忙晓攀絶磴更禁当周遭碧嶂无人迹围入青天小册方半世功名一鸡肋平生道路九羊肠何时上到梅花岭北望螺峰半㸃苍歩过分水岭路险劳人役侬须下轿行石从何代落蕨傍旧根生古树无今态幽泉有暗声只言章贡近犹自两三程憇分水岭望乡岭头泉眼一涓流南入䖍州北吉州只隔中间些子地水声滴作两乡愁岭北泉流分外忙一声一滴断人肠浪愁出却庐陵界未入梅山总故乡社日南康道中东风试暖却成寒春恰平分又欲残淡着烟云轻着雨近遮草树逺遮山人行栁色花光里天接江西岭北间管领社公须作叶在家在外匹如闲小溪至新曲人烟懡㦬不成村溪水㣲茫劣半分流到前滩忙似箭不容雨㸃稍成纹只爱孤峰惹寸云忽惊头上雨倾盆北来南去縁何事路上君看屐子痕晚云解事忽离披放出千峰特地竒欲拣一峰谁子是总如笔未退尖时懊恼春光欲断肠来时长缓去时忙落红满路无人惜踏作花泥透脚香六月十九度大庾岭题云封寺梅山未到未敎休到得梅山始欲愁知道望乡看不见也须一歩一回头题南雄驲外计堂携家度岭夜乘槎小泊凌江水北涯二月山城无菜把一年春事又杨花举头海国星辰近回顾梅山草树遮客子相逢闻好语看山只欠到南华二月二十三日南雄解舟昨夜新雷几地鸣今朝春涨一篙清顺流更借江风便此去韶州只两程水没蒲芽尚有稍风吹屋角半无茅急滩未到先闻浪枯树遥看只见巢舟过黄田谒龙母䕶应庙逺山相别忽相寻水到黄田渐欲深见説前头山更好且留好句未须吟舟过谢潭夹江百里没人家最苦江流曲更斜岭草已青今岁叶岸芦犹白去年花碧酒时倾一两杯船门才闭又还开好山万皱无人见都被斜阳拈出来三月一日过摩舍那滩阻雨泊清溪镇一声霹雳霁光收急泊荒茆野渡头摩舍那滩冲石过曼陁罗影漾江流山才入眼云遮断船去追程雨见留夜宿清溪望清逺举头不见隔英州过尽危滩百不堪急惊絶壁翠巉巉倒垂不死千年树下拂奔流万丈潭隔岸数峰如笔格倚天一色染青蓝眞阳此去无多子到日应逢三月三小泊英州人人藤叶嚼梹榔戸戸茅檐覆土牀只有春风不寒乞隔溪吹度柚花香数家草草劣无多跕水飞鸢也不过道是荒城斗来大向来此地着东坡过眞阳崃莫道无人径亦穷尚余碧篠伴青枫白云不是从天降坐看生从翠崦中仰见青天尺许青无波江水不胜平只惊白昼山竹裂杜宇初闻第一声榕树阴中一苇横鹧鸪声里数峰青南人到此亦肠断不是南人作么生晨炊光口砦泊船光口荐晨炊野饭匆匆不整齐新摘柚花薫熟水旋捞莴苣浥生虀尽敎坡老食无肉未害山公醉似泥过了眞阳到清逺好山自足乐人饥过沙头过了沙头渐有村地平江濶气清温暗潮已到无人㑹只有篙师识水痕船中蔬饭食蕨食臂莫食拳食笋食稍莫食根何曾万钱方下箸先生把菜亦饱去岭南风物似江南笋如束薪蕨作篮先生食借几万卷千巖万壑皆厨传清明日欲宿石门未到而风雨大作泊灵星小海风雨从来海外天灵星海里泊楼船坐吟苦句斟愁酒也是清明过一年崃山前夕石间行泊得船时破胆惊惊到今宵已无胆听风听浪到天明一生行路竟如何乐事还稀苦事多知是风波欺客子不知客子犯风波西园晩歩龙眼初如菉豆肥荔枝已似佛螺儿南荒北客难将息最是残春首夏时得夀仁夀俊二子中涂书二首二子别我归兼旬无消息客有馈荔枝盈篮风露色绛罗蹙寳髻氷弹溅粘液老夫非不馋忍馋不忍喫急唿两健歩为我致渠侧㸃数川陆程几日当还役惟愁香味壊色变那敢惜十日两骑还千里一纸墨把书五行下废书双泪滴不如未到时当喜翻不怿子壮祗觉幼子学祗觉迟二子忽颀然语离又作悲今年来官下二子暂我随悬知住不久且复相从嬉鹤书自天降槐花唿汝归伯也恐我愁愿留不忍辞仲也惨不释飞鸣忍及时岂有鳯将雏雏长禁其飞决焉遣还家一笑更不疑傍人怪无泪泪入肝与脾我昔如汝长壮志在四方集贤给笔札秉烛促夜装平明出门户振衣不徬徨先君泫然泣感我令我伤先君顾我语汝行勿断肠他日汝养子此悲㑹身当老懐追陈迹心折涕泗滂宴客夜归六言月在荔枝梢上人行茉莉花间但觉胷吞碧海不知身落南蛮雨霁登连天观高台十日不曽登雨后榰藤拄晩晴城外诸峰迎落照松根细草总斜明眼穿岭北书不到初入海南愁顿生只有荷花旧相识风前翠葢为人倾得夀仁夀俊二子书皆以病不及就试且报来期二子何时到三秋欲尽头收渠半张纸洗我一年愁不得毛锥力元非子墨羞海山寒更碧整驾可同游送蔡定夫赴湖南提刑菊后霜前换绣衣湘南岭北看梅枝还将方策汗青路拈出圜扉草绿时四海几人怜我老三年两作送君诗借令贵杀衡阳纸半幅无妨慰梦思遣骑问讯范明州叅政报章寄絶句和韵谢之南海人从东海归新诗到日恰梅时捻梅细比新诗看未必梅花瘦似诗至日薄寒旧传冬不到南中今岁南中稍稍冬曦幕暖吹红皱起霜桥冷歩缟声松裁缝苦思诗千首排遣清愁酒一钟不是梅花开独早似怜北客老相逢病中夜坐月留银汉小徘徊似恋空庭独树梅玉漏听来更二㸃烛花剪了晕重开病身不饮看人醉干雪无端上鬂来后日老衰知健否只今六九已推隤辛丑正月二十五日游蒲涧晚归桃李深酣日池塘浅试春霁晖揺逺水新煖软游人生酒清无色青梅脆有仁烟钟能底急催我入城闉食车螯珠宫新沐净琼沙石鼎初燃㵸井花紫殻旋开㣲滴酒玉肤莫熟要鸣牙枨拖金线成双美姜擘糟丘总一家老子宿醒无解处半杯羹后半瓯茶谢福建茶使吴徳华送东坡新集黄金白玉明月珠清歌舞妙倾城姝他家都有侬家无却有四壁环相如此外更有一牀书不甚自饱饱蠧鱼故人逺送东坡集旧书避席皆让渠儿时作剧百不懒説着读书偏起晩乃翁作恶嗔儿痴强遣饥肠馋蠧简老来万事落人后浪取故书遮病眼眼病逢书輙着花笔下蝇头成老鸦病眼将奈故书何故书一开一长嗟东坡文集侬亦有未及终篇已停手印墨糢煳纸不佳亦非鱼网非科斗富沙枣木新雕文传刻疎瘦不失眞纸如雪茧出玉盆字如霜雁㸃秋云老来两眼如隔雾逢枊逢花曽不觑只逢书册佳且新把翫崇朝那肯去东坡痴絶过于侬不将一褐易三公只将笔头挂月脇万古凡马不足空故人怜我老愈拙不寄金丹扶病骨却寄此书来恼我挑落青灯搔白髪连天观望春忆毗陵翟园中和节候社前时春到园林最晩枝弄水不氷携扇手登台犹粟向风肌鸟乌声里山光湿花枊阴中日脚迟北望翟园春正閙海棠锦绕雪荼䕷二月十三日谒两庙早起起来洗面更焚香粥罢东忩未肯光古语旧传春夜短漏声新觉五更长近来事事都无味老去波波有底忙还忆山居桃李晚酴醿为枕睡为乡寄题萧国贤佚我堂软红尘里几时休重碧杯中且拍浮坐看痴儿夸絶足可怜到老不囘头幅巾藜杖聊三径明月清风自一丘我亦年来厌奔走梦骑野鹤访沙鸥题桄榔树化工到得巧穷时东补西移也大奇君看桄榔一窠子竹身杏叶海棠枝春晴怀故园海棠故园今日海棠开梦入江西锦绣堆万物皆春人独老一年过社燕方囘似青如白天浓淡欲堕还飞絮往来无奈春光餐不得遣诗招入翠琼杯竹边台榭水边亭不要人随只独行乍暖柳条无气力淡晴花影不分明一番过雨来幽径无数新禽有喜声只欠翠纱红映肉两年寒食负先生初食笋蕨鱼鳯烹龙世浪传猩脣熊掌我无缘只逢笋蕨杯盘日便是山林富贵天稺子玉肤新脱锦小儿紫臂未开拳只嫌岭外无珍馔一味春蔬不直钱寒食对酒荔枝园园花寒食日日雨先生老多病颇已疎录醑儿童喜时节笑语治罇俎南烹既前陈北果亦草具蝤蛑方才甘笋蕨未作苦先生欲独醒儿女难多拒初心且一盃三盃亦漫许醒时本强饮醉后忽快举一盃至三盃一二三四五偶然问儿辈卒爵是何处儿言翁但醉已忘酒巡数明发青塘芦包青塘无店亦无人只有青蛙紫蚓声芦荻叶湥蒲叶浅荔枝花暗栋花明船行两岸山都动水入诸村海旋成囘望月台烟雨外万峰尽处五羊城过胥口江水大涨舟楫不进北江西水两相逢胥口波涛特地雄万事向侬氷与炭一生行役雨和风急流欲上人声閙近岸还移牵路穷河伯喜欢侬苦恼併将恩怨恼天公入崃歌崃山未到日日愁崃山已到愁却休不是朝来愁便散愁杀人来天不管昨宵逺望最髙尖今朝近看云隔帘楼船冲雨过山下两扇屏风生色画江神不遣客心惊云去云来遮巖扄忽然褰云露山脚仰见千丈翠玉削篙师相贺涨㾗落今日可到鵶矶泊崃山寺竹枝词崃里撑船更不行擢郎相语改行程却从西岸抛东岸依旧船头不可撑一水双崖千万萦有天无地只心惊无人打杀杜䳌子雨外飞来头上声龟鱼到此总囘头不但龟鱼蟹亦愁底事诗人轻老命犯滩冲石去韶州一滩过了一滩奔一石横来一石蹲若怨古来天设险崃山不过也由君天齐浪自说浯溪崃与天齐真箇齐未必崃山髙尔许看来只恐似天低夜泊英州旅病情先恶愁眠梦更惊犬须终夜吠月到五更明未解波头意偏来枕底声平时厌行路投老正追程阻风泊钟家村离英州已三日才行二十里南游端为看山来过眼匆匆首屡囘不是阻风船不进何缘看尽万崔嵬满船儿女厌江行我爱江行怕入城惭愧风师敎欵曲为分一舍作三程明发陈公径过摩舍那滩石峰下遥松烟未消近竹露犹滴石峰矜孤锐喜以江自隔清潭涵曦紫碧岫过云白囘瞻宿处隄路转不可觅地逈人絶影山僻虎留迹下有无底潭上有欲落石是间一径横夹以万松直树从何时有陈公所手植陈公今焉在径松自寒碧昨宵望石峰相去无一尺今日行终朝秪绕石峰侧石峰何曽逺江路自不直仰瞻碧孱巖清崃如立壁反覆得细看何必更登陟后顾江已逺前顾江若塞棹进岸自囘天水未有极帘欣入絶巘舟愕触潜石东暾淡未熹北吹寒更寂岸草不知愁向人弄晴碧澄潭涌晴晕不风自成花囘流如倦客出门复还家江晴已数日新涨没旧沙知是前溪雨湿云尚横斜山转江亦转江行山亦行风鬟照玉镜素练萦青屏我本山水客澹无轩冕情尘中悔一来事外怀孤征忽乘沧浪舟仰髙俯湥情餐翠腹可饱饮渌身须轻鹧鸪不相识还作故园声危峰莹无土平地岌孤石如何半巖间亦有小树碧走空根苦辛倚险榦寒瘠芳兰间丛生紫蕤濯幽色近香许世闻逺秀絶人摘而我云外身方兹喟行役城中安得山无山安得诗我入五羊城逺与山水辞有镜不敢览尘面我自知解组来归亭山水奔相随水光动我巾山色染我衣舟行将一月恨速不恨迟山云来未已江月皎无滓开怀放之入出语颇似之我从灵洲来惟见芳草渡蒹葭随水逺旷野无立树挂席上真阳好山忽无数好山如隐士避世不自露不应官道傍乃有见山处借识衞叔玠未覩乐彦辅石峰再难得舟过更囘顾南中山絶佳所恨人烟稀略无好事人结茅临湥溪峰顶可月亭岸石即钓矶空令烟中猿挂崖弄涟漪山多人自少人逺山益奇我舟行不留过眼山如驰过眼意已足久留亦何为明发白沙滩闻布谷有感提壶劝我饮杜䳌劝我归不如布谷子劝我勤耘耔我少贫且贱不但无置锥笔耒垦纸田黒水导墨池借令字堪煮识字亦几希啼饥如不闻饥惯自不啼骏奔三十年辛勤竟何为发从道涂白面为风霜䵩夜来白沙滩老命轻如丝洪涛舞一叶唿天呌神祗生全乃偶然人力初何施晓闻布谷声如在故山时坐令万感集初悟半世非一险靡不悔数悔容何追有田不归耕布谷真吾师茘枝堂昼憩茘子阴中风絶凉菖蒲节后日偏长落残数柄荷花蕊浸得一瓶泉水香多病早衰非破砚欲行复倦且胡牀曲江近北差迟着不道江山胜五羊风雨残风剰雨故欺人垂箔关窓䕶病身自拾荷花揩面汗新将笋箨制头巾梅天笔墨都生醭棐几文书懒拂尘帽子一峰青可掇隔墻不敢畧开门送彭元忠县丞北归君从循州来却囘饶州去拍天海浪拂日峰琼尺裁成锦机句学诗初学陈后山霜皮脱尽山骨寒近来别具一只眼要踏唐人最上关三春弱栁三秋月半溪清水半峰雪只今六月无此物君能唤渠来入笔恰恰新莺百啭声忽有寒蛩终夜鸣潇湘故人汝汉客为君一夜头尽白我欠天公诗债多霜髭捻尽未偿他君怀玉盘金叵罗合骑天驷超天河如何也铸一大错自古诗人多命薄黄茅起烟如黄沙瘴母照水曼陀花广东之游乐复乐劝君不如早还家题望韶亭新隆寺后看韶石三三两两各依稀金坑津头看韶石十十五五不整齐一来望韶亭上看九韶八音堆一案金钟大镛浮水涯玉瑟瑶琴倚天半尧时文物也麄疎礼乐犹带鸿荒余茅茨殿上搥土鼓苇籥声外无笙竽黄能郎君走川岳领取后䕫捜礼乐峄山桐树半夜鸣泗水石头清昼跃山祗川后争献珍姚家制作初一新帝思南岳来时巡宫琛庙宝皆骏奔曲江清彻碧琼软海山孤尖翠屏展天颜有喜后䕫知一奏云韶供亚饭帝登九嶷忘却归不知斑尽湘笛枝后䕫一胫跛莫随坐委衆乐江之湄仪鳯舞兽扫无迹独留一狻守其侧至今唤作狮子石雨淋日炙烂不得洞庭张乐已莓苔犍为获磬亦尘埃不如九韶故无恙戞击尚可冬起雷何时九秋霜月里来听湘妃瑟声美曲终道是不见人江上数峰是谁子三月一十雨寒姚黄魏紫向谁赊郁李樱桃也没些却是南中春色别满城都是木绵花谢木韫之舍人分送讲筵赐茶吴绫缝囊染菊水蛮砂涂印题进字淳熙钖贡新水芽天珍误落黄茅地故人鸾渚紫薇郎金华讲彻花草香宣赐龙焙第一纲殿上走趋明月珰御前啜罢三危露满袖香烟怀璧去归来拈出两蜿蜒雷鸣晦冥惊破柱北苑龙芽内样新铜围银范铸琼尘九天宝月霏五云玉龙双舞黄金鳞老夫平生爱煮茗十年烧穿折脚鼎下山汲井得甘冷上山摘芽得苦梗何曽梦到龙游窠何曽梦吃龙芽茶故人分送玉川子春风来自玉皇家鍜圭椎璧调氷水烹龙炰鳯捜肝髓石花紫笋可衙官赤印白泥牛走尔故人气味茶样清故人丰骨茶样明开缄不但似见面叩之咳唾金石声麴生劝人堕巾帻睡魔劝我抛书册老夫七椀病未能一啜犹堪坐秋夕荔枝堂夕眺病骨秋臞怯暮清凉风偷带北风轻迎寒窓隔重煳遍只放书边数眼明九日郡中送白菊未应白菊减于黄金作钿心玉作裳一夜西风开瘦蕾两年南海伴重阳若言佳节如常日为底寒花分外香挼蕊浮杯莫多着一枝留揷鬓边霜至节宿翁源县与叶景伯小酌此县谁言是强名古来千室亦琴鸣只嫌六七茅竹舍也有二三鸡犬声村酒分冬胜虚度霜风一夜办新晴半生客路逢佳节佳节何曽负半生过乌沙望大唐石峰城中长恨不见山出城见山如等闲曹溪过了过岑岭不惟山粗石仍犷山如可师癞满顶石如陈三瘿联颈一路令人眼不开开眼令人闷不醒乌沙未到一溪横水清见底心已清大唐六峯争出迎水精笔架琉璃屏两峯玉笋才出土三峰氷盘饤角黍一峰新琢金博山雾作沈烟云作缕忽然前冈平截断万丈青尖余寸许山神解怜客子愁平地跳出苍琳璆更借天公修月斧神工一夜忙琱锼近看定何者逺看真可画山神自贺应自诧古来此地无车马蕈子空山一雨山熘急溧流桂子松花汁土膏松暖都渗入蒸出蕈花团戢戢乍穿落叶忽起立拨开落叶百数十蜡面黄紫光欲湿酥茎娇脆手轻拾色如鵞掌味如蜜滑如莼丝无㸃澁伞不如笠钉胜笠香留齿牙麝莫及菘羔楮鸡避席揖餐玉茹芝当却粒作羹不可疏一日作腊仍堪贮盈笈过陂子迳五十余里乔木蔽天遣闷七絶林中亭午始微明枫倒山倾满路横黄叶青苔深一尺先生却爱此中行草光叶润亦清佳翠里生香不是花一事说来人不信蕨长如树蚓如蛇芦湥石路旋芟开藤挂肩舆却倒囘兰蕙连山为谁好芭蕉满谷不縁栽为怜上轿啮人肩下轿行来脚底穿客子心心愁欲暮碧云偏作半阴天晚风寂寂树阴阴松不悲鸣竹不吟只有清泉逢白石向人刺口说山林涧泉劝我出山迟曲曲遮留步步随泉自多情侬自闷今宵会有出山时山穷喜见一平川不似林中不识天只此出山灾便散何须更问小行年过长峰迳遇雨遣闷南中谓深山长谷寂无人烟中通一路者谓之迳自翁源至河源其迳有三猿藤陂子各五十里惟长峯余百过首往往露宿鑚火以炊予以半夜一昼疾行出迳宿秀溪云野炊未到也饥嗔到得炊边却可人伞作旅亭泥处土水漂地灶雨中薪河清人迹到来曽㸃汚松风涧水声不是先生爱山水是间却遣阿谁行猿藤陂子枉惊吁未抵长峰小半途今夕前头何计宿不知出得迳来无下到危陂斗处泥㫄临崩岸仄边溪不须杜句能驱疟只诵长峰遣闷诗出得山来未见村已知村近稍多田坐看云脚都垂地囘望峰头已入天明发曲坑云横平野近人低似絮如纱只隔溪行到溪东元不见囘头却复在溪西明发龙川山有浓岚水有氛非烟非雾亦非云北人不识南中瘴只到龙川指似君发通衢驿见梅有感忙中撩眼雪枝斜落片纷纷㸃玉沙虚过一冬妨㡳事不曽欵曲是梅花过五里迳野水奔来不小停知渠何事大忙生也无一个人催促自爱争先落涧声晨炊浦村水出何村尾桥横乱篠丛隔溪三四屋对面一双峰过午非常暖疑他不是冬疎梅照清浅作意为谁容入程乡县界长乐昏岚着地凝程乡毒雾噀人腥吾诗不是南征集只合标题作瘴经明发房溪山路婷婷小树梅为谁零落为谁开多情也恨无人赏故遣低枝拂面来青天白日十分晴轿上萧萧忽雨声却是松梢霜水落雨声那得此声清过单竹洋迳两山何许来此焉忽相寻摩肩不少让争道各载骎乔木与修竹相招为茂林无风生翠寒未夕起素阴天垂木末近日到谷底深空山时一响已动客子心行至幽絶处更闻啼怪禽自彭田舖至汤田道㫄梅花十余里一行谁栽十里梅下临溪水恰齐开此行便是无官事只为梅花也合来过瘦牛岭行尽天涯未遣休梅州到了又潮州平生岂愿乘肥马临老湏教过瘦牛梦里长惊炊剑首春前应许赋刀头夜来尚有余樽在急唤渠侬破客愁题瘦牛岭牛头定何向牛尾定何指我不炙汝心我不穿汝鼻如何不许见全牛雾隐云藏若相避行行上牛背上下三十里一雨生新泥寸歩不自致胡不去作牵牛星渴饮银河天上水胡不去作帝籍牛天田春风牵犂耜却来蛮村天尽头塞路长遣行人愁夕阳芳草只依旧瘦牛何苦年年瘦道旁草木古树何年涧底生只今已与岭般平千梢万叶无重数一一分明报雨声过金沙洋望小海海雾初开明海日近树逺山青歴歴忽然咫尺黒如漆白昼如何成暝色不知一风何许来雾开还合合还开晦明百变一弹指特地遣人惊复喜海神无处逞神通放出一头夸客子湏㬰满眼贾胡船万顷一碧波黏天恰似钱塘江上望只无两点海门山我行但作游山看减却客愁九分半题韩庭韩水笑为先生一问天身前身后两般看亭前树子关何事也得天公赐姓韩潮阳海岸望海动地惊风起海陬为人吹散两眉愁身行岛北新春后眼到天南最尽头衆水更来何处着千峰赴此却囘休客间供给能消底万顷烟波一白鸥除夜宿石塔寺醉后先眠客莫嗔谁能守歳费精神幸无爆竹惊寒梦休羡椒花颂好春今歳明年才隔夕人情物态顿趋新遥怜儿女团栾处政欠屠酥第十人壬寅歳朝发石塔晓钟梦里苦相唿强理乌纱照白须只有铜炉烧栢子更无玉盏泻屠苏佛桑解吐四时艳铁树还如九节蒲省得一朝疲造请却教终日走长途海岸沙行海滨半程沙上路海风吹起成烟雾行人合眼不敢覻一行一歩愁一歩歩歩沙㾗没芒屡不是不行行不去若为行到无沙处宁逢石头啮足拇宁踏黄泥溅袍袴海滨沙路莫再度食蛤蜊米脯羹倾来百颗恰盈奁剥作杯羹未属厌莫遣下盐伤正味不曽着蜜若为甜雪揩玉质全身莹金缘氷钿半缕纎更淅香秔轻糁却发挥风韵十分添正月三日宿范氏庄山歴愁寡天沙征恨多地两日行海滨虽近弥不至遐瞻道㫄堠我进渠祗退大风来无隔午燠皎安避今夕范氏庄初觌三峰翠愈逺故絶遐不多始足贵巉然半几出蹙若一拳细轻霏淡晚秀隤照烨春媚玩乆有余佳绘苦未必似今夕勿掩扉月中对山睡人日宿味田驿破驿荒源晩解鞍急唿重碧敌轻寒南中气候从头错人日青梅已酽酸正月十二日游东坡白鹤峰故居其北思无邪斋真蹟犹存诗人自古例迁谪苏李夜郎并惠州人言造物因嘲弄故遣各捉一处囚不知天公爱佳句曲与诗人为地头诗人眼底髙四海万象不足供诗愁帝将湖海赐汤沐仅仅可以当冥搜却令玉堂挥翰手为提掾笔判罗浮罗浮山色浓泼黛丰湖水光先得秋东坡日与羣仙游朝发崑阆夕不周云冠霞佩照宇宙金章玉句鸣天球但登诗坛将骚雅底用蚁穴封王侯元符诸贤下石者祗于千载掩鼻羞我来剥啄王粲宅鹤峰无恙江空流安知先生百歳后不来弄月白苹州无人挽住乞一句犹道雪乳氷湍不当年醉里题壁处六丁已遣雷电收独遣无邪四箇字鸾飘凤泊蟠银钩如今亦无合江楼嘉祐破寺风飕飕放船岸岸人家住门门水面开老翁扶杖立稚子看船来一夜鸣春雨诸滩涨绿醅顺流行自快更着北风催南海东庙浴日亭南海端为四海魁扶桑絶境信奇哉日从若木梢头转潮到占城国里囘最爱五更红浪沸忽吹万里紫霞开天公管领诗人眼银汉星槎借一来题南海东庙罗浮山如万石钟一股南走如渴龙雷奔电激遮不住直抵海滨无去处低头饮海吐綘霞举头对着祝融家珠宫玉室水晶殿万水一日朝再衙青山四围作城郭海涛半浸青山脚客来莫上浴日亭亭上见海君始惊青山缺处如玉玦潮头飞来打双阙晴天无云溅碎雪大下都无此奇絶大海更在小海东西庙不如东庙雄南来若不到东庙西京未覩建章宫海神喜我着绮语为我改容收雾雨干坤轩豁未能许小试日光穿漏句船过灵州却缘野濶觉天低政值潮平苦浆遟洲觜两船归别港岸头茆屋出疎篱江山惨淡真如画烟雨空蒙自一奇病酒春眠不知晓开门拾得一篇诗清逺峡清逺望峡山山脚无半里小舟行其间五日翠未已并驰两苍龙中夹白玉水送我到英州渠当自囘辔谁开峡山寺政要避世喧㴱潭无来路断崖有清天撩饥摘山果击磬烦岭猿人迹今扰扰秪缘一鱼船光口夜雨峡江清空来雨急寒声夜半萧萧发玻瓈盆面跳万珠一颗一声清入骨梦中搔首起来听听来听去到天明一生听雨今头白不识春江夜雨声出真阳峡春光浓里更江行画舫分明是水亭出了真阳恰惆怅数峰如笋雨中青未必阳山天下穷英州穷到骨中空郡官见怨无供给支与真阳数石峰碧落洞前滩水石峰背后即英州只不教人到岸头罗带春风吹不直故将数折恼行舟碧落峰前上一滩篙师呌得口多干开门将谓船行逺只在峰头芦荻湾碧落洞梦中曽泊洞前船落絮飞花是去年今日来寻泊船处一江风雨草连天神堂舖前桃花北江二月正春寒初见桃花喜未残腊月潮州见桃李元来不作好春看题太和主簿赵昌父思隐堂西昌主簿如禅僧日餐秋菊嚼春氷西昌府舍如佛屋一物也无唯有竹俸钱三月不曽支竹阴过午未晨炊大儿呌怒小儿啼乃翁对竹方哦诗诗人与竹一样瘦诗句与竹一样秀故山苍玉捶绿云月稍风叶最关身劝渠未要思旧隐且与西窗作好春南华道中清晓新晴物物熙小风淡日暖归旗不堪囘首南华路去歳梅华细雨时骑吏欢唿不要嗔三千里外北归人慇懃自掬曹溪水净洗先生面上尘晓雾不知香雾湿人须日照须端细有珠政是春山眉样翠被渠淡粉作煳涂送胡端明赴召紫泥夜下日星晖赤舄朝看衮绣归中国如今相司马四夷见説问非衣金鱼玉带明霜髩斗极台符拱太微衞武年龄子仪考一身双羡古来稀晓出郡城往值夏谒胡端明泛舟夜归郡城至值夏两日非寛程奔走岂吾愿诏书促南征出郭星未已归棹月已生问人水深浅舟子喧未应水石代之对淙然落滩声危峰起夕苍暗潭生夜清江转风飒至病肩难隐稜添衣初嬾寻忍寒良不能近城一二里逺岸三四灯望关恐早闭驱舟秪迟行多情半环月乆矣将西倾欲落且小留知我要入城月细光未多火星助之明至舍心未稳丽谯才一更二月一日晓渡太和江绿杨接叶杏交花嫩水新生尚露沙过了春江偶囘首隔江一岸好人家晓翠妨人看逺山小风偏入客衣单桃花爱做春寒信只恐桃花也自寒二月初头春向中花稍薄日栁稍风折花客子浑无赖狼借湏教满路红晨炊黄宙舖饭后山行山行行得软如绵急上篮舆睡霎间梦里只闻人喝道不知过尽数重山万安出郭早行玉花小朶是山矾香杀行人只欲颠风掠水衣无处去栁塘着在角头边晨炊皁径问路无多子驱车半日间行穿崖石古踏破藓花斑绿语莺边栁青眠水底山人家岂无地争住小溪湾明发韶州过赤水渴尾滩舩下惊滩浪正喧花汀水退走沙㾗一峰忽自云端出只见孤尖不见根出峡朝来入峡闷舩迟也有欣然出峡时山色亦如人送客送行倦了自应归舩行尽缓底湏忙诗卷聊堪度日长瓶里柚花偷触鼻忽然将谓是烧香过沙头非烟非雨淡蒙蒙深闭窻扉䕶晩风舩外山灮帘里翠岸头花影镜中红三月晦日游越王台榕树梢头访古台下看碧海一琼杯越王歌舞春风处今日春风独自来越王台上落花春一掬山光两袖尘随分杯盘随处醉自怜不及踏青人四月八日尝新荔枝一㸃臙脂染蒂旁忽然红遍绿衣裳紫琼骨骼丁香瘦白雪肌肤午暑凉掌上氷丸那忍触樽前风味独难忘老饕要啖三百颗却怕甘泉冻断肠夏日书事一字看成两霜须摘转多既无书册分奈此日长何荔子红初皱春醅碧欲波醉来愁自去不去亦从他游蒲涧呈周帅蔡漕张舶胜日从公蒲涧游万壑声满千崖秋一迳如虵三百曲绕尽山腹到山头穹巖千仞敲欲裂仰看飞泉泻云窟锵成环珮奏成琴溅作珠玑霏作雪歩穿危磴攀苍藤忽上穹巖顶上行人在半天泉在井不敢下瞰惟闻声只怪前驱深不见湏臾却向前山转海风吹袖万丈长海水去人一弓逺老僧髙卧晏未兴先遣长松夹道迎小参古殿黄面老不见旧日安期生景泰上方半堵壁城中望之雪山白却从景泰望城中晓日楼台焕金碧君不见中流千金博一壶不如游山饥时粥一盂金印系肘大如斗不如游山倦时一杯酒安期飞昇今几年祖龙不是不求仙至今年年七月二十五倾城游人来访古二月一日雨寒南方气候北方殊春里清寒腊里无雨入竹林浑不见只来叶尾作真珠补尽空櫺闭尽门茶瓯火阁对炉熏中庭浅水休教埽正要留看雨㸃纹梳头正美睡相催理尽霜丝梦恰囘窗隙小风能几许也吹蛛网去还来姚黄魏紫向谁賖郁李樱桃也浅些却是南中春色别满城都是木绵花只见春晴道是晴不知半夜嫩寒生疾风吹落林间雨细雨还成大雨声新晴西园㪚歩乆雨令人不出门新晴唤我到西园要知春事深和浅试看青梅大几分池水初生盖玉沙雨余碧草卧堤斜日摇波影纒桥柱绣出栾枝遍地花红雨斑斑竹外蹊黄金袅袅水边丝举头拣遍低阴处带叶青梅摘一枝厌见山居要出来出来厌了却思囘人生毕竟如何是且看桃花晩苍开上已前一日欲雨复晴去年上已正南来明日初三忽又催雨压云头浑欲落风飜日脚急吹开莫因岭外无花卉便对春光废酒杯只拣茂林脩竹处兰亭禊事足追囘岸沙水嫌岸窄要冲开细荡沙㾗似剪裁荡去荡来元不觉忽然一片岸沙摧遣闷江树深春色村鸡薄晚声雨添青笠重人减画舩轻遣闷惟湏睡哦诗只强成独判连日雨却惜半朝晴囘望黄巢矶之险心悸乆之夜云到晓不教收初日微明又却休雨为岸花新洗面水撩江草只摇头千篙百棹力都竭十里九矶舩正愁若到峡中应更险却思峡外是安流峡中得风挂帆楼舩上水不寸歩两山惨惨愁将暮一声霹雳天欲雨隔江草树忽起舞风从海南天外来怒吹峡山山倒开百夫絶呌椎大鼔一夫飞上千尺桅布帆挂了却袖手坐看水上鹅毛走夜泊鵶矶峡中尽日没人烟舩泊鵶矶也有村已被子规酸骨死今宵第一莫啼猿真阳峡清逺虽佳未足观真阳佳絶冠南蛮一泉岭背悬崖出乱洒江边怪石间夹岸对排双玉笋此峰外面万青山险艰去处多奇观自古何人爱险艰阻风钟家村观岸傍物花殻如蝉蜕湿仍新那复浮嬉浪底春却把今身飞照水不知石上是前身题钟家村石崖水与髙崖有底寃相逢不得镇相喧若教渔父头无笠只着蓑衣便是猿檄风伯峭壁呀呀虎擘口恶滩汹汹雷出吼泝流更着打头风如撑铁舩上牛斗风伯劝尔一杯酒何湏恶剧惊诗叟端能为我霁威否岸栁掉头荻摇手岭云好山幸自绿崭崭湏把轻云护浅岚天女似怜山骨瘦为缝雾縠作春衫憇楹塘驿夹路黄茅与树齐人行茅里似山鸡长松不与遮西日却送清阴过隔溪过建封寺下连鱼滩江收衆水赴单槽石壁当流鬭雪涛将取危舟飞过去黄头郎只两三篙梦里篙师忽呌滩老夫惊杀起来看前舩过尽知无虑末后孤舟胆自寒罗仲宪送蔊菜谢以长句学琴自有谱相鹤自有经蔬经我繙尽不见蔊菜名金华诗里初相识玉友尊前每相忆坐令芥孙姜子芽一见风流俱避席取士取名多失真向来许靖亦误人君不见郑花不得半山句却参鲁直称门生曲江重阳烟描水写老秋容岭外秋容也自浓如见大宾新露菊若歌商颂晚风松挿花醉照濂溪井吹发慵登帽子峰莫问明年衰与健茱茰何处不相逢晓炊黄竹庄染练江山宿雨余枝枝叶叶润如酥丝窠璎珞消多少破尽天公百斛珠琯灰簌簌欲飞声日到牵牛第几星地底阳生人不觉烧㾗未冷已青青城中殊未有梅看莫是冬暄欠浅寒行到深山最寒处两株香雪照氷滩晓晴过猿藤迳厌雨欣初霁贪程敢晏眠排天双壁起受日一峰先入迳惟逢树无人况有烟藤深猿不见声到客愁边野炊猿藤迳树下迳仄旁无地林间忽有天丹枫明逺树黄叶暗鸣泉苔锦银枪灶芦茸玉帐氊从军古云乐乞与箇山川明发泷头黑甜偏至五更浓强起侵星敢小慵输与山云能样嬾日髙犹宿夜来峰题兴宁县东文岭瀑泉在夜明场驿之东笋舆路转崖欹倾只闻满山泉水鸣卷书急开已半失眼不停注耳细听石如铁色黒壁立镜面平水从镜面一飞下蕲笛织簟风漪生石知水力倦半壁钟作玉一泓水行到此欲小憇后水忽至前水惊分清裂白两派出跳珠跃雪双龙争不知落处深几许但闻井底碎玉声安得好事者泉上作小亭酿泉为酒不用麴春风吹作蒲萄绿醉写泉声入枯木何处更寻响泉曲夜宿房溪饮野人张珦家桂叶鹿蹄酒其法以桂叶为饼以鹿蹄煮酒酿以八月过是期味减云桂叶揉青作麴投鹿蹄煮醁趂凉篘落杯莹滑氷中水过口森严菊底秋玉友黄封犹退舍虀汤蜜汁更输筹野人未许传醅法剩买只缾过别州揭阳道中地平如掌树成行野有邮亭浦有梁旧日潮州底处所如今风物冠南方宿南岭驿蕨手犹拳已箸长菊苖初甲可羹尝山村富贵无人享一路春风野菜香感兴行役忘衰暮逢春感物华一来梅岭外三见木绵花山鹿宁游市江鸥本卧沙红尘无了日白发未还家夜泊曲湾顺流一日快舟行薄暮风涛特地生不是江神惊客子劝人早泊莫追程荔枝歌粤犬吠雪非差事粤人语氷夏虫似北人氷雪作生涯氷雪一窖活一家帝城六月日亭午市人如炊汗如雨卖氷一声隔水米行人未喫心眼开甘霜甜雪如压蔗年年窨子南山下去年藏氷减工夫山鬼失守嬉西湖北风一夜动地恶尽吹北氷作南雹飞来岭外荔枝梢綘衣朱裳红锦包三危露珠冻寒泚火伞烧林下成水北人藏氷天夺之却与南人销暑气宋诗钞卷七十四宋诗钞卷七十五钦定四库全书宋诗抄卷七十五内阁中书舍人呉之振编杨万里朝天集钞仲冬诏追造朝供尚书郎职舟行阻风清泥江神风伯战方酣北浪吹翻总向南未放人扶下江柁却教眼看上江㠶暮泊䑕山闻明朝有石塘之险下水船逢上水船夕阳仍更澁沙滩雁来野鸭却惊起我与舟人俱仰看回望云边山已逺如何篷底暮犹寒今朝莫説明朝路万石堆心一急湍二月望日逓宿南宫和尤延之左司郎署疎竹之韵此君见我眼犹青笑我银髭雪㸃成忆昔与居同舍日感渠将雨作秋声夜来递宿三更悄叶底春寒一倍生梦入故园数新笋篱边破藓㡬茎横七字谢绍兴帅丘宗卿恵杨梅越絶诸杨盛一时与侬瓜葛不曽知老夫自笑吾衰矣此客何从梦见之也解过江㝷徳祖政縁作尹是丘遅渠伊不是南村泒未分先驱事荔枝谢胡子逺郎中恵蒲大韶墨报以龙涎心字香墨家者流老蒲仙碧梧採花和麝烟华阳黒水煎胶漆大隂𤣥霜作肌骨龙尾磨饥饮䑕须落㸃髹几几不如夷甫清瞳光敌日一见墨卿惊自失后来䕫州有梁杲尔来黟川有呉老亦追时好得时名竟为蒲生竖降旌呉墨往往𤣥尙白梁墨湿湿黐黏壁南宫先生来自西恵然赠我四𤣥圭我无鹊返鸾回字我无金章玉句子得君此赠端何似兀者得鞾僧得髢安得玉案双鸣珰金刀绣叚底物偿送以龙涎心字香为君兴云绕明窓李圣俞郎中求吾家江西黄雀醝法戏作醝经遣之江夏无双小道士一丘一壑长避世裁云缝雾作羽衣芦花栁绵当裘袂身骑鸿鹄太液池脚踏金蟇攀桂枝渴饮南阳菊潭水饥啄蓝田粟玉芝今年天田秋大熟紫皇遣刈神仓谷一双凫雁堕云罗夜随弋人卧茅屋卖身不直程将军却与彭越俱䇿勲解衣戏入玉壶底壶中别是一干坤水精盐山两岐麦身在椒兰衆香国玉条脱下澡凝脂金叵罗中酌琼液平生学仙不学禅刳心洗髓糟牀边诸公俎豆惊四筵犹得留侯借箸前昔为飞仙今酒仙更入太史滑稽篇徳夀宫庆夀口号淳熈丙午元日圣上诣东朝庆夀八秩积隂顿晴飞雪弄日圣孝昭格万姓唿舞拟作口号长乐宫前望翠华玉皇来贺太皇家青天白日仍飞雪错认东风转栁花春色何须羯鼓催君王元日领春回牡丹芍药蔷薇朶都向千官㡌上开双金狮子四金龙喷出香云绕殿中太上垂衣今上拜百王曽有箇家风天父晨兴未出房君王忍冷立风廊忽然鸣跸珠帘卷万嵗声传震八荒甲戌王春试集英小臣曽是老门生苍颜华髪班行里也听钧天九奏声题曹仲本出示谯国公迎请太后图自肃天仗以下皆纪画也徳夀宫前春昼长宫内花开宫外香太皇颐神玉霄上都人久不瞻清光今晨忽见肃天仗翠华黄屋从天降一声清跸万人看天街氷销楼雪残北来又有一红繖八鸾三騑金毂端辇中似是瑶池母鳯舄霞裳剪云雾太皇望见天开颜万国春风百花舞乃是慈宁太母回鸾图母子如初千古无朔云边雪旗脚湿御栁宫梅寒影疎向来慈宁隔沙漠倩雁传书雁难託迎还騩驭彼何人魏武子孙曹将军将军元是一缝掖忽攘两臂挽五石长揖边廷如小儿奉归慈辇如折枝功盖天下只戏剧笑随赤松蜡双屐飘然南山之南北山之北君不见岳飞功成不抽身却遣秦家丞相嗔正月二十四日夜朱师古少卿招饮小楼看灯光射琉璃贯水精玉虹垂地照天明风流谁似朱夫子解放元宵过后灯南北髙峰醒醉眸市喧都寂似巖幽君言去嵗西湖雨城外荷声到此楼和章徳茂少卿拉馆学之士四人访王徳修提干之作西玉南金价则同帝城相对落花风人如天上朱星聚谈到尊中竹叶空白纻乌纱青寳玦紫鸾黄鹄碧梧桐千龄此遇还孤往恨杀灯前欠老翁送何一之右司出守平江十年一别再重游又见鱼书拜彻侯人物只今何水部风流不减韦苏州白苹洲上春传语乌鹊桥草唤愁报政不应迟五月鸎花紫禁竚归舟招陈益之李兼济二主管小酌益之指蚕豆云未有赋者戏作七言盖豌豆也呉人谓之蚕豆云翠荚中排浅碧珠甘欺崖蜜软欺酥沙瓶新熟西湖水漆攂分尝晓露腴味与樱梅三益友名因蚕茧一丝絇老夫稼圃方双学谱入诗中当稼书初夏清晓赴东宫讲堂行经和宁门外赏花市剰雨残风一向颠花枝酒琖两无缘忽逢野老从湖上担取名园到内前芍药截留春去路鹿葱赶上夏初天衆红半霎聊经眼不枉皇州第二年蚤谒景霭灵宫闻子规帝里都无箇里寛苑深地禁到应难蔚然緑树去天近上有子规啼月残便觉恍如还故里不知闻处是长安野蔷薇发桐花落孤负南溪老钓竿以六一泉煑双井茶应爪新茶蟹眼汤松风鸣雪兔毫霜细叅六一泉中味故有涪翁句子香日铸建溪当退舍落霞秋水梦还乡何时归上滕王阁自看风炉自煑尝西府直舍盆池种莲飞空天镜堕莓苔玉井移莲旋旋栽坐看一花随手长挨开半叶出头来稍添菱荇相萦带便有龟鱼数往回剰欲遶池三两匝数声排马苦相催西府寒泉汲十㝷深浇浅洒碧森森髙花已照红粧镜小莟新抽紫玉簪钿破尚余新雨恨繖疎才作半池隂西湖瘦得如盆大更伴诗人恐不禁陈蹇叔郎中出闽漕别送新茶李圣俞郎中出手分似头纲别様建溪春小璧苍龙浪得名细泻谷帘珠颗露打成寒食杏花饧鹧斑椀面云萦字兔褐瓯心雪作泓不待清风生两腋清风先向舌端生跋尤延之左司所藏光尧御书歌光尧太上皇帝御书西汉书列传目上有玺文曰帝録臣袤得之以示臣万里谨拜手稽首作歌敬书于后鸾台长史老野僧月前病鹤霜后蝇文书海里衮不了黒花乱发双眼睛故人同舍尤太史敲门未揖心先喜袖中倾下十斛珠五色光芒射牎几自言天风来帝旁拾得复古殿中云一张向来太上坐朝罢胜日光风花栁暇浣花丛里氷雪容宣城鸡距针芒锋天颜有喜聊小试西京书目供游戏韩彭卫霍欣挂名舒向卿云感书字汉廷多少失意人九京寸恨不作尘一朝翻入圣笔底昭回之光唤渠起小臣滥巾缝掖行手抄孝经不彻章何曽下笔写史汉再拜恭览汗透裳太史结庐伴鸥鹭钖山山下荆溪渡红光紫炁烛天衢箇是深藏寳书处送张定叟紫巖衣钵付南轩介弟曽同半夜传师友别来真梦耳江湖相对各澘然但令门户无遗恨何必功名在早年君向潇湘我闽粤寄书只在寄茶前行路难君不见河阳花今如泥土昔如霞君不见武昌栁春作金丝秋作帚人生马耳射东风栁色桃花却长久秦时东陵千户侯华虫被体腰苍璆汉初沛邑刀笔吏折腰如磬头枪地萧相厥初谒邵平中庭百拜百不譍邵平后来谒萧相故侯一拜一惆怅万事反覆何所无二子岂是大丈夫穷通流坎皆偶尔抟扶未必贤抢榆华胥别是一天地醉乡何曽有生死侬欲与君归去来千愁万恨付一杯冬至节后贺皇太子及平阳郡主长乐钟声遶梦惊建章新影照人行千官灯语聼残㸃一夜霜寒在五更金钥玉开北阙银鞍丝控谒东明青宫朱邸环天极五色祥云覆帝城跋张功父通判直阁所恵约斋诗乙藁句里勤分似灯前得细尝孤芳后山种一瓣放翁香苦处霜争涩臞来鹤较强不应穷活计公子也忙忙送赵氏则少监提举座主门生四十年江湖契濶几风烟同朝再接鸳行里握手相看鹤髪前误喜论诗追旧事不知唿酒是离筵老怀只作还山梦输与先生早着鞭上已同沈虞卿尤延之王顺伯林景思游春湖上随知韵得絶句呈之同社鹄袍林里过芳辰闻道春来不识春及至识春春已老于中更老是诗人总宜亭子小如拳着得西湖不见㾗湖上轩窓无不好何须抵死拣名园天色䰒松未肻収吾侪自乐不曽愁随宜旋旋商量着晴即行行雨即休篮舆休上马休骑溼却青鞋也不辞㨂取雨丝疎处去携笻且谒水仙祠雨催杖履却须回卷上疎帘眼顿开十里湖光平似镜栁梢梢上一船来岸上湖中各自竒山觞水酌两皆宜只言游舫浑如画身在画中元不知景灵宫闻子规今年未有子规声忽向宫中树上鸣告诉落花春不管裴回晓月恨难平斜风细雨又三日栁絮浮云空一生岂不懐归归未得倩渠传语故园莺赵逹明太社回于四月一日招游西湖画舫侵晨系栁枝主人生怕客来遅娇云嫩日无风色幸是湖船好放时御池水满苑门开泥带飞花路带苔到得孤山翻作恶海棠閙日不曽来走笔送济翁胞弟特往浙东谒拜丘宗卿若见丘遅问老夫为言臞似向来臞更将双眼寄吾弟带去稽山看鑑湖题水月寺寒秀轩古寺深门一径斜绕身萦面总烟霞低低檐入低低树小小盆成小小花经藏中间看佛画竹林外面是人家山僧笑道知侬渴其实迎賔例瀹茶题刘寺僧房曽醉山间金叵罗山应识我我懐它顿添花竹明松桧依旧菰蒲暗芰荷试问锦屏无恙否向来梅树已无多未须看遍新亭榭胜日重来一一过送林子方直阁秘书将漕闽部梅花园里荔枝村颇记张灯作上元一别频䝉访生死七年再见叙寒温属当闵雨祈羣望不得临风共一尊谁为君王留国士吾衰犹拟呌天阍亦闻小泊赞公房清晓扶藜叩上方君与一僧游别嶂我行百匝造长廊风巾雾屦来云外雪桧霜松满袖香政是炎官张火伞不应多取海山凉木樨初发呈张功甫尘世何曽识桂林花仙夜入广寒深移将天上衆香国寄在梢头一束金露下风髙月当户梦回酒醒客闻砧诗情恼得浑无頼不为龙涎与水沉又和老子江西有故林万松园里桂花深忆曽风露飘寒粟自领儿童拾落金割蜜旋将揉作饼擣香须记不经砧一枝未觉秋光减灯影相看万籁沉题徐衡仲西窗诗编江东诗老有徐郎语带江西句子香秋月春花入牙颊松风涧水出肝肠居仁身钵新分似吉甫波澜并取将岭表旧游君记否荔枝林里折桄榔题吴梦与古乐府金麦褰帷银蒜钩水光殿后月华楼鸎歌花笑栁起舞何处人间更有愁吴郎那得吴宫语梦里苎萝人道许低红揜翠曲未终小儿索饭啼门东买菊老夫山居花绕屋南斋杏花北斋菊青春二月杏花开抱瓶醉卧锦绣堆凉秋九月菊花发自折寒枝挿华髪湘累落英曽㡬何陶令东邻未是多吾家满山种秋色黄金为地香为国就中更有一丈黄霜葩月蕋耿出墻饮徒无酒寻不得㝷得一身花露香如今小寓咸阳寺有口何曽问花事百钱担上买一株聊伴诗人发幽意再和谢朱叔正机宜投赠奨及南海集之句重阳风雨不全篇春草池塘岂满编好句谁言较多少古人信手斵方圆自惭下下中中语秖合休休莫莫传珍重银钩插玉唾竟无瑶报只空然和张功甫梦归南湖一生两事苦相闗从仕居贫併作难顾我雪穿行脚袜羡君身作在家官晓分京兆月半璧夕问南湖水㡬竿桃李能言春满座向人犹自诉霜寒张功父请祠甚力简以长句老夫不及朱师古纳却太常少卿得潼府老夫不及张约斋乞得华州仙观名云台金印如斗牀满笏富贵何曽膏白骨一世穷忙为阿谁终日逢人皱两眉卖身长须仍赤脚忍向墦间乞东郭添丁徳曜喜欲颠孤竹一簟真箇错张君有宅复有田朱君归去无一钱老夫老矣不归去五栁先生应笑汝利州路提刑秘书张李长送洮研发视乃一叚柏木也作诗谢之绣衣使者凛霜威方丈仙人旧羽仪别去十年真一梦涵来万里寄相思如何緑石涵风面化作青铜熘雨枝却送新诗报嘉恵偷儿当不要新诗送徳轮行者沥血抄经奈若何十年依旧一头陀架裟未着愁多事着了袈裟事更多题毕少董繙经图毕敷文少董名良史绍兴初陷敌境居汴闭户着春秋正辞论语探古书有宋哲夫李愿良軰执经师之好事者冩为繙经图宋执一卷背立且读且指李执一卷向其师若有问者而少董坐一榻上后有二女奴各有所执而阿冬者坐其闲少董之季子也女奴之髽者曰孙夀冠者曰马恵真哲夫名成愿良名师魏云宋生把卷读且指李生把卷问竒字榻上坐着一老子右手秉笔袒左臂春秋论语训传成胷中有话颇欲告两生欲唿小白拉重耳同黜僣王尊帝京婢妾不解事两生未可语冬郎政儿痴谁能复怜许繙经未了报归期擕书归来献玉墀尘沙满面无人识回首两生斗南北戊申元日立春题道山堂前梅花今年元日不孤来带领新春一併回夜雨初添石渠水东风先入道山梅不妨数朶且微破未要十分都放开江路野香原自好阿谁擕取种蓬莱龙山送客念念还乡未得还偶因送客到龙山分眀认得西归路只是回车却入闗跋王顺伯所藏欧公集古録序真蹟遂初欣遇两诗伯临川先生一禅客三人情好元不疎祗是相逢逢不得渠有正观碑侬有永和词真争到底未説妍与媸珊瑚撃得如粉碎赵璧博城翻手悔不似三家鬬断碑夜战半酣莫先退皇朝爱碑首欧阳集古万卷六一堂𤣥圭漆玉堆墨寳黟霜黒水涂缁裳临川无端汲古手席卷欧家都奄有岣山科斗不要论峄山野火不经焚尤家沈家喙如铁未放临川第一勲不知临川何许得尤物集古序篇出真笔遂初心妒口不言君看跋尾犹怅然和张功父梅诗今嵗柴车总未巾孤山龙井不曽行老无半㸃看花意遮莫明朝雨及晴约斋句子已清圆更赋梅花分外妍不饮销金传玉手却来啮雪耸诗肩要与梅花巧新恨无诗句敌黄陈约斋诗好人仍好不怕梅花赛却人梦种菜予三月一日之夜梦游故园课仆夫种菜若秋冬之交者尚有菊也梦中得菜子菊花一聨觉而足之背秋新理小园荒过雨畦丁破块忙菜子已抽蝴蝶翅菊花犹着鬰金裳从教芦菔专车大早觉蔓青扑鼻香宿酒未消羮糁熟析酲不用枯为浆春雨呈袁起巖昨日晴暄尽十分无端寒湿复今晨苍颜华髪差排老急雨颠风屏当春只有观书堪遣日从来病眼不如人诗名满世真何用更赚先生愿卜邻谢张功父送牡丹病眼看诗痛不胜落花千朶唤双明浅红醲紫各新様雪白鹅黄非旧名擡举精神微雨过留连消息嫩寒生蜡封水养松窗底未似琱栏倚半酲三衢登舟午睡午思昏昏不肯醒倦投竹枕睡难成晓然有梦疑非梦听得人声及水声晓泊兰溪金华山髙九天半夜雪装成珠玉案兰溪水顷千顷强朔风冻作琉璃缸日光雪光两相射病眼看来忘南北恨身不如波上鸥脚指为楫身为舟恨身不如沙上雁芦花作家梅作伴折绵氷酒未是寒晓寒真欲氷我肝急闭篛篷拥炉去竹叶梨花十分注兰溪解舟只愁滩浅阁行舟到得江深又不流水鸟避人飞不彻看他没去看他浮和陈蹇叔郎中乙巳上元晴和御栁梢头晩不风官梅面上雪都融如何阊阖新春夜顿有芙蕖满眼红十里沙河人最閙三千世界月方中买灯莫费东坡纸今嵗鳌山不入宫春寒早朝十载江湖今又归朝鸡不许夙兴迟每闻扑鹿初鸣处只是松䰒好睡时病眼生憎红蜡蠋晓光来到碧桃枝谁能马上追前梦坐待金门放玉沈虞卿秘监招游西湖苏公堤逺栁生烟和靖园深竹映闗舩入芰荷香处去人从云水国中还似寒如暖清和在欲雨翻晴顷刻闲能为蓬莱老仙伯一杯痛快吸湖山送乡僧徳璘监寺縁化结夏归天童山七百支郎夜忍饥木鱼闭口等君归还山大衆空欢喜只有诚斋两肯诗答提㸃纲马驿丞刘修武解道征鸿数字秋清于雪椀映氷瓯老来笔底心无毒交割风光与子休贺皇太子九月四日生辰继照姿天纵分隂学日勤橘中招绮夏瓜处屏伾文老别鱼竿月来依鹤禁云还将古为鑑聊当野人芹和同年李子西通判走马看花拂緑杨曲江同赏牡丹香向来年少今俱老君拜监州我作郎北阙小迟苍玉佩南征聊制芰荷裳病身只作家山梦径菊诗葩两就荒九日即事呈尤延之昨日茱茰未苦香今朝篱菊顿然黄浮英泛蕊多多着旧酒新醅细细尝节里且追千载事髩边管得㡬茎霜正冠落㡌都儿态自笑狂夫老不狂和周元吉左司梦归之韵半似清狂半白痴不须人笑我心知烟霞平日真成癖山水中年却语离错计浪随云出岫感君能遣雨催诗居然唤起还家梦橘刺藤梢隔槿篱送刘孔章县尉得官西归早宴黄花诣粉闱晩挼春草染朝衣却提勐士弓弯月去埽封狐雪打围緑髩朱颜君胜我青春白日我思归何时共㵸青原茗下看江鸥来飞去云龙歌调陆务观墨池扬子云云间陆士龙天憎二子巧言语只遣相别无相逢长安市上忽再值向来一别三千嵗王母桃花落㡬番北斗柄烂银河干双髩成丝丝似雪两翁对面面如丹借问别来各何向渭水东流我西上金印斗大直㡬钱锦囊山齐今㡬篇诗家不愁吟不彻只愁天地无风月君不见汉家平津侯东阁冠盖如云浮又不见当时大将军公卿推拜如星奔抵今云散星亦散也无鹿登台榭羊登坟何时与君上庐阜都将砚水供瀑布磨䥥更斫扶桑树擣皮作纸裁烟雾云锦天机织诗句孤山海裳今已开上已未有游人来与君火急到一回一杯一杯复一杯管他玉山頽不頽诗名于我何有哉再和云龙歌留陆务观西湖小集且督战云我愿身为云东野化为龙龙㑹入渊云入岫韩子却要长相逢作意相㝷偏不值不知今年是何嵗剡藤土板赠一番廷珪乌丸晒未干乃是故人陆浚仪诗骨㸃化黄金丹谓宜天禄贮刘向不然亦合云台上却令去索催租钱枉却清风明月三千篇夜装明发走不彻半篙刺碎严滩月老夫不愿万户侯但愿与君酒舩万斛同拍浮老夫不怯故将军但怯与君笔阵千里相追奔少陵浣花旧时屋太白青山何处坟二仙死可埋丘阜二仙生可着韦布名挂广寒宫里树非烟非云亦非雾长使玉皇掉头诵渠句诗府谁得玉开诗坛谁授黄钺来留君不住君急回不道西出阳闗无此杯西山金盆尽渠頽斯游明月方懐哉寒食雨中同舍人约游天竺得十六絶句呈陆务观游山不合作前期便被山灵圣得知只等五更倾一雨三更犹是月明时笋舆冲雨复冲泥一径深深只觉迟孤墖忽从云外出寺门渐近报侬知住山何敢望他僧只是游山也不曽可惜一条杉桧路都将湿了不教行破雨游山也莫嫌却縁山色雨中添人家屋里生松树穿出茅檐却覆檐小溪曲曲乱山中嫩水溅溅一线通两岸桃花总无力斜红相倚卧春风老桧如幢翠接连山茶作墖緑萦纒山僧相识浑相忘不到山中十五年三峰小石一方池下有机泉仰面飞坐看跳珠复抛玉忽然一喷与檐齐清逺溪中小闸头遮拦溪水不教流山僧为我放一板溅雪奔雷怒未休城里哦诗枉断髭山中物物是诗题欲将数句了天竺天竺前头更有诗忽捻金丝袅绮疏又惊寒食到来初不知折尽西湖栁插遍长安万户无禅房寂寂水潺潺涧草巖花㸃缀间忽有仙禽发竒响频伽来自补陁山雨里匆匆怨出郊晴时不出却谁教西湖北畔名园后无数桃花只见梢户户游春不放春只愁春去不愁贫今朝道是游人少处处园亭处处人若道㝷春被雨催如何随处两三杯晩晴晓雨如翻手有底亏侬不好来万顷湖光一片春何须割破损天真却将葑草分疆界葑外垂杨属别人轿顶花枝尽閙装游人未暮已心忙无端更被千株栁展取苏堤分外长跋陆务观劒南诗藁二首今代诗人后陆云天将诗本借诗人重㝷子美行程旧尽拾灵均怨句新鬼啸狨啼巴崃雨花红玉白劒南春锦囊繙罢清风起吹仄西窗月半轮劒外归来使者车淛东新得左鱼符可怜霜髩何人问焉用诗名絶世无雕得心肝百杂碎依前涂辙九盘纡少陵生在穷如蝨千载诗人拜蹇驴新晴读樊川诗江妃瑟里芰荷风净埽痴云展碧穹嫩热便嗔疎小扇斜阳酷爱弄飞虫九千刻里春长雨万㸃红边花又空不是樊川珠玉句日长淡杀箇衰翁驾幸聚景晩归有㫖次日歇泊身在长安梦故山故山未去且长安落红满地莫教扫新緑隔墻聊借看竹叶劝人行乐事榴花为我遣春寒赐休又得明朝睡不问三竿与两竿都下食笋自十一月至四月戏题竹祖龙孙渭上居供侬樽俎半年余斑衣戏綵春无价玉版谈禅佛不如若怨平生食无肉何如陋巷饭斯蔬不须庾韭元修菜喫到憎时始忆渠酴醿以酒为名却谤他氷为肌骨月为家借令落尽仍香雪且道开时是底花白玉梢头千㸃韵緑云堆里一枝斜休休莫斸西庄栁放上松梢分外佳南海陶令曽送水沈报以双井茶二首岭外书来谢故人梅花不寄寄炉熏瓣香急试博山火两袖忽生南海云苒惹须眉清入骨萦盈窗几巧成文琼琚作报那能办双井春风辍一斤沈水占城第一良占城上岸更差强黒藏骨节龙筋瘠班出文章鹧翼张滚尽残膏添勐火熬成熟水趂新汤素馨熏染真何益毕竟输他本分香幼圃蒲桥寓居庭有刳方石而实以土者小孙子艺花窠菜本其中戏名幼圃寓舍中庭劣半弓鷰泥为圃石为墉瑞香萱草一两本葱叶蔊苖三四丛穉子落成小金谷蜗牛卜筑别珠宫也思日渉随儿戏一迳惟看蚁得通送周元吉显谟左司将漕湖北君诗日日説归休忽解西风一叶舟黄鹤楼前作重九水精宫里过中秋职亲六阁仍金马喜入千屯看木牛绣斧光华谁不羡一贤去国欠人留又见周郎擕小乔武昌赤壁醉娇饶蜀江雪水来三崃吴苑风烟访六朝秋月春花出肝肺新词丽曲入笙箫归来却待金銮殿好看霜毫映珥貂彼此江湖漫浪翁相逢逓宿省西东两穷握手论诗后一笑投胶入漆中临水登山公别我青鞋布袜我从公貂裘已博江西艇只待黄花半席风送王季徳提刑寳文少卿寳储依旧接吴游盪节何曽逺藻旒卿月使星银汉晓绣衣綵服太湖秋豺当道上狐何问鹰击霜前兔已愁火急平反供一笑紫荷玉笋待君侯赠都下写真叶徳明我昔山林人不识或疑谪仙或狂客仰看青天不看人醉里那知眼白青一擕破砚入长安素衣成缁緑髩班上林麒麟着野马沧海鸥鹭缀孔鸾汉宫威仪既不入贵人様灞桥风雪又不见诗人相不须览镜照清溪我亦自憎尘俗状叶君着眼秋月明叶君下笔秋风生市人请画即唾骂只写龙章鳯姿公与卿肯来为予写衰貌掷笔掉头欣入妙相逢可惜迟十年不见诗翁昔年少送孙检正徳操龙图出知镇江看花走马绍兴间彼此春风各少年黄甲诸儒今㡬许白头回舍省东偏昨宵归梦月千里余债欠君诗两篇已乞闽山一窠阙老身只要早归田食鸡头子三危瑞露冻成珠九转丹砂錬久如鼻观温芳炊桂歇齿根熟软剥胎余半瓯鹰爪中秋近一炷龙涎丈室虚却忆吾庐野塘味满山柿叶正堪书新寒戏简尤延之检正逗晩添衣併数重隔脯剰热尚斜红秋生露竹风荷外寒到云窻雾阁中半㸃暄凉能㡬许古来豪杰总成空木犀香杀张园了雪臭金挼欠两翁跋姜春坊梅山诗集松风涧水打窻声玉珮琼琚触眼明当昼如何挂秋月未春特地转新鸎只销一卷梅山集幻出多般景物情老子平生有诗癖为君焚却老陶泓秋雨蚤作有叹细雨檐无质安得更有声如何却作泥亦能妨晨征宿昔忽过暄心知非坚晴何须暄晴极然后寒雨生寒生使人觉妙物亦何曽翦翦自神妙无乃与物矜造物本非作观者或强名老夫近稍聋此事无暇听平生感秋至此意今已平独念老病身颇不耐风兴何时归故园晏眠闭柴荆鸣鸡亦不留好梦无吾惊他年忆此时惘如宿酒醒思归已可喜而况真归耕寄题曽子与竞秀亭老夫上下蓼花滩毎过君家輙系舩尊酒灯前山入座孤鸿月底水连天暄凉书问二千里场屋声名三十年竞秀主人文似豹不应雾隐万峰边赴文徳殿聴麻仍拜表苍龙观阙启槐宸白玉堦除振鹭羣仗外诸峰献松雪霜前一雁度宫云舍人就曰宣麻制丞相瞻天进表文夙退自欣还自笑素餐便当䇿殊勲紫宸殿拜表贺雪稍缓鸣靴不住催一声再拜忽如雷封章进了仪曹退文武班齐上相来白髪两年陪贺雪紫衣数辈小传杯赐休退食端何限未到西湖探早梅立春后一日和张功父园梅未花之韵前夕三更月落时东风已动万花知江梅端合先交割春色如何未探支只欠梁溪氷柱句追还和晴暗香诗张家剰有葱根指不把琼酥滴一枝人日出游湖上去时数㸃雨归时数片雪雨雪两不多山路双清絶城中雪一尺山中雪一丈地上都已消却在松梢上去嵗游春屐苔痕故可㝷人家随岸逺墖影落湖深寄题刘成功锦里嘉林市中虚一丈嘉林寺后竹千竿先君授徒竹窻底我初识君俱少年同师同舍同笔砚火冷灯青飞雪片春风一夜吹林花南北飘零各星散我今头白苦思归羡君山园芋栗肥为君题作小锦里君应一笑巾堕几读渊明诗少年喜读书晩悔昔草草迨今得书味又恨身已老渊明非生面穉嵗昔已早极知人更贤未契诗独好尘中谈久暌暇处目偶到故交了无改乃似未见寳貌同觉神异旧翫出新妙琱空那有痕灭迹不须埽腹腴八珍初天巧万象表向来心独苦肤见欲幽讨寄谢颕濵翁何谓淡且稿送姜䕫尧章谒石湖先生钓璜英气横白蜺欬唾珠玉皆新诗江山愁诉鸎为泣鬼神露索天洩机彭蠡波心弄明月诗星入肠肺肝裂吐作春风百种花吹散濒湖数峰雪青鞋布袜软红尘千诗只博一字贫吾友夷陵萧太守逢人説项不离口袖诗束来谒老夫慙无髙价当璠玙翻然却买松江艇径去苏州参石湖林景思寄赠五言以长句谢之华亭沈虞卿恵山尤延之每见无杂语只説林景思试问景思有何好佳句惊人人絶倒句句飞从月外来可羞王公荐穹昊若人乗云驾天风秋衣剪菊裁芙蓉暮宿银汉朝蓬宫我欲从之东海东西湖栁色二三月相逢一笑冠缨絶醉招和靖呌东坡一吸西湖湖水竭我醉自眠君自颠路人往往指作仙此辈何曽识此乐识与不识俱可怜别时花开今已落思君令人瘦如鹤梦里随君擕酒瓢同登天台度石桥瀑布界天泻云窟长松㧞地搀烟霄与君聨句章未了帝城钟动西峰晓海风吹堕珊瑚枝乃是先生寄我诗火云烧江江水沸君诗清凉过于水定知来是云巢底恍然坐我天台寺寄题刘凝之坟山壮节亭用辘轳体见了庐山想此贤此贤见了失庐山胷中书卷云凌乱身外功名梦等闲一㸃目光牛背上五絃心在雁行间欲吟壮节题崖石笔挟风霜齿颊寒贺皇太子九月四日生辰典学光隂璧不如简编灯火卷还舒极知储后勤稽古却是儒生懒读书心到帝王圗籍外手追雅颂国风初人间未见瑶山集十倍曹丕尚有余和袁起巖郎中投赠七字故人一别两相思不但平生痛饮师胷次五三真事业笔端四六更歌诗闭门觅句今无已刻意伤春古牧之卧雪髙人家谱在春风政着紫兰枝宋诗钞卷七十五宋诗钞卷七十六钦定四库全书宋诗钞卷七十六内阁中书舍人吴之振编杨万里江西道院集钞戊申四月九日得请补外初出国门宿释迦寺岀却金宫入梵宫翠微緑雾染衣浓三年不识西湖月一夜初闻南涧钟藏室蓬山真昨戏园翁溪友得今从若非朝士相追送何处㝠鸿更有踪明发南屏新晴在在野花香过雨迢迢沙路长两度立朝今结局一生行客老还乡犹嫌数骑传书札剰喜千山入肺肠到得前头上船处莫将白髪照沧浪过南荡秧才束髪幼相依麦已掀髯喜可知笑杀槿篱能耐事东扶西倒野酴醿近岫遥峰翠作围平田小港碧行迟垂杨一径深深去阿那人家住得竒过杨村石桥两畔好人烟西似诸村别一川杨栁隂中新酒店葡萄架底小渔船红红白白花临水碧碧黄黄麦际天政尔清和还在道为谁辛苦不归田侧溪解䌫梦里喧声定不凡顺风解缆破晴岚起来职事惟洗面此外功名是挂㠶莫笑一蔬兼半菽饱飡万壑与千巖蓬莱云气君休望且向严滩濯布衫舟过桐庐潇洒桐庐县寒江缭一湾朱楼隔緑栁白塔映青山稚子排牕出舟人买菜还峰头好亭子不得一跻攀近县人人喜来船岸岸移偶因小泊处恰是早飡时唤仆答相乱看山寒不知横洲犹半在今嵗水生迟后面山无数南头栁更多人家逼江岸屋柱入沧波老去频经此重来更㡬何牛山动悲感曽侍板舆过熘港滩此去严州只半程一江分作两江横忽惊洲背青山下却有桅樯地上行兰溪女儿浦晓寒前年寒早热亦早去年寒迟热亦迟何曽寒暑有迟速通融三年那兑支人生何必早得意芍药荣时牡丹瘁荣枯迟速一笑休顺风今日好行舟嘲穉子雨里船中不自由无愁穉子亦成愁看渠坐睡何曽醒及至教眠却掉头柴歩滩江濶水不聚分为三五滩遂令客子舟上滩一一难小沙已成洲大沙已成山山有树百尺树围屋数间水底复生洲沙湿犹未干从此洲愈多安得水更寛忆从严陵归水落不能湍拖以数童仆折却十竹竿今兹过吾舟念昔犹胆寒东嘳滩江船初上滩滩水政勃怒船工与水鬬水力拦船住琉璃忽破碎氷雪併吞吐竟令水柔伏低头船底去朝来发盈川已过滩十许但闻浪喧阗未覩水态度却縁看后船偶尔见竒处从此至三衢犹有滩四五将至地黄滩未到地黄滩十里先闻声樯竿已震掉未敢与渠争舟人各整篙有如大敌临搴篷试一望溅雪纷淙琤乃是水硙港为滩作先鸣真滩定若何老夫虚作惊苏木滩滩雪清溅眸滩雷怒醒耳落洪翠壁立跳波碧山起船进若战胜船退亦游戏若非篙师苦进退皆可喜忽逢下滩舟掀舞快云驶何曽费一棹才瞬已数里㑹有上滩时得意君勿恃辽车滩东岸上不得西岸上更难五船往复来经纬滩两间一船初径进当流为衆先涛头打澎湃退缩不敢干一船作后殿忽焉突而前瞬息越湍险回顾有矜颜老夫与寓目亦为一粲然过查滩眼底常山一武中上滩更得半船风青天以水为铜镜白鹭前身是钓翁旧日岸头浑改尽数尖山觜忍搀空老夫只费五六日行尽浙山西复东过铅山江口下却诸滩水渐平舟行已逺上饶城酒家便有江乡景緑栁梢头挂玉瓶初二日苦热人言长江无六月我言六月无长江只今五月已如许六月更来何可当船仓周围各五尺且道此中底寛窄上下东西与南北一面是水五面日日光煑水复成汤此外何处能清凉掀篷更无风半㸃挥扇只有汗如浆吾曹避暑自无处飞蝇投吾求避暑吾不解飞且此住飞蝇解飞不飞去秋感昨扇犹午擕今裳觉晨单起来且复卧未敢窥柴关不觉病至此为复老使然平生性刚燥畏热长喜寒念昔忝乡赋践雪诣春官布褐皆不纩芒鞋茧且穿长亭夜濯足吹灯呻故编买酒破孤闷浩歌殷屋椽何曽悲廪秋山稜耸肩秋风吹我髓秋露滴我肝我欲与秋敌秋先令我酸叹息复叹息谁是长少年盥潄已云毕危坐正冠衣览镜忽见我不识我为谁自倚身尚强不悟年已衰举头视嘉木向人惨无姿我欲诉渠老渠乃懐秋悲木悲不解饮瑟瑟声怨咨我且唿麴生细细斟酌之我醉不知我更知春秋为隤照趣夕黯孤灯启宵明老夫倦欲睡似醉复如醒寸心无寸恨但如江海清秋蛩何为者四面作怨声凄恻竞未已抑扬殊不平切切百千语逓逓三四更绕砌㝷不得静坐复争鸣有口汝自苦我醉不汝听秋晓寒何忍秋夕永难度青灯照书册两眼如隔雾揜卷却孤坐块然与谁语倒卧卧不得起行行无处屋角忽生明山月到庭户似怜幽独人深夜约清晤我吟月解听月转我亦歩何必更读书且与月聨句平生畏长夏一念愿清秋如何遇秋至不喜却成愁书册秋可读诗句秋可搜永夜宜痛饮旷野宜逺游江南万山川一夕八寸眸请办双行纒何处无一丘明发五峰寺归时路何近去时路何逺山路无短长人心有往返每因赴官期一出谒乡县若非人事牵无奈老身懒初心作此行夜雨醒醉眼孤愁念羣驺尺泥滑双趼首涂天全湿回辙云半卷投寺借松牀唿僧同野饭頽然挂眠足得此行役倦暂劳新不堪遐征旧所叹松菊岂不懐樊笼何时免瘦藤要觅闲到了古道院初八筠州界髙冈舖千尺霜松夹道周国初凉繖至今留筠州旧是朝天路六十年来行信州和尤延之见戏触藩之韵以寄侬爱山行君水游尊前风味独宜秋文戈却日玉无价器寳罗胷金欲流欬唾清圆谈者诎诗章精悍古人羞子房莫笑身三尺㑹看功成自择留读退之李花诗桃李嵗嵗同时并开而退之有花不见桃惟见李之句殊不可解因晩登碧落堂望隔江桃皆暗而李独明乃悟其妙盖炫昼缟夜云近红暮看失燕脂逺白宵明雪色竒花不见桃惟见李一生不晓退之诗郡圃晓歩因登披仙阁昨来风日较暄些破晓来游特地佳也自低头花下过依前撞落一头花李花半落雪成堆末后桃花陆续开白锦地衣红锦帐侵晨供张等侬来初夏玉井亭晩立冶蕊倡花一雨空鲜晴新涨未亏侬竹兼树影眠天底人凭栏干立镜中看尽水衣投北岸方知今日是南风黄鹂对语无㝷处忽见双飞入别丛筠庵故老谈李仙昔日上寥廓随身无长物止跨一只鹤鹤本非胎生古卵尚遗壳千古石似坚覆在鳯山脚寒宵晦风雨神光照岩壑犬嗥鸡夜鸣龙泣人寝愕秪今筠菴是因物非蝇削当时菢破处作门不闗钥盖以一把茅聊以䕶霜雹遐瞻如钓翁蓑衣逐层着我来騐幽讨尚疑俗谚谑雾中披羽衣砌下脱芒履入户环仰观中空生响诺不见朱顶雏犹存雪色膜松梢双老鹳戞然下檐角老夫忽心惊不敢小盘礴新暑追凉去嵗冲炎横大江今年度暑卧筠阳满园无数好亭子一夏不知何许凉待得老夫亲勘当更招幽鸟细商量朝慵午倦谁相伴猫枕桃笙苦竹牀碧落堂暮景辘轳体碧落堂中夕眺余一声角里裂晴虚满城烟霭忽然合隔水人家恰似无坐看荷山沉半嵴急归道院了残书意行花底㝷灯处失脚偏嗔小吏扶雨过郡圃行散剑池一日百週遭雨后闲来照髩毛主管园林莺称意廵行荷芰鹭宣劳不须见我还飞去便与移文告汝曹一事恼人无问处南山髙是北山髙碧落堂晩望荷山荷山非不髙城里自不见一登碧落堂山色正对面如人卧平地跃起立天半指挥出伏兵万骑横隔岸后来来未已前驱瞻已逺晨光到岩壑人物俱旧绚緑屏纷开合翠旗闪舒卷安得垂天虹桥虚度云巘老铃偶报事郡庭集賔赞忽忽换山巾黙黙下林坂午憇筠菴筠菴偶坐处适当树阙间逺山不见我而我见逺山清风隔江来宛转入松闗翠蕉自揺扇白羽得暂闲可怜三竹牀睡偏复循环秋暑自秋暑山寒自山寒小唫聊适意好恶不必删答陆务观道院佛祖之戏老禅分得破樷林薄供微斋也不曽道院勑差权院事筠菴身是住菴僧人间赤日方如火松下清风独似氷别有暮春沂水在为君一滴洒千灯延之寄诗觅道院集遣骑送呈和韵谢之与君髩髪总星星诗句输君老更成别去多时频梦见夜来一雨又秋生故人金石情犹在赠我琼琚雪似清谁把尤杨语同日不教李杜独齐名祗召还京题江西道院病身秪要早投闲乞得髙安政小安山水秋来浑是画楼台髙处日生寒登临未足还辞去老大重来毕竟难碧落翠微好将息清风明月梦中看问途有日戏题郡圃今朝郡圃放游人懊恼游人作挞春到得老夫来散䇿乱吹花片总成尘商量嵗后老闗鎻拘管风光属病身造物嗔侬先遣去遣侬侬去不须嗔留题筠菴以菴室用茅盖层出如蓑衣然茂林修竹翠光中那得披蓑一老翁白石砌成珠子径黄茅裹脚水晶宫夏凉冬暖非人境雪打霜封即钓篷老子明朝便东去更擕瓦枕享松风明发道经生米市随喜西林寺留题进退格贪睡能无起挑灯强未残春深忙野店月色淡柴门又踏黄尘路前追红叶村秋衣那敢薄病骨自难温羲娥謡中秋夜宿辟邪市诘朝早起晓星已上日欲出而月未落光景万变盖天下竒观也作羲娥謡以记之羲和梦破欲起行紫金毕逋啼一声声从天上落人世千村万落鸡争鸣素娥西征未归去簸弄银盘浣风露一丸玉弹东飞来打落桂枝雪毛兔谁将红锦幕半天赤光綘气贯山川须臾却驾丹砂毂推上寒空辗苍玉诗翁已行十里强羲和早起道无双小憇上坊镇新店进退格下轿行新店排门得小轩中间一棐几相对两满团椽竹青留节檐茅白带根明窓有遗恨接处纸痕班题十里塘夜景物色当秋半登临更夜䦨山光倒眠水水影上揺山宿鹭都飞去渔人独未还老夫与明月分割一清湾过土笕冈水落初宜菜亭荒不复茅牛分乂路口鹤立秃松梢秋热方昇日朝凉更逈郊衰年走尘鞅何计返云巢入玉山七里头诸村不雨数旬余此地濒江万寳苏晩紫头花总初角早黄稻穂已长须回头金步野蹊逺当面玉山秋墖孤偶见年时解船处客愁依旧挂菰蒲宿查瀬寒流一带槛前横落日诸峰霞外明水断新洲添五里客㝷旧路却重行江车自转非人踏沙碓长春彻夜鸣畴昔穉桑今秃树如何白髪不教生晨炊泊杨村沙步未多逺里名还异原对江穿野店各路入深村秋水乗新汲春芽煮不浑舟中争上岸竹里有清樽九月一日夜宿盈川市下滩一日抵三程到得盈川也发更两岸渔樵稍灯火满江风露更波声病身只合山间老半世长懐客里情西畔天星如玉李伴人不睡向人明下黄山滩望金华山篙师只管信船流不作前滩水石谋却被惊湍旋三转倒将船尾作船头山思江情不负伊雨姿晴态总成竒闭门觅句非诗法只是征行自有诗出横山江口白璧当江岸青旗定酒家断崖侵屋窄细路入门斜县近瞻双塔洲横隔一沙何须后来客始信此诗嘉过横山墖下隔岸山迎我㳂江栁拜人日揺秋水面波闪白龙鳞不遣舩迷路俱从墖问津一生将玉镜千古照金身过鸟石大小二浪滩俗唿为郎因戏作竹枝歌二首滩声十里响千鼙跃雪跳霜入眼竒记得年时上滩苦如今也有下滩时小郎滩下大郎滩伯仲分司水府闗谁为行媒教作赘小姑山与大姑山晩过侧溪山下看山妙处㡬曽知落照斜明始觉竒皱尽衣裳纹欲裂争先头角逺相追松梢别放六峰出江底倒将千嶂垂一路诗篇浑漫兴侧溪端的不相亏夜宿东渚放歌看山须看山表里不然看山还误事平时只爱万峰青落日惟存数尖紫浙江船上多少人往来看山谁识真丁宁舟人莫浪语却恐儿辈不肯去跋徐公仲省翰近诗传派传宗我替羞作家各自一风流黄陈篱下安安脚陶谢行前更出头自跋江西道院集戏答客问问我来朝南内南便从花底趂朝叅新诗犹作江西集为带筠州刺史衔舟中新暑止酒新暑酒不宜作热妨夜睡不如看人饮亦自有醉意彼饮吾为嚥所美过于味同舟笑吾痴吾不羡渠醉安知醉与醒谁似谁不似过弋阳观竞渡急鼔繁钲动地唿碧琉璃上两龙趋一声翻倒冯夷国千载凄凉楚大夫银椀锦标夸胜㨗画桡绣臂照江湖三年端午真虚过竒观初逢慰道涂五月一日过贵溪舟中苦热半月隂凉天气佳今朝新暑不饶些一生怕热长逢热千里还家未到家入却舩来那得出恰方日午㡬时斜劝君莫爱髙官职行路难时却怨嗟端午前一日阻风鄱阳湖观竞渡恶风夜半阻归舩端欲留人作胜縁千里擕家观竞渡五湖新涨政黏天掉翻波浪山如雪醉杀儿郎喜欲颠得去更佳留亦好吾曹何处不忻然送吉州太守朱子渊造朝公在乡邦我在京有书终不慰生平西归一见还倾盖夜坐相看话短檠老去可堪频送客古来作恶是离情云涯隔断从今始肯倩征鸿访死生郡圃上已㝷春不见只思还却在莱仙小崦间映出一川桃李好只消外面矮青山披仙阁上观酴醿仰架遥看时见些登楼下瞰脱然佳酴醿蝴蝶浑无辨飞去方知不是花酴醿约我早来看及至来看花已残动地寒风君莫怯乱吹香雪洒䦨干堑荷池水雨中来看堑池塘自与畦丁细校量更放水痕髙㡬许浮荷犹剰若干长筠菴午憇筠菴稍不至一至一回好风从林梢落吹乱竹根草巾屦上下凉莺鹊左右噪市声元不近静聴逺亦到石磴坐来温藓径净如埽书空作愁字已忘偏旁了犹自忘了愁而况记得老客来谈世事欲笑还嬾笑玉井亭观荷蕖仙初出波照日穉犹怯宻排碧罗盖低䕶红玉颊馆之水精宫瓌以琉璃堞珠明浮盘戏酒漾流杯晔青笔尖欲试緑牋皱还折老龟大于钱辛勤上团叶忽闻人履声入水一何㨗后圃散䇿花径雨后凉树声风外战杖履顿轻松儿女同行散少者前已失老者后已倦隔林吹笑语相问如对面明明去人近𦕈𦕈弥歩逺松杉满地影一瞬忽不见仰观紫日轮偶度白云片佳处留再来前山未须徧观迎神小儿社花㡌铢来重绡裳水様秋强行终较嬾妍唱却成羞鹦鹉栖葱指芙蕖载锦舟休看小儿社只益老人愁新秋晩酌胡床东乡坐秋风忽凄其老夫衰病骨急令闭东扉西扉亦半掩压风作东吹何必风及我风入凉自驰晩蝉是谁説我饮渠便知飞从何方来径集庭树枝三叹复九咏话尽新秋悲我老悲已忘汝语复为谁老鸟啼一声不知蝉所之题碧落堂仙人白日上青㝠千载如闻月下笙南北万山俱在下中间一水独穿城江西箇是絶竒处天下㡬多虚得名滕阁孤台非不好秪縁犹带市朝声罗溪望夫岭小溪村店问岭名云望夫七娘嵗旱祷雨必应藳砧不寄大刀头化作峰头石也愁岂有心情管风雨向人弹泪绕天流罗溪道中毎嵗秋犹热今年闰故凉松稀青有数山逺碧无常阵阵金风细家家玉粒香秪言官路短堠子暗添长秋山乌臼平生老染工错将铁皁作猩红小枫一夜偷天酒却倩孤松揜醉容观水叹二首我方卧舟中仰读渊明诗忽闻滩声急起视惟恐遅八月溅飞雪清览良独竒好风从天来翛然吹我衣凉生固足乐气变亦可悲眷然慨此水念我年少时迄今四十年往来㡬东西此日顺流下何日沂流归出处未可必一笑姑置之乱石厄江水要使水无路不知石愈宻激得水弥怒回锋打别港勇往遮不住我舟歴诸滩閲尽水态度一闻一喜观屡顾屡惊顾不是见不多观览不足故舟人笑我痴痴黠未易语舟过柴歩寺野寺隔疎樾逺舟见深殿独迳通絶崖长萦度微线曩逰携童弱攀岸已震眩前瞻足未到下窥意先转朝来经云根尘思起清羡野夫三二辈走过疾于箭俛仰二十年今老懐昔健宿兰溪水驿前三首系缆兰溪岸开襟栁驿牕人争趋夜市月是落秋江灯火疎还宻㠶樯只更双平生经此县今夕驻孤幢合眼波吹枕开篷月入舩竒哉一江水写此二更天剰欲酣清赏翻愁败醉眠今宵懐昨夕雨卧万峰前水色秋逾白光山夜不青一眉画天月万粟种江星小酌居然醉当风不觉醒谁家教儿子清诵隔疎櫺过白沙竹枝歌东㳂西泝浙江津去去来来暮复晨上岸牵樯推穉子隔船招手认乡人宋诗钞卷七十六宋诗钞卷七十七钦定四库全书宋诗钞卷七十七内阁中书舍人吴之振编杨万里朝天续集钞和陆务观见和归舘之韵君诗如精金入手知价重铸作鼎及鼐所向一一中我如驽并骥夷涂不应共难追紫蛇电徒掣青丝鞚折胶偶投漆异榻岂同梦不知清庙茅可望明堂栋平生怜坡老髙眼薄萧统渠若有猗那心肯师晋宋破琴聊再行新笛正三弄因君发狂言湖山春已动读笠泽丛书笠泽诗名千载香一回一读断人肠晩唐异味同谁赏近日诗人轻晚唐松江县尹送圗经中有唐诗喜不胜看到灯青仍火冷双眸如割脚如氷拈着唐诗废晩餐傍人笑我病如癫世间尤物言西子西子何曽直一钱五更过无钖县寄懐范叅政尤侍郎苏州欲见石湖老到得苏州发更早钖山欲见尤梁溪过却钖山元不知起来灵巖在何许回首恵山亦何处人生万事不可期快然却向常州去晩风晩日暄温稍霁威晩风豪横大相欺做寒做冷何须怒明早一霜谁不知晩风不许鑑清漪却许重帘倒地垂平野无山遮落日西牕红到月来时题连沧观呈太守张㡬冲开牕纳尽大江秋天半飞楼不是楼独立南徐鳌絶顶下临北固虎回头蒜山旧址空黄鹤𤓰步新城照白鸥好事主人酌诗客风烟一眼到扬州丹阳舍舟登陆渡江小泊楼船铁瓮城匆匆又作絶江行看他蜡烛㡬回剪听尽鸡声不肯明水底霜寒还十倍夜来月上恰三更篙师好事君知否江面侵晨镜様平舟过扬子桥逺望此日淮堧号北边旧时南服纪淮堧平芜尽处浑无壁逺树梢头便是天今古战场谁胜负华夷险要岂山川六朝未可轻嘲谤王谢诸贤不偶然过髙邮解缆维扬欲夕阳过船覆盎已晨光夹河渔屋都编荻背日船篷尚满霜城外城中四通水隄南隄北万垂杨一舟斗大君休笑国士秦郎此故乡初食淮白鱼淮白须将淮水煑江南水煑正相违霜吹栁叶都落尽鱼喫雪花方解肥醉卧糟丘名不恶下来盐豉味全非饔人且莫供羊酪更买银刀二尺围初入淮河四絶句船离洪泽岸头沙人到淮河意不佳何必桑干方是逺中流以北即天涯刘岳张韩宣国威赵张二将筑皇基长淮咫尺分南北泪湿秋风欲怨谁两岸舟船各背驰波痕交涉亦难为只余鸥鹭无拘管北去南来自在飞中原父老莫空谈逢着王人诉不堪却是归鸿不能语一年一渡到江南题旴𣅿军东南第一山建隆家业大于天庆歴春风一万年廊庙谋谟出童蔡笑谈京洛博幽燕白沟旧在鸿沟外易水今移淮水前川后年来世情了一波分䕶两涯船初食太原新蒲萄时十二月二日淮南蒲萄八月酸只可生喫不可干淮北蒲萄十月熟纵可作羓也无肉老夫腊里来都梁饤坐那得马乳香分明犹带龙须在径寸𤣥珠肥十倍太原清霜熬綘饧甘露冻作紫水精隆冬压架无人摘雪打氷封不曽拆风吹日炙不曽腊玉盘一朶直万钱与渠倾盖真忘年君不见道逢麴车口流涎与长孺共读东坡诗前用唐律后用进退格急性平生不少徐读书不喜喜观书十行俱下未心醒两目顿昏还月余偶与儿曹繙故纸共看诗句煑春蔬问来却是东坡集久别相逢味胜初枉着平生读少书分明便是蠧书鱼万籖过眼还休去一字经心恰似无急读何如徐读妙共看更胜独看渠麴生冷笑仍相劝惜取残零觅句须嘲淮风进退格絮㡌貂裘莫出船北牕最𦂳且深闗颠风无頼知何故做雪不成空自寒不去埽青天北雾只来卷起浪头山便能吹倒僧伽塔未直先生一笑看雨作抵暮复晴细雨如尘复似烟两淮渡口各収船南商北贾俱星散古庙无人烧纸钱前苦寒歌四大海潮打清淮三万里风平地来龟山横身拦不住潮波怒飞风倒回欲晴不晴雪不雪併作苦寒冻人絶古寺大钟十字裂东山石崖一峰蹷劝君莫出君须出氷脱君髯折君骨后苦寒歌白鸥立雪胫透冷鸬鹚避风飞不正一双野鸭欺晩寒出没氷河底心性絶怜红船黄㡌郎緑蓑青篛牵牙樯生愁堕指脱两耳芦花亦无何许藏遣骑前头买干荻速烘焰火与一炙三足老鸦不肯出看云诉天天不泣雪小霁顺风过谢阳湖都梁三日雪没屋小船行水如行陆山阳一朝㠶遇风大船行水如行空昨来牵夫冻得泣买芦燎衣芦自湿朝来牵夫皆上船収缆脱巾篷底眠楼船忽然生两翼横飞直过阳侯国千村一抹片子时四岸人家眼中失似闻咫尺是扬州更数寳应兼髙邮青天万里当径度不堪回首都梁路竹枝歌有序晩发丹阳馆五更至丹阳县舟人与牵夫终夕有声盖吟讴啸谑以相其劳者其辞亦略可辨有云张哥哥李哥哥大家着力一齐拖又云一休休二休休月子弯弯照㡬州其声凄婉一唱衆和因櫽括之为竹枝云吴侬一家好儿郎只要船行不要忙着力大家齐一拽前头管取到丹阳莫笑楼船不解行识侬号令听侬声一人唱了千人和又得蹉前五里程船头更鼔恰三搥底事荒鸡早箇啼戯学当年度闗客且圗一笑过前溪岸旁燎火莫䦨残须念儿郎手脚寒更把緑荷包热饭前头不怕上髙滩月子弯弯照㡬州㡬家欢乐㡬家愁愁杀人来闗月事得休休处且休休幸自通宵暖更晴何劳细雨送残更知侬笠漏芒鞋破须遣拖泥带水行垂虹亭看打鱼斫鲙桥柱疎疎四寂然亭前突出小鱼船一声磔磔鸣榔起惊出银刀跃玉泉六只轻舠搅四旁两船不动水中央网丝一撒还空举笑得倚栏人断肠过太湖石塘二首每过松江得伟观破璃盘底饤干坤天边岛屿空无际烟外人家澹有痕笠泽古今多浪士包山近逺在何村季鹰鲁望何曽死雪是衣裳月是魂兀坐船中只欲眠不如船外㸔山川松江是物皆诗料兰桨穿湖即水仙将取垂虹亭上景都归却月观中篇正縁王事游方外凿齿弥天未当贤过八尺遇雨垂虹登了劣归船又复毛空暗水天节里无多好天色䦨风长雨饯残年去年今日鳯山头儿女团栾争劝酬不及松江烟雨里独搔华髪一扁舟过平望岂但湖天好诸村总可人麦苗染不就茅屋画来真行止随縁着江山到处新十年三过此赢得髩如银行得三吴徧清渏最是苏树围平野合水隔别村孤震泽非尘世松林是画圗更添一诗老载雪过重湖小麦田田种垂杨岸岸裁风从平望住雨傍下塘来乱港交穿市髙桥过得桅谁言破书筴担取太湖回秀州嘉兴馆拜赐春幡胜中使传宣下紫宸镞头浓染御香云綵幡耐夏宜春字宝胜连环曲水纹痴似土牛鞭不动老登金马媿无闻强簪华髪知难称只有新诗颂万分大儿长孺赴零陵簿示以杂言好官易得忙不得好人难做须着力汝要作好官令公书考不可钻借令巧钻得遗臭千载心为寒汝要作好人东家也是横目民选官无选处却与天地长青春老夫今年六十四大儿壮嵗初筮仕先人门户冷如氷岂不愿汝取髙位髙位莫爱渠爱了髙位失丈夫老夫老则老官职不要讨白头官里捉出来生愁无面见草莱老夫不足学圣贤有前作譬如着棋着到国手时国手头上犹更尽有着正月五日以送伴借官侍宴集英殿下口号殿下鞭声再掣雷玉皇徐下九天来隂晴不定朝来定五色祥云霍地开一㸃班行朝汉天英符来自玉门闗旧时千嵗琵琶语新学三声万嵗山金鬛狻猊立玉台双瞻御坐首都回水沉山麝蔷薇露潄作香云喷出来千官拜舞仰虚皇奉上瑶池万嵗觞殿上双传送御酒槛前一曲绕虹梁太极香开万物新绍熈天子燕羣臣梨园好语君须听玉歴初颁第一春已赐仪鸾锦坐蒲起来再立听传胪君王欲劝羣臣酒宣示天杯一滴无勐士縁竿亦壮哉踏空舞濶四徘回一声白雨催花鼓十二竿头总下来赐花新剪茜香罗篸徧乌纱未觉多花重纱轻人更老擡头不起奈春何广场妙戯鬬程材才得天颜一笑开角觝罢时还罢宴卷班出殿戴花回贺老如何尾从班真官也作假官看君王恩重无真假赐酒何曽味两般泊舟临平前窓向市下却帘后窓临水开却门岸头杨栁报春动溪底云天随浪翻隔溪数间黄草屋绕屋千竿翠琼竹三老鸣钲㩘柂楼今宵又向临平宿谢王恭父赠梁杲墨君不见蜀人文字天下工前有相如后扬雄君不见蜀人乌丸天下妙前有蒲韶后梁杲初得梁墨黐摹煳老夫道梁不及蒲蓬山藏室王校书笑我未识真𤣥莬两圭水苍笏双团㸃漆璧一併赠老夫此意已金石洮州緑玉试松花星潭黒云走风沙龙蛇起陆鹰入骨却愁雷电夺人物过临平莲荡莲荡层层镜様方春来嫩玉斩新黄角头一一张芦箔不遣鱼虾过别塘莲荡中央劣露沙上头更着野人家篱边随处插垂栁檐下小船萦钓车朝来採藕夕来鱼水种菱荷岸种芦寒浪落时分作荡新流涨后合成湖人家星散水中央十里芹羮菰饭香想得薫风端午后荷花世界栁丝乡麦无边緑锦织云机全幅青罗作地衣此是农家真富贵雪花销尽麦苗肥春菜雪白芦菔非芦菔喫来自是辣底玉花叶蔓青非蔓青喫来自是甜底氷三馆宰夫传食籍野人蔬谱渠不识用醯不用酸用盐不用醎盐醯之外别有味姜芽枨子仍相叅不甑亦不釡非蒸亦非煑壊尽蔬中腴乃以烟火故霜根雪叶细缕来甆瓶夕幕明朝开贵人我知不官様肉食我知无骨相祗合南溪嚼菜枨一尊径醉溪中云此诗莫读恐噍杀要读此诗先提舌过平望望中不着一山遮四顾平田接水涯栁树行中分港汊竹林多处聚人家风将春色归沙草天放晴光入浪花午睡起来情绪恶急唿蟹眼㵸龙芽月夜阻风泊舟太湖石塘南头动地颠风政打头吴江未到且维舟五湖波起衆山动一片月明千里愁且更放迟些子睡看他盛怒㡬时休阳侯要与诗人敌未必诗人愉一筹过湖未得匹如闲何幸湖心治画船宇宙中间都是月波涛外面更无天谁知造物将竒观不与伧人付谪仙山领渠侬无一物镂氷剪雪竹新篇新年乗兴看春风来过垂虹东复东谁有功夫寒夜底独㝷水月五湖中今宵顿觉干坤大下笔惟愁造化穷太白青山谢公海可怜一笑偶然同姑苏馆上元前一夕陪使客观灯之集节物催人又一年银花莲炬照金尊麝鎚官様陪公䜩粉茧乡风忆故园何似儿孙谈草草不妨灯火半昏昏人生行止谁能料今夕苏州看上元至洪泽今宵合过山阳驿泊船问来是洪泽都梁到此只一程却费一宵兼两日政縁夜来到渎头打头风起浪不休舟人相贺已入港不怕淮河更风浪老夫揺手且低声惊心犹恐淮神听急唿津吏催开闸津吏又手不敢答早潮已落水入淮晩潮未来闸不开细问晩潮何时来更待玉虫缀金钗过磨盘得风挂㠶两岸黄旗小队兵新晴归路马蹄轻全番长笛横腰鼔一曲春风出塞声鹊噪鸦啼俱喜色船轻风顺更兼程却思两目淮河浪心悸魂惊尚未平过楚州新野城已近山阳望渐寛湖光百里见千村人家四面皆临水栁树双垂便是门全盛向来元孔道杂耕今是一雄藩金汤再葺真长䇿此外犹须子细论过寳应县新开湖渔家可是压尘嚣结屋圆沙最尽稍外面更栽杨栁树上头无数鹭鸶巢雨里楼船即钓矶碧云便是緑衰衣沧波万顷平如镜一只鸬鹚贴水飞天上云烟压水来湖中波浪打云回中间不是平林树水色天容拆不开五湖佳处是荒寒却为无山水更寛归去江南无此景未须喫饭先来㸔过九里亭水渚才容足渔家便架椽屋根些子地帘外不胜天岸岸皆垂栁门门一钓船五湖好风月乞与不论钱再赋石翁石婆石翁谁怒犹晘目石婆多愁髩先秃荒山野水四无人二老对立今㡬春珠襦玉匣化为土金雁银凫亦飞去知是六朝何帝陵摩娑碧藓俱无语观张功父南湖海棠杖藜走笔看尽都城种海棠只将一径引教长约斋妙入春风手人在中央花四傍天工信手洒明霞若遣停匀未必佳却得数株多叶底殷勤衬出宻边花走笔谢张功父送似酴醿西湖野僧夸藏氷半年化作真水精南湖诗人笑渠拙不如侬家解干雪藏氷窨子山之幽鑱透九地山鬼愁侬家藏雪有妙手分明晒在翡翠楼向来㢲二拉滕六玉妃夜投玉川屋剪氷作花吹朔风揉云为粉散寒宫醉挥两袖拂银汉稍头万斛冷不融琼田挈月拾翠羽砌成重楼天半许盘作青蚊吐緑雾乱飘六出薫沉炷人间雪脆那可藏天上雪落何曽香三月尽头四月首南湖香雪今谁有分是诚斋老诗叟碎挼玉花泛春酒一饮一石更五斗记丘宗卿语绍兴府学前景镜湖泮宫转街曲才隔清溪便无俗竹桥斜度透竹门墻根一竿半竿竹恰思是闲宜看梅忽然一枝横出来霜干皱裂臂来大只着寒花三两箇赠写真水鑑处士王温叔我不如森森千丈松我不如濯濯春月栁髯疎髩秃已雪霜皮皱肉皱真老丑叶生画时颜尚朱王生画时骨更一生爱山吟不就两肩化作秋山瘦君不见褒公鄂公图凌烟腰间羽箭大如椽君不见浣花醉圗粉墨落日斜泥滑驴失脚贵人寒士两相嗤画圗犹在人已非王生王生且停手不如生前一杯酒衔命郊劳使客船过崇徳县岸树低欹一雪余枝头半叶已全无油窓过尽千梢影浓处还浓枯处枯望多稼亭遥望城头多稼亭亭边霜桧老更青当年老守携穉子芒鞋葵扇绕城行腊前移梅春插栁蹋雪冲泥不停手栁未成隂梅未花着㡌又迎新太守后来新守复迎新到今新旧知何人向来手植今在否寄与此诗聊问春舟中追和张功父贺赴召之句两嵗千愁寡一欣故人多问谢张君又瞻东阙阙前月只负南溪溪上云賔日扶桑遭圣旦客星钓瀬愧天文人生离合风前月聚首亡何复离羣又追和功父病起寄谢之韵霜何曽傍绣帘寒酒不能令客脸丹勤向竹炉温手脚嬾㝷铜镜整衣冠无人孤坐月将落拥鼻清吟夜向阑忽忆约斋诗债在自吹灯火起来看晓过丹阳县风从船里出船前涨起帘帏紫拂天㸃检风来无处觅破牕一隙小于钱鸡犬渔翁共一船生涯都在篛篷间小儿不耐初长日自织筠篮胜打闲过张王庙地逈人烟寂山盘水势回怪松欹岸出古庙背河开晩色催征棹斜阳恋去桅丹徒谁道逺一眺正悠哉湖天暮景湖面黏天不见堤湖心茭葑水周围暮鸿成阵鸦成队已落还飞久未栖坐看西日落湖濵不是山衔不是云寸寸低来忽全没分明入水只无痕抵暮渔郎初上船一竿揺入水精天忍寒不睡妨底事来早卖鱼充酒钱琱碎肝脾只坐诗须髯成雪髩成丝暮云薄倖斜阳劣合造清愁付阿谁断肠浪説贺方回未抵秦郎剪水才欲向湖边问遗唱鸳鸯鹦鹉两相催舟中不寐醉去昏然卧緑牕醒来一枕好凄凉意中为许无佳况梦里分明到故乡淮水打船千浪雪燕鸿呌月满天霜山城更㸃元无准偏到鸡鸣分外长过淮隂县题韩信庙鸿沟秪道万夫雄雪梦何销武士功九死不分天下鼎一生还负室前钟古来犬毙愁无盖此后禽空悔作弓兵火荒余非旧庙三间破屋两株松雪晓舟中生火乌银见火生緑雾便当水沉一浓炷却因断续更氤氲散作霏微煖袍袴须臾雾霁吐红光烟如云表生扶桑阳春和日曛满室苍颜渥丹疑醉乡忽然火冷雾亦灭只见红炉堆白雪牕外雪深三尺强牕里雪深一寸香乌银玉质金石声见火忽学爆竹鸣腷腷膊膊久不停白日坐上非繁星不知何怒泄不平不知何喜唧唧吟待渠自静勿与争功莫借箸怒复生到渠缄口两耳热铜瓶在旁却饶舌题金山妙髙台金山未到时羡渠奄有万里之长江金山既到了长江不见只见千步廊老夫平生不奈事㸃检风光难可意老僧觉我见睫眉引入妙髙台上嬉不知老僧有妙手卷舒江山在懐袖挂上西牕方丈间长江浮在炉烟端长江南边千万山一时飞入两眼寒最爱檐前絶竒处江心巉然景纯墓僧言道许乃浪传龙宫特书珠贝编初云谢灵运爱山如爱命掇取天台雁荡怪石头叠作假山立中流又云王逸少草圣入神妙天赐瑠璃笔格玉砚屏仍将大江作陶泓老夫闻二説沉吟未能决长年抵死催上船徘徊欲去空茫然桑畴夹岸濒河种穉桑春风吹出万条长船行老眼浑多忘唤作西湖插拒霜竹林珍重人家爱竹林织篱辛苦䕶寒青那知竹性元薄相须要穿来篱外生赋金盘露椒花雨吾家酒名敷腴者曰金盘露芳烈者曰椒花雨金盘夜贮云表露椒花晓滴山间雨一涓不用鸭緑波双清酿出鹅黄乳老妻知我憎官壶还家小槽压真珠江西担取来西湖遣我醉倒不要扶更携数尊往淮上要夸亲旧藏家酿祗堪独酌不堪分老夫犹要入修门岸栁栁梢拂入溪云隂栁根插入溪水深祗今立岸一敝帚归时弄日千黄金人生荣谢亦如此谢何足怨荣何喜秋霜春雨自四时老夫问栁栁不知松江晓晴昨夜何縁不峭寒今晨端要放晴天窓间波日如楼上帘外霜风似腊前近水人家随处好上春物色不胜妍归时二月三吴路桃杏香中慢过船泊平江百花洲吴中好处是苏州却为王程得胜游半世三江五湖棹十年四泊百花洲岸傍杨栁都相识眼底云山苦见留无怨孤舟无定处此身自是一孤舟过新开湖渔郎艇子入重湖老眼殷勤看着渠看去看来成怪事化为独雁立横芦一鸥得得隔湖来瞥见鱼儿眼顿开只为水深难立脚翩然飞下却飞回逺逺人烟㸃树梢船门一望一魂消㡬行埜鸭数声雁来为湖天破寂寥瓦店雨作斜风细雨打船牕一阵疎来一阵忙聴作山斋声㸃滴不知作客在山阳诗人长怨没诗材天遣斜风细雨来领了诗材还又怨问天风雨㡬时开过淮隂县索莫淮隂县人家草草中荻篱纬春胜茅屋学船篷今日非昨日南风转北风霍然香雾散放出一轮红题沈子夀旁观録逢着诗人沈竹斋丁宁有口不须开被渠谱入旁观録四马如何挽得回送吴敏叔待制侍郎脚踏鸡翘豹尾间心飞碧岫白云端人看疎传如圗画帝念严光返钓滩玉殿松班唐次对竹宫茅立汉祠官自怜病鹤樊笼底方羡㝠鸿片影寒宋诗钞卷七十七宋诗钞卷七十八钦定四库全书宋诗钞卷七十八内阁中书舍人吴之振编杨万里江东集钞题张以道上舍寒緑轩菊芽伏土糁青粟杞笋傍根埋紫玉雷声一夜雨一朝森然送出如蕨苗先生饥肠诗作梗小摘珍芳汲水井风炉蟹眼候松声罛䍦亲捞微带生烂炊凋胡淅青精芼以天随寒緑萌饥时作仍作羮饱后龙鳯空炰烹大官蒸羔压花片宰夫胹蹯削琼软豹胎熬出祸胎来贵人有眼何曽见天随尚自有愁魔愁杞作棘菊作莎君不见黄金钱照红玉豆秋髙更觉风味多先生酿金鍊红玉自莎自棘如子何金空玉尽苗复出喫苖喫花并喫实天随白眼屠沽儿不到有人头上立望姑苏旷野平中天四垂冻云隙里日平西水村人逺看来近茅屋檐长反作低最爱河堤能底巧截它山脚不胜齐喜闻借得姑苏馆百尺髙台入杖藜辛亥元日送张徳茂自建康移帅江陵西湖一别忽三年白首相从岂偶然到得我来恰君去正当腊后与春前醉余犯雪追征㡌送了凭栏望去船待把衣冠挂神武看渠勲业上凌烟金陵宫舍后圃散䇿江梅未落杏花繁萱草都齐栁半匀却是浅寒花较耐东风未要十分温三月三日上忠襄坟因之行散得絶句长干桥外即乌衣今着屠沽卖莱儿晋殿吴宫犹碧草王亭谢馆尽黄鹂游人不是上坟回便是清湍禊事来最苦相逢无处避天禧寺及雨花台女唱儿歌去踏青阿婆笑语伴渠行只亏郎罢优轻杀攂子双担挈酒瓶粉捜孩儿活逼真象家果子更时新输赢一掷浑闻事空手入城羞杀人除却钟山与石城六朝遗迹问难真里名只道新名好不道新名悞后人切记㝷春预作谋教君行乐定成秋老夫乗兴翩然出不遣风知雨觉休海棠二首小园不到负今晨晩唤娇红伴老身落日争明那肯暮艶籹一出更无春树间露坐看揺影酒底花光併入脣银烛不烧渠不睡梢头恰恰挂氷轮竞艳娇红最是它教人嫌少不嫌多初酣晓曰红千滴晩笑东风淡一涡自是花中无国色非闗格外占春窠开时懢与渠侬醉却恨飘零可若何红锦带花天女风梭织露机碧丝地上茜栾枝何曽系住春归脚只解萦长客恨眉节节生花花㸃㸃茸茸晒日日迟迟后园初夏无题目小树㣲芳也得诗送刘觉之归蜀余少时师事清纯先生雩都知县朝奉刘世臣世臣令其子三人从余学其季则觉之也觉之流落大宁监后二十九年复相见于金陵为留十日而别赠之长句大江东西湖南北鹄袍学子森如竹何人开口不伊川阿谁初导此水源清纯先生刘夫子冷笑俗儒鑚故纸梦中亲见大小程为渠刺船入洙泗嗟我结髪从先生日日看子趋鲤庭先生命子却从我小牕短檠共灯火陋巷柴扉共寒饿安知头上天㡬大子今行李寄大宁翩然束书游帝城袖中一卷经济䇿天闗九虎呌不譍朝来忽见毛生刺看来看去更且喜风花聚散三十年何许飞堕老眼前相逢㡬曰又相别珍重两字不忍説我有故山江之西应遣思归不思归赠行聊借退之诗石头城下一杯酒便是此生长别离游定林寺即荆公读书处钟山已在万山深更过钟山入定林穿尽松杉行尽石一菴犹隔白云岑一箇青童一蹇驴九年来往定林居经纶枉被周公误相罢归来始读书半破僧菴半补篱旧题无复壁间诗秪余手植双桐在此外仍兼洗砚池踏月敲门访病夫问来还是雪堂苏不知把烛髙谈许曽举乌台诗帐无初夏即事今日风光定自佳不寒不热恰晴和百年人世行乐耳一嵗春归奈老何芍药晩花终是小戎葵新莟许来多俸钱自笑浑无用秪合文江买钓蓑谢余处恭送七夕酒果蜜食化生儿踉蹡儿孙忽满庭折荷骑竹臂春鸎巧楼后夜迎牛女留钥今朝送化生节物催人教老去壶觞拜赐喜先倾醉眠管得银河鹊天上归来打六更新酿秦淮鸭緑坳旋熬粔籹蜜蜂巢来禽浓抹日半脸水藕初凝雪一梢岂有天孙千度嫁枉同河鼔两相嘲渠侬有巧真堪乞不倩蛛丝罥果肴中元前贺余处恭尚书祷雨沛然霑足数㸃飘声供晩晴二更倾泻到天明雷驱云气如旋磨雨徧山村却入城簟面顿无秋后暑檐牙最爱梦中声尚书幸有为霖手偏洒江东作么生中元日午雨余赤日尚如炊亭午青隂不肯移蜂出无花絶粮道蚁行有水遏归师今朝道是中元节天气过于初伏时小圃追凉还得热焚香清坐读唐诗道傍槿篱夹道疎篱锦作堆朝开暮落复朝开抽心粔籹轻拖糁近蔕燕脂酽抹腮占破半年犹道少何曽一日不芳来花中却是渠长命换旧添新底用催方虚日斜再行宿乌山多稼村村过垂杨店店迎偶然逢客子问得好山名投宿忻犹早斜阳落更明仆人休进扇得似晩风清圩丁词十解江东水乡隄河两岸而田其中谓之圩农家云圩者围也内以围田外以围水盖河髙而田反在水下沿隄通斗门每门疏港以溉田故有丰年而无水患余自溧水县南一舍所登蒲塘河小舟至镇水行十二里备见水之曲折上自池阳下至当涂圩河皆通大江而蒲塘河之下十里所有湖曰石臼广八十里河入湖湖入江乡有圩长嵗晏水落则集圩丁日具土石楗枝以脩圩余因作词以拟刘梦得竹枝栁枝之声以授圩丁之脩圩者歌之以相其劳云圩田元是一平湖凭仗儿郎筑作圩万雉长城倩谁守两隄杨栁当防夫何代何人作此圩石顽土腻铁难如年年二月桃花水如律流归石臼湖上通建徳下当涂千里江湖缭一圩本是阳侯水精国天分勑赐上农夫南望双峰抺緑明一峰起立一峰横不知圩里田多少直到峰根不见塍两岸沿隄有水声万波随吐复随吞看君红蓼花边脚补去脩来无水痕年年圩长集圩丁不要招唿自要行万杵一鸣千畚土大唿髙唱总齐声儿郎辛苦莫唿天一嵗脩圩一嵗眠六七月头无滴雨试登髙处望圩田岸头石板紫纵横不是脩圩是筑城传语赫连莫蒸土霸圗未必赛春耕河水还髙港水低千支万𣲖曲穿畦斗门一闭君休笑要看水从人指挥圩上人牵水上航从头㸃检万农桑即非使者秋行部乃是圩翁晓按庄宿孔镇观雨中蛛丝雨打蛛丝不打蛛雨来蛛入画檐隅网罗满腹输渠巧也只蝇蚊命属渠雨罢蜘蛛却出檐网丝少减再新添莫言辛苦无功业便有飞虫宻处粘网罗最巧是蛛丝却被秋蚊圣得知粘着便飞来不再蛛丝也解有疎时发孔镇晨炊漆桥道中纪行斫地烧畬旋旋开豆花麻荚更菘栽荒山半寸无遗土田父何曽一饱来行穿诘曲更崔嵬野店柴门半未开皁荚树隂黄草屋隔篱犬吠出头来山村一搭山村一搭竒不堪风物索新诗稻花雪白糁栁絮柘子猩红团荔枝行者自愁居者乐晴时节熟雨时泥问知桐汭多程在未説宣城与贵池歇处何妨更歇些宿头未到曰头斜风烟緑水青山国篱落紫茄黄豆家雨足一年生事了我行三日去程賖老夫不是如今错初识陶泓计已差入建平界溧水南头接建平丫头儿子便勤耕疎麻大豆已前辈荞麦晩菘初后生席卷千山为一囿天怜春种赐秋成不如老圃今真箇樊子何曽透圣扄早炊董家店长亭深处小亭竒杂蘤麄㽔亦有姿羊角豆纒松叶架鸡冠花隔竹枪篱不辞雨卧风餐里可惜橙黄橘緑时行到前头杨栁迳平明红白两莲池过谢家湾行尽牛蹊兔径中忽逢平野四连空意随白鹭一双去眼过青山千万重近领已看看逺领连峰不爱爱孤峰一丘一壑知何意踈尽官人着牧童轿中看山买山安得钱有钱价不贱住山如冠玉人见我不见世言游山好一峰足双茧峰外复有峰歴尽独能徧不如近看山近看不如逺请山畧退歩容我与对面我行山忻随我住山乐伴有酒唤山饮有蔌分山馔隔水絶荒寒萦云偏倩绚雨滋青弥深日炫紫还浅端居忽飞动遐逝即冋转孤秀呈复逃层尖隐还显掇入轿中来置在几上玩劣行三两驿已閲有千变非我去旁捜皆渠来自献寄言有山人勿卖亦勿典金多汝安用价重山亦怨估若为我低伤亷又非愿山已在胷中岂复有余羡羡心固无余更借山一看早炊髙店过雨溪山十倍明乍晴风日一番清白鸥池沼菰蒲影红枣村虚鸡犬声食肉坐曹良媿死囊衣行步亦劳生不堪有七今成九伧父年老老更伧午热憇中义渡秋阳嗔我𦂳追程急泊临流一短亭摘索风巾些子倦苍茫水枕霎时醒单牌双堠头都白万壑千巖眼强青不及溪边老亭父一生卧䕶竹牕櫺道傍店路傍野店两三家清晓无汤况有茶道是渠侬不好事青甆瓶揷紫薇花花果野花山果絶芳馨借问行人不识名蜂蝶行粮猿鹤饭一生口分两无争宿池州齐山寺即杜牧之九日登髙处我来秋浦正逢秋梦里重来似旧游风月不供诗酒债江山长管古今愁谪仙狂饮颠吟寺小杜唱情冶恩楼问着州民浑不识齐山依旧俯寒流池口移舟入江再泊十里头潘家湾阻风不止北风五日吹江练江底吹翻作江面大波一跳入天半粉碎银山成雪片五日五更无停时长江倒流都上西计程一日二千里今踰灔滪到峨眉㬰吹两日江必竭却将海水来相接老夫早知当陆行错斜一㠶超十程如今判却十程住何䇿更与阳侯争水到峨眉无去处下梢不到忘归路我到金陵水自东只恐从此无南风舟中排闷江流一直还一曲淮山一起还一伏江流不肯放人行淮山只管留人宿老夫一出縁秋凉半涂秋热难禁当却借楼船顺流下逆风五日殊未央老夫平生行此世不自为政聴天地只今未肯放归程安知天意非竒事平生爱诵谪仙诗百诵不熟良独痴舟中一日诵一首诵得徧时应得归丁家洲避风行小港出荻港大江蓼岸藤湾隔尽人大江小港绕成轮围蔬放荻不争地种栁坚堤非买春匏瓠放教俱上屋渔樵相倚自成隣夜来更下西风雪荞麦梢头万玉尘荻篱潇洒织来新茅屋横斜画不真干土种荷那用水湿芦经火自成薪岛居莫笑三百里菜把活他千万人白浪打天风动地何曽惊着一微尘江天暮景有叹一鹭南飞道偶然忽然百日复千年江淮总属天家管不肯营巢向北边过宜福桥水乡泽国最输农无旱无干只有丰碧豆宻争桑䕃底緑荷杂出稻花中是田是沼浑难辨何地何村不一同若遣明年无种子却愁闲杀雨和风宿峨桥化城寺一溪秋水一横桥近路人家却作遥栁遶溪边荷遶屋何须更着酒旗招忽从平地上髙城乃是圩塘隄上行厚赛栁神销底物长腰云子濶腰菱宿放牛亭秦太师坟菴函闗只有一穰侯瀛馆宁无再帝丘天极八重心未死台星三㸃折方休只看壁后新亭䇿恐作移中属国羞今曰牛羊上丘壠不知丞相更嗔不新酒歌官酒可憎老夫出家酿二缺一曰桂子香一曰清无底风味凛冽歌以纪之酸酒虀汤犹可尝甜酒蜜汁不可当老夫出竒酿二缸生民以来无杜康桂子香清无底此米不是云安米此水祗是建邺水瓮头一日遶数廵自候酒熟不倩人松槽葛囊才上榨老夫脱㡌先尝新初愁酒带蒲桃味一杯径到天地外忽然玉山倒瓮边只觉劒铓割肠里杜撰酒法不是侬此法来自太虚中酒经一卷偶拾得一洗万古甜酒空酒徒若是尝侬酒先挽天河濯渠手却来举杯一中之换君仙骨君不知睡觉小醉如无酒寒宵似度年觉来因记梦醒去不成眠万事从心下三更到眼前清愁政无那一雁呌霜天至后睡觉匆匆又过一阳生睡恰浓时梦忽惊帘幕深沉人四寂阶除㸃滴雨三更灯揺芒角开成晕风吸牕櫺过后声不是寒鸡寒似我如何不肯唤天明宿金陵镇栖隠寺望横山再见横山滴眼新山僧劝我脱官身灯笼箫鼔村村社酒醆莺花处处人忽忆诸公牡丹㑹转头五柞去年春野云墟月空荒寺两袖寒风一㡌尘明发栖隠寺木鱼一唿衆僧聚老夫登车欲前去仰头见天俯见地明明是昼不是暮如何今晨天地间咄咄怪事满眼前将为是夜着月轮已没星都落将为是昼休银河到晓烂不収皎如江练横天流中流㸃缀金沙洲元来海底早浴日云师闭闗不教出羲和挥斧斫云闗取将一道天光还天光淡青日光白道是云汉也则得云师强狠赶不奔堆作沙洲是碎云寒食日晨炊姜家林初晨之次日也百五佳晨匹似无合教追节却离居万家寒食初归燕一老春衫政蹇驴耄栁已僧何再髪孺槐才爪可迟梳儿书早问归程日不用嗔渠只笑渠午憇褚家坊春风亭此老忒疎放与春无怨思何须寒食日恰是别家时荒店两三只野花千万枝前山有底恨也学客颦眉莫道迎春好迎春是送春可怜一条路知老㡬多人坦緑偏宜袜飘红并作絪青帘好消息今日榨头新宿新市徐公店春光都在栁稍头拣折长条插酒楼便作在家寒食看村歌社舞更风流风花海棠桃李雨中空更看清明两日风风似病颠无籍在花如中酒不惺松身行楚峤逺更逺家寄秦淮东复东道是残红何足惜后来并恐没残红过杨二渡春迹无痕可得㝷不将诗眼看春心莺边杨栁鸥边草一日青来一日深宿黄冈我岂忘懐一畆居谁令爱读数行书秋南春北雁相似栁思花情莺不如上市鱼虾村店酒带花秋芥晩春蔬长亭一醉非难事造物相撩莫管渠清明日午憇黄池镇莫笑孤村小市头花边人出浦边游緑杨拂水双浮鸭碧草粘天一落鸥嬾因风光酣午睡隂沉天气嫁春愁阿谁道是清明节我对清明唤作秋桑茶坑道中田塍莫道细于椽便是桑园与菜园岭脚置锥留结屋尽驱柿栗上山巅上山入屋上山鉏圗得生涯总近居桑眼未开先着椹麦胎才出便生须秋畴夹岸隔深溪东水何縁到得西溪面祗销横一岘水从空里过如飞蚕麰今嵗十分强催得农家日夜忙巳縳桁竿等新麦更将了水撑欹桑清明风日雨干时草满花隄水满溪童子栁隂眠正着一牛喫过栁隂西山根一径抱溪斜片地才寛便数家漫插漫成隄上栁半开半落路傍花明发周村湾不住寛乡住瓮门那知世上有干坤环将峻岭包深谷围出余天与别村茅屋相挨无着处花溪百折不教奔江淮地逈寒无价宣歙山寒更莫论过湖骆坑已被山寒病老身车徒溪涉更艰勤雾皆成㸃无非雨日出多时未脱云猿鸟一声人不见松杉四塞径无痕十分晴暖侬何福宜借曦光三五分安乐庙头谁教遣诗酷爱山爱山説得口澜翻千峰万岭争投奔一陟三休却倦烦推案满前何处着枯肠饱后岂能餐残岚賸翠浑无用包寄金陵同社看宣歙道中天齐玉立万孱颜三日深行紫翠间便是昨来千佛阁望中见此两州山诗家寒刮少陵骨宫様髙梳西子鬟祗好遥看莫登览今晨登处髩都班新安登江水自绩溪发源金陵江水只醎腥敢望新安江水清皱底玻璃还解动莹然酃渌却消酲泉从山骨无泥气玉潄花汀作珮声水记茶经都未识谪仙句里万年名明发黄土龛过髙路又过峥嵘两崃间也无溪水也无田岭云放脚寒垂地山麦掀髯翠拂天碧玉屏风吹不倒青绫步帐买无钱诗人富贵非人世犹是凄凉意惘然晨炊泉水塘村店无肉只贾笋蕨嘲亭父屠门深闭底须愁土锉无烟也莫羞笋便落林犹胜肉蕨才出土更烧油万钱下箸今安在一饮流匙饱即休吾道藜羮元不糁至今讳杀古陈州明发西馆晨炊蔼冈人家争住水东西即是临溪却背溪拶得一家无去处跨溪结屋更精竒何须名苑看春风一路山花不负侬日日锦江呈锦様清溪倒照映山红阊门外登溪船步下新船试水初打头揽载适逢予一椽板屋才经雨两面油牕好读书剰买春园红芍药乱篸棐几竹籧篨清溪浮取松亭子赏徧千山不要驴上得船来恰对山一山顷刻变多般初堆翠被百千折忽拔青瑶三两竿夹岸儿童天上立数村楼阁电中看平生快意何曽梦老向阊门下急滩当面峰头些子云坐看吹作雨纷纷朝来山路能愁我今者溪船正要君逺岭轻盈横皱縠明牕撩乱触惊蚊犹争新涨一篙碧遮莫飘萧二十分选甚天时晴未晴舟行终是胜山行篷欣雨㸃斜偏好枕惯波声梦不惊幸自车从小休息又闻鼓笛閙将迎偶然回首来时路一夜霜毛一倍生无家不住曲溪边秪种髙山不种田絶壁如天天入水乱篙鸣石石鸣船百滩春浪云头过两岸林花镜底眠归路商量更舟楫庐山彭蠡好风烟芙蓉渡酒店前金沙芍药盛开山店春光也自妍芙蓉渡口数家村笋舆低过金沙架篱落疎圈芍药轩孤客倦游殊寂寞雨花作意与温存可怜经眼匆匆去不折红香到緑尊晨炊横塘桥酒家小牕饥望炊烟眼欲穿可人最是一清帘双渠走水穿三店独树欹流䕃两檐牕扇透明仍挂上炉香未尽又多添山中秪苦无良醖嫌杀芳醪似蜜甜过松源晨炊漆公店莫言下岭便无难赚得行人错喜欢正入万山圈子里一山放出一山拦答徐子村谈絶句爱业初参王半山终须投换晩唐间国风此去无多子闗棙挑来秪等闲雨后泊舟小箬回望灵山灵山相识已平生雨后精神见未曽一朶碧莲三万丈数来花片八千层云姿雾态排天出竹杖芒鞋欠我登羡杀峰头看山寺厌山不看是诸僧闷歌行阻风泊湖心康郎山旁小舟三宿作闷歌行书䇿看来已觉烦诗篇压了更休论客心未便无安顿试数油牕雨㸃痕风气掀天浪打头只须一笑不须愁近看两日逺三日气力穷时㑹自休题潄玉亭示开先长老师序山根玉泉仰面飞飞出山顶却下驰自从庐阜泻双练至今银湾干两枝雷声惊裂龙伯眼雪㸃溅湿姮娥衣寄言苏二李十二莫愁瀑布无新诗发扬港渡入交石夹朝雨匆匆霁春山歴歴嘉老青交幼緑暗锦出明花渔艇十数只鸡声三五家人生须富贵此辈亦生涯题东西二梁山发芜湖舟过东梁西梁二石皆石峰夹大江对立两岸即采石蛾眉亭所望见如双眉者莫恨当初画得偏却因偏处及成妍喜来舒展愁来蹙各様娇娆更可怜传道临春惜丽华不从陈帝入隋家独将亡国千年恨留下双颦寄岸花发慈湖过烈山望见歴阳一带山梦绕天津月再湾慈湖解缆已开颜淮山到眼长相识直北青梢是定山读唐人于濆刘驾诗刘驾及于濆死爱作愁语未必真许愁説得乃尔苦一字入人目蜇出两睫雨莫教雨入心一滴一痛楚坐令无事人吞刀割肺腑我不识二子偶览二子句儿曹劝莫读读着恐愁去我云宁有是诚读亦未据一篇读未竟永慨声已屡忽觉二子愁併来遮不住何物与解围伯雅烦尽䕶送丘宗卿帅蜀谕蜀宣威百万兵不须号令自清明酒挥勃律天西枕鼓卧蓬婆云外城二月海棠颁国色五更杜宇説乡情少陵山谷千年恨不遇迟江眼为青发赵屯得风宿杨林池是日行二百里动地风来觉地浮拍天浪起带天流舞翻栁树如何喜拜杀芦花未肯休两岸万山如走马一㠶千里送归舟出笼病鹤孤飞后回首金笼始欲愁平望夜景二三当当夜泊平望更㸃长新月无光湖有光昨宵一雪今宵霜犬吠两岸归人忙夜深人静无一事画烛注残人欲睡忽有渔船外水来一棹波声风雨至半生堕在红尘中浮家东吴东复东楼船夜宿琉璃国谁言别有水晶宫登鳯凰台千年百尺鳯凰台送尽潮回鳯不回白鹭北头江草合乌衣西面杏花开龙蟠虎踞山川在古往今来鼓角哀只有谪仙留句处春风掌管拂蛛煤上已寒食同日后圃散行百五重三併一朝风光不怕不娇娆鹿葱引道心犹卷杨栁譍门手对招笻未唤随心是强扇聊作伴不须揺先生道是无歌舞花劝莺酬酒是销代书呈功父不见子张子令人梦亦思只应依旧瘦近作㡬多诗聨句平生事看花去嵗时海棠今好不传语併酴醿折花指似青童折海棠繁枝仍要艶花房痴眉眼底生踈手颤脱花房闷一场陪留守余处恭总领钱思提刑傅景仁游清凉寺即古石头城已守台城更石城不知併力或分营六师只遣还天阙一垒真成借寇兵向者王苏俱解此寃哉隗协可怜生若言虎踞浑堪倚万嵗千秋无战争夏日杂兴金陵六月晓犹寒近北天时较少暄打尽林禽那时熟半开萱草已先翻独龙冈顶青山折十字河头别一痕九郡报来都雨足插秧収麦喜村村新亭送客六朝岂是乏勲贤为底京师不晏然栢壁置人添一笑楚囚对泣后千年钟山唤客长南望江水流人懒北还强管兴亡谈不尽枉教吟杀夕阳蝉初秋行圃今年六月不胜凉七月炎蒸不可当一阵秋风初过雨箇般天气好烧香小小园亭亦自佳晩云雨过却成霞烂开栀子浑如雪已熟来檎尚带花花梢飞下两鸣鸠欲住还行行复留拾得来禽吞不得啄来啄去竟成休落日无情最有情偏催晩树暮蝉鸣聴来咫尺无寻处寻到旁边却不声竹牀已制青奴一壁寒更搘緑玉两头安谁言诗老眠云榻不是渔郎钓月竿醉梦那知蕉叶雨小舟亲过蓼花滩蹶然惊起天将晓牕下书灯耿复残后圃秋步夏箑秋新妒暄牕冷早侵病葵萱未悟落果草偏深老矣曽萦望归欤更嬾心此冠弹与挂若箇不山林聴蝉絶句一只初来早早秋又添一只説新愁两蝉对语双垂栁知鬬先休鬬后休渠与斜阳有底讐千寃万恨诉清秋更从谁子做头抵只放斜阳不落休望帝啼春夜更多不知蝉意却如何还来入夜便无语明日将诗理㑹他罪过渠侬商略秋从朝至暮不曽休莫嫌入夜还休去自有寒蛬替説愁八月朔晓起趣办行雨后晨先起花间湿也行破除婪尾暑领略打头青蠧果无迟落枯枝忽再荣便须秣吾马及此半隂晴蚤起稜镇人趂村中树鸡鸣担上笼忽看一天紫未吐半轮红谁撼扶桑露吹来杨栁风诗肩忍凉冷已出两峰山路秪言逈农家俱夙兴短长羣穉子回避一田塍随犬能知路骑牛底用绳兹行有胜事何处不丰登发银树林莫过溪桥银树林溪深未抵路泥深清风一阵掠人面晴色半开闗客心逺岭惹云秋里雪淡天刷墨晓来隂㡬多好句争投我栁夺花偷底处寻晓行望云山霁天欲晓未明间满目竒峰总可观却有一峰忽然长方知不动是真山四更发青阳县西五里柯家店轿中万兀路千萦死尽村鸡无一鸣落月正明知未晓暗泉甚逺只闻声自缘客子行来早岂是秋天不肯明午热未来先下店却将昼睡补宵征过若山坊进退格緑涨空中幄黄铺地上云风条钩过轿雨穟没人行夹路桑千树平田稻十分泥行殊不恶物色逐村新菜圃此圃何其窄于侬已自华看人浇白菜分水及黄花霜熟天殊暖风㣲斾亦斜笑摩桃竹杖何日拄还家冬暖小春活脱是春时霜熟风酣日上迟晩蝶频来猎残叶惊禽冲过倒垂枝暂闲何似长闲好无事非闗了事痴三径一笻人不见假山以外菊花知题青山寺汪家店小小楼临短短墻长春半架动红香杨花知得人孤寂故故飞来入竹牕宿新丰坊咏瓶中牡丹因懐故园客子泥涂正可怜天香国色一枝鲜雨中晩歛寒如此烛底宵暄笑粲然自觉玉容微婉软急将翠掌䕶婵姢江南也有新丰市未羡賔王酌圣贤嘲道旁枫松相倚双枫一松相后前可怜老翁依少年少年翡翠新衫子老翁深衣青布被更看秋风清露时少年再换轻红衣莫教一夜霜雪落少年赤立无衣着老翁深衣却不恶宿白云山奉圣寺径夹长松地照青眼看髙阁与云平出林殿嵴先知寺满地花枝未见莺上到峰头千嶂合下临岭脚一溪横山寒入骨氷相似氷杀人来却道清安乐坊牧童前儿牵牛渡溪水后儿骑牛回问事一儿吹笛笠簪花一牛载儿行引子春溪嫩水清无滓春洲细草碧无瑕五牛逺去莫管他隔溪便是羣儿家忽然头上数㸃雨三笠四蓑赶将去宿黄土龛五更闻子规通宵不睡睡方竒梦里惊闻新子规只是一声已肠断况当三月落花时不论客子愁无那便遣家人聴亦悲归到江西归始了江东归得未为归和道父山歌夜卧舟中闻有唱山歌者倚其声作二首王道父生来不识大门邉一片丹心石样坚闻得阿郎谁得妇无媒争得到郎前种田不収一年事取妇不着一生贫风吹白日漫山去老却郎时懊杀人和东家娘子立花边长哭东枝脆不坚却被花枝哭娘子嫁期已是蹉春前阿婆辛苦住西邻岂爱无家更愿贫秋月春风担阁了白头始嫁不羞人明发四望山过都昌县入彭蠡湖衆船争取疾直赴两山口吾船独横趋甘在衆船后问来风不正法当走山右不辞用尽力要与风相就忽然挂孤㠶吾船却先走大姑山小姑小年嫁彭郎大姑不嫁空自孀小姑有夫似织女大姑无夫如姮戸慈湖也曽説媒妁执柯教与五老约东方一老差妙龄正似彭郎却老成大姑背面啼更道岂有老人㑹年少大姑年来年去今亦老道中纪行可堪衰病两相纒更苦悬车尚五年羡杀雨中山上水留他不住竟归田君看人迹蝶来轻踏得林间路作坑古路今人行不得一时移上上头行宋诗钞卷七十八宋诗钞卷七十九钦定四库全书宋诗钞卷七十九内阁中书舍人吴之振编杨万里退休集钞三三径东园新开九径江梅海棠桃李橘杏红梅碧桃芙蓉九种花木各植一径命曰三三径云三径初开自蒋卿再开三径是渊明诚斋奄有三三径一径花开一径行雪后东园午望天色轻隂小霁中昼眠初醒未惺松梅横破屋无多雪云放东山第一峰不道风光亏此老将何功业答残冬土羔菜甲鹅儿酒醉入梅林化作蜂答赋永丰宰黄巖老投赠吾友萧东夫今日陈后山道腴诗弥瘦世忙渠自闲不见逾星终每思即凄然都邑黄永丰与渠中表间黄语似萧语已透最上闗莫道不是萧萧乃堕我前佳句鬼所泣盛名天所悭诗人只言黠犯之取饥寒端能不惧者放君据诗坛初夏旋作东坡已水声才经急雨恰新晴提壶醒眼看人醉希谷催农不自耕一似老夫堪笑死万方口业拙谋生嘲红侮緑成何事自古诗人没一成枕上闻子规半世经行怕子规一闻一叹一霑衣如今聴着浑如梦我自髙眠汝自啼有叹饱喜饥嗔笑杀侬鳯凰未可笑狙公尽逃暮四朝三外犹在桐花竹实中六月将晦夜出凝归门暑里街头可久停今宵无月也宵征一天星㸃明归路十里荷香送出城山轿声声柔艣𦂳葛衣眼眼野风清五更月出还家下不早相期作伴行十六日夜再同子文巨济叔粲南溪步月际晩溪游暮欲归追凉逐胜却成迟月如醉眼生红晕山作愁眉带淡姿天下无人闲似我秋边有句説谁知弟兄一再更相送行到更深笑不知重九前四日昼睡独觉睡思初酣过午彊起来四顾已斜阳添煳牕槅无风气旋晒衣裘有日香旧雨不来从草緑新丰独酌又花黄去年重九穷忙过可遣今年更作忙立春检牡丹牡丹又欲试春粧忙得闲人也作忙新旧年头将替换去留花眼费商量东风起我袖中出小雷已含天上香只道开时恐肠断未开先自断人肠晓起探梅一生劫劫只长途投老山林始定居梦破青灯牕欲白犹疑雪店聴鸡初送简夀王主簿之官临桂柴门草径尽莓苔不放黄尘俗子来诗客清晨冲雨入梅花一夜为君开飘萧落叶残灯火陆续清谈浊酒杯二十一年才四见骊驹抵死又相催与侯子云溪上晩步人入溪园自揜门溪流新落两三痕杖藜紫菊霜风径送眼丹枫夕照村行住忽然忘近逺隂晴未肯定寒暄多时不出今聊出牧子樵儿一笑喧新晴瑶霜珠露两相鲜玉宇金钲万里寛欲作一晴多少日早知祗费数朝寒暴禾场里鸡豚乐试笔牕前纸墨干儿女莫餐新淅饭打头荷甔且输官留萧伯和仲和小饮谁曽白日上青天谁羡千钟况万钱要入诗家须有骨若除酒外更无仙三杯未必通大道一醉真能出百篇李杜饥寒才㡬日却教富贵不论年新晴东园晩步一日秋隂一日晴山禽相贺太丁宁不愁白髪千茎雪随喜黄庭一卷经晩雾薄晴憎逺岭夕阳死命恋危亭孤吟莫道无人觉松竹喧传菊细聴忙里清流也带尘閙中物底不长新水将树影挥空带枫换秋客作好春自是不归归便得老来下笔笔如神鸎花剪烛无虚日贱相诚斋一老人嵗暮归自城中一病垂死病起遣闷素居犹寡欢巾车入城闉亲旧乆不见一见交相欣挽衣招我饮惟恐我出门不招我亦往不留我亦存殷勤复如许不住我岂真是时梅始花吹香落金尊酒冽看果富咀啜俱芳珍丞相我知己太守我故人言非汰尘杂尘杂不入言初谈圣贤髓终谈天地林向晩衔杯酒不乐复何云出郭云尚明反郊日忽暮不思日晷短却信云已误骏奔六七里逢店破亦住浇愁幸残尊照睡欺短炬荒鸡唤夜梦晨起念速步升髙乃复下故病动中腑昏肚懔欲絶低回不能去僮仆强我归偶不陨中路老主犹倚强疾在自不悟及兹一委顿去死仅尺许人生信浮脆可笑何足惧所惧弃官晩行乐今已遽晓登万花川谷看海棠准拟今春乐事浓依前枉却一东风年年不带看花眼不是愁中即病中走笔送赵正则司户来访觐亲庭捧檄亲庭归㡌斜肯临破屋玉川家小留诗客三杯酒试看山园㡬处花人到东湖与南浦时当芍药替金沙却来书满参乡好径泛银河犯斗槎寄题儋耳东坡故居尊贤堂太守谭景光所作先生初落海南垂茅屋三间不到伊更有髙堂悬画像幸无过客首新诗古来贤圣皆如此身后功名属阿谁底事百年谭太守却教賔主不同时八月十三日望月才近中秋月已清鸦青幕挂一团氷忽然觉得今宵月元不粘天独自行蛩声诚斋老子一归休最感蛩声五报秋细聴蛩声元自乐人愁却道是它愁南斋梅花朝来早起挂南牕要看梅花试晓粧两树相挨前后发老夫一月不烧香早春还家五度见春容长被春容恼病翁髙栁下来谁处緑小桃上去末梢红卷帘亭馆酣酣日放杖溪山欵欵风更入新年足新雨去年未当好时丰雪后寄谢济翁村翁聨骑来访进退格封胡连璧雨中来自送归鞍怅独回隠几读书寒入骨开门落雪皓平堦急寻火种温双手自唤儿郎共一杯念汝野梅官栁路地炉松叶买茒柴春半雨寒牡丹殊无消息今嵗芳非尽未忙去年二月牡丹香寒暄不定春光晩荣落俱迟花命长绕一两朝晴炫野又三四阵雨鸣廊对江魏紫拳如蕨而况姚家进御黄初秋戯作山居杂兴徘体早起翻成坐睡昏鹊声唤我步前轩竹扉日影斜来大射壁千丸弹子痕暑后花枝输子春杂英小巧亦欣人素馨解㸃粉描笔卷鳯爱垂鸡下脣风骚开国昨寒严劳绩批书课萃岚梨子要肥千取百菊苗毎摘一生三昨夜天垂破玉盆今宵辛苦补盆脣看他补到十七八满得十分亏二分甑头云子喜尝新红嚼桃花白嚼银笑杀他人浪欢喜村人残底到官人七月初头六月䦨老夫曰醉早禾酸莫将煑喫只生喫更洩天机向逹官自曝羣书旧间新净揩白醭拂黄尘莫羞空腹无丁字且免秋阳晒杀人独对秋筠倒晩壶喜无吏舍四歌唿栁梢一殻兹缁滓屋角双斑谷古孤卓午从他大繖张先生别有睡为乡竹牀移徧两头冷瓦枕翻来四面香谢师余处恭遣骑恵书送酒鹊噪灯花两太谩三朝五夜强相欢打门将军还惊枕破屋闲人起着冠知己书从天上落焚香手把月中看少陵泛爱风名句羡杀寒儒眼不寒同王见可刘子年循南溪度西桥登天柱冈望东山偶因闲步散顽麻倦唤胡麻小住些飞上山头人似鹤回看溪畔路如蛇云烟极目知可爱松竹为门是我家下得山来饥更渴也无麦饭也无茶和曽无疑赠诗语及欧阳公事乌㡌红尘媿子陵緑蓑青笠晩寻盟三千里外还家后七十二回看月生与子两人长对酌笑渠万古浪垂名醉翁若是真箇醉皁白何须镜様明题道卿贫乐斋雪茹氷餐入骨香慢欺驴瘦尽诗狂人传幼妇皆称絶鬼笑人家不姓方细雨寒灯初梦短断猿枯木一声长上天已办河东赋岂有长贫执㦸郎乙未春日山居杂兴半月春晴探物华山园走得脚酸麻从教三日风和雨闭户烧香不看花海棠重叶更妖斜青帝翻腾别一家格外出竒人不识大红抹倒小莲花金作林檎花絶浓十年花少怨东风即今徧地栾枝锦不则梢头㡬㸃红日影云光学镀金好风不肯碎花隂人言春色浓于酒不醉衰容只醉心半晴半雨半暄凉拖带春容未要忙为报州家更县里吾乡改作万花乡一春雨脚带东园栁绊花牵不暂闲今日晒晴天气好杖藜看水更看山暮春花时追赏夜将朝花过迟眠日尽髙又与山禽争口腹执竿挟弹守樱桃送萧瑞卿异县二百里分襟五十年肯来㝷病老相对各苍然举似儿时话茫如梦里烟残花犹可醉细酌斗醪眠送分宁主簿罗宠材秩满入京要知诗客叅江西正似禅客叅曹溪不到南华与脩水如何传法更传衣吾家亲党子罗子只今四海习凿齿花红玉白㡬百篇塞破锦囊脱无底三年簿领脩水涯夜半亲传双井芽定知诵向百僚上不道长江与落霞书黄庐陵伯庸诗卷句法何曽问外人单传山谷当家春截来云锦花无様倒写珠胎海亦贫汗竹香中翻墨汁扶渠梢上挂头巾诗名官职看双好向道儒冠不误身木犀芙蓉盛开先生深住万山村雾裹云包不见痕也被闲人知去处芙蓉巷里木樨门谢张功父送近诗集十年不爱软红尘恼乱闲心得我嗔两夜连繙约斋集双眸再见帝城春莺花世界输公等泉石膏肓探病身近代风骚四诗将非君摩垒更何人寄谢蜀帅袁起巖尚书阁学寄赠药物抛官归隠七经年睡杀山云笑杀天剰雨残云黄㡌底颠诗中酒白鸥前少年行路今已矣厚禄故人书寂然只有锦城袁阁学寄诗赠药意悁悁寄题安福刘道协涌翠楼读书台南山绕屋恰是万簪削青玉读书台北山更多又似碧海跃万波台边髙人子刘子架楼南北山围里醉中领客上上头忽惊平地翠浪浮一浪抛云入天半衆浪翻空湿银汉碎轰打倒䦨干前天跳地踔干坤颠賔主拍手唿钓船定眼看来还不然只是南北㡬㸃山走笔谢吉守赵判院分饷三山荔枝吾州五马住闽山分我三山荔子丹甘露落来鸡子大晓风冻作水晶团西川红锦无此色南海緑罗犹带酸不是今年天不暑玉肤照得野人寒足痛无聊块坐读江西诗两脚徧云水羣书久网丝却因三日痛理得数篇诗不借双髙挂毋追一任欹老夫非爱病不病亦何为夏夜露坐火老殊未热雨多还自晴暮天无定色过鸟有遗声坐久人将睡更深月始明素娥欺我老偏照雪千茎山翠都成黒天黄忽复青月肥过半壁云瘦不遮星瓦鼓三四只村酤一两瓶人皆笑我醉我独笑渠醒同刘季游登天柱冈两箇胡牀小憇些一枝笻杖挂倾斜烟云惨淡天将雪风日荒寒梅未花人去客来沽酒市鸡鸣犬吠野人家清游不用忙归去强管行程是暮鸦不睡夜永无眠非为茶无风灯影自横斜拥裯仰面书帷薄数尽承尘一簟花清愁无数暗相随酒是渠讐也是媒醉里不知何处亸等人醒后一时来醉吟三春草草眼中过未抵三冬乐事多烛焰双丫红再合酒花半蕾碧千波孤寒霜月侬相似跌宕风云谁奈何道是闲人没勲绩一枝樵斧一渔蓑送士文伯上舍归丰城兼简彭侍郎碧落先生少可人银钩茧纸苦称君谈间口吸西江水句里家传南浦云千里端能来命驾一尊得与细论文还家剰草三千牍看䇿平津第一勲读张文潜诗山谷前头敢説诗絶称潄酒扫花词后来全集教渠见别有天珍渠得知予与客尝荼䕷泻酒客求其法因戏答之月中露下摘荼䕷泻酒银缾花倒垂若要花香熏酒骨莫教玉醴湿琼肌一杯堕我无何有百罚知君亦不辞勑赐深之能㡬许野人时复一中之初夏即事百日田干田父愁只消一雨百无忧更无人惜田中水放下清溪恣意流更无一箇子规啼寂寂空山花自飞啼得春归他便去元来不是劝人归诗酒懐赵徳庄旧日张三影今时赵半杯谁将牌印子牒过草芦来一代风流尽余年髩髪催愁边对诗酒懐抱向谁开端午独酌招得榴花共一觞艾人笑杀老夫狂子兰赤口禳何益正则红船看不妨团糭明朝便无味菖蒲今日么生香一生幸免春端帖可遣渔歌谱大章至后入城道中杂兴大熟仍教得大晴今年又是一昇平昇平不在箫韶里只在诸村打稻声问渠田父定无饥却道官人那得知未送太仓新玉粒敢先云子滑流匙畦蔬甘似卧沙羊正为新经㡬夜霜芦菔过拳菘过膝北风一路菜根香长亭阿姥短亭翁採借桃花作面红酒熟自尝仍自卖一生割剧醉乡中丰年物物总欣欢不但人和畜亦蕃鼓处金肤肥彘母春余珠屑饱鸡孙再入城宿张氏庄早起进退格梦觉月如昼误惊天欲明起吹松叶烬自㸃桕花灯山轿已十里谯门才四更脚跟岂无火须上也成氷暮行田间布谷声中日脚収瘦藤呌我看西畴露珠走上青秧叶不到梢头肯便休水满平田无处无一张雷纸雨中铺新秧乱插如井字却道山农不解书进退格寄张功父姜尧章尤萧范陆四诗翁此后谁当第一功新拜南湖为上将更牵白石作先锋可怜公等俱痴絶不见时人到老穷谢遣管城侬已晓酒泉端欲乞移封雨中入城送赵吉州器之拂溪杨栁缕生金栏路山矾香杀人不是冲闗送行客外头放过若干春村店农忙半不开入城客子去还来阿耶乌伞儿青笠卖却松柴买菜回次公秩满来归偶上已寒食同日父子小酌又是一年修禊时何须曲水泛金巵遍尝衆酒少亦醉坐到三更眠未迟上巳巧当寒食日春风悭放牡丹枝白头父子灯前语忘却江湖久别离十二月二十七日立春夜不寐冬夜嫌长只望春春宵又永更何言睫梢强合终无睡脚底相摩也不温竟夕松风聴到晓半明灯火看来昏拥绸却起䝉头坐顾影真成一病猿长孺共读杜诗病身兀兀脑岑岑偶得儿曹文字林一卷杜诗揉欲烂两人齐读味初深斵肝枉却期千载漏眼谁曽更再㝷笔底奸雄死犹毒莫将饶舌泄渠心族人同诸友问疾摩诘沉疴未易排文殊一问失妖灾老夫何幸羣贤集倒履出迎双眼开语造极时全愈了病知客去即重来唿儿细㨂新书册体不佳时看一回病中复脚痛终日倦坐遣闷满眼生花雪满颠依稀又过四双年谁知病脚妨行步只见端居例坐禅堕扇几旁犹懒拾捡书牕下更能前世人总羡飞仙侣我羡行人便是仙病中七夕良辰美景底须来苦恼如山正满懐蝉度清歌侑溪栁花吹黄雪洒宫槐新秋风物俱堪赏久病心情自不佳説与儿童休乞巧老夫守拙尚多乖己丑改元开禧元日开禧元祀更元正宿雨新収放晓晴夜半梅花添一嵗梦中爆竹报更残方知人喜天亦喜作么钟鸣鸡未鸣老子年龄君莫问屠苏饮了更无兄病中春雨闻东园花盛老类欣欣一老悲物华岂是不佳时病夫自与春无分好景非干我独遗花底报来开已閙雨中过了更曽知风光九十今强半又约芳菲隔嵗期雨霁看东园桃李行溪上进退格药里闗心正腹烦强排孤闷到东园行穿六六三三径来往红红白白间绕树仰看浑弗见隔溪回望不胜繁村村桃李家家有脚力酸时坐看山病中感秋病中一别抵三秋况见西风在树头老去能禁㡬回病秋来不为别人愁书帷梦觉疑僧榻竹户凉侵似客舟夀外康宁方是福不然徒夀不须休送药者陈国器窦宪一举空朔野曹霸一笔空凡马吾乡药者有陈生一丸洗雪万药者庸医皆笑道旁沙陈生拈出便是玉山禾庸医皆笑润下水陈生酌来便是上池底也只不离神农书书外别得一亡珠也只不出岐伯论论外别得舌一寸旧遭痔疾恼杀侬新遭淋疾与合纵恰如住在圃田国晋楚腹背来夹攻陈生赠我玉囷子乃是华阳洞中乖龙耳陈生赠我绀叶纱乃是金鸦脚底扶桑花汲泉亲手煑蟹眼一涴枯肠如涴沙平生旧疾蝉殻退秋风吹落青天外更传枕中鸿寳方戒勿浪传泄天藏君不见回岩仙客逢贫子指石成金吾济尔贫子再拜不要金祗觅指头吾自指除夕送次公子入京受县过眼光隂又嵗穷相看父子一尊同春回雨㸃溪声里人醉梅花竹影中汝趂暄和朝北阙我扶衰病见东风弟兄努力思报国放我沧浪作钓翁十月四日同子文克信子潜子直材翁子立诸弟访三十二叔祖于小蓬莱酌酒摘金橘小集戏成长句诚斋老子不奈静偶挂乌藤出苔径独游无伴却成愁羣从同行还起兴每过一家添一人须㬰保社如烟云褰裳涉溪溪水浅着履渡桥桥桂新蓬莱一㸃出尘外南溪裹在千花里芙蓉照波上下红琅玕绕屋东西翠槿篱竹户重复重鸡鸣犬吠青霞中蓬莱老仙出迎客朱颜緑髪仍方瞳餐菊为粮露为醑染雾作巾云作屦忻然领客到仙家行尽蓬莱日未斜更倾山瓢酌山酒酒外瓢边亦何有偶看小树双圑栾碧琉璃叶黄金丸主人忍喫不忍摘笑道未霜犹带酸小童随我勇过我不管仙翁惜仙果手挠风枝㨂霜颗争献满盘来饤坐隔水蓬莱看絶竒蓬莱看水海如池主人劝客对絶境不饮令侬坐生瘿何如寄下未尽瓢留待早梅赏疎影尝桃金桃两饤照银杯一是栽花一买来香味比尝无两様人情毕竟爱亲栽止酒止酒先立约庶㡬守得坚自约复自守事亦未必然约语未出口意已惨不欢平生死爱酒爱酒仍弃官忆昔少年曰与酒为忘年醉则卧香草落花为绣氊觉来月已上复饮落花前𠂻肠不禁酒此事今莫论因酒屡作病自索非闗天朝来复苦饮饮药痛不痊鋭欲絶伯雅已书絶交篇如何酒未絶告至愁已先我与意为雠意惨我不欢何如且快意伯雅再遣前来日若再病旋旋商量看秋凉晩酌寄老山林度懒残新秋又是一年年青编翠竹风牕月白酒红蕖水槛天暑欲谢时偏更毒侬当醉后恕渠颠古稀尚隔来年在且嚼今宵药玉船乙夘春日三径行散有感东园一日走千㝷又见飞龙第一春桃李成隂侬已老江山依旧嵗还新穿花踏影浑无日隔径闻声不见人学省同寮各星散白云山里伴闲身十一月朔早起抛笏投簮四见秋官情世味两俱休尘随日影穿牕戏叶卷风声刮地愁文武自匀香底火圣贤教带老时愁夜来富贵非人世梦钓沧浪雪满舟新霜得得今来未有寒天公小靳不全判欲呈瑞雪飞花様先遣浓霜起草看瓦嵴生春总琼玉梅梢着粉忽琅玕老夫到老嫌冬热十指朝来出袖难中涂小歇山僮问游何许村莫问何许但出门脚根倦时且少歇山色佳时须细看道逢田父遮侬住説与前头看山去寄下君家老瓦盆他日重游却来取积雨小霁雨足山云半欲开新秧犹待小暄催一双百舌花梢语四顾无人忽下来和虞使君易简字知能所寄唐律二首四海九州虞雍公擎天一柱雪山峰厥孙俊逸诗无敌下笔纵横劒有锋旧日门生今白髪故人书札照苍松掉头读得纱巾落如对青云阮仲容柴桑卧病一茅庐或掉孤舟或命车道䘮今朝逢祖谢诗工独步过应徐万山不隔相思字数月之间两得书廊庙方将访乔木碧梧翠竹看新除晒衣亭午晒衣晡褶衣栁箱布幞自㩦归妻孥相笑还相问赤脚苍头更阿谁九日菊未花旧説黄杨厄闰年今年併厄菊花天但挼青蕊浮新酒何必黄金铸小钱半醉嚼香霜月底一枝却老髩丝边阿谁㑹得开迟意暗展重阳十月前晓看芙蓉两嵗芙蓉无一枝今年万朶压枝低半红半白花都间非短非长树斩齐临水酾粧新雨后出墻背面晓风西春英笑杀秋英淡秪恐浓于桃李蹊乆雨妨于农収因访子上有叹君能过我意如倾我每看君脚便轻若为泥涂间还往端令老病底心情未霜杨栁秋犹碧既水芙蓉晩更明早嵗嫌晴不嫌熟今年教熟不教晴诚斋题三老图刘讷敏叔秀才写乗成先生平园相国及予为三老图因署其后刘君写照妙神通三老图成又一新只道老韩同传好被人指㸃也愁人甲子春初即事只有观书乐其如病眼何但令吾意适不必卷头多人怨花迟发天教暖早催不知要催落却道是催开晩得看花诀丁宁趂絶晨乗他醉眠起别是一精神晩酌暑天寒果饤来馊水果清于木果休莲入新秋何更瘦菱沉到底竟能浮山泉酿酒香仍冽野蔌堆盘爽更幽方丈食前非不爱风蝉一腹饱诗愁七夕后一夜月中露坐火云散作郁金云檐际移牀偃病身古井石崖新汲水花洲苔砌荡晴尘风才小动即停吹竹自不凉那及人独感今宵上弦月桂梢分露滴纱巾宋诗钞卷七十九宋诗钞卷八十钦定四库全书宋诗钞卷八十内阁中书舎人吴之振编薛季宣浪语诗钞薛季宣字士龙永嘉人年十七起从荆南帅辟书写机宜文事由武昌令召为大理寺主簿大理正出知湖州改常州年四十而卒季宣为程门再传而所言经术则浙学也故浙人宗之其诗质直少风人潇洒之致然纵横七言则卢仝马异不足多也石门渔舎渔家在何许蹖驳岩下石花树几株芳湖山数峰碧窊樽亭遂古双阙天自辟锦绣入茨舍藤萝封筀栅吾为江上游形苦世间役心驰定沙步舟行过檐隙浪翁底镌铭太尉此居宅岂若斯人徒风云相主客游竹林善权洞二首万古英台靣云泉响珮环练衣归洞府香雨落人间蝶舞疑山魄花开想玉颜几如禅观适游纳戏左右蜗蛮战晨昏燕蝠争九星宁曲照三洞独何营世事嗟兴丧人情见死生阿谁能种玉还尔石田耕澄湾都塲正月尽未见梅思雪中石门之游作千里春何晩三旬㬉不囘眼青暝县栁粉白閟宫梅丽水年时泛桃花雪里开轩辕丘一梦懐往思悠哉谢客穷幽处仙宫隐薜萝二峰峩魏阙双瀑泻天河獚应难致猿猴却患多雪中山更好淹嵗定如何吴江放船至枫桥湾短蓬负长虹破䉬挂明月风马座中生天幕波中生髙城多隐映逺岫搀罗列少小泛吴江始识仙凡别送士昭兄赴南外敦宗院忆昔南州去松根眺邑鄽鸟啼云里树人入洞中天载陟今时路须航古渡船地穷巇崄尽蚤晩济平川花唐玉蘂花介甫谓之玚花鲁直谓之山矾武昌山中多有之其叶可供染事土人用之酿酒緑吐瑶琨冷然郭外村仙人来玉蘂文士立山矾芳泽留丝素风流付酒樽莫言玚酷似香处不胜繁樊冈雨后弥望皆平芜緑草无复花矣候客樊冈道新晴致日佳万般诗外意百种梦中花蔓緑铺平野江流袭涨沙无如石头滑龙首粲新芽读三国志左角蛮攻触南柯檀伐槐徘偕记名字人物委尘埃锦里昔曽到樊川今此来遗风不可见观古意悠哉仵落囘路得家书是夕有归梦梦入江南路依然入旧庐家人话生计儿子督程书缭绕俗縁在纒绵习气余金鸡惊悞我安问未为疎江行即事春信潮声急滔滔掩岸沙客船离浦溆渔笛起蒹葭盪浆水光碎转山㠶影斜篙工指烟树依约有人家诚台雪望懐子都三首白也今良嗣千年璧一䨇文思泉潄石色照月明窻朴空樊渚飘零逺汉江此情谁与度木介响琤瑽狂游失可人萍聚我和君千里共明月几山空白云撃雕飞堕毳嚼雪冷氷龈百嵗无多子离居困索羣揜胫诚台雪吟头秪自昻梅花开岭路氷玉皱池塘良马日千里美人天一方尺书不可寄义道两相忘和贾簿官冷君休叹浮名陌路车氷山逢燠泮豆粥併寒除但酌樽中酒从堆架上书未酬题桂志终不羡相如忌日雪荼毒惟何甚同时失所天哀伤逢此日懐抱忆初年白雪明心素青松黯墓埏不堪陈几席罪罟欲谁寃乡思达仕租千石虚名酒五经岂能千曰醉未胜九年耕识取杯中趣知从袋里乘读书无一事官宦汨平生读邸报世味刀头蜜人情居上乌荣华叶子格升黜选仙图豺祭知生兽虵衔欲报珠不将魂梦到反是忆莼鲈春阴春昼阁春愁无情若隐忧柔膓牵栁眼困涙㸃花头不放春风度从教暮雨休哀怜无限意小畜闵黄州送郑景望赴国子丞诗二首淛之江潬漫而委长有山焉截乎江之口其潮也尾闾盈而濆瀑海水溢而羣飞囘江之波倒流而反触于山其涛怒冲乎潬其波激委之至也逺其为愤也滀崩腾汹汹洄潏藏昻骤蹙而轩乍旋而入竚盈渊谷前无髙岸一川矗立突如来如屹如银山犇如陈马轰如雷鼓激如搏鹏子胥奔跃于涛头文种昌扬其暗浪虽共工氏折不周之柱左伯母弹恒山之目抜山如项羽驱石若始皇未足以拟其壮天河裂龙门发吕梁洩汾防决淮隄撤犹不得形模其彷彿也操舟者逆而取之顺而方之唿吸之中恬然已无事矣涛之力也有既故吴儿可狎而弄其去也有时故行人可厉而涉走尝闻诸濵江之老叟曰江之产有烦苛其涉有䧟沙烦苛豸也蚝䗠比也形如飘瓦呀吻衆多狎者遭焉则着身而不寘沙之杂也多淖则人之履践不实涉者俄而䧟溺则僵为汐之滥君子曰操舟者子其神乎凭乎虚舟凌乎巨浪逆而取之不害其为正顺而方之不害吾之止故虽涛水掀天而吾不为之荡横流溢壑而吾不为之挠持危涉险亶黙而成之其眎涉者吴儿为有全安之数矣子郑子一乡之望其赴国子丞也固当为时世用乡人又将仪之夫国子清官子郑子和而不流者也既清且和利用安身而崇德矣其行也必将问津于浙走期之以舟檝之利琢诗为赠且序䧟沙烦苛之説所闻于父老者而冠诸篇端风喜樯乌顺知难唤酒杯好溪寒已半京洛梦应囘僧舎方飘雪江篱欲放梅不须愁国步之子栋梁材种兰兰生林樾间清芬倍幽逺野人坐官曹兹意极不浅西窻蔽斜日松钗架春晩墻阴莳花木憔悴根日损植此山国香坐与前事反扶疎可纫佩心绪端有本芽生仅盈坛髙风九成畹羣芳颜色好秪自夸园苑何如淡嚼蜡草莽曽谁混对我静无言忘形如莽刈兰东畹刈真香静院篸瓶水髙逺不胜情时逐微风起和雨剪闲庭谁作骚人语记得旧家山香来无觅处石盆髯翁久埋没嵗月来成奔当年脍鱼处虀臼徒形存想方髙㑹时勐士侔云屯连鳌觊一钓欲以大口吞尺鲫剉红雪烹葵植兰荪王余弃玉食银刀乱洄沄堕台不禁醉网漏如鲸鲵座中尽羣彦人亡失丛墦吾游懐此都重到郭外村聊与广武叹裵受辛盆頽然鳯凰台路走临津门催归趂人马谁念古帝魂愁无有力者窊樽负云根斯焉共杯饮垂纶具盘飱得符速走之官我本乐闲人自得安闲志鄙性习疎散谁识荣华意朅来复旧庐喜获平生志稼穑任佃夫家室归中馈中外若非我卒嵗无他事饱饭读诗书儚腾时困睡嘲啁燕雀懽鸿鹄心应异三皇竟何物况复今官寺寒馁譟妻孥先春输典质兹乃不可常为贫求禄仕版籍一书名野情那得遂官来促我装去作尘埃吏无复有消摇真为口腹累把板从此行短褐随弃置素飱良不堪邑有民人寄衆心险山川道微非所暨上恐负朝家终念家声坠吾民政焦嗷为此不能寐格物可为邦旧説今难试泥古诚腐儒惟此知为治仁义舎不为又敢图与利上官如我容刑章得就易庶以遂其生将久苏疲瘁此意尚茫然思之或狂悖新作殊亭虎将夏中时旋复怡亭址茅茨覆采椽朴拙亦可喜建斗五移杓殊亭更释子规模虽少华不陋复不侈元碑碎俗令遗集褒空纸纵步此山椒金声犹属耳旧亭苦弗称新亭直殊美文书两竒絶踪蹟存布指古人久不见今人尚殊此能知古今意元始本无始春阴春阴一何甚愁结窻外花细雨打疎竹涓涓草新芽眷此忽中惨吾生浩无涯闲读几上书可叹复可嗟时流谅难追世路亦以賖折腰墨绶卑坐有忧患加官栁粲新緑黄鹂语淫哇把盏但心醉天外日已斜魄月沉半璧归飞噪啼鸦仰头望虚碧冥冥宻云遮风尘政昏暗逃形乏浮槎顾影还自笑狂游荡无家弩头强应世钝若倒拔蛇先人营旧庐清池傍蒹葭芳时绣文锦翻涛散晴霞霁色故自好风霾益云嘉何当舎此去忘情傲丹葩跋东坡诗案南方有佳木逺在涨海涯沉水产其节鸡舌生其肌结根松栢塲龙脑实离离蜒獠岂知贵斧斤斩栾枝椓为糠粃槽将食犬与狶条枚恶鬈曲芟除弃江湄沧流荡囘波不与朽壤期年代知几閲愈久乃见竒根株到余攊复恐分寸遗终焉盛芬烈兰荪谢芳姿济江逆田开府过西阳俞氏家林轻舟时复到齐安一过渔家一黯颜江打頽墻开野径篁生故垒上家山萧骚城郭尘埃外缥渺烟霞云水间便好系船终日卧官曹不许片时闲宿大城寺与寺僧行鄀子故城于壁垒间得铜矢镞土中螺殻往往不壊僧言初作此寺发殿基下有古甎渠宫城中得铜矛矢镞百数南城中土窖积灰埋鹅首骨犹具自瓮城北望有郡王墓僧云其傍墟冢甚多王墓常有巫者发之未开被蜂毒死巫家于懐袖间得蜂乃黄金所化二千逆数到春秋战国兴亡一转眸垒壁讵销埋蚌殻劫灰宁烬斩鹅头坟縁开发金成范殿为焚修瓦出沟哨矢焦铜伤我意古来争战几曽休周将军庙观岳侯石像万死何知狱吏尊威名葢世古难存二桃岂是功髙赐一舸不容身退论几为饮江思道济缪因图像削王敦沉碑千古蛟川恨留与无穷客㫁魂雨后忆龙翔寺好溪东赴海门秋中有禅居涌碧流潮信往来双别屿世縁生灭几浮沤菱歌面面来渔鼓灯火层层到客船何事𤓰期外留滞短窻斜雨不堪愁宿大城寺㫁烟疎竹锁楼台鄀子如今安在哉明灭故城无限意紫薇花傍夕阳开春草曲二月二日未旦梦游遇潦旋返见羣女鱼贯舞入大第行歌春草之曲其声宛转清畅不类今之乐府寤而追记其诗散雪枝头寒已老平芜一夜铺春草江梅着子怯东风花落满庭浑不扫赴调三年踪迹走泥途走遍泥途一事无今日又行当日路旁人为我一邪歈无题朦胧夜色暗浮云咫尺氛埃怯战尘深夜鸣桹到庭户江湖知有钓鱼人酴醿花谢有感当初曽醉浣花春席地棠梨当锦茵今日酴醿飘似雪闲忙不比旧时人闻鸠桃李无情花自妍竹根行复破苔痕新妇抱儿未归去愧死鹁姑啼满园十四日从诸同官登西山郊坛冈次孟监务韵菩萨巖前湛佛乘澄泓无复现天灯强歌下俚酬春雪便好为文弔剡藤清游无是亦无非陡絶圆坛一强跻赤壁望中公瑾在战尘何日静征鼙人间万事尽浮埃顾影穷游莫倦陪吴王百世不复在只有九仭郊天台归计二首浮云何处是生涯念絶营营即是家洗脚渡头归去也汉津无用逐灵槎置锥无地也无锥幸可归来特地疑船子月轮贫未破罗浮焉用石头为青田同七五兄作四首为闻双鹤访青田便有孤云竟目前滩水自鸣山自绿短篷斜拄得酣眠乌云送雨过前山白鸟将雏向逺湾独立溪亭无箇事湍流泷石镇潺潺浩歌欵乃客销魂一抹烟林暝逺村花为忘忧人一笑不知风雨作黄昏谿翁夜傍清溪立千尺丝纶一红粒天空月白不见人无声露滴苹蓑湿读鬼诗拟作二首坐对悲风啸晚山征鸿不记几囘还青铜蚀破菱花面慵掠乌云绾髻鬟王乐纷华苦未真至游无朕亦无身细看浮世多尘坌如我得归能几人雨后忆龙翔寺二峰髙峙夹禅扄长落潮音逐磬声老僧睡起絶无事不管波涛四面生村居秋暮风囘偃水縠纹平林末它山笔架横场圃未闲黄叶下鹁鸠啼雨复啼晴摴蒱一扄闲㝷五木经橛卢白意冥冥未能后掷如前掷将奈长亭又短亭六月三夜梦观某人诗什其书一章四絶葢絶笔也走读竞太乙真人来告语青猿手里得长书静闻丹灶风中雨之句梦而黙记之寤矣作意导意多谢真人警梦书青猿驯扰尚趦趄任从炉鼎喧风雨争奈神明告古初君乐炼丹咀丹火我甘饮水灌园蔬惟当敬佩终焉意予欲无言致匪虚樊口见郑崇阳不遇经时兀兀坐筠乡命驾﨑岖傍夕阳岛屿西陵开罨画湖山东鄂洗新装路侵细草迷繁绿风落闲花忆旧香却上渡船归去也不逢安道故无妨城台晚意麦夏西山日脚斜峰云千里尽丹霞晴岚榱桷水春涨芳草园林路晚花逺近子规啼怨抑髙低乳鷰语淫哇官身归是何年社信羙城台不似家新晴起人舒惨作阴晴九十春光只雨零宿草未萌波漠漠落花归尽叶青青风生逺峤衔明月雾㶑长江吐涨汀天意乍囘心自广片时云路觉无形从孙元式假定本韩文杨墨衰周亦既微仙昙变夏用蛮夷囘澜岂直万人敌㫁简传将百世师脱落间亡乌鲗墨蠧残宁免白鱼辞校讐歆向君无愧聊以新诗当一瓻校毕归之倒墨扶周复古文清辉万丈醇乎醇七篇奥义逺相继六代潜光今又新字假通才识鱼鲁车慙㝋学改金银异书喜得君无靳此道中兴知有人劝农出郊漫驱戎马出农郊不见田畴见白茅洪道晓晴明水底羊澜春涨长林稍细翻大泽霞方散青入空原草渐苞迎畯示民民自劝可须杯酒荐烹炮冒雨渡江弔丧彭氏造雪堂夜归月波楼下草芊芊浪拍三江起暝烟愿见古人人又去欲询往事事无传洼樽明灭渔家火樊口依俙估客船妻子迎门应怪笑问君何为苦忧煎武昌懐古漠漠烟村一故城郊坛离殿草茒生青山不解知兴替销黯开颜为雨晴筠乡入夏野花方拆墻匝丛丛绣舞茵一般颜靣各精神筠乡不为东君去野草闲花满路春晚渡东坡赤鼻矶头横曙烟吴王城下浪连天闻道东坡妙天下尔来靡日不盘旋浮生万事尽尘埃瑞庆堂今榜快哉惟有东坡旧烟栁道人犹解指莓苔寒食雨言归社鴈已家乡紫燕呢喃识旧梁甚雨疾风寒食夜旅人情绪一思量嘲欲借予杂藁者神文道本可言形退也能藏用即行要得任牵驴狗在无端何似借书生郎君到底亦何知夺卷书生真数竒恶语故应多艾气残藤无用写来诗送张漕还停舟樊港访退谷送客过樊谿停桡退谷口不见元次山静立踌躇久巉巖两石峰犹疑入户牖杯湖正宜泛堙塞仅盈肘粪壤瘗杯樽勿复堪堵酒扁舟泛然者长歌挈敞笱浩无风尘意将恐是聱叟自知干进客对靣弗敢扣从之人甚逺慙颜为之厚武昌非昔人望絶不得友他时赋归欤湖谷定吾受此心介如石自誓何樊母子规恨风篠扣吾扉有人来我语语好不须多都不如归去开门见我客客子今何许竹下得流虹人言为杜宇杜宇昔王蜀不自安当宁相归宻淫游微行时踽踽蛟龙失水困哀怨成飞羽规名释尔雅兹事则然否扬雄蜀本纪望帝亦贤主仙去正啼规去思传往古不妄信斯言王去非轻举苍天悲此民故使规声苦脱屣感斯意八极归客与到今惟一人后躅追无侣所以百世下直指不得数声尽断以血空教沥肝腑其然岂其然臣事君看取闻齐安杂咏板成从沈守求印䝉以为赠轪县西南弦子国使君昭代文章伯气吞云梦纳东坡心在江湖轻赤壁月波荡漾春山色峥嵘洲草芊芊碧政平讼简暇居多枤履逍遥神自适到眼风光看如画罨画溪邉旧游者髙亭矗立画不如坐啸云屏自天写使君好客非春申一忧已足无余人哦诗五百尽清警立使江山景物新江山景物古来有前贤相与天长久近来百草渐埋没赖有此诗为一剖使君好善人如已梫板巾箱波逺迩良知何独此麻城天下行闻为商起我拘官禁儃杭苇跋望亭高衣带水高唐想像赋神游游客言诗诗信美空书从学穆清风得见异书人见同解嘲不用潘邠老只在先生指顾中香棠旧説海棠无香惟昌州海棠有香騐之蜀道信然以为不易之论乐圃有棠三本其花亦香乃知非蜀棠独香香棠自有种耳世间元有无穷恨海外棠花宫锦烂烧炙东风春未半浓装独立情缭乱博山炉冷沈烟㫁记语洛妃池侧畔袿衣透湿飘香汗舞罢霓裳高烛看吴苑散花滩彼岸亦有当初旧游观棠梨古迳霞光灿蔷薇露冷衣新盥袖卷燕支红入腕喷入兰芷芳都贯天然种性真竒玩岭海諴知煎可爨拟撷柔柯燃炽炭裛取缃巾永传玩他年留得重公案鄂城篇袁山野火春风吹惊飈万马争奔驰乌龟坂头蕃草木化作灰烬张天飞武昌佐史皆好古煮茗聨镳访城府狂生此意复不浅好事大家何尔汝鄂王城阙烟苍苍鄂王宫殿波茫茫今古都卢一饷顷不见古人虚引领毫殷丰镐已丘墟蛮荆兴替将焉如死生建业信徒语石盆古渡犹多鱼古人已去安足齿近事纷纭尚如此君不见淮淝去嵗是丰年如今千里无舎烟次韵李浩然喜晴我愧子康之治宻其雨其雨而出日靡神不宗如霶霈将为有年吾事毕岂其霡霂澍霖霪霮䨴又为心首疾视将圭璧走羣望祈社禜门勤屈膝诚知恶积怒神天流毒匪缘寒自慓甫田千亩垂有秋刈获败之方秀实横流场圃浇洋洋茁茁禾头多耳出仰天何怨俯何尤退省过愆知自失牢愁仆仆事吁嗟风雨敢辞频沐栉忱诚虽至矶蝨微舒惨苍穹焉可必都缘民困不聊生重以凶荒神以䘏羲和叱驭黒龙僇倐忽清明开万室不知帝力固全真谓我贪夫宁直笔河豚岂其食鱼河之鲂河豚自羙吴江乡瞋蛙豕腹被文豹则如无趾黥面王我生瓯东到闽方规鱼贯见梅花装梅青不肯候春雪荻芽静啸垂飞杨古来多鱼吴武昌薄游三月新初尝西施乳嫩可奴骆马肝得酒尤珍良无愁缕缕结中肠丰美肥腯如切肪外皮甘滑里皮厚令人忘却美乌郎举之东海来三江㑹闻清浊斯沧浪白龙未免豫且困膨脝唯唯浮鱼梁气冲毬鞠何彭彭地逺都无橄榄香不知深入恣游泳极情性命都为戕腊毒厚味能人亡何须西子齐文姜甚美由来必甚恶直他一死言为长鮰鱼俗物休相妨良药相传海上方卢根槐子岂足贵生龙之脑黄龙汤钓台阻风去得风便先生非钓名鱼钓清泠水太空长廓然浪迹秋光涘人忧我亦忧忘怒亦忘喜建我非汉元讵有留俟起神明旋地轴姓字更七里云台已埋没严濑殊清泚峩峩二钓台髙挿烟霞里首阳逺相比万祀恒不圮我来经旧庐敢卜瞻遗几东风回我舟江步时须舣仰观严像设敬拜豁烦鄙曾台畅登临无复徒仰止萦迂古道屈望望扳萝藟崇基介嵓石特立端不倚削成二山碧平止章如砥衆山郁青葱环合纷碨礧清尘森万象触睫同一视古人不可见可见安仁美旅情殆忘返囘棹西风駃青蒲挂一席入望俄城市瞥如周变秦物物非古始乃知主人意待我非朱紫送迎因下风忙遽均倒屣烹茶出清泉盘馔罗䨇鲤饫之以珍馐浣濯予尘滓相忘语黙间不假谈名理去留唯我意今昔交汝尔此情固冥契何必亲之子张村皇羲寂已久浇俗无还淳如何张村甿杳杳全其真岂不有妻弩茅茨甘贱贫岂不惮疲劳务时勤耔耘脱俗未为贵而今焉辟秦青城足跻攀那染龟城尘枸杞荐盘蔬殊非闗养身安常乐有余熈然阜长春奚其夀而康无知斯体仁静言逐臭夫迷途少知津猥云老人村郊荒絶酸辛筋骨由坚强谁谓存其神井蛙议沧溟夫岂窥崖垠作诗赋张村逝将同野人二女篇天圣中韩魏公居所生忧从其兄琚守齐安即安国寺西庑为书堂以居恒有二女子夜至衣冠髙古容装丽甚公恬不以为怪及去二女告曰妾非人也亦非仙人鬼魅游处再嵗而言不及乱公德士也行矣即推此泽天下走读齐安记屈原之死二女孝慈亦于此投江故武昌郡人以五月五日竞渡投角黍迎神舟上二女非仙人鬼魅岂灵均二子之精爽耶不然何知人如此之明而后先居者莫之能见为作二女篇姈娉二美人幽闲真种性色秀雪窻梅衣冠俪修正巖巖韩稚圭寂寞自清静虚室扫斋居展禽当季孟神游问寒暄不得窥信行怪力视茫茫久要交善敬语之非异类安民公有命葢闻楚灵均汨罗陈死証二子终孝慈双玉澄江暎当初黄鄂人盪浆追游泳端午化成俗龙舸长犇竞事神微有道角黍劳将迎非鬼且非仙世士凭谁侦记游诗延陵道士何希全为人坦率狂易居天庆观侪辈以风子目之走初识诸妻家哓哓然一多言人也甲申嵗至西浙从妇之昆弟游访何之居则閴无人声扣戸移时而后希全者出肃宾而坐不交一谈同行怪之视其斋舍葢凝尘满屋胡床虽设而拖泥之板亡矣意其非茍然于世者客退而主人不送客疆之不辞及门谢以无茶遂翻然而入询其行事不语既有年矣晚游崇胜佛寺过僧道一不值眎几案间无非贵人竿牍中庭有枯条不剪谓之龙华攷记案图乃野菊之下品王公闻人为之歌谣者至积秩而加多走閲短卷图书谓必法书名画开编而视乃其绘梦成图一日之间所遇如此若希全者可谓身如梦幻而道一者顾以梦幻为真物之不齐有如此者因思列子之言为发一笑而作此诗先生混物化浩若鹤与猿结曲此世间翛然脱笼樊㝠心遂无物得意亦忘言客至不㸃茶犹嗔破苔痕相逢蜀成都过我故县村遐观梦中梦南膜佛因縁郑人决真妾子产不能贤寥哉天地间谁省物性偏梦觉各有殊从他见一边浩歌归来乎虚堂好昼眠跋蜡虎图刻木牵丝代不乏巧而偃师擅剞劂之技吹箫撃石师有其能而后䕫名制作之宗何哉葢精义入神则神藏其用至诚假物则物状其形写物之工亦犹是也妇弟元可所藏虎搏豕图其枯条衰栁于菟刚鬛疏毛设色皆极能品之上至状虎之蹲伏批豕颊而呷持之豕唏失声手跑足废精神形度曲尽一时之理视之使人毛髪森耸若彷徨乎其右也人以宣城绘人包氏善虎因以包虎名之走谓包虎之形但像虎耳至状真虎之态包氏何足以知之夫真虎之形全于虎者不能到也故走定为丽归真画而名之曰蜡虎图归真梁人宋太祖时以道士召对自言售画得钱沽酒竟醉此外无能者甞为庐山道人写鹞而燕雀不敢来集其画喜图牛虎常伏草莽以观虎之出入或䝉虎皮而倣其搏跃之形故其画虎之工居神品上走知非归真不解作此葢惟归真为能知虎非走无以识归真也因跋以诗为之序歳云暮矣露为霜枯条脱叶衰栁黄郊原寂歴无人乡獖牙之豕充稻粱含臕以游神气扬有斑者虎蹲在傍低头妥尾不大忙豕行过之不虎防虎往搏之搤豕吭豕忙故步声唤长虎如抱儿未遽央豕形虽在身命亡不如安之充虎肠得之纸本君何从仙人道士形已忘解衣盘礴髁宋王虎冠虎鞹虎跳踉百兽望之怖以惶写鹯乌雀为罢翔匡庐有洁清祠望请君县之政事堂坐令帖伏犬与羊君不见大索之祭通八方盛德百世祠是常又不见螳螂捕蜩雀捕螳死生得丧不可偿虎哉宁知猬能尔戕是非逺在天一方君其宝之永世藏孙元可赋张公石室诗句险怪辞峰秀拔读之如神游洞府而陵果为之犇属也非身行此洞不知此诗之工葢其质似卢仝而文丽多之如又加鞭当千里一瞬其视刘义马异得名浪矣诗文与我过当诚无足以当之牵韵勉酬真添薪煮箦之举君不见谈天衍有言九州之大惟一州无论青冀并营幽我其放言学邹子将子聴之无我尤我骑一纸白驴子趷梯趷走上南山头万里以意行一息不暂留谽谺到空洞且作秉烛游唿来混沌老蝙蝠尔作精怪我则不从教激风怒窍拔木折石一去旬有五日而后返但是有戸则可由积苏累块虽云巧达观只与蚁蠰侔我有五云车驾以六苍虬日月行已掲无人触虚舟何曽见尔悬旌鸣佩朗装欲飞动玉柱校立直以修大挠甲子有穷尽尔乃禄命难考求皇天大地仅若一鸡子金乌玉兔衔得晓夜作箭浮我不知尔许事政觉两耳风飂飂託死不复生一死可作道者流况乃汉时五斗米师星河耿双眸石坛一坐一千嵗坐视生灭水上沤水上沤且罢休休无休于无作乐无乐于无忧仙人与世人夀夭如相醻清清爰静爰自正此举独步不可俦信是神仙足官府蜂房户牖封君侯我偶作此言不比亦不周为何孙卿子谓我阮与刘为我谢孙子我才愧尔天一陬不如且饮酒耳热徒歌讴可以销遣绵绵不㫁万古之悲愁悲愁销遣几时尽万古之后重有万古来悠悠春愁诗效玉川子春阴苦亡赖巧解穷彫锼入我方寸间酿成一百万斛伤春愁我欲挹此愁寸田无地安愁篘沃以一石五斗杜康酒醉心还与愁为谋愁肠九转疾车毂扰扰万绪何绸缪愁思傥可织争奈百结不可䌷我与愁作恶走上千尺髙髙楼千尺遡云汉只见四极愁云浮都不见铜盘之日缺月之钩此心莫与明愁来压人头逃形入㝠室闗闭亦已牢周遮四壁间罗幕宻以绸愁来无际畔还能为添幽忧我有龙文三尺之长剑真刚不作绕指柔匣以明月通天虹玉烛银之宝室可以陆剸犀象水㫁潜伏之蛟虬云昔黄帝轩辕氏用斩铜头铁额横行天下之虽尤拟将此剑斮愁㫁昏迷不见愁之喉若士为我言子识愁意不愁至不忘以愁生有来由闲愁不足计空言学庄周日中之景君莫避处阴息景景不留疾行嫌足音不如莫行休因知万虑为萦愁之繂忘懐为遣累之舟归来衲被葢头坐从他鼻息鸣齁齁取友造物先汗漫相与游朝跻呌阊阖夕驾栖丹丘天公向我笑金母为我讴酌我以琼浆玉液朝阳沆瀣之浓齐俾我眉夀长千秋却欲强挽愁作伴愁忽去我无处踪迹㝷行辀惟有春华鬭春媚一一蒨绚开明眸又有平芜緑野十百千万头钝闷耕田牛踏破南山特石头贵游行沙堤大葢何穹窿底人佩玉鞌䝉狨傔如熊虎马游龙谁何出入咸阳宫笑刀瓠体颜芙蓉步趋持重为雍容诸侯爰统掌百工调元为职禆九重万钱一食声鼓钟犹言下筯终无从异时糠噉肠不充家徒壁立其室蓬抄撮语丽文彫虫绘为绣句欺南宫不分菽麦俦知侬且无万卷浇胸中脂韦媕陈小忠竭民膏髓自为功榻前触事惟迎逢肻思责难始为恭君王为贤拜三公门如沸汤贿赂通财侔县官邑侯封积金犹欲齐灊淙家有钱炉非范铜卖官鬻狱扬成风后房的烁燕支红皆民女妇来无踪有忧失得常忡忡杀贤贼能推英雄汲将同类塞要冲害苗之心饶蝗螽忽弯射羿逢䝉弓怡然自得豁心胷黯如抹漆何赤衷向人自欺咤匪躬髙自标置人盲聋言立便拟称儒宗学禅逃俗坐谈空元非友朋相磨砻世间将谓无轲雄言出波流士与农却矜巧宦官既穹笑伊鲁儒嗟道穷那知达人节青松眎而土苴及蛆虫古今异时理道同姦邪未必皆令终君不见晋朝失国隳金墉为奴为胔岂惟懐愍巡北戎谷里章上有青山下有沧洲步有囘波面有红流吞吐风云唿吸觜昴审能处之可销忧退谷中人挂笭箵山中缭绕茅舎旁寒泉之流激琅琅双石西峰我在东无情钩加此漫郎性情荒浪气志刚东邻之人挥钩车胎鳔孤浪屋加钩纶相投不遑舎声齖㑹慑归吾家我蓑我笠聊自娱没溺愧彼邻舎渔沙门招提宅谷西金僊宫殿云汉齐撞钟撃磬礼耶毗子欲诣之持清斋箇中有人坐无为饥飡困眠气答酡抚掌怡然笑呵呵吾昏将奈此子何漫歌八曲音清泠风髙水寒三叹声勿哦大洞修黄庭谷中之乐实难名长江北来樊水流东樊山水曲大囘中儵儵之鱼泳油洋钩舟渔人鼓鸣榔浩歌一阕清沧浪终焉无求漫相忘大江之东丛石起谽谺聚石江鸣水小囘中间浪不恶钓台嵯峨瞰城郭去来客船是中泊漫成二阕囘中曲豪人仲谋当汉衰建安之际鼎祚移江淮万里吴帝之冕旒十二龙卷垂辂车葢日月旗荒墟之中不可求宫室故处春草青长刀大剑可治生我先田老相次耕大夫劝相歌三成江北洲西阳国芜城桑柘弥阡陌妇可力蚕身力穑四歌不用愁衣食一元大武牵何之良田附郭吴东陲牧童田父麻单衣叔闲修治木騠从吾真者真吾儿西阳罢田饱饭嘻五歌六歌神自怡李甥叔静荡两浆弱翁将船欲安往大囘小囘闲钓鱼送客便拟酣醺如酒徒之诮谩浪名世俗交加漫不聴行无恶客相逢迎醉歌七终将八成杯樽坏湖上坏亭浪翁杯饮醉少醒嬉然自打舴艋行菰蒲芰荷出青萍仰天大笑风泠泠坏湖西南为退谷夀藤累累萦夀木涓泉犇注汇樊曲醉耳琤瑽乱鸣玉城中友生绾铜墨身备四殊攸好德洼樽日醉主与客挟以石门天地窄坏湖退谷人好游可厌之类乃所羞忽焉草木成髙丘此游此泛生幽忧泉明之风继者谁士源孟子接武来严霜皓雪春风熙倒置日月寒温移来游者子充良子能得之可勿疑此道不迂不囘遹子能识之可游佚勉强行之今是古谷中之人君踵武狂生作此谷里章意追浪叟俱商羊松风飕飕草兰香与君夀考终不忘宋诗钞卷八十宋诗钞卷八十一钦定四库全书宋诗钞卷八十一内阁中书舎人吴之振编叶适水心诗钞叶适字正则温州永嘉人淳熈五年进士为节度判官以荐召为博士兼实録检讨官尝荐陈傅良等三十四人于丞相皆得人林栗劾毁朱子适上疏力争以是重于儒林预宁宗内禅议左右赵汝愚汝愚贬亦罢官旋召权兵部侍郎韩侂胄欲立功出师思适艹诏以动中外改吏部兼直学士院以疾辞适不能止其行第劝其先防江不听兵败以适知建康府沿江制置除寳谟阁待制措置颇得宜㑹侂胄诛亦夺职奉祠者十三年以宝文阁学士卒年四十七谥忠定诗用工苦而造境生皆镕液经籍自见天真无排迮刻㔃之迹艳出于冷故不腻淡生于錬故不枯曽㸃之瑟方希化人之酒欲清其意味足当之冯公岭冯公此山民昔开此山居屈盘五十里陟降皆林庐公今去不存耕凿自有余风篁生谷隧雨斾来岩虚人随乱云入咫尺声相唿四时草木香异类果蔌腴採薪得崖花结缀成襟裾此亦佳窟宅可对幽人娱何必种桃源始入仙者图瓯闽两邦士汹汹日夜趍辛勤起芒屩邂逅乘轮车山人老白首名氏不见书我独何为者拊身念居诸送郑景元兄弟同升难髙材自摧角官多复不记四载礼南岳一朝尽室去菲食遭岁恶丈夫轩豁意快𦂳出鹰鹗忍事得无惭信有古人学建安虽闽壤桂树美可乐合抱更连理丛生荫州郭岁月厯幽长根株见龈腭终当作大厦积功在云壑尚友如此君苍天未为薄题贾俨不忘室贾子好脩士躬耕鹿岩阿茂木俯青泉幽处堪逶迤有室净棐几图史参前罗独能取我语标榜相巍峩我语不必记子意固足多物之狥外者迅若横流波当其一念觉胼胝驻崩涡神丸起痿疗厚纩还暄和伦类茍通明轨辙宁舛讹但戞所见弱缭如附松萝舆薪岂不睹奈此斤斧何勿令学髙山所至才献坡如于衆稊稗收拾同颕禾虽云善端在坐悼良时过子先发曹掾仁义躬濯磨活人不知数一善禳衆瘥每识饭牛下有作寗戚歌至今乡里敬墓柏垂霜柯子质复粹美藻火兼佩珂中夜再三叹警策自诋诃未合者参辰已逝者江河所愿天爵尊非必贵决科陈同甫抱膝斋二首昔人但抱膝将军拥和銮徒知许国易未信藏身难功虽愆岁晚誉已塞世间今人但抱膝流俗忌长叹儒书所不传羣士欲焚删讥诃致囚箠一饭不得安珠玉无先容松柏有后艰内窥㴱㴱息仰视冥冥翰勿忧两髀消且令四体胖徘徊重徘徊夜雪埋前山音骇则难听问骇则难答我欲终言之恐复来噂沓培风鹏未髙弱水海不纳匹夫负独志经史考离合手捩二千年柔条起衰飒念烈傥天囘意大须事匝偶然不施用甘尽斋中榻宁为楚人弓亾矢任挽踏莫作随侯珠弹射坠埃壒超然堂晨兴诣曹参使驿传唿趍庭头颈屈退归阖户胥吏玩过门掉臂不入室宅舍空荒转頽漏驺仆蓝缕常寒乞此堂岂可更超然乍可鞅掌中怫郁每怜庄周齐物论遣词旷荡违经律独称松柏受正命舜何人哉尽伦匹萍实浮沈江汉逺剑气腾掷牛斗出招徕鳯麟已悠缓琢磨圭璧强坚密檐擎自贵竭人力起倒相因废天质古今问学满天下分寸毫釐难细诘以兹凛凛观万事口不敢言心自失今朝幸续省仓米且以糜煎饱时日再过吴江赠僧了洪囘飇掩夹浦势与黒楼颃连袂上长桥身弱屡见扛茍无倾覆忧恣横未易当坐定互惊愕师云乃其常有时气力雄驾浪拍此邦熟风无失舟小艇来茫茫始悟寡所谙论改色据张衒小以为大空令事难量玩变不覩微亦乖智之方已矣勿复云闻钟过石塘灵巖穹窿右俛眉天平左垂髩吴人宅沮洳兹山抑其镇陡起为表着突兀数寻仞樛松颇坚瘦立石乃荣润兼有千里陂杳霭来逺韵冝乎登椒丘摆落思奋迅亾主未亾时絶色馆孤峻歌声妙欵乃俎品穷蛤唇援琴固停晷解甲仍转瞬终归寂寞人破釡煮枯堇陈迹不足弔新缔何劳问三年姑苏驿空望此塔近适当熟食节煖气无已吝豪风増春愁异雪损花信聊以壮游衍归受儿女冁葑门遗墨固藏神希圣非立我断后辄无前实右即虚左品定赋纤洪义明分勇懦端木语卫文洙泗皆卿佐孔子叙夷齐后进尚嵬琐从来一大事几作鸿毛荷知非言所及结网鱼受课谁持空空质放纵无不可兹门小精庐荒寂衆万过欣余二三子拙力守饥饿杨花安得揽飞去天隅唾唯有露垂垂满畦红药堕齐云楼天下雄诸侯苏州数一二都会自昔称陪京今也贵奕奕撰重楼岧岧立平地虚景混空苍嚣声收逺肆闉阇虽散濶栏槛皆堪记向非土木力焉能快髙视湖山西南维江海东北塈舒缓未为愚疏达终多智穷民一宵灯细巧杂纹织豪士三春卉妖丽乱名字侈甚见精诚富余轻讲肄先朝丰豫日应奉稽古义花纲飞入汴石林鬼浮泗天然造生活始者行赈施王公占上腴邸观角奇致是邦聚璀璨四顾尽憔悴狂误濡足遗爇等交臂艰难屡省方薄遽亏顿置因循堕和好俛仰销年岁翻怜井邑盛又使编氓匮颇云鱼虾微亦已困征税人生贱茍免所尚刚强气唿鹰饱何时暴虎怒斯易吁嗟久悒悒胡为长惴惴夜闻踏歌喧激烈动哀思吴俗固捷疾吴兵信蠭利项梁起讐秦子弟奋投袂功成须力到岂必资黠慧宁羡鹊居巣盍如蛉有类未发忌先闻因诗良自喟虎丘虎丘之名岁二千虎丘之丘何𦕈然衆山争髙隐日月笑此拳石埋平田虽然培塿疑异物划开阴崖十丈悬冡中有恨索遗指亭上无语传枯禅偏是吴人爱山急逐面分方夸凭立屋承隋唐良稳称墨题熙丰尚新湿松梢莫遣风雨横石盘自添苔藓澁春来春去吴人游足蠒层巅踣应泣北斋二首频年寄全吴廨宇杂营保前㕔久倾压后舍岌欹倒常因霖雨后壁坏不容扫跳蛙浴漏潴野谷媚穿杲以兹违色养先还媿亲老低头漫商歌瞪视豁愁抱当身良易足遗后非长道幸今脩整毕楹桷正完好晴窗闲昼永夜榻初凉早友朋坐雍雍燕雀鸣草草居室君子后荜门固为寳矧伊泽国士败栋灭涂潦缪充使者属职思振枯藁人之所歆羡未必天能造卷藏姑罢归蠧简说刚浩人情无终极匪陋则求佳寝处既少安游燕岂不怀惟思旧酒务糟醇荒榛埋破瓶聚隆垤新甃连长堦种竹夹超然移花遶北斋及尔风露清忽感意象谐幽深容浪蘃润泽长芳荄亭亭两髙梧买自娄门街俟以岁屡寒窅若万仞崖吾留能几日龊龊强安排方嫌树影瘦复虑地势世间香味悦每与腥羶偕雅故使郑淆法语仍进俳俯同侏儒笑但恐好恶乖莫穷有限物狥此未腐骸赠讷相柯山讷相丑形模以相获妍如子都毎将气色较官簿初若抟影终探符刘公实陞提刑丘宗卿加龙图就中两说最称騐余耳所逮非人诬汎言心事依劝戒多假名器烦邀唿君门九重逺万里求者争道分荣枯一身暂寄百骸聚楦彼朱紫谁头颅子其惜术无浪许恐负西山之饿夫送郑虞任赴京西检法官春风逝无涯夏潦生未已思君溯江汉行锐业难止事繁丝唾乱神静鱼鳞理前年浙东幕借助获専美边头值闲暇人物盛储畤荒村鱼米塲孤戍花药市雅知足禅味翫世失忧喜但疑栁上白时杂髯间紫岂非久不遇感叹妨隐几囘首旧隆中畦壠长薿薿张氏东园送王恭父得殿字燕鸿不相须进趣自求便余来君其馆乃复当我饯一春三月雨亭树郁雾淀絮重厄飞扬花蔫堆紫茜纵有百壶清何能一笑遣为郎昔同甲四海初会面凛然抱英特霜宇抟温霰雄辞推落笔一语不可选重来更纯粹玉琢金就錬汉家阐道术四达诏羣彦谈经石渠观会议白虎殿通方要归宿立异岂夸衒子行若微罪天意委深眷以其今固辞可信非始恋楚热宜绉絺崃涨难短牵囘舟泊书林及此未掩卷奉赋德修西充大夫成都新园咏归堂二首浣花炫春澨濯锦绚晴浦成都信繁会此水工媚妩岂无濠上亭蹙步难仰俯誓言违市朝卜宅近幽阻沃沃葵苋畦焰焰棠杏坞朝曦湿浅濑暮色生逺渚循涯咏未厌引流络其圃苹荇依篱樊凫雁宿庭戸长松百里外物象争渺莽时平乏隐沦蓑笠自歌舞岷江志东向激射走吴楚胡为滞淫之习坎圣所许我生海旁州古言江来铺力浮万顷尽坐识一熘初之子酌彼源绀洁玉斗雅韵舒烦忧逸驾陵趦趄咏归有何意岂亦歌风乎湛湛游无梁滔滔济无桴纵横洄伏中暮齿将焉需三间始开辟十亩终耘鉏东西两庄舍兄弟相譍唿缅哉趋前规更作却后图顾思曲肱乐一身匪求余我独无家归羡子镌自迂送李郛盖代才难看独手衆叅闻见其来久流风莫盛元祐时崛起谁当绍兴后嗟君探讨穷一生心通文字难力争雀啄雪篱阁笔坐虫吟雾草繙书行已轻富贵须臾尔万一姓名传野史只愁垂老絶知音自送青编满朝市余之视君尚少年题玉为䃉何所贤期君更尽未死日举世不信方知天医工叹重赠柳山人柳生洲居濠北边繇辞质野谁所传不曽入城行卖卜有问灾福须唿船叹我奇疾何频年其初过清肌凛然已忽腹拒遭拘挛一身尽异形质变恍若土木徒人言蚤知定性不生灭今安得尔庸非天医工刃人死无律妄谈标本从何出补劳护弱转凝聚排寒盪湿加淫郁挟风上行关膈失迸肉糜皮併为一犹云无伤乃余疾生虽怜我谬时命岂悟颠倒缘此物彼苍应有司杀者授柄于工无乃悖我劳万事明当休自古零落归山丘但疑未死复不活熟视重为诸医羞余聪残明不可留治命已乖妻子谋执讯空贻朋友忧栁生听罢掉颈笑既有主对非吾尤山歌静夜声宛转更着此曲歌中流宿石门好溪泻百壑南北倾万峰山凡堆阜俗映岸羞为容石门忽秀出老干荫渟洪舍舟从口入便已离尘中衆芳拱窟宅环峒献奇秾藤萝异熊度尺寸疑施功锦茵翠织成照耀无春冬水行千丈髙歕薄不可穷更有洗头盆云深雾常封昔年谢康乐筑居待其终继作者丘裴语言亦称雄邈然百世后未沗骚人风栖栖三羽衣日晏斋厨空之子歇过浆蹔洗氛埃胸自叹苦淹留寂寞不易供嗟我老无用佞山久成翁结庐会昌侧势落鱼虾丛种竹似束苇栽松如断蓬小儿饾盆盂何时至周公会当同此住代输助之舂净光松风阁城中云日如火催净光行食声转雷不知何处白苹起便有满坐清风来莫言作楼非急务翁当运斤儿执锯待得三间着此风病叟扶擕上楼去朱娘曲忆昔剪茅长桥濵朱娘酒店相为邻自言三世充拍戸官抛万斛嗟长贫母年七十儿亦老有孙更与当垆否后街新买双白泥羣拟设媒传归好繇来世事随空花成家不了翻破家城中酒徒犹夜出惊叹落月西南斜桥水东流终到海百年糟丘一朝改无复欢歌撩汝翁囘首尚疑帘影在送曹器逺曹子苦心怀百忧古人逺矣思同流平生禾得雄豪力令日便肯卑微休麻源洞里琼叶雨南草市上芦花秋十年老语为谁了西望沧江空白头新移瑞香旧曽作文忘之因今追忆云一株当三春名花不易得百年等㝷文不博千乘国野人三十本强卖青铜百应怜跗蘤具苦为薪米迫移栽向明阳妃媛俨行列土膏合根性功用成夙昔除香出浅紫泣露轻脉脉含愁欲谁诉折去情更惜方求蔽芾阴未受搔擢厄嗟余自羇旅何以慰新客慇勤深夜来少待山月白与英上人游紫霄观戏述短歌野水随路曲东风得木鸣景物已和柔川原倍敷荣茂桑髙既条细草亦丛生眷言云外士及此尘中行南临大陂出波面与心平道旁古精庐黄茅间榛荆会集倾逺村裳衣自鲜明银钗挿仙丹歌笑喧嘤咛何以劳比隣粔籹杂餦饧去年谷不饱白骨今纵横等为造化役未究悲欣情归来日已夕旧径成沟坑大车者谁子不寐方宵行死魄未满眉摘埴将安程感此良自哂抱谷非鹂鹒月波楼下林百菓春自花屋藏汀阴泉着沙光风腻雪谁安措烦红密翠空欹斜爱君楼髙出江上百里江山开四向峻屏森耸逺更寒纹练萦囘静犹浪孤潮夜卷西头来海门推出氷崔嵬岂知星河遭映夺只使鹳雀常惊猜此村风俗淳且鲁接树移花今复古劝君种学化儿孙不须拥妓呈歌舞蜂儿榧歌平林常榧啖俚蛮玉山之产升金盘其中一树断崖立石乳荫根多岁寒形嫌蜂儿尚粗率味嫌蜂儿少标律昔日取急欲髙比今我细论翻下匹世间异物难并兼百年不许嬴栽添余甘何为满地澁荔子正复漫天甜浮云变化嗟俯仰灵芝醴泉成独往后来空向玉山求坐对蜂儿还想象登北务后江亭赠郭希吕壁上陋室铭门外剪茅亭小市鱼虾散寂寂大江风浪来冥冥郭翁虽老犹貌泽腹贮今古心和平只应独将笏拄颊清坐都不挂毫髪何必随逐栏头奴日招税钱三万亿前灵运后延年桑麻旧国常宛然城頽路阙总令好不知于人安稳否送程传叟茂苑台髙春日明君颜如花杨栁青萧条别离风雨外杨栁自青君貌改谁知仰天愬天公三辰五星在心中老作海头新主簿蜃气错杂迷西东去年无禾虽种菽乞命只指今年熟家人未可便喜欢少待上司催结局露星亭斗杓㸃翠为此城四郊环拱来遥青知君欲览衆山小取塼磨就天上亭身心合于髙处着万象不语森凑泊古人日色逓浅深志士可惜虚光阴明觉寺云山尖头海潮涌九月天雪山叶重道人髙絶但危坐山魈野虎皆趋拱住山三载两遭荒侍者饿损扶参堂沿村索米未为耻莫令木鱼化龙钟透水送王通判左原冢孙产巴东山灵地秀兼长雄自小赤心天与通可惜五十方治中北风吹沙暗中渡不合吹君落南去水有子鱼山茘枝借我箸食前筹之自罗浮行田宿华严寺浮山昔飞至与罗合其巅严冬树色改青松耀红鹃不种自生植屡伐常苍然我病不暇耕行复观我田唿扶偃蹇后倩护龙钟先僮客四面集畦疃相勾连敢云岁晏休翻犂趂晴暄民政今古殊忧乐岂异源收身卧荒刹朗月前夜圆鹊懒附枝静鼯饥嗅牀穿为农悔不早时发棹歌旋送巩仲同花溪初逢日苦短潏洲重㝷意更长天催鹡鸰玉楼去漱流不并龙洲旁春风忽髙行斾起酒尽何如添野水古来交契看老时与公安得轻别离送林退思四川分司茶马干官弃繻诋关吏广殿射髙名方从媚子引岂料谗夫倾京师恩暮降蜀道险朝升执手郭西门恻怆难为情有山擎空雪有谷匝底氷鸟乐漫后譟猿孤定先鸣汉中王霸地从古锋镝争崩摧韩信坛阙落张鲁营感子奋衣去客勐意自轻笑我老何怯万里今横行送龚叔虎寺暗莓苔深岁潦雷雹粗问胡旅穷舍钻燧煑莱芜答云自孩童蚤识灶下梧逡巡四十载翻着火上炉今昔岂异能闻见终殊途德衰嗟敎薄笔退怜词枯何以充我求往衆归装孤子文如绣鞶子行如氷壶世惟春华翫尔用秋实餔去从孔鸾翔勿受斤鷃唿赵成父筑亭上饶即用东里旧圃牓曰鱼计秦侨洛寓随南公新条复欲无开封亭名若有土断法郑圃岂在章泉中旧鱼遥应化龙去今鱼且复波间住人为鱼计鱼未知今乐莫忘昔日悲许敬之用余言作松山草堂然游山之意犹未已也申以为箴许子家住松山边门开路辟登山巅千年茂树不改叶百尺甘井常流泉堂中悄然人境絶时有剥啄延臞仙天下之山皆若此舍而外求徒丧已卑能藴髙而为谦髙能生明是为贲芒鞋价长今安之撰屦欠伸吾老矣送蔡子寿彼友蔡氏子任也堪将相唯俦亦异材朗立万人上吾尝扣其微事诣理亦畅雨露待坚成风波岂凋丧醯鸡发浅覆监虎背新样侵㝷堕老丑阘茸屡监当繁霜生野色行李正悽怆恐子复未平因书寄无恙送陈寿老天台雁荡车接轸青田又促半潮近冠岩带壑无俗情秋干春荑竞时尽老穷望絶华轩过其谁幽㝷穿薜萝更抽奇笔向云射破的叠中千驾鵞古今文人不多出元祐惟四建安七性与天道亦得闻伊洛㝷源未为失阆风招手游太𤣥麻头制尾中兴年黄金铸印肯轻佩定把尧舜陈王煎我家罄悬仰见斗簸君红旗魑魅走密房燄短夜更长雪髙氷深去无乡题郑大惠诗卷忆从草庐赴邻炊澁雪搅筵糟涌糜要当醺酣活肤凑不许雕刻妨肝脾何年儿孙锦䙀裂金涂门扉玉为切吟中得眼万象通浪吹狂歌总休歇两家至今住连墙读书闻鸡夜相将经明先入韦平室句好还升李杜堂孔鍊士话龙虎山之胜于其行因以送之羣嶂倚天傍四环中峰受拱低伏蹲云锦交流紫圑外却注彭蠡如倾奔道陵已去丹灶冷今代符行妖鬼静孔师何事亦逃儒为爱氷林雪䝉顶我居无山冬不雪只受虚空满轮月子能作意肯重来更待墻东笋堪掘送吕子阳自永康擕所解老子访余留未久其家报以细民艰食急归发廪赈之收缨古蜜浦抱袂生姜门九九书自註邀余缀篇端久衰余学废弥隐子道尊时维冬雷数云雪常昼昏火把起夜色丁鞵明齿痕小邦肥羜阙鰕蛤滥充盘椒橙失滋味糁絮劳倾吞诘朝报家问剪书征阿孙苦陈乡人饥采蕨啖其根仓封井花满淘米安得浑觅翁如觅父愿假东飞翰念之不遑处喟焉整归鞍我老澹百虑身世两莫存欲私丘壠润岂救大培干西城柳揺揺北寺江漫漫勿令嗟来死以慰行路难送叶任道教授之官静江太学奏文夸第一国子先生里行立岭南梅花太枯澁花岂唤人人底急炉亭雪深呌孤鸿传书为愬明光宫云翻雨覆古来有不如堂堂金石守送陈漫翁笠泽老龟䝉蛹卧丝自裹君从莲叶畔亲领末后语怜我未得闻独茧受长绪因兹服英悟郁郁副竒许士于沦胥中抟手架栏柱一瓦不漂零百世保风雨转圜信无难灭木犹有惧髙翔要深泳厚积堪重负狂波浸三㐲囘壑万流阻旅情方夷犹霁色待舒吐樵峰浓黑散蓼岸微红聚进舟石门滩小泊看佳处端午行仙门诸水㑹流下瓦窑沟中有弔湘客西城南北楼旗翻稻花风棹澁梅子雨夜逻无骚音綘纱䝉首去赵振文在城北厢两月无日不游马塍作歌美之请知振文者同赋马塍东西花百里锦云绣雾参差起长安大车喧广陌问以马塍云未识酴醿縳篱金沙墻薜荔楼阁山茶房髙花何啻千金直着价不到宜深藏青鞋翩翩乌鹤袖严劳引首金蒋后隋园摘蘂煎冻酥小分移牀献春酒陈通苖傅昔弄兵此地寂寞狐狸行圣人有道贲草木我辈栽花乐太平知君已于苕水住尽日舻声揺上渚无际沧波蓼自分有情碧落鸥偏聚追逐风光天漫许抛掷身世人应怒君不见南宫载寳囘何如赵子穿花去王宗卿答春堂春以喻母慈慈深春不如儿欲答母恩恩重答无余华堂顿有云岭隔梦里分明与亲剧阿连进奉新批勑翠裘黄简缘兄得朝腾㢲章乞祠官愿身暮归怡母颜老农邀君勿轻去万红千紫扶春住雨田自种晴田收好是天留答春处送郑丈赴建宁五首过家乡里敬将母士夫荣得失从人论行藏独自明百年中古少一笑万金轻㢘士吾何敢新茶可撷英有志虽身健开心在嵗寒一时诸老尽多见大名难湖海方连早瓯闽适少寛为州人不乏千万强如餐清庙图书寳熈朝雅颂音频繁三节召荏苒二毛侵衣食家才足丘园意亦深卧听牀下士时作武侯吟海内言华蕚功名动搢绅十年长稳吏一语必惊人酒量新来减交情老更亲公知如促膝剰把古书陈屏弃诚愚分牢愁更索居若逢知己问犹解课儿书地僻门长闭年饥菜自鉏相望无一事不是故情疎何叅政挽歌二首退食勤稽古当朝动引经人心喜偏侧国脉要匀亭二府蚤闻政三孤晚告灵羔裘惜光彩不肯到头㕔宿昔叨殊眷㝷常欵直庐听鸡催谒驾立马待䌷书零落谁存者追㝷昨梦余何曾嗔石介韩愈自狂疎题费肃校书遗事欲识隐居者当年费懿恭却辞金马直归卧钖山峰两诏终不起一瓢长自从儿孙尽登第勿剪旧栽松送邓谏从制干援引亦未力声名空复传终擕太平策还上蜀江船帆色桂晓月舻音穿夕烟沧波不尽兴收拾浣花边题柳山人壁二首水北柳六一家传掷卦灵秋清演渔曲春近着牛经掩肆花竹秀排门柑橘馨应怜喜功者虗要岘山铭我病屡穆卜山人不面谩常言千日厄未许一朝安地上庸医满天边恶曜攅归根与复命自笑此何难宿觉庵宿觉名未谢残山今尚存暂开云外宅不开雨中门麦熟僧常饿茶枯客漫吞荒凉自有趣衰病遣谁言赠胜上人近日能吟者黄巖说胜师语生兼老笔体重带幽姿遣腊氷千筯勾春栁一丝方山最髙顶不拟到茅茨题张提举园竹外万云合荷心一雁来若无歌舞閙应有鬼神猜野岸鉏难遍幽根煖易栽前山未放入好阁更南开送谢希孟白头趍幕府蚤已负平生未放鹏舒翼应须骥敛程驿梅催冻蘂柁雨送春声为语常平使开怀待子荆赠徐灵渊欧虞兼褚薛事逺迹为尘今日观来翰如亲见古人尽归严号令富有活精神碑板荒唐久遄看走四邻戴肖望挽词二首巖巖萧太傅謇謇郑尚书可惜流光晩翻无急诏除交情梅蘂尽哀意栁芽疎只有安江满长涵夜月虚老失平生友悲㝷路转迷水肥应返钓田瘦合归犂草与地萧瑟云垂天惨悽无因再商略短日送寒鸡赠蔡茂才贯之子与蔡家五千卷藏向石庵中讲诵今几日飘零随陨风隔垣孤响度别井暗泉通安得无爻象与将吾道东余知府挽诗二首寿者福之首中兼典郡来圣知天上事磨尽世间材此际灵龟往何方化鹤囘所亲都不恨有识自兴哀怜我抱空意髩间饶白丝已从真率集那复少年时栁糁春前叶松锼雪后枝建炎无故老难话省方悲赠听声欧阳承务无心立臧否有术騐荣衰举世声中动浮生骨带来弹轻知福地欬小应灵台笑我老何及是身惟死灰送包通判兼寄滕季度风雨逍遥地衙排印簏新钿车分路濶宝瑟听歌频灯市晓侵月花田晚占春却过张翰宅方信有闲人赵尚书挽诗二首材业将时偶声名鬭宠新文昌留不住大尹政通神力说和戎好从撩相国嗔春花挿秋髩还得自繇身江北江南曲吟髙许和同相迎黄篾浪失笑白苹风老病犹贪活漂零各陨空长怀洞庭橘买宅傍墙东赠卢次䕫家住东郊深能诗人共㝷氷梭间道锦玉轸断文琴城漏宵添滴牕花昼减阴新凉白头句清甚费悲吟送赵几道邵武司户无滩秋水平有句官曹清杨栁欲落尽菊花愁晚生书多前益智文古后垂名功到濶深处天敎勤苦成赠李秀才顺之怒涨争茅竹安流节斗门行苗存水则缩板护河源士李昔陈义守奚能听言便当生庙食禾熟赛鸡豚送侯居父宅古竹阴晩书残灯焰稀深知静者趣转益宦情微别殿行催甲休工坐掩扉御前清切地重得荐皇闱赠髙竹有外姪娶女已为客参翁又别行相随小书卷开读短灯檠野影晨迷树天文夜照城须将逺游什题寄老夫评沈氏书堂应与石渠并又疑金匮存晒书天象切浴砚海光翻我老行罢读君材重细论犹言无一字大道始归根薛子舒墓悒悒西门路樵歌占晚云燐迷王弼宅蒿长孟郊坟少病怜毉错题书与父分又言重把笔兼欲使余闻项君先有幽兴堂其子木即以名庵平生意外事身后有谁知魄静云稀出神游月共移春茶翠旗展霜荔锦幨垂更欲添幽兴惟消桂几枝施翔公堂敎长沙蓍蔡羲前识箫韶舞后音追囘贾谊贬唤起屈原沈湘水汀烟濶梅花署雪深余行陈迹久因子一微吟送陈约甫知永丰四十未朝蹟三经绾县章嫁频知子熟医老悟身尝菊趂行时色梅催到日香还欣肺气减中热变为凉曽晦之挽词交游盛处失騑骖笔砚穷时绾碧蓝骥老尚能舒骏逸龟潜终不慕芳甘寿过八十人人羡恩在乡闾事事谈埋没平生无限意夜深樵唱起溪南中洲处士折梅花并新语为赠率易鄙句为谢中州之中十树梅蟠枝着地照蒿莱即非无主凭谁伴自不冲寒要早开午蝶只随游子意暮笳难写遯夫哀幽怀寂寂天应笑挿向归㠶雪满桅送刘德修时在京口日日秋风江倒囘江边执手重悠哉两山只欲当中住一舸还应却下来说与蛟龙息豪怒亦令鸥鹭少嫌猜吴头楚尾何时极拈就前诗併展开送范文叔知彭州君今结束归何勇我独栖遟去不能江水入冬犹浩荡风帆逼岁合骞腾相逢论事信徒尔清坐矢心嗟未曽想得彭州退公后夜窻重整照书灯送潘德久每擕瘦竹身长隐忽引文藤令颇严闻道将军如郄縠不妨幕府有陶潜江当濶处水新涨春到极头花倍添未有羽书吟自好全提白下入诗奁无相寺道中傍水人家栁十余靠山亭子菊千株竹鸡露啄堪幽伴芦菔风干待岁除与仆抱樵趍絶涧随僧㝷罄礼精庐不知身外谁为主更觉求名计转疎陈益谦挽词余与益谦居相望畴昔雅相揖而已益谦死其子以书求哀挽言君之材与学皆余所未知也讯之王成叟信然乃为作此诗舍南巷北水同流稻菽参差各自谋不料多材能转物更怜无地与伸头蛛丝委架诗书愠鹭羽空陂菡萏愁好在夜深明月满人间地下两悠悠併工併工催作趂春前又值春归一筦然新笋顿能长数尺晚花寛与待明年囘廊寂寂为苔地后塔阴阴造雨天坐睡不惊还自觉髩须将老到衰边菊花开送徐灵渊白头几度重逢九方是今年种菊花衰病自怜何处看声香聊向小园夸讨论摇落生光怪暖热风霜与丽华正好行吟君已去别移秋色付谁家丁少明挽诗枕冷秋山不记年时时逸想醉看天吟成絶妙惊人句散尽粗浮使鬼钱万卉有情风煖后一笻无伴月明边新来王子碑能说笔意堪将此共传宋仲方游吴袖文索诗为别九曲絃歌满巷传儒林声价有谁先昔怜少学随翁久今喜新文信汝贤删后画前元未圣南花北叶定谁妍终期勐进一篙力透过龙门急水船毛崈夫挽词我昔髫年侍此翁自甘穷僻古人同道修白业曽先悟官近青云却未通亭长嫩蝌新戏雨径存衰栁旧摇风世间荣落私情尽留得清名是至公送赵提干与君中外情偏厚嗟我龙钟志已摧岂有㝷常堕泥滓不敎宛转助风雷花枝买笑前村趂栁带牵情别浦催细雨酒亭东望处应将新语寄潮囘贺县尉端庞还有北人风大雅元非楚士同此日深探应彻底他时直上定摩空离家杳杳百滩外过我昏昏三伏中篱破屋荒无路入荷花招手席门东送曹潜夫东南作阙叹年徂逺逺参司到蜀都元帅幕中须受辟生𦍑界上也分符闲吟杜甫诗千字时载扬雄酒一壶只我衰残望君切杜鹃声里认归涂郭伯山挽词兄弟穷经各一时百年义塾尚留炊讲灯常照鹤窥坐坛杏半红猿㨂枝未奏边功明主惜将成京秩故人悲挽君已老应先尽安得埋铭更后垂薛端明挽诗二首可但补阙名官日不逢引裾强谏时上朝有疏天常纳下殿无行谁独疑论道何如出纶晚督军颇叹封侯迟凌烟画手今寂寞荳蔻林髙荔子垂氷稼初融阙月沈英豪四坐地炉深争看麈尾频挥处难了朱絃未尽音怪我轻谈当世事知公黙会古人心空山稳对梅花宿错向林逋墓里㝷题阎才元喜雪堂三首东来十月黄尘满霰㸃霜花总未堪恰是使君诚意足带将腊雪赴荆南平压龙山五尺危堕鸢何处避阴威渐令融罢奏泥輭麦浪黏天燕子飞檐角低猥小凭栏霏霏只合对髙寒他年认得名堂意不作销金煖帐看水心即事六首兼谢吴氏表宣义生姜门外山如染山水娱人岁月长浄社倾城同禊饮法明阖郭共烧香我久无家今漫归卖田买宅事交违填髙幇濶为深费柱小檐低可厚非虽有莲荷浸屋东暑烦睡过一陂红秋来人意稍苏醒似惜霜前零乱风柜霜旋挿花疎疎甘菊新移日晒枯花草只今如此在几时写作会昌图听唱三更啰里论白旁单桨水心村潮囘再入家家浦月上还当处处门吴翁肥遯逾七十术老芝荒手自鉏惠我篇章成锦字西邻得伴亦堪书橘枝词三首记永嘉土风蜜满房中金作皮人家短日挂疎篱判霜剪露装船去不唱杨枝唱橘枝琥珀银红未是醇私酤官卖各生春只消一盏能和气切莫多杯自害身鹤袖貂鞋巾闪鸦吹箫打鼓趂年华行春以东峥水北不妨欢乐早还家余泛舟不能具舫创为隆蓬加牖戸焉虽然一桨匆匆去也要身宽对好山新抝蓬窓髙似屋诸峰献状住中间鉏荒鉏荒培薄寺东隈一种风光百样栽谁妒眼中无俗物前花开遍后花开题施纸被蔡宣义所藏孙太守褒谕帖乞子齁齁暖冻躯押衙得得奉亲书孙公已去蔡公死近日乡人叹不如赠孙十五道人将军桥畔女仙家年与钟馗宴与花欲度世人无妙诀睡长留日住檐牙送吕子阳二絶七峰斜转斗光寒千仞飞来雁影寛生怕被君题写尽更留风景后来看好花移买自嫌贫浪蘃空多未许春放出江边无数橘半黄半緑恼骚人宋诗钞卷八十一宋诗钞卷八十二钦定四库全书宋诗钞卷八十二内阁中书舍人吴之振编林光朝艾轩诗钞林光朝字谦之闽之莆田人隆兴元年进士任袁州司戸参军知永福县召为秘书省正字歴着作佐郎国子司业岀提㸃广东西刑狱徙转运副使加直寳谟阁召拜国子祭酒除中书舍人以集英殿修撰出知婺州提举兴国宫卒光朝学于陆子正子正学于尹焞而光朝之学一传为林亦之再传为陈藻三传为林希逸其师友之际如此林俊曰艾翁不但道学倡莆诗亦莆之祖用字命意无及者后村虽工其深厚未至也送别湖北漕李秘监仁甫文字眇烟云过眼徒浩浩所有未见书惜哉吾已老子云客长安陈迹如一扫同叔向来人我生苦不早亦闻青城山斯翁为有道瞿塘不可上秋梦长顚倒白日来西崑一见自应好纵谭百代前至境非枯藁多为开口笑明月生怀抱黄鹤有髙楼怳如事幽讨揽辔逢道州听书下下考周南勿留滞掇拾供史藳分手重酸辛璠玙衆所寳十日不得靣何为太草草送别姚国博知处州分韵得绿字铜盘白露下松桂净如沐娈彼菊花圑西风吹醽醁长安多别离此别苦不足人物如使君容易等潘陆一自海东头清飈起谣俗馆下欲何言聫翩如破竹功名不徒尔无乃相迫逐双日访延英行矣公勿卜括苍烟雨前寒光贯岩腹大呌出银甖邂逅聚百族要擕三月粮所厌惟一匊幸心忽开张何曾畏笑僇单父勿长吁来者犹可续道旁有抵璧天下轻结绿一夕洲渚言令我沉心曲代陈季若上仓使大块始开凿娲皇为补天天平雷雨正后稷诲之田大浸十二嵗流金复七年幸哉尧汤民以手摩抚然徂丘虐熖起秦俗相焚煎官租夺以半饱食何夤绿自从汉道昌敦朴乃其先初开常平议聚粟如源泉年登谷价贱散以大农钱旱潦或艰食用之如转圜悠悠百王心皎皎三代前井田日以坏此法当磨镌公侯希世珍秀色媚长川官学有根株诵诗三百篇风土无隐情是为大夫贤抟饭哺赤子当食长尔怜江东百万户彫俗生春妍持节闽岭初有如病者痊刘晏取予术夷吾轻重权义仓有粟腐物价敢喧阗斯助阜民政南风吹五絃昼日公侯门客车动百千下吏走尘土从容愧执鞭岂不随吹嘘譬彼乘风船长枝非卓鲁主徳奚由宣松竹伴孤吟敢怀嵗月迁终酬国士知未甘长弃捐石渠行送别福建参议李着作噐之我来石渠五十六双髩如蓬腰未曲岂为健笔有徐庾自数来时六十五谁解辛苦续子虚长安有客四十余已老成翁不肯去青藜当户夜读书东观丈人起遐想无为嵗月空踟蹰去作诸侯老賔客可无绿水兼红蕖我家东下才百里钓螺一曲清无滓草堂为筑荔枝斜濯锦江头有如是子思子方道为尊南国佳人如秋云不知公侯有朱箔要问常州李着作资中行奉寄临卭守宇文郎中铜驼陌上生秋草前者刻石今如扫儋边半纸半模煳下牀三日成悲恼苍史萌芽何可见要从笔意生秦汉欲将寄字问何人所守一家如小篆是中变幻随形模钟转鼎鬲匜盘盂如何两京到魏晋摉尽苍崖惟此书即今原𨽻见顚末仍于画上分锱铢燕然有年固可纪笔势岂得先黄初中郎袖手欲无作正始不逮况其余幸哉一见俱抵掌翩翩如反古石渠且说金陵佛屋何年灯晋分隋张犹青荧忽听荒鸡还自起资中之刻不徒尔鞭春行辘轳罥寒田雀饥江梅落蛙免脚肥枯肠一夜转双毂眼光吹上虾蟇衣岩腹新晴山鬼哭女娲坟外春风归茧村纸帘大如席柝柝藜杖金雀飞痴顽不识字歌许叔节来诗有此句因以名篇平生读书如风过耳歳月共流转如磨复如蚁一如人嚼蜡而不见其味又如㺯孤杵连夜不成米又如过羊肠十歩复一止年头月尾无一是咄咄痴顽不识字见君诗舌如黐愧我为人师怪怪竒竒如悬崖万仭龙蟠古树枝又如生马不施鞚而驰又如锦苔封漫岘山千年堕泪碑又如玉闗客血上老犀衣卢同孟郊骨已朽眼晴头颅何人相传授与君往还嵗月乆比来春风入我牖便觉岩前草木件件有生意跨蹇驴出古寺欲访子云问难字乞竹鸡疎篱短短花枝阑鸠妇不鸣天雨寒鸠妇离家二百日亦有姊妹依故山黄粮不肯啄欲去羽衣残主人一见一怜汝抱取东家竹鸡来戏聚孤村落日不相识各各哀鸣求其主两鸟勿惊遽低头听我语鸠妇入我家必杀入我口牀头瓶甖无余粒养汝一到十日后东堂数竹夹新蹊儿童牢落惟爱一竹鸡堂心有眢井饥则哺其泥主人缘窓安净几丹碧相依安用此竹鸡竹鸡慎勿傍人飞我屋三间沉白蚁冬至横枝冻雀昨夜死水底黏鱼吹不起小伶切玉孤凤愁九寸之管传生意舞雩山下逢丈人植杖无语空逡廵再拜丈人欲识桑麻生长力鬼蝶翻覆梅花春我于万物亦一物何时春风到饥骨空山鐡镝年月深一语不破天地心吏部尚书林公梅卿挽词百纸梅花赋声名出渚东向来惟李贺胜处是扬雄遶屋看书帯逢人说刺桐尚书旧时履只合歩春风次韵奉酬赵校书子直雁塔新题墨未干去年灯火向秋阑趣看天禄青藜杖怕着王孙紫绮冠好在三山㝷浩渺何如一纸问平安觚稜放月无人到玉糁初成许共餐次韵呈胡侍郎邦衡某窃观侍讲侍郎先生大书着作之庭其形摹滥觞发于小篆岂八分未出已有此书又䝉传示银杏兼简之什谨次韵奉和声教从今已逺覃翩翩作者问谁堪石经犹有中郎蔡金匮曾夸太史谈至竟银钓并鐡画相传海北到天南诸生考古头浑白禹穴何时更许探九日同出真珠园再用前韵来自清源葛已覃君王问猎我犹堪百年耆旧如重见九日登临得纵谈才子不如汾水上仙人长在大江南明珠照夜应无数要是层波更好探送别傅郎中安道持节闽中忽然乡思若为收莫到三茅最上头二月东瓯看负弩一天南荡想行舟过家上冢从今数落絮飞花合画游料得甘泉来奏计定应前席莫迟留八月十五日道出南昌寄龚帅实之兼呈程泰之刘文潜二漕未应双井即尘埃似此衣冠得㡬囘国子先生还并驾洪都新府却重开再三为问滕王阁第一须登孺子台定向此中修翫事江边不道故人来闰月九日登越王台次韵经畧敷文所寄诗闲陪小队出山椒为有吴歌杂楚謡纵道菊花如昨日要看汤饼作三朝千重岭海供横槊一帯风烟听采樵凭仗折冲如此好不应东去更乘轺再次前韵却趂秋旻别九韶扶胥直下听风謡澜翻对酒还终夕火急催诗在诘朝南国更逢陶令菊西江莫扞楚人樵自应幕下文书少节制如今属汉轺前嵗过真阳初识子钦今道出曲江不忍遽分手偶成长句以志两处山川人物之胜亦少慰别来耿耿耳秋崖一夕卷炎蒸那更挥斤为斵氷碧落旧㝷烧药灶白芒长对读书灯相期大庾何多日似出浮屠向上层纵有分张吾未老定从台阁看飞腾送别奉常林使君黄中易守延平去时何不到瓜时上日多应栁絮飞卧辙只缘滕坏少怀章须要越人肥三千仪礼非绵蕝五十行春尚綵衣莫爱传经似齐鲁石渠长是待公归枕疾逾旬䝉丞相访问仍辱宠示名篇辄捜枯肠次严韵以塞来使丞相严装似燕居为怜消渴到相如病多得艾三年逺歌杂成琴十日余绿野忽传春草句白头还对朶云书若为追逐园林胜百转愁肠亦少舒芹斋诗往时从林删定时隠为招提之集语某以吾于九仙作见一庵丘壑之念未尝一日去心比挂冠得请又欣然相语曰吾将作屋数间老于芹下吾老矣从此皆空闲日子所未能忘书卷一事耳吴兴别乗代者以期告而公有是举壮矣哉夹漈唱酬之什皆一时显者于其最后也作芹斋诗春风芹下足迟留白鸟平田忆旧游说尽轩裳还过眼读残书卷复重头偶逢隐几何须问不到投簪便拟休平世声名如皦日欲将何地置巣由奉题游洋张明府流香亭时以荐章数下渉秋月马首且欲西矣因以寄意云封题青李数绯桃处分园林意自豪旋出篇章陪乐府更凭花木续离骚酴醿架下提春榼薝卜林中滴夜槽却是秋风生马耳未应老大笑牛刀送别陈侍郎应求知泉州某窃观蔡公侍郎尝大书于洛阳桥之上侍郎过洛阳当摩挲此石彷彿为同日事也某送别到惠安道中因以赋诗云百片牙旗水面长蔡邕题在刺桐乡十年杯酒开云榭一样官衘过洛阳我亦携家缘送客谁能扫地自焚香野桥冲腊寒梅白莫要登临忆侍郎傅使君安道再有治莆之命取道城外还泉南得来书云已出十里何事风流旧使君江边听说下朱幡逢迎要问平津邸准拟来唿垤泽门竹马已喧明月浦篮舆却出杏花村不知锦瑟流传徧欲愈头风好细论挽李制干子诚千金治产似孙吴珠箔银觥只自如问我长风当夕起数他极浦落帆初自知汗简今千轴更说生犀有几株赤壁当年遇黄葢周郎何惜借吹嘘文字纷纷更问兵秋灯束发尚青荧便令三子成问戸却许诸孙说典刑隔水忽传朝露曲行人长数夕阳亭河东健笔惟诸薛梅子冈边为勒铭别方次云姑苏台上姑苏馆共说南山竹火炉湖上相逢又相别不知何处说姑苏代陈季若上张帅栁提九曲暗青丝画㦸丛中昼影迟传说姑苏新乐府秪縁太守例能诗直甫见示次云乞豫章集数诗偶成小絶因以自喻脩水佳人白玉栏花前何似妾容颜从来未省伤春意犹自楼头画逺山莫怪骚人太颉颃曾闻阿母语刘郎神仙本自无言说尸解由来最下方吴容州仲一挽词竹屋绳桥自有村牛山箫笛不堪闻碑前更问何年月为借容州旧使君哭徐删定徳襄脩文巷里莫春前欲上旗亭问客船忽有短牋无寄处鱼梁却在泪㾗边忽然白昼自生哀立马桥东唤不囘惊起何波理残梦十年灯火上心来哭伯兄鹊山处士蒿里曲窃观之近古𦵏显者则歌薤露又有蒿里之曲施诸闾巷乃取鹊山号哭之声作是曲残云衰草趂人愁生即团栾死便休悲泣声中裁此曲鸡啾山外鹊山头长记藜牀发问初翩翩出语自无余期翁胸腹平如水不在尘埃数卷书桐棺三寸更何欵却取江枫短作碑惟有一般蒿里曲长箫欲断更教吹宋诗钞卷八十二宋诗钞卷八十三钦定四库全书宋诗钞卷八十三内阁中书舍人吴之振编楼钥攻媿集钞楼钥字大防自号攻媿主人鄞人也登第歴太府宗正寺丞出知温州光宗初累擢中书舍人迁给事中奏畱朱子时论韪之进吏部尚书以显谟阁学士奉外祠夺职韩侂胄诛复官兼翰林侍讲年过七十精敏絶人词头下立进草院吏惊诧除端明殿大学士位两府五年进资政殿大学士卒赠少师谥宣献诗雅赡有本然往往浸滛于禅禅学之传莫炽于四明当时老宿如攻媿已不能辨矣题龙眠画骑射抱毬戱丝杨㡬枝挿平沙柔梢袅袅随风斜红绡去地不及尺锦袍壮士斫鬃射横磨箭锋满分靶一箭正截红绡下前骑长缨抱绣毬后骑射中如星流绣毬飞䃂最难射十中三四称为优元丰策士集英殿金门应奉人方倦日长因过卫士班飞骑捎云人马健驾幸宝津知有日穷景驰驱欣纵观龙眠胷中空万弩骇目洞心千万变追图大㮣写当时至今想像如新见静中似有叱咤声墨淡犹疑锦绣眩闲牕抚卷三叹息十纪边尘暗畿甸安得士马有如此长驱为决单于战题罗春伯所藏修稧图序东游登㑹稽秪见兰亭不见碑非过中山府欲访此碑不知处间从故家看墨本如此二者絶难遇曾经耶律氊里去至今边地犹知慕时将一二餽北使持归往往快先覩不知玉石真在否要比江南终近古他日缚取边民作编戸勒铭归来过定武只问君王乞此碑打向人间莫论数题孟东野听琴图因次其韵谁欤住前溪夜湥胡琴鸣天髙豪气肃月斜映疎星橡林助萧瑟泉声激琮琤弹者人定佳能使东野听束帯不立朝遥夜甘空庭龙眠发妙思神交穷杳㝠不见弹琴人画出琴外声郊寒凛如对作诗太瘦生恨不从之游抚卷空含情月夜泛舟姚江秋暑不可耐㡬思泛中川晩来兴有逋溪舩偶及门凉月才上弦平潮可黄昏倚楫纵所如卧看龙泉山长虹跨空濶过之凛生寒坐稳兴益佳夜气方漫漫草虫鸣东西飞鸟相与还仰头数明星垂手揺碧澜坐客惜此景不及擕清樽无酒要不恶徜祥足幽欢幽欢有何好叩舷澹无言求仲抑招游山归途遇雨竹舆遶湖濵宿露尚厌浥径到玉岑下坐久客始集起穿灵石山万松介而立梅天气清润空翠行可挹古藤㡬百年枝蔓两山及见说暮春时花紫红熠熠直疑老潜虬初起夜来蛰俯玩嵗寒泉齿冷不敢吸相将上龙泓尘鞅谢羁馽洞有灵兽居临湥心岌岌鱼游明镜中巨浪无三级寒苔载水去万顷润原隰蒙蒙山雨来归仆鸟飞急野兴殊未已日昃不暇给冲泥上湖舩雨阵遽奔袭飘风将急㸃囘旋惊四入中流盖荡兀短篷不当笠停篙亦久之怒势不少戢我徒方啸歌弗为改豪习但耻缾罍罄莫问衣裳湿吴江舟中阿连久矣共一被小别愁生无夜寐风帆将我上征途囘首江山日千里小舟横卧吴江水梦囘依约萧斋里五更漏急月黄昏鸟散一声人未起灵碧道傍怪石饱闻兹山产竒石东南寳之如尺璧谁知狼籍乱如麻往往嵌空类鑱刻长安东南万嵗山捜抉珍怪穷人间汴流一舸载数辈径上艮岳增孱颜当时巧匠斲山骨寘之汗髙突兀干戈动地烟尘飞坐使竒材成弃物君不见黄金横帯号神运不数台城拜三品只今零落荒草中万古凄凉有遗恨木人漂漂不如土坐閲兴亡知㡬许行人沉叹马不前石虽不言恐能语石门洞扁舟百里连城囘青山中断立两崖清都虎豹隐不见但见阊阖排云开峰囘失喜大飞瀑声震万壑惊春雷掀髯目及九霄外玉虹千丈飞空来一冬青女靳天雪不如聚此山之隈传闻神龙卧其上寳藏击碎真琼瑰胷中先自无尘埃到此更觉心崔嵬天风为我噀空翠春水泻入骚人怀谪仙曾来写胜句刘郎又为开天台我惭笔无挽牛力醉墨满璧谁为裁或言龙湫更竒絶佳山髙处湥云槐我方携笻往㝷访未知比此何如哉大龙湫北上太行东禹穴鴈荡山中最竒絶龙湫一泒天下无万衆赞扬同一舌行行路入两山间踏碎苔痕地将折山穷路断脚力尽始见银河落双阙矩罗宴坐看不厌骚人㺯词困捜抉谢公千载有遗恨李杜复生吟不彻我游石门称胜地未信此湫真卓越一来气象大不侔石屏倚天惊鬼设飞泉直自天际来来处益髙声益烈汉地倒泻三峡流到此谁能定优劣雁山佳趣须要领一日尽游神恶䙝骊龙髙卧唤不应自愧笔端无电掣轮囷潇索湍不怒非雾非烟亦非雪我闻冻雨初霁时喷击生风散空濶更期雨后再来看净洗一生烦恼热次韵翁处度同游北山两夫持鎌行我先巧㝷径路其智专我扶枯藤衣短后意气已出层峰巅何郎鲍叔饱经歴胜处一一手自编我携旧记访陈迹正恐急景不得延固当共登青云梯今日邀我共击鲜始观神龟闯青泚上有石壁来飞泉隐青遗基平可坐下顾乱石如磨鋋悬崖双瀑洒空雪来自一握孤云天却从下流泝湥险﨑岖直到清潭边朝阳射光破幽閟断虹上下遮潺湲传闻髙山更髙处雅有行路从西偏同行无乃湥好事盃酒自犒脚力全诛锄荆棘从鸟道欲进不得意愈坚旋唿童仆累危石笑採野菊聊盘旋扪萝腾身上苔磴往往欢唿争着鞭侧行危歩汗浃背石角或使衣裳褰少焉身在双瀑上又见髙派冲泓渊自笑泉石成膏肓爱赏不减蚁慕羶巉巖数峰巧遮护妙处二老初无传脱迹尘埃到此地便觉神思飘飘然囘首江南尘一聚城郭歴歴眼欲穿相期更看水流处歩履未倦夸轻翩一上千尺穷山椒碧涧靡迤流苍烟㝷源不能且望返石猊巍距惊神镌退求归径惘难问藤萝所在相萦纒我方踟蹰风烟表披披衣袂身欲仙晚归招提各痛饮读尽屋壁长短篇截筒环山览清駚窍出珠穗心亦怜碁平相与论瓜葛横琴不妨挥五絃人生易老费扶掖胜具大率须少年伊余歴聘佳山水爱竒窃慕太史迁明年炎暑袭故歩与君共枕清流眠哭王知㡬墓知㡬少也爽万事笑谈了自谓颇寡合见我輙倾倒百年能㡬见一别迹如埽父子俱埋璧乌乎何其早向来论文酒和泪倾宿草此意谁复知寤叹令人老次韵胡元甫茉莉花残暑未尽秋欲来玉刻万叶琼英开孤标雅韵一枝足江上紫翠空成堆素娥常与明月约青女细把轻绡裁主人好事趂时买买寘此地真宜哉墻间闲地方丈所㡬年累甓装层台春花秋卉方互发胡葵芍药参排徊眼明忽见此竒絶弟畜素馨兄事梅夜湥飞香性幽独未许蜂蝶来相陪糖甖封余有闽玉㑹须埽取添花㘽吾闻闽山千万木人或视此齐蒿莱何如航海上天阙玉色照映琉璃杯新凉徙倚看不足坐见日影欹庭槐送王仲矜倅兴元蜀道难难于上青天蜀道易易于履平地蜀山天险固自若视难为易在人尔王尊真有四方志叱驭行经了无累早登岷峨任隂城谈笑动行千万里汉中由来说鸡肋意谓弃之为可惜君今此去良似之更欲逺游㝷故迹汉都南郑启炎图秦置石中山径辟淮隂拜将余髙台武侯塟处空松柏大笑出门何慨慷天涯离愁各尽觞荷君走马却送我李侯参语夜未央君方往蹈功名机何止别驾歌王祥先正九年遗爱在更遗故笏访甘棠送王木叔推官分韵得锦字王郎天下士中和自生禀澹然初无营见者輙敛袵幕中资婉画处事极精审与人如恐伤律己渊氷懔湥恐马駃舆要使鸮食葚一寸忧国心㡬年不甘侵此意大未酬退静若已甚使之行所学庶㡬人奠枕向来孰间之未免斯立噤川咏而云飞赖有东阳沈露章极推毂分韵句裁锦风流有如许不复叹踔踸如君岂蓬蒿人物妙流品才应奉香火为养谋禄廪与君幸瓜葛心交今十稔岂惟我惜别行道情苒荏红莲色何似翠柏风愈凛愿君疎药里一意护茵餁弃鼎寳康瓠浮名如拾沈行矣无多言临岐且剧饮彭子复临海县斋干道癸已冬此邦我经行郁攸气未殄十家真赤城来访临海令瓦砾纷纵横翘然二尺髙问是戒石铭徘徊重太息更闻愁叹声试询来者谁共言今姓彭我时语旁人此邑其将兴迨予来赴倅客馆方暂停夜闻箫鼓沸听事先落成起望轮奂羙壮观耸连百堵日已作斧斤喜丁丁层楼庋勅书两庑环中庭久乃游其间宏大使我惊位置既湥稳斲削仍攻精田里不知役纤粟无输征安得屋朗朗突兀有宁馨退食不茍处扁榜皆佳名中虚物自照政平由心平樨柏已可悦况有贤弟兄小亭真吏隐县拥髙山青琴堂虽增旧此意宜细评智调天下理夸言笑后生大弦可以急小弦恐弗胜举意属俄顷立欲如所营手足民无措吏姦益相乗不如疎节目示以信与诚施行有次第幽逺无隐情上下始相应温和亮以清子贱意不传仅许胜戴星彭令盖得此所以千里称此非以政学渊源甚分明行笑解印去衆心巳先倾太守荐之朝一鹗飞青冥傍无蚍蚁援日夜思归耕我无荐贤柄直书气填膺安得採诗官取以彻明廷催老融墨戱古人惜墨如惜金老融惜墨如惜命濡毫洗尽始轻拂意匠经营极湥夐人非求似韵自足物已忘形影犹映地蒸宿雾日未髙雨帯寒烟山欲暝中含太古不尽意笔墨超然絶畦迳画家安得论三尺身世生缘俱堕甑人言可忘不可亲夜半叩门宁复听三生宿契谁得知一见未言心已应巖倾千丈雪散空上有清池开锦镜意行忽止发虎啸许作新图写幽胜归㝷一纸五十尺傅以矾胶如练浄自知能事难促迫卷送松牕待清兴笔端寸寸固何如西抹东涂应略定何当一日快先覩洗我昏眸十年病王成之给事囿山堂烟雨望丽阳前山罗紫翠照水挹南明不与巾子对朅来登囿山一览万山㑹莲城山固多此地要为最主人意轩豁物景供旷快山椒涌华屋逈立风埃外一物无遁形所在见纤芥清霜肃天壤佳树隔阛阓俯仰随取舍左右从盻睐门墻㝷故歩杖履许从迈恍然至絶顶更觉宇宙大樽酒屡劝酬棋枰更胜败秋髙月色皎浮云了无碍不俟攀仙掌徒手吸溪濑兹堂极崇敞意若欠湥䆳先植易生木徐待松栢兑望逺仍可喜意满聊自晦无使山下人或得窥外内但恐趣赐环树艺或不逮先生味斯言一笑相领解吾将饬园丁随处添翳荟他时遶扶疎吾庐益可爱陈顺之灵壁石砚山陈顺之灵璧石砚山中有双涧低处为砚下米元章题云唐𢎞文馆校书李羣玉有诗南唐李重光故物也名画法书环四壁中有米家真寳石壁峰森耸外涧流他物虽竒敢争席旧属半山老仙人佛印乞之如乞邻阿童有力负之走一时攘取或纷纶此石天然非琢磨是时有水生巖阿至今研池尚余润嵗月既久惜不多㡬年徒见士夫说一旦喜看形偃月傍连玉立两于莬主人照映氷壶彻陈侯之富可敌国㑹有寳光惊四塞唿童吸尽砚中水更为轻番玩竒刻不堪囘首江南李空唱多愁似春水更不如此石千载传玉砌雕栏等糠粃寳晋得之真不易身后宁知亦轻弃如今传玩知㡬人当日琐牕空自秘端歙争名南北部勿向雷门扬布鼔铜台钖瓦更不须秪合觚稜䕃风雨跋汪季路所藏修禊序永和嵗癸丑羣贤㑹兰亭流觞各赋诗风流见丹青右军草禊序文采灿日星选文乃见遗至今恨昭明字画最能意自言胜平生七传到永师袭藏过金嬴辩才尤秘重名已彻天庭屡诏不肻献託言堕戎兵妙选萧御史微服山隂行谲诡殆万状径取归神京辩才恍如失何异勅六丁文皇好已甚丁宁殉昭陵当时冯赵辈临写赐公卿惟此定武本谓出欧率更採择独称善遂以䥴瑶琼流传殆五季皆在御寝扄耶律残石晋睥睨不知名意必希世寳氊里载辎軿帝羓既北去弃与朽壤并久乃遇知者龛置太守㕔或云政宣间此石归绍彭又言入内府宣取恐违程焚膏继短晷拓本手不停叠纸至三四肥瘠遂异形南渡愈难见得者輙相矜我见十数本对之心欲酲汪侯端明子嗜古自弱龄锦囊荷倾倒快覩喜失声带流及古天往往字不成而独此全好䕶持如有灵兀王号博雅异论谁与评硬黄极摹写唐人若无称赝本满东南𤨏𤨏不足呈犹有嫠与抚武砆近璜珩右军再三作已觉不称情心摹且手追安能效笔精响榻固近似形似神不清不如参其意到手随纵横况我笔素拙何力望羣英近亦得旧物庶㡬窥典刑此本更髙胜着语安敢轻孤风邈难继怅望冥鸿征送刘徳修少卿潼川漕清朝重诤臣选取妙一世矫矫刘御史一鹗胜百鸷顾瞻最有力步武亦严毅一生忧国心千古敢言气气足充所学文能行其意遇事輙奋发触邪无顾忌乗骢行且止相戒逺相避但思补衮阙何暇为身计独立当雷霆三进气弥厉去鲁固迟迟出昼岂濡滞上终行其言羣贤争挽致将输向潼川寓直尚书秘风裁仰清峻进退审难易伊昔聫周行暌违千余嵗未为同舍郎愈笃金兰契洗眼看腾上宁知搅征䘧抗章叹髙絶勇退尤知愧去勿穷日力予环日月冀承君送道乡硬语吁可畏母以此自满当为不止是临别提斯语少尽交朋谊万里茍同心吴蜀安有异送张定叟尚书镇襄阳武部尚书张公出镇襄阳士夫莫不惜其去昔昌黎送郑尚书诗韵必以来字祝使成政而来归疾去而愿归盖人之至情也而公自受隆委谓边事非可趣办愿加久任庶有成绩忧国而不为身谋闻者壮之某尝陪郎省饯别分韵得壤字未能措辞继又随西蜀诸贤之后始得详闻奏请之言被酒夜归亟述长韵公家忠献公勲名照穹壤南轩传圣学后进斗山仰尚书天分髙百闻真朗朗日坐四益堂濡染助涵养小出輙惊世发誉自英荡两朝倚才办三接承睿奖堂堂尹京手风采汉张敞九街寝桴鼔终朝清讼缿污流化清沟閙市锄巨驵铃斋昼无人士友厚吾党政成化自行谈笑挥浩穰皇家重阃寄拊髀劳注想颇牧起禁中帝曰汝其往人多惜公去地位切台两惟公不择地引义犹慨慷陬度更周询千里若㝷丈再拜受临遣因得进忠谠边臣固多事备御当素讲要湏久其任百弊随刬磢愿假臣嵗月表里如指掌人材固不乏第一戒欺罔朴拙胜功心好佞宁木彊愿求忠信士枉直谨诛赏更湏寛辔䇿奏请应如响上问卿何先安静最为上上忧襄汉间吴楚欠遮障公固论形势衮衮到逊抗是时晋在洛武昌势相向是为必争地南北谨隄防今虽居上游事与古殊状狂敌纵欲来无处可传饷况今三陲静皇灵方逺畅与蜀相犄角国势自增壮尚期效尺寸才疎意非广忠肝气凛凛秋旻足排荡上喜忧顾寛趣行开玉帐捐金示优宠谕赐烦上相惟公最得士离别俱惘惘荐绅亲祖饯直欲倾家酿赋诗写胷臆一一成技痒家声与国事负荷有余量边头十万兵公临如摤纩吾闻敌运穷羣酋欲争长不戢将自焚前辙有灶炀当为不可胜有和谨母倡千载羊叔子制敌恢天纲行将友斯人山川固无恙备成抚机动应烦䕶诸将功髙归未晩㑹见登弼亮他时名父子继踵凌烟像送郑惠叔尚书守建宁十五年前送别时道山持节向江西今年又见送公别大夫拥麾镇闽越向来惜别固已湥今日掺祛尤动心尚书自是第一人气义相许披胸襟南宫五表平明入列辟传闻俱耸立寿皇圣孝冠百王三复髙文天为泣擢处螭坳宠数新果然百日掌丝纶拭圭修聘称应变握节不挠威殊邻直上银台尤振职李藩气槩时批勅嗣皇鋭意新百度笔端真有囘天力星辰听履冠文昌急流勇退惊朝行望之正欲试冯翊长孺宁肻薄淮阳孤拙自怜销壮志三入修门空负媿荐人不进终不已独赖当时言有味公在犹叹一居州公去无有为王留公乎行归佐天子肻作管晏卑微休题范寛秋山小景山髙最难图意足不在大尺楮渺千里长江浸横翠人家杂烟树戃怳徒意㑹茍或森三尺便若俗子对此画格律严兴寄独超迈洗眼映牕明妙处乃不昧流泉见原委着屋分向背推车度危桥指路向闗隘轻舟最渺茫浦屿如有待山稜瘦露骨汀洲横若带木叶黄欲脱秋容俨然在霜余无片云歴歴数沙界捜㝷目力疲欲赋无可奈近山才四寸万象分纳芥欲识无穷意耸翠更天外江西李君千能能和墨及画梅良斋许以三竒而诗非所长也游艺无小大要知皆本原后人率意作终当媿前贤老潘妙对胶法从玉局传或假季心名空埽千灯烟补之貎梅花疎瘦仍清妍折枝映月影真态得之夭李君信雅尚二者将求全诸公竞称许试之乃诚然江西有诗派皎皎俱成篇兹事未易窥属和尚加鞭慧元画寒林七贤旧有唐人出游图谓宋之问王维李白髙适史白岑参六人多画七贤不知第七人为谁或云是潘逍遥然未见据病起坐攻媿斋元公忽作寒林贤相寄余方梦寐故山见之洒然戏作数语谢之羣贤俱诗豪时代不同处安得寒林中聫镳睇相语谁欤创妙意臭味无今古吾尝顾陆辈寓意或如许桃李竝芙蓉雪中蕉叶吐元师师老融淡墨埽风雨作此寄攻媿逸兴渺烟渚旧六今则七未知果谁与我欲从之游讵敢厠俦侣画我往执鞭欣为李君御次韵赵子野石城钓月图石城江头可怜月曾照六朝清夜猎古往今来知几何长江衮衮萧萧叶谪仙去后诗盟寒王孙诗瘦清栾栾诗情浩荡坐无奈扁舟笑把磻溪竿江平风轻波瑟瑟宿霭卷空天一色东风吹句入长安一卷风流座中得初得神意清再读胷次平囘头明月秪如故世上兴废徒纷更想君一叶方掀舞夜静水寒谁与语头有酒且孤斟莫向金陵重怀古送从弟叔韶尉东阳阿连少也爽孤立生气燄壮年淬词锋倾心事鈆椠胶庠困虀盐世科终稳占再兴聫桂堂尔祖真不忝况将尉东白士友尚歆艶惟我爱子湥老矣犹不厌固知为子喜颇亦动吾念赠子当以言苦口当鍼砭此邑子旧游歴歴数行店棠隂见郎君遗老喜窥觇其民最服义情伪靡容揜莫持采棒威要使慕巾垫子文多立就词采更华赡吾闻恃俊者塞门差反坫前贤最加谨临用更重俭他时可待取天庭得锦吾家有素风耳目久濡染母庸慕豪举助亷先以俭湎酒更宜戒平地有湥堑酣畅当以时勿习盃㶑灔将论母过髙斯言却防玷立节母务竒躐等恐成僣外物思过分检身但多欠勿嫌一尉卑封清尚为傔仕途固崄巇大要进以渐不须苦求知真知奏应剡向来湖海豪四十可收敛宁为处囊锥莫作露刀劒匆匆掺袪别鱼鲜酒方酽刮目待子归罔俾吾言验送制帅林和叔归使君一何清鹤骨天与瘦少年塲屋声六艺饱芳潄一行起作吏所立已不茍立朝凛大节论事㡬反发言必体国平生无矫揉藜藿为不採风采照宇宙出入有本末眼见凡三就来不为茍合荐召乃结绶去亦不好髙三宿徐出画天官岂不贵陈义坚素守贑川尝报政复来守鄮不求赫赫名实出龚黄右情伪千万端到眼輙空透抚民过婴儿闾里息争鬭奸胥及强使时用霹雳手人诵南山判情过理亦究六邑俱帖静称赞不容口律身至严冷无能掣吾肘吏事精且勤唿烛侵夜漏公退入家垫诸孙后来秀吏卒不识靣洛诵出牕牖㡬年南塘路来往困彊仆一朝平似掌行歌纷老幼公心信如水古井波不皱荣观处超然轩冕亦何有翩翩欲赋归排云屡腾奏庙论终不许斯民方借寇上心重闵劳祠官向庐阜阖境极攀恋人人怀杜母君看卧辙人谁能使奔走挽湏不得畱百拜愿公夀老我幸同朝倾盖已如旧聫事东西省交情久益厚我归公亦来门戸托云覆黄堂间参语惟我甥与舅扬旌鸣鼔吹贲此蓬荜陋清谈不及私翁归况不受义命孰不知践履或差谬惟公见善明力行真耐久有时相与言心同兰茝臭掺袪宁忍别追送列觞豆公虽不好饮勉为饮醇酎公去我亦隐菽水翻綵袖花溪渺何许望望几双堠千里共月明怀人重搔首惟应折梅花临风为三嗅送万耕道帅琼管黎山千仞摩苍穹颛颛独在大海中自从汉武置两郡黎人始与南州通歴歴更革不胜计唐设五筦如邕容皇州声教久渐被事体全有中华风生黎中居不可近熟黎百洞蟠疆封或从徐闻向南望一粟不见波吞空灵神至祷如响答征帆饱挂轻飞鸿晓行不计几多里彼岸往往夕阳舂流求大食更天表舶交海上俱朝宗势湏至此少休息乗风轻集番禺东不然舶政不可为两地虽逺休戚同古今事变无定论难信捐之与扬雄四州偶分各置守琼台帅阃尤尊崇髙牙大纛拥方伯鼓吹振响惊蛟龙汉家威名两伏波卢丁以来几宗工衞公精爽尚如生妙语况有玉局翁史君吏事素髙了明若古镜磨青铜叱驭行行不作难平生惟仗信与忠布宣王灵万里外益使向化来蛮賨弟惟遐方习疎慢政化要当务中能见越王石自然心服今易从顽犷未率宜以渐勿示骇政先含容平平之道用定逺下下之考书阳公吏民先长固安土尚当摩抚如童蒙属僚宦游岂得已士多失职悲途穷名分卑尊不可紊更念何处不相逢官事既了与无间可使和气俱冲融乡闾惜别情所钟临岐为倾琥珀浓手遮西日念逺去欲畱奈何鼓逢逢愿君稳度三合熘早归入侍明光宫送元卫弟赴长亭盐塲阿连生向秀二亲所甚爱仲兄勤拊养遇事輙加诲干蛊静而办胷次无卑隘今焉职牢盆官字临渤澥母谓官为小要使所居大母言才可了检身到纤芥门戸重衣冠清白绵数代当以诚心求子亲勿自懈亭民亦良民孰谓居无赖官吏既扰之兼并责逋债熬波亦良苦乐嵗色犹菜输盐不得钱何以禁私卖所在积蠧久良法浸多坏吾闲不无术更当审利害熟视不为谋空餐媿难盖不应行一切遽使絶称贷富者能寡取倍息久仍在贫者庶少寛公私可缓带母年登九十家居幸康泰其家不从政礼经有明戒幸子去不逺时时可归拜小别不足惜轻车送前迈白醉阁陶内翰清异録首载开元时髙太素隐啇山起六逍遥馆各制一铭其三曰冬日初出铭曰折胶隳指梦想炙背金锣腾空映檐白醉余爱其言取以名阁陈进道惠示大篇次韵处世难独醒时作映檐醉年少足裘马安知老夫味天梳与日㡌且复供酒事谪居幸三适得此更慙愧向来六逍遥特书见清异君家老希夷相求谅同气曲身成直身朝寒俄失记醉中知其天不饮乃同意书生暂寄温难语纯锦丽赠范纬文秀才括苍范牛自题云中兴道士范子泯异人也淳熙间武昌罗端良史君逺可诗篇有赠画牛范秀才一诗爱玩不能去手时时诵之以写云亡之悲今十八年矣有范纬文叩门初谈风鉴旋及墨戏事自言视子泯为大父行罗史君赠诗即其人也既试其説草数语卑之中兴道士以牛鸣淡墨百果尤着声妙入神品仍有灵我不识之钦其名曾得乌犍两横轴又有石橊才一幅武昌使君旧寄诗未言秀才乃其族忽有纬文来欵门自言真是当家孙口诵罗诗若翻水他诗歴歴俱能言一见前画叹真蹟愿得生绡奋吾笔为作来禽对石榴一埽楥生意出我诗不工人已陈有诗岂复能动人为君一写使君语更求知己如罗君它山堰它山吾乡絶境也屡游而不及赋近过其上赋前四句而归季夏郁蒸午寂无事因足成篇写罢长哦遐想胜地顿觉风生两腋污垢俱清比之陵阳冷语尤为逃暑上策也它山堰头足竒观百方雷雷声不断谁把并州快剪刀平剪波澜成两叚四明山湥水源逺衆壑㑹谿长漫汗滔天狂潦不少留泻入长江势奔窜贤哉唐家王长官欲图永利输长算想得惨澹经营时下上山川应饱看四褊千岭桐属聫惟有兹山拥东岸遂于此地筑横埭截取衆流心自断斟酌利害不全取髙下参差仅强半水大十分七入江徐挹三分供溉灌支流弥弥穿郡城脉络贯通平且缓旱时反此水亦足坐使干年忘旱暵无穷庙祀报元功像设森严人敢玩梅梁夭矫有冥助大患于今尚能捍前辈所作多神灵日月真成赤心贯后人小智或更易费尽工夫随破散河堙盖谋不集堤断河倾流甚悍富民束手人受殃仰望古人重兴叹老木号风波湛碧画屏俯仰丹书焕更湏积雨看惊湍濡足褰裳何足惮去家不逺时一游短艇垂纶流可乱八月倘有仙槎来便欲乗之泝天汉题赵尊道渥洼图赵尊道制干以龙眠渥洼图示余余曰误矣本韩干马东坡外为赋诗考此龙眠所临而以后为前俾易之为书坡诗于后而次其韵马实十六坡集诗云十四匹岂误耶良马六十有四蹄腾骧进止纷不齐权竒倜傥多不羁亦有顾影成骄嘶或行或涉更相顾交颈相摩若相语画出老杜沙苑行将军弟子早有声中闻名种鸡羣鹤无复瘦疮乌暮啄当时玉花可媒龙复日去尽乌唿风开元四十万匹马俯仰兴亡空见画龙眠妙手欲希韩莫遣鐡靣闗西看题髙丽行看子髙丽贾人有以韩干马十二匹质于乡人者题曰行看子接处黄绫上书韩干马表饰以绫尾以精纸皆丽物也闻其怀金来取因命工临写而归之再用东坡韵书临本之后竹批双耳风入蹄霜鬛剪作三花齐相随西去皆良种撼首势窜迎风嘶丹青不减陆与顾丽人传来驿通语装为横轴看且行云是韩干非虚声圉人乗马如乗鹤人马相谙同唿啄中有二匹真游龙爬梳逈立绿杨风贾胡携金赎此马亟唿工人临旧画我诗无计到三韩写向新图时自看跋李少陵修禊序唐文王之赐韩王有崔润甫之题为可放若李重光拨镫书断然无能效之者其为真笔何疑朱徐开皇之记则巳见少裴之辨开元去正观未逺润甫又职校定四部图书以为最善本则真善矣辨才之本既殉昭陵今世止以定武本为第一又出欧阳率更所临石本自应在墨蹟之下则知此本信为冠絶盖希代之寳也然考之新旧唐史崔湜弟液涤及从兄淮并有文翰居清要液至殿中侍御史液弟涤明皇用为秘书监出入禁中后赐名澄如此则液为湜之亲弟而为秘书监者涤也又宰相世系表博陵安平崔氏仁师相文宗髙宗次子擢擢之子液吏部员外郎第四子挹挹之子湜相中宗湜之弟涤秘书监如此则液为湜之从弟又不为秘书监传之与表已自不同而涤之亲笔乃尔以是知作史与考古之难也因併述之乃赋长句以副少裴好古之意兰亭修稧永和中羣贤髙㑹俱雍容右军作序亦偶尔藁草乃致传无穷自言疑若有神助他日屡书终不同歴代传寳在秘府尤其甚者唐太宗当时捜取极心力摹本一一罗羣公惟此真蹟最竒絶萧梁开皇有遗踪亲御奎文赐元嘉龙蟠虎翥何其工辨才所取秘昭陵此本一洗凡马空崔家兄弟列清要诲子况复称龟龙图书四部资校雠当时尚有正观风自云此为最善本氷衘臣液题甚恭李王湥得拨镫法笔力絶劲雄江东右军以来皆妙笔名胜异代如相从病余扶惫行埽松李君携来为发䝉平生多有旧墨本一见使我开心胷摩挲叹息不自已至寳盍入明光宫隐居怀寳正不恶异气或能牛斗冲叩门有客勿倾倒恐有御史来乗骢再题行看子先引护栏毬子骢九马近逺俱相从黑驹騧黄骓素驑亦有当面仍银騣夏国一种青于蓝五明错靴皆如龙或骖或引恣驰骤坐觉隐耳声珑珑人间安得有此辈一一必自天闲中不惟骨相异凡马圉人贵介多雍容三花剪鬛自官様空鞍更以香罗幪中间二者盖天马齿虽已老气尚雄不知几出横门道双立柳下青隂浓擡缰捽颔刷背膂旋梳騣尾揺青风人人生意马欲动态度曲尽各不同韩生去我几百年藻色尚湿青与红不知何时堕鸡林万里逺在东海东贾人携来得寓目一见絶叹丹青工千金可买真不惜忽复携去何匆匆急令临写得形似如此神骏那得逢开元内外马盈亿色别为羣从登封韩生所见定杰出七尺为騋八尺駥向来莺边系金绒归乗欵叚头已童伏枥宁能志千里却笑区区据鞍矍铄翁送孙子祥赴新昌主簿髙士不为簿子严论独殊不遭何不可而况主簿乎夫君岂其裔南明筮仕初要知官无卑禄可代耕锄正湏勿小稽使民能乐输矧复兼尉曹鼠窃随除驱西职去民近亨途此权舆君诚吾里秀贤厚素有余埋蛇有隂徳映雪读古书起家决儒科乡评足名誉妻以兄之子相与足相娱小别不足惜未免掺子袪邑径迷台剡好山环四偶一子丞邻封川陆通舟车乘兴或一往径欲造庭除公余想积文尤当惜居诸㑹看兴公赋掷地金声如送丞上虞我老不复仕行将挂衣冠两子俱贰令官职恰一般列川且书考上虞亦之官人言易捧檄归奉重亲欢我意正不尔期汝政可观食焉怠其事古训戒舍镘汝职去民亲簿书当细看一邑无不问正尔良独难江海匝三垂长堤捍惊湍埭髙几如山潮至不留残宣和有遗迹能使潮浸滩陂湖谨蓄洩可以救旱干长沟济漕运浚治令通寛此皆丞所职勿惮心力殚江头有东山永怀谢家安邑有李与丰况复居二潘尚有更从游问学加研钻平时固知汝㢘谨无欺谩涉世终未湥送汝能忘言故乡去帝乡舟驭多往还失已固不可待人亦多端罔求违道誉善遣非意干穷达自有时此理真如丹聚㪚不足较岂得长团圞闲静我所便汝其自加餐有时或乘兴往来二子间蹈雨送汝行浮家当游般走笔如家书谁能苦雕剜送伯中弟尉新喻伯父盛徳人伯中实暮子不惟能象贤气貎亦相似幼日读父书结字得皮髄粹然金玉姿少日期千里宁知游上庠蹉跎困名第晚始着青衫酸寒就一尉然报瓜时往戌真乐事自惟羣从希惜别不能已中年重离别况我衰如此亲故例作恶况复于吾弟兹行岂得休雅怀聊漫仕勿惮三年留江南富山水尉曹官虽卑去民最密迩一日斯必葺职务母少弛善保金石躯离觞且同醉归来毕婚嫁相从期暮齿教子以义方忍负授经史素业俱有传见进未见止大儿方决科加摘颔髭耳子尚徐其驱中途听㨗喜钱清王千里得王大令保母甎刻为赋长句家书千载称兰亭兰亭真蹟藏昭陵只今定本夸第一正观临写䥴瑶琼黄阁冈下得寳墨古人烧甎坚于石大令亲书保母铭况是当时晋人刻甎虽破裂文多全妙画逺过兰亭䥴其间曲水悲夫字骎骎欲度骅骝前我家阿连缚虎手更得退堂方外友王君素出三槐家参坐㑹文真耐久田丁初来献小砚㝷见津津若微熘细看背刻晋献之永和彷彿在旁右亟访田家叩所从始知墓崩随意搆大甎支床得前叚掀倒浮屠全尾首字为十行行十二百十有七二字漏交螭方壶不复见贞石摧藏松亦朽我得此碑喜不寐摩挲三欵欵未有兴宁甲子十四周更阅三年仍乙丑若非洞晓未来数安知八百余年后坡翁应未见此志金弹之铭何絶异人知文章有暗合智明所见略相似二王遗踪无所遗谁知地下此叚竒三君共为成胜事至寳呈露端有时越山盘屈献与羲付与儿孙世守之烦君更为护幽竁或恐意如犹有知赋蒋甥若水番马图何处驱来良马六骝黄参错如花簇胡为不作腾骧去各有游缰絷前足边人下马俱少休醉倚毡裘眠正熟酋豪捒箭奚奴捻意欲时平不遗镞琵琶横倚续续弹一夫坐听隂山曲卧拥提壶将引饮英气虬须皆贵族沙碛坡陀髙复低天寒不见寸草緑我行燕蓟颇见之狼㡌乌靴乃其族勿云恃勇不知义要以赤心置其腹呜唿安得壮士健马咸作使坐令戎马皆臣仆跋余子寿所藏山谷书范孟博传山谷晚在宜城或求作字谷问欲何书则曰惟先生之意谷许以书范孟博传或谓南方无复书谷曰平时好读此传遂嘿诵而书之旧闻此说又知在上饶大夫家愿见不可余子来入判慕博记善属文偶谈及此又出摹本及尊公跋语始知其为先世旧物也为赋长句宜人初谓宜于人菜肚老人竟不振承天院记顾何罪一斥致死海南滨贤哉别驾眷迁客不恤罪罟湥相亲衮衮不容处城闉夜遣二子从夫君一日携纸丐竒书引笔行墨生烟云南方无书可㝷阅黙写此传终全文补亡三箧比安世偶熟此卷非张廵巖巖汝南范孟博清裁千载无比伦坡翁事母曾启问百谪九死气自伸别驾去官公亦已身虽既衰笔有神我闻此书久欲见摹本尚尔存其真辍公清俸登坚珉可立懦夫羞佞臣谢叶处士写照顷在朝行叶处士光逺为余写照置于山林中欣然自赞有云山林如许盍归去盖志于归也一归十三年既挂冠再寄一图为老人星状形容变尽非复故吾矣戏作长句谢之老我旧曾官日边随衆年除仍嵗迁母子日夜念乡国但欲共畊緜上田叶君写照妙一曲画我形模在山水有如虎头貌幼舆正合置之巖石里犹记有客为䛕言盍更野服为貂蝉我笑不答心不然拂衣竟得归林泉归来嵗月不知久十余年中复何有此心炯炯尚如丹只为幽忧成老丑久矣与世俱相忘荷君念我应老苍新图白髭添一二岂知双髩皆成霜两图对挂耿相照顾眄从容成一笑更添松竹作寿星我已甘心就枯藁人言姿态与真同如照止水窥青铜明知已非故吾矣小孙指㸃能唿翁君居天街号称首侯王生靣罗左右边头飞将能立功飒爽英气照窻牖名满四方求者多千金造门君不呵能事固不受促迫应酬虽烦可奈何胡为有暇及衰朽楚楚装池意尤厚我今已是行路人不须重累丹青手访留昭文于范村山间不得见黄扉处士掩松关小立松风去住难可叹山中真宰相未容神武挂衣冠送王仲言添倅海陵二首万卷诗书老雪溪颀然二子和埙篪絶怜伯氏久亡矣犹幸夫君及见之来上鹓行人谓晩往舒骥足自嫌迟他时还向云门否布袜青鞋尚可期遂初陈迹遽凄凉击叹青箱极荐扬谈笑于侬情易厚典刑使我意差强重屏旧画论中主古殿遗文话阿章旧事从今向谁得尺书时许到淮乡刘徳修右史去国示所和从父东谿及杨子直诗走笔次韵东谿诗似老弥明倾盖论诗絶㸃尘笔墨为供无尽藏江湖乞得自由身出门逺送成惆怅无计相留更主臣但愿皇天开老眼不应空谷滞期人送曾南仲寺丞守永嘉六和久坐趋归鞭却送旌麾水竹边无说可禆新令尹有诗重送老同年城隅绿竹今安否庭下朱栾定俨然囘首东州真梦境羡君此去若登仙送尉海陵并寄示潚二首二子俱从宦重亲足自怡汝能行幼学我岂恨轻离平日自知已真心更与谁临文有遗志此是忆儿时处已幸寡过居官勿愿余动成经嵗别賸寄几行书公退仍多学心清任索居但知行奉职通塞听何如送内弟汪耐翁随侍因赴临川推官之子长才盍要津未知此别几经春且为湓浦过庭子径作临川入幕宾生长外家身已老周旋中表意尤亲从今家问湏情实莫事虚文学外人弔陈卫道墓平生学博更加详和㑹三家尽较量一觉可怜成梦蝶多岐终是易亡羊门前修竹连巖桂道上芙蓉间海棠何似刬除闲草木青松一色䕃髙冈游大梅山梅僊岩为忆西京梅子真人言羽化匪沉沦海濒古墓已无迹山外髙峰宁有神鲠论至今充汉传清风犹足盪秋旻何湏更说神仙事终老市门良可人菁江送客菁江十里路逶迟两岸平畴接翠微赢得闲中乘画舫随湖西上趂潮归过从子泽家楚楚初篁脱绿苞城居约略似荒郊土膏更得春风力直引蔷薇上竹梢题陆放翁诗卷妙画初惊渴骥奔新诗熟读叹微言四明知我岂相属一水思君谁与论茶灶笔牀怀甫里青鞋布袜想云门何当一棹访湥雪夜语同倾一瓦盆小谿道中二絶簇簇苍山隐夕晖途看野鴈着行归久之不动方知是一搭碎云寒不飞后衕环村尽遡游鳯山寺下换轻舟舟人努力双篙急引得清溪逆岸流早起戏作枕稳衾温梦不囘闲居不怕漏声催天明更欲从容睡长被儿孙恼觉来午睡戏作早起三朝当一工老来贪睡不相同偶然一次五更起却用重眠到日中湖亭观竞渡涵䖍歌舞拥鄷君两两龙舟来往频闰月风光三月景二分烟水八分人锦标赢得千人笑画鼔敲残一半春薄暮游舩分散去尚余箫管绕湖滨龙潭方丈又因寒食此中来窻戸虚明絶㸃埃山里春风无间断海棠开过地棠开小酌元卫第听雨小阁临流暑气清藕花的的照人明移牀更近栏边坐要听碁声杂雨声过故家团团桂树拥檐牙旧日轻黄满树花惆怅秋清无一叶空余枯枿缒寒瓜仲观有诗来谢次韵危机屡见劔头炊喜及挂冠神武时从此含藏三寸舌算来挿得几张匙读书窻下病攻媿菴中老住持速办小舟频往反及今精力未全衰闾丘医视脉曰老人之脉如小春有感老去光隂如小春如何比得少年人君看桃李春风后纵有花开不是真贡闱对砚盘发叹老去未忘黄与朱琢成三砚乐闲居岂能更作诸生业但欲频看后世书视草北门才已尽持衡南省计尤疎便须再挂衣冠去约汝同归故草庐戏题十四絃十四朱絃欲动时泛商流羽看琼姬絃疏不隔如花靣声急还同堕马儿谿蟹霜余萦密纲檐蛛雨后理轻丝曲终劝客杯无算一吐空喉醉不知大雪赵振文寄诗言乗月泛舟清甚次韵旧闻老具擅诗声夜汎钱塘向鳯城今日清游更豪逸雪花和月带潮生酒边戏作未年六十已言归七十重来自觉痴未报君恩归未许樽前羞听摸鱼儿顷游龙井得一聫王伯齐同儿辈游因足成之路入风篁上翠微老龙蟠井四山围水真绿浄不可唾鱼若空行无所依胜处虽多终莫及旧游谁在事皆非秪今匏系何由到徒羡聫镳带月归海潮图钱塘佳月照青霄壮观仍看半夜潮每恨形容无健笔谁知收拾在生绡荡摇直恐三山没咫尺真成万里遥金阙岧嶤天尺五海王自合日来朝题施武子所藏醉白堂记醉白堂记相台旧刻已不多见施武子得太清楼所藏真蹟一代竒寳也魏王尚友香山坡翁词翰两絶昼锦故居昔尝以假吏过其门巷恨不一到其处太清图书流传至此抚卷无非可叹者事至今日叹又不足为之恸哭可也堂名醉白尚存不词翰辉光射两眸天下曾除苏氏学禁中却有太清楼旧碑于世已难见真蹟惟君乃得收感叹不堪衰泪落林虑山下水空流杨花雨压轻寒春较迟春湥不见柳绵飞忽然飞入闲庭院疑是故人何处归柳緜无数糁枝头日暖随风扑画楼万象可观惟有雪喜看晴昼满空游为我轻攀緑柳枝带花低护又携归日长湥院微风动要着松绵当靣飞野芳庭草是生涯老去秪宜闲在家几日惜春留不住小鬟为我拾杨花赵资政园梅篆小径囘环里许长寒梅森列间疎篁路如古茧萦胶篆身似轻烟缭印香九折坂中经蜀险八盘岭上趂朝忙归来游戏通幽处笑看危途几太行唤仙阁多少㝷仙更不还渺茫竟堕有无间使其真有无庸唤仙自曾城我自山阿虞试睟戏作阿虞匍匐晬盘中事事都拏要学翁最是传家清白处不将妙手向顽铜行香闻杜䳌墻西缘柳杜䳌声老我何堪侧耳听我自赋归归不得不须苦语更丁宁宋诗钞卷八十三宋诗钞卷八十四钦定四库全书宋诗钞卷八十四内阁中书舍人吴之振编赵师秀清苑斋诗钞赵师秀字紫芝四灵之中唯师秀尝登科改官然亦不显四灵尤尚五言律体紫芝之言曰一篇幸止有四十字更増一字吾末如之何矣其精苦如此哀山民忆君初病时仓皇造君榻知为寒所中胫痺连左胛蒋子丹有神三日能屈伸五日扶杖丘十日行逡巡于时数相见谈娱靡曽倦啜茶犹满瓯改诗忽盈卷君亦疑勿药春和可为乐仙家桃最红同践天台约多愁积如山令君心不闲残疴故未去澁啬肠腑间岳僧有烈剂倒箧得余惠服之汗翻浆事与东流逝啼妻无完裙弱子犹哀麕诗人例穷苦穷死更怜君君如三秋草不见一日好根荄霜霰侵萎絶嗟何早哭君日无光思君月照牀犹疑君不死勐省欲颠狂昨者君未疾相过不论日晴窓春翦蒲寒炉夜煨栗石堦苔藓中犹有旧行踪忧心不能寐无梦得相逢君诗如贾岛劲笔斡天巧昔为人所称今为人所宝石峰云有地葬从朋友议须求侍郎铭难见山民字平生翁与徐南去久无书不知闻信后涕泪当何如写池烟水暮宛是西川路虚言楚客招终感向生赋后哀交交谷鸟哀郁郁涧松折山民无还期春物失怡悦平生感期人难以常理说共智已则愚忽巧衆亦拙芳名信可垂在世何寂灭含悽为卜兆窀穸利兹月行当宿草生当使我泪歇未知百年后谁复耕此穴寄言苦吟者勿弃摄生诀敬谢章泉赵昌甫二十韵耆旧半凋落在者如晨星与翁别豫章十见草木青人生几堪别梦寐生羽翎迢迢玉溪波近时尝再经擕家事多难所至那得停山中空望来日夕不掩扄岂独负兹约尺书亦沈冥逢人问消息但喜言康宁堕来两卷什一以慰飘零感此故意𢎞不我迹以形文章出晩嵗字画犹壮龄诵之西湖濵惊动孤山灵翁卷游崆峒一已烦邮铃幸翁良未衰吾党存典型遥闻曽入郛谅为韩与丁郡斋待且久几宿涧上亭今春少晴时涧水应泠泠归来安稳否薰风入林垧愿言爱玉骨逍遥卧殊庭㑹面虽未期忽聚江湖萍官田之集翁聘君失期陈伯寿赋诗率尔次韵好水不厌濶好风不厌凉况有十顷荷荷风媚波光主人昔谓余此境不可忘举觞集羣英期以朝未央清欢遣丝竹善谑停优倡快若鱼脱网适比鸳在梁搴芳衣履湿饮渌肌骨香操觚赋相聫妙续楚九章苦吟堕饥蝉巧咏发轻簧常胜或倒戈突出或擅场或峙而遽蹴或抑而载扬所欠独巨翁不使人意强孱衲尔何为竭飒立在傍有间衆稍嘿谈辩勿汪洋夕风亦损荷万事付巨量九客一羽衣泛舟分韵得尊字就送朱㡬仲人生苦行役不定如车辕况各异乡井忽此同酒尊此尊岂易同意乃有数存西湖雪未成两山翠相奔山根日照树花放林逋村野馔具蘼藿一饱厌百飱有客何多髯吐气邻芳荪慷慨念时事所惜智者昏砭疗匪无术讳疾何由论北望徒太息归欤㝷故园哆然黄冠师笑请子勿喧东南守太乙此宿福所屯吾子且饮酒酒冷为子温哭徐玑五首君早抱竒质获与有道亲微官漫不遇泊然安贱贫心夷语自秀一洗世上尘使其养以年鲍谢焉足邻昔吾与君逰嫌踈不嫌数自为贫窭驱十载九离索前年㑹京都朂我返林薄吾贫未得归君死不可作思君气实充不与短折类血死匪无由恐是服椒罪君于药自深何独此乎昧岂不闻仙人饵菖得千嵗平生于所学常若丧其敏临池书未成池水黑已尽传来叶岭帖遂与兰亭近凡兹究极功亦足损肝肾道晖爱江蓠吾子思单老生念死不灭应㑹沅湘道空山独灵舒闭戸守枯藁风雪将嵗阑凋零此怀抱桐栢观山深地忽平缥缈见殊庭瀑近春风湿松多晓日青石坛遗鹳羽粉壁剥龙形道士玉灵寳轻强满百龄杨柳塘寄徐照因贫为逺别已是十三程尽日行山色逢人问地名近书无便寄新句与谁评想尔寒宵雨思予亦梦成赠孔道士生来还姓孔何不戴儒冠诗好逢人诵琴清只自弹访师行郡远爱竹透庵寒见説丹炉内黄金化不难舟行寄翁十轻舟风色好波面去迢迢取尔诗重读令吾病欲销江禽停晩树涧水入秋潮已觉怀人极分擕始一朝缙云县宿亲知因别久具酒劳经过古邑居人少春寒入夜多雨香仙地药烛动石桥波稍觉离家逺乡音一半讹进贤道中半月逢梅雨初晴客意消莺声临野水松影卧新苗少憩休舆卒闲行过板桥平生无饮分空愧酒旗招筠州郡庠山亭一来髙处望逺近尽秋容秀气归才子清风属钓翁溪晴分别港山阙见他峰独忆良宵月无因宿此中延禧观寂寞古仙宫松林常有风鹤毛兼叶下井气与云同背日苔砖紫多年粉壁红相传陶县令曽住此山中抚栏抚栏惊岁月久住欲如何水国花开早春城人上多病令诗懒作闲喜客频过听说边头事时贤䇿在和寄赵昌父逃名逃未得几载住章泉便使重承诏多应不议边髙风时所系新集世方传忆就江楼别雪晴江月圆赠张亦相逢楚泽中语罢各西东天下方无事男儿未有功边风吹面黒市酒到肠空早作归耕计吾舟俟尔同赠达西堂秋水数枝莲在师房一边固应通浄理不复念生缘旧愿醻初满灵方许尽传闲询曽住寺如梦已茫然送汤干能文兼悟性前是惠休身为选来京邑因吟访野人所居才隔水不见忽经旬何事云归速儒官拜敕新石门僧石门幽絶甚独有一禅僧寺废余钟在房髙过客登山蜂成苦密崖熘结空氷如此冬寒月他人住岂能秋色幽人爱秋色祇为属吟情一片叶初落数联诗已清瘦便藤杖细凉觉葛衣轻门外萧萧径今年菊自生简同行翁灵舒久晴滩碛衆舟楫后先行终日不相见与君如各程水禽多雪色野笛忽秋声必有新成句溪流合让清信州草衣寺芙蕖四五枝寂寞在空池难见草衣士空看宴坐碑香烟思盛日诗句记游时欲问台中鹤长松自不知灵山阁见二徐友旧题句一面见溪水三边皆翠微晩来虚槛外秋近白云飞重至恰身老同吟感客非灵山自如画依旧隔斜晖秋屏作凡有阑干处秋来徧往还就中惟此地全得见西山雁落遥沙小人登废垒闲因怜一州景皆在夕阳间送沈庄可清事贫人占斯言恐是虚与花方作谱为米又持书时节寒相近山林拙未除西江波浪急送子一愁予送辉上人再住空相忽然闻受请铁钖指秋风寺在寒城里州居野水中生缘抛未尽旧讲续应终不用相㝷别浮云去住同辞薛景石虚窓风䬃然独卧听残蝉家务贫多阙诗篇老渐圆清秋添一月故里别三年最忆君门首黄花匝野泉送徐玑赴永州椽二水鸿飞外君今问去程家贫难择宦身逺易成名入署梅花落过汀蕙草生莫因饶楚思词体失和平巖居僧开扉在石层尽日少人登一鸟过寒木数花摇翠藤茗煎氷下水香炷佛前灯吾亦逃名者何因似此僧安仁道中行尽沿溪路天寒岁又除欲消氷似雪初长麦如蔬于世无成事何时有定居等缘贫所役为仕媿为渔壕上逺近人家住过桥路尽通野田行瘦马浅渚聚羣鸿地静微泉响天寒落日红若非身作吏不道是城中月夜怀徐照月色一庭深迢遥千里心湘江连底见秋客与谁吟寒入吹城角光凝宿竹禽亦知同不寝难得梦相㝷送倪道士之庐山近方辞地肺本自住天台有鹤相同出无云作伴囘道房随处借诗板逐时开又说庐山去闲看瀑布来送邓汉卿我亦将归者先行极羡君惟因交巳友颇觉意难分江满帆侵树山髙烧入云他年有书札彼此访耕耘徐孺子宅今识髙眠处沧波是切邻已知难即鹿惟有独潜鳞草长过荷叶藤深失树身闲思昔微子犹自得称仁德安道中餐余行数步稍觉一身和蚕月人家闭春山瀑布多莺啼声出树花落片随波前路东林近惭因捧檄过徐灵晖挽词在生贫不害早丧何嗟吁天下黄金有人间好句无魂应湘水去名与浪仙俱平日惟耽茗坟前种几株太平山读书寄城中诸友野人无别事故得坐空林黄卷还铺日青莲未悟心铎音山殿静萤影石池深不敢邀芳屣因闲傥一㝷大龙湫一派落虚空如何画得同髙风吹作雨低日射成虹酉域书曽说先朝路失通或言龙已去幽处别为宫宿徐灵晖山舍分坐桥边石同归原上村窥灯禽出树闻语仆开门雪后桃蔬洁更深贳酒浑极知髙卧久吾贱不能伦雁荡宝冠寺行向石栏立清寒不可云流来桥下水半是洞中云欲住逢年尽因吟过夜分荡阴当絶顶一雁未曽闻赠约老一径入深竹数楹临古沟更无人共住极喜客来游白髪长垂领新茶緑满瓯自言门外寺皆是老僧修送薛子舒赴华亭船官竹笼盛书去遥知官事闻水程春有雨海岸晓无山奥理渐摩后清名获养间坐曹观木意与易相关翠巖寺石巖看不见翠色自重重春雨生松叶山风响铁钟碑顽工费黒草嫩鹿添茸住院吾僧老相迎忆旧逢薛氏𤓰庐不作封侯念悠然逺世纷惟应种𤓰事犹被读书分野水多于地春山半是云吾生嫌已老学圃未如君送徐道晖游湘水春尽雨霏霏春寒犹在衣人㝷香草去雁背逺峰归潇水添湘濶唐碑入宋稀应知名与姓题写遍巖扉刘隐君山居嫌在城中住全家入翠微开松通月过接竹引泉归卢淡头无白诗清貌不肥必无车马至犹掩向巖扉官舍初成为宅傍城墻先求夏日凉凿池容衆水栽竹断斜阳官是三年满身无一事忙不知何补报安坐恐难当㑹景轩此中非一景欲状固难名江近秋阴早山多晓气清断云分树泊饥鹤下田行别拟深更至处空看月明和朱子发韵兼简青龙诸友二首巷南与巷北相去路无多以我常孤坐劳君数见过望山嫌夕霭听雨想春波稍俟晴明日相擕一醉歌虽说京华住西湖岂不清病多妨野兴贫甚损诗情挿栁观春意粘碑隔市声松江几闲客日夕听波鸣桃花寺旧有桃花树人唿寺故名石幽秋鹭上滩逺夜僧闻汲井连黄叶登台散白云烧丹勾漏令无处不逢君送蒋节推赴岳阳君山那可上四面是层波此地风烟古前人赋咏多征帆冲雁字官舍近渔歌况尔修真者囬仙必见过大慈道青苔生满路人迹至应稀小寺鸣钟晚深林透日微野花春后发山鸟涧中飞或有相逢者多因採药归送汤主簿扶起堦前菊秋霖苦未休更逢千里别早白一年头客借程文看儿分赐服收还家有新兴佳句入书邮送潘景参赴利路帐干蜀道如天逺擕家难计程不从三崃过免听几猿声戍密野花少栈虚山雨鸣同年同寂寞此去子成名水际水际移居晚薫风绿满汀密萍妨下钓髙柳碍观星忙是僧相过闲惟雨可听㝷思非久计终忆自柴扃扶栏强起扶栏立新寒陡见侵钟声诸寺晓栁荫半池阴病久方凭艾贫深或梦金湖边好风日孤负几登临葛翁小阁树色对疎櫺横陈一片清微风杨叶下斜日竹稍明此老无尘事双姝亦道情客来怜素壁题句不题名柳下书斋转曲认幽栖斋名壁上题柳遮船步水草出瓦沟泥养静抛书册销闲倚杖藜谁知鳯城外宛是武陵溪赠陈宗之四围皆古今永日坐中心门对官河水檐依绿树阴每留名士饮屡索老夫吟最感书烧尽时容借检㝷谢耕道犂春图春雨年年有良田岁岁无何因将此事须要画为图野水寒初退平林绿半敷长谣谢沮溺未必子知吾卢申之载酒舟中分韵得明字闲人闲处住载酒荷髙情小舍宁容客同舟却向城㺯花忘昼署忧谷念秋晴归路虽无月银河亦自明千日千日方过半何因便得还就令凡事易不及一身闲种术怜官地登城忆自山苦吟无爱者冩在户庭间赠汤巾黄金榜内人枉刺忽相亲怪得名差异吟来句极新独眠秋寺雨罕踏帝城尘何限髙科客因容不重身访韩中止不遇题涧上隔涧竹扉深苍童引客㝷虽然乖晤语犹得见园林野蔓时妨步山蝉亦好吟石根泉数斗清冷应人心龟峰寺石路入青莲来游出偶然峰髙秋月射巖裂野烟穿萤冷粘椶上僧闲坐井边虚堂留一宿宛似雁山眠贵溪夜泊寄赵昌甫蓍草占秋动逢秋早得归本非为事迫不欲与心违波净孤萤度宵凉数叶飞逺怀髙卧者微月闭松扉送赵判官三岁莲华幕何曽仕者同开墻通野客分树宿江鸿与世如无味于民自有功神仙今已近不畏引帆风春晚即事一身来作吏白日算徒劳尘土侵衣重年光如鬓牢春深禽语改溪路岸沙髙柳下垂钩者吾今媿尔曹沈洞主案上阴符卷应逢骊母传无言过永日不食度终年云覆烧丹灶花浮洗药泉时闻有𤣥虎来礼洞门前和鲍县尉留僧秋阁上身自伴僧闲潄齿临寒水焚香对逺山野禽偷果去童子借经还余兴成诗句髙题屋柱间停帆舟过稍人屋停帆去未能野梅皆是刺滩水不为氷里数讹难准官称俗可憎欲登巖石坐有吏复无朋严州潇洒亭髙榭出禅关人家向下看千峰春隔雾数里夜闻滩偶至因成宿前游亦植寒州人多有咏何不见方干喜徐道晖至嗜茶身益瘦兼恐欲通仙近作诗全少闲成画亦传潇江风雪渡岳石姓名镌自接来消息朝朝问客船小舟小舟随处去幽意日相亲野草如荷叶轻鸥似逸人闲思此湖水曽洗几京尘甚欲营渔屋空处未有因林逋墓下梅花千树白不是旧时村倾我酤来酒酹君仙去魂短碑藤倚蔓空塜竹行根犹有归来鹤清时欲与论寄徐县丞自尔为官去吾扉亦返关池成逢夜雨篱坏出秋山岁事登禾稼朝纲去草菅题书寄漳水専俟好诗还示五峰僧峰形如掌翠相环头白山僧引客看积叶坏来泥径滑斜阳移去石桥寒近闻瀑布㝷还逺易得菖蒲採极难问我一峰于此住与师相聚愿辞官答徐灵囦弊庐补葺虽劳力且得幽闲住此身旧友误称吟笔长诸亲争笑罢官贫近檐竹密妨巢雀当戸花疎见路人所虑久晴田事废今闻髙下雨皆匀寄徐丞病不窥园经一月更无人迹损青苔池禽引子衔鱼去野蔓开花上竹来亦欲鬓毛休似雪争如丹永只为灰秋风昨夜吹寒雨有梦南游到海回送奭上人抄化冒寒独向何方去为建灵山阁未能诗卷带呈看疏客药炉留借共房僧夕阳岸上行枯叶瀑布巖前听折氷事到有缘随处应囘来金碧入云层陈待制湖楼何处飞来缥缈中人间惟有画图同两层帘幕垂无地一片笙箫起半空岩竹倒添秋水碧渚莲平接夕阳红游人未达䝉庄㫖虚倚栏干面面通送翁巻入山已送山民归旧庐子今复去我何如渐成老大难为别早占清闲未是疎小雨半畦春种药寒灯一盏夜修书有人来问陶贞白说与华阳何处居呈蒋薛二友中夜清寒入緼袍一杯山茗当香醪鸟飞竹叶霜初下人立梅花月正髙无慾自然心似水有营何止事如毛春来拟约萧闲伴重上天台看海涛万年寺万年山木有千年石路阴深到缭垣几片闲云谁是主一条流水不知源土栽芍药尤胜术僧说猕猴极畏猿夜半空堂诸境寂微闻钟梵亦成喧暮春书怀寄翁十帝里逢春雨不干才晴数日又春还桐花半落官河水榆叶全遮客舎山未悔阔疎令事去最怜乏絶坏身闲菖蒲九节今堪采思尔逍遥涧谷间移居谢友人见过赁得民居亦自清病身于此寄飘零笋从坏砌砖中出山在邻家树上青有井极甘便试茗无花可挿任空缾巷南巷北相知少感尔诗人逺扣扃和人韵赠北山僧又得相逢闲寺里凡人多笑太无营谁知见事心先懒未说㝷幽足已轻二月春风添树色一山夜雨失泉声谢师更作重眠约来往云消两日晴再游北山和韵或行或坐水边亭处处春风户不扄飞絮伴人衰鬓白逺山学我道衣青迢遥更入烟霏去髣髴如曽梦寐经恐是前生林处下晚年不饮至今醒多景楼晚望落日䦨干与雁平往来疑有旧英灵潮生海口微茫白麦秀淮南迤逦青逺贾泊舟趋地利老僧指瓮说州形残风忽送吹营角声引边愁不可听姑苏台作何人可与话登临徙倚危䦨日又沈千古苍茫青史梦一年迢递故乡心天无雨雪梅花早地有波涛雁影深为是夫差旧台榭愁来不敢越人吟病起身如瘦鹤已伶俜一卧兼旬更有零朝客偶知亲送药野僧相保密持经力微尚觉衣裳重才退难徼笔砚灵惟有爱花心未足遍分黄菊挿空缾简孙正字空斋兀兀难消日况入中年睡亦疎洗釡煮蔬留客饭卷帘移菊看人鉏秋衣因病全更衲晓发迎寒半脱梳多谢贵交芸阁里许令随意借官书借居湖上出仕归来贫似旧借园偶近画桥居纵观不用春擕酒清坐何妨夜读书港小只通闲客到树低多碍故人车向时城里缘尘土久欲湖边住岁余赠邓汉卿单独一身长不定亦无书卷得相随忙过人世当闲日老遇朝廷用少时冲雪自言行路苦看松长恨买山迟萧萧白发寒灯下写就诗篇欲寄谁孤山寒食二月芳菲在水边旅人消困亦随缘晴舒蝶翅初匀粉雨压杨花未放绵有句自题闲处壁无钱难买贵时船最怜隐者髙眠地日日春风是筦絃寄茅山温尊师几度题诗寄入山不知何处得书看莓苔石上秋吟苦星斗坛中夜拜寒鹤改新名唿未至碑逢断刻打应难忆师每欲㝷师去芝术栽成自可飡会宿再送子野又承水部到贫家一度分擕髩易华自说印书春可寄独惭缺酒夜难赊眠迟古鼎销残火吟苦寒缸落细花羸病不能亲送别梦魂先立渡头沙京华病后久在京华损道心故人谁与念升沈春楼卧病燕相伴湖寺题诗僧为吟三月不逢家信至一茎新有髩丝侵早知諌猎非时节只在山中自养金过弋阳三月三番过弋阳吾生辛苦莫思量磨圆滩石几年浪丹尽江枫昨夜霜已算中途当度臈更怜扺舍未为乡髙眠旧有山中约只欠青骡道士方题方兴化茔舎晴檐方听夜淋浪晚送儒臣别建章但欲有言扶国是不嫌无计作身防轻舟过处猿频断旧宅开时菊正黄心事对牀应细语得归如此亦何妨数日数日秋风欺病夫尽吹黄叶下庭芜林疎放得遥山出又被云遮一半无玉清夜归巖前未有桂花开观里闲㝷道士来微雨过时松路黒野萤飞出照青苔池上朝来行药向清池池上秋深病不知一树木犀供夜雨清香移在菊花枝题四圣观道士诗卷一观桃花红似锦两堤杨柳绿于云游人只是游晴昼烟雨朝昏尽属君再过吴公江边无处觅天随又趂斜阳过渺弥逺爱柳林霜后色一如春至欲黄时约客黄梅时节家家雨青草池塘处处蛙有约不来过夜半闲敲碁子落灯花宋诗钞卷八十四宋诗钞卷八十五钦定四库全书宋诗钞卷八十五内阁中书舍人吴之振编翁卷苇碧轩诗钞翁卷字灵舒永嘉四灵之一盖四人因卷字灵舒故遂亦以道晖为灵晖文渊为灵渊紫芝为灵秀云思逺客涉夏思已深感秋念愈迫思念皆为谁为彼逺行客客行曷辰休怅望朝复夕出门虚有待命驾焉所适邈邈阻前欢悠悠抱今戚中庭一株橘嘉实转金碧爰意花开时花边语离析惜此不忍餐留之候君摘拟君君未来囘肠更如拆何当乘梦时傥遂徽容觌送刘几道束发同执经交分人莫如我愚百无成蹭蹬空林居君文最奇崫二十魁荐书青衫何太晩警捕殊区区是月蝉始鸣秀色连郊墟俶装趋海邑指期当憩车老大恋亲友暂别犹欷歔况此一分手归期三载余积雨山川晦新晴氛雾除殷勤送客吟撡执行子裾愿言乘髙风矫翮凌大虚山中採药巖崖产灵药等闲人顾稀採掇获所愿跻登倦忘归沃叶带露滋深根涵土肌妍光媚幽笈芳气盈我衣濯以清涧泉曝之太阳晖制治拟如法服食从所宜除疴养天和仙方岂吾欺协彼古修意庶用延将衰将衰傥得延万事焉足为酬友人常忧别时数每苦欢事疎矧兹同心人契濶三月余昨日擕瘦藤往访林间庐差池不一见出门恨何如今晨苍僮来赠言委璠玙吟玩弗忍释绚彩揺衿裾子有供世才胡为未展舒我无资身策合守贫贱居积疴困疲薾焉得愁闷除慇勤荷久要尚肯念到予南枝早梅白古涧寒流虚明当复相㝷行游带琴书嚼花饮芳泉哦诗更踌躇白纻词翩翩长袖光闪银绣罗帐密流香尘歌分四时舞一色渌觞传处驰金轮急竹繁丝互催逼吴娘娇浓玉无力呵星唤月留夜长十二围屏暖山色送陈郎中知严州频年经虎害人望使君来地重分旄节州清管钓台凉天星象动吉日印符开帝擢平津策曽知有用才寄赵灵秀千山落叶深髙树不藏禽游子在何处故人劳此心闲灯妨逺梦寒雨乱愁吟僧奭曽相约花时共一㝷送人赴沅州任旧贡包茅地中存古意长去程逢岳雪上事带春阳雾结朱砂气波流白芷香大夫祠寂寞烦与奠椒浆悼雪庵禅师悟了无生妙归空若故乡竹房三尺像石榻一炉香坏衲犹悬树新松忽过墙僧中留不得几日为凄凉寄沈洞主想当清夜醮带月叩仙钟指上雷霆诀庵前虎豹踪药收阳地草薪採故枝松拟即寻师去茅峰叠几重晚秋送徐玑赴龙溪丞因过泉南旧里卷中风雅句名匠亦难如逺邑亲微禄他乡过旧庐程途多见菊行李半担书未信文明代无人荐子虚即事言怀赋得拙疎性合令踪迹赊相亲惟野客所论是诗家听雨眠僧屋看云立钓槎秋来有新句多半为黄花寄逺人秋气日凄清秋衣纫未成在家犹不乐行路若为情几处好山色暮天羣雁声分明相忆梦夜夜出江城太平山读书奉寄城间诸友寥寥钟磬音永日在空林多见僧家事深便静者心虚庭云片泊侧径石根侵此去城间逺君应懒出㝷冬日过道上人旧房已知超衆相假质任成灰房是他僧住门无旧客来氷干半池水花落一根梅犹自疑行脚何年见却囘送赵紫芝为江东从事非惟篇翰奇吏道更深知山水六朝地登临三考时泥沙多旧物风日少全碑正属黄花发愁闻有别离春日和刘明逺不奈滴檐声风囘昨夜晴一堦春草碧几片落花轻知分贫堪乐无营梦亦清看君话幽隐如我愿逃名送薛子舒赴华亭船官君到云间日应分二陆名县图山色少井味海潮并剡局三年印春风半月程野人因买鹤曽向此中行送包释可抚机州带福星明君今去指程乱山秋雨后一路野蝉鸣时静军书少人闲官况清归来话风土尽识荔枝名送赵嗣勲休思孤屿峰且往看吴中一片太湖色逺涵秋气空藕塘南北棹芦港去来鸿入幕多僚属惟君事不同过太湖水跨三州地苏州水最多昔年僧为说今日自经过亡国岂无恨渔人休更歌洞庭山一抹翠霭白云和信州草衣寺檐多山鸟啼山外玉为溪林树若又长塔峰应更低数僧归似客一佛坏成泥宴坐当时事廊碑具刻题宿邬子寨下已谒龙君庙明朝早过湖傍沙船尽泊经火地多枯秋至昏星易空长楚月孤萧条村戍内更㸃有如无同赵灵芝杜子野游豫章总持寺蒲寺是秋风吹开黄菊丛重林无日到此地若山中罢磬孤僧出看碑两客同相传化龙事神怪理难通酧杜子野千葩开欲休独客思悠悠江水能相隔春风不共游数篇诗未答一幅信重收多少怀君意莺声髙树头赠张亦兴兵又罢兵策士耻无名闲见秋风起犹生万里情借窓临水歇沽酒对花倾示我新诗卷如编衆玉成寄葛天民常日已清癯那兼疾未除传来五字好吟了半年余铁柱仙人观梅花处士庐江湖正相隔岁晚更愁予晓对独对晓来晴天寒景物清梅花分地落井气隔帘生曽是吟招隐何时遂耦耕萧疎头上发已白二三茎暮春病归朝朝风景添吾病亦开帘洗药花前晒传方壁上黏力微还省语身老更看髯昨日林僧至茶杯始一拈送徐灵囦永州司理君向零陵日分擕又雪天地遥行几郡官小度三年兰芷芳条洁潇湘翠色连从来苦吟思归赋若多篇中秋步月幽兴苦相引水边行复行不知今夜月曽动几人情光逼流萤断寒侵宿鸟惊欲归犹未忍清露滴三更寄永州徐三掾曹闻说居官处千峯近九疑合流皆楚水髙石半唐碑香草寒犹緑清猿夜更悲其中多隐者君去得逢谁书隐者所居百事已无机空林不掩扉蜂沾朝露出鹤带晚云归石老苔为貌松寒薜作衣山翁与渔父相过转依依送奭公抄化一钖出林去风霜前路寒自言缘事了方得此身安飘叶随禅步饥禽傍野餐旧房惟有佛开着任人看能仁寺芙蓉峰入天寺与此峰连得见是冬月要来从昔年寒潭盛塔影古木带厨烟偶值髙僧出禅牀坐黙然赠东菴约公问今年八十退院久清闲白雪髭慵剃青松户早关取泉来煮茗与客话游山弟子何僧是缁衣多往还石门菴山到极深处石门为地名岚蒸空寺坏雪压小庵清果落羣猿拾林昏一虎行山僧何所得髙坐若无情宝冠寺山多猿鸟羣永日絶嚣氛一涧水流出几房僧共闻拄笻黏落叶拂石动寒云谁昔来营此㝷碑看记文寄山友徐灵晖若非殊俗好那肎爱幽居深径无来客空山自读书树蝉经雨少门栁望秋疎相忆何时去闲园共尔鉏陈西老母氏挽词八十余年寿孀居备苦辛成家无别物有子作诗人逺客移书吊新坟得佛邻秋堂挂遗像癯若在时身哭徐山民已是穷侵骨何期早丧身分明上天意磨折苦吟人花色连晴昼莺声在近邻谁怜三尺像犹带瘦精神秋日闲居呈赵端行闲居观物化几叶又飞东清气全归月寒声半是风病多怜骨瘦吟苦笑身穷折得邻家菊还思靖节翁送姚主簿归龙溪三考今批足应无愧此心只将零月俸买得一张琴归处路游逺到时冬必深邑丞诗极好闲暇可相㝷送蒋德瞻节推八百里重湖长涵太古波君山云出少梦泽雨来多才子今方去名楼必屡过楚辞休要学易得怨伤和赠滕处士识君戎马际今又十年余环海才安息先生便隐居清风三亩宅白日一牀书长是闲门揜邻僧亦不如送赵明叔明府随行惟一琴前路足幽㝷今夜维舟处何村隔树林鸿声秋浦冷雨气海山深若问三年政知君尽此心初晴道中初晴残湿在衆树碧光鲜幽鹭窥泉立闲童跨犊眠依山知有寺过水恨无船石路是谁作姓名巖上镌福州黄蘗寺天下两黄蘗此中山是真碑看前代刻僧值故乡人一宿禅房雨经时客路尘将行更瞻礼十二祖师身处州苍岭步步蹑飞云初疑梦里身村鸡数声逺山舍几家邻不雨溪长急非春树亦新自从开此岭便有客行人题武义赵提干林亭武陵诸胜状如列在檐前一部楼台日数村桑柘烟鸟啼春满谷秧绿水平田中有渔樵影吾诗咏不全即事省饮不成醉牢愁将奈何晚烟云半杂春雪雨相和巷湿人行少空寒雁呌多凭䦨思无极怀古漫悲歌赠鲍居士日日湖波畔羣鸥相共闲全家皆好佛独坐或看山晒药嫌云在留僧带月还有时乘小艇忽入到城间哭徐玑前时官上归感怆失灵晖不料三年后俱随万化非塔峰长入座池色自临扉无复乘闲屐观碁访衲衣赠孙季蕃立谈飞絮中相遇在吴宫以我为生拙怜君失计同醉酣花落月吟苦竹揺风自作庐山记幽奇欲遍穷周南仲挽词志以古人期今人焉得知学非无用处命自不逢时华省官如梦闲居谤亦随丧君于此日师友最相悲寄张直翁若向筠州去惟消一日宽又无他事阻自欲访君难露下秋山洁鸿飞楚水寒近诗凡几首専待写来看赠刘髙士灵境康庐上师曽此处家今游在京国谁为管烟霞觅句行逢鹤持经坐对花笑予非酒户相劝满瓯茶送刘成道客中仍送客羸病若为心沿路万千景费君多少吟出门梅雨滑浮棹浙河深莫放旅愁起闻蝉思旧林舟行寄赵端行离亭一分手便逐钓船行虽是暂相别那能忘此情花飞春已老云散晚方晴诗句空吟得无人可共评送人游天台暂游行李少几日到天台船带落潮发月从前浦来花源香不断药地绿成堆莫学他刘阮经年忘却囘送徐评事赴省试早年通去后已是立朝身更道明经好须为擢第人马寒村驿暮灯暖帝城春花气多时节髙门有贺賔友人林居花石与林庐皆非俗者居铺沙为径软因竹夹篱疎留客同家食敎儿诵古书常言治生意只欲似樵渔京口即事长江当下流铁瓮此为州前代多名迹闲人欲遍游夕阳波上寺明月戍边楼一曲渔家笛生予无限愁赠熊錬师松边自揜扉卖药罢方归敎客认仙草笑人求紫衣惜琴眠处放玩易语时稀见说沅砂贱闲身去欲飞宿寺一宿此禅宫身同落髪翁深窓难得月老屋易生风灯冷纱灮淡香残印篆空独怜吟思苦妨却梦西东留别吴中诸士友羁游虽不闲幽思亦相关今日经行处他宵梦寐间松江云在水茂苑树成山况复多吟客令人懒欲还南涧㝷韩仲止不遇树树有佳色山蝉不住吟掬来南涧水清若主人心屋上云飞冷篱根藓积深留诗在巖壁明日更相㝷秋居寄西里君每日看山山上立满山风日又秋来贫家岁计惟收菊幽径时常不扫苔新得酒方思欲试旧存吟轴见还开凉天在处清如水能赋慙无宋玉才鲍使君闲居吟楼影在湖波上吟景长从望处生叠石拟成幽嶂色种松移得逺滩声多谙药品曽因病却着荷衣欲避名闻说近来心更静案头惟有一琴横山中山中凡事幸相宜第一红尘免上衣㝷药每同丹客去拾薪多趂牧儿归鸣泉漱石寒蒲洁宿雾蒸泥早蕨肥不奈隣峰学禅伴时时来此叩巖扉行药作病倦令人懒欲吟偶因行药过墻阴烟生园柳暮鸦集水涸池塘秋草侵有口不须谈世事无机惟合卧山林西风飒飒吹毛骨且看满园花似金寓南昌僧舍突兀禅宫何代余闲同衲客听钟鱼身如野鹤栖无定愁似顽藤挽不除旧隐定多新长竹逺交全乏近来书炉香碗茗晴窓下数轴楞伽屡展舒留别南昌诸友衰颜怕被青铜见病骨堪同瘦鹤羣出久併荒幽径菊未归长忆满山云春风岂识吟人恨夜雨频于客舍闻万栁百花好时节别君愁绪乱纷纷送陈嘉父为彭泽主簿昔时陶令弹琴县今日君为主簿官地胜不嫌清俸薄政公还得衆人欢江分九派潮常到岳沓千峰夏亦寒闲客欲游游未得画成图轴乞予看次韵葛天民接得诗来胜接书意君情思豁然舒却看城里谁家竹又锁湖边旧住庐曽有退之怜贾岛岂无得意荐相如欲知别后予踪迹只向此间闲钓鱼赠陈管辖一拂清风一袖云紫阳容貌鹤精神诗因道进言辞别丹得师传火候真庐岳峰前吟瀑布混仪图上礼星辰我来暂作闲人歇多谢仙翁相访频寄筠州张録事每到友朋相会地未尝一日不思君小诗曽托乡僧寄善政因逢故客闻山上仙踪丹鼎在郭边溪色布桥分公余若起吟游兴游处多应见白云次徐灵渊韵赠赵灵秀一轴黄庭看不厌诗囊茶器每随身三年在任同仙隐一日还家只旧贫种得溪蒲生似发敎成野鹤舞如人出门便是登山路更要遥山翠色匀西风一处西风一处愁又逢鸣雁在沧州芙蓉不分秋萧索鬭拆繁红满树头雁池作包家门外柳垂垂揺荡春风满雁池为是城中最佳处每经过此立多时冯公岭乱峰千叠拂云霓辐合坑崖立似梯曽向栝州州里望衆山却是此山低东阳路傍蚕妇两鬓樵风一面尘採桑桑上露沾身相逢却道空辛苦抽得丝来还别人山雨一夜满林星月白亦无云气亦无雷平明忽见溪流急知是他山落雨来寄山人徐灵晖只隔烟霞数里间本期还往共幽闲宁知逸羽飞相背我入山来君出山还家夜同赵端行分韵赋莫怪繁霜满髩侵半年长路几关心还家㸃检家中物依旧清风在竹林观落花才看艳蕾破春晴又见飞花㸃㸃轻纵是闲花自开落东风毕竟亦无情寄张季思荆吴中隔万山遥那得相逢话寂寥长忆梅花好时节访君船泊古枫桥题东池一池寒水緑粼粼池上初梅白未匀谁念酒旗飞飐处唐朝曽住作诗人秋怀不管秋天阴复晴秋怀何处不凄清江城几夜无佳月亦有新诗对雨成野望一天秋色冷晴湾无数峯峦逺近间闲上山来看野水忽于水底见青山南塘即事半川寒日满村烟红树青林古岸边渔子不知何处去渚禽飞落抝罾船乡村四月绿遍山原白满川子规声里雨如烟乡村四月闲人少才了蚕桑又挿田悼旧呈赵紫芝忆向城南共说诗山民与我定相随如今独来还独往此恨除君人不知宋诗钞卷八十五宋诗钞卷八十六钦定四库全书宋诗钞卷八十六内阁中书舍人吴之振编徐照芳兰轩诗钞徐照字道晖永嘉人自号山民有诗数百斵思尤奇皆横絶歘起氷悬雪跨使读者变踔憀慄肎首吟叹不自巳然无异语皆人所知也人不能道尔嘉定四年卒自君之出矣三首自君之出矣心魂逺相随拆破唐人绢经经是双丝自君之出矣玉琴生尘垢莲子种成荷曷时可成藕自君之出矣懒粧眉黛浓愁心如屋漏㸃㸃不移踪春日曲中妇扫蚕蚁挈篮桑叶间小姑摘新茶日斜下前山莫愁曲莫愁石城住今来无莫愁只重石城水曽汎莫愁舟三崃吟山水七百里上有青枫林啼猿不自愁愁落行人心蝗飞髙战士尸上虫虫老生翅翼目怒体甲硬岂非怨气激栉栉北方来横遮遍天黒戍妇闻我言色变气咽逆良人进战死尸骸委砂砾昨夜魂梦归白骑晓无迹因知天中蝗乃是尸上物仰面久迎视低头泪双滴唿儿勿杀害解系从所适蝗乎若有知飞入妾心臆妾薄命初与君相知便欲肺肠倾只拟君肺肠与妾相似生徘徊几言笑始悟非真情妾情不可收悔思泪盈盈废居行北风萧萧边马鸣边人走尽空户庭黄金埋藏禾米弃路上逐日长饥行子西父南弗相守仰面看日啼无声生身不合属中土自昔无时无战争家桑椹熟生野蛾狂跳席箕田成坡一路几州尽荒废处处战骨平草多传报将军收塞土取得山河奉明主残生只愿还本乡难保后裔无兵祸促促词促促复促促东家欢欲歌西家悲欲哭丈夫力耕长忍饥老妇勤织长无衣东家铺君不出戸父为节级儿抄簿一年两度请官衣每月请米一石五小儿作军送文字一旬一轮怨辛苦征妇思年半为郎妇郎去戍采石又云戍濠梁不得真消息半年无信归独自守罗帏西风吹妾寒倩谁寄郎衣姑老子在腹忆郎损心目愿郎征战早有功生子有荫姑有封青鸠词劳劳复劳劳生人半行客今人行古道古道有行役相逢莫等闲相离易疎隔殷勤红杏花彻宵对芳席明年花开人东西青鸠食花旧处啼何所归笭箵下后湾下前浦游鳞栖身更何所栁叶词嫩叶吹风不自持浅黄微緑映清池玉人未识分离恨折向堂前学画眉越鱼吟越鱼生水中専食水上禽禽又安知鱼鱼自生机心越鱼早来人钓得人却放之反不食分题得渔村晚照渔师得鱼绕溪卖小船横系柴门外出门老妪唤鸡犬收敛蓑衣屋头晒卖鱼得酒又得钱归来醉倒地上眠小儿啾啾问煑米白鸥飞去芦花烟宿翁灵舒幽居期赵紫芝不至江城过一宿秋气入霄浓蛩响移砧石萤光出瓦松月迟将近晓角尽即闻钟人起行庭际思君恨几重赠江心寺钦上人客至启幽户笋鞋行曲廊潮侵坐禅石雨润读经香古砚传人逺新篁过塔长城中如火热此地独清凉白下白下严州近﨑岖昔未经年丰山米贱溪涸石苔腥一月无新句千岑役瘦形人家今畏虎未晚戸先扄赠刘明逺一生嫌世俗不向市中居既是未攀桂却堪同钓鱼疾除禅老药诗答野人书又说成丹鼎吾生愧不如送尘老入广化米开田行李冲氷雪涂程半是船去从人乞米归要海成田遇景因开画思茶亦掬泉好风名舶䑲相候立江边送朱严伯好别无愁思风霜一岁残去因贫事迫归有暮年安逺水维舟晚青山遶舎寒有谁怜静者得句不同看途中只影微阳外青山自郁盘未经千里逺欲寄一书难堠碣苔侵字鱼塘水过栏西风吹树叶不问客衣单还旧山作云駮天初霁擕儿下短篷数茎归鬓白一袖俗尘空日子差潮候秋容在蓼丛江神应念我平稳不生风宿寺古殿清灯冷虚廊叶扫风揜关人迹外得句佛香中鹤睡应无梦僧谈必悟空坐惊窓欲晓片月在林东题江心寺两寺今为一僧多外国人流来天际水截断世间尘鸦宿腥林径龙归损塔轮却疑成片石坐对谢公身题罗隐故居片水静无尘青山是四邻上天如有意此地着诗人吟得物俱尽罚令生世贫因来寻古迹只见石为麟题桃花夫人庙一树桃花发桃花即是君空祠临野水何处觅行云事迹樵人说炉香过客焚雨添碑上藓难读古诗文送李伟归黄山心知无白发长带一琴行几路到君屋数峰当郡城妻儿贫自乐丹药岁烧成未必圣明代终令隠姓名怀如顺上人西湖湖上寺一别二三年旧住房长闭新栽树已圆空多相忆梦不得寄来篇喜见邻僧説归期是腊前访观公不遇卧犬闻人出门当青栎林固知多不在自愿欲相寻宵短余香印邻疎出磬音昨来曽寄茗应念苦吟心哭居尘禅师今朝闻实信一只海船遥此世永相隔何僧可与交茶从秋后尽门絶月中敲昨夜山家梦亲曽到石桥衰桞风吹无一叶不复翠成窠枝脆经霜气根空入水波寒栖江鹭早暗出野萤多废苑荒堤外人嗟旧迹过鹭鸶一㸃白如雪顶黏丝数茎沙邉行有迹空外过无声高柳巣方穏危滩立不惊每看闲意思渔父是前生登歙山寺石径半欹倾山头路始平步因花树息吟忘寺僧迎一面门无水东隅路入京青峰三十六霜晓见分明山中即事着屐上崔嵬唿儿注瓦杯千岑经雨后一雁帯秋来野艇乘湖发山园逐主开余生落樵牧门巷少尘埃题道上人房老梅香有竹风知无尘杂野姿为怜新白发重记旧题诗藓带龙鳞剥蜂沾蠧屑垂不来三十载半树是孙枝石门瀑布一派从天下曽经李白看千年流不尽六月地长寒洒木跳微沫冲崖作怒湍人言深碧处常有老龙盘宿永康路有三千里春容若未浓浅塘饥鹭下晴霭市烟冲孤望生遥思频过记昔踪宿程知近县闻打法灯钟题衢州石壁寺岸石横生脉平林一里溪衆船寒渡集高寺逺山齐残磬吹风断眠禽压竹低自嫌昏黒至难认壁间题题信州赵昌甫林居谱接江西派声名过浙间弃官从早岁买屋向深山文集通僧借渔舟载鹤还待予归旧里又得到紫关路逢杨嘉猷赴官严州诗合诚斋意难将片石镌相逢因在道惜别未移船野步僧同坐宵吟吏废眠思君还有梦前到钓台邉过鄱阳湖港中分十字蜀广亦通连四望疑无地孤舟若在天龙尊收巨浪鸥小没苍烟未渡皆惊畏吾今已帖然题芗林秖为登山逺当门叠石为人来嗟故迹景胜入名诗立鹤高过槛欹花半在池百年庭际木新长挂冠枝宿吉州永庆寺古邑溪邉寺吟人爱寂寥少僧斋室废乞食钓乡遥钟韵含霜气楼檐近斗杓汉时铜铸佛瞻礼到今朝题浯溪知是漫郎宅舟中闻寺钟小溪通正港高石压羣峰緑木成春䕃荒台见古踪唐碑三十本独免野苔封永州书怀嗜茶疑是病羸瘦见诗形天断征鸿过汀多香草青兴高贫不觉身逺事皆经归路当游岳僧言极可听湖中别邓该隔水鹧鸪鸣一汀香草生自怜为客乆谁忍送君行后㑹期何日归途喜乍晴它春科甲上必欲见题名筠州送赵院判归九江相逢今半月夜雨厌同闻逺地长为客还家极羡君诗低劳尽冩茶美许重分一马冲寒去庐峰正雪云移家鴈池不向山中住城中住此身家贫儿废学寺近佛为邻雪长官河水鸿惊钓渚春夜来游岳梦重见日东人怀赵紫芝一别一百日无书直至今㡬囘成夜梦独自废秋吟小雪衣犹绤荒年米似金知音人亦有谁若尔知心送奭上人化缘専志事皆成期师此一行阁盛灵佛像碑载施人名江润风催渡村深雪废程暂劳曽共説终可送闲情白石巖一石入遥天千峰叠在前人行不到处仙去未多年窦暗云生像檐斜日照泉皇朝宣赐物弟子尚能传题薛景石𤓰庐何地有𤓰庐平湖四亩余自锄畦上草不放手中书人逺来求字童闲去钓鱼山民山上住却羡水边居夀昌道中碣字芙蓉驿喜行行不难路侵沧海过人得异山看圆石蚝黏满平途鹭立寒一游期一月囘日必冬残龙湫瀑布飞下数千尺全然无定形电横天日射龙出石云腥壮势春曽看寒声佛共听昔人云此水洗目最能灵灵峰我来无一语闲认昔游踪谁种路旁树却遮山上峰潭干沉石露人立去禽冲樵説仙桥险因思在上封石门庵庵是何年作其中住一僧苍崖从古险白日少人登衆物清相映吾生隐未能夜来新过虎抓折树根藤题夏景清湘中阁湘中山与水自古有人云此是曽游地今来尽属君残风吹岸草空庙入江云却忆还乡梦清猿半夜闻题翁卷山居二首十年前有约今却在城居羡尔能擕子深山自结庐引泉移岸石栽药就园蔬见説高林外樵人听读书空山无一人君此寄闲身水上花来逺风中叶动频虫行黏壁字茶煮落巣薪若有高人至何妨不裹巾病中作一行三步歇屋漏坐频移妻欲蔵茶鼎僧能施药资邻园梅发尽河岸草生迟天解怜贫病难令不作诗未回车山川匪遥逺行人未回车欲语昨宵梦忽接今朝书啼鸟在屋上緑草生庭除仰看日月光照知子衿裾谢徐玑恵茶建山惟上贡采撷极艰辛不拟分奇品遥将寄野人角开秋月满香入井泉新静室无来客碑黏陆羽真中夕中夕独依依闲行未掩扉水邉山出月松上雨沾衣棹响初如近萤光渐欲稀不甘尘内事长与此心违题丁少瞻林园州分低岭外来向此园行路改初栽树堂成未有名药苖如草长巖熘入池青欲识怀君意时闻鹤一鸣访僧居客至无他事房门不厌敲好山元带郭损屋旋铺茅静砌生灵药高林出逺郊水禽多不见春暖渐营巣永州寄翁灵舒古郡百蛮邉苍梧九㸃烟去家疑万里归计在明年风顺眠听角楼高望见船筠州当半道长得秀诗篇能仁寺寺置有碑传观音巖石前殿高灯㷔短山合磬声圆牕静吹寒雪春鸣落夜泉清游人岂识谓不似秋天题李商叟半村壁一径苍苔合连年不出门风高松有韵溪满石无㾗不自知名重令人觉道尊更忧徴诏至移室向深村詶翁常之半掩柴门一径深山中免见俗尘侵愁因有酒春生面老不饶贫雪满簮旧井逺通幽谷水翠小窓隂扁舟莫负林间约好把清诗慰此心赠从善上人骨气清泠无片尘即应僧可是前身诗因圆解堪呈佛碁与禅通可悟人扫地就凉松日少煑茶消困石泉新不能来往城中寺去买青山约我邻山中寄翁卷忽看春至复春还门外烟云没野山吟有好怀忘瘦苦贫多难事坏清闲桞花未散色全緑杜宇乍啼声更蛮闻到扫松溪雨后梦随溪雨到巖关送尘老归旧房数间茅屋残山外片石崚嶒树影交给假两旬秋易尽相寻一舍路非遥盆栽怪木缘能画池畜珍鱼不入庖闻道水松三百步梦随流水到溪桥㑹饮鲍使君池亭案上一琴书数卷不湏此处有笙歌厌居城市观天小喜到君家见月多叶满地飞随步履鹤于人熟听吟哦明朝也向山中去手把松枝养太和宿翁卷书斋一山秋色同谁看又复相寻出郭来隣竹种成高碍月井泉汲少近生苔忽惊寒事砧初动不辨晴光户尽开君爱苦吟吾喜听世人谁肎重清才同刘孝若野步杖履相从步野田坐临堦戺和诗篇要看隔水人家菊试借系门渔父船且缓归舟知有月不生酒兴为无钱寒来莫问家中事才得身闲即是仙詶赠徐玑毎到斋门敲始应池禽双戏动清波爱闲却道无官好住僻如嫌有客多字学晋碑终日写诗成唐体要人磨山民百事今全懒秖合烟江着短莎高山寺晚望石路近门方不险刺桐疎处见僧归小波重叠无平屋四月隂寒尚裌衣山到道州高莫比水分湘口緑相围暮云不隔东南望一片遥兼白鸟飞题赵运管吟篷飞尘难到碧波中波上烟云尽不同吟断不知惊鹭起汀花一半在船篷舟上小船停桨逐潮还四五人家住一湾贪看晓光侵月色不知云气失前山闻水灯光难照客怀开忽听寒声响似雷天气无风树无叶道州半夜水流来杜甫坟来阳知县非知己救厄无踪岂忍闻若更声名可埋没行人定不弔空坟题赵明叔新居社坛侧近地图寛所作园池在此间十万人家城里住少闻人有对门山题张提举西野渡头风景如前日谁种桃花在两邉未晚人家门戸闭鹭鸶闲立钓鱼船怀赵紫芝翁灵舒紫芝别我天台去翁十深山自结茅但见春愁随日长不知庭叶蔽禽巣李溪曲别郑遇七十二滩声共闻一朝路向李溪分梅花无情动春梦未好忆家先忆君寄家书作屋头桑叶大如钱知是呉蚕第一眠逺水忽来潇岸没家书却寄道州船宋诗钞卷八十六宋诗钞卷八十七钦定四库全书宋诗钞卷八十七内阁中书舍人吴之振编徐玑二薇亭诗钞徐玑字文渊从晋江迁永嘉厯官建安主簿龙溪丞武当长泰令嘉定七年卒年五十九初唐诗废乆玑与其友徐照翁卷赵师秀议曰昔人以浮声切响单字只句计巧拙盖风骚之至精也近世乃连篇累牍汗漫而无禁岂能名家哉四人之语遂极其工而唐诗由此复行曹能始以玑为照之弟按水心二徐墓志旣不同派而其诗卷亦各以名相唿有以知其不然矣访梅访梅行近郊寒气初淅沥欲开未开时三㸃两㸃白清枝何萧疎幽香况岑寂颇知天姿殊絶似人有德逢君天一方欢然旧相识监造御茶有所争执森森壑源山袅袅壑源溪脩脩桐树林下䕃茶树低桐风日夜吟桐雨洒霏霏千丛髙下青一丛千万枝龙在水底吟凤在山上飞异物呈嘉祥上奉玉食资腊余春未新素质藴芳菲千夫喏登壠呌啸风雷随雪芽细若针一夕吐清奇天地发宝秘神鬼不敢知旧制尊御膳授职各有司分纲制品目簿尉监视之虽有领督官焉得专所为初纲七七夸次纲数弗差一以荐郊庙二以瀹賔夷天子且谦受他人奚可希奈何贪渎者凭陵肆姦欺品尝珍妙余倍称来其私初作狐儿媚忽变狼虎威巧计百不行叱怒面欲绯再拜长官前兹事非所宜性命若蝼蚁蠢动识尊卑朝廷设百官责任无细微所守傥在是恪谨焉可违君一臣取二千古明戒垂以此得重劾刀锯弗敢辞移官责南浦奉命去若驰囘首凤凰翼雨露生光辉述梦寄赵灵秀江水何滔滔渡江相别离揖子家舍前对子衣披披问子何所为旅舍未得归执手一悲叹惊觉妻与儿起坐不得省清风在帘帷平明出南门将以语所知过子旧家处寒花出疎篱萧萧黄叶多袅袅归歩迟子去不早还何以慰我思漳州别王仲言百草各有种春至不栽培交情重故知岂论才不才相识十年初再见天之涯共饮一杯酒粲若红颜开人生有此乐知复能几囘契濶几已深矧尔病与衰朔风从何来吹发枝上梅天寒日欲暮又乃行色催君去江水西我归近天台东西道路长未可心膂摧明朝碧云多伫思良徘徊投杨诚斋名髙身又贵自住小村深清得门如水贫惟帯有金养生非药饵常语是规箴四海为儒者相逢问信音江亭临眺问得梅花信寒林动晚声雨来山渐远潮去水还清寥落㝷新句欢娱解宿酲相擕归路滑灯火近孤城同友人登翠麓亭缓行循翠麓凝睇俯清湾舟揖芦花外江山夕照间天寒虽日短歳晚亦身闲高树梅初发与君相共攀中川别舍弟中川人语别南国夜何其江逈风来急山低月落迟䌫从前浦远角在古城吹五亩耕锄地何当手共犂冬日书怀门庭黄叶满园树尽玲珑寒水终朝碧霜天向晚红蔬餐如野寺茅舍近溪翁非是分嚣寂由来趣不同黄碧黄碧平沙岸陂塘柳色春水清知酒好山瘦识民贫鸡犬田家静桑麻歳事新相逢行路客半是永嘉人西征有寄翁赵徐三友穷冬逆旅身薄宦此艰辛渡水添愁思看山忆故人烟生村落晚雨过竹松新昨夜还乡梦逢君苦未真送赵灵秀赴筠州幕予亦将之湖外郡以竹为名因知此地清溪来城下緑山到市边平入幕非无客能文必有声江湖共游宦相望若为情湘水湘水几千里平流少激湍数家分市井列石起峰峦岂是昔曾到犹疑画上看吟诗身渐老向此作微官泊舟呈灵晖泊舟风又起系䌫野桐林月在楚天碧春来湘水深官贫思近阙地远动愁心所喜同舟者清羸亦好吟古郡古郡依蛮楚身来作冷官老怜兄弟远贫喜妇儿安分菊乗春雨移梅待歳寒又传家信至入夜着灯看凭高凭高散幽䇿緑草满春坡楚野无林木湘山似水波客怀随地改诗思出门多尚有溪西寺斜阳未得过送徐照先囘江右骨体先如鹤离家歳已周欲知诗思远曾共楚乡游穷达身将老分携菊正秋江西看旧友归计少迟留别赵黄中世道难为友相期一见中但令心事合不在语言同秋早湘烟白舟移蓼岸红别怀如逈野长与水云通题陈待制湖庄园无三亩地四面水连天行向楼高处却如身在船野花春渚外山色海云边一任人来徃兹怀亦浩然寄陈西老长日无吟伴闲庭伫物华竹枝斜帯雨草色净侵沙风度平生友隣居几十家前曾乗小醉访尔一瓯茶初夏游谢公巖欲取纱衣换天晴起细风清阴花落后长日鸟啼中水国乗舟乐巖扉有径通州人多到此犹自忆髯公喜奭上人至住与佛居近僧闲稍问诗湖山明月夜风露菊花时达意言常省微吟歩自迟老来朋旧少爱尔得相随晓诗鬓晓星星霜天似水清风当窻眼入氷向砚池生已瘦梅花影犹干竹叶声夜来天地洁惟是月华明题方上人房古梅房即故道书记所居曾听道公语先师爱此梅但知传説老不记若年栽半树枯仍发疎花晚自开方兄头又白常喜故人来春日游张提举园池西野芳菲路春风正可㝷山城依曲渚古渡入脩林长日多飞絮游人爱緑阴晚来歌吹起惟觉画堂深宿寺古木山边寺深松迳底风独吟侵夜半清坐杂禅中殿净灯光小经残磬韵空不知清远梦啼鸟在林中孤坐呈客晨起犹狐坐缾泉待煑茶寒烟添竹色疎雪乱梅花独喜忘时事谁知改歳华多君能过此人里似仙家送张主簿上世喜同登论交建水清故人逢客里明日又离情佳阙东南少卑官远近行秋风分手地霜叶满江城题石门洞瀑水东南冠庐山未足论飞来长似雨流处不知源洞里龙为宅溪边石作门修行谢康乐菴有故基存春望楼上看春晚烟分远近村晓晴千树緑新雨半池浑柳宻莺无影泥新燕有㾗轻寒衫袖薄杯酌更须温题薛景石瓜庐近舍新为圃浇锄及晚凉因看瓜蔓吐识得道心长隔沼嘉蔬洁侵畦异草香小舟应买在门外是渔乡寄赵端行庭深自无暑苔径复萦纡賔客不长到儿童亦可娱荷花时帯粉蒲叶晓凝珠与尔城闉隔兹欢想不殊山居柳竹藏花坞茅茨接草池开门惊燕子汲水得鱼儿地僻春犹静人闲日更迟山禽啼忽住飞起又相随夏日怀诗友流水堦除静孤眠得自由月生林欲晓雨过夜如秋远忆荷花浦谁吟杜若洲良宵恐无梦有梦即俱游腊日骊山渡逢故人天寒多木叶愁思满溪濵惆怅徃来渡经行多少人时情犹重腊歳事每占春与尔他乡旅谁当怀抱新次韵刘明远移家二首隐居须是僻君向数家村自以闲为乐何嫌贫尚存碧波连草舍白日掩柴门挂得一瓢在风来应恶喧恬淡安身易新家似旧居迳凉行落叶池净数游鱼诗得唐人句碑临晋代书半生惟此乐同軰必无如登信州灵山阁跨鹤台清游吾有分浑似昔曾来野屋凭高住青山到水囘欲看灵岫远须待晓云开渐渐生愁思乡心上古台题李商叟半村堂住居半依村先生气象尊若非迎好客长是掩柴门觅句行山影披蓑钓月痕固穷年八十惟得令名存湘中旧説湘中事身来又可㝷庙存虞帝迹江照楚臣心为客人俱远题名刻自深春廻洲渚緑遥望正沉吟书翁卷诗集后五字极难精知君合有名磨壠双鬓改收拾一编成泉落秋巖洁花开野迳清渐多来学者体法似𤣥英檄途寄翁灵舒闻道长溪令相留一馆闲便令全近舍尚隔几重山为旅春郊外怀人夜雨间年来疎览镜怕见减朱颜大龙湫瀑水数千尺何曾贴石流还疑衆山拆故使半空浮雾雨初相乱波涛忽自由道场从建后龙去任人游送瑞州张知録歳暮不惜别君行是宦游江西多野水湖上正高秋旧友曾过处新题必共留官闲可㝷访竹迳最深幽寄舍弟寄问安宁弟絃歌又一年流来溪水远清到县门前故里人情乐新居物色鲜宦归言话欵正及早梅边秋夕怀赵师秀冷落生愁思衰怀得句稀如何秋夜雨不念故人归蛩响砌尤静云疎月尚微惟怜篱下菊渐渐可相依登黄碧轩继赵昌甫作歩陟高高寺徐行不用扶春天晴又雨山色有还无句向闲中觅茶因醉后唿所怀论未足何乃又征途溪上十日清溪上新春细雨天緑波随棹起白鸟望舟眠麦秀初如草云浓半是烟却愁山路险明日舍溪船梅坡浅水低坡几树苔冷光揺动玉尘埃横斜直似安排得古怪多应折损来洁白要须侵夜看飘零却是被春催闲来立㫁清风影一片飞香落酒杯秋日登玉峰玉琢孤峰压富沙人行峰顶歩云霞溪流缓去几囘曲树色幽分无数家翠拂寒烟平似水红飘霜叶远如花明朝重向城中望对北孤峰应不差壬戍二月山城二月景如何行处时时听踏歌淡色似黄杨叶小浓香如宻菜花多春容毎到晴时改天气偏从雨后和好向溪头寻钓侣小溪连夕涨清波题东山道院古院嵌崎石作层緑苔芳草近郊埛溪流偶到门前合山色偏来竹里青静与黄蜂通户牖闲将白鸟共沙汀道人亦有能琴者一曲清徽最可听六月归途星明残照数峰晴夜静惟闻水有声六月行人须早起一天凉露湿衣轻宦情每向途中薄诗句多于马上成故里诸公应念我稻花香里计归程访湖友城中日月望南湖乞得闲来访隐居渐有秋霖篱菊长才无暑气渚莲疎壁间古画多贤像案上尘编半佛书未见主人逢稚子不通姓字独踟躇登滕王阁重重楼阁倚江干岸草汀烟远近间春水生时都是水西山青外别无山云归长若真人在风过犹疑帝子还自古舟船城下泊几人来此望乡关赠赵师秀薄宦归来隔几春清羸还是旧时身养成心性方能静化得妻儿不説贫竹长新阴深似洞梅添怪相老于人亦知曾见高人了近作文章气力匀赠徐照近叅圆觉境如何月冷高空影在波身健却缘餐饭少诗清都为饮茶多尘居亦似山中静夜梦俱无世虑魔昨日曾知到门外因随鹤歩踏青莎新春书事出门闲歩草萋萋桑柘阴中亦有蹊几树晴烟鸎啭早一塘春水燕飞低空如陶亮官为令难学严陵住近溪圣世幸时沾薄禄不能辛苦又攀跻泊马公岭维舟拂晓歩平沙晚泊云根第一家新取菜蔬沾野露旋编篱落帯山花门前相对青峰小屋后流来白水斜可爱山翁无一事藤墻西畔看蜂衙酒才倾一盏碧澄澄自是山妻手法成不遣水多防味薄要令麴少得香清凉从荷叶风边起煖向梅花月里生世味总无如此味深知此味即渊明梅是谁曾种白玻璃夐絶寒荒一㸃奇不厌壠头千百树最怜窻下两三枝幽深真似离骚句枯健犹如贾岛诗吟到月斜浑未已萧萧鬓影有风吹过九岭㫁崖横路水潺潺行到山根又上山眼看别峰云雾起不知身也在云间春雨㫁桥横落浅沙边沙岸疎梅卧晓烟新雨涨溪三尺水渔翁来觅渡船钱柳着轻黄欲染衣汀沙漠漠草菲菲晚风吹㫁寒烟碧无数鸳鸯溪上飞夏日闲坐无数山蝉噪夕阳高峰影里坐阴凉石边偶看清泉滴风过微闻松叶香丹青阁翠霭空霏忽有无笔端谁着此工夫溪山本被人图画却道溪山是画图移官南浦作簿领初为建水栖移官南浦又沉迷溪山转处人烟隔惟有黄鹂一様啼秋行二首戞戞秋蝉响似筝听蝉闲傍柳边行小溪清水平如镜一叶飞来细浪生红叶枯梨一两株翛然秋思满山居诗怀自叹多尘土不似秋来木叶疎建劒道中云麓烟峦知几层一湾溪转一湾清行人只在清湾里尽日松声杂水声新凉水满田畴稻叶齐日光穿树晓烟低黄鸎也爱新凉好飞过青山影里啼新春喜雨农家不厌一冬晴歳事春来渐有形昨夜新雷催好雨蔬畦麦陇最先青春晩午风庭院绿成衣春色方浓又欲归蝌蚪散边荷叶出酴醿香里柳绵飞漳州圆山轻烟漠漠雾绵绵野色笼青傍屋前尽説漳南风水好衆山围绕一山圆新秋新秋一雨洗林关晩色清澄满望间风静白云横不㫁山前又叠一重山五里牌边路绕山根石磴斜小桥流水树交加柴门半掩人奚到五里牌边三四家永春路路行僻处山山好春到晴时物物佳秀色连云原上麦清香夹道刺桐花秀峰寺篮舆晚泊近巖隈精舍门临古道开僧子相逢便相识十年三过秀峰来连江官湖衆山围绕渌团圆官木参差古道边行尽浓阴今不了一湖飞雨帯轻烟宋诗钞卷八十七宋诗钞卷八十八钦定四库全书宋诗钞卷八十八内阁中书舎人吴之振编黄公度知稼翁集钞黄公度字师宪闽之莆田人绍兴八年进士第一任签书平海军节度判官代还除秘书省正字秦桧以公度与赵丞相鼎善不悦小人希桧意论公度着私史以谤时政罢归主管台州崇道观初公度赴潮道过分水岭有诗云呜咽泉流万仞峰断肠从此各西东谁知不作多时别依旧相逢沧海中及公度归莆赵丞相先已谪潮阳小人传㑹其説谓此诗指赵而言将不乆偕还中都也桧益怒以恶地处之通判肇庆府事摄守南恩桧死召除尚书考功员外郎无何疾卒林大鼐志其墓谓诗效杜甫古律格句法逼真洪迈谓精深而不浮于巧平澹而不近俗其悲秋句不知谪僊少陵以还大厯十才子尚能窥其藩否要皆过情唯陈俊卿谓虽未尽追古作要自成一家其言为差近云正月晦日寄宋永兄万事萦心空嵗月一分春色已尘埃檐间雨脚何时断陌上遨头几日来寒束幽花如有待风延啼鸟苦相催明年此㑹各南北趂取官闲共酒杯春日怀王庆长夜雨才霑地朝晖已照墻润畦舒菜甲暖树折茶枪牧骑潜沙碛关河息战塲王孙缘底事萍迹乆他乡悲秋万里西风入晚扉髙斋怅望独移时迢迢别浦帆双去漠漠平芜天四垂雨意欲晴山鸟乐寒声初到井梧知丈夫感慨关时事不学楚人儿女悲送郑察推叔友罢官之潮阳二首官逹身何补才名陆未沉不妨吾道在休较吏文深城郭春将暮风云晚更隂相看炎海濶魂断欲分襟春草故人去落花离绪多芙蓉少颜色薏苡尽风波尘土非长策功名一醉歌周南暂留滞莫改嵗寒柯陈晋江以壬戌四月上澣宴同僚于二公亭百年遗址俯郊垧十里苍波帯古亭隔岸楼䑓春去逺两湖烟雨酒微醒苔碑缺落庭松老野鸟去来汀草青风物不殊天竺路扁舟髣髴旧曽经秋旱热甚尤苦登陟舆中戏成少皥不用事八月犹苦热南方本炎蒸况乃甘泽阙雨师弛厥职旱魃逞余孽金石铄欲流污池龟甲裂稼穑亦已休田家生理絶敢意筑场圃渐闻罂瓶竭租歛数有恒不为愆阳辍州县急锱铢鞭箠动流血吁嗟号帝阍此语何由彻空村巫觋舞灵祠香火谒水旱制扵天祈禳恐虚设尝闻桑林祷爪牺亦清洁万国几为鱼尧徳岂其劣但令备先具难必沴气灭江淮十万兵仰口资餽辙太仓无宿储有司忧百结腐儒从薄宧篮舆走嵽嵲王事有严程亭午不得歇林鸟呀无声仆夫屡告暍焉得变𤣥冬隂厓踏层雪惜别行送林梅卿赴阙刺桐城邉桐叶飞刺桐城外行人稀客来别我有所适问客此去何当归林卿妙龄才秀发胷中万卷涵溟渤家声合沓盖九州里第嶙峋表双阙朅来试吏天南方骥絷焉能骋所长梅僊脱身东市卒杜老把笔中书堂传道淮壖减豺虎政须礼乐事明主之子轩轩霄汉姿好向春风刷毛羽还家黎明唿羸僮拄䇿渡野水轻岚翳初日古道步平砥麦陇黄四出松竹翠相倚人间春告尽巖色秀未已眼入故乡明语还亲旧喜印非朱买臣金无苏季子窃笑免妻弩相过动隣里富贵岂吾谋薄游聊尔耳暮春宴东园方良翰有诗入夏追和要洗襟懐万斛埃一尊相属莫迟回顚狂栁絮将春去排比荷花刺水开懒矣宦情甘冗长拙于句法强追陪人生行乐须闲健千古朱颜同一頺道间即事花枝已尽莺将老桑叶渐稀蚕欲眠半湿半晴梅雨道乍寒乍暖麦秋天村垆沽酒谁能择邮壁题诗尽偶然方寸怡怡无一事麄裘粝食地行僊白沙夜闻滩声错认松风万壑传又如急雨碎池莲青灯孤馆元无寐况复溪声到枕邉和泉上人芒鞋踏遍万山松得得归来丈室中破裓一身在悬磬清谈对客似撞钟名家要看惊人举觅句何须效我穷春雨地炉分半坐便疑身住古禅丛题白沙铺负郭可无三顷秫葢头幸有两间茅还乡且尽田家乐举世谁非市道交村酒一杯浇磊块山程数驿更硗嶅羸骖莫怪归鞭急心在轻红荔子梢送陈应求赴官莫辞酒且聴歌休被骊驹白玉珂主人劝客终今夕明日长亭可奈何金风萧萧鏖余热砌虫蝍蝍助凄切此时景物不胜愁况是离人心欲折陈侯陈侯貌巖巖而俊整才浩浩而清絶有如壶山之万仭巑岏寿水之千寻莹澈青芝赤箭药笼储金钟大镛廊庙须天生竒才为时出容易弃掷天南隅君不见马賔王新丰一逆旅又不见公孙𢎞菑川一老儒逢辰立谈取卿相至今文采照天衢广文官舍虽落莫刀笔不与俗吏俱公余更勤五车读未必不是北门西掖之权舆刺桐古城花欲燃旧逰人物想依然慿君到彼访二陆向道故人饱饭度残年送弟士季赴永春赠君以宣城秋免之颕佩君以峄山焦尾之琴饯君以显父清壶之酒送君以安仁金谷之吟笔传洙泗之正印琴弹单父之遗音酒以陶百里醇醲之化诗以冩一时离别之心门前车马气骎骎黄叶飞翻秋正深风雨对床连夜语江山异地欲分襟忆昔聫名唱行殿一日声华九垓遍自知无用甘林泉君亦何为尚州县君今未用叹滞留丈夫勲业要晚收信臣千载循吏传宻令当年褒徳侯高才所无全牛民自不寃吏早休倘免诛求急星火行看寇盗尽鉏耰西郊步武地春将老矣不能一往朝吉妷今日为遨头澁雨大作非惟人心难并止或尼之枕上得小诗资宋永兄一噱因呈昔逰兄弟速寻旧盟勿为天公所玩无复西郊访绮罗任敎佳景去如梭残杯冷炙何曽梦乱絮飞花积渐多举世尽从忙里过几人能共醉时歌不辞作意营春事急雨狂风可奈何唱和盈轴而燕集未期小诗请广文兄为遨头烦君管领东君手收拾风光尊爼中与作遨头共春燕何须拥鼻学秋虫谁怜老子兴不浅自笑穷人诗转工趂取身闲酒价贱明年此日又西东宋永兄一访青帝而黄婆作恶累日戏作小诗问安鸣钟伐鼔南山阿倾城车马相戞摩万釭高下照朱碧百堵往来纷绮罗身入醉乡頽红玉月明归路湛金波挽君一出卧三日奈此陌上春光何赠泉守赵表之扁舟昔舣浙江邉曽醉王孙玳瑁筵竹杖芒鞋晚城上金荷银烛夜堂前宦逰我辈聊复尔聚散人间亦偶然谁料天涯今八载青灯相对各华颠春日宴共乐堂画栋朱甍挿紫清连山帯水自纡萦闾阎髙下鱼鳞比田亩纵横碁局平花发鸟啼春耐事夜阑客散月多情寸隂自古千金重一笑人间万虑轻题瘦牛岭自笑年来为食谋扶擕百指过南州时平四野皆青草此地何曽解瘦牛谢傅叅议彦济恵笋用山谷韵北方九月霜宾盘无生菜岭南信地暖穷冬竹萌卖君念庾郎贫蠒栗供庖宰中有嵗寒姿真时久不坏前身渭川侯千亩偿宿债珎可配天花贱不数石芥早薤与晩菘奴仆望宾介文园酒渴余想不厌姑嘬预恐吹作竹明日东风噫急须驱儿童倾筐携采采题潮阳石塔寺投檄真成出瘴乡篮舆渐喜到僧坊长风解事吹江雨乞与行人五月凉题师呉堂夫子贤尧舜老彭尝窃比郯子及师襄下问曽不耻河汾一书生自谓圣复起西京投阁士敢与孟轲齿古人取名㢘后人取名侈谁知今人中复见古君子方君帅南越千载少伦拟燕居㮄师呉一谦具四美隠之经石门得名一杯水伯始万事优可但清而已官曹服公徳㢘仁革贪鄙民俗陶公淳化厚胜姦宄蛮獠畏公威折箠制千里老猾惮公明束手敢干纪三城有余力一堂仍旧址裘帯自清闲賔僚多燕喜惟昔开元相勲业照青史胸蟠活国计试手曽向此我公廊庙具劳外亦乆矣尺一趣归装髙蹈广平轨西园招陈彦昭同饮稲粱未饱且纷纷鸿鹄低佪鸡鹜羣万里归心闽峤月十年旅梦瘴溪云隣谙好事频賖酒家不全贫肯卖文未用天涯叹离索一尊满意説桑枌秋城晩望断续悲笳起丽谯冥冥晩色四山椒隔江人散虚分米十里津喧蜑趂潮夕照含山心悄怆西风动地须飘萧低头自笑微官縳东望沧溟归路遥恩平灯夕忆上都旧逰呈座客千尺鳌山面紫宸豪华曽见夹城春至今魂梦钧天奏投老宦逰穷海濵随分尊罍奉佳客记时灯火照严闉年来大觉欢情减聊与风光作主人乙亥岁除渔梁村年来似觉道途熟老去空更岁月烦爆竹一声乡梦破残灯永夜客愁新云容山意商量雪桞眼桃腮领畧春想得在家小儿女地炉相对説行人宋诗钞卷八十八宋诗钞卷八十九钦定四库全书宋诗钞卷八十九内阁中书舎人呉之振编刘克庄后村集刘克庄字潜夫莆阳人后村其号学于眞西山以廕入仕除潮倅迁建阳令移仙都尝咏落梅有东君谬掌花权柄却忌孤高不主张䜛者笺其诗以示柄臣由此闲废十载因有病后访梅絶句云梦得因桃却在迁长源为柳忤当权幸然不识桃并柳也被梅花累十年后起至将作簿兼㕘议端平初为玉牒所主簿奉祠起知袁州累迁广东运判又奉祠起江东提刑召对以将作监直华文阁赐同进士出身専史事寻入经筵直纶省无何以留黄不奉诏用秘阁修撰出为福建提刑初赵紫芝徐道晖诸人摆落近世诗律歛情约性因狭出竒合于唐人时谓四灵体格后村年甚少刻琢精丽与之并驱已而厌之谓诸人极力驰骤才望见贾岛姚合之藩而已欲息唐律专造古体赵南塘曰不然言意深浅存人胷懐不系体格若气象广大虽唐律不害为黄钟大吕否则手操云和而惊飈骇电犹隠隠絃拨间也后村感其言而止然自是思益新句愈工渉歴老练布置濶逺论者谓江西苦于丽而冗莆阳得其法而能瘦能淡能不拘对又能变化而活动葢虽㑹衆作而自为一宗者也宿庄家茆茨迷诘曲度谷复踰陂世上事如许山中人不知牛羊晴卧野鵞鹜晚归池粗识为农意秋输每及时北山作骨法枯闲甚惟堪作隠君山行忘路脉野坐认天文字瘦偏题石诗寒半説云近来仍喜聩闲事不曾闻黄檗山出县半程遥松间认粉标峰排神女崃寺创德宗朝鹳老巢高木僧寒晒堕樵早知人世淡来住退居寮客中作漂泊何湏逺离乡即旅人吹薪尝海品书刺谒田邻家寄寒衣少山来晓梦频小儿仍病疟诗句竟无神小寺小寺无蹊径行时认藓痕犬寒鸣似豹僧老瘦于猿涧水来旋磨山童出闭门城中梅未见已有数株繁晚春花事匆匆了人家割麦初雨多田有鹊潮小市无鱼秃笔囘僧简褒衣㸔古书经年稀见客声折转生疎夜过瑞香菴作夜深扪絶顶童子旋开扉问客来何暮云僧去未归山空闻瀑泻林黒见萤飞此境惟予爱他人到想稀蒜岭到此思家切寒衣半涙痕烧余山顶秃潮至海波浑仆怕昏无店人言近有村吾生输野老笑语掩柴门浦城道中才入仙霞路重裘尚不支居人收桕实客子办梅诗地湿然萁坐霜寒隔被知向来真错计不买草堂基幽居寺相传有儒者唐季隠兹峰电已收遗藁云方鎻暮钟木碑无世次石洞断人踪此士何曾死林深不可逢哭容倅舅氏二首老赴容州辟移书劝不囘客迎萧寺哭䘮附海舟来瘴雨铭旌暗空山梵磬哀未知坟上栢此去几时栽尚记陪言笑如今呌不譍儿分身后俸僧上殡前灯宅有遗基在田无一亩增问天何至此在日以亷称呉大帝庙露坐空山里英灵唤不廻乆无祠祭至曾作帝王来坏壁虫伤画残炉鼠印灰今人浑忘却江左是谁开鐡塔寺细认苔间字方知铸塔时不因兵废坏似有物扶持古殿人开少深窗日上迟僧言明受事相对各攅眉哭薛子舒二首毉自金坛至犹言疾可为濒危人未信闻死世皆疑交共收残藁妻能读殓仪借来书册子掩泪付孤儿忍死教磨墨留书诀父兄读来堪下泪寄去怕伤情墓要师为志诗于世有名夜阑秋枕上犹梦共山行赠川郭川郭顚狂甚平生挟术游老犹擕侍女贫不谄公侯用药多投病詶钱或掉头金陵官酒贵应典旧貂裘赠钱道人除了布裘外都无物自随跣能行大雪饥但嚥华池説相言多騐嫌钱事更竒一般难晓处装背贵人诗送邹景仁冲寒何处去新戍尚来年客劝休辞幕君言已买船霜清江有蟹叶脱木无蝉若过东林寺擕家往问禅二将二将同时死路人闻亦哀力穷鏖转急围厚突难开战骨寻应在残兵间有廻伤心邮递里隔日㨗书来蒜岭夜行岭头无复一人来渔店收灯戸不开松气满山凉似雨海声中夜近如雷拟披醉发横箫去只寄郷书与劒廽他日有人传肘后尚堪收拾作诗材别敖器之旧説闽人苦节稀先生独抱岁寒姿老年綘帐聊开讲当日乌台要勘诗东阁不游缘有气草堂未架为无赀轻烟小雪孤行路折賸梅花寄一枝哭杨吏部通老白首为郎已晚哉民间桑柘手亲栽葢棺只着㴱衣去行李空担语録廻主祭遗孤犹未冠着书残藳漫成灰可怜薄命飘飘客虚事江西幕府来老叹肘后寄书懒更开只今年髩已相催但闻方士腾空去不见童男入海廻无药能留炎帝在有人曾哭老聃来醉乡一路差堪向终拟刘伶冢畔埋答友生读易叅禅事事竒高情已恨挂冠迟清于楚客滋兰日贫似唐人乞米时家为买琴添旧债厨因养鹤减晨炊君㸔江表英雄传何似孤山一卷诗赵清献墓南渡先贤迹已稀萧然华表立山陂可曾长吏修祠宇便恐樵人落树枝几度过坟偏下马向来出蜀只擕龟自怜日暮天寒客不到林间读隧碑呈袁秘监近日频闻有峻除人传君相重师儒细旃坐稳方轮讲羣玉峰髙未要扶别后曾过东阁否新来亦乞鑑湖无几时供帐都门外真冩先生作画图渔梁春泥滑滑雨丝丝一路隂寒少齐时水入陂渠喧似瀑云从山崦上如炊燎衣去傍田家火炙烛来㸔野店诗落尽梅花心事恶独搔蓬鬓遶残枝小梓人家生来拙性嗜清幽因过山家为小畱顶笠儿归行树杪提瓶妇去汲溪头参天老竹当门碧尽日寒泉遶舎流我料草堂犹未架规模已被野人偷𤓰洲城先朝筑此要防邉不遣边人见战船遮断难传河朔檄修来大费水衡钱书生空抱闻鸡志故老能言饮马年惭愧戍兵身手健箔楼各占一间眠鳯凰台晚眺经月疎行台上路秣陵城郭忽秋风马嘶卫霍空营里萤起齐梁废苑中野寺旧曾开玉帐翠华乆不幸离宫小儒记得隆兴事闲对山僧説魏公赠玉隆刘道士观中曾访老黄冠尔尚为童立醮坛新染氅衣披得称旧泥丹灶出来寒诗非易作湏勤读琴亦难精莫废弹忆上洪崖题瀑布因㳺试为拂尘㸔晋元帝庙元帝新祠西郭外野人弔古独来游隂隂画壁开冠劒寂寂丝窠上璪旒势比龙盘犹在眼事随鸿去不囬头叶碑廊下无人看欲去摩挲又少畱清凉寺塔庙当年甲一方千层金碧万缁郎开山佛已成鬼住院僧犹説李王遗像有尘龛壊壁断碑无首立斜阳惟应驻马坡头月曾见金舆夜纳凉冶城断镞遗鎗不可求西风古意满原头孙刘数子如春梦王谢千年有旧游高塔不知何代作暮笳似説昔人愁神州只在䦨干北度度来时怕上楼雨花台昔日讲师何处在髙楼犹似雨华名有时寳向泥寻得一片山无草敢生落日磬残邻寺闭晴天牛上废陵耕登临不用深懐古君看钟山几个争新亭此是晋人游集处当时风景与今同不干鐡鏁楼船力似是蒲葵尘柄功几簇旌旗秋色里百年陵阙泪痕中兴亡毕竟缘何事专罪清谈恐未公眞州北山忆昔边兵入控弦官军迎战北山邉笳箫有主安新葬蓑笠无人垦废田兵㪚荒营吹戍笛僧从败屋起茶烟遥怜钟阜诸峰好闲锁行宫九十年故宅恰则炎炎未百年今㸔枯柳青疎蝉庄田置后频移主书画残来亦卖钱春日有花开废圃歳时无酒滴荒阡朱门从古多如此想见魂归也怆然送周监门一领青衫似败荷奈君母老秩卑何三年幕府无人荐常日柴门有客过身畔担轻藏俸少江头船重载书多故人若问军中事为説防秋夜枕戈挽黄巖赵郎中二首朱公徒弟丘公壻标致虽髙气宇和心向奏篇尤暴白髪因时事欲苍皤讣传淮甸邉情惜路出萧山巷祭多最长郎君师友盛我知墓碣有人磨青衫昔作督邮时赏鉴除公更有谁勘狱不嫌人守法撰文常对衆称竒筑台虚辱生前意穿冢难詶地下知欲冩哀思传挽者身今戎服不能诗寄赵昌父世上乆无遗逸礼此翁白首不弹冠一生官职监南岳四海诗盟主玉山经岁着书人少见有时入郭俗争㸔何因樵服供薪水得附高名野史间豫章沟沟水泠泠草树香独穿支径入垂杨荠花满地无人见唯有山蜂度短墻野店萧萧掩竹门岸沙犹记履綦痕东风枉是吹花急緑尽平芜却断魂西山絶顶遥知有隠君飡芝种术鹿为羣多应午灶茶烟起山下㸔来是白云秋风黄叶萧萧忽满街独骑瘦马豫章台莫捋宋玉心中事吹向潘郎髩畔来跋小寺旧题禅几曾陪白㲲巾柑花似雪鬭芳新而今柑子圆如弹不见浇花供佛人忆殇女灵照羇魂章水西冷风残雪古招提老懐已作空花㸔更把楞严晓病妻归至武阳渡作夹岸盲风扫栋花髙城已近被云遮遮时畱取城西塔篷底归人要认家古墓石麟阙耳笋生苔要读丰碑与客来精舎荒凉僧已出瓦墻一朶佛桑开下蜀驿幄殿荒凉屋欠扶绍兴遗老故应无旧来曾识髙皇帝尚有庭前柳一株出郭江邉一雨洗秋容北郭东郊野意浓老大怕它人检㸃隔溪隔柳㸔芙蓉再赠钱道人拙貌惭君仔细㸔镜中我自觉神寒直从杜甫编排起几箇吟人作大官䝉恩监南岳庙乆问嫖姚乞退闲今朝凖勑放生还人欺觧罢青油幕帝遣监临紫葢山营卒展辞囘玉帐林僧讲贺到柴关丈夫不办封侯事犹要名标处士间乌石山儿时逃学频来此一一重寻尽有踪因漉戏鱼羣下水缘敲响石鬬登峰熟知旧事惟隣叟催去韶华是暮钟毕竟世间何物寿寺前雷仆百年松葺居兵火间关髩欲丝归来聊卜草堂基架畱手泽书堪㸔㸑有躬耕米可炊畏湿先开通水窦贪明稍斫近檐枝旋移梅树临窗下凖备花时要索诗挽赵仲白二首生被才名谴摧残到死休家留遗藁在棺问故人求对月悲孤咏逢山忆共游昔年擕手地今送入松楸昨弔寝门外莱妻泣最悲因言儿上学复为墓求碑零落烧丹诀凄凉哭鹤诗託孤朋友事非谓九泉知除夕除夕隂寒怕卷帘雨声断续下疎檐壁穿自和干泥补窗损教寻废纸粘秖有青灯相守定纵无白髪亦生添更残自算明年事不就君平卦肆占挽郑淑人忆在军中为记室谢公门馆事皆知谦卑若妇初嫔日俭素犹夫未贵时病了死生惟㸃首晩忧家国每颦眉旧人犹有任安在揽沸西风献些词悼阿昇寳惜吾皃如拱璧那知变灭只湏㬰畏啼尚宿通宵火涂䪿犹残隔日朱坐客相寛云梦幻故人来弔讶清癯荒山歳晚无行迹心折原头树影孤送眞舎人帅江西三首諌书元不为求名上有苍穹鉴至诚絶塞传观皆动色岂知难悟汉公卿舶客珠犀凑郡城向来㸃涴几名卿海神亦叹公清德少见孤舟箇様轻应对诙谐路亦开汉家天子日招徕当时惟有胶西相不向平津合里来立春二首恰归旧隐再逢春村巷荒凉草没人犬坏园中门作窦盗规坟上树为薪官如巫祝难羞贱家似樵渔敢讳贫闻説邻醅低价卖病夫一滴未沾脣今歳春盘始住家也胜羇旅走天涯圃晴菜拆经霜甲林暖梅飞徧地花闲有工夫忧世事老无勲业惜年华近来死尽吟诗者得句聊从野叟夸灯夕千炬金栀映玉蕖台城昨梦又年余断无絃索鸣华屋惟见炊烟起草庐儿报瓶空因止酒婢言油尽暂停书蓬窗亦有精勤士何必然藜向石渠戏孙季蕃少日逢春一味痴轻鞭小䄂趂芳时常过茶邸租船出或在禅林借枕欹名妓难唿多占定好花易落况开迟身今憔悴投空谷悔不当年秉烛嬉紫泽观修持尽是女黄冠自小辞家学住山帘影静垂斜日里磬声徐出落花间祭星緑简亲书字避客青衣宻掩关最爱粉墻堪试笔苦无才思又空还方寺丞新第二首宅成天下借图㸔始笑书生眼力悭地占百弓多是水楼无一面不当山荷㴱似入苕溪路石怪疑行雁荡间只恐中原方鼎沸天心未遣主人闲一生不畜买田钱华屋何心亦偶然客至多逢僧在坐钓归惟许鹤随船按行花木皆僚友主掌湖山即事权京洛贵人金谷里安知世上有林泉方寺丞子初成船成莫厌野人过乆欲从公具钓蓑积雨晴来湖面濶残花落尽树隂多新营小店皆依柳旧有危亭尚隔荷所恨前峰含暝色不然和月宿烟波问友人病病来清瘦欲通仙㴱炷香篝扫地眠野客劝寻亷药买外人偷出近诗传术庸难靠医求效俗陋多依鬼乞怜鸥鹭如欺行迹少分明溪上占渔船偶赋身已深藏畏俗知客来邻曲善为辞偶弹冠起成何事径拂衣归自一竒村饮妇常留烛待山行童亦挟书随明时性学尤通显却悔从初业小诗赠翁定相逢乍似生朋友坐乆方惊隔濶余徧问诸郎皆冠带自言别业可樵渔住邻秦系曽居里老读文公所着书十七年间如电瞥君须我鬓两萧踈哭毛易甫至尊殿上主文衡谁料台中有异评垂二十年犹入幙后三四㮄尽登瀛白头亲痛终天诀丹穴雏方隔歳生策比诸儒无愧色自缘命不到公卿题方武成诗草性僻爱诗如至寳借君诗卷百廻㸔吟来体犯诸家少改定人移一字难束瀑为题犹夭矫吞山入句尚苍寒嗟余老钝资磨琢安得同衾语夜䦨挽柯东海不持寸鐡霸斯文畴昔曽将胆许君撰出骚词奴宋玉冩成帖字婢羊欣䘮无归费人争赙诗有高名逺亦闻昨览埋铭增感怆累累旧友去为坟书考一首香火精勤閲一朞孤臣无路答鸿私衔如已废陈人様俸比初开小学时世上升沉姑付酒考中供状是吟诗五钱买得羊毛笔自冩年劳送有司穴蚁穴蚁能防患常于未雨移聚如营洛日㪚似去邠时断续缘高壁周遭避浅池谁为谋国者见事反伤迟宿千歳庵聼泉因爱庵前一脉泉幞衾来此借房眠骤闻将谓溪当户乆聴翻疑屋是船变作怒声犹壮伟滴成细㸃更清圆君看昔日兰亭帖亦把湍流替管絃哭宋君辅早题淡墨魁多士晚着青衫事䕶军方见叔孙来议礼已传子夏去修文先朝缫借为圭璧近世摧残用斧斤囘首冶城棋饮地雁悽蝉咽不堪闻观元祐党籍碑岭外瘴魂多不返冢中枯骨亦加刑稍寛末后因奎宿暂仆中间得彗星蚤日大程知反覆莫年小范要调亭书生几㸃残碑泪为弔诸贤地下灵答翁定牢落祠官冷似秋頼诗消遣一襟愁喜延明月常开户贪对青山懒下楼客诧瀑竒邀往㸔僧夸寺僻约来游何当与子分峰隠饥嗅巖花渴饮流闻城中募兵有感二首调发多年籍半空虎符招补至闽中荘农戎服来㦸太守儒装学拍弓去日初辞乡树緑到时愁见戍旗红募金莫作纒头费留制衣袍御北风昔在军中日募兵万夫鱼贯列行营悬金都市招徕广立的辕门去取精二石开弓犹恨少双重被铠尚嫌轻伍符今属他人手歴歴空能记姓名书事二首黄旗旁午责军需括匠捜船遍里闾士稚去时无铠仗武侯屯处有储胥粮空都内忧难继甲出民间䇿恐踈昔补戎行今简汰空搔短髪㸔兵书人道山东入职方书生胆小虑空长遗民似蚁饥难给侠士如鹰饱易扬未见驰车修寝庙先闻铸印拜侯王青齐父老应流涕何日鸾旗驻路旁李文饶一首画取维州如藁叶策禽潞将似婴儿九原精爽人犹畏想见中书秉笔时送叶知郡家在春风住二年借侯无路意悽然到来不饮官中水归去难谋郭外田灯逺村民多㸃塔担轻津吏易排船壶公亦似追程送青过囊山古寺前身在一首身在樵村钓濑行秋毫不与市朝争目云嗜酒相绳急谤到吟诗所犯轻沉水一铢销永昼蠧书数叶伴残更闭门孤学无穷味笑杀韩公接后生命拙命拙躬耕逢歉歳旋营水菽度晨昏晴天田舎禾归害腊日山家酒满盆䕶竹短墻修复壊浇花小井汲来浑早知不是封侯相蓑笠何因肯出村岁晚书事十首荒苔野蔓上篱笆客至多疑不在家病眼㸔人殊草草隔林迢递见梅花踏破侬家一迳苔双鱼去换只鸡囘幸然不识聱牙字省得闲人载酒来书生元不信禨祥老去无端虑事详白髪社巫云日吉明朝渫井更苫墻郁垒钟馗尚改更青云变幻几公卿人间止有章泉叟扑断衡山了一生细君炊秫婢缲丝綵胜酥花摠不知窗下老儒衣露肘挑灯自拣一年诗门冷如氷尽不妨由来富贵属苍苍谁能却学痴儿女深夜潜烧祭灶香歳晚郊居苦寂寥日髙盐路去城遥㴱㴱榕迳苔墻里忽有银钗呌卖樵主公晚节治家寛婢惯奴骄号令难圃在屋邉慵种菜井临砌畔怕浇兰日日抄书懒出门小窗弄笔到黄昏了头婢子忙匀粉不管先生砚水浑丐客鹑衣立户前岂知侬自窘残年染人酒媪逋犹缓且送添丁上学钱元日元日家童催蚤起起搔冷髪惜残眠未将栢叶簮新歳且与梅花叙隔年甥姪拜多身老矣亲朋来少兴萧然人生智力难求处惟有称觞阿母前野性野性无羁束人间毁誉轻客言诗惹谤妻谏酒伤生窗纳邻峰碧瓢分逺涧清近来犹少睡打坐到钟声懐保宁聪老秣陵一见叹魁梧每恨斯人不业儒几度剧谈俱扺掌有时大醉劝留须探梅尚忆陪山屐煨芋何因共地炉我已休官师退院肎来林下卓庵无夹漈草堂岭絶瀑源穷曾于此筑宫得知千载上因住万山中故址苔荒尽遗书电取空高皇南渡始却议及招弓西林寺将谓如庐阜因迂数里行问俱无古迹来等慕虚名借榻眠难熟逢碑眼暂明残僧逃似䑕难结社中盟仙游县不见层冈与复嵓眼中夷旷似江南烟收緑野连青嶂树阙朱桥映碧潭丞相无家曾住寺聘君有字尚畱庵荒山数亩如堪买径欲诛茅老一龛自昔自昔英毫忌茍同此身易尽学难穷习为聨絶真唐体讲到𤣥虚有晋风螘子尽云参妙喜乞儿自许识荆公安知斯世无颜闵到死浮沉里巷中耕仕一首耕不逢年仕背时萧然井臼掩茆茨贫求生墓为谋早病学还丹见事迟马上功名成画饼林间身世似持棊未应对客呈饥面尚有荒园可种葵感昔二首谈攻説守漫多端谁把先朝事细㸔弃夏西邮忘险要失燕北面受风寒傍无公议扶种李中有流言沮范韩寄语深衣挥麈者身经目击始知难先皇立国用文儒竒士多为笔墨拘澶水归来邉奏少熈河㨗外战功无生前上亦知强至死后人方诔尹洙蝼蚁小臣孤愤意夜窗和泪看舆图燕野老柴门日日开且无栏槛碍飞廻劝君莫入珠帘去羯鼓如雷打出来过永福精舎有懐仲白二首永福招提小歩廊忆擕诗卷共追凉年来行处常迂路才近君家即断肠一树梅花揜旧居主人僊去客来疎白头留得吟诗友毎见郎君勉读书春旱四首一春闵雨动龙颜晓殿权停贺雪班林下散人看邸报也踈把酒废游山去冬玉塞静无埃春雪虽迟亦压灾大士送归天竺去相公先入浙江来屋山无笱圃无蔬釡冷樽空客至疎説与厨人稀作粥老夫留腹要盛书清明无雨下秧难小麦低低似剪残穷巷萧然惟饮水家童忽报井源干得曾景建书一首闻君别后买倾城酒戒中年亦放行逺使忽来知病起近书全未説丹成莫嫌身去依刘表曽有人甘杀祢衡何日断原荒涧畔一间茅屋对寒檠示皃𤓰芋村邉一亩宫闭门不复问穷通生羞奏技伶人里死怕标名狎客中讲学有谁明太极吟诗无路和薫风身今老矣空追悔但祝吾皃勿似翁忆毛易甫薛子舒昔在江东会集时二君独许话心期春风萧寺同登塔落日荒台共读碑百吏染毫供草檄万花围席看题诗那知数尺无情土别后双埋玉树枝哭赵紫芝夺到诗人处词林亦可悲世间空有字天下更无诗尽出香分妓惟留砚付皃伤心湖上冢谁塟复谁悲中先茔昔遇重华席屡前因排贵近去翩然叩墀䄂有驰毬疏易箦囊无沐椁钱当日传家惟谏草至今赡族頼祠田原头宰木苍如此才见山庵葺数椽被酒酒户当年颇着声可堪病起困飞觥醉唿禇令爲伧父狂唤桓公作老兵旧有峥嵘皆铲去新无垒块可浇平投床懒取骚经㸔只唤棃花觧宿酲梦丰宅之二首一别茫茫隔九京梦中慷慨语如生老犹奋笔排和议病尚登陴募捄兵天夺伟人关气数时无好汉共功名烽烟未靖王师老寳劒虽埋愤未平斯人古少况于今毎恨诸贤识未㴱朝给赙钱方掩骨家无余帛可为衾向来夫子真知已近世门生喜负心惟有天涯华髪掾独挥衰涕望山隂答郑闽清多着𥜗裙少裹巾形容苍藁意清真旧时论语都忘记难做深衣社里人前軰前軰日以逺斯文吁可悲古人皆尚友近世例无师晚节初寮集中年务观诗虽云南渡体俗子未容窥赠徐相师许负遗书果是非子凭何处説精㣲使君岂必如椰大丞相元来要瓠肥䄂濶日常笼短刺肩寒春未换单衣半头布袋挑诗卷也道游方卖术归寄何立可提刑故人握节守齐安闻説邉头事愈难赤手募丁修险隘白头擐甲御风寒半腰城甫包围毕一把兵皆㸃摘残收得去年书在架忆君灯下展来㸔赠防江卒六首陌上行人甲在身营中少妇涙痕新邉城柳色连天碧何必家山始有春壮士如驹出渥洼死眠牖下等虫沙老儒细为儿郎説名将皆因战起家昨者邳徐表奏通圣朝除吏遍山东新来调卒防秋浦又与山东报不同自属嫖姚性命轻君㸔一蚁尚贪生无因唤取谈兵者来向桥邉听哭声战地春来血尚流残烽缺满淮头明时颇牧居深巷若见关山也自愁一炬曹瞒仅脱身谢郎棋畔走苻秦年年拈起防江字地下诸贤会笑人哭黄直卿寺丞二首乆在文公几杖旁暮年所得最精详贫甘香火辞符竹病整衣冠坐箦牀壮士军中悲亮死先师地下惜囘亡法云破寺三间屋却有门人逺赴䘮当年出塞共临戎箭满行营戍火红督府凯旋先请去坚城筑就独无功身谋彼此皆迂濶国事中间偶异同莫怪些词含哽噎在时曾赏小诗工送章通判半刺已官尊常时读鲁论身居恭叔里心在晦翁门贫士来遮路诗人送出村君能齐得䘮何必恋华轩闻何立可李荗钦讣二首初闻邉报暗吞声想见登谯与敌争世俗今犹疑许逺君王元未识眞卿伤心百口同临穴极目孤城絶救兵多少虎臣提将印谁知战死是书生何老长身李白须传闻死尚握州符战场便合营双庙太学今方出二儒史馆何人征逸事羽林无日访遗孤病夫畴昔曾同幕西望关山涕自濡邻家孔雀初来毛羽锦青葱今与家鸡饮啄同童子有时偷剪翅主人常日少开笼峤南歳月幽囚里陇右山川梦寐中因笑世间真赝错绣身翻得上屛风读崇宁后长编二首自入崇宁政已荒由来治忽系毫芒初为御笔行中㫖渐取兵权付左珰玉带觧来颁贵倖珠袍脱下赐降羌诸公日侍钧天䜩不道流人死瘴乡陈迹分明断简中才㸔卷首可占终兵来尚恐妨恭谢事去徒知悔夹攻丞相自言芝产第太师频奏鹤翔空如何直到宣和季始忆元城与了翁题系年録炎绍诸贤虑未精今追遗恨尚难平区区王谢营南渡草草江徐议北征往日中丞甘结好暮年都督始知兵可怜白髪宗留守力请銮舆幸旧京七月九日二首海激天翻电雹嗔苍松十丈噼为薪须㬰龙卷它山去误杀田头望雨人樵子俄从间路廻因言深谷响如雷分明雨怕城中去只隔前峰不过来宿山中四首城中人怪我清旦买芒鞋君若知其趣还应日日来就泉为碓屋累石作书龛有意耕汾曲无心起水南玉筯篆文古银钩楷法精得知千载下时有打碑声凄风转林杪露坐感衣单不道山中冷翻忧世上寒村校书短衣穿结半瓢空所住茅檐仅蔽风乆诵经书皆㸃记试挑史传亦旁通青灯窗下研孤学白首村中聚小童却羡安昌师弟子只谈论语至三公圣贤圣贤自牧极卑谦后学才高胆力兼悔赋不妨排贾谊谤诗遂至劾陶潜取人最忌规模狭絶物常因议论严君看国风三百首小人贱𨽻採何嫌华严知客寮檐外苍榕六月秋小年来此爱深幽壊墻萤出如渔火古壁蜂穿似射侯涉世昏昏忘旧语入山歴歴记前游故人埋玉僧归塔独聼疎钟起暮愁自勉海滨荒浅幼无师前哲藩篱尚未窥𤣥咏易流西晋学苦吟不脱晚唐诗逺僧庵就勤求记亡友坟成絫索碑天若假予金石寿所为讵肻止于斯少日少日关河要指唿晚归田里似囚拘气衰不敢高声语腕弱才能小楷书座有老兵持共饮路逢醉尉避前驱子元兄弟何为者自是嵇康处世疎示同志一首满身秋月满襟风敢叹栖迟一壑中除目觧令丹灶壊诏书能使草堂空岂无髙士招难出曾有先贤隠不终説与同袍二三子下山未可太匆匆送陈寺丞守南劒诏免延英对轻裘见吏民极知忙救旱岂是急颁春邑为捜空壊州因献羡贫此行休戚系未敢贺朱轮十月二十二夜同方寺丞宿瀑庵读刘賔客集瀑山木落霜寒夜共读吾家梦得诗坐对遗篇忘漏尽手遮残烛怕风吹森严似听元戎令机警如㸔国手棋千载愚溪相对垒未应地下友微之乆早即事旸乌下饮百川空民自祠龙祷社公岂是长官浑忘却水车声不到城中输租常占一村先不望明时举力田老畏里胥如畏虎败人诗思搅人眠哭陈钥主簿不但心孤介生形已怪竒在为官长骂没使邑人思魂逺乡犹隔名㣲世未知空存朋友谊到此力何施答妇兄林公遇四首霜下石桥滑蛩吟茅店清梦囘残月在错认是天明恨余行李速愧子酒杯长日暮于谁屋天寒陟彼冈自笑如穷鬼相从不记年毎烦诗饯送不止办车船挹君如玉雪未易得亲疎何日深山里同灯共读书崇化麻沙道中经行爱此人烟好面俯清溪背负山半何妨唿渡去小桥不碍负薪还逺闻清磬来林杪忽有朱栏出竹间㴱处安知无隠者卜邻容我设柴关馆头雨雪萧萧驿堠长不堪流潦入车箱抚州城外黄泥路即是人间小太行发临川始予丱角来家君绾铜墨县斋多休暇县圃足戏剧虽云嗜梨栗亦颇窥简册弟妹俱孩幼亲髪方如漆后予捧檄至轩葢候广陌于时志气鋭门户况烜赫郡花照席红湖柳拂鞍碧耆老互讯问酒饩纷狼籍今予挑包过城郭宛如昔高年彫落尽满眼少朋识管子仕瘴烟屈叟掩泉穸荜门访旧师目闇面黎黒买醪与之酌往事话歴歴既生异县感复起故乡忆吾翁墓墓深高堂已斑白贫居滫髓空逺游温青隔二季官海濵女子各有适曾不如阿奴碌碌在母侧囘思盛壮时去矣难复得因成临川吟吟罢泪横臆湘潭道中即事败絮龙钟拥病身十分寒事在湘濵若非野店粘官厯不记今朝是立春傩鼔冬冬匝庙门可怜楚俗至今存屈原章句无人诵别有山歌侑桂尊谒南岳中原昔分裂五岳仅存一嗟予生东南有眼乃未觌清晨犯寒慄马上亲歴歴怪云何处来对面失崷崒午投胜业寺僧讶余不怿茗余因献嘲君定非韩匹彼来既轩露君至若封鐍余谓僧无躁兹可以理诘止僧坐悦亭霾翳忽氷释石廪先呈身岣嵝俄见嵴须臾天柱开最后祝融出高峰七十二固已得彷彿邺侯何甞死懒残元非寂恍疑在山中明当往寻觅咄哉三尺雪孤此一双屐驾言欵灵琐楼堞晃丹赤柏深不见人画妙如新笔珠栊千娉婷弹棋抚瑶瑟茫茫鬼神事荒幻难䆒悉吾师太史公江淮徧浪迹兹焉又浮湘汗漫恣游陟虽然乏毫端亦颇增目力规模五字体蟠屈万丈碧诗成投褚中何必题庙壁烟竹铺野迥村疎起暮寒偶逢废驿卸征鞍主人家比渔舟小客子房如鹤栅寛灯与邻通眠未易风从隙入避尤难似闻南去加萧索一夜披衣坐不安衡永道中二首一舎常分作两程雪鞭雨䄂少逢晴平生不识终南径来傍湖南堠子行过了衡阳雁北廻乡书迢递託谁哉岳山石鼔皆辞去惟有湘江作伴来黄熊岭黄茅迷逺近不见一人行信歩未知险囘头方可惊路由高顶过云在半腰生落日无栖止飘飘自问程零陵画图曾识零陵郡今日方知画未如城郭却临潇水上山川犹是柳侯余驿亭幽絶堪垂钓巖室虚明可读书欲买冉溪三亩地手苫茅栋径移居㴱溪驿苔满朱扉半阖开更无人迹独徘徊湘江临别如相语早买扁舟出岭来全州寂寂全州路家家荻竹扉异僧留塔在过客入城稀传舎临清泚官亭占翠㣲沙头泊船者多自岭南归春日五絶眼邉桃李过匆匆镜里衰颜岂再红乆觉胃寒疎建焙新因血热戒郫筒歩入西峰不见人数声涧鸟自啼春下山欲与唐碑语先遣奴兵细拂尘归到城门欲发更马头惟有暮鸦迎小窗了却观书课几首残诗旋补成老懒何心更出嬉闭门终日读陶诗湘南二月花如扫恰似扶疎遶屋时晓风细细雨斜斜僝僽书生屋角花想见水南僧寺里一株落尽病山茶上已与二客游水月洞分韵得事字胜践造物悭贫交世情弃昔戒十客来旦无一人至惟余暨两君鼎足坐水次欢言天气佳谁谓风土异高吟杂骚选序酌逮髫穉涤厓去恶诗扪石认缺字古来㡬禊饮传者才一二兰亭感慨多未了生死事杜陵更酸辛穷眼眩珠翠㫖哉兹日游超然遗尘累消揺千载后尚有浴沂意巖扉滑如玉歳月可镌识出城二絶日日铜瓶挿数枝瓶空颇讶折来稀出城忽见樱桃熟始信无花可买归小憇城西卖酒家緑阴深处有啼鸦主人叹息官来晚谢了酴醿一架花武冈叶使君寄诗次韵二首人各纷纷载后车谁能逺寄病相如双旌已拜湖南牧一纸犹题岭外书诗句骑驴游蜀后情懐赋鵩弔湘余若还阖郡春风暖便拟移家占籍居忆昔逢君歳建寅岂知今作南人瘴来客病邻山鬼乱后身存託海神目送飞鸢偏恋土梦随画隼共行春新诗寄到如双璧交契宁非有宿因移居邻曲无还往何由有别情惟应小窓月长记读书声弔锦鸡一首呈叶任道炎州产文鸡毛羽固天禀朱丹饰尾距綵绣错襟祍主人极珍怜龠合分俸廪置诸后园中小奴司啄饮地荒笼栅疎客见輙危懔㸃狸出没精豪䑕窥伺稔谅垂彼馋涎或瞷君高枕骇机中夕发果以毙来谂裂冠首立碎啮嗉声已噤酷哉三尺喙残此一叚锦长嗟命瘗埋讵忍付烹饪始为文采累终欠智虑审老瞒戕孔公千载愤懔懔黄祖杀处士麄暴犯流品况兹毒鸷物尤索防闲甚善视双翠衣夜凉勿嗜寝哭孙行之已了灯窓债心知举业非立朝多谏草取友必深衣虀瓮贫时共书筒贵后稀病身偏惜泪一为故人挥象奕一首呈叶潜仲小艺无难精上智有未觧君㸔橘中戏妙不出局外屹然两国立限以大河界连营禀中权四壁设坚械三十二子者一一具变熊先登如挑敌分布如备塞尽鋭贾吾勇持重伺彼怠或持如围莒或速如入蔡逺砲勿虚发冗卒要精汰负非繇寡少胜岂系强大昆阳以象奔陈涛以车败匹马郭令来一士汲黯在献俘将䇿勋得隽衆称快我欲筑坛塲孰可建旗葢叶侯天机深临阵识向背纵未及国手其高亦可对狃㨗敢饶先讳输毎索再宁为握节死安肯屈膝拜有时横槊吟句法犹雄迈愚虑仅一得君才乃十倍霸图务并弱兵志贵攻昧虽然屡克获讵可自侈汰吕䝉能馘羽卫瓘足缚艾南师未宜轻夜半防砍塞送陶仁父自古送行情味恶君行快似泛仙槎新班人少先投卷下水船轻易到家南浦不堪㸔草色西湖尚可及荷花诸公若问栖栖者为説吟诗两髩华移竹借居未定先栽竹为爱疎声与薄隂一日暂无能鄙吝数竿虽小亦萧森窓间对了添诗料郭外移来费俸金自笑明年何处在虚檐风至且披襟题许介之诗藁我留鸢跕外君住雁廻邉走仆行千里敲门授一编眞妍非粉黛至巧谢雕镌何必周丞相男皃要自传郊行薄有西风意郊行得自娯山晴全体出树老半身枯林转亭方见江侵路欲无何妨桥䌫断小艇故堪唿老大老大重登聘士台客懐牢落可曾开临流往往㸔鸢堕入署时时见马来有约青山何日去无根白发是谁栽自嫌不带功名骨只合眠莎与坐苔伏波巖悬崖万仞余江流遶其趾仰视不见天森秀㧞地起中洞既深豁旁窦皆竒诡惜哉题识多苍玉半鑱毁安得巨灵凿永削崖谷耻缅懐两伏波往事可追记铜柱戍痕泊楼船下湟水时异非一朝地去亦万里山头博徳庙今为文渊矣谓予诗弗信君请订诸史榕溪阁榕声竹影一溪风迁客曾来系短篷我与竹君俱晚出两榕犹及识涪翁观射浪箭束如林傍观笑不禁蛮平无事乆卒惰可忧深各自分牛脔何曾贯蝨心种侯清涧后能费㡬黄金龙隠洞先贤评桂山推尔居第一豁然碧瑶户夹似双玉璧中有无底渊黒浪常荡潏谅当剖判初倍费造化力雷嗔斧山开龙怒裂石出至今絶顶上千丈留尾嵴宁论儿女子壮夫股为慄我来欲题名腕弱墨不食摩挱狄季碑文字尚简质今人未知贵后代加寳惜洑流工骇舟久游觉萧瑟嵓室寛如家廻櫂聊愒息哭梁运管忆昔游山犹昨日奄归白昼隔存亡宅㴱外不知何病毉杂人争试一方弔客伤心同沥酒爱姫收泪各分香淳熈丞相潭潭府今日门庭冷似霜湘中口占船头吹火卢仝婢马后肩书颕士奴安得世间名画手写予出岭泛湘图津吏沙邉立指唿放船出锁放州符书生行李堪抽㸃薏苡明珠一例无见方云台题璧寄书迢递梦参差毎见留题慰所思不论驿亭僧寺里有山水处有君诗祁阳道中昨过知岑寂重来况雪天人居鸡栅里路在鸟巢邉草树开还闭茅山断复连潇江清似水悔不问归船愚溪二首草圣木奴安在哉荒榛无处认池台伤心惟有溪头月曽识仪曹半面来青云失脚谪零陵十载溪邉意未平溪不预人家国事可能一例受愚名湖南江西道中十首独醒公子去沉湘未识人间有醉乡酒与离骚难揑合不如痛饮是单方贾生废宅草芊芊路出长沙一怅然今日洛阳归不得招魂合在楚江邉少陵阻水诗难继子厚游山记絶工断璧残圭零落锦新碑无数满湘中去年冬至投僧寺今歳阳生宿店家独夜无人堪晤语青灯相对结寒花蛮府参军髩髪苍自调欵乃答渔郎从今诗律应超脱尽吸潇湘入肺肠丁男放犊草间嬉少妇㸔蚕不画眉歳暮家家禾绢熟萍乡风物似豳诗每嘲介甫行新法常恨欧公不读书浩叹诸刘今已矣路傍乔木日凋疎茫茫衰草与云平斗气十年不复明惟有多情蓬上月相随客子过丰城派里人人有集开竟师山谷友诚斋只饶白下骑驴叟不敢勾牵入社来上封已失岳僧期客问丹霞谢不知懒到登山临水处始惊筋力减来时懐安道中闽溪瘴岭客程賖晓泊懐安喜近家大屋书旗夸酒米小舟鸣橹竞鱼虾溪移檄已临高岸潮退㠶多聚浅沙快着征衫鞭瘦马要㸔二十里梅花眞隐寺出郭斜阳已在山夜深乗月到江干奴敲小店牢扄户僧借虚堂径挂单骇浪急囘因胆薄逆风小住为心寛投牀一枕潇湘梦无奈霜钟苦唤残乍归九首官满无南物飘然匹马还惟应诗卷里偷画桂州山儿童娱膝下母子话灯前却忆江湖上家书动隔年北戍邉城下南游瘴海头不知天地内何处可逃愁絶爱墻隂橘花开满院香邻人欺不在稍觉北枝伤孚若如天马轩昻不可羇为贫疎饮客因病出名姫弛担逢除夕檀栾共拥炉把如为客看还得似家无架书多㪚乱信手偶拈开匹似前生读茫然记不来手种梅无恙苍苔满树身可怜开较早不待逺归人格力穷方进功夫老始知尽教人贬驳唤作岭南诗宋诗钞卷八十九宋诗钞卷九十钦定四库全书宋诗钞卷九十内阁中书舎人吴之振编刘克庄后村集挽方孚若寺丞二首使君神隽似龙麟行地飞空不可驯诗里得朋卿与我酒邉争霸世无人寳钗去尽中年病珠屦来疎晚莭贫昔共诛茅听瀑处溪云谷月亦悲辛斯人讵意掩斯丘六合茫茫不可求射虎山中如昨日骑鲸海上忽千秋帝方欲老长沙傅寇尚能言博望侯囘首瀬溪溪畔路跛驴无复从公游挽方武成丱角诗名出流传海内夸师称起予者翁问倩人邪惜未参诸老犹堪擅一家从今崖瀑上谁共访梅花寿昌山路泥深雪未干病身初怕浙西寒新年台厯无人寄且就村翁壁上看记梦父兄诲我髧髦初老不成名鬓髪踈纸帐鐡檠风雪夜梦中犹诵少时书杜丞忆冒重围入孤城頼不亡战功何日赏檄草至今藏旧事归诗卷新寒入箭创江邉逢杜杲髩髪各苍苍乆客乆客长安市人情薄似云宁为絶交论不着送穷文白髪长千丈黄金尽百斤故山春事动深恐废耕耘赠陈起陈侯生长纷华地却以芸香自沐薫錬句岂非林处士鬻书莫是穆参军雨檐兀坐忘春去雪桉清谈至夜分何日我闲君闭肆扁舟同泛北山云赠翁卷非止擅唐风尤于选体工有时千载事祇在一聨中世自轻前軰天犹活此翁江湖不相见才见又西东题壁儿时挟弹长安市不信人间果有愁行遍江南江北路始知愁㑹白人头挽李尚书二首韩范止如此公乎事又难不陪冶城庙合殉定军山玺出千官贺弓藏一老闲琱戈提十万犹记凯歌还幕下多材隽于今尽䇿勋可怜狂处士曾揖大将军久戍儿郎老新招部曲分此生甘寂寞有泪湿髙坟哭左次魏甫痛何郎夭丘明亦复然因思题墓上不若鬬樽前劒马为谁得琴书有女传惟应十载下酡食雪堂僊寄永嘉王侍郎珍重西清老书来访薜萝为邦应好在作佛竟如何花押常衙少柑香尽坐多闻公须尚黒未害小婆娑秋热忆旧游塞上秋光冷似氷当年豪举气凭陵打毬不用炎方马按猎初调异国鹰山寨凄凉闻戍鼓水村揺落见渔灯而今病暍茅檐底追记犹堪洗郁蒸哭李景温架阁挟策説荆州那知亦闇投漫招温处士㡬杀杜叅谋出幕有清议还乡空白头人间容不得下与阿翁游送项季约赴衢教博士非如吏巍然道自居诸生趋避席太守揖升车朱笔浓批卷青灯细勘书汉廷重文藻行矣召严徐送张应斗还畨阳蕉荔漫山雾雨繁虬须客子悔南辕乆留闽囝谁堪语却忆番君可与言豪杰虽穷留气在圣贤不死有书存归时洗换征衣了拣箇深山𦂳闭门为圃二首屋邉废地稍平治装㸃风光要自怡爱敬古梅如宿士䕶持新笋似婴儿花窠易买姑添价亭子难营且筑基老矣四科无入处旋鉏小圃学樊迟衰病归来占把茅譬如僧葺退居寮因存橘树斜通径怕碍荷花小着桥古有功名兴钓筑今无物色到涣樵可怜歳晚闲双手种罢无菁撷菊苗挽表叔赵君任安抚叔在兵间日书常笑我孱初云机㑹易晚叹事功难寂寞郎官省荒凉上将坛遥怜㑹稽窆新种短松寒苏李泣别图风云惨悽草树枯死笳鸣马嘶弦惊鹘起熟看境色非人间祁连山下想如此手持尊酒别故人此生再面真无因中外健儿俱动色路傍观者为悲辛归来暗洒荗陵泪子孟少叔方用事白头属国冷如氷空使穷庐叹忠义茫茫事往頼画存毎愁歳乆缣素昏即今画亦落人手古意凄凉谁复论芙蓉二絶湖上秋风起櫂歌万株映柳更依荷老来不作繁华梦一树池邉已觉多池上秋开一两丛未妨冷淡伴诗翁而今纵有看花意不爱深红爱浅红同郑君瑞出濑溪即事四首汗血名驹白玉鞭本初父子喜华鲜只今无复狂游侣自卸驴鞍古店前鐡马防秋记昔曾晚途消缩似寒蝇同时校尉俱封拜谁伴将军猎霸陵北耗而今杳不知路傍羽檄走无时自怜满镜星星髪羞见官中募士旗老奴昔逐我西东㨗似猿猱跳絶峰今日道旁扶一拐乃公安得不龙钟明皇按乐图莺啼花开春昼遟掖庭无事方遨嬉广平䇿免曲江去十郎谈笑居台司屏间无逸不复覩教鸡能鬬马能舞戏唿宁哥吹玉笛催唤花奴打羯鼔南衙羣臣朝见疎老伶巨珰前后趋阿瞒半醉依玉座䄂有曲谱无諌书金盆皇孙眞龙种浴罢六宫竞围拥惜哉傍有锦绷儿蹴破咸秦跳河陇古来治乱本无常东封未了西幸忙辇邉贵人亦何罪祸胎似在偃月堂今人不识前朝事但见断缣粧束异岂知当日乱离人説着开元摠垂涙即事四首买得荒郊五亩余旋营花木置琴书柳能樊圃犹湏种兰纵当门亦不锄无力改墻姑覆草多方存井要浇蔬区区才志聊如此谁谓先生广且疎目为诗客不胜慙唤作园翁定自堪抱瓮荷鉏非鄙事栽花移竹似清谈野人只识羮芹羙相国安知食笋甘晚觉齐民书最要惜无幽士肯同叅墻角新开白版扉时寻樵牧弄烟霏代耕岂若收躬稼赐帛何如出自机湖海浪游今已倦山林独往未全非百年只愿身强健长为慈亲负米归待凿新池引一湾更规高阜敞三间缩墻恐犯邻家地减树图看屋后山身隐免贻千载笑书成犹要十年闲门前蓦有相寻者但説翁今怕往还书事二首竭海夷山气力雄只愁无术驻颜红却须擘划千余歳多买丹砂置女僮因治陶朱术太精世间无物足经营更将郭璞书频㸔只恐青山尽凿平再和熊主簿梅花十絶色湥乍擣守宫红片细俄随蛱蝶风到得离披无意绪精神全在半开中蔷薇难比况金沙一种风标富贵家我有公评君记取惜花须惜海棠花千株綘雪照沧湾应笑刘郎带老颜尚有少年情味在戏捜绮语续花间鳯州宫柳昔曾攀亦醉琼花芍药间独有海棠心未足每逢多处必来看别园水竹絶幽清花径繁红藓砌青何处贵游开歩障谁家生色画深屏徙倚溪亭惜坠芳恨无异域返魂香残枝併恐风吹去挿在金瓶置坐傍忽忆聨鞍过水西重寻前约未参差秪愁人议风流罪屡出㸔花数赋诗淡赏无烦羯鼔催解鞍便可坐莓苔莫将花与杨妃比能与三郎作祸胎旋挑野菜拾青梅又向花邉得暂陪各选一枝簮白髪明年知与阿谁来君忆东湖不乆归我思陈迹恍难追殷勤为报莺花説止有诗情似旧时赠高九万并寄孙季蕃二首诸人凋落尽高叟亦中年行世有千首买山无一钱紫髯长拂地白眼冷看天古道微如线吾侪各勉㫋菊磵説花翁飘蓬向浙中无书上皇帝有句恼天公世事年年异诗人箇箇穷筑台并下榻今岂乏英雄答惠州曾使君韵先贤平易以观诗不晓尖新与崛竒若似后儒穿凿説古人字字摠堪疑送叶尚书奉祠先生清梦绕林泉黄纸除书拜地僊报答吾君吾相了徜徉某水某丘邉事光白傅求闲后衘似温公约史年笑向故山猿鹤説古来晚莭几人全答留通判元崇不见龙骧与骥驰纷纷虫篆鬬蛛丝君侯杰出南方者老仆终当北面之忆玉树枝劳逺梦熏蔷薇水读来诗自慙眼力非关令紫气浮空懵不知筑城行万夫喧喧不停杵杵声丁丁惊后土徧村开田起窰灶望青斫木作楼橹天寒日短工役急白棒诃责如风雨汉家丞相方忧邉筑城功高除羙官旧时广野无城处而今烽火列屯戍君不见高城齾齾如鱼鳞城中萧疎空无人开壕行前人筑城官已高后人下车来开壕画图先至中书省诸公聚看称贤劳壕㴱数丈周十里役兵大半化为鬼传闻又起旁县夫凿教四面皆成水何时此地不为邉使我地脉重相连运粮行极邉官军守战塲次邉丁壮俱运粮县符旁午催调发大车小车声轧轧霜寒晷短路又滑檐夫肩穿牛蹏脱呜唿汉军何日屯渭滨营中子弟皆耕人苦寒行十月邉头风色恶官军身上衣裘薄押衣勑使来不来夜长甲冷睡难着长安城中多热官朱门日高未启关重重帏箔施屏山中酒不知屏外寒国殇行官军半夜血战来平明军中收遗骸埋时先剥身上甲标成丛冢髙崔嵬姓名虚挂阵亾籍家寒无俸孤无泽乌虖诸将官日穹岂知万鬼号隂风军中乐行营面面设刁斗帐门深深万人守将军贵重不据鞍夜夜发兵防隘口自言敌畏不敢犯射麋捕鹿来行酒更䦨酒醒山月落綵缣百叚支女乐谁知营中血战人无钱得合金疮药寄衣曲征夫去时着纻葛征夫未囘天雨雪夜呵刀尺制寒衣儿小却倩人封题上有涙痕不教洗征夫见时认针指殷勤着向邉城里莫遣寒风吹腠理江南江北一水间古人万里戍玉关大梁老人行大梁宫中设氊屋大梁少年新结束少年嬉笑老人悲尚记二帝䝉尘时乌虖国君之讐通百世无人按劒决大议何当偏师如广利一驴䭾载送都市朝陵行国家诸陵陷河北盗发寳衣斧陵木或言陵下往来人夜闻翁仲草间哭何年却遣朝陵官含桃璀粲登金槃悲哉人家坟墓各有主谁修永昌一坏土破阵曲黄旗一片邉头廻两河百郡送欵来至尊御殿受㨗奏六军张凯声如雷元戎劒履云台上麾下偏禆皆将相腐儒笔力尚跌宕燕山之铭高十丈挽陈北山二首虽拜龙图号自称槃㵎翁生难招此老死可见文公断简功夫乆㴱衣笑语终空余藏藁在虹气贯山中掘笔临池惯残书映雪勤今宁无古篆宋复有唐文荒草周颙宅空山董相坟何时擕斗酒一酹墨溪云柬陈寺丞筑城事变相寻智亦新烂泥堆起石嶙峋断无余力谋蒸土颇有傍观哂寘薪自古虚心容议者即今枵腹役耕民姑尤聊摄皆齐境莫遣郊封有诅人答杨䨇一生忠孝发于诗不为桃根与柳枝枣本流传容有伪笺家穿凿苦求竒偶全要领慙轻典虚呕心肝悔少时泽畔累臣搔白首孤吟不敢累亲知挽陈师复寺丞二首已奏囊封墨尚新又擕神疏榻前陈小臣忧国言无隠先帝如天笑不嗔阙下举幡空太学路傍卧辙几遗民愚儒未觧天公意偏寿它人夭此人歳晚沧洲筑草堂却将逢掖换轩裳市朝共叹鳯髙翥世俗或疑麟不祥童子举扶犹慷慨门人要绖更凄凉衰残无复相镌切遗墨常留几桉傍辛卯满㪚天基节即事四首老作黄冠返旧山尚支驿料破衙官孤臣毫髪皆君赐独坐风廊不觉寒门庑无人殿未开白头㪚吏久徘徊年年歳歳千秋节长占羣官第一来闻説都人竞出嬉御街箫鼔倍年时相公入奏天颜喜半夜扬州送㨗旗约已隆亲礼不同钧天无䜩钖臣工太皇勲徳侔高帝陛下谦恭似孝宗还黄镛诗卷曾伴灵芝湖上吟当年一悟至如今源流不乱知归趣篇什无多见苦心贯蝨工夫须切近脍鲸力量要雄深暮年谁可谈兹事盎有村醪且自斟题陈遂卿隠居蚤日称雄翰墨林暮年里巷且浮沉诸君自负遗贤媿处士元无谤国心子佩子衿输少俊某丘某水拣幽深明时莫作逃尧计忽有弓旌底处寻题白渡方氏听蛙亭塘水拍隄科斗生想君亭子俯幽清黄梅雨足野田润牡麴烟收村墅晴莫信人嫌无理閙颇疑渠有不平鸣画堂方喜聼琴阮谁爱天然律吕声赠钟主簿父子旗铃接迹向西驰丹桂灵椿并一时竞说郎君能跨灶顿令老子欲笞儿妙年不患锥无颕前辈曾言木就规国相晏公元楚产何须千里逺求师读金銮宻记仗下千官走似麕仓皇谁扈属车尘禁中陆九艰危共殿上朱三苦死嗔当日横身抗岐汴暮年避地客瓯闽小窓细读金銮记始信香奁属别人获砚二砚温如玉琢成信知天地有精英马肝紫润尤宜沐鹆眼青圆宛似生未爱潘郎唿作友便教米老拜为兄今年几案多竒获应是穷儒命渐亨再获一砚自和三砚聫翩买劵成絶胜玉杵聘云英抚摩无粟向肌起涂抹有花从笔生韫匵毎愁逢暴客倾囊㦯恐费方兄古来事业由勤苦不信磨穿道不亨贫居自警二首昨者匆匆掷印归六年岑寂闭柴扉歳荒奴仅拾残穗日晏婢方羮苦薇宁渴莫賖邻近酒尽寒不着借来衣中年但祝身强健要卧松风坐钓矶客过吾庐语至晡旋营盐酪刈薪蒭酒兼麟脯不时有饭与鱼羮何处无力穑勿忘家世俭堆金能使子孙愚俗儿未识贫中乐妄议书生骨相臞寒食清明寂寂柴门村落里也教挿柳记年华禁烟不到粤人国上冢亦擕龎老家汉寝唐陵无麦饭山蹊野径有梨花一尊径借青苔卧莫管城头奏暮笳赠马相士二首妪貌何妨至辅臣猴形亦有上麒麟伏波眉目空如画不是云台劒佩人荀卿初了心形者蒯彻安知背面哉别有精㣲书不载待君见了季咸来和南塘食荔叹君欲和诗无匆匆唱首天下文章公今年荔子况倍熟亭亭锦葢高张空猿偷鸦啄牧童采林间残颗犹殷红在昔唐家充歳贡吟讽何止杜陵翁南穷交州西蜀土快马䭾送如飞龙綘裳氷肌初照眼玉环一笑㤙光浓惟闽以逺幸免涴一颗不到温泉宫自从陈紫无眞本皱玉晚出尤称雄迩来鸡舌擅瑰玮赞香誉味万喙同麟台仙人亲题品天为此菓开遭逢乃知㣲物似有数声价亦与时污隆列圣俭德被华戎微如淮白不敢供奈何置驿奉私室安得木铎观民风山蹊谷堑目力穷血肩踠足驰筠笼请公移此食荔叹置在薰风殿阁中送眞西山再镇温陵父老香花夹路催朱幡那忍更徘徊弓张至此尤宜弛珠去安知不复㢠海上有艘堪致粟洛中无篚胜生财泉人毕竟修何福消得西山两度来题郑宁文卷昔侍西山讲习时颇于函丈得精微书如逐客犹遭绌辞取横汾亦恐非筝笛岂能谐雅乐绮纨元未识深衣嗟余老矣君方少勤向师门扣指归悼阿驹五首吾老方期汝亢宗爱怜不与衆雏同岂知希世千金产止作空花赚廼翁长兄开卷毎随声大母繙经亦谛听眉目分明无夭法恐缘了了与惺惺北辙南辕有返期吾儿掣手去何之梦中玉雪来懐抱愁絶邻钟唤醒时眼有𤣥花因悼亡观书对客两茫洋情知泪是衰翁血更为童乌滴数行人生忧患本无涯强取瞿聃语自排吾母白头犹念我吞声不敢恼慈懐挽刘学谕少游乡校至华颠常以虀盐飬浩然科举法行无誉士丘园礼废有遗贤刘蕡下第人称屈李汉编文后必传闻道诸郎皆秀孝拂云华表看它年送陈户曹之官襄阳二首丞相曾叅督府谋郎君今复赞邉筹彼哉金谷饮长夜去矣玉关防盛秋尺度岂能拘快士功名断不在中州习池水满隄花艶安得相陪赋逺游幕府秋风事日生叅军匹马去兼程起为楚舞何其壮吟退吴歌在此行且喜岘山碑有跋不愁江表传无名老儒那复封侯梦止愿躬耕看太平病后访梅九絶梦得因桃数左迁长源为柳忤当权幸然不识桃并柳也被梅花累十年先生歳晚被人疑梅畔浑无一字诗明月清风愁併案野花啼鸟怕随司区区毛郑号精专未必风人意果然犬彘不吞舒亶唾岂堪与世作诗笺和靖林间欬嗽时一邉觅句一邉饥而今始㑹天公意不惜功名只惜诗老子无粮可御冬强鸣饥吻和寒蛩舎南舎北花如雪止嚥清香饱杀侬与梅交絶几星霜瞥见南枝喜欲狂便欲佩壶擕鐡笛为花痛饮百千塲一聨半首致魁台前有沂公后简斋自是君诗无警策梅花穷杀几人来春信分明到草庐唿儿沽酒买溪鱼从前弄月嘲风罪即日金鸡巳赦除菊得陶翁名愈重莲因周子品尤尊后来谁判梅公案断自孤山迄后村题龙眠十八尊者尝闻天台境肉身往无从仁夫示此图恍惚游其中应眞一一若旧识或踞怪石临飞淙山鬼投牒何敬恭天女问法尤丰茸盆鱼鬐鬛等针粟放去夭矫拏空蒙山深无人地祇出被服导从侔玉公前驱鸷兽后䕫魍徐行殿以一瘦笻巉巉苍壁谡谡松下有老宿眉雪浓石桥灭没云气断似是鬼国非天工层氷融结挟怒瀑毒虺喷薄含腥风至人于此方入定壊衲羃首枯株同等闲一坐六十刼汝技有尽吾无穷书生往往谈性命憷以祸福犹皃童倒持手版口劝进对此宁不面发红我知龙眠笔外意要与浊世鍼盲聋退之云释善变幻恺之谓画能神通幻耶神耶两莫诘与子持叩西山翁题林戸曹寒斋举世争驰势利塲君于冷处看人忙不营摩诘散花室只设苏州听雨床种果园林无虎守勘书窓几有萤光直须唤起西堂老来向斋中伴石塘过建阳二首溪上重来两鬓丝岂知拙政久犹思旄倪欲见叶公面香火共存朱邑祠争劝令君持酒琖不容老子闭车帷谁言俗薄今非古我与斯民各秉彜白布裙襦雪满顚擕扶伛偻拜车前皆言庾氏相因粟犹是君侯不饮泉自昔活民须有备即今去客愧无权愚公老矣痴如故长把心灯望后贤过章戴曽向明时雪李邕又闻名在聘贤中忆言䲭吻施茅屋忍见龟趺立栢宫杯酒昔常陪贺老双溪终待哭乔公情知客泪先难制邻笛那堪咽晚风答李泉州元善平生陈无巳白首欠吟债未尝交马吕况肎见章蔡附热生可鄙中寒死亦快吾方尚此友巾车与同载前瞻有膺滂却顾有融泰要当坚一壁讵可立两界恕乎行谊亏希也名莭壊史君惠良箴下走敢不拜懐哉道义交异彼姑息爱送赵信州贫者惟言可赠行临分握手尽交情马于辔力穷时骇鸥向机心动处惊齐士岂无堪客礼蔡人便遣作牙兵遥知陌上罗敷女竞看双旌出劝耕题赵子固诗卷紫芝仲白俱仙去晚秀惟君擅士林字肖率更亲手作诗疑贾岛后身吟九成合奏音方备三染为纁色始深老去尤于朋友笃未忘几研琢磨心题袁秘书文藁场屋声名淳绍初同时一軰晓星疎举人尚记前乡贡天子亦唿行秘书出蜀诗堪编杜集渉湘文可补骚余中朝典册须鸿笔何必然藜照蠧鱼题庐陵罗生诗卷门巷萧然人迹少华裾客子䄂文过织千机锦非常巧熏一铢香已觉多持赠白云情厚矣暗投明月愧如何桃花水煖鲈堪鲙恨不相擕买短蓑送王实之欲去还留毎自怜竟为吾子着先鞭孤忠尽见万言疏十口同登一叶船屈法相传烦圣主上书俱贬愧前贤南归定过西山下细把行藏告墓阡郑丞相生日口号四首王吕纷更尚治安史韩椓伐始凋残廼知元祐调絃易却是端平变局难舒黯淹晋守相间平津千载有慙颜惜渠不见端平相召了西山召鹤山忤㫖婴鳞不自安明朝宻启与迁官百僚举笏私相语相国胸中得许寛转了头㕔屡乞归已将传舎视黄扉江湖不欠鱼羮饭直为君恩未拂衣桐庐舟中即事车前弯帽同声㪚门外华簪一揖休惟有浙江潮好事肎随逐客到严州田舎即事十首去年赢粟尚储缾又见新秧蘸水青野老逢人説慙愧长官清白社公灵村落争看乌角巾略谈北事向南人百年只有中州乐世世无为塞下民古来观社见春秋茜袂银钗尽出游欲与鲁人同猎较可怜身世尚它州蹴踘鞵尖尘不涴臂鹰袖窄様新裁社中年少相容否也待鲜衣染鬓来邻壁嘲啾诵学而老人睡少听移时它年谨勿如张禹帝问床前谬不知田舎诸雏各雅驯男儿盍有艺资身古来医卜多名世莫学文章㸃涴人条桑女子两鬟埀车马过门未省窥生长柴门蓬户里安知世有二南诗草草衣装挈自随壻贫毕竟与齐眉絶胜京洛倾城色錬向侯门作侍儿皃女相擕看市优纵谈楚汉割鸿沟山河不暇为渠惜听到虞姫直是愁溪上渔郎占断春一川碧浪映红云问渠定是神仙否艣去如飞语不闻送徐鼎夫用庐陵通守博士戴文韵一春风雨郡斋寒荒了麻姑老子坛吏抱文书排闼至客擕诗卷退衙㸔愁来镜里丝难染老去胷中锦已残若棹扁舟见安道为言歳晚习申韩送赵叔愚赴浔州理掾未奉三雍对聊为五筦行乡书踰岭少诗思入湘清逺宦身差稳中州事日生向来几离别此别最关情寄徐眞翁侍郎忆昨纷纷衆喙鸣怪君噤齘乆无声得非家客留廷尉或是闺人沮仲卿白璧微瑕终古在黄金横带霎时荣从来公议无情甚莫遣䝉斋独擅名和仲弟二絶一春檐熘不曾停滴破空阶藓晕青便是儿时对床雨絶怜老大不同听鴈囘杳杳浑无报鹊语啾啾似有凭忽得逺书看百过眼昏自起剔残灯丁酉重九日宿顺昌歩云阁絶句三首呈味道明府九月南州菊未黄芙蓉取次献新粧不妨折取繁红挿四海皆知两鬓霜只了年年作逐臣衣冠繿缕面埃尘偶逢令尹留连我不畏狂生㸃涴人先倩清风扫水轩更唿凉月倒金樽定知明府归侵夜县郭留灯未闭门挽郑子敬都承重入修门两鬓丝延和累疏竭忠规立朝颇慕汲生戆谋国不知晁氏危老去故人能有几古来君子例无时传闻近事堪悲慨説向从前亦皱眉次韵实之二首孤臣去国四经春迹逺安知罪尚新蚤亦曾讥秦氏者谗为与议濮园人懒笺光范干时宰且伴田家赛社神醉倒不能愁世事倩他烟柳替含颦向来歳月半投闲莫叹朝朝苜蓿盘身后芬芳聊自诳眼前腥腐饱曾餐虫鸡一笑何须较花鸟相疏恐被弹清议自为儒者设未应羁束老黄冠再和二首借屋城中又一春桃符万口説清新向来曾上庆厯颂老去甘为元祐人健论眞堪惊謟子固穷不肎媚钱神吾评此士西塘比后进纷纷漫效颦与君未得便安闲邉警偏能恼涧槃草地枣红犹索鬬田家稻白可能餐谁将鐡绠横江锁莫靠琵琶出塞弹处处冲梯楼上舞不应诸老自巍冠挽南塘赵尚书自从水心死尘柄独归公于易疑程氏惟诗取晦翁二箴家有本孤论世无同不复重商㩁骑鲸浩渺中次韵实之春日梅醭朝衣尘满靴曾穿细仗对延和角巾乆已寻初服锦帐何须恋旧窝能读书人天下少不如意事古来多半生寂寂因迂濶垂老方惊歳月蹉再和少小从军事袴鞾祇今庙算主通和寇来复去兎三窟民㪚未收蜂一窝病觉风光于我薄老知书册误人多罪言着就㴱藏所自笑狂生壮志蹉三和长劒拄颐刀纳鞾得如曝背趂阳和买邻㡳用百里价好事争为十二窝异日史臣应有考同时朝士欲无多与君死守西山学莫遣人讥末路蹉四和朱门画鼓舞宫靴应笑狂歌似采和露坐一生无歩障春游是处有行窝绍兴谠议谁当续元祐全人本不多办取九年同面壁未应末后话头蹉五和頽然一榻懒巾靴二月东风尚未和雀闯屋檐来作宿蜂衔窓纸去为窠牢愁余髪五分白健思君才十倍多欲访东臯贤鼻祖几廻路与醉乡蹉六和生怕将军手涴靴安能柔软舞灵和艰虞夷甫方谋窟老懒尧夫少出窝时事絫棋如许急春愁抽茧未为多终南一径非常㨗自是吾徒问路蹉五月旦日鸡鸣梦䄂疏墀下先君问言何事答曰犹素论也先君太息称善闻追班声惊寤以诗识之梦中候对殿东厢邂逅先亲问答详碓磨不能移素论曝芹终欲献清光触屏训謟生犹臭攀槛传名死亦香君父临之安所避凌晨起坐涕淋浪题赵别驾委斋乍㸔华扁费寻思徐叩微言极坦夷无可奈何安命者吾非恶此欲逃之万羊赋禄渠前定二鸟䝉㤙彼一时郄被委斋叅透了不求符竹止求祠读邸报二首并驱华毂适通逵中路安知判两岐邪等惟余尤甚者好官非汝孰为之累臣放逐无还理陛下英明有寤时闻向萧山唿渡急想追前事亦颦眉瑶编对秉初修笔粉署同擕夜直衾虎既䝉皮甘搏噬鹤因疮羽乆呻吟尽归一网机犹浅横説三纲害最深想到鄮山多暇日轲书毋惜细研寻自和二首横身乆塞杨朱路洒泣俄悲墨子岐陋矣射钩而中者壮哉鸣鼓以攻之侍读自无迁府分中丞还有僦船时八风舞罢君㤙歇赢得闲愁上两眉贵豪渠已重金带贫病侬犹旧布衾钟阜觧仇无宿憾荆江感事有新吟早知余耳交难保晚觉王何罪未深白首还乡应闭户断无保社可追寻和实之读邸报四首祝鮀非是佞莒仆未为凶鬼谷从横舌终南诡秘踪断无麟在薮独有䑕穿墉千古谁俦匹依稀似敬宗穿凿彊挥尘跳梁勇执弓矫诬天亦怒驱逐国为空笑里刀常有盟邉甲巳衷拾遗端可拜诛佞笔生风外观殊伟岸内禀极憸柔欲取汉清议尽投唐浊流鬼车鸣甚恶勐虎死方羞芳臭须㬰判哀哉不善谋一抨初骇听双泪漫求哀极口诬贤者甘心誉彼哉早知豺不食安用鸩为媒试问高阳里迎车几两来再和四首狐鸣工作祟鸦譟毎为凶曾觌初尸罪丘门永削踪谋身眞有窟凿趾欲无墉力击延龄去堂堂似亢宗旧知偏下石逺避亦伤弓留落周南衆萧条冀北空万言徒饰诈双泪却由衷王绩何曽醉刘蕡本不风噬人侔虺毒害物比猫柔清议姑驱逐寛恩未放流剑诛张禹佞扇障禇渊羞谏笔非私忿惓惓为国谋伏阁何其壮登舟得许哀人多称快者上岂少㤙哉恶草毋留种夭桃不待媒九重方逺佞宁放郑詹来挽李卿俦老苦説兵财少臣非怯塞垣上思前语騐人叹左迁寃老大云中守风寒国北门故交头白尽空为赋招魂洛阳桥周时宫室汉时城废址遗基刬已平乍见桥名惊老眼南州安得有西京同安城不能高甫及肩临风搔首一怀贤当时矮屋今存否曾着文公住四年龙溪道中旷土茫茫无主名朱门唯恐籍分明老农犹记淳熈事太息文公志未行潮惠道中春深絶不见妍华极目黄茅际白沙几树半天红似染居人云是木绵花循梅路口四首贑客纷纷露刄过断无徼吏敢讥诃身今自是牢盆长较尔能贤得几何道吏仓忙乞调兵未应机动遣鸥惊传闻老子单车至惭愧偷儿让路行钞法如弓末愈张可堪于此更求详秪应新执牙筹者拾得研桑肘后方三十年来邉宿兵大农无计饱连营元来有箇浮盐䇿南渡诸贤未讲明白云庵太行以北海丰南我与梁公各有慙皃五十余亲八十可堪来宿白云庵东坡故居二首嘉祐寺荒谁与葺合江楼是复疑非已为韩子骑驎去不见苏仙化鹤归惠州副使是新差定武端明落旧阶尽遣秦郎晁子去只擕周易鲁论来丰湖三首岷峨一老古来少杭颕二湖天下无帝恐先生晚牢落南迁犹得管丰湖小米侍郎生较晚龙眠居士逺难唿不知若箇丹青手能写微澜玉塔图作桥聊结衆生缘不计全家落瘴烟内翰翻身脱犀带黄门劝妇助金钱罗湖三首平生不作贾胡留怪底江邉未发舟泷吏不须前白事更忙定要㸔罗浮中州无地堪投足垂老擕家泛瘴江不爱朱丹画车毂且贪紫翠入船窓异境微茫在半霄僊人垂手下相招老来尚有君亲念未敢相陪过鐡桥扶胥二首一阵东风扫曀霾天容海色豁然开何须更网珊瑚树祗读韩碑也合来前祭京师奉祝词尊严不比百神祠台家今歳筹邉急黄帕封香已过时唐子西故居二首一州两邉客无地顿竒材方送端明去还迎博士来无尽颇纵横晚方攻蔡京犹称贤宰相应为客先生即事四首香火万家市烟花二月时居人空巷出去赛海神祠东庙小皃队南风大贾舟不知今广市何似古扬州𤓰果跽拳祝㬋罗扑卖声粤人重巧夕灯火到天明吾生分裂后不到旧京游空作樊楼梦安知有越楼药洲二首役民如犬马国破作降俘往往湖中石宣和艮岳无怪怪竒竒石谁能辨丑妍莫教赞皇见定辇入平泉广州都试自昔番禺统府雄君恩暂许领元戎不羞短髪垂肩白且爱前旌照眼红笔乆不灵妨草檄臂新无力怯开弓即今超距多枭俊安用辎车载此翁灯夕三首呈刘师士女如云服珥鲜暂陪猎较亦欣然清于坡老游杭市俭似乖崖在劒川使指何功烦卜夜遨头此念可通天粤人拥道千层㸔不见狨鞍三十年陌上游人趂管絃岂知君相尚筹邉细听野老交谈处犹记兵端未动前草市收灯如许早端门瞻跸定何年书生晚抱忧时志归画残灰理旧编白鹤故居天稔中原祸朝分党部争当年谁宰相此地着先生故国难归去新巣甫落成如何鲸浸外更遣打包行唐博士祠博士位犹卑投名入党碑今观名世作多在谪官时太史沅湘笔仪曹永柳诗新祠绵蕞尔未尽复遗基六如亭吴皃觧记眞娘墓杭俗犹存苏小坟谁与惠州耆旧説可无坏土覆朝云再题六如亭昔人喜説坠楼姫前辈尤高断臂妃肎伴主君来过岭不妨扶起六如碑十五里沙只见如山白浪飞更堪动地黒风吹渺茫直际九州外汹涌常如八月时河伯岂能穷海若灵胥仅可吓吴儿惜无散髪骑鲸友共了南游一叚竒送项使君季约二首世有凝香乐君侯摠未知清斋灯火夕闭阁荔支时郡小留难住民愚去始思两年案头笔一字不容私但见两眉颦何曾一馔珍节如僧更苦家比郡尤贫琴鹤均为赘莼鲈颇切身荡山有来雁莫惜寄声频送王梅州二首州境与潮邻徐行止浃旬瘴乡均一气监子亦吾民日晏烟岚歛兵余户口贫定将田里事闭合细条陈祸始自三枪菑犹被一方帝将安渤海君肎薄淮阳老手何忧斵新眉尚费粧汉庭褒郡最早晚入为郎辛卯春日甫报弓旌召俄闻弹射攻正如饮甘露又似斩春风云梦吞伊辈须弥纳箇中故山多芋栗不必问狙公挽唐伯玉常卿身自无安处昇州更广州逐教子方去死到了翁休鳯至虞廷喜麟亡鲁野愁忧时兼悼友白却九分头送居厚弟堂禀二首俱被光华遣同归寂寞滨吾灾因抱椠子咎在埋轮记忆烦明主招徕到逺臣要须留晚节它日白先人怕与亲朋别那堪送子行天威难俟驾秋暑勿贪程若见知名士为言不慧兄孤危托君相耕钓毕残生居厚不果行次韵二首物色来林下安排起海滨居然䝉锦穽幸未驾蒲轮非我瑕疵女云谁毁誉臣只愁从此去未易致虞人祖帐方㳙吉公车已尼行若非露消息未免迫期程水菽姑娱母茅柴且酌兄未应天禄合便欠一更生送陈霆之官连州地接湖南境孤城若箇邉茆寮愁问宿崃石善惊船官小无迎吏诗工有续编古人高妙处不过覧山川和张简簿尉韵旧案依稀在栢台寄声杭本莫翻开骑驴导从两黥挟罗爵门庭几客来务观可堪供史草补之不㑹作宫梅男皃盍建横行策免使君王叹乏材送李用之察院赴潮州昔在番禺鬻筴时瞽言不敢计从违固知国有三空患乂欲民无再㩁讥篛裹为生尤瘠薄牙筹所积恐纎微公卿文学方矛盾应待囊封决是非书事二首谦之绋翣迎归福平甫灰钉送返莆空累两家营后事借留四壁遗诸孤学徒谁是单传者史藁曾经乙覧无贫富皆当终牖下招魂何处有神巫二士平生极好修箪瓢之外尚何求暮年更傍谁门户故国无如某水丘华箦殊非爱曾子短衾自可覆黔娄小车处士差安稳十二行窝取次㳺送叶士巖二首曾约还辕访爵罗几廻扫榻伫经过待先生敬虽如此与老人期奈后何走马㸔花消许急杀鸡为黍误侬多吴中故旧还相问一臂偏枯两鬓皤向来参请徧诸方恍惚如痴亦似狂雪与膝平犹未退斤从鼻过了无伤拈花弟子知谁悟撼树羣儿不自量极欲为君露消息天寒日短话头长甲辰春日二首买牛捜粟向蛮烟衰病安知璧偶全使者召归曾四辈臣之得罪又三年柳刘漏语谁云尔綘灌怜才定不然纵使有泉堪洗耳先生此媿若为湔学问过时已悍坚文章垂老未精专薰琴何患无赓载秋扇明知有弃捐旧读温寻浑不记新吟鍜鍊乆方圆此生幸不当词翰免被人嘲上水船题小室二首已向㴱林卓小庵是中仅可着禅龛士师何止三无愠中㪚居然七不堪一去重华那复得方当盛汉勿多谈近来弟子俱行脚谁伴山僧面壁参阡陌东西山北南半生常带㪚人衘何曽云梦芥八九一任狙公芧四三合上大夫投欲死瓮间吏部寝方酣可怜子骏无家法下见先人面有惭送表弟方时父弃置空村饱世情高轩乃肎顾柴荆韩甥殷浩贫亲戚李益卢纶外弟兄两鬓萧疏惊老大一灯明灭话平生刺桐花下逢予季多致诗人未害清赠施道州二首施先生学有源流家自长安徙益州畴昔建牙当一面秪今失国託诸侯身侨岳麓无生计目断岷峨起暮愁闻道汉庭须黼黻蜀珍那得此淹留烽烟突过劒门关西顾于今尚未寛早晚相如通僰道苍皇子羙问长安拮据自笑营巣拙枘凿明知合辙难纵有望乡楼百尺淡烟衰草莫凭栏梦方孚若二首仙鬼微茫果是非不如辽鹤有归期铸成范蠡何嗟及绣作平原未必知歌扇舞裙风雨㪚野田荒草古今悲可怜一觉寒忩梦犹记聨鞍出塞时寤寐中原独着鞭往来絶域几餐氊封侯反出李蔡下成佛却居灵运先八百里烹飨军䏑九千缣辇作碑钱秪今谁是田横客囘首荒坵一慨然哭孙季蕃毎歳莺花要主盟一生风月最关情相君未识陈三面皃女多知柳七名自有菊泉供祭享不消麦饭作清明老身独殿诸人后吟罢无端雪涕横懐曾景建曾有舂陵逐客篇流传哀动紫阳仙安知太白长流处亦在重华野塟邉碎板一如坡贬日葢棺不见桧薨年谁云老眼枯无涕闻説临川即泫然内翰洪公舜俞哀诗二首忆昔端平典册新三麻九制笔如神内庭唤作眞学士晚辈推为老舍人垂死遗言尤苦口平生谏疏最婴鳞建卭不作于潜死谁为君王説厚伦囘首扬州一梦余故交已直玉堂庐寒暄未省通君实穷薄空烦诵子虚甚媿丈人干甫厚孰云夫子不囘如残年无复陪精论开阖平生几幅书送李漕用之二首斜飞庆厯黄华逺捷出熈宁使指新但记欧公更此职不知赵济是何人剡章徧及孤寒士奋笔先诛聚歛臣自叹暮年衰飒甚羡君老手独埋轮汉廷盐鐡议交攻有诏姑惟旧法从闻道岭南歌圣主一如河北感仁宗向舒自是堪王佐桑孔安知富大农它日公归奉清问可无鲠论賛烹封答谢法曹二诗简澹扫秾华作者几无以复加璧十五城方定价桃三千歳一开花选骚意度卑唐体晋宋文章让谢家莫道老夫今耄矣平章此事不应差三月二十一日泛舟六絶少游欵叚何从借伯厚鸡栖未易求㸔取后村翁简径百钱聊税一渔舟桥低水涨过船难旋拆船篷复旋安未免屈蟠篷底坐谁教君爱切云冠虽沈璧马计安施倐忽桑田变渺弥説与神通君㸔取潮头不到艮山祠溪北溪南一雨通山村佳处便掀篷老身不怕无安处着在渔翁保社中稚子唿牛妇馌耕早秧水足麦风清老农喜极还垂涕白首安知再太平本朝耆旧数君宗老监轩昻洛社中后五百年人定説过江复有戴花翁三月二十五日饮方校书园十絶才入中年㑹面难安知白首此团药不妨时驾柴车出只作初骑竹马㸔伯兄廼汉司徒掾季子亦唐行秘书只愿荆花常烂漫莫令瓜蔓稍稀疎自古根深枝叶蕃百年乔木到今存只留谏草传家世莫着轺车辱户门西舎鸣笳索赋诗东家拽石请书碑眼中除却壶山外多是新知少旧知唿来不许望清光麾去奚堪作省郎莫是身后刘快活挿花重入少年场石室千年不复开庭花无语委苍苔席间旧客惟枚叟白髪重将屐齿来空留藓石仆斜阳不见竒章与賛皇何必雍门弹一曲蝉声极意説凄凉百年如电复如风昨日孩提今日翁乍可生前程醉汉也胜死后谥愚公早退分明胜一筹年行六十复何求东门瓜与南山豆谁道君恩薄故侯后有良工识苦心今无善听孰知音老来字字趋平易免被儿童议刻深送王实之倅卢陵二首刍言当日偶然同白首家山各固穷海内仅存一畏友人间遂有两愚公似闻黄阁登迂叟且向青原访醉翁此士未应无着处栖栖十载六治中君去江邉春色浓郡花照席万枝红守分风月元非赘吏白文书但託聋黄本何堪处秦观白麻近已拜申公早归了却兰台史莫乆吟诗快阁中挽汤仲能二首拔起眞三秀分飞秪二难怕趋丞相热宁忍后山寒老徒书局徂徕不谏官如何令国奕白首局傍观讣至聋三日悲来赎百身太丘州里化伯起子孙贫零落欧门士消磨濮议人殷勤赍掬泪一洒素车尘题方友民诗卷删定实惟曾大父文忠况是老先生力行所学斯无媿偶发于诗亦有声合止笙镛成雅奏抉挑草木示微情嗟予公事君归兴不得相从细讲明题余干姚三钖书钞顷传汤序心倾挹兹得姚钞手阖开朱子所疑非孔传汉儒之罪甚秦灰时清纵未经筵召歳晚寕无掌故来揽辔逺臣慙力薄不能为国论遗才追和南塘韵呈汤伯纪尹子潜诔南浦了诔余杭各掩新丘若釡堂不见天球在东序竞吹宫篴奏西凉后生谁附青云传故吏惟余白首郎浩叹缥缥双鳯逺老身如雁漫随阳题蔡炷主簿诗卷旧止四人为律体今通天下话头行谁编宗派应添谱要续传灯不记名放子一头嗟我老避君三舎与之平由来作者皆攻苦莫信人言七步成九日登辟支巖过丁元晖给事墓及仲弟新阡二首絶巅万籁尽沈沈重倚栏干感慨深古佛龛中苔上面故交冡上树成隂山无白额妨幽讨野有黄花且满斟莫怪裴徊侵暮色老人能得几登临歴歴向时游览处重来年已迫桑榆大衾尚欲同林下华表安知忽路隅自古曾悲摘瓜蔓即今不共挿茱茰人生患不高年尔到得年高万感俱答循倅潜起别后书稀梦亦稀忽传尺素到柴扉不知天骥方徐歩将谓云鹏乆怒飞句律斩新过似旧姓名略是复疑非长官僊去賔朋散存者依稀有杜㣲宋诗钞卷九十宋诗钞卷九十一钦定四库全书宋诗钞卷九十一内阁中书舍人呉之振编卢溪集钞王庭珪字民瞻庐陵人登政和八年第调衡州茶陵丞拂衣去卢溪筑草堂因号焉时胡铨论忤秦桧谪岭南独庭珪送以诗语且触桧坐流夜郎桧死得还数召对优礼除国子监主簿主管台州崇道院九十三卒学邃于易着易解见者叹为必传㑹诗狱捕至携书鐍箧中为卒所攫去叹曰天厄吾书门人杨廷秀序其诗谓得传于曹子方出自少陵而主于雄刚浑大此苐言其崖岸尔若遣思属辞未离窠坎使真气䝉翳于篇句间亦未免于诗家疵疠也题宣和御画玉锁宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来向东鸣当时妙手貌不成君王笔下春风生长安老人眼曽见万嵗山头翠华转恨臣不及宣政初痛哭天涯观画图舟次白沙朝发螺浦湄暮宿白沙口初为夜行计有物应掣肘山云四面起风涛半江吼落帆危石矶就枕不敢久林深鸣鹳鹊村逺闻鸡狗梦觉如月明破篷见牛斗起视天色清解缆欲放熘浪头聒天响掀簸入我牖蒲帆未及张篙师复回首渡头有古祠壁画杂怪丑舟人相与言劝我酬神酒出处本细事隂晴亦常有我固不问天岂问土木偶张持操携徐献之侍郎书见访兼出示着述中兴论诸杂文为赋诗一篇以文轴还之他日亦録寄献之也君不能徒步上书献天子又不能移书帝城结王公欲将笔力扛九鼎纸上有説能平戎宣和治极久忘战骑马嘶淮甸是时犹屯百万师无人北向放一箭大臣搏手知何为草间公卿儿女啼至今谋国无上䇿读君㫁藁令人悲君家人物照青汗曲江犹识乱他年论事要回天应向荆州寻好汉赠别黄超然我生不识黄太史犹及诸老谈遗事蓝田生玉海生珠谓君眉目无乃似谁作江西宗派诗如今传法不传衣句中有眼出月宻付嫡孙人未知宗风后必喧人口云梦更须吞八九年拈此一瓣香狮子窟中狮子吼送呉举主簿往清江受纳秋苗田头作谷催入场一半白着输官仓庐江主簿喜懐檄放船椎鼓开帆樯萧滩老农公事毕夹道欢唿罗酒浆笑言归去唤妻子今年祖米两平量刘晞阳贫甚爨烟不属书读而不辍作诗遗之以激其志因叙其贫之所以然冀当涂有闻之者荷鉏初读书中原已鼎沸辍耕仰太息衣食尚卒嵗喧唿传点丁田庐忽湮替产尽犹索租従何出租税迺知天寳后信如石壕吏君门九重深旗㦸森兵衞朱轓背相望莫肻察凋弊赖子天资髙追琢自成器时能従诸生扣门来问字长篇烂溢目春葩吐竒丽饥虽不堪煮要自饱风味迺翁昔好事賔客常满位小儿聴客语炊甑忘箸箄岂虑饭成糜尔来糜亦废谁能馈升斗与子黔突喙寅陂行安成西有寅陂溉田万二千亩废久官失其籍大姓専之陂旁之田嵗比不登邑丞赵君捜访耆耋尽得古迹浚溪港起堤阏躬视阡陌灌注先后各有绳约不可乱是嵗绍兴十三年适大旱而寅陂溉万二千亩苗独不稿民颂歌之国家方下劝农之诏法有农田水利实丞职也然縁是而伪自増饰以䝉襃显者世不为怪由是水利为虚名今寅陂功绩崇崛丞不肻自言部使者终不及省察某出城别君东门外逢寅陂之民塞路涕泣言此为叙其事作寅陂行不复縁饰皆老农语也冀有採之者绍兴癸亥十月望日书安成城头乌夜宿啼乌未起鸡登木倾村入城来送君马首摩肩袂相属但有龎首不识名何物老翁出山谷老翁持酒前致词家住西村大江曲大江两岸皆腴田古有寅陂置官属自従陂废田亦荒官中无人开旧渎公沿故道堰横流陂旁秔稻年年熟今年虽旱翁不忧田头已打新舂縠谁云此陂㑹当复老父曽闻两黄鹄嗟哉如君不负丞躬行阡陌劝农耕监司项背只相望风谣满路胡不聴胡不聴寅陂行为扣天阍叫一声送宣向卿往衡山兼寄胡康侯侍讲海内甲马未尽休豪英为时当出谋天生竒才必有用何乃相率居岩幽胡公人品今第一汗漫久作朱陵游朱陵窟宅倚苍翠此公招隠安可留九庙今谁起頽压四方正尔烦诛求我闻昔时元刺史舂陵地分天子忧少陵作诗颂其事至今人传元道州公为道州绩尤伟谁为再作舂陵讴孤城疲卒捍狂贼髙论力诋庸儿羞安得如公数十辈㕘错天下为邦侯京洛风尘不难扫潢池寇孽不难收愿公早请尚方劒先斩佞臣张禹头赠齐轩仲素老齐轩仲素老自安成京师游螺川凡十余偶过其居齐轩面东山一峯曰秀岭烟云草木翠色依然真逸道人作诗招之以代东山移文云秀岭明东城飞翠横空㫁烟霞互灭没爽气浮清旦旁连仙人居楼殿出天半金龙蟠绣柱银榜开琳馆齐轩面青葱下瞰緑篠岸我尝醉其上讴吟杂悲叹一时贤士夫车马共游款当年二学士落笔泻银汉曽赋齐轩诗字字星斗烂事逐云雨空鬼録尚可按重来兵火余触目自悽惋惟有轩前山秀色还旧观晓猿惊未已归袂何必挽胡为走尘埃废此竒一段山灵亦可畏移文定嘲玩送陆景荘提干驱车越荆呉辙迹走欲半是时亲戚多烜赫践华贯中有衣绣人持斧下霄汉利权炙可热冷语氷未泮徒乗朱斑轮呵殿吓闾闬如傩带面具应遭鬼笑玩而况新失职谁肻聴唿唤坐令公困穷旅突㡬不爨蔚然鸾凤姿胡为杂鹅鹳我实憎此曹期君游汗漫次韵曽育才翠樾堂雪诗哦君翠樾堂中雪词如劒㦸相磨切又如牛铎应黄钟水中跃出蕤賔铁因诵东坡忆雪诗城郭山川两竒絶翠樾堂中雪复然敢拟片词増窜窃长安道上醉骑驴忍冻不知蹄屡蹶争似淮西破贼时蔡州城外沙如月将军一箭射欃枪夜落城头晓方灭捷书飞奏不动尘露布驰来迷玉阙醉翁句律号令严冻口何由更开説银杯任逐马蹄翻㫁藁残编且扃鐍同陈思忠访洪觉范寻春反向僧房卧无乃行蔵与时左起来刮目览新诗花压栏干梦初破黄叶丹枫属兴深吁然莫测疑楚些恵休岛可没已久二百年来无此作世间何处着斯人秀句天教出寒饿我气未衰词颇弱欲借鼓旗聊一佐终朝巖下不逢人苔色应嗔马蹄涴酬聂达夫恵所业聂郎赠我长短句大盘小盘堆玉筯当年持此惊市人破帽蹇驴谁借誉厌闻百鸟唿春风自作綵凤鸣孤桐俗闻恶语败人意胡不谒帝明光宫次韵张子春赋瑶林春色花间酌酒邀明月月照金樽佳兴发鲸吞雾卷百川空醉挽酴醿落香雪便将垒麴筑糟丘酴醿压膏麦为蘖酿成忽见张公子公子家居近丹阙为予乗兴夸洛阳笑指沙头卧双榼洛阳视此真草野敢欲新诗借牙颊瑶林名字出风尘未遇知音那敢説况能大读离骚句痛饮虽多不为餮未识王家碧玉香髣髴东坡真一诀诛茅本结方外人岂用礼法相分别预拂瑶林一片石与君醉过清明节穷亦不足悲达亦不足説酒阑插劒怒肝胆正恐不免论功业和陈柄臣见赠北人愁聴江南曲细草新蒲㡬回緑当年避敌初渡南千官苍黄饭不足中原乱后又逢春边头只道无烟尘迩来公卿不生事此事必属非常人我曹生长江南乐岂料翻成风土恶湖海元龙气尚豪赠我新诗何璀错拾遗后出最能文修椽大屋今荒坟逺孙髙材淹管库犹能落笔生烟云山城相遇初相喜共论大梁人物美莫学夷门抱闗吏谋窃兵符推晋鄙李仲孙佩轩我友李仲孙饬身一何介被服古衣冠昂然伟而怪开轩蓬户中纫兰以为佩布袍揖公卿脱帻卧江海方其得意时天地不能碍荷鉏入深林剪薙发幽荟清芬动窻壁蕙若连光彩君看紫绶翁腰垂黄金带璜珩错琚瑀印章如斗大步趋踏龙尾锵然中音㑹岂如此香草擢秀繁霜外秋风落万木臭味久逾在我思轩中人免食三斗艾梦寐欲见之一往清鼻界送骆仲武渊明不喜折腰趋宁作拄笏何易于劝农使者鄙丈夫少年新进安识渠下马怒颊虬奋须指挥星火飞文符詈辞愧语靡不无诸公止欲求荐书椎斵肌骨寻膏腴公为一笑怜其愚熙朝成法字巳孚坚如金石莫可无鞭且勿施安用蒲三年竟亦无逃逋吏民遮道相欢唿生立丛祠傍佛区想当逸气吞江湖与人恢疏无怨吁临卭小子傲乡闾方乗朱轮呵道衢公归西山结茅庐丹崖絶壁巉空虚谁能负弩当道隅终日与尔为前驱观徐明叔画湘西磨崖图衡山髙出北斗边九疑苍梧相属聨羣峯环走如却立山脚插入潇湘川朱陵渺邈迷处所白鹤喷薄飞流泉坐看徐郎拂绢素尽驱山岳置眼前徐郎岂是真画手酒酣游戏乃其天巴陵洞庭连浦溆鲸鲵蟠穴为贼渊诏谓将军出旗鼓楼船蹴踏惊浪喧欃枪夜落照湖水雕弓十万犹控弦湘西古寺最竒絶丹崖翠壁开何年况公文章善叙事大字怪伟宜鑱镌中书异时观落笔因烦吮墨图凌烟孟公韩公毛发动腰靫大羽冠进贤他年中兴事可考公名亦与兹山传题恵崇画秋江凫雁老崇学画如学禅中年悟入理或然长江未落凫雁下舒卷忽若无丹铅定自维摩三昧里半幅生绢开万里不用并州快剪刀㫁取铁围山下水雅歌楼诗送永丰宰邓晋卿潢池赤子弄库兵犬牙蟠接䖍漳汀十年烽火照县郭白昼不敢问衙庭忽见青楼临大路楼上髙歌挥白羽楼前解角看投壶终歳不闻挝战鼓主人坐啸已风流小妇鸣筝楼上头曲罢仍能雅歌舞送君此舞传中州赠写真徐涛世言画工喜作鬼魅谓荒诞易图也故传神写照为难闻徐涛画卢溪老子作幅巾芒鞋萧散之状见者以为甚似作诗求之徐生画人不画鬼点目加毛必佳士迩来下笔更逼真勿论山僧及童子㑹貌诗人孟浩然便觉灞桥风雪起如今傥欲画卢溪一菴宜着深巖里戴国和得潘衡墨法于言意之外今携之湖湘必有识之者作诗以送之老潘胶法秘不传君独得之乃其天此法髣髴如参禅忽然有省夜不眠又如神仙换骨法应手不自知其然湖东大帅天下贤词源如海笔如椽本是玉堂挥翰手正要此物供磨研醉题李白三百首扫尽将军九万牋老潘殁来知㡬年声名始落潇湘川君不见吕洞賔竹丝篮子乌纱巾长安市上无人识唤作湖西卖墨人和酬黄子默牛渚西江夜新声月下闻定知终夕咏不觉晓光分傥有罇中酒重论日暮云山林正憔悴抵掌忽逢君辰州上元留滞逺湘浦飘如云水僧来为万里客又看一年灯翠幰褰珠箔髙楼俯玉绳鳌山今夜月应上最髙层入辰州界道中用頔子韵路入荒溪恶波穿乱石跳骑驴行木杪避水转山腰倒挂猿当道横过竹渡桥吾生本如寄嵗晚尚飘飖忆馨鸿二孙余窜夜郎日二孙才三四嵗阿馨已诵得数部书兼寄书纸来阿鸿尚幼余甚念之作忆馨鸿诗寄令诵之忆汝何时见愁眉此日舒别来三换嵗诵得㡬多书字稍堪拈出翁今喜有余阿鸿才弄笔相对想轩渠江上倚杖江风起唿船水面开人従洲觜渡帆破浪头来月色共千里天恩徧九垓当年送客处待看客车回谪辰州得失真何事文章妙入场隠身三十载汗简㡬千张名落江湖外气干牛斗旁吾衰任飘泊朝夕渡沅湘春日山行缓鞚青丝马不嘶春山草长静柴扉迸林新笋斑斑出隔水幽禽款款飞雨过泉声鸣岭背日长花气扑人衣云蔵逺岫茶烟起知有僧居在翠薇避乱深山䝉兄寳君寄牡丹数枝鲜妍不减平日始觉茅檐顿有春色感叹之余因成拙句乡井彫残屋瓦頽东风依旧上池台别来縦值时方乱春到何曽花不开骤觉茅檐堆锦绣未消翠毂走尘埃勿云去草草无恶今日遮蔵要草莱再过东冈物色江寒枫叶凋江边微雨暮萧萧白沙翠竹旧行路碧水朱栏新渡桥尽室当时避征战十年闲事付渔樵如今杰屋明人眼一笑端能覆酒瓢和胡观光登酒楼李白夜登孙楚楼楼中玩月苦淹留定知公等非凡客要是人间第一流玉勒穿花回曲径银槽泻酒注深瓯遥观翠幕张灯处少妇鸣筝坐上头和居东村作避地东村深㡬许青山窟里起炊烟敢嫌茅屋絶低小净扫土牀堪醉眠鸟不住啼天更静花多晚发地应偏遥看翠竹娟娟好犹隔西泉数䁔田题郭秀才钓亭野阔江寒一雁飞碧芦花老鳜鱼肥遶栏緑水秋初净满棹白苹人未归醉任狂风揭茅屋卧聴残雪打蓑衣他年欲访沙头路㑹自携竿扣竹扉送胡邦衡之新州贬所二首嚢封初上九重闗是日清都虎豹闲百辟动容观奏牍㡬人回首愧朝班名髙北斗星辰上身堕南州瘴海间不待他年公议出汉廷行召贾生还大厦元非一木支欲将独力拄倾危痴儿不了公家事男子要为天下竒当日姦谀皆胆落平生忠义只心知端能饱喫新州饭在处江山足䕶持次韵周公子秋日书懐酒酣下笔不能休写尽江南万斛愁长史果为何物汉中军不是置书邮又闻战马将休息且任浮鸥自去留触目西风易増感山川信美莫登楼向文刚读书斋试双井茶有懐黄超然黄蜡青沙未破封已知双井社前烘一丘风味极不浅万顷烟波兴不穷东晋书斋頽压后西湖山色有无中危栏杰阁明人眼独觉登临欠此公従叔君冕见访山间自云平生躬耕钓无求于人中有至乐令某作诗写其萧散之状为赋此篇青鞋布袜緑蓑衣满目秋江白鸟飞小楫扁舟乗兴出斜风细雨钓鱼归有间茅屋临苍巘寻箇樵夫上翠微闲趂牧童吹短笛倒骑牛背入柴扉次韵刘升卿恵焦坑寺茶用东坡韵日出城门啼早鸦杖藜投足野僧家非闗西寺钟前饭要看南枝雪里花玉局偶然留妙语焦坑従此贵新茶刘郎寄我兼长句落笔更如锥画沙送欧阳广明游仰山兼简慈书记士穷不作儒生酸嵗晚聊为物外观行脚僧従幽径出集云峯倚半天寒且携㡬两登山屐胜走髙门坐马鞍君见堂西旧书记试求开阁看金襕送任子严江西运干正坐惩羮吹冷虀送君那复有新诗明朝便恐隔千里抱病何由把一巵西蜀文章自家法江南烟雨上楼时东湖滕阁多佳兴落笔端能寄所思次韵郭伟节段延直见寄山霛未忍勒铭移空有寒鸦噪竹枝二妙相逢春雾里老夫将窜夜郎时传看尺素双鱼尾突过黄初数子诗不上沅江探竒絶平生谁肻一来兹春晚同石子文游欧阳㕘军园问其主人已物故独一老妇开门亭槛幽雅酴醿方盛开因叹二年卜居隣巷相去数十步而未尝一到作诗记之居邻曲巷有朱扉未许墙东宋玉窥春草满池惊昼梦酴醿万朶压繁枝湘西江上㕘军宅黄四娘家子美诗他日沅陵寻故事为余收入楚人词闰十二月自城东泛舟迁居城西安福寺舟中微雪朔风吹雪江上来急桨迎风荡不开渡口云蔵伏波庙山腰雾失楚妃台移居自作泛舟乐抱瓮还如载酒回嵗晚浮家寄何处两溪春水緑如醅刘时举主簿相别三十年忽相遇于沅湘之间古夜郎郡也郡索窘俸馈不继垂槖而归相聚月余赋诗为别谪仙适窜夜郎道主簿归従飞鸟边但喜骑驴得佳句忽忘挥麈是何年且将肚束三条篾敢望腰纒十万钱剰斩湘南㡬竿竹他时分我钓鱼船送頔子还庐陵頔子逺来夜郎省余闻其妇方卧蓐不欲久留而恋恋不忍去乃令上沅湘至昔人窥九疑处得下武陵溪入荆州由巴陵武昌洞庭黄帝张乐之野观开辟以来造化擘出瓌雄怪谲之处却由潇湘以归敝庐作数语示之明日乃行东归未办武陵舟送汝翻成一段愁雪点敝裘骑痩马春寒㡬日到荆州湖山天开洞庭野呉楚月明黄鹤楼莫苦回瞻白云岭是行聊学子长游次韵李宜仲见懐朱崖夜郎二逐客不因贵贱识交情此段当令后辈倾三友一龙吾作尾同时四海孰为兄殊方少客通南北厚禄无书访死生万里归期应可指九衢先聴卖钗声辰州僻逺乙亥十二月方闻秦太师病忽䝉恩自便始知其死作诗悲之辰州更在武陵西每望长安信息稀二十年兴缙绅祸一朝终失相公威外人初説哥奴病逺道俄闻逐客归当日弄权谁敢指如今忆得更依稀次韵段季裕恵诗身堕西南海角边是中乐事亦天全渐闻长乐钟声近正遇巫阳敕放年客过茅蓬非率尔诗如锦绣益飘然一罇岂尽平生话咫尺髙楼起暮烟初至行在望中楼阁入青㝠疑是长安旧帝城千里荷花开世界㡬年羇旅望神京老随丹诏身犹健梦入华胥眼尚生行尽沙河塘上路夜深灯火识昇平胡邦衡移衡州用坐客段廷直韵朱崖万里海为乡百鍊不屈刚为肠复出光芒动星斗定随雷雨起江湘归期正待春回鴈贺客争持酒满觞笑説开元丞相宅凄凉偃月上标堂送頔子归庐陵西风吹我梦䰟惊送子东归无限情好往沅湘探竒絶逺看衡岳正峥嵘黄昏渡口唿船急后夜江头望月明能把愁心寄明月云开时到夜郎城次韵周穆卿教授兼简黄元授司户尝记枫宸赐异恩同时人物亦诜诜従前百事不挂眼初得微官便退身教授才华欺蜀锦㕘军诗句似唐人中兴勋业归公等顾我徒为避世民次韵欧阳广明以诗送钵盂方丈盈前送八珍山人不是此中人试寻僧钵斋㕑近更喜园官菜把新秋满城头看落叶风吹酒面已生鳞何时共过溪边寺雪夜扁舟发兴频赠胡绍立绍立顷年遍游西南诸州闻余窜夜郎冒重险至沅陵由湘南以归己卯秋预清江髙荐复至安成访别道旧赋诗因以送行忆昔乌蛮絶塞亭巴娘歌罢月三更重寻湘水江边路又见萧滩榜上名此去飞腾对天陛不应顦顇困书生将军三战成功后未数焚舟老孟明谢向提刑见访某自贬所东归伏辱提刑直阁千里命驾来访死生感激髙义辄成长句聊伸谢恳夜郎逐客遇生还秘阁老翁来扣闗坐聴犀挥妙言语惭非櫑具伟衣冠髙名业已照六合贱子穷当隠半山陆纳家风元冷淡自将茶果荐杯盘渡湘千里忆分携因诵痴儿不了诗送我出门还作恶今朝㑹面岂前期乐天独往青山日裴相闲居緑野时従此功名恐相逼伊山安得久栖迟和读书台入夜即事池底星光箇箇添半钩斜月吐纎纎数声寒笛西风下人在朱楼卷暮帘兵火之后家蔵坟籍荡然寄居江村欲借书诸公先寄此诗卜筑江村翠岭坳喜君书室近衡茅牙籖插架㡬千册准拟従头借一抄闻道蔵书埓石渠仍能一读五行俱不妨借我遮愁眼胜着闲窻饱蠧鱼次韵卢元賛江亭即事絶句江水磨铜鑑面寒钓鱼人在蓼花湾云开贪看新月上不觉小舟流下滩次韵刘英臣早春见过絶句春至盘蔬有蕨芽纸窗竹屋自成家客来清坐不饮酒旋破龙团泼乳花雪中遇胡烈臣归自郴阳戏成一絶路旁有客骑牛过乞与蓑衣作蓆眠邂逅若能相顾问和公画上钓鱼船和康晋侯见赠儒生无力荷干戈乱后篇章感慨多但拏笔头吟白雪莫挑马箠渡黄河次韵陈君授暮春感懐雨余山鸟百般啼烟隔桃蹊一线微南北东西春总好杜鹃何苦劝人归董仲仪来夜郎访死生雪霾鬼塟山头路雾失鬼门闗外村不谓故人千万里忽携书册夜敲门次韵酬国子生赵秀才渊明五栁非无宅子美西枝自有村堪笑长安近时客纷纷骑马傍谁门窜居夜郎雪中杜门数日不出忽郡中送春来始知今日立春东风来従㡬万里雪拥江梅未放花忽见土牛惊换嵗始知春色到天涯郭仲质南窻东风吹月下长汀窻外鸡号天猝明时有诸生来问字隔江犹聴讲书声夜坐聴沅江水声雨过风林生夜清坐邀明月正闗情渔童酒醒莫吹笛要聴一江秋浪声寄子老子老自江西来赴沅州报恩谓必取道辰阳翘俟久之忽得书乃趋径路去已开堂矣奉寄絶句以当相见也半程蹉过夜郎溪不到昌溪问路岐空使辰州亭下客隔江招手立多时赠别陈君授绍兴十九年余坐诗语窜夜郎偶太学生陈君授前二年上书言事忤秦太师意亦贬居是州二十五年冬秦太师病死遐方未及闻圣上慨然施旷荡之恩尽放流人某与君授始获生还感恩出涕作二絶句赠别十载投荒坐献书忽逢飞诏下荆巫归来好上昇平颂已死姦谀不足诛雷雨沅湘振滞寃皇恩普出九重天乞儿犹恋权门火应谓死灰能复然离辰州逐客休嗟行路难归鸿心在杳㝠间初惊草尾千重浪险渡湖头十八滩行尽黄茅白苇丛举头忽见两三峯青青画出湘天景如觉身离蛮蜒中次韵任子严余窜夜郎日恵门僧祖麟徒步万里访生死东归过其寺见壁间题诗乃故人任子严见懐嘉麟之义而嘘拂之也时士方以诗为讳而覩此作感激次其韵解访江南处士庐行蔵正自与时迂题诗更及夜郎客此段如今絶世无君是石渠东观人小邦聊见宰官身山僧似不孤题品衆角丛中有一麟次韵周孟觉记皮老人事百年人物已无余况説铜人鼓铸初欲着承平旧时事政须此老助潜夫何物龎眉一老翁能谈庆厯至熙丰只应坐厌聴鼙鼓到处逢人説耳聋人夀何曽有百年再逢甲子换新元眼明重见清平日自可治聋聴好言赠日者张谷余窜夜郎八年东归至长沙遇日者张谷考十年前所言皆不谬余虽老然夀则非君妙术所得而推故末句云夜坐吟诗窜夜郎君将何术考休祥近来偷得西华法不敢烦君算短长夜郎归日答葛令恵诗七载投荒万里余交游半作晓星疎门前梅栁换新叶忽得故人相问书避乱鸽湖山赠寺僧岩下逢人説乱离十年眼底厌旌旗兵尘复暗江南路堪羡山僧总不知初寒方葺火阁而㑹溪城周子康恵竹帘火炉甯公端恵蒲团便足了一嵗无事矣作二絶答之细栁将军来䕶塞夜郎迁客正穷居火炉恰恰帘垂地足了三冬读我书户外霜风入骨酸谁褰纸阁问平安正忧坐客寒无席遗我新蒲入突栾宋诗钞卷九十一宋诗钞卷九十二钦定四库全书宋诗钞卷九十二内阁中书舍人呉之振编漫塘诗钞刘宰字平国金坛人绍熙元年进士歴江宁尉真州司法泰兴令以浙东仓司干官告归监南岳庙累召不起隠居三十年卒谥文清宰以吏事称而淡于荣利一时朝廷所不能致者宰与崔与之耳诗亦常调而五言古稍优次王兄韵野径梅初发寒塘草又生能来同社酒莫笑瓦盆盛过尤溪尤溪塘上征人路记得停骖一解颜十载重来儿女换似曽相识有青山过剡溪青山叠叠水潺潺路转峯回又一湾想见雪天无限好不妨独棹酒船还题石门奉真观叠障为屏石作门隂云漠漠雨昏昏清游到晚不知去要上峯头望晓暾舟中蓼岸着花红半吐稻畦过雨緑平铺炊烟起处三家市却向江湖忆画图秋懐一抹红绡日脚霞千林暮霭纳归鸦西风卷尽梧桐叶乞与中庭散月华云边阻雨蔷薇篱落送春阑笋葚园林早夏间牛背牧儿酣午梦不知风雨过前山谢赵使君豁租长榜朱书又墨书使君颁令豁逃租一千里内欢声满十数年来此事无得轩即事上印还家不计年水光弥望木参天緑云洞里开书幌红锦波心漾酒船送郑节夫盛年已去壮心阑此别悬知后㑹难顾使干坤同日月不妨闽浙异江山发绍兴留滞青春晩经行此日初柔条桑着眼短穂麦生须竹外云埋屋花边水遶渠箇中容我老肻遗子公书冯公岭地隘山逾峻人勤俗不奢时培石上土更种竹间茶接畛田成篆连筒水溅花征尘如不到老我即东家长林海边道上海雾晓逾合海风春更寒衰颜欺薄酒老胆傲惊湍隔岸人家近平沙客路寛明朝应更好山翠扑征鞍松江道中久作松江梦重来泛短篷淡云飞急雪枯叶战狂风烟末三家市波心一钓翁鸱夷身计耳呉越等成空寄同年朱景渊通判六首念昔従子游金陵佳丽地幕府盛賔僚东南称两尉子才清而通我拙世无二栎社虽轮囷灵根同晩嵗当时最少年雪林紫芝翁诗名三十年正复坐此穷落日澹平湖宿草鸣寒蛩何时一樽酒往酹与子同四海游夫子粹学洞古今闻善亟推輓常恐力不任时危系长才白日已西沈拱木战寒风凄其千载心茂苑子周子慷慨忧时危斯文晁董流炳炳日星垂言深衆所惊用浅才不施穹窿山下笛懐人究谁其滕子嗜古学万卷作生计孤灯耿夜阑盗畏不敢睨至寳世不售虚名竟何利尚想古城隅幽花开绕砌细栁真将军劲气可立愞向来拯时危功畧天下半屡诏不肻起出处悬自㫁十载山泽游万念春氷涣何当求识面介子同里闬题王荆公半山图归来心事平蹇驴踏秋风举鞭问髯奴何如浣花翁道旁㡬髙松风来自相语桃李今何之嵗寒予与汝题茅山泼墨池庆云庵路转㡬山腰言寻双海眼涧落吕公泉桥横蜀道栈主人去不归山空春事晩蔬笋开门延客饭北固山望扬州懐古北固城髙万象秋烟竿一缕认扬州试乗緑涨三篙水要见朱帘十里楼泪湿宫衣朝雾重愁薰寒草夕阳浮隋堤旧事无人问两两垂杨系客舟懐林维国予学宦金陵得三山林维国邵武任伯厚呉门朱景渊婺女叶潜仲为之友相得欢甚维国知我爱我视他友为甚惟恐予有过差一夕四人相㑹于潜仲廨舍抵足达旦始各自诵所短而诵人所长终也自言其长而诵人之短逓相规益其友爱如许维国去金陵未二年终于永嘉予亦离羣索居无复朋友之益辛酉十月初五日夜忽梦与维国遇如平生欢觉而悽然成二诗四海论交二十年知心一见似前縁情亲尚记通宵语忠告难忘送别篇梦入蓬壶重㑹面座看书史尚堆前应怜废学従农圃要使留心在简编尚记升堂拜母时满前儿女竞牵衣凤雏想见今成立雁序遥闻已奋飞身后声名终不朽家传诗礼足相辉伤心白下金陵道无复班荆话昨非寄潘子善上舍陈少阳率太学生伏阙上书六贼遂退天下快之少阳犹以后书论李邦彦白时中等言不用拂衣去近传太学伏阙书是欤非欤非山间林下所得知独怪朝廷不用其言诸君犹茍安于学岂以靖康时事视今日缓急异耶为赋五十六字质之同志者少阳一疏折羣姦拂袖归来日月闲误国小人犹法従叩阍诸子自贤闗是非颇亦通千古义利那能立两间若向西湖浮画舫好倾巵酒酹孤山送邵监酒兼简仪真赵法曹呈潘使君仪真来往㡬经秋风物淮南第一州山势北来开壮观大江东下峙危楼沙头缥缈千家郭舻尾连翩万斛舟去去烦君问耆老㡬人犹得守林丘和张寺丞谢恵河鲀韵先生盛徳信光亨微物将诚愧晩生春岸正当余雨过寒江尚想小舟横一奁走送慙迟暮两舍相望欠割烹未必甘芹解知味王公当谅野人情送王去非入饷幕春归花药尚红酣送子脂车马在骖幕画向来多实用事机今可付常谈学方用力须千百事或当仁勿二三别后欲知渔钓处五湖天水共澄涵送衞汝积归句曲汝积归路过独楼冈入亭子谷二处相去里许而下瞰数百里丘陵川泽若错绣然谷中萦纡峭险下有流泉疑有幽人胜士尝建楼冈上以极临眺着亭谷中以贮幽胜以其亭多而楼独故曰独楼栁子厚所谓游之道二旷如也奥如也此葢两得之嵗久楼倾亭废而名尚传若铁垆步然山居皆樵苏之人无能解其义者遂意独楼为髑髅而以谷为孔是又与小姑嫁彭郎同义吁可叹也因汝积路出其间为辨证以刷是冈之耻楼冈亭谷万山西缥缈炊烟出翠微归路正当清昼永离懐莫怅白云飞学医要使人无费问道须知昨已非好向庭闱商畧此短章中或有𤣥机仲玉和前诗见赠因再用韵官仓出粟徧东西多谢朱公念隠微但觉闾阎犹菜色不知园囿已花飞当年国论无同异此日民言有是非天上鸳鸿方刷羽海边鸥鹭已忘机漫塘晚望霁色催云作晚霞小桥却立岸乌纱雨余菱芡新抽叶秋早菰蒲未着花灯影微茫行客艇钟声缥缈梵王家沈吟索句输公等我欲临流理钓槎寄陆大夫寄语金囦陆大夫归田相府竟何如提兵劫取已非矣縦火烧残岂义欤百口丧身端自尔千钱酬直殆欺余放翁旧隠佳山水賸好归欤理故书社日僧舍风雨借蔬香积共晨炊客里良辰总不知孺子従渠均胙肉南翁无处聴巴词神鸦得志饱终日巢燕有心来及时风雨聒人聋转甚半钟浊酒可能治寄题戴氏别墅闻君筑室水云乡一榻翛然独老龎近挹荷香供几案逺邀山翠入轩窻自歌自笑游鱼乐时去时来白鸟双何日过门成夜泊一樽相与对银缸趣刘圣与寓玉甫桂墅门外平湖百顷寛庭前翠竹遶栏干鸟啼花笑四时好几净窻明六月寒賸可琴书供昼永不妨絃管到更䦨留行莫为歌杨栁作计应须趂牡丹送戴子家归永嘉君住柟溪第㡬山我家北渚水云间二千里逺来非易三五朝留勿作难有子已知头角异安心宁恤髩毛斑尺书频寄问无恙共乐生前日月闲癸未寄王甥别时庭户正秋清划见园林翠织成呉下余思频刮目渭阳子岂遂忘情堤间飞葢分垂栁水面浮舟约半萍乗兴时来共清话相望能隔㡬牛鸣开禧纪事二首泥滑滑仆姑姑唤晴唤雨无时无晓窻未曙闻啼唿更劝沽酒提壶芦年来米贵无酒沽婆饼焦车载板饼焦有味婆可食有板盈车死不晚君不见比来翁姥尽饥死狐狸嘬骨乌啄眼谢乌鹊朝来不成寝啼乌绕西东似欲砭我愚无虞终有凶挽衣行太息飞鸣鹊当空似欲慰我心正直神所容举手谢乌鹊忧喜当何従吉凶两不到我在阿堵中松风轩晩望逺山亚归云近山留夕照澄江横净练怒风收衆窍东南佳山水此地宅其要连甍三万家金璧互辉耀闲房列歌舞杰观富登眺物理㑹有极却虑成悲啸我家三茆峯一室倚青峭下有荆溪水水深鱼可钓归欤有成计静坐观衆妙功名付公等连茹祗明诏他年问无恙短䇿寄岭峤浩歌畅幽懐狂斐君勿诮和李果州同游茅山赠我家荆溪东矮屋八九间石田人不耕自占水一湾十年去城市乐此清昼闲饱闻西州英奥学窥孔颜见贤岂无时氷开水潺潺朅来絜齐俟一语开㝠顽锦机神所秘启视不吾悭追随妙髙台勇往不作艰蹇步驱弗前逸驾杳难攀惆怅默无言诗卷慙空还三茅在何许天末耸髻鬟胜处不可穷老我常窥斑幽人去不归夜鹤守松闗夫君金玉姿秀气超人寰兴来得同游句就知难删应同太史笔有副蔵名山趣刘倅圣与建第鹪鹩巢枝寛大鹏溟海窄不齐物之情小大贵安宅一区扬子云衡宇陶彭泽何妨轮鞅稀所憎廛市迫吾宗携家来寒暑已屡革寓舍得贾区开门即广陌四邻共壁立而无藩墙隔昼通燔炙芬夜悉笑语哑麕至窘賔朋雨立愧臧获传闻三径地经始得长䇿良材蔽贱售非难索露廪发陈积香饭留匙白羣工闯户外拱手聴规画愿速大厦成却展抟风翮次圣与小儿啖虎脯篇折臂最小儿骨耸颡微广弗説螺蛳小可以吞大象那敢谓其然且幸日稍长顾似陶家郎智识殊不爽强令侍师席跳踉绕函丈胡能辨滋味舍鱼取熊掌但见蔬果列攫取如技痒嘉餽得虎脔新猎出林莽对之懒下箸杀气犹可想唿儿食之既睥睨尚来往饕餮我所羞跌荡或称赏服勐岂渠能过奖谢吾党深慙如敝箒有误千金享走笔谢王去非遣餽江鲚环坐正无悰骈头得嘉餽鲜明讶银尺㢘纎非虿尾肩耸乍惊雷腮红新出水芼以姜桂椒未熟香浮鼻河鲀愧有毒江鲈慙寡味更咨座上客送归烦玉指饤饾杂青红百巧出刀匕翩翩鹤来翔粲粲花呈媚颇疑壶中景髣髴具盘底又疑三神山幻化出人世更于属餍余想像无穷意知君束装冗不敢折简致厚赐何可忘因笔聊举似再韵为鲚鲙虎脔解嘲多病早休官自是台无餽东门享鶢鶋宁若龟曳尾有酒可斟酌有力给薪水朗咏渊明诗如斵郢人鼻所期免朝饥敢幸尝异味大胾来邻邑细缕出纎指一见喜折屐三思食失匕珍非我可常灶非吾敢媚胡可徇口腹有若嚢无底诸君有用学土苴足经世龙肝兴凤髓何求不适意此岂费万钱正自不难致贵贱理则殊气味固相似分韵送王去非之官山隂得再字达官须亲民未竟法应再昔君治姑孰报政甫初载桃李春正华风木养不待至今田里间往往诵遗爱荐章交公车夷涂了无碍自诡更治民得邑仍勇退坐看积薪上笑谢及𤓰代赤县官山隂铜章喜重佩平湖带城郭崇山镇溟海道中勤顾接何者非胜槩鹅池湛清涟兰亭霏翠霭溪流西走剡夜雪曽访戴此地君故家旧游详往载公余信足乐俗敝良可嘅盗贩人鬭很淫祀家禳禬缓縦固不可激之或生害厥田惟中中厥赋上上倍豪家窘输送勺合无容贷贫家惯逋负符移费追逮行之茍失中上下交怨怼台府相鼎立征求常意外稽违速谴呵抑絶虞冒昧犴狱当尽心夜寄或百辈去来不敢诘犹豫即招悔薛徒陷平民更欲辠朝方得其情暮祈当路改过客纷如织刺口説行在丏求小不惬百计工组缋我知夫子心此去専劳来岂其慑声势左盼而右睐然须处心平更须临事耐勿恃事理直抗论多慷慨勿谓气类同不虞趋乡背先入勿偏聴未信勿忠诲少违嵗月间足致治平最庶䇿三载勋亟应千龄㑹赠江西呉定夫定夫江海士痩骨如臞仙翩然及吾门不假左右先我方厌尘埃一笑喜相延肩悬两破嚢既见始解纒我欲具杯酒割鸡烹小鲜自言乃长斋不受世荤羶少林入西山幽寻徧崖颠山空四无人白眼问青天洞口得老翁守死易一编髙谈慰寂寞其然岂其然去去不忍别解衣示勤拳及归已弥旬为我少留连道逢一病媪背偻两足挛津头见羇旅数口依败船料理穷晨昏奔走环市㕓足挛不良行结庐依墙垣船败不可航买舟捐万钱为虑极靡宻要使终安全诘旦拟东还既夕重周旋嗟子尘外客而结区中縁吾衰不能尔愧汗与涕涟或疑破嚢中探用若流泉子岂费长房一壶挂檐前或疑瞿昙老济世法无边勤君为此来颈警沈绵君师鲁东家二説当舍旃理一而分殊先儒有遗言君归更商畧书来慰残年送魏华甫侍郎谪靖州靖州风物最五溪畬田嵗入人不饥淘沙得金遨以嬉瘴烟不逐岭云西六花瑞腊春台熙尤便逐客过往稀理乱黜陟了不知夫子岂欲居九夷要尊主势扶时危有言不用时我违番然不受好爵縻向来乡行谁可睎平生易名慕者谁苏陈凛凛百世师畏涂万折甘如饴求仁得仁固其宜大明当天照隠微直前一疏可忘之江头后㑹端有期暗香微动寒梅枝临别不用长叹咨石翁姥采石江头风昼息掀天雪浪平如席沿涯小泊客心寛攀萝曽看望夫石天涯望㫁人不归露寒犹想泪霑衣争似石翁携石姥年年对峙夹冈道人归人去我何心雨沐风餐人自老比翼鸟连理枝年多物化徒尔为长生殿里知不知鸦去鹊来篇昨日鸦鸣绕庭树道上行人色惊惧试唿行者问如何身为户长催残税残税自昔称难理三年尤非四年比加之逐保有逃户每一申明官长怒人逃信矣田不逃其奈逃田不知处厥初经界失区画比近立租相什伯大家置产钱欲轻小家鬻产价欲増上田只割下田赋赋存田尽因逃去或因土瘠遂流移嵗久田侵人不知更有乡胥迫科抑多推少割随胷臆民愚而神难尽欺往往増入逃户籍以兹逃户日増多户长蚩蚩奈若何向来差役多轻重户长之中中产衆比来里正多义役各欲供须有全力捜罗中产无孑遗户长人人家四壁官司祷雨徧明神施行寛政蠲房緍房緍仅可寛游手那得实恵霑农民千钱代输犹可出今日方输又明日父兮母兮叫不闻遗体鞭笞同木石日日鸦鸣期㑹到血洒公庭深不扫遂令着处聴鸦鸣䰟飞魄散心如擣和气致祥乖致异已甘旱魃来为祟忽惊鸦散鹊交飞髙枝报喜仍低枝万口欢唿声动地府今尽放三年税曳铃走卒天上来立张大牓当衢市黠胥骇愕顿两足户长仰天攅十指疮痍未愈失呻吟感激过深仍涕泪又説新租亦寛限四年旧欠宁不尔亦知经赋难逭责少纾庶可容催索使君従善真如流仁人之言为虑周画诺一时良易易㡬人共拜更生赐人意㑹同天意感急足未回时雨至始知此术胜祈禳开阖隂阳俄顷耳何妨甘泽尚愆期我作此诗祷告之象龙可仆蜥蜴縦蛟龙自起霹雳随谓予不信难强语请验吾邦今日雨诗成欲谢更有祈新租输送此其时分科本色归上户细民勿使折纳迟四年逃阁尚充数积弊那能仓卒去且应除豁见真的孰恃强梁敢逋负若然民病八九瘳闲暇何妨版筑修推排得人敝可见逃租十失五可收更令义役广前制户长里胥同一体庶㡬二役适均平不使贫民偏受敝岂惟澍雨快一朝縦有凶年皆乐嵗报喜不惟干鹊噪丈人屋上乌亦好野犬行野有犬林有乌犬饿得食声咿呜乌驱不去尾毕逋田舍无烟人迹疎我欲言之涕泪俱村南村北衢路隅妻唤不省哭者夫父气欲絶孤儿扶夜半夫死儿亦殂尸横路隅一缕无乌啄眼犬衔须身上那有全肌肤叫唿伍伯烦里闾浅土元不葢头颅过者且勿叹闻者且莫吁生必有数死莫踰饥冻而死非幸欤君不见荒祠之中荆棘里脔割不知谁氏子苍天苍天叫不闻应羡道旁饥冻死勐虎行市有虎毋妄言当闗虎士森戈鋋市上一唿人驾肩虎虽勐那得前市有虎言非妄君不见左冯诸邑天下壮斧斤声㫁林壑空勐虎通衢恣来往食人肉饮人血沈痛积寃何可説凝香堂上紫烟浮风流太守爱民忧一朝下令开信赏籍皮枕骨弥山丘虎已灭人患絶夜永犹闻泣幽咽泰山之侧如何居子后夫前甘死别运河行运河岸丁夫荷锸声缭乱红莲幕府谁献言运河泄水由函管函管掘开须到底运材归府供薪爨庶㡬一壊不可复民田虽藁河长满民田为私河则公献言幕府宁非忠我闻此言为民説急趋上令母中辍小民再拜为我言函管由来㡬百年大者用钱且十万小者半此工非坚厥初铢积费民力厥后世世期相传岂但旱时须灌溉亦忧久潦水伤田向来久旱河流絶放水练湖忧水洩州家有令塞函管函管虽存谁复决小须雨泽又流通函管犹存不费工只今掘尽谁敢计但恐民田従此废丰年余水注江湖涓滴不为农亩利有时骤雨浸民田水不通流禾尽死况今农务正纷纭髙田须灌草须耘尽驱丁壮折函管更运木石归城闉吕城一百二十里不知被扰凡㡬人太守仁民古无比凝香阁下宁闻此愿传新令到民间函管须塞不须毁已填函管无尾闾大舶通行水有余函管不毁民欢娯异时潴泻无妨渠忆昔採诗周太史不间小夫井贱隶试裒俚语扣黄堂鈇钺有诛宁敢避杀虎行谢宜兴赵大夫恵虎皮虎腊虎晴君不见阳羡周将军射杀南山白额虎千古万古声流闻又不见宜兴赵大夫南山三十有六虎令行杀取无复余一虎昔何少三十六虎今何多虎多人不患所患政之苛苛政灭人门勐虎戕人命择祸莫若轻泰山之人论已定大夫性髙明下令走风雨所知在田里了不见台府既令民免政之虎又与民除虎之苦四境之民歌且舞或云杀虎太伤和胡不令渠自渡河我闻此言笑且呵大夫忧民忧岂必限吾土不然邻国以为壑信也白圭愈于禹古阳羡今宜兴大夫邑之主将军邑之賔主賔多寡事不同千古万古同清芬用前五字韵趣刘圣与建第君不见茅屋下四壁牀敷窄又不见朱门中金碧锁空宅宅成更欲致良材水浮陆走空山泽茅屋区区诚已疎朱门汲汲彼何迫劝君勿学伏波老自诡裹尸须马革又勿学金谷人绮窻阿阁绵阡陌但令庭宇洁颇与尘嚣隔市声不至乱琴书㕑烟可免冲咽哑庶㡬家人安亦使我心获吾宗开敏姿富有济时䇿栋宇着易象义不假探索宋诗钞卷九十二宋诗钞卷九十三钦定四库全书宋诗钞卷九十三内阁中书舍人呉之振编义丰集钞王阮字南卿豫之九江人朱子讲学白鹿洞阮従之游庆元初孽臣窃柄附者如市阮未尝一蹑其门晩守临川陛辞奏事柄臣宻客诱致之迄弗往见奉祠而归其诗得之张紫薇安国故不为徒作有义丰集代胡仓进圣徳恵民诗平楚皆膏壤成汤忽旱年人知圣虑切恩遣使臣宣乙卯饥荒后长沙富庶全纪年四十载斗米二三钱县县人烟宻村村景物妍朱蹄骄栁陌金镫丽花钿习此民成獭加之吏不䖍力耕终茍且劝课或迁延緑野田多旷潢池恶未悛曷尝修稼政但见饰賔筵丰稔时难保盈虚理有还自应成赤地安得咎苍天义廪真良法皇家以备先积仓何止万存数仅余千滥以疎庸迹来司敛散权一身初抵此四顾但茫然奏发常平弊财䝉内帑捐敢云呈敏手幸免奋空拳蔑问秦输闭専稽稷懋迁陆修流马运水作汎舟连凡属灾伤事深将利害研兼并勤告谕商旅渐喧阗市直虽翔踊官收却痛蠲北来因鼎粟南至出渠船稍稍收成廪纷纷出着鞭起于衡岳趾环厥洞庭舷湖北疆参错江西境接聨里虽千万逺身亦再三遄必务经行遍深防赈给偏规模颁郡吏出纳谨乡贤敢避风兼雨周爰陌与阡有时沈水底镇日上山巅不复通舟楫宁容坐马鞯屐多穿石仄裳惯湿河壖江步时时到村虚日日穿救头方甚急援手讵辞胼畴昔虽多病驰驱却自痊已成迷晓夜不复惮山川松径行时葢杨花坐处氊光华虽备使萧散类登仙林宻花频剪途穷木可縁石欹行恐压溪涨涉疑漩昔出正初吉今经六下弦奔忙驰似箭来往转如圜王事歌苞杞归心却杜鹃力虽疲险阻志务报陶甄忆昨初行日萧然亦可怜饿羸皆偃仆疾疫更牵纒讵止家徒壁多遗屋数椽葛根殚旧食竹米继新饘畧救朝昏急终非肺腑便声音中改变形质外羸孱气胸排骨神昏眼露圈步欹身欲仆头褪发俱卷妇馁心成疾儿啼口坠涎乱花生目睫炎火亢喉咽袅袅浑无力昏昏只欲眠尽挛持耒手顿削负薪肩状貌已成鬼号唿㡬乱蝉兽穷思旷野鱼困想清泉山僻无人到帷惊有使褰初闻争欲走稍定使来前尔俗饥虽困吾君施体干知民方疾苦遣吏抚迍邅置院收鳏寡分场赈市㕓贷粮招复业散种使耕田寒给衾裯暖春颁药剂煎凡今严吏责皆是恤民编稍见儿童集徐看父子牵共争扶杖聴咸乐置邮传茶献迎门礼香浮夹道烟耳闻身鼓舞心切涕潺湲坐定徐言此从来未见焉一时愆润泽万里奏艰鲜灌溉非无桔精䖍亦有牷畬干终损粟池涸竟枯莲诗骇周宣魃经书鲁国蝝坐令民皞皞翻作泣涟涟平日安丰稔今朝乍疾颠老羸如病马壮健若飞鸢忽见皇恩沐亲驰使命専聴言初挟纩拜赐悉鸣絃新嵗天心格经时雨势绵东皋耕泽泽南亩熘溅溅坎豆皆勤作根涯悉勉旃水耕荣唪唪陆种茂芊芊件件丝盈轴方方麦荐笾指知食欲动目望酒先撋舍北行歌畅村南伐鼔渊鱼占何必梦斗覆已明躔甲子晴尤好嘉平雪记填自今知嵗嵗王道永平平抚已叨逢主占星幸备员耳亲闻击壤手敢废题牋农事修其职邦基赖以坚但令仓廪实何患犬羊羶商克周饥止邢存衞雨愆定知丰稼穑端在讲戈鋋足食繄兵法行粮咏雅篇愿陈王朴论一稔遂平边上九江唐舍人文若一首五十韵江左承南渡浔阳控上流平时称用武今日更防秋六代规模古三江险阨周髙凭隆屏翰下瞰握襟喉唿吸闻吴楚封疆矗斗牛循良渡虎迹神武射蛟游胜事余莲社风光足庾楼倚天开峻极倒影湛飞浮鼎败香山往官轻靖节休义门十世美将业二王优顷嵗承平久斯民习俗修究心依学校服力事田畴狱净苔荒砌山深麦挂丘共知忠义笃肻陷矫诬羞不料风尘起能令日月幽云屯满赤县天意卒鸿沟郡邑生荆棘江湖识冕旒竟捐形势地聚作虎狼陬昔计何胜辱羣生亦暂偷竒功思赫赫内治颇悠悠法令中间弊流移不可留未经真抚恤还已困䖍刘对垒縁淮甸长蛇致雷声忽天狗旗尾又蚩尤隔岸㡬航苇孤城亦缀斿兵戈闲耒耜战舰夺松楸天下虽同扰江西又不侔宿师惟此地履亩倍他州诸将纷纷是攸司日日掊文符竞旁午膏血罄诛求战鬭连年永疮痍㡬日瘳孽牙中作梗气习遂成媮情动穿墉鼠风行借父耰秉彛均物则失徳自干糇近世凡临镇何人解抚柔帝为辍近侍人喜得贤侯父子文章伟君臣契分投王言资润色国是仗谋猷诗似丘传鲤书如固续彪凤毛宜鸑鷟骥种自骅骝増重依莲幕尤烦借箸筹折冲皆婉画赐履又分忧奕奕长江上源源数路头若非烦柱石何以镇貔貅南土惊新事西清拥碧油春风回野色江月静帘钩地借长城望尘清奕世讐有生皆固结无士不㝠捜立国须才用闻公鋭意收龙门如可上敢请与荀俦和陶诗六首古诗不和唐始有之亦未有追和古人者雪堂先生始出新意尽赓渊明诗彼诚有感云尔隆兴二年余浮家东呉僦居日籴大水入室无所容其躯妻孥嗷嗷至絶烟火羇旅憔悴之态如雪堂之在岭外而渊明之弃彭泽也由是宦情日薄而归意日浓矣暇日渊明诗不能尽和也事类意感辄继和焉惧观者不我赦也故序其意云和归田园皇天亦爱我生我匡庐山勉承父母志功名期少年既无取日手逺去穷虞渊又无谋生才广有负郭田富贵两不谐胡为乎世间眷言敷原居宛在瀑布前野旷易得月谷虚常带烟行歌紫芝曲醉上香炉巅念此百年身有此足以闲若乃不决去使彼山悽然和饮酒竹门固无鏁俗客自不开而欲挟彼态使我变所懐乡原善同俗于徳则有乖乃知违世人所贵在幽栖客有爱我甚命驾来冲泥怜我与俗异欲我与世谐甚知客言是甚知余心迷渊明饮酒诗赓以遗客回和乞食淮隂漂母事不谓身见之长歌渊明诗益信非虚辞嗟余客长安十载无休期一饱不自足况敢谋酒巵曳裾富儿门丏食酬一诗达于公卿间喧喧谓余非虽知责我至终亦无所贻和贫士吾闻戴安道不对王侯琴当时岂不能低眉求赏音一曲朝得闻千金夕得寻舍之不肯顾轻重得所斟小人一时快君子百世钦贫士繄此辨士乎当正心和杂诗遑遑行路难汲汲艰食迫井田邈不再兼并蔽阡陌永懐先父祖遗我以清白出门无所容疑此天地窄秋风疲遥山凉意惬行客江南记旧游不歴岐王宅又和渊明弃彭泽归欤在柴桑我里亦其侧俯视世粃糠顾瞻无所忧所忧在絶粮敢辞躬耕劳耒耜山之阳惜哉命之穷仍嵗螟蠈伤去为游手民足迹巳四方拂衣却归去焉用祖离肠同张安国游万杉寺一首昭陵龙去奎文在万嵗灵杉守百神四十二年真雨露山川草木至今春重九再到张已隔世书诗牌后一首碧纱笼底墨才干白玉楼中骨已寒泪尽当年聨骑客菊花时节独来看昌国偶成诸邑皆山可夜驰海中昌国力难施风潮阻渡连天地期㑹申严限日时愿以老身従此免忍将人命逼诸危交门山下须臾死肉食诸公知不知留别昌国五首妄意絃歌学子游迄无三异比中牟丁宁今夜东风雨添起潮头急去休全家虽脱海波危旧治无人咏十竒孤奉明恩颜似甲却嗔儿女笑嘻嘻三山月淡白银阙九老春闲紫石宫此去能争㡬多地恨无仙骨到其中当时底事乞身归万物何曽与我违最是临行更肠㫁海鸥犹自掠船飞扶桑曽见日腾空老去归田不复东一觉短檐他日梦起来惆怅晓窗红昌国秩满次陈纠祖行韵昔之督邮逐彭泽今之督邮眷昌国不令自赋归去来更以新诗祖行色开缄墨湿雨蒙蒙细读字字含清风尘埃三载足昏塞一聴妙语还醒松持归柴桑有茅舍揭之其间作佳话非惟可託陶渊明亦愧当年督邮者题四羊图三百维羣世不见迺以四羊为一图人言此图出韦偃不知韦偃有意无巖巖参天一古木下有轻荑满郊緑云髯隠约黒晕中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍蔵有此希世画嗟予得见双眼明此一转语久难下三羊游戏芳草茵一羊辄登枯树根安得添我作牧人为公鞭此一败羣丙午寒食题净土寺方见繁红秀随流水泛前村于醽醁真无分雨共秋千似有寃投老故应诸事懒问春能得㡬分存不须更作匆匆散更把松梅子细论再游用前韵十年不到此祇园又为支郎暂出村犬认行踪増踊跃燕惊离恨苦埋寃髩边但觉新丝长壁上惟余旧墨存但问桑麻添㡬许世间万事不须论上巳日鴈义阻风呈宋彦起往来定是一年一时节长逢三月三未佳宜且住树犹如此我何堪花飞与客浑无与酒好招人只自慙安得恵风和畅景与君方櫂看淮南长风沙次宋文韵已将身世等河沙又泛春江看浪花锦缆牙樯君送酒蓑衣蒻笠我浮家淹留日觉青春暮飘泊风兼细雨斜安得崑崙能探水试教来奏小琵琶都下病起呈王枢宻不解彫虫赋逐贫又无饶舌论钱神遭逢此鬼今番疟零落吾生有限身旧学试温浑易忘新书欲谨自难真时危壮士乃如此为报堂堂有位人𤓰时有感篱边方对菊花黄又报文移出草堂三宿敢云桑下恋四翁终愿橘中蔵泉萦去路常低咽酒向离亭不肯香圣代多才焉用我明年重上乞身章谢赵宰拜襄敏墓并留题二首惟先襄敏公受知烈圣神文之时学古入官献太平时制书名在第一裕陵伐叛受命西征辟国万里全师独克百年梦奠丘墓幽逺无有知者知县赵公多识前言往行独深知之奉诏出宰实部九原乃因劳农特枉三步尽尊贤之意存追古之心风示诸侯事闗政教非特先烈感遇而已某不肖既获躬执耒耜被抚田间又获奉承荐酹感泣墓下敬赋二诗跪谢下执班春故事亦年年公独推诚逺布宣丽日借黄催麦壠恵风次緑散秧田衆鱼入梦蓑衣下异雉飞驯桑䕃前好咏十竒归乐府圣朝方採下民篇河湟人去锁春芜三步遥勤一束刍盛事拨挥千古烈英词嘘动百年枯故家零落今朝遇此段孤髙近世无地下结成无限草待公肃甲破幽都送沈侍郎重入修门已有期趣装聊此着征衣帝思宣室名儒对人喜𤣥都旧客归髙节不难全晚嵗亨途未必尽危机愿公且为苍生起莫向苕溪恋翠微题严陵钓台题钓台多矣大槩髙之尔未有明其意者也光武既定天下深惩王氏之祸原于张禹孔光之流故昔之所谓坐论者一切吏之时或叱咤侯霸等俛首而已先生道髙千古岂能堪此虽以礼聘不以礼答项枕卧语又従而蹸践之使知巳之不足骄士卒不少留古语云使骐驎可系而羁兮岂云异夫犬羊此则先生之志也其首阳之流乎为赋小诗以发千载一笑西都庸庸生祸胎东都切切绳公台平生故人苦畏辱坐定白云那肻来沈㡬深畧满帝腹且憩先生一双足使知天上麒麟儿不似犬羊甘豢畜渭濵老叟不自持为人人以鹰名之岂识桐江一竿竹依旧秋风鱼正肥古来贤者亦避世往往适逢天地闭得如建武亦不恶又值首阳难降志山木隂隂江面寒此天别在壶中寛㡬曽流出桃花去寳气自骇人间观当时不愿世知已称到于今却如此塞马得失天好还千驷齐侯不穷理出郊访沈洞主抖擞尘埃暂出郊一藤先访羽人巢风翻翠浪催禾穂秋放殷红着树梢万里家山懐五老千年活计却三茅明朝便好乗风去不学浮屠更打包瀑布二首吟咏瀑水衆矣大抵比况尔未有得于所见凿空下语为兴诗者大白独曰海风吹不㫁江月照还空气象雄杰古今絶唱而疑是银河之句亦或比焉戏述二篇兴比各一造物小儿不任事一天元气従淋漓云中雨降自应尔山上水行谁激之幽林汹汹虚籁作赫日粲粲寒光垂谪仙独步得兴体此外篇篇俱比诗万仞晴空不可攀天将飞瀑挂其间一双玉塔倚絶壁两道白云腾半山覆器以欹嗟鲁庙设瓴而建笑秦闗春风一卷出山去万里青秧抱瓮闲题髙逺亭小携樽酒作清游行到方壶最上头山在㫁霞明处碧水従白鸟去边流苦无妙句窥天巧赖有名亭慰客愁従此江南添胜景未应独数庾公楼泛舟霅川荷叶浦彭蠡石榴头此地皆竒絶平生所烂游従来贪水国老去只渔舟更有乗桴便何人従我浮龟父国賔二周丈同游谷帘二首偶然得意挹珍流二妙欣然共胜游怪得坐间无俗语谷帘泉水建茶瓯一饮清泠体便轻絶知真液是长生归来世事都忘尽惟记白云堆里行蓬屋长檐十尺庇堂东疎漏从来尽是蓬日影碎如秋叶下雨声洒似夜船中竹因蠧尽多垂地箬到枯时半掩空此处想非人所竞衆雄应是不来攻出丰城摇摇旌斾出洪都弥望田畴总废墟羸马不前身突兀耕夫相视笑轩渠倚松茅屋斜开径近水人家半卖鱼蒲叶向冬犹未割临风遥忆路温舒龙塘久别乗月再到奉呈同社龙塘畴昔擅云烟破月重来倍爽然浮玉北堂三万顷扁舟西子二千年青山识面争迎櫂白鹭知心不避船华发翛翛更何往一茅终在此桥边再用前韵已无功业上凌烟且泛扁舟逐计然自喜兹游胜平日不知今夕是何年横空蝃蝀聊欹枕满袖婵娟永共船同社贤豪多载酒坐添清兴浩无边姑苏泛月夜来谁共泛灵槎飞上牵牛织女家但觉满身私雨露絶无一点世尘沙秋将寒玉清风阵月借镕银泼浪花投晓归来互相告等闲休向俗人夸都昌沿檄黟歙遇春忽忽年华换悠悠客路长春声先水响山气欲花香何补公家事空随吏役忙白云知此意一片直都昌湖南道中二首已分余生老一丘尚因微禄少迟留梦䰟不待山资足先入江南问钓舟万壑千岩我一家别来空自锁烟霞闲云不放行人望故向东南角上遮题淡巖浯溪已借元碑显愚谷还因栁序称独有淡巖人未识故烦山谷到零陵陈弥髙恵诗次韵言谢南来日日访人才始得清诗副所懐我计已成桴入海君行初似橘踰淮十年旅梦思乗兴千里征尘忽及堦见説又为勲业去独能无意侣洪崖劝农题吉祥寺傍石寻幽径穷原得梵城潮声四面合山色一团清农合巡门劝僧烦倒屣迎明年吾更健来伴此中耕刘致政家东冈池莲甚盛昔尝饮焉赋此叙别二首一枝曽吸碧筩杯万丈潮头忽见催斜倚阑干独惆怅明年应是不能来世路东西自此分酒樽何日再论文虎蹲山下一回首望㫁东冈是海云宋诗钞卷九十三宋诗钞卷九十四钦定四库全书宋诗钞卷九十四内阁中书舍人呉之振编东臯诗钞戴敏字敏才号东臯子复古之父干道间人平生不肻作举子业独以诗自适终穷而不悔且死复古方襁褓语亲友曰吾病革矣而子幼诗遂无传乎太息而卒语不及他其笃好如此遗稿不存复古后捜访得此十篇锻练精而情致逸此石屏诗源犹少陵之审言也小园小园无事日徘徊频报家人送酒来惜树不磨修月斧爱花须筑避风台引些渠水添池满移箇柴门傍竹开多谢有情双白鹭暂时飞去又飞回屏上晩眺不能骑马趂朝班自跨黄牛扣竹闗无徳可称徒富贵有钱难买是清闲人行踯躅红边路日落秭归啼处山遥望蓬莱在何许扶桑东畔白云间约黄董二亲与桂堂诸姪避暑世间无处避炎蒸欲叫西风叫不譍恨乏白檀除热恼心思赤脚踏层氷醉游河朔谁同往表借明光愧不能闻有山林最深处清凉境界着髙僧楼上终朝役役晚来闲识破浮生一梦间挈榼去沽深巷酒倚楼贪看夕阳山月临江馆人横笛风折芦花雁度闗堪羡渔翁无检束扁舟占㫁白云湾西溪陈居士家来访西巖老家居水竹村紫麟游镜曲黄犊卧云根自昔好賔客相传到子孙不行亭下路䕶笋别开门后浦园庐卜筑成佳致幽栖乐圣时何如谢公墅畧似习家池地煖梅开早天寒酒熟迟催租人去后续得夜来诗郑公家门墙多古意耕钓作生涯菽米散鱼子莲根拔虎牙弄孙时掷果留客旋煎茶颇动诗人兴满园荞麦花海上万顷鲸波朝日赤沧洲四望无穷极海上何处是蓬莱遍问渔翁都不识观梅三杯暖寒海一榻竹亭前为爱梅花月终宵不肯眠赵十朋夫人挽章缝掖先生游汗漫夫人髙节独青青临行抖擞空书笥分付诸郎各一经此诗有五絶吟藁零落十朋先生黄巖前辈行谊甚髙尝有诗云数枚豚犬粗知书二顷良田乐有余杜酒三盃碁一局客来浑不问亲疎梅溪先生尊敬之有杜三盃碁一局王十朋如赵十朋之句宋诗钞卷九十四宋诗钞卷九十五钦定四库全书宋诗钞卷九十五内阁中书舍人呉之振编戴复古石屏诗钞戴复古字式之天台黄巖人居南塘石屏山因自号焉负竒尚气慷慨不羁少孤痛父东臯子遗言收拾残稿遂笃志于诗从雪巢林景思竹隠徐渊子讲明句法复登放翁之门而诗益进南游瓯闽北窥呉越逾梅岭竆桂林上㑹稽絶重江浮彭蠡汎洞庭望匡庐五老九疑诸峰然后放于淮泗归老委羽之下游歴旣广闻见益多为学益髙深而奥密以诗鸣江湖间五十年或语复古宋诗不及唐曰不然本朝诗出于经此人所未识而复古独心知之故其诗正大醇雅多与理契机括妙用殆非言传然犹自谓胷中无千百字书如商贾乏赀本不能致竒货盖谦言也呉荆溪称其蒐猎㸃勘自周汉至今大编祕文遗事庾説何啻百千家包旴江亦谓正不滞于书乃杨升庵直议其无百字成诵此痴人説梦耳又传其游江西富家以女妻之三年思归乃言曾娶妇翁怒女曲解之临行赠词曰惜多才怜薄命无计可留汝揉碎花牋忍写断肠句道傍杨柳依依千丝万缕抵不住一分愁绪捉月盟风不是梦中语后囘君若重来不相忘处把杯酒浇奴坟上土遂自投江死今考集中畧无踪迹后人因诗余木兰花慢一阕有重来故人不见但依然杨柳小楼东之句乃强实之读陈昉跋云有忠益而无谄求有谦和而无诞傲姚镛云忠义根于天资学问培于诸老朱子亦以诗相赠酬使无行至此其得为大儒君子所称许至升庵乃发覆耶平生着作甚富赵懒庵选百三十首为小集观者谓赵于古少许可而此编特博袁䝉斋又选为续集萧学易选为第三稿李友山姚希声选为第四稿巩仲至又为摘句复古自云诗不可计迟速毎一得句或经年而成篇其锻鍊之苦师友琢削之精故所选得十九焉方万里曰庆元以来诗人为谒客成风干求要路动获千万石屏鄙之不为也嗟乎安得斯人一愧世之幅巾朱门望尘献诗者哉求先人墨蹟呈表兄黄季文我翁本诗仙游戏沧海上引手掣鲸鲵失脚堕尘网身穷道则腴年髙气弥壮平生无长物饮尽千斛酿传家古锦囊自作金玉想篇章久零落人间眇余响搜求二十年痛泪湿黄壤君家图书府墨色照青嶂我翁有遗迹数纸古田样髣髴钟王体吟句更豪放把玩竹林间风寒凛悽怆昻昻野鹤姿愧无中散状儿孤襁褓中家随风扫荡于兹见笔法可想翁无恙幽居寂寞乡风月共来往衆丑成独妍羣瘖怪孤唱一生旣蹉跎人琴遂俱丧託君名不朽斯文岂天相旧作忽新传识者动慨赏嗟予忝厥嗣朝夕愧俯仰敢坠显扬思幽光发草莽假此见诸公丏铭松栢圹君其启惠心慰彼九泉望梦中亦役役半夜羣动息五更百梦残天鸡啼一声万枕不遑安一日一百刻能得几刻闲当其闲睡时作梦更多端穷者梦富贵达者梦神仙梦中亦役役人生良鲜欢饮马长城窟朔风凛髙秋黑雾翳白日汉兵来伐胡饮马长城窟古来长城窟中有战士骨骨久化为泉马来喫不得闻説华山阳水甘春草长白苎歌雪为纬玉为经一织三涤手织成一片冰清如夷齐可以为衣陟彼西山于以采薇题陈毅甫家壁朱门金叵罗九醖葡萄春酌贵不酌贱酌富不酌贫君家破茆屋飘摇河水滨中有一樽渌醉尽天下人答妇词江山阻且长矫首乡闗隔空闺泣幼妇顦顇失颜色隠闵鹳鸣篇寄彼西飞翼剥封览情素旣喜复凄恻别时梅始花伤今食梅实览古帝王州结交游侠窟千金沽美酒一饮连十日春风吹酒醒始知身是客杜宇啼一声行人泪横臆衣破谁与纫髪垢孰与栉勿谓游子心而不念家室新交握臂行肝胆犹楚越丑妇隔江山千里情弗絶慇懃挥报章归计何时决今夕知何夕睹此纎纎月此月再圆时门前候归辙都中书怀呈滕仁伯秘监北风朝暮寒园林日萧条自非松栢姿何叶不飘摇儒衣歴多难陋巷困箪瓢无地可躬耕无才仕王朝一饥驱我来骑驴吟灞桥通名丞相府数月不见招欲登五侯门非皓齿细腰索米长安街满口读诗骚时人试静听霜枝啭寒蜩倘可悦人耳安望如萧韶所馆小楼见山可喜兹楼非我有久居如主人虽无往来客青山当佳宾君看楼下路三尺软红尘失脚踏此尘汨没多终身大热五首天地一大窑阳炭烹六月万物此陶镕人何怨炎热君看百谷秋亦自暑中结田水沸如汤背汗湿如泼农夫方夏耘安坐吾敢食左手遮赤日右手招青风挥汗不能已扇笠竞要功南山龙吐云腾腾满虚空一雨变清凉万物随疏通向人无徳色大哉造化工大渴遇甘井汲多井欲竭入喉化为汗不救胷中热吾闻三危露迥与衆水别其色莹琉璃其冷胜冰雪安得一杯来为我解此渴吾家老茆屋破漏尚可住门前五巨樟枝叶龙蛇舞半空隔天日六月不知暑西照坐东偏南薰开北户胡为舍是居受此炮炙苦天嗔吾面白晒作铁色深天能黑我面岂能黑我心我心有冰雪不受暑气侵推去北窻枕思鼓南风琴千古呌虞舜遗我以好音久寓泉南待一故人消息桂隠诸葛如晦谓客舍不可住借一园亭安下即事凡有十首寄迹小园中自笑客异乡东家送槟榔西家送槟榔咀嚼脣齿赤亦能醉我肠南人敬爱客以此当茶汤慇懃谢其来此意不可忘寄迹小园中岂不胜旅舍俗事无交加客身自闲暇隣家有酒沽杯盘亦可借吟侣适相过新诗堪脍炙足以慰我怀留连日至夜寄迹小园中数椽亦潇洒主人旣相知此地可久假县官送月粮隣翁供菜把咫尺是屠门亦有卖鲜者里巷通来往欲结鸡豚社寄迹小园中余春接初夏问木木成隂问花花已谢黄鹂出幽谷杜鹃呌长夜把酒酌园婆远客此税驾有时吟声髙鬼神莫惊怕寄迹小园中一心安淡薄毎坐竹间亭不知近城郭昨日看花开今日见花落静中观物化妙处在一觉委身以顺命无忧亦无乐寄迹小园中第一薪水便逐一炊黄粱兼得鱼鰕贱饱饭日无营遮眼有书卷时逢好客来应接不知倦最苦风雨时有人招夜宴寄迹小园中新晴风日丽好鸟竹间鸣野鹤空中唳悠然动诗兴行吟抚松桂久客若忘归此身笑匏系五月倘未行尚及食丹茘寄迹小园中颇欲閟形影谁为饶舌者太守忽相请开心论时务细语及时境坐中有蛮客狂言事驰骋明日酒醒来熟思令人瘿寄迹小园中忽有乌衣至手中执圆封州府特遣餽罗列满吾前礼数颇周致四隣来聚观若有流涎意唿童急开樽四隣同一醉寄迹小园中倒指五十日旣得故人书南游吾事毕再拜谢主翁奉还此一室云萍聚复散欲住住不得折柳当马鞭明朝有行色题郑宁夫玉轩诗卷良玉假雕琢好诗费吟哦诗句果如玉沈谢不足多玉声贵清越玉色爱纯粹作诗亦如之要在工夫至辨玉先辨石论诗先论格诗家体固多文章有正脉细观玉轩吟一生良苦心雕琢复雕琢片玉万黄金和髙常簿暮春世变日以薄无从见雍熙闭门读古书聊以道自怡桃李春盎盎风雨秋凄凄于春何足喜于秋何用悲人生一世间所忌立志卑终身有不遇千载皆明时我生无所解肥遯沧海沂一朝遇名胜朽腐生光辉敛衽赞明德非公谁与归和郑润甫提举见寄出门欲求仁取友必胜已寥寥海云乡所幸有君尔胷蟠三万卷智先三十里相与定诗盟谁能执牛耳长身如病鹤吟苦如蟋蟀顾此顦顇姿痴生年八秩举世皆好竽老夫方鼓瑟梅花莫笑人茅檐炙朝日送呉伯成归建昌二首老夫脚病疮闭门作僧夏麦麪不疗饥冬衣犹未卸喜读呉融诗穷愁退三舍无因暗投璧有味倒飡蔗㝠搜琢肺肝苦吟忘昼夜工夫到深处非王亦非霸吾友严华谷实为君里人多年入诗社锦囊贮清新昨者袁䝉斋招为入幕宾千里有遇合隔墙不见亲君归访其家説我老病身别有千万意付之六六鳞谢东倅包宏父三首诗文虽两途理义归乎一风骚凡几变晚唐诸子出本朝师古学六经为世用诸公相羽翼文章还正统晦翁讲道余髙吟复超絶巽言许其诗凤凰飞处别君家名父子为晦翁嫡传尝见黄勉斋极口称其贤师友相琢磨南轩惜无年翁之为汝翁文字相周旋溟渤深见底泰华髙及天宏斋有凤髓可续欲㫁弦平生不识字把笔学吟诗旧説韦苏州于余今见之毎遭饥寒厄出吐辛酸辞候虫鸣屋壁风蝉啭枯枝但有可怜声入耳终无竒宏斋误题品恐贻识者讥题姚雪蓬使君所藏苏野塘画髙者为山坳者为壑为烟为云渺渺漠漠水鸟树林人家聚落骑者何之舟者未泊三尺纸上万象交错天机自然神惊鬼愕呜唿此吾故人野塘苏元龙之墨蹟中有石屏老泪痕又与野塘添一笔乌盐角行凤箫鼍皷龙须笛夜宴华堂醉春色艳歌妙舞荡心魂但有欢娯别无益何如村落卷桐吹能使时人知稼穑村南村北声相续青郊雨后耕黄犊一声催得大麦黄一声换得新秧绿人言此角只儿戏孰识古人吹角意田家作劳多怨咨故假声音召和气吹此角起东作吹此角田家乐此角上与邹子之律同宫商合钟吕形甚朴声甚古一吹寒谷生禾黍灵碧石歌为方巖王郎中作灵璧一峰天下竒体势雄伟身巍巍巨灵怒抝天柱掷平地苍龙骧首尾两片黑云腰夹之声如青铜色碧玉秀润四时岚翠湿干坤所宝落世间鬼神上诉天公泣谓有非常人致此非常物可磨斫贼劒可倚击姦笏可祝不老年可比至刚徳自从突兀在眼前溪山夜夜生颜色君不见杭州风流白使君雅爱天竺双云根又不见竒章公家太湖碧髙下品题分甲乙二公名与石不磨今到方巖有灵璧我来欲作灵璧歌击石一唱三摩挲秋风萧萧淮水波中分南北横干戈黄尘埋没汉山河泗滨灵璧今如何安得此石来岩阿郁然盘礴中原气对此令人感慨多章泉二老歌在昔商山传四皓又闻香山图九老异乡异姓适同时争如章泉一家兄弟登期颐章泉之上两山下有地可宫田可稼伯也早休官季也相约归林泉名动京口耕谷口山中有诗天下传一生得闲兼得寿皓首龎眉世稀有竹隠先生八十三定庵居士七十九客从远方来亦是六十叟手把一枝梅奉劝两翁酒问公何以致遐龄请翁细説吾细听不烧丹不学仙五行有常数天所禀赋焉人生一气统四体衆人斵丧吾能全要知养生无他术日多喫饭夜独眠承翁见教谢翁去两翁慇懃留我住是夜醉眠苔竹轩梦见山灵向我言翁之所説皆不然两翁盛德合乎天天与遐龄五百年观陆士龙作顾彦先妇答夫二首有感韵北风吹岁暮空闺独栖止夙兴泪盈掬夕息梦千里妾生胡不辰失身从浪子嚼蘖苦我心餐冰噤我齿离异何足愁险涩可胜纪寄书西飞雁反覆话终始鼠璞窃美名冠玉假外观良人夸意气下妾愁岁晏念君使行迈雪岭梅初粲春风桃已红光隂等飞弹相思果如何金环寛玉腕昔为连理枝今作抟沙散惜哉牛与女胍胍阻河汉特栖良独难守坚秖自赞双劒几时合寄声问华焕勿听五羊歌富贵忘贫贱栗斋巩仲至以元结文集为韵寻常被酒时归到急投枕为爱次山文今夜醉忘寝伟哉浯溪碑千载气凛凛舂陵贼退篇少陵犹敛衽文章自一家其意则古甚大羮遗五味纯素薄文锦声牙不同俗斯文异所禀君君望尧舜人人欲食廪古道不可行时对窊樽饮杜甫祠呜唿杜少陵醉卧春江涨文章万丈光不随枯骨葬平生稷契心致君尧舜上时兮弗我与屹然抱微尚干戈奔走踪道路饥寒状草中辨君臣笔端诛将相髙吟比兴体力救风雅丧如史数十篇才气一何壮到今五百年知公尚无恙麒麟守髙阡貂蝉入画像一死不几时声迹两尘莽何如来阳江头三尺荒草坟名如日月光天壤阿竒晬曰穷居少生涯养子如种谷寸苗方在手想像秋禾熟吾儿天所惠骨肉颇丰硕娟娟怀抱中一岁至週日愿汝无灾害长大庶可必十岁聪明开二十蚤奋发胷蟠三万卷手握五色笔策勲文字场致君以儒术不然学孙呉纵横万人敌为国取中原辟地𤣥㝠北他年汝成就料我头已白光华照老眼甘㫖不可缺为子必纯孝为人必正直以我期望心一日必一祝勿为痴小儿茫然无所识胎教尚有闻斯言岂无益琵琶行浔阳江头秋月明黄芦叶底秋风声银龙行酒送归客丈夫不为儿女情隔船琵琶自愁思何预江州司马事为渠感激作歌行一写六百六十字白乐天白乐天平生多为达者语到此胡为不释然弗堪谪宦便归去庐山政接柴桑路不寻黄菊伴渊明忍泣青衫对商妇毗陵太平寺画水呈王君保使君何人端笔有许力卷来一片潇湘碧摩挲老眼看不真怪见层波涌虚壁天庆观中双鱼龙物色虽殊妙处同能将此水畜彼龙方知画手有神通龙兮水兮终㑹遇天下苍生待霖雨南岳南云漂渺连苍穹七十二峰朝祝融凌空栋宇赤帝宅脩廊翼翼生寒风朝家遣使严祀典御香当殿开宸封愿四海扶九重干戈永息年屡丰五岳惟今见南岳北望干坤双泪落送来宾宰君作来宾宰听我説来宾蛮俗无王化当为行化人有民无租赋租赋出商旅逐利遭重徴商旅亦良苦能放一分寛可减十分怨不爱资囊槖但爱了支遣民穷赖抚摩官贫俸不多但得百姓安俸薄其奈何勿谓朝廷远官职易迁转律已贵廉勤御事要明断自县辟为州指日为太守须知早归来瘴乡不可久出闽千山万山闽中路六尺枯藤两芒屦去岁梅花迎我来今岁梅花送我去梅花岂解管送迎白髪胡为又南征天荒地老终无情归去归兮老石屏玉华洞忆昨游桂林岩洞甲天下竒竒怪怪生妙不可模写玉华东西岩具体而微者神功巧穿凿石壁生孔罅玲珑透风月宜冬复宜夏中有补陀仙坐断此潇洒空山茅苇区无地可税驾举目忽此逢心骇见希诧题诗媿不能行人亦无暇祝二严仆本山野人渔樵共居处小年学父诗用心亦良苦搜索空虚腹缀缉艰辛语煳口走四方白头无伴侣前年得严粲今年得严羽我自得二严牛铎谐钟吕粲也苦吟身束之以簪组遍叅百家体终乃师杜甫羽也天姿髙不肯事科举风雅与骚些歴歴在肺腑持论伤太髙与世或龃龉长歌激古风自立一门戸二严我所敬二严亦我与我老归故山残年能几许平生五百篇无人为之主零落天地间未必是尘土再拜祝二严为我收拾取市舶提举七十老翁头雪白落在江湖卖诗册平生知已管夷吾得为万贡堂前客嘲吟有罪遭天厄谋归未办资身策鸡林莫有买诗人明日烦公问蕃舶獭不作书急口令寄朝士老病懒作书行藏诗上见一心不相忘千里如对面我已八十翁此身宁久绊诸君才杰出玉石自有辩随才供任使小大备衆选明君用良弼治道方一变与之致太平朝廷还旧观老夫眼尚明细把诸君看试将草草书用写区区愿一愿善调燮二愿强加饭三愿致太平官职日九转凤鸣有吉凶鹊噪令人喜鸦噪令人憎人心自分别吉凶属禽声舜时有凤鸣文王时亦鸣汉时凤亦鸣六朝时亦鸣凤鸣有吉凶人不仔细听婕妤词纨扇六月时似妾君恩重避暑南薫殿清风随扇动妾时侍君王常得沾余凉秋风飒庭树团圆无用处妾亦宠顾衰栖栖度朝暮扇为无情物用舍不知恤妾有深宫怨无情不如扇感寓四首采薇人固髙饮露蝉遂清谋兹一粒粟举世共营营营营亦多涂中有亏与盈陋巷一箪食朱门九鼎烹穷达各有命繄谁主权衡吾生未可必秋风白髪生蛛网羃虚檐一饱罗羣飞寒蚕啮枯桑一身终茧丝物物巧生理我生拙奚为貂裘日以弊石田岁长饥一贫已到骨一气傥未衰举目送飞鸿悠悠知我谁夜雨挟西风摵摵撼庭树浮生堪几秋青鬓忽已素鈆刀刲九牛策蹇望长路所操莽无竒自好徒自误改絃调新声履道易故步收功在桑榆其敢怨迟暮红紫委路尘绿树有嘉色刳心晚闻道玩物若有得青春坐销歇方兹见真实人生到中年胡不保明徳秋风堕庭梧栖凤去无迹矫首碧云端一语三叹息寄章泉先生赵昌父灵凤鸣朝阳神龙不泥蟠时兮不可为昌父乃在山思君二十年见君良独难时于邸报上屡见得祠官祠官禄不多一贫其奈何采芝亦可食当作采芝歌近者李侍郎直言遭逐去人皆笑其疎君独有诗句君为山中人世事安得闻入山恐未深更入几重云频酌淮河水有客游濠梁频酌淮河水东南水多咸不如此水美春风吹绿波郁郁中原气莫向北岸汲中有英雄泪元宵雨穷人不谋欢元夜如常时晴雨均寂寞早与一睡期朱门粲灯火歌舞临酒池酒䦨欢不足九街恣游嬉前呵惊市人箫皷逐后随片云头上黑翻得失意归小孤山阻风因成小诗适舟中有浦城人写寄真西山羣山势如奔欲渡长江去孤峰拔地起毅然能遏住屹立大江干仍能障狂澜人不知此山有功天地间松江舟中四首荷叶浦时有不测末句故及之夜听枫桥钟晓汲松江水客行信怱怱少住亦可喜且食鳜鱼肥莫问鲈鱼美垂虹五百步太湖三万顷除却岳阳楼天下无此景范蠡挟西施功名付烟艇秋风吹客衣归兴浩难写寒林噪晚鸦红日堕平野篙师解人意檥棹酒旗下扁舟乃官差舟子吾语汝汝为我作劳吾亦不汝负好向上塘行莫过荷叶浦赵尊道郎中出示堂画四老饮图滕贤良有诗亦使野人着句采芝商山秦四皓象戏橘中为四老我疑此画即其人有时以酒陶天真丹青不知谁好手作此饮态妙入神摩挲半世江湖眼古锦轴中舒复卷细将物色辨人物迺是晋时刘毕与陶阮一琴无絃横膝上一琴团圆明月样一人持杓坐瓮边一人手携文一编是中必写酒德篇诸君伤时强自遣麴生风味况不浅方今妖气蔽神州誓江不救中原乱新亭举目愁山河万事如何一樽满一杯一杯醉复醉天地陶陶尽和气道术相忘礼法疎形骸懒散无机事此画流传知几载生绡剥落精神在何人为我更作杜陵饮中八仙歌将与冰壶主人为此对伏龙山民宋正甫湖山清隠迺唐诗人陈陶故圃曽景建作记俾仆赋诗故人昔住金华峰面带双溪秋水容故人今住伏龙山陈陶故圃茆三间千载清风徐孺子门前共此一湖水百花洲上万垂杨白鸥羣里歌沧浪故人心事孺子髙故人诗句今陈陶短衣饭牛不逢尧何如绣鞍上着锦宫袍瓦盆对客酌松醪何如紫霞觞泛碧葡萄豆萁然火度寒宵何如玉堂夜照金莲膏吟成秃笔写芭蕉何如沈香亭北醉挥毫再三问君君不对目送飞鸿楚天外细读山中招隠篇超然意与烟霞㑹照影湖边双髩皓此计知之悔不早三椽可办愿卜隣荷锸相随种瑶草㑹稽山中晓风吹断花稍雨青山白云无唾处岚光滴翠湿人衣踏碎琼瑶溪上步人家远近屋参差半成图画半成诗若使山中无杜宇登山临水定忘归髙九万见示落星长句赋此答之天星堕地化为石老佛占作青莲宫东来海若献秋水环以碧波千万重云根直下数百丈时吐光燄惊鱼龙凤凰羣飞拥其后对面庐阜之诸峰隂晴风雨多态度日日举目看不同髙髯能诗复能画自説此景难形容且好收拾藏胷中养成笔力可扛鼎然后一发妙夺造化功髙髯髙髯须貌取万物升沈元有数吾闻此石三千年复化为星上天去题申季山所藏李伯时画村田乐图春秧夏苗秋遂获官赋私逋都了却鸡豚社酒赛丰年醉唱村歌舞村乐皷笛有声无曲谱布衫颠倒傞傞舞欲识太平真气象试看此画有佳趣管絃声按宫商发细转柳腰花十八罗帏绣幙拂香风九醖葡萄金盏滑王孙公子巧欢娯勿将富贵笑田夫非渠耕稼饱君腹问有黄金可乐无嘉定甲戌孟秋二十有七起居舍人兼直学士院真德秀上殿直前奏边事不顾忌讳一疏万言援引古今铺陈方略忠谊感激辞章浩瀚诚有补于国家天台戴复古获见此疏伏读再三窃有所感敬效白乐天体以纪其事录于野史禁城鸡唱金门开起居舍人携疏来榻前一奏一万字歴歴写出忠义怀顿首惶恐臣昧死越录敢言天下事百年河洛分南朔恨满东南天一角夷甫诸人责未酬志士愁眠劒锋落天意未囘事难举乡来一试成千误边人频岁自相屠盛衰大扺由天数昨臣衔命出疆时自期有去必无归屈体讐邦当愤死天相孤忠半道囘金山之下长江水击檝中流书壮志东风吹上妙髙台略望江淮见形势形势从来秖如此几年待得天时至朝廷为计保万全往往忘却前朝耻臣今未暇论规恢残敌已亡何虑哉中原旷地无人管政恐英雄生草莱北方苦饥民骨立万一东来窃吾粟边头诸州无铁壁借问谁能备仓卒请朝廷厉精兵择良将办多多策上上更选人材老练通达分守要冲讲明方略一贤可作万里城一人可当百万兵坐令国势九鼎重所赖君心一㸃明长牋奏彻龙颜悦继言臣愚进此説言虽甚鄙用甚切宸断必行天下福勿谓儒生论迂濶臣之肝胆与人别读书岂为文章设王师若出定中原玉堂敢草安边策卢申之正字得春郊牧养图二本有楼攻媿先生题诗且徴予作竹弓鸣雁鸭惊飞来别浦无人境春风不摇杨柳影长颈纷纷占作家半游波面半眠沙或行或立或如舞或只或双或羣聚饮啄浮沈多态度物情闲暇世忘机分明一片太古时巧伪不作民熙熙我之居元在野平生惯识牛羊者今见蒲江出此图半日不知渠是画一犍当前转头立一犍度浦毛犹湿中有一苍骑以牧羜相随数十足殿后两枚黄觳觫分明如活下前坡路转山南春草多耳根只欠牧儿歌鄂州南楼鄂州州前山顶头上有缥缈百尺楼大开窻戸纳宇宙髙插栏干侵斗牛我疑脚踏苍龙背下瞰八方无内外江渚鳞差十万家淮楚荆湖一都㑹西风吹尽庾公尘秋影涵空动碧云欲识古今兴废事细看文简李公文题曽无疑飞龙饮秣图云巢示我良马图一骑饮水一骑刍竹批双耳目摇电毛色纯一骨相殊何人貌此真权竒笔端疑有渥洼池驽骀当用骅骝老赢得画图人看好盆中饮槽中秣无用霜蹄空立铁何如渴饮长城濠上波饥则饱喫天山禾振首长鸣载勐士龙踏碎窠儒衣陈其姓工于画牛马鱼一日持六簇为赠以换诗生绢六幅淡墨图伊人笔端有造化骅骝汗血捉电光牯牸倦耕眠草下陂塘漠漠烟雨后出水羣鱼戏潇洒细看物物有生意不比寻常能画者请君就此三景中挥毫添我作渔翁岸头孤石持竿坐白鹭同居蒲苇丛有时寻诗出游衍欵段徐行山路远奚奴逐后背锦囊木杪斜阳鸦噪晚有时蓑笠过田间农妇农夫相往还手放鉏犁吹短笛日暮青郊黄犊闲王孙贵人不识此此是吾侬佳絶处挂君图画读吾诗令人懒踏长安路黄州栖霞楼即景呈谢深道国正朝来栏槛倚晴空暮来烟雨迷飞鸿白衣苍狗易改变淡粧浓抹难形容芦洲渺渺去无极数㸃断山横远碧樊山诸峰立一壁非烟非雾笼秋色须臾黑云如泼墨欲雨不雨不可得须臾云开见落日忽展一机云锦出一态未了一态生愈变愈竒人莫测使君把酒索我诗索诗不得唿画师要知作诗如作画人力岂能穷造化寄报恩长老恭率翁报恩千楹归一炬佛也不能逃劫数宝坊化作瓦砾场堪笑月庭来又去率翁修造凤楼手第一能将无作有神工作舍鬼筑墙鞭笞水石能飞走风斤月斧日纷然行看华屋突兀在眼前好留一室馆狂客早晩来叅文字禅织妇叹春蚕成丝复成绢养得夏蚕重剥茧绢未脱轴拟输官丝未落车图赎典一春一夏为蚕忙织妇布衣仍布裳有布得着犹自可今年无麻愁杀我刈麦行腰鎌上壠刈黄云东家西家麦满门前村寡妇拾滞穟饘粥有余炊饼饵我闻淮南麦最多麦田今岁屯干戈饱饭不知征战苦生长此方真乐土鄂渚张唐卿周嘉仲送别武昌江头人送别杨柳秋来不堪折汉阳门外望南楼昨日不知今日愁英雄握手新相识人情正好成南北酒䦨人散最闗情一雁西飞楚天碧诘燕去年汝来巢我屋梁间汗泥髙一尺啄腥抛秽不汝厌生长羣雏我䕶惜家贫惠爱不及人自谓于汝独有力不望汝如灵蛇衔宝珠雀献金环来报德春风期汝一相顾对语茅檐慰岑寂如何今年来于我絶踪迹一贪帘幕画堂间便视吾庐为弃物寄赵鼎臣学如刘子政不使校书天禄阁文如李太白不使待诏金銮殿倚楼终日看庐山赢得虚名闻九县才忌太髙心忌太清平平穏穏为公为卿骐骥可羁乃归帝闲麟凤莫驯为瑞人间人间为瑞徒能好骐骥可羁终远到歳寒心事几人知手把梅花供一笑毗陵天庆观画龙自题姑苏羽士李怀仁醉笔诗呈王君保寺丞使君姑苏道士天酒星醉笔写出双龙形墨蹟从横夺造化蜿蜒满壁令人惊一龙翻身出云表口吞八极沧溟小手弄宝珠珠欲飞握入掌中拳五爪一龙排山山为开头角与石争崔嵬波涛怒起接云气不向九霄行雨来万物焦枯天作旱两雄壁隠宁非懒真龙不用只画图勐拍䦨干寄三叹秋怀红叶无人扫黄花独自妍听谈天下事愁到酒樽前水濶终非海楼髙不到天昔人已怀古况复后千年元日二首呈永丰刘叔冶知县焚香拜元日受岁客他州白髪难遮老新年讳説愁无人能访戴有地足依刘桃李争春事梅花笑未休市近人声杂窻明雨色开异乡轻度节同邸重传杯不碍狂夫醉知无贺客来故园归未得茆屋想苍苔宿农家门巷规模古田园气味长小桃红破萼大麦绿衔芒稚犬迎来客归牛带夕阳儒衣愧飘泊相就説农桑水陆寺长沙沙上寺突兀古楼台四面水光合一边山影来静分僧榻坐晩趂钓船囘明日重相约前村访早梅清明感伤一笠戴春雨愁来不可遮清明思上塜昨夜梦还家归兴随流水伤心对落花晋原松下泪沾洒楚天涯都中书怀二首醉卧长安市思归东海涯瓶余残腊酒梅老隔年花日与愁为地时凭梦到家乡书三两纸一读一咨嗟雪化晴檐雨炉烘冻壁春穷犹恋诗酒懒不正衣巾寂寞安吾分奔驰失我真枯桐就煨烬容有赏音人岁暮呈真翰林岁事朝朝迫家书字字愁频沽深巷酒独倚异乡楼诗骨梅花瘦归心江水流狂谋渺无际忍看大刀头山中即目二首岩路穿黄落人家隠翠微笼鸡为鸭抱网犬逐鹑飞竹好堪延客溪清欲浣衣禅扉在何许僧笠戴云归茅屋七五聚沙汀八九磐梯山畦麦秀囊石障溪湍父老鸡豚社儿童梨枣盘幽居有余乐奔走愧儒冠题徐京伯通判北征诗卷一襟忠谊气数首北征诗不许公卿见徒为箧笥竒衔枚冲雪夜击楫誓江时此志无人共愁吟两髩丝江上山束江流急云兼雾气深轻鸥闲态度孤雁苦声音客路行无极风光古又今梅花出篱落幽事颇闗心贤女祠士有败风节慙魂埋九京幽闺持大谊千载着嘉名父不重然诺女能轻死生寒潭堕秋月心迹两清明次韵史景望雪夜雪中寒力壮病骨瘦难胜温酒拨炉火题诗敲砚冰惊心双白鬓知我一青灯欲悟浮生事思参小大乗春日怀家细数平生事何堪挂齿牙客游儿废学身拙妇持家开瓮尝春酒租山摘早茶闗心此时节归兴满天涯寄沈庄可无山可种菊强号菊山人结得诸公好吟成五字新红尘时在路白髪未离贫吾辈浑如此天公似不仁山行度岭休骑马临渊看网鱼木根髙可坐岩石细堪书谷鸟鸣相答山云卷复舒儒衣人卖酒疑是马相如次韵谢敬之题南康县刘清老园刘子隠居地真如李愿盘万松春不老多竹夏生寒卜筑世情远登临客虑寛题诗疥君壁聊以记游观淮上春日边寒客衣薄渐喜暖风囘社后未闻燕春深方见梅壮怀频抚劒孤愤强衔杯北望山河语天时不再来麻城道中三杯成小醉行处总堪诗临水知鱼乐观山爱马迟林塘飞翡翠篱落带酴醿问讯边头事溪翁总不知望花山张老家元从边上住来此避兵兴麦麨朝充食松明夜当灯蔽门麻菶菶䕶壁石层层老妪逢人哭吾儿在谢陵春日淫滞江湖久蹉跎嵗月新客愁茅店雨诗思柳桥春秣马寻归路骑鲸问故人山林与朝市何处着吾身闻李将军至建康疋马径趋府将军意气多来依汉日月思复晋山河边将惭尸素朝臣奏凯歌分明御狙诈得失竟如何江涨见移居者夏潦连秋涨人家水半门都抛破茅屋移住小山村聒聒笼鸡犬累累带子孙安居华屋者应觉此身尊送湘漕赵蹈中寺丞移宪江东持节复持节因循霜髩侵盛衰闗大数豪杰负初心宇宙虚长算江湖寄短吟番阳秋水濶湘浦未为深立春后二首久望春风至还经闰月迟梅花丈人行柳色少年时爱酒常无伴吟诗近得师离骚变风雅当效楚臣为东风吹竹屋无数落梅花冻雀栖檐角饥乌啄草芽家乡劳夜梦客路又春花莫讶狂夫醉西楼酒可賖寄韩仲止何以涧泉号取其清又清天游一丘壑孩视几公卿杯举即时酒诗留后世名黄花秋意足东望忆渊明题张佥判园林园圃屋东西从君一杖藜雨寒花蕊瘦春重柳丝低亭馆常留客轩窻总傍溪摩挲雪色壁安得好诗题哭赵紫芝呜唿赵紫芝其命止于斯东晋时人物晩唐家数诗瘦因吟思苦穷为宦情痴忆在藏春圃花边细话时江村何宏甫载酒过清江玉笥千峰雨金风十日秋谁能多载酒来此共登楼山立閲万变溪深纳衆流故人归未得我亦为诗留临江军新岁呈王幼学监簿梦説去年事诗从昨夜吟三杯新岁酒千里故乡心人共梅花老愁连江水深家书忽在眼一纸直千金访杨伯子监丞自白沙问路而去欲访扬雄宅扁舟过白沙自从山以后直到水之涯风节古人物文章老作家相寻有忙事第一问梅花朝市风波地干坤渔猎场生民日憔悴吾道亦凄凉龙不为霖出凤于何处藏羣鸦争晚噪一意送斜阳刘兴伯黄希宋苏希亮慧力寺避暑何处避炎热相期过宝坊万松深处坐六月午时凉钟磬出深屋江山界短墙醉来归兴懒留宿赞公房秋夜旅中旅食思乡味砧声起客愁夜凉风动竹人静月当楼浮世百年梦他乡几度秋店翁新酒熟一醉更何求舟行往弔故人乔木风声壮大江天影圆悲秋时把酒爱月夜行船未及到河上先愁过竹边倚蓬思往事闻笛为凄然无策老觉登楼懒心知涉世疎梦蕉还得鹿縁木可求鱼晚岁未闻道平生欠读书行藏两无策究竟果何如题萍乡何叔万云山拄杖穿云去一坡仍一坡地髙山不峻花少竹还多家近登临便人贤气味和能诗老姚合朝夕共吟哦常宁县访许介之途中即景竹径入茅屋松坡连菜畦深潴沤麻水斜䜿采桑梯区别隣家鸭羣分各线鸡行人来少憩假道过东溪建昌道上凛凛北风劲行行西路賖人情甘淡薄世事苦参差酒易逢知已诗难遇作家林间数㸃雪错认是梅花访严坦叔麻姑山下泊城郭带烟霞携刺投诗社移船傍酒家沙禽时弄水榉柳夏飞花小酌未能了西楼日又斜杜仲髙自鄂渚下仪真鄂渚三千里南楼看月囘东园花政好去岁客重来兄弟皆名士文章动上台倾城倾国色也用覔良媒见赵知道运使饱食武昌鱼不如归故庐盟鸥还海道问雁覔家书又把乡人刺来投使者车东园桃与李莫使着花疎黄道士出爻林屋何潇洒权为羽士家客来多载酒僧至自煎茶试墨题新竹携笻数落花饮中忙过日无暇问丹砂陈伯可山亭梯险登霞外乗流过竹西寒溪随雨涨髙阁与云齐双鹤有时舞孤猿何处啼清吟无尽兴白石可留题舟中病起登览檥棹病三日登楼举一觥江山从古在花草逐时生南浦佳人别西风送客行锦鳞能自跃献我一杯羮见湖南绣使陈益甫大暑敢写散人号来登君子堂论文才力短忧世话头长老不堪行路心思归故乡数行诗后语夜夜吐光芒南台寺长老乃福州士人陈其姓语及光拙菴遭际寺乃石头和尚道场元龙湖海士叅得石头禅卓笔翻千偈住山今十年安心一丘壑过眼几云烟莫笑拙菴拙声名动九天真西山帅长沙祷雨出郭问农事家家笑语声有田皆足水旣雨亦宜晴山下溪流急街头米价平明朝闻领客相见贺秋成苏希亮约客游刘兴伯大自在亭偶尔来江上从君到酒边雨晴花弄日风定柳凝烟适意其一笑浮生无百年明朝大自在谁办载花船客中寄家书併简季道姪东隠三年别西风一纸书逢人相问讯念我独勤劬游子思吾土先人有弊庐欲归归未得妻子定何如舟中夜坐独坐观星斗一襟秋思长天河司米价太乙照时康月浦孤帆过风荷一路香持杯问舟子今夜宿谁乡淮东赵漕领客东园赵世卿䞉谈近日诸公仆谓今日东园之㑹想像欧苏风流不可见今日东园㑹能为野客期干坤一南北花木几兴衰亭馆经行地欧苏无恙时风流不可见烟雨漫题诗沈庄可号菊花山人即其所言老貌非前日清吟似旧时已无藏酒妇幸有读书儿连岁修茆屋三秋绕菊篱寒儒有竒遇太守为刋诗太湖县雪中简段子克知县腊雪随风下蹇驴行路难匆匆投邸舍草草共杯盘喜见丰年瑞浑忘昨夜寒儿童不解事却作柳花看许介之约过清溪道上有成行尽白云际乗槎过水西稻田秋后雀茅舍午时鸡野饭自不恶村醪亦可携闻钟欲投宿何处是招提送张子孟君为郴桂客听説道途难不过神愁岭须经鬼哭山心平无险路酒贱有欢颜早作还乡计髙堂鹤髪斑南丰县南台包敏道赵伯成同游笑傲南台上东风吹髩丝眼明花在处春好雨晴时楼阁多临水溪山可赋诗留连无尽意故遣酒行迟长沙道上诗情满天地客梦绕潇湘何处桂花发秋风昨夜香登山犹矍铄照水见昻藏未了一生事难禁两髩霜萍乡客舍草罢惜春赋持杯亦鲜欢檐楹双燕语风雨百花残小阁无聊坐征衣不耐寒地炉烧石炭强把故书看谭俊明雪中见访从而乞米今日病方起君来喜可知地炉烧榾柮瓦釜煮犁祈门外雪三尺窻前梅数枝野夫饥欲死谁与办晨炊访陈与机县尉于湘潭下摄市清淡守风节当官若隠居自称为漫尉人道是迂儒俸外无炊米公余但读书王门多贵戚道眼视如无买得南坡景创成西尉司宅幽连寺观地广带亭池能事事易了役民民不知题诗记颠末政不假人碑观静江山水呈陈鲁叟漕使桂林佳絶处人道胜匡庐山好石骨露洞多岩腹虚峥嵘势相敌温厚气无余可惜登临地春风草木疎昨者登梅岭兹来入桂林相从万里外不负一生心湖上千峰立樽前十客吟讥评到泉石吾敢望知音昭武刘圻甫以㟳篁隠居图求诗相对两山碧春风摇绿篁一巢云建造三涧水宫商谷口躬耕稼盘中歌寿昌桃花认行路他日访刘郎题赵庶可山台层台髙几许此即㑹稽图一目空秦望千峰压镜湖云烟分境界城郭限廉隅他日传佳话兰亭与此俱天造此一景超然阛阓间坐分台上石看尽越中山松月照今古樵风送往还只愁轩冕出闲却白云闗赠张季冶秋扇交情薄儒衣行路难纵怀千里志也要一枝安梦绕梅花帐愁生苜蓿盘从来食肉相千万强加餐姪淑远游不得书客梦江湖远穷居骨肉离尺书无寄处中夜不眠时念尔衣裘薄满怀风露悲狂游断消息深负竹林期寄梅屋赵季防县尉畴昔交游密暌违岁月多石屏今老矣梅屋病如何世路生荆棘家山足薜萝共寻深处隠此计莫蹉跎归来二首儿子创小楼以安老者老去知无用归来得自如几年眠客舍今日爱吾庐处世无长策闲时读故书但能营一饱浑莫问其余破屋不可住如何着老身喜于乔木下见此小楼新山好如佳客吾归作主人摩挲双脚底无复踏红尘归后遗书问李敷文忆作南州客归来东海滨尚怀忧世志忍説在家贫老作山林计梦随车马尘郁孤台上月无复照诗人醉眠梦中得夏闰得秋早雨多宜岁丰一联起来西风悲人且闻边事夏闰得秋早雨多宜岁丰今朝上东阁昨夜已西风田野一饱外干坤万感中传闻招战士人尚説和戎一笑海曲荒凉地吟边蹭蹬身时危法当隠年老惯居贫俗客苦恋坐小孙痴弄人等闲成一笑不觉把杯频送姪孙汝白往东嘉问讯陈叔方诸丈子去寻名胜何惭着布衣出门知所乡在旅亦如归道谊无穷达文章有是非寄声陈与赵相赏莫相违寄南昌故人黄存之宋谦甫二首谦甫多才思存之重谊襟一书愁话别千里梦相寻南浦扁舟上东湖万柳隂旧时行乐处何事不闗心久客归来后家如旧日贫青山何处隠白髪也愁人畎亩一生事干坤百病身时无嵇吕驾相忆莫相亲送赵安仁之官上虞二首表表魁吾相面如田字方早宜朝玉陛犹自绾铜章上挹叶丞相近瞻商侍郎风流接前辈偃室有辉光远庵家学在持此去为官冰雪吾身白风霜吏胆寒一心毋妄用百姓自相安贤者妙为政谁言宰剧难秋日秋风梧叶雨衮衮送秋凉一气四时转几人双髩苍旧游如説梦久客乍还乡欲作安居计生涯尚渺茫君玉同访岂潜饮间君度曼卿不约而至鹤方换翎羽出舞于桂花之下不可无语秋来常日雨雨霁忽秋深鹤换一身雪花开满树金三杯动情性一笑付园林莫怪先归去衰翁薄疾侵戊戌冬造化人难测寒时暖似春蛟龙冬不蛰雷电夜惊人四海疮痍甚三边战伐频静中观气数愁杀草茅臣题姪孙岂潜家平远图好山横远碧平野带林塘四望耕桑地几年云水乡海天龙上下秋日鹤翺翔覩物忽有感无心住草堂夏日续题海近朝曦赫山明宿雾消紫云萦碧落白鹭㸃青苗避暑轩亭爽凭虚眼界遥时来一登聎初不待招邀因风再寄南昌故人兼简王帅子文寄声黄与宋书去望书还别后交情在年来世路艰吾思蹈东海君合隠西山诗卷勤收拾留名天地间江湖归亦好朋友恨相疎倐作三年别才通一纸书诗盟谁是主世道正愁予若见王都督烦君问起居舟中檥棹河梁畔推篷得句新云为三态度水借月精神密树藏飞翮平波见跃鳞饥年村落底也有醉归人送晓山夏肯甫入京岁月频看镜功名一据鞍勿言行路恶有志恋家难芳草客程远落花春夜寒江湖旧时梦相逐到长安辛丑岁暮三首日月易流转一年仍一年身从忧患老事逐岁时迁白首未闻道清贫不愧天寒林松栢瘦花柳又春妍腊尽无多日吾生有几年老于人事懒贫觉世情偏独枕江湖梦闭门风雪天三杯动诗兴得句落梅边意气久凋落形模老可憎能扶双病脚赖有一枯藤世味淡如水吾心达似僧明朝今日事一任运腾腾岁旦族党㑹拜衣冠拜元日樽俎对芳辰上下二百位尊卑五世人排门乔木古照水早梅春寒事将消歇风光又一新姪孙子渊新居落成一区扬子宅中有读书堂早觉儒风好兼看野趣长藩篱带花竹里巷接农桑安得茆三架为隣住汝傍子渊送牡丹有酒何孤我因花赋恼公可怜秋鬓白羞见牡丹红海上盟鸥客人间失马翁不知衰病后禁得几春风晚春春来涉几日又到落花时老面羞看镜愁怀强作诗雨墙蜗篆古风树鸟巢危有客适相过樽前一局棋嘉熙已亥大旱荒庚子夏麦熟饿喙偏生事空言不疗饥谁知岁丰歉实系国安危世变到极处人心无借时客来谈盗贼相对各愁睂濒海数十里饥民及万家雨多忧坏麦春好忍看花凿浅疏田水占晴视晚霞老农如鬼瘦不住作生涯庚子荐饥连岁遭饥馑民间气索然十家九不爨升米百余钱凛凛饥寒地萧萧风雪天人无告急处闭戸抱愁眠饿走抛家舍从横死路岐有天不雨粟无地可埋尸劫数惨如此吾曹忍见之官司行赈恤不过是文移去岁未为歉今年始是凶谷髙三倍价人到十分竆险淅矛头菜愁闻饭后钟新来慰心处陇麦早芁芁花朝姪孙子固家小集见其后园一池甚广因思唐戴简隠居长沙东池柳子厚有记吾子固虽富而不骄有礼文足以饰身乡里称其善马少游之流也余以东池隠居称之不为过况此乃吾家故事特欠柳柳州作记尔今朝当社日明日是花朝佳节唯宜饮东池适见招緑深杨柳重红透海棠娇自笑鬓边雪多年不肯消代书寄韩履善右司赵庶可寺簿懒不脩书札将诗问起居升沈元自异故旧忍相疏学术有余用班行不次除功名付公等世道莫愁子涉世几三折行年近八旬江湖倦游客天地苦吟身白髪可怜老青云多故人东风虽有力朽木不逢春闭戸生涯薄忧时念虑长老犹思汗漫贫已在膏肓弱柳饶春色幽兰抱国香穷通安我命一笑且持觞月夜怀董叔宏闻其入京未得报酒醒兴未巳诗成吟不休一凉风满座半夜月明楼老骥思千里飞鸿閲九州故人何处在谁作置书邮雁山罗汉寺省王总干之墓待和甫主簿之来山鸟怪儒衣游山我亦痴呌云云不应问水水相知俗物刺人眼春风发我诗噪檐鸦鹊喜主簿有来期雁山总题此山本朝方显此地古无闻谁封万石君山林才整整来往早纷纷两派龙湫水千峰雁荡云东西十八寺纪载欠碑文几山兼几水更有几烟霞不立僊人宅都为释氏家宾秋多少雁报晓一双鸦有此山林胜如何在海涯㑹心我本江湖客来观雁荡竒脚穿灵运履口诵贯休诗景物与心㑹山灵莫我知白云迷去路临水坐多时净明林峦相掩映巖谷独玲珑下置维摩室上通龙伯宫灵珠四时雨秋水一帘风甚欲观新月山髙脚力竆谢项子宜帅干遣馈闻説沙溪上分明似渭川重山照华屋万竹绕清泉遣馈知相忆登门未有縁一楼先月景想像在吟边姪孙昺以东埜农歌一编来细读足以起予七言有汲水灌花私雨露临池叠石幻溪山草欺兰瘦能香否杏笑梅残奈俗何似此两联皆自出新意自可传世然言语之工又未足多其体格纯正气象和平为可喜余非谀言自有识者因题其卷末以归之吾宗有东埜诗律颇留心不学晚唐体曽闻大雅音霜空孤鹤唳云洞老龙吟羣噪无才思昏鸦自满林风雨无憀中览镜有感作小诗未有断句适两姪孙携诗卷来览镜忽有感谁能写我真崚嶒忍饥面蹭蹬苦吟身风叶飘零夜雨花狼籍春相过慰牢落吾族有诗人姪孙槃字子渊服字岂潜各携诗卷来相与在酒边细细读之足以起予醉石眠花影吟廊步藓纹春水绿平野夕阳红半山一樽溪上别孤棹雨中行此槃之作也一灯深夜雨几处不眠人一草亦闗春造化衆星能表月精神此服之作也如此等语不可枚数摘其一二以识之当自有识者为其赏音岁暮书怀寄林玉溪吾年几八十暮景不胜斜老鹤犹能语枯梅强作花一心为死计无意问生涯有酒时相过东隣八九家笑共梅花语穷难与命争人皆居燠馆我独堕寒坑假合非吾道幽栖了此生门墙元自静羣小莫从横衮衮日不暇看看岁又徂一生赋茅屋几度换桃符天肯容吾老人皆笑我迂玉溪何所见时复问诗癯壬寅除夜今夕知何夕满堂灯烛光杜陵分岁了贾岛祭诗忙横笛梅花老传杯栢叶香明朝贺元日政恐雨相妨癸卯岁旦淳祐第三载正朝把一杯老夫真是病贺客不须来择日修茅屋当春覔柳栽新年莫多事且放好怀开新年多雨一日晴色可喜一晴良可喜始觉好新年绿涨春前水青开雨后天看花我老矣把酒兴悠然病脚妨行乐三杯归醉眠送王仲彞制机宰浏阳一身供世用六月赴官忙当此炎天热知君心地凉吏能师卓鲁县界接潇湘试饮浏阳水清清滋味长浏阳谁谓小桑柘万家春远宦逢知巳推心在惠民速宜还县债闻早缀朝绅説与诸公道方巖后有人送黎明府县债三年了乡心万里飞一身如许瘦百姓不妨肥买宅凭谁办抱琴何处归诸公竞推毂穏去着朝衣访西涧王深道诸王居处僻古屋满山坡传到宋淳祐来从晋永和诗书歴年久名胜结交多一涧流芳润滔滔秋水波诸老伤凋谢凄凉属此时相从一夜语忍读四哀诗世事生愁绪秋风吹鬓丝黄花香晚节説与秀岩知挽温岭丁竹坡潇洒复潇洒是为丁竹坡生涯浑草草诗句自多多恨不识是叟悲哉作此歌数编遗稿在不算葬烟萝广东漕李实夫四首干坤虽广大人物不能多议论还诸老文章自一科从横负才略缓急任干戈不有济时杰其如世事何志士规模远非时展布难莫言南地暖须念北风寒楮贱伤财力兵骄稔祸端盛衰闗气数天下几时安千里长城手如何在广州共谈天下事莫上斗南楼瘦露封侯骨忠怀报国愁丁宁北来雁边信怕沈浮忘家甘旅食忧国属愁颜有客佩金印何人守玉闗风霜晚秋后天地夕阳间痛洒伤时泪别公归故山求安愁来须强遣老去只求安酒熟思招客诗成胜得官梅花天下白雪片夜深寒衲被䝉头睡翛然百虑寛秋日早行雁呌秋容老鸟飞曙色分晨炊何草草宿酒尚醺醺野旷连沧海山长带白云马行沙上路惊起白鸥羣石洲遇陈季申话旧绿树挂乌帽清波照白头合随秋燕去那作贾胡留红吐槟榔唾香薰茉莉毬樽前话畴昔一笑不能休书事喜作羊城客忘为鹤发翁问天求酒量翻海洗诗穷已过西南道适遭东北风扁舟载明月枉作卖油公故人陈祕书家有感晚春风雨后花絮落无声绿泛新荷出青铺细草生私蛙为谁噪老犬伴人行旧日狂宾客樽前笑不成林塘劫火后更作两家分笋折头抢地松髙气拂云老夫来访旧稚子解谈文自是麒麟种那随雁鹜羣临江小泊舣舟杨栁下一笑上茶楼适与胡僧遇非因越女留云行山自在沙合水分流独酌临清泚知心是白鸥谢萧和伯见访定交虽日浅老眼见君深急谊真如渴能诗不肯吟江湖尊白髪土苴视黄金野客无边幅相看活此心庐陵城外郭外人烟好行行过此阡迎船分社酒汲井种春田緑树前村路黄梅细雨天客游乡土别景物只同然别董叔宏兄弟年老思家切交深话别难扁舟行且止尊酒强相寛客路归来晚人情去后看西风吹过雁千万寄平安宋诗钞卷九十五宋诗钞卷九十六钦定四库全书宋诗钞卷九十六内阁中书舍人吴之振编戴复古石屏诗钞访苍山曽子实故人子曽子居处近金精福地佳山水诗家老弟兄十年重㑹面一笑最闗情万象亭前月今宵为我明事机天下事机别朝廷局面新台官迁不定年号改何频黜陟由明主安危仗老臣祖宗成宪在即此是经纶所闻二首屡遣和金使三边未解兵武夫权渐重望何轻天下思豪杰君王用老成时无渭濵叟白首致功名右席须贤乆丹书㡬度催贼惊中使转人望相公来闻政曲江宅调羮庾岭梅莫因多病后虚出应三台张端义应诏上书谪曲江正月一日贑州相遇忧世心何切谋身计甚疎樽前话不尽天下事何如汉武求言诏贾生流涕书龙颜那可犯谪向曲江居正朝送迁客好去看梅花此岭㡬人过念君双髩华直言知为国逺地莫思家韶石叶虞舜伤哉古道赊闻杜仪甫出台台官闗系重用舍一何轻诸老多惭德斯人有直声傥来视轩冕归去即功名莫拜寛堂暮伤心隔死生扬州道宫安下制干朱行甫抚干方巨山连骑相访道院羣仙集髙轩二妙来文章清气足谈笑老怀开落木三秋晚黄花九日催何当陪胜践共把蟹螯杯朱行甫和前韵送别烹鹿荐酒此别真成别从今去不来佳人难再得恶抱向谁开客路一归晚家书㡬度催慇勤见君意烹鹿荐离杯诸诗人㑹于吴门翁际可通判席上仆有客星聚吴㑹诗派落松江之句方子万喜之遂足成篇客星聚吴㑹诗派落松江老眼洞千古旷怀开八窻风流谈夺席歌笑酒盈缸杨陆不再作何人可受降别邵武诸故人白髪乱纷纷乡心逐海云此行堪一哭无复见诸君老马寻归路孤鸿恋旧羣酒䦨何处笛今夜不堪闻一老儒为贵人烧丹丹垂成而走因此失所道途多险阻此老欲何之命薄丹砂走天寒白髪悲从教达官骂忍受小儿欺月夜双乌鹊飞鸣绕树枝江上夜坐怀严仪卿李友山江清天影动楼近角声雄杨柳枝枝月芭蕉叶叶风佳人难再得良夜与谁同别后知何处吟诗句句工江上扁舟泊江渚喜近酒家门出网鱼鰕活投林鸟雀喧无桥通竹处有路到桃源一见南塘字凄然忆故园舟中扁舟何处泊沙渚夕阳边远浦横鱼网髙山起烧烟客行今老矣秋思日凄然且复开怀抱囊中有酒钱所闻北风如许急亦使客心寒近得襄阳报仍闻蜀道难三杯中夜酒一枕几时安江上两都督何人上将坛访徐益夫仲蔚蓬蒿宅终朝只闭闗无心与时竞未老得身闲绿绕巡除水青横隔岸山客来新酒熟相对一酡颜渝江緑隂亭九日燕集九日江亭上谁怜老孟嘉要人看白髪不用整乌纱寄兴题桐叶长歌醉菊花归心徒自苦犹在楚天涯夜吟呈赵东巖汲井潄残酒行吟到夜分一轩清似洗万籁寂无闻风送迎秋雨天收翳月云鸡鸣庭戸白人事又纷纷有感皱眉观世事把酒读离骚天下无公论胷中有古刀陡然成耿耿何以制滔滔不逐羣飞转孤鸿毕竟高舂陵山中写寄孔海翁昨日分携后囘头望竹闗相亲惟白水所见但青山云近人家远苔生石径斑闻钟知有寺又在渺茫间饮萧和伯家醉登快阁和杨伯子题分明观韵醉归萧史宅快阁倚西东山敛过云雨江无起浪风月行银汉上人在玉壶中天眼照尘世应怜鹤髪翁客中岁晚呈何宏甫岁事费料理三杯意适然与其愁度日曷若醉忘年桑落冬前酒梅花雪后天不知身是客多谢主人贤蕲春李丈解后游江上园劝游人不可折花木禁渔弋者不捕禽鱼酒边谈论可听乃中洲先生之后叶水心尝与往来坐断此江干池亭百亩寛禽鱼全性命花竹报平安有道行其志非时做甚官丰神更闲雅野服竹皮冠都下书怀半月不把镜羞看两髩尘读书増意气携刺减精神道路谁推毂江湖赋采苹从来麋鹿性那作帝乡人舣舟登滕王阁散步登城郭维舟古树傍澄江浮野色虚阁贮秋光却酒淋衣湿搓橙满袖香西风吹白髪犹逐少年狂湖口水落山增峻江空石出竒倚篷看不足解缆放教迟沙上雁初到樽前蟹可持中秋能几日又是菊花时夏日从子渊姪借茉莉一盆举眼惊如许衰怀强自安爱凉临水坐遣病借花看物物同天地人人各肺肝从来泾与渭混作一流难呉门访旧去此十三秋重来雪满头镜颜加老丑诗骨带竆愁鸟语新晴树人寻旧倚楼藏春门下客一半落山丘哭涧泉韩仲止二首雅志不同俗休官二十年隠居溪上宅清酌涧中泉慷慨伤时事凄凉絶笔篇三篇遗稿在当并史书传忍贫长傲世风节似君稀死后儿女嫁崃中儿女归门人集诗稿故卒服麻衣涧上梅花发吟魂何处飞瑯琊山中废寺欲访山中寺沿堤石甃长宝坊兵后废御帖窖中藏故址生秋草寒窻带夕阳孤僧出迎客满口话凄凉鄂州戎治静憩亭幽亭何处寻巖树碧森森独坐生云石少安经世心伴人双鹤立多事一蝉吟提劒翻然起中原秋草深江上江上维舟穏人间行路难数朝花雨细一夜社风寒燕语能留客蛙鸣岂为官苦吟成底事赢得瘦团栾海陵光孝长老骥无称山谷后也共谈时事且説黄柑橘之美俗子避形影僧家共往还髙谈犯时忌妙语发天悭霜后思新橘梦中归故山何时免奔走终老白云闗杜仲髙髙九万相㑹杜癖诗无敌髙髯尽絶伦笑谈能不朽富贵或成尘今古多竒士干坤几怪民相逢不容易一醉楚江滨衡阳写怀简王景大赵俊卿梦觉他乡枕寒生半夜衾客程湖外远秋意雨中深老马寻归路羁鸦忆故林家书连数纸难写此时心怀赵徳行所学源流远淡交滋味长看来浑易与别去自难忘独客梦千里佳人天一方细观宾退录亦足慰凄凉上封楼台逼霄汉窻戸纳云霓囘顾千巖路如登万仞梯泉从山顶出雪压树头低髙絶无人境非僧不可栖九日今日知何日他乡忆故乡黄花一杯酒白髪几重阳日晚鸦争宿天寒雁呌霜客中无此醉何以敌凄凉舂陵道上云际寻行路时逢一两家山川闲世界耕钓小生涯病竹长新笋寒芒摇落花溪翁解延客连煮数杯茶化成巖城郭嚣尘外江山胜槩中铿然一滩水和以万松风夹径森竒石危亭纳太空苍巖不能语曽识赞皇公喜闻平峒寇峒寇都平了官军奏凯歌千山通道路一雨洗干戈天地和风转江湖春水多蜀中无近报西贼定如何郭伯秀约联骑春游不去有诗心老寻春懒年衰跨马难便能相强去未必有真欢独酌三杯妙髙眠一枕安好花如可折覔取数枝看泉南南地无冰雪常疑暖作灾昼昏山雾合寒变海风来壠麦衔芒早梅花带叶开客中归未得岁事渐相催代人送别南浦春波碧东风送客船别君杨柳外挥泪杏花前粉壁题诗句金钗当酒钱一声离岸橹心碎楚江边度淮一雨足秋意孤吟写客怀人情容易变身事苦难谐毎日思归浙今朝却度淮此生烦造物略略为安排呉子似载酒樱桃熟隈亭柳树隂青山去人远黄鸟话春深薄俗非吾道虚名愧此心休言今不古又恐不如今世事世事直如梦人生不肯闲利名双转毂今古一凭栏春水渡傍渡夕阳山外山吟边思小范共把此诗看冬日移舟入崃避风棹入黄芦浦惊飞白鹭羣霜华浓似雪水气盛于云市远炭增价天寒酒策勲同舟有佳士拥被共论文湖上久住人情熟湖边酒可賖来时飞柳絮今日见梅花十载身为客几封书到家斜阳照林屋独立数栖鸦读改元诏口号伏读改元诏仍观拜相麻竞传新政事方见好官家雪作丰年瑞梅开近腊花路逢江上客立马问京华喜见新除目焚香洗眼看老儒居翰苑正士作台官有道为时用非才处位难寄声崔与李催促到长安国以人为重人惟徳可招九重方厉政诸老尽归朝盛事追三代清风动百僚切闻天上语欢喜到渔樵秋兴有感客游江海上几度见秋风远浦芦花白疎林秋实红人情朝暮变景物古今同老眼犹明在从教两耳聋谢王使君送旅费风撼梅花雨雾笼杨柳烟如何残腊月已似半春天岁里无多日闽中过一年黄堂解留客时送卖诗钱舟中小酌独立秋风里怅然思故乡街头沽美酒船上作重阳篱菊一枝瘦溪鱼三寸长客中聊尔耳亦可慰凄凉光泽溪上舣棹西岩下舟人语夜䦨风林无鸟宿石窟有龙蟠月色连沙白滩声入梦寒晓来新得句寄与故人看约游曾叅政西墅病不能去骨肉去家远异乡童仆亲老身浑赖汝久病亦愁人无暇游西墅寻医访北辰主翁翻作使奔走莫劳神赵景贤送茘枝茘子固多种色香俱不同新来尝小绿又胜擘轻红大嚼思千树分甘仅一笼尝观蔡公谱梦想到莆中客自邵武来言王埜使君平寇闻説贼来日君能判死生扁舟载母去倚劒到天明百姓各逃命四旁无援兵王尊岂非勇独自守孤城太守自监军片胆大如身立马斩数贼犒军捐万缗威行千里外手活一城民孰谓书生怯书生中有人新年自唱自和圣朝开宝歴淳祐四年春生自前丁亥今逢两甲辰黄粱一梦觉青镜二毛新七十八岁叟干坤有几人死灰无复暖藁木不逢春近日愁多病今年岁在辰处喧如处寂求旧不求新笑问长河水谁为不老人江山一夜雨花柳九州春过节喜无事谋欢要及辰年年仍岁岁故故复新新把酒有余恨无从见古人闻严坦叔入朝再用前韵凄凉风雨日强把瓮头春独守空虚宝那逢耗磨辰诗书青眼旧世路白头新毎诵梅花句一心思故人感寓自觉心无愧何须座右铭人将金作隖吾以石为屏年老医难疗天寒酒易醒菊花香到死不肯就飘零新岁书怀四首衰年百病身淳祐五年春尘世自多事风光又一新乡人方拜相野客自垂纶説与烟波侣海滨非渭滨七十九岁叟时吟感寓诗年高胡不死身健欲何为细柳绿垂地小桃红满枝春风不到处枯蔓挂疎篱老病从人笑儿童识我谁穷愁无地着心事有天知鹊噪縁何喜蛙鸣岂为私如何得怀抱长似醉眠时正月复二月百年如一年世间人易老天下事难全生计麦十斛传家诗几篇眼前虽不足心地自超然小园小园春欲半老子作儿嬉政喜花开蚤还愁客到迟诗当得意处酒到半酣时蜂蝶来无数无知却有知萧飞卿将使赴湖北戎幕诗送其行兼简秋壑贾总侍鄂渚三千里遥遥望使星江湖今寂寞桃李半凋零世有一秋壑时无两石屏平生不相遇老眼向谁青晚望怀长沙故人却扇清风起楼头坐晚凉青山连远水绿水带斜阳客路伤离别人情果在亡定应今夜梦随月到潇湘寄虚斋赵侍郎老眼开还阖秋怀醉不醒干坤多变故人物晓天星药石匡时切蓍龟见事灵得公十数辈亦足壮朝廷送王子总卿二首荏苒岁云暮雪霜天正寒取程母太急御下放教寛朝夕去家远闗山行路难边头办功业恐不在儒冠荆门在何许鄂渚小踌躇宿处好看劒客中宜读书交游天作合江汉景何如窻戸半天上南楼好寓居得古梅两枝老干百年久从教花事迟似枯元不死因病反成竒玉破稀疎蕊苔封古怪枝谁能知我意相对岁寒时贫作负恩人为何宏甫作九陌尘中事三生石上身狂为好诗客贫作负恩人十载江村别扁舟涂水滨音书久不至得梦往来频山中少憩地僻人稀到山寒水欲冰闻钟如有寺见犬不逢僧断壠森乔木頽檐挂古藤斜阳照孤影诗骨瘦崚嶒豫章东湖避暑行坐自徜徉吟声绕屋梁晓烟溼柳色晨露发荷香以我一心静叅他六月凉渊明知此意髙卧到羲皇徧访诸亭馆苍苔掩旧踪十年如昨日万象又秋容閲世存乔木㳂堤倚瘦笻何人杀风景斫尽木芙蓉濠州春日呈赵教授柳似眠初起梅虽老可观冰开春水活风暖雪泥干得酒忘为客谈诗不论官无人知此意一笑对黄冠访古田刘无竞前説建阳宰古田今似之难兄与难弟能政更能诗文字定交久江湖识面迟人传花萼集俱受水心知淮上囘九江江水接淮水扁舟去复囘客程官路柳心事故园梅活计鱼千里空言水一杯石屏有茅屋朝夕望归来郑南夫云林隠居一来陪胜践再到惜蹉跎计得山中景行寻竹外坡天寒梅信早海近雁声多烟渚蒲洲外时闻欵乃歌见名园荒废有感乔木无留影残花尚假妍荒池蛙呌噪破屋燕周旋富贵偏多事风流得几年墙东有寒士书种世相传题黄仲文双清亭亭下新池好亭中古意存欲通溪上路遂辟竹边门自昔好宾客相传到子孙㑹看司命鹤时到种𤓰园莆中遇方邀出城买蛎而饮一僧同行出郭断虹雨倚楼新雁天三杯古榕下一笑菊花前入市子鱼贵堆盘牡蛎鲜山僧惯蔬食清坐莫流涎天竺访明上座顾影良堪笑胡为八尺长苍颜抗尘土饿喙説兴亡竹雨先秋爽松风生夜凉爱寻湖上寺留宿赞公房隆兴度夏借东湖驿安下面对一池荷四旁杨柳坡树隂遮日少屋敞受风多疑是清凉国暂为安乐窝人人争避暑老子自婆娑族姪孙子荣之子神童颜老不幸短命而死哭之不足诗以悼之昨应童科日羣儿立下风丰姿倾衆目文采动诸公两耳能兼听六经皆暗通相期到杨晏有始奈无终汝祖积隂德汝翁多读书汝生天报施汝死又何如脩短有定数贤愚莫问渠㝠官闻恸哭还许再来无神童讳颜老生而秀骨竒姿非凡子比及晬父渔村徇俗脩试儿故事罗书籍玩具果殽于席顾盼无所取独挐礼记一帙披卷若读诵然稍长口授以书两耳兼听日记数千百言七岁能暗诵五经举止应对俨若成人十岁善属文思如涌泉王帅干懋卿试以数题捉笔辄就懋卿称赏不容口嘉熙元年丁酉叅政范公嘉其俊异举应神童科第一后省中勑赐免解进士朝廷以其能行文永免年十三卒题董侍郎山园行尽芙蓉径寻秋扣竹闗楼髙纳万象木落见羣山平野水云际画桥烟雨间红尘城下路只隔一湖湾舂陵山中地僻民风古雨晴天气新空山䜿竒石乔木堕枯薪深入千崖路多逢百岁人繁华凋性命寂寞可全真曽云巢年八十聪明不衰小楷写六经家有小楼日登览不倦诸监司尝荐遗逸八十云巢老诸公旧典刑心情古井水辈行晓天星身健登髙阁眼明书六经尝闻荐遗逸何以报朝廷同安子顺访茅庵道人凤凰麒麟不可见道人语也道者日髙卧清风隔世尘凤麟不可见猿鸟自相亲山木轮囷古茶花冷淡春草荒门外路常怕有来人㑹李择之其父名丙字南仲着丁未录丙申录吟边逢李白谈笑亦风流相对各青眼安知有白头两家竆活计四海老交游不负云山约同登百尺楼山中夜归落尽一林月山中夜半归惊行羣犬吠破暗一萤飞举我赤藤杖敲君白板扉兴来眠不得吟到晓星稀题春山李基道小园洒洒数椽屋旋营花竹坡心寛忘地窄亭小得山多共赏春晴好其如客醉何栖鸾将远举宁久盼庭柯东轩东轩亦潇洒春晚雨晴时喜鹊立门限飞花落砚池青山解留客緑竹遍题诗一㸃归心动夜来闻子规宿农家宿此屋头阁瓦窻通月明夜深鸜鹆噪人静桔橰声村落有古意田园闗客情儒衣成底事所得是虚名江滨晓步津头晓步落潮痕行尽蒲根到柳根雁影参差半江月鸡声咿喔数家村求鱼看下连筒钓乞火听敲隣舍门料得锦城无此景欲将图画寄王孙鄂渚烟波亭倚遍南楼更鹤楼小亭潇洒最宜秋接天烟浪来三崃隔岸楼台又一州豪杰不生机事息古今无尽大江流凭栏日暮怀乡国崔颢诗中旧日愁春日二首黄子迈大卿野人何得以诗鸣落魄骑驴走帝京白髪半头惊岁月虚名一日动公卿颇思湖上春风约不奈楼头夜雨声柳外断云筛日影试听幽鸟话新晴帝里风光二月新西湖几队踏青人杏花时节偏饶雨杨柳门墙易得春或是或非尘里事无穷无达醉中身五陵年少夸豪举寂寞诗家戴叔伦寄湖州杨伯子监丞宛如公干卧漳滨枕上竆吟过一春遣病毎怀诗眷属访医因问药君臣钻龟小卜占灾数览镜羸形类别人寄语霅川贤太守新诗莫厌话愁频梅孤标粲粲压羣葩独占春风管岁华几树参差江上路数枝装㸃野人家冰池照影何须月雪岸闻香不见花絶似林间隠君子自从幽处作生涯清凉寺有怀真翰林运使之来不特来观德庆碑江山胜槩六朝遗兴亡了不闗吾事登览胡为作许悲梅为有香竒似雪酒能无闷妙于诗萧萧绿竹无人爱留取云梢待凤仪觉慈寺踏破白云登上方自嫌尘土涴禅牀千山月色令人醉半夜梅花入梦香深谷不妨春到早老僧殊为客来忙山童懒惯劳唿唤自抝枯松煮术汤寄复斋陈寺丞二首岂説从来用处难出乗五马看庐山凤凰览徳下千仞虎豹憎人上九闗持论太髙天动色忧时未老鬓先斑平生风节谁其似汲黯朱云伯仲间长忆西湾系小舟野人曽伴使君游夜浮星子邀明月雨对庐君説好秋坐拥红粧磨宝砚醉歌赤壁写银钩当时一段风流事翻作相思一段愁黄州偶成雁呌淮南欲雪天倚楼无味抱愁眠算从沧海白云际行到黄州赤壁边万事忌于怀壮志一生竆为耸吟肩髩间白者休教镊要使天知老可怜无为山中郑老家髙谈可听用心幽灼见此翁非俗流鞍马破家还避世田园得地肯封侯开窓脩竹无由俗遶屋青山总是秋门外短篱看亦好黄金菊间碧牵牛南康县用东坡留题韵镜中双鬓已非鸦身在江湖心在家道路飘零如柳絮山川迤逦近梅花客行有债频沽酒老怕无眠戒饮茶昨夜梦归沧海上钓竿横插雁边沙李季允侍郎舟中忆昨枫桥旣语离何期千里又相随太湖不见鸱夷子秋浦同寻杜牧之灯火船窻深夜话江山客路早冬诗人间草木空无数除却梅花莫我知湖南见真师致身虽自文章选经世尤髙政事科以若所为即伊吕使其不遇亦丘轲长沙地窄儒衣濶明月池干春水多天以一贤私一路其如四海九州何庐山十首取其四山灵未许到天池又作西林一宿期寺是晋时陶侃宅记传隋代率更碑山椒云气易为雨客子情怀多费诗暂借蒲团学禅寂茶烟飞绕髩边丝道人问我看庐山地上争如阁上看呈露千峰秋落木雕锼万象客凭栏静中见得天机妙闲里囘观世路难管领风光有微憾桂花香里酒瓶干拥鼻行吟上下廊今宵又宿赞公房松摇半夜风声壮桂染中秋月色香白石清泉闻笑语名山大泽出文章老夫甘作无名者不逐纷纷举子忙乗鸾不见李腾空试与寻真访故宫黄叶堆边覔行路紫烟深处望仙踪眼髙天近千山上身共云栖一壑中九叠屏风三叠水更无诗句可形容豫章东湖感旧忆见堤边种柳初重来髙树满东湖交游太半入鬼录歌醉一时逢酒徒夜雨总成流水去春风能免落花无经行孺子亭边路犹有沙鸥识老夫僮约汝在何乡何姓名路途凡百爱惺惺衣裳脱着勤收管饮食烹炰贵洁馨毎遇歇时寻竹所须教宿处近旗亭吾家僮约无多事办取小心供使令同郑子野访王隠居联骑来寻失马翁相期投宿此山中一庭花影三更月万壑松声半夜风共把酒杯眠不得剧谈世事恨无穷明朝莫使儿童见倘有江船吾欲东夜宿田家簦笠相随走路岐一春不换旧征衣雨行山崦黄泥坂夜扣田家白板扉身在乱蛙声里睡身从化蝶梦中归乡书十寄九不达天北天南雁自飞豫章巨浸呈陈幼度提干乞得新晴赋晩霞出门无路欲乗槎忧风忧雨动经月足食足衣能几家一饭共君烹瓠叶三杯无处看荷花自成鼓吹喧朝夕输与东湖两部蛙访赵东野朅来问讯病维摩花满溪堂竹满坡髪秃齿危俱老矣人髙诗苦奈竆何四山便是清凉国一室可为安乐窝犹有忧时两行泪临风挥洒溼藤萝送滕审言归长沙别无聊折柳亭前送故人平沙留得马蹄痕云生渡北迷行路烟起江南认别村恨不与君同上道归家无伴自开樽西楼独倚黄昏月欲倩飞鸿寄断魂杜子野主簿约客赋一诗为赠与仆一联云生就来桥罗汉面吟成雪屋阆仙诗杜陵之后有孙子自守诗家法度严秀骨可仙官况薄髙情追古俗人嫌起看星斗夜推枕为爱江山寒卷帘饱喫梅花吟更好锦囊虽富不伤廉题处士黄公山居行尽松坡与竹坡沿溪窈窕上岩阿山深毎恨客来少寺近莫教僧到多但觉洞中人不老不知云外事如何边头又报真消息北使来朝乞讲和题何季涌江亭胜槩何妨近市㕓红尘疎处着三椽数重青嶂横天末一道澄江在眼前海浪浴红朝出日树林堆碧晩生烟请君分付堤边石莫使渔翁来系船别钟子洪识得朝阳钟子洪今人可想古人风文章有气吞余子天地无情负此翁问舍求田非细事叅禅学佛见新功欲知别后真消息莫惜频书寄海鸿再赋惜别呈李实夫运使一生飘泊老江湖今日别公归故庐此去怕无相见日因风或有寄来书云烟过眼时时变草树惊秋夜夜疎人物似公能几辈不知天下竟何如萧学易何季皐和作别诗佳甚再用前韵少年行脚白头归不负平生汗漫期望断海山云漠漠愁生江路草离离一篇王粲登楼赋几首巴陵送别诗独倚篷窻无意绪瓦盆倾酒忆金巵南安王使君领客湛泉流觞曲水横浦堂前举一巵古榕隂下坐多时连朝好雨千山润昨夜新秋一叶知梅岭乡来逢行者兰亭今日又羲之家声不坠风流在如见初寮説好诗去年访曾幼卿通判携歌舞者同游凤山仆有歌舞不容人不醉樽前方见董娇娆之句今岁到凤山又辟西隅筑堤种柳新作数亭且欲建藏书阁后堂佳丽皆屏去之矣仆嘉其志又有数语併录之一丘一壑自逍遥莫怪山人索价髙是处园林可行乐同来宾客不须招临风桃李花狼籍照水楼台影动摇歌舞不容人不醉樽前方见董娇娆别驾尝怀物外心黄金屡费买山林后堂不肯着歌舞髙阁唯思贮古今几处亭台新结束一春风雨阻登临野夫昨日闲乗兴着屐寻诗到柳隂见淮东制帅赵南仲侍郎相待厚甚特送买山钱又欲刋石屏诗置于扬州郡斋话别叙谢如公当向古人求识面何须万户侯浪説钓鳌游瀚海真成骑鹤上扬州受恩多处难为别宿酒醒时始觉愁囘首平山堂下路不堪风雨送归舟镇江别总领呉道夫侍郎愚子琦来迎侍朝夕催归甚切落魄江湖四十年白头方办买山钱老妻悬望占乌鹊愚子催归若杜鹃济世功名付豪杰野人事业在林泉难禁别后相思意或有封书寄雁边董侍郎山园燕楼宗丞旌旗千骑拥春华倾动临川十万家皂盖出郊因问柳紫荷领客共看花樽前人唱莺亦唱堂下吏衙蜂亦衙寄语风流贤太守好留醉墨伴烟霞思归吟诗不换校书郎但欲封侯管醉乡疎懒无成嵇叔夜清狂似达贺知章安贫不怕黄金尽既老从教白髪长百计不如归去好子孙相对説农桑老矣归欤东海村长裾不复上王门肉糜岂胜鱼羮饭纨袴何如犊鼻禈是处江山如送客故园桐竹已生孙分无功业书青史或有诗名身后存赵用甫提举梦中得片云不隔梅花月之句时被命入朝雪中送别用其一句补以成章一时议论动诸公有诏西来玉节东又见清朝更大化好趋丹陛奏孤忠片云不隔梅花月一雪翻成柳絮风把酒莫辞今夕醉明朝车马去匆匆长沙呈赵东巖运使併简幕中杨唯叔通判诸丈日暮远涂行未休白头又作长沙游湘江一㸃不容俗岳麓四时皆是秋香草汀洲付骚客红莲幕府聚名流吟边万象写不得上有风流赵倚楼山中见梅寄曾无疑香动寒山寂寞滨直从空谷见佳人树头树底参差雪枝北枝南次第春有此瑰琦在巖壑其他草树亦精神移根上苑谁云晩桃李依然在后陈余惠叔访旧扁舟访旧入横塘新柳今如旧柳长室迩人遥春寂寂风流云散事茫茫纵题红叶随流水谁弄青梅出短墙政是沈郎愁絶处杜鹃不断呌斜阳滕审言相遇话旧忆昨同君访月林几年相别到于今江山花草生诗梦风雨忧愁长道心久矣无波观古井悠然得趣听鸣琴一生奔走成何事尘满征衫雪满簪汪给事守鄂渚元宵代江夏宰呉熙仲献灯鄂州新得主人翁今岁元宵便不同灯火夜深囘昼日管絃声动起春风辽天月借三秋白陆地莲开十丈红妙手信能移造化速宜归去补苍穹一晴收尽四山云天与黄堂作好春西楚东呉献风月南楼北榭拥星辰扶持入郭观灯叟歌舞拦街醉酒人此是太平真气象今年第一箇良辰袁州化成巖李卫公谪居之地一巖端坐挹千峰三两亭台胜槩中江水骤生连夜雨松声吹下半天风因思世故吾头白独步林皋夕照红欲吐草茅忧国志谁能唤起赞皇公京口别石龟翁际可把劒樽前砍地歌有何留恋此蹉跎心期难与俗子道世事不如人意多莲叶已空犹有藕菊花虽老不成莎扁舟四海五湖上何处不堪披钓蓑读放翁先生劒南诗草茶山衣钵放翁诗南渡百年无此竒入妙文章本平淡等闲言语变瑰琦三春花柳天裁剪歴代兴衰世转移李杜陈黄题不尽先生模写一无遗诸葛仁叟县丞极贫能保风节有权贵招之不屑其行时人谁识老聋丞满口常谈杜少陵俗辈衆多吾辈少素交零落利交兴权门炙手炎如火诗社投身冷似冰堪笑老天无老眼相知赖有竹林僧万安江上不能成佛不能僊虚度人间六十年镜里姿容虽老矣酒边意气尚飘然安排月白花红句趁办橙黄橘绿天无奈秋风动归兴明朝问讯下江船饮中布衣不换锦宫袍刺骨清寒气自豪腹有别肠能赌酒天生左手惯持螯蝇随骥尾宜千里鹤在鸡羣亦九皋贤似屈平因独醒不禁顦顇赋离骚陪徐渊子使君登白雪楼约各赋一诗必以宋玉石对莫愁村楼名白雪因词胜千古江山春雨余宋玉遗踪两苍石莫愁居处一荒墟风横烟艇客唿渡水落沙舟人网鱼借问风流贤大守孟亭添得野夫无静斋张敏则舍人赠诗因用其韵为酬胸次诗书一派清学如耕稼到秋成十年闭戸存吾道万事无心逐世情叶落花开闗气数山长水远是功名摩挲老眼看新贵九鼎鸿毛孰重轻客游不能郁郁窟中藏大笑出门游四方与世周旋持酒盏观人胜败坐碁傍倒餐甘蔗入佳境昼着锦衣归故乡此志十年犹未遂倚楼心事楚天长都下书怀京华作梦十年余不道南山有弊庐白髪生来美人笑黄金散尽故交疎明知弄巧反成拙除却谋归总是虚出处古人都説尽功名未必胜鲈鱼新安寒食不拟今年到歙州要知行止岂人谋一百五日客怀恶三十六峰春雨愁老矣此身犹道路凄其归梦绕松楸花瓢仙子无由见千里江山负远游乌聊山登览抖擞嚣尘上翠微旁溪寺上坐题诗忽闻啼鸟不知处细看好山无厌时风扫云烟开远景人携香火谒丛祠客来千里登临意説与时人未必知癖习平生癖习未全除虚事惊心实事疎为惜落花慵扫地毎看脩竹欲移居逢人共作亡何饮拨冗时观未见书争奈一贫随我在思量不若把犁鉏田园吟自古田园活计长醉敲牛角取宫商催耕啼后新秧緑鍜磨鸣时大麦黄桐树着花茶戸富梅林无实秫田荒狂夫本是农家子抛却一犁游四方赵升卿有官不肯为里居有贤声访之于深巷中深居陋巷不妨幽翠竹当门水满沟毎遇事来先觉懒欲为官去又还休田园自乐陶元亮乡里多称马少游除却读书无所好有时间作北巖游括苍石门瀑布少泊石门观瀑布明知是水却疑非乱抛雪玉从天下散作云烟到地飞夜听萧萧洗尘梦风吹细细溼人衣谢公蜡屐经行处闻有留题在翠微杜门自遣世事茫茫心事灰衆人争处我惊囘闭门不管花开落避俗唯通燕往来富贵在天求不得光隂转地老相催平生任达陶元亮千载神交共一杯登快阁黄明府强使和山谷先生留题之韵未登快阁心先快红日半檐秋雨晴宇宙无边万山立云烟不动八窗明飞来一鹤天相近过尽千帆江自横借问金华老伯几人无忝入诗盟滕王阁次韵刘允叔消遣客怀寻胜事酒杯诗卷得同携当年杰阁栖龙子今日空梁落燕泥斜照浴红秋水上好山横碧画栏西几人登览皆磨灭唯有前峰压不低竹洲诸姪孙小集永嘉蒋子髙有诗次韵美景能兼乐事难愁来唯仗酒遮拦昻藏病骨兼诗瘦料峭春风带腊寒乔木尚疑前辈在好花应笑老人看忍抛明月先归去输与诸郎彻夜欢游云溪与郡宴用太守韵即事二首溪堂久矣无人到千骑传唿五马来流水奔腾砥柱立好山呈露晚云开指挥壮士驰骁骑管领衰翁弔古梅笑问风流羊叔子几人登览不尘埃官府太平无一事凝香座上着衰翁飘摇短棹游方沼缥缈髙楼倚半空把酒夜深霜落后吹箫人在月明中使君笑指梅花説去岁今年事不同怀雪蓬姚希声使君寒入疎蓬夜雪深是非难辨口如瘖一官不幸有竒祸万事但求无愧心想像骑牛开画卷丁宁囘雁寄来音传家一首冰壶赋未信横舟竟陆沈有感中来不自禁短长亭下短长吟梅花差可强人意竹叶安能醉我心世事无凭多改变仕途相识半昇沈摩挲老眼从头看只有青山无古今都中怀竹隠徐渊子直院手携漫刺访朝官争似沧洲把钓竿万事看从今日别九原呌起古人难菊花到死犹堪惜秋叶虽红不耐观多谢天公怜客意霜风未忍放深寒送刘镇叔安入京二十余年谪宦身此行便可上青云西山一手为推毂南浦几人争送君横水流传无垢集海神惊见老坡文囘头莫有闗情处别酒须教满十分次韵杜运使见赠飘零敢説是诗人故旧多居要路津竆贱交游谁复记江湖踪迹早成陈无心涉世当归隠有口逢人肯説贫家在翠屏山下住茅庐虽小可容身思归地上皇皇虮蝨臣着衣喫饭亦君恩不能待诏金銮殿尝欲献书光范门身在草茅忧社稷恨无毫髪补干坤才疎命薄成何事白首归耕东海村躬耕海上奈无田乍可经营买钓船未有人供令狐米欲从鬼借尉迟钱囘头归路三千里借手还乡五百篇幸遇太平时节好白云深处了残年赵克勤曽槖卿景寿同登黄南恩南楼欲从髙处赏新秋上尽层波更上楼天地无穷吾辈老江山有恨古人休宁随狡兔营三窟且跨飞鸿閲九州忆着当年杜陵老一生飘泊也风流鄂州南楼不可到到此南楼眼亦青干坤日月与高致城郭江山无遁形把酒纵谈心耿耿倚栏遐眺髩星星世间万事闗愁思莫使秋风吹酒醒山行遇秀痴翁新冬行乐赏新晴几箇江湖旧友朋霜蟹得橙同臭味梅花与菊作交承樽前尽是论文客林下那逢好事僧机解到时言语别李翺诗句入传灯石亭野老家野老将余到石亭先唿小豹出相迎依凭林谷住家穏奔走儿童见客惊牛豕与人争径路桑麻绕屋蔽柴荆溪边不合栽桃李犹恐春风惹世情读王幼学上殿札子才到朝廷被论归孤忠幸有九重知神医能识未苏病国手难翻已败碁四海争传治安策诸公如在太平时老夫怀抱縁何事未到秋来早自悲谢史石窻送酒并茶遣来二物应时须客子行㕑用有余午困政须茶料理春愁全仗酒消除不胜欢喜拜嘉惠无限慇懃作谢书君旣有来何以报一牀蕲簟两淮鱼衡阳度岁为怀贾谊到长沙又过衡云湘水涯诗酒放怀真是癖江湖久客若无家茫茫万事生春梦草草三杯度岁华把定东风笑相问忍将桃李换梅花遇张韩伯説边事毎上髙楼欲断魂沿江市井几家存飞鸿歴歴传边信芳草青青补烧痕北望苦无多世界南来别是一干坤相逢莫説伤心事且把霜螯荐酒樽久客还乡短檐纱帽旧麻衣铁杖扶衰步履迟老去分为无用物客游谁到有归时丰年村落家家酒秋日楼台处处诗生长此方真乐土江淮百姓政流离闻时事昨报西师奏凯还近闻北顾一时寛淮西勲业归裴度江左声名属谢安夜雨忽晴看月好春风渐老惜花残事闗气数君知否麦到秋时天又寒寄赵德行平生幸甚识诸公未免归为田舍翁诗稿敢求经御览客身自笑坐天竆肯将钓手遮西日独耸吟肩诉北风枉使西山有遗恨不能置我玉堂中到鄂渚连宵歌舞醉东楼不信樽前有别愁半夜月明何处笛长江风送故人舟十年浪迹游淮甸一枕髙眠到鄂州明日拟苏堤上看当春杨柳政风流舣棹江上舣棹江滨访旧游十年重到戏鱼洲不知芳树在何许但见落花从此流我醉欲眠因假榻客行未定且登楼有钱賸买张家酒准备明朝话别愁万安县芙蓉峰凌空杰阁为谁开隔岸芙蓉不用栽今古相传彩云现江山曾识大苏来酒边歌舞共一笑客里登临能几囘翠浪玉虹从此去明朝人在郁孤台汪见可约游青原来访青原古钓矶溪流滚滚濯龙竒一茶可欵从僧话数局争先对客棋云雨那能败吾事山林政喜得君诗石头路滑篮舆小换得扁舟在水湄除夜扫除茅舍涤尘嚣一炷清香拜九霄万物迎春送残腊一年结局在今宵生盆火烈轰鸣竹守岁筵开听颂椒野客预知农事好三冬瑞雪未全消春日风雨中潇潇风雨闭柴门年纪衰頽病着身大似梁鸿居海曲略如公干卧漳滨三春晴暖无多日一世安闲有几人闻道明朝新醖熟不妨祭灶请比隣灵洲梅花穿林傍水几平章合有春风到草堂自入冬来多是暖无寻花处却闻香枝南枝北一轮月山后山前两履霜直看过年开未了醉吟且放老夫狂寄广西漕陈鲁叟诰院囘首元龙百尺楼一时诗酒寄同游好山歴歴在人眼流水滔滔任客舟归雁欲从何处去落花恨不为春留锦囊佳句无人问自别君来白尽头湖广李漕革夫大卿饮客西湘管领风光此㑹稀坐中宾客总能诗神仙有洞人难见山水当轩看转竒春不再生陶侃柏人来多打李邕碑因思屈贾伤今古国有忠臣无用时曽云巣同相勉李玉涧不赴召诏书催赴紫宸班九奏君王乞挂冠日暮倒行非我事急流勇退有何难地灵不隠金砂胜秋水长流玉涧寒好把山林寄图画试教天下故人看江山借得茅楼一倚栏见成诗句满江天归鸦啼处客投宿野鸭飞边人上船老眼尚嫌随物转闲心可惜被贫牵平生错做功名梦金印何如二顷贤京口遇薛野鹤天下江山第一州可能无地着诗流黄金不爱买官职白髪犹堪上酒楼懊恨牡丹遭雨厄叮咛芍药为春留狂吟有禁风骚歇语燕啼莺代唱酬题邵武熙春台呈子文使君步到风烟上上头恍如造物与同游千山表里重围过一水中间自在流近郭楼台隔云见隣峰钟磬出林幽风流太守诗无敌有暇登临共唱酬秋日病余桂子吹香风露深老夫吟老听蝉吟秋来賸有行山兴病后全无涉世心诗苦积成双白髪酒豪轻用万黄金平生意气今如许独抱传家一破琴海上鱼西寺北风三日弭行舟登陆因为岛寺游自笑奔驰如野马本无拘束似沙鸥人谁与语自缄口山有可观频举头小雨疎烟晚来景老僧相对倚钟楼甘穷自甘寂寞坐诗穷何取多牛积谷翁痛饮不孤连夜月浮生禁得几秋风芙蓉媚日红相对螃蟹着霜黄在中白尽须毛无可老此身未死却愁侬黄州竹楼呈谢国正毎日黄堂事了时一心惟恐上楼迟发挥天地读周易管领江山歌杜诗切戒吏来呈簿厯常邀客至共琴碁风流太守谁其似半似元之半牧之清明前梦得花字白头那办老生涯幸有痴儿老主家百岁光隂一场梦三春消息几番花扫松预造清明酒入崃先租谷雨茶随分支吾度时节那求不死炼丹砂访慧林寺僧因有诗故人有约访乡僧少坐西林待晚晴双燕䕶雏更出入羣鸦攫肉鬭飞鸣长溪积水流无尽古木号风诉不平一段见成公案在请君判断要分明喜梅雨旣晴屋角鸣禽弄好音楼头夏木绿隂隂镊空白髪愁根在熟尽黄梅雨意深苔榻有泥妨客坐稻田足水慰农心老夫已作丰年想鼓腹思为击壤吟李司直㑹客呉运干有诗次韵使君髙㑹集羣仙也使狂夫坐细氊白璧一双酬议论青春十载棹船客愁遇酒退三舍梅信与春开一先已办扁舟明日去几时重得到花前一相识无辜获罪一宿津亭睡不成愁来物物是离情月轮髙挂山河影江浪巧为风雨声志士失途为鬼笑佳人泣血送君行塞翁得马非为福公论如天久自明送黄教授日巖之官章贡久矣闻名不相识江湖还有见君时出人意表发髙论入我眼中多好诗欲对春风开笑口不堪世事上愁眉凭谁寄语谢安石莫为苍生起太迟家居复有江湖之兴寒儒家舍只寻常破纸窻边折竹牀接物罕逢人可语寻春多被雨相妨庭垂竹叶因思酒室有兰花不炷香到底闭门非我事白鸥心性五湖傍题亡室真像求名求利两茫茫千里归来赋悼亡梦井诗成増怅恨鼓盆歌罢转凄凉情钟我辈那容忍乳臭诸儿最可伤拂拭丹青唿不醒世间谁有返魂香杜仲髙相遇约李尉胸中无地着尘埃有手唯堪把酒杯苦恨好山移不得生憎俗客去还来秋风吹老东篱菊春信搀开北岭梅管领风光须我辈急吹短笛棹船囘少算吾生落落果何为世事纷纷无了期少算人皆嘲我拙多求我却笑人痴庭花密密疎疎蕊溪柳长长短短枝万事欲齐齐不得天机政在不齐时处世风波境界立身难处世规模要放寛万事尽从忙里错一心须向静中安路当平处经行穏人有常情耐久看直到始终无悔吝旁生枝叶便多端送别朱兼佥恰喜相逢又语离愁于江上送君时清谈未了风吹断白发可怜天不知樗木自肥伤竹瘦海棠偷放笑梅迟黄堂若问痴顽老新有登楼十二诗呈姚显叔南屿书院朝夕置身书卷间纷华满眼几曾看山林不受尘埃涴屋宇无多气象寛立脚怕随流俗转留心学到古人难漫山桃李争春色输与寒梅一㸃酸閲四家诗卷閲尽四家诗卷子自然优劣在其中石龟野鹤心相合菊磵花翁道不同鸣凤翺翔上霄汉乱蝉箫瑟度秋风一篇论尽诸家体忆着当年巩睡翁谢呉祕丞作石屏集后序説破当年旧石屏自惭无徳又无能乡来江海踈狂客今作山林老病僧髙卧一楼成宇宙冷看独影当宾朋恶诗有误公题品不是䕫州杜少陵有感老子生来世法疎白头思欲把犁鉏摩挲此腹空无物侥倖虚名愧有余憔悴不堪渔父笑寒温无益贵人书诗家幸有严华谷襟谊犹能眷眷予湘中一棹无情度碧湘行行不脱水云乡旗亭少饮村醪薄田舍新炊晚稻香箫鼓远来朝岳去包笼争出趁虚忙涂人有愧黄居士十载看经不下堂朱行父留度岁衡山之下湘江上风月留连去较迟四海弟兄多不遇一门父子两相知梅边竹外三杯酒岁尾年头几局棋羁旅宦游俱是客细论心事共题诗蕲州上官节推同到浮光马蹄相逐到浮光客里相寛对举觞夜暖试铺新枕簟晓寒仍索旧衣裳樱桃着雨便成腐柳絮随风如许狂连岁经行淮上路忧时赢得髩毛苍贑州呈雪蓬姚使君白旗走报山前事昨日官军破绿林千里人烟皆接堵一春农事最闗心不知郊外雨多少试探田间水浅深翠玉楼中无限好可无闲暇一登临汪见可教授约诸丈凤山酌别凤凰洲上凤凰山草草登临见一班不立樊墙天广大賸栽花竹地寛闲白云四面峰千叠绿柳前头水一湾行色催人诗未就寄情庭院落花间何处景都来五十有六字写出山林无限竒当日所题何处景秖今但见后湖诗一言一语堪传世某水某丘仍属谁试问愁烟推白鸟无情白鸟又何知石屏久游湖海祖妣遂题二句于壁云机番白苎和愁织门掩黄花带恨吟后石屏归祖妣已亡矣续成一律伊昔天边望藁砧天边鱼雁几浮沈机番白苎和愁织门掩黄花带恨吟自古诗人皆浪迹谁知贤妇有闗心归来却抱双雏哭碑刻虽深恨更深汀州道上宇内何牢落客行双髩华千山万山底老眼付梅花寄兴长愿人人意一生无别离妾当年少日花似半开时黄金无足色白璧有微瑕求人不求备妾愿老君家江村晩眺二首数㸃归鸦过别村隔滩渔笛远相闻菰蒲断岸潮痕湿日落空江生白云江头落日照平沙潮退渔舠阁岸斜白鸟一双临水立见人惊起入芦花江隂浮远堂横冈下瞰大江流浮远堂前万里愁最苦无山遮望眼淮南极目尽神州淮村兵役小桃无主自开花烟草茫茫带晓鸦几处败垣围故井乡来一一是人家盱眙北望北望茫茫渺渺间鸟飞不尽又飞还难禁满目中原泪莫上都梁第一山访友人家即事烂茅遮屋竹为牀口诵时文鬓已霜妻病无钱供药物自寻野草试单方晚春池塘渴雨蛙声少庭院无人燕语长午枕不成春草梦落花风静煮茶香扬州端午呈赵帅榴花角黍鬭时新今日谁家不酒樽堪笑江湖阻风客却随蒿艾上朱门次韵郭子季晓行脱叶园林带晓鸦马蹄步步踏霜华山边水际频凝顾怕有寒梅昨夜花山村山崦谁家绿树中短墙半露石榴红萧然门巷无人到三两孙随白发翁万竹梢头云气生西风吹雨又吹晴题诗未了下山去一路吟声杂水声题呉熙仲云萍录家在蓬莱海上居出身履歴一时无姓名羞上云萍录本是烟波一钓徒湘中遇翁灵舒天台山与雁山隣只隔中间一片云一片云边不相识三千里外却逢君客中秋晚榴花才放客辞家客里因循见菊花独坐西楼对风雨天寒犹自着轻纱都中冬日脱却鹴裘付酒家忍寒图得醉京华一冬天气如春暖昨日街头卖杏花钓台万事无心一钓竿三公不换此江山平生误识刘文叔惹起虚名满世间端午丰宅之提举送酒海榴花上雨萧萧自切菖蒲泛浊醪今日独醒无用处为公痛饮读离骚山中见梅踏破溪边一径苔好山好竹少人来有梅花处惜无酒三嗅清香当一杯书事打鼓行船未有期恰如江上阻风时诗中一段闲公事幸不妨人喫茘枝寄后村刘潜夫朝廷不召李功甫翰苑不着刘潜夫天下文章无用处奎星夜夜照江湖拥节持麾泽在民仰看台阁笑无人刘蕡一策传千古何假君王赐出身客游仙里见君时拥絮庵中共説诗别后故人知我否年几八十病支离中秋李漕冰壶燕集把酒冰壶接胜游今年喜不负中秋故人心似中秋月肯为狂夫照白头觅芍药代简岂潜照映亭池芍药春红红白白鬭精神与其雨打风吹去争似慇懃折赠人赵苇江与东嘉诗社诸君游一日携吟卷见过一语谢其来白首无聊老病躯一心唯觅死头颅时人误作梅花看今日枝头雪也无巾子山翠微阁双峰直上与天叅僧共白云栖一庵今古诗人吟不尽好山无数在江南清明感伤客中今日最伤心忆着家山松树林白石冈头闻杜宇对他人墓亦沾巾九日醉来风帽半欹斜几度他乡对菊花最苦酒徒星散后见人儿女倍思家雪中观梅郑子寿畏寒不到孤负溪桥雪与梅怕寒不肯出门来欲邀郑老同清赏争得梅花六月开郑子寿野趣烧烛醉梅花古瓶斜插数枝春此即君家劝酒人移取堂前双蜡烛花边照出玉精神东湖看花呈宋愿父团团堤路行无极一株一步杨柳碧佳人反覆看荷花自恨髩边簪不得贑州上清道院呈赵雪蓬短墙不碍远山青无事烧香读道经时把一杯非好饮客怀宜醉不宜醒到西昌呈宋愿父伯仲黄子鲁诸丈一秋无便寄平安新雁声声报早寒昨夜捡衣开故箧去年家信把来看扁舟几度到南昌东望家山道路长醉里不知身是客故人多处亦吾乡入闽道中山中寂寞去程賖莫惜频频到酒家行李萧然还不俗担头颠倒插梅花李敷文酌别席上口占客子明朝早问程樽前今夜苦为情使君亦恐伤离别不使佳人唱渭城旣别诸故旧独黄希声往曲江禀议未囘不及语离别尽诸君不见君客愁多似海南云一声何处离羣雁那向江村静处闻老年怀抱晩秋天欲去思君重黯然闻道归来有消息江头错认几人船林伯仁话别二絶别酒三杯醉不知梅花岭外故人稀片心暗逐白云去日日向君行处飞茉莉花边把酒巵桄榔树下共谈诗醉来一枕西窗下酒醒方知有别离题陈景明梅庐手栽梅核待成林慈母当年属望深梅未成林人已往空酸孝子一生心思亲如海渺无涯覩物惊心感岁华谁见诗人心苦处年年挥泪看梅花题蔡仲卿青在堂二首潇潇洒洒屋三间日日开门见好山但使青青长在眼一毫尘俗莫相干几人富贵不能闲夜运牙筹日跨鞍役役一生忙里过不知屋上有青天寄王溪林逢吉心腹相知㑹面稀一春未有盍簪期西窗风雨愁眠夜梦到君家赋小诗陋巷深深屋数椽以文为业砚为田一觞一饭常留客知是君家内子贤题梅岭云封四絶东海边来南海边长亭三百路三千飘零到此成何事结得梅花一笑縁淮南得道岭南行岭上囘头作么生传得祖师心印了钵盂何必与人争凿破青山两壁开石头路上踏尘埃梅花自与白云笑几见夷齐出岭来南迁过岭面无慙前有东坡后澹菴儿辈欲知当日事青山解语水能谈戏题诗藁冷澹篇章遇赏难杜陵清瘦孟郊寒黄金作纸珠排字未必时人不喜看昭武太守王子文日与李贾严羽共观前辈一两家诗及晩唐诗因有论诗十絶子文见之谓无甚髙论亦可作诗家小学须知文章随世作低昻变尽风骚到晩唐举世吟哦推李杜时人不识有陈黄古今胸次浩江河才比诸公十倍过时把文章供戏谑不知此体误人多曽向吟边问古人诗家气象贵雄浑雕锼太过伤于巧朴拙惟宜怕近村意匠如神变化生笔端有力任从横须教自我胸中出切忌随人脚后行陶写性情为我事留连光景等儿嬉锦囊言语虽竒絶不是人间有用诗飘零忧国杜陵老感寓伤时陈子昻近日不闻秋鹤唳乱蝉无数噪斜阳欲叅诗律似叅禅妙趣不由文字传箇里稍闗心有㑹发为言句自超然诗本无形在窈㝠网罗天地运吟情有时忽得惊人句费尽心机做不成作诗不与作文比以韵成章怕韵虚押得韵来如砥柱动移不得见工夫草就篇章只等闲作诗容易改诗难玉经雕琢方成器句要丰腴字要安宋诗钞卷九十六宋诗钞卷九十七钦定四库全书宋诗钞卷九十七内阁中书舍人呉之振编戴昺农歌集钞戴昺字景明号东埜石屏之从孙嘉定已夘登第授贑州法曹叅军有东埜农歌集石屏称其不学晩唐体曽闻大雅音者也集中答妄论宋唐诗体者云安用雕锼呕肺肠辞能达意即文章性情元自无今古格调何须辨宋唐人道凤筩谐律吕谁知牛铎有宫商少陵甘作村夫子不害光芒万丈长知此可与言诗矣侍屏翁游屏山分得水字携琴入空山修竹翠相倚一曲千古心泠泠寄流水拂云卧白石冥捜契𤣥理有时采薪人歌声隔林起秋日过屏山菴凄切抱叶蝉间闗栖树禽入山本避喧复爱聆此音㣲飔动夕爽薄云㪚秋阴衆籁閴以静片月生东林逐疟鬼咄哉疟鬼何冥愚沉魄犹滞江流居孰云胄出高阳氏而乃不肖如此欤为妖常闯秋令动作威又窃炎官余今年恣睢逞暴虐十户九室闻嗟吁人生一嵗一寒暑自有大疟纒其躯翻手为凉覆手暖笑尔祸福才须臾痴儿騃女或汝怖那能吓我烈丈夫汝不记少陵诗句有神语子璋髑髅血模煳昌黎遣逐更多术灌毒炷艾挥灵符今来古往共憎疾奈何长恶终不渝胡不学鲛人细纤氷绡制云裾胡不从湘君缓移桂櫂搴芙蕖乃甘卑渫贾衆怨厌禳唾骂无时无尔来经旬瞰吾室再三谢遣犹踟蹰吾诗吾酒既不废汝穷汝技将如何大江秋色正潇洒明月皎皎风疎疎便须悟悔速归去啸俦唿侣相嬉娱夜阑吟彻欲就睡灯花照眼团如珠梦回病思砉然散飒飒风籁生庭梧辛亥九日被檄视涝遂爽同官饮菊之约夜宿荒驿风雨达曙孤负重阳菊愁怀不肻寛邮亭一夜雨客枕五更寒脚健从渠老心低到处安独行谁可语时把古诗看纳凉即事炎蒸欣傍晩埽地坐寛凉入竹风逾冷生荷水亦香蚁行缘食几萤照落书牀听得农人语今年稻穗长偕兄侍屏翁探梅屏山分得空字踏破登山屐来寻傍水丛眼明千树底春在数花中格瘦诗难写香寒酒易空狂歌归秉烛惊怪走儿童安居安居元自好春昼更迟迟雪浦煎茶鼎云生浴砚池栽荷填废沼移竹补疎篱犹有闲光景欹眠读旧诗次韵屏翁新秋检㸃新秋事天公赐已丰秋牀梧叶雨晓袂竹牀风閲世心先老伤时酒易中谁将和战议细与问元戎已亥十月晦大雷雨舛令频年见忧时百虑灰入冬常苦雨昨夜又轰雷土烂麦难种虫伤菜失栽儿童不解事喜报海棠开次韵屏翁冬日晓起冲寒出霜明日未稀麦丰来嵗本梅漏早春机水涸鱼深隠蜜成蜂倦飞静中叅物理一一见精㣲自武林还家由剡中一笻双不借役役又东还野渡浅深水夕阳高下山光阴虚我老造物靳人闲高躅思吾祖鸣琴独闭闗次韵君玉弟春事海棠红未了又近牡丹时送日多忙事醻春欠好诗暖风催麦早晴晷转花迟不尽清游兴重为上已期次韵晩春二首一襟尘欲满刮眼得新诗风絮遗春恨烟花隔嵗期笋抽虫半蚀樱熟鸟先窥光景浑如此心闲即好时田园深有趣已分隠柴扄老去情多感春来梦少灵游丝卷晴日飞絮入空庭预谶今年好啼鹃枕上听春晩即事春郊农务急野岸水痕高蒲渚鸣姑恶桑林啭伯劳整栏扶芍药搴网护樱桃不改穷居乐何妨见二毛次韵屏翁初夏㑹芳小集一觞还一咏竟日醉难成坐石惊云湿临池爱水平密林宜午荫啼鸟尚春声更有樱桃约明朝且愿晴夏初郊行晴雨天难测寒暄气未齐连村多绿树终日啭黄鹂田水冲塍断山云着地低偶随农叟语不觉过桥西僻居地僻尘嚣逺身闲趣味深清池涵竹色老树带藤阴引鹤随闲步招禅伴醉吟有时燃古鼎隠几自观心亦龙弟覆篑累石作亭其阴屏翁名曰野亭索诗漫赋高怀抗尘外林杪着三间绿遶村边树青浮海上山目穷天变化心静地寛闲鸥鸟知人乐忘机亦往还秋晩西风澄晓气凝观惬幽情草润蛩声滑松凉鹤梦清吟怀依水静病思得秋轻忽忆登高近循篱看菊英郑安道终嵗相聚临别以诗见贻次韵为谢解把诗言别那无计可留梅花两心事寒雁五更愁我亦高悬榻君须独卧楼后回相忆处莫返雪中舟夏曼卿作新楼扁曰潇湘片景来求拙画且索序有此一楼足悠然万虑忘拓开风月地压断水云乡四野留春色千峰明夕阳眼前无限景何处认潇湘幽栖幽栖颇喜隔嚣喧无客柴门尽日闗汲水灌花私雨露临池叠石幻溪山四时有景常能好一世无人放得闲清坐小亭观衆妙数声黄鸟绿阴间此生此生毕竟已蹉跎有酒何妨醉且歌人世尽缘愁得老春花偏被雨相魔草欺兰瘦能香否杏笑梅残奈俗何试上东楼看霁景海山无数列青螺书房书房清晓焚香坐转觉幽栖趣味真怪石一根云态度早梅半树雪精神池鱼自乐谁知我林鸟相忘不避人得䘮由来天自定莫将闲虑恼闲身移古梅植于贮清之侧已有生意喜而赋之剥尽皮毛真实在㡬年孤立小溪浔人来人去谁青眼花落花开自苦心不是野夫同臭味难教君子出山林巡檐日日窥生意一朶先春直万金再得古梅小而益怪首䝉屏翁品题次韵爱渠怪怪复竒竒冒雪遥凭健步移竹外池边栽恰好山巅水际梦多时百年死质余生意一片孤槎带好枝寄语花神勤守䕶品题莫负老僊诗观败碁者戏作看人出着笑人低及至当枰却自迷角子仅全输了腹东边才活䘮于西欲装劫去多难补待算征来恰又提天下未应无妙手劝君莫爱墨狻猊闲居幽事闲居幽事属田园何必山林始避喧足水早禾分母子多年脩竹见翁孙欣然胜败无心奕兀尔醉醒随意樽昨夜一番雷雨过绿波㣲涨曲池痕已亥九日屏翁约诸孙登高西屿阻风舟行不前逐㑹于吾家山海图之上酒边翁有诗留题因次韵良辰乐事两相闗喜我楼台便往还不用移舟过西屿只消把酒对南山风于破帽如先约菊为新篘欲笑颜留作千年佳话处诗翁醉墨照楣间秋日独倚东楼重阳过了秋逾爽自豁楼窗眺晩西野水倒涵天影动海云平压雁行低兴来频放深杯饮吟到须还大字题近喜书房添一寳陶泓买得古端溪次韵屏翁壬寅九日再题小楼佳节相过共举觞为茰菊醉亦何妨须知我辈襟懐事不是时人酒肉狂落雁影边寒水碧归鸦啼处夕阳黄诗翁樽爼风流在老气横吞年少塲初冬梅花偷放颇盛清樽才了黄花债又被梅花恼杀人妆点南枝无数雪探支东帝㡬分春精神全向疎中足标格端于瘦处真彻夜苦吟无好语梦随双月步溪漘四月即景茶歌才了又田歌节物真成一鸟过苍竹飐风凉意足碧梧留雨夜声多𤓰缘茅屋抽长蔓藕过蔬畦出矮荷最喜白鸥相狎久对人自在浴清波次韵郑安道怀君玉弟游东嘉好山好水东嘉郡两月清游乐可知逺想池塘频梦汝还当风雨对眠谁别时菊蕋方宜酒㡬日梅花已索诗雁影参差霜正冷寄言归计莫迟迟春事春事闗心常早起爱看景物试凭栏戏鱼池面㣲添绿啼鸟枝头尚带寒斩棘重樊新插栁㪺泉频灌自栽兰年来賸有园林兴毎恨芦边地不寛赏茶自汲香泉带落花漫烧石鼎试新茶绿阴天气闲庭院卧听黄蜂报晩衙夜过鑑湖推篷四望水连空一片蒲㠶正饱风山祭白云云祭月子规声在白云中喜小儿学步对周尚有六十日举足已能三五移世路只今巇崄甚须教步步着平夷夏昼小雨小牀蕲簟展琉璃窗外新篁一尺围正午云桥疎雨过冬青花上蜜蜂归里中小渔舟被差防江有感而赋着身平地更多忧一棹思为泛宅谋昨夜西风边报急防江也要钓鱼舟天台道上早行箯舆轧轧过清溪溪上梅花压水低月影渐收天半晓两山相对竹鸡啼五禽言提葫芦沽美酒人世光阴春电走一日得醉一日闲緑髩㡬曽俱白首沽酒沽酒有酒沽生前不饮真愚夫不如归去不如归去千山万水家乡路今年又负故园花来嵗花开定归否归去归去须早归近日江湖非旧时泥滑滑泥滑滑客路迢迢雨不歇我仆十步九步蹶我马如跛鼈泥滑泥滑君莫愁秧烂麦损尤堪忧脱却破袴脱却破袴蚕熟缲成霜雪缕小姑织绢未落机县家火急催官赋输了官赋无零落破袴破袴还更着麦熟鍜磨麦熟鍜磨村南村北声相和大男小女总欣欣煑饼蒸糜任渠做鍜磨鍜磨莫等闲去年糠粃无得餐小畦小畦寻文许凿壁置柴扉雨后菜虫死秋来花蝶稀插篱新种菊抱瓮已忘机俗客忽相访妨人洗布衣有感浩浩海风劲滔滔河水浑古人皆去世乔木自当门族党诸孙盛吾宗一线存兴衰知有数心事与谁论十日取野菊从酒野径菊仍好村垆酒亦嘉未应今日蕊便是背时花心在家千里身犹客九华官程难久驻风雨暮山斜山家小憇即景效药名体柴门通草径茅屋桂枝间脩竹连翘木高松续断山仰空青荫密埽石绿花斑傍涧牵牛饮白头翁自闲从板桥买舟上青阳卸马板桥西扁舟逆上溪水锼巖骨断烟截树头齐野鸭惊人起村鸡上树啼老农头雪白犹自把鉏犂抵池阳未入闗泊于齐山数日因穷巖壑之胜瘦䇿相扶上翠㣲眼惊竒怪足忘疲三十六洞犹昔者四百余年无牧之涨水森弥春雨后逺山重叠夕阳时㡬多江北江南恨问着沙鸥总不知秋暮出闗即事俗尘汨汨负清游重出城来已暮秋水洗栁根欹断岸霜摧芦叶拥荒洲乡音不到愁来雁野性无拘羡去鸥可惜一堤明月好隔闗难作夜深留归途过麻姑山山行十里少人家客子贪程怕日斜倦坐松根需足力轻风满面落藤花五松山太白祠堂舣舟来访寳云寺快上山头寻五松捉月仙人唿不醒一间老屋战西风归途过铜官山山径﨑岖落叶黄青松疎处漏斜阳鸣禽无数声相应一阵㣲风野菊香宋诗钞卷九十七宋诗钞卷九十八钦定四库全书宋诗钞卷九十八内阁中书舍人吴之振编郑震清隽集钞郑震后更名起字叔起号菊山闽连江人早年塲屋不利弃举业更读书客京师三十余年厯主于潜诸暨萧山学晩为安定和靖书院堂长又开讲于平江无钖伏阙论史嵩之淳祐丁未郑清之再相震登其门骂曰端平败相何堪再坏天下被执与子女俱下狱京尹赵与筹纵之郑罢相乃免与林鬳斋周伯弜为行辈诗有倦游稿仇山村选四十首为清隽集所南作家传云得诗十五篇此葢流落交游间者所南未之见也鄂州南楼淳祐六年冬十月我来独自上南楼晓雾江山都不见雾收日出城东头照见汉阳树照见鹦鹉洲浪涛江汉出岷崃洞庭云梦天共流大舩如龙卷寒碧小舩如叶飞洪沟湘灵霞珮跨黄鹄洞庭玉笛横清秋泬寥突兀不可状开阖风雨晴烟浮空中一一都照见照见今来古往丝粟无限愁夜郎逐客心胆大醉欲槌碎醒又休此山此水长不老英雄消尽山水留何当大雪夜明月摩挱老眼看九州春风吹雪变红锦牛羊被野边无忧饮马长城窟饮马长城窟下见征人骨长城窟虽深见骨不见心谁知征人心怨杀秦至今北边风打山草地荒漫漫五月方见青七月霜便寒古来无井饮赍带粮尽干自从征人掘此窟戍马饮之如飞翰朝呷一口水暮破千重闗秦皇极是无道理长城万里谁能比樵歌三首上山斸山山丁登下山嵌山山稜层秋残日暮归来晩茅檐洗脚月又明明朝早入芙蓉城入城不识公与卿行歌道上傍无人衣衫蓝缕鹑百结与妻索笑妻生嗔那知不是朱买臣山拗筑着牧牛儿白石凿凿蒙茸披缪公无人寗戚死独吹觱栗谁得知不如採樵同路归採桑曲晴採桑雨採桑田头陌上家家忙去年养蚕十分熟蚕姑只着麻衣裳天高高天高高兮色青青夜沉沉兮星荧荧不知余命何所系兮何星送友人之淮积得读书身从教此道贫逢秋为逺客知已是何人天下方多事西风至不仁但于登眺处杯酒莫辞频归去好归去岂不好平田带浅林春猿鸣雪涧晴日转云岑世久无鸣犊时当学展禽吾生今老矣梁甫岂能吟病后渐懒説功名脩真喜道经凄凉秋听雨空濶夜观星有病色先见无心梦最灵堦前风叶响还又感飘零余杭道上五年兹路上频往又频还嵗月孤松老风霜苦竹班溪流天目水云出洞霄山马上因闲眺蜉蝣宇宙间余杭界早发早发促程期篮舆带月低山中如白昼斗下渡清溪羣动霜初落四邻鸡未啼惟闻兵逓舖星急过淮西喜静素来嫌僻静今渐与相安师友凋零尽年时出处难春风双屐暖夜雨一灯寒洙泗曽颜辈何曽作好官宿洞霄山中入山时八月岚气似深冬巖洞生风雨窠巢落桧松山中九重锁月下一声钟警省非人世今秋得异逢宿虎丘到晩归不去因而此宿休云深千古寺月冷一天秋崖裂池如束天虚墖欲浮最宜初日上高处看烟收登荆南城楼因为古荆州翻成一段愁孟嘉曽落帽王粲此登楼唐邓通襄路沱潜并汉流太平官府盛昔日欠来游再登南楼客中重上倚层台天濶云收八面开雁带岳阳秋晓过浪涵巴崃影西来诸营种栁今何在老子登楼得㡬回自是江山雄壮处兴亡不必问寒灰白黄山还途中作屈指还京十日程毎逢歇处问村名春沙脉脉溪初涨夜雨垂垂晓又晴山下有人传虎出店中炊饭见牛鸣天涯行客无宁日不及田家业在耕卜居久欲谋归力不任浮云踪迹漫巢林功名未入屠龙手贫贱常怀买鹤心月下开门㣲雨过楼头闻笛二更深世开万事俱陈迹空倚西风閲古今烂柯山春风万古洞门开尘世兴亡是㡬回碁局至今无处觅樵人于此遇仙来飞梁横跨丹虹影絶顶平铺白玉堆天下纷纷无好着斜阳下岭共徘徊荆南别贾制书东归来时秋雨满江楼归日春风度客舟回首荆南天一角月明吹笛下扬州送友人之鄂湖海声名落搢绅由江而鄂遡鳞鳞烦君黄鹤楼头看天下英雄賸㡬人晩春即事轻寒时节牡丹开叶底青青又见梅门外数枝杨栁薄一春莺燕不曽来荆江口望见君山荆江江口望漫漫一白无边夕照寒只是青云浮水上教人错认作山看虎丘尹和靖书院示开讲和靖书堂八面开新分半席在山隈若无人听都归去传语生公借石来宋诗钞卷九十八宋诗钞卷九十九钦定四库全书宋诗钞卷九十九内阁中书舍人吴之振编谢翺晞发集钞谢翺字臯羽慕屈平托逺游乃号晞发子福之长溪人文丞相开府延平翺以布衣谘议叅军天祥卒亡匿所至辄感哭挟酒登浙江子陵钓台设天祥主亭隅再拜号哭以竹如意击石歌曰魂朝往兮何极莫归来兮闗水黑化为朱鸟兮有咮焉食歌毕竹石俱碎详西台恸哭记欲为文冢瘗之台南后往来杭睦间与方韶卿凤吴子善思齐等厚乙未以肺疾死嘱妻刘以文与骨授之方有许劒录其㑹友之所名汐社取晩而信也毎执笔遐思身与天地俱忘语人曰用志不分鬼神将避之古诗颉颃昌谷近体则卓鍊沈着非长吉所及也宋铙歌鼓吹曲太祖尝㣲时歌日出其后卒平僣乱证于日为日离海第一日离海青曈昽沃以积水涵苍穹神光隐豹雾空气唿吸为蛇龙赤云衣紫霓从吹白衆宿歌大风天呉遁清海宫右日离海十四句十二句句三字二句句四字宋既受天命为下所推戴惩五季乱誓将整师秋毫无所犯为天马黄第二天马黄产异方龙为马白照夜气汗云声篲野备法衣引宸驾腾天垠倐变化闰之余劘以霸閲八姓瞬代谢駈祥灵入罟获皇上帝监于下誓无譁出既禡市日中不易贾坐明堂朝诸夏赉万方钖纯嘏右天马黄二十六句句三字宋既有天下李筠怀不轨据壶闗以叛王师讨平之为征黎第三黎之壄弥苍莽迤壶闗属上党有雄矫健曰余宿将于故之思泣示厥像倚孽孤势方张辨臣献议劝下太行趋怀孟虎牢计之上争洛邑以东乡王师奄至扼其吭帝授方畧中厥状兽穷骇突死卒以炀胁从已逮孥肆放凯歌回皇威畅右征黎二十六句十四句句三字十一句句四字一句句五字上亲征李重进至广陵临其城拔之为上临墉第四上临墉戈耀日韎韦指顾流电疾止其魁不及卒其魁则顽曰予虢日出坐于辕门斧以率归子往谕泣股栗语中其肝至毕述待不及屏沮回遹鞠投于燎甘所即皇仁闵下焉止跸貔貅彻灶归数实获其棘矢纳世室右上临墉二十四句十二句句三字十一句句四字一句句五字湖湘乱命将拯之至江陵周保权已平贼出军澧南以拒卒取灭亡为军澧南第五军澧南溃飞鸟鹰隼北来龙蛇夭矫帝有初命奉致讨临于荆妖孽既扫駈而孕雉入苍莽以保王旅长駈飒振藁以仁易暴戒击剽惟荆衡及彬士如林磔其节蟊春葩秋阴我有造干南式敷德音右军澧南二十句七句句三字九句句四字四句句五字王师拯湖湘道渚宫高继冲惧出迎悉以其版籍来上为邻之震第六隣之震震于户戒登陴彻守御神威掩至不及拒㳂楚以南菁茅宿莽献于王吏奉厥土天子有诏侯西楚自南北东皆我疆龙旗虎节拜降王秦戈巩甲期韬藏冕旒当中垂衣裳右隣之震二十句十一句句三字九句句四字蜀主㫤惧阴结太原获其谍六师征之㫤至以母託上许归母数日㫤卒母以酒酹地因不食亦卒为母思悲第七母思悲母于归母闻帝语妾归无所妾生并土蜀壄芒芒奄失其彊初帝谓母子㫤来小者侯大者王有痍其肌载粟于创毕有下土方归母于乡天不女夺朕言不忘右母思悲十六句五句句三字十句句四字一句句五字刘鋹乱岭南为象陈以拒王师象奔踶反践俘鋹以献为象之奔第八象之奔斯惟迹蹶蹶鱼丽驾空云鸟溃南草浮浮顺于貔貅焚其帑实弃厥陬皇风播平瞽霿星辰起皆北走唐季以来逆雏来咮岭海肃清无留后于汴献囚凯歌奏右象之奔十八句八句句三字十句句四字上命将平南唐誓城陷毋得辄戮一人衆咸听命为征誓第九帝命将臣誓师于征伯牙于庭曰无刘我人曲阿惟唐以及豫章孽于南国楚粤是疆我师孔武聿禽其王始怒頟頟将臣不怿曰如上命即起予疾弓韬于衣刃以不血收其石程焚其侈滛视于丁宁筈羽不饮取其镈磬以献于京于庙告成垓埏既平右征誓二十四句二十三句句四字一句句五字钱氏奄有吴越朝㑹贡献不絶于道至是以版图归职方为版图归第十版图归归职方昔服跗注备戎行帝钖之斾龙鸟章酧献命与胥今上及秦王外臣拜稽首笑颔帝色康毕同轨来于梁曅灵奕奕敷重光愿止劒履觐带裳四海臣妾配虞唐右版图归十八句九句句三字五句句四字四句句五字陈洪进初𨽻南唐﨑岖得达于天子至是籍其国封畧来献为附庸毕第十一清源无诸邦力弱臣秣陵间道遣进表九门望日旌愿齿邹与郳自达天子庭四邻彫霸业国除洗天兵皇灵畅遐外蜑俗迩声明归其所𨽻州乞身奉朝请帝命得陪祀汤在王城从兹附庸毕歌以颂河清右附庸毕十六句句五字太祖征河东班师以伐功遗太宗卒成其志为上之回第十二上之回舞干戚鸣鸾在镳士饱力桴鼓轰腾罕山北余刃恢恢军容肃穆王畿主辰参后服神继圣伐功卒扼以偏师断北狄矢菆鸣房猬集的质子援絶亲衔璧并俗嚬嚬附于化以安得其屈产归帝闲四夷君长来称藩籥节奏乐示子孙右上之回二十六句十三句句三字十二句句四字一句句五字宋骑吹曲亲征曲第一云屯列灶駈貔貅殿前杀马祭蚩尤勾陈苍苍太白湿贼帐梦惊遶营日军唿万嵗摧太行华留东抹流电光重华继尧坐垂拱并土再驾无葛疆回銮曲第二建隆亲征回銮二之一徂暑黎阳车驾归扫清氛翳兵更衣江都朔云车驾出凯歌消氷供尚食都人引领望翠华征人一月俱还家开寳亲征回銮二之二长堤夜幸士素饱孤城枕灶无飞鸟从征卤薄拜上恩太常朝上回銮表太平兴国回銮二之三都人望气归瑶阙星扫茸头落参伐西人冉冉留紫云六飞拥日歌回军遣将曲第三平荆湖遣将三之一天门雷动开风云内前尽给羽林军圣人神武授方畧斩将搴旗各骏奔王师所过如时雨洗濯焦枯向荆楚重宣德意吊遗黎素服军前释俘虏全家到阙拜上恩诏书为筑先臣墓下劒门遣将三之二神风流霆駈偃草天兵夜下西南道虎贲长㦸来凤州归崃衔枚疾如扫庙谟万里谂诸将山川曲折图形状天同鬼授契若符坐减罘罳虏供帐归来论功授节镇铙鼓殿前歌破阵归朝曲第四南平王归朝四之一荆南万里朝天道巫女云荒产芳草锦鞯道赐带盘鵰方物南来进龙脑愿陪郊祀依日光供帐归朝亲奉表勋阶邑食及𨽻人移镇徐戎作家庙人生富贵侯与王四海为家皆故乡吴越王妃归朝四之二勾吴月令牵牛中翟茀乗风来閟宫随王劒履朝上殿黄门夜趣长春宴昭容引班入内朝龙衮当中开雉扇宴罢朝辞生局促诏赐离宫作汤沐先王烝尝泽有差上恩许歌陌上花谕归朝曲第五淮南草湿网虫露家在先朝父尚主真人御极四海归偃蹇不朝称节度夜持铁劵为尔赐上恩特遣仪銮使神离魄夺取族夷功臣效命钖笼旂李侍中妾歌第六李筠爱将唯儋珪美人姓刘筠侍儿城危抢拨不得力雨损铅华帐下啼拥髻前言马有㡬犹説闺中那问此赤龙从东乗日车火绕城门内蛇死英雄际㑹风云奔妇人思报罗裳恩孟蜀李夫人词第七春荒曲薄蚕丛土屈狄归朝辞庙主官家唿母恩许归劒阁并门无处所故衣升屋棺四绕出门哭子汴州道回肠酹酒三致辞巴蜀如归化啼鸟老身不食追尔魂卤簿临门拜上恩南唐奉使曲第八孤城围中拜右史侍书犹对重瞳子请行慷慨期缓师奉命日驰三百里河流遡风车北首便殿䝉恩引天袖臣肝有血不溅衣寸舌欲存建王后竒胸如江涌崔嵬恸哭不得天颜回伎女洗蓝曲第九后庭朱黄作衣里伎女帐帷青曵地碧绿夜挂寒不收缘此洗蓝渟露水外间学染因得名不省归朝为国氏他年寄生产鸱尾空忆宫中鸟衔子邸吏谒故主曲第十岭南使鹤日教战巫女才人谑相见南桡欲载逺游冠衞士盗船去不还梦见随俘上江邸道谒凄凉唯故吏自言置邸本先王方物入朝缘此至闻言含咽涕洒江况乃园人旧姓龎泪辞岭海无归处䝉恩祗向江陵住乌栖曲拟张司业吴宫草深四五月破楚门开乌啼歇美人军装多在船归来把弓堕弓弦越罗如粟越王献宫中养蚕不作线辘轳出屋井水浅栀树花萎子如茧乌栖乌啼宫烛秋越女入宫吴女愁废居行海涛翻空秋草短白蛇入窠㗖雀卵经年废屋无居人孕妇夜向船中产归来多雨臼生鱼穴虫祝子满户枢隣家置屋供官役买得沂王园令宅古钗叹刑徒鬼火去飘忽息妇堆前殡齐发白烟泪湿樵叟来拾得慈献陵中发青长七尺光照地发下宛转金钗二持归薰沐置高堂包裹恐为神所将妻儿朝拜复莫拜冉冉卧病不得瘥省知天物厌凡庸夜送白龙潭水中扣头却顾祈免死永入幽宫伴龙子逺游篇寄府教景熈朝游扶桑根不折拂日枝莫食楚萍实掬海见虹霓黄鹄别我影目尽汉水湄况复衔其子风露何当归飘萧软桂丛零落紫苔衣梦魂知尔处落羽在瑶池琼花引后土祠前车马道天人种花无瑶草英云蕋珠欲上天夜半黄门催进表酒香浮春露泥泥二十四桥色如洗阴风吹雪月堕地㡬人不得扬州死孤贞抱一不再识夜归阆风晓无蹟苍苔染根烟雨泣嵗久游魂化为碧秋日拟塞上曲落日炖煌北妖星太白西凉风吹沙碛帐下玉人啼吹沙复吹草嘶马未知道醉后闻塔铃秋天忽如扫野驼寻水向月行露下胡儿食秋枣故园秋日曲四首空园久闭无人住城乌应入巢其树食尽满园绿荔枝引雏飞去人始知茅茨竹外烟火青杉鸡啁唽向田鸣家家红盐殷新杵绿树裹创子如雨龙蛇已去荒窟宅翻藕人人下劒池岸池藕尽无浮叶惟有青青榕树枝粤王山下雾如雨吹入罗襟楚女啼身逐千艘落南去惟有樯乌飞向西咄咄复咄咄咄咄复咄咄野风吹云起草垡竹尘阴阴不见山鸡飞上树海没鹘人间旧事新白头淮南小儿未识愁淮南老翁呌无力瓦盆盛水看日食赋得建业水建业水秋风动扬子鱼龙夜落星斗南潮没潮生苍鹘起他年冠葢物具美风吹小船入城市潮去不来风日死白浪黄尘烟雾里中有长鱼食鳣鲔解后食鱼何处是西上国门望武昌风雨徙鱼来汉阳武昌鱼劳聚寒槮太白入月鱼减武昌城头鼓紞紞赋得北府酒北府酒吹湿宫城栁栁枝着地春垂垂秪管人间新别离离情欲断江水语女儿连臂歌白纻淮南神仙来酒坊甲马猎猎羽林郎百年风物烟尘苍老兵对月犹举觞青帘泪湿女墻下曽识行军旧司马飞僊引游沃州水帘谷作赤城后门桃花尾湿浸靡芜洗苍耳小支菩提海上来天风吹下谷帘水斜珠界左转复右华葢县肝三叶紫内间肉芝承乳流鬼母僊妹临洗胃苍龟守闗朝太㣲色阻谗神诬奏事海桑男子在谪籍驱鹿行车闰年至岛上曲二首皮带墨鳞身卉衣晩随鬼渡水灯㣲石门犬吠闻人语知在海南种蛤归夫招买客嵗经辽自到城中卖织绡郄买铅华采珠母槟榔树下月中调花卿冢行山谷云花卿冢在丹陵之东馆镇至今犹有英气血食其乡湿云糢煳埋秋空雨青沙白丹陵东莓苔阴阴草茸茸云是花卿古来冢花卿旧事人所知花卿古冢知者谁精灵未归白日西庙鸦啄肉枝上啼緜州柘黄魂正飞和靖墓山中处士白麻履死后无书献天子青童𤣥鹤昼上天夜下玉棺葬湖水湖隄四合葑如发芳树玲珑倚春雪百年凤舞云雾空玉椀人间出句越宫岚塔雨恍如失飞网绕湖冠聚鹬琳宇焚芝秋寂厯斗下无人祠太乙送人归乌伤湖边老屋墻压篱饥鸦啄雪枝上啼湖中葑田产菰米菖蒲花开照湖水蒺藜老翁唿不起曽入东宫教皇子文雅风流俱扫地瓦砖掷人老兵醉后园小坊近市廛借人摴蒱无税钱君归故里何所怜句章见月食縠州见月如鱼口沫聚痕消暗牕牖鄞城见月如破臼弃药含垢挂南斗龙蛇伏气诸脑空水中睡失羣阴母其间海禽独夜啼黑云赴海同奔犀市人识母不识父击柝摧扉救月死况值蕤賔月十五干神附甲支在子孤子哀吟离楚尾泪落荒江吊南纪犹忆秦淮哭日年不敢仰视看盆水逃暑崇法寺城南古寺凉生处草色遥连孝子墓棊局雨生苔藓文袈裟晴挂芭蕉树自昔阇黎修白业㑹公唯与舒王接只今尘土影堂空石上犹镌麻纸帖夏日游玉几山中曵舟来山中出郭税吾驾独慕欣衆胜晨发乃及夜岂无城中山爱此足幽野横陈玉几峰隐护碧殿瓦并州古男子礼塔于此舍而我饮氷人犹为内热者拟擕桃枝笙舒卷得饷暇明席织海草因之一枕借冷风吹雪空相与坐其下观水积阴生壑雨野水学江流对屋见灯火相望南渡头浮槎到高树白鼋起沧洲变怪若不测神功安能尤稍退见涯涘及来痕沬收崩涛出白石隠隠如博投水杨洗荒根素发生古愁见此倐若化故流还胶舟荒源不可诘欲尽山云求池上萍浮萍随涨水上到荷叶端水退不得下犹粘花萼间花殷青已见叶翠枯始斑何如根在水根蔕相团团人生慕高逺风云事跻攀絶髯尚号呌化为鹤与猿幸未及枯藁万里吾当还赠写照唐子良吴中衆史今代画不独画人兼画马唐生家住金华云对予独肻画古人夕阳西下东流水纷纷古人唿不起东都留守吴中豪王府勲僚旧俊髦当时气薄阴山日勾陈苍苍太白高百年水竭海尘上谁见凌烟拂蛛网霜髯磔磔开清新彷彿犹带黄河氷忽疑稍㑹怒色止或可从傍窥谏纸唐生见我泪如洗颇忆古人今不死俟我气定神始闲命笔更起唐衣冠九日秋风飒以至今日重阳日眼明对南山尚想陶彭泽向来建威幕颇见有此客驱车不小留驾言公田秫一朝又弃去此意谁能识寄奴趣殊礼风㫖来自北只今王江州建国功第一故是何珉孙举动良足惜饮愧望柴桑稍以自湔涤殷勤白衣饷犹恐不我即中路候篮舆要致已甚迫葛巾赤两脚頽然向林宅此翁本坦荡焉能苦违物虽然可计取中实未易屈华轩又何羡自载返蓬荜终身书甲子往往义形色如使磷与缁安得为玉雪篱边菊弄黄粲粲正堪摘我方持空觞千载高风激杂言送郑主簿炎之官昌化郑尝两请福州文解皆为词赋第一刘先生名肩吾闽中词赋天下无当年战艺夸颜色进士出身两回得卢公里人正在朝相见相逢九官宅余时犹弱起慨忼谓此未足荣其乡丈夫事业在简册要令姓字留耿光继闻郑君年最少人物气象尤堂堂白鹿山南介公后禽蛟两祭狮子王梦魂欲见无由据侧荔芭蕉春复暮时移乃尔来霅间因作广文求主簿顾予多病澁语言面垢毛焦着麻布山中乞食城中归征诗送赠非所宜已闻之戍向昌化此地人传多畏怕龙居嗜燕烟入巢病甲垂櫩腥雨下又闻山鬼吹灯夜来向人家避官舍君持何术径往居此无百忧便将天雷斧柄塞鬼穴巫山铁鏁沈龙湫秪足自乱不得休岂知从心致祷动幽隠使龙无嗜鬼无愁不知君能致此不龙不须酹以酒鬼不须祭以肉秋旗卷雨晓案烟时向县斋望天目拟古翔鳞化海凫不见脑中石人生弃井邑寄处终为客常怀坟墓思永夜良跼蹐秋风吹蓬颗絫絫如布奕上为考与曽下为叔与伯岂无故鬼悲翻念逺行役服药得神仙去后唯留迹忽梦南游云相逐孤飞翮五日山中东隣㧞蒲根南邻烧艾叶艾叶出青烟蒲根香胜雪干坤生燐火阴碧期月光烟随艾叶散进此菖蒲觞蒲觞益齿发齿白发如漆余饮不尽器置之五七日五日化为丹七日化为碧一服一千年令人生羽翼铁如意仙客五六人月下鬬婆娑㪚影若云雾遗音杳江河其一起楚舞一起作楚歌双执铁如意击碎珊瑚柯一人夺执之睨者一人过更舞又一人相向屡傞傞一人独抚掌身挂青薜萝夜长天籁絶宛转愁奈何萍间穉荷效王司马体初萍半含絮顷刻开数亩荷生浮其间风雨足解后百年游子心欲作千嵗久昔为浮萍根今为穉荷藕荷高刺已生鱼游触其首离离荷下萍吹向白鱼口效孟郊体闲庭生柏影荇藻交行路忽忽如有人起视不见处牵牛秋正中海白夜疑曙野风吹空巢波涛在孤树落叶昔日雨地上仅可数今雨落叶处可数还在树不愁绕树飞愁有空枝垂天涯风雨心杂佩光陆离感此毕宇宙涕零无所之寒花飘夕晖美人啼秋衣不染根与发良药空尔为闺中玻瓈盆贮水看落月看月复看日日月从此出爱此日与月倾写入妾怀疑此一掬水中涵济与淮泪落水中影见妾头上钗近体二首南雁去来尽音书不可凭应过蛮岭瘴闻拊楚臣膺沧海沉秦璧愁云起舜陵可堪魂梦在回首旧觚稜月离孤嶂雨寻梦下山川野塜埋鹦鹉残碑哭杜鹃妓收中使客民买内医田到此闻隣笛离情重惘然忆梁礼部椅闲庭芳桂丛相忆曙云空文字能娱老莓苔此兴同青山明月下家口少㣲东嵗晩西庄路柴门语自工拜𤣥英先生画像来此得公真尘埃避隐沦水生溪榜夕苔卧野衣春两冡侵吴甸荒祠侑汉人㣲唫值衰世为尔独伤神送汪十多年隠卖浆此去结山房扫菌侵花落种松如草长老期秋欲至贫味水初尝嵗晩逢樵猎音书定不忘悼南上人翻经卷未终闻打寂时钟尽説他身在唯应外国逢钖声归后夜琴意满诸峰忆昨夜禅处湖云起白龙元日读老子望瀑作空山无辙迹悬水下分洪醉醒听犹在寒暄色不同异书天姥秘灵物乳池空秪忆残年雨先流到海中哭所知总戎临百粤花鸟瘴江村落日失沧海寒风上蓟门雨青余化碧林黑见归魂欲哭山阳笛隣人亦不存呈王尚书应麟寒风吹鬓影客泪湿衣尘千里见积水满城无故人舩歌瓯雪尽劒舞越花新独忆丝纶老相从话所亲山阴道中呈郑正朴翁杨栁逺天色野风来水涯异乡同梦客今雨故人家越树夜啼鸟禹陵冬落花悠悠湖海意为尔髩先华送毛耳翁之湘南湘草碧于水王孙尚此留一身行万里双髩集诸愁月落岳云曙龙逃海雨秋可能无事业相见竟悠悠寒食姑苏道中频年感烟草荒塜㡬人耕吴楚逢寒食山村见独行天阴月不死江晩汐徐生到海征㠶影悠悠识此情别子静却送之霅独往知吾事语离何所求故家无别业残梦下扁舟积叶呉宫冷唫猿顾渚秋那能不相待羇旅负清游八咏楼江山此愁絶寒角梦中吹飞鸟过㠶影游尘空㦸枝水交明月动槎洑故洲移已薄齐梁士犹吟沈约诗至日忆山中客山村云物外至朔闰年愁独客语茅屋樵人共白头驿花残楚水烽火到交州欲隠裂裳帛春来重结裘怀峨嵋家先生露下湿百草病思生积愁窟泉春洗屐氊雪莫过楼魂梦来巴崃衣冠老代州平生仗忠信心自与身仇哭广信谢公自尔逃名姓终丧哭水濵海僧疑见貌山鬼旧为隣客死留衣物囊空出告身他年越乡值卖卜有斯人雨夜呈韶卿相看陇水云一夕㡬回分预恐今宵雨他年独自闻野花同楚越江霭杂朝曛不得锄芝术逢樵却寄君暮春感兴天涯芳草梦此意未应泯独对风烟老虚为江海人渔樵分落日樱笋过残春举世无知己他生应逐臣秋日忆过秦国公主园野影林柽尽山昬瓦塔齐凉宵风雨过一雁西南啼岚雾洗巾帨井泉生蒺藜伤心拂尘麈衣泪湿空绨用韵酬友人忆寄麻衣拂市尘外事不干贫野气生寒井天阴压莫春闲身分楚鞠白发作呉人已斸蘼芜径青鞋忆寄频鼓子花尘湿西风泪沟西影见君碧衣羞逺日天梦冷秋云蔓引山精径篱依楚女坟海边逢卖药采实故应分山寺送翁景芳归觐弱云竹水湄叶影碧离离野别如秋梦他宵独尔思林残西域果钟动下方棋可得朝还莫相看长在兹寄朱仁中闻君经乱后居处畏山颠家在聚如客粮余食带烟戍鸦分落日烧草共残年因忆先丘壠于今是极边西台哭所思残年哭知已白日下荒台泪落吴江水随潮到海回故衣犹染碧后土不怜才未老山中客唯应赋八哀槿树白犬吠行人西风杵臼新洗香澄宿水曝发向秋隣野草依沟尽宫花入帽频人家小门径怜尔独相亲哭肻斋李先生落日梦江海唿天野水涯百年唯此死孤劒託全家血染楚花碧魂归蜀日斜能令感恩者狼籍慰荒遐游钓台百台临钓渚遗像在苍烟有客随槎到无僧依树禅风尘侵祭器樵猎避兵船应有前朝蹟看碑数汉年过孙君文旧避地处相逢还自矢相见尽天涯隣坏初移戍空山此寄家剪茸春过鹿伐竹旧烧畬去后余荒槿依沟结影斜韶卿住乌伤寄刘元益他日忆逢君林中访惠勤鹿麛行处见流水别时闻草没秦人冡山通越国云音书年嵗失莫讶白鸥羣鲁国图诗并序翺尝乗舟至鄞望海上岛无数其民多卉服过蛟门登候潮山被发楚歌歌罢辄复哭思夫子浮海居夷之义至定海学故石刻尽仆泥淖中新刻复阘茸读即怏怏乃汲水洗故刻得绍兴间邑令赵所传鲁图自云齐梁父诸山川至洙泗间巷里庙社井墓厯厯如指诸掌遂摹其本归过浦汭方君景山与栝人吴思齐率其徒为讲经社得思陵所赞夫子像揭于庭朔望拜进退与俯殊习乞翺所摹图与像对翺喜而归之且书其后为之诗曰秋风岳下城海客见图新树入舞雩里水来浮磬濵东封余辇路西狩问虞人被发逢夫子狂歌作放民万松道中望南太白笋舆行万山中有十里亭老树秪一色野公逾百龄柴闗当太白药气近樵青冈草粘枯翼巢枝落退翎期探幽谷水共斸松根苓艾纳下天雨尘风吹㝠㝠峨眉老人别子歌蛾眉有老人奉命过嵩少天风吹西翼冉冉明夕照湿尘纷堕天发白更待报有子为异物不得入家庙恸哭东南云相望沧海峤青鸟年年来寄书久不到后琼花引扬州城门夜宿雪扬州城中哭明月堕枝湿云故鬼语西来阴风无健鹘神娥愬空衆芳歇一夕苍苔变华发宫花窣帘尘掩韈玉华无因进吴越漓漓淮水山央央谁其死者李与姜邳州哭邳州哭井水竭去年哭母瘴海热今年此日来邳州母死未禫子为囚邳州土湿泪长在化为苍苔色不改两两游魂归瘴海秋风海上曲秋风吹水龙上天龙女抱珠海底眠水花生云起如葑神龙下宿藕丝孔巨鳌赑屃鼍鼓随赤鱼鳞鬛陈旍旗海人见此失操网归对妻儿月自言移家来碛中十载秋风潮不上老夫一人语门前见此已是开皇年古别离仙人别母母哭啼遗以神药乃醉之醒来哭定记儿语食此庭前双橘树叶能御饥病能愈岂似当时逐儿去隣翁有女立我前取刀剖腹尔勿怜但尔嫁夫能治田生子不愿生神仙冬青树引别玉潜冬青树山南陲九日灵禽居上枝知君种年星在尾根到九泉䕶龙髓恒星昼霣夜不见七度山南与鬼战愿君此心无所移此树终有开花时山南金粟见离离白衣人拜树下起灵禽啄粟枝上飞小元祐歌寄刘君鼎前甲子小元祐句章祲黑权臣死端平天子初改纪龚芳泰陵种兰芷当秋淮甸枯草黄弯弧北向射天狼狐南星光天狗堕入蔡生擒完颜王是年南海无波浪月湿珠胎君以降只今六十空白头独骑麒麟补春秋天回星周美恶复人世更传蔡州录雨饮玲珑巖下垂云起嵚嵌衣被松与桂夜含星斗光隠若金石气雨来辄阻之不得抚苍翠下有桑门子饮用陶匏器盆中蓄海石左顾如牡蛎疑此碛上来不知几年嵗桑门却问客所居何姓氏回指南海峯苍茫倘一至翠鏁亭避雨客有游山衣着久如薜荔行行万翠亭忽作风雨憇仰面无所覩梁间有题字问此何人书婉娩有弱气云昔魏王妃学书似李衞乗云到此山洒墨在空翠尘风吹土花倐忽景物异疑此梦与仙不类人间世过舒临海故宅破壁湿海藓水边日气蒸云是舒公宅其孙艾且仁昔公初作尉视事即斩人上书称臣亶待罪沧海濵天子有诏至汝亶可治民尔时荆文公上方邑之鄞闻此辄异之久㑹公秉钓谓此非狂狷引用至中丞立朝思蹇谔庶以报君亲苏公下诏狱谗者用事新于此与有力岂为重其身晴风吹海雨山川尚横陈俛仰勿太息徒为惊尔隣有洗旧诰绫作青色鬻将以为缘以绀缯易得之作手卷赋小乐章求好事书其后呉宫辇路伤行客茧氷压云凝碧色门前新扫染家隣借人铺设残衣帛宫花剪绫连院号覆取翻㸔成一道织纹宛转勅字新知是初谁六尺诰城霞失彩宫藓病中与海图上衣领改颜倖售缘所遭褪药𤣥香洗蓝影青绸易得泪承睫击筑楚歌无故业歌残求书好事人异代倘传诰绫帖雪中方四隠君访宿有诗忆鹿田风雨旧游奉和併呈吴六赞府金华入北山空响出静伫鹿田在其颠肺石来风雨有客六七人昔游至其处唯我愁不眠起坐蹴君语谓此定何声百感生离绪既非琴与瑟复与砧将杵醉者唿不应愁者自为苦空櫺怯孤衾展转如巢树湿歌㪚余悲以足拊柱础尔来又七年欲至困羁旅传闻老桑门已复蝉蜕去入山恶少年巾钵空其聚乃知人世间何者为客主而我同怀人忽复异处所梦中遥相望各抱不售贾有客不同游亦是同怀者地至况有期舆马不待假倘规宿山中畸人不应舍送袁太初归剡原袁来杭宿传法寺寺在德寿宫北今行路及园即宫旧址大雷山下鄞江口石湿落星海涵斗莓苔锁窓居鬼神散发天衣夜行酒百年绮语堕凡尘刘公不还谢公走秪今零落三秋霜犹説先朝人物薮道逢袁家美年少欲挽吴潮归两袖自言学出戴君门又説舒君忘年友舒君白头爪尘垢戴君业成衣露肘君来何处觅知音弔古凄凉无老叟出门择语归计餐顾忌惭皇无不有不如归食空江槎初生淡菜如珠母风㠶送客来夷洲白帢青衫谈不朽君不见君今宿寺多鄞僧耆旧能言㡬人在隔墻食柏秋麝过废石坡陁旧南内拟古寄何大卿三首雄雌双碧鸡所食琪树蘤来栖药洞中当春怕乳子其雌秋别时守此唯雄耳可怜衔子归万里渡海水石间道人影见者恒髣髴行云过到仙与语唿之出身亦竟不出影亦竟不没含涕谢仙人天地此终毕山人食木实竹实以饲凤闻此来空烟三载脱尘鞚不见玉笙音唯闻溪鸟弄西台忆故人野祭忽如梦仰视浮云驰不觉哭之恸宋诗钞卷九十九宋诗钞卷一百钦定四库全书宋诗钞卷一百内阁中书舍人吴之振编谢翔晞发藁钞福唐黄坤五语余晞发集近世行本多遗漏曽抄畜二十余首皆刻板所无余闻之心往恨其不擕行笈得一见也从子愚忠自苕上潘氏抄得晞发近藳一帙为发狂喜原集古诗大半此多作近体屈蟠沉郁吐茹竒艳皆世所未覩岂即黄春坊所谓与然黄云二十余首而此编有五十首数既不合且此署晞发道人近藁当是末年未定残草别为一卷流传人间又非刻本零星遗漏比也然则黄氏二十余首又不知何诗矣惜春坊云亡不得一质证之此帙附天地间集十余首即臯羽所编当时诸公诗也按本传有二卷此亦不完书潘氏藏本为陆子傅手蹟有题识子傅名师道吴人过杭州故宫二首禾黍何人为守阍落花台殿暗销魂朝元阁下归来燕不见前头鹦鹉言紫云楼阁䜩流霞今日凄凉佛子家残照下山花雾㪚万年枝上挂袈裟重过二首复道垂杨草欲交武林无树着凌霄野猿引子移来住覆尽花枝翡翠巢隔江风雨动诸陵无主园池草自春闻説就中谁最泣女冠犹有旧宫人野望心游太古后转觉此生浮天外知何物山中着得愁岸花低草色潮水逆江流消长盈虚里令人白尽头无题天风下黄叶山树挂绿蓑世情逐流水东去无回波可与语人少不成眠夜多湿云黏短发漂泊奈愁何春闺词手触残红头懒梳香随蝴蝶上衣裾暖风吹睡无言语又向牀头看梦书四皓冷却秦灰髩已翁紫芝歌罢落花风若教一出无遗恨莫入留侯凖儗中㪚发干坤一楚囚㪚发向沧洲诗病多于马身闲不似鸥因看东去水都是夜来愁晩意落花觉残枝香更幽友人自杭回建寄别三首同来不同去离别暗销魂闽浙若同水扁舟送到门潮信到严濑水色过衢城寄潮不寄水潮去有回程水到衢城尽梅花上岭生不如寄明月步步送君行孤山又冒晴丝向水涯寒云冉冉䕶巾纱能知绿髩㡬回至欲作黄冠此处家已把掖垣等茅舍不愁封禅对梅花晩风吹袂过船去看鹤上天冲碧霞雪片片知何似无根零乱花任随飞到处不拣是谁家缝密天如翳檠深树半斜城中薪酒贵羇旅若为赊画秦宫人宫人字玉姜秦时逃入山是为毛女汉魏间人犹见之结草为衣类鹤翎初来一味服黄精宫莺㡬处衔花出犹向山中认得声织妇叹待得蠢春原蚕茧上丝织成送女去还归支机本是寒砧石留取春深自擣衣商人妇抱儿来拜月去日尔初生已自满三嵗无人问五行孤灯寒杵石残梦逺钟声夜夜隣家女吹箫到二更忆湖上扰扰忽半月征衣杂弔尘颇疑湖上客不是城中人岸栁垂轻浆山云泫湿巾明朝在何处相怪堕凡身悼古季清典刑前一辈言语尚风流诗律缚不住梅花恼得愁云烟今变灭老病总宜休唤醒莵裘梦严城山雨秋蜡梅冷艳清香受雪知雨中谁把蜡为衣蜜房做就花枝色留得寒蜂宿不归留别顾君际万里行可到诗人吟到难愁来时自语写出许谁看月落望如失山空坐更寒此时多少意欲别路漫漫后桂花引修月仙人饭玉屑瑶鸭腾腾何处热吴刚生愁树合创毫飘玉斧高枝折此时待罪扣帝庭素娥骑蟾涕泪零月中落子如雨星至今收拾无六丁吴山谒祠吴山坊顶戴高祠禁地凄凉江水悲却是北人题记壁迤南耆旧独无诗雪后湖堤步归无求如有得㪚䇿隄边行山碧眼花乱水寒毛孔生穷冬疑有雨一雪却成晴劳谢天涯月相随步入城梅花春过江南问故家孤根生梦半槎牙到无香气飘成雪未有叶来开尽花吹老单于月一痕江南知是㡬黄昏水仙冷落琼花死秪有南枝尚返魂往姑苏与友人别杭州北阙到吴㑹烟草亦诗情饮少但知价行疎数问程天阴月不死江濶水能生别后不得寐相思还二更雪霁有感夜长春度梦门雪拥笆篱不倚成山积情知有霁时日高檐自雨气上瓦如炊风过梅花湿寒香只恋枝山中道士山中道士服朝霞二十修行别故家留客一杯清苦蜜蜂房知是近梅花余杭樵歌樵斧丁丁响翠㣲頳肩半脱汗身衣因来避雨嵓前洞裹得山蜂和蜜归书文山卷后魂飞万里程天地隔幽明死不从公死生如无此生丹心浑未化碧血已先成无处堪挥泪吾今变姓名十年忘却寒温语相逢一揖休十年只如此今日若为愁月白夜亦昼山寒春更秋无情溪涧水只是下滩流秋夜词愁生山外山恨杀树边树隔断秋月明不使共一处除夜舟中遇雪嵗月安有限利名心未灰雪飞今夜止潮去隔年来交友穷中见江山尽处回家人谁念道耳热不因杯元旦舟中听潮东望拜潮水无家在客船一来仍一往今日又今年有信从天外缘声到枕边海门春树暖吹浪起晴烟鸬鹚步寻方元英故居遗像双台下结庐烟水傍子孙今㡬世风雨半他乡山静云眠影叶干虫食香高名故相压吟苦不成章青蒻亭青山何处似疑是剡溪傍採蒻无人到生沙满迳荒水交难辨色花和不同香归路逢樵子麻衣草结裳题酒家壁绿阴深处问天涯黄鸟声中见酒家树上胡孙摘残果向来才见是春花正三立春舟中隔嵗话偪仄信谁从山带去年雪春来何处峰移军増野灶落碛减机舂明日金华洞牧羊寻故踪赠山中友㪚䇿乱山云值此山林友种松高及身扫叶落随手斫尽松上枝缚作山中帚夜夜对西风明月生户牖沙岸登舟五里儿女步虚沙映断笻云支半山石㠶席上溪风数雁怜身只闻鹃愿耳聋市桥东畔塔侧影夕阳中僧房疥壁松树落钗股晓行犹见灯圆亭方井水老寺少年僧涧响夜疑雨云寒春欲层山童错相认应道我来曽山居宿火石中取人烟隔断霞盗侵邻壤粟女寄外翁家野树刺生叶枯松藤纒花老翁头未白相对话天涯望仙都山二首鼎湖只在柱峰上地险山空不可家山下人居五六月天风吹雨碧荷花道人诵经半峰下洞里山神不敢归我欲乗风到峰顶擘翻荷叶作蓑衣叠山礧磈复崔嵬晴云拨不开钟闻上界响石自太湖来灵草擣为药寒松烬作煤欲穷登览兴未到已裵徊社前无家借燕住离别又经年客馆依山上春分到社前雨来换宿水云起暗晴川飒飒吹衣带因风问去船舣舟江心寺数声清磬出晴暮落木人家㪚烟雾风送年年江上潮白云生根吹不去嵗月嵗月记不得曽行此处村日欹眠石影树长食藤根晩羡栖猿鸟春来问子孙劳生空可説不是欲忘言霅女吟罨画溪头敛翠眉绿杨扶起又低垂春风尽与花为主不解庭前百结枝文房四友叹兵后四友流落有访而得之者则顶秃足折笏碎幅裂自秦以来未见吾党获祸如此之惨者是以为之长太息云昆吾莫耶轻毛锥平生故人皆引去剡溪之晳绛色黔独与石君作一处中书间起免冠谢辄被弱冠仍嫚骂见㡬自愧后穆生正恐髠舂不与赦有时怒发竖相如熟视䝉恬挽其须泓尤沦弃敢自爱老龟支牀息犹在荆山风雨朝暮号璞在吾懐足何罪恨不雪耻酬诸姬背水一战汉为池楮生不改旧边幅三裭何但高阁束客卿骑项百折磨犹恐𤣥能赤吾族此时不平义重生阳城裂麻欲死争平生国士立桥下誓死守此漆身哑秋社寄山中故人燕子来时人送客不堪离别泪沾衣如今为客秋风里更向人家送燕归天地间集寄江南故人则堂家铉翁曽向钱唐住闻鹃忆蜀乡不知今夕梦到蜀到钱唐南华山文山文天祥北行近千里回复迷西东行行望南华忽忽如梦中佛化知㡬尘患乃与吾同有形终归灭不灭惟真空笑看曹溪水门前坐春风逢有道者谁知真患难悟此大光明云㪚天仍在风休水自清功名㡬灭性忠孝太劳生此意如能㑹神仙亦可成山中夜坐本心文及翁悠悠天地间草木献竒怪投老一蒲团山中大自在武夷山中叠山谢枋得十年无梦得还家独立青峰野水涯天地寂寥山雨歇㡬生修得到梅花溪桥晩兴南谷郑协寂莫亭基野渡边春流平岸草芊芊一川晩照人间立满袖杨花听杜鹃钱唐晩望钱唐江上夜潮过秋静寒烟白露多吴越青山明月里舟人齐唱异乡歌月夜溪庄访旧归田柴望山山明月露何处认梅花石色冷疑水溪流白是沙清吟幽客梦华发故人家相见即归去已应河汉斜观水古为徐直方沧江无尽水夜夜随潮去若复作潮来沧江止不住秋夜泛舟横舟何新之飞星曵寒影野水淡碧空人生定何物扁舟空影中何年有宇宙生此木末风有力不向上难到蓬莱宫空攀栖鹘巢搔首如飞蓬俯仰慨今昔此怀安可穷归去词石髓王仲素种松雨濯发折笋春堕指长啸归去来沧海一天水翫月有感草堂谢钥入夜茶瓯苦上眉眼花推落石牀棊举头却恨天边月颠倒山河作树枝退宫人云西陆壑破箧犹存旧赐香轻将魂梦别昭阳只知镜里春难驻谁道人间夜更长父母家贫容不得君王恩重死难忘东风二月垂杨栁犹解飞花入禁墙㪚䇿菊屋何天定孤坐忽不乐出门聊㪚行溪喧乱人语树偃碍农畊雨径莓苔积阳坡草木明道逢九十老相对话承平西窗埜处王曼之西窗枕寒池池边老松树渴猿下偷泉见影忽惊去春日郊行出门逢栁色忽过埜桥西坐石看潮长隔花闻鸟啼地随芳草尽树与夕阳齐不是桃源路行人亦自迷年年观山范协年年如燕一还家又访幽居过水涯风雨满城春欲暮山中犹有碧桃花访隠者不遇东窗吴子文道人入山访道人山深俗朴鸡犬驯道人不见道人去毶草木无边春采菊竹坡韩撷我百结衣为君采东篱半日不盈掬明朝还满枝悠然何处是千古正如斯晓起晓山林景怡天鸡弄喔咿残星在斜汉整衣出幽扉山城漏初断㣲㣲水风生冉冉田露㪚此时游葛天淡然空百羡海色上寒梢渐识梅花面宋诗钞卷一百宋诗钞卷一百一钦定四库全书宋诗钞卷一百一内阁中书舍人吴之振编文天祥文山诗钞文天祥生时梦紫云故名云孙天祥其字也寳祐乙夘以字贡遂改字宋瑞又字履善吉州庐陵人廷对第五理宗擢第一厯官较书着作郎至兼学士国史院崇政殿説书玉牒所检讨贾似道以致仕要君降诏多讽语逆贾意奏免始辟文山以居旋起提刑湖南移知贑州德祐乙亥元兵渡江奉诏起兵除右文殿枢密权兵部侍郎兵屯洪诏入衞权工部尚书除浙东西制置使江西安抚大使兼知平江府常州破朝议弃平江趣天祥移守余杭进资政殿学士丙子正月伯颜兵至高亭陈宜中张世杰皆遁乃除右丞相兼枢密至北军讲解遂为所留而临安降表已出伯颜即胁随祈请使北行至京口脱走趋真州谋合两淮作兴复计而制置李庭芝疑拒之复从扬州逃至高邮岖﨑数濒死得渡海道至台温奉益王于福州改元景炎除观文殿学士右丞相不拜以枢密使都督诸路军事出南劒号召天下繇汀漳入梅州战雩都大㨗因开府兴国元兵大至旋溃妻妾子女皆陷奔汀移循州端宗崩衞王立于川改元祥兴天祥乞移军入朝而宜中世杰忌阻之第加少保信国公张𢎞范破崖山令𢎞正袭执天祥服脑子二两不死系至燕不屈囚兵马司者四年而志愈坚㑹有中山薛寳住投匿名书指丞相举事者司天又奏三台星折乃召至殿中犹欲谕降之语益厉遂遇害衣带有赞曰孔曰成仁孟曰取义惟其义尽所以仁至读圣贤书所学何事而今而后庶㡬无愧诗集不多有指南录卷皆奉使脱难兴复记事之诗又有吟啸集则囚燕所作又狱中集杜诗二百首自指南录以后与初集格力相去殊逺志益愤而气益壮诗不琢而日工此风雅正教也至其集杜句成诗裁割镕铸巧合自然尤千古擅塲今别为一帙而以指南录中十八拍附之呜唿去今㡬五百年读其诗其面如生其事如在眼者此岂求之声调字句间哉敬和道山堂庆瞻御书韵墨洒天奎映籕红斯堂殿阁与俱隆方壶圆峤神仙宅温洛荣河造化工列圣文章千载重诸孙声气一时同着庭更有邦人笔稽首承休学二忠赠祕书王监丞君不见祕书外监贺放翁镜湖一曲高清风又不见太子师傅两疏氏东门祖帐罗羣公人生晩节良不易頽波直下谁障东使人知有在我者二三君子为有功我公金华山下住赤松安期白云处风骨细瘦真神仙急流勇退不肎顾我昔山中想风采㡬回击节归田疏适来追陪水苍佩亲见辞归白云路御笔擢公领蓬山师表玉立东宫官两年苦口一去字未许鸥鹭从公闲瑶池深深锁策府玉皇宫阙侨其间暂分赤符管下界半空云气常往还多少持麾辞上国悠悠风尘见此客莫作寻常太守看疏贺以来伟人物夜瞻婺女次舍中一㸃光明射南极公归眠食重调䕶世道尚凭公气力赠蒲阳卓大着顺宁精舍三十韵人生天地间一死非细事识破此条贯八九分地位赵岐图寿藏杜牧拟墓志祭文潜自撰荷锸伶常醉此等蜕浮生见解已不易齐物逍遥游大抵䝉庄意圣门有大法学者必孔自知生未了了未到知死地原始则返终终始本一致后来得西铭精藴发洙泗吾体天地塞吾气天地帅一节非践形终身莫继志舜功禹顾养参全颕钖类伯竒令无违申生恭不贰圣贤当其生无日不惴惴彼岂不大观何苦勤兴寐吾顺茍不亏吾宁始无愧人而有所忝旷达未足智卓哉居士翁方心不姿媚䝉谗以去国七年无怨怼风雨三间茅松楸接苍翠斯丘亦乐哉未老先位置宇宙如许大岂以为敝屣当其归去来致命聊自遂天之生贤才初意岂无为民胞物同与何莫非已累君方仕于朝名高贵所萃干坤父母身方来日川至西铭一篇书顺事为大义请君观我生姑置末四字赠镜湖相士五月五日杨子江心水铸作道人双瞳子吾面碟子大安用镜照二百里赠秋月叶相士急流勇退神仙跛蹩龙钟将相借问华山山中何似天津桥上赠桂巖杨相士荣悴纷纷未可期夕多未振已朝披德刚难免于今世行好须看有验时萱昼堂前惟有母槐阴庭下岂无儿好官要做无难做身后生前是两岐宣州罢任再赠贫赠元无富贵思泥涂滑滑总危机世无徐庶不如卧见到渊明便合归流落丹心天肎未峥嵘青眼古来稀西风为语巖前桂若更多言却又非贑州再赠此别重逢又㡬时赠君此是第三诗衆人皆醉从教酒独我无争且看棋凡事谁能随物竞此心只要有天知自知自有天知得切莫逢人説项斯赠叶大明大明标榜叶氏子自称后村门下士误言木吉孛为灾后村曽发一笑来其师流传説如此宁知祸福乃不尔犀腰貂首徒劳人甘藜豢藿无苦辛我生有命殊六六木孛循环相起伏袖中莫出将相图尽洗旧学读吾书闲居和云屋道士一樽聊共此时心文字追随落醉吟仙子楼台脩竹外行人冠葢画桥阴一年芳草东风老五月空江夜雨深且作兰亭欢喜集更论谁后又谁今游青原二首钟鱼闲日月竹树老风烟一径溪声满四山天影圆无言都是趣有想便成缘梦破啼猿雨开元六百年空庭横螮蝀断碣偃龙蛇活火参禅笋真泉透佛茶晩钟何处雨春水满城花夜影灯前客江西七祖家龙雾洲觉海寺次李闻溪壁间韵阇黎钟后访团蒲江色漫漫昼欲晡一笛梅边何满子千蓑芦外笔头奴急风吹雁还家未新雨生涛到海无本是白鸥随浩荡野田漂泊不为孤山中沧州棹影荻花凉欵乃一声江水长赖有莼风堪斫桂便无花月亦飞觞山中世已惊东晋席上人多赋晩唐何处鱼羮不可饭蚤拚泉石入膏肓山中漫成柬刘方斋东风解冻出行嬉一闹烟尘隔翠㣲自有溪山真乐地从来富贵是危机二三行辈惟须醉多少公卿未得归明日主人酬一座小船旋网鳜鱼肥送人往湖南雁拖秋月洞庭边客路凄凉野菊天云隔酒樽横北海风吹诗史落西川夜深鬼火千山雪春后鹃花一树烟为我祝融峰上看朝暾白处礼蓬仙别谢爱山君今拂衣去我独枕书眠一片过林雨数声当户蝉情长空有恨吟苦不成篇后㑹知何日西风老雁天病中作一病四十日西风草木凉倚牀腰见骨览镜眼留眶倦策吟诗杖频烧读易香夜深排果饵乞巧大医王又赋病里心如故闲中事更生睡猫随我嬾黠鼠向人鸣羽扇看棋坐黄冠扶杖行灯前翻自喜瘦得此诗清骤雨知何处一溪秋水生苦吟肩鹤瘦多病耳蝉鸣隠几惟便睡挑包正倦行山深明月夜乞我半窗清寄兴逃吾病吟诗老此生风高鸿雁起晴久鹁鸠鸣野树辞秋落溪云带雨行晩凉便懒坐移傍竹阴清晓起逺寺鸣金铎疎窗试寳熏秋声江一片曙影月三分倦鹤行黄叶痴猿坐白云道人无一事抱膝看回文夜坐淡烟枫叶路细雨蓼花时宿雁半江画寒蛩四壁诗少年成老大吾道付逶迟终有初心在闻鸡坐欲驰题楚观楼西风吹感慨晓气薄登临半壁楚云立一川湘雨深干坤横笛影江海倚楼心遗恨飞鸿外南来访逺音某叨臬衡湘䝉恩以便郡归养肎斋大卿实寓衡我十年前邦君也一再见间即分南北五言启之所以致今旧两缱绻云潇湘一夜雨湖海十年云相见皆成老重逢便作分啼鹃春浩荡回雁晓殷勤江濶人方健月明思对君幕客载酒舟即席序别故人满江海游子下潇湘梦载月千里意行云一方橹声人语小岸影客心长总是浮萍迹飞花莫近樯将母赴贑道西昌重来鸥阁晓㠶影涨新晴倚槛云来去闭帘花送迎江湖春汗漫嵗月老峥嵘手把忘忧草䕫䕫绕太清翠玉楼晩雨晩楼一曲转梅花官事无多报放衙林木蔽亏烟断续江流曲折雨横斜年华冉冉风前影嵗莫悠悠客里家一雁近从沙觜落更饶片雪入天涯翠玉楼昏鸦何处落野渡少人行黄叶声在地青山影入城江湖行客梦风雨故乡情试问南来信梅花三两英皁葢楼一水楼台绕半空图画开蜗涎行薜荔雀影上莓苔碧落人千载青山酒一杯晩烟看不尽待月却归来云端半空夭矫起层台传道刘安车马来山上自晴山下雨倚阑平立看风雷和曹倅赋别翠松三万顷松雪着神仙栁院催金钥江花送玉鞭晓巖云壁立晩棹浪规圆未了醉翁事重寻颍上田当年童子见今见二毛翁海月三秋别江云一日同鸥心驰舍北龙尾曵天东定有延和奏南来寄一通改题万安县凝祥观古道松花空翠香风前髩影照沧浪飞泉半壁朝云湿啼鸟满山春日长须信神仙元有国不知蛮触是何乡道人横笛招归鹤坐到斜晖上璧珰山中再次胡德昭韵不将颜色汚黄金落得灞桥驴上吟是处江山生酒兴满天风雪得梅心觥筹堂里春声沸灯火林臯夜色深人世可能行乐尔重游不用下晴阴人生栁絮鬭坚牢过眼春光叹伯劳蜀道漫传千古险庐山方许一人高眼前见赤徒妨道耳后生风未当豪明月芦花随处有扁舟自在不须篙曽见尊前此客哉笑擕麈尾拂莓苔水边飞雁年年见湖上新亭日日来酹菊醉余披草坐探梅吟罢带花回北厓尚被刚风隔笑杀匆匆上马杯周苍崖入吾山作图诗赠之三生石上结因缘袍笏横斜学米颠渔父㡬忘山下路仙人时访岭头船乌猿白鹤无根树淡月疎星一线天为我醉唿添蒙澒倦来平卧看云烟宋诗钞卷一百一宋诗钞卷一百二钦定四库全书宋诗钞卷一百二内阁中书舍人呉之振编先天集钞许月卿字太空婺源人后字宋士人称山屋先生小名千里驹字驹父从董介轩于程正思朱子门人也又受学魏鹤山有志当世入江淮幕中以军功补校尉诏罢鹖弁就举制以易魁江东廷对触史嵩之见抑赐进士及第授司户参军复率三学讼权相理宗目为狂士歴官府学教授复以上言时相失职相免得留寻改江西提举常平六年不就既至治政亷肃人号为铁符循承直郎浙西运干贾似道当国以月卿试馆职言不合罢去买田宅于姑苏已而散之归故里闭门着书号泉田子游从者翕然徳祐乙亥欲以月卿开阃东图未㡬宋亡深居一室但书范粲寝所乗车数字不言㡬十年而卒年七十谢叠山尝书其门曰要看今日谢枋得便是当年许月卿月卿则自比履善甫葢无媿三仁焉箕山箕山惟一瓢襄邑亦四壁古今一许氏传家以清白茶山与东莱三诗映圭璧后来二三贤题品互䌷绎南轩推学授晦翁要事实亦有小东莱经济亦何切极意深源流敷殖久大业临川有二许我来秋萧瑟抚卷三叹起寒花香的皪京城看月㡬千万里碧琉璃中有一圆光照之更无一物可与对部勒星宿光陆离忆昔看月大江头天地中间风吹衣凡客无縁相賔主独携杯酒独吟诗秪今千门万户闭良夜京华无人知似我快活更有谁故山今宵月更竒明日懒人真箇归故人故人归作山中相老我聊乗雪夜舟细君颇讶不入市山中访友将何求扉屦资粮夺之去毁车截镫挽子留一笑谓汝贤细君无求我乃肯出游宰相良解轩轾予定难屈膝低我头同云一色天欲雪夜深云散月明楼题明皇贵妃上马图开元天寳号太平快活三郎偏縦情帝闲天骥云雷驶回首絶怜妃子醉海棠酣春睡未足扶上马时頽山玉二珰两边扶蹋镫羣姬争扶不用命万花丛玉山花朝王醉牡丹共立马前黄幡绰献笑容颜似嘲谑三郎勒马频回头两手按膝双凝眸夹立两旁御弓箭带御器械如行殿二珰相语俨相向贵妃未至龙颜望龙颜不怡吾曹忧昵昵私语双燕秋御前两骥立仗俟御龙整暇聊缓辔卷中何止数十人十人眼只在一身朕能坠马替妃子不忍花飞惊玉体三郎但念妃子醉岂知身醉误国事无盐为后能彊齐夙夜警戒鸡鸣诗花钿安得纷委地马嵬安得有坠时涉世涉世如溪谷只宜在浅处一生如一日未暮早归去君不见伟哉男子韩淮隂往往正坐涉世深功成身退岂不好当时何事归不早人生少年须立事生我不应负天地了却君王事便休去时莫待雨淋头如今版图半烟雾眼看流离无限子取将旧物还君王襁褓赤子寝之牀青天白日正停午归去弹琴鹤对舞静与贤传不春风吹袂浴沂天新安新安别无竒只有千万山千山万山中其竒乃出焉下者为砚石与世生云烟髙者无繋累飘然出神仙忽生朱晦菴追千万世前示千万世后如日月当天呜唿新安生若人不知再生若人是何年木樨诗到黄初上髙标不肯唐分封在香国筮仕得黄裳锦昼累金印瑶英案玉皇黄香天下士谁得并清芳云边云边人种麦天际我归舟月色轻寒夜笛声何处楼久晴人渴雨倦仕我思休髙士传闲看东篱花正幽甥馆冬至思吾姪樊川示阿宜驱羊官易取观象易难知不逺复三字大音声一诗屏山宗邵子识本不忘归醉乡真广大静夜絶嚣尘月色明如昼天涯总是春鸟飞林不夜蝶梦路无人天地中间我孤髙谁与邻同滕推游朱绯堂当日朱绯梦荒烟化鹤城斜阳边草色深树里禽声欲雨路微湿出云山半青神游应故里只欠爱翁亭闲赋老大天谙练殷勤月往还巖峦有竒操泉石亦清谈隔浦飞秋叶开窻看夕岚天心端正月潭水夜深参捧砚姬空翠二首捧砚姬空翠随琴鹤晓烟夕阳更山外流水自楼前芳草垂杨地和风丽日天戏游看处处明媚自年年看山车放慢遇水马争先须信一年景无如三月天露花如此好烟栁十分圆客醉不须去竹牀相对眠饭了饭了庵中坐髙情等寂喧井泉春户口篆火午香烟句好堪呈佛心空不问禅一声天外雁秋意满徽絃神静神静何须卜心闲即是仙芋煨牛粪火瓢滴马鬃泉緑染春风栁红匀晓露莲明朝晴景好一棹尽平川次韵李制干赠行科举有衣钵临行问细君梅花入征梦杨叶砺功勋俨对丹墀日捷排阊阖云政须及边事毋惜齿牙论次韵云岩权舆于我屋渠渠久敬如君世莫如明月清风诗满案好天良夜酒连车樽前逺韵轻盈菊醉后分题烂漫书凡此坐中人十九钧枢玉带客金鱼次韵程愿二李歌行醉里歌君溪雨棹我烟蓑凤凰台上我山墅虹马轩髙君月坡晓径燄间追李杜夜窻灰里拨隂何长哦嵗晩成二老诗社往来君肻么入邑问炊中云招王希圣起龙希圣平生诗酒豪居然闭户学孤髙不知昨夜秋风栁得似当时春日桃别去半年犹旦暮胸中百痒欠爬搔虎溪破戒君须解已办清诗与浊醪追赋暮游余庚子冬絜挈离广陵将肄奉常试业于京师舟泊无钖日已暮与王希圣微服游南禅葢访古也参寥题名壁无恙寺记有碑碑隂结字甚伟视之蔡京也出门烟树苍然数僧偶语而已余与希圣却立四顾曰此佳景也当写之为诗而举子业乱其中不能就暇日追想宛在其目为诗以寄希圣其明年冬十一月也嵗月驱人又可一慨钖山舟泊似荒村微服南禅古迹存壁上姓名今已逺碑隂人物了能言薄游草草山侵岫逺思悠悠风满轩携手出门烟树宻数僧离立语黄昏寄题岩经楼楼中图史澹炉熏中有成都较艺文手泽存焉生旧感心传妙处长新闻世科事业无如子经学源流可致君秪恐校讐天禄阁猿啼楼外满溪云满城风雨近重阳满城风雨近重阳一舸烟波入醉乡心事已同鸥鸟白眼界空有云山苍酒安能管兴亡事菊亦颇复时世糚何似长歌明月里月明天阔地更长挽座主呉倅菊翁去后菊园荒夀不如花尽自香进学解成谁贝锦题舆字湿已黄粱衆流出壑三秋暮明月照松千仞冈冷落僧炉数间屋但留名节付贤郎挽李左蔵少年谓子气横秋壮已边城汗漫游筮仕弗如归亦好读书未了死方休半生懒意琴三叠千古诗情土一丘月落钖林烟露冷松风无籁自飕飕次韵朱塘淳祐二年春王正月丁巳许月卿过滕子滕子曰子尝游朱塘乎曰未也曰淳熙之三年朱文公归故乡游朱塘山深水静荷华其间慨然曰是吾梦游所也此谁之土于是先大夫拱而进曰先业也先冢在此文公曰是宜为亭以领山水子取幅纸吾为若书以告同志者共成之先大夫雅谨畏时又少四顾无楮笔则已异时为铅钧言以为恨尝试与子游乎遂如朱塘归相与为诗秋八月亭成郡丞秘书郎书其扁曰晦庵亭滕子以诗来有晋之者冬十月诗成月卿用韵亦赋之游子从来悲故乡归来襟袖芷兰芳梦䰟飞去云涛逺杖䇿闲行秋水光可是梦中曽到此安知身后却余香紫阳弟子有贤子卜筑新亭真肻堂辞贾徽州束书归去飨梅花底事霏英故故斜约住忙中千里鹤羡渠如意两归鸦家中见雪念为客客里观梅不似家园树暂时相鬭白明朝休向我侬夸三月三月春如年少时了知造化最儿嬉智行无事栁飞絮道发自然花满枝锦绣园林添富贵神仙院落鬭清竒老夫长似春三月游戏人间不皱眉春日闲赋数行竹树鸣春雨一簇人家带晓烟省事山丹自篱落亲人海燕并庭檐楼髙思逺天无极酒罢歌阑月正圆新茗一瓯香一篆与君清坐看风帘中秋谢施婺源爰髙情古意满溪楼静拍栏干尽两眸月不露圭天有道风能谷水无愁从吾所好万青壑舍我其谁双白鸥别様主人情重处不将红妓涴中秋浴罢浴罢披襟竹影斜客中残暑散空花人行窻外云无脚月起林间灯映纱举酒闻钟知近寺谈诗食李却忘家明朝又浴还来此何必开樽只煮茶仲春初五日报谒玉磬蒲团出定音谒酬与世费浮沈径松参汉周官肃坞竹蔵云商易深暮色溪山皆有道春风花草本无心年来年去头成白斗酒楼前明月斟多谢多谢东皇着意晴海棠匀趂笑相迎园林富贵何千万花栁功勋已十成晓雨有情于芍药春风无处不流莺扁舟水长一篙许茶灶笔牀聊意行厌厌厌厌夜饮忘深更客不来辞主有情僮仆触屏成蝶梦姬姜擪笛作蝉声月如有待行行慢风不生嗔细细清萍散人生何可料婵娟千里共交盟项似道眉子砚集贤得子同年汤东涧所賛眉子石辄赠梧冈命许某赋之得一首新安砚石旧多竒砚入黄扉得所归呵水浮云尤物视传衣半夜伟人知坡仙为欠十眉咏李及何妨一砚持堪笑石泉老居士无端浑沌尽新眉次周尚书诗律无寒邺州家风洗耳侯传以酒为真印万法惟梅不共流幸免五经嘲笥腹可无百尺进竿头从来此道飘零甚戎索惟凭疆以周平原平等视青州不佛不仙仍不侯满树丝萝天富贵半窻水墨月风流皆云临济具双眼且放东坡出一头擘画尚能千百嵗须臾一笑跨商周暮春清庙朱絃瑟羔羊素緎风钓竿渔艇小园径李蹊通白酒浑忘送皇天似不公风檐开秀色云岭现酥胷王化殊无外圣贤时复中人称君子子卿自宻翁翁从唤酒经癖聊纾花史忠前知安用卜定见不访讧橘仆使令熟竹君家计丰六年无不可三语将无同柳子惯乞巧韩公不送穷沃心禆帝学古道畅皇风天下真无敌君前置一通将拚龙尾砚去作鱼头公笔底澜翻舌谈间磊瑰胸通明云殿上清切玉堂中发轫同安簿深衣独乐翁孝经题幼志治鑑见精忠元祐龙蛇杂开禧蟊贼讧隆冬老儒立奸党一碑丰三晋春秋在千年纲目同长天照孤愤清夜好研穷徐字不晋帖楚诗无国风天边长剑倚花外小车通不肯吏文叔谁能书子公二三豪俊骨数万甲兵胷柳暗琴三叠梅残酒一中羡君屠龙技笑我祝鸡翁击瓮浮儿智编桥度蚁忠行春奉寛诏佩犊弭兵讧天濶吟边逺月明诗檐丰秋光宦情薄鸾鹤啸声同清涧耳堪洗深山目更穷千年千年光景东西汉一把春风大小乔坐啸行吟芳草碧杜鹃时节雨潇潇人间人间潇洒栁塘仙三遣诗来各四篇安得左螯右杯酒与君烂醉栁塘边途间乍雨乍晴寒食候半花半蕋山矾香老农甚喜天意好日暖今年不冻秧车中路平正好坐车中时有禽声山翠浓凭轼斜眸看法帖开帘正面受春风白雪白雪家家拆蚕箔清风行行入秧苗半开犹蕋花情逺久雨初晴禽语骄槐影槐影本来惟戴日蝉声固自未知秋斜阳薄雨羊归径冷月横星人倚楼吟蛩吟蛩不管兴亡事舞蝶那分梦觉身别浦连樯归逺客髙山小径过樵人朗湖道中因见二事信笔二首屋下种花檐露满窗前叠石岫云生春风不解分疆界本自无心却有情乌雀逢鹯皆忆凤鸬鹚遇獭等求鱼秋风雪散天无极清晓㝠㝠鸿影孤新安道中白水黄山天一青雪梨金栁双眼明要知来日清明日请聴鹃鸣第一声无山无山平野云天阔有月髙楼烟水微渴睡车中莺一啭愁吟路上蝶双飞题刘后村所跋杨朴移居图曽对君王已放还何须当道把渔竿使轺将宿人将避拗折渔竿赶入山宋诗钞卷一百二宋诗钞卷一百三钦定四库全书宋诗钞卷一百三内阁中书舍人呉之振编白石樵唱钞林景熙字徳阳号霁山温之平阳人也咸淳辛未太学释褐授泉州教官歴礼部架阁转从政郎宋亡不仕客于㑹稽王修竹英孙之家㑹杨琏真伽发宋陵英孙使客收其弃骨景熙得髙孝两函与唐珏所收者塟于兰亭树冬青以识庚戌卒于家年六十九所居在白石巷诗六卷曰白石樵唱大槩悽怆故旧之作与谢翺相表里翺诗竒崛熙诗幽宛蛟峰方逢辰曰诗家门户当放一头非虚言也商妇吟良人沧海上孤帆渺何之十年音信隔安否不得知长忆相送处缺月随我归月缺有圆夜人去无回期回期倘终有白首宁怨迟寒蛬苦相弔青灯鉴孤帏妾身不出帏妾梦万里驰郑宗仁㑹宿山中挑灯懐旧梦移席近春泉共话忽深夜相看非少年斗垂天末树燐出雨余田亦有茅檐下饭牛人未眠独夜客髩双蓬老拾遗一灯明灭酒醒时百年回首忽成梦万窍有声皆是诗残夜月枝乌未穏故乡水草鴈多饥裌衣初试新霜冷欲折黄花寄所思答周以农一灯细语煮茶香云影霏霏满石牀万里梦䰟形独在十年诗力髩俱苍山空络纬悲秋雨水落蒹葭足夜霜未㑹漆园观物意酒䦨犹发次公狂题陆大参秀夫广陵牡丹诗卷后南海英䰟叫不醒旧题重展墨香凝当时京洛花无主犹有春风寄广陵归自越避寇海濵寒食不得祭扫持酒无因洒墓松禽声花色惨东风去年此日身为客及到乡山又客中道中程入江乡宿新炊饭带沙乱山愁外笛孤驿梦中家野水平菰叶春风足栋花西来三两客闲説旧京华归白石故庐四邻井灶出荒墟独鹤归来认旧庐一迳苍苔供瘦䇿半簪华发伴残书斜阳巷陌语初燕新水池塘生细鱼小立春风怜寂寞忽吹花片入襟裾春暮干坤万事上眉端寂歴东风独倚栏白发余春能㡬醉緑隂细雨不多寒香飘苔迳花谁惜影落沙泉鹤自看碧眼野僧知我意素琴携就竹西弹酬潘景玉唤起离愁落木声抱饥犹自向书耕江湖有梦追前事天地无根笑此生嵗晏㫁鸿羇客影夜深残火故人情幸来相就分岑寂闲对梅花酌翠觥用韵寄陈振先同舍心事凄凉寄鴈声石田苔满未妨耕西风戍角催年换残夜江楼见日生煮茗敲氷贫有味看花隔雾老无情湖山犹忆笙歌底笑领春香緑满觥春感柳花衮雪春㝠㝠溪风一夜吹为萍萍随风去渺流水人生无根亦如此故山入梦草芊芊半窗疎雨寒食天晓来白发稀可数多少朱颜化黄土髙原冉冉青烟斜麦饭洒松能㡬家子规叫残金粟暮茧纸兰亭已飞去宿台州城外荒驿丹丘路秋髙酒易醒霜増孤月白江截乱峯青旅鴈如曽识哀猿不可聴到家追此夕三十五邮亭赠天目呉君实诗兴翩翩度雪溪巖云犹䕶旧留题梦回残月苍梧晓家在春风秀麦西萱草堂深衣屡寄桃花观冷酒重携故山石镜无人问空与寒猿照影啼新春衰颜凭酒润故国得春新兵革儿童长风霜天地仁草心悬落日栁眼看行人扰扰红尘者知谁效角巾郑氏西庄不踏红尘道结庐依水乡逺峯开宿雨髙树表初阳犊卧野门寂鴈飞秋稻香午桥花竹地回首已凄凉酬潘景玉读史双眸夜炯然一声江鴈落灯前马非汗血材终下木或青黄性不全风月未容诗入务干坤应许酒为年寒城日出无穷事老耳山中独聴泉答柴主簿二首相隔云江有梦寻篇诗寄旧重兼金山林未遂鹿麋性风雨空愁葵藿心老气十年看劒在秋声一夜入灯深铜槃消息无人问寂寞西楼待雁音闲采秋荷自制衣相逢旧雨语依依学穷科斗心空老梦跨蟾蜍肉不飞㡬唤江帆和雁渡长歌巖户见云归何须化鹤千年后城郭人民半已非寄周计院海桑变纷纷秀色见孤屿山林华发尊党遂深衣古独余钧天梦翛然在巖户翳翳桂魄灰沈沈槐梦雨江涛岂不深修鳞挂网罟不知义井船秋风系何许溪行风髙余暑尽独䇿兴悠然野色延幽步秋声入暮年日斜禽影乱水落树根悬回首故人逺城笳吹夕烟仙坛寺西林古坛仙鹤杳野鹿自成羣松气浮清晓经声出白云石穿僧屋过水到寺门分人世无穷事山中了不闻寄郑宗仁城南懐旧别谷口寄春耕野鹳巢云老林僧管瀑清养花疏石髓炼药伏山精见説孤灯雨年来着易成哭郭同舍寂寞青灯旧流离白发新病犹依故国死乃见全人残墨家无子髙风墓有邻斯文堪一哭落日冷湖濵答郑即翁初阳䝉雾出林迟贫病虽兼气不衰老爱归田追靖节狂思入海访安期春风门巷杨花后旧国山河杜宇时一种闲愁无着处酒醒重读寄来诗东山渡次胡汲古韵客来持酒洒烟霏空想髙风意欲飞老洞蔵云安石卧孤舟载雪子猷归一川白鸟自来去千古青山无是非欲上危亭愁逺眺废陵残树隔斜晖赠泰霞真士祈雨之验火旂焰焰烧坤垠蒺藜满道风扬尘稿苗无花不作谷老农扶杖田头哭哭声不为填沟渠室罄何以供官输檄龙呗佛寂不应蜥蜴那能擅灌柄泰霞真士鞭风霆緑章叩天天亦惊𤣥云沛雨起肤寸点点都是盘中饭须臾收敛归无声翩然驾虬出山城我闻调元功自古亢为常旸伏常雨庙堂有道司牧良坐看玉烛开金穰淮南捕蝗蝗更在饥蛟啮人陆成海肥羊日日供大官论功乃使専黄冠真士寸田无水旱天机子夜交离坎哭徳和伯氏六首棣陨双葩泪洒红百年已短更匆匆秪今风雪栖栖影地老天荒一箇鸿风尘何处託清䰟家世梅花水月村旧箧已无封禅藁独怜渴病似文园空遗破砚孤心苦只博生绡两髩华小婢灯前泣秋雨竹房不见夜唿茶溪冷浣花宗武哭池荒梦草恵连愁行人犹説春风夜灯影书声出小楼伯兮癯似松间鹤季也孤于云水僧昨夜梦中闻笑语觉来秋在影堂灯草枯霜白泣原鸰五十三年老弟兄风雨对牀縁未了荆花重合在来生山窗新煳有故朝封事藁阅之有感偶伴孤云宿岭东四山欲雪地炉红何人一纸防秋疏却与山窗障北风僧门一闲每笑不如僧及到僧门闲未能昨夜褐袍风雪里隔溪犬吠入林灯杂咏酬汪镇卿百感凑孤夜江楼起唿月秋虫声转悲念此衆芳歇人生非金石青髩忽已雪踰淮橘心移出山泉性汨猗兰抱孤芳不受宿莽没沦恶易如坠进善难如登危哉方寸地风雨吹㝠㝠尺水増丈波鳅鳝亦为鲸海桑空变易天地终清宁感此坐中夕疎林动秋声垂垂大厦颠一木支无力精衞悲沧溟铜驼化荆棘英风傲几碪濵死犹铁嵴血染沙场秋寒日亦为碧惟留吟啸编千载光奕奕权臣坐偃月弃官如飘蓬及兹颠沛秋翻然挺孤忠一死未得所网罗挂秋鸿渡淮已不食蜕稿夷齐风何人续迁史表为节义雄赵奥别业已无湖海梦渐老足闲情野杖日寻壑家书时到城开池纳天影种竹引秋声亦爱箪瓢乐年来世味轻新昌道上江湖犹是客嵗月已成翁仙路重云外人家落木中山痕经烧黒土脉入泉红又得春风信孤花照驿东饯盛景则教授空明仙人朝帝所跨鹤凌虚堕霜羽洞中石髓流不干圣泉泻入君肺腑潘江陆海一目尽自提修绠汲千古碧芹水冷涵夜灯丹凤山空鸣晓鼓有时白战风骚场小巫见之缩双股饭虽不足仁义腴墙隂老荠羮春苦丈夫出处各有道天地纲常要撑拄俗吏惟知骋刀笔腐儒亦或拘训诂云雾窻寒森寳书广文袖有修月斧离亭酒短秋帆开雁荡峯前桂花雨元日即事宿雾沈城海日迟十年冉冉镜中丝江湖旧梦衣冠在天地春风鼓角知杜曲桑麻归已晩尚平婚嫁毕何时野人问我行蔵事自向庭前采栢枝灯市感旧旧梦仙山驾海鳌飞梅如剪栁如缫千门疑是繁星落九陌不知明月髙零乱遗钿空宿草昇平叠鼓散春涛寒灯寥落残书在独抱荒愁寄浊醪栝城寒芒曽动少微星一水溶溶叠嶂横落日渔舟吹逺笛㫁烟戍屋带荒城沙鸥欲近如招隠闗树无多亦厌兵却忆莺花亭下路太平箫鼓沸春声荅唐玉潜畎亩孤心老未衰一篱瘦菊一瓢诗黄埃赤日漫多事苍狗白云能㡬时山酒栢香春夀母案书芸冷夜唿儿横琴妙在无弦处何必知音有子期陪王监簿宴广寒游次韵银桥疑驾海天长丹粟离离照翠觞影浸山河琼殿冷舞深风露羽衣香亦知广莫元无野却笑温柔别有乡手折一枝惊昨梦素娥怜老授𤣥霜酬谢臯父见寄入山采芝薇豺虎据我丘入海寻蓬莱鲸鲵掀我舟山海两有碍独立凝逺愁美人渺天西瑶音寄青羽自言招客星寒川钓烟雨风雅一手提学子屦满户行行古台上仰天哭所思余哀散林木此意谁能知夜梦绕勾越落日冬青枝重过虎林漠漠江湖梦萧萧禾黍秋清笳吹落日白发过西州池涸神龙逝山空老凤愁惟余闗外水寂寞自东流西湖繁华已如梦登览忽成尘风物矉西子笙歌醉北人㫁猿三竺晓残栁六桥春太一今谁问斜阳自水濵孤山回首咸平梦清风自满湖干坤一士隠身世此山孤鹤去空秋影梅开尚旧株耳孙今白发持酒酹寒芜葛岭不读霍光传炫然桃李门湖山变朝市烽火满干坤胆落氷天骑䰟飞瘴雨村春风吹秀麦误国竟何言寄别诸公盍簪谭旧梦持酒送余春天地緑隂雨江湖白发人时平销劒气客久积衣尘又出重闗北斜阳独问津㑹严陵邵徳芳同舍邀宿𤣥同斋道旧有作市槐梦忽醒乔柯落风雨何人斧为薪遗根尚依土缅懐赤炜初郁若翠蛟舞其下有桥门雍雍冠带聚万物逓衰盛千载一仰俯射䇿君先登气勇不再鼓邅回三舍间我亦跻寸武云雷膏尚屯有志良独苦空山少芝薇大泽多网罟尔来涉长途征衣拂天姥遥泛松江舟薰风采芳杜故人隠云间九山青照户相逢各华颠旧事不敢吐悠哉抱𤣥同髙卧标枝古云间懐古薰风短棹水粼粼老鹤疎林寂不闻内史祠荒残碣雨黄门书冷半堆云猎场斜日分桑坞驰道深秋走鹿羣寥落一觞谁弔古渔乡烟景客平分苏小小墓歌扇风流忆旧家一丘落月㡬啼鸦芳䰟不肯为黄土犹幻燕支半树花京口月夕书懐山风吹酒醒秋入夜灯凉万事已华发百年多异乡逺城江气白髙树月痕苍忽忆凭楼处淮天鴈叫霜新丰道中长颷卷炎埃澄空出秋素迢迢铁瓮城回首隔苍雾酒帘飏荒市笳鼓发深戍倚篷问舟人云是新丰路篱落鸡欲栖野水牛半渡不见抱琴人斜阳在髙树石翁妪束艾楚俗愚铸金秦民怖何年斵云根偶立此翁妪千春衣莓苔偕老食风露世人轻结发覆水或旦暮乃习无情縁永与天壤固停舟一访古久欲祛此锢父老向我言曽是梁朝墓衣冠化黄土古丘亦成路当年殉金棺兹物独如故阅世如过客兴亡了不悟时借牛砺角敲火戏童䜿舟中书事村酒沽来浊可斟扁舟过雨繋枫林午香吹稻海田熟秋蔓引𤓰茅屋深天地暗尘归客髩江湖斜日动乡心衰年自笑为形役空羡闲鸥卧水隂练川道中次胡汲古韵客中还又客回首忆并州一枕江湖梦五更风雨舟水寒荷叶老虫响豆花秋㡬度看云坐吾生亦觉浮过呉门感前游回首前游梦未忘江云漠漠树苍苍客心空老莺花月诗貌不肥鱼稻乡白虎气销遗瘦石綵虹影冷卧斜阳当时已叹来麋鹿后二千年更㫁肠宿七里滩寥落空江上买鱼开酒尊乱山含雪意孤艇寄枫根滩近不成梦鸿飞欲㫁䰟偶唿黄帽语一犬吠前村宴徳初书楼楼髙不二寻已作百尺想中有湖海豪开襟纳万象颇延索心人谈笑落清响邻花吹午香檐竹荐秋爽于中了行蔵此外㫁俯仰西楼富薰天歌钟乐华敞荒凉风雨余山䕫自来往鹿城晚眺古城仙鹿逺百感赴斜曛海气千年聚山形九斗分神鸦饥啄藓宰木蠧蔵云何处鸣钲发春屯又易军初夏春归不知处溪楝日初长旧箧题诗扇疎帘读易香田畦占水旱海燕语兴亡复恐闲愁起聴泉过石梁过陶岭有钱王井又三里有钱王石菴沙井泉初试石菴苔已荒不知更宋代犹自説钱王古冢木根怪春山云气香诗成无纸笔驻马语残阳访武伯山居照书双眼碧天欲夀斯文白发前朝士青山半屋云迟花春后见逺瀑夜深闻回首重华梦荒田自鹿麕客意独夜愁如此殊乡老奈何故人经乱少归梦入秋多衣敝邻碪动书沈海鴈过灯前空拂劒酒薄不成歌潘山长入栝为官转多事行役到寒氊落日隣州树西风逆水船饮牛懐白石访鹤入青田我欲看行卷仙峯雪瀑边元日得家书喜爆竹声残事事新独怜临镜尚儒巾寒窗琴册灯花晓衰髩江湖栢酒春道在老天扶客健书来稚子识家贫旧山亦有闲风月归与渔樵作主人次翁秀峯花栁湖西别此翁十年髩雪忽重逢唐陵愁问永和帖楚水梦闻长乐钟黄妳秋灯余旧癖素侯野服拜新封世情云雨何时了千古青青太玉峯寄七山人十年疎髩为谁斑天借儒冠日月闲欹枕寒生双瀑涧开门春满七星山鹤归尚觉辽城是鹃老空闻蜀道难欲覔九还凭寄语青牛何日度函闗和王徳游夜感小池荷净雨初晴世念消磨未到僧衣带长江空北固觚稜旧月隔西兴一春空负花前酒独夜相知竹下灯自笑老来甘鹢退少年云路健追鹏洞霄宫洞天有别云福地无凡土嘉名此兼擅灵气适専聚峯峦互重掩云雾自吞吐飘然乗泠风一瓣谒琼宇住山老黄冠迎客琪树午鱼鱼美少年华裾集斋鼓往者修錬人飞昇接髙武尔来何寂寥山川亦今古甲第疑王侯亿万富仓庾所以气体移学道不精苦吾闻郭许俦卓菴老林莽终日对白云餐松饮石乳大涤洞天九锁絶人寰一嶂耸天柱自従开辟来着此洞天古竒石千万姿元不费神斧帝勅守六丁山䕫孰敢侮白昼中㝠㝠游者必持炬或绚若霞敷或蹙若波诡或竖若旌幢或悬若钟鼓或虎而爪踞或凤而翅舞异状纷献酬清音起击拊不知金堂仙恍惚在何许褰衣下侧迳层岚结琼乳迳极罅转深幽潭蓄风雨劣容童竖入恐触蛟龙怒凛乎不可留长啸出巖户天柱峯谁作孤峯紫翠巅流泉一脉到宫前却怜千尺擎天柱不拄东南半壁天神仙隠迹仙子浑无涉世劳屐痕一尺寄孤髙㡬人失脚风波里可是云根立得牢陈子植草庐成求予赋老矣杜陵客草堂倚江干故人相幽筑皇天愍生还君家付楚炬结构当时囏谓得风雅力竹木供大官城边归野鹤杳杳发长叹朱甍昔峩峩碧草今曼曼何如䕃白茅容膝有余安我哀丧乱余人烟半凋残风凄狐兔警露重星斗寒丈夫坐一室此念驰九寰所以草堂人安得千万间寄四明陈楙阳髙人谢世纷诛茅在絶壁十年不下山旧路掩深棘出门复踟蹰触步有崩石下临千仞渊毒鳞正纷籍腥风鼓洪涛石齿鸣咋咋失势倘一落万绠那可及不如息我躯猨鹤与朝夕山中早行短䇿穿幽径山樵半掩扉月斜林影薄石尽水声微一犬隔篱吠孤僧何处归相逢松下立风露满秋衣答山中侃上人竹房分半席流水白云间丹灶余千载青鞵第㡬山有诗多解悟无发得髙闲因笑尘中客重逢改旧颜初夏病起青衫蕉鹿梦江海一畸人旧国愁生暮衰年病过春天垂湖色湛雨洗月痕新犹抱遗经在心衔覆载仁答陈景贤一劒挂寒壁艰危气不衰髩痕朝镜觉书味夜灯知梦㫁潮生枕愁新鴈入诗思君心欲折又负菊花期薛得之之江东简熊西玉诸公乍逢还又别龙竹葛陂隂野水流春逺江云入暮深新知满湖海遗老在山林邂逅如相问凭君道素心酬合沙徐君寅归鹤悠悠渡海迟闲来野寺看僧棊乡心茘子薰风国客路槐花细雨时天地一身愁自语江湖诸老澹相知乌丝醉后淋漓墨片月娟娟照砚池重游镜曲次韵青眼重逢白发新旧游却恐是前身野鸠妒客招唿雨江燕随人管领春曽附仙舟追李郭独提诗律继黄陈镜中恨不移家住山水苍苍老钓纶立秋日作苦热如焚想雪山清商一夕破愁颜炎光㫁雨残虹外凉意平芜逺树间忙踏槐花犹入梦老催蒲扇共投闲城头遥望累累冢辽海荒寒鹤未还浙中饥甚六月一雨颇慰雨余灯火坐茅斋此夕田家有好懐造物心终扶畎亩苍生命已堕颠崖燕山漕粟初航海浙水移家半入淮贞观三钱谁复识拥衣数起望台阶王监簿南墅新楼落成玉佩珊珊不可招眼空尘界等秋毫山林贞白三层迥湖海元龙百尺髙自笑行蔵闗气数肻将歌舞换风骚卷帘最爱南山近坐聴松声起碧涛访僧邻菴次韵拂石题诗满袖岚寻僧又过竹溪南干坤浩荡酒乡寄山水苍寒琴意参老燕未归同是客孤云无住孰为菴寂寥午夜松风响疑是神仙接麈谈述懐次柴主簿独闭柴门木石亲诗筒剥啄不妨频青灯风雨多离梦白发江湖少故人漫读楚骚招太乙谁聴郢曲和阳春书香劒气俱寥落虚老干坤父母身次曹近山见寄扣角歌残夜正长懒将龟筴卜行蔵风烟万里别离梦草木一溪文字香仙泣铜盘辞渭水鹤归华表认辽阳愁来偶上西楼立耿耿寒奎色照霜新晴偶出琴牀茶鼎澹相依偶为寻僧出竹扉风动松枝山鹊语雪消菜甲野虫飞看花春入桄榔杖聴瀑寒生薜茘衣古寺无人云漠漠溪行唤得小船归云门即事最爱林中过客稀坐分片石澹忘归僧闲时与云来往鹤老不知城是非潇洒山光秋入画清寒花气晓侵衣一溪截㫁红尘影西有任公旧钓矶寄林编修大雅凋零尚此翁醉乡一笑寄无功衣冠洛社浮云散弓劒桥山落照空东鲁有书蔵古壁西湖无树挽春风巾车莫过青华北城角吹愁送暮鸿题海上人栖云楼水村烟景隔晴霏十二阑干在翠微一壑暮年闲独倚半檐秋影澹相依栢炉贝叶香犹润纸帐梅花梦不飞㑹得此中无所住来来去去总𤣥机催梅参横月落㡬相思第一春风向此期乗兴竹笻霜后路寄声篱落水边枝禁中鼓絶花奴老海上宫深鸟使迟独抱素心谁是伴罗浮仙梦隔天涯题陆放翁诗卷后天寳诗人诗有史杜鹃再拜泪如水龟堂一老旗鼓雄劲气往往摩其垒轻裘骏马成都花氷瓯雪椀建溪茶承平麾节半海㝢归来镜曲盟鸥沙诗墨淋漓不负酒但恨未饮月氏首牀头孤劒空有声坐看中原落人手青山一发愁蒙蒙干戈已满天南东来孙却见九州同家祭如何告乃翁梦回梦回荒馆月笼秋何处碪声唤客愁深夜无风莲叶响水寒更有未眠鸥闻蝉近交纸薄云翻手旧梦冠空雪满颠却忆画船曽聴处夕阳髙栁㫁桥边与邵徳芳三首聚散云萍亦偶然十年曽此繋秋船当时别意芙蓉老不道相逢又十年年少同游古辟雍文光万丈扫秋虹不须旧事谈如梦灯下相看亦梦中葵心恋日还终在橘性踰淮已不同谁识鲈江持钓手曽搴月窟一枝红别王监簿𤣥发相逢雪满颠一番欲别一凄然离亭落日马嘶渡旧国西风人唤船湖海已空弹铗梦山林犹有着书年蓬莱不隔青禽信还折南枝寄老仙梦中作四首珠亡忽震蛟龙睡轩敝宁忘犬马情亲拾寒琼出幽草四山风雨鬼神惊一坏自筑珠丘土双匣犹传竺国经独有春风知此意年年杜宇泣冬青昭陵玉匣走天涯金粟堆前㡬暮鸦水到兰亭转呜咽不知真帖落谁家珠凫玉鴈又成埃斑竹临江首重回犹忆年时寒食祭天家一骑捧香来冬青花冬青花花时一日肠九折隔江风雨晴影空五月深山䕶微雪石根云气龙所蔵寻常蝼蚁不敢穴移来此种非人间曽识万年觞底月蜀䰟飞遶百鸟臣夜半一声山竹裂宋诗钞卷一百三宋诗钞卷一百四钦定四库全书宋诗钞卷一百四内阁中书舍人呉之振编山民诗钞真山民不传名字亦不知何许人也但自唿山民云李生乔叹以为不愧迺祖文忠西山以是知其姓真矣痛值乱亡深自湮没世无得而称焉惟所至好题咏因流传人间然皆探幽赏胜之作未尝有江湖酬应语也不惟呉许上通于天即自命遗民而以诗文通当世者视山民才节亦足愧耻矣张伯子谓宋末一陶元亮非过论也幽居杂兴松桂小菟裘山扉幽更幽蜂王衙早晩燕子社春秋髩秃难遮老心寛不贮愁年来把锄手无复揖公侯新春余冻雪初干初晴日骤暄人心新嵗月春意旧干坤烟碧柳出色烧青草返䰟东风无厚薄随例到衡门光霁阁晩望一阁纳万象危阑俯渺茫白沙难认月黄叶易为霜宿鸟投烟屿归樵趂野航孤吟谁是伴渔笛起沧浪兴福寺为厌市喧杂携诗来此吟鸟声山路静花影寺门深楼阁庄严界池塘清净心松风亦好事送客出前林夏晩江行行尽山头路江空带夕晖风蝉声不定水鸟影同飞萧散乌藤杖轻鬖白苎衣试唿垂钓者分我半苔矶修真院访崔道士竹扉苍藓墙林下小丹房风定香烟直月斜帘影长瀹茶泉味别点易露痕香安得栖尘外求师却老力春游和胡叔芳韵春光泼眼明占胜得新亭棠醉风扶起栁眠莺唤醒非无盃泛緑安得髩皆青且事日为乐歌声莫暂停山亭避暑怕碍清风入丁宁莫下帘地皆宜避暑人自要趋炎竹色水千顷松声风四檐此中有幽致多取未伤㢘三山旅夜独坐本无况凄凉更旅中槛低檐碍月窗破纸吟风隣馆笛三弄谯楼鼓二通半觞聊自适新茘擘轻红枕上偶成长夜更难晓天寒吟思清梦䰟山馆枕灯影雪窗檠守拙疎生理安贫识世情凄风响檐竹岂是不平声泊白沙渡日暮片帆落渡头生暝烟与鸥分渚泊邀月共船眠灯影渔舟外湍声客枕边离懐正无奈况复聴啼鹃夜话无上人房蒲团一榻上坐到夜将分牕月灯昏见巖泉雨歇闻茶瓯胜饮酒禅语当论文只恐红尘迹涴师松下云独坐寒斋淡无味孤坐思悠悠时事三缄口年光一转头有书遮老眼无药疗闲愁假使丹心在衰迟也合休春日韶光今㡬许我欲问流莺花影埽不去草根锄又生心安诸妄息身老万縁轻正是春风好幽兰不肻争晓行山间出门谁是伴只约瘦藤行一二里山迳两三声晓莺乱峯相出没初日乍隂晴僧舍在何许隔林钟磬清山间次季芳宿韵好山多在眼尘事少闗心风竹有声画石泉无操琴许猿分野果留鹤守云林不是闲边客谁来此地吟春感春光元自好我却为春愁但见栁青眼不知人白头一身浮似寄百嵗去如流赖有芳樽在花前日醉游春晓园中緑隂留我立清晓小阑东林外一鸠雨栁边双燕风吟懐愁渺渺春事去匆匆莫恨芳菲尽葵榴花又红溪行春暖溪西路行吟又㡬回水清明白鹭花落失青苔云过日吞吐树摇风往来渔歌聴未了欲去又徘徊渡江之越宿萧山县昨夜大江舟今宵小驿楼只身千里客孤枕一灯秋市酒难成醉乡书莫寄愁胸中无史记浪作㑹稽游宿寳胜寺苦吟吟未了只向两廊行月去塔无影风来铎有声尘心随水净佛眼共灯明安得云边住与僧分此情闲居虚明两竹窻济楚一书房风动鸟移树花香蝶过墙身安知病少昼静觉春长未必全无事终焉也胜忙兵后寓舍春触景多懐旧凭栏易怆神飞花游荡子古木老成人世换山如醉田荒草自新乡闗渺何处回首暗风尘兵后刘秀寛见过冉冉嵗云暮闲居安所之途穷身是累痛定语犹悲衰髩数茎雪空囊一卷诗儒衣例如此惜也不逢时清明清明今日是原上一经过新塟冢无数未来人更多此生曽悟否不乐复如何莫待浇坟土樽前且醉歌临江晓行茅舍乱鸡声疎林淡见星霜轻留草緑雾暗失山青踪迹去来燕交游聚散萍浮生原是客不必恨飘零舟中崃口乱山如碧玉处处见鹃花水涨旁分港舟行倒走沙宿依沽酒市饭过钓鱼家喜脱风波险推篷数暝鸦次韵章劒溪山居想无书赴陇林鹤莫惊猜曳杖云同出开帘山自来池堪供洗砚篱不碍观梅静倚长松立藤花点翠苔夏日虚窗暑亦凉境静昼偏长树色烟明灭蝉声风抑扬家贫书是业身老睡为乡赤日黄埃客纷纷为底忙宋道士同游白云闗扶携方外友来入白云闗八九峯如画两三人倚栏棋声敲竹外帘影落花间一曲瑶琴罢翠隂生昼寒妙因寺次施敬所韵松萝一径隂踏破白云深约客分茶供逢僧倚竹吟鼠留香篆迹禽和阁铃音话久不知晚新萤照出林晚春有恨青春老无营白昼长叶新林换緑花落地生香雨意一番足人家百事忙为儒竟成误悔不早农桑冬雪雪冻飞禽少林深落叶多寒塘倒山影空谷答樵歌不有梅花在其如诗思何霜风吹落帽应叹鬓丝皤新凉烟火林幽处田园秋暮时深村人到少闰月稻黄迟旋决渠分水新编竹补篱地炉煨芋栗莫遣贵人知江楼秋夕楼髙古城遶无奈漏声催幽梦风吹㫁新吟月送来江长渔唱逺云冷雁声哀明日重阳酒黄花菊未开初夏访刘道士白云随杖屦伴我到山房暑薄疑天别林深见路长术芝皆道味花竹亦诗香更待荷花后来分半榻凉春行东风物物新花外步清晨蕉叶卷舒雨鸠声问答春园林三月景诗酒百年身试数交游侣如今有㡬人孤标上人留宿山僧留我宿我亦似山僧香茗半瓯雪寒虀一筯氷廊风响黄叶壁雨暗青灯参透诗三昩何须契一乗李修伯山居寒灯㡬拨尽借问夜何其旧梦青灯在新愁白发知昔为三遶鹊今作五蔵龟多谢梅梢月留人得睡迟道逢过军投宿山寺穷途欲焉往薄暮此相投蟋蟀数声雨芭蕉一寺秋乡闗来枕畔时事上眉头长叹为僧好今逢更説愁溪舟中一舸下中流西风两岸秋橹声摇客梦帆影挂离愁落日鱼鰕市长烟芦荻洲篙人夜相语明发又严州春晓雨破晓檐花未放干披衣和梦倚栏干醸成苔晕地犹湿老尽莺声风正寒无客醉敲金镫响有人睡怯翠衾单牡丹一夜成消瘦下却珠帘不忍看西湖图两袖春风一丈池等闲踏破栁桥西云开逺嶂碧千叠雨过落花红半溪青斾有情邀我醉黄莺无恨为谁啼东城正在桃林外多少游人逐马蹄游凤栖寺十载重游古凤栖莲宫新遶緑杨堤欲谈世事佛无语不管客愁禽自啼苔滑空廊妨散步尘昏老壁失留题僧家山地邻家种菜甲春生緑满畦渔浦晚秋旅懐西风吹梦越中游剪剪轻寒入短裘雁字不将乡信写蛩声空和旅吟愁邮亭冷雨孤灯夜渔市斜阳一笛秋是处山川即吾土仲宣何用怯登楼泊舟严滩天色微茫入暝钟严陵湍上繋孤篷水禽与我共明月芦叶同谁吟晚风隔浦人家渔火外满江愁思笛声中云开休望飞鸿影身即天涯一㫁鸿连城春夜留别张建溪飞絮游丝客子心连城那忍遽分襟青灯应见诗情苦浊酒不如交味深一榻暖风栖竹屋半阑淡月立花隂离懐今夜先收拾尽付明朝马上吟夜坐匹马平生汗漫游如今寂寞老林丘小窗半夜青灯雨幽树一庭黄叶秋懒看世情宁睡去怕伤时事莫吟休寒蛩可是知人意未到莎根只説愁初冬林叶新经数夜霜地炉独拥一山房尘书邀我共髙阁浊酒劝人归醉乡费省家贫还似富身闲日短亦如长梅花苦欲催吟兴又破梢头半点香东粤庙頽栏斜照网蛛丝陈迹凄凉万古悲柘水尚鸣亡国怨山松曽见受封时碑因苔蚀无完字城为田侵失旧基当日东瓯知㡬战如今赢得一荒祠嵗暮颜不常朱髩易斑流光难驻两跳丸一年又是等闲过百嵗只消如此看把酒何曽长在手种桃能得㡬凭栏痴人醉梦不知醒日夜双眉抵死攅三峯寺寂寞烟林噪乱鸦青鞋步入野僧家云深不碍钟声出日转还移塔影斜廊下蜗粘沿砌藓佛前蜂恋插瓶花竹牀纸帐清如水一枕松风聴煮茶江头春日风暖旗亭煮酒香醉醒始悟是他乡驾言行迈路千里岂不懐归天一方春事渐消莺语老离愁偏胜栁丝长无聊莫向城南宿淡月梨花正㫁肠次韵潘恕堂见寄抱瓮区区老汉隂空斋拥鼻日长吟青山隔絶市朝面白发消磨豪杰心书既无成休学劒贵无可买耻言金情知不入鸳鸯侣赖有鸥盟尚可寻初夏一阵薰风带暑回雨天浓翠与庭槐不随春去莺犹在好竞时糚榴又开剪尺旋裁新白苎盃盘聊荐旧青梅箧中敝扇投闲久依旧团团入手来夜饮赵园次徐君实韵银台绛蜡泪成堆四面轩窗尽放开花影忽生知月到竹梢微响觉风来豪挥彩笔诗千首醉倚红糚酒百盃游玩未阑归未得髙城漏箭㡬相催幽栖鹤䕶松扉久不开蒲团端坐思悠哉故交只向梦中见闲事不经心上来双屐蹑云春採药一笻挂月夜观梅东风似见山童懒自与幽人埽径苔圣果院访忠上人不值管领东风入杖藜落梅香里已招提苔痕一径白云湿花影半窗红日低欲见髙僧聊尔耳便乗余兴去来兮葛藤有话无人共付与隔林幽鸟啼山行林梢初日弄隂晴露浥溪花笑欲迎涧暗只闻泉滴沥山青剰见鹭分明逺峯忽转还如遶险径徐行亦似平莫谓诗成无与和风篁也解作吟声秋夜次叶一山韵自笑秋来似转蓬偶然飞落过山中一灯幽馆菊花雨孤枕小楼梧叶风涉世悠悠旋磨蚁懐人杳杳寄书鸿浮生何预光隂事抵死相催作老翁杜鹃花得红字愁锁巴云往事空只将遗恨寄芳丛归心千古终难白啼血万山都是红枝带翠烟深夜月䰟飞锦水旧东风至今染出懐乡恨长挂行人望眼中永嘉秋夕风战枯桐敲纸窗拥裘无寐夜偏长谯楼三鼓夜将午云雁数声天正霜寓世此身惊逆旅寛懐何处不吾乡江头风景日堪醉酒美蟹肥橙橘香客中遇乡友季芳逺归省亲河梁邂逅话襟期猎猎西风透裌衣酒脸未随红叶醉乡心先逐白云飞客中送客难为别山上安山胡不归借使家书君可寄此间无复问庭帏山人家片云隔㫁嶂西风三两山花屋角红㡬亩桑麻春社后数家鸡犬夕阳中拾薪涧底青裙妇倚杖檐间白发翁我亦愿来同隠者种桃早晚趂东风朱溪涧路转峯回又一村天寒大半掩柴门云融山嵴岚生翠水嚼沙洲树出根任拥重裘风亦冷未投荒店月先昏今宵只傍梅花宿赢得清芬入梦䰟闲中敢咎章缝解误人甘于闲处着闲身腹中书在温仍熟梦里诗成记不真引鹤徐行三迳晓约梅同醉一壶春今朝有喜谁知得新换衔头号散民冬暮小斋布袜青鞋敝絮袍松扉柴几小衡茅云酣才酿臈三月梅吐又横春一梢炭为骤寒偏索价酒因不饮懒论交穷年兀兀从人笑未用多方作解嘲宿南峯寺禅房花木锁深幽借与诗人信宿留幡影分来半廊月磬声敲破一林秋僧偏好事能青眼佛本无心亦白头试问青松峯外鹤闲边曽见㡬人游春晓山行风埽连隂出快晴瘦笻伴我出山楹路从初日红边过人在野花香里行古水殊无趋世态幽禽懒作弄春声棕鞋踏遍山南北只与白云相送迎幽兴不赋千钟赋一箪天公有意养痴顽书犹能看未曽老诗亦莫吟方是闲寛着庭除贪贮月少栽竹树要观山空阶两日无行迹又上苔花㡬㸃斑梅仙山西都不知夀安用独长年纵有丹炉在难吹汉火燃吉水夜泊入夜始维舟黄芦古渡头眠鸥知让客飞过蓼花洲草草枯根不死春到又敷荣独有愁根在非春亦自生杨妃三郎掩面马嵬坡生死恩深可奈何瘗土驿旁何足恨潼闗战处骨埋多年少游春锦袍朱带玉花骢着意追欢紫陌东只道春风属杨柳不知扬栁有秋风三月晦日九十风光能有㡬东风遽作逺行人樽前莫惜今朝醉明日莺声不是春晚步未暝先啼草际蛩石桥暗度晚花风归鸦不带残阳老留得林梢一抹红春归词愁锁眉尖未肻消何心更待两娥娇一春螺黛浑无用付与东风染栁条山间秋夜夜色秋光共一䦨饱收风露入脾肝虚檐立尽梧桐影络纬数声山月寒新年妆㸃春光到眼边冻消残雪暖生烟杏桃催换新颜色惟有寒梅老一年九日懒把黄花插满头正縁老大见花羞年来颇恨儒冠误好倩西风吹去休醉余再赋堪叹诗翁酒兴豪醉余犹复一登髙西风抵死相摇撼争奈儒冠裹得牢宋诗钞卷一百四宋诗钞卷一百五钦定四库全书宋诗钞卷一百五内阁中书舍人呉之振编水云诗钞汪元量字大有号水云钱塘人以善琴事谢后王昭仪宋亡随三宫留燕后为黄冠师南归幼主平原公及従降驸马右丞杨镇丞相呉坚留梦炎㕘政家铉翁文及翁提刑陈杰与王昭仪清恵以下廿有九人赋诗饯之后往来匡庐彭蠡间世莫测其去留危太史素谓其长身玉立修髯广頞而音若洪钟江右人以为神仙多画其像祀之诗多纪国亡北徙事与文丞相狱中倡和作周详恻怆人谓之诗史郑明徳陶九成瞿宗吉所载仅数首其后或有人得之云间钞书旧册録为水云集湖州歌九十八首丙子正月十有三挝鞞伐皷下江南臯亭山下青烟起宰执相看似醉酣万马如云在外间玉阶仙仗罢趋班三宫北面议方定遣使臯亭慰伯颜殿上羣臣嘿不言伯颜丞相趣降笺三宫共在珠帘下万骑虬须遶殿前谢了天恩出内门驾前喝道上将军白旄黄钺分行立一㸃猩红似幼君一匊呉山在眼中楼台叠叠间青红锦帆后夜烟江上手抱琵琶忆故宫北望燕云不尽头大江东去水悠悠夕阳一片寒鸦外目㫁东西四百州十数年来国事乖大臣无计逐时挨三宫今日燕山去春草凄凄上玉阶锦帆髙揭绣帘开鼍皷声悲凤管哀月子纎纎云里见呉江不尽暮潮来一出宫门上画船红红白白艶神仙山长水逺愁无那又见江南月上弦太湖风起浪头髙锦柁摇摇坐不牢靠着篷窗垂两目船头船尾烂弓刀昨夜三更泪湿腮伍胥何事梦中来三宫従此相分别自勒潮头白马回受降城下草离离寒食清明只自悲汉寝秦陵何处在莺花无主雨如丝金陵昨夜有降书更説扬州一战输淮北淮南清未了又添军马下东呉铁瓮城头马乱嘶金陵城下砲如飞黑风卷地鼓鼙急昨夜常州又受围晓来宫櫂去如飞掠发鬟云浅画眉风雨凄凄能自遣三三五五坐弹碁暮雨潇潇酒力微江头杨栁正依依宫娥抱膝船窻坐红泪千行湿绣衣晓髩鬅松懒不梳忽聴人説是南徐手中明镜抛船上半掲篷窻看打鱼京口沿河卖酒家东边杨栁北边花柳摇花谢人分散一向天涯一海涯满船明月夜鸣榔船上宫人烧夜香好是烧香得神力片帆穏送到渔阳一片淮山落照中开船忽遇打头风行军元帅传言语别拨官军下浙东扬子江头潮退迟三宫船傍钓鱼矶须臾风定过江去新鬼啾秋旧鬼啼不堪回首泪盈盈万里淮河聴雨声莫问萍虀併豆粥且餐麦饭与鱼羮宰执连镳向北行淮西夜夜鬼灯青虽然适意无南北生死难逃筛下星更阑炙烛绣筵遮卸却金钿与翠花心似乱丝眠不得江楼中夜咽悲笳两淮极目草芉芊野渡灰余屋数椽兵马渡江人走尽民船拘敛作官船宫人清夜按瑶琴不识明妃出塞心十八拍中无限恨转絃又奏广陵音青天澹澹月荒荒两岸淮田尽战场宫女不眠开眼坐更聴人唱哭襄阳翠鬟半亸倦梳糚杨柳风前阵阵凉絃索懒拈缩纎手龙涎犹嚼口脂香凤管龙笙处处吹都民欢乐太平时宫娥不识兴亡事犹唱宣和御制词可怜河畔草青青锦缆牵江且缓行爱此淮南山水好问天乞得片时晴丞相催人急放舟舟中儿女泪交流淮南渐逺波声小犹见扬州望火楼拨尽琵琶意欲悲新愁旧梦两依依江楼吹笛三更后细耐林间杜宇啼一半淮江半浙江怒潮日夜自相撞扬州昨夜军书至説道淮安未肻降晓来潮信暂相留满耳惊涛愁复愁月殿不知何处在锦帆摇曳到扬州金屋煌煌丽九天朝歌夜舞艳神仙寻常只道西湖好不识淮南是极边风雨声中聴櫂歌山炰野馔奈愁何雪花堆白甜如蜜不减江珧滋味多九尺琼花一夜开无双亭曲小徘徊可怜后土空祠宇望㫁韦郎不见来两淮战皷不停挝万骑精兵赛夜义破阵焚舟弹指顷汉人犹惧夏爷爷官军两岸䕶龙舟麦饭鱼羮进不休宫女垂头空作恶暗抛珠泪落船头都人不识有干戈罗绮丛中乐事多一夜月明天漠漠汉人歌罢楚人歌太皇太后过江都遥指淮山是画图抛却故家风雨外夜来归梦遶西湖万骑横江泣鼓鞞千枝画角一行吹淮南今夜好明月船上美人空泪垂芦荻飕飕风乱吹战场白骨暴沙泥淮南兵后人烟絶新雨灯前醉玉妃篷窗倚坐酒微酣淮水无波似蔚蓝双橹咿哑摇不住望中犹自是江南销金帐下忽天明梦里无情亦有情何处乱山可堆骨暂时相对坐调笙宫人夜泊近人家瞥见红榴三四丫犹説初离行在所玉兰无数牡丹花丝雨绵云五月寒淮堧遗老笑儒冠行军元帅来相探折送驼峯炙一盘江南杨栁舞婆娑万马成羣啮短莎北客醉中齐拍手隔船犹唱采茶歌长淮风定浪涛寛锦櫂摇摇上下湾兵后人烟絶稀少可胜战骨白如山使臣开闸过髙邮杨栁丝丝拂去舟宫女推篷犹自笑闲抛金弹打沙鸥邵伯津头闸未开山城鼓角不胜哀一川霞锦供行客且掬荷香进酒杯北风吹雨入篷间宫女腰肢瘦怯寒阿监隔船相借问计程今日到淮安寳应城南柳数株葭墙艾席是民居眼前境逆无诗兴忽有小舟来卖鱼船泊邳州古岸旁斜风细雨送昏黄美人十十船中坐犹把金猊注好香徐州城上覔黄楼四壁诗章读不休更欲登台看戏马州官携酒共嬉游歌风台畔水沄沄地面官人餽酒荤宫女上船嬉一霎不禁尘土汚衣裙新济州来旧济州栁门西畔两三鸥酒边笑谑消长日弄竹弹丝尽胜流一更船泊郓州城城外巡军夜柝鸣如此月圆如此客犹能把酒到天明琵琶切切更嘈嘈髙栁羣蝉逐不号一片夕阳无限好汶河西上酒楼髙锦帆百幅碍斜阳遥望陵州里许长车马争驰迎把盏走来船上看花娘兀兀篷窗坐似禅景州城外更凄然官河宛转无风力马曳驴拖鼓子船灌州河水曲如弓青草坪边官向东船过州南忽竒絶一如湖上藕花风船到沧州且少留客来同上酒家楼沿河树折枣初剥满地藤枯𤓰未收牙樯暂住献州城鹭去归来管送迎卧笑宫人掷骰子金钱痴咒卜输赢日中转柁到河间万里羇人强自寛此夜此歌如此酒安安月色好谁看长芦转柁是通津尽是东西南北人日暮烟花箫鼓閙红楼烂醉楚州春恰到杨邨旧马头北风吹雨便成秋呜呜鬼物败人兴掩却篷窗且睡休满朝宰相出通州迎接三宫晏不休六十里天围锦帐素车白马月中游㑹同馆里紫䝉茸兰麝飘来阵阵风箫鼓沸天回雁舞黄罗帐幔燕三宫皇帝初开第一筵天颜问劳意绵绵大元皇后同茶饭宴罢归来月满天第二筵开入九重君王把酒劝三宫驼峯割罢行酥酪又进椒盘剥嫩葱第三筵开在蓬莱丞相行杯不放杯割马烧羊解粥三宫宴罢谢恩回第四筵开在广寒葡萄酒酽色如丹并刀细割天鸡肉宴罢归来月满鞍第五华筵正大宫辘轳引酒吸长虹金盘堆起羝羊肉乐指三千响碧空第六筵开在禁庭蒸麋烧鹿荐杯行三宫满饮天颜喜月下笙歌入旧城第七筵排极整齐三宫游处软舆提杏浆新沃烧熊肉更进鹌鹑野雉鸡第八筵开在北亭三宫丰燕已恩荣诸行百戏都呈艺乐局伶官叫点名第九筵开尽帝妃三宫端坐受金巵须臾殿上都酣醉拍手髙歌舞雁儿第十琼筵敞禁庭两边丞相把壶瓶君王自劝三宫酒更送天香近玉屏一人不杀谢干坤万里来来谒帝阍髙下受官随品従九流艺术亦沾恩僧道恩荣已受风上庠儒者亦恩隆福王又拜平原郡幼主新封瀛国公金屋糚成物色新三宫日用御㕑珍其余宫女千余箇分嫁幽州老斵轮每月支粮万石钧日支羊肉六千斤御㕑请给葡萄酒别赐天鹅与野麕三宫寝室异香飘貂鼠氊帘锦绣标花毯褥裀三万件织金凤被八千条客中忽忽又重阳满酌葡萄当菊觞谢后已叨新圣㫖谢家田土免输粮雪里天家赐炕羊两壶九醖紫霞觞三宫夜给千条烛更赐髙丽黒玉香三殿加餐强自寛内家日日问平安大元皇后来相探特赐丝纳二百单万里修途似梦中天家赐予意无穷昭仪别馆香云煖自把诗书授国公万里羇孤夜忆家边城吹角更吹笳须臾勅使传言语今日天庭赏雪花雪子飞飞塞面寒地炉石炭共团栾天家赐酒十银瓮熊掌天鹅三玉盘江南郡守列金阶内里华筵日日排文武官僚多二品还乡尽带虎头牌四川昝帅尚麄豪万马来燕贡一遭奏授虎符三百面内家更赐织金袍九重蕡烛照帘栊三殿乗舆去贺冬金面垂慈多喜色史官书瑞奏年丰晓望燕云正雪天闭门氊帐恣髙眠内家遗钞三千锭添赐三宫日用钱东宫雪里燕三宫妃子殷勤把酒钟百十箜篌弹玉指两行珠翠撃金镛夜来酒醒四更过渐觉衾裯冷气多踏雪敲门双勅使传言太子送天鹅两下金㦨幛御阶异香缥缈五门开都人罢市从容立迎接南朝驸马来杭州万里到幽州百咏歌成意未休燕玉偶然通一笑歌喉宛转作呉讴越州歌淮南四畔草离离万檝千艘水上飞旗帜蔽江金鼓震伯颜丞相过江时东南牛壁日昬昬万骑临轩趣幼君三十六宫随辇去不堪回首望呉云一阵西风满地烟千军万马浙江边官司把㫁西兴渡要夺渔船作战船西峯云锁㡬时开昨夜京城战鼓哀渔父生来载歌舞满头白发见兵来秋风吹雨暗天涯越鸟巢翻何以家岭上万松都斫尽西湖新路欲排乂师相平章误我朝千秋万古恨难销萧墙祸起非今日不赏军功在㫁桥苍生恸哭入云霄内苑琼林已作樵打㫁六更天未晓禁庭两桁籸盘烧鲁港当年傀儡场六军尽笑贾平章三声锣响三更后不见人唿大魏王脱却黄袍心莫欺魏王事业止于斯孤舟走过扬州去表奏朝廷乞太师贾庙巍巍尽勅封秦齐两国受恩同木绵庵下无依鬼合䇿麒麟第一功集芳园里䇿竒功丞相南行面发红留得紫绵三百曲风吹雨打併成空羣臣上疏纳忠言国害分明在目前只论平章行不法公田之后又私田甲子初秋柳宿乖皇天无雨只空雷正当七月初三夜帝劝长星酒一杯丝风毛雨共凄凉燕子楼空恨恨长今日客逢新酒熟夜来春去落花忙月夜湖歌歌正长船来船去水茫茫上塘歌了下塘唱更唱呉王与越王昨梦呉山阆苑开风吹仙乐下瑶台翠围红阵知多少半揭珠帘看驾来鳌山灯月照人嬉宣徳门前万玉妃记得那年三五夜快行擎驾倒行归内湖三月赏新荷锦缆龙舟缓缓拖醉里君王宣乐部隔花教唱採莲歌年年宫栁好春光百啭黄鹂遶建章冶杏夭桃红胜锦牡丹屏里燕诸王苦梦呉山列御筵三千宫女烛金莲而今莫説梦中梦梦里呉山只自怜醉歌吕将军在守襄阳十载襄阳铁嵴梁望㫁援兵无信息声声骂杀贾平章援兵不遣事堪哀食肉权臣大不才见説襄樊投拜了千军万马过江来淮襄州郡尽归降鞞鼓喧天入古杭国母已无心聴政书生空有泪成行六宫宫女泪涟涟事主谁知不尽年太后宣传许降国伯颜丞相到帘前乱㸃连声杀六更荧荧庭燎待天明侍臣已写归降表臣妾佥名谢道清衣冠不改只如先闗㑹通行满市㕓北客南人成买卖京城依旧使时钱北师要讨撒花银官府行移逼市民丞相伯颜犹有语学中要拣秀才人涌金门外雨晴初多少红船上下趋龙管凤笙无韵调却挝战鼓下西湖南苑西宫棘露芽万年枝上乱啼鸦北人环立栏干曲手指红梅作杏花伯颜丞相吕将军收了江南不杀人昨日太皇请茶饭满朝朱紫尽降臣贾魏公出师奏罢出师表翻然辞庙堂千艘空寳玉万马下钱塘许命真主欺孤欲假王可能清海岱宗社再昌唐孙殿帅从魏公出师我宋麒麟阁功当向上名出师休背主誓死莫偷生社稷逢今日英雄在此行勿为儿女态一笑欲倾城鲁港败北夜半挝金鼓南边事已休三军坑鲁港一舸走扬州星殒天行泣江喧地欲流欺孤生异志回首媿东北师驻皋亭山钱塘江上雨初干风入端门阵阵酸万马乱嘶临警跸三宫垂泪湿铃鸾童儿空想追徐福厉鬼终当灭贺兰苦议和亲休练卒婵娟剰遣嫁唿韩杭州有客回阳九无人髪握三闗中新约法江左旧清谈铁骑来天北楼船过海南一枝巢越鸟八茧熟呉蚕天也今如此人乎可奈何台边西子去宫里北人过玉树歌方息金铜涙已多旌旗遮御路舟楫满官河杭州杂和林石田石田林处士吟境静无尘乱后长如醉愁来不为贫饭蔬留好客笔砚老斯人近法秦州体篇篇妙入神先生忘富贵久客幸平安发已千茎白心犹一寸丹衣冠前进士家世旧郎官醉入乌程里吟登李杜坛逃难蔵深隠重逢出近诗干坤一反掌今古两愁眉我作新亭泣君生旧国悲向来行乐地夜雨走狐狸蠋也吞声哭潜行到水头人谁包马革子独取羊裘北面生何益南冠死则休百年如过翼抚掌笑孙刘一春云幕幕三月雨淋淋鱼菜不归市莺花空满林人行官巷口兵簇御街心老子猖狂甚犹歌梁父吟烽火来千里狼烟渡六桥岭寒苍兕叫江晓白鱼跳壮士披金甲佳人弄玉箫偶余尊酒在聊以永今朝蹑足封韩信剖心嗔比干河山千古泪风雨一番寒世指鹿为马人唿鸟作鸾江头潮汹汹城脚水漫漫吟身春共瘦独立望江亭越水荒荒白呉山了了青军降欣解甲民喜罢抽丁拍碎阑干曲吞声血泪零此夕知谁夕游船杂战船山河空百二宫阙漫三千雨歇云垂地潮平水接天惜哉无祖逖谁肯着先鞭陵庙成焦土宫墙没野蒿亡秦皆赵李佐汉独萧曹国子乗黄贵山人衣白髙飞埃犹黯黯逝水正滔滔静看纵横士翻成买卖儿禁中惊战鼓城上出降旗魏操非无汉唐髙不有隋从兹更革后宁复太平期偶出西湖上新蒲緑未齐携来鳊缩项买得蟹团脐问酒入新店唤船行旧堤乱离多杀戮水畔㡬人啼天目丝丝雨江头剪剪风鼓鞞千艇合刁斗万家同金马怜焦土铜驼压草丛杞天愁欲堕黒入太隂中日月往来毂干坤生杀机江春蛟妾舞塞煖雁奴归送客诗添债愁城酒破围如何秦相国昨夜鸩韩非如此只如此无聊酒一尊江山犹昨日笳鼓又新元黒潦迷行路黄埃入禁门皋亭山顶上百万汉军屯世变长椎髻时更短后衣魏庭翁仲泣唐殿子孙非树秃鸦争集梁空燕自归㫁桥春已暮无限栁花飞春去雨方歇水流花自飞人生蝼螘梦世道衣日月东西驿干坤阖辟扉斯令无二子空有首阳薇假途虞灭虢尝胆越吞呉黒白一棋局方圆八阵图是翁犹矍铄诸老自揶揄喟叹投麟笔悲歌击唾壶竟夕柴门掩无心接缙绅山中多乐事世上少全人诸吕㡬亡汉商翁不仕秦柴桑深僻处亦有晋遗民天下愁无尽生前乐有涯文章一小技富贵总虚华尘入金张宅草生王谢家可怜三日火不见八姨车休休复休休干戈尽白头诸公云北去万事水东流春雨不知止晚山相对愁唿童携斗酒我欲一登楼钱塘踯蹢吞声泪暗倾杖藜徐步浙江行平芜古路人烟絶緑树新墟鬼火明事去玉环沈异域愁来金盌出佳城十年草木都糜烂留得南枝照浅清钱塘歌钱塘江上龙光死钱王宫阙今如此白发宫娃作逺游漠漠平沙千万里西北髙楼白云齐欲落未落日已低古人不见今人去江水东流乌夜啼又西塞山边日落处北闗门外雨来天南人堕泪北人笑臣甫低头拜杜鹃北征北帅有严程挽我投燕京挟此万卷书明发万里行出门隔山岳未知死与生三宫锦帆张粉阵吹鸾笙遗民拜路旁号哭皆失声呉山何青青呉水何泠泠山水岂有极天地终无情回首叫重华苍梧云正横宋宫人分嫁北匠皎皎千婵娟盈盈翠红围辇来路迢逓梳鬟理征衣复采鸳鸯花缀之连理枝忧愁忽已失欢乐当自兹君王不重色安肯留金闺再令出宫掖相看泪交垂分配老斵轮强颜相追随旧恩弃如土新宠岂所宜谁谓事当尔苦乐心自知含情理金徽烦声乱朱丝一弹丹凤离再弹黄鹄飞已恨聴者少更伤知音稀吞声不忍哭寄曲宣余悲可怜薄命身万里荣华衰江南天一涯流落将安归向来承恩地月落夜乌啼酬王昭仪愁到浓时酒自斟挑灯看劒泪痕深黄金台迥少知已碧玉调髙空好音万叶秋风孤馆梦一灯夜雨故乡心庭前昨夜梧桐雨劲气萧萧入短襟太皇谢太后挽章羯鼓喧呉越伤心国破时雨阑花洒泪烟苑柳颦眉事去千年速愁来一死迟旧臣相弔后寒月堕燕支大漠隂风起羇孤血泪悬忽闻天下母已赴月中仙哀乐浮云外荣枯逝水前遗书乞骸骨归塟越山边平原郡公夜宴春事阑珊梦里休他乡相见泪空流栁摇楚馆牵新恨花落呉山忆旧游渴想和羮梅已熟饥思进饭麦初收瀛洲归去琅玕长月朗风薰十二楼平原郡公赵福王挽章大王无起日草木尽伤悲生在太平际死当离乱时南冠流逺路北面幸全尸旧客行霜霰唿天泪湿麾答同舍杜徳机北风吹我上金台忍见蛾眉堕马嵬宴罢蟠桃王母去江南肠㫁贺方回答方石田南朝千古伤心事每阅陈编泪满襟我更伤心成野史人看野史更伤心答徐雪江十载髙居白玉堂陈情一表乞还乡孤云落日度辽水匹马西风上太行行橐尚留官里俸赐衣犹带御前香只今对客难为答千古中原话柄长御宴蓬莱岛晓日重闱对冕旒内家开宴拥歌讴驼峯缕割分金盌马乳时倾泛玉瓯禁苑风生亭北曲寝园月转殿西头山前山后花如锦一朶红云侍辇游幽州歌汉儿辫发笼氊笠日暮黄金台上立臂鹰解带忽放飞一行塞雁南征泣幽州除夜醉歌燕姬压酒春宵永列炬摇光拂红影银鸭香烘云母屏绮窗绣阁流芳馨晚管声含兰气娇凤钗拖颈鸟云飘锦瑟无端促絃急纎娥敛翠翻成泣雕龙啁唽鸡鸣早一笑红颜镜中老除夕同舍集饮万里隂寒泪欲流暂时欢笑且忘忧已唿赤脚来烹雁更遣苍头为割牛燕妓女来情不恶鲁男子在话难投却怜半夜朝天去霜瓦差差绛玉楼幽州㑹饮客路相逢在异乡佐樽先得杜韦娘舞回锦臂花争艶醉吸金波月鬭光他日未忘今日乐老年须记少年狂五陵游侠休相笑归去奚奴有锦嚢夷山醉歌楚狂醉歌歌正发更上梁台望明月西风猎猎吹我衣絶代佳人皎如雪搥羯鼓弹箜篌烹羊宰牛坐糟丘一笑再笑扬清讴遥看汴水波声小锦䌫忘还事多少昨日金明池上来艮岳凄凉麋鹿遶麦青青黍离离万年枝上鸦乱啼二龙北狩不复返六龙南渡无还期金铜泪迸露盘湿画阑挂柱酸风急鸠居鹊构苍隼入蛇出燕巢白狐立东南地陷妖氛黒双凤髙飞海南陌呉山日落天沈沈母子同行向天北闗河万里雨露深小儒何必悲苦辛归来耳热忘头白买笑挥金莫相失唿奚奴吹筚篥美人纵复横今夕复何夕楚狂醉歌歌欲辍老猿为我啼竹裂呜唿再歌兮花满台好月为我光徘徊人生在世不满百纷华过眼皆成灰夷山青青汴水緑西北髙楼咽丝竹美人十指纎如玉为我行觞歌一曲含宫嚼征当窗牖露脚斜飞湿杨栁就中有客话陈桥如此山河落人手客且住聴我语楚汉中分两丘土七雄争战总尘埃三国莺花浩无主咸阳宫殿不复都华清池沼温泉枯世间兴废奔如电沧海桑田㡬回变人生得意且尽欢何须苦苦为髙官人生有命且行乐何必区区叹牢落遮莫金章与玉珂何如桐江披钓蓑遮莫貂蝉贵此身何如柴桑漉酒巾君不见海上看羊手持节饥来和雪扣氊啮又不见饭颗山头人见嗤愁吟痛饮真吾师美人劝我酒有客有客聴我词须臾客醉美人睡我亦不知天与地呜唿再歌兮无人聴月自落兮酒未醒燕歌行北风刮地愁云彤草木烂死黄尘䝉搥鞞伐鼓声冬冬金鞍铁马摇玲珑将军浩气吞长虹幽并健儿胆力雄车轧轧驰先冲甲戈相拨声摩空雁行兼贯弯角弓披霜踏雪渡海东鬭血浸野吹腥风捐躯报国效死忠鼓衰矢竭谁收功将军卸甲入九重锦袍宣赐金团龙天子赐宴葡萄宫烹龙炰鸾割驼峯紫霞潋滟琉璃钟天颜有喜春融融乞与窈窕双芙蓉虎符腰佩官葢穹归来贺客皆王公㦸门和气春风中美人左右好花红朝歌夜舞何时穷岂知沙塲雨湿悲风急寃䰟战鬼成行泣居延忆昔苏子卿持节入异域淹留十九年风霜毒颜色齿氊曽牧羝跣足步沙碛日夕思汉君恨不生羽翼一朝天气清持节入汉国𦙍子生别离回视如堆砾丈夫抱赤心安肯泪沾臆长城外饮马长城窟马头水枯竭水竭将奈何马嘶不肯歇君看长城中尽是骷髅骨骷髅㡬千年犹且未灭没空衔千年寃此寃何时雪祖龙去已逺长城久迸裂叹息此骷髅夜夜江秋月寰州道中穷荒六月天地有一尺雪孤儿可怜痛哀哉泪流血书生不忍啼尸坐愁欲絶鼙鼓夜达明角笳竞于悒此时入骨寒指堕肤亦裂万里不同天江南正炎热山东飞放天子出猎山之东臂鹰健卒豪且雄我欲従之出云中坐看万马如游龙潼闗蔽日乌云拨不开昏昏勒马度闗来緑芜迳路人千里黄叶邮亭酒一杯事去空垂悲国泪愁来莫上望乡台桃林塞外愁烟起大漠天寒鬼哭哀函谷闗西风吹我度函闗古壑泉声静自闲老子骑牛沙上去仙人化鹤苑中还㫁厓水脱悬残日絶域云横失好山旧説度闗朱履客一声鸡唱翠微间画溪酒边夜来饮酒醉如何酒醒方知事转多赵国未衰㢘蔺在齐城将下郦韩过鹊飞月树无依所龙入风江漫作波忽有好诗来眼底画溪榔板唱渔歌常州渡头风起栁摇丝丁卯桥边屋已稀河草青青淮马健江花冉冉海鸥肥一樽酒对三人饮八字帆分两岸飞天末有人难问信仲连东去不须归石头城石头城上小徘徊世换僧残寺已灰地接汴淮山北去江吞呉越水东来健鱼奋鬛随蛟舞快鹘翻身猎雁回一片降旗千古泪前人留与后人哀金陵只见空城不见台客行搔首共徘徊风云旧日龙南渡宇宙新秋雁北来三国衣冠同草莽六朝宫殿总尘埃交游相见休相问把手江头且一杯扬州重到扬州十载余画桥雨过月糢煳后皇庙里花何在炀帝堤边柳亦枯陂麦青青嘶乱马城芜冉冉落羣乌人生聚散愁无尽且小停鞭向酒垆徐州白杨猎猎起悲风满目黄埃涨太空野壁山墙彭祖宅乱花粪草项王宫古今尽付三杯外豪杰同归一梦中更上层楼见城郭乱鸦古木夕阳红邳州身如传舍任西东夜榻荒郊四壁空乡梦渐生灯影外客愁多在雨声中淮南火后居民少河北兵前战鼓雄万里别离心正苦帛书何日寄归鸿涿州芦沟桥下水泠泠落木无边秋正清牛马乱铺黄帝野鹰鹯髙磨涿州城栁亭日射旌旗影花馆风传鼓吹声归客偶然舒望眼酒边触景又诗成通州道中一片秋云妒太虚穷荒漠漠乱羣狐西𤓰黄处藤如织北枣红时树若屠雪塞擣砧人戍逺霜营吹角客愁孤㡬回兀坐穷庐下赖有葡萄酒熟初封丘今夜宿封丘明朝过汴州云横遮逺塞水落见长洲树折枣初剥藤枯𤓰未收倾嚢沽一斗聊以慰羇愁江陵月到荆江上轻帆莫逺扬水摇龙影动风送雁声长北斗回秋柄南辰耿夜光徘徊舒一啸诗兴落潇湘巴陵重到巴陵秋正清岳阳城下繋孤舲江湖万里水云阔天地一凉河汉明月出洞庭鱼婢舞气蒸梦泽雁奴腥篙工又鼓潇湘柁渔笛渔榔上下鸣蜀道蜀道难行髙接天秦闗勒马望西川峩眉崒嵂知何处劒阁崔巍若箇边长沙洞庭过了浪犹髙河伯欣然止怒涛傍岸买鱼仍问米登楼唿酒更持螯湘汀暮雨幽兰湿野渡寒风古树号诗到巴陵吟不得屈原千古有离骚成都锦城满目是烟花处处红楼卖酒家坐看浮云横玉垒行观流水盪金沙巴童栈道骑髙马蜀卒城门射老鸦见説近来多盗跖夜深战鼓不停挝闻父老谈兵昔闻天兵入西蜀鞞鼓乱挝裂巖谷金鞍战马踏云梯日射旌旗红黒雾压城尘涨天西方杀气成愁烟钓鱼台畔古战场六军战血平三川天寒日落愁无色将军一劒万人敌妇女多在官军中兵气不扬长太息昝相公席上燕云逺使栈云间便遣郫筒助客欢闪闪白鱼来丙穴绵绵紫雀出巴山神仙缥缈艶金屋城郭繁华号锦官万里桥西一回首黒云遮㫁劒门闗歌妓许冬冬携酒郊外小集益州歌妓许冬冬客里相逢似燕鸿醉拥蜀琴抽白雪舞回班扇割西风山炰野馔荒村里浪蘂浮花古寺中偶尔留连借余景出门一笑夕阳红隆州歇马隆州借夕凉壶中薄酒似酸汤城濠借屋偏栽柳市井人家却种桑官逼税粮多作孽民穷田土尽抛荒年来士子多羌役𨽻籍盐场与锦坊彭州我到彭州酒一觞遗儒相与话凄凉渡江九庙归尘土出塞三宫坐雪霜岐路茫茫空望眼兴亡滚滚入愁肠此行歴尽艰难处明月繁华是锦乡彭州歌彭州昔号小成都城市繁华锦不如尚有遗儒头雪白见人犹是问诗书彭州又曰牡丹乡花月人称小雒阳自笑我来逢八月手攀枯干举清觞汉州马踏巉巖缓着鞭汉州城外看青天云横古嶂吞残日风卷崇冈起烧烟地拔翠峯森似笋溪明锦石小如钱官邮足出门去信口语言诗未圆绵州绵州八月秋气深芙蓉溪上花隂隂使君唤船复载酒书生快意仍长吟击鼓吹笙劝客饮脱巾露发看日沈归来不知其所往但见月髙松树林永康军锦城飞马过青城无奈风声更雨声一夜不眠何似者筹花赌酒到天明万州槎牙鸟道没人烟狼虎交横马不前四面青山蔵白跖万州城下草连天重庆府铁作篙师铁作舟风撞浪涌可无忧林间麋鹿遥相望崃里蛟龙横不休目㫁弔桥空峭峭头昏伏枕自悠悠锦城秋色追随尽好处山川更一游涪州晓立验樯乌时闻鸟兽唿斯须风力健遮莫水程迂赤岸日稠叠白盐山独孤眼前犹有险不尽更危途泸州复作泸州去轻舟疾复徐崃深蔵虎豹谷暗隠樵渔西望青羌逺南瞻白帝迂暗岚侵簟枕寒露湿衣裾野沼荷将尽山园茘已疎长官相见后置酒斫鲈鱼荣州醉倚髙楼上裁诗得五言蚕丛云幕幕鸟道月昬昬妓女吹金管庖丁洗玉盘客痴浑不寐府主更开樽戎州豪士家园为我开树头树底锦堆堆书生大嚼真快意不枉戎州走一回锦茘戎州第一竒大如鸡子压枝垂金刀剪下三千颗对客从容把酒巵客马劳人事已灰长安无复使人来满园蓊蔚千千树尽是杨妃死后栽锦树髙低种万颗嵗收百斛足生涯八钱买得一斤重鲁直诗中特地夸锦殻中间玉一团树髙数丈实难攀泸戎颗颗甜如蜜䕫梓累累味薄酸潼州歌潼州待我洗吟眸如此江山是胜游红袖鬭歌才拍手緑鬟对舞尽纒头箜篌急捻风生座鼙鼓连挝月上楼一夜不眠鸡戒晓又骑铺马过绵州兴元府秋风吹我入兴元下马荒邮倚竹门诗句未成云渡水酒杯方举月临轩山川寂寞非常态市井萧条似破村官吏不仁多酷虐逃民饿死弃儿孙利州云栈遥遥马不前风吹红树带青烟城因兵破悭歌舞民为官差失井田巖谷捜罗追猎户江湖刻剥及渔船酒边父老犹能説五十年前好四川隆庆府雁山突兀插青天劒阁西来接劒泉如此江山快人意满船载酒下潼川阆州阆州城南海棠溪客子不可无新诗正嫌风搅浪花碎更被雨冲云叶垂野鸥出没底心性山禽飞舞犹威仪江南或问阆州景锦屏山水天下竒凤州凤州山馆有清辉古木扶疎散陆离红尾锦鸡鸣古埭緑头花鸭盪幽池荷声䇿䇿秋来后桂影团团月上时病马啮荄思故枥惊乌遶树宿何枝三分割据人如梦满目兴亡客似痴走笔成诗聊纪实岷峨风土出蹲鸱凤州歌凤州南去是南岐大散横盘势更危跃马紫金河畔路万枝杨柳撒金丝去路迢迢入两当三千三百到华阳黄花川上黄花驿千百猿声㫁客肠和人贺杨仆射致仕莲府公卿拜后尘手持优诏挂朱轮従军幕下三千客闻礼庭中七十人饰帐丽词推北巷画堂清乐掩南邻岂同王谢山隂㑹空叙流杯醉暮春初庵傅学士归田里燕台同看雪花天别后音书雁不传紫阁笑谈为职长彤闱朝谒在班前挥毫屡扫三千字把酒时唿十四絃闻已挂冠归故里尚多宣赐钞成船酬方塘赵待制见赠久谓儒冠误穷愁方弃书十年心不展万里意何如司马归无屋冯驩出有车吾曹犹未化烂醉且穹庐酬隠者刘桃冈食既弹长铗囊悬少错刀功名须汝辈诗酒且吾曹强项贫而乐扬眉气自豪北来鱼字宻南去雁书髙拟折渊明栁重寻梦得桃明珠忽委赠价重九方皋曽平山招饮老貌不随俗固穷而隠居一坞百竿竹八窗千卷书酌以旋刍酒荐之新网鱼兴尽出门去晚凉山雨余答林石田见访偶携降帜立诗坛剪烛西窗共笑观落魄苏秦今席暖狂猖阮籍尚氊寒山中客老千茎白海上人归一寸丹世事本来愁不得干坤只好醉时看答开先老子万一山庐山五老招我此行我琴不鼓无亏无成万安殿夜直凤衔紫诏下云端千载明良际遇难金阙晓明天表近玉堂夜直月光寒宫衣屡赐恩荣重御宴时开礼数寛却忆𤣥都人去后桃花零落倚阑干张平章席上两鬓萧萧不耐秋兴来今日谒公侯舞余燕玉缠头锦又着红鞾踢绣毬题汪导像秦淮浪白蒋山青西望神州草木腥江左夷吾甘半壁只縁无泪洒新亭浮丘道人招䰟歌有客有客浮丘翁一生能事今日终啮氊雪窖身不容寸心耿耿摩苍空睢阳临难气塞充大唿南八男儿忠我公就义何従容名垂竹帛生英雄呜唿一歌兮歌无穷䰟招不来何所从有母有母死南国天气黯淡杀气黒忍埋玉骨崖山侧蓼莪劬劳泪沾臆孤儿以忠报㒺极拔舌剖心命何惜地结苌𢎞血成碧九泉见母无言责呜唿二歌兮歌复忆䰟招不来长叹息有弟有弟隔风雪音信不通雁飞絶独处空庐坐缧绁短衣冻指不能结天生男儿硬如铁白刃飞空肢体裂此时与汝成永诀汝于何处收兄骨呜唿三歌兮歌声咽䰟招不来泪流血有妹有妹天一方良人去后逢此殃黄尘暗天道路长男呻女吟不得将汝母已死埋炎荒汝兄跣足行雪霜万里相逢泪滂滂惊定拭泪还悲伤呜唿四歌兮歌欲狂䰟招不来归故乡有妻有妻不得顾饥走荒山汗如雨一朝中道逢狼虎不肯偷生作人妇左掖虞姬右陵母一劒捐身刚自许天上地下吾与汝夫为忠臣妻烈女呜唿五歌兮歌声苦䰟招不来在何所有子有子衣裳单皮肉冻死伤其寒蓬空煨烬不得安叫怒素饭饥无餐乱离走窜千里山荆棘蹲坐肤不完失身被系泪不干父闻此语摧心肝呜唿六歌兮歌欲残䰟招不来心鼻酸有女有女清且淑学母晓糚颜如玉忆昔狼狈走空谷不得还家收骨肉闗河丧乱多杀戮白日驱人夜烧屋一双白璧委沟渎日暮潜行向天哭呜唿七歌兮悄终曲魂招不来泪盈掬有诗有诗吟啸集纸上飞蛇歕香汁杜陵寳唾手亲拾沧海月明老珠泣天地长留国风什鬼神䕶呵六丁立我公笔势人莫及每一呻吟泪痕湿呜唿八歌兮歌转急䰟招不来风习习有官有官位卿相一代儒宗一敬让家亡国破身漂荡铁汉生擒今北向忠肝义胆不可状要与人间留好样惜哉斯文天已丧我作哀章泪悽怆呜唿九歌兮歌始放䰟招不来默惆怅宋诗钞卷一百五宋诗钞卷一百六钦定四库全书宋诗钞卷一百六内阁中书舍人吴之振编梁栋隆吉诗钞栋字隆吉其先湘州人生于鄂州后迁居镇江弱冠领漕荐登戊辰第选宝应簿调钱塘仁和尉入帅幕一时声名张甚旋避地建上丙子宋亡归武林弟柱字中砥入茅山从老氏学栋往依焉庚寅遭诗祸名益着时往来茅山建康间江东人士从者甚衆乙已无疾卒平日好吟咏稿无存者门人问故曰吾诗堪传人将有腹藳在宋遗民之皭然者也大茅峰杖藜絶顶穷追寻青山世路争岖碧云遮断天外眼春风吹老人间心大龙上天宝劒化小龙入海明珠沈无人更守𤣥帝鼎有客欲问秦皇金颠崖谁念受辛苦古洞未易潜幽深神光不破黒暗脑山鬼空学离骚吟我来俯仰一慨慷山川良昔人民今安得长扛撑日月华阳世界收层隂一声长啸下山去草木为我留清音四禽言不如归去锦官宫殿迷烟树天津桥上一两声叫破中原无住处不如归去脱却布袴贫家能有几尺布织尽寒机无得裁可人不来亷叔度脱却布袴行不得也哥哥湖南北春水多九嶷山前叫虞舜奈此干坤无路何行不得也哥哥提葫芦年来酒贱频频沽衆人皆醉我亦醉哀哉谁问醒三闾提葫芦金陵废宫六代俄然又一唐青山坐閲几兴亡心知江左非王业口説中原是帝鄕落日有时登北固春风吹梦过钱塘荆坟桧宅依然在留与乌衣话短长凤皇台白发久孤鹦鹉杯碧梧自老凤皇台管夷吾亦仅如许李谪仙今安在哉城郭是非秋雨外江山形胜暮潮来小留只等中秋月且放青冥万里开白鹭亭荻花芦叶老风烟独上秋城思渺然白鹭不知如许事赤乌又隔几何年六朝往事秦淮水一笛晚风江浦船我辈人今竟谁许只堪渔艇夕阳边雨花台孤云落日倚西风歴歴兴亡望眼中山入六朝青未了江浮五马恨无穷客愁已付蒲萄緑迳雨空余玛瑙红我亦欲谈当世事无人唤醒紫髯翁题寅叔小园深巷浑无市井喧主人有客便开樽数竿脩竹三间屋几树闲花一亩园楚岫和云移怪石秦淮流月下高源此身且比渊明乐母在高堂子候门久雨有感二首冥云生八荒骤雨忽然至中宵揭屋破漏湿无处避牀牀不得干僵立见憔悴娇儿莫啼哭少顷待晴霁少年不学稼老大生理拙入山採黄精穷冬一尺雪虎狼正纵横原野有白骨伤心重伤心吾饥何足恤赠嘉兴徐同年忆昔青龙在戊辰马蹄同踏杏园春归田令尹空书晋执㦸郎君尽美新万事不醒中酒圣一贫无奈讼钱神相逢莫效穷途泣自古求仁要得仁野水孤舟前村雨过溪流乱行路迷漫都间断孤洲尽日少人来小舟系在垂杨岸主人空有济川心坐见门前水日深袖手归来茅屋下任他鸥鸟自浮沈黄葵干坤有正气间色皆为臣名葩据中央红紫谁敢邻倾日不忘君卫足恐伤身𡨕然无知识忠孝出本真林林天地间戴履而为人明灵秀万物孰不尊君亲嗟嗟叔季后利欲泯天伦邈哉望帝国产此瑞世珍九夏不趋炎三月不争春高秋风露冷孤标出清尘背时还独立揽芳泪沾巾金陵三迁有感憔悴城南短李绅多情乌帽染黄尘读书不了平生事閲世空存后死身落日江山宜唤酒西风天地正愁人任他蜂蝶黄花老明月园林是小春渊明携酒图渊明无心云才出便归岫东皋半顷秫所种不常有苦恨无酒钱闲却持盃手今朝有一壶携之访亲友惜无好事人能消几壶酒区区谋一醉岂望名不朽闲吟篱下菊自𫝊门前栁试问刘寄奴还识此人不春日郊游和友人韵忆昔东风御栁斜枯肠一日万周车壮心难起泥中絮老眼羞看雾里花巷陌几家无主燕池塘一种为官蛙江南寒食无烟火白昼沈沈似月华送李北山归建康人生无百年胡为在逺道游子归故鄕王孙怨芳草有田归去来无田归亦好贫贱有饿死富贵履危机东海不可渔西山采无薇四方已一气我今将安归宋诗钞卷一百六