陶学士集目录钦定四库全书集部六陶学士集目録别集类五巻一四言古诗五言古诗巻二七言古诗巻三五言律诗巻四五言律诗五言长律巻五七言律诗巻六七言律诗巻七七言律诗巻八七言绝句巻九七言绝句巻十歌赋词巻十一序巻十二序巻十三序巻十四序巻十五引巻十六记巻十七记巻十八説巻十九墓铭行状哀辞圹志文巻二十杂文等谨案陶学士集二十巻明陶安撰安字主敬当涂人元至正八年中浙江乡试后佐明太祖官至江西行省参知政事事蹟具明史本传是集诗与文各十巻安以儒生受知明祖参预机宻典司着作郊社宗庙皆有议若明初分祭南北郊及四代各一庙之制皆定于安又刑律亦安所裁而其议论均不详着于集未审其故殆当时秘不欲宣也其诗一曰辞逹集一曰知新近稿一曰黄冈寓稿一曰鹤沙小记一曰江行杂咏今此本分体编之与所作赋词共为十巻文亦十巻而送人之序引居其半岂以安当时宿望求赠言者多耶世言祝寿之序自归有光始入集然此集内已有二篇则不自有光始矣安文章虽不及宋濓之俊伟而其词类皆平正典实有先正之遗风一代开国之初其气象固不侔耳干隆四十一年十月恭校上总纂官纪昀陆钖熊孙士毅总校官陆费墀陶学士集卷一钦定四库全书陶学士集巻一明陶安撰四言古诗咏凫山凫山送贾公也公家武棠儒术入官歴省宪宥府朝选清望领盐司由行省郎中为两浙转运使政令焕新其亷澹寡欲尤人所难既满而归故作是诗以送之凫山苍苍鲁邦是瞻笃生哲人蹈德有严雍容儒绅典教于学政府遴才资其谋度河渠有书兵戎有枢迺振宪纲迺乗倅车开省东南坐筹賔幄股肱硕辅闻言是诺浙司之鹾国赋倚重帝睠老臣副予宠用煮醎于海民劳不咨公善理财母敢或欺匪衡益平匪鑑益明利周于物币贡于京视彼贪虐敛害于民怨詈满途亦独何人岂弟君子不忮不求岂弟君子不刚不柔鱼台仰止遥遥我心驾言旋归懐其德音凫山十章章四句咏当涂张县尹善政古者为政躬行率民不待刑罚威令而所感自孚以天理在心人所同也况县令于民最亲寄命百里茍善其治虽当俗降政乖之后岂遂不可复乎古观于张君可知矣君之治当涂也凡宿弊梗民及民所欲而弗遂咸除而举之廷诉者诲以婉辞辄释讼去然法所宜直彊诳莫能投其诈穷弱得以伸其欝故人无觖望焉县负郭带江当南北要冲供亿繁侈不立威而事集人免于扰宪台新令覈诡寄田君适病不视事吏署案设罪罟欲掩民入无虑数千户衆惶骇君出焚案易吏令民自实类田于籍赋役用均民甚安之其操守廉洁内无纎介私挠弊服羸马意常充如闭户燕处澹静坚苦人所难堪而居之自裕自莅事连岁大穰水旱不为灾蝗飞不入境务以德化下用是皆耻犯法鬬竞者寡部使者考视案牍寥寂无几父老贺曰吾邑入职方氏七十年未尝见此贤宰郊野间无少长闻称县令每额掌敬叹及代相与赍咨弗释以是观之张君为县能得匹夫之心葢由躬行率民无愧古之贤大夫矣君名兊字文説湖南人登进士第余性介直弗阿见其官三载表里始终常一致也故序其槩颂以诗曰有美君子尝观国光贤书载登赤绂斯煌再命陞爵来于荆湘尹兹百里编甿乐康理于心道积于身克施有政民德亦新耕桑被野雨旸屡匀衆庶而丰侯俭而贫民有鸡豚我盘蔬茹民有纨帛我衣布素闵厥士女疮痍是抚疮痍既瘳我体完固公绰不欲滕薛非长子产恵爱刑书靡良侯兼其德政有纪纲三年化行嘉猷孔彰英英白云逺瞻是恻遄归于南承颜有怿愿为时雨均此下国维兹邑人永思无斁五章章八句咏苏守义妻齐氏烈女齐氏者安平县新庄人也县隷真定晋州齐甫笄适同里苏守义事舅姑勤修妇道至丙戌孟夏守义病笃谓齐曰我病度不愈幸有兄养母尔年少改适后人可善事之齐曰忠臣烈女不懐二心守义死哀恸几絶谓家人曰夫埀卒嘱以善事后人吾甚耻之愿即死徇葬以明不它家人惊骇相与守视才少缓遂自经即夫丧日也有司上闻旌死节于门复其繇役保定张庸道通守太平戾止泮林进教官诸生语其事余为之诗曰幽燕之南晋赵之疆刀锄劔樵其人劲强安平故邑村有新庄懿彼贞女曰齐之姜来嫔于苏功容并良孝周舅姑礼谨闺房夫遘危疾永诀在牀谓汝改适怜其早孀齐沥丹诚执心孔刚誓无辱身宁甘自戕夫目遄暝妾命乃长胡能独生曷若偕亡金石可朽言弗忍忘冈陵可移义弗忍伤九原当见以死自明永谢膏沐魂离室堂欲拯何及举族悲惶行髙千古事昭一乡守宰嘉叹宪使荐扬旌命自天门闾有光断鼻执义夏侯德彰剔目示信房卢性臧谁能捐躯同穴而藏恒山欝苍厥髙莫量烈烈令闻能与之京张侯戾学称善洋洋激励孝忠增重纲常作此雅歌亘乆弥芳咏张同知田赋岁供始于敛输终于漕运事烦责重为政者难之夫敛输集于仓廪漕运达于畿甸得人纲摠则利入于国害不及民故行省遴官平其出纳焉至正丙戌冬姑孰贰守张侯以省命监敛三县租视事仓廨剜剔宿弊均一斗石朔风沍寒戴星出户昏夜始归逺郊外邑舟车囊槖如期纷至躬验露积簸籭精凿吏无以售其姦民得以节其费仁厚之意蔼然被物敛输既毕省委视平江漕运驰驿遄往自春徂夏海艘绵联琼粻山峙额七十万凖量合制漕夫听令惴无讙譁乃相谓曰是姑孰监租剔弊勤事者其可犯乎由是仓厫晏然市肆不扰其民曰是尝仁厚彼民今推而及我抑何幸欤又能防闲周严无龠合窃逸赢余二万四千石有竒由其累官在京仓库漕司故今冝于其职焉侯雅嗜经籍孳孳古学坐立进退礼习熟毎居府署疏决壅滞退食延接士论驰骋古今性豁如也教官儒流喜侯还治所俾为诗以咏之仆旧㳺京师闻誉起慕今灼见其人信有符于前闻也其何説以辞侯字庸道保定人言行政绩之可徴者岂独敛输漕运而已哉既述其事颂以诗曰有颀之英今德在躬禁闼清华鼓舞皇风命服鞶组宠任洊隆先猷是经衆理贯融乃睠江东临民敬忠庭诉自简仓储载丰匹马翩翩霜月在天勤敢谓劳王事系焉三吴故墟征赋于田有命转输寄委则专南风巨艘平达于幽待哺林林以乐代忧国廪既充经费是庸侯官南邦不有其功题画牛画形易画意难观此图也老不忘䑛犊之爱可以㑹其意矣为之诗曰坤道生生为子母牛貌其性情载行载休草茂泉清从犊后先恐其渇饥爱发于天五言古诗送吕经歴诗新安吕辅之长府幙于太平太平为江左名郡賛其理者冝有简静之德以镇其俗敏达之才以施于用斯为善矣葢其民习谨厚寡于争讼府侯端居堂庑肃清幕僚不烦于案牍坐镇勿扰而已郡地当要冲迎送需给日代乎前金谷之浩穰刑罚之重轻学校之教养营造之经费经歴总诸曹以就绪焉吕君蚤由簿书积劳陞官简静敏达皆有之矣府𨽻江东宪司宻迩行䑓集庆宁国太平境相接也政治得失声实隆汚最易着闻而是郡官无失职事无失道非善賛其理者欤秩满送以诗曰姑孰古藩翰溪山缭城郭出镇遣重臣分符荷侯爵黄堂清昼闲莲香蔼宾幕美兹南土彦声名素昭灼嘉言吐清婉竒搜破㝠漠简牍日岂无谈笑为裁度贞姿涧畔松髙情云表鹤流光何荏苒新霜㸃华发觧篆促归期遥忆旧林壑江流渺孤蓬春风桞花落才猷时所慕行矣霑殊渥壮心老不渝云路参寥廓送于遵道学以师古为贤不以戾俗为迂也往圣立心修道酌于大中嘉谟盛行经纶事物炳炳方策间儒者务学法此而已古学寥閴士习乃降干时媚衆饵近利猎虗声靡然莫知其所止当是时也闻有古学之士其不骇然而笑也几希无怪乎斯文之微矣以予所知若遵道于君之学其师古者欤来録学事于姑孰忘其素富独寓空斋闭门终日攻讨理致纂述忘疲居不泛交暇不出逰澹泊其心坚定其志侃侃论辩不改方直况味恬寂若与世忘不求合乎今而求以师乎古士类贤之世俗迂之予与遵道同时泮庠交契深厚诗以赠别并序作诗之意云尔东南鉅都㑹龙虎形桓桓文献萃其间群方耸听观之子邦之彦髙情寄儒冠词林被膏润华实美以完筮仕司纠録官与氊俱寒坐忘粱肉味丼此苜蓿盘斋居谢賔客灯窻夜漫漫道契三古心笔意宗孟韩秩满动行色送别江之干西风吹白云心目遥生欢相期敦古道力行谅非难朂哉追前修万里髙飞翰送程子厚莫神于天文流运矣日月经纬之隠见暑寒昼夜之变迁圣人濬其心智推验测候使天文无所祕其神裁成范围之功益神矣自庖牺画卦具二十四气炎帝分八节以纪农功轩辕迎日推筴而调厯作若分至启闭之官建于少昊重黎天地之司命于颛顼式序三辰帝喾有焉厯象玑衡唐虞先焉夏称昆吾商称巫咸周官摠以太史而分保章冯相卜师筮人眡祲挈壶之职其制遂详时至春秋鲁有梓慎晋有卜偃郑有禆灶宋有子韦齐之丼德楚之唐昧赵之尹皇魏之石申皆掌天文以佐国治而巫咸丼石其学尤着五行之説明矣后世沿袭支干星度推人夀夭吉凶悉本五行要必有其理也新安隂阳家程子厚明于天文得古遗意虽天地气化浑沦绵邈乃操寸管尺圭约而窥之卒莫有逃焉者也尝教授铅山隂阳学调太平其谈演理数推人平生事曲中焉余观史迁以隂阳家与道墨纵横并列然帝王以隂阳参国政定民时其法肇于上古是知道墨纵横之説皆可废而隂阳家不可废也意者程君于圣人之神知所求哉乃赋诗以送之诗曰于穆苍灵运元化无始终埀象炳躔逡积闰成岁功茫茫万古余坐致理则同清台窥玉管缇帷候律筩教筵分列郡设官傚儒宫新安万山深闭户象数攻青袍客江上賔友蔼文风望气登危城占星指遥空泉清壶漏滴表正阳晷中寒氊能慰借杯酒聊自充风髙白云飞澄波送归篷佳哉泉石墟树色环青葱鳯皇衔书来招邀㳺紫宫扫清黄道尘晓望扶桑红挽方君政至正初余训导姑孰郡庠青阳方君政来正学事遣其子若孙执礼受业后余去职君亦摄教天门于湖满考听铨吏部余适与计偕乙酉仲春遇君京城南侨舍相距数步曰沽酒慰寥寂联裾风沙中逰览都市至大明殿陛瞻宫禁之神丽未几予䄂礼部符南旋君寻除无钖州教授冬复抵姑孰旧寓怪其饮减杯至辄辞丙戌二月㑹饮余家后数日其三子至自青阳是夕遘疾疾甚犹致书于余俾子若孙诣余卒业三月十二日卒去㑹饮仅匝月所致书乃絶笔也经旬诸孤发榇舟归葬君躯干刚癯自号庸斋爱谈辩摧抑衆论闻一辞中理则改容服从尝谕信之永丰杭之于潜歴学正升教授惜其未任客死志莫获遂遂作挽诗三章以寄余之哀思焉大化何茫茫生死等朝暮见面未几何幽明已殊路人皆劝君仕况未年迫暮哀哉万里行朝命惜虚付虽有善教才不得一逺布六旬命非促岂不见晞露知命俭亦乐闻道死乃安平生嗜欲薄既逝䰟气完念昔乆缔交文饮意屡欢握手龙墀上天风飒髙寒归来忽永诀不复其杯盘葢棺事始定长夜嗟漫漫云间九华秀君心岂能忘亲朋亦别乆终不返故乡诸孤泣诉我我亦泪浪浪东风三月暮送柩出泮庠归舟驾言发佳城在青阳所期贤子孙勉嗣先业光赠程希孟新安程希孟失怙于襁褓母胡氏鞠孤孀居誓无改醮希孟遵教既有成立㳺金陵姑孰欲得禄以养其亲韩子所谓虽有离忧其志乐也託物成诗美其事焉乔林有乌巢好枝以为依巢中雏始生乌父去不归慈母勤覆育而无暂时违哺食日以肥养翮日可飞焕如鸾凰文矫若鹰隼威油然反哺心真纯乃天机崇台霜满树翔集迁髙巍不然腾云衢荣光託王畿晨出日未晞夜归星正稀所思报劬劳母德如春晖寄题依緑亭黄山衍余秀云峦结层城溪泉抱林麓苍莹有余清肯堂贤主人缔此松竹盟作亭宅幽胜辟园莳芳荣波光照帘几天影空明依緑意何如聊以濯吾缨汉水鸭头色锦江春碧晴向来逺逰处恍惚当轩楹仰视金芙蓉千峰欝峥嵘丹崖浮紫气上接白玉京仙人粲云裾下顾如有情翩翩鹤书来闭户懒出迎俛首玩澄泚但觉轩冕轻机心晏然息肯使鸥鹭惊洗耳慕髙躅深居憺无营赠李盘居有客骨气清南来自仙都睠此山水地相逢意交孚㳺神于先天理象穷六虚炯然䨇瞳光为人辨荣枯流观文物海妙泄造化枢上有星纬垣下有龙穴区甲子起上元万古数不渝泝流探其源竒言如贯珠蹇余乆巖壑澹素以自娱坐视岁月迁不忍弃诗书朋逰或要津笑我犹癯儒子来筮卦画谓当应时需牕前共尊酒谈笑忘羇孤天髙秋气肃鸿㕍来賔初去意不可留赠之乏琼琚岂无小山徒招隠上亨衢猗彼盘中人宁乆盘中居时至谅毋失江左暂踟蹰赠风鍳雷霆电雷迅乃成霆先机烁飞电震动江海间洞烛鱼龙变君术亦如此骇物豁神见舌端声欲鼓目光照人面心与造物㳺其名匪徒炫萧萧蓬鬂斑客路犹未倦敬亭好山色余翠落团扇秋风凄以髙乡心逐归燕赠斗数梁月渊璇玑干元化列宿摠纲纪不待衡管窥理数契𤣥㫖人命有穷通如出其意使平生鑑物心寒月照渊水曳褐茅山下开牕挹苍紫波流送灵槎博望憩㳺屣仰视北斗光秋云接伊迩竒论入杳微尊酒浇磊磈凉飈飒短袂微露湿寒苇问子去何之长揖挈行李夜行至香鱼馆目送寒日坠暮色变苍黄近顾已昏㝠前店安可望㳺子且宵征苦恨昼不长雪深迷古道车陷心愈忙缺月未出时粲然衆星光四无鸡犬声琼田白茫茫忽逢人夜语为我指康庄渐至香鱼馆叩门灯照牀主翁起迎劳饮以壶中浆笑问来何迟吹火煮糗粮因知造物心不使罹害伤命途此可卜力善何能量送常伯昻燕云欝嵯峨形势拱北京土厚人劲毅慷慨意气倾一有温恭儒翘然擢竒英夙秉济物志而无阿世情西江賛风纪顷歩懐廉平岭海涤氛翳湖湘亦澄清寻登南廌院爱此霜月明中台有征书共説选择精春残桞飞絮送别金陵城子行勿迟迟时事方营营平生报主心不为利禄婴致逺自今始侧耳闻佳声述寓夙志慕前矩琴趣愧难续弃米曾赋归云何效奔逐慈亲日向老无以报鞠育明经不取士奉养心未足㩦家客秦淮苍苔蔽荒屋年丰公廪虗半载不沾禄妻子乐从俭朝夕共饘粥母心爱两孙每食分鼎肉自怜头上巾兴到无酒漉怡然坐牕下一笑对秋菊秋风辞送梁生凉飈荡平野逺送賔鸿翔萧飒西北来草木忽变黄不惜草木黄寒透客子裳晓牕凋髩影夜堂揺烛光值此素节晏令人懐故乡援琴赋将归苦雨菊有芳盼望扫积隂下土见太阳明当吹羽翰髙飞戾穹苍訾伯元孝义齐国有竒士卓行由性真霸余俗尚利忽见三代民兵荒家不残货充廪粟陈视义重丘山黄金轻一尘疾疢虽在亲痛实切已身拜医奉汤药省养谨夕晨钟爱赐厚资誓与兄弟均居丧踰礼制毁慕泣苍旻田屋让同气举族褱其仁慷慨割腴产恵利饫孤贫庾衮救疫勤宋清焚劵频元振给葬费三人罕儗伦今乃兼能之恩义周乡邻孝友万善原任恤与睦婣全德古所难事状付史臣旌褒光宅里眉夀余八旬象贤乌府賔宠秩绯鱼新綵庭侍燕喜几席生阳春滔滔济河流入海去无垠福泽同其深永以遗后人仲春雅集分韵得染字出自行春门山明烟雾敛平湖芳草生野水緑如染园亭桃李花相映盃潋灔乗风登白纻石路不巇险大江逺澷漫浮云闲冉冉絶顶尊爼列微酡入腮脸山僧煮茗迎松下门半掩穿林叩仙洞琼章借披检钓台更留酌真乐意无慊因嗟乆城市不觉时荏苒今日良宴集兰亭视何忝同行皆俊彦冠佩罗整俨临溪咏而归悠然忆曾㸃九日登髙翠微亭分韵得满字山川甚雄丽积雨为磨澣天开秋气清逰娱共萧散石径接巉巖兴到行不懒微霜䕶新晴杲日送余煖层巅蹑髙寒境胜世所罕苍茫四无极自恨目力短危亭基藓残麋鹿荒町疃居然龙虎势城郭在平坦崇阿吊离宫老木䕃僧馆松云引徐步兰露入清盥况当重九节野菊相留欵賔朋笑语间文理谢雕纂好风袭尊爼幽鸟咔丝管人生光景速每恨乐事缓嘉㑹幸一逢何辞累觞满观澜斋诗水德灵且长滔滔向东奔忽焉成湍激洪澜撼深坤萦盘势洄洑汹涌声惊喧昼天日光暮蒸云雾昏斋居在川上寓目凭幽轩顾瞻发深省因知来有源道体谅如斯妙契邹孟言力学当渐进达此入德门泝流穷其本功勤矢弗谖譬彼逺入海万里何惮烦题何氏心逺楼山深衆喧寂而有太古风西南起髙楼居者恬以沖笑傲浮云上俯视沧海东遐哉天地濶在我方寸中草木有生意乐此遗世翁脱彼事物役求道有始终所以平日志不与浅近同神交羲皇前髙趣谁能穷登舜江楼得换字韵承平八十载河海既清晏越东在遐荒武备奉宸断股肱二三臣坐镇防变乱礼罗得名士兵机授成筭下马舜水濵官吏服能干寸心每勤劳百姓免愁叹与客闲片时登楼爱竒观凭栏出树杪振衣在天半诸峯绕城邑万室夹江岸鲸涛息狂沸龙泉入清玩霜晴风日佳畅望百虑散因忆京华春盃酒曾共案别来㑹聚难转眼年岁换旅中得追随相顾发一粲登龙泉山得海字韵苍峯倚重霄万古色不改神龙去已逺踪迹隐然在石面常出泉土脉本通海宝坊起楼合气清地爽恺佳菊金葳蕤古木青晻霭攀磴行复坐瑶草鲜可採賔朋觞咏间气味似兰茝谈笑有雅趣巖壑被光彩嘉㑹有几何不醉复何待次云观尊师竹杖诗韵骑马京城春乆矣弃鞭䇿丼心曳笻竹扶持常助力步屧得平穏随身共㳺息夙怀氷雪操文彩炯然出岂无灵夀杖优老荣禄食刻鸠仍虑饐宠赐临几席遂令衰朽资无意乞骸骨何如知㡬士逍遥在衢陌世路渐艰险老境亦遄疾与尔且从容免为物所役向来经行处风雨长荆棘出门今不逺㩦以慰朝夕相从憩松㵎蹔放枕藓石虽知有此能寂寂倚空壁摩娑惜良材造化閟灵物用舎自有时散逸兴何极题通微斋道体本无迹至隠不可见彼美方外人达此弗迷眩寸心造幽𤣥寂然该衆善真机忽显露妙用生万变送周士显仓官邓明可觉非先生之子文艺可重㩦东仓周士显过余且曰士显年富志勤简册逰于四方货殖为养亲之资自以疎于定省将归闻子而愿见盍为诗以贶其行余于士显未缔交而为邓君所与不敢泛以货殖者视之赠以诗曰幅员大茫茫混一年已久丈夫有逺志万里事奔走楚氛起西南军垒击刀斗嗟哉行路难归计不可后太仓东海濵寳货萃渊薮州民已安居船兵或相蹂云飞苍山颠客子重囘首还家信可乐再拜为亲夀江鱼鲜斫鲙园杏新荐酒薰风楼馆清论文集佳友所愿成德艺勿用矜富有平康如可见待时宜静守努力及壮年修名期不朽已上辞达集癸夘闰三月十九日奉㫖代祠宝公遇环中子于山中送余出寺余止之环中子曰不出圆悟关因续为句不出圆悟关已入清凈境长松闭虚巖閴坐弔孤影我行宝珠林闻君万縁屏意将叩𤣥奥未敢辄唿警童子倚马睡侍卒息驰骋飞亭揽空翠木末潮万顷㷀然忽我即握手语髙岭脱屣人世外豁若春梦醒遐霏栖沈寥幽云䕃苍冷万叶发逺香半天觉清迥山水多胜事兴到暂同领嘉君匪逃儒黙几聊习静形迹若异涂一理内自省楼合起太空先见常炯炯沸海指龙涛神光破溟涬惜无浮生闲其此白昼永下堦踏重藓倚栏瞰方井天地一逆旅谁宜叹萍梗送客临虎溪余情咏佳景何当从之逰慰此心耿耿次韵刘彦炳典籖感秋七首凉风肃庭户爱此山气幽森然林间叶倐尔水上浮维天有四时髙爽莫若秋中情茍恬晏无劳慕丹丘我本隐逸人手种篱菊黄养真亦好道忽已五十霜夜凉不能寐稽古灯在床天明驱马出秋兴满江乡英雄逐秦鹿诸兵日相侵义师独缟素感动天下心三杰功名显亚父终陆沈时方求善䇿不计陈平金孤桐倚絶壁长养材貭竒截为焦尾琴奏成白雪辞倘非㸑下声知者复谁其物固有佳遇待时何足悲名爵得固易设施为甚难房杜居黄合功业弥两间志士绎遗经有得心自欢一朝乗飞云龙鳞或能攀切直慕汲黯孤忠悯湘累懐才若尽展膏泽靡不滋每思汤武兴能用伊吕为君子处心正何嫌迹逶迤九月霜未降青溪尚弥漫惊飈飒蒲桞苍桂秀团团倚杖观白云孤飞时徃还穷达听天命怡然絶忧叹次黄观澜韵二首治古麟在郊山气结丹甑淳风变禾黍列国事吞併秦隋虽富强莫与仁义竞所以王者兴四海苏乆病埋金地脉寛遐壤悉退听大致文武才摠握造化柄江汉日以清嘉鱼荐芳饤邂逅有君子知㡬适天性作室贵杞楠炊黍资釡甑雄才萃天䇿六合遂兼併古今一俛仰维人信无竞勿言岁云迈学老无疵病髙飞择木栖好音动清听右掖苍栢隂挥笔司文柄时相最好贤招邀共觞饤偶幸接微吟独惭野夫性看松庵太古有积翠怪虬託窟宅皮鳞老阅岁髯髪硬如㦸爪擘层云开夜攫明月食偃跃天可依忍冷冬不蛰路絶人罕到一士卧空壁每从晨启扉终日对森碧相㸔乆无厌稚子笑成癖昔自初览时万松皆歴歴凉隂羃窻几深黛滴巖石无乃肉眼观玩物犹滞迹迩来坐庵中一松了无觌不在形色求能以神气得坚朴藏大用后凋秉天德幽怀与俱化此境遂真适好风忽相过清音起寞寂烟云万顷亭化工出竒变谁哉执其枢山川气忽凝浑浑一色敷大海起雪涛宛在平地铺烟耶果云耶脚底万顷余漠漠混浓淡悠悠忘巻舒缥渺亘林野奄忽弥八区南北知几阡东西几陌踰谅无町畦隔亩计安可拘身登太素上清旷聊自娱但见三两峯顶露青芙蕖泊然脱世氛喜与此物俱或言近灵湫疑是龙所嘘长飈生树杪天地廓如初唯天在上亭一境悬太虚云木皆脱洒去地隔几尘结亭称吾雅扶桑浴朝暾每在几席下仰视独苍穹更无最髙者笑抚乔岳顶渤澥一杯斚飞猱不可越无怪来者寡自非毛骨爽胡能此陶写我欲㪺明河清露湿九野沈寥与之朋白榆手可把果能遂此懐石榻问君假苦斋染指求鼎羮悦口嗜杯醑滋味非不丼过咎终自取宴安怀酖毒豫极萌变蛊所以古圣贤身劳心志苦陶渔困山泽胼胝平水土先虞戒逸乐东征弗宁处尝胆与粉参含茹不可吐炎汗务穑稼饱暖免空窭壮士不解甲血战拓疆宇力学在辛勤才识观今古譬如适逺国歴险冒寒暑客有居深山卓行独无侣苦节励志操苦药清肺腑焦思废寝食坚忍能自许㫖美于此得勿为艰难沮始信荼如饴何殊隽膏乳我生清苦多薄命天赋予耐守乆自安相顾乐无语已上知新近稿偶述粤兹古黄国麟史昔见书开郡领三邑环境千里余淮汉错犬牙大江倚郭郛亦有邾子城近在东北隅冈峦起千叠苍峭夹井庐颇讶前朝意乃视遐壤如元之既谪守子瞻亦谪居竹楼冬听雪赤壁夜凭虚适为此地幸因之作名区至今江山间光采被禽鱼我才愧慵陋来寓情思舒兵后抚疮痍野外恳荒芜努力砺名节庶不负所需秦友谅元帅邀饮戎帅忽踵门拱手向我语儿从金陵来江舡载酒脯请公饮一觞陪坐无杂侣但有守镇官新晴其鸡黍老夫慨然诺䇿杖至其户盘飱已罗列爵行闻乐府不意寂寞濵乃有此樽爼郡民方凋瘵贫家受饥苦安得皆醉饱丰年欢屡舞服药服药功亦竒借以益五脏閲世五十三颇觉元气壮须髪白数茎黝者固无恙先医神圣流遗言岂我诳精神茍内守血脉自和畅厚本塞病源邪沴不敢向吾儒传大方又出医家上集义体自充寡欲心不放慎言节饮食砭针戒流荡达则民瘼苏穷亦身粹盎道德永昭埀后天不凋丧新晴有感今日复何日见此天气晴上帝悯下土欲遂苖稼生民乆苦隂晦再遇白日明愧我初守郡恵政未能行颇闻近年来差繇事匪轻三时勤农务冬藏不满籯赤子空嗷嗷使我泪如倾仰视苍空髙无云蔽太清吾当诉真宰早致天下平见月一月不见月却在屋西头童子喜来报还我故玉钩㨂叶㨂叶埀万珠碧重枝亦俯惊问此何因白昼雾如雨锄草二首锄草力亦劳根连土如铁草深固荒秽还疑伏蛇蝎锄草废屋基更刬故瓦屑拾得古铜钩苍翠不磨灭书事离家仲冬望泝江至鄂渚凄风裂重裘大雪惨行旅蹉跎岁华晏洲边感鹦鹉今年春二月玺书命守土两日抵黄州又值连月雨披榛古瓦塲诛茅创廨宇四招复业民疮残必摩抚事简虽得暇懐国欝心腑梦登阁道上隔水不得语觉后山月西孤影在荒堵新晴云雾卷南方早炎暑夏衣家未寄昼汗生腹股对客扪蝨谈痒多翻成苦土无絺绤卖亦有乏资与空存麻城名不见制白纻赤日烁闾阎卉服多困窭一物差可意美竹产村坞削皮为枕箪纎巧类织组凉光泛琉璃病后难寝处此身不足惜所愿六事举闵玆锋燹余民命满荆楚可怪近日来舡兵忽暴御快桨躐洪涛刼货杀物主登岸拆邮亭伏莽袭商贾巴河遇三人投之急流去一人浮水还赤体无寸缕疆域幸开辟道路乃龃龉偶逢使者归封书闻政府敢陈骨鲠言天髙听常俯踪迹悬幽逺庶效㳙埃补飞蚁巨蚁揷两翼形与蜂蝱类羣然穴我室囓肥若锥利寻羶行案几乗间穿衣袂童子塞罅隙又出屯满地有时忽飞扬喧鬭争意气髙或登栋梁近或栖褥被或落头面上或依墻壁萃见者輙怒憎予独无害意念其造物生似知君臣义但令扫常洁迹逺自清致述椀有客寄书来遗我白瓷椀古人劝加飱感兹意何婉旅舎乏此物童仆欣涤澣分送两同僚无则视为罕欲效铭盘盂饭顷亦自勉饮食勿过饱注水戒盈满岂独口腹计去道庶不逺墻头草墻头草三尺俗称野红花干脆皆芒刺叶乱多欹斜托根亦何危疾风日相加眼前爱潇洒苦被此物遮一时芟夷尽幽景即满家尘垢翳人首谁能不梳爬从是兰在门尚云锄去佳蛇蜕平生恶蛇虺不欲见其形长蜕忽挂墻隂风动余腥昆虫乃有此含毒性不灵一蜕一长养速刈积草青蚕蜕茧盈箔蝉蜕离污浊龙蜕气乃神陋尔留残殻螫手急解腕为害古来恶劔断炎汉兴笏击中丞卓深山大泽去慎勿城郭苦疥奔走二十年一身事鞅掌洁素无疮痍但觉肌肤长自从去岁来昼夜苦疥痒爬搔血濡爪手足生劳攘纎䖝穴皮内蠧我恣所徃恐是心火炎精神减清爽盃茶服苦参效验不可强何况民痍多元气待培养当使疾痛除临风动遐想酒人以酒为丼我以酒为苦平时爱静重醉后轻言语容仪渐不庄咳唾且频吐目花散万蚁细字卒难覩事重忙亦辍面赭羞自俯大禹疏仪狄阮籍侪恶侣圣狂天壤殊可以警千古寓意鸦世俗恶鸦鸣每以为不祥或称亦报吉两説皆渺茫祸福人自致物岂预度量君子循善道自然天降康万一遭不虞有命莫可攘小人悖理义鬼神罚百殃侥倖或安宁气数乖其常泛观未定天倒置如未臧事乆天者定曾何爽毫芒飞鸦启长啄适意自徜徉黙坐澄万虑聒耳庸何伤蝎昔年馆北方壁上蝎数箇体圆尾螫人肌肤惨如剉今年黄州居黒虫几前堕长股类螳蜋双钤恣掀簸𨽻卒走击死我斥其太过卒跪前致辞敢达使君座土人亦称蝎一囓皮肉破朝痛抵暮夜酷毒难坐卧饮食不能飱更长忍饥饿急候鸡一鸣痛止家人贺此物不可留见之当击挫我闻如此语咨嗟顾賔佐䜛口更伤人古人遭速祸鳡孟夏鱼苖生纎纎满波内一瓢数酌千似有㳺泳态江头聚城市买者动运载归家放池中㸔养情必耐每朝饲饭饘至午投藻菜长育日向深洋洋可人爱其中有鳡鱼恣意张巨喙身长多气力来徃食同队但见鱼渐稀将谓深潜晦童子入水观唯有鳡鱼在养鱼莫养鳡湖池利俱废用将莫用贪边民生怨悔雄威肆吞噬繁刑更苛碎家家弃青苖遥遥投北塞国计果何如令人发长嘅蟇虾蟇汝何物形状无可取舞舌掠青虫怒目腹如鼓忽尔肆大姦食月不肯吐饱肠撑异物广寒清虚府投劔上青冥我怒且斩汝夺取明月还死骸投下土杲杲太阳出当午爆为脯制药能疗疳功神小儿女更有目上酥解使疮疡愈其物固可憎其用或如许却笑蚩蚩民貌俗昧今古在世一生长酒食灌肠腑视物有不如终身竟何补当门小山山脚踏墻头全身尽呈露殆类知己人豁达吐心腑秀色排闼入意多黙无语晚来白雾起对面不得覩夜坐虗檐下惆怅失佳侣晓翠忽舒颜为尔早开户石砌方池石砌小方池四面皆一丈仅同碧簟舒未易测限量地底泉脉通江海发清涨光㴠浩浩天星河漭揺荡譬如方寸间莹澈万里畅移牀狎清泚宛在鑑湖上江色竹屋晨启关江色直飞入空碧压几案隂隂四壁湿玻瓈作天地泠然手可挹万象随升降元气动唿吸临岸步观涨石堦没千级岷巴与湘汉衆水大㑹集合流东北去海水亦起立龟头山我闻龟头山乃在麻城县东离八十里髙峻逺先见伸颈向南行欲矫仍俯颤巨吻谽谺张穹嵴坼纹现鋭峯尾突扬埀陇足深浅戴石被介甲嘘云零雨霰彷彿洛书出峍兀海鳌抃緜延地一舍巇崄行不遍形貌肖灵真活动生孽变不知在何时传自旧俗谚窃食太仓米官耗嵗常洊粪田东义州丰肥最淮甸天心恶馋暴勐风激飞电霹雳振颔下凿去唇一片地灵锁趺爪骨死永不转至今涎沫凝石乳方气扇文皇避暑亭过此暂留恋试劔斩石裂马迹尚可辨禅寺傍龟峯兵火燬楼殿罗汉遗脚踪锦绣生采绚虎跑清泉涌飞瀑日光炫矮碧千年松不盈一尺羡石面开小莲或白或如茜佳草解百毒重楼袅金线二级四楼埀三级九丝练雌雄骈发处羣草停蔓莚有蛇白花纹刚尾挿石健直立长丈余吐气毒炽煽飞禽触即僵随吸下供饍又有鼈皮蛇褊阔类街面尾尖首如狗吐丝草头纒人行犯其丝逐啖恣所便曽遇五猎犬一犬被其嚥腹饱痴不动四犬怒齩穿野人舁入市山海经未传白艾最可妙土产入贡献低叶拂婆娑大叶展葱蒨草深妨长茂耘耨如治佃端午官採刈禳毒先祭墠精制似纯绵疾胜瞑眩一炷火力透贯串速如箭暖具作氊褥褁膝疗寒倦僧名张化主铃响起塔院遂名佛道艾且可充赠饯此事得之谁罗判吏陈宪晚凉孤萤屡明灭长飈驱湿暑幽枕拥虗窻夜听竹间雨芒种前雨兼旬天气晴硗确曝龟坼山农欲移秧三日沛甘泽黄老神哉变化机黄帝尧舜氏埀衣民自化制作初盛美皇风与帝德轩辕㑹终始上衍羲农业下肇唐虞理斯文昌圣统大法建人纪末世怪诞流放荡言僻诡膝行崆峒山问道广成子鼎湖昼升天冉冉乗龙起羣臣攀须堕抱弓葬冠履乃为方士祖继者独𣆀耳秦汉称黄老清静遂倣此圣人亦人类有生必有死安得臂为翰腐尸青冥里宣尼賛周易三圣同一轨跻老侪诸黄无乃伤鄙俚或云黄石公倒置尤非是向使邹孟出排辟岂得已医家祠有熊贬与方技齿我乆厌俗谈一刷万古耻示后教尔诸子孙切勿慕富贵方册与田园功勤有滋味悼故妻喻氏世治夀为福唯恐不百年天下兵兴时病中福亦全行年四十七伏枕竟不痊非夭亦非夀正命赋自天夙昔性婉娩志操仍冷然父兄富田宅姑妹丰货钱嫁为贫士妻殆类少君贤资送物固华澹素乃所便身不服锦绣首不饰珠璇心不好暇逸口不嗜肥鲜乃肃闺阃仪耻为粉黛妍先母未五旬性严常见怜缉麻躬机杼具膳进几筵灯下勤补纫宵昼分遑眠籯空无私镪有即献姑前劝我广儒业日夕当干干居内理家务因得力学专充贡赴南宫㸃额辞幽燕檄作书院长金陵坐寒氊为我奉母来承颜意弥䖍賔朋常满堂酒食罗爼笾再调余姚山孤踪渉长川在家能色养母心免悬悬江南开大阃幕下叨备员石城奏雄捷衔命使淮埏风尘塞道路百里如数千慈亲念行子加飡疠气纒㷀㷀奉汤药深夜更煮心劳不可救恸絶欝莫宣慎终礼必诚浅土封亦坚庶冀良人归中心无悔愆移家指鳯台华省初依莲临行辍膏沐其母问何縁再拜恳致请方今烽火连郊野难安居愿随母问迁未能报劬劳不忍更弃捐母意似未俞挽之强登船其族后遭兵母独遐筭緜送终毕大事笃孝情勤拳生长两男儿教以攻简编怠逸必切责不为私爱牵日用有节制时祀常洁蠲忽我病二载将谓难乆延何意壬寅冬瞑目在我先是时领公务夜宿郭北田意若待我别气息犹恋咽达旦望不来长逝魂翩翩日午及到家偃卧面覆绵头髪如漆黒容色清姢姢凭牀唤不醒挥泪深彻渊不得亲永诀𠂻肠疚如穿惨惨夜无寐镜破安可圆辅翣卫輀车相送城南阡身虽不及老生来少忧煎时危不识兵岁饥不断烟礼义足自防又合七诫篇有子俱在侍有孙可绍传生顺死亦安无憾入黄泉姑孰小佳山骸骨终当旋同穴在异时述此埀曾𤣥已上黄冈寓稿秋夜秋分气初爽灯火新照夜蟋蟀在我宇鹿豕过檐下商飈戛松竹声乐殷韶夏旅人叹空室听此稍慰借四时寒暑代秋凄殊可讶山川变寂寥草木动衰谢况乃尚殊方未得税星驾自非疆寛夷欝结莫倾写命途有或然意欲问造化苍然黙无语列纬芒彩射漫漫未能旦天地一邸舍病体病体异彊年微凉即歛簟丹心虽故吾奈此老冉冉血气盛必衰节行宁或歉爱彼古松栢不事柔荏染卒吏意未谙笑视太清俭举按踈酒肴汲井煮菱芡持守固一定所处随夷险思昔军旅中联篇飞文检将相相后先旌旗互明闪万马被精铠猎车载骄猃执弓陪射耦发矢注剡剡近岁违康宁伏枕谢丹脸臞勚渐可憎眷顾难乆忝惜无智勇资儁功奋光燄又无康济才事业埀琬琰恐与秋草零行路得讥贬尚觊素志豁一勺助潋灔梦觉梦觉山雨来万㸃击虚瓦泠泠玉磬音堕我羇枕下回飈撼松涛曲奏迭髙雅此身卧钧天傲睨洞庭野造物慰孤寂作意为陶写残夜破幽閴心耳俱洒洒清吟荅洪调勿谓和者寡桐城杂咏寂寂山之阿佳菊发崖谷人言采其英延年且明目紫萧间杂生修茎密不曲䕃此婆娑丛见萧不见菊筮人求灵蓍指萧即其属刈为五十筹捧之进𤣥椟尊合洁室中焚香致㳟肃觧韬左右分假尔吉凶告恐此或未神掇取无乃速金蕤岂不芳一时意未欲悠悠岁云暮凌寒抱幽独仁杏两巨株夹立门左右栽植多厯年干直枝叶茂两淮兵祸烈邑屋残燬乆岁征战舰材穷谷斧斤走居然脱戕毙疑有神明守此来筑室居乃喜见骈秀西株戈㦸张东株车葢覆又如卫士严勐气出介胄主人爱护之从此保真夀物遇自有时不必计迟骤晚窻坐未乆忽若松风鸣问言何所鸣荅云涧水声我来已再旬不闻此声清今夕特尔殊潺湲复錝铮岂非冬寒候万树凄风生飘荡震原野廛嚣杂营营羣响有时辍原泉独流行昼夜无息机天然发韶英去为江与河洪涛播大瀛因念古君子名扬耻过情美德有根本广誉乆益荣舎北有废园灌木深且蕃翦䥽忽明豁有物峙草间瓌颀似人立乃是石假山汲泉洗宿翳三峯各苍颜亦钟神秀资似无斧凿痕此地山既多层峦缭周垣烟霏媚朝暮晴雨皆可观云何昔人意因假遂遗真思欲庐峻顶㟝嵝悉下陈㤗华在我闼浩与寥廓邻已上鹤沙小记陶学士集巻一陶学士集卷二钦定四库全书陶学士集巻二明陶安撰七言古诗送易知事易彦昭南阳人蚤游京师试太常掾迁长秋陞太平路知事位在郡幕亚总六曹之纲賛一府之治任亦重矣其性情寛和不为峭絶之行不取皎卓之誉法行而政举郡府赖之閲三载代者至为诗以志别焉诗曰青山之隂江之濵郡城晏然民俗淳使符煌煌来贵臣幕府賛画多佳賔君兮氷雪为精神中原人物何彬彬卧龙冈头月如银清气鬰蟠钟在人壮游燕畿登要津声光上彻天之宸宗祧礼制得具陈长秋佐政功不湮恩袍緑映宫柳春䄂中勑㫖如丝纶上承侯伯谐同寅所喜境内无譁嚚清风吹逺案牍尘芙蓉香冷波粼粼水天红光日吐晨乘马上府参朱轮茧丝岁赋五百钧十四万石米满囷省命督集毋扰民屡嘉劳绩超等伦溪楼峯峦连翠旻风烟侑此盃中醇欢腾棣蕚荣蓁蓁咲看佳儿双玉麟忽闻书考去志伸枣阳别野毋逡廵愿言寿分堂上亲愿言显要早置身綵衣辉映金鱼新送夏𢎞叔入粟拜爵之令始于秦而盛于汉唐权宜应变以佐国用间有异才出乎其中若张释之卜式黄霸皆以资登郎选晁错有言爵者上之所擅出于口而无穷粟者民之所种生于地而不乏其意有由然矣至正甲申中原饥馑天子恤民阻饥赈以府廪全积循汉唐旧以爵募粟由是夏𢎞叔任廵检于草市𢎞叔虽长富室自处欿然其父貭夫延师家塾以教之遂渉经传属文哦诗精琴操良于翰札焉草市𨽻今天临路志称其地有舜遗风人多纯朴王黄州碑谓潇湘为洙泗荆湖为邹鲁𢎞叔廵警兹土保安居民清肃阖境乃其所能今将泝江流浮洞庭南抵于湘潭瞻衡岳望五岭以摅其文气以耀其武备有日矣其乡儒师林逹之钱彦良造予门持缣轴求文为赠遂述其事系诗于左云洞庭之南云阳墟祝融灵峰照天衢青衫万里游炎都戎韬小试罗兵殳草市聚落鳞瓦铺骇此警逻来文儒当涂名家千里驹椿隂如云庭屡趋毫端春葩五采敷光掩金壁珊瑚珠宅邻横望髙鬰纡三十六朶青芙蕖幡然应诏发廪储穰穰白粲连樯输羸民含哺旋昭苏勑书褒宠金章朱碧湘秋澄冰玉壶宦途南逐鸿飞迂花村月夜惊吠无笳鼓声起姦攘逋仰瞻玉帐金虎符绣斧飞霜悲兎狐尘闲官舍忩日晡岳云绀翠烟糢煳长沙酒香唿木奴醉眠琴榻红氍毹载云旗兮颷控车兰声桂醑招三闾咸池音杳龙尾徂湘妃鼓瑟懐苍梧客乡哦诗不可辜写入潇湘八景图送秦君用秦为当涂着姓丰裕累世君用祖若父皆敦良确慎气无骄盈习无纵逸可谓富而仁者也君用得继承之道家法尚俭于周䘏困馁无靳焉乃歳当阏逢涒滩齐鲁燕晋饥朝廷遣使分道赈民听入粟者拜官君用遂发储积方舟以载浮于江逹于淮选部注寳庆路新化县苏溪廵检君用赴官而南其地隔大湖邈在边徼杂夷粤之俗然闾居族聚火耕水耨者皆国之赤子乐生恶死性所同也攘窃弗宁岂其心哉由绥之寡术导之不素衣食匮而礼教无闻几何其不相胥而犯法也虽严于事果足以尽御暴之方乎余嘉君用应诏不违敬也施惠于逺义也仕而效勤忠也既富而仁其善又如是宜有以华其行故作诗送之诗曰万山丹翠浮楚天熊蹲龙奔隐云烟长沙零陵相后先一水走碧雄澬川地饶黍稷麻麦田瘴不为疠暑不煎苏溪僻境民受廛蜂屯鱼贯纷牵连草荒公廨屋数椽鼓角声撼天南边秦君下马蓝袂鲜官闲昼永如神仙令严兵伍采棒悬平芜月白犬熟眠出自富家真象贤寳视经书唾视钱平生周急心所便况乃募粟纶音宣尧汤曽遇水旱愆从古有饥无此年闻之殊觉心恻然我发我庾实且坚琼粻满载江上船顺流不日经淮堧鹘形久病成甦痊报以羙秩天官铨御煤香湿黄锦牋手弹冠尘理腰纒春风溪亭飞柳绵银筝侑酒喧离筵帆开水驿弓控弦洞庭浪喷蛟鱼涎巍峯隐隐飞鴈旋岸口迓卒森戈鋋峒猺怗伏无警传满帘日色薫兰荃公田饭饱跨锦韀入城为访濂溪泉菊泉菊能辅体延龄根茎花叶皆可服或曰南阳郦县有甘谷菊生被崖大菊落水得其滋液泉为甘馨谷人饮而上寿辨者曰诸花之根唯菊浅露水源既逺香岂由菊设使以花得香不过秋冬之交尔夫水甘淡咸苦各因其源安知无菊味者故郦泉之芳匪因菊变予尝折𠂻其事以谓地产宜菊则精英之气流通土脉与水相感古法季月採以上寅春曰玉英夏曰容成秋曰金精冬曰长生是精英之气无间于四时若大菊落水与辨者之説或未然也番易黄德辅业医号曰菊泉访余求诗余亦感其善疗赋诗寓意以菊泉之德归之不专美于物焉诗曰中央气和连混茫金精共錬秋花黄灵根绵络涧谷旁真英聚入幽泉香山中百卉不敢芳日华月魄涵银潢泠然入勺风露凉干坤甘滋流肺肠山人童颜寿且康七十八十犹云殇番峯老叟医师良何曽足迹游南阳情甘隐逸与世忘澹然迹踈红紫塲心渊澄莹波不扬濯缨不必求沧浪旧家留得轩岐方刀圭竒验清膏肓发开千古金匮藏丹蟠龙鼎芙蓉光埀亡者存弱者强惠泽及物何可量此菊生意盈药囊此泉味比醍醐长所愿仁寿均八荒隘彼郦潭居一乡飘飘霞佩云锦裳携儿过我登溪堂是时东篱天雨霜寒蕤照水金煇煌授我寳诀期荣昌神舍内完絶外戕身轻傥可八翼翔蓬莱弱水天风刚李氏孝义甚矣天道付畀之重不可失也秉彛义理之良心万善从出人具有之良心之存莫大于仁也良心之发莫切于亲也人以眇然之躬配天地三才而异于物者此也予虽不识李良夫闻其孝笃于亲义周于族推其仁而有序其毋宫氏令德贞节类古烈女良夫㓜失父长而造行不羣毋训有素也予念夫孝义之实根于良心也孝义之名足以励俗也故乐道其事传曰仁者必有后尚絅果以文学显天将丰报于后人尚源源也呜唿懿哉乃作诗曰鲁之为国多秀民礼教遗俗醇乎醇中有孝子全性真务学唯先厚天伦骨肉之爱始自亲厚我能施睦宗婣母氏派出虞公臣秉节操心异于人夫也竟终阃幕賔江东客途孤怆神归家奉舅颜和誾舅兮不知儿陨身不将脸照桃花春栢舟为誓甘苦辛灯忩课读勤绩纫渐见四子英甡甡重闱鹤发余九旬孙枝满眼皆儒珎盈门弦诵延缙绅簦笈逺至咸循循表厥宅里墨牓新光映岱岳黄河津良也孝义盖有因积善有报祯祥频后贤思齐世蹈仁河岳久长能与钧徒氏世德徒氏出自姑孰徙居溧上三世矣仲清通国字音声为姑孰学録馆谷于其从祖家予尝识仲清之父彦和及其兄伯渊今见行巻诸作则知徒在溧者多文士予视之尚乡邻也为述世德诗窃取比而赋之义尔青山昔年有鳯凰移巢中山琼树苍鳯凰凌云去渺茫鹓鷟遗族皆文章金玉为羽锦绣肠渇饮河汉吞奎光中有一雏在髙冈衆目争光覩嘉祥嗈嗈几听鸣朝阳音如重译流宫商出林沐浴雨露香思欲闻韶舞巖廊振翮一飞回故乡翩然照影姑溪旁一朝瑞采生我堂惊看异物来何方抚此灵貭询其详乃匪物也人之良手探诗轴出锦囊始见一家文气昌叔姪昆弟翰墨塲鲸鸣玉奏声铿锵我闻君家世德臧天降百福纷穰穰若祖从吏笔飞霜狴犴生死分毫芒彼何人斯怗富强虎吞无辜如犬羊父子诬服情可伤狱成忍使膏铦铓独以智识烛姦猖确言当庭折巧簧暮夜万缗投贿赃厉声正色麾门墻渠魁首实无遁藏一鞠服罪甘斧戕官民共喜寃疑彰不矜不伐如寻常野服归隐享寿康无心云路腾飞黄阶除缤纷五色裳玉树竞秀芝兰芳我识彦和温且庄伯渊积学真贤郎仲清簉羽鹓鹭行欲见其余犹未尝溪忩烟月琴在牀寳坊教席松风凉客来烹茶当酒肠甑炊红粟虀为浆鳯兮凰兮千仭翔览德而下情悠长听歌此诗非楚狂飞上太清朝玉皇广陵杨节妇堂上舅姑嗟老苦膝下儿啼未能语孤鸾何心镜中舞緑鬓年才二十五甘㫖供余勤鞠抚舅姑欢颜儿饱乳誓有一心无二主本欲同归九原土手抛粉黛独纫组灯照空帏泪如雨嫠居守义能自许触目艰难不忧沮夫天寥濶几寒暑儿有文章辉藻黼竹西绮罗炫㫄午翠箔朱帘闘娇妩五方杂俗日殊古贞烈无闻世何补斯人秉德天赋与乃以三从镌肺腑春官旌名真盛举共看光采生门户丈夫明理蹈䂓矩须眉苍苍本翘楚为臣不幸遭险阻忠国立身当审处爵禄才猷轻一羽大节或亏何足取呜唿大节或亏何足取不及闺中贤妇女题柳如菴小影如菴神医妙天下后来安有如翁者我恨生晚不识翁形神已落丹青写漆瞳双炯雪髯踈丰颔童颜意潇洒丹台玉室本仙流药圣惊人自天假宛陵翁季人中龙相见情懐即倾㵼家藏医书千种余竒论名方归取舍硝黄用少参苓多指㸃孙韦闻见寡乌纱笼发青霞衣何心朝服金犀銙蹇驴缓筞引新驹何心云路如龙马举头自有天为邻富贵于吾犹土苴一笻一笠相随处入眼溪山总幽雅仆夫喜色望归涂落日池濵炯万瓦六丁下取可用方造化茫茫入吾把三彭勦除清不寐霜杵声中剔红灺丹砂錬养艳金花玉露精英挹琼斚髙情追逐羲皇人岂特余功及尻踝还君此图三叹息两䄂天风飒秋野陶培之中堂试诗送其归砚池斗墨飞云烟楼前迅洒舂容篇主司抚巻赏才美况乃奥学穷先天江蛾云际颦黯然忽看翠展双婵娟川灵错愕感齿録词情飘逸如谪仙天上文光现斗躔旗铃佳信人间传更当秋香分老桂瑶台玉宇飞翩翩大府侯伯争下贤酌酒賔墀丰爼笾簮花小作杏园宴赠以文锦荣归旋雨冷湖轩夜如年圣贤心法宜精研少年髙科古所戒勿为利禄情拳拳送文元粲游学杭城钱塘繁华甲天下雨霁湖山翠如画朱楼人醉绮罗春缃帙谁谙灯火夜一时见君真㧞俗千里寻师遥税驾生长富贵厌膏粱隽嚼经书如脍炙采鳯鸣阳出丹宂苍隼凌秋飞太华栢垣绣斧风烈存椿府屏车光宠亚名贤奕世妙有传赤箭南金贵无价闭门功比萤雪勤入室气与芝兰化自喜髙懐孤月朗颇厌辩口悬河㵼词林惊见烂春葩圣田待获丰秋稼寸心莫逐汗澷塲万里当㑹神明舍客中昆弟共绸缪岁杪杯盘聊慰借胥涛海口撼风霆呉阜城心起台榭莲衣红映歌艇筵柳丝青拂钿车帕遽令此志生蛊惑何异无知归罟擭直须意气慎交游而况习俗多浮诈䇿勲行矣当盛年展巻琅然了清暇诏书今日科制复文星彻晓光芒射相期才器擢明廷早植栋梁成大厦春风吹上杏花枝天衢飞鞚青云靶经厯张景中泮桥观莲索赋幕中自有红莲香爱莲还复临泮庠石梁卧波虹影苍水花晚色留绳床掀髯咲语云锦乡对此不觉炎歊忘谁言姿容如六郎安知君子之德芳红者不妖羞倩粧白者氷玉生辉光緑云为盖霞为裳亭亭何畏乎骄阳梦魂不落繁华塲若耶游棹西湖觞玻瓈在处碧满塘何为独爱依宫墻愿逢知己为发扬便欲乘风归帝傍先生才猷賛黄堂有如千顷陂汪汪心通干直意绪长案尘不染清如霜莲之净植可比方倚栏驻目聊徜徉话中题品衆美彰无为心苦緑玉房藻芹助喜翠欲翔菁莪乐育仍相望清芬送客将昏黄秋随短袂天风凉赠赵道昭十五载前曽识君壮哉词气凌青云十五载后复相见顿觉中年须髪变人生佳㑹苦不多江海茫茫奈别何清宵懐人耿予独目送老月飞银河东风鼓棹姑溪上乘兴敲门一相访竒言缕缕惊座人包括周天衆星象知音者稀谁与论倦持寳瑟立齐门几见杏桃红雨落岁寒梅雪又黄昏天借片时谈咲共追忆从前恍如梦鴈声落枕促登途駞氁冲晓霜花重我别中山不记年为我访问蓝桥泉一朝当路有知者相见恨晚毋归田吏者于姓考满赠隆古治具在典坟申韩刑名涨妖氛汉章唐律有定制断以明决轻重分云何吏曹昧大体往往刀笔烦其文世道日降事贪刻天性敦厚颇见君髙门隂德有余庆子孙愈逺扬清芬当今簿书出身者置之要路隆爵勲况子才气能出羣得禄可不烦耕耘明时需才意甚勤谁甘白屋老无闻乍看竒骥腾青云且闻瑞鳯鸣朝昕金陵郡府𨽻台合苍栢霜雪寒雰雰从容幕下出片语案牍丛中能解纷鄱山迎客翠蛟舞金芝佳气蒸氤氲锦袍诗仙招逺游荒城烟雨江之濆朱门棨㦸牧守贵咲抚白璧生余欣客忩鸡声梅月曙官庭燕语槐风薫几多劳事咲谈了羣工歛手观郢斤岁月苒苒忆桑枌回视旧宂喧飞蚊方知宦海渺无垠驿亭别酒成㣲醺送刘生仲孚当门一带溪流奔左为青山右天门苍林隔市祕亭馆满天清气胷平吞牙籖鳞动书万轴古鼎香烟昼凝馥父子兄弟自师友天伦至乐其家独世路黄尘飞不到理窟游心在深造云间桑梓隔重湖艇子如飞波浩浩至正戊子下第南归与同贡黄章仲珍雷燧景阳同舟仲珍赋诗因走笔次韵鳯城酒美燕姬歌禁花红飘金水河雨香翠岛春昼暖鱼龙陆海扬风波天门咫尺到不得禁此飈摧云翼何时乎未至应有待壮年不必伤蹉跎君看松栢成大材厯岁雪霜谁见过拂衣南出指归路回首京阙山嵯峨日髙原头红雾散潮平沽口青铜磨牵船泝流狂吹逆登车避闸飞尘多黄楼凭河逺眺望身如冥鸿超网罗客涂咲语浣羇思词锋捷出如挥戈天生人才必用世岂无文藻宣金科鸾台鳯阁总华要不然玉署聨鸣珂丈夫小挫未为辱正气耿耿非有它匣中古砚助神变铜蟾饱水手屡摩随身亦有勲业镜依然照我颜色酡与君今日动髙兴买酒共酌浇天和途中怀古述事再用前韵太风扫空垓下歌昔年分争才隔河鸿门酒酣赤帝子回首四海流恩波台荒戏马春草緑美人一去伤如何匹夫岂是万人敌事业不竞空蹉跎山川灵杰千古在石洪竒险劳经过半天危楼两苏迹苍烟粉堞犹巍峩轻舟卸帆傍堤泊老劒出匣临流磨长篙蘸碧接淮浦惊喜江南乡景多杯余吟啸无旅况笔戏万象光森罗英雄过眼俱寂寞幸际斯世休干戈同行佳友得豪儁俯视余子当殊科咳唾随风粲珠玉冠盖有日锵环珂立身志节当自许纷纷富贵皆从它譬如野寉匪凡鸟翅轮入云髙戞摩喜君气岸亦孤峻厌见小妾桃颜酡我归拜舞为亲寿萱花香里春晖和五月旦日与黄仲珍雷景阳酌于维扬抵暮出城晓至𤓰洲有怀同贡金景兰姚仲诚周于一林元凯相约不至更次韵为别以寄拳拳之余意荡舟竹西闻好歌飘如仙槎泛银河青楼傍市卷朱箔舞裙緑皱如春波香消红药采鸾去其如青镜寂寞何金盘露清笋牙白小住半日非蹉跎雪乳泉甘醒午醉琼花雾散与客过吹箫玉人杳然逝桥亭拂柳空峩峩橹声带晚出城去初月光吐新鎌磨梅天雨歇黄潦涨𤓰洲渡近青山多我怀初归有髦士金姚学富精蒐罗闽南周林师友盛未见入室操吾戈赋妙能追司马圣䇿髙反黜刘蕡科荆门有约久未至回望不见玲珑珂黄君雷君吟啸共萧然行李余无它客途分襟心暂苦词塲秉笔肩还摩江流如黛送孤棹离觞不辞颜易酡佳哉璞玉当见遇肯使抱恨同卞和送石仲方诗昇秦淮之南有庠舍突然新丽者江东书院也郡书院四曰明道南轩昭文皆先贤遗迹或老屋腐垣劳于补葺或基搆庳隘与编户等或贫无岁入乏祭养之资独江东后兴栋宇坚完丹垩炳炫崇严靓深不劳于补葺而无庳隘之嫌贯粟出纳丰俭适宜祭养有给是乃郡士仁斋王君之创造而草庐呉先生之所䂓制也始长教者四明程氏敬叔以考亭读书法启诲后觉文风大振近岁石仲方来长教事恪恭厥职刚介不阿优礼賔师招徕弟子员析理厚伦建櫺星门砻石购材华貭得宜宫墻改观过者见而生敬矣程氏去官二十余年独见石君如此初君谕晋陵创造庙学紏録京口泮宫代庖学事复设产数千畆今江东考满将典郡教益当𢎞敷圣谟钟鸣铎徇轰瞶警迷其功必有过于斯矣告别归毘陵遂酌之酒而为之歌曰延陵季子之旧邦林麓秀鬰泉流淙文物萃美如瑶玒隐居未许慕老龎涵潜理海心在腔书帷永夜挑灯釭去家不逺观大江江边龙虎盘洪厖秦淮抱城驾石矼精舍丹碧临奔泷莫言无笔长如杠文词力徤鼎可扛论堂考鼓醒愚惷法言浪浪金石摐上窥邹鲁驱杂咙异学不敢操戈鏦子衿环拱心自降取友必端戒羿逢飞觞谈咲月在忩川后屏息无漎漎榻前松竹翠羽幢雪㸃吟鬓秋蓬双豸府荐誉声如撞酌别缆系堤柳桩俸米载归红满缸迎门喜动花隂駹泝河北上乘艂艭天街雪晴驰骏駹题张源相辛巳试院唱和诗巻仙凡相去咫尺间弱水隔断蓬莱山鹄袍星散夜色皎寒随天风生佩环帘动波纹烛影闲寳兎喷落红霞斑三塲校对时有暇咳唾珠玉遗人寰我赋浙江徒手还丹桂可望不可攀后来战艺始得儁南宫转觉功名悭大省铨衡新檄颁金陵邂逅生欢颜得钱沽酒慰岑寂时出险句惊神姦䄂携衆作无可删故人各已登朝班见君此巻动余兴行闻胪唱开天闗送徒伯渊城心官帑楮代钱聚于山积流于泉纳旧出新日万千市人四合争欲先中山才子吏律研迩来筦库亷而䖍意气能与长贰聮太史平凖操微权寳货满眼衆所便衆是凡夫君是仙坐令美利散列廛民得资财俱懋迁飞尘障红炎日煎纻袍雪色风翩翩斯人本为儒者贤旧家出自姑溪边祖有隂德寃狱湔子孙三世居溧川过庭能以诗礼传出有车马食有田族中文物纷蝉嫣桥隂满屋埙篪宣渊兮吟咏三百篇青春举笔生云烟往岁过我圭荜前歛襟拱䄂忙投鞭示我以文长满牋粲然蓝玉淮夷蠙斋忩清话共爼笾论情缱绻久乃旋别来荏苒知几年忽然邂逅钱塘堧我时南游北赴燕子方战艺雄戈鋋大江潮头髙沃天卷帘楼望呉儿獧柳隂凉浮茉莉筵东阳官酒西湖莲六桥雨霁山蜿蜒银蟾照影秋娟娟人生离合亦可怜回首异路心茫然蹇余万里行役牵意掇科名蚁慕羶陆走齐鲁诸山巅冰雪积冷砭重绵都城宫阙云霄连两见黄牓光魁躔春风三月红杏妍金门咫尺登无縁归来空室如磬悬索居怀友情拳拳三湖东隔涨碧涟五鳯楼阁凌虗𤣥几欲夜棹访戴船携家就禄依寒氊金陵聚首喜欲颠惠我畵扇汉𨽻镌始知从吏抛椠铅捧檄正为双亲全故山在望归兴遄墻角短檠毋弃捐丈夫有志铁砚穿未可斵方皆就圆圣经万古日月悬妙道浩浩何渊渊经济功用弥八埏学之有要业必专穷逹用舍所守坚不曰富贵浮云然送易德辉金鸦喷火炎尘红昼长兀居图史丛有客过我如清风忽惊秋凉生坐中词澜分得西江雄少年旅游江以东铗歌声断囊未空自喜知己多名公吟边㸃染物态工鳯台烟雨山涳蒙緑鬓晓映青镜铜出门路与云海通翩然野鹤超樊笼便欲献筞明光宫夜梦慈亲泪两瞳更有祖庭垂白翁迢迢千里心有忡寄书不见南飞鸿林臯一叶飘梧桐飞云在眼催归篷到家问安滫瀡充重整香芸辟蠧虫翠筠绕屋声玲珑直节珍材无与同截玉上献妙有功协律不下嶰谷筩一吹瑞鳯降碧穹再吹三吹和气融四吹五吹年谷丰六吹成奏帝德崇终于九奏四海唐虞隆送张学正国初征用儒雅在位者举其所知故起自草泽㧞居侍从林立相望共建太平之基逮元贞大德间布衣被荐犹得登翰监司儒台典郡教厥后限以资格受命者寡然四海髦俊云翕阙下思效能于时者益衆或遇举主则又板学官于行省亦可小试其才矣汉留矦苖裔曰源相者居信之龙虎山尝观光京师其所交游多大官名人言路条其行能交荐于台事闻中书传檄江浙行省署为学官厯台州奉化学正调金陵源相尽董正之责其德刚而方其仪肃而安诸生望辄畏敬月有书季有考凡庙祀之脩庖饍之供与有力焉至于挺身特立抗论公道不为物所挠不为势所愓尤人难能今考满矣使其在国初或元贞大德时则受荐不止为卑官必能接武诸贤吾不得而髙下之也于是赋诗为别其诗曰天星执法环太微选仙上界霜牋飞先生靣带虬虎威五色文燄腾燕畿使过先朝名必辉共佐鸿业髙巍巍旅游经年尘满鞿辇路遥望交龙旗固宜从橐趍彤扉不然玉堂依紫薇白云飘翩伤逺违捧檄又作江南归霞城凌空堆绀绯当忩芹浪香菲菲秋宵官烛照棘围对读词义无讹非甬东学舍埀绛帏诵絃成风人具依贰教昇泮忘轻肥馆下弟子英而颀酒边掀髯笔屡挥烂如银河云锦机屋头钟山鬰烟霏踈櫺月色窥金徽功勤频絶竹简韦坐令秦淮如泗沂栢垣羣公鹰隼翚谓此美绩前所稀巻中试艺观珠玑一朝话别生㱆欷自怜寸草承春晖有禄及养犹庶几还家未容隐钓矶骅骝云路行騑騑㦄身显秩荣亲闱秉璋更舞斒斓衣齐山吟徐卿结屋齐山隂邀我为作齐山吟浙江以东古瓯越诸郡环境山嵚崟三衢峯峦甚巍丽旁走石麓犹千寻虬昻虎矫苍骨老奔若马腾飞若禽山多草木虫兽品亦有玉札丹砂金松根苓光凝琥珀丛间童影潜人参霞屏烟薮有仙隐蓬扉楮牗无尘侵绕庭清泉助汤液当檐脩竹锵球琳青龙甲乙书满案山人长存济世心力扶衰朽除夭阏药笼生意春森森齐山之土能活物齐山之云能作霖先生之德与山等名曰齐山人所钦白鹤相招来翠岑似怜晦迹眠空林天风吹起檀袍襟几车声誉闻当今云端孤飞灵鳯翼枕上犹带清猿音六朝故都佳丽地骑马踏遍秦淮浔官舍萧闲杯酒斟巻有新诗匣有琴囊探神剂奏工巧指按病脉详浮沉铁冠相逢礼貎厚民仰司命情俱深时乎医国当有待功名从此来骎骎齐山之吟虽止此此言非子其谁任送庸田佥事庸田使者乘轺车阅得太史河渠书姚江农民西引领庶几来此吾其苏伤心今岁夏秋月甘雨不降禾苖枯海潮东回救不得老稚无异涸辙鱼曩从官军过州境编户奔走频供需计畆歛钱筑城去役繁未见民力纡正逢稔岁亦饥馁遭此干暵窘室庐往年有诏甚寛厚恩泽至今流海隅既蠲湖田主户米亦减水深长荡租皇华光临浙江左忍视疮痏无完肤晓霜方寒问道路冬雨未霁行泥涂我愿岁丰水旱无公赋早输私有储国家富足民欢娯且免使者勤驰驱次董参政送杨季常诗韵总戎戡定称雄豪帐下有客如枚臯笔端霜气塞闗口貔貅万队无譁嚣山环壁垒拥节旄民亦捍敌持弓刀平生意气感知己国歩如此忧叨叨宰臣动喜片语褒两眼如月鉴履操烧原难留狡兔宂海涛不撼游龙艘人主当念阃外劳不独相业归萧曹时平班师拜阙下遥睇虎豹天何髙题鸂竹雀萱堂图珍禽文采明金沙相顾似怜毛羽嘉託邻喜傍君子竹忘忧更有宜男花良工笔意何处好林雀哺雏心使饱北堂留得此图看依旧春晖照幽草次韵畵松二首铁干宛如韦偃笔误令工匠施刀尺隂森黛色千古深髣髴霜痕半天湿猿鹤清音恍在庭龙虎白骨坚如石从知能事不易成畵水犹云日踰十苍标当入凌烟笔相去青天不盈尺独持劲节冬雪寒长带恩光朝露湿廻枝忽变老蛟形託根不向悬崖石按图必求如此材待搆明堂价増十寿诗月当秋九属阳数二九佳辰值初度干龙神变出长淮五岳生云共环䕶海门跃起雷满天大鱼长蛟相后先晓江浪濶一飞渡甘雨洒向东南边钟山亦有龙蟠势帝命控临佳丽地滔滔江汉作藩维呉楚诸峯挹苍翠武臣拓境持节钺文士经邦佐功烈膝前罗拜岂寻常颗颗骊珠是明月重九节后再逢九气聚九阳开九有老人星现酌北斗遥对中营献天酒曽闻大椿竒论自庄周八千岁为春八千岁为秋愿公永与椿相侔又闻瑶池有桃仙所植三千年开花三千年结实愿公此桃频得食更愿招贤勲业茂礼乐光华汉唐右抚育生民仁泽厚天长地久南山寿送沈竹泉医称橘泉已疾菊泉延龄未闻以竹泉称也论竹者曰淇澳曰渭川唐六逸有竹溪夫竹託于泉水之上滋养发荣翳为樷薄䕃乎流泉而泉益清雅殊胜幽人洁士栖息览适助成髙致医家济物无恃乎此按瑞应图曰竹里有泉色白自出饮之令人上寿尝闻鄱人言山中产异竹髙十余丈其径盈尺截而为筩往往得泉甚甘山人亦多寿考余谓竹虽植物操坚节实贯四时而不改厯百岁而能存有寿者之貭焉中虗而能容藴函真气冲和融液注为灵泉盈溢渗漉嘉惠及人盖天地自然之神剂故沾其味者跻于眉寿此固休祥而世不常有者医之致用神圣工巧驱五脏之痾调六气之疵务纳人于康宁以全其寿而已桐川沈景渊儒者也家以医传六世聘至金陵游于相府诸大帅之门疗治竒验言论造理洞究病源自号竹泉然则沈君不徒美其名而具夫竹泉之实其亦时之休祥而世不常有者欤为赋竹泉之诗曰吾闻鸿蒙之野元气厚产出异貭为苍筤千竿活翠湿霄汉百年老节凌风霜腹中空洞含太和酿成清泉深藴藏朝阳几度鸣鳯凰飞来梢头不得尝忽然灵源难自祕流膏洁白生馨香吾意此竹上摩天乳之星芒吸得甘露万斛凉下通体宂钟隂阳时时挹注琼瑶浆帝令昭苏下土民嚥嗽一勺消百殃赤龙运水一时下玉婴仰视朱吻张不待铅汞九转功挽回夭阏成康强涤肠洗髓清膏肓暑不烦渇寒不僵神全气爽欲轻举三十六帝㕘翺翔沈君何为独有慕于此号为竹泉名姓芳平生雅抱君子操虗心直节成文章活人隂功在天下如水润物源流长狄公笼中生意逺昆虫草木丹砂光东山相望桐汭旁清溪碧绕琅玕房叩门急传使者至聘书来自中书堂纻袍飘飘佳丽地戴笠出入兵戎行相君英雄少许可揖而进之坐客床扫清内痾与外戕俱入丹丘不死乡辕门昼静尘不扬相君留饮谈岐黄挥笔大冩竹泉字龙鳯飞舞势矫昻持来賔幕作佳话独我才拙慙诸郎先生不登名利场丹颜漆髪双瞳方赤日满路归计忙慈亲应倚门闾望烦君更以竹泉施八荒跻民寿域如虞唐送孙别驾赴池阳青莲居士之后身音节连篇古乐府便从大雅论正葩猗那为宗舜臯祖两都三国差可数南朝绮辞徒织组隔江玉树夜无声巖谷风生闻啸虎神交直到开元上光燄摩天出天语飘飖云海超八极金银台合羣仙侣忽闻帝遣荧惑星火斧虹旗镇南土来向辕门拜明主晓日麻衣光楚楚幕中慷慨坐谈兵何况传家有孙武紫薇花下月满池斗酒当筵珠玉吐朝政方劳柱史记王衮正赖贤臣补人生㑹合苦不常惊见屏星在门户醉踏轻舟泝江去杨柳飞花望牛渚两崖烟雾湿天门九朶芙蓉照秋浦秋浦郡县待摩抚吏者师模民父母虽云官至刺史荣半刺才能当独歩兵火疮残极哀苦仁惠存心百废举𥜗袴歌腾欢鼓舞千里桒麻沐膏雨勤敷治道追往古再见唐虞运当午挽河洗甲天宇清坐听絃歌响邹鲁送李錬师还少微山楚樵真逸养病于秦溪桐隂凝神冲寂求无为之宗夕阳在户闻有剥啄声启闗视之有一童子手𤣥锦灵篇致仙华君意曰平川錬师仙李之南梢也庐少微山游心于清虗窈𡨕晨望紫气赪霞起自龙虎之都岷波东环浩如蓬海蹑云而来逍遥琳室日华月英流光内鼎道几成矣今将乘廻飈指故墟飘飘而南子曷宣祕趣吐铿辞声其所懐清夜骖鸾俾得长歌云汉间沧溟扬尘尚与玉笈洞章宫商舌上异时邂逅郁罗握手话及玉齿皓粲此其张本尔樵逸闻仙华命豁然病释喜色骎骎颇恨不识平川莫罄摹肖藤床晚卧想像髙唐临风浪然而唱曰云间苍湖飞紫龙鼎烟光怪生芙蓉铁须化作緑玉丛仙都幻出天南峯猗嗟李下白髪翁神交顿作𤣥𤣥宗迩闻鹤骨方两瞳少微星窥冰雪胷颇厌膝行访崆峒喜与柱史仙源通黄芽彻夜气吐虹琼舄晓蹑飞霞彤髙翰掠过豹九重清都楼阙浮瑶穹羽衣大㑹珠黍中璇车御气抟飞蓬玉姬为酌碧琳醲侑以三秀苍玲珑鳯凰盘跹戞金钟衆中凝瞻帝之容帝咲而言来汝童紫阳云锦开囊封右招金母左木公中间稽颡青牛宫赐饮鲜灏元气充帝令下土尸三虫倒驱海水悬半空电光绕劒奔灵霳沛然泽物顷刻功卧听四野歌年丰石头撑云蟠郁葱大江万里银涛雄五城变现金碧融特来䕃此千文松𤣥虎上奋铅在镕忽惊暗室光瞳眬故隐竹石懐旧踪平溪过雨摩青铜翩然鸣珮嘉客从鹤背铁笛横秋风三天傥可一咲逢指顾太始开鸿蒙送僧芳兰谷住持明招寺幽兰之生在深谷不以无人而不芳钵盂朝采坠露饮青莲薝卜停馨香谷中空明若圆镜须弥环海日月光傲睨天台髙郁苍五百痴衲巖宂藏小乘留恋不死乡何縁比肩大法王后代演经谈渺茫天花纷飞七寳牀逺窥正觉如望洋伊谁面壁文字忘独栖金华山满房定中趺坐岁月长声音色相等妄幻自谓学佛非荒唐冰壶石笋出云汉飘然凌虗观十方龙蟠法界气紫黄渡杯如电江声凉偶然乞得袈裟地已被东莱建道场东莱先陇在武义非为荐福主天堂正縁人家有兴废寺观经久愿力彊金坊寳合钟鼓震马鬛肯使樵苏伤我思儒门经济业发育万物随翕张存心养性禅所宗浩气刚大仙揣量空𤣥衍説元有自劝人作善来百祥虽云离伦絶世故恃此礼乐扶纲常何必火书庐其居然后邹鲁文教昌东莱云车自天降抚掌应咲吾言狂送别我思南漪不可见曽孙一朝来自宣问之云是正甫子满眶秋碧堆清涟黎公颕悟乃鼻祖以字为氏百世传玉堂学士瀛洲仙佩声鸣向尺五天驱辞不下泷冈阡楼前惊倒陈龙川天门夜开𤣥鹤去銮坡冷落黄金莲一家侯伯八九辈封胡羯末仍骈肩雕刻烹龙炮鳯篇亦有气雄如马迁自从兵革踰十年惊心文物晨星然湖光树色云锦鲜明珠跃出骊龙渊蓟丘髙闳绣蓉褥墨君动喜生风烟青女裁霜作轻袂下马长趋紫闼前是时江南渐平定土贡金帛丰货泉捧牍内府赞利权长官幸得乡中贤薇花清露滴翠砖㸃染物态归银笺不待除书先掉臂未霜杨柳迎溪船南湖竹石无恙否红鰕紫鲤不直钱雨晴晚秫黄满田醉唿叠嶂来诗筵纪事壬寅十月初五日隂雨停空天未夕江城暖气骤蒸人蝉翼绡裳汗沾湿轻雷数声生变化火鼓轰山电流赤长飈西来吹海立飞雨惊鸣建瓴急势如万骑怒冲击对面相唿听不得掩闗渐是一更时烁眼金虬破昏黒莲花碧础迸出泉官市波涛涌三尺方当闭塞蛰虫俯顿骇龙蛇离窟宅怪得秋冬未降霜无乃天时有差忒阳气至此本潜藏发泄深机不能宻或占水旱在来年消弭灾异当修德须㬰河汉现踈星天地无声本来寂小忩独坐对残灯尚有寒蛩语空壁十月初六日夜作昨宵雷电送雨来今宵又闻天上雷紫电照忩银竹立初冬有此甚异哉天公仁慈万物祖隂惨阳舒时不误年年秋半雷収声何乃致此非常怒怒非其时太重复惊起昆虫死平陆天发杀机今见之正赖贤君调玉烛惕然省身思过咎是日颁书肆寛宥与民更始物维新和气春熈似灵囿天心警戒犹未己要在事事循天理更以仁恩苏赤子天心转移俄顷功化为瑞雪年谷丰病中友人寄诗遂以次韵万象变幻道是宗望而未见心有忡斯时讲礼闻戴圣西塾得师如马融虗亭短烛风雨夜坐久谈论意气雄铿词媚藻心所厌要使付物比化工姑孰感客老将至喜持圭玷求磨砻病余恐是元气劣絶与调理民瘼同何当跃入安乐窝先天尚友太古风谁言羣圣逝已逺天地上下流沨沨已上知新近稿陶学士集巻二陶学士集卷三钦定四库全书陶学士集巻三明陶安撰五言律诗送王克敏赴安丰录事兼简元中宣差同入南宫试逡巡愧不才都城留字别昇郡寄书来寒雪森松桧春阳活草莱长官烦问讯东楚忆持杯题孔隠君挽诗巻墓木年来拱庭兰日有芳与君虽不识闻誉亦堪伤田宅金渊在源流泗水长禹钧隂德厚遗绪未茫茫輓明威将军逊都台公酒罢耆英社官辞上将坛龎眉年冉冉幽宅夜澷澷芝砌生余馥兰亭蔼旧欢伤情人不见尘锁虎皮鞍輓发蒙师何益甫先生晚徙古城东清贫四壁空干坤同逝水林壑老西风大梦超浮世行踪在泮宫呜唿今已矣挥泪寂寥中题杨生诗集洙泗既删定汉魏渐浮华贵不失情性当知有正葩杨生吟调古老子喜容加白璧磨来莹何难成一家送易长卿二首南仕衣难緑东归鬓欲皤儒流淹賛佐官事辍吟哦春动芝兰砌秋澄菡蓞波长官前进士降揖礼容多椿庭山不老棣舘禄方新顾我知名乆逢君问话亲琴书藏旧物碑画抚竒珎烟浪垂虹晚东呉见故人次宿迁过尽长淮北黄河绕故城顺风催客去新冻阻舟行酒薄情偏洽鱼肥价转轻沂州彭别驾隔境诵㢘明途中偶书所见碾轮临古道桥柱卧枯壕墻曝桒皮纸锅炊枣肉糕卖鱼携网袋牧马绊槎槽别有伤神处屋空人已逃东莞道中鲁地多黄壤沂源出碧岑雪残靴迹浅沙软辙㾗深蒿火烘荞饼麻袍䕶絮襟过山方入县云冷日沉沉入临朐境宿迁离半月方度穆陵关到府八百里驱车千万山路虽多险峻身不倦跻攀沽酒投村店相看一破颜自大关至小关山径多盘折无劳怨苦辛深巖不见日冻雪㡬经旬衣薄肌生粟轮驰眼翳尘想应慈母意日日念行人过临朐沵桥临古堞骈邑㩀平坡行到无山䖏方知有路多客逰何慷慨霸业乆消磨烟树斜阳里遥闻晚唱歌临淄道中晨起不梳髪出门天未明路迷寻辙迹村逺絶人声淄水滔滔逝齐城杳杳迎两层髙白塔不似霸基倾客途嵗晚风雪一年残功名半纸难心劳杯量减腰瘦带围寛草枥牵驴饲蒿薪煮鲫餐鞾泥聊拂去旅宿且求安次东无棣土屋老荒苔丰年亦可哀塔檐飞十级城址拥孤台雪积駞蹄䧟云轻鸟翅开县庭贫少府举酒更怜才送䔍彦诚赴官绍兴并寄徐国賔省榜名同荐云泥势却殊文章动明主字牧选英儒聮桂荣珂里芳莲满鑑湖廛氓应感恵好是砺㢘隅问讯徐髙士亰华别㡬春白衣瞻座主赤子慕慈亲月露篇章在雷霆号令新故人归旧隠不得寄书频送人赴幕职浙西苐一县幕下捴诸曹兴逐云山逺心忘案牍劳写诗嘲月兎唿酒擘霜螯应有寛民䇿方知賛画髙送人赴浙东䖏俭爱虀淡嗜经如蔗甜香煤浮砚沼短烛照书帘鲒岸涨春雨䲡潮沃夜蟾十年交谊厚两地别懐添富春山僧隐居林壑幽闲䖏烟霞卜筑縁寸心空万虑丈室现诸天香掬昙芲露清䟽茗树泉冥飞逃世网尚友子陵贤题刘履道行巻分得梅溪𣲖湖臯润泽深藜烟照书合芹雨沐儒林白髪寒氊梦青山故国心园亭好芲竹㡬度望佳音大本监郡以诗见恵次韵二首答之治功思渤海文气爱相如架挿牙籖轴家蔵玉玺书有恩施郡邑无暇问田庐武备新严整民忧顿扫除守土逢多士哦诗得自如威行军垒服名在御屏书膏雨滋禾陇炊烟起草庐胸怀尤洒落窓草不芟除书事五首次郡侯韵耕桑田野近戎马路途长有职居危地无心入醉乡良民新习战役戸重遭伤正待汾阳軰功庸辅李唐戈船明粉黛羽檄叩辕门苖卒藏深邑彭营掠近村锦绫裁袴窄银镪满嚢存时事今如此何人不断䰟古昔兵农一方今此法成忠勤争御侮字牧必留情牛酒行郊劳熊罴聴鼓鸣倘非明纪律未见有功程郡境多供给官军屡往还金钱轻似土刍粟委如山随处无生意忧人损壮颜月明依旧好城下照溪湾海道人多变髙邮使不还招安湏爵禄㤙德重丘山志士空怀愤生民每惨颜㡬囬思隐遯结屋钓江湾幽居十首次监郡韵幽居无限好托兴在云林兰气山轩凈槐隂石迳深霜螯肥斫玉腊酒满浮金对景皆成乐逍遥物外心幽居无限好松竹翠成林放鹤髙天濶寻仙古洞深栖身三亩宅絶念四知金舒巻随时异非无爱国心幽居无限好猿鸟语髙林嵗月催人速烟霞淂趣深葱裾曾织翠荔带已围金冨贵寻常事安能动此心幽居无限好谈咲坐书林边塞军声逺渔樵友义深灵芝耡紫玉老桂嗅红金湛湛真何似明蟾照水心幽居无限好梦不到琼林菜甲珊瑚脆松根琥珀深勤催耕陇犊频费买山金不逐浮云变能坚鐡石心幽居无限好流水绕踈林教子书嚢富留賔酒盏深闲添诗里画俭有俸余金石上闲琴操悠然太古心幽居无限好爽气挹苍林採药穿云逺烹茶汲井深牀存题巻笔笥出鬻书金时有驯鸥狎忘机静此心幽居无限好倦鸟喜投林野韵思髙古公文厌刻深鼎彛三代噐酒食二䟽金目送飞云逺还存济物心幽居无限好万物捴林林地僻琴鱼乐门闲草木深文光分北斗人品重南金门外鹤书至恬然不动心送汪朝宗四首越东无敌垒海右驻王师相国征书至郎官匹马驰双溪吟月露万里抚邉陲指日山隂道风流玩墨池王夏诸贤俊烦君寄好音数书飞示我千里见同心賔幄谋猷逺经筵启沃深金华山水地何日共豋临东浙多佳士才名我所知居然晋风度重见汉威仪别乆心相忆年来鬓已丝此行劳问讯共约佐明时萧相收圗籍功成有足称圣谟能不坠王业勃然兴辟蠧芸常在登龙士必征诸公若留意文㑹盛金陵啜茶谷雨芽方茁色香俱絶佳中汲江水上品到山家不见周公梦何烦陆羽夸精神太清爽终夜剔灯花天地有清气古今无此竒幽人耿不寐浮世足深思舌本余香在牀头古易知松风犹满耳真乐有如兹偶成四首文何为小技理有未全明妙在无夸靡悠然写性情勺泉常澹泊五味捴调成埀老方知此讥予必后生八珎罗水陆五采绣文章美矣孰无好用之非可常古今天地运昼夜日星光何必惊人眼相看共乆长清河追钴鉧老牧歩潮州全气有虞子余风挹静修居然成典雅正不在雕锼更有神交处渊源泝鲁邹愽学草庐翁还存荆陆风欧黄皆后出绳墨是良工南土文华盛中州景慕同九原不可作我亦老江东三月二日晟生朝赋诗上已前一日生辰愿百龄干坤幸赋质昼夜必研经戴礼承髙躅韩文挹逺馨分隂尤可惜修业寄幽庭送汪一初归淳安二首地虽隣险要天独厚仁贤兵革十年乆祖孙三世全雀桥云出水雉岭雨肥田已遂南归计令人一黯然继粟养君子倚闾烦老亲家山频入梦泮水再逢春人傍緑隂去沙明锦色新清名留省闼时至道还伸送林彦明囬括兼简刘伯温胡仲渊为客二千里离家五六年词垣开省掖賔席拥楼船巢水栽花地苍山种粟田归心何浩荡执手重留连伯也温如玉仲兮清比渊悬知佳㑹近烦以逺音传同郡成三杰懐人共一天賛兴邦国业幸有主君贤哭胡通甫参政歩战劳江北仁声诵浙东妖兵生肘腋行路尽哀恫列祀忠臣庙无惭古将风青油戎幕在虎旅气仍雄哭王用和郎中苖顽迷逆顺草窃䧟忠贤寂寞金华省凋零緑水莲有儿同死难无路得生旋建业南城外伤心指墓田苦斋二首先生于此乐举世最难堪坚守心无变方知味转甘檗皮冰共嚼熊胆剂能谙大任从天降勤劬弃宴酣襄阳有髙节涑水更清修愈病思良药劳生遂逺猷匏𤓰縁篠架橄㰖共茶瓯见说斋中叟年来蔗境逰病后饮水味吾易秋江亦让清寒初身欲蛰病后髪重生乞米亲书帖淹葅未满罂髙天风露洁庭菊晚含英送薇敢依华省地未结玉堂邻树石借余韵夏秋常一春故添荒境丽似掩老夫贫时物还迁变临风感慨新自适艾炷干尤焫蓍茎老益神病多踈世故欲寡乐吾真秋祀邻賖酒晨炊婢析薪掩书休目力枸杞荐茶新秦淮寓舎官乆忘羇思门幽类隐居牺圗天地象鲋壁帝王书秋径霜前菊朝盘雨后蔬西风吹短鬓归梦鴈来初习静双闼晓来辟一天秋气清雨溪分砚水风木厌瓢声习静调冲气耽书老此生上官询近候片语对真情晚晴江上秋隂薄晚风生树颠髙尘卷苍霭归鸟度青天牧马平芜野捕鱼斜日船千村新稻熟茅屋起炊烟自乐广大者天地中间着此身道从无意得心与太初邻咽息灵龟饱随时尺蠖伸歩行驺从逺林叟或相亲逺意谁谓羲农古朝朝眼底人青天不改色沧海㡬扬尘静看松梢月孤吟石洞春年余不饮酒掬水味偏淳寄孔佥宪二首骢马出门早天清霜满林有官簮白笔无欲贱黄金爱此双溪月知人一寸心同僚得佳士来聴杏坛琴元凯春秋癖愚溪钴鉧逰遗文照千古之子逼前修别乆思刮目忧来独倚楼倚楼人不见江雨鴈声秋寄人二首灯照秋蛩壁帷开白鹭车溪山逺天末消息近来踈慷慨安邉䇿公平考绩书郊行勤问俗欢意动茅庐暇日费吟思新霜添鬓华还期大雅作颇厌晚唐葩未雪梅千树才晴月满家登楼寻八咏应咲昔人夸寄题清髙亭不受尘所浊应无物与齐一天秋月爽千嶂晓云低汲水瓢堪饮乗风杖独跻超然胸次逺境胜畅幽栖夜归黄昏出华省禁鼓起髙城孀妇邻西泣栖乌枝上惊一窓疎雨响半夜薄寒生感客不成寐凄风廐马鸣龙湾舟师二首江水西南急楼船十丈髙英王今自将甲士气俱豪天濶云帆展龙光掣寳刀缤纷过鹦鹉唿吸息鲸涛周郎战赤壁楚羽刎乌江江汉为南纪相将入大邦龙骧迷雪浪翼以万艂艭士马环城处婴儿系组降自效出入兵戎里挥毫代执戈病余身易老日短事偏多山月出青霭江风生白波心专圗报效才薄愧蹉跎鳯池秋冷鳯池波凭栏照影皤干坤𣺌无际老觉此身多霜雪浮青壁江湖梦緑簔干戈何日罢玉烛四时和癸卯九月二十一日作立冬前一日雷电蛰虫惊雨气蒸人暖潮头触岸平君王敬天变宰相访民生获稻筑场圃千村正望晴立冬乍寒冬气应此日电雷收风力生东北天兵泝上流忆君亲沐雨愧我已重裘只待青天霁聊寛下土忧懐友霜月清无际溪山翠满庭英风击蛇笏标致换鹅经一自东南去千巖草木青知心人渺𣺌添我鬓星星霜露霜露应时降年年生客愁长懐旧茔域不得省松楸落日青山逺凄风老涕流萦心皆国事无暇为身谋冬初木落山多石霜严水不潮一时何凛凛两鬓易萧萧惊鹊巢难穏㝠鸿路已遥街头新炭贵冷室意无聊寒夜书几残灯在房栊清夜徂髙鸿呌云冷明月照人孤银箭遥传漏红金不到炉拥衾才瞑目飞梦满江湖免咎旧帙丹黄昧新碧緑淹借茅期免咎咽李恐伤㢘病退仍求药神清少食塩每逢同志语相勉律身严释疑人喜闻人过我唯攻我疵狐冰疑自释鱼水乐相知官府新文积邉城逺檄驰长沙言切直前汉赖扶持遣愁黙守此心定仰看孤月明忧来多为国老去岂偷生将校乗时奋干坤有日清新霜寒太骤旧絮晓来轻闻上江消息二首义旗西指鄂不战沛仁恩拓地荆襄汉降王祖子孙米塩通泽国圗籍㑹辕门全据长江险亰陵势愈尊归义诸文武随军到里闾城池今异代妻子复同居全国兵家尚安民治体初英雄平海宇仁厚是权舆寄丰叔良二首见说郊居好行吟野趣多溪鱼罾上活山鸟酒邉歌雪屋炊红米秋江老翠蛾㡬囬时序换奈此别离何阿咸九月到寄我尺书看尽日不释手空江频倚栏乡山微雨外客梦一窓寒遥想林泉胜无忧寝食安寄钱彦良二首离羣忆乡里知子歴艰难博士官三考空斋食一箪江风吹鬓湿竹雪照衣寒清气相酬酢新诗正耐看罏亭旧时月两地照分离嵗乆无音信人来每问知蟂矶息烽火鸥渚净涟漪县郭茅茨宻遗民喜得师寄潘章甫二首每懐文学掾絶类玉堂仙家有双峯记书经五世传风揺秋案烛露洗晓池莲古巻存庐舎无时不诵絃捴角真英物囘头已壮龄文生新句语动合旧仪刑腊雪松梅在朝槃菽粟馨圣模勤玩索吾老重叮咛寄示从子旻二首旧居数椽屋昔别八经霜兵后琴书少城南畎亩荒家传存朴素兄老喜安康乆病吾衰矣唯期汝自强东郭多佳阜西风息战尘故家丘陇在经乱树为薪嵗乆羇人逺霜寒节序新无由亲拜扫怅望泪沾巾寄示马甥希穆昔当童冠日从我乆留连转首二十载㳺心先后天别来踈戚里怅望旧山川遥想寒窓夜躭书不爱眠寄陈一飞月朗荷芲屋秋香桂子林相违三隔嵗未得一论心巾笥应蔵藁书籝不贮金欲思黄鹄举当惜白驹隂省中夜直长廊羣掾散从者煑茶供寒雨连深夜清灯照瘦容明生白雪壁响度顺风钟松火炉中烬神清睡不浓读易理自无形着辞因有象陈冰霜寒闭野天地暗囘春位衍生生数蓍存七七神吾心如脗合何物不弥纶阿墉二首阿墉方四嵗学诵五言诗头耸骨如角情钟翁所竒候门迎马到哭妹感人思夜夜灯前看寛懐有此儿时时思祖母啼向素帏前近者吾衰甚闻之涕泫然一心期汝长八世嗣家传幸有书巢在成才望老天与贠外黄观澜李彦章试士西掖王业兴家国人才荐庙堂风帘留晷刻冰鑑照毫芒列坐清仪肃终篇耿论昌愿言登用者一一是贤良冬暖贫室无衣褐常忧雪霰零天心怜赤子日色盎𤣥冥耰麦便温土观梅立小亭北山如媚客聊可敞疎櫺纪志读易四十载玩心毫髪间追寻千古𣲖流入五夫山述㫖情徒切劳生事不闲斯文天若佐暂免缀朝班野叟二首作史居官府休心类野翁不将文胜质独与古同风将相咨询后山林梦寐中此身虽案牍幽趣满帘栊避世潜山野输君隠市朝行年今欲老太朴未全消竹屋观晴嶂茶铛煑午潮献芹心正切未得友鱼樵癸卯仲冬望日登舟秦淮翌旦过龙湾出大江舟发秦淮暮西风正面来朝从大江泝风转两㠶开白鸟晴逾洁黄芦冷未摧潮平行正穏㡬度见烽台晚过三山寒江浸天影暮色接苍茫㠶落波迎棹船虚月到牀断矶成豕突平渚衍虵长黄帽齐宣力知吾去意忙烈山空明无所有何物抗吾篙地底云根涌波心贝阙髙四时萦草木千古任风涛挺立不揺荡㞐然一俊髦橹港昔年㳺此地市井簇人烟水驿官船鼓芲林酒合絃重来尽芦渚何异变桑田囘望蟂矶在临流独怅然繁昌午过繁昌邑山鸡语近郊战塲枯白骨行径老黄茅官廨新临水人家类结巢鳯凰山独好寒翠动吟嘲板子矶山连阵云势飞出大江干乱石纹如斵双峦影共寒蟾蜍伴清夜龙口束惊湍爱此琼瑶窟持杯子细看荻港空垣霜藓湿鸡犬四无闻怪树作人立断碑经火焚沟鱼争雪水山鸟咔朝昕信歩不知处风林樵运斤石窝荻港废驿东数歩山面竒石列如罘罳中含隙地絶宜作亭予名以石窝徘徊乆之爱莫能去飞峦立万石正面俯清波心喜到佳处吾将营此窝江芜烟浩荡野竹雪婆娑冻鹱相看乆忘机意共多丁家洲季世轻邉备姦臣岂将才妖金声动地炎火冷如灰营垒已陈迹山川犹壮哉水流呜烟处过客每兴哀管生时顺昔从予学今为厯官同舟西上牺圗窥圣秘鳯厯授人时大礼占新嵗同行逊旧师烟尘千里净桑梓寸心思西谒军门后舒州访故知铜陵二首县市无城堵坡陀枕水濵铜坑寒凿鑛炭戸晓担薪兵后姜芽少巖深箭竹新沙蹊浮石子戞戞履声频石塔深巢鸟砖街曲类虵平山立㶻小港隠渔槎田废多生荻池湮不沤麻独存荒鬼殿未有县官衙过铜陵述事偶见緑衣使询知绣斧翁登程先数日何事滞孤蓬遥想观秋浦髙吟醉晚风快湏牵百丈追逐与相同过池阳一钱有华胄三载守名邦我偶经秋浦无由共夜窓烟云浮短树雪月照空江倚棹西南去应惭过雁双题池口驿孤㠶向江汉四野息风尘忽见满山雪因之懐故人沧波遥注海冻树暗蔵春他日重来处桑麻雨露新次安庆年余罢争战地美类承平茅屋添新戸江流绕旧城关津遮道问将帅出郊迎天晚烟波阔催行月未明入彭泽境叠嶂起当路江从何处来树梢山庙出草罅石门开浅浪分流港髙空望逺台唯因陶令后此境尽佳哉蕲州道中南来冬不冷山水一春台未落千林木新开㡬树梅矶侵江而狭浪击岸沙摧驿路二千里兹行亦壮哉使客平生有诗史行藁出巾箱使客皆千里官船共一觞髙云飞鹳鹤微雨湿衣裳夜静未能睡清谈对烛光过道士洑据牀梳短发飞雾湿征袍石触囘流急云栖宻树髙买鱼供早饍服药出陈醪惜不乗风力吾行亦甚劳泊巴河兰溪行过后迤逦到巴河江狭无矶险沙平有港多邻舟同永夜渔火照寒波独惜年华晏其如道逺何泊沙口漠漠寒云野埀垂暮雨天苍湾龙尾掉紫石马肝悬击火炊陈米分塩换小鲜疾风从震荡终夜自安眠风雨刚风吹海立飞雨自天来汹汹鲸鲵沸萧萧鸿雁哀行人淹道路君子济云雷进止从天意知㡬不蹈灾晚至武昌行至二十日来临鹦鹉洲环城屯虎旅伐鼓卫龙舟新月羞初夜寒云黯一楼波间灯影宻穏泊且无忧倚柂楼船雄帐纛倚柂只遥㸔壁上青蝇两笼中白鹤单同舟人别去对月夜清寒江面凄风起悠然梦境安公子二首翩翩贵公子年少美风姿坐褥金钱豹盘飱玉面狸弯弓穿射的骑马造賔墀愿汝闻忠孝光华在礼仪翩翩贵公子新自塞垣归鵰翅珠玑帽龙纹锦绣衣花前牙板按灯下羽觞飞愿汝崇清素农桑业尚稀野人二首野人便土物性懒入城中水荇羊须白山茶鹤顶红开窰分贱炭汲井截深筒酒熟邀人饮登盘芋栗丰野人便土物家计日经营弋雁干成腊笼鰕活煑羮泥肥桑干宻雨湿菜芽生今嵗田禾熟鸡豚养得成文士二首文士甘藜藿林栖阅嵗华一衾春自足千驷我何加雨雪欺茅屋干坤任钓槎今朝烟火晚带露採松芲文士经纶学时来志或酬玉堂清不夜金鑑照千秋白髪忧民瘼丹心为国谋所期功业盛冨贵一浮沤武昌城西观战杀气黯沙塲唿声动女墻官军皆虎奋残冦尚鸱张火镞飞孤垒霜戈出万航咲渠俄却走垂灭更披猖寄示晟昱兄弟年踰冠儒门业贵精别离春忽半生理日湏营汝毋遗清范娇儿动语声寸心思念切不寐到天明二月十六日喜晟至武昌偶傍船窓立惊看雪袂来羇懐三月乆欢气一时囬换米携塩䇲延賔举酒杯从知家信好病释岸芲开已上江行杂咏陶学士集巻三陶学士集卷四钦定四库全书陶学士集巻四明陶安撰五言律诗甲辰守黄州初至作初入黄州市萧然緑树村刈茅低缚屋剖竹密编门桃李花零落山川势吐吞廛民来一二敬喜为温存黄冈寓所雾雨一城暗棃花三月天空梁春蚁堕踈壁暮蚊穿草密藏枯井苔荒蚀㫁砖开门山色好飞翠落吟笺三月五日晟别东归客中离别苦忍泪嘱言辞背面南行处临衢目送之心随江水去人与片云驰归坐茅茨底凄然老涕埀郡寓偶成江月箫声逺城春竹色斑天文鹑尾次地险虎头闗绾绶此为郡结茅先对山雨晴闻布谷鬬草未能闲雨过雨过山添色推翠扑衣秧随新水长蝶趂落花飞江近檐头挂春从客里归沙干聊可步倚杖緑隂肥乆雨十日乆隂雨今朝更沛然尺泥深草径三月似梅天刳木承檐熘舒瓢挹井泉情懐殊不豁寥寞对窓前忆二子晟昱客窓风雨冷唯有影随形爱子别相逺老怀愁未醒春残双鬓白夜乆一灯青何日团栾处欢情满戸庭苦雨二首皇天日日雨何不悯吾农冷逼青秧瘦隂添緑树浓晚来鸣两鹱谁与遣顽龙㫁送残春去无心在酒钟㫁桥春水隔踈牖暮云昏蔓草萦山郭江涛涨海门泥陈留鸟迹壁湿乱苔痕安得愁隂豁晴晖满竹辕追闷数日情怀恶连宵风雨多忧来成展转事至罢吟哦园树肥椒子烟丛长薜萝一春不对镜正恐鬓丝皤偶闲古堞晴观涨幽蹊缓踏莎槐丝低挂蠖桑茧自成蛾吏散庭花落朋稀野雀过却思前数载官事猬毛多立夏日纪事近午生㣲暖残云散积隂朱明新节序緑暗旧园林幕佐论时政山人献雅吟南风来应候解愠快民心寓所盖茅为寓所郡治亦于兹篱外麞窥吏衣中蚁囓肥昼长无讼牒兴到有新诗早食逢来使斋厨米再炊穷民叹息穷民苦劳心岁不宁家空遭横敛罪薄䧟滛刑堡寨雄群甲兵繇役两丁我来新典郡哀痛泪交零旅寄旅寄存时义居安意自如风欺窓纸薄雨透屋茅疎盗息家无犬賔来食有鱼緑隂清昼永爱读枕边书纵步傍市人家聚濒江草径遥燕寻曾到屋鱼候未来潮访友聊乗兴扶笻直过桥晚山烟外见重叠翠如浇郊外处处多栽竹家家尽结茅蜜房封蛹户蜡树系虫包瓮汲泉㣲浊锄耕地颇硗傍檐羞草具无粟易山肴望家信不至船去四十日家无消息传江头人不到客旅眼徒穿当暑衣无葛愆期榻有氊何当来土物免使贷盐钱闻立中书省命左右相国相国经邦业中书出治原一堂文武并百辟表仪尊自顾微踪逺今符素志存十年参侍久喜极复何言寄董正则谘议玉署清挥翰彤扉老曳裾怀人搔短发来使寄长书江树春弥望山蟾夜共居刚风吹弱水不得侍云车寄罗复仁谘议逺怀罗合老爽气荡清旻口伐摧邻垒神交厚古人囊悭道尊贵笔老意清新前席谘询处遥知鲠论陈述事千村新雨过水满緑苗生蠺麦收成速兵农赋役轻纷纷挈家室日日到州城讼简有公暇江山共此清已上黄冈寓稿夜泊兰溪津吏临堤问湖官隔水来乗桴新竹贡筑室旧民囬暮草蚊飞勐秋云鸟唳哀长星下天末风露一襟开过五郎矶石壁银光烂当冲似设关云隂拂树走山势隔江环絶顶人稀上飞藤鸟自闲富池苍陇近百折枕江湾盘塘长峯飞骑突势欲㫁沧江路转仍无际天髙恣倚窓洑流催捩柂山港絶徒杠樯上驯乌舞迎人覔食双彭泽懐古昔贤才胜福五斗亦难任归饮柴桑酒忘弹单父琴羲皇上古意晋室旧恃心我愧过彭泽髙风不敢寻过小孤山遇邹师颜即别江妃新庙下队伍耀弓刀半载别离逺一官巡警劳峯头挂星汉关口吸云涛见面即分手舟行月满篙空庭空庭人寂寂环座竹猗猗山净秋隂薄林深晓色迟案头蝇豹㨗壁窍䑕狼窥处约还清致湖菱杂饭炊迁客迁客辞金马吟情动草堂公余秋煑鳜梦觉夜闻麞静拄看山笏清焚读易香江湖踪迹逺何以报君王遣兴三首斫竹藩新廨锄茅辟古蹊地偏松䑕过树合竹鸡啼信步来溪上迟留到日西移时忽得句遣兴不拘题鹄立疎晨仗蜂喧聚午衙寓居多泽水吾分合渔槎未病常储药无眠减啜茶从人笑潘岳埀老更栽花近时来井邑逺迹亦山林每忆君赐食尚期朋盍簮遣文当述理临政必清心片语人皆信无烦徙木金湖乡二首淝水新无警湖乡颇有年稻田驱夜豕莲荡捕秋鳊逻卒黄茅屋归人白板船数家依緑树斜日照炊烟熟处人还聚生涯日渐忙洗鱼腌作鲊切藕曝为粮野纻栽临屋家凫浴满塘掩门儿女坐灯下补衣裳西风万树舞苍翠西风终日来一凉衣顿薄何日客当囬候虫吟露切秋鹗击云开又复悲揺落萧萧独上台观大龙山山势何所似大龙飞入云隔湖来艶翠未晚隠斜曛洞掩无兵火林深亦斧斤亭西烟雾豁凝望意慇懃怀原夫幕中曾对案䄂里祕藏书出处情无异清髙我不如入朝湏挿笔进諌忆牵裾江海苍须客同时注起居怀仲圭二首天堑古为限江淮今复同国家当盛日台合已生风独愧辞朱雀无因望玉騘却思薇省夜共剪烛花红四方多取友㡬载少知音君子温如玉同心利㫁金空中难寄字客里易沾襟相会何时再堪嗟老境侵懐友分携未一年美秩已三迁执笔螭头立当廷鲠论宣近因留逺地独肯寄长牋五色云霄上光分寳炬莲忆昱𣺌予成乆别闻汝理生涯初夏出为旅深秋未到家江风低宿雁晚日闪归鸦䑛犊情逾切令人鬓已华寄呈从兄松云翁别兄二载乆介夀六旬余清健如彊日萧闲守故居薄田供伏腊稚子业诗书小弟亦埀老还思到里闾遣兴门前苍嶂列身在白云栖有地学为圃无邻可乞醯江天孤影鹤山月五更鸡自料殷员外惭非宓不齐九月朔得晟所寄药物人自金陵至儿封药物来家书千里逹旅况一时开病想丹砂鼎縁悭玉露杯喜㸔葅醢列乡味出瓶罍九月七日雨两月晴明久昨宵夙雨声寒催秋色老病怯袷衣轻故垒低云黒荒衢湿蔓萦重阳时节近客里助凄清秋祀三皇蒇祠当九日大道仰三坟废邑姑存礼皇风不在文晓江生白气秋岭湿𤣥云茅茨土阶凈旭日照清熏秋夜青灯对无语白月透虚櫺乍冷壁虫响向风山叶零更长无乆睡意到索遗经心境有余寂秋声自厌听人生二首人生在天地随寓即为家着处燕营垒行踪鹤印沙征衫沾野露旧隐笑溪花还胜阳山令篁茅瘴海涯人生无百嵗功业必干干此志不忧国何颜可见天逺居山邑静如对玉阶前寄语秦淮柳还能记着鞭蟇蚓季秋蛰虫俯蟇蚓尚争鸣肃杀无多冷喧啾过五更幽窓常聒梦微物各舒情节候虽成晏天心特好生蟋蟀蟋蟀傍吾语秋寒声更圆萧萧风露下切切客窓前催得鸣机织惊回警枕眠扬须频吐气无乃甚便便九月蜂蝶寂寞秋风老纷纭蜂蝶飞年年花落后队队日相违玉翅穿枫叶黄须㸃客衣山中随意好何必逐芳菲雾隂隂似尘起曙色忽成昏緑树杳无迹青山不在门着人衣渐湿蔽野豹深蹲还喜清飈发天开放晓暾晚风暮秋连日热向晚大风寒变态如翻手衰容怯倚栏降霜中气应吹月上云端木叶萧萧脱凄声接夜䦨秋雨秋雨黯弥昼暑寒相代时南方谢絺绤急吹透茅茨万舞庭前树劬劳野外师园蔬承润泽新緑动离离夜永山深无刻漏夜永不知更窓白只疑旦月斜犹未明离人江北住华发枕间生孤馆此懐寂㫁鸿何处声雨馆偶成山中三日雨榻上一氊寒野暝云吞树溪回雪舞湍孤飞迷白鸟数㸃淡苍峦闭户空林下萧条意强寛遣懐十朝八九病一世万千忙未获康宁福犹驰汗漫场延龄爱芝术逰宦忆耕桑习静心无扰余生乐未央复雨彻夜雨声急当门溪涨髙枯蝇抱野蔓寒雀起林蒿泥溅新油履风欺旧緼袍邑民应笑我官况太萧骚昱至枞阳喜而有赋宇宙身如寄星霜嵗易周客乡惊见面父子共忘忧话里知亲旧灯前问进修若兄能守舍此处暂堪㽞寄示晟二首汝弟来传説朝仪熟见闻克家严志操事主致恭勤骑射新从武优闲更学文令余沈痼释觉此老懐欣今年二十四稼穑识艰难处约精神瘦居安意思寛星辰天上拱松栢雪中㸔贫富能无累持身始可观十月七日舟发枞阳廵官率兵卫父老拜溪亭过乌云间白髙天雨后青两篙撑雪浪㡬曲转沙汀芦苇风揺荡寒声枕上聴晚宿官叚村墅人新聚经营晚未闲鱼梁箔如栅网户屋依山鹅鸭喧篱落蒹葭蔽水湾舟中不堪卧借榻叩林关泊松山湖风逆湖波涌维舟傍浅沙松山双石巘茅舍㡬人家霜树明丹叶寒蔬长緑芽客乡今夜月伴我宿芦花过山家步迹随深径春声接近村鱼膏灯挂壁栗炭火当门燕去留空垒鸡栖隔密藩朔风鸣夜永矮屋自春温发松山湖朝雨止还作征人去复留轻云㣲放日近午始行舟双岛烟波绕重湖昼夜流白鸥飞适意扰扰见渠羞晚至白兎河风雨日来数夕阳晴色初聊登沙岸步忽到野人居白兎何年出黄花夹路舒喜闻邮舍报附至玉堂书登陆徃桐城县经嵗不骑马借驴因㫁河里行三十五冈度㡬重多野菊香浇袂霜松翠压坡晡恃临县郭山色动春和至桐城县阃使留三日慇懃待我来骄骢数里迓大帅尺书裁金谷生芳草昆明有刼灰市民虽未集官道且重开桐城即事东郭涧声急西藩山势髙井泥淘白骨础石铲黄蒿新廨林麞过虚廛野雉号从兹逺兵难庶可息民劳灯花巻然铁如意红粟结葳蕤十瓣团葩出孤根宻缕埀寒风吹不动光燄照书帷黄昏至夜半有喜报人知甲辰仲冬望日忆自秦淮别今朝恰一年山川诗画里天地客窓前节物惊心换行藏顾影怜屋东寒涧月又见一畨圆冬至天统书周朔云祥纪鲁台阳来第一日山下发孤梅与客尝杯醑无人候管灰南窓晴色丽斋戒巻还开官廨北涧偶步碧涧依山麓苍松挂野藤泉清见鱼泳磴絶少人登龙井苔封甃凫田草没塍旧时丰邑屋废址接丘陵闻除代者及召还之命年残动归思客至报除书海内招文学淮南起谪居故人存有㡬短发病来疎天朗朝阳出能无照曳裾腊月六日雪腊天初见雪日午已开晴㣲暖空檐滴余英老木擎荒城无酒卖疎牖照人明风自西南起遥知送客程昱至桐城二日别去儿曹各西泝吾亦欲东归陆走百余里一见复相违雪晴沙路软天阔雁鸿飞新年望还舍柳下浣征衣腊八日发桐城邑人生怅怏送别郭东门冻木知春早晴风卷雾昏石桥分古道野烧露新㾗行处山农説留声到子孙归涂纪事雨收遵水浒卫卒拥归鞍滩浅轻舠滞泥新步屧难诸峯云树浄百鹭雪翎干东渡留宣湛相逢故旧欢宣湛即事水退潜鱼露洲寛落雁多裹粮山估集击鼓野巫歌纸帐春生梦瓷杯夜酌酡朔风吹雨至行旅叹蹉跎过枞阳枞阳旧逰地归棹此经过明府劳迎候遗民感抚摩鱼梁开网罟官廨列兵戈倦客江东去山川在眼多泊池口作水陆程俱歴星霜嵗欲更儿孙望人至风雪止吾行照影篷窓烛吹香土灶羮偶然泊池口惊见旧儒生江行新齐云开天日明风顺水波平造物怜迟暮今朝快此程优优坐舟子坦坦履夷庚路过铜陵后山从荻港迎早发五更霜月白㡬度唤长年不识归心急犹耽向晓眠南风随画舫东日上青天渐见繁昌邑三山立岸边过天门山石壁脱扃钥倚空双观台江流关不住阊阖豁然开云表群仙望舟中独客回欲挥千丈笔题鳯记曽来望青山三峯江外出千里梦中来神秀还如昨飘零独可哀田园先业在杖履㡬时回斜日孤帆逺相思倚鳯台泊慈湖望阙无三舍维舟忽再宵欲晴微露日近晚渐停飈试起川神语难稽国命招迟明当发棹带月荡江潮入境船头鸡未唱已过数重矶原野新浮霁儿童逺候归好山如故友髙鸟笑征衣指顾龙湾近无劳叹乆违已上鹤沙小纪五言长律送朱仲良幕府需名掾儒林拔俊髦赤霄麟鳯至华岳隼鹰髙家谱遗先业功庸在武韬银符传爵秩玉树秀儿曹鄢邑怀乡逺铅山鼔箧劳雨香萱草砌云涌墨花槽寳劒精金铸文绡独茧缫朝盘苍苜蓿春酒緑匍萄诗社惊风笔书櫺继晷膏霞生灵鹫屐雪压紫溪舠青眼多知己黄眉又伐毛膺门隆雅遇和璞遂竒遭三语名增重诸侯礼见褒襟怀澄夜月简牍析秋毫访道鵞湖境承光熊轼旄水晶明窟宅珠玉纪逰遨逺调边江郡乆延中土豪青山晨霭树采石暮烟涛槐舍香凝㦸莲漪色映袍谋猷禆召杜刑罚尚苏臯骏足仍淹枥雄姿望觧绦虽承毛义檄尚莞子游刀黍稷登商琏笙镛间舜鼗屈身班雁鹜挺质出蓬蒿宪署嘉才艺分轺鉴履操抗章孤荐鹗投钓六连鳌要路登风纪新威纠虐饕竹松存劲节兰菊着离骚喜动庭闱綵程催水驿篙诸公闻耿介列郡息喧嘈乌府霜飞栢龙门浪涨桃功名来衮衮嵗月任滔滔风俗俱亷问泉沙必净淘宸聪资耳目民瘼解忧嗸清镜方开匣彤弓已脱弢日斜豺虎遯秋肃草莱薅折槛应当继乗骢定不逃论交心正切话别首频搔葵火炎飈扇荷盘急雨号离筵车马集锦瑟送芳醪己丑九日南轩山长许栗夫邀学官及诸生登髙翠微亭以唐人登髙诗前四句分韵赋诗在座诸生有得开字者余为代赋五十韵一统江山大羣贤气量恢客中逢节序雨后踏崔嵬虎踞城如昨鳌分极不摧台空鳯凰去秋老雁鸿来天阙骈双岫神州见九垓六朝归感嘅万籁息喧豗铁瓮撑寒雾银涛鼔霁雷淮田黄接岸楚树锦成堆古陌纎如缕遥湖小似盃千峯无逺近一望悉兼该猎苑平芜外渔村别浦隈风凄沙鸟逝云冷野猿哀梵殿専灵境唐宫尽刼灰清凉虽美额寂寞亦荒苔曾是兴龙地堪卑戯马台佳辰来宴集幽兴寄徘徊我喜南轩长名登北斗魁同官皆俊杰共乐及童孩戸屦何多甚盘飱尽富哉金兰深有契玉树皎无埃泉石留清赏烟霏作胜陪青天从可幕白日不湏颓草坐膝相促觞传手勿推採茅嘘活炭挼菊泛香醅饼剰均充仆桃悭遍数枚参军巾欲坠灵运屐迟囬逺缬频生眼微酡渐上腮性情虽坦率语话絶嘲诙过岭寻禅榻开轩倒巨罍老僧心火㓕吟叟鬓霜皑身世参寥廓林峦入笑咍寳坊栖万佛华盖拥三台晋冢萦枯蔓梁碑渍古煤枫亭红㸃缀藓甃緑澐洄旧迹供搜访新诗费剪裁文华聨鸑鷟骏逸扫驽骀懐璞逢明世悬金致异才云霄方满足径路岂无媒寳气生龙劒珠光出蚌胎栖身非枳棘洗髓到蓬莱醉玩琼林杏清依玉署梅佳期应不逺流俗讵能猜小子慙荒陋兹逰覩壮瑰自怜樗栎质岂是栋梁材独傍丘园隐频惊嵗月催菱花晨镜对榾柮夜炉煨鹤露常知警鹏风亦欲培麻衣叨与㑹茱佩更禳灾曾结松筠友仍烦桃李栽愿言随步武阊阖九重开靳总管新任天子求贤守君侯牧此邦四郊多壁垒五马建麾幢西北辞枢府东南控大江黄堂施号令赤子解忧𢥠昔者懐才艺遭时选厚厖九龙居得五一鹗荐无双梁栋资名植圭璋琢羙玒早朝随仗马夜馆读书釭台宪纲频振春官礼不哤赋梅心似铁润草笔如杠枫䕃埀丹陛薇香透𤨏窓绣衣劳逺使寳鼎可轻扛优诏镇千里深仁满一腔冈陵苏旱畆防岸息奔泷声动民謡袴欢浮社酒缸炊烟嘘冷灶甘雨活枯桩羽扇挥能㨗乡兵出已降花村皆放犊月野不惊尨泮水招衿佩天河洗甲鏦陂应千顷贮钟岂寸莛撞民病怜鱼辙途穷济石矼曕依今有地道徳启愚惷追輓主簿汪古学身为明时出心惟古学稽方期遗一老庶以泽群黎囬首人何在闻名我亦悽有山埋玉树无路上金闺忆昔居乡井逢危动鼓鼙檐深来鸟雀海晏息鲸鲵保产身勤俭治家法整齐教承轲氏母贤有伯鸾妻歴世神明胄旌门孝节题父天嗟已隔圣域望能跻雅誉尊徽歙雄词粲壁奎居然麟一角骏甚马攅蹄胷次光澄月毫端气挂霓轻财好施予引手救颠隮笾豆丰延客饔飱自荐齐中年方仕进逺辙忽东西化雨滋鄱水文风振语溪藻芹鱼亦乐枳棘鳯难栖职谢雷封簿躬耕雨陇犂干坤容放浪轩冕视涂泥载酒寻花坞编篱䕶药畦礼卑皂盖守诗冨锦囊奚物外笻随鹤人间瓮舞鸡流光催衮衮大梦杳凄凄着述留残藁婆娑想故蹊敕筒香墨在琴榻暗尘迷宰木脩盈拱孙枝皎若圭遗孤今雪鬓髙步上云梯逰宦氊仍冷论交手屡携伤情歌此曲南望暮天低喜雨为靳太守作仲夏梅霖少人情苦藴隆两轓专郡寄千里念农功为阻新秧緑愁㸔烈日红露香深处祷精意上天通不洒泥龙水俄飞石燕风悠然起肤寸倐尔满虚空注地除龟坼翻瓶滴马火鞭驰列缺雷斧役靊霳熘挂银绡阔声腾铁骑䧺波涛生砌上膏乳涨田中挿莳髙低遍沾濡草木同频来仍密密欲歇尚蒙蒙芋圃添新叶𤓰畦长暗丛闾阎清疫疠老稚解忧忡大慰云霓望欣闻畎浍充壤歌浑易接米价颇难穷野路收黄潦江潮注采虹桔橰今不用稼穑必全丰徳泽流三县休徴出寸𠂻名亭苏太守悯雨鲁僖公珠玉非为贵仓箱可待崇从知祈福祉不在走祠宫郡舍凉隂重溪城瑞气融买牛如渤海兴学见文翁有此养民惠无非报主忠还当挽河汉滂沛洗兵戎已上辞逹集追輓乐天王处士五十韵衮衮多髙位寥寥少逸民谁甘栖地僻君独乐天真直道追三代行年傍六旬日斜来舍鵩时降踣郊麟兆掩𤣥台旧铭登翠碣新偶然闻善行渺矣悼斯人公族周家后儒门浙水濵洪钟鸣义塾封诰出严宸累叶承光耀孤标任隐沦治生盘谷稼寓意漆园椿徐孺髙南郡黔娄祷北辰堂馨萱草雨庭艶棣华春有诺黄金重无疵白璧纯言温消忿诉恩厚洽宗姻懒应弓旌召常欣简袠亲先茔培马鬛宰木䕶龙鳞孤竹清风古三槐世徳淳氅曾披野雪衣不涴京尘迳鹤随吟杖渊鱼避钓缗浮云薄轩冕别墅友松筠静奕商颜皓酣眠华岳陈少微占处士太乙降尊神栗里遥辞宋桃源乆避秦屡丰欢未艾嘉遯志弥伸理契六虚易歌吹七月豳鸿冥託严瀬鹃语聴天津句爱仙逰李言排性恶荀梦忘蕉鹿伪坐狎海鸥驯石发摩青藓溪毛洗白苹屋乌翔子母堦蚁序君臣方沼玩澄碧寒蟾掬烂银南园花绕屋北海酒延賔采药携筐逺㸔山拄笏频鼎茶浮豕腹炉爇喷猊辱樵牧交盟缔儿曹礼法遵龎公不入市孟子愿为邻楷范传乡里威仪列介僎芳葅芹笋荐幽佩茞兰纫息影林亭树伤心世路榛晦斋宁淡寂晚节更持循天运趋溟水人生下坂轮龙蛇报辰巳乌兎走昏晨永诀乖遐夀全归毕此身岚霏空胜境霜露惨髙旻行迹留巖壑遗文播缙绅二郎官必做双节女难伦雅操犹如昨修名愈不湮孙枝聫五桂家学重千钧作传需良史埀荣等至珍遂昌云岫冷遥望一沾巾知新近稿陶学士集巻四陶学士集卷五钦定四库全书陶学士集巻五明陶安撰七言律诗喜秋雨甘雨知时不待求使君心事与天游一时润泽知无价千里歌謡庆有秋山色洗青当郡舍稻花埀白亚田畴作亭曾见东坡记名笔如今出品流輓方兼山先生家世渊源汉太常乡闾徳望鲁灵光苍颜白发今何处老竹枯芸尚满堂物外懒闲晚境濠东小圃瘁秋香深衣社里前修逺士类相逢重感伤送牟景阳清才曾赞玉堂臣婉画旋登阃幕賔蜀郡衣冠家谱旧河阳桃李政声新骊珠落纸成文冨鲸浪飞艎督漕频正是前贤遗爱地摩挲苍藓认坚珉送沈掾还乡华辩风生动四筵公侯礼貌重留连江南作客千余里幕下淹才数十年荒径菊松陶令酒行囊书画米家船故山莫讶归来早染就恩袍又着鞭呈谦斋内翰累朝耆旧着勲名行处农民蔼颂声清昼玉堂雄洒翰暮年金鼎倦调羮江南久爱溪山好天上曾依日月明袖有济人医国手更闻帛璧召还京次韵前进士唐仲文登黄山诗献䇿当年动玉音云霄旧路复追寻江山聊寄登临兴草木犹知抚字心菊意渐香螃蠏实松隂乍冷鹤猿吟荒巖醉访歌台迹雨长苔花翠湿襟采石晚渡残霞逺树水云中淮甸江乡有路通沙影分开晴浪白橹声揺落夕阳红风前宿鹭投踈苇岸上征人望短篷幸有蛾眉解迎客无劳更叹暮途穷輓严厚斋皓首衣冠夀七旬全归无憾见真淳济人徳厚黄承事教子功深窦禹钧月夜返魂香已㫁云山埋骨地方新忘年交契今难得东望蓝桥一怆神次张孝夫述怀韵芙蓉池馆得秋多深巷浑无俗客过河朔明星遥拱极街衢尺雨任扬波豸冠风采当重整驹隙光隂有㡬何坎止流行随所遇暂时留憇白云次韵秋声忽然金气撼山林响应天机捷似砧随处西风能触物当空明月独知音乍凉不寐偏盈耳静夜长鸣杂鼓琴应是蓐收嫌寂寞做成商调答清吟郡史林景山见寄赓县尹王庭槐诗因次韵二首一简王尹林掾一以自述客中相遇最相知官务纷纭理乱丝井邑近来多惠爱簿书老去少奔驰换鹅墨妙公余事放鹤笼虚客到时守分不踰为上计世情机巧却成痴灯下功勤老砚知何时心绪似逰丝一天细雨侵人冷半世流光背我驰溪屋且宜扪蝨话海波未是钓鳌时偶然自得忘言处黙坐书丛絶类痴送师鲁倅庐城金斗城坚淝水流淮西重地控衿喉屏星勤驾常侵晓鬓雪新添独耐秋桥板照波飞骑逺弩台过雨老僧游但令民物沾恩泽田里熈然共解忧送刘仲彬天堑仅同衣带水霎时揺过渡头船半帘霜月留孤馆两岸江淮共一天镜里年华催緑鬓屋西山色拥青氊月娥裁得绯衫就桂子风髙待着鞭送艾秀才赴京二首太液三山驾碧鳌五门遥望欝金袍虞廷诗乐䕫功盛汉殿贤良董策髙尘散海桥观白象酒香官务荐黄羔椿翁近在词臣选亲聴当朝説鳯毛天禄青藜照夜深校书重喜得刘歆牙牌带月趋㯶殿马辔牵春过栁林照眼西山悬屋角近人北斗在天心新年忝预南宫试把酒论文拟盍簪送奉使宣抚䕶都右丞靣承天语出京华春满江南百万家碧落云开悬月镜青山霜晚避雷车恤刑宛合虞朝典道逺如乗汉使槎原隰咨诹王事毕欢浮玉色见褒嘉送天门山长孙伯明归富春热官何似冷官尊讲席横经圣道存春雨蛙鸣闻鼓吹晚潮鱼上冨盘飱亭松滳翠笼书榻池藻吹香度㦸门莫学严陵便归隐诏黄换取被新恩探梅东君消息乍来时访问江头慰所思踏雪且行新霁路向阳应有半开枝遥知暖意囬苔榦惊喜寒香度竹篱又恐重来花烂漫细㸔蓓蕾最相宜輓戴母刘氏梅花愁满雪寒天无计能留住百年礼义防身闺阃肃诵絃盈耳子孙贤银绡钖命旌髙夀玉树藏辉惨暮烟列女传中名可续词垣正有笔如椽题贤母传仙尉曾资内助贤寸心贞洁对青天教儿书积千余轴守节家居五十年独对残灯了机杼不将明镜照朱铅老来福庆人稀有善行埀光太史传登髙凌歊台粉黛香消辇路荒雨晴菊意媚重阳长江落木秋无际短帽西风鬓有霜千嶂马腾环重镇万松龙舞䕃禅房英雄多被繁华误蜀雪湘云旧恨长题青田刘氏园亭诗巻湖光近接少微星𤣥鹤飞来洞不扃天雨好花开桂苑地栽修竹似兰亭文鱼跃水慿栏㸔黄鸟吟春隔树聴江左芹香觧留客故山有梦绕银屏送李生赴金陵长途雨过息尘埃马首钟山隠隐来李绛湏登龙虎榜谪仙重上鳯凰台芸囊册叶逢晴晒雪屋灯花冒冷开志士行藏随所遇岂无当路为怜才輓师鲁监郡龙锦颁恩雨露馨西风吹得鬓星星牧民遗泽流南土开国殊勲起北庭佳菊满轩闲酒案甘棠随处䕃碑铭侯封大郡光泉壤寂寞穷秋老泪零輓陆茂先与君数日不相见无病一宵惊已亡伯玉行年方五十董仙种徳异寻常雨荒庭外江山様烟锁城西杞菊庄身后传家今有托已闻诗礼在贤郎嵗暮即事慰借情怀腊酒香光隂背我去堂堂驿梅初破两三蘂官历唯余五六行㫁送残年多雨雪逢迎老境是星霜街衢击鼓驱傩出却喜邦民共乐康凌歊台西晋山河决胜秋旌旗卷影入浮丘离宫满贮三千女霸国才攘数十州㙮鹳泣云怜废迹江鲸喷浪洗余羞诗人兴逐巴潭逺不道秦关老涕流蛾眉亭山川一统𣺌无边喜动双蛾黛色妍天地气通门户辟江淮境对水云连藤烟翠湿灵鳌嵴桃雨红飘跃鲤肩星斗入帘毛发冷清樽更弔锦袍仙观澜亭江头下马俯惊湍懒把娇娥作意㸔鲸背风烟诗客逺酒边花木醉翁欢日斜淮浦渔歌近秋老呉天雁字寒万顷银河生脚底乗槎何似倚栏干采石絶壁髙寒天与邻倚江楼阁万鱼鳞独招乌帻骑鲸客岂有朱衣跃马人天堑方今无所限蛾眉从此不湏颦荻芽緑嫩河鲀上唿酒花前管领春四望亭松声如诉老桓姦白纻纎歌汚楚山南北东西春眼底古今兴废夕阳间半天荒井泉花碧千载残基碣藓斑万壑清风扫遗臭野僧云卧竹隂闲谢公池镜天彻底见纎毫昔日诗翁注砚槽老虎跑开山顶脉蛰龙送出地中膏药篱䕶碧藏星汉茶鼎分香煮雪涛遥对澄江凈如练我来漱石亦清髙太白墓自别金銮抵夜郎江南有梦到君王酒酣采石风生袂屋老青山月满梁龙管鳯笙遗韵度笔芦星竹借文章云飞荒野苔碑㫁时有诗人酹一觞葆和观曾是元晖旧隠居忽㸔珠境现仙都池沤昼涌泉根活巖木秋凋石骨臞栗殻黄腴猿哺子松巢碧冷鹤温雏道人鍊罢芙蓉鼎紫玉箫横鳯绕梧三湖三泽茫茫一碧连白苹风起棹歌传树头烟浪浮沈日水底星河上下天苇长新沙留雁梦草鯹㫁碛湿蛟涎何当结屋琼瑶窟买取临隄二顷田碧云亭横碧云间千嶂开风髙废堞雁声哀饮残杯酒不成醉望㫁佳人浑未来㡬欲排云呌阊阖便当有路到蓬莱池莲对客应知意带露盈盈泪满腮江东道院福地浑无案牍尘黄堂清静控江津仙凡只隔门前水僚吏常如物外人衙鼔晴敲琪树晓㦸香暖透碧桃春政平讼简恩波逺胜读黄庭礼玉晨姑孰溪映帯城隅地势雄昔称重镇大江东万山中㫁飞银浪一曲西流卧采虹夹岸楼台杨柳月对船灯火荻花风钓鱼台下鸥如雪我已忘机似海翁慈姥矶㫁陇横空铁骨呈舟行冒险客心惊苍熊突入半江卧綵鳯飞来踈竹鸣新港抱山浮树影怒涛触石带风声丁兰庙废人还葺世逺犹存孝子名泊呉兴屋覆长桥客舟玻瓈窟宅冷涵秋塔穿云表万松嶂水注城心两岸楼列肆晨喧分海错重帘昼卷起呉讴玉堂翰墨多遗迹安定祠前更少留登尊明阁中和气象俨如生下俯呉山一芥轻苇舍万间星拱极棘林四面铁为城海潮起立风雷壮天宇低埀日月明梯蹑青云重到此更无弱水隔蓬瀛宿迁义塘早行土灶灯残洗饭盂旗车帯月驾疲驴脚添重韈寒如铁气拂疎髯冻结珠荒坞宿鸦喧雪树平田饥鹊啄霜芜㟃峿渐逺晨光动野店逢人问道涂郯城客馆晚宿烟壁风櫺㡬嵗华瓮浆温酌当供茶蔓根作菜甜如芋粟饭登盆细杂沙病妪暖煨芦席炕小娃夜纺木绵车掩关且拥重衾坐苏子油灯屡结花至沂州访同知彭允诚夜饮邹平仲马元徳善仲良在焉野人处处颂能官乆别尤当刮目㸔清话忘眠将逹旦巨觥连酌不知寒一时賔主欢娯甚四海交㳺㑹合难莫负平生经济志从来功业出儒冠沂州纪事马蹄踏雪入沂州山拥孤城水左流瓦瓮春浮黄米酒铁釭冻结紫苏油屏车念旧携賔访阃幕知名遣使留酌别东郊人满道余情未已立凝眸山东山行至絶顶地峻清寒刮鬓毛烟林雪麓㡬周遭干坤万国风云濶海岱诸峯日月髙逺堠忽逢心少慰小车难坐足频劳蓬莱不隔千余里便欲飞身踏翠鳌过穆陵关层冰积雪蔽巖扃絶顶髙寒酒易醒铁壁重围天设险石梯万级地扬灵国家混一无南北州境绵聨别兖青俯视人间悬絶甚紫薇垣近手扪星益都城北三十里有邮亭名白羊铺壁间石刻张梦臣学士诗一首乃至大辛亥未第时所作其诗曰迢迢长日路途间两字功名抵死难岂为身荣爱奔竞正縁亲老逼饥寒云霄附鳯心徒壮客馆无鱼铗自弹百畆薄田容易办也应无梦到长安仆因次韵书事巉巖路尽困泥间一步犹如百步难渐见云开天日近何嫌嵗晚雪霜寒客中野饭身偏徤车上冠尘手屡弹最是慈亲念游子乆无书信报平安次蒲台晓廛集似鸟投林宻栅縁墻布棘针冷雾障天云木暗暖风着地雪泥深济流东去长归海蜀客西来逺货金喜遇采江香醖卖一尊见贶慰乡心沧州五龙池帝遣神鳞变化雄圆湫澄碧隐幽宫天浮片影星芒动地涌灵源海脉通五色蜿蜒遗旧迹一方润泽溥𤣥功我来亦待风雷信烧尾桃花暖浪中次鲸川北来州郡谩纷纭喜见连甍挿翠云万货鬻廛人四合两州聨境水中分道间昼拥盐车骥桥左宵屯鼓垒军唿酒灯前沾醉后青绫被冷火㣲熏立春日至霸州阳随脚底韈寒消行过平堤十二桥官府迎春牛击碎车轮辗雪马行骄草荒髙阁存孤垒栁夹通衢接九霄从此东君当刮目杏花消息到非遥嵗除日至都城绀霞晨现太阳边遥望金城万雉坚路栁隂连三百里禁花香绕九重天喜㸔太史颁春历阻侍慈亲守嵗筵拂拭霜衣无旅况御堤尘软共扬鞭嵩溪诗㑹亭树隂中共倚栏春云蔼蔼出毫端嵩泉香透银笺滑溪月清分雪椀寒官乆厌悬龟纽重客来不放蚁觞干南归衣拂京尘汚喜见骊珠落玉盘次韵嵩溪悼马帝选龙驹不泛常特搜下土遣王良蹑云疾足应先逝恋主真情恐未忘月满瑶池飞驭逺尘栖金勒旧槽荒如君自有方臯眼天驷储精午位阳瀑布泉悬流飞落大峯尖千丈中涵万缕纎河汉机空埀雪练石巖戸辟挂冰帘白龙倒喷天边雨银浪急冲江底蟾薄暮香炉紫烟散卧聼冷响入松檐鹤笼相依蕙帐贮仙禽不似松巢结在林月色穿来窥瘦骨露华飞入戞清音寛容聊息双轮翅盘促难拘万里心童子放开欣客至孤山祠下迹堪寻秋江鴈影西风不动楚波凉倒浸征鸿带夕阳云母屏间筝列柱水晶宫里字成行纷如鹊映银河面孤似鸾窥寳镜光㡬见芦汀飞起处冷涵数㸃在清湘鸿门寒侵玉帐酒阑珊铁甲重围意度闲真命未应遭虎口至亲犹解䕶龙颜一双白璧虽归楚万丈朱光已满阕亚父不知仁义主至今遗恨在人间貂蝉冠尾裁丹黒蟪纹苍簮挿缨埀列庙堂毳锦柔温揺采弁翼绡清洁附金珰鵔鸃制度存遗意獬豸锋稜接后行台鼎选贤非狗续玉阶风露鬓边凉晚渡下马江头緑草生苍童笑指暮潮平得风先送孤舟渡过岸将为万里行宿雁隔烟沙际没寒鸦带日树头鸣多情㝡是津亭柳嵗嵗逢人费送迎送毛公礼贤网如天覆九垓拟㸔展翮起蒿莱膺门世重登龙誉雄赋人惊吐鳯才嵗月辛勤存铁砚风雷浩荡接金台江南鼓箧忘岑寂雪夜挑灯巻屡开送小毛秀才北望颕川云树深江南风雨㡬沾襟一千余里逺为客三百五篇常究心待用能全和氏璧知音未负伯牙琴论文昼永相忘处棣萼生辉照士林御史大夫帖木哥公致仕正是当今耳目臣急流勇退足全身江南开府临诸道林下休官见一人日月旗常功烈着烟霞窓几性情真公孤论道思元老恐有蒲车出紫宸送李好古赴西台御史天花剪玉澡英姿緑萼梅招梦里诗百二山河劳䟦涉九重耳目寄询咨锦袍召对金銮殿寳墨留题太液池正值长安花满路青腾踏辔如丝送张太初赴西台御史开国功劳出保州武攻文辅世王侯星垣柱史承嘉命天府神都纪胜逰霜草不藏狐兎穴烟花又绕鳯凰楼惊心时事纷纭甚应有封章告逺猷送哈徳卿赴内台御史花照地辔丝轻烟栁隂中望禁城豸角锋稜新宪节龙头文采旧儒英霜飞白简朝巍阙星拱銮舆入上京侧耳谏垣闻谠论应须有志在澄清送曾道士青牛蹴月五云京袖得琳书度上清琪树隂笼𤣥鹤陛碧桃香引紫鸾笙踈櫺银浪浮天影内鼎金丹錬日精小别千年飞驭速清风何处步虚声送集庆教授博渊泉四荐科塲笔有神三为博士甑生尘江南学校尊昇郡海内英豪让国人青镜忽㸔霜入鬓玉堂行与月为邻临岐无限留连意已觉风云满要津送江子冝赴京二首芹波香接水晶宫老笔生花气燄雄安定教条行浙右古心家学振江东书闲清昼茶铛沸官满多年俸箧空台阁知名新有荐轻舟北上趂南风金水河环万嵗山客中随友㸔朝班风雷变化鱼龙海日月东西虎豹关石炭晨炊仓米老土牀寒酌瓮醪悭慈亲应有门闾望捧得天书及早还送陈唯道赴广东宪史台栢相㸔耐雪霜天南行役泝长江绣衣香里风生笔緑绮声中月在窓海树迎人驰晓骑蛮蕉对酒剔秋釭纷纷货利无心取时吐嘉谋慰逺邦秋日述怀一氊虽冷寄名邦却愧辞巢燕子双风送霜华来短鬓秋随雁影落疎窗甘霖透地晴观稼缺月当楼夜听江佳客相过常满座清贫每欠酒盈缸登楼吟边万象寄凭栏露柳烟蒲不耐㸔天地一时秋气动山川四望客怀寛稻花饱雨揺新霁蕉叶招风送早寒短褐萧萧知己少任无鱼食铗休弹送贺宪史赴广东英才适用出儒庠自喜参承绣斧光粤雪夜寒飞海峤蛮烟晓霁避风霜纻袍清挹芙蓉水椰椀甘凝荔子浆北望鳯台真㨗径先将文采动遐荒送张文质赴内察掾紫禁东藩望太㣲云霄捧足去如飞秋庭展牍霜随笔晨马趋朝月满衣瓦釡米陈嘘石火苇帘灯寂闲油扉澄清坊里行踪熟直待君恩宠赐绯送张库使白云馆下旧藏脩薇札随身赋逺逰寳婺儒家传礼乐金陵官帑试才猷孤山雪月寒梅屋两浙风烟尽板舟最是双亲皆永夀捧觞献嵗栢香浮送赵心徳赴番禺令去天万里海南边甘露清泠洗瘴烟邑附羊城民按堵路通狮国贾开船荔枝雨后千巖丽榔叶云间百粤连玉节金符皆大府喜闻子贱昼鸣絃送邵克忠赴武冈照磨七十二峯楼幕下诸侯賔佐六曹师簿书疎少寻诗酒城郭萧条罢鼓旗烟湿猿藤骑马处云连龙瀑倚栏时蛮溪警絶官无事月照秋莲泛碧漪送姚秀才归桃源客路随身一束书凌云气似马相如孤灯江馆厌红粟三月淮乡多白鱼遇世岂容淹楚璞到家唯喜奉潘舆桃源雨霁春如锦更望琼林欲驻车赠江有源紫芝云冷隠臞仙起傍星垣步列躔世学有源难坠地客逰无处不谈天秋窓揽镜风欺鬓夜榻评诗月透笺台阁公卿暂留住㡬回访我话流年送朱叔志阙里古今唯二处新安地望鲁邦同诸贤祠墓遗踪在两族云仍旧谱通山市醉逰春幔緑溪窓清话夜灯红归来又振龙溪业新额荣光照学宫溧水湖乡夏末述事二首浅碧湖漪没草莱柳隂坐石浣尘埃流光老我添文债溽暑酣人却酒盃六月鱼龙随浪起五更风雨送秋来离家见説门无客鸟雀羣飞啄緑苔江海机心乆已灰白鸥见客莫惊猜天连一水山浮动地接三州路拆开野竖冲炎耘稻去掉郎唱晚採菱回征途亦有归田梦意恐清盟负菊梅馆中山朝元观作自出徴租五十日朝元阁下首频搔客中喜遇故乡友秋后自怜䟽布袍老火流空望霖雨西风入湖飞雪涛扁舟又欲渡江去桂影满身明月髙镇守太平杨侯致仕金虎横腰世爵传功成谢事享髙年营家緑野闲方乐报国丹心老愈坚刀剑于今买牛犊兠鍪自昔换貂蝉江城乆驻多遗爱军政承风尚肃然次韵彻通理秋日驿中二首㡬年江海拟同群又隔钟山一片云驿路秋髙人渐逺征袍霜重火频燻台臣鹗荐多知己天子龙飞旧献文我亦南宫老词客何时把臂慰前闻惊㸔冀北马空羣闭户探𤣥学子云独念邦家情未已何心富贵势如云典谟搃是经纶事馆阁应需黼黻文安得灯前一夜话平生倾倒叩竒闻送铁元起监归州川口通衢熊绎城儿童竹马走相迎三巴草树春浮动万舸风涛雨荡平晚市炊烟连白帝晓山旭日射红旌政成当入兰台选熟路霜蹄上玉京送李国用赴宗文山长鵞湖朱陆讲道处书院独以宗文名古今自有易简理经註皆同日月明苍嶂晓蒸铅水湿黄帘夜度烛烟轻交承是我同年士为説故人华髪生送东川山长张彦深去城一百二十里川上化为絃诵林西塾青氊三閲嵗东篱黄菊独知心鹭车使者裁霜檄鳯阁铨曹传玉音我亦檀襟更清淡喜㸔云骥骤骎骎寄宣城学正徐伯初官烛依然泪满台望中溪嶂似蓬莱登楼㡬度碧云合对酒独㸔明月来松叶连檐霜后好梅花喜客腊前开榻氊未觉如冰冷弟子森森育异才送黄文敬长岱山都门烟栁去年时回首文光照岛夷半石琢成司冦像空庠留得侍郎祠坐㸔贾舶分盐利自笑行囊少俸资最是郡城文献地不妨来徃结相知輓汤子允故家积徳经㡬世此老享年逾七旬先向蒲塘卜风水免㸔淮境动烟尘雨窓竹石存遗迹月馆琴书付后人不见瘦笻扶鹤骨市桥杨栁亦伤神次韵二首慈溪刘中可为姚江学官去家无百里其父字隠之因来视焉天伦至乐蔼然庠舍婆娑嬉逰觞咏笑谈旬日而归适余来后不及瞻承而与中可缔交观唱和诸诗缙绅传为羙事且教子入官父之志也得禄奉亲子之志也以志养志俱贤矣哉乃倚歌而和之雨后芹池长緑波幡然来此聼絃歌舟舆熟路江头近父子欢情客里多春馆称觞衣舞綵晚窓题句扇裁罗笑㸔清俸供甘㫖奈此广文官冷何石上纶埀碧海波山中兴在紫芝歌先生閲世身长徤当代求贤意正多老骥独能谙步骤㝠鸿全不被蒐罗浙东文物从前盛如此期頥有㡬何送樊照磨都水使轺江上驻郡僚驰驿共经过旱田官赋今蠲免属邑民痍更抚摩水路归舟賖月色山家冷灶借阳和蓬莱清浅神仙府嵗晚梅花照碧波三月三十日费安中山长告别走赋六首春融璧海讲帷开有客携经万里来天下名人半知己芹边冷席独淹才东湖时雨沾膏壤北斗文星贯上台回望当年旧逰地苍茫烟树隔金台右送安中去年见客问相知射目如何却中眉安定教条西浙盛尧夫易学后人疑水晶宫里风烟爽琥珀盃中嵗月驰谁念姚江未归客萧萧诗鬓忽成丝右寄察徳元南浔镇里新文学姑孰湖阳旧世家兄弟从戎多武偹师儒掌教盛才华林峦胜处春携屐风雨声中夜煑茶去嵗相逢便相别故人千里寄渔槎右寄邢彦贤霅水雨中曽共饮钱塘秋半又相逢可怜过眼日五色还欲扣阍天九重才似祢衡当荐鹗识如太史更登龙偶因人去传消息见説盈门士子从右寄金仲宣我本江东一布衣十年较艺到京畿欲从彭泽寻归路且学严陵坐钓矶山月度墙窥冷榻海潮带雨过晨扉天台客至因留话一笑挥盃兴欲飞右述怀来自东郊曾逺迎今朝有意惜君行落花风里一杯酒芳草天涯㡬日程正欲园林娯赏兴又教莺燕动离情临岐预约相逢处信到梅梢白玉英右送春甲午六月旦日登屿山观海脚底潮生鼓万雷浪头隠隐白云堆诸州地到海边尽外国㠶从天际来但见中间浮岛屿不知何处是蓬莱平生登览今朝最髣髴珠宫贝阙开送丰叔良雨添新水长苍芹一片书声隔屋闻讲席青氊留傲兀官仓红米代耕耘诸侯赏识璠玙器学子争传锦绣文自是冷官难乆住出门有路踏青云送戴生姑孰亭前緑藻肥㑹稽山上白云飞四郊兵气频闻警一榻灯光只梦归舟子争潮喧熟路海鱼修馔奉重闱姚江在望浑非逺肯踏梭船访钓矶送湖北宪佥亦普刺金金斧霜威压将营烟尘不犯石头城当朝天子为知己列郡乡民搃习兵鄂渚山川何日到于湖风浪一时平舟师好渡蟂矶去江上㳺氛易得清送太平路同知王庭珍隔江尘起动边声采石波涛夜不惊台鼎调元延世赏倅车佐守厚民生近来壁垒添烽火未见天河洗甲兵月满空船归思切望中桑梓是东平送马仲云两浙繁华第一州宦情更喜挈家逰吏曹环立㸔挥笔明府相过听运筹雪水晴浮金板舫虹桥春跃紫花骝羽书近日传边警未暇絃歌醉酒楼夀大本监郡四月清和当望日夀星光满太平城香凝燕寝诸侯贵鼎錬龙丹九转成循吏传中书治行列仙籍上注长生緑隂亭馆薫风爽玳瑁筵前进玉觥贺郡守靳处冝病起病中犹不废承宣卧治江城搃晏然自是忧民劳守相正縁换骨作神仙云间老鹤精神徤雪后寒松节操坚今日朱轓乗兴出欢生童叟拥街前清和轻爽新暄皆可人四时佳候一时均浑无寒气浑无暑半似秋天半似春满地槐隂连曲径透帘日色度芳尘伯夷下惠能同调昼永从容乐意真壬辰清明日客有携酒城东邀陈致中谢行可程子舟马希穆及余逰月盘洞天偶遇张文泰遂同饮欢甚行可以老杜清明二诗次韵纪事因就韵赋千门揷栁緑含烟陌有轮蹄水有船花下酒盃堪献酢松间山路更攀縁仙童见客频留坐飞鸟依人毎可怜席展园亭殽杂进粥香邻灶火新然有闲爱结渔樵侣无术能飞子母钱自笑劳生空扰扰欲求鼎药为延年闭门且免走西东时事无闻絶似聋㡬处干戈犹不息一春桃李又成空唯余山水长清丽未见车书逺混同冷节伤神登墓道禁钟未夕惨江枫青山旧宅南归后白日浮云北望中欲效微才今未用沧波甘分钓鱼翁出金陵望茆山蒋山过后见茆山翠幄三峯异世寰方士虎骑崖洞出伯仙鹤跨海天还剑光夜照星辰白丹气春腾草树斑欲覔隐居吾鼻祖松风楼上聴潺湲过平江钖山回望望亭孤百里风烟逺入呉虎阜云开晴见塔枫桥月落夜闻乌依依杨栁环新郭渺渺波涛接太湖可惜捧心人去杳大夫遗庙镇姑苏岳王墓十二金牌发帝宫尽慿䜛舌害元功君臣乐土偷安遂父子边庭属望空莫掩青山千载恨常悬白日寸心忠英灵只在栖霞岭塜树无枝偃北风寓姑苏半塘寺息程来借赞公房暂泊扁舟向石塘苔迳烟萝浮竹翠风檐花雨发天香僧依法座持僊梵人扣禅机入道塲明访虎丘应不逺云边楼阁拥青苍虎丘海涌危峯翠拂天瘗来池剑化蜿蜒楼䑓隐映王珣宅树石荒凉陆羽泉古塜月明无踞虎芳林春尽有啼鹃名山胜境关情乆祇为寻登一系船毘陵道中孤㠶斜日领舟行逺道无山为送迎沙店疎篱堪问酒烟村髙树不闻莺一湾野水鸥波静到处苹香客思清莫叹飞蓬类踪迹成名自昔在书生复至金陵望里钟山拥翠螺金陵道上又经过韶华信比当时盛亲旧原非向日多紫陌尘飞金勒骑红楼酒醉玉人歌独怜卞壸名忠节汗竹千年耿不磨除教职孤剑频年两鬓残飞腾毎切寸心丹喜持黄纸新除重那厌青氊旧业寒杨栁晚风嗟客路圣贤心事付儒冠也知衿佩相亲处日与敷宣坐讲坛秩满避乱冷官黉舍数年过秩满其如世乱何衿佩有谁谈礼乐民生徒欲避干戈归闲故里青霄逺卧病衡门白发多江上薜萝烟雨里何时重聴太平歌世氛乆未息书闷开极规模自有初旧章俶扰竟何如原头烽燧谁为息海内兵戈孰可除偃月堂深资鬼蜮伏波军老纵鲸鱼畴能一吐平淮䇿与尔排云谒帝居重至金陵喜熈朝建都圣王开极坐金銮整顿干坤始得安景运河清并海晏江山虎踞更龙蟠四方寳货梯航至百辟衣冠雨露寛从此昇平千万载黎民击壤罄交懽送孙伯融搃制赴括苍逺㩦行伍定安危况子才髙迈等夷勇息烟尘今日计道经邦国古人为抚绥黎庶通恩泽捭阖风云刷羽仪文武功臣头尚黒熈朝重见太平时寄刘伯温宋景濓二公水溢中原又旱干风尘从此浩漫漫东山好慰苍生望南国那容皓发安要整纲常崇黼黻还成文物萃衣冠圣贤事业平生志幽乐何须恋考槃喜伯温景濓辈至新京束帛徴贤出磵阿来从明主定山河摅才要济邦家用为治当调鼎鼐和定见百年兴礼乐先从四海戢干戈当朝辅佐侔伊吕汗简芳名耿不磨哭孙伯融陆梁未息竟亡身谁为祛除四海尘币帛敬惟招俊又死生端只念君亲丹心故国江枫晓白骨他乡塞草春不是交游重相感㡬多悲戚为斯民龙江閲兵诸将桓桓总虎熊战船部伍列兵戎白虹光射腰间剑青鹊膏涂臂上弓千里生民应按堵陆梁小丑定潜踪戎衣一着天山定文徳由来济武功康郎山应制阊阖鸣韶发羽旄群峯青迓欝金袍臣民喜覩天颜近车驾遥临地位髙警跸飞亷经梵刹行厨光禄进仙桃真龙到处多竒胜风卷云松沸海涛送夏允中縂制浙东兼廵抚九五龙飞始建都廷臣领命出分符要㕘将相施韬畧直使山林尽兎狐铁骑晓腾霜气肃玉笳夜奏月轮孤皇仁遍布东南境绥恤羣黎萃版图已上辞逹集陶学士集巻五陶学士集卷六钦定四库全书陶学士集巻六明陶安撰七言律诗戊戌新春同逰蒋山即席赋时维正月初五日人在钟山第一峯石磴轻风随马去寳珠佳气结飞龙四方文物成嘉㑹六代京都览旧踪我亦追随冠盖后未容归隠抚孤松寄董贯道十年不见董贯道一书忽到金陵城越山带雨生秀色江月照人知此情客里莺花空隔世国初文物类登瀛倚楼几诵停云句何日尊前意气倾次韵贺汪炳叔董贯道二典籖同寄诸博士余掌兵曹与博士㕔隔一壁耳虎旅传唿晓坐㕔千官如拱北辰星昼长舘阁无尘到时诵文章隔壁聴席上恩光在莲炬杯余风味想茶经诸贤同力扶持处红日升天破晦㝠寿诗天地结成龙虎气庙堂倚作栋梁材军民逺近欢声动呉楚东南寿域开大将风行威万垒老人星现近三台年年好景逢秋九黄菊香中捧玉杯送陶伯仁白云已逐东风去桃李曽沾化雨恩江左名都新作客山中稚子又迎门芙蓉光射苍龙鼎菊树香飞绿蚁尊奉檄南归如衣锦一帘溪月坐氊温送张复亨玉帛邦交自古然使轺来驻紫薇边从容爱説留侯事坐问能知伯玉贤鲸海风生喧沸鼎鳯台月白照芳筵试看南北今如此必有英雄可合天庚子三月十七日上登忠勤楼幕佐文士皆在焉因命各赋律诗一首雨添溪水碧粼粼夹㟁人家栁色新南国山川遥在眼东风鱼鸟总知春连营挿㦸屯坚壁骄马如龙踏软尘上相倚楼频指顾几多仁爱在斯民上命赋诗送枢判呉国兴回镇建兴并寄其弟元帅国寳二百年前説两呉中兴功业满边隅弟兄今复为良将英勇俱能敌万夫怒斥鲸鲵潜巨海平驱士马猎姑苏无心宴乐军中肃要挈山河入版图次权伯文韵并以送行瀑泉喷落大江深懒棹扁舟钓栁隂鹤禁烟花春浩浩龙门雷火暖骎骎路随山势孤怀壮风动天机万籁吟东阁唿茶清夜话试将寸草叩洪音稻田秋雨一犂深江上楼台绿树隂使客轺车来穏穏王侯版籍会骎骎精神独得骊黄外骚雅元非蟋蟀吟左辖才兼文武职拱听当宁赐俞音秋夜怀友寄秦伯容太守等夜永怀人频有梦日来作郡到无为江淮渐见干戈息草木先承雨露滋家累相忘勤国事郊行遍问抚民痍西风依旧秋容好未暇登髙醉片时我忆西㕔刘博士手提判笔坐黄堂意髙自与青天远事简偏知白昼长梦里江环仪鳯阁望中草长卧龙冈人生出处皆由命先试奇才定一方寄林彦明瀛洲学士跨征鞍巢县遗民得好官傍市田畴逢岁稔隔江风雨动秋寒庭前吏牍敷陈少兵后人家整顿难西掖帘垂耿予独暮云飞雁几凭栏寄董贯道兰桨来从浙水东莲灯照入玉堂中风云变态兵机速河汉为章笔意工淮邑士民求世治湖田蟹稻得年丰有才且莫哦松下膂力经营早进功送清凉寺长老凯翁住持义乌双林寺山前双树翠成隂彷彿祇园地布金大士除疑融圣教老襌説法震雷音定中隠隠闻清磬别后迢迢郁此心回望石城烟寺逺一江风雨有龙吟赠镇抚田无禽铁马牙旗将帅才捷书频到鳯凰台阵云䕶垒军容整塞月窥窻旅梦回横槊赋诗江海静举觞酌客菊梅开囊书读罢凭髙阁溪嶂秋清紫鴈来送别将营劒甲气横秋幕府衣冠坐运筹天下义师同灭楚蜀中帝胄已兴刘星轺将命来华省锦诰覃恩遍列侯归向辕门宣主德满城欢意动貔貅故人刘彦英见过喜而赋诗十五年前逺别离空江明月渺余思间闗兵后真奇遇谈笑尊前似旧时自古晚成为大器当今胜着出残棋国家所寳惟贤俊且使苍生一展眉偶见前乎万古后乎今天体髙明地体深要识此身超衆物只缘真理具中心红炉有燄消融雪黄壤成堆拣出金杖屦出门行不已泰山絶顶许登临忆别三首七年同在省东㕔回首征途夜戴星南国逺猷资幕府西山爽气挹江亭壮年报国心常赤贤主知人眼为青鸿㕍未秋音信少毎思好语似兰馨龙虎韬雄賛紫枢鳯凰池好占洪都文章光燄无如李疆域西南本属呉勘定有谋裨宰辅治安求䇿礼真儒落霞孤鹜江天逺未暇登临倒一壶西掖明刑慎履操南昌守郡选英豪两军争战雌雄决百姓疮痍抚字劳新垒入云环井邑长江䕶境壮波涛美人缥缈关情处独立溪亭月色髙云巢舒巻无心太古时悠然深处独栖迟毎依凉影休双翮自歛神功寄一枝气出山川纒牖户状如车葢覆茅茨相看怡悦安居甚风雨飘摇势不危雪洞太素中含月窟圆凿开冰玉万重坚明生虚室疑无夜冷积隂巖自有天琪树飞花迷鹤侣石门掣鎻露棋仙玲珑相对同髙洁宛在华阳福地眠寄呉左丞二首长沙爵邑旧鄱君曽驻临川壮武勲帝室遂能宾百粤王孙今复将三军火旗铁马晴观阵玉帐银灯夜话文北望金陵作乡土钟山佳处有飞云碧桃朱阁武陵塘俯视鄱湖一境苍珍羽髙栖能择木彤弓逺发即穿杨春郊过雨游氛浄晓垒摩云旭日光共识平生心事白毎将忠孝振纲常时雨为平章公作春云江上晓隂隂膏雨知时直万金草木总添苍润色干坤先溥发生心新雷频送檐花细秀野遥沾陇麦深今日爕调逢大手苍生久已望为霖四月二日与黄观澜员外傅仲珪都事同访单德甫宪使不值得闲来访单绣使上堂只逢双墨君小轩雨久长新树近午风生驱宿云更䇿羸骖寻雪洞偶看稚子摘池芹连营万屋无闲地小满初晴麦气薰赠孙希孟孤怀轩豁无滞碍四坐友朋闻笑谈苦茗瓯中水清冽緑槐枝上日西南鸡豚布野民痍减虎豹濒江武偹谙鲠直复全端厚德贤如汲魏更何惭癸夘季夏病中陇云溪栁别多年棹入荷花水镜天心若有愆如桎梏身能无病即神仙行吟骚国滋兰畹梦断诗家种秫田尤物可人皆澹泊惟存书癖老逾坚感怀桃发三枝结一实仙子献时云阙开灶突腊寒烟忽断檐梯夜静月频来征途海岱皆戎马故国池台尽劫灰松叶满山风自扫天髙未见鹤飞来赠人云山万叠拥辕门将帅询谋礼达尊剑㦸霜明屯虎豹桑麻雨霁乐鸡豚石闗阨塞清无警茅屋融和逺有恩归觐彤庭陈骨鲠心期王业固深根送朱允升年年应召赴秦淮此会留连百日偕王室议成新制作客窻飞动旧情怀未霜荷叶迎湖路初月梅花映雪斋更约相逢多胜事御沟垂栁拂春街暮秋纪事风尘浩荡老朱衣草檄军门笔屡挥九日谁浮新酒菊十年不採故山薇借来骏马谙人使去久狸奴忆主归闻説舟师又西上灯前拟䇿进彤扉夜归绿水红嶶暮霭芬聫裾穿出羽林军一街月色白如雪两马风前去似云桥下商船依市宿城头戍鼓隔溪闻到家无意梅花帐更作相如谕蜀文寄胡仲渊共剪秋灯对紫薇旌旗南去总戎机马驰射圃穿银的花发乡山照锦衣拔栅毎劳躬甲胄临风髙咏唾珠玑别来相忆情无限目送寒云断鴈飞万户赵祯见余访单宪使不遇之作赓歌四章雨中来谒用韵以荅惊见连篇锦绣文营中将校罕逢君投壶清致祭征虏执㦸多年杨子云银甲行穿江路栁丹心毎效野人芹一窓细雨初相识清馥如兰满室薰石头城铁壁巉巖阨要冲古来设险大江东半天虎踞山如旧万壑鲸吞地更雄上国控临呉楚郡西藩环䕶帝王宫当年驻马坡前望想见金陵气郁葱鳯台晓望列嶂飞空翠几重晨光拂树露华浓江南地胜来丹鳯海上天开起火龙都邑豪华超六代烟尘荡涤见诸峯可怜白鹭三山句金谷惟宜罚酒钟钟阜晚烟紫翠光凝日欲晡上方楼阁隠糢煳归林髙鸟巢纱幕喷雾雄龙䕶寳珠㸃染神功皆造化留连好处是桑榆涧松掩映同迟久莫对山灵叹暮途秦淮古云天子气佳哉谁使秦皇凿地开银汉西流环数曲紫垣中起面三台每逢霖雨添黄潦更染春漪似绿苔因此金陵都会胜两堤烟栁䕃楼台赠友一线岷波绿涨天蛾眉爱此锦袍仙九华披雾覩骢马五老蹑云来酒船鹤听书声秋满屋月随诗步玉为田𤨏窓新霁留清话唾出骊珠箇箇圆已上知新近稿陶学士集巻六陶学士集卷七钦定四库全书陶学士集卷七明陶安撰七言律诗蟂矶御风疑是上瀛洲灵渎生峰倚斗牛海底龙宫随浪出域中鳌极在空浮川妃据险神南国造物钟竒抗上流天堑倘如平定日画船箫鼓接琼楼江上大风入泊橹港底事惊颷怒不平雄涛起立势如争金鳌嵴上三山舞铁骑声中万鼓轰使客孤舟先入港水军髙枕罢催程身逢险阻心逾定独爱云霄砥柱擎移舟南岸风狂北岸轻移舟近北水波平开帆不用争先去得路何烦冒险行赤鲤似从仙客跨白鸥来结海翁盟人生迟速皆天定却咲狂夫苦计程荡桨雨消残雪滑新泥风撼枯梢响古堤一霎路惊三舍逺两行桨荡十双齐初晴緑水浴凫雁落日空山啼雉鸡出得沙汀烟浪濶九华只在暮云西次管时顺韵四海何人有鲁连几时乐土似尧年锦江雪浪浮云外黄鹤风烟战马前与子飘然同桂楫昨宵忽尔梦芝田从来建业兴龙地莫学稽山掉酒船马当矶低垂天宇湿青苍西走危矶是马当怒虎嵴高生龃龉活龙鳞动闪光芒三更独月开初晓万古重关扼大荒应想山灵爱诗客翠屏如削照衣裳晓发彭泽清晓江风卷雾消红衣扶桨带霜揺波冲断石蹲斑豹树挂悬崖走黒貂叠叠危关当险要曈曈旭日上云霄觅得长年知水势应机运柂去何骄黄麻滩黄麻滩前难舣舟无港无矶江直流松云羣行似飞狖山雪数㸃如轻鸥举酒聴歌鹦鹉赋清波疑绕凤麟洲六经文字谁当写到此临风搔白头同使者船过九里十三矶臙脂树边霜满巗层峦飞动碧如蓝两船泝流拗七百九里有矶凡十三淮甸风云生逺近岷江烟浪出西南㯭声揺过急湍去水鸟低飞聴笑谈漫兴烟篷浪楫暂为居炉有茶铛箧有书昼刻仅存三十八里程逺渉二十余星辰分野明黄道军马行营驻綵旟拟向辕门陈大计此来非爱武昌鱼阳罗堡朔汉强兵此渡江前朝郡邑望风降中天日月新开国大地山河一倚牕西楚无人撞玉斗东都有客赋金釭上流冲要皆宁帖定鼎何须力士扛风雨中过阳罗堡矶石立江中举棹危风驱浪下建瓴垂辋川烟雨王维画灔滪舟航杜老诗傍岸徐行方得稳渉川能待未为迟惜无好酒波间酹为谢冯夷出此竒新年夜月江声舣战船故园栁色动新年想因儿喜闭门坐每有使来无信传多病嘉鱼未能食少眠得句忘题笺琼楼髙爽萦心曲独倚东风望碧天黄鹤楼月借金波染素身天风吹度大瀛濵羽衣对酒蹁跹处绮阁梯空浩荡春有客乗云去千载满汀芳草长重茵城头日暖收旗鼓拟傍䦨干畅望频大别山神秀皆由造化功山因夏史望尊隆崇关磊磊当冲要南纪滔滔此㑹通千古嵗寒存老栢一亭秋兴感飞桐我来极目湖湘阔作赋登髙效楚风鹦鹉洲緑衣使者到南州处士时从黄祖㳺纵笔文辞嗟好鸟动人音节振鸣璆芳洲过雨生青草感客临流照白头若使才髙忠义笃丹心应在主家楼烟波亭檐头斜日挂亭亭下俯珠宫紫贝庭江汉苍茫春望逺乡关迢逓暮愁醒晴霏淡淡浮汀树澄碧粼粼浸石屏未信渔舟能领此白鸥万里整霜翎昭君图龙沙月照汉宫词毳锦衣裘换陆离君命和亲劳敢惮夫纲定分死难移春随骄马观胡队玉立诸姬拜女师花䫉承恩多见弃长安金屋亦何为秋胡图春风车马拥归途桑下娉婷緑映襦尺璧絶尘心自许千金为土眼如无未酬堂上慈亲养误认城隅静女姝何事须眉一男子愧渠粉黛凛然殊四皓图龙争鹿走角功名眼底浮云悟世情有地采芝身逺遯无心执玉手平衡衣冠误落留侯计带砺愁闻汉祖盟松下厖眉垂白雪至今泉石被光荣白莲社图儒墨殊科混杂居忘形拟作虎溪渔花开冰雪暑不到月在涟漪天自如座有名贤仍嗜酒门无时贵暂停车东林此㑹何潇洒可是丹青得绪余青松社图天地冲融显至仁溪头霁月泗濵春满林霜雪髙标健在坐簮绅衆理循草色映窗青共好棣华聫蒂秀双陈髯翁偃蹇真竒遇见此师生数伟人登瀛洲图天筞英才聚一堂帘栊清昼海波凉神仙宫阙金银色朝士衣冠雨露香飘逸词情超世出聮翩臂羽拂云翔当时下土瞻麟凤弱水蓬莱隔仞墻逰月宫图桂影团团舞凤凰琼楼宛在水中央白虹桥背腾仙侣玉兎毫端挹瑞光但觉云霄随步武不知风露湿衣裳一塲梦幻伤心处鼙鼔惊催蜀道长太真玩月图华清浴后上龙楼得与冰娥共素秋䫉对粧䑓金照面光涵宫髻玉搔头梨园彻乐承欢暇桂阙当天为我留翠辇何縁不同到宵衣应是罢宸逰次韵答徐志仁出山意气动人多苍古姿仪逼籀科大府君侯亲拥篲故乡文物贵聮珂江花香映麻姑酒云锦光分织女河帐底从容劳借筯兵筹国计直无阿已上江行杂咏过张氏废居土人称花园张兵后残基緑草新土荒石砌卧麒麟昔年花木有千种今日子孙无一人当面好山遥隔水惊心啼鸟暗伤春蔷薇寂寞沾清露还似歌筵酒在唇四月望夜见月半年不见团团月或是天隂或病中镜影偏随今夜满鬂华不与向时同似怜偃仰空檐下曾照婆娑舞劒雄遥想清光千里共儿孙对此忆衰翁次杨舜中教授韵模写江山愧乏才雪堂不见老坡来炎天素扇诗题湿晚景朱颜酒挽回与子相依淮甸月栖身还逺禹门雷客中懐抱方倾倒吏候庭前事又催次韩子鲁见寄诗韵自笑平生山泽容岂能奏对大廷中天风穏举髙飞鹄江月遥怜双影鸿每懐馆阁亲三益拟具船车送五穷应被昌黎嗤我鄙何时一见扣洪钟已上黄冈寓稿过蕲州平冈跃过大江心冈畔城墉上碧岑草舍聚成新市井桃蹊引入旧园林七层塔在禅衣絶诸寨兵屯使节临三两故人留缱绻舟行不待一盃斟泊江州江云绀緑夕阳边江水空明海气连一㸃逺帆如白鸟数声急鼓隔苍烟浔阳九𣲖疑无地庐阜千峰直造天清夜开樽酹司马琵琶亭下月当船过湖口荆楚东疆合衆流微茫天宇一浮鸥山围古邑当湖口水没平沙露树头处处茅茨松叶暝萧萧风日荻花秋何时访友章江上共倚朱帘画栋楼重过小孤山从古开关作海门风涛不动石为根地灵内拱孤身露水势西来万𣲖吞高柱擎天环日月飞岑起雾湿朝昏羽翰倘出层巅上直度云霄呌帝阍枞阳寓舍草木重围路不知故蔵余暑得秋迟风惊野竹起黄雀日下晚山闻画眉久客未成归去计累官更觉老来痴庭松相间榆槐緑暂展䋲床坐片时客子客子飘零意不忧人间到处为诗留四山掩物天如小百鸟啼秋境未幽古市日斜蚊蚋起废营草合兎狐逰偶闲步出溪亭外羡杀渔家一叶舟偶题地无车马逢迎少野色溪声一枕秋绕屋挿笆防虎突临池开路纵鵞逰斫来紫竹供诗杖候买鲜鱼唤钓舟尚辱天官记名姓市朝移迹向林丘抚迹鹦鹉洲边送夕晖长江上下万重矶元之暂寓黄州别陶令拟从彭泽归客里风霜催易老山中猿鹤怨相违青绫被上天香在数载银灯照紫薇中秋干坤海岳縂虚明照得心胸莹水精月色只逢今夕好酒杯聊对异乡倾素娥耿耿怜人独邻唱腾腾按鼓轻如此中秋能几度儿曹千里各凝情寄示从子旻苍秀须眉一丈夫有才能称此躯无儒家盛业当名世老屋残书尚满厨壮嵗光隂浑易过古人名节要齐驱自怜逺泊淮南叟拟傍溪流抚竹梧寓况树隂一缕突窓烟野簌山柴免费钱病客再经迁守令外郎今不似神仙投竿浪説连鳌手扶杖忘携跃马鞭多少可人踪迹逺朝朝相见只青天重阳二首倚杖西风晚日间一江晴色照衰颜近年独喜行平地才説登髙倦上山乱后菊花栽已少病余酒盏饮何悭霜螯玉鲙无寻处老树残烟自掩关客居正有大龙山又有黄花古市阛九日何缘无节意一身犹自逺乡关亲交对景应相忆僚佐离家尽不闲莫道明年谁尚健茱萸已笑鬓毛斑枞阳感旧街衢楼阁几千家掩映诸峯布两涯岭海路通来货贝湖溪水落富鱼虾十年兵火人何处极目丘墟兎可罝物盛还衰从可必荣枯但看上林花秋馆书事多年草木未芟除野豕山麞走傍庐三二吏曹来捧牍几囘客枕罢观书秋江潮涨霜飞晚暮霭鸿征月上初木落风髙生逺兴思归意不在鲈鱼散懐鴈飞久絶故人书路左难迂长者车夜永灯昏频起坐晓来发薄不胜梳玉珂金钥薇垣梦野月溪云竹石居自笑吾生无定迹半如仕宦半樵渔清夜戏题紫鴈飞投渚上芦锦鸠归宿井边梧垂天太白光先现傍月纎云淡忽无估客舟航维栁岸渔家灯火起莲湖虚庭独坐明如昼短髪凉新露气濡官舍谩题墨花落纸照兵帷山色随人到县墀官事纷纭谈笑办民情深隠揣摩知竹君笑我食无肉松子坠衣行有诗府帖徴求如雨宻军需田赋不愆期千秋节龙集甲辰秋九月天公夀旦更光辉四方海岳交相庆诸国君臣次第归创业情同鱼水好誓师勇奋虎貔威桐城拜舞心逾切遥望金门忍久违野性紫蟹黄花野性娱枞川秋晚问皆无得闲意到蔬新种不饮神清酒絶沽雨气四窓浮几砚寒声一片起菰蒲烟波朝暮追随处好似扁舟泛五湖黙坐黙坐痴如木偶人㝠心仅免痛纒身离家作客虽无累少食居官渐减神仲子乗舟来省视寒衣出笥慰清贫牀前夜语烧松火欢气融为一室春冬晓彻夜清霜凝积草新晴东日报初昕山身结岚露苍顶水气上天成白云行子愁寒出门懒炊夫及早负薪勤都输土室茅帘内拥被迟兴榾柮熏望皖公山平生闻説皖公山独上崇冈见逺颜螭嵴踊天孤柱立鳌头瞰海万洲环髙虚有境藏仙洞威武如神卫帝关思与英灵共酬酢何时为尔一跻攀东望东望飞鸿信颇迟未应老大命偏竒随舟山色曽三日送客江流合此时晓月栢垣思旧路霜天菊径待新诗此行採得民间事累牍须陈慷慨辞桐城书事丹明翠腻走峯峦独坐茅庐咏硕寛石触溪声喧夜枕云分树影落朝盘浮屠鼎立频经乱编戸星稀渐得安北崃关开人马过不闻刁斗击霜寒秋浦雪中昔时过此雪晴天今到池阳雪满船两嵗客途忙易老九华山色美如仙朱轓聫盖迎沙际黄帽停篙舣石边自拥竹炉篷下坐风灯动影照无眠夜泊采石去嵗船从采石过梦中风雨泝江波今宵不及登牛渚何日重来抚翠蛾无酒临流弔诗客有心坐石理渔簑乡城数里身难到灯下裁书写意多慈姥港江矶西走向淮堧曲港东环半璧圆啸虎渉川风涌浪灵虬疏土石为泉舳舻穏泊离艰险昼夜安行接后先被髪道人功独伟玉堂纪事有谁镌慈姥矶阻风一片归心趂鹤翎江豚忽起恣吹鯹篷邉山色和云看枕上风声带浪听万事疾徐难逆料千艘驰逐却争停潇潇夜半无情雨忍使寒欺短鬓零天人道苍苍便是天我言天不在苍天寸心显赫私难隠五性圆融善夲全傅説巖居登宰辅颜渊庙食着仁贤但令俯仰长无愧须信吾身自有天鬼神隂阳聚散在干坤万物初终理一原泯泯形声还寓迹森森枝叶复归根周流冬夏成功显鼓舞风霆妙用存灵气充然随处有人间承祀礼知尊浩气盛大流行天地气有生得此本豪雄在人善养心何惧配道无亏体自充刚直忘私由集义作为助长不成功大贤千古常如在要处先存念虑公首尾吟六首人生何苦走西东眼底浮云迹易空逺路挈家经至险大船鬻货伏真穷马行蜀栈高天碧猿啸巫山落日红木叶萧萧时序晏人生何苦走西东人生何苦走西东琴劔淹留邸舍中故陇楸梧几寒食荒庭松菊自秋风天涯月色伤心曲镜里年华入鬓蓬但见知归鸿燕去人生何苦走西东祸福皆由自己为莫谈气数怠脩持壮夫饮酖难逃死贫者营资不絶炊贵骨挿身遭斵凿饿文入口繋安危鬼神予夺无他意祸福皆由自己为祸福皆由自己为古来家国亦如之隠情毕逹群黎悦谏口才箝万事隳汉祖寛仁兼楚地商辛炮烙动周师兴亡未必俱天定祸福皆由自己为报应随心理最真枢机为主此为賔杀蛇曽作国中相度蚁当魁天下人然火请君先入瓮出门无验莫容身快寻善恶源头看报应随心理最真报应随心理最真当存仁厚作贤臣从来出尔仍反尔无或刑人更杀人没后方知廉是伪生前独以刻为淳自经沟渎将谁咎报应随心理最真首尾吟二十首逹观万象付评量性命元机孰主张天地无穷皆一物帝王有统始三皇衮衣制礼兴周室科斗成文出孔堂可喜生民殊鬼蜮逹观万象付评量逹观万象付评量底事虚空一色苍高大絶伦包六合运行无息系三光忍令颜跖殊脩短偏遇尧汤久雨旸此意微茫还识否逹观万象付评量逹观万象付评量今古人间一素王曽孟有书明道学汉唐无统烂词章澄渊静絶风涛险灵府虚含日月光参透考亭宗㫖后逹观万象付评量逹观万象付评量自昔王畿制四方天设函关雄百二地环洛邑定中央鹰扬西土功成速鹿走中原力逐彊有徳易兴无徳否逹观万象付评量逹观万象付评量多少英雄古战塲曽见雌雄分楚汉从来揖譲只虞唐马牛謡䜟归江左龙凤姿容起晋阳天命人心非倖致逹观万象付评量逹观万象付评量过眼荣华梦一塲不把聪明补名教枉将心志变荒唐穷经如覩行天日渉难须经肃物霜方寸尽能蔵宇宙逹观万象付评量逹观万象付评量欲访丹邱不死乡天上玉棺如实事山中金鼎岂良方偷桃浪尔竒方朔辟谷飘然独子房椎碎三神驱恍惚逹观万象付评量逹观万象付评量楼殿如星起寳坊唱佛狂谈如有理参禅兀坐畏无常法传心印皆文字形寓阎浮即色香未必真空都絶物逹观万象付评量逹观万象付评量大化茫茫气翕张地辟天开呈海岳春生秋杀运隂阳先王礼乐光三代列国干戈起四方正閠相承离又合逹观万象付评量逹观万象付评量司造神功挈纪纲刬尽剑门除割据荡平灔滪作康庄太空日月明无蚀永夜星辰凈敛芒长愿清宁天地好逹观万象付评量逹观万象付评量积石龙门势渺茫西渎流长多润泽中原地决废耕桑近年有路通星海终古无人凿吕梁莫信槎仙説葱岭逹观万象付评量逹观万象付评量轗轲由天莫可禳文士有才多薄命忠臣仗节或罹殃鳄鱼遁迹潮民喜蜃气凌寒海市张造物还能爱瑰杰逹观万象付评量逹观万象付评量气化参差亦泛常羙矣长松生涧底时哉雌雉在山梁数年许史荣西汉千古夷齐饿首阳往事纷纭何止此逹观万象付评量逹观万象付评量政教流行国祚昌皇极居尊施五福人文成化立三纲世家公子歌麟趾天下竒才覩凤凰更有山林安分者逹观万象付评量逹观万象付评量治日无多乱日长汉火渐寒三国战晋疆顿削五湖攘诫忘金鑑成天寳法变青苗厄靖康一统山河忽如此逹观万象付评量逹观万象付评量歴代人才志气扬佐国大家钟鼎贵开边能将甲兵彊乗时立见功名显持满无如礼法将骄傲谦恭悬絶甚逹观万象付评量逹观万象付评量恶物蕃滋苦见妨秋雨稻畦稂莠长春风花圃草莱荒满家厌聴喧蝇蚋当路惊闻走虎狼元气生生何糅杂逹观万象付评量逹观万象付评量事遇成全又不长井邑繁华龙闘野池台歌舞鹿游场人情正好生离别花艶方新遇折伤郊外行春风雨至逹观万象付评量逹观万象付评量静玩羲图理数彰五月豕羸防至弱六阳龙亢戒全刚弥纶道妙天无间辅相功神世永康太极更求形上者逹观万象付评量逹观万象付评量喜有贤能列庙堂多病数年亲药饵逺逰千里忆松篁当门湖水涵天濶隔树山禽语昼长巖壑轩裳随所遇逹观万象付评量首尾吟七首人于物外莫容心贫贱何忧富不淫待价有如蔵椟玉引年无意乞骸金深山鹿豕情依旧高阁麒麟事属今天爵在躬懐至寳人于物外莫容心人于物外莫容心内境神光万象森袵席严持师保训羮墻宛见圣贤临㳺居道阃清平旦耕获书田惜寸隂陋巷巖廊俱自得人于物外莫容心人于物外莫容心己不求人人自寻莘野得君亡夏日傅巖起相作商霖鹰扬功在九韬略龙跃威施七纵擒事业时来皆分内人于物外莫容心人于物外莫容心往事骄盈可作箴七叶貂蝉权位赫五侯蜡烛宠恩深酒肴腐败饥人死裘马轻肥杰士沈损抑自无欹器覆人于物外莫容心人于物外莫容心古淡情懐付雅琴山阁松风贞白氅野窓梅月杜陵衾入厨空寂惟存菜锄地清高不拾金须信豪奢非久耐人于物外莫容心人于物外莫容心谩有声华动士林将帅威行丸走坂君臣道合芥投针瑟工不计人憎爱酒旨还随量浅深老大青天应未负人于物外莫容心人于物外莫容心名教无慙我所歆正笏立朝安进退㸃书教子细披吟青山渺渺频来梦华髪萧萧渐满簮虀瓮茶铛清味足人于物外莫容心有省顺境欢娱逆境悲天公真意有谁知士遭困欝文逾好物到充盈数必亏得失当观塞翁马吉凶勿问卜人龟云轮变转寻常事难把升沉定一时学易气化形生太极函荥龙图献泄元谈静观大易九六数忽觉行年五十三卦自蓍求神莫测辞因象设理当参古来四圣传心妙絶学重明在晦菴学书皇坟帝典古熈熈道徳光扬事业埀温洛神龟呈大法鲁堂科斗载遗辞危微精一亲传统揖让征诛各有时万世国家俱鑑此存心必治不存危学诗教本闺门始后妃经宏纬宻烂生辉辞情感物多微婉祭享登歌盛发挥古韵自谐何用协序文有受未全非考亭理趣明如日独此时时与愿违审虑天地生人一眇躬包含天地寸心中本来道义无穷极要在工夫自扩充涓滴原泉流浩浩纎毫稂莠长芃芃公私端绪加精察舜跖从兹路不同已上鹤沙小记陶学士集巻七陶学士集卷八钦定四库全书陶学士集巻八明陶安撰七言絶句四皓奕图安刘事毕返林丘当局机心老未休松下樵夫应暗笑先输一着与留侯倦绣图困来无力整残粧采线何如意绪长纎手欲闲闲不得要将文绣献君王郯城叟稃屑为饘不满瓯焚茅烘暖敝绵裘老翁自说因何瘦连嵗田禾不得收次西无棣二首寒砭肌骨酷如刀雪走风行足力劳粝粟充饥裘袄弊老天正是养英豪须结坚冰断数茎每逢村墅少纾情仆夫皴手轮迟辗行到日斜方近城次韵溪居六絶水长清溪昼濯缨邻家门巷共新晴东风偶尔加嘘拂便见闲花态度轻报到韶华太半回庭前桃杏一齐开蝶蜂留恋多情甚才到花残便不来荣华无定若漂流何似忘机狎海鸥傥使题桥言不应相如岂不见人羞帘卷从教燕子归倚栏闲㸔浪花飞晚风欲定依然起又鼓狂澜触石矶客来沽酒醉婆娑童子垂纶钓緑波檐外雨晴春树茂无心勾引鸟声多暖天涨雾结春阴花片随波半欲沈病鹤翎疎飞不起却输黄鸟占髙林和张景中经歴三首未来地步预难明达士何嫌俗眼轻天意安排元自定穷通不必问君平春晖云罅漏微明趂暖逰蜂体态轻溪上闭门车马静栁风不动緑波平林外云霞曙色明落梅㸃㸃入帘轻东风有意消残雪现出郊原似掌平次汪教授见索茅术诗韵清梦相依玉洁堂未应辟谷学张良紫芝本是神仙药细嚼华阳雨露香捕鱼图二首操舟下网水波深㡬簇渔家栁树阴举目纷纷争为利不知谁有子陵心蓑笠衰翁冻欲僵溪风吹透稚儿裳几多辛苦求鲜食何似安居煮菜甞题墨梅风烟雪月四首万㸃余香收不得倚楼莫怨笛声吹此情已在和羮鼎自与东风暗有期烟锁空江晓未开暗中顾影自怜才嵗寒标格不可掩消息已从天上来冰雪塞天阳气转幽香飞动老龙鳞平生每事居人后十月严凝占得春百卉未春先入选玉堂梦逺老侵寻黄昏耿立无人过唯有素娥知此心送刘生二首蟹壮湖村橙子黄秫田绕舎未全荒双亲住在姑溪上却望青山是故乡伯兄逺㳺江北边仲兄溧上旧青氊别后遥知不索寞梅花月下玩先天题袁氏卧雪堂二首洛城风雪未开门空屋僵眠懒谒人独向嵗寒持节操始知君子不忧贫雪满横山晓冷严华堂帐暖蔽重帘纵然邑宰来相见不似当时举孝亷题画鼓罢瑶琴䇿杖还空山流水聴潺潺夕阳林外风尘起输与先生不出山渊明醉图何劳一县恼闲情五栁柴桑老此生每向黄花作沈湎寄奴已据石头城渡江甞闻五马一为龙烟水迢迢日自东那信江南业儒者也来中土揽英䧺见饥民伛偻提㩦靣黑黧如柴瘦骨强撑支充膓犹欲延躯命扳上髙枝剥树皮早行月光斜坠树凄迷山路﨑岖信马蹄扑面霜风行十里村墟渐近始闻鸡旅夜闻雨夜雨巡檐泻瀑声窓虚灯暗旅魂惊思家非是无归梦自信离人梦不成途中别友岐路霜枫照面红君归浙右我江东青山今夜㸔明月两地相思聴断鸿初归幽蓟归来鬂若丝故园三径草离离慰人犹有篱邉菊强吐秋花满旧枝冬晚江上风髙雪正深倦逰人抱慰时心柴门不扫无来辙抱膝藜床一畅吟野花㸃染韶华傅色均枝枝红白为谁新虽然冷落山林下也向东风静笑春秋山曙色图树含晓色䕶林峦重露如岚滴翠寒猿鸟尽逢山叟惯未甞惊怪竹皮冠为刘愽士题画二首静趣无穷阅圣经红尘那到子云亭东风吹动亷纎雨顿觉郊原草色青峭壁危峰䕶紫霞读书声在邺侯家静凭窓几闲观物无限春光在杏花题画二首隔岸羣峯带鹤汀水添夜雨芷蒲青展书每向船头读风外沙鸥亦惯听山鸟山花别有春薜萝补屋净无尘箪瓢自得贫中乐肯逐京华旅食人竹松二首两岸湘云欎未开一江湘水緑于苔虽然帝子鸾舆逺吹彻璚箫凤亦来攫拏百尺耸竒材鳞满霜皮蚀古苔只恐春雷旧头角清阴不复䕶书台鴈鹊二图逺塞来賔伴不孤半生粒食寄江湖虽然矰缴频年少未可巡更少鴈奴仙信遥传入綵楼桥成天女渡河流不縁报喜人争聴金印尝将拜列侯懐友别来消息乆无闻目断江东只见云遥想苹洲吟咏处此身岂外白鸥羣送何令归江右故山猿鹤正相招非是渊明懒折腰想见章江门外栁待君归系木兰桡送刘生省亲三首江郭橙香蠏正肥乍寒逰子已成衣经书满架堪探讨底事秋风苦忆归白白晴云望里飞寸心日夜念庭闱到家喜庆承颜处春酒盈巵五色衣男儿立志圣贤师移孝为忠逺大期要取芳名登汗简加功当在少年时过田家緑藏芳屋树无花谷浸田畴已茁芽正是春蚕成熟后不闻篱落响缲车过吴江人家住处近菰蒲咫尺风涛隔太湖暂泊征桡问渔父如今可有四腮鲈舟中望虎丘郁葱殿塔倚斜曛树色岚光杳莫分今夜名山当借宿不教间却半床云恵山观泉潺潺㵼石转方池桑苎翁名第二竒盍向清泠分半勺月团试煑浣诗脾咏史十五首风尘不息有年生民肝脑涂地弗见援而止息者闭戸忧思古之豪杰自汉以下张留侯等十五人又莫知何在慨叹之余爰按传考实每为赋一絶以寓思仰之忱亦望梅止渇之意云尔佐汉成功又定储全身逺害类吾儒也知豪杰天生世未必黄公授素书张留侯筭无遗䇿捷如神规取燕齐席巻秦请看囊沙并背水古今将帅孰堪伦淮阴侯知主非常杖䇿従务安黎庻揽英䧺炎光重振追前烈合表云台第一功邓禹扶汉如周夙所期遗孤委托在艰危出师二表文犹在伊傅存心世共知诸葛武侯鸡鸣午夜不堪聴誓取中原一扫清河内総收归晋土任他西北现妖星祖逖东山髙卧聴弹丝正是苍生属望时儿子进兵优破敌矫情镇物尚围棊谢安主君阴事在初年迎敌金光战最先栢壁岭西皆大捷始终名位保双全刘𢎞基姿容瓌伟业通书忍作乡邦章句儒王佐有才匡帝徳讵縁兵法授虬须李靖独收人物厌珍竒创业艰危主亦知更展谟猷𢎞辅𨗳商周功业可为期房杜战无不克筭皆全忠义优存智勇先䇿立功勲塞天地复安唐室旧山川郭令公谋成后战战功成持已庄严号令明以少覆多称第一凌烟阁上合图形李光弼谨畏亷能一代人禁兵不杀务全仁位髙志下尤行俭累叶儿孙作重臣曹武恵边尘净扫寂无譁第一中兴不浪夸居士晚称清隠号贤才弗用用奸邪韩世忠寡弱兵能击壮强天生豪杰信非常长城不使权奸壊唾手中原复故疆岳武穆海䲡奋击泝江涛敌主旋亡战阵消采石金山两称捷文儒恰似汉嫖姚虞允文志喜黄河千里漾清洄天犬声传若怒雷扫净欃枪三万丈干坤生意此应囬阅兵奏凯上天厌乱眷命皇上为生民主所以开太平扵万万世肇自起濠渡江据姑孰都建业命将出师取浙左右江东西所谓金鼓一动万方毕臣天眷有徳昭然可见矣何蕲黄陈冦贼谋其主已有无上之心乃肆侮僣窃据有江汉之地怙强稔恶敢尔抗衡荼毒生灵终无纪极天用𠞰絶其命于是皇赫斯怒亲仗黄钺帅六师讨平之先是癸卯嵗七月阅兵龙江臣安忝侍从见虎贲之旅鹰扬之帅旌旄矛盾如风如云满望无际驾巨舰千百蔽江而上遇敌于鄱阳湖凡距二十余日战三十余合八月虏酋中流矢毙于舟中降其衆五万皆宥释之奏凯而旋臣以文字为职躬临其盛用作凯歌为献俾士卒歌以颂骏功鸿烈之万一亦以畅亿兆人之懽恱情耳鸟翔虎翼亘连衡江上风云万甲兵惊骇蚩尤旗顿卷豺狼何处敢横行巍巍左纛领干旄百万神兵涌怒涛战舰际天笳鼓震定堪江海戮鲸右阅兵负固荆蛮乆不庭皇天眷徳统天兵戎衣一着诛魁丑万姓讴歌四海清圣主亲征百辟従躬提黄钺振皇风却嗟螳臂那当辙万甲桓桓画虎熊艨艟山拥塞荆湖百万貔貅结阵图火筏扼喉冲浪蹙须㬰窟穴尽鼪鼯右得捷交锋酣战六时过湖面僵尸蔽白波一箭流星酋首殪军民百万动欢歌天皇赫怒静荆蛮号令威严重若山诸将奋先随克捷六军踊跃凯歌还征讨兇残奏凯旋圣皇功徳并尧天従今汛扫华夷净海晏河清万万年右奏凯题江阴侯杜安道宅画马洗罢桃花浪暖时羣空冀北见权竒五花云湿青丝鞚百战功成不自知房宿何年寓世间四蹄踣铁度天山沙场酣战夸神骏奏凯归来十二闲已上辞达集龙凤己亥秋九月上扵建龙闗仪凤楼杂写金陵山川六处命僚属各赋絶句走笔立成秦淮流入大江来白鹭中分水势开牛首峯前曾谒望三山遥拱凤凰台庚子二月十七日上在姑孰逰灵山无相庵时仆与汪朝宗都諌王思文理问俱侍行王赋絶句三首因次其韵雾敛春郊现烛龙偶来禅刹问真空当门一曲清泠水物外人间便不同千骑争驰乐未央绣衣银甲映花香囬看城市炊烟緑嘉恵生民不暂忘松竹清阴覆古庵宛如灵鹫拥精蓝相君下马行吟乆得意賔僚有二三次寳公韵马首千峯翠郁蟠掌中六合握成团天生龙虎真形势付与英雄万国安奉赓御制中秋诗韵老蟾再阅太平年大地山河影更圆今夜清光满寰宇桂香先到凤池邉参议李公次前韵二首见示赓歌奉荅自有干坤几万年月光偏向此时圆秋澄玉宇云收尽照见神州海外边兎台灵药可延年试问冰娥乞数圆长愿身轻华髪少台阶正在五云边奉赓御制诗韵三首送茅山宗师太空珠镜豁然开风运琼轮任往来雨霁丹光云外紫绕山海气隔黄埃烛龙飞出晓山巅草木欣欣总畅然洞里白云闲已乆又随𤣥鹤上瑶天玉笙声歇碧窓闲金鼎龙砂五色斑时遣仙童入林去紫芝带露云间题范氏文官花二首卉木无情似有情九天雨露赐㤙荣何縁颜色频更换别有春工染得成荔枝緑后绯还紫金带围腰事亦常天遣名花作竒䜟一门数世盛文章题画应制竹囊琴劒二苍童官道驱驰并玉骢相顾应谈天下事封书同奏帝王宫墨竹烟雨涳蒙翠影双满林清气逼寒江云间禁直青绫夜一片秋声起琐窓已上知新近稿陶学士集巻八陶学士集卷九钦定四库全书陶学士集巻九明陶安撰七言絶句晓发五更慈姥睡云间潮落推船出港湾风雪满天寒拥被不知已过二梁山邻舟邻舟先发到还迟我正篷窓稳坐时万事太忙非乆计老天试使衆人知漫意买得溪鱼挂柂楼野翁错认五湖舟夜来雪水添晴碧输与江凫自在浮牵舟石洞玲珑出水边牵绳外逓路中穿輓夫飞度山腰去隐隐欢声起半天晚山翠剪云头万朶花树梢残雪伴栖鸦寒风吹得苍烟㫁露出茅茨一两家杨山矶东岸矶头拥赤霞西边沙渚老蒹葭江流盘束如衣带水急船迟日又斜大通望九华山谁道山如九朶莲万峯飞舞上青天惜无羽翼乗风去分取丹池一勺泉风逆浪激船头上苦迟无端又被逆风吹桐城山在江西畔三日相随尚不离秋浦西郭天风招我逰池阳飞步郭西千仞冈笑挹九华颜色好怪来衣似緑荷香闻友人童溺马前曾佩锦囊行笑指风烟一舸轻月冷江天无觅处别随仙客去骑鲸晓发月出山头近四更急唿人起棹船行荡揺枕席咿哑去卧聴江声直到明那咤石何处飞来臂有翰峰头毛发照波寒不知元是那咤石误作巫山十二看李杨河顺风帆过李杨河河北平矶没浅波快拨轻舟絶江去大龙山逺小如螺拦江矶朝来东北好风生吹得云帆似叶轻稳向拦江矶觜过怒涛喷薄不须惊赵老洲杯茶未了过黄湓赵老洲平不见村舟子指西微笑说不消一㑹到城门浊酒浊醪杯面涨桃花雪后阳春满一槎醉里若逢年少日更攀北斗酌流霞至安庆闻廖玉溪宪副等东下李郭仙舟不可攀我来惆怅夕阳间料得对床篷底话顺流一夜到龙湾发安庆二首城头云重月色黑唯见空江如镜明舟子笑谈谙熟路扬㠶夜半趂风行细浪声喧画浆闲㳺龙载梦过淮山觉来忘却江行稳疑在松风万壑间竹枝词四首昨夜牀头灯结花朝来浣女立江沙洗得纻衣望东流千嶂浮空翠入舟乱云堆里指东流无縁结得烟霞伴架屋松风最上头即景二首滩头偃木似人睡波面小船如鸭浮何况浔阳尤在上两潮欲不过舒州白沙如雪撒平地黑树带烟明逺鸥岸峻江低人去速山头一尺走随舟蛾眉洲梦觉清梦囬时短髪搔百年身世寄轻舠夜深浪静鱼龙蛰天地无声一枕髙晨起水国无鸡报五更霜鹅笼里戞然鸣一声惊破篙师梦樯上踈星挂晓晴晓望水气昏冥凝白烟恍如混沌未开天腾腾冷雾笼初日冻作轻氷一朶圎㶻火矶二首万章松桧百年霜石笋穿波翠有铓愿得边㶻从此息桑麻緑满战争场撑破苍霄顶额雄通身峭石挂玲珑草木不知危险处直于絶壁长髙丛彭郎矶巨灵运起霹雳斧斫去巉巖当面平想为小孤无伴侣夹江对立一般清补陀巖峭壁飞亭起十层螺弯石路小如绳老僧独坐云深处山鬼冲寒夜剔灯写情四首海船如山风力轻十朝难得一朝行少妇颦眉两相语㡬时到得豫章城豫章城边江水清城中新屋起军营人人盼望妻儿到日日走从江岸迎新人颜色美如花旧妇擕儿今到家闺中同骂郎轻薄何不当初等候些年少儿郎乆不归营中长夜守孤帏余粮买得绫丝绢留待妻来裁作衣杂謡东南风起水流东折转双帆横使风莫言不及顺风速还胜撑篙急浪中船住堤边同採薪船行炊饭日初晨衆喜涌沙船得脱烹鹅酾酒赛江神新觅篙师两少年黙然无语静行船同来黄帽欠谙练每日喧争聒耳边两箇渔舟烟水中见我相违如燕鸿生怕军来觅鱼蟹不知船里载诗翁来往船儿都起篷天公那有两家风上流不及下流速安得人心喜一同雨淘沙碛炫银色浪打石根如斧痕近日船军少登岸松山窝处已成村径江水落江心露碧沙铁戈西向揷如麻重来战卒寻遗迹拾得花镔甲到家石压楼船阁浅流至今画板没沙头寒鸦不管兴亡事飞下霜芜啄髑髅敌国兵残失战船石头王气晓连天当时一战雌雄决絶似周郎赤壁烟金钗谷何人钗堕緑沙傍彷彿镂金两股长环䕶那容风浪到特来系缆挹余香柘矶柘矶诸山如马驰矶畔轻烟飞鹭鸶匡庐隠隠望题品应怪诗翁到得迟湖口二首大湖诸水合江流直下沧溟不暂休到此谁能分界限茫茫宇宙一轻舟武昌船来湖内停下流兵㨿上流争楚歌声断风烟息依旧玻璃一碧平渔问我在江湖子在山山中斤斧几时闲何如吹笛沧浪上浩荡烟波任往还樵荅举网江心得锦鳞新鲜滋味胜担薪却欣身与风涛逺榾柮烹茶雪屋春棹歌三首虽是澄江镜面平急流如箭去无声泝江不遇东风便十日都无一日程万里风吹上水船锦㠶腹饱去飘翩不知犹是长江面只道乗槎直上天偶得好风行未遥风微㠶慢浆还揺云际飞仙在何处欲凭青鸟寄书招渔歌三首泊在沧江万顷天短衣赤脚踏空船盘涡水里鱼儿聚网得新肥一尺鳊鬂底揷枝红蓼花归来星月挂枯槎老妻问得有鲈鳜不怪夜深才到家篷上潇潇风雨寒篷底煮鱼供晚餐清波好与凤池似我掌丝纶在一竿石牌矶山头坠土立如石水底伏矶穹似龟西望江州十余里㫁烟斜日鸟归时宿老鸦港狭港寒流数尺余停舟一宿即蘧庐晚来饭饱人无事脚踏青泥冷捕鱼早过江州楼废犹思庾亮床山边庙是九江王近年割据人何在一片烟莎晓色苍浔阳道中二首百丈牵船未得闲苍烟白雾𣺌茫间寒芦无际人行乆髙岸迢遥不见山水急船迟荡桨勤微风不动又斜曛可怜行子心如箭不及西飞一片云梦兴云山脱迹阎浮三十年梦中彷彿类生前正縁理有无生妙只此能㕘过去禅先祖生日儿时拜舞祖庭前白髪乌纱一老仙四十四年踪迹逺㓜孙涉世亦华颠读贞观政要自古开基立战功无如仁义起英雄造成社稷年三百全在亲贤纳諌中官牌夹夜宿二首昼短偏知驿路长黄昏又泊水云乡此身强卧篷牎下心逐飞鸿到武昌汀鸿集侣唿夜静野火照云如月明虽是冬隂星未现波光剪剪自澄清过城子头赤壤黄莎城子头经霜老柏秀林丘无人猎射空山里飞鸟舒徐百不忧过马头暖日轻风过马头石矶重叠锁江流两朝不见青山面惊喜层峰迓客舟偶成可怪人心常不足岂知稳处是安宁连日江行虽是缓却无狂吹阻扬舲富池遇顺风顷刻天风起自东棹郎踊跃挂双篷富池相对盘塘近笑语蕲山翠色中夜泊蕲州城下黄昏灯火聚江船来泊蕲城古岸边诗客擕壶忽相访开元乐府聴新篇过黄州云窍日光红散缕山根雾气白浮烟黄州地暖如春半不道今朝腊月天泊新生洲中流突起新生洲南岸犹称下矮刘熟睡不须愁夜雨晓看黄鹤立云头遣意急雨打篷还易过薄云笼树未全开天公今嵗阳和早先有春风拂面来晚行斜阳未暮息风波雨后山娇刷翠蛾江夏相看无两舎少行数里胜蹉跎夜梦作诗二句觉后续之晏坐山中二十年一朝披雾覩青天出山还似山中物嵗晚霜松铁榦坚腊月四日昨日飘来㡬雪花晓云飞出一金鸦迤南腊月东风暖吹得柔青绽柳芽望武昌水面逺山浮数㸃地中老石献孤根汉阳树色微茫里一寸心飞到壁门追述羽檄星流逺度闗列曺案牍事如山除非夜卧寒牎月梦里题诗亦不闲已上知新近稿信步㫁碑读罢度蒿莱行傍人家取路囬野叟不知郡太守茅檐留坐供青梅马一匹乌一紫骝逺冲风雨出西州乆谙驱䇿能无弃不惜长途汗血流闻鹱单鹱呌晴双鹱雨不论朝暮报非虚羽毛亦解天公意傥不知机愧不如新晴石径新晴步屧迟半因访友半寻诗东风虽老春还好开到荼第一枝欲晴仍晦山市初看霁色新痴云四野妬余春蝶蜂自动闲愁怨欲逐莺花意未伸桑柘绕庭桑柘雨余肥郊外人来採得归太守爱民何吝此正期蚕熟早成衣方晴又雨一夜星明朝复雨近来晴意转艰难青天白日寻常事此际当为异様看三月晦日三月二十有九日雨声萧瑟送春归蔷薇愁损红粧面留恋东风未可违四月十六日夜月四月既望夜望月云起天东如涌波坐乆云间明月出或占水旱果如何九月甲子晴今年甲子皆隂雨九月初旬甲子晴若道占书皆可验何縁寳穑已秋成已上黄冈寓稿望庐山峯峦万叶舞空苍烟起香炉暮色凉五老慿云齐见笑白苹风急棹舟忙次安庆城楼三面碧廻环掠过烟波棹不闲认得客涂曾到处乱云堆里大龙山次枞阳白波红日柘家湾西望枞阳数朶山惆怅归人辞我去想过秋浦暮云间遥夜紫云轻袂拂云霄冒冷朱颜亦易凋洞府玉箫声又隔满山蟋蟀沸秋宵十六夜月冰奁照彻碧琉璃此夜重看尽未迟风露满庭人影瘦清光元不减毫釐遣役裹粮荷臿阵桓桓凿堑营城往六安老子凝情不成寐挑灯愁聴雨声寒访梅山市凌寒特为梅霜清緑萼未春开莫愁独立无人见勾引诗翁两度来已上鹤沙小纪陶学士集巻九陶学士集卷十钦定四库全书陶学士集巻十明陶安撰歌大明铙歌鼔吹曲自古帝王之兴必有着述以纪其盛若唐臣栁宗元作铙歌鼓吹曲所以载祖宗之功能是已肆惟我圣皇兴自畎畆务行王道不十年遂有天下丰功伟烈博侔天地臣安忝侍从亲覩大战于彭蠡湖虽鬼神莫测其机爰勦叛孽全师而归其后命将出师徃无不克臣不文然以笔砚是职谨用宗元所名而弗遵其制搃爲三阕曰出师曰奏捷曰凯旋俾兵旅歌以爲容且伸其意所以称颂功德之盛于无穷尔皇天眷有德圣君起临濠定鼎向建业夷夏胥来朝蠢哉尔丑犹负固蚁聚䲭张敢侵侮圣虑忧及民雷霆赫斯怒爰整师旅江之东戎衣一着亲元戎威势雄爪牙奋勇武铁贯千艨艟结阵两战酣海涛沸天风六时不觧屠戮莫可算鄱阳湘水皆凝红俄飞一流矢酋首先殪凶千古竒遇成神功天讨有罪繇天𠂻左纛从此还当廷命将帅桓桓诸虎臣分符出讨罪平吴定浙及闽中陜关鲁蜀威无外肃天兵尘不惊长驱抵燕城望风披靡如拉朽一扫海宇腥羶清王道荡荡邦家宁从此天下万年歌太平右出师皇仁悯弔生灵辜兴师伐叛鄱阳湖左纛亲将兵百万旌旗蔽天连舳舻况兹将帅皆貔虎摅竭忠诚奋威武龙蛇起陆閙关机猰㺄磨牙互吞吐声扬似雷霆气聚若云霭势拥山排空威肆涛翻海大地縂掀簸白日失光彩交锋结阵两酣战血溅长江赭波面殱刘勐过刈麻俄报渠魁殪飞箭辕门获丑五万多巍巍黄钺还銮坡搀抢净扫大怼息洗兵就欲倾天河其余吴闽犹掎角鷇麛那能抗乔岳浙齐蜀陜诸翘芽乌敢萌纎傲霜雹元臣廷受命出则奏捷功长驱到燕蓟载籍归天宫际遇风云数豪杰到䖏烟尘皆扑㓕十年睿筭承丕烈天意人心搃忻悦右奏㨗兴临濠都建康风云从神龙翔川岳簸荡干坤低昻扫腥羶正纪纲氓受垫傒圣皇天与人归戡四方如日升天万物光战江汉屠鲸鲵仗黄钺秉白麾奋义威专天机百辟趋虎与罴太白冥天狼隳摧彼鳞鬛流成漪江汉平万乗归诸爪牙靖东吴剪两浙瓯闽区刃弗剉衂全师徒踊跃欢唿吾庙献俘幅贠广黔黎苏桓桓䧺伐山东狐䑕軰竞潜踪陇右蜀西诸鞠兇薙刈若断蓬烽火息狼烟空遂北指赤狄直抵幽燕境旂旐央央来彼窜㓕形影阳九值时数中原弗遑静百年今复清干戈气全屏广轮际天海舆图属统领无思不臣服万古镇悠永右凯旋重登凤凰台献歌奉进时岁丙午剪除群兇殆尽喜而有作已𢷬狐兎窟重登凤凰台凤凰台上圣人作凈扫六合无纎埃白日出青天开烟霏无留㾗旷荡尽九垓但见紫金之山髙崔巍长江万里奔驶朝宗来朝宗来皇图恢握干鎭坤妙斡璇枢囬大哉造化仁浡浡雨露滋枯藁搃甦醒烝黎乐雍熈乐雍熈咸梯航圣人陞大寳端冕莅四方神基永固天同长地同乆天同长圣人万夀延无疆髙台览德来凤凰驾幸狮子山应制圣皇应天运出以安民生拨乱反之正仁敷臻㤗宁十年天下一刬平纪年定鼎开神京城西有山极竒峻昻昻䧺峙长江汀其山俨若狻猊形百兽仰伏皆来庭江流其下赴朝宗汹涌昕夕弗少停法驾时幸临乃以观民风体民情匪爲逸乐无事而空行峯峦虎兕奔波浪虹霓腾风㠶烟舶商旅互来徃秧畴麦畛农父方耘耕云霞舒巻芷杜青森罗万象皆来呈重瞳顾盻值晴霁谓此景界由天成用赐此山号狮子昭示坚乆无穷名吁祥麟出㙐凤鸣四海爲一家于穆皇风清肇造勤礼乐兴顺游豫恢纲纮武多牙爪文诚股肱登台陋汉髙思士发歌声干道复何爲贻谋千万龄奉㫖贺平章邓遇等诸将平定中原囬大明受命眷自天如日上升照八埏帝皇德业际穹壤在古无后今无前烽烟到处咸扑㓕无强不摧坚不折中原开拓尤挂念睿谋选将当庭阙桓桓罴虎智且䧺鸟翔蛇蟠排折冲战机阵势指掌握神鬼捭阖风云从雷霆轰天震笳鼓号令严明整行伍统师百万辞玉京天堑湏臾捷飞渡蔡淮小丑不足平齐鲁妖孽难逃生长驱汴洛烦一扫直取圗籍投燕城千军倒戈彊敌避根株既㧞连条肄乃收晋兾广幅贠更纳秦关贡租税朔漠已靖辽海宁奏凯还朝尘弗惊龙颜霁豫衆复命白日上贯皆忠诚止有蜀黔何蕞尔一箭飞临犹可弛生民安乐颂太平万万年唿圣天子闽中王指挥报捷来金陵就送其归跨锦鞯佩龙泉豹弢鸣镝悬玉玦钩重弦手提髑髅血涟涟走报捷音丹陛前见杀贼酋长天颜喜回春盎金币出内帑三级崇资併加赏亟还抚辑要觧民烦寃毋徒诛夷有乖优恤㤙夀宣国李公月当秋九属阳数悬弧佳辰值初度欣从真龙飞上淮五岳生灵共环覩神化见田随跃渊轰雷掣电开风烟长江浪濶竟飞渡甘雨洒徧东南天辅佐圣皇开九有凈扫搀抢扳北斗或行拓境仗节钺或任经邦陈可否建都控临佳丽地沙隄火城崇势位十年黄合尚清髙吴楚峯峦挹苍翠河山带砺誓始终金书铁劵昭全功股肱元首重今昔奚特殿陛夸孤忠开国承家华第宅厚钖珍馐列瑶席兽炉青袅水沉香琼巵红泻流霞液尝闻大椿竒论自庄周八千嵗爲春八千嵗爲秋愿公永与椿相侔又闻瑶池有桃仙所植三千年开花三千年结实愿公此桃频得食更愿夙兴夜寐事一人启土臣邻鱼水亲谟明迪德并尧舜天下仁夀同享熈熈春石假山歌世上好山如好人睨傲不肯来相亲是何峯峦落几案数寸气象排苍旻我闻好山芙蓉三十六从有鸿蒙露巖谷一宵神运霹雳斧但见二十四峯青立玉翻然飞去十二峯来向君家伴幽独忽遇云间骑鹤侣爲言此事非夸诩更有仙家十二楼化作游龙渡江去砚屏时映一拳小万壑千巖共昏晓天地骨含千古清收拾精神不爲小洞天两窍祕莫窥虚冥眇漠涵天池须弥亦向芥子纳静中观妙生神竒幽人拂拭爱萧洒掌握烟霏恣陶写着屐不劳追谢公山同心㑹忘真假望夫山春风江头吹栁枝闺中佳人怨别离长城烟草𣺌天北重见郎面知何时欲飞向君无羽翮登山望逺双瞳碧寸心似石无转移遍体随之搃成石相思誓与天地乆肌骨犹香坚不朽征夫飘泊终不归纵活孤帏难独守岫花红簮螺髻緑雨露朝昏足膏沭银河云锦织衣裳月光爲镜天爲屋呜唿六朝重镇姑孰城前后藩臣来驻兵爲臣不忠取屠醢何如贞女身长在天门山曲混沌未凿元气闭帝遣斵开双阙丽一抽键钥不复扃彷彿闾阖当云际岷波如丝来自西狂飈忽驾滔天势雷驱银马蹴两涯虎豹遁藏阍者逝向年未曾到此山遥望不知谁抱关但见烟苍雨黛动颦咲画出八字宫眉弯春来堤桞青袅娜二梁开颜忽招我一在淮西一江左夹我诗船船不过船压天光觉天堕爱惜玻瓈才能唾举杯对月嚼冰玉桂香万斛清胷腹夜檄江妃舞长袖爲君翻作天门曲忆昔充贡两赴京九重晨启瞻彤庭懐䇿空归名不荐五门微茫梦中见凌歊台炎歊苦欝蒸何处堪欺凌黄山古台址峻嶪何层层周览无不极我尝试一登湘潭巴蜀总在目长江涛浪来如崩萦廽一带绕云汉天门对立青峻嶒果然暑气无地着松隂六月凝寒氷所以凌歊名不诬世所称想昔宋主卜筑时工匠庻黎劳聿兴瑶堦沓锦具金雀栖觚稜教成粉黛歌白纻吹弹絃管声娇腾无何豪奢逐流水转眼衰歇茫无徴惟余清泉白石散林壑雨緑莓苔铺毾㲪销磨今古罔识荣与辱长年只有山中僧弔虞雍公庙赵宋累十叶南渡绍兴时金主长驱百万师两淮宵遁权与锜驾欲航海社稷危麾艘絶江来气已吞采石显忠期不至事势仓皇急参谋本儒生剥床痛忧国立招诸将赴海䲡蹴舞双刀阵中出六军奋勇殊死敌画舰冲渠半沉溺复追射败之僵尸四千余公亲再奏捷露布献酋俘随复纵火荡巢穴敌亦含羞烧凤车江东西遂宁谧口碑永颂神功德当时微公那能免灾厄生民立庙沙溆傍补报四时陈血食只今风尘障日昏想公英气犹生存咸懐我公不暂舍堂陛再拜奠酒尊安得如公者复见生斯世慰安黎庻清干坤于乎安得如公者慰安黎庻清干坤月蚀次韵张诚之谁使妖蟇心惨刻玉宇琼楼恣吞蚀兎老蟾痴不及走天地须臾变昏黑玉川子彷徨于中庭涕泗成寃号臣虽有寸铁无由身摄天梯髙但见龙窟隐头角虎卫伏牙爪龟乌睨视窘无筞金鼔震地空忉忉夜阑还我烂银色天眼如何能瞽得飞章遥贺广寒宫皓乗流空照箕翼下界百万亿苍生永仰清光保无斁送静明复住持天宫寺静明复毓秀乎儒族兹乃膜拜缁其服终日繙经坐空谷君不见龙飞鳯舞下天目烟草凄凉𣺌平陆江南玉树寂无舞喜见昙花艶西竺月影相随湖上宿晓玩云楼衆山緑苑鹿昼驯巖虎伏饭饱青精䕃脩竹空外一声清呗响寳床演法毫光烛莲香飞出齿牙间天雨㬅陀散珠玉闻道天宫现人世苍鹫囬环梵王屋一朝教省檄书来主领名山起幽独释子遥闻大欢喜仰待云间钖飞速从今礼师如礼佛丈室天龙来眷属但令宗说两通融选佛场中一灯续樵隐歌溧川端国用卜筑巉山自号樵隐其子以善能扬父德託陈子良来求樵隐之文余亦樵于楚山者也闻端君之隐喜动于懐走赋长歌或乃锯清风斧明月憇丛薄以舒情招烟霞以爲侣苍童白丁扶携后先谱斯歌以唱和之亦山中之真乐也隐君家住巉山麓託兴樵苏生计足得柴既可编爲门伐木还能结成屋身穿巉山云春融草树荣欣欣簑披巉山雨翠湿条枚渐翘楚西风飞霜天又雪忽见满山黄叶脱童子相随采薪去斤斧丁丁在林樾下山笛弄三两声檐头风月生余馨到家一事满人意咲指瓦灶炊烟青逃名物外絶幽雅厌㸔市尘飞野马平生挺挺松柏姿岂同泛泛刍荛者君不见朝官待漏冰凝履寒透鹴貂侵骨髄何如取将榾柮煨满炉暖袭围屏晨未起又不见豪家过冬偏费钱衣重锦绣榻重氊何如斫得桑榆烧作火团栾儿女如添绵更有酒楼歌髻整狂客沉酣唿不醒不及我樵安静境涧底青荆沸茶鼎复有爵髙多俸禄巧覔资财餍鱼肉不及我樵心寡欲手束干柴煮粥乆无买臣富贵心列壑层峦留赏音清猿攀萝同昼暇黄鸎求友闻春吟巢枝小天地烂柯短古今戴云冠兮月在襟白石爲桃苍霞衾左招农叟右招牧亦有渔父相追寻长歌未归借瑶草采芝又遇商山老松花酿醪颜色好梦䰟飞上蓬莱岛五花马五花马雪踠骄春赤云胯前年来从冀北野蹄不惊尘汗流赭将军见马筋骨竒不惜千金买得之持缰使马或徐疾马不能言意自知骑向边城频出战背长鞍花肩着箭敌兵四合突重围救出将军走如电将军归向马拜谢汝龙驹脱吾害刍如山豆满仓牧人守饲寒夜长帐下英贤筹画妙曾劝将军勿轻躁智谋仁勇胜万人破敌擒王献宗庙将军早依如此语免致冒险几成虏感恩在马不在贤但恐忠良气消沮飬马能利将军身飬贤均利天下民若能飬贤如飬马偃武脩文治道新河如带虎有爪鵰有翼爪擒勐兽威愈张翼奋髙云身起疾自从轵道释降王火旗龙马趋咸阳丞相淮隂文武并良平片舌摧彊梁开国功臣定王霸卷除虐网民归化壶关仁义决雌䧺马上安能得天下且如吏才世常有何亡如失左右手傥非神计六出竒空䧟荥阳虎狼口长乐置酒朝仪新天子之尊世一人元勲虽是称三杰鸿业皆由得衆臣臣有才君所倚元首股肱爲一体家国遄兴毎因此若使虎无爪兮鵰无翼横飞怒搏将何以狐兎鹪鹩䓁焉尔髙皇念功能重酬剖符裂土封诸侯刑白马宣盟辞告于上下之神祗神祗洋洋明鉴知盟若曰山如砺河如带地老天荒国长在河如带山如砺子子孙孙千百世铁爲劵丹爲书视彼竹帛坚有余金作匮石作室藏之宗庙何深宻分茅食邑布州郡雉粉衣裳龟纽印谢恩凤阙拜且言长与汉室爲藩垣后来疑忌含怒怨激得王侯屡生变戮豨醢越夷韩族请苑利民翻系狱渐次国除真可怜几家能得传曾𤣥口血未亁言自食无怪残刑有武宣争如待下推恩德保全功臣扶社稷周家虽不誓山河国与诸侯绵八百君心诚信能确守带砺不盟天亦祐君心诚信茍有亏带砺虽盟终自欺君不见吕后在前莾操后还赖功臣同拯救河流山峙尚依然不似人心不长乆涧底松两崖峭立夹幽涧涧底长松生直干崖髙涧低无路通铁骨霜鳞有谁㸔托根若在徂徕野千尺良材逢匠者㧞爲梁栋登庙堂岂容偃蹇山林下涧底松安可贱地位虽卑独无怨不愿用于汉家未央宫不愿用于唐室含元殿乆无帝舜作巖廊甘分沉沦羞贾衒自从长飬数百年絶彼斤斧全吾天未央含元虽壮丽囬首瓦砾凄寒烟君不见牺尊青黄木之灾至寳不琢真竒哉大风起大风起大风起扫荡烟尘净如洗火龙吹燄成赤云鼔铸干坤又一新鸾旗豹车过沛里父老子弟争迎喜向年离家才庻民今日还乡是天子酒酣情浓思故旧慷慨悲嗟舞长袖复除户户动欢声千秋万嵗君王夀壮哉亲唱大风歌金石铿轰奈乐何君不见抜山葢世骨先朽何在威加诧䧺赳又不见深室悬钟烹走狗何用勐士爲之守大风起兮云飞扬不如膏雨流滂滂威加海内归故郷不如帝德天下光安得勐士守四方不如王佐之才登庙堂所以汉道不克承三王应制次韵石城秦淮二首石头城与云平朝见紫霞结暮见明月生城邉年年春信早御沟涨暖垂杨青驻马坡前花雨歇江北浮舟渡桃叶中营兵筭朗如月鍊石尤能补天缺气运推移夜还昼六代繁华应复旧秦淮水息风浪宛如河汉向西流星斗髙环紫垣上祖龙凿山气常王地脉仍完秦自丧大帝兴吴天堑雄五马南浮形势壮秦淮光涵天影眀楼台夹岸如承平雪晴朝来春水生且无江上鲸鲵争钟山万古色不改日出云开见沧海赋大成乐赋芹波环璧芝楹毓金素王凝旒有赫其临肃成均之蒇祀冠天下之儒林运隆文明之世乐鸣正大之音铿宫商于翕绎调律吕于精深此释奠大成之乐所以象圣德而感人心也若乃宿悬展声栒横簴立八音繁㑹莫重金石范荆扬之贵品砻泗濵之莹质贯脉络于宣收妙始振而终诎爰有琴瑟布丝箫篪按竹笙以匏列埙惟土属鼗皷奏革祝敔谐木序有堂上堂下之分歌有凝安同安之曲搏拊戞击审轻重而中伦要眇舒迟益悠扬而不促迭唱和以永言盛物采以充目谱雅颂之遗芳洗滛哇之鄙俗于时殿陛清穆牲齐馨香盥荐是严升降有章明灵在天来格来享被龙章其负扆嘉盈耳而洋洋使夫聆之者陶一身之天和覩之者咏千古之道域融畅精神流通血脉信乎俪美于虞廷之韶联辉于清庙之瑟矣予独因而有感焉当夫尼山降神洙泗阐经屹屹乎生知安行之资皇皇乎出类㧞萃之英巍巍乎圣贤之标凖显显乎帝王之仪刑祖述宪章而功着仕止乆速而时行彼莘挚之自任暨惠和而夷清地虽跻乎至极仅一德之宜荣孰愈圣智之全羙巧力之优并与其爲小成独奏之一乐曷若爲八音并奏之大成是以始终条理之取喻形于孟氏极賛而深眀洪惟皇朝教溢八纮鼔生和于两间浃仁泽于群生一䕫制作乎大章百兽率舞乎明廷闻管籥而同乐欣欣然有喜色舞干羽而格逺荡荡乎无能名崇儒重道祖述丕承允称加封之诏式符雅乐之称圣主龙飞经筵盛典中和建极海宇谧宁兼总条贯玉振金声方将考大合于周礼而益隆大成乐于孔庭宜乎开亿万年之太平也大成殿赋遭文眀之盛世兮流声教以弥幅贠辟虎闱于璧水兮示彛伦之所先校庠布乎郡邑兮咸在庙而清蠲巍乎大成之礼殿兮严报本于文宣承皇后之嘉惠兮诏徽称以致崇摭邹儒之㣲言兮尽成德之形容总条贯于金玉兮翕衆音之始终是曰大成兮视夷惠焉能同着嘉名而有自兮侔制作乎王宫大江之南曰姑孰兮面苍翠之三峯溪流缭乎城邑兮蔼洙泗之遗风湛清波之半璧兮循桥门而沄沄蔚乔䕃于文桧兮发秀色于苍芹嵗冉冉其屡更兮栋将挠而榱桷蠧澹烟芜于黄昏兮恐佳期之不吾遇茍作兴之有俟兮亦何恨乎迟暮思羙人而忽见兮羗邂逅于南土驾五马之翩翩兮载云旌而容与指泮水以弭节兮謇将觐夫灵字东阶兮肃升酌芳馨兮荐诚华扆尘兮衮龙翳中庭凄兮緑草生憺观者兮忘情独侯心兮靡宁谓天地之廓大兮惟圣道其服参帝乗龙以抚运兮儒化罔间于朔南宜崇构以宅尊兮夫岂卑图之所堪嵗月逝而益圮兮将承宣之我惭萃缙绅以询兮恢新制而经营恊灵辰以迁主兮命梓人使效能擢良材于邓林兮辇巨石于巖扄百工缤纷以云集兮隐斤斧之轰轰寮属恊心以賛承兮曾不日而告成隆殿崛其山起兮象紫㣲之法宫旅楹植立而绚丹兮飞梁驾乎长虹朱甍采桷翼其如翚兮仰之髙而弥崇信乎不可阶而升兮夫何岌嶪而嵸巃橑木兰而楣辛夷兮焕玉题与金铺镂苍珉以爲础兮削文杏以爲栌敞寛平于赤墀兮纳光景于绮䟽碧参差其万瓦兮跃龙鳞于天衢其势出类而㧞萃兮葢将与造物而爲徒溘埃风兮棑云类特立兮无群干元气兮絪緼类太和兮萃于一身赫奕兮辉煌犹髣髴兮文章倐云谲而波诡兮象神化之无方具隂阳之阖辟兮与日月其齐光晨燎设兮献殽醑妥神居兮启瑶户皇剡剡兮杨灵率云霓兮来御肃上公兮列侑被赤绂兮自天而下心悒郁而未舒兮睠焉不能舍也位门㢘以恊制兮建雄宏之厦也圭冕秩于东西兮挹道德之遗芳玉綵彰施于五色兮粲绣绘于衣裳列星布乎朱扉兮烂昭昭其未央士之诚敬有所瞻兮俨素王之洋洋重曰春秋纷其多故兮伤周纲之乆陵嘉尼山之毓灵兮胡唐虞之弗兴环逺辙以振铎兮嘅无人乎我聆踣祥麟于鲁郊兮泪浪浪其忽零明王不作孰宗予兮归阐教于遗经开世道之隆平兮示人主之仪刑惟熈朝之累洽兮躐汉唐而轶三代恢帝德之如天兮鼓皇风于无外建人极以爲标凖兮孰若夫子事功之尤大生民以来未有斯盛兮亦何啻乎群山之宗岱宜悉心以兴学兮知化原之有在峙壮观乎江表兮伊斯文之有赖事毕兮功深丹垩焕兮鸮林登爼笾兮奏八音吉日上丁兮神所歆严斋宫兮集衿佩播絃诵兮游六艺云飞腾兮雨滂沛渐教泽兮被万世谇曰孔子之道集大成兮新庙奕奕掲鸿名兮厥髙造天郁峥嵘兮龙章当阳俨穆清兮邦之具瞻侯所营兮亿载文运日月其明兮孔庙赋至正四年朝议以六事课守令增兴学之目遴铨时望爲民师帅由是西河髙侯子眀以才被选眀年守太平始视事朝服谒先圣庙惟时殿庭弗葺庑弊门逼从祀位置未合礼度而规制隘狭髹绘昏翳惧弗称国家致崇极之意乃建议改作徴学田积逋购材鸠工躬自董督指画匠石常临视终日靡惮劳悴穹祗賛役冬无隂寒遂复开广基址大兴栋宇塑像严华备王宫之制其势倍蓰畴昔称江淮之冠矣自侯理郡善政洊施而是举尤伟特蔚爲斯文盛事葢圗尽厥职不负委任视黄霸教化颕川文翁建学于蜀同一辙焉昔者泮水之诗颂美鲁僖矧兹新庙落成宜有賛述辄譔孔庙赋用纪成绩昭示无穷虽不敢追嫓作者亦古诗之流也赋曰天昌文运地献灵基奠素王之奥居辟清庙之𢎞规法紫宫乎北极抗阳位乎南离美成功于不日重报本于明时斯葢廓乎千古之偪陋耸一邦之崛竒者也睠惟姑孰开壌江东溪流扬洙泗之波泮林蔼邹鲁之风况当车书之既同校庠之是崇焕经籍其牖民丽日月于层空诏大成之徽称仰垂范之𤣥功匪夫华搆巍䧺如云而翔如山而隆曷足以尊帝王之师表道德之宗工夫何墁瓦藓蚀衮绣尘凝矩度失稽位序无徴玩嵗因仍废不遄兴丹虹逝兮梁木壊金雀去兮空觚稜斜持兮旁承岌岌兮难胜目爲骇视心爲愓兢茍非神物之呵卫眀灵之倚凭亦将靡然而挠頽然而陵矣物因蛊而加餙事遇终而始成洵美髙侯受命天子洒御墨于金屏颁宸㤙于玉玺剖符内京守土南纪振荣光于两轓抚淳俗于千里肇当莅政之期首严告至之礼乃盥东荣乃服深紫瞻堂庑之隘荒省疚懐而不已于是㑹僚属询贤儒考群䇿恢䧺圗緍帑乆虚粟廪无储发号属邑勤徴嵗逋富若川委捷若神输恊良卜吉定方辨隅授全模于梓匠遴巨木于林虞刳云根于莹窟范埏埴于洪罏霏屑喷而琼霙舞大冶跃而金烟嘘絶龙瓢之霪雨辗乌轮于天衢斧斤翩翩绳墨绵绵矫枉而直削腐而坚晓锸云合昼杵雷填劳者忘疲赴者忘旋俄而祕殿杰耸穹址承甃飞梁奋蜺刚蹲兽栾栌复结枌橑腾凑丹楹列乎瓌材采桶掲乎纎绣怒螭掀吻于危甍翔龙矫首于重霤芝栭藻棁之巧绘山栥荷枅之错镂俯深坤于悬絶突中天而欲骤级层阶于东西拱脩廊于左右褰雕檐之云翼碧瓦灿乎烟鳞琐窗纳景霞壁璘霦中唐亘砥方墀琢珉风无纎尘雨无微津流红光于晨曦飈翠气于晴旻启灵星于黄道栖列宿于朱阍视镬之庖设丽牲之碑存侯乃妥灵荐醴士类骏奔有赫宣尼负扆宅尊申申夭夭有燕居之仪誾誾侃侃若在朝之容建华旒以垂纩端大圭而昻颙享以上丁衣冠肃恭笾爼既旅罍爵斯崇载铿钟鼔虡业维枞拊以琴瑟间以笙镛上公配食传道得宗列速肖之群贤秩诸儒其追并像设孔严威仪俱盛绚采色之彰施烂纮璋其辉映彼兰陵之性恶莾大夫之符命宜同削于舒雱愧江都之醇正伟营濂之毓灵指无极于冥径豫焉而颜洛焉而孟间挺邵张庸奴马郑我徽文之绍綂参休光于先圣咸侑祀乎眀庭启衆心之䖍敬尔其缭垣四周澄波半璧杏坛蓊翠芹臯森碧跨苍虹于桥门曵文绡于卫㦸登其堂者恍闻金石丝竹之音踰其阈者洞见黼黻珩璜之饰文风振乎草木教泽被乎井邑青山兴而鼔舞采江廽而荡潏干坤交㤗而絪緼氓庶环观而悦怿若是者岂非侯之力耶赋未既乃有鸿生英流方领圎袂自賔阶升周旋就位捧手而问曰方今明主御极登三迈五思皇多士同符乎周文表章六经追踪于汉武声名文物充溢寰宇务菁莪之育才挈斯世于隆古家塾党庠之相望春诵夏絃之毕举故建官以阐教豊庖而具羞先生诧宫室之壮丽穷葩藻之雕锼未闻发挥乎大道不几驰骋于末流请爲我抽其秘而启其幽遂喻之曰子来前藏脩游息素有其地茍庙貌之弗严恐礼典之将替今而进德有堂尊经有合斋庐爰葺圗书攸託导以穷理治身之功勗以尊主庇民之学使来游之彦鼔箧之徒遵义途而步武扩仁宅而安居翺翔礼乐之薮餍饫雅颂之腴考夏商之忠质嘉唐虞之都俞牺卦眀乎消长麟史寓乎褒诛稽漆书之科斗剔芸编之蠧鱼玩文词于游夏探道奥于程朱扫荘列申韩之弊正马班晔夀之诬是知作新教化之原以副所任者舍侯其谁乎问者语塞降阶欲辞复授之以诗曰彤灵彤宇髙侯所营流离汗漫辉奕峥嵘于皇文宣集厥大成宪度百王祀事孔眀春秋战国圣贤道晦晦于一时光于万代日月尔朦雷霆尔聋宜此报功制盛王宫配食维贤乃侯乃公牲腯而充牺象有崇升歌进祝肸蠁豊融髙侯曰嘻训女髦士我新是役尔立乃志丽泽讲习尚勉毋坠闻命欣跃敢负侯意既崇仞墻亦浚清沼䕃以嘉树被以苍藻洋洋文鱼跃跃飞鸟涵翔上下于乐至道巍兮赫兮祯祥集兮侯之德兮垂无极兮栢山赋繁昌监县夀卿号曰栢山爲作赋曰有嵗寒子出自新甫之境秩重苍官之封持翠节骖青龙拂轻霄凌刚风擢脩标之磊砢发清韵之玲珑忽与谷栖髙士㑹于缥渺之墟荟蔚之丛髙士气象巖巖宇度谾谾仰之弥崇即之靡庸纳烟霏于雅抱贮㤗霍于巍胷是二客者势相埒趣相同方期互爲资益辛天假之竒逢谷栖髙士顾嵗寒子曰向焉慕君乆矣乃今覩乔才于邱壑託厚䕃于帡幪愿闻挺特之槩以摅子之悰豁予之蒙不亦可乎嵗寒子曰唯唯吾甞杰立殷社寄神眀之踪危峙蜀祠掲宰辅之忠坚刚金石之干夭矫蛟螭之容郁熘雨之苍皮竦撑云之直躬鼓箫籁兮纡婉翳车葢兮青䓤尔其霜鏖白晓雪酷𤣥冬万木既脱千林告空吾乃鹤骨增癯虬髯奋雄叶森翠羽枝翘碧铜结芳邻于左纽之桧缔交盟于错节之松悲梧桐之早緑咲桃杏之春红后凋兴叹于尼父守义誓舟于卫共翔乌肃台宪之地栖鸾表孝子之忠彼啖饵之仙翁悟心之禅宗亦恃此而爲功先生胡不于兹而研穷髙士谢曰伟哉予将语子以飞峦复嶂之胜丽巨崖列岫之巃嵸超鸿蒙摩穹窿乍昻乍俯或横或纵形髙厚之德漙发育之公藴神光于寳藏浮积翠于灵宫玉笋流彩金屏晕彤壁立万仞根延八鸿雷震其下遂飬物之盈丰泽通其上象受人之虚冲君子体之以安所止仁者乐之以类而从若夫盘羊膓兮百折突鳌嵴兮三峯缀二华之菡蓞削五老之芙蓉是特余秀所衍犹爲世之壮观子亦尝闻其始终乎二客谈辨未巳时有㐮邑主人来自西北之要冲蹑飞凫吐长虹朱衣墨绶緑鬓方瞳是尝曵王门之素裾瞻天陛之青枫职封疆之字牧遂弭节于江之东思以致鸣琴之治成制锦之工踵避蝗之卓茂倣驯雉之鲁恭于是进二客而告之曰柏兮贯四时而不改山兮亘万古而常隆冰柯偃蹇匪山曷钟石骨巉巖匪柏斯童吾当兼其有而酌其中负畅茂之资寄崇髙之所质虽异兮吾能通厉贞劲之操禀静直之性道虽异兮吾能融葢将培千寻之材登栋梁于廊庙出肤寸之云沛霖雨于龎洪固宜效扶倾之力耸具瞻之势妙即物而扩充布清隂于四野蒸祥气于九重岂比㟝嵝之设樵苏之供语未既二客洒然有觧如梦而寤如聩而聪相与觞柏叶之酒歌嵩髙之诗以爲主人夀蔼欢意之和浓请以二者而归美表令誉之沨沨遂乃操觚纪事抽藻思于雕虫天爵赋赫上帝之有命赋良贵于心官全衆美而光荣超万物而尊安葢是爵得于天之所赐何假分茅而胙土班瑞而钖鞶也维人有心主宰一身克具天理故曰天君当其大化浑沦冲气絪緼质凝胚腪灵秀爲人帝令诞敷付以性真上帝若曰咨尔心官聪聴诰戒天地生物元德至大全体爲仁妙用爲爱畀汝斯爵恻隐爰在服此宠嘉力行无怠制事之宜其理爲义应酬裁度发彊刚毅畀汝斯爵羞恶所系申服严训扩充必至维尔心官朕所简閲尚其毋贰临女昭晣行之以礼粲然有节文之详明之以智截然有是非之别既降𠂻而不遗当秉彛而对越然而与是德者天之道实其德者人之功尽已而忠则仁义实藴于其中循物而信则仁义实用于无穷乐夫善而不倦曽无间于始终兹皆天爵可慕可从咨尔心官以思爲职代天作工爲民立极敬受尔爵其永无斁于是尊居灵台光辟㤗宇端荘整肃临莅而䖏以方寸爲所封之土以诚信爲所佩之组耳目之司有其统筋骸之束有其主维屏维翰严御欲之雄藩如圭如璧莹真纯之奥府遂乃极髙明而爲堂蹈中正而爲涂观艮象以行庭䘖巽风以乗车施广誉而代绣积太和而成厨醉以道德之醇饫以义理之腴衮衣赤绂未足爲重髙牙大纛何足爲殊凡君臣父子之有伦隆杀等级之异宜掲纲常于万世示法则于羣黎于以爲邦家之光于以立太平之基则又皆于出于斯也呜唿时降风移人爵是炫赵孟斯贵赵孟能贱枉已求合浮云歆羡昧天爵之当脩宜邹孟氏感于世变也系曰皇天无私兮赋德在躬彛伦咸备兮委任寔隆匪轩冕而自荣兮不品秩而能崇纷吾既有此内美兮守而不能舎也誓忠贞以自许兮庻几因时而待贾也词水调歌头送汪教授都城栁丝緑曾跨锦骢游玉堂紫薇花发不聼故人留却忆江东云树薄采浙西芹藻氊冷亦风流移榻谢山下菡蓞碧波浮煮茶罏题诗笔庋书楼潇潇官舍如此踈鬓不胜秋教雨润流名郡爱日晴烘归路未许乆林邱囬首五云里鸣玉凤池头送宗文山长孔子充秩满东鲁圣人后流𣲖浙江东一家叔姪兄弟取儁棘围中鴈荡秀分灵嶂蟾阙香熏老桂文燄烂摩空讲鼔震铅阜户屦蔼儒风一角麟千里马九和弓人材超伟如此道出紫阳翁正拟洪钟待叩便跨征鞍归去多士诵成功再踏玉京路射筞大明宫送天门山长马玉相江上两峯立门户自天开香芹翠绕精舍畅望羙人来麟鳯洲中仙骨龙虎牓中文物绛帐育英才椽笔泚银浪澎湃走风雷锦盈机冰作鑑玉无埃咲谈驰骋今古况是旧经魁培植三年盛业脩举前时旷典囬首把离盃老桂吐清馥飞歩上瑶台赠王义菴先生乃儒者有道出羲黄袖将攀桂名手种作杏林芳江月玻瓈万顷山雪琼瑶一色开戸挹寒光清气满胷臆何况有竒方鹤凌云鹏击水凤鸣阳平生济物心在随寓寄行藏丹鼎芙蓉紫艶寳杵芝苓玉屑坚子避膏肓神圣可医国功奏十全良赠医官徐齐山柯山倚天碧秀耸浙东南惟公与山齐德结屋对巉巖门外紫芝瑶草窗下丹炉玉杵元气此钟含药镜发灵彩金匮启𤣥缄鳯凰台龙虎地驻行骖佳声飞满当路氊冷自能谙手握囬生大造心悟成仙秘诀神效过苏耽云外鹤书至衣袂染柔蓝赠台医张氏良医比良相活物是竒功干坤万古生意收入药囊中屋上石城云树砌下秦淮烟浪掩映杏花红仲景有家学照耀大江东悟金丹传寳诀契参同一方共仰司命台合誉何崇谈咲香生兰室指顾春囬茅舍沉痼扫除空行矣展髙志夀域蔼仁风秋兴秋髙兴何逺爽气掬星河雨晴山势飞动楼外鴈来多丹桂香凝幕府银烛光揺青琐试问夜如何天地大无外老子尽婆娑写兵机脩马政咏铙歌西风莫添华发壮志未消磨眼见帝都龙虎人似仙洲麟凤留我共銮坡把酒暂舒啸明月借金波言懐天地一开辟日月几东西古今气化无息万物岂能齐春树珎禽韵巧秋水红鳞影捷松石伴幽栖佳景与心㑹得句或无题碧油幢苍玉佩紫金泥明时文武勲业我亦弃锄犂志在螭头直笔道在床头古易奏筞济群黎野鹤忽飞到清梦绕山溪偶述皇天万物祖生气本冲和忍令古今天下治少乱常多血溅中原戎马烟起长江樯㯭沧海沸鲸波割据十三载无䖏不干戈问皇天天不语意如何几多佳丽都邑烟草莾平坡苔锁河邉白骨月照闺中嫠妇赤子困沉痾天运必有在早聴大风歌水龙吟夀青溪主者先生文武长才五城三岛频来去绛霄绕室紫烟炼鼎青云得路铜狄摩挲琳书披阅玉京游歩想乗牛函谷飞凫邺郡今与古同髙趣一曲青溪廽䕶自逍遥蘂宫深䖏黄眉洗髓洪崖拍手赤松爲侣桃实千年芝茎三秀喜迎初度任九霞觞满七星车转看仙童舞送李国用赴宗文山长伏以天门爲太白游咏之山宗英继出铅山乃文公过化之地精舎爰兴阐教得人视今犹古恭惟国用山长李君瑞芝三秀威鳯九苞人才如在冶之金陶镕有待经籍譬行天之日垂示益明神悟正传力排异説徃应鳣堂之瑞将𢎞鹿洞之规车同轨书同文行同伦世幸逢于一统家有塾党有庠术有序化大洽于羣心遂赋水龙之吟用祝溟鹏之举碧天双岫门开澄澜幽竹环仙境长庚孕秀明河借润孤蟾争炯叠嶂楼前桐君山下几年驰骋说芹池雨化杏坛春满缃巻富青衿整桑柘鵞湖佳景对清樽且忘氊冷紫阳罄欬春雷响震秋虫声静老屋无尘短檠聴雪寒炉烹茗看回头捧得诏黄香墨出中书省送人出使酒䦨和梦登程秋隂压得征鞍重似华峯霜隼禹门雷鲤丹山云凤滴露松窗煮泉术鼎漉氷瓮向金闺髙歩羽林䧺论便写就中兴颂主将逺提兵衆细评量古人言动太公韬畧萧何圗籍孔眀擒纵茗荚吹香芝英产秀荔支脩贡更此行妙处访求贤俊助眀时用木兰花幔送教授汪处谦羡莲花慱士珠照乗璧连城更经笥生香诗筒寄兴教铎扬声故家老成文物便銮坡寳炬被光荣来勺姑溪秋水雅懐一様澄清芹宫灯火月华明时主校文衡向玉洁堂前咏归亭上飞动欢情堪怜盍簮无几又梅邉归路马蹄轻此去朝天有日御炉烟袅瑶京大江东去送段伯文赴太平帅府经歴紫薇香冷着风生银翰月筛朱箔面有长淮清润气培以老成才学菡蓞波澄琼花雾歛梦跨扬州鹤案尘不染声华飞动台合天上妙选仙官牙绯㤙重婉画清油幕坐对江山䧺丽处依旧太平城郭令肃貔貅欢腾鸡犬千里苏民瘼云间路阔一樽试爲君酌金缕曲夜宿省中有懐贺乆孚庭树秋声冷夜迢迢漏传银箭月眀华省最惜稽山无贺老短烛照人孤影做好梦又还惊醒风透围屏青绫薄且披衣立傍梧桐井兵卫肃画廊静江湖聚散如萍梗咲谈间云霄满足一鞭驰骋万壑水晶天不夜人在玉晨仙境说近日四郊无警兵后遗民归田里渐桑麻緑映鹅湖岭须再见好光景敬次上所赋渔家傲驻马坡前观虎踞金陵都㑹兴龙处共沐普天㤙似雨芳草渡江邉营垒人家住御栁映街笼翠雾锦衣银甲青骢驭文武百官班簉鹭唿好侣军门献纳勤来去西江月六月二十日初暑书事乆雨相连伏日太阳初变炎天緑槐绕屋未鸣蝉浴罢新携团扇子病亲临药灶童归愁问禾田藤床移近水亭邉卧看星河西转大常引壬寅季夏即事江城六月雨声寒河汉倒云端白浪渺懐山笑门巷撑船徃还龙吟水面鱼游砌上田野势漫漫稼穑本艰难问何事天公太悭晚景透云鱼尾缕晴红缥渺水晶宫人在小桥东看丝栁轻揺晚风断霞飞练逺烟凝紫山势活如龙浴罢倚长松爱归鸟孤飞半空连隂书事湿云宿树暗楼前潮上緑苔砖烟雨满江天似画出王维辋川蔓墻虫篆草池蛙鼓飞熘聒髙眠海阔晚风颠最穏是溪翁钓船偶述对人无语叙寒暄多病似文园学未造渊源空写到千言万言长江雨歇髙天露下星绕紫㣲垣山友结驯猿尽占取清风满轩书巢一巢结在万书丛营葺半生功稽古豁然通任踪迹幽栖此中鹤居松顶龟藏莲叶意思亦相同牖户敞玲珑是理窟包涵太空苍芸缃轴几周遭身世占清髙风雨不飘揺最相称先生一瓢鲲鹏海阔鹪鹩枝上各自遂逍遥经史隽芳膏似飬翮翺翔九霄松风怪龙涌起半天潮惊破月明宵爽籁自然调来慰借山中寂寥瑶琴罢鼓茶铛息沸一片奏仙韶两耳洗烦嚣且莫效当时弃瓢陶学士集巻十陶学士集卷十一钦定四库全书陶学士集巻十一明陶安撰序送刘仲彬序天下之学原于理理然后有气气然后有数气则阴阳五行乎可推数则脩短吉凶乎可测孰主宰是理实具焉盖必有先天地而生后天地而存者矣儒者为学务以理胜犹元气也由儒眀乎技术推气测数洞彻竒奥犹元气流行而生成于物也可以与是者其刘仲彬乎仲彬中山人居姑塾别墅繙阅经传该贯今古词藻烨然即人始生嵗月日辰辨五行生胜衰王轇轕参综条䟽节解其论𤣥博精畅于穷达夀天祸福刻期取应又能以七政四余度分垣布虽万殊千变判别无爽观其为术若火之烛物蓍龟之前知权衡之定轻重仲彬藏脩于家唯儒素是务未尝从师以学术而所能若是凡老渉星厯子平氏书给食江湖业称专门者莫敢与较能贵人文士竞趋而乐叩焉则夫儒而明术者信有异乎常矣哉今将逺逰四方告别于余余意人受形质固皆禀于气囿于数莫有能逃焉者也君子贵穷理以立命而已自星命之术遍天下遂乃诿之气数鲜克究力于人事强者萌侥倖之心懦者惰脩为之志靡然成风但曰我有命焉若是则圣人脩道立教可以无也茍穷理立命以己之天制天之天进退得丧悉安所遇岂不卓然杰出于天地之间哉仲彬儒者知此审矣斯行也其为我以是验诸人它日归吾将举而问焉聊以卜斯世果有穷理立命之人也送毛公礼序古之君子出其才智经济事物风节闻于人勲业光于朝设施皆得其道者素定于未达之时也当其潜晦积学累徳舎宴安甘劳苦或耕牧田野或羇旅江湖父其师兄其友蒐罗羣善用广已能下至闾阎艰难米盐细故罔不系心是以阅之熟而虑之深知之详而守之坚也其或深居惰逸独学寡闻欲兾用于世者第以徼宠为志尔幸有美其藴植鲜克更涉民务不幸早贵临事处置未尽合宜然则立身应务固亦难哉许昌毛公礼家颕水上杜门稽古不妄言动于诗易微㫖黙有㑹悟为文丰不近冗华不损质弗耀露所长人莫之识也乃叹曰今天下同文南北异才角立相望曷若外适择其尤而薫炙焉茍僻处狃常揆所见闻能几何哉于是㳺汴洛歴汝蔡自以为未足乃渡淮涉江南至于吴楚去年冬来姑孰郡侯见而贤之俾馆谷学宫亲师取友诵览脩纂渟涵畅衍功十它人弗可量也乆乃辞去将归许昌余顷居京师获交中原之士视决崇科陞显级者较其艺能非皆右于公礼也若公礼之志固将行道泽物而践其所学此所以间闗千里衣布素饭脱粟宁勤勚而不悔者意有在也岂非素定于未达者哉其所谓阅之熟而虑之深知之详而守之坚者哉送金梅窓序九州之地皆圣人所别无偏重也九州之人皆王者所治无偏私也地有南北犹天有隂阳时有冬夏然人心之理不随地而异汤立贤无方孔子称南方之强为君子尚可以南北第其人哉当国初之混一也一视同仁南士擢居显爵才烈彰闻相望于位迩者三四十年始弃逐不用日销月铄浸以弗振载名铨书者寂无几焉夫中原疆域方九千里古今莫可增损若辽阳甘肃云南女真髙丽举非九州之地西则巴蜀又出九千里外今其人皆得与中原等唯荆扬贡赋极饶文物极盛而朝廷鄙其人当夫奄有万方曾何彼此之限奚荆扬独可鄙欤将产其地者尽非可用之才欤举其尤着则吴季子言㳺澹台灭明之贤屈大夫宋玉陶靖节欧阳脩曾巩之文王羲之虞世南褚遂良欧阳询蔡襄之书谢安张九龄陆䞇范仲淹赵抃之功业周濓溪李延平朱晦菴张南轩吕东莱黄勉斋蔡九峯真西山之理学其他巍勲大节髙风卓艺浩乎莫能胜纪若是者果皆可鄙欤况江浙为天下理学之统㑹而新安者又江浙理学之统㑹也自晦菴既出名儒继兴穷演着述阳辉而玉粹列圣之心羣籍之道洞无遗藴挈四海为洙泗者以新安之书迭出旁流不可忘所自也新安老儒有以梅窓称于时者姓金氏字维清居京师十五年元老鉅卿待遇有礼坐以南籍竟不获登诸朝聫以太史院荐始受命教授太平阴阳学梅窓读书博识守其鄊先生之理绪为文有浑厚风尤深于诗寓意悠婉凡星纬地理占筮诸家之学靡不融畅使贯中土者得其一长皆可名世以取显荣乃独栖迟隠忍弗辞卑官甘处南人之分焉呜唿君子所恃以不朽者有徳焉尔用不用命也梅窓达命之理徳以制之虽不用乎何尤茍吾不朽者存縦不用于一时将见重于后世较其所得孰为多乎于其谢职餽之以文使人知有梅窓之贤而不遇也送刘仲脩逺逰序今南北混一适千万里之逺若近踰户阈故行者乐而居者不忧也彼商衒萃其货力操舟犯乎湍深驱车轹乎险峻卒抵于遐陬外徼徃来率以为常仅营铢寸之利而已若士之逰于南北志将有所为也逰而学焉可以成其徳逰而仕焉可以行其道不资货力而无湍险之劳所获又非止铢寸之利恶能自已乎春秋战国天下裂据非有今之混一而圣贤者亦事于逰颜渊过匡季路问津欲成其徳者也孔子歴聘孟子辙环欲行其道者也逰之云乎驰骛汗漫云乎哉吾自庆生逢盛时四海如家每思经涉南北周览疆域之广文献之美而杜门穷经愿莫之遂乃独惊喜仲脩之逰也仲脩谓予言族本缙绅思继其业我不敢不学也家有父母思养以禄我不可不仕也嵗月荏苒年渐壮矣末由振㧞恒悒欝于吾心非硕儒宿师之依莫克邃于学非名卿达官之擢莫克华于仕茍困处闾巷将无所倚成决意兹往必有得而归也予闻其言而有告焉宇宙间至贵者理而已理自天出力不能以强致谋不能以幸取博而穷之于物约而㑹之于心心平意定至贵者悉偹乎我积忠信为学之本谨言行为仕之基求之已而有余复何俟于它求也子行过通都鉅邑择其人而貭之其有戾于予言乎否则骇目而悸神者山岳海渎之灵竒焉城郭沟隍之髙深焉器服珍寳之华侈焉固能极视聴之娱恢翰墨之气其于学与仕所资何如也仲脩谢曰先生命我矣遂买酒登溪楼上宴别甚欢赠斯言以壮其逰送周彦升归宛陵序有可施之具由仕而后显其美遭世承平志畧之士用禄代耕振奋以自㧞然出处义存穷达命赋或诡遇以要时余素难其人今始得于彦升焉初彦升父周君及其妇翁燕君缔交周没燕受託壻彦升于家余与燕之子叔义相厚虽识彦升不数数㑹遇顷同徐仲善来踵余门获接其言论复与刘仲彬见过察其性情甚矣类吾叔义也余惜彦升有其具不由仕以显其美因谓之曰良材之桐困于薪矣太阿寳器晦蚀于土非声激㸑下气见斗间以惊动覩闻恶能受知于识者表其异于世乎子胡不一爆其声一吐其气殆将有所合也彦升曰今世谋进者结权要援亲党气势凌压取仕禄易若探懐袖物若是者我所无也囊金帛餽饩醑争求荐达惟恐不躐人之先务快志于时顷若是者我所无也无是二者则美容辞勤奔走恒屈折于鞭舆之下逢迎谒请视喜怒之色以为进退茍焉一得外自侈炫若是者我又不能也我将归宣庐先人之居田可稼圃可蔬安其素分不躁求以妄图若其乗时有为遂所志愿我固欲之然岂敢必乎吁向吾难其人彦升果其人矣持是而弗变立身成名信可期也余亦知义命而能守者也嘉燕氏父子知人而善处也从仲善仲彬请为文以贲其归云送㳺景达序士之特立于世者其品有三脩于道徳者上也发于事业者次也着于言辞者又其次也仁义礼乐养其性孝友忠信达于人安土而乐天足乎已无待乎外虽未及于事业言辞绰然有以自重道徳脩之于身者然也得其位行其学功可以济时泽可以被物振誉于朝廷埀光于竹帛则又视言辞为不暇唯隠处晦阨研经稽古不得施于世乃苦心殚力旁求精思一皆托之言辞顾岂不欲发于事业哉穷达之势殊也金陵㳺景达脩纂考论立言于经传宪台以着述荐景达既敏于学知道徳不外乎一身勉而脩焉可也年甫壮未至于晦阨期乎事业之发亦可也劳劳焉以着述为事甘处于最次如使析理剖疑㑹其所同辨其所异为世教人心之益其志可谓大矣或资以求知取仕利其私图言辞奚可恃乎哉然则景达宜缓其所可能勤其当务者斯可造乎上也于其归因质诸言尚思绎之送胡达卿序国家财赋盐利为盛民日食咸其用至切设官以括利莫若淮司为丰也淮壤多斥卤濒海煮鹾之饶甲于天下北踰汝息南越江湘靡不取给嵗入钱贯为万者一万八千朝廷倚重简才领司事由是河南秦公出践使职剜剔宿弊号令伟赫檄姑孰郡史胡达卿为属曹诚以利源所出宜得人以賛其政也达卿自从吏慨然有逺志不屈下以取容容观步趋表表殊异人以显仕期之达卿亦自信不疑也郡守鱼台贾公荐于淮司贾公尝为两淛盐使与秦公才誉相望其言见信于时达卿因是得以扬翘吐华裕国之财足民之食献谋长贰傥可减额损直少纾东南凋瘵之力以慰衆望庶不负于斯行也予竒达卿气之扬年之盛果能如其所志也重贾公知人之明秦公任人之公也形诸文以为赠送㳺教谕序官以教为名师道之所存也自教不领于司徒后世临教州郡者鲜能尽其职况在一县势孤位下歉然不振教典乃旷师道之不立也宜矣一有以教自任不狃于世习者岂非毅然特立君子哉上饶㳺起南先生任当涂教官其始至也学宫不治庙貌不肃无斗缗之储乃规画兴理作新教条丛经传于座右躬课诸生恳恳无倦弦诵之声洋溢乎朝夕有歴千里及门者每旦望㑹多士于公堂深衣讲说人莫不饫义理之味退而重自刮劘文风大变盖其学粹而徳厚介义利于秋毫甘贫淡而不厌毅然特立宜夫脩废之易而感乎人者深也旧尝録徽学士子称誉不衰继领荐衆方兾其大用而犹教于百里之地尚幸师道独存学者有所仰式也使其登成均教大郡亦率是焉而已尔秩满而别吾党有不能释于懐故云送赵生序求道莫先于得师师之所在无问逺迩必以为归茍深居里闾溺于宴安迁于流俗而欲学焉以求道吾未见其宜也中山壤地邃宻风气所聚民多富饶其读书好礼者曰赵族有字宰衡者俭素自持彼其以华靡相髙膏粱餍饫之习裘马佚㳺之态纷至其前宰衡一不歆于心命诸子姪执脯脩礼事严君仲容为之师仲容来自四明讲经于益清合弟子翕集赵族闻而慕焉名志民者宰衡子也年未弱冠炙其师说若有契于心者耳焉异其闻目焉异其见将敏于求道之不暇尚何宴安之溺而流俗之迁耶今归予惧其方进而或止也能无言以勉其成乎择交以慎其所趋守正以勤其所勉外之诱者拒之内之窒者廓之约其心于理焉可也率是以往归求而有余师于道亦庶几哉送潘仲升序士之世其家学不外慕而移其业者在今为最难盖势利纷华动耳目诱心志操守弗固从而变焉唯寒素静淡处之自裕使先徳不泯推所善以及于人岂不足为贤师哉潘氏在姑孰自拙逸公以行义文词着名吾友仲升其曾孙也予所见者仲升祖若父儒雅相继为搢绅模楷从㳺之士翕趋其门由拙逸至仲升凡四世皆处师位于陈氏陈为西陇名家其子弟务学入官承潘之教也仲升刻苦励学脩饬其身有祖父之风其为文搜竒摘奥穷尽事物之变安于憔悴专一无所移其业真能世其家学者诸大族争奉厚币欲罗致西塾仲升皆不就独于陈氏聘不吝于复行也岂教泽之流者深使其乆而不忘欤呜唿培之厚者其发则荣伏之乆者其飞必逺教于一鄊日以义理启导功有学半之益涵泓演迤充羙于中出而措诸事业视前人其有光矣于其往也申以劝焉送总管贾凫山序儒者懐道艺不独美其身务以致用于时也当其得位行志勲绩显于朝声名流于世固足荣矣至于难进易退持守不渝致政髙尚克全晚节使人嗟叹懐思賛服其贤斯足为尤荣者则贾公其人也公字惟贞家鱼台人称为凫山先生蚤受业于孔林仕由教官辟入中书拜监察御史还枢密都事行省郎中两浙都转运使遂以正议大夫任太平路总管太平三邑简静易治府廨䧺丽公事萧然号江东道院守土者坐镇其上尊而不劳又有江山登览之胜鱼米需给之饶每朝廷优贤必以是郡为选主上重公宿学旧徳不欲烦以剧务特授今官公亦爱其民俗淳晏敷宣政化千里之疆日被休泽有古循吏风居嵗余年未七十遽辞职为退休计佐贰僚属接踵请视事弗聴耆艾数十辈日候于门公亦不出于是士议于学农议于野商贾议于市相率俟其出乃羣恳马首愿母速去公慰喻而别比登舟吏民拜溪浒犹冀少留公命举帆顺流而下耄倪聚观于两岸目送埀涕此举在公则荣其如人心不释何彼嗜利者减嵗贪位造戾荷怨以去官为戚其贤否何如哉公虽屡登华要歴事五朝秩正三品爵禄不加于心安处澹素仁义忠信形诸践履求之当代儒术致身始终完美者如公不多见也公归视其桑梓必曰此吾先人之所居也省其松楸必曰此吾先人之所藏也然后觞酒于耆英之社杖屦戴白婆娑以娱诗书礼乐传之子孙是皆公之素愿也虽然老成典刑人所敬慕论道济物非公而谁必有安车帛璧逺贲林壑又岂容黙而已哉送张生序天翼张生东平人也东平古附庸于鲁俗尚礼教有洙泗之遗风焉贤才之盛着自往昔入元以来登政府肃风纪接武翰苑掌成均之教魁大廷之选者类多东平人勲业文章冠冕中州何其盛哉近年入仕限以资级茂异嵗贡着述之法相继而废科制亦辍南北士陆沈而不振虽东平亦不复如前之盛矣今以儒进者仅两途㑹计于学校焉试吏于郡县焉其职虽卑非有势位之援资货之挟莫由以自达穷经懐艺困乏无助者咸不得进用张生盖其类也张乃东平仕族生务学勤敏侨寄南方无禄飬亲谒台宪诸公既无所遇需次太平郡史翺翔泮林执经问难剖理属文突出侪伍后天翼而来者郡府补吏已数辈又独不遇奉母之东吴行有日予既不能周之以力遂赆之以言嗟乎用舎之命悬于天学问之功由于已在天者不可以力求而在已者可以自致也沈静专毅以大其器也温厚粹雅以达其辞也谦抑诚庄以持身而应物也循是而无失焉则仕禄之来也孰御东平之贤才不独专其盛于前矣其勉哉送李景辉序茍有以异乎衆虽深居薮泽不求闻于时而闻者自求之必其心志恬晏才业充裕待聘而起或置之爵位则利泽可以被乎世或处之賔师则善教可以淑乎人所就者异所负者同也今賔师之职曰训导专学校之教公卿显宦亢势钧礼有廪粟之供而无官守之责故为士者未由爵位以遂其荣或由賔师以养其尊也吾邦世儒最蕃者为黄山李氏家学偹五经之传由左司君之后有菊野先生竹山先生皆表表贤范学者慕之景辉绍其世业居北郭外门巷隘僻车马谒见憧憧其途郡矦优以礼币罗致泮斋户屦景従闻者咸曰李君仪度伟雅文词流丽推其善以及物抑何幸哉君尤工书翰残章剰藁人珍惜之持缣帛而购书者争趋焉再期引退阖扉读书于浮丘襄水间九江檄至亦有賔师之聘君乐其道能逺行遂泝江而迈非有以异乎衆能如是欤吾闻九江多大川灵山必钟美于人当有硕茂之资然而长育导诱方有望于成效慎哉斯行应其所需而益有闻于时使其家学所及由江东而西焉则李氏世泽光流于乆也可知矣送县尉程宗成序郡县官制歴秦汉唐宋至于今其名与职沿革不同独尉之为官代相袭而不易子真之于南昌孟徳之于北部县之置尉古矣哉夫尉也擒姦御冦惩非禁暴虽具弓刀逻捕之烦诚得贤者专其责设施有方则疆域之内潜消不虞晏清无警匪特効力威武固所以翼善治保齐民也宗成程君来尉当涂条疏禁章风动邑境市博者复常业肆鬻者无滥欺强梗知所畏而攘窃知所羞君尝言尉与令簿聨衔而弗与县事茍在所宜为当尽心而不辞其怙吝不率致之有司以诘其慝用是民重犯法刑罚稍简君虽不侵官然县事赖以弗冗非贤者而能之欤初宗成居黄冈慷慨负大志従名儒贤大夫㳺善属文今上潜邸南迁其才彻于睿聴因偹扈従日侍燕闲及入缵大统轸念旧人优以爵赏纡金曳朱颁自特命唯宗成仅在卑秩恬然不较然昔人阶是官者每登朝行举其略若娄师徳之台辅牛僧孺之西台白居易之翰林其所就何如也宗成秩满赴京入觐黼扆献纳之际其必曰时政之弊为目多矣货贿者腾达而徳艺者困穷也贪虐者横骄而亷洁者挫抑也民力乏而敛愈急吏滑滋而法不行出余论以幸天下正贤者之乐为则予虽处遐僻尚可被余光而起敬也送谢宗玉序国朝重钱货之实轻钱货之名经费常资税课居其一嵗入甚繁盖在在有之设官征商其品级以税额为差命服绯緑选列长流为其重钱货之实也然以一统之朝其大侔天其富侔地乃与细民计利锱铢芒忽筭括无遗视古闗讥弗征者异故不得不轻钱货之名外示贱利美意庶无贬于治体焉为人上者避嫌而轻其名可也世俗视其官而槩轻之不可也借曰由刑书左迁茍善理职犹当取瑜而弃瑕况门功廕仕必掌金谷然后清资华级可循以陞幸有刮豪荡笃文学又率以事功显此任子之优美者而宗玉谢君亦其人也宗玉司税于姑孰完饰廨舍筹㑹精覈谓征取寛平则人不肆欺衆物遄集由是川运陆辇商货聫属外无窃入内无逸出税额虽繁不劳力而盈其数先是征官贾驓尔女语市上君仪貌俨肃望者敬畏鬬夺博掷亦屏气敛迹盖廛肆嚣譁利之所趋乃讼之所起卒致有司牒诉寡而易治休则考方䇿㳺意翰楮所制词章丰缛整楚或席賔士谈论倡酬盃酒接欢琐琐钱货一不尘渎于懐今考满迁秩行膺字民之寄则何政弗举又将跻清要之衢锵鸾鼓䇿寻其先世轨辙而驰驱之亦在脩持所致所谓以事功显者余日望于宗玉焉余既与君友又承教授金君请遂序以重其别送教谕夏仲符序古之为教慎脩持于身今之为教徇好尚于时慎夫脩持其学约而有伦徳行文艺而止尔徇夫好尚其学烦而无统训诂词章而止尔距古滋逺善教浸㣲圣贤归趣贸贸将无知虽黾勉从事经传操笔札成篇方役意进取为求脱贫贱之计故徳行废而文艺衰岂所教者乖其方学者因而失之欤处今之世虽不能免于训诂词章即训诂以穷理因词章以寓道反之于已表里交治本末重轻之不迷明而诚焉犹庶几乎古奈何教者学者莫此之由也吾尝观学额之广殆无过于今学弊之极亦无过于今国朝增置州县下至小邑必建学设官务以尊儒育才然而任教责者恒非其优为廪帑之糜费弦诵之寂寥旦望谒拜而登降不䖍也春秋荐献而爼笾不肃也学为虚器官为旷职传舎而已焉借迳而已焉吾重为学校人才之叹每思得贤教官以望复于古仲符之谕东流也故以是言申恳恳之告夫环境百里编甿万计居教官者导其人于善母徒徇时之好尚俾皆慎其脩持必有忠信之貭懋进于圣学者傥仕有余力绎吾言而躬率之其教官之贤也哉送张得原序予闻髙唐张氏以儒族称重北方后或徙家于南有守道者文学鸣于淛今当涂县幕官仲冶乃其从子也仲冶明习吏律子曰得原结髪读书长益脩饬或劝举吏俛首应曰非我志也蓄学不辍吾以是观之知其为有志者矣凡力于学岂但劳诵记穷披寻炫文翰以徼利干宠贵乎志有所立自期以髙逺乎尔天下之人孰无志也但人各殊志所向亦随而殊矣志茍定焉向茍正焉将何适弗臻何愿弗遂无它由已而不由乎人虽子不能以得于父父不能以夺诸子吾既见县幕自儒即吏能进于仕而又嘉得原变吏归儒能复其先业也然吾有以卒子之志矣古之人才率胜于今者初非甚髙而难及也甚勤而求乎世也不急居之以恬静持之以坚确成于艰难之余用于完实之后故其发也浩乎沛然而无穷若良冶之淬砺必铦而剸裁也若良农之耕稼必熟而敛获也循乎是则异时大张氏者非子也耶子过淛见而从祖请训焉或不异于吾言矣送黎仲贤序采石距郡城垂舎许膏壤丰夷凭江而出山势泝流巍峙烟涛𣺌弥遂限江淮之疆其形胜冠絶逺迩南北清美之气㑹萃于兹欝蓄乆矣其地则室宇鲜华贾货阗溢民物阜蕃水焉舟楫山焉亭观以给逰览之娱吾疑气之㑹萃欝蓄宜发为翘磊畅迈之才而罕见其人岂或潜晦俟时学充于已不待资乎外将吾偶未之见也及宪轺按部简㧞俊能为学官乃闻有采石之士试艺与选喜而叩之则知其为仲贤窃因有感焉三代盛世夫井党庠之制行民嗜脩学甚于饮食常登进贤徳命以爵位不学则弃而弗用生斯时者势不容于不学由礼义之习深劝惩之道明也后世习降道衰上无教下无学逸豫茍止循袭浸乆遂以为常一有革心向理奋自濯磨如仲贤者出乎其间能不堕于流俗其可贵于三代之士审矣仲贤长育富家独乐儒素居其职无廪帑出内之烦唯燖绎经传窥圣人之藩篱跻君子之堂奥匪直㺯文翰而止吾意清美之气得非发于斯人哉考满余无以为仲贤赠虽然无它求也即所居之境仰观山之静重以厚其体俯视江之流通以广其用黙然心契而不以资游览之娱驯是不已恶能测其髙逺耶送燕叔义序士当治世思欲致用科第之艰非可必取或由吏进虽致身异涂较其学术才行同焉尔余友燕叔义英朗疏敏耽学善文业周易穷四书㫖趣旁涉羣史百子诸家者流记览韫积渊涵而谷纳辩议驰骋出入援据上下数千余年事变治忽若近在几席尝有志于决科矣及科制辍于至元今中丞梦臣张公承㫖继学王公官行台俾从吏昇郡调徽理刑狱有声调姑孰司茧丝粟米之征蠧止恵流捴管贾侯惟贞荐为广东宪史科制既复贡士不聴吏于宪司以命士九品郡曹二考亷能者充它职弗与宪史之择不下贡举之艰叔义去科苐而就吏行志于清要驯致膴仕视决科者均也凡识叔义者或称为经生或称为文士或称为诗人又或称为守法之吏举衆美而归焉不啻与决科者均当有以过之矣夫岭海以南去天万里畨禺之民唯知尊惮风宪其官聨皆朝廷遴选将必有如前三公之知已往佐幕下亷以厉其操诚以扩其公庄静慎重任激扬之责风动荒徼则吾党之所望也重叔义之行者合辞徴文以赠别是为序送沃哷彦文序皇朝官制亷访司秩三品尊严于庶府专劝惩之柄书吏奉邦宪賛佐政刑宜得端洁干达之才以举其职肃一道之表仪求之于时而彦文几乎是矣彦文始祖沃哷氏掌完颜国马政貌类其君代死于辽遂启金运及赏功爵其长子请让二弟卒得均赏夫忠于君而弃其身念其亲而先其弟危行着闻纲常有赖轩裳奕叶后金弥显大父従淮安王征伐以劳拜官五牧州郡父典教广信退隠髙尚兄彦时登进士第彦文自少励学侍父在信时太守秦侯元之㧞为郡史以其才有足用也调姑孰贾侯惟贞守郡察其操守荐陞书吏余与彦文雅交每相见辄剧谈欢洽坐终日侨舎空寂无赢余之资今赴湖南宪司则劝惩之柄由人而加重又可幸彼之得吏而憾余之失友也嵗晚告别徴余赠言余惟彦文承世家之休光沐儒林之膏润置身清要益充令徳浸致显达光绍前烈勿以逺役为嫌也遂申言以劝其行陶学士集巻十一陶学士集卷十二钦定四库全书陶学士集巻十二明陶安撰序送周彦升北上序宛陵周彦升业精五行书以人诞时支干考其生王制克凡穷通脩短灾休之值悉如其言虽累千百错杂南北人清浊髙下纷糅不齐彦升从容裁剖分寸毫釐具有徴验其术亦竒矣甞留金陵久而未禄寓当涂几三载归乡里恐无以自着遂幡然动其逺逰乏思仰而叹曰今夫求呑舟之鱼者必涉乎鉅海波涛之深而后获焉求千寻之美材者必入乎大山乔林荟蔚之墟而后足焉求显荣于时乃欝欝处乡里又安所得乎吾当浮大江逾长淮遡黄河而上之过齐鲁之邦览观岱岳之雄北抵燕畿观光于阙庭与天下豪士结交吐吾术以臧否人物震撼公卿其或曵裾王门前席宣室庶吾志可伸矣余因其行而有感焉古之仕者才徳宜其位彦升乃不得一试以是推之凡守道懐艺困穷不偶者多矣不独彦升为然也安得使才徳布于位亦若彦升之术第其清浊髙下无分寸毫釐之爽也哉吾知兹行将有所遇无以戚戚为也子独不见新丰逆旅之事乎觞之酒以为别送易生序国朝重惜名爵而铨选优视中州人刀笔致身入拜宰相出自科第徃徃登崇台参大政才学隠居輙徴聘授官下至一技一能牵援推荐取绯紫不难中州人遂布满中外荣耀于时唯南人见阨于铨选省部枢宥风纪显要之职悉置而不用仕者何寥寥焉山林草泽之士甘心晦遯穷理髙尚终老文学故近年四书五经论释益粹纂附益精其书遍天下圣贤之道如日月丽天江河行地辉光润泽无所不至使朱子理学之绪益盛以昌其渊源有自来也哉以是观于今之世南士志于名爵者率徃求乎北北士志于文学者率来求乎南求名爵有命得不得未可期也求文学委心穷理必期于得也南阳易生彦忠气质朴厚生长北方年既冠矣㳺姑孰从予䆒义理为词章颀然羣衆中朝夕徃来专勤诚确今告别北归赠诗成轴请予序其端予谓生之南来志于文学者也夫学无先于穷理理萃于四书五经体之于心验之于身践以强毅之力居以𢎞裕之量使行成于内文着于外况以北产则名爵可翘足待矣呜唿文学难而名爵易宜申告于中州之人也送医者郑国才序在天则元气统乎五行在人则元气主乎五脏太和絪緼充周无间始终庶物存之而生失之而亡故调理元气为医之本至于疗治茍非急卒又先致益于脾焉盖土气流通则水火金木悉頼以生脾气蒸润则心肾肝肺皆资以养良由元气之所系也然攻病之术衆人所共务厚本之道智者所独得彼其情欲忧喜戕乎内暑寒乖沴暴乎外感触之端不一其元气弗和均而已矣是以上焉者运神圣于不言次焉者施工巧而取效脱乎至危而纳乎至安知其本之有在也郡东南之黄池自如菴栁翁以脉剂髙一世而继者迭兴今郑国才颕拔衆中志在济人闻其通典籍知古今事变匪特良于医亦儒之秀者矣其先治难素者十余世传有端绪且参摭栁学于元气流行天人之理已达其要盖国才道则儒艺则医医者贵得其本而儒又医之本也宜能察识病源使不横罹夭阏感其惠者日多有病剧累医莫愈者君投剂益脾而痊遂持缣素求令辞颂其能余亦乐道人善慨然不辞呜唿世之医者于理㝠然则其功漠然求能调理元气者寡矣然民者有国之元气也为人牧者有若君之于医则民瘼甦而遂其生矣闻国才之风将有所感也夫送照磨马克譲序凡立乎位事有践于义者不以利害为趋避尽所当为弗二其心而已古君子修身理物动必以正不诡誉不茍同宁见憎于俗而公议与之以其践于义也道丧风靡容身固禄谄附阿承委曲备至虽见恱于俗而公议鄙之以其伤于义也居今之时立乎位而践义有如克譲马君殆犹古君子者欤君东原儒家以簿书賛风纪主上昔幸南土知其名行已而为照磨于太平居幕僚之末郡府监守贵戚显官势位隆盛职佐贰之近犹不敢出一言立异唯俛首敛舌逊谢而已君乃抗论可否厉声正色折之以理好善嫉恶指斥无隠退食闭门无货贿之交是岂以利乎趋害乎避一践于义焉尔朝臣有荐于上者授资政院属官北上京师余惟君之端洁确然有守当其在官益乎人者人不知也及其去官始怅然思之识与不识交口叹美天理之在人心终不可泯宜公议之与之也异时大用兆于是行其必始终惟一哉送冯生序古之君子学以善其身非务幸取荣富在孔子时三年不志于谷犹弗易得况至于今古学益逺不敢槩以望人也茍穷经蓄徳俟时而达推其才以济物斯亦可贵焉尔是以朝廷立制使士出而致用其目有三曰进士也曰学官也曰儒吏也州郡吏曹士或不屈从而进士拔一于千百未易猝与宁受辟为学官若冯生景文是已冯世居采江其尊府聘师西塾教子若孙唯景文自幼翘拔嶷如成人曩欲从余受业时予为亲负米于外莫克应其所需去年冬始归则储氏礼币已在余门景文求学益恳馆谷于储以俟受业冯储世姻皆余懿戚故乐育而成美焉乃取四明程先生读经程式倣考亭六条之法与之穷绎濓洛以来绪论㑹归于徃圣㫖趣日修月积未见其止岂专科举之习而已哉今景文奉檄需次学官使能恒久勤励母渝始志母替后功虽进士第可期以登然科举不足第人品予厌之且久但以亲老乏养无阶得禄遽欲舍而未能若夫慕古君子所学则诚本心也余既强颜充赋乡省景文亦归临别因道斯语俾以自勉焉伊洛渊源録序道在天地间经纬人文纲纪世教无一息不存其明与晦系乎人而已矣三代浸逺真儒善治世不一见圣涂榛芜为害滋衆上下千余年孔孟遗统泯焉坠地斯道久晦天实厌之于是濓溪先生特立先觉建圗演书启导后人程两夫子心领正传遂嗣邹鲁絶响其学以诚敬涵养本原自洒扫应对贯乎精义入神自静存动察极乎尽性至命即物以穷其理反躬以践其实扩圣贤未发之祕凡羣言混殽俗学乖陋一扫其弊悉反诸正时则康节邵子㳺神先天阐扬理数横渠张子得于见闻沈潜尧舜之域以相羽翼斯道大明于世天下英才接迹及门佩膺师说言行出处散载方册朱子彚次成编縂四十六人题曰伊洛渊源録所以上泝洙泗下衍考亭之流可见道无一息不存因其人而明焉尔国朝许文正公身任斯道传之右丞耶律公俱掌胄监唱和伊洛之学使其渊源之盛充溢四海故为士者皆知根据理性考精粹而弃穿凿其于闻道反若出乎三代之前者盖有所自来也右丞之后行已公光嗣家学曩贰宪湖北甞出是编夀梓鄂泮及调江东复命刋置姑孰郡庠值太守子明髙侯大新庙学图兴教养之具喜得其书用广传布府推李君全初恊心董事将俾学者探讨服行约诸身心建诸事业归宿乎仁义中正其于人文世教信有补益哉送教谕张彦圣序先王仁爱斯民其政尤要者三治有封建养有井田教有学校三代迹熄首变治养之制代相踵袭莫能复古所存者唯学校久而益广诚以性𠂻伦理在人至重不可一日不明于世况乎考徳艺美风化又国体之所急哉汉晋以下学盛于京师而郡县无定设唐宋以来学布于郡县而教官无常铨县倚郭者皆弗克特建附𨽻郡庠而已今也邑必置学学必命官禄虽轻而道则尊势虽孤而任则专去民最近礼乐之泽易浃于百里是以儒者试仕愿阶乎此有不屑于它岐焉华亭为古名邑倚郭于松江庙学𢎞丽廪帑丰牣称最浙右曩余识其文物类修整醖借有机云遗思故谈者举教官美任为是邑屈巨擘行省以斯职授诸彦圣张君可谓得其人矣彦圣科第世家也学敏文赡超躐等伍如竒寳横道趋者乐竞尝位賔师于乡校端表仪肃条约弟子诜诜推是以教华亭启义理之秘药浮奢之痾新耳目之习谨身心之脩则徳艺有不考欤风化有不美欤性𠂻伦理有不益明欤然余告于君者非以是为足传曰惟斆学半又曰仕优则学君子之应乎外正以资乎内也子其砥利噐驰坚车必得儁于千万人之塲将使科目由已重无使已由科目重廓其用于时是固君之所志而余之所望也岂徒善谕一邑而止哉送海漕官徐师颜序朝廷经国之资仰给于东南贡赋者惟田租尤盛荆扬荒服逺王畿数千里外巨艘山矗嵗漕三百余万石涉越溟洋达于沽口风潮恬便旬可抵燕视古凿渠引河劳工力阻湍石困于输将万不侔也海漕开府姑苏品居正三宠以银章位在列郡上势埒藩阃其属千戸命服深紫金符煌煌毎督运至京戸部奉㫖燕劳钖予特陞其爵岂不为邦有储峙乃命脉之所寄哉太平为濒江下郡秋租十四万石今年春夏两运漕府以千戸徐君来督事凖量适均官无亏逸人不知扰徃时漕夫恃豪仓曹恃衆气不相弱启衅片语攘臂奋唿党应蠭午鬭揬击敓延害于民市肆昼闭物情震汹嵗常狃习不悛有司莫能辑也比者治郡皆贤大夫重以君之才柄故能潜遏竞端劳绩彰伟盖君乃吴门巨室其尊人领漕职风烈欝存则继美于先世者有由矣诸公名流以君胜任而民咸徳之于其行歌咏累牍俾予述其槩窃惟诏㫖甞赐天下半租而民力向纾奈之何中原洊歉天子痛元元横罹饥溺修徳弭灾倾库廪以赈救仍下令蠲全租近京师谷价翔涌公室私家皆以不给忧则夫延颈而望哺者方切切于斯时也君宜速于徃以佐其用勿使粒米如珠而重朝廷之虑也送丹阳山长刘彦质序姑孰城东南赢两舍井邑丰华地名黄池其学舍曰丹阳书院老屋数楹嵗乏常入教官借廪郡庠几无容託甫至突未黔寻託事去无以振宣文化踵袭滋久见闻为常礼摧乐喑莫克扶植余窃病焉其能释余病者仅彦质刘先生而已常端坐论堂举五典三物之懿诱导谆切阐扬朱诗经纬其性情温柔寛厚人乐亲之寓况澹寂空室磬悬唯箪豆自奉无金谷出纳之烦得肆志于理奥乃考创学之由知自西山真公严洁祠报使其余响遗烈震荡耳目矣郡侯嘉叹思有以慰先生之心因相其材役崇饬庙堂树墉浚池规制合度宪轺闻其贤割天门剩储万缗有竒营产以给之积数十年不可兴者一旦浡兴光华伟哉郡府承宪㫖考艺郡庠衆曰持衡公平唯刘丹阳能然礼殿落成于泮衆曰赋以颂祷非刘丹阳不能然每入城市士大夫争迎承欢盃酒间愿望仪表以自肃也余览天下事其可兴者顺势而成为力率易不可兴者建谋而造为力率难君处难如易昭有全功茍移其能措诸时用则利益无穷不特释余所病世凡共病久不能释者犹涣然释矣刘越人也考满诣余言别故乐称其实岂茍誉焉而已哉送赵致端序十四年前余与中山赵致端居同里学同师治同经自髫及冠情好甚笃㳺止与俱其间别久者唯侍其尊府尹缙云时为然余则无数日不面面輙讲讨理性评古今文章或倡和成什率以为常其乐蔼如也时赵氏自宪使朴隠公寓姑孰市之东巷古屋逼城萧萧然也稍东则废城之基其地髙爽下俯深隍植以花竹嘉蔬盈畆中峙嵗寒之亭余生晚不及拜朴隠公公冢嗣即致端尊府字子范余每见其宴坐亭中静阅书史性髙古与世不合再除旌徳尹志弗乐仕甫五旬弃官携家西居临颕致端因别去余每西望兴思徃来于懐又惧致端气质豪敏不拘小节见所接者莫已若乏规戒磨砺将中道自辍去年春余在京师遇其从弟致安致本独喜问致端事则称其志弥髙才弥进冬许昌毛公礼逰姑孰屡与余言致端如致安所称今年冬致端与其弟致敬来寻先人旧址首访余相见惊喜剧谈旧事才数日过金陵省其从父子威君浃旬复来渡江西还徴赠言于余君业周易请举而喻焉升象传曰地中生木升君子以顺徳积小以髙大夫木由尺寸而拱抱能升自地者以积而致之也人有所积培植以素进为以渐勿弃小善勿负已能日升不已道徳崇而才业广将无施而不可嗟乎其必积而能升哉送天门孙山长序今书院星布海内类多后创教养之具不足甚至嵗无缗龠之入虚额崇而实效微求如天门粟币之饶佩屦之繁鲜有也教官纷列庠校每借阶饵腆禄故视事席未暖輙乞委引去视庙堂芜圯墁瓦飘剥漫不经意求如伯明孙君守任独勤又鲜有也以天门之山得孙君长之其果能振扬斯文哉书院建自前代扁以宸翰当大江上直两峯屹立相顾势抗霄汉宛然戸辟之象基𢎞搆矗专其地胜遭季世兵攘士浮淮缤至咸頼给于兹田租石踰二千迩年蠺渔日滋反至匮乏废寂若传舍有识悯嘅每冀得人光复旧观嘉恵士子惟伯明在官卓然殚力徴浙田嵗逋购材鸠工撤新礼殿翼以崇庑塑圭冕像百有二十脩辟斋庖招集诸生阐明圣道以淑人心觊嗣邹鲁遗响而君适考满积资万缗以授代者于是听试宪司需选于吏部观长是山者未甞亲获交氶其善终如始克蹈全美仅见君尔行将典教州郡职益重责益深振扬斯文当不止此吾又厚期于君也送王子楚序有虞世赏岐周世禄独官不世者人贤否殊也逮至周官师氏以礼乐徳行掌国子之教然犹考艺进退未尝悉世其官而必任焉后世䕃补法行或曰显官必公卿子弟为之以㓜习其业熟朝廷台阁之仪或曰骄骜不通古今无益于民宜明选求贤除任子之令是皆偏见尔及考汉仪二千石以上得任子弟择茂亷者补令丞其法良而未备今制䕃补五品之上受命于朝降自六品省铨掌金谷苐其上中下以嵗月为差至满始受朝命许典民政盖治民者为国之大端理财者经国之要务将俾因仕知学练世故涉艰难以培其才然后移以治民故不得不自理财始此则古所无也王子楚金华人四世祖鲁国文定公为淳熈相由宋而元世继簮绅其父兄皆儒仕子楚以䕃补为姑孰征官之贰夫贰也在它官特佐其长唯征税则操柄规利势与长使等君虽日㳺廛市杂然商贩中而清资伟观见者珎慕犹麟鳯㧞乎羽毛之伦也自其夙承庭训受经许文懿公之门遂有成立虽由是以治民而为之奚难其或荐名文翰接武朝行得以着其猷为既非骄骜又熟朝廷台阁之仪汉所择茂亷吾非斯人而谁与江风载薫归舟言迈持觞列饯赠之以文送经厯张景中序铨衡重守令之选而经厯次之盖不轻以授人也自幕僚不辟于长官而命于朝得以均礼抗论彼可于上此否于下彼非于前此是于后凖律而裁之当也据理而行之决也其责任岂易乎哉姑孰郡有幕官曰景中张君执心以公虽疑而不避持身以亷虽贫而不怨议事弗隠长官心服其能不敢越理而肆夫幕僚有三经厯居其长当一郡喉衿绾辖之司茍得其人则恩流福衍是则寄千里之命者不独系于牧守而尤系于经厯之贤也然牧守出治者也经厯賛治者也出治得专制之而賛治无自遂之义或不得于守虽欲语而箝其口焉虽欲动而掣其肘焉经厯之难为盖有甚于守矣一有弗当其才强者矫戾以立异为能弱者诡随以茍同为便守以崇贵临已上必与之异饰誉而已必与之同罢软而已茍守之所行未中乎理则戾而非矫也中乎理则随而非诡也或任其偏而賛之乖方此郡政所以不理也若君则不然不憷于势不屈于私鼓唱公道见义必为无箝口掣肘之患无矫戾诡随之失三邑士民乐闻其善而称诵之及去官也叹羡思惜欲畱而不可得矣君河东人家于浙西其诗文备雄厚清楚之气风仪脩洁美须髯望而可敬今将入京方当登用髦俊之时则昔日之贤幕官即异时之良守令也不特陈力効职以忠于君又将立身扬名以显其亲施山长挽诗序人有逺百世而相知者况同时乎凡居遐壌异域皆同时也况邻境乎茍言行中于义文学根于道虽不及目乎貌耳乎辞吾将信其力善而没有余思矣无它天理同然人心无间此敬叔施君之没士类不能已于哀音也宜哉至正初余识君之子景中于乡闱抑抑乎其恭也循循乎其良也余嘉敬而深期之是嵗果与江淛省贡甲申再㑹钱塘而景中礼益恭徳益良盖其涵育薫摩服父训不违故植立如是余既因景中知君之贤然未获一遇以遂所愿甫五十而卒观余友邹功父状其行谓君立身本诸孝弟忠信持己以敬善奉亲睦族恤孤济危虽三代淳厚之俗蔑以踰兹余又知君徳脩于内则其缀文攻诗发于培养之素异乎雕组末习矣君家宣之双溪受辟长初菴书院未及赴任其卒也姑孰郡邑大夫暨在泮搢绅闻而感伤今窆有吉卜遂相与声诸挽什用相绋讴姑孰与宣邻境而大夫士未必皆识君也韵度悠然寄其哀思岂非力善可慕出于心之同然者乎彼其富家大姓敛怨兴讟猝遭变故衆心幸焉余以是益叹施君之贤不特可知于斯时将有逺百世而相知者矣送张诚之序朝廷课守令兴学居六事之一屡饬风宪勉励人才风化之寄有所委属然而肘教印者挠于钱谷出内正録旷为闲秩遂设大小学之师曰训导表仪诸生每旦望守令谒庙听讲或宪节按临羣集论堂独以师生藻黼学宫而训导为职反重于教官矣至正甲申冬江东宪官来戾泮黉惧教养弗称命选训导教官宿儒合辞进曰有张姓字诚之巷处受徒行义文词允宜是选监郡子实尚书郡守仁卿胡矦遣币致辞诚之逊避再三乃起供职宪官分庭钧礼郡侯喜于得人士子庆学校之不废焉及胡侯考满子明髙侯视事新建庙学君为考其制度髙侯致政去尚书纲緫学务其为人刚严少与可君与之始终三载无违言忤色人以是多之嵗大比充赋于乡且请解职学正临行简学録刘彦英登门固留而其意不可矣嗟乎古道浸逺笃于力学者寡势燄之所归货贿之所在纷纭是趋孰肯甘澹静以自淑其身哉君既有植立推善及人而学校有所頼于张氏其有光也张之先来自安丰居当涂者累叶今为当涂人送笃彦诚赴官绍兴序至正初科制复兴国人增试明经遄迫试期鼓箧场屋者类以未畅全经自惕然积学深纯见理明彻则敷绎有裕时彦诚以诗经领江浙省荐试艺京师弗合而归嵗甲申大比又领荐行省乙酉春遂得儁春闱奉对大廷余亦与计偕在京师闻称右牓之士庄肃端慎人輙以归彦诚受衡阳县丞以母忧不赴改绍兴録事司长官即字牧正官也今年春余较艺南宫寓都颇久见新进士及前两科登第求仕者多除字牧正官彦诚因有是命焉窃观近数十年朝廷㧞文学之士共治天下不过徴求隠逸也作养胄监也开设科举也然起自丘园卓有显效寥寥几人哉胄监之选嵗仅六人至于跻省部厯台宪纂修国书掌教成均布满庶位下至寄郡县之命凡补益治体者多自科举出上意责望不薄也今彦诚之官越上犹故乡也人情风俗知之有素发其所藴施诸政而有余矧其同官徐国賔余曩忝同贡彦诚与之恊心莅治孳孳抚绥越人必被其泽而克上副责望以増大科之光也彦诚既徃出此质于徐君以为何如哉送蒋茂功序称学校之盛者非贵其金谷丰饶栋宇宏丽在乎得人施教使诗书礼乐之泽涵濡羣心为国家育贤才为斯民美风俗任是责者由于训导得人也太平学宫教授缺员正録代出内日趋走奉承不暇然教事卒赖弗坠者幸有蒋君茂功以训导为职耳曩郡侯承部使者命求髦儁为学者师士论翕推茂功无忝是职教官踵门迎请遂谒庙告至官僚寓公荐绅名流羣执贺爵列进徳堂贱夫下走亦知为得人日坐公斋敷扬唐虞三代心法治道䌷绎微㫖及伊洛格言委曲诱进学者归心太守髙公兴造殿庭辍庖饍君僦屋于市以居其徒朔望仍㑹讲公堂不废常仪今试艺浙闱弃职而去衆谓余与茂功雅交不可靳一言以泯其美余惟君在庠舍几三载当监守之亲莅分宪之按临御史之循厯宣抚之询访能使学校光华称盛于逺迩苟不自以为至端诚简重充拓志业又将展摅才猷适用于世岂止若斯而已哉送王生序宛陵王生廷淑甞受业于余今从父官奉化同舍生请曰王及门且久去有离索之叹吾党亦戚然于懐愿先生赆以辞余因自念弱冠时闭门独坐研讨经籍颇涉诸家慕古人修词章病未逹其要乃从朋㳺间得四明畏斋程氏读书日程放考亭六条法及吕舍人规节目次第筋聮脉贯使攻儒术者有楷式遂遵效其畧持循累嵗真若承严师而亲畏友也既长为童稚师独爱导以程说十年前分教泮庠廷淑来逰抠衣弟子列听演易㫖探索象数义理之隠赜讽览考覈亹亹忘疲年渐盛犹请益不已近数载余东㳺吴西过淮汴厯燕赵齐鲁徃回无常廷淑亦深居寡出姑孰人士敬其徳性恱其才艺群遣子弟执礼事之僦室邃巷勤于训说余于程盖私淑焉者则廷淑治身诲人其端绪亦有由也奉化距四明城两舍程氏教育遗泽在乎人心子之徃也敷求典刑进而不画博焉以㑹其理笃焉以蹈其实尚其强励而惟永终之图余既喜廷淑之行而成其学也而自惜不获亲炙于程逝也又以志余恨陶学士集巻十二陶学士集卷十三钦定四库全书陶学士集巻十三明陶安撰序送李仪伯赴西台序国家以谏诤绳纠之任託诸宪台遴选才徳为监察御史所谓彰善瘅恶激浊扬清者所系特重焉官无崇卑听其举劾政无鉅细赖其维持将以广一人之耳目建百僚之标凖称是职者李君仪伯大梁人也其尊府尝持宪节君自早嵗即以名节自许初通守汝州迁章邱尹以最绩闻朝用荐者拜南台监察御史乃至正戊子守省湖广连劾大官威震徼外明年谳狱州县情无寃疑于是宪纲尊肃而政体清严矣又明年调西台御史窃谓今之从仕莫要于言路当不讳之时则忠国惠民之䇿藴于平素者无不可施况君心术端粹言动不茍无愧諌诤绳纠之任哉君在南台其同官李正卿赫彦凯李好古皆时之所重君又与之同官于西台粲乎珪璋之交映也锵乎金石之相宣也言路得人于斯为盛则何功业之不可成也欤将使斯民被其休泽也欤其可贺也欤送安思善赴西台序皇元有天下要荒之外悉主悉臣疆理四方分二十有二道统以三台西行台置关内其所属汉陇巴蜀犹禹贡州境若河西云南皆氐羌蛮戎之居逺连絶域亷访司四道既重攻刑之柄监察御史坐而镇行而巡所以疏王泽儆吏治系民心也安君思善由南行台监察御史而有是调将以国家威懐之道劝惩之法徃彰示乎西土焉方其官南台也出按江浙行省莅事静重成宪是率股肱大臣心用厌服及入闽庆譲亷污咨求隠瘼物议称善其素性寛厚不立崖峭之行而闻者敬惮文学恬退之士荐扬弗疑盖其蚤㳺上庠师承鉅儒礼乐以陶其质徳义以养其心经术试艺中髙选厯仕端介遂登清要今移节于彼而风烈益峻器度益容则函崤未足喻其崇沣渭未足喻其深也仆闻尽忠所事者勤劳不怨或者驱驰旷邈而伟论令仪有以肃逺人之听瞻使知朝廷任言责者有其人岂不为风纪増重哉故序以赠其行送张太初赴西台序出自世禄之家与起身于闾阎薮泽异盖公卿子弟夙习世业素闲朝仪若天性自成至于四方幽逺物情民瘼利害纎悉鲜克周知其由布衣应时而奋者虽歴世故然多疎迂野率弗适其宜二者恒难于兼有今乃见于张君也君字太初保定人其髙祖汝南忠武王曽祖淮南献武王皆以勲勇佐国初征伐其祖恒阳忠献王又以文学为贤相至其尊府㐮孝公与其诸父昆弟俱有显爵自元有天下而中原世家以文武忠孝辅翊景运王公累叶者未有若斯之盛也君以廕补官拜南台监察御史寛明仁厚不残躁以立威不假贷以纵法庶官承风望而敬畏于绳愆纠谬举善荐贤克尽乃心虽出自世禄之家而能脱畧贵介且知物情民瘼若多歴世故者求于斯时亦云鲜哉踰年迁西台御史徃践厥职君其思尽补报不特为天子之耳目使累善积功而不已岂不为天子之股肱乎如是则先世文武忠孝之泽益大以昌而无忝于祖父传曰公侯之子孙必复其始其在于君欤于是昇之士知其果异于人也遂作诗以送之而俾余序之訾母髙氏庆寿诗序行台管勾訾君母髙夫人寿八十有四嵗其诞辰当仲冬二十有四日搢绅之士赋诗为寿惟天报施善人恒称其宜徳之厚者福随而厚此理之可必者也夫人早有令仪以礼法自持长适名门其良人字伯元善事亲譲兄弟以田宅仁于阖族济物乐施卓义闻于时朝赐旌表亦由夫人能辅佐君子以成其美焉诸子训以义方由是管勾入仕温雅谦谨以禄奉养恪恭子职夫人虽深居闱阃教令不出于外然观伯元所行及管勾在官则夫人之贤可知矣夫人在室为贤女相夫为贤妇教子为贤母厚徳如此是固宜享康祺登于頥耋聪明彊徤食息安逸有孙有曽埀裕者盛其福之厚方来而未艾然后知报施自天其理果可必也传曰积善之家必有余庆又曰天之生物必因其材而笃焉信有徴矣于时新阳布和綵庭燕集拜舞称觞承颜怡愉莫不嘉叹夫人之夫妇齐年而乐其子孙之英秀又从而祝曰夫人之寿如松栢斯茂夫人之福如川流斯续如山如阜如金石永久有命推恩钖封荣侈绵绵脩龄其自今始行台管勾訾徳明寿诗序凡颂祷美辞必以寿称天之所祐人之所期莫盛于此洪范寿居福首赖以享有百禄者也是以诞生之辰视为吉旦相与称觞为寿致庆祝之礼况当父母皆存兄弟翕和有徳行以华其躬有爵禄以兴其家而又有子有孙此皆人所甚欲而不可以必偹唯訾君徳明能兼有之可谓得于天者全矣君居徳州齐河县读书取仕厯省部台宪以亷谨闻今为江南行御史台管勾性度寛淳风仪颀峻出言有章事无过举宜于其职见者敬而爱之二亲康徤埀白在堂年皆八十有余奉养尽礼同气四人敦于友爱子皆教以儒业而且抱孙焉人谓訾君诸福咸集岂非前人培植深厚而英华发于兹欤抑其贤而力善自有以致之欤何其兼人之所不能兼也乃月届嘉平时维初度教官多士声诸贺章佥以君质如松栢寿之符也然今朝廷求治旌贤臣爵有徳当益广忠孝乃心王室尽其才力必进升髙显则仁者之寿不惟在已上以寿国脉下以寿民命是又衆之所期而亦君之所愿也送崔文翼序朝廷选官以任宪台之职宪台选官以重从事之寄赖其稽律令操简牍上佐耳目大臣表仪诸道纠正百僚礼法所由出刑政所由平故惟大体是务不以承顺趋走为能此从事宪台者所以异乎庶府掾曹奉行簿书而已也崔文翼厯内御史史江西亷访司照磨调海北亷访司知事行台辟为从事沉毅不躁露言动中理遇事明决克称兹选夫行台治集庆统江南十道吴越闽楚外薄岛夷其地万里郡县数百吏治㢘污未易悉知然风纪严崇为善知劝为恶知惧法度行而祸乱弭使主上无南顾之忧由得贤以任宪台之职而賛助者又得从事之贤也窃观斯时起身由此者类登显仕或持节一道或歴三台御史或位至中执法丞不可胜数其或官于省部院监无徃而不宜故名臣硕望接迹当代者多若而人也考满升秩又当砥砺名节服劳王室必有深虑逺猷为国与民建久长之䇿其志岂在爵以华其身禄以裕其家而已则异时所立益有加于今也哉总管视学诗序今天子遴选牧守内则省部台察外则宣阃宪司歳各举一人课以六事特增兴崇学校之目其委任之法良责望之意深矣由是太中大夫李公思敬以厚徳令望出守金陵其地当东南都㑹统州二县三崇台镇其上庶司𨽻其下繁剧丛脞视他郡难为也自公莅政不劳力而治人心恱服其于学校尤所加意亦既戾止郡庠延聘英儒分教斋庐学者知所归向矣惟是明道书院实程伯子遗光余化之所被庙庭有祀师生有养其来已久然而宣明勉励必有待于牧守之良也公乃慕前贤之道徳启后觉之进脩临视于兹次第兴举岂非斯文之幸欤窃谓牧守之职农桑刑狱钱谷赋役无不兼领而每重于学校者盖先王诗书礼乐之泽所以厚彛伦羙风俗育贤才悉由此出推公之心其与黄霸教化颍川文翁兴学于蜀同一致也区区叨长教席赡承威仪以为昔者鲁僖在泮颂祷有诗敬率多士形于咏歌用昭政教之美焉张景逺诗集序自朔南同文七十有余年季朝遗老殆尽斯民长养于混一之世凡咏歌成声彬彬治平之音矣在昔作者江左宫商振越河朔词义朴厚当其分裂各随风气以专一长逮其末也振越者流于轻靡而意浮朴厚者流于陋率而味寡今风气相通无间南北能诗之士杰出相望宣宫商于词义间况景逺张君又自北而南者乎旧居河东徙家毗陵独喜攻诗虽遇事纠纷常吟哦有雅致厯览名山巨川仙墟福境輙吐英藻罄其模写使东南伟观雄竒灵怪千态万状莫能秘于片辞只韵及情因物触嬉娱感戚一寓之诗其或㳺神冲澹托意悠深则又脱氛埃弃雕琢故体格屡变卒归于治平之音焉且诗亦难矣茍培藴丰硕志端而逺气充而𢎞则形于咏歌自中律度君发虽斑造进未已犹当扬厉风雅遗芬髙视两京六朝之上兹又余之所望也送教谕潘君序仆㓜时师乡先生勿斋潘公公诸子唯叔闻君秀出昆季间仆兄礼之疑有质过有正其趣解超明辩议该融足以廓人之见闻仆既幸受业勿斋公而又幸君启益之多也勿斋年浸迈而君以文学驰俊声四方戸屦以所事勿斋事之自是师道日隆矣勿斋既没君愈自脩励耿介刚直人所敬服当科制辍于至元无禄养亲宪节按郡遴㧞髦士为教官时监府戚畹崇贵雅闻君誉命僚佐劝其试艺君英风迈厉未肯遽就邦之士夫咸劝君起而为是举荣也君始操翰简就试遂中首选人谓使科目兴所得才能亦岂加于斯人哉初仕富阳教谕脩广庙学文教焕兴其民皆曰教官之贤如此吾邑未之前见也今调嘉兴重其去者歌咏聮牍仆恶能无一言乎盖君曽大父真居先生学以理胜大父拙逸先生文以理髙累世儒雅子孙多贤至君大振先业屡诲乡校育才軰出是不私其家传今又恢阐绪言播扬休芬以恵百里士子则潘氏之学将流衍而未已也仆因思世之为文章者有二古文尚简严故纪述有法时文尚纯畅故进取合度人病不能兼有其长君于此素皆优敏而必培之以深潜之功昌之以正大之气异时登名天府而代言翰苑益以济美于前人则夫善谕一邑者岂足以尽其才也哉送学録吴仲进序学有録其位第三上则典教者绾篆视出纳专署事之柄下则分教者列居斋宫训弟子贠皆有常务间其中者贰之以正参之以録若无所务栖偃空室为况寒澹至者席未暖輙引故去旷瘝嵗时觊满而迁秩漫弗省所任当何若此为正録之庸习也夫官以録名有纠督之寄焉有检束之责焉官制宰相録军国重事𨽻郡城理民者曰録事而于学亦置録虽资级悬异其为纠督检束义无独殊尚宜旷瘝也哉録昇学事吴仲进上饶人在官尽所当为不茍焉以庸习自同于常人孑处泮庠东廨阖扉四壁立以简㐮自适廪粟仅给枵然无余资忍于久留絶望望之念若教养若祭祀若月书季考及催科营缮悉得与闻而无侵官之嫌以能恊谋较劳使功不归已勿之有意焉尔已终三载不少废怠其于纠督检束盖无所愧果旷瘝之可议乎然士有直身行道不阿世徇俗君子好之则小人恶之故誉兴而谤随脩已者不易其心也而在昇郡虽有直身行道好寡而恶多萋非成风乐传喜听不崇朝而遍城郭仲进之守官也吾见物议有嘉而庸人贱走无毁也又以验其皆无所失也今将谒选行省吾党同时寓昇者惜其逺别俾序其事以为赠送訾徳明赴刑部序六卿之賛佐在刑部者所系尤重裁制简牍议天下之狱使丽其法死生轻重由之而决故中书选主事视他曹加审所以慎邦禁悯人命也南御史台管勾訾君徳明改刑部主事以其甞为刑部史因有是调命下之日衆论称宜赴官北上予因语之曰五刑之用天俾齐一下民谓之天讨人君犹不得私况有司乎居是职者其道有二明无所蔽则察之精而情不隠敬无敢忽则处之公而法不滥观臯陶作士惟明克允苏公司冦敬尔由狱可知已自申韩刑名之说兴而虞周忠厚之心泯故秦汉以来法家少恩间有贤英之君豪杰之士亦为其所移而治道有愧于古君既深于律令其性仁慈寛平当賛卿士追求臯苏之意刮磨申韩之习制罚以中令伏辜者不自以为寃而致祥刑之效则古治不难复矣又申古训以告曰钦哉钦哉惟刑之恤哉送王秀才序滏阳王立中来自江都从学于余友许君栗夫许君长金陵南轩精舍招徕学徒生故闻而有慕客论堂西斋左图右书昼夜披考常敏焉勤劬其进若川涌山出未见其止意将为君子之儒也或者窃谓之曰夫江都淮海奥区㳺仕之所趍贾货之所居水陆珎味可以适口宫室温凉可以宁其躯击筑吹竽酌酒歌唿又况服饰纎丽纨袴而绫𥜗或被荐擢则又拾青纡朱子何孤苦于旅途而弃其所娱不几于迂哉生笑而不应俛首脩业唯师说之务听而其志不少渝余每过许君生必周旋下风趋跄秩如辞貌温如余心恱之予其优异于初焉嵗暮省亲归广陵请一言以为谕生以余与其师同年交而视余犹师也可无辞以朂诸今夫适万里之国厯山险犯湍激若未易至茍日进百里十旬而可徂矣或乃百里千里其心厌斁遂息焉而不速其程虽假以嵗年莫克至其所也生归承颜之隙汲汲循循究力于学术而以圣贤为模毋若百里千里而自息者亦能复来而卒业乎审如是则益笑或说之非而有以称余之所予也送陈秀才序天之赋予不靳于富贵而独靳于贤秀焉蕞尔之区丰货贿荣爵秩者随在而有况通都大邑乎若清明灵淑之气毓美于人噐识超异而徳艺崇茂求诸通都大邑寥旷几何故贤秀者天之所独靳人之所难得也幸焉得天之所靳宜致力攻学成其始终不然是自弃其天矣然学贵得师孔子大圣无所不学则无所不师学者非有圣人之资而缓于求师方䇿之间未易识其向方或手一触目一寓遽谓道已在是呜唿道果在是乎淮西学者陈师贤闻番昜许君栗夫长南轩书院渡江而东执经从㳺许君甞以易经领首荐与余同年而余承乏长教明道亦以易授徒两书院相去不数十步师友常相㑹一时文物浸盛师贤居侪伍间观其师阐理象摛词章心潜意索汲汲忘劳岂非夙赋贤秀而得天之所靳乎乃能逺涉择师不谬于所归其噐识徳艺将由是而过人有不自弃其天矣告别而去其友徴言为赠师贤明易以其所知者语之大象传乹曰自强晋曰自昭天之行也日之进也无使之者出于自也自强以久其功自昭以撤其蔽圣贤之学率此乎由子之得师既美矣体验而蹈其实涵融而领其奥又已之自为而师之力无所施矣子归同安见其先达仲暹汪君参究所见闻并出吾言而评之可也送毕仲和赴广西序铨选重内轻外自古为然今官京师者称美任官中原者次之江南又次之接境又次之边逺尤次之故仕由江南者不得㦄中原自中原出边逺必超进资格用是莫不重京师中原而乐趋之于江南接境边逺槩视以为轻唯风宪则不然天下分道二十有二其势均一在内者固重而在外者益不轻南台统十道两广海北为邉逺之境广西视广东愈逺逺则宪府愈尊矧溪峒猺獦负险盗掠职字牧者或不良于理嵗常弗宁朝廷遣名臣徃践厥土寄耳目之任所以宣王化紏庶僚缓鄙民也賛宪府刑政者曰书吏择其才能以导扬威徳去宪官最近立于诸侯百司之上衆所敬悚余故于毕仲和喜其行也余与毕无素交中山曹仲徳来曰毕在童年𨽻经籍长而弗懈攻三尺法出入台阁补金陵郡史调秋浦荐广西宪史今驱驰数千里其志可以有施也余闻其言因念广西宪府既逺而愈尊又无重内轻外之势书吏虽奉承簿书亦可贵焉其拔自郡吏者一道仅三人得与是列甚难今江淮以南无虑百余郡吏额不减数千仲和以举者而登诸三人之列独非幸欤必将佐其官振纪纲明法度贪纵者伏戾而猖獗者顺令使礼义之美昭于遐荒乃宪纪之光华也仲徳以余之言可告于毕也遂书以贻之送天门刘山长序天之厚贤岂以美秩丰禄骤享于少壮为一时震赫而已故常假以嵗年使练阅久培植深虽艰囬滞抑不挠其所守用是心志坚才行充然后无施弗能矣自科制兴几四十载老成儒流有洊领乡荐不获被选南宫犹勤敏不息意将伸道济物是谓心志坚而才行充者吾于仲愚刘君见焉君鄞人蚤治诗书既悟㫖归又以圣人微权寄诸春秋乃探讨笔削遗意博搜诸传精覈淹畅学者北面而心服至顺壬申秋与贡江浙行省后十有二年为至正甲申再与贡然皆弗合于春官当其得儁千万人间而文艺恒有余岂于三四㧞一之顷反有所不足耶故朝议知下第之士坐以额沮虑其遗才悉授学官君因得长天门书院天门东望姑孰城一舍昔宋季地蹙兵警且教养弗辍寓士满庠舍近年以来旷典多矣自君视事崇饰庙庭增广斋庐日莅论堂以理性之奥彛伦之懿启迪后觉逺履翕趋风教大行此虽小试其能盖己动人耳目则凡重任之克负其不兆于兹乎异时敷施治道衣食生民功被当世以埀方来故知天之厚贤其不速而逺也审矣满代言别仆忝同贡之好而相智取深是为序送东川山长张彦深序守官而敬其事虽地居幽逺若可旷缓而不怠积业累功久而自着理势宜然推是心也虽古忠臣志士何以异哉太平书院四天门采石丹阳皆在廛井据水陆要㑹宪节循视郡守临励使官宾客舟楫车骑徃来接迹长教者勤于当务不独可以塞责亦得见知于时唯东川精舍邈焉奥区冠盖搢绅无因而前学官寒寂势寡位下或才徳芜馁则沮弗振用是敬其事者鲜矣仆甞识张君彦深于金陵神表清峻有足动人其教江寕时甞摄邑令代行尉事临政通敏整武偹禁姦攘踰嵗大治调东川山长可谓幽逺而宜旷缓乃劬躬厥职未甞一日废使经籍宗㫖礼法正论宣畅于薮泽则向道澡质沉潜圣化者岂无其人乎今年夏仆自金陵考满归每从士林闻誉张君夫东川去郡城百二十里人所罕至也君异邦踈逺迹少入市人所罕亲也衆口爱憎尤所罕同也然称善则均咸若身至目覩者无他焉因其实而已矣今庠序满郡县其当循视临励徃来之冲漠然不加意者不少闻彦深之风宜知所愧哉传曰兰生深林不以无人而不芳又曰鹤鸣于九臯声闻于天彦深有之山主陶氏与仆通谱族多英俊惜其代去遣人徴文以为赆余既懐张君而不遇又喜同宗之好义也恶能已于言君将听除命于朝矣旅寄京华交际贵要当有谠言良猷以撼羣听俾施于世有以固承平之基苏疮残之境毋懐寳以自得焉鸿鹄振羽青冥无极安得携手于北风徒延伫于停云也送林景山序守令六事其一曰常平得法郡邑建仓置属以府曹俸久者充优减其考由是林景山与兹选焉景山旌徳人貌古而言直自新安迁姑孰须鬓斑斑趋跄黄堂引经援律商订政务列侯纳其忠性爱攻诗或闲隙或纷遽吟哦常弗辍徃来衢市襟帽伟雅宛有老儒仪度人莫知其为吏及调常平乃不以冷寂为嫌欣然受委将以展敛散周恤之䇿使官有偹而民有恃其志亦不群矣夫常平之名始于汉五鳯间耿寿昌之请谷贱増价而籴以利农谷贵减价而粜以利民及观管仲相桓公通轻重之权谓嵗有歉穣故谷有贵贱民有余则轻之人君歛之以其轻民不足则重之人君散之以其重轻重歛散以时则大贾蓄家不得豪夺吾民矣令县州里受公钱皆籍粟入李悝为魏文侯作尽地力之教谓籴甚贵伤民甚贱伤农善平籴者必观嵗上中下而籴之使价平而止小饥则发小熟之敛中饥则发中熟之敛大饥则发大熟之敛或遇水旱籴不贵而人不散行有余而补不足齐魏用二子术国皆富强耿中丞之议盖本诸此也然成周养民之制县都有委积仓廪有分颁振荒恤灾具载礼典圣人立法先事豫防俾嵗虽凶而常丰民虽贫而常足则管李之见又岂无所本哉昔耿说甫出萧望之非之元帝时诸侯多言可罢后汉语曰外有利民之名内实侵刻百姓置之不便岂常平独可施于邉郡而不可通行于天下欤抑亦可以通行而治之者不得其法欤今制既曰常平得法为守令者可不加意欤景山居其职要不可不知其法也今籴本示增直之文输戸罹倍偿之扰贮之久则腐而味变曝之干则耗而数亏待哺者未沾恵于勺龠而中产者已不胜其配抑矣景山徃尽乃心变通有方师成周养民之制而采管李寿昌之所长使国家实利异时下及困穷而不徒以粉饰治具庶几成守令之最功是则余之所期也送刘秀才序唐虞三代之世臯䕫稷契伊傅周召浑然全才为时辅佐道徳勲业标凖万世未甞有儒与吏之名也周官谓儒以道得民吏以治得民二者并立然犹相济为用秦不师古弃诗书事刀笔吏始坑儒而反胜焉汉之时习章句者为儒攻法律者为吏判为两涂纯任吏而用其长故有萧曹丙魏之能不纯任儒而用其短故有贡薛韦匡之偏世不察此槩谓儒不吏若岂刑名贤于六经欤宋儒者设经义治事斋人才之兴骎骎逼古吏本于儒也审矣国朝混一治虽尚吏世祖号称儒教大宗师则崇儒尤重可知今职簿书佐官府者通谓之吏先朝诏㫖若曰秀才生员愿为吏者俾为之窃论秀才为文行英茂者言生贠但廪业于学校者尔文行英茂者必将异于人生贠初学何敢攀而伍之然擢吏恒于生贠而名秀才者不得与似非明诏初意此亦吏弊不谙大体之一也刘秀才者甞训导南轩书院继为太平泮庠训导宪轺临部命郡府辟为吏则与生贠者殊矣所谓儒术饰吏事者非独见于古也余故表而出之且示取吏于儒不专求之生贠也陶学士集巻十三陶学士集卷十四钦定四库全书陶学士集巻十四明陶安撰序送黄文敬长岱山序天下之都邑京师为大天下之川泽海为最大北至于京师东南观于海皆雄竒之逰或无因而徃则想慕而不可亲憾于心者有矣江淛贡士黄文敬去年㑹试中书今年赴官海上余故喜其有行也文敬居芜湖自少有能文声端厚专勤藴徳不伐弟子盈门礼法森整邑大夫乐称而争重焉及领荐乡闱羣情庆惬以其气清神臞不闲于䟦渉风雪万里将有难色乃慨然长徃旅食燕山不特与四方豪俊角一日之长而九重之巍严万国之朝觐凡可娱心耀目者无物不偹志虽弗合而归其识则广矣行省授岱山书院山长岱为海岛𨽻四明渺然波涛之黒蔚然林薄之翳精舍数椽命官任教将以文明被于幽遐文敬越大洋登讲席吐其剩余化渐卉服无金谷尘鲠于懐彷徉凭览挹暾光于未晨睇神州于无际且有珍鱻美错之饶鹾商货舶之富可泛视为海之穷裔哉又得徃来郡城文学儒流星聮壑聚日交接以资见闻至于飞翰驱辞尤足耸撼辕门大府以流誉于时逰之雄竒者兼得之矣余与文敬为同郡人前后俱以易贡为同道复同选为浙东教职在斯文素为同心明年春承乏越上则文敬进修之功益倍傥思夙昔相与之至尚肯为余一来乎送司狱易元允序国家立法忠厚丽禁典者固不贷其辜亦未甞不闵其命曲全有生之理于天地间也圜土桎梏之设尚矣饥有廪疾有医建狱官以掌视不惟要系无逸泄之虞且俾矜抚或平反而得其情法之忠厚如此尤贵得忠厚之人以行其法尔易君元允瑞之世儒甞以簿书賛治于宪府藩阃受太平路司狱人或以君之才猷使得佐郡宰邑则恵泽可以及民狱官之任若不足以淹嵗月也是不然夫恤刑好生之徳自唐虞三代而降虽以汉唐盛时犹有愧焉今朝廷刑罚务于寛平故狱官所系视以为重太平囹圄寂然比者饥嵗加以兵兴累执之徒不能无矣每郡府之推谳宪轺之审録莫不嘉君能官岂非忠厚之人哉嗟夫民有讼则陷于狱也无讼则狱无设可也使长民者理之有方导之有素孰不汲汲焉迁善而逺罪讼何由生君秩满将有长民之责尚其以无讼之本反求诸身哉送采石山长濮友文序江南山水雄丽之区以采石称楼观亭祠皆据胜境跨髙冥俯清泠可以纵心目之娱览临流而廛室宇巍华货贸充溢民业酤醸多致殷富宜有书院阐教敦俗庶俾其人不至荒于逰逸怠于骄奢也书院创自淮阳献武王保定张帅地当四达之衢徃来者陆则车骑水则舟航过而瞻礼尤衆焉至正己丑嵗余客昇与番易许栗夫于御史家闻有谈米石书院山长之美者因叩姓名则知为濮君友文中山人也御史叹曰安得与斯人接辞哉明年濮君来昇御史见而倾倒余与许亦在坐此识濮君之由也又明年余归太平望采石几一舍虽相遇不获而相知不浅及壬辰孟春满代矣君在官复没产曰三江渡嵗赋水利供祭祀修完庙学乃塑献武像祠以报功自喜钱谷少而出纳不烦得以诗酒彷徉于山水间与天地清气酬酢物表亦教官之髙致也况能以阐教敦俗为务儒家子弟尊其师道徳艺是习虽欲㳺逸骄奢宁不警省于心哉君文献之族才识老成衣冠言动有故家风度尝歴江宁武康教谕升今官将由是表仪侯泮教行千里之郡其绩业有加于此从可知也送浮屠慧师序始吾见逰方之外者入空寂出伦理与吾道不类也既而行南北歴名山巨刹时与释子接或博辩多闻或静黙有觉或记阅能文章皆知仁义中正之㫖至其祝釐于上有君臣之分焉不忘所自出有父子之亲焉羣居怡怡规讽以善有兄弟之情朋友之谊焉则既与吾道类而又严敬其师勤劳不懈一得所传心领膺服终身不悖而吾党反难能也从吾㳺者崔生子元义兴人也来姑孰寓光孝禅寺寺僧慧师日巖乃其乡人因生过余目其威仪则服行戒律者也耳其言论则习闻圣人之道者也其学以无为为宗以不二为法以去死生为向方以实相具足为归宿吾知其有可尚者未几崔生请曰慧有母在堂其授业之师亦居义兴而敬师之礼甚至嵗时省视徃来以为常今又将去以其平日好与文士㳺故赋诗为赠愿先生序之嗟乎天道不外乎人理佛氏功行之修无择于巨细况孝敬之心不衰则其天者全矣吾喜其与吾道类且有吾党之难能者安得不与之言哉送教谕彭景先序江东文物番为盛仆两入京见南士官馆阁翰监或负才学旅逰栖栖以至賔贡春官番人居多比叨禄金陵见仕郡邑掌校庠者复多番人时景先彭君受当涂文学自番赴官便道过余一见如素识言论英发理富机敏知其学有本原信宿辞去余既叹不获与君久相从㳺然独喜吾邑得贤教官今年夏代归私庆日被薫涵君寻满秩㑹方新而别已迫固不得不鞅鞅于懐也曩柄臣奏废科举三台二十二宪司上疏请复不得命御史及各道宪节以文艺试士为教官时南北学者无阶取仕与选则荣炫如擢大科老战塲屋者咸乐就试君以御史举名占髙等及来莅职堂掲诲语敦厚儒习俾知所尚逢掖敬从学素无帑庾缺禄给晨夕君介守沖澹无茍得意部使者及郡监守知而嘉叹分泮廪充俸着为定令有禄遂自君始其尽心学务勤若理家庙宇斋庐葺治完美创亭官墻在地幽景旷俯仰山水相忘于物外颜以乐山水亭而理致髙逺矣仆已慕番盛文物而君复若是尤有光于斯文哉今朝廷屈羣䇿以绥万方使在位効力者如君不少旷瘝则臣职脩而王化洽而君之才有可嘉矣其去也贵公俊士群饯溪郭俾仆叙其事如右送汪教授序汪氏为神明之胄居新安七百余年族属蕃衍复多贤秀其福泽流被虽久益深而又有若处谦先生者出君子谓积善之庆果有余也先生之歴儒官也始谕长洲调长清献书院升嘉定州教授凡三仕皆久任最后典教姑孰姑孰学校东南称第三匹休于漳明士风淳厚称小邹鲁先生视事似不能言若不胜衣者及其登讲座进诸生导诱谆恳羽翼纲常表章道义使先王遗教之懿入耳而着心甞与郡侯大兴堂试倣科举式所选多髦俊文风乃振其接物和易至于不可则义形于色志莫能夺又人之所难也甫嵗余即引退士子惊愕相与议曰先生偹天下之达尊神气彊徤才学精覈乃髙举而去弗克尽摅所能曷有以为贤者之留遂相与力请而其意不俞矣仆等出入泮林望其表仪而起敬知其长育文献之邦父兄师友渐陶有素故见闻异常人虽老犹不自足视世之茍利禄者徃徃以去官为戚而印绶不忍去手其所为何如也先生由此佐大府宰鉅邑推善教之心以施于政则功恵及民如春阳时雨涵煦无穷余将侧耳以闻嘉声亦有以慰此心云尔送医官黄与任序歴代陈迹去今悬逺矣论及汉唐全盛时犹使人欣快于百世下况当海宇混一而文明隆熈之治与覆载无极虽汉唐全盛之天下不能比其什一士生斯世身亲遇目亲覩凡徳学技艺充足于己度可济用者愿効力行志自㧞衆中奋袂振筞趋集京都星拱云合不特受官可以为荣得禄可以为养而且水浮陆辗经阅万里遐邈如周旋堂室间乔岳巨镇之竒大河清济之雄皆在指顾又得仰瞻宫阙神丽以至庙廊列司之崇贵车马人物之繁华常纷纭而日接此黄君与任所以两入京都意有在于兹欤君儒而医者也意气动当道因为医官歴长林右郧乐平陞太平路医学教授使其在京师擢置长选累资级以践清华则兴事树功将无不可仅官于医志若未就然而逺㳺胜歴见汉唐全盛之所无居其职又足专衞生活物之寄其亦可矣黄氏家新喻其业儒医传已七世君从祖晓峯官奉训大夫临政州县利泽及民寿几百龄诗文成编于轩岐而下诸家之书领悟要㫖秘方灵剂世未知者悉授与任自其来肘教印郡府官僚寓公多士及闾阎庶民恃以为命切脉视证究极根源丛草木玉石昆虫诸品适君臣佐使之宜或相助以全其性或相制以成其用易唿号为欢欣起沈笃为康裕然郡官寓公士民所产之地有北庭焉有西域焉燕魏齐鲁焉江淮荆粤焉禀气异而致疾不同君随类应其服饵无温凉寒燥之偏乃家传之有徴也今将别去医家者流群谒文以为赠余惟黄君以仁名其斋以同仁名其堂天地生物一元妙化运行无间全体皆仁人具是理恻隠慈爱之真随在呈露医者功用最近于仁视人疾痛痒痾皆切于己矧君讲求儒术茍克治存养使仁之性纯乎内拯疗恵济使仁之道周乎外由教一郡等而上之其仁流浃益逺京都熟路遄复驰驱则异时之所遭异乎曩时之所逰也送黄尚明序凡邃于学而丰于文必以极致为归宿之地所由得者有二焉沈潜乎幽寂以畜其才也经渉乎广逺以充其气也方其阖戸深居稽经绎传隽嚼六艺罗络百家灯钞曙阅手不辍披口不絶诵固能沈潜乎幽寂矣然而天地之髙广也川岳之䧺竒也南北疆域之大也逺近文物之至美而繁也非寡交罕出者所能悉知而徧覩于是行四方则视于目者非其所常见听于耳者非其所常闻贤可尊而师也善可亲而友也经渉既久其气有不充矣乎余甞间闗浪澷喜与豪儁伍得其类此者多西江之朋也近归姑孰识黄尚明临江人较余所得西江之朋则又歛焉而容敬薫焉而徳和盖其蚤嵗修省于家有沈潜之功不遽以自足操舟东渡歴吴之郡邑因留姑孰时嵩溪马侯新建义塾招徕学子议选髦士聘为塾师衆以尚明荐遂登讲席教事乃振暇则与客蹑乔峰俯洪流访前贤遗迹追逐云月调啸于物表今又思维扬为四冲之㑹将浮㳺淮海其经渉者益逺矣傥囬翔而西则乡之人士见其学之邃文之丰有加于昔也宁不改容而敬叹也耶送黎仲良序友人王克明以上党黎仲良来谒且曰黎本潞之名族仲良在京师奏名为胄监生受郑州学正精风鉴术蚤有藴负自视欿焉于是㦄燕赵之疆东至齐鲁南㳺于荆楚吴越将务富其学而充其才遂以益斋自号若其鉴人穷达寿夭竒验缕出特余事焉尔今其来也闻子有素而请见恶得靳一辞以贲之哉余闻克明言因取仲良斋扁之义而告曰伯益谓谦受益仲尼以迁善改过为益徳无盛乎谦尊光而卑不踰其益为何如也君子迁善则过必寡改过则善必増相资交助其为益又何如也上党𨽻平阳民俗刚劲而任气仲良仪恭礼和惴惴如不能言有谦之心哉意其亲贤取友于四方得迁善改过之道故无负益斋之名也世之挟技术涉江湖观貌听言辨气察色臆度祸福妄期荣富以徼利于一时俾庸躁之徒生觊觎侥倖之想芒芒满路而未已不徒无益反致损焉合伯益仲尼之言而加警者仲良所以益已也即风鉴以持正论使人知力善吉而悖徳凶所谓相形不如相心者仲良所以益人也今将官于郑积其嵗月受命陞职又当推其益于时未可以技术自待也仲良宜知所择哉送马仲云序隆平之时有台察以肃宪纲征伐之际有将相以统兵政奉承于将相台察能不失职保有令善则于佐理一邑又何难哉马仲云世为荐绅家结髪事刀笔甞为吏金陵郡台察莅焉天子耳目大臣坐镇尊严聮宩列居霆轰而鹗鸷乃周旋其下仪度整闲接物无忤郡幙缺僚㧞君摄其事处置有方羣吏慑服及掌官廪出纳田赋数十万悉称其平余在金陵见其劳绩喜吾邦有人行志于大府受知于崇台也考满归姑孰除长洲幕官适淮甸兵起姑孰滨江迎送供亿日不暇给郡府委君賛画当涂未几三省行台官皆以宰执领大将治师江上军需浩繁责办于旦夕陵轹摧撼寝食不遑仲云应变神㨗当路咸喜其能不唯免过而已今将赴长洲虽剧县刑名之轇轕钱谷之富穣倍蓰他处然于台察将相既亲歴其难而其才有为则佐邑无难矣古谓遇盘错而别利噐仲云有焉余惟姑苏为东南财赋甲区比嵗民力凋弊盖地产有限而横歛无穷或有谋筞彻在上之听推以矜恻之心济以恵利之泽使赤子乐其有生亦吏治之光华也送张文泰序士所愿者有文学以美其身有名爵以行其志天下文学所萃者辟廱也天下名爵所出者朝省也张君文泰则𨽻业于辟廱知名于朝省者也徃年乡试东平衆谓其当擢大科乃弗如志居京师执经听乐趍跄胄子之列不自满而遽止一旦去燕㦄齐鲁浮大河而下渉淮泝江㳺观于吴楚至正庚寅秋余与之邂逅京口同舟抵金陵君览六朝故都时与贤俊伍既而访旧姑孰明年余归而相遇言论意气视昔有加所至弟子归向故居有庐食有鱼门有长者之车虽羇旅万里而觞咏自娱今北上为卒业计吾意太学先生及诸公卿皆将叩逺逰之所得君可黙而不言乎今徐豫荆扬之域亡郡县百余兵火萧条黎元涂炭江河淮济天地血脉贵乎流通乃至分截海上攘夺阻塞粮道拥重师者未明戡定之方有民人者不先抚绥之术财用耗费公私罄竭力役愈横贿赂公行文武才略可以立邦家太平之基者岂无其人哉或者任之而未至取之而未尽尔文泰以身歴目击者发忠谠之议耸枢要之闻宜有济时长筞以副当代渇贤之想由是以文学取名爵盖非幸而致也送许经历序至正辛卯春喻川许君来长姑孰郡幕时承平既久官事民俗一皆简静以吏文賛政而有余值兵起淮西连破州县姑孰并江相望孔迩城堞久废军伍寡弱君谓难于守御大募民兵明年武昌䧟饶信徽广皆不守行御史台中丞江南三省平章并领大将以姑孰居要㑹挂印开府招勇悍集辎重府官多以差遣去故长幕者不克少休董造兵噐动以千万计巨艘良马武偹赫张出师之日彊弓精铠虎旅云趋金鼓震发旗纛蔽空许君亦与有劳焉筑城役兴时进善筞上官听纳大军征讨假道不絶君出入锋刄间供给不避艰苦暴兵犯宁国界及据溧水四境日迫勤议拒守之计又明年春淮南省平章将兵来援驻札城郭供给益繁士马饱刍粟于是据溧水者溃境内胁从悉降自君到官未久羽檄遄至不得从容坐幕中昼夜奔驰寝食弗安家累隔数千里音问顿絶曽无私忧形于言色唯思尽忠王事而已观君神仪萧散世当无事谦抑逡巡似不能任劳剧及军兴随机应务虽纷扰仓卒意度闲雅何其能也然数十年来南人不得仕省台院部仅补逺道宪史君因以吏役㦄海北两广宪司除恵州路照磨陞从仕郎太平路经歴向使累朝股肱耳目之臣祗率世祖蕉章南北人才视之无间俾其君子彚进小人爱戴而致治之美埀衍无疆夫何妄生区别于一统之朝日益猜忌懐愤诸人亦以摈弃不録搆衅引类发于长淮数千里间蔓延江左干戈烂漫亦有以致之也比者悔过复国初之制产自吴楚者得与中原人等则许君秩满铨司考绩非复向时之待南人者比予故因其行以卜世道云尔送程子舟序人有同室而异心异乡而同道者其故何哉彼异心者重利轻义易进难退已絶而益附已去而复留虽甞同室不害其为异心也此同道者爱恶之公正议论之谠直毅而能和通而有制虽出于异乡而实为同道也仆得纳交于程君子舟盖异乡而同道焉君世居婺源族人仕姑孰因来视有荐其文学于郡府者遂聘为泮斋之师适仆归自金陵同时分教而自贺其得友也列居罏亭罄欬相应书则茗饮而集暮则袂属而归每闻君语心用开悟源源清济之贯浊河也其为人也不可以势屈不可以利诱义之所在汲汲趋从至于正色斥邪据理折傲卒使公道昭明而异心者不得以同室矣逺近向风簦屦云翕君得以阐扬经术虽扰扰危急之秋教养不辍学校光采冠于东南君至姑孰之明年婺源陷南望悲嗟及婺源平来者报母夫人及妻子避难皆归室庐具存疾疠不染又以见作善之祥也道里渐通将圗归省仆亦东渡浙江同道而逺别宁不怆然于懐耶尚冀修其徳业充其才智出济时艰当有余裕毋长徃而不来也送丰叔良序天下之至险者水而已智者设为防庸制其汜滥溃决之势不惟遏絶民害且成润沃之功物徤而奔逸者莫如马故驭以羁络虽懦夫亦能扰而驯之使其胜重而行逺人有心也一或邪僻其险于水人有欲也一或荡靡逸于马矣先王之治天下也执其枢机不劳力而衆自定防之驭之有其要耳示以道徳仁义习以诗书礼乐教立而化行杜祸乱之端延泰和之祉曽何险逸之虞哉然古者为教其原出于朝廷后世为教其责归于学校今郡县学校之教学官董其事训导专其职则师模所系尤在乎训导焉茍得端士阐论至理开发英才使斯民相观为善虽有残暴亦知尊君爱亲不至于干戈纷争赤子涂炭若此之极也姑孰学有训导曰丰君叔良其先四明人宋尚书清敏公之族至正戊子秋同知张庸道主持学务闻叔良才行命学官致币徴为训导叔良时为富族塾賔其塾厚礼坚留未即起郡府遣县官迎请乃至时余同教四斋授业之隙聚话倾倒相驩无间冬余赴金陵后至考满归则见从㳺叔良者増多贵介子弟规矩森肃余又获与叔良同教相驩有加焉值兵符四驰敌压近境军马载道而诵读之声庖廪之给未甞一日废重以宪司郡守临励春秋享祀朔望㑹讲升降周旋宛如承平时方人心惶扰见庠序修举衿佩趋跄恬不解散遂稍稍自安甲午春叔良辞职去蒋君茂昭集诗为赠俾余序之夫江东统八路属乱离之际学校教养率多停弛其七路之境兵火伤残姑孰治三县独能保有全疆民不思叛今又习保伍之法奋威武之容将以扞城御侮岂非教化尚明闻风观感者衆欤先王防驭之有要可验于此故因叔良而发焉送梁教授序至正戊子春㑹试南宫朝绅居江浙者近百人相与裒金大宴江浙贡士及监生登第者五十余人余忝在坐时㑹稽梁君叔亨为国子伴读颀然出衆中相礼奉賔谦徳和气辉耀爼豆间及余见太学诸先生或与六馆诸生相遇毎闻称道梁君后二载除太平路儒学教授需次未赴癸巳秋余徃㑹稽承乏髙节书院行已数日君始至太平视篆明年冬余以公委便道归侍遂得聚首泮林且见庠舍修饰黝垩华炫弟子㳺歌蔼蔼彬彬乃知君尽心厥职观其情性寛平倜傥举觞属客剧谈轩豁殊无凝滞郡府荐于江东宪司将以为宪史属邻壌兵警君以浙东乐土其兄奉母在家恐贻逺忧惕然有东归之思郡府遂俾白事行省以便其归士子咸谓先生出自太学礼法习闲典教一邦方以善道化民育才惜不能竟其所施于是赋诗赠别期以早旋余谓仕而行道显其亲也归而承颜安其亲也移孝以事君其为忠也大矣夫如是必能厉志秉节随所任用宣着于事功如古所谓求忠臣于孝子之门岂不増伦理之重哉送杨生序余顷居海濵闻海人言有渔者力彊而善㳺厌纶钓利薄采具于渊无所得遂缒致岸底入水百仞余觉有物焉负而上块然涂砂重藓锢结形质莫辨其徒相视骇笑偶越贾舆钱而过识其为竒愿市得之俄而倭贾舶至亦欲贸以珎货两贾争求长价至数千万钱渔以越贾先市特货与之及募剖斵乃巨蚌也得径寸珠二圎洁晶润莹无纎类光采流射日中艾触明火焕发希有寳也越贾由是益富嗟夫物之可寳者如此而士之可寳不尤贵于物乎杨生子直甞从余问学其华美不露故容辞弗殊常人与涂砂藓锢之类也始者受徒里闾福定杨氏聘为塾师明年溪南刘氏夺而聘焉又明年杨氏増厚币踵门恳请子直之父喜复故氊命赴杨召犹两贾争求而长价卒与诸先市者也吾闻杨氏贤而礼賔其子弟多令噐虚席待子者一载今得子至真若得径寸之珠子宜敷圣谟明理绪使其疑释而业精期底于成徳岂不犹越贾之益富哉又惟古君子之教人也获学半之益子恶得不反躬以自勉蔵诸己而深纯有媚川之功施诸事而美着有照乘之用书曰所寳惟贤其子也夫送程推官序凡临民为政修于外者不若诚于内善其始者不若保其终今之从仕于视职之初执礼奉法似乎公也敏事服劳似乎勤也货贿不通似乎亷也是非有㫁似乎明也或存诸内者非其诚徒借是以立威徼利由是公不胜其私勤易至于怠亷变而贪明随而蔽遂不克保其终求夫内外始终之一致者余于程君徳明见之矣至正丁亥冬任太平路推官专理刑狱详于听谳用平反之法老吏惮服不敢任情出入人罪越三载淮西兵起郡地危急府官多以守隘去职君受省委兼署府事省台诸大臣来治军旅为之缮甲兵具糗粮奔走供亿昼夜不得宁居民乘衅攘夺者輙击死于市用是衆不思乱淮民舟居避难芜湖利其财者执以为冦累累系狱议将尽戮君徃推究雪其寃免死者三百余人大军来过迎劳罔不如意事当繁扰未甞避缩遇仓卒不疾声厉色其乡婺源素无兵难或劝其遣家属还为自安计毅然不听未几婺源果陷又三载代者始至在官六年公勤亷明有如一日可谓诚于内而保其终矣程氏为忠壮公苗裔中顺大夫茍轩先生君大父也用其廕主新城丹阳簿迁清江镇征官陞候官县尹建宁路推官调太平其在丹阳清江候官皆久任而于太平益久官至于久能称其职孰谓久任之制不可行也哉既代士类为诗送别俾予序之若其政绩之详载在去思之碑兹故不述陶学士集巻十四陶学士集卷十五钦定四库全书陶学士集巻十五明陶安撰引送杨廷玉引于湖昔有贤令杨姓长沙人善理政副庆逺安抚使地当岭南要害蛮夷土俗怒则战争遂抚循其民夫以杨侯才徳仅官小邑遐徼其子辟帅曹而早世天之报施若不得其平也予既叹杨侯之贤悯其子之不显而思识其孙今廷玉之来也吾安能不恱乎甞受业于梅溪李氏李以博学望湖南故其成立也异才徳不坠其世守宛然令器也天之报施不速于近而悠于逺将以昌杨侯之父子者昌其孙曷甞不得其平哉廷玉留于湖访前人故迹道经当涂泝长江南归荆湘予友徐仲善集诗饯别告予曰廷玉归省母将廕席入官子宜有以荣其行予惟省亲孝先于爱也廕仕孝移于忠也一举而二善存是为引送曹秀才引溧水之境据太湖之隅城郭介山阜间金陵当其北姑孰限其西非冠盖徃来之冲产兹土者虽读书抱艺能亦隠而弗彰茍厌其邑郁不北之金陵则西之姑孰焉金陵宪台所莅溧之求仕进而徃者为多若问学则从㳺于姑孰前后至者踵相蹑也溧人曹子实儒族也甞侍其祖官浙东归未几而至姑孰姑孰文献旧邦多贤士寓公子实翺翔乎其间观感日深请益日不倦仁义道徳之言蔼乎其日闻词章记览日每有増暇则日从賔客㳺觞咏咲谈文义日益盛故皆乐与其进焉嗟夫世俗急仕进缓于求学舍己为人本末失宜可悯也孔子曰学也禄在其中矣因其归书以遗之尚克底于成哉送申振之引大名申振之由宪司典牍为狱曹于姑孰人谓振之通才宪司要途狱曹细职舍所宜处俯从乎细恶足以尽其才乎是不然篑九仞之山必始于下航万里之海必始于近国家恤刑丽禁典者视以寛厚廪焉是给医焉是疗此狱职所由设也姑孰讼简狴犴萧然振之余暇必思法何为而可行刑何为而可惜善何为而可劝恶何为而可惩缧绁何为而非其罪桎梏何为而非正命与夫革心禁暴之方资其用于他日者要亦求之于素也积其嵗月升吏溧水州由州又升宪司不难则所谓篑山而航海者实此乎始孰谓不足以尽其才也哉送谷美之引甚矣才之难得也所贵乎才者能适用于时耳今封疆千里郡府统治事若蠭午吏曹持案牍研律法以佐其官责不重乎金陵谷美之生长富族轻财好施予慕者多客其门由是家资无赢余当道荐为姑孰郡史明于政体陈说可否当理弗茍乃适用之才也予因其事而验之盖不以富累其心者则亦不累乎贫也美之前时未甞骄侈自盈及为吏而贫又岂窘戚不能自安乎哉积而能散其不贪也审矣求尽是道在儒者犹不多见乃于美之见之今调广信嚢橐萧然是行也不变平日所守遇事有方虽处繁剧亦优为矣于乎尚慎厥终久大斯可期也送刘生引莫难耕于硗确力倍则可以有秋莫难济于湍激力恊则可以挽舟君子务学不计材质之敏钝力之笃而不畏其难则可以趋于成也圣门传道唯参也鲁而有得才辩明颕者弗与岂其材质不敏哉学有力不力焉尔东平刘生从予学未久而去请一言为别呜唿材质天所赋也学力已所致也梏于其质视学为难岂予所望于生者彼硗确之可耕湍激之可济亦在人力为而已矣狃于安而惮其劳者怠也甘于退而沮其进者画也无是二者力笃于学使义理充溢于中光华宣畅于外庶几其有成也予师也故规之以辞尔其听省毋忽哉送李国用引学校之政必先于教养教养之具必资于金谷直学司金谷出纳茍用当其才分守而公处学政可期于修矣士夫之论重教养而贱金谷朝省之制由直学而陞教官位无崇卑以尽职为贤尔孔子大圣委吏犹屑为料量平㑹计当司出纳于孔门者此其标凖也天门书院称最东南李国用直学于兹学田在浙西豪佃租赋不供悉惩其逋廪有余粟帑有余财脩广庙学非用当其才而尽其职者欤予观国用犹利噐之解盘错今将陞教官乘时而出君子之道毋久隠于澄澜幽竹之居也送马师鲁引朝廷以吏术治天下中土之才积功簿书有致位宰执者时人翕然尚吏虽门第之髙华儒流之英雅皆乐趍焉马氏在南阳世有爵秩官行省者师鲁曽祖也总管其大父也兄师孟昔尹当涂师鲁偕至时兵部尚书清卿以贵戚出监姑孰一见师鲁亟加爱重命为郡史今迁广信请文识别余观由儒入吏者歴四考始登于选部此为吏之常调也有一㧞陞清要可立取绯紫唯中土之才跻是者十八九师鲁就吏有以也夫夫信剧郡也朂哉斯行亷隅以砥其节恪慎以勤其职岂无如尚书知己者㧞而陞诸清要乎将见膴仕光于家世矣予甞交其昆弟有斯文之雅故为引送田克譲引从事于吏而不为吏之常习者鲜矣甚矣人心之无恒也能不随物而变如克譲者可尚也哉田氏为洛阳旧家友直杨侯独爱克譲以子妻之需次姑孰郡曹侨寓陋巷居室屡空当是时也克譲不戚戚以忧及职簿书监守幕官咸加噐重当是时也克譲不跃跃以喜有不为吏之常习矣今调宛陵乃宪司所莅尤宜谨畏余友李毓之亦在幕下为我祝曰孝亷可以荣其亲也名节可以全其身也审如是则逺大可致也言既而别送白生引河东白氏由金而元衣冠礼乐之传着美中土族人㳺仕于南者余间识之则闻子端才美士也及贰幕姑孰郡府始获託交巷寓阖扉澹然自守嵗时诸弟或来省视最后鸿来鸿字子髙其从弟也子端喜其可教遂畱止从余㳺子端寻以忧去鸿亦去吾固嘉生质可进道生亦非不欲依余竟业势弗能耳笔砚之伍惜其别也诣余请曰白子髙及门虽未久然持饬有加勤恳尤至且事师之礼恭卫道之意严也先生幸有以贶其行吁吾学不逮辱诸生相长又笃友谊如此可嘉也鸿独未久而即然益可嘉也自是而徃省身治心言行诚一毋荒怠厥功则衣冠礼乐之传方新而未艾也其勉哉送朱从善引唐虞之徳犹天矣不能去刑以底治隆后世民讼日滋入于辜益衆得无善其法以处之乎各郡理刑之职曰推官掌系囚之职曰司狱推官诘微释枉辨察情伪铨司遴能者以任之司狱惟典囹圄不摄它务人独不乐为为者类贫病寡能近年以来有能推官而无能司狱必得能狱曹以佐之朱从善者太平狱曹也其为言曰凡丽于缧校在法然也饥渇疾痛与常人同宁不思尽予心哉从善虽业吏间渉书史由国初至今诏令例格纂集成编恪遵绳矩禆其官之不逮焉满代当吏于理民之司予嗟今之为吏者务先刑罚独未知徳义可以化民心礼乐可以陶民俗也能以是于未然则刑罚不烦矣诚如是无辜者不陷于辜庶其善承理民之寄哉送梁生引新安叶宗海称其友梁廷举者弱冠嗜学甘若啖蔗平居不好㳺其父为郡曹廷举厌习吏事宁委心儒素今将归愿有以教之余虽不识梁生而宗海称许可知其人矣今世学者或视人出己右輙萌忌疾且遏抑其所长不能损人之善适以自滋其过匪唯学术失正抑其羣居有以相渐而化也今梁生得誉于人宗海不匿其美俱善矣哉虽然余将进生于道谦虚而自处若无果毅而自进若趋夷物我之町畦求圣贤之堂阃朂其成功可也梁生寓吾邦而不吾知也知之而不吾见何也于其去也并以问焉送髙鹏举赴新安引邑于茅山之隂曰句容其境幽奥风气藴结土多美产珎草灵木性良于服食石之色理温粹如玉嘉谷丰饶居人殷殖间有读书负艺可表暴于世者轩然动其出逰之思用是髙鹏举就辟太平郡曹日趋侯府左簿书右法律忠厚之意发于辞色今调新安夫新安大郡也领州一县五为理学文物之区然风俗与化推移昔称刚而喜闘岂复有焉则可以优㳺于佳山水间霞林瀑壁清满胷臆又有金星矿石之砚冰翼凝霜之楮诸茗絶佳皆可助其雅致余然后知句容美产不专在乎物矣青山雪霁振斾而南余素嘉其性情淳确不为吏习所迁作送髙鹏举赴新安引送髙进道引儒学正临行简言于余曰广西宪史髙进道驰驿白事行台道经太平相见于传舍言论之顷文采粲然今囬广西裾风帽雪莫或宁处子其有以羙其行余惟亷访司礼法从出百僚式焉桂林在岭表控制百粤为西南㑹府境壌荒遐风宪势益崇矣然其民犷戾轻生茍驯扰有方未甞不可治也昔人称其俗比华风今官于斯例升两级俸资特优间有不良于理者遂獠夷其民孳孳黩货煽害郡邑故峒猺承衅盗剠无时进道奉行宪典志在澄清则有司必加之意使国家恩威流震海峤将无怒则兽之虞矣遂书授行简贻诸进道哉送吴生引番易吴廷镇与余同试场屋余既充贡京师及归姑孰则廷镇职金谷于郡庠其弟字廷用实从之来余见其兄弟友爱敦笃敏焉修学既而廷镇请以其弟受易于余生遂踵门抠趋服勤佔俾问难请益余不专导以科举之习方将纳于髙明之域而生以父命亲迎嵗晚告别而南嗟乎伦理莫始于继承孝敬莫急于定省生于是道固知之矣余友伯诚彭君于生为乡先进生归接其言动承其辉光深省实践毋逸欲之迁沈涵义理以成其徳庶乎有以慰其兄之心而不负余之训也送陶培之引延祐未设科之先郡县学校袭前代故常季考不废但经义务穿凿词赋拘声病其涂既岐其习益陋及大比宾兴然后芟扫前弊尊崇正学由是圣经㫖趣日月于人心之天矣故季考之制其文艺无异塲屋因兹而得儁乡闱决科大廷者盖甞有之余未暇悉数特举一二曩董伯与以皇极题中选明经书院庚申居江淛首荐己巳又荐余同年友邹功父甞以文㨗于乐平今年登进士第季考有益不诬也陶培之家三湖之阳力学孳孳乃春夏二季郡侯举堂试主司考第连中第二郡侯率僚佐戾泮林燕赠光华吾宗文物幸有培之成立宁不跃然増喜哉湖雨新霁爽入轩几咀遗膏于残编吐英词于新筞恢所造诣讵有涯耶若是则出身科第当有日矣子将焉辞送秦君用引朝廷爵人非一涂入粟拜官未可槩以易视也凡厚徳者虽居殷富不荡焉以肆不泰焉以侈好礼乐善心存乎济物乃君子操行假之以名器非幸也秦氏故饶于资君用肆儒书谦恭节俭有祖父风吾甞以为秦积徳数世其子孙宁有不显哉君用果以入粟受苏溪巡检苏溪附寳庆之新化县其地介长沙零陵间其俗虽参百粤其人则贵信而喜直恶欺而弗奢然尚气恃险不可以威制而可以徳懐茍诱谕抚驯不咈其心虽黠慝可以革面若夫修武偹防姦暴辑宁境内是则君用知之矣昔周元公摄守是邦后因卜居至今有濓泉大贤余烈遗化炳炳具存访求其迹致髙山景行之思循其道以资于用异时将如张释之卜式跻于郎选尚可易视之哉送严明卿引西江儒流严明卿客芜湖累年文学受徒资脯脩以给晨夕其为人也方不专执和不诡同记闻该洽言论援据姑孰郡庠留执簿书周旋堂戺之间奔走笾豆之下仪文伟然太守髙侯子明图新孔庙恢拓基搆明卿克遵约束趍事董工靡惮劬勚俄而礼殿崇丽翼以脩庑塑从祀像髙闳辉焕神庖外列先贤有祀悉中矩度髙侯致政去仍恊力以毕余役又议复久没产验旧籍辨于有司未竟而考满终归故额頼其倡谋于前也明卿虽班下吏实则儒流効劳圣门弗为卑贬渉艰难而无怨尤尤人所难者抑独不见夫良材乎隠于丛蔚霜鏖雪酷嵗月屡经干益脩操益坚一旦见知工师则登诸栋梁之用安知世无知子者尚其培养深固庸俟所需哉罗君礼送行引严陵罗君礼为行台书讼者词牒期嵗而代循常典也行台统江南十道政令刑罚为时仪凖由大夫中丞而下以至御史掾曹持礼蹈规彬雅清严君礼趍跄其间耳所聆者多嘉谟目所觌者多美行心所养者无非僻之私故于词牒明以询其隠公以覈其情使疑者彰寃者释贪悖者伏辜其能不可泯也台评嘉赏檄补吏于郡佥以其恪慎恭抑无纎芥吏姦歌咏以侈其行而属余为引吾闻龙骧万斛之舟徃来江河稳如夷涂一旦浮㳺鉅海茫无津涯长风疾驱波涛呑天灵怪百出其势莫测卒能载重渉逺恬然以济及复入江河则视若沼沚熈熈无惊危之忧由所歴者大故不难施于小耳君礼既亲台察出至郡署何以异于是然常情于事以大为难处故兢畏而获安以小为可忽故怠豫而萌变君礼知此道惟善是圗乃克有终哉陈生送行引五年前余自京师南归四方士从㳺益衆姑孰城东一舍有灵墟山山口着姓曰陈氏遣子良器字君用者来从余㳺时生未弱冠神清气完誾誾渊渊有老成风度自是奋志精搜强记聴余论羲文之心演洙泗之㫖若有契悟操觚成章蔚可观采才踰嵗所进骎骎逼人后余贡京师而生亦以亲迎还灵墟每闲暇时思昔从㳺之士于生尤惓惓及来金陵长明道精舍及门旧友时有来省者生亦不惮劳而至其意亦勤矣居无何请一言而去嗟夫求道必自近始孝友周于家行义昭于乡彬彬然为君子矣由乎近而致逺使徳崇而业茂广誉之美克符其实庻其遂吾之心哉魏典史诗引理民之司县负郭为最劳典史位居幕属裁决簿书政事出入资其始谋禄轻而责重视他职难为也当涂疆域左湖右江为徃来之冲郡府控临纎悉取给于县小不及意督责立至视他县难为也于难为之县居难为之职将恐迎送趍走唯日不足奚文词之暇务唯优于才者兼而能之也魏徳瞻典当涂县史奨善斥姦处事无壅长贰待以賔礼郡府亦善遇之昔焉难为者为之无难矣予友蒋茂功出示与徳瞻倡和诸诗知其优㳺文翰陶写性情超然丛杂喧嚣之表庶为优于才者岂泛常幕属所可拟伦哉茂功俾予叙其槩且用其韵系诗二章秋蟾皎碧霄襟抱共清髙刀笔精三尺纲维捴六曹红莲賔幕丽白髪世途劳简牍有余暇溪山付浊醪老气薄层霄官卑足养髙平生无吏习雅㑹有吾曹驴背新诗穏牛毛细事劳每探经史味心醉胜芳醪姚江类钞畧引姚江类钞畧者姑孰陶安氏之文也安字主敬早治科举业以为不足为遂攻古文既读韩柳欧曾等集又自史汉左传泝而求之四代之书粗能成章然根据于性命道徳非鲁邹濓洛考亭遗㫖不道也不知者輙以文士见称而有识者则以理学归之但平昔之作不得已而应酬为性疎慵多不留藁近嵗诸生追求散澷之文得序记铭诗杂着彚次成巻题曰辞达类钞谓能达意而已每出外方不欲携以自随以其文有未善不敢以示人也至正癸巳秋来姚江儒者赵养直求视所为文茫然无以应命从子旻发行李出其私藏才三十篇散乱不属因令叙次誊写就正于有道作姚江类钞畧陶学士集巻十五陶学士集卷十六钦定四库全书陶学士集巻十六明陶安撰记勗斋记予友刘彦琬名其读书之室曰勗斋所以加勉于身心致力乎学也书曰勗哉夫子礼曰勗帅以敬誓师醮子谆谆为勗而况士之力学乎彦琬学优非予敢勗聊诵所闻而告焉夫勗合冒力而成文勉其事冒犯而为之也尧舜生知无假于勗仲尼生知自述好学以勗人学知者率勉焉而冒犯其难驯是以往为圣为贤危㣲精一禹有待于勗也懋昭胜怠汤武有待于勗也克己主敬颜冉有待于勗也心自圣矣自贤矣不此之由欲觊学有成功无之且隂阳流行理赋诸物祕全体于寸心何其㣲也显妙用于万事何其赜也学之者茫若望洋重以气蔀欲梏恶能识夫光大中正之域精奥深𤣥之阃信矣学之为难哉畏难而沮其进将昏怠自弃苟务于勉冒犯其难奋毅而勤励察之以明行之以决孶孶循循罔有亏间养性情于静虚端一以酬酢万变子焉勗于孝臣焉勗于忠言焉勗于诚行焉勗于愼触类措诸天下举无遗理学固多术莫切于斯譬之操干戈而勗其勇敌虽勍可期于克也持耒耜而勗其耕土虽瘠可期于获也乘舟车而勗其往地虽逺可期于至也勗在我尔在人乎哉勉之乆斯熟矣难之终斯易矣将从容乎道无所致其力矣若乃穷纂辑以佐词华之美稽名物以矜闻见之多苦心劳力非勗之要也彦琬与予交甚善别甚乆假道姑孰访予道故旧甚欢因俾记其斋之扁而告之如此尚思所以为勗哉方寸堂记夫宰制乎大者不于大而于小天体周匝九十余万里极居乎中主其运行以天视极能㡬何哉在人亦然七尺之躯所主者心其方仅寸许若是其小也然衆理真纯包容有余不以方寸之小而或遗庶务纷糅酬酢无穷不以方寸之小而不周以其统治百骸也则曰天君以其至妙不测也则曰神舍以其知觉善应也则曰灵台荀子言口耳之间才四寸尔史汉言三寸舌累寸至于三四惟方寸能管摄之况天下之事不止是而已使累寸而成尺积尺而成丈伸丈而为引由是加其倍蓰缕缕极于十百千万又极而穷天地亘古今其所以㑹之有要者亦莫外于方寸之小也惟其小也易于昏蔽内私交其町畦外诱乘其罅隙扰扰营营莫知所定方寸之地荆榛芜秽当是时也无毫釐丝忽之存何寸之可得哉故善养心者操之使不失正之使不偏念虑端洁镜空衡平全体昭廓大用流通于是方寸莹朗有以宰制乎七尺之躯何异天之有极乎鄱阳儒家余氏以方寸名堂託余同年友洪仲方来徴文而余同舍友彭伯诚亦俾为之言窃惟心学自尧舜禹汤文武传之孔子而曽孟所言尤悉寥寥数千载人固知方寸者心之形也得其㫖归者寡矣逮乎考亭上接遗绪其曰方寸之间虚灵洞彻万理咸备明夫心之本体也其曰能知所止则方寸之间事事物物皆有定理示夫功之所先也西山真氏继兴其赞心经谓歛之方寸太极在躬非存乎己者然与其箴勿斋谓方寸盎然无物不春非推之物者然与惟堂之主人周旋登降于兹㳺身正大高明之境则其方寸将内省而无疵充满本然之量勿使有方寸乱矣之云可也余嘉余氏有求于心学也且重二君之命也遂为记处安堂记新安故家程伯固以处安名所居之室託其族人子昭来请记或引古语安处善为据但安处善与乐循理对谓安于处善安犹夫乐也变其文曰处安去本意逺矣余观大学言静而后能安解者曰谓所处而安此止善之功也孟子言自得之则居之安解者曰所以处之者安固而不揺此深造之方也㫖虽不同均为处之安尔自止善之功言真知所止则事有定理心静而弗妄动随其所处不择地而皆安处于闲暇平易之际身固安也处于卒遽颠危之顷身亦安也处富贵而安不骄盈以荡其志处贫贱而安不窘戚以挠其节故于应务思虑精审斯得所止之善矣自深造之方言君子进学优㳺厌饫黙识而自得于己则居处者乃安未能有得固无可安之所急廹而得者虽有所居不获所安惟自然有得则义理融㑹悉有以居之犹人安于居室动作食息咸适所便眷焉而不离于是处无不安可以资深逢原矣夫学而不能止善无以尽事理之极其所重者在乎处而安也学而不能深造无以循进为之序其所欲者在乎居之安也二者可以相有不可以相无茍为不然吾见其所处不能一息以自安矣尝推之天下其处最安者风雨震凌而大厦不动也波涛奔冲而砥柱不移也屹乎㤗山之镇重也坚乎磐石之弗可转也人能止善焉深造焉何以异于是彼其巢林以栖鸟之处而安者也蛰以存身龙蛇之处而安者也而况于人乎或乃外物惑其耳目恒役役而不能安内邪乱其性情又戚戚而不得安视其为处反与巢蛰者不类可乎哉余虽未识伯固即名堂之意可想其人故援曽孟书抽绎以塞请使并行不悖傥勉焉勿忘则其处也将何适而弗安与省心斋记心具天地之理人所同也而人之等级有圣贤焉有愚不肖焉其归不同者省于心与不能省之殊也省也者有所警悟之谓也心为天君虚灵善应神明不测宰制乎万变有是心而无所省其为知觉溺于情欲放逸杂乱无以管摄血肉之躯甚矣人之不可不省也一有省于心昔焉之迷今豁然而逹前焉之非后幡然而是此古人所以有深省勐省之云也盖省之不深则蔽于浅近而所知弗精省之不勐则安于茍惰而所行弗力故君子学道莫切于求诸心求诸心者莫切于惕然而自省也余友沃哷彦文好古通经仕于清要与时弗合则拂袖而去深居晏坐澹然忘势利取林和靖省心诠要读而悦之遂以省心名其斋余寓姚江彦文自萧山操舟来访嘱曰子曷记之余与彦文别十载喜得一遇其意又甚勤且慕朋友相规之义故乐告焉夫善于省心者遇物感触輙有警悟非一端而止也举其要者言五性至善所宜存也一有未存当警悟于中不可戕其善也五品大伦所宜厚也一有未厚当警悟于中不可伤其伦也有人于此徳艺足以美其身威仪足以表乎民行其道沛然而济时晦其迹卓然而独善则宜自省曰我何为不能若是乎彼其学术诡异言行邪僻悻戾而不情䛕謟而不立至于贪者死于财酗者死于酒髙者危盈者损则亦自省曰我不可有一于此也虽然省于暂者有矣暂省而即忘无得于心也必其濬思宻察处无过之地日循月积使方寸之间涵养熟而操存定其体之㣲歛藏弗露及妙用显行包括六合贯彻万事天地之理俱全于己其不为圣贤之归也者㡬希彦文思余言必能省于心而兴起矣深省斋记上虞等慈寺僧曰熹居有水木竹石之幽前直钟楼取杜少陵闻钟发深省之句题其斋曰深省吾意少陵遭时乱离羁孤旅途困阨其身忧苦其情一夕宿招提境倐尔离氛歊息幽静及闻晨钟释然神融豁然心开知戚欣穷逹得䘮聚散皆身外之物不足挠乎其中一时之顷独有感悟脱畧世累其为深省充然自得乃旷逹之高致也若夫求道者之深省则不止乎是亦无待于闻钟而后然者余闻诸邹孟氏矣仁人心也义人路也舍正路而弗由放其心而不知求哀哉善乎説者之言曰令人惕然有深省处西方设教务使其徒㝠然兀坐屏弃事物埀首瞑目穷日夜黙坐其果能有所省乎嗟夫人生于世明者有矣而昧者不有所省邪妄横生正理湮㣲莫知其所趋向也惟其省也警觉于内识道之机由此乎始惟其省之深也竦动力善之志自不容于少懈必求造乎极至若省之不深则局于浅狭无悠逺之功作辍靡有恒矣是故省益深则知益真殆犹闻钟之际神融心开若醉而醒寐而寤则身有检束手足百骸统属坚定仁心无时而不存往来出入咸适其宜以应万变而所由者皆义斯不至于可哀矣熹虽释子雅嗜儒道恭敬作礼请记于余因示以圣贤㫖趣茍欲谈空论无固当问于其师何至诣余而恳恳也熹也闻吾言而深省焉求夫仁义之归出于少陵所得之外则墨名儒行吾必与其进孰得而麾之也耶志乐斋记士之所以异于人者以其能立志也志于君子之三乐则其为志大矣盖三乐者乃天下至乐之所萃孟氏条阐以埀教亦示人当志乎此焉尔姑孰文学掾梁君叔亨探亚圣㣲言以志乐名斋观其立志凡外物之可乐者曽不足以动其中也窃尝论之父母俱存兄弟无故伦理之乐蔼然真切然关乎天为难全也教育英才斯道有传圣贤尤以为乐然由乎人为难遇也天不可以必求人不可以必得或未能悉遂其志焉若夫己所自为可以必求而得而遂其志者不愧不怍之乐也且理具于心万善周足大公至正之体初无偏邪仰而观诸天天道不异乎是也俯而观诸人人道亦不异乎是也惟其情随欲迁质与物化亏其本理日月动作始与天人相戾俯仰之际腼然愧怍于是志不立而害其乐矣君子有志乎乐者约而求之于身屏斥外诱刮磨内欲使凡所为一践实理不徇乎私洒然无累于念虑之间心平体舒坦焉荡荡动静食息无入而不自得用能无愧怍于天人真若隽永快意之味置身安逸之境其乐无有穷极是所谓乐以忘忧与所谓反身而诚乐莫大焉者皆立志之所致此叔亨之所宜为也自兹以往虽圣人枕肱之趣颜子之不改曽㸃之浴沂咏归程伯子之人所不识者同一轨辙其于父母兄弟油然生其孝友之心而天下英才翕然被其薫陶之化至乐所萃兼有之矣古云有志者事竟成叔亨幸然斯言亦名教之乐地也乐山斋记人各有所乐乐乎物之形不若乐乎物之徳形忘而徳合始有益于性情矣是故巍峩秀㧞山之形也高厚静重山之徳也若其巖耕而谷处抚泉石之幽美览林壑之清邃烟霏晴雨可以娱心目逰则忘归爱则成癖乃真乐山者也今严君乡于北禄于南携家数千里勤瘁空匮日有警捕期㑹之烦使遇佳山乐且不暇斋名乐山託意而已岂为乐之真者乎是不然彼所乐者于形而不于徳也于其形好乐之僻也于其徳好乐之正也夫山也具高厚静重之徳故能止其所止仁人之徳实类焉素其位不慕外而有求也固其守不因变而有迁也贫富穷逹利害劳佚事至而身履之决于义理无适不安则能止其所止止固止也行亦止也立于朝廷居于廛市逰于江湖其徳皆山非必在山而始乐也敦吾仁而已矣严君读书知道居官能守确不踰分是固有徳可贵匪真乐山恶能然与余亦不居于山每知山之可乐因严君请记述其得者如此否则玩物丧志君其戒哉周氏同居记金陵城南三舍地名同山有大族曰周氏由宋初卜筑其地绍兴以来同居者九世歴二百有余年子孙蕃衍老幼千指功缌以降㡬至亲尽朝夕聚处雝雝怡怡出则同门食则共爨为其长者类皆尊而能勤富而能俭以率其下用是家法严明人心齐一孝友慈爱之情油然交至未闻其有间言戾色也余尝论三代盛时其民涵育于仁义礼乐之教风俗醇厚忠臣孝子义夫贞妇固比屋有之但其田各井授庐舍有制耕桑者自食其力揆厥所终其同居而永乆者亦或难也去古浸逺而九世同居仅见于张公艺之一家北齐隋唐咸表其门闾尝以忍字百余对高宗之问或谓公艺之家不能睦于九世但相忍于九世尔窃惟教化流行尊卑长幼仁让和敬一循乎理各安其分使大伦亲厚此为至善复何俟于忍乎但一门之内至于九世男女衆多贤否不齐故一有未然必至相与忍之也闻诸先达曰忍之为义刃加于心也痛而不声也含而不吐也吐而复茹也且人有容忍之徳虑周而量逺忘物我息愤怨则骨肉之恩笃乖异之衅消是亦睦族良法殆未可以易视也然古人齐家自刑于寡妻始尤病于莫知子之恶苗之硕盖妇言不可以私暱听子恶不可以私爱掩货财不可以私蓄专由偏于私卒致裂戸争产此古今之通患也若周氏睦族之道承传有自必当循理厚伦得公艺之忍而不偏于三者之私持是弗变以励其子孙岂特九世同居而已哉他如范文正之义田而宗人有养刘允迪之义学而子弟有教讲求力行则其所及不亦尤逺矣乎尚惟后昆守其成法以绍前休可也沃哷氏家传记自昔陨身于国难者特以义不可生未必能兴人之国也然犹増重于名教埀荣于史册况能脱其主于危急以兴其国之基业乎沃哷氏博啰岱事金武元为掌马牧君臣之大分素定知有其主而不知有辽也其貌絶类武元辽主延禧疑武元日彊将叛已也徴而欲杀之事不得已博啰岱请伪为武元往而诳之延禧果不能辨遂见杀其在掌牧无可议者在武元有可少焉当辽之季延禧失道人心离畔武元才畧为衆所归固宜乘机举兵数其荒惑暴虐不君之罪明大义于一时与衆共废弃之则逺近悦从而大事定矣计不出此隂蓄异志廹于危疑使非有掌牧可诳则造次之顷身蹈不测之祸而延禧举国之人莫有觉其诳者是何昏㝠之极也掌牧遇害二国兴丧之源则判矣金既彊盛不见容于衰乱之国事得已乎激其起而速亡者辽自致之也夫以二国之兴丧由于一人之死以是知掌牧尽忠其主见之明审行之果决爱其君而弃其身卒以兴人之国为难能矣金乃后于报功不闻褒赠之典仅以穆昆授其长子穆昆犹言千戸也其报弗称为之后者必将辩诉之不暇方且让爵于其二弟遂得均赏敦于友爱故沃哷之事君子亟称而乐与之余閲其家传嘉掌牧不徒死也且闵武元延禧胥失之也遂着其事以示鉴戒云集庆路逹噜噶齐善政记国制郡府长官曰逹噜噶齐即古诸侯也必有惠爱之徳设施之才乃称其职若中大夫苏喀侯之于金陵可见矣金陵之属州溧阳在东南二百四十里田赋八万石入海漕者七万四千石有竒岁输龙湾广运仓陆走輓载虽伤财劳力不克以逹方舟水浮经宜兴无钖崑山嘉定四州之境遂出海入江至于丹徒歴金山及黄天荡泝流而上风涛之阻湍激之险累月然后能至其程二千五百余里或遭覆溺冦攘之患则为费倍蓰穷困孤弱者既莫能躬役富族彊党縁是掊克民之凋敝由乎此也至正三年行台监察御史循行溧阳因民之诉建议于台以为溧阳与宜兴连壤舟楫之利瞬息可至曷若听民筑仓于宜兴岁输其租以给海漕则官赋足而民力纾诚大益也次年御史至州复举斯议而郡府亦请于行省屡委官讲覈上之省部或者难于更张迁玩累年至正丁亥御史大夫银青荣禄纳琳公莅政南台溧民廷诉其事公极称善命有司申明前故适苏喀侯来长郡府奉命惟谨㑹僚寀考论其详具列始末逹之行省以闻中书又惧其弗能成也遣郡吏高岑驰驿至京以图之溧之富彊果私嘱省掾妄加沮驳时银青公入调中台闻事不允白于执政又使岑面陈中书力争其不可执政遂易掾署檄事始克济明年溧阳田赋改输宜兴民大欣慰如病而痊夫自御史创言前后五年文移反复罔有决辞㡬于寖废侯承顺宪台风㫖任为己责而且委託得人卒使任粟米之征者舍劳而就逸去危而即安则惠爱之徳设施之方孰有过于此哉侯在金陵善政迭出而是举尤光伟宜有文辞以彰美功遂记其实且为诗曰邈彼金渊版𨽻于昇民困输将怨咨乃兴陆焉嚢槖致逺孔难操舟江海犯于深湍疲劳既极谁实矜恻言路有贤欲节民力猗哉郡侯中心隠忧念此凋瘵如疾未瘳慷慨建陈事闻于上逺俾胥曹请命时相相君曰俞筑仓于浙忍令赤子风涛震慑朝议遄下侯为主者士庆于邑农抃于野琼粻穰穰累舳连樯无复越险起其惊惶轻飈吹帆适此坦夷吴歈未终已逹荆溪国赋是储海漕是需民力是纾于前则无自侯践职美政屡敷惠利之大孰此之踰岂弟君子民之父母岂弟君子遐不眉寿钟山欝苍淮流汤汤侯绩高深同其乆长诗盟记客有以武爵镇徽城者属承平日乆邉陲警絶优㳺文翰遂倡诗盟应者景从月集羣彦分题彚什凡与盟者其诗皆可观也夫徽朱子之邦也朱子道徳浑成发言为诗卓卓超絶遗风余响乆而弥存今其邦之士故多能诗者余尝评诗自洙泗删后汉魏以下作者送兴间有调高意逺终未足嫓美三代自感兴诸诗一出融畅天人权衡经史以性命奥学寓于音节韵度中较之古诗十九首陈拾遗感遇理致悠深气格苍古直可追逐风雅是又诗之一助也故善诗者一本于心充积汪洋遇物发机吐辞成声则骨干伟杰神采焕扬不假雕组自中矩矱若夫求工于绮靡纎巧之余受窘于拘挛掇拾之际余窃病焉况是盟也因诗为㑹叙坐以齿笾豆有差兴其孝弟揖让俾之即吟咏以和性情幽穷得以纾其欝荣逹得以约于正㑹六义之㫖归岂止争一句一韵之竒也哉然古之将帅或樽爼折冲或敦説诗礼或雅歌投壶或手不释巻卒以勲烈显今也必能横槊赋诗飞勇气于勍敌破曹刘之垒惜余不得与于斯盟也山长王逹善假道姑孰过余求记为述其槩云槎溪记当涂城东有地曰博望其山以横望名汉张骞封博望侯班史载其穷河源使絶域以侈孝武威徳逺被世传其有乘槎事故今博望有溪名曰槎溪博望右族为袁氏族之长为瑞甫遂以槎溪自号治产勤俭好礼尚义寿八十有三矣按槎与查同増木为楂字画曰邪斫木也又曰水中浮木也而木之老无枝叶者亦曰槎牙自有张骞乘槎之説而王子年拾遗记谓尧时有巨查浮四海十二年周天名贯月槎又名挂星槎羽仙栖息其上张华博物志谓天河与海通居海上者浮槎到天河得织女支机石严君平以为客星犯斗牛者即此夫自舟楫之制兴虽浩渺湍激隔絶不通安坐而可济未尝资槎乘载以逹逺槎之不为世用可知张骞穷河源以为出于阗葱岭乃不知出自星宿海恶覩所谓河源者哉则乘槎不足据矣王子年张华亦不过驰骋神怪后世文人诗家多引其事以致清高旷逺之思而欲潇散于物外余意其非实然也瑞甫之槎溪当有以异乎是且槎之为物不用于世者也老且坚之木也浮水而不沈触风而不覆者也先生遯迹林壑澹静恬退弗求知于时託意于槎岂非示不用于世乎年既大耋神完而气充全其所得之天愈乆益固岂非老且坚者乎辟屋而居斥田而食利其嗣人遗之以安而弗遗之以危又岂有沈覆之患乎然其才艺可用而曰不用于世者先生谦抑也其老且坚而不沈溺者人皆期之也先生备一槎之美逍遥于溪上其徳如泉之有本其寿如川之方至其积善之泽方演而未艾曽何慕乘槎之空谈也哉东溪记水之行地南莫大于江北莫大于河江出岷山经楚入吴以注于海河经崑崙之墟势为九折长亘中国其源皆发乎西岂西为金方水乃金之所生与若纪氏所谓溪者则来于东者也姑孰左汇三大泽周数百里跨三州之境宣歙诸水浩汗下趋与之合自东而驰遂成巨川名曰姑溪色清而势驶萦回屈旋环缭郡城西入大江昔贤李端叔尝以姑溪为号其钓鱼之台在白苎山西南别麓矶石苍峭雄峙溪阳纪慕乎此乃号东溪其为意也不特取溪之来于东也夫东主春生天地大徳在乎生物故元气流运充满六合无往弗存东之为义广矣纪业卫生诸书知神圣工巧之秘善疗治尝为医官声着淮汴间其于象纬龙穴卜筮之学罔不究心尤以医称盖将推东生之意求无愧于是溪也况水生天一为五才之始与覆载相为无穷君子託以喻道随其所在各有取焉岂专发源于西者哉嗟乎水之为源肇自涓滴至于寻丈混混而流昼夜不竭其势至于不可御茍能澡虑以澄其源涤徳以濬其流则生意及物盎然春和于是东溪之实具在吾心演而弗已孰能测其所至耶陶学士集巻十六陶学士集卷十七钦定四库全书陶学士集卷十七明陶安撰记重修蛾眉亭记出大江而山曰采石昔人因其山川雄丽亭絶壁上以尽登览之美前直东西二梁山夹江对峙修妩靓好宛宛如蛾眉遂以名亭亦东南之竒观也岁乆弗治栋宇垣墉日就于敝经歴伊苏君来赞理太平郡府暇日临视叹曰不葺奚称遂请于太守凫山贾公慨然发己资倡谋修营应者翕从未㡬焕焉华饰翚飞丽空视昔有加夫采石为地当南北之冲风帆浪楫缤纷朝夕使客之往来贾货之繁萃又有文儒韵士遨逰题咏观其波涛渺弥吐呑乎呉楚烟云杳霭出没乎淮甸一视千里洞无所翳虽穷峦剰涧僻在遐隠莫不贡灵输秀于轩楹之下况前贤于此逰观俯仰高风隽烈有闗世道之兴废炳炳遗迹昭着古今令人兴懐而不能已君能留意于此非特尽登览之美亦不冺前贤之迹也君字明之官承事郎刚直明爽才志有为尝议于长贰均徭役审刑名兴学校之教刬仓库之弊公田佃者或至贫乏不徴其逋人甚便之治工斯亭特余事耳两蛾有知宁不展舒其颦溢欢颜于江云之表也余相知有素因衆之请纪文于石并书其善以劝来者逰龙鸣山记逰之胜者适其时可乐也得其地尤可乐也而所逰又皆佳士则所以宣其和舒其欝畅其心而发其文者盖乐焉而不失乎正也至元丙子二月甲午厚斋严君治酒殽拉予逰龙鸣山即无想山也时春霁既乆风日暄丽耆英少俊序齿而行鼓吹前导从蓝溪东南行五六里两山峙如双阙相距百步绵亘东趍中夹石田田右小路随两山势深窅曲折行三四里隘不宜田仅可为路又数里山益竒峻轻岚暖霭㣲袭襟帽山外崇峯复嶂杳无穷极少焉峭壁对立状若华表松杉万章夹路北转涧多石底云深树茂繁卉被巖鸟声清碎似非人间世僧舍雄丽榜曰禅寂门外独松古秀大连数抱修篁干霄森列门内寺长老出迎客延坐后堂扁曰白云深处其西有听松轩又西即韩熈载读书堂遗址所植桧犹存其北有甘露室又北上为招云亭气象空旷攅峯玉立视向所歴羣山低俯其顶矣遂蹑蹬至潮音巖怪石异态百出同逰者疲于跻攀于是止焉予以未登絶顶为快与三二友决意直上地势斗峻褰裳援萝履苍莽中上有天池沆瀁其水下飞潮音巖引以给庖其西絶顶巨石雄坦可坐数十人渺焉四顾心目豁然其东絶顶视西又高倦不欲登还饮白云深处于时暖气薫席蒸焉如夏凄焉如秋栗焉如冬觥筹无筭谈笑甚欢虽从者乐工各适其意酒既长老引客看花徐行登环翠阁已而与长老别出寺门行㡬一里衆以兴未尽席地坐分韵赋诗者乆之诗成而归斯逰也适其时而得其地信足乐矣但溧之为州非通都要路兼是山隠于邃奥故无前贤题咏及当代名笔发其幽潜予故表而出之呜唿乐而不失乎正者浴沂风雩也兰亭之㑹乃或感慨悲戚今同逰者心平气易发言为诗皆有可观其亦乐之正者与遂记兹逰之胜使无想山得以着于世云腾云楼记腾云楼者薛镇东北陈氏家居之楼也楼成有年而未颜其主人裕之遣子良噐请名于予遂以腾云命焉楼之后横望诸峯苍翠绵聮前矗灵墟若青山白苎之胜皆蔚然遥拱左则鍊丹溪丹阳湖又有武山圆丽是为山川奥区夫山川之气腾而上浮油然成云以泽下土化工𤣥黙神运无方莫云若也薛镇在当涂东其地高燥畎畆势割陵阜陂池寡潴必俟滂沛时降始克耕垦耰艺否则坐待赤立故虽恒雨不能为灾每夏秋之交苗耨发荣炎旸弥旬旋见色稿其人惶闵引颈仰望一或云腾于空相视喜跃既雨则嘉谷丰穰可跂而待今斯楼也高爽畅朗林树䓗欝晨霏暮霭皆足怡心娯神然尤乐于腾云者当夫凭栏四顾则田畴畇畇纵横连属不独山川景象资眺览之美实以天地妙用在乎山川之气焉况裕之藏书其上孳孳为淑后计长子字君杰克家者也次即良噐字君用从余受业若殷其学殖将见用于时有悠然出岫之意由是从龙而驰翔也遂作腾云楼记听雨轩记物有自然之音衆人闻而以为常知者闻而以为乐雨之有声莫不闻也惟兄弟共处则听之而适其心盖雨之声出于天兄弟之乐亦出于天不有此乐者不知此声也韦苏州有风雨对床之句眉山苏氏兄弟读而感懐为听雨之约既而㳺宦异涂离濶忧沮晚年飘泊艰于㑹合雨声不复共听遗憾终身故刘后村评其能为此言非能践此言也分阳罗氏昭諌裔也兄弟四人早孤立志慕学务承先业长君举领郡史禄弃归次君明次君焕皆善治产又次君礼掌行台词牒方羣居时友爱敦笃衣同椸食同案扁其轩曰听雨莳花植竹为怡集之所君礼之寓昇也择交慎行愿直明坦士类嘉之求余记其听雨轩余谓兄弟懿亲分自一气翕和雝睦发于真情故风雨之夕听其声而乐焉当是时也清灯语话之际檐砌浪浪或萧瑟于草木或惊决如波涛其入于耳者若奏管絃考钟鼓天下至乐莫此能过非出于天者然与然风雨之作凄寒牢落易于伤怆今乃闻之而乐则凡凉飔霁月花晨雪昼抚光景畅性情无不同其乐矣嗟夫世降俗漓手足同体视均敌仇裂门析爨伦理乖而骨肉疎不知听雨之同乐反从而以管絃钟鼓独乐者何其悖也闻罗氏之风得无少愧哉尔子若孙其心乃祖父心埙倡篪和益深同气之好则听雨之乐相传于百世而无苏氏之遗憾也驿戸余粮应役记国家疆理之大极天所覆广袤数万里自畿甸而要荒如腹心手足聮合一体内外使者往来于道若血脉之流通此驿所由置也驿有馈饷官给钱米为倡验驿户民赋谓之余粮俾任其费故一介之使经渉遐逺不资裹囊所至如归盖自成周设官掌牢礼委积以给賔客歴代沿袭而于逺人重其迎劳立法详宻则莫今若焉太平路界大江之东居水陆冲要北迩台察南邻宪司又南而江右浙闽湖广又北逹于京师郡统三县县皆具水马驿馈饷之役岁乆弊繁新其政者今郡侯中大夫也侯名孟克布哈字子实由刑部尚书出监太平亷明刚正号令风飞刮锄烦苛美利迭兴初在城驿旧额民赋及十石者户四十有九逓供是役乃总管鐡柱侯定于延祐间者也后赢耗不齐富者恬然弗増贫者则困且逋巧诈日滋诡匿产税茍于规免期限愈蹙不踰年而再役侯考旧额得胜役者仅二十七户蠲除困乏新得三户总为户三十以赋之石为其日之差凡一千一十有一日㡬三岁而一周尽稽宿弊芜薅而蠧剔之富不渗遗贫不罥挂轻重多寡权度弗偏羣心感悦兹侯所以重逺人之迎劳且苏民之乆病也夫三县之驿鲁港𨽻芜湖荻港𨽻繁昌而水马兼焉当涂分两驿采石之舟城廐之骑既皆因侯而坚完骁良使者踵蹑罔间昼夜馈饷不絶今俱籍为成法然城驿乃郡府亲临尤三驿之望衆愿勒文以昭侯绩仍列其户于碑隂庶将来有所考也青山酌别记山之胜以人而増重别之意以酌而益勤今青山之酌非宴㳺也非㫖于味也因酌而致赠别之言也姑孰东南诸峯惟青山崇峙云天元晖搆居太白吟咏终身乐之米元章大书第一山于石山之阳陆多车骑水多舟楫为往来要途故于兹而祖饯焉宋安常广平文贞公之裔也其兄衍常长姑孰郡幕母在堂安常性孝友省视慕恋乆不能去年已壮有署为宛陵府曹者安常恐违色养不乐就长幕劝其为亲奉檄始肯往焉诸友送之余十里憇于青山有酌而言者曰君子用于世不系职之鉅细在伸道行志求尽责任由此髙显可济譬之水焉始自涓流积成溪河汨汨不已必将至于海也子其勉诸又酌而言曰时政滋弊民瘼滋深往佐大郡悉乃心力修治而抚摩之必勉为而毋忽也又酌而祝曰士之持身名节行义保其有终以永令徳匪特为利逹之荣而已安常拱而复曰敬服斯言其敢忘于警省于是绘图以纪别意之勤则山之胜宁不因而増重哉图成诗赋满轴而予为之记梅竹兰葡萄图记草木之枝叶花实各具一美或以雅洁见重于幽濳者焉或以珍逺受知于富贵者焉梅舒英于冱寒倡羣葩之始竹以直榦高节弗易于四时兰之幽寂不以无人而不芳然多产于穷山剰水之际深林静谷之中若葡萄在中国万里外卒能入致京师移植禁林汉使者于大宛唐太宗取于高昌特诏褒除烦之功赐食嘉病渇之对孟佗以一斗拜刺史世宗以百缣谢元忠其荣宠如此盖彼乃幽濳之寄兴而此则富贵之娯懐者也予既隠处不为时所知坐广平之穷檐讽淇澳之遗章饮楚畹之坠露西凉之酿味不到口客有袖图示予者展视则四美在目吾意斯人效梅之清秉竹之直齐馥于兰又将冀葡萄之用也兼其美于四时者有系乎出处用舍之道焉且梅也竹也兰也着于易称于书咏于诗圣贤假以言道至于葡萄味不足以和羮材不足以协律香不足以纫佩徒以珎逺为富贵者所好而雅洁者罕获其遇抑势之然与故感其事而为之记万万户军功记国家疆域与覆载同大旷古所无民物衆广从化弗齐矧承平岁乆四方无金革声官恬吏熈衅孽间作必除姦暴以拯无辜则在良将苗薅而禽狝之固不可弛武以遗患也漳州李智甫恃险聚衆江浙行省调兵讨之闽阃以师扺巢穴贼计巧诈陷袭官军累月不下省命镇守太平副万户万侯协力征捕时年才冠慷慨赴敌逼贼垒而军部伍整严勐气飞扬战捷贼平罗天麟冦汀州势张甚行省以地恶人犷师老罔功命侯与诸将夹击战数胜贼设伏林莽輙焚荡深入以竒兵擣其腹心罗党悉除朝赐银噐有㫖升爵一级刼盗据花麓省台合军重围侯选精骑御之羣兇无敢冲突未㡬溃散湖南猺贼窃发残燬城邑主将知侯练习军旅驰檄俾往击之侯用其智略已而凯旋浙东扼塞海道省臣将舟师以进风涛弗利遂议招抚选官往焉将吏畏缩弗前侯闻言甫毕已操舟涉洋见彼语以祸福果纳欵帅壮其勇大加慰赏奏可班师乃至正辛卯冬还镇适江北有兵警太平濒江戒严万户缺员军民咸喜其归恃以无恐可谓贤于长城矣侯字威重官武畧将军世家濵州高祖国初立战功受官曽祖亦以功获宠大父佩金符副万户至侯五世袭爵侯仕十余载每坐席未温輙承委去凡五出师沈机鋭志克成勲劳真良将哉使在位者以身许国皆若是虽有祸乱不难定也侯读书执礼事母孝所居有忠节堂姑孰閲武记至正壬辰仲秋之末镇守太平路军官閲兵于北郊修武备也去年荆襄诸路陷今年春正月武昌以强兵障江汉狃习治平将骄卒熈警备遂弛既失守下流郡县汹汹震惊大江西岸数千里羣起立敌而太平危矣太平古姑孰也扼水陆冲要由六朝以来为必争之地内附八十载民不识兵城堑夷废比者敌垒隔江相持南则宁国告急蕞尔一邦军马寡弱岌岌㡬不保渤海万侯独以副万户统军府事千户差遣缺员江浙行省命忠显校尉唐州翼上千户移戍太平万侯一见握手论心敬以賔礼一切军务悉委之遂乃合部曲团集教塲躬自训练三令五申无敢违者日习月熟皆骁勇一可当十万侯喜曰如此则何忧无备时监察御史湖北宪司江东分宪皆莅太平军府请观閲武俱出郭就次有司骏奔是日也秋气肃清天风凄然万侯与忠显率诸校戎服从事祭五方星禡牙誓衆旟旐蔽野戈矛若林万侯长右队忠显长左队各建大将旗鼓佐以偏裨麾兵而进如古阵法五人为伍五伍为两四两为卒五卒为旅为师声金鼓以节之跪起进退衆必齐一乍分忽合乍方忽圆唿譟震地往来挑战击刺驰突周逥旋转互变不常或堂堂而正焉或纷纷而竒焉既毕劳将飨士动合礼法观者异焉且其初本戍徽徽僻在深山代无兵祸不争之地也太平必争之地也不争之地沦没乆矣必争之地保全不失系武备之有无也使其在徽不迁复教閲若是必能守其境今操阃外大柄仗钺专征者所得智略之士如兹㡬何人呜唿恢复不速有以也夫监郡沙卜珠岱公招安记国家混一以来民不识干戈者八十年至正辛卯兵起淮西攻城掠地蔓延江东壬辰十月陷溧水州溧与太平接境敌骑扺界招引亡命为向导耀兵西行三乡之民震恐胁从窥叶家桥距太平郡城仅四十余里官军进拒合民兵一万二千余人逼河而阵彼军増聚人情骇惶行台檄江州监郡元振摄府事衆请益兵捕戮侯意在招谕未㡬淮南行省平章领精兵万人至太平欲选轻骑数千长驱而东侯谓如此则三乡屠灭无遗万一未克师老财费况细民乐生畏死受制于彼岂其本心曷若抚绥有道侯乃请于省宪止兵息战下招安之令来归者许以不死其衆闻之举手加额愿如命侯约同知仲礼各单骑入其巢穴渠魁五人投戈出迎罗拜马首侯晓以逆顺之理胁从七千二百户有竒献其兵仗旗鼓悉自悔悟旋斾之日降者五人及其部卒悉与俱至郡民聚观室家相庆盖其全活十余万人环千里之疆释其忧危纳于乐土厥功茂哉侯世为沙卜珠岱氏尝监广西兴安县惠爱及民征战屡捷蛮獠畏威不敢侵境招致猺冦十二峒及邻境猺首三十七人由能亷明果毅知无不为虚已下贤开广聪明宜其事功光伟如是昔渤海盗起龚遂单车赴郡化刀劒为牛犊今陆梁百倍渤海一时帖息则侯秉心布徳其古之循吏与衆愿着其绩故记述如右太平路同知仲礼功绩记至正十二年冬十月溧水州陷敌兵犯当涂境绛衣白刃纵火刼掠三乡胁从至数万人鼓行而西连营立栅至叶家桥望太平不逺适江东分宪以台命镇兹土与文武官议攻御之筞同知府事武毅将军仲礼侯曰今胁从皆良民仓卒受廹势不得已若招安来归不待劳兵耗财而自定果不悛勦屠未晚时官军断叶家桥夹河对垒侯慷慨请行访求素知道里扼塞民情善恶者数辈以自随选精鋭民兵四百人或以为寡侯曰我计若行何在兵多不然当顺民心以除害则民皆良兵岂患寡乎乃以十一月望陈兵启行建招安大旗队伍严整金鼔震鸣纛旐央央劲骑龙趋出自东门侯戎服乘马以为殿民夹道瞻望喜曰释我忧矣遂抵叶家桥与官军合声威大振抚谕居民不数日从者万余人连战皆胜淮南平章实烈门公领大军经太平将遣勇鸷骑射东行攻之分宪郡府咸以招安为便监郡沙卜珠岱公与仲礼意同自扺侯营定计募人往谕曰降者不坐侯却兵释甲与监郡入敌境晓以信义使知逆顺魁桀五人崩角迎拜侯召至榻前夜语即解衣卧示以不疑衆感慰束兵来归者七千户有竒得不死者十万人及五人者入城平章喜各赏缯帛以安其心其人皆曰非侯则祸且灭门谋作生祠祝侯寿焉先是侯统义兵于郡城防卫有法民赖以安至是有功归未㡬台委总兵鲁港守隘益严尝渡江烧淮岸营寨擒其士卒盖侯出于贵族刚明英断临事不避难观其所为可谓爱民忠国矣省台具实上闻宜哉余故文以载其功繁昌县监邑公仲賔功绩记太平统三县皆濵大江与淮对境惟繁昌为下邑去郡城最逺地狭民贫至正十一年夏彭翼兵起十二年春陷无为州隔江营落布阵示威繁昌孤危民心动揺援兵弗至岌岌㡬不保监邑博啰特穆尔忧时多艰政先抚绥江浙行省参政委总兵务俾卫其境乘衅盗窃者斩以徇衆遂皆帖然无敢念乱召募精鋭官帑或不给佐以俸资羣感悦勇气咸倍集申港马䭾战舰分守要津闰三月暴兵入繁昌捕其兇桀李姓等四人诛之夏四月敌舟四百余自泥汊分道渡荻港纵火来攻监邑闻急率敢死士百余赴敌贼势炽横监邑曰彼衆我寡非出竒计不可破也指凤凰山谓衆曰据此者胜遂疾趋登山列部伍下视贼阵杂乱不属监邑曰贼易破尔无能为也麾兵下坂鼓譟冲突分截贼势监邑发矢连中衆力战擒伪刘先锋等三十一人斩首数百级余党奔渡舟甫发监邑以战舰乘胜追击溺死者大半自是民乐守御不以冦至为忧未旬贼渡铜陵战败走繁昌界擒其贲先锋等三十三人戮于城西又五日贼复至乃设竒拒战获其伪王等南行台侍御史左公统兵芜湖嘉其绩赏以银缯行台亦遣使颁赏栅港贼掠王家沙聚兵御之屡有擒获功浙东阃帅恩公代左公统兵赏赉有加冬十二月贼采汤陈沙鱼藕获其魁陈良甫留询敌情未即诛越三日贼舟三百余欲东渡声言攻繁昌夺陈良甫监邑磔陈于江岸整兵以待贼望风而退前后十三捷常以身先士卒生擒百有二人杀溺不可胜计贼锋挫衂不敢窥繁昌矣至是民始安居监邑不懈益勤昼夜严备食息不遑爱养黎庶优老恤贫为治严明利兴害去以故深得人心则其保全一邑岂独恃威武而已哉监邑字仲宾官敦武校尉好古尚文逊抑简直口不言功易曰劳谦君子仲宾近之邑士民属县吏董中来请文纪功予因特书俟夫秉史笔者瑞麦记河南靳侯处宜守太平之明年为至正癸巳瑞麦产于城北一茎两岐郊民持献侯廷盖始者麦苗发荣幪幪渐渐勃然而兴农庆于野皆言前所未有及吐秀穗实坚好登场计利倍于常岁按小麦为来谓瑞麦天所来也秀出两岐尤天与之嘉瑞焉天所与者因人所感岂无其由哉自侯视事值彭兵东窥郡地傍江敌垒隔水相持甚近侯募勇壮列营立栅宻屯江岸以防御之溧水州陷彭营分道来攻陆扺新市水扺三湖各数万人侯益兵拒战三湖之敌败溃下令招安新市诸乡其魁党尽降用是境内晏然耕桑如常淮民避难携家来居大军屡过官帑虽空供需有荣惟恐伤民夏四月麦未获霪雨侯䖍祷乃霁遂获焉麦既大熟民得续食渐致平康视隣境兵燹疮残独为乐土两岐嘉瑞天人感通信有徴矣僚属请奏休祥侯隠抑不居其美士民皆谓曰汉张堪守渔阳两岐有歌彼遭治世其理效为易此当多故其理效为难茍不着其实非所以彰景贶报惠政也求记于余窃惟是邦昔有瑞麦亭在南津桥北亭废已乆父老犹能称道以为盛事今侯寛厚慈祥勤劳应务敦本抑末脱民危急和气所召祥谷复臻劝农系䘖无忝厥职其有光于渔阳哉侯名义歴仕省枢台宪奉使陜西今官中大夫是年七月望日记陶学士集巻十七陶学士集卷十八钦定四库全书陶学士集巻十八明陶安撰説张诚之名字说实理旡妄浑全于心诚之纯也气与欲并理未悉纯杂乎诚也求进于诚必资于友冝取友之贵乎谅也夫五典之行非诚不可君臣父子夫妇昆弟各专其道兼而明之在乎友也朋友有信信即谅也辅仁以求其纯正过以去其杂善之择而执之固诚斯得也谅之与诚小大若异非谅莫由以诚也然取友贵乎谅䖏已贵乎虚也谅可进于诚虚可受夫实也予窃恠今之人一有堕于末学徇于小智矜其技能谓足以出乎䓁伦既害其诚复不幸而亲狎柔佞志益猥下及闻忠言肆然无怍容友虽谅焉不能用也诚恶乎进呜唿虚已无我者友之谅为己之益也物欲室其心自毁其诚者不能虗者也虚以受之实以践之勉焉无弛不容乎杂诚之纯者于是而得友谅之益奚可量也张诚之名友谅来徴予説予雅与之友故告之如此盖以谅自期将以诚望于君也徐伯仁字说天地之徳莫大乎生即其生物之无穷知其仁之不息矣人之有身具是生理徳全于心仁之体也爱周于物仁之用也人而不仁得为人乎武林徐伯仁为芜湖县典史请余衍其字之义因告之曰凡为县者最亲于民百里之地朝令而夕可遍典史纲总诸曹簿书谋议悉倡其始茍行事适其宜出言得其当虽令簿不敢弃理而纵其或苛刻贪暴残民舞法人将扰扰䘮其乐生之心是何有于仁矣哉彼市井贱氓虽极昏蔽介然之顷而恻隠之真犹勃乎其不可遏矧居官賛理者得以施其仁乎盖生理具于吾身哀矜之念兴于内寛平之政敷于外随事而愽其爱使邑之民物阜安咸被利泽以遂所生而仁之用行矣因其用而求其体则天地生物之心于是乎可见故善为仁者无它焉在乎扩而充之尔充之足以保四海岂止一邑而已哉黄氏三子名字说番易黄徳辅医世先业疗治輙验逹官贤士乐誉其能济物之心蔼如也其子三人确守家学长曰䖏礼字以仁复次曰䖏常字以仁夀又次曰䖏善仁美字之嗟乎天地溥其大生之徳赋畀万物莫非不忍之真人得之而为仁爱之所施油然而发故儒者以求仁为先务使可行志则泽被天下但穷逹不齐反不若医家者流得以施其仁也然仁未易至至必有其道焉撤其气欲之梏唯礼是䖏蹈乎䂓矩准绳之中而仁可复矣孔子曰克己复礼为仁易之言仁独见于复䖏礼勉诸茍外物扰攘于内将变迁无恒能䖏于常止乎义理安固弗摇保其仁于永久是之谓夀先儒以仁者夀为静而有常䖏常勉诸况仁为衆善之长譬犹安宅当䖏而弗旷或择术不精如匠矢役意于丧物则自戕其性故孟子引圣言明择仁为美䖏善又勉诸盖仁道至大而医者最近乎仁若其趋富贵弃贫贱衒报甚而服饵不投其疾药物不求其真坐视危笃而不一动顾惜之情犹手足痿痺而不仁矣华其名而丰其实余之所望于三子也徒为美称而已尔岂余所望于三子哉程叔元字说天地之徳莫先于元故曰大哉干元至哉坤元是以天下之民谓之元元三才之道亘古今而不易以其有元也人得是元以生具于性为仁发于情为恻隠贵乎推而致之耳新安程氏有名仁字叔元者余友子舟乃其族人求广其义而铭之夫元气流行无物不在君子之仁随感发见事亲之孝事君之忠待物之公爱衆之慈无非仁也因事而施其仁犹一元之妙贯通万物必也致知以察其微而絶外诱之私力行以守其正而全本有之善则真理昭融无适非仁天地之徳在是矣叔元勉乎哉铭曰元统四徳仁该五常干坤生生赋性寔良莫大于元心体如天莫始于元得之最先人自小之遂昧厥初不忍之真本然自如君子求仁精察勇行外邪必闲内欲不萌全体既莹博爱斯盛形诸践履大公至正是曰善长具此衆美万物一春万事一理人为元元含灵緼真能存其仁不愧为人张文道名字说道之显者为文文与道异名而同出也夫礼乐典章纪纲法政焕然施于天下者皆文也必有当然不易之理可常行而无弊是乃所谓道也先王用之以为治百姓用之以为生顺之则理悖之则乱亘万古犹一日者良以此也张文道字用之幼肆儒业长习吏事谦谨可嘉求予广其名字之义予亦乐为之言也且夫饰浮艳以为文沦空寂以为道者无用于世也而世之为吏者又往往昧夫大体刻深其文悖戾于道者多矣予将以有用之才期之故以道之显者为告佐理于官率是用之可也宋生彦中字说宋彦中名徳瓉言者亦既详矣而复求余申其义盖器之贵在乎瓉瓉之用在乎中今也瓉必曰徳因物而求其道物岂徒美哉中必曰彦以道而责诸人道岂虚行哉且瓉以圭为柄黄金为勺外青金而朱其中体具衆珍诗人独表以玉瓉疑若偏也然良玉温润而栗然有不偏之徳不偏固为中之本及夫黄流一注美在其中芬芳条畅以荐诚敬格神明适有合乎人心之中焉何者当祀之际心舍虚灵肃然警歛持守于内而无敢放逸于外念虑澄莹私欲屏除不偏之体于斯而存矣易曰王假有庙王乃在中也程子传曰在中谓求得其中摄其心之谓中者心之象是宗庙执瓉即黄流之在中而吾心之在中又有以摄服天下之心使皆归于中则瓉之为功其弗盛矣乎学者存心常如执瓉灌地之时言行动静将不失于过与不及庶无负名字之义哉髙忠名字说保定学者髙忠字彦实来谒予请为名字之说窃惟圣人四教贤者三省一贯之道九思之目与夫中庸违道不逺大学君子大道孟子论天爵易文言论进徳其要悉在乎忠他如主忠信言忠信之云不一而止盖天之所赋人之所守师之为教士之为学皆重于忠也先儒曰尽已谓之忠夫存乎中者一念或不实非尽已也发乎外者一事或不实非尽已也是知忠者实而已矣君子立心脩行凡动静语黙一皆出于真诚而不杂于私伪乃为得忠实之道茍离于此则入于虗诞于是言渉乎妄事渉乎谲欲荡而理灭所谓不诚无物者也彦实笃厚而不浮其质类乎忠实矣日用之间事长敬贤接人应务以至坐作食息必思所以尽乎已而唯忠实之践尚当始终不渝表里一致有以美其身心岂徒美其名字而已哉秋田说润逺董翁号曰秋田诸名流歌咏满轴皆知田之有秋矣亦知田之所以有秋乎夫所谓秋田者据其成而言也耕于春耨于夏种之美而生息不已苖之茂而稂莠不杂故至于秋而熟焉其在人也亦然徳之有成若田之有秋也天理明而生息蕃则其耕也深矣人欲消而稂莠去则其耨也勤矣由是方寸之田其秋穰穰愈获而有余子孙尚亦有利哉董翁之田其殆託以谕徳邪耕养斋说耕以养生庶人之职君子入官有禄为养足以代其耕也王君尚贤年七十余名其斋曰耕养以君平生学古穷经宜有代耕之禄乃藴其才美不求知于时自壮至老嚣嚣畎亩间得无意哉盖君素志用耕为养将示其子孙务本抑末以享美利如书所谓服田力穑乃亦有秋古人有起自犂锄致显爵者安知不在其后也哉反之于身亦若是焉以方寸为可耕之田其种徳也如艺嘉谷其去恶也如㧞稂莠计其所获不特自养而已又贻养于嗣人而无穷也若汉志所谓耕且养三年通一经则为年富未仕者言余故不敢为期頥者勉焉陶学士集巻十八陶学士集卷十九钦定四库全书陶学士集巻十九明陶安撰墓铭故完颜判官墓志铭君讳权字时中荣禄大夫徽政院使柱国魏国荘敏公讳正叔之子荣禄大夫大司农柱国陈国公讳徳仁之孙曾祖居敬资善大夫陈留郡公其先出自金源居汝州梁县荘敏公官于南爱当涂溪山筑室退休以夀考终子孙因家当涂成庙时君以勲胄入侍禁中仁宗在东宫选授司经除承务郎迁承直郎江浙省照磨陞奉训大夫厯贑州路信州路判官至治辛酉冬十月辛亥卒于钱塘之寓年四十有七殡当涂凌家山后二十有五年其配某氏卒始得吉兆于殡南乃徙君柩合葬焉子男五人长某以䕃累官从仕郎早世今从𦵏兆次次世荣厯浙东西福建宪史次某河南贡士次某行省宣使次某女三人皆归名族孙男九人女七人曾孙男女各一人世荣䕶其母䘮归自钱塘窆以至正丙戌冬十月丙午求铭掩诸幽铭曰英英魏公显有烈庸嗣子象贤克扬清风承光天籞宣誉春宫累命钖爵政流沨沨夀不我崇禄不我丰有韫于躬弗耀于功嗟哉厯年浅槥是忡卜吉奉襄同穴而封冈陵峙隆溪流自东有永斯蔵铭昭不穷周廷瑞墓志铭君讳天祥字廷瑞宣城人也性敏善记诵睦宗族得其欢心年二十余目病䘮明乃㝠心屛虑瞑坐终日踰数嵗夜梦大龟䑛目觉神气清洒诘旦彷彿能视物久渐明甚无异平昔遂览医书通畅其理慨然有济物之志病者无亲踈贫富治疗必勤虽冒暑寒风雨无倦色未尝伐能觊报其意豁逹每以赢余周给困窭寄兴山水间悠然自适至元丙子十月十三日疾终于寝距所生庚辰嵗五十有七年娶朱氏先君二年卒子三长复次升次某女二适杨某汤某其𦵏附城西宋村之先茔升来太平奉潘谷状请铭曩余闻谈周君目明事徃徃饰以神恠谓其能感𤣥武之灵予追卜其梦曰龟离象也离为目为明目明之兆且目为肝窍心多思纷扰则火盛炎肝木受焚肾水失升目病滋剧能养之以静积久而神全宜有复明之理人苟好处恬澹不以外物婴情将无适而不自得余于周君验之矣铭曰古道寥邈声利纷华孰晏其心晦徳于家惟周子贤时之杰然志操弥坚不为物迁我视既明彼痾则痊所全者天于以永年宣邑之西有隆其墓不亡者存与石同固行状故文林郎江北淮东道㢘访司知事费君行状君姓费氏讳诜字太初其先涿州定兴人避兵迁清州后徙济南遂贯棣州曽祖讳某承直郎彰徳路总管府判官祖讳某承务郎龙兴路同知宁州事考讳某承事郎台州路同知黄巖州事赠文林郎江浙等处行中书省左右司都事宁州南仕因家金陵君生朞而失母育于祖母杨㳟人事继母孝右丞韩公叔亨掾南台时称其文学于台察遂举浙东宪史调福建㢘访使巴咱尔怙势不法衆畏缩从令唯唯君每抗论可否辞气不屈或者危之君曰弃理必败何足畏也已而果败佥事廵部选君辅行至漳州闻有阚姓官领兵戍漳没于王事妻王氏求尸弗获哀恸间有持刃者逼以非礼王曰汝能助我得夫骸吾当託身因得尸于林莽王积薪焚之遂赴火死君叹曰忠臣烈女旌以厉俗风宪职也白佥事覆实上闻朝命立庙赐额双节泉州万户孙姓贿觉南台遣使追金佩符宪司俾君偕徃使觊货于孙不获欲辱其妻子君厉声曰使来拘符耳何乃非法惴人妻子邪使慙而止考满㢘访使多尔济巴勅公幕长何公彦敬率僚属祖饯溪浒闰人聚观谓见宪史多矣未有如费君之贤也舟次水口有拜于沙者乃孙万户遣以金赆拒不纳道建阳县张滩水势湍激舟颠撼乱石间几溺挽者力莫措君仰天祝曰诜果亏行获戾当覆舟县官闻而相谓曰我久徳费君义当趋救亟率衆至舟已安次兰溪祖母讣至舍舟变服陆抵金陵殡未几都事卒居丧尽礼先是自祖考以下诸柩尚浅土至是得地于江宁县凤台乡王家山以元统甲戌季春奉祖考宁州府君伯考宁国县尹考都事府君叔考西安县尹与诸妣合𦵏焉除绍兴路照磨郡守听纳其谋㑹朝使大断先期谳狱悉无寃疑使至囚伏辜不劳而决使甚礼之同知诸暨州罗垒党权臣贷资久不偿屡挫资主君召譲之犹不偿资主庭诉监府贪墨援罗垒抑不为直君正色言强暴当锄遂立正其罪覆灾田于诸暨父老曰是正州贰罪者必能持公道羣跪马首言前守单侯功徳在民没有余思今已立祠独治行未文于石敢请君曰诜适侯孙壻恐疑渉私父老曰此不可以嫌疑废勒石示公何谓私也辞不获为立石处士韩明善记之郡吏需次者富势輙先补贫或垂老未禄㧞久滞者十数軰萧山县民吴姓塾客诬吴逆言兴大狱行省檄浙东帅锁南班公理于绍兴君与谋一鞠而诈露帅喜辟为浙东帅府掾受从仕郎池州路知事未赴值帅任南台侍御史举为台掾见知于大夫脱欢公时治书张公孟功本费亲戚君不言后张侍亲归饯以戚礼张始知骇曰君重厚人也除承事郎浙东宪司知事得推恩父母考赠都事妣东平范氏赠宜人继母益都葛氏封宜人调文林郎淮东宪司知事㢘访使定定公优貌之多所画诺贫无马镇南王以廐马一遣司马衔命以赐辞不受既而遘疾㢘使日一至亲视医药至正八年八月十四日卒㢘使哀临率官属赙奠镇南王悼之遣使致祭诸孤以是年九月扶柩还金陵以是月某日𦵏王家山先茔东距君所生年元贞丙申季冬仅五十有三嵗娶曹南单氏溧水州儒学教授讳禧之女封冝人子男七长惟徳䕃补常州甘露务使次惟贤浙西宪使次惟信嘉兴路常平仓官先卒次惟政广西帅府奏差次惟仁次惟义广东帅府奏差次惟和女三长淑柔适金溪县主簿刘仲璋次淑仪淑慧在室孙男三钥钺镛女一定曩乙酉春仆客京师识君于邸舍言论风节肃人听观近而亲焉则温乎其煦物也及见台谏诸贤评论时才谓其操守清严儒雅适用尝自号容斋积经教子皆彬彬成立仕虽有年帑无赢资旋终于官仆在姑孰闻而伤怀及来金陵而君之墓掩矣惟德等衰绖踵门泣拜曰子知先君曷有以昭之又託余乡友李光德来恳君既遇我厚且与其诸子善义不得辞于是有状代朱城述母行状先妣宜人讳妙清姓梁氏世家歴阳今为当涂望族元统元年先考为延平路经歴先妣挈家以从至元三年先考陞福建都转运司经歴四年卒于官先妣䕶䘮以归自闽抵江东湍矶之险激山岭之﨑岖越数千里炎暑湿蒸以哀悼致疾还家势寝危笃遂至大故惟是不肖孤城罪逆既深荐罹凶毒苍黄唿号显扬无道尚敢以不孝之辞追拟先德按国制宜人秩七品先考官延平时封爵于父母先妣同受命焉先妣天性温厚幼在室时事亲脩孝道奉馈省侍劳而益䖍女徳既周宜配君子惟我朱氏之先代以科第显先考文行伟然外祖梁公见而竒之许以子妻既婚先妣谓曰朱氏世有名人宜读书自脩庶可嗣遗光也先考善其言勤苦务学恒以不坠先业为志行台举广西宪史调广东考满受衢州路照磨辟福建帅史所至皆有能声先妣賛益为多及先妣之父母既没其祖年髙无恙嘉先妣孝谨不衰爱顾特异于诸孙乃命以田宅益其资奁诸孙遵戒惟谨先妣曰妇之从夫随其有无足以自安且多财者过之所由生使其借妇资而富适以滋骄惰之志非勉其成立之道也辞不获强受其半族人称其贤自是劬躬起家敦行节俭敬以事上慈以遇下辑睦宗姻闲于礼范尤好施予饥寒困阨者恻然周给之假贷不责其偿媪有来见者及去遗贯珠百绳急遣归之存心之厚类如此先妣惟城一男训以礼法择师为教女二长适秦珏次适童徳贤卒之日七月甲辰也夀五十三岁距先考属纩仅三閲月呜唿悲痛甚矣将以是年十月丙午合𦵏于东龙山呉村之原先考既有志以掩诸幽先妣善行不可湮没衔哀泣血纪述其概乞铭于立言君子云代严潜述父行状先考讳松字茂叔世为溧水儒学先祖讳曰光治周礼领宋武举亚荐有子七人先考居长醇厚守礼法读书向学年弱冠遭世变先祖被兵伤颈创剧濒死先考与其诸弟舁先祖往山谷间逃难每求善药疗其创先祖赖以不死兵后即蓝溪旧居増搆崇室田园亦斥视先产有加敦尚俭朴勤劳不懈先祖妣丁氏先先祖卒先考事继母陈如亲母先祖既以夀考终家累千指先考治养有法笃意教子孙聘师家塾类多名人岁己巳大饥乡民失业先考倡谋于诸弟合赈稻米五百石余所储峙半直出售全活者甚衆时赈粟得补官有司将具实以闻先考曰凶年民饥周之宜也因是希进岂乐施之本心乎事遂已平居不妄言动性情坦夷声色玩好之具不蓄于家澹然势利扁所居之堂曰思永因号思永居士召诸子训曰吾平生居兄弟间不敢亏骨肉之爱用能保其终汝䓁各尽恭友思其所永以笃天伦庶可植户门于久逺也蓝溪西有小阜势隆而平山水拱秀名曰观城距家百歩每杖屦逰其上龎眉白发徜徉以娱甞曰生于斯逰没于斯藏不亏于身不愧于心吾愿毕矣元统甲戌十一月十一日疾终于寝年七十有二临终戒治䘮用古礼毋以金银器物纳棺中先母陈氏有贤徳先卒子男三人长即潜次曰济次曰汶女一人适史季章孙男六人钧镛谔余未名曾孙男一人徤明年正月庚申𦵏于观城遵治命也先考力善如是其生也既隐而不闻其没也必求令辞纪述其行庶乎久而有传故抆泪奉状如右哀辞苏长卿哀辞士有负才艺而不得试者多矣虽或一试莫能尽其用卒困欝以死与不得试者同亦君子所冝悼也世之取仕者合道之宜每不多见无所挟则干徇求合其病也污茍有挟则刚矫自用其病也固污虽茍容于世不足言固则鲜为世所容戾道均乎尔不执其固近乎道而不大戾者犹愈于人也吾乡苏长卿不専于固而义不茍容以是莫能尽其用势亦冝哉长卿名元善在幼时右丞完颜荘敏公左丞畅文肃公爱重许予业春秋攻朱子理学以勤苦为甘文辞尚竒古贵势知其才者争欲罗致出门下海北辟宪史闻命遂行谓可少行吾志矣乃正色直言贪墨豪猾沮慑畏服茍有益于民将不计其祸福而为之风行列郡皆曰苏君不可犯也指斥无所隐避因忤权贵劾归当涂长卿少矜名节一遭摈弃深切悔耻益务脩励自号曰静学然犹俟用于世以不善干徇竟无与直其事者疾卒于家呜唿才艺若是而于道不戾且脩励有加使得展摅所藴激扬于当时以警在位其有不能者哉予哀其志之不就而早没也为辞以昭之且直其事云辞曰吁嗟乎长卿竟何为也世冒倖而荣义之亏也佞伪之是行孰坚其持也劬躬以效诚独蹈其危也不遐其夀而不崇其名何子命之竒也呜唿已矣世孰能明之辞以志予之悲也蒋茂仁哀辞至元四年夏五月甲寅蒋茂仁旅卒于武昌踰旬而柩舟至予往哭溪浒父母兄弟极其恸亲戚朋友极其哀过者叹曰观此则蒋君为人可知君讳荣亲言貌和易力学强记纉言成文故总管诚斋鲁侯谱琴操授徒君精其调以能琴名乡校聘之为师时予始习举业常与君见君不以幼相易见輙加敬后六七年北方学者㦄亭郭克脩东原刘彦琬邢台霍徳良大梁王士勉皆寓当涂君复以郷校聘与王子直张彦圣同时为师暨予凡八人交甚善借论堂之东斋蓄经史讲解辨难无废日听者满座君毎立説竒卓出传註意外务压衆论所居题曰竹楼甞逰京师有荐其才者于是中书移檄湖广行省君往候铨除见礼于亲王久乃归觐居无何又挈家而南意在得禄以慰其亲未受命而疾作遂至不起惜其可以闻于时者不闻也呜唿才而不夀死而无子皆可悲也为之哀辞述其略焉终不使其可闻者不闻也辞曰云梦之南兮荆楚之陬阻江汉兮艰以脩洞庭波兮风飕飕䰟何为兮于此留天门深兮何极旋飈轮兮南适怅行子兮安在黯芳草兮萋碧䰟气兮流通返故居兮江之东荐芳醑兮殽黍丰感哀诚兮无逺弗从乗黄鹤兮别鹦鹉尚徘徊兮南浦望君来兮未来目渺渺兮愁予仕不遂兮年不昌闾里咨嗟兮父母永伤才行着名兮其存者长呜唿哀哉兮云何可忘圹志代孙某述母圹志先妣恭人姓吴氏讳某庐江人其父讳㞧芜湖县尉知先君谨厚因以女归焉先妣性慧悟温懿慈良虽出自富家不好侈靡言行合礼法事舅姑尽孝敬躬蠺绩教子有方先考以䕃补官先妣内政雝肃有警戒相成之道先考同知归州事勑封恭人品在第六先考调集庆路府判卒于官先妣哀毁至正六年八月十三日终于当涂正寝距先考之卒甫八閲月呜唿痛哉先妣生于至元年九月二十三日享年六十有九子男二人女三人长适休宁主簿上元杨翮次适当涂儒家李夀孙次适吴思佐先妣兄子也孙男三人女一人卜以闰十月合𦵏某山先考之墓用志其槩以永其藏焉孤哀子某某谨志文代严源祭父文维至元二年嵗次丙子五月丙午朔十四日巳未孤哀子源等谨百拜哀告于显考竹西先生严公之灵曰呜唿哀哉呜唿痛哉嗟我慈父天夺之速胡为庆门遘此凶毒岂特诸孤之无怙且失乡邦之名宿哀吁天而罔闻念百身而奚赎追昔平生质粹如玉徳性谨厚仪表荘肃诗礼承训道腴浇沃俭以起家和以睦族脩身励操令闻扬馥往在幼年世罹兵衂我祖屯蹇几殒锋镞窃负卫捍孝心纯笃时既平康蓝溪卜筑干蛊服劳栋宇崇矗蚤作夕休勤渠自朂产日殷阜业日充足祖用夀考介兹百福兄弟翕和闺门雝穆蔼然义风敦于骨肉子姪既蕃孙枝有续无间彼此均为抚鞠教以义方延賔西塾凶嵗荐饥赈民以谷逺近向慕遵其约束冠带俨雅衆善弥蓄寓懐经史乐披简轴逮夫景渐逼于桑榆日优㳺乎林谷绍严瀬之遗光蹈商颜之髙躅终深藏而不售如至珍之韫匵彼轩冕之势荣曾何心于奔逐兴託纹楸手醸醽醁观东臯之稼爱西村之竹婆娑老境杖屦往复神闲气平澹然寡欲其清风髙莭足以輓狂澜而振頽俗信斯文之前脩为后生之所服方仰砥柱遽摧梁木一疾弗瘳彼苍何酷使夫闻讣音者莫不心伤而頞蹙况父子之至亲痛罔极而谁告呜唿哀哉悲风起兮愁云飞神之㳺兮何所依嗟人命兮露易晞身虽没兮名则辉夀七旬兮古所稀令徳着兮难湮微铭旌掲兮垂素帏心惨裂兮增歔欷嗟永诀兮不忍违灵輀去兮何时归呜唿哀哉呜唿痛哉尚享代满譲祭父文维至正六年嵗次丙戌四月巳酉朔二十九日丁丑孤子满譲暨阖家孝眷等谨以特牲时羞之奠衔哀祭告于先考朝列大夫曹州尹骑都尉河东郡伯满公之灵曰呜唿天厚善人既钖多福乃不憗遗又何惨酷遽然永别俾我荼毒虽九十之脩龄然人子之心犹以为未足呜唿已矣何嗟及矣音容渐逺忧伤曷已载惟义方为教淑后有素家由是兴资由是裕敦朴简直昭有令誉朝廷推恩封命荐隆钖爵嘉祥陞秩河东诏㫖优老袭衣示崇荣耀有加旷典幸逢方兹暮境得遂禄养千里南居姑孰溪上年髙徳卲衆心慕向须鬓虽皤颜色如壮纳江山于轩榻招烟霏于几杖具以甘滋酌以佳醸庶心畅而身安冀百年而无恙夫何遘疾曽不逾时子孙羣侍是医是祈功効杳然终莫能为禳也在官王事驱驰惊闻哀讣倍道而归不及一见涕泗涟洏呜唿益可痛矣将以仲夏上旬柩舟北还离此寓馆卜𦵏家山父子至亲死生异路未酬罔极之恩徒抱终天之恨跽而陈辞荒迷不次灵其昭格鍳此孝诚呜唿哀哉尚享惜逝文溧城南余十里有蓝溪当溪流萦折西趋而崇构连矗者儒家严氏之居也曩以礼致余处賔师之位识其先辈兄弟五人为忘年交皆淳龎雅肃有古君子风嵗时宴聚衣冠伟博须鬓皓苍子孙环侍举觞称夀言笑蔼然闾党视为盛事既而茂叔君卒踰二载芳叔君卒余归当涂后数年国用君夀二君又卒呜唿嵗月㡬何逝者如斯能无惕然疚懐邪君夀之卒也其冢嗣子长遣从子鈇以书来讣且曰先人与子相知素深愿徴一言用扬幽光幸勿辞予甞闻君夀之考业周礼领武举荐是生君兄弟七人余识其五尔当宋季兵伤父颈创剧迫死君尚幼从诸兄侍粥药卒致痊宁盖其孝友出自天性母早世事继母以礼居蓝溪地当舟车之聚逺近至者慕其尚义请谒交于门樽爼接待周尽礼意己巳大饥赈谷数百石仍发余积损直出售民赖不馁者衆例得补官君曰周急义也寕为徼宠耶辟室向明莳花蓄书颜以直斋子孙蕃盛教有礼法往往明经能文词年渐髙晏居息虑澹与世忘夀至七十有七以至正乙酉十月辛未属纩于寝十一月丁未𦵏思鹤郷之郭塘惟子厚徳美行虽弗及显荣当世然肥遯充裕既富且康福泽遗其嗣人古称仁者必有后将天以显荣俟其子孙哉既序其事而文之曰海飈兮扬涛何旭旦兮天髙泳文教兮息武韬䕃苍桥兮嬉娱以遨筌清涟兮畬火久隐沦兮江之左君之田兮有秋抚疲羸兮徳我碧墅兮云椽琼芳兮春鲜天之衢兮手可援期不至兮告之以不前龡豳兮伐鼓飞觞兮屡舞遽死别兮殊涂耿予懐兮凄楚念直道兮匪阿徳音昭兮弗磨寒风袅袅兮溪水波月色皎夜兮伤如之何陶学士集巻十九陶学士集卷二十钦定四库全书陶学士集巻二十明陶安撰杂文太平路总管胡侯遗爱碣今朝廷严守令之选守系千里休戚令所仰式其任愈重甚哉守之良未易得也循吏莫盛于西汉然卓卓可称道者仅数人东京己为不及况时世屡降政俗益弊岂弟之风不振礼义之教不行或至严行刻法威服郡县岂所谓民之父母乎唯总管胡侯出守太平其治以恵爱为本属县有三依江接壤民性晏质侯抚字不烦其令无呌嚣隳突之譁老幼恬熈农田髙者连山阜之燥瘠下者割江湖之沮洳俾崇防浚潴嵗比有秋辟繁昌沙田一千二百余亩天门书院租衆縁为蠧宫宇摧挠絃诵响絶侯徴积逋合钱四万缗贮官帑新建礼殿招致弟子贠丹阳采石两书院嵗无常入倡率营缮宿废具举以天门赢资一万五千缗买田给采石教养先是官廏迁郡泮东马死相继薫秽学宫廏故基据于强右侯复其基而廐焉马不连死役户徳之每春首譌火命运水入市淮城郭不灾甲申春夏不雨闾阎艰籴淮民流徙入境谷遂穹价遣使驰驿白行省发官米一万石损直出售全活者衆甘雨寻降常平素无仓储集缺官俸米八百三十余石以实之养济院燬其半割俸劝民搆屋余三十间兼旬告成黄池旧为货区税课繁重近年井邑荒落课额顿亏官府役富室佐征官分偿征官坐罚至荡产不给侯建议上闻嵗得减钱一万五千缗郡赋绵七千斤丝一万斤米十四万石躬冒寒炎勤视其输权量合律造姑溪浮梁二华壮坚厚又造官运船连艘北上朔望戾庠序谛听讲说拔儒流为郡史者数辈郡史擢陞宪史又数辈部使者嘉其绩荐之御史又荐之覆实闻中台自侯莅职敷政寛平芟锄苛暴徳风扇扬利泽周浃强御向化柔懦有立既满代行道咨嗟羣来谒文勒石按侯名国安字仁卿世家云州由辽阳行省照磨少府监经歴歴集庆路都漕运司上都留守司判官迁太府监丞亰畿漕运副使陞中大夫太平路总管慈仁坦直怨怒不宿于心急于好善缓于疾恶观其所为殆守之良者矣宜纪遗爱用昭不忘其辞曰秦革封建为郡邑列郡乃置二千石汉承旧制仍爵秩往往循吏不失职谁谓此风逺莫觌伟兹胡侯扬世徳恵简遗勲埀竹帛前后名卿并辉赫两轓来临江上国江月照人光愈白公署闭门昼岑寂民耻喧讦趋淳质春酣桑柘緑云湿牛背童謡送斜日炊烟碧连榆桞色人家饭饱事耕织侯无掊克惜民力又无水旱戕稼穑报祈田祖牲告腯里社酒香喧鼓笛试言此乐自谁得岂不知皆侯所钖侯于庶政罔不悉求之列郡十无一我民思慕在胷臆善为邦者此宜式秋溪侑酌文金华王子楚䕃补杭州军需库官㦄平江仓使调太平税课副使秩满言别于时秋也酌饯姑溪文以侑之寳婺之精縠溪之灵秀储芝砌美绍兰亭观其麟角瑞世之姿龙劔干霄之气匮璞玉而竒逄抚南金而弗贵豁神辉于智囊隽方膏于经笥盖已有之原夫黼黻前朝圭冕东鲁光流奕叶之泽翠蓊灵椿之府振教铎于鹗林拥屛车于淛土棣华鼎茂藻思咸古声摩薛鳯才参贾虎访遥𣲖于濂伊聆微言于金许其来逺矣彼或文聮珠树之竒质擢瑶林之粹冠杰誉以过情骋清谈而误世虽其同宗吾无取尔若乃拂冠尘涤床笏试仕慷慨练志苍兀凝楮素之薇馨挺梅蕤于芜没驾万里之长云迈千金之骏骨泚毫月露之天飞棹湖山之窟于是库盛军需仓丰国储雄彼耀武慰尔含哺倥偬自释从容以娱弔禾黍于钱塘感麋鹿于姑苏寄雪鸿之遗迹懐霜鵰之逺图仍被堂铨来操利权征商效能尽职推贤川运连樯陆辇骈肩眩廛间之列肆见地上之流钱窻雨牙筹江飈驿船侈贾货之繁甚湛予襟之洒然佩芳椘茝唾粲淮蠙话三生于石上戯万象于樽前舞鸾鹤乎琴榻组锦绣乎诗笺览谢山之泉壑挹采石之风烟悲凌歊之宋武访骑鲸之谪仙爰终美考复俟新迁登豹闗于尺五击鹏水之三千于时也老雁横云残蝉泣树桂馥苍宇叶染红露归舟发兮溪水寒别酒尽兮亭草暮然后緑萱动色綵服承欢径菊免于就荒林竹报乎平安指童钓其如昨温朋盟于久寒念故山之离旷聊暇日以盘桓恐佳期之弗逺展歩武于金銮谦山颂盛徳莫过于谦天地鬼神皆与之而况于人乎山体髙大屈于地中有卑抑之意卦以谦言主乎山也道家者流观易之象号曰谦山盖恶满戒盈方外亦然充积盛徳振其𤣥教岂矜伐者能之虗心以求道降已以受益能如地中之山斯不失其为谦矣颂曰山之髙兮峥嵘地虽卑兮上行至髙抑于至卑皇羲视卦以谦名老氏之徒异教同情观艮体笃实而居下其道以之而光明昔者膝行崆峒受道广成长跪进履黄石传兵皆道家之所尚以能谦而为亨虽有不居虽充弗盈处以退譲守以孚诚沖焉不矜澹焉无营犹山之静重而无所变更以清凈为宗以窈𡨕为精存身乎福庭㳺神乎太清去骄息争心宁气平庶几可以长生答天门山长马玉相启伏以天门广开见玆天马云笺遥寄得之云鸿拜命未遑抚躬深感自幸鼎铛之耳久闻金玉之相价重浙郷荐崇科牓二十八宿名齐氐土于苍龙三百五篇义冠文林之绣虎荆山献璞方期识者之逢沧海遗珠遽起主司之叹九重天逺五色日迷谁能掩寳劔之精遂得脱囊锥之颕云霄展翼雨露沾身檄出紫薇垣新膺儒职堂施绛纱帐欝有祖风芹藻蔼其腾芳江山喜而动色泰山北斗士望既属于昌黎霁月光风胸次无慙于茂叔洪钟待扣逺笈争趋循循然善诱人着前脩之伟范断断兮无他技谅贱子之何能方抱屯邅特承谦聘衣涴长安之尘土行役无聊庭荒栗里之菊松归来有赋未得手抛于药饵曽烦齿及于郡庠顷因贤守之下招亦以病躯而恳谢此皆诚悃非敢託辞弗窥董仲舒之园不如学也忽见蘧伯玉之使坐而问焉笔以黄白之词篚厥𤣥纁之币礼虽过厚受则良难兼金既郄于齐全璧复归于赵堂成白鹿欣闻教雨之施宅近青山猥恋耕云之乐事惭有负罪恕不恭袁氏义学请师书某端肃再拜存存先生执事窃闻之所贵乎太贤君子者慨然以善世明教为己任不以道之显晦时之取舍或贰其心笃信固守而不惑用能师表一时是果何繇哉以其求圣人之心于千载之上明圣人之道于千载之下口诵而躬行之充于已者既盛则及于物者应之而不穷矣是以慕学之士仰其声实愿为依皈被其涵濡薰陶之化冀可入圣人之户庭堂奥盖贤者恒乐于育才学者恒愿于得师其势相求而难乎相遇幸有遇焉则教泽流而徳业成后之人考论师友源渊之自以为美谈不其伟哉今执事宏才硕望着于江左父子兄弟簮绅蝉聮言论风㫖逺迩矜式当斯文寥寂之后安于不遇独能振人才于不振是岂以显晦取舍贰乎其心哉所谓求圣人之心明圣人之道者其在执事之门矣比者贱弟兄建义塾于横望山下辟屋数楹招徕学子子孙辈因得广其见闻然而研经声道仪范雅肃使人北面而心服者舍执事复谁望欤况横望执事过化之地也去之愈久而思之愈深执事其忍弃之耶吾子孙不肖无能仰承严诲或者簦笈响应异才辈出不惟贤者所学传且不朽而贱兄弟亦与有荣焉使执事无善世明教之心则已茍有是心则区区之言固当聴而不拒也谨遣舍姪晋奉书币于左右新春天气渐和拱俟文从一出以臻溪山之光幸毋我辝焉某再拜采石书院聘训导书某顿首再拜叔良训导执事盖闻书院之制昉自石鼓岳麓白鹿淮海皆鸿儒硕徳讲道明教之地去华而就实敦本而抑末不求世之闻知故其为学极天人之奥造性命之原爵禄不能累其心势利不能易其操世所谓四大书院者是也厥后书院遍天下日増月益星罗而鳞次多尚虚名而实学则荒矣采石地据长江之上山川之澄秀民物之富繁宜有善教以厚习俗使收放心不至懈怠此书院之所由立也昔人有言曰古之学者必有师所以传道授业而解惑也又曰师道立则善人多今执事派出四明学传十世章句训诂之明义理文词之懿为师盖有余裕况兹境也灵淑之气钟美于人安知不有忠信之质亦在教以成之尔审如是则髣髴四书院之盛求其实而不求其名先王遗泽遂将溢于民之耳目谅亦执事之所乐为也惟幸恵然来思母为辝逊当率诸生祇迓道左先此奉闻伏兾照察不具偹与蒋伯威书每忆姑溪酌别转首扁舟与江流俱逺矣不意太夫人奄逝时方扰攘道阻无闻竟失匍匐往弔之义罪也仲秋在武林遇四明之士輙询近候东渡浙江与柯俨思楼季豳同舟又知为义塾师窃深欣喜贱迹九月初来髙节书院空山老屋芜秽凄凉新谷既没客计茫然姑寄僧舍聊取吾易明消息穷神变自有吾乐耳似闻兄在集庆时交结数辈寄以心腹憧憧往来衔杯握手较智略骋谋说或酒酣气张鼓舞号詉乍喜乍怒竒怪迭出区区昔者未见兄有此失吾疑传之者过也或自别后所与㳺者不拘礼法以谈侠相髙以功名自许故不暇计利害此皆血气使然似若涵养未至思虑未详非所以隆盛徳也想居制以来黙省向时必有悟而自悔者则日新之益奚可计哉余姚判官傅仲常在兄为丁亥同牓在仆为戊子同贡居官一载民懐其徳赴义海上没于王事闻者嗟伤有司闻其事于帅阃例得对品承袭仲常无子其弟志尹盖可胜此任者兄宜发扬于当道仍与沙君彦博共成其美不特慰傅君之忠䰟亦可见死生之交情也兄平日以骨鲠闻于人亦必喜人之骨鲠故云耳答杨彦常书曩在京师接谈笑于觞豆间酒酣倜傥意气飞动信其为词场之人杰也庚辰印巻常瞻承于衆中卒卒数语情不能竟别来几载老将冉冉慨想金石之音鸾鹄之姿则固隆隆耳根隠隠夣中也伏惟掌教慈湖摄席杜洲崇正道而辟异言动荡海隅使考亭理性之学渐被含生何其盛哉区区承乏髙节僻在深山穷谷非人所居孑然孤踪借榻江馆日课童子训诂聊以自适虽相去寓次不逺竟不能相与周旋踟蹰怅望徙切于懐耳近袁生廷器来得所恵书其言详悉诵玩再四宛见颜色于辞意之表慰契濶矣夫以伟才逹识使居金马承明可以补益时用而犹栖迟冷职天固以此养贤使之端凝其徳性韬敛其英风丰乎内不暴乎外积之深厚则其发也光大无穷必将兆于斯也便中有可示教幸毋吝髙节书院纪略髙节书院奉子陵严先生之祀在余姚州东南十五里重山环合峦飞嶂跃邃林丰草苍翠炫目书院乘山腰随地势前低后崇栋宇虽不髙大葺理严洁门屋四楹中建大成殿两翼短庑殿后子陵祠塐衣冠像祠东西室列秩郷贤祠下左右为四斋讲堂四楹居祠后汉书逸民传称先生㑹稽余姚人耕于富春钓于严濑年八十终于家其墓在书院右盖书院因墓而立以祀先生也登墓道上东望山凹处如吻仰张天晴日朗凹外隐隐见海地近盐场隣书院居者多亭灶户其习彊暴自余至稍有数家相谓曰陶山长善人君子也时来谒见亦颇慕化余以职在长教奉祠欲即书院斋居训徒士类咸曰前此教官无居是者尝有山长执僻违衆论遂寓此一夕遇盗所受省檄行箧诸物荡掠一空仅以身免覆辙可鉴又况山谷荒寂动人悽怆也哉时老儒赵君璋与圎智寺长老乗铁舟善劝扫一室留余居焉法性寺住持恱白云颕慧能文毎访余聴谈易逹旦忘寐留恋不能去间有习陆学者出辞邪恠妄议先儒余必据理辨折或正色斥去旋有自悔其非者未几浙东西学子接踵至门愿执经受业僧室隘不能容迁姚江北官舍幽敞可栖徒党日集每旦望向晨肩舆赴书院率士子拜谒具膳而退春秋上丁前期诣祠下及行事荐牲勺醴献奠清肃颁胙有仪享士醉饱衆谓丰腆于昔余每往书院则出郭循田间小路行十里许石梁跨溪水溪隂有丝风亭遗址后人以先生尝钓故名丝风尔溪隂有石砌路濶三尺縁山趾而修曲过三里当路有石基方可八丈莓藓斑斑昔人建亭摘云山苍苍之歌名苍云亭亭废久矣又二里石路尽遂登山由土径﨑岖盘折扺书院隂雨径辙泥淖或阻潦水行者告病时新用直学潘国寳以钱五百缗脩贽礼余拒不受乃託士夫邀余宴其家又不往潘生年少好学与其二弟皆来从㳺因以土径弗便讽其甃道潘生慨然出钱买石隆壤于径而甃之下接石路上彻院门环舍茂树尤多杨梅学产嵗利供朔望丁祀教官得禄强半余始视事当癸巳九月二日所与交者前守郭彦逹省掾李元中判官程邦民学正刘中可及土人儒仕者刘彦质郑学可李文衍杨季常暨其弟元度赵维翰宋无逸维翰君璋子也又有文士郑元秉赵养直帅史王国臣漕史髙仲寳方外则四眀山宫主茅石田余所识不悉载甲午仲冬以公委去职书籍行李寄州吏吴仲祥家腊月望后至当涂书隂符经后世传广成子隐居崆峒黄帝访道授隂符经隂符者寂然契合之谓也首之以观天之道者体也执天之行者用也经之纲也所谓五贼三盗天人杀机生死恩害隂阳神鬼者着其目也理虽𤣥而不诞举切于身心推以经纶天下无施不可后世言治道清浄者意同乎此唐永徽间髙宗命禇遂良书百余巻盖必知其理也知而不用犹不知也且其惑于嬖邪乱伦蔑礼召牝晨之祸胡不一警其心于斯以行清净之治乎而徒好其书翰之美遂良宜乗其所好导以经之㫖意格正其非庶或消乱于未形亦纳约自牖之意也其后叩头纳笏偹沥忠恳几䧟于死君子议其昧夫隂阳消长之渐然髙宗为蔽益深卒致非常之变革唐为周毒流四海经有曰火生于木祸发必克奸生于国时动必溃髙宗有焉呜唿是可以为监矣书彭伯诚所着字说后余来姚江与赵养直居相近见輙谈古今文章一日䄂示文一简乃余友彭伯诚之作也养直族人名学礼字克诚在池阳识彭君彭作字说贻其归焉初至顺间伯诚从父至太平年未冠已精诣性理摛辞美赡与余同舍余长一嵗伯诚兄视之相好也其归徳兴以逺罕见毎秋闱相遇握手论心欢洽累日盖二十四年之交矣去年㓂掠徳兴锋燹惨毒有懐良朋寤寐不置乃者秋闱君弗与贡吾方忧之而养直乃示其文展视则伯诚迩日手翰真若亲其面颜喜不能已君之论礼也仪文森焕度数整严愽而知要者也夫天尊地卑礼有定体而天地之道至诚无息诚其礼之本欤圣人为天下至诚故动容周旋中礼天地圣人莫非礼也礼制由兴莫非诚也礼之大用散具事物君子真知不迷实践不违以其能诚尔人或无诚则心亡其敬而礼无以立事乖其序而礼无以行必忠信为主由中及外不杂虗妄约其身于䂓矩凖绳使出入有门立乎正位鉅细弗遗经权有当斯无适而非礼则学礼贵乎能诚审矣余虽不识克诚其见与于彭君余独不嘉之哉观彭君之文若㳺天府而玉璧球贝刀鼖弓矢凡古今寳器圗训极天下瑰异之物靡不在目故乐书其后聊以志余之喜也书李育之行巻后至元己夘秋真定李育之来为姑孰郡曹奉二亲至自钱塘年皆七十余戴白夀康仆尝为堂下之拜育之禄虽微能以色养出入公庭刚介严正人所惮服辛巳秋调宛陵江东宪官嘉其孝㢘擢陞宪史于湖北自是不相见者累年闻其继遭大故骇然动情今年夏秋之交遇于金陵则䟽绖毁瘠若不胜忧者谓曰父母之丧不当出今吾不得已也曩先人没悉力营资归𦵏藁城而母老居滠上不获遂庐墓之愿因南旋而省养既又不幸失恃号吁无可与谋权厝浅土将圗同封先茔则空乏不能致逺朋友通财往以急告吾所以为斯行也余听其言不惟骇然而动情遂将惨然而痛心矣使育之曩时在职翕翕以取容孳孳以黩货如庸吏之习则今送终大事可頥指而集唯其执理蹈善㢘介弗污不贻父母羞辱则所以为亲之荣者多矣虽旅榇数千里外宁劳勚间闗而无所怨悔也昔海虞令何子平以不得葬亲而不聼葺屋育之贫若殆与之同若夫轻财重义如郭元振范尧夫者岂可谓空一世而无其人乎余既痛育之重罹荼毒而又伤余不能有以周之聊于其行将以观斯世有轻财重义能继古人者果为谁也书赵道昭拟挽自序后至顺初赵君道昭来自中山姑孰士夫延置泮北咏归亭剧谈星纬余年未冠与下坐见其貌伟美髯动止周旋合儒家矩度与世之挟小数㳺食江湖者不类别十六七载今年春便道过余才四十七嵗须鬓皓白神采劬瘁与昔絶殊余㡬不辨其为道昭也暮秋见寄自述挽序嗟夫道昭可谓逹识也已生死之道犹昼之必夜虽迟速异期终归于尽穷古歴今未有超然永存者也道昭善推祸福脩短而于世人灼然先见况切乎已者哉彼庸昧小夫贪生恶死不能受命固无足道而名为士君子者垂老犹冀富贵咨询术者缕缕不能休闻及灾咎则咈然而怒邑郁弗能堪以至终不悟而死也道昭乃独安常以待知死为必有可谓逹识也已虽然死生禀于初皆天也言乎已定者其分莫能移言乎未定者则在人之理可以回天之数鬼神予夺恒因善慝临时寄其微权昔相者谓裴度饥文入口卒登宰辅之贵窦禹钧当无子而夭晚见五桂之荣惟徳动天在乎人而已矣若夫长沙赋服彭泽拟挽未可遽以自期也余亦知命者也书此以慰道昭之心庶以解其忧思哉陶学士集巻二十