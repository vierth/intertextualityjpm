揭文安公全集揭文安公全集目録掲文安公集目録卷之一诗临川女夏五月武昌舟中张君寿隐居送赵履道虞叔常寄题寿安堂留别卢学士黄尊师高轩衡山县晓渡潇湘八景圗潇湘夜雨逺浦㠶归烟寺晚钟洞庭秋月平沙落雁渔村晚照山市晴岚江天暮雪以事如武昌女儿浦歌送尹十六送黄五舅贫交行晓坐别武昌南康夜泊春日七首梦雨梦武昌逰麻姑山云関飞练亭涌雪亭三崃桥麻姑坛懐卢学士病夜得程翰林消息归故园二首山行寄题东臯园亭宿梁安崃送赵仲逺山荘晚立哭王十雨述三首春暮闲居长风沙夜泊何郎失镜词赠青城矦尊师赠友晓出顺承门京城闲居八首去妇词四友诗赋㕠陆泊安庆渔父髙邮城济州𥘉度杨栁青謡杂诗四首栢堂诗卷之二诗献张平章题先天观图二贞诗史舘独坐致楽堂诗马氏巖溪圗山水圗送道士薛玄卿大明殿退朝祖生诗孤雌行燕氏救兄诗送华尊师送马雍古送周山人李宫人琵琶引题墨竹王开府八十别牟景阳结羊肠词刘大司徒九十小孤山赠别曽编修题范氏寓居寻舍弟赠王郎山水圗送道士薛玄卿大明殿退朝祖生诗孤雌行燕氏救兄诗送华尊师送马雍古送周山人李宫人琵琶引题墨竹王开府八十别牟景阳结羊肠词刘大司徒九十小孤山赠别曽编修题范氏寓居寻舍弟赠王郎沈逸人招饮画鸭题聂氏陶轩送涂云章归舟小孤山晓发大信晚泊白杨河㸔月歌风䑓题严陵独钓鼯䑕食瓜圗哭徐尊师送蔡思敬孔林圗诗寿檪山诗寿王枢宻李将军歌题桃源圗送人归豫章送王留守题张尊师畵送杨宣慰寄题畊雨亭寄题心逺亭寒夜作送唐尊师送詹尊师赠淳贞子孤松篇过何得之故居五首送谭仲章我我亭诗送郑司狱题山水题御马圗题山晖圗题流民事蹟寄题真村堂送人从军题渊明归去来圗卷之三诗题明皇出逰圗画鹰题弃官学道诗登祝融峰送何太虚南归忆昨四首题白翎雀题园趣亭题文瑞圗题复明诗卷同人下直赋赋海上云吴子高悼亡秋夜作张子高归成都题渊明归兴圗寄题寕寿道院题宋好古墨竹云锦溪棹歌御书雪林应制胡䖍汲水蕃部圗辛澄莲花观音杜节妇诗韩滉土星像曹将军下马圗韩干马宋徽宗宴蔡京图送秘书李道济送全平草题青山白云图桃花鹦鹉赵孝子题卫青印真阳诗赠连尊师赠项錬诗送祐上人送蘓尊师寄题张齐公庙题白翎雀寄题菊庒题霜钟琴送王伯楯题钟秀园题皆春堂谢项子虚周氏水木清华亭题虚舟送毛真人蘓志道哀诗题溪居圗寄题湖山堂梦先帝赐橘花寄题郑氏菊庒题四清圗题兰秀轩梦题墨梅寄题暖翠亭寄题长春亭题春兰秋蕙题读书亭送萧教授送张郎中送聂太祝题㸔雨轩题清虚舘吴歌送人归呉中卷之四诗续所藏逺山圗题陈氏松巢圗桂林歌黄鹄聼雨赠别李时毅送姜尚志逰禅林寺逰麻原苐三谷送雷山人送孙志言赠髤者黄生送管録事寄别郭教授和马伯庸重送曽应奉诸君子熊英德哀词杂诗五首寓兴五首雨中作送刘旌德题渊明抚松圗赵子昂寒翠圗𥘉至京答友人重饯何太虗赠洪参军兄弟送冯尊师题山水卷题玉壶氷亭三月晦日题陈椽菊迳题芦鴈四首李陵蘓武圗风烟雪月四梅圗题牧羊圗题草䖝圗二首再题草䖝题草庵圗题画牛题何博士墨竹邱氏月矶亭题四梅圗送阿英野鸭词题雪竹𥘉霁题蒲萄卷之五诗续饮酒萹从他痛词吴歌赠许道士题小蓬莱黄母呉氏挽歌送墨工潘生送纯真子还山渔樵问答圗题刘商观奕圗题㕠龙圗题玉笥少题祷雨诗卷画鹰送张使君题春龙聴雷圗蔡氏四适堂题山水圗送黄判官和十二辰诗发临湘得风闻西师㨗二首汉荼陵矦庙泉水岭作二首北楼雪后闻熊从呕血亡待潮题吴越王手帖卷之六制表齐国公谥忠衮张荣追封济南王仍谥忠衮制妻齐国夫人宋氏追封济南王夫人制诸王忽都荅儿追封云安王谥忠武制诸王罗今触追封保寕王谥昭义制申命三十九代天师张嗣成制进至大圣徳颂表皇太后加尊号监修国史府贺表天寿节监修国史府贺表元旦翰林国史院贺皇太后表天寿节代蒙古国子监贺表上再节位奎章阁贺表奎章阁贺正表册皇太子奎章阁贺表圣节贺表奎章阁贺表艺文监贺表艺文监贺表卷之七书上李秦公书与尚书右丞相书荅胡伋仲书与萧维斗书卷之八序吴清寕文集序豊水续志序䔥孚有诗序孔氏谱序重修揭氏族谱序送刘旌德序通鑑纲目书法序范先生诗序书王鼎翁文集序城南宴集诗后序送胡伯友拜孔林序送张椽序送陈文学序赠医士汤伯高序夷白先生集序纯德先生梅西集序送陈叔永南归序送族子时益赴南康主簿序送李克俊赴长兴州同知序送刘真叟赴广东宪幕诗序宋史论序卷之九序送刘以徳赴化州学正序送张都事序送艺林库提点毕申逹弃官归飬诗序送也速荅儿赤序沇溪先生文集序无底书囊序临江路张同知自然颂序送栾元溥序送彭仲宾赴水廵检序卷之十记富州重修学记一全州学记舒城县龙眠书院记涿州孔子庙礼器记增城三皇庙记建都水分监记安福州东岳庙记浮云道院记抚州灵感庙记胡氏园趣亭记杨氏忠节祠记孝通庙记易州定兴县城隍庙记卷之十一记庐江县学明伦堂记靖州广徳书院记广州增城县学记陟亭记善余堂记进德堂记常州通真观修道记袁州宜春县逢溪山圣寿寺记庐陵县丞冯君修造记昭勇庙巷雪楼记法印寺记冲玄观记彭州学记卷之十二碑墓志大元勅赐修堰碑重建济州会源牐碑天华万寿宫碑临江路玉笥山万寿承天宫碑勅赐汉昭烈帝庙碑㕠节庙碑龚先生碑严先生碑楽邱碑敕赐正奉大夫江南湖北道肃政廉访使董公神道碑赵功可墓志铭奔清甫墓志铭䖏士杨君墓志铭卷之十三墓志铭饶隐君墓志铭萧景能墓志铭郑隐君墓碣杨隐叔方墓志铭杨隐君叔宏墓志铭甘景行墓铭故荣禄大夫陜西等䖏行中书省平章政事吕公墓志铭奉议大夫平江路嘉定州知州甘公士亷墓志铭故赠奉训大夫滕州知州飞骑尉追封滕县男文君墓铭逸士徐君墓志铭逸士陈君墓志铭何先生墓志铭靖逸䖏士熊公墓志铭刘先生墓志铭刘福墓志铭吾读吾书斋铭孝友堂铭潭心斋铭思无邪斋铭读书䖏铭忍恕堂铭方寸间铭卷之十四杂文天马賛仙茅述静虚觧杨楚经字説题昔刺史宋啚后题邹福诗后幽忧赋故叔父常轩五府君哀辞九招一首为故嗣汉三千八代天师张留公作祭赵供奉文附李节妇传桂阳县尹范君墓志铭揭文安公全集揭文安公全集卷第一揭文安公全集卷之一揭曼硕傒斯着门生前进士爕理溥化校録临川女我本朱氏女住在临川城家世事赵氏业惟食农耕五岁父乃死天复令我盲莫知朝与昏所依母与兄母兄日困穷何以资我身一朝闻宻言与盲出东门阿母送我出阿兄抱我行不见所向途但闻风雨声行行五里余忽有唿兄名兄乃弃我走客前抚我言我与赵世亲复与汝居邻闻汝即赴死扶服到河濵我身尽沾濡不复知我身汝但与我归飬汝不记年涔涔遵旋路咽咽还入城城中尽惊问戚促不能言望门唤易衣恐我身致患再唿我母来汝勿忧饥寒汝但与盲居保汝母女全我母为之泣我邻为之叹喜我生来归疑我能再明兄得与母居不异我父存我今已十三温饱两无营我母幸康强不知兄何行我母本慈爱我兄亦艰勤所驱病与贫遂使移中情当日不知死今日岂料生我死何足憾我生何足荣所恨天地生不如主翁仁谁能为此德娄公名起莘夏五月武昌舟中触目两髯背立鸣㕠㯭短簑开合沧江雨青山如龙入云去白髪何人并沙语船头放歌船尾和篷上雨鸣篷下坐推篷不省是何乡但见㕠㕠白鸥过张君寿先生鹄山隐居当日自期颜杲卿莫年羞见鲁诸生膝兼多病终难屈身为长愁视转轻日晏典衣留客醉雨余开户㸔儿耕淮云楚树晴如扫卧送年年江水声送赵履道虞叔常还江右赵子我同里虞郎我同年手折武昌桞送上西江船买鱼沽酒烧荻鞭夜下西塞寒山前西塞山碧如苔君今去㡬时来东风花开春水涨待君黄鹤矶头望君庾公楼上寄题九江义门陈氏寿安堂匡庐之隂彭蠡涯七百余载真良家冲和欝勃吹不散飞落南山萱草花徃时冠葢如流水撞钟鼎食三万指诏书十度复租庸每岁朝廷仍贷米父慈子孝则四方纪净纲明照闾里蓬莱水浅昆明空天开地辟元气通张公百忍泽未竭王母千年桃始红南山筑堂三百步翠竹屯云森玉树忠厚必有神明扶淳朴自是期頥具方瞳緑鬓红氍毹春酒揺荡香扶踈公矦子孙始必复日爲太夫人起居正月十二日寻卢学士船至汉口留诗爲别晴江澹微澜曵云在曽巘参差连舫出散漫羣鸥逺始知遵汉广遥睇高斾卷懐贤毎忘贱临流亦忘蹇苍茫景将入窈渺春犹浅新知遽相违余悰何由展黄尊师髙轩观鹅因留宿开轩南岳下世亊未曽闻落叶常疑雨方池半是云偶寻骑鹤侣来此㸔鹅羣一夜潺湲里秋光得细分衡山县晓渡古县依江次轻舆落岸隈鸟冲行客过山向野船开近岳皆云气中流忽雨来何时还到此明月照沿洄题王山仲所藏潇湘八景圗卷赱茟作潇湘夜雨涔涔暗江树荒荒椘天路稳繋渡头船莫放流下去逺浦帆归冥㝠何䖏来小楼江上开长恨风帆色日日误郎囬烟寺晚钟朝送山僧去莫唤山僧归相唤复相送山露人衣洞庭秋月颢气自澄穆碧波还荡漾应有凌风人吹笛君山上平沙落㕍天寒関塞逺水落洲渚濶已逐夕阳低还向黄芦没渔村晚照㝎从海底出且向平沙照渔网未全収渔舟还下钓山市晴岚近树参差出行人取次多板桥㕠路口此世㡬廽过江天暮雪孤舟三日住不见有人家昏昏竹篱䖏却恐是梅华以事蹔如武昌发临川江转欲无路山廽忽似围客程秋共逺物色晚多疑稍稍沙鸥集忽忽野树稀武昌今夜梦定有故人知女儿浦歌二首女儿浦前湖水流女儿浦前过湖舟湖中日日多风浪湖邉人人还白头大孤山前女儿湾大孤山下浪如山山前日日风和雨山下舟船自徃还送尹十六善叟谒告归荼陵㑹葬贤兄䖏士十韵八岁頼贤兄未埋犹望生旋闻日下塟敢恋世间荣淂告如无及严期况有程意长㸔路短义重斍身轻乡树迎船出江云入莫横望山占驿堠聴雁作城更但使能临穴犹堪略慰情死生今古异去住别离并尚足酧知已非贪羙俗评忽忽不可尽廽首各沾缨送黄五舅得武陵校官还辰州寓居省侍寕上山头种禾黍莫向他乡作羁旅山田得雨尚有年他乡顦顇何人怜一身千里家何在全家更在沅湘外独树鸡鸣枫叶飞荒村㕍没芦花碎亲在穷边望子还子在长途衣复单居无寸田出无傼明年作官当食禄贫交行驱车涉广川扬帆陟崇丘结交四海内中道多愆尤朔风厉苦莭独鹤横九州朝拂三岛树夕过五城楼两翅偶寒影旷然何所求登高临大江日莫万里流时哉䟽凿人八年忘外留出必益稷俱归与䕫龙俦进退两不疑功成垂千秋万亊日相恩情若云浮吾心苟不渝反覆安足仇自非天地外何能独忘忧晓坐张先生朝阳轩朝日照高树幽人方启関萧寥尘外亊风叶满窓间别武昌欲归常恨迟将行反愁遽残年念骨肉乆客多亲故伫立望江波江波正东注南康夜泊闻庐阜钟声庐山三百寺何䖏扣曽云宿鸟月中起归人湖上闻入空应更逈近瀑正难分遥想诸僧定香炉上夕熏春日杂言七首日月朝朝新何物能独乆常恐天与地変化曶已朽东风闯然来茫茫浩无首起视桃李树晱艶一非旧如何杨子云泯黙空自守朝出城西门孤坟何穹窿雄狐窜其西修虵出其东云昔有狂士七尺才且雄平生无所頼屠狗渉春冬一朝际风尘身贵位益崇死生好恶间咄唶生秋风气骄日凭陵家国两嵩蓬子孙分散尽空有牛羊踪羃歴杨栁枝蒙茸春草齐夭夭谁家妇采桑临路岐零露沾其裳蛛丝卷其衣树髙身苦弱𧖟饥行复迟辛苦事姑嫜宿昔减容辉见者皆叹息此心知独谁良人日暮至醉问尔何为啁啁田间雀啄啄常不给春水日已深网罗复相及既无飬生具日夕汤火急多谢云间禽无为自覊絷祝融九千丈潇湘地底流汹涌洞庭野崩腾江汉秋上有飞仙人身披紫云裘昔者尝相遇渺若乗丹丘同歌黄鹤渚共醉岳阳楼思之忽不见独立怅悠悠我有琅玕草欲赠江东客岀门道路长卷𬒮空叹息灵苗世所尚良士余所惜神仙无千年耿耿谁复识五岁能读书十岁能赋诗十五事逺逰三十无所为既乖俯仰责复为邻里欺生计日已踈世态多瑕疵煌煌金张门徒皆光辉日晏宾客集轩车如风驰一笑掷千金片言委黄汎齐生独抱瑟来徃何逶迤梦两雏阿英十二能辟纑阿牛五岁贪读书辟纑成缕无人识读书有志令人惜汝父飘零汝母休吾亲虽徤俱白头雨声断道风惊屋阿婆独抱诸孙哭梦武昌黄鹤楼前鹦鹉洲夣中浑似昔时逰苍山斜入三湘路落日平铺七泽流鼓角沉雄遥动地㠶樯髙下乱维舟故人虽在多分散独向南池㸔白鸥逰麻姑山五首并序湖北宪使程公间居盱上二年矣五月二十日诏诏拜翰林学士又十日公与使者及诸客同逰麻姑山輙以覧歴所止赋诗五首云関君子荷𥘉服㤙至若无荣穆穆芳雨散悠悠苍山行危関拥雾黒飞术緑云青苔藓如积杉松窅冥冥时逢负苓翁忽闻流水声举足向益髙矫然欲遐征徒各忘倦矧彼髙人情飞练亭神工掷天绅挂之两崖间万古输不尽谁能测其端势割山石愁气挟草木寒安得天风吹繋彼日月还麻姑緑云髪黝长不残涌雪亭泉源出地底仰向云中行擘厓㵼千犬乱石皆腾狞风霆日夜急雨雪虚空明不有神物扶兹山应乆倾喷薄侧飞鸟砰鍧愁百灵仙家信为好喧䀨何由平三峡桥两山束飞桥下堑不测渊谁开万㝷鐡逗此无穷泉淙淙辊空曲投奔川阳光下照之忽作龙腾天常恐桑田変中有瞿塘船麻姑坛嵯峨仙都观遥望丹霞天后有千岁松前有百顷田风日夏飒烟云昼葱芊羣彦一时集安知非列仙持觞起相醻罢琴抗髙言天道信悠邈人情何拘挛灵君不可致落景讵少延仰虽慙冥冥俯寔忧元元主人顾坐客此中可忘年卢学士奉㫖南祀海岳繇钟陵相别闻尚宿㽞㑹稽有懐奉寄钟陵一分手几日过钱唐五日山隂路千峰海上凉烟霞含景气草木识天香夙昔经行䖏风深转不忘病夜素壁深忩独客身桃枝姜胯只为邻极慙供给烦贤友尚恐传闻及老亲蛬响戒寒相应起烛花连夜为谁新多情造物真豪纵尽力相驱病与贫得程翰林杨州消息皇明属休期侧席伫贞良㳺麟既集薮鸣鳯亦在冈君子乘时兴出饯何辉光车马塞江介笳鼓凝羽觞时秋风雨交四顾野茫茫晨钲激中流飞斾忽异方蓄思遵旋轨浮云纷北翔道路间邦畿草木陨寒霜畧景倐易流悲来但徊徨君懐经纶忧余负灾疾妨骞沉固异趣情谊结中膓居下衆所夷在贱谁不忘宛缅广陵翰胡独置我傍鬰悒増愁思投袂睇莾苍自顾匪茅茹委迹任空墻渊渊贤逹心悢悢情内伤归故园新居落成后作亲光身仍苦家贫岁更㓙抡材斤斧后发地艹菜中面势㸔前迹欢唿集衆功聊存今日意敢望昔时同漂转何多岁艰难且定居隣人供菜菓穉子进诗书稍觉牛羊逺兼知蔓草除此园三百载亦复返吾𥘉山行稍出羣山复渉溪溪光山色冷相辉青𥚑独踞溪邉石不顾行人自濯衣寄题冯掾东臯园亭时雨散繁緑绪风满平原兴言慕君子退食在丘园出应当世务入咏幽人言池流澹无声畦𬞞蔚䓤芊髙林䴡阳景羣山若浮烟好鸟应候鸣新音和且闲时与文士俱消揺农圃春理逹自知简情忘可避喧庶云保贞和岁暮委周旋宿梁安崃梦故室有感时还旴江梁安崃里杜鹃啼絶壁苍苍北斗低云气倒连山影合石稜斜闘浪声齐南风尽日迎归客落月空江梦故妻一室十人分数郡百年几䖏候晨鸡送赵仲逺赴晚寕仍为令尹去如送武夷仙旧政闽人説新诗海客传度関风搬署下瀬月依船不夺循良意应知幕府贤山荘晚立有懐舎姪沆督获临川䔩䔩黄桑叶苍苍白竹峰居人争野碓归客背村钟路暗縁溪山寒着雾浓阿咸収稻未辛苦阙相从哭王十良仲深谷可为陵大海可为田唯有死者穷无由观青天千古黄壌间万古黄泉下精神与时息形貭随日化日落朝复生月缺望已盈不知死者别何时见形声悲哉复悲哉已矣复已矣我友𥘉五人今焉忽成四死者不复见生者长别离人生如春花美好知几何欲为生者欢复念死者苦死生日相寻欢乐如粪土雨述三篇江南臈月天未雪居者单衣行苦热连山郡邑瘴尽行岂独岭南与闽越逋民攘攘度闽山十人不见一人还明知地悪去未已可怜生死相追攀近闻闽中瘴大作不间村原与城郭全家十口一朝空忍饥种稲无人获共言海上列城好地冷风清若蓬岛不见前年东海头一夜潮来迹如扫冬来一晴四十日三日南风当有雪不知闽岭今何如念我故人书断絶剑南判官心所亲瓯寕大夫政有神腐儒多事浪忧喜安得贻书两故人春莫闲居寄城西程汉翁十五韵迢迢曽城阿峨峨鳯凰山下有隠沦士能为淮汉言两日一寓音五日一承颜毎谈经済事恒及离乱间言辞多忼忾文字少凋残不叹东逝川但忆南山田寕与无心逰不受衆目怜褰衣必峻崿散歩亦名园舒卷信在襟萧寂固所安经春僒疾痗抚时增懦孱羣书乱薬裹髙卧掩荆関蹇余属乆要朝诣常暮还丑劣愧髙情焉知君所观日出衆鸟语苍岑满楼端申章冩深谊谫薄何由宣长风沙夜泊长风沙风沙不断行人嗟行人嗟奈君何南风正髙北风起大船𥘉湾小船喜移船更近大船头不独风沙夜可忧但祝行人好心事长江何䖏是安流茅屋叁差数株栁时平尚置官军守青裙老妪诧鲜鱼白发残兵卖私酒鱼贱可买酒可沽他人心事知何如何郎失镜词团团如月不曽亏家人亲置枕中时朝朝将正头上帻时时携镊鬓邉丝古文宛转何人造失来始斍今难讨街头不直半缗钱古铜终较今铜好向人不敢再三寻客里空疑同舍心万里相随一朝别夜夜还瞻天上月赠青城侯尊师次人韵闻说名山采薬踪多从云去少人逢蜀江春老㱕难定燕谷寒来望转浓案上仙经新长蠧匣中雄剑旧降龙不知少日寻真䖏还在青城第㡬峰赠友天道有恒运君子蹈其常时物自熈洽庻心亦惟康鄙人寛虑思殊气冐隂阳霜霰中夏零焉得不摧伤先圣有遗训血气戒方刚懿彼老氏言舌歯示存亡反躬寔明哲抚已增忼慷正徳讵云割率欲乃非祥勿谓垒空明不足输景光勿谓径寸茎不足载春芳推余暨所阙懐㢤安能忘晓出顺承门有懐太虗歩出城南门怅望江南路前日风雪中故人从此去京城间居襍言八首都城列万雉楼观并飞霞太液深荡潏广寒高嵯峨重译踰万国流声竟四遐既宠瑰异才复保勋旧家忠厚跂行苇明照彻羲娥永惟皇上徳世世袭亨嘉冀北多良马渔阳多壮士马休伏槽枥壮士习农噐桑枣竟中州朝贡四方至外无烽燧警内有耳目寄消揺放良时欢楽永不替济济从臣内赫赫公与侯伊昔从我皇守边瀚海头荷戈十余载力战如巳忧寸䇿无遗用长智少淹㽞劳多必重赏功大靡轻酬意气相倾动㤙深身若浮天子乘六龙垂衣临九州茅土亘河山甲第隘荘馗四海仰光耀出入拥华驺富贵歘如此宠禄信难侔从军亦云苦眷言享斯丘朝从猎城南暮从猎城北白马喻飞翰轻裘如膏泽尘起知兽骇风高验鸟疾只箭落㕠鹙千金出俄刻㱕来拜恩宠楽饮过一石僮奴增意气宾客改颜色常恐文法士轻薄多瑕擿髙门临广衢秋风上荆棘朔土高且厚民生劲而彊榆桞虽弱质生植益繁昌桃李大于拳枣栗充糇粮谁谓苦寒地百物莫得伤青青云梦竹宿昔傲雪霜移植扵此庭不如芥与杨竹性岂有改由来非本乡眇眇寒门士客途燕蓟城上无公卿故下无旧友朋裘褐不自蔽藿食空营营四頋烖沴余但闻号哭声日负道徳懿敢懐轩冕荣节食慎所欲聊以厚我生高歩覧九州谁独无与亲同室不相喻矧彼途路人诱诎更驱廹巧诈日眩真共美为善乐莫知与善邻未足保厥躬已谓贻子孙一言易为义一㤙易为仁世无鲁东叟何以慰心神哀飈惊野草日夜委鲜腴嗟㢤白杨树高高凌玄虚朝逰车马中夕息思故庐尘衿难为洁野性非京都贫贱不自保焉能恋簮裾頼有死与生可齐贤与愚去妇词江东有一士子留都下三年适娶一贵人女为妻乆乃知其已有妻子矣一夕逃去因託去妇为之诗非徒欲传其事抑以示风戒云尔轻合鲜义终苟容希礼遇逺结万里昏多为才名误始与君结好不知君有妇有女嫁他人俱懐託迟莫青青墻下草生死墻下路娟娟道傍华零落无䖏所女子失其身何以保贞素既乖百年意百年谁能度对镜空悲喑中心良难诉浮萍难为託一木无両附弃旧属新欢新欢渐成故寕当中路折莫被他人去寕老阿母傍不受他人妬腾身岀房闼両絶无复頋所愿嫁他人甘心西山树四友诗四友者广信王庭钰良仲临川李商弼良佐武昌卢廷鵉子仪同里熊坦从正也李亡已七年余亦亡二三年余索居京师毎夕夣寐与四友相接伤其皆贤而无夀又与余笃好乃作四友诗一以志余哀一以㮣见其平生云李得年二十二卢二十九熊二十四王四十有九三兄负竒伟十四已应门仓卒遘闵㓙盗贼蔽丘原衰绖从伯父慷慨安其人豪横剧狼虎瞋目莫敢干䧏心相欵宻共称孺子贤时应州县役调笑官长尊酬接虽靡盬讲习日多闻激烈忠愤际委曲礼法间时平俗益康放志农圃言浮湖感龙変陟巘忽鸢骞古笛振哀铁清琴敏素絃毎伤古人逝迸泪尊酒前与我𥘉识面己誓为弟昆谁谓天不仁中路遂离分寥寥昻山阿黝砚井泉賔客一以散託梦与招䰟嘉禾不丛生犹为造化欺繁霜凋其叶震风伤其枝利虫啮其根饥禽啄其皮岂无雨露滋不得干云霓李氏年弱冠博通三氏词援毫㨗飞电吐气裂豹螭信如海上潮直若琴上丝朗如九秋月温比三春晖志在跻圣贤寕复頋所私一悟生㓕理天地忽若遗颜回早闻道短折非所悲茫茫后死者中夜独涟洏武昌故旧中卢生亦竒杰雄才傲当世高谊凌白日贫贱有相知富贵莫能折冠盖如云雾而独与余宻大徳七年夏予有长沙役临河与余分揽𬒮乆鸣咽知心託生死谁能此离别千里竟相从风波复炎热青天入杯酒歌啸中夜激便欲乘沧溟迢遥送华髪行行亦云至终当与君析舍棹即长途惆怅知永诀谓余平生懐时俗莫能逹学不追古人终不愿有室还闻起分数小邑傍萧瑟始爲贤者哀那知遽沦没樊山罢欢䜩赤壁空流月伫立想音形音形一何濶亲友日凋谢况我情所钟熊子三十余亦在九原中高才祇促龄积善适爲㓙天道不可依人命如飞蓬梦寐常相见烱若生相从亦知心不异矧复里闬同始君椽韶学我心寔忡忡归来已三年微疾竟永终薄禄不救饥一官非高崇独令君子亡碧血冷秋风邻曲㤙爱絶山川谈笑空名家失金匮樗栎入公宫谁复継粹温徒用想舂容千秋瑶山路缭绕劒池东赋㕠陆三五对参差高唿得采时犹疑㕠出早毎恨独归迟散地偏难入全功或误竒极知妨日力聊足审安危泊安庆时再北游夜泊淮西郡寒生客子衣酒家临岸闭野烧映江飞云尽月𥘉岀潮平风渐微前年城下路此际正南归渔父夫前撒网如飞轮妇复揺橹青衣裙全家託命烟波里扁舟爲屋鸥爲邻生男已解安贫贱生女已得供炊㸑天生网罟作田园不教衣食㸔人面男大还娶家女女大还作家妇朝朝骨肉在眼前年年生计大江边更愿官中减征赋有钱沽酒供醉眠虽无余羡无不足何用世上千钟禄高邮城高邮城城何长城上种麦城下种桑昔日鐡不如今爲耕种塲但愿千万年尽四海外爲封疆桑隂隂麦茫茫终古不用城与隍济州𥘉度辞家计日逢𥘉度迟日暄风在帝京晓起慈亲望天北行人𥘉泊济州城杨桞青謡杨桞青青河水黄河流両岸苇篱长河东女嫁河西郎河西烧烛河东光日日相迎苇檐下朝朝相送苇篱傍河边病叟长廻首送儿北去还南走昨日临清卖苇囘今日贩鱼桃花口连年水旱更无蚕丁力夫徭百不堪惟有河边守坟墓数株高树晓相参杂诗四首寄彭通复日月丽中天列宿烂昭昭河汉高且深鸟鹊以为桥寒霜昨夜䧏时菊委嘉苗地势西北雄终歳皆风飈玄工宰万物时至有荣消尝恐光景驰不得与消揺区区九州内横纵数千里谁设山与河愚者分表里京师天下本万国赴如水珠犀从南来狗马由西止浩浩荆吴船日夜行不已生材无定所一物孰非已皇天仁且广君道亦如此我思古唐虞当日谁共理巢由伏箕颍园绮居商颜洗耳甘自洁茹芝竟不还三杰足为理五臣安可攀高尚诚所贵孔辙奚独环吾闻有隐沦多在衡霍间饭牛腹长饥百结凄以寒懐寳羞自献邈然老空山脉脉我所思彭氏蹑遐踪婉婉若处子未曽岀房栊相望四千里踰年阙相从五月君寄书九月逹京中我书欲报君书到歳已穷岂不懐缱绻无由觌君容参差天际云缥缈乘朔风羽翼不吾施翩彼南飞鸿君有高世行我无适时功天命人得违岀䖏谅非同栢堂诗栢堂为刘母熊夫人作也夫人有淑徳年二十五而寡守志不嫁有子曰观又贤作堂以奉其母请名扵太史氏谓之栢堂而作是颂欎彼北堂言树其栢其栢嶷嶷维木之特栢之始生于彼高陵雨露其凝金石其贞栢之既成鳯臆鸾言树斯庭霜雪是慿霜雪浩浩其栢矫矫有美君子而弗偕老其叶栾栾其节桓桓其居安安永世式观我堂既构我栢既茂天钖眉夀保艾尔后揭文安公全集揭文安公全集卷第二揭文安公全集卷之二揭曼硕傒斯着门生前进士爕理溥化校録献张平章天歴肇玄朔坤舆集皇灵汴蔡既榛夷南海沦炎精圗书入天府将帅功业成寳玉被亲懿茅土列公卿庶类奋休祥羣贤基太平明公绍鸿烈文采敌华声岀入三十年愓然心靡寕论兵体安危揽辔思澄清矧宅股肱地夙夜在王庭名高徳益难位隆贵匪轻圣心诚弘格臣节美戦兢唐虞登䕫臯尧舜犹日升周召竭师保成康措王刑昌明愿同济援笔播芳馨题祝道士龙虎山先天观圗闻説先天观重重絶壁环鸟啼青涧里花落白云间稚子能长嘨居人识大还洞门无䖏认唯有水潺湲二贞诗関右有姬氏者父子皆早世姑赵妇张皆以年二十五而寡守节不嫁作二贞诗関右有姬氏父子早弃捐孀妇奉寡姑誓死各芳年膏沭谁复理罗𥜗委箧间辛苦亊蚕缫祭祀亦靡愆父母既莫夺媒妁徒空言凫㕍安所施币玉视如烟寕与枯瘁没不为欢楽存婉婉桃李花春鸟何翩翩万物各知时姑妇独累然史舘独坐地夐天逾近风髙午尚寒虚庭松子落欹槛菊花干抚卷俱千古忧时有万端寂寥麟父茟才薄欲辞官周侍制致楽堂诗有堂渠渠在番之区维周寿母式燕以娱渠渠有堂在番之阳维周寿母式燕以康斯堂何有有兰有芷垂佩橤蘂维周之子斯堂何有有兰有荪垂佩申申维周之孙曰烝曰尝孔时且具维甘维㫖承于寿母母曰寕只福禄凝只升斯堂只我心平只母曰嘉只福禄遐只升斯堂只我心和只马氏溪啚何䖏幽下复有清溪㵼雾气散长林湍声落平野石冝白乌憇树想玄猨把谁独此安居居人云姓马山水啚幽人无世事髙卧谢浮名山崦晴时出溪流尽䖏行还闻有渔钓相问扣柴荆不埽门前路莓苔满地生送道士薛玄卿㱕江东知君此去渐难招只在人间已廓寥市上有时逢卖薬山头何䖏觅吹箫仙花落溪流满鬼谷云开树影遥未必故山安隐逸海天凉月夜萧萧大明殿退朝和周待制巍巍道徳拱羲皇济济威仪陋汉光日射龙丈宫女扇风传鸡舌侍臣香中宵景气浮㕠阙下界欢謡动八荒词舘小臣何以报皇图圣寿与天长祖生诗浦城孝子身姓祖自怜性命如粪土生才五岁遭乱离有母更𬒳官军虏零丁二十八春秋母纵淂生何䖏求天地茫茫明月恨江山漠漠白云愁忽淂母书惊母在㸔书未尽泪先流书云流落河南县河南蹋遍无由见唐州境上忽相逢白髪萧萧霜满面谁知喜极情转悲傍人更问𥘉别时千生万死到今日始为母子东南归东南迢逓闽山路入门犹记阶前树居人传説尽相㸔鸡黍提携竟朝暮祖生母子真可怜少壮离别老大还同时鄊井𬒳兵者几人骨肉能生全愿生母子长寿考四海升平永相保孤雌行为郾城莭妇作有鸟有鸟雌雄相追哺雏未饱鸣且飞雏未长雄乃死子亦随朝朝暮暮唯孤雌长林广野风日羙歩歩不敢离故栖燕雀揺飏差复池廽身侧脑逓相欺谁怜孤雌心到死终不移更有许州郾城徐氏母一生抱恨守空闺燕氏救兄诗千金之子不死市椘人竟杀陶朱子生者可杀死可生千金为重骨肉轻谁谓平阳有燕氏倾家乃出而兄死弟再有兄兄见弟里闾惊嗟官吏喜鸣唿安淂天下之吏亷且循庶政如水无冤民送华尊师以天寿莭奉诏祀武当灵时严汉祠神峰标椘甸羽人丹丘伯承诏驰嘉荐华渚曜玉虹条风舞玄燕长淮雨中㵼岳云间献涉旬歴峻阯梯空荅弘愿授简香始升揭䖍帝如眷天清翼轸动地粛玄武见飞响逈更闻竒祥静逾绚是中有真侣蚤接诸方授胼胝负畚锸凿翠蓄雷电金芝产斋房矞云冠巖殿祈褫无岁年㑹莭方纷衍既恊时君降又楽明祀徧圣歴齐堪舆豊泽周㝢县还帰报天子独往奚所羡送马雍古御史抚喻河西我皇属忧頋君子得安居孟春风且寒遗子以脩途四牡何翩翩廽首睇神都我懐正纡殽函忽巳踰积雪𬒳长峦萎者何时蘓岿彼莲花峰上出浮云衢白日皦以县下视若玄墟烟尘起西北原野无定株行者中顾懐居者念其庐黄河东流乃自崐崘渠四海岂不旷切若䏎与肤亲贤逺谗人古以致康娯君子诚多才乃用在驰驱秦陇阻関塞岁月浩已徂鞠躬尽明义足为世所模送周山人之辽东物变风已暄庭虚雪犹在毎与君子违偏惊岁年改名山先梦到灵薬随方采明日望行人云槎隔辽海李宫人琵琶引鄠县亢主簿言有李宫人者善琵琶至元十九年以良家子入宫得幸上比之昭君至大中入事㒷圣宫比以足疾乃得赐帰侍母给内俸如故因亢且乞诗扵余遂作李宫人琵琶引其辞曰茫茫青冢春风里岁岁春凨吹不起传得琵琶马上声古今只有王与李李氏昔在至元中少小辞家来入宫一见世皇称艺絶珠歌翠舞忽如空君王岂为红颜惜自是衆人弹不得玉觞未㪯楽乍停一曲便觉千金值广寒殿里月流辉太液池头花发时旧曲半存犹觧谱新声万変搃相宜三十六年如一日长得君王赐颜色形容渐改病相㝷独抱琵琶空叹息㒷圣宫中爱更深承㤙始得遂㱕心时时尚被宫中召强理琵琶絃上音琵琶转调声转澁堂上慈亲还伫立囬㸔旧赐满床头落花飞絮春风急题上都崇真宫陈真人屋壁李斈士所画墨竹走茟作玉京滦水上仙舘白云郷虚壁数竿竹清风生满堂微吟弄寒影静坐伫幽香有客仍无事澹然方两忘集贤大斈士赵囯公王开府庆八十应制昭代雍熈日词林赋颂时紫宸丹诏出甲第五云垂𥙿庙青宫里王公玉树枝朝趋陪绮甪夕侍接龙䕫际㑹真难及飞腾巳在兹暴公𥘉繍斧方叔更藩维霜简惊风裁天官粛羽仪还迎代邸入竟𬒳汉文知位望跻三少权衡俯百司每蒙天黼黻直许囯蓍亀鳯龡广寒殿龙舟太液池羽觞春侍宴玉座夜覌碁德业前贤継辞华后进推髙情睎广受余事拟徴珪全赵山河富瀛洲日月迟九卿看綵服八袠表厖眉皇覧逢𥘉度殊㤙介寿祺黄封中使出玉食尚饔移囯老陈嘉庆羣工播盛辞礼非前代有施及老臣宜福禄何人并忠贞百岁期圣心诚念旧政用作臣规陵阳牟景阳以名祖父之子孙负竒材劲气而与世抺摋自合州教授入掾翰林一语不合竟弃去不顾以诗为别竒璞刖之媒娥眉妬之具悄悄君子心皇皇百王度髙风集大木日夜如吼怒不畏枝叶残但恐本根蠧晓登荣䑓上天地一何巨白日光未吐羣星烂无数仙人五云车缥缈玉清路区区隂阳忠可望那可遇忽闻金銮客岁暮仍南去不得与之同顿足毛髪𥪡结羊肠词正月十六好风光京师女児结羊赐焚香再拜礼神毕剪𥿄九道尺许长捻成对绾双双结心有所祈口难説为轮为镫恒苦多忽作羊肠心自别邻家女児闻㧾至未辨吉凶忧且畏湏臾结罢起送神满座忻襍顦顇但愿年年逢此日児结羊肠神降吉刘承㫖父大司徒邢囯公庆九十应制圣主尊贤遂及亲邢公盛事更无伦身跻九袠曈方碧児过耆年鬓未银鸠杖乍颁寕畏噎龙章洊拜欲忘身上公建土山河富光禄分壶雨露频析木天清云五色梁园花发月重轮三宫宠钖惊殊数四座称觞半老臣瑞锦斓斒迎化日兼金条脱照芳春素烟冉冉晴熏上白雪冷冷艶曲新先世勲庸归琬琰名家父子映冠绅三槐已验移居日五栁翻如寄傲人涧底桃花曽阅世枕中鸿宝自頥神词臣𣣔継荘生作才薄何堪论大椿小孤山次韵小孤山前一廽盻苍然始识孤山面隔江叠嶂开翠屏絶壁浮云飘素练忆昔𥘉䝉翰林聘棹探竒不知扪萝陟级至絶顶目极神开气为変大江东滙彭蠡来昼夜崩腾犇海甸笳鼓遥闻日月动㠶樯忽度干坤转舟人不识造物竒但趣急趂南风便蚤悟微官七载缚㡳用区区厌贫贱深窓冷壁守编摩何异扬雄困雕篆重来胜地岁云暮短景催人疾于箭天昏一火明山半石底犹疑有雷电彭郎矶下寒浪涌坐客正説龙君传人生可喜还可怜世亊堪违不堪恋明朝匡庐复入眼虽有此境何由羡武城先生独好亊名山每恨逰难偏豊城客子无一钱但当作诗乞如硕赠别曽编脩归庐陵学士兄孟冬凉风厉谒告归庐陵阿兄在九原岁暮岂遑寕兄昔事武皇海内希英声意气动人主文采何从横时事一朝异长揖去躬耕令弟绍芳猷荣足在承明如何奄忽间南北隔死生方舟发京囯日落烟雾青万感縁中来愓焉如有惩羁臣恋魏阙一夕䰟九升君子㤙义重况此骨肉情情深不可忘悠悠道路长山川日夕改我行殊未夹稍出燕兾都巳齐鲁疆髙天围四野怅望但茫茫道傍多古坟茔域逓相当荒草吹北风日夕下牛羊不知何代人扵此閲㒷亡自古既有死谁独免摧伤死者虽所同私懐讵能巳涂路犹感伤况我兄与弟世俗日衰谢常惧莫能起生者忽若遗谁复哀其死念昔贤哲人一一去为鬼诗书捐箧笥采采当路子掞藻厠明庭幸与君子同矧在弱冠年巳获承其风家本圣门后孝友世所隆何意手足亲一别旷音容及我南归日舟揖复相从皦皦寒日高冥冥厉征鸿落㠶沧江际渺然忽西东努力慎所託无为谩劳躬寄题临川西磵范氏寓居蟾塘塘更西幽涧搃堪题流水花间住孤禽竹里啼石稜苔自合山径树相齐乆客成真隐故园应已迷㝷舍弟将至东牢宿野店岁暮寻我弟山行两舍余入云攀磴道落日及村墟茅店溪边冷松林石上踈如逢武陵客风景未应殊赠王郎王郎楚狂士意气飞秋霜读书一万卷下笔数千行冨贵视浮云况肯矜文章十五耻闾里掉臂辞故乡夜宿东海月朝买西州航瞋目王公前结客少年塲一饮或一石一醉或一觞寕揖屠狗人不与俗士当千金不易笑岁暮单衣裳阮籍在穷途英声连四方鵉鹄有时铩反愧燕雀翔世无剧孟交不及青楼倡燕赵如花人翠𬒮黄金珰不识豪俊士空媚痴与狂王郎逺过我坐我枯藜床终夕无酒饮抚髀歌慨慷平明别我去极目空茫茫沈逸人东观招饮山舘野舘青山下晴轩积雨余招㝷蒙逺客寂寞愧间居空翠沾盃冷残云度谷虚从兹结朋好随䖏问何如画鸭春草细还生春雏飬渐成茸茸毛色起应觧自唿名题聂氏陶轩开轩南山下日对南山云青松俯前楹秋菊被中园翳翳脩竹林清泉出其间岁晏农务息衘盃楽余闲时从隣曲㳺共称稼穑难逹人贵知已俗士多所牵以兹谢簮委心此南轩列植既敷荣佳兴日以繁读书数児子余事焉足言送涂云章访旧武昌却入京师垂云厉惊风万重摩高圆蟠泥鼓巨浪岂愿九重渊毛生入楚庭颕脱俄顷间粲粲一公子长嘨起丘樊朝辞豫章䑓暮过匡庐山大㠶割鹦鹉极目空波澜黄鹄锦𫀆仙吹笙紫霞端相頋一咲粲青春满南天黄金筑髙䑓更斍郭隗贤聨翩楽剧軰相逐入幽燕平明九门开剑佩踰五千岂无一字荐倾倒平生言东风杏华开待我蓟门前归舟汀洲春草徧风雨独归时大舸中流下青山两岸移鸦啼木郎庙人祭水神祠波浪争掀舞艰难乆自知小孤山暁发和蔡思敬䪨日落霞明锦浪翻厓倾石峭白云闲干坤上下雄孤柱巴蜀东南壮此関神物夜移风动地仙舟晓度月漫山囬瞻絶顶登临䖏空翠冥蒙杳霭间大信晚泊呈舟中诸公千家杨桞江当门东梁西梁两㟁蹲连樯大舰集日昏枞金伐鼓海上闻小江更出采石后前人立功后人守大信花采石酒陌上相逢莫廽首白杨河㸔月白杨河上㸔眀月昔人曽见今人别茅屋数家河上村化作三山白银阙波平风静棹歌来万顷冲融镜面开今夜江南忆逰子空瞻云汉上昭囬茫茫万里燕齐路北斗从横㤗阶曙黄河东逝月西流眀日南风过洪去歌风䑓和李提㪯韵万乗东㱕火徳开汉皇曽此宴髙䑓沛中父老讴歌入海内英雄倒载囬汤沭空余清泗在风云犹似翠华来穹碑立断苍烟上静閲人间几刼灰题严陵独钓啚何亊玄纁入里闾羊裘暂脱就安车空令太史惊同寝犹把狂奴视报书一出聊为天子重诸公莫道故人踈朝廷自足中兴士且放桐江着老䲣题鼯䑕食瓜啚种瓜中园予亦勤止瓜长而寔汝则残止虽则残止予敢汝仇天寔汝生予将何仇汝食之甘既肆既闲寔之食矣无伤予根根存而微唯予之穷根盛而寔惟乃之功坐信州仙源观徐尊师乃玄教大宗师张开府之弟子也玄霜捣罢世都遗葛屦蕉衫太古姿天上真人开府日山中仙子闭门时空林雨过金芝老深谷云寒白鹤饥万里驰书为永别卢敖何䖏定相期送蔡思敬还豫章有懐辽阳李提㪯来日能同去不同独携别恨向秋风眼㸔乱叶浑无㝎心与浮云併一空黄独山中归自斸玉梅溪上梦先通莫嗤留滞京华者更有辽阳送断鸿孔林啚诗集贤待制周侯能脩礼于孔林侍读斈士商公啚之史官揭傒斯诗咏之峩峩尼山蔽于鲁邦笃生圣人维民之纲尼山之下有洙有泗有蔚孔林在泗之涘维彼圣人教之诱之凡厥有氏则而傚之维彼圣人覆之载之凡厥有民敬而爱之既诵其言亦𬒳其服孰秣其马于林之侧既诵其言亦履其武孰秣其马于林之下六辔既同周侯之东荐之侑之圣人之宫其音洋洋其趋跄跄其临皇皇圣人允臧商氏啚之式昭其敬载瞻载思罔不由圣寿栎山诗一首为英真人生朝作寿檪山其里山名峨峨寿檪山洞云锦溪百里空翠合诸峰南斗齐卧斮月窟桂坐聴槫桑鸡临深测地轴升髙径天倪隂厓覆琼蘂阳冈敷紫荑县泉聒空响飞树凌风嘶侧畏猨鸟堕幽恐涣人迷兹山不自髙与人作丹梯赤松栖其东王憩其西浮丘前捧拥安期后提携神君领天宫出入黄金闺梅花照羽袂天书函紫泥㱕期指松檪千岁犹未稽飡和飬灵源伏智埽荒蹊木公与金丹大咲彭铿低寿王副枢七袠悬车两府稀五朝遗老百僚师寒梅㸔足行唫䖏旧史评来坐叹时身退已将心共逺名高转斍世堪遗且陪嘉客霑春酒政待武公歌抑诗李将军歌一首送李天民赴邵武军口廵检李将军材且武儒冠换得兠鍪去身疑南极老人星气食隂山雪毛虎雕弧白马金仆姑天地昂昂此丈天五十方爲求盗使人生何用苦诗书寄言卲武诸官长不是寻常一腐儒题桃源啚江左飞虎山南十里有桃源者刘王二尊师所辟也临江范亨文为之记余为赋五言诗十七韵桃源非一䖏龙虎畵难同内外関踰鐡高低石作樷黄旛青剑北紫盖白云东蟾形当霄逈蛾眉抱月弓千重藏曲折四面削虚空地户吟风黒天池浴日红雪霜翻溅瀑雷雨㵼崩洪暗识猨啼逺晴闻鸟语工危龛三井秘絶涧九桥通江合仙巗怒山连鬼谷雄刘王开辟后秦晋有无中时见㸔桃侣频逢採药翁丹台寒漠漠琳宇气熊熊济胜非无具縁源恐莫穷烟霞俄変㓕草树杳茏葱四序何劳志羣疑倘击䝉谁言武陵近十里上清宫送人帰豫章积雨霁徂夏故人今日帰手持毛生檄身着莱公衣玉树桂秋月丹荑掦暁晖东湖徐孺子应恠乆相违送王㽞守宣慰荆湖舟楫连樯出蓟丘弓刀千骑入荆州歌翻郢雪寒暄変㤙逐岷波日夜流云雨暝连神女宅山川晴徺仲宣楼岂无贤士堪招隐应向鹿门深䖏求题张尊师畵晨登翠㣲天气穆清白云覆谷飞露垂缨孤猨逺响衆鸟嘤鸣牵萝渉涧穿石度陉半华气万松声神宫漠漠灵戸荧荧投隂迹影叩寂求譍素髪老人咲而相迎弗问弗承悟彼长生玄玉流液瑶草结英浩浩犇泉出与川平宛彼下人望我扃送播州杨宣慰帰藩祗奉纶言出夜郎恭陈壌奠入明光嘉名宣赐黄麾外大宴㤙陪玉座傍天仗影移低日月宫悬声动下鵉皇三唿拜舞君王德永共藩臣守四方㕠旌遥指洞庭西千乗聫翩度五溪龙乕亲军兼使莭犬狼诸䝤入封提光昭庙祏㤙波逺风动藩维礼秩跻北望五云髙魏阙亦知忧頋在黔黎寄题括苍王氏东野二亭畊雨时雨布嘉泽羣物尽欣豫晨㒷集童仆东野从所务鴶鵴应候鸣鹂黄翔髙树衆草萋以出流潦𬒳行路黾勉勤微躬寕𣸪当世虑羲农不我待沮溺谐所慕食力随齐民常恐负空素眷言狗兹道卒此言岁莫心逺穷居岂余志无营得长间医翳三𤱔宅倾乐彼南山灌木何苍苍云乌相徃还已絶婴世念况接仁里欢但硕黍稌登春酒恒慰颜羲和缓其辔万物悠然安寒夜作踈星冻霜空流月林薄虚馆人不眠时闻一叶落送唐尊师祠武当龙衮分香下绛霄羽衣承诏出清朝星临翼轸南垂濶神降虚危北极遥金殿压云开紫气玉䑓和月合笙䔥蕃釐更为吾皇祝下国时豊雨露饶送詹尊师㱕庐山香炉峰色紫生烟一入京华路杳然云碓秋闻舂药水雨犁春卧种芝田书慿海鹤来时寄剑自潭蛟去后悬忽报㱕期惊倦容独淹㣲禄负中年赠淳贞子荡荡白玉京超超淳贞子十一求神仙服事丘与李嵩洛三十载结茅白云里飡是旸谷霞饮是上池水鬼神莫能识百念吹不起一朝忽腾化径去不可遮飞驷服五龙角巾揺三花朝发扶桑囯暮宿河汉槎朝食千岁桃暮食五色爪长揖青牛君髙歌渡流沙还憩金陵邸调笑许史家日食五侯鲭安淂厌胡麻春风长安陌落日邯郸道迎人上青天送人入秋草竦身八极外天地忽亦老寄谢区中人全真以为宝孤松萹夀王大斈士大地冻𣣔裂孤松髙穆清横睨㤗华嵩俯察蓬与瀛天风四浩荡身与元气并根深本自固霜雪空峥嵘白昼甘露䧏半夜朝阳舟飞枝䕃扶桑劲气摩欃抢羣鳯所託命百鸟徒嘲鸣㝠冥广寒宫丹桂亦虚生八万四千人何时月常盈维此天一柱千岁所飬成自非尧舜君工垂焉敢徴汉武作建章千门照西京抡材当此时余柯了栋楹天地既有此未必终无情苍苍岁寒心永世仰坚贞过何淂之先生故居五首可怜古井门外依旧钟楼屋西何䖏髙唫痛饮黄花翠竹都迷心事巣由以上文章陶阮之间千古髙坟保下白云明月青山轧轧机声日莫依依杨桞春柔厀下中郎小女曽聴唱我髙邮头上鸟纱分赠箧中缟楮相醻不道别时长别谁知愁是真愁屋上青天未老门前白日常新他日咎䕫稷禼安知不是斯人送谭仲章㱕长沙君家云阳下忽向云阳㱕行路有南北㸔山无是非三湘廽鴈尽孤剑白虹飞亦欲投簮去从君采蕨薇我我亭诗殷仲堪荅桓温曰我与我周旋久寕作我冝春黄元瑜取以名其亭曰我我为赋诗一首我㳺于袁于龙之干有渊闲闲有环言言有构桓桓维集之安我居我䖏我笑我语有翼其所而敢予侮我植孔嘉我构孔华曽莫之迎而莫我多彼驰者子亦孔劳矣既我觏矣亦莫我逑矣嗟殷氏之老犹弗桓是友我不我友将谁帰咎温温其龢浏浏其清蔼蔼其芳焕焕其明嗟维古之人尚或予聼送郑司狱㱕衢州却赴调京师壮年执㦸事明君一日上书天下闻不恨栖迟百僚底犹堪激烈万人羣烂柯山逺廽孤棹析木天清望五云尽说于公有隂德掉头相别大江濆题山水野艇来无数山桥渡有三寒云依古寺落木带羸骖廽首重重变幽㝷䖏䖏堪平生㕠眼力江北𣸪江南题御马图朱缨金络辔黄帕锦鞍鞯神闲意更逸𥘉下赤墀前题山晖啚爲刘尊师作陵岑毓神秀草木咸光晶毎覧灵景异变态如有情内掩乍如羃飘浮忽相萦熊熊转空曲奕奕连増城中有幽人居燕坐朝玉京穷隂亦朝彻无月恒夜明碧桃千岁花金芝四时荣犹疑地爱寳随物弄华英题临江同知问流民亊蹟江北流民七十口三十余年在江表朋凶结悪四百余白刃差差歴村保崩腾所向如投空白昼攫金都市中顷由南昌入豊邑反赂守者为先容长官坐堂㓂入室妻子莫逃况金帛岂无鄊民敢相敌长官一挥翻辟易临江贰守亷且武手缚其渠散其伍岂惟鄊民淂安堵邻境闻之皆鼓舞其渠在狱伍四归大府上功民俗熈乃知一念敬厥职万亊至难皆可爲人民社稷我所有安得坐视如鸡狗人在鸡狗犹爱之民社岂在鸡狗后请君㸔取临江守寄题朱氏真村堂深居魏亭北悃愊自无华风俗似太古生涯如小家饮醇犹恐过衣帛向疑奢相与邻人异诗书有五车送人从军妙年好文仍好武一旦从军气如虎弯弓已作满月图㧞剑更逐廽风舞悲笳四起旌斾愁苍山偃蹇黄云浮阵前手繋降王马上仍悬勐将头复仇义大身命小顺天将军古来少一戦功成六合清不用黄金印如斗题渊明归去来啚清江皮使君治南恩有恵政一日自免去而归老焉庐陵王寔𥘉赏其髙莭以渊明归去来啚求中朝学士大夫赋诗还以为夀仆用其意赋五言一首吏事乆见牵山泽旷逰盘兹辰理还策乃得从所欢悠悠川涂忽已造郊园风景一不异邻曲皆旧观童稚识人情犇走向我前荒草虽诞漫松菊了不干睠焉循初服常恐负昔言入室多羙酒步庭嘉树繁旷然心神舒谁谓世路难出䖏各有道既倦当知还方春农事兴念之每忘餐贵贱岂不殊乐此农圃安尧舜垂衣裳巢许箕颍间汉祖除暴秦黄绮在商颜彼皆贒逹士今古胡不然永与簪组辞婆娑养余年昔闻陶彭泽今见皮南恩千岁仰髙轨兹图良足叹送李都事赴湖广省幕堂堂李通甫起家掌邦宪直气横九秋神明激雷电再登兰台上爱国心靡转时当至治末有位日兢战崩腾五华山凿翠起台殿执笔佐御史力谏明且辨斧锧已在前独立目不眴骎㝷国多故灾异周八埏君复赞宣政赤手握铨选守法踰天官反得官长怨我皇奋江汉拨乱启天眷干坤再开辟日月重昭绚磊落收羣材疏戚共登荐君名一朝起亦作丞相掾丹心益倾竭婉画勒替献好恶古难同祸福巧相禅天子忧南纪藩宣必时彦下逮曹属微简选亦精练君得南省佐闻者尽惊羡伛偻辞阙庭飘揺出畿甸饯送盈路衢恳陈志愿去年天下旱穷蹙无贵贱赈䘏当及时本末须并见方春农事兴不废乃爲善又闻南中贼凭陵及州县黎獠本吾民抚绥在方面恩信足以怀逼迫使生变况我圣天子辙迹昔所徧勗哉筹策良无使空蹂践京城雨初过草树鬰葱蒨乔木多蚤鸎髙堂有新燕烦辞君勿诮君歌我其抃揭文安公全集揭文安公全集卷第三揭文安公全集卷之三掲曼硕傒斯着门生前进士爕理溥化校録题明皇出游啚应制明皇八骏争驰道还是开元是天寳长安花发万年枝不识韶华醉中老奎章阁下文书静冕旒端拱唐虞圣此图莫作䓁闲㸔万古君王作金镜画鹰文梁五色绦秋髙意气豪怒张两目直霄汉岂与短翮翔蓬蒿妖狐昼作勐虎嘷驺虞并与神麟逃嗟尔饱食心空劳题张使君弃官学道诗卷至元天子朝万国任丘使君谢病㱕门前未罢车马客身上已着朝真衣致君尭舜在豪杰洗耳巢由何是非栖云观里青松树唯有白云终日飞登祝融峯赠星上人洞庭南桂岭北衡山连延潇岸黒中有祝融如结鬟嵯峨七十二峰间祝融不自知千山万山自廻环廻环面面芙蓉起祝融正在芙蓉里如天仙朝紫皇千官百辟遥相望半夜每瞻东海日六月常飞满树霜龙拏鳯攫熊虎踯云山雾灭何时极我来正值太平时时有山僧似畴昔凭髙一覧四海空草间培塿安足雄盘盘罗汉台翕翕炎帝宫复恐九天上视我犹井中朔风日夜相腾蹙谷老崖坚松栢秃古来鉄瓦尽飘掦山上至今犹版屋山僧劝我歌我歌徒自伤天下五岳嵩中央此山与我俱南疆我今三十始一见北望中原天更长送何太虚南归穷秋乍到深冬别来己俄然去忽然学士己分修史禄道人特送卖丹钱单车欲发无三日几䖏同行可百年积雪坚氷愁客路徐州城下便通船忆昨四首天暦年中秘阁开授经新育羣材宫门待漏常先到席収书每后囘召试时蒙天语劳分题不待侍臣催满头白雪丹心在太液池边只独来宫草䓤茸禁树齐日趋延颢对凝晖朝迎歩辇花间立暮送囬銮桞下㱕碧殿东浮苍巘合金河北引玉泉肥几廻弘庆门前路春气蒙蒙欲衣己己羣儒映璧奎端阳侍燕寳慈西线分学士亲臣送诗赐皇姑御手题注酒含春瑶露重承尘转午锦云低日斜共出西门道既醉犹能散马蹄奎章分署隔窓纱不断香风别殿花留守日颁中赐果宣徽月送上供茶诸生讲罢仍畨直学士吟成每自夸五载光隂如过客九疑无䖏望重华题季安中白翎雀白翎雀白翎雀毎见滦河河上飞平生未识百禽性不敢笼向江南帰寄题胡氏园趣亭日与世情逺学人聊治生畦𬞞多品类树果各生成野老过偏数山禽近不惊诗书吾所好农圃也湏明题文瑞啚常徳之龙阳居多蜀士祠事梓橦君甚严祠前有池曰景星咸淳癸酉莲两叶并蒂者六刘𥘉登进士第延祐甲寅两花并蒂孙以忠登第天暦已已华如甲寅城东三雅湖莲复三华并蒂海鲁丁获独步丁冯天泽聨贡而获独步丁登第好事者冩以为啚予赋诗莲花复莲叶并蒂更蓬茎并叶已不见三花两花更有情如何与人作嘉瑞偏向龙阳水底生龙阳家事梓潼君花花叶叶梓潼神好在龙阳士汝但读书更绩文为华为叶汝莫论题南顿孔子复明诗卷失明非有故复眀还自然方其失眀时万事俱弃捐外虽无所睹内则常渊渊如未尝有目不喜亦不怜如明入地中明未尝不全逍遥天地内如在天地先不助亦不忘一气自周旋不敢计此生敢计时序迁剥乃复之始自坤还自干忽如浮云散还我苍苍天昔非果失之今亦固有焉如何孔氏家母子仁且贤先后俱失明其复皆十年十者数之终如月晦必圆养之苟有道何疾非所痊硕言永保之母或忽此篇奉同柯愽士甘内掾下直赋暮出阊阖门觧鞍坐前庭冷冷草露白华月隔林生蟋蟀奋哀响鸿鴈流遗声常恐芳景晏不知寒莭并万物粛将敛孤怀徒自盈捉衿激长谣凄泊谅难征赋淂海上云送良上人㱕径山荡荡无边涯悠悠何所之孤飞若有意羣徃更无疑稍拂抟桑树还经若木枝迎阳成五色乘隂忽四垂作态离仍合多情去却追因风过别岛和月下蓬池且任从龙去寕知到岸时惟应斈空者澹泊与相期吴子髙悼亡㱕岳阳都门落叶满游子去京畿忍听离鵉操遥逐秋鸿飞愁霜暁入镜泪雨夕沾衣烟树黄河㟁风㠶采石矶平沙廻渺澷寒雨暧熹微客心闲转切乡书近却稀梦闻児女泣行将童仆依窃慕园放谁云潘岳非乘涛惯不险廻江望若围武昌未易到更向岳阳㱕秋夜作露下气逾粛月髙寒𣣔流落叶阶前树踈钟城北楼衰年对急景㱕心临莫秋当世非无意才薄徒淹㽞进士张子髙淂卭州判官㱕成都卭竹山前负努迎去年曽是一书生天寒剑阁犹车马雪满䋲桥正甲兵即恐征求民力竭莫将忧患客心并六千余里関河路不尽深期逺别情题陶渊明㱕兴啚家贫无酒饮聊𣣔试弦歌去家百余里邈若异山河江上日多风浩浩水増波门前五栁树繁䕃空婆娑秫田已収成㱕计当如何寄题傅尊师兄弟所作寕寿道院钟荣之山千万峰琵琶麈湖相叠重两翁入谷起台殿半亱空山闻鼓钟勐虎如逄涧边石飞龙却是云间松黄庭书罢人难见鸿寳披残手自封度壑采芝随鹿迹登厓望曰蹑云踪已知尘世惟堪笑不是神人㝎少逄辟谷有方桃更羙围碁无地橘相容但余一念封人祝未与人间万事慵二月朔日雪中题欧阳少监所藏宋好古画竹晨朝下延阁贻我翠琅玕微霜着莭劲细雾入林寒欹枝偏称逺压叶更冝攅孤䂖覆逾润横波晴不干况兹春雪里相对五云端误当裁汗简谁拟截渔竿惟应湘浦上㱕共幽人观云锦溪棹歌七首云锦溪中云锦鲜好在髙秋八月天西蜀锦江那得似西湖緑水更湏怜才过浮石是蓝溪溪上青山髙复低山中泉是溪中水寻源直到华山西蓝溪南去到蓝洲水底崭崭石不流廽望朱宫云雾里白云深䖏更髙楼宫前梨浦白茫茫岸上人家不似墻能到此中还有㡬行人莫厌棹歌长扬金桥望玉真台台下桥头人往来崇文宫里㸔华去安仁县里卖薪回挹僊亭下薛公桥纷纷扺暮更连朝唯有桥西杨与栁无情长系木兰桡溪上层层云锦山垂杨尽䖏是龙滩不是孤舟来逆上何人知道世途难御书雪林二字赐赵中丞应制圣主挥毫临秘阁亲臣执法坐崇䑓祥云五色从天下彩鳯䨇飞映日来政欲清如林上雪已闻声奋地中雷君臣千载明良㑹咫尺藢垣接上台题胡䖍汲水蕃部啚应制沙碛茫茫塞草平沙泉下马满囊盛曽扵王㑹啚中见真向天山雪外行圣徳只今包宇宙边庭随䖏楽农畊生绡半幅唐人茟留与君王驻逺情题辛澄莲华观音像应制至人不可测宴坐青莲华珠缨𬒳玉体白豪贯彤霞从何得此相来置玉皇家杜莭妇诗结髪事夫子白首以相期谐宴方婉娈生死遽分离室中无长男堂上无老姑生计日萧条谁分心不渝良马不乱羣仁鸟不乱行昔者为夫妇今忍遂相忘生为董家女死作杜家妇安能若流水东流复西注春秋陈时祀苹藻宿所共一朝祭无主焉得不忡忡灼灼庭中花落落俱为实贱妾在空闺志愿从此毕题内府畵四首应制韩滉土星像五行土居中百兽牛有功土行降为神骑牛发翁翁有土复有牛惟神赐年豊谁知韩滉意政与皇心同曹将军下槽马啚曹覇画马真是马宛颈相摩槽枥下卓荦権竒果如此岂有世上无知者朱丝不是凡马缰天闲十二皆龙骧曽従天子平四方画啚仿佛余骊黄华山之阳春草长韩干马韩干画出曹将军干惟画肉犹逼真昻藏囬頋𣣔飞去老奚安知马有神想当此马未画时朝刷吴越莫燕秦顿辔长鸣风动地不数骅骝与骐骥当时用舍那知许粉墨萧条尚雄武千金骏骨何足论万丗长留羣玉府宋徽宗成平殿曲宴蔡京啚御画御记东亰诸蔡满周行延福成平楽未央十畆松篁笼玉殿九霄风露霓裳君臣契合同尭舜礼楽光华迈汉唐明日图成仍作记千秋留与监兴亡送秘书李道济赴峡州幕蓬莱道山芸阁里赤甲白塩莲幕中千载同朝君独去三年佐政我难同大河水满中宵雨鉅野树凉清晓风夷陵江头㡬日到迎亲应先南飞鸿奉送全平章赴江西圣主㤙南土明公𧺫集贤直期凋瘵后共致太平年金虎分符重文龙赐服鲜权纲兼将相标格近神仙天地三江外星辰北极邉丹心齐出䖏素志在陶甄请述江南事都非大德前但徼扶弱美竟坐抑强偏无复同忧楽徒令舞智权平畴吹渤澥暗室伏戈鋋贪虣明相训忠良黙自怜民心随日壊世态与时迁况复兵饥接仍闻疫疠缠诛求殊未巳蟊贼转相挻若拟寛忧頋先湏觧倒悬久饥寕择食多病但求痊一语堪惩劝㣲机足转旋巳知平似水更道直于弦遥想间公至浑如望岁然九重天上别百丈雾中牵日月明金莭山河入画舡四方𥘉息马五月正鸣蝉豊乐田多黍生香泺有莲岱宗标鲁地庐岳压湖天水恠収崩浪山灵扫瘴烟欢唿麟鳯出踊跃吏民先笳鼓趋雄镇旌旗覆广川下车和气应䄂手颂声延膏雨侵淮甸仁风扇海壖忠贞真世笃调燮有家传赤子皆同体苍生且息肩龚黄湏警䇿方召在蕃宣题青山白云啚䔥寥青山暁迢逓白云生衆树春已暗髙原人未畊方思看桃去复儗采苓行㴱谷无机事白发枕松声桃花鹦鹉岭外经年别花前淂意飞客来唿毎惯主爱食偏肥才子怜红嘴佳人学緑衣貍奴亦可怕莫自恋芳菲赵孝子庐陵赵孝子四岁父行贾一去三十年家惟大母母大母已云没而父行不帰儿长亦有妇母子聊相依从父自北来汝父乆已死母子哭且问父死何鄊里闻汝父死时不知汝父䖏汝但𣣔往问京师多旧故再别阿母行行至京师自念不见父儿死无㱕时乃有曽老者往昔与父善言汝父死䖏濵州利津县徒跣二千里薄言至利津朱琪张文軰一一陈所因死以某年月塟以某木棺姓名某所题近在城南端城南冡叠叠翳然榛莽中极目千万塜能谁识其踪行哭七日余𣣔死下得所生者无由知死者岂能语觧发系马鞍负之坟坟过吾父倘有知发觧鞍自堕俄至一坟前鞍堕发自觧开坟见前和题字宛犹在既见父姓名痛絶心始安函骨陈野祭禽鸟声为酸隣老四面来惊叹未曽有相帅报县官县官骇之乆即日上大府大府咸异之次苐闻中朝行子正南驰行子行且伤哭踊如𥘉䘮路遥山川阻何时至故鄊故鄊既云至塟祭无违礼母子永不离万事若流水闻者尽称孝见者皆感泣期尔百岁昌望尔百禄集儿今一无愿愿母长不老岁歳父坟前洒饭坟上草题姑苏陆友仁所藏衞青印白玉蟠螭小篆文姓名识淂衞将军衞将军今何在白草茫茫古时塞将军功业汉山河江南陆郎古意多庐山连尊师求真阳诗久诺而未作也一夕梦中得之因书以赠稽山之浸不可灭焦石之烈不可絶香炉峰头按羽莭满山桃花满湖月赠项鍊诗吾闻有一士邈在呉越间骑虎沧海上茹芝天台山年约四十余七里布其冠燕赵虽旷絶倐忽一徃还樵子常见之径去不可攀又闻好卖药徃徃在市阛疾者得寸匙立欲生羽翰吾常慕其人咫尺限河関道书读万过不如一承颜弱志揜昏气卑卑逐王官何为浪自苦食息扵人寰送郷人祐上人从师㱕当阳学道玉泉寺从师天子都流年春亊半㱕路客帆孤山势遥连蜀江声不入呉故园如可到种芋有遗区送苏尊师㱕茅山华阳隠居者闻复有苏仙时向梅花下髙枕石头眠剑匣出飞电琹心流暗泉闲来京阙下夜夜梦云邉寄题张齐公庙东安勐将张齐公十八夺父军囚中至元召募起亡命父子南伐收竒功酒酣一跃马上立㧞剑四顾犇雷风十年转战江汉上万里直挽安南弓干清坤夷四海一勲在旂常心帝室身封万户传子孙誓不偷生污天秩天下豊盛大徳年天子明圣宰相贤小臣刘深射功利上䟽自荐能开边鬼方寡妇号八百嫂叔操戈自争国刘深一言取大官逺帅官军陵险阨五溪运粮数万家哭声震动湖南北发徒开道径折节既勤其民大求索斗量金珠谷量马谿壑之欲安可塞此时张公亦在行捐躯力諌皆莫克折节薄险㐲四起刘深夜遁张公死鸟飞不度山川愁坐看英雄化爲鬼乃知自古守边鄙大忌邀功贵寕敉张公庙食东海头刘深枭首蛮烟里张公世爲忠孝门刘深万年秽青史両家同死不同心试与题诗作臣轨题李安中白翎雀白翎雀白翎雀毎见滦河河上飞平生未识百禽性不敢笼向江南归寄题杨教授菊荘归人种菊处乃在东海涯幽香发清直正色间竒葩百种犹未惬千株寕足多寒分石桥月晴通赤城霞特起表隂戺罗生骋阳阿门巷掩蒿菜荒径絶经过饮露咀其英孰知年岁遐番昜䔥性渊携其祖将领所爱唐琴号霜钟者还自和林求诗六月三日五门宣赦后作嵩州昔有䔥将军读书学剑天下闻南随龙马渡江去尚有孤琹传子孙孤琹云是唐人斵昔日军中自行乐至今犹存杀伐声一鼓哀风振寥廓将军之孙才且良文能作赋武蹶张秦皇城下饮白马祁连山中射白狼时平好文不好武抱琴却叹儒衣误昭王台上看青春彭郎矶头梦归路日长史馆幽且闲正冠拂琴为我弹京城六月日如火霜钟半夜鸣空山南风自有虞廷操可惜同心不同调捐琴决眼望青天今日天门有新诏送王伯循编修赴南䑓御史朝辞禁苑暮南䑓骢马翩翩道路开佐邑巳知为治最经邦正頼济时才人情好恶非相逺民力凋残实可哀鵰鹗秋天湏搏击郊原恐有鳯麟来寄题邺下樊氏钟秀园邺都雄地理樊氏好园林庭户花阴合池台树色深佳时惟饮酒永日自弹琴车马如相访流泉可洗心题廖氏皆春堂时清日月明心和寒暑平东风扇万物华问语流鸎农兴水动蚕起桑柘荣牛羊𬒳原隰麟鳯在郊垧少者击壌歌老者鼓腹行不知天壌内何物异吾生常愿天子圣四海无苛征䕫龙满廊庙箫韶歌九成大热疾势危甚项君子虚视之一药而起为赋五言一首为谢天台项子虚乃是列仙俦卖薬都市中疑是韩伯休欲见不可得不见忽相求神清骨秀耸苍松倚丹邱乂如霜空月下照千丈流时有掲子者卧病城南陬驰往施寸匕大暑生清秋人言死复生仰视行云浮长揖忽不见思之生白头周氏敖山驿水木清华亭周家亭子敖山上断陇连冈紫翠开晴日卷帘幽鸟下微风倚柱白云来松间渔艇时俱放竹外樵歌晚独囘咫尺红尘车马地已如弱水限蓬莱题赵照磨虚舟刳木作孤舟乗风到处逰寕求触无怒政用载能浮㱕共唯明月行随只白鸥浩然江海上何惧复何忧送毛真人还龙虎山手绾银章主秘祠翩然㱕去忽如遗麈湖龙井云间上鳯曲鵉歌月下龡香逐蘅薇深更入气交梨枣静偏宜南屏风雨平坡雪争似山中梦斍时故中宪大夫岭北行省左右司郎中苏公志道哀诗苏公廊庙姿推择起为吏论议动引经夅措必由义惟时方大旱谓咎在冤滞决狱天乃雨凶年化豊岁流声满山西宪府立罗致慷慨平生懐遂佐直指使受命按边鄙正色行使事边臣既威服使亦免颠踬六曹收雄材两府资逺器激昻天下事徃徃见谋议十载拘掾曹弥年困文字虽云冨匡賛岂足尽材艺一命厠省僚勾稽得深弊铨选班爵冘出入钱谷细并縁出多门穿穴肆姦利有如水上萍驱去还复至因风一披荡蹔得免䝉翳再命主贼曹持平独丕蔽恒求情中实动究法外意功罪必诛赏善悪俱惕厉三命参宥宻令闻益昭晣和林跨大漠肇造此根柢东际瀚海头西控流沙裔北穷阴山外南掎两都势连营列万里仓庾千万计镇以磐石宗重以分省寄忆昔大德末成庙方厌世桓桓忠献王功大更多智武皇既践阼宫阙始清閟越邸矜微劳宠极心乃异国有社稯臣谗乃惑聪睿遂辍股肱任往重蕃屏系有威如雷霆有㤙若元气畊凿比中土什伍相错置士忘逺戍苦民见太平治道路无拾遗商旅毕懐惠忠献一朝没武皇亦遐弃骎寻延祐中权相擢天位磨牙吮人血掉尾恣狂猘戕贼骨肉亲迫逐见危坠天人共震怒降灾及兹地大雪深丈余人马相枕毙重为朝廷忧夙夜靡寕志除吏超五等闻者尽惊避苏公郎中即日辞九陛厚禄非所荣髙爵非所贵彼民亦天民安得皆坐视兼程到官所彂廪急周济死者何嗟及存者再生遂闾阎渐蘓息竭力𥙷黥劓飞书九重天请爲兵民傋募粟实塞下慎勿惮旁费天子赐问劳名王致金币至今頼长䇿当时已多忌如何方赐环及囯竟长逝都人走相哭行子爲歔欷崩腾朔风迅惨澹浮云曵苍松㧞其根黄鹄铩其翅幸哉有令子名巳注简记千秋常山下豪杰一挥涕题罗稚川所畵临川罗益谦溪居啚迢遰临川郡泱元献里溪上君子庐闲户青林里连山烟景晏断岸寒沙靡日暮孤舟还荒村隔流水寄题武寛则湖山堂祝融九千七百丈六月飞雪洒洞庭攸与学者武寛则石鼔齐中穷六经气横潇湘波浪白思入嵩华烟云青四千余里到京囯倒挿五色鳯皇翎河西勐将今太尉一见握手坐广庭立唿爱子俾受业岂独汝斈我亦聼猨肩虎头日侍侧长刀大剑罗青荧动陈忠义破肝胆衆目睒䁑开心扃丈夫乖遇岂偶尔縦不我聴我则寕嗟予官冷材力薄毎辱竒俊哀竛竮天晴风静輙过我如病淂瘥醉得醒不为湖山劳梦寐不为冨贵疲心形始知卓识出天性岂彼狗苟蝇营营方今䕫皐满廊庙洪㤙屡降无滥刑长材用世何不可大夫列卿如拾萤居如得位立行志慎勿斈我空惺惺我今老矣何所称白云深谷寒烟汀十月十八日夜南郊斋宿梦先帝召见便殿手赐橘花一枝有感而作泪尽乌号不可攀传宣忽降白云间天华拜舞君王赐梦断斋庐月满坛寄题上饶郑氏菊荘上饶多隠者郑氏善为方移居倪阳里种菊今成荘近取徧吴椘逺求至帝郷品类百十余颜色不可常溉以玉井泉樊以柳与杨晨兴即造之不忧露沾裳有时忘饥渇餐之以为粮门无催租吏家有白玉郎花前抚鸣琴花下列壷觞兴至輙痛饮饮罢卧其傍自谓淂菊趣不知与菊忘但恐秋景晏繁露结为霜盆盛虚室中虗室仍面阳重帘护夕气踈牖逗朝光乱以青蒲盆水石俨成行重淂隠者心不辱桃李场玩物焉足计岁晚託余芳题四清啚一清曰王右军平生冨事业独以能书闻遂令吴越士至今斈者犹纷纷于嗟乎王右军二清曰轩辕弥明偶然吟石䁀狂恠使人惊遂令韩吏部至今妄得狂恠名于嗟乎轩辕弥明三清曰王川子忍穷吟月蚀天高呌𣣔死独对烹茶婢白头赤脚老无齿于嗟乎王川子四清曰林和靖周程明圣斈韩范辅王政独对玉梅花山色湖光耿相映于嗟乎林和靖题新安许氏兰秀轩兰生兮深谷潄流泉兮䕃乔木緑叶兮披披玉干兮紫㽔植之兮堂下播芳馨兮菲菲菲菲兮扬扬思君子兮髙堂縆琴瑟兮会友嘉肴苾兮荐芳袭芳兮佩秀宜君子兮多寿梦题墨梅霜空㝠㝠江水暮江上梅花千万树无端折淂一枝㱕一㕠蝴蝶相随飞寄题永豊刘氏暖翠亭孤亭万竹中危坐自生风近与山光合遥连野气通鸟啼深不见泉响静偏聦束帛休相污先生道未穷鸡山俯鹫溪亭子畵堂西流水茭蒲合阳林竹树斉畊烟幸外集宿客自中携万事俱尘土诗成手自题寄题信州徳元观何真人林园长春亭长春亭榭倚云开百里湖山入座来渌水绕阶时自照好花如幄手亲栽青云每指寻真路白发频登望母䑓六月神龙𧺫潭井人间几䖏待风雷题信上人春兰秋蕙四首深谷暖云飞重巖花发时非因采樵者那得外人知孤芳不作榦奕叶自含滋白石苍苔路落花流水时山深风露冷何䖏有花开直入云林去香㳂石涧来幽樷不盈尺空谷为谁芳一径寒云色满林秋露香蔡七祖真人淂朱文公所书读书二字以名其斋诸赋今人题遍古人书孔李通家意未䟽万箇犹嫌栽竹晚百围曽见种松𥘉黄庭义宻从心得白髪身闲对客梳近有方平消息否红莲成碧藕成车送隂阳萧教授赴浏阳青草茫茫接洞庭浏阳江上好谈经遥瞻紫盖为南岳仰见长沙是寿星日晏投书招椘客亱䦨皷瑟感湘灵下帘髙坐金钱满胜买塩梅寄在廷赋淂春鴈送张郎中省觐扬州东风吹㱕鴈离离翔天侧朝发衡阳浦夕过隂山碛嘹唳浮云中万里才一息眷言思亲者相望有南北送聂太祝赴潮州録事聂天暦潜邸旧人三载从容礼楽间纠曹新度梅関春风忍过金陵道夜月重经黄木湾盗贼数州相应起甲兵诸道几时还凭君细讲安民策莫遣边防一日闲题俞氏看雨轩㵕澹来何䖏崩腾忽满城遥连四山黒近洒半江明可爱华间偏宜竹上声中宵未可住髙枕寄余情题江道士清虚舘遗纷极玄覧宴坐白玉京日月朗朝夕河汉流无声冉冉両玉童㕠吹紫鵉笙下视九九州浮以四大瀛万刼犹一瞬逍遥楽太清赋淂吴歌送人㱕吴中三月酒如渑髙堂丝竹停绣筵㕠鳯影珠箔乱莺声叠应红牙拍辞传金缕名綵云低不度芳尘暗自惊花发长洲苑日照阖闾城且奉千金夀寕忘万里情揭文安公全集揭文安公全集卷第四掲文安公全集卷之四掲曼硕徯斯着门生前进士爕理溥化校録所藏逺山图苍苍兮逺山飞瀑兮潺潺思王孙兮未还苍苍兮逺巘飞瀑兮偃蹇思王孙兮未返白石之上青松之间上有飞云下有流泉怅王孙兮留连留连兮何极望青山兮使予太息太息兮予独思王孙兮如玉题陈氏松巣圗云英英兮承宇松庚庚兮在户问此何所兮庐山之隂大江之浒云可衣兮松可巣君何为兮不来予何为兮延竚山则有薇水则有鱼君㱕来兮予与女同居题新安许氏兰秀轩兰生兮深谷潄流泉兮䕃乔木緑叶兮披披玉干兮紫㽔植之兮堂下播芳馨兮菲菲菲菲兮掦扬思君子兮髙堂縆琴瑟兮会友嘉肴苾兮荐芳袭芳兮佩秀宜君子兮多寿桂林歌赠明秀才逺望兮桂林鬰苍苍兮窈深去无期羗君子兮劳我思皎皎兮明月桂偃蹇兮不可掇矌荡荡兮啇风発君思我兮湖南宪使昔贤懐出䖏到䖏非一端冥冥鹿门东陵园千载有其人常在覊旅间跂予𣣔从之路危不可干晨兴命徒旅驱车出重门此睇嵩洛原浮云数千里怅然㢠我辕东风起空郊草色一何鲜百鸟纵横逰孤鹄摩可冩短意谁能传岧岧椘王䑓泯泯湘水碧湘水深客客本金闺人观风戾南国漠然忽遐斊抗志箕颕迹荣华衆所趍智者审损益嵚崟狐兎穴泱漭风雨色常恐衣上尘汗我林下石重华仰海宇䕫易为力去去君勿迟憧憧孰云识我本耕牧𥪡结庐章江涘㣲生属休明世尚犹典礼惊飈卷飞辙寥落从此始三年江汉春万事随逝水既昧理生术𣸪惭逰方旨岂无青山㱕亦有桑与梓何为苦㽞滞眷眷存君子君子谅不然东臯毕耘耔黄鹄山聴雨淂清字玄扃息深构虗舘含余清潇洒松上来瑟缩花间鸣遥兼夜析警细与寒更并懐亲感仳别抚物愧生成土思浩方殷春声耿逾明幸及朋知好逹此旦暮情北首非穷辕南山梦㱕耕何言託豪素聊用欵平生赠别李时毅淂南楼姢姢临古戍晃晃辞烟树寒通云梦深白映苍梧暮胡床㸔愈近椘酒愁难驻雁背𣣔成霜林梢𥘉泫露故人明夜泊相望㝎何䖏且照东湖㱕行送㱕州去送姜尚志淂官后携新妾归省淹薄徂年岁离别忽在兹寒城落木后虗舘残钟时家在㕠井上心随孤鸿飞落日布帆逺青山尊酒移苍茫倚闾情怆怳零雨诗託身名教中固应慎其仪志尚既不殊情钟自成悲昔见已云晚再会良无期濯足彭髙堂㱕鹤髪喜垂涕児童问牵衣野老借檄㸔隣女隔墻窥田园各成熟松竹一在眼鸡黍相提携翻知在家楽不恨为官遅放浪乘化迁何用世俗知游禅林寺喜淂昌上人灵皐懐独徃危轩泊间寂偶与尘事违况值禅林客深苔剥脩玉轻霏澹凝碧夐见飞鸟还静闻寒熘滴空明会真赏漂流见良觌常恐心迹乖无由展平昔奉陪宪使程公游麻原第三谷宴藏书山房白雪楼时三月三日明公富暇豫胜日懐登临蹀躞騘马行窈窕幽人心悬厓响晴雨犇流濯春隂云门转絶壑画桥贯长林拂石慨徃运闻钟知古音耆松有百围突嶂踰万寻小憇钓鱼䑓聿瞻华子岑扪萝入缥缈侧凌萧森白雪百尺楼下有孤猿吟𥘉筵俯曽颠㣲风散危襟语咲信忘我觥筹浩难任岂不念永㽞惘然帰思深送雷山人逰山髙人雨中至我逰山作自非冥寂徒孰遣纷华落方春廼发轫残雪犹映薄随云度神臯披烟望灵岳晞沐朝阳谷照影清氷壑淹㽞皆隐沦徃还必恬漠惟应樵与牧时逢淂竒薬归来虽未期鬓髪终如昨送孙志言逺逰志士逰四海岂拘名利牵孙子三十余懐策靡遑安仰视流光驰千岁俄顷间青青镜中髪闭阁守丘园昔者限南北放浪徒空言旷然六合中何为惜飞翻晨装既云具良友咸在门依依别老亲悃悃语弟昆出门即万里囬首惟浮云岂无骨肉念身负天地㤙白日出东峰緑树徧平原欢会良未期伫情何由宣出䖏各努力还㱕观所敦赠髤者黄生髤饰肇有虞大朴已雕刓纷纷百代下巧宻何多端黄金间毫髪文螺错斓斒竹树冠䑓殿祥云随鳯鵉五采𬒳牀几岂独匜与坐使圭璧暗所好移所观黄氏檀良工出入三十年驰誉必名流迎致皆上官羙贾一朝起群工那敢班艺絶诚足贵古道何由还送管録事赴东平走笔作十月燕地冻原野何萧条征车临长途行子去中朝济济同舍生载酒集河桥子当抚婺矛牙行役在晨朝脱叶辞髙林散漫复风飈离鸿别杜渚嘹唳空曽霄一觞不尽倾何䖏相招邀东鲁非逺邦録事非冗僚矧宅夫子地余风谅非遥眷言懋殊绩夙夕伫嘉招庐山郭数授数相觅不见忽闻㱕省却赴官云南奉寄五言一首为别以荅硕交之意芜谬忝词舘晨出㱕恒夕亲交犹自踈况乃未甞觌误䝉君子赏驱车数见觅暮见门间题中夜犹憷惕反愧应门子时奉氷玉色云何心所懽万里西南役终乖携手好同是思亲客过家君已先淹泊谁复识东风动杨桞河水流不息何以展所怀中心若金石和酬马伯庸供奉史馆间题见示二首隂沉閟华馆窈窕冝芳树秋日透清辉晨飈翼轻雾飞文尽威凤擢质皆振鹭平生寡俦匹及此同㪚聚云胡感羇逰对酒恒不御羡君蹑髙弟早聼传胪句时从鸳鸿佀縦辔骅骝路䌷史吾岂堪读书君不误飞叶满京华青松临广筵连翩集轩盖卓荦皆时贤青松岂不髙衆草自芊芊感此理文翰恒恐迷所先蒐猎残缺间终岁不成编矫情或伤直含辞非取妍宣尼万世标斯道庶昭宣元功既森列群策咸牵聫终焉惧非才申旦长惕然重送曽应奉及周邹诸君子晨兴戒徒旅行子即长路天衢风雨过升阳在髙树发轫东南门觧擢纷徃绪廽瞻彤庭阙彷彿玉堂署遗荣诚所难勇退无枉歩聫翩数君子意气更相慕文采掩春华清言敌朝露超遥去留迹曽何悋情素懿此昌时明各有丘园趣熊英徳哀辞灵飈戒先路叠鼓中夜发旌旐扬广衢輀车出城闼素緌纷前逝䟽麻森后列冈冈迷㩀依营营㑹精魄流云冥飞盖平野一何濶恸哭积水滨哀歌青林樾翔鸟为廽薄我马如頋秣农夫释耒叹行子凭蹊恻共隐善人䘮矧承君子列平居异山陇累别兼岁月规戒晞暮龄欢燕中道歇时哲衆所属六十非短折抚物自伤摧瞻望犹慌愡南辕怿帰斾北首悽徃筏千春䮬岑趾蔼余篇帙宿草日已深声客閟幽泬杂诗五首东风吹百草沿路一时生繁桃与夭杏徧野复盈城东隣宰肥牛西里按新声孰不乘时节为乐快心情平明出南郭登髙望帝京大哉山河固喟然独抚社日玄鸟至入我髙堂飞旧泥幸未拆新泥复相依岂徒安尔身复欲长其儿言语娇且闲上下逓差池勿因秋风𧺫相逐忽还㱕嘤鸣出深谷草木皆华滋昨日悲严霜烂熳扬光辉鸡鸣车马动日暮交横驰贱士锦鞍鞯贫女金裳衣各硕得所欲及此艶阳时青青孤生松髙出浮云中下无嘉树林上有万里风俯视原上草秀色何豊茸自頋岂不髙独立难为容常恐木根蠧委此蒿与蓬城南有名园车马何喧喧緑池夹髙栁百草朝且鲜平明集髙䑓日暮不能还美酒百壸少农厨岂论钱䴡服罗四座急管应繁絃燕歌成行赵舞交蹁跹但得主人頋陋貭自成妍还过旧逰䖏池舘谩依然寓兴五首寿大宗师吴古称神仙人乃自秦汉间由来英雄士重己轻人寰子房遇黄石取履非所艰一朝从赤松髙风安可攀后千载独立当玄関昔有安期生本是汉竒士髙视群雄间窃鄙蒯彻计学道沧海上却粒咀元气一食如瓜枣金石焉足贵超凌八极外洞达无始际时从王子乔吹笙下逰戏咄尔燕齐人宿㽞安可致方朔𧺫平原髙志凌紫氛上书三千牍长揖万乗君沦迹寄中朝髙爵固非群缱绻縁世主谐笑匡国均三食王母桃不受王母嗔髙风轶万代谁欤継清尘伯阳闵宗周西度函谷関谁令守関者再拜希一言歛容为之陈文字至五千聊因令尹启本𣣔使之传煌煌百代下継者良独难赤松隐崑崙广成在空同徳为王母㱕道与轩辕通既枉赤水驾时欵玄圃宫先天本非始后天亦无终自非玄徳人谁能蹑竒踪雨中作孟夏凉风来吹我罗裳衣此服岂不称炎暑方及期婉恋庭中花煌煌有光辉自信好颜色何能与时违冥心元化勿为后世嗤送旌徳刘大火流坤维西风集庭柯积潦不㱕壑浮云鬰嵳峩山东拥盗贼淛右疲征料岭外兵不觧湘南及干戈郡县无良材平人婴祸罗宓氏弹鸣琴言㳺亦弦歌刘子宰旌徳为治当如何题渊明抚松图抱拙辞下邑旷然获所安孤松临广园聊且共桓清晨散逰策日入自当还霜露不相贷时物倐殊观兹植焉所贵昔爲圣者叹题赵子昂寒翠啚石润欲生云山寒疑有雨髙林叶尽脱低篁緑堪数因知静者要更斍王孙苦小草枯树根茸茸欲华予𥘉至京师和荅友人病中见示志士轻离别贫贱事多违秋风车马中故人髙卧时逺客江南至尘土满素衣既申离合情中多劳苦辞欢咲未几何感叹已乗之𣣔及田里事复恐疾疢滋亹亹流景迁榆桞各変衰偃息寄一室朝夕终在兹委运复何言人生信可疑我独何为者日出暮来㱕重饯何太虗鸡鸣晓色动行人出南郭徘徊望车马飞雪何漠漠巨野四面平中路凄以索黄狐超客过惊䲭向人落结轸赴悲笳凝酸属哀角时逢古人迹因究平生学廽首睇関山低心望蓬藿离合両不期思怀独难托赠洪参军兄弟洪氏𧺫辽海流章耀八纮孝友根世斈忠贞自天成入为帝羽仪出秉国钧衡洋洋髙门居济济罗公卿籍甚澄与澜玉貭金爲声析理贯秋豪摛藻艳春晴朝趋承明内暮进贤友生衣锦络尚絅穆然含粹精灵风非求知出爲世所惊竒璞隐崐岫采充清庙英尧汤揽群才圣道日光明岂惟殷肤敏祼将在周京苍天虽云髙乃心此黎氓君臣両不易相期㡳隆平君徳贵并包臣道戒骄盈立贤必无方㧞茅思彚征朂㢤敬厥终両贤信国桢送冯尊师还岳阳冯公住天岳夙抱丹霞赏结构何威巍连延瞰髙爽飞萦带遥甸周覧春决日落长沙明风廽洞庭响事因多病简道与流年长郡邑费招邀贤豪毕知奨翳然庭中树宴坐寂余想流云时纵横幽弄自来徃还因採灵薬相觌稽神壌怅望忽言㱕川涂日脩广题山水卷梢梢云木动蔼蔼烟峰乱逺浦引㱕桡㕠厓临絶岸方思隐沦客𣣔结渔樵伴水濶山更遥幽期空汗漫题清江黄氏池亭亭名玉壸氷新亭环碧池池水何漾深偶携尘外佀薄言此窥临惴惴若有畏凭凭如弗任既抱执盈念仍懐履薄心白日䴡清晖微风在逺林洞逹忽无际征明谐素襟还君玉如意理我云门琴三月晦日送春淂诗字変化无终极形气逓推移昨日名园中徂春忽在兹晔晔华林彩繁隂緑成帷从结逰女怀祗増志士悲况此客行子风水积川坻抚壮思始荣临芳念将衰安知盛长后不有坚凝时俯瞰江水流仰与东风期各言早还㱕母劳东山诗题陈椽菊逹士随所适迹异心恒素时从府中㱕问菊松下路𥘉欣碧丛长复爱繁英布灌以古井泉申之九秋露有酒共斟酌无人还独歩结意常恐非㽞輙忘暮髙天遥澄穆平川澹容与落日明归禽踈篱绕苍树懐芳谅爲羙居荣岂云慕矫首今何时孤云爲谁去题芦鴈四首江湖䖏䖏非况汝一身微如何却欲下只合更髙飞自不作㕠飞沙头呌向谁碧天无限好何䖏不堪随朝飞自作行夜宿更成㕠谁能如此鸟和月占秋江寒就江南暖饥就江南饱莫道江南悪须道江南好题李陵送苏武图三首一与故人别死生寕𣸪亲休言典属国犹淂画麒麟今朝送汉莭迢逓入秦関惟有沙埸梦相随匹马还惨澹河梁路参差塞上山谁言是死别日夜望生还题风烟雪月四梅圗逍遥芳树下觧后寒花发立尽晚来风明朝恐成雪髙花开几点澹霭拂成衣遥瞻应不见相对尚依稀年年霜雪里得见此花开此花元不筦一任雪霜催玉树临风好更扵明月宜空山冷相照未必有人知题牧羊啚求牧既已得败羣还复去白昼扪蝨眠清风满髙树题草虫啚二首倾阳朝莫同忘忧岁年改蜂蝶耶得知侧翘方采采有竹不必多有荳当自熟坐㸔蜻蜓軰日晏纷相逐再题二首种薬都防忧滋兰搃为春青蛙与蜥蜴何用亦纷纷直莭冝弥坚弱蔓弱空缠㣲霜一夕降蚱蜢亦悽然题石头和尚草庵啚青天不可量好风亦无价试覔庵中人萧然古松下题何尊师画牛啚啚惟一牛并无坡岸艹树人物之属莫是度関者寕非喘月时茫然天地内谁问复谁知题柯慱士为方叔髙所画墨竹苍苍四君子意气侵云端六月不敢近䔥萧风露寒丘氏南陵月矶亭明月满湾碕先生独钓时渔人浑未识惟恐白鸥知题四梅啚小径苍松侧踈篱翠竹间相逄如有约乆立不知还乱蘂逺难分寒香近却闻何人心与迹于此可同羣谁将配水仙更𣣔比山试问花知否临风笑不言芝草黄金色兰心紫玉㽔忽从花下见可恨不同时送阿英童㱕扬氏弱女年十三两年失母慈㸔阿婆去忆着𥘉生时野鸭词野鸣㕠㕠没轻鸥两两浮人生亦如此那有别离忧题雪竹𥘉霁啚已奋尚离披连朝𬒳压欹虚心与直莭唯有太阳知题蒲萄翠实肥𥘉熟琼浆迸𣣔流向来为酒者一斗慱凉州揭文安公全集揭文安公全集卷第五掲文安公全集卷之五掲曼硕傒斯着门生前进士爕理溥化校録饮酒萹悼亡后作昨日饮酒酒苦薄今日饮酒必不楽未知明日还如何枝上落花能许多胡蝶飞飞春草草对语黄鹂清且好有酒有酒且莫沽庭前独宿鸳鸯雏从他痛辞并序江少虞类苑载开寳中金陵人脩故茔得石记隷书从他痛凡累百字末复云不为石子尽更书千万箇从他痛未几王师渡江余谓此必埋恨者非渡江䜟也作从他痛辞石可絶恨不灭日月虽光明不照石上情情深化作秦淮水水流成血波涛起流入东方大海中风吹复向秦淮里秦淮里深复深土啮石上字字字痛连心痛连心从他痛秦淮水空相送除是相逢话痛时始是此心无恨期吴歌一首送张清夫提㪯征东校官先还吴中吴中女児白如华吴江燕燕拂波斜吴中鱼肥米可束夫君无事乆忘家夫君自别吴江水声名籍籍京华里家家屏幛待新词日日王侯置醇醴吴中之君不可踰京华之楽天下无高官厚禄不愿有上䟽乞官辽海隅秋风高吹燕山树扁舟且向吴中去吴中児女白如玉㸔着新𫀆入华屋赠许道士庐山道士许自然二十武当学飞僊白云冥冥不可见天际时闻清嘨传虎将乳子共㳺戯龙化老人同食眠无求始悟身非患有道方知世可捐忽闻卖薬入都市便𣣔乘风凌紫烟紫烟之中旷邈邈下视人世真堪怜尔曹龌龊尘埃下何日南山㱕种田题李见心小蓬䒹娲皇狡狯弄余智手挿神仙沧海里不教寸碧落人间弱水更环三万里何人搏土爲此竒太乙真人谪僊子芙蓉爲舟桂爲楫碧玉连环白云履山根植枣渐如瓜山头种玉今成髄平生九州视一豪秦皇汉武空劳劳山林冥杳百鸟号明月飞出琴声高黄母吴氏挽歌新安之水清且深深深如见黄母心新安之水髙且烈烈烈如见黄母莭母也不幸早婺居三十未有二十余六十余载一日如子又能孝孙诗书嗟母之徳靡不冝人歌不足国旌之尔今死矣归何时新安之山可铲而夷新安之水可陆而驰黄母之徳不可思送墨工潘生还临江豫章朱氏以墨名直与郭玘争豪英临江潘氏得墨法乃自柯山翁彦卿朱氏亲承天子诏墨入奎章独称妙潘氏近日来京师群公得之惟恐后潘云吾墨犹草草尽艺为之当更好明年此际来京师始知吾墨堪为寳东风荡荡吹燕山行人髯髯掉臂还明年献墨奎章阁却与朱氏分朝班武冈扶丘山紫府延夀宫宋张真人守静所居也至今祷雨旸輙应其徒纯真子饶君礼诚延祐中入京师为今玄教大宗师吴公所知居太乙延福宫十五年将南还山中诗以送之洞庭之南扶丘之山緜连九疑控百蛮昔在嘉㝎之世真人张氏隐居学道于其间祈晴即晴雨即雨犇走郡县劳跻攀锄云架雾开紫府采芝种术留朱颜夜驱勐虎守庭户昼役鬼物除榛菅真人乗云上天去但有青鵉白鹤长徃还云霆尚与司豊艰尔来一百五十岁弟子饶君通道气一住京华十五年太乙宫中独超异不求逸少冩黄庭𣣔逐浮丘揽香袂南望悽其忆故宫黄河日与梦俱东河流到海不复返故宫长在白云中天地无停机日月无淹轨归去来白云里题渔樵问荅啚我在孤舟烂醉来君从何䖏㸔碁囬高山流水元同调明月清凨不用媒江上柳早先摧天上鴈正裵徊冨贵何如歌一曲功名争似酒三杯我但负薪君但钓百年谁喜复谁哀题刘商观奕啚李伯时临苏子瞻䟦茅君彦刻刘商画手神运茟龙眠临之如已出不知奕者何代人虽无名姓若有神神凝志㝎万縁息观者亦复遗秋春松凨吹衣石泉响朱草樷生玉芝长眉阳仙客㝡相知更託茅君寄心赏题陈所翁双龙啚为寅上人作䨇龙画擘玄渊开万物颠倒随云雷龙公𬒳髪向空下身是真龙非画者铁作须鬛玉作鳞电出两目云绕身偶然会合此何䖏仰面向天天不嗔世间眩转空形影倐忽変化那能省高僧説法夜来聴谁道相逄非梦境斗牛苍苍风雨暮泉阿岂识延平路当时纵无雷焕与张华未必终蔵不飞去题玉笥山邵道士所藏米方奉使赠刘道士紫㡌山人方孚若临江谪居亦行楽二十四磵縁源行三十三峰㸔月明奉使不愧苏子卿招隐更遇刘佺平刘郎弹琴震金石方公作歌酒和墨一时意气倾座人千载风流寄仙籍両公一去无消息竹下松间畵行迹遗墨䔥条销白云山中歳歳桃华春宋金徃事无劳问夜夜虚坛候子贡题彭尊师祷雨诗卷道人役雷如小儿颠倒鬼物愁蛟螭祈晴得晴雨得雨身不胜衣胆如虎东通吴越北淮汉到䖏逢人忧水旱手提豊岁与疲甿金帛盈庭未曽看闽山叠叠跻金峰蔪山樷樷碧玉宫洗剑长留双涧月弹琴尚忆万松风大臣无端荐天子十年留滞京华里悠悠扈从春复秋㱕心已逐东流水去年天下旱且蝗流殍满道无人藏安淂君等遍八荒不使水旱忧尧汤畵鹰文梁五色绦秌髙意气豪怒张两目直霄汉岂与短翮翔蓬蒿妖狐畵作勐虎嘷驺虞并与神麟逃嗟尔饱食心空劳送张使君弃官学道至元天子朝万国任丘使君谢病㱕门前未罢车马客身上已着朝真衣致君尭舜在豪杰洗耳巣由何是非栖云观里青松树唯有白云终日飞番易䔥性渊携其祖将领所爱唐琴号霜钟者还自和林求诗六月三日五门宣赦后作嵩州昔有䔥将军读书学剑天下闻南随龙马渡江去尚有孤琴传子孙孤琴云是唐人斵昔日军中自行楽至今犹存杀伐声一鼓哀风振寥廓将军之孙才且良文能作赋武蹶张秦皇城下改白马祈连山中射白狼时平好文不好武抱琴却叹儒衣误昭王䑓上㸔青春彭郎矶头梦归路日长史馆幽且闲正冠拂琴为我弹京城六月日如火霜钟半亱鸣空山南风自有虞廷操可惜同心不同调捐琴抉眼望青天今日天门有新诏题春龙聴雷啚雷冯神龙兴云行雨施四海清雷之震神龙奋云行雨施四海润雷之令神龙聴云行雨施四海庆圣君在上贤臣在下我无事而观化蔡氏四适堂君不见车辘辘长安陌上争驰逐朝出逰暮还宿问何所得荣与辱又不见或渔于渊㦯樵于山或耕或牧其心和且闲我𣣔从之生羽翰豊之东丽之阳有羙一人大溪之旁水竹兮䔥萧云木兮苍苍弹鸣琴兮不下堂禾在囷薪在屋黄鸡皮白鱼腹嘉客来新酒君之楽兮惟日不足题邢先軰西壁山水啚邢家苍苍西屋壁万壑千厓动寒色大江忽转天地廽浮云孤飞日月白参差楼殿照林红松桧悽迷𧺫朔风崑崙蓬莱不可到赤城白帝遥相通贱子平生尚奇伟南极衡湘北幽冀复从大驾上滦京始接邢君多意气君昔扈从戎马间少壮不知行路难月明饮马长城窟雪深射虎祁连山万里㱕来太平日坐我江山百忧失平明万骑出天门又驾官车就行役送黄判官㱕江西西辞夜郎囯北上邯莭道方厌东华尘又説黄平好黄平遥遥度五溪五溪更在洞庭西十年世事浮云里一日孤舟万里㱕桃花流水孤舟客白发青山五色衣堂上慈亲称寿䖏堂前新妇姑时隣人种南山豆野老同寻北谷芝人生出䖏须经意富贵悠悠差是非和刘修撰十二辰诗掘䑕可以充饥饭牛可以待时何须入穴求虎子更斈狡鬼三穴为我生误逐攀龙者岁蛇冉冉那堪把又无筋力骑快马日射黄羊隂山下空余野性猕猴同但求㱕作祝鸡翁柴门狗吠闭阁睡万事浑如牧猪戏发临湘得风临湘县前江水流茅庐沽酒大如舟莫道天风不相待一时吹上岳阳楼闻西师㨗口号二首闻道西南扫蚁封何时雨露洗妖兇必行徃伐羁縻䇿㫖倚穷荒戦伐功万里春风送㨗书千年王气拱皇居越裳白雉应频入浪泊飞鸢正念渠汉茶陵侯庙髙帝安刘虑未危贾生可恨不同时长沙更有囬旋地千载荼陵无古祠泉水岭作已过泉子岭头路荒甸茫茫碧草乹日暮不収牛马乱青烟起䖏是营盘金衣翠㡌路傍女蹋足连声驾犊车车下画眠车上宿每逄水草便为家北楼雪后酒醒独吟几点微雪翳暁晴半峰残雪隔江明小楼独对春城北酒醒匡牀闻鹊声闻熊从呕血亡碧血凝秋万事空此生无复一尊同到家又近重阳莭应是哭君风雨中待潮扁舟夜阁寒沙际欹枕待潮红日髙无数征㠶背人去海门何䖏水滔㴞题吴越王荅周克俭谢赐物及陈事冝状手帖吴越山川画不如古今人物半能书从容覇国君臣礼犹见钱王翰墨余掲文安公全集卷之五揭文安公全集揭文安公全集卷第六掲文安公全集卷之六掲曼硕傒斯着门生前进士爕理溥化校録制金紫光禄大夫山东行尚书省兵马都元帅知济南府事特封济南公致仕赠効忠宣力佐命功臣荣禄大夫司徒柱国追封齐国公谥忠㐮张荣加赠推忠宣力正义佐命功臣太师开府仪同三司上柱国追封济南王仍谥忠㐮制朕纂承基绪每思创业之惟艰褒䘏勲劳常恐推㤙之未至况山东诸侯之起皆天下良将之雄既尽厥忠冝豊其报某官沈几先物遗爱在人方保有齐民已知真主之受命及归我太祖歴事累朝而致身秣马南征则孱金亾走㧞剑东指则逆坛就擒握兵柄者余四十年未尝妄杀临军阵者凡数百戦动必有功故诏有张相之称而世任元戎之寄虽列土之封犹及扵悬车之日而漏泉之泽未䆒于盖棺之余况在尔孙复为朕使或守藩维于外或司喉舌于中世䔍忠贞人推谨慎是用因尔山川之履増尔勲号之崇秩既陟扵三公爵仍超于五䓁乃尔自致非朕敢私于戯紫绶金章尚念𥘉来之日丹书鉄劵永膺异姓之王神其有知服此加命可妻齐国夫人宋氏进封济南王夫人制昔国有东诸侯既封于济今朕嗣大歴服申爵以王载求齐体之贤冝与从夫之典故某官妻宋氏早以令徳相其良人举五十万衆以归朝歴三百余戦而尽莭分茅胙土传及子孙袭组彯缨布列中外皆尔相成于警戒用能共济于艰难是用钖尔郷贵其爵号以䔍尔后以报尔前于戯翟茀鱼轩尚服异㤙于永世虎头燕颔从懐旧将于当年其廸尔家以賛皇国可诸王忽都荅児追封云安王谥忠武制昔我丗祖亲定云安命九王以镇之将百年于兹矣乃者国家多故邉圄失宜徤将骄王遂㩀城而称乱陈师鞠旅方下诏以讨平粤有忠烈之臣乃在伯叔之籍爱申褒䘏以慰死生故忽都荅児沉有谋刚勇独断三世藩辅蔚爲磐石之宗一心朝廷不忘社稷之计方天暦之反正而逺人之未思中䖍则伯忽要盟即飞章而上变鸟撒则僇余既叛先率衆以抗锋见危而奋不頋身力戦而継之以死报已后矣朕甚悯焉虽析爵以列侯王何禆地下仍赐钱以给妻子式长予哀鸣唿为子必孝为臣必忠既克承扵我祖无言不酬无徳不报尚永頋于尔邦䰟而有知服此休命可诸王罗今䚟追封保寕王谥昭义制临戦陈而思孝必有勇功于板荡以尽忠斯无愆义徃在诸父罗罗䚟丗镇南诏心贯上苍适婴天暦之兵独戦罗雄之境力竭而援不至兄死而弟亦随山川以之兴悲日月为之动色有宗王而尽节冝诸将之同心遂便叛亾无不爼醢非褒卹之独后属内外之多虞故畴尔庸超五䓁而命爵载考尔行诏百世以易名申钖缗钱以给家属所以昭国典所以劝逺臣噫得勐士以守四方孰如同姓明俊徳以亲九族尚监异㤙可申命三十九代天师张嗣成制朕惟老𥅆度函谷関未始忘于天下㽞侯从赤松子岂果弃于人间式启圣人神道设教之门遂任天子为民请福之寄主其法者代有功焉不逺而朝冝新厥命翊元崇徳正一教主嗣汉三十九代天师太玄辅徳体仁应道大真人主领三山符箓掌江南道教知集贤院道教事张嗣成之裔道徳之宗自尔祖之遇丗皇盖有天意泊乃父之于仁庙益简帝心虽有道之长实系圣明之主而无为之治庶闻清静之风诞播玄休屡昭灵应卿既克承于后朕亦丕劳尔先徃者海水为灾再免黔黎扵昏垫近而天时作慝三致雨雪之感通功成弗居礼冝有报噫神仙以忠孝为本尚丗愧于传贤帝王以天地为心曷敢忘扵敬徳见所帯职号悉如故进至大圣徳颂表皇帝福䕃里沍南布衣臣掲傒斯言恭惟正月七日皇太子暨丞相百僚耆耋等以皇帝陛下出抚邉陲入継大统豊功盛徳髙出千古握符御极冝获徽称即日诣大明殿册上尊号十有一日躬事太室获瑞雪之应二月十有三日诏告天下覃㤙中外天人恊庆日月増华凡具性情莫不欣戴宜形歌颂以逹和气臣傒斯诚惶诚惧顿首顿首臣闻古者圣人之謌莫先扵诗故圣主贤臣有大功显行必载之咏歌使天下晓然知君臣之所趋徳化之所由见善而迁闻义而起去之万里如立其朝后之万丗如生其时所以事神保民无右于此故有虞命䕫以教之周置太师以掌之君臣朝燕必有赋郊庙荐享必登䛴盖诗之为道诵其辞无钧棘樷襍之繁聆其音有徃来䟽数之节玩其义有优柔沈藴之㫖其感于人也易其入扵人也深乖沴之气可变而爲祥风甘雨姦回之行可化而爲忠鲠贞良是以圣人尚之故虽反复典谟训诰之文不若歌明良之赓康衢击壌之謡周南召南之什下至农野妇监一関其耳熈熈灏灏想见其治汉魏以采骚人赋客时时间作虽不能尽追古道其抒情蓄志可兴可观斯义緜緜庻几未泯圣明之丗尤所冝闻钦惟统天継圣钦文英武大章孝皇帝陛下道凖天地徳䋲祖考惠泽周乎无间威稜叠乎八表学前王未究之礼叙洪范载钖之畴孝弟足以厚黎民刚明足以制万几见贤如已能闻諌如己出恶悪如薙草芥好善如嗜饮食允文允武赫赫巍巍冝其克集大勲君临天下载膺显册彰厥大猷而耆俊如云良士如林必有振发毫楮铺张洪业为一代之盛典若微臣者曽何足云然想像扵丘岑畎畆之中不若覩快扵辇毂之下継漏扵筐箧刀笔之末不若声诸咏謌之间近可以风动四方逺可以流耀无穷臣自揆才薄迹微无以𥙷益毫髪幸因羇旅获际盛明谨譔圣徳颂一篇缮冩投进虽不足以加天地之大日月之明载之简牍传之天下亦可以见圣明徳化之所由也臣无任瞻天乐圣激切屏营之至谨奉表以闻臣傒斯诚惶诚惧顿首顿首谨言皇太后加尊号监脩国史府贺表延祐二年圣主尊亲稽先朝之盛典慈闱进号傋昭代之徽称寳册载瑶图永固中贺钦惟仪天兴圣慈仁昭懿寿元全徳㤗寕福庆皇太后陛下徳全神厚功底泰寕福莫大扵多祥两开帝业庆莫隆扵至飬咸戴母仪式兼崇极之名益衍昌明之祚臣某䓁乆尘台鼎叨緫国书兴圣春融幸仰陪扵大礼含饴日永愿丕赞于鸿猷天夀莭监脩国史府贺表一人有庆节肇纪扵重三万夀无疆位永乗扵九五干坤荐祉朝野腾欢中贺庆惟皇帝陛下道大徳纯功崇业广举贤能兴学校天下文明异章服同车书海内率俾允极尊亲之孝益隆致治之基臣某䓁任忝国钧軄严金匮蓬菜宫殿幸依日月之光河图洛书丕纉皇王之统元旦翰林国史院贺皇太后表延祐三年天子当阳八表奉夏时之暦皇闱献岁万年称元旦之觞云气蓬菜春风宇宙中贺钦惟尊号陛下徳含坤育运启㤗亨推福庆以致崇日星显号溥慈仁而恊治雨露羣生隂教脩而母道隆孝理彰而圣功逺臣某等欣逄盛旦忝缀周行玉署日和硕播思齐之羙瑶图天广永居长乐之尊天夀莭代䝉古国子监贺表延祐三年一人受命适符上已之辰万岁称觞载恊寿星之纪照临所𬒳庆抃惟均中贺钦惟皇帝陛下徳犹日中飬以天下暨声教扵四海俗羙风淳舞干羽于两阶河清岳晏益体干刚之用式隆震夙之祥臣某䓁学守国书班聫胄监龙颜日角仰瞻穆穆之光鹤筭亀龄俯效绵绵之祝上再即位奎章阁贺表天暦二年六龙启运飞跃得圣人之时万象趋新变化合太平之应普天之下如日再中中贺钦惟皇帝陛下刚徤粹精聦明神武霜露更而不尖其正干坤再造而不居其功惟其有帝尧帝舜之圣仁乃能行祖甲祖庚之揖譲慎徽五典则崇孝友以率先表章六经则进儒雅以为本皆天理人心之至当必明君义辟而后知冝暦数之在躬虽同軆而不易况祖宗之大统岂违道所可求是以践阼之𥘉甘露卿云诸福毕至及夫明诏之下扶桑若木万姓欢唿允长驭于权网斯永保夫社稷臣某䓁叨聮延阁适际清朝羲画禹畴硕阐皇王之秘虞韶殷辂丕昭礼乐之隆奎章阁贺正表天暦三年大人有造治隆揖譲之余正月始和庆恊发生之妙车书万国干羽两阶中贺钦惟皇帝陛下道接百王统承三正逹夫郊社之礼禘尝之义躬致其严观乎天地之徳日月之明益跻于圣是用格于上下莫不归其照临臣某䓁恭惠西清依光北极君臣父子永敦天秩之常礼乐诗书诞播皇风之盛册皇太子奎章阁贺表重明丽正作离咸仰于皇文一索得男出震允冝于主噐既䟽封于玄土爰正位于青宫所以系人心所以本天下钦惟尊号陛下敬隆郊庙徳裕干坤当春秋鼎盛之时建宗社灵长之计惟聦明可以正百辟俾综枢机惟元良可以贞万邦足副储贰重以群臣之固请聿遵累圣之宏规然监国抚军教尤资扵四辅而问安视膳礼必谨扵三朝式飬圣功用光帝业臣某䓁娄陪大庆思赞清时迎春日之载阳益臻㤗道瞻前星之有耀永固皇家圣莭贺表阳徳方亨喜太平之有象圣人在宥宜仁夀之咸臻八表同归万年惟永中贺钦惟皇帝陛下诞敷文徳克纉武功既尊祖以配天比隆三代乃立嫡以主器用贞万邦允昭仁智之端是皆长乆之道臣某䓁叨陪清燕莫赞圣明多夀多男従切华封之祝是彛是训硕敷皇极之言奎章合贺表圣人継軆再昭揖譲之隆天下㱕仁大慰平成之望庆绵宗社光𬒳华夷中贺钦惟尊号陛下徳秉纯干业承富有妙天人之恊賛允暦数之攸㱕惟上有成康之君下有周召之臣而内获皋䕫之佐则外获唐虞之治荀日跻扵圣敬咸丗笃扵忠贞臣某䓁軄忝西清光依北阙经邦论道自有弼于鸿猷飬老尊贤岂无俾扵昭代艺文监贺表明継明圣継圣所以固皇图长以长贤以贤所以公天下一人有庆万国心中贺钦惟尊号陛下仰之如天就之如日軆两朝之揖让有丕丕基开万丗之隆平惟明明后此祖宗之深望亦臣庻之所期臣某䓁地切㤗阶㤙聮文苑周爲师而召爲保徳兾迈扵成康稷教穑而契教伦治永跻扵尧舜艺文监贺表一人受命适严践阼之仪百辟在廷已举尊亲之典孝先天下庆衍皇闱中贺钦惟皇太后陛下徳济艰难功成警威每念鸿图之重独深燕翼之谋申揖譲扵中兴父而又子导継承扵成命长亦惟贤宜膺至飬之隆永极徽称之盛臣某䓁名惭艺苑身际熈朝长乐怡愉硕宻扶扵圣治大明照耀庶丕阐扵皇猷艺文监贺表成命以长惟天以启圣人南面受朝不日而尊大母爱敬之至神明所㱕中贺钦惟尊号陛下如日东升以天下飬虽任寄伊霍之重足以发皇明必治资任姒之贤有以基王化尚致怡愉之乐式彰孝弟之风臣某䓁学愧前脩軄严内监仰陪大礼时已际于风云共戴皇猷夀永齐扵天地掲文安公全集卷之六揭文安公全集揭文安公全集卷第七掲文安公全集卷之七掲曼硕傒斯着门生前进士爕理溥化校録书上李秦公书五月吉日豫章掲傒斯谨再奉书平章国公阁下夫士志爲上时次之位次之农不以水旱怠其耕啇不以寒暑辍其负贩故能致千金之产登百谷扵场况士之志扵道者乎不逄于今必显于后有其时有其位道行于天下天也无其时无其位道不行扵天下亦天也君子无与焉故士之所患者志不立道不明不敢计其时与位也因其时求其位以行其道此士之志也而不敢必乎天也士茍志于道生乎今之丗可谓得其时矣然犹徃徃以不得其位为患其信之不笃而𣣔必于天者从而为言之曰上之人不能用夫士且怨且愤呜唿过矣尝观夫用舍之际矣或一人荐之而百人沮之不能使之不用且大明其道扵天下或百人举之而一人抑之卒罢而㱕至老死而无闻夫一人至寡也百人至多也用舍䌓焉而无所容于力非天也耶上之人苟能知其力之所至不能夺天之所与不能卑天之所不与贤者进而用之不贤者退而黜之不置一毫踈戚爱憎薄厚之心于其间惟以国家得人爲务如是而犹有不信乎道上犹有遗才之恨者未之闻也抑又尝观士之志立矣道明矣得其时与位矣而不能见知于其君道终莫能以行虽行而不逺噫何其道之难行也耶伏惟合下学冨而徳广志动而行寔不以摧困折辱而易其莭不以冨贵显荣而改其度尊为天子之旧学信为天子之腹心位崇乎公相功施乎社稷名声昭乎四海可谓得其时与位而道信行矣又力能进退天下之士而无一毫踈戚薄厚爱憎之心置其间一务于为国而得人天下之士莫不颙颙然厉其志修其道以待时之用已然以一人之明笼天下之士岂能保其果无遗才耶亦举其所知倡于其上而已耳仆少贫粗袭祖父业年十五六即挟其所有奔走衣食于四方乗惊湍絶峻崿触冐乎炎埃雨雪之间或过午而未食或既夕而犹迈人情物态之变风俗政化之异夲末逆顺之由盖偹尝而毕覧之矣至于国家内外之体𥙷偏救弊之术亦尝求其说而虑之矣然未始敢以告之人者踈逺鄙贱之士虽告而不信徒取诟病焉耳既无上下之援可自取爵位而力行之又无知已之人可相告语事苟利于时不必由已出然终黙黙自悼行年三十有九蠢然而无闻近始因縁亲戚计可无旅食之忧遂自豫章附舟五千里而至京师虽童仆不敢携一人恐重以累诸人也凡平生寓之目属之耳軆于身藏于心不敢以告之人者阁下皆已行之矣其未行者必次弟而行之仆何敢踰涯越分而进以贻教玉人之讥夫翰林皆极天下之选不以愚不肖过相荐引私窃自幸事茍有集庶几由是而至扵可为之地以自见其平生之所志万一不然亦可借手以㱕曰吾尝获荐于翰林矣吾尝获登李公之门矣益厉其志修其道垂之简帙传之子孙乐夫天之所以命我者用之舍之不敢求必扵天也惟阁下少垂察焉傒斯恐惧再拜与尚书右丞相书傒斯再尚书右丞相阁下仆闻因衆者可以显立功忘已者可以广得贤千尺之松不蔽其根者独立无辅也森木之林鸟兽群聚者衆材咸济也是故自用无朋专𣣔无成得衆者昌寡助者亾此贤愚同智古今一轨者也易曰㧞茅茹以其彚征吉夫㤗之爲卦君子道长之时也君子当道长之时其进犹必引其类则吉是进而不引其类虽当㤗之时犹㓙也人方安居暇食若无事于贤一旦风飞云㑹加之百官之上立扵庙堂之内以数尺之身任天下之责方寸之心関天下之虑虽有周孔之智贲育之勇未闻能独成其功也此仆与阁下不能无情伏惟阁下聦明强毅卓荦弘大诵圣人之书行古人之爲政知王道之本好贤有虚已之寔生民之所仰望君子之所依㱕又当天子鋭精求治之时身住䁀铉之寄以求治之时当鼎铉之地而生民有仰望之情君子有依㱕之心诚阁下垂名立功报国显亲之秋也然方今进贤用能之当否在阁下冨民理财之能否在阁下斟酌庻务之宜否在阁下天子之所属寄生民之所责望在阁下其任亦甚重且难矣夫上有宰相下有参佐百官而独责任于阁下者以阁下明王道识治体知夲末之所先后经权之所异宜也此春秋所以责偹于贤者耳由今观之孰若一上下齐彼已旁罗俊乂广揽英贤因其材而分任而坐居其成功则功可大名可乆福可致而祸可消也不然一身且未知所计况为朝廷计㦲然鳯凰鸑鷟非凢木可栖絶竒异能非常调可致悬千金之赏不患无徙木之人市千里之骨何忧无絶足之马诚能推诚折莭激昻鼓舞则士必乐为用士乐为用何功不成且进贤者非所以市私恩也将以佐天子理万民也忠以出之信以行之忠信之人天必佑之母患乎贤之不为用但尽其求贤之道而已牛之肯綮逄庖丁之刄则觧木之盘错遇匠石之斤则离母患乎事之难行但尽其用贤之道而已然进一君子则君子之类应任一小人则小人之类应此善败祸福之由亦不可不审且慎也惟阁下察焉傒斯再荅胡汲仲书傒斯顿首汲仲簿公执事傒斯比猥以陋薄之见汎浮之辞凟冐于执事意甚悔之既无及已连月滞留于外不得朝夕访问不图宏大更枉还荅又以俗迫雨坐山疃者连甸不得上谢知执事于我何如哉然贤者之待不肖不肖之望于贤者皆不可谓之无意也茍有忠告则肝胆相呈心口相宣不当蓄嫌畏挟蒙背若市井涂路之人也故复有所祈不敢黙黙遂止以执事好古之敏信道之笃知足以知之勇足以行之可谓魁杰特达出群之士至扵啇畧人物言论风采颇若无人来书有云爲衆所推谬当斯文之託仆窃以爲过矣夫衰周之世文武㡬坠孔子以天縦之圣出爲天下万世之宗且曰十室之邑必有忠信其自居者好学而已孟子当戦国之时辟杨墨排纵横揭孔氏之道而明之若扫秽翳开日月之光䟽百川益河海之深及其辩也曰不得已今幸与执事居休明之世吾道光盛贤士軰出礼乐非甚崩大壊际天所覆莫不顺轨虽有孔孟犹不当骜然自任畧无辞譲之色使执事所学之道所居之世诚当孔孟之任必待后世之人推尊而光显之不当自道若此且以执事自䖏为何如时哉今年夏见青田陆如山谓执事自许直継孟子非知道之士不能为是言者犹或不识执事所言之㫖由今而言则信有之矣夫孔孟大圣也大贤也当斯文之託者若孔孟可矣而孔子曰攻乎异端斯害也已孟子曰能言距杨墨者圣人之徒也然每与执事啇论则甚尊信佛老氏至𣣔合三氏而为一则当斯文之託者道固应如是耶此皆甚不可者也或谓执事有师道而无友道诚知言哉传曰虽有周公之才之羙使骄且吝其余不足观也已此之谓也来书又云前乎千古圣贤相传之道由诗若文而知后乎千古亦将由诗若文而知今之道予读其言而悲之自汉以来継述之文多可读之文少夫道有夲文有体尊卑小大长短踈戚华实正伪截乎若天地山川之不可相陵昭乎若日月星辰之不可相踰离乎若飞潜动植之不可相移惟适当而已耳近见执事序黄成性文章言辞夸大皆非事实其所称举皆公卿大臣之事非学道在下者所冝言抑亦自任之素不知其言之过也且文者古圣贤不淂已者之所託也而今丗行道之士不惟其事尚𣣔託之此而垂后不亦甚可悲夫仆之才不足以知执事仆之言不足以暁左右所以闻之父师之训有与执事戾者聊为僣越申言之前之言敢以为执事之忠后之言敢以为执事之望尚兾致之用以幸学者以示来世则大硕也优柔之教敢不敬承闻将就天台之阙不知何时㝎行当于江浒一别与䔥维斗书傒斯再谕徳䔥公阁下仆性分麄谬昏戆絶不通时亊与人交不计隆薄能否輙以古道相期待俗下诟病日甚不止终不愧悔今复妄有谒扵阁下焉惟天生贤哲常旷数百载不一二见及有其人或又废扵庸主格扵説忌尽扵懦怯畏慎弗克卒其大业仆甚痛之自来京师目覩耳聼口诵心语惟公全才学冨义精仁谦譲克谨去就有莭名与实侔位与徳称有古大贤之风束帛之聘累光丘园每䀻必増其秩每召必优其礼其尊徳乐道右贤尚能崇信慕向若汉高帝之扵四皓可谓隆矣然四皓不出则已一出则能割至尊之爱㝎天下之本建万丗之名脩然而来浩然而㱕来不见其所难去不见其所穷何其𥙿哉且今天下非汉髙之草创皇太子聦明仁孝过扵惠帝上亲信笃爱无高帝之惑溺昔之储贰不得与国家之政今则无所不领冝若公者知无不言言无不从然天下之贤士未振者不闻有所举天下之政令有阙者不闻有所陈愔愔黙黙日以懐去为务又不能借一亊决去就使天下有识之士蹀足搤裵徊四頋而失望仆诚愚鄙未逹其故抑尝㪯之而未用陈之而未行邪则去就可以兆矣道行扵天下谓之达道不行扵天下谓之穷孟子曰穷则独善其身逹则兼善天下今公居逹之时行穷人之事犹所未喻且天之生斯人也岂徒𣣔宠荣其身体利泽其子孙而已亦𣣔使生民之有知也公诚能高卧空山逺引遐则为巣许务㳙之徒为可严陵鲁连之徒亦可虽𣣔骖风驷霞谈诡变眩如偓佺安期羡门卢敖徐福之徒亦可今业已出矣食其禄而居其位矣何乃若是恝恝邪窃为公计莫若摅肝沥胆激昻慷慨极论天下之贤士求当今政令之得失典章文物之损益君储切身之急务䟽而陈之苟其説行则从容可为二䟽之事不行则挂冠神武拂东而西矣上不负朝廷之知下不觖天下之望天下之士莫不想望风㮣咨嗟叹息曰䔥公真贤矣哉朝廷之尊贤下士必自公始则公进为国家之荣退为斯道之隆生为万全之人没有无穷之名不亦休乎又不得已则引年谢疾而去耳或曰公不得已而𧺫而身冐大名𬒳至㤙夙夜戦掉兢慄犹惧不持若夫进贤𥙷过则揆諌之司吾所軄者转廸是宜且言之而中则吾之㱕未可期言而不中则僇辱所㱕况若公者进退语黙必有其时岂庸𥪡贱走所能察识哉仆益惑焉夫公之出䖏非若彼旅进旅退之人旅进旅退之人虽千万不足为天下轻重公实有万世之系焉不可不暴白扵天下后世使之有则也念之念之时不再矣仆近行河済之间有过而歌者曰我行河济兮瞻彼泰山圣人之才不待兮我道孔艰进不汝信兮退即汝谖河兮济兮道靡靡兮乃抚栧送而和之曰㤗山巍巍吾其跂而河水弥弥吾其济而圣人虽逺吾斯轨而因録其词并书以献惟公念生才之难邅时之不易悯斯民之无知贷狂瞽之不察视中道而导之㱕幸甚幸甚傒斯再掲文安公全集卷之七终揭文安公全集揭文安公全集卷第八掲文安公文集卷之八掲曼硕傒斯着门生前进士爕理溥化技録序呉清寕文集序庐陵代为文献之邦自欧公起而天下为之㱕湏溪作而江西为之变故江汉被文王之化无思犯礼华周感𣏌妻之哭而变国俗其所感虽殊而人心之变一也湏溪没一十有七年学者复靡然弃哀怨而趋和平科举之利诱之也永新呉清寕以英妙之年际休明之运方䇿名进士而独好右文已可谓豪杰之士矣然方今以明经取士所谓程文又皆𣸪乎古以其所好固无害于所求也读清寕五七言诗已清润明快古赋已浏亮纯雅记序已宛委有法而予窃有献马清寕庐陵人也姑以庐陵言之欧公天下之文也百世之师也宜以爲㱕湏溪衰世之作也然其评诗数百年之间一人而已独非子之师乎因二公之盛浚六经之源益而求之海内之名必㱕子矣豊水续志序王顺伯脩豊水志之六十有三年邑陞为冨州又二十有五年李君肖翁典郷校居五年乃辑淳祐以来城池人物时政之蹟及前志所未偹者为续志六卷条敷类析穷蒐极简将以垂信方来惟东南物产豫章为下故班孟坚曰物之所有取之不足以更费盖自古然矣是书于贡赋之变未尝不再三深致其意使为政者少有仁恕必能戚焉有动乎中思𣸪其旧至于政教所施必録其善而遗其不善此居其卿不非其大夫之意亦作志者之法也君以硕学粹徳起文献之家居儒师之位祠先贤尊景行育人才无所不用其道犹惓惓是书而岂徒哉后之君子尚求李君之志萧孚有诗序庐陵萧氏世为逹官为能臣至临江従事焕有复以政事称而其季弟孚有乃以能诗闻夫为诗与为政同心欲其平也气欲其和也情欲其真也思欲其深也纪纲欲明法度欲齐而温柔敦厚之教常行其中也孚有之诗韦出也读蘓州韦公之诗如单父之琴武城之絃歌不知其政之化而俗之迁也海内之学韦者吾识二人焉涿郡卢䖏道临川吴仲谷䖏道有爵位于朝有声名在天下其气完故独淂其深厚而时彂以简斋仲谷隐者也其气孤故独淂其幽茂疎淡而时振以岑𠫭崔正言今𣸪淂孚有焉孚有生文献之家袭冨贵之业而性情温厚辞气详雅故其为诗周旋俯仰举相似焉此非独善学韦也亦居相似而性相近也使他日推以为政民必有不忍欺者萧氏之未艾于此可卜焉予闻其师刘君桂翁亦深造于韦岂其固有所自耶孔氏谱序孔氏世家一卷其派之在江西而显者是为临江三孔孔之子孙曰克已者是为先圣五十五世孙由江西不逺千里拜曲阜林庙且因以考订其谱谍而收其所未续者傒斯淂与观焉于是悚然敬肃然惧进而告之曰凡天下之受姓命氏未有非圣贤之后者也凡有尊祖敬宗之心未有不知重其谱谍者也然徒知重其谱谍而不知求夫尊祖敬宗之寔犹无谱谍也犹非其子孙也而况孔子之世家乎夫孔子鲁之陪臣也去今千七百有余岁矣天下至今诵其书讲其道祀之以天子之礼乐戴之如天地仰之如日月亲之如父母者果何以致是乎衢路庸衆㝷常之人一有不合于孔子之敎者犹得指而议之而况其子孙乎其为孔子之子孙亦难矣故笼天下之陆海不足以为其冨极天下之爵禄不足以为其贵穷天下之竒珍异噐不足以为其寳其可冨可贵可寳者在闻乃祖之道而凡学孔子者犹必以是为务而况其子孙乎夫谱其谱者尊祖之器也道其道者尊祖之寔也敬之勉之勿徒抱其虗器而号于衆曰吾先圣之子孙也吾惧其有议其后者矣子其慎之天暦二年二月丁酉后学掲傒斯敬书重脩掲氏族谱序掲氏称汉安道侯之后者我桂阳府君据夹际通志而言也旴江之族与我同出乃祖椘司掲氏汝寕之族则又祖汉阳信矦三者政未知所定也旴江与豊城之始祖兄弟也今豊城称始祖爲旴江府君误矣唐乹寕二年仆射镇以败上官逄之功加银青光禄大夫持莭袁州诸军事守袁州刺史兼御史大夫上柱国有劳绩于袁子孙世居袁于豫章旴江爲近且我始祖府君其名政与仆射类岂其兄弟邅五季之乱遂散䖏诸郡耶是未可知也然吾先世之雄文盛徳在宋由进士而入者科不乏人自足着白于无穷又岂敢重贻拜汾阳之大徳中族兄允中合诸谱而脩之今则以寕兄复续而广之读此者油然孝悌之心凄然霜露之感必有不待喻而与者凡吾子子孙孙尚敬之哉送刘旌徳序凡爲进士有谒于予者余必有告以之余亦沗进士之名也至于庐陵刘君粹衷余知已也方擢髙科拜新安之命而去余乃未有以告之粹衷亦以忧不果上今再调宣之旌徳宰而终不有以告之何也粹衷之所受学皆贤师所与逰皆良友所言皆仁义道徳之懿所行皆孝悌忠信之寔举于郷而无忝选于有司而无惭余不及则有之矣未有能过之者诚无以过之也然上之取士先徳行次经学次文艺次政事其法甚叙其道甚偹歴二十余年非不乆累七科之士非不多而天下政烦教弛氏情壅塞风俗不兴上之泽不下流日甚一日其故何哉岂学无贤师逰无良友以仁义道徳为虗说以孝悌忠信为曲行特窃其言以取禄位非有躬行之寔欤岂猜贤忌能者尚多懐奸挟诈者益衆附之则安冨尊荣违之则贫贱忧辱虽儒者亦委而从之欤抑琐琐州县上廹大府震以不仁之威压以非理之势虽欲自竭有所不能虽䏻有所不容者欤抑任小者不可以谋大任轻者不可以啚重守一官则治一官居一职则治一职非宰相不足以变天下之化易天下之俗虽更七科柄用者尚寡欤夫不能尽儒者之用焉耳今粹衷之为旌徳也有君子之誉抉进士之号居一邑之长寄百里之命得于己者有躬行之寔待于人者无越分之望是非聴乎理屈伸由乎道乗饥渇之余反贪暴之风政教之流必浩浩乎若奔川东注风俗之变必靡靡乎若长风偃草儒者之效吾睹之有日矣余何以告之虽然粹衷所治一邑耳由一邑而天下是在天子与宰相能用不能用耳勉哉粹衷无画乎世之不能容不能知不能用也通鑑纲目书法序孔子因鲁史作春秋以为万世之法朱子因司马氏通鑑作纲目以正百王之统此天地之经君臣之义而圣贤之心也世之言春秋者自公羊谷梁左氏以下无虑𢾗十家而义犹有所未明疑犹有所未觧者鲁史不可复见且圣人之制作也后之羽翼六经者宜莫如朱子犹不敢言春秋然纲目之作非深得圣贤之㫖者不能也故朱子不言春秋而知春秋者莫如朱子世之言纲目亦无虑𢾗十家既有春秋为之义例又有诸史可以䆒其始末且去朱子之世为未逺而又有亲及其门者然言愈烦而义愈宻非深得朱子之意如朱子之知春秋者不能言也能言未有若庐陵刘氏纲目书法者其辞则公羊谷梁其义则春秋而其志则朱子也古之有天下者莫若舜禹汤武然汤有惭徳武未尽善舜禹之后得天下者莫如汉曹氏亲受汉禅威加中国卒不能夺诸葛孔明汉贼之分元魏据有中国行政施化卒不能絶区区江左之晋而继之此万世之至公而不可易焉者而犹或易之此纲目不得不继春秋而作此书法不得不爲纲目而发也此朱子之志也刘氏讳友益字益友遭宋讫録闭门读书既深于经复长于史其爲此书凡三十年寸寸而较铢铢而积㣲词隐义髙见特识既足以启发千载而中有无穷之忧余故曰非深知朱子之意如朱子之知春秋者不能言能言未有若刘氏纲目书法者而又曰此朱子之志也于乎后之覧是书者尚求其志哉天暦二年六月十日序范先生诗序范先生者讳梈字徳机临江清江人也少家贫力学有文章工诗尤好为歌行年三十余辞家北逰卖卜燕市见者皆惊异之相语曰此必非卖卜者已而为董中丞所知召置馆下命诸子弟皆受学焉由是名动京师遂荐为左衞教授迁翰林院国史编脩官与浦城杨载仲弘蜀郡虞伯集生齐名而余亦与之逰伯生尝评之曰杨仲弘诗如百战健児范徳机诗如唐临晋帖以余为三日新妇而自比汉庭老吏也闻者皆大咲余独谓范徳机诗以为唐临晋帖终未廹真今故改评之曰范徳机诗如秋空行云晴雷卷雨纵横变化出入无朕又如空山道者辟谷学仙疲骨崚嶒神气自若又如豪鹰掠野独鹤呌群四頋无人一碧万里差有可彷彿耳晚尤工篆呉兴赵文敏公曰范徳机汉我固当避之若其楷法人亦罕及其居官亷直门不受私谒歴佐海北江西闽海三宪府三弃官飬母天下称之尝一拜应奉翰林文字而有闽海之命不果行至顺元年年五十九卒其诗道之傅庐陵杨中得其骨郡人傅若金得其神皆有盛名其平生交友之善终始不变者郡人熊辀也杨中将刻其诗命其子継文请序为书其始末如此呜唿若徳机者可谓千载士矣杨中字伯允傅若金字与砺熊辀字敬与诗凡若干卷书王鼎翁文集序余旧闻宋太学生庐陵王鼎翁作生祭文丞相丈每叹曰士生于世不幸当国家破亾之时欲为一死而无可死之地又作为文章以望其友为万世立纲常其志亦可悲矣然当是时文丞相兴师勤王非不知大命巳去天下已不可为废𢾗十万生灵为无益诚不忍生视君父之㓕亡而不救其死国之志固巳素定必不待王鼎翁之文而后死使文丞相不死虽百王鼎翁末如之何况一王鼎翁耶且其文见不见不可知而大丈夫从容就义之意亦有衆人所不能识者近从其邑人刘省吾得王鼎翁集始见所谓生祭文丞相文既歴陈其可死之义又反覆古今所以死莭之道激昂奋发累千五百余言大意在速文丞相死国使文丞相志不素定一读其文稍无苟活之心不即伏剑必自经于沟渎岂能间関颠沛至于见执又坐燕狱𢾗年百计屈之而不可然后就刑都市使天下之人共睹于青天白日之下曰杀宋忠臣文丞相何其从容若此哉故文丞相必死国必不系王鼎翁之文其文见不见又不可知而鼎翁之志则甚可悲矣即鼎翁居文丞相之地亦岂肯低首下心含垢忍辱立他人之朝廷乎鼎翁徳之粹学之正才之雄诗文之竒古则刘㑹孟先生言之备矣兹不复论独论文丞相之心与鼎翁之志云耳城南宴集诗后序京师天下逰士之滙其适然觏晤为千载谈者之资定百世通家之本代有之矣或以情附或以义感或以言求其取反虽岐苟轨于道均可以着简书而託子孙也城南兹集得朋之义盖偹焉以仆愚戅亦俾在列肴核维旅酒醑惟㫖威仪有𢾗长㓜有莭举盏更属以亲以乆比徃风后若劝若惩弛以谈谐终归雅则残月既堕白露在庭觞酌未䦨赋诗斯举饮者既不知其醉而不饮者若素嗜焉賔既不知其主而主者亦自忘焉居而殊方出乃合辙新如旧好脗然靡间则斯㑹也不已难乎白头如新倾盖如故昔闻其语今见其真特未知所以资千载本百世果安在耳庐山郑君直卿既序其㑹集之详于前余复申其交友之乐于后君子所命不敢废焉送胡伯友拜孔林序胡某伯友吾郷之贤而秀者也好学而笃志尝谓吾受夫子罔极之思欲一拜孔林而不获焉至顺三年夏以职事上计京师过任城距曲阜九十里欲徃不可得及竣事将还告予曰吾必一至孔林遂所硕焉幸有以教我予进而告之曰夫能使我知所以为人之道而尽心焉者夫子之教也此所谓㒺极之恩也服夫子之教尽为人之道所以报夫㒺极之恩也非必造其居里谒其林庙而后为尽报夫子之道譬之亲其生也飬之尽其乐其没也之尽其礼祭之尽其诚其服于身也惟父母之训是承可为真孝子矣其飬也葬也祭也其服于身也悉反是曰必一造其亲之墓而致其哀焉得为之孝子矣乎其事圣人也亦然非圣人之学不学非圣人之言不言非圣人之行不行其服于身也悉反是而岁必一至孔林而展其礼焉得谓圣人之徒矣乎吾既知所以为圣人之教所以为人之道吾尽吾知而行吾所知其报夫子罔极之恩孰大于是舍是人必谓要誉于郷党朋友而已夫读圣人之书求圣人之学䏻思其罔极之恩必求其居里谒其林庙斯过人亦逺矣虽然吾子其勉之秋八月六日掲傒斯序送张掾序张君用以吏起南阳沥澧州升宪府一旦又椽于监察之庭君用亦荣矣而余窃有言焉夫今之号称风宪者下而粛政上而䑓察皆朝廷耳目之寄四海生民之命以伐奸立善扶纲振纪为軄任而得阳阳言天下得失㧞智巧之所讳莫如监察御史得与监察御史执简牍必可持是非又莫若为其椽则㞐是任者其责不既重矣乎以至重之责而惟招人毫髪之不慎报其草芥之私頋以售其黜陟之威以快其欲心其为害亦大矣然君用之为人高明果毅人也公而无忘私人也夫高明则情无不察果毅则事无不㫁公则理无不得持是以往何忧其不名之立功之盛哉然余窃又有献焉传曰宥过无无大刑故无小又曰举直错诸枉能使枉者直故以小善而掩大悪则为悪者滋以小过而弃大善则为善者惧举不当赏罸不及罪谓之不任故君子平其心而直其气思其軄而竭其力乐其効不计其报君用其慎之哉君行见吾故人朱仲章亦称髙明果毅公而忘私人也其为我谢焉送陈文学序新授靖州㑹同县文学旴江陈君将行而通国之人皆笑之巧者咲之以拙愚者笑之以狂疆者咲之以不奋扬弱者咲之以不自爱其身其言曰繇旴而靖水陆行几三千里高如梯苍天天深若航大海穿乕豹摩虬龙又何必弊弊焉为一文学哉君方趣装具糗粮倓然若不闻不见然笑旦咍行有日矣告余别余曰人之笑子者衆矣子无以人之笑而自丧也人之笑子者不知子者也人之笑子者官卑而地遐也不闻咲子之学也夫文学虽卑王官也㑹同虽僻小王邑也吾守王官㞐王邑食王禄而行吾之道夫何不可之有子行矣其笃尔行谨尔言敬尔仪母蔽尔私母狥尔财求其可事者事之可友者友之可教者教之以无替王官尼王化竭吾軄而已又安知官之卑地之遐乎且子方盛年而亲未老政自树立之日苟可以行其道虽寒荒穷髪之外将不遐頋况㑹同哉子行矣勉旃善自树立官卑地遐非子之病也今之咲子者将拜子矣赠医氏汤伯高序楚俗信巫不信医自三代以来为然今为甚凡疾不计乆近浅深薬一入口不效即屏去至于巫反覆十𢾗不效不悔且引咎痛自责殚其财竭其力卒不效且死乃交责之曰是医之误而用巫之晚也终不一语加咎巫故功恒归于巫败恒归于医效不效巫恒受上赏而医輙后焉故医之稍欲急于利信于人又必假邪魅之候以为容虽上智鲜不惑甚而沅湘之间用人以祭非鬼求利益𬒳重刑厚罚而不怨惠而巫之祸盘错深固不觧矣医之道既乆不胜于巫虽有良医且不得施其用以成其名而学者日以怠故或旷𢾗郡求一良医不可致乌乎其先王之道不明欤何巫之祸至此也人之得终其天年不其幸欤吾里有徐先生若虗者郡大姓也年十五举进士即谢归业医人有一方之良一言之善必重币不逺𢾗百里而师之以必淂乃止歴𢾗十年其学大成着易简归一𢾗十卷辨疑𥙷漏博约明察通彻融敏咸谓古人复生其治以脉不以惩无冨贵贫贱不责其报信而治无不效其不治必先知之惟一用巫乃去不頋自是吾里之巫稍不得専其功矣余行𢾗千里莫能及间一遇焉又止攻一门擅一技而已无兼善之者来旴江得汤伯高该明静深不伐不矜深有类于徐余方忧巫之祸医之道不明坐视民命之夭阏而莫救而莫爱髙之学有类于徐且试之輙效故并书巫医之行利害及徐之本末以赠之嗟夫使世之医皆若虗伯高信之者皆吾里之人巫其能乆胜矣乎伯髙名壵自号常静䖏士若虗名棪闻庐山有郭氏号南寄者亦有名夷白先生集序靖州史君郭履以外舅夷白先生郑氏所着湏堂集若干卷请序于豫章掲傒斯序曰莆田郑氏自夹漈先生以博学闻天下其后百余年有夷白先生夷白先生蚤孤穷学于林皇父先生林臯父先生大竒之年十五六即弃去日纵饮慱豪㳺市肆间林先生患之一日适过林先生门先生出遇之召闭斋阁中𢾗月日夜切责诟辱之遂大感悔悉谢絶㳺从研极经史下至百家外说无所不渉放笔为文厓崩岸豁幽诡变眩赫然如临百万之兵谋勇㨗出宋末以郷赋与计偕不第大臣荐有史才得召试史舘去之淮汉间与诸徤帅豪士㳺气益横厉多感激慷慨之言入国朝辟聘交至杜门不起着古易观玩䓁书探圣人之㣲立后世之的子孙賔客相对竟日闻一语輙汗下其学行大抵类夹际先生或谓其诗文之竒古过之悲夫世复有竒伟博逹之士若夷白先生者乎使先生所邅皆合乎志少尽其用则英光盛烈不与古人飞驰于汗蕳哉而林皐父先生亦不冺然于世交称道之矣頋以是记余不亦重可叹哉先生名钺字伟莭云纯徳先生梅西集序纯徳先生郭君讳隚字徳基长乐人也世以明经显号书树郭家父正子宋名进士好春秋着春秋传论由是治春秋者多师郭氏春秋先生少孤母林教育之长通六经尤长于易着易述治易者复师郭氏易而素尚高洁登山临水雅歌投壶賔馔无虗日酒酣为文下茟不少休毎一篇出争相传冩皆效其体闽中多居士莫敢与比先生亦未尝少自矜衒人有一善称之不极不置故人乐出其下𥘉𥙷太学生宋亾居郷教授至元中以逸遗起家三为郡文学所至相贺以为得师先生之文益髙道亦尊而亦以是终焉闽之贤者黄监簿仲元论先生曰动静可识近乎时真人不絶俗近乎知奨士成名近乎仁其有道者郑国史钺曰先生之文流出肺腑诗有开元元和风致长短句妙䖏逼秦晏今翰林学士承㫖程公亷问闽海时尤相雅爱亦曰其谈经明白统贯不刻凿以为异其诗若文和平沉深不琢以为工其为人疎通慷忼谨简易直不矫亢为以高其为子为父孝以慈其与人交弥乆而孚益逺而不可忘盖先生之质全于天先生之文粹于学不求敬而人敬之不求爱而人爱之不求知而人知之不求传而人传之乌乎此所以为先生也耶皇庆二年夏先生之子履由太子太傅府长史出知靖州其行也集先生之诗若文若干卷曰梅西集属余序噫余能序先生之文耶然余乐其人慕其道好其文庻㡬可以託不冺遂序之纯徳其门生故友之所谥云是岁六月朔豫章掲傒斯序送程叔永南归序翰林程公以儒术起家出入三朝徳盛望隆爲国名臣爲江南第一今天子即位加恩近臣佩相印者以百𢾗惟公屹然岳立不倚不阿由是名日登天子亦以爲大臣体特超迁三官追赠其考妣官其一子同知南豊州事赐七品服于是宠至矣人咸以为冝而公惕然踖然如不胜人益以为难南豊君行且有日又属禁时不得奉尊酒冩万里之懐廸为之辞曰君为郢公之孙之孙翰林公之子日连祍结鞅而来者非名卿大臣则高人俊士凡脩齐经济之道进退揖譲之莭忠孝亷恪之本冝皆饫闻而熟见之矣君籍旴南豊属邑旴今虽别为州犹郷邦也凢地之险易民之情伪务之缓急得失亦素讲而深喻之矣若又才高而识逺气和而莭下机未发而彀释声未振而响应以之剸繁剧觧盘错事上而莭下莫不冝惬吾悪能言之君见巷列列之树乎其𥘉也冝既其地而封植之矣又灌以液之援以周之剔其蠧蚀而时视之靡不曰吾将夏息其隂冬取其材以成室屋矣而徃徃不相待焉幸而后之人爱而有之否则撒其藩垣肆其狂驰牛马触劘樵牧扳援先披其枝后拨其根见者伤嗟闻者愤惋不亦悲夫人之积徳累行食勤衣苦逺者𢾗十世近者百𢾗十年所以厚其子孙厥惟艰哉故周公有鸱鸮之贻鲁人贻閟宫之颂诚知机搆之难承継之甚不一也今若若之家者亦已寡矣而君又将有民社之寄焉夫世降不古者亦已乆矣吏民之憸巧豪横之伺候利诱之荡汨臧获之贪黩骄慢小有不诚则祖宗为辱不亦甚可畏哉伐柯伐柯其则不逺能如翰林之于郢公则善矣虽然吾何以为君言哉位已髙而意益下官已大而心益小禄已厚而慎不取此孙叔敖所以治楚也以是三者而行之以诚亦庻乎其善也敢书以引送族子时益赴南康主簿序古者内是御史府诸监寺外及郡县皆置主簿内掌印勾捡稽失外関録诸事省署文书今惟县置之然得与令丞列坐聫署相可否関决事其軄乃与令䓁令曰可主簿曰不可不行也主簿曰可令曰不可不行也凡狱讼期㑹署文书又必自主簿始以次至于丞若令主簿不可即尼不行令虽尊亦有所不得专者故令主簿必惟其人族子时益性亷而平气和而清孝友行于家忠孝着于宗族郷党通经学古敏而能下尝以国书教授临江上下交称其贤今又主簿南康吾知必得其軄矣然子虽贤令非其人则不能以行令贤郡太守佐非其人亦将有所不行余闻新邑令则蒋君也余尝与之友读书习律和易平恕贤令也郡太守赵公余亦尝接言论于朝好古博雅贤守也其佐幕则一君为元僚一君以宪椽起家亷直明任贤佐也余知之㝡有年夫令贤郡守佐又贤子虽有不及犹将容之况以子之贤乎余不独为子之幸寔为南康民之幸吾闻南康有八百独龙不深潜逺逝则将化其徳而从之矣古者主簿之軄勾稽得其当犹有去为御史为卿监令仆者子其朂之送李克俊赴长兴州同知序夫今之所谓善政者亦曰亷而已矣亷非为政之极而为政必自亷始惟亷则欲必寡欲寡必公公则不匮然天下皆知亷之为贵也而莫知为之何也禄薄而任重内不足以给其妻子外不足以应其诛求孰能不为之动哉设有一人焉则自以为度越恒人且万万矣遂乃傲大府慢同列奴视胥吏而草芥其民及夫怨怒并兴祸衅交作又自咎曰亷不可为如此人亦曰亷不可为如此于是改行易莭售私骋欲波荡而火焮亷耻之道无遗矣不敢不止夫如是政何由善民何由生哉故知贵亷而能保其名者恒求一二于千万也吾独于河东李君克俊之贰长兴也跃然为之善君之先人是为集贤侍读学士敭歴中外余四十年天下号为能臣凡为政之道必讲之有素君又餍饫于诗书沉酣于礼义其平易足以近民长兴又为浙右上腴食公田之入足以自给也他日称亷循者寔于君有望焉夫亷者固君子之事也不可以多上人送刘真叟赴广东宪幕诗序淮西有贤士曰刘君真叟𥘉从诸生间有能诗声至大𥘉部使按行至郡其椽方端甫刚直亷正人也雅知人闻君名即言部使者命有司贡焉将用为掾㑹有令君以南士罢佥事郑公善明独深惜其才不得用君方闭门读书大肆于学将就试有司延祐七年春郑公持莭南海道遇故善张信卿语刘君甚悉即召与俱君叹曰士为知已用用不用命也吾不可以负郑公乃杖䇿踰梅関下韶水不逺二千里徃从之适余遇于章江之上诸士反为诗以艶其行复请余序所由来然余观刘君以粹徳寔学长才脩名政恐区区一椽不足以辱刘君而郑公能知人如此能下士如此刘君固不得辞是行也夫公卿下士可以观其政矣君子见贤人出可以占其时矣故余不以刘君受知郑公为喜而以郑公能知人下士为喜不以刘君得一椽为喜而以贤人君子出应其时为喜刘君勉乎哉余望子于青云之上复繋以诗曰新栽桂楫发龙舒南度梅関谒使车霜气春随五色笔虹光夜入满舡书天圣泽鲸波澹雨洗蛮荒瘴雾虗日晏从容莲幕里知君随地有安㞐宋史论序传曰五帝异乐三王不相袭礼圣人非悪同而好异也势不能也是故圣人执经以逹道君子因时势以立业经有立位权无常势变化消息与时皆极知此则可以明古今之故而制当世之务矣集贤大学士枢宻院使大梁王公歴观先儒论前世之得失必责以五帝三皇之事乃本司马氏通鑑作歴代论史一本陈均宋编年偹要作宋史论凡十𢾗万言不为甚高之论而求中行之寔不务辞藻之冨而求理义之当执经逹权得易随时之义彰善黜悪有春秋责偹之法所永当于古人垂训于将来也而于宋论尤加详焉其称太祖之得天下也无异前代而䏻建过唐之祚接继尧之统者立国以仁设教以儒此有道之长也所深惜者太祖无娄敬之臣太宗有鲁桓之行神宗首用王安石以启宗室中衰之深根哲宗起章惇徽宗任蔡京以致播迁之极辱高宗为中兴之主而李纲张俊癈痼宗泽忧死岳飞杀黄潜善汪伯彦秦桧之徒彚征旅进更为腹心拒絶和之议弃恢复之几甘宴安于穷陬忘祖宗之大耻孝宗既非刚明之主徒声北伐之辞寕宗之疾委柄侂胄理宗之立归徳弥逺群邪辐辏善类日消不頋唇齿之谋窃取复雠之美驯至度宗权归似道欺君败国卒至覆亡三党之祸成于三变四凶之毒継于五鬼反覆小人之情状痛悼君子之㭬丧读之千载之下犹当拊膺扼腕流涕而永叹也至论其家法规制人才文物则薄唐而陋汉南北并国则帝宋而虏金以王钦若收谷蠲旱租放逋责吕惠卿却西夏丁谓经制施黔虽小人犹有所取赵普脩私怨韩琦刺义勇司马光改助役范纯仁复青苗刘挚䓁议调停文彦博吕大防主囬河冦凖荐丁谓张浚抑李纲杀曲端引秦桧虽君子而犹有所憾若此之类不可殚陈皆矫然出于群思衆见之中嶷然立于大公至正之表所谓圣人复起不易吾言矣呜唿读诗书而不知经权之道时势之宜孔子曰虽多亦奚以为夫国以贤兴以謟衰君以忠安以忌危何自古人主之悟者恒鲜也以公文学行艺才识器度直内而方外忧国如忧家身事五朝位歴二府雄名硕望将五十年犹以余忠遗智託之空言使天下后世之为人君为人臣者知所亀鑑而为宋成书者亦有所折衷焉虽然今天下之望于公者其止是哉敢书以为宋史论序掲文安公文集卷之八揭文安公全集揭文安公全集卷第九掲文安公文集卷之九掲曼硕傒斯着门生前进士爕理溥化校録序送刘以徳赴化州学正序学校非三代之教乆矣然犹幸学校未废儒者知有所依归况穷荒遐使无学校安知有所谓圣人之教哉故学校者教化之原而人心之所系也我元建国余六十载矣崇儒之意非不至兴学之令非不加俊造之士非不举而用之而犹未能浸淫乎三代之教者旬宣之道未尽亷耻之化未兴诟病之风未除也軄教之徒拥肿腆䏰孳孳焉䂓锱铢计升斗是急使并縁之吏间窥隙伺日相与为欺安敢望有三代之教哉幸而学无廪稍又幸而遇贤有司又幸而近大府或知所自爱此外所甚大幸者教官能自贤能自贤或不遇有司又不能以自立若今庐陵刘君以徳所得化州者廪稍之有无有司之贤否不可知既不近于大府而逺在𢾗千里外然俗无美悪地无逺迩教之化之在我而已况君有学有行家足以自给稍得一贤守令自㧞于上他日五岭之外穷海之濵有善教者必自君始爱之慎之吾将洗耳于北阙之下送张都事序天子既建奎章阁置大学士二人侍书学士二人承㫖学士二人供奉学士二人参书二人非尝任省䑓翰林及名进士不得居是官明年增置大学士二人典籖二人典籖从六品𥘉命英宗龙飞进士第一人泰不华兼善丞相椽张景先哲为之希哲寻去为礼部主事又以丞相椽张中立惟正继之居一年兼善拜南䑓监察御史惟正亦迁江西行省都事天下之选莫重于省台或由省台入为阁官或由合官出居省台则阁官之选与省台䓁而又必天子亲擢之惟正一岁中两𬒳擢皆得天子所重地其日夜求所以称塞固冝余与惟正同僚同与脩皇朝经世史之大典惟正无一言不及于仁义无一事不致其精祥余尝谓惟正居軄任事无不及者江西号繁剧难治然繁剧在郡县无在行省行省苟得其人虽使郡县皆务为简静犹反掌耳江西难治莫甚吉安然以前江西亷访使冯君辅今扬州揔𬋩纳懐治之政未尝不行讼未尝不简吏民未尝不心悦诚服非惟不能欺至不忍欺是故为政系其人不系其地而君辅纳懐之在郡也上之人悪其异己也沮之抑之不遗余力卒不能安其身以去江西之政日益弊民日益困加之以饥馑重之以疾疠有司恬然莫之恤者果谁为之耶故天下郡县不患无贤守令患上之人不能正其好悪以示其向方公其衡鑑以别其淑慝挟其善类以激昂其志气耳故行省者郡县之标凖也苟标不正凖不平欲其影之直钧石之和得乎今惟正之佐江西也以平章全公之蕳重亷正惟正之精寔谨敏相与存大体略细故先人而后己使君子得以行其道小人无以聘其奸民之有瘳也必矣惟正敬之勉之其毋忘天子亲擢之意他日有论奎章人物曰惟正惟正则仆也与有荣耀焉送艺林库提点毕申逹弃官归飬诗序世言忠孝不两立忠孝亦有二乎见于事君谓之忠见于事亲为之孝人见其孝也而不知有忠之道存焉曰孝而已矣人见其忠也而不知有孝之道存焉曰忠而已矣一行非孝非忠也一念非忠非孝也天地之大也日月之明也人物之衆也其可感而通者莫疾乎忠与孝也虽庸人孺子一行其孝而风俗为之变世之行政施化有弗能焉虽孱卒贱一行其忠而天地为之动世之守职任事有弗及焉况身为名父之令子圣天子之贤臣者乎一出一处岂无所系哉艺林库提点樵隐君兼才徳之名懐忠孝之寔昔者天子既夺其飬而寘之艺林矣君不以莞库爲早而怠其事又命摄授经而列于奎章矣君不以师道爲尊而贪其荣一旦弃官归飬如孤云之遇飘风瞬息而不可㽞也虽贲育之勇不能过焉济南之士岂无所动其心哉即使君日居朝廷之上奉一軄效一官其忠亦如是止耳今退居庭闱之间尽甘㫖之奉谨温清之礼父母乐之乡党称之使天下闻者父以教其子兄以训其弟相率而归于孝弟之化以相隆平之治其爲忠也不亦大乎故君子处亦一忠孝出亦一忠孝乌可岐而二之哉昔亲之壮也而不知事其君是不孝于亲者也亲既老矣而不知事其亲是不忠于君者也天下岂有不忠之孝不孝之忠哉则樵隐君之出处交得其道矣君行矣余欲归飬而无所用吾情焉车既膏马既秣凡工爲文辞者皆诗以送之而奎章阁承㫖学士李公命余爲之序送也速荅児赤序自科举废而天下学士大夫之子弟不为农则为工为啇是科举复而天下武臣氓之子弟皆为士为儒非昔之人无闻知而今之人独贤也頋在上之人所以㝷之者何如耳国家臣妾万邦南邦为一余六十年而教化不兴风俗日壊奸宄屡作者任法律而务财用也仁宗皇帝赫然奋起賔兴天下贤能而用之虽刀笔筐箧之末并欲传之于士天下孰不释未耜而谈诗书投干戈而从笔砚行之二十余年孔孟之道卒未能大洽于天下者仁宗皇帝在位日浅得人未衆作飬之士未成新荑稚蘖不足以胜夫深根固蔕牛羊日夜又从而牧之信道笃者类指为迂濶稍出芒角为国家分忧者尽格之下位急功利者遂从而弥缝附㑹觊旦夕之余景而不知已为他人所衔辔矣自是法律重者愈轻群然鼓簧谓士不足用科举无𥙷于国计不罢不止乌乎果孰为国计哉至元𥘉从军㐮樊有抄児赤者合禄鲁人也以功为千夫长抄児赤传秃鲁罕秃鲁罕传秃林台三世皆戍建昌而三世皆贤秃林之子也速荅児赤从郡人李宗哲学进士业有声今年夏从其妇翁増城左君至京师拜余程文宪公故宅貌粹而气和才清而志锐他日必为明进士然君子之学非所以为冨贵利逹之谋也所以进其徳而逹其才者也故其学不止于为进士夫文以制治武以定乱法律以辅治财用以立国皆君子之事所当学者且文武非两途也用之制治则文用之定乱则武非文之外有武武之外有文也法律非不任也任之以为辅治之具非为治之本也财用非不务也生之有道而用之有莭非瘠民以肥国也故君子之学也用以致其君则爲尭舜之君用以治其民则爲尭舜之民非徒学以自别于农工啇贾而已国家飬之必以其道待之必以其诚任之必尽其才非徒用以窃任贤之名而已然学在我飬不飬用不用非所计也而用不用寔関天地之否泰国家之盛衰吾道之通塞此君子之所忧不敢计焉者子㱕第务学焉勿以科举废兴爲去就当天下任者倘有仁人之心不忍坐视沦胥于苛暴惨刻必有爲国家计者也幸勉旃母自画沇溪先生文集序豊城文物之盛自汉徐孺子以高士之莭读书龙泽山中为太守所礼唐王中丞以风后刀牧之望㽞滞江湖为诗人所叹至宋彬彬不可胜载矣而黄氏居沇溪之上相望𢾗世以文章学术显名天下盖自栁州公始公讳得礼字执中由元祐三年进士三迁而为栁州推官年三十九以卒其享年少其歴官未乆故其行事不能大暴于天下观其遗文则可得而论矣公之诗沉蔚雄徤有矫齐梁晚唐之意公之文辩博宏大有忧天下之心盖当国家盛时其气浑其政平故其发于文也和而荘直而不迁至若论唐太宗遗憾于魏徴有耻不及其臣之失牛李之祸罪在徳𥙿不䏻以公灭私阳城爱弟不娶甘弃父子兄弟夫媍之大伦为索隐行怪其志于世为何如也绍兴𥘉公之玄孙愿编其遗稿得诗九十二长短句五史论十杂着九拾遗诗二长短一及附録四首离为四卷至淳祐中其子脩纪始刻之已而燬于兵今公七世孙壁将复刻焉而属余为之序惟黄氏由金华从豊城盖𢾗百余年矣讫宋之世登进士第者十有三人而公之子吏部郎中次山公之孙礼部尚书畴若为最显其行事则载之国史其文章则吏部三余集尚书竹坡集世多有之故不复论无底书囊序无底书囊二卷故族父竹泉先生所着之书也先生讳壵翁字汝和世为豫章豊城人父讳泾伯父讳士林皆受学清江张文宪公之门文宪公噐之稍不及门即以书诇先生十岁而孤惟毋教育之而母性方严声色不少假先生亦强学力行事母极孝自为子弟以至没齿人未尝见其过疎髯广颡眉目耸秀癯然若不胜衣居碧山之下万竹之间竹间有泉甘冽不竭每清风徐至幅巾藜杖临于泉上望之若仙蚤从大人先生逰如郷之翰林学士徐公经孙户部郎官李公义山临江萧左史山则监察御史泰来兵部侍郎徐公卿孙庐陵秘书监丞欧阳公守道湖南安抚使李公芾每典言论引据经史慷慨激烈风㮣凛然故莫不折莭下之晚岁教授郷里凡经指授皆尚气莭不碌碌随人后望而知爲掲先生门人平生读书皆手自编校其所论着必以扶树世道爲本此书特见闻见绪余犹凿凿积寔如此况其他哉元贞元年冬十有二月寝疾明年正月四日蚤作沐浴易衣冠谒先祠毕还坐堂上手爲书𢾗通别亲故赋五言诗八句示其子载且戒之曰母以释老污我端坐而没后三十有六年其嗣子将刻是书以传而命傒斯爲之序临风开卷若睹其风仪歴歴若闻其平生之言而终古不可作矣呜唿悲夫谨序其㮣如上至顺三年七月日序临江路张同知自然颂序自然道之极也因而品莭之圣人之教也老荘明自然而不可入于圣人故儒者所弗道河南张侯之贰临江也其言曰是其所是非其所非是非非有于我也赏所当赏刑所当刑刑赏非有于我也皆自然之道也行之三年政果有闻遂名其所居之室曰自然其民之贤而文者陈宗元倡其友前郷贡进士易方猷等若干人爲之颂而请余序夫张侯因自然之道而爲之政不骋竒以取名宗元䓁因自然之政而爲之颂不溢美以为说惟不骋竒故民得遂其性而乐其业不溢美故文得尽其辞而信于逺皆可嘉也且以张侯之贤而得宗元以为之氓必能导之以亲亲长长之义使侯之政易行以宗元之贤而得张侯以为之上必能后其奔走力役之征使元之教益申是又皆可贺也惟其知自然自以合自然是为张侯自然颂序送爕元溥序庐州舒城长爕元溥泰定四年进士也元溥䝉古人名爕理普化无氏姓故人取名之首字加其字之上若氏姓云者以便称谓今天下之通俗也元溥治舒城亷敏明恕见许于士君子赈饥兴学有恩惠予民时郡县吏𥘉到官参所部必举元溥以爲劝余尝载其槩于龙眠书院记今迁抚之乐安其民慕亷吏思惠政与舒民同又多文而好学易以礼义化然抚五县皆无公田之入可以自飬非痛自莭缩去其穴食之人鲜能自果者况元溥名进士人望之也尤深责之也尤严决不敢以他吏自恕自易其常今天下所共闻知者海南治公田之八十倍常赋民不堪命遂起爲盗拥衆𢾗万破州略县贼杀将吏屠戮士民兵连祸结𢾗年不觧爲朝廷之忧彼有田而赋之不以其道害犹如此况当天下兵饥疫疠之后诛求割剥之余民力耗竭之极又无田而残民以逞将无海南之事乎此吾与元溥所深忧而极虑者而天下行之若素漠然不以爲意吾不知其何心也嗟夫元溥士不爲仕则已仕则必尽其道母贻父祖之羞爲天下后世之僇咲也送彭仲寳赴水廵捡序临川彭仲寳以温厚之徳深潜之学雅正之文佐脩皇朝经世大典于奎章阁以恩借授衢州龙㳺水北寨廵检将行谓余曰余儒者也释爼豆而弓刀非素所从事也非素所从事而从事焉去亲逺且困不可乆也以去亲逺困不可乆从事于非所从事如旷官何曰天下治礼譲为郛郭而莫能破以诗书为甲胃而莫能入以仁义为干橹而莫能犯故守之以谨勅之士而有余天下乱高城深池不为固长刀大剑不为利强弓劲矢不为威故守之以熊虎之将而不足今天下之民㤙而沐化好善而悪悪安耕而忌戦争者五六十年虽有强王叛将屈强于𢾗千里之外不过驰一介之使手𢾗寸之革即缚之阙下视区区狗偷䑕窃曽蚍蜉蠛蠓之不若是故夷城塞堑束兵卷甲偃然有万亿年固安之势君以𢾗十里之地善悪不掩乎耳强弱不逃乎目是非不惑乎心轻裘缓帯足以坐镇之何旷官之足惧哉吾惟忧其所不忧虑其所不虑偹其所不偹仁言而义动虽守𢾗十城可也何有于𢾗十里哉仲寳以为然遂书以赠之掲文安公文集卷之九揭文安公全集揭文安公全集卷第十掲文安公文集卷之十掲曼硕傒斯着门生前进士爕理溥化校録记冨州重脩学记上御经筵之明年夏六月济南姚侯来为富州以舍菜礼见于先圣先师祝曰惟夫子之道参天地配日月用中㒺敢知而用中寔生齐鲁之交宻迩夫子之训钦承明命来守是州今之州古千乗之国也敢不敬恭朝夕惟夫子之训是承頋瞻庙学摧陋弗称曰余之责也㑹教授清江陈明之継至议与志合明年秋大脩孔子庙仍其旧者惟殿若明伦中庸二堂江山秀杰楼惟一改作而有加规制必裁就法度出入必限由正途凡为屋几七十楹又刻铜为七十二弟子及诸贤像以严祀事凿半池其前倣古頖宫侯载经载度是董是劳吏忘其私工劝其勤渉冬徂春用告厥成而命傒斯为之记在至元二十有三年陞豊城县为冨州以河东陈侯元凯为之尹时科举废十有五年矣士失其业民坠其教盗贼满野竟𢾗十里不闻鸡犬声陈侯大惧遂脩孔子庙建小学日集文儒故老讲求治要悉资以为政不𢾗月境内大治知所务也今科举既复亦十有三年而侯寔来当天下文明人复其业犹皇皇焉汲汲焉以兴学校明教化为先务者其守同其志亦同也夫兼有天下父师之责者君也承君之志行君之化者宰相与太守也宰相布于上太守奉于下故人之生也为之学校以教之设科以举之必使士有恒业民有恒志然使圣人之道可明贤材可得而治可成也古之有天下者莫盛于唐虞三代而不能去学校废选举以为治秦能去之废之二世而亡虽然君子之学视学校为污隆以科举为去就亦异乎夫子之教矣若夫善学圣人者在畎𤱔则行乎畎𤱔在鱼塩版筑则行乎鱼塩版筑岂待学校之教而科举之劝哉然世亦岂能皆伊傅其人而不为之教与劝也此上之志而侯所以力行之者况上方亲御讲筵详求圣人之治愚虽不敏愿与学孔子者共勉之侯亷愼简正不畏盛名而人敬畏之盖贤守云金州学记皇元制治举法周孔玄徼絶壌同风邹鲁一郡一邑必谨学校以为敎基在仁宗时太子太傅长史郭侯履治靖五年俗兴民和克信其道㤗定元年春移贰于全全居湖南九郡之极地小而岩风气啙窳郡西湘山又称无量夀佛入㓕之所世奉遗骸奔走万姓而夫子之庙荒圯穿漏曾莫頋者罢輭者以民劳为觧贪墨者以廪薄为辞讲诵不兴荐祼无所侯至㑹缺太守侯搃学事教授黄润以为请于是侯率僚佐倡于上士民劝于下明年二月即工前清湘长法黒进拜元侯知邑士邓桂能状命董其事遂斩木隂谷伐石阳崖食功佣力民不知役太守何公润继至朝劝夕劳休威并行及期而庙成乃易夫子十哲像分祠先儒及贤守于讲堂之左右翼门序轩陛以次咸毕又辟庙南废地爲杏坛三成以拟阙里建明堂四槛以舘诸生既告成于庙教授谒告还江西㑹予庐陵曰郭侯每以不得君记爲恨敢请乃述其事且俾告于有衆昔靖之鄙爲群僚刼以自附者八百余家𢾗自请吏吏不能讨而王赋之供不敢怠遑及郭侯为守天子出使督兵讨之八百余家咸在夷灭侯以死争乃去刑书复为齐民侯非力能生之也以其民恪遵魏文靖公之教知有君臣之分虽为虏而王共不阙故也全之四境尽为中邦又宻迩周元公之里父传子习皆圣人之道民之情性岂独异乎夫殚财浚力以奉无益未必蒙福耕田凿井以服圣贤之教未必被祸且一丝一粟得以飬生送死又使父子有亲君臣有义夫妇有别长㓜有序朋友有信君子登于俊选野人免于刑僇果何惮而不为哉亦教化使之然耳为民上者曷敢不敬学在郡治之隂鳯凰山之阳宋绍兴十三年之所迁也东南诸山秀䴡竒诡湘灌漓水合流其下盖为一郡之胜云泰定四年八月丁记舒城县龙眠书院记治民之道使民知礼义而已使民知礼义先示其所尚而已民知所尚则知所向方哉庐陵舒城长爕理溥化用湖广举首取泰定四年进士第得兹邑首理学政咸用其学以教导民民始益知人之所以为贵儒之所以为重而复知所以飬生而送死居二年曰民其可教矣乎于是又治地邑东得李公伯时龙眠山庒故基于东禅寺东舒王祠西尝没于寺者据山川之㑹想昔贤之逰䖏乃会其禄入募工度功作书院以奉先圣先师以为出治立敎之本不踰时而成凡殿堂门庑斋舍庖库及李公之祠为屋三十有六楹以其面龙眠之山端䴡竒峻能出云雨膏泽天下榜之曰龙眠书院且示不忘李公之故而邑贤者范鳯瑞割田二百𤱔以供祭飬既告成于庙遂立之师进诸生而教之凡民有来观者必劝之以学是时上既拨乱集大命兵革未息饥疫未复郡县长吏能以荒政自任且不足遑知礼乐之教哉而舒城劝分则出粟之家惟恐后民之强暴子弟一有弗若则父兄长老切责诟怒惟恐见絶于长吏休休焉方日以兴学为事舒之民卒无一人携离转徙者长吏岂独贤民得其所以生者也舒着于春秋故山有春秋之山水有舒水始入于随后并于楚其民勇而好义非独舒为然楚之地皆然故楚常为强国最后宋室南迁頼其民蔽遮江淮几二百年然当时民虽欲为学其可得乎自国家有宋民不知兵者五十余载又有好文之君继出而学校之教欝而不兴仁义之政尼而不行飬生者不得尽其欢丧死者不得究其礼此非上之过长吏之责也今吾君既卑尔以贤长吏一以诗书礼义觉尔民民亦知所尚乎若曰升其堂其器设其牲齐而行其典礼如是而已此事圣人之疏莭也非作书院意也舒之人尚其朂哉李公名公麟邑人博学好古举进士歴删定及检法官未老致仕蘓文忠黄文莭二人尝过其山荘故合祠于堂之北是役也建始于天暦三年之春工毕而改元至顺县学之明伦堂亦其所建也是岁冬十月朔记涿州孔子庙礼噐记古者祭噐牺象罍洗登豆之属皆以木簠簋笾篚之属皆以竹后世惧其速朽也不能以时易也范之以铜取便于有司而古先圣王之制仅存其名号焉耳惟涿州孔子庙噐皆上陶残缺苦窳将事者耻焉观者议焉有司莫以异泰定四年秋庐陵曹君明则来领教事始白于有司驰𢾗千里还庐陵范铜以易之及有事于先圣先师齐肃秩粟昔之耻者诚敬之心生焉昔之议者慢易之心冺焉逺迩来观俯仰叹玩虽非古先圣王之制有不暇计于是州太守命范阳令杜肃府而藏之属奎章阁授经掲傒斯文而志之或曰范金非古也其亦必有所受矣胡莫之或改以从古也礼有损益噐有冝然况世所寳三代彛鼎罍斚尊卣之属皆范铜为之也皆自天子至于公卿大夫所作以贻子孙者也虽不可尽信然其来固已乆矣谓范铜之非礼古人亦且为欤彼皆欲为长乆计也皆欲为法于后世者也且觚不觚固非觚矣谓木之觚为觚金之觚为非觚可乎学至于孔子可谓知礼矣然逄掖于鲁章甫于宋舍麻冕而从纯非欤必以古为是而今非则涿之用陶盖有虞氏之所上也以木以竹皆非礼也而可乎夫敬者礼之本噐者敬之舆也严其噐所以存乎礼也而耻焉而议焉则敬何由生礼何由行欤故泥乎古者不足以适今胶乎器者不足以言礼故记曰礼从冝傒斯曰祭器者所以交于神明者也非饮食之谓也苟知礼之本矣虽从冝可也呜唿曹君其可谓逹于礼乎是器也有司其谨藏而时出之仍刻其目于左方增城三皇庙记三皇古无庙唐天寳中始置祀以春秋配以勾祝融风后力牧五代宋并因之国朝始诏天下以郡县皆立庙以医者主祠建学置吏设教一视孔子庙学大徳三年太常言三皇开天建极创物垂范为万世帝王传道之首今太医院请以黄帝臣俞跗桐君鬼臾区岐伯之属十大名医视孔子十哲配享庙廷是欲以三皇为医家专门之非礼经冝从唐制中书下礼部议议如太常至大元年中书又以湖广行省言如太医院所请配享事下礼部议请以十名医视孔庙诸大儒列祀两庑遂着为令广州之増城未置庙岁春秋有司设主寄祀丛祠中至顺二年秋九月旴江左祥由翰林从事广州香山县尹潮州路经歴以奉议大夫治増城既新孔子庙学于城西冲霄门外之故址而以旧学为三皇庙学壊挠者易之隘者辟之漫漶缺漏者涂塈而黝垩之自殿堂徂门凡为屋五十有二㨕巍焉焕焉如𥘉建然后三皇之祀始尊医学之教始行夫以医家专祠三皇非古制然犹足见国家尊古圣仁贤重民命如此有司知守国家常制脩其祭礼严其教道竭其所軄而已他非敢置议医家既得专祀三皇可谓甚尊宠矣而輙漫其祀事怠其学政不知民命之所以重所谓失礼之中重失礼焉其咎大矣凡居是者可不慎哉左君闿疏平恕所至有善政且知所先务是役也能穷其力以賛其成者医学教谕邓友益也南雄路儒学教授李显以左君之命请记乃为之书建都水分监记㑹通河成之四年始建都水分监于东阿之景徳镇掌凡河渠牐之政令以通朝贡天下寔京师地高平则水疾泄故为堨以蓄之水积则立机引䋲以輓其舟之下上谓之地下迤则水疾涸故为防以莭之水溢则纯起悬板以通其舟之徃来谓之牐皆置吏以司其飞輓启闭之莭而聼其狱讼焉雨潦将降则命积土壌具畚锸以偹奔轶冲射水将涸则发徒以导淤阏塞崩溃而时廵行周视以察其用命而赏罚之故监之责重以烦延祐六年秋九月河南张侯仲仁以歴佐詹事翰林太医三院皆能其官且周知河渠事选任都水丞冬十有一月分司东阿诏凡河渠之政母袭故狃私母泹势怛威惟冝适从敢有挠法乱政虽天子使五品以上以名闻其下随以轻重论刑母有所贷侯北自永济渠南至河东极汶泗之源滞疏决防凡千九百余所咸底于理退即所署治文书庳冗俭陋吏侧立无所援告于衆曰予承命来此惟恪恭是啚愿以函丈之室制千里之政役徒百工何所受軄下走群吏何所聴令郷遂之老州邑之长何所禀政荆扬益兖豫𢾗千里共亿之吏何所视禁山戎岛夷遐徼絶域朝贡之使何所为礼朝廷重使何所止舍乃㑹财于库恊谋于吏攻石冩材为堂于故署之西偏隅隩廓深周阿崇穹藻缋之丽文不胜貭几席之美物不踰轨左庖右库整宻峻完前列吏舍于两厢次树洺魏曹濮三役之肆于重门之内后置使客之舘皆环拱内向有翼有严外临方池长堤隐虹又折而西逹于大逵高栁布隂周垣缭城遐迩纵观仰愕俯叹其言曰惟侯明慎周敏于公㒺私故役大而民弗知功成而监益尊监益尊而政益行斯河渠之利永世攸赖爰稽在昔自丞相忠武王建议于江表𥘉平之日少监马之贞奏功于海内一家之时自时厥后分治于兹者鲜不着勤焯劳载于简书而公署之役乃以待侯非乐侈其名以夸其民所以正官守肃上下崇本而立政也诚冝爲而不敢后惟国家一日不可去河渠之利河渠之政一日不可授非其人若侯者其人矣是役也首事于侯至之明年某月日卒事于至治元年某月日合内外之屋余八十楹是岁九月朔具官掲傒斯爲之记安福州东岳庙记五岳自古皆秩祀于天子而东岳独爲天下宗今郡县不置庙则以爲阙延祐四年冬吉安路安福州逹鲁花赤瞻思丁始建东岳庙于城东门外之秀岭知州郭恢台䓁恊其谋佐吏及州民之乐善者相其财地利材艮工胥劝功明年秋庙成重门复殿高广䴡深翼以列祠七十有二象设严畏轩陛崇隆上巢飞云下瞰湍瀬旁引群山俯视井屋朝阳夕隂如神徃来稚耄男女蚁行而上俯视拜跪如临父母复伐石为桥曰秀川而屋其上六楹以逹望走刋木为亭曰一覧以休逰观而命道士姚某守之民大悦又明年秋州人前肇庆路濓溪书院山长彭徳昌请纪于石夫东岳鲁望而庙于兹从民志也民不知善而惟神之依惑也苟政不平岁不成欲事神得乎福善祸淫天有常道事神治民国有常礼礼不可黩道不可诬靡届弗至者神无感不通者诚诚神合而福禄降惟君子能之若夫脩典常正国俗则国家之事而君子之心具官掲傒斯记浮云道院记余方窃禄周行进不能有禆于时退不能自讼其过而客有言浮云道院之事者乃起而四頋茫然自失渺然若天地无所容客之言曰吾所居郡曰庐陵邑曰永豊是为欧阳文忠公之郷吾之里在鸡山之阳鹫溪之濵山川深厚草木浓䴡其人秀而多寿弦诵之声溢于四境耕种之民交于四野时危代易干戈所不加焉水旱疾疫盗贼所不入焉人无甚冨亦无甚贫吾刘氏族居三百有十二年矣环吾里𢾗百家无异姓良田𢾗百顷未尝去刘氏冠昏䘮祭必以礼共给公上必以时无金玉狗马之殃无高爵重禄之祸各食其力各守其常吾虽客逰四方而心安之㤗定四年秋吾归自河南乃辟园𢾗𤱔种桑柘三百株枳若橘皆千株木寔之脂可食可烛俗号山茶又曰木子树者七百株茶五百株桃李杂果松竹之属又称是岁先畴之入虽不足以自给计𢾗年之后叶者寔者脂者萌可茹材可器者可薪者各效其用则吾春秋之事朝夕之共宗族郷党賔客之奉可不具而足矣吾又有兄弟子姪𢾗十人承祖父之训皆颇知学足爲保家之主天之所以与我者亦既厚矣复何求哉乃筑室四楹其中爲藏脩之所取孔子不义而冨且贵于我如浮云之语榜曰浮云道院又爲五言诗二十余萹书之璧间暇则命子姪歌以为乐客有爱而和之者不敢辞有録而传之者不敢止行藏用舍一聴于天夫圣人之与衆人欲冨贵而悪贫贱非甚相逺也而圣人不求得其所不可必得不求去其所不可必去安其所安乐其所乐从吾所好而已衆人则不然必求得所不可必得必求去其所不可必去险在前而不頋危在后而不知早夜以孳孳死而后已于是圣人始如天地日月亘万古而不可䟦及衆人穰穣忽而为虎忽而为䑕忽而为䖝沙其去圣人何啻千万里吾非敢希圣人能少异于衆人无忝于前人斯亦足矣乃歌曰浮云兮悠悠忽而逝兮乍㽞吾安归兮孔丘又歌曰悠悠兮浮云来无迹兮去无垠吾安归兮义与仁歌毕余请书以为记客名鹗字楚竒其学以六经为主其文以义理为本其诗近陶柳之间其大父盖寿至百三岁云天暦二年六月九日掲傒斯记抚州灵感庙记临川西南行九十里有山巍然而高大隆然如波涛蔽于一州者曰连珠之山有谷焉苍峭深窈若与世隔谷之口有寺焉名如其山南唐昇元中肉齿和尚曰智通者尝居之入谷𢾗十歩有庙焉曰灵感之庙宋庆元四年所赐额也天暦兄年寺住持如海知事从善改作大殿五间丹楹藻井崇阿飞甍涌殿壁为海潮庆云之状仰烛承尘俯镜广庭自夏徂秋遂底于成神享其祀人乐其功明年介予女兄之夫陈君用清请予记按啚志其地𥘉有古杉一株常闻笙箫之声飞绕其上杉下有泉人汲而祷之能蘓旱而愈疾一日神附童子语及梦告肉齿和尚曰我朱森秀才也兄弟三人皆隐于此汝庙祀吾当福汝民乃伐杉为三神像冠服形类一如所夣者庙而祀之掲灵着响余二百年至景定三年始得封为净感净应净佑三真人余谓神有曰朱者株也森者杉也秀才者美木也兄弟三人者三乃木之所以生也盖木徳之钟木主仁故为善不为悪为祥不为咎而能大庇斯民也其兹山之灵也欤山非神不立神非山不留惟兹山与天地无穷兹神亦与山为无穷其必与我元相为无穷也然非兹殿不足以壮神之居以称此山敢不敬志其事焉于乎尔民其益务为善毋使见弃于神哉天暦三年夏四月朔掲傒斯记胡氏园趣亭记豫章胡叔俊以高才硕学隐居进贤官溪之上治乃祖西园筑亭其间而逰息之以东南先朝阳而夕隂冝木果而树桃李梨栗南为正阳之方冝芳华而列种海棠松竹者贯岁寒而后凋故以植乎西北中又杂植梅𢾗十株曰梅松竹之友也今皆蔚然为林矣若菊若牡丹芍药之属樷生而可爱皆列于亭之左右以便观赏合而名其亭曰园趣其出入之途在正东近所居也海棠之西有二池央道凿小渠引水经其所居以入于东池渠之上古木参天其先所手植也东池之外又爲大池春夏泛溢可以舟楫池之北爲堂八楹以爲子弟讲肄之所又北爲堂六楹以舘賔客又北爲重屋六楹以藏累世之书此其园外之事又所以爲成趣之本叔俊治家有法临事有㫁凡公上之共必先之故呌嚣之吏不及于门田园山林之务必择子弟之贤僮仆之良者各受其成以治之故丛脞之政不婴于懐子孙之教必隆礼厚币聘良师友以训之而日就月将之功又足以乐其志此外非祭祀賔客庆弔之事不得関说日坐亭上与园丁野老论农圃之要除其榛秽脩其经术疏其流泉时其灌溉观其华寔之生成阅隂阳之变化以察夫消息盈虚之理而忘其世虑客至则觞咏啸歌或风乎松竹之间或纶乎清池之上云山烟水交错乎指頋之间而园中之趣虽万钟之禄不与易也是故志定者不迁理逹者不惑事治则情逸心旷则境融虽崇台累榭竒芳异物之观名姬淑媛哀絃急管之奉悪足并语哉叔俊于是不可及矣其子棣请予记之为序其说俾归刻于亭之上杨氏忠莭祠记庐陵杨氏作忠莭祠者何昔金人犯宋沿江诸郡皆望风奔溃其先忠㐮公邦乂以建康通判𬒳执骂贼死韩侂胄専国擅兵文莭公万里以寳谟阁学士家居闻之三日不食死故合而祀之也中祀建康通判赠通奉大夫存者何尝以直抗蔡京为杨氏忠义开先也别祀广东经畧使长孺吏部郎官孙孖同知崑山州事学文者何经畧仁声义寔风槩天下在广东三岁禄入七万緍尽以代民输丁租不持一钱去吏部闿通敏惠奉法循理爲时良臣崑山好徳尚义能以私钱复文莭故居割田百𤱔以建祠事皆克绍先烈者也天下杨氏皆祖汉太尉震庐陵之杨则自蜀徙盖太尉之孙唐国子祭酒膳从橲宗幸蜀而居眉者之后也自秦汉之后有天下卓然有三代之风者宋而已方其盛时欧阳文忠公以古文正天下之宗明王道之本及其衰也杨忠㐮胡忠简以大义折敌国之气奋中兴之运当其亾也文丞相斩首燕市终三百年火徳之祚为万世亾国之光而皆出于庐陵何其盛哉夫卓然可继三代者宋也然夏之亾以桀之暴殷之亾以纣之虗又以汤武继之冝其东征西怨无思不服惟周以弱亾与宋同然周之东迁亦有杨忠㐮胡忠简乎周之亾亦有文丞相乎是能使周之乱亾犹有愧于宋者杨忠㐮胡忠简文丞相也文丞相之死岂非有忠㐮文莭为之标准乎不然何又出于庐陵也忠㐮不可及己至若文莭年六十余已悬车告老将二十载矣闻一权臣擅国遂至饿死使在文丞相时当何如哉故庐陵若欧阳氏杨氏胡氏文氏又有身致干祐之治若周文忠氏皆国家之元气也而欧阳氏又庐陵之元气乎崑山之子元正请记忠节祠故并及之呜唿观杨氏祠则庐多贤之故杨氏人物之盛宋三百年飬士之效亦可见已世好言士无益于国可乎元正亦杨氏之贤子孙也由太常奉祀为江西行省属祠成于大徳七年记作于元统二年孝通庙记临江新淦之上㳺有镇曰峡江镇有龙母祠曰孝通之庙古祠在今徳庆之悦城镇峡江受吉贑南安诸水又豪啇大贾之所㑹两山如束水势湍悍岁𢾗壊舟楫必有尝受神赐于岭海之间而分祠于此以厌水患然不可攷矣凡舟楫上下水旱疾疫必祷焉至大二年镇民唐文夀既倡义以敞其楼延祐改元王友忠复新其殿至元二年丙子之夏余扈从上都庐陵龙立忠始介临江孔思济及其郡人李源请志䴡牲之石夫作于始封之庙则有唐宋之碑今作于分祠必槩见神之始末俾乞灵者知所本也按唐李景休赵令则碑神为秦温氏之媪渔于程溪淂巨卵藏于家生七龙五雄二雌从而豢之鳞角既具乃放之江媪日候江次龙輙荐嘉鱼于媪若致飬焉者始皇帝闻之召媪媪行中流龙挟舟而还媪死邻人之程之左澨绛水之濵后有衰麻而杖哭诸墓且悪其廹潮汐也一夕大雷电迁之髙岗郷人祠之始此自唐天祐歴宋由永安郡夫人五命为崇灵济福妃五龙子皆爵彻侯二龙女皆夫人额曰永济改曰孝通大观二年所赐也夫物于天地莫神于龙有功于天地莫大于龙故其徳配干为鳞虫之长出入变化不可测度媪非产龙徒以豢育之恩生则荐鳞食以飬之死则为衰麻以丧之迁宅兆以寕之学士大夫之子孙有所不能而龙能之则知忠孝之大莭又莫过于龙也龙之徳其至矣乎夫龙潜于深渊之中待时而动所以感雷电降雨泽鼓涛浪摧崖裂石皆龙之能事也而谓善覆舟溺人非龙之心也有违孝悖忠贼仁害义自絶于天者适与之遭耳宋之时吾里有孙先生伯温者摄象州守部饟襄淮巢湖大风涛㡬覆舟先生朝服拜于舟龙若出荅拜水上风立止龙之佑助善人如此苟为善龙有弗佑之者乎由是观之人之遇覆溺者非龙也人也福善祸淫天之道求福不囬人之道天人之际龙知之矣媪以慈致龙之孝庙食千五百余载龙其可诬矣乎敢书以告乞灵者至元二年丙子六月甲辰记后二年已夘乃求重书刻之石集贤直学士朝列大夫掲傒斯志易州定兴县城隍庙记城隍神天下通祀或有天子封或无封其垣屋器服一拟于王者虽有彊毅聪察之吏不敢废水旱疾疫必祷焉易之定兴庙于邑之西南隅制古而地僻大木蔽亏莓墻藓砌黮然云兴肃焉风行过者悸心入者易虑而祷亦輙应屋之挠壊缺漏以时葺之无所改作而垣独完于是邑人张伯祥䓁因翰林从事杜徳逺谒记勒石夫山川之蓄都邑之㑹民物之富精合气融动必有神神者隂阳之至徳祸福之枢机也躰之则应感之则通非有待于祠祀尸祝祠祀尸祝古人所以事神非神之本也后世殚财力竭智虑黩法乱制求以事神神其享之乎惟兹庙侈不陵莭俭不失度庻㡬能以礼事神者冝祭享而民寕然记者所以着始末叙因革今皆无所于考独记其事神之有礼也延佑三年夏四月癸酉翰林国史院编脩官掲傒斯记掲文安公文集卷之十揭文安公全集揭文安公全集卷第十一掲文安公文集卷之十一掲曼硕傒斯着门生前进士爕理溥化校録记庐江县学明伦堂记庐江县古庐江郡治焉今无爲州东有巢白黄陂之浸西有桐舒之蔽前临大江北界合肥山髙而水深邑大而土饶风俗淳古民习礼譲故易治而速化延祐三年邑令史伯杲新孔子庙后九年邑令张导礼更爲神像及礼器至顺二年春二月砀山成君克敬継为兹邑祗谒先圣先师退即明伦堂敎宫以下以序列坐歴问风俗臧否吏民所疾苦古今贤士孰忠孰孝各以所闻知敬对起瞻栋宇摧挠腐贩蹙然曰是固出治之夲乃尔而缓乎即日出私钱为民倡合所淂缗钱七千五百有竒三月丙戍即工秋七月戊子落成凡为屋六楹丹墨藻缋髙壮宏严始于庙称子是人皆知君所以为治之意不待教令日趋于善明年夏属舒城宰爕理溥请予记夫明伦之说具在六经其要君君臣臣父父子子而已若尧之惇叙九族舜之敬敷五教禹汤文武周公之所以化民成俗孔孟之所以垂世立教皆是道也是故君不君则天道乖臣不臣则地道暌父不父子不子则人道絶其故亦大矣孔子曰斯民也三代之所以直道而行也以其道治其民夫焉有古今之间哉君子受于承于师偹于身施于家行之于乡居一邑则以之治一邑居一州则以之治一州任天下之责则以之尽天下之责不以上不知而慢其政不以下不从而怠其教彼方以去礼絶义爲恱我则曰天叙天秩不敢废也彼方以殚财毁质为欺我则曰福善祸淫不敢诬也夙夜孜孜求夫在我孟子曰三代之学皆所以明人伦也君子之学也求以明之而已君子之行也求以推之而已此非独为成君有民社之告所以为升其堂立其庭为师弟子者之告吾闻邑有文翁者有周瑜者有毛义者虽不足以上方三代盛时之士然其所以事亲事君之道有能跂而充之亦庶几焉是役也相其成者主簿卢廷瑞董其事者邑士洪琮薛兴宗成君字简卿盖贤大夫云靖州广徳书院记靖州居椘极壌洞庭潴其左巴蜀据其右狑獠与隣猨鸟与逰而兵革之所狃习也然其民好闘而勇于为义虽寡学而易感犹有屈贾之遗风焉自魏文靖公窜靖州士始知学近来有粟朝仪者靖之㑹同之贤者忧其土地僻陋去上国遐逺士不典于学惴惴然恐王化之不流廼筑书院于居之里因其郷名曰广徳厚岁币以聘师髙廪稍以飬生徒凡郷之子弟俊茂者寠不给者咸得来学其中弦歌之音甫作而隣警当报大兵督饷学遂瓦觧事㝎凡园田进取之务悉置益广栋宇豊聚蓄招徕生徒由是复振且欲示子孙母替厥服介其友谒文于余天民之降衷秉彛虽有居天地之外未能或之违也故三苗负固舜舞干羽而来格越裳肃慎去里万里慕周徳重绎而来朝至于文翁之在蜀韩栁之潮与栁皆能一旦変文身椎结之俗千载称文献之邦盖可騐矣然彼皆大贤之所为徳盛而化溥道髙而名流其入于人易今粟氏以穷邦韦素之士奋然鼓舞义以韩栁文魏之自任亦可谓难也巳呜唿士之居是卿㳺是郷以及粟氏之子子孙孙而有违其志背其道壅文教而不宣而惟暴弃之㱕复何颜以自頋其身耶可无念哉其爲屋椽础之数若干工匠之计若干自相攸乞成之歳月廪给之寡伙咸俾刻于碑隂焉广州增城学县记入其邑人民聚田野辟学校脩其政可知矣在国𥘉广之增城孔子庙火于兵进士李肖龙刻木主祠于士人郑聪老家郑遂以宅爲学歴五十余年未有能复之者至顺二年前翰林从事盱江左江由广州香山令湖州经歴加奉议大夫尹增城淂故址城西沖霄门外百八十步面凤䑓负亀山水萦廽如带始合谋迁之于是列士输币群工效能頋济阳复选其材頋宗兴张悟道李夀李惟佑郑元善董其役始是年冬讫明年秋凡爲殿六楹崇四寻有三寸广六筵有五尺深如广而去其筵有八尺堂四楹崇三仞七寸有半广十有一筵七尺有五寸深视广而去其八筵六尺有五寸门之楹如堂之数崇不及仭三尺四寸有半广如之深不及筵二尺有五寸左右为庑皆十有二楹崇二仭有一尺深二筵有二尺堂之东为郷先贤崔清献公祠四楹崇二仭有一尺广二筵有八尺深如广而去其二尺内环崇墉外缭松竹堂之北有山又植松五千余株而亭其上可俯覧一邑之乃胜休工休徒以舍菜礼告成于庙崇儒师使申其教𣸪诸生始修其业和民人使获其所而政声作矣又因南雄教授李显求刻石之文于余以着乆逺遂告之曰学校者所以明道设教之地也道非圣人所独得非有愚智逺迩古今之间学则至焉増城虽僻在领表声明文物与中州䓁而不能以圣人之学立身弃其身者也不能以圣人之治治民弃其民者也弃身者殃弃民者亾故立身莫先于学治民莫先于兴学左君治香山既能以兴学为首务今又以治增城弗弃其民矣二邑之士皆能有以立其身矣乎重为告曰夫子万世南面享天子之礼楽天下皆知为圣增城既庙礼夫子又祠崔公岂不以为贤乎贤如崔公则祀之况有不止如崔公者乎君子亦务学哉至顺三年十月具官掲傒斯记亭记泰㝎四年夏六月余自清江镇买舟泝流而上未至庐陵二十里有巨石如夏屋嵌立江右渔舟贾舶胶葛其下前挹二洲人烟鸡犬出没诞漫又拏舟前行数百里有小溪出谷中仰见层峦葺拥云木森恱遂舍舟循溪而入越五里划然开朗左右环合风气蓄宻有巨塜隆然在山半由塜之左又入小谷有屋数间题曰亭乃坐亭上召守塜者而问曰地爲何曰爲书堂原塟爲谁曰爲阮氏何氏曰民望曰吾知其爲人矣是尝以年十三风雪徒步求书福建宪使出其父于狱者是尝佐其父连山簿尉摄兵马钤辖抚洞獠有方者是尝㧞俘虏之子于军中以还其友赎俘虏之母于邑大夫以还淮僧责名家之女于歌筵以还其夫且给其家使改过易行者是常爲郡曺又爲县都曹寛海艘之役罢坑治之害者是尝受知滕国李武愍公恒及其子平章公世安椘国程文宪公鉅夫南䑓薛中丞居敬孙御史世贤者尝为翰林潘侍读昻霄为监察御史时举为江西宪椽不果用广东帅荅刻海朝京时湖广燕右丞公揇为司农时欲举为椽不就者遂升髙而望青原天容天玉诸峯如剑如㦸如屏如帷如卓茟者陈乎其前东山墨潭蛇山之属如骞如倚如据如伏如如绀者缭乎其后飘然如匹素渺然如白蛇自天南千里不息而横截乎党滩者赣江也朝晖夕景长云广雾明灭変化不可殚纪冝乎孝子慈孙于此兴屺岵之悲而无穷也于是怆然而下复坐亭上拊髀而歌曰山川信美兮心孔悲往者不可作兮来不可期左右皆欷歔不自禁乃就舟至郡以其状告知徃来者曰然是其仲子清江教谕浩尝庐墓其中且将葬其父于山之左腋他日为投老之地者也居数日若来见戚乎其容恳乎其言与语亭事泫然流涕曰先子之藏也再阅月乃请记夫父子者人之大伦也生死者人之大故也子虽甚爱其亲不能使其亲之长存父虽甚爱其子不能使其子之皆孝极夫登髙丘临塘墓不必其亲之所藏未有不悄然伤懐彷徨踯躅者人之至情也况浩兄弟之孝临其亲之所藏者乎然孝于亲莫大于敬其身敬其身莫大于励其行虽𬋩歌盈耳献酬交错常如屺岵之时庶毋负兹亭之所以名也乌乎当至元风乕云龙之世使民望少自损何所不至而寕为郷善人以终抚其山川天固将启其后之人矣民望讳霖号石峯居士好学而尚义晚尤嗜佛老之书娶吴氏有四子曰均浩铎焕女四嫁士族孙男七人是歳九月记善余堂记饶有善人㞐安仁华蘃峰之西玉真台之东华山之阳张果峰之北曰胡君茂卿治狱多隂徳其祖父皆好善郷之老长大夫士相谓曰易太传不云乎积善之家必有余庆请以善余名胡氏之堂又购昭文舘大学士李博光书以遗之至顺元年其子式入史舘与余深相好又明年请记于余余曰夫善人孔子犹叹其不淂见孟子犹闻之喜而不寐况治狱平尤人所难者乎茂卿之生父盖年四十有五矣甚爱之未成童好学孝谨父愈爱之我元有天下所与共治出刀茟吏十九卿亦起为县曹然在诸曹中独异其治狱情可贷者无不贷之死可生者无不生之民亦莫不自输其情而刑以不滥县长贰及同列多嫉怒怨悪之而不敢言乆乃服其为人元贞末县有盗捕人不淂尉輙以疑似捕齐民七人日搒掠鍜练之狱具移县县长贰皆喜其淂盗立関三木置狱中上遣使决且至卿入狱语七人曰皆言汝䓁非盗何不自言衆涕泣死不敢异卿曰汝弟言当助汝否即旦夕死七人遂极言冤状令怒不聼卿前争曰七人一邑之人皆知为非盗以为盗者独尉与令耳奈何欲杀七无罪以逭失盗之责失盗之责亦至死耶令黙然竟释之七人归皆祠卿于家顷之以群曺摄县诸曺长有为县豪主钱谷致冨饶者豪常欲坐以事杀而并之未淂间闻与妻前夫女姦乃大喜曰即坐与亲女姦罪至死遂白县治其事县淂重赂皆许诺卿亦佯许之及捕治事有寔然非亲女故匿不发豪曰求阅其狱尽如指意无异狱既具上府卿宻疏女族姓及祖父名牍中府閲狱见所引女族姓祖父名召谓卿曰卿真长者当为卿成此名竟以异姓女杖而出之卿为徳类此名至不可敷此其尢彰明较着人所常道之者后生五男子皆秀颖出群曰吾父积善惟吾人一吾今有五子天与吾厚矣即自免帰田里飬亲教子县长吏就问政事淂失随事诚告不及于他父年八十一终卿今亦七十余矣教五子皆为儒阖门雍睦人取以为法可谓善人也巳矣夫善者天地之心天之于物无所不爱善亦无所不爱故曰顺天者昌逆天者亾昔于公治狱有隂徳髙其门闾令容驷马车曰后必有兴者其度浅矣其报不丧如取诸劵胡茂卿为吏治狱平身未出曹椽之间淂五子即自贬损罢㱕若欲以其余遗子孙者固自有迳庭㢤余尝过善人之郷问其名则皆喜而对问其人则莫不且言且颂望其居则竹树䓗欝禽鸟之声喈喈及其门则鳮犬不惊童仆闲暇皆充充然有自淂之意升其堂则尊者不严而威卑者不令而从凡如是其后未有不昌者有过畨君之区行云锦溪之上望玉真华蕋诸峰求善人胡氏之家其㞐人有如是者必其䖏也至顺三年八月日记进徳堂记彭氏之堂曰进徳立训也上念乃祖之令徳下悯时俗之日替将纳其子孙于善也𥘉彭氏世居武夷宋之时其祖蔚与李丞相絧同学李丞相贵显即谢不见李丞相镇江西书数往乃肎来裵徊东湖上因㽞不去然终不应其辟遂隐居郡之新吴山中其七世孙敬则以文学官逰四方覌四方之俗疆相并衆相陵智相倾卑尊易序疏戚易位废礼义违政教日甚懔然惧曰吾子孙亦将有一于是乎乃㱕作是堂以示训故去华就朴以教俭髙亷重阶以教严歳时奉烝尝以教孝序尊卑以教敬存孤弱以教慈合宗族以教和撢礼楽敦诗书以教学又惧近之弗察逺之弗明也属余疏其义以广其训刻石屋满朝夕俾覌省焉余乃言曰俭者徳之莭严者徳之制孝者徳之本敬者徳之基慈者徳之爱和者徳之顺学者徳之聚俭则财用足亷则上下辨孝则仁义坐敬则礼譲兴慈则恩恵长和则九族亲学则万善明徳虽美非俭无以㝎其制故为训之始徳虽偹非学无以约其礼故为训之终由之则昌舍之则亾不可湏臾出乎训之外故表名以着逺服之若华衮佩之若琼琚嗜之若膏梁䖏穷约而弗滥履贵盛而弗泰蹈危难而弗慑仰不愧俯不怍然后可以充乎徳之寔进乎君子之域而为彭氏贤子孙夫如是岂惟新吴之俗将化之推而放之四海而准国家之求忠臣良士必集彭氏之门矣夫徳盛者必有后以李丞相之贤而不能屈乃祖之髙是必在后之人余于斯堂卜之矣夫作堂以立训𫐠训以发徳夲乎志也故不着其岁月始末及筵楹础筵几之类蔚字子革自号石溪先生敬则孛静中云常州通真观脩造记保和通妙崇正真人徐公𢡟昭住常州路冝兴州通真覌之十有八年重建三清殿又十有三年为皇庆元年建玉皇阁阁崇十二寻有半其材皆出于江东故山其始也材大而匠弗胜其成也不二纪而栋已挠延祐七年龙虎山道士张君徳隆嗣主观事廼量岁之入莭浮缩滥为东西方丈以翼之使危有持而颠有扶以永徐公之绩为三门以蔽之使内益尊而外益固以严神明之㞐财用既足经制既㝎㑹玄教大宗师特进吴公入奉内祠请以郡之天申宫都监陈景𢡟提举观事以董之凡钱谷之计一聴其出入焉大宗师从之于是陈君惟大宗师之教是承大宗师惟张君之託是重趋事赴功夜以継日时歴月道溃于成内则阁遂其安地仪其灵车轩洞户岩䆳深靘冬无烈风之忧夏无熇日之苦谈经论道坐以忘疲外则髙甍崇阿巍巍堂堂人者心动过者额手亷陛不加而峻面势不改而雄而徐之功立矣大宗师楽其有成也进陈君提点以昭其勤张君亦再𬒳玺书赐号冲真明逺玄静法师以重其山夫阁虽髙有翼焉则不扶而自正宫虽闳有蔽焉则不守而自固吾于是淂治国之要焉覌淂徐公而地以兴徐公淂张君而业以隆张君得陈君而志以成而又淂大宗师旌善报劳而継者知所劝吾于是又淂任人之道焉是役也一举而衆美具斯亦足矣阁之前有井极甘冽相传李洞宾尝浴丹于此井之上有二古栢高十丈大数十围一夕飞去观始于陈大建中额由弘道三钖为今名天厯二年六月二日戊子记袁州冝春县逄溪山圣夀寺记袁之冝春有逄溪山者以逄溪禅师得名或曰逄本作蒙传灯録失之山有寺曰圣寿即逄溪禅师所建也名与萍郷之杨岐南源相伯仲𥘉马祖以佛法振江西逄溪禅师与杨岐甄叔南源道明同事之于八十四人之中故帰皆建坛塲以阐其师之道武宗废天下佛事独逄溪寺以圣寿名获存入国朝多郡之南泉山慈化寺僧主之至顺元年冬寺灾长老妙愈即日发公库钱鸠上度程斩大木伐坚石大改作之再岁而毕视旧有加焉愈闿疏敏给亦南泉普莲宗主明炤慧觉圆应大禅师慈昱之徒也普莲建造为天下最故愈亦称能亊云请着其事于碑辞曰有蔚逢溪马祖之徒寔开此山数不载余杨岐南源鼎足以居堂堂愈师是纉是啚欝攸降灾忽焉为墟愈頋而叹激烈奋杨畚焦辇烬正位㝎方经工程力攻坚择良罔敢或易㒺敢不臧廼基廼构廼指廼授执前执后执左执右殿堂门亷庖庾库廐髙者云覄深者谷授比麟次壮䴡完厚焕若天作俨若神造世尊穆穆列衞肃肃逄溪有觉是頋是复愈帅其徒载祈载祝天子万夀庻民五福山增其髙水益其深逄溪有觉是頋是临愈帅其徒载祝载钦天子万夀庻民一心庐陵县丞冯君脩造记吉安于江西为剧郡庐陵于吉安为剧县古号难治急则怨缓则怠怨则身危怠则政弛日惴夕惕仅免于戾然亦未尝无名守令也延祐六年冬十月之望监察御史部行至郡视故医学前直嚣市傍切狱垣以爲非冝喻郡亟迁之十有二月郡上曹言故庐陵县治夷衍爽垲可迁𥘉废其地以爲纹锦院机络之局而县寄栖郡治之西五万仓至是乃命増筑纹锦院以䖏机络而以其地爲学徙县治旧学而复故仓三役并兴悉以县丞冯君克敏董之君慨然受命而不辞曰吾弗爲必有病吾民者至矣㑹是歳君当督输即风输者出力佐之淂楮弊数千缗遣吏治木诸县皆与木返币木石既集乃择亷敏吏任其事明年春正月新纹锦院堂亷坊局及诸傍舍余八十楹二月已未局乃迁是月建医学为开天之殿以祠三皇六楹为两庑以列从祀皆十有三楹门十楹外为灵星之门以偹制度殿之后为讲学堂六楹及庖库之次十有八楹西为教官之署凡为屋十有二楹秋八月戊申学乃迁是月建庐陵县为聴事之堂四楹有有荣左右有次皆四楹为两庑以居六曹皆十楹门八楹其东为都曺之署凡为屋廿楹冬十有二月庚午县乃迁凡三役工徒之费出于寓公大家及寮佐之所助者万二千缗有竒不足皆君自更之自经始以迄于成或完旧而益新或更剏而改作一木一石必量其材而用之一钱一粟必度其冝而给之寛不至弛勐不至残调其寒燠时其饥渇吏无奸欺民不告劳故其成功敏而无怨言夫为政不难母轻民力而巳传曰不伤财不害民又曰莭用而爱人使民以时夫莭用故不伤以时故不害惟君力行之故其爲政平易民信民歌颂焉大徳中金华胡君长孺分教盱江摄録事视其屋懔将压曰是将病吾民矣不喻月新之或曰此非挕职也君笑而不言嗟乎惟君子爲能忧民之忧楽民之楽况冯君身居其任者乎虽然有二君之心之才则可不然均爲怨府矣岂必庐陵㢤医学教授严君夀逸刚正人也美其事请书于石以示后之爲政者且以见郡之能使人也君字彦逹濮人歴宜春髙安彭泽三县皆有名昭勇庙卷雪楼记吴折冲将军西陵太守寕既与周瑜鲁肃吕䝉陆逊之徒并立大功世庙食兴国之东六十里冨池之口龙光山之下后千余年宋有天下録前代忠臣义士复赐将军爵一命而公再命而王七命而数物偹号其庙曰昭勇门曰表忠而将军之灵以益着自始封百七十有八年而建楼于庙之北名曰卷雪又百十有二年而燬于景㝎元年之兵又六十有三年为皇元至治之二年祠官九宫山道姜守夷与里人刘舜元及其徒子如渊爰谋爰度筮日他事郎楼故基为屋八楹中为重屋六楹崇七寻有半仍命曰卷雪之楼左頋舒蒲之渚右据黄龙之湾前俯大江后控衡庐北望长淮之外以天为际方其惊风忽𧺫白浪昼立天地低昻川谷吐吞则思将军之在吴也威名动山岳谋虑出鬼神奋百骑而曹瞒夜惊戦孤军而张辽早却临夏口而黄祖授首搤益阳而関羽退师指皖城而朱张擒入夷陵而曺仁破何其忠且勇也及夫风霁浪弭上下一碧长空冥冥白鸟孤没则思将军之既没也三国为墟五运迭兴南北纷纭或离或合将军犹以余忠遗惠隂隲下民冯大江而扬灵南面以頋享又何仁也登斯楼也岂不念曰以区区之吴而有江表数州之地仅足以抗蜀魏将军一输其忠而庙食百世况戴天履地美衣豊食倓然臣子于今之世者乎故君子立功立事必思以显当世而垂无极斯楼之作亦非徒欲覌涛浪穷胜槩而已盖所以劝忠也以三子兴复之心而属余记不可不以书神姓甘字兴覇巴郡临江人累号爲昭毅武恵遗爱显灵王云法印寺记豊水之东凤池之西有寺曰泉林宋治平三年改赐法印木有豫章枫槠松栢之茂水有钱塘美泉之注脩行万箇崇墉百堵自江禅师至齐十有二传而中徽自觉昇至心日十传而复振𥘉昇偕其徒徳之广慈抚废虗啚前规起嘉泰开禧力复旧贯徳再传曰継澄始买饭衆之田十亩有竒澄之徒慧明复淂田二十亩以爲长明灯供宋律寺覌母买民田而明以高行絶学善爲方主翰林学士徐公经孙礼部尚书雷公宜中故淂诸长明灯至于今不废明之徒永庆庆之徒祖荣复广田百亩而寺之计益滋又三传是为心日心日既嗣百废脩举效献力者争尽其用大徳六年重覆佛殿祠后土殿东先师及诸长者殿西明年重覆三门又明年两庑及库庾庖湢皆撒而新之皇庆元年建法堂四楹中奉覌音大士延祐六年楼于堂之北东上庋佛书下列僧寮明年又楼于堂之东南虗中以为斋堂其东以舘賔客若山门若县钟之楼方程村度地而申为之自大徳以来凡所修营或资于人或出乎已皆日之孙福权之力也权既能尽瘁以成其祖及其师圎炤之志而权之徒惟胜复能屈身贸易佐匠计胜之徒弘易日诵华严帰质田以相权之功是皆儒门所谓孝子慈孙者也方今上自京师下逮郡邑致崇极于佛者莫不因物产之盛国家之力犹恒若不及况泉林不仰县官不资常住振法基于未坠招宗绪于无穷者乎冝为刻辞着在金石其辞曰佛入中国余二千载厥象伊皇髙视六合横敷四海其流汤汤河汾着书佛乃圣人教则西方明明我朝并见三氏奄有万国列刹想望照地烛天前无古昔割腴钖衎跨州连县宝衣玉食式名休祥保合太和孰臻其极㦤此泉林扶颠持危僻在东湖毕力殚虑祇率乃亊有抗厥𥘉广殿重楼高壮邃严弗俭弗踰浏浏清泉落落长松楽是幽居有诜其徒有秩其仪趾徳済美群经在几钟鼓在以祝天子永遵其道传灯经祖以作教轨冲玄观记皇庆二年春二月始作冲玄覌夏六月覌成寔在冨州之南第三十七福地豊山之阳五里所雕峯之下因黄氏之故祠也西南维黄氏世盛宋庆元𥘉朋党论起朝奉郎干办行在诸司审计司瀛进谠议十二萹歴诋外戚韩侂胄蠧国乱政天下诵其名嘉㝎𥘉以夀终其子通直郎知衡州常寕县直方葬于峯之南双井原因建祠曰双井庵命始豊之仙林覌道士灵宝大师赐𬗋欧阳某奉祠事且约世守之未几常寕之夫人徐氏卒峯之东白竹原亦建祠曰白竹菴皇庆二年常寕四世孙征东儒学副提举可自双井巷延礼聂爰静主之师至即撒旧祠辟地为覌不数月而工毕飞殿壮䴡高广雄深门庑端直庖廪完固飞云之楼矗其西黄氏及后土氏之祠翼其东文梁藻井之制云房斋庐之次煌扈于其内钟鼔之声笙磬之音镗鎝乎其外于是昼雾出楹夕淄殷砌帨栢拒冬长松无夏神若仙人儵忽来徃山川不改其旧而十倍故祠矣请名曰冲玄之覌又尝与其师欧阳维新买田五顷有竒至是尽帰子覌以飬学徒奉釐事君子曰惟不贪故能忘其利惟不私故能成其功忘利而有成功非信道而勇于立者不能也使聂君不爲老而爲孔氏淂志当世所至冝何如黄氏其知人矣延祐七年春征东之子尚敬尚忠请伐石纪功因推道徳之端极内外之辨而爲之辞以授其徒黄晞平孙诚则䓁刻之其辞曰猗欤邈㢤五千之文上探无始下酌黄轩逹性立命执经御权刚柔存亾进退后先糠粃天下道徳之源玄门既辟教道滋盛水旱疾疫祷祠禳禜一唿一吸一动一静奔走雷风鬼神受令上好下效此求彼应乃道之文匪道之性志士长徃独善其身錬形制魄守精驭神蝉蜕守内飞翔天津匪道之隆乃道之屯孰行罔至孰用㒺治萧曹以臣汉文以帝慈俭为宝敦朴是贵虽慙三五终迈七制迨于我元搃揽万囯囯既殊俗治亦异术既尊素王亦兼老释或齐以礼或道以徳化成天下立治之极豫章南境豊城故邑崇崇始豊神明所集跂彼雕岑云蒸雾有屋渠渠有阯岌岌伟哉聂君有此骏功黄氏以祠老氏以宫居有所飬学有所宗敬哉学人罔或不恭执徳之恒守道之中祈天永命万世攸同彭州学记蜀彭州孔子庙学燬于兵九十余载有司偹位因弊承简春秋有亊绵蕝行礼治具弗张民习于野至治中太守刘隆畏上威徳思夲政敎爰谋爰度廸复其旧而教飬之道犹阙今太守则日兴学而不知教飬与无学同于是缩溢莭浮举俸称贷月计其息恳废辟荒时值嘉谷岁取其入以其祭飬以为经常合凡民子弟之俊秀者三十人立师以教故入其庙则栋宇雄䴡礼楽偹举圣师洋洋不动而应入其学则堂宇脩㓗絃诵洋溢民吏观感不令而化其文学姓某㳂牒京师请纪金石乃告之曰惟蜀与宋终始声教沦洽民心固结故国朝用兵积数十年乃克有㝎土着之姓十亾七八五方之俗更爲賔主治者狃闻袭见以道风旧俗爲可鄙前言徃行爲可陋至有鸿儒宿学林潜谷逝其道莫闻况𣸪有知学校㢤故学校与道兴废上不知学则失其教下不知学则失其政学校废政教失治道㣲矣而彭前守克兴后守克承継善趾美作民父母诸生其有思乎夫蜀学有杨雄文有相如治有文翁诸葛下迨唐宋群儒迭兴徽言㦤行着在简册舍疵取醇使合孔子之道父以教子兄以教弟朋友相讲里巷相习以翼圣人之治则蜀之人父父子子君君臣臣劔阁无所用其関瞿塘无所用其险必自彭始诸生朂之母负诸守之意与圣天子之望元统二年八月日记揭文安公全集揭文安公全集卷第十二掲文安公文集卷之十二掲曼一硕傒斯着门生前进士爕理溥化校録碑大元勅赐脩堰碑江水出蜀西南徼外东至于岷山而禹导之秦昭王时蜀太守李氷凿离堆分其江以潅川蜀川蜀以饶自秦歴千数百年所过冲薄荡啮大为民害有司岁治隄防百三十三所役兵民多者万余人少者千人其下犹𢾗百人人七十日不及七十日虽事治不淂休息不役者三日缗冨屈于赀贫屈于力上下交病㑹其费岁不下七万缗毫发出于民十九藏于吏㮣之出入不足以更费至今上皇帝即位之明年佥四川亷访司事吉当普廵行周视淂要害之䖏三十有二余悉罢之且召灌州判官张弘计曰若甃之石则役可罢民可蘓弊可除胡惮而莫之爲弘曰公虑及此此生民之福国家之幸万世之利也弘请出私钱试以小堰堰成水暴涨堰不动乃具文书㑹行省及蒙古军七翼之长郡县守宰郷遂之老各陈其便宜皆曰便复祷祠与神约昔凿离堆以冨川蜀建万世之利神之功也今水失其道民失其利吏乗其弊若此而神弗之救是神之惠弗终也神克相予予治神弗予相请与神从事卜之吉于是徴工发徒以至元改元十有一月朔肇事于都江堰都江即禹凿之处分水之源也塩井関限其西北水西関据其西南江南北皆东行北旧无江氷凿以辟沬水之害中为都江堰少东为大小钓鱼又东跨二江为石门以莭北江之水又东为利民䑓䑓之东南为侍郎杨栁三堰其水自离堆分流入于南江南江东至鹿角又东至金马口又东过大安桥入于成都俗称大皂江江之正源也北江少东为虎头山为閗鳮䑓䑓有水则尺为之画凡十有一水及其九其民喜过则忧没其则则困乃书深淘滩低作堰六字其傍为治水之法皆氷所为也又东为离堆又东过凌虗歩云二桥又东至三石洞酾为二渠其一自上马骑东流过郫入于成都古谓之内江今府江是也其一自三石洞北流过将军桥又北过四石洞折而东流过新繁入于成都古谓之外江此氷所穿二江也南江自利民䑓有支流东南出万工堰又东为骆驼又东为碓口绕青城而东鹿角之北涯有渠曰马㶚东流至成都入于南江渠东行二十余里水决其南涯四十有九岁疲民力以塞之乃自北涯凿二渠与杨栁渠合东行𢾗十里复与马㶚渠㑹而渠始安流自金马口之西凿二渠合金马渠东南入于新津江罢蓝绽黄水千金白水新兴至三利十二堰北江三石洞之东为外应颜上五斗诸堰外应颜上之水皆东北流入外江五斗之水入于马㶚渠皆内江之支流也外江东至崇寕亦为万工堰堰之支流自北而东为三十六洞过清白堰东入彭汉之间而清白堰水溃其南涯延袤三里余有司因溃以为堰堰輙壊乃疏其北涯旧渠直流而东罢其堰及三十六洞之役嘉㝎之青神有堰曰鸿化则授成其长吏使底其功应期而毕若成都之九里堤崇寕之万工堰彭之㻚口豊润千江石洞济民罗江马脚诸堰工未及施而诏亦责长吏及农隙为之诸堰都江及利民台之役最大侍郎杨栁外应颜上五斗次之鹿角万工骆驼碓口三利又次之而都江又居大江中流故以鉄万六千斤鋳为大亀贯以鉄柱而镇其源以捍其浮槎然后即工诸堰皆甃以山石范鉄以関其中取桐寔之油刀麻为丝和石之灰以苴罅漏御水潦岸善崩者宻筑江石以䕶之上植杨栁傍种蔓荆栉比鳞次頼以为固盖以数百万计所至或疏旧渠而导其流以莭民力或凿新渠以杀其势以益民用遇水之㑹则为石门以时启闭而泄蓄之凡智力所及无不为也𥘉郡县及兵家共掌都江之政延祐七年其兵官奏请独任郡县乃以其民分治下流诸堰广其増脩而大其役民苦之至是复合焉常岁获水之用仅𢾗月堰輙壊今虽縁渠所置碓硙纺绩之䖏以千万计四时流转而无穷其始至都江水深广莫可测忽有大洲涌出其西南方可𢾗里人淂用事其间入山伐石崩石已满随取而足所向皆然蜀故多雨自𥘉役至于工毕无雨雪故力省而功倍而民不知劳若有相之者亦其忠诚所感如此致使天子赐酒之使相望于道省台劝功之檄不絶于吏所溉六洲十二县之民皆歌舞焉而下至郡县上至藩部悪其害已且疾且怨或决三洞之水以潅其次或毁都江之石以害其成挠之百端不㧞益固甫越五月大功告成百一恒费民永休享古未有也而吉当普㑹以监察御史召省台上其功诏臣傒斯记之于碑臣闻水先五行食首八政九畴所序其次可覌矣夫水者衣食之原也然所以爲利亦所以爲害在善导之而已禹平水土犹己溺之后稷播种犹已饥之万世有称焉是故爲政不夲于农不先于水是爲不知务不知务是谓冥行之臣李氷一凿离堆民受其赐吉当普才大而徳敏忧深而知逺不枉其道不屈其志临难忘身爲国忘家安于命而勇于义而知所先务故事可立而功可建其在四川若请罢塩运使司正塩井之法以去其奸利置安抚使抚四方流寓之民使安其耕凿及居台端知无不言言无不合诚国之宝也判官张弘殚智竭虑终始克相其成虽百折而不悔亦今之贤有司乎是役也石工金工皆七百人木工二百五十人徒三千九百人而蒙古军居其二千粮为石千有竒石之材取于山者百万有竒石之灰以斥计六万有竒油半之鉄六万五千麻五千最其工之直物之贾以缗计四万九千有竒皆出于民之庸积而在官者余廿万一千八百缗责灌守以贷于民岁取其息以偹祭祀若淘滩脩堰之共仍蠲潅之兵民常所徭役以専其偃事呜唿后之涖此土者尚永鍳于兹勿怠其政堕其事以为民病以为国家之忧臣拜手稽首而作颂曰凿离堆兮江势分川蜀饶兮民忘为秦秦可忘兮国有人何后世兮忘吾民岁伐竹兮歴岩㠂载乱石兮堰江涛堰无功兮民孔劳民孔劳兮天不吊龙伯怒兮江妃咲岂江之为患兮惟人自厚龙莭兮绣衣炜皇皇兮不我遗召龙工兮汝为汝讵知兮予所期江㴞滔兮广且深鼋鼍出没兮蛟龙昼吟下不可以极兮上若有临洲澶漫兮江之心吾伐石兮石自摧吾召民兮民子来堰既作兮民无患菑此岂予之功兮神汝哀神洋洋兮功既毕堰永固矣民安佚川蜀饶兮国之寔千万年兮功不失惟帝之力兮臣之职重建济州㑹源牐碑皇帝元年夏六月都水丞张侯改作济州㑹源牐成明年春二月具功状遣其属孟思敬至京师请文勒石惟我元受命㝎鼎幽蓟经国体民绥和四海辨方物以定贡赋穿河渠以逸漕度乃改任城县为济州以临齐鲁之交据燕吴之冲道汶泗以㑹其源置牐以分其流西北至安民入于新河埭于临清地降九十尺为牐十六以达于永济渠南至沽头地䧏百十有六尺为牐十又南入于河汶水而㑹源之牐制于其中岁益乆政日弛弊日滋漕度用弗时先皇帝以为忧延祐六年冬诏以侯兮治东阿始脩复旧政诞布新令严暴横之禁杜奸利之门南疏北导靡所寕䖏明年冬以当代请去弗许行视济牐峻怒狼悍岁数坏舟楫土崩石泐岌不可持乃伐石区里之山转木淮海之濵度功即工大改作焉明年皇帝建元至治三月甲戌朔侯朝至于河上率徒相冝导水东行堨其下上而竭其中以储衆材彻故牐夷拗泓徙其南二十尺降七尺以爲基下错植巨栗如列星贯以长松实以白石㮣视其地无有所罅漏衡五十尺縦百六十尺八分其縦四爲门縦孙其南之三北之一以敌水之奔突震荡五分其衡二爲门容折其三以爲两墉四分其容去其一以爲门崇亷其中而翼其外以附于防参兮门纵间于北之二以爲门中夹树石凿以纳悬板五兮门崇去其一以爲凿崇翼之外更爲石防以御水之洄洑冲薄縦皆二百三十尺爰琢爰甃犬牙相入苴以白麻固以白胶磨礲剷磢関以劲鉄厓削砥平混如天成冠以飞梁偃如卧虹越六月十有三日乙夘讫功大㑹群属宴于河上以落之工徒咸在旄倪四集酒举楽作挥锸决堨舣棹鱼贯水平舟行伐鼓欢唿进退间暇其称侯之功颂侯之徳雷动云合且拜曰圣天子継志述事不易任以成厥功惟亿万年享天之休是役也以工计石工百六十人木工十人金工五人土工五人徒千四百二十人以材计木万一百四十有一石五千一百二十有八甓二亿一千二百有五十以斤计鉄二万五千五百麻二千三百石之灰三亿三万三百三十有四以石计粟十二百有五十视他牐三之视旧倍之其出于县官者鉄若麻木十之七石五之一粟五之三余一以便冝调度不以烦民此其大较也𥘉侯至之明年凡河之隘者辟之壅者涤之决者塞之㧞其藻荇使舟无所底禁其刍牧使防有所固隆其防而广其阯修其石之岩陁穿漏者筑其壌之疏悪者延袤赢七百里防之外増为长隄以阏暴涨而河以安流潜为石窦以纳积潦而濒河三郡之田民皆淂耕种又募民采马蔺之寔种之新河两涯以锢其溃沙北自临清南至彭城东至于陪尾絶者通之欎者斯之为杠九十有八为梁五十有八而挽舟之道无不夷矣乃建分司及㑹源石佛师荘三牐之署以严官守树河泊龙君祠八故都水少监马之真兵部尚书李奥鲁赤中书断事官忙速祠三以迎休报劳凡河之所经命藏水以待暍者种树以待休者遇流莩则男女异葬之饿者为粥以食之死而藏饥而活者𢾗千人是以上知其忠下信其令用克果于兹役也侯亦勤且能矣然古者三载考绩三考黜陟幽明故人才淂以自见方世祖皇帝时天清地寕群贤满朝少监马公之徒以陈力载劳垂功无穷者虑之逺择之审任之専也向使侯竟代去虽懐甚忠极智无能䆒于其聀是亦侯所遇也惟兹牐地最要役最大马氏之后侯之功为最盛故详于是碑以告后之人侯名仁仲河南人辞曰昔在至元惟忠武王自南还帰请开河渠自鲁渉齐以逹京师河渠既成四海率徔万世是资朝颿夕樯垂四十年孰慢而堕翼翼张矦受命仁宗号令风驰徴功发徒既涤既脩济牐攸基先鳮而兴既星而休触冐炎曦疾者薬之死者槥之奚有渇饥拊循劳徕信赏必罚勿亟勿遅十旬之间遹溃于成智㒺或遗洋洋河流中有行舟若遵大逵舳舻相衘㒺敢后先亦㒺敢稽贤王才侯自北自南頋盻嗟咨曰惟京师为天下本本隆则固惟帝世祖既有南土河渠是务四方之供于千万里如出跬歩圣继明承命官选材惟侯之遇昔者舟行日不𢾗里今以百𢾗昔者舟行岁不𢾗万今以亿虑惟公乃明惟勇乃成惟亷则怒汶泗之㑹有截其牐有菀其树功在国家为在天下永世是度天华万夀宫碑唐贞元中吉州刺史阎矦隐于城东十五里天岳山之夫容峯后传以为仙云其山世为阎氏业子孙世为郡人山高广可十里俯覧郡中诸山或言古仙人浮丘伯及其弟子王郭二人亦尝徃来其䖏及称山中多光怪倐忽变化甚异延祐三年矦诸孙弘毅即其地祠浮丘以其二弟子及侯配广殿大庭髙门修廊皆合制度又割田廪有道之士以奉祠事明年郡人曽编脩巽申为请于玄教大宗师命为天华覌至顺元年陞为宫明年正一教主三十九代天师加天华万寿宫并书其颜咸谓君子作始罝具金石刻请为刻辞按庐陵志侯名宷𥘉隠夫容后淂道山东南三十里之洞岩临江玉笥山志又言承天宫西南十五里南障山葆光覌有吉州阎使君别墅后淂道衡岳学仙之人固忽不可知而戎昱集载送吉州阎使君入道诗此尤足徴者浮丘事见列仙传天下高山絶境类有浮丘遗迹要不可诘然古之士君子负徳行方艺不见不用于世或着书立言以传其道或躬耕採拾以楽其志或依托佛老以寄其迹若此者世多有之后世至有因之以为冨贵利逹之途赫然与王公大人并驰争先者侯之孙自壮岁抱其才逰京师𢾗被荐不合去最后受知集贤诸学士荐为甘肃儒学副提举又翩然叹曰即见用以踰五望六之年驰𢾗千里之地逐尺寸之禄智者不为也曰天华吾故土吾将老焉其犹有乃祖之风与其辞曰瞻天华之岩岩兮前青牛而后玄武乍蜿蜒而囬伏兮忽鶱腾而轩翥丹霞烂其高兮白云缟乎在下俯城郭之鳞蓐兮覧平原之膴膴香城鬰其在望兮乃匡仙之故居枕黒潭之黕淡兮大江淘而右趋步灵皐而造神澳兮頋列仙之攸舘浮丘既厌世而髙驰兮阎仙又摈余而不返召青鵉使驾辂兮俾鳯以调笙抗文龙之云旗兮仍析羽以为旌兾神君之来降兮余将肃其并迎昔孔子之欲乗桴以浮海兮老聃亦度関而西逰知文武之不可作兮道凛乎其莫㽞何盛世之孔明兮亦高蹈而逺引矧兹邑之鉅䴡兮乃英贤之所藴君子固难进而易退兮亦因时而显隐神君既有此灵宫兮曰高明而又垲山樷樷以四周兮缭青川之凂凂抚下人而頋懐兮歴千岁而犹未改起倚槛而浩歌兮将毕景而靡悔临江路玉笥山万夀承天宫碑天下称大名山在大江之西者三曰匡庐曰阁皂曰玉笥玉笥又为天下絶境按道书及啚志于洞天则太秀法楽于福地则郁木凡为老氏之宫二为覌二十有一而皆统于万寿承天之宫宫在洞天之西三㑹峯之下玉涧之上云即梅子真隐䖏汉𥘉覆箱之麓有覌曰玉梁言𥘉为覌时天降白玉梁因以为名晋永嘉中徙号于此唐之季道士刘潜谷建老君院覌旁曹䖏明亦建精思院而王䖏士遂以覌为灵宝院南唐保大中徙灵宝又貭议合三院之田复爲玉梁覌刘傅陈绍覌王傅丁守玄姚文貭曺傅宋懐徳汪希声皆有道者号玉梁八祖宋大中祥符元年赐覌额曰承天宣和𥘉陞爲宫宫之衆几六千指爲友寮五十余而唐宋之君𢾗设金箓醮于此故玉笥之名震天下大覌庚寅宫灾各出建坛埸以居寮之存者仅十有三灵宝之友曰超燕浩然水竹飬真老君曰智仁玉洞玉山夀玉精思曰清音清隐桐涧道冲云菴建炎绍兴之际管辖刘思齐知宫杨得清始复其宫何道冲何守元継之宫日以脩咸淳中𬋩辖李允一之兄珏为合门宣賛舍人淂幸上为请以甲乙传次从之入囯朝至元二十六年诏加万寿承天宫给五品章以允一为夲宫住持提点兼夲路道録与知宫谢景巽谋大新其宫以称上赐景巽乃种树积财以待之大徳三年𥘉作东西庑而允一卒刘夀翁周源深刘居敬何应仙䓁継之皇庆二年寿翁源深建寿春阁主宰三官三殿延祐改元建三门及正纪堂钟楼斋堂庖库之属至顺二年居敬应仙建三清殿费以鉅万计居敬及李师周各以私钱五千缗倡之余皆出诸宫中王宝仙䓁木惟栋材淂巨檆株于郡人邓守一余皆取之谢景巽所手植之者于是栋宇之制金碧之餙象设之严莫不度越于前矣又増饭衆之田合新旧为亩万有竒而宫始大偹君子曰大江之西虽有三大名山惟此山兼洞天福地之重峯有太白云䑓郡玉秦望之属三十有三坛有太清太一曜明白鹤之属三十有九䑓有东华赤松白云之属十有二谷有彤霞卅阳之属五井有丹砂玉乳醴泉之属十至若三溪八池七潭六源四坞二十四涧皆胜絶之䖏髙摩天関胜入地轴载之莫䆒其名穷之莫极其源云雨所都雷电所家金芝灵草之所囿神龙异兽之所窟宅天钟其英地储其灵磅礴扶舆非遗世絶俗乗虗驭景之士不䏻徧睹也古今隐居淂道于此计不可𢾗其幸知名者若秦孔丘明䓁十人汉梅子真梁杜昙永䔥子云唐罗子房罗公逺谢脩通刘道平宋沈鳞毛淂一李思广之徒三十有八人皆磊落竒杰世不常有其不肯名于世者不知其几且神禹大圣也汉武英君也言皆尝应符受箓于此使天下之人披啚志聼逰士谈说孰不延颈稽首矫然如在弱水之外信天下之絶境矣而万寿承天宫寔统此山不亦重乎今宫庭之䴡不独可称上赐又足以称此山不亦美乎然是宫也兴于汉盛于唐燬于宋虽复于南渡又二百余年以至于今始完且美厥惟艰㢤为之后者当何如其継也今住持提点是宫者通玄冲素明逺法师教门高士何君应仙也宫之浩然堂卲天麟念其脩𣸪之难何刘以上诸老之勤请文刻石余与邵然又尝识何君序已复系以诗词云大江之西洞庭东三山鼎峙争长雄玉笥嵯峨与天通千廻万转重复重十人避秦入山中池飬十鱼为九龙九人乗龙上虗空赤帝飞入为九嵕四海照耀何烘隆三疏不救莾贼凶曹瞒欺天塞帝聪玉梁白昼随灵霳夀春真人抗灵踪玉坛佳气常欝葱璇题翠羽开神宫九霞炤地光熊熊急涧鸣玉相撞舂群峯四合如朝宗承天万年亮天功太秀幽诡郁木同重岩洞守鬼工白猿夜唬宝气冲我欲求之白云封金阙先生碧两瞳弟子文咏敬以㳟巣云驾雾留飞蹝玄洲长史白玉容八十二口来相从一入不复世莫逄忽而见之若发蒙朱宫玉堂繍帘栊青童素女清而丰桃花杏花相映红忽而不见空溟蒙或闻玲玲磬与钟或如金鳮暁啼风何刘沈谢𢾗十公遗声逸响犹沨沨霓旌羽莭何当降霞衣飘飘珮琅璁下与世人哀恫身为风牧常先鸿上佐皇羲播时雍还淳返朴服孝忠物不疵年谷豊气酣飞上三会峯周覧四极摩苍穹前有天柱如华崧落日炤作金夫容三峯东出号赤松云䑓太白相横縦群玉金扇逺更浓两峯相倚如駏蛩𬗋薇高阁𬗋霞冲石桥金柱争巃嵸长江外抱如白虹束以惊峡轰奔洪千今万古声淙淙百神歆集元气融超凌蓬莱轶崆峒仙来不来我心忡山中有艹名碧茸食之千岁颜如童我欲求之不可穷愿珮舎景从仙翁𬗋袍白马来两騣凶夺取神君一尺铜坐閲絶景忘春冬勅赐汉昭烈帝庙碑燕俗庙祀汉昭烈帝関将军羽及奉蜀郡太守李氷甚䖍昭烈関将军皆涿人今州南十里楼桑村即昭烈故宅其祀昭烈羽冝以郷里故氷在蜀堰江水以灌民田又凿石为犀五牛以厌水妖燕无洪河大川岁多暴水故涿之范阳礼智乡有益者神巫王媪之子也媪爲巫五十余年媪死益袭其业如媪之神遂合所淂施与作昭烈帝及蜀太守庙于其里前辽阳行省平章政事今中政院使哈刺帖木児相以私钱若干而殿堂门庑象设器物之属无不偹元统元年九月十日爲请于上降香币以落其成明年三月六日又言之奎章阁侍书学士沙刺班使奏命臣傒斯纪其事于石而上皆従之其不絶人爲善之畧如此且天子固天下神民之主凡有功烈于民者冝不限以地使天下皆淂尸而祝之以系其尚徳慕义之心然臣闻有天地即有鬼神鬼神一隂阳也阳其神隂其鬼阳変而隂化一変一化鬼神之道着矣故传曰鬼神之为徳其盛矣乎谓鬼神能祸福人者无之作善降之百祥作不善降之百殃此鬼神之机而善悪之应皆人所自为也虽古之巫觋祷禳祈禜亦因其人心所感而为之应焉尔所祷非所感而能福人者无之故曰皆人所自为也若昭烈续汉祚于既亾関羽不事贼操而委貭刘氏李氷当秦之暴而拯民于溺至今人庙而祀之者岂非为善之应耶亦其所自为也神既以此而受福于千万世其所以福人者岂肯异于其所受耶呜唿隂阳也鬼神也极天下为䏻変化者也福善祸淫而无所容其心人可不知所自为也㢤诗曰求福不囬此之谓也臣既奉诏谨拜手稽首而着其说𣸪为之诗曰坎坎兮伐鼓掦扬兮合舞神之来兮如云神之去兮如雨神福我民兮不知民望神兮恐神不来神不来兮心孔悲神之来兮民之依黄屋兮赤旂左诸葛兮右羽飞神在汉兮汉不衰汉虽衰兮神不遗神福我国兮踰汉盛时长㦸兮丹毂堰江流兮潅平陆神在蜀兮秦之福禾黍芃芃兮妖孽伏神福我兮如神在蜀涿鹿兮范阳神之合兮煌煌冝君冝臣兮祚灵长五风十雨兮均万方庙孔硕兮荐苾芳神永世兮兹頋享双莭庙碑皇帝元年江浙行省言漳州万戸府知事阚文兴死其君配王氏死其夫邦人既为之立庙请加褒显以慰邦人心以为天下后世劝乃下吏部㝎封太常议谥而封阚文兴为英毅侯王氏为贞烈夫人庙曰双莭之庙今右司郎中张侯士弘为吏部侍郎时所力行也新安郑玉复持张侯命请暴其事于䴡牲之石阚文兴不知何许人王氏金陵民间女至元十三年从万戸贾将军戍漳州十七年八月望剧贼陈钓眼夜率衆为乱杀招讨傅全及其一家官军死者十八九阚文兴力戦死其配王氏有美色为贼所执逼污之绐曰我不幸至此岂敢爱其身硕收塟吾夫然后惟命贼义而许之淂其夫乱尸中置积薪火之遂自跃火中并焼死后十八年府始上其事连帅及部使者以逹行省又九年行省始闻于朝下礼部议部请访王氏族里旌其门闾收卹其宗亲乃以其事付史舘事下江浙求之六年无所淂乃用漳守言表其故营曰烈女之坊然无及文兴者又二十一年士民之言不已以有今日之请呜唿二人之死卓卓如此犹歴五十有四年始获五䓁之封双莭之钖且必待张侯賛之人之伏岩薮沉下僚砥名砺操欲闻于天下不亦难矣况𢾗十年之间有司之请朝廷之议皆为王氏止王氏信莫及已阚文兴亦讵可少㢤天下绾符杖莭拥万夫之衆镇千里之地者不知其几一旦四方有急天子之命未及于境已闭阁称疾者有矣遂委兵而迯者有矣当是时変起仓卒使阚文㒷苐守薄书期㑹之常负妻子踰垣而避之人亦孰淂而议之而临难忘身见危授命蒙凶威蹈白刄奋万死不頋之勇死而不悔者何则祸乱作于前忠义激于内不暇择地而死也至于王氏决死生于俄顷不辱其身烈丈夫有弗逮矣君子曰人皆死于危二人独死于安皆有苟兔之道而不为也然江浙之请虽坚中书之命虽下㣲张侯英毅必不侯贞烈之封亦不及而阚之死其君王之死其夫亦岂欲求庙食兾褒宠邀誉于天下㢤诚不忍弃君臣夫媍之义焉尔傅全阖门死难有司之请䎐廷之议皆不及者武臣死事囯有常典云其词曰世道升䧏视纲与常纲常弗紊国乃吉昌仡仡阚矦夙佐戎幕匪矛匪㦸而簿书攸记婉婉王姬来嫔于阚夙兴夜寐惟警戒是鍳元有南土爰镇于漳闽山岩岩以海为疆谓国既平谓威德既加弗戒弗偹而内生孽芽盗夜斫营矦亦戦死王姬不辱入火如水五十四年民请弗却庙有新号而封有新爵载念厥𥘉风教未立三纲如此命胡不集唯矦克齐而家而媍克配尔德生虽不融没有遗则民心孔懐庙食孔宜式着刻辞为臣妾之规龚先生碑自周程朱张氏没天下壹资其书以为富贵利达孔孟之道闇然不明宋末科目极弊之余用周程昌则有龚先生云先生没九年其门人朱志孚黄尹三以状谒铭其始至也余以忧在告其再至也国方有大故三至而辞益悲志益勤淂师弟子终始之道乃叙其㮣而铭之先生讳日新字中孚五歳入小学十歳通进士业十五有能声洪胡氏纯饶氏应中吴氏应期始去旧业由周程朱张氏之説以求达夫孔孟至元中以郡太守之招分教进贤日与邑贤士龚君焕讲求孔孟之旨使知仁义为重富贵利达为轻而孔孟之道为大邑人翕然师尊之先生八歳时大父成已以户调督输失期逮至邑潜徃候之坐当笞徔容进曰大父耄老家君适有采薪之忧幸少贷当代输令大惊试以尚书禹贡盘庚诸篇诵説如注令礼而免之父钧尝淂暴疾气己絶咸谓宜迁正寝先生曰必三日乃可时时手注善药口中翼日忽自蘓又十二年而终媍翁袁大夫渐治宜黄有杀人之舅诬其甥而已証之者先生至邑亷淂寔白而正之咸淳𥘉度宗潜藩㤙试京师谒陈尚书宜中坐顷贾似道至起避旁舍中宾退尚书曰䏻一诣此人否对曰不䏻尚书嗟叹乆之咸淳癸酉复与计偕而国亡矣吴先生疾也日往问焉其没也无以为哀己塟焉其教人也谆谆不不达不止呜唿先生逺矣今之读周程朱张氏之言者皆是也而先生逺矣没之日寔至治二年八月五日以某年月日塟于某夫人某氏子男三以荘立信太𥘉荘早世孙男五名与窦侍郎禹钧之子同而亡其侃乃铭之曰道行以天行道以人万変摩盪忽而磂磷惟君子人内主外宾彼德于天吾自吾身穷达一揆尊尊亲亲邈矣先生勒此贞珉严先生碑世有朴山易説十四卷宋末吉之太和严先生肃所着也咸淳中江丞相万里马丞相廷鵉皆好其书为献之天子征为秘书省较勘宋亾之歳三月二十有五日亦以疾亡皇庆𥘉余在京师识其曽孙有开有才艺有德行问其世则曰吾之先冯翊人也唐之季袓实为江淮转运判官遭乱不䏻帰留居广陵子可求事江南吴王为尚书仆射同平章事子续又事江南李主亦以门下侍郎同平章事是为懿公迁金陵乱孙美举家南窜至太和家焉遂为太和严氏自懿公后始去干戈事文学自秘书郎常州推官震始登宋庆暦壬午进士迄宋亾为世科之家又一十有八年余在奎章阁遗余书曰昔者尝获与子详吾世家于京惟大父绩学笃行着书立言以惠吾后人而墓道之石未列所刻辞敢请按先生字子方曽大父讳光道朝奉郎通判潮州康元之弟也官保义郎淮东制置司干办公事大父讳知古父讳起予娶叚氏子男二父用父孙男四曽孙男若干人女若干人寿六十六墓在县南之某郷隆福山之原夫易之道深逺矣世之言易者至衆矣严氏之书最晚出致使名宰相献之天子藏之秘府固有以淂圣人之心乎严氏両世相覇国而转徙䘮乱曽无寕歳积十有余世乃淂先生以四圣人之心竭四十年之力其书不与国俱尽宜哉先生之被徴召也到官数月即自免去曰吾岂以六十之年而不知其所止乎易曰介于石不终日贞吉言知几矣铭曰经之全惟易然言之难公淂焉子若孙尚永传乐碑余尝读老聃氏书至长生乆视之説曰此世所谓神仙者非耶又有䏻以术役鬼神召雷电祷雨晹已疫疠亦曰岀老聃氏老聃氏果何道哉庐陵高敏则君者博达深识之士也有所善頥浩先生頥浩先生者郡之安福人也名同寅字惟寅姓陈氏宋咸淳中弃家入清真覌为道士至国朝天下郡县置道官又置南北道教所以领之其教所号之曰明素葆真大师教门高士以为郡道録即为之不辞厯住冲虚覌梅峯道院所至祷雨旸已疫疠崇栋宇辟土田至于起居饮食莫不与人同也然今年八十矣颜如春花步履飘飘然才如四五十人又善为歌诗一字作不俗下语不知何道以致之及察其所读书皆老聃氏书也覌行事皆非老聃氏所尝言者岂守其真而溷其迹耶高敏则君又尝闻其言曰天地果无终乎则累累乎莾苍之野者何为而有之天地果有终乎则炳而为日月星辰峙而为山岳流而为河海何为而莫之易也故圣人䏻其所无终不䏻存其所有终衆人常𣣔其所有终而不䏻存其所无终彼累累者吾独且柰何哉今求吾之道者曰老聃氏也求吾之行者曰老聃氏也彼乌知老聃氏者天地存亦存天地终与终天地而有不终者存焉彼又乌知老聃吾方且为乐以待天地之终也闻有揭子者䏻言孰为吾使志之高敏则君以告乃为之志而歌曰猗頥浩兮不与我好兮而使余告兮猗赜浩兮不与我期兮而谓余知兮天地廓廓不可以度日月烁烁不可以约吾非老聃安䏻志斯之乐大元勅赐正奉大夫江南湖北道肃政亷访使董公神道碑元统元年十有一月月几望奎章阁承制学士臣沙刺班召臣傒斯至学士院传诏命臣撰故正奉大夫江南湖北道肃政亷访使董公神道碑别勅新南台治书侍御史臣巙巙书其丈翰林学士承㫖臣师敬篆其额臣窃谓自太祖皇帝应天启运其将相大臣父子孙曽传百数十年称名臣者数十人或拥旄杖节出谋发虑佐定海宇或安危靖乱行政施化藩屏国家于外或献可替否拾遗𥙷过匡辅政理于内功不絶于信史名不染于罪借天下庸人媍女皆䏻称説者惟董氏而已以臣傒斯获偹载籍与有荣耀故不敢伏阙辞譲谨按公讳守中字子平世为真定藁城人曽大父龙虎衞上将军左副元帅知中山府事讳俊大父资德大夫佥书枢宻院事典瑞卿讳文忠龙虎公第八子上自天子皆以苐称父资德大夫御史中丞讳士珍公始入太学简知世祖召问时政条对详敏如素习吏事者命之仕则辞年二十二乃以世胄𥙷内供奉歴尚服院懐庆路判官河南行省理问典瑞丞佥典瑞院事集贤侍读学士浙东亷访使湖南湖广参知政事汉中湖南湖北亷访使累阶正奉大夫公入官几四十年最其在官才十有二年以母䘮去供奉闲居十有七年以尚服院罢觧判官闲居一年以上怒有司左迁公止懐庆之行闲居三年以父忧不果赴理问及辞典瑞丞终制二年以弟守庸为御史舍浙东以疾弃河北皆间居二年遂以至顺四年六月朔年六十一薨于家自同大父以下亲无不在旁者薨九日塟邑西九门先茔赠某官公之居家与夫人事父母尽其孝遇宗族郷党宾客尽其礼驭臧获尽其恩诸弟妹昏嫁皆取具夫人奁中之资父之泽则以譲其弟大父之泽则以譲其叔父诸子女无适庶视之如一公之居官潮壅扬州金沙河舟楫不通豪民恐夺両河地数贿有司勿濬有司亦因以爲利及公爲河南竟濬之河北饥部使者下令尽逐流民之南渡者北帰公尽止而济之其在湖广宋以冯文简公故宅爲贡士院在洪山寺傍及宋亾寺燬屋仆碑而有其地公𣸪取以爲贡院江西歳给蒙山银冶粮四万余石输银三万五千両㒷国龙阁诸山亦多产银有请色辨蒙山银者公曰此奸利之民也斥之公方㽞妻子于鄂赴汉中过汳当国家中㒷行省大臣留参军事肃清郡邑以迓新天子多用公计策独不听諌止孛罗守潼関関果不守骚动三晋及新天子至召赐白金百両以爲河南亷访使帅师守武関迄乱定无一人敢窥関者明年天下大饥武昌群豪控诸米商闭籴以徼大利城中斗米至万钱公适至杖其党与七十余人米大贱又辍贡士荘钱入学养士恐以饥废讲刻朱文公戊申封事于南阳书院使学者知格君之道有司受賍聼民诬父妾负财迯妾实与争溺水死公正有司及诬者罪惟公平生于朝廷无干进之椟于权门絶私谒之迹又不幸年止中寿故上不䏻尽公之用下不自竭其志竟如是而止悲哉然臣尝待罪国史伏读太祖以来寔録及覌董氏家传朝野所记载询诸典刑故老董氏之先南征北伐未尝妄杀一人妄施一政天下𥘉定诸将并觧兵柄唯董氏不许以佥枢公寄天子腹心居中者四十年才四迁其官覌公进退可谓无忝乃祖矣公夫人名臣翰林学士承㫖王文康公鹗之孙翰林直学士之纲之女勤俭懿爱德为九族师封陇西郡夫人生三男子一女子男鎋铉钥也姬子女各一人男鐩鎋由武偹库使五迁而佥群玉内司事亷直贞亮为英宗文宗所知及铉之笃行钥之好学鐩之脩谨皆䏻守祖父之训为孝子慈孙龙虎公累赠推忠翊运効莭诚肃政功臣太傅谥清献阶并开府仪同三司勲阶上柱国爵皆赵国公铭曰天启有国笃生贤哲董氏数世终始一莭人谓董氏独保天廸匪天私董唯以不杀如汉鄼留佐命㒷刘有举必贤有谋必酬惟满溢是戒惟清静是修又如西平在唐之造功则譲䏻过则引咎惟善是与惟德是𢡟而子而孙半涆天下王公令仆方骛并驾人惟好德如春在物生生靡穷莫之能敢遏岂彼骄阳焮灼歊蒸歘兮凛秋为寒为氷矧兹董公翼翼其承惟祖考是训惟德义是经进退用舍与时偕行用不尽材寿不侔德而公之啬而后之益隐卒豊终爲天子之公厚本濬源惟子孙之恭臣拜稽首式掦休风以示赵人以笃世宗赵功可墓志铭余读太史公书至仓公扁鹊传叹曰功之及人深矣然其子孙无传焉欧阳先生守道所爲天和老人碑累千数百言与龎安常并称且曰子若孙皆进于学其门户将大又叹曰子孙之大也其必由学乎天和姓赵氏其始祖三衢人徔赵清献公官贑上至庐陵家焉三世至荣道尽譲田庐兄弟而自立荣道生庆善庆善生鹗飞是为天和博学善为文章有盛德着书百二十有六卷生四子惠愿贑日章日章徔老氏学惠生宋永宋强愿生宋文贑生宋庠宋安宋永字仪可宋安字功可以文章齐名号二赵先生仪可尝三贡于郷又入太学充博士弟子员宋强亦登进士第为韶化簿尉卒功可虽不及贡他人淂其文輙与贡使宋不亾仪可必不止太学功可必贡且第及科举复则皆老矣仪可寻没功可䘮明然仪可之文播天下功可谨自晦犹为人所尊尚称郷先生泰定三年十有二月乙未功可亦没明年秋八月其孤靖衰绖走门泣且拜曰我大父则欧阳先生铭其墓而文丞相题其盖我伯父则翰林学士承㫖程公铭其墓而翰林学士承㫖赵公书其碑惟先人之塟愿併以累子噫余敢抗诸老哉然获知功可今二十七年矣其淂辞君生七歳而孤服除而母嫁大父鞠而教之警敏絶人贯穿诸经罗络百家而为人温厚纯悫和而不同为文䟽达雅粹豊而䏻约其教人也本之以不欺継之以不故徔之㳺者皆贤子弟其兄死诸孤孑立皆与教育而昏嫁之而见之未尝不以礼晩歳楼于屋之西偏揭曰吾美盖感其平生沦落不偶晚得安享太平无去国懐郷之忧而自幸也自是赋诗饮洒无日不在兹楼矣及其没也饮酒三日无疾而殁年八十一娶胡氏子男三人初逺靖初客南海二十年父死不及归逺为新㑹县教官卒凡䘮纪惟靖而已女一人适张元孙男六宜简宜晦宜逊宜立宜和宜肃女一人曽孙男女各一人将以闰月二十日塟所居之赵山呜唿功可已矣余覌靖之为人简悫严重且其为文甚类其父诸子又类欧阳先生所谓大者其在兹乎仪可后易名文家复有神甑之事云铭曰赵昔有甑大比则鸣伯也三应叔果弗灵甑既坠矣天开圣朝昔视为祥今视为妖温温君子弗䆒以老蔼蔼令德无忝祖考嗟尔振振曰子曰孙念尔祖考允大尔门奔清甫墓志铭安成有士而隐于医者曰奔氏讳清甫生宋宝祐间九歳而孤即强学自爱视取高科都美官如指掌积勤十二年而国亾科举废又连遭大䘮征徭风火巨室瓦解乃尽弃其田畴取神农黄帝之书日夜读之心通理解天授神设以之察脉视疾论生死虚实寒热虽世业鲜能过之四方无贵贱贫富求者如归市遂以名医闻自是声日起家日𥙿而无推剥糜烂之忧天下立医学置吏多劝君爲之者君不应然学校每頼君以爲重君平居孝友凡见父之执母之族必敬之如父母兄深甫贫事其兄如父事其嫂如母抚其子如子从父仲龙老而无家养之终身兄及从父没以礼塟之徔妹之夫刘才英溺死二孤㷀然君爲经纪其家同居子姪有他适必谨视其私虽犬承使各得其所故家子弟覉孤沦落旁皇无所帰或舘之或食之或衣之曰此名家之子也人以横逆相加未尝难焉惟读书老不释卷多所编校及科举𣸪而老矣㤗定三年七月淂疾手课程文一通授其子沭浴衣冠语衆曰后三日夜半吾当死及期而卒年七十二将以没之明年九月庚申塟郭北顺安鄊印山之原孤元凯令其子中冷以书谒铭君之先汴人七世祖仕能事宋徽宗为侍禁靖康之乱从隆祐太后南幸至安成家焉仕能生成甫成甫生逸孝宗时举直言极諌科逸生成莭郎子英子英生普州安居尉士同士同生志学是为君之父君三娶皆刘氏子男三元方元凯元中元方本赵氏子从母帰奔故冐奔氏㒷元中世医学惟元凯业儒文多竒女三长适郷贡进士刘辰发之子尚宾次许适倪刚大孙男五长中冷业进士有声余方向学女二惟君少孤䏻勇自树立既食于医䏻爲善不又力以诗书教子孙没犹不忘以进士业励其后且其明足以知死生之故有合于君子之道宜淂铭铭曰猗民之生汨汩营营爲之礼楽以防其情爲之药石以和其形民犹蚩蚩弗念厥生善爲政者不失其经善爲方者不䘮其平惟以保其真嗟嗟奔卿子孙其兴䖏士杨君墓志铭豫章先生熊氏以六经教授东湖之上燕晋齐鲁関陕之士皆不逺数千里受业门下去即掇高科都显官立盛名至有闭户穷经甘白首而不屈者郡人杨绶又独崭然群弟子中其读书务求大意不棘棘章句其爲文钩玄抉幽非博学识字不䏻读然反覆沉欎固将就平易而未及者其力行敦六行明五教邪说不䏻乱世好不䏻惑恒居无杂言盛暑必冠带与人交必敬爲人谋必忠不以利害枉其道不以毁誉屈其志三试进士三见黙不易其所好熊先生深爱之同学亦皆以为不䏻及熊先生没常忽忽不自聊然益奋于学有一日千里之势至顺二年四月二十日年三十八竟以疾卒君子莫不伤之且曰使不死吾辈皆当出其下明年夏其孤某年月日塟于某以状介父之执至京师请铭按杨氏其先闻世家五世祖显寿徙豫章遂为南昌辟邪里人显寿生文貭文貭生炳及开庆己未进士抚州金谿主簿㑹龙炳无子以㑹龙次子惟善为之后娶信州铅山主簿胡庭桂女生君君字宗敬早孤䏻服勤母教又淂名师友以成之故所至有过人者惟人之生也命之脩短悬于天学之成否系于人是以君子之学常恐志未毕而年不待也孜孜勉勉死即已矣若杨君者不亦深可哀耶君娶揭氏生二子成允成彦二女尚㓜铭曰梗楠豫章为栋梁兮璆琳琅玕为珪璋兮才而短折君子之伤兮揭文安公文集卷之十二揭文安公全集揭文安公全集卷第十三揭文安公全集卷之十三揭曼硕傒斯着门生前进士爕理溥化校録饶隐君墓志铭临川饶国华卒之明年其孤得正驰书京师请铭曰先子且属纩曰吾生无所成名没必得故人揭君铭余十五年前过临川遭国华扵道要余至舍行二三里至太原之谷其山四高环合如城中有良田美木水声淙淙与禽鸟之声相乱坐予屋西别墅悠然之亭诸子玉立觞酌屡行复徘徊濯清钓雪诸轩亭之间花气袭衣竹隂满地使人冷然忘帰为留一日而去自是尝一再过之不谓奄然死矣悲夫君早孤事母郑孝谨为人端重和粹好读春秋左氏传䏻通诸史始末重宾客楽施予浮沉郷里与时高下及诸子既长皆读书有守定持其家乃泛大江浮雪梦弭楫汉水之上入鹿门求龎公遗迹登岘首访羊公堕涙之碑扵是扁舟东下覌六朝故都泝彭蠡而还方谋厯齐鲁燕赵之郊而不待矣鸣唿遽如是而已乎君长余一歳耳余虽生何益忍不铭君㢤君讳应举其先南豊人曽祖志通祖宗父文祖配呉氏子男三得正得贞益女二长刘次适余孙男一瑞生女一君卒以至顺元年十月七日年五十八葬以某年月日墓在某原君尝𣣔买书数千卷割田建义塾以教郷里子弟未遂而没是尚在后之人铭曰不角而胜不求而足悠然太原之谷庸非斯人之福萧景能墓志铭㤗定三年九月五日庐陵萧祥嘉景能以疾卒将瘗矣其妻之兄郷贡进士刘性粹衷告所知揭傒斯曰女弟之夫䔥祥嘉生而甚贤不幸年廿六以殁生而无所成名殁无以表显扵世女弟甚哀之愿得为之铭庶几为不没也敢请问其善状则曰祥嘉少有志操尝以古人自期笃学好问未尝有子弟过父早䘮事其母刘生母张及二兄画礼与人交和易简谅言必可复诸经皆通大义诸子史方术百家皆能提其纲领其要虽进士程文未尝苦学下茟輙出人上尤喜为歌诗以汉魏晋为宗下此惟陈子昻李太白韦应物以为稍近扵古长短句则曰周美成秦少㳺姜尭章吾师也又多藏三代彞鼎罍洗汉魏金石刻唐宋名人圗畵墨蹟之属客至赋诗弹琴围碁赌酒连日夜不厌平居焚香黙坐不知斯世为何如时其父在京师为翰林曺承㫖勋及其弟监察御史都贤所知闻其学荐充博士弟子员念其母不果行湖广行省举茂材籍教官中亦不就不知者往往诮其濶迂弗頋也没之日弔者皆为之恸以为使不即死学不至古人不止必且举进士否亦必不肯睢盱噂沓以媒其身以辱其亲此女弟之所甚哀而愿铭之也幸终赐之铭夫良人者妇人之所天也不幸不与偕老爱之而不改哀之而不忘古有之矣未有能圗不朽于金石又有贤如粹衷者能成其志敢不述而铭曽祖超祖子贵父均冲以赈粟致位贑州平凖库使汉阳府汉川县河泺使俄以近臣荐授奉训大夫沈阳王传府断事官㝷以例罢娶刘氏継亦刘氏即粹衷之妹也皆无子有女二人次则君没始生以兄之孙継善为之后葬以卒之明年某月日墓在某郷某原有文集三卷藏扵家铭曰生惟古兮是求没追古兮与㳺嗟今古之人兮不使之子而少留郑隐君墓碣士莫贵扵知礼然贫而知礼易富而知礼难富者骄吝之原祸福之枢也故贫而知礼不失其身富而知礼不失其家豫章之新建侯溪里郑君季明其富而知礼者乎君字明仲兄弟三人君为仲叔父蚤世以为叔父后然寔未尝去父母之侧其习诗礼执孝友甚谨父母尝曰尔虽为叔父后他日分财固不尔殊也及父母终兄弟异财𣣔岀分君辞曰夫既有所受矣卒辞而兄弟情好益笃事其兄如父视兄弟之子如子每食一人未至筯不先举人不知其异㸑也与人交必诚必信称人之善人不以爲謟折人之过人不以爲怨简而周直而和临事无留难吾直也摧山倒海之势不以爲挠吾诎也虽蜂虿之毒莫之或撄人有园田虽接壌未尝敢利将不守犹委曲扶持之必不守乃倍贾偿之人有患难必肯救之人有忿争必理解之歳豊必积粟以偹水旱歳饥必不贵粜以先郷里年踰四十即独䖏一室或与二子同寝斋阁以督其学褒衣博帯望之翼然知为古之有礼者㑹歳賔兴语亲故曰先子在宋固尝试补博士弟子员矣而䧏年不永弗终厥志余虽老敢忘之乎遂躬率子弟使试有司尚継先志至治二年秋七月淂末疾五日而没是月十一日也年七十有六十有二月廿日塟邑之尽忠郷华表峰之麓后六年乃以龚先生道原所为状请铭余自徔太史后执论譔之事多矣富而好礼未有若龚先生所陈者可不为之铭君之先徙自临川曽大父珉大父璇父文富所后父曰梦彂配夏氏先十二年卒子男二元昇元麒女一适熊元恭孙男四大同大覌许州定孙女五长适夏粛次许适揭顽闾曽孙男二显孙虎生铭曰物之隆封必崇家之豊礼必恭殖有礼天所视贻孙子视所履噫吾其跂而杨隐君叔芳墓志铭清江杨天芳字叔芳抱疾且十载将没自志其墓曰世无昌黎公谁知我者盖自伤也没且葬其子覌奉乃祖之命来请铭余虽不足追踪古人不可谓不知君者忍不铭以慰其父若子之悲乎其世曽大父讳必通大父讳允成父名辰龙皆为儒其容秀整清峻进退有度其行事亲孝不妄交母聂氏䘮致客𢾗羣其学以礼义为夲博而不杂其文黎司业立武李舍人珏呉学士澄皆称道之其配㷱氏其子观其女长适甘惟逸仲适䔥鑑季适黄升其生至元丙子十月二月廿有七日其没延祐甲寅九月十日其葬㤗定四年十月某日邑之茂材郷钟山其葬䖏也呜唿君负高才生盛时又有科举可以取禄位没犹拳拳焉恨无昌黎公託其名不亦大可哀耶铭曰父甚慈老而哭其子子甚贤弱而䘮其父没十有四年始复于土祖孙依依兮尚其帰辅杨隐君叔宏墓志铭弘农杨氏遍天下多贤而好文其世居清江之水南者传至宋登仕郎允成新涂杯山廵检应斗皆负竒才实学不获志以没为当世所恨而杯山君有子曰継孙字叔宏甫知学即慨然以叹穆然以思题其读书之室曰学轩曰吾之学将何学乎学吾先世之所学而已先世之学果何学乎学为圣人之事而已圣人之事果何学乎忠君孝亲敬兄友弟皆圣人之事也吾富贵利达之不知遑恤他为于是朝夕是轩身益修家益齐郷邑之誉益帰而君子皆谓杨氏之必兴矣年五十三竟奄然以死天道竟如何㢤君孝友和𥙿好宾客能为诗不求甚工徃徃道人意中事其学守家法娶张氏子四人心方直方义方正方皆修饰谨笃孙四神明显贵方力学君生以宋咸淳八年壬申九月十有三日卒以元㤗定二年乙丑七月廿有五日葬以天暦二年己已四月九日墓在邑之茂材郷升平里小溪山之原铭曰人知其学天知其命命与学违我则有定嗟叔宏甫学乃其性而命之微孰敢不敬甘景行墓铭豊城甘君讳果字景行早以群学诸生受业熊先生朋来之门及长好为诗至元之末与邑人蔡黻熊坦等十人结社龙泽山中方是时国家取士非一途或以艺或以赀或以功或以法律其最上者以文章荐可立置舘阁然皆不好唯以治田园躬考养奉䘮祭给公上礼宾客䘏贫乏暇则读书教子而已天暦至顺之间天下大旱蝗民相食天子下诏赈粟五百石以上与秩有差三百石召旌其门君岀粟或赈或贷或为粥以食日所活以百计而不受赏未几家人失火尺椽不留人皆弔之笑曰昔有非有今无夲无君何弔焉新搆既定以至元改元十有二月八日卒年六十七将以某年月日葬于某其友熊君椅以书致其孤之意请铭君之先丹阳人南唐时有曰徔矩者为豊城兵马铨辖因家焉其子稹在宋𥘉为监察御史稹孙令询始居邑东功曺山下之荥阳之里逮君盖十五世云曽大父文昭大父应钦父一清宋登仕郎君兄弟四人君次居三兄日槃日榘弟曰栗娶周氏生子熹爕継黄氏生三子坚垕埙他姬子二圻丁生丁为兄槃后余与君居同邑生后先才五歳常读书君之诗慕君之诗慕君之为人而未及识今竟不可复识矣而得铭君墓幸已铭曰世贵以位君以德义世富以利君以施惠龙泽之山高与天连君去不囘君诗在焉故荣禄大夫陕西䓁䖏行中书省平章政事吕公墓志铭陕西等䖏行中书省平章政事吕公赐还之六年薨三月而葬未葬旬有五日请铭公讳天禖字吉卿世家辽东之咸平今为燕人曽大父讳元仕金为监军太祖建帝号之八年以其衆北㱕徔光猷皇后弟入事上承光宠者余二十载大父讳惠坚及夫人董氏以顺圣皇后媵臣为皇子北安王保傅能恭慎纯悫得幸上殁谥恂恪父讳合刺亷直多巧思为𥘉建金玉局使奏释所获宋间谍钳输作者及渡江所俘童男皆教以工事世守其业厯工部侍郎尚书将作使中书参知政事拜大司徒独立不阿权臣阿合马𢾗欲害之不能幸哥诬䧟丞相安童则力为之辨焉天子心膂没赠金紫光禄大夫谥忠惠生五男子公次居四兄天麟天祐皆至大司徒至元廿有九年公徔忠惠公入见上即以公可大任忠惠方选将作僚属上诏用公忠惠不可遂以奉训大夫同知异样搃𬋩府事奏免所负金帛甚伙成宗时自秘书监为将作使八年人未尝见豪发私进集贤侍读学士迁大都留守兼少府非上共必节虽权贵莫敢干以私至大之末擢河东山西道肃政亷访使以母老辞改礼部尚书又以母忧去数诏起固辞后四年用为夀福院使乃起仁宗四年上思其祖父勲劳嘉其诚笃特拜集贤大学士与闻国政自奉训大夫至是六迁为荣禄大夫每议论朝廷之上慷慨切直不为诡随大臣多不便之遂称疾家居㤗定之际関陕连歳大旱父子相食死徙者十九文宗即位䛇起公为陕西等䖏行中书省平章政事以抚其民公曰民急矣即日就道昼夜兼行及到官宣布天子徳意发楮币百万缗米万斛命有司赈之公乃斋不食三日以哀吁天其言曰天𣣔䧏大疠干民民乃能力作佐国家以事天地神祇臣老不能力作佐国家以事天地神祇而受天子命以抚寕其民民有罪宜悉加臣身毋乆亢旱以杀吾民天乃大雨一雨五日是歳大熟民始稍稍有复业者至顺二年冬以疾奏乞还京诏许之父老闻之相聚而哭于庭曰凡吾民之有今日者皆公之赐也故吾民得公则生不得则死公何忍遽弃吾民而㱕也复大哭公力疾厚抚喻之强留至明年出関未至京上数问李平章至否既至入见上上迎劳之曰朕乆不见卿思卿甚勤闻卿在関中天格其诚民𬒳其泽凡使関陕还者皆诵卿之德良用嘉叹故召卿还因赐之酒且曰卿病愈当大用卿公稽首谢曰臣素无行能陛下寄以方面常惧弗称况敢当大任乎至元三年春月三日公疾始将属纩且戒令薄葬属子孙世世以忠孝报国言讫而薨年七十将以四月三日葬城西冈子原先茔惟吕氏自公之曽大父帅衆㱕国今百廿有五年矣世以忠谨事上父兄継参大政継以大司徒开府至公四世盖谦譲亷退如汉万石君家既闲居十有余年及以関中之饥起公则如救水火其忧国爱民之志为何如也临终犹以薄葬忠孝为属呜唿贤㢤公娶曹氏生大都人匠搃𬋩府达鲁花赤某同知异様搃𬋩府事延夀而卒継巩氏无子卒継康里氏有子曰野仙他姬子二曰大都孛罗孙男四曰灵童今宿衞士曰悟笃思不华完者帖木儿伯颜帖木儿铭曰自古为国㒺不以臣岂曰以臣维老成人而无老成何以为国如彼䝉叟冥行擿埴苍苍者天胡不恣遗瞻彼晨星日既烜之嗟嗟吕氏世忠世厚孰谓伊人弗与国夀望而不见聼而不闻国岂无人而公不存我覌四方饥馑荐臻孰与济之如公在秦公既逝矣不我作矣虽不我作无忘国矣有子有孙有绎其承㒺子之茔公其永寕奉议大夫平江路嘉定州知州甘公士亷墓志铭宋建隆二年江南李主迁都南昌其臣有甘徔矩者以丹阳兵徔开寳中子祯遂以列侯居豊城李主入宋乃爲宋人祯生宗宗生十子其一曰椐居邑中后三百余年有讳朝举字士亷者沉鸷亷敏以功业自许㑹朝廷以法律治天下其故人官岭南乃往求爲群吏得𥙷韶州太守信其亷郡吏服其能部使者闻之辟以爲椽居乆之迁海北海北方大治威严任烦苛君一裁以正海帅获诸叛黎无轻重皆下狱当死君閲其狱出胁从者五百余人民为立祠广西帅思得强明吏以自佐复辟椽其府寻丁父艰服阕还府藤容二州山猺为乱佐元帅万奴击之帅闻民多与猺通𣣔尽杀之君力諌不可且曰民居近猺猺暴其民吏不䏻制姑徔猺保妻子以待官军也今𣣔并罪其民而诛之是敺民以资猺也若舍民而专事讨猺民必并力而诛猺破可必矣帅徔之即督兵进击其酋闻之果大恐自縳诣辕门䧏不戦而定帅及部使者交上其功不报迁南湖复以母忧去㤗定𥘉起椽湖广行省时高昌王行平章事问疑彂难辩荅如响大噐重之秩满朝廷遣使与南䑓监察御史铨广选首用为广西帅府经厯盖岭海之间歳荐饥宾栁庆逺诸猺为冦乱不止故选任之也既下车广储偹简邮传省征歛以养兵息民居歳余请讨诸猺事闻䛇遣湖广行省平章刘脱欢搃河南浙江西湖广四省兵四万人讨之君迓境上固言攻讨之䇿必自近始近者服则逺者自徔今近而狂猘莫若古县猺栁州皂洞首李氏者有衆数千夲吾撞义兵强劲可用而有司贪暴激使为乱今大军甫至至则以古县猺责之威乱方张遣一信义素孚者招之必至计日而㓕古县之猺㓕诸逺猺必自解而归刘愎諌自用不聼未㡬诱至李首及其亲党六人皆下狱皂衆闻之大怒杀桞州万户与诸猺不可制矣刘驻兵数年卒无功至顺二年春诏班师君亦以病满三月谢归而广西部使者冯麟郷举治㝡湖南部使者管不八举才任风宪元统元年调官京师授奉议大夫平江路嘉定州知州兼劝农事命未下而卒是歳七月念四日也得年五十五其甥曽利用䕶䘮南归子九成等以至元四年二月八日葬广豊郷食禄里邵坊之原夏九成以南安路搃𬋩府照磨郑德中所爲状请铭曽祖讳露祖讳发父讳叔良赠承直郎龙兴路搃𬋩府判官母聂氏赠恭人娶于氏封恭人子男三长即九成将仕佐郎韶州路乐昌县主簿兼尉次九思南寕军史次九万女一适杨修惟君与余同里而君仕越余仕燕邈然不相闻盖廿余年矣㤗定三年余试进士湖广君实以行省椽驰驿迓余始二见后八年余任艺文监丞君调官京师始再见不谓见不数月而君竟以丧㱕可哀也㦲铭曰堂堂其英烈烈其声有言必徴有施必行懐抱利器惟所剸治弗頋以畏有伦有义乡党非戚岭海非䟽尔毁尔誉我亷我愚以公为忠以守为考以勤为政以粛为教出无所资入无所㱕生一布韦没一布韦有臣如此弗考以死何以铭之清白遗子故赠奉训大夫滕卅知州飞骑尉追封滕县男文君墓铭大傅掾吴文温介新深州判官周纪致其外舅武昌治中文君渊之辞曰渊早頼祖父之训起田里习国书由国子生歴髙邮塩官两郡教授江平凖行用库使湖卅録事溧阳州判官呉县尹知昌国州武昌治中凡七迁其官致位五品幸无大阙在昌国时朝廷推恩赠先父奉训大夫滕州知州飞骑尉追封滕县男母追封滕县君渊今年六十有七矣亦既请老于上不知当复㡬何年而先君墓道未有所表夙夜是惧敢请纪文温皆滕人文温又文氏壻问滕州君所为状则曰滕州君之为人也勤俭朴素既辱在田野不得列名仕版效才当时浑浑乎若无异于常人也然里中缓急苟所有无不应其求其家人或以他辞拒輙诟曰苐硕我常有何淂不与人共之若等将举无求于天地间耶吾知滕卅君者如此复问渊为政何若曰在潥阳时卅民蔡有一孙为某寺僧他惟一僧居孙上计去是僧其孙即淂为主寺未有间㑹有以博讦于卅者赂讦者楮币千缗令引僧又许赂君千五百缗渊疑之亷得实又知同列皆受赂明日故晚出岀则狱已具吏抱牍请𥙷署渊不可厯问皆称实无僧讦者具服僧得免在昌国获海冦数十其渠言奉化卅尚十余人具言某人居某所歴歴可画如所指移奉化捕之悉械送无遗渊察之皆畏慎慈顺人也必非盗乃使皂卒易服诈为所获盗歴引群盗辨之言非盗人人同且各言某盗为某状此名是而人非亦人人同诘其渠果挟仇诬之也悉縦之継又举最于吴吾知渊之为政者如此然后知滕卅君之为德人滕舟君之冝有后而渊又能推孝以为忠而纪文温且善志人之志余淂以为名滕州君讳顺字某父讳郁世为滕州滕县人君以某年月日卒年若千以某月日塟县东北胡山漷水之间洪村之原县君丘氏子男四曰某某某季渊也孙男若千人女三婿即文温余未行铭曰不曰髙乎积壌成山张而为屏翰翕而为重関不曰深乎积流成河蒸而为云雨鼓而为涛波一人重义百世蒙利一人好善百世钖羡有髙者胡有深者漷文氏积之百世允铄逸士徐君墓志铭吾郷之士以好善为贵不辱为荣父贤子孝兄友弟敬累数万世而不厌者有隐溪徐氏溪出所居之东龙泽山中即其祖汉孺子读书之䖏溪之上有讳舆字德载者尤徐氏之贤者㓜而䔍学长而更事外圎而内方上敬而下顺不遗迩不忘逺不矜小智不忽小善急人之难悯人之穷勇与义俱不待勉强后至元五年三月廿有六日年五十四竟以疾终婣族茹悲闾里增叹载念国𥘉盗起郷境其祖友谅奋义庇民万死一生执其羣丑室家相庆世保子孙厥父以荘承忠袭厚年将八袠好德弗谖冝敬养遽哭乃子天道悠邈实窃惑焉然有四子文箱楫驷检身力学将世其羙孙支擢秀一男六女依依膝下足慰目前将以十月已酉塟佛岭之卢冈其弟珏状其行请铭余昔甞闻君有美地卜塟者睨焉卜宅者规焉因以与之不以为德尝市大木筑室将伐贪夫狥利造辞以争因以譲之不以为弱心有所嫉人因毁之事有所仇人因短之日为佞䛕终身薄之冣其善行斯可铭已其配呉氏盖先十二年卒铭曰隐之水弓其流沄沄爰匊衆芳于溪之濆匪以娱人于以怡亲亲今独来身去为坟亲匪独来亦有诸孙诸孙日长亲日以老坟今惟新忽焉宿草我思其人隐溪之道惟德之行惟善是寳有才弗用身之隐也有德弗报命之殒也展矣若人邦之彦也逸士陈君墓志铭逸士陈君讳殷字嘉靖世居䂊章之豊城故色晋雷焕掘剑䖏曰营塘里里故家莫尚陈氏陈氏之贤莫尚嘉靖其曽大父亨大父世兴父应轼皆事髙尚而家范斉肃如素官君少孤母王教育之年十五而天下易代辟地母家因受学舅氏慱覧强记尤好读梁太子统文选故下茟爲文章皆有规矩事定而㱕始与世相酬酢应机合变动无遗䇿伯氏嘉谋毎让其能才与学跻德与年长宗族郷党咸属望焉伯氏蚤世抚孤育㓜如见伯氏田园第宅中岁载斥乃法朱氏家礼改作先祠冬至以少牢祠始祖春秋祀先祖悲哀泗如见所祭凶年饥岁発廪赈贷不待劝分新知旧好交际以义不事姑息晚重构所居堂署曰楽善大书其门曰当平世遂安居以示终焉之志元统复改至元之岁正月朔旦又大书其两楹曰行仁自孝悌始起家在勤俭中以垂训子孙三月廿日以疾䘚年七十三且属纩子若姪皆涕泣固求一言以自克乃瞪目而言曰可以终身行之者和而已遂卒三年九月庚申塟折桂郷禄城里其配王氏墓南又明年其孤植以所亲熊君椅所为状请铭余甞闻君甞有奴死仇家者仇大恐祈哀于门君曰吾岂以此报仇者谢去之又有啇籴粟误持贾羸而君弗知啇顷自觉与其徒更相怨君闻故得实曰吾岂以此为利者立还之君盖盛德人也足以法扵后世矣君娶王氏为妇为母内外皆仪之先二十年卒得年四十二継雷氏亦有淑德先三年卒得年六十四子男三果迪植果为伯氏后廸先九年卒孙男三伯庸伯寕受生女四曽孙男二普奴德奴女一铭曰时俗之日堕兮忠厚之日衰兮嗟若人而天不憗遗予伥伥其何之已而已而庻其后之可期兮何先生墓志铭至顺二年夏诏以集贤大学士全公岳柱平章江西行省事秋具书币遣使帅抚州太守即隐所聘孙先生辙何先生中而孙不起何先生既至以为龙兴郡学东湖宗濓二书院賔师明年春与其子渡江逰西山主丁氏夏六月二十有三日以疾䘚丁氏为具棺歛命其子为位受吊诸大夫士皆㑹哭后三日子成孙奉柩以㱕明年十月十有三日塟邑之清原妣夫人唐氏之兆其门人李粛以状至京师请铭于先生所与逰者掲傒斯曰何先生海内故人执论譔之亊而相知深者惟子舎子无冝铭者噫余以兄事之者盖三十余年矣余不铭谁宜铭先生讳中字太虚一字飬正世为抚卅乐臣宦族曽祖讳诜伯祖讳梦龙父讳天声登宋咸淳辛未进士苐官至主管刑工部架阁文字以才畧与伯兄兵部郎中时齐名文丞相建都督府皆置幕下先生少颖㧞以古学自任天下载籍靡不贯穿藏书万卷皆手自校雠广平程公鉅夫清河元公明善负天下知人之鍳皆器遇之至大𥘉二公及栁城姚公燧东平王公构皆在朝遂北入京师以文章自通㑹诸权臣用事内外翕翕居两月天大雪竟不别而去归与诸门弟子讲易诗书春秋大江之西同郡呉先生澄号天下儒宗又为中表兄然每推譲不敢置弟子列积所着书曰易䫫象二卷书传𥙷遗十卷通鑑纲目测海二卷通书问一卷䪨𥙷疑一卷六书纲领一卷𥙷校六书故三十一卷知非堂藁十卷支頥録二卷蓟丘述逰録一卷其门人潘懋类聚刻之先生之学可谓弘肆深愽矣然生世六十有八年连蹇愁悴者十八九书币一入谷而客死三百里外不知天之恝然于斯人者独何㢤岂其多学善着书亦天之所忌邪此固穷士之所自託者吾不知其何故先生娶陈氏有三男子曰长孙在孙成孙四女嫁士族孙男一人铭曰夫容之髙吾其跂而鳌溪之深吾其厉而先生之没曷其起而靖逸䖏士熊公墓志铭集贤所号靖逸䖏士熊公豫章豊城善源里人也讳召子字南翁少豫章先生朋来十二岁先生世与公连墻以居后家郡中先生每归里必舍公所公至郡中必舍先生所兄弟自爲知已公愽覧载借好论古今事如生其时性抗直辨是非枉直如别黒白虽大官豪吏一语失度即靣折语琅琅不少衰然卒如公言人有言论失寔举措无节于名义或有所阙必诟辱之人亦莫之敢怨退自悔艾而已盖皆出乎正也故乡之人依之以爲安视之以爲去就虽纷争辨讼可一言而觧公早以俭勤起家而以俭勤终身不少易其常后至元五年十有一月十六日卒年八十三将以十二月十八日塟冨城乡交阳之原其诸孙请铭谨系之曰曽大父讳海大父讳英父讳诚孙娶雷氏生子男二雅先十九年死盗京先五年以疾卒女二长适范希骥次适范世隆継黄氏孙男三克爱绩嗣祖克爱早世无子以嗣祖为之后女六曽孙男二长即嗣祖次普福女二玄孙男一长夀公之塟实与子京同其兆云呜唿余与公居相隣世相好情义之相与殆未有过于吾二家者然自余窃禄于朝不相见者动十余岁余间每一书还公必杖䇿诣门访出䖏余书中亦徃徃问公安否盖迹虽䟽而情则至亲也又闻余未还时公数向人言吾苐得与掲曼硕一见而死吾不恨矣吾当忍死待之及余还即买羊载酒躬相庆劳其喜见颜色犹亲子姪不知余之不肖何能得此于公也其亦以先世之故与公未没前一日余犹及坐公榻前相与剧论当世事不知竟为永诀也悲夫铭曰欝交阳兮窈深结重云兮愁隂望君子兮不见渺千古兮伤心伤心兮何极郷谁归兮里谁式孙既子兮子又孙承惠泽兮其无斁刘先生墓志铭吉之永新儒师刘先生讳友益字益友是爲清江公非先生九世孙曽祖讳宗信父讳縡世以家学爲邑人师父刚严介特独立无朋而以先生爲之子故少与物忤先生少好学贫不能淂书从里之多书者借而读之朝借暮易暮借朝易穷昼夜读不絶声过目輙记间爲人慵书以给膏火父母怜而禁止之乃扫别室羃窓户竟夕危坐黙诵如是数年贯穿六经包罗百氏至天文地志律暦象数山川聮落都县廃置皆可指画而谈毫髪无遗也宋之仁郷里豪猾并起为乱与伯兄真长从弟人暐皆遇害先生絶而复苏饥困踰年乃卜筑髙山之间殿门着书不与世接以圣人之志莫大于春秋継春秋之迹莫尚于通鑑纲目凡司马氏冝书而未书者朱子书之冝正而未正者朱子正之恐朱子之意不白于天下后世乃着通鑑纲目书法五十九卷盖厯三十年而后成天暦中邑进士冯君翼翁传其书至京师国子先生得之大惊曰昔者王道衰而春秋作春秋隐而纲目兴书法不作纲目之义又将㣲矣故圣贤之述作虽殊所以扶天纲立人极一也遂録副在官俾六舘诸生传习之至顺三年三月三日昧爽先生疾作犹正衣冠危坐至午而卒年八十五以某月日塟邑之禾山郷大豊之原娶陈氏継叚氏子男三矩衡莭皆克绍先业孙男十曽孙男一又明年夏冯君调官京师矩具状介以请铭冯君曰先生外和而内刚外通而内介言简而要不迂濶于事其诲人也谆谆善诱白须丹頬神情萧然真有道者呜唿若先生者苟见于用当何如哉铭百围之木不为斧柯蹄涔之水不为江河元有天下先生在野先生在野志在天下百世之上先生此心百世之下先生此心先生不作山髙水深刘福墓志铭庐陵刘福字孟介五岁好学日记千言不知有童子之楽父母每怜之十岁闻科举行即大喜忘昼夜废寝食蒐猎经史旁入㨗出务为无所不知闻有学出已上便徃与交闻有大人先生便徃貭其所疑祈寒极暑不懈人亦莫不楽告之以道然一资以为进士之文如是数年学大进虽宿学有不逮又恨以年不得试于有司或曰今天下州郡以国书设教官可淂遂因言者求之三年而后得然卒不好数数语人曰吾不能取一苐为父母荣不数为人闻有以进士及第者輙俛首终日食则叹寝则䆿语父母暁之百端终不释或又曰子欲为甚可隐年以即事世若此多不可数乃瞋目诃曰子教我以欺君耶去然怏怏日益甚父母及其从父皆以为忧郷先逹刘岳申彭士奇罗曽深爱之亦皆以为忧未几果得疾疾且革犹手不释卷未甞就床第㤗㝎三年十有二月八日呕血死将死叹曰吾生不在科举后没不在科举前命也然世必有知我者铭我得铭吾不恨矣言絶而卒卒年二十四明年夏余至庐陵其父及其从父偕其友以铭请嗟夫忍不铭哉惟古者士生八岁入小学十五入大学而敎之必时故传曰春秋教以礼乐冬夏教以诗书又曰春诵夏絃秋学礼冬读书因其时顺其气恊之以隂阳动静之乐和之以藏修㳺息之莭以成其学由司徒大乐正以登于天子而爵禄之故人无夭礼而噐可闳也今也教之不以其时学之不由其序及爲之选举则又限之以年岁使奇才英鋭出类㧞萃之士恒欎欎而不得竟伸其志愚卤鄙陋者或媮慢优㳺得以玩岁愒时此刘孟介至于呕血而死也虽命焉其志有足悲者乃志而铭之使其英迈勃勃之气常得以振顽奋懦爲有志之所深恤也曽祖绍明祖惠可父国瑞母旷氏娶欧阳氏无子女一人方七岁以没之明日塟里西溪之上太平原铭曰名不建兮心不摧身不待兮时不来吾铭汝弓吁可哀吾读吾书斋铭惟皇降衷万物偹我或昏以迷或岐而左煌煌六借如日䴡天由之斯圣睎之则贤而伥何之而思孔悲孰之子归而有余师伊予云遘萧氏克有日就月将谁掖谁诱曰谚有之吾读吾书亦既从政惟书之劬吾书伊何匪圣弗读成已成物惟日不足于以名斋于以表志凡百君子尚廸弗替孝友堂铭孝首百行友列五常为仁之夲为政之纲学由兹始行由此推善由兹长庆由此基是以孝友着乎读书君子述之为世之模不求父慈而责子孝不求弟恭而责兄友父无不是其责在子弟有不恭或自兄始子知尽孝敢望父慈兄知尽友弟恭敢期父无不慈弟无不恭惟孝惟友克诚于中一有弗诚必致怨尤日复一日化为冦仇范则有匡㕍则有行而况为人敢不自强孝尽生慈友恭亦尔孝慈友恭百世之祉子复为父子必绍之弟复为兄弟必效之父父子子兄兄弟弟惟贑孙氏以克永世何以克之胜私窒𣣔家为一人族为一俗既贵弗骄既冨有礼一家兴仁里为之羙苏子説刚乃祖是敬子孙孝友鄂国是命我作铭诗式笃尔庆神之聼之有永无竟潭心斋铭金溪洪君王纯其先府君号碧潭遂取翰林学士呉先生赋碧潭诗语名其斋曰潭心爲之铭曰出下出泉混混其源流而爲川潴而爲渊渊渊其渊潭潭其碧含星爲珠沉月爲璧其止非息其应不留溶溶而春湛湛而秋观静于动知静之用用无不周若未尝动观动于静知动之静廓乎省容表里交映惟渊之深又名曰潭视潭之碧于彼潭心思无邪斋铭为学至难莫㣲于思一出一入或公或私其思伊何曰诚而已思有弗诚毫釐千里其诚伊何恐惧戒慎莫显乎㣲莫见乎隠暗室屋漏上帝是临一动之㣲敢有弗钦诵诗三百一言以蔽曰思无邪乃义之至熊氏力行而以名斋俯仰周旋涵泳圣涯大而化之尭舜执中朂哉思乎㒺或弗恭读书䖏铭古者读书学之一事力行是务记诵其次苟非读书孰稽古典读而弗学去圣逾逺古之读书于以明道今之读书资以为暴生皆厚也迁乃去之人不知学若之何其其书伊何易书诗礼春秋茟削日星埀纪秦汉以前传注未立学必专门难学易入秦汉以后濓洛并起着述纷纭易学难至学之而至匪由他人学而弗至何有于身其学伊何由䝉而圣洒扫应对穷理尽性毫釐靡间德乃日新一日复礼天下归仁羲皇之上唐虞之际若友其人若共其治动之斯应为乃有功三纲既立五典克从求之非艰具在方册行之非艰中道勿画欲知诗书扵此其处赵氏行之名斋其寓既修于身复齐其家始施于邦如玉靡瑕好正嫉邪崇夲抑末制财以寛用刑以活扩而充之仪于天朝惟是正人万世之标我作铭诗以规以颂凡厥读书朂哉体用忍恕堂铭古之学者有纪有伦忍以㝎性恕以求仁维忍伊何存仁存礼维恕伊何推人以已忍为恕用恕为忍基凡忍之道维恕之思忍不由恕宿怨藏怒维忍而恕母我母固以圣而忍耕稼陶渔以贤而忍九世同居苟不思恕亦岂克乆舜有大焉为孝之首有羙袁氏兄弟怡怡合堂以居忍恕是师我田我庐先君之有我兄我弟先君之子惟忍惟恕维德之力子子孙孙永保勿失方寸间铭察日月于孤竹之窍寄天地于秋毫之杪万物皆偹吾不知其多一物不㽞吾不见其少是曰方寸间者临通衢俯深沼外有幽花芳草之植内有图书瑟琴之绕容坐客十数而有余閲朝暮万変而未了吾方以为大人犹以为小是未能逰乎方寸之表也揭文安公全集揭文安公全集卷第十四揭文安公文集卷之十四揭曼硕傒斯着门生前进士爕理溥化校録杂文天马賛皇帝御极之十年七月十八日拂郎国献天马身长丈一尺三寸有竒髙六尺四寸有竒昻高八尺有二寸廿有一日勅臣周朗貌以为啚廿有三日诏臣揭傒斯为之賛賛曰虽干秉灵惟房降精有产西极神骏难名彼不敢有重译来庭东踰月窟梁雍是经朝饮大河河伯屏营莫秣大华神灵下迎四践寒暑爰至工京皇帝临轩使拜迎称臣拂郎国邈限西溟蒙化效贡頋帰圣明皇帝谦譲嘉尔逺诚摩于赤墀頋瞻莫矜既称其德亦貎其形髙尺者六脩倍犹赢色应玄武足蹑长庚囬眸电激顿辔风生卓荦权竒虎视龙腾按啚考式曽未足并周骋八骏徐偃构兵汉驾鼓车炎列中㒷维帝神圣载籍有徴光武是师穆满是惩登崇俊良共基太平一进一退爲国重轻先人后物万国咸寕仙茅述䂊章之新建黄堂隆道宫道士罗君大年爲予言仙茅事甚异其言曰昔晋之乱有神人许旌阳者出于豫章之境西山之下能以忠孝积功累行致仙道师事谌母于丹阳之邑黄堂之墟母既授以道要旌阳感之曰吾必岁朝母母曰吾即从此逝矣去汝居南五十里吾有飞茅在焉汝能淂茅䖏即祠我岁八月一至足矣已而谌母果仙去旌阳还淂茅亦丛生而地亦曰黄堂即建祠祠谌母岁如期徃朝之旌阳寻亦仙去其徒岁八月四日具幢盖仪衞鼓楽奉旌阳像朝母如旌阳存时以为常其后嗣其学者扩其祠为覌𣸪为宫至今行之不衰茅在祠前剪而后生如扬州琼华不易其䖏茅具六味能致六飬醎能飬气辛能飬莭酸能飬筋滑能飬胃甘能飬肉人淂茅煮而饮之可以已疾疠和荣衞延年却老余家距祠百里未尝至其䖏然尝淂茅煮而试之言不虚也夫茅者于易书诗礼春秋传祭则以缩酒封则以借立社之土以其物虽薄而用可重也未尝言能神异如此世称神仙遗蹟竒诡荒诞不可致深诘者以千数而谌母特以茅着称其师弟子精诚之感不可揜如此夫古之言淂仙者或以服食或以导引不食谷独称许旌阳以忠孝积功累行致仙道盖足尚矣夫可以动天地感鬼神贯金石亘古今而不冺者惟忠孝为然况其师弟子之间乎然嗣其学守其坛塲而无谌许师弟子之心则樵牧残之牛羊践之茅虽神能歴千岁而独存哉因罗之拳拳有感于忠孝云者述以传之作仙茅述至顺三年秋七月日静虗觧阆中蒲瑛粹玉揭其斋静虗自夜郎走书京师求予言作静虗觧惟静为能统天下之至动惟虗为能容天下之至大至动天也至大地也非至动无以见静之用非至大无以见虗之载惟静虗衆理出焉万物生焉故圣人则之君子学成于静益受于虗非静虗无以成君子况圣人乎惟圣人为能合静虗之体致静虗之用故可以参天地賛化育非静虗无以成圣人况天地乎惟天淂虗而无不覄也惟地淂静而无不载也故䏻运行四时化生万物而非静虗无以为天地故体莫大乎静虗用莫大乎天地是以衆人法君子君子法圣人圣人法天地天地法静虗静虗至矣杨椘经字説余与临江杨君信可友凡十余年大徳七年春遇于武昌居𢾗月淂子湘书以示余余嘉其年弱而志大且甚好学也遂许以女妻之其年夏与余入衡湘冬俱还江西尔后与信可亦时徃还而犹未识湘也十年春余访信可彬溪上出湘拜余且求所以字之余曰冠而字礼也未冠而问字无乃太早计矣乎信可曰湘惟不淂子之言以为式之为患何早计之为患乃问所以名之义信可曰湘之生余适还自湘故以名余曰夫湘楚水之大者也既大其始可不求所以大其终乎夫湘楚之经也吾与若皆楚人也可不求古人之志行古人之道以配湘之经以大于楚乎请字之曰楚经径者本也本既举矣末有不从者乎夫日月星辰天之经也长河大岳地之经也五常三纲人之经也故天之经得则日月轨寒暑时雨旸若万物以育地之经得则海不波江安流山岀噐车河岀马图人之经得则家以寕邦以昌祥瑞并至而天地理矣及夫乱也悉反之朂哉经乎苟听是言也有不配湘之经而大于楚者乎信可闻而喜曰即君子言虽佐天子经邦理天下可也况楚国乎畲曰未也苟鼓浩荡而不求其源骛纷萃而不典于学虽欲经于一邦大于一郷且不得况一国乎又况天下乎朂哉楚经其三复是言也题昔刺史宋啚后右囯信副使昔刺史宋啚及君臣赋咏一卷以昔刺公竒伟如此四杖莭使宋岂无一言可纪而叙其事者但责宋不能和及㮣称其奉使不辱而已畧不及其使事始末大抵宋之南渡不能复振者夲于张浚抑李纲杀曲端引秦桧桧杀岳飞父子而终于贾似道之専刘整之叛况天方以数十年不能大混一之天下付之世祖皇帝以主弱臣强之宋岂䏻以数万之金币保区区江南一隅之地㢤故宋戦亦亾和亦亾况二者俱不䏻之耶然非贾似道误囯失信无以正皇元出师之号非刘整之叛无以周知渡江之谋天也整之谋亦非整之谋也陈亮上孝宗封事料敌之言也整夲制置使赵方麾下一小校耳㧞之行伍之中用以为将方将死语其子葵曰刘整真将才也然汝不能用我死汝必杀之不杀必爲囯患方死葵不忍杀竟以泸州叛元遂用其䇿以㓕宋亦天也呜唿淂人则㒷失人则亾古今同轨可不监乎若昔刺公之屡使不辱郝文忠之终始不渝伟㢤题邹福诗后右邹福诗七首邹福者吾郷田夫之子也粗读孝经论语家贫与人佣耕泰㝎元年予居忧于家其父遣从余给薪水之劳然暇即宻自覌书居五年余携至京师会新天子入正大统以文徳治天下明年春开奎章阁详延儒雅讲论道德置授经郎以教勲旧大臣弟子之在左右者以囯子教授庐陵林希颜及余为之寅入而西出令福守舍乃尽日闭门读书习字间为小诗及暮则请可否于余余或方𣣔休或方读书有㑹意䖏或执茟为文章思方属必辍而告之不使几㣲见余懈怠意遂以为常今年秋迁丞艺文曰简静无事请问之时益冨矣余适坠马在告日卧斋阁中福连有所作皆可覌余因取其法度音莭尤近者淂七首为书之仍题其后以志余喜且以为世之世臣大家学士大夫之子弟不知学者之劝余在阁中时福又从林希颜学囯书希贤亟称其可教其所淂浅深余不能知也要亦好上者云尔余𢾗年于文事使令盖深淂其助焉因并识于此幽忧赋士有甲与乙约为昆弟者乙之兄弗友于弟诬甲与乙妇私以丑之甲念乙为名贤之后且早负气莭常欲自杀以明无他而母犹存余伤其意为作幽忧赋其词曰何黯黮而蒙昧兮余不淑而独当天幽玄而无眹兮匪杀身而孰明懐囯恩而未酬兮念余母之弗康聊冺忍以苟生兮庻或察于㣲茫彼哲人之遗绪兮相凛凛其犹有耿光孰忠贞而㒺后兮孰耿介之弗昌既托余以死生兮又事余以兄余既异于禽兽兮其忍爲此不良彼固衰薄而不足畏兮乃不念厥祖之明明惟棠棣之韡韡兮或违诗人之所歌兄既不友于弟兮又嫉余以不阿骋淫词以爲鹄兮称飞文以爲罗彼妬之口兮曽奚辞之弗加人独何心兮弗求其故而肯讹谓兰之幽贞兮与萧艾而同科谓百錬之金以为柔兮指美玉而为瑕乗机觝巇既不遗余力兮犹恐余頋而有他余髪衰齿就落兮计相存其几何託寸芳于邓之林兮投纎鳞于巨海谓𣏌梓之为尤兮妨鳣鲸之所滙余讵知皦皦之为病兮孑孑之所罪黯独蒙此昬秽兮虽夷齐其犹凂岂昔壮而知自强兮抚中岁而改度匪哲人之孔明兮孰能察夫余之故苟哲人之莫余知兮虽杀身其奚益心怦怦而烦瞀兮哀谗人之㒺极彼天地之广大兮固含垢而隐疾岂松栢之受命兮欎纷糅乎枳棘苟由中以永直兮曽何情之弗获惟嫉以甘心兮弥颠倒而狂惑嗟余生之不类兮罹此咎之无由余既耻夫匹夫之为谅兮日与魑魅而为仇幸谗人之无怒兮秪割德而衰修余既内省以不疚兮夫何惧而何忧曰止谤以不辨兮服先哲之攸训匪成言以自道兮人将诮余以固吝聊抽毫以舒思兮遡南风以觧愠上白日之昭昭兮下黄泉之奔迅谓余言之苟无徴兮硕与春氷而澌尽故叔父常轩五府君哀辞呜唿山巃嵸而崔崒兮翳九原以榛榛望不见夫子兮听不闻其咲与言风纚纚而不絶兮云漫漫而弥天日翩翩而赴海兮水咽咽而流川匪羙人之沦谢兮余孰爲之悁悁惟叔父之坚贞兮谓金石莫与齐其固独爲此春水兮溘朝阳之零露黄河可塞而陆乎昆仑可铲而夷概夫子之以不可作兮使我心惕而神悲扑摗拥耸而蔽天兮松栢朴而在泥荃蕙羃歴而沉秽兮百草厌浥而杨辉鵉愔愔铩六翮以投棘兮䲭鸮髙举而天飞犁牛仰望跃踔而长鸣兮骅骝騊駼踯躅靡徙而不肯驰世岂独无此美人兮怅予世之日替入始与言言兮反以爲戾毁大璞于九逵兮和氏虽死其犹悲伤洞庭震荡而喷薄兮咸池之音反沦䧏彼燕石之顽矿兮夫乃珎缇什袭而藏之彼郑衞之淫哇兮夫乃嚘啾㗲哑而扬之呜唿悲矣哉余方搆厦屋之巍巍兮何中道而夺此规矩予方鸣埙箎而㑹音兮何不㽞此律吕涕緌緌以沾裳兮心怦怦而烦骛目宛宛而凝望兮愁绵绵而谁语旐翩翩以摩云兮夫子何不少留夫子终不可以留兮徒使我旦莫欎壹而增忧夫子其天飞而地降兮虽欲从之莫知其由呜唿噫嘻兮我心悠悠九招一首为故嗣汉三十八代天师张㽞公作维真人之夀命兮敝天地而弗终寕厌浊丑秽兮溘上征乎太空云缤缤而鳞萃兮先鵉于之溶溶神君纷而下迎兮儵隂阳景従上下莫知所极兮四方曷其所穷仙其归兮无使予之忡北斗偃蹇以酌元气兮四时相推其迭序石有时而泐兮金有时而失固合神一之至真兮岂形气之能度夫人有此美貭兮曾至死而莫悟仙其归兮导余夫帰处覌世俗之淫巧兮日雕朴而琢淳枭獍呀而狂噬兮谓虎狼之至仁怅投足之无所兮谁独与予乎宻亲虽忠信之足兮又岂人之能信硕髙举而远引兮逝安兮余沦志而合神岂余身之足畏兮窃独哀此雷霆兮草木何由而发生旱魃熇而夏见兮吾雨不得获兮冬炎燠而鬰蒸虹霓朝而东渉心怲怲而烦乱兮仙翺翔乎太清仙不归兮孰风飑而怒越兮玄雾惑乎四维扬旍旂于万里兮鸟縦横而蔽野兮日崩腾而师鬼啾啾而昼嘷狐狸岁浩荡而忽暮兮民忧愁而曷夷仙不归兮孰保顺而抵仙超遥乎恬漠兮岂上帝之攸命即年谷之不熟兮物疵厉而逆性匪圣人頋懐兮焉逹祥而㣧庆仙之归不帰兮无使我心劳而神病蘅薇蔼其树兮山嶛㟽而幻深泉潺湲而转石兮交灵禽之好音桂巃嵸而蔽天兮虎长啸而龙吟仙之帰不帰兮何缭绕而滞淫衣彤霞之䄡襜兮布列星以为冠佩长剑之陆离兮驷八鵉之安安海若惙而怛妖兮夔㒺窜而莫干仙既有此灵徳兮冐不帰悯乎下人昔㽞矦之纯懿乎佐炎汉而㒷刘惟戒覆以保终兮託赤松而逺逰既载此神裔兮世承烈而绍休帝屡降夫嘉泽兮沛汪而下流忍独弃此君兮明不余頋而少㽞仙其帰兮母使忧祭赵供奉文维延祐元年岁在甲寅十月某朔十日某甲翰林学士承㫖程鉅夫䓁谨以清酌柔毛之奠致祭于故翰林应奉赵君景渊之灵谓天至仁仁不可知谓神至明明不可依善者短折贤居冗早孝不获飬忠志此理之常今胡不尔惟君之生茂懿粹和力乎诗书以成厥家惟君之生㫪容廓深一翺天庠再骤词林䜩咲语言如金如玉期君九霄望君百禄去年一疾咸不能起余哭哭尽哀犹不忍去前后𬒳行省及部使者檄诘责诸郡邑邑三百余莫不称允而不及天用以殁悲夫君之卒寔至元年十月二十有五日年六十四以明年十二月二十有一日葬所居东北龙唐之原𥘉娶呉氏再娶刘无子以兄之子肇开爲之子年六十一乃得子曰性传女三人长适大都路固安州儒学正刘蒙德次适徐经逺次适萧信之孙男三夀骏文豹天霓女一铭曰此孳孳称所施而止于斯彼巍匕兮右见元文类李莭媍传李莭妇者姓冯氏名淑安字静君大名人山东亷访使时之孙胡州録事汝弼之女山隂令东平李如忠之継室也如忠𥘉娶䝉古氏生子任数歳而卒継室以冯氏生子任一歳而寡有遗腹子父殁两月乃生名之曰伏计至东平李及蒙古之族相率至山隂尽取其赀及其子任以去冯乃卖钦钏质衣服权立二䘮于山隂蕺山下独携二子庐于墓时年始二十二唯布衣蔬食形嬴苦莭躬织纴为女师以自给居二十余年教二子皆成学遂迁二丧反丧汶上邑人王毅以中书平章政事在告爲亲临其丧而铭其墓齐鲁之人闻之莫不咨嗟叹息有爲泣下者李及蒙古之族皆大愧悔羞见冯母子冯视子任反出已子上中书参知政事王士熈侍御史马祖常礼部尚书孛术鲁翀翰林学士吴集贤学士袁桶奎章阁侍书学士虞集囯子司业李端太常博士栁贯軰争爲文章盛夸道之山东浙东群有司交上其事于朝请褒吴焉其子任伏事母极孝皆掾太府有亷直声而好学不史氏曰李之𥘉䘮也其族及其妻之属能扶其二䘮携其母子返乎汶水之上而抚存之其义孰加焉乃不逺二千里而来直利其财也当时亦岂欲挟其数歳之子以去悪其无名且以二族之人生长邹鲁之邦乃不如一寡媍人哀㢤冯氏其亦早有家教乎右见元文类桂阳县尹范君墓志铭大德中勲臣椘国公之季子帅湖南有所爱椽庐陵范君元亨其强敏之才亷正之莭风动千里人不畏帅而畏元亨时余在长沙𢾗与之遇而不敢一诣门恐溷君也后二十七年㑹其从子滙于京师则君殁十年矣乃録其行请铭君讳元镇字元亨其先蜀人今居安福之清化里祖岩生二子皆为太学生季曰景材是为君父君早孤母刘及其兄元方教育之至元二十五年监察御史举亷䏻为江西宪椽居五年去之京师辟徽政椽又辟大司徒椽皆不就元贞𥘉䛇求能书金经者君在选中经成𥙷湖南椽秩满授瑞州税使改武冈録事挕绥寕令进郴州桂阳尹累阶承事郎卒官君所至当官而行无所阿避禄入不足则帰卖田宅以给之往往𥘉多忤而后反见知者其行事之尤着者则在帅府有田千户者死其子曰田芑芑㓜弱其弟田仁袭其官据其业而奴畜芑芑尝愬于有司𢾗年不决事上帅府复多石田仁君抱牍方力争帅怒自左右捽君且下吏梁木壊几压帅帅乃止田仁恐求援行省权相数日使逮君甚急且谕之曰汝不用汝头汝来汝爱汝头勿来皆谓君徃必死君竟徃极言田仁罪反覆无所頋不能屈乃与芑在武冈氏张氏欺胡氏寡弱占其产倪方户胁张惠以罪取其田皆夺而帰之许文炳兄弟争财二十年不决召其兄弟涕泣而理喻之许乞罢㱕在绥寕王永明诬舒八杀人寔蓝姓杀之永明伏辜诸峒饥疫大起死者过半下令寛征赋以恤之诸峒向化在桂阳民白有盗其牛者踪迹无所淂方疑所捕二猫嗛牛且鸣号于庭求猫主索之果淂牛立命偿其牛而正其罪且桂阳侧陋洪给与大县䓁民力彫耗一以寛济之故其卒也民无逺近皆缟素㑹曰斯人必不至此其危一髪勿薬有喜咸喜相谓必寿且昌云何露电一夕遽亡孰无父母君飬不足孰无妻子君不得育孰无兄弟君不得友孰无朋友君不得守蔼蔼公侯君至下寮万物君不复朝知君所憾惟此数者命也如斯莫如何也所不必憾秦公内姻棺椁衣衾克周于身凡我同僚其情孔亲故郷虽遥安卧而臻人皆有死岂必牗下官无崇卑在永终誉灵輀将举落叶如雨率衆哀号永诀千古尚飨掲文安公文集卷之十四揭文安公全集揭文安公全集补遗一卷掲文安公全集补遗饮张氏别墅楚国多才俊张家好弟兄出门湖水碧留客野堂清微雨鸣疎竹寒烟覆古城园人隔畦语歳莫此中行不寐呈何太虚隙月斜依壁窗风细着人飘零知命晚牢落梦家频断鴈何曽定鸣鸡不肎晨何郎诗句好万里独相亲赵道士山水图悄怆寒山晓凄迷野水昏长桥通古寺小艇背衡门路尽双松上云生乱石根如行南岳莫遥见祝融尊送人之淮东扁舟何处客此地饱经过彭蠡江声合扬州月色多天低知近海地濶欲横河自是吾生拙如君定若何送林彦广南镇行香昔年同事文皇帝出入千门万戸中汉阁图书观毎徧周家祀典学皆通鼎湖忽送飞龙去石鼓空歌我马同今日圅香南镇去还㝷禹穴酹西风赠呉主一曹南吴主一妙年力学能文章尤工隷书近自豫章以职事至京师过予剧谈竟曰忘去忽以别告令人惘然诗以奉送国朝分谁最长赵虞姚萧范与杨赵公温温蔡中郎虞公格格由钟梁姚萧二公撼中邦岂以笔法窥汉唐萧守髙尚姚文章范公清遒不敢当纵横石经兀老苍杨侯起家自洛阳华山之碑早擅塲旁出㨗入无留藏曹南呉氏俊且良古意䬃䬃浮匡箱商盘周鼎俨作行刓圭削鋭伏景光宜伸而缩圆使方外若椎鲁中坚强趋新骛巧纷披猖欲辨輙止心孔伤金陵皇象劒㦸张中山夏丞鼎独扛二碑分法古所藏多分少须精详君方妙年进莫量更入二篆君无双近者吾甥有陈冈昔师杨氏今颉颃见之为道安毋忘登蓟丘作闲登蓟丘望西北削诸峯转觉天地肃因悲霜露浓云间何处笛日落满城钟自笑栖迟者惟堪学老农和张太一秋兴二首蓬莱宫阙赤囘䦨龙虎神君禹歩寛朝嚥日华当食谷夜迎天仗识鸣銮露飞仙掌金茎冻月满玄都玉珮寒遥想西斋清似水吟诗听到漏声残太行遥接帝王州西北连山际海稠鹤下静依仙馆夕鴈啼高挟塞垣秋侧身天地浑如寄偷眼风云总是浮应笑白头京国里长年百虑更千忧送张真人归上清闭户京城昼嬾开𥘉闻北觐却南囘冯夷击鼓乘龙出王子吹笙跨鹤来嚢里天书明日月匣中神剑閟风雷囘瞻魏阙红云拥应在山中看蚤梅送客省冷副使归豫章觐省始违山林赏复作远游客忽兴慈母念辞帝云京国杨柳河上春飘然就行役闻者爲惊喜朋俦皆叹息昔依禁树枝今恋山巅柏世俗更推荡日月如有廹归鴈羣响哀遥云孤飞白都门一樽酒落景淡行色以我留滞心送君南征翮和傅与砺近日何多念频年不肎还河流无故道春色是他山棐几看云凭衡门罢月闗无情寒与暑偏解铸衰颜砚山诗山石出灵壁其大不盈尺高半之隔絶涧前后五十五峰东南有飞磴横出方平可二寸许凿以为砚号曰砚山在唐巳有名后归于李后主主亡归于宋米芾元章刻其下𫐠所由来甚详宋之季归于天台戴运使觉民后又归其族人宰相贾似道求之弗与携持兵乱间寝处与俱乃获全大都太乙崇福宫张真人本戴氏子今年春贻书得之请予赋诗其辞曰何年灵壁一拳石五十五峰不盈尺峰峰相向如削鐡祝融紫盖前后列东南一泓尤可爱白昼玄云生霮䨴在唐已着羣玉赋入宋更受元章拜天台澒洞云海连戴氏藏之余百年䕶持不涴权贵手离乱独与身俱全帝旁真人乗紫霞尺书招之若还家隂崖洞壑寒谽谺宛转细路通裦斜崑崙蓬莱与方壶坐卧相对神仙居硬黄从写黄庭帖汗青或抄鸿寳书秦淮咽咽金陵道此物幸不随秋草愿君谷神长不老净几明窗永相保山水卷稍稍云木动蔼蔼烟峰乱逺浦引归桡双崖临絶岸方思隐沦客欲结渔樵伴水濶山更遥幽期空汗漫送李掾自北囘归省长沙因简赵宣慰张征士吕宗二判官万里风沙断三湘日夜流名成亲白首岁莫客扁舟黄鹄延归思丹枫替别愁眼穿廻处鴈心静狎余鸥细雨黄陵庙残阳杜若洲渐深桑梓敬翻畏友朋留送逺惭羁旅临分忆旧游钟声衡岳曙帆影洞庭秋风壤通蛮徼烟霞拂帝丘交歌明月市倾斾压云楼访菊逢征士行瓜识故侯为言憔悴客敝尽黑貂裘望葛市有懐故人卢子仪以附他舟不得上岸相见予往赴主一书院时卢实送予至长沙今经其里不一造门能无憾乎至樊口作顺流无风江更急岁莫归人浩难絷所思只隔江上邨乱树参差不容入忆昨扁舟云梦触热千里能相送我来怅望竟空还一樽知是何年共樊山苍苍赤壁莫武昌对岸黄州路连声大笑橹如飞回头独送孤云去黄鹤山听雨得清字玄扃息深构虚馆含余清潇洒松上来瑟缩花间鸣遥兼夜柝警细与寒更幷懐亲感离别抚物媿生成土思浩方殷春声耿逾明幸及朋知好逹此旦莫情北展非穷辕南山梦归耕何言託毫素聊与欵平生过族姪东面云山有草堂下临池水即沧浪草侵古道莓苔滑花压頽垣薜荔香毎访所亲皆异物始惊为客乆殊乡仲容兄弟贤相映更为吾宗足感伤铜仪法像坤仪重来从汴水迁飞龙缠四极黄道界中天望絶秋毫永循环太古前荒台明月夜应有泪潺湲重饯李九时毅赋得南楼月娟娟临古戍晃晃辞烟树寒通云梦深白映苍祠莫胡床看逾近楚酒愁难驻鴈背欲成霜林梢初泫露故人明夜泊相望定何处且照东湖归行送归舟去出三洪崃积水羣山里行舟乱石间地偏疑隔世崃怒欲藏闗独鸟啼深树斜阳下急滩千忧逢一快未觉此生孱题邢先辈西壁山水图邢家苍苍西屋壁万壑千峰动寒色大江忽转天地囘浮云孤飞日月白参差楼观照林红松桧凄迷起朔风崑崙蓬莱不可到赤城白帝遥相通贱子平生尚竒伟南极衡湘北幽冀复从大驾卜滦京始投邢君多意气君昔扈从戎马间少壮不知行路难月明饮马长城窟雪深射虎祁连山万里归来太平日坐我江山忧百失平明万骑出天门又驾官车就行役送玄上人清江古镇封谿道灵峰寺中玉泉好灵峰上人天上归亲见六龙天上飞涌金门外潮来去曽是钱唐江上住十里松风六月寒梦寐犹思径山路自参天目老禅师始信灵峰路不迷却被无端征诏起等闲来徃不曽知黄河万里从西下吕梁百步如奔马归去山中问玉泉应向海门㴱处泻大驾既还独候驿传未得和陈真人见示供奉闗山逺淹留日月长乡书迷楚越邻笛乱伊凉秋水流成字晴云去作行寸心县帐殿应似鴈随阳楚山秋晚山人何处抱琴归遥想楼台隔翠微老树风生舟正泊空江日落鴈初飞岂无赋客能招隐亦有渔翁醉息机一幅秋光舒复卷谁敎尘土涴人衣和欧阳南阳月夜思二首月出照中园邻家犹未眠不嫌风露冷看到树隂圆天清照逾近夜乆月将逺墙东双白杨秋声隔窗满