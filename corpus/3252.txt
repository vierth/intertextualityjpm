御订全金诗增补中州集圣祖仁皇帝御制全金诗序圣祖仁皇帝御制全金诗序金有天下武功文治灿然昭明人材之萃多在大定明昌之间骎骎乎盛矣然北元南宋终金之世争伐聘问殆无暇日其典章名物湮没于当时而不传于后者不知凡几也太原元好问撰中州集以人属诗以事属人后世有诗史之目而浑源刘祁亦着归潜志可与中州集相㕘互证焉盖其人文之可考者犹赖此两书之存也朕尝览金史多採用好问中州集益信所谓诗史不虚也因是亦欲得金诗之全以补金史之所未备卓然成一代之书㑹有全金诗之进遂命更加搜缉凡金人集之断简残篇有可存者皆令附以入及诸山经地志川泽之纪闻缀摭荟藂鉅细不遗使观者弗厌其详而皆有以自择焉夫金世徳乆逺涵濡蒸育才俊軰出迄今反覆斯编可以见邦国之光与笃生之富矣顾金去今垂六百年其礼乐声明载在艺林之咏言者若非中州归潜二书后之人亦乌从而知之况夫兼二书之所未备可不永其传也哉时康熈五十年辛夘冬日奏折臣郭元釪谨奏臣少时里居性耽吟咏尝读金人元好问所选中州集诗清真淡宕有宋诗之新而无其鄙俚有元诗之丽而无其纎巧文质得宜正变有体而好问所作小传词意斐亹足以鼓吹风雅为史氏所採择然其载诗未备纪事与刘祁归潜志徃徃不合元郝经称好问着中州集一百巻而今存者止十巻其间必有残缺未为全书臣窃私念金有天下一百一十有七年大定明昌承平底定文治之盛不减于他代今世间唐宋元明诗皆有备本独金无之使不荟萃表彰则河岳精英乆愈散失以故不揣愚陋留意收拾数年以来见金人诗中州集所无者即録藏箧笥载笔内廷编纂余暇复于天下郡县志中採辑遗逸渐成巻轴小传之下㕘以归潜志及金元人铭表题䟦并説部诸书凡金人入元不仕者皆附入其末而即终之以元好问刘祁同异互存洪纎不失期于一代文献歴歴可考然臣弇鄙无学金人遗集传于今世者恐有未见或致疎漏伏乞皇上圣鉴赐之刋正使有成书将一代人文千载如见不惟存诗而已臣卑庸忝窃无所似肖不胜恐悚之至谨奏目録钦定四库全书集部八御订全金诗增补中州集目録总集类巻首上帝藻世宗显宗章宗海陵王公族密国公璹完颜匡完颜奉国李宸妃三金源珠赫䆳乌凌阿爽温特赫某巻首下乐歌巻一诸相上张郓王通古刘曹王豫杜丞相充一虞令公仲文张丞相孝纯张左相汝霖刘右相长言右相耶律履张平章万公巻二孙太师铎董右丞师中梁参政贾左丞益谦丞相夀国公髙汝砺胥鼎张左丞行中杨户部慥巻三状元郑内翰子聃孟内翰宗献赵内翰摅赵文学承元张太保行简张内翰檝阎治中长言李治中着巻四宋耆旧宇文太学虚中吴学士激巻五张秘书斛蔡丞相松年巻六髙内翰士谈马御史定国巻七祝太常简张子羽朱谏议之才刘内翰着施内翰宜生巻八大家二人承㫖党懐英巻九礼部闲闲赵秉文一巻十赵秉文二巻十一赵秉文三巻十二赵秉文四巻十三赵秉文五巻十四赵秉文六巻十五名家十二人蔡太常珪刘龙山仲尹巻十六黄华山主王庭筠屏山李纯甫巻十七刘记室迎巻十八礼部杨云翼巻十九王内翰若虚麻征君九畴巻二十刘御史从益雷御史渊巻二十一常山周昻黄山赵沨巻二十二诸家朱葭州自牧孙内翰九鼎刘修撰彧赵内翰可刘西巖汲刘内翰瞻郝内翰俣巻二十三张郾城公药任南麓询冯临海子翼史明府旭邉内翰元鼎巻二十四李承㫖晏王都运寂莲峰真逸乔扆刘左司昻魏内翰抟霄巻二十五许内翰安仁王隠君磵刘治中涛刘左司中路司谏铎巻二十六师拓一郦着作权史御史肃巻二十七史内翰公奕萧尚书贡龎都运铸巻二十八许司谏古王防御良臣髙治中廷玉李治中遹陈司谏规冯内翰延登巻二十九刘邓州祖谦髙博州宪王监使特起李经梁太常持胜愚轩居士赵元巻三十冯内翰璧宋内翰九嘉李右司献能巻三十一王右司渥冀都事禹钖兰泉张建张瓒毛宫教麾朱宫教澜巻三十二姑汾漫士王琢吕中孚九首王元节李端甫杨泽州庭秀孙省元镇张着景覃段继昌岳行甫迂斋周驰刘太常铎巻三十三李扶风节刘勲李澥秦畧张琚马编修天来张内翰本申编修万全崔遵王主簿革卫承庆巻三十四刘昻霄田紫芝王万钟雷琯王亳州賔李夷郭邦彦巻三十五史学侯册王元粹邢内翰具瞻王太常绘杜佺邉转运元勲李寕州之翰三兴居士杨兴宗赵亮功贾泳巻三十六王鬰王礼部竞元日能范墀王雄州仲通韩内翰汝嘉王吏部启晁洗马㑹王内翰遵古王汾州璹李特进献可雷溪魏道明学易雷思王大尹翛髙工部有邻宋孟州楫巻三十七髙转运徳裔路冀州仲显张代州大节赵转运悫郭秘监长倩郭録事用中赵太常之杰赵转运鼎田转运特秀赵漕副文昌路转运忱髙宻州公振张转运彀宗御史端修张户部翰李好复杨秘监邦基巻三十八吕陈州子羽赵盐部文昌韩内翰玉王都运扩赵吏部伯成梁録事仲新卢待制元太常卿舒穆噜世勣范滑州中赵礼部思文李坊州芳巻三十九刘鄠县昻锦峰王仲元卢宜阳洵刁泾州白刘户部光谦毛提举端卿康司农钖张户部徳直冯辰王世昌李宜阳过庭田钖张介龎汉宋景萧李警院天翼刘神童㣲郭宣道张仲宣胡汲王修龄巻四十张㕘议澄白贲王内翰枢睡轩赵晦浚水王世赏南湖靖天民东臯桑之维歩元举冯文叔张庭玉宗道鲜于溥史士举巻四十一王敏夫王利賔孙益张瓛徐好问吕大鹏髙永孙邦杰曹用之赵逹夫邢安国张温马舜卿巻四十二郝天挺溪南诗老辛愿巻四十三李讲议汾李户部献甫蘧然子赵滋元格元好古巻四十四鹤鸣老人李俊民一巻四十五李俊民二巻四十六李俊民三巻四十七李俊民四巻四十八李俊民五巻四十九李俊民六巻五十李俊民七巻五十一麻秉彛伊喇霖梁㐮胥持国王万庆张瑴孙锜白君举张子权翟升李广张邦直雷仲泽杨用道杨容石玠杨鹏卢庸孔彦舟巻五十二杜仁杰金全王术刘仲游髙逸陈君可邬元章齐希谦张圣予梅泽刘方叔恵吉胡光谦李中立翟钦甫郑辉雷发蔺世一张旻刘仲杰程自修王浍国医张子和王翰林彪史懐刘琢巻五十三异人拟栩王中立王予可照了居士王彧无事道人董文甫隠徳薛继先巻五十四河汾诸老贻溪麻革石泉张宇巻五十五兑斋曹之谦陈参议赓陈提举庚白云子房皥巻五十六遯菴段克己上巻五十七段克己下巻五十八菊轩段成已上巻五十九段成已下巻六十道释重阳真人王嚞巻六十一长真子谭处端离峰老人秦志安李志方无名老人然逸期赵抱渊吕道安白道𤣥万松老人重玉释圆机木庵巻六十二䜩会成趣园诗党懐英张昌祚李永安郦掖路铎崔巍田时秀郭安民刘仲杰崔巍李永安李楫髙延年初昌绍海会寺宴集诗郑辉杨天衢杨之休刘邦彦名媛仙鬼謡谚无名杂诗冯氏妇张秦娥女冠元氏无名氏正隆童謡贞祐童謡明昌童謡兴定童謡泰和童謡斜卯爱实石碣诗韩魏公祠堂诗杨真君降笔诅祝歌宫婢玊真浙川木中诗巻六十三遗献二人元好问一巻六十四元好问二巻六十五元好问三巻六十六元好问四巻六十七元好问五巻六十八元好问六巻六十九元好问七巻七十元好问八卷七十一元好问九巻七十二元好问十神川遯士刘祁臣等谨案御订全金诗七十四巻因元好问中州集而増补之康熙五十年取郭元釪所进藁本更加搜缉而成好问原本中州集已别着录其书人系以传详其行履兼评其诗格髙下或摘论佳句又或附论他文他事大槩因诗以存人义例特剏颇为论诗家推重而所登未广为巻合乐府仅十有一为人二百四十有竒诗千九百八十首有竒是编所増补者巻六倍之人几三倍之诗倍之一代之作乃苞括无遗矣其间征事论人取诸刘祁归潜志者标曰补兼採金史及诸家文集稗野记载者标曰附网罗羣籍纎悉备载而元釪之説亦具见焉终编即列入元好问刘祁二家题曰遗献部次井然视好问原本不啻大辂椎轮之喻也伏读圣祖仁皇帝御制序文知是编实经荟萃排择成书而目录之首犹标臣郭元釪补缉一条有以仰见大圣人善与同人一长必录之盛心焉干隆四十五年十月恭校上总纂官纪昀陆钖熊孙士毅总校官陆费墀御订全金诗增补中州集卷首上钦定四库全书御订全金诗增补中州集巻首上帝藻世宗补金史赞世宗躬节俭崇孝弟信赏罚重农桑愼守令之选严廉察之责却任得敬分国之请拒赵位宠郡县之献孳孳为治夜以继日可谓得为君之道矣当此之时羣臣守职上下相安家给人足仓廪有余刑部岁断死罪或十七人或二十人号小尧舜此其效验也本朝乐曲猗欤我祖圣矣武元诞膺明命功光于天拯溺救焚深根固蔕克开我后传福万世无何海陵淫昬多罪反易天道荼毒海内自昔肇基至于继体积累之业沦胥且坠望戴所归不谋同意宗庙至重人心难拒勉副乐推肆予嗣绪二十四年兢业万几亿兆庻姓怀保安绥国家闲暇廓然无事乃眷上都兴帝之第属兹来游恻然予思风物减耗殆非昔时于乡于里皆非初始虽非初始朕自乐此虽非昔时朕无异视瞻恋慨想祖宗旧宇属属音容宛然如覩童嬉孺慕歴歴其处壮岁经行恍然如故旧年从游依稀如昨欢诚契濶旦莫嗟若吁嗟濶别兮云胡不乐臣按此诗世宗御撰谓之本曲金史云大定二十五年四月帝幸上京宴宗室于皇武殿饮酒乐上谕之曰今日甚欲成醉此乐不易得也昔汉髙祖过故乡与父老欢饮击筑而歌令诸儿和之彼起布衣尚且如是况我祖宗世有此土今天下一统朕巡幸至此何不乐饮于是宗室妇女起舞进酒毕羣臣父老起舞上曰吾来故乡数月矣今回期已近未尝有一人歌本曲者汝曹来前为汝歌乃命宗室子叙坐殿下者皆上殿面听上歌曲道祖宗创业艰难及所以继述之意上既自歌至慨想祖宗音容如覩之语悲感不复能成声歌毕泣下数行右丞相元忠暨羣臣宗戚捧觞上寿皆称万岁于是诸老人更歌本曲如私家相会畅然欢洽上复续调歌曲留坐一更极欢而罢附宇文懋昭大金国志大定六年正月己酉朔大会羣臣于紫极殿始用百戏酒三行则乐作鸣钲击鼔百戏出塲有大旗狮豹跷索上竿之类附大金国志四月三日金主与太子诸王在京苑赏牡丹晋王允猷赋诗以陈和者十五人完颜伟乌珠子探知其意直前顿首言曰国家君臣将帅皆以勇力战争雄畧故能灭辽灭宋混一南北诸番畏惧自近年多用辽宋亡国遗臣以富贵文字坏我土俗先臣昔在顺昌为刘锜所败便叹用兵已不如天会时皆是年来贪安渐为人侮今皇帝既一向不説着兵使説文字人朝夕在侧遗宋所传之主是有志报复今䝉古不受调役夏人亦复侵边陛下舍战鬬之士谓其不足与语不知三边有急把作诗人去当得否主黙然左右皆骇目相顾知内省事余万福向前扶之曰皇帝方欢饮郎君却作苦恼人耶扶起去之自是文武分党如氷炭矣显宗补归潜志宣孝太子世宗子章宗父也追谥显宗好文学作诗善画人物马尤工迄今人间多有存者赐石右相琚生日之寿黄阁今姚宋青宫旧绮园绣絺归里社冠葢尽都门善训怀师席深仁寄寿尊所期河润溥余福被元元风筝心与寥寥太古通手随轻籁入天风山长水濶无寻处声在乱云空碧中中州集原註此诗山阳民家有上御书无篇题不知何人作及见唐髙骈赋风筝云夜静絃声响碧空宫商信任往来风依稀似曲才堪听又被移将别调中乃知上所书盖风筝诗而又次骈韵者也姑存之以俟更考附金史世纪补显宗讳允恭本讳唿塔噶世宗第二子章宗父世宗即位封楚王置官属赐名允廸専心学问与诸儒臣讲议于承华殿燕闲观书乙夜忘倦附图绘寳鑑显宗画獐鹿人马学李伯时墨竹自成一家虽未臻神妙亦不渉流俗章宗毎题其签附张仲寿题金显宗墨竹巻显宗去东坡与可未逺自得汴后渐染文物典章之道所以金之初政济济可观附宋濂题金显宗所画墨竹右裕陵所画墨竹一小枝复自题其右云大定戊子十一月十三日戏笔承华殿濓按裕陵讳允恭兴陵嫡子皇统六年始生生十六年兴陵即位封为楚王实大定元年也二年五月壬寅立为皇太子八年正月庚戌授皇太子册寳二十六年六月庚申崩所谓戊子乃大定之八年而作此竹时年二十有三正当受册寳之岁其在青坊亦已越七载矣又十八年而厌弃人世未尝入继大统而签题书曰显宗皇帝者则其子道陵绍位追谥十字帝号而庙曰显宗实大定二十九年五月甲午也显宗自正储贰之后专心问学渉猎经史与诸儒讲议承华茍无大故无一时不在稍有余闲辄游戏翰墨往往散落于人间者皆强劲挺拔可玩或者遂谓其雅好墨竹他无所嗜殊不知其英敏仁厚慨然有志古帝王之治徒以降年不永不得与厥父叠照重熈世方以为恨顾乃以翰墨余事而称其能不亦厚诬君子也哉善乎刘文靖公之言曰天人与竹皆眞龙其殆有以知显宗矣龙泉章君溢出示此巻求题因书而归之附明严永濬中州集序光孝在储位二十余年事兴陵能承意开导四方隂受其赐所谓余福被元元者尝于赐宰相寿日诗见之附湛然居士集显宗在东宫时尝读东坡铁拄杖诗因召侍臣郑子聃问杖之存亡子聃以在睢阳为对因以数千缗购于张文定公孙其孙藏于屋栋子𥅆竟不得一见云章宗补归潜志章宗天资聪悟诗词多有可称者其宫中絶句及命翰林待制朱澜侍夜饮诗眞帝王作也尝为铁劵行数十韵笔力甚雄又有送张建致仕归弔王庭筠下世诗具载飞龙记中云龙川泰和殿五月牡丹洛阳谷雨红千叶岭外朱明玉一枝地力发生虽有异天公造物本无私命翰林待制朱澜侍夜饮诗夜饮何所乐所乐无喧譁三杯淡醁一曲冷琵琶坐久香成穗夜深灯欲花陶陶复陶陶醉乡岂有涯宫中絶句五云金碧拱朝霞楼阁峥嵘帝子家三十六宫帘尽卷东风无处不杨花软金杯词风流紫府郎痛饮乌纱岸柔软九㢠肠冷怯玻瓈碗纤纤白玉葱分破黄金弹借得洞庭春飞上桃花面游龙山御制嵯峨云影几千重髙出尘寰迥不同金色界中兜率境碧莲花里梵王宫鹤惊秋露三更月虎啸疎林万壑风试拂花牋为覔句诗成自适任非工水窦巖漱玉亭断岸连苍山寒巖多积雪中有万古泉淙淙声不絶仰山金色界中兜率景碧莲花里梵王宫鹤惊清露三更月虎啸疎林万壑风附癸辛杂识金章宗之母乃徽宗某公主之女也故章宗凡嗜好书札悉效宣和字画尤为逼眞金国之典章文物惟明昌为盛附春明梦余录庆寿寺旧有石刻金章宗飞渡桥飞虹桥六大字附书史会要章宗喜作字专师宋徽宗瘦金书附大金国志承安四年二月诏建太学于京城之南总为屋七十有五区西序置古今文籍秘省新所赐书东序置三代鼎彝俎豆敦盘尊罍及春秋释奠合用祭器于是行礼于辟雍祀先师孔子召郡国学生通一经以上者居之公卿以下子孙并入学受业毎季临观课其优劣学徒甚盛诸生献诗颂文赋者四百人国主博学工诗曾于云龙川泰和殿赏牡丹咏诗云云时五月初也附尧山堂外纪章宗喜书画宣和间尝以苏合油搜烟为墨章宗仅购得一两价黄金一觔欲倣为之不能附太平清话金章宗蓬莱院内宴时所陈玉器及诸玩好盈前视其篆识多南宋宣和物附长安可游记下黄牛冈口取仰山道转一冈为南庄复歴峻坂土中有三断石读之乃知为大兴府西连山栖隠寺金大定初建有五峯八亭章宗屡游之尝题诗刻石今亡矣附秋涧集庆寿精蓝丈室之前松樾盈庭景色萧爽尝引流水贯东西梁今水堙桥废止存二石屏上刻飞渡桥飞虹桥六字笔力遒劲势极飞动有王礼部无竞风格寺中相传金道陵笔也海陵王补归潜志金海陵庶人读书有文才为藩王时尝书人扇云大柄若在手清风满天下人知其大志正隆南征至维扬望江左赋诗其志气亦不浅过汝阴作门掩黄昬染绿苔那囘踪迹半尘埃空庭日莫鸟争笑幽径草深人未来数仞假山当户牖一池春水遶楼台繁花不识兴亡地犹倚䦨干次第开以事出使道驿有竹辄咏之孤驿潇潇竹一丛不同凡卉媚东风我心正与君相似只待云梢拂碧空书壁述怀蛟龙潜匿隠沧波且与虾蟆作混和等待一朝头角就撼摇霹雳震山河见几间有巖桂植瓶中索笔赋绿叶枝头金缕装秋深自有别般香一朝扬汝名天下也学君王着赭黄南征至维扬望江左万里车书尽会同江南岂有别疆封屯兵百万西湖上立马呉山第一峯附绘事备考海陵炀王以才艺自矜好写方竹亦有竒致尝遣使入宋藏画工于衆中潜写西湖图归国而绘已象于呉山最髙处因有立马吴山第一峯之句附范成大揽辔录金不铸钱惟炀王亮尝一铸正隆钱絶不多余悉用旧钱附大金国志天徳四年冬燕京新宫成主率文武百官自会宁府迁都于燕贞元元年正月元夕张灯宴丞相以下于燕之新宫赋诗纵饮尽欢而罢附大金国志金主令诸处统军择其精于射者得五千人皆用茸丝聨甲紫丝为上黄茸青茸次之号硬军亦曰细军国主毎自诧曰取江南此五千人足矣附中兴御侮录海陵一日发扬州望江亭指顾江山之胜谓其下曰朕不入浙誓不返国因改其亭曰不归台赋诗云云盖不归之䜟于是先见之矣附程史金主未立封岐王为平章政事颇知书好为诗词语出辄崛彊矫矫有不为人下之意境内多传之其居位时好文辞犹不辍将图南牧遣施宜生来贺天申节隠画工于中使图临安之城邑及呉山西湖之胜以归既进绘事大喜瞷然有垂涎杭越之想亟命撤坐间软屏更设所献而于呉山絶顶貎已之状策马而立题其上云云迁汴之岁中秋举杯待月不至赋鹊桥仙云停杯不举停歌不发等候银蟾出海不知何处片云来做许大通天障碍髭髯捻断星眸睁裂惟恨剑锋不快一挥截断紫云腰仔细看嫦娥体态明年竟遂前谋使御前都统骠骑卫大将军叶伊克将射雕军二万三千围子细军一万先下两淮临发赐所制喜迁莺以为宠曰旌麾初举正駃騠力健嘶风江渚射虎将军落鵰都尉绣㡌锦袍翘楚怒磔㦸髯争奋卷地一声鼙鼓笑谈顷指长江齐骤六师飞渡此去无自堕金印如斗独把功名取断鎻机谋垂鞭方畧人事本无今古试展卧龙韬韫果见成功旦莫问江左想云霓望切𤣥黄迎路余又尝问开禧降者能诵忆尚多不能尽识观其所存寓一二于千百其桀骜之气已溢于辞表他盖可知也软屛诗正隆事迹以为翰林修撰蔡珪所作诡曰御制反覆他作似出一机杼或者传疑益讹抑其余皆出于视草亦无所致诘录所见者聊以寓志怪云附中兴御侮录海陵所任信者皆宋之叛臣如施宜生冯长宁张中孚中彦等列置台省倚为心腹而李成郦琼孟斌孔彦舟之徒各主兵务任为牙爪与之谋为南牧计者未尝一日忘也宜生尤为所倚信用以为相力陈南侵计且劝都汴或陈不可状海陵曰使吾为中原天子足矣何为不可遂下诏迁都有咨尔万方当怀一统之语附夷坚志建康归正官王和尚济南人能诵金主亮小词其咏雪昭君怨曰昨日樵村渔浦今日琼川玉渚山色卷帘看老峯峦锦帐美人贪睡不觉天花剪水惊问是杨花是芦花附金小史初金主亮遣施宜生往来为贺正使隠画工于中宻写临安之湖山以归亮今图为软壁而图已像策马于呉山絶顶是时已自有南窥之意及亮与幸臣梁汉臣游宫中闻人唱柳耆卿望海潮曲皆钱塘景物亮问之曰适唱何调答曰望海潮梁汉臣曰此神仙词也时孔彦舟进木犀一株亮喜梁汉臣曰此花乃江南植以为薪于是亮问朝中谁曾往江南梁汉臣曰有兵部尚书胡隣曾到遂召之首问钱塘隣曰臣使江南扬州琼花润州金山平江姑苏钱塘西湖尤为天下美观其地更有多多美景但臣迹不得到只此数景天下已罕况于他乎亮闻之大喜遂决意南征附啽呓集孙何帅钱塘柳永作望海潮词赠之流播金国金主亮闻三秋桂子十里荷花遂起投鞭渡江之心时人诗云谁把杭州曲子讴荷香十里桂三秋那知卉木无情物牵动长江万里愁附金诗纪事案宋罗大经鹤林玉露万里车书一首为谢处厚作公族密国公璹密公字子瑜兴陵之孙越王之长子百年以来宗室中第一流人也少日学诗于朱巨观学书于任君谟遂有出蓝之誉文笔亦委曲能道所欲言朝臣自闲闲公杨礼部雷御史而下皆推重之资雅重薄于世味好贤乐善寒士有不能及者明昌以来诸王公子皆不与外交故公得穷日力于书读通鑑至三十余过是非成败道之如目前时诸王公子皆不得与外交后稍出游文士軰亦时至其门家所藏法书名画几与中秘等客至贫不能具酒肴设蔬饭与之共食焚香煮茗尽出藏书商畧之谈大定明昌以来故事或终日不听客去风流藴借有承平时王孙故态使人乐之而不厌也所居有樗轩又有如菴自号樗轩老人其诗号如菴小藁补归潜志璹字仲寳世宗之孙越王允常子也幼有俊才能诗工书自号樗轩居士宣宗南渡公以开府仪同三司奉朝请家居止以讲诵吟咏为乐时时与士大夫唱酬正大间余入南京因访僧仁上人会公至相见欣然其举止谈笑眞一老儒殊无骄贵之态后因造其第一室萧然琴书满案诸子环侍无俗谈可谓贤公子矣廼出其所藏书画数十轴皆世间罕见者后余适陈送以二诗甚佳又为余先子集作后序一时文士如雷希颜元裕之李长源王飞伯皆游其门飞伯尝有诗云宣平坊里榆林巷便是临淄公子家寂寞画堂豪贵少时容词客听琵琶盖实录也五子幼曰守禧字庆之年少亦有俊才作诗与字画亦可喜状貎白晳风神秀彻如仙人公特钟爱尝谓余指其书画曰将以付斯人崔立之变皇族皆聚于禁中将北迁庆之病卒年未三十公平生诗文甚多晚自刋其诗三百首乐府一百首号如菴小藁赵闲闲序之行于世其佳句甚有唐人逺意不可谓无志者也秋郊雨中羸骖破盖雨淋浪一抹烟林覆野塘不着沙禽闲㸃缀只横秋浦更凄凉宴息二首宴息春光晚闲眠昼景虚𡨕心居大道达理契眞如乐对忘形友欣逢未见书世间幽隠者何必尽樵渔日日闲忩下箪瓢乐不殊花魁秾且艶湖玉秀而臞忆友寻诗卷思山展画图丹青传六逸能着老夫无梁台汴水悠悠蔡水来秋风古道野花开行人惊起田间雉飞上梁王鼔吹台自适晴昼揺凉光长空澹虚碧燕鸿亦何为老翅南又北衰栁堕残叶庭戸觉岑寂幽人诵佛书清香萦几席西方病维摩东臯醉王绩俱到忘言地佳处畧相敌小斋蜗角许夜卧膝仍屈能以道眼观寛大犹四极有书贮实腹无事梗虚臆谢絶声利徒尚友古遗直城西鴈带边声逺牛横废壠长人居似河朔冈势接荥阳禾短新村墅沙平古战塲悠然望西北暮色起悲凉送王生西游紫陉仙人今渊云骑风御气七尺身丈夫耻与哙等伍故作野鹤昂鸡羣往年书剑游梁日咳唾中间满珠璧温子徒劳手八叉苏老犹迷目五色慨然拂袖游嵩阳西南陌上书传香仲宣堂堂舍我去举杯却愁愁更长去程相近黄袍节三十六峰如玉列龙门枫叶堕红绡洛浦芦花舞晴雪勲名细事犹秋毫政可痛饮读离骚天津月照紫绮裘缑岭风吹青玊箫我无羽翼随君起浩歌相送秋光里凭髙西望青茫茫落日无情下寒水王生以秋骚见示复以此谢之三年京国与君游每恨知君尚未周始露雄文陵楚些又登长陌佩呉钩灯残茅店鸡催晓霜落金风鴈唤秋后夜文星出西洛仲宣知在水南楼自题写真枯木寒灰乆亦神因縁来现胙公身只縁酷爱东坡老人道前身赵徳麟黄华画古柏黄华老人画古柏铁简将军挽大弨意足不求颜色似荔支风味配江瑶书龙徳宫八景亭刻桷朱楹堕绀纱裙腰草色趁堦斜谁知剥落亭中石会听宣和玉树花思归四时唯觉漏声长几度吟残蜡烬缸惊梦故人风动竹催春羯鼔雨敲忩新诗淡似鵞黄酒归思浓如鸭绿江遥想翠云亭下水满陂青草鹭鹚双如菴乐事人间最美安心睡睡起从容盥漱终七巻莲经爇沈水一杯汤饼泼油葱因循黙坐规禅老取次拈诗教小童炕暖忩明有书册不知何者是穷通题晋卿王晖寳绘顾陆张呉宝绘堂风花雪月保宁坊锦囊玉轴三千幅翠袖金钗十二行数笔丹青叅李范一时迁谪为苏黄太原珍玩名天下旧迹犹凭古印章得友人书闻有书来喜欲狂紫芝眉宇久难忘别离惟叹我头白诗句屡成君马黄公干羇栖犹洛下孔明高卧尚南阳冷官领取闲中趣逺胜区区梦蚁忙内族子鋭归来堂一旦能知梦里真平生看破主中宾归来堂上忘形友名利塲边税驾人东郭风烟宜蕙帐南山猿鹤识纶巾清尊雅趣闲棊味盏盏冲和局局新题潘阆夜归图不是诗人灞水壖又非野老曲江边风姿便认王摩诘藴借还疑李谪仙驴背倒骑莲岳下牛腰穏跨竹林前掀髯对月余高兴明日佳篇几处传漫赋贫知囊底一钱无老觉人间万事虚富贵傥来终作么勲名便了又何如季鹰未饱松江鲙鲁望将成笠泽书自是杜门无客过不闗多病故人疎寓迹寓迹山中记昔年西溪卜筑欲终焉飘零何在五株柳离乱难归二顷田漫叟未能忘野寺道人犹解识林泉吾乡已宅无何有一笑醯鸡尽瓮天秋晚出郭闲游尘中俗事每漫漫暂出城闉借眼寛沙麓去边羣牧小野云平处一鵰盘残荷露水秋光晚衰柳摇风古渡寒此幅大年横景画鲁冈图上似曾看老境老境唯禅况幽居似宝坊酒杯盛砚水经巻贮诗囊懒甚书弥少闲多梦自长不知何处雨径作夜来凉北郊晚步陂水荷凋晚茅檐燕去凉逺林明落景平麓淡秋光羣牧归村巷孤禽立野航自谙闲散乐园圃意尤长闲咏岁晚陶元亮平生马少游凋残半枯木浩荡一虚舟鹤望尘迷眼鸡栖屋打头瓶储尚萧索焉敢计莵裘池莲轻轻姿质淡娟娟㸃缀圆池亦可怜数㸃飞来荷叶雨暮香分得小江天梁园一十八里汴堤柳三十六桥梁苑花纵使风光都似旧北人见了也思家释迦出山息轩画龎眉袖手出巖阿及至拈花事已讹千古雪山山下路杖藜无处避藤萝过胥相墓亭亭华表映朱门始见征西宰相尊下马读碑人不识夷山髙处望中原秋日小雨白鹭裴囘花鸭游城南城北几汀洲绿荷风底飞来雨做弄今年甲子秋东郊瘦马比岁无秋畎亩空病骖难遣啮枯丛仓储自益驽骀肉独尔空嘶苜蓿风枕上听雨卧听羯鼔打凉州元是芭蕉细雨秋庭际玉簪开几许小窓特地暮香幽溪景飞飞鸥鸟自徜徉也解新秋受用凉日暮碧溪微雨过满风都是藕花香题纸衣道者图紫袍披上金横带藜杖拖来纸掩襟富贵山林争几许万縁唯要总无心春半喜晴隂寒二月雪含云两日开晴淑景新借问海棠红几许杏花杨柳不曽春渔父词二首杨柳风前白板扉荷花雨里绿蓑衣红稻美锦鳞肥渔笛闲拈月下吹钓得鱼来卧看书船头稳置酒葫芦烟际柳雨中蒲乞与人间作画图马伏波可叹迂疎一老翁岂堪牀下拜梁松明珠薏苡犹难辨万里争教论杜龙留侯辟谷轻身慕赤松不知谁举傅春宫君方避溺犹居水忍使余波及四翁对镜二首镜中色相类吾深吾面终难镜里寻明月印空空受月是他空月本无心明明非浅亦非深何事痴人泥影寻照见大千真法体不闗形相不闗心夏晚登楼登楼晚暑复相攻快意清风忽此逢云似碧山天似水霁波平浸两三峯华亭世尊遗法本忘言教外别传意已圆只履携将葱岭去不妨来上月明船闻闲闲再起为翰林莲烛光中久废吟一朝超擢睿恩深四朝耆旧大宗伯三纪声名老翰林人道蛟龙得云雨我知麋鹿强冠襟宝巖空谷西窓梦不信秋来不上心絶句孟津休道浊于泾若遇承平也敢清河朔几时桑柘底只谈王道不谈兵附元好问如菴诗文序密国公璹字子瑜越王长子而兴陵之诸孙也明昌初已受封公以例授金紫光禄大夫衞绍王时除开府仪同三司宣宗南渡后封胙国公哀宗正大初进封密自明昌初镐厉等二王得罪后诸王皆置傅与司马府尉文学名为王府官属而实监守之府门启闭有时王子若孙及外人不得辄出入出入皆有籍诃问严甚金紫若国公虽大官无所事事止于奉朝请而已密公班朝着者如是四十年初燕都迁而南危急存亡之际凡车辂宫县寳玉秘器所以资丕天之奉着舟车辇运国力不赡至汴者千之一耳而诸王公贵主至有脱身而去者公家法书名画连箱累箧宝惜固䕶与身存亡故他货一钱不得着身方迁革仓卒朝廷止以乏军兴为忧百官俸给减削几尽岁日所入大官不能赡百指而密公尤宗室之贫无以为资者其落薄失次为可见矣元光以后王薨门禁缓文士稍遂欵谒然亦不过三数人而止矣公资禀简重而至诚接物不知名爵为何物少日师三川朱巨观学诗龙巖任君谟学书眞积之久遂擅出蓝之誉于书无所不读而以资治通鑑为専门驰骋上下千有三百余年之事其善恶是非得失成败道之如目前穿贯他书考证同异虽老于史学者不加详也名胜过门明窓棐几展玩图籍商略品第顾陆朱呉笔虚笔实之论极幽𦕈及论二王笔墨推明草书学究之説穷髙妙而一言半辞皆可纪录典衣置酒或终日不听客去炉薰茗椀或橙蜜一杯有承平时王家故态使人爱之而不能忘也字画得于苏黄之间叅禅于善西堂名曰祖敬自题写真有枯木寒灰亦自神应缘来献胙公身只缘苦爱东坡老人道前身赵徳麟之句旧制国公祭山陵则佩虎符乗传号曰严祭若上清储祥宫若太乙宫五岳观设醮上方相蓝大道塲则国公代行香公多预焉又有诗自戏云借来羸马钝于墻马上官人病且无用老臣还有用一年三五度烧香盖实録云公诗五巻号如菴小藁者汴梁鬻书家有之乐府云梦到鳯凰台上山围故国周遭又云咫尺又还秋也不成长似云闲识者闻而悲之予窃谓古今爱作诗者特晋人之自放于酒耳吟咏情性留连光景自当为缓忧之一物在公则又以之遯世无闷独立而不惧者也使公得时行所学以文武之材当专面正朝之任长辔逺驭何必减古人顾与藁项黄馘之士争一日之长于笔砚间哉朝家疎近族而倚疏属其弊乃至于此可为浩叹也天兴壬辰曹王出质公求见于隆徳殿上问叔父欲何言公奏闻伯特虽议和伯特不苦谙练恐不能办大事者臣请副之或代其行上慰之曰南渡后国家比承平时有何奉飬然叔父亦未尝沾丏无事则置之冷地无所顾借缓急则置于不测叔父尽忠固可天下其谓我何叔父休矣于是君臣相顾泣下未几公感疾以其夏五月十有二日薨春秋六十一后二十有六年此集再刻于大名门下士河东人元某为之引附画史会要密国公喜作墨竹自成规格亦甚可观完颜匡补金史完颜匡本名萨克蘓世祖九世孙事豳王允成为其府教读大定十九年章宗年十余岁显宗命詹事乌凌阿愿择徳行淳谨才学该通者使教章宗兄弟閲月愿启显宗曰豳王府教读完颜萨克蘓徐王府教读布萨乌格二人可使教皇孙兄弟显宗曰典教幼子须用淳谨者已而召见于承华殿西便殿显宗问其年对曰臣生之岁海陵自上京迁中都岁在壬申显宗曰二十八岁尔詹事乃云三十岁何也匡曰臣年止如此詹事谓臣出入宫禁故增其岁言之耳显宗顾谓近臣曰笃实人也命择日使皇孙行师弟子礼七月丁亥宣宗章宗皆就学显宗曰每日先教汉字至申时汉字课毕教女直小字习国朝语因赐酒及綵币顷之世宗诏匡乌格俱充太子侍读寝殿实达尔图们玖珠问匡曰伯夷叔齐何如人匡曰孔子称夷齐求仁得仁玖珠曰汝軰学古惟前言是信夷齐轻去其亲不食周粟饿死首阳山仁者固如是乎匡曰不然古之贤者行其义也行其道也伯夷思成其父之志以去其国叔齐不茍从父之志亦去其国武王伐纣夷齐叩马而谏纣死殷为周夷齐不食周粟遂饿而死正君臣之分为天下后世虑至逺也非仁人而能若是乎是时世宗如春水显宗从二人者马上相语遂后显宗迟九住至问曰何以后也九住以对显宗叹曰不以女直文字译经史何以知此主上立女直科举教以经史乃能得其渊奥如此哉称善者良久谓玖珠曰论语知之为知之不知为不知是知也汝不知不达务辩口以难人由是观之人之学不学岂不相逺哉显宗尝谓中侍局都监富察札拉曰入殿实达尔完颜恩楚侍读完颜萨克蘓与我同族汝知之乎对曰不知也显宗曰萨克蘓始祖九世孙恩楚博和哩之世也始祖兄弟皆非常人汝何由知此显宗命匡作睿宗功徳歌教章宗歌之二十三年三月万春节显宗命章宗歌此词侑觞世宗愕然曰汝軰何因知此显宗奏曰臣伏读睿宗皇帝功徳欲使儿子知创业之艰难命侍读萨克苏作歌教之世宗大喜顾谓诸王侍臣曰朕念睿宗皇帝功徳恐子孙无由知皇太子能追念作歌以教其子嘉哉盛事朕之乐岂有量哉卿等亦当诵习以不忘祖宗之功命章宗歌数四酒行极欢乙夜乃罢睿宗功徳歌我祖睿宗厚有隂徳国祚有传储嗣当立满朝疑惧独先启策徂征三秦震惊来赴富平百万望风奔仆灵恩光被时雨春旸神化周浃春生冬藏附金史列传二十五年匡中礼部策论进士是岁世宗在上京显宗监国二月甲辰御试匡下第显宗惜之谓侍正石敦寺家奴唐古哈达曰侍读二十一年府试不中我本不欲侍读再试恐伤其志今乃下第使人意不乐是岁初取止四十五人显宗命添五人布萨乌格中在四十五人后除书画直长匡与乌格俱为侍读匡被眷遇特异显宗谓匡曰汝无以乌格登第怏怏但善教金源郡王何官不可至哉二十八年匡试诗赋漏写诗题下注字不取特赐及第完颜奉国补蒲城志金华州防御使完颜奉国练军太华山隂有书蒲城壁诗云云书蒲城壁閲兵肄武耀骅骝仰视莲峯瞷碧流纵是边陲狼烬灭暂喧钲鼔角声幽如貔似虎威风鋭积玉堆蓝爽气浮未老君恩须重报终焉更卜隠巖陬李宸妃补金台集妆台李妃所筑今在昭明观后妃尝与章宗露坐上得句妃应声云云粧台联句二人土上坐一月日边明附金史后妃传章宗元妃李氏师儿大定末以监户女子入宫是时宫教张建教宫中师儿与诸宫女从之学故事宫教以青纱隔障蔽内外不得面见有问自障内映纱指字以请宫教自障外口説教之诸女子中惟师儿易为领解建不知其谁但识其音声清亮章宗问建女子谁可教者建对曰就中音声清亮者为最章宗以建言求得之宦者梁道誉师儿才美劝章宗纳之章宗好文词妃性慧黠能作字知文义尤善伺候颜色迎合意㫖遂大爱幸明昌四年封昭容明年进封淑妃已进封元妃三金源珠赫䆳补归潜志珠赫䆳士元先名玹字温伯金源纳琳明安也虽贵家刻苦为学如寒士善与士大夫游初受学于辛敬之习左氏春秋后与侯季书交筑室商水大野中恶衣粝食以吟咏为事诗益工时余在淮扬屡相从讲学迨北兵入河南被命提兵戍亳州已而亳乱见杀年未四十也少年诗云山连嵩少云烟晚地接崤函草树秋甚有唐人风致寄刘祁京师西湖风景昔同游醉上兰舟泛碧流杨柳风生潮水濶芙蓉烟尽野塘幽花边落日明金勒云里清歌绕画楼今夜相思满城月梁台楚水两悠悠睢阳道中又渡溵江二月时淮阳东下思依依丘园寂寞生春草城阙荒凉对落晖去国十年初避乱投荒万里正思归临岐却羡春来鴈乱逐东风向北飞书懐闗东客子去迟迟飘泊炎荒两鬓丝三楚楼台淹此日五陵裘马想当时春风草长淮阳路落日云埋汉帝祠囘首故乡何处是北山天际绿参差乌凌阿爽补归潜志乌凌阿爽字肃孺金源世袭穆昆也风神萧洒美少年性聪颖作竒语喜从名士游居淮阳日诣余家夜归其室钞写讽诵终夕虽世族家甚贫为后母所制踰冠未娶恶衣粝食恬如遇交游杯酒豪纵可喜余谓使其志不辍年稍长则当魁其軰流壬辰蹈水死诗才清丽俊拔似李贺惜乎不见其大成也邺镜上有丹钖花秋河碎星斗磨研清且厉玉瑟鸣风帚古尺背露清光虹一道赤鬛金鳞何夭矫翻思昨夜雷霆怒只恐乗云上天去附归潜志伊喇都尉玛努勒字温甫契丹世袭明安也读史书慷慨有气谊喜交士大夫视金源同列诸人奴𨽻也尝为宣抚使便宜邓豫间以事杖杀经歴官坐废后为虎贲都尉提兵赴闗中后由商南全军而廻病死自号拙轩赵闲闲为赋之诸公皆有诗正大初先子令叶余往省会温甫属余为拙轩铭先子亦有诗附归潜志伊喇枢宻聂赫字廷玉契丹世袭明安也弟兄俱好文幕府延致名士初帅彭城雷希颜在幕杨叔能元裕之皆游其门一时士望甚重为将镇静守边不扰军民便之天兴东狩知国将亡率邓州军民诣宋人纳欵宋以兵马辖处之赐第居襄阳未几病死附归潜志南渡后诸金源世袭明安穆昆往往好文学与士大夫游如完颜钖里兄弟伊喇廷玉温甫总领𤓰尔佳徳固珠赫士乌凌阿肃如軰作诗多有可称徳固勇悍在军中有声尝送舍弟以诗亦可喜天兴初提兵戍谯军乱见杀温特赫某补温特赫某失其名官陜西州路按察使按金史有温特赫达字子达明昌五年进士尝任陜西元帅府经歴及行枢宻院经歴官又有温特赫富察特真祐间同知鳯翔尹改京兆尹二人俱仕宦陜西而未尝言任按察使未知孰是华清宫泉声夜作漏声长月底惊囘梦到乡知我马嵬曽过着枕边呜咽问兴亡御订全金诗增补中州集巻首上御订全金诗增补中州集卷首下钦定四库全书御订全金诗增补中州集巻首下乐歌补金史金初得宋始有金石之乐然而未尽其美也及乎大定明昌之际日修月葺粲然大偹其𨽻太常者即郊庙祀享大宴大朝会宫悬二舞是也𨽻教坊者则有铙歌鼔吹天子行幸卤簿导引之乐也有散乐有渤海乐有本国旧音世宗尝写其意度为雅曲史録其一俚者弗载云补金史乐曲之名唐以和宋以安金以宁郊祀乐歌皇帝入中壝宫县黄钟宫昌宁之曲衮服穆穆临于中壝瞻言圜坛皇皇后帝禋祀肇称馨香维徳爰暨百神于昭受职降神宫县干宁之曲我金之兴皇天钖羡惟神之休爰兹郊见有玉其礼有牲其荐将受厥明来宁来燕皇帝盥洗宫县黄钟宫昌宁之曲因天事天惇宗将礼爰饬攸司奉时罍洗挹彼注兹迺升坛陛先事而䖍神劳岂弟皇帝升坛登歌大吕宫昌宁之曲相在国南崇崇其址烝哉皇王维时莅止至諴通神克禋克祀于万斯年昊天其子昊天上帝奠玉币登歌大吕宫洪宁之曲穆穆君王有严有翼珮环锵然圜坛是陟嘉徳升闻馨非黍稷髙明降监百神受职皇地祇神宁之曲肃敬明祇躬行奠贽其贽维何黄琮制币从祀羣灵咸秩厥位维皇能飨乆集熙事配位太祖皇帝永宁之曲肇举明禋皇天后土皇祖武元爰作神主功昭耆定歌以大吕绥我思成有秩斯祜司徒迎俎宫县黄钟宫丰宁之曲穆穆皇皇天子躬祀羣臣相之罔不敬止俎豆毕陈物其嘉矣馨香始升明神燕喜昊天上帝酌献登歌大吕宫嘉宁之曲郊禋展敬昭事上灵泰尊在席有配斯馨酌言献之灵其醉止福禄来宜以答明祀皇地祇泰宁之曲衮服穆穆临被泰折于昭神宫埋币瘗血爰称匏爵斟言荐洁方舆常安扶我帝业配位太祖皇帝燕宁之曲烝哉髙后肇廸丕基功与天合配天以推荐时清㫖孔肃其仪来宁来燕福禄绥之文舞退武舞进宫县黄钟宫咸宁之曲奉祀郊丘云门变舞进秉朱干停挥翟羽于昭睿文复省圣武无疆维烈天子受祜亚终献宫县黄钟宫咸宁之曲扫地南郊天神以竢于皇君在克禋克祀交于神明𤣥酒陶器诚心靖纯非贵食味皇帝饮福登歌大吕宫福宁之曲所以承天无过乎质天其祐之惟精惟一泰尊爰挹馨香荐徳惠我无疆子孙千亿彻豆登歌大吕宫丰宁之曲大礼爰陈为豆孔硕肃肃其容于显百辟皇灵降监馨闻在徳明禋斯成孚休罔极送神宫县圜钟宫干宁之曲赫赫上帝临监禋祀居然来歆昭答祖配圜坛四成神安其位升歌賛送天人悦喜方丘乐歌迎神鎭宁之曲至哉坤仪万彚资生称物平施流谦变盈礼修泰折祭极精诚皇皇灵睠永奠寰瀛初献盥洗太蔟宫肃宁之曲礼有五经无先祭礼即时伸䖍惟时盥洗品物吉蠲威仪济济钖之纯嘏来歆恺悌初献升坛应钟宫肃宁之曲无疆之徳至哉坤元沉潜刚克资生实蕃方丘之仪惟敬无文神其来思时歆荐殷初献奠玉币太蔟宫亿宁之曲礼行方泽文物备举惟皇地祇昭格来下奠瘗玉帛纯诚内着神保是享陟降斯祜司徒奉俎太蔟宫丰宁之曲四阶秩仪坛于方泽昭事皇祇即隂以墌洁肆于祊孔嘉且硕神其福之如几如式正位酌献太蔟宫溥宁之曲荡荡坤徳物无不载柔顺利贞含𢎞光大笾豆既陈金石斯在四海永宁福禄攸介亚终献升坛太蔟宫咸宁之曲卓彼嘉坛奠玉方泽百辟祗肃八音纯绎祀事孔明柔祇感格彻豆应钟宫丰宁之曲修理方丘吉蠲是宜笾豆静嘉登于有司芬芬馨香来享来仪郊仪将终声歌彻之送神林钟宫鎭宁之曲因地方丘济济多仪乐成八变灵祇格思荐余彻豆神贶昭垂亿万斯年永祐丕基宗庙乐歌禘祫亲飨皇帝入门宫县无射宫昌宁之曲惟时昇平礼仪肇兴鸣銮至止穆穆造庭百辟卿士恪谨迎承恭𨽻祖考神宇攸宁皇帝升殿登歌夹钟宫昌宁之曲笙镛既陈罍樽在户升降有容惟规惟矩恭敬明神上仪交举永言保之承天之祜皇帝盥洗宫县无射宫昌宁之曲惟水之功洁净精微洗爵奠斚于徳有辉皇皇穆穆宗庙之威宜其感格福祉交归皇帝降阶宫县无射宫昌宁之曲于皇神宫象天清明有来肃肃相维公卿礼仪卒度君子攸宁孔时孔惠绥我思成迎神宫县来宁之曲八音克谐百礼具举明徳维清至诚永慕神之格思云軿风驭来止来临千祀燕处司徒引俎宫县无射宫丰宁之曲维牲维牺斋明致祠我将我享吉蠲奉之博硕肥腯神嗜为宜千秋歆此永绥黔黎始祖酌献宫县无射宫大元之曲惟酒既清惟殽既馨苾芬孝祀在庙之庭羞于皇祖来燕来宁象功昭徳先祖是听徳皇帝大熙之曲万方欣戴鸿业创基瑶源垂裕绵瓞重熙式崇毖祀爰考成规笾豆有楚益臻皇仪安皇帝大安之曲爰图造邦载徳其昌皇仪允穆诞集嘉祥明诚昭格积厚流光祇严清庙钟石琅琅献祖大昭之曲惟圣兴邦经始之初鸠民化俗还定攸居廸徳纯俭至规逺图时哉显祀精诚有孚昭祖大成之曲天启璇源贻庆定基率义为勇施徳为威耀武拓境功烈巍巍永昌皇祚均福黔黎景祖大昌之曲丕显鸿烈基绪隆昌圣期诞集邦宇斯张尊严庙祏昭格休祥煌煌缛典亿载弥光世祖大武之曲桓桓武功天监其明惟威震叠惟徳绥宁神策无遗鸿图以兴曾孙孝祀遹昭厥成肃宗大明之曲于皇神人武烈文谟左右世祖怀柔扫除威震遐迩化渐虫鱼垂光绵永成帝之孚穆宗大章之曲烝哉文祖钦圣𢎞渊慈爱忠信典册昭然歆此明祀繁祉绵绵时纯熙矣流庆万年康宗大康之曲惟明惟听熠熠神功仪刑世业昭格上穹持盈孝孙荐芳斯丰钖我祉福皇化益隆太祖大定之曲功超殷周徳配唐虞天人协应平统寰区开祥垂裕肇基永图明明天子敬承典谟太宗大惠之曲巍巍徳鸿无为端扆祚承神功究驯俗媺清宫缉熙孝毖时祀钦奠着诚牺尊嘉㫖熙宗大同之曲昭显令徳神基丕承对越在天享用跻升于穆清庙来燕来宁神具醉止惟钦克诚睿宗大和之曲皇祖开基周武殷汤猗欤圣考嗣徳弥光启祐洪绪长发其祥严恭庙享万世烝尝世宗大钧之曲神之来思甫登于堂祼圭有瓒秬鬯芬芳巍巍先功启祐无疆万年肆祀孝心不忘显宗大宁之曲于皇神功有严惟清吉蠲孝祀惟神之宁对越在天绥我思诚敷祐亿年邦家之庆章宗大隆之曲两纪践祚万方宁康文经天地武服遐荒礼备制定徳隆业昌居歆典祀万载无疆宣宗大庆之曲猗欤圣皇三代之英功光先后徳被羣生牲粢惟馨鼓钟其铿神兮来思歆于克诚文舞退武舞进宫县无射宫肃宁之曲明明先皇神武维扬开基垂统万世无疆干戚象功威仪有光神保是飨昭哉降康亚终献无射宫肃宁之曲涓辰之休昭祀惟恭威仪陟降惟礼是从笾豆静嘉于论鼓钟惟皇受祉监斯徳容皇帝饮福登歌夹钟宫福宁之曲牺牲充洁粢盛馨香来格来享精神用彰饮此纯禧简简穰穰文明天子万寿无疆彻豆登歌夹钟宫丰宁之曲孝祀肃睦明徳以荐乐奏九成礼终三献百辟卿士进彻以时小大稽首神保聿归送神宫县黄钟宫来宁之曲洁兹牛羊清兹酒醴三献攸终神既燕喜神之去兮载钖繁祉万寿无疆永保禋祀郊祀前朝享太庙乐歌皇帝入门宫县无射宫昌宁之曲郊将升禋庙当告䖍钖銮戾止孝实奉先祀事斯举有序无愆祗见祖考神意懽然皇帝升殿登歌夹钟宫昌宁之曲皇皇天子升自阼阶奠见祖祢肃然有怀百礼已洽八音克谐既昌且宁万福沓来迎神宫县来宁之曲以实应天报本反始洁粢丰盛礼先肆祀风马云车神之弔矣来止来宜而燕翼子皇帝盥洗宫县无射宫昌宁之曲有水于罍有巾于篚帨手拭爵圭衮有炜𤣥酒太羮徳馨维菲万年昌宁皇皇负扆皇帝升阶宫县无射宫昌宁之曲巍巍京师有严神宫圣主戾止多士云从来享来献肃肃其容将昭大报庸示推崇司徒捧俎宫县无射宫丰宁之曲陈其牺牲惟纯与精苾芬孝祀于昭克诚不疾瘯蠡或剥或亨洋洋在上以交神明始祖酌献宫县大元之曲猗欤初基肇我王迹其命维新贻谋丕赫绵绵𤓰瓞国歩日辟堂构之成焜煌今昔献祖大昭之曲以圣继兴成王之孚民从其化咸奠攸居清庙观徳猗欤伟欤金石备乐以奉神娱昭祖大成之曲东夷不庭皇祖震怒神武削平贻厥圣绪犹室有基垣墉乃树亿万斯年天保孔固景祖大昌之曲于皇艺祖其智如神修法施令百度维新疆宇日广海隅咸賔功髙徳厚耀耀震震世祖大武之曲于皇先王昭假于天长驾逺驭麾斥无前王业犹生孙谋有传圆坛展礼敢先告䖍肃宗大明之曲猗欤前人简惠昭融相我世祖成兹伐功敷祐来叶帝图其隆将修熙事先欵神宫穆宗大章之曲仁慈忠信惟祖之休功光岐下迹掩商丘言瞻清庙怀想前修神其来格歆兹庶羞康宗大康之曲猗欤前王惠我无疆仪刑典法日靖四方永言孝思于乎不忘昭告大祀祗率旧章太祖大定之曲天生聪明俾乂蒸人惟此二国为我敺民挞彼威武万邦咸宾明昭大报推而配神太宗大惠之曲维清缉熙于昭明徳我其収之骏奔万国南郊肇修大典增饬清庙吉蠲纯禧申钖睿宗大和之曲维时祖功肇开神基昭哉圣考其徳增辉上动天监民命攸归贻谋翼子无疆之辞文舞退武舞进宫县肃宁之曲先皇开基比迹殷汤功加天下武徳弥光容舞象成干戈戚扬于昭报本怀哉不忘亚终献宫县肃宁之曲于皇宗祊朝献维时芬芬酒醴棣棣威仪诚则有余神之格思神孙千亿神其相之皇帝饮福登歌夹钟宫福宁之曲皇皇穆穆丕承丕基躬亲于禋载肃载祗对越在天神歆其诚于以饮酒如川之增彻豆豋歌夹钟宫丰宁之曲物维其时既丰且㫖苾苾徳馨或将或肆神之居歆洽于百礼于万斯年穰穰介祉送神宫县黄钟宫来宁之曲济济多仪皇皇雅奏献终反爵荐余彻豆神监昭囘有秩斯祐无疆之福申钖厥后昭徳皇后别庙郊祀前荐享登歌乐曲初献盥洗夷则宫肃宁之曲神无常享时歆精诚惟诚惟洁感通神明先事盥洁注兹清泠巾篚既奠尊彞荐馨初献升降殿仲吕宫嘉宁之曲有来肃肃登降以敬粲粲袨服锵锵佩声金石节奏既协且平其仪不忒乃终有庆司徒奉俎奏夷则宫丰宁之曲馨我黍稷洁我牲牷降升有节荐是吉蠲工祝致告威仪肃然神之弔矣元吉其旋酌献奏夷则宫仪坤之曲俔天之妹坤徳利贞圜丘有事先荐以诚我酒既㫖我殽既盈神其居飨福禄来成彻豆奏仲吕宫丰宁之曲明昭祀事旧典无违乐既云阕神其聿归礼之克成神保斯飨于万斯年迓续丕贶祫禘有司摄事初献盥洗宫县无射宫肃宁之曲祀事之大齐栗为先洁精以献沃盥于前既灌以升乃荐豆笾神其感格歆于吉蠲升自西阶登歌奏夹钟宫嘉宁之曲国有太宫合食以礼跻阶肃肃降陛济济锵然纯音节乃容止神之格思永绥福履时享摄事登歌乐章初献盥洗无射宫肃宁之曲酌彼行潦维挹其清洁齐以祀祀事昭明显允辟公沃盥乃升神之至止歆于克诚初献升殿夹钟宫嘉宁之曲济济在庭祗荐有序雍容令仪旋规折矩爰徂于基鸣佩接武敬恭神明来宁来处昭徳皇后时享登歌乐章初献盥洗无射宫肃宁之曲时祀有章礼备乐举爰洁其盥亦丰其俎俯仰升降中规中矩神其来格百福是与初献升殿夹钟宫嘉宁之曲假哉神宫神宫有侐惟时吉蠲登升翼翼歌钟锵煌笙磬翕绎于昭肃恭灵釐来格司徒奉俎无射宫丰宁之曲宫庭枚枚钟磬喤喤既仪圭鬯既奠膋芗齐庄奉馈笾豆大房灵之右飨流庆无疆酌献无射宫仪坤之曲于皇坤徳作合干仪涂山懿范京室芳徽容声如在典祀惟时神其克享荐祉来宜亚终献无射宫仪坤之曲嘉羞实俎高张在庭申献合礼坤徳仪刑神其是听用鬯清明清明既鬯来享来宁彻豆夹钟宫丰宁之曲礼成于终神心禗禗膋萧发馨乐阕献已徒驭孔多灵舆载轙青𤣥悠悠归且亿矣宣孝太子别庙登歌乐章初献升殿夹钟宫承安之曲有腯斯牲有馨斯齐美哉洋洋升降以礼礼容既庄乐亦谐止神之格思式歆明祀酌献无射宫和宁之曲于惟光灵孝徳昭宣髙丽有奕来宁来燕于荐惟祫既时既蠲从我烈祖载享亿年亚终献和宁之曲金石和奏豆笾惟丰祠官奉事齐敬精衷笙吟伊浦鹤驻缑峯是保是飨灵徳无穷彻豆夹钟宫和安之曲寝成奕奕今兹其时明禋肇祀将礼之仪侯安以怿羞嘉且时乐阕献已神其飨思大定三年十月追上睿宗册寳应钟宫显宁之曲天开休运积仁而昌命兹昭考敢忘显扬上仪肇举涓日之良来格来享惠我无疆大定十九年升祔熙宗册寳乐曲恢大帝业敉宁多方懿徳茂烈金书发扬肇举上仪涓择吉日鸿名赫赫与天无极上册寳宫县静宁之曲日卜其吉承祀孔肃广号追崇孝心克笃于乎悠哉来思睟穆寳册既陈委于宗祝皇帝降殿宫县鸿宁之曲继世隆昌临朝静黙追谥鸿名发辉潜徳玉质金章煌煌简册涓辰展仪永传无极殿庭乐歌大定七年七月上册寳皇帝将升御座宫县乐太蔟宫泰宁之曲徳隆帝位承天而兴侯邦来庭民居安宁归美以报传之无极鸿名徽称寿时万亿册寳入门奏天保报上之曲四方既平功归圣明定功巍巍丕享鸿名股肱良哉揄扬元首储精优游南山等寿奉册寳官复位归美扬功之曲圣徳髙明万邦咸休锱铢陶虞糠粃商周维时羣臣对敭稽首天子明明令闻不朽册寳初行奏和宁之曲四方攸同昭哉成功时和年丰诸福来崇英声昭腾和气充塞于乎皇王维寿时亿皇太子升殿贺奏同心戴圣之曲穆清皇风遐方来同于昭于天物和嵗丰丕受鸿名对扬伟绩纯釐穰穰敷钖㒺极举酒万寿无疆之曲四海太平吾皇之功羣臣对扬诞受鸿名霞觞琼腴君王乐岂皇天垂休万寿无极进第一爵登歌奏王道明昌之曲对天鸿休于以铺张巍巍煌煌超冠百王皇图皇纲时维明昌祉福无疆于民敷扬行羣官酒宫县和宁之曲圣徳髙明如天强明多方治平功大有成流于声音形于蹈舞颁觞羣臣以昭礼遇进第二爵登歌奏天子万年之曲惟明后驭寰瀛跻昇平飞英声功三皇徳五帝游巖廊亿万岁行羣官酒宫县和宁之曲地平天成时和岁丰迓衡弗迷率惟敉功受天之祜四方来贺于万斯年不遐有佐进第三爵登歌嘉禾之曲景命赫斯归吾皇仁风洋洋被逺荒琛贽旅庭趋明光气和薰蒸为嘉祥殊本合穗眞异常庾如坻京岁且穰猗欤鸿休超前王播为声诗传无疆大定十一年十一月行册礼皇帝升座宫县泰宁之曲皇皇穆穆衮服玉趾如日之升如山仰止九宾在列媚兹天子愿言无疆介以繁祉册寳入门天保报上之曲穆穆元圣天廸子保相维臣工以奏丕号扬于路朝玉牒神寳于万斯年吾君寿考奉册寳官复位归美扬功之曲玉册玉寳尊圣天子丕扬鸿名昭受帝祉闳休对天其隆孰比臣下同心翼戴归美皇太子升殿贺奏同心戴圣之曲大矣我后徽册膺受欢趋彤庭拜手稽首休明御辰无疆万寿灵贶沓来天地长久举酒奏万寿无疆之曲圣徳懋昭民归天祐煌煌金书典册光受备乐在庭八音谐奏羣公捧觞天子万寿进第一爵登歌王道昌明之曲明明我皇道光化溥百度维新礼修乐举藻饰太平烂然可覩超跻三王辉映千古设羣官食奏和宁之曲穆穆我君威折羣丑辉光日新仁洽九有容典葳蕤超前絶后端拱深严寳册膺受第二爵登歌奏天子万年之曲典礼修惟明后扬鸿名灿琼玖罗华绅为万寿歌南山坚且久行羣官酒奏和宁之曲道隆政平天开有徳万国和宁来王来极昭受鸿名俯徇列辟钖饮行觞欢心各得第三爵嘉禾之曲衆瑞毕至昭昇平爰生嘉禾迺合穗膴膴大田无南东稼茂如云成丰岁既刈既获百室盈击壤歌沸野老声陶唐之民兹其比帝力何有若自遂大定十八年十二月上受命寳奏泰宁之曲上帝有赫怀此明徳畀之神寳庸鎭万国临轩是膺登降维则羣臣拜手年卜万亿寳入门奏天保报上之曲受命大寳昭答眷祐珍符明贶人为天授文物具举韶濩迭奏羣臣上之天子万寿羣臣合班奏归美扬功之曲徳冒生民明明元后端冕临轩神寳是受羣工来贺咸拜稽首无疆无期享祚长久皇太子升殿宫县称觞介寿之曲上仪昭举膺时瑞玉羣辟在列跄跄肃肃衮衣桓圭归美稽首升降惟时天子万寿举酒万寿无疆之曲上帝眷命纯休滋至诞膺洪寳光临大器称觞对扬嵩岳万岁其宁惟永无疆卜世天徳二年十月册立中宫奏干宁之曲人道大伦王道所基明圣稽古隂教欲施临轩发册备举彝仪麟趾闗雎宜播声诗册寳入门奏昌宁之曲羽卫充庭淑旂徽章礼仪具举涓辰以良相我内训来仪椒房亿万斯年邦家之光将受册寳以册寳入门宫县奏肃宁之曲涂山兴夏闗睢美周坤仪之尊母临九州瑶册袆衣光配凝旒地久天长福禄是遒后出阁奏顺宁之曲天立厥配任姒比隆母仪四海化行六宫日月并明干坤合徳于万斯年作俪宸极受册奏坤宁之曲风化之始由于壸闱礼文斯备爰正坤仪维顺以慈俪圣同徳则百斯男垂统无极天徳四年二月册皇太子奏干宁之曲大君有为先图本固涓辰之吉礼成储副文物备陈声乐皆具人心载寕克昌福祚册使入门昌宁之曲在天成象焕乎前星惟圣时宪典礼以行一人有庆万邦以贞社稷之福寖昌寖明皇太子入门奏元宁之曲皇矣上帝纯佐明圣笃生元良日跻徳性册命主器万邦以正龙楼问寝亿年之庆大定八年正月册皇太子皇帝将升御座宫县洪宁之曲会朝清明临轩备礼天威皇皇臣工济济于昭元良膺兹典册对扬闳休卜年万亿皇太子入门奏肃宁之曲光昭前星惟天垂象稽古而行主器以长曲礼告成迩遐属望国本既隆繁釐永享羣臣合班奏嘉宁之曲于皇临轩礼崇上嗣维眷之祺傃方正位言观其仪翔翔济济美归吾君太平万岁皇太子复受册位奏和宁之曲祖功艰难经营缔构基牢根深枝繁叶茂于昭贻谋骈休集祐元良斯贞吾皇万寿大定二十七年三月册皇太孙皇帝将升御座宫县泰宁之曲上天丛休申钖祚𦙍孙谋有贻临轩体正煌煌上仪欣欣衆聴隆我邦本无疆惟庆皇太孙入门奏庆宁之曲宝源流光流光惟逺孙谋有贻庆序昭衍于乐衆望于皇备典动容周旋承兹嘉羡羣臣合班奏顺宁之曲冕旒当宁徽章备举綵仗充庭金石列簴济济多士翼翼就序海润山晖倾听乐府皇太孙复受册位奏保宁之曲礼之攸闻丕建世嫡衆论协从天心不易名崇震宫辞着瑞册社稷宗庙无疆夷怿鼓吹导引曲天眷三年九月驾幸燕京导引曲无射宫五年一狩仙仗到人间问稼穯艰难苍生洗眼秋光里今日见天颜金戈玉斧临香火驰道六龙闲歌谣到处皆相似天子寿南山天徳二年三月祫享廻銮导引曲礼成庙享御衞拱飞龙诸道起祥风太平天子多受福孝徳与天通鳯箫龙管韶音奏声在五云中粲然文物昭治世万亿䙫无穷贞元元年三月驾幸中都导引曲并姑洗宫銮舆顺动嘉气满神京辇路宿尘清钩陈万旅随天仗缥缈转霓旌都人望幸倾尧日鳌抃溢欢声临观八极辰居正寰宇庆昇平采茨曲新都春色满华盖定全燕时运千龄协星辰五纬连六龙承晓日丹鳯倚中天王气盘山海皇居亿万年贞元三年十一月祫享囘銮采茨曲庆成廻大驾仙仗紫云深龙衮辉千骑嵩唿间八音太平兴缛礼万国得欢心孝格迎遐福穰穰永降临正隆六年六月驾幸南京导引曲并林钟宫神宫壮丽宫殿压蓬莱向晓九门开圣明天子初廵幸遥驾六龙来五云影里排仙仗清跸絶尘埃都人齐唱昇平曲更进万年盃采茨曲双阙层云表澄景开清晓六龙天上来驰道平如扫虞廵五载合夏谚一游同都人欣豫意写入颂声中大定三年十月祫享囘銮采茨导引曲皆用应钟宫太宫崇烈考大礼庆初成綵仗廻云歩天阶严跸声舜宫合至孝周颂咏维清介福应穰简欢交万国情导引曲礼行清庙华黍荐年丰圣孝与天通六龙回驭千官衞玉振佩环风黄麾金辂严天仗霏雾郁葱葱工歌迭奏昇平曲福禄自来崇大定二十七年三月皇太孙受册谢庙导引曲璇源濬发衍庆自灵长圣运日隆昌震闱显册遵彝典基绪焕重光练时庙见严昭报礼乐粲成章精诚潜格神明助福禄永无疆附大金国志熙宗幸燕始乘玉辂服衮冕仪衞方整肃时令翰林待制邢具瞻作导引词御订全金诗增补中州集巻首下御订全金诗增补中州集卷一钦定四库全书御订全金诗増补中州集巻一诸相上张郓王通古补金史张通古字乐之易州易县人读书过目不忘该综经史善属文辽天庆二年进士第补枢密院令史丁父忧起复恳辞不获因遁去屏居兴平太祖定燕京割以与宋宋人欲收人望召通古通古辞谢隐居易州太宁山下宗望复燕京侍中刘彦宗知其才召为枢密院主奏改兵刑房承旨天㑹四年初建尚书省除工部侍郎兼六部事高庆裔设磨勘法仕宦者多夺官通古亦免去辽王宗干知其才遣人谕之使自理通古不肯曰多士皆去而已何心求用哉宗干为论理之除中京副留守充诏谕江南使使宋归除参知行台尚书省事天德初迁行台左丞进拜平章政事封谭王改封郓王以疾求解机务不许拜司徒封沈王海陵御下严厉未尝假词色惟见通古必以礼貌㑹磁州僧法寳欲去张浩张晖留之不可得朝官又有欲留之者海陵闻其事诏三品以上官责之曰闻卿等每到寺僧法寳正坐卿等皆坐其侧朕甚不取佛者本一小国王子能轻舍富贵自苦修行由是成佛今人崇敬以希福利皆妄也况僧者往往不第秀才市井游食生计不足乃去为僧校其贵贱未可与簿尉抗礼闾阎老妇廹于死期多归信之卿等位为宰辅乃复效此失大臣体张司徒老成旧人三教该通足为仪表何不师之乃召杖法寳于朝堂正隆二年以司徒致仕封曹王卒年六十九灵壁寺万壑千巖里林开一径深数年劳想望此日快登临胜境情难尽危涂力不任楼台相映抱松柏自萧森花散诸天雨灯传古佛心鹤泉寒潄玉园地旧铺金石磴﨑岖上桃谿窈窕寻渊明能止酒叔夜况携琴所恨无长暇徒勤惜寸隂清宵谁我伴乘兴但孤斟刘曹王豫豫字彦由阜城人仕宋知济南府事汴京下立张邦昌为大楚皇帝宋灭楚更立彦由国号齐建元阜昌八年废为蜀王迁黄龙府改封曹有集十巻行于世二子鳞猊孙通海陵朝参知政事四世孙瑛今在太原谨按豫仕宋至郡守后入金继邦昌为齐帝比于邦昌盖残烈焉前既背宋而终亦非金之干臣反覆僣冒妇孺之所不齿而好问録金相首登其诗者以为宋臣齐帝豫皆不得而有之登之金廷其辜自状耳昔人谓中州一集寓史笔于採风信哉杂诗六首竹坞人家濒小溪数枝红杏出疎篱门前山色带烟重幽鸟一声春日迟风荷柄柄弄清香轻薄沙禽落又翔红日转西渔艇散一川山影暮天凉古渡停骖日向沈凄凉归思梗清吟碧山几㸃塞天濶红叶一林秋意深倚巖萧寺据危崖丈室轩恶面水开雪霁暮寒山月上数竿修竹一枝梅昼色晴明着色图山光凝翠接平湖烟岚自古人难画逺即深深近却无寒林烟重暝栖鸦逺寺疎钟送落霞无限岭云遮不断数声和月到山家客馆雪消北岭安排暖寒入东风阻节春绝塞乱山围古驿他时説着也愁人题泗泉泗泉竒且奥声势各喧豗虎豹巖边去蛟龙窟里来混流烟作阵巧激雪成堆派必人疏导源应鬼凿开乍深涛不起潆绕浪相催可把江心比尝将海眼猜始㣲才迸玉终盛若奔雷涧为寒无卉丘因润有苔已观离窦侧俄见过城隈石劲崖难潄沙虚岸易頽迩虽逾济漯遐亦到蓬莱洗钵僧常至乘槎客未回我来源际瞰谁自谷中摧汹涌曽浮磬潺湲好泛杯狭宁容蚁穴湍可暴鱼腮擘华非夫尔排淮乃力哉傍如巫女崃上类楚阳台漏泽空神异襄陵但水灾林幽多鸟鹊地僻少尘埃重爱兹佳趣题诗愧不才苏门一首太行雄伟赤霄逼枝分苏门为肘腋孕竒产秀气蟠郁涌作琉璃十顷碧初疑骊龙蛰山趾仰喷明珠飞的皪忽如湘灵理新粧大盘开匣作磨拭峰峦倒影浸云烟苹藻照沙改颜色相辉一段佳风月余润几州分动植昔闻隐沦神仙人高标清与溪山敌悠悠往事散浮云啸有遗台行有迹我居东秦济水南无限泉池日亲炙一行作吏别经年情思尘埃何处涤灵祠因祷来凭栏顿爽骨毛决胸臆飘飘兰舟七八客樽爼笙箫随分入胜槩缤纷眼不供恨之鲁戈挥晷刻归城簿领厌沈迷春睡每酣魂梦适心约他时杖屦游醉潄溪流枕溪石附中兴纪事本末济南府守臣刘豫者阜城人中元符第尝为台官因论礼制局事道君上曰刘豫河北村叟不识礼制遂黜于外至是才复为郡时金师来攻豫遣其子鳞部兵出战为金所围豫檄通判张东援之金解去尼玛哈乃遣人㗖豫以利豫即诣军前通欵附中兴纪事本末豫初僣位作楮币自一贯至百贯皆识其末曰过八年不在行用后八年而废附伪齐録谓豫生景州守济南节制东平僣位大名遂起四郡强壮为云从子弟应募者数千人又以境内三代有官或本身有官人为三衞官曰翼衞曰勲衞曰亲衞二年升一等及六年即以试弓马合格人出官附大金国志西京兵士卖玉注椀与三路都统豫疑非民间物勘鞫之知得于山陵中遂以刘从善为河南淘沙官发山陵金人发不尽棺中水银等物以谷俊为汴京淘沙官发民间埋窖及无主坟墓中物附三朝北盟㑹编刘豫初僣立奔附者衆识者讥之曰浓磨一铤两铤墨画出千年万年树悞得百鸟尽飞来踏枝不着空飞去轻薄子撰造诗曲指为笑端不可胜记附河间府志读书堂在阜城县北墉下刘齐王读书于此元学士王恽诗当年齐相读书堂此日金华表佛幢碧色尚余书带草绮疏犹是聚萤窓附秋涧集刘元辅话废齐祖茔在阜城南十二里谓之御庄至今石马在焉明日次元州陈教授又説豫未贵时一日顾见一白龙见妇翁家大镜中但无鳞与角耳后妇翁亦见以女妻之资借之力甚厚及生二子以鳞角为名或者谓二子长豫当大贵后果然杜丞相充充字公美相州人仕宋知沧州归国拜尚书右丞相领中山行台以寿终尘汨汨劳生为尔忙只除不到白云乡步囘洛浦生罗袜歌断秦楼簌杏梁闲扑衣襟迷逺望静穿窓隙锁斜阳帝城别有风流在辇路春风十里香附大金国志宗盘之难达兰预谋时方握兵在外难以遽诛仍除达兰为燕京行台左丞相又佥书杜充为右丞相命下达兰语使者曰我开国功臣何罪而与降奴杜充为伍耶不受命而叛附中兴纪事本末初金以余覩之叛收平州守郭药师相州守杜充平阳总管萧庆皆下元帅府狱既而悉免之惟云中副留守李处能预谋族诛左副元帅尼玛哈问杜充尔欲南归耶充曰他人敢归南朝惟充不敢归也尼玛哈顾诸酋笑之时金主晟已至中京欲遂之燕云以余覩乱复还本土至是副元帅而下知其主已囘亦各归所部虞令公仲文仲文字质夫世南之裔武州宁逺人仕为辽相归朝授枢密使平章政事封秦国公四歳作诗赋煎饼有鱼目蝉声之句人以神童目之雪花琼英与玉蘂片片落前池问着花来处东君也不知附图绘寳鑑虞仲文画人马墨竹学文湖州张丞相孝纯孝纯字永钖滕阳人宣和末知太原国兵围守踰年人相食几尽乃下朝廷怜其忠授相职后以相齐致仕汴京建行台起为左丞相踰年得请归乡里二兄尚安健乡人为作三老图卒谥安简子公药字元石昌武军节度副使致仕孙观字彦国世为文章家曽孙厚之字茂𢎞承安二年进士中运使寄酒清明日到以诗谢之芳樽到日恰清明似与嘉辰黙计程拟助林园延胜赏肯容桃李落繁英老来官爵浑无味闲里杯盘却有情见説使车临岱麓傥能相过共飞觥附中兴纪事本末金人既割河南之地以归宋遂移行台尚书省于大名府仍遣行台左丞相张孝纯赴阙孝纯自慙乃白右副元帅乌珠愿归徐州致仕而卒附林泉野记张孝纯徐州人登元祐四年第工诗有文武材略宣和末知太原府兼河东路安抚使靖康初尼玛哈来攻先筑夹城于外期于必取百道进攻孝纯与副总管王禀以死守遥授检校少保武当军节度使后河东诸郡相继陷没城破孝纯不得已遂降金金立刘豫于北京以孝纯为左丞相绍兴四年上宻诏孝纯与李邺李俦等令投身来归当待之如初孝纯竟不至及金废刘豫留孝纯京师既而议和归我河南州县又诏孝纯赴阙孝纯惭惧请于金乞致仕归徐州而卒附金节要孝纯守太原几年而破执至尼玛哈前逼令拜之孝纯曰元帅乃金国大臣某乃大宋国大臣岂有拜礼事至此惟有死耳何相窘耶尼玛哈不能强之因囚归云中此与哥舒翰潼闗之败屈节于禄山逺矣孝纯之得还也时正在云中目覩其详是歳五月六日尼玛哈谓孝纯曰公如此无治生事秋当还公于乡里又顾云中留守高庆裔曰如有人欠孝纯钱物可督还之旦晚孝纯归乡矣孝纯初闻是语不知其所以葢时尼玛哈与刘豫之议宻定外人莫之知也至是尼玛哈遣人送孝纯南归止云归乡而已故奉使宇文虚中送孝纯诗有闬里共惊新素髪儿童重整旧斑衣之句则衆莫知其相豫也明矣孝纯既至河朔欲由济南归徐主者曰当与公共至东平节制司某得囘檄公方可归徐矣既行则孝纯之兄弟孝中孝立及诸姪乡人竟逺迓之孝纯方喜慰之际无何至汶上豫已僣位遽有拜相之命当是之时孝纯昵于亲爱惧于还金因而以䘮晚节于罪固莫可逃然比之充豫之辈固有间矣张左相汝霖汝霖字仲泽辽阳人家世贵显父浩字浩然以门资仕扬歴中外遂升端揆进拜太师封南阳郡王五子仲泽平章政事莘国公汝为字仲宣河北东路转运使汝翼仕不达皆进士也汝方字仲贤自号丹华老人汝猷字仲谋俱至宣徽使父子兄弟各有诗传于世王子端内翰太师之外孙其渊源有自云春溪一首黯黯春愁底处消小桃无语半含娇东风不管前溪水暖緑溶溶拍画桥附画史㑹要张汝霖善墨竹师黄华刘右相长言长言字宣叔东平人宋相莘老之孙而学易先生斯立之犹子也父蹟年三十五终于仪真令工诗能文有南荣集传东州今独余家有之宣叔正隆宰相诗文能世其家今不复见矣通叔以诗送古镜为长言生日之寿次韵谢之綵衣禄隐非臞仙犹有向来文字縁都城一别两歳晚寄声劳苦常相先人间始生俗礼重而我永感方頽然逺凭诗句致竒物欲挽暮景廻虞渊规摹九寸函大方古制不作菱花妍开奁拂拭愧陋质但喜虹气浮晴天夫君久要心不迁期与鐡杖论清坚保身頼此孤月圆明年上印行归田附元好问题学易先生刘斯立诗帖后学易先生诗絶似东坡和陶不应入江西𣲖闲闲之论定矣此诗余初到崧山时曽见之能得其意而不能记其辞搜访二十年北渡后将还太原过东郡乃复见之乡人王清卿家爱之深而不见之久焕若神明顿还旧观故喜为之书余家唐刘长卿诗学易堂旧物是先生手所校本题云壬午六月就夏英公孙仪公家本校之字画楚楚如唐人书盘谷序又仪真令讳蹟者皇统宰相宣叔之父是先生弟昆行有诗文二册号南荣集宣叔録之以备遗忘乱后惟余家有之然则余于学易刘氏岂世之所谓缘熟者耶右相耶律履履字履道东丹王之七世孙学通易太𤣥至于隂阳厯数无不精究尝以乡赋一试有司以露索为耻遂不就举䕃补国史掾兴陵朝累迁蓟州刺史入翰林为修撰歴直学士待制礼部尚书特赐孟宗献牓进士第俄预淄王定册功拜参知政事明昌元年进右丞卒年六十一兴陵尝问宋名臣孰为优履道以苏端明轼对上曰吾闻轼与王诜交甚欵至作歌曲戏及姬侍非礼之甚尚何足道耶履道进曰小説传闻未必可信就使有之戏笑之间亦何得深责世徒知轼之诗文人不可及臣观其论天下事实经济之良才求之古人陆贽而下未见其比陛下无信小説传闻而忽贤臣之言明日録轼奏议上之诏国子监刋行自号忘言居士有集传于世三子辩才武庙署令善才工部尚书楚才中书令四孙钧铉镛铸补金史伊喇履五歳时晚卧庑下见㣲云往来天际忽谓乳母曰此所谓卧看青天行白云耶兄德元竒之后章宗喜左氏传闻履博洽召质所疑履曰左氏多权诈驳而不纯尚书孟子皆圣贤纯全之道愿留意焉史院从事日感怀不学知章乞鑑湖不随老阮醉黄垆试从麟阁诸贤问肯屑兰台小史无一战得侯输妄尉长身奉粟媿侏儒禁城钟定灯花落坐抚尘编惜壮图附元遗山集伊喇履善契丹大小字译经辞达而理得大定初诏以小字译唐史成则别以女直字传之履在选中独主其事更以女直字译汉文选贵胄之秀异就学焉附画史㑹要伊喇履善画兰兼善画鹿及人马附金诗纪事案五代史契丹以其所居横帐地名为姓曰钖里钖里译者谓之耶律又辽史本纪太祖姓耶律氏国语解云有谓始兴之地曰钖里译者以钖里为耶律故国族皆以耶律为姓又有言以汉字书者曰耶律以契丹字书者曰伊喇明焦竑国史经籍志载有伊喇楚材湛然集三十五巻又耶律楚材集十二巻一列于金一列于元以一人为二人甚失考据又金史国语解伊喇汉姓曰刘张平章万公万公字良辅东阿人正隆二年进士仕长山令有惠政人为立祠入为右司员外郎太师淄王爱之许以宰相器明昌初累迁御史中丞以言事忤旨除彰国军节度使召为大兴尹拜参知政事以母老丐归养出判东平河中济南丁内艰起复擢平章政事封寿国公为相知大体有敦龎耆艾之目既致政而眷顾未衰复起判济南安抚山东便宜行事未几得请卒于家谥文贞绘像衍庆宫配享章宗庙廷补金史万公父弥学梦至一室牓曰张万相公读书堂已而万公生因以名焉戊戌二月中旬登稷山清榭问囚推案朝还暮危坐不知春浅深今日檐间看风色一株红杏暗惊心附元好问平章政事寿国张文贞公神道碑故相寿国张公之孙好退为某言先大父之卒参知政事高公子约为神道碑碑石已具遭贞祐之事不克立好退南渡二十年乃还乡里思卒前事而高公之文于时事有嫌不敢复议惟我先人以书生起家仕宦至宰相身存践履之实国有经纶之业虽风流未逺而人代既迁征良史则坠简已亡怀旧俗则高年垂尽瞻言丘壠旌纪寂寥好退无所似肖不能奉扬徽烈负衅䝉累无以自处诚得吾子辱以第二碑赐之则瞑目为无憾矣敢百拜以请某窃自念言不腆之文顾无足以纪公之美且不能继于髙公之文之后固宜以不敏辞所以不敢终辞者葢金朝官制大臣有上下四府之目自尚书令而下左右丞相平章政事二人为宰相尚书左右丞参知政事二人为执政官凡在此位者内属外戚与国人有战伐之功预心腹之谋者为多潢霫之人以门阀见推者次之参用进士则又次之其所谓进士者特以示公道系人望焉尔轩轾之权既分疎密之情亦异孤立之迹处乎危疑之间难入之言夺于衆多之口以常情度之谓必以茍容为得计循黙为知体矣然而持区区之忠以尽心于所事如石右丞琚董右丞师中胥莘公鼎之流慨然以名臣自任者亦时有之惟公歴仕四朝再秉钧轴不难于他人之所难不徇于世俗之所徇忠信笃实足以自结人主名德雅望足以师表百僚敦龎耆艾足以镇国家而抚百姓故百年以来谈良相者莫不以公为称首夫善化一乡智效一官人且喜闻而乐道之不欲使之随世磨灭有如我公乃不得以着金石传永久秉笔之士将不有任其责者乎谨按仪同三司平章政事寿国文贞公讳万公字良辅姓张氏唐名臣公谨之后唐末有自东海徙汶上者后又徙东阿遂为东阿人曽祖讳晞行善好施乡人归之宣政末常出财佐军二子得补国子助教用公贵赠银青荣禄大夫清河郡侯妣刘氏清河郡太夫人祖讳询孝弟力田家用不匮赠金紫光禄大夫清河郡公妣崔氏清河郡太夫人考讳弥学笃于学问以尚书为专门之业初应乡试擢本经第一后罢经义科以词赋取士复预荐书已而叹曰丈夫宁老于童子彫虫之技耶吾不复出矣常铭其左右云欲求子孙先当积孝欲求聪明先当积学世以为名言累赠崇进寿国公妣王氏寿国太夫人生四子公其第四子也公幼颕悟号称博闻强记弱冠登正隆二年词赋进士第释褐颕顺军新郑县主簿丁崇进公忧服除调沂州费县主簿正隆政衰盗贼羣起公有䇿御之盗为衰止邑人赖焉大定四年调辽阳路辰渌盐司判官课最超淄川长山令去官之日百姓为之立祠十年充尚书省令史考满迁河北西路转运司都勾判官歳余改大理司直十九年迁武宁军节度副使二十一年召为尚书省右司都事朝廷知公殆将大用矣未几摄同知登闻检院事奏对称旨乃真受焉再迁侍御史不数月改右司员外郎郎中敷奏详明不为縁饰世宗嘉赏之顾谓侍臣曰张万公纯直人也俄迁刑部侍郎章宗即位诏以遗留使于宋使还㑹创设提刑司首命公为河南路提刑使不期年御史台奏课为九路之最擢拜御史中丞时明昌元年也元妃李氏有宠上欲立为后台谏以为不可交攻之监察御史宗端修右拾遗路铎翰林修撰赵秉文皆得罪去一日上遣中使密访公吾欲立后何所不可而台谏乃不相容卿以为如何公言此大事明日当面奏及对因为上言国朝立后非贵种不预选择元妃本出太府监户细微之极岂得母天下上黙不言明日出公为彰德军节度使兼应州管内观察使其后立后议寝上思公言召为大兴府尹二年九月拜参知政事以太夫人年过八十表乞就养不许未几复申前请乃授山东西路兵马都总管兼判东平府事以便亲歳余复以亲老为言乃听归侍六年起为河中府尹时属军兴调度百出公为之平物价寛民力比他州所费省者什六七承安三年正月上以太夫人之故移公济南尹河中之人为建去思堂画像事之九月丁内艰卒哭诏以明年正月朝京师起复授平章政事超资善大夫封寿国公主兵者言比歳征伐多至败衂凡以军士所给之地不足自赡至有不充饥寒者所以无鬭志愿括民田之冒税者分给之则战自倍矣朝臣议已定公独上章极谏其不可者五大畧以为军旅之后疮痍未复百姓抚摩之不暇何可重扰一也通检未久田有定籍括之必不能尽适足以増猾吏之弊长告讦之风二也浮费侈用不可胜计推之以养军可敛不及民而足无待于夺民之田三也兵士失于选择强弱不别而使之同田而共养振厉者无以尽其力而疲劣者得以容其姦四也夺民而与军得军心而失天下心其祸有不胜言者五也必不得已乞以冒地之已括者召民莳之以所入赡军则军有坐获之利而民无被夺之怨矣不从即以衰病不任职乞罢赐告两月且以尚医调䕶之泰和元年六月连章请老迁荣禄大夫且以公第四子某四赴廷试当同进士出身诏充合门祗候又改笔砚局承应寻赐进士第所以优礼公者他相莫与为比二年章再上有旨卿频上章告老宁以言事不见从或与同列者有差别故耶何求去之数也公奏言臣诚衰老当避贤者路无他意也三年正月章再上不允加银青荣禄大夫三月歴举朝贤之可代已者求去甚力上为感动中使宣旨朕初即位首命卿入政府继迁相位以卿习于典故处事详雅春秋虽高而神明未衰故且以机务相劳今去意既坚不得不屈朕以从卿耳明日入辞诏以金紫光禄大夫致仕公退居上所以待之者不少衰朝廷有大利害则遣使者就访之六年南鄙用兵上以山东重地须大臣镇抚之手诏起公判济南府山东山西路宣抚使便宜行事公为之布教条问民所疾苦贷逋赋以寛流亡假闲田以业单贫戍边郡者戒之以守疆场毋敢妄动莅州郡者戒之以省符牒毋敢妄扰经画既定即移文有司乞还乡里上优诏许之仍崇进以荣其归七年冬十月寝疾一日令具汤沐洒扫庭内曰吾将逝矣命子益执笔书遗戒戒子孙以贵薄尚俭而已寻卒春秋七十有四上闻之震悼辍视朝赙赠加等祭葬皆用诏书从事有司攷行谥曰文贞仍赠开府仪同三司以八月二日举公之柩葬于青太里北原之先茔寿国夫人刘氏祔焉大安元年诏绘公像于衍庆宫配享章宗庙庭公资朴直不自表襮自少日便能以沉黙自养平居不妄言笑事亲孝待昆弟有礼与人交不茍合太夫人喜家居留官下者未尝久毎一书示至公必望拜庭下欷歔流涕而后发左右皆为感动夫人前殁章宗欲有所赐再拜谢不敢当洁居终身两童子自随侍婢不得至其前闲居乡县与父老游敦布衣之好初不以名位自居仕宦五十年在州县则治化清净不事科罚而人有畏爱之实在朝廷则切于论列有不便于民者必委曲道之虽理若讦直而辞气容貌不失其为大臣之体大定之治近古所未有纪纲法度备具周密公在相位谨奉行而重改作得守文之体故能不动声色而天下隂受其赐古所谓日计不足月计有余者于兹见之故尝论公平生所言者不胜载而系于废兴存亡者有二事焉一立后二括田立后难于从而章宗从之括田不难从而竟不听其后武夫悍卒倚国威以为重山东河朔上腴之田民有耕之数世者亦以冒占夺之兵日益骄民日益困养成痈疽计日而溃贞祐之乱盗贼满野向之倚国威以为重者人视之以为血讐骨怨必报而后已一顾盼之顷皆狼狈于锋镝之下虽赤子不能免盖立后之事在庭之臣皆以为不可独上以为可故公之言易为力括田之事上下皆以为可而公独以为不可故难为功以一言之不相入其祸果有不可胜言者是不独在公为遗恨异世相望亦当有太息而流涕者鸣唿岂非天耶铭曰留侯受书三往鸡鸣济北有期廼祠嘉平神物不亡时出效灵谷城之张帝傅载生帝傅维何文贞寿公木讷之刚朴鲁之忠以静而应以介而通悃愊无华安事勇功郎署擢长宪台进贰相业之良兴陵所试大定之治讲若画一公如曹参守而勿失守而勿失民以宁谧赐则隂受迹容致诘皇天生之曷不成之孝孙受之曷不究之在昔所难在听思聪乌羣于前孰知雌雄兵以农战国从本固皮之不存毛将安傅一言之㣲邦可以兴作法于贪弊将曷胜悔㒺后及忠无前寤我思古人爱而莫助黄山之阳乔木苍苍公墓有碑千载涕滂御订全金诗増补中州集巻一御订全金诗增补中州集卷二钦定四库全书御订全金诗増补中州集巻二孙太师铎铎字振之恩州人大定十三年进士明昌中擢户部尚书时已有相望及考满以戸曹繁重且未有可代者特㫖进一官再任而同列二人俱以入相矣振之贺席中戏举青州老柏院布衣张在诗云南隣北里牡丹开公子王孙去不囘惟有廷前老柏树春风来似不曽来为御史所劾降授同知河南府事有以诗送之者云想到洛阳春正好南隣北里牡丹开闻者皆大笑振之后入政府迁尚书右丞卒赠太子太师作诗甚多其赋玉簪有披拂秋风如有待裴囘凉月更多情之句甚为诗家所称癸亥清明日翛然一室暗尘凝兀兀端如打坐僧习气未除私自笑短檠还对读书灯董右丞师中师中字绍祖邯郸人后徙洛州皇统九年进士承安中入政府直道自立而以通材济之泰和初元妃李氏方宠幸兄喜儿为宣徽使有杨国忠之权一日德州教授田庭方上书言事云大臣持禄近臣怙宠此言路之所以塞也道陵顾谓绍祖言大臣持禄当谓公等近臣怙宠者为谁时喜儿侍立殿上绍祖倒笏指之曰莫非谓李喜儿之属否上颔之绍祖尝言作宰相不难但一心正两眼明足矣少日以诙谐得名及在相位亦未尝废谈笑然不害其为国朝名相也俄致政赐第京师后三年卒有燕赐边部诗传于世绍祖师王内翰彦潜而与之同牓登科彦潜没后待其子恩礼殷重不减骨肉论者谓孙铎振之事其兄明之张彀伯英爱其弟伯玉举世无与为比至于绍祖之待其师之子则古所未有也有漳州集传于家补金史师中乞致仕诏赐宅一区留居京师以寒食乞过家上冢许之且命赋寒食过家上冢诗自临洮还临潭仍是汉家城积石相望十驿程西畧河源东并海此身何地不经行梁参政字国寳别字莹中范阳人大定十六年进士歴州县稍迁警廵使治尚严肃权贵敛迹朝廷知其才累试繁剧由中都路转运使拜戸部尚书俄参知政事资方正敢言大事北兵动立和议人有笑其懦者卒如其言未几卒于位虎贼咤曰梁在族矣其为人可知留题长平驿秦赵均为失霸图起何残忍括何愚杀降未见无祸者累将其能有种乎日暮悲风噎丹水夜深寒月照头颅快心千载杜邮剑人所诛耶鬼所诛贾左丞益谦益谦字亨甫本名守谦避哀宗讳改焉宣宗朝参知政事出知济南移镇河中南渡后召拜左丞寻致仕居郑州哀宗即位史官乞因宣庙实録遂及衞绍王初虎贼既行逆乃立宣宗宣宗之人至谓衞王失道天命绝之虎实无罪且于主上有推戴之功独张信甫上章言虎贼大逆不道当用宋文帝诛傅亮徐羡之故事章奏不报尔后举朝以大安崇庆之事为讳及是谓亨甫大安中尝拜御史中丞宜知衞王事乃差编脩官一人就访之亨甫知其旨谓来者言知衞王莫如我然我闻海陵被逆而世宗皇帝立大定三十年禁近能暴海陵蛰恶者得美仕史官脩实録诬其淫毒狠鸷遗臭无穷自今观之百可一信耶衞王勤俭慎惜名器较其行事中材不能及者多矣吾知此而已设欲饰吾言以实吾罪吾亦何惜余年朝议伟之正大三年年八十卒子贤卿颐卿翔卿皆以门资仕今一孙仲明在东平补归潜志守谦字彦亨东平人擢第莅官以能称章宗时为谏议大夫皇叔镐王以疑忌下狱公力争士论直之大安末拜参知政事南渡进右丞迁左丞致仕卒赠答史院从事见説才明自妙年多慙政府旧妨贤物华天寳无今古鳯阁鸾台孰后先郑圃道尊何敢望济南书在子当传莫言老眼昬花满及见风鹏上九天丞相寿国公高汝砺汝砺字巖夫应州金城人大定中进士扬歴中外居戸曹三司为最久相宣宗十年小心畏慎夙夜匪懈笃于古人造膝诡辞之义谋谟周密人莫得而闻元光末宣宗上仙公亦卒于位君臣之契义均同体者于斯见之平生嗜读书南渡之后机务倥偬未尝一日废书不观临终留诗有寄谢东门千树柳安排青眼送行人之句时年七十一有㫖配享宣宗庙庭至今士论谓公才量浑厚足为守成之良相恨所遭不时耳补归潜志汝砺字巖夫应州人擢第入仕有能名尝为左司郎中谏议大夫入戸部专掌财赋迁尚书改三司副使倡行钞法以代货泉宣宗南渡拜参知政事迁左右丞进平章政事右丞相封寿国公正大初卒于位年七十余为人慎密廉洁能结人主知守格法循黙避事不肯彊谏故为相十余年未尝有谴诃寿考康宁当世莫及金国以来书生当国者惟公一人耳补归潜志巖夫在相位元光二年元日庆七十㑹乡里交旧且求作诗文时先子以新罢御史避嫌不赴余方弱冠为作诗以公颇负谤且劝其退休也公得诗大喜趣召余迎谓余曰解道青云自致不须阶邪又抚余背曰汝费字如何下来盖余诗云青云自致不须阶十稔从容位上台负荷一堂森柱石调和衆口费盐梅勤劳密迩三朝重寿考康宁七秩开家道益昌孙有息綵衣扶杖好归来雷希颜为作序亦有乘天眷未衰可以引去之语后余将归淮阳复献书劝其举一人自代可得致政归然公竟卒相位不能从也补金史高汝励为左司郎中一日奏事紫宸殿时侍臣皆廻避上所御凉扇堕案下汝励以非职不敢取以进奏事毕出上谓宰臣曰高汝励不进扇可谓知体矣补金史世宗谓人才堪任事而处心不正者终不足贵汝励对曰其心不正而以才济之所谓虎而翼者也虽古圣人亦未易知上以为然他日复谓宰执曰凡人处心善良而行事忠实斯为难得若言巧心伪亦复何用然善良者人又多谓之平常汝励对曰人材少全亦随其所长取之耳上以为然雨后时雨雨三日田家家万金有年天子庆忧国老臣心胥鼎鼎字和之代州繁畤人父持国大定中为太子司藏有功母后家章宗即位擢拜尚书右丞和之大定二十八年进士至宁初都城受兵由戸部尚书参知政事宣宗即位除泰定军节度使不赴改判大兴贞祐二年拜尚书右丞车驾南渡出为汾阳军节度使移知平阳权河东南路宣抚使四年授枢密副使权右丞兼职如故五年正月朝京师进平章政事封莘国公行台闗中未几兼左副元帅明年以温国公致政封英行台衞州以病卒于位雷希颜为作神道碑云黄霸为良吏称首及为丞相与张敞论列功名大减王允当汉祀之衰计诛董卓近古社稷臣然不赦凉州人旋致傕汜之祸萧俛之清介崔植之论议皆足为唐名臣而俛议销兵植饿朱克融辈不畀一官遂再乱河朔彼或量不足或才畧有所穷权不足以济事知不足以知时故也以姚崇之贤惟其不知道未免为救时之相其他可知也国家有通明相曰英国胥公尚兼数公之长予谓希颜此论似渉过差至于为国朝名相以度量雄天下则在公为无媿矣在长安日乞致仕表云兴造功业方圣主有为之时表里山河岂愚臣养病之地送弟有之云世事正须高着眼宦途休厌少低头他文类此弟恒常之子嗣祖今在燕中补归潜志鼎字和之繁畤人父持国章宗时执政公少擢第以能称为右司郎中善占对大安末为参知政事俄出镇平阳宣宗南渡行台河中兵民安辑进平章政事兼左副元帅移鎭京兆封莘国公后朝廷将伐宋取蜀召议公归上言止之坐是忤旨致仕公通达吏事有度量为政鎭静所在无贤不肖皆得其欢心南渡以来书生有方面之柄者惟公一人而已送弟恒作州男子四方志人生五马荣君恩何以报民政不宜轻御物当存恕存心要尽诚勿矜新号令姑守旧章程敛暴单贫困囚淹狡伪萌慈柔难禁暴苛急必伤生东郡吾将老西陲敌未平一生能几别四事果难并方此对牀乐怆然分袂惊荒诗何足记聊写弟兄情张左丞行中行中字信甫莒州日照人祖莘鎭西军节度副使父暐御史大夫以武安军节度致仕兄行简易无体牓第一人信甫大定二十八年进士卫绍王朝虎贼已除名为民赂遗权贵得复用信甫言其必反及弑逆自为太师尚书令泽王信甫时为礼部尚书人谓必为所杀甚危之一日虎下礼部铸监国寳信甫持不可虎虽怒然亦竟不能杀也宣宗即位授参知政事丞相高琪专权用事声势焰焰人莫敢仰视议论之际唯信甫与之抗朝廷称焉所居拙轩有为作铭者其引云发凶竖未形之谋则先识者以为明犯强臣不测之威则疾恶者以为刚盖实録云元光末出为静难军节度使哀宗即位首命召之迁尚书左丞后二年致政卒于崧山之崇福宫信甫家世儒素虽位宰相而奉养如寒士日书经史五百字为课寒暑不废者四五十年故于书无所不读诗殊有古意也补归潜志行中字信甫先名行忠避末帝旧讳改莒州人御史大夫暐之子太子太传行简之弟也家世以纯厚称士论以为如汉万石君家公少擢第歴清要宣宗南渡为礼部尚书时丞相珠赫高琪擅权百官侧目因廷议事公独抗言折之上甚喜明日拜参知政事未几为近侍所谮出鎭泾州到官上疏论近侍之奸士大夫称之正大初首召拜丞相言事稍不及前人望颇减后致仕数年卒为人简朴不修威仪恶衣粝食如贫士既致仕家居惟以钞书教子孙为事葺园池东城号静隐亭时时游咏其间为乐南渡宰执中最有直名初至南京父暐以御史大夫致仕犹康健兄行简为翰林学士承旨公为礼部尚书诸子姪多中第居官当世未之有也右丞文献公所画张果像古来人物画为难惊见仙公树石间莫把丹青名右相太平勲业在人寰杨戸部慥慥字叔玉代州五台人承安五年进士歴州县入为尚书省令史拜监察御史侍御史西京大农司丞南京司农卿户部侍郎权尚书自入戸曹即有相望资雅重事无鉅细处之皆有法至于知朝廷大体则又非他人所能及也京城受兵权参知政事明年卒于河中叔玉文工于诗而人不以能文称特未见其文耳补归潜志慥字叔玉五台人擢进士第南渡为监察御史户部郎中司农卿迁戸部侍郎通吏事有能名正大末权参知政事后罢守戸部南京降病卒尝与余先子同任御史颇作诗附归潜志大臣尤当以至公至正黜陟百官不可畏嫌避党为自保计南渡为宰执者多怯惧畏懦不敢有为凡处一事先恐人疑已如宰执本进士或士大夫得罪知其无辜不敢辨言恐人疑其为党也又或转加诘责以示无私或要职美官宁用他流取媚于衆一登省府遽忘本来用心如此望其成功名立节义难矣然亦往往不能以富贵自终向使以公正自持未必以是得罪也人云用智巧者竟何如哉宰相之职佐人主治天下所患耳目不广不能周知民间苦乐国势安危故当忘私去智取诸人以为善以天下治天下至于百官士流贤否皆当如家人美恶一一辨其才然后进退用舍合公望辨职业而为国者立法使百官賔客不得谒见于私第何哉其意正以防其请托而私徇也夫果察其人私徇不公岂可使为宰相哉既已为宰相是已以天下付之矣诚不宜犹尔防闲也唐裴晋公一日拜相遽请于私第见百官賔客可谓远谋而宪宗信之卒平淮蔡此其君臣遇合故有此竒伟士成功名使龊龊者为之亦不敢请而庸主亦不听也余观南渡后为宰执者自非亲戚故旧往往不得登其门若夫百官士流未尝接议论局局自得惟恐失之如此望其所用得人闻见不塞者未之有也过司竹监有怀王监正之不见崧丘跨鹤仙才名留得万人传春郊渍酒伤今日夜雨论文记昔年宰树谩悬公子剑高山已绝伯牙絃故居修竹青青在寂寞终南落照边干陵牝鸡一啄血波流天下何縁不姓周今日阿婆心力尽干陵秃似老僧头御订全金诗増补中州集巻二御订全金诗增补中州集卷三钦定四库全书御订全金诗増补中州集巻三状元郑内翰子聃子聃字景纯大定人少日有赋声时辈莫与为敌天德三年第三人登科士论仍以为屈而海陵不之许也正隆二年诏景纯再试择能赋者八人先以题付之以困景纯且将视其中与否罪赏之及开巻景纯果第一人杨伯仁张汝霖中选刘几綦戬李师颜辈皆被黜海陵终不以景纯为工与被黜者两罢之赵献之贺启云丹桂一枝不失旧物青钱万选无媿古人其为名流所称道如此累官吏部侍郎改侍讲学士卒其赋酴醾有玉斧无人解修月珠裙有意欲留仙之句甚为诗家所称即事一钱不直程衞尉五斗解酲刘伯伦读罢离骚解衣卧门前花柳自争春孟内翰宗献宗献字友之开封人大定三年乡府省御四试皆第一供奉翰林曹王府文学兼记室参军以疾寻医久之授同知单州军州事丁母忧哀毁致卒刘无党题其诗巻后云簪绂忘情累山林閲歳隂选官堂印手説法老婆心世路嗟前却人生变古今公乎眞不死名姓斗之南相人孔嗣训挽云二十年间事才名一梦新衰羸惊䘮毋哀毁竟亡身魂返愁枫夜情留泪草春黄公酒垆在此去只悲辛汴人高公振特夫云见説平生梦前途尽目前乘除虽有数凶祸竟何縁礼乐三千字才名二十年仁人遽如许无路问苍天又云谁谓诗成谶清氷果自焚人嗟埋玉树天为落文星数诗虽不尽工姑并记之有以见先生于出处之际死生之变造物者皆使之前知其以天下重名畀之者为不偶然云补归潜志金以律赋着名者曰孟宗献友之赵枢子克其主文有藻鉴多得人者曰张景仁御史郑子时侍读故一时为之语曰主司非张郑秀才非赵孟律赋至今学者法之然其源出于我高祖南山翁故老云孟晚进初不识翁因少年不第发愤辟一室取翁赋剪其八韵类之帖壁间坐卧讽咏深思已而尽得其法下笔造微妙再试魁于乡于府于省于御前天下号孟四元迄今学者以吾祖孟师也孟虽仕不甚贵作诗词有可称自号虚静居士颇恬淡留意养生术尝着金丹赋行于世其诗词亦有集补金史故事状元官从七品阶承务郎世宗以宗献四试第一独异等与从六品阶授奉直大夫龚平甫森玉轩古人借宅亦种竹大是饕竒心未足高斋闻有万琅玕坐对怀山饮秋緑官闲胜日无一事尊酒不空仍有肉他时剥啄叩君门高枕矮牀容我宿旧蓄一琴弃置者久矣李君仲通为张絃料理仍鼔数曲以诗赠之我家筝奴忧乐同尘埃满面鬓髪蓬徽絃不具挂墙壁似慙无以娱衰翁夫君一见为披拂坐使寒谷回春融中含太古意味足杂以新态来无穷繁声流水不可喻直与造化相㝠通形神久已坐灰藁一旦抉剔驱盲聋寂然反听杳难诘但觉万窍俱玲珑千金不得和扁力谁谓起废由枯桐曲终𤣥㫖竟谁㑹非絃非指仍非空拂衣欲往君且止为我乘兴弹悲风张仲山枝巢达人孤高与世疎百年直寄犹须臾归来掩闗聊自如人之不足等有余乐哉下视濠梁鱼逍遥自契蒙庄书异时驭气游太虚我知枝巢亦蘧庐柳塘揺揺风影漾寒塘静里亭台日月长不似隋家堤岸上乱鸦残照管兴亡苏门花坞绕舍云山慰眼新看花差后洛阳尘从君小筑繁香坞不负长腰玉粒春闰月九日南崖烘暖贮秋光胜处相沿釂一觞俚谚难逢两寒食闰余今值小重阳头风比似常年愈菊面浑如去歳黄老矣欢游定能几佳时此乐最难忘赵内翰摅摅字子充宛平人自号醉全老人早赴北宫苍龙双阙郁层云湖水鳞鳞柳色新绝似江行看清晓不知身是趁朝人赵文学承元承元字善长先世汴人兵火间寓旅河间遂占籍焉大定十三年词赋第一人除应奉翰林学士兼曹王府文学以疎放少检得罪王府贬废久之遇赦量叙卒于临洮探春水底流泉匹练飞麴尘着柳不禁吹杖藜恰到春生处已有人家插酒旗张太保行简行简字敬甫大定十九年词赋第一人家世儒臣备于礼文之学典贡举三十年门生徧天下南渡后迁礼部尚书太子太保翰林学士承㫖卒谥文正杨内翰之美铭其墓称敬甫天性孝友太夫人疾不解衣者数月居䘮哀毁过礼事其父御史大夫自幼至终未尝少违颜色与诸弟居三十余年家门肃睦人无间言率励子弟不至为骄侈虽处富贵与素士无异平生无汎交无私谒慎勤周密动循礼法居无怠容口无俚言身无径行虽古君子无以加故天下言家法者唯张氏为第一言礼乐言文章言德行之纯备者亦唯张氏之归有集三十巻传于家敬甫赋燕云王氏乌衣巷卢家白玉堂寒食云饧粥鸡毬留故事风花鸎柳閙春城中秋云露凝灏气霑瑶席云近清光䕶桂宫此类甚多也补金史司天台刘道用改进新厯诏学士院更定厯名行简奏乞覆校测验俟将来月食无差然后赐名诏翰林侍讲学士党怀英等覆校怀英等校定道用厯明昌三年不置闰即以闰月为三月二年十二月十四日金木星俱在危十三度道用厯在十三日差一日二年四月十六日夜月食刻不同道用不曽考验古今所记比证事迹輙以上进不可用当徒长行彭徽等四人各罢去久之改官礼部侍郎提㸃司天台直学士羣臣请上尊号上不许诏行简作批答因问行简范祖禹作唐鑑论尊号事行简对曰司马光亦尝谏尊号不若祖禹之词深至以为臣子生谥君父颇似惨切上曰卿用祖禹意答之仍曰太祖虽有尊号太宗未尝受也行简乞不拘对偶引祖禹以微见其意其文深雅得代言之体所着文集十五巻礼例纂一百二十巻㑹同朝献禘祫䘮葬皆有记録及清台皇华戒严为善自公等记藏于家六月二十九日北宫朝囘疎柳衰荷又一时清波飞叶梦灵芝年年踏尽溪边路不觉吴霜㸃鬓丝酬郭光秀才畴昔君来事已睽岂知今我又羁栖波臣傥不辞升斗鹄卵终当遇鲁鸡题子端雪谿小隐图出处皆天岂自由仙标终合冠鳌头不妨貌取黄华景时向铃斋作卧游附赵秉文张文正公碑贞祐三年冬十二月十六日翰林学士承旨张公以疾终于正寝讣闻上为辍朝命勅祭勅葬赠金紫光禄大夫谥曰文正前代谥文正者不过三数人本朝惟唐括丞相与公二人而已呜唿亦可谓荣矣初明昌泰和间明天子励精政事修饰治具典章文物高出近古公之父清献公任奉常春官朝廷典宪皆其讨定修国朝仪礼完然为一代法其后公继之前后垂三十年凡朝廷有大制度大典册大号令至于纪世宗显宗章宗三朝之宏休伟烈未尝不经公之手初宋人寇边南鄙用兵书诏旁午公独任其责沛然有余朝廷以平章政事布萨揆军回右副元帅完颜匡等围襄阳又贼帅丘崈遣人告和或议乞以恩㫖许将士囘俘掠公言君人者与为将帅不同君道以仁义为主弔民伐罪而已将在阃外权其事宜可也借如军士应须俘掠与出之自上不若出于帅臣之为愈也其论襄阳可攻围与否及欲分淮南之半为界公言向者大举本朝平荡江汉今平章军囘窃意在彼事势或有未得如吾意者但随所得郡县抚而有之彼必以我图久驻之计方事进取震慑畏亡求成不暇矣不必以淮南逺近为断其后张宕书来以朝廷所须五事但欲量増歳币归泗州俘畧朝议以面奉圣㫖必以割地称臣使得赎罪为辞公又言有司之事容可拟议至于圣训理难中止大定初葢度宋必能遵禀故令帅府开示圣训报谕今既圣度包荒窃恐宋人以要约重难急于求请不若使其易从然后示之圣训重以生灵之故曲依来请庻几兵革早息其后以叔易伯重増歳币函贼臣之首献犒军之赏公在翰苑筹画为多南边底定固赖明天子与大臣协谋葢亦有内相之助焉初清献公由礼部郎中出守林棣代为郎中及以尚书迁亚相公复为侍郎及清献公致政之后公又有御史之拜衣冠传为荣事故其诰命有郑之桓武代为周司徒韦之贤成继作汉丞相之语公之没朝廷以公家传礼学复命其弟行信为礼部尚书自非学问该博议论笃正而济之以深醇之行勤敏之操何以有此公讳行简字敬甫莒州日照人祖萃卿以醇儒硕学显名当世仕至镇西军节度副使父暐经明行修尝任御史大夫公大定十九年擢词赋进士第一时年二十四公性纯厚端懿谨慎周密口无择言而为善不近名修道不求容惟以公勤忠直自结人主之知是以歴仕累朝俱䝉宠遇平生少交游寡言笑尝以谦敬自持待人以诚而与物无忤故卒之日朝士大夫哭之哀焉曰世不复有斯人也其家风醇谨似万石君通达典故似虞祕书经学论议似陆宣公诏诰典册似李赞皇人得其一已独厌余不几于全乎铭曰天地元醇降为仁人含和醖真不淄不磷行为世表文演帝纶家传礼学载笔终身敢有二事坠其清芬歴仕四朝宠数益新何以致之惟敬与勤缁衣美郑德星聚陈顾后绝配瞻前无隣惟清献公如万石君歳时问劳寝膳以闻庆建白首朝服事亲明星忽逝孤月独晨忠厚之气殁为明神公卒汒阳而葬南原过者必式惟文正之坟张内翰檝檝字巨济先世泰州长春人有官于山隂者遂占籍焉曽祖颐宗银青荣禄大夫祖惠怀逺大将军父天白虢县簿巨济明昌五年词赋第一人仕至镇戎州刺史为人有藴借善谈论文赋诗笔截然有律度时人甚爱重之陜州诗云骇浪奔生马荒山卧病駞永宁刘氏园亭云菊老芙蓉衰梨柿叶争绛叩门人不譍一犬吠深巷此类甚多秋兴飘零千里道牢落半生愁残月如新月今秋似去秋露浓花气重风细竹声幽何日清溪上烟蓑一钓舟客中绛脣花不语青眼柳初眠尘去寻芳马香来载酒船归期仍雁后野兴已鸥边惆怅无家客春风又一年莲实水妃擎出绀珠囊玉笋彫盘喜乍尝肤白已搀新藕嫩心青犹带小荷香鬭余翠鸟零珍羽飞尽黄蜂露密房口腹累人良可笑此身便欲老江乡初夏小园緑笋间朱樱㸃缀年华似有情露浥葛巾晨气润风随竹簟晚凉生闲窥黠鼠潜身处静厌飞蚊遶鬓声安得冷泉幽石畔解衣盘礴树隂清阎治中长言长言字子秀济南长清人客居兖州之嵫阳祖俊行台南牓父时昇任忠杰牓髙曽以来登科者六世矣子秀少日慕张忠定之为人故名咏避衞绍王讳改焉幼孤养于从祖能自振厉好学工词赋间有前人句法性本豪俊使酒任气及游京师乃更折节遂以谨厚见称酒酣耳热故态稍出尝以第一流自负屏山独深知之不以为过也平生多竒梦果魁天下士论厌服在翰苑十年出为河南府治中被召以道梗不得前卒于亳州子鲁瞻鲁安今一孙在洺州北齐行天保大人袭世贵未待齐成已无魏谶里方传近水羊梦中先兆攻城猬六君三世都能几二十八年翻手里细思孝静灵运诗天道好还非妄矣应制中秋璧月当秋夜未䦨汉宫高㑹浃宸欢块苏尘世三千界珠翠瑶光十二栏桂实飘香浮寿斚露华零润溢仙盘都人侧听云韶奏共指天家是广寒博索道中书事此地先经战人生苦未聊泉源疏地脉田壠上山腰败石平危径枯柴补短桥晓烟明逺爨暮雪暗归樵履滑心频悸梯危骨欲消解鞍空倒卧无梦讫通宵送丽酒丽橙与秀实御史骢马朝囘画阁深遥知春意领梅心丽橙娇软丽尊小聊助风流对浅斟阎立本职贡图谔谔昌周此一书形容獒贡写成图宁知右相无深意莫指丹青便厚诬盘山招隐图画出中盘望隐归鸣珂朝马尚迟迟赋诗未敢轻相诮却恐吾山也勒移三门集津图津门未为天下险勿作骇相观兹图偃月堂中李林甫有人能写此心无丁氏思祖亭鹤野三千里凫函五百年人间仍旧德龟筮得新阡族属东州望衣冠鼻祖传异时谁式墓应识子孙贤李治中着着字彦明眞定人高才博学诗文得前人体工于字画颇尚𤣥言承安二年经义第一人在翰林七年出副定州召为户部员外郎坐大中党事谪临洮府判官量移西京路按察司判官迁彰德府治中城再陷避于塔上兵入招降大骂不从掘塔倒而死观音院书阁明巷蓬蒿一尺深小轩岑寂似山林鸟声落枕有高下山色閲人无古今客里三年侵老境牀头一易浣尘襟晚凉痴坐忘言里满地西风白玉簪附归潜志金朝取士止以词赋经文学士大夫往往局于此不能多读书其格法最陋者词赋状元即授应奉翰林文字不问其人才何如故多有不任其事者或顾问不称上意多出补外官章宗时王状元泽民在翰林㑹宋使进枇杷子上索其诗泽民奏小臣不识枇杷子惟王庭筠诗成上喜之吕状元造父子魁多士及在翰林上索重阳诗造素不学诗遑遽献诗云佳节近重阳微臣喜欲狂上大笑旋令外补故当时有云泽民不识枇杷子吕造能吟喜欲狂附金诗纪事案元好问续夷坚志吕内翰造字子成其大父延嗣父忠嗣俱第状元子成未第时梦金龙蜿蜒自天而下攫而食之是歳经义魁南省词赋继擢殿元阁门请诗有状头家世传三叶天下科名占两元之句而归潜志复载其不能诗如此恐一时过为嘲笑或失其实也御订全金诗増补中州集巻三御订全金诗增补中州集卷四钦定四库全书御订全金诗増补中州集巻四宋耆旧宇文太学虚中虚中字叔通成都人宋黄门侍郎以奉使见留仕为翰林学士承㫖皇统初上京诸虏俘谋奉叔通为帅夺兵仗南奔事觉系诏狱诸贵先彼叔通嘲笑积不平必欲杀之乃鍜鍊所藏图书为反具叔通叹曰死自吾分至于图籍南来士大夫家例有之喻如高待制士谈图书尤多于我家岂亦反邪有司承风㫖幷寘士谈极刑人至今寃之补归潜志先翰林尝谈国初宇文太学叔通主文盟时吴深州彦高视宇文为后进宇文止唿为小吴因㑹饮酒间有一妇人宋宗室子流落诸公感叹皆作乐章一阕宇文作念奴娇有宗室家姬陈王幼女曽嫁钦慈族干戈浩荡事随天地翻覆之语次及彦高作人月圆云南朝千古伤心事犹唱后庭花旧时王谢堂前燕子飞向谁家偶然相见仙肌胜雪云鬓堆鸦江州司马青衫泪湿同是天涯宇文览之大惊自是人乞词輙曰当诣彦高也彦高词集篇数虽不多皆精微尽善虽多用前人诗句其剪裁缀辑皆若天成眞竒作也先人尝云诗不宜用前人语若夫乐章则剪裁古人语亦无害但要能使用尔如彦高人月圆半是古人句其思致含蓄甚逺不露圭角不犹胜于宇文自作哉郑下赵光道与余有十五年家世之旧守官代郡之崞县闻余以使事覊留平城与诸公相从皆一时英彦遂以应举自免去驾短辕下泽车驱一僮二驴扶病以来相聚凡旬日而归昔白乐天与元微之偶相遇于夷陵崃口既而作诗叙别虽憔悴哀伤感念存没至叹泣不能自已而终篇之意盖亦自开慰况吾辈今日可无片言以识一时之事邪因各题数句而余为之叙夜将半各有酒所语不复鍜鍊要之皆肺腑中流出也穷愁诗满箧孤愤气塡胸脱身枳棘下顾我雪窖中竟日朋盍簪论文一樽同飜然南飞燕郄背北归鸿人生悲与乐倚伏如张弓莫言竟愦愦作书怨天公古剑行公家祖皇提三尺素灵中断开王迹自从武库冲屋飞化作文星照东壁夫君安得此龙泉秋水湛湛浮青天䕫魖奔喘禺强䕶中夜跃出光蜿蜒拄颐櫑具男儿饰弹铗长歌气塡臆嶙峋折槛霁天威将军拜伏姦臣泣龙泉尔莫矜雄铓不见鸟尽良弓藏㑹当铸汝为农器一剑不如书数行白菊西风萧飒百草黄南斋白菊占秋芳主人好事不专飨撷送客馆分幽香幽香清艳两难得氷雪肌肤龙麝裛悄然坐我蘂珠宫玉斧瑶姬皆旧识仙家蓻菊名日精我今号尔为月英月中风露秋夕好感此仙种来曽城凭君传与金天令月与霜姿驻清景重阳好伴白衣来五柳先生忆三迳还舍作燕山归来头已白自笑客中仍作客此生悲欢不可料况复吾年过半百故人惊我酒尚狂为洗缾罍贮春色酒䦨人散月盈庭静听清渠流㶁㶁庭下养三鸳鸯忽去不反戏为作诗先生久忘机为尔虞缯缴一朝长羽翮万里翔寥廓谁信恶沟鸱忽作华表鹤岂无三玉环遗音嗣黄雀予写金刚经与王正道正道与朱少章复以诗来辄次二公韵平生幸识系珠衣穷走他乡未得归有客为传祗树法此心便息汉隂机百千三昧一门入四十九年诸事非寄与香山老居士要凭二义发余辉又前世曽为粥饭僧此生随处且腾腾经中因认人我相教外都忘大小乘写去欲凭居士颂信来如续祖师灯他年辱赠茅菴句谁谓因縁昔未曽郊居芒屦松冠野外装茶铛药灶静中忙含风荇逐波纹展着雨花连土气香停策仰檐朝觅句披襟穿树晚追凉蓬蒿似欲荒三迳疎嬾谁知意更长歳寒堂洞户延清吹庭除贮緑隂不随风月媚肯受雪霜侵润入珠泉爽声传玉帐深主人留胜赏同此歳寒心重阳旅中偶记二十年前二诗因而有作旧日重阳厌旅装而今身世更悲凉愁添白发先春雪泪着黄花助晚霜客馆病余红日短家山信断碧云长故人不恨村醪薄乘兴能来共一觞春日北洹春事休嗟晚三月尚寒花信风遥忆东吴此时节满江鸭緑弄残红己丑重阳在剑门梁山舖两年重九皆羇旅万水千山厌逺游白酒黄花聊度日青萍緑绮共忘忧却怜风雨梁山路不似莼鲈楚泽秋何必东臯是三迳此身天地一虚舟生日和甫同诸公载酒袖诗为礼感佩之余以诗为谢词人诗句压离骚按膝长吟意自豪袖里虹蜺冲霁色笔端风雨驾云涛将衰难称千年祝増重虚䝉只字褒太史已应飞急奏文星偏傍使星高和题稽古轩堆架缣缃粲蔀居眼前长物埽无余避嚣肻要邻人卜论友先寻上世书汲古不须忧绠短随波聊复任舟虚勿欺丈室才容膝六合神游有日车已酉歳书怀去国悤悤遂隔年公私无益两茫然当时议论不能固今日穷愁何足怜生死已从前世定是非留与后人传孤臣不为沈湘恨怅望三韩别有天泾王许以酒饷龙溪老人㡬月不至以诗促之先生寂寞草𤣥文正要侯芭作富邻客至但须樽有酒日高不怕甑生尘急催岭外传梅使来饷篱边采菊人已埽明窓供㸃笔为君拟赋洞庭春从人借琴峄阳惯听鳯雏鸣泻出泠然万籁声已厌笙簧非雅曲幸从炊㸑脱余生昭文不鼔縁何意靖节无絃且寄情乞与南冠囚絷客为君一奏变春荣过居庸闗奔峭从天折悬流赴壑清路囘穿石细崖裂与藤争花已从南发人今又北行节旄都落尽奔走愧平生晚宿耀武闗山与烟云暝溪兼氷雪流寒枝啼秸鞠炀室聚咿嚘此日征行困何时䘮乱休尚矜争席好无复旧鸣驺安定道中落日尘埃壮隂风天地昬牛羊争隘道鸟雀聚空村跛曵伤行役光华误主恩未甘迟暮景伏枥意犹存上乌林大使三首平生随牒浪推移只为生民不为私万里翠舆犹逺播一身幽圄敢终辞鲁人除馆西河外汉使驱羊北海湄不是故人高谊切肻来军府问钟仪拭玉辕门吐寸诚敢将缓颊沮天兵雷霆傥肻矜彫弊草芥何须计死生定鼎未应周命改登坛合许赵人平知君妙有经邦䇿存取威怀万世名当时初结两朝欢曽见军前捧血盘本为万年依䕃厚那知一日遽盟寒羊牵已作俘囚献鱼漏终期网罟寛幸有故人知底藴下臣获考敢谋安姑苏滕惇礼榜所居阁曰斋心成都宇文某作诗以广其意不是凭虚避世喧此中于物本无縁静看畏影徒劳尔题作斋心亦且然意识已随言语断生涯聊任歳时迁老夫未涉天游趣三复南华第四篇和高子文秋兴二首沙碧平犹涨霜红粉已多驹年惊过隙凫影倦随波散步双扶老栖身一养和羞看使者节甘荷牧人蓑揺落山城莫栖迟客馆幽葵衰前日雨菊老异乡秋自信浮沈数仍怀顾望愁蜀江归棹在浩荡逐春鸥又和九日老畏年光短愁随秋色来一持旌节出五见菊花开强忍𤣥猿泪聊浮緑蚁杯不堪南向望故国又丛台中秋觅酒今夜家家月临筵照绮楼那知孤馆客独抱故乡愁感激时难遇讴吟意未休应分千斛酒来洗百年忧四序囘文十二首春短草铺茸緑残梅照雪稀暖轻还锦褥寒峭怯罗衣翠涟氷绽日香径晚多花细笋抽蒲密长条舞柳斜折花幽槛小倾酒緑杯深蝶舞轻风晓莺啼老树隂夏翠密团窓竹青圆贴水荷睡多嫌昼永醒少得风和草径迷深緑莲池浴腻红早蝉鸣树曲鲜鲤跃潭东暴雨随云骤惊雷隐地平好风揺箑透轻汗挹氷清秋晚日欣帘卷凉风觉袂揺逺吟高兴遣长醉宿愁销短苇低残雨虚舟带晚潮断鸿归暗浦疎叶堕寒梢慼慼蛬吟苦茫茫水驿孤日衔山色暮霜带菊丛枯冬鹘健唿风急乌啼促景残窟深宜兎蛰蒲折䕃鱼寒裂瓦寒霜重铺窓月影清灭灯惊好梦孤枕念深情秀栢留隂緑芳梅蘸影斜熘檐氷结玉装树雪飞花灯碑五首清隂霭霭匝城闉万井熙熙桃杏春紫陌传唿旌斾出重臣新佩玉骐驎钿轴天章拜异恩骖驔花骑暎朝暾手持禁钥千门肃官压东宫二品尊垒原清照白登山弥陇连天麦浪寒剑㦸渐销农器出人家只识劝农官九夏南风入舜琴恩风泽雨浃飞沈陪京最是仪刑地先识君王解愠心枹鼔无声狱讼空懽谣击壤万家同时人共解班春意兵寝刑清第一功馆中书事雨来蒸郁似江乡雨过西风特地凉尚有庭花供客恨可无罇酒慰幽芳时习斋未厌平生习气浓更将余事训儿童鲁论二万三千字悟入从初一句中醉经斋傍人但笑腹便便枕借诗书正昼眠不识先生眞悟处未离文字已逃禅醉墨斋旋汲清泉起縠纹定知娄永是前身箇中自可逃眞性不用淋漓污葛巾乌夜啼汝琴莫作归鳯鸣汝曲莫裁白鹤怨明珠破璧挂高城上有乌啼人不见堂中蜡炬红生花门前绀幰七香车博山夜长香烬冷悠悠荡子留倡家妾机尚余数梭锦织恨传情还未忍城乌为我尽情啼知道单栖泪盈枕附大金国志宋遣使宇文虚中来祈请二帝坚不许之虚中时安置韶州应诏愿使絶域遂诏赴行在复资政殿大学士为祈请使杨可嗣副之寻又遣刘诲王贶为通问使副明年春金人并遣归虚中曰奉命北来祈请二帝二帝未还虚中不可归于是独留附三朝北盟㑹编绍兴元年十二月十四日诏存恤宇文虚中子孙虚中建炎二年为祈请使使于金国不得如所请遂不肯还朝独令其副杨可嗣归上思虚中忠节乃诏存恤其子孙虚中在北闻刘豫任用张孝纯常寄词与孝纯其絶句曰有人若问南冠客为道西山赋蕨薇附宋名臣言行续録公初使北为所留后为所用公知东北之士愤不为北用宻以信义感发之从者如响乃与其翰林学士高士谈同谋欲因金主郊天就劫之先期以蜡书来告南朝欲为之外应秦桧拒不纳㑹事亦觉公与其子师瑗皆坐诛阖门无谯类留正曰公之忠亦可考矣方建炎之初以资政殿大学士奉命使金留系金庭抗节不屈故相秦桧用事尽归其孥于金则绍兴十二年也公在金久其诸名王大族皆尊信之不疑因与其子师瑗暨翰林学士髙士谈谋举事欲因九月金主祭天而劫之诸王宗亲约为内应不幸而功不成者天也附金诗纪事叔通云馆之集既见轻于朱少章史又谓洪皓至上京见而甚鄙之皆以其受金官故也然观仕金之后宋所以待旧臣者其礼有加继因其受诛于金为之赠官追谥赐庙置后优䘏备至如北盟㑹编及名臣言行録诸书皆称其忠节如此蜡书之告郊天之约言之凿凿则似乎蓄意复讐如李少卿所云虚死不如立节灭名不如报德者事诚有之不尽出于罗织鍜鍊而高子文之被杀亦非独蜡书之为祸胎也吴学士激激字彦高宋宰臣拭之子王履道外孙而米芾元章壻也工诗能文字画得其妇翁笔意将命帅府以知名留之仕为翰林待制出知深州到官三日而卒有东山集十巻并乐府行于世东山其自号也出散闗诗云春风蜀栈青山尽晓日秦川緑树平愈甫索水墨以诗寄之云烟拂云梢留淡白云蒸山腹出深青三衢夜泊云山侵平野高低树水接晴空上下星太清宫云玉座烟霞春寂寂石坛星斗夜苍苍呈正甫云手版西山聊复尔角巾东第定何时游南溪潭云竹院鸣钟疑物外画桥流水似江南飞瀑巖云数树残花喜春在一声啼鸟觉山深咏郑邸故伎云玉雪自知尘不涴丹青难写酒微醺送乐之侍郎云四海苍生谢安石一言宣室贾长沙送韩鳯阁使高丽云海东絶域皇华使天上仙官碧落卿偶题云江湖欹枕梦风雪打窓时此类甚多乐府夜寒茅店不成眠南朝千古伤心事谁挽银河等篇自当为国朝第一手而世俗独取春从天上来谓不用他韵风流子取对属之工岂眞识之论哉山中见桃花李花锦里春风徧海棠别时无计奈红芳山中桃李浑疑晚犹有残花断客肠长安怀古佳气犹能想郁葱云间双阙峙苍龙春风十里灞陵树晓月一声长乐钟小苑花开红漠漠曲江波涨碧溶溶眼前叠嶂青如画借问南山共几峰宿湖城簿㕔日迟风暖燕飞飞古柳高槐面翠微巻上疎帘无一事满池春水照蔷薇穷巷穷巷无来辙贫家有旧醅窓明怜雪在睡美觉春囘菜甲方齐拆梅花亦半开茅檐鸣好鸟节物莫相催偶成二首一番瘦笋羽林枪松架隂隂尽日凉绕屋云烟无定态连山草木有眞香蟹汤兔盏鬭旗枪风雨山中枕簟凉学道穷年何所得只工埽地与焚香病后寄开甫暗蛩咽幽响隙月漏微光溪上风雨过翛然有余凉病瘦鹤骨立低垂不能翔怀我中山兄开经焚道香猿啸耿清夜钟鸣悠夕阳商秋早晚至梦寐松楸苍过南湖偶成杏山松桧紫坡陁湖面无风亦自波緑鬓朱颜嗟老矣落花啼鸟奈春何诗人未必皆憔悴世事从来有折磨列坐流觞能几日谁知对酒爱新鵞夜汎涡河龙潭轻舟弄素月静夜横清涡天风毛发乱疎星灿明河图经记父老冥寞年歳多渊沈三千丈湛碧寒无波微流带文藻绝岸无柔莎炯如帝鸿镜可鉴不可磨中蟠至神物役使羣蛟鼍蜿蜿头角古劲鬛谁敢劘深宫照珠贝颇费蚌与螺何时葛陂竹化作陶公梭秋兴后园杂树入云高万里长风夜怒号忆向钱塘江上寺松窓竹阁瞰秋涛晚春言怀寄燕中知旧闲云洩洩日晖晖林斧谿舂响翠微天气乍晴花满树人家久住燕双飞邻村社后容賖酒客舍新来未绽衣遥忆东郊亭畔柳归时相见亦依依歳暮江南四忆瘦梅如玉人一笑江南春照水影如许怕寒粧未匀花中有仙骨物外见天眞驿使无消息忆君清泪频天南家万里江上橘千头梦遶阊门迥霜飞震泽秋叶深宜映屋香逺解随舟怀袖何时献庭闱底处愁吴淞潮水平月上小舟横旋斫四腮鲙未输千里羮擣虀香不厌照箸雪无声几见秋风起空悲白发生平生把螯手遮日负垂竿浩渺渚田熟青荧渔火寒忆看霜菊艶不放酒杯干此老垂涎处糟脐箇箇团述怀旅食空弹铗归休合挂冠烟尘榆塞逺风雨麦秋寒巢燕长如客鸣蛙不属官柴门江涨到落日下渔竿喜晴和张鲁瞻原野恍新沐丰隆宁世情鸟归林霭暝楼射涧虹明春草牛羊逺人家机杼鸣惨舒常有命谁复问隂晴国公女生日席上命赋雪射瑶堦月春囘玉女扉云中三秀草石上六铢衣酒熟鹅儿色身轻燕子飞客槎还汎斗谁解卜搘机秋夜岂有涓埃补圣明强扶衰病厠豪英夜窓灯火青相对晓镜髭须白几茎年去年来还似梦江南江北若为情石田茅舍君家近借与林泉送此生招赵资深拾遗别久貌逾壮道同心更亲移居近韦杜相对邈参辰雪少似饶客鸟喧知得春归期淹几日莫厌马蹄频同儿曹赋芦花天接苍苍渚江涵袅袅花秋声风似雨夜色月如沙泽国几千里渔村三两家翻思杏园路鞭袅㡌檐斜张戡北骑张生鞍马客幽都却笑灵光笔法麤秪今白首风沙里忆向江南见画图早春寂寂重寂寂出门春草齐晚芳犹着树江涨欲平溪山暝有时雨村深何处鸡逺山縁底恨故作傍人低鸡林书事箕子朝鲜僻蓬丘弱水寛儒风通百粤旧史记三韩邑聚居巢惯边装被发安犹存古笾豆兼用汉衣冠兔颖家工缚鲑腥俗嗜餐骑兵腰玉具府衞挟金丸长袖鸢窥肉都塲狖挂竿琴中蔡氏弄指下祝家弹主礼分庭抗賔筵百拜难渍橙秔酿旨滋桂鹿脩干泼墨松如栉隤墻石似丹地偏先日出天迫衆山攒鹏翼云帆逺羊肠石磴盘由来异文轨休讶变暄寒事可资谈柄谁能记笔端聊将诗貌取归作画图看题宗之家初序潇湘图江南春水碧于酒客子往来船是家忽见画图疑是梦而今鞍马老风沙御订全金诗増补中州集巻四御订全金诗增补中州集卷五钦定四库全书御订全金诗增补中州集巻五张祕书斛斛字德容渔阳人仕宋为武陵守国初理索北归官祕书省着作郎有南游北归等诗行于世渔阳有峒阳故诗中多及之如赋小孤山云天围秋涨濶山背夕阳孤岸树晴犹溼汀烟近却无巫山对月云云开千里月风动一天星河池出郭云细草沙邉树踈烟岭外村中江县楼云緑涨他山雨青浮近市烟中秋云月色四时好人心此夜偏松门崃云春木有秀色野云无俗姿赋礼部侍郎张浩然辽海亭云晴光揺碧海远色带沧洲又赋临漪亭云雨声喧暮岛水色借秋空秋兴楼云碣石晚风催鴈急昭祁寒涨与云平人多诵之予尝见其文笔字画皆有前辈风调宇文太学甚激赏之沙边晚雨涨平堤沙边独杖藜长风催鴈北衆水避潮西楚客相逢少呉天入望低故园无路到春草自萋萋东川春日巴蜀三年客江湖万里情沧波何处尽归棹几时行世态浮云变春愁细草生羣山遮望眼片月上高城巫山对月懐湖外亲友衆壑敛新雨孤舟增暮寒巫山今夜月湘水几人看不得临湖醉惟愁下崃难双鱼凭寄远尺素劝加餐武陵春雪天风吹雪满千山不见桃花汎碧澜洞里仙人贪种玉岂知人世有春寒卢台峭帆亭高秋客未还何处望乡闗乔木苍烟外孤亭落照间雨晴山觉近潮满水如闲目断峒阳路归云不可攀高寺高寺鸣钟后孤舟落鴈边已知归径晚故就上方眠石峻熘声急月高松影圆明朝下烟霭廻首阻清川寓中江县楼武江斜转石文岫独参天緑涨他山雨青浮近市烟松薪炊白粲水蔓系红鲜自喜飘蓬迹安居过两年廻文二首野旷悲行客湍惊碍去船夜江清泛月秋草碧连天緑迳斜萦草红梢半落花曲池风碎月欹岸雨摧沙仙门驿听泉一亭围古木双磵泻清流行到云山暮卧闻风雨秋客尘何日浣病渴此时瘳归去南溪上轻舟细浪浮夜雨南山雨夜宿山斋夜深雨声息石室含余清风枝堕残滴平安闗道中二首高林俯青㝠柯叶森若织阳光已转午隂岭仍半黑峥嵘乱石间行子有苦色临深地势入渉险天宇塞四顾无所投迹蠒去未息怅然增百忧㝠㝠羡归翼穷冬十日隂积雪千山路晴云开半岭落日犹在树悠悠客心速惨惨天色暮寒鸟各有依解鞍尚无处游鱼误衔钩𤣥豹终隠雾行行谢冠冕复我林壑趣将渡江无数飞花委路尘不堪重醉楚城春明朝回首江南岸烟雨昬昬不见人还家云林无俗姿相对可终老如何尘中人不见青山好访香林老风雨无时浪蹴天南浮舟楫信多艰半生梦破寒江月万里春回故国山归客自伤青鬓改高僧长共白云闲诛茅借我溪西地未厌相从水石间海边亭为浩然赋夙有沧洲趣云扃梦几回临深疑地尽望远觉天开月涌冰轮出涛翻雪阵来无机同海客鸥鸟莫相猜南京遇马丈朝美浮云久与故山违茅栋如存尚可依行路相逢初似梦旧游重到复疑非沧江万里悲南渡白发几人能北归二十年前河上月尊前还共惜清辉蔡丞相松年松年字伯坚父靖宋季守燕山仕国朝为翰林学士伯坚行台尚书省令史出身官至尚书右丞相鎭阳别业有萧闲堂自号萧闲老人薨谥文简百年以来乐府推伯坚与呉彦高号呉蔡体有集行于世其一自序云王夷甫神情高秀宅心物外为天下称首言少无宦情使其雅咏𤣥虚不经世务超然遂终其身则亦何必减嵇阮辈而当衰世頽俗力不可为之时不能远引高蹈颠危之祸卒与晋俱为千古名士之恨又尝读山隂诗引考其论古今感慨事物之变既言修短随化期于共尽而世殊事异兴懐一致则死生终始物理之常正当乗化归尽何足深叹乃区区列叙一时述作刋纪嵗月岂逸少之清眞简裁亦未尽忘情于此耶故因作歌併及之好问按此歌以离骚痛饮为首句公乐府中最得意者读之则其平生自处为可见矣二子珪字正甫璋字特甫俱第进士号称文章家正甫遂为国朝文宗特甫非其比也自学士至正甫皆有书名其笔法如出一手前辈之贵家学葢如此晚夏驿骑再之凉陉观猎山间往来十有五日因书成诗兜罗葱郁浮空青晓日马头双眼明名山不作世俗态千里倾葢来相迎老松閲世几千尺玉骨冷风战天碧应笑年年空往来尘土劳生总陈迹山回晚宿一川花翦金裁碧明烟沙寒乡絶艳自开落欲慰寂寞无流霞明日行营猎山麓古树寒泉更深緑强临氷玉照鬓毛只恐山灵怪吾俗陂潮不尽水如天清波白鸥自在眠平时朝市手遮日思把一竿唿钓船驿骑回时山更好过雨秋容浄如埽山英知我宦游心为出清光慰枯藁可怜嵗月易侵寻慙愧山川知我心一行作吏岂得已归意久在西山岑他年俗累麄能毕云水一区供老佚举杯西北酹山川为道此言吾不食漫成人生各有适一受不可更违已欲徇世忧患常相婴三军䕶汉将九鼎调苍生功名岂不美强之輙无成朝昬忘寝食俯仰劳心形何如从所好足以安余龄予也一丘壑野性眞难名力懦谢提剑才拙慙穷经踈放已成僻纷华谁与争惊鹿便草丰白鸥愿江清不堪行作吏万累方营营夜虑多俗梦晓枕无余醒拄颊西山语适意千里羮尘土走嵗月秋光浮宦情欲语箇中趣知音耿晨星世途古今险方寸风涛惊封侯有骨相使鬼须铜腥誓收此身去田园事春畊淮南道中五首南楚二月雨淮天如漏巵畏途泥三尺车马眞鸡栖却思闲居乐雨具无所施高枕听檐声炉烟晕如丝吾年过五十所过知前非颜鬓日苍苍老境行相追㮮橰听俯仰随人欲何为归计忽悠悠出处吾自知南渡国不竞晋民益疮痍陶翁遂超然不忍啜其醨北牕谈清风慨望羲皇时道䘮可奈何抱琴酒一巵三年镇阳逰春归緑扶踈樱笋媚园林日长闲枕书行复当此时凉尘暗归涂㑹洗酴醾雪月波浮玉壶镇阳亘西南山河在图画花雨草烟间人家或僧舍经行每怅然眞赏知未暇待予篮舆归香火复莲社丁巳九月梦与范季霑同登北潭之临芳亭觉而作诗记其事以示范高陵五六松潭水涵清隂白鸟如避世巢居得幽深杂花眩青红苦节方森森何人作虚亭想像云栖心我梦渉陈迹君亦同登临相与定嘉名洗去花草滛看云抚修碧夕景低遥岑风林淡秋月霜枝鸣玉琴两意谁识之好处烦幽寻闲居志则同嵗月能骎骎时无陶彭泽此曲难知音亭前有竒石迁流失山林顾亦如我曹鬓发风沙侵小儿重外物列屋享千金区区心甚长因循困华簪忽焉事大谬危机恐难任平生下泽车斯言吾所钦志士愿不辱俗情便孔壬自喜迹犹浅凫鴈容浮沉泥行自萧散世路皆﨑嵚此邦眞可老城郭环清浔结庐与君俱开写平生襟里巷日还往杖屦行讴吟还寻梦逰处无忘神所箴庚申闰月从师还自颍上对新月独酌十三首伊昔三年前滛雨催行辀青灯忽今夕华屋暎高秋华屋亦何为百年竟山丘适意在归与肉食非我谋大块本何事遑遑劳一生所过总陈迹嵗月如流星贪夫甘死祸幅纸驰虚名晋室有先觉柴桑老渊明我家恒山阳山光碧无頼月窟䕃风篁十里泻澎湃兹焉有乐地不去欲谁待自要尘网中低眉受机械人言归甚易但苦食不足必使极其求万钟不盈腹处世务所安无祸即无福却视高葢车身宠神已辱我本山泽人孤烟一轻蓑功名无骨相彫琢伤天和未能遽免俗尚尔同其波梧桐唤归梦无奈秋声何孟夏幽州道上陉车轣辘旌旗却南行飞电随马足行穷清颍水不办洗蒸溽吾生岂匏𤓰一笑为捧腹灯花何太喜似报天雨霁客情念还家如瞽不忘视到家问松菊早作解官计青镜髪萧萧及此霜雪未鸣蛙属官私庸儿固可笑江山本谁争但苦归不早物情闲始见宛转为君好区区乞鑑湖多事怜贺老天下任之重人物古难得谁为经济才有亦未易识吾曹与鸡鹜官仓等伏食行将问征途满眼西山碧懦微莫如我往往从险艰譬之驱山麋八銮困天闲岂惟物违性成功亦良难风烟念何地野水长松间出处士大节倚伏殊茫茫絶交茍不作自足存嵇康哲人乃知机曲士迷其方顾我类社栎匠石端相忘问舍前年秋已买潭西地高明鬼所瞰聊取风雨蔽濒溪树嘉木成隂十年计仍当作茅舍名之以今是斯言已譊譊要未离忧患何时但饮酒臧否了不闗不饮逝者多秋草麒麟间懐哉竹林人吾方仰高山七月还祁洪河注天南兵气横高穹我从兵前来归心疾惊鸿官柳未揺落莲荇香蒙蒙吏舍在前村旧年养踈慵爰自三军去青苔瘗人踪夕阳叩柴门欢迎来仆僮浊酒古罍洗停觞问新松却对一牀书睡鸭孤烟中土花晕湖玉冰絃冷霜桐灯火未可亲露坐茅堂东西山月中淡夜茶煮松风到牀便安寝不复知晨钟平生幽栖心斯言畧形容人道动有患百态交相攻而我触类眞冶容鄙青红非才见临事叩之輙空空知难不知回飘流剧飞蓬暂去声利塲乐佚犹无穷况于得行意潇洒毕此躬勿为才者缚从渠作䕫龙庚戌九日还自上都饮酒于西巖以野水竹间清秋巖酒中緑为韵十首鸡羣媚稻粱老鹤日踈野人言随其流故有不同者骨相乃封侯铜腥能使鬼文章亦可怜不直一杯水在昔安九鼎功名照帛竹贞观用𤣥龄一士天下足忧国在肉食敛玉峩清班吾曹漫浪人合眼松云间闲居度重九昔贤爱嘉名霜菊有正色糟牀逢圣清平生一丘壑晚堕法家流一㸃无俗物今年眞好秋谢公既经世永懐东西巖翠袖乱清光轻云㸃风鬟我得秋风暇鲈鱼一杯酒佳人发浩歌此乐眞不朽去年哦新诗小山黄菊中年年説秋思远目惊高鸿韪哉生处乐陵谷异风俗南枝吾永安笑抚西巖緑小饮邢巖夫家因次其韵东风初度野梅黄醉我东山云雾牕只今相逢暮春月夜牀风雨翻寒江人生离合几春事霜雪行侵青鬓双大梁一官且归去酒肠云梦吞千缸初卜潭西新居乔木千章画不如白鸥烟雨到江湖谁为求仲营三径窃比扬雄有一区故国兴亡树如此他年声利蔓难图屋西便与秋山约莫遣归来见白须寄王仲侯冰簟风帘水阁重月华清浸雪芙蓉谁教晾马三千里好在行云第几峰酒市乌纱懐李白仙人鹤氅看王恭拍浮花里知恩否寄与新诗洗醉悰读踈咏之安阳对竹二诗怀家山次韵见意短发新霜及未侵几年和月买泉林偶然行李对寒碧忆得故园惊嵗隂枕上秋岚吹醉梦门前沙鸟立清深箇中须着翛翛玉落日微风伴我吟和子文寒食北潭梦里潭光翠欲流何时春水一虚舟吾庐想见扶踈树宦意浑如浩荡鸥闻道西山明酒面应无外物到眉头别来谁唱惊人句十里珠帘有莫愁雪晴呈玉堂诸公雪晴松顶玉斓斑晓眼清于化鹤山欲立冻云搜杰句却思仙客退清班氍毺帐底沉香火薝卜花中碧雾鬟唤取广寒修月手月波千丈卷春还和子文晚望醉眼郊原感慨生夕阳长向古今明高人法士互憎爱美酒空名谁重轻二顷只谋他日老五絃犹喜晚风清因君欲赋思归乐安得穿云一笛横兵府得告将还镇阳府推官王仲侯以书促予命驾先寄此诗老骥心疲十二闲天教洗眼小江山名园无处不宜酒胜日有朋方解颜老木溪光留月驻禅房竹径约花关先凭乐府求风骨或有佳人字玉环渡混同江十年八唤清江渡江水江花笑我劳老境归心质孤月倦逰陈迹付惊涛两都络绎波神肃六合清明斗极高湖海小臣尸厚禄梦寻烟雨一渔舠初至遵化出山风物便清和森木如云秀霭多白水临流照踈鬓青门折柳记柔柯重逰化国惊嵗月有象丰年占麦禾亦有黄公酒垆在微官自要阻山河黄海棠清隂不叹晚寻芳缥缈缃云翠袖长萼緑江花输带叶醉红蜀艳恨无香南州气味连三月东晋风流共一觞老眼寒来易愁絶温柔乞与醉中乡夜坐吾生有几事无涯清夜漫漫叹物华但愿闻钲似疲马可能粘壁作枯蜗只今雪屋重衾溼去嵗梅溪醉㡌斜终得萧闲对牀语青灯挑尽短檠花槽声同彦高赋糟牀过竹春泉句他日人云吾亦云自爱淳音含太古谁传清熘入南薰秋风几共橙香注晓月曾和鹤唳闻我欲婆娑竹林国洗空尘耳正须君韩侯晁仲许送名酒渴心生尘以诗促之好在银缾秋露光借君云梦到枯肠解浇万里客愁破暂吐十年黄卷香江水苦揺梁苑梦海棠新学汉宫粧天东四月春如许坐待白衣投醉乡歩寻野卉风烟草木照人明神药竒花问识名闻道东州有仙窟欲寻根拨学长生癸丑嵗秋郊漫漫黄云水清浅碧花无数乱鸣蛬此生愈觉田园乐梦里晓山三四峯入闗宿昌平黄尘却送入闗山自断何如二顷田记得鸣蛬碧花句蹉跎秋思又三年秋日风萤开阖度松隂松下飘然倦客心几㸃清光照凉夜何时远寺得幽寻高丽馆中二首蛤蜊风味解朝酲松顶云痴雨不晴悄悄重檐断人语碧壶春笋更同倾晚风高树一襟清人与缥甆相照明谢女微吟有深致海山星月总闗情西京道中来时緑水稻如鍼归日青梢没鹤深莫忘共山买田约藕花相间柳隂隂银州道中小渡霜螯贱于土重巖野菊大如钱此时最忆涪翁语无酒令人意缺然高昌馆道中雨余巖石古苔青松里珠玑万叶明渺渺緑畦看鹭立深深清樾有蝉鸣黄海棠轻如红豆排冰雪一拂新鵞色更竒不觉浓隂破明玉有情谁解赏离披梅花的烁横枝爱老崔一尊长对画图开此生端有梅花分闲远春风入手来闲居漫兴归田不早计嵗月易云徂但要追莲社何须赐镜湖簿书欺俗吏绳墨守愚儒安得如嵇阮相从兴不孤师还求归鎭阳春风巻甲有欢声渐识天公欲讳兵节物无情新嵗换男儿易老壮心惊落身世网痴仍絶挂眼山光计未成闻道恒阳似江国一官漫学阮东平御订全金诗增补中州集卷五御订全金诗增补中州集卷六钦定四库全书御订全金诗增补中州集卷六高内翰士谈士谈字子文一字季黙宋韩武昭王琼之后宣和末任忻州户曹仕国朝为翰林直学士皇统初预宇文太学之祸有䝉城集行于世如云寒花贪晚日瘦竹强秋霜又题禹庙云可怜风雨胼胝苦后世山河属外人时人悲之子公振字特夫亦有诗名棃花中原节物正棃花配寒食黄昬一雨过满地嗟狼籍塞垣春巳深花事犹寂寂朝来三月半初见一枝白烂熳雪有香珑松玉仍刻芳心㸃深紫嫩叶裁轻碧懒慢不出门双缾贮春色殷勤遮老眼邂逅慰愁夕一樽对花饮况有风流客酒阑思故乡相顾空叹息将赴平阳诸公祖席分韵作灞桥波似箭南浦草如裙此夜灯前泪他年日暮云醉和醒一半悲与笑相分莫作阳闗叠愁多不忍闻予所居之南下临短壑因凿壁开牕规为书室坐获山林之趣榜曰野斋且作诗约诸友同赋我本麋鹿姿强服冠与簪束缚二十年梦寐逰山林朅来古晋国官舍南城隂凿壁取轩豁开牕舒滞滛山光射几席野色供登临怡颜盼庭柯明目增遥岑草木递荣落云烟自浮沈玩彼物色变感此嵗月侵兀坐独无人窥檐啭幽禽谁知城市中阒若郊居深巷陋颜子乐地偏陶令心一室亦何有狼籍书与琴晴晖朝徙倚皎月夜相寻欲赋畔牢愁先为梁父吟诗成輙自和酒熟时孤斟结茅㑹有期种竹当及今日来官更忙尘埃满衣襟暮归唯惫卧筋力殊不任常思返丘壑岂愿纡朱金遥知北山处猿鹤余清音春愁曲压花晓露万珠冷金井吚哑转纎绠宝堦寂寂苔纹深东风揺碎湘帘影芙蓉帐暖春眠重牕外啼莺唤新梦推枕起来娇翠颦一线沈烟困金凤㳺丝飞絮俱悠飏慵倚绣牀春书长郎马不嘶芳草暗半筛急雨飞横塘次韵东坡定州立春日诗柳色看犹未梅花折已堪流年空客恨旧事与谁谈落日窥愁絶东风半醉酣云深归晓鴈水暖浴春蚕从事终无愧空餐色有慙家山方杳杳官府谩覃覃隠几心犹静焚香鼻观参语新怜鹊喜声鄙恶䲭贪旅迹何时定归心不厌南佳辰近烧烛盛事忆传柑学业虚千巻生涯寄一庵谁能弔双影无月不成三集东坡诗赠程大本十围便腹贮天眞谋道从来不计身公业有田常乏食陶潜无酒亦从人异同更莫疑三语饥饱终同寓一尘待我南逰载君去扁舟归钓五湖春晓起戏集东坡句二首簟纹如水帐如烟一榻清风直万钱困卧北牕唿不起老夫风味也堪怜清风终日自开帘吏散空庭雀噪檐午醉醒来无一事地偏心远似陶潜秋兴鼓角边城暮闗河古塞秋渊明方止酒王粲亦登楼揺荡伤残嵗栖迟忆故丘干坤尚倾仄吾敢叹淹留村行墟落依林莽茅庐出短墻儿童避车马父老馈壶浆半湿田新雨犹青枣未霜逢人问丰歉一一叹声长不眠不眠披裋褐曵杖出门行月近中秋白风从半夜清乱离惊昨梦漂泊念平生泪眼依南斗难忘去国情秋晚书怀肃肃霜秋晚荒荒塞日斜老松经嵗叶寒菊过时花天濶愁孤鸟江流悯断槎有巢相唤急独立羡归鸦早起晓起先乌鹊愁多竟不眠风霜严塞草星月淡秋天落叶亲携帚垂瓶自汲泉禁门朝万马魂断忆当年春日迟日回轻暖东风扫积隂客愁眉上见春意柳边寻健犊躬耕计归鸿去国心醉乡如可隠㑹放酒杯深庚戌元日旧日屠蘓饮最先而今追想尚依然故人对酒且千里春色惊心又一年习俗天涯同爆竹风光塞外只寒烟残年无复功名望志在苏君二顷田次伯坚韵公道向来惟白发浮生何处用黄金东风吹散三年恨春色惊回万里心急景只教人貌改沧溟不放酒杯深异时傥及公荣酌准拟归来卧柳隂次韵饮巖夫家醉中作月中招得饮中仙草露吹风洒静便地有溪山眞可乐人如冰雪自无眠清新李白诗能胜勃窣张凭理最𤣥功业本非吾辈事此身聊复鬬尊前晚登辽海亭登临酒面洒清风竟日凭栏兴未穷残雪楼台山向背夕阳城郭水西东客情到处身如寄别恨他时梦可通自叹不如华表鹤故乡常在白云中风雨宿江上风雨萧萧作暮寒半晴烟霭有无间残红一抹沈天日湿翠千重隔岸山短发不羞黄叶乱寸心常羡白鸥闲涛声午夜喧孤枕梦入潇湘落木湾棣棠闲庭随分占年芳袅袅青枝淡淡香流落孤臣那忍看十分深似御袍黄雪蓛蓛天花落未休寒梅踈竹共风流江山一色三千里酒力消时正倚楼苦竹密叶修茎雨后新肯因憔悴损天眞清如南国纫兰客瘦似西山採蕨人睡起平生心性乐踈慵多病追欢兴亦空睡起不知春已老一帘红雨杏花风杨花来时官柳万丝黄去日飞毬满路傍我比杨花更飘荡杨花只是一春忙道中鸣鸠逐妇妇欲去燕子引雏雏不来树底树头千㸃雨山南山北一声雷丙寅刑部中二首世事邯郸枕归心渭上舟衅来无朕兆意外得俘囚忠信天堪仗清明泽自流藜羮犹火食差胜絶粮愁幽囚四十日坐穏穴藜牀缧绁元非罪艰难已备尝全家音顿阻孤枕梦难忘会有相逢日牵衣话更长二月十一日见桃花鸣鸠天色半隂晴竹屋松牕老寸心闭户不知春早晚桃花红浅柳青深志隠轩家居潇洒似江村花草侵堦水映门元亮结庐山挂眼孔融好客酒盈樽肯教轩冕移心志未厌林泉入梦魂我亦平生倦㳺客一㕓无处问东屯偶题羡他田父老于农远是庄西与舍东不似宦㳺情味恶半生常在别离中附书史㑹要士谈善草书马御史定国定国字子卿茌平人唐中令周裔孙少日志趣不凡宣政末题诗酒家壁有苏黄不作文章伯童蔡翻为社稷臣之句用是得罪亦用是得名阜昌初逰歴下亭以诗撼齐王豫豫召与语大悦授监察御史仕至翰林学士石鼓自唐以来无定论子卿以字画考之云是宇文周时所造作辨余万言出入传记引据甚明学者以比蔡正甫燕王墓辨初学诗未有入处梦其父与方寸白笔从是文章大进自号荠堂先生有集传于世宿田舍狂风作帚埽春隂投宿田庐话古今樽爼只如平日事干戈方识故人心凄凉一树梅花发迤逦千门柳色深天子䝉尘今不返酒酣相对泣沾襟清平道中棘林苦苣野花黄一马骎骎渡漯阳别墅酒旗依古柳㸃溪花片落新香伏波事业空归汉都䕶田园不记唐今日清明过寒食又将书剑客他乡登歴下亭有感男子当为四海逰又携书剑客东州烟横北渚芰荷晚木落南山鸿鴈秋富国桑麻连鲁甸用兵形势接营丘伤哉不见桓公业千古遶城空水流长相思歴歴春阳被羣木白沙浅水明如鹄结庐聊可障雨风学道未能充耳目故人家居紫翠傍枳篱日落青山长嵗云晏矣不可见望尽楚天飞鸟行客懐结发㳺荆楚劳心惜寸隂草长春迳窄花落晓烟深谷旱惟祈雨年饥不问金三齐虽淡薄留此亦何心招康元质此生住着定如何不傍耕畴即钓蓑北阜平芜随鸟远东湖新涨与天多诗成重墨题飞叶睡起轻芒踏软莎犹有客愁销不尽风轩茶灶待君过雨晴离开化寺涧谷流秋水楼台入暮寒连城遭雨积一日得泥干利剑青鲨室名驹白铁鞍囘头栖隠地风树响珊珊秋日书事南山悠悠去天尺雀寒未晚争投棘野人篱落不胜荒溪欲絶流堆乱石小园蔬药知有无未免杖藜烦两屐雾䝉甘菊细茎紫风动牵牛晚花碧邻舍翁归竹几空秋天日落松牕寂小杯翻酒足自娯闾巷浮沉眞可惜读庄子吾读漆园书秋水一篇足安用十万言磊落载其腹北风熟樝棃冷日照鸿鹄人生固多事端坐至秉烛雪霁高巖旭日吐深頳雪霁楼台白玉京独往南塘探春色枇杷花下竹鸡鸣寒食燕泥半落乌衣巷柳色全添緑绮牕且伴丁香过寒食弄晴蝴蝶一双双杨休烈村居篱落牵牛放晚花西风吹叶满人家闭门久雨青苔滑时见鸳鸯下白沙㳺何氏园八尺龙蛇薜荔墻瘦松踈竹更苍凉梅花映水无人见隔岸飞来片片香四月十日遇周永昌二首竹里涓涓雨未晴日高牕牖受虚明数家燕雀青雏出是处园林緑颗成贫觉酒盃眞有味病思丘壑岂无情东山旧隠许相过他日秋原看耦耕㓜时种木已巢鸢犹向花前作酒颠郭外青山招晓出圃中明月照春眠世无苏黄六七子天断文章三十年今日逢君如旧识醉持杯酌望青天过李湘数树高槐散乳鸦时于缺处见黄花凉风不断如流水相对胡牀坐日斜雪红楼翠瓦不禁寒欲剪梅花去路难浄埽竹亭聊饮酒恰如明月照金盘懐高图南刘叉一狂士尚得韩愈知君才百刘叉知者果其谁三随计吏贡蹑履㳺京师文章善变化不以一律持碧海涵万类青天行四时去年高唐别河柳揺风枝今年清明饮高花见辛夷兹来又几日军檄忽四驰尺书无处寄相见果何期白日鬬龙蛇黄尘笳鼓悲春风独无忧吹花发江湄一杯送归雁万里寄相思送王松年之汶上去去东平道飞辕不可攀地隣邾子国天近穆陵闗问俗徴前事移家卜好山溪堂醉花月春兴几时还香严病中九州四海尽行路万户千门非我家金弹不徒惊燕雀春雷终待起龙蛇题崇子中庵羡君高节似陶潜五亩园林老不添遯世人情虽淡薄开门秋色自清严案头黄巻香终日砌下苍苔雨一檐后夜中秋更应好隔牕云木看飞蟾郢州城西秋江白水浪花麄墟落人归鸟自唿新月高城三百雉角声吹彻小单于送图南壶觞送客柳亭东回首三齐落照中老去厌陪新客醉兴来多与古人同戍楼藤角垂新緑山店柽花落细红他日诗名满江海荠堂相见两衰翁秋日书事井边薏苡吐秋珠舍下𤓰区杂芋区世道未夷聊小隠不须辛苦着潜夫村居五首溪头梅是去年花闲日初长迳竹斜向晚孤烟三十里不知樵唱落谁家蚕蛹成蛾桑柘稀海棠花发照牕扉离骚读罢无人㑹独立溪南看夕晖五月南风化蟪蛄野塘晚笋未成蒲柽花落尽红英细沙渚鸳鸯半引雏柿叶经霜菊在溪天寒落日见鸡栖西家有客篘新酒红叶萧萧葢芋畦嵗暮行人竟不来空吟溪树覔寒梅何时消尽闗山雪收拾春风入酒杯宣政末所作二首苏黄不作文章伯童蔡翻为社稷臣三十年来无定论到头姦党是何人山杏山桃取次开红红白白上楼台移将海底珊瑚树乞与人家也不栽御订全金诗增补中州集巻六御订全金诗增补中州集卷七钦定四库全书御订全金诗增补中州集巻七祝太常简简字廉夫单父人宋末登科国初倅某州仕至朝奉郎太常丞兼直史馆有鸣鸣集行于世其诗説有云予政和丁酉任洺州教官是时括苍鲍慎由钦止岀所注杜诗説天王守太白守读如狩于河阳之狩高秋登寒山南望马邑州马邑州在城州界予检唐书志宝应元年徙马邑州于盐井城钦止为有据矣旧注马邑属鴈门与杜子美作诗处全无闗渉后人遂谓王源叔谬于牵引不知源叔初不注杜诗予识其孙彦朝彦朝不説杜诗非其大父注葢彦朝不学见流俗皆读旧注因而认有可叹可叹好问常以此问赵礼部赵云廉夫前辈必不妄试更考之今日见呉彦高东山集有赠李东美诗引云元祐间秘阁校对黄本邓忠臣字慎思余柳氏姨之夫今世所注杜工部诗乃慎思平生究竭心力而为之者镂板家标题遂以託名王源叔翰林两王公前后记初无一语及此注而后记又言如源叔之能文止作记于后则源叔不注杜诗为可见矣举世雷同无为辨之者宣和近贵李东美有才藻善行书且喜作小楷所冩杜集精宻遒丽有足嘉赏为作古诗一篇纸尾因记邓公事后人闻此其谁不疑然予少时目撃不可不识姑以告李侯非求信后人也彦高此説正与㢘夫合近嵗得浙本杜诗是源叔之孙祖宁所传前有序引备言其大父源叔未尝注杜诗廉夫彦高益可信故併记于此廉夫诗甚工如赋雪云雪屋无寒梦油灯有细香书懐云白发浑无頼朱颜更不回遮眼细书聊引睡扶头浊酒最闗情此类甚多舟次丹阳船头东下趂晨钟船外清霜气暗通断鴈声归烟霭里孤帆影落月明中隋河波浪千年急梁苑池台一半空试问碧堤无限柳败条衰叶几秋风下第鱼台东寺病眼逢花亦倦开流莺飞去悞相猜多情却爱僧堂燕才得春风却再来青奴名实于人不可诬马牛我亦受人唿世间物化多难晓谁为此君为此奴杂诗二首雨后清寒满袖风鴈声南去暮云浓秋来杞菊能多少欲助盘飡自不供榴花娇欲鬬罗裙石竹开成碎缬文更有戎葵亦堪爱日烘红脸酒初醺虚极斋独坐虚斋长铗短灯檠明月当牕夜气清却掩尘编时闭目胡牀独坐听秋声相国寺钟寒鸡缩颈未鸣晨已听春容入梦频未必佛徒知警悟祗能唤起利名人春日鸎语相喧浩荡春落花细㸃禁街尘游丝飞絮狂随马迟日和风欲醉人夏雨电掣雷轰雨覆盆晚来枕簟颇宜人小沟一夜水三尺便有蛙声喧四隣和常祖命二首着书不得自名家巻里蝇头散眼花未用一杯张翰酒正须七椀玉川茶操笔文章学古风平生羞与腐儒同相如虽有凌云赋不及东方射守宫检旱草树连云緑间黄年饥村落自荒凉晚蝉抱树声声急野菊迎人细细香附伪齐録太常博士兼直史馆祝简进迁都赋其畧云炎祚燖生辟王用阉娿锢忠良又进国马赋其吠尧之言大畧云蠢尔蛮荆弗賔弗降固将突骑长驱不资一苇之航撒烈飞渡如歴九轨而履康庄岂惟观兵长淮饮马大江而止哉葢将穷丹穴越岭徼车书混祝融之区声教变卉服之岛东南一尉罔不率俾四海闻盛德而皆徕臣万物被润泽而大丰美归马牧牛戢戈櫜矢天子垂衣裳庶民安田里豫批云文赋正非治天下者所宜尚然自前朝之季上恬下嬉意国家创业力为残弊生灵除祸乱图康泰以马为急务而犹恐官吏军民多忸于旧俗未知收心于牧圉刍牧之道此赋极陈马之为用使读之者皆知此为至重而不可忽实有补于马政祝简可减二年磨勘聊示无言不酬张子羽子羽字叔翔东阿人马定国荠堂集载其师友六人其一香严可道上人题比阳道边僧舍云山头翠色僧房静山下红尘客路长五月行人汗如雨岂知高处有清凉其一鲜于可字东父蜀嘉州人从祖侁父之武皆有名于时东父诗有小雨润履綦花气袭芳襟十里青山堪布屐半篙春水已胜舟之句其一高鵾化字图南平原人少有能诗声如盘中酒影金蛇活与流虹聚石矼之句皆竒怪不凡其一王景徽字彦美祁国文献公溥之后赠定国诗云涧下松杉已蔽牛溪中苹藻可供羞故乡未有终焉计欲指呉山归去休其一呉縯字子长东平人文肃公奎之孙年三十以食贫暂仕即归隠于鱼山狼溪之侧寄定国云情迟夏日流目断晚云碧新诗从何来远自金马客雄深作者意奔轶古人迹名高四海望发未一茎白应嗤穷途士抽簪老泉石采蕨在南山驱牛向东陌劳生岂不苦衣食廹晨夕膏粱无宿懐茅茨得眞适卒嵗将何求一饱惟力穑访国城石氏云昔我访君处树凉炎暑收今君访我来城空残雪留经时少乘兴两至皆空投茅茨隔溪上车马度城头不闻机杼声但听溪水流向来方圆翁曾伴此中逰近闻大梁至京尘满衣裘相思懒归歩落日风飕飕山居云西首鱼山崦北连黄石祠崇冈在东南我家山北陲地僻少人事终朝掩柴扉樽酒不常得书巻聊自怡春风数日来处处生蕨薇寸心复何累一饱良可期当年终南人㨗径以贻讥知我无心者岂顾悠悠辞拟渊明贫居云凄其嵗云暮北风无时休晨兴倦薪水夜寐乏衾裯缺月正裴囘宿鸟频啁啾欲无憔悴叹奈此霜霰秋松楸脱兵火环堵且淹留闭门念袁安守贱弔黔娄坐读贫士诗吾乃渊明俦溪上招王仲先云幽居复何为冬来性成懒柴门俯清溪寸歩出亦罕今晨偶携杖爱此晴日暖寓目随所之行到南溪畔背隂雪犹积向暖冰全泮搘颐卧石上仰面苍崖断泉声从何来乍喜两耳换平分意甚迟斗落势方悍坐来百虑忘还惜日景短尘寰多忧虞中林足闲散故人恋明时归休苦迟缓幅巾来何时临流话幽欵叔翔亦其一也定国谓叔翔于文章无所不能尝仕国朝官洛阳云游龙门访潜溪僧舍入谷访精舍钟声先远闻阳光时翳竹泉脉俄当门山僧禁足久瞑目诵微言要知鹿台守但指山头云策杖御栝西幽兰秀荆榛风烟浩难及薄暮花纷纷宿宝应重巖烟霭合宝阁春风暮山深月影迟坐久识归路伊昔府中彦征骖同夜驻徂年能几时变灭等轻雾禅房伴茗饮岂待酒中趣卧来清不寐瘦鹤警宿露黎明覔旧题松间宛如故夀张和滑益之理发秋庭趂夕阳静中谁可共传觞云横故国三年别水遶孤村六月凉病眼只贪书味永渴心频梦橘奴香鱼山早有终焉计少日应容解印章朱谏议之才之才字师美洛西三乡人宋崇宁间登科入齐为谏官坐直言黜为泗水令寻乞闲退寓居嵫阳因而家焉昆弟数人皆有文名师美自号庆霖居士有霖堂集传于世如云鲁甸分鸿影齐山入马蹄门静堪罗雀书成不换鵞雨过好花红带润日长嘉树緑移隂此类甚多子澜字巨观南越行南越太后邯郸女皓齿明眸照蛮土珊瑚为帐象作床锦繖高张撃铜鼓太液池内红芙蓉自怜谪堕蛮烟中灞陵故人杳无耗深宫独看南飞鸿随儿作帝心不愿惟愿西朝柏梁殿茂陵刘郎亦可人遣郎海角来相见金猊夜燎龙涎香明珠火齐争煌煌番禺秦甸隔万里今夕得遂双鸳鸯白首相君佩银印干戈欲起萧墙衅莫言女子无雄心置酒宫中潜结阵汉家使者懦且柔纤手自欲操霜矛孤鸾竟落老枭手可怜空奋韩千秋楼船戈鋋师四起或出桂阳下漓水越郎追斩吕嘉头九郡同归汉天子尉佗坟草几番青霸业犹与炎洲横玉玺初从眞定得黄屋却为邯郸倾五羊江连湘浦竹娇魂应伴湘娥哭后薄薄酒二首薄酒可以谋醉不必霞滋玉味麄布可以御冬不必狐貉䝉茸丑妇可以肥家不必楚女呉娃独夫长夜商祚讫羲和湎淫紊天厯李白跌宕三百盃阮籍沈醟六十日眠瓮吏部寡廉耻解貂常侍隳法律傥使饮薄酒未见有此失秦昭狐腋几䘮首郑臧鹬冠贻厥咎厖裘金玦岂不哀绣衣朱襮固无取皆縁麄衣恶不御贾祸招讥亦何有夏姬灭两国骊姬祸五世捧心颦眉亡夫差堕髻啼妆败梁冀丑妇似可恶终不至颠沛劝君饮薄衣麄娶丑妇此乐人间最长久薄酒麄衣吾何悲丑妇自丑吾不知道眼混圆宜不二媺恶妍陋无殊归瓦罍石臼斟吾酒脱粟藜羮皆可口醉境陶然无后忧玉盌浮蛆彼何有汉文天子犹衣绨士服麄布乃所宜要绳屐葛同一暖雾縠冰纨徒尔为无盐如漆后齐宣孟光举臼配伯鸾古来倾城由哲妇有德乃令家国安我能遣妇缝麄对妇饮薄傍人大笑吾不恶寓言二首兽有善触邪草有能指佞兽草非有心不移本天性前王着臣冠俾尔效端鲠如何不称服触指反忠正吾欲取二物豢置列台省一令邪佞徒奔逃亟深屏风雨晦时夜鸡鸣有常声霜雪枯万干松柏有常青内守初已定外变终难更若人束世利浮沉无定情俯仰效㮮橰低昻甚权衡反出木鸟下徒为万物灵谢孙寺丞惠梅花我来泗水上居与墟墓邻弥望多枣栗碍眼皆荆榛忽忽度嵗月不知时已春朝来佳公子遗我梅花新秀色照牕几妙香袭衣巾莽如瓦砾塲惊睹琼瑶珍念昔客江南千树临江津呉侬不知贵但与桃李伦自从堕东土梦遶江之濵叹彼和鼎实亦复生不辰穷愁坐空山豺虎杂凤麟此赠意不浅难为俗子陈次韵东坡跋周昉所画欠伸美人巫崃昭君有竒色毛生欲画无由得但作东风背面身看来已可倾人国朝来睡起鬓发垂手如春笋领蝤蛴绣帷幽梦断难续想像翠黛颦修眉春光三月浓于酒燕燕双飞鸎唤友不教腻脸露桃花且喜腰枝似杨柳君不见汉宫多病李夫人转面不顾君王嗔古来画工画意亦自足烟雾玉质何由眞暴雨掣电奔雷晻霭间崩腾白雨袭人寒頺山黑雾倾浓墨倒海冲风泻急湍势似阳侯夸海若声如项籍破章邯炎歊一濯须臾耳已看天围碧玉寛宿闲廐澹烟衰草慵回首晚日残霞欲断魂脱㡌卸鞍投逆旅萧萧黄叶水边村十月十五日夜作连枝诗四首披衣开户几宵兴永夜无眠魂九升坐觉飞霜明瓦屋天如寒鑑月如冰天如寒鑑月如冰僵卧家僮唤不譍却忆少年游太学萧然独对短檠灯萧然独对短檠灯引睡翻书睡几曾自笑年来忧患熟跏趺眞作坐禅僧跏趺眞作坐禅僧不学牕间故纸蝇湛若琉璃含宝月此中无减亦无增卧病有感二十韵臯苏粲园英泽芝纷水叶赤弁舞纤肌黄袍缓老颊鸣飞各有适吾独叹衰薾齿发久已疎又复失调燮粱肉谢鼎爼参苓富巾箧葵扇风未来桃笙汗初浃呻吟和哀蝉梦寐追化蝶抚枕念平生世故饱更渉弱龄负竒志胸蜺盘炜曅夜徯傅巖访朝待渭濵猎荀爽嵗九迁康侯日三接功业着钟鼎声名垂史牒那知事大谬举趾得踬跲多难集暮年百愿无一惬寒灰消寸心清泪腐双睫坐令孤鹏鶱化作瘴鸢跕忧来复自慰人生几蓂荚唿吸过百嵗俯仰失千刦乗流须纵櫂遇坎即停楫些语不成骚商歌鼓长铗复用九日诗韵呈黄夀鹏忽忽天星二十九当年曾醉琼林酒春风射策紫垣深犹记灵和殿前柳与君虽异千佛名出入南宫同户牖春蚕食叶七千人看君运笔如挥帚妙龄忠气轶衡嵩余子纷纷眞培塿那知晚节岱阳城白发苍颜两闲叟君材有如万斛舟顾我碌碌才筲斗时穷壮士或饭牛遇合封侯起屠狗东臯有田供王赋天寒且辍扶犂手寂寥圭窦对书册火冷灯青夜方久先生乗兴肯相过亦有青钱沽玉友七夕长短言牛不可以服箱女不可以成章其名则然实岂尔政如箕斗难挹扬河汉特水象安有波浪为津航惟鹊乃巢居讵能上天构桥梁星经有躔次东西永相望今夕复何夕乃谓合并如鸾凰一人唱诞惑万世浪令儿女争猖狂瓠牛载盘何等秩金梭掷地殊荒唐吾命有贵贱吾性本直方探官与乞巧是岂吾所臧何如举酒邀明月更遣清风屏炎热星光落盏黄金空露华糁袂眞珠滑我方幕天席地醉兀兀痴牛騃女知何物水月有兴明月落湖水天渊体俱一浩荡碧琉璃奁此寒玉璧微风触湖波合散作六七浮光逐水纹金蛇势盘结人心湛寂初与月同清质外累一汨之万态纷殊迹因知养心者无为风浪失刘内翰着着字鹏南舒州皖城人宣政末登进士第归朝预铨调碌碌州县年六十余始入翰林充修撰出守武遂终于忻州刺史皖城有玉照乡既老号玉照老人示不忘本云次韵彦高即事福威看几落笔削在麟经中道亡三鑑危时忆九龄网罗无处避鼙鼓不堪听身远辽阳渡心懐岘首亭脱巾头半白倾葢眼谁青断鴈西风急潸然涕泗零顺安辞呈赵使君二首太平时世屡丰年胜事空闻父老传郭外桑麻知几顷船头鱼蟹不论钱六朝兴废渡河年旧国归来更黯然八月边城山未雪芦花借借已漫天次韵王子慎玉田道中一首兼呈韩公美阁老东晋风流属子猷开元峭直让韩休丝纶对掌惊三隽尊酒更酬失四愁古道隂隂槐树老归鸿杳杳荻花秋浩然酒思天涯远月满江南小谢楼出榆闗羽檄中原满萍流四海间少时过桂岭壮嵗出榆闗竒祸心如折羇愁鬓已斑楚累千万亿知有几人还渡辽身隔辽东渡心懐冀北羣㑹归苏属国却忆范将军风阵横秋鴈雷声吼夜蚊方言莫相笑唐梵本殊分至日乱离南国忽经年一线愁添未死前心折灵台候云物眼看东海变桑田燕巢幕上终非计雉畜樊中政可怜安得絶云行九万却骑鲸背上青天次韵彦高暮春书事平生漫浪老清晖却扫丘园属少微世乱伤心青眼旧天涯流泪白云飞羇愁只忆中山酒贫病长悬子夏衣泽畔行吟谁念我祗应形影自相依寄题张浩然松雪楼入座山光秀玉柯岸巾絶景意如何瘦来岂为寒松句和寡还惊白雪歌地近云烟来鹤驾檐高星斗泻银河悬知老子登临处渺渺沧波月色多次韵彦高占雪天秋鼔南风云海飘暮雪三春犹冱寒九夏那苦热土圭测中气尝闻先儒説穷发多异宜泥古诚亦拙呉侯擅六艺名宦端不屑晚嵗登泰山蚤已探禹穴千嵗可坐致不待数旬月重隂畏坎陷五阳欣夬决君子方履霜渠肯蹈覆辙鸡猪与鱼蒜幸可充朝餟枕上言懐九土将分裂中原政扰攘孰为眞汉相却忆假齐王晋室迁神鼎梁园作战塲可怜羇客梦夜夜在家乡再和彦高否泰由来在嵗星谁听叩角作商声一朝汉魏成今古百口燕秦隔死生雉堞仅能逃病妇鴈书犹记托难兄雪云埋尽辽西路有酒如淮奈此情闻鴈千里寒云卷朔风当轩月午鴈书空烦君为报江南客顦顇辽东更向东闺情二絶天边北斗又回春愁絶龙沙任酒醺万里巫山归梦断不知何处覔行云蕙帐金炉冷篆烟故山春草几芊芊只今唯有潇湘月万里相随照不眠过白沟趂顺安万折狂澜肯倒流归心梦寐在东周平生快意君知否今日驱车过白沟题御城寺壁一径埋云草树荒石麟苍藓卧田桑汉家陵阙今何在洛水嵩山满夕阳月夜汎舟浮世浑如出岫云南朝词客北朝臣传邮扰扰无虚日吏俗区区老却人入眼青山看不厌傍船白鹭自相亲举杯更欲邀明月暂向尧封作逸民病中寄楚卿月满江楼午夜钟多情多病一衰翁行云不道无行雨只恐相逢是梦中送客亭十年羇旅鬓成丝千里淮山信息稀送尽长亭短亭客且看庄舄几时归病中言懐呈韩给事潦倒淮山客金台五见秋退飞嗟宋鹢畏暑甚呉牛问疾怜摩诘分曹类子猷自慙无补报只合隠林丘伯坚惠新茶緑橘香味郁然便如一到江湖之上戏作小诗二首建溪玉饼号无双双井为奴日铸降忽听松风翻蟹眼却疑春雪落寒江黄苞犹带洞庭霜翠袖传看緑叶香何待封题三百颗只今诗思满江乡文季侍郎得緑萼香梅子文待制有诗輙亦同赋一枝緑蕚冠羣芳潇洒犹疑楚岸傍香骨瘦来冰蕊细梦魂清处月波凉赓酬便合成千首醒醉宁须计百觞横玉叫云吹不尽只教今古洗离肠施内翰宜生宜生字明望浦城人宣和末为颍州教官仕齐仕国朝官至翰林学士自号三住老人有集行于世赋柳云朱门处处临官道流水年年遶禁宫草书云临池翕忽云雾集舞剑浩荡波涛翻山谷草书云行所当行止当止错落中间有条理意溢毫揺手不知心自书空不书纸社日云浊涧廻湍激青烟弄晚晖縁随春酒熟分与故山违社鼔喧林莽孤城隠翠微山花羞未发燕子喜先归又云割少诙谐语分均宰制功灵祇依古树醉叟泥村童万里开耕稼三时顺雨风行春从此乐着意酒杯中初在颍州日从赵德麟游颇得苏门沾丐云补金史宜生为宋颍州教授以罪北走海陵召为翰林直学士迁翰林侍讲学士为宋正旦使宜生自以得罪北走耻见宋人力辞不许宋命张焘馆之都亭因间以首丘讽之宜生顾其价不在旁为廋语曰今日北风甚劲又取几间笔扣之曰笔来笔来于是宋始儆其副使耶律必埒哩使还以闻坐是烹死先是宜生困于塲屋遇僧善风鑑谓之曰子面有权骨可公可卿而视子身之毛皆逆上且覆腕必有以合乎此而后可贵也宜生闻其言大喜竟从范汝为于建剑已而汝为败变服为佣佣㤗之呉翁家三年翁异之一日屏人诘其姓名宜生曰我服佣事唯谨主人乃亦致疑耶翁固诘之则请其故翁曰日者燕客执事咸馂而汝独逊诸侪且撤器有叹声是以识汝非眞佣也宜生遂告之故翁赆之金夜济淮以归试一日获三十六熊赋擢第一其后竟如僧言柳魏王堤暗雨垂垂还似春残欲别时传语西风且停待黛残黄浅不禁吹无题唱得新翻穏贴腔阿谁能得肯双双天宁寺里尊前月分擘清寒入小牕盆池盆池㶑灔䕃芭蕉㸃水圆荷未出条分得江湖好风景断云飞去晚萧萧平阳书事春寒窣窣透春衣沿路看花缓辔归穿过水云深宻处马前蝴蝶作团飞题平沙落鴈塞鸿横天三两行欲下未下先悠扬平田到处菰蒲美託身何必来潇湘题都亭驿江梅的皪未全开老倦无心上将台人在江南望江北断鸿声里送潮来含笑花百歩清香透玉肌满堂皓齿转明眉褰帷跛客相迎处射雉春风得意时附贵耳集施宜生改名方人也入大金曾为奉使来馆伴因语三十六熊赋云云屯八百万骑以八百万骑对三十六熊何其鲜哉宜生语塞大抵南北二使皆不深书司射所载熊即侯也非兽也附金诗纪事案辽史兴宗重熙五年九月癸巳猎黄华山获熊三十六冬十月士子御元和殿以日射三十六熊赋试进士于廷则此赋乃辽时旧题海陵朝适有此相同之事故即用以试士耳附晦庵诗话龙泉尉施庆之常举宜生十数诗内入使时题都亭驿云云附癸辛杂识汴梁普贤洞记石碑甚雅金皇统四年四月一日奉议大夫行台吏部郎中飞骑尉施宜生撰并书所谓方人也者后为金相字歩骤东坡御订全金诗增补中州集卷七御订全金诗增补中州集卷八钦定四库全书御订全金诗增补中州集卷八大家二人承㫖党懐英公讳懐英字世杰宋太尉进之十一代孙父纯睦自冯翊来以从仕郎为泰安军録事叅军卒官妻子不能归遂为奉符人公之在孕也太夫人梦道士呉筠来託宿及公生仪观秀整如神仙然少颕悟日授干余言师亳社刘巖老济南辛㓜安其同舍生也尝试东府取解魁是后困于名塲遂不以世务婴怀放浪山水间诗酒自娯箪瓢屡空晏如也夫人石氏徂徕先生之后亦能安贫守分既久乡豪杰有知公者稍料理之大定十年擢进士甲科调成阳军事判官汝隂令入为史馆编修应奉翰林学士出为大定军节度使为政寛简不言而人化召为翰林学士承㫖致仕大安三年九月年七十八终于家是夕有大星陨于所居之堂衆惊视之而公已逝矣谥曰文献礼部闲闲公墓志云公之文似欧公不为尖新竒险之语诗似陶谢奄有魏晋篆籀入神李阳冰之后一人而已尝谓唐人韩蔡不通字学八分自篆籀中来故公书上轧钟蔡其下不论也小楷如虞褚亦当为中朝第一书法以鲁公为正柳诚悬以下不论也古人名一艺而公独兼之可谓全矣补归潜志党承㫖懐英与辛尚书弃疾俱山东人少同舍属金国初遭乱俱在兵间辛一旦率数千骑南渡显于宋党在北方擢第入翰林有名为一时文字宗主二公虽所取不同皆有功业宠荣视前朝陶谷韩熙载亦相况也后辛退闲有词鹧鹄天云壮嵗旌旗拥万夫锦鞯突骑渡江初燕兵夜捉银胡彔汉箭朝飞金仆姑思往事叹今吾春风不染白髭须都将万字平戎䇿换得东郊种树书葢纪其少时事也补金史懐英与郝俣充辽史刋修官应奉翰林文字伊喇益赵沨等七人为编修官凡民间辽时碑铭墓志及诸家文集或记忆辽时旧事悉送官是时章宗初即位好尚文辞旁求文学之士以备侍从谓宰臣曰翰林缺人如之何张汝霖对曰郝俣能属文宦业亦佳上曰近日制诏唯党懐英最善伊喇履进曰进士擢第后更不读书近日始知为学矣上曰近日进士甚灭裂唐书中事亦多不知朕殆不喜上谓宰臣曰郝俣赋诗颇佳旧时刘迎能之李晏不及也明昌元年懐英再迁国子祭酒六年有事于南郊懐英摄中书侍郎读祝册上曰读册至朕名声微下虽曰尊君然在郊庙礼非所宜当平读之泰和元年增修辽史官三员诏分纪志列传刋修官有改除者以书自随久之懐英致仕章宗诏直学士陈大任继成辽史云附赵秉文题竹溪黄山书竹溪先生篆第一八分次之正书又次之皆当为本朝第一黄山先生擘窠大字体兼颜苏画画雄秀当在石曼卿之上草书如行云流水当在苏才翁黄鲁直伯仲间非但不愧之而已穆陵道中二首沂山一何高羣峰郁孱颜我行问遗老云此小泰山望秩有常祀其神号东安草荒穆妃坟雨剥汉武坛神仙果何在可想不可攀千年等一昔俯仰悲人寰东望蓬莱宫咫尺沧波间重山复峻岭溪路宛盘盘流水滑无声暗泻溪石间岸草凄以碧鲜葩耀红丹高云映朝日流景青林端我行属朱夏欲愒不得闲山中有佳人风生松桂寒琼花木后土像皇娲化万象赋受无竒偏胡为堕爱境亦为尤物牵煌煌灵祠花玉蘂冠春妍婉如倾国姝独立江湖边顾昔谁所移含秀梁宫烟青黄竟自宼始信拥肿全珍材归好事肌理致且坚瑑刻方寸余遗像规汾壖愿言税灵驭要复安所怜神游妙难诘岂以大小悬槐根开梦国橘实游棊仙静想宝龛中坐纳东南天况有大者存指顾超八埏君钖生子四月八日堂前种蘐忧可忘不如生儿喜殊常呕哑啼笑彩衣侧满堂和气生嘉祥燕寝香凝佳梦兆与佛同生佛亲抱我来初见出锦绷肌肉照人眉宇好世间儿子空纷纷如君此儿眞慰人蓟山东盘出英秀政与德门宜子孙天马驹海鹤子气骨初成便超异籋云沖霄从此始立春水结东溪冻未漪风凌枯木怒犹威不知春力来多少便有青蝇负暖飞端午日照道中几年客舍逢端午今日东行复海隅三嵗已无平老艾一杯聊作辟愁符夏日道出天封寺叠涧重冈掩复开鸟啼人寂路萦回微凉暂逐行云过细雨俄从远树来世事自嗟吾老矣山僧那识兴悠哉婆娑十亩溪桥栎借汝清隂感不材龙池春兴三十余年惜别心重来独兴此登临佳人何在暮云合逰子不归春草深曲槛凭栏花羃羃扁舟系岸柳隂隂避人白鸟忽惊去双影飞翻明翠岑宿宣湾清颍去无极悠悠楚甸深人家半临水付径曲穿林积雨犹行潦荒烟易夕隂夜凉淮浦月寂寞照边心黄弥守画呉江新霁图江云巻宿雨江风散晨烟山光烟雨润欲滴影堕江水空明间修蛾新妆翠连娟下拂尘镜窥明蠲渔舟来何许触破青茫然中流水肥鱼逆上受网应有松鲈鲜借问张季鹰西风几时还鱼郎理网唤不应但见水碧江涵天如何尘埃中眼界有许寛道人胸次陂万顷为冩此境清而妍苍崖无尘树影寒直欲坐我苔矶边我家竹溪隂小艇横清涟异时赤脚踏两舷不应尚作披图看雪中四首诗人固多贫深居隠茅蓬一夕忽富贵独卧琼瑶宫梦破牕明虚开门雪迷空萧然视四壁还与向也同闭门捻须坐愈觉生理穷天公巧相幻要我齐穷通冲寒起沽酒一洗芥蔕胸翻翻雪中鸦飞鸣覔遗粟雪深不可求遶屋啄寒玉顾我如䲭鸢多储有余肉我亦生理拙冻卧僵雪屋日午甑无烟饥吟搅空腹岂不知屠沽肥甘随取足幸待春雪消吾犹多杞菊嵗晏苦风雪旷野寒峥嵘滋薪烧枯棘距刺相拏撑浓烟久伊郁微焰方晶荧津津膏乳涨中有蚯蚓鸣蓬蒿掇快炬倐作飞灰轻余暖未及惬睫泪先已盈幸有邻家酒时浇肌粟平嵗晏雪盈尺农夫倍欣然不作祁寒怨应知有丰年笑我寄一室归耕无寸田无田吾不忧饮啄当问天我看多田翁租赋常逋悬低头负呵责颜色惨可怜不如拾滞穗行歌两无牵雪宝花天雨晓纷纷佛界庄严尽白银待腊风云初接势犯寒糟麴若为神园中芳草谁能赋江上梅花独自春半臂骑驴得佳句九原谁唤灞陵人蝉藁壤隂潜罢转丸飘飘便作饮风仙幽丛何处拳枯蜕别树还来续断絃小院日长清梦觉空庭人静緑隂圆无情物化谁能料独拨羇懐一慨然渔村诗话图江村清境皆画本画里更传诗语工渔父自醒还自醉不知身在画图中晓云次子端韵滦溪经雨浪生花晓碧翻光漾晓霞川上风烟无定态尽供新意与诗家送高智叔归济南已作西溪约还为汶上行漂流知分际㑹合见平生旅枕劳归梦家山入去程空斋桃李月寂寞照清明日照道中路转清溪树蔚然解鞍坐愒午隂圆避人鸥鸟惊飞尽时有游鱼弄栁绵夜发蔡口落霞堕秋水浮光照船明孤程发晚泊倦楫揺天星蔼蔼野烟合翛翛水风生远浦浩渺漭微波澹彭觥畸鸟有时起幽虫亦宵征懐役叹独迈感物伤旅情夜久月窥席忼慨心未平西湖晚菊重湖滙城曲佳菊被水涯高寒逼素秋无人自芳菲鲜飈散幽馥晴露堕余滋蹊荒緑苔合采采叹后时古瓶贮清泚芳樽湔尘霏远懐渊明贤独往谁与期裴徊东篱月嵗晏有余悲西湖芙蓉林飈振危柯野露委荒蔓孤芳为谁妍一笑聊自献明妆炫朝丽醉态羞晚困脉脉怀春情悄悄惊愁怨岂无桃李媒不嫁惜婵媛悠哉清霜暮共抱兰菊恨浪溪别呉安雅浪水清且白频年照行役褰裳渉微波微波去无极悠悠溪上山送我往复还与君临水别幽恨寄山间奉使行高邮道中二首野雪来无际风樯岸转迷潮吐淮泽小云抱楚天低镗鞳船鸣浪聨翩路牵泥林乌亦惊起夜半傍人啼细雪吹仍急凝云冻未开牵闲时掠水帆饱不依桅岸引枯蒲去天将远树来行舟避龙节处处隠渔隈孤鴈集句万里衔芦至寒空半有无踪分沙岸静声入塞垣孤影早冲闗月飞高望海隅不知天外侣何处下平芜黄菊集句九月欲将尽鲜鲜金作堆遶篱残艶宻拥鼻细香来五色中偏贵羣花落始开可怜陶靖节共此一倾杯金山我从渡淮渉高邮雪风连日吹行舟维扬地西闯夜色星月隠见边城楼晴光破晓射𤓰歩照耀玉宇开琼洲冯夷收威浪妥帖容我一到金山头金山胜㮣冠呉楚万础蟠峙江中流平生梦寐不到处乃以王事从私逰钟山雨花落眼底海门鹤崖波际浮川开林阖望不极但见远色明轻鸥风烟渺漭异吾土行役有程难久留一杯未举帆影转已看浙树捎旗旒赵飞燕写眞昭阳宫里千蛾眉中有一人轻欲飞娣妹夤縁特新宠六宫铅粉无光辉春回太液花如绣花底轻风扶翠袖君恩不许作飞仙襞积宫裙留浅皱君王贪宴温柔乡木门不省揺仓琅避风台成畧今古空使遗妬惊霓裳当年倾城复倾国谁写余妍入丹碧背灯拥髻一潸然不应尚有樊通德村斋遣事人生天地眞蘧庐物外扰扰吾何须与其羁馵齐辕驹岂若饮龁随骀驽不知掉尾忘江湖呴呴濡沫胡为乎谁念挟巻矜村墟磨丹㸃黝围樵苏申鞭示箠严范模矍如狙翁调衆狙尔雅细碎编虫鱼辞严义宻字见踈烘斋睥睨音语麤讽诵谁敢忘须臾万中有一差锱铢咿哑坐使为呻唿咄哉倡言口嗫嚅等为儿戏夫何殊霜风入户寒割肤生薪槎牙供燎炉漫漫滋烟迷四隅白鹤日见黔如乌此间纵乐能何如其谁相与歌归欤投笼嗟我自絷拘垂翅更待穷年徂和张德远伐松之什社栎赋散材乃遭匠石嗤高梧中宫徴不能保孙枝全伤随用否理固不可移堂堂十八公端劲出天姿蟠根借余润茂郁清溪湄雨师夜失律偶此遗神螭烟鳞渍寒雨雾鬛明朝曦腾拏困愈壮偃蹇僵不疲未能走沆漭聊与草木嬉长风动头角吟啸舒郁伊尘埃讵能久雷电㑹有时昨宵卧溪月老影闲横欹天明竟不举俯仰益怪竒拏拳攀半崖渴喙吞清漪希珍价不售复病樵柯危材高輙尔耳咄彼造化儿樛枝饱霜雪遽与蓬蒿衰孤标挽万牛未为廊庙知窈窕桃李春奈尔千嵗期枯桑岂自贾取败以老龟兹非㸑下材梁栋终见施长短归自然勿为凫鹤悲题獐猿图云山空冈阜重槲叶半湿新霜红溪猿得意适其适闲攀静挂晴光中孤麕何从来寂歴野竹风举头相视不相测昂藏却立如痴童鲲鹏负云天斥鷃处蒿蓬万生所乐自不同恝然胡为之二虫和济倅刘公伤秋川流为潴鉅野濶水色天容两开豁山随水远势奔骛骏马西来衔辔脱山前云木散不收坐看木末来归舟秋容澄明纳万象画本寂黙横双眸谪仙曾来钓烟碛想见夕阳寒影只骑鲸去作汗漫逰只有荒台压澄碧台边昨夜西风来倦逰羁宦心悠哉岂无琼艘百柂载春色是中可以忘形骸官居得秋况不恶高吟何遽悲揺落君不见中郎诗翰忆湖山秋色正满连云阁题春云出谷图春云乍出山有无春云已去春山孤山光空蒙不可写正要云气相萦纡山吞云吐变明晦半与巖谷生朝晡轻林萧萧暗溪树余影漠漠开樵居舟人舣棹并沙尾坐看缥缈揺空虚巧分天趣出画外韵远不与丹青俱今人重古不知画但爱屋漏烟煤污惜哉东坡不及见此本诗中独有叠嶂烟江图新泰县环翠亭官居坐官府不见青山青闲来亭上看青山遶重城左见青山纵右见青山横具敖浮虚碧峥嵘羣峯连娟相缭萦县庭无事苔藓生独携珍琴写溪声琴声锵锵激虚亭罢琴举酒招山英山英莫相嘲我虽朝市如林垧客有山中来闻説令尹清山英异时合有情周遮不放公马行喜雨山云驶如驱山雨沛如倾幽人梦初醒卧听檐熘声雷霆怒相搏似与隂阳争蛟龙久何蟠始此幽蛰惊余花晓犹落竟日方破晴明朝东臯望照眼生意明焦枯被沾濡相与廻春荣忻然野桃李新緑栖残英渐渐麦壠翠熘熘溪流清蛙鸟亦解喜飞沈互喧鸣万物皆得时栖迟感吾生直应挂儒冠便逐春农耕睡觉门外月色如昼霜风过翏然成声作一絶老木经霜衆窍空月明深夜响秋风始知天籁非人籁吹万由来果不同题张维中华山图苡珠散遗胄我姓出冯翊空闻华山名未始见颜色三峯擢觚稜经眼但石刻那知玉井莲香落清渭北巅崖划变转势走闗辅窄岂无爱山人不解傅粉墨多才曲江裔公暇日招揖归装贮新图尚带烟霞湿明牕一传玩怳若到乡国我生随宦逰久作东南客有田泰山下绕屋皆泉石懐恩恋官廪老大归未得况复琴川遥便恐此生隔崚嶒苍烟面只许画中识诗成持送君想像三叹息题马贲画鸂鶒图双眠双浴水平溪共看秋光卧两堤谁信潇湘有孤鴈冷沙寒苇不成栖书因叔北轩壁生涯自分老林泉欲止还行信有縁未许纶竿归醉手且教烟水入吟鞭云山聊欲追聱叟风腋何妨借玉川独卧北轩元不寐竹间寒雨夜琅然和元卿郊行马驶车驰起路尘傍山隂翳作春温东风欲放萌芽动已有疲牛啮烧痕世华将有登州之行作是诗以送之少陵兄弟葢三人坡老相知只卯君五亩有期将共隠一樽何易便轻分秋鸿渺𣺌看孤往夜雨潇潇忍独闻他日书来问无恙我应深钓竹溪云潍宻道中懐古十二全齐势兴亡俯仰中地倾潍水北山断穆陵东破冢余残甓荒蹊足转蓬燕齐旧悬隔不接马牛风过棠棃沟地僻人烟少山深涧谷重坡陀下长坂迤逦失诸峯问俗知懐土听歌识相舂几家茅屋外田亩自衡从昫山驿亭阻雨脱叶萧萧山木稠连樯飘汎海蓬秋浪回昫岛冯夷舞云暗苍梧帝子愁欲往未行淹仆马乍来还去羡鸧鹙景疏楼下无边水暂濯尘缨可自由弔石曼卿城头山色翠玲珑尚忆清狂四饮翁铁马冰车断遗响桃花石室自春风平生诗价千钧重身后仙游一梦空想见蓬莱水清浅芙蓉城阙五云中昫山道中三首二年三到水云乡瘦马凌兢怯路长野雪未干春未雨落鸢飞起暗尘黄呉歌楚语海山间织苇苫菰便自安已作稻塍犹未种小沟流涩水车干海路东南万壑倾青山孤起压重城驿亭春半余寒雪墙角无人草自生应制粉红双头牡丹二首卿云分韵两嫣然镜里妆成谷雨天晓日倚阑闲妬艳春风拾翠两骈肩水南水北何曾见桃叶桃根本自仙梦想沈香亭北槛畧修花谱记芳妍春意应嫌芍药迟一枝分秀伴双蕤并肩翠袖初酣酒对镜红妆欲鬭竒上苑风烟工献巧中天雨露本无私更看散作人间瑞万里黄云麦两岐次文孺韵病眼花生纸羇懐棘遶墙挑灯檐熘急到枕漏声长响彻鸡埘曙寒迎鴈背霜凄凉三径菊无梦到壶觞白庄道中暖风迟日弄春晴浑似龙眠画里行沙路半随堤尾曲几家桃李鹁鸪鸣花品翠裙襞积破黄薇新様丁香结玉蕤最爱东风木芍药淡红深紫两相宜书扇后便面团圞字㸃鸦天风吹堕委尘沙燕泥庭草争工拙何似当年陌上花送崔深道东归君从郁葱几时来郁葱山色空崔嵬白云已自动归意蟏蛸蛜蝛况可懐薰风浊酒非莓苔那知空斋响蚊雷酒酣临风解相忆唤取玉笛传清哀和道彦至山光凝黛水浮空地僻偏宜叔夜慵尚喜年登更冬暖敢论人厄与天穷君方有志三重浪我已无心万里风拟葺小园师老圃緑畦春熘引连筒楚清之画乐天小娃撑小艇偷採白莲回不解藏踪迹浮萍一道开诗因题其后乐天归卧湖山边闲贾池塘娯暮年小蛮已老樊素去心地玲珑如白莲室中谁遣散花天故㸃禅衣香破禅鸳鸯为报窃花处题诗要戏小婵娟红妆秋水照明蠲清之粉本清且妍道人无心被花恼对画作诗眞适然君不见元亮投名莲社里不妨更赋闲情篇寄贾因叔鹑居鷇食两迷阳四十犹贪桂子香汶水即今抛嵗月显陵回首见冰霜虫鱼细碎成书癖荆棘峥嵘失醉乡举白北轩眞一梦竹间犹记雨浪浪题大理评事王元老双橘堂朱橘复朱橘传分包贡实煌煌中堂榜竒画照公堂前蘐草碧公今致养丰禄食更取蛮珍奉颜色举觞一笑三千秋坐看诸孙索棃栗宿旧县四更而归道中摭所见作行路难三星排空山月明思归客子夜半行单衣短褐风凄清响踏黄叶栖禽惊怱怱晓转沙岸侧枯蓼寒芦鸣索率山月欲堕山烟黑前途无人脚无力行路难堪叹息途中平明发郊墟独歩跄躞蹀引领望前程日出烟未灭林迥鸟始喧麦短牛已啮春阳气未壮道左尚残雪长风拂归袂凛欲变冬冽指冻僵不拳胶凝仍欲折而我竟何事犯此寒正切修途去未几行意先已薾安得两翼生高飞度林樾徐茂宗蜗舍万生扰扰安其安鷽鸠不羡鹏飞抟端知扶揺上九万无异跳跃蓬蒿间是身江湖一漂粟身外纷纷皆外物一㕓傥可容所寓何用渠渠作高屋知君从道由心成昔焉忘俗今忘形物来弭角不知竞触蛮血战良虚名我梦敲门访君舍舍小不容相对话觉来惊见壁间蜗俯仰人间眞物化壬辰二月六日夜梦作一絶句其词曰矫冗连天花春风动光华人眠不知眠我佩绛红霞梦中自以为竒絶觉而思之不能自晓故作是诗以纪之梦中作诗眞何诗梦中自谓清且竒觉来反覆深讽味字偏句异诚难知岂非梦语本眞语无乃造物为予嬉君不见庄周古达士栩栩尚作蝴蝶飞我生开眼尚如此况在合眼夫何疑谒孔林一首鲁国遗踪堕𣺌茫独余林庙压城荒梅梁分曙霞栖影松牖回春月驻光老桧曾霑周雨露断碑犹是汉文章不须更问传家远泰岱参天汶泗长题王广道环翠堂诛茅结搆畧三楹顾揖青山共落成一迳宛如通辋口廿岑何用诧南城清风枕簟人间世黄卷圣贤天下名只恐山灵留不得暮年合起为苍生附赵秉文竹溪篆跋李监之篆蔡中郎之八分虞永兴之小楷陶谢之诗六一公之文妙絶一世公兼而有之抑可谓全矣后数百年不幸文字散落独此篆存亦足以知予言之不妄附元胡祗遹题党懐英八分书文章与时高下唐不如汉汉不如三代党竹溪在金朝为第一流方之梁鹄蔡邕钟繇一何辽哉仅能得韩择木之髣髴耳附赵秉文翰林学士承㫖文献党公碑先秦古文篆籀淳古简严后世邈乎不可及已汉之文章温淳深厚如折枯繇以为明堂之楹驾骤骥以遵五达之衢不忧倾覆使人晓然知治道之归韩文公之文汪洋大肆如长江大河浑浩运转不见涯涘使人愕然不敢睨视欧阳公之文如春风和气鼓舞动盪了无痕迹使人读之亹亹不厌凡此皆文章正宗也至于书亦然秦相李监之篆汉魏之八分虞褚鲁公之楷见者莫不歛衽而敬其下作者如零珠片玉非无可喜要非书法之正也本朝百余年间以文章先称者皇统间宇文公大定间无可蔡公明昌间则党公于时赵黄山王黄华俱以诗翰名世至论得古人之正脉者尤以公为称首公讳懐英字世杰泰安州奉符人少颕悟日诵千余言及壮以文名天下书法上轧钟蔡小楷如虞褚当为中朝第一古人名一艺公独兼之可谓全矣铭曰文章非能为之为工乃不能不为之为工也非要之必竒要之不得不然之为竒也譬如山水之状烟云之姿风鼓石激然后千变万化不可端倪此先生之文与先生之诗也至于篆籀之妙后数百嵗复有一阳冰则不可知后数百嵗无复一阳冰则书止于斯噫附元王恽跋竹溪所题东坡墨戏后竹溪书所见多矣未有若此帖之眞楷萧散者大似虞中舍谏猎奏状间以侧笔学坡之媚耳乃知公当大定明昌间不只以篆籀独歩于玉堂金马矣辅之韫椟爱玩亦醉翁之意也可谓眞知赏音者哉附太平清话党懐英善属文尤工篆籀当时称为第一今可见者阙里杏坛二大字岱祠碑额鲁两先生碑东昌府学三絶碑附续夷坚志承㫖党公初在孕其母梦唐道士呉筠来託宿为人仪观秀整望之如神仙在西掖三十年以承㫖致仕大安三年九月十八终于家是夕有大星陨于居东坡谓韩退之生也有自来而逝也有所为以公生死之际观之亦可以无愧斯语矣附尧山堂外纪党懐英字世杰号竹谿与济南辛㓜安同师蔡伯坚筮仕决以蓍辛得离决意南归党得坎遂留事金附香祖笔记金翰林赵秉文尝述党懐英论诗云律诗最难工五十六字皆如圣贤中有一字不经鑪锤便如一屠沽儿厠其间也按此五代人刘昭禹语党述之耳御订全金诗增补中州集巻八御订全金诗增补中州集卷九钦定四库全书御订全金诗増补中州集巻九礼部闲闲赵秉文一秉文字周臣㵚阳人闲闲其自号也㓜颕悟读书若夙习大定二十五年进士应奉翰林文字上书论宰相胥持国当罢宗室守贞可大用又言狱讼征伐国之大政自古未有君以为可大臣以为不可而可行者坐讥讪免官未几起为同知岢岚军州事转北京路转运司度支判官承安五年冬十月阴晦连日宰相万公入对上顾谓万公曰卿昨言天日晦㝠亦犹人君用人邪正不分者极有理赵秉文曩以言事降授闻其人有才藻工书翰又且敢言朕非弃不用以北边军兴姑试之耳泰和二年改户部主事翰林修撰出为宁边州刺史二年改平定州治化清净所去人思之贞祐初中国仍岁被兵公建言时事可行者三一迁都二导河三封建朝廷畧施行之四年除翰林侍讲学士明年转侍读兴定中拜礼部尚书兼侍读同修国史知集贤院开兴正月京师戒严时公已老日以时事为忧虽食息顷不能忘每闻一事可便民一士可擢用大则拜章小则为当路者言殷勤郑重不能自己竟用是得疾薨年七十四自㓜至老未尝一日废书不观着易丛説十巻中庸説一巻扬子发微一巻太𤣥笺赞六巻文中子类説一巻南华略释一巻列子补注一巻删集论语孟子解各一十巻资暇録一十五巻所着文章号㵚水集者前后三十巻大槩公之文出于义理之学故长于辨折极所欲言而止不以绳墨自拘七言长诗笔势纵放不拘一律律诗壮丽小诗精絶多以近体为之至五言大诗则沈郁顿挫学阮嗣宗眞淳简澹学陶渊明以他人较之或不近也字画则有魏晋以来风调而草书尤警絶殆天机所到非学能至宣徽舜卿使河湟夏人多问公及王子端内翰起居状朝廷因以公报聘其为四方所重如此论者谓公至诚乐易与人交不立崖岸主盟吾道将三十年未尝以大名自居仕五朝官六卿自奉养如寒士不知富贵为何物盖学道所得云补归潜志赵秉文字周臣磁州㵚阳人少擢第作诗及字画有名王庭筠子端荐入翰林因言事忤㫖外补后再入馆为修撰待制转礼部郎中出典岢岚平定宁边三郡南渡为直学士迁侍读拜礼部尚书致仕再召为礼部改翰林学士天兴改元夏四月卒年七十四公幼年诗与书皆法子端后更学太白东坡字兼古今诸家学及晚年书大进诗专法唐人魁然一时文士领袖夀考康宁爵位士大夫罕及焉性疎旷无枘凿治民镇静不生事在朝循循无异言家居未尝有声色之娯夫人卒不再娶断晕肉麤衣粝食不恤也酷好学至老不衰后两目颇昬犹孜孜执巻抄録上至六经解外及浮屠庄老医药丹诀无不究心其所着有太𤣥解老子解南华指要㵚水集补归潜志金取士以词赋为重故士人往往不暇习为他文尝闻先进故老见子弟辈读苏黄诗輙怒斥故学者止工于律赋问之他文则懵然不知闻有登第后始读书为文者诸名士是也南渡以来士人多为古学以着文作诗相高然旧日专为科举之学者疾之为仇讐若分为两途互相诋讥其作诗文者目举子为科举之学为科举之学者指文士为任子弟笑其不工科举殊不知国家勅设科举用四篇文字本取全才盖赋以择制诰之才诗以取风骚之㫖筞以究经济之业论以考识鉴之方四者俱工其人才为何如也而学者不知狃于习俗止力为律赋至于诗策论俱不留心其弊基于为有司者止考赋而不究诗䇿论也我尝记故老云泰和间有司考诗赋已定去取及读䇿论则止用笔㸃庙讳御名但数字数与涂注之寡多有司如此欲举子軰专精难矣南渡后赵杨诸公为有司文风始振然而谤议纷起矣补归潜志赵闲闲尝言律诗最难工须要工巧周圆吾闻竹溪党公论以为五十六字皆如圣贤中有一字不经炉锤便若一屠沽子厠其间也又云八句皆要警㧞极难一篇中须要一聨四句为主后但以意收拾之足为好诗矣又尝与余书曰选诗曰南登灞陵岸囬首望长安朔风动秋草边马有归心明月照高楼流光正徘徊此其含蓄意㡬何又曰小诗贵风骚今人止作硬语非也补归潜志闲闲平日字画工夫最深诗其次又其次散文也尝语余曰今日后进中作文者颇有三二人至今作诗者絶少字画亦无也以是知公所长然议论经学许王从之散文许李之纯雷希颜诗颇许麻知㡬元裕之字画颇许麻知㡬冯叔献也又尝教余学书先法张旭石柱记毎曰汝軰幸有天资正不许学古人一㸃一画写也补归潜志闲闲论文曰文字无太硬之纯文字最硬何伤王翰林从之则曰文字无软硬惟其是耳余尝以质诸先人以赵论为是补归潜志闲闲以文字名一世于吏事非所长兴定初珠赫高琪为相恶士大夫有罪輙以军储论加箠杖在位者往往被其苦俄命赵公摄南京转运司未㡬果坐误粮草事当杖既奏宣宗曰学士岂当箠耶高琪曰不然无以戒后遂杖四十公大愤焉其后高琪诛诏适当公笔首曰君臣分严无将之罪莫大夫妇义重不睦之刑何逃曽是一身兼此二恶人谓赵公之仇雪矣补归潜志正大初闲闲长翰苑同陈正叔潘仲明雷希颜元裕之诸人作诗㑹尝赋野菊赵有云冈断秋光隔河明月影交荒丛号蟋蟀病叶挂蟏蛸欲访陶彭泽柴门何处敲诸公称其破的也又分韵古瓶腊梅赵云土花晕碧龙纹涩烛泪痕疎鴈字横后云娇黄唤起昭阳梦汉苑凄凉艹棘生句甚工潘有云命薄从教官独冷眼明犹喜迹双清语亦老也后分忆橙射虎题甚多最后咏道学雷云青天白日理分明亦为题所窘也闲闲同馆阁诸公九日登极目亭俱有诗题云魏国河山残照在梁王楼殿野花开鸥从白水明边没鴈向青天尽处回未必龙山如此㑹座中三馆尽英才雷希颜云千古雄豪㡬人在百年怀抱此时开李钦止云连朝倥偬簿书堆辜负黄花酒一杯补金史秉文上言宰相胥持国当罢宗室守贞可用章宗召问言颇差异于是命知大兴府事内族膏等鞫之秉文初不肯言诘其仆歴数交游者秉文乃曰初欲上言尝与修撰王庭筠御史周昂省令史潘豹郑赞道高坦等私议庭筠等皆下狱决罚有差有司论秉文上书狂妄法当追解上不欲以言罪人遂特免焉当时为之语曰古有朱云今有秉文朱云攀槛秉文攀人士大夫莫不耻之附元好问闲闲公墓铭唐文三变至五季衰陋极矣由五季而为辽宋由辽宋而为国朝文之废兴可考也宋有古文有词赋有明经栁穆欧苏诸人斩伐俗学力百而功倍起天圣迄元祐而后唐文振然似是而非空虗而无用者又见于宣政之季矣辽则以科举为儒学之极致假贷剽窃牵合补缀视五季又下衰唐文奄奄如败北之气没世不复亦无以议为也国初因辽宋之旧以词赋经义取士预此选者选曹以为贵科荣路所在人争走之传注则金陵之余波声律则刘郑之末光固已占高爵而钓厚禄至于经为通儒文为名家良未暇也及翰林蔡公正甫出于太学大丞相之世业接见字文济阳呉深州之风流唐宋文𣲖乃得正传然后诸儒得而和之盖自宋以后百年辽以来三百年若党承㫖世杰王内翰子端周三司德卿杨礼部之美王延州从之李右司之纯雷御史希颜不可不谓之豪杰之士若夫不溺于时俗不汨于利禄慨然以道德仁义性命祸福之学自任沉潜乎六经从容乎百家㓜而壮壮而老怡然涣然之死而后已者惟我闲闲公一人公讳秉文字周臣姓赵氏闲闲其自号也世为磁州㵚阳人祖讳某用公贵赠正议大夫上轻车都尉天水郡伯考讳某赠中奉大夫上䕶军天水郡侯李右司志其墓述先世以来详矣公㓜颕悟读书若夙习弱冠登大定二十五年进士第调安塞簿以课最迁邯郸令再迁唐山丁郡侯忧用荐者及提刑亷举起复充南京路转运司都勾判官丁太夫人某氏忧又用荐者起复应奉翰林文字同知制诰上书论事坐讥讪免官未㡬起为同知岢岚军州事转北京转运司度支判官泰和二年改户部主事迁翰林修撰考满留再任卫绍王大安初北兵入边召公与待制赵资道论边备公言今大军聚宣德宣德城小列营其外夏暑雨器械弛败人且病迨秋敌至我不利矣可遣临潢一军𢷬其虚则山西之围可解兵法所谓出其不意攻其所必救者也王不能用其秋宣德以败闻十月出为宁边州刺史二年改平定州前政苛于用刑盗贼无大小皆棓杀之闻赦将至先棓贼死乃拜赦而盗愈繁公为政每从寛厚不旬月盗贼屏迹终任无犯者岁饥出俸粟为豪民倡以赈贫乏赖以全活者甚多及受代老㓜攀挽恋恋不忍诀已出郭复遮留之再三乃得去入为兵部郎中兼翰林修撰俄提㸃司天台崇庆二年春太白经天公上奏岁八月当有人更王之变当国者以为妖言置章不通及期王出居卫邸如公言俄转翰林直学士贞祐初公言时事三一迁都二导河三封建大略谓中国无古北之险则燕为近边车驾幸山东为便山东天下富强处也且有海道可通辽东接上京宋有国时河水常由曹濮开滑大名东平沧景㑹独流入于海今改而南由徐邳水行处下视堤北二三丈有建瓴之便可使行视故堤稍修筑之河复故道则山东河南合敌兵虽入可阻以为固矣三代封建外裔不能得中国之利秦罢诸侯而郡县之无敌祸而有不及相救之祸其弊如销锋镝令民间不得藏弓矢是也堕名城令腹内州军不置楼橹是也在承平日若无患及其弊则天下有土崩之势秦之胜广汉之张鲁唐之安史皆是也房琯因禄山之乱请出诸王分置诸道禄山闻之曰天下不可得矣今就不能复三代之故亦宜分王子弟置诸道节度则是山东有大河之险有维城之固而无燕近塞之忧一举而三者得矣明年上书请为朝廷守残破一州上以公宿儒当在左右不宜补外不许四年除翰林侍讲学士明年转侍读学士兴定中拜礼部尚书兼前职同修国史知集贤院事又明年知贡举坐为所累夺一官致仕有㫖以卿常告老今遂之也公家居上所以礼遇公者不少衰时遣中使问卿精神何如往年不数日复起为礼部尚书兼官如故入谢上曰卿春秋虽高以文章故须复用卿公亦以身受厚恩无以自効愿为天子开忠言广圣虑每进见从容为上言人主当俭勤慎兵刑所以祈天永命者上嘉纳焉今天子即位公再以年乞身改翰林学士修国史公以上嗣德在初当日亲经史以自禆益进无逸直解贞观政要申鉴各一通开兴改元北兵由汉中道袭荆襄京师戒严上命公为赦文以布宣悔悟哀痛之意公指事陈义辞情俱尽城下之役国家所以感人心作士气者公有力焉时公已老日以时事为忧虽食息顷不能忘每闻一事可便民一士可擢用大则奏章小则为当路者言殷勤郑重不能自己竟用是得疾以夏五月十有二日春秋七十有四终于私第之正寝时军国多故赙祭不及大夫士相弔闾阎细民亦知有邦国殄瘁之叹越二日权殡开阳门外二百步有待也积官至资善大夫勲上䕶军爵天水郡侯食邑一千户实封一百户先娶刘氏再娶郭氏并封天水郡侯夫人前公卒子男一人名似待阙御史台掾女三人长刘出也嫁汝州推官高可约次嫁卫州行部郎中石玠季嫁省知管差除令史张履三婿皆名进士也所着书传于世公之塟也孤子似以好问公门下士来速铭因考公平生而窃有所叹焉道之传可一人而足所以𢎞之则非一人之功也唐昌黎公宋欧阳公身为大儒系道之废兴亦有皇甫张曽苏诸人辅翼之而后挟小辩者无异谈公至诚乐易与人交不立崖岸主盟吾道将四十年未尝以大名自居仕五朝官六卿自奉如寒士而不知富贵为何物生河朔鞍马间不本于教育不阶于讲习绍圣学之絶业行世俗所背驰之域乃无一人推尊之此文章字画在公为余事自以徒费日力者人知贵之而不知贵其道欤桓谭有言凡人贱近贵逺亲见扬子云故轻其书若使更閲贤善为所称道其传世无疑谭之言今信矣然则若公者其亦有所待乎铭曰道统中絶力任权御一判藩篱倒置冠屦公起河朔天以经付挺身頽波为世砥柱优柔而求餍饫而趣春风舞雩如望趋步心与理叶黙以言寓发道大全初莫我助大夜而旦大梦而寤干端坤倪轩豁呈露致知力行开物成务在德为柄在治为具吾道非耶而以文遇足已无待恃义不惧忧国爱君华首弥固藏书名山京师其副后礼乐兴当表公墓杂拟三首朱明变气候大火向西流六龙整征辔倐忽夏已秋阊阖来悲风霜稜被九州岂不念时节岁律聿其周精卫填溟海木石安所投独携羡门子高步登崑丘千秋长不老永谢区中囚猗猗南山竹并生凡卉丛岁晏多霜雪见别萧艾中我欲食鹓雏千岁不一逢留之和律吕截作嶰谷筒一变为清商日莫来悲风清泉溉石根上有白云封虚心抱静节知音为谁容不如归去来一竿钓清沣白日沦西汜沧海无回波四时更代谢奈此迟暮何我欲制頽光惜无鲁阳戈凭高望八荒惝怳迷山河惊风振江海山林无静柯兽狂走四顾旷野迷絓罗西登广武山北顾望三河蓬蒿蔽极目人少虎狼多喟然发长叹抚剑徒悲歌花下墓山前树今人看花昔人墓昔人栽花待邀宾花开墓上人何处今年花尽复明年今人复为后人怜酒浇墓上喫不得留与饥鵶作寒食傚王右丞独坐幽篁里独坐幽林下谈𤣥复观易西日隐半峰返照林间石石上多古苔山花间红碧花落人不知山空水流出和陶渊明拟古五首小智多自私大方乃无隅一毫纳万象万象非巻舒日月为我牖天地为我庐曲士窘拘囚一身无容居我梦登日观青天入平芜俯视但一气二豪彼何如昔日穆天子侈心穷八荒崑崙入马蹄蘧庐视明堂王母为之謡白云何茫茫凭高俯九州块如蝼蚁场归来越河关万冢压崧邙遂令学仙者闻风为激昂汉武千秋露淮南八公方至今瑶池宴空为后代伤吾道无缁磷万古常如兹奈何中智下谓彼不知时与世颇殊好譬彼渑与淄我欲质所从登高望九疑路逢古渔父长歌沧海辞出门异所见退坐还自思当世固殊古古人不我欺翩翩出林鸟日暮将何之倚檐送归尽聊欲弦吾诗西北有佳人楼上抚云和一鼓别鹤操再弄求凰歌絃声㡬欲絶哀响何其多昔为掌中珍今为路傍花壮年不再得华落将如何张衡咏思𤣥屈平赋逺游高情薄云天意气隘九州朝攀扶桑枝夕饮弱水流翻然不忍去无女哀高丘严霜下百草歳律聿其周萧兰共憔悴已矣吾何求中秋天风吹河汉明月悬清光清光不可掇流影入杯觞吸此风露魄洗我氷炭肠向来功名心一笑雪沃汤人生㡬中秋弹指三万场胡为置热恼不使心清凉此心如秋月虚明洞八方此身万化中太山一毫芒尚无物与我何者为彭殇推琴黄叶落矫首白云翔解衣一盘礴清境堕渺茫送雷希颜赴泾州録事李君美治中公廨南楼坐中作严霜枯百草揺荡鸿鹄心翩翩万里翼随云落西南泾州东流不到燕送君落日孤云边声名一日天下白还作高楼坐中客西州自古多豪英作者凛凛气犹生太尉清风迈万古不劳折箠笞貔虎男儿生不功名死无益莫言簿领卑凡职君不见当时髯张一尉耳至今双庙令人起鲁直乌丝襕黄庭太清虚皇玉景经琅函琼笈祕始清嚢以云锦金钿扃四神守卫诃百灵中夜一气存黄庭𤣥霜琼膏灌子形方瞳緑髪魂魄宁上夀千秋下百龄天书夜降敕六丁控驾三素乘风泠鳯笙龙管超㝠㝠扬旌抗斾㸌飞星八威吐毒驱雷霆掷火万里流金铃仙人拂石呿不听笑视人世风中萤世间醉梦纷膻腥三尸调汝丹田螟有如尾闾泄沧溟一朝神离鸟飞缾涪翁书法出兰亭名书此经实自铭开巻恍然如酒醒养生新发庖丁硎同粹中师赋梅寒梅雪中春高节自一竒人间无此花风月恐未宜不为爱冷艶不为惜幽姿爱此骨中香花余嗅空枝影斜清浅处香度黄昬时可使饥无食不可无吾诗游华山寄元裕之我从秦川来遍歴终南游暮行华阴道清使明双眸东风一夜横作恶尘埃咫尺迷巖幽山神戏人亦薄相一杯未尽阴霾收但见两崖巨壁揷剑㦸流泉夹道鸣琳璆希夷石室緑萝合金仙鹤驾空悠悠石门划断一峰出婆娑石上为迟留上方可望不可到崖倾路絶令人愁十盘九折羊角上青柯平上得少休三峰壁立五千仞其下无址傍无俦巨灵仙掌在霄汉银河飞下青云头或云竒胜在高顶脚力未易供宴搜苍龙岭瘦苔藓滑嵌空石磴谁雕锼每怜风自四山而下不见底惟闻松声万壑寒飕飕扪参歴井到絶顶下视尘世区中囚酒酣苍茫瞰无际块视五岳芥九州南望汉中山碧玉簮乱抽况复秦宫与汉阙飘然聚散风中沤上有明星玉女之洞天二十八宿环且周又有千岁之玉莲花开十丈藕如舟五鬛不朽之长松流膏入地盘蛟虬采根食实可羽化方瞳緑髪三千秋时闻笙箫明月夜芝軿羽盖来瀛洲干坤不老青山色日月万古无停辀君且为我挽囬六龙辔我亦为君倒却黄河流终朝汗漫游八极乘风更觅元丹丘和渊明饮酒九首翩翩万里鹤日莫将何之昬鸦择所安笑汝不知时孔席不暇暖此理吾不疑尚愧渊明翁浊酒时一持贫贱岂不苦仰慕㝠鸿飞富贵岂不乐乃有黄犬悲苦乐各异趣嗜好从所依我欲作九原独与渊明归挂冠不待年况此齿髪衰遥酹一杯酒毋令寸心违秋菊有至性霜松无俗姿采采黄金花笑抚苍烟枝偶有杯中物成此一段竒白云南山来出岫复何为醉卧东篱下聊脱人间羁今日好天色清晨雪云开东风如故人适我平生怀坐见南来燕孤雌与雄来暮归主人堂梁间有双栖巢倾覆其子又补新巢泥翩翩随阳鴈幽贞苦难谐江湖偶相失咫尺云路迷哀哀霜雪际独向北天回鸷鸟闭笼中举翮触四隅骐骥驾盐车跼䠞困中途虽然遭识㧞未免为人驱傍观信美矣自愧良有余不如两无累还我田园居千载渊明翁谁谓不知道漫赋责子诗调戏以娯老杜陵盖自况亦岂恨枯藁壶觞清浊共适意无丑好归来五栁宅守我不贪寳长啸天地间独立万物表幽居淡无事雅志了𤣥经眼花憎文字悠悠竟无成中夜起不寐披衣守寒更梅竹散清影素月流广庭孤鹤閟逸响切切寒虫鸣抚巻长叹息慷慨恻中情汉儒传注学未为世所得秦火少完书岂免乌焉惑后儒补罅漏圣道少开塞俗士喜持戈又一秦相国且共欢一觞多言不如黙渊明非嗜酒爱此酒中眞谓言忘忧物中有太古淳回首市朝中万事牛毛新去年持使节悠悠过西秦宫阁随飞烟衣冠化埃尘当年凭轼士慷慨叹徒勤所以山林客乐与鱼鸟亲西登太华顶旷望长河津寄谢三山云聊欲滥吾巾誓将从此去笑谢当涂人和韦苏州秋斋独宿冷晕侵残烛雨声在深竹惊鸟时一鸣寒枝不成宿拟兵卫森画㦸冠带事朝谒清坐弹鸣琴以彼尘外趣逺我遗世心岸帻送归鸟隐几见遥岑聊同静者乐岂必居山林寄王学士子端寄语雪溪王处士年来多病复何如浮云世态纷纷变秋草人情日日疎李白一杯人影月郑䖍三絶画诗书情知不得文章力乞与黄华作隐居上清宫二首霜叶萧萧覆井栏朝元阁上玉簮寒千年辽鹤归华表万里宫车泣露盘日上雾尘迷碧瓦夜深月露洗荒坛断碑脍炙人何在吏部而今不姓韩暇日登临近吹台夷门城下访寒梅鳌头他日㡬人在尊酒而今一笑开秋潦渗余村径出夕舂歇处野禽来醉归扶路人争看知是诗仙阆苑回寄陈正叔𣺌渺西风去翼轻长林枫叶动秋声嵩邙竞秀容多病河洛交流忌独清广武山川迷故垒成臯草木閟空城凭高一掬英雄泪寄与穷途阮步兵寄裕之久雨新晴散痺顽一轩凉思坐中间树头风泻无穷水天末云移不定山宦味渐思生处乐人生难得老来闲紫芝眉宇何时见谁与嵩山共往还古缾腊梅石冷铜腥苦未清瓦壶温水照轻明土花晕碧龙纹涩烛泪痕疎鴈字横未许功名归鼎鼐且收风月入瓶罂娇黄唤醒昭阳梦汉苑荒凉草棘生暮春得寒字九日聊偷一日闲三分春事二分䦨乡关梦里人空老风雨夜来花又残乍拆泥封羔酒熟未开火禁粥饧寒却思投劾归田去杨栁阴中把钓竿灵感寺徒河岸北白莲东法鼓惊飞碣石鸿墖上风烟高鸟路山头云雨化人宫松林碍日蜂房冷石砌頽沙蚁穴空欲尽休公挥麈乐鬓丝羞对落花风五月牡丹应制好事天工养露芽阳和趂及六龙车天香䕶日迎朱辇国色留春待翠华谷雨曽霑青帝泽薰风又巻赤城霞金盘荐瑞休嗟晚犹是人间第一花代州金波曽醉鴈门州端有人间六月秋万古河山雄朔部四时风月入南楼汉家战伐云千里唐季英雄土一丘系马朱阑重回首烟波谁在钓鱼舟开元寺岁久开元寺黄花落石龙绣苔添碧甃蜗壁篆金容窓影年年塔禽栖夜夜钟平生睡秋雨竹阁味偏浓谒北岳四大神仪一羣山太极尊奠方荒冀宅视礼配天孙西送虞渊暮东瞻碣石暾寳符临代郡鐡瓮扼幷门控赵襟形壮包燕气象浑九河探禹迹万里叫虞魂在昔登封始前驱羽卫繁千家骈部曲万骑隘山樊卜地恒阳曲移祠泰始元祠荒碑刓岁月飞石干坤帝秩加黄屋宫居象紫垣云楣朽芝瑞雨砌裂槐根天业恢𢎞大山灵翊卫屯巫闾归帝制长白发金源九庙龙盘接三邦地势吞云烟浮近甸日月遶中原欵谒天香重封题御署存银镠诸产富电雨万灵奔神听羞回德天聪纳正言负时身九死去国泪双痕日近趋天阙生还託圣恩许身徒稷契无术补羲轩帝箓长桑洞仙巖张果村卜居如可近重整北山辕陪李舜咨登悯忠寺阁日月躔双栱风烟纳寸眸云山浮近甸宇宙有高楼鸟外余残照天边更去舟登临有如此况接李膺游庐州城下月晕晓围城风高夜斫营角声寒水动弓势断鸿惊利镞穿呉甲长戈断楚缨回看经战处惨淡暮寒生白鴈波浄影逾白霜清鸣更哀干坤双鬓老风雪一声来林迥隐犹见天长去复回物情嫌太洁莫使羽毛催桃花岛寄王伯直氷破村桥拥春寒旅鴈低逺山封雾小高浪与云齐岛寺明松雪湖船溅藕泥诗情吟不尽寄与画中题郎山马耳峯房驷落人间入石露双碧月明闻夜嘶惊落山头石春游三首无数飞花送小舟蜻蜓欵立钓丝头一溪春水关何事皱作风前万叠秋树藏修竹竹藏门门外清流㡬股分行过小桥人不见背阴花气隔墻闻烟外丝丝风栁斜春光已自到天涯太平有象邨邨酒寒食无家处处花暮归贪看孤鸟入重云不觉青林雨气昬行过断桥沙路黑忽从电影得前村清居寺五杉亭观子野留题五杉今日只三株曽是诗人叹息余君去我来杉尚在断肠君殁见君书鸡鸣山烟蒸山腹晴犹溼河带氷澌暖渐流独上鸡鸣看日出五云多处是皇州卢沟河分桥柱如𤓰蔓路入都门似犬牙落日卢沟沟上栁送人㡬度出京华雨晴二首东风时送瓦沟声欹枕幽窓梦自惊睡起不知云已散夕阳偏向栁梢明一抹平林媚夕晖山烟漠漠燕飞飞倚阑遥认天边电何处行人带雨归寓望蒲根阁阁乱蛙鸣㸃水杨花半白青隔岸风来闻鼓吹栁阴深处有园亭戴花病来杯酒懒重持强为花残折一枝人老易悲花易落东风休近鬓边吹玉堂玉堂阴合冷窓纱雨过银泥引篆蜗萱草茙葵俱不见蜂声满院採槐花夏至玉堂睡起苦思茶别院铜轮碾露芽红日转堦帘影薄一双蝴蝶上葵花华山石头荦确水纵横过雨山间草屦轻未到上方先满意倚天青壁看云生雨晴一春不雨漫尘黄碧瓦朝来汎霁光留得紫薇花上露㡬招渴燕下雕梁即事楼头不见暮山重遥认青林雨意浓一阵风来忽吹散断云还补两三峯同乐园二首春归空苑不成妍栁影毶毶水底天过却清明游客少晚风吹动钓鱼船石作垣墻竹暎门水回山复㡬桃源毛飘水面知鵞栅角出墻头认鹿园系舟山图山头佛屋五三间山势相连石岭关名字不经从我改便称元子读书山虎牢两崖崃束枕洪涛自古英雄争虎牢苍天胡为设此险长使战骨如山高御订全金诗增补中州集巻九御订全金诗增补中州集卷十钦定四库全书御订全金诗増补中州集巻十赵秉文二杂拟朔风厉严气𤣥云结层阴霜雪被原野行李寒骎骎踯躅兽强顾惊鸟辞故林路滑跼峻坂縁云上嵚崟挽藤断人迹反畏跫然音藜藿不充肠况乃饥鼯侵开门望晴霁白日肯照临不忧冻馁逼所怀四海心聊兴漆室叹不待雍门琴猗猗竹与桐并生江之浔朝日照孙枝夕风振瑶林鳯凰天外来飞下玉山岑栖枝食其实气类无幽深䕫伦不世出斤斧倘见寻一截嶰谷管一制薰风琴偶䝉识者赏无穷出清音空斋日无事起坐横鸣琴明月入我牖照见万古心古风不复还中有太古音置琴挂壁上吾道无古今戚戚去故里辛苦从军行黄沙翳白骨麟阁谁功名西北秋风至日暮愁云生火烧白草冈水断黄河声天寒马屯缩仰天为悲鸣男儿贵死难义重鸿毛轻南登彫阴坂北望骠骑营注马千丈坡射鵰万里程西北有高城来往交河道古来征战地白骨埋秋草人夀非金石生男不待老不敢上谯楼唯恐愁絶倒秦时筑上郡汉家事西鄙边兵尘雨雪血涨黄河水千秋百岁后魂魄来游此一诵古战场悲风来万里豪斟巨炙排九楹玉盘醁一再行秦王高歌赵王瑟属车天逺邯郸城侍臣冲冠髪直指秦庭虎贲劔锋倚咸阳山色如死灰邯郸霸气清于水引车还避将军路蕞尔那能持两虎君不见世间男儿健如虎一旦焉知不如䑕秋日郊行瘦马兀西风节物遽如许雀噪晚禾场蝶飞秋菜圃桑枯窍唿风槐老皮熘雨闻声不见人隔林挝社鼓初望少室好山如佳士洗尽名利尘对之敛衽敬可爱不可亲一水刻我骨一石融我神何况三十六峰峰与天隣仰看青磝磝俯瞩白磷磷因之携画本试冩苍然眞三日宿其下䑛笔不敢皴归来闭阁卧枕上山横陈题诗追所见何必如古人卢巖龙潭绕石壁鸟道盘青苍飞泉从中来声落读书堂左右洒石壁石上含宫商尚疑卢徴君醉骑白鸾翔至今明月夜飞下青山长去之五百载丘壑道愈光举瓢取此水清风益难忘龙门洛阳三日雨不见龙门面流水入野田归云抱幽巘因寻商山眠遂就石楼饭山川宛如昔白傅不可见过陆浑言从陆浑去不遇紫芝还鸟飞不尽处夕阳千万山云起动兼静水流忙更闲坐待石上月㓕没烟岚间至日感事人言至日一线长我觉至日一线短缝新绽旧不如昔身上衣犹慈母线昨日日短犹可长今日衣敝不可绽年年至日夀北堂亲不在堂衣在眼游玉泉山夙戒游名山出郊气已豪薄云不解事似妬秋山高西风为不平约畧出林梢林尽湖更寛一镜涵秋毫披云冠山顶屹如戴山鳌连旬一休沐未觉陟降劳高谈到晋魏健笔凌风骚玉泉如玉人用舍随所遭何以侑嘉德酌我玉色醪陪赵文孺路宣叔分韵赋雪堂堂翰林公清癯如令威雪花对尊酒浩气先春归一还天地素平尽山川巇松竹㵼清声窓户明幽辉唿童设茶具巡檐收落霏清寒入诗肠思遶昬鸦飞力除盐絮俗改事文章机后生那办此颦眉正宜挥请看西溪老传作东坡衣岢岚赋雪分韵得素字闭门三日雪荒城甚无趣土屋多半頽鸡犬迷牖户云端高青荧天色易晚暮寒迷日车辙清絶坤维柱泉藏冻虺蛰松摧老蛟怒饿鸢吓痴雏饥鴈迹寒兔野人市樵苏不辨入市路蹇驴跼峻坂愁见氷河渡阳衰理必复天地岂终沍伫看黄云晴飞屑落高树望北山云浮云起太行六合须臾间清风相汲引吹我渡榆关岁旱不成雨悠然归故山向来无心出亦复无心还井陉韩信庙朝涉滹沱流驱马望太行莫投井陉宿仆痡马𤣥黄地瘠靳春色山高易夕阳暮天飞鸟尽伫立向苍茫渐台行齐国有四殆渐台空五层台城膏血尽鬼力犹不胜浮云一蔽临淄君君王左右多青蝇嫠妇不䘏纬杞国忧天崩任从笑掩侍人口仰天大抚列女膺一言反掌易春风爱淄渑呉楚各千里飞鸟不敢凌越以西子亡齐以无盐兴丑兴而美亡未易定爱憎请君寳此图观国如延陵秋怀次高叅军韵秋风萧条秋气伤岁云暮矣思故乡客行来归正落木雁飞不下空斜阳白草冈头风似箭黄沙戌下月如霜闻君近有从军作愁思与之谁短长三五七格秋风清秋月明白露夜深重白云秋晓轻梦回酒渴唿童起枕上辘轳三五声倣严武临边少年骑马耳生风老去羞无汗马功落日秋风心尚壮令人回首望云中游箭山天风吹雪下平田纷纷逐马银杯翻何处清风摇玉铎兴来不觉过青山山山可望不可攀长河镜里开烟鬟浮云不见山顶相想是落日孤云间箭山峰头望碣石东南海水不可极六龙賔日半海红长鲸驾浪掀天白万峰回合处九折十三盘一溪初入山百转万壑度尽松声寒老苔万古带石色枯松倒植苍苔裂石门划断一峰开犹向云端眺青壁不见长安许道宁披麻谁绘倚天青天上谪仙金銮客削𤓰咏此晴岚碧眼前安得此突兀想像造化初开辟诗人以来㡬人到只説终南与嵩少他年骑鹤归蓬莱仰天却笑箭山小倣太白登览扁舟过海岛风便一日耳咫尺不可期波涛四千里朅来鸡山下共浴桃花汤洗尽尘土骨心期云水乡夜梦挂席南斗傍金山寺影水中央海云嘘蜃化楼阁撞钟击鼓闻海阳施食狎鸥沾法味啣花驯鹿散天香夕阳万顷鹘没处水衔天影青茫茫临风朗咏太白句鸟飞不尽呉天长海山道人种白玉碧眼方瞳照巖谷遗我天书三十六糢煳尘眼不可读醉乘天上紫玉麟银河倒浸扶桑新麻姑两鬓垂秋霜人间陆海变耕桑归来笑抚灵松下春风㡬度桃花香闾山悬巖寺观宇文公呉东山题名幽州之镇医巫闾襟带辽碣吞𤣥莬谁闭青壁一万丈坐我陆海之方壶有泉声而飞有松实而腴云烟出没随朝餔三百六十古精庐望海寺前列幢葢镇山亭下罗笙竽广宁太守来肩舆今日之游差乐乎问而不答心语口高士例与山相娯壁间题诗亦髣髴记是诗人高蔡呉山僧睨壁笑问吾他山还有此客无黄华老人醉骑驴向天亦貌悬巖图海月东方云海何所无千竒万怪雄牙须风腥雨卤懒下筯尽与海月为仆奴沧波万古照明月化为团团此尤物混然别有一太虚七窍不施斤斧力不辞支解充君须照君胸中五车书清光半食入肝肺雄文径欲诛蟾蜍一经上下波心白㡬误谪仙沦醉魄为君挂席拾沧溟海岳楼头斫氷雪松糕嗟嗟千岁姿不比明堂蒿肤裁三韩扇液制中山醪皮毛剥落尽流转到松糕髯龙脱赤鳞三日浴波涛玉兎持玉杵捣此𤣥霜膏文章百杂碎肪泽滋煎熬殷勤小方饼裁以鞍畔刀味甘剖萍实色殷煎樱桃辽阳富冬葅盘馔穷溪毛巧谋一饱地虀粉不我逃腹中十八公笑汝眞老饕未忘口腹累尚似贤蒸羔眞休若硬老家风太孤高聊将酥蜜供调戏引儿曹多生根尘习焉求胜珍庖一舌有多智无乃绵蕞劳人间无正味嗜好随所遭安能知许事为君续离骚霜叶天工设色绘云屛山光擘破烟岚青夕阳闪闪见鸦起晚风萧萧吹客醒林间老僧倚瘦藤一枝秋水冷金瓶日暮千巖秋影里纷纷吹落读残经游紫霞山共聨尘外镳薄游西山寺夕照返河山秋容满天地霜风失故緑颜色少姿媚黄花似吾衰红叶如人醉病来不举酒得意同此味累然似空尊酒尽同弃置题大令冠军帖君不见长安城中永宁里玉轴牙签散城市流传人间知㡬姓墨蠧老蛟蟠不死怪君何处得此本上有大令冠军字呜唿眞赝久不辨咄咄逼人皆李卫至今淳化二王帖多是唐人所临硬黄纸想当盘礴下笔时睥睨九原唿欲起以灯取影见面观心知不言识形似长沙无人贤郡亡后来作者不到此何必更问当年谁吾言久已经平子人日游西山寺观谢章壁画山水萧寺荒堂三五间谢章满壁画江山天涯霜雪少春意一日携酒开心颜饥禽穿窓啄官粟岁久刓墻樵指秃山僧送客不关门寒云夜夜飞来宿拟李长吉击毬行锦韀珠络四百蹄绣胸嵌花双狻猊分曹入场鼓声作月趂流星马前落侧身下臂疾鸟回霹雳一声龙门开玉鞭笑击金镫响緑鞲齐出黄金枝临堦下马坐广亭玉盘行酒跪输朋苍头上马抱黄帕一㸃飞尘夕阳下岁暮言怀岁晏多北风塞向卧南壁龟纹羃纸帐规以安我室宇宙岂不寛盘薄入容膝窓明读易朝月冷谈道夕风筝偶成韵一笑付终日严城传夜柝曽是非戍役惊飇动河汉原野旷萧瑟积阴荡寒气歴歴星斗白龙钟感岁换留滞眇天北怀昔独悲辛干坤同寥閴冬至小时逢冬至夜半叩邻里及今老无事却唿童稚起坐深朋友敬甚矣吾衰矣笄女将及人吾衰固其理行年四十二始有此儿子未知贤与愚怀抱差可喜严冬霁霜雪风日稍清美一醉忘其家頽然枕琴几重九登㑹禅寺冷翠轩北风吹倒磨云峰凛然双角蟠白龙边城雪花大如席黄花红叶谁为容㑹禅西轩作重九登高望逺开心胸烟岚巻尽莫山碧冷云万里迷𤣥鸿山北花猪大如马割鲜饮食如长虹酒酣起舞望两寺鸟惊踏雪摧长松天低日落望不尽一径何处来樵踪君不见七金山下打围处貂裘风㡌寒䝉茸跑风骏马下平野迎霜老兎咻榛丛归来得隽诧朋友临风一饮轻千钟欢余胜地两萧瑟百年聚散如飞蓬明朝却望登眺处城中唯见白云封题东坡眉子石砚诗眞蹟东坡袖里平原手忠义胸藏笔发之世俗卧笔取妍媚书意乃似东邻施何曽梦见麒麟儿天骨不似驽骀肥倾囊倒轴精妙乃如此世间惟有眉子石砚吾家诗风琴堂我家琴冩风入松君家风琴惟隠几月明天籁自宫商何处安排君十指风动龙吟自不知无絃底处覔成亏世间眞乐类如此但恐此声非此耳听雪轩氷花吐琅玕窓外留半月萧然煑茶兴似倩此君説玉龙卧无力时送窓纸湿夜久沈无声风枝堕残屑游崆峒山圆方相涵浩无穷巨细长短相形中至人遗形立于独直与天地相始终不离汾水见姑射心知何处非崆峒惜哉小智闻道晚强以耳目寻遗踪去城三十里而逺其下问道轩辕宫緑云一迳羊角上忽得平壌罗诸峰悄然坐我白茅室目所未击神已通青山为身涧水舌賔主相对森谈锋是中无问亦无答一堕观听真盲聋何人意得乃忘象岂必日月推屯䝉叅云亭西山更好下视落日低金容归来秀色艳眉颊梦驾万里西飞鸿题杨秘监画马杨侯诗人寓于画后身韩干前身马骅骝万匹落人间一纸千金不当价曽貌先帝麝香骢纸上飞出天池龙至今画史比良乐一洗万古凡马空时手画皮叹竒蹟三百年来无此笔艰难常恨少神驹掩图独抱龙媒泣灵巖寺泰山天下山方山屹相对何时巨鳌趾中断神斧快遂令齐与鲁划若中作界阳坡青磝磝阴崖白磪磪衆峰如环城盘盘一都㑹一迳入灵巖十里行竽籁飞泉何处来石梁纳高𣲖金碧閟精蓝未到气先迈钟鱼集万指陈迹向千载何人僧伽黎入壁了无碍夫君岂知道证此身不坏异类服勐逸草木动光怪信知像教力超越范围外年来笔墨废政坐耳目隘不行万里脚恐负三生债济南山水窟巖寺风烟最乞我一把茅飞身入圗画江岸舣舟图逺村树如荠近岸舟如月孤舟泊沙尾危樯见木末前山景气佳日落凉风发时有渡头人萧萧吹素髪香山飞泉亭霜风吹林林叶干泉声落日毛骨寒道人清晓倚栏干自汲清泉扫红叶一菴冬住白云端东坡赤壁圗连山盘武昌古木叅云稠诛茅东坡下门前江水流永怀百世士老气葢九州平生忠义心云涛一扁舟笛声何处来唤月下船头掬此月中水簸弄人间秋荡揺波中山光中失林丘古今一俯仰共尽随蚍蜉孙曹何足弔我自造物游尚怜风月好解与耳目谋归来玉堂梦清影寒悠悠一顾能㡬何鹘巢淹不留遗像不忍挂尚恐儿軰羞俨然袖双手妙赋疑可求何时谪仙人骑鹤下瀛洲相期游八表一洗区中愁伯时画九歌楚乡桂子落纷纷江头日暮天无云烟浓草逺望不尽翩翩吹下云中君九歌九曲送迎神还将歌曲事灵均一声吹入汨罗去千古秋风愁杀人倣张志和西塞一叶黄飞一叶舟半竿落日半江秋青草渡白苹洲归路月明山上头白头波上白头人黄叶波西黄叶村山㡬朶酒盈樽落日西风送到门杨秘监秋江捕鱼图山苍苍江茫茫鸟飞不尽呉天长潮平涨落洲渚出秋风㡬舍鲈鱼乡渔郎聚鱼鸣两桨轻罾触破青山浪修鳞出水玉叅差晚日揺光金荡漾长林无声枫叶丹清波不动江水寒谁令此圗落尘土乃是杨侯造化之笔端我披此圗四十载老去而今重见画空留名字落人间当日题诗㡬人在渔人走利士走名得失与鱼相重轻笑把纶竿渺沧海浩气直欲脍长鲸支遁相马图支郎天机深世故一马中向来蔬笋气寓物一洗空眼前无骐骥逺目送归鸿僧中有良乐万里籋云风逢李按察豫章蔽牛马郢匠斧以斯太阿断犀象补鞋不如锥君子识其大不为流俗移青云自兹始功业当及时全齐十万户绣衣付儒臣往时佩犊者今日扶犁人潜鱼游青波脱兔思荒榛贤哉渤海守盗贼皆吾民汉儒事章句去道利乃倍桓谭谓子云此事今独乃岱岳小天下齐鲁复何在㑹当登日观一目了沧海好酒无深巷急足无善蹟一伪䘮百诚中和为士则泽中一方镜解引万里色往时王广道山东化遗德堂堂竹溪翁如天有五星篆籀深魏汉文章倣六经后生翫华藻骫骳嫓白青善哉刘与李斯文见典刑西方有佳人贻我白玉琯吹之和八风元气生虚窽翩翩两青鸟云是王母遣天长道路濶音信何由展皎皎霜雪练寒女机中出织成天呉鳯被之臧获质如何穷乡士九月犹絺绤不见王逸賔抱穷守空室君侯下车日百城风凛如公余一炷香谿山奉宴居治要无多言所贵一字虚所以曹相国不读城旦书本心如水镜功名时翳之少年尘累尽万象复在兹水冷知天寒絃高觉柱危世无斋心友谁知此襟期二豪角谈锋气涌胸中山达士兀无言双手缩袖间理胜是非遣道在禽鱼闲回也真不愚高风藐难攀春水行光春宫外春水生鴐鹅飞下寒犹轻緑衣探使一鞭信春风写入鸣鞘声龙旂晓日迎天仗小队长围圎月様忽闻叠鼓一声飞轻纹触破桃花浪内家最爱海东青锦鞲掣臂翻青冥晴空一击雪花堕连延十里风毛腥初得头鹅夸得隽一骑星驰荐陵寝欢声沸入万年觞琼毛散上千官鬓不才无力答阳春羞作长杨侍从臣闲与老农歌帝力欢唿一曲太平人涿郡先主庙炎烬终四百海飞羣雄奔蛟龙离旧隐豺虎瞰中原仗义公天下岂料中山孙艰难拒赤壁颠沛乞荆门刘郎非娇客肯市一女恩譬如鞴上鹰既饱则飞翻山阳公安在洒泪西南坤区区一隅地鼎立事雄尊灭魏壮图屈窥呉遗恨存呜唿永安宫慷慨临终言老瞒安足雄死面腼奸魂仁与不仁耳成败何必论天乎未厌汉河洛不足吞盗子复为盗丕乎犹子元等为一国亡善恶终不谖当时五丈桑墻头揺羽葆草木尚有情人心不如草缅怀车盖翁三顾隆中老干坤一草庐鼎足事已了艰危奉命际流涕出师表一时㑹风云千古事苹藻野农复何知尚説官家好筳卜传神语瓦釡荐行潦泸水耕余村范阳行处道天留西日迟地狭东风早风霜惨燕鴈岁月愁蜀鸟亦复梁父吟尘埃惊潦倒扈从行马翻翻车辘辘尘土难分真面目年年扈从春水行裁染春衫波漾緑緑鞯珠勒大羽箭少年将军面如玉车中小妇听鸣鞭遥认飞尘郎马足朝随鼓声起暮逐旗尾宿乐事从今相继躅圣皇岁岁万几暇春水围鹅秋射鹿从帅府谒太清宫层宫枕苍陂地迥风日冷旌旗隐复见原陆互驰骋悠悠尘外趣窅窅壶中境山川蒸淑气草木閟清景周疆有楚宋汉肆列钟鼎尚矣千岁桧荒哉九龙井懐竒目以击契冥心独省悲欢万古促赏晤一日永清波获禾火鱼尾落日頳牛领天寒鹰隼击水落鸿鴈影白日照征夫青天入渔艇洗兵江汉清兹焉事幽屏游醉翁亭一迳入幽谷磴迂景更延阳光时翳竹石色写冷泉不见琅琊寺心知白云边残僧恋幽景断臂初非禅岁暮少风雪回禄无寸椽海内有此亭夺去宁非天中有不坏者断碑犹宛然逋民半呉越过客多幽燕树根落断崖聊挂从军鞭鸟啼空落日野色愁寒烟月上人归尽山空水溅溅阳氷篆䕶书如䕶儿救燎如救饥可笑亦可怜似高还似痴为此阳氷篆法传丞相斯长楸蹙骐骥快剑斩蛟螭瑚琏祖庙器衮冕巖廊姿夜光含圭角春水变华滋观物独写妙苦心人得知入石疑无笔妙处君独窥庐陵千载人爱此尤崛竒一旦随灰烬世疑山泽肥成坏固有数惜哉徒尔为永成吾不预既坏那可追当其将坏间万一神䕶持一物尚不忍其余可类推乃知放麑翁仁心不吾欺送墨李道士元老嵩山到嵩阳相望二百里数驿走商岭两崖夹伊水飞烟空翠间前路转多山云横碧嶂断雁没青天还鸟鸣青山上人行修竹里犬吠得柴荆花落鸟惊起草荒摩诘墅火断鲁山碑昔疑王家画今信谢公诗其中一道士生计苍烟碧松下读道经窗间写周易相看斗南北不见十年余重寻化鹤梦要写换鹅书云间侍玉皇日下瞻天表归去秋海边干坤一壶小君归我正病病起霜满须尚能持酒否还忆寄书无遥知鸣臯下尚有苍苔迹读我往年诗因之拂尘壁送李天英下第天鸡拂沧溟万里起古色南风揺冷雨归兴生羽翼二年客京华一第为亲屈文字天地仇风云囚霹雳鸾凰望霄汉骐骥绊荆棘蹭蹬升天行白云系胸臆遥怜弟妹长摩顶今过膝人生在家乐絶胜长为客老夫懐抱恶数日卧向壁胸中畧云梦眼底无敌国云归北海后鸟没青山夕目断东北尘茫茫如有失御订全金诗増补中州集巻十御订全金诗增补中州集卷十一钦定四库全书御订全金诗増补中州集巻十一赵秉文三与龎才卿雨中同游太宁山羣山西来高崔嵬太宁万叠屏风开半天截断参井分夕阳不到吟诗台近都形胜甲天下况此万斛藏琼瑰青蛟百道走玉骨下赴僧界如奔雷泉声夜作雨飞来冷云滴破烟岚堆柏梯可望不可到石鳞冷骨粘莓苔塔上一铃时独语慎勿促装遽如许径须携被上方眠明日颠崖看悬乳寺后一峯高更寒归来驻马更重看萧萧易水寒流广苍茫不见云中山西风栗叶高阳道淡淡长空没孤鸟荆卿庙前湿暮萤昭王台畔霑秋草拟豁千秋万古愁更须一上郡城楼西山应在栏干外拄笏闲看浩荡秋和渊明拟古亭亭涧底松婉婉窗前栁秾华能几时不耐风霜久感君倾意气遂託金石友膝上横秋霜中筵列杯酒酒明相知深剑明终不负时运有代谢交情随薄厚寄言岁寒姿枯荣复何有停杯且勿饮剑歌已三终男儿重意气结髪早从戎生当为世豪死当为鬼雄惊沙射人面日莫来悲风空弮冐强敌力向阴山穷仍闻霍嫖姚万骑出云中客从逺方来气貌充以完鞍马光照地怪我儒衣冠问君何苦心所慕惟孔颜古岂无贤豪十六子八关独携无盐子流盼青云间芝兰吐幽芳山水发清弹愿为九臯禽接翼万里鸾挥手欲谢客所惧非饥寒清清一本兰俟时吾将採不採庸何伤香色终不改太阳頽西氾明月生东海日月如飞梭荣华不相待寄言纫佩子无贻后时悔重午游冠山寺南风揺百草吹我游山樊青山暎华髪似我头上冠长松五月窓户閟终古不散苍云寒步出乔木杪俯视林下鞍飞亭枕爽垲更觉天宇寛凭高送逺开心颜白云青嶂非人间深林冥冥白日暮飞鸟裔裔长空闲夕阳万里开野色晋赵形势空河山时清老守容痴顽临风把酒遗巾纶明朝却望题诗处城楼惟见烟中竿七夕与诸生游鹊山七月七日人间秋兴来飘然鹊山游灵仙役鹊渡河去白云岭上空悠悠手持云腴酒与云更献酬云既不解饮且可与子消百忧无声非无闻声向根极生隐几以眼听嗒然遗其形少焉性空水灵台湛虚明从渠童子见掷瓦戏清泠南麓画华清宫圗天寳遗事今几年华清楼殿非人间五家罗绮隘山谷驱入尺纸天工闲碁分绣岭线泾渭人物微茫才位置想当睥睨下笔时两眼犹能书细字乃知棘端可以造沐猴巧夺造化非人谋胸中度世乃吾事坐令千里当双眸明皇初心小尧禹肯比金陵一孱主一盼聊为妖姬留奈何坐此覆神州太白西去有鸟道蜀山秦树令人老浮云一蔽渔阳城禄山马饱宫前草恩流四海一玉环敌人不合窥潼关至今脂泽下蟾口时有饮鹿疑神奸岂知水洗凝脂滑一掬伤心马嵬血多年鬼火化为碧还遶离宫送行客龙巖㡬度过华清笔端山高水泠泠呜唿兴废今已矣祗有丹青留典刑鶵鹰臯落秋风暮深崖得尔鶵他时万里翼天末片云孤何处三窟兔古城千岁狐伫翻壮士臂飞血洒平芜游晋祠官闲屛骑从意行无涧冈青山尽处山口转清溪宛与青山长古城尚隔叔虞庙水气先入军衣凉溪行不十里乔木森千章灵泉万古流不竭荡云沃日揺精光素月落圆甃青天入方塘櫂歌中流箫鼓发击汰惊起双鸳鸯脚踏船舷腋两生明月照我欹巾裳两生为我歌与子釂一觞兴来洒墨三四行使汝名似前軰香歌罢忽惆怅欲归且徜徉清风明月本自无尽藏青山緑水何处非吾乡世间风波老可畏物外日月初不忙安得此溪化作百斛酒狂吟大醉三万六千塲一朝忽骑赤鳞去归来晋溪流水依旧空茫茫遂初园人生衣食尔所适饱与温逮其得志间归心负初言少壮慕富贵老大忧子孙此心本无累利欲令志昬嗟我复何为未能返丘园物外恐难必开图对一樽归愚庄平生功名心世路多﨑岖年来忝闻道何者非夷涂庄后桑百本庄前芋数区草屋三四间榆栁八九株僮仆足使令鸡犬应指唿商钮向我言官岂不足欤如何天壤间不容七尺躯忘身百事懒忘心一物无忘已又忘物兀然同太虚不皦亦不昧无毁亦无誉不向醉乡醉即归愚谷愚闲闲堂天运如转毂日月如循环人生天地内顷刻安得闲所贵心无事心安身自安低头拾红叶仰面看青山朝听新泉响暮送飞鸟还清晨了人事过午掩柴关高非出天外低不堕尘寰花落鸟声寂我处动静间翠贡亭修竹百十箇老柏四五行日出烟雾散露叶翻晴光时携一壶酒来此据胡牀鸟啼白日静花落春风香君看苍翠间法身露堂堂即物元非眞离物又非忘掩巻忽而笑风枝奏笙簧伫香亭今辰复何辰幽花满中园爱此风露香聊伫履齿痕花残蜂蝶逝花开蜂蝶喧物理有代谢花枝独无言无言还有情似诉谁空樽今我不为乐知有来岁存唿儿具瘿杓唤妾倾瓦盆且尽一日欢万事不复论琴筑轩琴筑虽有韵不鼓则不鸣流水无徽絃使我神虑清风月为节奏是中无亏成聊将不俗䟦武元直渔樵闲话图两翁久忘世木石以为徒偶然相值遇风月应指唿废兴非吾事胡为凡区区但觉腹中事似落纸上图一以我为渔神游渺江湖一以我为樵梦为山泽臞形骸随所寓何者为真吾尚忘彼与此况复朝市娯西风下落日渡口炊烟孤无问亦无答长笑归来乎就刘云卿第与同院诸公喜雨分韵得发字君家南山有衣钵丛桂分香老蟾窟从来青紫半门生今日子孙牀满笏尔来先生复秀出论事观书眼如月岂惟传家秉赐彪亦复生儿勔勮勃往时尝乘御史骢未害霜蹄聊一蹶双凫古邑试牛刀百里治声传马卒今年视草直金銮云章妙手着挥发老夫当放一头地自惭老骥迫霜鹘座中三馆尽豪英健笔纵横建安骨已知佳㑹得四幷更许深盃辞百罚我虽不饮愿助勇政要风灯照华髪但令风雨破天悭未怕归途洗靴韈九日登繁台寺九日独何日寒花发幽芬波澄无余滓天清廓㳺氛鵰盘翼迅风鸿响厉层云我与二三友意适同酣醺南登歌吹台一弔信陵君捐躯赴赵壁谈笑却秦军夷门今安在草没侯嬴坟我亦感激士白首羞论文禁中有颇牧慷慨志竒勲登临送将归无为怆离羣苍茫视八极烟霭何纷纷怀古托长剑怅然日西曛伯胜九日诗萧然有陶风趣次韵九日独何日高懐无与娯仰视天宇清倐见飞鸿孤哀鸣唿其羣相望邈江湖岂不念亲友林间置樽壶不醉慎毋归且莫歌骊驹今日不为乐奈此岁将徂风霜艶黄菊兴与南山俱此时如不採但恐随樵苏日莫登吹台苍茫望八区翻然念乡国北望一长吁倣玉川子沙麓云隖砚屏为吕唐卿赋吾闻春秋纪年二百四十二不书祥瑞书灾异不知何年沙麓崩六鹢退飞失其四恒星不见夜有光星陨如雨石在地孔子讳鲁不讳宋但记日有食之既岂知沦影入石中蟾蜍桂影俱䝉笼初疑日中有两乌双飞跳入姮娥宫鹑火贲贲尾伏辰状如赤鸟云非云女娲炼就五色石抟沙砍作愚下人史苏发占又端策坎为白月艮山右兑升而云离奋翼重兑为吕归有徳吕侯寳石到子孙更遣赵子穷其源齐赵马牛不相及如何穷此造化根世间万事何不有耳目之外难具论海中时时发火焰世界一一持风轮一微尘内细须弥有顶天上犹崑崙併却咽喉与唇吻别有一句超干坤木人抚掌非耳听石女懐胎扇子筑着帝释鼻鲤鱼惊翻东海盆吾言非夸子夸矣要与摩诘无言倣乐天新宅吉凶翻复两何如新贵移来旧贵居昨日弓刀围旧宅今朝车马庆新除兎惊尚顾罝中兎鱼逸还寻罩下鱼富贵贫穷皆有命大都覆辙戒前车倣郎士元寳刀塞上儿长安美少年白马黄金鞭后骑捧长剑官仪如殿前烟尘生絶塞烽火照甘泉如闻辞第将遗貌上凌烟从军行送田琢器之严风吹霜百草枯塞外马肥思南驱长戈飞鸟不敢度扼呉岭下行人无钩钤一夕妖星过贼臣自掣居庸鏁藏金郿坞未厌深长安三日燃脐火北兵数道下山东旌旗绛天海水红北人归来血饮马中原无树揺春风槖駞氊车载金帛城上官军宜叹息累累妇女过关头回望都门心断絶汉家公主嫁乌孙圣主重战议和亲北望一舍如天逺黄沙茫茫愁杀人田侯落落竒男子主辱臣生不如死殿前画地作山川请以义军相表里恨我不得学李英爱君不减侯莘卿子明又请当一面禁中颇牧皆书生横遮俘尸三十万潼关大笑哥舒翰上书慷慨请长缨临风铩翮空三叹题杨祝监风雪晓装图林空月已沈雪落风未扫束装事晨征之子涉逺道心知马上人万象入腹藁髯奴亦可人行李伴幽讨尘中无此客风云满懐抱逢辰则伊吕不然商山皓如何苦憔悴薇蕨不得饱前身孟浩然后身穷贾岛三生纸上形千古笑枯藁向来富贵骨露湿原上草百年等一梦翻覆无丑好那知风雪癯不是蓬山老所以邢和璞一笑几絶倒试院中愁坐叔献学博忽送红梅小桃数枝坐念春物骀荡西园开钥不得一观作诗破闷兼简张文学仲山数日天气殊未佳文书如山眼生花忽遣官梅入吾室政尔东君解留客蜡梅无韵空有香红梅亦复清而庄此花韵胜开较晚天许风流嫁海棠海棠春骄睡未足环儿酒晕红潮玉不应更有林下风翠袖天寒倚修竹银瓶亦有小桃枝茜裠游女窥荆篱青枝緑叶不须问自有月影溪光知氷花不肯相媚妩来伴诗人作诗苦横斜影落水心中融入诗中作竒语古来诗人例多穷把酒对花酒已空亦知寒食只数日醉梦不到西园中天上公子被花恼一笑回波嘲栲栳不须区区索酒钱但可煎茶对花前慧林赋海棠君不见三郎花下吹觱栗宁王搦管幡绰拍一声惊破梦华清海棠顿觉无颜色又不见百花潭北西郊路醉里花仙覔竒句觉来酒尽花已空诗人不是无心赋梨园富贵春萧瑟空对画图三叹息杜陵谁有补亡诗坡仙诗中画更竒君不见西园往日称繁雄罗衣不复能春风雄楼杰阁春色里温馨淑气月明中纎条袅袅春无力犹遶空墙绊游客不应折赠寄僧房来与幽人慰岑寂石门老衲僧中癯鼻端苦覔香有无何似东菴人散后月斜疎影照跏趺冷巖行禅房阁雨鎻春阴幽人切切鸣幽琴一声两声风萧森三弄五弄天沈沈纷纶十指终不乱双鸾对舞扬哀音初为湘灵怨再鼓别鹤吟絃声按抑止复作忽然变态穷﨑曲终从容奏恬淡落花啼鸟青春深苗夫子吾独知尔心胡为翻作冷山操此意似欲为师箴昔年忆侍明光宫曽以丝桐沃舜聪薫风一曲巖廊静万国无为至化中明昌有道真重瞳重瞳左右多䕫龙朝廷诏起冷巖公鼎湖龙去弓剑空不闻天寳相国忠渔阳马嘶旌旗红圣主中兴日月功首诛羿浞鉏羣兇张公上书见大计臣以琴谏非琴工先生年来到骨穷但愿四海无兵戎夜阑更请弹三乐臣独饥寒亦不恶和渊明归田园居送潘清客六首身行半天下何处无名山苏门天下胜筑室不待年曩时孙公和今代潘子渊无家安四壁治生惟守田去国行万里徃寄茅三间山川半豺虎一水不得前寄谢李龙眠为我写风烟曲肱画圗里卧游西山巅尚恨画中隐不得招闲闲有愿何必遂古人岂尽然人生本无累世路自羁鞅悠悠尘中境翳翳霞外想苏门有佳处怅望不得往遥知西山下烟雨薇蕨长有愿神莫违谁谓河水广梦逐西飞鸟一夕驰渺莽万国角声里日暮行旅稀幽人如野鹤思逐南云飞㝠㝠花经眼冽冽风吹衣平生香火愿母使寸心违堂堂鸠林师法喜以为娯谈道有原委百川㑹归墟城市俛莫留野性山林居年荒拾橡栗湿柴烧橛株尚怜陶与陆问讯今何如当时莲社人寥落今几余修静复西去而独逃空虚篮舆㑹相访容我醉时无昨日游东城今日复南陌偶逢素心人把手便欢适一谈复一笑不觉日西夕骑马穿市桥矫首望林隙归来掩关卧尚恨为物役四论喜僧肇𤣥文笺陆绩㑹当投絶学缮性终何益驾牛函谷关跨鹿涡水曲相期无翼飞岂不贤尊足他年东坡翁一衲归玉局相哀老不死分我一明烛千年暗室中一旦得朝旭题巨然泉巖老柏图雪巖森危有老柏几度寒泉潄秋月气凌层空白日寒根贯断崖苍石裂奔腾逝水送流光剥落古苔封老节明堂未作栋梁材潦倒风霜半无叶何人胸次富泉石巨然袖中董源笔崖倾岸絶无人见夜半移舟真有力贤侯笔力分曹植气象叅天二千尺为回笔力挽万牛顿觉烟岚少颜色梦登华山梦登莲华峰擧手摩青天道人寛我心相与掬飞泉风吹青霞佩飘若云中仙下视尘世人扰扰名利牵直欲叫苍穹生灵日熬煎安得侧仙掌狂澜回百川一洗六界尘万骑还全燕功成不受赏弃之若浮烟金膏换华髪玉液炼丹田金丹如可冀脱屣区中縁闲寻碧玉调朗咏青苔篇还骑双白鹤飞下青山巓尚书右丞侯公云溪图朝游云溪上暮游云溪下不知云溪云去作人间雨流水赴大壑白云思故山何时溪上人心与归云闲黄公山下云溪路十里溪光照云树溪流㶁㶁读书声想见先生旧游处溪上老僧今白头天书招我归来休圯上方传黄石畧山中未暇赤松游我公昔年提孤军旌旗绛幄张鱼鳞鲸鲵沸天海水浑骂贼嚼齿欲见龈旄倪十万寄一身咸阳白骨廻青春九重叹息天为颦殿前论事气益振沧海未全归禹贡山东且愿变齐民匣内寳书金屈戍腰间瑞节玉麒麟卫国锦衣归故里代公黒髪更慈亲他年钟鼎出元勲二十四考中书君整顿干坤济时了飘然却返云溪云过广武山尘霾晦金镜鹿走羣雄驰龙腾海水沸虎怒风林披成臯天下险楚汉昔相持乃翁一杯羮且欲共分之两雄不并立鸿沟徒尔为裹疮抚战士智勇亦已疲荥阳非吾厄帝圗乃天姿阴陵夜失道慷慨儿女悲长陵一抔土笑煞牧羊儿胜负两蜗角兴亡一枰棋而况彼区区二蚁争雄雌西登广武山旷望九河湄野旷知天迥崖倾觉岸危青山明剑㦸霜林列旌旗云槎秋浩渺烟树晴参差凄凉阮生叹旷浩谪仙词怀古念离散兴极泪还垂河中八咏舜井一水独泠然浮云几变迁心知思舜处时见井中天夷齐墓让伐理难全求仁岂怨天干坤吾道独宇宙此山传不肯飡周粟犹应饮舜泉冥鸿饥欲死落日唳昬烟鹳鹊楼楼成鹳鹊几时还人去楼台竟日闲地接连城秋水渡河分两岸夕阳山墟烟冉冉分秦树陇鴈依依度晋关千古废兴还造物暂携风月出尘寰逍遥楼黄河城上逍遥楼何人能作逍遥游断霞落日今犹古明月清风春复秋千里兵尘常漠漠五年心事漫悠悠中条大华不忍见云自高飞水自流汾阳王像天寳突骑兴渔阳首提孤军起朔方扫除欃枪廓氛翳再使日月光吾唐丹青凌烟谁第一功业汾阳异姓王当时太尉亦雄伟天不憗遗壮士伤河中重镇甲天下浑公与公屹相望时危英雄常恨少抚壁再拜涕泗滂诸酋下马识公否公虽云亡像在堂呉生画呉生大士十六像岁久尘昬蛛网丝眞物从来有眞赏息轩为作証明师杨惠之维摩像一㸃传心已失机更求形似转成痴至今遗像兀不语犹似当初问法时先公碑过客纷纷总不知先公事迹竹溪碑旁人未省摩挲意也觅西厢待月诗汾阴祠后土闲闲吏隐官蓬莱玉堂给札非仙才封香汾阴祠后土骑士引赴轩辕台龙门崃东天下险状如万顷纳一杯方丘中峙巨鳌趾黄河一箭从天来长风吹云碧海去旷荡万里晴天开青山终古不改色下送落日浮金罍沧波几回照新鴈往日繁雄安在哉君不见汉家六叶夸雄才力通象郡臣龙堆泰山日观封禅罢属车九九声如雷横汾中流箫鼓发酒酣乐极情生哀秋风一曲在人间茂陵桂树空莓苔又不见开元四海不动尘千麾万骑祠神脽侍臣文章咸第一丰碑自勒鑱崔嵬凭高慨咏才子句山川满目空尘埃铃声琳琅蜀道雨想见万里愁云廻蒲关北走荥河道巖深地古令人老北师夜渡黄河氷生人憔悴如霜草吾皇神圣如轩辕北伐万里清中原徧秩羣神礼乔岳还因告土祀坤元灵祇纷纷福来下倒巻天河洗兵马重新日月照干坤再整山河归庙社三河形势满河中独纪葵丘第一功唐汉遗民寻故事还思法驾幸河东㑹灵观即事灵宫初雨余散䇿步幽径深樾不见人微风度疎磬心闲偶无事虚极自生听时复静中喧归禽暮争瞑欹枕北窓风书叶久未定午梦破华胥起看松阴正闲居观物化静处见天性鸣鸠亦何为谷谷自相应题东坡石钟山记墨蹟东坡谪齐安人怒神所许倒骑卧水龙醉踞石头虎赤壁万里江一叶吾敢侮归来抵湖口此乐乃幷与扁舟絶壁下鹳鹤如人语风雷相轰豗水石互吞吐山遗洞庭乐帝下钧天舞石钟不吾欺一证万万古遗墨落人间讹缺十四五糢煳鲁壁简剥落岐阳鼓蜿蜒半鳞甲尚恐脱风雨画移瓦棺壁剑化延平渚祝君什袭藏隄防六丁取武元直画乔君章莲峰小隐图武君非画师胜概饱胸臆太华五千仭驱写入盈尺飞泉峰顶来落我松下石清风忽吹散琴上溅余滴唿儿急写之指下淋浪湿未知责子翁颇复有此适何如圗中人眞作林下客青山不违人但恐富贵逼勇退良独难此愿谁能必向来燕赵间逆旅拜眞逸儿时弄琴者天涯老相识俛仰四十年父子埋双璧巻中题诗人十九已仙籍年光飞鸟过纸上但陈迹对此还自伤何事为物役还丹日月迟白首阳光疾文章眞小技身外皆长物拂衣归去来莲峰入心碧中元夜祭太一罢对月今夕知何夕白露涵秋空褰衣踏明月如在琼瑶宫细数秋兎毫桂树何珑当年谁所种翳此天公瞳清光知人意飞影入杯中流霞酌不尽清光浩无穷我欲遡白云一访东坡公扁舟下赤壁此乐将无同畴昔缟衣仙化作羽衣僮酒酣邀我去鹤背泠松风灵官夜醮余香雾飞不起更衣步石坛风露浩如洗月波走金蛇入我清樽里引杯不复疑弓影正如此夜深闻雁过歘见几松间龙一吟风庭应落子空中步虚声隠隠犹未己东轩老人河山形胜圗太虚匠流峙造化谁胚胎洪荒万万古至今余劫灰黄河发崑崙匣怒不敢乖初经龙门天下险势如万顷纳一杯桃花浪激不得上凡鱼几曝鳞与腮下趋神脽如地底终古不到轩辕台蒲津沈沈卧虹影铁牛驾浪输黄能千里一曲复一曲倾山倒岳不复廻巨灵运东肘华岳为崩摧茅津济师想胜槩掻首北望令心哀万𣲖赴集津鼓声如㑹垓神斧忽中断鑱凿何年开崖倾路断飞鸟絶轻舟一箭浮天来篙师絶叫未及瞬回望已失云涛堆但见两崖苍苍半天外三门斗落如惊雷擘窠大字谁所铭高山百丈磨苍崖庙前刘公一片石龟龙剥落生莓苔东轩先生生长三晋地回视韩魏空浮埃想像旧游处落笔如山頽胸中元自有山河写出胜槩何壮哉余波到诸郎直气凌斗魁况复文章妙天下睥睨晁张颦苏梅竹帛如山不经国安用江鲍称诗才刘夫子我有一杯酒浇汝胸崔嵬呜唿圣道久榛塞孟氏辟路诛蒿莱诸儒辛苦补罅漏未见巨手如排淮后生索涂方擿埴虽有耳目如婴孩祝君頽波作砥柱驱入圣海无津涯刘夫子深藏什袭作龟鑑先生此圗吁可懐春雪幽窓不知春但觉寒转加开门散飞雪带雨不成花盘空飞琼舞作态正横斜着树暂珑少焉委泥沙急埽枝上玉为我试新茶不须待明月汤好客便佳题赵琳画东坡石上以杖横膝肩头二首庙堂竟何人此老乃石上盘礴万古胸入此一藤杖击去荆舒蛮扶来司马相君看熊虎颜百兽不敢傍东坡谪岭南一笑六根静食骨不弃余又使羣狗竞手中果何物乃是照邪镜尔曹何足容以杖叩其胫拟陶和许至忠二首西日頽残照北风凛寒威侏儒饱欲死幽人独无衣不上北阙书甘采西山薇曽子已再化寗蘧早知非岂不乐仕宦恐与心事违柴桑旧三径吾行其庶几尚怜渊明翁颇负责子讥隐居茅檐下聊欲曝斜晖归田有何乐佳处正在兹闲与老农语夜雨深一犁行年近六十悠悠复何之有田足我食有布成我衣富于黔娄生乐于荣启期妻子愠见言一㸃不上眉吾师有遗训贫贱不能移题牧牛扇头一牛顾其犊一牛轩凥脽旁有牧犊子窥巢攀树枝嗟尔有饷具不念鸦鶵饥乌鸦各天性飞来䕶其儿汝亲亦念汝而人独不知不如两相忘人禽相娯嬉东篱采菊圗渊明初亦仕迹留心已逺雅志怀林渊高情邈云汉妖狐同昼昬独鹤惊夜半平生忠义心回作松菊伴东篱把一枝意岂在酒醆不见白衣来目送南山鴈淡然忘言説聊付一笑粲赠眼医和扁不并世世岂无良医今代王彦若恨无东坡诗大弨卧壮士积热下脑脂神针运斤风此妙人得知君言吾有道神视了不疑擘山导河流破壁取蛟螭圣道如日月浮云时翳之谁为补天手刮膜施金箆韩孟不可作此艺眞吾师钓篷船篷无可载意钓不在鱼此身眞袯襫万事一籧篨无载不能沈死鱼安足饵洛水是非波临轩聊洗耳听雨轩无田妻啼饥有田稻蟠泥等为饥所驱贫富亦两齐雨中窓下眠窓外芭蕉语置书且安眠催租吏如雨拟东坡谪居三适旦起嚥日老人畏朝寒常恨为物役爬掻未云已简书催我出尔来先朝叅晨起喜见日王事有期程安能待其毕披衣向东方聊复效龟吸渐渐支体柔谷谷眞气入少焉肝肠煖阳和通百脉吾年六袠余前路那可必未来不吾预已逝安容息及此未病间聊冀一漑益午窓曝背清晨了公事及午身得闲南荣有晴日曝背于其间稍稍阳光舒融融和气还时携一册书眼花纷斓斑倦即枕书卧散尽腰脚顽清于三杯余甜胜一枕跧人间有此适不忧天公悭世人慕煖热肉屛醉云鬟虽得一饷乐忧喜常相关痴儿亦笑我市中有樵山夜卧炕煖京师苦寒岁桂玉不易求㪷粟换束薪掉臂不肯酬日籴五升米未有旦夕忧近山富墨㙠百金不难谋地炕规珑火穴通深幽长舒两脚睡暖律初回邹门前三尺雪鼻息方齁齁田家烧榾柮湿烟怯泪流浑家身上衣炙背晓未休谁能献此术助汝当衾裯倣梅圣俞月出断崖口二首末伏暑尚在雨㸃落未落梦觉起视夜缺月挂屋角残星横斜河晨鸡号天风幽人窓中眠纱厨明秋空长白山行长白山雄天北极白衣仙人常出没玉龙垂爪落苍崖四江飞下天绅白匹马渡江龙飞天云起侯王化千百至今甲第多属籍时清毬马争驰突锦鞯貂㡌猎春风五陵豪气何飘忽前年北骑瞰中原凖拟长城如削铁君家兄弟眞连璧胸中十万森戈㦸向曽论事天子前汉庭诸人动颜色心知不易一囚命顾肯贪功事无益西南方面应时须帝曰来前无汝易从来十益不补损三辅萧条半荆棘瘦妻曵耙女扶犁惟恐官军缺粮给呜唿疮痍尚未复且愿休兵养民力老夫谬忝春官伯白首书生不经国伫公功成归庙堂再献中兴二三䇿渡水僧二首日落前溪渡钟声隔岸闻秋水深可涉挽衣踏行云行云忽破碎波动生鱼鳞化为百千我何者为我身此身尚非我况复影中人画师画具眼了此起灭因三生祠下梦一笑语前尘一僧杭中流杖笠行相随波纹生足指照影光弥弥一僧到彼岸前引如导师腰间两不借身外一伽黎一僧方欲涉结带如有思前山鸟飞夕后山云起时君看眉颊间中有摩诘诗时雨时雨美胥莘公也公以行台移镇平阳邻畏其威民怀其德焉天降时雨山川出云天相休运是生世臣维我世臣乃国于莘天子命之牧尔邦民北风喈喈雨雪霏霏嗟我晋人而疮而痍吹之呴之摩之抚之于燠其寒于饱其饥既瘳既夷不嚬以嘻孰为豹虎载栅载垒孰为蟊贼载芟载理无扰我乡我乡我里无伐我桑我桑我梓逺人駾矣我民祉矣公在在堂如春斯温激矢在壶折冲于樽民安于㕓兵安于屯公在在堂锦衣绣裳敝予改为斯民不忘公在在堂绣裳锦衣我民之思无以公归皇武皇武命平章公移镇陜右也皇奋厥武如雷如霆犷彼逺人载震载惊帝命相臣苏此疲氓维时莘公展也大成公自平阳移镇于秦世皆谓公在处阳春公在在秦有年无兵世皆谓公斯民徳星惟此二方不宁不令帅臣议征发言盈庭公奏累上如山不倾世皆谓公汉之营平既完三辅复保五城以迄于今夏人请盟维将尽能维公竭诚公拜稽首天子之明我公归矣我民思矣诏公复起周邦咸喜愿公百年以佐天子罔俾樊侯于周専美郑子产庙晋楚更霸争雄尊势如两虎挟一豚玉帛事楚方南辕晋师已及国北门郑有人焉国无小晋楚虽大谈笑了临风三叹酹酒罇注目苍陂望高鸟过湖城暮行潼关道百里苍山昬峯断忽平野大河东南奔我行属冬季风雪浩以繁𤣥云结层隂狐貉不得温岂不念白首出使万里藩惜彼守冻者据鞍复何言过阌乡秦关百二天下壮百万䧺师未能傍函关未了又潼关潼关之败何等闲九龄斥逐姚宋死边将邀功从此始今年西屠石堡城明年又起渔阳兵朝廷欲借边将重不觉猪龙心暗动禄山前死未可知虽有渔阳突骑将奚为自古明王重用武莫笑书生陈腐语舍元殿秦山从北来宫殿何巍巍含元遗址在下建十丈旂当昔休明日轩陛拱垂衣一旦人事改阿荦坐彤墀譬如元气衰百疾攻四肢陵臣更五代兴亡如奕棋尘埋棃园骨火烧花萼碑寝殿通樵径宫墻挥酒旗至今明月夜石马空闻嘶苍天不可问渭水空自驰谁为后来者应与此心期过干陵干陵故梁山也旧有柏万株亡矣有石藩王像来朝者六十四至今犹存下有章懐太子墓晓日上干陵干陵何巍巍前瞻对双阙上有十丈碑左右藩夷像想见朝贡时一抔土未干衮服昜祎衣好还虽天道剪伐尽本枝凄凉庐陵谪慷慨黄台辞赖有狄相国取日洗咸池母后盗国鼎吕氏非薄姬中睿乃其子天幸亦其宜骊山三日火见笑牧羊儿如何陵上栢独有神䕶持千秋百嵗后魂魄复来兹故山草木赭应悔复辟迟天回西日照嵗暮北风吹南登乐游原黙诵昭陵诗御订全金诗増补中州集巻十一御订全金诗增补中州集卷十二钦定四库全书御订全金诗增补中州集巻十二赵秉文四发枣社夜发枣社驿褰帷见明月月照断崖氷风吹隂磴雪山重复峻岭十歩九盘折两崖夹深濶线路仅容辙缒车下百尺轣辘声未絶坡陁到平地稍喜见雉堞隔城闻钟鼓星斗何歴歴故人相劳苦杯酒慰行役夜阑秉明烛相对恍如失过宁州季冬落日黄霜雪原野白驱车上峻坂十歩百夫力我行未半岭囘视但木未白云在髙顶可望不可及北风摧去翼孤烟带逺客居人候征骑倦仆望前驿苍皇下坡陀张灯已昬黑倣渊明自广天地有常度日月有常数有生则有死如朝必有暮来者不可却去者那容驻但喜故岁新新年行复故故交零落尽世岂能久住年衰性自忘所以语多悞但复眼半昬文字宜少觑前路那可知正宜委运去幸近古稀年无复更多虑和渊明饮酒少长慕富贵老人思丘山一为妻子累不肯践斯言误落尘网中黾俛四十年吾衰有儿子门户幸可传漆园去我久举世少眞情晋宋多名流惜哉亦虚名浮虚忘轩冕踰检称达生渊明初亦仕不为宠辱惊笑彼夸毗子空谈竟何成琳宫杂鼃黾颇厌鼓吹喧既久少人事却爱幽居偏南荣有竒趣云峯可当山一雨溪水涨稍稍鱼鸟还我亦乐其乐可为静者言好丑无定在当时者为是弥子当宠时安知后来毁世道每如斯吾生幸不尔举世尚五絃安事矜緑绮少年喜草书临池学伯英纵横挟造化如见万物情墨濡四溟窄笔落三山倾年来颇自笑惜哉以技鸣白首竟无得俯仰愧此生忆昔告归老方属耆指时眼昬头半白誓将从此辞几年不得谢因循到今兹耳聩左目盲决去吾何疑君恩虽云重窃禄良自欺乗流且复逝遇坎将安之昔我谢事时曾造老衲境谓言方闲去如醉不得醒至要无多言退歩心自领一朝桶底脱露出囊中颖有如暗室中照耀頼烛炳严风大泽枯霰雪寒威至此时陶彭泽相与父老醉醉不必相扶颠倒无伦次处世贵无名不知斯我贵斯人今已亡三笑有遗味忆我滏水阳经营五畆宅修竹几千竿今为狐兎迹相逢问乡旧里巷不盈百艰难惊独在鬓髪飒已白一醉齐彭殇无为空太息幽居淡无事雅志了𤣥经眼花憎文字悠悠竟无成中夜起无寐披衣守寒更梅竹散清影素月流广庭孤鹤閟逸响切切寒虫鸣抚巻长叹息慷慨恻中情渊明虽不仕爱此北窓风曲肱枕书卧乐亦在其中时持一杯酒赖此齐穷通大笑杯中蛇晚矣悟雕弓昔我平生友峩冠今皆仕居官不避事力学固为已非无济时策垄断亦云耻行年未六十赍志没蒿里蹇子随朝班星霜几四纪譬如逺行客日暮寻所止飬志归田庐晚节犹可恃拟和韦苏州和西涧雨荒竹迳草丛生树隔前溪一犊鸣歩寻幽涧疑无路忽有人家略彴横和烟际钟近壑敛暝色逺山犹夕晖声从烟际起复向烟中微随风散林野渡头人未归和西塞山双阙耸岹峣神斧忽中断一水从中来千龛道傍满和山耕叟歩逐麋鹿迹讵知朝市情负薪南涧曲荆棘雨中行唿儿问牛饱又向山田耕和上方僧石润云生衲崖倾月照禅晒衣横竹钖洗钵落巖泉但见山花发幽居不记年拟咏夜明从暗中去暗从明中来流光不待晓闇尽玊炉灰拟咏声万籁静中起犹是生灭因隠几以眼听非根亦非尘和寄全椒道士新移白阁峯逺访中条客结茅授经台共坐云间石松龛读易朝月窓谈道夕从此到终身区中了无迹和游溪清溪雾气散水涵天影空白云翻着底移舟明镜中鸟近前滩白花移别岸红遥知夜来雨山色翠如葱和听嘉陵江水声代深师答惊湍泻石崖百歩无人迹爱此喧中静聊布安禅席水无激石意云何转雷声仁者自生听达士了不惊心空境自寂淡然两无情和演师西斋不见竹间僧但闻花外磬敲槛出鱼游巢檐知鸟性云蒸坐禅石露湿行道迳夜寂一灯残山月来破暝和游开元精舍松轩风扫静终日闭门居犬卧青苔地乌衔红叶初瓶残夜禅起经润雨翻余自是少人迹非闗来往疎和答中山道士行转青溪又别峯马蹄终日认樵踪翠微深处无人住寺在深山何处钟和瑯琊兹寺废已久经构昔未遑一朝焕金碧煌煌耀东冈文母开大施天厨来衆香萦回转佛阁窈窕閟禅房平地俯归鸟髙斋在上方宿云不归山野水自成塘道人如水镜见者心清凉理胜是非遣虑淡形蹟忘归鞍惜清景伫立暮天苍拟漠漠来帆重溟溟去鸟迟薄莫潇潇雨何人独倚栏蒙蒙山气重淡淡水纹寒草际光犹湿松梢滴未干灯前未归客无梦到长安拟何时风雨夜复此对牀眠幽居少人事有客来不速炉内火正红罇中酒新緑髙斋始闻鴈隔忩时动竹何当风雪夜抱被还同宿拟緑隂生昼寂孤花表春余了无车马迹终日掩禅闗不下溪头路坐看檐际山好鸟破午寂幽花淡春闲簪组方为累来游不知还送麻知几徴君丹山五色凤一举𦕈天隅文采瑞圣世不为竹与梧渥洼汗血种逸气凌九区可见不可絷白璧谁敢沽夫君号神童七岁能草书二十上词赋下笔凌紫虚三十富经学两魁天下儒蛾眉衆女嫉反畏知名誉一朝相舍去愿以道自娯闲观养性书洞究先天图姓字问天朝相公借吹嘘从容拜㤙命移疾还里闾诸公惜其去乞留侍玉除掉头不肯住一饭吾岂无君看泽中雉饮啄良自如一旦畜樊中意气惨不舒又如田间牛腾掷适有余被之以文绣顾影反踟蹰君㤙岂不重力疾须人扶旁观信美矣违已非病欤可以激頽俗可以励贪夫异时髙士传名与西山俱饮马长城窟行饮马长城窟泉腥马不食长城城下多乱泉多年冷浸征人骨单于吹落闗山月茫茫原上沙如雪十去征夫九不囘一望沙塲心断絶北人以杀戮为耕作黄河不尽生人血木波部落半萧条羌妇翻为边地妾圣皇震怒下天兵天狐夜射旄头灭九州复禹疏万里还耕桑但愿勐士守四方更筑长城万里长勐虎行孤虎在深山一怒风林披朝食千牛羊莫食千熊罴虎暴尚可制人还寝其皮旄头飞精光落地为积尸焚山赭草木血积成汚池万灵泣上诉生民将何为帝怒勅六丁雷电下取之埋魂九地底压以泰山坻然后天下人颇得伸其眉寄言颠越者母得育种遗倣杜老无家弟妹他乡隔无家问死生兵戈尘共暗江汉月偏清落日黄牛崃秋风白帝城中原消息断何处是秦京倣刘长卿出塞上山摇白旗下马驻旌麾边骑数重合汉人三日围天寒短兵接日暮战声㣲万里天山北招魂葬不归初从召募军麾下㸃行频衣上两行泪灯前万里身鼓声青海振战骨黑山尘落日边风起萧萧愁杀人杨妃墓灼灼陌上花青青路傍草人心任荣悴过眼无丑好马嵬三尺坟西出剑门道如何倾国颜伤心不同老李夫人夫人临诀时掩面羞人主空余返魂香黙黙不得语千秋百岁后粉黛化为土一笑不成研春风花自舞延安滋戒师余初主安塞堡簿时相识也今戊子岁春被命作醮平凉偶得相会以四十三年之旧故集句以赠之五城何迢迢闗河茫茫隔波浪与君别来今几时翰林白髪三千丈形容变尽语音存闲思往事是前身四十三年如电抺欲谈前事恐无人龎眉皓首无住着臂上念珠如皎日架上楞严已不看更看脚根参一节人生何处不相逢犹恐相逢是梦中同是行人更分手明朝车马各西东塞上穷边四十里野戸两三家山腹过云影波光战日华汲泉寻涧曲樵路入云斜随分坡田罢还簪野草花因寻射鵰垒偶到杀狐川西地牛羊瘦边沙草木羶废池余井臼古戍断烽烟自说无征战经今六十年薄宦边城里经年无客过一川平地少四面乱山多野色连秋塞边声入暮河旧貂寒更薄飘寄欲如何树霭连山郭林烟接塞垣断崖悬屋势涨水没沙痕烽火云间戍牛羊岭外村太平闲檄手文字付清罇寒夜岁晏寒无那夜深清欲饥竹风惊梦断雪意听窓知稍稍鹊翻树萧萧人语篱虚明满吾室何计月来时三山渡春水三山渡斜阳八字隄河淤树身短沙截草痕齐地纳黄流大天衔旷野低故人不见我愁思使人迷西陵蔼蔼西陵树萧条歌吹声客愁连断鴈地古更荒城山色娇新雨河流怒不平浮云台上起不尽古今情柏人光武庙真人开有汉帝业肇蒌芜洒落君臣契艰危庙社图山川扶鄗邑日月拱东都社稷千秋里风云四逹衢北风吹雨雪西日照桑榆旧物余翁仲荒祠老祝巫功臣遗像在时有䑕衔须正觉院西日转廊腰疎钟送泬寥壊墻縁苦竹破屋上凌霄白髪知僧腊青灯更客宵叶声风外尽窓雨续萧萧散䇿解鞍成小憩散䇿遂幽欣偶拂水边石坐看巖上云桑麻深畏景水竹淡斜曛兴寄方自得清凉谁与分陆浑言从陆浑去不过紫芝还鸟飞不尽处夕阳千万山云起动兼静水流忙更闲坐待石上月灭没烟岚间梁园中秋今夜梁园月相逢照一罇他时千里共此会几人存老我追随尽怜渠笑语温不眠瞻玉兎终夕露荷翻梅和尚节使挽词鏖战羣奔外申威一唿间功名归死事义勇鄙生还矢向边尘尽弓犹汉月弯君王思战苦起塜像天山走卒知名将儿童说义州甘心轻白羽苦战脱兜鍪援絶挥戈地创余振臂秋英魂知不冺结草抗邦仇和西溪思归好在西溪隠人今白玊堂兴来看画本梦去拂西墙旧竹多年合新松几许长从渠黄石老独占白云乡狱中处顺初无累安时故不忧敢遑身后虑甘向死前休有姊如工部无儿似邓攸悠悠天地意还许望松楸徙倚徙倚秋原上长吟动所思草荒天马瘦日落野鹰饥多病亲朋改中年齿髪衰功名付公等才力况明时寒食遥奠西山寺榆中草色芜春水稍渐车野祭一盂饭乡愁千里余年年寒食客日日故园疎莫讶交亲絶嵇康嬾寄书年来百事废渐与世情疎案上一杯酒牀头几册书春风疑混沌水月似空虚顷刻翻晴晦吾心淡久如赴宁化宿王道山屋如鸡栅才容卸马鞍风吹四山雪月照一川寒不敢侵星起惟愁上岭难中宵问前路客枕若为安观音院栋宇悬崖上山光淡复深夕岚无逺近返照有晴隂泉落莓苔石风光松栎林悠然成独酌啼鸟是知音芦芽山荷叶平初尽芦芽势渐分朝来知宿雨谷底见归云日上松犹滴风来草自薰临溪归路险万筏下河汾荷叶坪平生惯山水见之如等闲朅来惊老眼何处无名山崒千峯外苍茫一雨间山神应解事为我洗孱颜管州道中龟手酸风里寒多酒不胜马蹄荒店雪人迹断桥氷瘦骨成山字霜髯作㦸稜绿窓三丈日政尔梦腾腾代郡张氏瑞栢堂郁郁何年植盘盘兀老苍文章深篆籀忠义饱风霜子舍占乌鹊孙枝托鳯凰主人廊庙具㑹见拂云长过黄崖患难惊身在龙钟感岁新山川愁倦鸟岁月老行人落日黄崖古东风白霫春伤心潢水北无乃久风尘落日逢人恐深秋动旅懐乳鹰家碧嶂饥虎啸黄崖此道将何适吾生尚未谐伤心墟落里犬䑛有残骸咸平道中道坏縁冈逺村流自作塘夕阳开野色秋水纳山光雨住林逾黑鸟归天更苍㝠搜无好句淡墨写微茫庆云道中对岸青山隔孤城碧浪开緑芜天际合白鸟日边回渡口唿舟急沙头立马催夕烟生极浦欲上客衣来中秋金河感懐金河今夜月辽水一罇同鴈影不复北马蹄犹向东山川新战血宇宙旧飘蓬优钵余生事愁来醉眼中登巢云楼烽火三年戍沙陀几战场自予甘薄宦与子各殊方寒木同春色髙楼倾夕阳如闻洗兵马更喜问临潢和杨子元红叶如人老黄花与世疎物华行晼晚天宇迥澄虚山作屏风画鴈成人字书相逢一杯酒秋兴各何如小雨班班落庭槐摵摵疎秋涵山谷冷天入水痕虚多病难忘酒穷愁强着书深惭灵感老时复问何如松下独酌行人隠微迳古寺带平冈山势倚城断河流入野长树欹支壊道草卧压頽墻独酌无人共松风荐一觞松山道中松漠三百里飘然一日中山长云不断地迥雪无穷逺岭贪残照深竹贮晚风烟村一回首独鹤下晴空叠翠巖枯枿似黔突断崖如削𤓰林深自风雨地古更烟霞脚力行将尽云山殊未涯试穷千里目直北际龙沙飞身清旷外着眼有无间崖断疑无地云开更有山鸟随天影没人自日边还归梦挟清境诗情不得闲帐殿临清嶂苍崖襞翠烟孤根盘厚地秀色入苍天井有四时雪巖垂万古泉皇情非暇豫问俗到山川宿崔家庄野次寒山外人家霁雨中饥鹰蹲落照危叶颤西风墻缺青山补桥欹白水通丰年闻好语倚杖问衰翁过罅水夕阳山豁处平照大河流漠漠云间树悠悠天际舟黄尘随匹马白水自双鸥会得闲中趣浮生半白头通许道中暁逐三军发清寒苦不禁征骖过野店寒路出疎林宿火留行客霜枝滑冻禽据鞍闲覔句愁些不成吟暮春自嗟中岁在不与暮春宜非复欢娯地其如老大时百年归揽镜万事入支颐此意无人会陶情一赋诗汝甆酒罇祕色创罇形中泓贮醁缩肩潜蝘蜓皤腹涨青宁巧琢晴岚古圆瑳碧玊荧银杯犹羽化风雨慎缄扃涌云楼雨满地江湖梦连隂晦朔秋雨中山似醉风外浪如愁眼病憎黄巻心安任白头明年一官满谁复话登楼附赵秉文涌云楼记大安二年夏四月余来莅平定登城楼而乐之楼枕古榆闗下建十丈旂袤以五筵广三之二窓闼轩豁俯瞰闾阎旁引重山复岭之阻左挹土门右控大卤太行犄之羣山迤之道京师而来歴汾晋接秦陇走云代商旅络绎使驿旁午车摧马殆日不半舍使人目寒而足慄悽然有去国之悲臯落之山晋阳之泊广阳之故道井陉之故闗地古天荒巖深树老使人心折而骨悲黯然有怀古之思若乃烟容雨态倐忽明晦栏槛半晴野无完块雌蜺半空雄风千里絺绤以清郊鄽汗泚秋空月明飞光皎楹尔屋穿漏我居蓬瀛雪涨千山北风其寒我纩而温尔缕其单觞于斯咏于斯会賔友于斯其亦有思乎古之君子内渊静而外昭旷渊静则悔吝不生昭旷则不蔽于物其于居室也亦然窔奥之处渊如也髙明之居旷如也渊静所以存神昭旷所以知政静以养恬动以应物万变之来了然吾胸中而不惑兹旷也秖其所以为达也欤穷愁乍喜三庚伏还惊一叶凉穷愁天色少睡思雨声长掩巻悲兴替懐人问在亡平生庾开府诗兴未能忘何处新秋好飘萧意欲仙作凉新雨后欲曙未明前莎径蛩吟地松梢鹤唳天物情无好丑适意各天然和潘师韵睽离三十载重此叩𤣥微日月双蓬鬓干坤一布衣月明涡水宿秋老华峰归不得陪仙驭浮生有是非和政老九日韵数日闲斋卧体中殊不佳那知是重九但喜见黄花矫首懐天末携壶傍水涯琳宫题壁处醉墨字欹斜赠茅先生二室神仙宅三茅道士家野人遗竹箒弟子扫松花有道能擒虎无心任踏蛇天平有陈迹吾欲老烟霞大雪大雪无朝暮衰年见未曾园林春浩荡川岳气凭陵云惨天应漏阳微井欲氷欲寻安道舍何处一龛灯大雪欲平檐黄昏气转严天边迷草树云外失乌蟾天意平髙下人情有爱嫌抱衾酬桂玊楼上醉厌厌雪霁黄云霁雪威寒日淡晖晖雨砌晴犹滴风檐落更飞侵凌池面痩臃肿树身肥长忆庐陵老忧时咏铁衣十月菊得深字地偏开较晚风劲可能禁雨渍金英浅寒添紫晕深抱丛无晚蝶窥蘂有贞禽留待飘零后梅花约重寻雪朔云连郑圃飞雪满梁园勐势池心灭清声竹外繁饥鸦寒啄树穿屦踵临门何以娯佳客开轩对一罇野菊离离巖下菊无主混蓬茅路断秋光隔山明水影交荒丛鸣蟋蟀寒叶挂蟏蛸拟访陶庐饮柴扉何处敲岳观歩屧方坛上行吟避草芽檐声风拂燕池影柳蹲鸦天入蒙蒙雨春归淡淡花游春心未老墻外度香车秋雨天边认遥电云际尚残阳雨脚夜深白涛头晓霁黄沙边明鴈影林下见山光拟尽登髙兴秋怀祇自伤手掐桦皮弹琴图何人聊幻巧袖里出毫端道眼无二见心齐废六官烦君无耳听寓我非指弹攦却伯牙手秋风万籁寒早出新安驿夜宿新安驿平明雪塞磎马头迷旧路虎迹印新泥冰冻寒流狭天衔逺路低人稀山店逺茅屋只闻鸡明惠皇后挽歌词皇明齐月象厚徳配坤元恻怛忧民意勤劳毓圣㤙国风悲巻耳星纬暗轩辕丧妣人心痛哀号望寝园威仪文物备祖载出菆涂薄葬追三代严禋致九虞仁恩遗鳯诏功徳载龟趺左右重兴业诗书赞永图太极齐元始三光并照临勤劳忧国念恻怛爱民心𤣥鸟歌殷母思齐咏太任两朝难俪美万古播徽音阶蓂凋叶尽宫漏滴声残玊几俄遗训龙楼罢问安云容愁惨戚风色动悲酸万古余功徳煌煌玊册寒畴昔占虫梦今来叹鳯飞汉宫遗内则文母谢芳徽永卧重泉夜空余大练衣魏郊宁久驻㑹看徳陵归阿母瑶池去应归海上峯宝奁空有象练幄静无踪孝享严三庙舆仪备九龙献陵今密迩挥泪洒楸松圣徳髙千古慈闱卜万春地维伤絶纪月彩忽韬轮应物归先识忧民感至仁神仪虽已閟遗范不埃尘膺符称太母衍庆广金源衣练蠲重彩躬蚕屈至尊赐冰防病暍恤狱恐民寃孝义遵遗训词臣叹永言葛覃歌节用巻耳颂求贤遽厌人间世还为物外仙共悲星失婺无复梦扪天玊座虚长乐依然夜月悬谦抑传家法寛仁沃帝聪礼崇光教塔时奉孝严宫皂𨽻㤙皆及嫔妃爱悉同绕阶花泣露应是怨西风河上筑堰分泉脉开沟断荻芽风期占月晕水信䜟桃花早爱沿河麦晴怜唤雨鸠春随挑菜侣月趁捕鱼舟雪中登眞定阁风月下如意寺楼髙处吟城中十万户一雪太平心连雪潮退夕阳明岛寺海气入边城潮落青鱼出泥深白鸟行天城山造化抟清气秀出天城山青松伴僧老白云如我闲仙人峯世界几微尘古今一昏晓笑谢区中縁独立万物表摩云峯青山本无情白云自来往身在浮云中仰看浮云上独冠峯大蜗难为兄小蜗难为弟百里见主峯衆山皆迤逦五芝峯白云如幽人出山本无期朝来抱幽石五峯成六芝郁秀峯道人西涧来衣上南山雨心知石堂烟晴峯正堪数泓云泉蔼蔼春云滋巖熘滴泉乳独留一泓碧去作人间雨上龙门南北两石门上下一灵鹫仰看莲峯立忽见天门透下龙门乱峯排鸟道一水会龙门禹力不到处犹知沧海尊奉命奏告山陵祗命欵园陵俶装事行役黄叶宿几程青山馆三日西山积翠气空外拄青天飞笻不到处独鸟冲寒烟山前红树合山顶白云封山中有兰若日暮闻疎钟山月出未髙林深鸟犹梦霜落人未知寒添觉声重游崆峒三絶青龙洞青龙不可见云自洞中出为雨济人间归时杳无迹仙人桥絶涧初无路通仙忽有桥偶携青竹杖平歩到云霄翠屏山山作屏风样其如空翠何不遮秋塞尽空障夕阳多御订全金诗增补中州集巻十二御订全金诗增补中州集卷十三钦定四库全书御订全金诗增补中州集巻十三赵秉文五春山诗意图何年身入画图传似是三生孟浩然诗句工夫驴背上醉乡田地酒旗边一川芳草绿堪染夹路杏花红欲然想见归来泥样醉却如蘸水柳三眠春日即事支颐偶到野人家总把深心付物华鸟毳余情闲日月花心深蠧半尘沙游丝送上风中柳乱沫分屯水际查且共年光暂观化直须美酒送生涯酷暑林鸦开味忘飞腾天地为炉万象蒸氷井汤鏖几千丈塔铃风閟十三层梦魂正遶云帆客画本闲临雪麓僧一枕雨窓惟静胜不须赤脚踏层氷石枕绳牀夏簟藤慢肤终日厌歊蒸梦飞楚泽三千里人在秦楼十二层松顶露凉时警鹤山房泉冷独输僧人间膏火鏖城市世外清凉胜饮氷㯶扇犀甲龙鳞倚半空抱归掌握自清风山精附木须髯古囘禄扇炎尾鬛红何处青蝇千里外向来白羽一挥中水边石上应须此乞与文园病肺翁三台怀古人道奸雄看似鬼奸雄我道鬼输君身犹北面魏基建骨入西陵汉鼎分贪与卯金成舜禹不知典午笑桓文清漳不洗前朝恶日遶三台送夕曛登友云亭友云飞观郁崔嵬落木萧萧听者哀九日朱絃和鴈断开年黄菊费诗催淮天雨露樯千里梁地风烟酒一杯此日此生人共醉明年重健与谁来除夜梅花无信报平安又听谯门昼漏残荒郡人烟穷腊外上方楼阁晚云端沉沉鸟没天无尽漠漠烟昬山更寒日暮数峯犹带雪城头霁色入栏干龙钟三十九年春讳说新年似讳贫醉白名堂甘后进小坡着号似前身自怜耐辱称居士人笑无机似道人断送生涯一枝足不须长物扰天真娯晖轩石晋地形今日眼几人亭榭几人诗数州山水有穷处万古风烟无尽时天逐南㠶秋鴈逺峯遮西望夕阳迟客来欲问忘归意挂起僧轩君自知马头山清居院每逢佳处辄安跧及到清居半日悭晓壁撼钟云离石夜泉洗钵月摇山人生能作几时客林下都无一箇闲不信试看题壁字明朝多是马头还松声飞廉作意怒髯龙万壑千巖气象雄独鹤梦中摇夜月七絃徽外寄秋风石坛醮罢支笻里天竺齐余隠几中想见纷纷吹子落山堂一洗耳偏聪科尔展酒乍坼香泥瓮酿成一鞭先到日边城玻瓈色映蔷薇露沆瀣光浮金菊英偶脱中州先酒谱赖传后世以诗名相如病渇焉能赋久矣吾衰畏后生连云岛望海壮观天东第一游晓披絶岛寄𡨕搜烟中熊岳随潮没天际辽江入海流地絶四维那辨树风来万里忽通舟我从析木西南境回望中原四百州庚申元日一从禁苑别花塼四度山城自作年愁里椒盘䨇泪落坐中岁酒几人先此心不动吾何取老去知非理固然白髪无儿何足道且収见在鬬尊前送张仲山千山飞雪白皑皑袖裹吟鞭送客来须出氷霜年貎改眼藏狐貉语音猜风吹隂硙鱼鳞巻日曝阳坡龟兆开北去人烟山店逺且煨新火煖离杯和林卿锦波亭韵使君兴寄本翛然爱此澄波清且涟杨桞隂中黄鸟地芙蕖香底白鸥天凉通帘幌风生座露泛琴樽月满船想见仙裾乗一叶恍疑太乙下云边白霫杂兴黑山潢水解弓刀茅屋朝来听伯劳万里马辞边雪苦一声鴈拂朔云髙闗山落日家何在诗酒春风气尚豪试上荒城望乡国重来清镜镊霜毛南园堑水垣城断往还青林路转儗幽闗百年树腹通人过四月花枝对酒闲逸马风牛春雨草荒天老地夕阳山金丸逐胜非吾事心在归鸿灭没间翠微轩千里风烟栋宇间地形西去接松闗尊前奚霫来朝地云外幽燕不断山故垒芜城人物换断云落日古今闲百年兴废人空老水自东西鸟自还镇国寺灵鹫飞来处处尊绿云细路络城根百年楼殿倚天末万井风烟当寺门五月微凉清佛界六时豪吹动祗园四山放入无多力乞与西南构一轩七金山寺刳檐篆额蠧蜗涎像教尘埃閲百年殿栋犹题辽日月图经不载禹山川荒碑盘屈蜿蜒古壊壁参覃㒺象拳想见当时崇奉日无边花雨散诸天野香亭半空栏槛倚云根暇日登临付一罇山上青莲惟见塔水边绿树定知村花枝低拂寻春骑杜宇频伤久客魂过尽芳时游客少一轩风雨送黄昬兰若院传经兰若岁时同绣毂珠帘处处逢花院鸟归深殿磬雨楼人散隔城钟长空淡淡吞平野落日微微见逺峯年去年来人自老空余壊衲挂长松金河寺何处人间六月秋金河寺外水西头坐分游客青天幕醉倒诗仙白玊舟万里南风双老鬓百年心事一沙鸥王侯蝼蚁俱尘土一笑从来万事休赵园佳木千章曲岸南此园閲世似飞禽地幽花晚春兼夏山近岚昏晴似隂溪雨断桥愁渡水樵风吹㡌怯穿林马头纳纳沙边路霜叶浓时忆重寻扈跸万宁宫一声清跸九天开白日雷霆引仗来花萼夹城通禁籞曲江两岸尽楼台柳隂罅日迎雕辇荷气分香入酒杯遥想薰风临水殿五絃声里阜民财扈跸琵琶岭晓拂朱栏满袖风支颐冷望翠微中薄云漏日巖开碧浅露离花涧滴红马散平坡临水聚人来盘路到山穷子云老大无才思懒赋长杨五柞宫拂云坪万叠云山最上头千官影里侍宸游翠巖秀色来天地黄岭岚光上冕旒帐殿影临眠鹿地箫韶声入射熊秋翠华指日东廵狩囘望中原第一州金莲一望金莲五色中离宫风月满云龙向来菡萏香销尽何许蔷薇露染浓秋水明边罗袜歩夕阳低处紫金容长杨猎罢囘天仗万烛煌煌下翠峯和王正之寄逺人生会合少知音一榻高悬肯重寻后日相逢应老大何时一笑共登临三年京国尘埃梦千里故人离别心想见诗来愁擘纸倚栏清快比风襟甲子元日大安早朝阙角苍龙建斗杓衣冠万国大安朝使臣未入分班立殿陛将升按笏招彩殿中间瞻北极丹墀侧畔听箫韶太初甲子天元朔万岁常瞻玊烛调红棃花应制染根日日费天工眼㡳梅花梦不同春色似怜啼夜雨天㤙特许醉春风袖障翡翠余轻碧雪㸃烟脂晕小红汉主蕊宫三十六溶溶和气月明中辕门不寐萧萧传柝月三更欹枕辕门听鼓声战马不肥淮甸草征人愁望歴阳城兵戈荏苒音书絶行李萧条虮蝨生早晚楼船下扬子满天风雨洗蛮荆寄怀不问山林与市朝大都鹏鷃各逍遥归心老去投林鸟壮志春来挂壁弨圣处工夫惟易可闲中日月以琴消十年镜里功名事白髪年来渐不饶赋雪和张子野廵字韵翰林风骨玊为神天遣檐花送酒廵侍从骅骝应白鳯神仙官府不红尘悬知颍尾风流旧不及鳌头句法新天上玊堂谁得见风光衮衮笔头春杨秘监画髙士过闗图三生自是竹林游写出荒寒意外愁世事尽如翻着袜人生刚笑倒骑牛闗山风月诗千首富贵豪华土一丘独有文章磨不得至今图画想风流重阳后雪寄马柔克朝来飞雪白糢煳城郭山川入画图一色干坤还太素万家楼阁化清都狐裘貂㡌将军骑金帐羊羔太尉姝何似吾家正清絶晓窓吟捻冻髭须静阳道中路转山腰歩歩迷髙林浅水下囘溪荞花酿蜜蜂贪腹栢叶储香麝养脐不觉困来寻短歩偶逢佳处入新题何时更到园林寺看徧峯峦处处低题郝运使荣归堂翰墨声名四十年归来还作地行仙柴桑问路陶元亮洛社休官白乐天拄杖扶儿还客拜画图绘老听人传穷秋雨霁陂田出想见骑驴兴渺然游郄家泺山崦人家半夕阳倚墻争看出红妆野泉自入他州界古碣犹存旧姓乡蛇出庙壖神古柳牛寻沙乐憩柔桑蝉声扺死催归骑辜负亭隂一枕凉水际林间杖履香纶巾野服道家粧妇姑䌟纩欣同社翁仲扶笻不出乡拜跪使君嗟老大逢迎地主问耕桑今秋一饱天难必且快新苖雨后凉题近侍局使聚扇早朝携入紫微宫日用都归掌握中运动枢机眞有道巻藏怀袖不言功宸庭永日更番暇水殿微凉侍宴终愿以微躯奉清晏仁声宣播舜絃风张清献公庆八十寿富贵康宁寿八旬明时乞得自由身宦途班列联三事家法中朝第一人疏傅未归东海郡白公独享洛城春籯金换得传经业留与𤣥成赞化钧上方山近西台易夕烟东台占得夕阳偏贪看归鸟过林隙不觉竒峯堕眼前土灶夜烧松叶火石盆晓潄菊花泉丹梯横絶青山路劝子先参鸟道禅题右丞画荷莜图杏花菖叶雨声春甘作明时荷莜身只道乌鸦犹父子岂知蝼蚁亦君臣杖头明月挑周器松下衣冠自舜民好在丹青王右辖解廻枯藁入陶钧送月上人赴少林只臂伽黎不作难将心到处遣人安瓶离汴水秋风冷钖入嵩峯夜月寒箧里赠诗更雨晒囊中施钵对风餐心知拟就东林宿已向林梢荐刹竿登定安阁翚飞髙阁迥凌虚中有盘盘一塔孤千里河山随指顾诸天日月遶弥卢神超㒺象遗身世眼入苍茫一有无便欲乘风游汗漫幡然囘首念南都许州襄城县进嘉禾合㯋应制襄城城下壤歌传驿奏嘉禾到日边颖合周王新雨露亩分黄帝旧山川太平气象聨珠琲明徳馨香列豆笾万国和同归帝治古书愿献补遗编陈州进黄鹦鹉应制陇鸟明时亦效祥天教合侍赭袍黄九重城里骈莺舌百子池边借鹄裳夜臂翠帘条脱市春笼珠殿荔枝香紫宸朝退鸣弰逺偷学山称万岁觞赠磨镜李先生自笑年来白髪公丹砂不肯借颜红分无海上三山药来访人间百岁翁黄渎何曾涴明月青天元不碍𡨕鸿何时相约丹元子便欲因之乗晓风记梦六年京国鬓尘黄一望家山一断肠病后始知谋退晚梦中犹记和诗忙风来竹里娟娟好水过花间冉冉香学道无成还自笑人生习气果难忘登天寿合人间赤日无处避天上云居即寳坊鸟飞无碍长空濶人意自生髙阁凉风来为作不请友午梦径到无何乡黄昏索马出门去犹望东华尘土黄和刘云卿屏山殁后使人悲此外交亲我与雷千里老懐何日写一生笑口几囘开心知契濶留陈土将复登临上吹台目极天低鴈囘处西风忽送好诗来和种竹君家种竹五七箇我亦近栽三数竿两地平分风月破大家留待雪霜看土膏生色叶犹巻客枕梦囘声已寒见此又思君子面何时相对倚栏干送宋飞卿雄豪两妙秀而文不独吾云人亦云贺监早知仙李白薛宣那得吏朱云秋风汴水伤今别明日邠岐与子分瘐李髯雷隔存殁只愁诗垒不能军未能免俗聊从宦遥望孤云忆旧庐不乐径归眞吏隠得闲随分寄僧居关山牢落三年梦行李萧条一束书想见莲花峯下过路人遥指倒骑驴至日次刘云卿韵此生天地一陈人百岁三分过二分老去光隂空惜日愁来世事独看云静中剥复观消长身外荣枯仕纠纷犹有忧时心未已卧听儿诵战塲文百五日独游西园西园启钥起芳尘满眼风光不属春楼阁人非空似旧溪山岁久却成真断桥没板横斜艇古木欹垣碍去轮老去搜诗厌雕斵晚风吹水白鳞鳞题王摩诘画明皇劔阁图劔阁森危隔锦官云间栈路细盘盘天廻日驭长安逺雨滴铃声蜀道难当日六军同驻马他时万里独回銮伤心凝碧池头句有底工夫作画看和钦止河中即事鹳鹊楼前一望时长河寂寞送斜晖人歌人哭几兴废年去年来今是非寒雨渡头人迹断秋风汾水鴈来稀千村万落生烟霭更听砧声暮擣衣弔袁用之卜筑中条四十秋安排佳处近休休隠居境为王官胜仙伯名因少室留架上残书灰烬冷囊中妙药鬼神偷伤心天柱峯头月曾照先生杖履游雪意门巷萧条日易曛豆稭灰欲落江云眼花淡淡初疑见耳重萧萧竟不闻便可一盃平体粟不须六出㸃衣纹慇勤急遣蓬莱使探到梅花破几分栗渔阳上谷晚风寒秋入霜林栗玊干未折椶榈封万殻乍分混沌出双丸宾朋晏罢煨秋熟儿女灯前爆夜䦨千树侯封等尘土且随园芋劝加餐忆橙怅望天涯驿骑尘政须玊甲破芳新可怜虚度梅梢月无计相陪竹叶春三日手香频入梦一年秋好不闗身快须凖备新诗句傥有金苞赠故人射虎眼花百歩透林寒抵死嗔人守九闗只道草中藏白额岂知世上有黄闲才闻父老愁三害倐见熊罴寐一班寄谢咸阳笑黄犬何如雾豹隠南山冬至天时人事不难量消尽羣隂又一阳千里家山凭梦到数茎白髪为愁长老来度日惟经巻病后闗心祗药方六十之年今过五不须苦死问行藏菊水冷云疎木叶黄遶篱目送鴈南翔酒倾桑落林庐静秋入骚人齿颊香人惜后期霑雨露天教晚节傲风霜凭谁寄语陶元亮不为南山兴自长西风吹叶静千林独有幽香伴苦吟细叶宫槐舒碧皱小花佛顶晕黄深谁怜细雨情何限可爱清霜瘦不禁寄语儿曹莫轻折重阳留待伴孤斟九月十一日夜对月无花无酒过重阳转觉闲居兴味长明月岂随人薄厚黄花不逐世炎凉闰年莭晚初过夜老境衾寒知有霜清景唤廻蝴蝶梦起寻竹影据胡牀答赵庆之节使故人别后定何如春鴈来时忽寄书壮岁从军几人在老来分守五年余挂冠无计追𢎞景幞被何时从魏舒遥想西川贤父老𤓰畴闲伴故侯鉏题刘莱州像当年二老赵张俦独许先生第一流异政曾闻山鬼伏直声须问古人求从来走卒知司马到处儿童说细侯惆怅当年旧游处羊昙不肯过西州九日会极目亭孤亭髙压冷云堆九日登临贳酒杯魏国河山残照在梁王台殿野花开鸥从白水明边没鴈向青天尽处囘未必龙山如此会座中三馆尽英才再和秋兴髙于滟滪堆秋光併入阮公盃霜凋蒲劔三稜折雨裂荷衣十字开北鴈逺浮梁水动南云低抱楚天囘前年此日登髙会㸃检唯无短李才过杨太尉坟道傍古塜入荒榛下马摩挲汉八分谁谓皇天无老眼却令大鸟泣孤坟独携一盏霜风酒来酹三峯日暮云李杜就诛钩党起可能天下独伤君过邠州地灵物秀古称雄前有汾阳后范公千古山川形胜地两朝人物画图中一家忠厚余风化七月蚕桑咏女功谁识圣贤遗意在黍离篇末继豳风遥看泾水遶城流下尽坡陀始见州岁暮简书催出塞天寒风雪送行舟坡田井井龟图画山路盘盘篆印缪更欲慇勤访陈迹夜深灯火伴牢愁过庆阳地形占得古金汤感叹当时古战塲父子一家三范帅功名异代两汾阳四山帯郭环天险二水分流会女墻想见公堂无一事临川阁上日飞觞秋雨十月秋霖不出门门前流水似江村墻头新竹大于母砌下老桐今有孙泽鴈背飞惊吹急濠鱼逆上避河浑秋风未得乗槎便拟控扶摇北海鵾白塔松林横截东南野兰若斜连子午庄平楚风烟开鄠杜断碑岁月自隋唐楼头山入诗人座砌下泉分衲子房更欲秦川穷胜槩却从髙塔望云阳过石氏园石氏园亭竹一围眼前胜事只心知幽禽有语能留客流水无情自入池客里岁华将尽日梅边春信独来时醉吟吟后无吟者又得闲闲一首诗上已游西园分韵得兰字与杨礼部携同院诸公赋相逢草草即盃盘谁识吾曹箇里欢燕蹴檐花堕茵席鱼摇波日动栏干无穷照影溪溪柳不住吹香畹畹兰已属清明连上已更容飞盖接鹓鸾跨鳯骑麟玊笋班蹇驴不作杜陵酸已烦蠒纸书陈迹更许仙舟泛碧澜酒令致师严细柳诗朋鏖战剧臯兰遨头却返瀛洲去梦觉扬州鹤背㝟挽刘云卿人物于今叹渺然知君才徳几人全忠言唐介初还阙道学东莱不假年黄壤苦埋经世志青氊未了读书缘西园酬唱空陈迹泪洒南风襞素牋杨尚书宫直雪作拟应制作诗某时在假闻而和之霰雪霏霏㸃玊英玊堂铃索悄寒生也应天上多珂叶无赖人间有化城兎苑因之贤者乐羊羔加以圣之清吾曹安预筹边事且及新年贺太平黄昬陡觉悄寒生漏涩铜壶第几更未放六花齐苑树先留半月抺宫城一陶风俗还纯素尽领干坤入太清应似上方观下界放教双眼一时明二月见梅花不应开处避严冬无頼春寒雪尚封纵使风霜欺尔瘦可能桃李为君容龎眉都尉嗟何晚飞骑将军叹不逢毕竟荣枯无定在此花劝汝倒金钟春寒花较迟吟懐长恨负芳时及至春来雪尚滋榆荚半含椒粒色柳条未变麴尘丝墻隂更觉花开晚水冷应知鴈到迟惭愧蓬莱老仙伯已廻和气入新诗残梅寒梅不作白头新相对依依似故人要伴宾鸿并社燕未随流水与红尘空枝拟折犹堪嗅残蕊重看不厌频自是东皇催鼎食无情风雨不闗春杏花香传微雨隔帘栊十载船不负公愁见余春纷雪白且看初日眩霞红两株副使莺吟里一色新郎马足中投老安能知许事一鞭农事趂春风庆学士叔献七十寿乞得闲身七十余知几初不为鲈鱼胸中幸有平边策林下聊观养性书収拾云山归蜡屐巻藏事业入蓝舆君臣抚髀思颇牧未许先生作隠居小筑龙潭徳不孤卢鸿新有草堂图四朝人物今谁在二老风流与我俱把酒笑谈犹解醉上山筯力不须扶文章不逐年龄改能为开兴作颂无访天宁周老敝䇿羸童负束书清晨渺渺独骑驴乍辞天上尚书履来访云间火士居览镜年年非复我照溪处处得逢渠从今莫讶经过数乞得闲身颇自如春游草荒一径抱村斜日暮初归拜扫车犹有饥鸦来攫肉觇人飞下杜棃花题扇头文书勾引黑甜乡倦枕抛书午梦长梦里棋声惊雨雹觉来窓隙有斜阳平湖戏鸭图平湖飞下蹙双纹翻动江南水底云尽日自来还自去尘埃满眼不如君正觉院斋时一钵僧上堂履声如水度秋窓秋阳满地槐隂薄幽鸟飞来施食幢登嵩顶危蹑嵩山顶上来五髯龙对八仙台不知眼界濶多少直尽黄河一曲廻少林只么西来坐面墻更无一法付神光少林自有吹毛物三十六峯如剑铓石楼月约风期屡往还水声山色石楼间大家也入香山去那箇心如白傅闲御订全金诗增补中州集巻十三御订全金诗增补中州集卷十四钦定四库全书御订全金诗增补中州集巻十四赵秉文六嵩山道中为爱青山懒着鞭吟诗时作鹤头偏蓦然得句惊飞鸟朴簌巖花堕马前屋头山色静无埃竹里柴门水际开惊怪篱中犬迎吠有人知自碧嵩来题南城楼楼上遥看郊外村不须骑马坐平分人家应在青山外时有归牛下白云香巖寺壁一夕秋风变素商萧萧云物换新凉片云不作前溪雨飞过髙城有底忙题扇头魏三句里数声艣秦七词中万㸃鸦好在团团明月底一弯流水几人家三学院对月何年觐佛朝天子各以宝花楼阁俱为问上方银世界不知有此夜寒无祕魔巖铁锁闗藏五百龙文殊游戏作神通山僧要办金刚眼莫谓鱼鰕在此中囘春谷氷崖雪柱道人家谷榜囘春事已夸却恐阳和在泉底未春先发忍冬花登万圣阁中州之山台山髙遍寻五顶无乃劳老去看山无脚力直凭一阁了秋毫马头天外乱山围旷野水边孤塔背层城马头才抹桑干路愁见行人问去程赵桥望天垂旷野初疑合地转深巖忽似穷偶向髙崖闻笑语寒春一带夕阳中渔阳道中盘山曾借上方眠落日苍苍响石泉夜半峯头听鸣鹿半崖松子落堦前逹北京小车日日碾征尘卧即看书坐欠伸露宿风餐二千里青山无处不随人龙山怪松自笑书生骨相穷倒骑驴看两三峯天东稍喜无碑读踏雪还来看怪松东京见梅二月天东冻未苏梅花市骨也清臞一枝萼緑来千里为问东君管得无辽东几家篱落枕江边树外秋明水底天日暮沙禽忽惊起一痕冲破浪花圆北都雪望千山雪尽出樵车一迳云移去似蛇小屋平头虚落里炊烟起处是人家北都小雪边城小雪试年华烟冷貔貅十万家探使不来人半醉将军氊帐卓平沙袭香亭小桥虹影截波光面面荷花镜里粧风月要知无尽藏一亭分作两亭香黄堂公退吏人稀露下西溪鹤未知一榻清香无着处晓风残月独来时锦波亭柳影移隄歩晚凉清溪放闸水泱泱胸中经纬天机锦闲却小亭风露香灵感寺斜廊深院断人行雪聚松中立鸟清僧腊数残门乍启惊飞谇语独含情青青隠隠入烟微一日看山坐水涯何事晚来风截断偶看白鸟过林时鸡鸣山下桥两山相对翠屏开一水中流碍石回桥北桥南路分处红尘一骑日边来和舜元杂诗瘦马龙钟两鬓华敲门避雨野人家门前篱落犹悬路十里晚风吹断霞三五残星阙角东淡黄杨柳月明中贪看稚子收残叶驻马天街满袖风圣安小集松轩却扇风仍好苔迳无花雨亦香门外市声鏖午枕老僧元不下禅牀和子约立春唐虞礼乐岁元新齐鲁中书有大臣泰定三年调玊烛衣冠万国拜王春二青图大青天骥之云仍小青八尺犹龙腾三十年来无汗马不将遗像铸兴陵古北口几家墟落兵戈外数亩荒田谷涧中日暮围塲来野鹿令人长忆笔头公抚州萧寺金风动刹竿西城北斗挂栏干一虫不响夜更静片月未高山已寒燕赐城边春草生野狐岭外断人行沙平草逺望不尽日暮惟有牛羊声北苑寓直柳外宫墻粉一围飞尘障靣倦斜晖潇潇几㸃莲塘雨曾上诗人下直衣玊堂玊堂看到午隂移日薄春闲下直迟悞喜交畨旗脚转隔墻送过小桃枝西溪山垠西北尘沙少水际东南风月寛尽日朱门人不到凫鹥引子傍栏干过邯郸十五年来黍一炊丛台重觅旧题诗而今马上行人老不似当初过赵时临洺聪山洺水送还迎世事浮云几变更白发重来相识尽逢人欲问小时名眞际栢赵州东院庭前栢二百年来屈铁柯莫怪两株纒欲死后来禅客葛藤多滹沱滹沱一箭截天来六月砅雷打土崖一夜北风吹岸柳直从中渡撁船廻涞阳道中石头荦确水纵横人在青山影里行忽悟过溪惊笑语断崖茅屋暮舂声昌平狄梁公庙力扶沧海将頽日目送西山不尽云一邑岂能占惠爱至今天下不名君灵峯院天门划断两崖青拄杖灵峯顶上行一片白云巖下起不教眼力尽东溟燕宦游怜我食官仓赢得青青两鬓苍不会无情双燕子南来北去为谁忙涌云楼雨片云头上一声雷欲到冠山风引囘窓外忽传林叶响坐看飞雨入楼来帘雨风斜不上钩栏干吹湿怕人愁雷声驱雨东山去留下斜阳恰半楼题阎立本职贡图临本周王职贡朝万邦右相丹青古无双好本不应天下独解如明月印千江金犀𠢐面觇天庭王会图中见典刑已了宣威沙漠事更烦右相写丹青墨梅墨师不作胭脂面却恐傍人嫌我眞相逢莫道不相识夏馥从来琢玊人香山山秀薰人欲破斋临行别语更徘徊笔头滴下烟岚句知是香山境里来夏日树木交隂鸟自唿蘧蘧残梦破华胥虚檐一道风如水展尽牀头几叶书太宁吟诗台易州山水甲天下一日太宁如死灰山意似羞人识面雨昬丞相赋诗台楼上楼头四面好风生下与遥山一样平睡起纱㡡欹枕处恰如水底看云行山城过雨怯衣单清暁楼头六月寒却唤奚奴添半臂要乘凉气倚栏干登晋阳阁坡陀势尽晋川开一线汾河掌上来斜日西风倚高阁白鸟飞过天门囘中山会故人三十二年役梦魂故人老尽一身存灯前细雨当时话别后相思谁与论下直绿槐影里鸟唿风退食凉生襟袖中满地绿苔承歩障楸花无蒂落深宫潭上倒影花枝照水明三三五五岸边行今年潭上游人少不是东风也世情日斜飞尽往来尘为怕春愁恋酒樽醉里不知归去晚声留着华门宿王佐宅鞍山柘水事茫茫犹记同游宿上方老大重㝷窓下宿残经挂壁故人亡燕子图一别天涯十见春重来白髪一畨新心知话尽春愁处相对依依如故人祝尔区区万里身锦书囘寄莫辞频而今塞北看双翼多少中原失意人交亲消息两何如满眼兵戈不得书为问南来新燕子衔泥曾复到吾庐送人之河中功名蚁穴梦南柯投老空门不较多试看铁牛无用处横身终古负黄河题李平夫画黄山蹇驴诗图浮光林杪水参差意想先生得句时千古黄山山下路蹇驴不是少人骑三十年前济水东诗中曾识蹇驴翁而今画出推敲势却恐相逢是梦中中秋日郊外遇雨斜风吹雨水生寒荷葢倾珠下芡盘惊起鹭鸶眠不得冲烟飞过蓼花滩登定安阁春风吹袖着栏干薄雾初収雪未残拟折梅花遮逺日愁看直北是长安荥阳古槐荥阳县东千古槐人言曾见汉朝来不知几觉南柯梦直至如今唤不囘新安道中草根啾唧候虫鸣月黑山腰信马行夹路水声长在耳游华山我与青山有旧盟淡云微雨忽渝平朝来自献三峯絶眞令山神不世情仙人仙去有仙掌袖中掷下青芙蓉遗与杨羲书一纸暂留笙鹤驻中峯玊龟山下古仙真许我天台一化身拟把岳莲骑白鹤下看浮世几扬尘河上公庙河上丈人忘姓名一编道徳了一生时来河上观物化投醪欲变黄河清稠桑谷遇雨穷秋雨渡稠桑谷马滑还经险路过骑上小山三十里天教冲雨看黄河济源四絶歌管年年乐太平而今钲鼓替欢声裴公祠下无穷水好乞余波为洗兵祠前缭绕无穷水树杪参差不尽山极目水穷山尽处天台犹在白云间树映楼台水映空溪容林意两溶溶夏山如醉无人画逺处微茫近处浓毶毶云水晓相参寺枕龙蟠十顷潭一径通幽竹深处居人指是侍中庵山行四絶终日看云不忍还马蹄荦确两山间雨声欲到诗人耳云气先蒙一半山漠漠青田鹭啄苔背人飞去又飞囘青山影里衔青稻知自济源枋口来树根系栰水沦漪雨里看山也大奇不见文公陈迹在摩挲苔壁认题诗玊柱峯前紫翠堆道人架竹引泉来穿云络石无人见下赴龙门作怒雷一雨遥望丛林一塔孤蹇驴日转古城隅夜来一雨添新涨潋滟滩头渐欲无和杨尚书之美韵河南夫子两程子要与洙泗继后尘濂溪先生为张本舞雩风里浴沂春东莱两本不朽计读书原委有本因伤哉絶笔大事记读经未了已亡身诸公辨论助怪惊削去训传非人情文公至正本无我吾道初如日月明汉儒俗学欺盲聋独有一士超樊笼君家子云晚治易圣人门戸见重重题刘徳温画湖山丰夏横幅闻道神仙郭恕先曾将清夏画湖山而今笔墨归天上时许刘郎见一班湖山清夏不应丰一迳林隂水石中六月凉生青篛底钓鱼船上一丝风风来山脚水沦涟林影参差舞镜天袖里长安遮日手绿隂多处弄潺湲逺处微茫近处浓岸容林意两溶溶夏山如醉无人画更倩刘郎作几峯题东坡画古栢石图三首荒山老栢枿臃肿相伴丑石反成妍有人披图笑领似不材如我终天年人生散材如散木藁死深山病亦奇放出参天二千尺安用荒藤纒绕为东坡戏墨作树石笔势海上驱风涛画师所难公所易纵有此图无此髙雪望吹面风来受雪寒宝花楼阁五云端船移忽破琼瑶影丹鳯桥边驻马看蝉薄薄秋云两翼轻淤泥脱迹便恢声可能枵腹凉隂底受尽人间风露清三苏帖他年鸿鴈各分飞风雨萧萧有所思犹记读书懐逺驿夜深灯火对牀时君家一日会三苏翰墨人间今古无时向明窓展横幅不须更写徳星图宿朱家寺撤幕风来逺更清窓闲野旷见云生夜深古殿无灯烛画壁时因掣电明金水河金水河边驻马时燕春阁外夕阳微旧时同乐园前水曾照寒鸦几度归晚登太史台云镂残阳一线金西风吹雨破层隂归鸦得红翻背返照依依在逺林市桥市桥落日与坡平返照前湾别舸明不觉城头来暝色囘看天际暮烟生管幼安濯足图道䘮何人识重轻白头不作魏公卿沧浪濯足知君意浊水那能凂我清龎才卿画长江图青山隠隠水悠悠何处长江是尽头欵乃一声人不见忽从天际下归舟净安寺紫蜡梅倩谁传语玊林神莫以时宜鬬斩新只是旧时黄面老而今现作紫金身题伊喇右丞画双鹿忘言老人画双鹿笔力不减东丹王右相丹青乃余事向来勲业扶明昌当年扈从直长杨想见秋山槲叶黄沙外小滩圆似月眼明双鹿噍斜阳坡阳归隠图年过六袠尚蹉跎奈此坡阳归隠何不是不归归未得家山虽好虎狼多九日繁台寺九日登临一散懐繁台寺里插花迥空明衣上波光动知是扁舟泛月来道傍古槐虬枝盘屈尚百尺不肯为人光栋梁六月行人汗如洗尚能于世作清凉昭君出塞图无情汉月解随人羞向天涯照妾身闻道将军侯万戸已将功业上麒麟子卿归汉图节毛落尽始归来白髪龙钟老可哀犹胜生降不归汉将军空有望乡台龎才卿画春山归隠图了无车马到山家门外东风扫落花春入山间人不见无时无处不烟霞游上清宫隂隂垂柳凈朝晖城郭山林果是非歩绕仙坛香露湿紫玫瑰刺罥人衣醮罢琳宫日更长坐看旛影午悠扬幽人唤起青童睡苔迳扫花筠箒香细细薰风淡淡隂过云抛雨上花心黄莺渴咮沾㣲润飞上髙枝作好音细雨薰风未熟梅仙禽啄实下莓苔夏芳将尽无多景红白葵花相背开中牟阳氷篆龙蛇起陆虫蚀木商盘周鼓秦刻余中牟三异今则四断碑残缺阳氷书过杨太尉坟直道从来自不容断碑千载尚尘封潼闗闗下坟三尺清节高于太华峯过长安汉苑秦宫半夕阳年年春色管兴亡灞桥折尽青青柳不为行人也断肠茂陵玊盌苔痕土魏帝金盘月津独有干陵陵上栢年来风雨不能神草堂几家篱落掩柴闗尽在浮岚涌翠间稻壠明边通白水竹梢缺处补青山过咸阳独立桥边望白云摩挲古塜石麒麟千秋万古功名骨尽作咸阳原上尘上林池籞鎻芳尘直抵南山不属人世上千年陵谷变千村桑柘鹁鸪春题东坡与佛印帖鲁公食粥已数月苏子探囊无一钱身后胡椒八百斛尔曹堪笑亦堪怜唿羣鸣鹿麑斑剥落错古锦麚角轮囷生肉芝呦呦谁见羣唿态忆在秋山扈从时露林枫叶动秋山谁道呦呦物性闲同类唿羣更媒祸世间何处不黄间五岳观浏浏清风下曲阿亭亭午影转庭柯帘虚不卷通明处时有流莺趂蝶过夜愔愔小雨一灯荧犹记灵宫夜叩扃绕树惊乌栖不定踏翻栢子落堦庭晓一声鹎鵊唤年芳底事惊回蝶梦长独倚栏干梳白髪满襟清快晓风凉暮移牀坐到晚凉时手弄清泉似小儿古观无人苍栢暗偶看宿鸟暮投枝荔支图雨滴铃声蜀道长都縁一曲荔支香宣和无限丹青手好画当年花石纲栽梅满车饱载梅花供车声咿咿不成弄月落参横画角哀横眠正作梅花梦鸿沟山川依旧霸图空楚汉分沟一玦中金翅鸟王分海立却应莞尔笑英雄游崆峒四絶西隣鸟䑕北朝那泾水东流入大河一上参云亭上望山川满目夕阳多金汤形胜满秦中战鼓惊飞北塞鸿为向崆峒山试道可能髙枕听松风断碑零落任苔封想像当时问道宫烟鎻洞天三十六时人空礼白云中万松声里暮涛寒尽在参云一望间只欠悬流二千尺天风吹下翠屏山题东巖道人读书堂裕之先大夫读书于此东巖其自号也山头佛屋五三间山势相连石岭闗名字不妨从我改更称元子读书山哀李平父平父能诗善画与予为密友妙画清诗絶㸃尘丹青才了已无身钓台即是西州路长使羊昙泪满巾洮石砚何年洮石鸭头绿磨研来伴中书公乞与玊堂挥翰手便应草檄系西戎跋黄华墨竹老可能为竹写真东坡解与竹传神墨君有语君知否须信黄华是可人淡墨闲临谢女真萧然林下自风神世间亦有丹青手只解寻常写市人闰八月十八日会同馆诸公同赋絶句五首一年十二度圆月反觉中秋此夜偏天意自怜风露爽更教明月十三圆闰年都未有新霜探借秋花十日香径约同僚同一醉有花有酒即重阳太平胜事古难幷且尽清欢伴醉醒座中少年三馆秀也知傍有老人星老去追欢强不能少时思酒似痴蝇佩刀左右更相笑我已年来絶爱憎宾主相忘间浊清坐中谈笑杂歌声道人嘿坐无分别总是秋风万籁鸣马上见桃花可怜马上逢春色不得明窓贮石瓶祇恐东风易零落兔葵燕麦又青青列子庙天禄讐书已断编枉将放荡杂真筌如何得似东臯子删却杨朱力命篇东土西天一幻縁先生古佛岂其仙真机指出无生死勘破髑髅未兆前翠微寺南山常爱退之诗未脱云烟润色之要见山光如泼黛更须留待雨晴时南山深鎻翠微宫寺在山南十里东秪朝来衫袖湿不知身在翠微中宿索水楚汉相随京索间路人指㸃旧河闗英雄成败一丘土云自髙飞水自闲平泉店逢夏使穹庐毳服异华风马上相逢一笑同赠我何劳绕朝策贺䦨千里已胸中暮春用寒字韵柳隂彩舰系朱栏楼外秋千搭画杆袚禊人归池馆静吹花风急皱波寒一年芳物已䦨珊年少春愁为牡丹村落人家雨前后蓬窓罩纸䕶蚕寒初闻鴈嘱尔南来新鴈羣封书好寄未归人天涯憔悴多风雪回首中原又一春宿遂初园病身三日园亭主自庆还须把一盃犹胜西隣王学士金门到老不曾来别春年年春去归何处今日须为别一畨把酒问花花不语夜来风雨泪珊珊附图绘宝鑑赵秉文画梅花竹石笔力雄健命意髙古附庶斋老学丛谈金朝学士赵秉文使西夏中途闻夏主殂而囘杨尚书之美以诗戏之云中朝人物谪仙才金节煌煌使夏台得句逢人唾珠玊挥毫落纸散琼瑰一封书贷扬州牧半夜雷轰荐福碑穷达书生畧相似满头风雪却囘来附元好问赵闲闲真赞云周旋于王广道宗平叔之间而独能绍圣学之絶业敛遯于蔡无可党竹溪之后而竟推为斯文之主盟不立崖岸之谓和不置町畦之谓诚不变燥湿之谓定不污泥滓之谓清蔼然温粹见于丹青虽无老成人尚有典型鳯衰无周龙移启魏殄瘁攸属古为悲欷人知为五朝之老臣不知其为中国百年之元气御订全金诗增补中州集巻十四御订全金诗增补中州集卷十五钦定四库全书御订全金诗增补中州集巻十五名家十二人蔡太常珪珪字正甫大丞相松年之子七歳赋菊诗语意惊人日授数千言天德三年进士擢第后不赴选调求未见书读之其辨博为天下第一歴澄州军事判官三河簿正隆三年铜禁行官得三代以来鼎钟彝器无虑千数礼部官以正甫博物且识古文竒字辟为编类官丁父忧起复翰林修撰同知制诰改戸部员外郎太常丞朝廷稽古礼文之事取其议论为多大定十四年由礼部郎中出守潍州道卒有续欧阳文忠公集古録金石遗文六十巻古器类编三十巻补南北史志书六十巻水经补亡四十篇晋阳志十二巻金石遗文䟦尾一十巻燕王墓辨一巻传于世国初文士如宇文太学蔡丞相吴深州之等不可不谓之豪杰之士然皆宋儒难以国朝文𣲖论之故断自正甫为正传之宗党竹谿次之礼部闲闲公又次之自萧戸部眞卿倡此论天下迄今无异议云补金史两燕王墓旧在中都东城外海陵广京城围墓在东城内前尝有盗发其墓大定九年诏改葬于城外俗传六国时燕王及太子丹之葬及启圹其东墓之柩题其端曰燕灵王旧旧古柩字通用乃西汉高祖子刘建葬也其西墓葢燕康王刘嘉之葬也珪作两燕王墓辨据葬名物欵刻甚详野鹰来南山有竒鹰寘穴千仭山网罗虽欲施藤石不可攀鹰朝飞耸肩下视平芜低健狐跃兎藏何迟鹰暮来腹内一饱精神开招唿不上刘表台锦衣少年莫留意饥饱不能随尔辈撞氷行船头傅铁横长锥十十五五张黄旗百夫袖手畧无用舟过理棹徐徐归吴侬笑向吾曹説昔歳江行苦风雪扬槌启路夜撞氷手皮半逐氷皮裂今年穷腊波溶溶安流东下闲篙工江东贾客借余润贞元使者如春风读史夏氏不无衅作孽生妖龙苍姬丁衰期𤣥鼋游后宫天心未悔祸坠此文武功檿弧漏天网哲妇鸱枭同狂童一何愚巧言惟尔从殷鉴不云逺覆车还蹈踪坐令周南诗悲入黍离风君看后庭曲曾笑骊山烽医巫闾幽州北鎭高且雄倚天万仞蟠天东祖龙力驱不肯去至今鞭血余殷红崩崖暗谷森云树萧寺门横入山路谁道营丘笔有神只得峯峦两三处我方万里来天涯坡陁缭绕昬风沙直教眼界增明秀好在岚光日夕佳家山葱茏生处乐此山之间亦不恶他年南北两生涯不妨世有扬州鹤读戍昱诗有作二首我家北潭边溪流卧衡门俗客自不来好客时开尊路人或不知云是渭南村底事半年别此怀谁与论来时缅郊林木末秋未老借箸数归日廼复见冬杪心驰倚门望望我绵绵道惭愧戎子诗在家贫亦好感寓九官名世人制作归一䕫达乐不达礼汉儒言足嗤古人寓意耳结髦持鍜鎚俗子未易识绝艺聊相推坐令编简间亦以专门竒堂堂张长史楷妙世莫知谓予言不信愿视郎官碑风竹如水声好竹风淅淅流水声泠泠吾庐兼有此要是佳友生北窓午梦断冷簟无飞蝇端疑故人至唤作寒泉鸣揽衣起裵徊自笑还自惊无须问形似自可名双清荷香如沉水新荷翠参差十亩藏漪澜临风倚云葢过雨惊珠盘夕阳香四来坐我西䦨干三径未论菊九畹空羞兰聊分海南珍炷之古博山谁能品优劣待以季孟间邻屋如江村斜川一壶玉川东三四家篱落半流水茁茁青蒲芽我为水边游月魄舒晴华隔篱见灯火儿语时纷拏想像泽南州寄兴栖云霞从渠非知音我意亦自嘉保德军中秋定羌城下河南流定羌城上三层楼使君置酒劳行役今夕何夕当中秋孤烟落日明天末汹涌碧云俄暮合惺惺骑马雨中归造物戏人无乃虐紞如戍鼔方三更梦囘一室还虚明出门惊笑遽如许浮云四巻秋天清谁家高㑹搴珠薄笑语声从云外落倦客明朝又短亭行人何似居人乐雪拟坡公韵门外黄昬噪晚鸦瑶尘细逐五云车丰年待作三登兆暮景重开六出花浊酒无人同此兴扁舟有客访谁家明朝试望东林树百尺寒梢倚玉义登陶唐山寺岭外高槐驿路长岭头萧寺俯朝阳定知绝顶有佳处聊与瘦藤寻上方千里好风随野色一轩空翠聚山光道人底事怜行役不惜禅牀坐午凉到广黄河清漳节物似清江不复莼鲈梦故乡歴下果能留太白镜湖端是属知章身随客路常岑寂心与沙鸥共渺茫尚困马蹄三百里小舟聊与过沧浪简王温父昆仲荷钿小小半溪香槐幄隂隂一亩凉飞絮乱将春色晚行云闲属暮山长求田已喜成三径适意眞堪寄一觞君是山隂换鵞手可无杰句傲风光秋日和张温仲韵二首琴里忘忧尽日弹百忧俱息夜初阑青灯把巻逢眞味緑酒倾尊破薄寒月色半留梧影上露华应到菊花团在家须信贫犹好梦想人间行路难照水疎林万木苍迎轩爽气一襟凉有时独听溪舂坐无事方惊昼景长云薄西山聊隐见烟横白鸟去㣲茫可怜骑省多秋思拘士安能识大方和彦及牡丹时方北趋蓟门情见乎辞旧年京国赏春浓千朶曾开共一丛好事祗今归北圃知音谁与醉东风临觞笑我官程逺赋物输君句法工却笑燕城花更晚直应趂得马家红戏杨新城长短亭中竟日忙解鞍初喜水云乡风前列席花钿秀雨后行㕑杏粥香春色纷纷惊过眼歌声故故促传觞蓬莱殿下同年客定笑狂夫老更狂和曹景萧暮春即事瓮头春色开重酎门外春风改裌衣灼灼向来花又笑翩翩几处燕于飞山隂未办羲之集沂上聊从㸃也归节物惊心遽如许却因观化识天机并门无竹旧矣李文饶尝一植之至令寺僧日为平安报其难可知已官舍东堂之北种碧芦以寄意因作长句青君那肯顾寒乡试着葭芦拟汶篁有若何堪比夫子虎贲犹想见中郎色添新雨帘栊好声入微风枕簟凉他日东堂惭政拙只将此物当甘棠春隂城上春隂暗晚空城头山色有无中似闻啼鸟来幽树已有游丝曵好风流水小桥归未得落霞孤鹜兴无穷林花不解东君意邀勒游人未破红初至洛中水北酴醿半欲芳长条十丈更余长春风得得怜羇客借与窓栊六日香霫川道中扇底无残暑西风日夕佳云山藏客路烟树记人家小渡一声㯭断霞千㸃鸦诗成鞍马上不觉在天涯饮陈氏第代主人留客风定息林叶雨晴开夕阳停歌方待月插羽且传觞文举客常满次公醒亦狂更阑君莫去促席就新凉寄通川王倅长夏少人事官闲帘戸深枕凉秋入梦林密翠交隂适欲非吾事谋闲遂此心絶交吾岂敢觅句识知音出居庸乱石妨车毂深沙困马蹄天分斗南北人间日东西侧脚柴荆短平头土舍低山花两三树笑杀武陵溪葵花北墉开处叶森森政以花多负赏音小智区区能衞足孤忠耿耿秪倾心读史伯阳名迹世人知太史成书未免讥不是道家齐物我岂容同传着韩非闾山西风绝境抚孤松千里川原四望通但怪林梢看鸟背不知身到碧云中十三山下村落闾山尽处十三山溪曲人家画幅间何日秋风半篙水小舟容我一蓑闲暮春陌上歌声枕上听秋千梧影两亭亭春风三月正花好晓日一竿初酒醒即事竟日开编乐有余古人妙处不欺予胸中更着五千巻未到汉家城旦书燕山道中三首欵段乘凉未五更徐河十里雾中行前村烟树望不见欲到忽闻鸡犬声独轮车重汗如浆蒲秸芒鞋亦贩商我自行人更怜汝却应达者笑予狂燕南赵北困风埃投宿云居眼暂开明日都门选官路达人羞道见山来太白捉月图寒江觅得钓鱼船月映江心月在天世上不能容此老画图常看水中仙雪谷早行图氷风刮面雪埋屋客子晨征有底忙我欲题诗还自笑东华待漏满靴霜华亭图头无片瓦足无土不犯清波过一生钓得金鳞便归去依然明月大江横画眉曲七首楼外春山几㸃螺楼头望处染双蛾不知深浅随宜否却倩菱花问眼波小阁新裁寄逺书书成欲遣更踟蹰黛痕试与双双印封入云笺认得无纤叶斜横蜀柳条拂成风致自妖娆元和才子才犹拙只对春风咏舞腰画手新翻十样图西廵故事出成都凭君列置华堂上与问丹青解语无龙尾云根玉作纹纹间有月半痕新若为唤取文姬辈分付云窓笔下春未识春愁识晓酲娇啼恰恰似雏莺日高阿母嗔粧晚促画鸦儿转不成时世华粧巧鬬春张卿态度独清新五陵年少多才思数㸃章台走马人附元好问陆氏通鑑详节序中州文明百年有经学有史汉之学通典之学而通鑑则不能如江左之盛唯蔡君内翰正甫珪萧戸部眞卿贡宗室密国公子瑜璹之等十数公号称专门而已近歳此学通行河朔武臣宿将讲説记诵有为日课者故时人稍稍效之巻帙既多艰于传写通都大邑好事家所藏不过三五本而止其余愿见而不可得者多矣温公修此书十五余年虽相业未究而能成百代不刋之典以与左丘明氏并传立功立言皆圣哲之能事在公为无憾特其传与否系学者幸不幸耳歴亭州将张侯晋亨知好此书取陆氏详节且以外记及诸儒精义附益之公所载大政事大善恶备见于此葢有不可胜学者矣以为得之易则学者衆因锓本以传从是而往一邑之令一州之守千人君之长若见而有所得爱而知所慕举而措之施为之间免于面墙之蔽张侯与有力焉侯官偏将军佩金符食大县万家千头木奴足供指使何至就楮墨工营什一耶予惜其私淑之意不白故为道其所以然乙卯秋九月望日太原元某裕之书附图绘寳鑑蔡珪画墨竹学文湖州刘龙山仲尹仲尹字致君盖州人后迁沃州正隆二年进士以潞州节度副使召为都水监丞卒致君家世豪侈而能折节读书诗乐府俱有藴借有龙山集尝于其外孙钦叔处见之叅涪翁而得法者也补归潜志仲尹号龙山辽阳人李钦叔外祖也少擢第终管义军节度副使能诗学江西诸公有梅影诗云五换严更三唱鸡小楼天淡月平西风帘不着䦨干角瞥见伤春背面啼墨梅一十首瘦损昭阳镜里春汉家公主奉乌孙泪痕滴尽穹庐月谁道神香解返魂绝缨人醉烛花残主意方浓未厌欢十五琼儿梳洗薄琵琶才许近帘弹生憎施粉与施朱换骨𤣥都亦自殊疎影冷香题不到梦惊烟雨暗西湖赵郎爱香人不知罗浮山下有佳期春寒彻骨角声起才记参横月堕时君王鳯驾九龙池后辇传唿召雪儿狼籍玉台银烛暗丁香小麝印宫眉钟鼔沉沉度苑墙玉绳初直殿东厢荀妃早发鸡鸣埭残月㣲分烛下粧衡州何处问花光抺月批风只欠香安得江南断肠句为题风雨浣啼粧高髻长蛾满汉宫君王图出按春风龙沙万里王家女不着黄金买画工古绢谁藏谢女眞天寒翠袖一招魂江山嫁尽风流梦雪满氷溪月挂村妙画工意不工俗老子见画只寻香未应涂抹相欺得政自不为时世粧附王若虚滹南诗话杨轩牡丹诗云杨妃歌舞态西子巧谗魂利剑斫不断余妖钟此根东坡咏酴醿以吴宫红粉命意而终之曰余妍入此花山谷咏桃花以九疑萼緑华命意而终之曰犹记余情开此花水仙花以凌波咏仙子命意而终之曰种作寒花寄愁绝是皆以美人比花而不失其为花近世士大夫有以墨梅诗传于时者其一云高髻长蛾满汉宫君王图出按春风龙沙万里王家女不着黄金买画工其一云五换隣钟三唱鸡云昬月淡正低迷风帘不着栏干角瞥见伤春背面啼予尝诵之于人而问其咏何物莫有得其髣髴者告以其题犹惑也尚不知为花况知其为梅又知其为画哉自赋诗不必此诗之论兴作者误认而过求之其弊遂至于此岂独二诗而已东坡眉石砚醉道士石等篇可谓横放而旷逺然亦为未尝去题也而论者犹戒其专力于是则秉笔者亦少贬乎自理日日南轩学蠧鱼隐中独爱隐于书儿嗤妇笑谋生拙不道从来与世疎西溪牡丹为云为雨定成虚醉脸笼娇试粉初举国春风避姚魏换胎天质到黄徐百年金谷凭栏袖三月扬州载酒车我欲禅居净余习湖滩枕石看游鱼秋尽利禄蜗涎壁年华蚁梦槐秋随庭树老寒逐鴈声来养性论三适分愁咏七哀闭门人客少书籍遶牀堆晚隂歳涝饶秋雨云寒结暝隂晚芳留冻蝶疎木立饥禽闲觉交游减衰从老病寻安眠恐徼倖底用説初心冬日刁骚短髪镊还生镜里形骸只自惊睡枕食盘翻歳月头风股痺识隂晴鸠栖任笑谋生拙兔简难忘照眼清不用暖炉公库酒试容拥被听鸡声寒夜漏声穿竹夜霜清尽着工夫伴短檠睡足梅花半梢月虚徐老鼻觉香生秋日东斋一区寂寞子云家便腹那能贮五车筋力只今如老鹤笔头新爱绾秋蛇树间风定叶漫径篱外雨寒梅着花胜日一尊能共客更须官鼔候晨挝窓外梅蕾二首玉儿秀稺云幄藏鼻观已觉缾水香过眼空花均一寓十分春色属秋堂细蕾初看柳麦肥春风得得遶窓扉道人方作玊溪梦石坞竹桥风雪飞初秋夜凉小虫机杼月西厢风雨才分半枕凉白髪自疎河汉梦一瓶秋水玉簪香谢孔遵席后堂画山水图家在龙沙弱水东朅来尘世笑春风都将天外蓬壶景漏作人间书手工玉腕雪廻犀管细寳煤香散鳯绡空只应大地山河影常记飞鸾下月中别墅二首墙根雨大土花碧秋笋寒添一两茎爱买僻书人笑古痛憎俗事自知清黄花催织钿钿出白髪欺人故故生饘粥年来我稍具厌随鞍马逐浮名风雨驱寒入敝裘闲斋气味冷飕飕年华过眼惊飞鸟利禄催人窘督邮灶下旋添温炕火牀头剩买读书油可人谁似黄夫子着意裁诗寄四休龙德宫碧栱朱甍面面开翠云稠叠鎻崔嵬连昌庭槛浑栽竹罨画溪山半是梅藻井香销尘化网铜栏秋涩雨留苔只应千古华清月狼籍春风媿露台酴醿相看绝似好交友着眼江梅季孟中海窟笙箫来鹤背月林氷雪绕春风满前玉蘂名犹重特地棃花梦不同安得涪翁香一瓣种成聊供小南丰夏日牀头书册聚麻沙病起经旬不煮茶更为炎蒸设方畧细烹山蜜破松花不出好诗读罢倚团蒲唧唧铜缾沸地炉天气稍寒吾不出氍毺分坐与狸奴一室老来湖海媿陈登只有头须未是僧坐对黄昬钟鼔定竹根吹火上吟灯补元遗山续夷坚志仲尹为赞皇尉一日晨至山寺见壁上题诗墨尚未干诗云长梢叠叶正飕飕枕底寒声为客留野鹤不归山月堕独眠滋味五更秋问僧言一客年可六十许风神奇峭昨夜寄宿题此亟踪迹之客方坐大树下刘前揖问姓名不答但指酒索饮饮稍洽以经传疑事质之悉所未闻日将夕刘与吏卒皆大醉及醒失客所在御订全金诗増补中州集巻十五御订全金诗增补中州集卷十六钦定四库全书御订全金诗增补中州集巻十六黄华山主王庭筠庭筠字子端熊岳人父遵古字仲元正隆五年进士仕为翰林直学士才行兼备道陵所谓昔人君子者也子端早有重名大定十六年甲科文采风流照映一时歴州县用荐者供奉翰林承安中为言事者所累谪郑州幕官未几复应奉稍迁修撰卒官年四十七子端诗文有师法高出时辈之右字画学米元章其得意处颇能似之墨竹殆天机所到文湖州已下不论也平生爱天平黄华山水居相下十年自号黄华山主有集传于世其殁也道陵有诗悼之其引云王遵古朕之故人也乃子庭筠复以才选直禁林者首尾十年今兹云亡玉堂东观中无复斯人矣其家以遗文来上寻绎之久良用怆然诗不録屏山故人外传云子端大家子风流醖借冠冕一时为人眉目如画美谈笑俯仰可观外视若简贵人初不敢与接一见之后和气津津溢于眉宇间又其折节下士如恐不及茍有可取极口称道之故人人恨相见之晚也子万庆字僖伯诗笔字画俱有父风仕为行部尚书省左右司郎中犹子明伯幼歳学书书家即称赏之倜傥无机膂力絶人曾有诗云钓鳌公子铁心胸兴在三山碧海东千尺云帆已高揭不知何日得秋风卒于邓州年未四十也补金史庭筠初仕恩州军事判官再调馆陶主簿召试馆职中选御史台奏庭筠在馆陶尝犯赃罪不当以馆阁处之遂罢乃卜居彰德买田隆虑读书黄华山寺因以自号是年十二月上因语及学士叹其才乏叅政守贞曰王庭筠其人也三年召为应奉翰林文字命与秘书郎张汝方品第法书名画遂分入品者为五百五十巻五年八月上顾谓宰执曰应奉王庭筠朕欲以诰诏委之其人才岂易得近党怀英作长白山册文殊不工闻文士多妬庭筠者不论其文顾以行止为訾大抵读书人多口颊或相党昔东汉之士与内官分朋固无足怪如唐牛僧孺李德裕宋司马光王安石均为儒者而互相诋毁何耶遂迁庭筠为翰林修撰扈从秋山应制赋诗三十余首上甚嘉之明年卒所着有丛辩十巻文集四十巻暮年诗律深严七言长篇尤工书学米元章尤善山水墨竹云杨祕监下槽马图龙眠悔画马政恐堕马趣我今破是説试下第一句道人三昧手游戏万象具万象初莫逃毕竟无所住譬如大圆镜照物随其遇少焉物四散影果在何处杨侯具此眼透脱向上路万马落人间盖证龙眠误书西斋壁世事云千变浮生梦一场偶然携拄杖来此据胡牀有雨夜更静无风花自香出门多道路何处觅亡羊八月十五日过泥河见鴈家在孤云落照间行人已上鴈门闗凭君为报平安信才是云中第一山示赵彦和四柳危亭坐晚隂殷勤鸡黍故人心儿孙满眼田园乐花木成隂歳月深十亩苍烟秋放鹤一帘凉月夜横琴家山活计良如此归兴秋风已不禁大安寺试院中寒食东风日日涨黄沙供佛牀头始见花寒食清明好时节年年憔悴独离家狱中赋萱沙麓百战塲舄卤不敏树况复幽圄中万古结愁雾寸根不择地于此生意具婆娑緑云杪金鳯掣未去晚雨沾濡之向我泫如诉忘忧定漫説相对清泪雨狱中见燕笑我迂疎触祸机嗟君底事入圜扉落花吹湿东风雨何处茅檐不可飞偕乐亭日暮西风吹竹枝天寒杖履独来时门前流水清如镜照我星星两鬓丝野堂二首緑李黄梅绕屋疎秋眠不着鸟相唿雨声偏向竹间好山色渐从烟际无云自知归鸟自还一堂足了一生闲门前剥啄定佳客檐外孱颜皆好山韩陵道中石头荦确两坡闲不记秋来几往还日暮蹇驴鞭不动天教仔细数前山絶句竹影和诗瘦梅花入梦香可怜今夜月不肯下西厢孙氏午沟桥亭闲来桥北行偶过桥南去寂寞独归时沙鸥晚无数送士选山东外台判官秋天寥廓使星明光动山东七十城玉署文章厌闲冷绣衣风采试澄清人随白鴈霜前到诗绕青山马上成才力如君君未老只愁无地避功名张礼部溪山眞乐图悠悠春天云想见平时闲朝游溪桥畔暮宿山堂间澹然不知愁亦复忘所懽出山初无心既出还思山人间待霖雨欲归良独难山堂怅何许萧萧松桂寒内乡浙江张浮休洼尊为二兄赋巖花覆我酒酒面照幽妍风如惜花影不肯生㣲涟空山悄无人花枝自留连怀人成独醉日暮山苍然超化寺隔竹㣲闻钟磬音墙头脩緑冷隂隂山迎初日花枝靓寺裹清潭塔影深吾道萧条三已仕此行衰病独登临简书催得匆匆去暗记风烟拟梦寻舍利塔苍山亭亭如覆盎佛塔东西屹相向林头朝日射重檐黄金丹砂照滉瀁中华此塔第十五图记所传知不妄智慧薫成舍利罗夜半竒芒时一放想见当时阿育王麾叱神工鞭鬼匠云车瘴海挽炎沙沙底黄扬三万丈石排方面追琢成铁锢瘦中腰鼔样功夫精密业长久位置尊严气高张地皮浮水肤寸许旱溢与之俱下上崧山归山夏秋雨雨潦从衡歳相盪天龙围䕶夜叉守终劫不敢生波浪塔前树秀老不死树下水流多益壮再拜初尝一勺甘洗我三生烦恼障夏日西窓近事杳如梦北客穷愁日抵年花影未斜猫睡外槐枝犹颤鹊飞边中秋虚空流玉洗世界纳氷壶明月几时有清光何处无人心但秋物天下近庭梧好在黄华寺山空夜鹤孤被责南归至中山短辕长路兀呻吟行李迟迟日益南亲老家贫官职重恩多责薄泪痕深向人柳色浑相识着雨花枝半不禁囘首觚稜云气隔六年侍从小臣心送子贞归辽阳青峭江边玉数峰烟梳雨沐为谁容到时为向山灵道归意如君一倍浓采莲曲南北湖亭竞采莲吴娃娇小得人怜临行折得新荷叶却障斜阳入画船秋郊瘦马踏晴沙微风度陇斜西风八九月疎树两三家寒草留归犊夕阳送去鸦隣村有新酒篱畔看黄花忆漍川极目江湖雨连隂甲子秋青灯十年梦白发一扁舟夏日檀栾倒景砚波清注了黄庭谱鹤铭且喜过门无褦襶却怜涴壁有宁馨河隂道中二首棃叶成隂杏子青榴花相映可怜生林深不见人家住道上唯闻打麦声㣲行入麦去斜斜才过深林又几家一色生红三十里际山多少石榴花邺南城注雨瓦沟邺城之南青雀来五楼突兀肩三台胡桃万瓦净如水春隂不敢生莓苔檐雨䦨千三百尺多年雨啮空阶石繁华已逐水东流断甓时从耕者得可怜此君落君手爱之不博连城璧钖花如雪错菱花小字兴和犹可识晴窓拂拭支桐君上下一般蛇蚹纹哀蝉遽止不成弄千古雨声愁杀人附彰德志邺中记曰北齐起邺南城屋瓦皆以胡桃油油之光明不藓筒瓦用在覆故油其背版瓦用在仰故油其面筒瓦长二尺濶一尺版瓦之长如之而其濶倍今得其眞者当油处必有细纹俗曰琴纹有白花曰钖花传言当时以黄丹铅钖和泥积歳久而钖花乃见古砖大者方四尺上有盘花鸟兽纹千秋万歳字其纪年非天保则兴和葢东魏北齐也又有砖筒者花纹年号如砖内圆外方用承檐熘亦可为砚邺人有言曰铜雀瓦砚体质细润而坚如石不费笔而发墨此古所重者而今绝无葢魏去今千有余年若此物者毁碎无存矣齐砖至今未及千年村夫剖土求之聚衆踰年不得邺民乃伪造以绐逺方王荆公诗曰吹尽西陵歌舞尘当时屋瓦始称珍甄陶往往成今手尚托虚名动世人宋刺史李琮尝言元丰初于丹阳邵不疑家得唐丙申歳元次山家藏邺城古砖砚背有花纹及万歳字与邺中记合又曰大魏兴和二年造则唐贤所珍已出于南城矣金袁辅之得邺南城注雨瓦筒以之支琴王庭筠为之赋诗云云登林虑南楼二首殿阁偏宜落照间倚天无数玉潺湲黄华墨灶知名寺荆浩闗仝得意山游子也如红树老残僧偶与白鸥还人生见説功名好不博南楼半日闲戸牖凭高可散愁石田碁布青林稠西山万古碍新月南风六月生凉秋见説官闲百无事不妨客至一登楼扬州骑鹤亦何有诚哉不负三年留黄华亭五首帝遣名山䕶此邦千山瑟瑟嵌西窓山僧乞与山前地招客先开四十双附元陶宗仪辍畊録尝读金黄华老人诗有招客先开四十双之句殊不可晓近读云南杂志曰夷有田皆种稻其佃作三人使二牛前牵中压而后驱之犂一日为一双以二乏为巳二巳为角四角为双约有中原四亩地则老人之诗意见矣手拄一条青竹杖眞成日挂百钱游夕阳欲下山更好空林无人不可留王母祠东古佛堂人传栋宇自隋唐年深寺废无人住满谷西风栗叶黄挂镜台西挂玉龙半山飞雪舞天风寒云直上三千尺人道高欢避暑宫附谢榛诗説金王庭筠黄华山绝句云挂镜台西挂玉龙半山飞雪舞天风寒云直上三千尺人道高欢避暑宫边华泉谓诗及行草皆入化矣道人邂逅一开颜为借笻枝䇿我孱幽鸟留人还小住晚风吹破水中山栖霞观偶寻溪水到仙宫身世浑疑是梦中风动霓旌高缥缈烟笼瑶树郁青葱㑹闻白鹤归华表试为丹砂问葛洪明日维舟重相访桃花满路失西东曲水园山隂禊事记兰亭珠玊琳瑯照眼明曲水至今无好客一觞还自契幽情法华台坱圠有同色雪深云未开终南晴夜月彷彿似登台道村楼阁明丹垩杉松振老髯僧迎方拥帚茶细旋添盐题马光尘画珠璧佳城下丹青败藳间残年两行泪绝笔数重山附王庭筠五松亭记林虑西山横絶百里隐然犹卧龙谼峪为首天平为嵴黄华为脇鲁门为尾迤逦而北去退而望之半天壁峙疑若无路葢穷探其肺腑益深而益竒黄华之佛祠天平之道宫今为墟矣惟谼峪寳巖寺为独完寺创于高齐天保初至本朝泰定中寳公革为禅居钟鼓清新林泉改色始为天下闻寺李辅之丞此邑也初入寺爱之不归久之叹曰寺固美矣然树林䝉密屋宇蔽亏而游目骋怀者有所未尽必也当得其全遂绝溪而南陟南山而东下临断壑有平地数寻若坛址然乔松五章挺立其侧山僧曰此地名五松亭旧矣而实未尝有亭焉岂前人欲有为而未遑者欤其或者有所待欤辅之笑曰此留以遗我也于是经之营之未几断手檐桷翼然出于苍髯之闲亭则维新名则仍旧戊申之春庭筠尝一到亭上其东则山门呀如川阜逶迤乍明又晦灭没无际其北则巍堂修庑隆楼杰阁併列层见涧竹巖花上下为容正如闗仝范寛辈图画得意处其西北诸山缭然窈然斩然崒然旁立向背俯仰吞吐连绵络绎呈巧献怪大畧皆退之南山诗中所谓或如云云者而诗尚未尽也乃知辅之之善发其秘此亭得全而有功于此山也吾歴山多矣求其竒秀与此比者才一二数即山中求之其华妙隐巧与人意会者亦无如此亭焉加我数年㛰嫁事毕归为亭之主人看夕月之龙蛇听夜风之琴筑便当不减陶隐居溪水在此吾不食言辅之乞吾为记吾于是山已结是缘虽不吾乞而为之附元好问王黄华墓碑泰和壬戌冬内翰王公卒于京师道陵雅知公家无余财将无以为葬也诏有司赙钱八十万以给襄事求生平诗文藏之秘阁未几以御制诗赐其家盖公门阀人品器识文艺一时名卿材大夫少有出其右者上意亦恨其得之晚而用之者百未一试也故殷重嗟惜之如此公讳庭筠字子端姓王氏家牒载其三十二代祖烈太原祁人避汉末之乱徙居辽东曹公特征不应隐居终身其后辽东亦乱子孙散处东夷十七代孙文林仕高丽为西部将殁于王事又八世曰乐德居渤海以孝闻辽太祖平渤海封其子为东丹王都辽阳乐德之曾孙继逺仕为翰林学士因迁家辽阳继逺孙中作使咸饬避大林延之难迁渔阳咸饬孙六宅使恩州刺史叔宁迁白霫六宅生永寿居韩州辽天庆中迁盖州之熊岳县遂占籍焉永寿之长子政事金朝官至金吾衞上将军建州保静军节度使保静之中子遵古字元仲正隆五年进士仕为中大夫翰林学士文行兼备潜心伊洛之学言论皆可纪述明昌应诏有昔人君子之目子孙以昔人名所居之山而君子名其泉所为志也中大夫四子庭玉庭坚次即公太师南阳郡王张公浩之外孙生未朞视书识十七字六歳闻父兄诵书能通大义七歳学诗十一歳即工赋读书五行俱下日记五千余言涿郡王公翛然风岸孤峻少所许可一见公以国士许之弱冠擢大定十六年甲科释褐承事郎恩州军事判官临政即有能官之誉郡民邹四者谋为不轨事觉逮捕千余人而邹四者窜匿不能得朝廷遣大理司直王仲翰与公治其狱公以计获邹四分别诖误坐预谋者十二人而已再调馆陶主簿公蚤有重名天下士夫想闻风采谓当一日九迁乃令碌碌常选限于贤愚同滞之域簿书期㑹随俗俯仰殊不自聊秩甫满单车径去卜居隆虑周览山川以为西山横截千里隐然如卧龙起谼峪天平黄华至鲁般门龙之首嵴肋尾皆具而黄华蔚然涵浓秀之气山有慈明觉仁二寺上下相去不半里所西抵镜台直鸡翅洪之悬流幽林穹谷万景坌集一水一石皆崑阆间物顾视尘世殆不可一日居也乃置家相下买田隆虑借二寺为栖息之地时往啸咏若将终身焉晋人庾衮隐居义阳仅见于传记黄华虽胜绝而近代无所知名至于高贤题咏亦罕及之自公来居以黄华山主自号兹山因之杰出太行之上人境俱胜于公见之山居前后十年得悉力经史务为无所不闚旁及释家尤所精诣学益博志节益高而名益重明昌初用荐者以书画局都监召俄授应奉翰林文字同知制诰迁翰林修撰坐为言事者所累出为郑州防御判官承安初继丁内外艰哀毁骨立几至不起四年起复应奉翰林文字太和元年复翰林修撰扈从秋山应制赋诗至三十余首宠眷优异盖将大用朞年罹此不幸春秋五十有二实二年十月之十日也官至承务郎绯衣银鱼夫人张氏亦太师女孙子男三人万安万孙万吉皆早卒女三人长曰从净㓜为女冠公没后以能诗召见特加敬异次曰琳秀入侍掖庭季女㓜在室公既无子以弟庭淡之次子万庆为之后以䕃补官至行尚书省左右司郎中文章字画能世其家孙某曾孙某尚㓜公仪观秀伟善谈笑俯仰可观外视若简贵人初不敢与之接一见之后和气津津溢于颜间殷勤慰借如恐不及少有可取极口称道他日虽百负之亦不恨也从之游者如韩温甫路元亨张晋卿李公度所引见如闲闲赵公内翰冯公屏山李公皆文章鉅公下者犹不失为名士世以知人许之为文能道所欲言如文殊院斵琴飞来积雪赋及汉昭烈庙碑文等辞理兼备居然有台阁体裁暮年诗律深严七言长篇尤以险韵为工方之少作如出两手可为知者道也有藂辩十巻文集四十巻传于世世之书法皆师二王鲁直元章号为得法元章得其气而鲁直得其韵气之胜者失之奋迅韵之胜者流为柔媚而公则得于气韵之间百年以来公与黄山闲闲两赵公人俱以名家许之画鉴既高又尝被旨与舅氏宣徽公汝霖品第秘府书画因集所见及士大夫家藏前贤墨蹟古法帖所无者摹刻之号雪溪堂帖一十巻至于笔墨游戏则山水有入品之妙墨竹殆天机所到文湖州以下不论也毎作一幅必以千文为号不肯轻以予人闲闲有上公诗云李白一杯人影月郑䖍三絶画诗书冯内翰挽章云诗名摩诘画絶世人品右军书入神人以为实録云癸丑夏六月某客燕中万庆为言先公之殁四十余年矣南北䘮乱初无归故乡之望衰年乃得洒扫坟墓丘木已老而旌纪寂寥某死不得瞑目矣今属笔于子幸有以惠顾之某不敏自初学语先夫人教诵公五言志学以来知慕公名德盖尝梦寐见之虽不迨指授至于不腆之文亦从公沾丐得之已尝不自揆度为先正寿国文贞张公闲闲赵公内相文献杨公碑矣有如我公乃不得着金石传永久顾安所逃乎乃勉为论次之而系以铭铭曰山立兮扬休元精兮当中冠名士兮中朝隐隐兮隆隆明昌天开文治昭融婉娈龙姿孰云之从望公修门剑佩从容行人㑹盟常伯秩宗闲燕论思衮职弥缝顾曷任弗胜而铅椠是供生材实难间气所钟有物妬之随以祸攻白驹忽其过隙乃欲立九闗而上通诗至䕫州而僊文以潮阳而雄假公千歳宁阨以穷研摩于韩杜之后宜愈困而愈工养吾栋而先伐果奚贵乎楠松谓公不遇耶独简在乎渊衷谓公为遇耶方积累之为功畀镃基而夺之而无庸计夫乖逢马鬛兮蒿蓬摧熊岳兮天之东望倒影兮不及抱明月兮长终泽畔行吟俯水伯之幽宫裵徊故都而不忍诀写孤坟于廻风谪傅长沙蟊贼内讧邈前席之不再俄占书之告凶惟大患苦身兮羌今昔之攸同我作铭诗并以慰公使不幸而为屈贾其何以释𤣥壤之遗恫附续夷坚志王子端内翰泰和中赋残菊云幽花寂寞无多子办与黄蜂实蜜牌葢绝笔也王勉道作輓诗故有幽花絶笔更伤神之句附滹南诗话诗人之语诡谲寄意固无不可然至于太过亦其病也山谷题惠崇画图云欲放扁舟归去主人云是丹青使主人不告当遂不知王子端丛台绝句勐拍䦨干问兴废野花啼鸟不譍人若譍人可是怪事竹庄诗话载法具一聨云半生客里无穷恨告诉梅花説到明不知何消得如此昨日酒间偶谈及之客皆绝倒也附静斋至正遗编王黄华翰墨名于金源时人比之东坡得之者颇珍重其价至至元戊寅夏在溧上时予见一伶人来自中原得一词云钓鱼船上谢三郎双鬓已苍苍蓑衣未必清贵不肯换金章汀草外浦花旁静鸣榔自来好箇渔父家风一片潇湘字体瘦劲不过北方遗气初无书法至正己亥秋又见浙东帅府令史李某者北方人家有黄华纸上所书大字字体颇类小米之飘逸但与向之所观山谷牋所写不同未知孰是附宋濂题王黄华诗藳予在江乘偶见黄华山主王庭筠子端诗藳三首一首绝句次彦高问疾韵二首七言律次许子靖题光华堂韵彦高当是翰林待制吴激子靖名安仁二公皆当时知名之士子靖登第葢先子端九年而彦高与子端之父遵古游尤号前辈今观其劳问酬答所以敦忘年之契甚至此在二公固为盛德而子端文采藴借为一时之所景尚者于斯亦可槩见矣子端熊岳人官至翰林修撰字法初倣元章谪郑州后气象横放自成一家予甚爱之故识其后或曰彦高与子端相去颇逺恐或别是一人余亦未能深知之也附宋濂题王庭筠秋山应制诗藳云金源之制每歳以正月幸春水九月幸秋山五日之间羣臣一进起居表其严慎如此之至者志非在于畋游将修兵政而纾民赋也道陵如蓟门至秋山河东王庭筠以翰林脩撰扈从左右应制赋诗三十余篇甚被奨眷葢自大定以来累洽重熙文物声名可拟汉唐故其一时君臣遇合天施地受雨露无际縁物引兴浃于太和此乃金极盛之时自当时言之孰不效上林羽猎以侈大荣观而庭筠乃能以秋山不合围为风则庭筠者亦良士也哉此巻庭筠所具之藳惟十四首而逸其大半诗序中所谓九日正泰和元年九日丙辰然道陵以是月七日甲寅发京师二十九日丙子至自秋山道涂所歴凡二十有三日其幸香林平顶山温泉等什皆可以次而推至若牡丹酴醾松影三诗则不知作于何时按庭筠以明昌三年供奉翰林八月迁脩撰未几谪郑州防御判官承安四年复起为应奉翰林文字泰和改元又转脩撰明年遂亡寿甫四十七尔诗题既曰奉旨而作虽不能必于何年其决在禁林之日矣按春水秋山初无定处洪皓续松漠纪闻谓去国数百里逐水草而居处也附金史舆服志从春水之服则多鹘捕鵞杂花卉之饰从秋山之服则以熊鹿山林为文附名山记黄华山在彰德府林县西二十里隆虑山内山有三峯名仙人楼玉女台鲁般门其顶突出云表名摩云峯连峙若屏名连屏峯羣峯磊落如仙人聚集名聚仙峯下有黄华峪北巖出瀑布又有抱犊冈马鞍山栖霞谷景颇幽胜金王庭筠有诗云云石刻俱存葢庭筠尝隐于此也附解缙书史会要庭筠南宫之甥其书法传子澹游及张天钖附六研斋三笔庭筠书法沉顿雄快与南宋诸老各行南北元初巙子山诸人不及也附画史㑹要黄华老人善山水古木竹石上逼古人论者谓胸次不在米元章下附元王恽跋黄华墨蹟予观公书多矣曰黄华山主者葢公中年笔也其格调步趋要本二王气韵萧散得元章之胜劲厉初不逮之然如王谢子弟以生长见闻犹足以超人羣也殷溪云又题黄华与李彦明太守一十三帖后此数帖葢公官翰林时书也至有饥寒之厄近在旦夕又云收拾扈从秋山贫家至甚不易令人披读可胜叹惋当明昌向文之世公以文采风流照映一世其窘迫乃尔岂官散禄薄未为道陵所知不然贫乃士之常事造物者庸玉汝于成邪至于文翰之妙如荆金和璞自有定价不待称而重也屏山李纯甫纯甫字之纯𢎞州人承安年进士仕至尚书右司都事为举子日亦自不碌碌于书无所不闚而于庄周列御寇左氏战国䇿尤长文亦畧能似之三十歳后徧观佛书能悉其精㣲既而取道学书读之着一书合三家为一就伊川横渠晦庵诸人所得者而商畧之毫发不相贷且恨不同时与相诘难也性嗜酒未尝一日不饮亦未尝一饮不醉眼花耳热后人有发其谈端者随间随答初不置虑漫者知所以统窒者知所以通倾河泻江无有穷竭好贤乐善虽新进少年游其门亦与之为尔汝交其不自贵重又如此迄今论天下士至之纯与雷御史希颜则以中州豪杰数之子仝字稚川今居鎭阳补归潜志李翰林纯甫字之纯𢎞州襄隂人祖安上尝魁西京进士父采仲文卒于益都府治中公幼颖悟异常儿初为词赋学后读左氏春秋大爱之遂更为经义学踰冠擢高第名声郁然为文法庄周左氏故其辞雄竒简古后皆宗之文风由此一变又喜谈兵慨然有经世心泰和南侵两上疏䇿其胜负章宗咨异给送军中后多如所料宰执竒其文荐入翰林北方兵起又上疏论事不报宣宗南渡再入翰林时丞相珠赫高琪擅权擢左司都事公审其必败以毋老辞去俄而高琪诛死识者智之再入翰林连知贡举正大末由取人踰新格出倅坊州未赴改京兆府判官卒于南京年四十七公为人聪敏于学无所不通少自负其材谓功名可俯拾作矮栢赋以诸葛孔明王景畧自期由小官上万言书援宋为证甚切当路者以迂濶见抑士论惜之中年度其道不行益纵酒自放无仕进意得官未尝成考旋即归隐居闲与禅僧士子游惟以文酒为事啸歌袒裼出礼法外或饮数月不醒人有酒见招不择贵贱必往往輙醉虽沉醉亦未尝废着书至于谈笑怒骂灿然皆成文理天资喜士后进有一善极口称推一时名士皆由公显于世又与之拍肩尔汝忘年齿相懽教育抚摩恩若亲戚故士大夫归附号为当世龙门尝自作屏山居士传末曰雅喜推借后进如周嗣明张㲄李泾王权雷渊余先子姓名宋九嘉皆以兄唿而居士使酒玩世人忤其意輙嫚骂之皆其志趣也其自赞曰躯干短小而芥视九州形容寝陋而蚁蝨公侯语言蹇吃而连环可解笔札迂滞而挽回万牛宁为时所弃不为名所囚是何人也邪吾所学者净名庄周晚自类其文凡论性理及闗佛老二家者号内藳其余应物文字如碑志诗赋号外藳盖拟庄子内外篇又解楞严金刚经老子庄子又有中庸集解鸣道集解号中国心学西方文教数十万言尝曰自庄周后惟王绩元结郑厚与吾此其所学也毎酒酣歴歴论天下事或谈儒释异同虽环而攻之莫能屈世岂复有此俊杰人哉补归潜志李屏山雅喜奨荐后进毎得一人诗文有可称必延誉于人然颇轻许可故赵闲闲尝云被之纯坏却后进然屏山在世一时才士皆趋向之至于赵所成立者甚少惟主贡举时得李钦叔献能尝以文章荐麻知几九畴入仕至今士论归屏山也补归潜志明昌承安间作诗者尚尖新故张翥仲杨由布衣有名召用其诗大抵好浮艶语如矮戸小窓寒不到一炉香火四围书又西风了却黄花事不管安仁两鬓秋又号张了却刘少宣尝题其诗集后云枫落吴江眞好句不须多示郑参军盖讥之也南渡后文风一变文多学竒古诗多学风雅由赵闲闲李屏山倡之屏山幼无师传为文下笔便喜左氏庄周故能一扫辽宋余习而雷希颜宋飞卿诸人作古文故复往往相法效不作浅弱语赵闲闲晚年诗多法唐人李杜诸公然未尝语于人巳而麻知几李长源元裕之辈鼎出故后进作诗者争以唐人为法也补归潜志李屏山教后学为文欲自成一家每曰当别转一路勿随人脚跟故多喜竒怪然其文亦不出庄左柳苏诗不出卢仝李贺晚甚爱杨万里诗曰活泼刺底人难及也赵闲闲教后进为诗文则曰文章不可执一体有时竒古有时平淡何拘李尝与余论赵文曰才甚高气象甚雄然不免有失支堕节处盖学东坡不成者赵亦语余曰之纯文字止一体诗句一向去也又赵诗多犯古人语一篇或有数句此亦文章病屏山尝序闲闲集云公诗往往有李太白乐天语某辄能识之又云公谓男子不食人唾后当与之纯天英作眞文字亦隂讥云雪后玉环晕月蟠长虹飞沙巻土号隂风黄云羃羃翳晴空屋头唧唧鸣寒虫天符夜下扶桑宫𤣥㝠震怒鞭鱼龙鱼龙飞出沧海底咄嗟如律愁神工急㪺北斗卷云汉凌澌卷入天瓢中椎璋碎璧纷破碎六花剪出寒珑璁翩翾作穗大如手千竒万巧难形容恍如堕我银沙界清光缟夜寒朣胧肝肠作祟耿无寐试把往事闲追穷男儿生须衔枚巻甲臂琱弓径投虎穴䇿竒功不然羊羔酒涨玻璃钟侍儿醉脸潮春红谁能蹇驴駞着灞陵东骨相酸寒愁煞侬屏山正吐黄虀气笑倒座间亡是公赤壁风月笛图钲鼓掀天旗脚红老狐胆落武昌东书生那得麾白羽谁识潭潭盖世雄裕陵果用轼为将黄河倒卷湔西戎却教载酒月明中船尾呜呜一笛风九原唤起周公瑾笑煞儋州秃鬓翁送李经髯张元是人中雄喜如俊鹘盘秋空怒如怪兽拔古松老我不敢婴其锋更着短周时缓颊智囊无底眼如月斫头不屈面如铁一説未穷复一説劲敌相扼已铮铮二豪同军又连衡屏山直欲把降旌不意人间有阿经阿经瓌奇天下士笔头风雨三千字醉倒谪仙元不死时借奇兵攻二子縦饮髙歌燕市中相视一笑生春风人憎鬼妒愁天公径夺吾弟还辽东短周醉别黙无语髯张亦作冲冠怒阿经老泪如秋雨只有屏山㧞剑舞㧞剑舞击剑歌人非麋鹿将如何秋天万里一明月西风吹梦飞闗河此心耿耿轩辕镜底用儿女肩相摩有智无智三十里眉睫之间见吾弟为蝉解嘲歌老蜣破衲染尘缁转丸如转造物儿道在矢溺传有之定中幻出婵娟姿金仙未解羽人尸唿风饮露巢一枝倚杖而吟如惠施字字皆以心为师千偈澜翻无了时闗楗不落诗人诗屏山参透此一机髯弟皤兄何见疑此理入𤣥人得知髯弟恐我飡却西山秀皤兄劝我吸却壶卢溪因蝉倩我问渠伊快掉葛藤复是谁髯弟绝倒皤兄嘻灞陵风雪君不见浣花老人醉归图熊儿捉辔骥子扶又不见玉川先生一绝句健倒莓苔三四五蹇驴驼着尽诗仙短䇿长鞭似有縁政在灞陵风雪里管是襄阳孟浩然大家放歌殊不恶蹇驴大胜扬州鹤莫爱东华门外软红尘席㡌乌鞾老却人赠高仲常借问高书记南征又北征从军元自乐游子若为情笔下三千牍胸中百万兵伤弓良小怯弹铗竟何成惨淡风尘际悲凉鼔角声别家四十日并塞两三程斗绝牛皮岭荒寒燕赐城吟边白鸟没醉里暮云横感慨悲王粲颠狂笑祢衡虎贲多将种底用两书生眞味堂问渠眞味若为言不着盐梅也自全鼋鼎大夫徒染指曲车公子漫流涎胸中巳有五千巻徽外更听三两絃此老清馋何所嗜宦名嚼蜡巳多年画兔三窟言何鄙中林计未疎贫而长衣褐老矣不中书捣药元无死忘蹄始见渠子皮今尚在遗像岂陶朱饮酒枯肠痛饮如犀首竒骨当封似虎头尝笑庙谋空食肉何如天隐且糟丘书生幸免翻盆恼老婢仍无触鼎忧只向北门长卧䕶也应消得醉乡侯天游斋丈人未始出吾宗草靡波流尽太冲七窍凿开无混沌六根消落尽圆通法身兔角声闻外尘事牛毛梦幻中谁㑹天游更端的瘦梅疎竹一窓风孙卿子诸儒谈性尽归情谁信黄河彻底清未到崑崙源上见且休容易小荀卿谢安石阿坚休道不英雄儿辈俄成盖世功屐齿折时渠自着至今人解笑桓冲魏征健儿摇足据山东李氏家居大半空贞观力排封建议魏征元只是田公老苏宋季人忧大瓠穿敢留金币不输边权书更信苏家䇿剩费青苗几倍钱偶得包裹青衫巳十年聪明更觉不如前簿书丛里先抽手鼓角场中少息眉瓶底剩储元亮粟义头高挂老坡钱㑹须着我屏山下了却平生不问天杂诗六首颠倒三年梦飞沈万劫心干坤头至踵混沌古犹今黒白无眞色宫商岂至音维摩懒开口枝上一蝉吟干坤大聚落今古小朝昬诸子蝇钻纸羣雄蝨处裈一心还入道万物自归根却笑幽忧客空招楚些魂丹鳯翔金鼎苍龙戏玉池心源澄似水鼻息细于丝枕上山川好壶中日月迟神仙学道者那许小儿知空译流沙语难参少室禅泥牛畊海底玉犬吠云边仰峤圆茶梦曹山放酒颠书生眼如月休被衲僧穿狡兔留三窟猕猴戏六窓情田锄宿草心月印澄江酒戒何曾破诗魔先巳降雄蜂雌蛱蝶正自不成双道义富无敌诗书贵不赀浮生几两屐狂乐一絇丝豪侠非吾友臞儒即我师谁知茅屋底元自有男儿赵宜之愚轩羿穷射杀金毕逋老卢磔杀玉蟾蜍朝夕相避崑崙墟忽见天公一目枯尘昬土眯万万古云眵雨泪寒糢煳嗟哉区中人么么如蚍蜉书生不惜两瞳子长使看书如老奴水部一竒士西河君子儒二公正坐诗作祟得句令人不敢书先生有胆乃许大落笔突兀无黄初轩昻学古澹家法出闗雎暗中摸索出竒语字字不减琼瑶琚神憎鬼妬天公狙戏将片云翳𤣥珠九窍凿开混沌死罔象未必输离朱静埽空花万病除一片古心含太虚屏山有眼不如无安得恰似愚轩愚安得恰似愚轩愚子端山水同裕之赋辽鹤归来万事空人间无地着诗翁只留海岳楼中景长在经营惨淡中马图同裕之赋天马飞来不苦难云屯万骑开元间太平有象韩生笔曾见眞龙如此闲瓢庵书生只合饱黄虀大嚼屠门计似痴壁上七絃元自雅囊中五字更须竒横陈巳觉如嚼蜡皆醉何妨独啜醨此味欲谈舌本强如人饮水只渠知刘宋六十衰翁血打围深山赤手搏熊罴子孙只解相鱼肉辛苦知他为阿谁哭黄华士价五羊皮人生黍一炊盖棺那可忍挂剑不胜悲向上谁曾到而今渠得知侍臣伤立本老姥怒羲之作病无如酒穷愁正坐诗中郎犹有女少傅竟无儿散落眞行帖飘零骚雅辞儒林顿憔悴未敢哭吾私怪松谣阿谁栽汝来几时轮囷臃肿苍虬姿鳞皴百怪雄牙髭拏空夭矫蟠枯枝疑是祕魔巖中老慵物旱火烧天鞭不出睡中失却照海珠羞入黄泉蜕其骨石钳沙锢汗且僵埋头卧角政摧藏试与摩挲定何似怒我枨触须髯张壮士囚缚不得住神物世间无着处隄防夜半雷破山尾血淋漓飞却去虞舜卿送橙酒屏山持律不作诗砚尘笔秃萦蛛丝枯肠燥吻思戛戛法当以酒疏瀹之何物督邮风味恶枨触闲愁无处着苦思新酿压橙香世间那有扬州鹤乞诗送酒并柴门瀛洲仙裔令公孙肺肠愤痒芒角出倾泻长句如翻盆怪汝胸中云梦大老我眼皮危塞破径唿短李与黔王快取锦囊收玉唾附耶律楚材屏山居士金刚经别解序佛法之西来也二千余祀寳藏琅函几盈万轴可谓广大悉备矣独金刚一经或明眼禅客若脱白沙弥上至学士大夫下及野夫田妇里巷儿女子曹无不诵者以频见如闲姑置而不问者有之以至理叵测望涯而退者有之噫信其小而不信其大信其近而不信其逺信其所闻而不信其所未闻信其所见而不信其所未见自是而非他执一而废百者比比然又何讶焉伟哉屏山居士取儒道两家之书㑹鸠奘二师之论牵引杂説错综诸经着为别解一编莫不融理事之门合性相之义析六如之生灭剖四相之键闗谓眞空不空透无得之得序圆顿而有据识宗説之相须辨因缘自然喻以明珠论诸佛衆生譬之圆镜若出圣人之口㝠契吾佛之心可谓天下之竒才矣嘻此书之行于世也何止化书生之学佛者偏见衲僧无因外道皆可发药矣昔予与屏山同为省掾时同僚讥此书以为饼饵酸馅之具予尚未染指于佛书亦少惑焉今熟绎之自非精于三圣人之学者敢措一辞于此书乎吁小人之言诚可畏哉乙未元日湛然居士漆水耶律楚材晋卿序于大碛黄石山御订全金诗増补中州集巻十六御订全金诗增补中州集卷十七钦定四库全书御订全金诗増补中州集巻十七刘记室迎迎字无党东莱人初以廕试部掾大定十三年用荐书对䇿为当时第一明年登进士第除豳王府记室改太子司经显宗特亲重之二十年从驾凉陉以疾卒章宗即位録旧学之劳赐其子国枢进士第无党自号无诤居士有诗文乐府号山林长语诏国学刋行淮安行淮安城壁空楼橹风雨半摧鸡粪土传闻兵火数年前西观竹间藏乳虎迄今井邑犹荒凉居民生资惟榷场马军歩军自来往南客北客相经商迩来戸口虽増出主戸中间十无一里闾风俗乐过从学得南人煮茶喫青衫从事今白头一官乃得西南陬宦游未免简书畏归去更怀门戸忧世縁老矣百不好落笔尚能哦楚调从今买酒乐昇平烂醉歌唿客神庙修城行淮安城郭真虚设父老年前向予説筑时但用鸡粪土风雨即摧干更裂秪今高低如堵墻举头四野青茫茫不知地势实冲要东连鄂渚西襄阳谁能一劳谋永逸四壁依前䕶塼石免令三歳二歳间费尽千人万人力河防行南州一雨六十日所至川源皆汎溢黄河适及秋水时夜来决破陈河堤河神凭陵雨师借晚未及晴昬复下传闻一百五十村荡尽田园及庐舍我闻禹时播河为九河一河既满还之他川平地迥势随弱安流是以无惊波秪今茫茫余故迹未易区区议疏辟三山桥坏势益南所过泥沙若山积大梁今世为陪京财赋百万资甲兵高谈泥古不须尔且要筑堤三百里郑为头汴为尾准备他时涨河水普照旃檀像旧物也方丈老人比以见还作诗谢之我昔游京师稽首礼瑞像堂堂紫金身示现大法藏庄严七寳几重叠九霞帐光如百千日晃耀不容望想初法王子运力摄诸匠瓌材发神祕妙斵出智创风流蜀居士翰墨老弥壮雷霆大地底音乐诸天上犹疑三十二不具梵音相不知一黙眞正胜千语浪呜唿五因縁语绮反成谤我今独何幸相见问无恙文殊本无二何处觅眞妄庶修香火供获脱烦恼障天龙想惊喜诃卫日归向巳觉海潮音人天㑹方丈梁忠信平逺山水忆昔西游大梁苑玉堂门闭花隂晚壁间曽见郭熙画江南秋山小平逺别来南北今十年尘埃极目不见山乌靴席㡌动千里只惯马蹄车辙间明窓短幅来何处乱㸃依稀涴寒具焕然神明顿还我似向白玉堂中住蒙蒙烟霭树老苍上方楼阁山夕阳一千顷碧照秋色三十六峯凝暁光悬崖高居谁氏宅缥缈危栏䕃青樾定知枕石高卧人常笑骑驴逺游客当时画史安定梁想见泉石成膏肓独将妙意寄毫楮我愧甫立随诸郎此行眞成几州错区区世路风波恶还家特作发愿文伴我山中老猿鹤连日雪恶用聚星堂雪诗韵朔风朝来放云叶纷纷吹落龙沙雪山河大地同一如变化须臾亦竒绝参天松顶老犹强抢地竹头低欲折乱飘书帙爱窓明狂入地炉惊火灭重衾方拥肤尚粟冻笔将书肘先掣未容衰白㸃鬓华只许醉红生面缬何人清唱堕梁尘有客高吟霏锯屑昔贤句法今尚在断臂阿谁心地瞥后生旷世安敢望故事歴劫徒能説是中圣处公会无一粒灵丹工㸃铁徐梦弼以诗求芦菔辄次来韵昔闻赵州老老大犹汎爱説法利人天机縁不胜载当年镇府话盖以小喻大具眼领畧之于兹岂无待呜唿后来者见趣逺不逮又闻东坡公谪居饱鲑菜暮年海南住几席溪山对自馔一杯羮老狂犹故态最喜霜露秋味出鸡豚外乃知作诗本口腹不无赖风流二大士妙处无向背在家与出家相投若针芥先生今复然秀句笔端快谁云修法供游戏出狼狈一饱待明年桑麻歌佩佩再次前韵神农尝草木济世以仁爱根源列郡出品目成书载中云莱菔根试验颇为大昌谷呕时须文园渴尝待食异地黄并效与芜菁逮岂惟齿衆药政自冠诸菜五州风土宜罫布畦壠对垦锄尽衆力封培穷百态翠角春雨中黄花晚烟外日送盘箸资歳给缾罂赖片玉出头颅层氷起肤背脆美掩莼葵甘辛敌姜芥物生贵有用对此一何快储贮醒沈湎弃遗免狼狈但足齐人餐何惭楚臣佩鳆鱼君不见二牢山下狮子峯海波万里家鱼龙金鸡一唱火轮出晓色下瞰扶桑宫槲林叶老霜风急雪浪如山半空立贝阙轩腾水伯居琼瑰喷薄鲛人泣长鑱白柄光芒寒一苇去横烟雾间峯峦百叠破螺甲宫室四面开蚝山碎身粉骨成何事口腹之珍乃吾祟郡曹受赏虽一言国史收痂岂非罪筠篮一一千里来百金一笑收羮材色新欲透玛瑙盌味胜可浥葡萄醅饮客醉颊浮春红金盘旋觉放箸空齿牙寒光潄明月胸臆秀气喷长虹平生浪説江瑶柱大嚼从今不论数我老安能汗漫游买船欲访渔郎去楼前曲楼前山色秋横碧楼下水光秋漫白眼看对此千里愁楼下长歌古离别萧萧郎马何时归鴈奴去作斜行飞灞桥过客夕阳逺渭城行人朝雨微玉凄花冷令人瘦日暮倚楼双翠袖蕙炷犹残鸂鶒香麴尘半着鸳鸯绣五云飞过芙蓉城洞天冷落云间笙妾身有愿化春草伴君长亭仍短亭题十眉图寳箱拂尘金屈戌周昉丹青见眞笔春风曽忆赋妖娆人共画图成十一烛奴香底花光凝铮铮铁响闻三更车声雷动不通语眼态波横空送情蛮云盘鹤辽天濶犀玉依依对书札人生何处不相逢还醉武陵溪上月云中君图衣若新沐兰汤薫灵巫拜舞方迎神恍然想见帝者服九歌昔咏云中君画史亦可人妙入造化域羽衣玉麈美且闲此意不知何处得空明倐忽纷溟蒙胡为眷眷临寿宫飘然来下复逺举想像决去随飞龙祠空人散秋萧瑟落日猿声唤秋色湘天极目青茫茫凭高一望无南北楚山清晓图山娟娟江茫茫缘山林木老巳苍穿林细路萦羊肠汀洲人家兰杜香两山秀出江中央宛如双剑森锋铓层峦架空化寳坊塔波突兀一气傍鸡声喔喔林鸟翔顾瞻曙色开东方清风宿雾方苍凉兠罗绵网淡平野紫磨金饼暾浮桑橹声才动欲离岸钟韵已残犹殷牀当年有米维楚狂生子亦复肖阿章想从乃翁住朝阳收拾山緑餐湖光膝前翰墨观琳琅此图戏出遂擅场彼衆史者何敢当不然安得牙籖犀轴古锦囊赏览一朝䝉古皇题刘德文戏綵堂邮传文书日旁午过眼不容留顷许先生遣决谈笑间退食归来奉慈母吾不爱锦衣荣归夸梓里吾不爱绣衮徒歩登槐府传家所爱作宁馨入室不愁无阿堵堂中怡愉奉颜色堂下嬉戏同儿女十分寿斚汎醇酹五色綵衣纷杂组映堦萱草弄春色循陔兰叶荣朝雨先生藴借古人似早歳声名天尺五拘縻岂合坐冗曹献纳眞宜趋禁所史书屈指今几日竚看褒诏传天语龙光歆艶动庭闱汤沐疏封分郡土芝封钿轴烂云锦羽衣寳帔辉金缕形容何止入画图歌咏亦须流乐谱区区贱子独何幸晚喜宗盟同鼻祖他年一笑约升堂万石罇前拜严姥送刘德正骥騄蚁垤空镆干犀革断人材必超轶物理乃融泮先生廊庙具氷雪自湔盥十年处䌓剧风力济详练堂堂八面敌了了一笑粲云中国西邑食货资輓转中台辍之去正倚咄嗟办从容九年蓄坐想出鞭算向来盐铁使绪业着家传春朝观上计广厦奉闲燕行矣需诏除鹓行耸荣观盘山招隐图溪山不难买所费千金储不如数峯云朝昬对吾庐交游岂无人转盼伤离居不如吾兄弟相应如笙竽左侯蓟名族温温器璠玙身虽市朝寄心与功名疎伯也亦可人文华炳于菟风神耸魁伟襟韵含冲虚平生一片心尘縁不闗渠相期有幽事歳晚山林俱綵服照黄冠欢唿奉亲舆大妇侍巾帨中妇供庖厨诸孙戏膝前翩然鳯将雏朝采南涧芹暮漉西溪鱼烟霞入杖屦风月来窓疏观竹上巢云礼佛登香炉红龙雪浪涌白塔苍烟孤氷絃写天籁茶瓯泛云腴快哉天下乐俯仰余何须正恐左太冲招隐昔所无寄题禹城孙氏茂德亭济南孙夫子养素抱绝识家有五亩园种树如种德枝叶深覆䕶根本饱封殖要令方寸地不着荆与棘流芳被邻里余䕃连阡陌居然物随化草木尽佳色河阳艺桃李寿张莳梓漆至今青史上相望如黒白乃知百年用赖此一日积君今尚隐约白首勤垦辟人心亦天理否泰有终极㑹待东风来吹春满花国郭熙秋山平逺用东坡韵槐花忙过举子闲旧游忆在夷门山玉堂曾见郭熙画拂拭练素尘埃间楚天极目江天逺枫林渡头秋思晚烟中一叶认扁舟雨外数峯横翠巘淮安客宦踰三霜云梦泽连襄汉阳平生独不见写本惯饮山緑餐湖光老来思归眞日日梦想林泉对华发丹青安得此一流画我横笻水中石南口危峯张屏帏峻壁开戸牖崩腾来阵马翔舞下灵鹫秀色纷后前晴岚迷左右重隂忽障翳虚籁竞唿吼深迂爱风日高亢扪星斗帝居望北阙村落当南口军都汉时县遗迹今存否中郎读书处遗构想摧朽谁云用武地经训乃渊薮我家胶东湄朴学叹白首居邻通德里况此见师友慙无书带草采采为盈手何以醉先生清溪緑如酒晚到八达岭下达旦乃上车马两山间上下数百里萦纡来不断奕奕似流水鲸形曲腰膂虵势长首尾我车从其间摇兀如病齿推前挽复后进寸退还咫息心固安分尚气或被指徐趋自循辙躁进应覆轨行行非我令柅亦岂吾使倦仆困号唿疲牛苦鞭箠紞如五更鼓相庆得戾止归来幸无恙喘汗正如洗何以慰此劳村醅正浮蚁出八达岭山险畧巳出弥望尽荒坡风土日巳殊气象微沙陁我老倦行役驱车此经过时节春巳夏土寒地无禾行路不肯留奈此居人何作诗无佳语以代劳者歌隰川隰川来西州数郡被其利刺陵放而南奔駃不可制兹焉幸不幸长䇿未容议且复观其澜雄豪快人意上谷磨笄耸然来隰水汹而去山川俯城郭藩翰重畿辅桑麻数百里烟火几万戸长桥龙偃蹇飞阁鳯腾翥传闻山西地出入此其路源源百货积井井三壤赋葡萄秋倒架芍药春满树盘辟多布韦婵娟半娥素永怀小靖节厚德皆忠恕至今受一廛如昔歌五袴伤心隔生死知巳今有数归日当驱车生刍奠其墓蔡有邻碑我为山西行叱驭过近县传闻蔡有邻石刻古今冠风流书以来妙绝𨽻之变银钩鸾鳯舞铁画蛟龙纒凭谁致墨本故旧诧珍献正恐赋分薄一夕碎雷电平生六一老集古藏千巻惜此方殊邻公乎未之见车轣辘马虺隤牛觳觫山行萦纡车轣辘路傍指㸃是官人老矣一翁双鬓秃汝牛幸可耕汝马幸可骑有此可载琴书归胡为奔走东西道白发刁骚被人笑沙漫漫沙漫漫草班班南山北山相对看我行乃在山之间行人仰不见飞鸟树木足知边塞少沙漫漫草班班我行欲趂西风还仆夫汝莫愁衣单我但着衣思汝寒摧车行浑河汹涌从西来黄流正触山之崖山崖路窄仅容过小误往往车轮摧料理动半日后人欲过何艰涩深山日暮人巳稀食物有钱无处觅何时眞宰遣六丁铲此叠嶂如掌平憧憧车马山西路万古行人易来去败车行前车行后车逐车声夜随山诘曲前车失手落高崖车轮直下声如雷同行急救救不得人牛翻压鸣声哀我时潜闻后车説前车使牛何太拙只知拍手笑前人不道后来当改辙前途犹有坡陀在后车当以前车戒数日冗甚怀抱作恶作诗自遣生涯吾亦爱吾庐踏地从来出赋租胸次有怀空磈磊人间无处不﨑岖扶摇安得三千里应见眞成百亿躯直欲弃家参学去一龛香火供斋盂寄题安巖起官舍北溟一轩高占鳯麟洲要作人间汗漫游海国风烟自朝暮洞天日月几春秋梦魂欲拂三花树活计聊随一叶舟待我丹成访君去阆风佳处卜菟裘莫州道中枫林叶叶堕霜红天末晴容一镜空野旷微闻鸟乌乐草寒时见马牛风人生险阻艰难里世事悲歌感慨中白发孀亲倚门处梦魂千里付归鸿上施内翰十年不见建安公草木依然臭味同赖有酒尊烦北海可无香瓣礼南丰天墀礼乐三千字海国鵾鹏九万风正以高轩肯相过免教书客感秋蓬题吴彦高诗集后片云踪迹任飘然南北东西共一天万里山川悲故国十年风雪老穷边名高冀北无全马诗到西江别是禅颇忆米家诗画否梦魂应逐过江船代主簿上梁孟容副公妙年椽笔赋长杨一日声名满四方天上风流青琐客人间嘉庆緑衣郎锦囊看读金花诰画㦸闲凝燕寝香预恐政成趋急诏海沂无计驻王祥自笑微官马骨高十年霜鬓雪刁骚长林丰草未适性尖帽短鞾安得豪名宦眞同一鸡肋簿书空束两牛腰故园清兴湖山里归去经营一把茅清明前十日作雨余天气动朝寒寒食都来数日间羯鼓催开小桃李画屏围出好溪山尘埃老我眞堪笑风物撩人欲破悭梅雪巳残春过半一罇无处与公闲闻丘丈晚集庆寿作诗戏之桃李欲开风雨多花时犹得屡经过缓听一曲玉连琐满汎十分金巻荷红烛映纱闻唤马翠罗承韈见凌波杜陵老矣孤春事奈此诗愁恼乱何明日复㑹客普照继呈此诗去及𤓰不数日矣室中唿起散花天来伴维摩到处禅百刻篆香消昼永一畨风雨破春妍云山真欲追聱叟风腋何妨借玉川他日相思共明月旧游应説禁烟前观古作者梅诗戏成一章翠袖佳人修竹傍风姿绰约破湖光静中惯识形神影妙处谁知色味香观想有灵通水月孤音无侣伴氷霜故人愁绝今何许烟雨霏霏子半黄秋郊马上二首故壠松楸暗空城草棘荒数峯横鸟道一径绕羊肠桑叶露仍沃稻花风巳香儿时十年梦怀旧一悲凉海色楼台市山容水墨图风疎水杨柳烟瘦石菖蒲歳熟多同社村闲绝诟租平生亦何事尘土眷吾庐赠人何必罗浮访穉川相逢一笑共谈𤣥蓬莱咫尺三千里铜狄因循五百年梦幻莫论身外事啸歌聊得醉中天几时丹灶同收拾去入云山了旧缘别后有怀元济闻説风流靖长官宦游寥落废清闲酒狂吞尽喙三尺诗瘦耸成肩两山世事君方厌蜗角生涯我欲赋鱼蛮脱身何日扁舟去相对一蓑烟雨间赠董丞秉国廹窄十年冠盖场谁怜王谢有诸郎俗缘不脱三生债豪气都无万丈长遣兴久凭诗作社避愁专欲酒为乡黄尘投老逢青眼赖有知音未可忘闻彦美服药以诗问讯耳边尘事且无喧听我归耕郭外村贱子自藏蜗殻舍故人谁并雀罗门书窓共作三年计罇酒相逢一笑温不信家山不堪隐仇池今在古铜盆和人七夕韵今古良宵此㑹同望穷云物有无中人间钿合三山隔天上灵槎一水通鳷鹊楼空纨扇月鸳鸯机冷苎萝风不须更乞蛛丝巧久矣人生百巧穷海上潮蹙三山岛烟横万里沙蜃楼春作市鼍鼓暮催衙一曲水仙操片㠶渔父家安期定何处试问枣如𤓰次曹次仲韵因以自感自笑区区学道难未容香火访名山因循忧患余生里收敛光芒窘步间白社祝公今日始丹丘容我几时还相从愿结翻经会共过壶中日月闲寒食阻雨招元功会话满城风雨殿余春燕坐翛然亦可人杨柳杏花相对晚石泉槐火一时新愁边兴味浑如酒句里机缘欲脱尘早晚阿咸来过我坐中软语慰情亲次韵诸园不暇游览故人家有小池台桃李成蹊手自栽罇酒几时邀客去园林无日不花开丹青一一归图画红紫纷纷费剪裁胜槩须公与题品杖藜何惜醉中来自解投绂归来歳月过清闲殊胜吏分窠人思狡兔藏三窟我愿白鸥同一波棋局何妨烂樵斧印章终欲博渔蓑人间万事俱尘土醉倒罇前奈我何陪诸友登三山亭二首半濠清浅芰荷彫落日登临未寂寥山色逼秋浑作市海声迎暮欲吞潮沙头白鸟疑相熟木末青旗若见招不是当时对官府可无闲话及渔樵霜林余叶未全彫极目西风对泬寥万里沙荒秋后草三神山动晚来潮移罇正及兵厨近结客何须驿骑招老素抚牀端可必未甘随分隐耕樵秋郊秋水四五尺暮山三两峯浮云白毫相落日紫金容蓑笠前村笛楼台古寺钟殷勤小平逺图画记渠侬次刘元直韵二首秋来何事忆归频正以家无妬妇津未许桂枝招隐士不妨桃叶赠行人梦魂歴歴千山逺客宦悠悠五斗贫犀箸鸾刀许何日归来举案得纷纶半年归梦别离间只有音书鴈足还罗幕翠横秋掩冉玉壶红湿泪斓斑天明不作雾非雾月破可怜山复山凖拟春风对眉妩一罇相对洗愁颜次韵夜雨海山何处是蓬瀛节物催人意自惊客里厌逢今旧雨梦余愁听短长更故园颇觉归期缓老境难堪此段清想得诗成正萧瑟竹窓灯火夜微明代人忆旧缓步素丝障微吟紫绮裘醉便风侧㡌歌爱月明楼犀轴题春恨铜壶滴夜愁风流十年梦灯火漫扬州梅谁道江梅驿信迟碧琅玕里见横枝为寻疎影暗香处独立嫩寒清晓时嚼蕊不妨浮白饮认桃休赋比红诗平生东阁风流在何逊而今鬓欲丝题雪浦人归图乱目寳花雨过眉斑竹笻拏音迎画鹢喜态动乌龙水镜千江月风琴万壑松遥知永今夕情话得从容归来图戏作云髻春风一尺高笑携儿女候归桡情知一首闲情赋合为微官懒折腰城南庵故乡归思白云边缾钵东来想浩然桑下久无三宿恋室中今许一灯传梦惊城郭风尘窟兴寄湖山雪月船老矣重游恐难得平生四海与弥天书何维桢见赠诗后尘埃握手衆人中草木从来臭味同春夏我虽迷出处交游君不异初终赤黄晚歳征竒梦清白平生继古风叹息蜀州人日作伤心不觉涕无从寄题蓟丘僧房道人休去白云边老矣分明懒瓒然参学谁能知许事退休聊得息诸缘忘形马迹车尘外适意山光水影前想得松根憩寂寞坏残云衲半埀肩虚春亭碧琅玕里小蘧庐想像幽人手植初不独禅心破诸有还于法性识眞如应縁任笑风月底出世要观霜雪余他日升堂参玉版㑹须傍出赏春蔬雨后尘埃日日厌风霾一雨方容眼界开水底天光大圆镜树头山色小飞来马牛涉地无相及鸥鹭知人巳不猜更得扁舟待明月一杯容我醉云罍题归去来图笔端竒处发天藏事逺怀人涕泗滂余子风流空魏晋上人谈笑自羲黄折腰五斗几钱直去国十年三径荒安得一堂重写照为公桂酒泻蕉黄过闗渡水图短车无复驾青牛散䇿方来对白鸥烟水从容许君独暂须分我一船秋寄题孔德通东园花木隂隂一亩宫平生高兴与谁同罇罍北海无虚日乡里东家有故风先业固知衣钵在大门何惜槖奁空襄阳耆旧今谁识尚喜风流见阿戎次韵郦元与赠于元直道旧二首人物伤心万马空于今声价歘然东教条不独行千里筹䇿曾经奉一戎事契百年知有自笑谈三语记无同白头赖有髯参在解説当时喜怒公倦游方叹锦囊空此道谁知一夕东客里簿书惭老子诗中旗鼔避元戎叩门莫厌经过数促席聊容语笑同此乐秪忧儿軰觉不应品藻待渠公彦美生朝壮日里闾侠臂弯双角弓绣韀金匼匝貂袖紫䝉茸云态自苍狗玉辉犹白虹为君占寿骨诗句有清风张萱戏婴图犀颅玉颊宁馨子雾鬓云鬟窈窕娘三十年前大门日忆观羣戏碧方牀河桥桃李香中八九家青旗高挂緑杨斜晚来风色渡头急满地萧萧杨白花昌邑道中犀角鸡号夜向晨客牀相对话悲辛流离仅脱哙等伍老大空为济上人却扫欲安无事贵累人犹属有锥贫故山邻里今安否归去同寻笋蕨春题仲山枝巢镜中青鬓雪霜皤歳月从教落魄过物理不容人太过生涯休叹我无多百年竟似蝇钻纸万事终同䑕饮河秪恐徐公宿缘在东风时梦海棠窠御订全金诗増补中州集巻十七御订全金诗增补中州集卷十八钦定四库全书御订全金诗増补中州集巻十八礼部杨云翼云翼字之美乐平人明昌五年经义进士第一人词赋亦中乙科天资颖悟博通经传至于天文律厯医卜之学无不臻极事母孝与人交欵曲周密处事详雅而能以大节自任南渡后二十年与礼部闲闲公代掌文柄时人号杨赵而公以后軰自处不敢当也宣宗频嵗南伐事势有决不可者论议之际时相多以避嫌不敢言公独直言极谏以为两淮生灵皆陛下赤子不能外御北兵而取偿于宋以天下为度者不如是也是后再岀兵时全一军㡬为宋人所覆宣宗悔悟责主兵者曰我当何面目见杨云翼耶兴定末拜吏部尚书中外望其旦暮入相竟以足疾不果正大五年八月终于翰林学士年五十九谥曰文献天下识与不识皆哀惜之至今评者以为百余年以来大夫士身备四科者惟公一人而已子恕字诚之第进士今在燕中补归潜志正大初上锐于政朝议置益政院官院居宫中选一时宿望有学者如杨学士云翼史修撰公燮吕待制造数人兼之轮值每日朝罢侍上讲尚书贞观政要数篇间亦及民间事颇存补益杨公与赵学士秉文共集自古治术分门类号君臣政要为一编进之此亦开讲学之渐也然嵗余亦罢阳春门堤上薄薄晴云漏日高雪消土脉润如膏东风可是多才思先送轻黄到栁梢光林寺烟浮霜塔闭禅闗今日先生杖屦闲碧水同来弄明月黄尘不解污青山因缘多自成三宿物我终同付八还欲识光林全体露松花落尽岭云间上白塔寺睡饱枝笻彻上方门前山好更斜阳苔连碧色龟趺古松落轻花鹤梦香身世穷通皆幻影山林朝市自闲忙帘幡不动天风静莫听铃中替戾冈闻韶图千古神交寄至音闻韶想见圣人心容声便落筌蹄外后学休从肉味寻张广文逍遥堂方寸闲田了万缘大空物物自翛然鹤凫长短无余性鹏鷃高低各一天身内江湖从濩落眼前瓦砾尽虚圆叩门欲问姑山事聋瞽由来愧叔连侯右丞云溪功成何许觅菟裘天地云溪一钓舟梦破烦襟濯明月诗成醉耳枕寒流西风归兴随黄鹄皎日盟言信白鸥政恐苍生未忘在草堂才得画中游大秦寺寺废基空在人归地自闲绿苔昬碧瓦白塔映青山暗谷行云度苍烟独鸟还唤回尘土梦聊此弄澄湾蔡村道中水连深竹竹连沙村落萧萧巳暮鸦行尽画圗三十里青山影里见人家戴嵩画牛春草原头雨湿烟夕阳渡口水吞天披图坐我风蓑底一梦长林二十年廻文梧井落花秋寂寂竹窓摇月夜沈沈孤鸾舞处回肠断逺鴈来时别恨深烟雨凉气先秋至重阴接望迷有无山逺近浓澹树高低鸟雀枝间露牛羊舎北泥支颐正愁絶风雨过前溪和吕介甫山下三秋雨山中六月凉树林溪谷暗花药小阑香梦破风开巻诗成鸟送觞红尘多内热底用苦奔忙漫兴乍寒帘幙一灯青从吏羇情尔许清叶拥西风秋有思天垂北斗夜无声吟蛬遶梦家千里过鴈连愁月四更寄语黄华耐岑寂好看霜蘂到归程双成寺中登楼云意生阴晚不收西风疎雨一江秋画图忽上阑干角隐隐平湾转钓舟父老老去宦情薄秋来乡思多遥怜桑壠在无奈棘林何白水青沙谷黄云赤土坡㡬时随父老社酒太平歌应制雪诗阴云破腊不曾晴瑞雪随风落五更积玉未平鳷鹊瓦飞花先满鳯凰城润深农亩千畴绿尘压龙沙万里清最好寿杯浮喜色明年洗眼看昇平元日香灺犹余去歳烟五更斗柄已回天来从天外春何早俵向人间老不偏莫问流光似流水且从今日数今年东风五十七年梦梦觉还惊雪满顚太一湫四崖环抱镜光平数亩澄泓石底清寒入井头千丈雪净涵巖际一天星傍人争岀鱼依势衔叶飞来鸟䕶灵日日东风送潮出只应絶顶透沧溟应制白兔圣德如天物效祥褐夫新赐雪衣裳光摇玉斗三千丈气傲金风五百霜禁籞合栖瑶草影御炉犹认桂枝香中兴庆事光图谱黼坐齐称万寿觞李平甫为裕之画系舟山图闲闲公有诗某亦继作名利走朝市山居良独难况复山中人读书不求官东巖有佳致书室方丈寛彼美元夫子学道如观澜孔孟泽有余曾颜膏未残向来种德深直与山根蟠之子起其门孤鳯鶱羽翰计偕聊尔耳平步青云端朅来游京师士子拭目观礼部天下士文盟今欧韩一见折行軰洽如平生欢舞雩咏春风期着曾㸃冠五言造平淡许上苏州坛我尝读子诗一倡而三叹世人非无才多为才所漫高者足诋诃下者或辛酸吾子忠厚姿不受薄俗谩晴云意自高渊水声无湍他日传吾道政要才行完㑹使兹山名与子俱不刋闲闲公为上清宫道士写经幷以所养鵞羣付之诸公有诗某亦同作㑹稽笔法老无尘今代闲闲是后身只有爱鵞缘已尽举羣还付向来人登六贤堂榆闗城构倚长天寂寂虚堂像六贤行善槩皆传故里功名何异写凌烟子孙继业何知在桑梓牵情我自怜无限云山遮逺目登临时遣兴悠然附元好问杨文献公神道碑自孔子考四科及中人下上之次故孟轲氏于乐正子亦有二之中四之下之说葢人之品不齐而论人之目亦不一有一乡之士有一国之士有天下之士有一代之士分限所在不能以强人而人亦不能躐等而取之也维金大定以还文治既洽教育亦至名氏之旧与乡里之彦率由科举之选父兄之渊源师友之讲习义理益明利禄益轻一变五代辽季衰陋之俗迄贞祐南渡名卿材大夫布满台阁若胥莘公和之之通明张左相信甫之朴直张太保敬甫两赵礼部周臣庭玉冯亳州叔献王延州从之李都司之纯之儒学王尚书充之李都运有之两杨户部正夫叔玉李坊州执刚之吏能张大理晋卿之平恕商右司平叔之雅量许司谏道眞陈留刘正叔之直言极谏康司农伯禄雷御史希颜之刚稜疾恶累叶得人于兹为盛若夫才量之充实道念之醇正政术之简裁言论之详尽粹之以天人之学富之以师表之业则我内相文献杨公其人矣识者以为中国之大平治之久河岳炳灵实生人杰非宏衍博大之器如公者曷足以当之降才尔殊取称斯允商畧前后拟伦名胜惟其视千古而无愧是以首一代而絶岀然元光正大以来大夫士推公为中朝第一而不以百年计之者知公为未尽与公讳云翼字之美杨氏其先赞皇之檀山人六代祖忠客乐平遂占籍焉曾祖处士君青嗜读书而不事科举尝诲其子孙言圣人之道无他至诚而巳诚者何不自欺之谓也葢诚之一物存诸已则忠加诸人则恕是道也出于人心谁独无之然今山野小人有能行而世之才智士大夫或有愧焉吾百不及人独此事不敢不勉耳若等能从吾言眞吾子孙也祖郁用公贵封赠正议大夫祖妣宋氏追封𢎞农郡太君考恒累赠中奉大夫妣李氏𢎞农郡太夫人公天资颖悟初学语輙画地作字八嵗知属对日诵数千言弱冠登明昌五年经义第一甲第一人进士第词赋亦中乙科特授承务郎应奉翰林文字考满留再任承安四年岀为陜西东路兵马都总管判官决狱寛平大为总管贤宗室长夀所知泰和元年召为太学博士丁内艰服除授太常寺丞兼翰林修撰六年南鄙用兵以本官从左丞揆军驻汴梁明年授上京东京等路按察司佥事初宰相奏是职章宗先已识公即可其奏曰得之矣召见咨以当世之务称㫖及陛辞谕之曰卿至官下有所建明当专达母枉执事者又明年改上京临潢等路按察司佥事兼本路转运副使大安元年翰林学士承㫖张行简荐公才学优赡精于术数召授提㸃司天台兼翰林修撰俄兼礼部郎中崇庆元年以病得请归乡里贞祐二年有司例上官簿宣宗閲之记公姓名起授前职兼吏部郎中三年超礼部侍郎兼提㸃司天台充赐宋国嵗元国信副使四年西北兵由鄜延内侵潼关失守朝议以兵部尚书富察阿尔布色为副元帅以御之公奏言浮于实必误大事不听兵交而败卒如所料六年迁翰林侍读学士同修国史礼部司天兼职如故有㫖官制入三品者例外除以卿遇事敢言议论忠恳故特留之以便谘访卿宜悉吾意也时右丞相高琪当国昵信小人多变旧章𣙜货提举司王三钖奏请𣙜油高琪主之甚力诏集百官议其事戸部尚书完颜天宠軰百余人同声赞可公独引赵秉文时戬等三数人排其议谓果行此事是以天下通行之货为𣙜货私家常用之物为禁物自古不行之法为良法窃为圣朝不取也议遂格高琪怒公为异竟以事谴公公不之䘏也兴定二年擢拜礼部尚书兼知集贤院事三年筑京师子城役兵民数万夏秋之交病者相枕借公提举医药饮食躬自调䕶多所全济城成进官一阶四年改吏部尚书且有后命卿之闻望旧矣今以选曹授卿宜振肃纪纲尽革前弊朕之待卿尚当不止此耳公莅政裁画有方凡军兴以来入粟补官及以战功迁授者事定之后有司苛为程式或少有不合一切罢去公奏从寛收录旬月政成不动声气而奸吏为之缩手朝誉归焉九月上召户部尚书高䕫及翰林学士赵秉文于内殿皆赐之坐问以讲和之策或以力战为言上俯首不乐久之公徐以孟子事大事小之説解之且曰今日奚计哉使生灵息肩则社稷之福也今日奚计哉上色乃和十一月改御史中丞宗室承立权叅知政事行尚书省事于京兆事有不法者大臣以为言诏公就鞫之狱成廷奏曰承立所坐皆细事不足以累大臣然臣闻之向西北二敌合兵来侵平凉以西数州皆陷承立坐拥强兵瞻望不进鄜延帅臣完颜哈达者以孤城当敌冲且能败其前锋哈达之功如此承立之罪如彼愿陛下明其功罪而赏罚之则天下知所劝惩矣自余小失何足追咎承立由是免官而哈达遂总机务五年以疾求解复为礼部尚书兼翰林侍读学士六年四月改翰林学士元光二年复申前请宣宗不得已许焉哀宗即位图任旧人首命公摄太常卿正大元年复翰林学士某月诏集百官议所以省费者公以为省费事小一户部足以办似不足以议枢密院专制军政蔑视尚书省尚书岀政之地政无大小当总其纲领副外施行今军旅之事宰相或不得预闻欲使军民利病两不相蔽得乎故独以此应诏二月复为礼部尚书兼侍读明年设益政院于内廷取老成宿德充院官极天下之选得六人而公为选首名为经筵实内相也每召见公独得赐坐且唿学士而不名也初命讲尚书公为言帝王之学不必如经生举子分章析句但知为国大纲足矣因举任贤去邪与治同道与乱同事有言逆于汝心有言逊于汝志等数条一以正心诚意言之敷绎详明上听忘倦寻进万年龟镜录圣孝圣学之类凡二十篇公见朝士廷议之际多不尽所欲言上下依违寖以成俗一日经筵毕因言人臣事君之道有二有所谓事君之礼有所谓事君之义礼不敢齿君之路马蹴其刍者有罚入君门则趋见君之几杖则起君命召不俟驾而行受命不宿于家是皆事君之礼人臣所当尽者也然国家之利害生民之休戚一在敷陈之间则向所谓礼者特虚器耳君曰可而有否献其否以成其可君曰否而有可献其可以替其否危言正论期于益国补民而已言有不从虽引裾折槛断鞅轫轮有不恤焉者当是时也若姑徇事君之虚礼而不知事君之大义阿合取容国家何頼焉上变色曰非卿朕不闻此矣公自兴定元光间病风痺至是稍愈上亲问疗之之术对曰无他但治心耳此心和平则邪气不干岂独治身至于治国亦然人君必先正其心然后可以正朝廷正百官逺近万民莫不一于正矣上瞿然知其为医谏也十一月夏人和议成遣其徽猷阁学士李弁来议互市及振危急者数事数往返不能决弁求大臣面论之朝廷以公往议乃定四年知礼部贡举以考试劳心遘疾明年八月之七日卒于私第之正寝春秋五十有九累官资善大夫勲上䕶军爵𢎞农郡侯谥曰文献某郡吕氏封𢎞农郡夫人子男二人长曰朴前公卒次曰恕擢正大四年经义进士第女一人适某族初公娶胥氏左丞通敏公之孙平章政事惠简公之女以事姑尝有后言即日弃去不以相家子为难待二弟仲翼叔翼备极友爱家赀悉推与之至百负之而不恨尝与人言昆弟之间若以昆弟待之则容有不可堪忍之事但当以父母待之耳或以为疑公晓之曰父母吾不得而见之矣得见兄弟非父母而何此念一生虽百世同居可也一姊适李氏既寡挈孤幼来归公处之官下在律疎属及外亲留任所满百日则徙他郡避嫌公言之朝独得不徙抚导二甥卒为名士其长庭简者登上第公天资雅重自律为甚严而其待人者寛以约交分一定死生祸福不少变为天官为春官为翰长为奉常文章与闲闲公齐名世号杨赵高文大册皆岀其手典贡举三十年门生半天下而于奨借后进初不以儒宗自居所以教诱之者率君子长者之事益其所未尽而勉其所可致苦言至戒或寓于欵曲周密之间异时想闻风采若龙门之峻朗岀天外及一被接纳则又恨造之之晚也平居无事左右图史澹然无所营及当官而行或论列上前慨然以天下事自任知无不言言无不尽确乎有不可夺之节古所谓君子有三变者于公见之贞祐以后主兵者不能外御大敌而取偿于宋故频嵗南伐有沮其兵者不谓之与宋为地则疑与之有谋进士至宰相于他事无不言独论南伐则一语不敢及公为太学博士泰和初建言便谓宋不可伐国家之虑不在于未得淮南之前而在于既得淮南之后葢淮南平则江之北尽为战地进而争利于舟楫之间我之劲弓良马有不得骋者矣彼若扼江为屯潜师于淮以断饟道或决水以潴淮南之地则我军何以善其后乎及时全倡议南伐宣宗以问朝臣公言朝臣多谀辞天下有治有乱今但言治而不言乱国势有强有弱今但言强而不言弱兵家有胜有负今但言胜而不言负此议论之所以偏也臣请两言之庶㡬见利害之全夫将有事于宋者非贪其土地然乎第恐西北有警而南又缀之则三面受敌耳故欲我师乘时势先动图宋人今冬不能来或不敢来此战胜之利也就如所料其利犹未可必彼江之南其地尚远且有巴蜀为之辅虽无淮南岂不能集数万之衆伺西北有警而缀我耶战而胜且如此有如不胜其害可胜言哉且我以骑当步理可万全臣尚恐有不胜者今日之事势与泰和不同故耳葢泰和以冬征而今以夏此天时不同也冬则水脉涸而平陆多夏则水脉盛而泥淖多此地利不同也泰和举天下全力至于乣军亦驱之为前锋今能之乎此人事之不同也议者徒见泰和取胜之易而不知今日之难且以夏人观之向日弓箭手之在西边者一遇劲敌则搏而战袒而射彼己䘮气奔北之不暇乃今陷吾城而掳其守臣败吾军而擒其主将曩则畏我如彼今则侮我如此夏人既非前日奈何待宋人独如前日哉愿陛下思其胜之之利又思败之之害无悦甘言无贻后悔可也章奏不报是秋公主贡举且取高帝以天下为度命题以讽焉时全一军寻败于淮上㡬有只轮不返之祸宣宗责诸将言当使我何面目见杨云翼耶河朔民何泾等十有一人为游骑所廹渡河而南有司论罪当死公上章营救之曰法所以重私渡者防奸伪也今平民为敌所廹奔入于河为逭死之计耳岂有他哉使吾民不死于敌而死于法尔后惟有从敌而已宣宗悟尽释之哀宗以河南雨雹诏公审理寃狱而不及陜西公言天地人通为一体今人一肢受病则四体为之不安岂可专治受病之处而置其余不问乎朝廷是之诏吏部郎中杨居仁审寃陜西公之重人命慎于兵刑者类如此所着文集若干巻校大金礼仪若干巻续通鑑若干巻周礼辨一篇左氏庄列赋各一篇提㸃司天台二十年虽老于其业积日累月不能了之事公一语破的衆无异词有以太乙新厯上进者尚书省檄公参订摘其不合者二十余条厯家称焉德陵以庚寅日启土司天生陈舜举言国音属商金在庚为絶宜用乙酉金王日吉诏公决之公言上行年辛卯乙酉虽为金王终与行年相戾讳名不讳姓姓所同也名所独也且五行之说在汉人犹以为不经前世如吕才一行皆神于术数尚辨以为不可用本朝部姓焉可必其于五音何属乎卒从公议有五星聚井辨一篇天象赋一篇句股机要象数杂説积年杂説皆藏于秘府孤子恕奉公之柩将葬于某原之先茔涕泗百拜谓门下士元好问言先公孝弟忠信始于事亲中于事君终于兼善天下者翰林修撰王彪事状具在墓当有碑敢质之以为请好问谢不敢当恕以大义见责曰先公平生以国士待吾子乃不得论次遗烈以见于后世乎好问度不可以终辞再拜曰谨受教乃为文刻之且系之以铭其铭曰天禀之厚百可施曾门之传俨若思菁莪乐育并以资大器备具无磷缁山甫吉甫其庶而鲁无君子焉取斯贞祐南驾倾朝支忿兵横岀纷僵尸丁男役苦输膏脂公独上前陈苦辞同仁一视父母慈越肥秦瘠小智私两淮民命我所司忍令矛端舞婴儿崑崙神泉获采芝危国可活民不疵如公岂无匡复姿天废商久实为之孺子可教犹帝师惜哉不遭隆凖时东隅之日今崦嵫顾瞻乔木为赍咨岘山堕泪方在兹零落何必西州诗御订全金诗増补中州集巻十八御订全金诗增补中州集卷十九钦定四库全书御订全金诗增补中州集巻十九王内翰若虚若虚字从之槀城人承安二年经义进士少日师其舅周德卿及刘正甫得其论议为多博学强记诵古诗至万余首他文称是善持论李屏山杯酒间谈辩锋起时人莫能抗从之能以三数语窒之使噤不得语其为名流所推服类此释褐鄜州録事歴门山令入翰林自应奉转直学士居冷局十五年崔立之变羣小献谄为立起功德碑以都堂命召从之从之外若逊辞而实欲以死守之时议称焉北渡后居乡里癸卯三月东游与刘文季軰登泰山憩于黄岘峯之萃美亭谈笑而化时年七十从之天资乐易负海内重名而不立厓岸虽小书生登其门亦折行軰交之滑稽多智而以雅重自持谋事详审岀人意表人谓从之于中外繁剧无不堪任直以投闲置散故百不一试耳自从之没经学史学文章人物公论遂絶不知承平百年之后当复有斯人否也子恕字寛夫补归潜志兴定元光间余在南京从赵闲闲李屏山王从之雷希颜诸公游多论为文作诗赵于诗最细贵含蓄工夫于文颇粗止论气象大槩李于文甚细説闗键賔主抑扬于诗颇粗止论词气才巧故余于赵则取其作诗法于李则取其为文法若王则贵议论文字有体致不喜出奇下字止欲如家人语言尤以时辞为戒与李屏山之纯学大不同尝曰之纯虽才高好作险句怪语无意味亦不喜司马迁史记云失支堕节多韩退之原道如此好文字末云人其人火其书太下字柳子厚肥皮厚肉柔筋脆骨之类此何等语千古以来惟推东坡为第一又多发古名篇中疵病渊明归去来辞前想像后直述不相侔伯伦酒德颂有大人先生是寓言后闻吾风声吾当作其韩退之盘谷序前云友人后云昌黎韩愈似不相识永叔苏子美墓志争为人所传既用争字当曰人争传之不然曰为人所传不须争字子瞻超然台记物有以蔽之矣虚字好此类甚多不可胜纪雷则论文尚简古全法退之诗亦喜韩兼好黄鲁直新巧每作诗文好与朋友相商订有不安相告立改之此亦人所难也补归潜志正大中王翰林从之在史院领史事雷翰林希颜为应奉编脩官同脩宣宗实录二公文体不同多纷争葢王平日好平淡纪实雷尚竒峭造语也王则云实录止文其当时事贵不失真若自作史则又异也雷则云作文字无句法委靡不振不足观故雷所作王多改窜雷大愤不平语人曰请将吾二人所作令天下文士定其是非王亦不屑王尝曰希颜作文好用恶硬字何以为奇雷亦曰从之持论甚高文章亦难止以经义科举法绳之也补金史崔立之变羣小附和请为立建功德碑翟奕以尚书省命诏王若虚为文时奕軰恃势作威人或少忤则谗搆立见屠灭若虚自分必死私谓左右司员外郎元好问曰今召我作碑不从则死作之则名节埽地不若死之为愈虽然吾姑以理谕之乃谓奕軰曰丞相功德碑当言何事奕軰怒曰丞相以京城降活生灵百万非功德乎曰学士代王言功德碑谓之代王言可乎且丞相既以城降则朝官皆岀其门自古岂有门下人为主帅诵功德而可信乎后世哉奕軰不能夺乃召太学生刘祁麻革軰赴省使好问张信之喻以立碑事曰衆议属二君且已白郑王矣二君其无让祁等固辞而别数日促廹不已祁即为草定付好问好问意未惬乃自为之既成以示若虚乃共删定数字然止直叙其事而巳后兵入城不果立也若虚有慵夫集滹南遗老集若干巻摅愤非存骄謇心非徼正直誉浩然方寸间自有太高处平生少谐合举足逢怨怒礼义初不愆谤讪亦奚顾孔子自知明桓魋非所惧孟轲本不逢岂为臧氏沮天命有穷达人情私好恶以此常泰然不作身外虑赠王士衡王生非狂者乃以善哭称毎至欲悲时不间醉与醒音词初恻怆涕泗随纵横问之无所言坐客笑且惊王生不暇䘏若岀诸其诚蹉跎与生友此意犹未明丝染动墨悲麟亡伤孔情韩哀峻岭陟阮感穷途行涕流贾太傅音抗唐衢生古来哭者多其哭非无名生其偶然欤何苦摧神形如其果有为为尔同发声贫士叹甑有尘瓶无粟北风萧萧吹破屋入门四顾何凄凉穉子低眉老妻哭世无鲁子敬郭元振之真丈夫故应饿死填坑谷苍天生我亦何意葢世虚名食不足争如只使冗且愚大腹便便饱粱肉感秋西风撼庭柯疎叶鸣策策天地一萧条羇怀亦岑寂青春恍如昨转盼年半百自从长大来转觉日月迫功名非所慕老大不足恤怛然感时心自亦不能释清晨理短髪已见数茎白刀镊虽可施殆似儿子剧此身委蜕耳毁弃无足惜况于毛髪间而乃强脩饰青青如陆展星星行复岀毕竟白满头复将何所摘生日自祝空囊无一钱羸躯兼百疾况味何萧条生意浑欲失清晨闻喧唿亲旧作生日我初未免俗随分畧脩饰举觞聊自祝醉语尽情实神仙恐无从富贵安可必脩短卒同归何足喜与戚一祈麤康强二愿早闲适衣食无大望但愿了晨夕万事不我撄一心常自得优游终吾身志愿从此毕失子姸姸掌中儿舍我一何遽其来谁使之而复奄然去平生三举子随灭如朝露顾我能无悲其如有天数自从学道来衆苦颇易度有后固所期诚无亦何惧人生得清安政以累轻故㛰娶眼前劳託遗身后虑百年曾㡬何为此雏稚悞顾语长号妻此理亦应谕忆之纯三首幼嵗求真契中年得伟人倾怀当一面投分许终身灯火谈𤣥夜鸎花逐胜春何时重一笑胸次欲生尘面目三年隔音书万里遥宦途俱蹭蹬心事各萧条志大谋常拙身孤道易消本无当世用隐处㑹相招隽气轻天下高情到古人衔杯曼卿放下笔老坡神时论谁优劣人材自屈伸穷愁须理遣不必泪沾巾复寄二首志大言高与世违拂衣真作竹林归黄尘道口风波恶未必先生自处非自笑趋尘亦强颜食谋未免敢言闲紫芝果可充饥腹从子玉屛巖石间病中二首学道今何得谋生久不成蓝衫㡬弃物绛帐亦虚名事拙应天意交疎即世情烦忧时自解感触又还生郁郁穷愁意营营久病身诗情浑欲减药物但相亲未得驱穷鬼终须问大钧三时劳慰抚甚愧故人真感怀枉却全家仰此身书生那是治生人百忧耿耿填胸臆强作欢颜慰老亲自笑酒得数杯还已足诗过两韵不能神何须豪逸攀时杰我自世间随分人别家到了身安是本图何须身外觅浮虚谁能置我无饥地却把微官乞与渠慵夫自号身世飘然一瞬间更将辛苦送朱颜时人莫笑慵夫拙差比时人得少闲西城赏莲呈晦之旧赏回头已隔年高花又见岀新姸偶成浊酒狂歌会恰及斜风细雨天乐事适来偏有兴闲身常得分无缘作诗莫怪多夸语差比放公先着鞭题渊明归去来图五首靖节迷途尚尔賖苦将觉悟向人夸此心若识真归处岂必田园始是家孤云岀岫暮鸿飞去住悠然两不疑我自欲归归便了何须更説世相遗抛却微官百自由应无一事挂心头销忧更借琴书力借问先生有底忧得时草木竟欣荣颇为行休惜此生乘化乐天知浪语看君于世未忘情名利醉心浓似酒贪夫衮衮死红尘折腰不乐翻然去此老犹为千载人翰长闲闲公命题城南访道图戏作二诗且为解之云得道由来不必劳痴儿舎父漫逋逃闲闲老子还多事时向招提打一遭竹木萧森荫绿苔幽襟自爱北轩开主人无说吾何问乗兴而来兴尽回答郑下辨禅师见戏代防御高侯酒肆淫房总道场偶然游戏亦何妨阿师自堕泥犂趣更笑春风柳絮狂还家五首日日他乡恨不归归来老泪更沾衣伤心何啻辽东鹤不但人非物亦非荒陂依约认田园松菊存亡不足论我自无心更怀土不妨犹有未招魂山杏溪桃化棘榛舞台歌榭堕灰尘春来底事堪行处门外流莺枉唤人回思梦里繁华事幸及当年乐此身闲立斜阳看儿戏怜渠虚作太平人艰危尝尽鬓成丝转觉讙譁不可期㡬度哀歌仰天问何如还我未生时山谷于诗每与东坡相抗门人亲党遂有言文首东坡论诗右山谷之语今之学者亦多以为然漫赋四诗为商畧之云絶足由来不可追汗流余子费奔驰谁言直待南迁后始是江西不幸时信手拈来世已惊三江衮衮笔头倾莫将险语夸勍敌公自无心与物争戏论谁知出至公蝤蛑信美恐生风夺胎换骨何多様都在先生一笑中文章自得方为贵衣钵相传岂是真己觉祖师低一着纷纷嗣法更何人王内翰子端诗近来陡觉无佳思纵有诗成似乐天其小乐天甚矣漫赋三诗为白傅解嘲功夫费尽漫穷年病入膏肓岂易镌寄语雪溪王处士恐君犹是管窥天东涂西抹鬭新妍时世梳粧亦可怜人物世衰如䑕尾后生未可议前贤妙理宜人入肺肝麻姑搔背岂胜鞭世间笔墨成何事此老胸中自有天宫女围碁图尽日羊车不见过春来雨露向谁多争机决胜元无事永日消磨不奈何缑山庙缑山突兀上空虚古栢森森㡬万株一自吹笙仙去后乘鸾曾返故乡无附五岳志王从之隐居泰山跏趺而化人称其地曰蜕仙巖元人有石刻附遗山集公幼颖若夙昔在文字间者镇人以文章德行称者褚公茂先而后有周先生德卿德卿公舅行自龆龀间识公为伟器教督周至尽传所学及官四方又託之名士刘正甫使卒业焉弱冠擢承安二年经义进士甲科公资禀醇正且有师承之素故于事亲待昆弟及与朋友交者无不尽学无不通而不为章句所困颇讥宋儒经学以旁牵远引为夸而史学以探赜幽隐为功谓天下自有公是言破即足何必呶呶如是其论道之行兴否战国诸子之杂説寓言汉儒之繁文末节近世士大夫参之以禅机𤣥学欲圣贤之实不隐难矣经解不善张九成史例不取宋子京诗不爱黄鲁直着论评之凡数百条世以刘子𤣥史通比之为人强记黙识诵古诗至万余首他文称是文以欧苏为正脉诗学白乐天作虽不多而颇能似之秉史笔十五年新进入馆日有记录之课书吏以呈宰相必问王学士曾㸃窜否又善持论李右司之纯以辨博名天下杯酒淋漓谈辞锋起公能三数语窒之惟有叹服而已典贡举二十年门生半天下而不立崖㟁虽小书生登其门亦殷重之滑稽无穷谈笑尤有味而以雅重自持朋会间春风和气周浃四座使人爱之而不忘也附滹南集若虚与彭悦王权周嗣明为林下四友自为赞并序云东垣彭子升悦王士衡权周晦之嗣明皆予心契也晦之于予为亲故其相知最早后游京师始识士衡于稠人中言论慷慨遂如平生当是时泛见子升而未熟也已而复定交于觞次予年为长子升次之士衡又次之而晦之最少吾四人者臭味相似而意气相投者也故不结而合既合而欢至于益深而莫之间其好恶取舎互有短长而要归于中辨争讥刺间若不能相容而终于无憾方其俱在里中行必偕宴必共诗虽不多而嘲戏赠答时出数语以相娱酒虽不广而花时月夕一杯一酌亦自不废也尝约他年为林下之游且各为别号以自寄焉葢予以慵夫而子升以澹子士衡为狂生而晦之则放翁也曰澹曰慵曰狂曰放世以为怪而自谓其真施于仕途固非所宜而在隐居则无害也是故安之而不疑为是约已遂想像而赞之云盘礡兮巖阿容与兮烟萝借丰草兮偃卧引长风兮浩歌尘海邈其如隔渺高轩兮不我过险而风波密而网罗突而干戈如四人者何又慵夫自号云身世飘然一瞬间更将辛苦送朱颜时人莫笑慵夫拙差比时人得少闲附陵川集郝经呈王内翰云霜落云枯秋尽时翰林遗得桂林枝春风久已归桃李刼火从渠照虎貔白髪操戈浮世在赤心倾葢㡬人知壶中有酒无天地醉后休歌贝锦诗案诗中所云白髪操戈醉歌贝锦应为崔立功德碑一事言之也于时从之顾惜名节自分一死虽以逊辞理喻而羣小軰终不能夺故元裕之表其墓称其执义不为也然金史谓碑文为裕之所作而从之曾为之删定数字于刘京叔则但云起草而已则当时事过之后谗人之口不但交攻裕之恐尚有援从之以分谤者故伯常之诗云尔也补金王鹗滹南集引予以剽窃之学由白衣入翰林当代鉅公如赵闲闲杨礼部滹南先生皆士林仪表人莫得见之而一旦得侍几砚浑源雷希颜良乡王武叔河中李钦叔亦称天下之选而十年得与从游故予尝自谓叨取科第未足为幸而忝侧英游之末兹所以为幸也欤玉堂东观侧耳高论日夕获益实多然爱予最深诲予最切愈久愈亲者滹南先生一人而已先生性聪敏蚤嵗力学以明经中乙科自应奉文字至为直学士主文盟㡬三十年岀入经传手未尝释巻为文不事雕琢唯求当理尤不喜四六其主持名节区别是非古人不贷也壬寅之春先生归自范阳道顺天为予作数日留以手书四帙见示曰吾平生颇好议论向所杂着往往为人窃去今记忆止此子其为去取之予再拜谢不敏明年春先生亡矣越四年其子恕见予于燕京予尽以其书付之又二年藁城令董君彦明益以所藏釐为四十五巻与其丞赵君夀卿倡义募工将镂诸板以夀其传嘱为引予谓先生之学之大本诸天理质诸人情不为孤僻崖异之论如三老三宥五诛七岀之説前贤不敢议而先生断之不疑学者当于孔孟而下求之不然殆为不知先生也先生讳若虚慵夫其自号云嵗屠维作噩闰月初吉日后进东明王鹗敛衽书麻征君九畴九畴字知㡬莫州人三嵗识字七嵗能草书作大字有及数尺者故所至有神童之目章庙召见问汝入宫殿中亦惧怯否对曰君臣父子也子宁惧父耶上大竒之弱冠住太学有声场屋间南渡后读书比阳山中始以古学自力博通五经于易春秋为尤长少时有恶疾就道士学服气数年疾遂平又从宛丘张子和学医子和以为能得其不传之妙大率知㡬于学也专故所得者深饥寒劳苦人所不能堪者处之怡然不以累其业也尝为郾城张伯玉赋透光镜钦叔传之京师赵礼部大加赏异贴壁间坐卧读之兴定末府试经义第一词赋第二省试亦然帘试以脱悞下第知㡬先有才名又连中甲选天下想望风采虽牛童马走亦能道麻九畴姓名正大三年右相侯萧公赵礼部连章荐知㡬可试馆职乃赐卢亚榜第二甲第一人及第授太祝权太常博士应奉翰林文字知㡬天资野逸高骞自便与人交一语不相入则迳去不返顾自度终不能与世合未㡬谢病去作诗工于赋物如夏英公篆韵及手植桧印章等诗可见也字画正书八分皆有功诗最其所长少时犹失持择近诗精深峭刻似其为人他文不及也明昌以来以神童称者五人太原常添夀四嵗作诗云我有一巻经不用笔写成展开无一字昼夜放光明合河刘滋文荣六嵗有诗云莺花新物态日月老天公刘征伯祥七嵗被㫖赋鳯凰来仪新恩张汉臣世杰五六嵗亦召入赋元妃素罗扇画梅云前村消不得移向月中栽其后常隐居不岀余三人者皆无可称道独知㡬能自树立一日名重天下耆旧如闲闲公且以征君目之而不名也壬申嵗遇乱卒年五十平山常仲明之子德葬之小商桥傍近赵庄补归潜志麻九畴知㡬初名文纯易州人幼颕悟善草书能诗号神童既长入太学刻苦自励为赵闲闲李屛山所知南渡后居郾蔡间入遂平西山读书为经义学精甚兴定末试开封府词赋乙科经义魁再试南省复然声誉大振南都妇人小儿皆知名廷试以误绌士论惜之已而隐居不为科举计正大初门人王说王采苓俱中第上以其年幼怪而问之且知知几为师近臣言其有才学平章政事侯公摰翰林学士赵公秉文俱荐之特召赐进士第以病不拜官告归病已赴调授太常寺太祝俄入翰林后以病去居郾久之北兵入河南知㡬挈其孥入确山避乱后复岀为兵士所得驱之北边至广平病死知㡬为人耿介清苦虽居贫不妄干求卓然以道自守然性隘狭交游少不惬意輙怒去葢处士之刚者也初因经义学易后喜邵尧夫皇极书因学算数又喜卜筮射覆之术晚更喜医方与名医张子和游尽得其学为文精密巧健诗尤竒峭妙处似唐人尝作透光镜篆韵诗人争传写后以避谤畏时忌持戒不作诗益潜心为易学与张伯玉宋飞卿雷希颜李钦叔及余先子善先子初摄令郾城日与唱酬为友后知㡬试开封先子为御史监试而王翰林从之李翰林之纯为有司因相与读举子之文见其有雄丽者相谓曰是必知㡬因擢为魁已而果然士林以得人相贺晚为赵闲闲所知有送麻征君序并诗云附赵秉文答麻知㡬书知㡬足下相别数月靡日不思山川辽濶致稽裁布人至辱长书累幅意贶勤厚殊慰驰想不审比来旧疾差减否甚悬悬也闻御榜到日足下与李济之适同榻一升一沉不能不怅然也然此亦何足置怀前者足下与李钦叔各魁省贡羣口嗸嗸争为毁訾及钦叔连中两科然后心服如使足下一第后试制策试宏词当与钦叔并驰争先未知鹿死谁手岂可成败论事者哉仆少时应举被黜戚戚若不复堪处然穷达自有数显晦自有时以今观之向之戚戚者何其妄也足下又平生孤苦百状有求鸷得鸠种稷得稗之説天生大贤如足下者必将有用又安知今日之穷天将昌其道非足下之福耶若得一器净水照足下宿命还本知见当不出此言也足下生知夙习再来人也三生学道岂不知此大抵一时才人多恃聪明少积前路资粮故佛谓之福慧两足尊足下无乃近此类尚何怨耶假使吾辈万一临死生之际亦当安时处顺况未至是耶足下所喜韩子欧子之学固为纯正如退之感二鸟赋上宰相三书亦少年未知道时语也其后谏佛南迁若与死生利害相忘者然过黄陵庙求哀乞灵恐死瘴雾中亦学圣人而未至者今之士人以缉缀声律为学趋时干没为贤能留心韩欧者㡬人仆固不当洗垢求瑕若孔子与子贡颜渊问答有不容何病之语第恐孔颜不尔耳也因论圣贤之分为忠诚为谨廉为放逸为耿介岂以穷达而异心哉足下又谓山林有至道刍荛有至人可隐可访诚哉是言当今之世岂必忘言如达磨谈道若庄生然后为得也谈道吾敬常先生王贤佐谈禅吾敬万松秀玉泉政论医不及仪企贤任子山经学与文章不及李之纯与足下如足下一病自不能疗便谓举世无知医者可乎足下易学自可忘忧遗老至于释老二家勿谓秦无人闻颇喜杂学然慎所以习之者多难之世盆成括之徒当敬而逺之足下才高识明过仆数倍固不当为此喋喋亦期有以教我也方属新秋善加调摄不宣赋伯玉透光镜太阴沦魄元不耀太阳分光成二曜呜唿怪铜盗此幻透影在壁与背肖奁开㸌㸌光走庭划如剸犀乍脱鞘泓澄秋落百丈潭疑有龙向天门跳秦娃汉婉化鸳土宠雨恩云埋鳯诏当年椒涂鑑桃李身后泉台映蓬藋枕簟无情草木香笙歌不暖枭狐啸髑髅一丑不再妍不知持此将安照万斛珠玑委俑人唤得偷儿成鬼剽借问金椎一控时何如海上青蝇弔夀如金石佳且好此铭此篆两竒峭今谁子后曩谁先赢得纽枢经蚁窍千古繁华一梦醒恍然入手称神妙丹砂红紫翠羽青万金难买人年少君侯新自洛阳来玉台人物今温峤相看大笑古人痴收镜入奁还自笑跋范寛秦川图山水人传范家笔画史推尊为第一朅来因看秦川图天下丹青能事毕大山巖巖如国君小山郁郁如陪臣大石盘盘社与稷小石落落士与民一山一形似争长一石一态如布军想君胸中有全秦见鐻削鐻鐻乃真掌上长安近于日千树万树生青春忆昔岐山鳯凰语葱葱柞棫霑新雨昆夷束手宻须降不见功勲见歌舞黄金铸牛西入僰五丁云栈通中国骊山宫阙九天高六处孱王走衔璧不信诗书信法家闗东半被鱼书惑尽巻图籍亦大好五十年兇都一埽章邯董翳举如毛沐猴冠委金陵道北原兵自天而下汉室倾頽如解瓦祁山六岀纵无功渭水犹堪饮君马螭蟠老将骨未朽草付那能济阳九技痒投鞭抵嵗星归来鹿死何人手神武空矜贺六浑投机常落周人后竟令冯翊软沙边东风一夜吹新柳侵寻皁角相料理抛掷龙津浮汴水鹢头过处已非隋不觉晋阳人姓李华清高宴戛宫梧舞马如何䕶两都纵得青骡还蜀道肉得沙场白骨无兴亡自取不足吁可怜神州为盗区贪征往古山川事忘却题诗赏画图松筅同希颜钦叔裕之赋牺尊青黄灾木命羁绊剪剔伤马性折松为筅得之天此君幸免戕残横初象形似有代无不料奇功乃差胜人间斤斧不须劳坐中活火鸣笙箫千秋蛰骨养霜雪一日奋鬛翻云涛巖烟击拂殷雷起顚风蹴踏银山高莫嫌勺水儒无力如卷三江都一吸借汝嵗寒姿扶我衰朽质埽除幻梦不到眼洗刷埃霾下胸臆扪霞直与羡门期一笑桑田海波白竹瘿冠为李道人赋东方有物字丰隆以鸣为职驱羣聋万头濈濈囚冻窟欲岀不岀愁天公回寒作暖岀一噫黑帝不敢藏昆虫所以独为六子长挥斥元气周神功车轰鼓震顷万里六甲云风随唤起四阴用事合收声犹奋狂阳鸣不已号令非时遭物玩草木不凋花再蕾恼得司秋诉帝阍漏泄机缄法当死天公大怪下桎梏推落车中堕巖谷非程非马亦非人化作苍筤一枝竹劲气刚风难遽销夜闻风雨犹萧萧耸身直上三千尺天公又怪干云霄鬼压神縳不听岀只见白云鎻三日云散惟余青屈盘颐隐于脐变仙质道人真是万物盗斫取为冠就天巧秋霜争敢上头颅常与春风同醉倒此冠固竒惜未大有冠独在方之外日月为藤织四时烟霞为缕绵千载天潢絶汉梁虚碧北斗旋衡簪沆瀣不随脂粉侣狻猊不逐风霜陪獬豸一任旋干复转坤头上峩峩终古在欲作檀那施此冠不识先生若为戴弹琴怀山中人门前雪垂垂室中理朱丝手按十三徽心飞天一涯故人渺何许万里惊鸿飞试慿朱丝语一声声亦悲一弹雪欲落再弹雪正作只在此山中故人今忧乐我欲弹文王岐山云渺茫我欲鼓曾子无田可耘耔道逺望不及千山复万水思君复思君正恐须髯皤后䕫若不来奈此宫商何春风早晚起百鸟喧庭柯时携一罇酒为君奏云和夏日亭柯碧合龙蛇影睡起辘轳鸣晓井一帘晓雨卷不晴槐花满地黄金冷屈指西风又到门相思团扇欲生尘何时万戸垂杨里高揖金鞭逢故人牛叹谁怜宿料一生无身后仍遭金十奴帷葢却教蒙狗马不知何事负农夫清明村村榆火碧烟新拜埽归来第四辰城里看家多白髪游春总是少年人暮春山家二首山烟向晚白蒙蒙人过棃花树底风一犬不鸣村径黑野灯孤起远林中语阑壮气欲消磨奈此青灯永夜何壁上取琴弹一曲不知天外落银河手植桧印章梁折山摧叹大成日华留得寸晖明不盈一握空虫篆未䘮斯文麤姓名草木西周朝有暮图书东观死犹生二千年后司封纽未信栽时岀此情赠裕之向来三度见君诗常望西山有所思谁料幷州天絶处相逢梁苑雪消时贤人乐古声犹在聱叟文高世岂知只恐神嵩不留客秦川如画渭如丝秋怀昨夜新凉御褐裘一番节物弄清愁月悬双杵若为夜人在一隅偏觉秋败叶只能惊画扇啼螀终不到朱楼还乡梦断寒衾晓依旧云山是蔡州和伯玉食蒿酱韵九尺东方生不如一侏儒饮啄各有程厚薄与生俱文蒲及屈芰何乃淡以枯正如谢三旌甘心作羊屠伊蒿本薪材岂足充庖厨薄雪草堂径新霜古城隅河南地差暖冬有不死芜青来涧边筥绿入几上盂㣲香能侣菊小苦贤于荼酷烈变醯醢薰醲破脂酥书生喜倒说食亦变精麤借问氷茶者何如羔酒乎况尔蓼彼萧蓬茅固其徒偶然躐一等遽欲忘樵夫迩来嵗颇饥大半殣在途攘肉或至犬首丘不如狐命贱秪求死计穷交议逋尚有纨袴儿朝夕食于株宁知埽野稗一饱不易图遂令人轻生不畏锧与鈇如君有蒿酱犹是千金躯复次韵二首五脏太多可张颐託臞儒自非何曾家安得海陆俱庄周幸有粟不至鱼肆枯何劳夷门市下车朱亥屠春韭与秋菘嵗晚不供厨蒿腹不蒿目大方果无隅为酱非负口犹胜范莱芜岂无青精饭驻颜炊一盂岂无菖蒲歜辟邪如神荼又岂无椒花除瘟等酴酥蒿于数品中颇同武官麤数品虽异馔置之酱可乎犹材各有施岂必皆吾徒公绰优为老劣于滕大夫大抵食如士取之非一涂君诗志其味食经有董狐彼哉鼋羮指斵棺终莫逋彼哉萍虀手竟死珊瑚株宁如酱以蒿不岀本草图葢后人好奇一洗腥砧鈇为谢馋祟鬼渠今离我躯又菣可为炙啖博哉释草儒奈何骚人咏不与兰茝俱青青发陈荄嫰胜稊生枯面柔似张禹气冽如申屠忽逢易牙口一日登君厨君兄昔在日作事太廉隅宦游三十年不治一室芜尝载米之郡政如置水盂不义获八珍弃之犹堇荼相对话终日茗椀无盐酥见客惟恐迟遇饭不择麤无食但有名穷不亦宜乎我本寒素士卧雪袁司徒臭味偶相似岂是敦薄夫见君食蒿酱取嘲于仕途和君蒿酱诗缊袍随衣狐诗酱两清苦此债无由逋蒿荻无弃材奈此苍松株何当列铏瓮一依飨礼图唯闻广廷乐不见辕门鈇此日虽无酱犹堪养羸躯元裕之以山游见招兼以诗四首为寄因以山中之意仍其韵石华政可採负我孤舟篷胡为红尘里扰扰槐安宫山间绿萝月一照千巖空洪崖去不返清游谁与同空余松根泉杂佩流无穷人心堕泥滓不如与天通举头视霄汉浩露洗心胸日月两角蜗天地一粒粟老盆可径醉岂择瓦与玉大笑区中人朱门丐粱肉清晓登少室日夕眺王屋紫烟晞吾髪碧霞贮我腹溪中有白云万事付濯足物物惬幽情不独兰与菊南风入桂树高叶碧峥嵘举手戏攀折上与云烟撑黄金间白玉遍地光晶荧笙箫座间发鸾鹤空中鸣浩歌山谷应起舞衣裳轻一罇石上酒如我浩气盈目送飞鸿尽青云万里平国风久已熄如火不再然流为玉台咏铅粉娇华年政须洗妖冶八骏踏芝田青苔明月露碧树凉风天尘土一一尽象纬昭昭悬寂寥抱玉辨争竞摇尾怜幸有元公子不为常语牵许方邨卽事披热达许方山巅青漫漫野黄麦初割畦绿蔬才灌春篱苘叶深巷树春花乱烟长见新冶风远闻清鍜濯衣女在溪贩铁人栖馆墙危垒破石路黑沾遗炭山云顷刻雨沙地须臾暵铎鸣驾犊畊罩密防鸡散缲余残茧挂钓罢么丝贯沽酒有客賖鬻李何人唤扑惨官始威牒烦民更玩歴险小车多逢人赭衣半县逺肉难求山近宼可逭何当卜隐居寻我杖藜伴梁山宫图梁山宫高高切云秦家箭鼓空中闻宫殿作云王作龙何人敢谒滈池君珠围翠绕穷天下道上行人衣半赭不觉生灵血液枯化为宫上鸳鸯瓦朝卢生莫侯生师事二人学羡门焉知以政藏其身神仙亦死何曾神空能诈取六孱国不识卢生真间客种成间隙卢生去尚令道士作鬼语祖龙竟堕此机中以璧见欺犹未悟鱼腥引得扛鼎来梁山火灭汉旗开何如后世丹青手一夫不役千楼台梁山之图却传世梁山之宫安在哉䟦伯玉命简之临米元章楚山图巴东崃壁如駮霞天凿荆门当虎牙下有奔湍沉碧沙直冲北固如投家云烟昬晓互明灭朝看沃日暮吞月逺山如指近如拳过客那知空一瞥高人庐此恨来晚不厌孤篷叠往返莫言造物好穷人许大干坤富君眼以心为镜照诸山山如人面纷殊颜扁舟日日青山上青山却在沧波间人道痴儿固贪取我怪高人亦如许已将胸次衽长江更把豪端扛巨楚荠列枫林叶浮舸巧促魁梧入么么丈寻收拾无邉春千里游邀坐中我自此头吴尾瓯越蛮烟五月髠人发江山多处乃尔毒始信中原天下甲楚山可览不可上水气昬昬且多恙画山纵不到真山有楚之峯无楚瘴静明居士见山馋想在菴中得饱叅戏唿老李临君画已坐君贪我更贪秋雨小霁湖阳道中一雨初晴菊瘁花朝来啼杀报晴鸦地邻异域空怀古人对残秋更忆家十月红炉是明日往年新火醉流霞怱怱又上湖阳道何处还堪驻客槎秋望云气东南壮风烟正北长逺人投屋小寒草带城荒驯鸭便秋潦饥牛背夕阳闲情尽堪画未要雨浪浪堂谿城南感寓断岸崩崖带草长茂林高垲晚生凉田头经水成驹卧云色因风变狗苍战地尚余唐垒栅故城曾入楚封疆牛童趂日贪扪蝨那解兴亡事可伤俳优施能卖晋移君贰旃解讥秦救陛郎多少谏臣翻获罪却教若軰管兴亡李道人家山图见说高斋住太行溪山襟带古祠堂圭桐叶落周家雨铁树根盘晋国霜烽火不堪畊夜月画图犹可挂残阳自怜不及汾州鴈春去秋来过石梁李道人嵩阳归隐图城郭维崇井里维通冠盖维错纨绮维丛云谁之子招子归嵩舎我筝筑乐彼潺淙食彼瓦缶遗我鼎钟云谁之子绘子归嵩离人友鹿避俗朋松石啮我足泉瘿我咙吾恐时人笑子归嵩有山有怪有水有龙盗岀宼没啸兕咻熊吾恐狂人诳子归嵩子谓吾言决意归嵩归嵩何如如鸿避弋如鹤脱笼与幻俱化与化俱融是以归嵩南山重重翠如植葱北山隆隆绀如堆铜仰嵩俛嵩雨濯云烘嵩之为我我之为嵩我闻子言衣如张风心先去鸟层云盪胸静言思之富为目嵩贵为心蓬饰説于今讵知任公归嵩良是生龟脱筒子不归嵩送子归嵩阳夏何正卿作叠语四句未成章予复以叠语寄之凡四变文缊缊蠢蠢何等民矫矫亢亢内守贞昂昂藏藏独异俗落落莫莫不厌贫归与归与且餬口鳯兮鳯兮德衰久乐云乐云无絃琴命乎命乎一杯酒匪鳣匪鲔故为藏避言避世必也狂至大至刚秣吾马爰清爰净脩我墙用之舍之时所系晋如摧如宁复计暖然凄然任春秋优哉游哉聊卒嵗红梅一种氷魂物已尤朱脣㸃注更风流嵗寒未许东风管澹抹浓妆得自由御订全金诗増补中州集巻十九御订全金诗增补中州集卷二十钦定四库全书御订全金诗增补中州集巻二十刘御史从益从益字云卿南山翁撝之曽孙大安元年进士拜监察御史坐与当路者辨曲直得罪去久之起为叶县令脩学讲义耸善抑恶有古良吏之风叶剧邑也兵兴以来戸减三之一田不毛者万七千亩其嵗入七万石故在也云卿请于大农为减一万民頼之流亡归者二千余家未㡬被召百姓诣台乞留不听入授应奉翰林文字踰月以疾卒时年四十四叶人闻之以端午罢酒为位而哭且立石颂德以致哀思之心焉云卿博学强记于经学有所得为文章长于诗五言古诗尤其所长雷御史说云卿在太学时年甚少尝有诗云黄金错落云间阙红粉高低柳外墙时軰皆推服其卒以诗得名者固已见于此矣有蓬门先生集行于世二子祁字京叔郁字文季俱有名于时补归潜志金朝兵制最弊每有征伐或边衅动下令佥军州县骚动其民家有数丁男好身手成时尽拣取无遗号泣怨嗟阖家以为苦驱此軰战欲其克胜难哉贞祐初下令佥军㑹一时任子为监当者以春赴吏部调数宰执使尽拣取号监官军其人愤愠叫号交愬于台省又冲宰相卤簿告丞相布萨齐勤大怒趣左右取弓矢射去已而上知其不可用免之元光末备潼闗黄河又下令佥军诸使者歴郡邑自见居官者外无文武小大职事官皆拣之至许州前户部郎中侍御史刘元规年㡬六十亦中选为千戸至陈州余先子以前监察御史亦为千戸自余不可胜言既立部曲须依军例以次相钤束物议喧然后亦罢之嗟乎以任子为兵已失体况以朝士大夫充斯役乎当是时余以终塲举人获免而先子以御史不免立法之弊以至于斯余赴试开封先子以诗送之且寄赵闲闲雷希颜有云老作一兵吾命也芳聮八桂汝身之厚禄故人如见问为言尘土困羁累二公览之一笑补归潜志凡作诗和韵为难古人赠答皆以不拘韵字迨宋苏黄凡唱和须用元韵往返数回以岀竒余先子颇留意故每与人唱和韵益狭语益工人多称之尝与雷希颜元裕之论诗元云和韵非古要为勉强先子云如能以彼韵就我意何如亦一竒也尝在试院与屏山诸公唱和吕唐卿海藏斋诗舟字韵往返十余首先子有云绣坼旧图翻短褐朱书小字记归舟屏山大称其工用事也后居淮阳与刘少宣唱和村字韵亦往返数十首少宣以为全不觉用他人韵也补归潜志聮句亦诗中难事李屏山王正之聮句王云棘猴未穷巧穴蚁已失王人多称之余先子留意聮句主长葛簿时与屏山张仲杰㑹饮坐中有定磁瓶因为聮句先子首唱曰定州花磁瓶颜色天下白诸公称之屏山则曰轻浮妾玻璃顽钝奴琥珀张则曰器质至坚脆肤理还悦泽后居淮阳冀京父来过雪夜聮句先子有云帘疎见飞英窓静闻落屑又李钦叔来过李子迁在座㑹合聮句先子有首唱曰玉立两谪仙鼎峙三敌国又云三强岀奇兵八义乃八克一老怯大敌三战即三北后自大梁归陈与友聮句先子首云红抛汴梁尘绿吸淮阳酒后令叶县中秋夜与郝坊州仲纯王飞伯軰聮句具载蓬门集中附浑源州志刘撝至其曽孙登进士者若汲若仲泽若侃若俨若从益从禹共八人尝求书八桂堂于赵闲闲曰君家岂止八桂为书丛桂窟归之又曰浑源城南有翠屏山金状元刘撝及右丞苏保衡讲学之地后人于此设书院题苏李合画渊明濯足图天机本自足人事或相须东坡画三昧廼与龙眠俱黄州富丘壑余杭渺江湖已困口嘲弄更堪手煳涂其来本游戏所到非功夫平生斜川翁尚友千载余可闻不可见风标定何如笑倩李居士为予巧形模临流想有诗沧浪元非渔不入声利场政恐吾足污二公有深意百年留此图不着色尘相澹然如游天地初主人牢缄縢丹青有渝此不渝过尉氏怀阮籍朝来国门游暮抵蓬池宿有怀阮步兵豪气无检束啸歌陟高台长风振林木老眼何曽青四海无一物万古留诗名九原销醉骨居然方丈家惜也微瑕玉涂穷道不穷先生安用哭汎舟回澜亭坐中作昔年醉回澜犹恨身属官今年邂逅来身与亭俱闲洗心亭下水照眼亭西山溪山如故人喜我复来还有酒浇我胸有花怡我颜鞴鹰乍脱臂但觉天地寛山阴忽回船夜阑情未阑乐山松乐山一何崇上有千嵗松清孤月露底秀拔天地中蒲柳抱常质桃李开芳容争如十八公笑傲氷霜风居然喜避世不肯污秦封蟠如北海螭伏如南阳龙纷纷过者多匠石终不逢明堂㡬时构唤起苍髯翁和渊明杂诗二首俗士苦纷竞此心本无尘功名廼外物了不闗吾身吾身复何有形神假相亲天地开一室日月挟两邻有生即有化如晏之必晨但得酒中了亦足称达人挥戈欲却日小力自不量何如任天运闭门学坐忘诗书列四隅着我于中央夏卧北窓风隆冬曝朝阳但有藜藿羮亦足充饥肠少为饥所驱老为病所迫人生能㡬何东阡复南陌急须沽酒来一笑举大白浩歌草木振起舞天地窄同欢二三子谁主复谁客浮沉大浪中毕竟归真宅嵗月去何速老炎变新凉游子久不归回首望大梁风埃惨如此何处真吾乡野菊明落日林枫染飞霜劝我一杯酒悠然秋兴长和渊明始春怀田舎家食自不恶菽水甘清贫学道未有得读书亦良勤虽勤竟何补俛首愧古人静言閲世故来者日月新况复抱沉疴百忧无一忻安得卫生诀益我华池津怳如一梦觉不与万法邻野人借问我恐是刘遗民和渊明饮酒韵日入了公事援琴洗尘喧秋堂一灯明清响到夜偏弹罢枕书卧渺然梦青山山英向我问君驾何时还家僮忽唤觉惆怅不能言腊日次幽居韵世务方扰扰人生何营营不如不岀门坐颐天地情泰中有否来阴极即阳生掀髯一笑起窓外风铎鸣看云偶独立踏雪时闲行最爱朝日升负暄向南荣嵗除夕次东坡守嵗韵人生都百年谁问鬬龟蛇容颜镜中换老丑不可遮殷勤守此嵗来嵗复如何南邻祭灶喧北里驱傩譁须臾罢无为但听楼鼓挝明朝四十过暮景真易斜初心自慷慨白首还蹉跎寄语少年子虽健不足夸次韵别嵗一日复一月其来不肯迟一冬复一春既去谁能追问嵗果安往懵不知津涯常于嵗除夕知是相别时邻翁惯礼饯买酒烹鲜肥百挽不得留一别那须悲年年例如此华发吾何辞惟有学道心自觉老不衰次韵餽嵗亲朋饷无时邻里欢有佐况当嵗之终可以具百货礼意各示勤手段不妨大我贫无往还闭户但高卧藜羮且充肠珍味不登生犹胜许文休衣食岀马磨自非扬子云载酒何人过空吟餽嵗诗自歌还自和清明即事用前韵一度清明了一年温风袅袅雨班班㡬家绣幰寻芳去何处蹇驴䭾醉还宿草新坟惊世短落花流水占春闲晓莺啼破松窓梦缺月东南挂屋山五月十四夜对月有感世事易随云变灭人生难保月团圞淮阳旅舎三年梦河朔风声五月寒何处云山端可老向来天地为谁寛宦游脚底生荆棘蜀道而今却不难再过郾城示伯玉知㡬三年两度过溵阳鞍马红尘道路长花月不应知我老溪山也解笑人忙朔风凛凛频惊座夜雨萧萧偶对牀他日水南营葬地愧无遗爱在桐乡次韵闲闲公梦归眉间喜色㡬时黄满贮羇愁着瘦肠万里乡闗飞不到十年岐路走空忙盃心蘸月松梢影鼻观通风柏子香最爱南山旧山色梦中相觅不相忘题闲闲公梦归诗后用叔通韵学道㡬人知道味谋生底物是生涯庄周枕上非真蝶乐广杯中亦假蛇身后功名半张纸夜来鼓吹一池蛙梦间说梦重重梦家外忘家处处家送仪提㸃西归自断平生不问天拂衣归去任吾年五侯鲭饱无多味九老图成又一传回首京华瞻日逺放怀乡社得天全纶巾醉卧咸阳市始信人间有散仙再赓人定端能坐胜天刀圭有力制頽年道非岀世头头是丹不遗经口口传隂魄沉迷终鬼录阳精飞錬即神全三山缥缈谁能到目下身安亦是仙次韵李公度缾有储粮鬓有丝蹉跎嵗晚坐书痴辋川画隐王摩诘锦里诗穷杜拾遗应举尚陪新进士主文半是旧相知春闱看决鱼龙阵未必尖锥胜钝锥题无尽藏谁开天地祕宻藏今古人间用不穷眼底摇光千丈月耳根传响一溪风胜游赤壁文章在高卧燕山气象同二老风流渺何许后生犹可画图中三弟手植瓢材且有诗予亦戏作为爱胡卢手自栽弱条柔蔓渐萦回素花飘后初成实碧荫浓时可数枚试问老禅藤缴去何如游子杖挑来早知瓠落终无用只合江湖养不才次韵三弟赠南庵老人一庵盘礡胜巢仙不入丛林恰是禅花圃莲塘闲打景粥盂斋钵老随缘忘言已了八千偈适意更挥三两絃邂逅我来推不去生分一半好风烟次韵刘少宣旅窓蝶梦晓惊回黙数流年祗自哀与世迂疎甘袖手及身强健且衔杯桐凋翠叶看看尽菊着黄花旋旋开杖屦南庵访幽事秋光满眼送诗来酬李子迁曾着朱衣侍冕旒忽乘羸马岀皇州青山有约携琴往白髪无成把镜羞却笑张仪夸舌在不妨巢父有诗留柳湖莎径东南梦又见儿童迓细侯过洧川次侯生君泽韵谁能孤愤效韩非且喜𤣥微对镜机岀得山来无远志寄将书去有当归闲居已判平生了真赏从教举世稀日咀道腴深有味更须口腹事甘肥闻蛬用少陵韵唧唧不堪闻村居更恼人青衫伤久客华发念双亲嵗暮那逢雨秋宵未向晨石心犹可转百感本来真除夕用少陵韵窓送迢迢漏灯开艳艳花正愁闻过鴈久客羡栖鸦放眼春犹好惊心日又斜一蓑江上雨归思浩无涯即事卧疾刘公干躬耕郑子真溪山留好客天地许闲人花醉红沾袖松吟翠绕身抚心无所歉持此夀吾亲宋楼道中十里羊肠路诘盘过花穿柳㡬回还马头忽转青林角绿绕人家水一湾过武丁庙旱则为霖水则舟若人端合梦中求荆王枕上阳台雨版筑英雄老死休戏答侯威卿觅墨万松火厄化缁尘依旧徂徕雪里春令剂香螺夔一足破悭分与画眉人北园碧梧斜影落胡牀白葛乌巾满意凉宴坐不知红日晚笋舆归路麦花香次韵答刘少宣杨刘变体号西崑窃笑登坛子美村大抵俗儒无正眼唯应后世有公言光生杜曲今千丈𣲖岀江西本一源此道凌迟嗟久矣不才安敢擅专门乐府虚传山抹云诗名浪得柳连村九原太白有生气千古少陵无间言登泰山巅小天下到崑崙口知河源如君少进可入室顾我今衰不及门补赵秉文故叶令刘君遗爱碑吾友翰林脩撰王君从之有言君子有惠政而无异政吏传循吏而不传能吏吾尝诵之云尔如吾叶令刘君既有惠政又有才干称可不谓全乎君讳从益字云卿蔚之浑源人南山翁之胄也第进士任监察御史能知无不言与当途者辨曲直以罪去天子怜其才起为叶今下车脩学校耸善抑恶一之日励而教之二之日惠而安之奸吏恶少望风革面君曰未也事有大于此者叶剧邑也路当要衢饟入七万余石自扰攘之后戸减三之一田不毛者千七百顷而赋仍旧可乎请于大司农减二万石頼以济流民自归者数千未㡬被诏百姓诣都请留不果授应奉翰林文字踰月以疾卒遗民闻之以端午罢酒乐设为位而哭越明年使李道人来乞铭呜唿非君之才之美之惠曷能使民既去而挽留既殁而不忘继之以泣也哉乃为词以招之命曰悼骚以慰父老之思其词曰皇天赋予若人兮钟南山之粹灵纷吾既有此淑质兮又重之以脩能撷六艺之英华兮袭八桂之芳馨峩予冠之豸如兮胡独罹此谪也飞予舄之凫如兮胡遽去此邑也兰秀而摧兮玉贞而折也猗才之富兮胡夀之啬也噫嘻将骑箕尾上比列星乎抑乘白鹤下顾遗民乎将为景星鳯凰以瑞斯世乎抑为祥风甘雨以济斯人乎维此叶邑君之桐乡魂兮归来无去故乡复铭其墓曰维南山翁之曽孙以刚直闻百未一见藁死空坟二子邪既秀而文将大其门耶噫雷御史渊渊字希颜别字季黙同知北京路转运使事思之季子崇庆二年黄裳榜进士甲科释褐泾州录事徐州观察判官召为荆王府文学兼记室叅军转应奉翰林文字同知制诰兼国史院编脩官拜监察御史以公事免用宰相侯莘卿荐除太学博士还应奉终于翰林脩撰初在东平东平河朔重兵处也骄将悍卒倚外宼为重自行台以下皆务为摩抚之希颜莅官自律者甚严岀入军中偃然不为屈不数月闾巷间家有希颜画像虽大将亦不敢新进书生遇之尝为戸部高尚书所辟权遂平县事时年少气鋭击豪右发奸伏一县畏之称为神明及以御史巡行河南百姓相传雷御史至豪猾望风遁去正大庚寅倒回谷之役希颜上书破朝臣孤注之论引援深切灼然易见而主兵者沮之策为不行至今以顾望为当国者之恨希颜三嵗䘮父七嵗养于诸兄年十四五贫无以为资乃以胄子入国学便能自树立如成人不二十游公卿间太学诸人莫敢与之齿渡河后学益博文益奇名益重为人躯干雄伟髯张口哆颜渥丹眼如望羊遇不平则疾恶之气见于颜间或嚼齿大骂不休虽痛自摧折然猝亦不能变也生平慕田畴陈元龙之为人而人亦以古人期之故虽以文章见称在希颜仍为余事耳补归潜志雷翰林渊字希颜应州浑源人与余同里闬且姻家也父思西仲名进士仕至同知北京转运司註易行于世公幼䘮父以孤童入太学读书书夜不休虽贫甚不以介意从李屏山游遂知名俄中高第调泾州录事坐高庭玉献臣之狱㡬死后改东平迁东阿令授徐州观察判官兴定末召为英王府文学俄入翰林为应奉拜监察御史言五事称㫖又弹劾不避贵臣岀巡都邑所至有威誉凡奸豪不法者立箠杀之生此为小人所讼罢去久之起为太学博士南京转运司戸籍判官迁翰林修撰一夕卒年四十八公博学有雄气为文章专法韩昌黎尤长于序事诗杂岀坡谷喜新竒好收古人书画碑刻藏于家甚富喜结交凡当涂贵要与布衣名士无不往来居京师賔客踵门未尝去舎后进经公品题以为荣家无余赀及待賔客丰腆甚莅官喜立名初登第摄令遂平一邑大震尝笞州魁吏州檄召不应罢去后凡居一职辄震耀亦坐此仕不达然士论未尝不壮之尝为文祭高公献臣其词高古一时传诵工于尺牍辞简而甚文明友得之辄以为珍藏发书顷刻数十轴皆得体可爱在馆与诸同年友制辞皆擿其不及以箴之如诰商衡平叔云将迎间有亦须风节之自持诰聂天骥元吉云读书大可益人宜勤讲学人皆传之初善李屏山后善冯公叔献后善高公献臣最后善赵公周臣陈公正叔早与余先子交尝同乡校同太学后同朝先子殁公寄挽诗有云乡校聮裾春诵学上庠同榻夜论心余因请为墓志迄今余家有公书简甚多也善饮啗未尝见大醉酒间论事口吃而甚辩岀奇无穷真豪士也补归潜志雷翰林希颜为人作碑志虽称其善德其疵短亦交见之尝曰文章止是褒与贬初作屏山墓志数处有微言刘光甫读之不能平与宋飞卿交劝令削去今刻石犹存浮沉于酒其性厌怠有不屑为之言余谓碑志本以章其人之善虽不可溢美有愧辞然当实录其善事使传信后世若疵短则不当书也况非作史传何贬焉其子孙览之岂得自安也补归潜志宣宗喜刑法政尚威严故南渡之在位者多苛刻图克坦右丞思忠好用麻椎系人号麻椎相公李运使特立友之号半截剑冯内翰璧叔献号马刘子后雷希颜为御史至蔡州得奸豪杖杀之五百人又号雷半千又有完颜莽伊苏富察约尔珠皆以酷闻补金史希颜庶出年最幼诸兄不齿父思殁不能安于家乃发愤入太学衣敝履穿坐榻无席自以跣露恒兀坐读书不迎送賔客人以为倨其友商衡每为辨之且周䘏焉云卿父子有宛丘之行作二诗为钱阳春到上林百卉纷白红岸谷稍敷腴溪光亦沖融独有石间柏不落鼓舞中期君如此木嵗晚延清风汉庭议论学倾耳待歆向君家贤父子千载蔚相望读书二十年闭戸自师匠异端绌偏杂陈言刋猥酿钢全百錬余气出诸老上頽风正波靡去去作隄障京叔将拜埽于陈征言为赠老嬾废学茫无所得独记其与屏山云卿襟期所在者非以为诗也梁苑池塘生绿烟吹台草色春芊芊故人幽扃闭长眠气槩英英犹眼前阳春无力苏重泉孝子感时涕泗涟匍匐归埽淮阳阡征予赠别意拳拳我自顽钝须人镌安能视后輙子鞭姬情孔意星日悬斡旋万化中持权斯文兴䘮实闗天寻常墨客技艺然医巫星厯相比肩何用雕琢空徂年即今海县谩腥羶独挽洙泗可洗湔乃公有志屏山贤二豪在日予牵连伤哉未售坟已顚老我欲种南山田子之兄弟其周旋事业絶胜空言传同裕之钦叔分韵得莫论二字幼安谢辟命子云老寂寞趋向岂独异时命非所度我久困流离一㕓求负郭虽无斩敌功尚举力田爵嵩少启吾封四履尽伊洛有客来问津醉眼入寥廓世事久闭眼终日只睡昬清风何处来佳客已在门倒屣往从之玉色向我温妻孥趣作具欢喜倾瓶盆清夜幞被往共就遗山元嘲谑及俳语发挥间微言悬断漏天枢高啸惊邻垣脗合正相和意到俄孤鶱恨不倒囷廪矧肯留篱樊弃屩获珠玉披榛见兰荪我肱己三折醉堕偶全浑知无适俗韵量力任灌园二君清庙器巾羃华罍罇苍生望休息朝廷待崇尊岀处既异途㑹合难预论此乐未易得此夕勿惮烦白酒举初爵黄鸡溷诸孙水乐喧后部山鬟秀前轩一醉万事休商声满干坤会善寺松物生自有常怪特物之病嗟嗟此老苍怪怪生魁柄侏儒蹙髀股宿瘤拥腮颈蜿蜒蛟龙戏腾掷貙虎竞须髯喜张磔意气怒狂迸匠石求栋楹节目足讥评刍荛急新槱坚悍空盻瞪静言观倚伏未易相弔庆虽违时世用顾免斤斧横阳秋莫荣悴嵗月何究竟盘盘曲则全挺挺独也正小草悞埽迹伏神还守性傥随天中景广宇共庥暎玉华山中同裕之分韵送钦叔得归字洗耳颍川水疗饥西山薇山川得佳客草木生光辉末路风教薄此道日已微相期千载事非君谁与归九日登少室絶顶同裕之分韵得萝字闲居爱重九佳人重相过登高酬节物少室郁嵯峨迤逦谢尘土夷犹岀烟萝歘如据鳌头万壑俯蜂窝浩浩跨积风弥弥渺长河日车是红轮天宇凝苍波指㸃数齐州始觉氛埃多我无倚天剑有泪空滂沱惊鳞盼奥渚倦翼占危柯悔不与家来结茅老巖阿归途睠老阮广武意如何月下同飞伯观畦丁灌园得畦字村居邻老圃喘汗悯夏畦辘轳健晚凉月轮转天蹊剡剡金融沟涓涓氷泮溪黄萎渐苏息绿润俄凄迷生意续夜气甘滋浃新荑风露触处香河汉望中低野人无逺谋且喜丰食鲑虽愧下帷董稍悟养生嵇归怀自浩然流光挹平西济南珍珠泉大地万宝藏𤣥㝠不敢私抉开青玉罅浑浑流珠玑轻明疑夜光洁白真摩尼风吹忽脱串日射俄生辉有时如少靳觱沸却累累风色媚一川老蚌初未知君看一日间巧厯所不赀游人随意满不畀干没儿吾谓歴下城繁华富瑰奇贪夫死专利帝意怜其痴故露连城珍可玩不可㡬若曰天壤间所遇皆汝资何必秘箧笥自贻伊瑕疵诗成一大笑臆说量天机读孔北海传汉室风流絶建安老瞒父子力排山可怜鲁国真男子也着区区七子间赋侯相公云溪相公襟度本汪洋戏凿陂池便渺茫解起晴云作霖雨更邀明月贮清光千重复岭藏仙境万斛香泉酿醉乡毕竟麟符抛不得烟波空效五湖苍赠陈司諌正叔洗兵有志挽天河补衮刚留諌诤坡赋出石肠还婉丽政成铁面却中和寒侵桃李凄无色雪压池塘惨不波急向罇前谋一醉六街尘土涴人多济南汎舟水底见山有感而作南山已在风尘外更恐飞埃涴碧巓一棹晚凉波底看浴沂面目本天然洛阳同裕之钦叔赋日上烟花一片红嵩邙西峙洛川东才闻候骑传青葢又见牵羊出绛宫事去闗河不横草秋来陵寝但飞蓬书生不奈兴亡恨斗酒聊浇磈磊胸启母石同裕之赋千古崩崖一罅开强将神怪附郊禖无情顽石犹胎谤贝锦从为巷伯哀赠答麻信之麻弟避兵渡河径谒裕之于嵩高夤缘一见相与之意甚厚既留数日又将过吾景𤣥于女几之阴维元刘国士也而弟游于其间则弟之为人可知已临行复长歌相赠清平丰融葢他日未易量也爱养不足诗以诵之五老英灵未陆沉一枝高秀出词林珪璋自是清朝器律吕偏谐治世音此去文章足知已后来功用只斋心济时相约元刘了索我云山深复深雪风定云仍暖天围四顾低纷纷俄搅野浩浩欲平溪樵担归时重渔舟望处迷饥鸦空绕树若箇可安栖宫鸦万树琼芳鎻汉宫羣鸦容与五云中曙光先背朝阳日春信频唿禁籞风青鬓巧梳欣一色秀眉学画鬭新工鳯楼未讶啼声切愁满长门信未通洮石砚缇囊深复有沧洲丈石春融翠欲流退笔成丘竟何益乘时直欲砺吴钩马上见桃花三衢鞍马苦尘腥忽见溪桃倦意醒未必施朱便麤俗最怜涤露岀娉婷城东诗老图幽絶水上仙郎记窈㝠何似玉堂留故事卖花担上有丹青叔献兄归隐嵩山有诗见及依韵奉寄㡬百千年一敬通飘飘归袂振孤风平生自处神明在衰俗无从议论公韶箾向来仪彩鳯弋缯何苦慕㝠鸿他年杖屦相㝷处三十六峰云雾中刘御史云卿挽词二首气干参天拟万寻圣门梁栋自堪任豸冠岳岳锋稜峻凫舄翩翩惠爱深可忍佳城玉埋土最哀慈幄血霑襟传家頼有双珠在不尔何如慰士林少同里闬早知音投分交情雨旧今乡校聮裾春诵学上庠同榻夜论心南山松柏愁霜殒北地干坤恨日侵不得生刍躬一奠西风吹泪满衣襟题黄华江皋烟树二首疎柳静茅亭亭下长江路不见亭中人萧萧烟景暮江山万里眼一亭畧约之黄华未死在看取画中诗送李执刚致仕归洛漕计中兴属老成引年陈请独峥嵘果能辨此公真勇爱莫留之我怆情尘坌恐惊黄鹄举烟波不负白鸥盟洛阳去去春如锦昼日神仙看地行棃花得红字雪作肌肤玉作容不将妖艳嫁东风梅魂何物三春在桃脸真成一笑空雨细无情添寂寞月明有意助丰融相如病渴妨文赋想像甘寒结小红河山形胜图高峯巨堑与天连中国闗防表里全北岸尘氛重回首不如图上看风烟次裕之韵兼及𤣥景弟名肠相焮半成灰战退纷华斾始回文字喜逢修月手津梁愧乏济川材等闲有酒辄共醉信口哦诗不置才最忆平生刘子骏紫芝可惜不偕来爱诗李道人若愚嵩阳归隐图我爱嵩前凡再朞诗僧骚客相追随春葩缤纷香涧谷夏泉喷薄清心脾霜林置酒曳锦障雪岭探梅登玉螭重阳夜宿太平顶天鸡夜半鸣喔咿整冠东望见日岀金轮涌海光陆离神州赤县入指顾风埃未靖空嘘欷穷探极览不知老泉石佳处多留题简书驱岀踏朝市期㑹迫窄愁鞭笞襟怀尘土少清梦齿颊棘荆真白痴叩门剥啄者谁子道人面有熊豹姿披图二室忽当眼贯珠编贝多文辞我离山久诗笔退摹冩岂复能清竒再三要索不忍拒依依但记经行时道人爱山复爱诗嗜好成癖未易医山中诗友莫相厌逺胜薰酣声利干没儿松庵菴中偃卧龙閲世须髯古人天共䕶持半夜起风雨过华山怀陈希夷五季干坤半晦㝠先生有意事澄清齁齁四十年来睡开眼东方日已明梅影维摩丈室冷于氷千劫萧然无尽灯天女散花愁不寐夜深高髻影鬅鬙紫芝峪仙径𤣥云覆灵芝紫气浮朝霞屯锦葢春雨润珠旒兰有香偏袭苔无色可侔如何采真客辟谷费㝠搜附恒岳志紫芝峪在望仙岭东北常产紫芝故名金雷渊有诗御订全金诗增补中州集巻二十御订全金诗增补中州集卷二十一钦定四库全书御订全金诗增补中州集巻二十一常山周昻昻字德卿真定人父伯禄字天钖师事𤣥真先生褚承亮大定初第进士仕至同知沁南军节度使事德卿年二十一擢第释褐南和簿有异政迁良乡令入拜监察御史路宣叔以言事被斥德卿送以诗坐谤讪停铨久之起为龙州都军以邉功得复召超三司判官大安军兴权行六部员外郎德卿传其甥王从之文法云文章工于外而拙于内者可以惊四筵而不可以适独坐可以取口称而不可以得首肯又云文章以意为主以字语为役主强而役弱则无令不从今人往往骄其所役至跋扈难制甚者反役其主虽极辞语之工而岂文之正哉德卿初有常山集䘮乱后不复见从之能记三百余首因得传之屏山故人外传云德卿以孝友闻又喜名节蔼然仁义人也学术醇正文笔高雅以杜子美韩退之为法诸儒皆师尊之既歴台省为人所挤竟坐诗得罪谪东海上十数年始入翰林言事愈切出佐三司非所好从宗室承裕军承裕失利跳走上谷衆欲迳归德卿独不可城陷与其从子嗣明同死于难嗣明字晦之短小精悍有古侠士风年未三十交游半天下识高而志大善谈论而中节作诗喜简澹乐府尤温丽最长于义理之学下笔数千言初不见其所从来试于府于礼部俱第一擢第主涞水簿从其叔北征得还而不忍去使晦之不死文字不及其叔而理性当过之尝谓学不至邵康节程伊川非儒者也其説类此而天不假年悲夫晚望烟抺平林水退沙碧山西畔夕阳家无人解得诗人意只有云邉数㸃鸦香山山林朝市两茫然红叶黄花自一川野水趁人如有约长松閲世不知年千篇未暇偿诗债一飰聊从结净縁欲问安心心已了手书谁识是生前有感壮心未分逐流年衰鬓从渠衆目怜却恨诗情消减尽语言枯淡到中邉冷巖行赋冷巖相公所居或为盂或为钟人心自异山本同天清云逺望不极小孤宛在江流中涧之毛可筐筥山之木可斤斧唯有白云高崔嵬风吹不消自太古岘山何奇羊子所攀东山何秀谢公往还今尔胡为借甚乎人间吁嗟乎冷山早起覆斗临霜阁号钟满夜城飞扬他日事去住此时情文字还留滞尘沙管送迎百年今已半凛凛畏虚生晓望晓树云重隐春城日半阴苍茫尘土眼恍惚歳时心流落随南北才华阅古今柴荆生事窄宁忆二疏金羇旅羇旅情方惨暄寒气尚胶谷风连逺阵原树郁春梢要路嗟何及浮名久已抛百年麤饭在真欲事诛茅早春小雪寒仍在烟花意已深老侵长路鬓春荡故园心幸可追沂咏何劳费越吟微躬应自爱莫作愧千金雪小雪暮能繁愁云夕便昬细灯寒出户欹树老当轩竹叶旧时酿梅花何处村赋诗空入夜愁絶与谁论雨过雨暎高檐过山开晚日明动云方溃拥号水未休争沙岸鼋鼍出荒庭鹤鹳行草泥沾屐齿杖策有余清晚步郁郁孤城隘飘飘絶塞游短衣忘逺步高兴㑹清秋白水深樵谷黄云古戍楼居人半裘毯横管暮生愁夜门巷溪声爽衣裳夜气苏地清林影散月静桂花孤左省诗频咏南楼兴不辜闗山氷雪里何处觅天隅晚望叠嶂何时出荒城落日低音书云去北烽燧客愁西应隼乘秋击狐狸倚暮啼吟诗且排闷佳句敢攀跻独酌渺渺清溪濶悠悠弱藻沈客衣临水静鸟影过船深暂把鱼竿坐因知静者心沧洲高兴动巢父可东寻秋夜高阁钟初殷层城月未光净空含宇大卧斗带星长暗觉巢乌动清闻露菊香谁家砧杵急应怯暮天凉对月月近天河白秋深夜气清蛛丝时隐见兎杵正分明攲帽中宵落孤舟几处行清风殊未发树稳鹊休惊促织促织来何处秋风暗与期苦吟人不解多恨尔如知独枕难安夜寒衣欲及时凌晨揽清镜一半已成丝溪南小径通沙稳清溪带树深岸危低白屋云近没青岑洒落高秋气飞腾志士心云台与麟阁莫遣二毛侵继人韵高兴秋方逸幽居晚见过欢交宁厌数诗好不论多五字含风雅千篇费琢磨自知才力拙相报欲如何送李天英下第不须寂寞恨东归洗眼三年看一飞试卷波澜入毫颖莫教欧九识刘几宿西蓝闻道西蓝好能来定有縁青山避乔木流水信平田步屧迷深竹题诗惜暮烟尘心厌翻倒一室暂安禅北湖清明碧水随时酒春风着处花欢娱万国本富贵五侯家金动楼头管香回日暮车老夫唯欲睡儿女莫相夸中秋夜高阳对月端正高阳月空庭乂见过清风禁睡得白发奈愁何尚识王良策难知织女梭金波流汨汨应为照滹沲丘家庄早发渡马危桥立村鸡暗树号星稀白水濶雾重黑山高外物谁能必人生㑹有劳鵾鹏终变化早晚借风涛邉月邉月弓初满山城角尚孤中天看独立永夜兴谁俱未觉风生晕空怀斗转隅含情知白兎欲下更踟蹰侍祠太室设燎彤庭敞悬灯玉殿深星河含爽朗城阙动阴沈祗慄诚初荐馨香德已歆清风动云幕有喜见神心夜步撃柝隣居静开门宿鸟惊西风秋半急北斗夜深明独立干坤大徐行杖履轻遥怜汉宫阙重露湿金茎宋文贞公庙开元四荒不动尘柱石中原有老臣襄土一丘松栢暗长安三日荔枝新读陈后山诗子美神功接混茫人间无路可升堂一斑管内时时见赚得陈郎两鬓苍偶书幽阴不放终年树好味仍余尽日茶诗业未降心有种世縁初尽眼无花失子白发飘萧老病身几因儿女泪沾巾虚谈误世王夷甫只有情钟语最真北行即事二絶句闻道崑崙北风尘避渥洼至今悲汉节不合度流沙五月分衣节三军受甲时莫教麟阁将频发羽林儿邉月驱车宿双浦极目耿金波不有中秋景其如永夜何沙分疑白雪练失想明河桂树元无意南倾独好柯晨起鼓声随晓角合沓起平荒宿火连冈小寒星堕水长鲸翻惊日动马食快宵凉白首登坛将功名好自强西城道中草路幽香不动尘细蝉初向叶间闻溟蒙小雨来无际云与青山淡不分醉经斋为虞乡麻长官赋诗书读破自融神不羡云安麴米春黄巻至今真味在莫将糟粕待前人清放斋平生眼白嫌物俗此身谁要冠带束茶瓯饭饱一饮足卧听松风仰看屋孙资深歳寒堂世态浮云日夜移春兰秋菊各争时此心铁石无人㑹唯有庭前栢树知登绵山上方环合青峯插剑长小平如掌寄禅房危阑半出云霄上祕景尽收天地藏野濶羣山惊破碎云低沧海认微茫九华籍甚因人显迥秀可怜天一方谒先主庙暗粉陈丹半在亡短垣残日共悲凉不须古碣书绵竹自有荒村纪葆桑尘土衣冠曾系马歳时歌舞亦称觞不应巴蜀江山丽能使英灵忘故乡送客相见席不暖送行情更牵只愁人面隔不放马蹄前塞迥云埀地溪平水接天山川后期濶把臂两茫然莫州道中大陵河东古莫州居人小屋如蜗牛屋邉向外何所有唯见白沙累累堆山丘车行沙中如倒拽风惊沙流失前辙马蹄半跛牛领穿三步停鞭五步歇鸡声人语无四邻晚风萧萧愁杀人人有祷沙应神辽东老兵非使臣何必埋却双行轮即事二首忧患年来坐读书田园抛却任荒芜目前却得晨昬力碌碌无由似阿奴逺目伤心千望余凛然真觉近狼须云邉处处是青冢马上人人皆白须正忆荒村临古道不堪独树㸃平芜谁人与话西园路梅竹而今似画图感秋秋气入行帐愁人中夜知鸡声与人语耿耿异常时清晨起危坐感叹不自持羲和驭飞毂往返无停期春草如昨日已复悲离离顾谓镜中发尔衰安得迟结束媚鞍马荒山去委蛇黄花泫宵露緑野含晨曦吾事久不谐悠悠随所之有怀南涧约敢赋北山诗对月月满秋仍早台高夜未徂水光先淡荡星影失踟蹰玉帐传更急荒城击柝孤去年双泪眼依旧入平芜鹊山西征疲短服北望惨衰颜再宿如鸡舍相看独鹊山斾沾新雨过鸟逐暮云还白首瞻星汉何时鼓角闲望山中松地险蟠根古人稀小径消雨皴开白雪风响入青霄未畏斧斤逼惟愁霹雳烧解鞍那避逺冷色故相招利涉道中寄子端行武昌望利涉高青烟低白雪冈陵弥漫沟浍灭氤氲冷日从东来照我清影忽作溪水卧明月凌兢羸马叹猬缩诘曲微行蛇腹裂遗鞭脱镫初不知指僵欲堕骨欲折氊裘毛袜良可念我自无备谁从辍人家土榻借微暖坐久清冰落须颊黄华臞仙怯风驭久向笙歌窟中蛰径须持此逺相饷一洗夜堂花酒热即事二首不堪华发半头生老去偏添爱恋情新得家书来报喜旧时龟子遶牀行一牀安置似僧居白发忘梳动月余嬾性渐成愁把笔小诗常拟倩人书九日不堪马上逢佳节况是天涯望故乡高㑹未容陪戏马旧游空复忆临湘痴云黯黯方埀地小雪霏霏欲度墻犹赖多情数枝菊肻留金蘂待重阳对月万里寥天月相随不惮劳屡添华发满曾傍黑山高影动新琼杵光含旧寳刀嫦娥应见讶独宿弊绨袍翠屏口七首去歳翠屏下东流看涌波愁将新鬓发还对旧闗河翅健翻秋隼峰高并晚駞草深饶虎迹夜黒欲谁过玉帐初鸣鼓金鞍半偃弓伤心看寒水对面隔华风山去何时断云来本自通不须惊异域曾在版图中野蔓梢駞架轻泥溅马鞍径斜来险石溪急上清滩羽檄千山静羔裘六月寒长松空夹道萧飒不成看旌节瞻前帐风尘识旧坡眼平青草短情乱碧山多晚起方投笔前驱効执戈马蹄须爱惜留渡北流河万里来崩豁终年气惨悽地穷青涧断天近玉绳低孛窟黄沙北崑崙白雪西故园何处覔搔首意空迷塞古秋风早山昬落日低积云鸦度久荒岸马归齐灯火看时出茅茨渐欲迷尘沙恨于役况乃对鸡栖地拥河山壮营闗剑甲重马牛来细路灯火出寒松刁斗方严夜羔裘欲御冬可怜天设险不入汉提封邉俗返阖看平野斜垣逐幔坡马牛虽异域鸡犬竟同窠木杵春晨急糠灯照夜多淳风今已破征敛为兵戈山家七首秋日山田熟山家趣转奇壠苞银粟缀墻蔓緑云垂野饭留佳客青钱付小儿主人愁䘮乱数数问邉陲萧飒晚风凉高杠引斾长岭云残宿阵陵日湛晨光已作依刘表终须问葛彊俯身驰万里未觉鬓毛苍年深师欲老秋至敌还轻但使财思义犹多死易生指挥无险阻感激在精诚万古麒麟阁何曾浪得名简易军中事川原入望多草平铺碧锦山逺出青螺逺愧桃花水重临杏子河去年闗塞意萧飒起悲歌赤磵蟠双阙青山壮一门放歌游逺目箕踞得高原地险劳天设邉戈厌口屯庙谋新控扼万里可雄吞官舎暂投辖塞垣还着鞭路移新歳月心醉好山川方丈何由到桃源恐浪传相看不隔水遗恨惜他年翡翠长松秀氍毹细草斑屡经新渡水不数旧看山太华愁登陟终南费引攀岂知图画景长在马蹄间北行二首卸鞍休马倦解橐罢駞鸣细雨侵衣急长郊入卧平溪喧看水满山黑厌云生莫怪龙行数应知欲洗兵比歳频分甲今年贺息兵竞夸新战士谁识旧书生北塞甘长别南天欲逺征二年迎复送空媿泰州城山丹花浪蘂谁能记山丹旧所闻巻花翻碧草低地落红云塞雨沾衣久溪风入把动莫言羌妇丑谁识汉昭君春日即事冻栁僵榆未改容狐裘貂帽尚宜风欲寻把酒浑无处春在鸣鸠谷谷中寄金山长老庭前双栢树作别似晨朝书信随溪茗音声落海潮岭云闲可翫邉月苦无惨相见愁他日风沙两鬓凋寄王子明病起身仍嬾眠多意尚迷笔成今夕把书似隔年题久恨心期阻难邀物理齐灯花应解事岑寂向人低无题西风吹白水日暮动寒威野帐収旗尽奚儿饮马归梢梢闻鸟过惨惨见云飞夜黑多豺虎荒村定敢依萱草万里黄萱好风烟接路傍迹疎虽异域心密竟中央染练成初色移瓶得细香客愁无路遣始为看花忘得家书穷愁非昔境白发有深根泪破孤城郡书来万里村鴈声寒日夜秋色老干坤为问游方子何时慰倚门书斋夜雨书斋冷西风木叶抛暗蛩侵坏壁低鴈落寒郊壮志初尝胆吾生岂系匏草𤣥虽闭户未用客相嘲闻蝉㝠机辞委蜕天籁发幽嘶迥露增晨洗清风借晚携暂成千里隔还作一枝低客思饶相触愁时故不齐晚阴不成落日明西极高云暗朔方楼台分照耀宇宙一苍茫不借蛟龙便虚成燕雀忙何须遣雷怒郁郁绕高梁窦氏园亭二首云树春秋色风泉日夜声过庭高幕暗吹簟转雷惊翠袖擎诗罢银壶得酒倾平生耽野趣到此眼偏明磴凿苍崖破池通碧涧流憩深怜洞室吟稳忆扁舟谷口堪高隐河梁厌逺游卜居真此地幽寂更何求即事二首南苑霓旌动缭墻天街莲烛照修廊斗南綘气风吹尽小雨蒙蒙湿建章杨花颠倒入帘栊睡鸭香残碧雾空尽日寻诗寻不得鹁鸪声在梦魂中代书寄大元伯南园腊蚁记同倾一纸书来万里情日夜愁心随柳色东风吹满大梁城和路宣叔梅月底明肌粲夀阳道人唿入竹西堂安排腊味千钟酒消破春风万斛香花鸟有情应见惜蛾睂倾国故难藏西湖骨朽东坡逺又有君诗恼一场新秋畏日经时暑清秋一夕凉真堪近灯火不复病衣裳宋玉悲摇落安仁愧老苍鄙夫那及此睡美百忧忘靳子温欵春亭曾数花须傍药䦨春风不到酒杯寛自怜白首荒三径桃李年年担上看底柱图鬼门幽险深百篙人门逼窄逾两牢舟人叫渡口流血性命咫尺轻鸿毛开图顿觉风雷怒素发飘萧激衰腐河来天上石不移安得此心如底柱寒林七贒苦寒如此欲何之雪帽风裘意自奇纵有清诗三百首未应肯得党家儿过省寃谷婴儿偃蹇正堪孩换得山西老将回往者不追来不戒莫将家世论人材鲁直墨迹诗健如提十万兵东破真欲避时名须知笔墨浑闲事犹与先生扺死争读柳诗功名翕忽负初心行和骚人泽畔吟开巻未终还复掩世间无此最悲音忆刘及之千株何处封君橘二顷谁家负郭田长路风尘空费日故园书札动经年未能免俗真聊尔不为怀忧亦悄然襟抱何人与开释论文除得老臞仙家园五亩园连竹三门屋向阳气和春浩荡心静日舒长花鸟成相识琴书付两忘陶然一罇酒谁复记羲皇晚望独立孤城上闗山望不休异乡惊絶域逺目豁清秋未拟登楼作空歌出塞愁故园飞鸟外溪水正南流正月大风雨风如渤澥势凌虚寒破貂裘力尚余不为飞㢘无倚赖也知青帝有驱除弔张益之当年读书山堂中夜喜与君灯火同尘编坏简如蠧攻弱质鄙钝烦磨礲新诗如洗露芒锋逸气欲倒浮云骢轻裘肥马世上雄吾徒一饭常未充君如孔翠愁彫笼我亦哀鸿避鸣弓孤城一别天西东几见黄叶飞霜风寄书无由魂梦通西望落日衔千峯他时云雨傥相逢犹思惊雷起池龙鬼神无赖欺天公哀哉若人竟死穷自闻君亡阜生胸上诉九闗无路从百年过眼如转蓬梦时忧乐觉即空长夜漫漫何时终作诗寄哀投殡宫题高欢避暑宫百步风涛卷雪霜画檐横壁欲翶翔只应沙苑重归后山水空青不解凉楼桑庙东市脐干照夜脂云龙风虎各乘时地中鼓角袁方捷天下英雄操已知壠亩见贤谁恨晚心中得计不妨迟亦知汉祚难恢复轻掷荆州恐未宜附芹城小志緜山在昌平州东十五里或名宜山元混一方舆胜览载有緜山寺金真定周昻题诗其上有云野濶羣山惊破碎云低沧海认微茫亦警句也黄山赵沨沨字文孺第进士明昌末终于礼部郎中性沖澹学道有得黄山其自号也闲闲赵公云黄山正书体兼颜苏行草备诸家体超放又似杨凝式当处黄鲁直苏才翁伯仲间党承㫖篆阳氷以来一人而已而以黄山配之至今人谓之党赵有黄山集行于世凉陉云峩峩景明宫五云涌蓬莱山空白昼永野旷清风来放逺亭云晴日未消千嶂雪暖风先放一川花青天低处是平野白鸟去邉明落霞泰村道中云桃花都被风吹却杨栁似将烟染成其余多称此附赵秉文题黄山书后予尝评黄山书当在黄鲁直苏才翁伯仲间议者未必为然今日李钦止来与余论合且云子美有宋初诗人气象涪翁圆熟若论气韵当不相上下复观竹溪跋公书云得法在鲁公后得趣在鲁公前三十年后当有知之者晚宿山寺松门明月佛前灯庵在孤云最上层犬吠一山秋意静敲门时有夜归僧僊和尚坐脱识得从来觉性圆西归只履更翛然永嘉稳步曹溪路临济饱叅黄蘗禅桶底脱时无一物机轮转处有三𤣥火中留得一茎草依旧光明烁大千黄山道中小谷城荒路屈蟠石根寒碧涨秋湾千章秀木黄公庙一㸃飞云白塔山好景落谁诗句里蹇驴䭾我画图间膏肓泉石真吾事莫厌乘闲数往还郊外迥野饶秋色高台半夕阳鸥眠沙渚静鸟没岭云长薄宦违幽兴浮生更异乡歳华成白首丘壑愈难忘贡院中怀山中故居歳晚西溪路谁过旧草堂苔纹侵柱础竹色度隣墻白首光阴疾青山意绪长相思老兄弟夜夜梦还乡贡院闻雨灯暗风翻幔蛬吟叶拥墻人如秋已老愁与夜俱长滴尽堦前雨催成镜里霜黄花依旧好多病不能觞聚远台独上平台上风云万里来青山一罇酒落日未能回秋日感怀歳月不相饶秋风飒已至蚊雷稍收声团扇且复置久雨不宜人新凉差快意数篇东皋诗引我北窓睡林泉久隔濶尘土作憔悴但有适人适何尝事吾事一贫既忘怀所好无不遂世无陶靖节何人知此味用仲谦元夕诗韵闻道蓝田口庄欹湖前日具飞航李膺定已回仙棹王绩无由入醉乡薄宦系人如坐井穷愁染鬓欲成霜早知上界多官府只向人间作酒狂分韵赋雪得雨字大雪初不知开门已无路惊喜视厯日此瑞固有数池冰冻欲合林鸦噤仍聚已成玉壶莹尚作寳花雨造物固多才中有无尽句大儿拟圭璧小儿比盐絮后人例蹈袭弥复入窘步聚星号令严亦自警未悟谁有五色笔绘此天地素好语覔不来更待偶然遇和茂才韵十年为客未还家赢得毶毶两鬓华别后故人应念我不来踏雪看梅花留题西溪三絶谁开玉鑑泻天光占断人间六月凉日落沙禽犹未散也知受用藕花香波光湛碧冷无痕眇眇轻风起縠纹认得朝来疎雨过却因水底见飞云总道西溪画不如岂知造物用功夫蟾光忽作灵犀透表里通明两玉壶九日怀尹无忌茅屋秋萧索幽居尽日闲碧云看欲暮逺客几时还书剑成何事风尘只强颜思君千里梦夜夜到燕山立秋日月如川流去矣不复回万物各有营荣悴更相催余生苦多艰壮志久摧頽念欲学还丹郁纡殊未谐今朝立新秋庭树西风来举首望天宇飞云独裴徊唿儿且沽酒浩歌豁秋怀醉中得妙理逸兴何悠哉和崔深道春寒长风忽落青林端风声汹若江声寒太阴盘礡乱天序推书扑笔成长叹美人何许媚幽独使我不见心无欢颇闻隐居诵庄屈蓬窓坐拥尘编残琴歌酒赋两寂寞悬知此兴殊未䦨迟君一来吐欵要举盃放目云天寛西城观水西山秋水来天地巨野横流浩无际长风蹙浪鳞甲生两角斜分半山际缭堤北去接飞桥鼔鼙汹汹翻惊涛中流突兀玉山起直疑河伯驱灵鳌冷光摇荡秋云白浑似梦中游震泽隔林我欲唤渔郎孤帆忽如过鸟翼安得酒船常拍浮四时甘味置两头何人与我同此乐颍阳试覔元丹丘盆池荷花一泓寒碧甃波光雨后妖红独自芳不许纎尘污天质政须清吹发幽香洛神初试凌波袜妃子来从礜石汤休笑埋盆等儿戏要令引梦水云乡扈从车驾至荆山海上飞来碧玉峰瑶林琪树更青葱参差楼观浮云表颠倒山光落镜中侍从有臣司碧落笑谈无处不清风好分灵沼为膏泽乞与人间作歳丰中秋秋气平分月正明蘂珠宫阙对蓬瀛已驱急雨消残暑不遣微云㸃太清帘外香风飘桂子夜深凉露滴金茎圣朝不奏霓裳曲四海歌讴即乐声题齐物堂至人识破浮生理万变何尝有不同果蝶梦周周梦蝶为风乘我我乘风得时未必全无识穷处方知却有通毕竟欲齐齐底物世间元是一虚空秋郊晚望桃竹犹堪杖幽寻兴颇嘉池荷能几叶篱菊不多花地坼成龟兆林枯出犬牙村农庆丰歳社鼓已三挝元日马上逢元日东风送客愁滹沲春水渡瀛海夕阳楼雪照潘郎鬓尘侵季子裘劳生已强半更欲玷清流过良乡县学儒宫宜地僻竟日有余清殿古碑仍在庭空草自生风高时脱木云重欲摧城客兴已潇洒秋堂更雨声和诜上人雪诗贫巷仍飞雪空庭迥絶尘照窓疑不夜着树忽惊春枕冷梦魂短山明天宇新赋诗分气象定有灞陵人涧上逺径留残照疎林出小园山川半豺虎歳月且琴罇杜老新鸡栅龎公旧鹿门不才真忝窃人道典刑存新凉颇觉小眠快便知秋意真清风论世旧老圃得时新移竹观君子翻书访古人可人陶靖节随意葛天民过蓚县董大夫庙汉朝元不用真儒岂信忠嘉益帝图贾谊长沙晁错死不须独恨老江都寓居写怀平陆温风雪半消孤烟篱落隔溪桥趁虚人去林皋静时有晚鸦衔堕樵得鵞应制鴐鹅得暖下陂塘綵骑星驰入建章黄伞轻阴随鳯辇緑衣小队出鹰坊抟风玉𤓰凌霄汉瞥目风毛堕雪霜共喜园陵得新荐侍臣齐捧万年觞补归潜志闲闲又称赵黄山诗云灯暗风翻幔蛩吟叶拥墻人如秋已老愁与夜俱长滴尽阶前雨催成镜里霜黄花依旧好多病不能觞此诗信佳诗也又黄山尝于黄山道中作诗有云好景落谁诗句里蹇驴䭾我画图中世号赵蹇驴余先子翰林尝谈章宗春水放海青时黄山在翰林扈从既得鹅索诗黄山立进之章宗称其工且曰此诗非宿搆不能至此御订全金诗增补中州集巻二十一御订全金诗增补中州集卷二十二钦定四库全书御订全金诗增补中州集巻二十二诸家朱葭州自牧自牧字好谦棣州厌次人皇统中南迁宋端卿榜登科大定初以同知晋宁军事卒官有诗云寒天展碧供飞鸟落日留红与断霞乂云水禽孤影白霜果半腮红海气升孤月巖姿起暝烟山雪寻崖断林烟逐树低灯残星在壁霜重水漫衾句法之工类如此病起书事牢落衰年病转侵医编药里废闲吟卧销白日尘凝履起对青铜雪满簪霜后痴蝇看老态天邉倦鸟识归心维摩不出文殊去门巷萧条翠藓深晨起趋省邻鸡一鸣仆再唿三星已在东南隅霜风遶屋伺我出布衾尚欲留须臾才疎性懒真勉强饥寒见迫谁能逋山灵笑我真有谓能使我庾如陵乎自鄜州归至新市镇时方渡险喜见桑野誾山自天降为田洛水自瀑舒为渊山川险尽鞍马稳昔居㮮槔今乘船三年官业无毫髪万里装囊更萧瑟归来何以谢乡闾细説艰难为土物自鄜州罢任归宿渑池道中有虎为暴崤山之阿渑之浒行路萧条正艰阻日落山空涧水哀市门静闭防饥虎前年炰烋杀饷妇今歳食驴断行旅我来万里逐一官安可不戒为汝脯昼持弓矢夜枕戈静匿儿童防笑语白额将军莫笑人世无刘琨当畏汝趂鄜州过湖城县武帝望思台在焉寒骨千年饮恨埋余哀空寄望思台纵令曲沃精魂见宁与商山羽翼来赵虏典刑何足正周公画像可怜开忍心本自穷兵起巫蛊焉能作祸胎晋宁感兴莫将官况説葭芦一味萧条称鄙夫老圃不禁蔬代肉樵丁还喜炕连厨儿音半已渐秦晋乡信无因接鲁洙三见秋风落庭树年年归意负莼鲈年节岚州席上赠同知王子直中散别时风雪暗龙津一梦经年复见君去国光阴虽易得夹河形势且平分心如征马常嘶代身伴秋鸿却渡汾此日一罇难惜醉新年风景旧知闻送鄜州节判任元老罢任东归二首长途冰雪歳峥嵘客里那堪送客行万里归心应接淅一罇别酒且班荆春生汶水庭闱近人去雕阴幕府轻欲仗征鸿寄消息地寒不肯过邉城都骑骎骎指汶阳闗门应识弃繻郎暮寒烟浪归期阻细雨檐花饮兴长束带暂为彭泽令曳裾休忤汉梁王邉城情味君应㑹为説无憀与故乡小雨不出宁海司理㕔吏散庭空鎻碧苔冷官门户几曾开疎疎细雨槐花落寂寂虚堂燕子来多病始知穷有鬼独贤方觉仕无媒故园抛掷奔驰外刚道江山未放回过浑源留别田仲祥同知节使金台前梦杳无踪一阻云山莫计重双鲤附书常不达两萍浮海偶相逢燕南落日车分辙代北春风酒满钟明日去留牵世务灯前谈笑且从容刘仲规挽辞富贵康强九十春公归无憾我伤神人问秀气还嵩岱梦里行年属已辰名姓空留耆旧传衣冠不见老成人凄凉通德门前路无复青蒲裹画轮访山寺僧踏破苍苔叩竹扃晚晴夜院有余清幡腰落日红千飐檐际遥岑翠一横种秫公田聊卒歳栽莲僧社拟投名从今兴熟频来往未信斋钟午后鸣谢呉堡知寨安巨济赠纸百幅百幅溪牋逺见羞故人佳饷若为酬幸将晚节收鱼网未得良工起鳯楼柿叶学书差足慰芸香辟蠧㑹须求挥毫不见云烟落愚贾操金愧暗投清河道中暮归缓辔溪邉喜乍晴夕阳流水浸孤城川平佛塔层层见浪稳商舟尾尾行十里烟霞随野步两崖禾黍撼秋声雨旸虽有丰年兆久客都无地可耕晚泊济阳江北秋阴一半晴晚凉留与客襟清水邉画角孤城冷云㡳残阳逺树明旅鴈为谁来有信断蓬如我去无程寥寥天地谁知已村酒悠然只独倾冬日拟江楼晚望万里长空淡落晖归鸦数尽下楼迟山如骇浪高低涌天似寒灰黯淡垂紫塞西横连统万黄河东下接汾睢此邦形势雄今古只与羇人百不宜对雪寂寂袁安舎柴门雀可罗青氊无旧物黄竹有新歌罢饮瓢仍弃供吟笔旋呵殷勤埽荒迳尚忆子猷过郊行缓辔寻春水一涯最怜朝雨浥轻沙小溪烟重偏宜柳平野云垂不碍花青眼步兵元好酒黑头江令未还家兴长不觉归来晚过尽城头阵阵鸦和郭仲荣郡城秋望城高野濶思何穷人在西风一笛中楼影不摇溪水净舂声相答暮山空海天引望能供碧霜树禁秋更倚红回首客魂招不得莼鲈归兴满江东孙内翰九鼎九鼎字国镇忻州定襄人天㑹六年经义第一人在太学时游金明作诗云片片桃花逐水流东风吹上木兰舟隔溪红粉休相认年少孙郎不姓刘弟九畴亿俱有时名三人同榜登科呉彦高赠国镇诗云孙郎有重名谈笑取公卿清庙瑟三叹斋房芝九茎其为名流所称道如此吾州文派先生指授之功为多年八十余卒甄庄三藏真身生自龟兹国来从大业年縁甄驻飞钖梦白出重泉铁石亦有毁筋骸何尚全应知待弥勒万劫庇山川附三朝北盟㑹编建炎三年金人试举人于蔚州辽人应词赋两河人应经义张孝纯充主文忻州进士孙九鼎为魁附金图经金自侵辽之后所在以科举取士遂有沈州榜平州榜真定榜至天㑹十年海内小安下诏如契丹开辟制限以歳三月乡府省三试乡中曰乡荐府中曰府解省中曰及第程文分两科曰诗赋曰经义上一场殿试则诗赋加论经义加试策榜与魁各分焉是年赵洞为词赋第一人孙九鼎为经义第一人并补承议郎第二第三人承奉德郎余不限甲次尽补承事郎科举由是而定附松漠纪闻金人科举先于诸州分县赴试诗赋者兼论作一日经义者兼论策作三日号为乡试悉以本县今为试官预试之士唯杂犯者黜榜首曰乡元亦曰解元次年春分三路类试自河以北至女真皆就燕闗西及河东就云中河以南就汴谓之府试试诗赋论时务策经义则试五道三策一论一经义凡二人取一榜首曰府元至秋尽集诸路举人于燕名曰㑹试凡六人取一榜首曰勅头亦曰状元分三甲曰上甲中甲下甲勅头补承德郎视中朝之承议上甲皆赐绯七年即至奉直大夫谓之正郎第二第三人八年或九年中甲十二年下甲十三年不以所居官高卑皆迁大夫中下甲服緑例赐银带府试差官取㫖尚书省降札知举一人同知二人又有弥封誊録监门之类试闱用四柱揭綵其上目曰至公楼主文登之以观试或有私者停官不叙仍为记过亲戚不回避尤重书法凡作字有㸃画偏旁微误者皆曰杂犯先是考校毕知举即唱名近歳上中下甲杂取十名纳之国中下翰林院重考实欲私取权贵也考校时不合格者白榜其名试院欲开余人方知中选后又置御试已㑹试中选者皆当至其国都不复试文只以㑹试榜殿廷唱第而已士人颇以为苦多不愿往则就燕径官之御试之制遂絶又有明经明法童子科然不擢用止于簿尉明经止于为直省官事宰执持笔砚童子科止有赵宪甫位至三品附中兴纪事本末金试举人于蔚州初太原帅张孝纯因城陷降金不拜执归中京至是以孝纯主文柄是时辽人皆用词赋两河人皆用经义而孙九鼎者为第一忻州人也九鼎政和间游太学与洪皓同舎在舎十年始登第皓在北方屡见之刘修撰彧或字公茂安阳人天眷二年经义第二人自号香巖居士歴京兆总幕终于翰林修撰秋雨得云字一室萧然半掩门檐牙悬熘喜初闻栖鸦不动寒偎树过鴈无声冷贴云歴耳半随风淅沥舞堦仍带叶缤纷隔篱为问东皋叟麰麦前春定十分春阴似雨非晴意思深宿酲牵率泥重衾苦怜燕子寒相并生怕棃花晚不禁薄薄帘帏欺欲透悠悠歌管压来沉南园北里狂无数唯有芳菲识此心赵内翰可可字献之高平人贞元二年进士仕至翰林直学士风流有文采诗乐府皆传于世号玉峯散人集子述字勉叔承安二年登科赋雪云奇货可居天种玉太平有象麦连云屏山故人外传説勉叔诗章字画皆有父风性落魄嗜酒卒以乐死俶傥奇男子也来逺驿雪夕江上东风冷不禁晚云翻手弄晴阴春来天气不全好夜久雪花如许深煖老正思燕地玉辟寒谁有魏台金空斋寂寞青绫被学得东山拥鼻吟云兴馆晓起双旌晚泊云兴馆对面高峯絶可人一夜山云飞作雪要夸千树玉嶙峋江路闻松风雪里云山玉作屏松风入耳细泠泠朝来醉着江亭酒却被髯龙唤得醒自白云上石瓮至明仙与黒道人饮白云下明仙巖路萦九折僧居未离人西崦颇孤絶万株倚空青双壁似天阙幽怀惬泉石高行在麴糵道人唱山歌击竹为之节翩然两朱袖雅郑辄间发残阳逼归鞍怅与清境别今宵晋溪梦萧洒挂林樾谒先主庙天下英雄操与君老奸岂是一流人乘时不作池中物得士能令鼎足均故里柔桑曾羽葆荒祠古木尚龙鳞天教典午亡呉魏雅志呜唿竟不伸刘西巖汲汲字伯深南山翁之子天德三年进士释褐庆州军事判官入翰林为供奉自号西巖老人有西巖集传于家屏山为作序云人心不同如靣其心之声发而为言言中理谓之丈丈而有节谓之诗然则诗者丈之变也岂有定体哉故三百篇什无定章章无定句句无定字字无定音大小长短险易轻重惟意所适虽役夫室妾悲愤感激之语与圣贤相杂而无愧亦各言其志也已矣何后世议论之不公耶齐梁以降病以声律类俳优然沈宋而下裁其句读又俚俗之甚者自谓灵均以来此秘未睹此可笑者一也李义山喜用僻事下奇字晚唐人多效之号西崑体殊无典雅浑厚之气反詈杜少陵为村夫子此可笑者二也黄鲁直天资峭拔摆出翰墨畦迳以俗为雅以故为新不犯正位如参禅着末后句为具眼江西诸君子翕然推重别为一派高者雕镌尖刻下者模影剽窜公言韩退之以文为诗如教坊雷大使舞又云学退之不至即一白乐天耳此可笑者三也嗟乎此説既行天下宁复有诗耶比读刘西巖诗质而不野清而不寒简而有理澹而有味盖学乐天而酷似之观其为人必傲世而自重者颇喜浮屠邃于性理之説凡一篇一咏必有深意能道退居之乐皆诗人之自得不为后世论议所夺真豪杰之士也题西巖人爱名与利我爱水与山人乐纷而竞我乐静而闲所以西巖地千古无人看虽㸔亦不爱虽赏亦不欢欣然㑹予心卜筑于其间有石极峭屼有泉极清寒流觞与祓禊终日堪盘桓此乐为我设信哉居之安卜筑西巖最可人青山为屋水为隣身将隐矣文何用人不知之味更真自古交游少同志到头声利不闗身清泉便当如渑酒浇尽胸中累劫尘平凉道中青山炯无尘尘满行人衣行人望青山咫尺不得归吾归不作难世故苦相违何当临溪水一洗从前非南园步月云横树外山树映山巅月微风拂寒枝疎光散清樾幽欢难相遇此景安可忽从来山水心不为尘埃没不如意朝亦不如意莫亦不如意今日只如此来日复何异一懽强欲谋百忧已先至乃知尘网苦动辄心万计高轩与华冕傥来亦如寄规规必欲求愈劳终不遂善哉荣启期自寛以遣累庆州回过盘岭宿义园随马雨不急催人日欲晡山从林杪出路到水邉无拘缚嗟征宦﨑岖走畏途村家应最乐鸡酒夜相唿到家三载尘劳虑翻然尽一除园林未摇落庭菊正扶疎遶屋㸔新树开箱检旧书依然故山色潇洒入吾庐高阳道中杏花开过野桃红榆柳中间一径通禽鸟不唿村坞静满川烟雨淡蒙蒙家僮报西巖栽植滋茂喜而成咏孤云出岫本无心何用微名挂士林近日故园消息好西巖花木已成阴留别四弟对牀喜清夜罇酒话平生自是今宵雨于人却有情酒中作树暗春将老酒䦨人欲归徘徊风雪夜花絮一帘飞西巖歌西巖逸人以天为衢兮地为席茵青山为家兮流水为之朋饥食芝兮渴饮泉又何必有肉如林兮有酒如渑世间清境端为吾辈设吾徒岂为礼法绳少文援琴衆山响太白举杯明月清波澄人间行路是处处多炎蒸如何水前山后六月赤脚踏层冰题蒲县下库村古柳长楸倚翠微水光岚气袭人衣清闲歳月无多事事简何妨倒载归附赵秉文西巖歌跋南山翁子伯深西巖歌置之古人集中谁能辨之所谓不拘礼法非如晋之狂士公未及五纪致政临终不乱葢有道者公又有诗云身将隐矣文何用人不知之味更真尤可讽也刘内翰瞻瞻字巖老亳州人天德三年南榜登科大定初召为史馆编修卒官党承㫖世杰郦着作元与魏内翰飞卿皆尝从之学巖老自号撄宁居士有集行于世作诗工于野逸如厨香炊豆角井臭落椿花之类为多春郊桑芽粒粒破春青小叶迎风未展成寒食归宁红袖女外家纸上㸔蚕生无极道中银河淡淡泻秋光缺月梢梢挂晚凉马上西风吹梦断隔林烟火路苍茫所见倾欹石片插涟漪上有萧萧杨栁枝藻荇半浮苔半湿浣沙人去不多时郝内翰俣俣字子玉太原人正隆二年进士仕至河东北路转运使子居简字仲寛进士不第有诗名太原平阳间居中字仲纯枢密院令史出身甞刺坊州人物楚楚所谓文献不足犹超人羣者也正大未除鳯翔治中南山安抚使诗亦有功子玉自号虚舟居士有集行于世如云劳生虽可厌清景亦自适殊有古意也郝吉甫蜗室草草生涯付短椽身随到处即安然功名角上无多地风月壶中自一天世路久谙甘缩首麴车才值便流涎一生笑我林鸠拙辛苦营巢二十年听雪轩扶疎窓外竹歳暮亦可爱萧散轩中人高节凛相对清寒入梦境风雨号万籁觉来闻雪落浙沥珠玑碎饥肠出佳句亹亹入三昧华堂沸丝竹此乐付儿辈魏处士野故庄郊原冷落霜风后桑柘萧条兵火余试问当时卿与相几家犹有旧田庐七月十五日夜显仁寺东轩对月野迥云归尽山高月上迟暗虫依露草惊鹊遶风枝素影随波逺新凉与酒宜中秋更有味试为卜归期应制状元红仙苑奇葩别晓丛绯衣香拂御炉风巧移倾国无双艶应费司花第一功天上异恩深雨露人间凡卉漫铅红情知不逐春归去常在君王顾盼中叠翠柳画楼西畔石州山指㸃云烟识翠鬟回首十年真一梦淡天如水夕阳间题均福堂三首憧憧车马竞春游不见溪堂五月秋卧听云涛舂午枕梦随鸥鸟落沙洲为鱼为鸟知谁是㸔水看山俱得意存亡贵贱听天公只有归休须早计归休得计即归来林下空言只可咍莫待山灵嫌俗驾却将鞍马觅尘埃次仁甫韵渺渺横烟渚凄凄挂月村酒非隣舎取诗复故人论世态乌栖屋生涯雀在门西山却多思松雪动吟魂题温容村寺壁草树醒朝雨乌鸢快晚晴山光自明润野气亦凄清茗椀闲中昧纹楸静里声此怀能自适未要缚簪缨故城道中同元东巖赋客亭南北厌飘零尚喜扬镳过故城桐叶不堪追往事泥丸犹足见民情青山閲世几兴废白塔向人如送迎伫立夕阳无限思西风禾黍动秋声晚过夀宁稻壠分棋局松门入画图牛羊归自急鸥鹭宿相唿落日低青嶂高风起暝途归僧上烟霭回首愧区区子文致君九日用安字韵聊亦同赋旅食京华秋又残旧游真似梦槐安闲居浪説重阳好尘世端知一笑难黄菊已堪増怅恨白衣无复慰荒寒马头明月应相笑依旧红尘满客鞍题孔氏园亭严胜诸孙贤至今相承种德满家林緑槐丹杏风流逺翠竹苍松歳月深倾葢昔谁陪俊赏过庭今复嗣徽音此生夙有东游愿杖屦他时或可寻揽秀轩寺得新游处轩余旧赋诗山川蒲子国松栢晋侯祠行止非人力登临且歳时道人应笑我真负鹿门期上已前后数日皆大雪新晴游临漪亭上十日阴风料峭寒试从花柳问平安野亭寂歴春将晚山径萦纡雪未干足踏东流方纵酒手遮西日悔投竿渊明正草归来赋莫作山中令尹看奉陪太守游南湖同郭令赋翠幄千章荫晚空年华心赏两无穷云头欲落催诗雨池靣微生解愠风经笥使君谈似绮仙舟令尹饮如虹娵隅自适清池乐不信参军是郝隆三月望日次邉德举揽秀轩水遶千家邑山围一席天桑麻新雨露桧栢老风烟梦后余芳草愁时更杜鹃亦知推不去端用得忘年新秋旅食京华困郁蒸可人秋意及新晴夜窓便觉风千里晓镜从添雪数茎蝉噪不离羇客耳燕归还动故园情软红尘外西山色乞与闲人眼暂明寺楼晴望诘曲䦨干靣翠微葱茏窓户溢清晖雨侵斜日明邉过云望山前缺处归多病过春犹止酒薄寒向晚却添衣宦名不负沧彼愿羞见陂田白鸟飞题五丈原武侯庙一首仲纯筹笔无功事可哀长星飞堕蜀山摧三分岂是平生志十倍宁论盖世才坏壁丹青仍白羽断碑文字只苍苔夜深老木风声恶尚想褒斜万马来御订全金诗増补中州集巻二十二御订全金诗增补中州集卷二十三钦定四库全书御订全金诗增补中州集巻二十三张郾城公药公药字元石宰相安简公孝纯永钖之孙以父荫入仕尝为郾城令诗号竹堂集寒食云一百五日寒食节二十四畨花信风新年云客情病里度残腊老色镜中添一年云树萦寒犹漠漠竹梢迎日已娟娟春晚云细风皱緑涨溪水小雨㸃红添海棠又云芭蕉叶斜巻舒雨酴醿架小纵横春人喜传之子观字彦国仕为某军节度副使孙厚之字茂𢎞承安五年进士许下三庚剧暑盛于他州怀思故乡峄山山水真清凉境界也感而作诗鲁东百里近福地曰凫绎千峯开玲珑絶涧泻湍激岱宗古独尊象纬了不隔此山许攀联朝着有班秩虚巖互霞蔚秀石森玉立泉声动环珮林乐尽竽瑟树老润饶菌果熟香陨实潄风松落花泓雪崖熘蜜木皲虎磨痒沙迥鸟伸翮竹叶若来往桃源当甲乙曾经晋人隐喜脱尘网密事往不记年人説犹前日我来官许下浊暑病逾剧慢肤便枕簟白汗沾巾帻屡辍五夜眠辄废中盘食炎官令方虐着意不怜客语此作惆怅可以知得失遥知旧经行云起水邉石平生二三子相对坐横策今世葛天民何容挽之出往鄜州出门旋复入﨑岖行路真将蜀道如埽冻村童烧积叶趂春田妇鬻新蔬雪花被岸中流黑云气涵山衆壑虚老子频年厌羊酪故溪新緑正肥鱼二月二月芳事何等好南陌东城饶物华春风无意管杨柳晴日有心烘杏花故山随分可娱老宦游到处聊为家梦归草堂卷疎箔几㸃白鸥眠浅沙任南麓询询字君谟易州军市人父贵有才干善画喜谈兵宣政间游江浙君谟生于处州为人慷慨多大节书法为当时第一画亦入妙品评者谓画高于书书高于诗诗高于文然王内翰子端独以其才具许之君谟正隆二年进士歴省掾大名总幕益都都司判官北京盐使课殿降泰州节㕔时无借力者故连蹇不进六十四致仕优游乡里家所藏法书名画数百轴日夕展玩不知老之将至年七十卒平生诗数千首君谟殁后皆散失今所録皆得于传闻之间如山居云种竹六七箇结茅三四间稍通溪上路不碍屋头山黄叶水清浅白云风往还戊申春晚云水邉圑月翻歌扇风里埀杨学舞腰南郊小隐云林邉鸟语月微下竹里花飞春又深前辈喜称道云附赵秉文题南麓书后岱宗夫如何齐鲁青未了夫如何三字几不成语然非三字无以成下句有数百里之气象若上句俱雄丽则一李长吉耳此前人论诗也论书亦然若有学南麓书者当以吾言参之附元好问跋金国名公书任南麓书如老法家断狱网密文峻不免严而少恩使之治京兆亦当不在赵张三王之下黄山书如深山道人草衣木食不可以衣冠礼乐束缚逺而望之知其为风尘物表黄华书如东晋名流往往以风流自命如封胡羯末犹有醖借可观闲闲公如本色头陀学至无学横説竖説无非般若百年以来以书名者多矣宇文太学叔通王礼部无竞蔡丞相伯坚父子呉深州彦高高待制子文耳目所接见行辈相后先为一时任南麓赵黄山赵礼部龎都运才卿史集贤季宏王都勾清卿许司谏道真为一时若党承㫖正书八分闲闲以为百年以来无与比者篆字则李阳冰以后一人郭忠恕徐常侍不论今巻中诸公书皆备而竹溪独见遗正如邺中宾客应刘徐阮皆天下之选使坐无陈思王则亦不得不为西园清夜惜也西湖西湖环武林澄澄大圆镜仰看湖上寺即是镜中影湖光与天色一碧千万顷堤径截烟来楼台自昬暝济南黄台三首满目江南烟水秋济南重到忆南游便欲移家渔市侧轻蓑短棹弄扁舟柴扉水际昼还扃落日城头晚更明深緑淡黄洲渚冷败荷无数似临平緑柳桥邉簇锦鞍红沙影里照烟鬟归来书几高烧烛浑似江乡一梦间苏州宴苏州女儿嫩如水髻耸花笼青鳯尾十二红裳酽梳洗植立唱歌烟雾里一人丰秾玉手指袖挽翠云弹緑绮落花一片天上来似欲随人渡江水曲终宴阕歌一觞行人南游道路长明日松江千万顷烟波云树春茫茫庚辰十二月十九日雪冯夷溅水翻银玑北风浩浩如兵威琼台玉树压金碧三十六宫明月辉五更待漏鸡人唱近卫胪传九天上须臾龙驭踏飞瑶万戸千门寂相向皓齿才人宫袖窄巧画长睂梅半额含嚬一笑竞春妍绣勒锦韀生羽翮城外雪深回马首别殿传觞灯作昼欢声一曲借春谣半夜西园满花柳霑濡已见盈阡陌况是隆冬见三白帝力如天人得知今庆明年好春泽忆郎山万壑溪流合千峯木叶黄郎山五千丈独立见苍苍巨然山寺孤撑山作碧螺髻漫散水成苍玉鳞野寺荒凉人不到水光山影正横陈浙江亭观潮海门东向沧溟濶潮来怒卷千寻雪浙江亭下击飞霆蛟蜃争驰奋髯鬛鉅鹿之战百万集唿声响震坤轴立昆阳夜出雨悬河剑㦸犇冲溃寻邑呉侬稚时学弄潮形色沮濡心胆豪青旗出没波涛里一掷性命轻鸿毛须臾风送潮头息乱山稠叠伤心碧西兴浦口又斜晖相望㑹稽云半赤诗家谁有坡仙笔称与江山作劲敌援毫三叫句不成但觉云涛满胸臆附张才保定志任询字君谟号南麓易人字入圣画入神性尤嗜画附书画㑹要君谟山水在王子端下附元王惮跋任龙巖乌夜啼帖南麓书画京师为最多其擘窠大书往往体庄而神滞独此帖豪放飞动超乎常度而木庵师谓醉后兴逸妙能天成岂长沙率尔而颠字字圆转之意邪然古人得意处非一如去乖就合意居笔先乘其调利例多高风絶尘不只借步兵作气而能夺三军之气也又跋任南麓数珠帖南麓书在金大定间号称独步然擘窠大书往往体庄而神滞今观此帖笔势超逸气韵兼胜岂非抵掌谈笑善学叔敖者邪冯临海子翼子翼字士美大定人正隆二年进士性刚果与物多忤用是仕宦不进以同知临海军节度使事致仕居真定有诗乐府传于世父仲尹子叔献三世皆仕至四品职名亦相近士美诗有笔力如赋临海乳山万松堂为可见矣三月七日登龙尾山寺古寺寻龙尾山城送马蹄花浓香腽肭泉莹冷玻璃寒食春无几催归日欲西春风吹病眼烟树逺凄迷佑德观试经琳馆清深小雪残酿梅天气不多寒客窓竟日无人到只有萧萧竹数竿书事客舎如僧舎秋风几席清竹孙仍带箨鸠妇已唿晴年老心情减官卑去就轻京师名籍甚郑子岂其卿和张浮休旧韵嫩水笼篁碧新霜染树红石潭沉晓月山雨暝秋空灯火吟窓下闗河醉眼中西风唤张翰南望思何穷小圃茅亭新成榆柳清阴下茅亭近水湄抵檐栽美竹横榻赋新诗朴陋从人笑栖迟止自怡歳寒天地肃松雪有心期赠张夀卿美如冠玉张公子知是留侯几世孙老境流离少欢趣天涯邂逅对清罇貂裘聊作西州客物化终同北海鲲十日相从又言别闗山明月正销魂岐山南显道冷香亭溪桥小雪晴水村霜月冷暗香林薄间得偶璀璨影殷勤南夫子移植在人境芝兰馥氤氲珠璧照光炯小屋茅草葢幻此潇洒景看花爇松明醒醉潄苔井文章聊嬉戏辞气颇驰骋州县不着脚时人笑清鲠我官西州掾簿领不知省频遭官长骂势屈石在顶门庭可张罗陋巷车辙静山歌听嘲哳舞伎或瘤瘿引睡閲文史朝日无从永梦到五柳庄身居六盘岭朅来南山下旅思凄以耿金罍照衰朽玩味得俄顷傍人怪迂疎佳处当自领史明府旭旭字景阳第进士歴临真秀容二县令有诗一巻传于世临真上元夜雪云斜风吹雪满山城压屋云低未肯晴天女散花春一色烛龙衔照夜三更交口杨氏庄云青黄遶屋禾将熟紫白依阑菊半开差赴绥德云也解笑人沿路菊不堪供税带山田先人尝从之游称其时有佳句云怀郭硕夫刘南正程云翼已将春梦等浮生更着秋光比宦情薄有酒倾闲日月苦无心向老功名黑城村晚鸦千㸃白土坡高鴈一声天末何人慰寥索正思张丈与殷兄早发驝駞堋郎君坐马臂彫弧手捻一双金仆姑毕竟太平何处用只堪妆㸃早行图棃花少年携酒日寻花老去花前欲饮茶今日传觞似年少一枝香雪上乌纱邉内翰元鼎元鼎字德举丰州人兄元勲元恕俱有时名号三邉德举十歳能诗天德三年第进士以事停铨世宗即位张太师浩表荐供奉翰林出为邢州幕官复坐诬累遂不复仕进德举资禀疎俊诗文有高意时辈少及如云云钟号晓月风絮乱春灯晚照入帘如有意春风过水畧无痕五更好梦经年事三月残花一夜风拂子云驱去青蝇谗口逺拂开黄巻圣言新云露月华天半白星移河汉夜微凉此类甚多八月十四日对酒梧桐叶彫辘轳井万籁不动秋宵永金杯泻酒灔十分酒里华星寒炯炯须臾蟾蜍弄清影恍然不是人间景金波淡荡桂树横好在玻璃千万顷玻璃无限月光冷澒洞一色无纎颖清风飒飒四坐来吹入羲皇醉中境醉中起歌歌月光月光不语空自凉月光无情本无恨何事对我空茫茫我醉只知今夜月不是人间世人月一杯美酒蘸清光常与邉生旧交结亦不知天地寛与窄人事乐与哀仰看孤月一片白玉露泥泥从空来直须卧此待鸡唱身外万事徒悠哉早春春风走尘沙鸟语满京国东皇发潜润土木变颜色桃李争妩媚白红姹容饰唯有松栢姿依然蔽崖黒村舎二首何事区区守一丘春花过了月明秋等闲浊酒篱邉兴寂寞寒花雨里愁不识故人今在否毎思前事隔重游西风又是青山晚落叶无声水自流墻外青山牛在楼山村昼晚雨声愁旃裘臃肿无余事罇酒飘零又一秋学得屠龙无用处秪如画虎反成羞回头为向渊鱼道鸿鹄而今不愿游怀友曾聫金辔赏春风花里风前酒靣红行乐昔年君我醉持觞何日我君同一声啼鸟青春晚几树残红野寺空相忆情怀正萧索半山夕日水声东夜深月落秋山万象清湿萤微近露枝明梦魂黯淡家千里鼓角凄凉夜几更弟子亡来乡校冷舎人别后子虚成银河渐转梧桐黑何处江湖望客星春花零落春花零落鴈秋悲已过流年二十期有舌能忘藏璧耻无金莫怪下机迟世情冷热谁予问人事升沈未汝知何日上方容请剑㑹乘风雨断鲸鲵出门骑马出门骑马即三千靣目尘埃动惨然生计若为田二顷饥颜翻愧宦三年干坤造物能无用富贵由时枉自鞭达否从今已知计五湖烟里有渔船帝城帝城回想梦魂中秋月春花在处同朱雀桥南三月草鳯凰楼上四更风锦囊别后吟笺少玉笛闲来酒盏空赢得当时旧标格九分憔悴入青铜新香新香终比旧香浓只是相逢不久容绣被瞥同巫崃梦银鞍多负景阳钟寳檀烟断闲金兽玉锁声传恼睡龙帘影渐分风又起一塘秋水落芙蓉闻箫弄玉吹箫玉琯低秋风散入满天悲沧波夜涨龙吟细琪树霜风鳯啸迟汉月有情如静听萧郎无路不相知秦楼虚负清宵意惆怅乘鸾旧有期和致仕李政奉韵车马年年陌路尘安知六骥过窓频云泉是处堪为乐轩冕从来只累人浮世梦中无限事红颜花上霎时春五湖兴有扁舟笛好在晴天月一轮别友从来鸡鹤不同羣泾渭何人与细分镜里光阴谁念我云中岐路已饶君清觞且吸年时月白雪休徴梦里云别后相思不相见水邉黄叶暮山村送妺夫之太原山含秋气冷参差送客西城落日低怨别弟兄归怏怏恋乡车马去迟迟浮萍聚散元无定流水东西却有期惆怅黄榆故山路碧天回首鴈南飞惜春春来春去恼春晴花落花开又几经夜雨多情爱沾洒杨花无頼只飘零毎成宴赏须成醉不恨归来却恨醒眼见红英留不住緑枝深处一星星客思客思逢春易感伤不堪残泪滴家乡离亲恍惚来千里餬口凄凉在四方羞向孙刘图富贵浪从李杜学文章官街坐对黄昬月半屋清灯满地霜暮钟落日行人断深秋暝雨残一声烟树外千里暮山寒倦鸟方知止哀猿冷不安萧萧风叶下时与野僧还梦断绣枕红衾晚意浓啼婴大似不相容梦魂苦恨归来早不尽瀛洲第一峯花开人散二首花开人散正消魂花语无情独闭门㸔即春光留不住一声啼鳺又黄昬闲花闲草满芳洲春水无人自在流白日迟迟倦游子一声啼鸟一声愁闻笛雌鸾无鳯怨西风月女愁寒泪洒空牙板急随声不断满天敲碎玊玲珑王文伯还家诗以迎之陌上东风故国春瘦骖羸仆倦行尘十年一梦成何事千首新诗不负人重对孤灯听软语递怜华发各清贫西斋烟草应如旧桃李新溪满四隣晚行隔浦行闻晚寺钟断坡寂歴对寒松苍烟暮合孤城晚破月微昬逺岫重宿翼飞投空自急断蓬无计竟何从新年又入应添歳归把青铜怨暮冬山中世路风波老不禁一㕓归买就槐阴坐诗为累言难解因酒成狂病转深山月荒凉窥断梦壁灯青黯伴微吟十年积毁应销骨岂碍孤云万里心自叹终日忘言一炷香散花时复遶绳牀久贫自沃三彭炽一醉齐休六贼狂道士生涯孤似鹤衲僧门户冷于霜自知衰病耽杯酒拟及温柔老是乡新秋示友一顷山田半已芜闭门高卧着潜夫不才分作沟中断旧好谁瞻屋上乌南阮强须攀北富东丘何用叹西愚自怜幽黙相忘久鬬鸟鸣蝉枉叫唿偶题二首当年乐事叹今衰人世空惊日未移风榭醉眠摧鳯烛雨窓狂饮殢蛾睂长松茂草穷年事野水孤村入梦时强镊鬓丝临晚镜瞥然尘念不胜悲短发临风懒不冠洼罇尘坌寂无欢离骚夕赋醒尤独孤愤空书説转难晚节惯成林壑僻幽居深入水云寒苍崖瘦栢无穷思鹄立溪头尽日看新居镜里巖花落涧泉对窓青壁便参天几当雪月开春酒时有松风入夜絃逺劚山田多种黍稀经城市少言钱平生漫忽王公贵俯仰村隣更可怜闲题十年一梦到灰心归鬓呉霜渐欲侵物外少逢稀有鸟冶中仍作不祥金闲云阁雨中何事枯木因风亦自吟却叹渊明非达道无絃犹是未忘琴答文伯二首老情无赖畏虚劳已絶朱絃又一操闲事毎来知酒圣浮生欲去愧僧高息心钟鼎休看镜安枕茅茨不梦刀遥羡郭西王处士道傍羸马咏风骚晓窓清镜巻浮埃恨入新秋不可裁露浥野花三径合风传云壑七松哀忘机鱼鸟真相识落手功名亦傥来万古消沈一杯酒只须白骨㸃苍苔阅见一十首君居淄右妾河阳平白相逢惹断肠蜡烛已残歌欲阕併教离恨遶飞梁萧史吹笙鳯女台月高霜冷鳯笙哀不堪好酒沈沈夜又遣青鸾独自来鳯纸衔封玉镜台绣鸾传记已相猜倾城笑脸千金様莫对闲人一例开歌里冲冲笑里嗔深情㑹处几何人凭君为向五陵道冶叶倡条不是春笑里低睂引醉波阆风秋月一声歌明知画烛无情物何事罇前泪更多笑不成欢歌敛睂景阳钟动酒阑时此情却羡牵牛㑹一歳相过可是迟牛女佳期歳一过都縁迢递隔金河可怜马上香车畔只隔珠帘更不多轻莲素质澹萧萧叶密溪深未可招雨暗兰舟人去后却容白鹭逞风标双鸾夹镜鳯横钗捧额黄梅小鴈排为报阿环休调戏双成西母总相猜腻发堆云镜舞鸾五云仙洞接清欢归来失却吹箫伴肠断崑山昨夜寒御订全金诗増补中州集巻二十三御订全金诗增补中州集卷二十四钦定四库全书御订全金诗増补中州集巻二十四李承㫖晏晏字致美高平人唐顺宗第十六子福王绾之苗裔父森字彦实工于诗有云少年日日醉花边短白长红一一怜自笑老来心尚在恶风常废五更眠又赋梅云氷骨有香魂乍返玉颜无晕酒全消人多传诵之致美皇统二年经义进士释褐临汾丞时张太师浩判河阳一见爱其才为之延誉稍迁辽阳幕官与兴陵有藩邸之旧入翰林为学士高文大册号称独步拜御史中丞初辽入掠中原人及得奚渤海诸国生口分赐贵近或有功者大至一二州少亦数百皆为奴婢输租为官且纳课给其主谓之二税戸大定初一切免为民闾山寺僧赐戸三百与僧共居供役而不输租故不在免例诉者积年台寺不为理又诉于致美致美上章大畧谓天子作民父母当同仁一视分别轻重乃胥吏舞文法之弊陛下大明溥照岂可使天下有一民不被其泽者且沙门既谓之出家而乃听其与男女杂居乎书奏宰相持不可世宗召致美与相诘难致美伏御座前曰前日车驾幸辽东闾山寺曾供从官一宿之具寺僧物陛下物也陛下无以此直寺僧而使三百家受屈世宗大笑曰李晏刼制我耶即日免之明昌初为礼部尚书分诸道府试复经义设经童科皆自致美发之出为沁南军节度使告老不从改昭毅军节度使且授子仲畧泽州刺史以荣之时泽潞旱甚致美擅发仓粟三万石救饿者因上章请罪章奏而本道提刑弹章亦至章宗谓宰相言提刑职当然李晏义当然不之罪也仲畧字简之大定二十二年进士仕至山东路按察使道陵爱其俊快比为脱帽鹘云致美自号㳺仙野人简之丹源钓徒有集传于世简之之子肯播字克绍肯获字克守肯徳字克修白云亭白云亭上白云秋桂棹兰桡记昔游往事已随流水去青山空对夕阳愁兴亡翻手成舒巻今古无心自去留独倚西风一惆怅数声柔橹下汀洲赠燕王谢堂前燕秋风又送归向人如惜别入戸更低飞海濶迷烟岛楼高近落晖不知从此去几日到乌衣通州道中冉冉年华老飘飘客路难尘埃山色断云雾日光寒念逺心先折孤吟鼻亦酸平生江海意潦倒愧儒冠髙丽平州中和馆后草亭藤花满地香仍在松影拂云寒不收山鸟似嫌㳺客到一声啼破小亭幽题武元直赤壁图鼎足分来汉祚移阿瞒曾困火船归一时豪杰成何事千里江山半落晖云破小蟾分树暗夜深孤鹤掠舟飞梦寻仙老经行处只有当年旧钓矶逰龙门囘投超化寺精蓝三日饱溪毛俗累纷纷觉可逃探水寻源通月冷披榛得路接云高山围故垒懐千古河转孤巖激怒涛囘首烟霞应笑我人间官职倍徒劳还邀二三子共到凿龙游冷壑泉初动春巖气欲浮竹藏深崦寺人渡晚行舟始觉山风急归鞍不自留潞州形胜东迎壶口叠羣山吞吐岚光紫翠间削玉逺排珪首锐晕痕轻拂黛睂弯五龙飞去松杉老万井喧嚣日月闲逰客乍醒尘土眼仙扃谁指扣𤣥闗白巖山只有山光无水声我疑神物固巖扃如何凿得飞泉出当为山僧叱六丁山寺寻春春已归紫梅犹有折残枝老僧兀坐如枯木花谢花开总不知嗅梅图胧胧霁色冷黄昬鈌月疎篱水外村人在天涯花在手一枝香雪寄销魂莲塘陪诸公赋潦倒何堪接俊逰神仙空羡李膺舟官曹只在空湖畔簿领如山屋打头王都运寂寂字元老蓟州玉田人系出三槐父础字镇之国初名士仕至归德府判官元老天徳三年进士兴陵朝以文章政事显终于中都路转运使寿六十七谥丈肃有拙轩集北迁録传于世三子钦哉直哉邻哉俱为能吏元老専于诗有云生涯贫到骨家具少于车元夕感懐云残梦闗河鳌禁月旧逰灯火马行春留别郭熙民云五年风雪黄州闰万里闗河渭水秋与涿郡先主庙诗当年竹马戏儿曹儿指楼桑五丈高故国神㳺得毋恨坏垣风雨夜萧骚人共传之行记载其先人鸡山一诗云记得垂髫此地逰鸡山孤立水平流而今重过山前路山色青青人白头予谓诗固佳恨其依倣苏才翁太甚耳易足斋吾爱吾庐事事幽此生随分得优㳺穷冬夜话蒲团暖长夏朝眠竹簟秋一榻蠧书闲处看两盂薄粥饱时休红旗黄纸非吾事未羡元龙百尺楼送张仲谋使三韩照海旌幢出乐浪过家上冢路生光鸭江桃叶朝迎渡马岭松花夜煮汤恩诏肃将芝检重醉鞭低袅玉鞘长遗民笑指天车道酷似南阳异姓王自东营来广宁道出牵马岭经梁利器墓下毁誉譊譊息葢棺百年春梦大槐安功名倒挽九牛尾富贵真成一䑕肝故国莺花人事改空山风雨夜台寒平生老我心如铁醉眼西州泪不干黄桃花应嗔国色朝酣酒赐与羽衣如太真道士厌看千树老令君别换一城新缃梅拂额更不俗栗玊削肌殊可人想得乞浆寻旧约东风不似去年春沁水山寺两崃山高月半轮五更人起马嘶频无端又上长安道输与僧牕饱睡人奉题少保张公曲阿别墅二首休沐时时散马蹄緑阴如染转长堤帝城和气融春圃相国余波到两溪无数龟鱼欣作主不言桃李自成蹊圣时正要传遗事贺监从渠老㑹稽钟湖亭下水淙淙緑野平泉未易双十里藕花红歩障一轩松影碧油幢洛中独乐有司马天下不名知曲江纸尾欲烦贤宅相雨蓑添我坐篷窓附长安客话涿州境东南有汉卢植墓土人唿为南台金王寂诗南台故址今頽然汉卢植墓疑相传莲峰真逸乔扆扆字君章初名逢辰洪洞人天德三年进士诗乐府俱有名子宇字徳容八岁能鼓琴召入东宫显宗称其不凡大定十六年登科贞祐初为益都按察转运使与田涿器之俱殁兵间附元好问琴辨引彦实苗君平阳人童丱中为乡先生乔孟州扆君章所器命其子河东按察转运使宇德容与同研席君章文学深博兼通音律教彦实与徳容琴事初授指法累钱手背以轻肆为禁至一声不敢妄増损彦实后以雅重见称有自来矣弱冠应明经举选三赴廷试至论知琴亦与徳容相先后当熙宗守成之际惟弄琴为乐而已琴工卫宗儒者一日鼓琴不成声问之故曰山后苦寒手拮据耳即赐之貂䑕帐炽炭其前使鼓之世宗好此艺殊有父风寝殿外设琴工幕次鼓至夜分乃罢尝言吾非好琴人主心无所住则营建征伐田猎宠嬖何所不有吾以琴系着吾心耳一侍从鼓琴东宫衣着华丽上以轻浮勅不得入宫至显宗又妙于琴事者也三四十年之间此道大行而彦实出于其时近臣有荐于章庙者因得待诏翰林居京师未久而声誉籍甚至废举业不就南渡后日从杨赵㳺闲闲尝有诗推敬故诗人止以高士目之公艺既专又渐于敦朴之化习与性成其分别古今操弄孰雅孰郑犹数一二而辨黑白也常选古人所传操弄百余篇有古意者纂集之将传于世危急存亡之秋良未暇也长子名某字君瑞尝仕为省郎闲居燕中悼雅道之将废而先意之不究将锓木以传请予题端且以卜当传与否也予为君瑞言子第传之山谷有云枯木嵌空微暗淡古器虽在无古絃袖中正有南风手谁为聴之谁为传东坡有云琴里若能知贺若诗中定合爱陶潜予窃谓南风手不可得而今世爱陶潜者㡬人果如坡谷所言惟当破此琴为烹鹤之具耳夫八音与政通为难审音以知政居今而行古又为难合是二难始有此书乃启藏之名山以待其人乎司空表圣最为通论云四海之广岂无赏音固应不待五百年耳请以此为之引岁丁已秋八月初吉遗山诗老引凌虚堂木暗苍烟合池荒碧草深高台平竹杪幽径入花隂奔走成何事登临慰此心晚凉山更好风处一披襟兴庆夜月絶句花萼楼倾有故基行人空读火余碑可怜兴庆池边月曾伴宁王玉笛吹翠贞菴访晦之不遇飞钖南逰久未归北蓝清胜与谁期明牕但见横经处静坐还思酌茗时独诵隔林机杼句漫题渴井辘轳诗翠贞菴外千竿竹啸月吟风待阿师刘左司昻昻字之昻兴州人大定十九年进士曾高而下以科名相踵者七世矣昻天资警悟律赋自成一家轻便巧丽为场屋捷法作诗得晚唐体尤工絶句往往脍炙人口张秦娥者颇能小诗其赋逺山云秋水一抹碧残霞㡬缕红水穷霞尽处隠隠两三峯其后流落之昻赠诗云逺山句好画难成柳眼多才总是情今日哀颜人不识倚炉空听煮茶声又云二顷山田半欲芜子孙零落一身孤寒牕昨夜萧萧雨红日花梢入梦无娥为之泣下屏山故人外传记之昻早得仕年三十三省掾考满授平凉路转运副使人谓卿相可坐致矣术士有言之昻官止五品者之昻自望者甚厚不信也俄丁母忧为当涂者所忌连蹇十年卜居洛阳有终焉之志有荐其才于道陵者泰和初自国子司业擢左司郎中将大用矣㑹辽阳人大中欲揺执政贾铉为言者所劾辞连之昻道陵震怒一时闻人如史肃李着王宇宗室从郁皆谴逐之铉寻亦罢政之昻降上京留守判官道卒竟如术者之言醉后禅僧劝读传灯録道士教行进火功今日兴来俱破戒黄花篱落醉西风山中雨嵩高山下逢秋雨破繖遮头过野桥此景此时谁㑹得清如窓下听芭蕉都门观别买酒消闲愁剪刀剪流水闲愁不可消流水无穷已悠悠牕下断肠波总是行人堕泪多门外马嘶思逺道小嚬犹唱渭城歌歌声未断征鞍发望断垂杨人影灭斜阳照影却归来两地相望今夜月阅人多矣主人翁离别都归一笑中陌上行人终不悟年年杨栁怨春风客亭折尽官桥杨柳枝春风依旧緑丝丝啼莺为向行人道离别何时是尽时山堂山雨溪边过山堂夜独吟悠悠松上月照见壁间琴弔张维翰维中兄弟莲幕清曹粉署仙福兮祸倚岂其天座隅异物鵩来止地底佳城马不前万里青云今已矣两枝丹桂竟徒然阿奴莫爱声名好碌碌持家亦自贤即事二首雨洗明河画扇收胡牀露冷药阑秋墙隂未得中庭月一㸃萤光草际流山花山雨相兼落溪水溪云一様闲野店无人问春事酒旗风外鸟闗闗歌风台刘项兴亡转烛过乱蝉吟破汉山河长陵卧老咸阳月沛上犹传撃筑歌弔李仲坦文章巧与世相违身从新恩事已非不及萋萋原上草一畨春雨緑如衣王官谷潜溪时照尘埃客微雨不遮天柱峯斜日落花人去尽淡烟楼阁数声钟一峰凝碧倚晴空一水萦纡一径通中有幽人曽说古谁知高兴与今同附尧山堂外纪刘之昻山中雨诗曰嵩高山下逢秋雨破伞遮头水没腰此时比景谁会得清如牕下听芭蕉祝枝山诵此诗尝哂其上下淋漓清在何处魏内翰抟霄抟霄字飞卿初用䕃补以荐书从事史馆明昌中宏词中选授应奉翰林文字未㡬卒飞卿诗以富艳称如张公子席间赋嵩山笔力豪逸党承㫖许其在刘无党之上云送河南府尹张寿甫赴阙夜半恩纶出汉宫朝家虚席待燕公春风已徧湖山外元气还归鼎鼐中侍从定谁陪白凤低囘空自惜㝠鸿洛川万顷蒲桃碧长与清愁日夜东田若虚逰龙门宝应用天随子体赋诗因次其韵二首少室右臂禹所断开排清伊来高寒土肉养石自古秀山腰流泉无时干佛髻滴滴染湿翠松风飕飕鸣惊湍白傅已矣不可见予谁从之投归鞍阙塞若廐马奔腾多竒龎悫尔不可沮西来何悾悾骏足忽勒破英才如拘尨有客善体物新诗留僧牕晏軰岂足道微澜生盆缸径续杞菊意来浮玻璃江吏部昔窜谪犹能题临泷况此六大寺磓堂时鸣桩紫翠出万瓦天风旋珠幢兴寄百斛鼎无才谁其扛㑹听项籍约吾将从之降御订全金诗增补中州集巻二十四御订全金诗增补中州集卷二十五钦定四库全书御订全金诗增补中州集巻二十五许内翰安仁安仁字子靖河间乐寿人大定七年进士歴礼部员外郎出守泽州迁同知河南府事以汾阳军节度使致仕子古字道真父子俱名流也补金史安仁为泽州刺史作无隠论上之凡十篇曰本朝曰情欲曰养心曰田猎曰公道曰养源曰冗官曰育材曰限田曰理财望少室名山都不见真形万仞盘盘入杳㝠安得云间骑白鹤下看三十六峯青送二道者归汾州介休山下两闲人来访汾阳旧使君明日却归尘外去一双白鹤上青云草木虫鱼咏二首蝇钻故纸竟不悟蛾扑明灯甘䘮生大似盲人骑瞎马不知平地有深坑蓬在麻中应自直茑生松下亦能高不闗若軰工攀附物理由来系所遭少室道中少室峯头晓月沈千家城郭淡隂隂五更鸡唱残星灭马上看山过少林逰泰安竹林萧寺天教胜处安峯峦腾掷水云闲客来总说逰山好不道山僧却厌山逰法轮院太行冈岭横漫漫撑空一带云霞间巨鳌背负九州出重重山上复有山高都城头见松岭突兀双峯螺髻并招邀析城揖王屋指顾硖石瞰天井萧萧枫叶满山秋巖峦掩抱云林幽攀崖转壑路欹侧虽有佛刹谁曾逰年丰郡邑闲无事琴酒招唿二三子题诗古壁赠山僧畧记衰翁曾到此少林寺巖壑深严入翠微少林金碧露烟霏五峯屏簇禅菴小万刧天开佛日辉闻说九年深面壁得逢二祖便传衣千秋少室山灵在曾见神僧双履归附嵩岳志少林寺西北里许五乳峯下有达摩庵又深入里许为达摩面壁庵面壁石在庵前上有达摩洞又寺西南为二祖菴寺南为少室山金许安仁有诗云云附遗山集眼医许太丞彦清示其从祖汾阳君山水图诗语意高妙而其字画与明昌龙巖黄华黄山诸公各自名家世尤宝惜之其子右司谏道真亦以能书称今以汾阳笔法较之父子如出一手生平亦尝见蔡太学安世大丞相伯坚潍州使君伯正甫三世传字学虽明眼人亦不能辨前軰守家法类如此汾阳守泽州日戒子云娄相任唾面周庙贵缄口寸隂大禹惜三命考父走吾河东人至今传颂之司谏在贞祐兴定间直言极谏与陈公正叔齐名时号陈许父子名流在中朝百余年少有似者而彦清承其后何其幸耶此诗渠家青氊其寳惜之当令后人知世德之所自云王隠君磵磵字逸賔先世家临洺至逸賔遂为汴梁人博学能文不就科举孝友天至非其食不食家无甔石之储晏如也明昌中故相马吉甫判开封举逸賔王彦功㳺宗之德行才能逸賔得鹿邑主簿就乞致仕彦功以亲老调巩州教官宗之让不受三人者虽出处不齐而时人皆以高士目之闲闲公尝集党承㫖赵黄山路司谏刘之昻尹无忌周德卿与逸賔七人诗刻木以传目为明昌辞人雅制云附赵秉文遗安先生言行碣先生姓王氏讳磵字逸賔其先临洺人先生实生于汴梁尝以洺川自称不忘本也自幼颕悟絶羣外䪻如也初学诗于伯父震落笔惊人震自以为不及未㡬诗名大震加之孝于亲友于弟诚于人笃于已逺近论大行必曰王逸賔矣初孟公宗献友之冯公璧叔献赵公沨丈孺皆师尊之先生天性谦至待之反若居已上及数公相继魁天下俱直玉堂然后先生之道益尊名益重朝贤两荐明徳先生以书抵故人之位清要者苦以亲老为辞议遂寝明昌末圣天子诏举徳行才能之士乡人耆徳诸生五百余人荐先生孝义忠信文章为世师表朝廷以素知名特赐仝进士授亳州鹿邑主簿先生年㡬七十矣以目苦昏暗即日移文有司以老疾乞致仕朝廷犹以半俸优之首葺先茔次以分惠亲旧计月而尽泰和三年八月二十有七日以疾终于家临终神色不变戒其子棺周于身足矣语毕而逝葬于祥符县魏陵乡萧氏之园先生教人先行后文与人交终始不易居䘮斋疏衰服不去身三年与二弟同居终身无间言平居循循醇谨视若无能为至不义矫如也其诗沖淡简洁似韦蘓州嘲戏风月一言不及也所与游皆世知名士若文商伯起张公药元石及其子观彦国王琢景文师拓无忌郦权元舆高公振特夫王世赏彦功王伯温和父左容无择游道人宗之路铎宣叔右丞唐古文正公镇南都以礼致之不能屈及与贫士谈饥坐终日不知谁为主谁为客也尝冬日诣一亲知家㑹坐客满主人贫寠为代给所须坐客疑其寒色物色所得乃典锦衣以赠也䘮其母乡邻或赙以布帛拜而受之异日复归其人曰吾亲安吾贫义不可受也其亷介类此其真纯之徳卓絶之才渊深之学亷正之操黄叔度陶渊明元紫芝司空表圣之徒欤秉文明昌间参河南转运幕过相谒坡轩居士郦元舆居士曰君知王逸賔乎斯人当今颜子也君不可不埽门求见之既见曰郦公知人矣自是之后虚往实归及其重来墓木已拱鸣唿使子云见之不当絶叹于李仲元蘓元明见之不当见称于元子不意千古之下复有斯人乃伐石树碣用旌不朽于是为之铭铭曰居今而行古身晦而名章不独以诗昌猗暮春郭南大梁城外孤台傍烟昏水碧春林芳凭高极目见归鴈风物令人思故乡紫金山下斜阳暮万里川光照云树山间细雨花落时何人来往东风路记南塘所见简孟友之大桥南郭野桥东十里垂杨十里风渺𣺌烟波连御道离离云稼入郊宫雨滋蔓草晓逾緑日暎荷花晚更红登览只宜开笑口尊前六客四衰翁次文逺韵野性唯便閴寂居苍苔鸟迹满庭书林花过雨红犹重篱竹和烟翠亦疎已与农人成保社更令儿軰学耕锄赏音只有东郊客日袖新诗到敝庐谢竹堂先生见过学稼古寺侧结庐高柳隂音书故交絶岁月杜门深新雪添衰鬓寒灰死壮心西州贤别驾连日肯相寻次友之秋日雨后韵洺川秋雨后幽胜可供闲白首留他县归心遶故山野泉来竹底危磴入云间尚记登高会重巖细菊斑寓居南村朝来出门无所适野径雨晴沙不泥鼓笛谁家赛春社杖藜随过柘冈西杂咏七首隂隂緑树暗庭除散尽鸣禽静有余独对炉薫坐终日㑹心惟有漆园书瓦炉柏子细烟消闲读禅经破寂寥风细月高人已静隔牕疎竹夜萧萧晴日南溪物色饶草茅新緑冻全消金丝柳底洲沙没数尺流波拍夜桥南亩东臯春务时田家候雨罢耕犂却汲井泉浇药圃更疏陂水灌麻畦竹绕沙村水漫流䴔䴖鸂鶒对沈浮一竿便拟从渔父巻置琴书买钓舟屋头丛木撼苍烟风巻飞花到枕邉南寺有僧来问字打门惊觉午牕眠汉梁王苑古台西秋思纷纷独杖藜云压高城鴈飞尽一声寒角夕阳低刘治中涛涛字及之夏津人明昌二年同进士用户部尚书孙铎荐入翰苑歴太原运副汾州倅入为太子赞善以彰德治中致仕寻卒沁南节度康瑭良辅葬之林虑之宝巖小雪黄䌷被暖起还慵小雪经檐落旋空旧馆簿书寛半饷冷官庭户满西风马遭萁窘三山瘦人坐诗工五鬼穷安得东风嘱桃李也教春色到衰翁和徳卿雪南华香火是真依不学唿鹰雪打围梁苑旧逰荒径改颍濵新唱綵笺飞春生东阁酣朝饮寒入西邻泣夜机梦寐扁舟钓江水重嗟白髪此心违井陉寒厌岁峥嵘山隂日少晴败眠鸡小梗劝坐火多情轣辘嗟长路艰难愧老兵谁教恋升斗尽室此途行宿平遥集福寺院僻和僧静门闲与昼长燕泥朝雨淖蝶蘂晚风香野兴煎诗思干愁绕客肠青奴如解事供我暮牕凉送王纯叔守曹州柏路人看御史骢年来眼落簿书丛单车乍别金銮月五马频嘶玉勒风故国山河连小郐旧家鸡犬识新丰遥知别后诗成处醉袖淋浪蜡炬红戏用前人语别天平别墅表圣当年绢五千休休亭下买林泉黄华面目君还见天柱峯高不值钱刘左司中中字正夫渔阳人屏山故人外传云正夫为人短小精悍滑稽玩世中明昌五年词赋经义第诗清便可喜赋甚得楚辞句法尤长于古文典雅雄放有韩栁气象教授弟子王若虚高法飏张履张云卿皆擢高第学古文者翕然宗之曰刘先生以省掾从军南下改授应奉翰林文字为主帅所重常预秘谋书檄露布皆出其手军还授左司都事将大用矣㑹卒有文集藏于家周徳卿尝谓正夫可敬从之可爱之纯可畏皆人豪也冷巖公柳溪斗印轻抛繋肘金故园风物动归心柳含烟翠丝千尺水写天容玉一寻山色只于闲里好风波不似向来深人间桃李栽培满换得溪南十里隂龙门石佛凿破苍崖已失真又添行客眼中尘请君看取他山石不费工夫总法身路司谏铎铎字宣叔伯达之子与弟钧和叔父子俱有重名而宣叔文最竒尤长于诗精致温润自成一家任台谏有古直臣之风贞祐初出为孟州防御使城陷投沁水死有虚舟居士集得之乡人刘庭干家补金史路铎为景州刺史述十二训以教民上诏曰路铎十二训皆劝人为善遍谕州郡使知之书州驿壁雉堞俯已见羊肠行尚难炊烟界沮水老木识乔山畤废无人弔台高有鸟还客怀秋馆雨未老鬓先斑王子端挽辞才名如此不偿穷再入承明一病翁白髪光隂丈字里黄华林麓画图中謪仙犹想屋梁月名士空怀松下风聊应世缘缘故在㑹看归鹤语辽东庆寿寺晚归九陌黄尘没马头眼明佛界接仙洲清溪照眼红蕖晚禅榻生凉碧树秋少室宗风闻棒喝裕陵遗墨烂银钩对谈不觉山衔月只为松风更少留赋丈室碧玉壶善甫赋诗铎亦奉和二首心知云路等榆枋戏作方壶当玉堂虚静自应详止止逍遥均是一苍苍心含宝月无中外身着青霞可颉颃政尔天逰到无始觉来谁送竹风香随人作计鱼千里知命无忧鸟一天碧落云深堪避世九华烟暖可忘年平章万有归𤣥览收拾方心入大圆上界真人自官府不妨聊作橘中仙次韵答季通华颠何意软红尘霄汉聊收退鹢身方喜长松倚东野又从净社得遗民高山流水知音少霁月光风发兴新赖有好诗相慰借不然开口欲谁亲雨中月翳有时吐风薫俄自清云回暑天影雨进夜牕声眠听叅天籁神逰得化城觉来还故处饥䑕撼灯檠辋川画图风景是亭榭岁年非秋色半黄落人烟深翠微暗溪鱼得计杳霭鸟忘机触物増惆怅吾庐早晚归高唐刘氏驻春园风光去人无咫尺人自尘劳不相及此心既定境从之雪树霜林亦春色刘翁有道久陆沈十年种树今成隂醉乡天地白日永鶗鴂栗留皆好音良辰行乐今已矣依旧东流泛兰芷谁道青春挽不留鲤庭看取新桃李膏车秣马吾将岿澹与清景相追随安用苦求三径资明月常满千家墀赫仲华求赋邺台张氏野堂白沙翠竹小江村路转西郊隔市尘入坐好山如有素忘情鸥鸟澹相亲芋魁饭豆平生足涧草巖花各自春得酒谁能更羁束不妨倒着白纶巾题邹公所藏渊明归去来图牛刀小试义熙前一日懐归岂偶然有意候君门外柳无机还我酒中天贞姿佳菊秋霜里真意南山夕鸟边善学展禽唯此老万人海里小斜川卫州赠子深节度淇上风光萃一楼尊前北海百无忧平分玉鑑渔村晚西望黄云寡妇秋斜照钩帘纳烟翠微飇高枕看安流梅天消息和羮近老穉宁容挽邓侯潼闗楼迥临飞鸟车行汗十牛地灵开翠壁天逺送黄流趣战知姧计当闗岂壮猷天梯且失守况説土山头七夕与信叔仲荀㑹饮晚归有作秋香泻月笑谈香饮散归来夜未央阙角星河揺淡影栁行灯火试新凉雄飞勲业归时軰信美江山着漫郎万事浮云心铁石休将梁国吓蒙庄襄城道中禾黍低风汝水长迟迟驿骑困秋阳病躯官事交相碍梦雨行云肯借凉尽説秋虫不伤稼却愁苛政苦于蝗诗成应被西山笑已炙眉头尚否臧感寓沄沄一水抱山流路转冈陵到渡头张翰秋风动归兴惠崇烟雨着孤舟禄轻道重从三黜日暮人遥发四愁世事悠悠莫囘首聊凭酒圣作天游冠氏雨中气肃闗河万緑摧逺逰节物动悲哀人牛不见晓烟重草树有声山雨来老矣何堪米盐事中之安得圣贤盃遥怜鹤发孤云底日望林梢一叶回细香轩三首花气炉烟总不同噀青喷翠小牕风中边故嗅浑无有心迹相㤀忽暗通阁雨含云户牖凉闻机才发兴何长无心孤竹那能尔自是诗人知见香霜雪青青玉一丛肯从桃李借薫醲不知香界何从立凭仗清风问箨龙芳梅如佳人赠襄城卫昌叔芳梅如佳人不见令人思岂无桃李颜夏虫笃于时霜风静天宇兰悴菊亦衰凌寒一笑粲功烈如彼卑㡬年豳西路赭冈望逶迤思之不得见空吟水曹诗夜月将梦去云深水之湄邂逅疎竹边峩峩认风仪今日真见止昨梦犹蓍龟尘中儓儗子谓我酷好竒逃空闻足音此心胡不夷遂初园诗行迈已自劳坐忘犹有为动静二尘耳一真非即离举头见青山曲肱啭黄鹂心安万境寂境转何妨随思𤣥堂尘世一何隘永懐耿中情端蓍得吉卜有鹤戾天鸣慨然趣予装云旗渺遐征鸿蒙偶相值笑我劳经营驾言还故乡方寸以道宁先畴理耘耔初服纫芳馨谛观九州事曽不出戸庭渔父有黙识餔糟愈于醒汴梁公廨西楼二首官舎谁言隘西楼兴不穷闲云欹枕里飞鸟卷帘中风定天还水烟虚月度松囘观犹有愧破屋着卢仝云态看来变檐隂坐次移一蝉吟未了双鸟去何之薄宦槐安梦浮名剑首炊安心元有法遣兴可无诗次韵郦着作病起𤣥晏耽书昔坐痴如今手板对山持病知居士安心处贫是诗人换骨时单见敢叅东观论徐行休叹后山迟山林朝市元无异怨鹤惊猿自不知附曹县志披云楼在左山旧州城宋知州郭㮣建金路铎有诗又清风阁在县北旧州城上铎诗云坐深忘畏日饮久失余霞附续夷坚志孟州路宣叔未二十而娶未㡬妻亡追感不已郁郁不自聊夜梦妻如平生说身后为护兰童子住翡翠菴作诗记之云翡翠菴前花草香护兰童子淡云妆夙缘还却三生债不道未归人断肠未归人用死者为归人生者为行人之义御订全金诗增补中州集巻二十五御订全金诗增补中州集卷二十六钦定四库全书御订全金诗增补中州集巻二十六师拓拓字无忌平凉人举进士不第明昌中有司荐其才以嗜酒不果作诗有气象而工于錬句如赋雁云天低仍在眼山没更伤心溪上云夕阳明菡萏秋色静蒹葭白曵冲烟鹭红翻漾水霞春日池水云水风凉绮席沙日丽金壶燕市酒楼云气清天旷荡露白野苍凉又荷苍秋近叶莲腻雨余花大为时人所称秋夜吟坂路太行险波涛沧海深素缊未偶时白发捋盈簪壮士暮年意㳺子中夜心抚剑一太息月暗天横参浩歌行送济夫之秦行视田园霜敛野草白气肃天宇清开尊酌逺客饯此秦闗行秦闗杳杳愁西顾千里苍茫但烟树子今行辔按秋风想见秦闗雄胜处河流汹汹崑崙来莲峯秀拔青云开终南南走络巴蜀五陵北望令人哀我本渭城客浪迹来东征穷齐歴宋嗟何营尚气慕侠㳺梁城信陵白骨委黄土夷门谁复知侯生抚剑一长啸作歌谁为聴青天白日空㝠㝠不能乗桴入沧海拂衣且欲归汧泾落魄高阳归未得送子西归空怆情冬夜二首云破月穿牖夜严风号隙客子寝不安寒灯照空壁黙然不平事起坐长太息书但记姓名剑本匹夫敌追奔慕前哲恢张济时䇿何意造物儿重此稻粱役兴酣气益振孤愤逺飘激非无南山云高卧养虚寂茹芝酌悬流啸吟展胸臆圣达岂不念且有不煖席此抱谁与知干坤夜寥寂破屋星斗入疎牖霜风生沈沈夜何久杳杳天不明灯暗饥䑕出月朗栖乌惊幽意苦盘礴歴落穷八纮贫贱岂足戚所思天下英盘木无先容竟与枯朽并旃毳胫才掩藜藿腹不盈郁郁命世才何阶伸一鸣僵卧蓬蒿底要路谁为名耻作埽门谒宁为醴酒行直将叫阊阖皎皎开寸诚白日下留照廓廓贤路亨此志恐未必揺荡热中情㳺同乐园晴日明华构繁隂荡緑波蓬丘沧海逺春色上林多流水时虽逝迁莺暖自歌可怜欢乐极钲鼓散云和陪人逰北苑系马溪边酌啼莺柳外闻望长魂欲断愁豁酒微醺草色明残照江声入暮云故园春色到归思日缤纷曲江秋望山逺嶂重出野平天四围凉风芡实坼久雨藕花肥水濶渔舟小天长去鸟微紫蒲行处有采采暮盈衣和王逸賔繁台诗凭望怜台迥长吟苦思荒行云春郭暗高鸟暮天苍草色伤心极松风洒面凉故园兵革外殊觉路途长赠云中刘巨济云廓干坤迥霜摧草树残风声秋晚急月色夜深寒緑绮音谁会青霄气自干那知燕市里把酒得交欢郡城南郭早望晓立囘塘上何人逸兴同柳浓天霁雨萍坼岸含风鸟影明苍霭湖光倒碧空秦川何日到解髪濯清沣中元后二日暑谢凉生际庭虚雨过时天长云断续风急树离披世态贫逾薄秋光老易悲燕城寒事早还与旧貂期和张叔献题首善阁岧嶤飞阁与云齐来凭脩栏日转西秦客此时愁欲醉陇山何处望浑迷九天花鸟催春事千里风烟入暮题久怕殊方看节物不知今日在丹梯附金诗纪事案同乐园有二金时汴京燕京皆有之明一统志云同乐园在开封府城东北宋徽宗置旧河南志亦云在开封府堌子门内此园之在汴京者也两志皆载有无忌诗又大金国志云西至玉华门曰同乐园若瑶池蓬瀛柳庄邨尽在于是此园之在燕京者也而日下旧闻亦以此诗并赵闲闲同乐园絶句之一系于其后未详孰是郦着作权权字元舆安阳人作诗有笔力圃田道中云断桥经坏屋古道入摧山石磵云苍崖秀苔花坏道补石栈徐行下井底斗上出天半绮岫宫云离宫岿相望百年㡬逰歴独知穷已乐衆怼不汝恤繁花忽灰烬岁月空瓦砾赤水道中云水近嘘寒气星残曵白芒烧痕云炎威随变灭余烬委丘壤田畴更断续原隰依下上班班涧溪毛往往漏寻丈晴空堕雪影夕照压秋嶂昆明翻刦灰黑水走浊浪烟中一线来细路入空旷㳺石瓮云云间两石角相鬬如阙门上连石瓮口谽谺愁猱猿枵如空洞腹莹滑无纤痕何年补天手月斧云为斤琢成苍玉甗覆此玻璃盆龙潭云台高野望逺地僻春意闲郊行云强引村醪终少味漫留诗句嬾题名村行云瘦藤篱角蔓杂草树根花夹道悬新枣荒畦卧晚𤓰又云岁丰人乐社秋近客思家书事云佳树涨新緑危丛栖老红与显叔云茶灶翻春白糟牀滴晓红杂诗云树影僧携钖铃声客到门片月冷千嶂败桥通两村此类甚多元舆父琼国初有功仕至武宁军节度使元舆以门资叙宦不达朝廷高其才明昌初以着作郎召之未几卒有坡轩集行于世闻砧玉闗消息到长安处处砧声捣夜䦨想得月残哀响断一灯清泪剪刀寒夷门遣怀梁园花木艳精神尽属东风㸃缀人雪压老梅香不起问君消息㡬多春西㳺杂诗茅店鸡声外柴车犬吠间疎星涵积水残月堕昏山好梦人何在秋风我独还梨园有名酒聊此慰间闗慈恩寺塔慈恩石刻半公卿时遇闻人为指名龙虎榜中休着眼一篇俚赋悟平生木犀菊小未堪摘荒池悴芙蕖穷秋不慰眼幽独将焉如殷勤蕊宫子种桂庭之除乗闲弄余花散落荒山隅从兹云月裔漂泊生江湖娟娟耐冻枝便与羣芳殊琉璃剪芳葆蛾黄拂仙裾唾袖花㸃碧潄金粟生肤好风一枝拂九里香萦纡兰蕙不敢友荃荪正僮奴妄意此尤物化工异吹嘘不然九天香安得独付渠託物寄深藴古今一三闾收揽名草木自比君子徒惟兹不挂口无乃圣不居抑夫古简编断缺秦火余君看齐鲁臣史笔逸其书惜哉不可晓临风为嗟吁犹怜元祐前不及附欧苏末路益可惜例进宣和初仙根岂易致百死不一甦昔逰汴离宫识此倾城姝摩娑三品石尚想狎客娱却后十五年微霜半粘须一枝再经眼相对怜羇孤不知苦何事玉骨乃尔癯故人怜我老尺书逺招唿要趂秋香浓共此碧玉壶遥知婵娟客与我一笑俱竹林寺矮松苍烟霭山曲囘溪抱修筠中藏古佛宫荒僻无四邻灵松插殿脚偃蹇今㡬春何年霹雳雨抉石搜潜鳞谪重飞举难堕此蜿蜒身聨拳缩爪股气屈不得伸卧枝老无力支撑借樵薪无风自悲吟失水固不神安知才不才祸福了已分南山耸千嶂直干排风云正以中绳墨中道遭斧斤岂知无用资千岁保其真何必求先容养此老囷轮我亦爱竒节岁晏守贱贫他时来汝伴露顶挂葛巾自鹤壁㳺善应洹山清晨发鹤山瘦马凌峻岭春风吹雪谷朝雾湿云影羊肠抱倾崖絶壑如下井硖闗山却立老眼入絶境人家跨清溪桑柘郁数顷西行复㡬里巖谷悽短景穷溪水源清熘熘如细绠下流泉满山势合久方骋滩光落镜明岚气排雨冷何年凿青壁两佛入禅定残僧久零落遗塔寄烟㝠荒凉布金地杂还樵牧径同逰成六逸轰饮助高兴流连更坐卧谈笑发嘲咏感物复叹嗟醉语忽迳庭青山不爱宝岁岁出矾矿分场沸千夫利井供百鼎谁开争夺源败此丘壑胜颇思唿有力掷入万里迥天神定笑我痴絶漫生瘿长懐古畸人飞梦遶箕颍八渡崖奔湍百折似蟠虬响入山根滙复流咫尺苍涯溪八渡等闲藜杖我频逰层崖障日樵声晚寒谷唿风树影秋安得剰栽溪上竹一庵领尽两山幽留仲泽朝初犹湿紫宸霞暂辍旌旗拥使华驰马弯弓真将种载书囊笔自名家江湖万里春囘雁燕赵千林月满花明日升沈便霄壤更留玉树倚蒹葭寄唐州幕官刘无党白髪青山宦苦卑边荒谁识凤麟姿河西落魄高书记剑外清贫杜拾遗紫玉山高传楚梦蠙珠渊静照黄陂禁中颇牧他年事先遣江南草木知除夜殊方节物老堪惊病怯诸邻爆竹声梨栗异时乡国梦琴书此夕故人情眼看厯日悲存殁泪溅屠苏忆弟兄白髪明朝四十七又随春草一畨生七夕缥缈针楼外天教彩羽过步云榆送影拂月桂交柯绣缕萦芳袂𤓰莲得巧梭姮娥如解妬还与试斜河济源庙海子内有二鼋人以将军目之投饼饵则至我欲燃犀起蛰雷漫夸海蘸纸钱灰将军不是池中物也为区区饼饵来裴公亭十里莲塘际碧山入潭无数竹根泉诗狂欲洒亭间壁却媿文公与乐天郊行二首十里修篁翠拂天青青漠漠水溅溅高林忽断惊囘首不觉竒峰堕眼前溪桥纳纳马蹄轻竹里人家犬吠声行尽滩光溪路黑隔林灯火夜深明史御史肃肃字舜元京兆人侨居北京之和衆幼孤养于外家天资挺特高才博学作诗精致有理尤善用事古赋亦竒峭工于字画业科举为名进士立朝为才大夫优于政事严而不苛所至有声吏畏而安之累以廉陞歴赤县及幕官入为监察御史迁治书出刺通州大中党狱起为所诖误谪静难军节度副使大安初召为中都路转运副使超戸部正郎复坐镌降同知汾州事卒官舜元素尚理性之学屏山学佛自舜元发之晚年颇喜养生谓人可以不死尝欲弃官学道而竟止于此可哀也已诗号澹轩遗藁今在燕都郑庭干家其平生则见之屏山故人外传云偶读贾达之邀饭帖有感作诗哭之微官已叹鸾栖屈异事俄传鵩告凶彩笔书来墨痕湿玉楼人去酒尊空当时快意牛心炙今日伤懐马鬛封一幅铭旌送哀挽白杨萧索九原风河上堤外三竿日河边八尺泥夜风喧马枥秋露冷鸡栖岁月吾生老闗山客梦迷故园桃李树揺荡不成蹊别张信夫破垒残星没寒城晓角孤天低云错莫野旷雪糢煳小市千钱米征人丈八殳边愁故未已不敢恨长途别懐玉官曹不着市门仙緑发怱怱换少年惯作簿书尘里梦愧无山水窟中縁蜂腰鹤膝曽搜句兎角龟毛不论禅此别相思渺何许一川山色鴈连天山隂县涌云驱雨不成霖山径危行未要深午梦初回乌鸟乐小亭斜日柳隂隂方丈坐中纸本功名直㡬钱何如付与北牕眠诗书作我闲中地风月知人醉里天水底㳺鱼真见性树头语鸟小叅禅平生习气莲华社一炷香前结后縁早出遵化朝来对酒不能觞看尽西风去鸟行山好未忘三日雅诗穷赢得一秋忙强颜红叶自由舞野性黄花无赖香多谢殷勤暮云影更留淡墨写溪光宿睦村阑干河汉已西倾独坐披衣过五更檐马丁东风外响田车歴辘月中行忘形沙鸟知人意窣地山云不世情露草霜筠有幽意诗题分付候虫声次韵安之饮酒日上南牕已数竿醉头扶起不巾冠欲开社瓮多招客先乞兵厨暂补官玩世惟知酒功圣藏身无似醉乡寛麒麟阁上功名字不博生前一笑欢过九里山断蛇扛鼎两争雄陈迹荒凉万事空今日山前无过客数株衰柳管秋风道傍柳秋霜一何严凋此道傍柳残枝㡬叶在其势不得久忆昨三春时濯洗烟雨后弄姿舞婆娑劝我一盃酒别后遽能㡬忽忽成老丑人生非金石长短百年寿功名与富贵于身亦何有古人随物化今已栁生肘我独何为哉穷年事奔走长堤隠落月驻马一回首春风栁梢黄定得西归否登悯忠寺阁净宇怀超想层梯企俊㳺喧卑三界尽制作六丁愁聚土闲童子移山老比丘能除分外见寸木即岑楼读传灯録闭戸懒不出真成住夏僧肝肠虽自苦面目得人憎处世若大梦学禅犹小乗早知文字悞更用读传灯夏夜一雨昭苏外羣山宴寂中移牀就佳月引袂纳凉风蜗舎怜渠小蚊雷讶许同幽怀閟清境舒啸夜将终物化物化能忘我天㳺不用心羶香羣蚁聚树静一蝉吟败井劳深汲荒庭阙近寻枕书聊假寐夕日半墙隂立秋日旧谷催新谷今秋似去秋年衰犹健饭官达也穷愁树鸟依依宿檐萤细细流箇中诗句在倚杖得㝠搜感兴避俗嫌高絶干荣耻盗夸居贫偶从仕学道不㤀家树果蕃秋实园葵粲晚花一轩吾事了无意竞纷华偶书东风数㸃梅花雪吹我伤春万里心知有高亭堪眺逺惜无佳客共登临晴云入户团倾盖飞鸟随人作好音寒食清明少天色孤居未要酒盃深放言二首莲社从来説陶逺竹林今不数山王家鸡野鹜何须较秋菊春兰各自芳清风明月无人管茶鼎薰炉与客同壮岁羞为褦襶子而今却羡嗫嚅翁晓出东卢谷口子真隠水濵韦氏庄鸥鷴賔客对鸿鴈弟兄行小圃藂生竹平林半是桑朝阳生野渡湿尽马蹄霜次张信夫韵绛帐先生寄一州不教文字到横流草𤣥只拟闗门坐好事应从载酒㳺虎穴已曽探虎子龙沟未信出龙头锦囊诗句年来满供尽闲花野草愁髪脱年年道路少清欢处处葵蔬餽薄飡月色过牕同夜梦霜华着壁独朝寒求医未有诗千首破老惟消竹数竿衰髪从今不须脱少留衰白戴黄冠立秋日畏景流庭过凉飔即坐来物随时共换人觉老相催憩蝶依藂穏嘶蝉抱树哀玉簪香好在墙角㡬枝开复斋居士年来一复斋驯庭鸟雀絶惊猜雨添牕下砚池满风揭牀头书巻开身似卧轮无伎俩心如明镜不尘埃纷纷宠辱人间世付与浮云任去来北潭竹隂松影玊葱茏十里平堤一径通碧水乍开新镜面青山都是好屏风寒蝉高鸟清愁外折苇枯荷小景中酒力未多秋兴逸夕阳聊贷半林红晚兴秋虫已息又还吟晚雨初晴又作隂水面微风掠苍玉云头落日缘黄金年丰酒价应须贱睡起茶瓯未要深人道双清到心迹年来无迹亦无心杂诗二首春江日暖舞清涟客舎萧萧一缕烟幽鸟隔林招我醉小桃当戸为谁妍禅心已作沾泥絮诗思浑如上水船却是官闲得无事一帘红雨枕书眠南皮城下荒秋草说是当日燕支台世事翻腾只如此吾生弃置已焉哉迎风紫苋因循老背日黄花次第开独夜不眠思阿谢白羊如驾小车来春雪丰年不救两河饥腊尽才看小雪飞谩说春来膏泽好其如垄上麦苗稀空花只解惊愁眼湿絮宁堪补败衣颇笑西台瘖御史日斜骑马踏泥归御订全金诗増补中州集巻二十六御订全金诗增补中州集卷二十七钦定四库全书御订全金诗增补中州集巻二十七史内翰公奕公奕字季宏大名人系出石晋郑王𢎞肇父良臣宣和中擢第终于潞州观察副使季宏大定二十八年进士再中博学宏词科程文极典雅遂无继之者累迁着作郎翰林修撰同知集贤院正大中置益政院杨吏部之美与季宏皆其选也以直学士致仕年七十三卒季宏文章尽翰皆有前軰风调下至碁槊之技亦絶人逺甚闲闲称其温厚谦退与人交愈久而愈不厌其学问愈扣而愈无穷其见重如此诗文号洹水集兵后失之子应祖字企先孙彦忠今在燕中补归潜志史翰林公奕字季宏大名人工书有能名自号岁寒堂主人正大初为翰林修撰又充益政院官后致仕居亳卒重厚人也李鴈门天下三分二属梁区区独木欲支唐锦囊三矢传遗恨不救朱三着赭黄附明宋濓题史内翰书右归去来辞一巻大名史公奕兴定五年所书以赠李澥者也公奕字季宏大定二十八年进士再中博学宏词科累迁着作郎翰林修撰同知集贤院后以直学士致仕文章书翰皆有故老遗风所着洹水集尚传于世澥字公渡湘人也少学诗于王内翰子端亦工行书不失前軰典刑累举不第而卒自党文献世杰赵郎中文孺任判官君谟赵尚书周臣诸公先后叠起风声气习濡染为深故金之士大夫多以善书名家观季宏公渡则其余尽可见矣季宏性虽温厚毎靳与人书今特为公渡赠者岂非同声相应者乎宣宗自改元兴定之后国政愈非而疆土日蹙古人之文何限季宏不之书而独拳拳于是书者意其先见亡兆而殆将隠欤距作此纸时仅十年而金社遂屋矣吾党阅此巻者又当于此求之萧尚书贡贡字真卿咸阳人唐太傅寘十七代孙博学能文不减前軰蔡正甫大定二十二年进士自泾州观察判官召补省掾不四五月拜监察御史累迁右司郎中预修泰和律令所上条画皆委曲当上心兴陵嘉叹曰汉有萧相国吾有萧贡刑狱吾不忧矣又奏死囚狱虽已具仍责家人伏辨以申寃抑诏从之迁刑部侍郎入谢曰臣愿因是官广陛下好生之徳上大悦凡真卿所平反多从之歴大兴同知徳州防御使同知大名府事陜西西路转运使河东北路按察转运使静难军节度使南京都转运使御史中丞以戸部尚书致仕年六十六终于家谥曰文简有注史记百巻公论三十巻五声姓谱五巻文集十巻传于世渭南县斋秋雨穴牀撑柱小牕前一㸃青灯照不眠檐熘琮琤风淅沥嫩凉如水夜如年假梅緑牕娇小似梅人素手东风巧思新鸾尾剪裁千颗雪蜂脾㸃缀一家春长教客枕生幽思不逐林花委路尘莫道去非诗破的兔毫那解写花真临泉道中半世事行役兹㳺初未经崃门迷白昼岭嵴上青㝠涧曲莓苔滑松盘雾雨㝠登危人跼蹐涉险马竛竮落日留行客投鞭得驿亭短墙明积雪破屋漏疎星羌笛谁三弄羁懐强一聴葭芦知不逺河外数峯青自感形骸付与甄陶外祸福难防倚伏前孔雀若知牛有角应须忍渴过寒泉荒田拟白乐天荒田几岁阙人耕欲种穈荞趁晚晴急手剪除荆与棘一科才了十科生乐府崔生徽门昼暖柳啼鸦兰阁春深月照纱腰素轻盈珠衱穏鬓云松乱玉钗斜春风一去空陈迹暮雨三生只当家自倚广平心似石不妨绮语赋梅花米元章大字巻杨颜死去谁补处米狂笔力未可涯追摹古人得高趣别出新意成一家老蛟𩥇云肉倔强枯树渍雪冰楂牙九原裴说如可作应有新诗三叹嗟杨侯画晋公临江赏梅乐天与鸟窠禅师汎舟谈𤣥不顾而去戏为一絶以代晋公招乐天同饮云明粧冷蕊两清新面缬浮光数爵频抆拭风前寒鼻液快来同醉雪中春汉歌华隂双璧传山鬼报道明年祖龙死草间豪杰伺天时攘袖抚衿争欲起藂祠篝火妖狐语伙涉为王张大楚南公旧有三戸謡东井新看五星聚中原茫茫走秦鹿天遣沛公兴白屋大蛇斩断素灵号蚩尤祭罢朱旗矗朅来扶义入闗中恩结人心帝道隆秦法烦苛犹一洗项王慓悍何劳攻三杰相须立人纪四老仍来安太子已令陆贾说诗书更诏孙通制仪礼阿翁着手规摹逺独恨儿孙读城旦王纯霸杂宁不知不是不知知己晚楚歌沙丘车过亡明镜人头畜鸣自贤圣阿房殿里醉宫娃赵高手中持国柄羣雄云扰荡山东邯郸却堕秦围中项王一战动天地诸侯膝行趋下风割裂河山建侯国天下畏威心不服只贪衣绣荣楚猴岂识金刀得秦鹿楚歌一夜四面发泣别虞姬歌数阕残兵牢落似晨星独骑凌兢踏寒月乌江渡口方唤船五侯追奔已江边苦道天亡非战罪剑化壮气成飞烟君王雄武古无比独无仁义谁相济向能忠计资范增未必汉家能卜世谷城东头土一丘悠悠遗恨何年休悲长平秦兵伏甲武安西赵将非材战士携千里阵云沈晓日万家屋瓦震秋鼙哀纒朽骨天应泣怨入空山鸟不栖百战区区竟何得阿房烟草亦凄迷雒阳西来洛水遶崧高野店荒村换市朝董卓搜牢连数月郭威夯市又三朝劫灰深掘终难尽鬼火争然忽自消千古兴亡几春梦只将闲话付渔樵中秋对月去年中秋客神京露坐举杯邀月明今年还对去年月北风黄草辽西城年年月色长清好只有悲秋人易老儿童不解忆长安歌舞团圞遶翁媪人生宦㳺真可怜不知何处度明年预愁老罢废诗酒负此冰王秋婵娟我生万事随缘耳居自无忧行亦喜君不见杜子闺中只独看鄜州寂寞千山里寄答张维中北辕千里赴陪都日觉还家计愈疎人事浮云千变化宦途平地㡬﨑岖青山有约长囘首白髪无情忽满梳赖有同年老兄弟相思时寄数行书保徳州天桥郁郁风云入壮懐天潢飞下碧崔嵬两崖偪侧无十步万顷逡巡纳一盃溅沫纷纷跳乱雹怒涛殷殷转晴雷曾闻电火鱼烧尾㑹趁桃花涨水来灵石县古道行人少荒城乱石侵天横机素直河入土囊深涧近云长润山高日易沈田翁乐丰岁歌笑下﨑真容院魔宫佛界等空虚此理何曾属有无直向台山始相见定中还有二文殊读火山莹禅师诗巻长短都归一梦中身前身后两无穷三生信士今如在定向江湖访泽公君马白我马瘦君马肥我马虺隤君马飞彫鞍宝铰锦障泥向风振迅长鸣嘶一朝计落路傍儿铜鬲为椁薪为衣瘦马虽瘦骨骼竒古人相马遗毛皮千金一顾㑹有期陈宫词三阁花深白昼迷酒催狎客赋宫词管絃散落春风外一曲金钗两鬓垂岢岚岢岚地势横三汊河朔城墉挂一箕紫塞高连寒日短黄榆落尽长年悲按部道中二首窟野河津水没腰管岑官路雪封条一年乐事能多少强半光隂马上消寒城睥睨插山隅秋半霜风塞草枯月转谯楼天未晓角声吹彻小单于日观峯半夜东风搅邓林三山银阙杳沈沈洪波万里兼天涌一㸃金乌出海心族兄才卿一第后赴宜禄酒官以诗寄之久期老距擅文场命压人头可得忙两脚尘泥官业晚十年灯火夜牕凉霜添老叶山棃紫雨浥寒花野菊香南北相望无百里㡬时尊酒浣离肠棃花丰姿闲淡洗粧慵眉緑轻颦秀韵重香惹梦魂云漠漠光揺溪馆月溶溶陈家乐府歌琼树妃子春愁惨玉容安得能诗韩吏部郭西同去醉千钟后赵拟伦人物指高光可笑枭雏不自量正使成名皆䜿子英雄也不到君行古採莲曲洋洋长江水渺渺涨平湖田田青茄荷艳艳红芙蕖酣酣斜日外苒苒凉风余蒨蒨谁家子袅袅二八初两两并轻舟笑笑相招唿悠悠波上鸳泼泼蒲中鱼采采不盈手依依欲何如拟回文四首春波緑处归鸿过夜月明时飞鹊愁人去附书将恨寄暮山云断倚高楼楼上却来楼下待晚忩春尽断囘肠愁人有说嫌人问泪洒新诗埽墨香风幌半萦香篆细碧牕斜影月笼纱红灯夜对愁䰟梦老尽春庭满树花萋萋碧草连天逺杳杳行人㡬日回凄雨晚凉空坐久泪粧残晕湿红腮龎都运铸铸字才卿大兴人家世贵显明昌五年进士风流文采为时軰所推字画亦有藴借仕至京兆运使自号黙翁补归潜志龎戸部铸字才卿辽东人少擢第仕有能名南渡为翰林待制迁户部侍郎坐㳺贵戚家出倅东平擢京兆路转运使卒博学能文工诗书蔼然为一时名士雪谷晓装图溪流咽咽山昏昏前山后山同一云天公谈笑玉雪喷㪚为花蕊白纷纷诗翁瘦马之何许忍冻吟诗太清古老奴寒缩私自语作奴莫比诗奴苦木僵石老鸟不飞山路益深诗益竒老奴忍笑怜翁痴不知嗜好乃尔为杨矦胸中富丘壑醉里笔端驱雪落因何不把此诗翁画向草堂深处着驿中夜雨画角边城暮孤舂野水秋一川霜树老万叶雨声愁自古谁青眼劳生只白头何时问渔父容我一扁舟洛阳懐古草树萧条古苑荒山川惨淡客䰟伤玊光照夜新开塜剑气沈沙古战场金谷更谁夸富丽铜驼无处问兴亡一尊且对春风饮万事从来谷与臧田器之燕子图器之自叙云明昌丙辰予从军塞外哈喇娄山野舎荒凉难以状言春末有双燕亦巢此屋土人不之识屡欲捕之予曲为全护此燕昼出夜归予必开戸待之忽一日飞止坐隅都无惊畏巧语移时不去予始悟明日秋社此鸟当归殆留别语也因作一诗赠之云㡬年塞外歴﨑危谁谓乌衣亦此飞朝向芦陂知有为暮投茅舎重相依君怜我处频迎语我忆君时不掩扉明日西风悲鼓角君应先去我何归此诗以细字写之为蜡丸系之燕足上明年四月予受代归又八年泰和甲子任潞州观察判官四月十二日偶坐廨舎之含翠堂忽双燕至一飞檐户间一上砚屏予谛视之系足蜡丸故在乃知此鸟盖往年赠诗者也因请同年龎君才卿画为图求诸公赋诗田君才畧燕云客少年累有安边䇿悔从笔砚取功名直要横驰沙漠北塞垣春雪白皑皑东风未放𤣥隂开乌衣之国定何许一双燕子能飞来三年驿舎安西道眼底莺花无梦到忽见低飞入短檐此身似向邯郸觉君居海东我中原相逢乃在穹庐前天涯流落俱为客感时念逺空澘然长安何限高高阁昼夜风闲开翠幕底事猜嫌不往依甘从此地风沙恶土人嗜肉无仁心一生弋猎夸从禽有巢幸穏勿浪出汝身未必轻千金朝来暮去益狎昵物我相忘情意一但怪重裘积渐添元是西风催社日须知音巧惟鷾鸸忽来坐隅如告辞我方留寓未归得为君忍赋伤心诗诗成自述聊为戏繋足封之亦无意燕已归飞我未归刁斗声中忽惊岁旄头夜落妖气收嫖姚献凯归神州玊闗早喜班超入北海不闻苏武留君才经世宁终枉幕府须贤来上党别后归期两及𤓰人间秋燕十来往沈沈官舎红芳稀葛衣燕居澹忘机忽闻巧语入檐户大似相识来相依一飞檐外窥庭树一上屏山惊不去解足分明得帛书真是当年留别句天生万物禽最微固耶偶耶吾不知古道益逺交益醨朝思暮怨云迁移当时握手悲别离一旦富贵弃如遗闻予燕歌应自疑慎无示之嗔我讥晚秋登城楼二首山势碧环合溪光缟带明牛羊成晚景砧杵助秋声酒薄人情废官闲吏事生天东归兴满不为忆莼羮落日危楼上诗成只自哦清商行老矣红叶奈秋何堕甑前非悟跳丸去日多功名犹诳我未许着渔蓑冬夜直宿省中吏散庭空宿鸟过冻吟聊复战诗魔陶泓面冷真堪唾毛颕头尖漫费呵畏事政宜賔客少不才偏觉簿书多西牕灯暗尊无酒奈此迢迢夜漏何山行絶句四面云山玉作围一川霜树锦为衣翩翩数骑南冈下傅粉王孙射鹿归漉酒图我爱陶渊明爱酒不爱官弹琴但寓意把酒聊开颜自得酒中趣岂问头上冠谁作漉酒图清风起毫端露电出形似神情想高闲大似挥絃时目送飞鸿难䄂中有东篱开巻见南山嗟子困尘土青鬓时一斑折腰尚未免敢谓善闭闗望望孤云翔羡羡飞鸟还归田未有日掩巻空长叹夏日富国才疎合自羞清时无补但优㳺只知钱向纸中裹不信能教地下流花下香满西园晓雨微万红千翠自高低若为常作庄周梦飞向幽芳閙处栖棃花孤洁本无匹谁令先衆芳花能红处白月共冷时香缟袂清无染冰姿淡不粧夜来清露底万颗玉毫光未开牡丹国香半吐醉颜酡炫耀春光已自多爱惜不教催羯鼔更浇卯酒看如何却暑九夏楼居不厌高更须直至冷云巢风来苹末聊自快暑满人间无处逃蔗蜜浆寒冰皎皎画帘钩冷月梢梢闲思殿角生凉句谁为诚悬作解嘲怀友镜里衰颜失旧红当年豪逸梦䰟中山城对月中秋夜陇鴈寄书西北风遣兴与谁同酒盏相思无处附诗筒凭高想到消䰟处落日无言鸟自东喜夏小暑不足畏深居如退藏青奴初荐枕黄妳亦升堂鸟语竹隂宻雨声荷叶香晚凉无一事步屧到西厢墨竹三首隔溪烟雨一溪流水玉涓涓溪上修篁接暮烟谁倩能诗文与可笔端移得小江天秋风骤雨弥川急雨暗秋空无限琅玕澹墨中剑甲摐摐军十万欲将貔虎战斜风春雷起蛰千梢万叶玉玲珑枯藁丛边緑转浓待得春来惊蛰起此中应有葛陂龙山谷透绢帖君不见李广射虎如射兎霹雳一声石饮羽又不见巨灵擘山如擘云莲华万仞留掌痕精神入物物乃尔笔端有神亦如此熙丰以来推善书日下无双黄太史胸中八法蟠虹霓峩眉仙人容并驰平生败笔冢累累妙处不减磨崖碑吕侯好古兼好异与字分身作㳺戏清潭错落印星璧大泽纵横散龙蜕又如汉宫粉黛争婵娟倚风顾影影更研岂无硬黄官纸与临倣画师写照非天然吕侯之子今诗仙传家以此为青氊须防神物有时合却逐六丁飞上天附画史㑹要龎铸善山水禽鱼御订全金诗增补中州集巻二十七御订全金诗增补中州集卷二十八钦定四库全书御订全金诗增补中州集巻二十八许司谏古古字道真承安中进士在宣宗朝以直言极谏称哀宗即位首命驿致之洛致仕授右司谏未几乞身还伊阳郡守为起伊川亭道眞性嗜酒老而未衰每乘舟出村落间留饮或十数日不归及泝流而上老稚奔走争为之挽舟数十里不絶其为时人爱慕如此正大七年年七十四卒前三日有书见及字已欹倾矣补归潜志许司谏古字道眞河闲人父安仁子静名士汾阳军节度使公少擢第南渡为侍御史时丞相高琪擅权变乱祖宗法度公上章劾之上知其忠常庇翼之凡有奏下尚书省辄去其姓名然竟为高琪所中贬鳯翔幕正大初召为补阙迁左司谏言事稍不及昔时后致仕居嵩山下病卒平生好为诗及书然不为士大夫所重公论但称其直云初贬鳯翔朝士畏高琪故皆不敢与言余先子时为提举南京权贷事独以诗送之有云有晋必无楚两雄难并驱向来既发药其可止半途又曰君年廹桑榆只身忧患余双亲白杨拱同气紫荆枯贫无孟光舂醉无骥子扶唯有忠义名可与天壤俱葢欲坚其初志也闻者竦然多传之后为鳯翔録事先人又寄以诗云寄语多言唐谏议生还记取李师中亦此意也青柯坪二道人深谷缘危磴长林绕碧山山中四时好方外两翁闲身世青云上尘埃大梦间高情应笑我才到却空还被召过少室老病无堪合退休伊川久已得莬裘如今又上长安道好被青山笑白头扇图云压溪塘小雪春融融和气浥轻尘山禽共作梅花梦物性由来嬾是眞访箕和尚岘山箕出衣冠家在三屯山中有元夕怀京都诗云一灯明处万灯明天上人间不夜城前日惠休洪觉范雪窗孤坐听猨声甚为时人所称山中风定夜沈沈月满禅林静客心苍桧四排严法界孤松中立殷潮音鼓钟有节人如玉台殿无尘地布金二月来游春尚浅红梅无数照山阴附许古谏南伐疏昔大定初宋人犯宿州已而屡败世宗料其不敢遽乞和乃勅元帅府遣人议之自是太平几三十年泰和中韩侂胄妄开边衅章宗遣驸马布萨揆讨之揆虑兵兴费重不能久支阴遣侂胄族人赍乃祖琦书像及家牒伪为归附以见丘崈因之继好振旅而还夫以世宗章宗之隆府库充实天下富庶犹先俯屈以即成功告之祖庙书之史册为万世美谈今其可不务乎今大兵少息若复南边无事则太平不逺矣或谓耑用威武可使宋人屈服此殆虚言不究实用借令时势小捷亦不足多贺彼见吾势大必坚守不出我军仓卒无得须还以就粮彼复乘而袭之使我欲战不得欲退不能则休兵之期乃未见也愿陛下畧近功虑后患不胜幸甚附归潜志贞祐闲珠格高琪为相欲树党固其权先擢用文人将以为羽翼已而台諌官许古刘元规之徒见其恣横相继言之高琪大怒斥罢二人因此大恶进士更用胥吏彼喜其奖抜往往为尽心于是吏权大盛胜进士矣乂高琪定制省部寺监官共注进士吏员又使由郡转部由部转台省不三五年皆得要职士大夫反畏避其锋而宣宗亦喜此曹刻深故时全由小吏侍东宫至为佥枢密院事南渡后吏权大盛其迁与进士等甚者反疾焉故一时之人争以此进故士大夫家有子弟读书往往不终辄辍令改试台部令史其子弟辈既习此业便与进士为讐其趋进举止全学吏曹至有舞文纳贿甚于吏辈者惟侥倖一时进用不顾平日源流此可为长太息者也附归潜志省吏前朝止用胥吏号堂后官金朝大定初张太师浩宰执子试补外杂用进士凡登第歴三任至县令以次召补充一考三十月辄得六品州倅两考六十月得五品节度副使留守判官或就迁为知除知案由之以渐得都事左右司员外郎郎中故仕进者以此途为㨗径如不为省令史即循资级得五品甚迟故有节察令推何日了盐度户勾几时休之语浩初定制时语人曰省庭天下仪表如用胥吏定行货赂混淆用进士清源也其进士受赇如良家子女犯姦也胥吏亷如娼女守节也议者皆以为当屏山尝为余言之然省令史仪体冠帯抱书进趋与掾吏不殊有过輙决杖惜乎以胥吏待天下士也故士大夫有气槩者往往不就如雷翰林希颜魏翰林邦彦宋翰林飞卿及余先子或召补不愿或暂为遽告出皆不能终其任也李文钦止为余言宋制省曹有检正皆士大夫其堂吏主行移文字也且问余以宋制与金制孰优余以为宋制善钦止曰此议与我合也附归潜志金朝用人大概由省令史选左右司郎中员外郎首领官取其簿书精干也由左右首领官选宰相执政取其奏对详敏也其经济大畧安在哉此所以在位者多长于吏事也王防御良臣良臣字大用潞人承安五年进士作诗以敏㨗称又于内典有所得入翰林与李钦叔善从军南征钦叔与行道中酬唱甚多有诗云荞花冉冉蜜脾香禾穗累累鹘眼黄一缕晚烟吹不去为谁着意䕶秋霜钦叔爱之兴定初自请北行没于军中赠孟州防御使补归潜志王翰林良臣字大用潞州人长于律诗尖新工对属南渡在馆后从李天英北征遇害其上伊喇总管云笔底有神扶气力人间无处着声名人多传之送任李二生赴举尘涩鳌钩公子恨风吹马耳谪仙愁皇天老眼成人晚今日男儿得志秋官样文章堆笔底世情风色候江头主司不是冬烘物五色迷人莫浪忧汴堤怀古迷仙楼观郁连空一日都归草棘中奢则兆亡天听迩去而不返水声东鎻烟弱栁愁蛾绿阁雨幽花泪脸红总为锦帆归不得至今啼鸟怨东风旬休饮袅袅东风雪外还又催春色动谿山百年莫作千年计十日须谋一日闲千丈归心诗巻里一襟豪气酒杯间醉鞭约住黄昬月马首低悬玉半环息轩干没皇皇西复东不知假息祸机中黄金一旦随胠箧腐骨千年付攓蓬世味甜于刀上蜜人心苦是蓼中虫一菴松雪双明底笑杀西山藁项翁九月七日饮紫霞零落带孤禽平楚苍苍秋意深月过初三半梳玉菊迎重九满篱金天怜病骨商量暖云促归程计㑹阴风鴈飞来更潇洒一枝芦雪印波心牧牛图三摩不受一尘侵本分工夫日念深杖履得廻游子脚葛藤灰尽老婆心颠狂不作风头絮出入谁伤井底金廻首人牛在何许一江明月夜沈沈狸奴画轴三生白老与乌员又现吴生小笔前乞与王家禳鼠祸莫教虚费买鱼钱杂诗三首道人知我爱禅房净埽阶前紫石牀软饱三杯风味好脱巾和月卧昬黄老子平生酷爱闲天教行处得禅闗粥鱼敲落檐头月犹在梅花醉梦间残阳收拾弟兄行检得机心不到乡安置小奴今夜梦芦花风细月如霜絶句流转年光桥下水翻腾时态岭头云溪翁道号奇聋子除却松风百不闻高治中廷玉廷玉字献臣恩州人大定末进士章宗衞王朝甚有时名为人豪爽尚气节一时名士多归之贞祐初自左右司郎官出为河南府治中与知府复兴屡以公事相可否时都城受围使驿阻絶复兴为安抚副使惧献臣谋己乃以造逆讯之献臣就逮龎才卿雷希颜王士衡辛敬之皆被罗织几有一网之祸比赦至献臣瘐死矣献臣多作诗赋海中牛头云凿开混沌窍闯出神农首人多称道之犹子广之今在河平补归潜志高左司庭玉字献臣辽东人少擢第入官有能声吏事明敏人莫能及尤俶傥重气节为左司郎中名誉甚重一时人士推仰焉贞祐初出为河南府治中主帅温特赫福兴奸伪人也临事少不逊让遂交恶是时北兵围燕都事已廹四方无勤王师公独慨然有赴援意屡以言激福兴福兴惮之因诬以有异志辄收赴狱名士如龎才卿雷希颜辛敬之皆连系考掠无实然公竟为福兴所困死狱中余㑹赦得释公既卒朝命下除公河南路安抚副使代福兴士夫痛愤后朝廷知其寃谪福兴逺郡昭雪之屏山于人材少许可至论公独以为眞济世材又言其学术端正司以为吾道砥柱时之不幸为奸人所害屏山以诗哭之甚哀雷希颜又为文以祭述其事为时所称屏山又将文其碑未着死后其子属之雷公雷以其讐人犹在也亦未着迄今事状不详惜哉公诗亦高余家有数十篇遭乱失去尝记其中秋诗有云跳上玉龙背抱得银蟾光亦奇语也天津桥同李之纯待月骖鸾追散仙乘槎抵银潢跳上玉龙背抱得银蟾光素娥愁不归再拜捧瑶觞问以天上事玉色俨以庄尔能为我歌白雪我亦为尔捣𤣥霜不然借我广寒殿与我长作无何乡傍有谪仙人拍手笑我狂天风忽吹散人月两茫茫栁絮断送春归去纷飞不暂停和风三径雪微雨一池萍蝶惹依芳草蜂沾过小庭静宜投隙地狂欲搅青㝠得得穿朱户时时扑翠屏黄莺枝上语似与诉飘零道出平州寒食忆家栁色方浓别玉京程程又值石龟城山重水复人千里月苦风酸鴈一声上国春风桃叶渡东阳寒食杏花饧楚魂蜀魄偏相妬两地悠悠寄此情拘幽怨汉家自有飞将军军中骇叹箭有神一朝乃与狱吏对惜无千金书牍背手把属镂口衔须号天者三我何辜伊吾壮志长已矣不得提携玉龙死可怜休唱白浮鸠至今秦人悲杜邮李治中遹遹字平甫栾城人明昌二年进士高才博学无所不通为人滑稽多智而不欲表表自见工画山水得前辈不传之妙龙虎亦入妙品然皆其余事也泰和中大兴幕官时唿逊知府事卖权恃势奴视同列平甫毎以公事相可否不少假借又摘其阴事数十条欲发唿逊谋簒者也声势焰焰人莫敢仰视乃为一书生所抗积不平先以非罪诬染之几至不测虽有以自解竟坐是仕宦不进以东平治中致仕闲居阳翟十余年自号寄庵先生平生诗文甚多如云旧恨新愁粧镜在昨非今是酒杯干赠笔工云工不能书何以笔士须知笔乃能书感事云半钱利路人乃虎一钩名饵吾其鱼鲁山道中云老夫自喜林野僻路人颇笑衣裳寛散失之余不复全见矣临终戒家人吾明日归尔辈慎勿遽哭果如期而逝家人哭不禁良久开目云戒汝勿哭令我心识散乱言毕目复瞑其明了又如此子冶字仁卿正大七年进士第屏山赠诗所谓仁卿不是人间物太白精神义山骨者也赠中山杨果正卿士道彫丧愁天公阴霾惨惨尘蒙蒙三冬不雪春未雨野桃无恙城西红春光为谁作骀荡造物若我哀龙钟数行墨浪合眼死一包闲气终身穷中山公子文章雄雅随童稚为彫虫祢衡不遇孔文举坡老懒事陈元龙唯之与阿将无同干坤万里双飞蓬飘飘南北东西风江村陆地无根客江村有发僧两盂残喘粥一寸苦吟灯集句题广宁胜览亭檐前无数好峰峦醉眼诗肠氷雪寒不识庐山眞面目请君来此凭阑干狮子峰解脱眼光三界静端公伎俩一时休云开正使金毛现子细看来是石头送穷昔年曾作送穷诗结栁赍粮拟退之送去还来还复语君家犹有读书儿使高丽去国五千里马头犹向东宦情蕉叶鹿世味蓼心虫倦枕三更梦征衫八月风山川秋满眼归思寄孤鸿陈司谏规规字正叔稷山人明昌五年进士博学能文诗亦有律度为人敦厚动有礼节南渡以后谏官称许古陈规而正叔不以讦直自名尤见重云仕至右司谏卒官子良臣今在燕中补归潜志陈司谏规字正叔绛州人弱冠擢第南渡为监察御史上便宜十事直言当时得失忤㫖出为徐州帅府经歴官正大初收用旧人召为右司谏数上书论事改刑部郎中以事罢再为补阙复拜司谏言事不少衰朝望甚重凡宫中举事上曰恐陈规有言近臣窃议惟畏陈正叔挺然一时直士也后出为中京副留守未赴卒于围城士论惜之公为人刚毅质实有古人风笃学问至老不废晚喜为诗与赵闲闲诸公唱酬其弔人诗有云骢马余威行尚避仙凫善政去犹思人以为颇的初先人见其所上十事叹曰宰相材也惜乎朝廷不能用后同朝相见甚欢未几先人下世余复从之游毎论及时事辄愤惋葢伤其言之不行也死之日家无一金知交为葬之送雷御史希颜罢官南归五事前陈志拂劘屹如砥柱閲頽波一麾共惜延年去三黜何伤栁季和连蹇仕途如我老激昻衰俗在君多扁舟南去知难恋万顷烟波一钓蓑过骊山丰镐无由问故基三章止见黍离诗而今多少华清石都与行人刻艳辞冯内翰延登延登字子骏吉州人承安二年进士令宁边日适闲闲公守此州与之考论文义相得甚欢故子骏诗文皆有律度正大末奉命北使见留使招鳯翔不从欲杀者久之割其须髯羇管丰州二年乃得还天兴初元授礼部侍郎京城陷自投井中子骏资禀淳雅与人交殊欵曲读书长于易左氏传好贤乐善有前辈风调尝欲辑国朝百家诗而不及也有集号横溪翁予过大名见于其子源如赋德顺道院陇泉云玉垒制方维琼浆閟仙宅何人劚云根一旦泄地脉金匮鎻龙漦月窟逗蟾液铜壶漏水清玉斗天醴碧光摇日千道影落天一席窈然仇池穴自与天壤隔又登封途中遇雨留僧舎云湿云若烟低飞雨如矢集近山衣已凉薄寒复相袭霁景函草木秋意满原隰林红寒更殷山翠晴更湿不知高几许但见苍壁立羣峰谁暇数庭笋纷戢戢腾掷来眼中左右疲顾揖皆其得意句也补归潜志冯吏部延登字子骏吉州人少擢第南渡为太常博士累迁吏部郎中翰林待制奉使北朝踰年归迁吏部侍郎遭乱不知所终公为人谨愿吏事亦精笃学问长年犹不辍在公署日钞书为文苦思尚奇涩诗亦新巧可称与余先子交最善先子入翰林公与赵闲闲所荐也平生着述甚多尝以示余乱后失散可惜郾城道中北风惨澹扬沙尘郾西三日无行人十村九村鸡犬静高田下田狐兎驯昨朝屛息过溪口知有白额藏深榛赤子弄兵更可恻路旁僵尸衣血新野叟伛偻行拾薪欲语辟易如惊麕瘦梅疎竹未慰眼只有清泪沾衣巾元日隆安道中山冈重复三竿日溪路萦廻一席天老境飘零情更恶又从马上得新年宿三家寺老柏苍苍纒老藤招提牢落有残僧暝禽自入藏经阁饥鼠时窥照佛灯未得安心如北秀却思覔法趁南能蒙蒙雨暗门前路更得云房一曲肱代郡杨黻之与余同辰月日时亦然渠有诗因为次韵阴阳亹亹定何如自信祥金先有模曾见唐生谈跃马岂知阮籍哭穷途倦游笑我衰髯白弄笔怜君醉袖乌便欲移书与欧九畧分余论为嘘枯寄笏青柯坪飞雪惊沙卷屋茅清寒泼水透绨袍松风度壑江声逺萝月当轩扇影高敢对名山谈世事不妨空腹贮离骚且将手版牢藏起政恐山人识马曹射虎得山字田翁太息论三害猎骑俄惊见一斑涎口风生雷吼怒角弓寒劲月痕弯栁营共许千人敌鱼服仍余一矢还我欲残年赏神骏短衣匹马梦南山雪破屋寒无那庭空雪已深山川非旧观松柏见贞心冻雀争遗粒栖鸦㸃暮林携琴访溪友清兴忆山阴华清故宫宠贵羊羔退曲江华清雾阁对云窓层峦未了霓裳舞迁客俄惊羯鼓腔檐际疎星疑晓镜天边晴树认高幢游人尚喜风流在白石涵波皂荚双西园得西字芳迳层峦百鸟啼芝㕓兰畹自成蹊仙舟倒影涵鱼藻画栋销香落燕泥淑景晴熏红树暖蕙风轻汎碧丛低冈头醉梦俄惊觉歌吹谁家在竹西八月十四日宿官塔下院二首野僧引客看修竹拄杖入林惊暝禽一道细泉鸣藓磴恍如闲听颖师琴乔松修竹翠交阴凉月玲珑地布金老嬾无诗酬节物夜凉闲听候虫吟探春得波字好雨新晴景气和东陂冰尽水增波茅茨影里燕双语桃李梢头春几何霁霭未收芳陌润斜阳偏傍小楼多雕鞍画毂方争道更得留连借緑莎春雨二首山市人归暮雨飞倚笻久立看檐霏乍来势若悬麻密暂止声如鼓瑟希砌下蚁归低赤帻帘间燕入湿乌衣今宵客梦知安稳厌浥新凉到枕帏小雨蒙蒙润土膏谷风习习不惊条晨烟半湿低平野春水初生没断桥已见鵞黄匀栁麦更看檀紫上榆椒从今乐事知相继栉比云平看陇苗藤花得春字白白红红委暗尘苍藤次第看花新龙蛇奋起三冬蛰缨络纷埀百尺身见説紫云偏得意不知翠幄巧藏春斋厨晚甑清香满未信侯门有八珍兰子野晚节轩华颠益信寸心丹直道宁论末路难不叹士元淹骥足但忧仲叔累猪肝篱根佳菊分秋色檐外长松耐岁寒几有琴书罇有酒却愁儿辈觉清欢洮石砚鹦鹉洲前抱石归琢来犹自带清辉芸窓尽日无人到坐看𤣥云吐翠微附元好问跋松庵冯文书士大夫负天下重名然其诗笔字画大有不能称副者闲闲公有言以人品取字画其失自欧公始如吾松庵丈诗笔字画皆不减古人以人品取之欧公之言亦不为过必有能辨之者御订全金诗增补中州集巻二十八御订全金诗增补中州集卷二十九钦定四库全书御订全金诗增补中州集巻二十九刘邓州祖谦祖谦字光甫安邑人承安五年进士歴州县有政迹拜监察御史以鲠直称其不能俯仰世好葢天性然也正大初为右司都事除武胜军节度副使召为翰林修撰家多藏书金石遗文畧备父东轩工画山水故光甫以鉴裁自名至于信笔作简牍尤有可观一时名士如雷御史渊李内翰献能王右司渥皆游其门得人一诗可传必殷勤称道唯恐不闻人以此称之子敏仲今在平阳补归潜志刘翰林祖谦字光甫解州人少擢第为吏有声由宁陵令丁父忧数年不调南渡召为大理司直拜监察御史出为河南府判官再召为翰林修撰遭乱北迁为兵士所杀公博学通佛老百家书从赵闲闲李屏山诸公游甚为所重谈论亹亹不穷援笔为文奇士也尝请屏山志其父墓屏山以事废命余代焉铭辞屏山笔也迨屏山殁公以文祭有曰鳯不足以言瑞龟不足以效灵吾视之其犹龙也诸公称之与余父子交尝属余作葡萄酒赋题其父所画河山形势诗亦一知已也雅集图翠雀翩翩野鹤孤玉京人物㑹仙图后来且莫轻题品席上挥毫有大苏崆峒山图为横溪翁二首好奇仍有客相携絶顶披云快一跻三十六峰青似染五年拄笏羡横溪独占名山毎羡渠京尘今日污吟须西州十载经行处惆怅云烟是画图高博州宪宪字仲常辽东人祖衎字穆仲国初进士仕至吏部尚书伯父守义大定十六年进士父守信以䕃补官叔守礼宣徽使仲常黄华之甥幼学于外家故诗笔字画俱有舅氏之风天资颖悟博学强记在太学中诸人莫敢与抗泰和三年乙科登第自言于世味澹无所好惟生死文字间而已使世有东坡虽相去万里亦当往拜之屏山故人外传説仲常年未三十作诗已数千首矣释褐博州防御判官辽阳破没于兵间元夕无灯九陌无灯夜悄然小红时见㸃春烟多情惟有梅梢月拍酒楼头照管絃寄李天英稻秸苍苍陂已枯西风剪剪弄楸梧蒹葭水落鱼梁迥蟋蟀声高山驿孤社瓮新成元亮酒并刀细落季膺鲈作诗逺寄霜前鴈人在海东天一隅题新山寺壁列壑攒峰发兴新落花飞絮舞余春虚堂坐视三千界冠者相从五六人涧草软宜承屐齿溪泉清可濯缨尘静听山鸟松风里始悟人间乐未真焚香六言四首茉莉花心晓露蔷薇萼底温风洗念六根尘外忘情一炷烟中满地落花春晓一帘㣲雨轻阴正要金蕉引睡不妨玉轸知音纸帐收烟密下松灰巻火常虚午寂春闲小睡人间自有华胥沈水浓熏甲煎宫梅细㸃波津奕奕非烟非雾依依如幻如真长城秦人一铩连鸡翼六国萧条九州一祖龙跋扈侈心开牛豖生民付碪礩诗书简册一炬空欲与三五争相雄阿房未了蜀山上石梁拟驾沧溟东生人膏血俱枯竭更筑长城限裘褐卧龙隐隐半天下首出天山尾辽碣岂知亡秦非邉隅宫中指鹿皆庸奴骊原宿草犹未变咸阳三月为丘墟黄沙白草弥秋塞惟有坡陁故基在短衣匹马独归时千古兴亡成一慨附尧山堂外纪辽阳张仲泽汝霖春溪诗云黯黯春愁底处消小桃无语半含娇东风不管前溪水暖緑溶溶拍画桥高仲常宪元夕无灯诗云九陌无灯夜悄然小红时见㸃春烟多情唯有梅梢月拍酒楼头照管絃仲常黄华之甥黄华又仲泽之甥其渊源有自云王监使特起特起字正之代州崞县人智识精深好学善论议音乐技艺无所不能长于辞赋出入经史摘其英华以为句读如天造神出至得意不减郭黼在张代州门下与屏山为忘年友泰和三年进士甲科调真定府录事参军有惠政民立碑颂其遗爱改令沁源又迁司竹监使朝议欲以馆职召试㑹卒游龙德宫聮句云棘猴未穷巧槐蚁或失王赋双峰竞秀云龙头矗双角駞背堆寒峰华山云三峰盘地轴一水落天绅造化无遗巧丹青总失真间闲公屡哦此诗以为妙补归潜志王特起正之代州崞县人少工词赋有声年四十余方擢第作诗极高尝有龙德聮句为时所称晚年娶一侧室留别一乐章喜迁莺至今人传之余诗惜不多见尝为沁源令政颇严后为司竹监官疾卒沁源山中野夫不识武城宰问之无言色微改但説今年秋雨多黄茋满谷无人采踏遍西城锦石盘暮投佛屋解征鞍隔林依约见灯火山谷人家初夜寒挽张代州词砥柱堂堂閲溃川谏书一纸力回天两朝眷倚传龟玉五郡欢谣被管絃茇舎棠阴余旧緑夜台松月耿孤圆行人漫洒碑前泪谁识颜公是地仙漫作有时幽鸟话心事无限秋虫夸口才北阙上书吾老矣东篱把菊思悠哉竹林留得巨源在莲社招入渊明来不然余子败人意怀抱耿耿胡为开偶作人情争胜似争碁死怕输人一着迟黑白不分傍袖手年来吾亦爱吾痴絶句二首山势奔腾如逸马水流委曲似惊蛇溪灵不欲露天巧眼力未到云先遮鸟语留春春已廻落花随意卧苍苔清明寒食因循过萱草蔷薇次第开下第人间万事等摴蒱敢谓何人不得卢胜负到头俱偶尔狂夫安用绕牀唿李经经字天英大定人作诗极刻苦如欲絶去翰墨蹊迳间者李赵诸人颇称道之尝有诗云鴈奴失寒更拍拍叫秋水天长梦已尽秋思纷难理最为得意其余或有不可晓者累举不第卒补归潜志李经天英锦州人少有异才入太学肄业屏山见其诗曰真今世太白也盛称诸公间由是名大震字画亦絶人再举不第拂衣归南渡后其乡帅有表至朝廷士大夫识之曰此天英笔也朝议以武功就命倅其州后不知所终天英为诗刻苦喜出奇语不蹈袭前人妙处人莫能及号无尘道人题太真图云君前欲拜还未拜花枝无力东风羞又夜雨云灯火万家夜萧萧帘下声晚望云夕阳万里眼人立秋黄昬夜起云夜起不得月河汉空星辰又步云謡云一片崑崙心夕阳小烟树又四言云老峰䠞云壁立挽秀林阴洒雨苍苍玉鬬虚明满镜夜气成昼此其诗体也杂诗五首长河老秋冻马怯冰未牢河山吟鞭底日暮风更号晨井冻不㸑谁疗壮士饥天廐玉山禾不救我马尵尘埃汨没伺候工离骚不振矜鱼虫风云谁复话蓍蔡纵有絶技哀屠龙挟牋搦管坐书空咿嚘堂上酣歌钟乃知造物戏儿童不妨远目送归鸿莫怪魏匏无所容此去未许江船东五经不扫途辙穷门庭日月生皇风太阿绣涩砺以石坐看双匣鸣雌雄巖椒郁云日夕生阴雨雪缟夜秋黄老林人烟墨突樵径云深造物开巖地巖帐揜剑壁苔花张古锦霜苦老秋碧日夕云窦阴风鼔泉涌石马蹄忌硗确樵道生枳棘盘盘出井底廻首怅如失长老不耐事底事挂尘迹披云出山椒白鸟表林隙附书史㑹要李经少有异才字画亦絶人附赵秉文答李天英书天英足下自足下失意东归无日不思恍如三歳向得来音甚悉动静为慰所望所寄杂诗疾读数过击节屡叹足下天才英逸不假䋲削岂复老夫所可拟议然似受之天而不受之人屡欲贡悃诚山川间之坐成浮沉况勤厚如此过望㸃化仆非其人笔拙思荒自濡其涸况望余波耶岂以犬马齿在前欲俯就先后进礼耶聊布一二所闻于师傅间者幸恕不揆尝谓古人之诗各得其一偏又多其性似者若陶渊明谢灵运韦苏州王维栁子厚白乐天得其冲淡江淹鲍明远李白李贺得其峭峻孟东野贾阆仙又得其幽忧不平之气若老杜可谓兼之矣然杜陵知诗之为诗未知不诗之为诗而韩愈又以古文之浑浩溢而为诗然后古今之变尽矣太白词胜于理乐天理胜于词东坡又以太白之豪乐天之理合而为一是以高视古人然亦不能废古人足下以唐宋诗人得处虽能免俗殊乏风雅过矣所谓近风雅岂规规然如晋宋词人蹈袭用一律耶若曰子厚近古退之变古此屏山守株之论非仆所敢知也诗至于李杜以为未足是画至于无形听至于无声其为怪且迂也甚矣其于书也亦然足下立言措意不蹈袭前人一语此最诗人妙处然亦从古人中入譬如弹琴不师谱称物不师衡上匠不师䋲墨独自师心虽终身无成可也故为文当师六经左丘明庄周太史公贾谊刘伺扬雄韩愈为诗当师三百篇离骚文选古诗十九首下及李杜学书当师三代金石钟王欧虞颜栁尽得诸人所长然后卓然自成一家非有意于专师古人也亦非有意于专摈古人也自书契以来未有离古人而独立者若扬子云不师古人然亦有拟相如四赋韩退之惟陈言之务去若进学解则客难之变也南山诗则子厚之余也岂遽汗漫自师胸臆至不成语然后为快哉然此诗人造语之工古人谓之一艺可也至于诗文之意当以明王道辅教化为主六经吾师也可以一艺名之哉贾谊董仲舒司马迁扬子云韩愈欧阳修司马温公大儒之文也仆未之能学焉梁肃裴休晁迥张无尽名理之文也吾师之太白杜陵东坡词人之文也吾师其辞不师其意渊明乐天高士之诗也吾师其意不师其词然吾老矣眼昬力绵虽欲学古人力不足也足下来书自言近日欲作大字然滞于藏锋不能飞动诗欲古体然僻于幽隐不能豪放足下自知之仆尚何言然藏锋书之一端所贵徧学古人昔人谓之法书岂是率意而为之也又须真积力久自楷法中来前人所谓未有未能立而能走者飞动乃吾辈胸中之妙非可学也若市人能积学而不能飞动吾辈能飞动而不能积学皆一偏之弊耳东坡论五十八草书似莺哥娇数日相见曰此书何如曰乃秦吉了耳足下之书无乃近似之乎精神所注间出奇逸稍怠之际如病痱肿得免秦吉了足矣想当捧腹大笑也寄来诗如杂诗五首老昬殊不可晓然此迄于大成不过长吉卢仝合而为一未能以故为新以俗为雅非所望于吾友也昔人有吹箫学鳯鸣者鳯鸣不可得闻时有枭音耳君诗毋乃间有枭音乎向者屏山尝语足下云自李贺死二百年无此作矣理诚有之仆亦云然李公爱才然爱足下之湥者宜莫如老夫愿足下以古人之心为心不愿足下受之天而不受之人如世轻薄子也与足下心知故道此意幸少安无躁梁太常持胜持胜字经甫绛州人本名洵义避宣宗讳改父襄字公赞大定初进士质直尚义有古人之风仕至保大军节度使有谏兴陵田猎表传于世其贺章宗即大位表云曾天子祖天子世嫡相承舜何人予何人自强不息又自河南府倅移华州防御使谢上表云昔司雒邑已陪嵩岳之唿今领华防愿效封人之祝世亦称之经甫泰和六年进士制策优等宏辞亦中选为人仪观雄伟以文武志胆见称贞祐初由太学博士为咸平治中宗室承裕辟为僚佐承裕死太平谋不轨以兵脇经甫使作文移经甫大骂不从即日遇害时年三十六赠韩州刺史初赴官有诗云山云欲雨花先惨客路无人鸟亦悲人以为䜟云海棠野杏山桃委路尘芳华都属锦城春只缘造物偏留意任使无香亦可人粉白漫夸粧样巧胭脂难染睡痕新沈香亭子勾栏畔消得君王比太真愚轩居士赵元元字宜之定襄人经童出身举进士不中以年及调巩西簿未几失明自少日博通书传作诗有规矩泰和以后有诗名河东李屏山为赋愚轩有落笔突兀无黄初之句愚轩宜之自号也用是名益重南渡以后往来洛西山中闲闲公雷御史王子文许至忠崔怀祖皆爱之所至必虚左以待为人有材干处事详雅既病废无所营为万虑一归于诗故诗益工若其五言平淡处他人未易造也宜之之父名淑字清臣由门资叙与先陇城为莫逆交故好问交游间得宜之之诗为多子颙有隐节今居乡里补归潜志赵宜禄宜之忻州人幼举童子第及壮病目失明自号愚轩居士高才能诗其所读书皆自少时不忘居西山下以吟咏为乐名士无不与游赵李诸公甚重之屏山常赋愚轩云我虽有眼不如无安得恰似愚轩愚后病殁有愚轩集送辛敬之云李白久矣骑长鲸后五百岁之纯生邻妇哭邻妇哭哭声苦一家十口今存五我亲问之亡者谁儿郎被杀夫遭虏邻妇哭哭声哀儿郎未埋夫未回烧残破屋不暇葺田畴失锄多草莱邻妇哭哭不停应当门户无余丁追胥夜至星火急并州运米云中行渡洛口一脉寒流两岸氷断桥无力强支撑忘机羡杀沙鸥鸟不省人间有战争书怀继元弟裕之韵三首蓍龟不须问我命只自知多生堕宿业世网纒绵之骅骝受羁衔大笑跛鼈迟跛鼈亦复笑缩首甘自卑何必参漆园物理本自齐槟榔可消谷志士常苦饥穆之万人雄犹不免此讥我懦更多病区区欲何为钟鼎不可倖藜藿分所宜安能如黄蜂为人填蜜脾清白傥少污后人何所贻初学悔大谬篆刻工文辞年来厌酸咸淡爱陶潜诗爱诗固自佳其如未忘机回头四十年言动俱成非谁能逐世利日久常规规惟当种溪田与子常相期窓扉有生意山间春到时长安冠葢尘游哉不如兹西畴将有事老农真吾师不见元鲁山梦寐役所思遗山乃其后僻处正坐诗时复一相过照眼珊瑚枝奇书多携来为子卧听之少从白衫游气与山峥嵘一念堕文字肠腹期拄撑多机天所灾室暗灯不荧拈书枕头睡鼻息春雷鸣泰山与鸿毛何者为重轻蹄泓与渤澥谁能较亏盈如能平其心一切当自平嵩箕有奇姿出云何悠然云山足佳处留客今几年有子罢读书求种山间田栗里愧渊明香山慙乐天二老巳古人相望云泥悬得酒邀月来对影空自怜摄衣欲起舞稚子不须牵喜霁片段溪云破纵横野水淙人闲泥塞路蝇动日烘窓映壁苔痕满侵堦树影双还思酿新黍瓮面挹秋江诗送辛敬之东归二首风埃憔悴旧霜袍老去新诗价转高橡栗漫山犹可煮不须低首向儿曹文章无力命有在一㸃浩然天地间风雪满头人不识又携诗稿出西山修城去修城去劳复劳途中哀叹声嗷嗷几年备外敌筑城恐不高城高虑未固城外重三壕一锹复一杵沥尽民脂膏脂膏尽犹不辞本期有难牢䕶之一朝敌至任椎击外无强援中不支倾城十万户屠灭无移时敌兵出境已踰月风吹未干城下血百死之余能几人鞭背驰行补城缺修城去相对泣一身赴役家无食城根运土到城头补城残缺终何益君不见得一李勣贤长城莫道世间无李勣田间秋日三首好雨知时便放晴天和酝酿作西成秋收但得官军饱未怕输租远十程禾穗累累豆角稠崧前村落太平秋熙熙多少丰年意都在农家社瓮头皤翁伛偻负薪行稚子跳梁剥枣声不似二姑忙更苦晚春椎髻脱钗荆客况庐山踏遍却归崧世事悠悠付老慵乐近僧居非佞佛苦无田种强为农菊花雨似人情冷棃叶霜如酒力浓一十五秋河表客合教节物笑龙钟学稼不堪炊煮一箱书十口东西若可餬食禄已慙中隐吏垦山聊作下农夫藁遗场圃无多积籽入官仓困逺输近日愚轩睡眠少打门时复有追胥立秋日况味年来老比丘禅房三伏得迟留连宵雨作埀埀晓十口家贫盼盼秋熟未先须伺禾黍有无何暇问衣裘半生枉却亲灯火一事不成空白头村居夏日官府不着名散迹村落深白云自朝暮青山无古今爱此夏日永门巷多繁阴唿儿具绳牀不履亦不簪殷勤好风来为我消烦襟一饱万事了何用腰黄金羁勒困名马网罗多珍禽何如山鹿痴呦呦恋长林次韵答裕之薄暮敲门喜客佳水萍风絮共天涯行藏一话倾心肺古律三诗淬齿牙朱研不妨闲度日青山终得共餐霞扶持老病须君辈满地豺狼万里家书怀嬾退无心廪与庖愿携诸子劚山硗闲消白日醒吟醉勐省浮生梦幻泡窈窕云山三兎窟漂摇风树一鸠巢聮名便入村家社莫认公卿是故交寄裕之二首汨没兵尘满鬓霜买邻心乐古清凉闲陪老秀春行脚闷欠臞元夜对牀正欲脱身求兎窟谁能随世转羊肠南阳未比嵩阳好满眼交游即故乡老嬾愚轩百不能饱谙人意冷于氷清狂旧日躭诗客灰朽而今有髪僧服裹纸衾三丈日话延雪屋一龛灯新开小迳通兰若斩尽清凉旧葛藤丙子夏卧病汗后有作枯肠得水若通灵涣汗週身一雨零行客筋骸困方歇醉人心骨唤初醒病蝉移梦入新殻老鹤息神梳旧翎乞得残骸对儿女不愁无粟贮陶瓶宿少林寺双轮走鸡栖下岭分间道行行得精舎翠崦作廻抱诸峰知客来故故颜色好征衫满尘土慙愧方丈老殷勤一瓣香为我除热恼世缘如落花篱裀迹俱埽箇中有佳处行脚恨不早一庵祖师傍异日亲结草晚出坐久卧还起畏此夏日长出门发蓬松西日明半墻鸠鸣舎东栁雌和墻南桑十日暑烦苦一雨方论量偶然释忧抱露坐移绳牀羣儿莫相催老子便晚凉次韵裕之见寄二首鱼入深渊鹤在阴飞潜何幸逺庖砧干坤万里云无迹氷雪三冬栢有心故国勾留清夜梦岁华分付白头吟莘川拟作桃源隐共与青山閲古今古屋飕飕四壁尘不堪幽独足吟呻瓶储看客常年惯家具为农近日新世味饱尝惟可睡诗情漫苦不医贫相从分我西山半欲乞臞元伴老身题裕之家山图系舟盘盘连石岭牧马澄澄倒山影山光水气相混涵中有元家旧庐井鴈门一开豺虎场驾言投迹嵩之阳青山偃蹇不可将十年竟堕兵尘黄东巖风物知犹在说与寄庵神已㑹一挥淡墨能似之清辉逺寄形骸外元家故山吾与邻梦见不如画图真旧曾行脚聊经眼未得归时亦可人早发宝应龙门道中有感山僧送客客行东廻首云寮梦寐中人语咿呦村店火㡌檐欹侧石门风伊川逺暎春冰绿少顶先搀晓日红为问年来几还往只应乌鹊识衰翁钦若遽有商于之行作长语为别兼简仲泽弟一笑庐山窈然深可居洛水澄然清可渔嘉哉山水有如此不能留客如蘧庐楚茅不入干王诛大帅分阃临商于谋参帷幄渴英俊蒐罗逺到山间癯陇西四钦出将种人爱若也温而愉朅来谁飞荐鹗书枕前堕檄催驰驱行参幕宾亦大可把酒当为帅君贺王家仲泽如仲宣共看吐奇飞玉唾一军号令雅歌中声落荆蛮胆先破愚轩退居如甑堕闲暇多君时见过明朝笑语隔闗山一月须拚面墻卧丁亥三月二十五日雪夬变干将至阴凝阳不流雨飞犹带雪风急似号秋草木无春意闗河惨客愁天心宁易测三叹索冬裘大暑旱云飞火燎长空白日浑如堕甑中不到广寒氷雪窟扇头能有几多风读乐天无可奈何歌凫胫苦太短蚿足何其多物理斩不齐利剑空自磨老跖富且寿元恶天不诃伯夷岂不仁饿死西山阿天意寓㝠邈人心徒揣摩不如且饮酒流年付蹉跎酒酣登高原浩歌无奈何哀古道山深道坏水纵横怪得春来少客行不信天教人迹断水干更遣蒺藜生薛鼎臣罢登封弄人鼓笛不相疑便着登场傀儡衣终日抱饥唯饮水也和醉客一时归题嵩阳归隐图风烟万顷一椽茅丘壑端能傲市朝窈窕云山三兎穴飘飖风树一鸠巢本来无取亦无与只合自渔还自樵三十六峰俱可隐愿从君后不须招御订全金诗增补中州集巻二十九御订全金诗增补中州集卷三十钦定四库全书御订全金诗增补中州集巻三十冯内翰璧璧字叔献别字天粹承安二年进士歴州县召入翰林再为曹郎宣宗朝屡以使指鞫大狱权贵如归德知府宿州总帅声势焰焰朝廷知其跋扈而不能摧伏者叔献以法临之毛髪不贷也幼有重名就所长论之馆阁台谏与賔客言乃其选也徒以小心奉法不畏彊御故屡以城旦书屈之识者有用违其长之叹兴定末以同知集庆军节度使事致仕居崧山龙潭者十余年诸生从之游与四方问遗者不絶赋诗饮酒放浪山水间人望以为神仙焉山中多兰毎中春作华山僧野客人持数本诣公以香韵清絶为胜少劣则有罚谓之鬬兰所酿松醪东坡所谓叹幽姿之独高者惟叔献能尽之客有以京国名酒来与之校者味殊不能近正如深山草衣木食人语觉佣儿贩夫尘土气为不可向也是后松醪鬬兰遂为山中故事叔献少日在太学赋声籍甚其学长于春秋诗笔清峻似其为人字画楚楚有魏晋间风气雅为闲闲公所激赏制诰典丽当代少见其比尺牍又其专门之学风流藴借不减前世宋景文左丞董公绍祖奉使江左得其诗饯行喜见颜间诗四韵每诵一句辄为一举觞李右司之纯谈笑此世为不足玩见叔献则必为之然王延州从之公于鉴裁为海内称首敬其名德至不敢以同年生数之北渡还乡里年七十九终于家子渭字清甫以门资叙仕为密院机察清慎而文天下有冯孝子之目今居镇阳同裕之再过㑹善有怀希颜寺元魏离宫十日来凡两前与髯卿偕斋奠少林往其时已薄暮诸胜不暇访今同魏诸孙再到风烟上寺僧导升殿雄深肃瞻仰柱础门限砧追琢成大壮不见磨琢痕莹滑明滉朗摩挲三叹息后世无此匠晚登西南亭碧玉对千丈如王官天柱如太华仙掌留宿赞公房秀色梦余想夜静耿不眠泉熘琴筑响惜髯今不来聮诗共清赏和希颜虎守天门未易通庾尘无扇障西风主人何负盗憎主公论不明私害公老伏固非千里骥㝠飞似是五噫鸿纷纷往事渠知㡬都付崧巅一笑中送国医仪师颜企贤得请归闗中次朝贤韵心平穷富恐欺天面有阴功盖有年归去青山仁者乐祕来丹诀老而传尚医冗食渠百辈公论共推君十全技道精微仍逺引就非轻举亦㡬仙河山形胜图书剑丁年记昔游中条之麓过蒲州地形西控三秦逺河势南吞二华秋晋魏兵争一春梦汉唐坛祀㡬荒丘披图弔古令人慨不必重登鹳雀楼雒帅觅兰作诗以寄云揷高牙画㦸新春移宝槛燕堂深水南红药初退舎嵩麓紫兰今嗣音茧足赪肩坐香累高梁华栋岂渠心使君有问花应语玉树诚佳非故林明皇击梧桐图三郎耳谱趂花奴风调才情信有余天宝错来非一拍霓裳中节亦区区送人岀使阳春有脚苏疲瘵水镜无心照洁污九道澄清天意切人才一一似君无习池醉归图襄汉方屯十万兵习池日往不曾醒纷纷悞晋皆渠辈何独王家一宁馨东坡海南烹茶图讲筵分赐密云龙春梦分明觉亦空地恶九钻黎洞火天游两液玉川风阴晦中忽见华山吏部能开衡岳云坡仙曽借海宫春莲峯清晓忽自献二公何人予何人草堂春暮横披迁客倚楼家万里五陵飞鞚酒千金草堂澹与春山对幽鸟一声春已深元光间予在上龙潭毎春秋二仲月往往与元雷游歴嵩少诸蓝禅师汴公方事参访毎相遇辄挥毫赋诗以道闲适之乐今犹梦寐见之儿子渭近以公故抵任城禅师附寄诗以叙畴昔未㡬驻钖东菴因造谒间岀示裕之数诗醉笔纵横亦畧道嵩游旧事感叹之余漫赋长句二首性理诸方已徧叅归来一钖驻东菴山中莲社旧招隐旅舎阿戎新对谈诗笔如君僧有㡬文章媿我老无堪绫书大字拈香疏须趂微之酒半酣少林脩竹欲天参竹外幽闲草结菴顾我虽存惟白发与君曽此共𤣥谈干戈横絶境犹梦艹树荒残人岂堪腊瓮春醪髯莫预商歌悲壮不能酣雨后看竝玉所控诸峯竝玉如高人壁立九千仞一日不见之令人生鄙吝春深木叶敷秀色益濡润结茅寄僧蓝晴碧时得趂老宿诧孙峯隅侍到龆龀连延青一色枚数须谛认溟蒙空翠间我亦疑未信朝来云气昬埋没瑜匿瑾如苍梧正愁湘妃郁思舜重阴俄解駮霮䨴夕晖衬娟娟忽层岀歴歴分远近云峯互吞吐千状才一瞬岀竒如孙呉相降如廉蔺如衆星拱辰如侯伯入觐接武如朋簪承迎如价傧负固如呉楚争长如齐晋怪诡如夷蛮骈罗贡琛赆窘蹙如擒获系累将就衅如应龙神灵蛰卧时奋迅如天驷超轶垧牧税羁靷如雄对改容失箸骇疾震如勐士无譁攒槊俟严阵独两峯巍然魁杰俨崇峻光辅岳柱天郁为中兴镇降生申与甫周室偾复振诗传配崧高百世磨不磷同希颜怪松崧高地气灵花木竞妍秀玉峯西南趾有松独怪陋偃蹇如蟠螭奋迅如攫兽叶劲须髯张皮古鳞甲皱菌蠢藤瘿怒支离笻节瘦月上虬影揺风动雨声骤子落慰枯禅枝樛碍飞鼬盘根万乘器平葢千嵗寿樵斤幸免寻厦匠矧肯构龙化㑹有时天旱期汝救宋内翰九嘉九嘉字飞卿夏津人黄裳榜进士乙科歴蓝田高陵扶风三水四县令皆有能声入为右警廵使应奉翰林文字正大中病失音废居殁于癸已之祸尝有诗云浩歌风露下醉袖拂南山又题寿安烟霞亭云粧成土壁红千㸃界画银沙绿一钩其才藻可畧见矣补归潜志宋翰林九嘉字飞卿夏津人少游太学有词赋声从屏山游读书为文有竒气与雷希颜李天英相埒也至宁初擢高第歴闗中四邑以能称召补省掾为当轴者所忌求去已而为延安帅府所辟充经歴召为南京右廵院使风采甚着以不能事权要罢官俄入翰林为应奉得风疾引去遭乱北还道病殁年未五十士大夫惜之飞卿为人刚直豪迈不羣能政能文甚为时望所属不幸中以病废哀哉初召至南京时屛山亦在余毎从之游乱后余居八仙馆与飞卿相迩日相见属和其诗犹在余槖中文辞简古法宋祁新唐书惜乎为吏事所夺不多着性不喜佛虽从屏山游常与辩争在闗中时因杨焕然赴举书与屏山荐之曰焕然佳士往见吾兄慎无以佛老嫚之也屏山持之示交游以为笑其后西行余以序送之备论其守道不回今兹云亡岂复见此挺特之士乎途中书事三首幼穉扶轮妇挽辕连颠翁媪抱诸孙饥民羸卒如流水掘尽原头野荠根老穉扶携访熟乡驿尘满路殣相望终朝拾穗不盈把只有流民如麦芒攘丝夺麦人争畧烘日吹风天有年汤饼元非小人腹茧丝都作大夫贤馆中纳凉书事凉洒尘缨聩耳醒虚堂窈渺好风清雀知爱子来回哺䑕不畏人旁午行毎用熟眠酬閴寂端知固有享高明宦游非不佳官府奔走尘劳漫一生东州有感东城衰艹没黄沙故垒周遭小范衙牧竖那知真老子龟趺系马卧吹笳捣金明砦作建除体建牙誓诸将枭鸣军尽惊除道非战事衔枚幻竒兵满铠霜日辉行阵寂无声平旦飞岀谷桑枣蔽金明定知此陈迹中原遮㓂城执鞭吾不及范公凛如生破碑字仍在赑屃卧深荆危襟按其垒信哉天下英成败翻覆手狐兎今横行收复㑹有时夷吾当请缨开图睨督亢按剑逐长鲸闭塞亦已久一挥氛曀清被檄从事不巾不袜栁阴行朝醉南村暮北庄一旦捉将官里去直驱盲马阵中央留别孙俊民姚公茂艹根残日射离觞主席风生热肺肠此去兠零红照夜输君吹笛傍糟牀酴醿菊酴醿风味醺人醉着莫东篱爱酒翁一夜金英全换骨冷香晴雪满秋风莲社图野鹜家鸡俗好乖虎溪泉石满尘埃壮哉砥柱頽波里惟有渊明挽不来夘酒腊蚁初浮社瓮篘宿酲正渴夘时投醉乡兀兀陶陶里底事形骸底事愁题李白泛月图江心月影尽一掬船头月影尽一吸夜凉风露㸃宫袍天地之间一李白李右司献能献能字钦叔河中人年二十一以省元赐第廷试第一人宏词优等授应奉翰林文字在翰苑凡十年出为鄜州观察判官用荐者复应奉俄迁脩撰以镇南军节度副使充河中经歴正大八年河中陷独得一船走陜州被召以道梗不能赴就权陜府行省左右司郎中军变遇祸钦叔资禀明敏博闻强记辈流中少见其比为人诚实乐易洞见肺腑世间狡狯变诈纎悉无不知然羞之为不道也与人交不立崖岸杯酒相然诺赴难解纷不自顾惜虽小书生以爱兄之道来亦殷勤接纳倾筐倒庋无复余地时辈以此归之家故饶财尽于贞祐之乱京师冷官食贫口衆无以自资太夫人素豪侈厚于自奉小不如意则有金鱼堕地之谴人视之殆不堪其忧而钦叔处之自若也钦叔文章行业过人处甚多而天下独以其纯孝为不可及云补归潜志李献能钦叔河中人先世以武功显仕至金吾卫上将军时号李金吾家钦叔昆弟皆以文学有名从兄钦止献卿先擢第继以钦叔又继以从兄钦若献诚从弟钦用献甫故李氏有四桂堂钦叔苦学博览无不通尤长于四六南渡擢南省魁后中宏词遂入翰林为应奉考满再留岀为鄜州观察判官再入迁脩撰正大末授河中帅府经歴官北兵来攻军败奔陜又为陜府经歴官天兴改元陜乱见杀年四十三钦叔为人眇小而黑色颇有髯善谈论毎敷説今古声铿亮可听作诗有志于风雅又刻意乐章在翰院应机敏㨗号得体赵闲闲李屏山尝曰李钦叔天生今世翰院材故诸公荐之不令岀馆尝谓人云吾幼梦官至五品寿不至五十后竟如其言异哉赠王飞伯杂言一首东风吹客衣败絮逐风飞晓雪没寒荠无物充朝饥空箪啧啧号饥䑕饕蝨蠕蠕缘破袴人生岂是犬与鸡终嵗区区守门户游説万乘苦不早仪秦殆是穿窬盗六国印千金车满眼荣华镜中老孔子聘列国孟轲游齐梁能令千载后名与日月光男儿生世不虚生死恨身后无声名不然鸣玉游紫京不然着书谈六经九日可射天可补鞭笞百蛮作降虏离骚一篇亦不恶雄笔盘盘暎千古君不见彩鳯翔丹霄一鸣应九韶寸云起泰山霖雨满人间丈夫穷达果在天安用儿女得志相歆羡失志相悲怜仰天大笑岀门去四海今谁鲁仲连夜宿虚皇阁下倚天青壁截云霞一水高悬界削𤓰不惜竛竮攀石磴要看绚烂坼云华玉峯影里虚皇阁铁笛声中祕监家明日川涂入尘土却应平地㡬襃斜玉华谷同希颜裕之分韵得秋字玉龙落崃喷飞流空翠霏霏晚不收软脚山堂一壶酒暮凉闲对两峯秋四皓图弋缯安足致㝠鸿自是兼怀翊赞功漫説壶闗有遗老望思台上己秋风二老雪行图二首自笑胶胶扰扰身十年匹马走红尘何时雪满平生屐太华峯前约故人抱琴冲雪又冲风二老风流阿堵中未似村翁眵抹眼火炉头上话年丰别冯驾之东风弄微寒吹雪作轻阴春归未得归愁搅客子心与君俱异县那复重分襟感时复恨别老怀苦难任忆昨荥阳会灯火语夜深纵谈间俳语浩歌杂狂吟相期梁宋游感君肯相寻西园偶差池市楼成孤斟相逢洧水湄暂尔成盍簪燕鸿还别去又复如商参我行落日边匹马独登临君方无定在倦翼思茂林人堪㡬回别老境各骎骎洧水不西流双鱼定沈沈幸有西飞鸿无吝金玉音昆阳元夜南寺小集春臯短短生兰芽东风袅袅吹芳华暗黄着栁小梅素月姊新年恰十五东皇太一来翩翩竹宫神光祀甘泉茂陵弓剑没秋草鳯灯煌煌空自然当年曼衍鱼龙舞回头昭阳化飞土昆阳客舎冷于氷破殿萧条佛灯古雪消梁苑想春红车如流水马游龙银缾载酒随春风酒酣一釂百杯空韶华过眼弦上箭人生得酒从欢醼北斗䦨干夜参半耿耿疎星淡河汉追忆颍亭汎舟寄阳翟诸友十月冬气寒清霜殒羣木轻舟汎颍水微风吹野服信流不知还石艇横老玉苔花锦斓斑悬熘珠陆续颇离㕓市杂倒泻轩裳俗嵗月今㡬何春草萋以绿怀归剧饥渴仰羡双飞鹄矫首九山云迢迢伤逺目郏城秋夜怀李仁卿日入羣动息暝色阴蒙蒙故人隔颍水袅袅生秋风轻风卷纤云碧汉磨青铜坐久襟袖凉皎月升天东伊人如此月霁色罗心胸可望不可亲倐已驾飞鸿念此太虚间心交神自通而况千里月相望宁不同孤光透薄帷俨如接音容翻翻绕枝鹊唧唧侵堦蛩上牀转不寐高楼待晨钟相思夜何永月落秋牀空题飞伯诗嚢飞伯以布为囊采当世名卿诗投其中颖露毛锥秪自贤智如樗腹但求全迂疎差似渊才富羞涩犹无杜老钱收拾珠玑三万斛贮储风月一千篇呕心大胜奚奴锦要与风人被管絃送王飞伯归阳翟故旧相望似晓星平生怀抱向君倾朱丝不入秦筝耳彩鳯终仪韶濩声三楚迢迢动离思九山落落助高情一㕓拟就隆中卧要子同躬壠上耕西园春日的皪氷梢出短墻泓澄暖绿静横塘娟娟高竹迎人翠袅袅长红隔水香病起心情疎酒醆朝来风色妬年芳只应归去云窓晚梦到湘妃锦瑟傍荥阳古城登览寄裕之突兀高台上古城登临人境两峥嵘闗河落日嵗云暮草木临风气未平虎掷龙拏王伯事天荒地老古今情一盃欲洗兴亾恨为唤穷途阮歩兵从猎口号四首莲烛金纱簇簇齐宫槐笼晓尚凄迷景阳钟罢听残漏万马衔霜不敢嘶阊阖传符启九闗一声清跸驻南山虎贲先导三千士天马初离十二闲烂烂龙旂捧日辉从臣遥认赭黄衣天王清晓亲弧矢初合今冬第一围的皪金鎞堕晓星晴天霹雳应弦声风毛雨血燕云在未要草间狐兎惊上清宫梅同座主闲闲公赋厌住卢家白玉堂琳宫潇洒占年芳光生琪树风霜古影占银潢月露凉物外根株本仙种世间红紫避严粧鳌头词伯今何逊一笑诗成字字香丹阳观竹宫中移赐素士如林侍紫清紫清新许住蓬瀛娟娟粉节霜匀岀矗矗烟梢玉削成福地根茎䝉化育中天雨露借恩荣绿章封事朝来奏又听风前彩鳯鸣御订全金诗増补中州集巻三十御订全金诗增补中州集卷三十一钦定四库全书御订全金诗增补中州集巻三十一王右司渥渥字仲泽以字行兴定二年进士调管州司候不赴寿州防御使邦献商州防御使国器武胜节度庭玉爱其才连辟三府经歴官在军中凡十年举宁陵令未赴丁太夫人忧庐墓三年服除复授宁陵正大七年朝廷与宋人议和择可为行人者仲泽以才选凡再至扬州制司宋人爱其才有中州豪士之目使还以宁陵课最迁一官入为尚书省掾三月即授太学助教充枢密院经歴官八年院废权右司郎中中牟失利不知所终仲泽博通经史有文采善谈论工书法妙于琴事诗其专门之学人物楚楚若素宦于朝吏事则与冀京父相上下其辨博又屏山所许天下谈士三人之一也尝与予行内乡山中马上赋诗云霜风十月余千山锦峥嵘又九日在颍上见寄云茫茫襄城野嵗晏多风埃野田半已荒草虫鸣更哀西风吹白云大隗安在哉七圣之所迷而我胡为来我本林野人初无经世材失身鞍马间坐令双鬓催安得元紫芝共举重阳杯诗成西北望九山郁崔嵬此诗脱遗处不复能记忆读之尚可以见斯人胸怀之髣髴补归潜志王渥仲泽后名仲泽太原人家世贵显少游太学有词赋声屡中高选南渡后擢第为时帅鄂屯邦献完颜钖里所知故多在兵间后辟令宁陵有治迹召为省掾因使宋至扬州应对华敏宋人重之回为太学助教充枢密院经歴官俄迁右司都事稍见信用天兴改元从持嘉喀齐喀提兵岀援武仙郑州西遇北兵大战殁于阵性明俊不羁博学无所不通长于谈论使人听之忘倦工尺牍字画遒美有晋人风作诗多有佳句其赠李道人云簿领沈迷嫌我俗云山放浪觉君贤又颍州西湖云破徐北客三年恨惭愧西湖二月春又过龙门云诗成一大笑浩浩洪波东颍亭三载西湖阻胜游颍亭聊喜散羇愁九山西络烟霞去一水南吞涧壑流賔主唱酬空翠琰干戈横絶自沧洲怱怱匹马从军去惭愧烟波万里鸥有寄十年铁马暗京华客子飘零处处家征鴈久疎河朔信小梅重见汝南花栖栖活计依檐雀冉冉年光赴壑蛇旧雨故人应念我不来聮句夜煎茶寄京父忆昔相从在寝丘城南城北纵欢游杏花聮句香随马野水添杯浪拍舟邂逅又成三月别飘零合负一春愁汝阳淮甸经行徧应有新诗为我留餐秀轩秋风㡬日摇霜樾秋色南山两竒絶野人窓户终日开要看千秋秦岭雪层崖深谷相吐吞落日白鹿东南奔野花双墖古兰若楼观缥缈烟霞昬玉山生玉人不识草木四时空好色辋川旧与蓝桥通细水至今流石室一川黄叶长安秋望望不见令人愁书生不是济时具收得闲身成此游主人开筵留客醉山雨多情湿征袂明朝骑马上七盘回首山家但空翠游蓝田甲申之秋月建戍我行商岭正落木山英似与行子期拨雾披云到山腹古潭千丈照锦峰下有蛰龙上栖鹄高风吹雪已多时熊耳双尖寒欲缩新乗一水岀龙涡惊见千峯遮槲南山秀拔北山雄剑㦸森然对羣玉﨑岖直过蓝田西始见商山真面目悟真崃口忽中断天末脩眉画浓绿此崃何年得此名曽有金仙构华屋西巖石室悬细水万斛琼珠输辋谷行人尚说有七盘瘦马已愁疲百曲风门放眼望秦川扰扰更嗟尘界跼去年游骑渡葭芦万里横行如鬼速灞陵原下马饮血太华峰头虎择肉今年九月未防秋始见登场有新谷一鞭暮指古招提疎雨有情留客宿主人闻客喜相接罇酒笑谈如昔夙蹇予懒散本真性临水登山此生足一行作吏志益违十载从军双鬓秃官家后日铸五兵便拟买牛耕白鹿送裕之还嵩山高怀不受簿书侵清颍鸥盟欲重寻老去宦情如我薄闲来道念见君深对牀夜雨他年梦满马西风此日心嵩顶胜游谁得共如闻仙驭待知音古仙人辞今附于此梦入云山宫阙幽鸑鷟同侣鸳凤流桂月竟夜光不收世俗扰扰成嚣湫醉飞星驭鞭金虬八仙浪迹追真游龟玉筌蹄二十秋摩霄注壑须人求觅剑如或笑刻舟阳燧非无甪绮俦元鼎以来虚崑丘东井徒劳冠带脩松飡竹饮度蜃楼崧顶坐啸垂直钩秪应惭愧刘幽州兴定庚辰夏六月望予与元好问赵郡李献能同游玉华谷又将歴崧前诸刹因憩于少姨庙元周行廊庑得古仙人词于壁间然其首章直屋漏雨为所漫剥殆不可辨乃磴木石而上拂拭汎涤迫视者久之始可完读观其体则柏梁事则终始二汉字画在钟王之间东井又元鼎所都幽州必贤宗子虞也夫眷眷不忘幽州者非吾田畴尚谁欤田复所事之讐却曹瞒之赏衰俗波荡中挺挺有烈丈夫风气其死而不忘葢无疑其能道此语亦无疑观者不应以文体古今之变而疑仙语也噫仙山灵岳宜有闳衍博大之真人往来乎其间而世人莫之识也予三人者乃今见之夫岂偶然哉再拜留迹以附知音者末浑源雷渊题此诗为仙语无疑然直谓田畴则似亦未安屏山李纯甫题游丹霞下院同裕之鼎玉分得留字霜落丰山白水收嵗华全在竹园头赋诗鞍马惭真赏载酒林泉阻胜游野色自随人意逺夕阳应为鸟声留仙源回首旌旗隔一笛西风唤客愁驿口桥看白莲阴阴乔木障晴晖的的氷渠照碧漪秋暑困人仍御扇晚风生竹却添衣百年蓬鬓闗心切千里莼羮与愿违杖屦频来约他日不妨先筑钓鱼矶䝉城县斋谷雨连朝没麦场官粮未入长官忙堦庭有雨青蛙闹牢户无人白日长三门津层崖摩苍穹四月号阴风大河三门险神禹万世功他山亦崔嵬砥柱独尊雄雷霆日鬬击悍暴愁天公刘侯智有余始令舟楫通仍余石上穴飞栈曾连空遥瞻白玉枝挺直丹灶中仙公去不返此事真㝠䝉沿崖访古迹怪幻尤难穷独喜兵火余岿然岀新宫当时疏凿意四海要㑹同谁知千嵗后筑垒防啸兇诗成一大笑浩浩洪波东被檄再至扬州制司驿亭有题诗讥予和事不成者云来往二年无一事青山也解笑行人因为解嘲二年奔走道途间知被青山笑往还只向江南南岸老行人应更笑青山开福寺翠林深处欵招提冉冉春风入鼓鼙云献好山青入座雨添新涨绿平堤树头树底见花发山后山前闻鸟啼踏月归来闻好语儿童争唱白铜鞮冀都事禹钖禹钖字京父龙山人崇庆二年进士调洮丘簿与县令者不相能及令以赃败疑京父发之乃赂遗权贵诬京父以賔客依託之事坐废十年朝臣荐其才者积十数人终为铨曹所碍居襄邑部使者起之摄旁近诸县所至有父母之爱农司治许昌又为主事区处餽饷上下千余里不露声迹而条画次第皆具虽凌杂米盐若不足经意者问之即应如指诸掌一时吏如康伯禄李钦止诸人多自以为不及也正大中当路诸公极力辨其被诬乃得以常调守扶风丞召补省掾不就归德奏充知事及城被攻京父为经歴官守御之策一府倚重之车驾至授左右司都事兼应奉翰林文字古纳之变家人劝京父羸服免祸不从人有自外至者京父问贼入禁中否曰禁中贼满矣乃自投水中在京师时希颜仲泽钦叔京父相得甚欢升堂拜亲有昆弟之义而不肖徒以文字之故得厠诸公间希长予六嵗泽长四嵗钦与京少予二嵗希没于正大辛夘之八月年四十八泽没于明年之七月年四十七钦没于其年十一月年四十一嵗京没于又明年之三月年四十二葢不二三年而五人者惟不肖在耳今日录诸君子诗感念平昔不觉流涕之被面也补归潜志冀禹钖京父惠州龙山人幼聪敏絶伦年十九擢大兴魁入太学有声弱冠登高第时雷希颜宋飞卿皆同榜号为得人京父入仕以能称遇事风生老吏莫及初主洮丘簿以年少喜交游饮酒遂为其令所乘坐废再调考柘二城皆主簿又以治闻由前过终不得京官朝士屡荐之为当途者所沮居闲日与诸公宴游蒙昭雪得扶风丞因客睢阳为行枢宻院辟为都事末帝东迁擢为应奉翰林文字充尚书省都事富察古纳之变与宰相李蹊同见杀年四十三京父少年作诗锻錬甚工写画亦劲健可喜其赠先子诗有云忠策万言忧国献好诗千首课儿抄又哭先子云大才自古无高位吾道何人主后盟又醉乡广大寛留地仕路﨑岖小作程散文亦精致尝作余先子哀词雷丈希颜善之僧房上方楼观裌衣寒霜后川原眼界寛我是禅房未归客阿师休作长官看赠雷御史兼及松菴冯丈平生疾恶如风手力振台纲事所难人道千钧羞射䑕我怜衆喣解漂山明时士论知无负晚嵗交盟岂易寒见説嵩前茹芝老白云倚杖待君还闻诛高琪诏下寄聂元吉开函喜读故人书四海穷愁一豁无见説帝廷能殛鲧逆知天意欲亡吴两宫日月开明诏万国衣冠入坦途莫向新亭更垂泪中兴岂止一夷吾兰泉张建建字吉甫蒲城人明昌初举才行授綘州教官召为宫教应奉翰林文字以老乞身道陵爱其淳素不欲令去左右眷眷久之超同知华州防御使事仍赐诗有从今昼锦莲峰下三乐休夸荣启期之句士林荣之吉甫自号兰泉老人有集行于世其论诗云作诗不论长篇短韵须要词理具足不欠不余如荷上洒水散为露珠大者如豆小者如粟细者如尘一一看之无不圆成始为尽善吉甫诗虽不能尽如所言然亦未为无所得也拟古十首飞云何冉冉高与日月齐中有两仙人盛服持玉圭我欲从之游天险不可跻邈焉望不及短日西山西客从岳顶来贻我松粉黄为言服之久身轻欲飞翔我尝淡无味我嗅寂无香还君三太息世好方膏粱枯桑依頽垣摧折生理微剥我枝间叶备君身上衣叶尽谁复顾栖鸟亦来稀君看牡丹丛日日笙歌围青青河濵栁柯叶柔且妍一从智巧萌戕贼为桮桊器成岂不佳天质失自然争如河堤上濯濯披春烟石泉何清泠中有九节蒲蒲性本孤洁不受滓秽污一移入城市生意寄泥淤翠叶日焦巻不霜而自枯寄言守静者勿涉奔竞途庭前兰蕙窠三年种不成门外旱蒺藜一旦还自生苐恐伤我足锄去根与萌如何一雨后走蔓复纵横有客曵长裾袖刺谒高闳低头拜阍者始得通姓名主人果厚眷开宴海陆幷顾必承彼颜语必顺彼情不如茅檐下饱我藜藿羮菶菶峄山桐一树十二枝枝分十二律所指各不移胡为师襄子独谓东南竒一律不可阙一枝不可遗谁能以此意説似典乐夔美人何荧荧颜若苕之英絶世而独立一顾倾人城三星正当户俟我亦在庭之子无良媒不敢犯露行丘中有一士颜貎清且癯緼袍仅蔽体蔬饭不满盂时出蓬荜门鼓腹歌黄虞不知何所得矫首望八区山中林樱堕红珠打着琴上絃山人时一笑爱此声琅然韩信庙一檄风驰万垒降当时意趣已难量既能归汉识真主何必下齐求假王将幄深严巖树碧门旌摇曵岭云黄我诗责备春秋法胜把君侯美处扬送张子玉渭水玻璃碧秦山剑㦸明秋光如我瘦行色兴君清蝉嘒西风栁鸦翻落日城归舟幸无物且莫苦贪程棃花蠧树枝高茁朶稠嫩苞开破雪搓毬碎粘粉紫须齐吐润巻丹黄叶半抽月影晓窓留好梦雨声深院鎻清愁琼胞已实香犹在散入长安卖酒楼答华阴宋先觉云台清境忆当年诗笔逢君厌老拳后㑹邈如千里逺壮怀不似十年前风帘摇曵桥南酒烟树溟蒙渭北天咫尺灵山飞不到梦魂长遶玉峰莲送贺彦淳还南邠玉峰明灭暮云边黙计归程约半千襁负尚怜灵照幼家贫頼有孟光贤临岐泪眼三年别夹路风槐六月天伫立望君西去逺夕阳村落起孤烟山村风雨图雨昬山店望未见风𦂳伞檐张不开莫讶披图便成句为曾行到此中来赋胡直之溪桥莲塘二首溪桥脚下水平分桥柱萍粘浪打痕天向晚日搀昬两簇青烟断岸村拂拂轻风漾翠澜珠玑新扑小荷盘塘水涨岸痕漫草阁临流五月寒杂诗二首瓦缾担山泉石鼎煑巖菊燎以松桂枝清芬满茅屋踏雪寻梅花雪梅同一色不是暗香来梅花寻不得俊师定菴渟泓石上泉照我良是我轻风一荡激真态互掀簸乃知求慧性非戒定未可道人此名菴千劫付一坐海月自澄明天花任飞妥吾生剧萍梗万里信漂堕湛然摩尼珠坐受昬尘裹何时陪逺公同社事香火送王主簿还乡笑君习气只书生薄有归装亦自清瘦仆担诗双笼重羸牛引轭一车轻长亭已过那知逺别酒犹多未忍倾记取明年断肠处玉棃花底月三更张瓒瓒字器之河中人才气超迈时辈少见其比年未二十以乡试魁陜西河东不幸早逝张吉甫弔之云惜哉器之真丈夫少年读徧天下书一事不成死于途苗而不秀有矣夫秀而不实有矣夫其为名流所嗟惜如此游栖巖寺林表招人白塔明竹间兰芷石泉清惠崇水墨西轩景烟带平芜水带城毛宫教麾麾字牧达平阳人大定十六年举学行特赐进士出身授校书郎入教宫掖歴太常博士终于同知沁州军州事有平水集行于世无题小颦对起石州山杨栁分青入髻鬟乍识春风眼如鹘为谁无语独凭阑游河西孙氏园亭榭依山水乱鸣已如罨画障中行照溪芳树红云合迎客幽禽翠羽轻豪气未饶金谷友醉魂如到锦官城犹惭归骑怱怱去不得持杯待月明魏城马南瑞以异香见贻且索诗为赋二首梅心兰甲类元同气压荀家百和功借润更烦纎手玉出云初试博山铜崇朝日下亭亭葢三月花间细细风我有因缘在香火鼻端消息为君通二卉真香岂复加便宜编谱入雄夸留残一㸃蔷薇水幻岀诸天薝卜花佩带正垂金钿小薰炉孤起翠云斜金笼甲帐豪华事惭愧桑枢瓮牖家新春雪与韩府推春到千门气自嘉更教飞雪助年华六街官栁枝枝絮一夜江梅树树花况是纵吟多伴侣直须烂醉作生涯埽庭迎客东风里幕府风流有故家和思达兄杏花碎剪明霞役化工晓园香散暖烟中羞逢栁眼三眠白分得桃腮一笑红上苑繁华迷故国曲江顦顇老春风欲传此恨花无语强对芳时作醉翁春赏润入梅天雨乍晴唤回春意有新莺云霞照眼青山近罗绮吹香白昼明翠勺银罂沽酒市暖风迟日卖花声人人共喜华胥世何用遨头羡锦城朱宫教澜澜字巨观霖堂先生之子学问该洽能世其家大定二十八年进士时年已六十意气不少衰歴诸王文学应奉翰林文字终于待制党赵推挽之力为多以尝入教宫掖故集中多宫词寒食不岀地偏无客过吾庐寒食清明入燕居骥子捧瓯仍腊茗孟光举案只春蔬蝇沾香篆浑伤字蜂蹙瓶花半堕书习气未除还自笑却将佳节付三余黄筌雀蝶饥雀喧争蛱蝶孤锦官城阙见丘墟老筌妙意谁知解丹粉图中有谏书宫词太液芙蓉上下天秋波澹澹白生烟採莲宫女分花了笑把兰篙学刺船御订全金诗增补中州集巻三十一御订全金诗增补中州集卷三十二钦定四库全书御订全金诗增补中州集巻三十二姑汾漫士王琢琢字器之平阳人与毛牧达同时相友善天性孝友为乡里所称酷嗜读书往往手自钞写家素贫乏而能以刚介自持未尝有所丐贷时命不偶年四十五以病卒士论惜之有姑汾漫士集行于世所着中圣人赋今世少有能到者诗好押强韵务以驰骋为工七月十五夜看月云歴树有惊鹊悄邻无吠尨对雨云春雨薄如梦晓云闲似愁秋霖云窓寒知气重人静觉泥深骤雨云雹㸃散氷弹电光飞火绳春阴云庭澹棃花月楼寒燕子风久雨云练挂遮檐直麻悬到地齐此类甚多附元好问十七史蒙求序安平李瀚撰䝉求二千余言李华作序李良荐于朝葢在当时已甚重之迄今数百年之间孩幼入学人挟此册少长则遂讲授之宋王逢原复有十七史䝉求与李瀚并传及诗家以次韵相夸尚以䝉求韵语也故姑汾王琢又有次韵䝉求出焉评者谓次韵是近世人之弊以志之所之而求合他人律度迁就傅㑹何所不有唯施之赋物咏史举古人征事之例迁就傅㑹或当听其然是则韵语次韵为有据矣元夜雪宝灯楼阁澹连云转盼俄惊糁玉尘游伎行歌俱失意蔬畦麦壠自知春良宵不肯平平过造物应夸着着新独有中天端正月一樽梅影属闲人和张仲宗雪诗不用体物诸字天心应卜嵗岀此当佳占舞巧穿幽隙堆寒压短檐闲门谁拥篲醉馆自开帘比兴非无物诗人正避嫌同漕使赵中宪对雪投隙穿窗苦见侵向无湘酎若为禁花多不入贫家眼嵗好方知造化心跃马共思追兎迹抱戈谁与置羊斟新诗与雪争竒峭拥褐空斋得细吟癸酉嵗大热似动不动云蒸空欲雨未雨天无风时时日脚蹴云破一射万土红炉中纎絺挂体剧重铠大屋仅可为樊笼积冰为丘坐自溃轻箑况得微凉通山林亦闻有暍死城市偪侧宜无容吾生于热亦屡度此热尽可幷前镕虽然一气播常令顿作骇异疑非公曾闻天南有祝融出入毒雾骑双龙自从鼎去昧神怪无乃煽处行心胸手摇斗柄酌炎海力逐熛怒乘离宫喜为郁蒸怒为火流烁金石干河洪炽昌自欲弄朱夏骄蹇未肯官炎农霞烟灼灼燥昬晓鸟兽喘喘茫西东此而不制满三伏遂恐百物随枯蓬太白之兵攒万峰银河之浪滔无穷可洗虐焰夷姦凶我欲唿愬烦神功眈眈九虎天闗重辛未九月二十一日雪㡬日西郊雾连宵北牖风菊花犹汎酒雪片忽填空草树秋容失河闗晓气蒙听初疑落叶仰不辨高鸿烂漫三冬意凭陵百圃功披裘赴鸡黍埽径惜篱丛岂料𤣥英巧来争白帝雄剪裁浑草草飞舞太怱怱秪作干时令非闗兆嵗丰冬雷怪相似春雹冷应同安得蛟龙蛰何由翳霭通日华夝赤壁天色湛青铜尚有登临兴宁无赋咏工烟霞狂坐啸一发醉颜红雨夕感寓漠漠初灯后森森细㸃飘繁声入遥夜冷簟恍秋宵起欲吟相和吁无客可招何曾洗兵马但觉漏薪荛雷电初无预炎蒸遂不骄泻檐锵未歇欹枕兀无聊涧已山输潦堤应水没桥长林倦今夕孤鸟撼惊条似我纒忧戚因贫堕寂寥避人犹虺蜴择宿等鹪鹩共世难曹祢无才匹管萧苦心还自笑末俗本多嚣未老愁摧鬓长饥带賸腰牀寒少陵被饮陋子渊瓢射策初游汉潜山敢傲尧盐车竟垂耳风鹢忌干霄一室元空埽千钟岂易要芳兰逼憔悴斥鷃失逍遥字对诸生识诗烦衆手琱搜求劳肾胃戛撃谢咸韶旧弄新絃掩穷途拙目摇争为壮夫篆只使古风浇血指甘时巧包羞怆道消优游能卒嵗三四尽论朝故幔幽霖透长檠暗烬挑不辞墙岀菌傥见谷抽苖餍饫贪夫腹翻腾乐嵗謡晴楼交燕雀凉树沸蝉蜩坐快虹蜺岀忧无萍梗漂浩歌弥激烈兴在海门潮吕中孚中孚字信臣冀州南宫人孝友纯至迄今为乡人所称累举不第以诗文自娱有清漳集行于世其赋红叶云张园多古木萧寺半斜阳先君子甚爱之小景青芜平野四围山山郭依依紫翠间村逺路长人去少一竿斜日酒旗闲春月栁塘漠漠暗啼鸦一镜晴飞玉有华好是夜䦨人不寐半庭寒影在棃花水声长陂千顷碧淙淙浪巻秋风过石矼记得夜来愁听处一灯明灭照寒窓雪随风拂拂玉花飘入夜寒窓更寂寥炉火已残灯未烬一帘疎竹白萧萧送李嘉甫信都令耘甫之弟溪水碧于草溪边送客行写诗传别意把酒听歌声去路青天逺归心白羽轻樽前折杨栁一一是离情写怀秦川西去逺不意过漳川归梦三千里羇愁二十年谋生空白髪行路若青天余事休相问淹留只醉眠棃花等待清明得得芳团枝晴雪暖生香洗粧自有风流态却笑红深睡海棠集句骚人吟罢起乡愁百感中来不自由一种人间太平日满衣尘土避公侯栁风外丝丝袅绿烟轻花初破不成绵却嫌官路逢寒食恼乱离愁似去年王元节元节字子元𢎞州人祖山甫辽户部侍郎父诩海陵朝左司员外郎子元壻于南山翁传其赋学第进士雅尚气节不能从俗俯仰故仕不达既罢密州观察判官即闲居乡里以诗酒自娱号遯斋老人年五十余卒弟元德亦第进士有能名于时终于南京路提刑使青冢环珮魂归青冢月琵琶声断黑山秋汉家多少征西将泉下相逢也合羞与党世杰军判丁亭㑹饮望断西州万里家又将新火试新茶青油幕下成何事两见常山山杏花古镇道中秀拔诸峰镇海墩海天水气两昬昬鸥飞翠竹白沙地人宿黄鱼紫蟹村向背云山行处路浅深潮浦涨来痕同游幸有能诗客不倦跻攀到石门李端甫端甫字济夫同州人第进士仕为平定州军事判官工于诗有虎迹未干溪水近樵声相答岭云深之句子实字师白死于壬辰之乱太白扇头巖冰涧雪谪仙才碧海骑鲸望不回今日霜纨见遗像飘然疑自月中来杨泽州庭秀庭秀字德懋华州人大定中进士学诗于兰泉张吉甫有渴心晓梦江湖濶醉眼春风草木低之句泰和三年刺泽州致仕后闲居乡里坐为杨珪诖误被法士论寃惜之成皋道中瘦马成皋道阻长峥嵘冰雪老年光九闗欲上虎豹怒三迳未归松菊荒嵩少云烟聊驻马汉唐宫殿两亡羊郑南岭下梅花发千里相思空断肠李简之莲池集句一月衰颜㡬笑开生前相遇且衔杯莲塘十里花如锦有底忙时不肯来松岭谒卫公祠深居太行巅绕郭山如带西南古松岭杰岀羣峰外巉巉耸熊耳隐隐负鳌背小楼不垂帘倚栏日相对春风遇休沐俗累谢机械寸心渴登临老气鼓衰惫阴崖冰磴滑凌涧鸟道隘瘦籐盘絶顶清境豁眼界卫公庙貌存英气凛如在法轮灵迹古殿阁启綵绘祖灯相继续劫火不可坏盘亭接天坛胸次何芥蔕苍流㑹清沚缘络分枝𣲖翠峦卧浮云幽壑产珍怪松风噎笙磬巖熘响环珮此来真胜游所适了无碍不作白头吟且偿行脚债可唤千金儿漫写垂堂戒孙省元镇镇字安常绛州人高才博学尝中省试魁承安二年五赴廷试赐第以陜令致仕年八十四卒有注东坡乐府歴代登科记行于世弟宁州刺史锜字安世潘原令铉字安道同榜擢第乡人荣之号三桂孙氏安常孙诜思美军府叅佐安世孙处谦志全安道孙蔚今俱在许氏双桂堂许家二桂聮翩秀孙氏三枝次第春盛事若将相比竝输君堂上拜双亲张着着字仲扬永安人泰和五年以诗名召见应制称㫖特恩授监御府诗画九日雨沐天容霁欲流好山夸翠出墻头黄花憔悴东篱晚一段陶家冷淡秋雨后西风无意巻纎云埽尽千峰雨脚痕一片秋光清似水家家空翠满柴门紫泉亭西风禾黍乱苍黄满眼秋山冷翠长一片白云携雨去人家篱落半斜阳景覃覃字伯仁华阴人年十八有赋声大定初三赴廉试后以病不就举博极羣书有举问者立诵数百言不休又从而讲説之为人诚实乐易不修威仪隐居西阳里以种树为业落托嗜酒醉则浩歌日以为常作诗有功乐府亦可传予同年进士王元礼尝从之学说伯仁老不废书有劝以养目力者曰吾辈非读书则无所用心要当死而后已耳晚年于易有所得年七十终于家自号渭濵野叟有集传闗中感事兰芳切禁当门种李苦何伤竝道生自古英雄足猜忌莫教身外有浮名段继昌继昌字子新白水人自号适安居士喜作诗与华阴景伯仁相友善家甚贫而世间事皆不以挂口有以钱遗之者必尽送酒家名酒曰黄娇葢闗中人谓儿女为阿娇子新以酒比之故云一日天苦寒人有遗之酒者饮不尽而醉夜半忽惊起以衣衾覆酒缸僵卧榻上人为言酒自不冰先生将不为寒所病乎子新笑曰人病尚可酒病不可疗也其好饮如此临终辞乡里託以他适明日卧于党氏园亭大石上视之已逝矣伯仁弔之云适安居士旧知闻廓达灵根厌世纷辞罢亲朋便归去一筹今日又输君棃花一林轻素媚春光透骨浓熏百和香消得太真吹玉笛小庭人散月如霜一溪一溪流水走青蛇春在江边渔父家竹外寒梅看欲尽清香移入小桃花春早二首鱼儿水汎鸭头绿野马尘飞羊角风西崦山家篱落背杏梢初见一分红断冰销尽荻芽尖冻壠苏来白荠添㡬片野云飞不去晚风吹作雨纎纎读纪信传鹿走中原两虎争荥阳围解事堪惊当时拔剑论功者矢口何人説纪生附蒲城志金进士六人继昌其一曾任御史岳行甫行甫字仁老鄜州洛川人在闗中最有诗名泰和初有以仁老时病诗达之道陵者道陵大加赏异授以官不就士论高之旧所传沾泥栁絮燕衔去鎻月棃花鸎唤开本前人诗又苦无佳致世俗识真者少悞谓仁老所作乃閧传之曾见仁老诗百余篇佳句甚多续当就秦中好事家搜访之谢人惠二小漆冠规制新翻出杜郎最宜闺子夜烧香不争寳髻峩宫样自与霓裳配道装细拢翠鬟云易满浅衔牙栉月难藏水衡双寄非无意要买杨枝恼孟光立春日银线青丝翠椀堆争牛击鼓欲惊雷翻风鬬巧春头胜漉雪浮香腊尾盃迎暖梢梢金着栁逗寒叶叶粉飘梅不成一事人空老半百光阴又七回迂斋周驰驰字仲才济南人经学岀于醇德先生王广道赋学出于泰山李时亨至于党赵又其忘年友也资性古雅而以襟量见称大定中住太学屡以策论魁天下私试亦频中监元家素饶财乡人强以子弟从之学所得束脩皆散诸生之贫者贞祐之兵济南陷不肻降携二孙赴井死乡人葬之宅后之夀乐堂辽东人吴子英尝从仲才学能记其所着亚父撞玉斗赋及他文数篇箸诗矢束形何短筹分色尽红騈头斯効力失偶竟何功比数盘盂侧经营指掌中蒸豚挑项脔汤饼拌油葱正使遭馋口何尝废直躬上前如许借犹足沃渊衷㪪子勿以微才弃安危任不轻谁怜一片小能使四才平几案由吾正盘盂免尔倾何当遇夷坦沈黙更无营刘太常铎铎字文仲冀州枣强人承安五年进士元光二年入为太常博士正大初改兵部员外郎以武昌军节度副使致仕癸巳嵗病殁于京师自号栁溪先生有集传于家武成王着作序言文仲生未能言已识百余字及授学颕悟过人为人诚实少许可不徇流俗不慕荣利葢实录云子敏中字庭干亦学诗今居洛中三阳述怀蚁穴吾犹梦蜗庐此仅容一川青霭合半岭白云封地僻宜藏拙官闲足养慵只慙无补报潦倒不归农即事地与中州迥民余上古淳崃长深束渭路险曲通秦烟栁千家晓风花百里春一官如自择闲处着闲身渑池驿舎用范极之郎中韵惯从鞍马作生涯宿处依依认是家炉火相看衣袖暖盘飡未办驿厨譁淹留嵗月头如雪汨没风尘眼更花永夜如何得消遣新诗吟罢自煎茶春日翠微深处㡬人家风飏轻烟雨压沙寒勒野桃开较晚向阳才有两三花所见纶竿老子绿蓑衣细雨斜风一钓矶正是邻家社醅熟栁条穿得锦鳞归读李训郑注传二首谁教阉宦作权臣肃代优游到敬文三子谋疎谁不道洩机也合罪刘蕡棊医入侍本防猜偶失机权亦可哀陈窦至今佳传在莫从成败论人材御订全金诗増补中州集巻三十二御订全金诗增补中州集卷三十三钦定四库全书御订全金诗増补中州集巻三十三李扶风节节字正臣泾州人吕造榜进士以诗名闗中资性滑稽谈笑有味而临事以干局称歴威戎扶风令初名守节哀宗即位去守字哀宗知其名谓侍臣言吾不欲人避上一字李守节何故避之良久曰臣子敬君避之亦可正臣有诗云棓头打岀和籴米丁口签来自愿军读之则时政可知矣渔父举世从谁话独醒短蓑轻篛寄余生半篙春水世尘远一笛晚风山雨晴稚乳满船生事简鱼鰕到市利源轻旁人莫怪机心少曾与沧洲白鸟盟有感乱离何事最堪伤孝子陵前段氏庄铸铁作门贻鬼笑堆金齐斗买天亡春风草满藏书壁落日狐鸣打麦场惆怅贤郎一丘土过车腹痛独难忘刘勲勲字少宣本出洛阳元魏迁洛阳二十万家实云中故其父祖而上为云中人至少宣客居济南乐其风土遂占籍焉少日住太学与兄谯庭老俱有声塲屋间南渡后专于诗学往往为人所传其先世本衣冠家风流藴借都无科举气见于文字者亦然尝有诗云万里风沙怜病客㡬年刁斗厌寒更人怜直道违时好自喜闲身与世轻击筑漫流燕客泪佩兰谁识楚臣心济南云午风襟袖知秋早甲夜阑干得月多又云船行着色屏风里人在回文锦字中百和薰香风过处万盘珠落雨来时此类甚多少宣长于尺牍落笔皆有可观其乐府如暮鵶庭院春阴淡之句尤可喜也补归潜志刘勲少宣云中人初名讷字辩老与其兄汉老俱工诗幼随官居济南二十余载后南渡居陈数与余先子唱酬为人俊爽滑稽每樽爼间一谈一笑可喜科举连蹇竟不第年五十余陷阵死平生诗甚多大㮣尖新长于对属其上先人云南山有后传能赋北阙无人继敢言送余赴试云文章四海名父子孝友一门佳弟兄又赠王清卿云长拖酒债杜工部新有诗声侯校书赠马元章云曾着麻鞋见天子敢将道服衬朝衣又画马末云神物世间寻不见五陵春色草萋萋仲兄谯字庭老亦好古作诗不凡读张仲扬诗因题其上布衣一日见明君俄有诗名四海闻枫落吴江真好句不须多示郑参军偶作将军马跃五挝鼓客子车行三唱鸡白发书生无伎俩满窓红日醉如泥杜善甫乞炭笔口酸嘶解説穷寒炉随手变春红因君大笑涪翁拙费尽竒香得马通呈吕陈州唐卿警盗何烦鼓夜挝丽谯清昼巻高牙春回和气一千里雪与丰年十万家逋赋稍寛新得帖军书不至早休衙新年载酒须行乐次第东风遶郡花秋凉桃笙乘势献微凉纨扇无功送暑光老病不嫌风露冷莫教添作鬓边霜爱诗李道人嵩阳归隐图脱却儒冠已自闲更令家事勿相闗百钱便挂青藜杖不看先生纸上山元夜阴晦逐逐雕鞍趁画轮年芳乐事一番新芙蓉城暖东风夜杨栁楼深笑语春两鬓愁添新白雪十年梦到软红尘空庭不见梅花月寂寞春阴最恼人伤曹吉甫之死官职虽低首不低争教有志竟空赍向人指画将何语卧壁煳涂不解题小女遶牀犹戏剧老兵伏地亦悲啼春风系马庭前树只想东斋醉似泥同赵宜之赋棃花月雪树生香淡月边相媒相合鬬清妍空庭冷落秋千影虚度良宵亦可怜不寐酪奴作祟搅秋眠追咎前非四十年一夜虫声相计㑹倂催白髪到愁边戏郑秀才张老豆新频见饷郑家米凿不须赊客来粥熟吾能办要与齐奴鬬咄嗟春日粉蝶耽香梦正迷黄蜂和蜜计何痴小轩无事谁如我卧看杨花㸃砚池答仲和此身安处苦难寻常羡归鸦易满林望远真成广武叹得书空作洛生吟逢人放适村村酒感物悲哀嵗嵗心想得济南花正好抱城春水一篙深絶句车毂春雷震屋山马蹄乱雹响柴闗何时得箇茅庵子不在车尘马足间李澥澥字公渡相人少从王内翰子端学诗能行书工画山水就所长论之诗为长性寛缓笑谈有味居京师十五年日游贵人之门所至以上客延之善处世不为人所忌嫉雅有前辈典刑累举不第年六十余卒于通许陈留之间补归潜志李澥公渡相州人王黄华门生也自号六峰居士工诗及字画皆得法连蹇科场竟不第至六十余病终时人言公渡赋不如诗诗不如字字不如画兴定末与余同试开封中选公渡甚喜有诗呈余先子后云姓名偶脱孙山外文字幸为坡老知谁念三生李方叔欲将残喘寄鑪锤先子和答云瓶有储粮髩有丝蹉跎嵗晚坐书痴辋川画隐王摩诘锦里诗穷杜拾遗应举尚陪新进士主文多是旧相知春闱看决鱼龙阵未必尖锥胜钝锤士林相传以为笑谈漫书胸怀平日窓八达伎俩只今龟六藏唯有闲情如老菊寒花自信晚来香二老雪行图雪明万仞邺西山杖屦平生㡬往还满眼京尘空对画何时真似两翁闲祕书张监墨梅图眼中只有梅千树不挂世间蜂蝶花十载江南春梦断至今清影在君家灯下梅影丁年夜坐眼如鱼老矣而今不读书墻角短檠还有用瓦瓶相对一枝疎秦畧畧字简夫陵川人父事轲有诗名工作大字简夫少举进士不中即以诗为业诗尚雕刻而不欲见斧凿痕故颇有自得之趣悼亡一首高岀时辈殆荆公所谓看似寻常最竒崛成如容易却艰难者耶年六十七卒临终留诗云躯殻羇栖宅儿孙邂逅恩云山最佳处随意着诗魂简夫自号西溪老人有集行于世子彦容为黄冠师今在平阳拳秀峰平滑石之俗其俗资磨砻磊丑石之秀其秀在丑中正如古丈夫貎寝气质雄又如圣人心孔窍虚明通大都一拳许含蓄华与嵩大巧本如拙足见造化功好处元更多摹写不易工君其善调䕶抵击防儿童雪行匹马东来冰雪天苍山手冷堕吟鞭烟中髣髴闻鸡犬不觉人家到眼前鸟影过寒塘着眼分明莫作疑从来形影本同归不应水底青天上更有飞禽仰面飞悼亡自古生离足感伤争教死别便相忘荒陂何处坟三尺老眼他乡泪数行多事春风吹梦散无情寒月照更长还家恰是新寒食忍见堂空纸挂墻元日新厯从头数残冬与我违不知垂老至但觉拜人稀汲水泥融井看书暖入帏多情墻外栁新绿已依依赠赵宜之年时见君行路难喜于长安新得官日来见君邻妇哭惊似蓝田寻得玉爱官爱玉乐有涯爱君之诗无尽期古人骨冷不复作主张骚雅非君谁白髪临水时自照照我须与眉须眉何所似恰似纯白丝从兹一白后宁有再黑时譬如花落地不复还故枝殷勤语须眉听我自解诗幼小痴读书既壮多忧思自苦有冰蘗自润无膏脂劳生到今日汝白将何辞同希颜裕之赋乐真竹拂子觅箇龟毛抵死难直教击碎钓鱼竿世人不用生分别信手拈来总一般少室山卓剑峰神威洗尽世间讐电歇雷闲怒气収一柄太阿留少室却擎空掌华山头此身此身日日一箪贫贫里留残自在身独把笻枝行又立东风花栁不嗔人谷靡靡上党公府作谷靡靡青割将来强半粃急忙舂米送官仓只恐秋风马尘起官仓逺在荞麦山南梯直上青云间梯危一上八九里之字百折萦回环凭谁説向监仓使斛面莫教高一指请君沿路看担夫汗颗多于所担米麝香山麝逃风逺谷藏一山行过四山香脐堂自养千钧弩枉怨虞人鼻孔长赵洛道中柔青初散陇头桑村落人家布谷忙一段芜菁浑着角叶间犹有㡬花黄张琚琚字子玉河中人父铉字鼎臣大定中第进士仕至同知定国节度使事子玉刻意于诗五言其所长也如初至华夏云老雨梧桐夜孤灯蟋蟀秋客同州云秋风留客馆夜雨借僧氊诗人喜称道之至有张五字之目集号韦斋移河中耕战连年废吾知有此行条山犹在眼渭水若为情饱肉豺狼喜倾巢燕雀惊西楼今夜月愁絶是空城秋夜人与年华老愁兼节物双高风梧堕砌久雨竹侵窓客簟悲秋卧僧钟数夜撞更堪衰鬓影萧飒照寒釭马编修天来天来字云章人止谓之元章介休人黄裳榜经义进士博学多技能画入神品百年以来无出其右者屏山常言天下辩士有三王仲泽马元章纯甫其一也元章住太学十九年贫苦之极人所不能堪然其谈笑自若也大安初调颍州司候灵壁簿召为国史院编修官正大九年病殁于京师年六十一刘绍宣有赠诗云波澜口颊谈𤣥驶土木形骸与世违畴昔麻鞋见天子只今道服胜朝衣葢实录也元章多作诗欲别出卢仝马异之外又多用俳体作讥刺语如云木偶衣冠休吓我瓦伶口颊欲谩谁啮骨取肥屠肆狗哺糟得醉酒家猪如此之类不得不谓之乏中和之气至其赋丹霞下寺竹云人天解种不秋草欲界独为无色花雪云夜来窓外浑疑月今日墻头不见山末云先生睡起骑驴看太素一游非世间龙门云白含云窦雪青补石门天则知诗者亦当以功掩过耳补归潜志马天来元章太原人擢第与雷希颜宋飞卿同年为人诡怪好异又喜为惊世骇俗之行人莫测焉南渡为史院编修官不事修饰麻绦草履沈浮闾里殊无朝士风杂学通太𤣥数又善绘画及塑像虽居官辄为人塑画入神颇善李屏山当屏山殁为写真且题以赞皆怪语末曰若到黄泉见鲁仲连蔺相如道余传示其狂诞如此后以病终山中青林寂寂鸟闗闗画出风烟落照间脱却草鞋临水坐野云分我一边闲附画史㑹要马天来能画作小竹石潇洒可喜又云汉云卿天来弟皆善画张内翰本本字敏之观津人贞祐二年进士工于大篆及八分四十嵗后学诗诗殊有古意正大九年以翰林学士从曹王出质客居燕京长春宫将十年后游济南病卒得王子正书晨鹊何处来飞鸣向前除故人在天涯遗我尺素书为言长相思梦寐同所居所居亦靡他上论揖让初觉来独怆然淡月留太虚蹇予临末路世味皆泊如一学未敢辍尚念客气鉏切磋与琢磨正恐朋友疎自从吾子东门乏长者车发挥天人奥大辩孰起予丹阳何高明吾子昔所庐南轩拂翠筠北潭照红蕖蝗害非不虐子食岂无余滦江固自佳何堪曵长裾春风旦夕至归哉莫踟蹰寄弟离离丘壠田郁郁霜露思相隔二十年旦暮一何悲中途涉万里天幸复来归宴安此怀居愧彼神与祇叔兮孝且友见义能不疑上念先茔孤亦悯乃兄痴䕶䘮营大葬勤苦我所知昨朝尺书来殷勤咸及兹灯下展转读涕泪沾裳衣父祔失临穴子焉庸我为我非羽毛寄饱食㝠然飞田居有素怀行当事畬菑与子奉遗祀没身以为期梁都运斗南新居落成购材燕市中作室何翘翘老手为拮据百日不敢骄室成仅容膝勃谿益无聊云胡写予怀惟是风雨宵先生名大夫黼衣华四朝枫堂接桂室燕处俱逍遥新筑诚𤨏兮贫饮称一瓢居之不自陋无乃壮志消孰知君子心一念恒万朝滔滔宁我盈凛凛不我凋处乐及处约所以长嚣嚣里社来落成贱子亦见招盘餐无兼味至乐等闻韶我独何人斯永惟德音昭日居及月诸维此心摇摇中秋雨夕呈君美怪得秋云不肯晴天公为惜此杯倾无边清景闗人意多事西风送雨声桂树婆娑辜胜赏桐枝㸃滴厌残更殷勤朝镜休重揽白发星星又㡬茎九日月中对菊同禧伯郎中赋六首花上清光花下阴素娥惜此万黄金一杯寒露三更后谁信幽人更苦心九日余香伴月明一觞亦足畅幽情青楼夜半琵琶语不説人间有此清子山牢落去江南赋主悲哀尚一堪只恐秋天闻亦苦併催红雨下霜巖病魂招得未浑全瞑倚秋屏岂是禅一梦忽成霜蝶去草深三迳若为眠牢落斯文念贾生精神琱琢坐寒更一书草就浑衣卧恨杀东方不肯明龙山戏马赏秋光多少新诗入锦囊磨灭英雄岂胜数千年依旧一花香附甘水仙源录讷菴张先生讳本字敏之观津人幼年与真常李真人为同舎生初真常之入道也先生以嗣续归之既知牢不可夺乃各言所志而诀贞祐二年先生中词赋高第平生工于大篆及八分作诗殊有古意正大九年以翰林学士使北见留遂隐于黄冠居燕京长春宫申编修万全万全字百胜高平人兄无夷字百福崇庆二年进士百胜少有声太学中贞祐二年乙科调福昌簿不赴隐居卢氏山中以读书为业作诗有静功然不多见也正大中召为史馆编修从行省庆山南征道中有诗云回首秋风谢敝庐﨑岖又复逐戎车人生行止元无定一苇江湖纵所如不数日溺水死人以为䜟云补归潜志申编修万全字百胜高平人与其兄无夷百福俱擢第百胜为人沈重不妄交好经学勤勤君子儒也尝为郑县令爱民慎狱不为赫誉邑民便之后召入史馆俄摄监察御史应奉翰林居京师朝归闭门讲诵不出覩时事不惬意毎欲以母老归未果也正大末为南伐行台辟掌书檄至淮上大雨宵行溺水死士论惜之赵闲闲为文以祭哀甚初百胜在太学与雷丈希颜及余先君同舎相善先君尝称其为人后入朝先君已下世余因得从为文亦典雅有体病中遣怀浪走天涯嵗月侵病中犹作越人吟野麋本自便丰草倦鸟宁当忘故林画像功名元有命乞墦富贵果何心㡬时真脱尘嚣累巖穴寻居不厌深和陈舜俞诗閙里那容更出头石田茅屋唤归休杜门便与诗书老过隙从教嵗月流盘木见容良自媿错刀相赠若为酬酌君安得如川酒醉眼蚍蜉万户侯崔遵遵字怀祖北燕人父建昌字曼卿大定二十五年进士仕至同知武安军节度使事怀祖事继母孝与人交有终始迟重少语未尝及人短长少日在太学有赋声南渡后不就举选居崧山二十年课僮仆治生生理亦粗给前辈如赵吏部子文张左丞信甫冯亳州叔献咸怀祖丈人行皆兴之诗酒相往来怀祖喜賔客有藴借从容文雅使人久与之处而不厌也尝有宿少林诗云青山已有十年旧小雪又为三日留其他往往称是送裕之官邓下兼简仲泽青灯别酒夜沈沈力负相思自不任闲里更谁留我醉兴来无复伴君吟一枝仙桂知难拟千顷黄陂未厌深为向荆州王粲道安排佳境约相寻和裕之二首行李西来便得君相从回首七经春君方备悉原思病我亦私怜仲父贫底事却成今日别枯肠难着此愁新鸢肩火色真将验马虎何劳更问辛不幸还能作幸民十年同醉颍川春酒船载我虽堪老仕路有时或为贫少室山人三日恶夷门纸价一畨新益知哀乐中年事未唱骊歌鼻已辛王主簿革革字德新一名着临潢人以荫补官碌碌筦库余三十年正大中以六赴廷试赐出身调宜君簿为人有藴借善谈笑密公与之唱酬相得甚欢初在太原作诗有赤心遭白眼笑面得嗔拳之句公甚爱之有诗寄之云栁塘云观千钟酒笑面嗔拳五字诗葢志此也及第后呈同年云孤身去国五千里一第迟人四十年大为闲闲所称德新交游满天下独许钦叔与予为莫逆云年七十八终于云中寄答刘京叔十年相望惜暌违惊见兰章堕客扉郑子已闻畊有谷荣公谁念老无衣水浮落日流无尽山碍行云断不飞千古神州亦吾土㡬时同采北山薇卫承庆承庆字昌叔襄城人父文仲承安中进士以孝友淳直称于乡里官至文登令年七十余卒临终沐浴易衣冠与家人诀怡然安坐诵东坡赤壁乐府又歌人间如梦以下二句歌阕而逝昌叔资沖澹有父风及识路宣叔王逸賔文伯起故其诗似之感兴十日不岀门岀门春已好竝山花更多十里红未了朝看花尚妍暮看花又老蔫红堕危枝余香寄芳草人生秪如此百年疾过鸟安得脱尘寰游戏万物表御订全金诗增补中州集巻三十三御订全金诗增补中州集卷三十四钦定四库全书御订全金诗增补中州集巻三十四刘昂霄昂霄字景元别字季房陵川人父俞字彬叔明昌二年进士仕为承发司管勾泰和中予识景元于太原人有言是家读广记半月能背诵者子未之许也戏取市人日厯鳞杂米盐者令读之一过目无脱遗大率景元之学无所不闚六经百氏外世谱官制与兵家所以成败者为最详为人细瘦似不能胜衣好横策危坐掉头吟讽幅巾奋袖谈辞如云四座耸听噤不得语故评者谓承平以来王汤臣论人物李之纯𤣥谈号称独步景元则兼衆人之所独愈叩而愈无穷不知去古谈士为逺近余子不论也尝用门资叙调庆阳军器库使不就诸公方荐试宏辞而景元病不起矣临终梦赋山泉云带云萦远涧和月到疎林又云万里冯唐老中年贾𫝊归未㡬下世年三十七补归潜志刘昂霄景元陵川人博学能文从屏山游又与雷希颜辛敬之元裕之善尝由任子入官已而隐居洛西山水之间踰三十病卒其诗有云嵗月消磨诗句里河山浮动酒杯中迢迢万里干坤眼凛凛千年草木风元裕之尝称之余恨未之识也中秋日同辛敬之魏邦彦马伯善麻信之元裕之燕集三乡光武庙诸君有诗昂霄亦继作积甲原头汉閟宫登临还喜故人同迢迢万里干坤眼凛凛千年草木风嵗月消磨诗句里河山浮动酒杯中极知胜日须轰醉直待银盘上海东赵村晚望放眼东原上风烟接渺茫林疎岀村落野迥散牛羊天地浮元气山河半夕阳登高一长啸未觉阮生狂送裕之往洛阳兼简孙伯英洛水嵩山夀乐堂毎从热恼得清凉竹牀石枕应无恙尚可分风供十方题裕之家山图万里神州刦火余九原夷甫有余辜作诗为报元夫子莫倚家山在画图同敬之裕之游水谷分韵赋诗得荷风送香气五字招提有胜践日暮一经过何物媚游人微风动池荷寻幽意自惬况与佳人同俗物不到眼谈笑来天风敲门看修竹重理旧年梦上山复下山清风管迎送寒泉漱云根湛然涵镜光谁知一滴味中有曹溪香迂辛与臞元得句尤有味頽垣敛暝色深竹贮秋气寄申百胜三首直气南山相与高争教尘土涴青袍征科颇似曾料理差胜叅军作马曹执版那能拜下风世间礼数困英雄狂歌醉舞人谁识憔悴通泉郭代公连昌能隔㡬牛鸣不见令人鄙吝生乘兴时思一相访剧谈豪饮见真情游五渡谷南山如碧环缺处苍崖开当年造物手办此何神哉睥睨倚天壁千古封莓苔源源万斛泉飞出重山来白龙三百丈行处鸣春雷巨石若栋宇磊砢相推排跳波与溅沫余怒犹喧豗我来值杪秋万壑风声哀黄花杂红树锦绣纷巖隈竒胜夙所贪欲去仍裴徊题诗还自笑媿我非仙材附元好问刘景元墓铭景元年十六七许时其先人朝请君官四方景元留学陵川已能自树立如成人老师宿学多称道之而朝请君独未知也及罢官归行视景元所舎见其架上书散乱无部帙意不怿因问读书有后先汝宁乱读耶漫取一书试之则随问随答无所忘失朝请君始大惊抚其背曰及吾未老当见汝耸壑昂霄时耳乃名之昂霄字景元别字季房泰和中予初识景元于太原其与人交不立崖岸洞见心肺世间机械皆不知有之河东梁仲经浑源雷希颜王官麻信之皆海内名士交久而无间言人以此多之至其善恶太明黒白太分则亦坐是而穷也初举进士不中以廕补官调监庆阳军器库非其好也诸公期以明年荐试辞科而景元病不起矣正大乙酉夏予自京师来哭其墓太夫人谓好问言吾儿有当世志今欎欎死矣子与之游最为知己当为作铭无使埋没也好问泣且拜曰铭吾兄者莫好问为宜乃作铭景元陵川人自言系岀楚元王交祖讳溥不仕朝请君讳俞第进士官至管勾承发司太夫人上党宋氏封彭城县君妻永宁李氏子男一人名庸女一人尚幼以元光一年六月十三日春秋三十有八终于永宁之寓居权殡郭西南一里将以某年月日举二世之柩归葬陵川之先茔铭曰深心而文洩人天和声光一流有物禁诃君起太行学自为家元精当中散为雯华有发其谈泻江倾河坦其正途不涉诞夸有喙三尺有书五车噤不得施万古长嗟望君天门奉璋峩峩蓬蒿一丘窘此涧阿天乎天乎命也奈何田紫芝紫芝字德秀沧州人父济以荫为部掾德秀少孤养于外家定襄赵氏故多居于忻年十三外祖广宁治中命赋丽华引语意警絶人谓李长吉复生资性颕悟一览万言年二十读经传子史㡬徧为人疎俊而以藴借见称与同郡王元卿齐名贞祐初避兵台山仓卒为游骑所驰遇害时年二十四士论惜之夜雨寄元敏之昆弟醉梦萧森蝶翅轻一灯无语梦边明虚檐急雨三江浪老木高风万马兵枕簟先秋失残暑湖山彻晓看新晴对牀曾有诗来否为问韦家好弟兄乱后登凌云台愁思纷纷不易裁凌云台上独徘徊乱鸦背着斜阳去寒鴈带将秋色来破屋无烟空碎瓦新坟经雨已苍苔天翻地覆亲曾见信得昆明有刦灰冥鸿亭下第后作眼底功名一物无飞扬跋扈竟何如青云岐路多辛苦頼得皇家结网疎附续夷坚志紫芝字德秀沧州人其父济为部掾娶定襄赵氏生德秀于中都生数月隣李媪见之潸然岀涕人问之媪曰老妇一儿子生二十五嵗在太学有声以去年亡是儿极相肖也吾儿死时老妇啮其面破此儿面疮口痕宛然可以证前身矣德秀幼孤养于外家多居于忻六七嵗知属文一览万言十三赋丽华引诗意惊人有李长吉风调十六与予游从曾大雨后有一诗见示云云予兄敏之私谓予言诗首二句非鬼语乎吾谓其非夀者相也果以弱冠下世云王万钟万钟字元卿秀容人父甫字用之通经史淳质有儒行亦以知医见称兄万石字器玉住太学有赋声用之妻死不更娶二子俱无家室井臼之事率亲为之贫居陋巷中破屋萧然不蔽风雨而絃诵之声不絶也元卿少有逸才读书有后先不欲速成诗文闲适似其为人客至清谈终日人不敢以俗事凂之与同郡田德秀齐名号王田评者谓规制宏博王不及田而潇洒无尘土气田亦非王比也元卿尝有诗寄予闗中云千里吕安思叔夜二年社燕伴秋鸿赋梅花云汉宫月下三千额好在春风一抹痕哭吾兄敏之云兰迳水流三月暮桂林风落一枝春古诗尤萧散有自得之趣兵火中皆亡失之矣初用之闻北兵入塞即以吾州为不可守去之太原五年不敢归贞祐二年州破死者十余万人而用之亦以是日病殁于太原较其时皆三月三日已时也人谓用之先见固可称然生死定数亦自不能免云元卿父殁之后与其兄居于平晋之金城里明年兵复至兄被害元卿欲収葬之时游骑充斥亲旧劝勿往元卿持不可曰兄死不収留此身欲何用耶流涕而去寻亦被祸时人甚哀惜之元卿长予一月死时年二十七矣春宵风尖月细春犹浅酒冷灯昬夜向深人在西轩愁不寐十年闲事总经心元氏桂轩为敏之赋帘卷堂前桂子凉一轩灯火夜初长月中春好元无价天上风来别有香棠棣一家同映秀词林百世继余芳闲花野草空无数掩尽人间独擅塲江村风雨图秋风槭槭澹林晖烟霭昬昬失翠微一段莼鲈江上兴蓬窓岑寂梦魂飞雷琯琯字伯威坊州人以荐书从事史馆调八作司使博学能文时辈少有及者幷州人李汾与伯威同在史馆以高蹇得罪伯威作诗送之颇讥翰林诸人不能少忍至与一书生相角逐使之狼狈而去有郎君未足留商隐官长从教骂广文之句又云明日春风一杯酒与君同酹信陵坟人甚称之补归潜志雷琯伯威坊州人父秀实亦名进士伯威博学能文作诗典雅有佳句时辈称之初余过阳夏闻其名及一见倾倒欢甚后伯威赴葬余先子淮阳为诔文雅澹可喜余以示雷翰林竒之已而以家贫母老为国史院书写秩满为八作使乱后南奔道为兵士所杀年未四十哀哉伯威为人议论刻深然于文字甚工细每酒酣谈説今古莫能穷又欲取竒异功名自喜亦不羁之士也信陵馆酒间二首闲过信陵饮有怀信陵君君去日已远谁怜抱闗人径擕一壶酒往酹公子坟坟科久已平墓木㡬为薪泉扉鎻长夜千载不复晨昔与贤俊游今为狐兎隣豪贵竟安在念之心纷纭有生㑹归尽但恐后无闻此意不可必且醉梁园春维昔有迂叟树桐彼高冈殷勤为封植遂欲栖鳯凰桐生日已长鳯来殊未央维鳯览德辉非时讵来翔枝榦枯以死志愿终莫偿忆在西周初飞下岐之阳徘徊不能去和鸣声锵锵文王既已没千载徽音亡咄尔叟何为而欲发其光空令枯株上日晏啼鹙鸧客有自闗辅来言秦民之东徙者余数十万口携持负戴络绎山谷间昼飡无糗糒夕休无室庐饥羸暴露濵死无㡬间有为秦声写去国之情者其始则歴亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉扶桑西距若华东尽在天王职贡中一自秦原有烽火年年选将戍河潼春明门前灞水濵年年此地送行频今年送客不复返巻土东来避战尘尽室东行且未归临行重自鎻门扉为语画梁双燕子春来秋去傍谁飞灞水河边杨栁春柔条折尽为行人只愁落日悲笳里吹断东风不到秦累累老稚自相携侧耳西风听马嘶百死才能到闗下仰看犹似上天梯上得闗来似得生闗头行客唱歌行虚巖逺壑低相应转见离乡去国情前歌未停后迭唿歌词激烈声呜呜天下可能无健者不挽天河洗八区折来灞水桥边栁尽向商于道上栽明年三月花如雪㑹有好风吹汝回行人十歩九盘桓巖壑萦回行路难忽到商颜最高处一时挥泪望长安西来迁客莫回首一望令人一断魂正使长安近于日烟尘满目北风昬阳夏怀古短衣匹马西北来十年去国随风埃解鞍唿酒歌一曲玉鞭倒捉敲金罍君不见项王台昔时崔嵬今已頽秋风萧瑟吹草莱又不见汉王城昔时岧嶤今已平寒烟寂寞啼鼯猩牧童擡头学楚声野老扶犁城上耕耕势不断楚声哀行人欲去还徘徊刘项英雄安在哉人间俯仰易陈迹闲身健在须衔杯龙德宫紫箫吹断綵云归十二楼空尽玉梯綵仗竟无金母降仙裾犹忆化人携千年洛宛铜驼怨万里坤维杜宇啼莫倚危阑供极目斜阳更在露盘西南国南国春生江水肥乌樯风扇锦帆归吴儿日暮棹歌发惊起鸳鸯相背飞古意四首美人伤独宿窈窕春闺深素手巻翠被当牕调玉琴危絃奏苦调清歌抗哀音絃絶歌复咽起作薄命吟妾如朱槿花含英愁晏阴郎如青铜镜照面不照心不怨不照心但惜飞光沈且留连理枕莫卷合欢衾傥君回余辉欢盟尚可寻对酒不能饮抚剑自度曲一唱行路难歌与泪相续朝为杨朱泣暮作阮籍哭古道尽荆棘新蹊苦薋菉曲行违吾心直行伤我足曲直无适从昂头羡鸿鹄绵绵兎丝草濯濯柽树枝结根偶相值引蔓纒绵之春风一披拂柯叶含荣滋弱质附美荫百龄誓不违清商忽用事霜飇飒已凄岂意百尺条同此寸草萎委蔓失所託憔悴徒伤悲知君无嵗寒何用相因依贤王悲坠屦贤妇念遗簪重在不忘故微物何所钦嗟我昔游友云路扬徽音讵念宿昔好弃掷各飞沈昔如胶投漆今如辰与参桃李虽成蹊谅无松柏心王亳州賔賔字德卿亳社人贞祐二年进士由虹县令入为尚书省令史壬辰京城受围亳州为单父军杨春所据春以事岀德卿与故谯县尉王进反正朝廷授进集庆军节度使德卿同知使事明年夏六月车驾幸蔡道岀于亳德卿逆谒上与语慰劳者久之诏行六部尚书事仍赐世爵后数日部曲崔七辈以军食不给送欵执德卿与副使吕钧往市中钧且行且拜泣涕不休德卿毅然无所屈大唿曰但杀但杀不能从汝也是日遇害德卿学诗甚力故所得亦多如风生传令箭星落受降城烟外暮钟催倦马林间残照聚归鸦仓小军争米邨荒虎食牛又赠刚上人云楞严读罢炉烟冷澹坐山堂閲世人言怀云功名不到书生手坐抚吴钩惜壮图题马丘寺壁云落叶拥窓僧入静孤灯穿屋客吟秋人甚称之补归潜志王賔德卿亳州人擢第为虹令有声入为省掾坐事罢遭乱还乡㑹兵变賔起率衆据城后属金朝已而见杀为人诙谐轻脱嗜酒无威仪诗颇工有上先子云致君有道莫如律敢谏不行犹得名卫真道中毳袍落托又西征陌上东风小雪晴草色唤回原燎黑冰澌消入水痕清年华荏苒心情减边事仓皇梦寐惊早晚涡南传吉语一犁烟雨趣春耕舟中河伯夸秋涨舟人健晚凉舻声摇落月山气郁苍苍除夜落托功名挽不前围炉兀坐夜萧然腊残画角东风里春到梅花小雪边守得嵗来慵揽镜送将穷去自装船平明㸃检人间事只有诗魔似去年李夷夷字子迁后改名倵宛丘人苦于作诗赋古镜云盘盘古皇州梦断繁华歇一鞭春事忙耕岀陇头月土蚀背花昬蹄涔骇龙蹲须髯怒欲张缩手不敢扪又云夀光閲人多曾有此客否钦叔诸人甚爱之补归潜志李夷子迁后名倵字秀武陈郡人岀于兵家能刻苦为学喜读史书究古今成败治乱尤喜武事习兵法击剑驰射有志于功名累举词赋不中改试经义复不售后将弃二科以武举进身无何城陷死年四十二子迁为人介特自守不羣然尚气使酒刚甚平居循谨惟恐伤人既醉虽王公大人嫚骂不恤为文尚竒澁喜唐人作诗尤劲壮多竒语然不为乡里所知贞祐末先子为陈幕一见喜之为延誉诸公间后为麻知㡬雷希颜所重东方后进皆推以为魁若侯季书王飞伯杜仲梁曹通甫辈皆以兄事与余最深子迁既死余尝为哀词道其为人之详平生诗不甚多不如意辄毁去尝赋古镜诸公称之其诗曰盘盘古皇州梦断繁华歇一鞭春事忙耕岀壠头月土蚀背花昬蹄涔骇龙蹲须髯怒欲张缩手不敢扪星环紫极位篆列清用文细看十三字墓志冥漠君夀堂鏁菱花何曾见朝霞榛烟夕霏时㡬㸃拂双鸦神物汚难久一日落吾手夀光閲人多曽有此客不呵呵吾戏云雅志踵先民镜里春风面泉下今日尘九原不可作哲弟师有若摩挲一面铜便有亲炙乐又弔张伯玉云匣内青蛇亦悲吼竟凭谁识抉云材赠国医张子和禁籞喧喧以字行麄工往往笑狂生天将借手开金匮云本无心到玉京歌啸动成千日醉留连翻厌五侯鲭祝君莫触曹瞒怒世上青黏要指名古剑古树崖摧隂雨天忽惊神物茁蒲然蛇吞元气蛰千载龙逐奔霆脱九泉馗首未归豪馘里铗歌聊发慨弹边物犹屡岀为时用抚匣潸然惜壮年书渊明传后南渡龙孙角秃颠不甘横毙寄奴弦一襟义气麾周粟满简清风削宋年雪径低徊松落落霜篱健羡菊鲜鲜时屯谧辈轻頽节颜厚吾家草木贤郭邦彦邦彦字平叔本鄠县人侨居阳翟遂占籍焉兴定五年进士调永城簿以退让见称生世不幸处于顽嚚傲三者之间郁郁不自聊年未四十而死寄庵先生爱其诗甚嗟惜之秋夜闻弹箜篌露重花香飘不逺风微梧叶落无声倡楼何处教新曲夜静月高弦索鸣村行三首枣花初落路尘香燕掠麻池乍颉顽一片云阴遮十顷卖𤓰棚下午风凉芹叶芦花岸两边钓溪石畔落孤鸢小畦引入平流水麻秆森森已拍肩豆叶芃芃麻叶光植禾得雨又催黄田家乐事谁真得牧子行歌醉叟狂酒醒少年骄气总消磨万事纷纭梦里过三载自持荤食戒一心还被性宗魔凌烟阁上荣名好聚窟洲边乐事多今日酒酣都忘却乱吟俳语作狂歌读毛诗含气有喜怒触物无不鸣天机泄鸟迹文字从此生谁言土苇器声合天地清朴坏牺氏瑟巧露娲皇笙末流不可障声律随合幷徧读萧氏选不见真性情怨刺杂讥骂名曰离骚经颂美献谄谀是谓之罘铭诗道初不然自是时代更秦火烧不死此物如有灵至今三百篇殷殷金石声汉儒各名家辩口剧分争康成独麾戈诸儒约连衡祭酒最后岀千古老成精我欲读尔雅不辨螯蟹名尚怜沈谢辈满箧月露形孔徒凡㡬人入室无长卿三子论性命举世为讥评白首草太𤣥才得覆酱罂不如匡鼎说愈笑人愈听御订全金诗増补中州集巻三十四御订全金诗增补中州集卷三十五钦定四库全书御订全金诗増补中州集巻三十五史学学字学优延安人兄才字才长住太学有声学优正大中省试第一人释褐舞阳簿辟卢氏令卒官妻李氏国初河南尹成之孙女小诗殊有思致学优尝客京师有所眷久而不归李作诗寄之云百年风树底垂泪到君前学优得诗即日命驾补归潜志史学学优延安人昆弟三人兄才长亦知名学优之学长于史传地理工诗絶句殊妙年五十擢南省魁后中廷试得主武阳簿颇有政声再倅卢氏令病卒兴定末与余同试于廷始识之中夜棘围谈至旦后先子令叶学优复来游先子殁学优寄挽诗未㡬亦下世有诗数百首陪陈彦文谒筠泉荣上人强随禅客到西禅竹柏团青荫石泉一首小诗吟不就闲情元在落花边宫词宝带香褠水府仙黄旂彩扇九龙船薰风十里瑶华岛一𣲖歌声唱采莲黙翁溪山横幅五云雏鳯下辽天来作金鸾翰墨仙诗酒偿残莺馆债简书薰破鹿门禅自怜嵗月尘中老尽揽溪山笔底传短草疎林秋一幅典刑人物记当年李道人崧阳归隐图石壁城头夜斩闗软红尘底晓催班道人一笑那知许门外清溪屋上山晚梅孤根春半恰春回刚逐夭桃艳杏开蝶子蜂儿应有语东风元不为渠来七夕箱牛回驭锦机闲天上悲欢亦梦间月下并肩人不见萧萧风叶满骊山醉后观鱼暂觉心差乐化蝶元来梦亦忙得似醉中都放下春风自与百花香过太室三辅祥开表圣期三唿天寿与天齐殿栖碧瓦仍唐制洞鎻苍苔失汉题玉柱已闻安庙祏剑锋重为剪撑黎升中剰有辞臣赋满望鸾旂鳯葢西附续夷坚志河中李钦叔初生其父之才作汤饼局有相者为史学优言君后当擢第但当岀此儿子门下为太晚耳学优雅以才名自负不以相者之言为然其后钦叔二十三省元赐第中廷试策宏词科除应奉翰林文字两预主贡学优竟岀其门云侯册册字君泽以门资仕与杜仲梁张仲经刘京叔游用是得名尝作乐府云玉堦春草伤心碧锦瑟华年过眼空又云千金买断青楼月烂醉桃花扇影风人多爱之壬辰嵗病京师围中作词云回首鳯凰城下路人不见月茫茫明日君泽死其后京城亦丘墟矣补归潜志侯册季书先字君泽中山人不喜学鬬鸡走狗雄乡里南渡后慨然有为学心与一时名士游尽絶少年事喜作诗刻苦自喜自汉魏六朝唐宋人诸集无不研究初为李子迁所知荐于余先子亦喜之王飞伯负其材素少许可一见季书诗即加敬为人任侠尚气然修谨无过失与余交最深久居南顿家甚贫遇朋友倾所有共乐天兴改元陈乱失妻独走大梁诣余㑹疾作数月死诸朋友为买棺葬西城余为志其墓刻石平生诗甚多同王飞伯唱和南顿同余唱和梁园又喜效西崑体甚有得其弔一贵人云歌飜薤露刍灵逺门掩秋风甲第深又云峰前雨送闺中梦楼上云凝扇底歌又明月花楼闲玉鳯秋风桂漏戛铜龙又九疑湘瑟悲龙竹子夜秦箫引鳯楼又幽鸟弄音花覆地断虹沉影水明河又咏雨云势侵书帙缃芸润声入帘旌蜡炬清又和飞伯云世事催人南去早梦魂失路北归迟置之唐人集中谁复疑其非也寒食交游零落叶辞柯嵗月峥嵘马注坡燕子不来寒食过满城风雨落红多醉中烂醉归来驴失脚破靴指天冠倒卓起来白眼望青天狂气峥嵘无处着陶潜止酒意有在餔糟啜醨良未害君看谢奕对桓温得失老兵何足怪螟蛉蜾嬴待二豪饮中宁有山家涛平明径访陈惊座相对春风把蟹螯学古体桐风吹月乌啼井蟾波湿露沈云影素丝牵玉转泉华美人睡觉燕支冷银钩挂帘北窓晓翠鬟临镜双鸾小黄衫少年望不来寂寂庭堦满春草昨朝昨朝已作春归辞今日还成送客诗客子春光俱不见落花寂寂闭门时楚宫离宫楼阁与天通暮雨朝云入梦中回首旧时歌舞地女萝山鬼泣秋风王元粹元粹字子正初名元亮后止名粹平州人系岀辽世衣冠家年十八九作诗便有高趣性习专固世事不以累其业故时辈无能当之者正大末用门资叙为南阳酒官遭乱流寓襄阳襄阳破只身北归寄食燕中遂为黄冠师有十月风霜侵病骨数家针线补残衣之句亲旧有怜其孤苦欲为之更娶者子正业已高举主太极道院竟不能自返年四十余癸夘九月病卒诗人淄川杨叔能挽之云匹妇主中馈虽贫生理存五言造平淡只影卧黄昬漫下陈蕃榻虚沾文举罇北平家世絶衔恨入荒原从弟郁亦攻诗方之其兄葢商周矣春日春日何惨惨春云何阴阴桃李都未花况乃余寒侵久在城市居而无人见寻读易了一编静见天地心贫士寡徒侣古来非独今临高客子临高秋思生碧山无际暮云横但看八月草木落未见中原尘坌清流景暗徂人易老故园何在梦频惊罇中有物同谁尽正要相看醉胆倾叶县赠李长源相见各异县嵗暮风霜清三日同眠食深见故人情借问何所歴大梁与秦京悠悠川途永冉冉嵗月倾子当东北驰予亦西南征人事相羇束何时当合并聊斟昆阳酒为浇胸次平岀处固难必勉哉崇令名送李文起令鄜城好去鄜城宰当途有荐章长才试县邑嘉政寄循良逺路连秋草征衫带夕阳济时公等在吾欲汎沧浪九日凭高一望客心伤风景萧条是楚乡飞鴈欲归何处去幽花还似昔年芳诗因感物聊成咏酒为随人强举觞十载蹉跎身事晚毎逢佳节转凄凉寿李长源匹马短衣看此行看君谁信是书生听诗未觉秦川逺倚剑长怀晋水清一饭见哀韩信耻千金为寿鲁连轻壮年休洒新亭泪且为江山灌巨觥旅次旅次浑无定生涯亦漫劳病求方士药寒忆故人袍避俗惟黄巻忘忧但浊醪柴门多落叶昨夜朔风高西山避乱三首苍山多回互四望令人迷过午日已暖残雪融为泥路滑不可进弱葛愁攀跻老幼委沟壑不如犬与鸡嗷嗷同行子手中各有携汲涧为饮食架木为巖栖夜半三四惊翁媪禁儿啼念我长病母乱离隔东西野宿不得晓飞霜沾敝袍空山凝寒色天边星月高忆昨离鄂城数家同遁逃穿林恐相失前后闻唿号避乱但欲逺焉知登顿劳俯临万仞壑性命轻鸿毛青青道边麦知是谁家田山田固已薄榛石复相连旁有破茅屋日入不见烟借问旧居者闻乱已西迁平生苦沦薄对此增慨然甲兵暗宇宙谁能安一㕓愁忧无从诉仰面视苍天伐木南涧底双鹿过我前还鄂城旧居南风兵尘远病客返旧居入门顾四壁书籍亦无余数口共嗷嗷日事将何如屋破未暇葺草满须当锄昔去季冬末今来孟夏初深媿资用絶时时烦里闾经废宅谁家住宅北山隈乱后逋人尚未回惆怅门前是官道临风一树杏花开登鄂城寺楼乱后行藏岂自由此身虽在病兼忧一杯徒积黄泉恨四壁难为白日谋数极干坤见中否迹随丘壑恐长休可怜海内干戈满独对江山倚寺楼八月二十三日夜走西山妇病不能进儿啼不肯行苍茫荒野外北风鼓鼙声老幼夜中逃失路入榛荆月岀天欲曙山头峰火明邓卒一战溃敌势遂纵横昨朝使帖下主将亦还营嗷嗷二十载何时见昇平我生值世乱世乱难为生哭李长源十月西来始哭君山中何处有孤坟以才见杀人皆惜忤物能全我未闻李白歌诗堪应诏陈琳草檄偶从军穷途无地酬知己㑹待昇平辑旧文襄阳七絶句江雨初晴江涨发凉风吹水波浪开日暮津头闻打鼓越商巴贾卸船来街头鱼米近颇贵缩项长腰最可珍江东莼鲈亦何好能令张翰称达人近值䘮乱弃中原南来亦复着南冠吾家旧井岘山畔野老漫作北人看襄阳城府自古雄千甍万瓦当晴空短衣少年何处客相邀一醉楚楼中城东大堤堤上头何处女郎同岀游紫葢留连不归去唱歌日暮傍汀洲江上小儿夸善没一日入水知㡬回汝曹未有机心在缘底鸥鸟不飞来叹息耆旧不复见欲问土风谁为陈羊公遗碑武侯庙江边酒家説向人武侯庙武侯祠庙南山曲苔满荒碑不堪读客子登临又一时秋色苍苍入乔木天下不可无竒材千年精爽安在哉孤吟徘徊不忍去寒日欲下悲风来万里万里江山动楚吟异乡风物长年心孤身转觉干坤窄往事空惊嵗月深木落高城初过鴈霜飞幽馆夜闻砧蹉跎未遂东游计醉后悲歌泪满襟醉后云自无依鹤自孤此生谁信有穷途干戈二十年来客留得残骸傍酒垆丹阳仙人楼居避蒸湿东楼缥缈羣仙集风吹高柏影在衣忽惊满座蛟龙入日晚留连共一觞归来如梦海生桑片云送雨山头黑傍水低飞燕子忙东楼雨中七诗水边人去燕争泥风动绿荷香满溪高树遶楼遮望眼独看山色过墻西倚楼人看水东流桥上行人却望楼零落故宫无觅处萧萧禾黍满城秋多年苍柏拂檐枝燕子飞来语向谁枕簟不妨留客住满楼风雨下帘时雨入溪楼不见山雨晴依旧数峰闲韦郎诗句王维画好在幽人指顾间庭中野蔓走青蛇窓外萱葵乱彩霞云漏斜阳雷渐逺东边飞雨到琼华好风吹袖觉凉生雨后东溪水面平无数荷莲看正好却嫌波底乱蛙鸣沟水清冷树影圆下楼闲步上楼眠夜来梦里惊风雨元是松声到枕边附甘水仙源录恕斋先生姓王氏名粹字子正北平之巨族也才高而学赡少有诗名毎一咏岀脍炙人口然与世疎濶不事举业正大间薄游邓下漂泊江汉间甲午还至燕遇真常大宗师即北面事之执弟子礼居长春宫之萃𤣥堂年四十余以癸夘九月无疾而逝不浃旬而见梦于诚明张君其云为欵曲不异平昔少焉作诗而别云当时毎恨花开早及看花开花已老花落花开能㡬何回头又见春光好诘旦诚明书见梦之诗白于真常真常叹曰子正仙矣闻者异之先生为人性恬澹无机构廉洁贞介与人交悉待之以诚闻有道行者虽穷居陋巷必亲之嗜读书作文尤长于诗其古诗虽淡有陶韦之风焉邢内翰具瞻具瞻字巖夫辽西人天㑹二年进士与吴蔡为文章友仕至翰林待制岀塞楼外青山半夕阳寒鸦翻墨㸃林霜平沙细草三千里一笛西风人断肠王太常绘绘字质夫济南人天会二年进士武陟道中诗云梧叶重胜迎日露荞秧薄要䕶霜云人颇称之仕至太常卿有注太白诗行于世江天秋晚图万顷波间踏浪儿潇湘秋晚趂归时四山红叶风声健散入侬家欸乃词杜佺佺字真卿武功人宋末有诗名于闗中儿时尝作药名诗有杜仲吾家好弟兄自然同姓又同名之句及以五言百韵上干州通判马涓涓大加赏异阜昌中登科莅官亦有声马嵬太真墓过客多题其诗甚多道陵诏录其诗得五百余首付词臣第之真卿诗在高等旧有锦溪集乱后不复见矣子师杨亦能诗尤工书翰奉天杨焕然云然马嵬道中垂栁阴阴水拍堤春晴茅屋燕争泥海棠正好东风恶狼籍残红送马蹄边转运元勲元勲字辅臣丰州人后迁云中祖贯道辽日状元辅臣天㑹十年进士终于河间路转运使其弟元鼎元恕望瀛台春望晴云如困栁如痴丹杏开残碧草齐一𣲖望瀛台下水煖风迟日浴凫鹥高楼人散酒罇空漫拟新文送五穷独倚南窓夜岑寂一钩凉月下疎桐李宁州之翰之翰字周卿济南人宣和末擢第人有劝参童贯可以径至官职者周卿谢絶之国兵破洺州縳见元帅诱之使降语及君臣之际辞情慷慨自分一死帅怜之遂被录用后守宁州陷田侍郎珏党籍除名徙上京遇赦复官终于东平倅有漆园集行于世子灵石尉谦孙德元今在乡里书呈仲孚造物固难量谁能计寒饿失马乃为福梦牛翻作祸长溪霜练静修岭苍龙卧魂梦吾已安不劳歌楚些题宻云州学壁﨑岖到此兴何堪况复风謡意未谙旅舎萧条空自遣胸怀磊落向谁谈留连暮雨侵疎牖宛转飞云埽翠岚因忆林泉归去好一灯幽梦遶春潭中京遇因长老天涯流落偶生还古刹相逢语夜阑叹我归途千里逺喜君禅榻一身安松声不断风吟细月影无边露气寒分手山堂更寥索冷云衰草伴征鞍嵗暮休怪年来白髪新天涯三载困埃尘偶离沙碛穷阴地収得桑榆老病身对雪莫吟秦岭句泼醅且醉汉江春此生自断无余事何必区区问大钧三兴居士三兴居士阜昌中人题平阴僧寺三吴家近水晶宫行坐红香绿影中今日异乡僧寺里一盆荷叶战西风杨兴宗兴宗高陵人宋既渡江故兴宗有龙南集予同舎郎杨君羡尝见之出剑门呕哑鸣艣下长川万叠青峰只眼前山鹧啄残红杏粉杜鹃啼破绿杨烟梦回蜀栈云千片醉枕巴江月一船物色谁分杜陵老风骚牢落剑南天赵亮功亮功华州人尝监富平酒甘露寺郑南峰下寺泉石间疎篁飞雨度山阁闲云生野塘檐前松子落厨际柏烟香别后闻钟磬山阴空夕阳贾泳泳字汉甫洛阳人题安生僧寺天㑹己酉余尝与王化原李端中同过是寺属兵厄甫罹堂宇頽敝绘素剥落秋草野蔓罗生堦上盘桓终日间閴其无闻时风尘未静窃谓此地当日就丘墟及今与端中复来则寺有僧简师矣向之所见頽者已完葺剥者复严洁钟阁巍焉石塔岿焉庭树郁焉皆向之所未有者也因一读旧题已经五稔自念五年之间所向龃龉十步九蹶卒陷机穽岂非祸患之来有积渐欤抑得失行止非人所能为欤呜唿事去如梦人生如寄穷达相推虽贤智有不能免焉者顾余何足道哉所不知者他日过此寺之兴废余之得䘮悲欢又何如也续题一诗贻失路者共为一叹云癸丑七月八日题重来已是五年游忧患相仍欲白头翻羡亭亭两竒树不知风雨过春秋御订全金诗增补中州集巻三十五御订全金诗增补中州集卷三十六钦定四库全书御订全金诗增补中州集巻三十六王郁郁字飞伯少日作乐府拟古别离有黄鹤楼高云不飞鹦鹉洲寒星已曙之句人多传之其后入京师大为李钦叔所称与之诗云诗句嫓国风下者犹楚辞赠诗者甚多有云忆昔颍亭见飞伯恍若梦中逢李白又云紫陉仙人今渊云骑风御气七尺身又云良金元有价白璧况无瑕又云王郎少年诗境新气象惨澹含古春笔头仙语复鬼语只有温李无他人飞伯用是颇自贵重云补归潜志王郁飞伯竒士也少余一嵗与余交最深仪状魁竒目光如鹘歩武翩然相者云病鹤状貎也少居钓台闭门读书不接人事数载为文闳肆竒古动辄数千百言法栁栁州歌诗飘逸有太白气象初为御史程公震所知继为李翰林钦叔麻征君知㡬史卢氏学优嘉赏且共为延誉借借正大初余先子令叶飞伯持诸公书来投先子异其文置门下遂与余定交每觞酒䜩游无不在已而入南京见赵雷诸公皆称之不已布衣少年名动京师后因下第西游洛中余居淮阳凡三过留辄数月唱酬谈论相高每相别辄以所着相寄且相商订为益正大末南京被围复相守围城中天兴改元秋飞伯忽过余别曰吾跧伏陷穽不自得今将突围远举然生死未可知因岀其所作王子小传属余曰兹不朽之託也余不能止之而去三年不知存亡丙申嵗南游交游辈说飞伯初为东诸侯兵士所得其将厚遇之飞伯径行不设机久之为其下所忌见杀临终怀中出书曰是吾平生着述可传付中州士大夫王飞伯死矣计其时年甫三十余哭诸镇阳葢飞伯为人虽聪颖絶人然渉世日浅颇傲岸不通俗此所以不免余尝见其举止言谈无顾忌旁为戄然而飞伯益自信莫能戒以是常得谤议为俗人所憎迄今谈其名不悦者多矣嗟乎以斯人之才气稍有锻鍊其文章所至岂易量哉今而中道摧折不迄于大成可以为斯文叹其诗文往来与余最多有淮阳唱和南顿聮句古赋铭赞书序数十首遭乱皆在余橐中今仍畧载其小传云先生名青雄一名爵大兴府人也十五代祖珪相唐太宗官侍中永宁郡公曾祖衍金紫光禄大夫定海军节度使兼莱州管内观察使祖彦信邠州宜禄尉父钦山东路转运司盐铁判官先生始生之月父梦神人自天而下开所负紫丝囊赐一大鵰且云吾后必来取其鵰在地振羽一鸣惊而寤访诸日者繇曰凛凛霜鹗赐上穹既文于外又刚于中法生贵子其应在公他日必作青云之雄先生既生因採其语为名字年十八父殁家素富赀累千金遭乱荡散无㡬先生殊不以为意发愤读书是时学者惟事科举时文先生为文一扫积弊专法古人最早为麻征君九畴所赏其后潜心述作未尝轻求人知李钦叔过钓台得其所着伤鲁麟导怀等赋并杨孝童碑王梦祥哀辞大惊腾书徧荐于诸公先生之名始满天下自此去钓台放游四方又移隐陉山覃思古学正大五年先生年二十五矣来游京师诸公倒屣争识其面宰相闻其名取所作文章将荐之事中格樗轩闲闲朝廷二大老皆致礼于先生交馆之明年以两科举进士不中西游洛阳放怀诗酒尽山水之欢先生平生好议论尚气自以为儒中侠所向敢为不以毁誉易心又自能断大事其论学孔氏能兼佛老佛老为世害然有从孔氏之心学者徒能言而不能行纵欲行之又皆执于一隅不能周徧故常欲着书推明孔氏之心学又别言之行之二者之不同以去学者之弊其论经学以为宋儒见解最高虽皆笑东汉之传注今人唯知蹈袭前人不敢谁何使天然之智识不具而经世实用不宏视东汉传注尤为甚亦欲着书专与宋儒商订其论为文以为近代文章为习俗所蠧不能遽洗其陋非有絶世之人奋然以古作者自任不能倡起斯文故尝欲为文取韩栁之辞程张之理合而为一方尽天下之妙其论诗以为世人皆知作诗而未尝知有学诗者故其诗皆不足观诗学当自三百篇始其次离骚汉魏六朝唐人余皆置之不论葢以尖慢浮杂无复古体故先生之诗必求尽古人之所长削去后人之所短其论诗之详皆成书其论岀处以为仕宦本求得志行其所知以济斯民其或进而不能行不若居高养豪行乐自适不为世网所羁颇以李白为则先生受知最深者曰樗轩公完颜璹闲闲公赵秉文余先子雷希颜李献能王若虚麻九畴史学优程震宋九嘉其游从最久者曰李汾杨𢎞道元好问魏璠张邦直杜仁杰曹居一雷琯冀禹钖张介王说王采苓赵着张甫王铸刘辑李仝刘源杨奂胡权图克坦公履吕鲲史环李倵侯策张杰刘郁左垣牛汝霖僧性英诸公随得书无次第至于心交者惟李冶刘祁二人而已八年先生复至京师十二月遇兵难京城被围先生上书言事不报明年四月围稍解五月先生挺身独出远隐名山不知所终春日行春日飞春野寂红朋碧友元胎湿东风着意寒食时游丝粘人困无力小铃犊车䜩堤沙鳯箫惊落琼英花荒坟頽頽啼夕鸦草荒月黑鬼思家寄远吟一封征人书秋帆潇湘岸当君高楼醉忆妾空闺叹阳闗曲城东车马已促装城西江水青茫茫绿杨陌上一杯酒离愁惨淡春无光秦楼花映晴烟直谁家少妇当门立金鞭入手紫燕嘶回首飞云晚山碧伤别曲兰臯飞暗尘征车纡去辙长安虽咫尺回首繁华歇故人亭下酒蛾眉眼中血平生慷慨肠忽作柔丝结传闻紫塞傍秋烽映危堞班超未投笔来瑱空嚼铁谁能金闺中坐眷娟娟月长安少年行新月平康金步莲青云戚里玉连钱谁家年少秋风里梁甫吟成抱剑眠楚妃怨凉风遶树秋长河络天碧深宫悄无人月暗莎鸡泣古别离山腰露蕙含天泪江林枫叶秋容醉夫君八月鴈门行碎霜冷印白龙辔忆君挑妾初鸣琴琴中已有白头吟朝朝暮暮当时事言之秪足伤人心君不见湘妃二女哭舜时烟筠青玉红珠滋苍梧人去百想絶忍教今日生离别生离别情偏重不及双飞南浦云落红寂寂春闺梦秋夜长秋风袅袅吹庭树伤心一叶随风去叶随风去何所之似我年年困羇旅神蟉纡屈泥中蟠青云未到谁汝怜愁来不寐起视夜斗柄斜指西南天折杨栁长安二月多绿杨远信未到龙庭旁佳人中夜抱影坐风窓泠泠愁思长青天无云一镜洁万户千门音响絶何人横笛在高楼玉龙叫彻春江月逰子吟短日空徘徊流云自来去茫茫晓野客衣单白露无声落秋树阳翟赠李司户国瑞洛阳赏尽牡丹春寂寞钓台对夕曛手折幽兰赠行子多情惟有李参军饮宻国公诸子家宣公坊里榆林巷便是临淄公子家寂寞画堂豪贵少时容词客醉琵琶附畿辅古蹟志钓鱼台在阜城门南十里花园村古花园后为村今平畴矣金王郁钓鱼台有泉涌地出为玉渊池今人唿郁台更唿钓台焉且合而唿之曰钓鱼台附金诗纪事按明一统志云钓鱼台在顺天府西花园村台下有泉涌岀滙为池其水至冬不竭相传金人王郁隐此作台池上假钓以为乐又公鼐问次斋集云西郊有地名钓鱼台是金主游幸处王礼部竞竞字无竞安阳人宋末登科仕国朝至礼部尚书兼翰林学士承㫖年六十四大定四年卒无竞善作大字字或广长丈余而结宻如小楷京都宫殿题牓皆其笔赵礼部以为古今第一手唯党篆差可配耳一孙名道通字彦深今为黄冠师补金史王竞为河内令沁水泛溢嵗发民筑隄豪猾因缘为奸竞覈实之减费㡬半县民为之谚曰西山至河岸县官两人半葢以前政韩希甫与竞相继治县皆有干能綘州正平令张元亦有治绩而差不及故云然附元好问王无竞题名记安阳王尚书无竞天眷中以文章显于吴蔡诸公间凡燕辽汴梁宫殿题牓如大安大庆应天承天之类皆其笔也兴定中闲闲赵公为礼部下蔡州取颜鲁公逍遥楼额入京师予因问公无竞大字何如逍遥闲闲言字有真行大小之不一人鲜能兼之无竞他书未必便过前人至于寻丈大字盘之笔势如作小楷自当为古今第一殆天机所到非学能也乙巳秋予与梁辨疑李辅之武伯佐游崞山祠因得无竞崞山神三字闻之伯佐南申王氏国初以好客名河东朱少章姚仲纯滕秀颖赵光道宇文叔通皆游其门叔通后歴台阁高氏子姪名行中者不逺数千里走书币求为其父济叔晦叔墓碣铭殆无竞以叔通故为书之耶不然边鄙荒陋时无贵仕者何以至此哉自明昌已后县多名进士如刘洗马子安栾少尹仲容胥莘公和之张大兴信之杨大叅叔玉王监使正之皆尝㑹于祠下何独无一言及无竞此书使州里知之为希代之宝在吾河东祠庙为第一手耶予恐多故之际神笔宝墨有意外不测之变虽百悔不可及乃託好事者使刻之石以传不朽八月十有一日新兴元某题记奉使江左读同官萧显之西湖行记因题其后云烟浓淡费临摹行记看来即画图云梦不妨吞八九笔头滴水了西湖元日能日能不知何许人与刘巖老同时红梅天上琼儿白玉肌呉妆畧约更相宜认桃辨杏由君眼自有溪风山月知范墀墀字元涉系出颍川有诗话行于世和高子初梅春风也自惜流光只放寒梅一树芳玉粉更妆前夜雪口脂犹注昔年香江湖昨梦谁同寄诗酒风流岂易忘东阁何郎未全老花枝休笑鬓丝长王雄州仲通仲通字达夫长庆人天㑹六年进士皇綂中陷田珏党籍编配五国㑹赦还世宗即位复官终于永定军节度使送客措足疑无地扪心幸有天故人成邂逅残喘见哀怜落日惊魂外孤云泪眼边西归万里梦今夕到君船附族帐部曲录王仲通字达夫闾阳人又云中京人状元石琚榜及第亶时坐欺妄与田瑴等为党锢贬为庶人葛王立复官除礼部郎中韩内翰汝嘉汝嘉字公度宛平人父昉辽末状元仕国朝至宰相尝作武元圣德神功碑为作者所称公度皇綂二年进士累迁真定路转运使坐公事迁清州防御使召为翰林侍读学士卒寄元真同年十年尘土鬓毛斑杖屦还来踏故山叶寄残红春尚在云酣溼翠雨仍悭不堪倚树追前事更恐临溪见病颜一日暂来千日去何时倦鸟得真还王吏部启启字希毕大兴人正隆二年进士累迁戸部员外郎通州刺史用宰相万公荐权右司郎中章宗即位不一嵗迁工部侍郎即以河南北路提刑使拜吏部尚书使宋使还出为綘阳军节度使致仕还乡里与左丞董公叅政马公宣徽卢公尚书郭公为九老㑹年七十九卒子师杨字仲雄南渡后隐居崧山时年已六十余经传子史皆手自钞之如健举子结夏课然希颜説仲雄在太学同舎号为闭户王先生其谨厚葢家法云孙造字成叔今居东平王右辖许送名酒久而不到以诗戏之燕酒名高四海传兵厨许送已经年青看竹叶应犹浅红比榴花恐更鲜枕上未消司马渴车前空堕汝阳涎不如便约开东阁一看长鲸吸百川晁洗马㑹㑹字公钖高平人道院文元公之后宣和末中武举仕为太子洗马天眷二年经义进士为人美风仪气量宏博泽人经靖康之乱生徒解散公钖稍诱进之贫不能就举者必厚为津遣在官下则分俸以给之至于李承㫖致美昆仲亦出其门士论归焉歴虞乡猗氏临晋三县令以兴平军节度副使致仕年七十八终于家诗号泫水集虞乡县斋云官况薄于重榨酒𤓰期近似欲残碁王官谷云烟藏芳树远云补断山齐乡人至今传之孙国章字公宪李承㫖外孙教授乡里乐于提诲诸生经指授者肃然如在官府进退拱揖皆有可观葢其家法云杜鹃杜宇啼声枕上来一声哀似一声哀千哀万怨无今古唤得行人若箇回王内翰遵古遵古字元仲父政金吾卫上将军三子遵仁遵义元仲其季也元仲四子庭玉字子温内乡令终于同知辽州军州事庭坚字子真有时名庭筠字子端庭掞字子文过太原赠高天益辽海渺千里风尘今二毛心虽如笔正官不称才高筦库非君事山林必我曹相期老乡国拂石弄云璈野菊鬭鸡台下秋风里白白黄黄无数花日暮城南城北道半随榛棘上樵车王汾州璹璹字君玉太原人天眷二年进士弟珙器玉珦汝玉皇綂九年同榜家世业医有阴德闻里中尝有金蚕金马之瑞君玉仕至汾阳军节度使乡人荣之号三桂王氏行尚书省左右司郎中仲泽其从孙也金马在部掾清卿房迄今宝之游太宁寺西山踏破万层青与客携壶上太宁泉石有情容避俗轩裳无术可逃形云萦屋角僧禅静露下松梢鹤梦醒明日却寻尘境去晓猿啼月若为听王元仲海岳楼同诸公赋王珦十二朱栏倚半空元龙高卧定谁雄檐楹翠溼蓬山雨枕簟凉生弱水风物色横陈诗巻里云涛飞动酒杯中谪仙会有骑鲸便八极神游路可通谒狄武襄祠杰士西河秀英雄挺伟姿奋身甘卫国弭节愿匡时妙畧风云㑹威名草木知功高慑南服计重破西陲定乱劳三箭平戎在一麾势倾铜柱远声振玉闗竒颇牧才何济孙吴誉并驰朝廷分重寄将相頼兼资豹畧多全胜鹰扬屡㨗师雍容敦礼乐谈笑屈华夷褒钖酬车服勲劳着鼎彝云台仰冠剑麟阁俨形仪锦里家犹在兰陵冢不隳风号坟上木苔渍庙前碑过客烦诗句乡人奉酒巵汾阳遗美蹟千古话芳规李特进献可献可字仲和辽东人太师金源郡王石之子太师辽末状元仲和世宗元妃之弟大定十年史绍鱼牓进士歴州县入翰苑累迁戸部员外郎以事贬清水令召为大兴少尹迁户部侍郎终于山东东西路提刑使卫绍王即位以仲和元舅赠特进道国公子道安特㫖符宝郎清水寒食感怀桃花零乱栁成阴人到春深思更深芳草戍楼天不尽异乡寒食故乡心召还过故闗山过闗天日正晴明谁道山神不世情远客得归心绪别陇泷闲作断肠声雷溪魏道明道明字元道易县人父辽天庆中登科仕国朝为兵部郎中子上达元真元化元道俱第进士又皆有诗学元道最知名仕至安国军节度使暮年居雷溪自号雷溪子有鼎新诗话行于世元道春兴云燕来燕去乌衣巷花落花开谷雨天高丽馆偏凉亭云碧海半弯蜗角国春风十里鸭头波中秋云丹桂知经㡬寒暑氷壶别是一山川其所得者也佛巖寺虎谷西垠北口南横桥过尽见松菴旧逰新梦犹能记般若真如得便叅霜圃结蔬充早供石泉煮茗荐余甘残年便拟依僧住过眼空花久已谙退食竿头犊鼻清贫在梦里槐安旧习空退食归来澹无事水边长啸看晴虹学易雷思思字西仲浑源人天德三年进士大定中任大理司直持法寛平至今称之仕至同知北京转运使事有易解行于世弟志字尚仲亦第进士仕至永定军节度使西仲季子渊最知名食松子千巖玉立尽长松半夜珠玑落雪风休道东游无所得嵗寒梁栋满胸中题王官谷天柱峯一峯凝碧倚晴空一水萦纡一径通中有幽人从説古谁知高兴与今同题藏云洞仙人含茹紫芝香占得中条最上方何事红尘飞不到幽居常被白云藏王大尹翛翛字翛然范阳人皇綂二年进士资禀鲠峭甫入仕即以材干称大定中皇子曹王尹大兴翛然为少尹王移镇北门复以同尹从之前后多所规益朝廷称焉迁咸平转运使改知沈州坐为怨家所诬夺官宰相有为辨理者得郑州防御使章宗即位召拜礼部尚书以选为大兴尹两月政成发姦击强剖繁理剧百年以来无有岀其右者寻为䕶前者所排系狱累月天子知其非罪出之翛然幅巾归范阳明年起为定国军节度使致仕卒遗命无请谥无立碑然至今言名臣者必及焉乌子秀自左司员外郎左迁上京幕官楚山白玉㸃蝇头正坐胸中有九流同是吏郎皆五马不知山鬼解揶揄高工部有邻有邻字德卿遂城人数嵗入小学州将为子娶妇骖御盈路同舎儿竞观之德卿读书自若也大定三年第进士歴州县为尚书省令史时相议诎词赋专明经德卿以赋有谲谏之义反复诘难竟得不罢尔后擢第者廷试时务策亦自德卿发之明昌初累迁安国军节度使父飞狐令谋尝尉南和以公事活千余人德卿实生是邑父老有身及当时事者扶杖迎劳欢唿马前德卿亦为立碑尉㕔不踰月子嵩犹子铸同牓登科时人荣之泰和中使宋还拜工部尚书致仕卒德卿孝友廉介长于吏事所至兴学校敦风化以儒雅自缘饰耆旧至今称之子巖字士瞻第进士季子嶷字士美正大初监察御史最知名马嵬事去君王不奈何荒坟三尺马嵬坡归来枉为香囊泣不道生灵泪更多骊山不见朝元阁难寻羯鼓楼繁华随世去唯有渭川流温泉开元常恃太平年杨李藏奸弄国权试上骊山弔今古兴亡都不在温泉骊山高处舞霓裳都为平居厌未央惟有温泉长似旧任他行客感兴亡附畿辅古蹟志万华堂在南和县衙内金高谋为南和尉下车初见莲花满地粲然而喜以为异瑞因名其堂遂生有邻及长嗜学登进士第后官邢州来访堂蹟镌其事于石宋孟州楫楫字济川长干人年十九天德三年擢第除着作郎母老丐归养许之泰和三年以省掾从吏部尚书梁肃使宋副赵王府长史直臣猎淮上射一虎毙之济川有诗记其事语意俊㧞泗州守刻石于镇淮堂济川官至孟州防御使子元吉字祐之明昌二年进士元圭字达之泰和三年进士皆有名于时曾孙𢎞道今在武陟还紫云寺素扇且题诗其上吴绫便面小团团失手拈来亦厚颜障尽驿尘三十里却还明月紫云间庭槐庭槐先人手所植再世清阴方满台惭媿儿孙种桃李花枝凖拟当年开御订全金诗増补中州集巻三十六御订全金诗增补中州集卷三十七钦定四库全书御订全金诗增补中州集巻三十七高转运德裔德裔字曼卿鹤野人高才博学弱冠擢第累迁登闻检院同知太府少监平阳少尹开州刺史丰王傅卒于西京路转运使工于为文字画尤有法所题巻轴今犹有存者尝以樗轩所书比之气韵形似无毫髪少异樗轩物望甚髙殊不易学曼卿乃暗合之真异事也子元道殿中侍御史坐忘女结习销来性自圆去留元不间人天消摇自是忘形蝶枯寂宁同委蜕蝉无碍真空常荡荡若存余息尚绵绵立忘坐脱皆游戏定力何尝有变迁路冀州仲显仲显字伯达冀州人家世寒微其母有贤行教伯达读书国初赋学家有类书名节事者新岀价数十金大家儿有得之者辄私藏之母为伯达买此书撙衣节食累年而后致戒伯达言此书当置学舎中必使同业者皆得观少有靳固吾即焚之矣伯达正隆五年进士明昌初授武安军节度使乡人荣之云朔用兵奉使江左还献赐币以佐军未报而死章庙诏以所献还其家夫人傅氏曰此非吾夫意复上之有司不听夫人付之州学买上田二千亩有竒以赡生徒故相马琪德玉时判州事闻于朝赐号成德夫人伯达二子铎字宣叔钧字和叔俱有名于时宣叔为谏官谏章庙元妃李氏岀细微不应上僭有累圣德又其兄弟恃宠纳赂将有杨国忠之祸坐谤讪除名宣叔布衣还乡里傅夫人临终敕宣叔曰汝以忧国爱君故极言直谏天子明圣特暂有所蔽计他日必复起汝前事须再言勿有所顾借也墓碑不之载故表岀之杨祕监释迦岀山像自从此老出山隅恼乱苍生底事无他日若逢杨处士只教画箇涅槃图张代州大节大节字信之五台人天眷中进士与兴陵有藩邸之旧爱其真淳甚倚重之歴横海军节度使咸平大兴尹吏部尚书河东北路兵马都总管明昌初请老特授鴈门节钺除其子巖叟忻州刺史以荣其归信之好奖进士类沧州徐韪大原王泽大兴吕造经其指授卒成大名士论以风鉴归之巖叟字梦弼亦第进士歴岚潞怀三州节度终于集庆军屏山谓吏事不及乃父而以长厚见称子待举台掾选授奉御正大末从车驾东狩不知所终孙绍祖在东平同新进士吕子成軰宴集状元楼鹦鹉新班宴杏园不妨老鹤也乗轩龙津桥上黄金牓三见门生是状元赵转运悫悫字叔通黄山先生沨之父也宋末汪彦章任郓州教官叔通为学正尝预酬唱故其诗文皆有源委国初登科仕至同知南京路转运使事拟古春风动地来依依烧痕青王孙行不归离恨何时平翩翩谁家儿晓猎开红旌彫弓插白羽怒马悬朱缨围合意气雄厮养厌庖烹人生一春草时至何足荣君看五陵树日暮悲风生蜀山晓发晓发蜀山道山深人自迷残星数徽小斜月一梳低隔舎缲车响遥林杜宇啼区区事行役何日得安栖寒斋雪中书呈许守剪水作花开纷纷天上来声清偏傍竹艳冷欲欺梅积润滋牟麦余膏丐草莱穷栏休叹息数日是春回郭祕监长倩长倩字曼卿文登人皇綂丙寅经义乙科仕至祕书少监兼礼部郎中修起居注与施朋望王无竞刘巖老刘无党相友善所撰石决明传为时人所称有崑崙集传于世子天骥义师院丛竹南轩移植自西坛瘦玉亭亭十数竿得法未应输老柏植根兼得近幽兰虽无秾艳包春色自许贞心老嵗寒百草千花尽零落请君来向此中看郭录事用中用中字仲正平阳人大定七年进士歴浮山簿陜州录事卒年三十一有寂照居士集郝子玉毛牧达郑仲康为之引其赋醋鱼云身卧不知云子白气酣聊作木奴酸按博物志西羌仲秋日取鲤子不去鳞破腹以赤秣米饭盐醋合糁之逾月则熟谓之秋鲊故仲正云然又赋雪云灞桥栁絮人千里楚泽芦花水半扉殊有诗人思致恨不假之以年耳偶得叅徧丛林嬾岀游指端孤月照高秋大千界里闲窥掌不二门中暗㸃头埽地烧香聊自遣栽花种竹尽风流䝉庄抵死谈齐物无物齐时也合休赵太常之杰之杰字伯英大定人本名宗杰避讳改大定十六年进士歴西京提刑副使棣州防御使终于太常卿使宋还言事云宋人文敝之极且脆弱不足为虑边部为可虑也其前识如此子绘名进士早卒孙季卿在燕中附杨奂跋赵太常拟试赋后金大定中君臣上下以淳德相尚学校自京师达于郡国专事经术教养故士大夫之学少华而多实明昌以后朝野无事侈靡成风喜歌诗故士大夫之学多华而少实上病其然也当泰和丙寅春二月二十五日万宁宫试贡士总两科无虑千三百辈上躬命赋题曰日合天綂侍臣初甚难之而太常卿北京赵公适充御前读巻官独以为不难即日奏赋议乃定既而中选者才二十有八人仆时甫冠获试廷下而席屋偶居前列朝隙闻异香出殿櫺间一紫衣顾子起问题之难易及名氏里贯年齿而去少顾复相庆曰适驾至矣薄暮出宫传以为希遇尝退而志之后四十五年仆以河南漕长告老于燕过太常之孙承祖家得所掇赋感念存殁不能不惘然为叙其末并以旧诗归之所谓月淡长杨晓色清天题飞下寂无声南山雾豹文章在北海云鹏羽翼成玉槛玲珑红露重金炉缥缈翠烟轻谁言半夜曾前席白日君王问贾生者是余少作也无可取以其纪一时之事庶附赵氏家传或见于后世云许道宁羣峯暮雪道士平生林野人醉中拈出雪峯真为君疗却烟霞癖比似青囊药更神题济源龙潭寺树围修竹竹围庵庵下泓然碧一潭极目荷花半秋色小横图上看江南除夜日月不肯留嵗厯倐云毕僧房见节物新正在明日夜半抚枕叹半百又加七形骸念念改膂力能不失经言男数八此去才有一健者未可期况乃常衰疾物情忌盈满君子慎名实行矣安退闲吾其保终吉赵转运鼎鼎字德新栾城人大定十六年进士喜作诗颇知道学屏山所许如此仕至西京路转运使元日诗云拜嗟筋力随年改饮觉屠苏到手迟惜不多见也子中立字正卿第进士文誉甚着宿来同堡渭北洮南过却春穷边冰雪更愁人来同驿里题诗处破屋青灯一病身田转运特秀特秀字彦实易县人大定十九年进士仕至太原转运使喜作诗为周德卿李之纯所赏感兴云散木不材宁适用虚舟无意任随流百年身世槐安国千古人情羮颉侯赋古塔云缔搆百年人换世消沈千古鸟盘空他类此彦实所居里名半十行第五以五月五日生小字五儿二十五嵗乡府省御四试俱中第五年五十五八月十五日卒造物之戏人如此宿万安寺长途鞍马倦黄尘喜见空巖万叠云漫漫野烟迷去鸟萧萧林叶带残曛苔封老桧龙鳞起石碍流泉燕尾分夜敞松窗耿无寐一庭萝影月纷纷赵漕副文昌文昌字当时陵川人仕至京兆转运副使尝有诗云虫声连坏壁树色入秋窗草香花落处山黑雨来时颇为黄华所称歌扇媚娘巧作贯珠喉画扇团团半掩羞唱到春山小颦处一轮明月为花愁路转运忱忱字子诚平郭人大定二十二年进士累迁监察御史终于河东北路转运副使秋怀落日留虚壁秋风急戍楼高歌鬼神夜挥涕虎狼秋豪贵少青眼文章多白头何时挂长剑天地一扁舟高宻州公振公振字特夫正隆初进士歴南京留幕终于宻州刺史诗有家学赋南园江乡有翠葢红粧无俗韵绿阴青子更多情之句惜不多见也裴氏西园簿领沈迷倦不禁偶从名胜此幽寻竹阴疎处见潭影人语定时闻鸟音陈迹漫留千古恨欢游聊慰十年心多情一片梁园月送我垂鞭岀上林张转运彀彀字伯英临颍人大定二十八年进士仕至河南路转运使家多法书名画古物祕玩周秦以来镜至百余枚他物称是天性孝友与人交极诚款古所谓博雅君子者伯英可以当之弟瑴字伯玉美风仪善谈论气质豪爽在之纯希颜伯仲间举进士有声场屋及再上不中即拂衣去尝自言丈夫子娶非尚主官不徒步至宰相不屑可也宰相李公仲修适之皆与之游从不敢以布衣诸生处之家既贵显厚于奉养击鲜为具賔客日满门穷昼竟夜卒以乐死尝赋雪云樵屐双凫嬾渔蓑一猬拳醉后云日日饮燕市人人识张胡西山晚来好饮酒不下驴赋画石云腹非经笥口不肉食胸中止有磊磊落落百千万之怪石兴来茹噎快一吐将军便欲闗弓射气毋忽破碎物怪纷狼籍有时醉狂头插笔写尽人间雪色壁其颠放如此补归潜志张运使彀字伯英许州人少擢第以谨愿纯厚着名尝为监察御史言奸臣赫舎哩执中事士论壮之后以母䘮归居许之西城有园圃号小斜川花木泉石隐然一佳处公日在其间行吟坐啸客至一觞一咏尽欢襟韵翛然君子儒也寻判隰州刺史召为户部郎中同知河南府迁平阳路转运使卒公莅官以廉俸禄未尝妄糜布衣蔬食泊如也性友爱弟瑴才高相与甚懽所蓄称其所用独好收古人器物所在购求藏古镜尤多其様制不可徧识字画劲古有颜平原风诗学黄鲁直格尝赠余先子诗云丘垤孰与南山尊公卿皆出山翁门遗文人共师夫子阴德天教有是孙问礼庭中新有桂忘忧堂下旧多萱人间乐事君兼有歌我新诗侑夀樽此斜川时事也赴隰州被召时又寄诗有句云溪口急流裁燕尾山腰世路转羊肠到郡莅官才九日过家上冢正垂杨石淙颍水洗余高士耳是非犹恐汚人牛区区武媚何为者水上摩崖纪宴游宗御史端修端修字平叔一字伯正汝州人大定二十二年进士卫绍王避世宗讳改宗为姬而天下止以宗平叔目之好学喜名节操履端劲慕司马温公之为人自为诸生时见者必悚然敬之明昌中自省掾拜监察御史车驾东狩是嵗大寒人有冻死者平叔谏止之元妃兄弟李喜儿辈干预朝政平叔上书以逺小人为言道陵知其为喜儿发诏喜儿就问卿欲朕逺小人小人为谁其以姓名对平叔奏小人正李喜儿兄弟耳喜儿以闻李氐兄弟皆被切责竟以许直贬官平叔自守愈笃是是非非议论一出于正大为朝廷所知降诏褒谕以全州节度副使卒官平叔妻死不更娶洁居二十年士论高之永宁游彦哲调汝州司候将之官问为政平叔言为政不难治心养气而已彦哲不领明日复来云夏初入官且临先生乡郡请问从政而先生乃以治心养气为言思之不能得愿终教之平叔曰子宁不知此耶治心则心正心正则不私养气则气平气平则不暴不私不暴为政之术尽于此矣平叔墓碑及传闲闲公所作称其刚稜疾恶有铁面陈了翁之风人不以为过云姪孙汝作正大末保山棚有功入守汝州力尽城复陷兵人欲降之不屈而死漫书冷面宜教冷眼看只慙索米向长安阴崖何限枯松树望见屏帏尽牡丹附赵秉文举道斋记余七嵗知读书十有七举进士二十有七与吾姬伯正父同登大定二十五年进士第厥后余调安塞主簿迁邯郸唐山令是时年少气鋭急簿书称賔客舞智以自私攘名以自尊葢无非为利之学而吾伯正父心平气和以抚循其下养孤兄弟之子如其所生年四十余䘮其配遂不复娶若将终身焉及任监察御史危言谠论濵死而不顾是其果有大过人者岂真有道者耶他日余问道于伯正父伯正父曰余何知道余但日食二升米终嵗制一緼袍日旦入局了吾职不敢欺賔客庆弔之外课子孙读书而已余何知道在他人乃寻常日用事而伯正父行之乃有超然不可及者非有道者能之乎张戸部翰翰字林卿秀容人大定二十八年进士为人有藴借如素宦然累迁监察御史翰林直学士贞祐初户部侍郎车驾南渡出为河平军节度使召拜户部尚书草创之际经费空竭虽米盐细物皆倚之而办予尝见于户曹邠州一书生言时事相与诘难凡数十条率不思而对虽反复计度者亦自不能到信通济之良材也宣宗旦暮相之㑹卒年五十五弟翛字飞卿承安五年进士同知河东北路兵马都总管事犹子天彞字仲常黄裳牓登科子天任字西美近侍局副使死于宋州之变赠石德固西湖之月清无尘橘中之乐犹避秦向来所见止此耳渠亦岂是真知津如君眼孔如许大万事付之尘甑堕儿能诗书又肯播着脚世间看踏破青巾玉带桃李花日斜空望紫云车布衣谁识隐君子一马隤然何处家再过回公寺山州风土极边头二十年中复此游青鬓已随人事改碧溪犹绕寺门流轻寒剪剪侵駞褐小雪霏霏入蜃楼为问劳生㡬时了不成长抱异乡愁万宁宫朝回宿雨初收变晓凉宫槐恰得㡬花黄鹊传喜语留鞘尾泉打空山辊鞠场已觉云林非俗境更从衣袖得天香太平朝野欢娱在不到莲塘有底忙奉使高丽过平州馆昨日龙泉已自竒一峰寒翠压檐低兼幷未似平州馆屋上层峦屋下溪金郊驿山馆萧然尔许清二更枕簟觉秋生西窓大好吟诗处听了松声又雨声李好复好复字仲通安喜人明昌二年进士榆次令有能声入为警廵使尝以事缚一䕶卫道陵有投䑕之喻出为歴城令终于滑州刺史邵智夫同游南城园林晴昼蔚如烟林外支流尽水田落日趁墟人已散鹭鸶飞上渡头船雨中与客饮门外平桥一水分数声渔唱隔溪闻暖风落絮飘香雪小雨沾花湿梦云酿具未甘名长物诗坛聊欲张吾军相逢莫惜通宵饮明日闲身不属君杨祕监邦基邦基字德懋大定中进士仕至祕书监礼部尚书文笔字画有前辈风调世独以其画比李伯时云墨梅粉蝶如知合断魂啼粧先自怨黄昬花光笔底春风老寂寞岭南烟雨痕附金史本传邦基字德懋华阴人父绹宋末为易州州佐宗望伐宋蔡靖以燕山降易州即日来附绹被杀邦基年十余嵗匿僧舎中得免既长好学天眷二年登进士第调滦州军事判官迁太原交城令以廉为河东第一召为礼部主事大定初除刑部郎中改太府少监知登闻检院为秘书少监迁翰林直学士再迁秘书监兼左谏议大夫修起居注中都警巡使出为同知西京留守事徙山东东路转运使永定军节度使大定二十一年卒邦基能属文善画山水人物尤以画名当世云附金诗纪事案中州集以邦基为大定中进士而史复云天眷二年登第相去㡬四十年不应悬絶乃尔且名氏相同皆曾官祕书监官礼部皆善画定非二人史叙其歴官始末甚详恐中州集所称官礼部尚书即史所称主事之误大约当以史为断也且燕山降金事在宋宣和七年即金之天㑹三年也是时邦基年已十余嵗若至大定中始举进士则年逾六十亦未必晚达如此御订全金诗增补中州集巻三十七御订全金诗增补中州集卷三十八钦定四库全书御订全金诗增补中州集巻三十八吕陈州子羽子羽字唐卿大兴人大定末进士仕至陈州防御使元光末为酷吏所诬以乏军兴系狱比赦至唐卿自缢死朝臣有辨其寃者诏复官希颜为制辞云毁誉之来在仁贤而不免是非之论至久逺而乃公人谓唐卿于此语为无媿屏山故人外传吕氏自国朝以来父子昆弟凡中第者六人以六桂名其堂贞干字周卿尤自刻苦酷嗜文书着碣石志数十万言皆近代以来事迹幽隐谲怪诙谐嘲评无所不有在史馆论正綂独异衆人谓国家止当承辽大忤章庙㫖谪西京运幕量移北京致仕自号虎谷道人晚年感末疾又号吕跛子自作传以见志闲闲公亦以为笃志君子也弟士安字晋卿卿云字祥卿子鑑字德昭皆名士补归潜志吕陈州子羽字唐卿大兴人少为名进士擢第南渡为左司郎中坐事免官后同知开封府迁陈州防御使时军旅数兴户口逃窜公因以实闻于朝而小人李焕以为不忧国失军储下吏当死公耻之缢于太康驿后朝廷知其无罪复其官公入仕以能称读书为文有士大夫风致死非其罪天下伤之广平道中风色着黧面霜华侵老须昬埃埋故驿积雪缟修途冻岫新诗句寒林古画图夜寒孤月上天地一氷壶宿章义广胜寺小邑本无事我来劳简书路长频问马人静厌烹鱼钟冷僧㕘外灯残客梦余此心谁领㑹松月夜窓虚至日嵗晏多风雪官闲深屋庐小诗穷则变美酒数斯疏未草归田赋空翻引睡书窓明添眼力已觉日光舒李白醉归图春风醉袖玉山頽落魄长安酒肆回忙煞中官寻不得沉香亭北牡丹开赵盐部文昌文昌字公权平阳人明昌二年进士仕至辽东路盐使博学好持论周常山甚爱之子观字维道从事史院资谨厚不忤于物闲闲许其字画进进不已可到古人云军中寄亲旧军中从事鬓丝垂把钓江湖与愿违红叶闗河为客久黄花时节寄书稀霜天不尽孤云逺秋意无聊一鴈飞乡社故人应念我岂知南望更依依韩内翰玉玉字温甫其先相人五世祖继宁仕石晋为行军司马从出帝北迁居析津曾孙知白仕辽为中书令孚为中书门下平章事赐田盘山遂为渔阳人曾祖钖字难老仕国朝以济南尹致仕温甫明昌五年经义词赋两科进士入翰林为应奉应制一日百篇文不加㸃又作元勲传称㫖道陵叹曰勲臣何幸得此家作传耶泰和中建言开通州路水漕渠船运至都陞两阶授同知陜州东路转运使事大安三年都城受围夏人连陷邠泾陜西安抚司檄温甫以鳯翔总管判官为都綂府募军旬月得万人籍秦州场买马官香及鳯翔冒买马七百宝鸡埋没官铁他州郡弓弩数千以给军出屯华亭与夏人战败之获牛马千余时夏兵五万方围平凉又战于北原夏人疑大军至是夜解去当路者忌其功驿奏温甫与夏冦有谋朝廷疑之使使者授温甫河平军节度副使且觇其军先是华州李公直以都城隔絶谋举兵入援而温甫恃其军为可用亦欲为勤王之举乃传檄州郡云事推其本祸有所基始自贼臣贪容姦赂继缘二帅贪锢威权既止夏台之师旋致㑹河之败又云齐魏以高垒为能坚蒲綘以穿空为得计裹粮坐费尽膏血于生民弃甲复来竭资储于国计要权力而望形势连嵗月而守妻孥又云命令不至京师奈何盼盼四集之师悬悬半嵗之上人谁无死有臣子之当然事至于今忍君亲之弗顾勿谓百年身后虚名一听史臣只如今日目前何颜以居人世公直一军行有日矣将佐违约国朝人有不从者辄以军法从事京兆綂军便谓公直据华州反遣都统杨珪袭取之皆置极刑公直曾为书约温甫温甫不预知其书乃为安抚所得及使者觇温甫军且疑预公直之谋即实其罪温甫赴官道出华州被囚死于郡学临终书二诗壁间士论寃之温甫先赋怪松云昻藏殊未展伛偻旋自缩惜尔云外姿耐此胯下辱又云木高衆必摧地厚敢不跼河中皆汎汎涧底自郁郁未㡬被祸人以为䜟云子不疑字居之小字锦郎以父死非罪誓不禄仕丙申之夏过予冠氏出其父临命时手书云此去㝠路吾心皎然刚直之气必不下沈儿可无虑世乱时艰努力自䕶幽明虽异宁不见尔予为之恻然补归潜志韩府判玉字温甫燕人少读书尚气节擢第入翰林为应奉文字后为鳯翔府判官大安中兆兵围燕都夏人连陷边城陜西帅府檄温甫为都统募军得万人出屯华亭与夏人战败之而温甫毅然有勤王志因移檄闗中言词忠壮闻者感动其檄中有云人谁无死有臣子之当然事至于今忍君亲之弗顾勿谓百年身后虚名一听史臣只如今日目前何颜以居人世王侯将相宁有种乎富贵功名当自致耳或诬温甫以有异志收鞫死狱中士大夫愤惜临终二诗客自朝那戍东过古郑原衰年㑹凶运竒祸发流言白骨将为土青蝇且在樊仰唿天外恨沈思地中寃母䘮半途鬼儿孤千里魂此心终不灭有路诉天阍天下无双士军中有一韩才名两相累世道一何难旅次穷冬暮囚孤永夜寒身亡家亦破巢覆卵宁完矍铄鞍仍在惊唿铗屡弹丈夫忠义耳何必涕汍澜王都运扩扩字充之永平人明昌五年进士累迁同知德州防御使事山东饥诏驰驿赴官且以赈贷事付之时棣州饥尤甚而不在发粟之数充之擅开仓救之朝廷不之罪也泰和七年夏旱充之以监察御史受诏审寃因为同列言往时审寃一切以末减为事至杀人者之罪亦贳岀之地下之寃当谁理之乎使还言剏设三司不便大畧言三司之设特以刻剥为事大定间一曹望之为户部天下仓廪府库皆实百姓无愁怨之声存乎其人不在改官称也今三司官皆户部旧员掾属亦户曹旧吏岂有愚于户部而智于三司者乞复户部之旧无骇民听可也崇庆初迁河东北路按察佥事上书言时病四一将不知兵二兵不可用三事不素定四用人违其长贞祐二年太原受兵充之之功为多最后权陜西西路转运使行六部尚书前政太原乔世权子实燕人赵伯成子文号为称职充之表表自见虽处细务亦有法掾属奔走从事无敢后者评者谓子实寛缓欲为不忍欺子文慎宻欲为不能欺皆未必能然独王公之不敢欺为有徴云年六十三致仕卒子元庆字善甫归德行六部郎中次子元亨题神霄宫清心轩纷纷百虑自心生方寸清来百虑平未了此心私自笑更忧时世欲澄清赵吏部伯成伯成字子文宛平人明昌五年经义词赋两科进士博通书传有真积之力性沈厚言必中理从在太学日人以赵骨鲠目之累迁侍御史拜中丞陜西西路转运使静难军节度使哀宗即位召为吏部尚书坐为飞语所中罢官卒于崧山中潞人宋文之説其临终甚明了也蜡梅二首冻蕾含香蜡㸃匀古来幽谷有佳人诗家只怨和羮晚不道红梅别是春冷艳疎香寂寞濵欲持何物向时人东风自是清狂手办作竹篱茅舎春元弟以所业见投赋诗为赠耆旧隔存殁为君重叹嗟人门得嵇绍文赋见张华夙有凌云笔方乘犯斗槎忘年即吾友未可论通家梁录事仲新仲新字良辅朝城人明昌五年进士初试仙掌承露诗主司以为擅场用是知名卒于许州录事江天暮雪图南雪不到地霏霏满竹楼沙河灯市里春在木绵裘卢待制元元字子达玉田人父启臣字云叔第进士仕宦不达自号浭水先生和赵元发刘师鲁葛藤韵云乳兔生长角鏖汤结厚冰木终成假佛发不碍真僧莫认指为月须明火是灯拈花微笑处㑹意更谁能子达幼而敏惠年未二十试于长安为策论魁擢第后又中策魁明昌初章庙设宏词科命公卿举所知子达与郭黻周询张复亨就试凡七日并中选遂入翰苑累迁至待制二兄长庸弟曾名进士又俱擢高第时人以燕山窦氏比之屏山故人外传云尔子安字希谢翔字仲升仲升正大末登科闲咏天近苍龙阙居连白马堂松声得邻舎山色岀宫墻巷陋轮蹄少庭闲日月长九衢红雾里亦有白云乡太常卿舒穆噜世勣世勣字晋卿承安中进士终于礼部尚书子嵩字企隆应奉翰林文字父子皆死蔡州之难补归潜志舒穆噜翰林世勣字晋卿契丹人少有词赋声擢第读书为文有体致南渡为左司郎中坐事免久之为礼部侍郎司农太常卿翰林侍讲学士从末帝东征至蔡州城陷死有子嵩企隆纸鸢鸱鸢鵰鹗谁雌雄假手成形本自同果物戏人人戏物为风乗我我乗风扶摇漫拟层霄上高下都归半纸中儿辈呶呶方伫目岂知天外有㝠鸿范滑州中中字极之大兴人承安中进士累官京西路司农少卿滑州刺史好贤乐善有前辈风流贞祐中高琪当国専以威刑肃物士大夫被捃摭者笞辱与徒𨽻等医家以酒下地龙散投以蜡丸则受杖者失痛觉此方大行于时极之有戏云嚼蜡谁知味最长一杯卯酒地龙香年来纸价长安贵不重新诗重药方时人传以为笑极之嗜读书一以资于诗诗亦往往可传壬辰卒于京师年五十七赠韶山退堂聪和尚郎当舞袖少年场线索机闗似郭郎今日棚前闲袖手却教鼓笛看人忙赵礼部思文思文字廷玉永平人明昌五年进士贞祐中陷没都城间闗南渡遂为朝廷所知歴虢州刺史汝州防御使金安集庆两军节度使召拜礼部尚书壬辰卒官为人诚实乐易自少日有君子长者之目南狩以后赵吏部子文杨礼部之美赵礼部周臣陈司谏正叔与廷玉皆完人终始无玷缺者也弟廷珪同榜登科三子敬叔介叔才叔今居乡里补归潜志赵尚书思文字廷玉中山人与其弟廷秀廷直皆进士公少擢第为省掾从完颜福兴守燕都福兴死奔诣南京行宫擢侍御史岀为汝州防御使迁集庆军节度所在镇静吏民頼之公暇以诗酒为乐好吹笛多着乐章为人传诵南渡后士大夫有典郡之荣者不及也正大末召为礼部尚书卒为侍御时与余先子同台为礼部时余始一识也为人寛厚有君子之风试院中呈同官崔伯善李顺之睡起松阴鸟雀譁忽惊霜果堕檐牙简书廹促全疎酒眼力眵昬只费茶不学道人飡柏叶却随举子踏槐花提衡文字非吾事崔李风流有故家侯相浪溪嵗寒堂静中台榭隔红尘水色山光日日新不用沿溪种松竹主人元是嵗寒人捕蝗感草虫有作二首虽是形模不苦争汝能伤稼我能鸣谁知竟有长平祸玉石填来共一坑草虫悲咽不能言乱逐螟蝗瘗古原水底痴龙正贪睡瓮中蝎虎更衔寃嵩山承天谷又云逍遥谷烟霞直上逍遥谷路转山腰咫尺迷已觉洞天分圣境更疑石磴是仙梯霜添红叶黄花好天与金壶玉柱齐醉倚西风正南望暮云烟草一时低弔同年杨礼部之美海内文章选人中道德师争教衰病足不到鳯皇池李坊州芳芳字执刚大兴人承安二年进士歴干坊两州刺史同知都转运使事为人敬贤下士欵曲周至闻人一善极口称道士论以此归之又精于吏事累以廉能进秩正大末致仕殁于洛阳之难留别禄食媿踰量智困念归愚符竹恒为累幸及引年初驱马国西门初服返田庐金闺富才彦絶足駚高衢眷我谢朝迹冠葢宠归途归途岂不荣顾瞻亦踟蹰煌煌丹山鳯览德萃清都行人得栖止老鹤青天孤石楼俯清伊旁有幽人居傥逢经过便山水足相娱御订全金诗增补中州集巻三十八御订全金诗增补中州集卷三十九钦定四库全书御订全金诗增补中州集巻三十九刘鄠县昂昂字次霄济南人承安五年进士调鄠县令刘光甫曾为同官称次霄高材博学诗时有佳句云补归潜志刘昂次霄济南人有才誉以先曽有刘之昂故号小刘之昻泰和南征作乐章一阕上平西为时所传其词云虿铓举螗臂展敢盟寒视洞庭彭蠡狂澜天兵小试万蹄一饮楚江干捷书飞上九重天春满长安舜明文唐日月周礼乐汉衣冠洗五川烟瘴江山全蜀下也劔闗何用一泥丸有人传信日边来都䕶先还终邹平令零口早行马上兀残梦沈沈天向晨行云如妬月古道不逢人野旷耕声逺山高露气新哦诗无好语聊尔一吟呻读三国志二首虎视鲸吞卒未休一时人物尽风流妇翁正得黄承彦儿子当如孙仲谋乳臭嗣君真寄坐齿寒邻国莫分忧阿瞒狐媚无多罪谁作桓文得到头泣汉遗黎血未干繁昌新筑受终坛天球宝鼎私臧获坎井㘭堂局鳯鸾地易主賔穷赤壁势成螳雀事乌丸陈言衮衮令人厌枉就输棋覆旧盘锦峰王仲元仲元字清卿平阴人承安中进士以能书名天下歴京兆转运司幕官子公茂今在云中补归潜志王府判仲元字清卿东平人广道先生之姪也工书法赵黄山自号锦峰老人卒于京兆幕附杨奂锦峰王先生墓表先生姓王氏讳仲元字清卿家平阴广道先生之犹子明道先生之子世以儒道着一时名公鉅人若党怀英赵沨皆师尊之先生举进士有声承安五年四举推恩资高雅清苦寡言笑无杂賔尝知阿干县宪司以简静闻退食拥琴书不出正襟危坐似与世相忘也遇㑹心者虽对谈竟日未闻渉贵游可喜事人信其为古君子也而书名尤重小楷介欧虞间用荐者召应奉翰林文字同进士入玉堂自先生始改陜西东路转运司盐铁判官适书蓝田山碑饮玉浆偶得疾卒于官舎贞祐四年也卒之日家无余赀藁葬城南鴈塔之阴隣永平王尚书扩墓经兵寺宇废盪荆棘埋没迷所在后三十八年尚书子元卿至审其墓西十五步初元卿许并负而东既而恐亲族零落无可归甲寅五月九日奉天杨奂感念平素㑹长安邳邦用杨天德来献臣同德张琚高唐赵安世柝津张儆燕南毛居仁耿都陈殳云中孟攀鳞太华郭时中鄠郊范文炳平陆贠择加以衣衾藏之故穴葢有待也雪中同周臣内翰赋天上瑞花散不收温温叶气浃皇州横溪月澹梅宜腊平野风闲麦有秋清兴雅高东武会孤吟谁似灞陵游西山玉立三千丈好句都输赵倚楼雪初稀时拂拂稍密自纷纷老树晓迷月瘦峯寒帖云色从空际得声向静中闻客枕清无梦哦诗彻夜分赠青柯坪隐者太华神明观青柯小有天大哉霄壤内无此弟昆贤齐物三千行栖云二百年初平初起后又得两臞仙卢宜阳洵洵字仁甫高平人李承㫖致美见所作上梁文勉使就举六十一嵗吕造牓登科歴河南府教授河阳丞宜阳令致仕后居伊阳年八十三卒仁甫有诗学以巩原及赤壁图诗着名招饮云南园仙杏猩红破北渚官醪玉液醇已约尊前成二老全胜月下作三人白沟白沙清浅不容舟辽宋封疆限此沟到了山河无定主碧波依旧只东流刁泾州白白字晋卿信都人吕造牓乙科歴泾州幕官入补省掾卒作诗极致力乐府尤有风调今散失不复见矣渭水渭水秋天白骊山晚照红行人迷古道老马识新丰霜雪满归鬓干坤犹转蓬愁来成独酌醉袖障西风物质物质方圆定营营止自疲鹤凫伤断续鹏鷃失高卑巧宦多成拙徐行未必迟可怜筝上鴈来往听人移送花纵横诗酒少年曾老矣追懽谢不能种出好花无用处东邻乞与坐禅僧刘户部光谦光谦字达卿沈州人父泽字润之为部掾断狱有阴德刘之昂与之酬唱其诗有云侯门旧説炎如火陋巷今犹冷似氷半夜杯盘长袖舞白头书册短檠灯用是人不敢以府史待之达卿泰和三年进士资干局处事详雅为朝廷所知累官司农少卿病疮许州宣宗勅国医诊视之卒年五十六好问为举子时识于登封相得甚欢罇酒谈笑有味使人不能忘也寄陈正叔雷希颜东南形胜古徐州人物休评第㡬流落落陈雷天下士故应连榻卧黄楼毛提举端卿端卿字飞卿彭城人父矩桓州军事判官殁王事飞卿二十嵗始知读书游学齐鲁间备极囏苦饥冻疾病不以废业凡十年以经义魁东平泰和三年擢第累迁提举𣙜货司户部员外郎性刚明疾恶过甚坐与监察御史相可否为所中伤降郑州司候改孟津丞将复用矣㑹卒子思适今居东平题崞县郝子玉此君轩桂林名姓一枝新万竹青青德有邻渭上风烟分别泒山阳诗酒属闲人心期已到冰霜窟眼界不知花栁尘萱背从今看辉映嫩香新粉四时春康司农钖钖字伯禄宁晋人其祖尝与兄弟分财他田宅无所问止取南中生口十余人纵为民而已以故家独贫父奕为里胥性纯笃县令尝倚之以纳贿及令为御史所劾奕自念言直则令被罪终世不齿渠官长而我以事证之何以立于世乃自缢而死令竟以无迹可寻获免伯禄既养于外祖田氏田氏见伯禄骨骼异他儿谓当有望使之应童子举饮食卧起躬自调䕶备极劳苦得解赴都一日日暮行茭苇中惧为同行所遗至背负伯禄而行及长师柏乡王翰周辅束脩不能备周辅与诸公共赒给之黄裳榜擢第歴栎阳簿警巡判官辟彭原令补省掾考满迁开封府判官拜监察御史言宰相侯摰师安石非相材提㸃近侍局宗室安之声势焰焰请託公行不可使久在禁近朝议伟之选授右司都事京南路司农丞破上蔡诸县羣不逞把持之尝以河中治中充行六部郎中从军城陷投水死伯禄孝于母友于其弟有恩义于朋友从政则死心以奉公为民古所谓公家之利知无不为者惟伯禄为然同年生如雷希颜冀京父宋飞卿之等名士数十人世以比唐日龙虎榜至论气质尚以伯禄为称首云补归潜志康司农钖字伯禄赵州人与雷希颜冀京父同年进士正大初由省掾拜监察御史上章言㸃检完颜萨哈勒与赫舎哩约赫德大恣横不法时二人权势赫然伯禄皆不屑士论称焉后为河南路司农少卿再授河中帅府经歴官北兵陷河中率帅兵南奔济河船败死为人重厚有为颇读书尝赋打毬诗云高飞远走偶然尔坎止流行恣所之余先子云亦有理也按部南阳有赠鲁山佳政霑邻邑白水欢谣见路人县务清谈君自了农郊夙驾我何勤星河直上冰轮转桃李前头玉树春海宇疲民望他日草堂那得遽移文张戸部德直德直字伯直平阳人叔祖邦彦字彦才张楫榜登科以当川令致仕有松堂集行于世尝有诗云青山淡淡水溶溶尽出苍祇㸃化工无限烧痕浑绿染可怜高木待春风父廸禄字仲英明昌初进士歴岐山上党二县令卒于省掾伯直贞祐三年进士释褐新平簿辟蓝田令秩满父老诣行台留再任去之日为立生祠移沔池通许召补省掾选授右警巡使终于同知武胜军节度使事子城今居永宁叔能见过度岭千峰濶沿溪一径微山寒花发晚村迥客来稀强饮酬佳节悲歌送夕晖平生爱欢聚衰病与心违冯辰辰字驾之临潼人贞祐三年进士辟泾阳令九嵗知作诗雨后东风花外锦鸠啼唤起西山雨一犁绿满蔬畦人不到桔槔闲立夕阳低王世昌世昌字庆长宁州人贞祐三年同进士出身以信都丞致仕过华州拔地三峰冷翠微落崖飞瀑喷珠玑吟鞭落托骑驴过战刃韬藏牧马归十丈玉莲秋不谢半楞掌月昼还飞地灵人杰无遗逸未分蟠螭老布衣方城东寺海棠苦苣如针草有芒桃花轻薄絮颠狂少陵例有诗沾丐只枉无言到海棠李宜阳过庭过庭字庭训武亭人贞祐二年进士歴宜阳永宁荥阳三县令所去见思入为右曹掾断狱寛平当妖贼李亨首坐所诖误数百人皆从轻法正大中擢右三部司正终于昌武军节度副使少日从太原王正之学故诗文皆有可观人初与交者皆不能合久之知其为淳质长厚人也壬寅四月暴卒于东平子萼字华甫读公孙𢎞传古来好客数平津我道真龙未必真一箇仲舒容不得不知开合为何人田钖钖字永钖宛平人兴定五年进士调新蔡主簿闲居南阳骥立山下资豪爽自少日有声场屋间作诗甚多弔苏坟一篇有英灵还却眉山秀依旧东风草木天之句世闹传之补归潜志田永钖义州人叔思敬耀卿名进士永钖少有诗声其过东坡墓云冨贵一场春夜梦文章万斛冷云泉英灵还却眉山秀依旧春风草木天为人传诵兴定末同余试南京擢第遭乱南奔在江淮间病卒牧牛图干戈扰扰徧中州挽粟车行似水流何日承平如画里短蓑长笛一川秋故县别业九折驱车梦易惊一㕓老计喜初成园蔬不借将军地宅劵何劳宰相名山入平檐供逺翠水环钓石得深清漫郎聱叟琦玗子谁悟他生与此生张介介字介夫彭城人正大元年经义第一人歴巩谷熟二县令幼有赋声为人有藴借尝赠诗人杨叔能末章云我贫自救如沃焦君来过我亦何聊为君欲写贫士叹才思殊减荒村谣杨初以荒村謡得名故云读天宝遗事不但昨非今亦非上皇骑马泪沾衣曲江死后无忠谏却忆词人秋鴈飞龎汉汉字茂𢎞平晋人正大末年进士沈毅有志节待次内乡北山兵乱遇害终南谿冷云低压万长杨十㖽秋阴鎻北堂门外兵尘涨秦楚水边烟景似湖湘荷翻山雨僧窓晚竹汎溪风客枕凉早晚初平遂真隐遶陂闲牧石头羊宋景萧景萧字望之济川族孙正大六年进士辟令泰安未赴遭乱望之于刘景𤣥为外兄故其诗颇获沾丐尝有荒山销尽古今魂之句诗家称焉河阳望河朔感遇一首南来边报日骎骎思禹亭高泪满襟野烧为谁留白草荒城空自隔疎林鴈声不断天连水山色无情古又今离合兴亡只如此往年争识少陵心春雪用上官明之韵啑啑春虫閙扑窓地炉茶鼎蚓声长诗中有味清于酒只欠冰梢数㸃香李警院天翼天翼字辅之固安人贞祐二年进士歴荥阳长社开封三县令所在有治声迁右警巡使汴梁既下侨寓聊城落薄失次无以为资辟济南漕司从事方凿圆枘了不与世合衆口媒孽竟罹非命辅之材具甚美且有志于学与人交欵曲周密久而愈厚死之日天下识与不识皆为流涕予谓天道悠逺良不可知而天理之在人心者亦自不冺也还家三首幽花杂草满城头华屋唯残土一丘乡社旧人何处在语音强半是陈州牡丹树下影堂前㡬醉春风谷雨天二十六年浑一梦堂空树老我华颠殊音异服不相亲独倚荒城泪满襟秪有青山淡相对似怜我是此乡人刘神童㣲微字伯祥益都人七嵗能文道陵召入宫赋鳯凰来仪二首称㫖赐经童出身系籍太学后登贞祐二年第春栁应制得城字翠细圆匀绿线轻着行排立弄新晴更看三月春风里散作飞花满鳯城附金史选举志明昌元年益都府神童子刘住儿年十一嵗能诗赋诵大小六经所书行草颇有法孝行夙成乞依宋童子李淑赐出身且加以恩诏上召至内殿试鳯凰来仪鱼在藻诗又令赋旱诗上嘉之赐本科岀身给钱粟官舎令肄业太学附庄靖集王翼字辅之性颕悟勤于学七嵗常从师行有诵杜牧之华清宫诗后师举似歴歴能道之师颇竒焉八嵗能属文既长日记千言应进士举因感疾遂留意于医尤精于易占无不应于秀老德老二人处悟禅理太原公处精术数诵古今才人诗得句法自着有古律诗三百余篇长短句二百首附金莲正宗记张神童马丹阳诗云海上文章第一儒重阳曾向醉中扶古今多少修真者应比先生一箇无郭宣道宣道字德明邢州人系出衣冠家人物楚楚而有老成之风贞祐中客南阳名士定兴张履坦之罢邓州观察闲居此县之石桥见德明爱之招致门下饮食教督委曲周备遂有声场屋间正大末没兵中送同舎张耀卿补掾中台摩云头角看昂藏意外升沈岂易量取士皆知有科举进身初不在文章闗心鴈塔功名晚试手乌台嵗月忙此去一官先有路独怜灯火夜窓凉张仲宣仲宣字利夫相州人举进士有声子柔字子友今在林虑下第主司头脑旧冬烘更着书郎骨相穷晓赋得官何足道直须遮马困吴融戯题石鹿蜂猴画巻横槊将军马足尘判花学士笔头春功名果属丹青手造物如何戏得人胡汲汲字直卿卫州人少有赋声与新郑傅伯祥吕鹏举相友善貌寝陋而滑稽无穷时命不偶竟穷悴而死失题休笑参军靴不袜莫嗟门客食无鱼燕鸿来去端谁使鹏鷃逍遥本自如潦倒渊明三径菊荒唐惠子五车书古人淡里求真味身外纷华不羡渠王修龄修龄字绍先同州人诗有得意好花开早落唤愁芳草烧还生闲闲爱而戏之目为痴仙人黄叶行送祖唐臣归柘县送君黄叶山黄叶纷不埽上有萧萧之风树下有漫漫之衰草山中黄叶行复青髀肉一消人自老酒尽意不尽执手临古道古道连延走锦襄锦襄日暮浮云翔一灯孤馆相思处寒鴈一声秋夜长御订全金诗增补中州集巻三十九御订全金诗增补中州集卷四十钦定四库全书御订全金诗増补中州集巻四十张参议澄澄字之纯别字仲经本出辽东乌舎族国初迁之隆安祖黄县府君移官洛水因家焉之纯早孤能自树立避地洛西率资无旬日计而泰然以闭户读书为业尝从辛敬之赵宜之讲学故诗文皆有律度兵后居东平诗名籍甚如云齐客计穷思蹈海杞人痴絶漫忧天坏壁粘蜗艰国歩荒池漂蚁失军容此类甚多附元好问张仲经诗集序仲经出龙山贵族少日随宦济南从名士刘少宣问学客居永宁永宁有赵宜之辛敬之刘景𤣥其人皆天下之选而仲经师友之故蚤以诗文见称及子官西南仲经偕杜仲梁麻信之高信卿康仲宁挈家就子内乡时刘内翰光甫方解邓州倅日得相从文字间仲经之所成就又非洛西时比矣北渡后薄游东平谒见行台严公一见即被赏识待以师宾之礼授馆于长清之别墅积十余年得致力文史以诗为专门之学此其出处之大畧也今观其诗在永宁赋幽居云寒尽阴崖草有芽竹梢残雪堕氷花号空老木风才定倒影荒山日又斜天地悠悠常作客干戈扰扰漫思家烟村寂寞无人语独倚寒藤数暮鸦其落笔不凡类如此及来内乡尝阻雨板桥张主簿草堂同赋浙江观涨诗仲经云一雨天地来涛声破清晓光甫大加赏叹以为有前人风调是年出居县西南白鹿原名所居为行斋取素贫贱行乎贫贱之义行斋之南有菊水湍流喷薄景气古澹阳崖回抱緑莎盈尺腊月红梅盛开诸公借草而坐嘉肴㫖酒啸咏弥日仲经有诗云寒客逺峯犹带雪煖私幽圃已多花仲梁虽有煖散春泉百汊流之句亦自以为不及也其余如次韵见及云长松偃蹇千年物病鹤摧頽万里心春思云一春常作客连日苦多风野树凄迷緑檐花暗澹红愁随诗巻积囊与酒樽空巢燕如相识频来草舍中书事云故国三年梦新愁两鬓蓬泪从南望尽涂自北来穷破牖蝇烘日枯梢鹊爱风怅然掻白首逺目过归鸿赠贠善卿云诗材虽满腹家具少于车珍珠泉感旧云红槿有情依坏砌緑莎随意上寒㕔秋兴云坏壁粘蜗艰国步荒池漂蚁失军容秋日云寒花矜晚色病叶怯秋声忆永宁旧游寄魏内翰云上阁寺高迎晚翠游家楼小簇春红独脚云洛岸潇潇雨送春老爱青山悟静縁问路前村犬吠人病枕偏宜夜雨声林深鹿近人年衰与杖宜云出祗园雨亦香又如风琴一首回军謡四首清明日陪诸公䜩集东园一首病中一首移居学东坡八首再到方山絶句书陶诗后集句往往传在人口内相文献杨公有言文章天地中和之气太过为荒唐不及为灭裂仲经所得雍容和缓道所欲言者而止其亦得中和之气者欤为人资禀乐易恬于进取进退容止皆有藴借可观与人交重然诺敦分义终始可以保任使之束带立朝当言责之重岂得轻负所学忘礼谏之义乎忧世既切惠养是其所长赵张三王钩距之吏奋髯抵几砉砉俊快保其羞而不为至于德让君子之风良有望焉自丙午以后参幕府军事当贤侯拥篲之敬得寸行寸谓当见之一日未一试而病不起矣其孤梦符持橘轩诗集求子编次感念平昔不觉出涕因题其后呜唿有言可述学者之能事有子可传人道之大本吾仲经言可述矣子可传矣顾虽赍志下泉其亦可以少慰矣夫甲寅冬至日诗友河东元某裕之题积雨积雨生顽痺新晴意自怡幽花依小径野蔓媚疎篱髪少从梳懒年衰与杖宜腐儒慙用拙粝食复何辞和林秋日感怀寄张文御史二首塞草枯黄秋未残北风裘褐日生寒田园正忆遂初赋氷雪莫吟行路难囊颖露锥徒自苦蒯缑有剑秪空弹南窓明暖无尘到慙愧高人老鹖冠别家六见月牙新万里风霜老病身块坐氊庐心悄悄逺怀茅屋梦频频𤓰田无取终成谤市虎相传久是眞乡国归程应岁暮火炉煨栗话情亲辊马圗飞堑乗城力亦优不应伏枥便垂头而今世上无良乐兀兀黄尘辊得休白贲贲汴人自号决夀老自上世以来至其孙渊俱以经学显客有求观予孝经传者感而赋诗古人文莹理后人但工文文工理愈暗纸札何纷纷君看六艺学天葩吐竒芬诗书分体制礼乐造干坤千岐更万辙要以一理存如何臻至理当从践履论跋涉经险阻钻研閲寒温孝弟作先锋道德严中军仰观及俯察万象入见闻不劳施斧凿笔下生烟云高以君唐虞下以觉斯民君如不我鄙时来对炉熏王内翰枢枢字子慎良乡人辽日登科仕国朝直史馆三河道中十载归来对故山山光依旧白云闲不须更读元通偈始信人间是梦间睡轩赵晦晦字光道管城人宋末代州法曹秀容主簿汴京破后不复仕自号睡轩居士子洵子都大定二十年进士眞定路总管判官孙纲三赴廷试以䕃补官终于永夀令曽孙居礼之让今在燕中暮春压枝梅子半青黄叶底残红雨褪香翠钿舞风榆落荚緑鍼浮水稻抽秧酒浓犹觉春酲困睡美方便午梦长苦被啼莺诉花老挥毫聊作送春忙浚水王世赏世赏字彦功汴人与尹无忌王逸宾赵文孺相周旋明昌中保举才能德行赐出身释褐巩州教授终于鹿邑簿有浚水老人集传于世立春后十日登楼今日登楼眼风烟倍觉新溪梅初破萼屋雪半融银鴈外天逾碧鸥边水自春儿曹应见笑吟望独伤神春雪只谓春天暖宁知雪霰飞龙蛇且深蛰花栁不胜威淰淰凌风细纷纷带雨稀谁当问穹昊生杀果何机探梅候得南枝破玉腮心颜今日为君开细看苔迳无行迹先赏应输我独来称善斋宦途驰逐只堪羞何意须封万户侯平日少游眞可念絶胜辛苦驻壶头南湖靖天民天民字达卿㵚阳人其父国初官原武因而家焉少日尝两魁乡试自望者不碌碌所与交如龎才卿杨茂才刘之昂王逸宾皆一时名士晚年买田南湖葺亭圃植竹树以诗酒为事自号南湖老人年七十九卒子文炜德昭从孙颙子昻西子放棹圗髻鬟萧飒苎萝秋千古香溪水自流呉越兵争竟何得风流输与五湖舟附遗山集南湖先生原武人年二十许时曽以乡试两冠郑州然其资倜傥所以自望者甚高终不乐为举子计即弃去学击刺当正隆征南颇欲驰逐戎行间既而大定诏书下兵各罢归先生抱利器而无所试乃浮湛里社以诗酒自娱买田南湖之上筑亭种树徜洋乎其间尽置家事日与賔客酣饮歌馆棊槊穷日夕不少休家故饶财又好施与其赴人之急犹疾痛之在已故人尤以此归之所与游如临洺王逸宾游宗之大定刘之昂其人皆天下名士至论人物必曰靖达卿今日之竒男子也先生生于天㑹初歴大定明昌泰和优游于太平和乐之世者五十年大安兵兴乃下世平生喜作诗乐府尤有藴借观西子放棹诗可见也尝雪中骑青骡行京水道中作长诗卒章有安得西都画史吮笔出新意写作南湖老子雪景乘骡图之句其子文炜北渡后来东平始以先生之意追画此圗求仆赋诗文炜质直好义读书作文有声时軰中观其子可以想见先生之为人故为道其事幷以致懐贤之思云东臯桑之维之维字之才恩州人蔡丞相伯坚之子壻也以乐府着称有东臯集传于世白发白发近年见十中三两茎半因愁儹出多为病添成梳里有时落镊余还又生老知无可避何处是功名步元举元举关中人下第过榆次栖迟零落未归人已坐无成更坐贫意气敢论题柱客晨昬多负倚门亲囊空渐觉钱余贯衣敝翻饶蝨满身遥望秦关独惆怅一天风雨落花春冯文叔文叔辽东人客舍秃襟短褐破书囊十五年来客异乡生事穽中揺虎尾穷途天上转羊肠三朝不遇冯唐老半夜悲歌甯戚狂独倚牛车望辽海西风尘土鬓苍苍张庭玉庭玉字子荣易县人能日赋百篇有集行于世即事乌鸢绕树山棃熟蝴蝶穿花木槿开赤脚城中借书去苍头原上负薪来宗道道字云叟山阴人以足疾不仕有诗云家藏千巻富身得一生闲茅屋经年补柴门尽日关其自处可见宝巖僧舍寂寂钟鱼柏满轩午风轻飏煮茶烟西堂竟日无人到只许山人借榻眠鲜于溥溥字彦仁宋文臣子骏之后高祖淳淳之子孝标标之子夀吉夀吉之子坦皆擢进士第而仕亦达彦仁坦之子以门资仕终于栎阳令济源盘谷天壤佳处坦父子居其间饮酒赋诗翛然尘垢之外至今人以高士目之弟彦鲁子忠厚今居乡里鲁村道中小桥沙路已堪圗更着衰翁跨蹇驴暮霭似催寒日短秋容仍带逺林疎雕盘平野黄榆落兔走横冈白草枯渐喜闲身逺朝市一年强半在村墟春日倣旧诗体年老逢春莫等闲逢春能得几回看插花尽要花枝满把酒休辞酒琖干好向酒边留舞袖不妨花外驻吟鞍闲身健在须行乐燕语莺啼春又残早发灯前梦断家千里马上诗成月一痕晨粥未烹官路逺隔林烟火是渔村史士举士举字仲升荥泽人汉功臣𢎞肇之后高祖所赐铁券故在其大父官济源乐其山水因家焉父神山令激石琚榜进士仲升以荫补官歴铜鞮三川两县令初任京兆録事以岁旱擅开仓赈贫身往太一湫祷雨寻获嘉澍用是得名为人雅重知义理裦衣缓带逍遥山水间宛然一老书生也贞祐之乱避于太行保聚失守老幼皆出降仲升义不受辱投絶涧而死年七十九孙庭玉字德秀今居山阳超化石根寒熘迸珠玑寻丈惊看雪浪飞我是玉川烟水客暂来盘礴亦忘归晋祠小桥流水竹萧森竹里人家一径深只欠东风小篱落梅花疎淡月笼阴御订全金诗増补中州集巻四十御订全金诗增补中州集卷四十一钦定四库全书御订全金诗増补中州集巻四十一王敏夫敏夫五台人作诗工于赋物甚为赵宜之所称鴈门前軰中有许蜕子迁以武皇庙诗着名又酒渴后四句云眼底恨无云梦泽胸中疑有沃焦山南窓花影三竿日指㸃银瓶照病颜有集传河东往往称此倪民望字具瞻屛山所谓倪侯头如笔其锋不可当者有种松诗云种松莫种栁种栁莫种松坚脆非所计雅俗宁与同可是种松无隙地却教憔悴栁阴中张韶九成寄朔州茍辅臣云陈雷胶漆轻余子楚汉风云属少年李忠直卿赋雪云不将栁絮春风比好作棃花夜月看至于苏吉莘老李鹏翼冲霄与具瞻之子仲仪诗文多可传䘮乱之后惜不能记忆之矣同东巖元先生论诗林逋仙去几多年惊见梅花第二篇千岁氷霜松骨瘦九秋风露鹤声圎腾辉定出连城上得趣知从太古前邂逅茅斋话终夕只疑人世改桑田李氏友云楼雾羃烟迷十二栏壶觞招我一跻攀黄帘巻起湘川竹分得西州数㸃山王利賔利賔字茂实襄城人朴直纯素作诗有古意似其为人然亦未尝以示人也家与卫昌叔隣居而不相往来计平生所友惟不肖而已子一日过襄城知茂实病就卧内候之乃见壁间所黏五言古诗十数首窜改重叠往往可传然后知茂实所以交予者特以诗故耳渠既不言予亦无从知之惜登时不誊写今忘之矣题扇头轻纱画竹雀柄短不盈握暑气正凭陵清风一何邈孙益益字德裕秀容人尝从先大夫学诗送张安中还云中相送还相送临分手重分骅骝欣得路鸿鴈惜离羣木落黄华路城低紫塞云中秋月正好千里漫思君张瓛瓛字君玉大名朝城人嗜作诗年已老而刻苦殊未减为人谨愿有礼见称诸公间卒年六十八子镛鎭今居乡里送侯道士十年走南北黄尘污人衣翩翩夜啼鸟一枝无可依问君何所如凫舄东南飞恨我不得往失脚穽与机从君知不能一笑人间非何水无蒲鱼何山无蕨薇终当拂衣去往叩云山扉徐好问好问字裕之永宁人龙门疏凿而来道路通行人万古翠微中南山山寺题诗满一字何尝到禹功吕大鹏大鹏字鹏举宻县人自言宋名相申公之裔宣宗频岁南伐鹏举作诗欲以撼主兵者云逢掖无由挂铁衣剑花生涩马空肥灯前草就平南策一夜江神涕泣归其以气岸自许皆此类也夏日旋移石枕拂藤牀细洒槐阴趂晚凉大地嗷嗷困炉鼎老天不肯下残阳高永永字信卿出于盘阳大族父元字善长教信卿作举子读书畧通即弃之去为人不顾细谨有幽幷豪侠之风賔客入门则尽家所有者为具不为明日计人以此爱之贞祐初避兵太原与李长源居于广平寺有盗穴墻而入长源性恇怯闻骚窣声噤不敢语盗尽挈信卿所有而去长源徐曰緑林之子至矣于是信卿生理大狼狈南渡居嵩州出入屛山之门其学遂进初名䕫字舜卿又名揆屛山改焉眞定王之竒士衡攻杂学屛山目为怪魁王从之内翰为赋善哭诗奉圣马饵升公敢为大言着书十万言号北新子大畧以谈兵为主且曰古人兵法非不尽但未有北新子五十里火雨耳信卿皆与之游故其诗豪宕谲怪不为法度所窘有氷柱雪车风调观咀龙篇及大雨后见寄可槩见矣正大壬辰病殁于京师年四十六补归潜志高永信卿渔阳人倜戃尚气轻财好交游颇读书喜谈兵文辞豪放长于论事尝从屛山游与李长源元裕之杜仲梁李稚川相善屡举不第家甚贫正大末余居淮阳信卿持诸公书来谒因为定交留月余西去未几同在南京被围尝上书言事不报以病死自号应庵䟦贾天升所藏段志宁山水苍壁云气涌长松风雨寒湍流噼山出玉虹饮溪湾胸中无云梦笔底无江山想见破墨初布袖蛟龙蟠壮观骇心魄万象本自闲寒斋静相对逺意空追攀孙邦杰邦杰字伯英雄州容城人曽祖坚国初有功官至陇州刺史伯英少日住太学有时名所与游皆名士兴定初知世将乱弃家为黄冠师附元好问孙伯英墓铭伯英在太学时所与游皆一时名士故相程公日新判河南伯英居门下甚爱重之贞祐初中原受兵朝廷隔絶府治中高廷玉献臣接纳竒士号为衣冠龙门大尹复兴惎之㑹有为飞语者云治中结客将据河以反遂为尹所构凡所与往来者如雷渊希颜王之竒士衡辛愿敬之俱陷大狱危有一纲之祸伯英出入府寺人为出死力者多故得先事遁去㑹赦乃归贞祐丙子子自太原南渡故人刘昂霄景𤣥爱伯英介予与之交因得过其家登夀乐堂饮酒赋诗樽俎间谈笑有味使人久而不厌伯英时年四十许困名塲已久重为世故之所摧折稍取庄周列御冦之书读之视世味葢漠然矣子意其本出将家气甚高已折节为书生束以诗礼优柔餍饫偶以藴借见名其郁郁不能平者时一发见如缚虎之急一怒故在世已乱天下事无可为思得毁裂冠冕投窜山海以高蹇自便日暮途逺倒行而逆施之古人或为抱关或仕执翿或亡从博徒卖浆者游其画皆出于无聊赖之至耳非本志也又明年客有来崧山者云伯英真为黄冠师矣正大庚寅十月十九日殁于亳之太清宫春秋五十有一因即其地𦵏之始祖坚国初以军功赠龙虎卫上将军陇州刺史祖楫武畧将军鲁山令父钧武义将军昌州盐使司判官室刘氏前殁子璋壻同郡王好礼伯英初名邦杰后改天和孙氏雄州容城人居雒阳四世矣铭曰马逸覂驾犊健破车霸畧所贪世议之拘我足天衢彼责守闾我材明堂彼求侏儒蚩蚩之与曹而昧昧之与居俱腐草木孰别以区千百载而下或有攓蓬而问者又焉知其轻世肆志自放于方之外以耗壮心而老岁月欤烧笋煨柮旧闻山谷语劝畊还忆大苏诗传将火候无多诀留得天真又一竒未放锦䙀开束缚已看玉版证茶毘白麻初拜惊烧尾见此应慙富贵痴曹用之用之归德人幼有赋声屡中甲乙诗亦有功尝戏作鬼仙语云浏浏竹间雨荧荧窓下灯相逢不相顾含泪过巴陵诗有本事中山杨正卿能道所以然真人作鬼语也忆旧花鸟巡檐唤晓晴唤来和气满春城春风二十年前客煮酒青梅也后生赵达夫达夫太原人性嗜读书而不事科举南渡后居缑氏山中安贫守分故终世穷悴壬辰之兵遇害红梅西湖句好已成尘蜡㸃都能几许春乞与琼儿薄梳洗才情留待月中人柳杨栁搀春不耐秋十分憔悴尽风流水边沙际风烟冷收拾残阳付暮愁邢安国安国字仲祥沁州武乡人少日有赋声四十岁后即不应科举以诗酒自娱避乱客泌阳十余年后北归备极艰苦其见于诗者如此往时李长源传仲祥栁花一诗渠甚爱之今以丹崖集校之与传者不同当是长源曽与商畧之耶杨花细㸃轻团转复飘隋家堤岸坝陵桥非绵非絮寒无用如雪如霜暖不消狂惹客衣知有恨巧寻禅榻故相撩陂塘回首浮萍满依旧春风摆翠条过唐州西李口白沙翠竹溪上村渔家卖鱼唤行人西风吹皱一溪水水光日影金鳞鳞张温温字元佐上党人祖仲容字才翁宋末登科仕至屯田员外郎以好士名天下致仕后有诗云病身衰退谢明朝北洞闲眠昼寂寥十亩晚禾烟冉冉一林修竹雨潇潇黒花遮眼秋不落白雪扑头春未消世事悠悠吾老矣一壶浊酒且逍遥至今为乡里所传元佐泰和六年李演牓乙科登第诗乐府俱有名于时感怀一首弥月不出门出门沙涨东风昬老树摆撼轰雷奔鬼物叫啸山前村侨居客子惊心魂归来绕屋寻兰荪兰荪落索灵苗髠主人醉倒老瓦盆衣袖半带淋漓痕芸芸萧艾同归根天生天杀何怨恩糟牀与翁共清浑絶胜被髪叫帝阍马舜卿舜卿名肩龙以字行宛平人先世辽大族有知兴中府者故又号兴中马氏祖大中国初登科节度全锦两州父成谊字宜之张楫牓登科京兆路统军司判官舜卿在太学有赋声宣宗初人有告宗室从坦杀人从坦字履道一时贤将帅处猜嫌之地人以为必死而不敢言其寃舜卿以太学生上书大畧谓从坦有将帅材方今人物无有出其右者臣一介书生无用于世愿代从坦死留为天子将兵书奏诏问汝与从坦交分厚耶舜卿对臣知有从坦从坦未尝识臣从坦寃人不敢言臣以死保之宣宗感悟赦从坦授舜卿东平録事委行台试验宰相侯莘公与之语不契留数月罢归将渡河与排岸官纷竞筐中搜得军马粮料名数及利害事目疑其姦人之侦伺者系归德狱根勘适从坦至立命出之正大四年冬薄游鳯翔德顺州将爱申以书招舜卿舜卿欲往鳯翔总管以敌兵势甚张吾城可恃德顺不可守劝勿往舜卿曰爱申平生未尝识我一见为知己我知德顺不可守我往必死然以知己故不得不死也乃举行槖付族父明之为死别冐险而去既至不数日受围城中义兵七八千而已州将假舜卿鳯翔总管判官守御一以委之凡受攻百日食尽乃陷军中募生致之不知所终时年五十三诏赠某官配食褒中庙舜卿年少时过襄垣题诗酒家壁辞气纵横时軰少有及者如云玉鞭再过长安道人面依前似花好殷勤劝我棃花春要看罇前玉山倒他语类此㑹州道中山腰薄雪眩朝暾未放阳和入烧痕一片长安世情月棃花院落几黄昬御订全金诗増补中州集巻四十一御订全金诗增补中州集卷四十二钦定四库全书御订全金诗増补中州集巻四十二郝天挺天挺字晋卿陵川人家世儒素伯父子飏有诗名号东轩老人先生少日有赋声早衰多疾厌于名塲遂不复就举贞祐之兵避于河南往来淇卫间为人有崖岸耿耿自信宁落薄而死终不一傍富儿之门年五十七卒于舞阳临终浩歌自得不以死生为意其平日自处为可见矣好问十四五先人令陵川时从先生学举业先生教之曰今人赋学以速售为功六经百氏分磔缀缉外或篇题句读之不知幸而得之不免为庸人况一败涂地者乎又曰读书不为艺文选官不为利养唯通人能之又曰今世仕宦多用贪墨败官皆苦于饥冻不能自坚者耳男子生世不耐饥寒则虽小事不能成子试以吾言求之先生工于诗时命好问属和或言令之子欲就科举诗非所急将无徒费日力耶先生曰君自不知所以教之作诗正欲渠不为举子耳子思温字和之孙经字伯常今居顺天附元好问郝先生墓铭泰和初先人调官中都某甫成童学举业先人思所以引而致之者谋诸亲旧间皆曰濩泽风土完厚人质直而尚义在宋有国时俊造軰出见于黄鲁直季父亷行县之诗风俗既成益久益盛迄今带经而鉏者四野相望虽闾巷细民亦能道古今晓文理为子求师莫此州为宜于是先人乃就陵川令之选时乡先生郝君方聚子弟秀民教授县庠先生习于礼义之俗出于贤父兄教养之旧且尝以太学生游公卿间閲人既多虑事亦审故其容止可观而话言皆可传州里老成宿德多自以为不及也某既从之学先生尝教之曰学者贵其有受学之器器者何慈与孝也今汝有志矣器如之何又曰今人学词赋以速售为功六经百氏分裂补缀外或篇题句读之不知幸而得之且不免为庸人况一败涂地者乎先人既罢官某留事先生又二年然后归先生殁于成臯其子思温归葬乡里以书抵某言吾子往年赴弔成臯曽以墓铭为请今卒事矣愿有以慰不肖孤之心某谢不敢当六七年之间思温之请益坚辛丑之秋又属其外兄牛元伟来致辞曰先子生无一命之爵殁无十金之产赍志下泉有识兴叹授业得如吾子者且不能一言半辞以见于后世其命也矣某再拜曰仆有罪乃叙而铭之先生讳天挺字晋卿先世有自太原迁上党者宋末又迁陵川遂为陵川人曽祖讳元祖讳璋考讳昇以选择为县功曹至先生之伯父东轩先生始宦学蔚为闻人先生少日举进士预春官氏荐书便能出诸公之右多疾早衰厌于名塲遂不就选以某年月日遘疾春秋五十有七终于寓舍前娶同县张氏继室高平司氏子男一人即思温也女一人嫁进士侯公佐男孙三人曰经曰恒曰彞经最知名女孙一人弟天禔从弟天祐犹子思忠皆有声塲屋间铭曰笃于其资诚于其思行可以士矩政可以吏师奉璋峩峩其谁曰我私畀镃基而夺之时操利器而莫施穷巷抱书涅而不缁曵履商讴长与世辞宁以一寒暑往来之蹔槩细人而怨咨良璞含光平价不赀弃掷泥涂识者涕洏孰物之尸孰命之司吾欲问之有如先生者而至于斯有如先生者而止于斯送门生赴省闱青出于蓝青愈青小年塲屋便驰声未饶徐淑早求举却笑陆机迟得名嗟我再衰空喜君初筮已峥嵘此行占取鳌头稳平地烟霄属后生题麻姑坛路入云关仙境佳琼田瑶草带烟霞贮经洞古无遗检养药炉存失旧砂青鸟不传金母信紫鸾应返玉皇家巖扉不掩春长在开尽碧桃千树花莲花菊十丈花开玉井遥翻成丛菊老秋标寒枝白日尘无㸃冻蘂经霜瓣不凋依径香生妃子步遶篱嫩比六郎娇双歌一曲渊明醉辜负扁舟冷画桥游石壁有呈二首廊庙雍容四十秋旱为霖雨济为舟五朝宠遇已黄髪六诏归来方黑头后部风雷诗鼔吹前途山水酒觥筹试看絶壁秋云句知是承平宰相游絶壁秋容胜荒坛冷气清野僧留客饮山乌背人鸣已极登临兴无穷今古情浩歌一樽酒四海共昇平题宣圣庙金碧煌煌梵刹雄𤣥元楼观五云中如何万代纲常祖释奠今无数亩宫附青鞋踏雪志汾州学宫门右有石嵌壁中乃金郝天挺募建文庙疏其文伏以下书絶句一首即接谨疏字附陵川文集郝天祐字贤卿陵川人贞祐初隐居鲁山作古文歌诗尤玩意书法尝以为正书当以篆𨽻意为本而钟王书之经也颜坡书之传也其余则诸子百家耳故其笔势庄重秀劲能作丈余楷草尝言大字虽大而小小字虽小而大正书须有草意草书须有正笔其论书如此附李诩戒菴老人漫笔唐诗鼓吹旧云郝天挺注金又有一郝天挺两山墨谈亦考之不审溪南诗老辛愿愿字敬之福昌人其大父自鳯翔来居县西南女几山下以力田为业敬之自号女几野人年二十五始知读书取白氏讽谏集自试一日便能背诵乃聚书环堵中读之书至伊训诗至河广颇若有所省欲罢不能因更致力焉音义有不通者搜访百至必通而后已有一事阙十年者由是博极羣书于三传为尤精至于内典亦称该洽杜诗韩笔未尝一日去其手作文有纲目不乱诗律深严而有自得之趣性野逸不脩威仪贵人延客敬之麻衣草履足胫赤露坦然于其闲剧谈豪饮旁若无人高献臣为河南治中闻其名引为上客及献臣为府尹所诬敬之亦被讯掠几被一网之祸自是人以敬之之名为讳絶不与友不二三年生事大狼狈田五六十亩岁入不足一牛屡为追胥所夺竟卖之以为食衆雏嗷嗷张口待哺雅负高气不能从俗俯仰迫以饥冻又不得不与世接其枯藁憔悴流离顿踣往往见之于诗元光初予与李钦叔在孟津敬之自女几来为之留数日其行也钦叔为设馔备极丰腆敬之放箸而叹曰平生饱食有数每见吾二弟必得美食明日道路中又当与老饥相抗去矣㑹有一日辛老子僵卧栁泉韩城之间以天地为棺椁日月为含襚狐狸亦可蝼蚁亦可耳予二人为之恻然敬之佳句极多如自怜心似鲁连子人道面如裴晋公万事直须称好好百年端欲付休休院静寛留月窓虚细度云浪翻鱼出浦花动鸟移枝之类恨不能悉记耳予尝论敬之士之有所立必借国家教养父兄渊源师友讲习三者备而后可喻如世之美妇多出于膏腴甲族薰醲含浸之下闾阎间非无名色一旦作公夫人则举步羞涩曽大家婢不如其理然也故作新人材言教育也独学无友言讲习也生长见闻言父兄也至于传记所载西子乃苎萝山采薪氏之女越君臣教之容止七日而纳之王遂能惑夫差倾呉国岂常理也哉敬之落落自拔耿耿自信百穷而不悯百辱而不沮任道致逺若将死而后己者三十年亦可谓难矣南渡以来诗学为盛后生軰一弄笔墨岸然以风雅自名高自标置转相贩卖少遭指擿终死为敌一时主文盟者又皆汎爱多可坐受愚弄不为裁抑且以激昂张大之语从臾之至比为曹刘沈谢者肩摩而踵接李杜而下不论也敬之业专而心通敢以是非白黑自任每读刘赵雷李张杜王麻诸人之诗必为之探源委发凡例解络脉审音节辨清浊权轻重片善不掩微颣必指如老吏断狱文峻网宻丝毫不相贷如衲僧得正法眼徴诘开示几于截断衆流人有难之者则曰我虽不解书晓书莫如我故始则人怒之骂之中而疑之已而信服之至论朋軰中有公鉴而无姑息者必以敬之为称首葢不本于教育不阶于讲习不出于父兄而卓然成就如此然则若吾敬之者真特立之士哉补归潜志辛愿敬之河南人自号女几野人又号溪南诗老幼嗜书苦学坐环堵数年由是六经百家无不通贯喜作诗五言尤工人以为得少陵句法平生不为科举计且未尝至京师砉然中州一逸士也为人质苦不闲世事麻绦草履或倚杖读书市中人讶之亦不䘏尝谓王郁飞伯曰王侯将相世所共嗜者圣人有以得之亦不避得之不以道与夫居之不能行已之志是欲澡其身而伏于厠也此言他人难闻子宜保之此可见其志趣也贞祐初先子主长葛簿敬之素不识闻名来谒相得甚懽及别厚赠之归而买牛使其子躬耕以自给居女几山下往来长水永宁间惟以吟咏讲诵为事朝士大夫愿交而不得也正大中先子令叶复来游后归洛下病殁有诗数千首藏在竹槖中其佳句有云院静寛留月窓虚细度云又莺衔晚色啼深树燕掠春阴入短墻又波揺朗月浮金镜岭隔华星断玉绳又箕山颍水春风里唤起巢由共一杯又黄绮暂来为汉友巢由终不是唐臣真处士诗也附元好问杨叔能小亨集引贞祐南渡后诗学大行初亦未知适从溪南辛敬之淄川杨叔能以唐人为指归敬之旧有声河南叔能则未有知之者兴定末叔能与予㑹于京师遂见礼部闲闲公及杨吏部之美二公见其幽怀久不写及甘罗庙诗啧啧称叹以为今世少见其比及将往关中张左相信甫李右司之纯冯内翰子骏皆以长诗赠别闲闲作引谓其诗学退之此日足可惜颇能似之至比之金膏水碧物外自然竒寳景星丹鳯承平不时见之嘉瑞叔能用是名重天下今三十年然其客于楚于汉沔于燕赵魏齐鲁之闲行天下四方多矣而其穷亦极矣叔能天资澹泊寡于言笑俭素自守诗文似其为人其穷虽极其以诗为业者不变也其以唐人为指归者亦不变也今年其所譔小亨集成其子复见予镇州以集引为请予亦爱唐诗者唯爱之笃而求之深故似有所得尝试妄论之诗与文特言语之别称耳有所记述之谓文吟咏情性之谓诗其为言语则一也唐诗所以絶出于三百篇之后者知本焉尔矣何谓本诚是也古圣贤道德言语布在方册者多矣且以弗虑胡获弗为胡成无有作好无有作恶朴虽小天下莫敢臣较之与祈年孔夙方社不莫敬共明神宜无悔怒何异但篇题句读不同而已故由心而诚由诚而言由言而诗也三者相为一情动于中而形于言言发乎迩而见乎逺同声相应同气相求虽小夫贱妇孤臣孽子之感讽皆可以厚人伦美教化无他道也故曰不诚无物夫不诚故言无所主心口别为二物物我邈其千里漠然而往悠然而来人之听之若春风之过马耳其欲动天地感神鬼难矣其是之谓本唐人之诗其知本乎何温柔敦厚蔼然仁义之言之多也幽忧憔悴寒饥困惫一寓于诗而其阸穷而不悯遗佚而不怨者故在也至于伤谗疾恶不平之气不能自揜责之愈深其㫖愈婉怨之愈深其辞愈缓优柔餍饫使人涵泳于先王之泽情性之外不知有文字幸矣学者之得唐人为指归也初予学诗以十数条自警云无怨怼无谑浪无骜狠无崖异无狡狯无媕阿无傅㑹无笼络无衒鬻无矫饰无为坚白辨无为圣贤癫无为妾妇妬无为仇敌谤伤无为聋俗閧传无为瞽师皮相无为黥卒醉横无为㸃儿白捻无为田舍翁木强无为法家丑诋无为牙郎转贩无为市倡怨恩无为琵琶娘销魂韵词无为村夫子兔园䇿无为算沙憎困义学无为稠梗治条词无为天地一我今古一我无为薄恶所移无为正人端士所不道信斯言也予诗其庶几乎惟守之不固竟为有志者之所先今日读所谓小亨集者祗以増媿汗耳予既以如上语为集引又申之以种松之诗因为复言归而语乃翁吾老矣自为瓠壶之日久矣非夫子亦何以发予之狂言已酉秋八月初吉河东元某序乱后兵去人归日花开雪霁天川原荒宿草墟落动新烟困䑕鸣虚壁饥乌啄废田似闻人语乱县吏已催钱赠赵仲常赵子年虽小论诗乐最深秋风凡几首冬日更多吟老大吾无力文章尔用心荒山松竹底莫厌数相寻过崧山催老年光衮衮来好怀知欲向谁开箕山颍水春风里唿起巢由共一杯隆德故宫蛇分鹿死已无秦五十年来汉苑春问着流莺无一语栁条依旧拂墻新同赵长水汎舟洛水秦山晚自澄孤洲烟树緑相仍波揺朗月浮金镜岭隔华星断玉绳但觉转船惊白鸟岂烦挥翣怒青蝇风尘浩荡飘蓬里愧似林宗陪李膺山寒山寒春静早关门新月微光照短垣可恨暮云欺落景却将残霭助黄昬陋室陋室何妨似燕窠暮年终得返鱼蓑壶中日月时常好枕上功名不足多往古来今真夜旦高天厚地一罝罗鹿门幸有龎公乐牛角徒为寗戚歌乱后还三首兵戈为客苦思乡春暮还乡却自伤典籍散亡山阁冷松筠憔悴野园荒莺衔晚色啼深树燕掠春阴入短墻邻里也知归自逺竞将言语慰凄凉乱后还家春事空树头无处觅残红棠棃妥雪霑新雨杨栁飘绵飏晚风谈笑取官惊小子艰难为客媿衰翁残年得见休兵了收拾闲身守桂丛春来漂泊心情减老去艰危气力微芳草际天愁思逺干戈满地故人稀怀金跃马时何有问舍求田事已违粝食敝衣聊自足白头甘息汉阴机题游彦明林园三首先生未老厌儒冠筑屋栽篱守岁寒经史日长常满案鱼鰕溪近得供盘幽花入室无多种瘦竹关情只数竿潇洒逺辞车马迹求官何必近长安城郭繁华断往还林园幽閴养高闲花低暖蘂斜窥水竹亚晴梢巧避山罇俎岁时君得意风埃南北我何颜丹房药灶游心久不惜哀矜洗病孱不碍遥看冷翠微尽教丛竹暎窓扉篱根傍水鱼知乐屋角隣花马自归浊酒野芹安已久华轩高马到从稀人间回首皆堪鄙羡汝幽栖得所依赠刘菴主蚤薄轩裳贵高㝷绮皓踪一嚢闾里药六尺水云笻午枕眠芳景晴檐望逺峰柴门常不掩应得野夫从函关双峰高耸大河旁自古函关一战塲紫气久无传道叟黄尘那有弃繻郎烟迷短草秋还緑露浥寒花晚更香共説河山雄百二不堪屈指算兴亡赠赵宜之二首夫子今词伯胡为逺帝京青云无辙迹白髪有柴荆鬼戏多年病人高四海名麟经方有缺无惜继丘明转徙家无地逢迎客有樽光阴连病枕天地一愚轩霜雪青松古风尘白壁温从渠投隙者衮衮向金门送裕之往许州酒间有请予歌渭城朝雨者因及之白酒留分袂青灯约对牀言诗真漫许知己重难忘爽气虚韩岳文星照许昌休歌渭城栁衰老易悲伤寄裕之青云一别阮家郎甚欲题诗逺寄将好句眼前常蹉过佳人心上不曽忘谁家秋月茅亭底何处春风锦瑟旁昌谷烟霞久寂寞欢游还肯到三乡山园岁暮山园懒再行兰衰菊悴颇关情青青多少无名草争向残阳暖处生御订全金诗増补中州集巻四十二御订全金诗增补中州集卷四十三钦定四库全书御订全金诗増补中州集巻四十三李讲议汾汾字长源平晋人系出鴈门旷达不羁好以竒节自许避乱入关京兆尹子容爱其才招致门下留二年去之泾州谒张公信甫一见即以上客礼之自是游道日广然关中无一人敢与相轩轾者元光末用荐书得从事史馆旧例史院有监修宰相为之同修翰长至直学士兼之编修官专纂述之事若从事则职名谓之书写特钞书小史耳凡编修官得目録分受之纂述既定以藁授从事从事録洁本呈翰长平居无事则翰长及从事或列坐饮酒赋诗一预史事则有官长掾属之别长源素高亢不屑一世乃今以斗食故人以府史蓄之殊不自聊高张诸人率以新进入馆史家凡例或未能尽知就其所长且不满长源一笑故刋修之际长源在傍则蓄缩惨沮握笔不能下长源正襟危坐读太史公左丘明一篇或数百言音吐洪畅傍若无人既毕顾四坐漫为一语云看秉笔诸人积不平而雷李尤所切齿乃以嫚骂官长讼于有司然时论亦有不直雷李者故证左相半踰年不能决右丞师公以伤风化为嫌遣东曹掾置酒和解之不得已乃罢寻入关明年驱数马来京师日以马价佐欢道逢怨家则画地大数而去又明年恒山公仙在邓之西山长源往説之署行尚书省讲议官既而恒山与参知政事实哩相异同颇谋自安惧长源言论欲除之遁之泌阳竟为所害长源孝友亷介过人者甚多宁寒饿而死终不作寒乞声向人人亦以此爱之平生以诗为专门之学其所得为尤多如洛阳才子怀三策长乐钟声又一年清镜功名两行泪浮云亲旧一囊钱烟波苍苍孟津渡旌旗歴歴河阳城长河不洗中原恨赵括元非上将才三辅楼台失归燕上林花木怨啼鹃空余一掬伤时泪暗堕昭陵石马前同軰作七言诗者皆不及也辛夘秋遇予襄城盃酒间诵关中往来诗十数首道其流离世故妻子凋䘮道涂万里奔走狼狈之意虽辞旨危苦而耿耿自信者故在郁郁不平者不能掩清壮磊落有幽并豪侠歌謡慷慨之气此诗兵火中散亡今就其少作予所能记忆者録之补归潜志李汾长源先名让字敬之太原人少游秦中喜读史书览古今成败治乱慨然有功名心工于诗专学唐人其妙处不减太白崔颢为人尚气跌宕不羁颇褊躁触之辄怒以是多为人所恶尝以书谒行台胥相国鼎胥未之礼也长源后投以书尽发胥过恶胥大怒然以其士人容之元光间游梁举进士不中能诗声一日动京师诸公辟为史院书写时赵闲闲为翰林雷希颜李钦叔皆在院长源少不下之诸公怒将逐去亦不屑寻以病目免归后入南京上书言时事不报出客唐邓㑹北兵入境恒山公武仙署为掌书记在军中金国亡长源劝仙归宋未㡬为仙麾下所杀年未四十哀哉平生诗甚多不自收集故往往散落其再过长安有云三辅楼台失归燕上林花木怨啼鹃空余一掬伤时泪暗堕昭陵石马前望少室云圭影静涵秋气老剑锋横倚斗杓寒夏夜云鸦衔暝色投林急萤曵余光入草深鹳崔楼云白鸟去边红树小断云横处碧山多乐府歌行尤雄峭可喜补归潜志南渡后士风甚薄一登仕籍视布衣诸生遽为两途至于徴逐游从辄相分别故布衣有事或数谒见在位者在位者相报复甚希甚者高居台阁旧交不得见故李长源愤其如此尝曰以区区一第傲天下士耶已第者闻之多怒至逐长源出史院又交讼于官士风如此可叹陜州黄河城下水澄澄送别秋风似洞庭李白形骸虽放浪并州豪杰未凋零十年道路双蓬鬓万里干坤一草亭八月崤陵霜树老伤心休折栁条青州北州北光风艳绮罗南来扈从北人多棃园法曲怀奴舞月窟新声倩女歌紫禁衣冠出金马青楼阡陌瞰铜驼薄游却忆开元日常逐春风醉两坡再过长安细栁斜连长乐坡故宫今日重经过一时人物存公论万里云山入浩歌白髪归来㡬人在青门依旧少年多自怜季子貂裘敝辛苦灯前读揣摩汴梁杂诗四首天津桥上晚凉天郁郁皇州动紫烟长乐觚稜青似染建章驰道直于絃犬牙磐石三千国圣子神孙亿万年一策治安经济了汉庭谁识贾生贤琪树明霞五鳯楼夷门自古帝王州衣冠繁㑹文昌府旌㦸森罗部曲侯美酒名讴陈广座凝笳咽鼓送华辀秦川王粲何为者憔悴嚣尘坐白头楼外风烟隔紫垣楼头客子动归魂飘萧蓬鬓惊秋色狼籍麻衣涴酒痕天堑波光揺落日太行山色照中原谁知沧海横流意独倚牛车哭孝孙寥落关山对月明客窓遥夜梦魂惊二年岐下音书絶八月河南风露清冉冉暮愁生草色迢迢秋思入虫声谁知广武英雄叹老却穷途阮步兵上清宫三首忆昔秋风从茂陵词臣忝预汉公卿瑶池宴罢西王母翠辇归来北斗城石马嘶残人事改劫灰飞尽海山平唯余太一池边月伴我骖鸾上玉京苍梧云气赤城霞绵络钧天帝子家仙掌高承九霄露霓旌遥驻五云车昆明火劫惊人世瀛海风涛撼客槎醉里忽逢王子晋玉笙吹落碧桃花千劫尘縁谢吏曹道山仙阙事游遨楼台缥渺沧溟濶宫殿森罗紫极高㡬代云孙接仙李千年王母醉蟠桃诗成便欲还山去犹待君王赐锦袍避乱陈仓南山回望三秦追怀淮阴侯信漫赋长句凭高四顾战尘昬鹑野山川自吐吞渭水波涛喧陇坂散关形势轧兴元旌旗日落黄云戍弓剑霜寒白草原一饭悠悠从漂母谁怜国士未酬恩雪中过虎牢萧萧行李戛弓刀踏雪行人过虎牢广武山川哀阮籍黄河襟带控成臯身经戎马心逾壮天入风霜气更豪横槊赋诗男子事征西谁为谢诸曹清明鸣珂振毂满重城春日绵绵老燕莺人在碧鸡坊外住澹随流水过清明下第学剑攻书漫自竒囬头三十六年非春风万里衡门下依旧并州一布衣磻溪封侯输与曲如钩冷坐磻溪到白头老妇厨中莫弹铗白鱼留待跃王舟感遇述史杂诗五首正大庚寅予行年三十有九献赋明廷为有司所病遂有不遇时之叹皂衣斗食从事史馆以素非所好愈郁郁不得志卧病中僻居萧条尽日无来人缅惟先哲凡所以进退出处之际穷达荣辱之分立身行道建功立事关诸人事者窃有所感焉于是始自骚人屈平以来下逮汉晋隋唐诸公终之以逺祖鴈门武皇作为述史诗五十首以自慰其羇旅流落之怀述近代则恐涉时事故断自唐以下不论呜唿三百篇大扺皆圣贤感愤之所为作也余以愚忠谬信获讥于斯世久矣非敢示诸作者庶㡬后世有扬子云者出或能亮予之宿心是岁秋七月既望幷州人李汾引苏客卿秦游説诸侯获上卿贾人脣舌事纵横可怜一世痴儿女争羡腰间六印荣韩淮阴信仗剑淮阴去复还举头西望识龙颜堂堂竟握真王印未害男儿辱胯间叔孙奉常通秦时博士鲁诸生漏网骊山百丈阬邂逅刘郎习绵蕝便能弹压汉公卿马中令周脚踏长安陌上尘布衣西上欲谁亲君王不省常何策憔悴新丰一旅人逺祖鴈门武皇死心唐室正诸侯铁马南来隘九州当日三垂冈上意诸孙空抱腐儒羞拟张水部行路难洛阳行人心欲折半年西州信音絶弹筝崃口兵尘高半夜心悬陇山月君不见嗷嗷失羣鸟泪尽眼流血潼关昼闭汉使稀安得慰我生离别云溪晓汎圗晓景澹明月落影潭西丘晴川挂烟树光拂云河流枫林入行色关山生白头羡羡画中人忆我秦川游君帆渺何许傥下沧浪洲沧浪吾有约寄谢同盟鸥古月一篇为裕之赋古月天不收敌君三万秋天孙弄明镜光涌云间流忆昔放逐江南州金陵女儿歌櫂讴草裹乌纱巾散着紫绮裘酒酣把玉笛直欲扪参歴井骑斗牛醉中唿儿揺双舟吾欲乗流下石头起来茫茫视八极万里只有元丹丘丹丘子游人间风尘何为复往还玉华山人近招我九日朝帝苍梧山西归扰扰王城足是非不堪多病决然归只因有口谈时事㡬被无心触祸机日暮豺狼当路立天寒鵰鹗傍人飞终南山色明如画何限春风笋蕨肥避乱西山作三月都门昼不开兵尘一夕卷风回也知周室三川在谁复秦庭七日哀鸦啄新丰下阳翟草衔寃血上琴台夷门一把平安火定逐恒山候骑来栁塘长安西望少城隈杨栁陂塘手自栽渭水波光揺草树终南山色入楼台平生事业书千巻浮世功名酒一杯我亦陆浑山下去拟寻佳处斸莓苔附鄠县志栁塘在鄠县终南山下紫阳杨先生奂隐居讲学于此门人百人植栁千株号曰栁塘中有清风阁紫阳泉李汾尝赋诗于此附咸宁志臙脂坡即翡翠坡或云与翡翠相接李长源诗所谓薄游却忆开元日常逐春风醉两坡也李户部献甫献甫字钦用钦叔从弟也兄钦止钦若皆中朝名胜家故将种而同时四进士人门之秀照暎一时钦用博通书传于左氏及地理之学为精为人有干局心所到则絶人逺甚故时人有精神满腹之目歴咸阳簿辟行台掾属正大初夏人请和朝廷以冯子骏往议钦用预行夏使有口辩冯善人无以折之往复之际至以岁币为言钦用不能平从旁进曰夏国与敝邑和好百年今虽易君臣之名而为兄弟之国使兄而输币宁有据耶曰兄弟且不论宋日曽与吾家二十五万匹典故具在君独不知耶金朝必欲修旧好非此例不可钦用作色曰使者尚忍言耶宋以岁币饵君家而赐之姓岸然以君父自居夏国君臣无一悟者诚谓使者当以为讳乃今公言之使者果能主此议以从赐姓之例敝邑虽岁捐五十万某请以身任之夏使语塞和议乃定使还朝廷録其功授庆阳总帅府经歴官寻辟长安令京兆行台所在供须之繁急于星火钦用所以处之者常若有余县民赖之以安入为尚书省掾壬辰之兵奏充行六部员外郎守备之策时相倚任之以功迁镇南军节度副使兼右警廵使车驾东廵死于蔡州之难时年四十所着诗书文号天倪集者留京师钦用死其家亦破非同年华阴王元礼购得之㡬有人琴俱亡之恨然则文字言语之传与否亦有数存于其间耶夏夜银河淡淡没疎星一阵凉从雨后生仰看浮云成独卧数围蛛纲络中庭九龙池春望五年外地看清明袖手低回过客亭谢絮楚萍无定着春光如我更飘零兴庆池书所见短短菰蒲刺水青翠萍开处鑑波明画船转过垂杨外水面风来闻乐声题黄华幽居圗层层佛屋贴山腰山下幽居胜午桥物外人家无税役闲中生理足渔樵鴈踰逺障凌空迥人与高秋共寂寥何处人间景如此便应归隐不须招长安行长安道无人行黄尘不起生榛荆高山有峰不复险大河有浪亦已平向来百二秦之形秪今百二秦之名我闻人固物乃固人不为力物乃倾将军誓守不誓战战士避死不避生杀人饱厌敌自去长安有道谁当行黄尘漫漫愁杀人但见蔽野鸡羣鸣河东游子泪如雨眼花落日迷秦城长安道无人行长安城中若为情别春辞东皇按辔来何迟人间二月才芳菲六十日春能㡬时不如意事常相随一声啼鴂花片飞把酒却与春别离春缓归听我歌滔滔岁月如流波贵忧孰与贱乐多吾宁不欲列华鼎驰鸣珂香屛倚妓荐绮罗人生赋分有定在谁能买愁费天和长安市上酒如海跨驴径上胭脂坡酒酣酣舞双婆娑春自来去如予何秋风怨疎星耿耿明天河夜凉翠幕生微波碧梧委叶傅金井一夕秋风将奈何春风令人和秋风感人悲妾愁自与秋风期秋风争管人别离灯灺垂红粉泥暗龟甲屛风云影乱络纬弔月啼不断莲漏压荷夜未半凉颷萧萧入疎竹枕底寒声碎琼玉敲愁撼睡睡不明花露盈盈泫鱼目秋风且莫吹念妾守空闺嫁狗随走鸡随飞九死莫作荡子妻郎薄倖妾薄命花自无言絮无定碧云暮合郎未归㡬度粧成掩明镜河上之役三首河堤一决岂天穷失在当年固白公谁与麻冈开故道暂教版籍见山东新筑河堤要策勲万人採净北壖薪青青好借曹州栁旧是中原一段春万夫巻土障横流负土成山水未收明日落成真盛事谁能作赋拟黄楼围城碧树苍烟起暮云长安陌上断行人百年王气余飞观万里神州隔战尘身与孤云向双阙愁随落日到咸秦山河大地分明在莫为时危苦怆神骤雨龙战云鏖势未休鞭驱雷电走蛟虬望中雨脚横天落触处湍声巻地流梁苑楼台失炎暑汉家城阙动高秋若为借得天瓢去倒泻明河净九州资圣阁登眺同麻杜诸人赋高阁凌云眼界寛野烟碧树有无间天边孤鸟飞不尽陌上行人殊未还魏国㡬回时事改汴堤千古夕阳闲愁来重倚阑干望崧少西头是故山蘧然子赵滋滋字济甫本出冯翊其祖贞元间来为南京漕司户籍判官卒官下妻子不能归遂为汴人济甫少日出闾里间其晓音律善谈笑得之宣政故家遗俗者为多及长厌于游荡乃更折节取古人书读之学书学画学诗学论文立志既坚力到便有所得为人强记黙识不遗微隐唐以来名人诗文往往成诵如目前考论文义解析脉络殆若夙昔在文字间者画入能品诗学亦有功如黄石庙等作今代秉笔者或亦未可轻议闲闲赵公书法为今代第一手学者多倣之但得其形似而已济甫笔势飞动颇得公不传之妙宗室胙公文采风流照映一时而济甫以布衣从之游商畧法书名画胙公亦以真赏称焉隆德太一故宫楼观台沼门户道路花木水石悉能歴数之听者晓然如亲到其处至宋名贤所居第宅坊曲与其家行軰羣从孙息姻娅排比前后虽生长邻里不加详也尝徃长清一禅寺与僧谈僧言五𣲖传授圗大不易作济甫笑曰易与耳因索笔作图坐中他日以旧本证之不毫末差也丁酉岁殁于东州时年五十九附元好问蘧然子墓碣铭泰和以来天下以能书称者礼部闲闲赵公学者多倣之但得其形似而已南渡后始有蘧然子以蘧然子笔势飞动得公不传之妙故一时学公者皆不及而公亦有咄咄逼人之叹宗室胙国公文采风流照映一时而蘧然子乃得以布衣从之游与之商畧法书名画笔虚笔实之论独得于任南麓王黄华之后若有真赝则望而知之胙公亦以真赏称焉予官京师始用二公意交之而未欵也乱后予客冠氏蘧然子亦来东州每见之必连日竟夕而不忍去予居东州久将还太原行有日蘧然子闻之诵予诗文恨相见之晚而相从之不得久也为之泣数行下丁酉冬复来东州而蘧然子已下世数月矣其壻商挺孟卿为予言予已北归蘧然子为之饮食不美者数日家人軰问言元子得归在渠为可喜事而公为之损眠食何也蘧然子曰是岂儿軰所能知也哉他日孟卿示予蘧然子故书凡予所谈往往记之纸墨间予诗文则间亦记之也因窃为慨叹蘧然子平生交不茍合人与之言一不相入挟杖迳去不返顾其所以爱我者乃如此予愚谬不足比数何以得蘧然子如此哉天下爱予者三人李汾长源辛愿敬之李献甫钦用是三人者皆有天下重名然长源获死西山狱中敬之则被掠而北为非类所困折死于山阳钦用从死淮西时年未四十也予常以三人者之后当无有收衆人之所弃曲相奖借如渠軰者晚节末路乃复有一蘧然子思欲与之隣屋相往来杯酒相乐就渠所谈如东京故事悉记録之曽不五六年而又若有物夺之而去者岂予赋分单薄善于招殃致凶所与游者皆为所延及邪不然何夺吾蘧然子之遽也蘧然子讳滋字济甫姓赵氏本出冯翊其大父天㑹贞元间来为汴梁户籍判官卒官下妻子不能归遂为汴人父讳青字汉卿蘧然子三男长某次某兵乱中所失小子尚幼二女次即孟卿所娶者蘧然子春秋五十有九以病终权葬于东平沂州门之外若干步庚子岁除日予实铭之其铭曰积之之深守之之坚传人之所不传兼人之所独专自㧞泥涂如蜕而仙文以表之慰彼下泉顾虽爱我岂以一言而敢私焉黄石庙狂豪击车代无人神石一砭志乃信吹嘘风云遮楚秦炎精炽然四百春一编尚悋续后尘江山有待终此身望望久愁横目民朝阳凄凄霜未休江燕竟来江北游山回鼎移海横流天风何时清九州草泥自古跧王侯神弃不䘏谁当羞割牲酾酒空千秋元格乡先生权参知政事代郡杨公叔玉譔先人墓铭今畧载于此先生姓元氏字德明秀容人唐礼部侍郎次山之后自幼读书世俗鄙事终其身不挂口为人诚实乐易洞见肺腑虽童子以言欺之亦以为诚然也先大夫殁遗产无㡬先生布衣蔬食处之自若家人不敢以生理累之僮奴有窃拾东家之枣者立命还之贫人负债则往往令折券以贷之也累举不第放浪山水间未尝一日不饮酒赋诗春秋四十有八终于家先生作诗不事彫饰清美圆熟无山林枯藁之气居东山福田精舍首尾十五年东巖其自号也有集三巻藏于家铭曰贪夫徇财智士死名宇宙古今万辙混幷我机弗张我户弗扃天宇泰然物莫敢撄饮芳食菲巖岫杳㝠玉佩琼琚御风泠泠鲁山之醇次山之清閲世㡬传犹有典刑邈哉先生明昌承安间科举之学盛大夫士非赋不谈人知先生有声场屋间其以诗文为业则不知也先人捐馆后十年好问避兵南渡游道日广世始知有元东巖之诗杨尚书之美云彼美元夫子学道知观澜孔孟泽有余曽颜膏未残林观察显卿云文章变古名新体孝弟传家守旧规雷内翰希颜云诗句妙九州孝友化一川王右司仲泽云读书枫树林曵杖白石湾至今文彩余虎子仍斑斑李长源云衣冠巢许自高雅巖壑夔龙非弃捐余人不能悉记家集乱离已来凡三失之今所存者特吾益之兄及门生軰所记忆者耳小子不肖暗于事机不能高蹈逺引恋嫪升斗徼倖万一以取絷维之祸残息奄奄朝夕待尽诚惧微言将絶谨以古律诗四十首附之中州集之癸册庶㡬来者知百余年间作诗如先人而人或未之见其余抱一槩之操泯泯黙黙终老而无闻者岂胜计哉是又可为叹也桃源行山中三月山桃开红霞烂漫无边涯山家藏春藏不得落花流水人间来忆昔携家窜巖谷秦人半向长城哭回头尘土失咸阳缯弋徒劳羡鸿鹄冬裘夏葛存太朴小国寡民皆乐俗昼永垣篱鸡犬闲春晴门巷桑榆緑渔郎偶到本无心仙境何縁得重寻今日武陵图上看唯见云林深复深送德温同舍赴帘试太常侍祠水苍珮内相夜下金莲烛皇家结网未曽疎亦有佳人在空谷一从唐赋变辽律仰视折杨犹雅曲云台勲业一青衫被发操戈踵相属筋疲力涸仅乃得墨水一升凡㡬辱英雄俛首入彀中举世悉然非子独子家口衆亲又老岁月旨甘须寸禄荐书闻説过南宫冷暖人情到僮仆我初与子偕计吏人后人前随碌碌不慙齐客售鼓瑟颇为荆人悲献玉一诗今日送君行万里秋风看鸿鹄功名前路知不免鸡黍后期良未卜锦标无用咤龙头帛书且当传鴈足雨后十日山中雨今朝见夕阳干坤觉清旷草棘有辉光竹影揺残滴松声送晚凉南窓聊自适无用説羲皇览镜四十宜未老年年添鬓丝直教随牒去也是挂冠时台阁多新赋山林有逸诗悠然一罇酒满酌不须辞室人生朝新酒清浑共糟牀洗盏尝平时唯欲醉此日重难忘容服慙王霸山林得孟光白头翁与媪万事听诸郎太原古城惠明寺塔秋望西山万古壮陪京一日汾流入废城浩浩市声争晓集畇畇原隰但秋耕晋公老去诗仍在越石亡来恨未平千尺浮图暮烟底瓦盆浊酒为谁倾薄游同郝漕子玉赋全晋山河百战场登临歴歴见兴亡夷居厖杂尤堪叹霸气沈雄亦未量石瓮烟霞诗秀润骀祠风月酒淋浪书生不是功名具慙媿山翁问葛强山中秋夕黄巻存余习青灯共晚凉只知书味永不觉鬓丝长老桧千年物幽兰一国香平生陶靖节此夕邈相望寄宗人彦达杯酒无縁接旧欢空将书尺问平安要君知我诗成处落日西风正倚䦨榴华山茶赤黄桃綘白戎葵米囊不入格庭中忽见安石榴叹息花中有真色生红一撮掌中看摹写虽工更觉难诗到黄州隔千里画家辛苦费铅丹过鳯凰山凤凰闻説似天坛北去南来马上看想得松声满巖谷秋风无际海波寒瓶形岭早发海云萧瑟雪花干人在羊肠百八盘闲客不知名利苦见时应作画中看寒食再游福田寺春山寂寂掩禅扉复岭盘盘入翠微布韈青鞵供胜践粥鱼斋鼔荐𤣥机日烘幽径緑烟煖风定晓枝红雨稀曽是西山读书客不应啼鸟也催归家园假山八尺飞来峰苍然立于独细看甲乙字疑是平泉族山非一草石见石山亦足便恐东岫云来我檐下宿今朝凿盆池明朝种松菊自笑住山人何时返巖谷同侯子晋赋鴈沈沈江浦云浩浩朔漠雪微生㡬寒暑翅老飞欲折楼中见新过夕照送明灭欹枕数声来疎窓耿残月悲鸣或天性南北随所惬谁念孤旅人年年为愁絶寒林圗为侯子晋赋川光茫茫风景暮一雪无情天地素长安闭门千万家亦有行人踏长路新丰烟火灞桥水画史工作荒寒趣雪中故事知㡬何偏识诗翁忍寒处君不见淮西城下鵞鹳鸣官军夜斫呉家营只如党家麤俗亦不恶银烛金荷天未明拈出新诗三十韵蹇驴席帽可怜生赠答彦文相过之什剥啄谁叩门开门得吾友握手一大笑慰我离羣久之子富才具事业可力取瞻望青松姿衰迟愧蒲栁金闺满鸳鹭什伯自为偶寂寞林野人过从但邻叟盘飡无兼味笋蕨才适口穷达俱偶然相逢且杯酒枕上往时见白髪谈笑轻岁月谁谓明镜里萧萧不胜镊山林蹉跎久世虑初未絶触物重兴怀忽忽不自惬遭逢有竒耦才用随巧拙如何杜陵叟自比稷与契茫茫抚尘编何时卒吾业秋暮王氏园亭细径云林底危亭涧水湄秋先陨黄叶寒未老红葵嚼句幽禽答寻花晚蝶随无人共幽兴思与野僧期六言北阙三台五省东山万壑千巖琹书中有真味风月外无多谈山园棃叶有青红相半者戏作一诗霜轻霜重偶然中一叶虽殊万叶同不信世间闲草木解随儿女作青红诗少有吟诗癖吟来欲白头科名不肯换家事㡬曽忧含咀将谁语研摩若自讐百年闲伎俩直到死时休罇酒土灰论逺计木石笑浮生但有一罇酒何须千载名忆山中二絶句东寺留连饮张园烂漫游儿童望归路一日㡬登楼秋色山中好山翁醉不回不知篱下菊霜后㡬丛开山中雨后遶屋湍声转临崖老树摧雷轰一雨去云擘两山开遣兴张翰一杯酒林逋千首诗性惟便自适材敢论时施狡兎从三窟鹪鹩分一枝青山有佳色只似往年时发冀州留别恩禅师诗拙非同社情亲本故乡共知成逺别且复暂相将池古莲花净窓深桧叶香何时重携酒来宿赞公房贵公子咏高堂红烛鼓声齐舞遍纎腰月未西一曲纒头一双锦骅骝空自惜障泥莲叶观音恩禅师所藏同路宣叔赋瑞相分明一叶中华严性海共圆通补陀自有丹青变画史区区可得工谢张使君梦弼餽春肉牙猪肋厚一尺玉盐花入深蒸脱骨韭芽蓼甲春满盘走送茅斋慰幽独山人食贫才一粥㡬被艾生嘲苜蓿食前方丈非素怀颇忆悬貆绕高屋唿来邻叟共一饱为説使君方继肉饥民待哺今㡬家无策赞君慙此腹区区一肉见歌咏説食书生良未足却愁今夕梦寐间有物踏破园蔬緑仙鸡诗繁畤义兴镇酒家韩氏子畜一鸡以善鬬雄其乡一日敌家以药饲鸡使不知痛求与韩鸡对韩鸡鬬久果被伤口下颔不收垂死矣一卖药道人过其门曰我能活此韩欣然使疗之里中诸儿随看者一二十辈皆使向壁立道人以鸡置笼中探手良久若摩抚然者已而取瓢水噀之置瓢笼上即出门儿曹怪其久不还窃视之鸡喙已复生矣道人布袍草冠腋下悬青囊落魄嗜酒夜宿寺阁上韩氏子与里中人奔走求之幷所卧草荐不在矣是时明昌七年仲规弟为此镇酒官予亦在焉作仙鸡诗以记之老雄健鬬夸擅塲韩郎抱归神色伤岂知黠儿出徼倖毒手一发不得防毳衣散洒尚可养利嘴一哆何由张青囊道人何许来自言救药吾有方垂髯噀水濯残血半喙随手生新黄筠笼半开闻腷膊草冠己往徒惊忙神仙世有宁虚荒惜哉诡激不可量世人鸷勇天且劓况于物也资强梁敷荣枯枿变金石未若与世鍼膏肓何须变化示狡狯知君办作淮南王蓬莱东望云茫茫爱而不见心为狂刀圭不愿换凡骨且欲共醉无何乡灯下读林和靖诗落叶落复落清霜今㡬番疎灯照茅屋山月入頽垣老爱寒花淡幽嫌宿鸟喧巻中林处士相对两忘言观西巖张永淳画鴈惨淡经营下笔难画成不似巻中看知君连夜江湖梦折苇萧萧沙水寒从赵敷道覔石榴仙人囊中五色露得种昔与蒲桃俱猩猩染花开五月已觉秋实悬庭除张园一酸齿欲裂君家两株蜜不如竹马儿童厌棃栗緑囊聊为剥红珠雪行五更驴背满靴霜残雪离离草树荒身在景中无句冩错教人比孟襄阳龙眠画马骊黄求马世皆然灭没存亡自一天当日盐车人不识只今空向画中传岁暮蓛蓛霜力劲沈沈山气㝠北风半夜起吹动一天星送张冀州致政还都一札恩书下紫宸东门祖道画圗新路人也解贤疏傅河内犹思借寇恂父子文章千载事田园松菊自由身玉京才过棃花节灵沼行春莫厌频春雪㡬日韶华雪更侵龙公试手本无心寒留整整斜斜态暖入融融洩洩阴着栁直疑香絮重拥堦还似落花深前头桃李应无恙剩破相如买赋金楸树道边楸树老龙形社酒浇来渐有灵只恐等闲风雨夜怒随雷电上青㝠七夕天河唯有鹊桥通万劫欢縁一瞬中惆怅五更仙驭逺寂寥云幄掩秋风观柘枝伎腰鼓声干揭画梁綵云檠出柘枝娘帘间飞燕时窥影鑑里惊鸾易断肠轻细不妨重晕锦回旋还恐碎明珰杖头白雨催花急拂散春风两袖香附续夷坚志先人宰陵川泰和甲子元夕县学烧灯有以杏棣棠枯枝为翦綵花者灯罢家僮乞之供于县署佛屋中四月上七夜先夫人焚诵次乃见杏棠皆作花真赝相间先人㑹宾示之以为文字之祥为赋瑞花诗予年始十五矣附遗山集先东巖君生平爱凤山然竟不一到故诗有凤凰闻説似天坛北去南来马上看想得松声满巖谷秋风无际海波寒之句予二十许时自燕都试乃与客登南楼亡友苏莘老阎德润张九成王仲容軰説山中道人所居有松风轩层檐高栋半出空际长松满涧谷如云幢烟盖植立䦨楯之下山空夜寂石上闻坠露声使人耿耿不寐附明一统志系舟山在太原府城东北九十里禹治水系舟此山故名有石如环轴曰系舟嵬元好问父德明读书其下赵秉文改曰读书山好问诗从此晋阳方志上系舟山是读书山又云系舟南北暮云平落日滹沱一线明附金诗纪事案中州集载杨叔玉墓铭云先生姓元氏字德明好问不敢名父故云尔金史传中不为详着漫从中州集所载亦以字书失实甚矣山西旧志中每有金人元格诗始知德明名格也元好古敏之讳好古性识颕悟读书能强记务为无所不窥年二十就科举时先东巖君已捐馆太夫人年在喜惧望其立门户为甚切及再上不中意殊不自聊又娶妇不谐日致恶语遂以狷介得疾尝作望月诗有莫怪更深仍坐待宻云或有暂开时之句人或言诗境不开广非佳语也叹曰吾得年不永境趣能开广否未㡬没于北兵之祸年三十一中秋无月佳辰无物慰相思玩赏空吟昨夜诗莫怪更深仍坐待宻云或有暂开时读裕之弟诗藁有鸎声栁巷深之句漫题三诗其后阿翁醉语戏儿痴説着蝉诗也道竒呉下阿䝉非向日新篇争遣九泉知鸎藏深树只闻声不着诗家画不成慙愧阿兄无好语五言城下把降旌传家诗学在诸郎剖腹留书死敢忘背上锦囊三箭在直须千古説穿杨题江村风雨图渡口舟横水拍空墨云倾雨树号风江山不到红尘眼半幅烟绡想像中御订全金诗増补中州集巻四十三御订全金诗增补中州集卷四十四钦定四库全书御订全金诗増补中州集巻四十四鹤鸣老人李俊民一补俊民字用章别号鹤鸣老人唐韩王元嘉之后家于泽州少通程氏之学金承安中以经义举进士第一应奉翰林文字未几弃官教授南迁后隐于嵩山元世祖在藩邸刘秉忠盛称之以安军召见延访无虚日遽乞还山卒赐谥庄静先生世祖尝曰朕求贤三十年惟得窦汉卿及李俊民二人泽守段正卿刻其遗集十巻长平李仲绅王特升序之谓自筮仕后㝠搜隐索四十余年虽片言只字亦必有据刘瀛云先生诗格律清新似东坡句法竒杰似山谷集句圆转脉络贯穿半山老人之体也雄篇鉅章奔腾放逸昌黎公之亚也盖为当时所推重如此先生尝自书登科记后曰余閲承安庚申登科记三十三人革命后独与高平赵楠庭干二人在一日邂逅于乡邑哽咽道旧壬寅五月庭干复挈家之燕京感慨忍泪书五十六字寄之试将小録问同年风采依稀堕目前三十一人今鬼録与君虽在各华颠君还携幼去燕然我向荒山学种田千里暮鸿行断处碧云容易作愁天是时蔡州失守已十年矣故云毛晋卿肖山堂悠然林下客世事颇能料闲中意自适身外名肻钓卜居山之阳初为识者笑势将陵岱华气欲吞嵩少方寻愿谷归稍近孙台啸微茫数烟岫巉絶对云峤为我増双明未必在逺眺始虽如面友久得乃心照恐随有力去或被移文诮已见成膏肓百计莫可疗一时烟霞语慎勿骇廊庙咄哉肖山堂所以警不肖毋应之饷黍忆昔周室衰周人咏黍离君今饷我黍为赋黍离诗厥初艺黍时饭牛使牛肥八月黍未获健儿驱牛归健儿不满欲我民还买犊今秋犊未大又被健儿逐健儿皆饱肉我民食不足食不足尚可鬻子输官粟游碧落壬寅重午日陪郡侯段正卿暨王用亨刘汉臣济之君祥仲寛姚子昻张唐臣禄卿平阳赵君玉王润之同行浮云翳炎景长夏惬幽事相陪林下友共造金碧地清流潄寒玉老树耸苍翠何人开山祖妙处发天祕悠悠歳月深剥落磨崖字遨头兴不浅有酒留客醉幽鸟背人飞不惯闻鼓吹抵暮出山门溪风送归骑郭显道美人图君不见昭阳殿里蓬莱人终惹渔阳邉马尘又不见吴宫夜夜乌栖曲竟使姑苏走麋鹿移人大抵物之尤䘮乱未免天公愁虽然丹青不解语冷眼指作乡温柔试问人间何处有画师恐是倾国手却怜当日毛延寿故写巫山女麤丑宣差射虎北原风劲霜草枯草间出没藏于菟眈眈来此被谁驱不妨邂逅冯妇车将军胆气勇有余手中笑捻金仆姑等闲如射兔与狐两眼错莫精光无深山大泽失所居或撩汝头编汝须可怜肉食无逺图伎俩不及黔之驴羣䑕为耗而猫不捕欺人䑕辈争出头夜行如市昼不休渴时欲竭满河饮饥后共觅太仓偷有时凭社窃所贵亦为忌器不忍投某氏终贻子神祸祐甫恨不猫职修受畜于人要除害祭有八蜡礼颇优近怜衔蝉在我侧何故肉食无逺谋眈眈雄相勐于虎不肯捕捉分人忧纵令同乳不同气一旦反目恩为讐君不见唐家拔宅鸡犬上昇去彼䑕独堕天不收埽晴妇世俗为埽晴妇者盖假双理之手导隂阳之和使民间免干溢之患也感其事而赋之巻袖搴裳手持帚挂向隂空便摇手前推后却不辞劳欲动不动谁掣肘偶人相对木与土神女但夸朝复暮龙公不作本分事中闲多少闲云雨见説周人忧旱母宁知东海无寃妇慇懃更倩封家姨一时断送龙回首姚子昻画马雄姿卓立开天骨腾踏万里如神速可怜不遇九方臯空使时人指为鹿自从大奴守天育无由更骋追风足中原一战收干坤白发将军髀生肉苴履待诏门前东郭趾蓝闗路上仙人迹雪花纷披盖地白东家不借借不得虽然近市屦亦无以故为新即有余同行留我木上座补过仰渠金十奴一生能着屐几两用心犹在阮孚上不须更觅下邳侯山林此计成长往筹堂寻梅萧疎篱落谁家圃寻芳信逐游蜂去眼前荆棘少人行马蹏直到香来处怕愁贪睡独开迟瘦损春寒鹤膝枝可是东君若留客斜风细雨不堪诗綵楼高平县綵楼闻之旧矣今始亲见议者犹谓高下侈丽不及向者三分之一因感而赋之层层华构高且崇万綵纠结塡青红何人下手夺天巧都入意匠经营中书契以来未省见异事惊倒百歳翁郢斤般斧莫敢近却立屏息惭无功寒窓戛戛鸣机妇积年杼柚一日空山川谓可锦绣裹尘土尽皆罗绮封前者攀辕后者挽奔车径欲趋灵宫三年送迎礼虽旧人事不与天时同方当炎属行夏令权势大抵归祝融神之于人无厚薄盖以至诚能感通豚蹏豆酒道傍祝所获神赐亦已丰闾阎疾若还知否我为大夫歌大东上九里谷与济之君祥仲寛李德方朱寿之姚子昻太行巍巍形势尊造物设险雄中原巨灵一朝擘石裂连峯忽断开山门侵云直上几千尺挂壁一径愁攀援十歩囘头五歩坐慄慄汗出如浆翻清风掖至最高顶下视寰海尘埃昬天坛咫尺若有待顾我不往惭食言世间好处岂不爱脚力虽尽心长存为君试写逺游兴夜半月出清吟魂游济源庚子春季与刘济之君祥仲寛仲美姚子昻秦懿夫马子温李德方深之伯英朱寿之下太行抵覃怀望方口临沇水二十三日丁亥郡侯段正卿因西山鎭辖囘自析城来赴期值雨留宿奉仙观翌日已丑天霁具牲酒币帛谒清源王庙礼毕㑹友人郭伯玉李庆之王天益史德秀王辅卿赫舎哩仲杰完颜寿之方外士祁定之郭道正元明道部将段玉等大饮于裴公亭用麾下鼓吹以乐賔薄暮极欢而罢故赋之纪一时之胜游也元戎小队闲登临悠悠旌斾穿山林太行南下路险涩不惮着脚穷幽寻清源祭秩世所重乔木掩映灵宫深是时方口雨初过天风破晓开微隂入门为问庙见礼白发黄冠通古今且言享诚非享物那在与俗占浮沉鞠躬执简黙有祷脯酒纵薄神所歆几年愿违莫能遂至此始得偿初心㸃检图经叹禹迹山青水緑无知音竹根醉倒客星散夜听波底蛟龙吟河桥成桥成有日必有佳句写河上逍遥之兴赠子荣及督役杨成之预积他山木重新两岸隄龙依天上卧虹傍水心低不假鞭秦石何劳立蜀犀落成应有日谁向柱先题乙未冬至已应黄宫律初生复卦阳道随天在北愁与日俱长节物惊时换年光有底忙浮云多变态试与问何祥元夜有感春城行欲遍百感到愁边市冷犹灯火人稀尚管絃梅从今夜落柑忆旧时传归去西窓月无情照不眠游青莲行处春风恶山中胜槩藏渐佳如蔗尾薄险似羊肠翠揖双峯角清临一水堂夜长僧睡少为我话兴亡过云中把酒不成醉出门行路难客愁千里破归梦五更残三仕有何喜一生常鲜欢恨无南去鴈为我报平安宿海㑹寺二首佛堂光未放桑下唤难囘是处皆堪歇何山不可开泉因龙吐出经自兔衔来径向黄沙过寻僧问劫灰青山云水窟杖钖几时来竹待香严击松经道者栽西江无水吸震旦忽花开三笑图中友同倾破戒杯九里谷九曲羊肠路千层剑㦸山行钩藤蔓刺坐印石花斑树发三春暮云归万壑间相陪林下屐虽倦不知还独坐地偏无俗客日在掩柴扉暑退闲蒲扇凉生换葛衣风高云散影露下月扬辉独据胡牀坐心清即道机乙亥过河一身长道路四海尚风尘昔作依刘客今为去鲁人渡河年在亥乞酒歳非申别后山中友相逢话又新过星轺古道开天险危峯㧞地形连营南北戍过客短长亭野烧惊山鬼边云掩将星何人弄羌管哀怨不堪听用赵之美留别韵四首把酒离筵且莫辞坐中𤓰葛暂相依花从识后常含笑鸟自还时想倦飞往事微茫春梦断故人牢落晓星稀天涯白发禁愁得好在西山不早归长短亭中送别时问君东去复何依今宵明月三人共来日红尘一骑飞倾盖莫嫌相见晚断絃惟恨赏音稀天涯尽道还家好笑我虽归似不归为君不惜送行诗但恨蒹葭失所依流水尽朝东海去孤云只向太行飞仕途氷炭收心早客路参商见面稀一曲阳闗歌未彻声声头上听催归遥指东山去恨迟争如莲幕早来依须知宋鹢犹能退有底齐禽尚不飞洛下书生怜我少燕南壮士似君稀主人好客厌厌醉正要髠留肯放归赴山阳立马西风不忍行往囘只是片时程一年又作半年客百里有如千里情落日寒林山下路淡烟疎竹水边城愿君把酒休惆怅四海由来皆弟兄白文举王百一索句送行世事纷纷乱似麻不堪愁里度年华伤心城郭来家鹤过眼光隂赴壑蛇弹铗歌中成老境班荆话后各天涯何时造物归眞宰却覩人间第一花承二公宠和复用元韵二首脱却朝衫着纻麻残年犹复梦京华世情共指鹿为马天意反教龙作蛇白髪不公人易老青山有素恨无涯那禁送别东郊外满目离离溅泪花有客衡从説萟麻要教身后见西华若为养得能言鸭未解除他引睡蛇归去稍知闲气味荒唐犹种老生涯眼前浮世凭谁问独倚东风看落花和东庵孔安道韵拟结闲中一草堂此心安处即吾乡须知见在身为患见説长生药有方老去看书徒引睡愁来得句不成章从前习气都除尽待与高人论坐忘和子荣暂使彭宣到后堂安昌只以醉为乡浮云世事日千变流水生涯天一方老子兴虽如庾亮故人恩不减苏章能消几两寻山屐囘首狐丘本未忘筹堂寿日二首此生但觉醉乡寛谁谓螭犹北海蟠处处相迎皆倒屣人人共喜欲弹冠州应向日悬刀梦山试今朝拄笏看仙驭未来缑氏鹤月明吹彻玉笙寒乌衣歴歴是名家人物于今比晋多俗论不侵挥麈话壮怀多付缺壶歌虽无金埒堪调马赖有黄庭可换鹅见説长江欲飞渡那须氷合望滹沱用子荣河桥送别韵河桥把酒不成欢正是离人去住间公道几时饶白发世情今日看青山娟娟明月无家对惨惨孤云待我还惭愧殷勤花里鸟一声声送出阳闗承徐子贤贾仲常张伯英宠和复用韵天涯盃酒强追欢白发光隂转首间独夜梦魂千里月暮年心事数重山囘肠都为愁将断行脚犹疑债未还傥得一廛休老地柴门今后定牢闗宿邨舍四首别后曾无一日欢风流都在落花间眼青羞对门前柳头白相惊雪里山华表鹤来犹是客乌衣燕去不知还森森庭院荒荆棘虎豹窥人夜撼闗握手亲情有底欢疎篱茅舍两三间尚怜作者千年调那肻分人一半山安得意如张翰适凭谁放取浩然还得君斗酒须防客不怕重门更着闗怀抱何曾得少欢春愁飞上两眉间一瓢漫酌独清水几屐能穷无尽山见説酒兵常日备未知诗债几时还须防别后将军槊不待寻盟辄斩闗三两残盃不尽欢强陪年少贵游间客中未必常为客山上那堪复有山鹤发都从愁里变貂裘直待醉时还一朝却入龎公市惊倒城门老抱闗悯董用之怪底年来懒下帷似嫌牓尾姓名题一枝自谓乌难借百里谁知鳯肻栖颇讶生前徒强项未应老后不然脐试将㸃检平时友大半佳城在马蹏悼筹堂霞鞍金辔紫丝绦玉带红靴织翠袍赳赳少年眞手臂津津玉气见眉毫不愁造化功难补可惜秋山势自高那免牛车身后患一塲春梦亦徒劳送赵庆之赴邠州且莫悤悤数去程一壶别酒为君倾三年簿领妨行乐十里溪山管送迎湓浦芦花风里恨渭城柳色雨中情三峯无复同州看休着新诗笑不平和子搢来韵新年桃李似无情囘首繁华一梦惊㸃检青氊非故物等闲倾盖昧平生雨中燕子还留客风里杨花欲送行试听东流桥下水向人时作断肠声和河上修桥二首日日相陪杖屦游往来林下亦风流云间隐隐堆螺髻雨后鳞鳞涨鸭头休恨临津经始晚且看利渉落成秋寻常公事闲中了诗债如何尚不酬落魄天涯颇倦游片㠶归去得安流几年无事夸犀首一旦封侯看虎头飞将正当南渡日拾遗还是北征秋龙钟不称凌烟像只有山林志可酬壬寅九日同史正之刘济之君祥仲寛姚子昻东城小酌寄锦堂王君玉兴来落笔任横斜坐上朋樽续续加貌似叶红皆被酒头如雪白也簪花金风渐急秋将暮玊树相依客尽嘉酩酊入城扶不去临街下马是谁家和子荣悼恒山韵功名人比汉淮隂勐虎俄因犬辈擒星落旄头兵似火云屯细柳士如林岂期虞虢乖脣齿漫倚良平作腹心洒尽英雄忧国泪变风那得不伤今送别曹汉卿马上功名奈老何出门无地不风波凭谁试着囘天力有客空挥却日戈青眼乍惊行处少赤心常笑话中多愁人近亦无肠断又听离筵送别歌暮春和端甫韵暮春索诗且以不能陪郊外之游为恨雨夕风朝乐事妨老来犹自为花忙春光一歳只三月樽酒百年能几塲辛苦衙蜂输蜜课等闲巢燕得泥香如何复共遨头醉待把银瓶指㸃尝调祁定之风埃满面发蓬垂欲学乔松久逺期浮世几塲漂杵血流年一局烂柯棊不须玉女引巢父那在神官邀退之果待吹嘘送天上人间事了未为迟和述怀二首簪履三千气压齐寒林那羡一枝栖坐中有客鹏将赋门外何人鳯欲题酤酒未尝防恶犬着鞭宁复待荒鸡夕阳休凭栏干望今日长安不在西拟将齐物物难齐惟有山林迹可栖身望鳯池惭不到名登鴈塔愧先题未能忘旧归家鹤长是思鸣失旦鸡天为东周道垂䘮肻生夫子在闗西答子荣行藏事拙且乘流游徧人间老即休多汗愈肤三伏暑渐衰潘鬓一时秋风高势欲欺茅屋雨急声疑在竹楼今世宦情何处好但忧无蟹有监州即事铁马长驱汗血流眼前戈甲几时休谁能宰似陈平社那免悲如宋玊秋漠漠微凉风里殿萧萧残夜水边楼千邨万落荒荆棘何止山东二百州寛张文玘怪来久不造龙门依旧相逢一笑温任把锦囊嘲李贺休将布鼓诧王尊事随势过心犹骇言与时违舌可吞谁为书生肻推毂绨袍且念故人恩读五代史破却千金筑一台折冲阃外望人才中原山岳河分断塞上牛羊草引来西海正惊天狗堕北人忽拥帝羓囘犹怜仙掌英灵在谁把潼闗闭不开索和长平诸诗友送行韵信笔奉呈君玊闰之资客中一笑汉厦非无论道氊自惭老去鬓皤然闲愁似海藏皮里往事如风过耳边几度班荆谁与话一朝倾盖总相怜柴门近日多来客火速移牀待孝先昨晚䝉降临无以为待早赴院谢闻已长往何行之速也因去人寄达少慰客中未伸之志耳书生掉舌岂其时手底青编亦倦披铁锁尚沈江漠漠铜駞又没草离离隂山路上明妃曲天寳年中杜甫诗古往今来几兴废白头恨见太平迟送郡侯段正卿北行二首征途万里朔风寒过尽隂山复有山嵗既在于辰巳后星多客向斗牛间漫漫积雪无冬夏劫劫飞鸿自往还若到龙庭试囘首太行一片白云闲猎猎霜风堕指寒一鞭行色抵天山马嘶衰草孤烟外鴈没长空落照间入塞尽穿氊帐过去乡须待锦衣还功名大抵黄粱梦薄有田园便好闲杜门近来人事颇相乖独坐何曾得好怀犬吠为连酤酒市鸡鸣长傍读书斋门终待学张家塞闼恐难当哙等排恶客就中多气岸时时下马系堂阶巾秋露下天街一气凉月明不复被云妨正当金帝行秋令疑是银河洗夜光鲛室影寒珠有泪蟾宫风散桂飘香席间醉客忙归去独共三人尽此觞代乐仲和张温甫处督米未必书生气尽寒食常不足为居闲清于孺子沧浪水瘦似诗人饭颗山欲向田文弹铗去恐因丘嫂颉羮还闻君自有江湖量肻为枯鱼少破悭和王季文襄阳变后二首逐鹿中原未识眞指踪元自有谋臣虞全不念脣亡国楚恐难当舌在人拔剑挽囘牛斗气举鞭蹙起汉江尘相逢空洒英雄泪谁是荆州一角麟天命须分伪与眞衙蜂战蚁尽君臣蛟龙不是池中物燕雀休嗤垄上人衣不能胜嵇绍血扇无可奈庾公尘自从绝笔春秋后谁复伤时为泣麟一字题示商君祥余年三十有九遭甲戍之变乙亥秋七月南迈时姪谦甫主河南福昌簿迎至西山侨居㕔事之东斋小学师商君祥投诗索和顷刻间往囘数十纸谦甫曰一鼔作气未可敌姑坚垒以待姪壻郭鸿渐曰可以单师挫其鋭乃出百字题请赋以酬之遂信笔而书殊无意义付其徒孙男乐山示之三日不报谦甫笑曰五言长城不复敢攻也君祥于是携酒来乞盟大㑹所友极欢而罢云旱魃将为虐从龙便出山人间三尺雨命驾早知还雨晚有来苏意忧深望歳人一犂虽美满犹恨不当春尘不忧悬榻室可奈污人风踏破青鞵底犹疑是輭红春来莫愁春迟去莫怨春忙春不随人老谁教汝断肠梅未报江南信先开雪里邨要看花上月立马待黄昬松郁郁愁无地青青独有心疑从大夫后倾盖到如今竹潇洒能医俗檀栾看上番我宁负此腹忍使箨龙寃蜂弄晴沾落絮带雨䕶园花有课常输蜜无春不到衙僧貌与松俱瘦心将絮共沾一庵空寂地香火读楞严渔一声歌欸乃万顷国烟波螯蟹中间醉蓑衣拜浪婆樵云外山将遍人间日易斜不知棊换世柯烂未还家砚端溪温润石价重百车渠一滴𤣥潭水蝇头万巻书香小炷博山鼎半残心字灰游蜂何处客应为百花来隐孔负二宜去嵇知七不堪青山休老地佳处是终南寿灰如恋阙心雪似穷经首问年今几何看饮屠酥酒行水笑盃犹渡山惊钖尚飞垂垂瓶钵老何处未来归住俗尚家灵运谁堪社逺公空山云不出愁杀渡溪风饮竹叶盃中醁金钗坐上春浅斟低唱境犹道是麤人啸成瑨风生坐孙登月满台东皋今寂寞元亮早归来愁解使囘肠断能催两鬓秋天涯未归客容易上眉头十六日夜戏书贪作梅花梦都忘柳絮禅可怜人与月不似夜来圆老杜醉归图二首寻常行处酒债每日江头醉归薄暮斜风细雨长安一片花飞百钱街头酒价蹇驴醉里风光莫傍严公门去恐犹恨在登牀卜居东邻西舍两三家簌簌墙头落枣花惭愧画梁双燕子笑人今日又天涯和筹堂途中即事晚风吹雨过山堂灯火秋凉好对牀却被荒鸡笑人懒一声催起着鞭忙过云台夜半风吹霁色开晓乗残月过云台连山断处瞰平野一线黄流掌上来济源龙潭尘世悠悠不识眞一潭春碧养潜鳞可怜无故惊雷起误却山前失筯人雨后春空霭霭暮云低飞过山前雨一犂明日却寻归去路马蹏犹踏落花泥阻风东风作恶几时休况値春光欲尽头谁谓闲人无箇事一年长是为花愁明皇击梧图不使棃园弟子知太平音在鳯凰枝一朝野鹿衔花去长恨秋风落叶时阳闗图一杯送别古阳闗闗外千重万叠山试问青青渭城柳不知眼见几人还千里江山图笔下江山取意成一峯未尽一峯生凭谁试向行人问水郭烟邨第几程雪后送寳泉之碧落酒面轻风不作寒天花散落满人间殷勤行脚休辞逺出得城门是雪山和王成之梅韵朝来一雪羃晴沙行到前村始见花驿使便将春色去暗香今夜落谁家下太行山中日日伴云闲不见闲云只见山君去试从山下望青山却在白云间东山道中採遍山城草木芽百年老树尽枯查眼前多少闲田地雨后春耕有几家太平泉试从涧底觅根源剔藓剜苔得旧泉人事尽随流水去几时复见太平年十七日送行悤悤又别故园春花落犹随马后尘相对离筵莫惆怅送行人是欲行人寄别马蹏踏破乱山青送客风囘酒半醒归客莫将云外指大都一十五长亭孟浩然图却因明主放还山破㡌骑驴骨相寒诗句眼前吟不尽北风吹雪满长安夜梦月下与数仙子酌酒仍各赋诗天风一埽暮云开收拾羣仙共酒杯但指今宵是新月不知曾照古人来和平太行路韵凿开险阻若天成暂使时闲眼界平却羡长安西去路青山不管送人行和君瑞月下闻砧夜凉枕上梦频惊有底秋天不肻明老眼近来闲泪少那禁月下擣衣声香梅二首被谁説破梦中梅应有罗浮倒挂来秪为怕愁贪睡后返魂才向北枝开一枝潇洒陇头香分付新愁竹叶觞纸帐不须寻短梦天涯倦客已无肠魏征立朝谠议尽良规谁使君王死后疑一旦銮舆渡辽水即时扶起墓前碑王庭秀悠然轩小轩开后快双明峭拔南山立翠屏好是晚来新雨过白云堆里露尖青留别主人把酒再三留送客风高势未休更听愁眉歌一曲樽前肠断小温柔寒食戏书蓦见花间弄药囘同心髻绾緑云堆多情更有墙东月送得秋千影过来周昉内人图倦绣心情犹在未收时却顾花间影渐移不道春来添几线日长只与睡相宜擣衣一夕秋风鴈过声铁衣辛苦向边城将军不用和戎计双杵休辞月下鸣按乐倚风无力见温柔初下喧天羯鼓楼犹向花隂理新曲君王不惜锦纒头览镜不教朱粉污天眞长对菱花顾影频但把蛾眉埽来淡尚嫌不似虢夫人襄阳咏史汉高庙垓下未闻歌散楚泽中已见哭亡秦干坤到底归眞主愁杀鸿门碎斗人光武庙海内英雄待一唿云龙际㑹入东都羯奴不识眞人事徼幸中原欲竝驱宋玉宅离骚经里见文章水緑山青是楚乡往事一场巫崃梦秋风摇落在东墙闗将军庙鼎足相吞势未分谁能倾盖得将军曹吴不是中原手天下英雄有使君刘表祠天运端能卧可收江山形势数荆州当时若听韩嵩策那得曹瞒享士牛鳯林天寳诗人去却囘果曾北阙上书来若为耆旧无新语明主何尝弃不才杜甫故里不知故隐几时离天寳年间处处诗过客不须寻世谱万山山下看沈碑集古寒食席次秋千打困解罗裙把酒相看日又曛处士不知巫崃梦春来犹见伴行云惜花绣轭香韀夜不归看花只怨看来迟今朝几许风吹落多在青苔少在枝春怨已恨东风不展眉落花惆怅满尘衣与君试向江边觅赢得凄凉索漠归赠别二首洞庭风輭荻花秋客散江亭雨未休南去北来人自老此中离恨两难收谁家红袖倚江楼白袷行人又逺游今夜不知何处泊青山万里一孤舟送客之荆南千山红树万山云山鸟江枫得雨新我自飘零是羇旅不堪仍送故乡人闻角铁马狐裘出汉营瘴云深处守孤城无端遇着伤心事呜轧江楼角一声春夜春风二月落花时忆得前年君寄诗共道人家惆怅事向灯弯尽一双眉送客之南宫萧萧风竹夜窓寒书劔催人不暂闲对酒已成千里客断肠声里唱阳闗夜集金鳯罗衣湿麝薫装成掩泣欲行云傍人未必知心事一曲狂歌酒百分戏书春风何处有佳期花满西园月满池料得也应怜宋玉东邻墙短不曾窥柳还到春时别恨生渭城朝雨裛轻尘自家飞絮犹无定不解迎人只送人醉眠糁迳杨花铺白氊日西铺在古苔边满山明月东风夜留与游人一醉眠御订全金诗增补中州集巻四十四御订全金诗增补中州集卷四十五钦定四库全书御订全金诗増补中州集巻四十五李俊民二萧权府三害图长桥之蛟南山之虎在彼州曲父老所苦岂独苦此亦有周处周乃慨然耻闻斯语薄险投深踊跃健武尔蛟既除尔虎既去周乃自励履规蹈矩爰以将种效忠典午按剑西平贞节克举瑕以瑜掩过以功补身虽云亡名播千古止姚亚之刲羊养生之鞭陇种之苗欲鲁去朔在齐闻韶咄嗟老饕腹如瓠枵踏破菜园合喫藤条焦天禄野叟听音图棃园弟子天寳之后谁其知音百歳遗叟曲终怅然泪迸林薮时清眼明万事缄口唐叔玉韦生卧虎图梁鸯之养或失其时曹公之肉不救其饥羊质而皮狐假而威谁能于此辨是与非学中史正之㑹客有怀伊人在泮饮酒我客戾止尝其㫖否未见君子我心孔疚惠然肯来小大稽首烟江绝岛图江风不波峭壁森立冥冥飞鸿翔而后集双松古渡图倾葢相逢堂堂两公寂寥渡口以济不通古柏寒泉图冬夏长青昼夜不舍拔本塞源岂知量者纸扇竹疏而骨楮剥而肤权以行巽风乎坐隅㯶扇直节贯中怒发冲上朝蝇暮蚊畏风长往成之夜谈省庭新事伟哉青云器底藴莫能见开口论利害坐客服雄辩汪汪江海量气不许黄宪从来布衣愿一掷轻百万投𤓰必报琼岂望在焚劵虽承雨露恩慷慨辄自献与其便于已孰若于国便葢尝推此心天下欲兼善儒家惟有孟日夜讲不倦傥以利为利请看货殖传复和驱驰戎马间太平不复见往往谈隽永宁许齐士辩有田宜早归夺恐遭窦宪再三欲买隣愧我无千万难倩沽酒奴侍立便了券筹堂天下士风度迈羲献别后曳裾人造门恨无便握手再相逢虚左待益善平生身口累老大折腰倦莫讶陶先生自作五柳传鎭山堂峥嵘屋下城突兀城上屋初看颇惊眼再见堪捧腹能无鬼神笑可奈疮痍哭不哀梁闲叟欲竭南山木稽康淬剑池寻常论养生未得养生説拟从林下游一书交尽绝既无当世志安用三尺鐡频频石上磨神光浸秋月可怜麤疎甚自谋何太拙危絃发哀弹幽愤终莫洩死留身后名有愧侍中血樊哙戏石丈夫气慷慨隐迹在东市或逢逐鹿人乃弃屠狗事壮哉鼔刀勇傍若舞剑地遂推拔山力自叹时不利至今空山石传是将军戏能兴卯金运颇与黄石类不期两都后复有三国志过客对春风徒洒山阳泪寄筹堂老为人所怜贫恨友独寡等闲门外车尽入宰肉社欲随射虎将争奈无匹马安得化为云四方逐东野大庇天下士拟作万间厦顾我葢头茅宁肯助一把非无问舍心或恐卧牀下纵有愿留人有馆不能假还因索居久往往罪商也须待舍馆定然后见长者庙学落成斯文天未䘮吾道有时厄方嗟鳯兮衰遽叹麟也获继遭秦焚书又被鲁坏宅迩来天下事多自马上得不修下车礼不献在泮馘不授羽林经不讲博士席龎若没字碑肯见一缝掖偶因长乐老尽挟兔园册及见中选人始知为学益学者如牛毛自古数濩泽连年取青紫易于地芥拾争将逸驾攀遂向塞路辟挥之无倚门从者皆入室肃肃爼豆风洋洋絃歌邑几时复论秀四海望偃伯真心向者谁世无秋风客德老栽花成竹物性随所移歳晚气自变失却本来身还于身外见得参玉版禅如对菩萨面丛林一花祖泒入香严傅刘汉臣堂甫北归哀哉同队鱼尽在古池里纵免鼎中烹将见渴欲死造物何不仁岂独困二子我虽江湖心恨无斗升水史遂良索诗立身有道邦谁似直哉史流传百世后各各异行止许史有何厚在汉势如彼安史有何薄在唐乱如此人之贤与愚皆为类所使近从侪辈中偶得一狂士未能通一经谓可拾青紫时时出俚句技痒不自已只恐落调歌难入知音耳纵横言世事不顾刺舌耻焉知阮嗣宗口不挂臧否年高鬓如雪乡曲所不齿试与阿戎谈咄哉犂之子留别李巽之嗟嗟平生交所恨不耐久几年戌马间太半正丘首忆初识君面同门皆小友倐忽五十春相见成老叟淹淹泉下人树拱骨已朽﨑岖见在身何幸得此寿感慨歳云晚哀泪迸林薮古今均一梦万事付杯酒司谏许道眞征复图君不见退休緑野平淮相灵台不许丹青状又不见五湖归去鸱夷桨越人争铸黄金像功成身退天之道道直天怜去官早盐梅须借筑巖人羽翼重来採芝老袖中谏草力囘天害除利兴车载悬何忧不识荆州面图画如今处处传雨雹庚子年四月二十八日壬戍大雨雹五月七日八日又雹按左传昭公四年鲁大夫申丰曰圣人在上无雹虽有不为灾以古者藏氷为御雹之道祭寒而藏之献羔而启之今弃而不用雹之为灾谁能御之由是言之御灾其在人乎感而赋诗伤今之不如古也按月令仲夏行冬令则雹冻伤谷注子之气乘之也阳为雨隂起胁之以为雹云龙失守元气乖隐隐愁听狂车雷须臾飘骤不成雨一天风雹从何来交横散落星石陨纷霍迸击氷山摧坳平忽讶坑谷满垤起俄作丘陵堆惊忙飞走残殀夭断䘮枝叶枯根荄穿窓入戸弹相射塡街溢巷杷莫推恢恢难补天网漏凛凛欲压坤轴頽一方生理遭殄瘁造物不恤空自哀是时仲夏行冬令谁把四序颠倒催虽有舜絃愠不解孰谓邹律春能囘阳虽位降干道在一隂才进力可排履霜之渐此其始司寒挟党结祸胎春秋大小百余国独向鲁地三为灾世间万事岂不见那用区区书观台我思天变岂徒尔以象告人当自裁鼎斋司马景仁因病疟而得腹疾鼎斋疗之而愈因索诗为赋茂陵千载文园客流传耳孙犹病渴引饮自嫌江海窄家无麴䓖奈腹疾水帝之魂成水厄女丁妇壬不相得始图一溉滋汤旱卒见九河归禹画尝闻秋夫曾疗鬼大胜扁鹊能起死君不见上医可医国异哉鼎斋堪鼎食儿辈剡木作匙一震之威乃如此坐间或失将军匕不能更染公子指有意欲割崑奴耳小儿造物穷物理斗柄之揭如其尾虽然剑头有炊米又愁遇着捩手鬼闻蔡州破不周力摧天柱折隂山怨彻青冢骨方将一掷赌干坤谁谓四面无日月石马汗滴昭陵血铜人泪泣秋风客君不见周家美化八百年遗恨黍离诗一篇和秦彦容韵彦容寄诗有先生高见眞吾师速营菟裘犹恨迟窓明炕煖十笏地松风萧萧和陶诗山野已寻云外路直入天台最深处踏开李愿旧游踪请君自草盘谷序之句故依韵和养贤列鼎手自烹燮调元化和如羮马蹄一蹙燕地裂氊裘尚拂隂山雪将军表请愿出师壮士戈挥惟恐迟武成才试二三䇿黍离已见闵周诗纵横门外豺狼路我老此身无着处君不见平淮十万兵犹向襄阳守失序君不见子㓜自劳羔日烹何如命驾季鹰吴中煮莼羮又不见姜侯设鲙凿氷裂何如徒歩拾遗长鑱黄独雪幸遇南来董鍊师説似壶天日月迟谪仙之游乃非谪长安道上斗酒百篇诗蒲轮休指商山路得到白云採芝处诸生待揖隆凖翁马上未遑事庠序猎犬已为兔死烹犹向汉爼分杯羮脚靴手板冻欲裂尚立唐堦没膝雪三寸舌为帝者师终比赤松见事迟相看一笑在目击何用左思招隐诗出门便是天坛路云间指㸃巢仙处不辞杖履从子游王者之后养老在西序谷因辟后厌鼎烹那在丘嫂轑釡羮冠未挂前已先裂一簪郄上山头雪我虽无师心我师速修何恨下手迟论中自得养生理笔底尽是游仙诗休向囘车问前路终须有箇安排处晴窓㸃检白云篇不知谁为作者序不嫌瓠叶日犹烹不羡公子染指争鼋羮不把荷衣等闲裂不羡曹人共服麻如雪爱身肯似贱场师凡骨只愁轻举迟北山未出移休勒东老虽贫乐有诗望中云海蓬莱路谁道乐天无归处一千年鹤再来时行雁难将兄弟序暴雨秋夜暴雨上漏下湿终夕不寐因得鄙句奉呈疾雷破山云暗天雨脚不断如麻悬淋浪一室无干处何异露坐乘漏船䑕牙便是溃隄蚁墙有百道飞来泉狂客岂因狂药使眼花如落井底眠採石江头弄明月一夕去作骑鲸仙我虽忘我亦可怜但恐不免蛟龙涎苦无根源笑潢潦可能朝宗东注觅海道君不见耒阳禹力所不到至今难寻杜陵老剥莲蓬相将去採秋江莲青房戢戢实且圆倒靫收菂亦可喜春笋未剥空流涎玉井有花开十丈至今依旧藕如船试索緑茎不寻藕与谁共此从巢仙辽漆水郡王降虎秋风渐高秋草衰空山校猎千骑围突然有物势鸷勐万里侯相食肉肥横行妥尾不畏逐挟乙似有百歩威当时扈从懦于䑕虽欲下车人共非将军一奋跃身出气雄志勇㨗若飞攘臂搏虎虎负去须臾带皮擒虎归北方鋭儿皆好武无愧匹马及短衣声名赫赫振前古欲笑冯妇胆力微胙田命氏恩泽异至今漆水生光辉君不见射石李广一箭亦可喜死不封侯知者希遗善堂雪巖老人欲其子孙之善何如是谆谆也哉有子仲贤以其遗命书之于堂订曰遗善遵而行之朝夕于是其命之使行者不敢不行其所行者皆善事也命之使不行者不敢行其所不行者皆不善事也非惟不失士石子之行其孝子之心何时而已耶噫处世兵革之闲不忘于善亦所未闻故喜而为之诗君不见遗子韦侯只一经相门出相那在金满籯又不见燕山教子以义方灵椿老去五枝丹桂芳破散钱堆一百屋紫微不愿有子如窟郎陷为天下轻薄子伏波不愿有子学季良身前身后事茫茫我恤我躬犹未遑长把贤愚挂怀抱请看积善之家遗善堂赠出家张翔卿翔卿河内人也筹堂毁其簪冠使复儒业昔唐李素拜河南少尹吕氏子杲弃其妻着道士衣冠谢母曰当学仙王屋山去数日复出间诣公公立之府门外使吏卒脱道士冠给冠带送付其母事类翔卿故书大袖斜襟麤布袍髻丫撑似弥明高滑稽自谓世可玩清净不守形徒劳百年光景已强半容易便把青春抛欲向蓬壶寻福地奈何龙伯钓后负山无海鳌欲驾天风朝帝阙奈何巫阳去后九虎守闗牢养生未获一溉力那忍遽绝平生交但令造物哀正直岂肯屈曲从仙巢留侯学道欲轻举尚且强食扶金刀安期当年本䇿士意气直谒扛鼎豪平地作仙亦不恶或恐上界官府名难逃君不见醉吟居士不归海上山又不见昌黎先生屈曲自世间况非出尘风骨羽化难夜叉白日守天闗黄庭正恐坐误读铁锁纵埀那可攀我笑学仙王屋着道冠只待河南李侯脱去然后还筹堂燕筹堂梁上巢燕将雏几堕䑕计飞鸣哀诉者久之主人得其情而䕶焉卒无所害夫䑛犊之爱物物皆尔感而为之赋且以戏克绍隂隂池馆落花泥出入通家独见知曾遭江上淘河吓又被巢边野雀欺且欺且吓亦不恶奈有䑕辈窥其儿儿方在卵卵何危哀鸣若诉奚胜悲主人能得腹中事百计䕶持彼毒无所施羽毛养就刀剪齐雄雌相随引雏飞寻常百姓家汝巢非汝宜春兮来秋兮归莫忘乌衣巷里时赵倅司马山谢雨乙未歳旱自春徂夏五月丙申泽倅赵公唐斋沐洁诚就司马山祈祷八日庚子大雨年谷遂登民物安逸累获嘉应次年丁酉孟夏己丑公与本郡僚属父老人等具牲币酒醪箫鼔之礼仰答神休仍求嗣歳祭毕聊识歳月云耳去歳不雨民忧深愆阳亢甚多伏隂冥冥造物岂难料感以志诚神所歆我公黙祷若响应出岫谁谓云无心天瓢疑是池中水三日以往皆为霖淋漓元气满人望解愠何止薫风琴家家豚酒乐丰歳空山鼎沸箫鼔音春祈秋报有常典仰荷灵贶如桑林四舍人生日骥之子鳯之雏精彩丰容美且都年至十二三头角已异同队鱼积善之家庆有余掌中幸得双明珠定知他日必充闾不妨更读古人书绛帐先生当今之范模步亦歩趋亦趋执经北面预先讲唐虞明主何尝不用儒相门出相文可无岂独手捻金仆姑能骑生马驹然后称为大丈夫赠儒医卜养正孰亲如身在所慎一病能恼安乐性囊中探丸起九死以其病病人不病岂独和扁号神圣能于鬼手夺人命尝闻上医可医国何不使权造物柄樊氏昆仲懒窠君不见读书边孝先谓师可嘲何典记又不见梁州隂子春足不肯洗恐败事何须向人説道理养得疎慵性如此摆手便行谁家子嵩洛之间两居士未尝㸃检形骸外挂角羚羊心已死问之非渔亦非樵人言似痴还似高叔夜自知不堪七以书遂绝平生交一官从此束高阁赖是天教闲处着时人争赋懒窠诗我羡懒窠诗不作壬申歳旱官为设食以济饥民千里地赤泽未霑骄阳为沴烈火炎就中秦头晋尾旱魃所栖託十室九室突不黔撑肠一饱岂易得咀嚼草木如荠甜山川课云职不举无奈风伯号令严民是天民天自恤何时霹雳起龙潜男杨洗儿自慙无德为儿父今朝把酒为儿寿为儿今赋洗儿诗愿儿他日于儿厚我犹不恤况我后委蜕自天汝非有速宜修德大吾门无复童心年十九儿归来儿归来儿归来百年郎罢恨何日宁馨囘东去但除严母墓望思空筑茂陵台儿归来儿归来一声未尽一声哀赠郭显道医恶石聚散元气朴本草搜剔造化窟俱收并蓄笼中物山精水怪藏不得休言魄为天所夺入其手者命可活须防姮娥去奔月大胜扁鹊能起虢君不见钱子飞药不敢施为鬼胁和答董用之将军死战血染衣空山白骨鬼夜啼洗兵正要及时雨天祸未悔无云霓卧龙不起主张汉猎犬待烹侥倖齐就中儒冠身多误如坐矮屋头常低敢将龙钟哀造物但幸老大能扶犂咄哉董生三寸舌善谑不思为虐兮人间囘首忧患始去之不速将噬脐再和秦彦容韵扊扅歌后伏雌烹箸犹未下愁覆羮布衾多年踏里裂夜半寒窓洒风雪待与重寻痛饮师东山杲杲日出迟撑肠拄腹文字五千巻一字不入高人诗几年不踏红尘路直入白云最深处君不见洛阳城下来归鬼一梦思乡叹温序答祁定之韵黄菊催秋暮青山劝客归事随时渐改人与物皆非爽气收残暑闲云送落晖平生㑹心侣别后往来稀游太平泉稍有林泉兴相陪杖履游百年人易老千种事堪愁是处花无主谁家酒可篘芳时好行乐春去不能留宿夹谷彦实菴挂名仙籍上晦迹茂林间门外丹河水墻头明月山境随心自逺人与话俱闲应笑红尘客区区漫往还河桥成桥成有日必有佳句写河上逍遥之兴赠子荣及督役杨成之河广思同济天寒怕渉冬氷虽将自合船尚不宜从柱引来归鹤渊藏未跃龙一编圯上叟千载愿相逢势截长河浪横陈百歩梁经营方断手过涉不搴裳漫惜千金瓠休夸一苇航西风箫鼔咽奠酒水仙堂癸已冬至昔愁天纪乱依旧日南时气本自然应䇿今谁可推每怀添线女还忆覆杯儿偃蹇无归计天涯两鬓丝歳以四时成气自一阳始虽然废羲职那可乱轩纪人生几寒暑天道频甲子徒嗟潦倒身汲汲百年里任仲山弄璋奕世多隂德传家得宁馨人间熊有梦天上昴无星喜洽犀钱座光生玉树庭钟情笑卢老白发望添丁五哥生日落落青云器天然骨骼竒自从怀橘后毎恨学书迟仝乐怜荆树相煎笑豆萁气豪常自许跃马是男儿代四哥赠相戒南陔养长看花萼辉义深姜季被恩重老莱衣队似鱼同戏行如鴈共飞读书当自勉继取锦衣归四哥生日秀出三株树芳聨五桂枝杜家怜骥子徐氏种麟儿已有高门望方当志学时一杯添寿酒满酌不须辞寒食为恋风光好那堪节物催事随浮世往花似去年开莫洒无家泪须倾有限杯诗人多少兴都向醉中来九日下山宰肉陈平社折腰元亮乡车无门外辙菊与径皆荒所恨国难守若为家不亡天威寒气逼急急下山阳王生寿日几度县弧节当年琢玉郎徐行知礼让幼学爱文章莫厌鱼同队休随燕入堂眉间色多喜禁脔近东牀游青莲闲携方外友同谒梵王宫山吐三更月松揺万壑风流年飞鸟过浮世落花空不有归来兴何能见逺公游碧落己亥仲夏十有九日平水曹汉卿杨子平本郡李鑑臣刘济之君祥姚子昻史遂良仝谒治平院与上人和霁月煮茗道话抵暮而归寂歴松间寺临流胜槩藏断云开石壁横吹爽溪堂漫语诗情在留连道话长行人贪弔古归路半斜阳御订全金诗增补中州集巻四十五御订全金诗增补中州集卷四十六钦定四库全书御订全金诗増补中州集巻四十六李俊民三食芡池底休铺锦鸡头自有栽柔中皆水性刚外乃天才精彩惟鱼目珠圆出蚌胎坐间咄嗟致不似荔枝来颍阳元道人虚白菴有山心可算有水耳堪洗飘飘元逸人寓意在山水勘破人间世不听心与耳一室虚生白自得吉祥祉八日登山同谒吴王祠老树凋残尽灵祠寂歴中古今时易改幽显意能通歳享屡登乐俗追三让风送迎人散后日落乱山空阳城怀旧路梗伤时事春归感物华风波千万丈烟火两三家树杪失巢燕墙根无主花当年人不见何处是生涯道途行处恶故旧别来稀涧口分流水林梢挂落晖好山留客住幽鸟背人飞门外秋光老征鞍尚不归上长平寄杨成之衰迟长在外矍铄愧征鞍世路惊心恶天风刮面寒迢迢人渐逺冉冉歳将残今夜梅梢月同谁共倚栏河阳呈苖简叔妖氛长斗北杀气尚河东人物不如古地图秪自雄三城环野水二麦卧天风多少逃亡屋荒凉晚照中即事炎凉愁里过陵谷暗中迁素拙生生计寻耕下下田为嫌频告籴却恨不逢年门外催租吏长妨对圣贤中秋对月云山怀素隐秋兴暂来归月与人同醉星随客渐稀入河蟾不没遶树鹊何依浩气凝光界瑶台梦欲飞山中寄张汉臣李广之枳棘非所栖系匏焉不食未黔墨子突又夺伯氏邑一年三褫服半歳两涂敕归去来山中无丧亦无得经童盈门修郑简同队执韦经苏子应千里徐儿尚九龄鴈行成次序鸎语太丁宁堪笑西城老朝朝酷教刑自遣居闲聊自适造物果何如生理年年拙交情日日疎吠犹闻跖犬技可笑黔驴谁识徘徊意西山有旧庐小旱云而不雨阿香谁使送雷声敢望天瓢一滴分恨魃长为周地虐悯尫几被鲁人焚风吹海立垂垂雨泽与山通处处云何事卧龙犹不起得微往见葛陂君注山谷得微往从董父餐宁当罪系葛陂渊复用韵区区布谷不停声安得银河水半分汤稼未应枯后溉周川岂独旱如焚是谁阻当知时雨有底商量出岫云造物不为天下计只将花事了东君十六日雨平地俄惊霹雳声老龙功过此应分不知东海因谁祭却笑西华欲自焚四面蔽亏无日月百神奔走㑹风云时人那识天公事一溉惟知有巨君王子荣过家上冡暂领元戎小队行尽驱春色入山城葱葱佳气随轩葢袅袅高风巻斾旌题柱桥边男子志散金闾里故人情贵游前后知多少不使堂虚昼锦名用赵之美留别韵平生藏器待何时除却荆州不可依预报行人应鹊噪相将送客有花飞鴈从去后弟兄少鸎未来时朋友稀不尽赤心今日话东山无以我公归重午偶题龙钟叹我百年身几见山城节物新水荇长如牵翠带石榴半似蹙红巾可怜今日依刘客便是当时弔屈人谁道南来风解愠试从比屋问吾民春日白头不奈隙驹催惯饮屠酥最后杯百歳无多偏昼短一年将尽又春来东君得地权终在北斗随天柄已囘造物却还眞宰手衆人今后试登台和参谋李舜举平歩青云感遇初试看倾葢气何如樗材应笑陈人牓隽永争谈辨士书梦鹿果能谁得鹿知鱼未必子非鱼青山马上多诗句北斗以南名不虚一怒王师弔伐初堂堂人物古谁如剑头何患无炊米楯鼻多应有檄书尽道公孙能跃马应怜学士独焚鱼旌旗未度长河水千骑元戎已擣虚和东菴孔安道韵淡泊生涯共一堂杖蔾踏遍水云乡不妨庐结在人境应念客来从逺方三笑可无陶靖节八仙宜得贺知章袖中时出烟霞语习气师兄亦未忘五舍人生朝积德高门庆有余隔年记得掌中珠清新月窟两桂枝俊逸渥洼千里驹戏自老成看蜡鳯志从小异见摴蒱一朝腾踏青云上快覩徐卿第二雏和子搢中秋最后賔来举白浮要须同赏桂花秋蛾儿应恨灯无焰娈女能教月再修分外高寒天上阙就中明彻水边楼姮娥不我为生客休把光芒取次收和子搢九日漫兴此身到处贾胡留细雨斜风冷淡秋佳节又从愁里过故乡不似旧时游试拈红叶题诗句强摘黄花泛酒瓯落㡌龙山几人在云沉鸟没恨悠悠节物催人分外愁干戈眼底未能休丹枫落处吴江冷黄菊开时灞岸秋可是凉风添寂寞更堪缺月照绸缪悠悠今古何须问泪洒牛山亦过忧沁园怀古风波平地难开眼剑㦸羣山欲割肠冠葢随时成物故园林何日破天荒摩挲碑石空怀古㸃检图经为补亾谁是熙熙堂上客近来老子也和光和即事拟将唾手取封侯世事那禁种种愁未可搏他冯妇虎终须享此景升牛但知勿翦甘棠在莫为难图蔓草忧自古贵人天所予定教名字到金瓯和新秋帘卷西山雨乍停自知时节候虫声新凉邂逅如佳客残暑留连似宿酲可见韩檠灯下志且怜班扇箧中情若为解得吾民愠更鼔南风一再行寄史正之往来门下亦风流分得筹堂几许忧刚甚养他横槊马何如了取济川舟人还忌器休投䑕谁为蹊田欲夺牛闻早抽身闲处着不妨仍带醉乡侯闻㨗音招王德华吴天章等出山红尘一骑报平安知是元戎小队还且喜好音来汴水仍将旧事问潼闗横云自䕶车箱涧落日空衔箭筈山只恐膏肓归不得早随春色到人间用之次韵复答小斋飘雨注风帷门外青山困品题足蹑尽知齐是假胆尝争奈越犹栖任教别后书盈箧赢得年来气暖脐聊与老农歌帝力一缸村酒荐豚蹄夜雨三首五月十八日夜雨济之君祥正之显之汉卿子昻灯下酌酒相贺喜而为之书元气淋漓彻九垓那消掩耳一声雷雨虽不解知时至云岂无心出岫来所恨龙潜犹未起大都天意卒难囘等闲莫话为霖事且对檐花尽此杯夜半天公号令催即时惊起阿香雷须知稼穑艰难甚谁把隂阳燮理来不使魃为周地虐定应龙自葛陂囘隣家酒熟留连客聊与愁人共一杯化工宁许着诗催平地俄惊失筯雷行雨梦从巫崃断为霖人自傅巖来老农学稼无多力太史书年有几囘爱酒陶家才种秫何如共此即时杯用之请还公府用韵拒之殄冦将军力自宣幕中议论可囘天气吞骄虏鞭先着威定并门檄罢传正恐一隅防饮酒休从百尺笑求田扬雄禄位谁能动始为侯芭草太𤣥弔刘伯祥记曾林下见臞仙惆怅红尘未断縁不惮广文寒处坐屡逢元亮醉时眠难逃辰已贤人歳有负虀盐太学年落落天才无地用却还英气与山川伊阙鸂䳵堂同王德华子正善卿泽之焦彦昭唐俊卿张伯宜史正之李文长姚子昻男李杨杜浩然书壁千年古道入荒闉破屋頺垣一聚尘天地如何收险阻山川犹觉露精神余波禹贡朝宗水习俗周南既醉人把酒西风无限兴黄花时节对佳賔一日滩流浅自分滩头鸂䳵似通神大都鸾棘无多地毕竟乌台得几人浮世堂堂春易去随时局局事皆新当年灵翼今何在满目西风动白苹乱后寄兄长剑何人倚太行氊裘入市似驱羊怒降白起不仁赵死守裴侯无负唐可奈崑炎焚玉石更堪蜀险化豺狼紫荆犹是堦前树风雨何时复对牀万井中原草棘荒纵横大剑与长枪昼烽夜火岂虚日左触右蛮皆战塲丁鹤归来辽已冡杜鹃犹在蜀堪王此生不识连昌乐目送孤鸿空断肠别郃阳申伯福昆仲百里相望邂逅迟如今始得话心期情深堂上留髠夜兴尽山隂访戴时客舍教人那用送异乡游子不胜悲烟村水驿秦川路来往邮筒好寄诗郭仲山生日乘兴游山也自贤千金奚羡筑台燕谁为洛下同舟友人道江头弄月仙欲向潼源归旧隐便从莞谷种闲田槖駞树得长生理不解如君养性天和李唐杰韵翰墨塲中第一人而今委翅在鸡羣纵横诗律凌徐庾浩汗词源嫓典坟兵气横流存此老天心未欲丧斯文年来草就归田赋啸傲南山卧白云邮筒寄后忆诗人落落英才迥出羣试问槐花忙几举可怜桂子落谁坟浮沈且与陪中立喜愠何尝见子文倾破葵心望天表龙庭不日㑹风云随州长官张鹏举暨壻陈正文见过寂寥秋思梗吟怀几度柴门鹊噪开一话胜看江表传百书不及陇头梅马催行色日边去鴈送归程天际来万里龙庭莫辞逺中原事业望人才刚忠公未除妖气斗牛间一夜长星落将坛天意欲将全节畀人心无奈此时寒断头那肻降朱泚血指谁思灭贺兰立尽太行山上石我公忠烈不容刋同济之游百家巖怀郭延年有感雨晴闲向百巖游今古都成一段愁老衲解囘山下虎眞人跨入洞中牛水流花落三春暮鸟没云沉万事休有道碑前空堕泪往来谁复共仙舟辛丑中秋夜与用亨汉臣济之君祥子昻仲寛及诸同志聚饮于学宫隂不见月节物相催近觉频胜游携酒意何勤几人白发对明月万里青天愁片云袅袅风高秋已半厌厌客醉夜将分督邮气味从来恶今日罇前也献芹莫嫌胜日燕游频且慰寒窓力学勤白也停杯将问月退之利剑欲开云清光难比秋三夜痛饮何辞酒百分况在泮宫思乐地与君共采水中芹九日济之君祥仲寛子昻携酒于汉臣书斋小酌已而乘兴与衆老人㑹于城西马氏东篱谈笑尽醉抵暮而归为赋此以纪一时之胜事相扶醉袖出西城翠展秋山一望晴坐上孟嘉嘲未解篱边陶令话多情酒犹强饮狂时药菊莫寻餐落后英兴尽归来天色暮老人星散月还生承和复用韵草草杯盘兴不妨一年一度送春忙我无酒量难投社君有诗情合擅塲衣锦堂前冠葢贵落花径里绮罗香暂时忘却愁滋味蓦上心来似胆尝答赵之美见和不堪春事等闲妨汲汲光隂过隙忙青眼久悬高士榻白头羞入少年塲风从定后花犹落月自修来桂复香休向兵㕑问消息且教下马客先尝李子搢约同上山督之踏青时节醉何妨一掬归心想见忙杖履不须从㨗径觥筹且莫恋欢塲明山秀水家家景野草闲花处处香休讶登临无脚力世间险阻备曾尝答史正之正之至连日清话恨不能文字饮也时三月晦日草堂深处百无妨却为高岑对属忙啼鸟送春归阆苑妖星乱世跼文塲闲花空怨緑衣使煮酒不随青杏香见説麴生风味少尚堪留与老饕尝阳城题北台观壁几年空负北山移今日方知见事迟犹忆王凫初去后忽惊丁鹤暂来时虽无壁上题名记颇愧棠隂听讼诗指是荒城旧游处西风揺落菊花期客中寒食断蓬踪迹寄天涯剑㦸林中閲歳华又値禁烟焦举节奈无对月少陵家惊心咄咄催归鸟触目㝠㝠溅泪花老后愁怀谁遣得未应端的酒胜茶和徐子贤西行留别便从倾葢话诗情风雨端能落笔惊金马漫夸三学士碧油曾见一书生竹溪花圃留连醉水郭烟村取次行自恨年来怀抱恶与君相别但吞声姪谨甫巩县寄鱼掣三牵两得沈腥顾我庖㕑逺未能几度敲针无处钓一朝醒酒不须氷居官止合如羊续命驾何须学季鹰当念家风本寒素莫从今后爇馋灯毋师圣醉中落水用郭进之韵无人桥上醉婆娑脚力危时可奈何贺监未应眞落水屈平到底也随波浮云世事黄粱梦斜日秋风薤露歌㸃检交情能有几柴门今后雀堪罗下鳌背浮云踪迹去留难谷谤巖嘲勒我还毕竟一身无着处大都百计不如闲无多伎俩三休外是亦风流二老间昨日主人今日客囘头山色若为颜许司谏归来图社稷忧深志未舒陆浑山下赋闲居几年不复朝鸡梦一旦飜随陇鹤书直比朱云徒折槛宠踰疎传早悬车商巖了却和羮事方信旁求信不虚寄伊阳令周文之括戸几年客里厌驰驱故向伊川好处居刚受一廛同许子谁知四壁过相如厥田不称中中赋此事眞堪咄咄书疲俗脂膏今已尽看看鞭算及舟车和子搢秋晚出郭陶写诗人得句忙旧游能复忆嵩阳山头云霁雨声歇水面风来花信香今日事虽非向日故乡景自胜他乡杖藜忘却寻归路独立河桥咏晚凉戏嘲江西社里几诗流咏月嘲风未肻休得句不能当竞病措辞那敢向春秋笑飜王氏三株树惊倒张家五鳯楼带系雪诗三十韵胜如骑鹤上扬州送史邦直入洛肉山南去汗如流了取公家事便休征棹不霑𤓰蔓水归装莫待菊花秋忙中暂过平嵩阁别后频登望省楼若问鹤鸣近消息翅翰飞不到扬州和窦君瑞勒石燕山后世名子孙蝉蜕起风尘谁怜喜鹊飞来意自叹灵椿老大身愁见灌夫杯酒过梦惊苏蕙锦书新几年客里无情话一笑相逢未厌频窦子温宅为有力者所夺漫劳买宅着千万此又卜居何所从得把茅来头可葢但教窓下膝能容尚怜相贺巢边燕知为谁甜花底蜂速向元龙问田舍暂将一榻过今冬子荣途中见忆有先生在世人中龙三十年前到月宫之句依韵谢答高楼日日望元龙禾黍离离悯故宫两地漫看千里月五湖能借半㠶风囊锥颖脱何难出名纸毛生未肻通好在沁阳山色里一廛宁许寄扬雄弔曹庆之杯酒中间气㳫拖从教千丈起风波丝棼世事无一可花落人生得几何休向棘林长夜哭试听蒿里送行歌岂容身后留荣辱山岳鸿毛较孰多弔王德华衰鬓愁添镜里丝流年恰及梦中蓍可怜白日佳城地正値黄杨厄闰时抚柩恨深元伯母负薪情惨叔敖儿触髅不识生前乐枉却招魂费楚辞赠医郭显道小隐嵩阳种德时智能博物物皆归笼中无愧狄仁杰山下常逢台孝威子细论来生可养斩新卦得遯之肥麤疎谁似嵇中散幽愤诗成忆採薇焦彦昭失中子相逢地下果何如自谓情钟亦太愚未必珠能空老蚌岂期𤣥不与童乌且怜商也无三罪尚喜徐卿有二雏万事尽归天予夺速宜收泪谢𤣥夫春温轩三尺枯桐膝上横一弹洗尽绮罗尘芙蓉城里谁为主姑射山前别有人云雨不侵行处梦丹青难写醉时眞早寻林下乘鸾侣莫遣春温过却春索和长平诸诗友送行韵信笔奉呈君玉润之资客中一笑青春人物正当时咫尺云天快乐披相见便如胶漆宻此行还似筈弦离方传细柳将军令或赋甘棠召伯诗待得一朝公事了聨镳西去未为迟此身莫輙犯针氊只合浮沈委自然久堕风波人海里暂依云汉使星边斗升乞活眞堪笑青紫归耕亦可怜早晚皇家重名器着鞭当在祖生先老觉麤疎过往时赤心今始为君彼交情大抵无新旧人事从来有合离见説片辞能折狱未尝一话不言诗河东自古文明地可惜儒冠感遇迟又和前韵昨晚䝉降临无以为待早赴院谢闻已长往何行之速也因去人寄达少慰客中未伸之志耳纵横入市尽裘氊一旦衣冠气索然岂信鲁连归海上颇哀屈子老江边汗流石马谁堪恨草没铜駞世所怜莫惮区区困刀笔论功终让指踪先任仲山谈西府事德音到处下情通喜动山城百歳翁和气挽囘中国化威声振起外台风少酬汉使澄清志不愧周官燮理功南北封疆归一统太平立法自河东唐臣满月洗儿索诗故赋白头休恨梦熊迟却是人间久逺期有客已为摩顶记为君复草弄璋诗一从老蚌生珠后再値姮娥月满时咫尺昻霄看英物不须女子作门楣留题靳载之园亭幽径疎篱竹外村淡烟斜日水边城地形占斗辨南北风俗以人分重轻坐上有山围似画樽中得酒论如兵青春将种多才调拂袖林泉恐不情送参谋刘君祥寂歴书斋独坐寒白头羞见雪中山虚名得失蜗争外浮世荣枯蚁梦间半夜朔风催客起几时新月望君还鹤鸣林下无人共何处烟霞不可闲马首风花拂面寒十年两度过隂山浮云暮暮朝朝里行鴈兄兄弟弟间大抵故乡生处乐莫教明主放时还如今造物尤难料枉使深心不得闲中秋共对青天好举觞从前三五是寻常一年佳节秋将半万里清辉夜未央才向缺时舒窈窕欲从盈后敛光芒姮娥曾得长生药我欲停杯问此方郭子云酒熟同李茂卿史正之豪取不许爱钱措大眼孔小病酒先生舌本干债是寻常谁不有囊嫌羞澁且留看三人未必一人损豪气难忘习气酸毷氉相逢欲空去从来如此四并难再赴阳城用前韵别茂卿子云正之谁使腰间印欲悬不知面上唾才干先生敢以督邮去坐客莫将官长看祖席又成携手别离杯何苦上眉酸且休凋落高阳社来往双凫也不难清明席上同史正之姚君寳子昻浮云雨后自纵横不待风收放晓晴百计花期成漫兴一年春色过清明谁家鑚燧罢藏火何处吹箫犹卖饧囘首故园魂欲断鸟飞只是片时程悼亡须信人生足别离别离不待白头时因怜曩日在缧绁岂惮今朝炊扊扅中道奈何奔月去此情惟有落花知眼前活计无聊甚空对当年纸局棊段侯行春显圣观喜雨癸卯季春小旱清明后七日段侯正卿行县囘㑹名流胜士五十余人于仙翁山下之显圣观须臾雨作自未至亥而止大满人望酌酒相贺莫不尽酣适之兴张种德有诗因和韵以纪其胜元帅申甫段玉使姚昇书于壁行春冠葢暂踌躇谁信东山面目疎兴尽奚劳风送客气和不觉雨随车移民虽恨梁加少腐粟尤夸汉有余独叹吾儒有何贵自今牛角莫横书寄答赵公定他人共折依依柳居士但饮薄薄酒岂其必取齐之姜又恐不为白也母虽然客或许敦龎慙愧我无白璧双更向稠桑老人卜凖备买红纒酒缸姚子昻寿日门外风光二月初衣冠把酒庆悬弧一生接物无肠蟹万事随縁短胫凫坐上书空窥草圣醉中疥壁笑诗奴年来世事俱尝遍只合千金养客躯又用济之韵赠子昻绵绵宗𣲖自何时借问吴兴第几支书爱换鵞功不到狱因劾䑕法先知为秦徙木思无地在汉高门福有基此去乡闾结仁爱请君听取忍斋诗为刘益之营中上王怀州自分毛锥不入时如今尤恨扫门迟徒劳魏氏贪鸡肋却笑虞人望羖皮未有赤心相待处奈何白发是归期傥令扶病还桑梓横草难忘报所知氊帐连云逐日移胡笳月底不胜悲中原为患有骄子造物戏人如小儿冯铗纵弹无便去晏骖未解有谁知天涯囘首消魂处故国霜前鴈过时锦堂碧落寿席年光过隙一何忙知命年来百念忘公事了时隂德大尘縁断后道心凉未偿勇退求闲志先得长生不老方共劝十分添寿酒莫辞酩酊醉山堂答张文玘见戏邂逅骚人兴愈多不知赐也许仝科君尤老去诗魔在我奈新来技痒何但恨近无阿买写凭谁付与雪儿歌一从探得骊珠后惊倒中洲蚌与螺赠奴白发因縁短犊车可怜风采外家无蚌生珠后何嫌老鳯有毛时亦自殊㑹看伯仁兴络秀不妨节信论潜夫刘生谁谓难成事将相从来有种乎喜事相寻种种来岂期天意一朝囘璋从弄后熊无梦月到圆时蚌有胎便可字教阿买识那消钱为窟郎堆贤愚怀抱俱休挂且尽罇前露顶杯和杨之美韵光华异域仗全才衔命悤悤出吹台物外英标倾水镜坐中妙语落琼瑰节囘北阙旋如斗名振西陲听若雷若踏贺兰山下石国风未合入诗来和河上修桥故里风光衣锦游赋诗谁与共临流相逢依旧山青眼也有何愁浪白头官渡方当横槊日合肥正是着鞭秋坐间有客夸雄辩不念题桥志未酬御订全金诗増补中州集巻四十六御订全金诗增补中州集卷四十七钦定四库全书御订全金诗増补中州集卷四十七李俊民四和秦克容来韵白头羞入利名塲得得归来自逺方何日诗豪离上党去年道话忆山阳可怜杜宇诉亡国还笑沐猴思故乡不意闲中春色早黄鹂啼破谢家庄癸酉榜后寄姪谨甫第万轴牙籖未是多十年辛苦短檠歌敢忘奕世箕裘业忽玷清朝甲乙科我已梦君三举后君如输我一筹何二疏此去人方识名字先应报大罗和安斋见寄调祁定之麻衣补破纸为绦不羡仙人宫锦袍天地老于双转毂山河𦕈似一秋毫炼深寳鼎丹砂就莹彻灵台夜月高上界而今官府足暂㳺尘世莫辞劳一字百题示商君祥风汝未闻天籁簸扬箕有神能清常侍暑不动庾公尘月过圆旁死魄过缺哉生明尚赖玉斧手再修然后成雪细看花是雨将见麦宜秋度腊无三白梁园谁与游山功名双鬓雪心事数重山山下人家好终朝爽气间泉滚滚势长往泠泠味自清拟将修水记何况有诗情暑人间三伏暑海内一薰风独咏微凉句公权似不公寒广厦十万间吾庐敝独寒犹将折絃琴欲和薰风弹昼冬之日何速夏之日何迟山中无厯日迟速两不知夜令乎日之夕政乎日之朝一罇待君子风雨㑹良宵晴展尽舒长景销残片段云区区负暄子炙背不忘君隂朝见白云纵暮见白云横不作及时雨何为㸃太清花惜花不论命看花须努力能得几时好狂风妬春色莲碧因圆更展红向老犹粧镜里风流在人言似六郎菊色笑秋光淡香嫌酒力悭东篱在何处客里见南山草日没露易湿日出露易晞人生大都几王孙胡不归燕社后来何莫梁间话颇多巢泥愁未稳无面见淘河鴈俄见天边字徒销客里魂一书言不尽为我叙寒温鸥江静烟笼雪天晴水浴衣渔歌惊不起物外两忘机鹤去家丁令威化身徐佐卿不恋乘轩宠九臯堪一鸣蝶元从生处乐肻向死前休花底人间世如何不梦周龟汝殻将自遮汝肠还自刳可怜一底板虽知不如愚鱼华亭载月船长安遮日手一网腥城市吾于尔何有蟹食必视本草贵在精物理蔡侯何卤莽几为劝学死儒秦坑秦即孤鲁戯鲁寻削伊谁蹈前轨谓可束高阁道自知身是患常谓道无名欲作闲中友随縁论养生仙千载辽东鹤双飞叶县凫应怜尘世里无地着臞儒蝉见桃浑不悟对柏未尝参虎啸龙吟子风雷振一龛医愈风陈有檄止疟杜能诗虽然医者意何意亦何医卜弃置复弃置其然岂其然百钱聊为我更看小行年客渺渺忘羊路悠悠化鹤身人间同逆旅谁主复谁賔农卖剑田园计温家种树书新年无罪岁事事有乘除牧蓑底因縁曲腰间觳觫鞭月明归去晚想见葛洪川射手捻金仆姑身出矍相圃不穿百步杨志在猎终日无获禽古人猎在德非德为禽荒猎食吾不食诗裁作牛腰束愁于饭颗山近觉故步窘十债九不还书入室五千巻插架三万轴何似晒书人坦此便便腹笔不见中书君不闻老成人为君作佳传继者皆尖新墨松间老潘谷何处得𤣥圭速置蔷薇露诗仙醉欲题纸慇懃翰林主挥扫惊风雨滴滴是𤣥珠㸃破先生楮画有意皆堪谱无言总是诗潭潭居相府此誉不妨驰琴阴壑鸣松籁空巖向石泉此声并此意谁得寄徽絃棋纵横连井地明暗列星图两角触蛮战一家𤓰葛无剑带牛移汉俗匣刄出丰城安得治复古器农不器兵茶人多愁水厄若箇有诗情灵草还知我平生事不平师绛帐风流逺青衿礼貌骄定须防射羿何必问嘲韶学邑化絃歌地隣惭俎豆风二三言志子六七咏归童仕虽有乘桴意能忘出昼情一官百僚底是亦道之行富狼籍胡椒斛破散堆钱屋不见贪者愚求荣是求辱贵鸱得腐䑕吓犬笑狡兔死唾手功名塲不知忧患始贫书生禄有籍造物费亦省颜囘一箪食不得尽晚景智乐在知几早忧因见道迟遥怜鲍庄子人笑不如葵愚膏以明自煎薰以香自薪善哉栁侯意一字辱溪神老尊年乡饮礼击壤太平歌甲子君休问光阴得最多名求为天下士所望不亦厚得少失有余何况在身后友偶因势贵贱乃见朋得䘮岁寒山阴雪独有戴可访身黄巻平生志青山现在縁百年今已半只合鬬樽前影相对镜中真相随月下人我今来忘我身外还见身坐一轩容膝安半世行脚债龎家老居士举似无生话卧一室散天花一榻飏茶烟家风嗣阿谁残月晓风禅笑和气须懽伯开颜只孔方世情如苦海件件可閧堂吟㝠搜肠亦苦只字得之难作者有六义惜哉坐一寒醉爱此真珠滴能于大道通与君同举白怜我独潮红醒暂出陶陶境那禁种种愁举觞邀明月却带醉乡侯舞野鹤闻琴态孤鸾览镜妍为君小垂手无地可囘旋睡客随陶令遣斋甚太常严傥或非黄奶那知此黑甜梦物外日月忙人间忧患长休谈梦中梦万古一黄粱歌大音声自希赏音人亦寡宁可逆汝耳不可废作者傲王公轻以道富贵骄以志我见高尚人葢有高尚事闲太傅悬车里仙家避世壶老妻为纸局坐隐是功夫懒交有书堪絶师何记可嘲不僧亦不俗似痴还似高话万事就庾谈一心对芝宇不知玉屑霏但见风生麈浴子春恐事败佟之坐水淫二者过不及何如我洗心归世路虽多梗吾生岂系匏西风倦飞翼乐在一枝巢别更尽一杯酒出门行路难送君过南浦忍泪凭栏干忍气留脐可煖唾使面自干无怨亦无恶此腹如此㝟蚕蚕月始条桑悤悤妇姑忙天寒授衣节妇姑无完裳织泛槎惊误客折齿笑狂隣莫作囘文字开缄愁杀人舂断木才脱栗湿薪空爆竹朝餐动及午奈此雷鸣腹炊旅食寄天涯愁如桂玉何莫忘生处乐聴取扊扅歌砧对影无情石关心寄逺衣天涯镇长客鴈后不怀归琴山水有清音琅然出枯木若教俗耳听丝竹不如肉碁森森戈㦸心尽在皮里着傍有烂柯人㸃破都是错书一坑科斗灰难破祖龙惑三两挟策人今谁席肯侧画手与心相应妙处在咫尺笔尖多少锋挥扫天地窄东郊行四海尚干戈几人知稼穑青青原上麦忍放征马食书壁世事纷纷变人生种种愁行年三十九得岁又平头避乱雪巖依日煖霜树弄风悲山似王维画人如杜甫诗资圣寺壁是谁将壁疥尽可着纱笼今代无诗史何时入国风别陈之纲李得之南子荣已兆池鱼祸尚多风鹢过寄与逺游人莫待赆行货戏高广之一饮遇伶妇一饭值丘嫂徒教乞米僧时时送卢老雨后新秋积雨霁凉风吹我衣岁月不知老干坤何处归九日答朱寿之与客登高处节物伤迟暮不见白衣来三复秋风句竹林初见锦绷脱气已傲霜雪天寒十万夫未闻一死节柏径岁晚节自抱足见有心哉游人从何处带得春风来槐亭蚁穴功名重或作封侯梦主人心已闲不为黄花动稻塍一水自纵横厥田无上下居民不佩犊岁事在秧马儒世治其术重世乱其术轻太平然后用用然后太平蝶转首一塲梦惊心三月春扬扬枝上蝶不见惜花人熊白所居无禹庙有官升典籖掌亦我所欲二者不可兼雪菴题钱过庭梅花图已把神传画谱又看格在诗评月落难寻清梦云空乃见高情示姪軰诸阮以富相夸二疏恐财为病济叔不羡金埓勣兄曾有挝命渊明归去来图先生从来寄傲肻向小儿鞠躬笑指田园归去门前五栁春风中秋三百六旬岁周一十二度月圆试问姮娥甲子和闰到今几年郎文炳心逺斋窃笑滥巾北岳那能补衲中条自有胸中丘壑不妨隐向市朝伯德仲植张长史帖莫就严陵买菜无劳逸少换鹅但得云烟一纸那在邺侯书多戏沂公巨川八仙诗里苏晋三笑图中逺公说甚逃禅破戒我师自有家风戏武夫韩公论功终是猎犬见事不如擒虎我愿一识荆州人道莫逢玉汝结栁未送穷车敝衣先入歌院虽得萧何指踪难与老子同传史遂良酒债四首都因焚券家贫亲与当垆人卖问得街头酒价索取江头酒债酒诰一篇既出离骚亦可不作愧我家无阿堵笑他人饮狂药涤器不辞亲酌过门无奈客恶未尝解下金龟必能画得黄鹤从来欢伯气和何故督邮味恶陶令无钱但賖潘子着水不错窦子温江山图醉里扁舟烟浪望中几屐云山长天秋水一色明月清风两闲猫犬图狡兔空有三穴首䑕漫持两端我軰天生健武从渠股慄心寒北忩高卧图问字不得兀兀借书不得陶陶谁遣人来送酒枕边正读离骚雪谷早行图积素茫茫缟衣流光耿耿扬辉行人扺死贪路何处家山未归史正之䘮子买得陆郎初见怀橘阿买颇解识字或恐西河䘮明忙为东野收泪灵照女留下一重公案有女谁似龎家不试提蓝手段若为㸃破丹霞锦堂四景图春水满泗泽淼淼舒如罗带鳞鳞皱似縠纹谁道卧龙不起须㬰变化风云夏云多奇峰幸得从龙变态尚何出岫无心正苦人间畏日不思天上为霖秋月扬明辉清光一片如洗西去姮娥耐秋可惜广寒人老谁将玉斧再修冬岭秀孤松山前倾葢独倚雪里盘根嵗深千年老鹤相伴谁似苍髯有心御订全金诗增补中州集巻四十七御订全金诗增补中州集卷四十八钦定四库全书御订全金诗增补中州集巻四十八李俊民五谒秦呉二主庙三月十八日与马子温郭谦甫杨茂之叔姪刘济之君祥仲㝟姚子昻邢文炳同行頽垣陊殿夕阳中血食须同事不同揖譲干戈两陈迹酹觞抛与落花风杖藜行处记曾过草草杯盘野兴多举目山川总如旧一塲梦抵几南柯中秋夜梦中秋前一日梦入僧寺来往人物有送别意须㬰有一丽人于槖中出一春衫再四整叠欲相赠间而雨作趋避漏屋中其人行歌而至雨立聴之歌未终而觉故为记之征衣不用赠春罗试听樽前一曲歌为问从来云雨事如何偏向梦中多读项羽传鸿沟时暂割山河楚国山河一半多欲去故乡夸富贵不知沛有大风歌糟笋瓮中有地可藏真子子孙孙麴糵醺谁是圣之清者后此君应负此君君新様团茶春风倾倒在灵芽才到江南百草花未试人间小团月异香先入玉川家重午偶题只为离骚话独清至今犹恨楚君臣魂招不得归何处闲气都留与艾人子猷访戴图雪后山阴本乘兴似非特为故人来纵能一见戴安道船未囘时心已囘和筹堂途中即事悠悠旌斾出山城世事惊心几变更水郭烟邨谁是伴老夫矍铄尚堪行斗酒中间诗百篇锦嚢新句落谁边无穷山水吟难尽说似画师僧巨然船子和尚图千尺丝纶在手中月明归去满船空寒江岂是鱼难钓钓得还将不钓同和河楼闲望去去来来不系舟至今师渡几时休洗兵岂是天无雨尽逐黄河入海流一夜长空落将星不知谁抱越人冰中原可惜衣冠地自古以来多废兴用筹堂韵清樽莫惜再三开别后何曾得好怀为向緑衣花使道杖藜不是等闲来答满法师此身分付水云间不见高人得句难待学江西立公案便宜筑箇小诗坛和秦禅淡泊生涯分自甘十年霜叶碎青衫忽从问道山前过牧马之儿是指南橙数珠水月禅师有橙数珠竹如意恨不见作者之句凿空道其髣髴典刑酿出洞庭霜只取青圆不待黄凡俗尽从千佛转忘言老宿但拈香从头细转梵王经一串秋香得洞庭为报重甦当自惜菩提有树共青青竹如意曾为弹琴指甲伤有时曝背竹书光不湏爬痒倩仙爪忍待一朝春笋长即时参得指头禅说似家风玉版传一日佛堂光自放我师歇在古灵前雪菴二梅图老树风光百不堪画图髣髴见江南为君试草花间赋未必心肠似雪菴赠碧落和讲主萧萧古寺掩松间雨后无人草木闲扫地家风谁举似我师特特为开山跋窦子温江山图淼淼澄江欲拍天参差烟树老江边举头不见长安日一棹秋风载酒船留别草堂诸友青山莫厌往来频野鹤孤云自在身客路傍春风色好明朝便是逺行人裴公亭青山如画水如蓝自笑平生性僻躭樽酒流连妨逸兴不能一到侍中庵与奉仙观道士元明道野鹤飘飘性自高徘徊尘世岂难抛栖真旧隐无多地何处仙山不可巢富公草堂青山重叠水萦囘山水中间几往来风物不殊人世改中州何处是昆台谢杨成之与客西从济上囘明朝扶杖到云台一樽相送休频劝留作山行软脚杯答筹堂见招须信人生足别离相看能得几多时浮云一片无根蒂去去来来自不知日日相陪鹤发翁乌纱白葛道家风火云堆向山南去暑气蒸人似甑中俯仰随人亦自欺精神无复似当时年来世事俱尝遍只有闲中味不知冠世声名盖世功寻常杯酒坐生风区区问舍求田客尽在元龙一笑中日日言归未得归白头才是入山时依前却趂逍遥出慙愧山灵我不知谁谓长河不可通只消送客一帆风故人别后情偏重犹恐相逢是梦中史遂良寿日任他白发不相饶两颊春红醉里潮今夜鳯凰台上月未知谁可共吹箫和王季文襄阳变后将军横槊面潮红一举淮南扫地空堪笑楚人无伎俩至今犹说马牛风张羽卿出家绛帕䝉头读道书孙郎见后肻容无休将侥倖乖名教天上臞仙即是儒鳌背元夜山市家家秉烛游风檐齐挂月灯毬不须更用闲妆㸃人在鳌峰最上头许司谏醉吟图席地风光引兴来不辞白发被春催眼前有句贪拈掇闲却棃花树下杯秋江断鴈图不堪愁里见秋光江北江南木叶黄谁信朔风犹跋扈天涯吹断弟兄行游石堂山与史正之王廷秀姚子昻郭显道李广之同行雨后青山画不如算心人去有谁居紫云空锁神清洞不见丹崖四字书句龙庙溪行十里气如蒸危槛慿虚不厌登咫尺仙山在尘世杖藜来往几人曾烟山叠嶂图挥毫落纸生云烟江北江南水墨天爱画主人胸次别卧游不用买山钱千里江山图曾把云山烂漫酬杖藜随处贾胡留如今脚力那千里水墨中间只卧游答祁定之归袖迎风拂面埃青山望处白云埋如何千载离家鹤学得仙时不便来戏赠布袍褴褛化风埃是处青山骨可埋三笑家风几时了我师容易去还来雪中寄秋空一洗絶纤埃着脚街头雪半埋试问希真门下客衣蓑曾有葛三来不寐露下中庭鹤睡惊娟娟缺月照窓明夜深读罢床头易纸帐梅花梦不成西山问羊淡泊不禁频皛饭寻常无以致氊根西山濈濈多于石肯与书生踏菜园暮秋有感乱鸦无数噪寒林林下风吹落叶深惟有黄花枝上露向人犹似泣残金即事将军下马气如虹书生折腰曲如弓好山无限归未得白云惭愧渡溪风即席秋色南山气势高坐间牛酒话麤豪自怜萍梗天涯客俯仰随人似桔橰陆浑佛髻山十歩都无一步平往来人似画图行可怜一𣲖温泉水不与荒山洗恶名汤下寺壁滚滚龙泉自吐吞谁能箇里混光尘再三遶壁寻题句饶舌山禽不避人䟦背面弥勒万里千山特特来漫劳皮袋走尘埃横担拄杖明州去世上谁能唤得囘题断碑节物催残卧夕阳岂无神物䕶文章一从荐福雷轰后片石犹争日月光游青莲寺值巨川彦广二上人出寂寂荒庭落叶堆与谁重上逺公台青山不解留人住立尽秋风人未来戏曺汉臣一见高僧话亦高醉中往往爱禅逃尔曹自谓曹溪后不怕曹溪笑尔曹碧落院松霜干亭亭耸碧空几年春雨养髯龙也能说得菩提法何处人间有万松陶学士烹茶图斗室天寒对酪奴竹间雪鼎与风炉书生事业真堪笑却谓粗人此景无修武骞林观道经天上有玉京山骞林观清晨带雨暂登临往事看碑或可寻不是青牛洞中见人间何处有骞林射虎逐鹿中原鹿已无功名那在一于菟分明射中南山虎李广原来不丈夫答筹堂寄诗有青灯佳话正当时之句见其恋恋之至也用来韵答休嫌堂上聚星池邂逅人生似有时鸡黍恐忘今后约预先报与巨卿知参谋王君玉魏文侯冐雨出猎图旌旗冐雨入山林毕竟驰驱获几禽自是魏侯言不负当时只合献虞箴抱树石火余介子身犹在藁立鲍焦心愈坚欲向前邨问遗叟石荒树老不知年和王成之梅韵踏雪寻芳路带沙南枝初放两三花高楼寄语休吹笛留取春风与大家狂风春光着物酒加浓白白红红眼界中又是一塲蝴蝶梦能禁几度落花风游锦堂后园与济之君祥仲㝟子昻共妆㸃园林次第新野花无数不知名即时唤起闲中兴惭愧陶家趣未成袁景先东归䘮马汗血奔驰死节休东郊骨骼有谁收举鞭遥指前山路野草闲花满地愁长秋短辔惯骑驴今日徒行为的颅得失从来等闲事未知愁得塞翁无玉李花盘根春后几枝分似比树头花更新落月试将颜色照便如传得谪仙神半丈红艳冷香清是就中等闲不肻媚春风东君也恨无颜色染出枝头㸃㸃红溪竹﨑岖一径逐溪斜泛泛溪流带落花为问风前双燕子衔泥飞去入谁家呉神山头多少往来人香火争将瓦鼎焚箫鼓下山人渐逺晚风吹起一溪云过古塞系马垂杨日半斜荒村篱落两三家可怜华屋生存处瓦砾堆中几树花山阳与诸友话旧寻芳来入杏花村见客人人有典刑不用看碑问前事坐间一话即图经郜氏院看花婀娜花枝不耐寒就中姚魏欲开难赏心未惬空归去更待明朝烂漫看长平怀古赵括虽能读父书长平一举见规模纵横战国俱陈迹只有青山似画图古松为嫌红紫污家风故向春来学种松秪恐等闲儿女軰輙将斤斧损髯龙劝行衣锦山前往复来莫教酒兴尽时囘前村见说无深巷留向谿堂把一杯留别耳畔频频杜宇声马头山色翠相迎一杯不尽留连意送客风来便好行送母受益之洛阳有心待种洛阳田早趂西风送客船借问梅花堂上月不知别后几囘圆寄大师孙仲逺讲道经鹤骨仙人别后臞无由得近啸台居我师不了孙家事绛帕䝉头说道书德老瑞竹二首主人本望凤来栖遂把孤根特地移不念平安犹未报谁教节外又生枝箨龙日日斧斤间可惜孤根托处难待得上番成竹后一枝还作两枝看山前偶得白头来往话谁亲琴酒重寻别路云纵使山英不相弃奈无面目见移文为图克坦云甫作万里相将鹤发亲仓惶未拂綵衣尘眼中滴尽孤寒泪谁是同门请粟人男儿餬口在四方聚蚊成雷不可当孝哉颖叔岂无耻恐君之羮犹未尝过碧落寺流水溪边一径通参差殿阁倚晴空东林少箇开山祖何处人间有逺公古寺荒凉不记年庭松相对欲参天入门不见溪堂主祗恐苍髯是老禅赵欲慿从约抗强秦完璧那能系重轻两虎共图全国计岂无一术救长平纷纷列国事纵横谁似邯郸得地形㑹罢渑池方气胜不思嫁祸有冯亭观射栁羽箭星飞霹雳声追风马上一枝横平生百中将军手不意今朝见栁营戒酒谁肻收心醉六经只言酒是在天星若能读得离骚后学取先生半日醒游青莲分韵得春字已亥暮春十有八日刘巨川济之邢汉臣王特升用亨郭甫仲山姚昇子昻史显忠遂良同游福严禅院与巨川彦广二山主道旧兵革之余不胜感叹仍以春山多胜事为韵赋诗以纪其哀四面山围故故青茶烟榻畔坐忘身与师贪论安心法门外飞花送却春慈氏阁金碧相辉跨杳㝠慿高伫目记吾曾劝君试倚栏干望愧我今无脚力登出山兴尽东山命驾忙断云微雨两商量出门巻地狂风起送客何须尔许狂水帘倒倾蛟室泻琼瑰𣲖落空巖雪浪堆巻地封姨收不起素娥垂下玉钩来栁二首一年春色到溪头展尽眉间几㸃愁才得东君暂时意笑他张绪不风流千丝万缕弄风柔为爱春阴尽日留杖履重来有佳处道人凿石沼清流临清台与诸友憩于台上须臾四面云合垂垂欲雨忽惊平地一声雷烁烁骄阳气欲回安得滂沱片时雨临清台是望云台登山兴尽早宜归况是东风送客时只有临清台下水怪人来此不留诗怀旧杖藜重到古招提硖石云深一径迷不见同来旧时伴怕看双翠壁间题新安芳草原头一望空村南村北落花风可怜当日堆钱屋寂寂无人晚照中过二圣王氏故居感战死者数仭墙围石作基几年风雨长苔衣英雄地廹难为计血污游魂不得归掷笔台空山老却湼槃师掷笔台前旦过稀雉子岂知身后事至今犹傍法堂飞子荣过家上冡班超万里归无期张翰虽归如不归君看昼锦堂中相十五年前一布衣名遂功成不肻闲故乡曾见几人还百年扶杖华颠老争看钱家锦绣山勉和筹堂来韵往古来今秋复春嬴颠刘蹶总成尘蜗牛角上争闲气笑倒南华梦蝶人气似阳和处处春但随流俗混光尘须知舌在为身累非是是非何等人四海男儿得志时归来一段话新竒野人不管兴亡事饮恨闲看老杜诗汉祖龙兴自有时未应六出计皆奇採芝人向山中老不见功名一首诗送颍阳史正之之邓州风俗相隣鴃舌蛮杖藜南去早宜还今年已近强而仕捷径休离少室山赠陈仲和吾友仲和故辽尚和太师之后以廕补官累阶三品䘮乱之际相㑹于山阳年六十有二神闲而意适手持数珠日诵佛书不辍真髪僧也因诵饱谙世事慵开口会尽人情只㸃头之句以此意索诗因书以示之百年浮世落花风漆水荣华一梦空拈起数珠都忘却大千世界入圆融和秦彦荣韵花信风传阆苑香腾空鹤驾望仙郎当年谁为看炉鼎曾得丹砂入药囊碧落途中遇雪出郭山行十里余据鞍拥鼻一臞儒飞花落在吟肩上便是蓝关遇雪图山阳值雨扫地阴云拨不开北风吹落豆稭灰相逢父老应相笑直待山头白后来呈济之朝醉暮醉几时休鸡黍人家见客留闻道麴生行处有西风明日趁扶头留别故人不寄一枝梅亲到前村雪里来兴未尽时还又去为君更觅煖寒杯御订全金诗增补中州集巻四十八御订全金诗增补中州集卷四十九钦定四库全书御订全金诗增补中州集巻四十九李俊民六和筹堂送别韵山城望断首重囘犹劝春风马上杯有似卫轩当日鹤羽毛养就却归来白发相逢得㡬囘离亭苦劝送行杯元龙不识求田意徒使青山笑往来和河上送行韵沁南幕客尽诗豪斧月斤云得句高吏部文章笑东野若为自比倚松蒿蚁战图声势何劳鬬似牛看看一雨到山头大家不肻勤王去只待槐宫壊即休胶胶扰扰战争多岁月循环得几何树下老人观物化梦魂应不到南柯画鹤两翅如轮骨已仙昻昻只合在林泉且休相逐乘轩去自有人谋二顷田海棠露轻风袅袅泛崇光长恨司花不与香春睡一声莺唤起却教老眼见啼妆张氏肻堂百年兰玉水边村万轴牙签席上珍同队鱼中见头角一朝富贵异于人上陶固岭匆匆出郭晓风寒一片云收爽气山上尽坡陀试囘首人家住在翠微间野菊风露丛中取次芳愁边过却几重阳秋光到处多无主不是闲花不肻香席次不到西山二十春风光别后一番新再三㸃检樽前客白发相看有几人驴为人盗去磨嫌居士谋生拙碑恨诗人下道看好在隔花临水处为谁信辔逐金鞍长街愁杀郑昌图便是徒行鲁大夫纵复东家借还许不知泥滑敢骑无渊明归来图一旦仓惶马后牛衣冠从此折腰羞先生不是归来早束带人前几督邮席上戏李巽之薰风原上麦连云箫鼔家家乐社神半醉樽前喧语笑老夫愁独泪沾巾和史邦直桥上韵规模杜预见成功横截长流跨彩虹亭长莫邀来往客须防中有夺牛公过龙门流水潺潺潄石根又还怀古过龙门行人但礼龛中像谁识当年禹凿㾗七夕云汉双星聚散频一年一度事还新民间送巧浑闲事不见长生殿里人姪谦甫任长安囘归去连昌忆旧游长安囘望使人愁只夸杨氏锦绣谷曾上李家花萼楼枝连叶附本同气骨亲肉疎今几家但留济叔易一巻与送蒋兄麻两车母师圣醉归夜溺伊河抱桥柱而死日日贪杯醉不醒待将风味学刘伶可怜王子龛前水夜半寒光落酒星和张文玘来诗有匠手今逢老作家之句因用韵和景物秋来件件佳江山都助与诗家我怜五鬼俱难送先为文章结栁车白发诗人喜诞夸词源倾倒少陵家问君读后书多少得满当年惠子车书生幢下布衣多尽是嘲风咏月家若使乌台不弹后看看欲载十牛车数间茅舍老生涯篱落相依四五家不见近来门外辙故人应驾角轮车和筹堂送迎偶得怀抱归来强自㝟相逢赖有旧青山郊原雨后堪图画勾引诗人兴不闲出门天地望中㝟马首浓迎着色山诗句满前无可道恨今不复见闲闲画手从来说范㝟何如着眼看真山天公不欲山无主分付筹堂好处闲诗愁谁道酒能㝟得句多于饭颗山莫使移文诮长往工夫那取片时闲和筹堂述怀长恨周人咏黍离不期亲到闵周时一朝小雅废将尽何处如今更有诗白头相见话存亡可惜漫漫夜转长烦恼尽无安脚处出门十步九羊肠访德老月下与君瑞邦直从筹堂携酒访德老既而有诗见示因用韵和夜投破戒逺公家醉墨成章㸃不加堪笑颖师无手段听琴人似听琵琶一朝不饮奈愁何月下敲门载酒过佳句晓风杨栁㟁醉时吟了醒时哦老杜醉归图花下骑驴不踏泥花间醉后复何之殷勤骥子扶归去明日重来别有诗保汉公庙仓惶刘氏未能安跋扈将军力拔山若使楚人如郄子肻教义士不生还戏呈节使王子告唤取佳人舞绣筵醉中往往爱逃禅我无红袖堪娯夜翠被薰香独自眠戏北台孙讲师仲逺何处闲田不可耕山头烽火水边营道人高卧云千顷留取南台与鹤鸣悼蜀剑阁谁知累卵危厌厌賔主醉无时蜀人不识忠臣泪刚道嘉王是酒悲元夜与泰禅洛阳观灯行歌声里落梅风烁烁华灯万盏红何似吾师方寸地一轮明月小参中歴阳侯韩生去世冠军废独望楚强心亦劳漫向鸿门撞玉斗岂知鹿死在金刀郦食其多少中原逐鹿人独慿片舌下齐城淮阴不喜书生事能免他年猎犬烹四皓奕棋图坐看咸阳王气收岂无人杰自安刘都缘鸿鹄心长在一局闲棋不到头王季文南迈怏怏不得意书此以缓之大家都待倚栏干摘索幽花草棘间方便春风无不到忍教雪里一枝寒代别唿延路钤森森戈㦸乱如麻刚把毛锥傍史家弹铗去年门下客白头今日又天涯梅花堂小酌同河南马师往来不絶郑崇门清浊那分北海樽今夜梅花堂上月与人作箇好黄昬过济源几年不到竹梅间天际归来两鬓斑一片白云风扫尽双明喜见旧青山壬寅九日和君玉来韵山城与客醉陶然日日相陪费万钱马上行人几时去一杯我欲助离筵书生纸裹亦枵然欲去街头拾百钱寄语西风莫相笑一杯便是菊花筵和段正卿韵悠然相对酒杯闲忽有新诗落坐间唤起东篱无限兴黄花须待与君看百计寻闲不得闲功名那取片时间谁知九日龙山客却被秋光冷眼看秋日有感节气先凋一叶桐人间何处不秋风梁园胜事随流水满目愁云锁故宫贾佐之以进士充军被挞便从甯越立威名可信王尼长作兵着甚不谈军旅事碧油幢下尽书生孤村舍南舍北地多荒三两士尽归箕敛手未应医得眼前疮解嘲樽前共醉泼醅香下马谁家白面郎见说千金能买笑老夫那得一钱囊王德华黙轩春秋岂敢措一字賔主不须谈两都万事尽皆皮里着为君终日鼓咙胡对棋到头不可託安危那用搜寻局上机纵出呉宫阵图外阴山未免嫁明妃送苗世显归上党故人千里寄书来长恨天涯唤不囘行路难行澁如棘归装莫待北风催跋鲁直帖鸡毛不择三钱笔虿尾挥成一幅书莫使观江神㑹得因风夺去锦囊虚许道真醉吟图断蓬踪迹寄天涯老去情钟恋物华囘首锦江春寂寞一杯愁里赋棃花探官版图填写百官志楮券类排千字文堪笑吾儒多伎俩一时鬻爵僭吾君跋冯应之许司谏换羊帖还思写论付官奴想见临池兴有余莫把家鸡等闲厌恐教人笑换羊书同申元帅游司马山千年古庙映崇冈寂寂空庭草树荒见说旱时求得雨一池犹有老龙藏戏杨成之客路风霜颇倦游出门又是一番愁行人立马无情甚扶上征鞍不自由李晋王坟雄名凛凛振沙陀为国功深奈老何多少三垂冈上恨伶人都进百年歌游沁园多少庭台堕劫灰胜游踪迹几残碑风流人物今谁在水緑山青似旧时申元帅四隐图严子陵羊裘隐迹唤难囘曾犯当年帝座来京洛江湖各天性钓鱼台不羡云台陶渊明迎门儿女笑牵衣囘首人间万事非自是田园有真乐督邮那解遣君归孟浩然平生只有住山缘北阙归来也自贤破㡌蹇驴风雪里新诗句句总堪传李太白谪在人间凡几年诗中豪杰酒中仙不因采石江头月那得骑鲸去上天大颠图星斗文章世所传狂澜囘在禹功前先生不踏潮阳路震旦花开几大颠一夕投荒万里行增光日月更谁能相逢尽说空门话多少人间有发僧三害图慷慨平西气不衰勇于三害欲除时流芳已入忠臣传何处人间更有诗挟矢操弓短后衣扬扬意气是男儿欲慿一怒除民害可惜为人自不知平水八咏陶唐春色府西南三里有陶唐庙每至春月倾城出游祭享松柏森森䕶帝宫至今和气在河东诗人不尽当时事八景图中见国风广胜晴岚府北七十里有寺曰广胜霍山之阳寺下有海曰大郎等闲过了万千峰偃蹇相看意不浓洗出青山真面目祗疑海底有天龙平湖飞絮府西五里有泊曰平湖姑山之东汾水之西四面皆杨栁如幄三月上已居民祓禊于此三月湖邉祓禊亭依依杨栁雨中青晚来风起花如雪春色都归水上萍锦滩落花府西门外有汾水退滩南北二十余里皆树桃焉春风桃叶复桃根相妬封姨似少恩无限乱红随水去人间何处觅仙源汾水孤帆府西二三里有渡口古渡无人鸟迹多眼前歴歴旧山河片帆不是秋风客谁向中流发棹歌姑山晚照府西五十里有姑射山神人居焉物外神仙自一家等闲不许占烟霞只今冰雪人何处惆怅山前日易斜晋桥梅月府西南二十五里有县曰襄陵北门外有桥如虹左右皆梅圃嫩寒篱落似江村雪里精神月下魂桥北桥南路分处行人立马待黄昬西蓝夜雨府北五十五里洪洞县之西有寺曰西蓝近汾水一二里遶寺多花竹有水杯池暮云深锁梵王家楼阁峥嵘阅岁华香火半残僧入定卧听窓外落檐花锦堂四咏春水满泗泽一番雨过緑生肥正是桃花欲浪时掠地风来吹不皱细看面面尽玻璃夏云多竒峰初见云从山里出须臾云结势如山一声霹雳催时雨云不能闲山自闲秋月扬明辉谁为天公洗眸子试将把酒问姮娥清光一片已如许斫却桂时应更多冬岭秀孤松凛凛苍髯晚节孤雪中倾盖若旁无一经元亮盘桓后气压秦时五大夫沁园十二咏熙熙堂眼前草木强争春往日繁华一聚尘山水中间赏心在不知谁是肻堂人翠兰亭蓬艾丛深特地藏游蜂何处觅幽芳楚人大段无分别不识离骚传里香暗香亭三两横斜鹤膝枝一朝须有返魂时试看今夜黄昬月得似西湖七字诗七贤台放迹山阳志尚同至今林下仰高风欲将人物图中看恐遇生前李卫公潄玉池古人观水必观澜一滴涓流一滴寒放取黄陂千万顷莫教龙口吐吞难江源亭羽觞到处不容停争㸔中流落酒星彼此一时修褉事未应人物愧兰亭屏俗庵世上无人可立谈眼前只有此君堪当年借得谁家宅疑是今来屏俗庵清晖亭高山森似剑铓立流水平如罗带舒人在水光山色里笑渠潘阆倒骑驴富览亭天于万物岂私我领畧风光天不嗔自古山阳景佳处尽都分付与闲人桃园一时得意笑春风不见春风满树空老去惜花心尚在为君留眼看蒸红意在亭緑水古今洗不尽好山前后势相连适来荷蒉者谁子应笑有心哉此贤涌珠泉渊底睡龙徒有颔沙中老蚌恐无胎疾雷惊裂苍苔地迸出鲛人泪颗来碧落四景横峯卧云蛰龙起后愿相从便有人间润物功一片青山是归处无心更逐渡溪风阴壑积雪漠漠山阴雪拥门何时天道变寒暄虽然不是囘光地销得阳和几许恩寒泉潄玉沥沥山泉枕畔鸣六根先得一根清从来只向琴中听不识徽絃意外声枯松挂月门前老树数难推独有栽松道者知夜半风催山月上政当鹤睡觉来时周昉内人图吹笙旧曲闻来似歛睂料应祗恨赏音迟棃园传得新翻谱着意参差竹里吹汲泉非关古井不波澜祗恨银瓶一掬悭欲助长流御沟水再教红叶到人间剪爪袖里纤纤只合存如何春笋不嫌髠金钗坠后无因见藏得开元一捻㾗弹琴休言三尺是枯桐大抵声音与政通曽得君王意中事便从絃上和薰风学书数幅云笺自巻舒试教落笔看何如休将彤管题闲句正要班姬续汉书御订全金诗增补中州集巻四十九御订全金诗增补中州集卷五十钦定四库全书御订全金诗增补中州集巻五十李俊民七襄阳咏史襄阳阙南岘山阙中岘山阙万山阙江汉阙古隄年平地溢四丈五尺魏太守胡烈补缺隄以利民至唐卢钧为山南节度因烈之旧而增培之俗谓附城北者为金鎻隄南曰白铜隄一决江源水自东长隄隐隐卧如虹不因传得㐮阳操人世何由见禹功白沙湖张参议诗未雨还须彻桑土白沙湖上水汤汤元祐二年邢恕守襄诏以汉有决溢之患其画经制久逺之策公来访被水之地得之东南隅当汉水之冲土杂白沙水至輙陷民号曰沙湖隄之内其势平一决则两城相望三十里潴为污泽近郊之民趋西山甚至登木杪闻道沙隄水陷时茫茫无处觅完隄当时禹迹依然在以壑为隣笑白圭戍逻垦田羊公镇襄阳呉人罢守石城戍逻减半分以垦田八百余顷公之始至无百日之粮及季年有十年之积屯彻南阳井井田剑牛刀犊两功全石城惊落呉儿胆野宿貔貅万灶烟樊城在襄阳北汉江之湄张参议诗昔年山甫兴周地想见曹仁霸魏功昔仲山甫封于樊关羽攻之不能破暂来朱序秦还守初入曹仁汉复功颠倒江山今几主樊侯依旧袭周封楚昭王庙在宜城东北唐韩愈作宜城记言之甚详愈又有昭王庙诗丘坟满目衣冠尽城阙连云草树荒犹有国人懐旧德一间茅屋祀昭王一间茅屋暗尘埃香火凄凉几奠杯故国到今如传舍后人复使后人哀保汉公庙在襄阳子城南世传纪信忠义祠今为州之城隍庙将将提兵气自扬一朝翻为沐猴忙得从虎口抽身去不必雷霆怒假王鄼城萧何初封在谷城县西汉功臣表高祖六年十二月甲申封曹参以正月甲午封张良最后封萧何谁是兴刘第一功我侯只合最先封当时猎犬犹争甚得鹿权都在指踪三顾门世传襄阳水西门为三顾门先主自此三往见武侯张参议诗水西门外公来处将军命驾出门西想见门从向日题山下卧龙谁说破赏音元直在檀溪隆中诸葛亮宅一朝师出震关东料敌曹呉㡬日功未必将军天下计干坤容易老英雄鹿门山有龎德公宅在襄阳东南三十二里杜赠别郑鍊赴襄阳诗为于耆旧内试觅姓龎人百年巢穴子孙安十日长闻九日闲说破姓名人不识鹿门山是德公山龎士元宅在襄阳鹰自养来饥肻去龙从卧后顾须频到头骥足非难展祗在当时驾驭人徐庶宅在檀溪之阳习凿齿与谢安书云游目檀溪念崔徐之交谁知方寸去留初尽把功名付葛庐举目檀溪人不见空传谷隐念交书谷隐山桓温觊觎非望习凿齿着汉晋春秋以裁正之后以脚疾废于里巷襄阳陷坚素闻其名与释道安俱舆而致焉与诸镇书昔晋平呉得二陆今获士才一人有半耳衮斧留心汉晋间岂期谷隐避名难一人有半随秦去不得相离释道安龎公祠唐龎藴也祠在鹿门山本自衡山得马大师法来隐张参议诗家池龙种去无踪珍重龎公似德公龎德公宅在鹿门山踏破衡山急急囘鳯林尽是陆离材大家了得无生着倾出团圞话里来斩蛟渚晋邓遐为太守襄阳城北沔水中有蛟尝为人害遐拔剑入水斩之而去久愤江干投水俗近忧泉室泣珠人到头不是池中物血溅惊波剑有神夫人城今在襄阳西北一里符丕之攻朱序也其母韩深识兵势自登城履行谓西北角当先受弊遂令百余婢并城中女丁于其角斜筑城二十余丈冦力攻西北果挫衂而退襄阳号曰夫人城见说韩门素识兵故知西北势先倾未应有子如豚犬何在夫人自筑城诫虎碑宋傅僎字子成为襄阳令有善政县多虎僎常追虎入城诫励虎去不复为害邑人为立碑未除不必烦周处欲刺何须待卞庄入市如羊听命去至今无害到襄阳尹氏一门四阙在襄阳县东南三里唐尹怦有父曰嗣宗居䘮逾礼贞观中旌表怦年十三竭力就养父卒负土成坟紫芝产墓侧天子下诏称扬龙朔中刺史改其闾曰南陔里子慕先孙仁恕皆着孝行万岁通天中继被宠褒一门四阙张柬之张九龄为之记赞欧阳文忠公集古录言之甚详萱堂犹是忘忧地乌屋相传反哺恩一段家风自谁出千年鼻祖守关门武安君庙祠白起在南漳县归去咸阳是白头如何此地肻重游分明祀典无交渉只合英灵在杜邮修禊亭在岘山半王子年拾遗记云江汉之人思周昭王至春上已祓禊集王祠不如屈原故事相唤相唿上已游国人无日不思周近来烽火连三月那得闲杯逐水流汉阴台在宜城西三十歩庄子子贡过汉阴见一丈人方将为圃凿隧而入井抱瓮而出灌用力甚多而见功寡子贡曰有械于此夫子不欲乎凿木为机后重前轻挈水若抽其名为橰为圃者笑曰有机械者必有机事有机事者必有机心机心存于胸中则纯白不备神生不定非吾不知羞而不为也怪来赐也多言甚笑倒忘机老汉阴巧拙大都归一溉宁教劳力莫劳心善谑驿在宜城县驿前有淳于髠墓皆因盂酒与豚蹄致使他乡笑滑稽无限驿亭来往客独言齐赘不归齐沧浪歌屈原既放游于江潭渔父见之鼓枻而歌曰沧浪之水清兮可以濯我缨江上扬扬一棹波衆中清浊笑懐沙不知歌后沧浪曲却入骚人屈宋衙竞渡屈原以五月五日赴汨罗土人追至洞庭湖欠舟水莫得济者乃歌曰何由得渡湖自此习以相传为之戏憔悴沉湘楚大夫魂招鱼腹肻来无至今江上渔歌在尚问何由得渡湖抱玉巖在南漳县卞和得玉于此以进楚王王以为诈刖其足乃抱玉泣于荆山特特来从抵鹊山一心都在献芹间非关楚国真难辨举世人皆厌等闲习家池即嵩阳池也在岘山南百步水经云沔水东入襄阳习郁池内郁依范蠡养鱼法作大陂列植竹木游䜩之名处也日日山公载酒过醒时常少醉时多儿童拍手阗街笑惊破沧浪一曲歌的颅溪本名檀溪在襄阳西四里刘表因㑹取刘备备潜遁所乘马名的颅可努力的颅一跃三丈渡中流而追者至得雨蛟龙未易图枉劳木偶用机谟死生毕竟谁堪托今日才方见的颅作乐山郦道元注云昔诸葛亮好为梁父吟每所登游俗以作乐山名之今在襄阳西北二十里悠悠曾不倦登临眼底何人为赏音白雪一歌犹掩耳安知梁父是龙吟冠葢里汉灵帝时宜城太山庙有四郡守七都尉二卿五侍中一黄门侍郎三尚书六刺史朱轩高葢仝日㑹于山下荆州刺史刘表行部见之甚欢叹其豪盛乃题道口亭为冠盖里刻石铭之道口亭前多贵游一时来往亦风流若能共画安刘计岂独英雄记里收唿鹰台在襄阳县东七里高三丈表性好鹰常登此台歌野鹰来曲台之侧有司马徽龎统二宅英豪竝起望人才底事将军漫筑台倘使曹公肉能饱如何唤得野鹰来仲宣楼在万山王仲宣故宅郭帅杲移井栏于戎司其后破碎埋没李帅奕收拾补甃置之便座侧稽考古今岁月为之记试看汲古几何深犹有余波慰渇心谁把石栏移便座并邻又得一繁钦兹楼王粲楼按襄阳杂咏题曰兹楼葢取粲登楼赋所谓登兹楼以四望兮襄阳志亦因之而楼不存见说襄阳有古风可怜耆旧老无功当年汉主龙兴地尽在登楼四望中沈碑在万山下杜元凯刻石为二碑记其勲绩一沈万山之下一立岘山之上中原人物老书生塞破干坤万古名俗子不知碑尚在一朝南渡愧荒伧晋柏在南岘山上即晋人所植下有小石题刻柯干如铁亭亭霜干上参天色黛皮苍老更坚当日不知谁手植到今人与树千年文选楼在子城南门按祥符图经云梁昭明太子于此楼选文选聚才人贤士刘孝威等一十余人资给丰厚日设珍馔诸才子号曰高斋学士又云世传文选成楼下所弃书与楼齐朝朝暮暮蠧书鱼选尽人间得意书常恐不能精此理秪缘老杜近楼居解佩渚在襄阳西十里北临沔水有曲隄按郡国志郑交甫至汉臯台下遇二女佩二大珠交甫求之二女解佩行数里二女及珠俱失相遇江臯事颇竒一双佩解去还遗未能南国无游女咏取周人汉广诗弄珠泉楚俗以嬉游为事襄沔记岁以正月二十一日二十二日谓之天地穿日移市于城北津弄珠滩按南都赋云游女弄珠于汉臯之曲江沙一日蚌胎虚游女争夸掌上珠美化不将风俗禁他年恐作媚川都金沙泉在宜城县东一里造酒絶美世谓宜城者又云竹叶杯何处山泉味最佳从来独说有金沙楚人遍地宜城酒莫着淄渑诳易牙涌月亭在南岘山徘徊亭上晚相宜月与高人本有期不比寻常三五夜十分圆后是来时集古南游一片归心白羽轻一塲春梦不分明东风二月淮阴郡总是关山离别情自遣南路蹉跎客未囘山桃野杏两三栽逢春渐觉飘蓬苦更向花前酒一杯雨后出郊栁塘烟起日西斜马踏春泥半是花何处最伤游客思绿隂相隔两三家寒食闲身行止属年华故国春归未有涯一树棃花一溪月不知墻外是谁家郭外寒食悲看郭外春数声鸦噪日将曛山中旧宅无人住一树繁花傍古坟小桃桃花依旧笑春风怅望无人此醉同应是梦中飞作蝶树头树底觅残红看花两岸山花似雪开开时莫放艶阳囘明朝携酒犹堪赏雨涨春流隔往来感春无人不道看花囘犹忆红螺一两杯曽是管絃同醉日来时欢笑去时哀暮春一年春色负归期緑叶成阴子满枝公子王孙莫求好如今不似洛阳时送春可怜寥落送春心负郭依山一径深燕子不归花着雨小溪犹忆去年寻二月已破三月来常嗟物候暗相催几时心绪浑无事终日传杯不放杯遣兴读彻闲书弄水囘緑杨移傍小庭裁闭门尽日无人到便有春光四面来下楼绣帘朱戸未曽开却向东风领恨囘行到中庭数花朶遥闻语笑自空来招饮当时朝士已无多故里心期奈别何不用凭栏苦囘首且来花里听笙歌春感岁岁无如老去何东城南陌强经过不知谁唱春归曲断得人肠不在多约同归故国烟花想已残浮生各自系悲欢青山一道同云雨步步相携不觉难江村夜添山雨作江声绿暗红藏江上村何处人间似仙境寥寥一犬吠桃源送客之江陵独上江楼思渺然故人去后絶朱絃西南一望和云水入郭登桥出郭船赠别萧萧落叶送残秋楼上黄昬欲望休满目暮云风卷尽亭亭孤月照行舟秋懐八月霜飞栁遍黄鸟啼山馆客思乡十年马足知多少地角天涯不是长洛中洛阳犹自有残春水北源南草色新山酒一巵歌一曲不能廻避看花尘洛中感旧千里江山一梦囘悔缘名利入尘埃年光到处皆堪赏谁与愁眉唱一杯席上春风寂寞斾旌囘两度天涯地角来重到笙歌分散地与人头上拂尘埃忆昔忆昔争游曲水濵当轩下马入锦茵如今不似时平日风起杨花愁杀人南征两行旌斾接扬州烽火城西百尺楼九姓如今尽臣妾青天犹列旧旄头老将蓬根吹断鴈南翔晓鼓声中两鬂霜独倚关亭还把酒不堪秋气入金疮怜君一见一悲歌破虏曽轻马伏波今日寳刀无杀气太平功业在山河门前不改旧山河泪落灯前一曲歌更把玉鞭云外指只縁君处受恩多感征夫家臂上彫弓百战勲居延城外又移军不知万里沙场苦犹自笙歌彻晓闻从军万里还乡未到乡受降城外月如霜谁家营里吹羌笛不是愁人亦断肠闻笛山头烽火水边营祗有牛羊与马羣羌笛何须怨杨栁忍教呜咽夜长闻汉女天边物色更无春碧玉芳年事冠军人世死前惟有别阳台去作不归云有别长对春风裛泪㾗殷红马上石榴裙无端更唱关山曲哀怨教人不忍闻悼征妇万里行人尚未还百年多在别离间当时惊觉南柯梦为雨为云过别山代送别陇上流泉陇下分目随征鴈过寒云人生失意无南北莫向阳台梦使君睡起万转千囘懒下牀不辞鶗鴂妬年芳酷怜一觉平明睡枕破施朱隔宿妆无睡江南江北望烟波颦黛低红别怨多尽日伤心人不见卧来无睡欲如何漫书已共红尘迹渐疎画帘愁见燕归初无端有寄闲消息肠断萧娘一纸书寄情年光空感疾如流同向春风各自愁有境牵懐人不㑹落花深处指青楼曾留宋玉旧衣裳云雨巫山枉断肠不为傍人羞不起夜来新惹桂枝香寂寥满地落花红独倚栏杆花露中征客未来音信断年年囘首泣春风秋夜掷却风光忆少年多生信有短因縁欲知此恨无穷处星落银河月半天有感风轻帘幙燕争飞到处烟花恨别离倚柱寻思倍惆怅映人匀却泪胭脂戏答公子王孙逐后尘近来方解惜青春春心不惬空归去长伴吹箫别有人戏遣雨散云收一饷间不知何处入空山慇懃好取襄王意下蔡城危莫破颜枉破阳城十万家门前初下七香车自缘今日人心别隔座刚抛荳䓻花偶见莫愁还自有愁时眉敛春山知为谁含泪向人羞不语芙蓉头上绾青丝满身花影倩人扶清涧潘郎玉不如毕竟多情何处好庾楼明月堕云初云髻朝来不欲梳娉娉袅袅十三余分明记得曽行处看遍花枝尽不如听歌清歌空得隔花闻寂寞堂前日又曛共待夜深听一曲女儿絃管弄参军寄怀愁云漠漠草离离去国还家一望时几度相思不相见雪中梅下与谁期秋怨且将团扇暂徘徊泪滴闲堦长緑苔春色似怜歌舞地不论时节遣花开悲故宫人云惨烟愁苑路斜宫鸎衔出上阳花朱铅滴尽无心语生死深恩不到家怀古暮云宫阙古今情芳草长含玉辇尘春意自知无主惜落花犹似堕楼人旧游山南山北雨蒙蒙十载长安似梦中今日独来张乐地故人坟树五秋风关中岳北秋空渭北川一村桑柘一村烟行人莫讶频囘首记得春深欲种田过梅溪旧居逺到音书转寂寥青山隐隐水迢迢村园门巷多相似花落梅溪雪未消登山阳郡楼将军一去泣空营槐栁萧疎遶郡城试上高楼望春色落花流水叹浮生王公楼上㑹饮诗酒能消一半春紫微才调复知兵黄河九曲今归汉独上高楼故国情答筹堂一夕秋风白发生相思迢递隔重城前欢往恨分明在赢得青楼薄倖名重九事去人亡迹自留白云犹似汉时秋如今暂寄樽前笑明日黄花蝶也愁十日遣兴露叶如啼欲恨谁晓庭空遶折残枝芳樽有酒无人共卧看南山改旧诗古城东风渐急夕阳斜马上怀中尽落花肠断入城芳草路孤烟起处是人家送行天涯方叹异乡身云别青山马踏尘欲问孤鸿向何处依依还似北归人宫栁寒食东风御栁斜轻盈袅娜占年华试看三月春残后不见人烟空见花对花尽是刘郎去后栽为谁零落为谁开风流才子多春意半醉闲吟独自来宿横望逺上寒山石径斜月临荒戍起啼鸦故乡今夜思千里每到花时不在家妓为尼无地无媒只一身蛾睂画出月争新春来削发芙蓉寺从此萧郎是路人新居每忆云山养短才蓬门今始为君开落花寂寂黄昬雨依旧去年双燕来寒食野外浮云飞尽日西頺莫向花前泣酒杯独上郊原人不见野风吹起纸钱灰赠别緑栁才黄半未匀灞桥攀折一何频相逢且莫推辞酒明日忽为千里人惜春自有林亭不得闲长安豪贵惜春残晚来风起花如雪为问无情岁月看春望半似羞人半忍寒风和时拂玉栏干门前不见归轩迹强把花枝冷笑看寒食夜雨风景依稀似去年鸟啼花发栁含烟夜深斜搭秋千索独向檐牀看雨眠早行一声歌尽各东西花外烟蒙月渐底马上正吟归去好山山树里鹧鸪啼过友人别墅少游京洛共红尘依旧琼林照映人且向白云求一醉麻衣草坐亦终身不遇来往风尘共白头谁人肻向死前休直教桂子落坟上富贵何尝润髑髅岂有文章动圣君欲将书剑学从军平生名利关身者执㦸官资笑子云隐居北去秦关路几多中原无鹿海无波荷蓑不是人间事造物小儿如予何访隐者不遇忽闻春尽强登山却笑孤云未是闲惆怅仙翁何处去寻君不见又空还怀韩居士乌巾年少归何处陵谷依然世自移上天下地鹤一只还在人间人不知古道人鹤骨飘飘紫府仙香风引到大罗天无人寂寂春山路洞在清溪何处边游仙雾为襟袖玉为冠委佩低簮彩仗闲上界真人足官府不如归去旧青山李道者麻衣少年雪为颜闻说经旬不启关弄玉已归萧史去洞门深鎻碧忩寒仙庙桂冷松香十里间水晶如意玉连环年年笑伴皆归去门对寒流雪满山殿台浑不似人寰花态娇羞月思闲高坐寂寥尘漠漠秋风落叶满空山女仙台上清真子玉童颜石座苔花自古斑云雨今归何处去受人祭享占人山听琴蝉鬓慵梳怅倚门抱琴花夜不胜春不应更学文君去拟作梁园座右人怨别书来未报几时还终日昬昬醉梦间别易㑹难长自叹不堪重过望夫山寄逺桃李年年上国新单于鼓角隔山闻一行书信千行泪不是思君是恨君恨别悽悽常似别离情冰簟银牀梦不成昨夜秋风今夜雨篝灯愁泣到天明君问归期未有期迩来中酒起常迟鸿来雁度无消息指㸃庭花又过时感旧流鸎惊起不成栖又到繁华梦觉时人面只今何处去魏公怀旧嫁文姬碧栏干外绣帘垂曽识云仙至小时见我佯羞频顾影满头犹自插花枝九陌初晴处处春日高深院断无人樽前花下长相见宋玉东家是旧隣塞上古沟芳草起寒云断续鸿声到晓闻万里江山今不闭死生同恨旧将军登楼东池送客醉年华独倚危楼四望賖日暮鸟啼人散尽轻风细雨落残花花期不赴云泥岂合得相亲还把闲吟慰病身一种是春长富贵有愁人有不愁人山中偶得弃掷功名脱屣间东风吹雨过青山行人莫话金章贵久许孤云作往还重九日二十余年别帝京可能朝市污高情秋光何处堪消日漫遶东篱嗅落英九日戏幕賔一任斜阳送客愁边鸿不到水南流自从身逐征南府破㡌多情却恋头晚菊白露寒花自遶篱从他桃李笑开迟一年秋色吟中尽门外重阳过不知十日对菊篱菊香寒晚吹生可能荣落在朝昬浮生也共花无别不受阳和一㸃恩梅我今移尔满庭栽不向东风怨未开囘首看花花欲尽北人初识越人梅落梅每到花时把酒杯暮天何处笛声哀纵然一夜风吹去不恨凋零却恨开御订全金诗增补中州集巻五十御订全金诗增补中州集卷五十一钦定四库全书御订全金诗增补中州集巻五十一麻秉彝补秉彝临晋人革父也登皇统九年进士官兵部侍郎题广胜寺盘云梯石上崇冈殿阁峥嵘古道塲寺纪汾阳亲奏额塔传阿育久腾光檐前山耸干螺秀槛外溪分二带长种种尘縁都洗尽祗因身在白云乡伊喇霖补临潼志霖字仲泽官陜西路按察使骊山有感二首苍苔迳滑明珠殿落叶林荒羯鼓楼渭水都来细如线若为流得许多愁山下惊飞烈火灰山头犹弄紫金杯梦廻未奏棃园曲卧听吟风阿滥堆附骊山石刻诗跋诗之兴也久矣其源本出于国风之什滥觞于汉魏𣲖演于六朝下逮唐宋汪洋大肆靡所不至大率以鍊格鍊意鍊句鍊字为法按察相公人品高秀天性竒颕一游塲屋芥拾甲科士子仰之如泰山北斗向有题华清宫三絶句远近传诵今再游复留二絶恬然备四鍊体友人贺吉甫作传远计命辽东孙极之书诸石承安年附金诗纪事案王若虚滹南集中有虚舟堂铭一首为伊喇仲泽作又羽士丘处机磻溪集前有仲泽序自署云昭义大将军武定军节度使兼奉圣州管内观察使提举常平仓䕶军漆水郡开国侯食邑一千户食实封一百户伊喇霖序作于泰和六年丙寅而仲泽于承安间已官陜西按察则其登第时定在大定年也附临潼石刻志云房草书二字在栎阳东门壁上题云按察陜右东西路伊喇仲泽先生德业文章声葢天下其㓜子松龄茂之年甫志学性工染翰尝拟钟离书云房二字笔力放浪若惊鸿奔骥畧不羁束方之正本虽识者较讐莫能别其差铢锱使此公加以数年则张旭羲之其流也余嘉叹不足因叙片言于后庶几来者有以知名父杰子萃诸一门时承安四年嵗在己未冬至日徴事郎行京兆府栎阳县主簿李某谨志广威将军行京兆府栎阳县令黄某立石梁襄补襄字公赞绛州人持胜之父长于春秋左氏登大定三年进士第调耀州同安主簿三迁邠州淳化县令陞庆阳府推官召为薛王府掾世宗将幸金莲川襄上疏极谏由是以直声闻擢礼部主事太子司经选为监察御史转中都路都转运户籍判官迁迩远安国二军节度副使歴隩州刺史累迁保大军节度使卒有谏兴陵田猎表传于世谒禹王庙波涵九域民为鱼帝奋忠勤亲决除水涸茫茫尽桑稼万世永頼功谁如功高受享宜宏久庙貌方方无不有砥柱神灵最伟竒㑹稽血食尤隆厚此祠所建在空山庳殿短廊才数间读碣人多题字闹祭祀礼少牺牲闲钦惟帝道崇勤俭此郡民繁地硗崄辛苦耕耘衣食麄孚祐乞徧无令歉胥持国补持国代州繁峙人莘公鼎之父大定中为太子司藏掌饮食有功母后家章宗即位推拜尚书右丞挽姚仲纯山东夫子老河东谁与先生臭味同早嵗遽辞名宦里百年长乐圣贤中醉轩风月千秋恨蜗室樽罍一梦空白玉楼成人不见空余乡泪托东风王万庆补万庆字禧伯史作曼庆自号澹游黄华老人庭筠子也仕至行尚书省左右司郎中诗笔字画皆有父风时论金人字画以黄华父子为最方之宋之二米云嵗寒三友图黄华山中夜气清月明风定闻吹笙松花开向竹梅里雪香零乱墨光生附元欧阳𤣥澹游嵗寒三友图跋京城好古之家多见澹游所作自是高古无俗气皆未若此巻天眞烂漫尽从书法中来絶去笔墨畦径乃妙品也又倪瓒跋中州人物独黄华父子画书诗逸出氊裘之表为可尚也观澹游此卷笔意萧然有蔡天启风流葢高尚书之所祖述而能冰寒于水者欤又呉寛跋金人书画兼美者以王黄华为最澹游为之子实肖之可方宋之二米也此图世所谓嵗寒三友者葢尝流入江南故倪元镇王叔明皆次欧阳文公韵题其后足为橘庄中佳玩也附元王恽跋澹游先生诗后黄华先生以海岳精英之气发而为文章翰墨当明昌间照映一时惟其早世识者至今惜之余向客好事家屏围帧轴无非澹游诗翰廼知老成虽远典刑尽见于是此幅公之老笔尤潇洒可爱岂神完守固气自清明虽耄而不衰者邪戊子冬阳生后日秋涧恽谨题附春雨杂述王庭筠南宫之甥擅名于金传子澹游附遗山集公无子以弟庭掞之次子万庆为之后以䕃补官至行尚书省左右司郎中文章字画能世其家附金诗纪事案金人书画时论以黄华父子为最方之宋之二米然禧伯行事不多见中州集复不详其所终惟遗山集云癸丑夏客燕中万庆属笔作黄华墓碑癸丑为蒙古宪宗三年距金之亡已二十年矣则禧伯后亦入燕可知又张本敏之有九日月中对菊同禧伯郎中赋絶句六首内一首云子山牢落去江南赋主悲哀尚一堪只恐秋天闻亦苦併催红雨下霜巖其余语亦多凄絶敏之本金之翰林学士从曹王乌格出质客居燕之长春宫以黄冠终者故其词云尔题中所称郎中尚是禧伯在金时旧官与遗山集所云官至行尚书省左右司郎中者合则禧伯入燕后亦未尝仕元者也张㲄补归潜志张㲄伯玉许州人伯英运使弟也少有俊才美风姿髯齐于腹为人豪迈不羁竒士也初入太学有声从屏山游与雷李诸君及余先子善雅尚气任侠不肻下人再举不中遂辍科举卜居许之郾城有园有田宅甚丰日役使诸姪治生事而巳暇则以诗酒自放偃然为西州豪侠魁邑令过使皆下之喜称人善交游有患难极力挈扶俗子少不惬意辄嫚骂年四十余不娶有一妾因小过以铁简杀之尝衣紫绮裘半醉坐堂上人望之如神迨酒酣兴发引纸落笔往往有天仙语后病脑疽死年未五十与李屏山饮燕市二首日日饮燕市人人识张胡西山晚来好饮酒不下驴昨日上高楼西山翡翠堆今日上西楼西山如死灰想见屏山老疗饥西山隈餐尽西山色高楼空崔嵬赋古镜轩姿古镜黑如漆锦华鳞皴秋雨湿孙锜补锜字安世绛州人鎭弟也与弟同榜擢第乡人荣之锜官同知定远军节度使终宁州刺史望川亭望川亭上望秦川万里风烟在眼前轩槛倚檐高几许去巖尺五是青天白君举补君举失其名号寓斋隩州人登金泰和三年词赋第官岐山令诗名与元遗山相颉颃元白为中州世契两家子弟每举长庆故事以诗文相往来北渡后卜筑于滹阳结茅为亭有茅亭诗栾城李冶序之曰龙韬雷厉于纷拏之顷玉唾川流于谈笑之间呉澄曰巧妙秾丽错诸呉楚歌謡中几莫可辨弟华字文举亦登贞祐三年进士第官枢宻院判汤内翰西巖赠诗有科第聨飞光白傅之句仲子朴字仁甫号兰谷有天籁集词题靖节图咄哉灵运辈危坐衣裳辱何如五柳家春雨东臯緑酬元遗山梦里薰风湛露歌花开汉苑旧经过拾遗老去青春暮司马归来白发多横槊赋诗吾岂敢短衣扣角夜如何相逢未尽相思话草色连云水碧波张子权补子权字元舆临漳人金进士善为诗按彰德府志载金进士题名五十一人到彧常琥郭辑李松年范谷王润李京尹王万钧赫兟王万石郑元张天翼郑饰刘可与赫华元起董膺元论道宁高天禄张彤张观王辟王子初张仲思刘延赏尹崇敏高天祐张安中王天章刘汉宝马可臣温琰邵崇董元蔺元章卢天钖薛居中张正伦李正隆朱方郦复亨张仲因房椿药着张敏修张玠张子权康瑭泰铸张都梁之栋甲申元日忆昔三朝侍紫宸鸣鞘声送凤池春繁华已逐流年逝潦倒犹甘昔日贫蓂厯怕看惊换世椒觞愁举痛思亲异乡节物偏多感但觉愁添白发人游黄华溪流潄石振苍崖林树号风吼怒雷为谢山灵幸寛贳漫郎投劾已归来翟升补升字利夫平隂人金进士羣贤登第诗陶山先生主文盟郭令好学加劝惩平隂儒学日复振不让五虎专前名靳侯才名驰冀北初官佐治肥子国下车首询沂上人供室劝学增润色文章圆熟推许公典而丽兮词更工山城天荒从此破白袍换緑荣乡中苏仙久借家学力内抱英华外谦抑十年作赋气凌云唾手功名不劳得古学衆许芝亭刘下笔万字何能休俯就绳墨入赋室一战而胜酬焚舟贤哉酅河子董子八举终场人罕比广阳就试欲投名尚以老成为所耻孝感里中重王兄德与才称非过情耽经玩史日无辍蔼然素有场屋声升也文学宗董氏陶山竹溪亦席侍靳老余绪复稔闻驽马十驾希騄耳明昌天子试飞龙董子王升文并雄金门献赋仆亦与北宫唱第三人同至今地脉何曾断吾乡士风天下冠学者体法旧纯朴岂止为文思过半申氏名族世共知后之苗裔振复竒潜遗祖德借余论又向蟾宫折桂枝溪上先生号醇德动为仪表言为则发明圣道得其传恩不及身后蕃息乃孙经学有渊源乙科优中光儒门靳侯名乡能远虑居贤因此右硖村李君力学人难企弱冠声华蔼乡里早承鹗荐上天廷一举明经取青紫翠华警跸幸南都圣心愿治求硕儒日边诏下免秋试三英笑指龙门趋锜氏兼经勤博古苏子天才中规矩李生伯仲三豪间鼎甲科名俱力取明年较艺入明光王氏文词复擅场圣代人材罔遗弃特恩赐第名亦彰芸牕昼寂闲屈指仕者十有三人矣不才鲁钝甘隠居但庆诸公膺器使为报后来为学人前进已达教犹存勉旃勉旃学而仕食禄无忘先辈恩李广补广金贞祐元年任沁水县令自灵泉寺至偃月山立马松间首重廻乱峯无数翠成堆为寻偃月山前路直向白云深处来张邦直补归潜志张邦直字子忠河内人少工词赋尝魁进士平阳南渡为国史院编修官迁应奉翰林文字在馆五六年从赵闲闲游性朴澹好学敬善谦甚士多爱之闲闲本注太𤣥子忠尝言亲授于闗中隠士薛子明因相与讲辨甚久俄丁母艰出馆居南京从学者甚衆束脩唯以市书恶衣粝食虽仕宦如贫士也同年如雷宋诸人皆以声名意气相豪子忠独恬退以学自乐正大初余先子入翰林子忠从之游先子殁与余善从南京被围阙食余遇之富城西敝衣褴褛可怜已而闻鬻卜天街值一回鹘问卜子忠以文语应之为回鹘所殴北渡将还乡道病死哀哉挽刘云卿桃李双凫舄风霜一豸冠才华惊世易勲业到头难白日空金马青天下玉棺传家有贤子文或似欧韩雷仲泽补仲泽蒲城人官按察使蒲城马上偶得二首冷落襟风杯月﨑岖马足车尘林下何曾一见直教羡杀闲人空有满衣尘土曾无葢世名勲忽认青山影里有人卧月眠云杨用道补用道长山人仕至中奉大夫题懐范楼十载希文此屈蟠天衢一旦遂高抟古人直许到䕫契当世独能并富韩事与陶朱终古焕名将长白倚天寒不但东坡为流涕遗编我亦涕汍澜杨容补杨容济南人范文正公祠萧何太白皆星精豪杰不待文王兴陶朱异姓在髫龀当时范氏濯尘缨我名终自异凡品肻使没世无声名山东读书至卿相暮年去作山西将国恩未报归不得林猿涧鹤空惆怅山中旧隠当依然惟有白云封繐帐迄今东齐人物少空谷不闻虚皦皦少微无光山色死令人痛哭长山道石玠补玠字子坚猗氏人官绛州节度使绛州道中送乡人有泪欲不洒恐伤眞性情有泪欲狂洒又非丈夫行展转意如何屈曲肠寸萦西山万丈高泼泼当前迎山灵知别难向我相慰明吾子乃王使年质方妙英为朝廷耳目作稷契公卿望霖雨天下求舟楫苍生轺车一相过河岳需澄清今当此别离何足为重轻君不见大禹当年任治水八载于外惟经营又不见班超万里思封侯至今边塞咸推称古来贤圣尽如此丈夫勲业岂偶成俛首闻至言再拜谢山灵感激少自奋离思即清平去去西边深致力期与杰士同光声杨鹏补金史姬汝作传详议官杨鹏字飞卿能诗附相学斋杂抄紫罗凡凡道人杨鹏字飞卿一名云鹏少梁人南渡后终于东平有陶然集行世送元遗山三馆才名天下闻乱来俗议漫纷纭两朝文笔谁争长一代诗人独数君南浦春深愁送别西山晚翠约平分何时并坐龙潭上野水添盃看白云附元好问陶然集序贞祐南渡后诗学为盛洛西辛敬之淄川杨叔能太原李长源龙坊雷伯威北平王子正之等不啻十数人号称专门就诸人中其死生于诗者少梁杨飞卿一人而已李内翰钦叔工篇翰而飞卿从之游初得树古叶黄早僧闲头白迟之句大为钦叔所推激从是游道日广而学亦大进客居束平将二十年有诗近二千首号陶然集所赋青梅瑞莲缾声雪意或多至十余首或病飞卿追琢功夫太过者予释之曰诗之极致可以动天地感鬼神故传之师本之经眞积之力乆而有不能复古者自匪我愆期子无良媒自伯之东首如飞蓬爱而不见掻首踟蹰既见复闗载笑载言之什观之皆以小夫贱妇满心而发肆口而成见取于采诗之官而圣人删诗亦不敢尽废后世虽传之师本之经眞积力久而不能至焉者何古今难易不相侔之如是耶葢秦以前民俗醇厚去先王之泽未远质胜则野故矢口成文不害为合理使今世小夫贱妇满心而发肆口而成适足以汚简牍尚可辱采诗官之求取耶故文字以来诗为难魏晋以来复古为难唐以来合规矩凖绳尤难古律歌行篇章操引吟咏讴謡辞调怨叹诗之目既广而诗评诗品诗説诗式亦不可胜读大槩以脱弃凡近澡雪尘翳驱驾声势破碎阵敌囚锁怪变轩豁幽秘笼络今古移夺造化为工钝滞僻涩浅露浮躁狂纵淫靡诡诞琐碎陈腐为病毫发无遗憾老去渐于诗律细佳句法如何新诗改罢自长吟语不惊人死不休杜少陵语也好句似仙堪换骨陈言如贼莫经心薛许昌语也干坤有清气散入诗人脾千人万人中一人两人知贯休师语也看似㝷常最竒崛成如容易却艰难半山翁语也诗律伤严近寡恩唐子西语也子西又言吾于他文不至蹇涩惟作诗极艰苦悲吟累日仅自成篇初读时未见可羞处姑置之后数日取读便觉瑕衅百出辄复悲吟累日反复改定比之前作稍有加焉后数日复取读疵病复出凡如此数四乃敢示人然终不能工李贺母谓贺必呕出心乃已非过论也今就子美而下论之后世果以诗为专门之学求追配古人欲不死生于诗其可已乎卢庸补金史卢庸字子宪蓟州丰润人大定二十八年进士调唐州军士判官再调定平县令史除南京转运副使改中都户籍判官察廉迁礼部主事累官凤翔治中大安三年改干州刺史入为吏部郎中至宁元年改陜西按察副使夏人犯边庸缮治平凉城池储积刍粟团结土兵为备十一月夏人围平凉庸矢尽人寡取夏兵射城上箭以济急用出府库赏有功者平凉頼以完进官四阶迁按察转运使未几改定海军节度使以病致仕兴定三年卒登嵩山絶顶抵宿卢巖飞梁挂壁虹霓落列嶂遥连翡翠鲜巖树溪禽尽相嫪一春踏徧万峯巓孔彦舟补金史彦舟字巨济相州林虑人亡命为盗后为宋招捉使走之齐从刘麟伐宋齐国废从宗弼取河南累官工兵部尚书河南尹封广平郡王正隆例降金紫光禄大夫改南京留守南行口号苦被杜鹃频唤着参差兵马过衡阳附三朝北盟㑹编彦舟在潭州屡败于马友乃退去欲向南行因作口号有云云之句御订全金诗增补中州集卷五十一御订全金诗增补中州集卷五十二钦定四库全书御订全金诗增补中州集巻五十二杜仁杰补杜仁杰字仲梁一字善夫济南长清人与遗山善元时累徴不起子元素任福建闽海道廉访使以子贵赠翰林承㫖资善大夫谥文穆和信之板桥路中岸风折枯藤野日明远烧山晚云烟深游子悲险峭平生文字僻所歴入吟啸急景不贷人佳处领其要木杪来江光中途憇逍遥佳人在空谷尺素昔见招徒老黄尘中愧尔渔与樵永懐梁甫吟日暮风萧萧禹城道中自发醯鸡覆蓬心得少瘳干坤一尺箠今古几全牛嵗月怜丹灶云山笑白头此生眞欲老何地不菟裘病中枕上忽忽卧几月遂成疎懒名却因久病后更觉万缘轻月落牕影动夜寒灯晕生狸奴似相慰分坐守残更送信云父居士身轻日秋天木落时山青云冉冉川白草离离渉世心将破懐人髩已丝相逢琴酒乐应怪久违期病中忆坦夫兄共脱壬辰乱他乡见愈亲论才惟有子知已更无人避世相看老通家未拟贫竹林平日约早晚得为隣从军野濶牛羊小天低草树平呉疆连晋境汉卒杂蕃兵月合围城晕风酣战阵声中原良苦地上古错经营雨中寄高无尘久客饶孤闷连隂动浃旬行云应已倦细雨亦伤贫飘泊嗟吾道饥寒任此身人家酒应熟谁为问南隣雪后书事雪罢山原浄日晴风景新一川花气午万壑水声春天地开华国闗河失战尘无边春色里惆怅独行人至日松竹浣花里桑麻杜曲田苍茫辞蜀地辛苦见秦天死去谁怜汝生还事偶然但甘终壠亩待聘岂前贤宿金线泉官舍値淫雨客衣惊早秋洩云迷灌木行潦带清流蛛网翻新霁蝉声咽暮愁古今何限事白首对沧洲中秋夜宿普照寺喜周卿至久客厌孤寂跫然闻子来夜凉风缩瑟云破月徘徊旧事休重説新诗且细裁几年无此夕独欠两三杯无题老泪河源竭忧端泰华齐苦吟知有恨细写却无题事与孤鸿北身携片影西催归烟树外不用向人啼沧浪亭观雨萧萧北风吹北牕浪浪秋雨泻秋江痴蝇不飞集枯几饥䑕屡出翻空缸杂花叶底开无数佳木门前立自双散地自知心地远赏音谁解足音跫病中呈裕之十载犹能复笑谈归来重覔读书龛耒阳白酒君应具勾漏丹砂我自惭民讼几何消自苦山城虽小得穷探也知清俭难持久好趂秋风醉菊潭自遣少日襟懐悔自豪暮年志节讵须高敢将议论轻疑孟闲得工夫细和陶酒尽枯肠还磊礧诗成白发转刁骚皇天汲汲诚何意也共人生一体劳畚锸家园手自操虽无多景足偿劳十年种竹翻嫌宻一日栽松恨不高是处求田消二顷尚谁有梦到三刀得名身后良痴计尽拟浮沉付浊醪读史偶书杨彪不着鹿皮冠元亮还书甲子年此去乱离何日定向来名节几人全中原消息苍茫外故里山河涕泪边六国帝秦天暂醉鲁连休死海东壖延津待渡寄仲温参议一望河干一慨然战尘如雾水如天要知别后思君处长在孤城落日边夜宿郓城残月和灯照敝帷踈风乗隙入征衣恰逢远客思归日正是家人説梦时长门怨天上神仙也别离人间那得鎭相随不须贵买临卭赋只想君王未见时鲁郊六十衰翁更莫闲好将华发映青山穆生自合寻归计不在区区醴酒间解嘲江气㝠㝠江雨飞潜夫四月着冬衣野荼谢蔷薇发山鹧鸪啼杜宇归青髩渐随愁共减素心长与慢相违四方餬口非吾事自识飘零有是非发黄有感飘萧中年发既少何用白苍黄未甚丝明知不更黑妻孥恐生悲劝我课鉏摘眷然抚镜镊青山堕虚席附山东志仁杰字仲梁济南长清人才宏学博元时屡徴不起附遗山集南渡后李长源七言律诗清壮顿挫能动揺人心高处往往不减唐人麻知几七言长韵天随子所谓陵轹波涛穿穴险固囚鏁怪异破碎陈敌者皆畧有之然长源失在无穰茹知几病在少持择诗家亦以此为恨仲梁材地有余而持择功夫胜其余或亦有不逮二子者絶长补短大槩一流人也今二子亡矣仲梁气鋭而笔健业专而心精他日所至当于古人中求之不特如退之之于李元賔也金全补全字里阙官知府弔王若虚才名滚滚满皇州不羡生封万户侯凤沼数番承上语玉堂终日近天逰泰山已坠将何仰梁木新摧叹不休几度追思犹未已西风吹草一天秋王术补术字里阙官刺史题呉莘老万巻堂呉生祖父皆贤明清选幽居殊世俗碧水晴岚灿户庭白云宿雾封林麓好收书史贮新堂岂羡珠玑夸润屋文字本为子孙藏子孙能勤文字熟撑肠各有五千巻揷架更盈一万轴尺璧非宝竞寸隂五经何多扪便腹简编不失鎭时习灯火稍亲兼夜读敏厥修兮就有功学而优则期干禄况宜养志无辞劳又欲分金赒不足责报吾闻如执劵盍为高门待华毂刘仲游补仲游字里阙官京兆同尹华清宫唐家帝业艰难致终笑明皇学始皇不戒前车成后辙华清宫殿胜阿房温泉赐浴华清宠幸殊温泉水滑洗凝酥至今西蜀逢冬月尚画杨妃出浴图干陵二首冬苑花开瑞气殊唐朝周号漫窥图聪明终悟梁公谏宗庙明禋不祔姑处分昭陵牢固帖宣和秘阁至今藏外人岂计图家事还笏空悲褚遂良高逸补高逸字里阙官临晋县令游延祚寺留题已向灵峯得胜逰更来延祚少迟留高槐叶宻晴无日广厦檐深气似秋嘉果摘将聊自食新诗吟就与谁酬一瓶一钵能随分休把身心妄处求招提深静少炎曦衰病无堪气力微一叶未闻庭下落断云已见壠头飞斋余鸟鹊争残啄讲罢松杉转夕晖坐羡僧家偏省事令人心地乐皈依陈君可补归潜志君可永宁人梅影隔牕疑是李夫人江月多情为返魂不似丹青旧颜色十分憔悴立黄昬邬元章补元章介休人题南华观试拈眞理问南华生死元如觉梦何昼夜曽停觉梦否古今还续死生么潼山嵗嵗生春草睢水年年有緑波子逝于今已千嵗觉时何少睡时多齐希谦补希谦赵闲闲友也归潜志闲闲作城南访道图诸公皆有诗希谦亦题其后题赵闲闲城南访道图亿劫梦中夸识解一生纸上作风波到今不敢抽身去毕竟城南有甚么张圣予补圣予爵里无考见续夷坚志赋古松蟠根蹙足怪虬藏平顶摩云翠葢张不怕雪霜侵玉瘦却愁雷雨化龙骧异材讵肻资梁栋灵梦还能避斧斨万古天风吹不老岱宗山色共苍苍梅泽补泽长安县人望终南山诗明月一樽酒清风万巻书南山山下地终欲卜隣居刘方叔补方叔临潼县人华清宫废宇倾垣不复新开元辇道尽荆榛惟余一派温汤水长与行人洗路尘惠吉补吉临潼人华清宫开元已在太平基天宝何縁遽致衰应是用人终始异温泉呜咽漫含悲骊山唐祚方当七叶兴侈心一动事华清峯峦花木千重秀楼阁云霄万丈平赐浴但闻专宠幸信谗不复用贤明直教兵震渔阳地破碎霓裳羯鼔声胡光谦补光谦河中人游延祚寺用前人韵精蓝并构每攀逰接翠连香为少留墙外果悬红带日堂前松偃老经秋羡君利禄身非恋笑我云山志未酬欲学高眠林下客万縁销尽更何求路入西郊背晓曦给孤园近景霏微光揺三界金绳动声飏双林玉磬飞龙过山隂拖翠霭僧眠溪影弄寒晖羣公已约开莲社只恐陶潜未肻依附金史章宗本纪明昌三年四月尚书省奏提刑司察举涿州进士刘器博博州进士张安行河中府胡光谦光谦年虽八十三尚可任用勅刘器博张安行特赐同进士出身光谦召赴阙秋七月丁亥光谦至阙命学士院以杂文试之称㫖上曰朕欲亲问之八月辛亥特赐光谦明昌二年进士第三甲及第授将仕郎太常寺奉礼郎官制旧设是职未尝除人以光谦德行才能故特授之李中立补中立字里无考题凌云台山围平野四囘环天迥台高眼界寛云漏残阳明远岫涛翻急雨涨前滩一川胜趣四时好千里雄风三伏寒谁见凌云清絶处夜凉空翠湿阑干翟钦甫补宋赵溍养疴漫笔翟钦甫金人也衆饮清庵钦甫偶至衆不之识俾赋清庵诗钦甫故拙起句衆皆大笑及赋毕衆失色愧谢延之上座清庵为问清庵何以清霜天明月照蓬瀛广寒宫里琴三弄白玉楼头笛一声金井玉壶秋水冷石田茅屋暮云平夜来一枕逰仙梦十二瑶台独自行附尧山堂外纪翟钦甫金初人郑辉补绛州志潞公轩在翼城县宋文彦博知翼城时建河亭后改今名金翼城县丞郑辉有潞公轩即席继和刘巨济秀才韵云云潞公轩即席继和刘巨济秀才万壑奔腾滙一湾构堂其上称吟观欲同叶令飞凫近肯作陶轩容膝安心静自当凭棐几气清不必饰雕栏徒夸海上蓬瀛远始觉壶中天地寛山势东南揷云碧人家高下似星攒拟追潞国悠哉乐盍念清河作者难繁暑远人如酷吏清凉生掖胜仙丹沿流花圃眞堪赏解愠丝絃谁复弹窗转雄风来座上雨踈雌蜺挂林端休思酒社凋零伴且作诗人冷淡欢我辈三年穷胜趣此中五月亦轻寒民安讼息无余事醉卧眞须向夜阑雷发附山西志雷发有退藏斋诗云云退藏斋诗陋室何堪陋巷居退藏天亦隠斯庐看山破费工夫外一炷清香玩易书蔺世一附麟逰志蔺世一失其字麟逰人金进士其游永阳园诗云云游永阳园诗嵗久仙游观园新五年过基惟呉生施买地费家货栽惟王子勤花木逾万个共胜永阳名千古无令破又添长春亭白云为戍逻瞰临渺空濶緑浄不可唾沟塍如刻镂堆绣最堪播瑞槐龙蛇活怪石虎狼卧夜风一河喧晨钟两崖和人生欢有几事往悲岂那欲压市尘嚣且来取静坐愿书梁上牌勿使尘泥涴张旻附顺天志金张旻有题天坛诗题天坛二首亲传君命下丹墀渡水穿云入翠微王母洞投龙简日翩翩鹤驾彩云飞皇都别后陟天坛坛上焚香祝万安喜遇仙灯昭瑞应不妨良夜倚䦨看刘仲杰附濵州志仲杰字时彦山东濵州人大定间任郾城令歴清河令迁太常博士有陶山寺诗登陶山寺遗迹千年事恐诬幽栖谁信为陶朱不知古寺东山洞曾与西施共隠无程自修补谷音洛阳程自修字忘吾性孝友读书城东门翰林元裕之上其言行除礼部郎中自修闻之弃家南去其独坐诗甚佳独坐终南在吾目秋色远接应谁招天外翠来作牕中靓娟娟初画眉盈盈独临镜云去物象空月出心源莹我欲往从之有客夸㨗径洗耳复洗耳松风入清听王浍补谷音辽东王浍字元佐博学醇行州刺史迎为师教授弟子百余贞祐中就拜宣抚辽东宰相屡书请浍之镇浍不应浮海遯去其感遇诗云云感遇二首迅景走北陆高木交翔风衆情悦妖冶岂云惠其终万事无不有流转大化中古来论成败咄咄鱼为龙牛车窜下国势异情则同征诛继揖譲桓桓汤武功彼美二三子一笑清酤空光风荡繁囿丹緑缀柔柯游子去万里空闺敛翠蛾行云落江水酒尽不成歌鸡飞与狗走妾命独奈何国医张子和补归潜志张子和睢州考城人初名从正精于医贯穿难素之学歴歴在口其法宗刘守眞宗素药多用寒凉然起疾救死多取效士大夫称焉为人放诞无威仪颇读书作诗嗜酒久居陈游余先子门后召入太医院旋告去隠然名重东州麻知几九畴与之善子和论説其术因为文之有六门三法之目特行于世㑹子和知几相继死迄今其书有焉补赵秉文遗太医张子和书夫天有六气以生寒暑燥湿风火故医家欲治寒则必以热药欲治热则必以寒药二者则不可以偏废往时呉楚之人喜温药初虞世论之详矣本朝大定间河间刘守眞者号精于素问多用凉药以矫一时之弊施之于膏粱之族饮食厚而腠理宻颇得其效而昧者用之至于杀人者多矣如太医张子和其人者其术亦有足多者子和尝以炮附子七枚以糖卷饼饵而食之佐以古人蒸熨之法以起人痓病用意㣲矣论者以为喜用凉药未必然也然医者人之司命不可不慎书医説以遗之㶏亭学剑攻书两不成年来踪迹愈如萍而今㶏水无鱼钓収拾纶竿海上行酷嗜医经五十年野芹曾献紫宸前而今憔悴西山下更比文章不値钱齿豁头童六十三迩来衰病百无堪旧逰马上行人老不似当初过汝南附许州志张从正子和兴定中召补太医居无何辞去乃与麻知几辈日逰㶏水之上讲明奥义辨析𤣥理遂以平日闻见及尝试效者辑为一书凡十四卷名曰儒门事亲王翰林彪补归潜志王翰林彪字武叔大兴人贞祐五年经义魁也为文颇驰骋波澜性踈放嗜酒不拘细事初对廷策宣宗喜其文以为似古人特授太子副司经国史院编修官进司经末帝在东宫颇见知后入翰林为应奉迁修撰出为平凉府治中入为待制出刺荆州未赴南京被围执之服絶粒药俄饮酒被药死赋吕唐卿海藏斋虚白云中含世界软红尘底寄虚舟只应乌帽红尘底相见苍烟白鹭洲史懐补归潜志史懐季山陈郡人少游宕不羁然有才思年既壮乃折节为学与名士李子迁侯季书王飞伯游作诗甚有功尝作古镜诗甚工冬日即事檐雪日高晴滴雨野烟风定暖生云刘琢补归潜志刘琢伯成中山人刻苦力学事母教弟以孝友闻朋友居邓州人甚重之正大初举进士南京余始与相识俄下第归久之河南乱闻在武仙军人中仙使使宋回为所杀哀哉存句呉蚕丝就方成茧楚柳绵飞又作萍御订全金诗增补中州集巻五十二御订全金诗增补中州集卷五十三钦定四库全书御订全金诗増补中州集卷五十三异人拟栩王中立中立字汤臣岢岚人博学强记问无不知少日治易有声塲屋间家豪于财賔客日满门所以待之者备极丰腆其自奉则日食淡汤饼一杯而已年四十䘮妻遂不更娶亦不就举选斋居一室枯淡如衲僧如是三四年乃出时人觉其谈吐高濶诗笔字画皆超絶若有物附之者问之不言也闲闲赵公知平定先生往谒之与之诗云寄语闲闲傲阆仙枉将诗酒汚天全黄尘遮断来时路不到蓬莱五百年因言唐世士大夫五百人皆仙人谪降中有为世味所着迷而不反者如公与我皆是也一日来都下馆于闲闲公家中秋夜饮酒赋诗且就公索墨水一盘公如言与之明旦不告而去壁间留龟鹤二字广长一丈而墨水具在不知以何物书之也朝士来观者车马塡咽都下竞传王先生仙去矣久之先生从外至问二字以何物书之不答题诗其旁云天地之间一古儒醒来不记醉中书旁人错比神仙字只恐神仙字不如先生平生诗甚多有醉袖舞嫌天地窄诗情狂压海山平之句他亦称此人有问世外事者亦一二言之好作擘窠大字往往瞑目为之笔意纵放势若飞动闲闲公甚爱之屏山尝见先生商畧前代人物引先儒论议数十条在目前使人人自相诘难然后以已意断之以为辨博中第一流人也临终预尅死期如言而逝州将石伦葬之忻州时年五十六予尝从先生学问作诗究竟当如何先生举秦少游春雨诗云有情芍药含春泪无力蔷薇卧晚枝此诗非不工若以退之芭蕉叶大栀子肥之句校之则春雨为妇人语矣破却工夫何至学妇人先生晚年易名云鹤自号拟栩云中秋素丸东溟来飞上玻璃盆聊挥五轮手拨去万里隂印透山河影照开天地心人世有昬晓我未尝古今杂诗四首华山宫殿白云封不见当年打睡翁贪看终南山色好不知红日下前峯独跨苍虬下太清春风万里月华明因君感激为君説凿破天机我也惊云叶粼粼皱碧空笙箫递响入天风忽惊风浪耳边急不觉形神来世中此生休更问浮名名利区区不暂停我有一丸天上药用时还解济苍生题裕之乐府后常恨小山无后身元郎乐府更清新红裙婢子那能晓送与凌烟阁上人王予可予可字南云吉州人父本军校南云亦尝𨽻籍年三十许大病后忽发狂久之能把笔作诗文及説世外恍惚事南渡后居上蔡遂平郾城之间在郾城为最久遇文士则称大成将军于佛前则谛摩龙什于道则驺天𤣥俊于贵游则威锦堂主人为人躯干雄伟貌亦竒古戴青葛巾项后垂双带状若牛耳一金镂环在顶额之间两颊以青湼之指为翠靥衣长不能掩胫故时人有哨腿王之目落魄嗜酒每入城市人争以酒食遗之夜宿土室中夏月或尸秽在旁蛆虫狼籍不䘏也人与之纸落笔数百言或诗或文散漫碎杂无句读无首尾多六经中语及韵学家古文竒字字或峭劲遇宋讳亦时避之人或问以故事其应如响诸所引书皆世所未见谈説之际稍若有条贯则又以诞幻语乱之麻知几张伯玉与之游最狎其所作诗以百分为率可晓者才二三耳题崧山石淙云石裂雯华渍月秋葢石淙之石皆状若湖玉其高有五六十尺者石之文如虫蚀木如太古篆籀竒峭秀润一一在潭水中亲到其处知诗为工也蔡州北悬壶观仙榆云壶树苔波月渍皴醉后云一壶天地醉眠小宫体云万叠云山飞小鴈射虎首句云风色偃貂裘即阁笔自戏云此虎来矣乐府云唾尖绒舌淡红甜又自戏云欲下犂舌狱耶和太伯宫词云金盆水不暖翠雀啄晴苔又云凤蹴瑶华散龙衔桂子香西𤓰云一片冷裁潭底月六湾斜卷陇头云烹茶云帘卷緑隂花外月玉山冰雪醉扶翁凌霄花云啼鸟倒衔金羽舞惊蛇斜傍玉帘飞威锦堂乐府云凤环捧席带香屏鲸杯倚伎和云卷此类尚多人亦多赠南云诗者李子迁云石鼎夜联诗笔健布囊春醉酒钱麄真南云传神诗也壬辰兵乱为顺天军将领所得知其名窃议欲挈之北归馆于州之瑞云观南云明日见将领自言云我不能住君家瑞云观也不数日病卒后复有见之淮上者补归潜志王赤腿不知其名字年齿人以其衣短号哨腿王或云名予可字南云河东人㓜尝为卒不详居郾蔡间以乞食为事衣皮衣露膝长叹好插花额上系一铜片如月人问之皆有説又时时自言为天帝所召有某仙某神在焉所食何物皆诞诡莫可测然善歌诗有求之者索韵立成字亦怪异在郾城凡寺观楼阁及名家屋壁书其诗殆遍往往有竒丽语如天仙有梦梅云鼎铸陶钧政格新横斜踈影慰骚魂婴香枕簟黄昬月懋棣东风笑谷春又经闲璈几虚云锁盃卷江山枕岛楼却忆西巖旧宫殿半横星斗下瀛洲又题石潭云石裂雯华浸月秋又松隂滚碎阑干角其他多僻怪不可晓问之则曰出天上何书书名亦不可晓或云为鬼物所凭麻知几独重之李子迁赠诗云肮脏风仪古丈夫鹤袍铁面㦸髭须人间春色向头剰天上月明当额孤石鼎夜联诗句健布囊春醉酒钱麄危楼试倚街头月应见潜飞入玉壶索诗求韵立书辞亦不可晓后因病卒宫词水曲朱门漪漾漫一帘花雨月波寒金闺背衬鸳鸯冷春困秋千立画竿南园湖石翠雀衔云堕翠芜砥峯倒影卧平湖飞花不到穿帘月高倚晴天一剑孤驯鹤图寝处粧铅未卷钗孤云花带月边来六宫帘幕金鸾冷露湿晨烟啄翠苔杂诗二首白露沙滩浸緑湄小舟舣岸尚依稀山回屏曲江连树春锁人家深处归暗悲秋色素团团一雨飘零飈霁寒天浄长空烟敛处彩虹金挂树头山宫体二首红叶铺霜撼御阶绣莲尘蹴衬罗鞋袖沾鸎翅调簧语堕却衔翘入鬓钗骄马金笼借草归翠鸾屏曲染红霏凭栏山色春风里唤得莺儿燕子飞附升庵集金国仙人王予可诗词多用雯华字见中州集元好问诗石裂雯华渍月秋又宝宫寺联云七重宝树围金界十色雯华拥画梁雯文也又石文似云亦曰雯华古三坟书日云赤雯月云素雯附蜀都杂钞金王予可南云咏西𤓰云一片冷裁潭底月六湾斜卷陇头云又在元世祖前矣照了居士王彧彧字子文洺州人承安中进士资刚决不可犯为尚书省掾知管差除与郎官相可否即弃官去往来登封卢氏山中改名知非字无咎自号照了居士居山中二十年布衣蔬食井臼自亲时人哀苦之而知非处之自若也少日为文工于四六诗亦有功和二宋落花韵四首云曽见娇窥宋玉墻忽惊遗梦到延凉聚尘非分侵凌玉流水无情断送香锦韈漫抛终隔面綵灰虽吐若为肠苍苔碧草无穷恨木石痴儿亦自伤可人未厌出隣墻回首空残翠幕凉好事只传懐梦草殊乡谁致返魂香尘凝燕子慵开眼烟暗马嵬空断肠秾李绛桃俱异物为歌薤露写余伤緑影浮空只自伤赏心死着未能忘琼枝不解留春色银烛空存照夜粧肺腑已传蜂蜜尽肌膏仍与燕泥香情知青帝回车日合有祥风老退房繁华终竟合凋伤献笑萦懐忍遽忘露压不禁昬泪脸风披无奈醉愁粧芳菲顿减园林趣狼籍空余陌路香却忆班姬浪辛苦一生都得几专房既学佛作决定歌禅家以为证道新丰之后无有及者初出京有诗云亲踈俱穏人伦了㛰嫁齐成俗意周一笔尽钩尘债断都无亏欠大家休休休休爱着何时是彻头风息浪平人已渡笑携明月下孤舟崧山中云撒手宁论万丈崖脚跟未肯㸃尘埃东君也自魔君数故着青红眼底来来何迟去何早二五不多十不少一声柄木徧虚空谁识堂堂真照了又赠安居士国宝云不招措大嗔不唤王子文不惹禅和笑不名王照了他人怕人嫌照了要人嫌人人有面树有皮努力方便勤粧严粧严也由贤不然也由贤鼻孔莫遣他人穿又答国宝云幻人谁拙复谁能游戏何妨傀儡棚凡事不堪君莫怪侬家面目得人憎又云忽然识破虚空我六合纵横更有谁正大壬辰参知政事宗室实哩行台洛阳以知非有重名力致之使参议台事城陷不知所终子升卿有赋声早卒补归潜志王彧子文洺州人少擢第南渡为省掾睹时政将乱一旦弃妻子径入嵩山剪发为头陀自号照了居士改名知非字无咎居达摩庵苦行自修朝廷初疑焉遣使廉之知其非矫伪乃止当世号王隠居名甚高后十余年忽下山归其家复与妻子如旧妻死更娶又为洛阳行省参议遭乱不知所终殁嗟乎有始有终者难矣哉禅颂三首昧已全抛大事忧为渠刚揽等闲愁桑榆晚景无多子针芥人身岂易投闲日搆来忙日用此生迷却再生休鼻头捩转从今始看作回程火里牛吾身非我底为情説着尘劳特地惊五九尽时山更好涧泉云鸟自春声又颂放下情懐触处安生涯取取没多般褐衣褴褛聊遮赤短髪鬅鬠底用冠一榻省縁资困歇二匙随分了饥餐也知苦涩人人笑烈日初心不敢谩无事道人董文甫文甫字国华潞人承安中进士为人淳质恬于世味于心学有所得人知尊敬之而不知其所以得也子安仁亦学道父子尝闲居宝丰闭户不出以习静为业朝夕不继晏如也国华歴金昌府判官礼部员外郎昌武军节度副使正大中以公事至杞县自知死期作书与家人及同官又作诗贻杞县令佐诗毕掷笔于地以扇障面而逝有和太白山明和尚牧牛图诗刻石于洛阳其引云夫人有等差教分顿渐上根之人一闻十悟不落阶级中智而下必由渐进此人牛次第不得不立心性动静徼妙有无学者所宜谛观也以人牧牛是动而有制从有以观其徼者也进进而不已则渐至于回首驯服从无以观其妙者也有入于无徼及于妙固善矣又不知静而无碍之为愈也静而无碍又不知两忘双冺之入神也若夫人牛两忘明月独照恍然俱失所在当是时也吾将离形去智神亦无功同于大通与道为一则向之人牛亦筌蹄中一微尘耳吾儒所谓尽心尽性者无外于是因借明和尚韵再下一转语㑹心者必能知之诗不録补归潜志董治中文甫字国华潞州人第进士南渡尝为大理司直后为河南府治中卒自号无事老人为人淳谨笃实学道有得其学参取佛老二家不喜高远竒异循循常道临终预知死期斋浴而逝时人异之兴定初余先子居䘮淮阳公乗传过焉谈道竟夕余时为童子窃听牕下葢其于六经论孟诸书凡一章一句皆深思而有得必以力行为事不徒诵説而已既去先子大称之后于郝文国才处得所着一编皆论道之文迄今藏余家其子安仁传其学亦谨厚人也秋夜见即如无炉上雪淡而有味水中盐齐行定慧千灯焰浄识干坤一镜奁昼眠庄周先我复天真化蝶飞来管领春我亦庄周周亦蝶不知若箇是真身审是堂按剑人人骇夜光蜀鸡合道胜鸾凰飞蛾可是无分别直道油灯是太阳文中子续经纷纷述作史才雄听似秋来百草虫不是春雷轰蛰窟蚓蛇㑹得化成龙临终诗四首无情䘮主没钱僧送上城南无事人检尽传灯无尽録更无公案这畨新生有地死有处万牛不能移一步一轮明月印天心此是渠侬住处住白髪三千丈红尘六十年只今无见在虚费草鞋钱今古一轮月分明印碧霄门门蟾影到处处桂香飘不起眼中晕何劳指上标真空浑照破归去杖头挑隠德薛继先继先字曼卿猗氏人少日三赴廷试南渡后隠居洛西山中课童子学事母孝与人交谦逊和雅所居人化之子纯孝字方叔有父风客有诈为曼卿书就方叔取物者曼卿年已老状貎如少壮人客不知其为曼卿而以为方叔也而与之书曼卿如书所取物付之虽其家人亦不以与知也监察御史石玠子坚行部过曼卿曼卿避不之见或言君何无乡曲情耶曼卿曰君未之思耳凡今时政未必皆善石御史一有所劾则必谓自我发之同恶相庇他日并邻里有受祸者其畏慎类此正大末司农卿杨慥叔玉丞康钖伯禄荐曼卿与汴人高仲振武陟宋可武清张潜磁阳曹珏大名王汝梅隠操不减古人朝廷议授以官以兵乱不果曼卿喜作诗工于赋物如松化石云瘦见千年傲霜骨鍊成一片补天心时人称焉壬辰之乱病殁于宜阳仲振字正之系出辽东其兄领开封镇兵正之㓜就举选年四十后即以家业付其兄挈妻子居嵩山于书无不读而以易皇极书为业安贫乐道不入城市山野小人亦知敬之王汝梅张潜从之学三人行山谷间人望正之风袖翩然如欲仙而未举也张王説正之尝遇异人教之养生唿吸吐纳日以为常灵气时至安坐不动而骨节戛戛有声恍惚中时与真灵接对所谈皆世外事既不以语人故无得而传潜字仲升有志节慕荆轲聂政之为人三十嵗乃折节读书太学诸人高其行义有张古人之目客嵩山从正之学易五十嵗始娶妻妻鲁山孙氏亦有贤行夫妇相敬如賔负薪拾穗行歌自得大用与之同业而生理优赡怜高张之贫时有餽饷皆谢不受乡里为仲升劚𤓰田𤓰熟仲升约中分之以偿其勤衆不忍但小摘而去仲升亦弃𤓰不收衆如约然后取食之尝行道中拾得一斧夫妇计度移时乃持归就访其主归之所居寺庄有兄弟分财致诤者其弟指仲升所居曰我家如此独不畏张先生笑人耶天兴之兵避于少室絶顶时世已乱冦敚暴横无复人理仲升不甘与之处闭口不食七日而死妇随亦投絶涧中汝梅字大用律学出身伊阳簿秩满遂不出性嗜读书动有礼法生徒以法理就学者兼以经学授之后生辈服其教无敢为非义者可字予之贞祐之兵其姑嫁大姓稾氏夫与子皆兵死而赀产独在姑以白金五十笏遗予之予之受不辞一日姑得稾之踈属立为后挈之省外家予之置酒㑹乡邻且谓姑言姑往时遗可以金可以稾氏无子故受之姑今有子矣此金稾氏物非姑物也我何名取之因唿妻子舁金出归之稾氏乡里用是重之大兵再驻山阳军中有闻予之之名者问知所在质其子使人招之曰肯从我者祸福与君共之不然公之子死矣亲旧竞劝之往予之不从曰吾有子无子与吾儿之死与生皆有命焉岂以一子故併平生所守者而亡之乎其后予之竟以无子死珏字子玉早嵗有赋声诚实乐易世俗机械事皆所不知喜賔客欵于接物无书生气习从之游者乐之而不厌也六人者䘮乱后惟子玉居𢎞州十二年乃终九日感懐衰年易感我今知无讶骚人动楚悲故国久抛兵刧后佳辰多负菊花期一时兰艾同凋落两鬓雪霜仍别离高世输他陶靖节悠然高兴满东篱过洛阳宋可西来东去洛阳城千尺浮图了送迎十日酒旗歌板地白头孤客可怜生寄人宰县张潜县务无难易人才自异同割鸡良暂屈制锦要专工积弊姦赃后遗黎喘汗中不存忧世志底用读书功嫉恶看平日知君有古风莫教循吏传独载鲁山翁白发感懐曹珏少年豪举气如虹今日萧然一病翁晓镜祗添头上雪春风不緑鬓边蓬文章那作一钱直灯火空劳半世功拟筑糟丘便归老醉乡何者是穷通御订全金诗增补中州集巻五十三御订全金诗增补中州集卷五十四钦定四库全书御订全金诗增补中州集巻五十四河汾诸老补元房祺河汾诸老诗集序近代诗人遗山元先生为之冠先生太原人太原境与平阳接河山胜㮣地土所宜习俗所尚古今人物不殊至如师友渊源文章正脉略与之等故河汾间诸老与天下人材无譲麻贻溪与元老诗学无歉古文出其右公言也张石泉房白云与元老游从南者子飏子京二陈昆仲与元老或诗或文数相赠遗者遯菴菊轩有稷亭二段之目与元老相次登第者曹兑斋与元老同为省掾日以文诗讲议者或曰兑斋云中应人也吾子列河汾之间得无附㑹与不然兑斋之先诚应人自客汴梁北渡居平阳者三十余年发明道学为文楷式指授后进桃李光辉盈溢其门或教授乡里或宦达四方有二子叔举季行文笔亦盛传而况状元王公赵城人曹之外父也兑斋生而隐德光辉汾晋没而丘壠在焉岂非吾乡先生欤夫诸老之诗有深而冲澹如陶栁者有豪放如李翰林刘賔客者有轻俗近雅如元白者有对属切当如许浑者有骚雅奥义古风大章浸入于杜草堂之域者往年吾友杨君仲德议成此集不幸早世仲德有云不观遗山之诗无以知河汾之学不观河汾之诗无以知遗山之大不观遗山河汾之作不知唐人诸作者之妙不观唐人之作不知三百篇六义之深意予今纂録自贻溪至兑斋凡八人得古律诗二百一首号曰河汾诸老诗集已有郝先生序文于前甚备不肖继言于后才识浅陋不能尽其藴虽然吾乡学者如林有能慕河汾之派观是集者知所兴起云大德辛丑岁二月望日横汾隐者房祺序附高昻霄刻河汾诸老集启河汾诸老诗集者廼大同路儒学教授房先生之所编也予一日得之惜乎诸老一代高名百年清气已尝遍白于天下是集未尝流布也皇庆癸丑夏特命工锓本以广其传然而诸老之学又岂专乎诗也出处大略已具前序今书是说以告夫后之学者不为无益云六月吉日尊贤堂高昻霄具白贻溪麻革补麻革字信之临晋人秉彛孙隐居不仕教授王官谷号贻溪先生有文集行世上云中帅贾君北极长虹掣西垣太白高千年知运圯四海共兵鏖雾黒龙蛇鬭山昬虎豹嘷石伤填海羽波动负山鳌遗介潜寒渚惊鼯走夜牢江山留惨黯天地入焄蒿衆折思枝柱初寒俟蠒缲明良逢庆㑹乡曲得名豪梁栋因人出艅艎为世操安流欣鼓枻奔浪独能篙日出戈挥景江翻弩射涛风声连澒洞裁鉴悉纤毫桃李勤封植茅菅日薙薅猎塲游麂鹿鱼渚动䲡鱽井邑生春色禾麻饫土膏民歌乌遶屋士喜马腾槽朔塞闲刁斗天山拥节旄岱嵩何落落江汉自滔滔大寳珠仍璧长城雉与壕崇牙分棨㦸大纛属鞬櫜日月依龙德风云挟豹韬夹山羣战骑黒水泳轻舠落日观鱼浦秋风射雉臯化行家置塾役简里停鼛歌奏投壶室文闲治狱曹西菴谈性理东阁㑹奇髦森爽开璜琥纵横列鴈羔礼容新泮宇物性遂庄濠牧唱闻朝起樵音聴暮号孤婴收坎阱流滞起蓬蒿屡下陈蕃榻谁空北海醪郄军敦礼乐曹馆富风骚客望龙门聚雏从凤穴翺世知三窟隘人可二天逃雨露承恩命山河袭世劳功名高卫霍辅弼慕伊咎鞍马怜髀肉簪缨视鬓毛雅申张仲德颂入鲁侯昭有客伤沦落无堦写郁陶太行云羃羃代北雨骚骚去国心将折怀人首独掻身如伏枥骥情似失林猱涸辙将安往穷途况所遭幸今逢匠石直欲啖醨糟忖已诚无有登门亦已叨沐薰良备至感激欲号咷已客冯驩舍犹伤范叔袍锷须开匣剑割欲试铅刀杞梓容山木包羞荐沼芼每思休困顿佳荫有兰臯送杜仲梁东游野马何决骤飞云何悠飏商巖不足稽此士又欲东略宋与梁青山不知老白日乃许忙菊潭之水清泠渊野人饮之得长年芳醲不买寿淡泊差可久北山峩峩苍翠巅丹崖石老生紫烟灵芝秋杞老霜骨黄精茯苓饱新斸望君崭崭病以臞酌之食之可以还肤腴况有刘荆州元丹丘子宁舍之汗漫游凉秋佳月酒一杯送子东下心徘徊半山亭前一茅屋嵗寒松劲君当来短歌行送秦人薛微之赴中书河流宿层冰山有太古雪翩翩有客来老面黑于铁盘盘胷臆间犹挂太华月不肯下贵势便欲叫双阙朔寒衣裳单路马逺䠥昔人丈夫事肝胆不可越我歌送君行歌声何激烈悲风为我起酒行歌半阕望君青云端何恤逺离别关中行送李显卿关中行我持一杯酒送君西入秦秦川郁相望渭水流沄沄黄河中折倐复来太华倚天青壁开我送君兮渺何许春风不肯吹君廻举酒酹五陵浩歌登高台终南之山何崔嵬长安旧游安在哉百年繁华成刧灰千古英雄沉草莱风尘澒洞豺狼暮天地茫茫入烟雾我载歌送君去太华终南宜有深絶处巖扃人迹所不到石壁苍苔老烟雨山堂挂女萝充腹多薯蓣玉幷莲开十丈花茯苓根结千年树白雪青松良可老鹿门有龎商有皓不然凌云学轻举唿取安期羡门语忆昨与君友相逢日日酬杯酒酒阑起舞肝胆开小桃唱罢歌杨栁晋语狎秦臞秦谈惊晋叟秦晋之交那可无胡为不作双飞凫碧草离离生早春哀歌望断西南云求君于终南之上不可得太华峯头㑹见君阻雪华下爱山久成癖得山真隽永太华隔风尘五年梦幽境传闻十丈莲拟扣玉仙井雪花忽迷漫苍巅堕昬暝蹇予世縁深方外久自屏意是希夷君俗驾疎造请行行风撼林稍稍云度岭云间三峯面隐约露芒颖初如灔滪堆屹起势奔勐渐如倚天剑万仞铁花冷烟霞半明灭瞬息变光景乃知造物心相哀亦相警归鞭晚忽忽囘首心耿耿浩歌夜深寒孤月挂峯顶置酒半山亭怀抱久不写兀坐如絷囚永怀西山胜浩荡成兹游巖壑互窈窕丛萝郁深幽飞烟入虚无长风跨崑丘楚甸散林莽商颜亦绸缪雷雨天地空景气入夜浮况当节律变万物飒以秋云来白日惨天澹清江流西望渺关河沉沉生暮愁兰苕暗幽谷芰荷老芳洲一笑举酒觞浩歌聊自酬幽赏兴未极慨叹心悠悠世事苍茫外寒沙明白鸥归潜堂为刘京叔赋逃渊鱼深处避弋鸿㝠飞古来贤达士亦复歌采薇南山先庐在兵尘怅暌违山空无人居惟见草木肥翩然千岁鹤一朝复来归新筑临浑水行迳窈以微清流鸣前除白云入晨扉廻顾陵谷迁万事倐已非着书入理奥得句穷天机前路正自廹此道倘可几殷勤握中璧黾勉留余辉第恐遯世志还负习隐讥永怀泉上石一觞与君挥惜无凌风翰遐举非所希守约斋为吕仲和作读书不务博造道当入微一理贯万理一岐㑹衆岐譬彼庖丁刀騞然解牛时节间既有得肯綮宁复疑道䘮向千载圣逺孰可期养勇敌所忾养气动以随心非安如山遇变鲜不移吾门有圣学观心乃其师宴坐一室中自得适在兹胡为滞纷感䌷绎如蠒丝人生矧多欲事物日以滋牛羊践径蹊虎豹攻藩篱我尝叩天理诚明不容欺第恐达者事还为狷者嗤杨将军垧马图古人相马不相肉画工画马亦画骨淡淡生绢一片云眼中羣龙何突兀飞莵汗血天骥种笔墨之间见飞动前趋后逐互有态涉啮行留分向背丰草长林性本真駉駉駜駜相与驯开元天子盛监牧四十万匹锦绣屯人言骏马战所重风鬛霜蹄惜无用君不见幽燕飞鞚时中原流血成渊池秪今征讨苦未休金鞍铁马弥山丘安得放归如此马饮水求刍恣闲暇题李氏寓酒轩吾闻李谪仙一斗诗百篇酒家眠又闻阳谏议月廪尽以送酒钱伯伦酒德颂无功醉乡仙説到饮中理兹世何渺然古来贤达士以酒全其天所以陶靖节浩歌归田园独予醉翁之意不在酒乐在山水静所便古人已矣不可作今人纷纷亦能贤北里富熏天高楼歌舞筵千金结客多少年哀吹豪竹倒倾玉船以酒互为市地势相蝉嫣焉知贫士贫到骨健倒仰天歌黄鹄黄鹄歌罢无翼飞妻啼儿号书一束借问主人翁心迹谁与同我亦颇解饮圣贤时一中酒酣击樽破两耳生春风安得园绮遇携我入山去清泉为酿碧溪深醉卧溪头弄云雨庐山兵后得房希白书知弟谦消息闻道王师阻渭津庐山以后陷风尘军行万里速如鬼风惨一川愁杀人乱后仅知家弟在书来疑与故人亲梦中亦觉长安逺囘首关河泪满巾晚歩张巩田间地入荒芜过客稀邨深门巷暮山围悠悠独鸟穿云下䇿䇿寒鸟掠日飞人事百年梧叶老秋风万里稻花肥兵尘河朔迷归路惆怅平沙送夕晖板桥道中篁竹潇潇野水濵光风过眼与时新隂崖积雪犹含冻逺树浮烟已带春世故未应悲古道岁华聊得伴闲身蕨芽笋稚行当好凖拟山中问主人过陜万古茅津据上游崤函西去接秦头悲风鼓角重城暮落日关河百战秋形胜古来须上䇿尘埃岁晚只覉愁豺狼满地荆榛合目断中条是故丘为王德新寿百年人物惜凋零尚喜衣冠见老成数口虀盐忧桂玉一川风雨独柴荆红颜未羡方春好黄发应从此夜生异日华林讲殊礼不妨鸠杖从公行为秦人梁帅寿功名万里驾龙荒不作当年陛楯郎颜角久瞻天上日鬓毛未㸃镜中霜衣沾暑雨千秋润扇引薫风六月凉见说长年出冲静海山求药本微茫送申生取新赴中书寒山漠漠日初曛过尽萧萧鴈鹜羣百代高歌余白雪一朝飞步上青云倚门肮脏谁怜我满腹精神独见君看取扶摇便鹏翼临岐且莫叹离分寄杜仲梁塞上愁多云易阴故人虽在鴈无音交情念子黄金重世故稽人白发深芳草春风千里梦青灯夜雨两乡心岱宗入眼东南秀怅望云山泪满襟寄元裕之朔云隂雪晚重重日入寒芜塞草空沂水东囘无去翼天山南断有哀鸿三年逺别交情外一夜相思客梦中明日关河对双泪秪将幽愤寄秋风竹林院仝张之纯赋二首栁色侵寻映短篱竹梢零乱挂残晖山禽自识忘机客飞下庭柯更不飞稍稍林间布谷声邨南邨北水云平偶来竹寺看山坐闲听清溪遶舍鸣中书大丞相耶律公挽词砥柱中流折藏舟半夜移世贤高允相人叹叔孙仪未识荆州面尝蒙国士知无阶陪引绋万里望灵輀文献羣公表东丹八叶传珪璋贻嗣德兰藻霭遗编禁籍虚青琐神游定玉泉太常千字诔谁有笔如椽宻国公挽词郁郁佳城闭翩翩铭旐开风悲信陵墓雨入孝王台万古伤梁坏千年望鹤来平明国门外箫鼓不胜哀汉制隆恩礼周封列屏翰人知尊帝胄我但识儒冠零落伤兰桂孤高叹凤鸾从今门下客长铗向谁弹王子寿乡友生朝自接夫君席频逢岁律更面严知气直语出见生平讲学诗书义论交里社情须髯如㦸在长对玉峯明送李端卿之邺台僮马戒晨装新霜木叶黄嗟予无壮节送子惨离肠林麓荒秋色清漳下夕阳遥知一樽酒弔古邺城傍为乔子春寿讲道颜渊巷新斋友与同守身为大节寡欲是全功教子勤书里娯亲养疾中黄花佳节近岁嵗看秋风赠刘伯威刘子山中秀相逢气自同箕裘门戸计菽水古人风折节岂为辱苦心应有终平生湖海志未用哭途穷赠王明伯辽海遗珠在黄华秀未空百年书法里万事酒盃中耿耿此心在悠悠吾道穷好贤明达事独喜与君同秋夜感怀老境欢娯少愁怀感叹长世途多险阻归兴渺苍茫疎雨梧桐夜西风蟋蟀牀平明揽青镜衰鬓又添霜赵太监降日自从龙战野特立孰如公着迹云鹏上收功汗马中高谈天下计余事古人风勿药行逢喜春风两颊红云中夜雨憔悴杜陵客悲凉王仲宣四围晴立壁一突午无烟病卧秋风里愁吟夜雨边明朝谁裹饭万一使君怜渡洛泉石经行久林丘弥望间溪鸣风荡水谷暗雨含山淡淡轻鸥没飞飞倦鸟还世縁良自苦空羡野云闲浩浩浩浩春风里悠悠倦客情天寒花寂寞冰泮水纵横念逺心将折闻兵梦亦惊江山憔悴久倚杖叹余生附麻革游龙山记余生中条王官五老之下长侍先人迺观太华迤逦东游洛因避地家焉如女几乌权白马诸峯固已厌登饱经穷极幽深矣革代以来自鴈门踰代岭之北风壤陡异多山而阻色往往如死灰凡草木亦多悴容尝窃慨叹南北之分何限此一岭地脉遽断絶不相属如是耶越既留滞居延吾友浑源刘京叔尝以诗来盛称其乡泉石林麓之胜浑源实居代北余始而疑之虽然吾友着书立言蕲信于天下后世者必非夸言之也独恨未尝一游焉今年夏因赴试武川归道浑水修谒于玉峯先生魏公公野服萧然见余于前轩语未周淡骤曰是邦诸山若南山若柏山业已游矣惟龙山为絶胜姑阙兹以须诸文士同之子幸来殊可喜乃选日为具拉诸賔友骑自治城西南行十余里抵山下山无麓乍入谷未有奇沿溪曲折行数里草木渐秀润山耸出崭然露芒角水声锵然鸣两峯间心始异之又盘山行十许里四山忽合若拱而揖环而卫者嘉木奇卉被之葱蒨醲郁风自木杪起纷披震荡山与木若相顾而坠者使人神骇目眩又行数里得泉之泓澄渟滀者焉洑出石罅激而为迅流者焉隂木荫其颠幽草缭其趾賔欲休咸曰莫此地为宜即下马披草踞石列坐诸生瀹觞以进酒数行客有指其大石曰此可识因命余余乃援笔书凡游者名氏及游之岁月而去又行十许里大抵一峯一盘一溪一曲山势益奇峭树林益多杉桧栝柏而无他凡木也奇花种种金间玉错芬香入鼻幽逺可爱木萝松鬛罥人衣袖又萦纡行数十里得冈之高遽陟而上马力始不能胜行茂林下又五里两岭若岐中得浮屠氏之居曰大云寺有僧数軰来迎延入馆于寺之东轩林峦树石栉比楯立皆在几席之下憩过午谒主僧英公相与步西岭过文殊巖巖前长杉数本挺立有磴悬焉下瞰无底之深危峯怪石巑岏巧鬭试一临之毛骨森然南望五台诸峯若相聨络无间断西北遥望峯豁而川明村墟井邑隐约微茫如奕局然徜徉者久之夤縁入西方丈观故侯同知运司雷君诗石及京叔诸人留题廻乃径北岭登萱草坡葢龙山絶顶也岭势峻絶无路可跻步草而往深翳且滑甚攀条扪萝疲极乃得登四望羣木皆翠杉苍桧凌云千尺与山无穷此龙山胜概之大全也降乃复坐文殊巖下置酒小酌日既入轻烟浮云与暝色㑹少焉月出寒阴微明散布石上松声翛然自万壑来客皆悚视寂听觉境愈清思愈逺已而相与言曰世其有乐乎此者欤酒醺谈辩蠭起各主其家山为胜如郭主太华刘主兹山余主王官五老更嘲迭难不少屈玉峯上坐亦怡然一笑诗所谓善戏谑兮不为虐兮者正如是也至二鼔乃归卧东轩明旦复来各有诗识于石迨午饭主僧丈室已乃循岭而东径甚微木甚茂密仅可通马又行五里至玉泉寺山势渐颇隘树林渐稀濶顾非龙山比寺西峯曰望景台甚险主僧导客以登歴嵚崟坐盘石其旁诸峯罗列或偃或立或将仆坠或属而合或离而分贾奇献异不一状北望川口最寛肆金城原野分画条列歴歴可数桑干一水纡绕如玦观览旷达此玉泉胜处也从此归路崄不可骑皆步而下重谿峻岭愈出愈有抵暮乃得平地宿李氏山家卧念兹游之富与夫昔所经见而不能寐若太华之雄尊五老之巧秀女几之蜿蜒乌权白马之端重兹山固无之至于奥宻渊䆳树林荟蔚繁阜不一览而得则兹山亦岂可少哉人之情大抵得于此而遗于彼用于所见而不用于所未见此通患也今中书令湛然公纪西域事称金山之秀李子微贻友书论和林之盛有过于中州者不知天壤之间六合之内复有几龙山也因观山于是乎有得徒以文思浅狭且游之亟无以尽发山水之祕异时当同二三友幅巾藜杖施施而行遇佳处辄留更以笔札自随随得随纪庻几山之髣髴云石泉张宇补张宇字彦升自号石泉先生送赵宜之归辛安兼简洛下诸友悽恻复悽恻送君汾水侧人生欢㑹少一别难再得昔经劫火然二鸟奋惊翼嗷嗷各何之仝落天西北日夕相和鸣此乐未易极狂风忽吹散一鸟归故国翺翔入寥廓万里期一息邓林有余䕃未肯栖枳棘玉山有嘉禾未肯求粒食一鸟独未归毰毸老无力矫首思旧羣潸然泪沾臆雌鸡行雌鸡粥粥将凫儿凫儿入水鸡呜悲岸南岸北飞且随但恐搏攫遭鸢鸱岸傍无食宁饥死朝暮不肯须臾离傍人争笑愚且痴我哀物理为人欺云溪秋泛图为阎国寳赋晴岚滴翠霜树殷石锦错落苔花斑人家隐约荒霭外但见篱落连柴关两山中断忽空旷下有碧水之潺湲幽人航苇迷逺近思致偃蹇无容攀定非鸱夷成霸业一舸五湖烟浪寛又非坡仙游赤壁酒酣浩歌江月寒亦当拄杖横膝看南山心与白云相对闲胡为厌山瞰芳渚岸草汀花适幽趣有声之画无声诗夏虫未易寒冰语或云此本张季鹰莼鲈忽忆扁舟轻蹇予有家归未得一见秋风羽翼生採莲溪风揺揺波弥弥十里芳华照清沚兰舟女郎红玉春日射新妆明水底芙蓉双脸百媚生呉宫西施汉良娣藕肠折断雪丝牵入手花枝香隔岸谁家贵公子调笑新词歌艶体呉侬变风有如此谁念采苹供祭礼哭姪学业方成二纪过虚舟一夕殒頽波死皆有命怜渠早老独无依奈我何归计云山空莽苍愁怀日月暗消磨白杨半夜风萧瑟尽是吾儿薤露歌感怀世路羊肠剧险艰天心应厌着儒冠老无子息休心易贫有交亲託事难文字售人真滞货亷平养已似闲官羲经读罢无人㑹庭竹萧森夜月寒弔萧同知萧兰一夕陨秋霜数载交情遽忍忘游览云山春并辔笑谈风雨夜连牀治心我谓当诚悫处已君言贵肃庄此理从今谁与论隰州松月渺苍苍上巳日游平湖微风漠漠水增波禊事重修继永和脆管当筵清似语扁舟争岸疾如梭一时人物成高㑹千里云山入浩歌日暮芝兰无处覔野花汀草占春多送田茂卿赴都宿雨初晴草木齐一杯汾水恨分㩦上林晓色多鸎友长路春风入马蹄黄巻可能无斗禄青云自是有天梯从来俊杰知时务莫为寒窓故纸迷和李子微村居二首健羡南溪老幽居水石间心无尘事汨身与白云闲院静深藏竹墻低易得山蒲团香一炷花落鸟关关别墅荒城外居闲事事幽栽松添野色接缿引溪流诗社分新韵村醪洗旧愁更求名与利骑鹤望扬州送李仲晖之洛同是思乡客君先着祖鞭骊驹歌落日去鴈入高天莫恋河濵粟当耕谷口田新朋倘相问为报已衰年送马德新马弟吾乡秀青云正壮年四知虽自畏六戒得师传秦府开贤路瀛洲列俊躔秋风黄鹄健老眼看高鶱赠黄德甫璋明德本生公医名一代雄杖头闲日月舌上旧家风雅趣钱神外高情酒圣中活人阴德在寿骨秀而丰和刘敏之韵城居宁不好未易着闲人客至慙无酒诗成莫疗贫谭天虽有口无地可安身羡杀清江鹭生来不受尘秋日出郭离离禾黍满郊墟枣实红殷接野闾四十年来无史笔有年今日仗谁书和李济夫韵午梦游仙鸟唤廻竹阴扫地净无埃莫言嘉客闲中少时有清风自往来荆公作古非今祸已成亦知鬼责与天刑试看一病遗言处犹劝傍人诵佛经襄陵北城溪坐杨栁阴阴水气凉椒花䔩䔩野风香地偏愈觉似闲整始信明昌化日长闲述二首此性生而与道俱灵源常患少人疏杨侯一语崇经学士子争相读四书解作时文一二篇胷中意气已掀然何如剖破醯鸡瓮看取人间大有天御订全金诗增补中州集巻五十四御订全金诗增补中州集卷五十五钦定四库全书御订全金诗增补中州集巻五十五兑斋曹之谦补曹之谦字益甫云中应人幼知力学早擢巍科与元遗山同掾东曹机务倥偬商订文字未尝少辍北渡后居平阳者三十年与诸生讲学一以伊洛为宗衆翕然从之所着古文杂诗三百首曰兑斋文集汲郡王恽序之曰先生之作析理知言择之精语之详浑涵经㫖刋落陈言当其自得又抑扬有法丰约得所可谓常而知变粹而不杂者也附归潜志曹恒君章应州人高丞相汝砺之壻也少读书不肯为科举计惟孤介不肯事富贵人南渡居大梁葺轩种竹号友直余先子为作诗赋之又好收古人书画器物蔼然有士君子风遭乱病殁有子之谦擢第送梁仲文圣人既已没圣道遂不传异端壅正途榛塞踰千年大儒起相承辟之斯廓然濓溪廻北流伊洛开洪源学者有适从披云见青天我生虽多难闻道早有縁中岁苦病目不得深穷研梁君河东秀意气凌孤骞探道得奥阃辩说如河县所知非茍知而亦允蹈焉出入口耳者彼我奚足言却来自秦京过我汾水边未几复言别长途北之燕行看奋六翮高举凌云烟功成名遂后归老河之壖相从讲圣学与子长周旋感遇二首中林有幽兰萝生杂衆草地僻人不知芬芳空自好严霜凋古木岁晚难独保愿充君子佩探撷尚未早安得清风来吹香出林表高林夹金井修竹连清池梧叶既薿薿竹实亦累累可栖复可食凤鸟来何时重华不得见韶乐何能为日暮空叹息萧瑟寒风吹变白头吟梧桐不独老鸳鸯亦双死静女怀贞心徇夫正如此奈何及末流不知再醮羞中路多反目几人能白头君不见㑹稽愚妇轻负薪不肯终身事买臣一朝归佩太守印悔望车尘那敢近人生赋命自不齐贫贱富贵各有时随鸡逐狗听所适世事悠悠争得知闲中作雄鸡啼一声惊起五更睡出门何扰扰竞逐名与利㝠㝠车马尘白日暗城市萧条蓬蒿居独有羲皇地高情杳秋云静性凝止水俛仰天地间澹然无一事东坡赤壁图先生矫矫人中龙京尘千丈不可容五年一梦落江海翩然野鹤开囚笼雪堂闭戸读书史兴来飘然弄云水黄泥坂下醉三更赤壁矶头船一苇明月清风共一江迈往之气无由降酒酣作赋记清赏袖有巨笔如长杠一朝骑鲸寻李白人间俯仰成今昔续絃无处覔鸾胶见画思公空叹息风雪障面图顽云暗空雪正飞老木殭折溪流澌敝裘羸马耐寒子便面障风何所之仆夫徒行亦良苦吻噤不语心应语人生受冻分岂无但愿不作君家奴秋日杂诗山中有佳人考槃歌在涧别来今几时岁月忽已晏相思不得书矫首望飞鴈寄元遗山诗到夔州老更工只今人仰少陵翁自怜奕世通家旧不得论文一笑同草緑平原愁落日鴈飞寒水怨秋风黄金鑛里相思泪几堕慿高北望中秋日怀李仁卿独倚斜阳百尺楼故人千里思悠悠陶唐祠下烟光晚姑射峯前鴈影秋罇酒几时同李白云山多处是并州临风惆怅无人㑹一曲商歌写暮愁为麻信之寿中州人物一元龙卓荦英才磈磊胸浊酒数盃遗世虑清诗千首傲侯封诸郎照眼三珠树旧业关心五老峰头白他年赋归去綵衣扶杖看从容送王仲通从事西游五见春翩翩书记日争新怀乡不作登楼赋佐府真为入幕賔世事忽惊翻手雨马蹄又踏化衣尘古来燕赵多豪杰定有飞书荐鹗人上巳日感怀旧游桃李涴兵尘十六年悲客里春浮白可能浇磈礧踏青聊且慰酸辛兰亭修禊人何在庾信伤心赋又新芳草唤愁花溅泪东风囘首一霑巾白菊数枝的皪照秋清何物为花乃宁馨玉骨冰肌夸皎洁风珰月珮想娉婷霜迎叶上迷青女露下篱边泣素灵见说寒英能愈疾拟开三径着茅亭红叶枝上萎黄惨未干严霜一夕总成丹色烘晓日燕脂暖影濯秋江蜀锦寒南鴈数声催晼晚西风几度见凋残横山楼下梨千树毎忆童年九日看北宫光泰门边避暑宫翠华南去几年中干戈浩荡人情变池鸟荒芜树影空鱼藻有基埋宿草广寒无殿贮凉风登临欲问前朝事红日西沉碧水东赵吉甫种德园培植功夫与日新风光别是一家春三株槐茂堂堪构九畹兰芳佩可纫桃李隂成应有地栋梁材出岂无人从今不羡燕山窦五桂聨芳一老椿寄乡中故人十年梦绕故山薇世事悠悠与愿违华表未成辽鹤语青㝠空羡塞鸿归云横北岭迷乡眼尘满西风涴客衣为报吾州旧亲识短书相慰莫令稀送侯君美归云中暂时相见又相违留滞天涯更易悲客泪清和秋雨落乡心杳逐朔云飞路经险阻行须稳书报平安寄莫迟邂逅故人如问我为言贫病未能归自赵城还府简子城边过尽春却寻归路并清汾落花乱逐溶溶水逺树低连漠漠云姑射雨晴山似染王官风暖草如熏独怜疲俗诛求困愁叹声多不可闻读唐诗鼓吹杰句雄篇萃若林细看一一尽精深才高不似人间语吟苦定劳天外心白璧连城无少玷朱絃三叹有遗音不经诗老遗山手谁解披沙拣得金弔王内翰从之往年高步到瀛洲岂料东陵是故侯庾信竟归周室老刘桢真有岱宗游山瞻斗仰名空在桂折兰摧恨未休郁郁佳城滹水上野烟寒草又经秋上韩应州天挺英雄入彀中堂堂自有古人风应机力赞兴龙业唾手能收汗马功四海威名方共仰一时才武更谁同颍川不是留黄霸行拜中书作相公怀刘京叔奕世金兰契于今只有君英才殊落落余子漫纷纷一别几春草相思空暮云何时展良觌把酒共论文宿云台观趋程疲永路託宿喜琳宫莲岳三峯对松林一迳通地偏残暑失境静俗尘空入夜清诗梦山泉落枕中中条阻雨行李淹蒲坂归期念晋州高风千叶下寒雨一山秋涧响频惊梦虫声乱入愁酒醒孤馆里心折大刀头初秋雨后积雨荡烦暑廻风吹早凉老苔翻旧碧病叶堕新黄久客应吾道浮生半异乡黑貂浑敝尽愁看一开箱九日幽嬾慢令节废招寻无复欢娯地空惊闭门黄菊晚步履紫苔深尚友陶彭泽悠然鴈北塞迎霜雪西风送羽翰数行天澹澹万里路漫漫日落秋声急江空暮影寒故人书断絶矫首望云端幽居有感闲居仍地僻门闭草莱深车马无还往诗书有讨寻严霜催岁晚屋破觉寒侵计拙烦亲旧谁能数赐金秋风亭故基危亭冠雉堞飞构何崔嵬一夕堕劫火变化成烟灰頽基翳蓬蒿坏道封莓苔萧条古城上空有秋风来除夜三十七年过劳生强半休此心空耿耿吾道每悠悠感物百忧集思亲双泪流春风添一岁又是五更头送李郭二子还乡䘮乱身为客淹留泪满衣亦知生处乐未卜有年归祖帐临寒水仙舟漾夕晖春来一相送肠断故山薇中书耶律公挽词虎啸龙兴际乘时自有人风云开惨淡天地入经纶忽报台星坼仍传薤露新斯民感无极洒泪叫苍旻应州庙学释奠夜色斋厨肃秋风殿宇清右文遭圣代备礼引诸生牢醴严三献豆笾陈两楹祭余同饮福旭日树头明送李端卿东行故人有所适驱马出东城红树添秋色青山满去程曾为同省掾偏怆逺离情别后能相忆因风为寄声子猷访戴图兴尽空回雪夜舟访人虚语亦悠悠须知汾水多奇士岂独王家一子猷梅影隔忩浑似李夫人江月多情为返魂宛是依依旧颜色向人憔悴立黄昬秋夜寂寂江城夜向阑西风吹鴈叫云端一声逺过南楼去月满碧天秋水寒临潼温泉琢玉为池浴太真芙蓉花暖水生春谁知寂寞千秋后留与行人洗路尘长安早发行李怱怱浐水头雨余凉气动新秋五更马上还家梦先逐西风到晋州秋夜闻笛云净寒空月满楼何人横玉叫清秋梁州才罢伊州起不尽关山此夜愁废宫断砖残础碎盘花辇路荒凉蔓草遮玉殿朱楼俱不见坏墻嶾嶙遶人家过茹越岭有感山川良是昔人非北望松楸泪满衣三十余年成底事全家南渡一身归蒲津晚渡黄河城下水沄沄船去船来几夕曛老尽津头垂钓客栁隂相对白鸥羣陈参议赓补陈赓字子飏官河东山西道行中书省参议游龙祠黄河如丝导崑崙万里南下突禹门枝流潜行大地底派作八道如霆奔吾闻川真岳灵有㝠宰况乃利泽开洪源神龙窟宅瞰平野千古庙貌何雄尊深林含蓄雷雨润冷殿似带波涛痕我来南州走尘坌执热未濯忧思烦试㪺甘洌洗肝肺一勺注腹清且炖悠然晞风坐东庑倐见绘画如飞鶱仙官华裾乘朱轩旗纛掩蔼蛟伏辕雷公电母踏烟雾天呉海若驱鼍鼋何时借取霹雳手倒挽银汉清干坤庙前老翁顾我语孺子未易排天阍胡为高论乃如此一笑满面春风温是时三月游人繁男女杂沓箫鼔喧搴茭沉玉答灵贶割牲酾酒传巫言巫言恍惚庙扉阖拜手上马山烟昬岘山秋晚图大山高嵯峨小山低㟝嵝清江锦树带秋烟烟际人家在林薮荆河迤南三岘山此图定绘襄阳否诗人翰墨丹青手落笔天机随所有岘首直在襄阳西遥观汉水含风漪上有龟龙一片石云是羊公堕泪碑试披禹迹考地志画师宁免诗人疑且看满眼江山好休作燕人过晋悲子猷访戴图两晋崇𤣥虚风流变华夏举世尚清谈天地指一马嵇阮竹林贤鸿名重天下王郎衣冠胄亦复慕草野偶来剡溪上溪水正清泻扁舟信沿洄气韵何潇洒谁与好贤心丹素入图写山隂怀古意欲揽不盈把赋诗心夷犹六义媿骚雅西风尘㝠㝠倘有知音者铁拄杖闽王铁杖如楖栗得自荒虚鬼神域鞭笞蛋蛮今几年雾翳云蒸老蛟黑腹中有簧如细泉牙节宛转声铿然天生神物不虚弃提携万里归坡仙坡仙骑鲸凌紫烟海山一去今千年人间俯仰成今古纷纷长物何须数洛阳铜驼卧荆棘昭陵石马埋烟雨百斛鼎两钱锥小大用舎俱儿嬉商颜鹤发一笻竹何似凌烟功臣玉具高搘颐黄阁得君真耐久扶持四海经纶手㑹须拄到崑崙颠九㸃青山看九有铁邪杖邪吾不知诚将道眼窥天机一朝雷雨轰空陂须防化作蛟龙飞武善夫桃源图武郎种桃满云溪三月红雨行人迷自从玉勒入云驭春风杜宇年年啼飞黄腾踏有天倪紫电转盼天山低要将白璧沽蛾睂更把黄金铸褭蹄羲和挟辀六龙驰暮景空廹虞渊西新诗拟唤槐安梦咫尺溪边春色动飞花漠漠水泠泠苍苔荒了烟霞洞闻道西风解涴人何处江山可问津征尘障断仙源路且看丹青万树春送李长源月下孤鸿枕上鸡高城今日又分携九秋云气崤陵底万里河声砥柱西饮罢关山秋寂寂诗成风雨暮凄凄千金善保并州器要放崑崙入马蹄寄陜郡杨正卿临川堂上看飞鸿十载西川一转蓬亲老家贫初有累才疎意广卒无功姦雄颇忌孔文举富贵何如张长公满地尘埃浮世狭一帆思驾五湖风迁客形容国士心春风鹤发不胜簮钟仪去楚衣冠异王粲依刘岁月深岁晚艰危无短策酒酣悲壮动长吟遥怜兰省杨夫子一纸书来抵万金宣宗挽词洛邑周初定苍梧舜不还九天来鹤驭万国泣龙颜俭德高千古鸿勲际两间无由望弓剑云气郁桥山寒食祀坟廻登临晋西原废寺前朝废寺枕山阿尚有摩云窣堵波故国已非唐日月老僧犹指晋山河年来筋力登临倦乱后心情感慨多石藓荒碑碎文字他年更得几摩挲当年云构接天开一夕烟尘化劫灰佛阁丹青余瓦砾禅房花木亦蒿莱春风万里骚人怨落日千秋杜宇哀断础荒烟无限意一章诗律为谁裁送冦辅臣古陌风尘㸃客衣送春君亦伴春归东风不管离人恨吹落杨花满地飞蒲中八咏为师巖卿赋蒲津晚渡云涛注壶口水府蟠九垒公子莫争舟蛟龙方骫骳虞坂晓行伯乐沉九原泥涂困骐骥千古长坂空无人知此意舜殿薰风巖廊鸣五絃薰兮南风来凤去徽音絶眢井生莓苔首阳晴雪天风吹琼瑶自冒首阳顶欲和采薇歌千山冻云冷东林夜雨林壑冷含秋风雨黯如海何如赞公房青灯淡相对西巖疉巘梵刹盘空曲烟霞锦绣纹山灵倘招隐径入万重云妫汭夕阳蓂阶降英皇此地嫔有虞南廵竟不返愁云接苍梧王官飞湍悬流落云巖遥空挂飞练何时㪺清泠一颒黄尘面陈提举庚补陈庚字子京赓弟任平阳提举送麻信之内乡山居四海纷挐战虎龙惊麕无计脱围中莫贪利禄遭时忌要学聱牙与世同汝水应逢寒食雨淅川行趁舞雩风离心洗荡方如许莫上危楼聴断鸿弔麻信之二首敝屣功名嬾着鞭剧谈豪放本天然闲来毎爱从人语醉里何妨对客眠体瘁渐成中酒病家贫全仰卖碑钱堂堂一去今何在三尺孤坟罩野烟风采琼林未足侔一朝零落委山丘君恩未赐金莲炬天阙俄成白玉楼诗类贯珠尤可翫室如县罄更堪忧路遥未暇慿棺奠怅望中条涕泗流答杨焕然二首梁苑当年记盛游乱离南北恨迟留且教红袖歌金缕莫对青山叹白头人似赞皇迁蜀郡诗如子美到䕫州传家况有𤣥文在应使童乌继纂修献赋当年觐紫宸羡君藻思独超羣扶持吾道难尤力润色斯文老更勤学际天人宁有伴文如风水自成纹何时载酒清伊上寄字时来问子云清明后书怀花气薰人动竹斋贪春狂思若为裁蜂粘落絮飞还坠燕认新巢去复来乱后精魂犹梦境贫中风景剩诗才江山信美非吾土懐抱何时得好开送孟驾之赴阙文史相从二十年岁寒心事久弥坚向来才力惊游刃此去功名稳着鞭浅緑美依沙漠草横青遥指拂庐烟应将万字匡时策挽取恩波下九天病后赠姚仲寛居士寂寂柴关昼不开虚檐独歩意徘徊百年素业南柯梦一寸丹心古鼎灰野老相过聊问讯溪禽近啄不惊猜好奇谁是刘公子肯为扬雄载酒来有怀家兄子飏萧萧双鬓半成丝亹亹襟怀抱所思趋向自知违俗好文章只合伴儿嬉嵩西晚照霞明处洛汭秋风鴈过时中有先人敝庐在与君何日理茅茨赠李彦诚五岳分崩四海倾便宜一别尽今生艰难契濶重相见四十余年老弟兄岘山秋晚图当年叔子爱兹山陵谷回头几变迁纵使丰碑今尚在游人谁复一潸然题师巖卿蒲中八咏蒲津晚渡中条山色照黄河竞渡行人晚更多城上危楼倚霄汉凭栏有客正悲歌虞坂晓行五更风露正清㝠马首残蟾分外明好句堕前俄失去微吟倐过古虞城舜殿薰风德化当年被海隅熙熙物性尽昭苏不知今日吾民愠一聴琴声解得无首阳晴雪山头晴雪照城楼泼水融银眩两眸荡涤寒威须美醖浮香醽醁夜来篘东林夜雨潇潇寒雨湿觚稜古殿长廊夜气增此地此时谁得意龛灯一㸃坐禅僧西巖叠巘螺发烟鬟矗万峰行人指㸃梵王宫鸟飞杳霭苍茫外人在霏㣲空翠中妫汭夕阳水曲山河古乐乡圣谟曾此降英皇遗风欲问应无处破屋頽垣半夕阳王官飞湍表圣当年爱此山倚楼终日看飞湍后人空饮贻溪水不学先生便挂冠白云子房皥补房皥字希白自号白云子江上行浮云澹澹心悠悠杖藜来作江边游商人打鼔催行舟洪波不断东南流木叶萧萧荆楚秋劝君休上王粲楼日落沧江增暮愁卖剑行赠韦汉臣沧海波未澄无人斩长鲸韦郎三尺玉匣中鸣不平蛟龙一出雷雨随翕忽变化清四夷可惜有才不见用青天白日将何为酒酣起舞抱剑哭肃肃悲风动茅屋不如南山学种田自古青萍换黄犊扣角歌赠史吉甫剥剥剥扣牛角自从破却黄鸡殻阴阳二气分清浊㢲则为风震则雷流者成川峙者岳易道常行日用间醉梦昬昬人不觉伏羲不得已而画文王不得己而重叔世不及上世隆夫子不言人益蒙着成大传开盲聋譬如日出沧海东无物不在光明中峨嵋山人史居士来到公安大智寺手携牛角欲何为发明三圣心中事人言康节是前身但不家居洛之涘胸中一部皇极书造化功夫际天地舒之则弥满六合巻之则不盈一握近之则在乎目前逺之则入乎㝠邈有人来问先天学扣牛角剥剥剥贫家女贫家女德性温柔寡言语终身辛苦不下机身上却无丝一缕倡家女儿百不㑹只向人前卖娇态绣裀端坐青楼中银烛荧煌照珠翠书言福善与祸淫未必天公有此心盗跖长年颜子夭古来颠倒非独今高处是崑崙低处是东溟崑崙推不倒东海填不平物之不齐物之情贫女莫羡倡女荣不义富贵浮云轻持身但如冰雪清德耀荆钗有令名送王升卿伤哉船子峰头月昨夜团团今夜缺月华犹自不长圆人生安得无离别世上忧端千万许惟有别离心最苦卢川春晚送君行落花为我啼红雨四海纷纷尚戎马我曹只合归林下如椽大笔今无用日课新诗自陶写嵩阳佳处如罨画溪可渔兮田可稼我欲从君覔隐居却恐山灵嫌俗驾题吕仙亭岳阳城南吕公洞道人见客无迎送事少方知日月长身闲未觉功名重竹影松隂生午凉山色湖光设朝供高吟下视世间人几人不在黄粱梦寄呈岳阳诸友禀性太褊率不受尘事触自小逺市㕓僻居在巖谷人间嗜好心舍书百不欲一饱更希求箪瓢随分足失脚堕世路纒紏若徽纆人以官为荣我以官为辱平生喜高洁为官近卑俗平生喜旷达为官窘边幅平生喜疎散为官贵圆熟平生喜忠鲠为官多谄曲浇漓当此时古道那可复鹪鹩巢一木偃䑕饮满腹谁能朱门中区区匄粱肉折腰趋下风不厌解印速青山唤我归早晚谢羁束一樽石上酒浩歌对松菊题张信之见山堂自古朝市人罕与山相㑹山岂欲逺人人自与山背张侯创新居正在阛阓内何以得青山坐上日相对胸中有丘壑眼前无障碍人物既萧散山不问内外晚来天气佳收目入清快干坤无一尘草木有多态千里好风来几缕残霞在拄笏当此时未觉功名大庆王鼎玉生子魏侯照乘珠卞氏连城玉此物岂易得君家贮满屋平生积德深天钖以多福熊罴入梦频不待封人祝长者已雄伟幼者更清淑指日看鶱腾谁为犀角秃愿君剩买书学语便教读斯文久不振六经要再续人生宇宙间百岁一瞬速美恶暂时休何者为荣辱且为引宁馨遶院种松菊陶潜归去来有子万事足戊子万事人间已饱谙一身犹自客天南行非杨秉三无惑性似嵇康七不堪俗学为名多外饰圣人养德贵中含有时静坐深思省三十年前总是慙寄段诚之咫尺春风三十三不如归卧旧烟岚浮云富贵吾何慕陋巷箪瓢分所甘多语数穷深可戒虚名无用不宜贪寥寥孔学今千载頼有斯人可共谈次前韵寄王升卿谷口人家十二三家家忩户得晴岚千章云木秀而野一脉泉流清且甘徇俗到头终是病躭书自古不名贪作诗为问东溪友樽酒何时惬笑谈辛夘生朝呈郭周卿段复之瓮面醯鸡积有年近来雾豁见全天出言最忌谈人恶入德尤宜去自贤回也屡空趋圣域参乎一唯得心传佛岐老径虽高絶不及中庸道坦然赠赵山甫冦盗连年剧猬毛一身无处可奔逃陈平自合西归汉诸葛焉能北事曹嗟我命兼才共薄仰君名与德俱高几时一笑沧浪畔右手持盃左手螯哭杨叔能仰看飞鸿俯看鳞讣来不觉泪沾巾风尘末路尤多难山泽癯儒只合贫乱后有谁收恨骨眼前无复见斯人襄阳旧隐依然在花落空庭冷淡春和李正甫九日韵论着哀时总可哀不如且放笑颜开留连风月慿诗句管领江山有酒盃我欲处身如此处君言裁恨若为裁从今但有钱三百相约高楼尽醉廻忆新墻刘德渊云烟杳霭水微茫何处青山是岳阳白发满头空自老黄尘两脚为谁忙同盟鄂渚言犹在偕隐庐峰兴未忘近有倦游诗数首西风吹不到新墻思隐得箇黄牛学种田葢间茅屋傍林泉情知老去无多日且向闲中过㡬年诎道诎身俱是辱爱诗爱酒总名仙世间百物还须买不信青山也要钱寄王文炳爱客孔文举能诗陆士衡十年求识面千里饱闻名郁郁芝兰秀萧萧风露清几时樽酒畔容我话平生和杨叔能之字韵遭乱重相见寛心不用悲江山佳丽地人物太平时白蚁千家酒黄花九日诗鹿门不可隐吾道欲安之丙申元日三十八年过星星白发多干戈犹浩荡踪迹转蹉跎世事堪长叹吾生付短歌江湖从此逝烟雨一渔蓑辛巳巴东元日旧日逢春喜而今怕见春红尘长路客残病老夫身政拙难书考家贫只累人自怜头上发更比去年新秋夜百计求安未得安此心虽在鬓凋残漫漫长夜浑无睡蟋蟀堂深秋雨寒自遣几见秋风几见春一愁未已一愁新闲中㸃检平生事唯有清贫不负人瓮面浮香处处春任他时事百端新自知野鹿山麋相不是麒麟阁上人别西湖闻说西湖可乐饥十年劳我梦中思湖边欲买三间屋问遍人家不要诗题张济之胜览轩谁言山色可忘忧谁道澄江消客愁试倚䦨干西北望浮云依旧暗神州读杜诗后学为诗务鬬奇诗家奇病最难医欲知子美高人处只把寻常话做诗磅礴㝠搜枉费功天然一语自然工况兼诗是穷人物好句多生感慨中千里奔驰蜀道难草堂賔主罄交欢怒冠三挂帘钩上谁谓将军礼数㝟春日观菜手种芜菁欲疗饥春来颇怪发生迟东风贪长新桃李未有功夫到菜畦御订全金诗增补中州集巻五十五御订全金诗增补中州集卷五十六钦定四库全书御订全金诗增补中州集巻五十六遯菴段克已上补克己字复之河东人世居绛之稷山幼时与弟成已并以才名礼部尚书赵秉文识之目之曰二妙大书双飞二字名其里金末以进士贡北渡后与成已辟地龙门山中余廿年而卒人称为遯菴先生泰定间吏部侍郎辅合克己成已遗文为二妙集刻之家塾临川呉澄为之序曰河东二段先生心广而识超气盛而才雄其诗如寃血流未尽白骨如山丘四海疲攻战何当洗甲兵葢陶之达杜之忧兼而有之者也岁己酉春正月十有一日吾友张君汉臣下世家贫不能葬乡邻办䘮事诸君皆有弔章且邀余同赋毎一忖思辄神情错乱秉笔复罢今忽四旬矣欲絶不言无以写其哀因作古意四篇虽比兴之不足观者足知余志之所在则进知吾汉臣也无疑高楼浮云端知是何人宅卖珠轻薄儿身为五侯客日暮鬬鸡囘车骑何翕赫鼻息吹虹霓行路皆踧踖岂知黔娄生储粟无儋石衣衾不掩尸送我城东陌寥寥百世下谁分夷与跖北方有黄鹄饱义气勇烈天寒辞故巢思欲近丹穴吁嗟翅翎短云海路隔絶凤凰不相待孤愤无由洩耻与鸱鸢羣朝夕肆饕餮一步两叫号心摧口流血侧头向苍昊永与羁雌决人皆尚䲭鸢反谓黄鹄劣世无弃瓢翁轩轾定谁说猿鹤与沙虫泯泯同一辙悲来结中肠欲辩再三咽艺兰当清秋生育胡不早西风发微香能得几时好飞霜半夜来灭没先百草真宰独何心吞声不复道驱车上太行中道车轴折停车伏辕下骨断筋力竭抚膺唿苍天淫淫涕如雪古往与今来此恨何时絶赠答封仲坚念昔始读书志本期王佐时哉不我与触事多轗轲归来濯尘缨羸装聊解䭾午芹多奇峰流水出其左誓求十亩田于此养慵惰种椒盈百区栽竹仅万个自谓得所依心口黙相贺经营久未成韫椟乏奇货低囘不能去借宅便高卧始构茅三间榱桷久摧挫暑雨畏霖潦霜风苦掀簸岂无富贵人粟帛救寒饿耻随肥马尘拥鼻不敢唾淹延岁月深十手指庸懦尘霾剑锋缺弹铗悲无奈时当春之仲桂魄月半破丁丁闻啄门有客来相过探怀出新作高唱成寡和清辞丽卿云齐梁那复课蹇余鞭不前踯躅蚁旋磨枯肠藜苋苦奇字厌搜逻君乎真可人沽酒洗尘涴酒酣胆气麤狂言惊四座旧游渺何许行路方坎坷作诗寄同声别离伤老大兴上人驻钖姑射山之麓他日邀余所居之净乐斋勉为赋此我爱兴上人闲处先着脚虽有买山钱难寻一丘壑向来栖息地龙象久寂寞重寻林下径竹石苦纷薄溪水恣交流巖花自开落却扫丈室中一缾还一盋净乐题其颜尘縁聊解缚寥寥千载下此理谁发药我今为拈出未免一重错有净必有垢无苦亦无乐混沌元不死七窍刚自凿郑重菴中人万法本无着独有太古心油然满寥廓赠刘润之平生不愿万戸侯但愿一识刘荆州荆州已逺不可见裔孙今幸从吾游慨然议论吐肝胆腰间古剑鸣蛟虬酒酣醉墨出险怪笔势戃怳令人愁世人争欲得一诺黄金不用如山丘结交以义不以利乐人之乐忧其忧自从管鲍死此道今悠悠岂意流俗中忽见古人俦古来贤哲仕不达饥寒不解为身谋纷纷眼底知音少几向西风叹白头乙巳清明游青阳崃东山气象太勐悍万马骎骎来楚甸中分不肯割鸿沟锻砺戈矛期一战西山折北如西汉独余绛灌奔而殿谁为刘项决雌雄赖有韩彭力相援卢沟直下两水合泯泯暗流通一线突为瀑布出山口流沫成轮浪成漩前逾百步落石瓮黛蓄膏渟那敢眄沈沈南去若白虹为屿为泜互隐现凿开混沌几千秋世俗虽见如不见今人谁有笔如橡为写佳名传㝢县人间佳节重清明唿儿折简招诸彦一生能着几两屐佳处每欲经行遍山灵着意劝游人吞吐烟霞生万变山阿玉女跪焚香巖畔仙人一笑倩居者俨若帝王尊剑佩雍容侍闲宴植者磊落如鉅人聚立广庭议封禅拱者矫矫如勇夫执戈夹戺着綦弁平滩浅濑乍可掲溪路曲随峰势转葛屦偏宜苔藓滑行襟时被蔷薇罥当面烟岚舞翠蛟出岫闲云飘素练羣行不复事拘检眼正明时脚还倦班荆共坐溪上石粔籹浊醪具时馔良辰无奈夕阳催羽觞正要清歌荐醒心况复有寒泉玉池遍返成三嚥三分春色二分休风外飞花时一片古人行乐欲及时半百之年犹掣电惟有爱山縁未断梦寐孱颜添健羡一穷到骨不自治虚负胸中书万巻漫向山中老却人生来不识荆州面肝胆槎枒须酒浇顾我非狂亦非狷纷纷世无真是非弃置从渠若秋扇归来新月偃林梢寂寞衡门掩深院戊申四月游禹门有感黄河一线天上来两山突兀屏风开天生圣人为万世惊涛拍岸鸣春雷冷云直上三千尺石巅古庙高崔嵬断碑岁月不可考丹青剥落空莓苔嗟乎去古葢已逺荒辞漫汗相惊猜安居平土果谁力愚民耳目诚可哀一声渔笛起何处沧洲雅兴还悠哉正月十六日夜雪正月望夜夜气交长空月辉生白毫东风澹荡振林木春云滃郁翻惊涛望中已觉没河汉坐中不见羣山高打窓雪片大如手苍髯噤㾕磔猬毛我意天心厌诛戮净洗战血除腥臊方今廊庙已备具左有夔龙右有咎爱民亲贤急先务朱轮皂葢驰英豪遗黎幸脱疮痍阨讴吟圣世心坚牢驱牛负耒复门户至今不复逺遁逃白头老儒最无用天才鲁钝非时髦日月消磨两蓬鬓天地飘零一緼袍诗书自足教穉子藜藿犹能饫老饕清晨喜看蔬圃润而可暂息抱瓮劳兰芽含甲未出土萧艾覆陇已可薅闲中事业澹无味佳趣才如食蟹螯兴来歌咏适性情背痒似得麻姑掻芹山崒寒玉瘦芹水澄澈春蒲桃直縁山水久留恋日向溪头醉浊醪青云富贵岂不愿蟠木轮囷宁自韬结构大厦要梁栋操割清庙须鸾刀功名倘可跂契稷跳梁里巷夸儿曹君不见昔在周王师吕望快若逢尹弯乌号大人虎变固莫测运命由来有所遭蓬莱方丈在何处我将入海恣游遨天风飘飘鲸背稳下视尘世空嘈嘈微雨后偶成二首孤愤慿谁诉长歌聊自怡整衣怜瘦减扶杖觉衰迟小饮非愁敌轻寒与睡宜今朝春雨好穉子莫啼饥寂寂春归后悠悠梦觉时病添花懊恼愁耐酒禁持缾贮无多粟囊封有许诗倚牀成独笑此意几人知余侨居龙门山十有余年封张二子日从余游而贫又甚焉因写所懐兼简二子共成一笑病久慵增剧涂穷事转迂木兼形共藁锥与地俱无醉语劳挥麈悲歌漫叩壶鲜鲜篱下菊笑汝益羇孤仲坚见和复用韵以答二首道在山林胜心闲岁月迂家风贫更好习气老难无日力分诗巻生资负酒壶儒冠三十载转觉此身孤一饱不易得身谋方信迂家徒四壁立囊至一钱无但喜心如水那忧腹似壶我穷君更甚此德未全孤枕上再赓前韵几年成嬾散一榻了慵迂诗酒心犹在功名梦亦无雨来催覔句鸟去劝提壶静里那须此应怜客意孤野步仍用韵示封张二子散策溪头路溪囘路更迂山随行处好人似往年无波静鱼千里天晴春一壶龙门何限景岁晚不相孤五月二十三日夜分雨作凉风飒然木叶萧瑟絶似往年七八月感时物之变不能为怀漫浪成诗聊以自适云压虚檐黯不收雨声飞妥碧山头帘帏清彻三更梦枕簟凉生五月秋入夜悲风何淅沥先时病叶已飕飗心非木石能无感唤起悠悠去国愁寄仲坚汉臣二子经春日日卧空庐门巷萧条长者车一巻时看王湛易数行嬾寄子公书风光少得如人意颜面从教与世疎闲健不来花下醉明年花发定何如和家弟诚之社燕之作二首胶胶世事久经谙肯着红尘换翠岚骐骥捕鼷非所任干将补履岂能堪老无成事惟多嬾少不如人何更贪花下一杯谁伴我清风明月便为三欲归谁不遣君归却恨归来事事违烽火未休家信少山川良是故人稀黄金入手还能散白雪盈头不肯飞试问春愁多几许长江滚滚日晖晖红梅用诚之弟韵二首梅花香发满蒲团万事人间总不干醉梦每怜春意浅诗魂长遶夜枝寒记曾上苑枝头见又向前邨雪里看囘首青蕤已如豆齿牙衰朽怯微酸小梅初破月团团戏蝶游蜂未敢干醉脸不禁经宿雨芳心似欲诉朝寒乍惊别后容华换更与樽前仔细看便好栽培近东阁免教风味一生酸排闷四海干戈战血腥头皮留在更须名病寻药物为闲计闷引文书作睡程万事转头慵挂眼一杯到手最关情此身定向山间老我与山英有旧盟暮春有感三首忙携歌酒趁清欢桃李都能几日看欲识诗人愁絶处落花时节一凭阑春到芜菁事已非杜鹃看又唤春归幽香一㸃无寻处燕蹴飞红染客衣及时行乐不应迟管领风光更有谁花落花开春又去都能消得几篇诗梅花十咏忆姑射仙人冰作肤昔年伴我向西湖别来几度春风换标格而今似旧无折白玉堂深夜色寒玉儿和月倚蓬山高情不似章台栁也许余人取次攀齅手捻冰蕤步月华暗香先已透垂𤓰寿阳毕竟无才思但卧含章拂落花浸玉骨浑将山麝熏冰肌得水更精神凌波微歩东风软羞杀当年洛浦人花木十咏荷叶露仗下华清赐浴时温泉香腻洗凝脂团花翠璧琉璃滑狼籍珠玑醉不知菊花霜风帘斜掲玉钩栏端正楼高烛影残宿酒困人梳洗嬾从教残粉涴金钿芭蕉雨棃园弟子去无踪门掩蓬莱绣帐空寂寞緑忩深夜雨伤心不独有梧桐山茶雪孃子宫中仪体新八姨羞把旧妆匀画罗瑞锦难相称故着龙香簇绛巾丁未三月二十八日县大夫薛君寳臣过余芹溪精舍酒间雨作时方苦旱喜而赋之麦田日日起黄埃官长忧民意不开底事山灵相妩媚故驱风雨过江来明日李生湛然见和仍韵答之东风吹雨絶纎埃樽酒相逢尽日开不是官闲公事少此中能得几囘来景纯浩然见过径饮成醉夜中雨作比近五鼔月色满室晓起书长语赠二子退之方北归见蝎即成喜东坡还泗上铎声欣入耳而况羇旅中邂逅遇知已东风澹荡百草芳游丝飞絮白日长一杯相属对流水白酒微带芹溪香渔歌樵唱竞相属不觉半山无夕阳醉卧山堂聴山雨冰雪对床挥夜语一灯照壁影悠悠恰似孤舟泛清楚梦囘酒醒明月高风雨向来无处所人生哀乐本皆空莫令身世如飞蓬癸卯中秋之夕与诸君㑹饮山中感时怀旧情见乎辞少年着意赏中秋手巻珠帘上玉钩明月欲上海波濶瑞光万丈东南浮楼高一望八千里翠色一㸃认瀛洲桂华徘徊初泛灔冷溢杯盘河汉流一时賔客尽豪逸拥鼻不作商声讴无何陵谷忽迁变杀气黯惨纒九州生民寃血流未尽白骨堆积如山丘比来几见中秋月悲风鬼哭声啾啾遗黎纵复脱刀几忧思离散谁与鸠囘思少年事刺促生百忧良辰不可再樽酒空相对明月恨更多故使浮云碍照见古人多少愁嬾与今人照兴废今人古人俱可怜百年忽忽如流川三军鞍马闲未得镜中不觉摧朱颜我欲排云叫阊阖再拜玉皇香案前不求羽化为飞仙不愿双持将相权愿天早赐太平福年年人月长团圆楸花楸树馨香见未曾墻西碧葢耸孤稜㑹须雨洗尘埃尽看吐高花一万层赠医师范子和范君子和居姑射山麓世隐于医敏给多艺能畧涉猎文史一日㑹荐绅軰于其家酒半举大白而言曰不肖窃有志于斯文敢求数十字以为珍藏意甚勤因为赋古风一篇告之以君子之道使知所操持焉非直使夸衒于世实箧笥而己我庐姑射东君居西山隅相去不十里曳杖以问途知我逺方来尽室相喣濡衰年况多病药物必尔须诊视得家法就医时满庐贫贱人所恶势利人所趋君子异于衆而独与我娯延我升中堂列坐皆名儒酒餚既登俎左右罗童奴令行爵无筭促使开大壶酒酣意气逸高论到唐虞日晏未得归欲起时见拘自言小邑中何尝识士夫久客惜人情褊量动辄踰仍唿儿出拜头角异凡雏从小好文字未覩明月珠长者幸有赐终身不敢渝既蒙主人知所愿献良图世人岂无才惟得不能俱不见盆成括以是䘮厥躯又征荀氏语至察则无徒大辨外若讷聪明守以愚颜子称大贤尚云有若无吾言倘无忽荣名不须沽同封仲坚采鹭鸶藤因而成咏録寄家弟诚之兼简李卫二生有藤名鹭鸶天生匪人育金花间银蘂翠蔓自成簇褰裳涉春溪采采渐盈掬药物时所需非为事口腹牛溲与马勃良医犹并蓄况此香色竒两通鼻与目尤善疗疮疡先贤讲之熟世俗不知爱弃置在空谷作诗与题评使异凡草木寿冦兴祖飘飘关辅客逸气薄云霄承学有源委持论生风飈束发侍玉阶香名满天朝射策一不中雄文深自韬佳遯思居洛歌诗秪和陶生涯足文史踪迹混渔樵蹭蹬三十年壮志殊未凋人称冦公后遇鼎复能调才大时不容坐使双鬓焦朅来汾水上五见秋虫号西风下木叶天气正泬寥劝君一杯酒能令百忧消开怀且痛饮勿念乡关遥寄张弟器之爱酒陶彭泽映世清节耀乞食赋新诗不复事边徼士生多轗轲异代或同调东山不可作敢望蟠溪钓壶觞聊自倾登高一舒啸但恐污世尘永为达人笑山堂久岑寂晏坐度昬晓倚壁一蒲团幽人活计了日高鼎茶鸣风细炉烟袅曳杖涉庭除看云头屡矫安得谪仙人神游八极表陈君百禄隐居河汾世以医名家临财亷取与义性喜谐虽外若寛纵内实重慎而有常心真善学者也辛丑之秋余痁作君调䕶周至既获勿药欲酬而不可姑以诗答其勤我来汾沮洳汾濵君所居岂期牢落际有子可与娯遗我以方药投我以素书往来八九年问难更起予妙处心自得论说乃其余衆议逓持执辞语费百车君以一言蔽如乱发得梳丹砂与赤箭应用并贮储困穷尤所重视之骨肉如孰谓斯世中乃见古人且我不为世用以道而巻舒子胡自隐晦而不干名誉闻君有令子万里今权舆于公多阴德预使高门闾请君事斯语勿谓吾计疎丁酉春雪几日东风吹冻云麦苗干死埋沙尘客牀欹枕睡不稳寒气偏寻老病身沉沉夜色涵牕白却讶微云弄山月开门澹荡雪满空拂面犹疑栁花湿二气交感天地通千林玉立天无风蓬莱宫闗堕人世三日不见车马踪燮燮殊未已此瑞应知同万里逺客休歌蜀道难农夫剩有丰年喜买牛便好事春耕况复新来官长清田家衣食无美恶不困追胥死亦乐送李山人之燕李生湛然年四十未尝从事于人偃蹇不与时人偶每遇杯酒间辄击节悲歌感慨泣下不知者以生为狂生愈益放旷不羁又好为竒诡大言以惊动流俗人亦不之许也戊申春踵门告余曰男儿生不成名死无以掩诸幽愚不佞诚不能与草木俱腐窃有志于四方先生许我乎今乃为书告常所往来者㑹饮于芹溪之上壶酒既倾客有执巵而前者曰方今戎马盈郊熊罴虓虎之士抚鸣剑而抵掌投壶雅歌未闻其人子以儒自名执古之道求合于今之事戛戛乎难哉顾子之囊无十金之资出无代步之乘无名公鉅卿为主乎其内无相生相死之友奔走于其外上不能激浊扬清以钓声名下不能乘机抵巇邀一时之利奚恃而往其果有合哉余应之曰不然夫适用之谓才堪事之谓力君子之论人当观其才力何如耳不当以势利言也儒者事业非常人所能知要不过适用堪事而已议者至谓不能取舍于当世岂不厚诬哉抑不知襃衣博带者为儒乎规行矩步者为儒乎弹冠逺游者为儒乎以是而名其儒岂真儒者耶昔者百里奚自鬻于秦管仲束缚于鲁甯戚扣角而悲歌冯驩弹铗而长叹叔孙通舍枹鼔具绵蕝之仪陆贾脱兜鍪进诗书之说使数子者高卧于林丘累征而不起尚何名誉之可期屈辱之可免哉今之诸侯宾位尚有缺然不满之处肯使至寳横弃路侧狼籍而不收茍有好义强仁皆将善其价而沽之况幽燕之地士尚意气重然诺习与性成者耶生之此行余知其必有合也于是乎咸赋诗以为赠余于交游中最长特为序以冠其首与君把臂临黄河缺壶声里度悲歌玉缸酒半离筵起千里东风射马耳孰能忍饥学夷齐看人鼻孔吹虹霓莫道书生成事少男儿葢棺事乃了剑心虽壮未能伸客里萧条逢暮春卢沟河上千株栁满地杨花愁杀人方平道中沙软新经雨风轻不起尘溪山随处好花栁着行新放浪聊终日蹉跎又一春行年已如此犹复向来人病怯春衫薄衰怜葛履轻平芜迷旧迹幽鸟变新声兴与云俱逺心同水共清胶胶还扰扰回首笑浮生仲坚见和复用韵以答避世尝辞剧为儒不厌迂能贫从古少好学似君无行李书填案生涯药满壶缇萦真孝子犹足慰㷀孤野步仍用韵示封张二子信步不知晚归途那计迂一欢闲里足万籁静中无借草更成席酌泉聊代壶娟娟林外影江月伴人孤李山人湛然始生之朝座客各赋诗为寿亦作四韵以期所未至不特称道而已庶几尽朋友相成之义云脱迹豺狼外容身木鴈间虚舟元不系倦翼自知还饮水犹能乐编茅足可跧莫教方寸地空负一生闲封仲坚挽词但怪经过少那知生死分繐帏徒见像樽酒罢论文楄柎人为具丘坟志共闻世无韩吏部为尔惜卢殷张器之雄飞亭落魄张公子身贫志不凋鸾栖辞枳棘鹏翼上扶揺季子终怀印相如竟过桥名香脍人口诗句大牛腰寿家弟诚之道行不得且栖迟一唯谁传鲁仲尼瑞世不求麟鳯质急难空负鹡鸰诗玉堂金马知何处白石清泉有素期但使平生忠义在乐天知命复奚疑乙未人日饮范君子和酒酣赋诗呈座上诸君正月七日春欲动拂面东风力尚微且贪席上賔朋乐未觉平生事业非青山緑水俱可隐白发苍颜胡不归㑹须高揖浮丘袂千仞冈头一振衣诔双峰兴上人试寻石上再生身啸月吟风性益真解脱莲花袪梦幻忽惊野马逐埃尘双峰莫遂幽栖志一钵谁为嫡嗣人便恐丛林无正脉为君一哭涕横陈和家弟诚之人皆笑我我㤀机我爱青山真得归肯学班超谋肉食更怜京兆泣牛衣心非理义乌能恱道胜纷华是故肥独坐钩帘心语口囘头四十五年非癸卯春二月有五日卫生袭之诞日也坐中生捧巵酒乞言因用景纯寿日诗韵以答盛意兼谢不敏压倒诗人白与元淋漓醉墨出佳篇心澄寒玉泉中水衣惹霜巖顶上烟岁晚相依青士瘦途穷渐觉曲生贤黄冠野服从人笑自断此生休问天自讼无将大车尘㝠㝠无迩宵人恶易形吏部有书惭荐李莱公当轴谬推丁慎交已昧书中戒悔过聊书座右铭自是昌阳堪引寿不须辛苦进豨苓彦衡䘮子乡社诸君皆有诗以慰其哀余忝交游之长乌能无言因赋此以赠之昔年曾读乐天诗晚岁情钟玉雪儿今日为君重感叹片时何意便乖离迎门犹记牵衣笑抚榻空怀涨乳悲梦里不知生死隔旧嬉游处细寻推丁巳春与诗社诸公园亭宴集彦衡有诗衆皆属和一时樽俎賔席之胜殆可乐也余虽老顾不可虚盛意勉为赋此秋去冬来春又催昆明信有劫余灰心游碧落丝千尺梦绕琼林日几囘处世祗宜同鹿豕和羮谁复忆盐梅老来笔力犹强健一首新诗酒一杯御订全金诗增补中州集巻五十六御订全金诗增补中州集卷五十七钦定四库全书御订全金诗增补中州集巻五十七段克已下冯弟自北山来岀其旧所为诗百余篇虽未暇尽读尝鼎一脔足知余味吾弟离羣索居无师友之益能自道其所志葢絶无而仅有者也虽然掘井九仞而不及泉犹为弃井耳适汉臣张君见过论文话旧以及吾弟之贤因作诗许其所已能而勉其所未至以寄之幸时复观览以自警省勿徒实箧笥而已少年事业莫蹉跎听我樽前一曲歌铸剑必期经百鍊为文故自要三多凡胎须得丹砂换壮志休辞铁砚磨平地为山由一篑词源他日看倾河读张志和传一叶轻舟一钓纶朝廷无处覔𤣥真太虚明月为知已细雨斜风不着人西塞贪看飞白鹭东华㤀却软红尘还思扰扰驰名者肯信人间有逸民雄飞亭主人张君器之有龙庭之行赋诗为饯千丈虹霓巻壮图几囘弹铗叹无鱼南溟久滞垂天翼北阙谁飞荐鹗书投笔尚希班定逺题桥终遂马相如浩歌若过燕山市为我登台弔望诸兰文晚节轩晚岁谁能识此君一官不复任浮沉蛰龙未起三冬卧老骥犹存万里心陶令不来樽有酒嵇康已逝室无琴横溪文字光千古旧有新诗播士林寿县大夫薛寳臣薛姓蝉嫣自古分君侯苗裔萃其门已闻佳绩多前古更溢余波及后昆久屈祥鸾栖恶枳稔推利器遇蟠根征书未至身闲暇且看樽前舞袖翻九日山园小宴取五栁公采菊东篱下为韵赋诗侑觞世无李元膺谁容孔北海长歌归去来篱菊无人采古来贤哲人饿死填空谷清樽幸不空且醉篱边菊风雨山城暮黄华自满丛幽怀君为写正要玉西东爱酒陶元亮持杯对菊枝醉时推客去犹复有籓篱饥飡秋菊英采采不盈把日落四山昬独坐衡门下仲冬之初家弟诚之自芹溪得红梅数枝作三诗以见意夜归枕上次韵简山中二三子十月梅花春未知竹间璀璨出斜枝耐寒巧作新妆面絶胜含章檐下时颜色馨香几箇知丛篁深处见横枝孤标祗得诗人爱华样而今不入时梅格孤高只自知耻随桃李鬬新枝天寒翠袖依修竹却在橙黄橘緑时卢希颜草虫横披苦竹黄芦相并枝秋虫潇洒弄幽姿画师老笔生新意写出无声七月诗梅花六咏梦天仙邀我醉瑶台春向飞琼笑里囘为报棃花縁已断休将云雨下山来寻风流谁似李三郎不记仙姿委路傍天上人间无覔处风来罗幕只闻香探虢国夫人约素身不教脂粉涴天真一斑曾向春前见颜色如今更可人乞寄语诗人林隐君水西千树要平分玉颜绛领堪娯老御史何劳覔紫云浴脉脉晴天翠幕张玉环月底按霓裳却嫌尘汚香罗袜故着温泉为洗妆惜窈窕银屏掩画堂为嫌玉瘦怯昬黄落英犹可为香爇不学翔风老退房花木四咏海棠风玉妃酒晕透香肌满颊娇红睡起时小立沉香亭子外钗横鬓乱任风吹杨栁烟舞罢霓裳醉似泥六宫谁许鬬腰肢侍儿扶立娇无力云母屏深午醒迟葵花日晓日穿花透翠帷环儿软语诉分离髪肤之外皆君赐妾自倾心君不知梅花月蓬岛春寒减玉肌却慿羽客寄相思慿栏私语长生殿惟有当时好月知退之留别大颠图吏部文章日月光平生忠义着南荒肯因一转山僧语换却从来铁石肠汉阴抱瓮图凿井为畦并汉臯区区抱瓮不辞劳古人伎俩今人笑举世师师尚桔橰寿卫生袭之去年即席赋新诗今岁迎门把酒巵似此相逢能几度莫教虚负百年期为龙门史师寿不遇香雾霏霏晓未开一樽特地为君来仙翁落魄知何处贪醉蟠桃不肯囘杨生彦衡袖初夏三数诗过余征和虽勉强应命格韵枯藁深惭见知枝头梅子半传黄门巷阴阴午景长为语儿童休报事乃翁方且作诗忙刁骚短髪半垂黄深觉闲中意味长买得溪山犹是错往来杖履却成忙蔷薇经雨陨轻黄芍药翻阶竹笋长年少往来常不住恰如蜂蝶为花忙案上新经未入黄风帘不动篆烟长须知静里干坤大不觉飞空日月忙奏赋当年对赭黄渔樵今日语偏长青山緑水无穷意始信人生空自忙酒热江村擘蠏黄论诗看剑引杯长闲身嬾散无拘束笑杀君房醉里忙老来闭口罢雌黄书巻慵拈白日长门掩东风无客过不知人世有闲忙不求纡紫与怀黄竹杖芒鞋野兴长信步芹溪溪上路杨花又是一畨忙晨兴赏玩抵昬黄昼短其如夜苦长秉烛醉归君莫怪一生能得几囘忙蟾蜍讵可逐飞黄云海茫茫去路长世外仙方无分得漫劳心力一生忙送双白渠使梁君二子北上连璧双飞二凤毛眼明又复识英豪鸾声嘒嘒朝天日想有新诗夺锦袍送故人子赴燕莫谓城南尺五天此行几日到幽燕昻霄耸壑从兹始万里青云稳着鞭寿家弟诚之赠君以湘山桃竹之杖酌君以昆丘玉液之泉泉以益肺腑之清气杖以扶贞节于暮年廼命童子敬设几筵抽中山秋兔之毫舒浣花五色之牋涤端溪彘肝之砚磨伊川老松之烟遂含情而抒思写棣萼之新篇诸君聴我歌歌声咽塞意不传玉堂金马在何处姑山汾水空连绵世人所后我所先此生安得不迍邅但能道义追渊骞何妨坐客寒无氊鸟栖深林鱼泳渊膏以其明还自煎文字㸃勘费丹铅朝夕胡为粥与饘百年飘忽如流川今日已觉昨日贤青州从事殊可怜径须唿至黄花前一酌入口百忧捐与君曝背同醉眠赠医者唿延生外医之名非古也今人徒见疮疡发见于皮肤之外针砭可得而攻之因谓之外医然则解肌剖腹湔洗肠胃潄涤五脏者其亦外医耶殊不知聴声视色察气观脉以知病之所在汤熨以治其腠理针石以达其血脉酒醪以荡其肠胃扶虚疏实抑过补惫疾无不起者今唿延生之疗疾也汤剂砭灸各随所施无不立愈呜唿非得之于内应之于外乌能取效如此其速乎生喜饮酒人之所酬无厚薄不以介意一寓之酒其真得于酒耶余贤其为人故赋诗以赠之君不见南齐潘聚师禁耳出箭镝又不见唐人孙甑生祝石使相击祝溪溪不流操术如破的以树徙痈疽伯宗多伟绩后来便说唿延生神异一时无匹敌誓言拯衆疾犹已有饥溺吐气作云霓掉舌飞霹雳炎凉随手变衆苦已荡涤百谢不一顾黄金同瓦砾饮酒过斗余醉不遗涓滴归来掩关卧瑶琴闲挂壁所至以义合无莫亦无适衡门时见过笑语慰岑寂却愁仙籍告功成便恐人间无处覔史伯友好礼斋禹门山壁石巃嵸惊涛拍岸石疑动奔腾西去疾于飞千里一折不旋踵山水不得独当奇异气钟人生将种乃翁阴德及后昆墓木而今犹未拱大儿膂力号絶人挟槊弯弧贾余勇小儿精神大于身野鹤乘风欲高耸人物风流此一时坐使山河价增重读书已能了大义稼穑还知依亩壠孰谓人间杞梓材肯与樗栎同臃肿良心一变不可遏油然而上若泉涌悦亲诚身固有道不得乎友深自悚一毫骄气不可作好礼名斋心益竦敷陈几席待佳士却扫门庭谢凡冗善言亟闻闻必拜未之能行复惟恐结袜何尝愧古人亲诣仍能越常奉慎恭勇智咸有节人伪不私无所壅汝之所得亦已多更须道义相切磋佳时劝客金叵罗主人起舞客齐歌遯菴野叟鬓已皤坐中不觉醉颜酡六龙冉冉奔羲和年年事业毋蹉跎君其为我疾挥鲁阳戈我亦凂君颠倒挽黄河他时策杖重来过更名此里为鸣珂名与西山俱不磨赠薛寳臣疎梅冻雀图并以颂之𤣥㝠司候百卉具衰此花独秀于江之湄傲雪凌霜冰清玉洁孤根盘石冻柯浸月维彼寒雀婉娈相依饮香啄蘂生死不离岁暮贞心粲粲清节孰与荐延移归金阙凤鸟不至恶木日滋穷通有命舍是奚为御订全金诗增补中州集巻五十七御订全金诗增补中州集卷五十八钦定四库全书御订全金诗增补中州集巻五十八菊轩段成已上补成已字诚之克己仲弟登金正大进士第授宜阳主簿克己殁后自龙门山徙晋宁北郭闭门读书元世祖降玺书即其家起为平阳儒学提举不赴年过八十优游以终世称菊轩先生祭酒周文懿评其文在班马之间河汾遗老之卓然一门未有如段氏者也吾兄同仲坚采鹭鸶藤于午芹之东溪因咏诗见示前代诗人未尝闻赋此者此花长于田野篱落间人视之与草芥无异是诗一出好事者将知所贵矣感叹之余敬次其韵有与我同志继而述之不亦懿乎微雨洒郊垧百卉欣并育幽花发溪侧间错金珠簇徐看是鹭藤香味浓可掬忍饥出新句大笑负此腹遗落榛莽间采撷谁见蓄情知无俗姿安能悦衆目先生日来往东溪路应熟一经品题余名字耀巖谷遇合良有时不才异山木吕氏用静斋两岸夹嵯峨一水中委蛇是间有高人静与山林期结茅并溪石故迹司空遗因人爱其山佳处应自知心闲境随胜眼静山增竒寥寥丈室中日用夫何为不书咄咄事高咏休休词无人书一编有兴酒数巵便是一生了安问蓍与龟依依中条云梦想紫芝眉昨朝寄书至谓我来何时急营买山钱已觉从君迟他年两绳牀分忍西山饥蒲城董公予素不识其何如人也一日袖横轴所谓龙窝图者同仲坚见过而以诗见谒余雅不能文诗尤非所长者加之老病日久纵不避拙恶亦安能为他人椎肝肾邪渠请益坚余重违封意且念其勤姑因所见以叙之云尔封生携客来谒我蓬蒿里轩轩抗尘俗不知谁氏子所主我既贤伊人亦云喜探懐出新图一语烦举似蹇余不能文三请意未已溪山有素期入眼尽其美层云蔽重渊万木夹两涘飞流㵼絶壑千丈垂幅纸余霏散如雾㸃滴乱纷委何物窍其旁相传龙所止庙貌寄空山何代为经始年深祭血干乱久谁复祀威灵昔所闻对面隔千里诚通感必应虽逺犹在迩巍巍窟宅尊安卧久不起何当洗甲兵倒挽豳溪水余嬾日甚不作诗者二年矣间者二三子以歌咏相乐请题于吾兄遯菴遂以岁月坐成晚命之因事感怀成五章以自遣志之所之不知其言之陋也览者将有取焉负暄頽檐下病骨喜新霁微风动天宇木叶陨虚砌缅怀平生事奔走媿非计投身田野间心迹得少憩时荣岂不慕省躬自当逝薇蕨满春山犹可以终岁罢书掩闗卧窻牖乱清樾风枝惊宿鸟札札畏颠越叶声走前庭误聴雨未歇不知霜已重但觉寒切骨耿耿不能寐起坐候明发试问夜如何虚檐转残月晨起坐高斋鸟啼幽寂破小儿具文墨信手供日课既无宠辱惊又不至寒饿自量亦云幸到此能几箇更欲希世荣所望毋乃过蒲团正温厚得稳且安坐连蹇拙进宦艰难昧理生一事且不免况欲二者并忍穷分所安不为世所萦牀头一巻书净洗胸次平偶逢会心人欵欵话中情缾储喜不空今年頼西成青山如有情向人呈偃蹇我本山中人一出偶忘返崎岖半天下始觉居山稳力极势自回苦不费推挽税驾良自兹千里岂云逺举手谢山英应笑归来晚陈子正容安堂陈子少英迈逸气不可挫典刑肖乃翁出语辄惊座行止非所能造物聴掀簸功名鹰在鞲岁月蚁旋磨区区一邑中十载供史课结庐慕渊明志向有许大澹墨冩形似终日相对坐一室足我容百念付慵惰青山隐檐楹流水出其左植花数十丛种竹千百箇事来若机张事去如甑堕浩然方寸间不受一尘涴岂无二仲贤闲暇日相过有酒相献酬有诗互赓和溪山入笑谈珠玉霏咳唾徜徉天地间一物莫非我醉来语更真卿去我将卧主人正高枕山鸟莫啼破崧阳归隐图落落出世人视世犹糠粃独惟爱山縁一念未渠已尝行崧阳道经觏畧可纪有山皆孱颜有水尽清泚寒藤络古木竒花开芳枳风从四山下红绿乱纷委云日互蔽亏百态呈怪诡微泉不知处丛荟鸣宫征山鸟忽惊飞花落空巖里静闻鸡犬声人家应在迩百年能几日山间有余晷孰知桃花源不出武陵水囘首视人间嚣嚣足尘滓便拟结椽茅悤悤迫行李一来汾沮洳留滞绵几祀幽怀渺难忘澹墨寄形似旧游一经眼未往差可喜此心本无着夫岂为物使昔何从而来今何从而止翛然来往间于是得之子幻影竟安用我亦聊尔尔一笑两忘言庭花委阶戺送寻正道归浦中江头杨柳才堪折陌上行人还又别春光不解苦留人两岸杨花飞白雪江风摇摇吹绿波欲别未别伤如何劝君且住听我歌后日重来白髪多松溪幽隐图何宫遗构山之隅长松蔽映千万株中有一径穿萦纡冷风萧瑟无时无人间赤日如洪炉恍疑仙景来蓬壶踪迹一堕声利区囘首自觉泥涂汚岁月因循归计迂松溪想像劳形模可怜尘梦今始苏空对溪山惭画图一日来归聊自娯寿贾总管紫髯茁颐胆满躯胸怀落落真丈夫古称山西出将种我公家世皆吾儒朝家未录勋臣后时时射虎西山隅一官平水今几年乡闾坐觉疲氓苏骥涂千里会须展小邦未足劳驰驱绣衣锦㡌不复见人言愬也终平呉此时此日生鹓雏郁葱佳气充公闾当筵击筑声呜呜满堂宾客聨簪裾天公催花为嘘枯要及花下倾金壶春风花开人不孤年年人与春风俱送王子寿之平遥卜筑谋南迈囘辕遽北之有情惭见厚无语只空悲易忍行时泪难堪别后思明年鴈来日屈指数归期总管李侯移镇京兆病久不能即门屏奉巵酒一贺为歉谨作拙恶以饯行轩一札飞书下日边龙移方伯殿长安晋城父老心皆泣秦地奸豪胆已寒千里驰驱容骥展九霄空濶看鹏抟十年潦倒登门客卧病无由挽去鞍送总管李侯北上姓名合上郭公台落落襟怀间世才飞骑屡朝天上去好音时向日边来中心都为明时尽东阁常因好客开万里鹏程从此始垂天云翼看徘徊辛丑清明后三日诗社诸君燕集于封仲坚别墅谈笑竟日賔主乐甚然以未得吾兄弟数语为不足既而遯菴兄有诗余独未也主人责负不已赋此应命云善恶人情已饱谙岸纱宴坐看晴岚折腰不是渊明嬾作吏元非叔夜堪老去一觞犹有味病来万事更何贪从头悉读行年记惭媿春风四十三红梅谁㸃氷稍綘雪团黄昬和月倚䦨干羞随桃李争春意要伴松筠傲岁寒冷艳只宜闲处着浅籹难入俗人看天心未借和羮便空抱枝头一㸃酸送仲坚汉臣二子过南涧归赋是诗蝼蚁微生脱怒涛一茅容膝尽逍遥宦情更比诗情薄日力聊凭酒力消心类候虫寒更切鬓随霜叶病先凋儿童失笑翁慵甚送客今朝却过桥冬夜无寐书以自适四壁摧頽手重泥一枝随意即成栖归来已化千年鹤老去慵听半夜鸡世事荣枯都是幻物情长短不须齐寸心耿耿何人会隐几西窻月色低用韵答封张二子心如堕絮已霑泥身似惊禽未得栖壶缺何烦歌老骥冠成不复带雄鸡黄公遁迹终辞汉范蠡逃名径入齐囘首平生事堪笑少年豪气北山低和答丹山梦菴张丈抖擞征衣衣上尘归来白发一畨新剰将酒向愁边酌却恐人嫌醉里真世事饱谙惟欲睡诗情漫苦只能贫岁寒松栢东风外付与千林自在春中秋之夕封生仲坚衞生行之携酒与诗见过各依韵以答二首万籁声沈暮霭収长河泻浪洗清秋遥天千里澹如水明月一轮光满楼随意倾银成胜赏谁家横玉调新愁可怜白首蟾宫客羞对嫦娥説旧游夜凉河汉静无声澄澈天开万里晴蟾吐寒光呈皎洁桂排踈影甚分明良霄方喜故人共醉语那知邻舍惊一片诗魂招不得九霄直与月俱清跋秦得真墨晴窻不用辨犀纹墨妙秦郎已饫闻翠饼莹如鸦背净玉图香鄙麝脐薰永宁赐第今犹少易水无良古亦云老我媿非挥翰手两丸投赠负伊勤午芹道中渺渺江风吹葛衣爱闲长与世相违青丝歩障柳千树碧玉屏风山四围入眼江花如慰意近人沙鸟信忘机虚名到此成何事一笑平生始觉非元日夜与二三子小酌一樽相对夜如何却恨归来白发多万事到今从卤莽一年好处莫蹉跎间収暮景供清酌醉挽春风入浩歌多谢东君不嫌客也教衰朽得阳和幽怀用梦菴张丈韵二首百年过眼半羇旅十日逢人九叹嗟叔夜不堪长抱病冯驩何苦久无家飘零身世风头絮澹薄人情春后花拟把余生钓江海为烦严子借鱼槎起来乗霁看年华便着芒鞵待鹿车白水明边镕落日碧天尽处散余霞决明㸃检无多实甘菊商量有数花满酌一杯都不计人间万事足安蛇自寿霏霏晴雪㸃吟须飒飒秋风恋客裾计拙毎为妻子笑病多还觉友朋踈行年如此事无几破屋翛然家有余浊酒一杯吾自乐人间富贵不闗渠雨后漫成羇思纷纷不易裁晚凉扶病独登台翩翩幽鸟避人去殷殷轻雷送雨来已判此身闲里老且将笑口酒边开安车待聘非吾事休作姑山隐逸猜再和凉月娟娟玊半裁晓风吹梦下瑶台笛兼邻杵相和切秋共羇愁一并来到处溪山容我嬾违时颜面向谁开少陵可笑行藏拙独倚危楼刚自猜四和林外炊烟细若裁诗情引上赋诗台萤从杨柳梢头堕雨向梧桐叶上来华髪萧萧秋更短衡门寂寂昼慵开终南佳处吾将老仕宦休为㨗径猜五和身世浮云不受裁羊裘重觅子陵台随人明月娟娟静吹面凉风特特来多技漫劳宁似拙两眉深锁不如开牀头忘却糟牀酒误作萧萧夜雨猜乗兴杖屦山麓值梅始华徘徊久之因折数枝置几侧灯下漫浪成语简诸友一笑云二首戏蝶游蜂总未知小窻低亚两三枝夜䦨灯下横踈影浑似西湖月上时幽香不许俗人知才是东风第一枝误认文君新睡起读书窻下立移时梅花二咏乞漏洩春光洛水傍紫云名字袭人香可能惠我黄昬伴休笑分司御史狂齅玉骨那堪瘴雾伤好将经卷伴南荒坡仙鼻孔清如水老觉朝云道气长花木四咏荷叶露泉客将归返故渊西风渺渺碧波寒主人情厚无他赠一把真珠泣翠盘葵花日恋恋天光下玉阶明妃初出汉宫来情知生死归无路一㸃芳心誓不囘菊花霜六宫试手学梅妆曽见飞英㸃额傍香粉嚼余浓不散唾花误染缕金裳芭蕉雨忆别春容已十年囘纹锦就倩谁传都将一掬伤心泪洒向蛮溪数幅牋龙门三题云中暮雨古垒云藏一径微河山依旧昔人非贪征往古兴亡事不觉城头雨湿衣仙掌擎月月出山头未数竿仙人掌上玉团团瑞光冷射三千丈絶胜碧莲峯下看汾水秋风一曲刘郎发櫂歌欢情未已奈悲何只今囘首空陈迹依旧秋风巻素波蒲川二咏虞坂晓行林外晨鸡第一声陇头残月伴人行未知局促盐车下老骥萧萧又几鸣首阳晴雪薇歌一曲对西山万古清愁老翠峦望断空巖人不见光摇银海玉峯间和李生湛然闻杜鹃有感之作五更枕上梦魂清初听催归第一声我本无家更安往任渠啼血不闗情秋日出郭离离禾黍满郊墟枣实红殷接野闾四十年来无史笔有年今日仗谁书送冯资深归西山四首人间蛮触日干戈暮四朝三都几何此去莫忧缾粟罄西山雨足蕨薇多萧萧华发老书生久欲归田计未成喜听日边消息好故山容得子眞耕几年消息漫营营重见西山眼倍青胸次无尘元自好牀头况有洗心经候门穉子喜归来暖热那无酒一杯抖擞满身尘土尽襟怀还对好山开赠师巖卿老大溪山入梦频强凭图画冩情眞归与不及身强健山有英灵恐笑人题张郎中明皇小决图二首志在驰驱祸已胎笑颜况更为谁开贪争飞鞠鞭去不觉踰垣有鹿来天宝承平事久无弄丸驴背自驰驱不期一笑宫中戏传作人间小决图周生景纯赠菊数本因拾旧事依韵答之二首陈国君臣醉宴时可怜璧月照琼枝蔷薇露湿仙裳重笑殢君王索好诗万里文姬去国时秋霜也到岁寒枝归来满面黄尘暗怨入西风马上诗题梁氏静乐堂攘攘区中人役心名与利于身竟何有干没不少置叔敬有耳孙荦荦与时异一官不肯觅闲居养高志筑室尘境中中有尘外意方其厌嚣啾归来行少暨牀头一卷书净洗纷华累茍能乐其乐宁复事吾事见客不吝情有酒即成醉为问东华尘何如北窻睡清风吹我怀万事觉无味谁知方寸间自有清凉地苏氏承颜堂登仙不羡飞双凫宰官不乐纾金珠行年四十着綵服悲啼效作儿声哌丈夫岂无四方志倚闾望望心何如家国无事寿觞举慈颜得酒增和舒客来草具对客食杀鸡奉母其贤乎荣华富贵固所愿有子能尽如君谟至诚不动古未有悦亲自得神明扶茁哉冬生孟林笋圉焉日出姜泉鱼古来孝感有如此今人葢以古为模尝闻古有色难戒爱深容色何愉愉诗成不觉涕泪俱尔有母遗伤独无他年谁作孝友传请録吾语为君书题秋暮山行图乱山嵂崒争清妍寒林寂歴相緜聨人间黄尘千万丈一㸃不到山林边秋光澹薄秋气爽浮云积翠何葱芊高风凄其脱木叶向来面目仍婵娟江流一曲抱山麓孤舟斜日栖江湍行人何适来负担腰膂踡荦确石头路蹇驴鞭不前人家前涂渺何许望之不及忧悁悁问公何从得此本笔势髣髴营丘传我本山中人见之心惘然嵚﨑歴落真可笑对画题诗思昔年送孙仲文行台之召仲也何人斯不满六尺长言议间英发入耳音琅琅胸怀湛秋水面目严清霜读书及城旦寓迹凫鹭行自公少余暇婉愉奉高堂甘㫖未及亲有饭不敢尝颜色或未怡綵衣戏亲傍执丧三年中哀慕如新丧囘思顾复劳此意何时忘日闻辟书下且喜还且伤捧檄念吾亲不觉涕泗滂拔英外台选列布皆珪璋掾吏须几人亦必求循良世人岂无才要以徳自将纠摘谁弗能吾心恐无常诗人有明诚茹柔吐其刚孝为百行先子孝吾既详茍能推此心前路未易量慇懃飬云翼行矣勿悤忙醒心亭窻前流水玉泠泠窻下高人酒半醒唤省邯郸枕中梦如看王湛案头经翛然自得天游趣恍若那知地境灵説似功名塲上客倦游时节一来听跋三堂王自写真解衣盘礴眞画史不待濡毛知可矣葛巾草服尝画我意欲置我山巖里虎头于今几百年与渠谁后复谁先翛然蜕迹乗风去一笑相逢喜拍肩御订全金诗增补中州集巻五十八御订全金诗增补中州集卷五十九钦定四库全书御订全金诗增补中州集巻五十九段成巳下寿梦菴张信夫一杯瓮头春持寿丹山客洗盏至客前共坐林下石酒酣语益眞道合意自适东风吹醉眼高兴寄空碧人生天地间迅若驹过隙胡为就羁缚惴惴从物役何如梦室中一笑百忧释弃置勿复道放怀陶兹夕诔双峯兴上人堂堂双峯师不受尘世污禅坐三十年俯仰无愧处平生大事毕欲留不可住适来水中沤水行沤复聚适去火上烟烟散火如故徜徉天地间去来随所遇我怀未能忘正坐分别趣涕余会真心三叹出门去赠唿延长原我来负犊颠投迹汾水滨乱余寡俦侣所遇皆所亲一行未易完忍更求其纯矫矫唿延生栋宇接近隣虽云符诅师颇异寻常人疾苦在力救贵贱情一均功成不责报第恐伤吾仁旷怀寓杯酒不计醨与醇一酌万事毕肝胆平轮囷酒酣奋长袖满坐生阳春人皆笑汝狂我独爱汝真参苓我所须収为药笼珍吾闻先天术原委有本因后人罕知学莫复窥其津华陀起东汉扁鹊名西秦二君本儒者卒以医自神愿生继高躅勉勉勿因循赠研师寄寄翁有客抗尘容不知何人斯自云来西秦着脚汾之麋放浪三十年野鹿不受羁是身寄虚空歘若驹隙驰窜名书研间聊寄吾寄为游戏出三昧我岂甄陶师心成应之手觚楕各异宜万象且胚浑一一非人私妙凝天地中不甈亦不坏探怀出苍璧炯炯光陆离摩挲湛秋水随手生寒漪虽凿混沌窍大朴犹未漓囘首铜台瓦千载垢有余坐令吕与张羞受牛后嗤便当什袭藏奚必古见竒待价不求售持易诗人诗巻余两牛腰得之犹恐迟归来饭甑空一字不救饥咀嚼诬枯肠似高还似痴障簏与蜡屐优劣孰等夷不如且置之安事屡解颐翁闻为一笑此事非所知茍可适吾欲君诗不当辞刁少府优善堂取人戒不周取善戒不遗理能兼衆美何必劳营为奈何当涂人好以智自私身勤事仍左终日徒纷披君侯本将种磊落真男儿延英辟宾馆下问质所疑优善题其堂美意良可知永怀正子贤千古犹一岐休休好善心一出忠厚资片善或可取不厌蓬茅卑人轻千里遥愿吐胸中竒投诚尽实理入耳无䛕辞从容谈笑间万事无不宜三年报政后龊龊何其迟潜令十万家共煦晴春曦退食坐南堂何虑复何思送张世杰赴京兆幕官雨雪方载涂霜风裂肤肌丈夫四方志游子千里期简书岂不畏孀亲发如丝㤙义两相夺欲行还迟迟世荣岂不慕此心难遽夷大分既有定僶俛安得辞伊人遇知已第恐负所知去去勿重陈抟扶良自兹茍能以义飬犹足慰亲思冯生成之自燕归平阳赖寂照先生获脱奴役复齿士列将复归燕主吾友济夫来谒诗姑序其概以答云英英大冯君雅志在千里坎窞不得前而姑止于此出处虽两涂动静无二理燕坐三十年初不离朝市了了方寸间湛然若秋水冯生适何来眉目差可喜自云衣冠后家破偶不死失身坑阱中摇尾凡几禩过者日千万藐焉不一止忽逢盘谷翁引手惟力致力极势未囘既出几复委不知何因縁得入先生耳一见不忍遗即命加冠履奴仆岂所安推已乃知彼恻然动于中弃余犹弃粃少辱豺虎塲永谢泥与滓乞诗答盛徳此意良亦美顾我欲何言一笑不知已先生世外人于汝初何竢茍能坚一心绮语奚足恃屈信固有时此正在知已勿如越石父以是骄晏子杨生深甫以毉鸣河汾遯菴先生以下皆赠以诗生吾党士也观其意似不以浅近自期者故余之所述不特称道而已也杨生头角非凡子少以毉名动州里胸怀了了中可人容貌恂恂外如鄙前徽未艾足凭借论议滔滔有原委人身造化一天地敢谓精微尽于此中情不自安愿就先知问其㫖遯菴先生天下士挈擕陬维为指似古人由此不难到但恐中心复中止千金再拜一言重採掇方书究终始姓名会看满人间滚滚西驰若汾水送贾徳逺北上生亲老家贫辍晨昬定省之飬以入京师其心将以有所得而归为亲荣也虽其亲之心亦然而一身之劳故不暇计忘劳以悦乎亲生之志也若生者其以义飬者与于其行乞言以为别吾老矣言不见用于世虽无言顾于生何缺生意益坚而无倦色姑序其事以慰其行云贾生歴落非庸子坐守穷庐足文史山田硗确无百畆日课诸郎力耘耔瓶储颠倒得几何晨夕安能具甘㫖抱闗击柝有不择智效一官聊尔尔霜风栗冽岁云暮水宿山行二千里及亲而仕古所乐敢以﨑岖惮行李明年花发望君还綵戏阶庭为亲喜赠答诗社诸君卖药韩康伯能诗张志和眞钢须百鍊明月要重磨眼底如君少闲中得子多兵连犹未断莫厌数相过漫成二首一榻了穷冬吾生岂易供尽教人笑拙最苦客妨慵无寐闲欹枕忘言醉倚笻可怜猿与鹤岁晚肯相从时序惊何速形骸强自持整冠毛屡脱束带孔频移蹭蹬成空老吟哦不救饥百年行已久一笑欲何之和答木菴呉粹中四海疲攻战余生寄寂寥花残从雨打蓬转任风飘有兴歌长野无言立短桥敝庐独在眼不觉路途遥送王子寿之平遥二首宿霭添行色晨钟戒俶装去期何太迫别语不成章戏綵怜文度扶衰赖孟光临汾一巵酒目断陇云长识面时何晚论心分已深相期同卜筑岂料遽分襟别日宜加饭因风莫吝音家山有成约闲健早来寻寿李济夫夫子何为者昻藏不入时眼前诸事罢膝下两儿嬉落落眞难合悠悠听所之黄花一杯酒岁喜与君持萧少府挽词隰倅萧君余不识其何如人也余初入城府谒余于客邸敝衣败絮眇然一寒生尔尔后时时于朋游中见之貌益恭气益和与之言确乎有守而不踰乎中其加于人岂一等也一日卒于平阳之学舍府僚张侯而下皆有挽章吾友公度邀余同赋义不可辞且萧君母氏在堂临年而失贤子行道之人闻之为之出涕以相其哀焉况平昔甞所往来者为出一章以弔但辞鄙义拙不足以发明萧君之徳业例奉繐帷以黩为愧兰杜摧芳不待秋令人洒泪怨灵修门前弔客多青眼堂上孀亲半白头共説才华为衆许岂期仁义是身讐一抔㝠㝠重泉土野老相传説故侯和师巖卿迁居之韵君看行路古来难木鸟其间得小安三窟未成那用狡一枝粗稳不须寛破除梦境原无国収拾诗盟旧有坛秋菊春兰俱可喜等闲乗兴一凭栏伯和告别北迈欲得一言以资行槖惓惓之意盖不能违也病卧中殊无好怀漫此以赠听唱离歌一再行翩翩裘马戒晨征据鞍耿耿壮夫志去国迟迟游子情野店人稀休奠枕山蹊路险莫贪程一鞭行色西风顺万里秋空片鹗横李公子诞日赋诗为寿岁晚乔松盖倔强几经风雪几氷霜髩毛不与秋同老名字长随菊共香堦下芝兰相照映人间岐路极微茫愿君叅取东坡意有病安心是药方张提举子华报政中台赋诗为饯苐荒浅良愧也庙堂遣使出分巡抚飬遗黎尚旧人今日不虚前日举去时仍是到时贫一心耿耿公家务两髩萧萧驿路尘鞭策自君家世事蹄涔未足骋骐麟送娄郎秀实北上气压元龙百尺楼抟空鵰鹗正高秋珥貂自属封侯相借箸咸推决胜筹会计不劳谈笑了功名未肯等闲休并州豪侠风流在惭愧儒冠漫白头寿李济夫往来诗酒晋城间白日相看尚昔年鸠卜一枝如我拙骥思千里屈君贤牀头文史犹堪乐眼底芝兰正可怜但愿太平身健在西风长醉菊花前辛丑清明后三日诗社诸君燕集于封仲坚别墅谈笑竟日賔主乐甚然以未得吾兄弟数语为不足既而遯菴兄有诗余独未也主人责负不已因赋此应命云燕子归来人未归平生事业与心违天翻地覆春仍好雨打风吹花又稀淡抹平林烟苒苒乱飘香雪絮霏霏可怜光景诚虚掷坐对虚罇到夕晖寄题张氏雄飞亭大署佳名揭栋甍相君英气见平生心随燕鴈共千里志效齐禽𦕈一鸣昭代谁人飞鹗表沧溟何日纵鹏程会乗风便扶摇去但恐垂天翼未成红梅淡扫胭脂碎玉团天生异物着江干月边标格娇增韵雪底精神巧耐寒春意底应容易见人情还作等闲看可怜弃置蒿蓬外倚杖东风鼻一酸寒食后有感而作二月山城尚薄寒冬衣未解叹衰残赏心更比年时减酒量全非旧日寛㸃㸃花随春共老悠悠诗与梦俱䦨此身只合山间了勋业何劳镜里看送史生仲恭北上裘马翩翩事逺游少年豪举气横秋爱君早有四方志为我能无一日留击筑悲歌增感慨倒瓶浊酒浣离忧他时相忆劳囘首何处风沙认晋州仲坚将去平水启行之夕㑹饮于史氏之山斋得子胶胶扰扰间往来未熟各衰颜百年更有几囘醉一月都无数日闲不放肝肠中白堕将何面目对青山相逢且尽今宵乐明日红尘复市寰斋居偶成赤手谁能捋虎须溪山好处飏轻裾头颅久觉非侯相颜面从教与世踈一榻清风尘土外半轩黄菊雪霜余明经自为儿孙计敢与鸿儒论石渠湛如古井冷无波钝若呉钩澁未磨半纸功名蜗左角百年身世蚁南柯天翻地覆亲曾见暮四朝三都几何万事转头供一笑向来事业尽蹉跎用韵答封张二子有斤谁斵鼻端泥借榻聊从地主栖万事成亏均野马半生痴黠类醯鸡文章自笑非时样道徳空期与古齐老懒正宜闲处着高名无用不如低再用前韵劳生扰扰燕分泥常逐东风到处栖止渴望浆那及酒供炊无米敢言鸡仙人堕泪空辞汉处士为书已赞齐陋巷自无车马到衡门从此不嫌低再用渠字韵儿女怜翁竞挽须侯门何事曳长裾功名于我非所愿风月与人良不踈綘灌自能扶汉业绮黄只合老秦余耳根一洗尘嚣净㶁㶁寒泉玉潄渠和答丹山梦菴张丈幸自无人识姓名忍将两脚閙中行元从有我安排了强欲趋时作么生案上一编聊慰眼世间万事不闗情此情惟有沙鸥信来往江头自不惊翌日二子见和复用韵以答三首短发萧萧散不収老来何事更悲秋常年有酒或无月今夕乘晴好上楼休对婵娟谈往事祗将笑语替清愁冷光愿照金罇里记得开元太白游忽听城楼暮角声飞空片月快新晴云烟敛迹无纎滓星斗収光不敢明千里共看人已老一枝难稳鹊频惊醉吟坐到三更尽病骨不禁秋气清香雾霏霏晚渐収氷轮碾破一天秋便邀东海骑鲸客同上西家卖酒楼不向此时拚一醉更于何处散千愁年年人月如今夕永结无情汗漫游丁未立春日与彦衡景纯史生饮座中彦衡有诗且需余和为赋此花枝摘索费诗催自笑吟怀老未灰白髪渐如残雪满朱颜不逐早春囘可人襟韵来三客入眼风流欠二梅有酒闻身强健在莫教闲却手中杯翌日再用前韵简二子长吟未老雨来催雪积寒炉火渐灰一㸃枝头红尚浅半痕溪面緑初囘行担酒债还思杜坐得诗穷大笑梅报答风光无好语对时虚觉费清杯独坐有怀往昔复次前韵二首短发刁骚不受催坐看浮世几飞灰流年冉冉人空老往事悠悠首重囘天逺望穷归去鴈地寒瘦损折残梅等闲无计驱愁得除向垆头试一杯快饮休嗔急管催昔人不饮已成灰转头晚景无多子屈指春风又几囘拨闷直须烦麴糵和羮宜且置盐梅莫言两手浑无用花下犹堪把酒杯衞生行之少负侠气与余兄弟相遇于艰难之际自抑惴惴常若不足迨今十年矣家贫而益安岂果有所学乎不然何其舍彼而取此也生正月十六日诞弥日也因赋诗以赠为一笑乐且以坚其志云低心不肯逐时趋坐觉瓶储岁屡无试手耕维新事业传家弓冶旧规模膝前痴騃怜文度酒后麤狂忆阿奴但愿年年身健在一罇长得与君俱再用杯字韵緑髪潜为白髪催赏心半逐壮心灰已拚事业因循却又放风光寂寞囘春意等闲遗病木晓寒特地妬芳梅病来止酒人应笑忍耐良辰负此杯人间声利任渠催烈焰何甞发死灰世态翻云悲易变年华如水挽难囘惊心旧曲空闻笛㸃额新妆不见梅百转枯肠思一溉虚名方信不如杯送李山人湛然之燕惊尘浩浩塞云寒珍重儒冠莫浪弹相府岂能容阮籍馆人那解识冯讙无书可上裘空敝有梦难通刺欲漫且好驻君千里驾小斋如斗足容安戊申四月书于史氏仲恭别业飘飘天地一癯儒问柳寻花未要扶老去生涯三径在向来意气一分无罇前乍喜潮红颊镜里那知雪满须睡起北窻成一笑人间岐路足﨑岖漫书二首山翁只合坐山房四壁萧然一木牀心为感时空渺渺鬓因怀旧变苍苍人间日月惊何速物外光隂本不忙一枕北窗眠正稳却疑身世在羲皇扰扰胶胶人自忙心闲无地不清凉雨边战阵蚍蜉閙花底生涯蝴蝶忙幸有文书遮老眼岂无藜苋疗饥肠从教门外蓬蒿满不见白丁计亦长五月朏日书以自适二首陇月娟娟白板扉溪风飒飒冷麻衣藜牀坐穴人空老铁砚磨穿计已非叔夜自难堪作吏李膺那解早知机但教方寸常无事一酌清泉亦自肥身货休论两孰多留连光景且婆娑谷臧得失不相逺蛮触功名能几何闷后径寻醅瓮饮醉来慵撃唾壶歌扁舟旧有江湖趣须把蓝衫换一蓑次韵周景纯先生见寄之作闲寻闲计适闲情日月催人慨易倾筑室未能依表圣卜隣先喜得君平惭非世用甘藏拙谬得时称岂是诚我与西山相信久不须更与白鸥盟幽怀用梦菴张丈韵二首此怀耿耿付东流蒲柳形骸不耐秋老去始知身世幻病来渐觉鬓丝稠青蝇㸃物驱还至白鸟猜人挽不留収拾闲愁共晚睡西风吹梦泠悠悠自叹行藏久谬悠多君雅志在林丘一生断向闲中老百计何劳分外求总把行年偿酒债更将余日费诗筹胶胶扰扰人间世一笑罇前万事休封仲坚挽词三首几年为我驻行辀一闭幽宫挽不留望望故丘君饮恨㷀㷀遗息衆为忧皇天无路申三问隙地何人借一抔重对平时旧游处野烟荒草秪增愁藏身无地古难堪赙葬何人为脱骖伯道可怜谁主后缇萦犹在胜生男十年往事如春梦千古遗经忆夜谈一片羇魂招不得暮云黯黯泠幽龛昔常屈指计前期今守穷庐竟死为多病毎惭调䕶力余生谁救急难时匠斤欲运庄周泣隣笛遥闻向秀悲一片嵌巖磨不磷更堪重读孟郊诗薛宝臣生朝晓砌初开十二蓂一樽介寿为君倾昔闻存义能从政今见元钦又继兄谢傅阶前琼树秀老莱堂下綵衣轻莫言小邑徒劳耳万里青云第一程送张器之北上二首匹马翩翩出汉闗春风塞草几芊绵人怜季子貂裘敝自誓桑生铁砚穿羊角㑹抟溟海上鸿毛行遇顺风前吾军正赖君增气万里青云稳着鞭眯眼风沙去路迷又携书剑过山西片心耿耿摧尤壮六翮翩翩飬后齐千里会看黄鹄举一枝休叹彩鸾栖丈夫自有乗车日司马桥名不浪题兰氏晚节轩二首几年会计屈微官五斗才堪给酒钱野鹤风标寒愈峭巖松节目老方坚石肠未省随时转铁面何甞与世妍囘首风烟三径晚典刑当作画图传都把升沉不置怀一罇时对好山开张公雅有江湖志崔子本非丞贰才为政从渠嗤拙宦买田已自赋归来高情想像常如在不逐春风没草莱赠医者术以医名行以儒为人不肯着方书共高世外封君达自许山中陶隐居掉手耻为他日计论心羞未古人如有儿还解传家否试问门前长者车寿尊兄遯菴先生笔头风雨斡千钧早岁甞充观国賔避事就闲眞得计有才无用且藏身虚名到底将安济渉世而今不厌贫白发相看老兄弟暮年同作太平人送王载之鞍马今年事逺游北州未稳复南州胸怀落落冯驩铗尘土翩翩季子裘击筑悲歌增感慨倒瓶浊酒浣离忧一编笑我衡茅底坐送光隂到白头雨后漫成诗情牢落不堪裁人物风流愧玉台门外寂无肥马到枕边剰有好山来年华滚滚身如幻世事胶胶眼倦开拟把余生寄江海沙头鸥鹭莫惊猜再和瘿杓天然不用裁日倾新醖剥莲台几囘醒酒风才过一霎催诗雨又来两脚只堪闲处着寸心赢得片时开此身有类伤弓鸟曲木无情亦暗猜三和二首壮志如今日撙裁功名不复梦云台半生囘首事安在一叶惊心秋又来不引壶觞聊自劝未知怀抱若为开浮名毕竟成相误盍作闲居鸩毒猜世事纷纷巧划裁何如无事醉春台胁肩一笑亦良苦有田几时归去来百念都随灰烬冷一罇聊为圣贤开从今便入农桑社园友溪翁莫见猜四和甞把闲身静品裁残生何幸脱舆台田园依旧喜重到松菊就荒伤独来懒散从教尘事废襟怀难对俗人开自量不肖非逋客为报山灵且莫猜五和樗栎无心入匠裁姓名不列郭公台闲携藜杖看云度静扫松轩待月来未把酒杯头懒举试拈书册手慵开荒才自信非邹乐安处青山有底猜题七贤图七贤不与竹林期人物风流各一时妙语霏霏皆作者高怀落落更安之山川如画灵犹在溟渤飞尘世屡移欲荐菲辞无处问黄流千里夕阳迟赠琴士任先生翛然天地一癯仙误落红尘二十年万事成亏云过眼一身蹭蹬雪盈颠支头欲写巻中趣洗耳试听徽外絃他日遂君林下约月明风露净涓涓乐郎中萱春堂共道传家以义方长留春色在萱堂静宜有寿何须祝乐自无忧不待忘华萼光辉连二妙瑶林照映列诸郎要看腰笏牀俱满岁月灵椿未易量容菴走遍人间行路难归来始觉此身安半椽自覆人应笑两膝足容我已寛阶下兰生犹可佩篱边菊老尽供餐微躯此外无余事一炷清香篆曲盘总管陇西公归自赵城以雪途行役见命赋此以献晓鞍催发五更钟王事匆匆不易从雪气空蒙迷马首霜威跋扈袭裘茸谁家村落鸡频唱到处园林鸟絶踪却忆云山旧栖地拥衾高卧飬吾慵万夫长李侯西觐囘作诗为贺二首帷幄雍容拥万夫雄襟英概汉臧呉獠儿坐失重巖阻战士争先九折驱去日旌旗塡蜀道归时笳鼓竞尧都谬为门下登龙客拟颂勤劳愧腐儒坐拥貔貅十万夫雍容帷幄看投壶威风栗烈前无敌胆气轮囷大满躯铜柱直期标百粤连城潜觉失全呉江南公事行将毕愿献扁舟范蠡图乗兴杖履山麓值梅始华徘徊久之因折数枝置几侧灯下漫浪成语简诸友一笑云漏洩春光人未知轻红已透最高枝洗妆自有天然态尽道氷容不入时光徳道中行行不觉到斜阳顾影频惊尔许长返照此身还此是莫因外景便承当和答陈子京二首扰扰浮生等聚嬉风波千丈渺无涯掩闗一巻牀头易泠眼从渠笑絶痴云山咫尺阻同嬉望断音容天一涯闲道城居最堪隐想君为计未全痴梅花咏七首忆初谒琼浆记昔年迎门一笑想嫣然夜来雪暗前村路恨满东风意不传梦神女尘縁久未忘飘然随月到高唐欢情未接还惊觉云雨阳台空断肠寻玉想形容霞想裾云英自与世姬殊几年来往蓝桥路捣尽𤣥霜得见无探未甞亲到谢家堂风韵何由识谢娘説与选花场上客须知林下胜闺房浸洛浦飘飖信有神凌波忽覩一枝春摩挲老眼看微歩旖旎香生罗袜尘浴洗尽铅华见玉环肌肤氷雪照人寒临风脉脉娇无力轻裛香罗半未干惜襟袂翛然风味酸北人谁识蔡姬贤可怜抛却清伊月埋没边沙二十年花木咏四首海棠风宿酒微醒不自持君王催唤太眞妃醉红睡起依然在忙倩罗纨为解围杨柳烟九原唤起李夫人谁炷仙香为返魂一捻宫腰浑瘦损舞衣微带瑞云痕梅花月别后盟言不忍寒旧官到底胜新官情縁未断还相见人复团圆镜复完山茶雪飘飘天上谪仙人尝作金銮侍从臣老大风流殊未减锦袍如旧白头新龙门五题禹门雪浪崃束洪流起怒涛乱翻晴雪与云高徐看行处元无事小智区区枉用劳疏属晴岚云拖残雨敛前峯翠色寒光溢几重应有诗人偏着眼时施膏沐为渠容双峯竞秀云外亭亭耸翠环天荒地老两峯闲若教工部常经眼未肯将诗誉玉山神谷藏春山间草木四时春一脉清溪不染尘忽见渔郎惊借问却疑侬是武陵人姑山夕照日鎻羣峯欲下迟茏葱一片冷胭脂醉吟着我扁舟尾画出坡游赤壁时蒲川六咏蒲津晚渡城下行舟一箭轻城头落日半竿明河流汹汹风仍急时听浮空欵乃声舜殿薰风烦暑人间不可支暂来陊殿独逶迤南风一拂清如水犹似当年解愠时东林夜雨烟雨蒙蒙古梵林院庭深悄若无僧林稍一㸃荧荧碧知是层楼供佛灯栖巖叠巘山色萦青不染尘何年精舍构嶙峋也知偏入闲人眼为现云间清净身沩汭夕阳沩水桥邉日下迟茏葱一片泠胭脂山川良是风犹古想像英皇下嫁时王官飞湍泠云深处漾寒清千仞悬流玉练明车马往来山下路何人到此濯尘缨幽居奉借遯菴尊兄严韵呈隐之润之二英弟一粲三首解鞍借榻避氛埃净拂风轩待我开诗句堕前还忘却聊书岁月记曾来浮荣过眼等浮埃罇酒相逢一笑开门外红尘高万丈莫教一㸃鬓边来小轩如斗静无埃面向青山好处开漫道幽人招不得一樽今日为君来张信夫梦菴四首子张子寓迹于里西之精舍以梦名其室且命余订之夫人之方梦也念念相因万境现前一得其意则扬眉轩目傲然以为乐一失其意则丧神沮气愁悴以为忧昏昏没没𡨕行于梦境之中初不知梦之为梦也惟其不知也故为忧乐之所汨及涣然而觉始知向之汨吾心者之虚妄也世之人贪得而患失废精神耗思虑终日弊弊焉颠倒错乱于忧乐之域而不自觉悟者庸非梦耶盖寐者敛睫之梦也寤者瞠目之梦也是以达人大观寤寐两忘虽视其身犹以为梦幻况区区之物乌足累其心哉姑作是诗而为之献亦以自释尔忆昔邯郸道上行半生囘首梦初惊而今始觉非眞实过眼浮云万事轻觉时常笑梦时讹梦觉其间争几何聊尔藏身大槐国闲看明月上南柯一身栩栩复蘧蘧为蝶为周我自如寤寐人间等游戏此心无地不华胥世味迷人人不知纷纷蕉鹿竞争为山翁正坐山堂上笑问黄粱第几炊和杨彦衡见寄之作六首几年奔走趂槐黄两脚红尘驿路长梦破邯郸成独笑半生囘首只空忙西风浩浩塞尘黄白髪縁愁若个长客梦五更惊忽断打门县吏索租忙一裘谁为制𤣥黄无可奈何秋夜长我自忍穷方未暇不知蛮触战争忙一苇初航十里黄故园归计渺何长可怜兀兀青灯下还似当年举子忙小园蔬茹待秋黄不事姜盐味自长口腹累人良可笑可能终岁为渠忙幽迹无心学绮黄荒才渉世本非长年年来往燕然道却为山林有限忙古瓶梅花锦帐银瓶浸玉肌风流应自有人知夜深窗下横踈影絶胜西湖月上时徽宗墨竹野禽背立岁寒枝想见当年落笔时吮墨缀辞俱䘮国九泉笑杀李家儿兰氏自然斋万事荣枯一笑间情知使尼定谁闗编茅依石寛如斗卧看溪云出岫还张世杰经歴牧牛图三首緑隂深处戏童儿牛自东西儿不知休説儿狂无伎俩人间何事不儿嬉断烟荒草澹无姿写出人牛自在时毁瓦一欢聊尔耳不知何者是盈亏儿自嬉游牛自眠葛洪矶畔旧因縁三生石上精魂在一梦囘头又几年杨茂之志适轩二首坐啸行吟困即眠心游随处莫非天是中眞意何人会隐几蓬窗正㗳然人心自有一羲皇説着元来话更长诗句堕前还忘却坐看林影转虚廊秋日牡丹为友人赋病久无佳思姑作俳语三章以应命对觞一轩渠可也诉尽中情在两诗可怜谁识汉文姬归来已觉秋风晚标格犹应似旧时秋雨潇潇无限思妄凭羽客覔环儿蓬莱日月非人世不记梧桐落叶时公子初离季隗时丁宁私语两相知从渠岁律春秋变一㸃眞心死不移暇日意行姑射山下奉借遯菴先生听雨堂韵简诗社诸君散策歩幽巖所遇良可喜恋恋蝶遶衣涓涓泉入耳俯仰天地间一物莫非已暄妍坐閲春事芳飘飘思与春云长唿儿置酒饮花下风来满袖携花香白白红红纷涧谷恍然身世如河阳东风吹落山头雨山鸟催归共人语拂苔便欲枕流卧却恐傍人笑孙楚眼看六合尘土满归袂翩翩去何所乗风便拟凌青空人间无处寻方蓬附虞集河东段氏世徳碑克已成已之幼也礼部尚书赵公秉文识之目之曰二妙成已登正大进士第至宜阳簿及内附朝廷特授平阳提举学校官不起而克已终隐于家一时诸侯大夫士皆尊师之各有文集数十巻附段辅二妙集后志显祖遯菴君与从祖菊轩君才名道业推重一时值金季乱亡辟地龙门山中遯菴君既没菊轩君徙晋宁北郭闭门读书余四十年优游以终凛然清风视古无媿其遗文惜多散逸所幸存者古律诗乐府数百章御订全金诗增补中州集巻五十九御订全金诗增补中州集卷六十钦定四库全书御订全金诗增补中州集巻六十道释重阳眞人王嚞补刘祖谦重阳租师仙迹记畧师王氏名嚞字知明重阳其号母孕二十四月而生正隆已卯间遇至人于甘河以师为可教密付口诀及饮以神水自是尽断诸縁同尘万有阳狂垢汚人益叵测多为玩世词语使人喜闻而易入其变异诞诡千态万状不可穷诘后于南时村掘地为隧封高数尺榜曰活死人墓又于四隅各植海棠一株曰吾将来使四海教风为一耳居三年复自实之遂迁于刘蒋与和李二眞人为友各结茅居之至大定丁亥夏复焚其居人争赴救师婆娑舞于火边且作歌以见意诘旦东迈径达宁海首㑹马钰于怡老亭马与其家人孙氏俱执弟子礼又得谭处端刘处𤣥丘处机王处一郝大通等七人号马曰丹阳谭曰长眞刘曰长生丘曰长春王曰玉阳郝曰广宁孙曰清静散人并结为方外眷属迨己丑季秋留王郝于崑嵛山携四子西归抵汴寓王氏逆旅无几何唿丹阳付密语无疾而逝四子归其柩葬于刘蒋故菴之侧丹阳因庐于墓次今之祖庭是也有诗词千余篇分为全眞前后集传于世玉峯老人胡光谦为之传附密国公全眞教祖碑王眞人名嚞字知明咸阳大魏村人弱冠修进士举业籍京兆府学又善武畧天眷间收复陜西英豪获用眞人于是捐文塲应武举易名德威字世雄后入道改今之名字于终南刘蒋村剏别业居之置家事不问半醉高吟曰昔日龎居士如今王害风于是乡里见眞人曰害风来也眞人即应之正隆己卯季夏既望于甘河鎭醉中啗肉有两衣氊者继至屠肆中其二人形质一同眞人惊异从至僻处䖍祷作礼其二仙徐言曰此子可教矣遂授以口诀其后愈狂咏诗曰四旬八上始遭逢口诀传来更有功明年再遇于醴泉邀饮肆中酒家问其乡贯年姓答曰濮人年二十有二姓则不知也留歌颂五命眞人读余火之自此弃妻子而去又为诗故以猥贱语詈辱其子孙其末后句云相违地肺成懽乐撞入南京便得眞后别号重阳子眞人在宁海一日告衆曰时将至矣明日西行道友乞诗词至夜留诗曰登途上路不由吾云雾相招本性甦万里清风常作伴一轮明月毎为徒山青水緑程程送酒白粱黄旋旋沽今夜一杯如有意放开红烛照氷壶笔尚未投从外有史公者来送酒一座大惊大定十年正月四日口授颂曰地肺重阳子唿名王害风来时长日月去后任西东作伴云和水为隣虚与空一灵眞性在不与衆人同颂毕俨然而终附唐顺之史纂左编王嚞号重阳子京兆咸阳人母感异梦而妊二十有四月始生时宋徽宗二十年十二月二十二日也师自幼不羣及长体貌雄伟美须髯倜傥尚义不拘小节弱冠业进士系学籍好属文才思敏㨗伪齐改元阜昌初歳屡饥人至相食时咸阳醴泉惟师家富其大父乃出金以赒之逺而不及者咸来劫取隣里三百戸余亦因而侵之家财为之一空有司率兵卒捕获曰乡人饥荒拾路所得吾不忍寘之死地有司贤之随释不问人服其德金海陵王正隆四年师忽自叹曰孔子四十不惑孟子四十不动心予犹碌碌如此不亦愚乎自是之后性少检束亲戚恶之曰害风来师受而不辞闗中谓狂者为害风因以自唿是年六月师醉于甘河㑹二人被发披氊其年貎同一师讶之从而恳请其人徐曰此子可教授其修眞口诀时年四十有八所遇者皆唐纯阳子吕仙翁之化身也五年中秋再遇于醴泉师趋拜之衆笑曰这是害风安得识眞仙耶其人邀师饮师问其乡闾年姓答曰濮州人年二十一而不告其姓留秘语五篇令师读毕焚之且曰速去东海投潭捉马已而俄失所在师乃捐妻子送次女于姻家竟委而去行匄鄠杜终南间举止亦若狂者人莫测也后别构庵于南时村起封高数尺圹深丈余以活死人目之又号曰行菆以方牌挂其上书云王害风灵位又于庵四隅各植海棠梨一株日吾欲使他日四方风教为一亦如此殖三年迁居刘蒋北之水中央肆口皆称外语乡人素待以害风故莫审其意复自击瓢壶以游行歌且饮尝从涧河携壶酒归一人唿曰害风肯与我否即予之一吸而尽令师取涧河水饮之葢仙酎也问师云子识刘海蟾否师云是何能识但尝见之画像耳乃笑而去师自此不复饮酒人或招之惟饮水而已人醉师亦醉焉俄一夕自焚其菴乡里惊救方舞跃而歌曰数载殷勤居刘蒋庵中日日尘劳长豁然眞火瞥然开便教烧了归无上奉劝诸公莫悒怏我咱别有深深况惟留灰烬不重游蓬莱路上知来往人问其故答曰三年之后便有人来修此遂东行师尝留题甘河云闲来翘首沧溟上钓出鲸鲵未是雄又题终南山资圣宫殿壁云终南山重阳子违地肺别京兆指蓝田经华岳入南京游海岛得知友赴蓬瀛共礼本师之约尝自写眞题其上曰来自何方去由何路一脚不移囘头即悟又自画云上山鹤为一图留醴泉弟子史公密收之其行辞诸道友皆与之歌诗所以寓其微意而人不悟也携铁鑵乞食而行曰我与东方有縁迤逦出闗抵登州夜归观中书陜西所作诗于壁云一别终南水竹村家无儿女亦无孙三千里外寻知者引入长生不死门明旦拂衣东迈世宗大定七年七月抵宁海经诣儒者范明叔家主人边与郡人马宜甫邀馆于私第既久重而遇之初宜甫梦其家园一鹤从地涌出师至同师择地立菴师指鹤起之处命名全眞全眞之名始于此矣师欲挽西游宜甫家赀巨万久而未决其室孙氏尤难之冬十月师乃入环堵约宜甫曰馈一食鎻菴百日至于分棃与芋栗令宜甫夫妇食之各有其数毎分送则必以诗词或为歌颂宜甫亦皆酬和又示神异罪福之报以惊之既启戸宜甫乃始屏去尘累改衣冠而执弟子礼师名之曰钰字元寳号丹阳子曩师在宜甫宅㑹谭玉者以宿疾来见师始拒之玉固请为弟子留宿菴中其疾顿愈玉遂出其妻而从之师名以处端字通正号长眞子继有王公者居牛仙山闻师至来谒问答有契遂师礼之后住铁查之云光洞师飞葢致其名号名处一号华阳子日者郝昇深于易卖卜于市师入其肆背而坐骂昇曰请公囘头师应声曰君何为不囘头耶昇悚然异之师出从至朝元观师授之二词以发至意昇大感悟乃执弟子礼后至烟霞洞赐名曰璘号恬然子且以无被衣畀之未几师领马钰等住崑嵛山始至指而言曰是中有烟霞洞我先世修道之所也命凿之其器具之朽者与玉池井尚在时栖霞丘公年十九虽已入道未知所从而盘桓崑嵛闻师在全眞菴因投谒于斋次师知其逺器赠之以诗赐名处机字通密号长春子自此门人颇集师以骂詈笞捶磨錬之稍散去笃志不变惟马谭丘而已八年八月师自烟霞迁文登姜实菴九月居县北苏翁菴九年四月宁海周伯通请师至则立金莲堂金莲会其井水旧盐咒之而甘美俄夜有光如昼人以为火亟往视之见师行而光明随师尝训马钰之妻孙氏名不二号清净散人又以天堂画相示之五月五日令不二烧誓状仍赠以诗又于文登立七寳会福川立三光会至登州立玉华会闲游蓬莱阁观海大风忽起人见师随风入海中有顷复跃出惟坠失簪冠寻于波面泛泛而至有介公者素好善事而请出家志甚恳切师竟不许介去师谓人曰今二人于此欲建大殿宇一则基址既立材木既丰未求匠者而匠者自至何哉材既备而功可成也一则指其立基之所洼坎未平一工未集匠者望之而去矣师在烟霞时张德昭有子聪明甫十六歳送之入山就学以其宿有深契前后所赠歌诗昼夜反复告者非一后出山省亲而不复至师与德昭书又付以眞实语其子内心领之雅知夙有仙分而不能自奋于尘凡师之度人也必审其才分浅深故于徳昭之子唿小张哥而未尝以名百方镌诲而不能致介公孜孜切自请出家恳卒不纳其所处例如此在莱州立平等会自是逺近风动与会日千余人其五会之牓云平等者道德之祖清净之元为玉华金莲之根本作三光七寳之宗源普济羣生徧拔黎庻人人愿吐于黄芽箇箇不游于黒路玉华者乃气之宗金莲者乃神之祖神是气之子气是神之母子母相见得为神仙然则有眞功眞行澄心定意抱元守一存神固气眞功也修仁藴德济贫拔苦先人后已与物无私眞行也又有金莲定分疏开明疏三光疏玉华疏平等会规矩及诸诗篇文多不载师后往返于登莱宁海之闲及行皆留诗为别九月挈马谭丘三人西迈过登州太守赫舎哩名邈者待以师礼及辞曰再会何时师曰南京后师羽化而邈适除南京副留守又指望仙门外画桥语郡人曰他年逢何必坏后一纪太守何邦彦以桥势雄峭不利车马遂命改之其逆知类如此达掖城又得刘公者始随其母来谒师一见辄契谕以出家母欣诺之名以处𤣥号长生子遂行至是所谓谭马刘丘举集席下矣故竹杖歌云海上专寻知友来兀谁可教堪依托昨宵梦里见诸虬内有四虬能跳跃葢预指而言之也所谓诗词与其事迹始末各载于本传师至南京憩于王氏旅邸时孟宗献友之以同知单州丁忧归有神风先生杜某者尝预言友之四魁事凡所发莫不应友之以仙待之一日忽告友之曰元师来我当参谒友之令僮仆黙踵其后径入王氏邸中一膝跪见师方卧而閲书殊不少顾友之雅重杜及闻大惊杜再往始为一盼三往笑而视之杜乃雀跃而去友之因之就谒师閲书而不为礼问读何书亦不答就视乐章集也问全乎师曰止一帙尔友之曰家有全集可观也即为送至师自到京日使马钰等四人乞钱于市市及觔之鲤煑食之秤不及则不食友之颇惑黙念道人看乐章集已非所宜又食鱼必其觔重果何为哉他日友之问乐章集彻乎师不言但付其旧本友之检閲其空行间逐篇和讫不觉叹曰神仙语也即还沐浴更衣焚香请教日益加敬师自是不复食鱼葢以友之为大鲤故示意尔命马钰召匠者造独坐风车工毕师云近日火熁我眼不能见使燃灯徧照之钰即顿悟又师自市四鲤穿而拖之入于邸中以羊肉二觔併煑之熟藏之月余其鱼肉皆臭败令门人弟子食之时各戒羶荤莫有敢食者师徧问皆曰不敢马钰独稽首曰师令食弟子食之师叱曰汝自不断得欲托我耶遂与满钵师复曰到闗西无此物与汝食之凡数朝先令钰早食羊鱼又令沽酒市大蒸枣蜜弹子师自食之询钰曰㑹得否钰未悟即愈加痛教狂骂捶楚不分昼夜且曰汝一日自当悟矣钰拜谢曰䝉师慈诲无所可报师曰惟修行则可报后入闗始悟京中之事一皆𤣥妙之教也腊月中时于钰辈极煅炼之功踰往者百千错行倒施一言一动受诃责以钰等所乞钱物多市薪炭大然于所寝之室其室褊小令马钰谭处端入于内刘处𤣥丘处机立于外内则不任其热外则不任其寒处𤣥不堪而遁师将殁三子立于牀下师曰丹阳已得道长眞已知道吾无虑矣处机所学一听丹阳处𤣥长眞当管领之又顾处机曰此子异日地位非常必大开教门者也甫正月师与衆别曰今可赴师眞之期矣马钰等乞遗言师曰吾昔已书京兆滦村吕道人庵之壁口占颂曰地肺重阳子唿为王害风来时长日月去后任西东作伴云和水为隣虚与空一灵眞性在不与衆心同且戒勿哭言讫而蜕衆皆号恸师忽开目曰何至如此嘱马钰以来事若达闗西化我乡人仍付之密语勿轻传之钰再拜而受之又谓谭处端等曰汝辈前程皆在马公手遂书物外亲眷诗云一弟一姪两箇儿和予无逸做修持结为物外眞亲眷摆脱尘中假合尸周匝种成清静景逓相传受紫灵芝山头并赴金华会我赴蓬莱先礼师书毕奄然而逝享年五十八歳时大定十年正月四日也友之谓衆曰我既弟子当主䘮事日祭谨甚至灵柩西迁不少懈焉告其子曰五人受重阳王公㸃化我其一也马钰等至京兆滦村访吕道人庵得所为之颂又谒和玉蟾李灵阳于终南师在南京以诗寄二公有首先一去三人同之句见醴泉史公密乃出旧图而皆应合相与葺师之故庵师素不为乡里信重及马钰至秦人方始追悔后钰辈复往南京取其灵柩归葬于刘蒋结庐三年然后各从所志马钰嗣其教与谭刘丘者继为宗盟而全眞学者称钟吕刘为三祖又以师为祖师元至元六年赠重阳全眞开元眞君其遗文全眞前后韬光集行于世云清凉清凉何所似不与苦寒同半夜临潭月初秋过雨风烟霞洞古洞无门掩碧沙四山空翠鎻烟霞天开玊树三清府池涌青莲七子家阐教客来传道法游仙人去换年华可怜此地今谁管春暖桃夭自发花附齐乘金大定间重阳王眞人自闗西来访大崑嵛山前大姓于氏曰我尝修鍊此山山有烟霞洞盍往登焉于氏以为我世居此未闻有洞乃相与入山求之果有洞洞口大刻烟霞洞三字于以为神遂建祠纪石焉眞人有诗云赠马钰诗掷下金钩却一年方吞香饵任纶牵玊京山上为鹏化随我扶揺入洞天遗刘处𤣥诗钩罢归来又见鳌已知有分列仙曹鸣榔相唤知余意跃出洪波万丈高附宋陶九成辍耕録全眞纪实云金主亮贞元元年有吏员咸阳人王中孚者倡全眞教谈马丘刘和之其教盛焉章宗泰和四年元学士作紫㣲观记所载详悉附明胡应麟双树幻钞当宋之南渡禅门宗匠皆萃于南北方遂无一有闻者金人索浮屠大慧几在行而复不果是时道教稍衰而王重阳以全眞崛起中土学徒谭马丘刘辈从者数十百人其説时有合于释氏又为道门之别传矣附马大辨重阳集序歳在壬寅丹阳飞钖东来复还乡邦一日语诸门人曰眞人平昔着述已有全眞前后集又其游吾乡时所着类皆𤣥谈妙理裒集得三百余篇分为三上曰下手迟中曰分梨十化下曰好离乡附俞应卯鄠县秦渡鎭重修志道观碑师本醴泉人也于金朝初兴之日举进士中甲科道与时违遂卜终南刘蒋而居焉一日遇钟吕于甘河传是道之妙诀以重阳为号以嚞为名继而䇿杖出闗东归海上有问其故则曰我向丘刘谭里捉马去人皆未谕其㫖未几从游者七其所亲侍者四马钰谭处端刘处𤣥丘处机是也西还抵汴遽谓门人曰东华钟吕之约不敢愆期吾后事在刘蒋全眞之教汝辈当勉之言毕具汤沐奄然而逝附明朱国桢涌幢小品近世有全眞教一门从中又分南北二宗青巖丛録云昉于金南宗先命北宗先性笔丛则云始于宋南渡皆本之吕巖巖又传为二宗而全眞之名立自王重阳至于符箓科教具有其书正一之家实掌其业而今正一又有天师宗分掌南北教事江南龙虎阁皁茅山三宗符箓又各不同大抵道家之説杂而多端清净一説也炼养一説也服食又一説也符箓又一説也经典科教又一説也自清净兼炼养趋而服食而符箓最下则经典科教葢黄冠以此逐食常欲与释子抗衡而其説较释氏不能三之一为世患蠧未为甚鉅独服食符箓二家其説本邪僻谬悠而惑之者罹祸不浅葢马端临之説如此最为精当今全眞一教大约是服食符箓又在二宗之下余所见醒神翁者其一也若国初铁冠冷谦三丰之类乃眞仙应大圣人出世又不可例论附道书全集重阳祖师论打坐凡打坐者非形体端然瞑目合眼谓之打坐此假打坐也十二时辰行住坐卧一切动中心似泰山不揺不动把断四明眼耳鼻舌口不令内出外入者此名眞打坐也能如此者虽身处尘世名已列于仙宫不须逺参便是肉身圣贤三年行满脱殻登仙一粒丹成神游八极矣论降心凡降心之道若湛然不动昬昬黙黙不见万物杳杳冥冥不内不外无丝毫念想此是定心不可降也若随境生心颠倒寻头觅尾此名乱心败坏道德损失性命不可从也行住坐卧常勤降伏闻见觉知此为病矣论炼性理性如调琴弦𦂳则有断慢则不应𦂳慢得中则琴可矣又如铸剑钢多则折钖多则巻钢钖得中则剑可矣调炼眞性者体此二法论超三界欲界色界无色界此三界也心忘念虑即超欲界心忘诸境即超色界心不着空即超无色界离此三界神居仙圣之乡性在玉清之境矣又诗云弃了惺惺学得痴到无为处无不为眼前世前只如此耳畔风雷迥不知两脚任从行处去一灵常与气相随有时四大薫薫醉借问青天我是谁附明都卬三余赘笔今之道家有南北二宗其南宗者谓自东华少阳君得老𣆀之道以授汉钟离权权授唐进士吕巖辽进士刘操操授宋张伯端伯端授石泰泰授薛道光道光授陈柟柟授白玊蟾玉蟾授彭梠其北宗者谓吕巖授金王嚞嚞授七弟子其一丘处机次谭处端次刘处𤣥次王处一次郝大通次马钰及钰之妻孙不二此外又有所谓全眞者其名始嚞葢嚞大定中抵宁海州马钰夫妇筑庵事之题曰全眞由是四方之人凡宗其道者皆号全眞道士御订全金诗増补中州集巻六十御订全金诗增补中州集卷六十一钦定四库全书御订全金诗增补中州集巻六十一长眞子谭处端补唐顺之史纂左编谭处端初名玊字伯玊后名处端字通正号长眞子葢祖师授之也世为宁海人以金太宗天㑹元年三月一日生生而骨相不凡六歳偶坠井其家人急救之则安坐水上出之无所伤又所居遗火巨栋折于卧榻前师方熟寝唿而起之神情自若人已知其为异既入学记诵敏㨗同軰罕及十歳学诗一日其所亲指木架葡萄令作诗有云一朝行上青龙架见者人人仰面看衆喜其藴籍长而倜傥不事边幅以孝义见称其经史靡不涉猎尤工诸草𨽻因醉卧雪中即感风痺之疾自知非药石可疗乃暗诵北斗经以求济忽梦大席横空师飞起取之则诸星君坐其上师拜其下恍然而觉自是归道之心遂决世宗大定七年闻祖师在马丹阳家径往乞备门弟子列祖师留宿庵中时严冬在候借以海藻不任其寒祖师展足令抱之少顷汗出如置身甑中黎明以盥手余水涤其面宿疾顿愈由是愿推诚心终身事之他日妻严氏怪师不归就诘其所以师遽离之祖师复嘉其勇断遂授以秘诀立今名号又赠词有达眞谭玉之语其许可也明矣八年从祖师隐崑嵛之烟霞九年从至黄县卢山延眞观观有卢眞君出世之迹师于玉皇殿西壁题诗有杳杳飈轮去不廻鸾骖鹤驭破云堆之句是歳冬从祖师游梁十年春祖师蝉蜕于王氏旅邸同丹阳軰负仙骨葬于终南之刘蒋村持䘮三年十四年复出闗东至洛阳朝元宫题诗云紫诏师眞归去后未知孰继大罗仙朝元实朗然子登眞之所故云迤逦至怀之修武有张八哥者如狂如痴识者以为道一日唱言于市曰来者谭先生神仙之总管也后居新乡府君庙之庵因往获嘉县寻复寓衞州北闗邸中新乡之庙官温六忽夜见庵中灯火荧然窃视之则师面火独坐温拜于前师㣲答不言而出温待久不至迹之而不知所在急唿道衆白其事衆令朱四者诣衞质之主人曰先生自至未尝出也朱回告其衆乃知其阳神也十五年乞食于磁州二祖鎭一狂徒问尔从何来遽以拳击师之口寻致血流齿折而容色不变吐齿于手舞跃而归于邸中见者咸怒欲讼于官师但云谢他慈悲教诲时丹阳在闗中闻而赞之曰一拳消尽平生业师家所见其有合如此十六年至洛州白家滩一农夫病累月治疗无方梦中遇一道者躯干魁伟与之红药服之即愈次日见师愕然曰此梦中赐药之师也欲以物酬师不领而去尝与濬州黄四郎者同合寸金丸师之所分治无不效王之所分効十四五互易之其效与否如前始知非独药之神亦道气法力之神也十七年过高唐县以茶肆吴六者奉侍往来道侣甚勤乃遗龟蛇二字悬其肆初不知其为谭师眞也一日隣舍失火多所延及而吴肆独存人以二字同纯阳眞人辟火符葢纯阳尝留题于博兴县之酒馆县被火其馆不灾辟火符时人谓之耳又乞食宜村过渡新船就功将寘诸水聚人而挽之力不能动师因助之应手而入是夜凡僧道渡者水工愿假手焉东游抵阳武县北夜起见北斗交换星如车轮亟唿道衆观之其星尚如鸡卵动揺未定久之复故自后师念圣号甚谨卫州淇门鎭石孔目问师持念之故师云衆亦宜念今嵗当有大水之灾衆莫之省是年河决王洪埽二十年复西游至同州西里庵门人求亲笔輙书龟蛇二字笔力遒劲有龙蛇盘屈之状凡求书者亦多以字与之葢预指归期人初不悟至乙已四月一日仙蜕始应焉二十一年师在华隂纯阳洞疮生于首曰其将死乎衆莫知所对良久曰今我未死逮生于足则死矣因辞衆复至洛阳朝元宫之东得隙地数亩筑庵居之二十五年梦遇重阳丹阳报以仙飞之期即令门人预营葬事适足生疮遂书长短句云交泰一声雷迸出灵光万道辉龙遇迅雷重脱殻幽微射出金光透顶飞一性赴瑶池得与丹阳相从随显见长眞眞妙理无为涌出阳神独自归书毕曲肱而逝元至元六年赠长眞云水藴德眞人有水云前后集行于世题洛阳朝元宫宫门寂寂鎻祥烟古蹟灵踪尚俨然云罩连枝烹药鼎霞生灵井溉丹泉日魂炼就华胥国月魄收将不夜天紫诏师眞归去后未知孰继大罗仙游灵山寺闲闲云水访禅林密密琅玕映碧岑玉桂峰高尘不染灵山寺隐境难寻砌交白雪匀铺玉窓隔黄花乱㸃金清澈古潭秋静夜桂花独现本来心述怀三首挫鋭摧彊作善良顿然心法两俱忘鼎中频起金刚焰炉内常燃般若香玉蘂乍芳惟独採蟠桃初熟与先尝莫言迢递华胥国了了空虚路不长为慕仙源景物长涤除灵地布琼芳南宫赤子居凉殿北海乌龟住绛房清净洞中囚白虎无为山上牧青羊自从鼎内云收后常饮醍醐卧醉乡天机深逺少人知一粒刀圭午上持雾卷古潭秋静夜云收碧嶂月明时蛟龙纵得囚离鼎勐虎擒来鎻坎池炼就仙丹超造化去奔蓬岛擅眞师述怀谭马丘刘四箇师逍遥自在做修持周天磨錬无穷寳一片灵光自得知游怀川云耕寳陆三千里月破黄昬十万家清夜碧潭澄皎洁蚌吞银焰产丹砂𤣥珠歌採得𤣥珠非货贝灵山一道香烟快重盛无漏歩无生五道霞光攒慧葢这灵灵处处在妙用虚空无内外无有皆空空亦空法相果因俱染爱种种离超三界中觉即如来顿明解寻文理义漫区区説圣谈贤还揑怪不修完无毁坏境灭心忙观自在恒沙莹彻别尘埃出入无疑为妙最狮子儿祗园内怒吼狐狸安敢对明月堂玊蘂芳气氲结就金莲会黜惺惺祛聪解本来自有何须买山头浩浩涌灵泉洗出虚空无证背遇重阳明教诲也无进兮也无退自从入妙认贫闲便知灭了前来罪绝讨论去知解藏伏光辉如暗昧任他乌兎两奔忙且这随縁寄皮袋骷髅歌骷髅歌骷髅骷髅颜貌丑只为生前恋花酒巧笑轻肥取意欢血肉肌肤渐衰朽尚贪求贪求漏不曽收爱慾无涯身有限至令今日作骷髅作骷髅尔听取七寳人身非易做须明性命似悬丝等闲莫逐人情去故将模样画呈伊看你今日悟不悟落魄歌二首落魄歌我落魄我落魄浑身纸布为衣着摆手行来万事忙且喜一身空索索饥时覔食困时睡元初本住清凉地慧剑辉辉夺日光无限邪魔皆逺离乐眞闲成眞趣邪迳荒凉我不去眞灵剔正渐分明超然走上烟霞路得眞修应了彻实即得时无可説水晶宫殿鎭安闲勘破春花与秋月我落魄我落魄衲布袽常恁着信意飘飘物外游到处空空无倚托或居山或居郭不会书符并货药饥即廵门覔一钱饱来万事齐拓却处闲闲无用作人情细细须除削龙虎婴姹总不能黙黙醍醐常饮酌不做善不生恶坐卧去来空索索一片清闲冷淡心从他四大任沦落绝闗机无忖度不望乘云与跨鹤逍遥自在趣贫闲赢得随縁恣安乐示衆诗二首六年炼尽无明火十载修成换骨丹湛湛虚堂无罣碍已知跳出死生闗恰十年来学得痴腾腾兀兀任东西欲询风子修行事垢面蓬头火灭时畅道云水遨游物外仙刀圭一粒断尘縁眞空结就三田寳妙用圆成五叶莲火灭烟消因鍜錬心清意静为精专逍遥放荡长眞子万里飘飘般若船云水逍遥逐处家任他乌兎易年华闲中慧水添金鼎静里灵田种玊芽海底养成红芍药山头结就白莲花我今説破超尘寳本有如如即大砂孤竹一竿碧玊出芳丛直节虚心衆莫同耐雪欺霜坚歳月自然时复有清风鹤停停独立对秋风黒白分明造化功休讶得延千纪寿为他顶上结丹红附范怿水云集序谭公生而颕悟识度不凡善草𨽻书为人刚正有操行其述作赋咏举笔即成诗颂词章仅数百篇又述语録骷髅落魄歌警悟时人皆包藏妙用敷畅眞风引人归善甚有益于时也附道书全集长眞谭先生示门人语録凡人轮廻生死不停只为有心德山云心生则种种法生心灭则种种法灭若一念不生则脱生死何为有心葢縁衆生有贪嗔痴三毒孽无明山师父云跳出三山口是也所以悟人修行割情拚爱摧强剉鋭降伏除灭衆生不善心要见父母未生时眞性本来面目是也何为不善心一切境上起无明悭贪嫉妬财色心种种计较意念生灭不停被此孽障旧来熟境朦昧眞源不得解脱要除灭尽即见自性如何名见自性十二时中念念清净不被一切旧爱境界朦昧眞源常如处虚空逍遥自在自然神气交媾冲和修行如了此一事更有何生死可怖更有何罪孽可惧如生一念不为清净即是罣碍不名自在如何到得只要诸公一志如山不动不揺向前去逢大魔尽此一身永无回头满期必了晋眞人云心清意净天堂路意乱心荒地狱门离峰老人补离峰老人羽士有集二巻寄郭庵主浮生忽忽叶辞柯百歳光隂已半过尘外青山空怅望鬓边白发转添多歳云暮矣能无感君不归兮可奈何我与沙鸥盟已定此回休更负烟波补元遗山集离峰子姓于氏讳道显出于文登于氏事长生刘君年未二十便能以苦行自立丐食齐鲁间虽腐败委弃蝇蚋之余食之不少厌不置庐舍为定居计城市道涂遇昬暮即止风雨寒暑不恤也全眞家禁睡眠谓之錬隂魔向上诸人有脇不沾席数十年者离峰子行丐至许昌寄止岳祠通夕疾走环城数周日以为常其坚忍类如此尝立城门之侧有大车载槀秸而过者槀触其鼻忽若有所省懽喜踊跃不能自禁为一老师锁闭空室中三日乃止初不知书自是日诵数百言示之老庄随读随讲如迎刃而解不数年徧通内外学作为歌诗伸纸引笔初若不经意皆切于事而合于理学者至今传之附张本离峰子诗集序师自以其言为道之弃物今所以传者欲知此老林下百眠尘中几蜕耳又曰悠然而风鸣汎然而谷应彼区区者或以律度求我是按天籁以宫商而责浑沌之尠丹青也秦志安补遗山集通眞子讳志安字彦容出于陵川秦氏略生二子通眞其长也自蚤歳趣尚高雅三举进士于得䘮澹如也贞祐初避乱南渡亲旧以禄养为言不获已复一试有司至御帘罢归正大中通眞子已四十遂置家事不问放浪嵩少间稍取方外书读之以求治心养性之实遇披云老师于上党略数语即有契因执弟子礼事之居𤣥都垂十稔虽日课校讐其参𤣥学受章句自逺方至者源源不绝所着林泉集二十巻行于代寄李俊民先生高见眞吾师速营菟裘犹恨迟窓明炕煖十笏地松风萧萧和陶诗山野已寻云外路直入天坛最深处踏开李愿旧游踪请君自草盘谷序李志方补河南志志方安阳人初名益宣宗时为戸部令史中原多故弃官隐隆虑山久之谒丘处机赐号重𤣥子尝主天庆观平生不作诗惟羽化时留赠一诗投笔而绝留赠请四大既还本一灵方到家白云归洞府明月落栖霞无名老人补金李俊民天游集序无名老人姓陶氏农家子平水襄陵人母梦青童持金盘献一大果如𤓰半黄半红言上仙赐汝无名果也因而娠十三月而生因以无名为名正隆间全家避役陜西灵寳县补县刀箭手大定壬辰从丹阳马祖师过闗浩然长往随方乞化与苦志赵公为侣游戏人世三十余年行步如飞一日读太上西昇经豁然省韶州岳家泊王氏请住庵振衣入座俨然而逝春秋八十有六有集曰天游诗颂一百八十三长短句九十一信手拈得如万斛泉源不择地而出皆仙家日用事也讲师祁定之为校正传于世题熊耳山熊山为一丘漳水为一壑夜眠云底牀昼登云外阁不知如何人得来享此乐自恨尘縁深不能顿辞爵存句对客谈黄巻唿童烹紫芝性似山猿独心如野鹤孤颐神春寂寂调息夜绵绵俯仰长春景遨游不夜乡造化逺离生死外机闗超过有无中古木开花春寂寂寒潭浸月夜澄澄但言造化都归妄毕竟隂阳总属私千里暮霞蒸绛雪半林明月捣𤣥霜汞死铅干天地静龙吟虎啸鬼神藏有作有为皆妄想无名无字是眞常愿君早悟𤣥中趣学我优游物外修然逸期补王利用洗憕子然先生碑师讳逸期字守约京兆泾阳人弱不好弄长慕𤣥风礼青阳子桃花陈先生为师至骊山遇了眞子赵公黙有所契后游商颜卜筑三阳草菴以止息焉字其菴曰还眞三阳地势高迥泉素艰得师指其震隅曰泉其在此乎发之泉果涌出甘冽如饴遂赋诗云云居十歳西游住太白延祥观士庻叅谒持纸幅恳求翰墨者比比或者辞色颇倨即书二诗付之持归披读了无一字翌日再诣师席具白其事师笑曰尔元不曾开眼再读当有所见展而视之墨迹俨然惊悔拜谢而去节度使伊喇金紫之在邓也病笃梦异人饮以法水寤而即愈命工绘其像晨昬敬礼焉闻师歴商过邓使数人邀于路至则骇曰乃梦中所遇之异人也出像示之惟肖师知其意诚谕以诗云云紫金拜而受之歳壬辰秋七月居浙川召门下杨志坚张道性语之日比歳暮吾将行矣其年冬十一月二十八日命道侣次第而坐曰诸公盍为我饯行因令高歌起舞时及四鼔乃留颂云云掷笔端坐而蜕平昔着述歌诗几四百首三阳草庵泉一阳初动震天闗须信还眞地有縁昨夜乖龙轰霹雳迸潮海眼出寒泉谕节度使伊喇金紫忆昔埀纶逾四载至今犹自不吞钩可怜笑杀滩头鹭辜负寒江一叶舟颂四大元无主包罗物外身壶中天地好归跨紫麒麟赵抱渊补张子献赵先生本行纪先生名抱渊道号还元子俗唿曰魔哥延安之鸡川人自幼不凡志在方外尝遇有道之士传秘诀遂结菴以居后诣刘眞人得授心印隐居阳山一纪不出先生素不读书忽一日梦眞君召赐金一席辞而弗受复以道德二篇付之先生即吞之入腹自此性天明朗心地开通闻所不闻知所不知诗词歌咏若涌泉之流注因述歌云昨日庵前遇庄列二人㸃我长生诀又云寻箇知音寻不得野人独歩下秦川遂来终南参重阳祖师后歴名山胜境落魄不羁寓意于诗酒之间自称太上弟子至晚年还乡于迎祥观住坐泰和五年甘泉县道友敦请先生住菴乃作如梦令词答之其末句云相别相别来歳春分时节时人莫晓其意俄而次年二月初四日上遣二使者奉冠服召先生赴阙先生固辞使者坚索登程先生与道友党珍及门弟子言我且当廻避遂沐浴正衣冠而坐至三更忽覩电光满室声震如雷衆皆惊骇奔往视之则先生俨然而逝矣留颂云云是夜正属春分之际平生述作集为混成篇传于世颂松梢皓鹤向风吟只有翻云归去心万里青天一片雪尽教华表柱头寻吕道安补赵九渊冲虚大师志冲虚大师吕君法讳道安家本宁海世为巨室幼年颕悟志慕𤣥门歳在兴定数绝尘縁一日属门人以进道之语乃书颂云云颂毕翛然羽化颂平生不解道诗篇锹䦆为朋四十年稍通隂符三千字粗明道德五千言般般放下般般悟物物俱忘物物捐此去不遭闫老唤今朝惟待玉皇宣白道𤣥补泾阳志利市先生白道𤣥峪口人以其貎古质厚肩背嶐然俗唿为井毂轳生七歳不能言及长马丹阳遇于途次与语若合宿契遂得眞诀蹈水如履平地日行千里脚下无迹尝自歌云云后果八十无疾而卒既而举葬棺空无尸旬日人见先生在白骨寺边往来方验所歌自歌横流四条椽在世八十年若要跟寻我直至白骨边万松老人补万松老人名行秀姓氏不传自号万松野老居仰山章宗临幸进迎驾诗一首章宗和答后居京师报国寺筑蜗舍榜曰从容菴耶律楚材从之学道有评唱天童觉和尚颂古从容菴録楚材为之序龙山迎驾诗莲宫特作内宫修圣境欢迎圣驾游雨过水声琴泛耳云开山色锦䝉头成汤狩野恢天网吕尚渔矶浸月钩试问风光甚时节黄金世界菊花秋和节度陈公一絶句清溪居士陈秀玉要结莲宫香火縁赚得梢翁揺艣棹却云到岸不须船附湛然居士集昔仰峤丛林为燕然之最泰和中本寺奏请万松老人住持上许之万松奉诏迩后章庙秋猎于山主事辈白师曰故事车驾廵幸本寺必进珍玩不然则有司必有诘问师责之曰十方檀信布施为出家儿余与若不具正眼空食施物理应偿报汝不闻木耳之縁乎富有四海贵为一人岂需吾曹之珍货也哉且君子爱人也以德岂可以此瑕颣贻君主乎因手録偈一章诣行宫进之大䝉称赏有成汤狩野恢天网吕尚渔矶浸月钩之句诚仁人之言也翌日章庙入山行香屡埀顾问仍御书诗一章遗之师亦泊如也车驾还宫遣使赐钱二百万使者传勅命师跪听师曰出家儿安有此例使者怒曰若然则予当廻车师曰传㫖则安敢不听不传则亦由使者意竟焚香立听诏旨章庙知之责其使曰朕施财祈福耳安用野人闲礼耶附畿辅古蹟志万松老人金元间僧也兼僃儒释机辩无际自称万松野老人称之曰万松老人居燕京从容菴漆水伊喇楚材一见老人遂绝迹屏家废寝餐叅学三年老人以湛然目之后以所评唱天童颂古三巻寄楚材于西域楚材序而传之附帝京景物畧金元间有僧自称万松野老居燕京从容菴耶律楚材见之叅学三年今干石桥之北有甎塔七级高丈五尺草生其顶有石额曰万松老人塔附緑水亭杂识万松老人耶律文正王之师也其语文正王曰以儒治国以佛治心王亟称之谓云门之宗悟者得之于𦂳峭迷者失之识情临济之宗明者得之于峻拔昧者失之卤莽曹洞之宗智者得之于绵宻愚者失之亷纎独万松老人全曹洞之血脉具云门之善巧备临济之机锋诚宗门之大匠四海之所式范其倾心至矣老人有万寿语録释氏新闻又善抚琴尝从文正王索琴王以承华殿春雷及种玊翁悲风谱赠之见湛然居士集且作诗寄老人有一曲悲风对谱传之句又尝寄孔雀便面附以诗云风流彩扇出西州寄与白莲老社头遮日招风都不碍休从侍者索犀牛传之法门亦佳话也重玉补帝京景物畧潭柘寺去都西北九十里径罗㬋岭行丛棘中赪山四合里许一山开九峰列见寺双鸱吻今佛殿基故潭也华严师时潭龙听法一夕大风雨潭侧平地两鸱吻涌出今殿角鸱也柘今已枯长不盈丈寺有金碑二大定十三年杨节度记明昌五年僧重玊诗寺先名嘉福后名龙泉独潭柘名传久不衰龙泉寺应制诗一林黄叶万山秋銮仗叅陪结胜游怪石烂斒蹲玊虎老松蟠屈卧苍虬俯临绝壑安禅室迅落危厓泻瀑流可笑红尘奔走者几人于此暂心休释圆机补归潜志僧圆机字子初姓田氏亦北人虽为浮屠善与豪士游负其材畧有握兵治民之志盖隐于僧者也尝住持南京静安寺以不检去之岘山歴嵩阳死与德普相善颇能诗题伊喇右丞画调燮之余总是闲闲中游戏到毫端而今亦有丹青手犹在磻溪把钓竿柳叶一气潜廻造化中人闲无处不春风莫令冷地开青眼试看夭桃几日红附归潜志僧德普武川人自号胜静老人俶傥有机术与士大夫游饮酒食肉豁如也尝为珠赫果勒齐所重在军中论兵南渡居陈之开元寺与余先子善尝着弥陀偈谈理性先子为序之屏山亦雅喜其俊爽不羇也颇喜字画作诗年六十余死余谓古之文畅祕演之流附书史会要释德普号胜静老人武州人能作诗颇工字画木庵补元好问木庵诗集序东坡读叅寥子诗爱其无蔬笋气叅寥用是得名宣政以来无复异议予独谓此特坡一时语非定论也诗僧之诗所以自别于诗人者正以蔬笋气在耳假使叅寥子能作柳州超师院晨起读禅经五言深入理窟高出言外坡又当以蔬笋气少之耶木庵英上人弱冠作举子从外家辽东与高博州仲常游得其论议为多且因仲常得僧服贞祐初南渡河居洛西者久之时人固以诗僧目之矣三乡有辛敬之赵宜之刘景𤣥予亦在焉三君子皆诗人上人与相往还故诗道益进出世住寳应有山堂夜岑寂及梅花等篇传之京师闲闲赵公及内相杨公屏山李公及雷李刘王诸公相与推激至以不见颜色为恨予尝以诗寄之云爱君山堂句深静如幽兰爱君梅花咏入手如弹丸诗僧第一代无媿百年间曾説向闲闲公公亦不以予言为过也近年七夕感兴诗余为之击节称叹恨杨赵诸公不及见之乙酉冬十月将归太原侍者出木庵集求予为序引试为商畧之上人才品高眞积力久住龙门崧少二十年仰山又五六年境用人胜思与神遇故能游戏翰墨道塲而透脱丛林科臼于蔬笋中别为无味之味皎然所谓情性之外不知有文字者盖有望焉正大中闲闲公侍祠太室会上人住少林久倦于应接思欲退席闲闲公作疏留之云书如东晋名流诗有晚唐风骨予谓闲闲虽不序木庵集以如上语观之知闲闲作序已竟然则向所许百年以来为诗僧家第一代者良未尽欤七夕感兴轻河如练月如舟花满人间乞巧楼野老家风依旧拙蒲团又度一年秋附高克恭赠英上人诗为爱吟诗嬾坐禅五湖归买钓鱼船他时如覔云踪迹不是梅边即水边御订全金诗增补中州集巻六十一御订全金诗增补中州集卷六十二钦定四库全书御订全金诗增补中州集巻六十二䜩㑹成趣园诗附路伯达成趣园记自仲尼而上称以道鸣者孟轲扬雄其选也孟有曰舜何人也予何人也有为者亦若是扬亦有曰希骥之马亦骥之驾希颜之人亦颜之徒若舜与颜仁贤之大者学之尚可以至况其余乎此二公所以进人之善心使见贤而思齐也诗云高山仰止景行行止其斯之谓欤献陵梁君任性旷夷寄怀遐逺厌阛阓之喧乐林泉之胜蚤以家事悉委于其子尝读晋史隐逸传爱陶渊明之为人慨然思之于是背城而东几一里膏腴膴膴间买田治园为闲散计幅巾杖履晨往夕还廼命之曰成趣以书求余为记凡三至辞不获已而述之曰羙哉名乎诚慕陶之深矣昔渊明去彭泽返故居日涉其园而至于成趣者葢其所向之意深焉尝摭陶事而论之得其所以谓之趣者陶蓄素琴一张絃徽不具毎与朋㑹则抚而和之日但识琴中趣何劳絃上声又着孟府君嘉传桓温尝问嘉酒有何好而卿嗜之嘉笑而答曰明公但不识酒中趣尔葢惟琴抱太古之质惟酒适无何之乡以其妙意有不可言传者故谓之趣而园中之游亦得称其趣者岂非寓不传之妙而与琴酒均耶今梁君之榜园必取此者是欲因其名而䆒其实诵其语而师其行余故曰诚慕陶之深矣如或用志不分乃凝于神则兀然而遗世寂然而忘言揖南山之佳气卧北窓之清风其于羲皇上人几何而不为也语曰我欲仁斯仁至矣可不勉哉有人若曰彼之行诚高矣我何敢望是自弃也安免圣贤之罪人余是以乐道梁君之善而与其进复设此以戒其惰故併书之若其亭轩之位序桥彴之规模藤架松窓竹溪栢径接有道之士为忘形之友起居谈笑惟情之适已详见于军判初公之诗序故兹不复云附初昌绍成趣园记献州古河间郡其地咸卤不宜花木去城十里之外膏腴膴膴连阡接陌桑䕃障日近城之地几不可以种植城之东北隅有田宜稼独异其余乃沃壤也梁公子直买田于此至三顷余五十亩乃结庐凿井筑垣作圃而居焉遍其田则树之以桑环所居则种之以榆柳在圃之外植之以果在圃之内蓻之以花花圃之中构之以亭环亭之左右前后列之以松篁栝柏清樾交合葱蒨翁郁坐亭之中四面景物皆可得而有焉又作松窓栢径藤架竹桥以为散䇿游歴之地至于花木之行列亭轩之规制栏槛之布置无一不适人之意者观其所居之亭不取乎丹刻其楹桷侈大其制度以为游人耳目之乐葢方丈之地一榻翛然但要容膝自安而已所植之花不必珍卉竒木姚黄魏紫但得秀而实者随所有而种其与之游者不必达官闻人名流胜士但旷达之辈方外之流道同气合无为之友其所观之书不必三坟五典八索九丘如道经禅话医方丹诀无不爱而玩榜其园曰成趣亭曰容安轩曰静乐皆取其退居闲静之义公先豪于赀为一郡之冠然与衆异趣耳瓦砾财货膏肓泉石不以龙断为心以澹泊为事即之则无一㸃膏粱罗纨气与之语则眞通达之士也家事无大小一切诿之于二子日诣其园或命巾车或乘欵叚或幅巾杖履乘兴而往朝至暮还如愿就宿于此亦或有焉客有扣门则命壶觞具鸡黍讲道论德俯仰二仪错综人物客去则阖扉而居优游偃仰既而焚香黙坐诵渊明诗读南华眞人语所谓逍遥一世之上睥睨天地之间不爱当时之誉永保性命之期可以凌霄汉出宇宙之外矣由是朝廷名卿山林高隐以至硕儒衲子或过献陵覩其雅致留心赋咏或闻公之高尚景慕其为人寄赠吟牋长篇短歌记文赞序珠聨璧缀焜耀璀璨照映巾匦公于其暇焚香盥手一一展玩讽咏其辞章咀嚼其意味且曰隋侯之珠和氏之璧天下之至寳岂可专擅久则恐为神物夺去与其私室什袭而藏之曷若写之琬琰传之不朽仍属仆为序仆曰天下之名言必得天下之名士为之序仆何预焉公坚恳不已义不能辞姑述其素所见闻者而为书党怀英宦游履危涂常撄机阱惧家居对田园信脚得平路渊明千载士既出乃更悟新欢见僮穉喜气到草树胸中自立豁所适皆胜遇嗟人尔何为空诵归来赋达人岂必仕出处本同素献陵十亩园想像富嘉趣直求古人心着君荣观处张昌祚贵富不可怙人多蹈危机清闲乃仙分尘世得者稀高哉隐君子不官无昨非城隂园日渉松茂竹围肥谈碁林樾映侑酒花枝围文雉乐山泽樊中宁肯祈嗟予官两纪补益无纤㣲三径亦奚暇家窘亲朋讥空为慕遐躅漫赋渊明归李永安渊明晋名流贤达早自悟一为折腰屈幡然赋归去亲戚説情话园涉日成趣陈迹固已逺赏音者稀遇君独慕高节隐居事田圃亭轩喜幽静緑䕃多佳树三径时往还花香袭杖屦所适忻有得忘言心自豫榜园固无愧古雅见风度顾我老将至区区犹仕路㑹当勇退归卜隣就佳处郦掖渊明耻折腰眷然歌归欤虽云退身早田园已荒芜日涉三径幽松菊滋绕庐岂知对鱼鸟尚媿在迷涂梁君早闻道浮云视簪裾乃复爱渊明幽懐寄村墟朝行云霞窟暮醉花月区寻梅雪没履倚竹霜粘须妙趣人不识高风今昔无渊明如病人既病方袚除夫君千歳质泰然一复初安得有龙眠画此成趣图路铎举世醉浮荥幽事谁肯寻譬如攫金人入市惟见金先生厌尘杂静念到园林数往境自熟有得乐更深春兰汎光风夏木贮清隂露菊浥佳色霜松知本心渊明尝乐此意合无古今当其领㑹处岂止忘华簪先生比渊明但欠酒与琴饭蔬有眞味风籁有清音出处纵小异要之俱陆沉我亦志丘壑聊拟斜川吟崔巍人生政如寓光景不暂驻行乐当及时甘分随所遇奈何达者少往往名所悞白首纵得归伤嗟已迟暮贤哉乐城子此理能夙悟雅志慕渊明葺园曰成趣乘兴日游涉萧然惟杖履柴门昼常闗为无俗客故松竹交翠䕃禽鸟弄清咮风月四时佳如在山林住壶觞但自引琴书即心悟更向容安亭高卧谈𤣥素此生眞足了觅甚蓬莱路恨不见紫芝相约临流赋田时秀渊明昭旷人韵高难适俗折腰肯为五斗米三径归来理松竹千年何人为赏音伯鸾之孙懐古心幽园日涉自成趣手植佳木成清隂问公是中有何好杖履婆娑不知老凉风月夕竹自笑轻云春书花相恼鸿飞㝠㝠无弋网万事不理醉醇酿忘机便是葛天民高情眞到羲皇上人生古今贵适意两公解作一生事君不见平泉树石名九州主人万里着穷愁郭安民乐寿有高士买园隣郡城坐寻嘉树䕃卧听野禽声闲里书频读欢来酒自倾醉歌归去曲应不愧渊明刘仲杰附郭新营五亩园不亲阛阓乐郊园树头黄鸟声求友庭下苍梧色满樽渔唱逺闻归别浦牛歌卧听在前村何时得彼清闲地共醉田家老瓦盆崔巍梁君人品上羲皇日涉家园引兴长芳草翠茵承杖履修篁碧玊映壶觞自然风月情无尽如在山林乐未央我亦欲归归不得空嗟三径已成荒李永安花木幽深逺市尘箇中清隐作闲人忘情势利居安易寓意琴书得味眞成趣已追陶令迹放怀无愧葛天民他年若遂归休愿好向东臯卜近隣李楫萧然三径足云烟须信壶中别有天柳暗花秾随杖履月明风细入毫牋亭轩侈靡非金谷交友清眞似白莲我亦老来当办此挂冠何日得归田高延年幽圃平堂累歳成芒鞋筠杖日经行禽声依竹自然乐风吹过松无限清种药几番逢雨歇接花常见趂春晴是中受用难穷尽不学尘踪扰利名初昌绍近郊风物小斜川竹树隂隂昼掩门奉已乐天无妓妾退居元亮有田园静中身与世俱弃妙处心知口莫言曾到君家北窓下空凉眞可卧羲轩附金诗纪事案献陵成趣园诗见诸集及河间志者皆作梁氏独王庭筠子端别作吴氏今黄华集中此诗不传而耶律晋卿湛然居士集中和作具存附録于后以备考元耶律楚材和黄华老人题献陵吴氏成趣园诗云雪溪词翰辉星斗纸蠧尘䝉诗一首湛然挥墨试续貂嗫嚅使人难出口丁年彭泽解宦去遨游三径眞三友悠然把菊见南山畅饮东篱醉重九献陵吴氏治荒园成趣为名良可取养高不肯事王侯闲卧林泉了衰朽今年扈从过秦川可怜尚有萧条柳归计甘如吴子先丽词已落黄华手知音谁听断絃琴临风痛想纱巾酒嗟乎世路声利人不知曾忆渊明否海㑹寺宴集以禅房花木深为韵得木字郑辉吾侪爱山水乘兴游金谷修竹䕃寒泉层崖排古木风轩杯暂把花院碁终局晚雨更多情留人成夜宿得禅字杨天衢屋上青山屋下泉泉声相杂竹琅然人生有限兴无限海㑹结縁终有縁身外岂知眞佛计忙中聊复定心田那堪更着潇潇雨粧㸃清虚助客眠得禅字槐柳隂隂首夏天闲门块坐正萧然忽䝉兰友相为伴来访莲宫一问禅粉着衣襟穿翠竹氷生齿颊潄寒泉晚来更看前山雨共借西轩对榻眠得房字杨之休碧玉千竿䕃藓墻水声山色近禅房一轩疎雨僧碁静满榻清风客梦长隔叶几听流鸟弄媚盘尤觉野蔬香赋诗把酒龙泉上共扫余花坐晚凉得深字刘邦彦凌晨䇿蹇从知音来谒龙泉溪路深一派寒流通乱石万竿脩竹啭幽禽虚檐列坐茶酣战小径闲行酒旋斟珍重老僧延倦客清谈亹亹涤尘襟名媛仙鬼谣谚无名杂诗冯氏妇补冯氏武安县新安农人之妇病后忽道一诗太和末病卒病后口占城南池馆夹通津野色林光物态眞满目烟霞蓬岛逺一溪花木武陵春张秦娥补张秦娥颇能诗其赋逺山一绝为时传诵其后流落刘左司昻赠之以诗有逺山句好画难成之句逺山秋水一抹碧残霞几缕红水云霞尽处隐隐两三峯南城坡头望西山秋意已如许云影渡江来霏霏半空雨长吟伐木诗停立以望子日暮飞鸟归门前长春水采菱舟散策下松亭水清鱼可数却上采菱舟乘风过南浦附金诗纪事案三诗亦载宋张宣公栻南轩集中城南二十咏内与徽国文公同作者也罗大经鹤林玉露称其诗平淡简逺德人之言宋元诗㑹乃作秦娥俟考女冠元氏补元氏好问之妹为女冠文而艶张平章当揆欲娶之使人属好问好问辞以可否在妹妹以为可则可张喜遂往访至则方补承尘辍而迎之张询近日所作元应声答之云云张悚然而出答张平章补天手段暂施张不许纤尘落画堂寄语新来双燕子移巢别处觅雕梁附闺秀诗评遗山妹补天花板一诗清贞之意因物触发足令观者起敬无名氏弥川感兴漠漠寒云笼晓日萋萋衰草欲霜天漂萍客梦三千里游宦羁愁二十年题崖畧萦纡一径接虚空壮观山河百二雄坐笑瞿塘沈铁锁何须函谷用泥封登碧峯寺两崃山高月半轮五更人起马嘶频无端又上长安道输与僧窓饱睡人正隆童謡补炀王江上録正隆五年秋九月炀王亮起兵汴京勅天使催促八路军马各一地方入南界进发时童謡云云正军三匹马签军两只鞋郎主向南去赵老送灯台贞祐童謡补金史五行志宣宗贞祐元年十二月乙卯雨木氷时衞州有童謡云云明年正月元兵破衞遂丘墟矣团圞冬噼半年寒食节没人烟明昌童謡附大金国志明昌四年十月诛郑王允蹈世宗第六子于属为叔先是允恭太子既薨允蹈次长当立枢密院张克己以宫僚私意赞立太孙然允蹈性寛厚毋赵氏亦逺避恩宠中外无党世家称其局量诸武将谓其有外家风不甚附之太孙既立毎见之有愧色是时主日久酣饮外间章奏不许通京师謡言云云完颜高完颜志同见人心危疑且闻主尝憾之密谋立郑王而郑王实不知也其妹夫唐古巴拉兄察为统军与高等相得㑹于善提寺高泣谓察曰皇帝昬惑不能君道公可与弟同达意于郑王王亦许之由是谋意渐广高从兄为中山守志同弟志宁为从中起内侍俞三德素恶江渊高密结之伺主动静为应㑹唐古家二奴以资易马与张衞为古所逐具送大兴府鞭之古婢春英先与张通古不知也一日婢立于看位见张从外来隔窓唿之与语告以驸马与衆谋立郑王二奴诣大兴告变大兴尹萧宗裔送二奴各囚一所责状之言皆同遂密奏主时与郑宸妃张婕妤皆醉卧未兴中漏六刻江渊以水沃面徐告其故夜遣东队主李白曜西队主张飞龙御前将军完颜赫徳特穆尔擒捕置狱㑹同馆狱成郑王允蹈及驸马都尉唐古富察同母妹新兴公主荣安公主并赐死余同逆者夷三族东欲行西欲飞中间一路亦垂垂吾醉不醉知不知兴定童謡补金史五行志宣宗兴定五年十二月丁丑霜附木先是有童謡云云葢言是时人皆为兵转鬭山谷战伐不休当至老也青山转转山青躭误尽少年人泰和童謡附大金国志初忠献王罕欲赞太宗都燕司天监郝世才本辽臣也精于天文地理忠献攻讨每擕以行所言皆验谓燕京土燥山逺水泉不润可以威守难以文服若南征北伐未巳此地可居如持盈守成祸变必作又泰和末有童謡云云至此燕京王气耗竭其言验矣易水流汴水流百年易过又休休两家都好住前后总迟留实黙爱寳补金史舒穆噜阿巴字正之䇿论进士也正大间累官翰林直学士兼左司郎中贞祐中夺爵再起参知政事性好作诗词语鄙俚人采其语以为戏笑因自草括粟榜文有云云等语以而作儿掾史知之不敢易也京城目之曰雀儿参政雀无翅儿不飞蛇无头儿不行石碣诗补归潜志兴定初珠赫高琪为相建议南京城广八十里极大难守于内再筑子城周四十里坏民屋舍甚衆工役大兴河南之民皆以为苦城初起时于地中得一石碣上有诗云云字书类宋人迄今犹在相国寺瑞云灵气鎭城东他日还应与北同歳月迁移人事变却来此地再兴功韩魏公祠堂诗补尧山堂外纪靖康之变燕人有过相州者因谒韩魏公祠堂题诗祠中一聨云云魏公勲德之重人知景慕如此相州韩魏公祠堂诗有客能吟丞相栢无人敢伐召公棠杨眞君降笔补续夷坚志陵川士人刘元方乡説兵乱后县邸中人祈仙杨眞君朴降笔诗尤竒伟不凡常咏高丽纸诗八句批后云慎勿触汚神物终当飞去席氏子妇产乳未终窃视之三日后开巻乃无一字但空纸而已论字汝知毫端心万物不可碍龙盘一气雷云定鲸化三山草木枯咏高丽疋纸霜入词锋月㾗缺手中不觉风雷掣诅祝歌补金史钖里库传国俗有被杀者必使巫觋以诅祝杀之诅者乃系刃于杖端与衆至其家歌而诅之云云其声哀切悽婉若蒿里之音其家一经诅祝家道辄败取尔一角指天一角指地之牛无名之马向之则华面背之则白尾横视之则有左右翼者宫婢玉眞补续夷坚志大定中广宁士人李惟清元直者与鬼妇故宋宫人玉眞遇玉眞为歌二词赠李生二绝皓齿明眸掩路尘落花流水几经春人间天上归无处且作阳台梦里人自怜华色镜中衰轻弃前懽已自宜不恨相逢情不尽直须白䑕望归期浙川木中诗补金人侵宋时伐浙川香严寺木造舟木中有纹理成诗木中请栽松种栢兴唐日解板沈舟破宋时可惜香严千载树等闲零落歳寒枝御订全金诗增补中州集巻六十二御订全金诗增补中州集卷六十三钦定四库全书御订全金诗増补中州集巻六十三遗献二人元好问一补元郝经元遗山先生墓铭岁丁已秋九月四日遗山先生卒于获鹿寓舍经走常山三百里爇文酹酒哭于画像之前先生与家君同受业于先大父经复逮事先生者有年义当叙而铭之诗自三百篇以来极于李杜其后纤靡淫艳怪诞僻涩寝以弛弱遂失其正二百余年而至苏黄振起衰踣益为瓌竒复于李杜氏金源有国士务决科干禄置诗文不为其或为之则羣聚讪笑大以为异委坠废絶百有余年而先生出焉当徳陵之末独以诗鸣上薄风雅中规李杜粹然出于正直配苏黄氏天才清赡䆳婉高古沉郁太和力出意外巧缛而不见斧凿新丽而絶去浮靡造微而神采灿发杂弄金碧揉饰丹素竒芬异秀洞荡心魄看花把酒歌謡跌宕挟并幽之气高视一世以五言雅为正出竒于长句杂言至千五百余篇为古乐府不用古题特出新意以写怨思者有百余篇用今题为乐府揄扬新声者又数十百篇皆近古所未见也汴梁亡故老皆尽先生遂为一代宗匠以文章独步㡬三十年铭天下功徳者尽趋其门有例有法有宗有趣又至百余首为杜诗学东坡诗雅锦机诗文自警等集指授学者方吾道坏烂文曜曀昧先生独能振而鼓之揭光于天俾学者归仰识诗文之正而传其命脉系而不絶其有功于世又大也每以着作自任以金源氏有天下典章法度㡬及汉唐国亡史兴已所当为而国史实録在顺天道万户张公府乃言于张公使之闻奏愿为撰述奏可方辟馆为武安乐䕫所沮而止先生曰不可遂令一代之美冺而无闻乃为中州集百余巻又为金源君臣言行録往来四方采摭遗逸有所得輙以寸纸细字亲为记録虽甚醉不忘于是杂録近世事至百余万言捆束委积塞屋数楹名之曰野史亭书未就而卒呜唿先生可谓忠矣先生讳好问字裕之太原秀容人系出拓跋魏故姓元氏曽大父春忠显校尉隰州团练使大父滋善儒林郎铜山府君赠朝列大夫父格显武将军鳯翔府路第九处正将兼行陇城县令骑都尉河南县开国男邑食三百户妣河南县君张氏先生七岁能诗太原王汤臣称为神童年十一从其叔父官于冀州学士路宣叔赏其俊爽教之为文年十有四其叔父为陵川令遂从先大父学先大父即与倡和或者讥其不事举业先大父言吾政不欲渠为举子尔区区一第不足道也遂令肆意经传贯串百家六年而业成下太行渡大河为箕山琴台等诗赵礼部见之以为少陵以来无此作也以书招之于是名震京师目为元才子登兴定五年进士第不就选往来箕颍间数年而大放厥辞于是家按其仆人嚼其句洋溢于里巷吟讽于道涂巍然坡谷复出也初筮仕除镇平令再转内乡遂丁艰忧终丧正大中辟中州南阳令南阳大县兵民十余万帅府令兼镇抚甚有威惠诏为尚书都省掾居无何除左司都事再转为中顺大夫行尚书省左司员外郎兼修起居注上骑都尉河南县开国子食邑五百户赐金紫鱼袋天兴初入翰林知制诰金亡不仕而卒春秋六十有八某年月日葬于秀容之先茔前配同郡张氏户部尚书林卿之女再配临清毛氏𣙜货司提举飞卿之女子男三人长曰抚奉直大夫汝州知州兼管诸军鄂勒劝农事次曰振仕太原路参佐次曰总尚书都省监印女五人长曰眞适进士东胜程思温次严女冠诏为宫教号浯溪眞隐次顺早卒次适成和郎大都惠民司提㸃太原翟国才次适建德路织染局大使定襄霍继祖铭曰士子贾技争缀缉侥倖寸禄奔走急以为诗文作无益粪壤掷弃明月璧先生卓荦有异识振笔便入苏黄室开辟文源剪荆棘大声复完金玉击烂漫长醉思盈溢瑞锦秋花乱堆积险妬护前喘肝臆羣犬兟兟共谗嫉尘埃野马为鬼蜮遗山巖巖倚天壁国史兴丧是吾职义烈不负董狐笔定襄高寒拓跋国马舁归葬反𤣥宅有书有巻俱未卒呜唿先生端可惜呜唿先生不可得附元徐世隆遗山先生文集序文之为物何物也造物者实靳之不轻畀人何哉葢天地间灵明英秀之气萃聚之多藴蓄之久挺而为人必富于才敏于学精于语言能识天地万物之情极其变而归之雅为诗为歌为赋为颂为传记为志铭为杂言为乐府兼诸家之长颂一代之典使斯文正𣲖如洪河大川滚滚不断以接夫千百世之传为造物者岂得而轻畀之哉窃尝评金百年以来得文𣲖之正而主盟一时者大定明昌则承旨党公贞祐正大则礼部赵公北渡则遗山先生一人而已自中州斵丧文气奄奄㡬絶起衰救坏衆望在遗山遗山虽无位柄亦自知天之所以畀付者为不轻故力以斯文为已任周流乎齐鲁燕赵晋魏之间㡬三十年其迹益穷其文益富而其名益大以肆且性乐易好奨进后进春风和气隐然眉睫间未尝以行軰自尊故所在士子从之如市然号为汎爱至于品题人物商订古今则丝毫不少贷必归之公是而后己是以学者知所指归作为诗文皆有法度可观文体粹然为之一变大较遗山诗祖李杜律切精深而有豪放迈往之气文宗韩欧正大明达而无竒纤晦澁之语乐府则清雄顿挫闲婉浏亮体制最备又能用俗为雅变故作新得前軰不传之妙东坡稼轩而下不论也呜唿遗山今已矣灵明英秀之气散在天壤间不知㡬年㡬时复聚而为斯人乎东平严侯弟忠杰喜与士人游雅敬遗山永其完集刋布以大其传云附元李冶元遗山先生文集序唐开元间李邕李白皆以文章鸣世邕之所至阡陌聚观以为异人衣冠寻访门巷填噎白则王公趋风列岳结轨羣贤翕习如鸟归鳯是岂悬市相夸沽声索价而后得之哉要必有以渐渍其骨髓动盪其血气藻鬯其襟灵故天下之人为之咨嗟淫泆鼓舞踊跃景附响合而不能自己吾友元君遗山其二李后身乎始龀能诗甫冠时名已大振寻登进士上第兴定正大中殆与杨赵齐驱壬辰北还老手浑成又脱去前日畦畛矣君尝言人品实居才学气识之上吾与君言亦尝谓天下之事皆有品绘画围棊技之末也或一笔之竒一着之妙固有终身北面而不能寸进者彼非志之不笃习之不专也直其品不同耳如君之品今代㡬人方希刷羽天池扬光紫微不幸遘疾而没其遗文数百千篇藏于家虽有副墨而洛诵者率不过得什一二其所谓大全者曽莫见焉是以天下之大夫士歉焉若怀宿负而未之偿也东平严佐弟忠杰有文如淇澳好善如干旄独能求得其全编将锓之梓且西走书数百里命予序引予谓遗山之文之名有目争睹有耳咸耸庸何序为惟君有葢棺之恨此其可言者得以论述之主上曏居藩邸挹君盛誉一见遽欲处之太史氏不数岁神圣御天文治猬兴稽古建官百度修举其于玉堂东观金华延阁之选尤所注意者曷尝不设燎以待之而侧席以求之哉向使遗山不死则登銮坡掌纶诰称内相久矣奈何遇千载而心违际昌辰而身往此非君遗恨也耶尚赖栁如京之贤有慰韩吏部之志文工命拙虽抱憾于九原人亡书存足腾芳于百世顾予朴学未暇显评言念旧游聊为扬𣙜云尔中统三年阳月封龙山人序箕山幽林转隂崖鸟道人迹絶许君栖隐地唯有太古雪人间黄屋贵物外秪自洁尚厌一瓢喧重负宁所屑降衷均义禀汨利忘智决得陇又望蜀有齐安用薛干戈㡬蛮触宇宙日流血鲁连蹈东海夷齐采薇蕨至今阳城山衡华两丘垤古人不可作百念肝肺热浩歌北风前悠悠送孤月缑山置酒灵宫肃清晓细柏含古春人言王子乔鹤驭此上賔白云山苍苍平田木欣欣登高览元化浩荡融心神西望洛阳城大路通平津行人细如蚁扰扰争红尘蓬莱风涛深鬓毛日夜新殷勤一杯酒媿尔云间人光武台东南地上游荆楚兵四冲游子十月来登高送长鸿当年赤帝孙提剑起蒿蓬一顾滍水断再顾新都空雷霆万万古青天看飞龙岿然此遗台落日荒烟重谁见经纶初指挥走羣雄白水日夜东石麟㡬秋风空余广武叹无复云台功颍亭留别故人重分携临流驻归驾干坤展清眺万景若相借北风三日雪太素秉元化九山郁峥嵘了不受陵跨寒波淡淡起白鸟悠悠下怀归人自急物态本闲暇壶觞负吟歗尘土足悲咤回首亭中人平林澹如画㶏亭春物已清美客懐自幽独危亭一徘徊翛然若新沐宿云淡野川元气浮草木微茫尽楚尾平逺疑杜曲生平逺游赋吟讽心自足朅来着世网抑抑就边幅人生要适情无荣复何辱干坤入望眼容我谢羁束一笑白鸥前春波动新緑出京从宦非所堪长告欣得请驱马出国门白日触隆景半生无根着飘转如断梗一昨随牒来六月阻归省城居苦湫隘羣动日蛙黾慙媿山中人团茅遂幽屛尘泥久相浣梦寐见清颍矫首孤飞云西南路何永元鲁县琴台荒城草木合破屋风雨侵千年一琴台睠焉涕盈襟遗爱食县社公宁不堪任此台即甘棠忍使无余隂旁舍高以华大豪日捐金苍云𤣥武暮鬼物凭隂岑尚德抑𤣥虚坠典谁当寻我兴荐寒泉百拜公来临公来不能知落日下饥禽怀哉空山里鹤飞猿与吟当年于蒍歌补衮一何深承平示得意独能正哇淫君相此一时又复悟良箴谀臣坐废黜盍亦起幽沈蒲轮竟頽毂香草空深林寂寞授书室孤甥举遗衾生平谅已然薄俗矧来今千山为公台万籁为公琴䕫旷不竝世月露为知音人闲蹏涔耳已矣非公心古意二首七岁入小学十五学时文二十学业成随计入咸秦秦中多贵游㡬与书生亲年年抱关吏空笑西来频在昔学语初父兄已卜邻跛鼈不量力强欲縁青云四十有牧豕五十有负薪寂寥抱玉献贱薄倡优陈青衫亦区区何时画麒麟遇合仅一二饥寒㡬何人谁留章甫冠万古徒悲辛桃李弄娇娆棃花澹丰容盈盈两无语争春风春风何许来草木谁青红天公亦老矣何意夸儿重昨朝花正开今朝花已空川流不肎驻并与繁华东楩楠千岁姿肮脏空谷中阳和不择地亦复难为功本无儿女心安用尤天公赠答刘御史云卿学道有通蔽今人乃其尤温柔与敦厚埽灭不复留高蹇当父师排击剧寇讐眞是未可必自私有足羞古人相异同宁复操戈矛春风入万物枯枿将和柔克己未有加归仁亦何由先儒骨已腐百骂不汝酬胡为文字间刮垢搜瘢疣吾道非申韩哀哉涉其流大儒不知道此论信以不我观唐以还斯文有伊周开云揭日月不独程张俦圣途同一归论功果谁优户牖徒自辟胶漆本易投九原如可作吾欲起韩欧送钦叔内翰并寄刘达卿郎中白文举编修二首君性我所谙我心君所知凡我之所短君亦时有之谋事恨大鋭临断恨太迟持论恨太高徇俗恨太卑入道自近始贫富理不齐君自不得饱欲疗何人饥乞醯乞诸邻圣哲有明讥被髪救乡人智者所不为且如与人交交有非所宜白黑不复择豁豁倾心脾汎爱岂不可后悔终自贻又如与人言宁复无失辞刺口论成败白眼谈歌诗世故彀黄间能不发其机闻君作损斋似觉豪华非惩忿与窒慾百年有良规与子各努力岁晚以为期古人遥相望每恨不同时同时得古人欢乐良在兹君归岂不佳交游满京师门前车马来笑言慰所思细话洛阳事高咏嵩山诗宫壶发新篘宫梅耿幽姿故应刘与白亦复念微之饮酒五首西郊一亩宅闭门秋草深牀头有新酿意惬成孤斟举杯谢明月蓬荜肯相临愿将万古色照我万古心去古日已逺百伪无一眞独余醉乡地中有羲皇淳圣教难为功乃见酒力神谁能醸沧海尽醉区中民利端始萌芽忽复成祸根名虚买实祸将相安足论驱驴上邯郸逐免出东门离官寸亦乐里社有拙言万事有定分圣智不能移而于定分中亦有不测机人生桐叶露见日忽已晞唯当饮美酒傥来非所期此饮又复醉此醉更酣适徘徊云间月相对澹以黙三更风露下巾袖警微溼浩歌天壤间今夕知何夕后饮酒五首少日不能觞少许便有余比得酒中趣日与杯杓俱一日不自浇肝肺如欲枯当其得意时万物寄一壶作病知奈何妾妇良区区但媿生理废饥寒到妻孥吾贫盖有命此酒不可无金丹换凡骨诞幻苦无实如何杯杓间乃有此乐国天生至神物与世作酣适岂曰无妙理滉漾莫容诘康衢吾自乐何者为帝力大笑白与刘区区颂功德客从崧少来贻我招隐诗为言学仙好人间竟何为一笑顾客言神仙非所期山中如有酒吾与尔同归酒中有胜地名流所同归人若不觧饮俗病从何医此语谁所云吾友田紫芝紫芝虽吾友痛饮眞吾师一饮三百杯谈笑成歌诗九原不可作想见当年时饮人不饮酒正自可饮泉饮酒不饮人屠沽从击鲜酒如以人废美禄何负焉我爱靖节翁于酒得其天龎通何物人亦复为陶然兼忘物与我更觉此翁贤少林云林入清深禅房坐萧爽澄泉洁余习高鸟唤长往我无𤣥豹姿漫有紫霞想回首山中云灵芝日应长刘曲龙潭层冰积浩荡陵谷低吞吐窈窕转幽壑突兀开净宇回头山水县亦复堕尘土孤云铁梁北宇宙一仰俛风景初不殊川涂忽修阻寒潭海眼净黕黑自太古蛰龙何年卧万国待霖雨谁能裂苍崖雷风看掀举麦叹借地乞麦种徼倖今年秋乞种尚云可无丁复无牛田主好事人百色副所求盼盼三百斛寛我饥寒忧我梦溱南川平云緑油油起来望河汉旱火连东州四月草不青吾种良漫投田间一太息此岁何时周向见田父言此田本良畴三岁废不治种则当倍收如何落吾手羊年变鸡猴身自是旱母咄咄将谁尤人满天地间天岂独吾讐正以赋分薄所向因拙谋不稼且不穑取禾亦何由办作高敬通恶雨将漂流吾贫有滥觞贤达未始羞单衣适至骭一劔又蒯焉知寄食饿不取丞相侯作诗以自广时用商声讴龙门杂诗石楼绕清伊尘土天所限人言无僧久草满不复刬滩声激悲壮山意出高蹇当年香山老挂冠遂忘返高情留诗轴清话入禅版谁言海山去萧散仍在眼溪寒不可涉倚杖西林晚丰山怀古丰山一何高古屋苍烟重开门望呉楚鸟去天无穷连山横巨鳌白水亘长虹川原郁佳气自古南都雄炎精昔季兴卧龙起隆中落落出竒䇿言言揭孤忠时事有可论生晚恨不逢汉贼不两立大义皎日同呉人操等耳忍与分河潼夺操而与权何以示至公一民汉遗黎尺地汉故封守民及守土天地与相终不能御寇讐顾以寇自功既异鸿沟初又非列国从一劵捐半产二祖宁汝容端本一已失孤唱谁当从至今有遗恨庙柏号隂风旧闻清泠渊天籁如撞钟山径野人语诞幻欺孩童开元有乱阶鹿饮温泉宫黄猿何为者乃尔能啸兇干坤之大音久郁理当通清霜旦夕落伫尔惊羣聋乙酉六月十一日雨一旱近两月河洛东连淮骄阳佐大火南风巻黄埃草树青欲干四望令人哀时时怪事发雨雹如李梅我梦天河翻崩腾走云雷今日复何日駃雨东南来元气淋漓中焦巻意已回良苗与青颖郁郁无边涯书生如老农苦乐与之偕闾阎闻吉语一笑心颜开酉年酒如浆干溢安能烖惟当作高廪多具罇与罍家人笑问我君田安在哉观浙江涨一旱千里赤一雨垣屋败浙故以江名暴与衆壑㑹初惊沙石巻稍觉川谷隘雷风入先驱大块供一噫千帆鼓前浪万马接后𣲖崩崖不暇顾㧞木无留碍凭陵如借势洄洑各有态平分乍舒徐怒触忽碎坏云蒸楚树杪雪映商岭背髣髴千丈潮怳与海门对佽飞鬬蛟鳄燃犀出鳞介阳侯富隂族万首露光怪翠蕤澹偃蹇钲鼓乱磕永怀疏凿力重叹神禹大干坤海为壑未碍变横溃纳污非无处流恶聊自快投诗与龙盟涤荡烦一再鹳雀崖北龙潭层崖閟顽隂水木深以阻湍声半空落汹汹如怒虎风生木叶脱魄动不敢语何年浑沌窍灵物此栖处初从一线熘开凿到神禹云雨鼔飞浪喷薄齐万弩藏珠骊龙颔百斛快一吐油油入无底细散不濡缕归藏海有穴汎溢愁下土南峯天一柱万古镇幽府江山有竒探落景廹行旅多慙茹芝人终年看飞雨五松平竹港晨露白石门秋气寒湍流落涧壑细路深茅菅江平白石出竟日沿清湾四顾不见人山鸟时间关苍崖入地底烟霭青漫漫力尽不能过却坐空长叹青天白云闲可望不可攀虚名竟何得行路乃尔难赠荅杨焕然诗亡又已久雅道不复陈人人握和璧燕石谁当分关中杨夫子高诲世所闻十年𤣥尚白藜藿甘长贫有来河水篇四海副斯文斯文有定在桓生知子云古来知已难万里犹比邻千人国中和要非心所亲东楚西南秦望君劳我神相逢不得语别去徒殷勤白云不可赠相思秋复春送诗人李正甫阳和入枯株霭霭含芳津山头太古石不与万物春朝从木客游暮将山鬼邻紫芝仅盈掬幽兰不充纫青云入长吁肝胆空轮囷我尝读君诗天趣触眼新秦游得豪宕晋产余眞淳怒虎不受唾骇鹿未易驯安坐谁不如半生走逡巡苍苍不可问藐藐谁当亲青山碾为尘白日无闲人空歌东野曲不救西州贫晓发石门渡湍水道中疎星澹秋明隂霞绚朝映积雨成坐愁晨光动幽兴石门归驭引湍浦渔舠竝旷荡万景新归藏四山静平湖风漪緑逺岸秋沙净洋洋游鱼逝汎汎轻鸥泳隐显乖夙心感遇见眞性倦游时自悼违已将安竟忧端从中来茫茫发孤咏放言韩非死孤愤虞卿着穷愁长沙一湘累郊岛两诗囚人生定能㡬肺肝日相讐井蛙奚足论裈蝨良足羞正有一朝乐不偿百年忧古来帝王师或从赤松游大笑人间世起灭眞浮沤曽是万户封不博一掉头有来且当避未至吾何求悠悠复悠悠大川日东流红颜不暇惜素髪忽已稠我欲升嵩高挥杯劝浮丘因之两黄鹄浩荡观齐州黄公庙羇客无恒居六月走长路清风黄公祠地古欣所遇剑飞素灵哭龙跃云雨赴堂堂文成君谈笑取帝傅功名要有命隂相果何预谁谓圯上人异事惊竹素河清不可俟筋力疲世故袖间一编书尘埃叹迟暮学东坡移居六首谁谓我屋寛寝处无复余谁谓我屋小十口得安居南荣坐诸郎课诵所依于西除着僮仆休沐得自如老我于其间兀兀穷朝晡起立足欠伸偃卧足展舒窗明火焙暖似欲忘囚拘屋前有隙地客舍不可无花阑及菜圃次第当耘鉏东野载家具家具少于车我贫不全贫尚有百本书故书堆满牀故物贮满箱浑浑商寳鬲累累汉铜章杖饰昭敬恭严卯诃瘅刚雷文绕杖节兽面出珮璜私印刻王尊玉斗蛟龙翔逸少留半纸鱼网非硬黄亦有昙首帖不辨作雁行雪景睿思物宣政旧所藏晋公古渔父浩歌濯沧浪因观宫骑图卧駞识提囊谿石含余润奚墨凝幽香南荣挂风响云裾珮铿锵镜背先秦书八字环中央读之三叹息此日何时光壬辰困重围金粟论升勺明年出青城瞑目就束缚毫釐脱鬼手攘臂留空槖聊城千里外狼狈何所託诸公颇相念余粒分凫鹤得损不相偿坏土填巨壑一冬不制衣缯纩如纸薄一日仅两食强半杂藜藿不羞蓬累行粗识瓢饮乐敌贫如敌寇自信颇亦悫儿嗁饭箩空坚阵为屡却沧溟浮一叶渺不见止泊五穷果何神为戏乃尔虐旧隐嵩山阳笋蕨丰餽饷新斋浙江曲山水穷放浪干坤两茅舍气压华屋上一从陵谷变归顾无复望渔樵忆往还风土梦闲旷怳如悟前身姓改心不忘去年住佛屋尽室寄寻丈今年僦民居卧榻碍盆盎静言寻祸本正坐一出妄青山不能隐俛首入羁鞅巢倾卵随覆身在颜亦强空悲龙髥絶永负鱼腹葬置锥良有余终身志悲怆国史经丧乱天幸有所归但恨后十年时事无人知兴废属之天事岂尽乖违传闻入讐敌秪以兴骂讥老臣与存亡高贤死兵饥身死名亦灭义士为伤悲哀哀淮西城万夫甘伏尸田横巨擘耳犹为谈者资我作南冠録一语不敢私稗官杂家流国风贱妇诗成书有作者起本良在兹朝我何所营暮我何所思胸中有茹噎欲得快吐之溼薪烟满眼破砚冰生澌造物留此笔吾贫复何辞此州多寓士论年悉肩随风波同一舟奚必骨肉为倪家莲花白每酿必见贻季昌妙琴事足以相娯嬉郭侯家多书篇帙得徧窥赵子笃于学间以问所疑王生旧邻舍穷达心不移千里访存殁十口分寒饥独有仲通甫天马不可羁直以论诗文稍稍窥藩篱永怀王与李朔漠行当归书来闻苦语报我脱絷维惭非一狐腋不直五羖皮我作野史亭日与诸君期相从一笑乐来事无庸知济南庙中古桧同叔能赋亭亭祠宫桧欝欝上云雨扶持㡬来年造物心独苦青余玉川润根入铁岸古虽含栋梁姿斤斧安得取沇洑地中久骇浪思一鼓天柱屹不移水国奠平土干坤此神物甲乙存世谱濑乡留耳孙阙里传鼻祖秦松徒自污蜀柏聊共数㑹侍十抱成兹焉重摩抚别李周卿二首行路涩于棘单车望千山歌君归云曲清涕留余潸六年河朔州动輙得谤讪惟君笃高义日来款柴关古交松柏心今交桃李颜古人去不返古道挽不还相思一尊酒幽恨寄山间城居日鼃黾局促复局促去作山中客放浪谁检束溪光淡于冰山骨净如玉怀我同心人团茅住深竹垂纶鲜可食种秫酒亦足石坛三万丈醉眼天一粟安得万里风相从两黄鹄九日读书山用陶诗露凄暄风息气清天旷明为韵赋六诗行帐适南下居人跼庭户城中望青山一水不易渡今朝川涂静偶得展衰步荡如脱囚拘广莫开四顾半生无根着筋力疲世故大似丁令威归来叹墟墓乡闾丧乱久触目异平素枌榆虽尚存岁晏多霜露山腰抱佛刹十里望家园亦有野人居层崖映柴门昔我东巖君曽此避尘喧林泉留杖屦岁月归琴樽翁今为飞仙过眼㡬寒暄苍苍池上栁青衫见诸孙疎灯照茅屋新月入頽垣依依览陈迹恻怆不能言宇宙有此山閲世过鸟疾何人不此游名姓宁复识兹辰世所重前代多盛集柴桑有故事二谢留俊笔幷数孟与桓此外谁记忆人生百年内踏地皆陈迹独惟我辈人兴怀念今昔山林与泉壤自古长太息往年在南都闲闲主文衡九日登吹台追随尽名卿酒酣公赋诗挥洒笔不停蛟龙起庭户破壁春雷轰堂堂髥御史痛饮益精明亦有李与王玉树含秋清我时最后来四座颇为倾今朝念存殁壮心徒自惊我在正大初作吏浙江边山城官事少日放浙江船菊潭秋华满紫稻酿寒泉甘腴入小苦幽光出清妍归路踏明月醉袖风翩翩父老遮我留谓我欲登仙一别半山亭回头余十年江山不可越目断西南天吾山一何高清凉屹相望龙头出白墖佛屋压青嶂云光见秋半旭日发毫相峩峩寳楼阁金界俨龙象乡曲二十年香火阙瞻向金花香緜芊梦想云雨上福田行欲近重为诗酒障终当陟层巅放眼天宇旷棃花海棠二首棃花如静女寂寞出春暮春工惜天眞玉颊洗风露素月淡相映萧然见风度恨无尘外人为续雪香句孤芳忌太洁莫遣凡卉妒妍花红粉妆意态工媚妩窈窕春风前霞衣欲轻举金盘渺华屋国艳徒自许依依如有意脉脉不得语诗人太冷落愁絶残春雨题张左丞家范寛秋山横幅层崖閟长隂细径縁絶巘梯云阑干峻廓廓清眺展斜阳半天赤飞鸟大江逺清霜张秋气草树生意翦风雪斫坚敌旗斾纷仆偃峥嵘峰峦出莽苍林薄晚盘盘范家笔老怀寄高蹇经营入惨淡得处乃萧散嵩丘动归兴突兀青在眼何时卧云身团茅遂疎嬾宿张靖田家川涂尽坡陀岭路入荒梗微茫望烟火向背得庐井残民安朴陋倦客喜幽屏儿童闻叩扉租吏有余警两崖纷丛薄砂石立顽犷湍流落空嵌百折不容骋山深饶风露夜气凄以耿园花淡相望边月空照影深居苦不早素髪忽垂领谁谓林野人兹焉惜清景寳严纪行隂崖转清深秋老木坚瘦城居望已逺步觉脱氛垢寳严夙所爱丈室方再叩曛黑才入门迳就石泉潄遥遥金门寺寳焰出巖窦我岂无尽公昔见今乃又同来二三子寝饭故相就况有杜紫微琴筑终雅奏曈曈上初日深樾炯穿漏逶迤陟西巘万景若迎候絶壁三面开仰看劳引脰两山老突兀屹立柱圆覆诸峰出头角随起随偃仆不可无烟霞朝暮为先后横亘连巨鳌飞堕集灵鹫九华与竒巧五老失浑厚想当位置初遂欲雄宇宙太行有谼谷胜絶无出右大似尘外人眉宇见高秀哀湍下絶壑电激龙怒鬬崩奔翻雪窖莹滑泻琼甃穷源得悬流伟观骇初遘仙人寳楼阁白雨散檐熘天孙拂机丝素锦绚清昼永怀登高赋意匠困驰骤窘于游暴秦百説不一售林间太古石稍复杯饮旧已约铭洼尊细凿留篆籀兹山縁未了僧夏容宿留终当匄余年竒探尽云岫雁门道中书所见金城留旬浃兀兀醉歌舞出门览民风惨惨愁肺腑去年夏秋旱七月黍穟吐一昔营幕来天明但平土调度急星火逋负迫捶楚网罗方高悬乐国果何所食禾有百螣择肉非一虎唿天天不闻感讽复何补单衣者谁子贩籴就南府倾身营一饱岂乐逺服贾盘盘雁门道云涧深以阻半岭逢驱车人牛一何苦同白兄赋瓶中玉簪畏景衆芳歇仙葩此夷犹冰姿出新沐娟娟倚清秋昨梦今见之风鬟玉掻头谁言闺房秀高情渺林丘碧筵古铜壶一室香四周怀人成独咏逺思徒悠悠野史亭雨夜感兴私録关赴告求野或有取秋兎一寸毫尽力不易举衰迟私自惜忧畏当谁语展转天未明幽窗响疎雨继愚轩和党承旨雪诗二首今古㡬诗人扰扰剧毛粟吾爱陶与韦泠然扣冰玉大雅久不作闻韶信忘肉求音扣寂寞一叹动邻屋水风清鹤梦月露洗蝉腹白头两遗编吟唱心自足谁为起九原寒泉荐芳菊愚轩具诗眼论文贵天然颇怪今时人雕镌穷岁年君看陶集中饮酒与归田此翁岂作诗直写胸中天天然对雕饰眞赝殊相悬乃知时世妆粉緑徒争妍枯淡足自乐勿为虚名牵寄英禅师师时住龙门寳应寺我本寳应僧一念堕儒冠多生经行地树老井未眢一穷缚两脚寸步百里难空余中夜梦浩荡青林端故人今何如念子独轻安孤云望不及冥鸿杳难攀前时得君诗失喜忘朝餐想君亦念我登楼望青山山中多诗人杖屦时往还但苦诗作祟况味同酸寒清凉诗最圆往往似方干半年卧牀席疟我疥亦顽济甫诗最苦寸晷不识闲倾身营一饱船上八节滩安行诗最工六马鸣和鸾郁郁饥寒忧惨惨日在颜老秦诗最和平易出深艰脱身豺虎丛白髪罹惸鳏张侯诗最豪惊风巻狂澜窍繁天和洩外腴中已干城中崔夫子老笔郁盘盘家无儋石储气压风骚坛我诗有凡骨欲换无金丹呻吟二十年似欲见一斑大笑揶揄生己复不相寛爱君梅花篇入手如弹丸爱君山堂句深静如幽兰诗僧第一代无媿百年间思君复思君恨不生羽翰何时溪上石清坐两蒲团梦归虚庭霜夜寒落叶风自埽怳如南窗月坐失西山道长安佳丽地游子自枯藁人生家居乐学稼苦不早衡门眼中见归意满秋草夜长梦已尽愁絶令人老御订全金诗増补中州集巻六十三御订全金诗增补中州集卷六十四钦定四库全书御订全金诗増补中州集巻六十四元好问二秋蚕室人筐中无寸缕一箔秋蚕课诸女朝来饲却上马桑隔簇仍闻竹间雨阿容阿璋墨满面画彻灰城前致语上无苍蝇下无䑕作茧直须如瓮许东家追胥守机杼有桑有税吾犹汝官家却少一絇丝未到打门先自举南溪南溪酒熟清而醇北溪梅花发兴新前年去年花下醉今年冷落花应嗔梅花娟娟如静女寂寞甘与荒山邻诗人爱花山亦好幽林穹谷生阳春风鬟峨峨一尺云芳香幽卧如相亲山堂夜半北风恶一㸃相思愁杀人范寛秦川图乱山如马争欲前细路起伏蛇蜿蜒秦川之图范寛笔来从米家书画船变化开阖天机全浓淡覆露清而妍云兴霞蔚㡬千里着我如在峩睂巅西山盘盘天与连九㸃尽得齐州烟浮云未清白日晚矫首四顾心茫然全秦天地一大物雷雨澒洞龙头轩因山分势合水力眼底廓廓无齐燕我知寛也不办此渠宁有笔如修椽紫髥落落西溪君长剑倚天冠切云望之见之不可亲元龙未除湖海气李白岂是蓬蒿人爱君恨不识君早乃今得子胸中秦作诗一笑君应闻寄答溪南诗老辛愿敬之五年不唤溪南渡日夕心驰洛西路山中今日见君诗惆怅良辰又相误龙蛇大泽变风景虎豹天门郁烟雾丈夫不合把鉏犂青鬓无情忽衰素平泉漫作穷愁志笠泽休题自怜赋长安正有五侯鲭肮脏谁能作楼䕶青灯老屋深蓬蒿蝙蝠掠面莎鸡号剑歌夜半激悲壮松风万壑翻云涛区区墓上曹征西我知惭媿王东皋人生只有一杯酒螟蛉蜾蠃安能豪西园西园老树揺清秋画船载酒芳华游登山临水祛烦忧物色无端生暮愁百年此地旃车发易水迢迢鴈行没梁门回望绣成堆满面黄沙哭燕月荧荧一炬殊可怜膏血再变为灰烟富贵已经春梦后典刑犹在靖康前当时三山初奏功三山宫阙云锦重璧月琼枝春色里画阑桂树雨声中秋山秋水今犹昔漠漠荒烟送斜日铜人携出露槃来人生无情泪沾臆丽川亭上看年芳更为清歌尽此觞千古是非同一笑不须作赋拟阿房双峯竞秀图为参政杨侍郎赋红烟霏霏云拂石山木萧萧山鬼泣江岸人家失南北两峯突兀何许来元气淋漓洗秋碧画家晴景费经营共爱移山入杳冥安得北风吹雨去倚天长剑看峥嵘二月十五日鹤九龙冈上𤣥元祠人言尊像神所遗年年二月降灵鹤来无定数有定期城头晓露生新警万首望穿云际影不知浊世谁下临只许霜毛见修整石坛花落松风冷戛然长鸣人语定百年黧老夸见闻万里黄冠赴灵应只从游骑突重围城郭幷与人民非可怜陊殿荒烟里无复当年丁令威阎商卿还山中阿卿去月从我来今日西山成独往野人不是城中物涧饮巖栖梦余想翰林溼薪爆竹声待诏履穿沾雪行兰台从事更闲冷文书如山白髪生孤灯静照寒窗宿北风夜半歌黄鹄田家闭门风雪深梅花开时酒应熟半世虚名不疗贫栖迟零落百酸辛凭君莫向山中説白石清泉笑杀人邓州城楼邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤叫月苍烟愁自古江山感游子今人谁解赋登楼宛丘叹秦阳陂头人迹絶荻花茫茫白于雪当年万家河朔来尽出牛头入租帖苍髥长官错料事下考大笑阳城拙至今三老背肿青死为逋悬出膏血君不见刘君宰叶海内称饥摩寒抚哀孤惸碑前千人万人泣父老梦见如平生冰霜纨袴渠有策如我碌碌当何成荒田满眼人得耕诏书已复三年征早晚林间见鸡犬一犂春雨麦青青游黄华山黄华水帘天下絶我初闻之雪溪翁丹霞翠壁高欢宫银河下濯青芙容昨朝一游亦偶尔更觉摹写难为功是时气节已三月山木赤立无春容湍声汹汹转絶壑雪气凛凛随隂风悬流千丈忽当眼芥蔕一洗平生胸雷公怒击散飞雹日脚倒射垂长虹骊珠百斛供一㵼海藏翻倒愁龙公轻明圆转不相碍变见融结谁为雄归来心魄为动荡晓梦月落春山空手中仙人九节杖每恨胜景不得穷携壶重来巖下宿道人已约山樱红密公寳章小集天东长白大寳幢天河发源𨗳三江有木蔽映山朝阳云谁巢者雏鳯凰云间吐气日五色百鸟不敢言文章名都盘盘魏大梁黄金甲第罗康庄王家书絶画亦絶欲与中秘论低昂密公书院无丝簧窗明几洁凝幽香元光以后门钥废文士稍得连壶觞客来喜色浮清扬典衣置酒余空箱生平俊气不易降眼中俗物都茫茫渊明素琴嵇阮酒妙意所寄谁能量在昔武元握干纲扶桑为弓射八荒猎取大国如驱羊民风朴鲁资鸷彊文洽未及武尅刚兴陵之孙越王子天以人瑞归明昌十三执经侍帝傍十八健笔凌阿房撑肠文字五千巻灵台架构森铺张高阳苗裔袭衆芳胡不置之贡玉堂袖中正有活国手地下才得修文郎悲风萧萧吹白杨丘山零落可怜伤承平故态耿犹在拂拭寳墨生辉光恰似如菴连榻坐一瓯春露澹相忘荆棘中杏花墙东荒蹊抱邨斜荆棘狼籍盘根芽何年丹杏此留种小红濈濈争春华野人惯见漫不省独有诗客来咨嗟天眞不到铅粉笔富艳自是宫闱花曲池芳径非宿昔苍苔浊酒同天涯京师惜花如惜玉晓担卖彻东西家杏花看红不看白十日忙杀游春车谁家园亭有此树郑重已着重帏遮阿娇新宠贮金屋明妃逺嫁愁清笳落花萦帘拂牀席亦有飘泊沾泥沙天公无心物自物得意未用相陵夸黄昬人归花不语惟有落月嗁栖鸦送张君美往南中南朝词臣北朝客栖迟零落无颜色阳平城边握君手不似铜駞洛阳陌去年春风吹鴈回今年鴈逐秋风来春风秋风鴈声里行人日暮心悠哉长江大浪金山下呉儿舟船疾于马西湖十月赏风烟想得新诗更潇洒赠休粮张鍊师金砂雾散风雨疾一㸃黄金铸秋橘中林宴坐人不知野鹿衔花蜂课蜜富儿盘馔罗羶荤扰扰飞蝇复聚蚊见説西山好薇蕨一枝青竹愿随君读书山雪中前年望归归不得去年中途脚无力残生何意有今年突兀家山堕眼前东家西家百壶酒主人捧觞客长夀先生醉袖挽春回万落千邨满花栁山灵为渠也放颠世界幻入兠罗绵似嫌衣锦太寒乞别作玉屑粧山川人言少微照乡井凖备黄云三万顷何人办作陈莹中来与先生共炊饼过晋阳故城书事惠逺祠前晋溪水翠叶银花清见底水上西山如卧屏欝欝苍苍三百里中原北门形势雄想见城阙云烟中望川亭上閲今古但有麦浪揺春风君不见系舟山头龙角秃白塔一摧城覆没薛王出降民不降屋瓦乱飞如箭镞汾流决入大夏门府治移着唐明邨只从巨屏失光彩河洛㡬度风烟昬东阙苍龙西玉虎金雀觚稜上云雨不论民居与官府仙佛所庐余百所鬼役天财千万古争教一炬成焦土至今父老哭向天死恨河南往来苦南人鬼巫好禨祥万夫畚锸开连冈官街十字改丁字钉破幷州渠亦亡㡬时却到承平了重看官家筑晋阳蟾池老蟆食月饱复吐天公一目频年瞽下界新増养蟾户玉斧谁怜修月苦郡国蟾池知㡬所碧玉清流水仙府小蟾徐行腹如鼓大蟾张颐怒于虎渠家眉间有黄乳膏梁大丁正须汝何人敢与月复讐疾过池头不容语向来属私今属官从今见蟆当好看爬沙即上青云端高门关高门关头霜树老细路千山万山绕乱余邨落不见人雪霰霏霏暗清晓莘川百里如掌平闲田满眼人得耕山中树艺亦不恶谁遣多田知姓名许李申杨竟何得只今惟有石滩声甲辰秋洛阳得黄葵子种之南菴明年夏六月作花佛经所谓阎浮檀金明净柔软令人爱乐者此花可以当之因为赋长韵予方以病止酒故卒章及之芳㽔浥露娇黄湿五叠湘裙轻襞积晨妆午醉一日间白白红红总狼籍上阳宫女要头冠摹冩虽工破的难看来明净复柔软花中乃有阎浮檀千里移根洛阳陌主人不饮谁看客乞与金杯自倾侧明年为渠当举白云崃君璋启事西凉占对称旨其还也行台公以宣和寳石为贶竒秀温润信天壤间之尤物君璋目之曰云崃邀词客赋诗予亦同作石盆清冷贮秋水水面苍烟飞不起一堆寒碧几研间寳气峥嵘插箕尾山中雪浪空影像长安鹦鹉犹纨绮枉着竒章甲乙中藁项才堪把耕耒不知天壤此尤物鬼刻神劖通有㡬薫蒸似欲出泉脉莹滑定应凝石髓剥裂雯华渍月秋辛苦诗仙费摹拟车箱箭筈连西东仇池百穴总玲珑飞堕不嫌灵鹫小竒探已觉太湖空故都乔木今如此梦想熙春百花里膏血纲船枯九州亡国愁颜为谁洗主人天质粹以温天然与山作知闻退食从容北窗卧今古起灭眞浮云云巖观州倅武伯英崞县人少日举进士有诗名其赋翦烛刀有嗁残瘦玉兰心吐蹴落春红燕尾香之句甚为时軰所称家故饶财第宅园亭为河东之冠贮书有万巻楼嘉花珍果悉自他州移植为人多伎巧山水杂画斵琴和墨皆极其工尝得宣和湖石一窽窍穿漏殆若神劖鬼凿炷香其下则烟气四起散布槃水上浓淡霏拂有烟江叠嶂之韵吾乡衣冠家法书名画及藏书之多亦有伯英相上下者伯英独恃寳石以擅竒汾晋门耳兴定末伯英没于关中杨户部叔玉购石得之壬辰围城中以示予且命作诗危急存亡之际不暇及也乙已冬十一月来东平过圣与张君之新轩而此石在焉圣与名之曰云巖予问石所从来圣与言夏津王帅得之汴梁泥涂中而以见贻予因叹一物之微经歴世变迁徙南北乃复为好事者之所寳玩似不偶然乃为诗道其故圣与三世相家以文章名海内其才情风调不减前世贺东山晏叔原故卒章以萧闲明秀峯故事属之壶中九华玉孱颜紫烟着水往复还小窗虚明淡相对不数汉宫铜博山㑹稽禹穴深无底寳石偷来定山鬼一堆寒碧殊不凡满谷春云更堪喜阿欣秀发见眉宇小杜才情沦骨髓摩挲不作几上看缭白纡青便千里浑沌日凿余空嵌漏天蒸湿饶风岚世外元无种香国海南眞有补陁巖观州爱玩频湔祓民部平生㡬熏沐藏舟夜壑未厌深竟作新轩坐中物一天星斗入金罇翠射娉婷自有人只欠宣和郑先觉为君留写五湖眞天涯山九州上游推大卤独恨山形颇椎鲁天涯一峯今日看快似昂头出环堵何年气母此融结鬼凿神劖未竒古八窗玲珑透朝日洞穴惨澹藏雷雨名花锦石粲可喜乞与云烟相媚妩半空掷下金芙蕖想得飞来自𤣥圃传闻絶顶更灵异云是清都羣玉府五云飞步吾未能风袂泠泠已轻举东州死爱华不注向在陋邦何足数敬亭不着谢宣城断岸何縁比天姥酒船何时朝复暮倒巻滹沱浣尘土唤起山灵搥石鼔汉女湘妃出歌舞诗狂他日笑遗山饭颗不妨嘲杜甫王右丞雪霁捕鱼图江云滉滉隂晴半沙雪离离㸃江岸画中不信有天机细向树林枯处看渔浦移家媿未能扁舟萧散亦何曽白头岁月黄尘底笑杀高人王右丞世宗御书田不伐望月婆罗门引先得楚字韵瑶光楼前按歌舞桂树秋香月三五白头谁解记开元四海欢声自箫鼓两都秋色皆乔木三月阿房已焦土天人亦有离别情可是田郎心独苦承平旧物霓裳谱寳气晖晖映千古银桥望极竟不归灭没燕鸿下平楚赠别孙德谦津桥垂杨雪花白挽断春衫苦留客西河一雨春意浓絶似铜驼洛阳陌河亭轰醉卧春风到手金杯不放空鹊山一带伤心碧羡杀孙郎马首东太原赠张彦逺并州城边十月末清霜稜稜风入骨因君夜话呉江春酒光㶑灎金杯滑闲闲骑去灭没当年爱君俊于鹘平生我亦识翁人惆怅流年如电抹官家新筑文昌台苍生不忧堕巓崖眼看东阁竒士满如君岂得藏蒿莱晨鸡未鸣子当发明星煌煌大于月野夫一笑冠缨絶鹿泉新居二十四韵土门西边井陉渡野日荒荒下汀树榆关石岭都㡬程客梦往往迷归路尘埃风雨半生过尽着筋骸支世故宁州假馆又两年未保东来不西去山城百家家有山觌面呈山谁一顾卖书买得吕氏园不谓全山举相付北崖老作土灰色拥肿形模一夸父娟娟正有小峨嵋却立不容亲杖屦就中抱犊尤峭拔望见韩山即攀附韩王砦头四望阔全赵才如米数聚眼中麾葢天上来泜水鼓旗纷偃仆汉家威灵万万古石子连冈犹虎距夏秋衆壑㑹鹿泉浩浩湍声泻余怒西南诸峯不知数荡海鲲僵尻背露霏烟空翠有无中百态隂晴变朝暮灵巖龙泉曽一到独欠封龙展衰步学仙不爱徐童花李相书龛心所慕平生懐抱向山尽老气崔嵬如有助巖居枯寂朝市喧喧寂两间差有趣得行固愿留不恶流坎且当随所遇何曽万钱何用许方丈有山容下筯管城初无食肉相黄㡌非供折腰具明年高筑野史亭天已安排看山处多慙不及谢宣城标出敬亭天一柱王学士熊岳图洗参池水甜于蜜玉堂仙翁髪如漆膝前文度更风流尽巻风流入诗笔长松手种欲摩天海岳楼空落照边古来説有辽东鹤仙语星星谁为传五百年间异人出却将锦绣裹山川去岁君逺游送仲梁出山去岁君逺游今年客他州青天万古一明月只与行人生暮愁问君游何许情多地僻兮徧处处金鞭断折骐骥死万里长鸿思一举忆初识子梁王台清风入坐无纤埃华岳峯尖见秋隼金眸玉爪不凡材西园日晴花满烟五云楼阁三山巅玉树瑶林照春色青钱白璧买芳年三年一梦南阳道汴水迢迢入秋草挐云心事人不知千首新诗怨枯藁破屋仰见星疎衾风露清匣中有长剑为君鸣不平泥涂久辱思一濯去去举足皆清泠邓州大帅材望雄爱客不减竒章公军中宴酣笳鼓竞银烛吐焰如长虹幕中多士君又往谈笑已觉南夷空东州春回十月后梅花分香入春酒平生得意钦与京青眼高歌望君久浙江南下青沄沄石门细路苍烟屯五松平头白日静千山万山如乱云菊源不逐时事改芝岭自与商颜邻他日相思一回首渔舟时问武陵人此日不足惜此日不足惜此酒不可无颇怪昌黎公亦复为世儒天生至神物与人作华胥一酌舌本强二酌燥吻濡三酌动高兴四酌色敷腴连緜五六酌枯肠润如酥眼花耳热后万物寄一壶十酌未渠央百觚亦奚拘人生一世间忽若过隙驹有酒不解饮问君谁与娯君不见东家骑李胆满六尺躯万言黄石策八阵䕫州图酒酣起舞不称意长吁青云指夷吾又不见西家紫髯郎老气雄万夫狂歌饮燕市击筑声呜呜倚天长剑揷少室颇欲四海皆东湖鹰扬虎视今焉如河山永隔黄公垆衔杯直待秋井塌青苔白骨怜君愚少年觅计生白须扪参歴井无危途荣不满睫良区区就令一朝便得八州督争似高吟大醉穷朝晡余名安得润枯骨四十岂不知头颅此日不足惜此酒不可无太虚为室月为烛醉倒不用春风扶虎害北山虎有穴南山虎为羣目光如电声如雷倚荡起伏山之垠百人一饱不留骨败衣坠絮徒纷纷空谷絶樵声长路无行尘呀呀垂涎口眈眈阚城闉天地岂不仁社公岂不神哀哀泰山妇叫断秋空云可怜封使君生不治民死食民世上无复裴将军北平太守今何人寄赵宜之大城满豺虎小城空雀䑕可怜河朔州人掘草根官煑弩北人南来向何处共説莘川今乐土莘川三月春事忙布谷劝耕鸠唤雨旧闻抱犊山摩云出苍稜长林絶壑人迹所不到可以避世如武陵煑橡当果谷煎术甘饴饧此物足以度荒岁况有麋鹿可射鱼可罾自我来嵩前旱干岁相仍耕田食不足又复违亲朋三年西去心笼禽念飞腾一瓶一钵百无累恨我不如云水僧崧山来几层不畏登不得但畏不得登洛阳一夕秋风起羡杀云间张季鹰纪子正杏园燕集纪翁种杏城西垠千株万株红艳新今年寒食好天色晓气郁郁含芳津天公自爱此花好朝薰暮染烦花神融霞晕雪一倾倒非烟非雾非卿云未开何所似乳儿粉妆深绛脣能嗁能笑痴复騃画出百子元非真半开何所似里中处女东家邻阳和入骨春思动欲语不语时轻颦就中烂漫尤更好五家合队虢与秦曲江江头看车马十里罗绮争红尘阳平一邑多诗豪主人买酒邀衆宾花时有成约恨少杨子张吾军落花着衣红缤纷四坐惨澹伤精魂花开花落十日耳对花不饮花应嗔爱花常苦得花晚争教行乐无闲身芳苞一破不更合且看锦树烘残春王黄华墨竹古来墨竹尊右丞东坡敛袂不敢评开元石本出摹写燕市骏骨留空名亦有文湖州画意不画形一为坡所赏四海知有篔筜亭深衣幅巾老明经老死不敢言纵横岂知辽江一𣲖最后出运斤成风刄发硎雪溪仙人诗骨清画笔尚余诗典刑月中看竹写秋影清镜平明白发生娟娟畧似萱草咏落落不减丛台行千枝万叶何许来但见醉帖字欹倾君不见忠恕大篆草书法赵生怒虎噀墨成至人技进不名技游戏亦复通真灵百年文章公主盟屏山见之跽且擎声光旧塞天壤破议论今着儿曹轻有物于此鸣不平悲邪啸邪谁汝令只恐破窗风雨夜怒随雷电上青㝠泛舟大明湖长白山前绣江水展放荷花三十里看山水底山更佳一堆苍烟收不起山从阳丘西来青一湾天公掷下半玉环大明湖上一杯酒昨日绣江眉睫间晚凉一櫂东城渡水暗荷深若无路江妃不惜水芝香狼籍秋风与秋露兰襟郁郁散芳泽罗韈盈盈见微步晚晴一赋画不成枉着风标夸白鹭我时骖鸾追㪚仙但见金支翠蕤相后先眼花耳热不称意髙唱呉歌叩两舷唤取樊川揺醉笔风流聊与付他年九月七日梦中作诗续以末后二句桃花红深李花白昨日成团今日拆歌声满耳何处来杨柳青旗洛阳陌抚君背握君手朝钟暮鼓无了期世事于人竟何有青青镜中发忽忽成白首六国印何如负郭二顷田千载名不及即时一杯酒涌金亭示同游诸君太行元气老不死上与左界分山河有如巨鳌昂头西入海突兀已过余坡陀我从汾晋来山之面目腹背皆经过济源盘谷非不佳烟景独觉苏门多涌金亭下百泉水海眼万古留山阿觱沸泺水源奫沦晋溪波云雷㴠鬼物窟宅深蛟鼍水妃簸㺯明月玑地藏发泄天不诃平湖油油碧于酒云锦十里翻风荷我来适与风雨㑹世界三日漫兜罗山行不得山北望空长哦今朝一埽衆峯出千鬟万髻髙峨峨空青㫁石壁微茫散烟萝山阳十月未揺落翠㽔云旓相盪摩云烟故为出浓淡鱼鸟似欲留婆娑石间仙人迹石烂迹不磨仙人去不返六龙忽蹉跎江山如此不一醉抚掌笑杀孙公和长安城头乌尾讹并州少年夜枕戈举杯为问谢安石苍生今亦如卿何元子乐矣君其歌南冠行南冠累累渡河闗毕逋头白乃得还荒城雨多秋气重頽垣败屋深茅管漫漫长夜浩歌起清涕晓枕留余潸曹侯少年出纨绮髙门大屋垂杨里诸房三十侍中郎独守残编北窗底王孙上客生光辉竹花不实鹓雏饥丝桐切切解人语海云唤得青鸾飞梁园三月花如雾临锦芳华朝复暮阿京风调阿钦才晕碧裁红须小杜长安张敞号眉妩呉中周郎知曲悞香生春动一诗成瑞露灵芝满窗户鱼龙吹浪三山没万里西风入华发无人重典鹔鹴裘展转空牀卧秋月寳镜埋寒灰郁郁万古不可开龙剑出地底青天白日驱云雷层氷千里不可留离魂楚些招归来生不愿朝入省暮入台愿与竹林嵇阮同举杯郎食猩猩脣妾食鲤鱼尾不如孟光案头一盂水黄河之水天上流何物可煮人间愁撑霆裂月不称意更与倒翻鹦鹉洲安得酒船三万斛与君轰醉太湖秋题刘紫㣲尧民野醉图苍苔浊酒同歌唿白须红颊醉相扶尧时皇质未全散不论朝野皆欢虞望云云非云就日日非日先秦迂儒强解事极口誉尧初未识尧民与酒同一天此外更谁为帝力仙老曽经甲子年戏将陈迹画中传山川淳朴忽当眼回望康衢一慨然不见只今汾水上田翁鞭背出租钱下黄榆岭北崖𤣥武暮黕黒如积鐡东厓劫火余绚烂开锦缬就中岭头一峯凸朴竒剰费寒云几千叠摩围可望不可到青壁无梯猿叫絶林烟日射彩翠新跬步疑有黄金阙画工胸次墨汁满那得氷壶贮秋月直须潮阳老笔回万牛露顶张颠挥醉帖石门细路无暗泉行人饥渴挽不前辛苦黄榆三十里岂知却有看山缘驱猪行沿山莳苗多费力办与豪猪作粮食草菴架空寻丈髙击版摇铃閙终夕孤犬无勐噬长箭不暗射田夫睡中时叫号不似驱猪似称屈放教田鼠大于兎任使飞蝗半天黒害田争合到渠边可是山中无橡栗长牙短喙食不休过处一抺无禾头天明陇畆见狼籍妇子相看空泪流旱干水溢年年厄㑹计收成才什一资身百倍粟豆中儋石都能几钱直儿童食糜须爱惜此物羣猪口中得县吏即来销税籍游龙山曩予尉大梁得交此州雷与刘自闻两公夸南山每恨南海北海风马牛老笼面目今日始一见更信造物工雕锼是时山雨晴平田绿油油并山凉气多况得通深幽山泉谷口出迎客石罅戛击琳瑯球蜿蜒入㣲行渐觉藤萝罥衣树打头恶木拉䬃栖直干比指稠石门无风白日静自是林响寒飕飕一峯忽当眼仰看看不休一峯一峯千百峯虽欲一一顾揖知无由金城偃蹇不得上瑶罋囘合如相留苔花万锦石丹碧烂不收天闗守虎豹武库开戈矛小山随起随偃仆独立千仞絶顶缥缈之飞楼百花冈头籍草坐潇洒正直金莲秋亭亭妙髙台玉斧何年修登髙覧元化快如鹰脱鞲山灵故为作开阖巧与诗境供㝠搜白云何许来纤丝弄轻柔蓬莱作雾涌飘飘与烟浮玉衣仙人鞭素虬翕忽变化令人愁须㬰视六合浩荡不可求初疑陶轮比运甓今悟夜壑真藏舟劫石拂未穷杞国浪自忧㫁鳌立极万万古争遣起灭如浮沤快哉万里风一埽天四周谁言太始再开辟日驭本自无停辀举手谢山灵就无清凉毫相非神羞贱子贪名山客刺已屡投黄华挂镜台天坛避秦沟泰山神明观二室汗漫游胸中隐然复有此大物便可挥斥八极隘九州玉峯有佳招絶唱须一酬为君探囊掷下珊瑚钩白云相望空悠悠异时华表见老鹤姓字莫忘元丹丘游泰山泰山天壤间屹如郁萧台厥初造化手办此何雄哉天门一何髙天险若可阶积苏与累块分明见九垓扶摇九万里未可诬齐谐秦皇憺威灵茂陵亦雄材翠华行不归石坛满苍苔古今一俯仰感极令人哀是时春夏交红绿无边涯竒探忘登顿意惬自迟囘惜无赏心人欢然尽余杯夜宿玉女祠崩犇涌云雷山灵见光怪似喜诗人来鸡鸣登日观四望无氛霾六龙出扶桑翻动青霞堆平生华嵩游兹山未忘懐十年望齐鲁登临负吟鞵孤云拂层崖青壁落落云间开眼前有句道不得但觉胸次髙崔嵬徂徕山头唤李白吾欲从此观蓬莱游承天悬泉诗人爱山爱彻骨十月东来犯冰雪悬流百里行不前但觉飞湍醒毛髪闲闲老仙仙去久石壁姓名苔藓滑此翁可是六一翁四十三年如电抺并州之山水所洑骇浪几轰山石裂只知晋阳城西天下稀娘子闗头更竒崛周南留滞何敢叹投老天教探禹穴君不见管涔汾源大车轮平泉丈八玻璃盆不知承天此水何所本乃与沇渎争雄尊平地突出随崩犇汹如頽波射天门太初元气未凝结更欲何处留胚腪素虬腾掷翠蛟舞衮衮后出皆鳄鲲雷车怒击冰雹㪚石崃峻滑苍烟屯凭崖下视心魄动自媿气衰笔老胜槩过眼无繇吞少东水帘亦潇洒珠琲一一明朝暾阳龙暗滋瑶草活礜石自与莲汤温神祠水之浒仪卫盛官府颇怪祠前碑稽考失莽卤吾闻允格台鲐宣汾洮障大泽自是生有自来归有所假而自经沟渎便可尸祝之祀典纷纷果何取子胥鼓浪怒未洩精卫衔薪心独苦楚臣有问天不酬肯以诞幻虚荒惊聋瞽宇宙有此水万古万万古人言主者介山氏且道未有介山之前复谁主山深地古自是有神物不假灵真谁敢侮稗官小説出闾巷社鼓邨箫走翁媪当时大厯十才子争遣李諲鑱陋语石林六月清无暑人家青红湿窗戸射鹿有场鱼有浦好筑糟台俯洲渚瓮面椰瓢挹膏乳醉扶红袖别呉歌风雨不忧惊妬女御订全金诗増补中州集巻六十四御订全金诗增补中州集卷六十五钦定四库全书御订全金诗增补中州集卷六十五元好问三天门引秦王宫中不得近从破衡成欲谁信白头游客困咸阳顦顇黄金百斤尽海中仙人黄鹤举大笑人间争腐䑕丈夫何意作苏秦六印才堪警儿女古来多为虚名老不见阿房净如埽千年虎豹守天门一日牛羊卧秋草蛟龙引古劔咸阳墓中得抉开青云见白日蛟龙地底气如虹土花千年不敢蚀洪鑪烈熖初腾精横海已觉无长鲸世上元无倚天手匣中谁解不平鸣割城恨不逢相如行酒恨不逢朱虚尚方未入朱云请盟盘合与毛生俱谁念田文坐中客只将弹铗叹无鱼湘夫人咏木兰芙蓉满芳洲白云飞来北渚游千秋万嵗帝乡逺云来云去空悠悠秋风秋月沅江渡波上寒烟引轻素九疑山髙猿夜嗁竹枝无声堕残露孤劔咏郁郁重郁郁夜半长太息吟成孤劔咏门外山鬼泣清霜稜稜风入骨残月耿耿灯映壁君不见一饥缚壮士僵卧时自惜黄鹄一举摩苍天时念樊笼束脩翼渚莲怨阿娇何许来素面涴风雨寂寞烟中魂依依欲谁语芳华怨娃儿十八娇可怜亭亭袅袅春风前天上仙人玉为骨人间画工画不出小小油壁车轧轧出东华金缕盘双带云裾踏鴈沙一片朝云不成雨被风吹去落谁家少年岂无恩泽侯金鞍绣㡌亦风流不然典取鹔鹴裘四壁相如堪白头金谷楼台悄无主燕子不来花着雨只知环珮作离声谁向琵琶得私语无情鸂鶒翡翠儿有情蜂雄蛱蝶雌劝君满酌金屈巵明日无花空折枝后芳华怨江南破镜飞上天三五二八清光圆岂知汴梁破来一千日寂寞菱花仍半邉白沙漫漫车辘辘鵾鸡絃中杜鹃哭塞门顦顇人不知枉为珠娘怨金谷乐府初唱娃儿行弹棋局中心不平只今雄蜂雌蝶两不死老眼天公如有情白玉掻头緑云髪玫瑰面脂透肉滑春风着人无气力不必相思解销骨洛花絶品姚家黄扬州银红一国香千围万绕看不足雨打风吹空断肠丹砂万年药金印九州督不及秦宫一生花里活长门晓夕夀相如尽着千金买消渇结杨栁怨长乐坡前一杯酒郑重行人结杨栁可怜杨栁千万枝看看尽入行人手轻烟细雨緑相和恼乱春风态度多路人爱是风流树无奈朝攀暮折何朝攀暮折何时了不道行人暗中老素衣今日洛阳尘白髪明朝塞城草栁色年年嵗嵗青闗人何事管离情春风谁向丁宁道折断长条莫再生秋风怨碧瓦髙梧响疎雨坐倚薰笼时独语守宫一着死生休狗走鸡飞莫为女云间箫鼓夜厌厌禁漏谁将海水添一春门外羊车过又见秋风拂翠帘总把丹青怨延寿不知犹有竹枝盐归舟怨渡头杨栁青复青闺中少妇动离情只从问得狂夫处夜夜梦到洛阳城南风吹橹声北鴈鸣嘤嘤江流望不极相思春草生征人怨瀚海风烟埽易空玉闗归路几时东塞垣可是秋寒早一夜清霜入镜中塞上曲平沙细草散羊牛几簇征人在戍楼忽见陇头新鴈过一时囘首望南州西楼曲游丝落絮春漫漫西楼晓晴花作团楼中少妇弄瑶琴一曲未终坐长叹去年与郎西入闗春风浩荡随金鞍今年疋马妾东还零落芙蓉秋水寒幷刀不剪东流水湘竹年年泪痕紫海枯石烂两鸳鸯只合双飞便䨇死重城车马红尘起干鹊无端为谁喜镜中独语人不知欲揷花枝泪如洗后平湖曲越女颜如花呉儿洁于玉天教竝墙居不着同被宿美人一笑千黄金连城不博百年心楼上墙头无一物暮爨朝舂一生足秋风拂罗裳秋水照红妆举头见郎至低头采莲房郎心只如菱刺短妾意未觉藕丝长与郎期何许眼碍同舟女春波澹澹无尽情双星盈盈不得语十里平湖艇子迟岸花汀草伴人归鸳鸯惊起东西去惟有蜻蜓接翅飞长安少年行黄衫少年如玉立生长侯门人不识道逢豪客问姓名袖把金鞭侧身揖卧駞行槖锦帕蒙石榴压浆银作筒八月苍鹰一片雪五花骄马四蹏风日暮新丰原上猎三更歌舞灞桥东黄金行王郎少年诗境新气象惨澹含古春笔头仙语复鬼语只有温李无他人天公着诗贫子身子曾不知乃自神人间不买诗名用一片青衫衡霍重儿贫女富母两心何论同袍不同梦入门唤妇不下机泪子垢面儿啼饥君诗只有贫女謡何曾梦见金缕衣外家翁媪日有语嫁女书生徒尔为昆阳城下三更酒醉胆轮囷揷星斗一夕诗肠老蛟吼十尺长人堕车走斫头不屈三万言欲向何门复低首何人寿我黄金千使君破镜飞上天隋故宫行渭川杨栁先得春二月鸎嗁百啭新长春宫中千树锦暖日晴云思杀人君王半醉唱呉歌綘仙起舞嚬翠蛾呉儿漫説曾行乐三十六宫能几多千秋万古金银阙海没三山一毫发繁华梦觉人不知留得寒螀泣秋月解劔行古劔黑于漆郁郁动星文摩挲二十年今日持赠君长鲸鼓浪三山没知君不是泥中物袖间一巻白猿书未分持刀买黄犊壮怀风云郁沈沈惭媿漂母无千金长安侏儒饱欲死万古不解天公心北风浩浩吹行客陇水无声雪花白荆卿墓头秋草干击筑行歌欲谁识君不见秦相五羖皮去时烹鸡吹扊扅又不见敝裘苏季子合从归来印累累丈夫堕地自有万里气翕忽变化安能知大冠如箕望吾子富贵同生亦同死征西壮士謡三十未有二十强手内蛇矛丈八长总为官家金印大不怕百死向沙场捉却贺兰山下贼金鞍绣帽好还乡望云谣渉江采芙蓉芙蓉待秋风登山采兰苕兰苕霜早彫美人亭亭在云霄郁揺行歌不可招湘絃沈沈写幽怨愁心歴乱如曵茧金支翠蕤纷在眼春草迢迢春波逺望归吟塞云一抹平如截塞草离离卧榆叶长城窟深战骨寒万古牛羊饮寃血少年绵带佩呉钩独骑疋马覔封侯去时只道从军乐不道闗山空白头北风吹沙杂飞雪弓絃有声冻欲折寒衣昨夜洛阳来肠断空闺擣秋月年年嵗嵗望还家此日归期转未涯谁与南州问消息几时重拜李轻车梁园春五首军从南去三囘胜雪自冬来二尺强今嵗长春多乐事内家应举万年觞暖入金沟细浪添津桥杨栁緑纎纎卖花声动天街逺几处春风掲绣帘上苑春浓昼景闲緑云红雪拥三山宫墙不隔东风断偷送天香到世间楼观沈沈细雨中出墙花木乱青红朱门不解藏春色燕宿鸎嗁处处通双凤箫声隔綵霞宫鸎催赏玉谿花谁怜丽泽门边栁瘦倚东风望翠华探花词三首禁里苍龙启九闗殿前鹦鹉唤新班沈沈緑树鞭声逺袅袅薰风扇影闲浩荡春风入绣鞍可怜东野一生寒皇州花好无人管不用新郎走马看六十人中数少年风流谁占探花筵阿钦正使才情尽犹欠张郎白玉鞭猎城南翩翩游侠儿白马如疋练朝出城南猎莫趁军中宴北平有真虎爱惜腰间箭春风来春风来时瑶草芳緑池珠树宿鸳鸯春风去后瑶草歇来鸿去鴈遥相望鸳鸯不得双燕鸿天一方娟娟愁睂色静与遥山长锦衾复罗荐梦语相思怨月明乌夜嗁空闺泪如霰并州少年行北风动地起天际浮云多登髙一长啸六龙忽蹉跎我欲横江鬬蛟鼍万弩迸射阳侯波或当大猎燕赵间黄熊朱豹皆遮罗男儿万马随撝诃朝发细栁暮朝那埽云黑山布阳和归来明堂见天子黄金横带冠峩峩人生只作张骞傅介子逺胜僵死空山阿君不见并州少年夜枕戈破屋耿耿天垂河欲眠不眠泪滂沱着鞭忽记刘越石㧞剑起舞鸡鸣歌东方未明兮奈夜何续小娘歌十首呉儿沿路唱歌行十十五五和歌声唱得小娘相见曲不解离乡去国情北来游骑日纷纷断岸长隄是阵云万落千邨借不得城池留着䕶官军山无洞穴水无船单骑驱人动数千直使今年留得在更敎何处避明年青山髙处望南州漫漫江水遶城流愿得一身随水去直到海底不囬头风沙昨日又今朝踏碎鵶头路更遥不似南桥骑马日生红七尺系郎腰鴈鴈相送过河来人歌人哭鴈声哀鴈到秋来却南去南人北渡几时回竹溪梅隖静无尘二月江南烟雨春伤心此日河平路千里荆榛不见人太平㛰嫁不离乡楚楚儿郎小小娘三百年来涵养出却将沙漠换牛羊饥乌坐守草间人青布犹存旧领巾六月南风一万里若为白骨便成尘黄河千里扼兵冲虞虢分明在眼中为向淮西诸将道不须夸説蔡州功怀益之兄世故伊川叹乡情越客音天宜他日定陆已向来沈冉冉愁看老源源事益侵谁言易排遣自分不胜任鞭影惊疲马钟声急暮禽跼中无旷迹喧外有幽㝷梦失名家笔书存遗子金山田和石瘦茅屋过云深春雨蔬成圃秋霜柿满林树隂凉拂席花气澹盈襟宿鹭窥晨汲孤猿伴暝吟溪僧时问字野客或知琴抱璞休竒售临觞得缓斟阿兄团聚日曾语百年心汴禅师自斵普照石为研以诗见饷为和二首寺废瓦不毁研竒功亦多已知良斵少更奈苦心何挺挺刚无敌津津润可呵羽阳陵谷变冰井字书讹赠比黄金璞辞慙紫石歌遥知玉音在洗耳俟研磨㸃化铅仍见坚凝铁易穿何年埋朽壤此日睹青天古色秋烟重哀音夜雨悬有刀堪切玉是镜不名甎佛䕃沦空劫书林结后縁禅河一勺水更拟就师传癸已除夜鼎定周元重薪安汉已然不随南渡马虚泛北归船身竝枯蜩化心争脱兔先尘埃嗟落泊光景强留连往事青灯里浮生白髪前更残钟未动犹属出京年病中战胜颇自恃宁知从外腴文章工作祟时运廹摧枯止酒嗟何及烧猪本不图膏粱无急变山泽有真臞诗信藤条戏方遭铁弹诬盐红忘后顾黧黑见前驱眩入投牀仆晨淹伏枕唿万钱惟呕泄一脔尔乘除静伏心仍悸深调息亦麤跼嫌囚宇宙渇忆巻江湖风栁留蝉蜕霜松映鹤孤养和惩往失扶老念时须杯杓归神誓垣墙任佛踰回溪且垂翅望或在桑榆老树老树髙留叶寒藤细作花沙平时泊鴈野迥已攒鸦旅食秋看尽行吟日又斜干戈正飘忽不用苦思家阳翟道中长路伶俜里羇怀苍莽中千山分晚照万籁入秋风频见参旗缩虚传朔幕空故园归未得细问北来鸿太室同希颜赋壮矣崧维岳盘盘上窅㝠中天瞻巨镇元气有遗形雨入秦川黑云开楚岫青鳌掀一柱在万古压坤灵送登封张令西上罢县人称屈悠悠复此行渭城秋鴈到秦岭暮云平道路衣从典风尘劔已鸣山西多侠客莫説是书生送曹吉甫兼及通甫意气羡君豪怜君屈骑曹安能事笔砚且复混弓刀风雪貂裘暗闗山马骨髙南飞见鸿鴈应为惜哀劳胜槩胜槩烟尘外新诗杖屦间偶随流水去澹与暮云还吾道三缄口时情一解颜从今便髙卧已负半生闲少室南原地僻人烟断山深鸟语譁清溪鸣石齿暖日长藤芽緑映髙低树红迷逺近花林间见鸡犬直拟是仙家落魄落魄宜多病艰危更百忧雨声孤馆夜草色故园秋行役鱼赪尾归期乌白头中州遂南北残息付悠悠长寿新居地古邨墟迥川廻县郭斜蒲池余老节菊水引新芽卜筑欣成趣归耕觉有涯迎门顾儿女今日是山家十二月六日二首伥鬼跳梁久羣雄结构牢天机不可料世网若为逃白骨丁男尽黄金甲第髙阊门隔九虎休续楚臣骚海内兵犹满天涯嵗又新龙移失鱼鼈日食鬭麒麟草棘荒山雪烟花故国春聊城今夜月愁絶未归人短日短日碪声急重云鴈影深风霜侵晚节天地入归心零落沟中断酸嘶爨下音五年朝与夕清血几沾襟送杨次公兼简秦彦容李天成海国山如染云堆草易荒时危频虎穴路絶更羊肠弔影双蓬鬓擕家一药囊殷勤秦与李无惜借余光倪庄中秋强饭日逾瘦裌衣秋已寒儿童漫相忆行路岂知难露气入茅屋溪声喧石滩山中夜来月到晓不曾看阳兴砦乱石通樵迳重冈拥戍城山川带淳朴鸡犬见升平雨烂沙仍软秋偏气自清年年避营马几向此中行聚仙台夜饮永夜留欢席髙懹逺市尘月凉衣有露风细酒生鳞乡社情亲旧仙台姓字新殷勤诗卷在长记座中人九月晦日王邨道中水涸沙仍湿霜余草更幽烟光藏落景山骨露清秋坐食知何益行吟只自愁随阳见鸿鴈三叹惜淹留十月四日往闗南行役见新月独行还独謡劳生尘衮衮晚色鬓萧萧野旷无遗穗林疎有堕樵回头麦山岭更觉马蹏遥和仲梁林影兼秋薄云阴带晚凉石潭鱼近藻沙渚鴈留霜笑语无长路登临岂异乡一罇堪共醉惜不是重阳感事壮事本无取老谋何所成人皆传已死吾亦厌余生潦倒封侯骨淹留混俗情百年堪一笑辛苦惜虚名同冀文明秀山行暮景披横幅山间二老同云如愁戍苦雪亦笑诗穷古木冻欲折断崖行复通从今胡谷梦时到水声中庚子三月十日作残梦忘书帙余寒殢酒杯青铜元嬾照白纻更寛裁水际时独往花边知几廻殷勤双语燕应自谢家来八月并州鴈八月并州鴈清汾照旅羣一声惊晚笛数㸃入秋云灭没楼中见哀劳枕畔闻南来还北去无计得随君甲寅十二月四日出镇阳寄宰鲁伯滹水晓光动灞桥诗境同冲寒骑瘦马认影识衰翁长路风声里孤城雪意中廻头歌笑处凄絶意何穷乙卯十一月往镇州邨静鸟声乐山低鴈影遥野隂时滉朗泠雨只飘萧渉逺心先倦冲寒酒易消红尘忘南北渺𣺌见长桥同姚公茂徐沟道中联句路转川涂濶天低雨气昬緜山连汉垒汾水入并门来往频鞍马登临负酒罇联诗强一笑凄絶恐销魂咏怀凉叶萧萧散雨声虚堂淅淅掩霜清黄花自与西风约白发先从逺客生吟似候虫秋更苦梦和寒鹊夜频惊何时石岭闗头路一望家山眼暂明帝城帝城西下望孤云半废晨昬媿此身世俗但知从仕乐书生只合在家贫悠悠未了三千牍碌碌翻随十九人预遣儿书报归日安排鸡黍约比隣仆射陂醉归即事多生曾得江湖乐每见陂塘觉眼明诗酒共寻前日约风隂新自夜来晴春波澹澹沙鸟没野色荒荒烟树平醉踏扁舟浩歌起不须红袖出重城春日里社春盘巧欲争裁红晕碧助春情忽惊此日仍为客却想当年似隔生贫里韲盐怜节物乱来歌吹失懽声南州剩有还乡伴戎马何时道路清横波亭为清口帅赋孤亭突兀揷飞流气压元龙百尺楼万里风涛接瀛海千年豪杰壮山丘疎星澹月鱼龙夜老木清霜鸿鴈秋倚劔长歌一杯酒浮云西北是神州野菊座主闲闲公命作柴桑人去已千年细菊班班也自圆共爱鲜明照秋色争教狼籍卧疎烟荒畦断垄新霜后瘦蝶寒螀晚景前只恐春丛笑迟暮题诗端为发幽妍昆阳二首古木荒烟集暮鸦髙城落日隐悲笳并州倦客初投迹楚泽寒梅又过花满眼旌旗惊世路闭门风雪羡山家忘忧只有清罇在暂为红尘拂鬓华去日黄花半未开南来忽复见寒梅淹留嵗月无余物料理尘埃有此杯老马长途良惫矣白鸥春水亦悠哉商于説有沧洲趣早晚干坤入钓台叶县雨中春旱连延入麦秋今朝一雨散千忧龙公有力廻枯藁客子何心叹滞留多稼即看连楚泽归云应亦到崧丘兵尘浩荡干坤满未厌明河拂地流颍亭颍上风烟天地廻颍亭孤赏亦悠哉春风碧水双鸥静落日青山万马来胜槩销沈几今昔中年登览足悲哀逺游拟续骚人赋所惜悤悤无酒杯山中寒食小雨班班浥曙烟平林簇簇㸃清川清明寒食连三月颍水崧山又一年乐事渐随花共减归心长与鴈相先平生最有登临兴百感中来只慨然楚汉战处虎掷龙挐不两存当年曾此赌干坤一时豪杰多行阵万古山河自壁门原野犹应厌膏血风云长遣动心魂成名竖子知谁谓拟唤狂生与细论后湾别业薄云晴日烂烘春髙栁清风便可人一饱本无华屋念百年今见老农身童童翠盖桑初合灎灎苍波麦已匀便与溪塘作盟约不应重遣濯缨尘寄钦用顦顇京华苜蓿盘南山归兴夜漫漫长门有赋人谁买坐榻无氊客亦寒虫臂偶然烦造物麞头何者亦求官故人东望应相笑世路羊肠乃尔难内乡县斋书事吏散公庭夜已分寸心牢落百忧薰催科无政堪书考出粟何人与佐军饥䑕遶牀如欲语惊乌嗁月不堪闻扁舟未得沧浪去惭媿舂陵老使君被檄夜赴邓州幕府幕府文书鸟羽轻敝裘羸马月三更未能免俗私自笑岂不怀归官有程十里陂塘春鸭閙一川桑柘晚烟平此生只合田间老谁遣春官识姓名除夜一灯明暗夜如何梦寐衡门在涧阿物外烟霞玉华逺花时车马洛阳多折腰真有陶濳兴扣角空传宵戚歌三十七年今日过可怜出处两蹉跎刘光甫内乡新居廌冠平日凛秋霜老去声名只闭藏父老渐来同保社儿童久已爱文章蔬随隙地皆成圃竹放新梢欲过墙为向长安旧游道世间元有北窓凉西斋夜宴飘零无物慰天涯酒伴相逢饮倍加误谬君当畧彭泽廻旋我亦笑长沙金钗翠亸迎春髻银烛光揺半夜花只欠东山游録事不来坚坐看纷华出山松门石迳静无闗布韈青鞵几往还少日漫思为世用中年直欲伴僧闲尘埃长路仍回首升斗微官亦强颜休道西山不留客数峯如画莫云间石门两崖悬絶倚山垠草迳低迷劣可分潭影乍从明处见竹香偏向静中闻石林万古不知暑茅屋四邻惟有云曵杖行歌羡樵叟此生何计得随君岐阳三首突骑连营鸟不飞北风浩浩发隂机三秦形胜无今古千里传闻果是非偃蹇鲸鲵人海涸分明蛇犬铁山围穷途老阮无竒策空望岐阳泪满衣百二闗河草木横十年戎马暗秦京岐阳西望无来信陇水东流闻哭声野蔓有情萦战骨残阳何意照空城从谁细向苍苍问争遣蚩尤作五兵眈眈九虎䕶秦闗懦楚孱齐机上看禹贡土田推陆海汉家封檄自天山北风猎猎悲笳发渭水萧萧战骨寒三十六峰长劔在倚天仙掌惜空闲雨后丹凤门登眺綘阙遥天霁景开金明髙树晚风廻长虹下饮海欲竭老鴈叫云秋更哀劫火有时归变灭神嵩何计得飞来穷途自觉无多泪莫傍残阳望吹台怀秋林别业茅屋萧萧浙水濵岂知身属洛阳尘一家风雪何年尽二顷田园入梦频髙树有巢鸠笑拙空墙无穴䑕嫌贫西南遥望肠堪断自古虚名只误人壬辰十二月车驾东狩后即事五首翠被悤悤见执鞭戴盆郁郁梦瞻天只知河朔归铜马又説台城堕纸鸢血肉正应皇极数衣冠不及广明年何时真得携家去万里秋风一钓船惨澹龙蛇日鬬争干戈真欲尽生灵髙原水出山河改战地风来草木腥精卫有寃填瀚海包胥无泪哭秦庭并州豪杰知谁在莫拟分军下井陉郁郁围城度两年愁肠饥火日相煎焦头无客知移突曳足何人与共船白骨又多兵死鬼青山元有地行仙西南三月音书絶落日孤云望眼穿万里荆襄入战尘汴州门外即荆榛蛟龙岂是池中物虮蝨空悲地上臣乔木他年怀故国野烟何处望行人秋风不用吹华髪沧海横流要此身五云宫阙露盘秋银汉无声桂树稠复道渐看连上苑戈船仍拟下扬州曲中青冢传薪怨梦里华胥失旧游去去江南庾开府凤凰楼畔莫廻头癸已四月二十九日出京塞外初捐宴赐金当时南牧已骎骎只知灞上真儿戏谁谓神州竟陆沈华表鹤来应有语铜槃人去亦何心兴亡谁识天公意留着青城閲古今喜李彦深过聊城围城十月鬼为邻异县相逢白发新恨我不如南去鴈羡君独是北归人言诗匡鼎功名薄去国虞翻骨相屯老眼天公只如此穷途无用説悲辛与张杜饮故人寥落晓天星异县相逢觉眼明世事且休论向日酒罇聊喜似承平山公倒载羣儿笑焦遂髙谈四座惊轰醉春风一千日愁城从此不能兵秋夕小簟凉多睡思清一窓风雨送秋声频年但觉貂裘敝万古何曾马角生寄食且依严尹幕附书谁往邓州城洗愁欲问东家酒恨杀寒鸡不肯鸣梦归顦顇南冠一楚囚归心江汉日东流青山歴歴乡国梦黄叶萧萧风雨秋贫里有诗工作祟乱来无泪可供愁残年兄弟相逢在随分韲盐万事休淮右淮右城池几处存宋州新事不堪论辅车漫欲通呉㑹突骑谁当擣蓟门细水浮花归别涧断云含雨入孤邨空余韩偓伤时泪留与累臣一断魂秋夜九死余生气息存萧条门巷似荒邨春雷漫説惊坏户皎日何曾入覆盆济水有情添别泪呉云无梦寄归魂百年世事兼身事罇酒何人与细论附金诗纪事案此诗为汴京之难言之也金史文艺传云天兴二年春崔立之变羣小附和请为立建功德碑翟奕以尚书省命召翰林直学士王若虚为文时奕辈恃势作威人或少忤则横遭谗构立见屠灭若虚自分必死以理谕之奕辈不能夺乃召太学生刘祁麻革軰赴省元好问张信之喻以立碑事曰衆议属二君且已白郑王矣二君其无让祁等固辞而别数日促廹不已祁即为草定以付好问好问意未惬乃自为之既成以示若虚乃共删定数字则当时碑文皆以为裕之所作其不免于物议可知诗中悲啣坏户寃抱覆盆伤九死之余生慨百年之身世曹听耳食实繁有徒罇酒细论所以叹息于告语之无人也然意含蓄未露其痛切言之者则见于集中外家别业上梁文及元郝经伯常辨磨甘露碑诗并録于后以备攷附外家别业上梁文云穷于途者返于家乃人情之必至劳以生而佚以老亦天道之自然方属风霜偃薄之余而有里社浮湛之渐兹焉卜筑今也落成遗山道人蟫蠧书痴鸡虫禄薄猥以勃窣槃跚之迹仕于危急存亡之秋左曹之斗食未迁东道之戈船已御久矣公私之俱罄困于春夏之长围穷甚析骸死惟束手人望荆兄之通好义均纪季之附庸出涕而女于呉莫追于旣往下车而封之杞有觊于方来谋则佥同议当就抗爰自上书宰相所谓试微躯于万仭不测之渊至于喋血京师亦常保百族于羣盗垂涎之口皇天后土实闻存赵之谋枯木死灰无复哭秦之泪初一军搆乱羣小归功刼太学之名流文郑人之逆节命由威制佞岂愿为就磨甘露御书之碑细刻锦溪书叟之笔蜀家降欵具存李昊之世修赵王禅文何预陆机之手迹伊谁受赏于我嫁名悼同声同气之间有无罪无辜之谤耿孤怀之自信听衆口之合攻果吮癕䑛痔之自甘虽窜海投山其何恨惟彼证龟而作鼈始于养虺以成虵追韩之骑甫还射羿之弓随彀以流言之自止知神理之可凭复齿平民仅延残喘泽畔而湘累已老楼中而楚望奚穷懐先人之敝庐可怜焦土眷外家之宅相更愧前途岂谓事有幸成计尤私便东诸侯助竹木之养王録事寄草堂之赀占松声之一丘近桃花之三洞东墻西壁无补坼之劳上雨㫄风有闭藏之固己与编户细民而杂处敢用失侯故相而自名因之挫鋭以解纷且以安常而处顺老盆浊酒便当接田父之欢春韭晚菘尚媿夺园夫之利彼扶揺直上击水三千韦杜城南去天尺五坐庙堂佐天子葢有命焉使乡里称善人斯亦足矣附金诗纪事案文中云左曹之斗食未迁时裕之尚官左司都事其后梁王监国始迁左右司员外郎也东道之戈船已御时天兴元年春元兵已驻郑州海滩寺进攻汴京也围城数月外援莫至珠绅乞和额尔克出质请罢攻而不得议亲捍而大奔车驾蒙尘舆情无主衆欲推立荆王守纯以城降元如春秋纪季入齐之义所谓人望荆兄之通好义均纪季之附庸也其时裕之实请于珠绅与阿巴欲立监国以全两宫与皇族翌日而乃有崔立之变二相被杀故有上书宰相喋血京师存赵有谋哭秦无泪之叹也至云刼太学之名流文郑人之逆节似乎当时碑文仍出刘京叔手茍如史所云好问意未惬乃自为之则安得复云蜀家降欵具存李昊之世修赵王禅文何预陆机之手迹耶慨受赏者有人悲嫁名为无罪乍返追韩之骑已闗射羿之弓其言隐痛必有所指注中所云造谤二三者俟更考之附金诗纪事案注中所云中令君葢耶律楚材也楚材为右丞文献公履之第三子仕元为中书令裕之献书即在癸巳嵗之四月于金为天兴二年于元为太宗之五年时汴京变后南中大夫士归河朔者所在有之故裕之寓书楚材请以一寺观费养天下名士也书中所枚举者自耆旧如冯内翰叔献梁都运斗南髙户部唐卿王延州从之四人外时軰为平阳王状元纲东明王状元鹗濵人王贲临淄人李浩秦人张徽杨焕然李庭训河中李献卿武安乐䕫固安李天翼沛县刘汝翼齐人谢良弼郑人吕大鹏山西魏璠泽人李恒简李禹翼燕人张圣俞太原张纬李谦冀致君张耀卿髙鸣孟津李蔚真定李冶相人胡德珪易州敬铉云中李微中山杨果东平李彦西华徐世隆济阳张辅之燕人曹居一王铸浑源刘祁及其弟郁李仝平定贾庭扬杨恕济南杜仁杰洺水张仲经虞乡麻革东明商挺渔阳赵着平阳赵维道汝南杨鸿河中张肃河朔勾龙瀛东胜程思温及其从弟思忠共四十九人内刘麻二人之名皆在焉然则所云造谤二三得毋即指之耶但裕之与信之素厚内乡隠居河汾投老始终未尝有闲京叔父子兄弟其始亦极为裕之所推许即晚嵗辑中州集时论次云卿蓬门先生集中诗尚云二子祁郁俱有名于时未闻有所讥贬如文中养虺成蛇彀弓射羿何甚也然犹称之曰名流不深斥其人也诿之曰刼明其非得已也复为之解曰命由威制则又似乎京叔之撰文翟奕张信之軰实使裕之促之者更为之解曰佞岂愿为又似乎京叔属草旣定之后裕之亦尝畧为删改者后乃尽举其过归之一人是以悼同声同气之间有无罪无辜之谤也附陵川集郝经辨磨甘露碑云国贼反城自为功万段不足仍推崇勒文诵德召学士滹南先生付一死林希更不顾名节兄为起草弟亲刻省前便磨甘露碑书丹卽用宰相血百年涵养一涂地父老来看闇流涕数罇黄封几斛米卖却家声都不计盗据中国责金源吠尧极口无腼颜作诗为告曹听翁且莫独罪元遗山附金诗纪事按遗山集内翰王公墓表云天兴初冬十二月车驾东狩明年春正月京城西面元帅崔立刼杀宰相送欵行营羣小献谄请为立建功德碑以都堂命召公为文喋血之际翟奕軰恃势作威颐指如意人或少忤则横遭谗构立见屠灭公自分必死私谓好问言今召我作碑不从则死作之则名节扫地贻笑将来不若死之为愈也虽然我姑以理谕之乃谓奕軰言丞相功德碑当指何事为言奕軰怒曰丞相以京城降城中人百万皆有生路非功德乎公又言学士代王言功德碑谓之代王言可乎且丞相旣以城降则朝官皆出丞相之门自古岂有门下人为主帅诵功德而为后人所信者问答之次辞情闲暇奕軰不能夺竟胁太学生託以京城父老意而为之则碑文之出于刘京叔手可知伯常诗中勒文诵德召学士滹南先生付一死谓王从之能顾名节也林希更不顾名节兄为起草弟亲刻岂于时京叔撰文其弟文季亦在围城中便为之上石耶书丹即用宰相血伤珠绅阿巴之见杀也父老来看闇流涕明非京城父老意也数罇黄封几斛米即遗山上梁文中所云受赏也卖却家声都不计当以二刘之髙祖南山翁撝从曾祖西巖老人汲父御史从益于金源氏百年以来世为髙门今乃以此堕其家声为可惜也但林希二字殊不可解或以麻字之减文为林信之自号贻溪复以贻溪之反语为希耶信之为秉彛之孙亦有家声但与诗所云兄弟者不合或耶为信之语以起草让京叔而以刻石自任耶末云作诗为告曹听翁且莫独罪元遗山则所以为裕之讼寃者虽切然亦未尝谓不与其事者葢裕之之自尚书省掾左右司员外郎实为崔立所署其受谤亦未为无因也乙末正月九日立春十度新正九处家今年痴坐转堪嗟一冬残雪不肯尽连日苦隂殊未涯重碧总夸燕市酒小红谁记上林花残魂零落今无几乞与春风恼鬓华三仙祠三仙祠下往来频顦顇征衫满路尘箫鼓未休寒食酒樵苏时见旧都人吹残芳树红仍在展放平田緑已匀西北并州隔千里几时还我故乡春送辅之仲庸还大梁骅骝争道渺翩翩谁遣风尘失壮年四壁旧闻悬磬宅一囊今有买书钱淋浪别酒青灯夜灭没孤帆落照邉想得还家过春半故都乔木满苍烟眼中眼中时事益纷然拥被寒窓夜不眠骨肉他乡各异县衣冠今日是何年枯槐聚蚁无多地秋水鸣蛙自一天何处青山隔尘土一菴吾欲送华颠寄钦止李兄征车南北转秋蓬闗塞相望两秃翁衮衮便当随世路悠悠难复倚天公铜驼荆棘千年后金马衣冠一梦中罇酒云州古城下几时携手哭春风镇州与文举百一饮翁仲遗墟草棘秋苍龙双阙记神州只知终老归唐土忽漫相逢是楚囚日月尽随天北转古今谁见海西流眼中二老风流在一醉从敎万事休卫州感事二首神龙失水困蜉蝣一舸仓惶入宋州紫气己沈牛斗夜白云空望帝郷秋劫前寳地三千界梦里琼枝十二楼欲就长河问遗事悠悠东注不还流白墖亭亭古佛祠往年曾此走京师不知江令还家日何似湘累去国时离合兴亡遽如此凄迟零落竟安之太行千里青如染落日阑干有所思望崧少二首崧少飞来崐阆山山家茅屋翠微间鸡豚乡社相劳苦花木禅房时往还结习尚余三宿恋残年多负半生闲长河一苇人千里望断西城碧玉环饮鹤池边万木稠养龙崖上五峯秋藤垂絶壁云添润涧落哀湍雪共流田父占年惊玉斾诗仙留迹叹崐丘西风落日山阳道空对红尘忆旧游懐州子城晚望少室河外青山展卧屏并州孤客倚髙城十年旧隠抛何处一片伤心画不成谷口暮云知郑重林梢残照故分明洛阳见説兵犹满半夜悲歌意未平羊肠坂浩荡云山直北看凌兢羸马不胜鞍老来行路先愁逺贫里辞家更觉难衣上风沙叹顦顇梦中灯火忆团圞凭谁为报东州信今在羊肠百八盘太原梦里乡闗春复秋眼明今得见并州古来全晋非无策乱后清汾空自流南渡衣冠几人在西山薇蕨此生休十年弄笔文昌府争信中朝有楚囚野谷道中懐昭禅师行行汾沁欲分疆渐喜人声挟两乡野谷青山空自绕金城白墖已相望汤翻豆饼银丝滑油㸃茶心雪蕊香説向阿师应被笑人生生处果难忘外家南寺郁郁楸梧动晚烟一庭风露觉秋偏眼中髙岸移湥谷愁里残阳更乱蝉去国衣冠有今日外家棃栗记当年白头来往人间徧依旧僧窓借榻眠寄杨飞卿客梦悠悠信转蓬藜牀殷殷动晨钟西风白发三千丈故国青山一万重沙水有情留过鴈干坤多事泣秋虫三间老屋知何处惭媿云间陆士龙再到新卫蝗旱相仍嵗已荒伶俜十口值还乡空令姓字喧时軰不救饥寒趋路傍行帐马嘶尘澒洞空邨人去雨淋浪河平千里筋骸尽更欲驱车上太行别冠氏诸人东舍茶浑酒味新西城红艳杏园春衣冠㑹集今为盛里社追随分更新分手共伤千里别低睂常媿六年贫他时细数平原客看到还乡第几人四哀诗李钦叔赤县神州坐陆沈金汤非粟祸侵㝷当官避事平生耻视死如归社稷心文采是人知子重交朋无我与君深悲来不待山阳笛一忆同衾泪满襟冀京父先公藻鑑识终童曾㧞崑山玉一峯不见连城沽白璧早闻烈火燎黄琮重围急变纷纷口九地忠魂耿耿胸欲弔南云无觅处士林能不泣相逢李长源冀都事死东州祸李翰林亡陜府兵方为骚人笺楚些更禁书客堕秦坑石苞本不容孙楚黄祖安能贷祢衡同甲四人三横霣此身虽在亦堪惊王仲泽太学声华弱冠驰青云岐路九霄飞上前论事龙颜喜幕下筹邉犬吠稀壮志相如头碎柱赤心嵇绍血沾衣从来圣牍褒忠义谁为幽魂一发挥杏花芳树春融綘蜡凝春风寂寞掩柴荆画睂卢女娇无奈龋齿孙娘笑不成已怕宿妆添蝶粉更堪暖蕊閙蜂声一般疎影黄昬月独爱寒梅恐未平赋南中杨生玉泉墨万灶𤣥珠一唾轻客卿新以玉泉名御团更觉香为累冷剂休夸漆㸃成涴袖秦郎无籍在画睂张遇可怜生晴窓弄笔人今老孤负松风入砚声赤石林罅隂崖雾杳㝠石根寒熘玉玎玲云来朔漠疑秋早山近清凉觉地灵静爱鸟声存野调閙嫌人迹带尘腥南台説有金银气可是并汾处士星㶏亭同麻知几赋零落栖迟复此游一罇聊得散羇愁天围平野莽无际水绕孤城闲不流柳意渐廻淮浦暖鴈声仍带塞门秋登髙逺望令人起欲买烟波无钓舟过应州平野风埃接戍楼边城三月似穷秋人生土屋才容膝驿路旃车不断头随俗未甘尝马湩敌寒直欲御羊裘十年紫禁烟花绕此日云山是应州感事富贵何曾润髑髅直须淅米向矛头血讐此日逢三怨风鑑生平备九流瓢饮不甘颜巷乐市钳真有楚人忧世间安得如川酒力士铛头醉死休感兴倚梯从昔望烟霄七叶何人竟珥貂道路常教车轣辘功名唯有鬓飘萧勤如韩子初无补晚似冯公岂见招五十三年等闲里一窓风叶雨潇潇御订全金诗增补中州集巻六十五御订全金诗增补中州集卷六十六钦定四库全书御订全金诗增补中州集卷六十六元好问四岀都二首汉宫曾动伯鸾歌事去英雄可奈何但见觚稜上金爵岂知荆棘卧铜驼神仙不到秋风客富贵空悲春梦婆行过卢沟重囘首凤城平日五云多歴歴兴亡败局棋登临疑梦复疑非断霞落日天无尽老树遗台秋更悲沧海忽惊龙穴露广寒犹想凤笙归从教尽刬琼华了留在西山尽泪垂甲辰三月旦日以后杂诗二首濈濈猩红閙晓晴攒头真似与春争舒开杨栁聊相映瘦杀寒梅枉自清粉艳低徊工作态绛脣寂寞独含情画图只爱残妆好未信徐郎解写生密雾轻尘细洒匀緑云红雪一番新风光烂漫供欢席酒味清醇似主人落落湖山如有喜欣欣鱼鸟亦相亲新诗冩入奚奴锦从此他乡不算春紫牡丹梦里华胥失玉京小阑春事自昇平只縁造物偏留意须信凡花浪得名蜀锦浪淘添色重御炉风细觉香清金刀一翦肠堪断緑鬓刘郎半白生洛阳千年河岳控喉襟一日神州见陆沈已为操琴感衰涕更须同辇梦秋衾城头大匠论蒸土地底中郎待摸金拟就天公问翻复蒿莱丹碧果何心为邓人作诗再见州人本不期相留相挽忍相违携盘渭水空流涕种栁金陵已合围事去恍疑春梦过眼明还似故乡归题诗未要题名字今是中原一布衣赠张主簿伟江岸坟荒草棘秋朱阳南下重君忧弓刀近塞人烟少林壑经霜虎迹稠究竟畏途知有渐激昻髙义报无繇从今弟妷通家了莫向𤓰田认故侯寄刘继先清霜茅屋耿无眠坐忆分携一慨然楚客登临动归兴谢公哀乐感中年凄凉古驿人烟外迤逦荒山雪意邉千树春风水杨栁待君同系晋溪船寄答商孟卿窈渺朱絃寂寞心得诗何啻得黄金冷猿挂梦山月暝老鴈叫羣江渚深异县五年仍隔阔荒城连日想登临书来且只平安了拨触离愁恐不禁十一月五日暂住西张城隈细路入沙汀絮帽冲风日再经嵗歉村墟更荒恶穷冬人影亦伶俜林烟漠漠鸦邉暗山骨稜稜雪外青四十年来此寒苦冻吟犹记陇闗亭石岭闗书所见轧轧旃车转石槽故闗犹复戍弓刀连营突骑红尘暗微服行人细路髙已化虫沙休自叹厌逢豺虎欲安逃青云玉立三千丈元只东山意气豪汴梁除夜六街歌鼓待晨钟四壁寒斋只病翁鬓雪得年应更白灯花何喜亦能红养生有论人空老祖道无诗鬼亦穷数日西园看车马一番桃李又春风龙兴寺阁全赵堂堂入望寛九层飞观尽髙寒空闻赤帜疑军垒真见金人泣露盘桑海几经尘劫坏江山独恨酒肠干诗家总道登临好试就遗台老树看听姨女乔夫人鼓风入松白雪朱絃一再行春风纤指十三星云窓雾阁有今夕宝靥罗裙无此声潇洒寒松度虚籁悠扬飞絮搅青㝠胎仙不比湘灵瑟五字钱郎莫漫惊寒食上苑春风盛物华天津云锦赤城霞轻舟矮马追随逺翠幕青旗笑语譁化国楼台隔瀛海呉儿洲渚记仙家山斋此日肠堪断寂寞铜瓶对杏花送樊顺之弓刀十驿岳莲州渭水秦山得意秋王粲从军正年少庾郎入幕更风流寒乡况味真鸡肋清镜功名属虎头寄谢溪风亭上月老夫乘兴欲西游过寂通菴别陈丈陈丈未识某而爱其诗曾对髙御史士美言我他日见遗山当快饮百醉后见之而公已病乃相约易百醉为百杯每见以酒筹计之至七八十杯复有此别故诗中及之心逺繇来地自偏不离城市得林泉从敎上界多官府且放闲身作地仙三月有期何敢负百杯未满㑹须填违离更觉从公晚却望都门一慨然大明赠答张简之营平豪宕变温文所见今知胜所闻只道生涯无长物争教诗垒策竒勲伐薪未敢烦名士载酒能来过子云后日山阳养衰疾药笼仙品正须君存没行间杨赵提衡早老去辛刘入梦频案上酒杯聊自慰袖中诗卷欲谁亲两都秋色皆乔木一代名家不数人汲冢遗编要完补可能虚负百年身人日有怀愚斋张兄纬文书来聊得慰怀思清镜平明见白髭明月髙楼燕市酒梅花人日草堂诗风光流转何多态儿女青红又一时涧底孤松二千尺殷勤留看嵗寒枝张村杏花昨日樱桃绛蜡痕今朝红袖已迎门只应芳树知人意留着残妆伴酒罇浓李尚须羞粉艳寒梅空自怨黄昬诗家元白无今古从此张村即赵村送奉先从军潦倒书生百战场功名都属绣衣郎虎头食肉无不可䑕目求官空自忙卷月清笳渭城晓倚天长劔蜀山苍习池老去风流减醉后扬鞭媿葛疆赠玉峯魏文邦彦梦想南山掩霭间眼明惊见玉峯寒风波旧忆横身过世事今归袖手看贩妇佣儿识名姓故乡遗族见衣冠临流卜筑平生事㑹就辽东管幼安郁郁郁郁羇怀不易开更堪寥落动凄哀华胥梦破青山在梁甫吟成白发催秋意渐随林影薄晓寒都逐鴈声来并州旧日风声恶怅望乡书早晚回秋日载酒光武庙美酒良辰邂逅同赤睂城北汉王宫百年星斗归天上万古旌旗在眼中草木暗随秋气老河山长为昔人雄一杯迳醉风云地莫放银盘上海东丙辰九月二十六日挈家游龙泉风色澄鲜称野情居僧闻客喜相迎藤垂石磴云添润泉潄山根玉有声庭树老于临济寺霜林浑是汉家营明年此日知何处莫惜题诗记姓名洛阳髙少府瀍阳后菴四首溪上弄明月风露发新警心空无一尘万竹埽清影一水随人意蔬畦复芋沟风波河洛近莫放出山流韭早春先緑菘肥秋未黄殷勤绕畦水终日为君忙地僻境逾静林疎秋已分清溪一片月修竹四山云山居杂诗六首瘦竹藤斜挂丛花草乱生林髙风有态苔滑水无声石润云先动桥平水渐过野隂添晚重山意向秋多树合秋声满村荒暮景闲虹收仍白雨云动忽青山川迥枫林散山深竹港幽疎烟沈去鸟落日送归牛涨落沙痕出堤摧岸口斜断桥堆聚沫髙树阁浮槎鹭影兼秋静蝉声带晚凉陂长留积水川阔尽斜阳梁父吟扇头盘礴万古心块石入危坐青天一明月孤唱谁与和辛亥寒食寒食年年好今年迥不同秋千与花影并在月明中德和墨竹扇头静里离离新粉动时细细清香明月清风自在红尘白日何妨曹得一扇头机中秦女仙去月底梅花晚开只见一枝疎影不知何处香来论诗三十首汉謡魏什久纷纭正体无人与细论谁是诗中疏凿手暂敎泾渭各清浑曹刘坐啸虎生风四海无人角两雄可惜并州刘越石不敎横槊建安中邺下风流在晋多壮怀犹见缺壶歌风云若恨张华少温李新声奈尔何一语天然万古新豪华落尽见真淳南窓白日羲黄上未害渊明是晋人纵横诗笔见髙情何物能浇磈磊平老阮不狂谁㑹得出门一笑大江横心画心声总失真丈章宁复见为人髙情千古闲居赋争信安仁拜路尘慷慨歌謡絶不传穹庐一曲本天然中州万古英雄气也到阴山勅勒川沈宋横驰翰墨场风流初不废齐梁论功若凖平呉例合着黄金铸子昻鬬靡夸多费览观陆文犹恨冗于潘心声只要传心了布谷澜翻可是难排比铺张特一途藩篱如此亦区区少陵自有连城璧争奈微之识珷玞眼处心生句自神暗中摸索总非真画图临出秦川景亲到长安有几人望帝春心託杜鹃佳人锦瑟怨华年诗家总爱西崑好独恨无人作郑笺万古文章有坦途纵横谁似玉川卢真书不入今人眼而軰从敎鬼画符出处殊涂听所安山林何得贱衣冠华歆一掷金随重大是渠侬被眼瞒笔底银河落九天何曾顦顇饭山前世间东抹西涂手枉着书生待鲁连切切秋虫万古情灯前山鬼泪纵横鑑湖春好无人赋夹岸桃花锦浪生切响浮声发巧深硏磨虽苦果何心浪翁水乐无宫征自是云山韶濩音东野穷愁死不休髙天厚地一诗囚江山万古潮阳笔合在元龙百尺楼万古幽人在涧阿百年孤愤竟如何无人説与天随子春草输赢校几多谢客风容映古今发源谁似栁州深朱絃一拂遗音在却是当年寂寞心窘歩相仍死不前唱酬无复见前贤纵横正有凌云笔俯仰随人亦可怜竒外无竒更出竒一波才动万波随只知诗到苏黄尽沧海横流却是谁曲学虚荒小説欺俳谐怒骂岂宜时今人合笑古人拙除却雅言都不知有情芍药含春泪无力蔷薇卧晚枝拈出退之山石句始知渠是女郎诗乱后𤣥都失故基看花诗在只堪悲刘郎也是人间客枉向春风怨兔葵金入洪鑪不厌频精真那许受纤尘苏门果有忠臣在肯放坡诗百态新百年才觉古风廻元祐诸人次第来讳学金陵犹有説竟将何罪废欧梅古雅难将子美亲精纯全失义山真论诗宁下涪翁拜未作江西社里人池塘春草谢家春万古千秋五字新传语闭门陈正字可怜无补费精神撼树蚍蜉自觉狂书生技痒爱论量老来留得诗千首却被何人较短长西园百草千花雨气新今朝陌上有游尘皇州春色浓于酒醉杀西园歌舞人杏花杂诗八首杏花墙外一枝横半面宫妆出晓晴看尽春风不囘首寳儿元自太憨生露华浥浥汎晴光睡足东风倚緑窓试遣红妆映银烛湘桃争合伴仙郎袅袅纤条映酒船绿娇红小不胜怜长年自笑情縁在犹要春风慰眼前暖日园林可散愁每逢花处尽迟留青旗知是谁家酒一片春风出树头纷纷红紫不胜稠争得春光竞出头却是棃花髙一着随宜梳洗尽风流露浥清华粉自添隔溪遥见玉亷幨眼看桃李飘零尽更拣繁枝揷㡌檐楚客离魂不易招野春平碧水迢迢垂杨也被多情恼瘦损春风十万条红妆翠葢惜风流春动香生不自繇莫向芸斋厌闲冷小诗供作锦纒头出京巫崃归云底处㝷髙城渺渺暮烟沈春风不翦垂杨断系尽行人北望心惠崇芦鴈寒沙折苇静相依故国春风早晚归意外羇栖谁画得羽毛单薄稻粱微铜雀台瓦砚爱惜铅华洗又看画阑桂树雨声寒千年不作鸳鸯去唤得书生笑老瞒歩虚词三首阆苑仙人白锦袍海山宫阙醉蟠桃三更月底鸾声急万里风头鹤背髙万神朝罢出通明和气欢声满玉京见説人间有新异緑章封事谢昇平琪树明霞碧落宫歌音袅袅度泠风人间听得霓裳惯犹恐钧天是梦中风雨停舟图老木髙风作意狂青山和雨入微茫画图唤起扁舟梦一夜江声撼客牀杨栁杨栁青青沟水流鸎儿调舌弄娇柔桃花记得题诗客斜倚春风笑不休梁县道中青山簇簇树重重人在春云浩荡中也是杏花无意况一枝临水卧残红长寿山居元夕微茫灯火共荒村黄叶漫山雪拥门三十九年何限事只留孤影伴黄昬右司正之家渭川千亩图官街尘土雾中天入眼荒寒一洒然大似终南山下看北风和雪巻苍烟山居二首斜阳髙树挂晴虹肃肃微凉雨气中一道鹭鸶花不断密香吹满马头风诗肠搜苦怯茶瓯信手拈书却枕头檐熘滳残山院静碧花红穗媚凉秋寄女严鹳崖鱼窟路间闗旬月无繇一往还寒食归宁见隣女举家回首望西山自邓州幕府暂归秋林升斗微官不疗饥中林春雨蕨芽肥归来应被青山笑可惜缁尘染素衣题省掾刘德润家骖鸾图并为同舍郎刘长卿记异刘在方城先有碧箫之遇如芙蓉城事云千劫情縁万古期楼中萧史姓名非洞天花落秋云冷肠断青鸾独自飞杂着三首青盖朝来帝座新岂知卫瓘是忠臣洛阳荆棘千年后愁絶铜驼陌上人天上河源地上流黄金浮世等闲休埋愁不着重泉底尽向人间种白头半纸虚名百战身转头髙冢卧麒麟山间曾见渔樵説辛苦凌烟阁上人俳体雪香亭杂咏十二首洛阳城阙变灰烟暮虢朝虞只眼前为向杏梁双燕道营巢何处过明年落日青山一片愁大河东注不还流若为长得熙春在时上髙层望宋州醇和旁近洞房环碧瓦参差竹树闲批奏内人轮上直去年名姓在窓间天上三郎玉不如手中白羽趁花奴御屏零落宣和笔留得华清按乐圗诗仙诗鬼不谩欺时事先敎梦里知禁苑又经人物散荒凉台榭水流迟金缕歌词金曲巵百年人事鬓成丝重来未必春风在更为棃花住少时杨栁随风散緑丝桃花临水弄妍姿无端种下青青竹恰到湘君泪尽时琵琶心事曲中论曾笑明妃负汉恩明日天山山下路不须囘首望都门鑪薰浥浥带轻隂翠竹髙梧水殿深去去旃车雪三尺画罗休缕麝香金附艺林伐山宋徽宗宫人多以麝香色为缕金罗为衣裙元裕之诗北去穹庐千万里画罗休缕麝香金苦才多思是春风偏近骚人怅望中嗁尽杜鹃枝上血海棠明日更应红暖日晴云锦树新风吹雨打旋成尘宫园深闭无人到自在流鸎哭暮春暮云楼阁古今情地老天荒恨未平白发累臣几人在就中愁杀庾兰成附金诗纪事案遗山集中雪香亭杂咏共一十五首乃金亡之后重过汴宫而作黍离之感触目兴怀白发累臣自伤故国非为隔代咏也杨用修以为宋徽宗事其亦昧于诗意矣记梦天上材官老不材从教兀兀走尘埃梦中望拜通明殿曾见金书两字来杂着二首六朝琼树掌中春回首严妆一面新生羡石家金谷里千年独有坠楼人燕语鸎嗁百啭新长廊寂寂不逢人东君去作谁家客花栁无情各自春睂石緑香煤浅淡间多情长带楚梅酸小诗拟写春愁様忆着分明下笔难出都春归斜月晓闻鸎信马都门半醉醒官栁青青莫囘首短长亭是断肠亭姨母陇西君讳日作寳镜煌煌照九州埋藏曾及见诸刘鄷城今日无雷焕紫气谁当辨斗牛自赵庄归冠氏杏园红过雪披离杨栁无风緑线齐寒食人家在原野乳鸦墙外尽情啼济南杂诗五首儿时曾过济南城暗算存亡只自惊四十二年弹指过却疑行处是前生呉儿洲渚似神仙罨画溪光碧玉泉别有洞天君不见鹊山寒食泰和年石刻烧残䜩集辞雄楼杰观想当时只应画㦸清香地多欠韦郎五字诗白烟销尽冻云凝山月飞来夜气澄且向波间看玉墖不须桥畔觅金绳荷叶荷花烂漫秋鹭鸶飞近钓鱼舟北城佳处经行徧留着南山更一游附元好问济南行记予儿时从先陇城府君官掖县尝过济南然但能忆其大城府而已长大来闻人谈此州风物之美游观之富每以不得一游为恨嵗乙未秋七月予来河朔者三年矣始以故人李君辅之之故而得一至焉因次第二十日间所游歴为行记一篇传之好事者初至济河约杜仲梁俱东并道诸山南与泰山即是日以隂晦不克见至济南辅之与同官权国器置酒歴下亭故基此亭在府宅之后自周齐以来有之㫄近有亭曰环波鹊山北渚岚漪水香水西凝波狎鸥台与桥同曰百花芙蓉堂曰静花轩曰名士水西亭之下湖曰大明其源出于舜泉其大占城府三之一秋荷方盛红緑如绣令人渺然有呉儿洲渚之想大槩承平时济南楼观天下莫与为比䘮乱二十年唯有荆榛瓦磔而已正如南都隆德故宫頽圯百年涧谿草树有荒寒古澹之趣虽髙甍画栋无复其旧而天巧具在不待外饰而后竒也凡北渚亭所见西北孤峯五曰匡山济河路出其下世传李白尝读书于此曰粟山曰药山以阳起石得名曰鹊山山之民有云每嵗七八月乌鹊集其上亦有一山皆白鹊时此山之所以得名欤曰华不注太白诗云昔嵗游歴下登华不注峯兹山何峻秀青翠如芙蓉此真华峰写照诗也大明湖由北水门出与济水合弥漫无际遥望此山如在水中葢歴下城絶胜之处也华峯之东有卧牛山正东百五十里邹平之南有长白山范文正公学舍在焉故又谓之黉堂岭东十里有南北两妙山两山之间有闵子骞墓西南大佛头岭下有寺千佛山之西有函山长二十里所山有九十谷泰山之北麓也泰山去城百里而近特为函山所碍天晴登北渚则隐隐见之歴山去城四五里许山有碑云其山修广出材不匮今但荡然一丘耳西南少断有蜡山由南山而东则连亘千里与海山通矣爆流泉在城之西南泉泺水源也山水汇于渴马崖洑而不流近城出而为此泉好事者曾以谷糠验之信然往时漫流才没胫故泉上涌髙三尺许今漫流为草木所壅湥及寻丈故泉出水面才二三寸而已近世有太守改泉名槛泉又立槛泉坊取诗义而言然土人唿爆流如故爆流字又作趵突曾南丰云然金线泉有纹若金线夷犹池面泉今为灵泉菴道士髙生妙琴事人目为琴髙留予宿者再进士解飞卿好贤乐善欵曲周密从予游者凡十许日説少日曾见所谓金线者尚书安文国寳亦云以竹竿约水使不流尚或见之予与解徘徊泉上者三四日然竟不见也杜康泉今湮没土人能指其处泉在舜祠庑下云杜康曾以此泉酿酒有取江中泠水与之较者中泠每升重二十四铢此泉减中泠一铢以之㵸茗不减陆羽所第诸水云舜井二有欧公诗大字石刻甘露园纪歴下泉云夫济逺矣初出河东王屋曰沇水注秦泽濳行地中复出共山始曰济故禹书曰道沇水东之逾温逾坟城入于河溢于荥洑于曹濮之门乃出于陶丘北㑹于汶过歴下泺水之北遂东流且济之为渎与江淮河等大而均尊独济水所行道障于太行限于大河终能独逹于海不然则无以谓之渎矣江淮河行地上水性之常者也济或洑于地中水性之变者也予爱其论水之变与常有当于予心者故并録之珍珠泉今为张舍人园亭二十年前吾希颜兄尝有诗至泉上则知诗为工矣凡济南名泉七十有二爆流为上金线次之珍珠又次之若玉环金虎黑虎柳絮皇华无忧洗钵及水晶簟非不佳然亦不能与三泉侔矣此游至爆流者六七宿灵泉菴者三汎大明湖者再遂东入水栅栅之水名绣江发源长白山下周围三四十里府参佐张子钧张飞卿觞予绣江亭漾舟荷花中十余里乐府皆京国之旧剧谈豪饮抵暮乃罢留五日而还道出王舍人庄道旁一石刻云隋开皇丙午十二月鈆珍墓志珍巴郡武昌人学通三家优游田里以寿卒志文鄙陋字以巴为已葢周隋以来俗书传习之弊其云葬山之西者知西南小丘为山也以嵗计之隋开皇六年丙午至今甲午碑石出圹中葢十周天余一大衍数也道南有仁宗时侍从龙图张侍郎掞读书堂三字东坡所书并范纯粹律诗俱有石刻掞字叔文自题仕宦之后每以王事至其家则必㑹乡隣甥姪尽醉极欢而罢各以嵗月为识叔文有文誉仕亦达然以荣利之故终身至其家三而已名宦之役人如此可为一叹也至济南又留二日汎大明待杜子不至明日行济河道中小雨后泰山峯岭歴歴可数两㫄小山间见层出云烟出没顾揖不暇恨无佳句为摹写之耳前后所得诗凡十五首并诸公唱醻附于左题刘才卿湖石扇头幽涧云凝雨未干曲池疎竹共荒寒扇头唤起西园梦好似熙春阁下看闻歌怀京师旧游楼前谁唱緑腰催千里梁园首重囘记得杜家亭子上信之钦用共听来出镇州汾水归心日夜流孤云飞处是松楸无端行近还乡路却傍西山入相州南闗二首风里秋蓬不自繇一生几度过隆州无情团栢闗前水流尽朱颜到白头路转川廻失系舟更教两驿过徐沟多情团栢闗前水却共清汾一处流马坊冷大师清真道院枯蒲折苇障清湾十里风荷指顾间安得西湖展生手乱铺云锦浸青山游天坛杂诗五首芳树阴阴鸟语譁緑云晴雪映红霞青山可是堪人恨藏着中巖十里花漫山白白与红红小树低丛看不供总道楂花香气好就中偏爱玉珑松溪童相对采椿芽指似阳坡説种𤓰想得近山营马少青林深处有人家湍声汹汹落悬崖见説蛟龙擘石开安得天瓢一翻倒蹑云平下看风雷仙坛倒影凤麟洲一道云光插素秋也是天公闲不得海东移着海西头初挈家还读书山杂诗二首天门笔势到闲闲相国文章玉笋班从此晋阳方志上系舟山是读书山眼中华屋记生存旧事无人可共论老树婆娑三百尺青衫还见读书孙赋瓶中杂花七首老眼惊看节物新今年更与酒杯亲东山一道花如绣从此他乡不是春香中人道睡香浓谁信丁香臭味同一树百枝千万结更应薰染费春工生红㸃㸃弄娇妍半拆花房更可怜传语春风好将䕶莫教容易作银钱红抹兰膏緑染衣緑娇红小两相宜华邉剩有清香在木石痴儿自不知素艳来从月姊家温风淑气发清华人闲自有交枝玉天上休开六出花昨日桃花锦片新兔葵今日到残春低枝留得稀疎朶比似全开更恼人古铜瓶子满芳枝裁翦春风入小诗看看海棠如有语杏花也到退房时杜生絶艺杜生絶艺两絃弹穆䕶沙词不等闲莫怪曲终双泪落数声全似古阳闗德华小女五嵗能诵予诗数首以此诗为赠牙牙娇语总堪夸学念新诗似小茶好箇通家女兄弟海棠红㸃紫兰芽春归野杏溪桃三两枝春归也作送春诗东君自爱长安好能住山城得几时发南楼度鴈门闗二首鸡声未动发南楼涧水随人向北流欲望读书山逺近鴈门闗上嬾回头稜嶒石磴倚髙梯穹谷无人緑树齐总为古来征戍苦宿云常傍塞垣低自题中州集后五首邺下曹刘气尽豪江东诸谢韵尤髙若从华实评诗品未便呉侬得锦袍陶谢风流到百家半山老眼净无花北人不拾江西唾未要曾郎借齿牙万古骚人呕肺肝干坤清气得来难诗家亦有长沙帖莫作宣和阁本看文章得失寸心知千古朱絃属子期爱杀溪南辛老子相从何止十年迟平世何曾有稗官乱来史笔亦烧残百年遗藁天留在抱向空山掩泪看讲武城作计千年复万年似嫌蒸土不能坚秪今讲武人何在衰栁残杨有乱蝉药山道中西风砧杵日相催着破征衣整未廻白鴈已衔霜信过青林闲送雨声来黄华峪五首岱崧王屋旧经过自倚胸中胜槩多独欠太行高絶处青天白日看山河絶壁孤云仔细看云间龙穴想髙寒碧澜寸寸横秋色空对山灵説到难玉立千峯画不如天公自有范寛圗闾山要着黄花老千尺珠帘得似无团团石瓮琢青瑶仰面看云觉动揺谁着天瓢洒飞雨半空翻转玉龙腰落崃飞流散不收湍声汹汹动髙秋也应嫌被红尘涴才近山门便洑流乡郡杂诗二首一沟流水几桥横㟁上人家种柳成来嵗春风一千树緑烟和雨暗重城新堂缥缈接飞楼云锦周遭霜树秋若道使君无妙思冠山移得近城头前髙山杂诗天池一雨洗氛埃全晋堂堂四望开不上朝元峯北顶真成不到此山来楚山清晓图雨润烟浓十二峯云间合有楚王宫遥知别后西州梦一抹春愁浅淡中三乡杂诗二首梦寐沧洲烂漫游西风安得钓鱼舟薄云楼阁犹烘暑细雨林塘已带秋尖新秋意晚晴中六尺笻枝满袖风草合断桥通暗緑竹揺残照漏疎红榆社硖口村早发瘦马长途嬾着鞭客懐牢落五更天几时不属鸡声管睡彻东窓日影偏同儿軰赋未开海棠二首翠叶轻笼豆颗匀臙脂浓抹蜡痕新殷勤留着花梢露滳下生红可惜春枝间新緑一重重小蕾湥藏数㸃红爱惜芳心莫轻吐且敎桃李閙春风杨祕监马图天闲谁省识真龙金粟堆前草色空忽见画圗疑是梦东华驰道麝香骢岳山道中野禾成穗石田黄山木无风雨气凉流水平冈尽堪画数家村落更斜阳雪㟁鸣䳺离离残雪㸃荒丛更着幽禽惨淡中笑杀画帘双燕子秋千红索海棠风客意雪屋灯青客枕孤眼中了了见归途山间儿女应相望十月初旬得到无论诗三首坎井鸣鼃自一天江山放眼更超然情知春草池塘句不到柴烟粪火边诗肠搜苦白头生故纸尘昬枉乞灵不信骊珠不难得试看金翅擘沧溟晕碧裁红㸃缀匀一回拈出一回新鸳鸯绣了从教看莫把金针度与人风栁鸣蝉轻明双翼晓风前一曲哀筝续断絃移向别枝谁画得只留残响客愁边僧寺阻雨山气森岑入葛衣砧声偏与客心期僧窓连夜潇潇雨又较归程几日迟王子文琴斋天上秋风月底霜求凰一曲鬓丝长相如四壁消何物直要文君典鹔鹴旧与赵景温浮云流水易西东回首梁园似梦中一别十年今又别酒罇能得几回同雪谷早行图画到天机古亦难遗山诗境更髙寒贞元朝士今何在莫厌明窓百过看夜宿山中月华人影共徘徊未算归程梦已囘涧水悲鸣易愁絶长松休送雨声来台山杂咏五首西北天低五顶高茫茫松海露灵鳌泰山直上犹千里井底残山枉叫号山上离宫魏故基黄金佛阁到今疑异时人读清凉传应记诸孙赋黍离一国春风帝子家緑云晴雪间红霞香緜穏借僧鞵草蜀锦惊看佛钵花沈沈龙穴贮云烟百草千花雨露偏佛土休将人境比谁家随歩得金莲灵蛇不与世相闗时复蜿蜒水石间何处天瓢待霖雨一龛香火梵仙山乙卯二月二十一日归自汴梁二十五日夜久旱而雨偶记内乡一诗追録于此今三十年矣桑条沾润麦沟青轧轧耕车閙晓晴老眼不随花栁转一犂春事最闗情石勒问道圗轻比韩彭作李阳髙僧久已笑君狂中原果有刘文叔肯説铃声替戾冈贞燕杏梁双宿复双飞海国争教只影归想得秋风逼凉冷谢家儿女亦依依留赠丹阳王鍊师敝尽貂裘白发新京华旅食记前身仙翁相见休相笑同是邯郸枕上人元夕花影灯光一万重青衫骢马踏东风彰阳旧事无人记二十三年似梦中酴醿枕帏余韵最清真梦里犹来着莫人拟借浓阴作罗幕玉缨多处卧残春和德新丈二年老眼暗兵尘今日逢君喜事新结伴还乡有成约不应先作北归人倦绣图香玉春来困不胜嗁鸎唤梦几时譍可怜顦顇田家女促织声中对晓灯雪谷晓行图漫漫长路几时休风雪无情梦亦愁羡杀田家老翁媪瓦盆浊酒火鑪头与西僧伦伯逹行云孤鹤万縁轻遥见乡闗眼便明不似遗山元老子尘埃风雨过平生御订全金诗增补中州集巻六十六御订全金诗增补中州集卷六十七钦定四库全书御订全金诗增补中州集卷六十七元好问五同希颜再登箕山千年箕山祠萝径深以悄桂树不复见秃蓛余秋篠盘盘尽絶顶石冢平木杪长风万里来筋骸觉轻矫侧身望巖窦解衣憩林表是时夏春交野色乱青缥川光乍明灭地脉互萦绕冈峦蚁垤出井邑蜂衙绕红尘洛阳昬白云太行晓元功信㝠漠一觉疑可了悟彼东山人胸中鲁宜小杂着五首禀气寡所谐衣食固无端所业在农桑甘以辞华轩田家岂不苦嵗功聊可观带月荷鉏归徘徊丘陇间暧暧逺人村纷纷飞鸟还养真衡茅下庶无异患千遥谢荷莜翁躬耕非所叹守拙归田园淹留自无成长吟掩柴门遂与尘事㝠素月出东岭夜景湛虚明挥杯劝孤影杯尽壶自倾遥遥望白云千载有深情荣叟老带索原生决纳屦邈哉此前修久而道弥着人生少至百每每多忧虑量力守故辙余荣何足顾栖迟固多娯几人得其趣桃李罗堂前霜露荣悴之咄咄俗中恶人道毎如兹冬岭秀孤松卓然见髙枝提壶抚寒柯怀此贞秀姿愿留就君住终身与世辞世短意恒多时驶不可追感彼栢下人泫然沾我衣运至㑹归尽彼此更共之理也可奈何一觞聊可挥酒中有深味情随万化遗西南望崑墟灵人侍丹池我无腾化术帝乡不可期且极今朝乐千载非所知颍谷封人庙洩洩颍谷云瀜瀜颍川水封君去我久水云自清美人言君善谏微意得郑子特于悔悟时一语发天理大孝动天地土苴及顽鄙反身而未诚善谏且败矣如何千嵗下乃与茅焦比我行颍川道永念负甘旨愿作赪尾鲂因之日千里赠答刘御史卿云三首旧闻刘君公学经发源深骅骝万里气圣途已骎骎大梁语三日副我夙所钦濓溪无北流此道日西沉百年牛山木不复秀穹林南风虽寥寥闻絃犹赏音独怜夸毗子一我无古今共学君所贪适道我岂任相酬无别物徒有好贤心阿京吾所畏早生号能文初无王家癖声光自流闻此行不虚来得接大小君信知珠玉渊足当羔鴈羣君家有箕裘圣学待䇿勲但使本根在枝叶复何云殷勤五色笔未用摧千军老鹤何许来澹与孤云同相值太虚室悠然复西东圣学要深谈惜君别匆匆何时沂水上同咏舞雩风送钦叔内翰并寄刘达卿郎中白文举编修三首忽忽嵗云暮烈烈风霜威举头望长安游子从此归我有平生怀爱君如连枝半年姜肱被所乐良不赀尚恨人事异离合无定时送君酒一杯侑以弹铗辞上言行路难下言长相思六月渡盟津十月行氾水风涛脱沉舟氷雪危堕指孝子在中野永念负甘旨家贫亲已老形瘵心欲死古称季路孝负米曾百里愿作鲤与鲂宁当怨赪尾君归不可缓献寿迫嵗始遥知慈母心已为乌鹊喜一年不制衣春服犯霜风一日仅两食肠胃不得充生平万里气顿入低回中田夫怒攘臂缩首甘盲聋老兵赐颜色欢喜无所容求索厌朋友劳苦惭仆僮无聊复无聊又复招灾凶我有一樽酒浇君磈磊胸君年始三十白发成一翁顾以寸心微受此百虑攻君穷复何辞不见闲闲公文章二百年不救四壁空德禅师清凉草堂旧隐伊陆巷把茅入宴息新居兰若峯老屋补漏坼钟鱼有胜气缾钖无滞迹回头仙人队谈笑初未隔结草几成坏逆旅谁主客道人那计许一笑山月白多生负诗债秋物苦催索遥知得新句崧少为动色北邙驱马北邙原踟蹰重踟蹰千年富贵人零落此山隅万塜不复识榛莽余龟趺贤愚同一尽感极增悲歔粤人惟物灵生也与道俱一为物所眩遂尔迷厥初蜕骨几山丘百年不须臾归尽固其理交丧亦已愚陈迹有足悲奈此万化途焉知原上塜不有当年吾龙门杂诗不见木菴师胸中满泥尘西窓一握手大笑倾冠巾青山有佳招一游负因循老笻动髙兴万景森前陈干元先有期清伊亦知津细看濳溪树髙卧香山云学诗二十年钝笔死不神乞灵白少傅佳句傥能新遥遥洛阳城梅花千树春山中有忙事寄谢城中人示姪孙伯安伯安入学小颕悟非凡儿属句有夙性説字惊老师见汝挟书归忆我青衿时青衿昨日耳齿髪忽如兹读书悮人多濶疎亦天资元无倚天剑可断扶桑枝倚梯望青㝠愚者知笑之壮事已无取老谋欲何施幸此掌中孙未染如素丝就令好纸笔门户谁当支我有商余田汝壮可耘耔便当学种树未用城南诗种松百钱买松栽植之我东墻汲井浣尘土揷篱䕶牛羊一日三摩挲爱比添丁郎昨宵入我梦忽然变昻藏昻藏上云霄惨澹含风霜起来月中看细鬛攅针芒惘然一太息何年起明堂邻叟向我言种木本易长不见河畔栁顾盼百尺强君自作逺计今日何所望虞乡麻长官成趣园二首凿池水交流筑屋山四绕衡门在人境三径深以悄中庭八九树晨坐听百鸟人生信多卢长寝容未了虚舟有天游我定物自扰岂不与世竝自是万物表达观无不可言外当意晓蹉跎匡山游烂漫彭泽酒慨然千载上怀我平生友夫君负竒节敛气郁星斗为吏非所堪径去如避走王官唐以还寂寞葢已久柴车君来隐清风动林薮至今溪上诗往往在人口渊明不可作此士宁复有杂诗四首相士如相马灭没深天机区区铜马法徒识牝与骊人言当涂公恶人知其微如何许劭语受之不复疑知人固不易人亦未易知媸妍在水镜铅粉徒自欺孰为仁义人未假已不归伯乐不可作思与曹瞒期世事如大弩人若材官然乗势易发机非时劳控弦又如大水中置彼万斛船虽有帆与樯亦须风动天不见周公瑾弱龄已飞鶱不见师尚父鹰扬在华颠彼非生而材此岂晚乃贤镃基喻智慧要必有待焉叹息狂驰子尝为愚者怜崑山有璞玉外质而内美唯其不自衒故与顽石齿和也速于售再献甘灭趾在玉庸何伤惜君两足耳堂堂明堂柱根节几嵗寒使与蒲栁同扶厦良亦难我衣敝緼袍我饭苜蓿盘天公方试我剑铗勿妄弹采杞仙苗不择地榛莽散秋实微霜緑未陨浓露红欲滴方书尚服饵僮仆课采拾花叶久已厌功实从此得苦茶荐竒味凡醖化灵液人传东坡事世验西河术诳口亦自佳轻骨况可必维物多似是致用相万一向非观玉篇谁为分杞棘宿菊潭田父立马前来赴长官期父老且勿往问汝我所疑民事古所难令才又非宜到官已三月惠利无毫釐汝乡之单贫宁为豪右欺聚讼几何人健鬭复是谁官人一耳目百里安能知东州长官清白昼下村稀我虽禁吏出将无夜叩扉教汝子若孙努力逃寒饥军租星火急期㑹切莫违期㑹不可违鞭扑伤汝肌伤肌尚云可夭阏令人悲阻雨张主簿草堂溼暑云气郁漫淫成积雨南风窃阴机万籁因掀举飞涛限江岸悬流迫茅宇块坐百虑滋归兴生鸟羽儿童十日约竹马候门庑曾是百里程川途忽遐阻少游去我久念子平生语欵段劣可乗赢余果何取河汾敝庐在坐滞西南楚世事不可期客心徒自苦万化如大路万化如大路物我适相遭往来限隣屋梦寐阻同袍断金几何人年运剧销膏相欢顾不足尔戈奚暇操古来泰山名达观等秋毫蛮触徒能国蜾臝竟谁豪旷荡览八纮美恶自为曹造物无巧择大块有幷包暴公今在无寒燐起蓬蒿孤心旣悄悄衆口益嗷嗷同尘宁当悔枉已乃为劳鹿门有髙躅世网傥能逃李道人崧阳归隠图北山范寛笔老硬无妍姿南山小平逺澹若韦郎诗崧阳古仙村佳处我所知长林连玉华细路入清微连延百余家柴门水之湄桑麻蔽朝日鸡犬通垣篱媿我出山来京尘满山衣春风四十日梦与孤云飞可笑李山人嗜好世所稀逢人覔诗句不恤怒与讥道人本无事何苦尘中为京师不易居我痴君更痴山中酒应熟几日是归期学东坡移居二首废地三亩余十年长蒿莱瓦砾杂粪壤白骨深苍苔孤客无所投卽此营茅斋垦斸岂不苦寝处亦可懐辱身贱者事宁当惜筋骸伐木荒林中运甓古城隈辛勤八十日吾事乃得谐买宅必万钱一钱不天来今晨见此屋一笑心颜开东坡谪黄州符药行江湖荒田拾瓦砾贱役分僮奴我读移居篇感激为悲歔九原如可作从公把犂鉏我贫公亦贫赋分无贤愚论人虽甚媿诗亦岂不如歴下亭怀古分韵得南字东秦富佳境北渚擅名谈兹游亦已久才得了二三南山压城头十里奎与函洑流出地底城隅满泓潭金丝弄晴光玉玦响空嵌清涟通画舫秀水深云龛华峰水中央郁郁堆烟岚荷华望不极緑净纷红酣毒热非山阳卑湿无江南承平十万户他州隔仙凡劫火土一丘树老草不芟巧尽露天质到眼皆竒探千年歴下亭规模见覃覃怀贤成独咏胜赏何由参舜泉效逺祖道州府君体重华初侧陋尝耕歴山田至今歴下城有此东西泉丧乱二十载祠宇为灰烟两泉废不治渐着瓦磔填蛙跳聚浮沫羊饮留余羶我行歴荒基涕下何涟涟舜不一井庇下者何有焉帝功福万世帝泽润八埏要与天地竝宁待一水传甘棠思召伯自是古所然我欲操畚锸浚水及其源再令泥浊地一变清泠渊青石垒四周千祀牢且坚石渠漱清熘日听薰风絃便为泉上叟抔饮终残年与张仲杰郎中论文文章出苦心谁以苦心为正有苦心人举世几人知工文与工诗大似国手碁国手虽漫应一着存一机不从着着看何异管中窥文须字字作亦要字字读咀嚼有余味百过良未足功夫到方圆言语通眷属只许旷与䕫闻絃知雅曲今人诵文字十行夸一目阏颤失香臭瞀视纷红緑毫釐不相照觌面楚与蜀莫讶荆山前时闻刖人哭铜鞮次村道中山径一何恶一涧复一岭昻头一握天放脚百丈井武乡有便道故遶铜鞮境渉险良独难又复触隆景羸骖蹄已穴怨仆气将瘿与世恒背驰用力何自省河汾绍絶业疑信纷莫整铭石出圹中昧者宜少警少时曾一读过眼不再省南北二十年梦寐犹耿耿喻如万里别灯火得对影行役岂不劳聊当忍俄顷萧斋故民部长陵萧公泰和大安之间名德雅望朝臣无出其右其为太原道漕使时不肖方厠诸生间顾尝一望眉宇以为甚幸然亦以齿少且贱不得与横经之末而为恨也北渡后居阳平见闗中人邢公达谈公平生往往色扬而神跃问之知其为公夫人之犹子也葢公达之先人于公恩义良厚而公所以报之者为甚力公达初仕部掾年甫三十遂为州上佐出入台阁者二十年虽其材致然亦借公为之司命耳予雅知公达之敬公也凡欲闻公之故则就访之公达以所居之室乞名于予因以萧斋目之且为之説云士之生世有一乡之士有天下之士有一人之所私慕有天下之所共称分限所在不能以强人而人亦不得而强之也惟公承王公余烈奕叶台鼎世谱完具与当杨杜氏相上下故言氏族者推其贵出入经史优柔厌饫发擿祕奥不减前軰蔡无可故言讨论者服其博奏谳疑狱致力忠爱一言之仁利及永久故言断狱者归其平彊御不夺其操公相不易其介幅巾乡社坐镇頽俗故言进退者推其髙葢天下所共称非一人之私慕髙山仰止其谁曰不然古人有爱萧子云笔札者得萧之一字遂以名所居况于其所天乎因为诗以贻公达有好贤如缁衣者请为同赋焉十年金门客一日蓬蒿人烟煤两椽屋因公名字新昔公无恙时四海望经纶敦龎一古儒风采自名臣人亡典刑在百世留清尘师尊世共然况予夙所亲爱公入梦想逶迤见垂绅教儿多读书公言谅谆谆他特门户改亦惟公所姻我尝望公颜道左避朱轮至今诵其诗喜色为津津归秦如未老㑹买东家隣别李周卿一首风雅久不作日觉元气死诗中柱天手功自断鳌始古诗十九首建安六七子中间陶与谢下逮韦柳止诗人玉为骨往往堕尘滓衣冠语俳优正可作婢使望君清庙瑟一洗筝笛耳詶韩德华送归之作良朋满东州嵗月见忠悃韩侯晚相值意气尤恳恳我尝相斯人趣向识端本立节栢有心树德兰在畹官荣睨不顾寄兴净云巘今世走名塲旗斾几仆偃贱子本无取玉趾渠往返昨闻遂归养见谓竹林阮暑涂三百里追送不惮逺观君木讷姿百念为日损顾方慙衣絅又被以华衮桑榆倘可收嵗事在穮蓘里门眼中见归袖劳重挽鸡黍先有期升堂未言晚戊戌十月山阳雨夜二首朔吹作还止云意郁以周十月雷收声阳和自油油此雨非旧雨春旱歴夏秋道路土三尺今朝见浮沤山城信乐土凶年未消忧一蝗食禾尽半菽不易求流民四方来断港鱼鰕稠忍死待一麦秋种且未投干溢谁所司雩坛徧九州醉饱到狐鬼巫觋自怀羞帝命制江湖野语良悠悠龙公为汝贺桑榆定可收霏霏散浮烟霭霭集微坌出门望白塔但觉襟袖润繁声忽赴节细㸃复成阵久渴疑未厌已作宁小靳山阳冬候煖麦脚易滋分土膏入渗漉破粒容可趁此邦信可乐风土同三晋单车我东来尘土满归鬓裹粮失先具闭籴困余吝今朝人事改一雨开百顺僧窓晚色净喜极梦为尽枕上一诗成灯花落红烬看山惨惨悲去国郁郁赋卜居不采西山薇即当葬江鱼今日忽有得荡如脱囚拘青山坐终日忘读案上书臯壤与山林使我欣然欤我身天地间託宿真蘧庐无穷閲有限万期亦须臾坎止及流行何计疾与徐百年险与夷又似万里途良驭驰康庄九折亦摧车必惟易之就遇险当何如化化复生生体异理不殊鹭非浴而白乌岂黔而乌谁续长胫鹤谁截短足凫孔墨不煖席盗跖华堂居公车困方朔太仓饱侏儒杜子露双肘朝参出无驴软裘与快马照耀舆台躯天随隐笠泽杞菊供盘盂击鲜日为具大嚼皆屠沽乖逢自乖逢赋分无贤愚作计穷一我造物良区区向也忧不足乃今乐有余九日读书山用陶诗露凄暄风息气清天旷明为韵赋四首今日复何日霜气倐已凄登髙有佳招山中古招提翩翩刘公子玉田重相携干坤动诗兴涧壑忘攀跻霍侯家甚贫劣有酒与鸡城居厌鼙鼓移家此幽栖世网不易逃所向皆尘泥何以濯我缨林间有清溪霜气一偃薄杳杳秋山空临髙望烟树黄落杂青红造物故豪纵穷秋变春容锦障三百里不尽台山东灿灿黄金华罗生蒿艾丛野人不知贵幽香散秋风秋物自横陈顾揖苦不供谁能摇醉笔吐句凌清雄赏心古难并暮景日易费故人成此游樽酒重相慰新诗互酬唱清谈见滋味鳄鲵方偃蹇鼃黾共腾沸悬险剧褒斜清浑杂泾渭争敎十围腹满贮忧与畏情亲到真率宁复转喉讳郑重伯雅生借汝聊吐气紫微老仙伯少日见承平甲子五百余䨇瞳益清明披庄不盈尺翛然澹无营庭柯挂秋蔬老树风泠泠我有年德尊公深乡曲情思得菊潭酒为公制頽龄作诗语同游明年复寻盟看翁九节杖翩翩上峥嵘留月轩丈室何所有琴一书数册花竹结四隣繁隂散芳泽闲门无车马明月即佳客三人成邂逅又复得驩伯驩伯属我歌蟾兔为动色商声隐金石桂树风索索干坤月与我光灭即生魄元精贯当中宁有天壤隔卯君尚奚待言论累数百多谈令人厌坐睡堕惊帻一笑鸡未鸣虚窓自生白赵吉甫西园王城比民居近市无闲田闲田八九亩乃在城西偏久矣瓦砾塲莽为狐兎阡髙人一留顾老木生云烟筑屋临清流开窓见西山人境偶相值遂无城市喧赵侯嗜读书兀坐守遗编性情入吟咏古澹无妖妍酸咸与世殊至味久乃全我作别墅诗请为子孙传耕耘有定业歉丰属之天宁作卤莽儿袖手待逢年汲古先有斋种德今有园期君在晚嵗无庸计目前临汾李氏任运堂二首彦仁从军久厌于事物之累念欲脱去之而不可得也故尝郁郁不自聊求予发药之予名其居曰任运且为赋诗官职有何好凛凛蹈危机车尘及马足捧手仍低眉弃去何足道无从脱絷维不如听其然嵗晚倘可期此心未驯初养虎时饱饥一为金石止坐閲万物驰汨泥扬其波哺糟歠其醨渔父我所学灵均竟奚为上堂寿慈亲兄弟如埙篪菽水致足乐况有甘与肥人生天地间长路有险夷遇险即欲避安得皆通逵君家北山翁百世留清规乐天而知命行矣君何疑履危恨无机避祸欣有策后虑徒自宻前路宁汝测七战殁牖下坐谈得刺客周身容孔智伐木不宋厄九折怯乘险瘴海悲逺谪就令家长安独不死牀箦人生多忧畏年寿几至百惴惴首尾间天宇坐成窄重泉青云梯平地黄土陌乖逢有定在拙计徒巧择行乐当及时莫待头雪白曲阜纪行十首荒城卧鲁甸寒日澹平芜千年素王宫突兀此城隅我昔入小学首读仲尼居百读百不晓但有唾成珠少长授鲁论稍与义理俱摄齐念升堂壊壁想藏书翩翩七十子佩服见舒徐慨然望阙里日思膏吾车五原东北晋因循迫桑榆今日复何日南冠预庭趋隐隐金石声怳如梦清都伟哉神明观欣幸当何如殿屋劫火余瓦砾埋荒基入门拜坛下俨然想光仪忆当讲授初佩服何逶迤登降几何人鸾凤相追随千年仰阶级天险不可跻文杏谁此栽世世传清规植根得所託在木将何知堂堂鲁三桧培植出天巧规模欲十抱竒秀供百绕谁言甲戌乱煨烬入炎燎青烟干云上羣鹤空自矫哀哀峄阳人肠肺痛如搅鲁郊木何限此树实所少神明信扶持厄运岂易晓雩台满荒榛逵宫余曲沼纷纷閲成坏何异晏与早道存有污隆物齐无夀夭霜皮眼中见郁郁自尘表君看泰山石万古青未了陋巷陋复陋老屋在人境门前轩葢多闭户自幽屛近郊无百亩负郭才半顷饘粥聊自供取足唯一井此井閲千嵗清节传箕颍尚想瓢饮初至味久益永德隣与周旋圣域容造请贫中有此乐日暮独何怲泓然窥古甃一勺试甘冷上池果能神转盼得深省尘埃竟何有素发忽垂领共学谁我容从之抱修绠泮宫何所有舞雩但荒台泮水涸已久北风卷黄埃顾瞻鲁公宫感极令人哀献馘亦盛事规摹到平淮作计万万古而今安在哉独爱鼓瑟翁不与三子偕宗周方讫箓圣师犹卷怀但欲春服成风乎咏归来我亦淡荡人渉世寡所谐浴沂行有日一笑心颜开大姦何所如猰㺄雄且勐虽然弭耳伏择肉㑹一骋卯也不败露名与圣师竝天刑竟莫逃不待七日顷曹瞒盗汉玺仅得保要领与卯均小人脱网乃差幸小偷学不至适足汚鍖鼎不从市朝肆必就逺方屏两观余坡陁万世示顽犷神兵凛可怖过者宜少儆不见讲堂处指似存世谱遗基洙泗间荒恶余十亩圣师既已老自卫归在鲁正乐修六经卒业此其所当时季路室完整逮建武太仆忠且壮持用方御侮如何盛唐日一废不重举中和天地位宁复俟庭庑所嗟世道衰师授日莽卤空余千嵗井黕黑照终古白塔表佛屋万瓦青粼粼何年胜果寺西与姬公邻塔庙恣汝为岂合鲁城闉鲁人惑异教吾道宜湮沦许行学神农耒耜手自亲当时子孟子直以为匪民况彼桑门家粪壤待其身一朝断生化万国随荆榛孟氏非所期安得扬与荀丹青赞神化旧染为一新坐令钟鱼地再睹笾豆陈吾谋未及用勿谓秦无人天地有至丈六籍留圣谟圣师极善诱小智秪自愚文章何物技不直咳唾余操戈竞虚名望尘拜髙车所得不毫发咎责满八区公论悬日星岂直小人儒喻彼失相者伥不知所如指南一授辔圣门有修途阳光照薄暮尚堪补东隅悠哉发深省洒埽今其初林墓连鲁城方广十里间林间百草具棘刺死不蕃楷槐作横理青青閲千年怀人成一慨何止召公贤博陵石翁媪名字无留镌两兽墓前物嵗久乃讹传昨我游鲁门规作孔林篇圣人与天大圣道难为言所见不一记来者何述焉诗成私自媿小子良斐然岳祠斋宫夜宿煌煌德宁宫望秩年祀永唐来几焚荡规制仍峻整龙旂严黼座金罽散光炯岳拜行且周伟观窃欣幸青红留坏壁兵卫自驰骋木杪见龟趺雄笔映钟鼎中和昔丧乱已溺宁再拯有来鴈门公赤手探虎鲠经营入惨淡洒落出锋颖凶竖竟自摧神鉴益彪炳青山閲人代今古一炊顷摩挲盘根槐甲子谁记省朅来石门道烟岫接云岭霄汉瞻上阶浓碧揷秋影青林雨声集悬瀑激奔勐森然心魄动氷雪凄以耿飘飖想仙袂飞下玉莲井昨梦知是非复此造真境妙香净余习灏气发新警鹤书来何迟素发迫垂领𤣥坛展衰歩似欲逐幽屏髙柯月纷纷徘徊惜清景示程孙四首并州望南宫东南千里余六年念儿女郁郁心不舒程孙问安否一月两寄书老我倦出门况是渉畏途鞍马二十日面色为焦枯白兄应见笑此行亦区区吾女在吾家先已安卑弱虽然适贵门一味甘俭薄财亷出仁让语省见端悫妇道化一州母女皆愿学州人闻我至相与喜且愕谓我六十翁齿发未衰落击鲜日为具和气动城郭为説壻女贤宅相知有託乃公私有贺一月醉杯杓生女四十年今有为父乐直孙年志学玉立无纤瑕简孙甫胜衣芳兰茁其芽灿灿彩翠翔鹓雏映朝霞诸孙献公夀喜极复长嗟吾母河南君闺门静无譁殷勤敎女孙乃今成汝家老我何足道外舍尽得夸㑹聚乐不赀言别悽以恻风云动老懐车马见行色明年吾六十家事断闗白唯当近酒醆亦复抛书册提携两童子欵段或下泽玉雪念吾孙未觉千里隔乗兴径一来髯壻当速客九月初霖雨中感寒痺作留饮工作祟臂股半风滛风滛喜阳景旬浃坐秋霖儿寒益跳梁衰暮苦难任病枕怯遥夜破窓风露深两年魏大名千门响霜碪客行足缯纩家居但疎衾絇丝不易得候虫徒自吟无衣思南州伤哉非独今赠鸎邻墻拥髙树深樾䕃衡宇山禽十百种晨夕所栖处独爱黄栗留娅姹如稚女笑啼啼又笑宛转工媚妩低窥疑欲下转盼忽惊举花暗栁隂隂尚记儿时语诗家此尤物名字喧乐府天真累丝竹容服仍楚楚宫额画眉濶黛黑抹金缕恨不掌上看毛羽得细数山城无与乐好鸟亦求侣时持贯珠来有唱当和汝读书山月夕二首层崖多古木细路深莓苔柴门开晓日云际青山来静中有真趣孤赏何悠哉久旱雨亦好旣雨晴亦佳䋲牀对明月树影含清华墻东有洿池欹枕听鸣蛙继愚轩和党承旨雪诗二首南来何所如孤根转风蓬以彼万里途寄此一亩宫明窓一绳牀稍觉纷华空唯余作诗癖尚与当年同人言诗穷人无诗吾自穷此世等梦耳谁穷复谁通茹噎当快吐聊此寛吾胸老麻卧云壑涧松上峥嵘斯文要栋梁頽圯可力撑匠石殊未来破屋灯青荧干坤有二鸟一息当一鸣区区用舍间而亦随重轻百挽迹莫前一怒怨已盈临风三太息此意何时平郎文炳心逺斋二首茅斋迫官居尘土日蓬勃道人掩闗坐挂眼无外物明窓一蒲团濯足晨理发一片万古心清潭两明月止性如止水惜身如惜玉妇姑得相安久矣脱羁束儿童挟书至灯花催夜读自是周太常生平耐幽独萧寺僧归横轴山空秋草寒露暗光已夕悠悠松门月静照禅客入遥知夜堂深疎钟动幽寂祁阳刘器之以墨竹得名今年春薄游鹿泉因为予写真重以小景见饷凡以求予诗而已赋二十韵答之去国二十年跬歩即异境中间歴齐晋陡下如堕井辙涸困波神祠废卧土梗垂翅附危柯饥腹得画饼皁枥竝牛骥泥淖閧蛙黾纷纷疲应接碌碌陪造请尚頼麴生贤真味留隽永嗟跎钟鼎意尽付铜尾秉刘生工写照游戏出俄顷髙悬大圆镜写我神形影青衿昨日尔素发忽垂领诗余饭山瘦智缩武库瘿霄汉邈南宫寂寂媿邓耿包虎锦衾烂薛鹤霜毛整䑕目与麞头何堪汚毛颖厚贶久未报重以大年景藂篠㸃栖禽树石带烟暝知君深意在劝我事幽屏衡茅方卜筑亦复谋二顷封龙有佳招因之发深省答王辅之我宅西山隅君居颍之濵昨朝与君语忆我山中春君家县豪杰交结通周秦四海卢御史肯来作师賔风流被诸郎文质犹彬彬乃知父兄意润屋亦润身丧乱几何时孤身走踆踆貂裘风霜老独有佳句新被褐懐珠玉知君未全贫我诗初不工硏磨出艰辛虽欲尸祝之刍狗难重陈顾方媿盈川况敢同照隣汾流清复清堪君濯缨尘居人与行客早晚期相亲寄题沁州韩君钖耕读轩束带见督邮甘以辞华轩啸傲南窓下且乐我所然斜川今在亡问津有遗编行寻柴桑里遂得桃花源桃源无汉魏况复义熙前读书与躬耕兀兀送残年渊明不可作尚友乃为贤田家岂不苦嵗功聊可观读书有何味有味不可言遥知一樽酒琴在已无絃虞坂行虞坂盘盘上青石石上车踪深一尺当时骐骥知奈何千古英雄泪横臆龙蟠于泥易所叹麟非其时圣为泣𤣥龟竟堕余且网老鳯常饥竹花实天生神物似有意验以乖逢知未必若论美好是不祥正使不逢何足惜孙阳骐骥不竝世百万亿中时有一乃知此物非不逢辕下一鸣人已识我行坂路多閲马敢谓羣空如冀北孙阳已矣谁汝知努力盐车莫称屈画马为邢将军赋大宛城下战骨满驽骀入汉龙种藏将军此纸何处得便觉房驷无光芒人中马中两勍敌天门鴈门皆战塲并州父老应相望早晚旌旗上太行送郝讲师任崇福官大方之家几知津郝君七十老斵轮书文五车喙三尺剧谈混沌今犹神太𤣥博士为絶倒君言夸矣天公嗔长安冠葢罗青云洛阳车马争红尘怪君掉头不肯住寂寞来作由东隣崧髙维岳古所秩三十六帝有外臣𤣥都石坛待飈驭宫殿突兀松轮囷上界仙人邓云山洞天治所名司真蓬莱方丈去不逺明星玉女时相亲瑶华可撷兰可纫烟霞永隔尘中人黄鹤一去不复返白鸥万里谁能驯为我殷勤谢邓公玉华嵗晚当平分赤壁图马蹄一蹴荆门空鼓声怒与江流东曹瞒老去不解事误认孙郎作阿琮孙郎矫矫人中龙顾盼叱咤生云风疾雷破山出大火旗帜北卷天为红至今图画见赤壁髣髴烧迹留余踪令人长忆眉山公载酒夜俯冯夷宫事殊兴极忧思集天澹云闲今古同得意江山在眼中凡今谁是出羣雄可怜当日周公瑾顦顇黄州一秃翁愚轩为赵宜之赋心生心化谁抟控举世伥伥皆大梦百年只办作朝三争识羣狙先汝弄人人具此清净眼妄翳无根嗟自种天机嗜欲泾渭杂道念纷华邹鲁閧令人却羡愚轩愚一蹴藩篱开廓空愚轩虚室久生白掌上精真元自洞气簁神火具长物岂有古方传鲁宋人言此眼本无负死恨㝠行人所共智愚何预阿堵中或者桔橰贤抱瓮病瘖能指跛能履眉睫虽存宁复动我云俗士蔽一曲全笑不全从古衆渠侬六凿日相攘内不锱铢徒外重守宫縁壁夸覆射悬蝨如轮规命中天和一洩不知止膏火自焚良可痛从教目比方相多才与瞽师论伯仲先生真是有道者老境一愚聊自送五官止废而神行就令有眼将无用寄谢诸方五味禅葛藤莫作金鎞颂西窓西窓鸟声千种好树隂离离动微风青山满前掩书坐欲话怀抱无人同花校不笑緑鬓改罇酒自与黄金空少年乐事总消歇落日澹澹天无穷闻钦叔在华下翰林僊人诗酒豪平生嵇阮参游遨山中草棘满霜雪可惜渠家宫锦袍闻君忍饥读离骚思之不见心为劳举头西望忽大笑太华落落长庚髙女几山避兵送李长源归闗中山骨稜稜雪花白北风不贷单衣客与君此别欲何言若箇男儿不湮阨相濡相呴尚可活轹釜何曾厌求索从知鲛鳄无隐鳞芥视三山需一擘自古饥肠出竒策汉廷诸公必动色见君轩葢长安陌雪后招隣舍王赞子襄饮去年春早百日强小麦半熟雨作霜青山无情不留客单衣北风官路长遗山山人伎俩拙食贫口衆留他乡五车载书不堪煮两都觅官自取忙无端学术与时背如瞽失相徒伥伥今年得田昆水阳积年劳苦似欲偿隣墻有竹山更好下田宜秫稻亦良已开长掩乌芋稍学老圃分红姜宋公能诗雅好客劝我移家来水傍一闲入手岂易得梦中我马犹𤣥黄君不见并州少年作轩昻鸡鸣起舞望八荒夜如何其夜未央卖刀买犊未厌早腰金骑鹤非所望河南冬来已三白土膏坟起如蜂房崧山东头玉斾出父老知是丰年祥南溪酒熟梅花香髙声为唤墻东王便当过我取一醉听歌长安金凤凰半山亭招仲梁饮孤城郁郁山四周外人乍到如累囚半山亭前浙江水只可与君消百忧江山百年有此客云树六月生凉秋世上红尘争白日一丘一壑去来休巨然松吟万壑图胸中刺鲠无九泽画里风烟才一沤阿师定有维摩手断取江山着笔头石林苍苍崖寺古银河浩浩松声秋方外赏音谁具眼莫将轻比李营丘太白独酌图谪仙去世三百年海中鲸鱼渺翩翩岂知龙眠天马意忽有玉树秋风前金銮归来身散仙世事悠悠白发边㑹稽父老何处在千里名山入酒船清景已随诗句尽风流合向画图传往时长安酒家眠焦遂不狂张不颠想得三更风露下醉和江月弄江烟松上幽人图秋风谡谡松树枝仙人骨轻云一丝不饮不食玉雪姿竹宫月夕频望祠竟不下视斋房芝人间女手乃得之眼中扰扰昨暮儿画图独在羲皇时子怀渺兮幽林思戏题新居二十韵去冬作舍谁资助县侯雅以平原故贤郎检视日复日规制从头尽牢固南风一夕怪事发突兀赭垣残半柱乞浆得酒过初望曲突徙薪忘后虑长淮千里燕巢林明月一枝乌遶树东家老屋西北走衆木枝撑留少住由来马队非讲肄况与彘牢通过路聚庐托处何暇择重为主人推奨悞夏秋之交十日隂抱被倚门愁旦暮问君新居在何许只去火余才数歩学宫分地与闲冷使馆有墙遮杂污就中此宅尤费手官给工材半佣僱十寒一暴半载强才得安牀置铛釜纷纷暗被儿女笑老虎般彪今几度胸中广厦千万间天地一身无着处北来衣冠日枯藁十九桃符傍门户干坤血肉得此身剰有把茅能勿惧上方下比良易见好恶且当随所遇仰看片瓦聊自贺疾过巖墻宁反顾合欢明日招诸隣狼籍盃盘从饱吐赠萧鍊师公弼吾家阿京爱公弼吾家泽兄敬公弼半生梦与公弼游岂意相逢在今日春风和气见眉宇玉壶氷鑑藏胸臆人间万事君自知未必君材人尽识苏门水木无纎埃闻君家近公和台仙家近日多官府黄㡌青鞋归去来送弋唐佐董彦寛南归河汾续经名自重附㑹人嫌迫周孔史臣补传久已出浮议至今犹汹汹薛収文志谁所传贵甚竹书开汲冡沁州破后石故在为础为矼吾亦恐暑涂十日来一观面色为黧足为肿淡公淡癖何所笑但笑弋卿坚又勇自言浪走固无益逺胜闭门亲细冗摩挲石刻喜不胜忘却﨑岖在冈陇潞人本淡新有社淡事重重非一种有人六月访琴材不为留难仍从臾悬知蜡本入渠手四座色扬神为竦他时记籍社中人流外更须增一董萧仲植长史斋张颠饮豪倾四座脱㡌狂唿谁敢和南宗北宗知几人醉眼纷纷飞鸟过是公技进不名技元气淋漓随咳唾偶然捉笔本无意自有龙腾并虎卧当时谁有战国策门外雷车忽惊堕天星无数不知名色正芒寒才七箇萧郎家世陵谷后争信空囊蓄竒货萧斋故事今复举未怕秋风吹屋破䕶持有物世共喜不独一时为子贺藏舟夜壑未厌深隄备有人来倚柂送宋省参并寄潞府诸人茅斋团团蜗殻大苦被傍人嘲塞破官家眼孔十万缗未与书生供一唾长衫只办包瘦骨故纸何縁变竒货不因三致大耳儿老雪屯门甘冻卧国中腐䑕凡几吓玉上青蝇非一箇荆人美璞刖足招君足尚存乃可贺云间太行青在眼上客归来倾四座因君寄问社中人前日淡公行复过覔神霄道士古铜爵雷章着土纷朱碧秋菌春蒲人不识若非仪狄墓中来应自杜康祠下得古人我得酒之传摸索饮器流馋涎巧偷豪夺吾何敢他日酬君九府钱赋泽人郭唐臣所藏山谷洮石研旧闻鹦鹉曾化石不数䴙鹈能莹刀县官嵗费六百万才得此研来临洮𤣥云肤寸天下徧壁水直上文星髙辞翰今谁江夏笔三钱无用试鸡毛天井闗石磴盘盘积如铁牛领成创马蹄穴老天与世不相闗𤣥圣栖栖此廻辙二十年前走大梁当时尘土困名塲山头千尺枯松树又见单车下太行自笑道涂头白了依然直北有羊肠题商孟卿家明皇合曲图海棠一株春一国燕燕莺莺作寒食千古万古开元日三郎搦营仰面吹天公大笑嗔不得宁王天人玉不如畨绰乐句不可无宫腰不按羽衣谱疾舞底用牧猪奴风声水声閟清都梦中令人羡华胥何时却竝宫墻听恨不将身作李謩赠答张教授仲文秋灯摇摇风拂席夜闻歌声无处觅疑作金荃怨曲兰畹辞元是寒螀月中泣世间刺绣多絶巧石竹殷红土花碧穷愁入骨死不销谁与渠侬洗寒乞东坡胸次丹青国天孙缲丝天女织倒凤颠鸾金粟尺裁断琼绡三万疋辛郎偷发金锦箱飞浸海东星斗溼醉中握手一长嗟乐府数来今几家借春风染华发笔头留看五云花马岭仙人台髙鹤飞度锦绣堂倾去无路人言马岭差可行比似黄榆犹坦歩石门木落风飕飕仆夫衣单往南州星落东南三百里鬓毛衰飒两年秋㶏水㶏水复㶏水东望雁行没殷勤一杯酒遥酹㶏亭月裴回功名㑹脱落豪侠窟中州有士论指与雷李屈挂弓须扶桑洗劔必溟渤皇天靳美器一世惜英物神交付㝠漠生气凛毛发古来天下马万里入超忽良乐不竝世燕市空骏骨狂歌叫秋云北风撼林樾哭延孙儿生去年冬闾里日相庆今年廹周晬疹痘俱已竟斓斑缀锦衫未与玉雪称宅相望此孙惜爱均气命一宵谁夺去遽有亡辜横情钟本难忘力挽将安胜忆昔㸃粧初季女抱临镜灼灼芙蓉花澹与清波映霜风入芳渚瘦緑余荷柄娇红耿在眼百唤不一应寂寞空镜前老眼泪如迸御订全金诗增补中州集巻六十七御订全金诗增补中州集卷六十八钦定四库全书御订全金诗增补中州集卷六十八元好问六刘逺笔老㕙力能举玉杵文阵挽强犹百钧惜哉变化太狡狯向也褐衣今虎文宣城诸葛寂无闻前后两刘新策勲谢郎风神恨太隽虽然岂不超人羣三钱鸡毛吐皇坟尖奴定能张吾军何时酌我百壶酒为汝醉草垂天云赠周良老于公断狱多平反髙门大车在乃孙我居聊城欲二载喜见周叟醇而温十年大理书上考宜有阳报如于门大儿书来问安否兵饥不死天所存郑孙毛骨殊秀发寳气郁郁含朝暾机声呕哑聒朝昬种瓠五石当酒罇是翁福禄知未艾昆弟和乐连株根白髪阿兄应念我南云寂寞赋招魂鸿沟仝钦叔赋刘郎着手干坤了未害与渠分九州夸儿衣绣自楚楚作计岂复西鸿沟雌雄自决已无䇿尺寸必争唯上流韩生已死言犹在千载令人笑沐猴雪中自洛阳还嵩山道人薄有尘外縁迫入尘埃私自怜三十六峰一茅屋梦里西家掠社钱津津喜色见睂宇峩峩青城当眼前蹇驴迳入风烟去恰是梅花欲雪天祖唐臣愚菴小智胠箧盗所羞大智移国鬼与讐浮生匹绢两盂粥心计扰扰知何求青州荆州兔三窟古人今人貉一丘唤起罗池栁夫子与君同醉訾家洲过井陉北山亭亭如驿堠南山耿耿虎翘首土门东头望井陉汉家风云自奔走市人岂识英雄材金鼓一朝天上来此山行人万万古几不磨灭随蒿莱白鹿祠前一杯水苍颜聊为洗尘埃北岳北镇维岳古帝孙太朴末散真巧存干坤自有灵境在地位岂合他山尊中原旌旗白日暗上阶楼观苍烟屯谁能借我两黄鹄长袖一拂𤣥都门智仲可月下弹琴图暮春舞雩鼓瑟希琴语解吐胸中竒谁言手挥七絃易大笑虎头真絶痴北风萧萧路何永流波汤汤君自知三尺丝桐尽堪老儿童休讶鹤书迟常山妷生四十月能搦管作字笔意开廓有成人之量喜为赋诗使洛诵之大儿小儿舞商羊东家西家捉迷藏牙牙作羣鴈鴈行是中乃有常山郎常山娇娇可怜虫四嵗未有三嵗强黑鹰破殻自神骏黄犊放脚须跳梁只知见纸即涂抹谁谓转腕能低昻渠家两公破天荒刘辉梦灵果专塲荣乡亭中诗版在岐山名字香山香此郎晚出西枢房虎穴虎子不可当天惊地怪见落笔便合抱送中书堂文星煌煌照燕南青青子衿满恒阳教官连被凤尾诺瑞物多生金粟冈儿曹变化不作难何必二十始乖张明年作字一丈大当有稜角垂光芒回头却看元叔纲鼻涕过口尺许长赠利州侯神童牙牙㸃妆杏蕾红阿兄抱之来学宫今春学语语未正已能见书识名姓随指随读无数重多生想曾文字中极知之无不足讶更恐洛诵难为功土中松粒龙爪脱万牛丘山起毫末君不见黄金寳鼎翡翠青未要春官许衣钵人间失却麻神童明星煌煌出苍龙只知江陵图籍尽一火谁谓死草生华风遗山老子未老在见汝吐焰如长虹奚官牧马图息轩画曹韩画样出中秘燕市死骨空千金息轩笔底真龙出凡马一空无古今安闲自与人意熟潇洒更觉天机深奚官有知应解笑世无坡仙谁赏音紫微刘丈山水为济川赋画家李范真勍敌方外只今谁第一自非刘宗祭酒阜昌孙未信仙翁轻落笔长洲逺浦各清泠万顷风烟一草亭千章古木散巖谷鹤发松姿余典刑纸尾不须题姓字人人知是老人星䟦酒门限邵和卿醉归图邵公头白甫三十髙吟大醉无虚日风流若似靖南湖每恨闻名不相识太平村落自由身童稚扶携意更真醉归图上见颜色喜溢睂宇犹津津好着蹇驴䭾我去与君同醉杏园春题张彦寳陵川西溪图松林萧萧映灵宇烁石流金不知暑太平散人江表来自讶清凉造仙府不到西溪四十年溪光林影想依然当时膝上王文度五字诗成衆口传忽见画图疑是梦而今尘土浣华颠汝州倅韩君德华其十二世祖相辽封鲁公故名其伯男子曰鲁王父命氏古葢有之予过其家命鲁出拜为予言鲁名矣而未有字敢以为请予字之世公德华曰愿终教之乃申之以辞昌黎诸韩散卢龙鲁公相辽开邑封鴈行后先六侍中大参髙文纪神功龟石穹窿与天终百年故家余素风汝州有子今成童考古制名龟筮从贵以道义饬汝躬良璞不治凡石同贞而絶俗孰子容济质以文介而通顾虽宗起其起宗鲁也不惭袁氏公壬子冬至新轩张兄圣与求为儿子阿平制名予名之曰琥以仲耽字之小字明复有善祷之义焉诗不工当令阿耽洒落诵之阿平玉雪絶可怜皎如鹤雏下青田唿来拜客挽不前啼声如闻过秦篇陈王人门汉韦贤新轩文笔尤翩翩大弨挂壁谁使然我知一经㑹有传𤣥黓之冬客须城问平之年才五龄廼公为儿求制名儿名从虎玉与并仲耽为字以字行佛书旧説无空青岂知空青今有形紫公紫公还我明看儿着脚青云平送崔梦臣北上子贡抱闗买臣负薪朝奏暮召名动缙绅此有志之士所以自奋于昌辰者耶梦臣崔卿玉树清姿土门华胄成童授学与鸡俱兴肆笔成书倚马可待虽泌水之洋洋堪乐舜门之穆穆方开惜嵗月之虚捐欲云霄之坐致遇顺风而纵大壑其孰御之登金马而上玉堂在此行矣诗以劝驾序宁阙乎癸丑二月望日新兴元某序并州书郎年少客细马金鞭日三百生平意气凌青云未怕天山雪花白西园此日盛徐陈凤阁鸾台气象新繇来草创资润色况复天造须经纶他日南归吾未老与君同醉晋溪春送王彦华中朝名胜龙山冀喜色门阑得佳壻一朝天府效驱驰万里青云在平地金粟冈头俊造多莫从人品问如何迂斋受学青衿日珍重遗山为抚摩东国人伦吾岂敢只凭月旦决巍科李成之王彦华赵孝先以提学命见饷佳酒且求制名輙以书记子云寂寞将谁亲延之麤豪意自真君家公壻两冰玉酒味自合清而醇云腴俗士无风神红珠女儿茜裙新一杯香絶韵亦絶只今唯有酴醿春刘时举节制云南云南山髙去天尺汉家弦声雷破壁九州之外更九州海色澄清映南极幽并豪侠喜功名咄嗟顾盼风云生今年肘后印如斗过眼已觉乌蛮平谕蜀相如今老矣不妨铜柱有新名赠张润之许年不唱龙津第人物尤难到衰世明堂他日要楩楠造物也须论蚤计晋人禀赋例真淳儿能读书知养亲遗山门客富儒雅緑发张郎名姓新莫道琴工有师法海山深絶解移人许道宁寒溪古木圗道人醉袖蟠蛟龙埽出古木牙须雄开卷飒飒来隂风翟卿论画凡马空能知画与诗同宗解衣盘礴非衆工遗山笔头有闗仝意匠已在风云中留待他日不悤悤送张书记子益从严相北上子益省郎观国之光从公于迈扬雄词赋良借力于吹嘘邓禹功名本无心于禄仕诗以送别亦以趣其归云故家人物饶竒俊耸壑昻霄今已信康侯昼接拜宠光百里自应沾海润六月貂裘风雪湥天河天驷日骎骎莫把声华动台阁东方书檄要陈琳汾亭古意图尧民羲皇去未逺日作日息天机全杜侯曲里姑汾笔办与南华谈窅然废兴知经几今昔淳朴别有一山川自云亭上秋风客不比仙翁甲子年换得云台帖喜而赋诗周官武臣奉朝请剑佩束缚非天真世间曾有华陀帖神物已化延平津米狂雄笔照万古北宗草书才九人今日云台见遗墨黄金牢鎻玉麒麟过刘子中新居郓州城隅两茅屋市声喧喧自幽独春风吹尽山杏花只有青青一丛竹先生爱画如惜玉练鹊翔鸾余百轴大儿踉蹡挟书归土锉疎烟才一粥微官枉负半生闲也着区区簿领间何时却与溪南老紫葢山前共往还东湖次及之韵西山山头山月白倒影涟漪舞寒碧竹溪花岛要君诗醉墨几畨枯研滴东湖佳处诗已尽矫首不知川路隔当年韩贾文章伯物色分留到佳客此州何必减苏州频有诗人来列职一时人境偶相值万古风流余此席三堂风月今犹昔拟拂尘缨问投迹因君寄诗使君公却恐他年厌求索赠郝万户阿卿袖中五色笔弦声裂石雷破壁绣衣千骑东方来俊气峥嵘蜀山碧诗书义府无古今祭遵军中亦歌吟宻侯勲业君自识计算不数韩淮隂莫看人柔待儒雅朱轮画毂见天心赠史子桓寻亲之行七十老亲头雪白满意晨昬慰颜色兵尘澒洞君不忧万里天心不相隔八月秋霖九月霜破帽北风官路长𤓰田故侯贫且病爱莫助之徒自伤后日书来闻吉语通家犹得似南阳送希颜赴召西台兼简李汾长源昨日游崧丘今日西台行劳生好梦亦太少枕中马嘶车铎鸣山林之乐无亏成胡为解兰缚尘缨苍生望君须一起我知无地逃功名闗中得君作金城气象已觉西山平诸人谁出仲卿右一座想为相如倾风华浩荡春㝠㝠马头仙掌遥相迎长安市上见李白为我一醉秦东亭嵩山玉镜玉镜见何许今旦东山陲积雨洗昬霾旭日发光辉光辉夺人目灔灔如动移初如秋月圆渐如曙星微曙星不能久併与晨露稀此镜何从来造化祕莫窥山精或寳气恍惚令人疑谁为问岳祇山川英秀㑹有归不能生申与甫瑞王国万丈光芒徒尔为饮酒江南秋泉云液浓辽东抹利玉汁镕椰瓢朝倾荔枝緑螺杯暮掩珍珠红此酒谁所留今日乃汝逢仙人一丸药洗我芥蔕胸金沙一散风雨疾世事尽与浮云空东家刘伯伦西家王无功醉乡日月万万古眼中扰扰谁为雄人㑹有归尽饮不饮所同所恨独醒人百年枯藁中独醒恨未通独醉恨未公安得清江变醇酹尽廻天地入春风送髙信卿髙卿去嵗山中居橡朝栗暮分猿狙今年移家入城市甑中生尘釜生鱼文穷智亦穷五鬼更啸唿廼翁延客着上座两儿已复遭揶揄三冬兔园册牧䜿叫语麤溼薪烟满眼破砚氷生须卖符与行药不养堂堂躯无衣思南州千里走单车我尝相夫君不是山泽臞十八学击剑二十了隂符平生结交王与李袖中颇有鱼丽图文武志胆谁不如不能㧞剑斫蛟鳄亦当赤手降于菟胡为坚坐守寒饥坐令儿女悲穷途万事煳涂酒一壶别时聊为鼓咙胡中原麟凤今如此莫道皇家结网疎段志坚画龙为刘邓州赋猪龙可豢亦可屠世人画蛇复画鱼天飞忽入阿坚笔始觉衆史欺庸愚腥风万里来白浪横江湖一麾走海若再顾失天呉浩荡明河翻尾鬛惨不濡只愁纸上出雷火抟控大千如此珠天生神物与化俱灭没变见何所无逆鳞自古不受触乃今缩头随卷舒怪得堂堂髯御史平生长有雨随车送诗人秦简夫归苏坟别业三月不见君渴心欲生尘论文一罇酒雅道谁当陈昨朝见君临水句乃知抽青配白非诗人南山明月北山云恨君不作由东隣击鲜为具非无好事者天随杞菊年年新石田茅屋连苏坟两儿力耕足养亲君诗或者昌晚节不应道路长逡巡白发刁骚一幅巾丰年乡社乐闲身蹇驴驰入醉乡去袖中知有睂山春李参军北上五日过居庸十日渡桑干受降城北几千里出塞入塞沙漫漫古来丈夫泪不洒别离间今朝送君行情深留余潸生女莫作王昭君一去紫台空佩环生男莫作班定逺万里驰书望玉闗我知骥子堕地无齐燕我知鸿鹄意气青云端草间尺鷃亦自乐扶揺直上何劳抟一衣敝緼袍一饱苜蓿盘嵗时寿翁媪团栾有余欢就令一朝便得八州督争似彩衣起舞春斓斑去年雒阳人今年指天山地逺马鞯破霜重貂裘寒朔风浩浩来客子惨在颜扼胡岭上一廻首未必君心如石顽君不见峘山鸟乳哺不得须臾闲衆雏一朝散孤雌四顾声悲酸寒鴈来时八九月白头阿母望君还赋邢州鹊山去时唐山道望望鹊山背今朝西北看竒秀益可爱苍茫失层叠解駮见萦带浮云自来去尽巧宁变坏呉妆入小笔隐隐拂残黛城隅静女人不知拥髻低颦如有待太行横截九州半一崦一重俱有态只知天平六峯天下稀此山东来亦闲在烟埋雨没今几时殆天所藏予发之郭熙未足语平逺摹写惟有韦郎诗送王亚夫举家归许昌一日两食藜藿葵三冬一褐骭与齐监河贷粟困欲死望望江水湔尘泥故书一束手自携汴儿跳梁翠女啼出门疾走勿反顾正恐五鬼从之西马中岂是无龙媒世人徒知牝牡黄与骊只如黄金络头亦不恶谁谓茅索能相羁天公醉着百不问汝偶而偶竒而竒前途兀兀黑于漆昨日把笏今扶犂乃知世间倚伏不可料井底容有青云梯春风两淮多鼙鼓军中少年舞荒鸡因君南望一大笑落日澹澹青山低醉后走笔建茶三盌氷雪香离骚九歌日月光腰金更骑扬州鹤隽永不羡太官羊短灯檠子移近牀秋风吹帘月转廊一歌再歌魂魄动入眼渺渺横沅湘湘妃渐逺望不及金支翠蕤澹飞飏渔父话独醒孺子歌沧浪山鬼独一脚抚掌笑我傍湘累归来弔故国遗台老树山苍苍掩书一太息夜如何其夜未央东家女儿绣罗裳银瓶泻酒劝客尝一酌均跖颜再酌齐彭殇宇宙不今古气节无隂阳少年避酒不肯喫跬歩乃有无何乡爱茶爱书死不彻乃以氷炭贮我肠世间唯有麴生风味不可忘南湖先生雪景乘骡图南湖先生原武人年二十许时曾以乡赋两魁郑州然其资倜傥所以自望者甚髙终不乐为举子计即弃去学击刺当正隆征南颇欲驰逐戎行间旣而大定诏书下兵各罢归先生抱利器而无所试乃浮湛里社以诗酒自娯买田南湖之上筑亭种树徜徉于其间尽置家事日与賔客酣饮歌管棊槊穷日夕不少休家故饶财又好施予其赴人之急犹疾痛之在已故人尤以此归之所与游如临洺王逸賔游宗之大定刘之昻其人皆天下名士至论人物必曰靖达卿今日之竒男子也先生生于天㑹初歴大定明昌泰和优游于太平和乐之世者五十年太安兵兴乃下世生平喜作诗乐府尤有藴借观西子弃瓢诗可见也发鬟萧飒苎罗秋千古香溪水自流呉越兵争竟何得风流输与五湖舟尝雪中骑青骡行京水道中作长诗卒章有安得西都画史吮笔出新意写作南湖老子雪景乗骡圗之句其子文炜北渡后来东平始以先生之意追画此圗求仆赋诗文炜质直好义读书作文有声时軰中观其子可以想见先生之为人故为道其事并以致怀贤之思大河茫茫白连空寒云迢迢度南鸿汴梁髙楼管絃里成臯行人西北风北风吹雪来飘瞥卷孤蓬异色变惨澹元气开洪蒙襄阳潮阳诗境在掇拾物色真难工青骡谁此游望见知是南湖翁南湖翁少日肮今龙钟犹能吐气万丈如长虹闭门兀坐意不惬要看银海翻鱼龙寳花世界琼瑶宫江山随翁入清雄诗成仰天一大笑飞花落絮春蒙蒙郁郁梁宋郊翁家出强宗许与必豪右收入等侯封翁年十八九弄笔学雕虫叠取两解魁隐隐何隆隆一旦拂衣去学剑事猿公正隆适南征疋马走从戎墨丸磨楯鼻意与江流东紫微出东方淮海亦来同都将书与剑田间就春农仕宦不作邴曼容醉乡自爱王无功鶢鶋从渠致钟鼓野鹤岂合栖樊笼南湖烟景多鱼鸟亦从容亦有两小船纶竿揷船篷髙亭出秀樾窓户连青红清飈随睡舆暝色赴吟笻门前车马来日酿日不供但苦佳客少焉知清兴终看翁弃瓢诗调戏鸱夷老子如儿童雄吞已觉云梦小寒缩宁作书生穷当年我得奉谈笑昼夜肯放清罇空东家西家不相从南海北海不相逢风流耆旧今谁似惆怅相看是画中癸卯嵗杏花南州景气暖杏花间红梅读书山前二月尾向阳杏花全未开待开竟不开怕寒贪睡嗔人催爱花被花恼不彻一日遶树空千回牙牙娇语山樱破稠烂成团稀作颗小蕾从教绛蜡封繁枝未要晴云裹两月不举酒半嵗不作诗更敎古铜瓶子无一枝緑隂青子长相思今年闰年好寒节花开不妨迟一月赠答赵仁甫我友高御史爱君旷以真昨朝识君面所见胜所闻江国辞客多玉骨无泥尘轩昻见野鹤过眼无鸡羣想君夜醉浔阳时明月对影成三人散着紫绮裘草裹乌纱巾浩歌鱼龙舞水伯不敢嗔何意醉梦间失脚堕燕秦万世一旦暮万里犹比隣世无鲁连子黑头万蚁徒纷纷君居南海我北海握手一杯情更亲老来诗笔不复神因君两诗发兴新都门囘望一大笑袖中知有江南春啸台感遇徘徊五巖上浩歌弥激烈望望蟾房翁倒影乍明灭地古足灵异祠废余像设子规夜啼山竹裂老鹤乱踏枯松折啸台音响杳不闻荡荡青天一明月荒山破瓦色十歩九洼叠水泉出沮洳一线仅不絶翁乎何意留此居可是他山无地穴大道既下衰日凿聪明开玉从珪璋毁木以青黄灾天和散不留去浪无东回咄咄此老苍肮脏作怪魁尧年生甲子含德如未孩标枝野鹿致足乐火食屋居良所哀史笔亦厚诬何尝校计识与材纒身正有一丈发直以何物观形骸大笑黄冠师金丹羽化之説何从来岂知大人先生独立万物表太古元气同胚胎不见今日孙公和横絶四海隘九垓嵇康养生安在哉水帘记异黄华絶境探未穷道人曾约山樱红镜台悬流不易得世俗名取香炉峰七年长路今一到刺鲠欲满平生胸岂知旱久泉脉絶快意一濯无由供神明自足还旧观漫浪争敢徼灵通何因狡狯出变化胜槩转盼增清雄天孙机丝拂夜月佛界珠网揺秋风称竒叫絶喜欲舞恨不百绕青芙蓉银桥清凉巅玉镜崧丘东世外果无物邂逅乃一逢书生眼孔塞易破勺水已复夸神功东坡抚掌应大笑不见蛰窟鞭鱼龙谼谷圣灯金门寺前山突起井底寳严三十里旧闻圣灯在山上紫微侍郎宜不妄山空月黑无人声林间宿鸟时一鸣游人烧香仰天立不觉紫烟峯头一灯出一灯一灯续一灯山僧失喜见未曾金绳脱串珠散迸玉丸走柈光不定飞行起伏谁控抟华丽清圆自殊胜北荒烛龙开晦㝠南极入地多异星岂知心光毫相有真遇物外恍惚终难凭腐儒心魄为动荡再拜中庭谢灵贶何曾办作刘更生下照乃辱青藜杖昨朝黄华瀑流神所怜今朝金门佛灯佛作縁纷纷世议何足道尽付马耳春风前食榆荚露葵滑寒羊蕨羶春榆作荚絶可怜榆令人瞑何暇计田舍年例须浓煎箫声吹暖卖饧天家人鑚火分青烟长钩矮篮走童稚顷刻緑萍堆满前炊饭云子白剪韭青玉圆一杯香美荐新味何必烹龙炰凤夸肥鲜䑕肝虫臂万化途神竒腐朽相推迁梦中鸜鹆亦大乐随意饮啄真飞仙先生扪腹一莞然此日何功食万钱李峪园亭看雨龙山右脇松十里细路蜿蜒绕龙尾松林迫塞闷煞渠北望玉泉疑井底玉泉元自别一天眼界廓廓无神川金城百里才一俯半尖浮圗揷苍烟行行下絶巘招提忽当眼未到倦不胜小憩遂忘返玉泉一杯甘以冽未须张陆夸氷雪主人不在客不留烈风崖下风飕飕石头路滑马蹄怯山雨未落云先愁将军林园永安下秋霁村墟絶萧洒浓云压屋风打头仅得羁衔脱疲马只知龙山之神神更神永安亦能撼诗人晦冥变化千万态画出风雨元非真山灵亦愁归后夜半面时时见云罅天瓢细洒供晚凉不似草堂廻俗驾层隂一埽羣峰出一洗深青彻山骨夕阳展放紫翠屏只欠松梢一轮月山中一石廻万牛况是一壑复一丘不如一诗招将入南州先生兴来时卧游醉中送陈季渊寒食不数日天气殊未佳翩翩金门客行行指龙沙朝发忻城暮陇头陇头地寒无草芽拂云堆边春更晚雪花茫茫扬白沙纥干山髙冻杀雀榆叶离离小藂薄爱君只欲苦死留不道南飞何所乐书生弓马能几何乃今寳铰金盘陁孔璋文笔妙天下敕勒不数隂山歌向年赋竒雨拥海驱云笔头注快如懐素书布障狂笑刘叉写冰柱李汾王郁俱灰尘天意乃在溵阳陈舌吐万里唾一世眼髙四海空无人残民假息仍疮痏谁作东山谢安起恨我不比长桑君一月觞君上池水眼中之人不易忘谁作氷炭置我肠衰颜明镜两寂寞别意春江谁短长但愿年年见颜色与君连日醉壶觞送弋唐佐还平阳我从商余之山过菴罗闻君六经百家富硏摩荃兰为佩冠巍峩岂肯俯首春官科覃懐变生十载后我时避兵方北走通家弋宋共有无行軰许之为老友晋州一书君肯来握手大笑心颜开春风着人不觉醉快卷更须三百杯鹤骨鶱飞法当寿况是丹房药镜留心久崑崙神泉浸术芝乞与余膏润衰朽天府学士登瀛洲松顶仙人垂直钩爱君直欲抵死留自言世事非所求千古黄金鑛中泪不独卢仝并马异苏州韦郎交分深香山白傅金玉音借渠两诗写我心相知非不多但苦心不同同心一人去坐觉长安空离愁何从生生从情爱中不见行路人拂袖自西东汾流滔滔兮日千里青眼髙歌吾老矣付阿眈诵昨得商子书知有阿眈名今朝见阿耽惊喜喜复惊廼翁雅望倾汉廷仕才千石埋九京我知渠孙不虚生虎穴生虎子堕地骨骼成举头为城尾为旌几人雄勐得宁馨绣衣青春佳御史路人望见行且止老夫从旁当説似前日晦道堂前小儿子雷动风行自应耳藜藿不采今其始为程孙中乡作绣褥锦为栏兰汤金作盆名驹出洼水万马浮云奔参军爱友亲弟昆御史风节海内闻诸郎楚楚皆玉立王谢定自超人羣髙树出大根源清流不浑千年雒阳陌赫赫于公门外翁老去住山村正要儿童侍酒樽他日新诗一千首不愁无物饷吾孙湘中咏楚山鹤鸣风雨秋楚岸猿啼送客舟江山万古骚人国猿鸟无情也解愁西北长安逺于日凭君休上岳阳楼洧川行洧川道邉日欲西谁家少妇掩面啼漫漫长路行不彻粉绵镜衣手自携自言娼家女家在梁门东夫壻轻薄儿新人不相容忆初在家时只办放娇慵爷娘惜女如惜玉近前细看面发红无端嫁作荡子妇流落弃掷风埃中可怜桃李花颜色娇蒙茸朝看华枝好暮看华枝空安得明珠三百斛重帘复幕围春风幽兰僊人来从舜九疑辛夷为车桂作旂疏麻导前杜若随披猖芙蓉散江蓠南山之阳草木腓涧冈重复人迹稀苍崖出泉悬素霓翛然独立风吹衣问何为来有所期嵗云暮矣胡不归钧天帝居清且夷瑶林玉树生光辉自弃中野谁当知霰雪惨惨清入肌寸根如山不可移双麋不返夷叔饥饮芳食菲尚庻几西山髙髙空蕨薇露槃无人荐湘累山鬼切切云间悲空山月出夜星微时有彩凤来双栖怒虎行怒虎当道卧百里不敢唾纷纷射彪手一见弧矢堕谁知世有李将军霹雳弦声惊石破昨日双南金今日緑绮琴赠君无别物唯有百年心梅华去嵗梅华晚今嵗梅华早和羮要佳实春风莫草草寳镜寳镜挂秋水青蛾红粉妆春风不相识白地断肝肠恶雨恶雨恶复恶龙公何遽然霆轰氷塔碎电掣玉绳连髙岸皆深谷层霄一漏泉黑来疑拥海白散忽成烟市响千门合潮头万弩穿天瓢休尽建枯旱有他年綦威卿毅挽辞东海于门旧桐乡邑墓迁芝兰宜有种珠玉自成渊慈母依隣切名郎获誉先豪华非日损信厚出天然诣理言犹讷持心静益专笑谈千里到咳唾百金捐论齿推予长垂髫得子贤通家仍孔李知己与王田刻责谁斯切推扶最所偏孤嫠平日託昆季再生縁摧割诗宁冩精微梦或传都将百年泪一恸夜台前赠祖唐臣谁道壊复壊知言能几人陵夷随世变巧伪失天真鬼域姦无尽优伶伎毕陈谤伤应眦裂滛䙝亦肌沦珉玉何曾辨风花秪自新怜君用幽意老矣欲谁亲月观追和邓州相公席上韵月观知名旧池亭发兴偏露凉惊夜鹤风细咽秋蝉緑泛兵㕑酒红依幕府莲无縁逐清景空羡饮中仙方城道中怀山中幽居技拙违时用年饥与食谋江山贫士叹日月贾胡留楚客频招隐文园故倦游衡门有幽事还我北窓秋孟州夹滩饮承之御史家美酒禁愁得芳梅发兴饶纷纭聊且置磈磊故须浇鸡黍成前约干戈有此宵平生杨大理惜不预佳招寄赠龎汉茂𢎞之子贫居久诗文日有功苦心唯我见髙谊许谁同万里虎食肉一鸣鸡长雄皇天老眼在且莫怨丘中洛阳古城曦阳门早出乗月出曦阳黎明转北冈荒村自鸡犬长路足豺狼天地怜飘泊风霜忆闭藏微吟许行役凄断不成章闻希颜得英府记室近得髯参信知从兎苑游文星映朱邸胜槩减黄楼进退存中道功名接上流徒怀贡公喜尘土隔瀛洲得姪抟信二首今日鄜州姪知从虎穴还百年隂德在几日鬓毛斑隔濶家仍逺羇栖食更艰谁怜西北梦依旧遶秦闗虢驿传家信坤牛玩吉占团圆知有望悲喜亦相兼过眼书重展伸睂酒屡添闗河动髙兴百遶望清蟾阿千始生四十举儿子提孩聊自夸梦惊松出笋兆应竹生花田不求千亩书先备五车野夫诗有学他日看传家长寿新居二首隐去心初在亲朋复此偕荒田归别业髙树表新斋泉石深三迳风尘限两崖青山坐终日无物寄幽懐昔有姜夫子来家寂寞濵墓田耕已熟碑石字犹新诗酒娯中嵗山林有外臣三生可信否吾亦寄前身少林雨中西堂三日雨气节变萧森偃卧复欹卧长吟时短吟钟鱼四山静松竹一灯深重羡禅栖客都无尘虑侵得一飞姪安信音问他乡隔存亡此日知梦中忧冻馁意外脱艰危避地何嗟及还家敢恨迟衰年吾事了似有鹿门期送母受益自潞府归崧山薄俗科名贱孤生志愿违正须谋独往何暇计羣飞泌水真堪乐荆州况可依青山吾旧隐此日羡君归寄程孙铁安御史隂功在孙儿玉不如已能骑竹马想亦爱银鱼异县闗山濶衡门骨肉疎几时随阿舅尽读外家书赠汴禅师道重疑髙謇禅枯耐寂寥葢头茅一把绕腹篾三条赵子曾相问冯公每见招风波门外客无事且相饶己亥元日五十未全老衰容新又新渐稀头上发别换镜中人野史才张本山堂未买隣不成骑瘦马还更入红尘发济源旱暵今年剧他乡底处归赢粮失先具渉世本无机弃掷乌皮几徘徊白版扉殷勤双语燕媿汝逺相依答潞人李唐佐赠诗闻道嗟予晚求师愧子贤泥途终自㧞璞玉岂虚捐书破三千牍诗论二百年文章有圣处正脉要人传懐粹中醉解不复寐吟君田舍诗从知石门老未比木菴师日月淹书尺江山入鬓丝何因重谈笑却似少林时同周帅梦卿崔振之游七巖客路频年别僧居半日闲同游尽亲旧举目是家山世事风尘外诗情水石间悠然一樽酒落景未知还送崔振之迎家汴梁老伴不易得残年唯有闲桑麻一村落鸡犬两柴闗樊守能供酒周侯许买山从今钓溪上日日望君还续阳平十爱我爱阳平酒兵厨酿去新百金难着价一醆即醺人色笑榴花重香兼竹叶醇为君留故事唤作杏园春送田益之从周帅西上市近厨无肉书香槖有虫深居谁不乐兀坐竟何功天日伸睂后江山洗眼中蓬莱如可到剰借玉川风十月四日往闗南短日晨光澹髙风宿霭澄山寒浑欲雪水涸劣能氷振厉时何有跻攀倦不胜哦诗聊自遣松液已香凝寄王丈徳新二首沙际春还去云头雨不成兴来谁共醉事往独含情紫逻留行客黄流隔戍城岸花何处在空忆櫂歌声清汝风华地平生记此游酒能千日醉春必万金酬揽镜非迟暮逢花尽滞留只应歌笑处偏欠李鄜州旧国旧国分崩久孤儿展省初客衣留手线驿传失肩舆梦拜悲兼喜心飞疾亦徐殷勤南去鴈先为到商于甲辰夏五月积雨十余日不止遣闷二首甲子霖霖雨巡檐闷不禁幻泡成实相水乐激哀音瘴海闻天漏尧年见陆沈鶱飞想云表痴坐若为心甲子霖霖雨农郊搏手空排墻宁有礼为壑竟何功战蚁侯王上鸣蛙意气中扫晴应晓夕少忍待秋风阳泉栖云道院方外复方外翛然心迹清开窓纳山影推枕得溪声川路逺谁到石田平可耕霜林不嫌客留看锦峥嵘刘子中梦菴寤寐生与死幻欤为是真如何梦中境不属觉时人朝彻从渠夜形开亦此神殷勤花上蝶分我漆园春丙午九日咏菊二首秋菊有何好秪縁风露清花中谁比数霜后独鲜明九日惜虚过一樽还自倾今年病居士吟遶更闗情几案得新供小窓幽更宜风霜宁小怯根拨要深移黄素金行正芳甘药品竒三薰复三沐嵗晏与君期酬中条李隐君邦彦川路限南北相逢今白头虫沙非故国人物自名流学道惭髙歩留诗惜暗投归秦如有便终伴竹林游送邦彦北行比数推前軰陪从结后縁川涂即暌隔诗酒重留连白鹤归华表青牛得老仙秦山好行脚倚杖待明年壬子月夕明月复明月今年还逺游闗河动归兴时节重离忧老眼耿无寐病身偏觉秋遥怜小儿女把酒望东州七月十六日送冯杨善提领闗中三教为爱秦中好西游日苦迟青云动髙兴白首得新知道在贫何病官闲老更宜相思诗酒社无计与追随京兆漕司官居三首符节推通贵江山入胜游名园随地改髙栋与云浮簿领归闲暇莺花入唱酬不知秋夜月何似庾公楼复岭云横野孤峯玉柱天遥知开馆日别破见山钱梦出纷华外诗来寂寞邉亭中谁举酒髙兴想悠然闻説梅轩好长吟有所思入檐看瘦影挂月见横枝东阁今千载风流彼一时西游㑹有约到日更题诗甲寅正月二十三日故闗道中三首雪磵不得过阳陂如见留林烟常暗澹木叶自飕飗齿发悲行役莺花惜旧游尘埃与风雨看待几时休千里不易到三冬须少留居情犹晋产去意已雕丘逺出每为苦雄夸还自羞君心未肻在应待肻时休六十复半十年年添白头秪知诗遣兴未觉酒忘忧人七因循过元宵块坐休殷勤行记上今日是东州送阎子实焦和之北上秦府贤初聚瀛洲路不遥谟谋在廊庙物色到渔樵布褐岂终隐旌车行见招春风两黄鹄老眼看云霄库城浩浩库城水岸髙知几寻疎林䕶悬险絶壁入清深跼歩无旷迹劳歌惟苦音年年一来此老我亦何心娄生北上并府虚荒久大城如废村草茅知世故泉壤隔天阍六月甘霖浃一言隂理存明年佩符节知有奉春孙遣兴几案满书史欣然忘百忧一篇诗遣兴三醆酒扶头千载陶元亮平生马少游但留强健在老矣复何求示白诚甫之子吟爆竹廼翁欣树萱崑山多美玉江水发初源名教有乐地诗书皆雅言通家吾未老倚杖望髙轩送文生西行今夜东山月随人知几程从军少年事分手故乡情渭水风露早秦川烟树平相招有仙掌无计与君行挽赵参谋二首偃息参戎幕敦龎一褐寛儒宫亲俎豆賔榻老衣冠石动心宁转河清笑自难殷勤题画像留与后生看篇什中州选兵间仅补完风人定谁采墨本赖君刋雅道湮沉易幽光发越难髙门有孙息玉立看儒冠答弋唐佐遭乱无安地分忧得若人乡隣存世谱骨肉到情亲窈黙余天粹咀嚅有道真懐哉沂水上同咏舞雩春嗣侯大总管哀挽二首北俗资财劲将军迥不羣賔筵推雅量战舰望竒勲运隔黄图日神驰紫塞云祗应呉季子抚树惜徐君倚伏难前料乗除忌蚤成老亲如宿昔世爵见哀荣剑郁双龙气碑留九虎名感歌凡几解千载贲佳城不寐不寐复不寐悲吟如自讐鸡栖因失晓虫语苦争秋日月虚行槖风霜入敝裘谁怜庾开府直欲赋浇愁送杨叔能东之相下海内梅司户声名三十秋文髙徒自苦食尽与谁谋老桧风霜饱芳兰涧壑幽东游无可虑敬客有萧侯御订全金诗增补中州集卷六十八御订全金诗增补中州集卷六十九钦定四库全书御订全金诗增补中州集卷六十九元好问七帝城一首羇懐郁郁嵗骎骎拥褐南窓坐晚隂日月难淹京国乆云山唯觉玉华深隣村烂漫鸡黍局野寺荒凉松竹林半夜商声入寥廓北风黄鹄起归心度太白岭往昆阳断崖絶壁裂苍顽竟日长林窈窕间旧许烟霞归白发悔随尘土出青山饥蚕濈濈催人老野鹤昻昻羡汝闲畏景方隆路方永南风廻首暮云还寄希颜二首僵卧崧丘七见春商余归计一廛新悠悠华屋髙赀意兀兀田夫野老身动色云山如有喜忘机鸥鸟亦相亲麤疎潦倒今如此楼上元龙莫笑人湖海故人仍骑曹彭门千里入凭髙山头杜甫长年瘦楼上元龙先日豪水落鱼龙失归宿天长鸿鴈独哀劳酒船早晚东行办共举一杯持两螯懐益之兄牢落闗河鴈一声干戈满眼若为情三年浪走空皮骨四海相望只弟兄黄耳定从秋后到白头新自夜来生西楼日日西州道欲赋穷愁竟不成寄西溪相禅师青镜流年易掷梭壮懐从此即蹉跎门堪罗雀仍未害釜欲生鱼当奈何万事自知因嬾废一官元不校贫多拂衣明日西溪去且放云山入浩歌寄答赵宜之兼简溪南诗老窓影胧胧纳暝隂风声浩浩急霜砧秋鸿社燕飘零梦颍水崧山去住心黄菊有情留小饮青灯无语伴微吟故人憔悴蓬茅晚料得老懐如我今懐叔能别郄杨侯又一年西风每至辄凄然酒官未得髙安上诗印空从吏部传三沐三薰知有待一鸣一息定谁先黄尘憔悴无人识今在长安若箇边留别仲泽避俗无机日见侵逐贫不去巧相寻半生与世未尝合前日入山唯不深緑水红莲惭大府清泉白石识初心相思命驾非君事能寄诗来或赏音郑州上致政贾右丞相公黄阁归来履舄轻天将五福畀康宁四朝人物推耆旧万古清风在典刑郑圃亦能知有道汉延乆欲访遗经帝城此后瞻依近长傍弧南候极星寄答景𤣥兄故人相念不相忘频着书来约对牀甚喜樵夫与争席所忧簿吏复登堂春风和气随诗到洛水秦山引兴长奋袖髙谈夜窓白几时危坐听琅琅寄辛老子草堂西望渺烟霞梦寐西南一径斜为羡鳯鸾安枳棘悔将猿鹤入京华百钱卜肆成都市万古诗坛子美家后日从翁问奇字可能逋客待侯芭刘丈仲通哀挽拙宦深辜逺业期无儿更结下泉悲温纯如此岂复见报施言之尤可疑四叶名家今日尽百年潜徳几人知元刘交分平生重才薄犹堪第二碑㑹善寺白塔沉沉插翠㣲魏家宫阙此余基人生富贵有遗恨世事废兴无了期胜槩只今归鹫岭烟花从昔绕龙墀长松想是前朝物及见诸孙赋黍离杨之美尚书挽章冠葢龙门此日空人知麟出道将穷景星明月归天上和气春风在眼中千古孙刘有余责一时燕许更谁同受恩知己无从报独为斯文泣至公李屏山挽章二首世法拘人蝨处裈忽惊龙跳九天门牧之宏放见文笔白也风流余酒樽落落乆知难合在堂堂元有不亡存中州豪杰今谁望拟唤巫阳起醉魂谈麈风流二十年空门名理孔门禅诸儒乆已同坚白博士真堪补太𤣥孙况小疵良未害庄周隂助恐当然遗编自有名山在第一诸孤莫浪传自菊潭丹水还寄崧前故人腊雪春泥晚未干马迎残照入荒寒初无凫舄将安在正有牛刀恐亦难倦客不知归路逺孤城唯觉暮山攒黄金錬出相思句寄与同声别后看马邓驿中大雨万壑千巖一雨齐先声喷薄卷湍溪投林鸟雀不暇顾移穴蛟龙应自迷便恐他山藏厚夜岂知髙树有晴霓两江合向西南鬬坐想风云入鼓鼙十月十月常年见早梅今年二月未全开春寒春暖花如故年去年来老渐催大药谁传轩后鼎习仙虚筑汉宫台凭君拨置人间事不负浮生只此杯送吴子英之官东桥且为解嘲柴车轣辘送君东万古书生蹭蹬中良醖暂留王绩醉新诗无补玉川穷驹隂去我如决骤蚁垤与谁争长雄快筑糟丘便归老世间马耳过春风张主簿草堂赋大雨浙树蛙鸣告雨期忽惊银箭四山飞长江大浪欲横溃厚地髙天如合围万里风云开伟观百年毛发凛余威长虹一出林光动寂歴村墟空落晖丹霞下院同仲泽鼎玉赋鞍马悤悤去复还霜钟今得见丰山千年香火丹霞老满眼兴亡白水闲壮志自怜消客路深居谁得似禅闗只应频有西来梦夜夜青林杳霭间别程女芸斋淅淅掩霜寒别酒青灯夜语䦨生女便知聊寄託中年尤觉感悲欢松间小草栽培稳掌上明珠弃掷难明日缑山东畔路野夫懐抱若为寛谢邓州帅免从事之辟忧端扰扰力难任世事骎骎日见临三载素冠容有媿一时墨绖果何心首丘自拟终残喘陟屺谁当辨苦音遥望朱门泪横落相公恩徳九泉深新野先主庙一军南北几扶伤长坂安行气已王豪杰尽思为汉用江山初不假吴强两朝元老心虽壮再世中兴事可常寂寞永安宫畔土争教安乐似山阳独峰杨氏幽居村墟潇洒带新晴落日千山一片青世外衣冠存太朴云间鸡犬亦长生清江两岸多古木平地数峰如画屏惆怅朝阳一茅屋酒船茶灶负平生十日登丰山十日登髙发兴新丰山孤秀出尘氛村墟带晚鸦噪合林壑得霜烟景分芳臭百年随变灭短长千古只纷纭诗成一叹无人会白水悠悠入暮云围城病中文举相过扰扰长衢日往廻病中聊得避喧埃愁多顿觉无诗思计拙唯思近酒杯潘岳镜中浑白发江淹门外即苍苔生涯若被傍人问但説经年鼠不来读靖康佥言浚郊沙海浩茫茫河广才堪一苇航颠沛且当惩景徳规模何必罪朱梁沧溟不掩蛟龙窟大地同归雀鼠乡三百年间几降㓂长星无用出光芒京居辛卯八月六日作四壁秋虫夜语低南窓孤客枕频移野情自与轩裳隔旅食难堪日月迟平子归田元有约魏舒幞被恐无期一茎白发愁多少惭愧家人赋扊扅浩然师出围城赋鹤诗为送梦寐西山饮鹤泉羡君归兴𣺌翩翩昻藏自有林壑态饮喙暂随尘土縁辽海故家人几在华亭清唳世空怜明年也作江鸥去水宿云飞共一天追用座主闲闲公韵上致政冯内翰二首峻坂平生几疾驱归休甫及引年初东门太傅多祖道北阙诗人休上书皂枥老归千里骥白云闲钓五溪鱼非熊有兆公无恙会近君王六尺舆草堂人物列仙臞万壑松风酒一壶少日打门无俗客老年争席有樵夫巨源不入竹林选元亮偶成莲社图野史他年传耆旧风流一一似公无永宁南原秋望浩浩西风入敝衣茫茫野色动清悲洗开尘涨雨才定老尽物华秋不知烽火苦教乡信断砧声偏与客心期百年人事登临地落日飞鸿一线迟中秋雨夕南楼髙兴在匡牀十日秋隂负一觞庾老未应妨啸咏素娥多自怨昬黄此生此夜不长好行雨行云有底忙却恐哦诗太愁絶且烧银烛看红妆白屋白屋寒多爱夕曛静中归思益纷纷长门谁买千金赋祖道虚传五鬼文地尽更无锥可置灶闲唯觉井长勤明年凖拟莱芜住寄谢东邻范史云徐威卿相过留二十许日往髙唐同李辅之赠别二首衣冠八座文昌府幞被三年同舍郎荡荡青天非向日萧萧春色是他乡伤时贾谊频流涕卧病王章自激昻保社追随有成约不应闗塞永相望东南人物未彫零和气春风四座倾伹喜诗章多俊语岂知谈笑得新名三年阻絶干戈地百死相逢骨肉情别后相思重廻首杏花樽酒记聊城即事逆竖终当鲙缕分持刀今得快三军燃脐易尽嗟何及遗臭无穷古未闻京观岂当诬翟义衰衣自合从髙勲秋风一掬孤臣泪叫㫁苍梧日暮云望王李归程一褐霜寒晚思孤眼中行李见归途虞卿仲子死不朽石父晏婴今岂无义士龙沙元咫尺累臣驹隙自舒徐何时斗酒欢相劳惊看燕家头白乌甲午除夜暗中人事忽推迁坐守寒灰望复燃已恨太官余麴饼争教汉水入胶船神功圣徳三千牍大定明昌五十年甲子两周今日尽空将衰泪洒吴天杏花落后分韵得归字獭髓能医病颊肥鸾胶无那片红飞残阳澹澹不肯下流水溶溶何处归煮酒青林寒食过明妆髙烛赏心违写生正有徐熙在汉苑招魂果是非绣江泛舟有懐李郭两公荷花如锦水如天狼籍秋香拥画船长白风烟最潇洒外台宾主重留连胜游每恨隔千里乐事便当论百年咫尺西州两诗客不来同作饮中仙送杜子洛阳尘土化缁衣又见孤云着处飞北渚晚晴山入座东原春好妓成围来鸿去燕三年别深谷髙陵万事非轰醉春风有成约可能容易话东归送杜招抚归西山少日先声慑虎貔只今骑马欲鸡栖邯郸枕上人初觉秋水篇中物已齐父老樵渔知有社将军桃李自成蹊因君唤起思乡意君在西山我更西有寄飞鸿来处是营平喜向斜封见姓名千里吕安思叔夜五更残月伴长庚闗河秋兴风景暮长路渴心尘土生南渡诗人吾未老几时同醉鳯凰城别王使君丈从之谢公每见皆名语白傅相看只故情樽酒风流有今夕玉堂人物记升平泰山北斗千年在和气春风四座倾别后殷勤更谁接只应偏忆老门生寄汴禅师白头嵗月坐诗穷止有相逢一笑同斋粥空疎想君瘦冠巾收敛定谁公梦魂歴歴山间路世事悠悠耳外风见説悬泉好薇蕨草堂知我是邻翁望苏门诸父当年此往还客衣尘土泪斑斑太行秀发眉宇见老阮亡来罇俎闲出岫暮云归有处投林孤鹤杳难攀涌金亭上秋如画兴在青林杳霭间别覃懐幕府诸君二首王后卢前旧往还江东渭北此追攀百年人物存公论四海虚名只汗颜诗酒聊堪慰华髪衡茅终拟共青山相思后日并州梦常在瑶林照映间太行浓秀在山阳嵇阮经行旧有乡林影池烟设清供物华天寳借余光承平故事嗟犹在雅咏风流岂易忘稍待秋风入凉冷百壶吾欲醉筹堂髙平道中望陵川二首列宿澄明墨绶尊中台良选到名门来时珥笔夸健讼去日攀车余泪痕一片青山几今昔百年华屋记生存泰和遗老今谁在向道甘棠有子孙铃阁文书到酒巵诸曹小吏亦钞诗座中佳客无虚日帘下歌童尽雅辞棠棣有花移旧朽樱桃和露亸繁枝书郎零落头今白肠㫁荷衣出拜时追赋定襄周帅梦卿家秋日牡丹千古吴中富贵家秋风吹送洛阳花真妃镜里春难老玉女车边日易斜纪瑞定谁增旧谱换根元自有灵砂来迟不及西堂宴犹想分香入棣华桐川与仁卿饮萧萧茅屋绕清湾四面云开碧玉环已分故人成死别宁知樽酒对生还风流岂落正始后诗巻长留天地闲海内斯文吾未老不须辛苦赋囚山过浊鹿城与赵尚宾谈山阳旧事废邑萧条落照边山阳遗迹是空传肺肠未溃犹可活灰土已寒宁复然负鼎运来元有力考槃人去更堪怜因君忆得曹瞒事铜雀台荒又几年官园探梅同康显之赋栁麦榆椒寂寞边尽饶梅事得春偏留残瘦骨犹堪画未展幽香已可怜千里移根自可许数枝临水记当年开时重约花前醉试手东风第一篇十二月十六日还冠氏十八日夜雪少日鶱飞掣臂鹰只今痴钝似秋蝇躭书业力贫犹在渉世筋骸老不胜千里闗河髙骨马四更风雪短檠灯一缾一钵平生了惭愧南窓打睡僧别康显之玉川文字五千巻郑监才名四十年谁谓华髙吾岂敢耻居王后子当然河亭笑语归陈迹里社追随失后縁后夜并州月千里南窓樽酒且留连雨夜梦里孤蓬雨打秋茅斋元更小于舟无钱正坐诗作祟识字重为时所讐千里漫思黄鹄举六年真作贾胡留并州北望山无数一夜砧声人白头东平送张圣与北行天山曾望使车还官栁青青此重攀去国衣冠元易感中年亲友更相闗籋云自可无千里隠雾谁教见一斑海内文章在公等不应空老道途间别张御史晚学天教及老成翰林诗里羡鸿𡨕簟瓢此日归颜巷铜墨当时动汉廷华衮漫劳纡直笔綘帷无复与横经秪应千里并州道常并虚危候徳星出东平老马凌兢引席车髙城回首一长嗟市声浩浩如欲沸世路悠悠殊未涯潦倒本无明日计往来空置六年家东园花栁西湖水剰着新诗到处夸入济源寓舍未办驱车上太行主人留此避风霜遗编坠简文章烂粝食粗衣嵗月长奋迅旧嫌扶老杖龙钟今属负暄墻睡中刺刺闻人语季子金多过洛阳镇平县斋感懐四十头颅半白生静中身世两闗情书空咄咄知谁解击缶呜呜却自惊老计渐思乗欵段壮懐空拟漫峥嵘西窓一夕无人语挑尽寒灯坐不明野菊再奉座主闲闲公命作晚景萧疎画不成晚花作意出繁英鲜明独向霜露见烂漫却随蒿艾生南国骚人知有待西风蝴蝶更多情南山正在悠然处安得芳樽与细倾五月十二日座主闲闲公讳日作厝火谁能救已然直教忧疾送华颠赠官不暇如平日草诏空传似奉天故垒至今埋恨骨遗宗何力起新阡门生白首浑无补陆氏庄荒又一年过诗人李长源故居楚些招魂自往年明珠真见抵深渊巨鳌有饵虽堪钓怒虎无情可重编千丈气豪天也妬七言诗好世空传伤心鹦鹉洲边泪却望西山一泫然己亥十一月十三日雪晴夜半读书山东龛看月四山寒雪夜深明未恨崔嵬失旧青青女有功加粉泽素娥无意惜娉婷微云河汉非人世太古鸿荒见典刑剰着新诗记今夕年年来醉半山亭明日作晴光晃漾入危䦨万象都归一色看揺笔尚堪凌浩荡举杯谁与慰荒寒化成银界清凉近㪚尽氷花碧海干后夜霜空月轮满可无秦女共骖鸾杏花一首一穗芦鞭一穗尘西园红艳眼中新帽檐分去家家喜酒面飞来片片春梅栁几曾同故事樱桃才得缀芳辰荒城此日肠堪断老却探花筵上人醉后早嵗披书手不停中年所得是忘形天公不禁人间醉崔瑗虚留座右铭身后山丘几春草醉来日月两秋萤柴门苦雨青苔满一解狂歌且自听赠张文举御史安稳藜牀坐欲穿合教絶学到真传清贫自苦知何负神理无凭恐未然麋乳尚怜孤竹饿龙头谁识管宁贤无穷白日青天在㑹有先生引镜年留别龙兴汴禅师普照鑑禅师十年不见木庵师二老相从又一时俚曲只知无白雪遗音谁谓有朱丝书难尽信何如黙人各为家枉自私三月春风满桃李青青留看嵗寒枝赠杨君美之子新甫书林头白坐吟呻青佩横经更几人总角未逢韩吏部伏膺先就楚灵均岳莲尽发三峰秀玉树初临二月春看取杨家伯男子年年天壤姓名新答公茂文昌除目入惊看似觉规模到汉官冀北已空天下马江东全倚谢家安黄图赤县风流在碧落银河病眼寛林下升平有他日草堂应许驻金鞍应州寳宫寺大殿缥𣺌层檐鳯翼张南山相望郁苍苍七重寳树围金界十色雯华拥画梁竭国想从辽盛日閲人真是鲁灵光请看孔释谁消长林庙而今草又荒懐安道中寄懐曹徴君子玉赭水欢游事已非襄山回首重依依义熙留在陶元亮华表来归丁令威袖里短书懐老笔梦中皤腹见裦衣祝君饱喫残年饭㑹有邻墻白版扉五月十一日樗轩忌辰追懐遗后交情老更伤每逢此日倍难忘神光何处埋泉壤落月无言满屋梁祕阁图书疑外府谢家兰玉记诸郎灵均漫倚骚经在宗国河山半夕阳玉溪邂逅诗翁得胜游烟霞真欲尽崧丘玉溪如此不一到今日旷然消百忧林影苍茫开霁晓岸容潇洒带新秋酒材已办须君酿要及西风入钓舟华不注山元气遗形老更顽孤峰直上玉孱颜龙头突出海波沸鳌足断来天宇闲齐国霸图残照里谪仙诗兴冷云间干坤一剑无人识夜夜光芒北斗寒岳解元生日天日晴明见岳时只君消得谪仙诗莺花到处供杯酒霜雪何縁㸃鬓丝已办紫云新活计又添骥子好男儿扶风里社他年看閙簇灵椿桂五枝晨起镫火青荧语夜阑柴荆寂寞掩春寒欢悰已向杯中减老态何堪镜里看多病所须唯药物一钱不直是儒冠掣鲸莫倚平生手只有东溪把钓竿送周帅梦卿之闗中二首狼籍麻衣见酒痕忆君醉别栁边村离愁扰扰理还乱来事悠悠谁与论瘴海渐添春浪濶氷崖唯觉暮烟屯人间底似三峰好箭筈通天有一门风华漠漠水迢迢长记金鞍入灞桥须鬓而今满霜雪羽毛此日是云霄火余函谷青犹峙春动长陵紫未消射虎南山付公等可能仙掌不相招感事䑛痔归来位望尊骎骎雷李入平吞饥蛇不计撑肠裂老虎争教有齿存神理定须偿宿业债家犹足褫惊魂且看含血曾谁噀猪嘴闗头是鬼门十二月二十日雪中过石岭闗老天黯惨入平芜朔吹崩奔万窍唿雪意旋粧行路景诗家新有入闗图地炉围坐惭田父絮帽冲寒怨仆夫故国烟花重廻首蜀橙山麝记金壶将上书莘国幕府感懐呈贾明府兵家世不乏小杜风鉴今谁如老龎自许奇谋倾幕府不防幽梦落蓬窓惊乌绕月枝难稳羸骥嘶风气未降爱惜平生请缨手一蓑休忆弄秋江春寒草木荒城屋数椽春寒闾巷益萧然僮奴樵㸑头如葆稚女跳梁履又穿白石鲤鱼空尺半朱门食客自三千松枝麈尾山中满去去南华有内篇即事逋客而今不属官住山盟在未应寒书生本自无燕颔造物何尝戏鼠肝㑹最指天容我嬾鸱夷盛酒尽君欢到家慈母应相问为説将军礼数寛示懐祖憔悴经年卧涧阿囊中无物只诗多自惊白鬓先潘岳人笑蓝衫似采和狗盗鸡鸣皆有用鹤长凫短果如何乗闲便作归田赋付与牛童扣角歌示崔雷诗社诸人一寸名场心已灰十年长路梦初回江山自许供诗笔糜粥犹能到酒杯卖劔买牛真得计腰金骑鹤恐非才游从肻结鸡豚社便欲嵗时相往来𢎞州赠曹丈子玉丘园旧忆询幽仄裘褐今闻识姓名故国衣冠有遗老嵗寒松柏见交情寄书千里空头白握手一盃俱眼明来往襄隂从此始剩将歌笑慰生平和仁卿演太白诗意二首萧萧窓竹动秋声紫极深居称野情静坐且留观衆妙还丹无用説长生风流五鳯楼前客寂寞千秋身后名解道田家酒应熟诗中只合爱渊明萧萧窓竹动秋声檐间白云澹以成白云朝飞本无意白云暮归如有情渊明太白醉复醉季主唐生鸣自鸣四十九年堪一笑昨非今是可怜生燕府白兎仙㯋迷离望莫攀争教失脚下髙寒吸残灏露瑶窓晓捣尽𤣥霜玉杵闲顾影乍疑云外见写生何似镜中看褐衣扰扰皆三窟几在祥经咳唾间梁都运乱后得故家所藏无尽藏诗巻见约题诗同诸公赋飞亭四望水云寛亭上髙人杳莫攀已就湖山揽奇秀更教乡社得安闲风流岂落正始后诗巻常留天地间胜赏休言隔今昔肩吾新自㑹稽还癸夘望宿中霍道院叠巘沉沉转素蟾长松煳㮶拥髙檐湖山已为新晴好风露还疑此夜添身外作縁良自苦世间除睡更无甜溪堂借宿从今始便见儿僮具米盐甲辰三月旦日以后杂诗一首应接纷纷又浃旬枉教虚负杏园春寻芳自分无闲日载酒宁知有故人花栁得时俱作态川原经雨更无尘凭君莫惜樽前醉看即青梅入座新紫牡丹二首金粉轻粘蝶翅匀丹砂浓抹鹤翎新尽饶姚魏知名早未放黄徐下笔亲映日定应珠有泪凌波长恐袜生尘如何借得司花手徧与人间作好春天上真妃玉镜台醉中遗下紫霞杯已从香国徧薰染更借花神巧剪裁微度麝薰时约畧惊移鸾影却低回洗妆正要春风句寄谢诗人莫漫来与同年敬鼎臣宿顺天天宁僧舍萧萧风雨打僧窓耿耿青灯对客牀每恨相望隔闗塞岂知连日醉壶觞蓱虀味薄堪长乆茅屋寒多且闭藏三十余年老兄弟此回情话独难忘赠答乐丈舜咨舟车何地得通津书疏相忘意更亲但爱柏台推峭直岂知梅赋更清新两都秋色皆乔木耆旧风流有几人诗酒陪从约他日鸡川已许濯缨尘都运李丈哀挽平日刚稜触祸机老年天遣故乡归登车揽辔名空在濯足临流事已非白鹤会须寻旧约青蝇犹解避余威西州正有花千树泪尽羊昙醉后衣赠答郝经伯常伯常之大父予少日从之学科举故家珠玉自成渊重觉英灵赋子偏文阵自怜吾已老名场谁与子争先撑肠正有五千巻下笔须论二百年莫把青春等闲了蔡邕书籍待渠传吕国材家醉饮世事悠悠殊未涯七年回首一长嗟虚传庾信凌云笔无复张骞犯斗槎去国衣冠今有日春风桃李是谁家螺台剩有如川酒蹔为红尘拂鬓华过三乡望女几邨追懐溪南诗老辛敬之二首云际虚瞻处士星案头多负读书萤笔端有口传三箧石上无禾养百龄从昔葛陂终变灭秪今韩岳漫英灵因君重为前朝惜枉破青衫买一经万山青绕一川斜好句真堪字字夸弃掷泥涂岂天意折除时命是才华百钱卜肆成都市万古诗坛子美家欲就溪南问遗事不禁衰涕落烟霞望卢氏西南熊耳岭不到中乡五十年忽惊行色是卢川已占介福归王母未信羇魂似粤阡时为顾存慙吏报偶成期会殆天怜荒林破屋江声里坐想孤城一泫然寄杨弟正卿马迹车尘漫白头苍生初不待君忧且从少传论中隠尽要元规拥上流东阁官梅动诗兴洞庭春色入新篘归程未觉西庵逺夜夜清伊绕石楼为鲜于彦鲁赋十月菊清霜淅淅散银沙惊见芳丛閲歳华借暖定谁留翠被鍊颜应自有丹砂秋香旧入骚人赋晚节今传好事家不是西风苦留客衰迟乆已避梅花赠答同年敬鼎臣四海屏山放一头争教尘土走东州长身奉米侏儒饱束发从军妾尉侯千首新诗工作祟百壶清酒未消忧悠悠世事今如此付与烟波着钓舟寄英上人世事都消酒半醺已将度外置纷纭作贤作佞谁为我同病同忧只有君白首共伤千里别青山真得几时分相思后夜并州月却为汤休赋碧云寄答仰山谦长老木庵推出谦书记乞与云林百自繇想得驱驴入招隠胜于骑鹤上扬州衆狙皆喜芧初熟一鸟不鸣山更幽日暮王城市声合松风亭上莫廻头九日登平定涌云楼故基楼即闲闲公所建诗翁曾此宴重阳老树遗台认醉乡流水浮生㡬今昔髙秋云物自凄凉飞来野鹤聊堪喜望隔长鲸又可伤赖是风流未全减白头门客有王杨平定鹊山神应王庙古栁轮囷欲十围鹊山祠庙此遗基万金良药移造化老眼天公谁耦奇已为养生诬单豹不应遭网废元龟半生磊磈浇仍在拟问灵君乞上池答石子章因送其行石梁诗好旧知名樽酒相逢意自倾寳剑沉埋惜元振鐡檠豪宕见胡钲蓝田月出多重晕丰岭霜余即大鸣后日天山望征骑燕鸿归处是云程留别仲经来时儿女拜灯前此日壶觞是别筵聚㪚共知隂有数笑谈争遣病相先秋风古道将谁语残月长庚更可怜鸡栅鱼梁一村落若为还似浙江边别周卿弟晚嵗论诗辱见收相从许乆重相留苦心亦有孟东野真赏谁如髙蜀州万叠寒云度归鴈孤洲春水澹沙鸥荒城后日思君处风色萧萧入白头寄叔能兄星斗龙门姓字新岂知书剑老风尘郎君未省曾开阁王翰何縁得买邻银烛对谈辞馆夜雪梅同醉浙江春秪应千里东州月处处相逢即故人贺威卿徐弟得雄利市金钱四座俱阿卿新喜到充闾跨牛杨朴空颠酒秣骥王良已问途桂出孙枝知秀发鳯离丹峤亦舒徐明年别作飞黄句来贺君家第二雏追録洛中旧作乐府新声緑绮裘梁州旧曲锦纒头酒兵易压愁城破花影长随日脚流万里青云休自负一茎白髪尽堪羞人间只怨天公了未便天公得自繇东园晚眺霜鬓萧萧试镊看怪来歌酒百无欢旧家人物今谁在清镜功名嵗又残杨栁搀春出新意小梅留雪弄余寒一诗不尽登临兴落日东园独倚栏陁罗峰二首念念灵峰四十年一来真欲断凡縁凿开混沌露元气㪚布兜罗弥梵天云卧无时不闲在楼居何处不超然殊祥莫诧清凉传会与兹山续后篇每恨奇探负盛年松崖今喜入攀縁初惊灵鹫多飞石更信金牛有漏天乡国登临乃如此名场驰逐亦徒然留诗便与香泉约起本西游第一篇追懐曹徴君生死论交不易忘一回言别泪千行空劳结伴归莲社无复题诗寄草堂楚国先贤宜有传粤阡羇鬼漫思乡因君错怨天公了且道今谁晚节昌春日书懐呈刘济川乡社荒残住不成无端蓬荜掩柴荆流年又见东风菜乐土空懐北斗城父老只供留我醉儿童也喜从君行周侯见説应相笑共隐三泉先有盟晋溪石磴云松着色屏岸花汀草展江亭青瑶叠甃通悬瓮白玉双龙掣迅霆地脉何尝间今昔尾闾真解泄沧溟干坤一雨兵尘了好就川妃问乞灵弔岳家千里驹蜀客凄凉土一丘后身还有化身愁灵椿丹桂偶相值蕙草清霜宁乆留掌中玉雪恩怜在笔底云烟取次休过眼空华只如此不如无子却无忧七月十二日行狼牙岭狼牙路滑马伶俜老鹤超超欲上征一曲松风写幽致九秋云物怆离情天开员峤方壶境涧落银河月窟声觌面青山入渠手定谁胸次玉峥嵘十三日度岳岭神岳规模亦壮哉上阶絶境重徘徊丹青万木秋风老金翠千峰落照开川路渐分犹暗澹湍声已逺更凄哀石门剰比灵丘逺正坐登临欠一来玉泉二首神岳提封入寺基上公官秩见僧碑云藏佛屋晴犹暗树近禅窓老更奇竹杖只供行险易藜牀偏与望川宜同时不及髯中令犹得泉名比鳯池玉水泓澄古殿隅又新名第不闗渠每因天日流金际更忆风雷裂石初百里官壶分韵胜千人斋粥荐甘余八功徳具休夸好玩景台荒有破除𤣥都观桃花前度刘郎复阮郎𤣥都观里醉红芳非闗小雨能留客自是桃花要洗妆人世难逄开口笑老夫聊发少年狂一杯尽吸东风了明日新诗满晋阳赠张致逺茅屋萧萧颍水濵两山相望即比邻禅房道院留连夜酒榼诗嚢浩荡春老鹤千年见城郭徴君晚节傍风尘相逢不尽平生意耆旧风流有几人夜宿秋香亭有懐木菴英上人兄弟论交四十年相从旬日却无縁去程氷雪诗仍在晚节风尘私自怜莲社旧容元亮酒藤溪多负子猷船茅斋一夕愁多少窓竹萧萧耿不眠与冯吕饮秋香亭龎眉书客感秋蓬更在京尘澒洞中莫对青山谈世事且将逺目送归鸿龙江文采今谁似鳯翼年光梦已空剰着新诗记今夕樽前四客一衰翁哀武子告生气曾思作九原迷途争得背南辕梁鸿故事要离墓魏国孤儿祗树园旧説布衣甘絶脰今传史笔记归元知君禄仕无心在旌孝终当到李源赠李春卿窦十郎家指顾间因君我亦爱西山丹房药镜平生了禅榻茶烟嵗月闲春瓮有情供白堕秋风无力损红颜重来已有明年约剰破都城几往还甲辰秋留别丹阳疎疎衰栁映金沟祖道都门复此留千里闗河动归兴九秋云物发诗愁严城钟鼓月清晓老马风沙人白头后夜相思𣺌何许西山西畔是并州别纬文兄玉垒浮云变古今燕城名酒足浮沉眼中谁复承平旧言外惊闻正始音异县他乡千里夣连枝同气百年心行期几日休相问触拨羇愁恐不禁甯掾端甫北上马头风雪逺相迎飒沓弓刀四十程自是青云动髙兴未甘白髪老诸生书来沙漠灯花喜夣到秦川烟树平长句送君还自媿半山已有鴈飞行答定斋李兄小山丛桂姓名香举世何人得鴈行沧海扬尘几今昔长庚配月独凄凉虚劳裴相求白傅正倚源明识漫郎十载相从未言晚城南泉石有云庄空山何巨川虚白菴二首旧向韦编悟括囊肯随文木被青黄吉祥止处无余物知见薰来有底香空谷自能生地籁净云争得翳天光只愁八月风涛壮夣里江声撼客牀露菊霜茱荐枕囊石泉崖蜜破松黄只縁山逺无来客更觉心清闻妙香碁局尽堪销日晷吟毫真合染溪光剧谈不尽江湖景重与青灯约对牀哭樊师自倚沉寃有舌存争教无路叩天阍装囊已竭千金赐絶幕谁招万里魂东道漫悲梁苑客南园多负夀张孙春风花落歌声在夣里能来共酒樽蜀昭烈庙合散扶伤老益坚荒祠重过为凄然君臣洒落知无恨庸蜀崎岖亦可怜一县山阳尧故事三年章武魏长编锦官羽葆今何处半夜楼桑叫杜鹃宿翠屏口鬓须苍白葛衣寛事外闲身也属官授简如闻数枚叔乘车初不少冯驩沙城雨塌名空在石崃风来夏亦寒两饱三饥已旬日虚劳儿女劝加餐王敦夫祥止庵三乐人推二乐全有亲可事子能传旧来诗礼闻家学此日丹砂见地仙荡荡天光虚室外融融和气彩衣前情知不羡燕山桂一树灵椿嵗八千梁移忠诗巻一箭功成塞上归乃翁垂白借扶持燕云义侠风流逺里社阴功父老知龙种作驹元自异虎头食肉未应迟髙门更与增华表丁令还家先有期乔千户挽诗髙冢惊㸔石表新空将事业望麒麟燕辽部曲千夫长楚汉风云百战身赤羽有神留絶艺素旗无诔记连姻阴功未报天心在累将重侯又几人赠王仙翁道成览照休惊白髪新奕棋翻覆见来频燕南赵北留诗巻王后卢前尽故人平地青云一炉药旧都乔木百年身凭君剰醉浮香酒梁苑而今不算春常仲明教授挽辞云际虚瞻处士星岂知谈笑巳忘形镇州肥腻无毫髪晋产真淳有典刑白帽枉教淹晚节緑囊元拟济含灵汝南后日先贤传犹欠知几为勒铭追録旧诗二首裋褐单衣长路尘十年回首一吟呻孤居无着竟安往宿债未偿今更新相马自甘齐客瘦食鲑谁顾庾郎贫闻君话我才名在不道儒冠已悞身潦倒聊为陇畆民一犁分得两畦春功名何物堪人老天地无心谁我贫颍上云烟随处好洛阳桃李几畨新悠悠世事休相问麰麦今年晚得辛丁未寒食归自三泉春山晴暖紫生烟山下分流百汊泉未放小桃装野景已㸔茅屋映秋千饥乌得食争相唤醉叟行歌只自颠寒食明年定何许故人樽酒且留连即事呈邦瑞郑荘父子重相留似为良辰㪚客愁陋巷新成一茅屋今年连醉两中秋开樽便觉贤人近污足宁论力士羞明日燕台传盛事坐中賔客尽名流和白枢判李定斋有诗寄白以因风何惜数行书为落句白酬答云欲搜春草池塘句药裹闗心夣不成余平解之金粟冈头有髪僧遥知黙坐对龛灯书邮但觉浮沉乆诗巻何縁唱和曾白日放歌须纵酒清朝有味是无能相逢定有池塘句药裹闗心恐未应庆髙评事八十之夀图画尧民太朴存衣冠兼得见髙门种松千嵗如种徳教子一经今教孙化日舒长留暮景秋风摇落变春温聘来羔鴈休疑晚正及新年荐夀罇邓州相公命赋喜雨轻阴十日暮春前和气朝来已沛然河润定应连上国云来端合自中天烽零带湿闲幽障麦壠分清入废田共识使君霖雨手调元消息在今年渡湍水悠悠人事眼中新悄悄孤懐百虑纷伎俩本宜闲处着姓名谁遣世间闻秋江澹沱如素练沙浦空明行暮云早晚扁舟载烟雨移家来就野鸥羣寄答飞卿一首新诗一纸书喜于沧海得遗珠古来献玉犹无售此日闻韶本不图白雪任教春事晚青天终放月轮孤并州命驾才千里嵇吕风流未可无春日半山亭游眺日照春山花满烟独携樽酒此江边江流衮衮望不极世事悠悠私自怜小草不妨怀逺志芳兰谁为发幽妍千年石壁留诗在会有骚人一慨然御订全金诗增补中州集巻六十九御订全金诗增补中州集卷七十钦定四库全书御订全金诗増补中州集巻七十元好问八燕都送马郎中北上功曹此日汉萧何家世当年老伏波但爱红莲映芳渚岂知寒谷变阳和珠囊不载糢煳锦银管先书茂异科太史占天应有喜一星朝处五云多马云汉方镜背有飞鱼劫火依然百鍊初䕶持元自有神鱼影寒似觉云屏透光落应分玉斗余开朗休嫌露圭角圆通宁复滞方隅衣冠正了浑闲在一片灵台欲付渠赠答鴈门刘仲修仲修省郎乗传过新兴有诗见及推激过称甚非衰谬所宜得者媿汗之余辄用韵为谢仲修诗律深密得于尊公鳯山老人过庭之训且其颜状絶类吾友李从事长源故篇中有及车骑雍容一坐倾并州人物未凋零共知祭酒传家学独爱中郎余典刑东壁图书欣有託南溟风浪骇初经少微见比吾何敢洗眼仙槎候客星余庆堂五年霜㦸照康庄万里春风拥画梁已觉并汾增胜气更从王郝借余光灵椿丹桂知难老玉节金符岂易量剩着牋毫授辞客南堂兼是棣华堂寄答刘生西州消息到东山怀袖新诗百过㸔白璧明珠惊照座朔云寒雪入凭栏省郎共结交情厚野老还欣礼数寛后日秋风一罇酒草堂应得驻金鞍别董得卿烂醉秋风四十场此回歌笑重难忘扬雄词赋今谁识陶令田园先巳荒同甲弟兄虽异姓宦游州郡即吾乡悬知后日登髙地剰为行人望太行送瑞甫西行瀛洲人物早知名车骑雍容一座倾美酒清歌良有味緑波春草若为情渭城朝雨三年别平地青云万里程老我秦游旧曾约夣中仙掌已相迎读李状元朝宗禅林记李守济州城破不屈节死赠乡郡刺史偶向禅林见旧文济阳南望为沾巾张廵许逺古亦少烈日秋霜今更新千字丰碑谁国手百城降敌尽王臣知君不假科名重元是中朝第一人同严公子大用东园赏梅东阁官梅要洗妆青云公子不相忘翰林风月三千首乐府金钗十二行佳节屡从愁里过老夫聊发少年狂花行更比梳行好谁道并州是故乡中庸先生垂示先大夫教子诗及裴内翰择之所述家传爱仰不足情见乎辞严训常如天日照名家元自古今同只知杨秉余清节争信谯𤣥有素风通徳里门传故事平安韵语到儿童青青留在怀贤树爱杀曹南一亩宫贺中庸老再被恩纶万古千秋丽泽堂紫泥恩诏姓名香治朝例有髙年敬神理终归晚节昌东鲁儒生传旧学南曹方志发幽光季春羔鴈秋风酒凖拟年年荐寿觞赵汲古南园林园近与六街隣尘涨都归一水分鱼乐定从濠上得荷香偏向雨中闻接䍦倒着容山简老屋髙眠称陆云罇酒相陪有今日却慙诗垒不能军栁亭雨夕与高御史夜话闗塞无縁笑语同偶然情话此从容青天蜀道不得过山色归心空自浓九日茱萸蓝涧酒十年朝马景阳钟三间老屋知何处惆怅云间陆士龙玉峯魏丈哀挽风驭翩翩𣺌独征几人终始复哀荣秪縁大事存遗藁重为斯文惜主盟北斗泰山初未减秋霜烈日凛如生莫疑知己无从报直笔君㸔戮进明清明日改葬阿辛掌上青红记㸃妆今朝哀感重难忘金环去作谁家梦綵胜空期某氏郎一瞥风花才过眼百年氷蘗若为肠孟郊老作枯柴立可待吟诗哭杏殇寄谢常君卿百过新篇巻又披得君重恨十年迟文除岭外初无例诗学江西又一竒杨栁不随春事老贞松唯有嵗寒知仙乡白凤瀛洲近洗眼云霄㸔后期送武诚之往汉陂行李中春发晋溪离筵词客赋新题青云有路人㸔老秋水无言物自齐杜曲旧游频入梦兵厨佳酿惜分携因君为向莲峯道不待移文我亦西送刘子东游刘郎世旧出雄邉生长幽并气质全阵马风樯见豪举雪车冰柱得真传书空咄咄知谁解击缶呜呜颇自怜后日东州饱归载且休多送酒家钱甲寅九日同临漳提领王明之鹿泉令张奉先贾千户令春李进之冀衡甫游龙泉寺僧颢求诗二首逺水寒烟接戍楼黄花白酒浣羇愁霜林染出云锦烂春色併归风露秋乡社嵗时容客醉石墻名姓为僧留登髙旧说龙山好从此龙泉是胜游柿叶殷红松叶青黄花霜后独鲜明西风浩浩欲吹帽石熘泠泠堪濯缨皇统贞元见题字良辰美景记升平何人解得登临意灭没疎云鴈一声十日作闗树萧条返照明井径西北算归程青黄大似沟中㫁文字空传海内名平地烟霄遽如许秋风茅屋可怜生重阳拟作登髙赋一片伤心画不成赠答普安师入座台山景趣新因君乡国重情亲金芝三秀诗坛瑞宝树千花佛界春闻道旧传言外意忘年今得眼中人种莲结社风流在会向蓝舆认后身孝纯宛丘迁奉鬓毛衰飒面尘埃孝子牵车古所哀千里长河限南北一丘寒土见蒿莱辽东华表何人在栁氏𤣥堂此日开十月知君有新喜小雏先与唤迎来曹寿之平水之行闗塞相望首重摇相逢衰飒叹颠毛骊珠可忍轻弹雀犗饵何縁得钓鳌从昔丘园昌晚节向来山岳总秋毫西风先有龙门约共举一杯持两螯追怀赵介叔今古人间各一时燕南剩有桂林枝清风明月怀𤣥度緑水红莲见杲之善政传归遗爱颂阴功留在称家儿哀歌不尽平生意空想翛然瘦鹤姿追怀友生石裕卿人物休评第几流依然豪侠数并州壮怀歌阕罇为破连句才多笔不休金马只教聊避世玉犀谁遣失封矦酒酣握手今无复惆怅西园是旧游挽鴈门刘克明诗骨翛然野鹤孤两年清坐记围炉金初宋季闻遗事草靡波流见古儒已分幽人嗟古柏争教孺子奠生刍鳯山后日先贤传再有刘宗祭酒无赠答平阳仇舜臣两辱携诗过草堂曹君师席有辉光飞腾自是功名具潦倒何堪翰墨场沧海骊珠能几见酆城龙剑不终藏太行残雪春风近且趂梅花荐夀觞贾漕东城中隐堂智水仁山徳有隣栁塘花坞静无尘家僮解诵闲居赋田父争持社瓮春安吉总输中隐士典刑真见老成人明年恰入非熊运共㸔青蒲裹画轮约严矦泛舟风物当年小洞庭西湖此日展江亭诗贪胜槩题难徧酒怯清秋醉易醒白鸟无心自来去红渠照影亦娉婷仙舟共载平生事未分枯槎是客星赠李同年徳之归洛西亡奈流光冉冉何逢君聊得慰蹉跎飞黄老去空奇骨拙燕归来只旧窠举世尽从愁里过一罇独爱醉时歌洛中定有人相问休道今年白髪多赠萧汉杰萧汉杰大兴人金国初尝赐姓鄂啰氏故时人又谓之鄂啰汉杰父仲寛居之飞龙榜登科同知青州军州事致仕有子六人皆使宦学独汉杰不乐遂作举子为人慷慨有志胆好读书古兵法及阴阳孤虚禄命之术从军二十年积官从三品领虢州倅闗陜总帅府提控佩金符葢自燕城围解之后间闗南渡出入行阵间濒于死者屡矣铁岭之溃复入陜州陜州乱羣不逞辈系汉杰狱中汉杰乗昬暮破械而出惧为追者及驾浮壶乱黄流筋疲力涸仅逹北岸为失侯故将者又二十年流离顿踣人所不能而意气都不少衰以人情观之岂碌碌者所可办耶壬子冬与予相值于东原问其世知其为故人大钧之同母弟也问其日事则曰止以唐生季主之业游时贵间耳因与论余之行年而有契于余心者私窃慨叹以为倚伏叵测哀与乐相寻生也有涯而跼于忧畏浩浩乎如乘舟而遇风波非知其无可奈何而安之其何以收利渉之功乎汉杰为有得矣其别也因为长句以赠射虎将军右北平短衣憔悴宿长亭雷轰宝剑无留迹火借青囊为乞灵四壁不知贫作祟一瓢谁识醉中醒相逢莫话榰机石自省枯槎是客星送曹干臣和林音驿日怀思燕市歌懽有此时老我真成铁炉歩感君时送草堂赀黄杨旧厄三年闰赤骥非无万里姿平地烟霄付公等不妨闲和鳯池诗国医王泽民诗巻万石君家父事兄岂知衰俗有王卿一篇华衮中书笔满纸清风月旦评鸿鴈自分先后序鹡鸰兼有急难情闺门雍睦君须记方伎成名恐未平唐祖臣母挽章白髪承平一夣过怡然冠帔见慈和肩舆燕喜今无复手线留残恨更多舍肉已甘非颍谷学仙何敢望西河升堂结友平生事重为王君废蓼莪感寓南杨北李闲中老乐丈张兄病且贫叔夜吕安谁命驾牧童田父实为隣功名富贵知何物风雨尘埃惜此身歌酒相逢暂陶写不应嫌我醉时真赵元得御史兄七袠之夀总道浮云世态新典刑依旧老成人松身鹤骨诗千状玉润冰清徳有隣已卜新居近泉石不应晚节傍风尘平头七十从头数才是梅溪第一春送仲希兼简大方家亡国破此身留留滞聊城又过秋老去天公真溃溃乱来人事转悠悠碁中败局从谁覆镜里衰容只是羞方外故人如见问为言乘兴欲东流送郭大方云装烟驾𣺌翩翩是处林泉有静縁存殁共惊初劫后交游空记十年前忘言秋水聊挥麈得意髙山未絶絃明月太虚君自了相思休泛剡溪船送李甫之官青州亲朋离燕日相仍又向扁舟别李膺晚节浮沉疑未害中年哀乐自难胜樊笼不畜青田鹤朔吹初翻白锦鹰郑重双鱼问消息故侯爪圃在东陵答晁公宪世契二首文元道院玉为渊卧治堂中宅相贤名世共知先徳在诗书仍自外家传独先月旦宜无愧乆辱泥涂恐未然子弟他年拜矜式万钟应待饯华颠通家能有几人存华屋生平得细论入座旧曾称小友挟书今复授诸孙已烦学舍分余俸更约田家共老盆一诺知君重山岳车行五日是并门寄史得秀兼呈济上诸交游乆拚身世不相闗暂入尘埃亦自难一旱且当逃赤地二年争得厌青山阳台寒食林花盛铁岸南风草阁寒乡社追随有成约更教空负老来闲答呉天益兵中曾共保嵩丘忽漫相逢在此州鹅鸭何尝厌喧聒燕鸿无计得迟留白头亲旧常千里黄叶闗河又一秋三径他时望羊仲却应松菊未消忧答郭仲通二首白髪归来一布衣东臯春草映柴扉向时诸老供薰沐此日孤生足骂讥遁世已甘成逺引刺天何暇计羣飞光芒消缩都无几惭愧诗人比少微一罇何意复同倾乱后真疑隔死生吐气无妨出芒角忍穷尤喜见工程千年老桧盘根古十丈寒潭照胆清凛凛风期望吾子不成随例只时名兰文仲郎中见过玊台辞客富年华乐府风流有故家水碧金膏歩兵酒天香国色洛阳花皇居郁郁今何在世事悠悠日又斜后夜云州古城下故应回首一长嗟夀赵益之山东诸将拥行台共许元戎有雅怀文字谁如祭征虏威名人识李临淮农郊荆棘连新麦儒馆丹青映古槐㸔取邦人祝君夀五云多处是三台与宗秀才赵侯雅负平原量杨子今为四海儒已遣父兄知义训肯容儿辈作耕夫莺迁高树音容改鱼得明珠尾鬛殊驷马高门㸔他日始知种徳有根株赠冯内翰二首内翰冯公往在京师日浑源雷渊希颜太原王渥仲泽河中李献能钦叔龙山冀禹钖京甫皆从之问学某夤縁亦得俎豆于门下士之末然自辛夘壬辰以来不三四年而五人者唯不肖在耳丙申夏六月公自东平将展墓于镇阳以某在冠氏枉驾见过时公方为髀股所苦吟呻展转若非老人之所能堪然闲语及旧事则危坐终日往往为之色扬而神跃以公初挂冠归嵩山时较之其谈笑风流固未减也窃意造物者钖公难老使后生辈望见睂宇以知百年文章鉅公敦龎耆艾之士裦衣博带坐镇雅俗者葢如此横流方靡而砥柱不移故国已非而乔木犹在幸公之可恃而哀四子之不见也作诗二章以道区区之怀于公之行而为之献耆旧如公可得亲争教晚节傍风尘青氊持去故家尽白帽归来时事新扶路不妨驴失脚守闗尤觉虎憎人只应有似松菴日时醉中山麴米春龙门冠葢日追随四客翩翩最受知桃李已随风雨尽柏松独与雪霜宜元龟华髪渠有几清庙朱絃谁与期见说常山可归隐从公未觉十年迟九日午后入府知曹子凶问夜为不能寐为作诗二首角逐文塲早决机晚年书巻不停披诗如鲁望何多态檄比賔王又一奇题品自当高等级搜求谁复尽毫釐遗编缀葺非吾事千古朱絃有子期造物无心赋耦奇敢从穷逹计前期参军桓府得君重奋翼渑池徒尔为一瞥风花才过眼半生歌笑几伸睂陆家正有诸郎在宝剑千金更属谁益父曹弟见过挽留三数日大慰积年倾系之怀其行也漫为长句以赠弟近诗超诣殆欲度骅骝前故就其所可至者而勉之九万扶摇先有程秪应贫病坐时名暂同寝饭聊堪喜细话艰危却自惊从事旧慙三语掾通家犹记十年兄文章正脉须公等如我何年画虎成赠李文伯鳯凰在山天下奇泰和以来王李倪承平人物天未絶耆旧风流今复谁青红自是儿女事老干宁与春风期万壑松声一壶酒从公未觉去年迟超然王翁哀挽直拟期颐荐夀罇却从图画记生存百年乔木衣冠古一夕西菴笑语温故事未霑通徳里素风多负读书孙呉陈诸老今谁在灭没归鸿是蓟门赠答赵仁甫南冠牢落坐贫居却为穷愁解着书但见室中无长物不闻门外有轩车六朝人物风流在两月燕城笑语疎寒士欢颜有他日晚年留㸔定何如同徳秀求田燕川分得同字数家村落翠微中茅屋真堪着病翁水竹渐知盘谷近乡隣仍与玉川通清泉白石言犹在赤日红尘夣已空杖履追随自今始此行聊记与君同徳秀家儿子犀插隆颅玉作肌名郎风骨见来竒灵椿丹桂诗将应玉杵𤣥霜夣已知竹马乍骑犹未惯斑衣才着更相宜鳯山自有鹓雏种九子相从不厌迟赠任丈耀卿袖手名城得海藏不妨身与世相忘故人非复乌衣巷胜事仍余緑野堂茶灶漫煎云脚散莲舟清啸月波凉投诗未觉追随逺预怯君家百罚觞贺徳卿王太医生子喜色门阑笑语譁新儿浴罢试铅华岳莲尽发三峯秀夣笔惊㸔五色花此日夀筵分采果异时云汉望仙槎并州金马君知否药笼阴功是故家赠麻信之梁苑同来手重分洛西清语意尤亲相期晚嵗定知我可道古人唯有君霁日光风开白昼琼林珠树照青春陆机旧有三间屋便拟东头着弟云射虎虎迹骎骎近九闗岂知飞将乃黄间弦弧霹雳应手破从骑斓斑载锦还得意云雷卷勍敌廻头藜藿但空山寝皮食肉男儿事未分书生袖手闲茗饮宿酲未破厌觥船紫笋分封入晓煎槐火石泉寒食后鬓丝禅榻落花前一瓯春露香能永万里清风意已便邂逅华胥犹可到蓬莱未拟问羣仙寄刘光甫山泽臞儒亦自豪尘埃俗吏岂胜劳陶潜贫里营三径潘岳秋来见二毛刍狗已陈甘自弃辕驹未脱欲安逃因风寄谢刘夫子极口推称恐太髙过臯州见聂侯涧冈重复竝湍流斜日黄榆岭上头地底宝符临赵国眼中佛屋见黄州云沙浩浩鴈良苦木叶萧萧风自秋别后故人应念我一诗聊与话离忧病中感寓赠徐威卿兼简曹益甫高圣举先生读书畧破五千巻下笔须论二百年正頼天民有先觉岂容文统落私权东曹掾属冥行废乡校迂儒自圣癫不是徐卿与高举老夫空老欲谁传洛阳高少府瀍阳后菴方外人长乐山中物自幽百年梅福隐万古谪仙游内乡杂诗犬吠桃源近莺声栁巷深苍苔留醉卧青竹伴幽寻薛明府去思口号七首能吏寻常见公廉第一难只从明府到人信有清官画诺繇官长昻头顾吏频只从明府到判笔不传神麋鹿山中尽公厨破几钱只从明府到猎户得安眠木索人何罪累累满狱中只从明府到牢户二年空驿舍无歌酒清谈了送迎即㸔明府去画鼓有新声旧日逃亡屋鎌鉏色色新即㸔明府去还作卖牛人疾恶㸔平日天然御史才豪姦休鼔舞骢马即西来南楼月夕望鳯山有怀武鍊师子和相望不相见山中君得知南楼今夜月也到洗参池山中晚春云光金碧聚林烟綵翠新山花发较晚今年两见春得纬文兄书鹊语喜复喜山城谁与娯青灯一杯酒千里故人书乙巳九月二十八日作闗山小雪后絮帽北风前残月如新月今年老去年定斋兄写真朱黄笔底三箧白黑胸中两碁画作萧然野服云龙终日骙骙巨然秋山为邓州相公赋笔端游戏三昧物外平生往还为问阿师何在白云依旧青山唐子达扇头溪光冷于冰山骨净如玉白云自老人自闲莫遣秋风破茅屋文湖州草虫为刘使君赋造物无心笔有神翩翾飞动百年新虫鱼𤨏细君休笑学会屠龙老却人京都元夕袨服华妆着处逢六街灯火閙儿童长衫我亦何为者也在游人笑语中蓝采和像长板髙歌本不狂儿曹自为百钱忙几时逢着蓝衫老同向春风舞一场鸳鸯扇头双宿双飞百自繇人间无物比风流若教解语终须问有底愁来也白头书生书生千古一虀肠葢世功名不自偿更笑登封武明府两盂白粥半生忙早起北舍南隣独乐声裌衣晨起觉秋清豆苖欲熟朝朝雨唤杀双鸠不肯晴拙菴为温甫赋毫端棘末几人争愚智相悬赋分平毕竟世间谁是巧鬓毛愁白可怜生纳凉张氏庄二首小桥深竹午风便一道垂杨带乱蝉山下行人遮日去却从茅屋问𤓰田树阴环合水潆洄树下行人坐緑苔絶似藂蒙山下路眼中唯欠系舟嵬送穷日吉时良利动迁可能颜巷卜终焉主人不倦星奴倦辛苦年年缚草船自题画真二首山林日月老潜夫骨入穷泉未拟枯幽涧有冰含太古无人和玉试洪鑪一派春烟淡不收渔家已许借扁舟山林且漫蹉跎去莫问人间第几流再题髙谈世事真何者多窃时名亦偶然山鹿野麋君自㸔拟从何地着貂蝉呉子英家灵照图二首船入江西万有空漉䍦活计百钱功阿灵了却无生话想得萧然似巻中抱犊山髙记洛川寸肠西去似绳牵而今恰羡龎家好儿女生来只眼前刘邓州家娶鸭图沙浦空明洲景微枯荷折苇澹相依若为化作江鸥去拍拍随君贴水飞戊子正月晦日内乡西城游眺雄蜂雌蜨为花狂陌上游人醉几塲前日少年今白髪却来闲处㸔春忙闻仲泽丁内艰升堂未几讣音闻凶服衰羸日念君昨夜东南雷雨恶遥知号哭遶新坟赠眼医武济川世眼纷纷眯是非不应刮膜在金鎞知君圣处工夫到且道心盲作么医赋粹中师竹拂子了却香严一击縁满梳华髪伴谈𤣥谁知拂月披风意已具铃鎚未落前题伊阳杨氏戏虎图大斑哆笑口侵耳小斑蓄缩如乞怜戏鬬真成两勅敌发机谁在卞庄前王子端内翰山水同屏山赋二首郑度三絶旧知名付与时人分重轻辽海东南天一柱胸中谁比玊峥嵘万里承平一夣间风流人物与江山眼明今日题诗处却见明昌玉笋班右司正之家渭川千畆图二首官街尘土雾中天入眼荒寒一洒然大似终南山下㸔北风和雪卷苍烟老眼萧郎笔有神巖姿洲景尽天真情知一段幽闲处不必清谈着晋人同希颜钦叔玉华谷分韵得军华二字二首竝山一迳入秋云草树低迷劣可分开道无烦谢康乐挽彊须得李将军深山水木湛清华兴到穷探亦未涯转石犹能起雷雨题诗自合动烟霞同希颜钦叔玉华谷还会善寺即事二首髙风卷尽四山云泉石烟霞得细分大似山灵设清供惜无佳句答殷勤诗翁彻骨爱烟霞别似刘君住玊华铁笛不曾从二草头巾巳乆挂三花从邓州相公觅酒时在镇平寒日山城雪四围空山孤坐意多违江州未觉风流减可使陶潜望白衣镇平寄姪孙伯安笔隆颅犀角掌中珠不见经年日念渠领取阿翁郧管笔试教学写问安书黄筌龟藏六图为张左丞赋无心舒巻付皇天不幸刳肠亦偶然世上疑谋得君决可能藏六便安全镇平书事劝农冠葢已归休了却逋悬百不忧可是诸人哀老子半窓红日拥黄䌷自镇平暂往秋林道中寄家风雨尘埃了半生西山归去眼増明浮云夫壻今如此莫遣迎门有叹声超化秋风袅袅入僧窓尽得诸山草木香却恨大梁三日醉不来超化作重阳寄女严二首添丁学语巧于弦诗句无人为口传竹马几时迎阿姊五更教诵木兰篇眼前儿女最闗情不见经年百感并闻道全家解禅理拟从香火问无生无题二首七十鸳鸯五十絃酒薰花栁动春烟人间只道黄金贵不问天公买少年春风也解惜多才嫁与桃花不问媒死恨天台老刘阮人间何恋却归来希颜挽诗五首官衔寥落在铭旌才命宁论重与轻不作汉家贤傅去空劳明主识萧生山立扬休七尺身紫髯落落照青春从教不入麒麟画犹是中朝第一人人间无路问天公自古才难更阨穷日月不为千载计江山长惜万夫雄万古文章有正传骅骝争道望君先伤心一入重泉后再得斯人又几年一世龙门属李膺待君提拂遂腾升千年荆棘龟趺在会有人㝷下马陵出邓州本无奇骨负功名取次谁教髀肉生未到白头能几日六年留滞邓州城过希颜故居四首缺壶声里短歌行星斗阑干醉胆横虎视鹰扬何处在道边孤冢可怜生鹤葢成阴着处同一时人物酒杯中臣门如市心如水世俗论量恐未公暮去朝来万化途飞扬跋扈亦区区剧谈不尽平生意能有精微入夣无把臂论交分最深三夫成虎古犹今百年唯有区区在地下才应识此心杂着五首万期流转不须臾物物观来定有无玉席纸衣仝一尽枉将白骨计荣枯凫短何如鹤有余非鱼谁谓子知鱼一枝莫作鹪鹩㸔水击三千不羡渠太虚空里一游尘造物虽工未易贫臧获古来多鼎食可能夷叔是饥人六国孱王走下风神人鞭血海波红无端一片云亭石杀尽苍生有底功泗水龙归海县空朱三王八竟言功围碁局上猪奴戏可是干坤鬬两雄戚夫人鸿鹄冥冥四海飞戚夫人舞泪霑衣无端恨杀商山老刚出山来管是非题山谷小艳诗法秀无端会热谩笑谈真作劝淫㸔只消一句修修利李下何妨也整冠家山归夣图三首别却并州巳六年眼中归路直如弦春晴门巷桑榆緑犹记骑驴掠社钱系舟南北暮云平落日滹河一线明万里秋风吹布袖清辉亭上倚新晴游骑北来尘满城月明空照汉家营巻中正有家山在一片伤心画不成四皓图身堕安车厚币中白头尘土涴西风当时且不山间老羽翼区区有底功杂着老优惯着沐猴冠却笑傍人被眼谩造物若留残喘在我侬试舞你侬㸔俳体雪香亭杂咏十四首沧海横流万国鱼茫茫神理竟何如六经管得书生下阔剑长鎗不信渠万户千门尽有名眼中歴歴记经行赋家正有芜城笔一段伤心画不成春夕数枝残雪梅仍在几日东风栁已娇春酒价髙无可典小红灯影莫相撩梅花一树寒梅古寺边荒山老木动春研东家頼有诗人在照影横枝莫自怜溪上短布单衣一幅巾暂来闲处避红尘低昻自㸔水中影好箇山间林下人息轩杨祕监雪行图长路单衣怨仆僮无人说向息轩翁长安多少貂裘客偏画书生着雪中杨焕然生子四首掌上明珠慰老懐愁颜我亦为君开异时载酒扬雄宅知有迎门竹马来人家欢喜是生儿巷语街谈总入诗我欲去为汤饼客买羊沽酒约何时半生辛苦坐耽书我笑先生老更迂生子但持门户了𤣥谈何必似童乌阿麟学语语牙牙七嵗元郎髻已了更醉使君汤饼局儿曹他日记通家启母石书载涂山世共知谁传顽石使人疑可怜少室老突兀也被人唿作阿姨杂着二首白髪刘郎老更痴人间那有后天期茂陵石马专相待种下蟠桃属阿谁白髪中官解道诗殷勤仍为惜花枝雪香亭上清明宴记得君王去嵗时睂香墨烧残氷麝尘内家新様入轻匀郭熙只为呉山老争信窓间有小颦送穷煎饼虚抛壒撒堆满城都道送穷廻不如留取穷新妇贵女何曾唤得来三乡时作山林钟鼎不相兼说着浮名夣亦嫌菽水尽欢吾岂敢老亲自爱荠羮甜癸已五月三日北渡三首道傍僵卧满累囚过去旃车似水流红粉哭随回鹘马为谁一歩一廻头随营木佛贱于柴大乐编钟满市排掳掠几何君莫问大船浑载汴京来白骨纵横似乱麻几年桑梓变龙沙只知河朔生灵尽破屋疎烟却数家登珂山寺三首澹澹长空白鸟廻江山都入妙髙台六鳌只解翻溟渤不驾东南日观来悠悠谁了未生前一落泥涂又几年堪笑长清郭明府再来仍被葛藤纒白日红尘往复还深居那得似禅闗出门应被山僧笑才得云林半日闲夣中作春泥滑滑满春山惭愧幽禽唤客还安得便乗双翼去緑云清昼伴君闲奉酬子京禅师见赠之什二首南风稳送北归船留得虚名一指禅崧少诗僧几人在因君廻望一悽然旧游重忆故人诗一㸃青灯两鬓丝不似戒坛明月夜杏花香里唱歌时杏花桃李前头一树春绛唇深注蜡犹新只嫌憨笑无人管閙簇枯枝不肯匀聊城寒食轻阴何负探花期白髪于春自不宜城外杏园人去尽煮茶声里独支颐姨母陇西君讳日作二首竹马青衫小小郎阿姨怀袖阿孃香一龛白骨黄河隔遥望梁门哭㫁肠病起拈针眼未花团圞儿女运司衙今年得在应犹健更好从头说外家宿神霄北菴夣中作素月空流散紫烟座中人物半神仙丽川往事浑如夣信手题诗一泫然夜雪三更残醉未全醒夣里娇儿索乳声茅屋不知门外雪黄䌷衾煖纸窓明冠氏赵庄赋杏花四首一树生红锦不如乳儿粉抹紫襜褕花中谁有张萱笔画作宫池百子图文杏堂前千树红云舒霞巻涨春风荒村此日肠堪㫁廻首梁园是夣中锦树烘春烂不收㸔花人自为花愁荒蹊明日知谁到凭仗诗翁为少留东风谁道太狂生次第开花却有情闻道纪园千树锦一罇犹及醉清明自赵庄归冠氏春华澹澹晓寒轻野草摇风半白青谁识杏花墙外客旧曾家近丽川亭戏赠白髪二首镜中昨日又明朝破屋春深雪未消摘下数茎聊自笑贵人头上不相饶问愁何怨复何讐直要青春便白头拚却镜中浑似雪且㸔渠待几时休戏题醉仙人图醉乡初不限东西桀日汤年一理齐门外山禽唤沽酒胡卢今后大家提济南杂诗五首匡山闻有读书堂行过山前笑一塲可惜世间无李白今人多少贺知章华山真是碧芙蕖湖水湖光玉不如六月行人汗如雨西城桥下见游鱼斫来官树午阴轻湖畔游人怕晚晴一夜灵泉菴上宿四山风露觉秋生入秋云物便凄迷一道湖光树影齐诗在鹊山烟雨里王家图上旧曾题㸔山㸔水自繇身着处题诗发兴新日日扁舟藕花里有心长作济南人题解飞卿山水巻平生鱼鸟最相亲夣寐烟霞卜四隣羡杀济南山水好几时真作巻中人赵士表山林暮雪图为髙良卿赋二首飕飕林响四山风雪后人家闭户中应被火炉头上说水边清杀两诗翁黄尘遮㫁山间夣白髪重寻画里诗好似玉溪溪上路醉和王老唤船时伦镇道中见槐花名塲奔走竞官荣一纸除书悞半生笑向槐花问前事为君忙了竟何成郑先觉幽禽照水扇头临水华枝澹澹春水光华影两无尘风流一枕西园夣惆怅幽禽是故人龙泉寺四首悬麻白雨映层崖过尽行云晚照开可是登临动髙兴马头新自太行来泉石烟霞自一家残生随分了生涯鸡鸣山下题诗客曾到灵巖不用夸河边羖䍽尚能飞无角无鳞自一齐甲子纷纷更儿戏壁间休笑阜昌题遶渠寒熘夜潺潺说有蛟龙在石间可惜九天霖雨手一泓泉水伴僧闲李进之迂轩二首白髪归来世事新书生风味是清贫欹嵚歴落从人笑潦倒麤疎我自真举世营营共一途要来闲处费工夫入门且莫分賔主不但君迂我亦迂过邯郸四絶富贵荣华一叹嗟依然夣里说韶华千年几度山河改空指遗台是赵家人事存亡不易知及时娯乐恨君迟后人共指丛台笑三尺尧堦竟属谁川原落落曙光开四顾山河亦壮哉前日少年今白髪只应孤塔记曾来死去生来不一身定知谁妄复谁真邯郸今日题诗客犹是黄梁夣里人杏花杂诗小桥南北夣幽寻残醉瞢腾不易禁一树杏花春寂寞恶风吹折五更心西山漠漠有无中几日园林几树红燕子衔将春色去错教人恨五更风屈指残春有别期春风争忍片红飞若为酿得千日酒醉着东君不放归惠崇芦鴈二首鴈奴辛苦候寒更梦破黄芦雪打声休道画工心独苦题诗人也白头生江湖牢落太愁人同是天涯万里身不似画屏金孔雀离离花影淡生春杂着昨日东周今日秦咸阳烟火洛阳尘百年蚁穴蜂衙里笑杀崑崙顶上人雪香亭罗绮深宫二十年更持桃李向谁妍人生只合梁园死金水河头好墓田御订全金诗增补中州集巻七十御订全金诗增补中州集卷七十一钦定四库全书御订全金诗增补中州集卷七十一元好问九杨祕监马图大青小青天马姿杨侯房星非画师忽见奚官记前事东华驰道晚凉时竹溪梦游图意外荒寒下笔亲经营惨淡似诗人何时万顷风烟里白发刁骚一幅巾乐正卿饷酒宿酲未解渴生尘惊见王𢎞饷酒人独恨文书困佳客不来同醉五更春王都尉山水平林漠漠数峯闲诗在巖姿隐显间自是秦楼画睂手不能辛苦作荆闗赠絶艺杜生迢迢离思入哀絃非拨非弹有别传解作江南断肠曲新声休数李龟年赵大年秋溪戏鸭二首寒沙折苇浙江湾诗在波痕灭没间前日扁舟人老矣却从图画羡君闲画家朱粉不到处淡墨自觉天机深卖酒垆边见崔白王孙真有五湖心自题二首共笑诗人太瘦生谁从惨淡得经营千秋万古廻文锦只许苏娘读得成千首新诗百首文藜羮不糁日欣欣镜中自照心语口后世何须扬子云北归经朝歌感寓三首南来山势渐坡陀荡荡川涂接大河马上哦诗无好语聊从白塔记朝歌黄屋何曾土作阶祸基休指九层台书生不见千秋后枉为君王泣玉杯墨翟区区不近情廻车曾此避虚名采薇唯有西山老不逐时人信武成内黄道中楚王庙荆公有谁合军中称亚父却须推让内黄儿之句因为范增解嘲一怒屠城一説留书生刚为范增羞军中老子闗何事付与儿曹调沐猴题苏氏寳章二老风流有典刑诸郎兰玉映阶庭峩嵋寳气千年在未数陈家聚德星刘氏明逺庵三首豪气元龙百尺楼功名塲上早抽头路人不识闲居士袖手雍容活两州世间无物碍虚空宴坐经行一体同老眼不应随境转江山元只在胸中落落云间晚照开上方别有妙髙台栽花种栁明年了拄杖敲门日日来题李庭训所藏雅集圗二首万古文章有至公百年奎璧照河东衣冠忽见明昌笔更觉昇平是梦中景星丹凤一千年合着丹青与世传谁画风流王李郝大河南望泪如川马坊冷大师清真道院二首水际茅斋星散居白云闲伴五溪鱼茂林修竹山如画蘸碧轩中恐不如静中人境两翛然我亦因君有静縁已约青山来枕上水亭风榭看明年惠崇獐猿图月啸烟唿本不羣笔头同是一溪云野情山态令人羡世路机闗不似君寄史同年二首情话通宵慰别离殷勤酿酒趂花期沁南只道梅花早犹较归程十日迟相君许送买山钱晚嵗隣居定有縁一树梅花一罇酒知君东望亦悽然宋周臣生子三首试手君家助喜诗秋风丹桂长新枝昻霄耸壑他年见木月同宫记此时玉季金昆世共贤天将文笔付家传清新未要梅花赋射虎留看第二篇雏凤来时鹤卵成两儿前后不多争阿宁解语应须道犹是渠家百日兄乞酒示皇甫季贞醉头慵举睡昬昬梦里青旗雪拥门枕上一杯风味好糟牀何处得茶浑李白骑驴图八表神游下笔难画师胸次自酸寒风流五凤楼前客枉作襄阳雪里看许由掷瓢图不知黄屋不知尧喧寂何心计一瓢我是许由初不尔只将盛酒杖头挑九月晦日松楸千里动悲哀説道回家早晚回九月忽惊今日尽满城风散纸钱灰杂着烧钱刍狗不能神一色貂裘绣帽新好箇路傍官堠子经年端坐看行人送穷送君君去欲何之暂去还来也不辞但媿苦无相赠物栁船轻似去年时即事四长东州贡姓名阿茶能诵木兰行元家近日添新喜掌上宁儿玉刻成侯相公所藏云溪图曾命赋诗三首但记其一云祖道东门未有涯田君方驾入宫车秪应千古狼溪路人説山中宰相家相公以体重不任歩趋诏许驾小车至朝殿外门故予诗及之北渡后往东平路经云溪因为之赋黄山图子翰林诗千里东州有所思前日相公门下客国亡家破独来时陈德元竹石二首一片春云雨未干两枝新緑倚髙寒瘦龙不见金书字试就宣和石谱看万石纲船出太湖九州膏血一时枯阿谁种下中原祸犹自昻藏入画图同漕司诸人赋红棃花二首棃花曾比太真妃别有风流一段竒白雪为肌玉为骨淡妆浓抹总相宜琼枝玉蘂静年芳智疋何人与㸃妆可道海棠羞欲死能红能白更能香呉子贤樗庵二首人道樗形百丑全我知造物向君偏世间正有明堂柱偃蹇风霜得几年广莫初无匠石过一丘一壑奈君何世间正有明堂柱春草输赢较几多太乙莲舟图三首为济源奉先老师赋泠泠风外列僊臞琢玉羊欣定不如六合空明一莲叶更须遮眼要文书仙人宁得此婆娑亡奈丹青狡猾何我与太虚同一体也无莲叶也无波太乙青藜出汉年明窓开巻一欣然凭君莫问题诗客不是韩驹第二篇游天坛杂诗八首只愿长城没彻头岂知蒸土更堪忧秦人若见千年后抱杵临洮老死休仙猫声在洞中闻凭仗儿童一问君同向燕家䑛丹鼎不随鸡犬上青云诸峯罗列拥朝台落日行云一望开絶似泰山山上看分明齐岭是徂徕空翠霏烟海浪深鳌头鹏背半浮沉不知脚底山多少还尽平生未足心道民终不忘天台姓字依然在蜜崖为问松台千嵗鹤白云何处不归来仙人龙硚玉为鞭石穴留书世不传弱水蓬莱三万里青山今古几何年风期身后复身前一读丹华似有縁八表神游吾岂敢或能揺笔赋垂天拟着茅斋北斗平残年细读洗心经诗成应被卢仝笑曾见青山养伯龄初发潞州潞州住久似并州身去心留不自繇白塔亭亭三十里漳河东畔几回头杂诗六首道中作䑕肝虫臂复何辞坎止流行亦有时已被呉中唤伧父却来河朔作炎儿隆州兵骑往来冲客路灰郊更向东大似天敎浣尘土数程都在水声中悬崖飞瀑骇初经白玉双龙击迅霆却恨暑天行过速不曾赤脚踏清泠黄华北下马陵南佛屋烧残有石龛想是故乡行欲近粥麋浑觉水泉甘庄休通蔽互相妨乡社情亲岂易忘司命果能还旧观髑髅端合羡侯王乡闗白日照青天徒歩归来亦可怜袖里新诗一千首不愁锦绣裹山川初挈家还读书山杂诗二首并州一别三千里沧海横流二十年休道不蒙稽古力几家儿女得安全乞得田园自在身不成还更入红尘只愁六月河堤上髙栁清风睡杀人赠罗友卿三首一般华木各荣枯筦库区区亦仕途前日江东罗给事只今城里范莱芜不离城市得幽栖未要坊名改碧鸡种下五株桃树子本无心学浣花溪闲中日月病中身寂寞相求有几人莫怪门前可罗雀诗家所得是清贫又解嘲二首鴈后花前日月闲颇思罇酒慰愁颜凭君细数东州客谁在花花緑緑间诗卷亲来酒醆疎朝吟竹隐暮南湖袖中新句知多少坡谷前头敢道无为衍圣孔公题张公佐湘江春早图二首张自书云涂水张公佐画时年八十一先大夫尝题公佐画有云静洞庭秋寺月雨昬湘浦夜船灯之句因及之郭熙画笔老益壮未比并州九十翁想是江南春梦里水村曾见酒旗风黄陵祠下雨如绳老笔题诗想旧曾今日图间见晴景依然愁絶夜船灯浑源望湖川见百叶杏花二首四月山泉冻未开东君才为挽春廻多情丹杏知人意留着双华待我来儿时忆向西溪庙丹杏曾看百叶花今日山中见双朶自怜顦顇老天涯代州门外南楼二首东洛西秦往复廻几番风雨与尘埃家山最与南楼近三十三年恰再来汀树微茫岸草青滹河四月水泠泠凤山可是生来巧堪与南楼作卧屏以玉连环为吕仲贤寿玉环何意两相连环取无穷玉取坚愿得主人如此物吕翁他日作囘僊刘寿之买南中山水画障上有朱文公元晦淳熙甲辰中春所题五言得于太原酒家蜀山青翠楚山沧爱玩除敎寳绘堂且道中州谁具眼晦庵诗挂酒家墻紫微刘尊师所画山水横披四首纳纳溪桥逗晚风水村山郭往来通马蹄踏遍黄尘路画里初逢避俗翁胸次江山老更竒太初元气入淋漓仙翁不是人间客俗笔休将比郭熙瓦盆浊酒忆同倾乡社丰年有笑声世外华胥谁复梦且从图画看升平笔头云景性中天谁似仙舟有静縁只合此间添此老脱巾和月弄江烟东山四首半欲天隂半欲晴层峦叠巘各分明去年风雪无多景看尽东山是此行自笑平生被眼谩看山只向画中看天公老笔无今古枉着千金买范寛锦里春光风马牛鸟飞不到太湖秋一丘一壑都堪老且具神山烟景休马水横陈圣阜前滹沱陂堰逺相连鱼多只説牛家滙何处秋风有钓船晓起鬓毛衰䬃病凌兢暂入红尘倦不胜学似玉山樵客了八年流落醉腾腾追録乙未八月十七日莘县梦中所得梦里哦诗信口成分明济水道中行梦廻真到哦诗处满马西风云月清感兴四首梦中惊见白头新信口成篇却自神天上近来诗价重一聫直欲换青春诗印髙提敎外禅几人针芥得心传并州未是风流减五百年中一乐天廓达灵光见太初眼中无复野狐书诗家闗捩知多少一钥拈来便有余好句端如緑绮琴静中窥见古人心阳春不比皇华曲未要千人作赏音从孙显卿觅平定小山爱杀熙春万玉峯纲船廻首太湖空一拳秀碧烟霞了早晚东山入袖中墨竹扇头嫩香新粉玉交加小笔风流自一家只欠雪溪王处士醉来肝肺出枯槎王希古乞言支干空虚不救贫素衣空染洛阳尘一龟早晚搘牀了袖手风帘閲市人龙门公墨竹风烟夕翠二首渭川东望水云寛雨润烟浓下笔难今日龙门圗上看萧郎只合老荒寒烟梢露叶卷秋山挥洒纵横意自闲莫问笔头龙未化看看霖雨满人间从希颜觅笃耨香二首緑洋竒品赛浓梅永忆薰炉试浅灰尤物也知人爱惜帘筛风动只萦回自倚诗情合得消暮寒新火觉无聊悬知受用无多在试往新诗乞断瓢戏赠栁花谁擘轻绵乱眼飘不教翠纽缀长条只愁更作浮萍了风卷波冲去转遥乔夫人墨竹二首万叶千梢下笔难一枝新緑尽髙寒不知雾阁云窓晚几就扶疎月影看只待惊雷起蛰龙忽从女手散春风渭川云水三千顷悟在香巖一击中醉猫图二首何尊师画宣和内府物窟边痴坐费工夫侧辊横眠却自如料得仙师曾细看牡丹花下日斜初饮罢鸡苏乐有余花隂真是小华胥但敎杀䑕如丘了四脚撩天一任渠药山道中石岸人家玉一湾树林水鸟静中闲此中未是无佳句只欠诗人一往还善应寺五首平冈囘合尽桑麻百汊清泉两岸花更得青山作重复武陵何处觅仙家石潭髙树映寒藤闲有沙鸥静有僧总爱山阳竹林好七贤来了更谁曾夕阳人影卧平桥倦客登临不自聊且放游鱼觅归宿争敎白鹭逞风标山中鱼鸟夙相亲问舍求田有主人自读旧题还自笑七年鞍马只红尘困不成眠百感生田家灯火夜深明无因洗耳风沙底枉费潺潺落枕声摘𤓰图二首樗轩家物四摘空留抱蔓诗阿婆真作木肠儿履霜只説琴心苦不见房陵道上时髙鸟长忧挂网罗如庵日月共消磨凭君莫话前朝事比似黄台摘更多黄华峪五絶句树经冻雨半青黄山入髙秋老更苍且就同游尽佳客不妨五日未重阳红叶黄花风露清比来春色不多争秋山却也堪人恨白与髙欢作锦城万古飞流泻不供枉教喷薄困鱼龙谪仙剰有银河句不道香炉更一峯天汉何因有蚌胎无穷氷雹落悬崖只愁駞背糢煳锦翻倒龙宫复此来乞得三泉住不成风沙鞍马负平生故山定己移文了又被黄华识姓名七贤堂水上盘陀不见人烟中白露玉无尘竹林未恨风流减负杀共城麴米春崃口食鳊鱼有感无奈微云疎雨何孟公诗律费硏磨凭君莫爱襄阳好缩项鳊鱼刺鲠多简之画松风图为修端卿赋二首董元老笔郁盘盘万壑苍云复此看絶似凤凰山下路秋风无际海波寒新亭相泣血沾襟一日神州见陆沉好就崆峒山叟问醉眠春昼果河心秋江待渡横披物外琴尊合往还争敎俗驾㸃溪山画师果识闲中趣只作横舟落照间赠答要襄叔二首长洲连日逺相迎展读新诗眼倍明邓下旧人多念我感君兼有故乡情文拟邳侯下笔难韬春一读不知寒名家未觉风流减洗眼青云看阿端赠修端卿张去华韩君杰三人六首姓字旧熟相知新三子皆我眼中人洛西荒山有此客酒光灔灔梅花春去华手中倒树㮶亦要笔力挽千钧知君办作南山豹雾雨七日蔚成文扫地焚香乐有余情知怏怏米盐书枉敎弃掷泥涂了緑发修郎玉不如古来马队非讲肆韩生颇似周生勤举家都无担石粟老气仍有垂天云中庸胡公隔天壤大木失望工师来明堂老手李明府我知此公无弃材乳虎守穴子可探斫头不屈贫所甘异时三客俱焰焰人伦东国吾无惭秋江晓发图百转羊肠挽不前旃车辘辘共流年画图羡杀扁舟好万里清江万里天题山亭会饮图二首女几樵人塞上词溪南老子坐中诗因君唤起山亭梦好似三乡共醉时曾将心事许烟霞酒榼书囊便是家前日山亭亭上客而今鞍马老风沙洛阳卫良臣以星图见贶漫赋三诗为谢败笔成丘死不神侯门书巻欲谁亲鳏鳏鱼目漫漫夜盼到明星老却人参旂亦自遇灾年横被狐星射右肩牵牛只有榰机石送与天公折聘钱西虎东龙总伏雌老蟇却是可怜儿星图何物堪相报借用卢仝月蚀诗题鹭鸶败荷扇头荷经冻雨緑全枯苇到穷秋影亦疎为问风标两公子此中能有几多鱼西山楼为王仲理赋二首天日晴明四望开楼中舒啸亦悠哉䦨干十万人家里只有青山入眼来拄笏西山老骑曹朝来爽气与秋髙休将人物轻题品湖海元龙兴未豪乐天不能忘情图二首得便宜是落便宜木石痴儿自不知就使此情忘不得可能长在老头皮芙蓉脂肉紫霞浆别是仙家煖老方只枉栁枝拚不得忘情一马亦何妨燕省掾属张彦通举释菜之废典仁卿以诗美之亦赋二诗一奠区区入咏歌请㸔文治竟如何李侯落笔非无意告朔羊存得已多一日新仪见泮宫共惊绵蕝有遗风他州亦可燕中比只枉今无百彦通采菊图二首信口成篇底用才渊明此意亦悠哉枉敎诗景分留在百绕斜川觅不来梦里烟霞卜四隣争敎晚节傍风尘诗成应被南山笑谁是东篱采菊人无尘亭二首雾廓云开病未能波流草靡亦何曾胸中自有西风扇身外休论有发僧日日门前车马喧玉壶氷簟酒如川亭中剰有题诗客独欠云间李谪仙李广道写真二首华发萧萧玉鍊颜一篇秋水想髙闲须知八表神游客不在披裘拥絮间拥絮披裘动数千肉身那得尽飞仙𤣥门此老留敎在沧海横流未必然钱过庭烟溪独钓图二首鞍马风沙万里身眼明惊见楚江春緑蓑衣底𤣥真子不解吟诗亦可人小景风流二百年典刑来自米家船诗人无复承平旧重为遗音一慨然苍崖逺渚图二首深谷髙林自一天红尘无路近风烟两椽茅屋平生了况是清溪有钓船竹帛功名一笔无残年那复计荣枯青山未得携家去惆怅题诗是画图三士醉乐图依样胡卢画不成三家儿女日交兵瓦盆一醉煳涂了比似髙谈却较争乡郡杂诗三首百年乔木郁苍苍耆老风流赵与杨为向榆闗使君道郡中合有二贤堂神仙官府在瀛州何意闲闲得此留莫笑山城小于斗他州谁有涌云楼故乡飞鸟亦裴徊更觅何乡养不才见説阳泉好春色野夫乘兴欲东来宗人明道老师澹轩二首潞人澹社有来源济水分流到澹轩莫问轩中賔与主一家同是潞州元淡中无味着咸酸老口年多不受谩流外已曾增一董不妨传法到黄冠题商梦卿家晦道堂图二首松亭竹阁数家村通德仍余旧里门乔木未须论巨室青衫今有读书孙东国人门几百年素风才到此公传卷中甚欲题诗句惭愧韦家祖德篇商正叔陇山行役图二首陇坂经行十过春也随风土变真淳呉山水不必画留在秦音已可人梦中陈迹画中诗前日行人鬓已丝我亦寒亭往来客因君还寄出闗诗息轩秋江捕鱼图三首掷网牵罾太俗生烟波名利不多争緑蓑衣底𤣥真子可是诗翁画不成击瓮喧天网截河得鱼何啻一荟多渔郎不作明年计奈此纤鳞细甲何正始风流一百年竹谿衣钵有真传玉堂人物今安在纸尾题诗一慨然东平李汉卿草虫卷二首蚁穴蜂衙笔有灵就中秋蝶最闗情知君梦到南华境红穗碧花风露清过眼千金一唾轻画家元有老书生草虫莫道空形似正欲尔曹鸣不平郭熙溪山秋晚二首烟中草木水中山笔到天机意态闲九十仙翁自游戏不应辛苦作荆闗云树微茫石崦开呉儿洲渚不尘埃凭君记取题诗处杖履适从谼谷来七贤寒林图万古骚人有赏音画家满意与幽寻题诗记取崧前事絶似冯雷入少林右丞文献公着色鹿圗野鹿标枝气象闲老皇频嵗赦秋山不妨右相丹青笔时到霜林紫翠间李仲华湍流髙树图二首细宻功夫足自神经营惨澹欲谁亲却应林影湍声外犹欠呉山小笔春小景风流恰入时留题纸尾竟何辞不因脱兔投林了何处而今更有诗益都宣抚田侯器之燕子图诗传本已亥秋七月予得于冯翊宋文通家会侯之子仲新自燕中来随以归之仲新谓予言兵间故物一失无所复望乃今从吾子得之焕若神明顿还旧观似非偶然者方谒时贤以嗣前作幸吾子发其端因赋三诗红线还惊掌上看十年音信海漫漫渠家王谢堂前惯暗认曹刘可是难古锦诗囊半陆沉呉枫句好入江深世间妾妇争相妬禽鸟区区却赏音才气田侯絶世竒山丘零落更堪悲休惊燕子诗留在化鹤归来未可知前髙山杂诗六首梦寐烟霞卜四隣眼明今日出红尘山中景趣君休问谷口泉声已可人山经地志总难凭乡社留传太俗生前后两髙从我改合敎松海作新名蚊聚蛙喧杳不闻已甘麋鹿与同羣胸中所得知多少半是青松半白云世上初无物外縁人间却有洞中天如何常伴王居士买尽青山不用钱白驴前日凤山廻为爱朝元复此来却忆广陵刘老子醉吟应在钓鱼台白首同归未省曾青山独往竟谁能莫嫌麋鹿无情识比似人间少爱憎题石裕卿郎中所居四咏寓乐堂此心安处是真归念念今知故习非一首新诗一杯酒五陵裘马自轻肥德恒斋养心如虎亦良勤血战纷华老策勲百草千花过春雨白衣苍狗看浮云雪巖贞松劲柏四时春霁月光风一色新置屋悬崖尽堪老层氷千里只愁人聱斋弓刀陌上未知还心寄渔郎笭箵间名作声斋疑未尽峿山衣钵在遗山赠李子范家儿子神理乗除不偶然只疑阳报向君偏试评掌上明珠价几倍诸家觅药钱䟦文献公张果老图耆旧能谈相国贤功名欲占冷巖前清风万古犹应在未用仙公甲子年三乡杂诗一首溪南老子坐诗穷穷到箪瓢更屡空五凤楼头无手段碧鸡坊外有家风钧州道中野隂莽苍日将夕嵗律峥嵘风有声从昔南山歌短褐何时北阙请长缨十月二十日雪和气休论嵗欲丰且看芜秽一时空临髙赏雪人何限谁在琼瑶世界中哭曹征君子玉去嵗流言到处疑闻君哭我不胜悲今年我在君先没泪尽荒城君得知又遶坟三匝去无因千里氷霜半病身斗酒只鸡孤旧约素车白马属何人二十六日早发安生道中雨木氷玉树琼林世界寛木氷真作雨花㸔青青也被煳涂尽松栢何曾保嵗寒书贻第三女珍珠围翠绕三花树李白桃红一捻春看取元家第三女他年真作卫夫人隠秀君山水为范庭玉赋万壑风烟入座寒六铢仙帔想骖鸾多少金闺画睂手吴山才得镜中看送子微二首老年鞍马不胜劳更问狐裘与緼袍到了龙门有何好伊川清浅石楼髙古来何物是经纶一片青山了此身乱后洛阳花木尽不妨闲作水南人雪行圗太乙仙舟云锦重新郎走马杏园红骑驴亏杀吟诗客到处相逢是雪中寄杜莘老三首梦里云山一卧屛先生画笔果通灵不妨行药长安市才是前生许道宁一片青山共白云春林烟景入晴曛祝君老眼明于镜毫末清姸子细分盃酒殷勤兴不孤更教怀袖得新圗緑囊自是君家物医得烟霞痼疾无己酉四月十七日度岭四海虚名值几钱世间何限好林泉无情石岭闗头路行去行来又十年刘君用可庵二首末节繁文费讨论经生规矩是专门恶恶不可恶恶可笑杀田家老瓦盆着脚绳桥已足忧邯郸匍匐更堪羞恶恶不可恶恶可大歩寛行老死休耀卿西山归隐三首静里箪瓢不厌空北窓元自有清风傅巖只道无人识已落君王物色中马卿似与物为春难状灵台下笔亲预拂青山一片石异时真是卷中人冠剑灵台大县侯当春渔钓一羊裘山林钟鼎无心了谁是人间第一流东丹骑射意气曾看小字诗画圗今又识雄姿血毛不见南山虎想得弦声裂石时虚名虚名不值一钱轻唤得呶呶百谤生可惜客儿头上发也随春草鬭输赢投书圗二首一束空书不疗饥浮沉随水恰相宜酱蒙药楮轻抛却却是洪乔见事迟屈作书邮未肻心百函随水听浮沉虚名底用寒温问却是洪乔最赏音题刘威卿小字难素册后二首伎道精微得处难书林头白一儒冠隂功厚薄君休问只就蝇头细字看齿牙余论足辉光东国人伦赵与杨曾是两公门下客残年袖手亦无妨龎都运山水门阑喜色到崔卢文赋声名逼两都重为溪山感畴昔风流还有此翁无归义僧山水巻崧少经行二十春野麋山鹿尽情亲而今身落京尘底画出林泉亦可人武善夫桃溪圗二章物外烟霞卜四隣武陵不是避秦人软红香土君休羡千树桃花满意春金罽毶毶六月寒桃花春梦隔征鞍青山归计何时办画卷空留马上看巢云曙雪图武元直笔明昌名士题咏风流人物见承平半向巢云有姓名画手休轻武元直胸中谁比玉峥嵘书扇赠李湛然江枫揺落海门秋江水无风月半楼未要呉侬夸胜槩已从诗境得天游普照范鍊师写真三首向日神仙看地行只今烟驾想云程石梁画出西流寺无复铿然曵杖声倾葢论交了嵗寒眼中人物似君难流波意在谁真识未绝朱絃已废弹鹤骨松姿又一竒化身千忆更无疑人间只説乘风了觌面相呈却是谁祖唐臣所藏樗轩画册二首緑尽红稀梦己空草黄沙白思无穷波间野鸭浑无赖长着诗人惨淡中牧笛无声画意工水村烟景緑杨风题诗忆得樗轩老更觉升平是梦中和威卿镐厉王故居天道循环只眼前果谁烈焰与寒烟种𤓰四摘浑闲事抱蔓无人更可怜走笔题十老㑹请疏痛饮形骸百不成天教乡社送余生病夫近日添新喜十老图中有姓名七夕天街奕奕素光移云锦机闲漏箭迟谁与乗槎问银汉可无风浪借佳期马云卿画纸衣道者像太古清风匝地来纸衣长往亦悠哉铁牛力负黄河岸生被曹山挽鼻廻归义僧侍者溪山萧寺横轴石磴云松百八盘东峯日上海波寒老来丘壑风流减却就禅房覔画看胡夀之待月轩三首一幅清风竹写生月华霜白纸如冰天公老笔无今古枉却坡诗説右丞爱竹髯参发巧新能教一影具形神千门万户清光里袖手东窓有几人形似何曾有定名每从游戏得天成墨君解语应须道犹欠风琴一再行御订全金诗增补中州集巻七十一御订全金诗增补中州集卷七十二钦定四库全书御订全金诗增补中州集卷七十二元好问十真味斋麤饭寒虀老此身髙人那计甑生尘味无味处君知否道着琴书巳失真乔夫人彩绣仙人圗彩服仙童画不如直疑莱子戏庭除青红未是春风巧一颂椒花更有余出山像不见恒星莫漫惊日头从此向西生只知大事因縁了依旧云门望太平超禅师晦寂菴无波古井静中天三尺藜牀坐欲穿一语调君君莫笑妙髙峯顶更超然自题写真东涂西抹窃时名一线微官悞半生不画幼舆巖穴里野麋山鹿欲何成赠写真田生三章人物翩翩美少年书生颖悟亦天然燕南只道丹青好弃掷泥涂自可怜万态千形画里看人人睂目与衣冠情知不是裴中令一片灵台状亦难市井公卿万不同依然见解一儿童张颠草圣雄千古却在孙娘剑器中赠髙君用杏苑仙郎合探花虚传佳句满京华丁宁王谢堂前燕文采风流有故家周才卿拙庵诗笔看君有悟门春风过水略无痕庵名未便遮藏得拙里元来大巧存郭大方自适轩自适还曾自适无半生枯寂坐禅居马卿若也知人意只画梁家举案图晴景圗白日青天下笔难要从明润细寻看藏山只道云烟好画史而今尽热谩金山攒青疉翠几何般玉镜修睂十二鬟常着一峯烟雨里苦才多思是金山覃彦清飞雨亭横披百道悬流注夜光画中亭榭亦清凉何人与问长安客赤日黄尘有底忙读汉书室方隆栋非难构水到頽波岂易廻丰沛帝乡多将相莫从兴运论人才内相杨文献公哀挽三章白少傅体征南谏疏无多语大度髙皇有至仁留得青囊一丸药异时犹可活斯民中台启事山吏部东阁词臣何水曹松柏萧萧一丘土龙门依旧泰山髙姓名三字金瓯重事业千年片简青试向云间望光彩看从何地现文星花光梅草圣前头一树春豪华落尽只天真写生今向君家见疑是花光有两身夏山风雨惨澹经营有许功呉僧谁得嗣宗风情知一雨收晴了更没尘沙到坐中春云淡冶一抹平林素练横数堆寒碧白烟生春云可是多姿态五字韦郎画不成雪谷早行图雪拥云横下笔难争教万景入荒寒诗翁自有无声句画里凭君细覔看胡叟楚山清晓剪得呉淞一片秋江山小笔也风流卷中未有题诗客留待才情赵倚楼辛亥九日未见菊花黄菊霜华日日添也应有意醉陶潜鬓毛不属秋风管更拣繁枝揷帽檐答俊书记学诗诗为禅客添花锦禅为诗家切玉刀心地待渠明白了百篇吾不惜睂毛台山杂咏十一首登临夙有故乡縁试手清凉第一篇知被钱郎笑寒乞不将锦绣里山川万壑千巖位置雄偶从天巧见神功湍溪已作风雷恶更在云山气象中颠风作力扫隂霾白日青天四望开好箇台山真面目争教坡老不曾来山云吞吐翠微中淡緑深青一万重此景秪应天上有岂知身在妙髙峯兜罗绵界寳光云云际同瞻化现身解脱文殊俱有説是中知有木强人真向华严见化城翻嫌金屑翳双明恶恶不可恶恶可未要云门望太平总为毗耶口不开龙宫华藏顿尘埃对谈石上维摩在珍重文殊更一来咄嗟檀施满金田逺客游台动数千大地嗷嗷困炎暑山中多少地行仙石罅飞泉氷齿牙一盃龙焙雪生花车尘马足长桥水汲得中泠未要夸凛凛长松卧涧阿提壶悲啸抚寒柯万牛不道丘山重细路沿云奈尔何热恼消除佛作縁山头氷雪过尖天法王悲智无穷尽更有清凉遍大千跨牛图画出升平古意同江村渺渺緑杨风看来总是哦诗客逺胜骑驴着雪中赠湛澄之四章眼花看碧渐成朱兀兀陶陶乐有余栁岸醉僧堪一笑强敎分别竟何如儿女团圞龎行婆漉篱活计苦无多布囊归去诗干首犹欠庭珪墨一螺十年不见山堂老赖有澄之在眼中总道木庵枯淡好东风花栁各青红散圣风流有别传漆瞳一㸃出人天石门故事君知否好佐涪翁学刺船三门集津圗南北争教限大江吴家才了又陈亡画工只説三门险不记茅津一苇航乙卯端四日感怀衰年那与世相闗苦被诗魔不放闲好箇旧家长乐老无才无德只痴顽山村风雨扇头总为诗翁发兴新直教画笔亦通神莫嫌风雨无多景截断黄尘亦可人䟦萧师鹭鸶败荷扇头萧萧烟景带霜华公子风标浪自夸可道浣花诗境好䴔䴖鸂鶒满晴沙袁显之扇头双鹭聫拳只办愁枯荷折苇更穷秋风流緑影红香底好箇鸳鸯百自繇赠司天王子正二首惯见河邉织女机枯槎八月未成归栖迟零落今如此枉却星翁比少微天容海色本澄清万古东方有启明七十七年强健在不妨林下看升平工部赵侍郎下世日作鹤骨翛然卧石牀情知合眼即仙乡安时处顺吾儒事枉却南华説坐忘䟦耶律浩然山水卷六月三泉松桂寒西风早晚送归鞍无因料理黄尘了只得青山纸上看贞燕杏梁双宿复双飞海国争敎只影归想得秋风渐凉冷谢家儿女亦依依汚洁难将一类推旧家红线可无疑豚鱼自是诗家语轻拟庭闱恐未宜杨祕监雪谷早行图息轩画笔老龙眠雪谷氷桥自一天六月髙楼汗如雨岂知方外有诗仙杜莘老夏日汾亭横轴杜侯老笔尧民意黄阁清风有故家庸俗纷纷小儿女枉教尘土涴烟霞武元直秋江罢钓暮山明月晓溪云今古仙凡此地分醉后狂歌问渔叟残年何计得随君张彦逺江行八咏图楚山平浸楚江流放眼江山得意秋一寸霜毫九云梦合教轰醉岳阳楼题冯漕缓之硕人在涧横轴见説云霄意气豪几廻揽镜惜颠毛不争画得林泉好转使山人索价髙题邢公达寒梅冻雀圗褐衣相媚不胜情只许干晖画得成却被诗人笑寒乞一枝风雪可怜生隠秀君山水鸟鞵踏破软红尘未信溪山下笔亲图上风烟看潇洒画家亦有卫夫人同梅溪赋秋日海棠二章锦水休惊散綵霞换根元自有灵砂琼枝不逐秋风老自是人间日易斜翠袖红妆又一新秋风秋露发清真丹青写入梅溪笔桃李从今不算春梁氏先人手书𤣥虬飞跳九天门秦火惊看片纸存耆旧风流知未减青山还见读书孙蓟北杜国寳以具定教官李进之所譔大父中宪公及其先人帅府从事行状见示用题三絶其后总道清流解致君白袍唐日已纷纷科名屈杀渔阳老章甫何人不惠文儿戏将军百不知枉将壁垒付安危论功才得盐山令堂上竒兵果是谁堂掾谈经见蚤成诸郎难弟复难兄长留北海文章在千古云麾有姓名赠訾子野髙士三章仙翁髙弟独君优胸次清明辨九流我是愚溪一愚叟不妨同醉訾家洲月旦今谁许与陈乍贤乍佞日纷纭鸢肩燕颔非吾事一片灵台欲付君虚名玉表或䃉中薄命何堪与共功东国人伦要真识好将传与黑头公戏相师珥貂簪笔赴锄犁何必人人贯伏犀胸次九流君自了看来唯少醉如泥留赠丹阳王鍊师二章信得人间比梦间一巵芳酒且开颜当时笑伴今谁在诗客凄凉饭颗山烂醉𤣥都有旧期百年人事不胜悲桃花一簇开无主留着东风与兔葵避兵阳曲北山之羊谷题石龛冥鸿正恐絓疑网脱兔不忘投茂林世故驱人真有力天公困我岂无心壬子寒食儿女青红笑语譁秋千环索响呕哑今年好箇明寒食五树来禽恰放花为阚子醵金二首明珠评价敌连城弃掷泥涂意未平十万人家管弦里独怜金石隠商声秋来闻説酒杯疎却为穷愁解着书知是还山亭上客无衣无褐欲何如李子范生子六峯灵气未消沉雏凤翩翩翠作衿名姓定知书小録作诗先与唤琼林柏乡光武庙老树刳心不更春当年曾见汉仪新凭君莫话舂陵事笑杀中原逐鹿人和德新丈三年老眼暗兵尘今日逢君喜事新结伴还乡有成约不应先作北归人春日寓兴雨过横塘水满堤乱山髙下路东西一番桃李花开尽惟有青青草色齐沧浪图万顷烟波入梦频眼中鱼鸟觉情亲而今尘满西风扇愧尔青山独往人浩然雪行图曲江花栁自升平雪磵氷桥去国情枉却卷中留好语画师寒乞可怜生岳邦献夀见君谁不爱清醇寿席今年乐事新八十老翁持酒劝酣歌一曲太平春风栁归牛圗陂塘渺渺緑杨风牛背升平万古同忽见画圗还自笑枉将书策课儿童子和麋鹿图白发刁骚一秃翁尘埃无处避西风野麋山鹿平生伴惆怅相看是画中贾氏怡斋二首儿女青红荐寿觞阶庭兰玉立诸郎黄金甲第知何限谁有怡斋致乐堂一门难弟复难兄籍甚州闾月旦评见説病中王处士感君兼有急难情与西僧娄博克达二首行云孤鹤万縁轻遥见乡闗眼便明不似遗山元老子尘埃风雨过平生半世秦川在梦中几时莲社与君同渊明自比吾何敢或有新诗及逺公附尧山堂外纪元遗山有锦机集指授学者晚年力以国史为已任乃搆野史亭于家凡金源君臣言行记録至百余万言书未就而卒髙唐阎静轩复挽之曰萧寺秋风卷玉荷月明人影共婆娑谁知别后骊驹曲便是先生薤露歌野史夜寒虫蠧简锦机春暖凤停梭秪应前日西州路常使羊昙忍泪过附尧山堂外纪兴定初裕之始以诗文见闲闲公公为延誉诸公间又五年乃得以科第出公之门公力为挽之旁有不平者谓公与杨礼部之美雷御史希颜李内翰钦叔为元氏党人正大甲申诸公贡裕之词科公为监试官以例不赴院宿一日坐礼曹钦叔从外至诵裕之秦王破建德降王世充露布公颇为耸动顾座客陈司谏正叔曰人言我党元子诚党之邪附尧山堂外纪壬辰北渡顺天毛正卿杨德秀祈仙山寺中苏晋降笔冩诗数十首一诗有百伪无一真中有羲黄醇之句余诗除酒里神仙我五言外多不成语二人初不知晋为何代人诗为何人作以语元遗山遗山曰余二十六七时有诗曰西郊一亩宅闭门秋草深牀头有新酿意惬成孤斟举杯谢明月蓬荜肯相临愿将万古色照我万古心又去古日已逺百伪无一真独余酒乡地中有羲黄醇圣教难为功乃见酒力神谁能酿沧海尽醉区中民今晋所批乃有此十字晋岂余前身邪将近时鬼物之不昧者记余诗託名于晋以自神也晋旣以余诗为渠所作余亦就酒里神仙我五言取偿于晋因作乐府曰绣佛长斋枉伴蒲团过酒罏横卧一蹴虚空破颇笑张颠自谓无人和还知么醉乡天大少箇神仙我附郝经元遗山真赞云其才清以新其气夷以春其中和以仁其志忠以勤不啻蔡辛与坡谷为隣歌谣慷慨喜气津津唾玉喷珠看花饮醇而乃爇香读易坐席凝尘假邪真邪鸣唿复几千年更有兹人也耶又遗山铭云士子贾技争缀缉侥倖寸禄奔走急以为诗文作无益粪壤掷弃明月璧先生卓荦有异识振笔便入苏黄室开辟文源翦荆棘大声复完金玉击烂漫长醉思盈溢瑞锦秋花乱堆积险妬䕶前喘肝臆羣犬兟兟共谗疾尘埃野马为鬼域遗山巖巖倚天壁附庻斋老学丛谈张橘轩与元遗山为斯文骨肉张云富贵倘来良有命才名如此岂长贫元改倘来为逼人此为子又云半篙溪水夜来雨一树早梅何处春元曰佳则佳矣而有未安既曰一树乌得为何处耶不如将一树二字改为几㸃壬辰北渡寄遗山诗万里相逢真是梦百年垂老更何乡元改里为死垂为归如光弼临军旗帜不易一号令之而百倍精采神川遯士刘祁补祁字京叔浑源人弱冠举金进士廷试失意即闭户读书间出古赋杂説数篇李屏山赵闲闲杨吏部雷御史王滹南诸公见之曰异才也皆倒屣出迎交口誉之壬辰北还乡里躬耕自给筑室牓曰归潜戊戍诏试儒人祁就试魁西京选充山西东路考试官征南行台钮祜禄珪闻其名邀至相下待以賔友凡七年而殁年四十八京叔好三苏文为学能自刻厉文章议论粹然一出于正有神川遯士集二十巻处言四十三篇归潜志三巻补归潜志余髙祖南山翁金国初辟进士举词赋状元也故为一代词学宗雅好成就后进见其文辄能断其后中第否当时名士大夫多出门下学者至今皆师尊之四子长西巖次龙泉同年擢第二女长姑及笄将适人一时贵显者争求之翁皆不许张御史景仁时在布衣以所业诣翁翁嘉之俄而与为有司取士张赋甚佳为隣坐者剽之尽坐同而黜已而翁知其然遽以长姑嫁焉家人軰愠翁不恤也后三年翁复为有司御试张擢别试魁骤歴清华以文章擅当世位至翰林院学士河南郡御史大夫尝使宋有风节赫然为名臣世皆以翁有知人之鉴也后翁墓表张所作具载其事云次姑适襄阳王元节亦名进士能诗传学尝为宻州节度判官迄今士大夫嫁女多谈公之事也附祁归潜堂记刘子朔方人生于云中之浑源山水之间龆龀从父祖仕宦大河之南初知诵读属偶为童子学少长习时文为科举计然亦时时閲古今词章窃读史书览古今成败治乱慨然有功名心未冠计偕试开封礼部中之及庭而落于是始大发愤以着述自力颇为先逹诸公所知又结交当世豪杰未有不与以文字往还者旧有田淮水之阳春夏在陈视耕获秋冬必入汴避乱且从诸公讲学已而先大夫下世遂经纪家事然读书为文亦未尝少休闻四方交游来把酒论文谈笑连日夕或留之旬月不令去时虽少年未遂其进取心而会友着书亦自乐无歉岂知一旦时移事变流离兵革生资荡然童仆散尽从行惟骨肉数口旧书一囊由铜壶过燕山入武川几一载始得还乡里乡帅髙侯为筑室以居所居盖其故宅之北四面皆见山若南山西巖吾祖旧游东为柏山代北名刹西则玉泉龙山山西胜处故朝岚夕霭千态万状其云烟吞吐变化窓户间门前流水数支每静夜微风有声琅琅使人神清不寐刘子每居室中焚香一炷置笔砚楮墨几上书数巻偃息啸歌起望山光卧味道腴为终日乐虽敝衣恶食不知也闲尝自念生而为儒忝学圣人之道其平昔所志修身治国平天下穷理尽性至于命进则以斯道济当时退则以斯道觉后世今当壮嵗遭此大变更赖先人之灵得返乡里幸而有居以自容将黙卷静学以休息其心力况世路方艰未可为进取谋因榜其堂曰归潜且以张横渠东西二铭书诸壁客有过而诘之曰今吾子生当兹世正英雄奋发之秋大而可以分疆据土奉王命为诸侯下而可以附雄藩巨镇驰骋才猷谋取富贵或如终童请长缨入越覊其王致北阙下以功名着不然当效苏季子司马长卿以文词谈説干人主六印驷马耀乡俗吾子奚独韬光晦迹甘为弃物于一时使平日所学眇不见锋燄亦鄙陋之甚也刘子曰噫若亦不闻夫君子之道乎葢君子之道以时卷舒得其时而不进为固失其时而进为狂且先顾其内之所有何如亦不在夫外也若平生苦学岂将徒老焉顾自鬻自求贤者所耻加之新罹蹇难始欲自脩且将扫除吾先祖丘墓果其后日为时所用亦安肯不致吾君泽吾民如或不然虽终身潜可也易曰龙德而隐遯世无闷传曰君子若凤治则见乱则隐吾虽非圣贤亦安敢不学乎若非知吾之志者也客旣去遂书于堂以记之且歌曰南山漠漠兮浑水洋洋桂椒葱蔚兮松柏青苍清泉漏其下兮白石皦以如霜兕豹跧伏兮鸾凤翩其来翔世溷浊而不照兮蹇羝骋夫先路荆榛蓊以蒙达兮野从横其豺虎矧余志之夐迂兮孑罕罕而畴伍归欤归欤其潜于南山之下又歌曰潜于农挚之侣兮潜于渔望之徒兮顾惟不肖岂敢与俱兮惟兹有堂有琴有书兮学其所不知求进于圣途兮潜乎潜乎亦可以为娱兮嘻附元陈时可归潜堂记潜之为言隠也古之所谓隠君子者无江海而闲不山林而幽葢藏器待时乐天知命不潜而潜者也吾京叔之文之行有不可掩者而以归潜名所居堂第恐欲濳而不得耳且吾闻之易曰君子之道或出或处或黙或语应处而出非道应出而处亦非道语黙何异哉夫鱼不厌深矣龙德则不然升潜以其时孔子圣之时者也乃所愿则学孔子子谓颜渊曰用之则行舍之则藏其论逸民则曰我则异于是无可无不可艮止也圣人彖是卦曰时止则止时行则行动静不失其时其道光明庄周阳挤隂助者也至其举养生之道亦引仲尼曰无入而藏无出而阳柴立其中央岂有吾圣门弟子反专于潜之一字者邪京叔以书求名老夫告京叔能勿忘乎谨为铭曰仲尼驻车蚁丘浆宜僚陆沉于其旁夫妻臣妾登屋梁季路往视渠以亡但见虚室依頽墙古人潜德不欲出那用此字书其堂况君年甫三十强撑肠拄腹经传香文气浑尔诗笔昌户外屦满名飞扬吾恐自此饶荐章逺来乞铭何可当拈出圣语吾颇长用之则行舍则藏无入而藏出则阳得时忌作天际翔勿以深眇贤庚桑归欤归欤且和光铭哉铭哉幸无忘古意二首庭前有桂树緑叶尚离披秋风动地起飘落将安归髙飞入青云下飞入污泥贵贱旣偶尔孰为喜与悲秋江有芙蓉颜色好鲜洁褰裳欲采折水深不可渉严风下飞霜芳艶空凋歇怅望一长叹临川无桂檝怀长源凉月夜如水秋风吹紫兰独居怅无聊佳人阻河山山河邈千里相望何时已云横鴈影沈露下虫声起烽火照中州西南杀气浮君居刘山下果若向时不人生有离别但惜知音絶匣内卧青龙光芒射秋月汴水碧参差叶飞空树枝如何相忆处还值暮秋时送雷伯威朔风起天末落木鸣空山冷霜正凝沍游子百里还出郭送将别徘徊上髙原如何暌离情对此芳嵗阑壮士志四方不须涕汍澜人生非山海会面亦不难愿子崇明德余功振文翰长因东南鸿惠我金玉言征夫词顽隂漠漠秋天黑冷雨潇潇和雪滴涂中骑士衣裳单半夜衔枚赴灵壁中州近嵗雨雪多只因戍马窥黄河将军锦帐衣千袭马上挥鞭传令急但令饱暖度朝夕一死沙塲吾不惜九重日望凯歌归安知中路行逶迤愿将舞女纒头锦添作征人身上衣征妇词青灯荧荧照空壁绮窓月上莎鸡泣良人塞上逺从军独妾深闺长太息忆初痴小嫁君时谓君不晚拥旌麾如何十载尚舆𨽻东屯西戍长奔驰秋风戎马临闗路千里持矛闗上去公家事急将令严儿女私情那得顾恨妾不为金鞲靫在君腰下随风埃恨妾不为龙泉劔在君手内飞光燄慕君不得逐君行翠袖斑斓空血染君不见重瞳凤驾游九嶷苍梧望断犹不归况今沙塲征战地千人同去几人回君回不回俱未见妾心如石那可转留春曲絮飞冷屑龙蟠玉花殒香摧凤衔烛批颊深林叫新緑倚阑人唱留春曲春光欲去如死灰明年暖风吹又来何如日日长相守典衣共醉花前杯殷勤留春春不住白日西驰水东注镜中丝髪奈老何君当持杯我欲歌南京遇仙楼倚天突兀耸髙楼楼上人家白玉钩落日笙歌迷汴水春风灯火似扬州仙人已去名空在豪客同来醉未休独倚朱阑望明月鸾旌依约认重游过陈司谏墓銮坡乌府旧游空三尺孤坟野寺中犹有忧时心不死墓门昨夜起秋风御订全金诗增补中州集巻七十二