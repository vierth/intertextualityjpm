揅经室一集揅经室集序揅经室集自序余三十余年以来说经记事不能不笔之于书然求其如文选序所谓事出沈思义归翰藻者甚鲜是不得称之爲文也今余年届六十矣自取旧帙授儿子辈重编写之分爲四集其一则说经之作拟于贾邢义疏已云僭矣十四卷其二则近于史之作八卷其三则近于子之作五卷凡出于四库书史子两途者皆属之言之无文惟纪其事达其意而已其四则御试之赋及骈体有韵之作或有近于古人所谓文者乎然其格亦已卑矣凡二卷又诗十一卷共四十卷统名曰集者非一类也继此有作各以类续也室名揅经者余幼学以经爲近也余之说经推明古训实事求是而已非敢立异也道光三年岁在癸未阮元识揅经室集一集目録揅经室一集卷一目录易书不尽言言不尽意说释易彖音释易彖意释心释鲜释磬释盖释且释黻释邮表畷释颂释矢释顺释达释门释释训释相卷二拟国史儒林传序太极干坤说仪礼石经校勘记序仪礼丧服大功章传注舛误考刻七经孟子考文竝补遗序曾子十篇注释序孝经解论语解论语一贯说大学格物说卷三明堂论卷四禹贡东陵考毛诗王欲玉汝解引书说天子诸侯大夫士金奏升歌笙歌间歌合乐表说诗十月之交四篇属幽王说进退维谷解卷五古㦸图攷七图考铜和考璧羡考栋梁考古劔镡腊图考钟枚说字瓦拓本跋与程易畴孝亷方正论磬直县书王伯申经义述闻序王伯申经传释词序焦氏雕菰楼易学序与郝兰皋戸部论尔雅书与高邮宋定之论尔雅书卷六考工记车制图解上卷七考工记车制图解下卷八论语论仁论卷九孟子论仁论卷十性命古训卷十一诂经精舍䇿问石刻孝经论语记惠半农先生礼说序胡朏明先生易图明辨序汉读攷周礼六卷序任子田侍御弁服释例序张皋文仪礼图序王实斋大戴礼记解诂序春秋公羊通义序国朝汉学师承记序孔检讨大戴礼记补注序焦里堂羣经宫室图序与臧拜经书与洪筠轩论三朝记书十三经注疏校勘记序卷十二浙江图考卷十三浙江图考卷十四浙江图考揅经室集三集目録揅经室三集卷一南北书派论北碑南帖论颜鲁公争坐位帖跋王右军兰亭诗序帖二跋摹刻天发神䜟碑跋复程竹编修书晋永和泰元甎字拓本跋隋大业当阳县玉泉山寺銕镬字跋摹刻扬州古木兰院井底兰亭帖跋卷二文言说数说名说书梁昭明太子文选序后与友人论古文书双岐秀麦图跋江鄕筹运图跋粮船量米㨗法说影桥记再到亭碑阴记定香亭笔谈序杭州灵隐书藏记焦山书藏记江西校刻宋本十三经注疏书后江西改建贡院号舍碑记广东改建贡院号舍碑记修隋炀帝陵记曲江亭记元大德雷塘龙王庙碑记重修旌忠庙记重修郝太仆祠记秋雨庵埋骸碑记记任昭才记蝴蝶礟子蝶梦园记武昌节署东箭亭记置湖南九谿衞祠田记卷三商周铜器说上商周铜器说下积古斋钟鼎彝器欵识序山左金石志序王复斋钟鼎欵识跋释宋戴公戈文晋眞子飞霜镜拓本跋秦琅邪台石刻十三行拓本跋摹刻泰山残字跋摹刻汉延熹崋岳庙碑跋汉延熹华岳庙碑整拓本轴子二跋金石十事记散氏敦铭拓本跋甘泉山获石记二郞庙蔬圃获石记积古斋记杭州杨州重摹天一阁北宋石鼓文跋汉延熹崋岳庙碑跋秦汉六朝唐廿八名印记与王西沚先生书商铜距末跋宋搨楚夜雨雷钟篆铭跋吴蜀师甎攷南屏司马温公隶书家人卦考秦汉官印临本序卷四重修表忠观记嘉庆九年重濬杭城水利记南宋淳熙贵池尢氏本文选序送杨忠愍公墨蹟归焦山记焦山仰止轩记连理玉树堂寿诗序晚钟山房记郑氏得墓图跋碧纱笼石刻跋二老重逢图跋钱塘严氏京邸祖墓图记顾亭林先生肇域志跋浮屠说六合县冶山祇洹寺攷重订天台山方外志要序蔗查集序卷五纪文达公集序王文端公文集校本跋凌母王太孺人寿诗序里堂学算记序旧言堂集后序绿天书舍存草序孙莲水春雨楼诗序华陔草堂书义序王柳邨种竹轩诗序䢴上集序惜阴日记序存素堂诗续集序是程堂集序徐雪庐白鹄山房集序郭书屏鹳井集序灵芬馆二集诗序画舫录序王竹所词序羣雅集序重刻宋本太平御览叙郝戸部山海经牋疏序宋本附图列女传跋杭州紫阳书院观澜楼记诸城刘氏族谱序岱顶重获秦刻石残字跋葵考化州橘记自鸣钟说淸远崃记新建南海县桑园围石工碑记恩平茶阮砚石记苏文忠公诗编注集成序学海堂文笔䇿问揅经室集二集目録揅经室二集卷一皇上八旬万寿宗经征寿说御试拟刘向请封甘延寿陈汤疏并陈今日同不同诰授昭勇将军广东钦州营游击诰赠资政大夫晋光禄大夫戸部侍郞王考琢庵太府君行状诰封光禄大夫戸部左侍郎显考湘圃府君显妣一品夫人林夫人行状诰赠昭勇将军高祖孚循太府君行述四世祖妣厉太恭人传卷二雷塘阮氏墓图记北湖公道桥阮氏墓图记雷塘阡表雷塘阮公楼石刻象记扬州阮氏家庙碑扬州隋文选楼记扬州文楼巷墨庄考扬州北湖小志序淮安大河阮氏世系记林淸泉公传节孝林母传李晴山乔书酉二先生合传胡西棽先生墓志铭刘端临先生墓表浙儒许君积卿传安徽巡抚裴山钱公传卷三太傅体仁阁大学士大兴朱文正公神道碑诰授光禄大夫刑部右侍郞述庵王公神道碑吏部左侍郞谢公墓志铭刑部侍郞唐山阮公传山东粮道渊如孙君传循吏汪辉祖传蒋士铨传卷四壮烈伯李忠毅公传朱勇烈公传大竹县知县死事张君传福建布政使良吏李君传次仲凌君传通儒扬州焦君传李尙之传卷五严忍公子餐方贻传顺昌县训导伊君墓表瑞州府学教授浦亭阮公墓表翰林编修河东盐运使司沈公旣堂墓志铭默斋张君诔知不足斋鲍君传武进臧布衣传孙颐谷侍御史传四川广安州知州阮君墓表诰封奉直大夫翰林院编修陈君墓志铭诰赠中宪大夫山东兖沂曹济兵僃道一凤孙公曁妻许恭人墓表诰封奉政大夫掌陜西道监察御史岁贡生游君墓表卷六山东分巡兖沂曹济道唐公神道碑铭赐按察使衔河南开归陈许兵僃道柘田唐君墓志铭江西铜鼓营同知刘君传赠承德郞翰林院庶吉士加一级例晋朝议大夫钱君曁配屠恭人墓志铭诰封刑部山东司员外郞郑君墓志铭童处士墓表江都凌君传翰林院编修彭远峯墓志铭臧拜经别传杭州府西海防同知路君墓志铭诰封奉直大夫奉贤陈君墓表武康徐母周孺人传朱母高太孺人传净因道人传鲍姑辞叙女壻张熙女安合葬墓碣卷七封泰山论泰山志序焦山定陶鼎考金承安重刻唐万歳通天史承节撰后汉大司农郑公碑跋知足斋诗集后序菣厓考古录序毛西河检讨全集后序全谢山先生经史问答序南江邵氏遗书序王西庄先生全集序于忠肃公庙题壁记西湖诂经精舍记金沙港三祠记荆州窖金洲考江隄说广州大虎山新建礟台碑铭通鑑训纂序史炤通鑑释文跋四史疑年录序寕波范氏天一阁书目序卷八奉敕撰熙朝雅颂集跋恭注御撰味余书室随笔进呈后跋浙江刻四库书提要恭跋瀛舟书记序洋程笔记序淮海英灵集序广陵诗事序小沧浪笔谈序皇淸碑版录序江苏诗征序嘉庆四年已未科会试录后序两浙輶轩录序两浙輶轩录补遗序试浙江优行生员策问己未会试策问海运考跋海塘擥要序嘉靖搢绅册跋扬州府志事志氏族表图说三门记吴烈妇吞金纪事卷跋吉兰泰盐池客难致杭嘉湖道李坦书嘉兴嘉禾图跋硖川煮赈图后跋新修广东通志序恭进十三经注䟽挍勘记折子揅经室集四集目録揅经室四集卷一御试拟张衡天象赋御试一目罗赋拟潘安仁射雉赋炙輠赋蔷薇赋赤壁赋赐御笔热河考墨刻卷恭谢折子赐御笔笔误识过墨刻卷恭谢折子恩授经筵讲官恭谢折子赐御制邪教说墨刻折子京察议叙恭谢折子赐御书福字恭谢折子奉勅进经籍纂诂折子赐御制养心殿记墨刻恭谢折子赐御制原教三篇墨刻恭谢折子卷二重修高宻郑公祠碑重修会稽大禹陵庙碑重修扬州会馆碑铭兰亭秋禊诗序谢苏潭咏史诗序四六丛话序叶氏庐墓诗文卷序厯山铭注曾子研铭落日余霞研铭白圭诗馆研铭水师正威大铜礟铭官斋精舍铭宝龢钟铭刻屚钟铭警钟铭古龢钟铭扬州隋文选楼铭南宋尢本文选卷首画象铭西瑯阿侍御摹坡公笠屐图赞方维祺太守以我观我图赞桂林隐山铭宋砚铭端溪璞石砚铭粤溪茶坑天然大砚铭茶坑砚山铭端溪老岩研山铭西斋铭干隆癸丑仲冬上丁祭曲阜孔庙文祭天目山神文揅经室集外集目録揅经室外集卷一礼记要义三十三卷提要九国志十二卷提要皇宋通鑑长编纪事本末一百五十卷提要四书笺义纂要十二卷纪遗一卷提要汉官仪三卷提要嘉定鎭江志二十二卷提要至顺鎭江志二十一卷提要续世说十二卷提要严氏明理论三卷后集一卷提要陆士衡文集十卷提要註解章泉涧泉二先生选唐诗五卷提要续后古编四卷提要四书待问二十二卷提要道德眞经集解八卷提要聱隅子二卷提要嘉量算经三卷提要分门纂类唐宋时贤千家诗选二十二卷提要梅花喜神谱二卷提要晁具茨集十五卷提要详註周美成片玉集十卷提要琴操二卷提要诗传註疏三卷提要尙书要义三卷提要左氏摘奇十二卷提要回溪史韵二十三卷提要梅花百咏一卷提要通元眞经注十二卷提要古逸民先生集三卷提要汉文鑑二十一卷提要苹洲渔笛谱二卷提要两京新记一卷提要洞霄诗集十四卷提要燕喜词一卷提要醉翁谈录五卷提要重修琴川志十五卷提要南华眞经注疏三十五卷提要华阳陶隐居集二卷提要三术撮要一卷提要萧冰厓诗集三卷提要徐文淸公家传一卷提要铁崖赋稿二卷提要日湖渔唱一卷提要重编海琼白玉蟾文集六卷续集二卷提要说文解字补义十二卷提要卷二支遁集二卷提要五行大义五卷提要羣书治要五十卷提要文馆词林四卷提要臣轨二卷提要乐书要录三卷提要膳夫经一卷提要岑嘉州集八卷提要列子注八卷提要谗书五卷提要中兴两朝圣政六十四卷提要建炎笔录三卷提要宝祐四年会天厯一卷提要辨诬笔录一卷提要南岳总胜集三卷提要自号录一卷提要衢本郡斋读书志二十卷提要友会谈丛三卷提要孔丛子注七卷提要孙子十家注十三卷提要千金宝要十七卷提要一切经音义二十五卷提要古淸凉传二卷广淸凉传三卷续淸凉传二卷提要道德眞经传四卷提要泰轩易传六卷提要春秋集传十九卷提要九经疑难四卷提要尔雅新义二十卷提要集篆古文韵海五卷提要太常因革礼一百卷提要卷三难经集注五卷提要脉经十卷提要类编朱氏集騐医方十五卷提要史载之方二卷提要书斋夜话四卷提要遁甲符应经三卷提要六壬大占一卷提要夷坚甲志二十卷乙志二十卷丙志二十卷丁志二十卷提要策学统宗前编五卷提要斜川集六卷提要增广笺注简斋诗集三十卷无注词一卷提要史咏集二卷提要平安悔稿十二卷提要云庄四六余话一卷提要分类唐歌诗残本十一卷提要诗苑衆芳一卷提要南海百咏一卷提要声律关键八卷提要观澜集注三十卷提要梅磵诗话三卷提要樵歌三卷提要阳春白雪八卷外集一卷提要王周士词一卷提要词源二卷提要新增词林要韵一卷提要陈氏小儿病源方论四卷提要厯代蒙求一卷提要论语丛说三卷提要读中庸丛说二卷提要续古篆韵六卷提要皇元征𬗟录一卷提要元祕史十五卷提要羣书通要七十三卷提要游志续编二卷提要玉山璞稿二卷提要桐江集八卷提要王征士诗集八卷提要松雨轩诗集八卷提要蚁术诗选八卷提要名儒草堂诗余三卷提要蚁术词选四卷提要名家词十卷提要卷四五服图解一卷提要律文十二卷提要莆阳比事七卷提要黄帝阴符经疏三卷提要中藏经三卷提要玉函经一卷提要三水小牍二卷提要玉堂类藁二十卷西垣类藁二卷提要周易经疑三卷提要诗说十二卷提要书经补遗五卷提要汉唐事笺十二卷后集六卷提要崑山郡志六卷提要羣书类编故事二十四卷提要钓矶文集五卷提要毅斋别录一卷提要编类运使复斋郭公敏行录提要元赋靑云梯三卷提要隷韵十卷提要编年通载四卷提要广黄帝本行记一卷提要淳祐临安志六卷提要贤良进卷四卷提要四元玉鑑三卷提要运使复斋郭公言行录一卷提要图解素问要旨论八卷提要元风雅三十卷提要卷五东臯诗集五卷提要周易新讲义十卷提要通纪七卷续五卷提要诸葛武侯传一卷提要离骚集传一卷提要策要六卷提要愼斋集四卷提要诸义指南一卷提要增广钟鼎篆韵七卷提要玉峯志三卷玉峯续志一卷提要长春子游记二卷提要轩辕黄帝传一卷提要养正图解全卷提要尉缭子直解五卷提要关尹子言外经旨三卷提要爲政善报十卷提要东汉文鑑二十卷提要道德经论兵要义四卷提要遗山乐府五卷提要招捕总录一卷提要诗义集说四卷提要唐陆宣公奏议注十五卷提要云间志三卷提要司马法直解一卷提要杨氏算法三卷提要松窗百说一卷提要续墨客挥犀十卷提要陶靖节诗註四卷提要贞一斋诗文藁二卷提要舆地纪胜二百卷提要揅经室集续集提要四库未收书提要揅经室外集家大人在浙时曾购得四库未收古书进呈内府每进一书必仿四库提要之式奏进提要一篇凡所考论皆从采访之处先查此书原委继而又属鲍何诸君子叅互审订家大人亲加改定纂写而后奏之十数年久进书一百数十部此提要散藏于扬州及大兄京邸福因偕弟祜孔厚校刻揅经室集请录刋提要于集内家大人谕此篇半不出于巳笔卽一篇之中创改亦复居半文不必存而书应存可别而题之曰外集道光二年阮福谨记揅经室集续集目録揅经室续集目录卷一一集尧典四时东作南伪西成朔易解释闰明堂图说孝经郊祀宗祀说宗礼余说大雅文王诗解咸秩无文解释佞䆁来左传引康诰解释训下篇释敬云南黑水图解中庸说卷二二集黄河海口日远运口日高图说陜州以东河流合勾股说拟儒林传稿凡例集传录存重建肇庆总督行台并续题名碑记英淸崃凿路造桥记例赠儒林郞候选州同知兰汀林公墓表平乐府重建至圣庙碑记南昌府同知璧堂徐君传高邮孝臣李君传碧鸡台记卷三三集荀子引道经解塔性说复性辨书东莞陈氏学蔀通辩后学蔀通辩序文韵说学海堂䇿问四书文话序摹刻诒晋斋华山碑全字跋两浙金石志序宋搨醴泉铭残字跋与学海堂吴学博书虞山张氏诒经堂记金子靑诗集序卷四四集谢赐御笔福字寿字鹿肉折子祭南海神庙文节性斋铭苏文忠公象赞陆宣公从祀庙庑颂学海堂集序谢御赐福字夀字并奶饼干果折谢赐紫禁城骑马折以上癸未至庚寅八年文笔仍以经史子集分爲四卷以后再各续于毎卷之后篇页积多再分爲中下卷诗则接四卷之后列爲五六七八九卷庚寅冬刻于滇南分给家塾子弟男常生祐谨记揅经室集诗目録揅经室四集诗卷一目录琅嬛仙馆诗略已酉雨后过瀛台家吾山少司宼属题裴园编修勺湖草堂图庶常馆听寒柝庚戌崇效寺法源寺看花晚集杨荔裳舍人斋中皇上万寿恭进宗经征寿说文册恩赐大縀恭纪一首辛亥御试赋得眼镜二月大考纪恩一首同沈云椒少宰南书房散直赐貂裘恭纪壬子初秋同孙渊如言皋云两同年游万泉寺凉水河后数日招同沈云椒少宰那东甫同年再游牛栏山密云县迎驾癸丑泉宗庙扈驾御园道中芭蕉滦阳道中月夜过赵北口兖州道中发落卷曲阜城东甲寅莱州试院晓寒寒亭登州杂诗登州听海涛声过黄县题秦二世琅邪台石刻泰山碧霞元君庙瓶中碧莲雨后泛舟登滙波楼山左学署八咏小沧浪亭明铁太保祠秋日同徐太守至龙洞遂游佛峪还憩寿圣院搨元丰顺应侯碑沜上海棠秋日作花灵巖山同人登岱至对松山日暮而返登峄山邹县谒孟庙晚宿孟博士第中早行诗卷二目录乙卯喜晤焦里堂姊丈于东昌寄怀里中诸友自禹登山白云峯东三里至佛峪厯城白云峯西北至锦屏巖憩寿圣院寿圣院西南石壁上有龙洞出入里许由龙洞巖下西过三龙潭十里至黑峪而返复至佛峪寒食日长山县道中雨过临淄县齐侯墓题江寕孙莲水汉上旧游诗后海棠木笔莱州蜉蝣㠀题海滨独立图登蓬莱阁过华不注山小沧浪亭雅集和马秋药前辈五日濯缨桥小集迟马秋药前辈小疾不至以诗来卽和原韵小沧浪亭柬孙渊如同年四照莲题何梦华林外得碑图独游佛峪爲新城王文简公书立墓道碑渡河展母墓敬题御赐恽寿平橅元人万竿烟雨图敬题御赐恽寿平橅黄鹤山樵松崖翠壁图丙辰嘉庆元年正月人日射鹄子于浙江学署之西园卽事联句题胡雒君环山小隐图秦小岘观察招游西湖晚谒表忠观适钱裴山同年过访未値有诗见投报以一律渡钱塘江呈同舟诸友梁湖道中过谢氏东山上虞县恭进授受礼成文册蒙赐蟒袍一件荷包二对恭纪会稽山谒大禹陵女桑晓雨后登吴山五月二十一日晓登吴山雨霁复泛西湖卽事七夕修暴书亭成题钱可庐明经蕉窗注雅图桂蕊题董文敏摹赵文敏鹊华秋色图金井梧桐歌湖州怀吴薗茨太守丙辰重九登灵隐石笋峯陈古华太守同爲桐江之游至严州而返投诗赠别赋此爲报和陈古华前辈桐庐道中韵严州七里泷渐江水印泥春夜江上闻角联句诗卷三目录丁巳桐庐九里洲梅花三万余树侍亲登㟁遍游奉命赋诗金华夜泊夜至永康县拓苍山雨歌示诸生端木国瑚等题方湛厓所藏张南华云溪图卽用南华元韵游古永嘉石门观瀑布自丽水放舟至永嘉四首将由温州至台州过雁荡前一日宿扶容村晓过四十九盘岭至能仁寺大龙湫歌常云峯寄雁荡过马鞍岭卽景净名寺蔬饭试雁荡山茶登灵峯望五老灵芝诸峯度谢公岭望老僧巖游石梁洞石门潭出山宿大荆营小窗咏铁拄杖与兴化顾藕怡游山卽题其诗稿一絶题谢侍御金焦夜游图予在山左畜一马甚骏及至浙不施鞍勒者辄浃旬日柔脆以死诗以惜之题王兰泉司宼三泖渔庄第七图张子白同年携萚石翁画至杭州展读于定香亭上题诗记之七月十一日同人过西湖晩泊湖心亭看月海寕安澜园杂咏八月望后至海寕州登海塘观潮秋桑四首题道场山归云菴孙太初墨迹卷后谢藴山前辈属题苏潭图题凌次仲敎授挍礼图诗卷四目录戊午上元后一日春䜩和谢苏潭方伯韵二首五更过苏堤列炬中见桃柳正妍半山桃花十余里春仲偕人两次来游元和蒋蒋山武进陆祁生陆绍闻皆有图咏纪事因题册中上已桐江修禊溯严濑至兰谿金华试院宋自公堂后双古柏冒雨由缙云趋丽水道出桃花交靑黄龙诸岭云气万状胜于晴时山花春尽日阻风靑田和张子白同年诗韵重游靑田石门观瀑布蕉林骤雨温州江中孤屿谒文丞相祠台州试院在城北龙顾山之麓有楼巍然名曰四照书榜悬之由临海至天台国淸寺华顶茅篷薄暮重过石梁夜宿上方广寺藏经楼万年寺题僧达本壁天台山纪游竹兠词和陆九天台籐杖歌游山阴陶石篑读书处水石洞戊午五月二十六日灵鹫峯销夏联句嘉庆三年西湖始建苏公祠志事秋日任满还朝同人饯于西湖竹阁赋诗志别赠吴鑑人赠鲍以文赠朱朗斋赠何梦华赠何春渚赠朱靑湖赠周朴斋赠端木子彝题江子屏书窠图卷已未会试闱中夜雨和石君师韵恭和御制立秋日遣闷元韵移竹九月望裕陵礼成旋跸复奉命敬阅山陵工程谨成八韵赵忠毅公铁如意歌题宋高宗瑞应图同彭芸楣馆师作题五代马楚复溪州铜柱拓本暖房示书之武林岁暮诗卷五目录庚申春日台州庚申正月督兵海上往返天台未能入山天台山大雪三日守冻剡溪守冻送赵介山殿撰李墨庄舍人奉使册封琉球题孙渊如观察万卷归装图绿叶题西湖第一楼题徐碧堂司马秋艇狎鸥图二首赠李西巖总鎭附李壮烈答诗上虞道中天台行帐题扬补帆画天台桃源图台州夜坐初秋台州获安南海宼事毕晓发囘杭州写榜作漪园晚眺仲冬诣天竺复过灵隐蔬饭冒雪登西湖第一楼浙东赈灾纪事属王椒畦同年画珠湖草堂图卽题题王椒畦画金华载咏楼图登八咏楼卽事桐庐九里洲看梅花四首辛酉赋得雷乃发声苏隄春晓二月十七日过臯亭山看桃花用六言律体廿三日自海塘廻舟晓过臯亭复成一律登鎭海招宝山阅新造水师大舰腊月朔日入山祈雪出山过诂经精舍访顾千里臧在东用去年得雪诗韵壬戌晓至西溪祭社稷坛海寕州迎潮安澜园小憩自乍浦彩旗门观海至秦驻山题汪蛟门先生少壮三好图秋日西湖泛舟驻杭州时每九月花奴自扬州载菊来奉亲宴爲写秋江载菊图题之四首同人分咏古十印得刘渊之印置西汉定陶鼎于焦山媵之以诗浙抚署东偏诚本堂巨石嘉庆七年移立澹凝精舍方池中以予字字之曰云台峯用苏黄壶中九华倡和诗韵诗卷六目录癸亥癸亥正月二十日四十生日避客往海塘用白香山四十岁白发诗韵澹凝精舍卽事吴蜀师甎与诸友分赋商周十三酒器爲堂上寿得商父丁角爲朱椒堂题朱氏月潭八景图册八首自题珠湖射鸭图小像澹凝精舍卽事绿阴课诂经精舍拟作澹凝精舍初夏那东甫同年由广东奉使过浙赋赠飞霜镜引壬戌孟夏由灵隐徒步过韬光菴直上北高峯顶癸亥孟夏又至畱题观海画卷夏日过云栖西院平台落成虎邱后山小憩沂州道中二首晓过敖阳羊流坫自新泰至泰安登岱夜宿孔子庙晓观日出作癸丑七月赴山东夜宿新城县南今复以癸亥七月入都过此以一絶纪之出古北口上亲获鹿于山庄得赐割鲜过普陀宗乘须弥福寿二庙万树园赐宴恭纪一首中秋日山庄恩赐曲宴用唐王建诗韵过靑石梁用陈云伯顾郑鄕倡和诗韵秋柳题钱裴山同年使车纪胜图马秋药光禄用曹唐游仙七律体爲古人赠答诗傚拟三首珠湖草堂因洪湖汎滥屡在水中癸亥入觐过扬州尙无水患小住一夕分题八首夜宿母墓癸亥九月十九日与诸故友相聚于平山堂爲展重阳诗会卽以赠别九月廿一日爲金焦之游重题秋江载菊图卷二首题桃花春浪渡江图冬至前澹凝精舍闲坐甬江夜泊题陈黙斋参军摊书图三首种园葵冬至测晷腊月十九日拜苏公祠立春日恩赐福字恭纪诗卷七目录甲子题陈曼生种榆仙馆图复与诸友分赋商周十三酒器爲堂上寿得周兕觥春日漪园卽事题秋平黄居士净因张道人埽垢山房联吟图朱右甫摹辑续钟鼎欵识作秋斋摹篆图因作论钟鼎文絶句十六首题之由永康至缙云过桃花岭山花四首观靑田石门洞天瀑布夜宿洞口由温州渡江至乐淸游天台桐柏宫观琼台双阙宿国淸寺雨中至高明寺雨后至石梁观瀑宿上方广寺晓发石梁万年寺前古树山禽五首囘杭州题牡丹巨蝶画屏桐花落白绵名曰桐绵咏之晚过西湖古之兰乃泽兰非今之兰也种之阶下并绘之题画扇三种花八月十五闱中作用坡公八月十五催试官诗韵附徐司马和诗试院煎茶用苏公诗韵题朱椒堂西泠话别图修西湖行宫毕奉安仁皇帝纯皇帝龙牌恭纪题和内子画岁朝图献堂上韵乙丑安澜园月中作命海塘兵翦柳三千余枝遍插西湖并令海防道以后每年添插千枝永爲公案行赈湖州示官士诗卷八目录文选楼诗存丁卯辞雷塘墓菴渡河月夜拜滕文公庙曲阜铁山园赠衍圣公孔冶山内弟河间定兴晓发渡滹沱渡漳水望铜雀台遗址广王右丞夷门歌陈畱怀古寄示二弟仲嘉子常生大梁除夕戊辰答陆九大风霾登吹台过密县中岳嵩高诗三首嵩山三石阙歌嵩阳隐居大梁嵩岳归步祷得春泽志喜一首临淮关阻雨戊辰五月办贼至寕波爲前提督壮烈伯李忠毅公建昭忠祠哭祭之初秋澹凝精舍小憩题曲江亭图题曹䕫音摹赵松雪乐志论图卷拜岳鄂王庙分咏岁寒杂物二首将渡钱塘江夜宿六和墖院姚江舟中除夕庚申六月余乘风破安南宼船于台州获其四总兵印销之爲剑今八年矣戊辰冬复剿蔡牵于海上夜舟看剑写诗剑匣已巳题何梦华上舍访书图灵隐置书藏纪事题赵忠毅公癸卯年自书诗卷后蒋蒋邨学博请书厉樊榭征君墓碑置祭田八月十五日浙江提督邱公会福建提督王公于寕波普陀洋十七日先追及蔡牵于台州鱼山洋击之十八日复会击之于温州黑水洋沈其船牵及其妻子皆死于海诗以志慰题家藏汉延熹崋岳庙碑轴子题北湖摹碑图贞观金涂造象阿弥陀铜碑歌集翁覃溪先生斋中作屠琹隖庶常将出爲县令所寓京城米市胡同有古藤二株自绘图卷索题咏絮亭以画册寄索题题朱野云处士祭研图诗卷九目录庚午与诸表兄弟共建外祖荣禄公林氏祠堂于扬州陈家集天后宫侧记事一首已未借寓京师衍圣公邸曾栽竹三丛藤花两本庚午再寓添栽槐柳桃海棠栾枝丁香并旧有古槐榆椿枣谷共三十余株记以一律授之馆人门生屠琴隖以翰林改宰仪征翁覃溪先生倡咏饯送遂亦以诗赠行绿树题内子绿静轩图题陈受笙十三镜斋诗稿后题陈迦陵先生塡词图卷题女萝亭香影移梅词意图卷昌运宫白皮松歌觉生寺观永乐大铜钟雨后游万柳堂京师扬州会馆第三层院中种竹百余竿题其轩曰小竹西新秋月夜过瀛台见秋荷盛开辛未唐花歌秦小岘少司宼予告归田饯之于万柳堂卽题其城西草堂图叠司宼和余万柳堂四律韵二月十八日雪后独游万柳堂题壁间元人雪景画中寒食日偕朱野云游万柳堂夜宿寺中淸明日复看花柳上巳日万柳堂同人小集看野云处士栽柳和翁覃溪先生韵野云处士种柳万柳堂自作图卷属题与法梧门前辈同游西山先过八里庄慈寿寺渡桑干河入西山登罗㬋岭游潭柘山宿岫云寺倚松阁游戒台寺戒台寺古松途中小雨独游万柳堂辛未初秋移寓阜成门内上冈新居有小园树石之趣题壁四首中秋小园镫月同野云山人小园坐雨昌运宫爲古道院白松七株亏蔽霜雪松下靑苔平铺竟地雨后来游閴无人迹研背坡公笠屐像听福祜孔厚诸儿夜读王楷堂比部斋中七尺端溪大石砚歌种菜题吴荷屋登岱小照题图曹二公戒坛祠图题书之静春居图卷壬申小园初春三月二十日驾幸南苑大阅恭纪夜宿万柳堂赠觉性开士和翁覃溪先生韵小园杂诗首夏奉使山西办蒙古阿拉善盐池事内子饯于小园率赋过井陉关太原晋祠晋水悬罋山台骀庙圣母祠古柏贞观晋祠铭凉堂晓凉磁州滏泉道中正定喜雨小园寄题焦里堂姊夫半九书塾八咏并示琥甥中秋小园镫月出古北口四百里至木兰围口木兰山口初用眼镜临淸舟中作题张渌卿露华榭稿拜汶上分水庙仿铸汉建初铜尺歌和翁覃溪先生十二月十一日夜宿海州云台山东海营次日阅兵过海州板浦弔凌次仲敎授诗卷十目录癸酉高邮雨后舟中歌泊瓜洲督运自题江鄕筹运图题郭频伽神庐图卷题蝶梦园图卷用董思翁自书诗韵游淮阴柳衣园忆京寓蝶梦园隋宫瓦题柳径停云图卷子三叠万柳堂诗韵纤代赈重阳泊天津登芥园小楼甲戌春草轩咏春草寄仲嘉二弟与王柳邨处士丁柏川观察方静也茂才焦山僧借菴同立焦山书藏诗以纪事贺翁覃谿先生重赴甲戌科恩荣宴过珠湖草堂用自题射鸭图旧韵二首夜宿雷塘墓菴晓发摄山雨后过靑阳五溪登望华亭看云中九华山九华忆古二絶舟过小孤山冬至日雪窗偶成登滕王阁咏十三金石文房甲戌除夕接雷塘庵僧心平书诗以答之乙亥齐侯罍歌伊墨卿太守由闽赴都过南昌赋别用余家瓜洲红船爲式在南昌造船以爲救生诸事之用瓜洲船乘风归去三日至瓜洲矣夏夜雷雨题楚夜雨雷钟铭宋搨本册夏夜读吴谷人前辈有正味斋续集卽用见寄原韵和寄题雪窗图卷用去年韵丙子正月八日立春游百花洲春雨百花洲春晴百花洲课士作得花字以沈檀爲勾股形笔筒嵌镜于其处卽以爲砚屏照墨也刻诗代铭题金带围花开宴图将由豫章赴中州过庐山作大梁丙子立冬后一日卽得雪四寸再叠雪窗图韵治大梁抚署后圃偶题腊前三日将出都与野云山人同宿万柳堂觉性开士方丈晓行赋别十二月过赵州茶亭僧舍丁丑春日安陆道中题王鑑画楚山淸晓卷彝陵崃口望蜀江荆州怀古泊调絃口荆襄杂诗九首霭园听莺阅洞庭水师毕登岳阳楼望君山丁丑九月十一日谒南岳庙遂登祝融峯顶唐怀素绿天庵游浯溪读唐中兴颂用黄文节诗韵过潇湘合流处自湖南零陵入广西全州避雨宿湘山寺次日晓发诗卷十一目录丁丑桂舟三章章四句登沙角礟台阅水师毕卽乘水师提督之兵船过零丁外洋看大嵛山望老万山囘澳门阅香山兵因题船额曰瀛舟戊寅初食荔枝节楼前木芙蓉咏玻璃窗肇庆七星巖下校武望石砚山伯玉亭节相寄示临安平夷纪事诗书畣二首自梧州泝漓江经龙门剑窖之险桂林微雪疉雪窗旧韵桂林除夕忆雷塘庵僧心平已卯隐山三章章四句八念八首登桂林栖霞星巖隐山诸嵓洞桂林春望桂馆春夜初晴忆江南春送春日去桂林柳州柳侯祠龙宾道中上林道中由宾州至邕州过崑崙关观狄武襄进兵处下横州乌蛮大滩拜马伏波将军庙岭南荔支词赋得喜雨课儿拟作夜宿淸远崃晓登崃山飞来寺英德道中度梅岭东林道中咏肩舆瓶中桂花过淝水凤阳涨阻夜泊宿赵北口正大光明殿万寿宴蒙恩亲赐杯酒恭纪一首渡淮有怀河北诸公偕仲嘉宿雷塘庵楼结苏亭于木兰院竹南古银杏北选楼蜡梅偕张芰塘步过渡春桥小憩倚虹园风雪夜行枞阳江舟中望庐山由南康入蠡泽宗舫梅岭张文献公祠看梅花度梅岭用前韵庚辰望远镜中望月歌鸾羽歌端州北岩绿砚石歌桂林陈相国元孙继昌中庚辰状元且爲解会三元广西莲盫方伯有诗纪盛和韵一首粤西平乐崃中新秋夜行阳朔漓水上庚辰岭南除夕辛巳西斋待月壬午过合肥见陆广文出示文集谈杭州旧游壬午述职归过珠湖草堂及门陈云伯爲江都令尹邀游焦山作诗卽和云伯韵时同游者王桺邨僧借庵令尹之子裴之桺邨之子屋余弟亨西南风阻畱住采石矶太白楼大姑山阻风看月落日放船好大暑节坐沧江虹红船由江都直达洪都江湖夏濶月明如昼或阻风太白楼下昼看靑山夜卧皓月或乘风马当山外夜涛滂湃俄顷百里纪以一律写畱船中香稻米饭大榕述职后谒昌陵囘粤七月度梅岭再疉梅岭旧韵一首余抚浙江江西皆曾修建鄕闱号舍今督粤粤闱号舍七千六百余间更湫隘皆改建寛大之秋兼抚印监临鄕试书志一律揅经室一集揅经室集一集卷第一揅经室一集卷一易书不尽言言不尽意说庖牺氏未有文字始画八卦然非画其卦而已必有意立乎卦之始必有言传乎画之继其意若指此或连或断之画以爲此干坎艮震巽离坤兑也其言遂以音传之曰此干坎艮震巽离坤兑也坎则传爲㗁音之言巽则传爲唇音之言而坎巽等字尙未造也至黄帝时始有文字后人始指八卦之字而读之以寄其音合之以成其书而庖牺八卦命名之意传乎其中矣故六书出于八卦而指事象形形声会意转注假借皆出于易舍易卦无以生六书非六书无以传庖牺之意与言故传曰书不尽言言不尽意者此也书乃六书之书传曰易之爲书也亦谓籀篆之着简策非如今纸印之书也易传曰圣人立象以尽意设卦以尽情伪系辞焉以尽其言此卽许叔重所谓庖牺氏作易八卦以垂宪象神农结绳庶业其繁饰伪萌生黄帝之史仓颉初造书契以乂以察也书契取于夬是必先有夬卦而后有夬意先有夬意而后有夬言先有夬言而后有夬书先有夬书而后有夬辞也以此推之后世之言语文字皆出八卦益明矣释易彖音周易彖之爲音今俗皆读团之去声与古音有异古音当读若弛音近于才亦与蠡字音近故系辞传曰彖者材也此乃古音训相兼是彖音必与才音同部材字之才与彖字皆在叚氏古音弟一部由之咍止海志代转而爲十五部脂微齐皆灰又转爲十六部之支佳纸蟹寘卦陌麦昔钖若读今音通贯切如刘瓛之训断则在十四部与材字迥不同部孔子何以材字训之哉且此非徒孔子之言也毛诗亦有之矣广雅说文玉篇亦皆证之矣按说文彖彖二字之注后人乱之今本彖豕走也当云彖豕走挩也读若弛后之浅人疑弛字之音与彖不合故仍系彖字下竟妄以豕走挩也四字系彖字之下而又删去挩字玉篇引说文彖豕走挩也此从古本说文而来广雅释言曰彖挩也与说文玉篇正合挩字从兑兑与彖声相近故彖彖二字因错失互淆凡从二字偏旁得声之字皆淆矣然则彖彖二字分别在多寡一画之间彖之音当若何曰此字乃通贯切豕也音近缘凡缘篆瑑等字皆从之有缘饰隆起之意彖字音近材近蠡凡蠡喙㥟褖字从之有劙刻分解之意诗大雅緜柞棫㧞矣行道兑矣混夷駾矣维其喙矣兑彖駾喙同部皆十五部之入声均由弟一部之才声转入弛施地等字从也得声也古读若沱爲弟十七部之歌戈段氏云也声在十七部然考地字周秦人亦入于十六部如庄子接舆歌祸重如地莫之知避以此推之则凡从也声之字皆与支佳同部矣仪礼丧大记褖衣郑注云字或作税卽杂记之税衣褖衣当从彖与兑同部也若从彖声读通贯切则在十四部韵不合矣由诗之兑彖相韵观之更可见广雅玉篇挩字之古惟其挩爲彖训更可证兑駾喙同部相韵之迹之据断不与通贯切之字相涉由此知通贯切本彖字之音今互相误也此乃诗大雅及孔子之音一线厪存岂可依刘瓛训断之误音耶又按段君懋堂说文注疑及㥟蠡二字当从彖此灼见十五十四部之不能通合而未知今说文之读若弛爲豕走挩下之音所以余字尙轇轕不已而误以诗緜之喙爲合韵也彖彖形近秦汉间篆隶已不分矣所以说文豕部云今世字误㠯豕爲彘㠯彘爲豕何以明之爲啄琢从豕蟸从彘皆取其声㠯是明之此许氏说自汉㠯后又误写莫之是正今正之当云今世字误以豕爲豖以彖爲彖何以明之爲啄琢从豖蠡从彖皆取其声以是明之此秦汉间彖彖久讹之证也此彖喙等字汉以后并讹其音之证也今人读从兑之脱字俗音已讹入十四部此彖音亦相牵而讹之证也释易彖意彖之爲音旣据系辞大雅定之矣然则其意究如何孔子材也之训究如何曰此但当以彖字爲最先之字但言其音而意卽在其中卽如蠡字加䖵与不加䖵无异也方言曰蠡分也蠡尙训爲分则彖字本训爲分可知也豕挩卽分也此卽孔子之所以训彖爲材也材卽财成天地之道之财亦卽三才之才以天地人三分分之也今人但知写化而裁之之裁方谓用刀裁物而不知古人音意相同字多假借材卽裁也财亦裁也否则货财之财安可曰财成天地邪孔子所训之材言用此彖辞说卦象而分之也且说从兑兑与彖同意兑者最先之字说者后造之字卽谓彖爲说之假借亦可明乎此则爻者效也之意于此更明矣是故学者以彖者材也求孔子之意不能明以蠡者裁也求之则明矣若执迂守浅古音古意终不明矣释心汉刘熙释名曰心纤也言纤微无物不贯也此训最合本义盖纤细而锐者皆可名曰心但言心而其鑯锐纤细之意见矣说文心部次于思部思部次于囟部系部字卽从囟得声得意今人俗书尖字古作鑯鑯与纤同意易说卦云坎其于木也爲坚多心虞翻云坚多心者枣棘之属桉枣棘之属初生未有不先见尖刺者尖刺卽心也说文束字卽今刺字解曰木芒也故重束爲枣并棘爲棘皆归束部皆有尖心之木也易坎卦上六寘于丛棘困卦六三据于蒺藜惟坎爲心而于木多心故爲丛棘蒺藜之象丛棘蒺藜但皆言其鑯锐而已诗凯风吹彼棘心棘心夭夭皆言枣棘初生有尖刺故名曰心非谓其木皮外裹赤心在内也心果在内风安得吹之且易曰坚多心礼记曰松柏有心皆谓心爲尖刺故可曰多心有心否则除枣棘松柏皆无心之木耶枣棘松柏较之他木之内心又岂独多耶尔雅曰樕朴心诗疏引孙炎注云朴樕一名心此亦卽棘心有刺之木礼记如竹箭之有筠也如松柏之有心也凡松柏枝叶初生之年皆有尖刺至弟二年则刺落而成叶此言松柏坚木初生必由心而来犹竹箭之由筠而来也筠字不见于说文当卽是笋字笋或爲笋旬尹匀皆相通故礼记孚尹旁达郑注读孚尹爲浮筠此与松柏有心同例后人不知筠爲笋字之通借遂与心字并误解矣释鲜鲜义属于鱼而古音与斯近遂相通借顾氏亭林惠氏定宇已发之矣元谓鲜斯通借之迹求诸经传多有可稽释者少误便成舛谊今试释之有以斯本语词借声近之鲜爲用者则有尙书无佚曰文王怀保小民惠鲜鳏寡鲜卽斯字言文王惠斯鳏寡卽祖甲保惠于庶民不敢侮鳏寡之义是也伪孔训鲜爲少失之又立政曰知恤鲜哉诗蓼莪曰鲜民之生不如死之久矣鲜皆当训斯字立政之斯指王左右蓼莪之斯如论语斯民也之例而伪孔传训鲜爲少毛传训鲜爲寡并失之有以鲜鱼名爲本谊而借声近之斯爲用者诗閟宫曰奚斯所作春秋左传奚斯爲公子鱼字孟子庾公之斯左传襄十四年作庾公字子鱼乃斯声近之误斯乃鲜字假借也有以训离析之斯借声近之鲜爲用者尒疋释山曰小山别大山鲜言小山之别离于大山者名以鲜鲜卽斯释言曰也有以鲜斯音通而又通于音谊相近之析字者尙书禹贡析支大戴记五帝德作鲜支后汉书西羌传作赐支是也有以献爲本字借音近之鲜爲用者礼记月令天子鲜羔开冰郑注云鲜当爲献是也至于鲜之训善训少及斯之转通于须西等音㪅不可枚举矣释磬说文磬乐石也象悬虡之形殳击之籒文省爲殸古文作硁从巠元案殸之爲字声象形殳指事从石乃后人所加其形象石之虚悬物虚悬未有不空者故磬又训空从缶爲罄器中空也尒疋释诂罄空尽也说文空也从空巠声引诗瓶之矣证之然则凡物县空之义皆从此殸字之声出矣左传曰室如县罄正此义也文王世子曰公族其有死罪则磬于甸人磬者经死之卽虚县之义然则文王世子磬字乃虚县之义非实字与左传国语不同若读爲钟磬实字则下于甸人于字爲不词矣国语申生雉经经与磬同声同义特殸巠二字异形耳犹古文殸作硁瓶之磬矣又作也尒疋释虫蚬缢女缢女所以名蚬者蚬与殸声相转相假缢女县于树所以名蚬蚬声如殸也说文声字所以从殸得音者殸有耳闻之义闻属于耳古人鼻之所得目之所得皆可借声闻以槪之故诗大明曰俔天之妹说文俔弟二训曰一曰闻见此训最确与毛传合毛传直训曰俔磬也葢当时韩诗作磬训爲闻见人人习知不必多言若郑笺以如训俔卽说文譬谕也之弟一训此自是汉以来相沿之别解郑氏用之以别毛义然不如毛义远矣诗人言俔天之妹者称后妃爲天妹以神之文王实有见闻其爲天妹者故定祥亲迎也礼娶妻先聘说文聘访也从耳甹声甹与殸同然则俔天之妹俔与聘义又相近矣目得者可槪以声闻鼻得者亦可槪以声闻故说文曰馨香之远闻者从香殸声殸古文磬又曰声也从只甹声读如馨案诗椒聊次章远条且毛传曰言声之远闻也声字与馨字音义相近汉人每相假借故汉衡方碑亦借声爲馨矣逸周书谥法解不生其国曰声昔人解此多误案此乃生于母家不在本国如虚悬然其义犹在殸字声乃假借耳犹史记所言赘壻之义鲁婴齐谥声伯声伯之母不聘穆姜不以爲姒生声伯而出之嫁于齐然则声伯必是随母生长于外所以卒谥曰声又齐侯娶鲁颜懿姬无子其姪鬷声姬生光姬之谥声必亦育于母鬷姓家之故故以母姓爲名而谥曰声与婴齐声伯同例而隐公母谥声僖公夫人声姜齐灵公母声孟子皆同此例矣诗叔于田抑罄控忌毛传曰骋马曰罄元谓罄卽骋之音近假借字葢甹殸同韵说文所以读若馨也若离骋而别求其训则误矣凡此毛传未发之义证之古皆合故毛氏经训可竝尒疋也释盖尔雅释言盖割裂也郭璞注未详今学者皆以盖割同声假借引郑康成礼记缁衣注明之则郭所未详者明矣元更谓害曷盍末未古音皆相近每加偏㫄互相假借若以爲正字则失之书吕刑曰鳏寡无盖盖卽害字之借言尧时鳏寡无害也伪传云使鳏寡得所无有掩盖失之矣害字与割音义最近诗生民曰无菑无害释名曰害割也书尧典洪水方割大诰天降割之类皆害字之借也害字与盖字亦近尔雅释文盖舍人本作害尙书君奭割申劝王之德郑氏缁衣注曰割之言盖是也盍与曷同音故孟子时日害丧害卽曷吕览葛天氏卽盖天氏也盍与末未亦最近故春秋襄二十七年公羊传盟曰昧雉彼视何休学昧割也邵公之意若曰有渝盟者视此割雉也孟子谋盖都君此兼掩井焚廪而言之盖亦当训爲害也若专以谋盖爲盖井而不兼焚廪则下文咸我绩咸字无所着矣释且说文训且爲荐字属象形元按诸古谊且古祖字也古文祖皆且字商文戊祖丁作祖又作孟祖辛彝作祖乙爵作祖已爵作祖丁觚作瞿祖丁卣作周齐矦钟作作皆祖之古文小篆始左示作祖故说文示部祖始庙也今音祖则古切且千也切不知古音古谊正相同也礼记檀弓曾子曰夫祖者且也且胡爲其不可以反宿也可以证矣又按且始也且旣与祖同字同音则其谊亦同尔雅释诂祖始也凡言祖皆有始谊言且亦卽有始谊经传中言旣某且某者皆言终如此始又如此王怀祖给事谓元曰诗言终风且㬥终和且平终温且惠终皆当训旣言旣风且暴也元爲之加证曰终卽旣旣终也且始也诗郑风溱洧女曰观乎士曰旣且且往观乎旣且卽终始之谊且读爲平声与乎乎字爲韵且往观乎之且卽蒙上旣且爲言愈见修辞之善汉张迁碑爰旣且于君文例可与此相证也又按且粗也姑也且训爲始始有艹创之谊卽爲粗畧之谊说文粗疏也粗从且得声得谊且又与盬通借皆不攻致之谊诗唐风王事靡盬毛传盬不攻致也汉书息夫躬传曰器用盬恶邓展注盬不坚牢也吕览诬徒篇从师苦高诱注苦读如盬会之盬苦不精致也方言曰盬且也郭璞未详合经史子数谊方言之训可识矣又沽音同盬仪礼丧服传云冠者沽功也郑注沽犹麤也又旣夕注沽今文作古又周礼司兵注曰功沽上下沽卽麤恶与盬同可见汉末犹爲语麤畧卽爲聊且之谊故且爲姑且之且其寔姑卽且同音假借字诗周南我姑酌彼金罍毛传姑且也此亦且之假借字礼记檀弓杜桥之母之丧宫中无相以爲沽也郑注沽犹畧也是沽卽麤畧之谊与盬姑同谊寔皆且之假借也广雅聊苟且也亦其谊也又案且字加口爲咀春秋左传僖二十八年晋矦㝱楚子伏已而盬其匘盬与咀同谓咀啑其匘故方言曰盬且也此益明矣且与姑同音故姑亦有咀谊孟子滕文公蝇蜹姑嘬之姑与方言盬同卽咀也谓蝇与蜹同咀嘬之也又案且有包含大多之意故说文咀训爲含味苴麻子包多子者礼记苞苴此谊亦近也物粗恶未有不大者故㕜记注盬爲大盐说文训驵爲壮马又案小雅夜如何其夜未央毛传央且也释文七也反由且谊推之经传中谊有可识矣又案且爲发声与将同诗将翺将翔将安将乐是也将恐将惧郑笺将且也又案且爲语余声诗乃见狂且毛传且辞也椒聊且之类谊同此又案且声转此诗载芟匪且有且毛传且此也是也释黻黻与黼同爲画缋之形考工记白与黑谓之黼黑与靑谓之黻黼象斧形明矣说黻者曰两已相背戾而自古画象则作形明两弓相背戾非两已相背戾也两弓相背义取于物与斧同类两已之已何物耶然则各传注所言两已者岂非两弓相沿之误与汉书韦贤传师古注曰绂画爲文古弗字也师古此语必有师传非师古所创经传中佛弗义每相通字或相假音亦相转说文解曰辅也重也辅者以辅戾弓之不正者卽考工记弓人之茭郑注所谓弓檠者重者二弓也说文弗字收于部解曰弗挢也考工记弓人曰挢干挢角从从从韦省案弗字明是从弓之字若从韦则不知所省无以下笔必有后人删改之误弗字从从从弓者明是两弓相背左右手相戾之义此会意之恉也特分背不若乂字相交耳然则弗卽字爲两弓相背戾之证师古之说有由来矣释邮表畷将欲于平坦之地分其间界行列远近使人可以准视望止行步无尺寸之差而不可逾焉则必立一木于地且垂缀他物于木上以显明其标志矣此邮表畷之权舆也则试言邮说文邮境上行书舍也邮从邑从垂垂远边也垂从土从草木华叶垂象形也葢古者边垂疆界其始必正其四至焉四至之边必立木爲表缀物于上以准远近之望而分疆界焉此垂之所以从邮之所以从垂也垂之远近者必分程途里数故郑康成注周礼掌节云若今邮行有程矣说文邮字乃以垂邑二字会成一意其声则生之于斿故与斿流旒通借古字义随音生斿邮是也诗长发受小球大球爲下国缀旒礼记郊特牲曰飨农及邮表畷禽兽郑康成注邮表畷谓田畯所以督约百姓于井间之处也引齐鲁韩三家诗作爲下国畷邮三家诗乃本字古字也按球玉磬也以其直悬求然而名之裘古文但作求加衣爲裘犹之加衣于毛也立一木爲标志缀毛物于上卽球也诗之球卽裘同音假借字也故以裘爲标志卽以爲标志也则试言表表者裘衣也柱也标也志也准也明也旗之旒冕之旒皆以物相联缀爲名诗长发之球是乃表裘之裘长发之缀旒是言受地于天子爲诸侯之封疆树立联缀之裘以定四界也春秋襄十六年公羊传君若赘旒然言臣专政君不与国事但若委裘于朝宁之上而已故汉书贾谊传曰植遗腹朝委裘而天下不乱此言遗腹之主甚幼不能立朝但委缀裘衣于朝而天下不乱卽公羊赘旒之义也赘与缀音近义相假庄子大宗师云彼以生爲附赘县疣亦取此义也是郊特牲之表义卽邮义也则试言畷说文叕篆作缀联也又缀合着也畷两陌间道也按缀爲以物系属于物之义叕缀畷辍义皆通赘则同音假借之字祋字亦音义相近故诗候人荷戈与祋说文祋殳也或说城郭市里高悬羊皮有不当入而欲入者暂下以惊牛马曰祋此乃以木缀裘之明证汉时尙有此制故田陌之间相联之处以木爲表分其界限则可名曰表以表系皮则可名曰缀因之两陌间之道路亦卽别制加田于叕之字名之曰畷此亦字随音生实一义也扬州古铜盘铭曰用大蔽散邑迺卽散用田竟竟自瀗洮以南至于大沽一表以降二表又曰表于单道表于原道表于周道以东表于耔东疆右还表于竟竟导以南表于却莱导以西至于莫竟竟井邑田云云观此可见古人以表立田地疆界之事又舞者行列所止亦立木缀物爲标名曰缀礼记乐记曰缀兆郑注缀谓酇舞者之位也又曰其舞行缀远其舞行缀短观此可见古人凡分行列远近长短者皆以表缀爲用然则郊特牲所谓邮表畷者邮乃爲井田上道里可以传书之舍也表乃井田间分界之木也畷乃田两陌之间道也凡此皆古人飨祭之处也而邮表畷之古义皆以立木缀毛裘之物垂之分间界行列远近使人可准视望止行步而命名者也释颂诗分风雅颂颂之训爲美盛德者余义也颂之训爲形容者本义也且颂字卽容字也故说文颂皃也从页公声籒文作是容卽颂汉书儒林传鲁徐生善爲颂卽善爲容也容养羕一声之转古籍毎多通借今世俗传之㨾字始于唐韵卽容字转声所借之羕字不知何时再加扌旁以别之而后人遂绝不知从颂容羕转变而来岂知所谓商颂周颂鲁颂者若曰商之㨾子周之㨾子鲁之㨾子而已无深义也何以三颂有㨾而风雅无㨾也风雅但弦歌笙闲賔主及歌者皆不必因此而爲舞容惟三颂各章皆是舞容故称爲颂若元以后戯曲歌者舞者与乐器全动作也风雅则但若南宋人之歌词弹词而已不必鼓舞以应铿锵之节也仲尼燕居子曰大飨有四焉下管象武夏籥序兴象武武舞用干戚也夏籥文舞用羽籥也所谓夏者卽九夏之义说文夏从攵从页从两手攵两足与颂字义同周曰颂古曰夏而已故九夏皆有钟鼓等器以爲容节九夏卽在颂中明乎人身手足头皃之义而古人名诗爲夏爲颂之义显矣乐记賔牟贾问荅全是舞颂卽颂卽容之实据周礼大司乐凡曰奏皆金也曰歌皆人声也曰舞皆颂也夏也人身之动容也武舞曰万舞者万厉也蹈厉武舞也豳诗有颂者此必有舞容在后礼君子趋行賔出入尸出入皆奏夏夏卽人容以金奏爲之节也周礼钟师于二南之诗亦称奏者彼以弓矢爲舞容故有金奏非舞不称奏也钟磬分笙钟笙磬颂钟颂磬者笙在东方专应风雅之歌颂在西方专应夏颂之舞也此乃古人未发之义因释之如此释矢义从音生也字从音义造也试开口直发其声曰施重读之曰矢施矢之音皆有自此直施而去之彼之义古人造从㫃从也之施字卽从音义而生者也说文施旗皃旗有自此斜平而去之貌故义爲施舍尸与施同音故礼记在牀曰尸人死平陈也左传荆尸而举尸陈也卽俗阵字也尔雅曰矢雉尸陈也平夷弟易也矢弛也弛易也皆此音此义也尸或爲侇侇从夷与尸音义皆相近矢爲弓弩之矢象形字而义生于音凡人引弓发矢未有不平引延陈而去止于彼者此义卽此音也左传公矢鱼于棠诗矢于牧野无矢我陵以矢其音矢诗不多矢皆训陈又人之所遗曰矢亦取施舍而去之义故史记廉颇蔺相如传曰三遗矢矣庄子知北游曰道在屎溺左传阍曰夷射姑旋焉旋当爲施施者谓便溺也便溺有施舍之义旋乃字形之讹也雉野鸡也其飞形平直而去每如矢矣故古人名鸟之音与矢相近且造一从隹从矢之字曰雉也雉与豸絼同音每相假借雉有度量之义凡物自此止彼平引延陈而度之约略如矢雉之去曰雉以绳则曰絼左传都城过百雉杜预说雉长三丈许愼五经异义韩诗说雉长四丈何休公羊学雉二百尺说虽不同大约皆用长绳平引度物之名左传度山林鸠薮泽鸠与度对言鸠乃雉字之讹雉卽度也度以绳尺爲度数也左传五雉爲五工正利器用正度量夷民者也工正命官所以名雉者雉有度义亦有平义也周礼封人封其四疆造都邑之封域者亦如之凡祭祀置其絼司农注絼着牛鼻绳所以牵牛者今时谓之雉与古者名同杜子春云絼当以豸爲声据此知封人掌有绳絼遇城邑则量百雉之絼遇祭祀则供牛鼻之绳五雉之爲工正也义与此同国语申生雉经乃以绳絼自经雉乃絼之假借字而或以爲如雉鸟之经自古未见有雉鸟自经于树者此不明古义之失也絼从豸得声左传范武子引诗曰君子如怒乱庶遄沮君子如祉乱庶遄已余将老使却子逞其志庶有豸乎释文豸本又作雉左传又云范宣子曰匄在此敢使鲁无鸠乎此鸠字亦是雉字之讹与庶有豸乎词气正同豸者止也平也解也此雉亦当训止也平也正所以荅圻父无所止居鸿鴈哀鸣劬劳之义与范武子引诗巧言乱庶遄沮遄已义同也营子曰夫管仲之匡天下也其施七尺注施者大尺之名其长七尺然则施雉之音皆有长引法度之义水音近矢说文水准也水之流也平引而去义与矢雉相同准爲法则法字古文从水从廌凡言廌者皆有直义有平义灋从水者水至平从廌者爲平爲直皆指事从去者两人相违之闲以水廌平直之爲会意廌犹絼绳之直也说文廌部灋字乃以神羊触不直爲解此由汉时沿楚制爲解豸冠令触不直着之国典之故许氏不能不据以爲解其实商周以上制字未必定主此义明乎此可知古人造字字出乎音义而义皆本乎音也释顺有古人不甚称说之字而后人标而论之者有古人最称说之恒言要义而后人置之不讲者孔子生春秋时志在春秋行在孝经其称至德要道之于天下也不曰治天下不曰平天下但曰顺天下顺之时义大矣哉何后人置之不讲也孝经顺字凡十见顺与逆相反孝经之所以推孝弟以治天下者顺而已矣故曰先王有至德要道以顺天下民用和睦上下无怨又曰夫孝天之经也地之义也民之行也天地之经而民是则之则天之明因地之利以顺天下又曰敎民礼顺莫善于悌又曰非至德其孰能顺民如此其大者乎是以卿大夫士本孝弟忠敬以立身处世故能保其禄位守其宗庙反是则犯上作乱身亡祀绝春秋之权所以制天下者顺逆闲耳鲁臧齐庆皆逆者也此非但孔子之恒言也列国贤卿大夫莫不以顺逆二字爲至德要道是以春秋三传国语之称顺字者最多皆孔子孝经之义也不苐此也易之坤爲顺也易之称顺者最多亦孔子孝经春秋之义也诗之称顺者最多亦孔子孝经春秋之义也礼之称顺者最多亦孔子孝经春秋之义也圣人治天下万世不别立法术但以天下人情顺逆叙而行之而已故孔子但曰至德要道以顺天下也顺字爲圣经最要之字曷可不标而论之也释达达之爲义圣贤道德之始古人最重之且恒言之而后人畧之元按达也者士大夫智类通明所行事功及于家国之谓也礼记曰九年知类通达强立而不反谓之大成故左传孟僖子曰吾闻将有达者曰孔某圣人之后也臧孙纥有言曰圣人有明德者若不当世其后必有达人今将在孔某乎此时孔子年三十五岁矣世未称圣但称达达之爲义春秋时甚重之达之爲义学者亦多问之论语子张问士何如斯可谓之达矣子曰何哉尔所谓达者子张对曰在邦必闻在家必闻子曰是闻也非达也夫达也者质直而好义察言而观色虑以下人在邦必达在家必达夫闻也者色取仁而行违居之不疑在邦必闻在家必闻大戴礼弟子问于曾子曰夫士何如则可以爲达矣曾子曰不能则学疑则问欲行则比贤虽有险道循行达矣又曰君子进则能达岂贵其能达哉贵其有功也绎孔曾此言知所谓达者乃士大夫学问明通思虑不争言色质直循行于家国之闲无险阻之处也故说文曰达行不相遇也遇遻也故论语子曰赐也达于从政乎何有夫仁者已欲达而达人不怨天不尤人下学而上达此达之说也左传曰君子曰仁而不武无能达也论语曰诵诗三百授之以政不达孟子曰君子之志于道也不成章不达此不达之说也后儒持明体达用之论而达专属用非孔曾本义也释门凡事物有间可进进而靡已者其音皆读若门或转若免若每若敏若孟而其义皆同其字则展转相假或假之于同部之曡韵或假之于同纽之双声试论之凡物中有间隙可进者莫首于门矣古人特造二戸象形之字而未显其声音其声音爲何则与虋同也虋从衅得音衅门同部也因而衅又隷变爲斖爲亹爲璺皆非说文所有之字而实皆汉以前隷古字周礼太卜注璺玉之坼也方言亦云器破而未离谓之璺释文注亹本作璺是璺与亹同音义也玉中破未有不赤者故衅爲以血涂物之间隙音转爲盟盟誓者亦涂血也其音亦同也由是推之尔雅虋爲赤苗说文璊爲赤玉爲赤毳庄子樠爲门液皆此音此义也若夫进而靡已之义之音则爲勉勉转音爲每亹亹文王当读若每每文王亹字或作斖再转爲敏爲黾双其声则爲黾勉收其声则爲蠠没又爲密勿没乃门之入声密乃敏之入声又尔雅孟勉也尙书洛诰曰汝乃是不蘉蘉字讹俗无以下笔钱辛楣少詹事以爲㝱字形近之讹是也梦与孟亦同也诗凫鹥在亹凫鹥亹字与文王之亹亹及易系辞礼器之亹亹皆爲一字特今人读爲二音耳亹亹文王卽勉勉我王勉亹同也进无巳也河水浼浼浼浼卽勉勉之义水之进靡已也敏勉犹之勉勉也推之勿勿犹亹亹也孟又转爲懋爲劢爲朂书懋哉懋哉卽勉哉勉哉劢与迈同音又懋之转也朂者说文冂字之后次以次以冃次以冒此皆一声之转尙书勖哉夫子之朂其音当读与目同冒从目目亦声说文冒冡而前也冡与门同故荀子之蠭门孟子爲逢蒙朂之从力从冒冒爲声而义卽寓焉朂哉卽懋哉也又方言侔莫强也侔莫卽黾勉之转音方言之侔莫卽论语之文莫刘端临曰文莫吾犹人也犹曰黾勉吾犹人也后人不解孔子之语读文爲句误矣是故训诂不明则圣贤之语必误语尙误遑言其理乎又案卯字乃门字开两戸故篆爲戼也戼门一声之转观于此更见古人声音文字之精义矣释释训礼记王制曰言伪而坚行伪而辨学非而博顺非而泽此节郑氏注似以第四句难得其解而略之按顺乃训之假借字泽乃释之假借字言其所训说者似是而非强释之以惑人也顺是而泽者尔雅释训之道也如此爲解乃与学非而博同类相近语有伦次大戴记小辨篇曰士学顺辨言以遂志此顺字亦训字之假借后人昧之致失其解史记孝武纪振兵泽旅徐广云古释字作泽此亦泽释相假之据也释相自周秦以来凡宰辅之臣皆名曰相相之取名必是佐助之义乃说文相在目部本义爲省视爲以目观木曷尝有佐助之义此必是假借之字其本字爲何曰襄字也古人韵缓平仄皆可同义是以辅相之相亦可平声赞襄之襄亦可去声后人昧此故不知襄相音同可假借矣说文衣部襄字云汉令解衣而耕谓之襄凡耕者必有耦故但言耕而卽有佐助之义卽所谓相人偶之偶也非佐助不成耦耕故事之相佐助者皆曰襄如尙书虞书思日赞赞襄哉其最古者也赞有佐助之义凡周礼赞王赞命赞工皆是也赞赞爲曡字凡曡字皆形容之字以赞赞形容襄字犹浩浩滔天以浩浩形容滔字荡荡怀山襄陵以荡荡形容怀字襄字也自虞书以后襄字不常写多假同音之相字写爲宰相之相是以相有佐助之训辅赞之义顾名而不知其义矣至于襄之训因训除相之训道训勴皆从人偶耕辟赞助而引申之者也襄有因训则相亦必训因凡二人二事之有因者必以相字连缀之如相成相佐相偶之类是也其实相皆借字本义皆在解衣而耕之襄字也说文恐后人不解襄字收入衣部之故故引汉令以明之而佐助之义卽在其中且说文衣爲覆二人本有偶竝之义故不再爲训也襄又训除乃说文引申之义非第一义也襄又训驾诗大东两服上襄此两马竝驾之义卽两人竝耕之义以襄驾之训例之知襄字之义重竝耕而不重解衣矣诗棫朴金玉其相相亦襄之假借字言金玉两竝爲追琢之章也传训相爲质似望章字而始生其义非本义也至于襄相假借之见于经籍者文选上林赋消摇乎襄羊西京赋相羊乎五柞之宫汉书外戚传惟幼眇之相羊诗出车玁狁于襄释文本或作攘礼记祭法相近于坎坛郑注相近当爲攘祈皆其迹也又诗曰诞后稷之穑有相之道此相道卽襄道襄道者耦耕也攘草也故下直接曰茀厥丰草也揅经室集三集卷第一揅经室三集卷一南北书派论元谓书法迁变流派混淆非其源曷返于古葢由隷字变爲正书行草其转移皆在汉末魏晋之间而正书行草之分爲南北两派者则东晋宋齐梁陈爲南派赵燕魏齐周隋爲北派也南派由钟繇衞瓘及王羲之献之僧䖍等以至智永虞世南北派由钟繇衞瓘索靖及崔悦卢谌高遵沈馥姚元标赵文深丁道护等以至欧阳询褚遂良南派不显于隋至贞观始大显然欧褚诸贤本出北派洎唐永徽以后直至开成碑版石经尙沿北派余风焉南派乃江左风流疏放妍妙长于启牍减笔至不可识而篆隷遗法东晋己多改变无论宋齐矣北派则是中原古法拘谨拙陋长于碑榜而蔡邕韦诞邯郸淳衞觊张芝杜度篆隷八分草书遗法至隋末唐初犹有存者两派判若江河南北世族不相通习至唐初太宗独善王羲之书虞世南最爲亲近始令王氏一家兼掩南北矣然此时王派虽显缣楮无多世间所习犹爲北派赵宋阁帖盛行不重中原碑版于是北派愈微矣元二十年来留心南北碑石证以正史其间踪迹流派朗然可见近年魏齐周隋旧碑新出甚多但下眞蹟一等更可摩辨而得之窃谓隷字至汉末如元所藏汉华岳庙碑四明本物亢之也等字全启眞书门迳急就章草实开行草先路旧称王导初师钟衞携宣示表过江此可见书派南迁之迹晋宋之间世重献之之书右军之体反不见贵齐梁以后始爲大行梁亡之后袐阁二王之书初人北朝颜之推始得而袐之加以眞伪淆杂当时己称难辨僧智永爲羲之七世孙与虞世南同郡世南幼年学书于智永由陈入隋官卑不迁书亦不显尔时隋善书者爲房彦谦丁道䕶诸人皆习北派书法方严遒劲不类世南世南入唐高年宿德祖述右军太宗书法亦出羲之故赏虞派购羲之眞行二百九十纸爲八十卷命魏征虞世南褚遂良定眞伪夫以两晋君臣忠贤林立而晋书御撰之传乃特在羲之其笃好可知矣慕羲献者惟尊南派故窦臮述书赋自周至唐二百七人之中列晋宋齐梁陈一百四十五人于北齐秖列一人其风流派别可想见矣羲献诸蹟皆爲南朝秘藏北朝世族岂得摩习兰亭一纸唐初始岀欧褚奉勅临此帖时已在中年以往书法旣成后矣欧阳询书法方正劲挺实是北派试观今魏齐碑中格法劲正者卽其派所从出唐书称询始习王羲之书后险劲过之因自名其体尝见索靖所书碑宿三日乃去夫唐书称初学羲之者从帝所好权词也悦索靖碑者体归北派微词也葢钟衞二家爲南北所同托始至于索靖则惟北派祖之枝干之分实自此始褚遂良虽起吴越其书法遒劲乃本褚亮与欧阳询同习隋派实不出于二王诸书碑石襍以隷笔今有存者可覆按也褚临兰亭改动王法不可强同虞世南死太宗叹无人可与论书魏征荐遂良曰遂良下笔遒劲甚得王逸少体此乃征知遂良忠直可任大事荐其人非荐其书其实禇法本爲北派与世南不同此后李邕苏灵芝等亦皆北派故与魏齐诸碑相似也唐时南派字迹但寄缣楮北派字迹多寄碑版碑版人人共见缣楮䍐能遍习至宋人阁潭诸帖刻石盛行而中原碑碣任其薶蚀遂与隋唐相反宋帖展转摩勒不可究诘汉帝秦臣之蹟并由虚造钟王郄谢岂能如今所存北朝诸碑皆是书丹原石哉宋以后学者昧于书有南北两派之分而以唐初书家举而尽属羲献岂知欧褚生长齐隋近接魏周中原文物具有渊原不可合而一之也北朝族望质朴不尙风流拘守旧法䍐肎通变惟是遭时离乱体格猥拙然其笔法劲正遒秀往往画右出锋犹如汉隷其书碑志不署书者之名卽此一端亦守汉法惟破体太多宜爲颜之推江式等所纠正其书家着名见于北史魏齐周书水经注金石畧诸书者不下八十余人此中如魏崔悦崔潜崔宏卢谌卢偃卢邈皆世传钟衞索靖之法齐姚元标亦得崔法周冀儁赵文渊皆爲名家岂书法远不及南朝哉我朝干隆嘉庆间元所见所藏北朝石碑不下七八十种其尤佳者如刁遵墓志司马绍墓志高植墓志贾使君碑高贞碑高湛墓志孔庙干明碑郑道昭碑武平道兴造象药方记建德天保诸造象记启法寺龙藏寺诸碑直是欧褚师法所由来岂皆拙书哉南朝诸书家载史传者如萧子云王僧䖍等皆明言沿习钟王实成南派至北朝诸书家凡见于北朝正史隋书本传者但云世习钟衞索靖工书善草隷工行草长于碑榜诸语而己絶无一语及于师法羲献正史具在可按而知此实北派所分非敢臆爲区别譬如两姓世系谱学秩然乃强使革其祖姓爲后他族可欤其间惟梁王裒本属南派裒入北周贵游翕然学裒书赵文渊亦改习裒书然竟无成至于碑榜王裒亦推先文渊可见南北判然两不相涉述书赋注称唐高祖书师王裒得其妙故有梁朝风格据此可见南派入北惟有王裒高祖近在关中及习其书太宗更笃好之遂居南派渊源所在具可考己南北朝经学本有质实轻浮之别南北朝史家亦毎以夷虏互相诟詈书派攸分何独不然宋元明书家多爲阁帖所囿且若褉序之外更无书法岂不陋哉元笔札最劣见道已迟惟从金石正史得观两派分合别爲碑跋一卷以便稽览所望颕敏之士振拔流俗究心北派守欧褚之旧规寻魏齐之坠业庶几汉魏古法不爲俗书所掩不亦袆欤北碑南帖论古石刻纪帝王功德或爲卿士铭德位以佐史学是以古人书法未有不托金石以传者秦石刻曰金石刻明白是也前后汉隷碑盛兴书家辈出东汉山川庙墓无不刋石勒铭最有矩法降及西晋北朝中原汉碑林立学者慕之转相摩习唐人修晋书南北史传于名家书法或曰善书或曰善隷草或曰善正书善楷书善行草而皆以善隷书爲尊当年风尙若曰不善隷是不成书家矣故唐太宗心折王羲之尤在兰亭叙等帖而御撰羲之传惟曰善隷书爲古今之冠而已絶无一语及于正书行草葢太宗亦不能不沿史家书法以爲品题晋书具在可以覆案而羲之隷书世间未见也隷字书丹于石最难北魏周齐隋唐变隷爲眞渐失其本而其书碑也必有波磔杂以隷意古人遗法犹多存者重隷故也隋唐人碑画末岀锋犹存隷体者指不胜屈褚遂良唐初人宜多正书乃今所存褚蹟则体爲多间习南朝体书圣敎序卽嫌飘逸葢登善深知古法非隷书不足以被丰碑而凿贞石也宫殿之榜亦宜篆隷是以北朝书家史传称之毎曰长于碑榜今榜不可见而瓦当碑头及天发神䜟碑可以类推晋室南渡以宣示表诸蹟爲江东书法之祖然衣带所携者帖也帖者始于卷帛之署书后世凡一缣半纸珍藏墨蹟皆归之帖今阁帖如钟王郄谢诸书皆帖也非碑也且以南朝勅禁刻碑之事是以碑碣絶少惟帖星尙字全变爲眞行草书无复古遗意卽以焦山瘗鹤铭与莱州郑道昭山门字相挍体似相近然妍态多而古法少矣阁帖晋人尺牍非释文不识苟非世族相习成风当时启事彼此何以能识东晋民间墓甎多出陶匠之手而字迹尙与篆隷相近与兰亭迥殊非持风流者所能变也王献之特精行楷不习篆谢安欲献之书太极殿榜而献之斥韦仲将事以拒之此自藏其短也夫魏之君臣失礼者在橙悬仲将耳若使殿榜未悬陈之广厦细旃之上勅文臣大书之何不中礼之有岂君上殿廷不及竹扇笼鹅耶虞世南孔子庙堂碑本是南朝王派故其所书碑碣不多若欧褚则全从隷法而来磨崖巨石照耀区夏询得蔡邕索靖之传矣北朝碑字破体太多特因字襍分隷兵戈之间无人讲习遂致六书混淆鄕壁虚造然江东俗字亦复不少二王帖如稧聟軆等字非破体耶唐初破体未尽如虞欧碑中㗛荆准煞等字非破体耶唐太宗幼习王帖于碑版本非所长是以御书晋祠铭笔意纵横自如以帖意施之巨碑者自此等始此后李邕碑版名重一时然所书云麾诸碑虽字法半出北朝而以行书书碑终非古法故开元间修孔子庙诸碑爲李邕撰文者邕必请张庭珪以八分书书之邕亦谓非隷不足以敬碑也唐之殷氏颜氏并以碑版隷楷世传家学王行满韩择木徐浩柳公权等亦各名家皆由沿习北法始能自立是故短牋长卷意态挥洒则帖擅其长界格方严法书深刻则碑据其胜宋蔡襄能得北法元赵孟頫楷书摹拟李邕明董其昌楷书托蹟欧阳葢端书正画之时非此则笔力无立卓之地自然入于北派也要之汉唐碑版之法盛而钟鼎文字微宋元钟鼎之学兴而字帖之风盛若其商榷古今步趋流派拟议金石名家复起其谁与归颜鲁公争坐位帖跋唐人书法多出于隋隋人书法多出于北魏北齐不观魏齐碑石不见欧褚之所从来自宋人阁帖盛行世不知有北朝书法矣卽如鲁公楷法亦从欧褚北派而来其源皆出于北朝而非南朝二王派也争坐位稿如镕金出冶随地流走元气浑然不复以姿媚爲念夫不复以姿媚爲念者其品乃高所以此帖爲行书之极致试观北魏张勐龙碑后有行书数行可识鲁公书法所由来矣兰亭一帖固爲千古风流此后美质日增惟求妍妙甚至如鲁公此等书亦欲强入南派昧所从来是使李固搔头魏征妩媚殊无学识矣王右军兰亭诗序帖二跋王右军兰亭修禊诗序书于东晋永和九年原本已入昭陵当时见者已罕其元本本无钩刻存世者今定武龙神诸本皆欧阳率更褚河南临搨本耳夫临搨之与元本必不能尽同者也观于欧褚之不能互相同卽知欧褚之必不能全同于右军矣眞定武本余惟见商邱陈氏所藏一卷余皆一翻再三翻之本眞定武本虽欧阳学右军之书终有欧阳笔法在内犹神龙本之有河南笔法也执定武而以爲右军书法必全如是未足深据也昭陵原本谁见之耶况此外颍上张金界奴骞异僧押缝等百数十本不同耶领字或从山崇字或作更大不同耶要之右军书之存于今者皆展转钩摹非止一次怀仁所集淳化所摹皆未免以后人笔法羼入右军法内矣然其圆润妍浑不多圭角则大致皆同与北朝带隷体之正字原碑但下眞迹一等者不同也世人震于右军之名囿于兰亭之说而不攷其始末是岂知晋唐流派乎兰亭帖之所以佳者欧本则与度化寺碑笔法相近褚本则与褚书圣敎序笔法相近皆以大业北灋爲骨江左南灋爲皮刚柔得宜健妍合度故爲致佳若原本全是右军之法则不知更何景象矣永和八年秋殷浩北伐无功再举进屯泗口羲之移浩书曰区区江左力争武功非所当作莫若退保长江引咎责躬与民更始以救倒悬若犹以前事爲未工复求之于分外宇宙虽广自容何所浩不能从遂有九年秋七月之败兰亭叙作于浩屯泗口之后败走谯城之前其忧国之心含于文字之内非徒悲陈迹也摹刻天发神䜟碑跋三国吴天发神䜟碑旧在江寕嘉庆十年燬于火人间拓本皆可宝贵元家有旧拓本合之繁昌鲍氏旧拓本共得二百二十一字十四年春属长洲吴国宝橅刻以昭絶学按此碑张勃吴录以爲皇象所书张怀瓘书断以爲官至侍中八分亚于蔡邕梁书南史皇侃传并云靑州刺史惜吴志不爲立传此碑始末见于王司寇金石萃编等书其字体乃合篆隷而取方折之势疑卽八分书也八分书起于隷字之后而其笔法篆多于隷是中郎所造以存古法惜人不能学之也北朝碑额往往有酷似此者魏齐诸碑出于汉魏三国隋唐以后欧褚诸体实魏齐诸碑之苗裔而神䜟之体亦开其先学者䍐究其原流矣皇象字休明广陵人因刻石置之北湖家塾泰华双碑之后以存古鄕贤之矩矱焉复程竹编修书秋初接奉还云知夏间奉畣一圅已经入览借知林居淸适怡志文翰爲慰索书楹帖随后奉寄来圅书法益进笃志欧褚喜与鄙见相合窃谓书法自唐以前多是北朝旧法其新法南派多分别于贞观永徽之间隋龙藏寺碑乃丁道䕶等家法欧褚所从来至今可见者也欧之皇甫碑醴泉铭乃其本色也化度寺碑乃其参用永兴南法者也虞之夫子庙堂碑非尽虞之本色乃亦参用率更北法者也是以庙堂原石颇有与化度原石相近之处今二摹本全入圆熟与阁帖枣木模棱者同矣贞观以后御书碑如晋祠纪功颂昇仙太子之类皆是王羲之眞传与集王圣敎同行一辙卽如石淙诗中方劲之笔皆系北派逈不相涉终唐之世民间劣俗甎石今存旧迹无不与北齐周隋相似无似阁帖者无似羲献者葢民间实未能沿习南派也王着摹勒阁帖全将唐人双钩响搨之本画一改爲浑圆模棱之形北法从此更衰矣阁帖中标题一行曰晋某官某人书皆王着之笔何以王郄谢庾诸贤与王着之笔无不相近可见着之改变多不足据矣昭陵禊序谁见原本今所传两本一则率更之定武一则登善之神龙实皆欧禇自以己法参入王法之内观于两本之不相同卽知两本之必不同于茧本矣若全是原本恐尙未必如定武动人此语无人敢道也大约欧禇北法从隷而来其最可见者爲乙字捺脚飞出内圆外方全是隷法无论一字画末出锋矣若江左王法乙字则多钩转作乙此其分别之迹此外南远于隷北沿于隷之处踪迹甚多若不持成见以求之皆朗然可见幸今北石尙多存者再过数百年更无人见矣行书如颜氏争座位等石皆是北派幸未爲后人尽改圆熟流入妍妙一路至于乐毅黄庭道德等帖世称爲逸少眞迹者其来处皆不可究诘有识者所不应道也董文敏骨力得力于欧张文敏得力于颜皆以北派工夫爲骨所以能卓然自立乃二公一生不知南北之分矢口惟二王是尊岂所谓可使由之不使知之隐然爲隋唐人所笼罩耶生笔札极劣议论武断属在至契敢以奉商何如晋永和泰元甎字拓本跋此甎新出于湖州古冡中近在兰亭前后十数年此种字体乃东晋时民间通用之体墓人爲圹匠人写坯尙皆如此可见尔时民间尙有篆隷遗意何尝似羲献之体所以唐初人皆名世俗通行之字爲隷书也羲献之体乃世族风流譬之麈尾如意惟王谢子揅经室集二集卷第一揅经室二集卷一皇上八旬万寿宗经征寿说闻三极彝训其书言经经者尧舜禹汤文武周公孔孟之说帝王稽古同天圣德僃焉钦惟干隆五十五年皇上八旬万寿万万寿仰思盛德大业非三代以下史册所可拟万一惟宗诸经传以征圣寿或管窥而得其词焉谨案尙书洪范九五福一曰寿寿者福之初诂福者德所致也恭读五福颂以爲寿富诸事皆受于天惟好德修于人五皇极曰予攸好德女则钖之福皆五福主德之证至哉圣人之德卽福之基圣人之所以寿也帝王之寿必本于天书曰天寿平格孔安国传曰言天寿有平至之君礼记中庸谓大德必得其寿征诸诗曰右命之自天申之我皇上昭事惟敬书曰敇天之命惟时惟几恭绎读召诰篇一言以蔽之曰曷其奈何弗敬以諴民爲祈天之本以敬德爲諴民之本其理益明焉大戴礼曰戒愼必恭恭则寿又引丹书曰敬胜怠者吉亦其义也皇上躬亲郊坛大祀极致精䖍其在周礼曰大司乐冬日至地上圜丘夏日至泽中方丘祭法燔柴于太坛祭天也瘗埋于泰折祭地也又以正月上辛祈谷孟夏常雩者公羊春秋曰郊用正月上辛月令天子乃以元日祈谷于上帝左氏春秋曰龙见而雩月令大雩帝用盛乐是也社稷坛加玉者祈农事也周礼小宗伯掌建国之神位右社稷春秋外传曰玉足以庇荫嘉谷朝日夕月诸中祀兹复躬亲一週及于岳渎咸命使祭告礼记祭义曰祭日于东祭月于西以别外内周礼大宗伯以实柴祀日月星辰以槱燎祀司中司命飌师雨师公羊春秋曰祭大山河海山川有能润于百里者天子秩而祭之礼记王制天子祭天下名山大川五岳视三公四渎视诸矦是也定坛庙祭器者周礼司尊彝掌六尊六彝之位礼记郊特牲曰鼎俎奇而笾豆偶法古制也我朝圣圣相承重熙累洽百有余年皇上寅承丕基无事不敬法列祖诗曰下武维周世有哲王三后在天王配于京我国家创业东土缔造维勤皇上编开国方畧以阐功德书曰惟先王建邦启土公刘克笃前烈至于太王肇基王迹书萨尔浒战事者仁者无敌受命伊始书曰壹戎衣天下大定谕立卧碑述太宗训守冠服骑射者遵成宪也诗曰思辑用光弓矢斯张干戈戚扬又曰率由旧章作纪恩堂前后记敬诵实录者逮事圣祖不忘恩教也皇矣之诗述文王逮事大王大王受天命及王季文王其诗曰维此王季帝度其心又曰克顺克比比于文王四巡盛京亲制诗赋以彰谟烈诗曰天作高山大王荒之彼作矣文王康之又曰昭兹来许绳其祖武于万斯年受天之祐皇上上绳祖武下诒孙谋五代一堂古今未见复致玉牒十一世之庆尔雅曰子之子爲孙孙之子爲曾孙曾孙之子爲元孙元孙之子爲来孙来孙之子爲晜孙晜孙之子爲仍孙仍孙之子爲云孙皇上明俊德以亲九族恩泽㴱厚礼记大传曰尊祖故敬宗敬宗故收族诗序曰行苇忠厚也皇上勤于庶政睿思所周事立必豫易干象曰天行健君子以自强不息书曰一日二日万几御书无逸篇揭爲座铭伏读经筵御论君子所其无逸训所爲处与召诰王敬作所相发明圣人之言经训所折衷也法宫行在皆秉烛待章左氏春秋曰夙兴夜寐朝夕临政视事移晷传餐向午书曰自朝至于日中昃不遑暇食内外奏章皆丹毫亲批日数十事周礼内史凡四方之事书内史读之皇上犹无须内史之读也内外臣工日有召对下至一命亦无遗焉周礼小臣掌三公及孤卿之复逆大仆掌诸矦之复逆宰夫叙羣吏之治以待诸臣之复万民之逆是也灋祖六巡江浙观民察吏不自暇逸岱岳五台豫河皆亲驻跸易曰省方观民设教孟子曰天子适诸矦曰巡狩巡狩者巡所守也礼记礼器曰因名山升中于天诗般序曰巡狩而祀四岳河海也天下庶狱事必亲览兹复恩诏减等王制曰刑者侀也侀者成也一成而不可变故君子尽心焉易曰雷雨作解君子以赦过宥罪耕耤之礼必躬亲者礼记月令天子乃择元辰躬耕帝籍春秋外传曰民之大事在农上帝之粢盛于是乎出食爲民天民爲国本皇上爱民重农民数谷数要会时闻周礼小司宼大比登民数自生齿以上登于天府礼记王制五谷皆入然后制国用周礼天府若祭天之司民司禄而献民数谷数则受而藏之至于祈谢雨泽驿询天下雨旸收获毎霑足丰稔必诗以志喜尔雅曰四时和谓之玉烛甘雨时降万物以嘉谓之醴泉谷梁春秋曰五谷大熟爲大有年又曰闵雨者有志乎民者也喜雨者有志乎民者也正赋漕运岁千万计皇上临御以来免赋者三免漕者再兹复恩蠲天下正供谨案周礼小司徒鄕师遂人遂师遂大夫皆有辨其施舍之事郑康成读施爲弛葢周时什一虽轻皆无普免之事岂若我皇上蠲贷至二千万万乎伏读经筵御论有孚惠我德以九五君位惠卽我德当置惠心于勿问圣谟洋洋所以损上益下有孚元吉而说无疆也偏隅偶歉恩加蠲赈截漕平粜以剂盈虚䘏民也周礼司稼以年之上下出敛法均万民之食而赒其急平其兴河防者民生所关皇上命濬陶庄六塘伊家诸河淸黄交滙志水宣洩海塘建石重隄障书曰予决九川距四海濬畎浍距川考工记曰以防止水礼记月令曰完隄防春秋外传曰陂障九泽民闲五世同堂二百余家寿逾百龄同居十世皆寿世人瑞也尔雅曰子子孙孙引无极也礼记曲礼曰百年曰期颐孝经曰示之以礼乐而民和睦命重举千叟宴者皇建有极敛福以钖庶民也礼记王制曰凡三王养老皆引年周礼伊耆氏其王之齿杖尔雅曰黄发齯齿鲐背夀也皇上典学高㴱文德淳懋毎岁必御经筵宣讲书曰念终始兴于学抑戒之诗曰抑抑威仪维德之隅临雍讲学释奠幸鲁崇儒重道也礼记王制曰天子曰辟廱诗曰于论鼓钟于乐辟廱文王世子曰天子视学大昕鼓征乃命有司行事兴秩节祭先师先圣焉御制三老五更说证以左氏孟子其义乃明重排石鼓文者存周法物用光我文治武功也诗车攻序曰宣王复古也吉日序曰美宣王田也御制诗五万余篇文千余篇尙书帝庸作歌易伏羲画卦文王作卦辞大戴礼曰武王作机鑑楹带十七铭庶足拟焉御书宝绘咸臻极诣论语曰固天纵之将圣又多能也亲定祭祀朝飨乐章及诗经乐谱其在周礼大司乐大吕应钟小吕夹钟皆歌以祀享诗鹿鸣以燕羣臣书曰诗言志歌永言声依永律和声卽其义也镈钟特磬列于大乐御制笙诗依义补辞其在尔雅曰大磬谓之毊大钟谓之镛仪礼鄕飮酒燕礼诸仪皆笙南陔华黍白华由庚诸篇卽其义也河源淮济泾渭诸水考厥源委其在尔雅曰河出崑崙虚书曰导淮自桐柏导沇水东流爲济诗曰泾以渭浊卽其义也诏收天下遗书分爲四库储以七阁其在周礼外史掌三皇五帝之书郑注所谓三坟五典也皇上辟门吁俊正科之外六开恩㮄再举制科书洪范曰俊民用章诗卷阿序曰言求贤用吉士也皇上神武迈伦尝发廿矢中十九周礼射人王以六耦射三矦三获三容也每岁秋行围木兰蒙古进宴所以诘武绥远也谷梁春秋曰因蒐狩以习用武事礼之大者也诗时迈曰薄言震之莫不震㬪皇上奋武开疆勘㬥柔远荡伊犂平回部收金川定台湾爲亘古未有之功业书序称汤伐三朡成王践奄皆不足比数左氏春秋以禁㬥戢兵大定功安民和众丰财爲七德惟皇上武功僃焉至于先征而后归服者谓之归降回部缅甸是也书曰帝乃诞敷文德舞干羽于两阶七旬有苗格也不加征而自来归者谓之归顺土尔扈特拔达山安集延痕都斯坦布鲁特哈萨克巴勒布是也书序曰巢伯来朝芮伯作旅巢命巢远国自来也迩者安南王阮光平八觐祝釐则我皇上推亡固存承天时行之道大戴礼曰重华南抚交阯中庸曰栽者培之倾者覆之海外远国若高丽暹罗琉球南掌皆入贡寿宇不可缕计尔雅曰距齐州以南戴日爲丹穴北戴斗极爲空桐东至日所出爲太平西至日所入爲大蒙大戴礼曰海外肃愼北发渠搜氐羌来服是也是惟我皇上大圣大仁允文允武用是承天纯佑盛德日新登八衍范念用庶征向用五福仰见庶征之应本于五事寅恭对越爲寿之基此貌之恭作肃也惠泽优渥是可征曰肃时雨若矣王言作则臣下禀令此言之从作乂也当阳用命是可征曰乂时旸若矣克知灼见照詧几先此视之明作哲也德化如春是可征曰哲时燠若矣达聪兼听发虑出谋此听之聪作谋也凝成万物是可征曰谋时寒若矣精一执中广渊齐圣此思之睿作圣也从欲风动是可征曰圣时风若矣皇上临御五十五年庆寿八旬由是推之万万年爲万万旬易策天数二十有五地数三十凡天地之数五十有五经卦皆八因而重之爻在其中二篇之策万有一千五百二十自然之数也又万寿年干在庚尔雅曰太歳在庚曰上章庚犹坚强也章明也月躔在酉酉爲寿星之次尔雅曰寿星角亢也是生成推衍皆与苞符象曜相应故曰圣人之寿皆本于天钖羡延洪惟亿万年天之诗臣下归美崇尊颂福禄也曰诒尔多福曰受天百禄曰万寿无疆猗欤盛哉圣寿之征诸经者盖远迈皇王哉翰林编修阮元恭纪御试拟刘向请封甘延寿陈汤疏并陈今日同不同臣向疏郅支单于兼并外国日益强大数辱汉使者在廷诸臣未有爲陛下画一策者都护延寿副校尉汤远戍西域特发符节勒师旅直逼康居破其重城馘名王斩阏支氏请县首藁街夷邸以威远服是沈谋重虑制胜万里师徒不劳兵矢未折功莫伟焉而议者徒以汤矫制不论其功反欲文致之是臣所未喻也夫将在外有可以振国威制敌命者专之可也今延寿汤不避死难爲国雪耻而竟无尺寸之封其何以劝帅兵绝域者昔李广利之于大宛旷日持久靡敝师旅仅获数马功不敌罪孝武犹且侯之今郅支之功当十倍于大宛竟使致身之臣未得封爵且不免吏议臣窃惜之宜请释其矫制之罪赏其克敌之功加以高爵惟陛下察之此刘向之疏意也伏见我皇上奋武开疆平定西域拓地二万余里凡汉唐以来羁縻未服之地尽入版图开屯置驿中外一家岂如郅支唿韩叛服靡常杀辱汉使哉此其不同一也我皇上自用武以来出力大臣无不加赏高爵或有微罪断不使揜其大功下至末弁微劳亦无遗焉绝未有若延寿等之有功而不封者此其不同二也我皇上运筹九重之上决胜万里之外领兵大臣莫不仰禀圣谟指授机宜有战必克闲有偶违庙算者卽不能速藏丰功又孰能于睿虑所未及之处自出奇谋徼幸立功者耶此其不同者三也诰授昭勇将军广东钦州营游击诰赠资政大夫晋光禄大夫尸部侍郞王考琢庵太府君行状年家子胡长龄塡讳太府君讳玉堂字履庭号琢庵始祖讳巖当明神宗时由江南淮安山阳迁扬州江都明末迁居城北四十里湖中公道桥二世祖讳国祥例赠明威将军高祖讳文广任榆林卫正兵千戸曾祖讳秉谦以孙讳匡衡公官貤赠武德将军祖讳枢良晋赠昭勇将军父讳时衡诰封奉政大夫晋赠昭勇将军凡五世皆有隐德至太府君生而倜傥有志槪长身健臂行止伟岸与中人立顶仅及胸少能挽强驰射矢无虚发尢喜读书爲古文词诗歌援笔立就康熙五十年辛卯占籍仪征鄕试中式武举人主试者爲江苏巡抚仪封张淸恪公伯行会劾奏本科文鄕试交通关节事总督反奏解巡抚职迁之扬州馆舍太府君于是佩刀挟矢护左右同寝食数月及奉㫖昭雪复巡抚职淸恪公极感太府君之义而太府君读书励行一生淸介所以深得淸恪公教者亦多在此时矣五十四年乙未武会试中式殿试三甲赐同进士出身分镶蓝旗教习五十六年五十七年圣祖仁皇帝驾幸热河两次随扈五十八年授蓝翎侍衞雍正元年二月蒙世宗宪皇帝赏縀三疋三月送圣祖仁皇帝梓宫赏银四十两八月送太皇太后梓宫加一级本年癸卯科殿试武进士诏举技勇马箭步箭皆称㫖赏縀三疋银五十两十二月十三日奉㫖授三等侍衞赏戴花翎三年五月十八日引见外放湖北抚标中军游击兵部给都司签书管湖北抚标中军游击兼管左营事及涖任兼署右营驭士严整有律五年八月遭父丧遵例在任奉讳服除十年三月部议改设抚标中军游击员缺爲叅将经大将军岳钟琪以军前才能之员拣补仍畱军前効力太府君署理叅将印务十月军政卓异十一年六月引见奉㫖准其卓异交部照例陞用钦此四月以都司衔陞衔调补广东提标后营游击时巡抚德龄奏请以陞衔仍畱湖北署抚标中军印务奉㫖着照该抚所请行钦此雍正十三年十一月恭逢恩诏加一级干隆元年正月兼署右营游击三月中军叅将到任交印卸事旋署兴国营叅将七月改署苗疆九谿营游击二年奉㫖谕督抚各据所知之人秉公保举湖广总督史贻直举阮某才守兼优奏准纪录一次注册五年五月湖南城步绥寕两县山内苗民数万人盘踞山谷接辰州数百里杀伤官兵肆出劫掠道路不通奉檄领九谿澧州洞庭常德共四协营官兵随鎭筸鎭总兵刘策名夤夜掩勦兵驻三界溪苗悉精锐屯山口因卽相度地势侦探贼情六月六日进攻薄贼寨太府君身先士卒远施鎗礟近接刀矢毙贼甚多贼大溃遂乘胜奋杀焚烧山寨夺获粮草器械三界溪爲贼门戸贼屯此爲最勍自官兵大㨗后贼退保各寨其势遂分提督军门杜凯报㨗奉朱批这所奏欣悦览之将士奋勇争先甚爲可嘉俟事竣之日从优议叙钦此闰六月初四日攻八树寨克之追杀数里巢穴焚燬殆尽七月二十二日攻长安盐井口客寨飞毛坪龙家溪竹林各寨皆次弟克之此五寨地势险隘林箐深密太府君步行率士卒冒矢石败其伏兵鼓锐力战遂于一日中连克之贼势已大溃因驻兵搜捕山箐逸伏焚燬茅蓬发获粮米甚多是时上虑兵权未一命贵州总督张广泗来湖南总制全军甫到城步卽察知谋勇最着赉縀二联劳奖极力南山大箐屯贼正多屡攻未克张公令督各营兵进勦贼积木石断山路兵不能入太府君日率兵佯攻正道探知闲道夜率健卒五百攀藤越岭而入误坠阬伤膝流血满足以布缚膝进益力夜半及正道彻开木石是时贼数千人已觉来拒鸟鎗绳火纷如乱萤太府君命兵负嵎偃伏藤牌护前贼至鎗齐发我兵寂不动贼易之久乃鸣一大礟鼓兵直下如建瓴贼众败散而正道兵无木石阻亦大进合勦杀获甚多及晓搜获龙裤刀欓刀标枪等器械及粮草无算及捜得前被贼杀之巡检官印一颗贼余党共八百戸退据南岭粮尽不支闲出数十人近营跪哭乞降太府君察其诚爲请于张公张公云设贼诈汝当此咎耶太府君以死任之次日率贼衆近大营跪乞降张公云发三礟不畔去乃眞降耳卽对衆发三大礟毙数十人余衆股栗莫敢转侧盖感太府君拯护之恩故忍死无负如此张公于是始受降是时各山贼寨亦并破老幼退保入横坡八月二十二日奉令领各营官兵相机督勦张公又令游击区明李登华带兵随太府君进勦横坡山梁险隘正路不能攻九月二十八日率官兵由左路奋登夺杀前进遂入寨中鎗礟齐发贼精锐殆尽遂大败焚燬居室一空生擒男妇子女二千余人贼寨尽平十月初三初四日复亲督各营官兵于横坡各山箐四面搜捕生擒男妇子女千余人又搜获窟室男妇数百人刀杖银帛无算皆亲解赴张公所张公欲尽诛其生口太府君再四諌阻不从不得巳乃请曰壮夫能执兵抗师者当杀之其妇女及男子十六岁以下者必宜赦免张公始如所请太府君出营分别男女年岁苗人环跪哭声震山谷先择壮年有须者斩之其余全活薙髪给以口粮张公雅知贤能不深求仍奖励有逾诸将太府君奉令所剿之贼寨前后十余战皆谋勇并着兵无少挫功爲诸将最攻战少暇卽赋诗校射以爲乐各寨平后彻兵回九谿营总督班第具题奉㫖分别等次交部议叙十一年兵部议叙头等军功加衔一等随带军功纪录二次八月爲苗彊事宜保举十三年推陞河南卫辉营参将九月涖任太府君之在九谿也训练勤而兵无虚额赏重而罚严故湖南劲旅以九谿爲最城绥之役有兄弟皆爲兵因母老例汰一人兄弟争出母亦请二人皆从而自役于署中其有勇知方如此及至衞辉营务废坏已极兵贫而惰弓矢朽折不可用太府君涖事限期操练兵本市中无赖子素不习武诧步伐爲怪事十四年十月相率辞粮罢去大吏以操兵过严举劾奉㫖交部议处部议革职回籍家无一亩田萧然僦居郡城而湖山寄兴诗酒颇自娱也十六年圣驾南巡跪迎于高明寺甫奏名上在舟中问曰可是鄂容安所参者谨对曰是旋奉㫖以都司录用以微臣姓名圣心不忘于数年之后由此见皇上爱惜人材神虑周密纤细不遗太府君每言之未尝不感恩泣下也十七年四月补放广东罗定协都司二十一年陞广东钦州营游击太府君之往岭南也以卑湿故未奉母周太淑人之任及至钦州多受嶂气病足梦寐中语多念慈闱屡欲吿养归周太淑人谕止之未果于二十四年十月十六日卒于任所兵民哭之失声太府君性刚介接奉各督抚尊卑尽礼之外言语辞色无少附屈于僚属事多爲保全不以吿人受者久而知感所至凡盐榷一切陋习皆裁泰怀金者不敢造门太府君未第时家素裕僃宿衞后将十年田舍鬻尽及外迁愈亷介自矢家无一日储不计也九谿城有北山周数十里兵民皆仰给此山有明季指挥豪姓之子孙讼言山本指挥旧地总督委官勘审将爲所夺矣公慨然入省申辨过洞庭湖舟覆赖商船救得出至省力言地卽豪姓地亦明代事且絶数万家之葬窆樵苏刍牧而以资豪姓爲利薮大不便总督卽违前议从太府君议九谿兵民大感悦偶骑而岀见木石委积询知将谋建生祠太府君立斥彻之兵民不得已家祀一主书长生等字干隆四十三四年闲元父客汉上遇九谿老兵爲言太府君去后此祠旋立岁时祝之不衰所着有珠湖草堂诗集三卷琢菴词一卷箭谱一卷阵法二卷太府君生康熙三十四年六月初五日距卒得年六十有五康熙六十一年覃恩授阶奉政大夫干隆元年覃恩授阶昭勇将军卒后榇归自钦州入城治丧干隆二十五年葬于扬州府城北中雷塘以元配汪淑人继配江淑人合祔嘉庆元年以孙元官诰赠资政大夫嘉庆四年赠光禄大夫汪宜人赠淑人一品夫人候选州同知讳浩公女生于康熙三十二年十月二十八日卒于康熙五十七年二月十一日江宜人封淑人一品夫人歙县诰赠资政大夫讳承瑞公女生于康熙三十二年四月八日卒于干隆二十一年九月四日子四长爲元伯父承德汪太夫人出娶李氏次伯父承义以元官貤赠儒林郞翰林院庶吉士娶江氏貤封孺人次伯父承仁未娶卒并庶祖妣吉孺人出又次卽元父承信江太夫人出诰授光禄大夫次亨元次伯父承义子曾孙一人常生元之子二品廕生按吾阮氏世以武起家自元之生独弱习驰射力辄不支父固怜之命改就经业暇时爲元述太府君平苗之㨗曰是役也奇绩闻当世然妣江太夫人寝食不安者十阅月故予弛骑射不事今命汝读书成江太夫人志也比元入翰林充国史馆纂修官检阅长编太府君官阶战绩稍具其畧干隆乙卯嘉庆已未间复以趋庭之训比次追述用纪梗槪託立言之君子图不朽焉孙元谨状诰封光禄大夫戸部左侍郞显考湘圃府君显妣一品夫人林夫人行状呜唿痛哉不孝辠衅至重奉职无状于嘉庆十年闰六月十五日酉时府君考终于浙江抚署正寝由四百里驰驿奏闻卽于十五日交代巡抚曁南北关关防七月初二日奉柩登舟候㫖初三日由四百里驿奉上谕阮元现丁父忧所遗浙江巡抚员缺着淸安泰调补钦此不孝卽于是日解维归里入城治丧不孝伏念府君仁厚孝慈懿行直节彰着人耳目无待不孝阐扬而后显然不孝负慝深重腼然苫凷之闲仰唿高天此恸何极若不亟以状呈当代公卿史职通儒文人以乞表章则罪戾滋重矣府君讳承信字得中号湘圃雍正十二年二月二十六日生于太府君琢菴公湖北抚标中营参将官署干隆元年府君年三岁随太府君移任湖南澧州之九谿营干隆五年时太府君有征苗之㨗戮逆受降多所全活府君年七岁每言凯旋之日迎太府君于十里外遥见旗纛甲骑飞扬迤逦过山而来光景犹能记忆十一年太府君以母周太夫人春秋高不宜居谿山㴱湿地命世父健斋公偕府君奉周太夫人归扬州谕以毋出游毋就试俾壹意侍奉周太夫人府君事祖母尽孝日定省问寝膳跬步不少离十三年祖母江太夫人卒于扬州府君柴毁骨立致疾经年十四年太府君自河南衞辉营参将罢归扬州二十一年复任广东钦州营游击时府君年二十三仍侍周太夫人居扬州二十二年周太夫人命府君赴广东见太府君计家事二十四年府君年二十六太府君谕令归娶且曰吾亦卽欲告归耳府君乃归娶先妣林夫人于扬州是年冬太府君以疾终于钦州明年春府君闻讣恸不欲生亟欲戴星奔时周太夫人悲甚伯父健斋公曰吾必当赴粤扶柩归若弟亦往孰安祖母府君乃畱扬州是年五月周太夫人以寿终秋太府君柩归府君遭重丧哀恸擗踊与伯父竭力尽心附身附棺无少悔二十九年甲申府君年三十一正月二十日生不孝元于西门白瓦巷旧第之南宅卽今所建之海岱菴也自后十余年府君皆在扬州府君幼读书治左氏春秋爲古文辞生长行闲娴习骑射毎较射挽强洞坚善射者皆谢不及喜乘马善相马法驰千里不以爲劳以侍养未与试及是年逾三十决意不求仕进补国子生闭戸守贫家无儋石储澹如也尝暮行蹴得囊金数镒坐其地至夜半果有返而求者立付之教不孝读书训诲谆切府君熟于司马公资治通鑑于成败治乱战阵谋畧輙纵横辨论随方指授期不孝以有成不孝侍立倾听警心壹志实从此始尝以欧阳文忠纵囚论苏文忠代张方平谏用兵书等篇口讲指画次第授不孝曰读书当明体达用徒钻时艺无益也又尝教不孝射曰射须沈其气气不沈志不能正体不能直杜诗云顾视淸高气㴱稳乃射之祕诀家虽贫爲不孝择师敬礼僃至不孝就小试时府君亲挈行不孝幼弱试毕出府君一手障丛人一手挈不孝出阈外四十四年府君年四十六从舅氏江橙里先生客汉阳先妣林太夫人检治家事并督不孝诵读慈以兼严四十六年秋八月先妣以疾终府君自汉阳扁舟冒风波十日达扬州伤悼甚挚葬毕客游宣城贫民有除夕不戒于火者数十家府君往视之罄所蓄资给之使结舍四十八年府君年五十季冬命元娶妇江氏四十九年不孝入学补附生五十年不孝补廪生五十一年府君复从舅氏江橙里先生客汉阳秋不孝江南鄕试中式举人会试未第府君命畱京师五十四年府君年五十六归自汉阳不孝中式进士改翰林院庶吉士五十五年恭遇万寿覃恩府君得敕封儒林郎翰林院庶吉士是年不孝散馆一等第一名授编修五十六年不孝乞归省掌院大学士阿文成公不允所请二月恭遇大考阅卷大臣置元文一等第二名高宗纯皇帝亲览嘉奖曰此卷诗文皆佳擢置一等第一名补少詹事命在南书房行走五月府君挈不孝妇江氏至京师是日不孝自御园回城得羽扇香葛之赐迎奉膝前府君被恩感遇喜动颜色元尝召对及迎养事纯皇帝问曰汝父多少年纪元对曰臣父年五十八纯皇帝曰年纪甚小时圣寿八十余故云然归爲府君敬述之感甚懽甚呜唿恸哉此不孝在京迎养之始如在目前而府君今竟弃不孝而长逝也耶十月府君由京师归扬州不孝陞掌詹事五十七年冬不孝妇江氏卒于京邸幼女荃亦殇五十八年春府君年六十复至京师五月出京师复归扬州六月不孝蒙简放山东学政十一月试沂州府毕府君方自南来不孝出迎沂州南门之外琅邪古道八驺安缓不孝先马入城呜唿恸哉此不孝山东迎养之事如在目前而府君今竟弃不孝而长逝也耶六十年不孝蒙恩陞内阁学士兼礼部侍郞调任浙江学政不孝奉府君由扬州至杭州府君念不孝妇江氏无子以族孙常生爲元子明年入国学补六品荫生嘉庆元年府君年六十三恭遇覃恩加一级诰封资政大夫内阁学士兼礼部侍郞嘉庆元年府君爲不孝聘妇于曲阜孔氏五月于归杭州嘉庆三年八月不孝陞兵部右侍郞转礼部右侍郞九月不孝任满奉府君入京师嘉庆四年正月高宗纯皇帝龙驭上宾府君跪哭甚恸勖元在礼部敬襄大礼皇上亲政伊始命元仍在南书房行走旋补经筵讲官调补戸部左侍郞兼署礼部兵部侍郞总裁会试恩遇稠㬪府君语不孝曰汝受知先皇复受今上重恩如此矢勤矢愼庶可报效万一不孝谨识严命凡内廷禁近之事加意愼密各部筹兵饷算军需奏宗庙山陵诸事日不暇给未申时始退直府君必曰尔少息毋侍我前也四月覃恩府君得诰封荣禄大夫戸部左侍郞加一级冬十月不孝奉署理浙江巡抚之命府君瞿然谓封疆重任惧不孝不能胜辜负圣恩元于召对时叩头固辞上不允乃就道是年秋高宗纯皇帝诸大礼成元以兼礼部奉特恩加随带二级府君受诰封光禄大夫制曰华胄淸资佑启必原于严父令仪硕望蕃昌聿振于名门爰涣国恩用彰家训尔阮承信乃经筵讲官戸部左侍郞加三级今授浙江巡抚阮元之父操修醇粹启迪勤劬儒席传珍琢就珪璋之器良材肯构蔚爲台阁之英门祚方新宠章洊被兹以覃恩封尔爲光禄大夫戸部左侍郞加三级钖之诰命于戏承家有子聿昭孝治之风被命自天用作义方之训式承茂奖勉副休光五年府君年六十七正月元奉实受浙江巡抚之命府君至浙江不孝率两军擐甲奉舆于武林门外慈颜怡悦士民具瞻呜唿恸哉此不孝复在浙迎养之事更在目前而府君今竟弃不孝而长逝也耶是时闽浙海盗有凤尾箬横水澳蔡牵四幚各五六十船安南夷盗三十余船船高礟大爲患尤剧肆劫商船掳畧子女不孝奏置巨舰大礟增兵设防寕台温分设船厰檄道府董之杭州铸礟局则中军叅将等主其事府君曰冒暑赴礟局督促速成俾济军前之用且随时寄示不孝指画机宜不孝在台州得有所禀受六月二十二日盗在台州松门时三鎭总兵皆到将进击之是夜海上大风雨安南凤尾盗船荡覆数千人不孝檄水陆各路兵赴海山获数百人追勦余盗并获伪安南大统兵进禄侯伦贵利自夷匪入浙五六年至是败始不敢复入浙海府君先忧后喜曰神风助顺乃天子威灵非尔及将士力也故不孝报折敬陈风雨破贼事皇上有诚感神祐之谕此后水澳箬横两幚亦疉被浙师剿灭惟蔡牵今尙窜于闽浙闲冬府君聚同族谋曰我阮氏明季自淮安迁扬州聚族于城北之公道桥甲科世衍世系日繁今无祭祠非礼也乃独捐俸购地建阮氏宗祠于公道桥鎭之南购田爲祭产俾族姓春秋祀焉更延名师在祠侧设塾教族中子弟之能读书者又于太府君雷塘墓侧建墓庐十余楹每展墓止宿㴱寓哀慕八年二月爲府君七十寿辰不孝偁觞上寿时恩赐寿字玉如意适至不孝铸镈钟以蕲睂寿歙程易畴孝亷考之中二月夹钟之律以爲奇应不孝又与诸友选商周十三吉金酒器酌酒上寿各赋诗一篇门下士陈寿祺吴鼒姚文田鲍桂星查揆顾廷纶等以诗文介寿者甚多名篇鉅制传诵一时府君感诸君子之懽心顾而乐之九年春二月不孝复集诸友别选商周十三酒器赋诗爲寿府君唿元语曰筑园池美居室吾不爲也孝经谓守其宗庙爲卿大夫之孝礼君子将营宫室宗庙爲先居室爲后故卿大夫士皆有庙以祭其先祖此古礼也我大淸会典载品官皆有家庙一品庙五闲两室阶五级两庑三门以朝服少牢俎豆铏爵祀高曾祖祢四世祧者藏夹室此今制也今吾家惟公道桥有族祠在城无家庙非礼制也卿大夫受禄于朝恩及先世至正一品乃犹若庶人祭于寝可乎今年京察谕旨谓汝有守有爲淸俭持躬汝奉职无微劳何能当此顾俭于躬勿俭于先祖其遵会典立阮氏家庙吾将敬奉祀事元受命卜地于扬州府旧城文选楼北兴仁街卽随曹宪文选巷故址鸠工庀材秋庙成祭服祭器咸僃府君喜遂素志将择日归扬州奉栗主入庙矣八月二十六日府君晨兴将就盥盘忽头眩目昏弃水倾仆不孝时祭吴山神祠亟归省知左股外之筋络有阻不便行步卽延吴下各良医内外调治入冬渐愈犹不良于行府君自五十岁后患湿热之疾六十以后加重肤肌时作癣瘢或侵脾胃则食减神疲然尙能骑马至是湿病与左股筋络爲痼闲形痛楚今年入春犹未愈府君念家庙旣成必欲亲奉栗主入庙兼以夏初往可避杭州霉湿且吴下名医不能弃其恒业久客杭州拟于途次就之乃挈孙辈及家属奉庙主自杭登舟道出姑苏僦屋暂居爲就医计本意实在奉庙主至扬州也夏至后服药无大效不孝请府君勿往扬州归杭州府君凄然泪下曰吾竟不能奉神主入庙耶大暑时天气畅晴服葠术复少差医者犹谓脉甚健可待秋凉归杭州继复腹浮肿夜眠不安府君始决计归杭州矣不孝遣长子常生代奉栗主由苏归扬入庙不孝在嘉兴查灾赈迎于平望拜见舟中悲喜交集府君神明不衰厯问海洋盗船浙西赈济川米平粜诸事皆尽委曲犹以不克亲奉庙主归扬州爲憾迨抵署以病久气虚葠桂不能见功又忽腹泻不可止闰六月十五日不能食飮气息渐㣲以酉时遽尔弃养春秋七十有二呜唿恸哉不孝侍奉无状且以未谙医理调治失宜负罪㴱重百身莫赎今而后长爲失怙人矣终天抱恸尙何言耶府君性正直刚毅心事光明复忠厚仁慈生平不爲欺人之语不爲刻覈之事凡年家子门下士见者蔼然如坐春风中每于戚䣊故友无不加意惠爱礼曰孝友睦婣任恤府君实当之无愧此桑梓之公论也且智识明决每论人料事纤悉不爽早年往来楚粤江湖间帆背惊风篷窗夜雨与榜人舟子共之性喜游览尝侵晓登庐山徘徊移日京师之凉水河飞放泊山东之泰岱大明湖䧿华佛峪龙洞灵巖浙江之桐庐九里洲半山西湖灵隐龙井诸山寺莫不棹舟䇿骑减仆从探幽胜畱连忘返或爲图画属诸友门下士题咏之不孝视学政时每教曰取士当先器识取文亦当无所不收若以一隅之见爲去取必有弃材矣及不孝爲巡抚府君于兵刑之事时切于怀每盗艘往来兵船追获必一一记之闽盗黄葵等全幚投降放出难民府君㴱喜曰此活数百人胜于礟火中擒获者远矣每秋谳及审重囚时府君每于屏后坐听冀得其情有所平反不孝兼司杭州关榷府君曰吾早岁涉厯江湖㴱恶关吏苛横尔可使行旅受困耶寛以惠商严以御下治榷之道也有司关人入署者府君诘之对曰惟闻司关人斥行旅行旅不敢忤者今乃行旅斥司关人司关人不敢忤之矣府君笑而颔之曰可矣武林门普济堂不孝所剏建严冬赈粥府君亲视颁粥归而喜曰吾见老稚贫民可以卒歳卽小人亦有聊赖矣府君治家事性俭约嘉庆六年诸曁县水灾府君出银四千两助赈九年浙西水灾复出银一万两助赈曰此吾爲汝俭省亷俸而积之者今用以账饥民得用之之道矣不孝整饬育婴堂收养弃孩较前倍增禁金华府溺女赏喜银籍存之贡院号舍素泥泞全甃石版亦皆府君教也府君惟不孝一子未冠失母府君严慈交至鞠育训诲迄于成人爱子之心无所不至府君蒙太府君淸白之业秉孝慈之德具文武之材弢光积善以贻于不孝之身不孝僃位卿贰府君每勖以矢淸矢忠勤职业毋失祖志今年夏初浙西复灾犹训不孝亟请赈恤以仰体皇上子惠元元之意嘉兴归途见领赈者舟载而归络绎不绝心乃喜不孝德薄材短获从君子之后罔致失坠皆府君所以策励而董教之者不少疎也禄养未久遽遘惨酷不可以爲子不可以爲人又何以偷生视息爲哉呜唿恸哉吾阮氏系出陈畱南宋以后迁江西之淸江县元未以武功显明初徙豪杰实江南乃居于淮安府明神宗时小槐公讳巖自淮迁扬爲迁扬始祖崇祯时迁居城北四十里公道桥二世祖讳国祥例赠明威将军官榆林衞正兵千戸三世祖讳文广四世祖爲府君之高祖讳秉谦以孙匡衡公官貤赠武德将军高祖妣厉恭人貤封恭人节着扬州府志曾祖讳枢良赠昭勇将军曾祖妣蒋淑人诰赠淑人祖讳时衡封奉政大夫晋赠昭勇将军累赠荣禄大夫光禄大夫祖妣周夫人诰封宜人晋封太淑人赠一品夫人父讳王堂号琢菴迁居扬州府城仪征县籍康熙乙未科武进士三等侍衞赏戴花翎厯官参将诰授昭勇将军议叙头等军功赠资政大夫累赠荣禄大夫光禄大夫事见元所撰行状琢菴公元配汪淑人赠一品夫人候选州同知江都浩公女继配江淑人赠一品夫人歙县诰赠资政大夫承瑞公女侧室吉氏以元官貤赠夫人府君兄弟四人长伯父讳承德汪太夫人以姪爲已子次伯父讳承义早卒以元官貤赠儒林郞翰林院庶吉士府君以族姪亨爲之后娶于松江王氏生子禄次伯父讳承仁爲长殇并侧室吉夫人出次府君江太夫人出府君配先妣林夫人勅赠安人诰赠夫人一品夫人不孝元林夫人出娶江氏歙县候选州同知振箕公女卽祖妣之孙姪也继娶孔氏曲阜衍圣公昭焕公孙女诰封衍圣公世袭翰林院五经博士宪增公女不孝四子长子常生聘宝应刘氏原任丹徒县教谕台拱公女次子福妾谢氏出先是府君于五十二岁时纳侧室张氏及福生抚育于襁褓中甚慈爱不孝命福事之爲慈祖母如祖母次子祜妾刘氏出次子孔厚孔氏出女一亦孔氏出不孝素有记册复举大畧命子弟执笔爲状伏冀当代公卿史职通儒文人钖之传志诔词借以不朽不孝世世子孙感且不朽先妣林太夫人系出闽之莆田明天启中避倭迁江南凤阳复迁扬州甘泉县西山陈家集祖得斋公讳文连积学有德望于鄕里不仕父梅谿公讳廷和干隆癸酉举人福建大田县知县以不孝官貤赠荣禄大夫戸部侍郞先妣通书史明古今大谊闲爲韵语輙焚不存稿年二十五于归于府城西门旧第逮事祖姑克尽孝养举止言论必以礼法戚党有识者咸嗟敬焉丁太府君弃世祖姑周太夫人亦继弃世先妣操持阃内礼无不举独不令释道治忏醮或曰太夫人不受一卷经耶先妣曰吾阮氏林氏皆儒家无庸此太府君淸宦归无产可析且食指多先妣曰不及早汰冗食者后此更不支矣乃裁减仆婢若干人自取翦刀翦指爪亲浣濯爲诸人先府君同产妹许于贾及嫁先妣力治奁具曰当无减于先姑江太夫人在日也干隆岁甲申不孝元生先妣自乳之五岁教识字六岁就外傅不孝口吃读孟子孟施舍守气等章期期不能上口从塾归自愤泣先妣置低几于檐前教不孝曰尔坐母急遽尔枯从我口缓缓读之一夕得其理迺背诵如流水尝以外曾祖所选王维孟浩然高适岑参四家诗付不孝读之先妣又手写白居易燕诗示刘叟等篇授读之并教以四声属对之法故不孝八九岁卽能作诗非塾师教也不孝十五六岁与考试渐有交游每从外归先妣必反覆诘问今日见何人言何事不孝具以对先妣曰某之言益者也某之言损者也尔某言是也某言非也是以不孝虽有交游无损友铅山蒋心余编修奉其太夫人居扬州安定书院太夫人与先妣常过从先妣语不孝曰读书做官当爲翰林若蒋太夫人教子乃可矣不孝谨识之未敢忘不孝年十七府君客汉阳先妣曰尔学识日加益当求名师之更能扩充尔学识者遂访于外祖梅溪公之执友胡西棽先生先生言进士李晴山先生可从游先妣趣命执贽焉府君性正直待人不逆诈先妣毎问外事测情伪如目见婉致言说府君获益亦多治家事不动声色府君或量计家事曰如何先妣必曰无虑此巳办矣以故府君无内顾忧西棽先生㴱于学问佐大府幕阅厯老矣每闻先妣辨论事理叹曰眞女中丈夫且世之丈夫亦不及也先妣性嗜图籍亦爱山林早岁从外祖之官福建曾揽西湖严濑仙霞岭诸胜厯黯淡滩之险尢喜西湖南屏山园幽静常常言之故不孝在杭州九年不忍履小有天园之山径干隆辛丑不孝同学友天津张赐凝善画先妣曰曷爲吾绘石室藏书图赐凝升堂拜母申纸䑛笔并绘不孝侍读于侧七月先妣以徙宅劳苦猝中重暑以八月初二日遽弃世呜唿恸哉先妣生于雍正十三年二月初四日得年厪四十有七葬于扬州城北中雷塘祖墓之侧干隆五十五年勅赠安人嘉庆元年晋赠夫人嘉庆四年四月晋赠一品夫人九月覃恩累赠一品夫人制曰推恩溯本爰赐庆于亲闱禀训入官并归功于母教式颁渥典用播嘉声尔林氏乃经筵讲官戸部左侍郎加三级今授浙江巡抚阮元之母顺以承夫勤于课子宅能三徙夙成俎豆之容织就七襄早振文章之绪徽音久着宠命宜加兹以覃恩赠尔爲一品夫人于戏鸿章㬪布尙伸慈孝之思闿泽长流弥笃令共之谊广宣休问远树芳仪先妣四奉恩纶未受一日之禄养呜唿恸哉先妣弃不孝而逝者二十四年于兹矣不孝尙未以生平懿行告诸当世不孝罪也顾府君每言及先妣輙泪下不孝亦不敢频言及之今府君亦永逝矣而今而后不孝长爲失父母之人矣哀哀父母生我劬劳欲报之德昊天罔极斯之谓矣不孝遗恨终天惧湮母德用是追忆生平粗陈梗槩呈之立言君子冀并传焉赐进士及第詹事府右春坊右庶子门下晩生王引之塡讳诰赠昭勇将军高祖孚循太府君行述高祖孚循公之丧叔高祖讳枢忠者爲之行述刋本厪有存者元求得之删节之爲述曰公讳枢良字孚循祖讳文广明神宗时官榆林衞正兵千戸父讳秉谦母厉氏生子四伯枢敬叔枢忠季枢恭公其仲也公幼孤崇祯末年兵乱厉太恭人率四子避兵于北湖之公道桥因家焉公随伯兄治田宅致富事节母以孝闻敬兄友弟闾党称之读书过目輙识大意性恬退不乐仕进督叔弟习武成武进士伯兄殁公总家事不析产不异㸑以俭治家以丰蓄德一丝半粟不爲已私坦白之怀无慙衾影抚兄弟子如已子凡兄弟之子孙女子子等婚嫁皆自经画之兄弟间情性甚笃出必刻期入必握手数十年如一日门内外无间言公好施予尝置义冢数十亩以济贫者鎭南石桥长数里久圯民病涉公欲新之而力不给乃造舟以济往来鄕人贫病者施以粥食衣药殁爲之棺每歉岁行之益力公爲人和平乐易与世无忤其持已也亷谨不肆其接人也无长幼贵贱咸以诚色温气和蔼然如春风下至奴仆亦不加以疾言遽色故知与不知人皆称爲长者一朝投合此肺腑也十年重见此面目也鄕人事有未平皆就公决公从容出一言莫不释然邑行鄕飮酒礼衆皆举公爲大宾公避不之应殁之日乡人多爲之泣下者公生于明天启六年十二月十七日卒于康熙四十二年五月十二日以孙官赠昭勇将军娶蒋氏赠淑人子二长讳时衡字宗尹次藻衡宗尹公元曾祖也忠厚仁谨好善乐施一秉父教无少异孚循公兄弟四房未分㸑而家事一秉于孚循公公殁宗尹公从兄弟九房家事亦皆秉于公公亦无一丝一粟之私兄弟娣姒无间言公殁乃析产公教子成进士以子官诰封奉政大夫诰赠昭勇将军侍衞参将以曾孙官诰赠光禄大夫戸部侍郞娶周氏诰封淑人诰赠一品夫人公生于康熙七年九月初五日卒于雍正五年八月二十一日子二长讳玉堂元祖也次锦堂其先世世族诸语详元所撰厉太恭人传曁祖昭勇将军行状门下士乌程张鑑塡讳四世祖妣厉太恭人传恭人姓厉氏江都人吾阮氏自淮安迁扬州三世祖讳文广当明万厯时官榆林衞正兵千戸罢官归居郡城今旧城阮千戸巷是也生四世祖讳秉谦娶恭人生四子伯枢敬仲卽元高祖讳枢良叔枢忠季枢恭皆幼四世祖早卒恭人守其节上孝于翁下慈于子崇祯末黄得功驻仪征高杰驻扬州城外两鎭搆兵之后城危民惧恭人请于翁曰兵事如此诸子皆幼不可居宜早避之乃怀白金五十两随翁挈四子出北门四十里止于北湖之僧道桥居焉路遇乱兵身衞翁子面被刀伤卒逃免三世祖卒后国朝收扬州恭人以勤俭治家教四子成立治田宅致富枢忠中康熙庚戌科武进士得诰赠爲太恭人枢忠子匡衡武德将军及元祖昭勇将军亦皆以武进士起家孙曾中式武举人者六人太恭人生于明神宗三十三年卒于康熙六年节行载扬州府志栗主祀江都县节孝祠家藏遗像鼻左刀痕尙红色夫事衰翁以礼孝也抚幼子有成慈也守贞三十年节也知变避兵保其宗今北湖阮氏成大族智也汉刘向传古列女有贤明智节之目若太恭人者比于诸传无媿也揅经室集四集卷第一揅经室四集卷一御试拟张衡天象赋惟圆象之昭囘建北极以环拱拟磨旋以西行俨笠冒而中拥阳乘健以爲刚气斡机而非重分五宫以各正围列宿而高耸旣承天以时行亦后天而时奉昔虞廷之治象命羲和以互参仰璇玑以分测廓四仪而内涵惟周髀与宣夜合浑天而爲三溯洛下之善制亦鲜于之极谙地平准而天枢倚黄道中而赤道南惟中陆之相距廿四度以相含割浑圆爲象限分弧角于舆堪归隶首之实算斥邹衍之虚谈原夫日周天步月丽天衢日一度而若退月十三度而愈纡分十二以合朔乃会躔以同符冬起牵牛之次夏极东井之区秋遇寿星之位春在降娄之隅惟九行之出入亦四道之殊途攷日至之圭景尺五寸而不逾分高卑于远迩测里差之各殊月令迟于小正夏时合于唐虞验中星之递徙又知岁差之不可无至若别五星于五天错经纬于日晷金一年而周天丑未终而寅戌始水周天以同金并络终而降娄起岁周年以十二爲衆星之纲纪四仲则三宿已迁孟季则二宿非迩火二年而一周入太微而分紫土周岁以廿八将弥月而度乃徙旋七政以同天能左右之曰以列宿廿八正自重黎指以招摇正以摄提惟角亢之七宿升苍龙而上跻正天门与衡柱有角首之杓携虚女殷乎北位爲子丑之端倪鹑火殷乎南纪当三台而光齐胃昴毕之七宿合首尾于参奎占伐旗与沟渎象白虎于其西分野占星斗耀惟七机靑枢冀分其区魁雍衡荆异其术四辅连乎理枢阴德近乎太乙内阶映文昌之宫卫尉对丞弼之秩帝座御而华盖高阁道启而勾陈出王良却而造父驰柱史明而开阳吉斜汉络乎天半夏案戸而光实其隶垣外而居南极者亦缕数之不能悉事天以敬治象以正三光宣精四时爲柄圆而动者施其德高且明者布其令奉三无私者惟君建五有极者惟圣屏灵曜于纬书撰灵宪以互证是以黄帝制峜以推䇿有虞抚衡而齐政惟有道者万年协淸寕而衍庆御试一目罗赋罗因鸟而始张鸟以目而罔逸罗惟取其周遮目非贵于专壹椓之初听夫丁丁举焉乃观其乙乙多爲之备得之在少而不在多密爲之防获之在疎而不在密然而偏于少则绵绵未成惑于疎则恢恢反失观离忘作罟之方掌礼昧张弧之术岂织千丝之网以一统千如祝一面之罗解三畱一原夫爲罻爲罿曰羉曰䍡或成掩毕之箕或作翻车之轴雉何事而离罦鸿何爲而渐陆理密文连丝交花簇隙漏相承玲珑互复本一纬而一经乃或衡而或缩兔有蹄兮不忘茧爲纶而非独至于纲举目张网开鸟覆逸翮莫翔修翎已蹙故结罗者必有四维而得鸟者惟凭一目此亦如百囊鱼罟非九罭皆罥鲜鳞七属犀圅惟一札或当金镞也若乃经连极寡绳结无多非连置之组织异数罟之搓挱人惟一孔之智制非四寸之过空成方而彷彿缳爲椭其若何若两縜虚设于纲侯莫加采鹄若单纬初施于机轴未掷金梭结比绳枢竟一櫺之徒具张如縆瑟何一弦之可歌葢集目成罗惟一罗乃收衆目而分罗得目非一目可抵全罗是以空爲结网之求缪作临渊之慕岂虚张而冀其自投抑徒设而思其偶遇编一丝以爲罩欲求翡翠之毛錬寸铁以成罘愿挂珊瑚之树正恐鱼缘木上未识其难鸟萃苹中䍐知其误我皇上道挈干纲网开贤路纶綍宣而人仰玑衡条理密而世钦法度广搜罗于四海未尝或有遗材析节目于万几安得纪其成数张鸟罗以有待岂同文子之书加一目以何爲无取正平之赋拟潘安仁射雉赋挟良弧以游骋兮从文翰之原禽睇飞翚于高陇兮听鷕鸣于平林思逐羽而㨗获兮娴雄技以愉心伊兹禽之英丽备采藻于修翎秉离象而耀爤应玑衡之星精赋鹞鷩之殊厧审鷮鳪之异声性专栖以骄处雄䕶界其必争尔乃秋草乍衰枯桑竞落惊沙暮飞晨霜犹薄凛寒色于垧野燎宿莽于旣获始奔羣以迅窜势将集而更跃禀肃气以耿介励狡力而虚硚画地开场度阡分壤盘马独出奋臂右攘始詟而求穴继蹶冲而直上关渊萧以拟脰弦激括而成响顿惊盼以値锋坠锦毛于十丈若乃黄泉潜沸微阳肇回山明积雪地伏鸣雷感震声而始雊勾采颈以羣来交斑臆之离褷振绣翼之陪鳃紫间满操黄肩巧控机商偏正手权轻重意决一发叠双必中重翮同摧两膺并洞及其熙熙春阳陶陶孟夏麦垂机以迎秋泉度甽而微泻恐宴㘥之失禽瞻晨星而夙驾登崇邱以周览揆悬刀以调翰虽吚喔之骤应犹猜狷而盘桓曳黼绘于衮背峙赪赫之赤冠步疎趾而彳亍舒藻翼之斓斒顾影耸角惊声睐视敛翮善藏捽首未起禾颖骇动尙露脩尾俯靑畴而低瞰彀铦镝以下拟乍仰臆而戞鸣已决眦而裂觜若夫大夫旣娶未闻笑言如臯亲御轻驰鹤轩巨黍鸣兮飞镞雉子获兮摧斑借一矢以尝巧解三年之锢颜又若瑯琊旧族近徙茂陵春田设翳晓垄分堋筠箱驯翼茅障隐矰举巾诱媒发音淸激挟两纷至或雗或翟羣调狎而扰娴复怒妬而跳趯悍屏息以励觟窥宝鐕而命的至如南皮轻骑江表贵游轮舆微动纮葢平流矫白羽以振笴凖翠颅以点眸终撤翳而从谏又何论夫焚裘懿彼名翚雄桀见戕岳岳避株纷纷采囊纵入秦而化石虑归楚而误皇孰若折榦破樊啄飮坛塲所以嗅季氏之供具叹时哉于山梁炙輠赋爰有稷下辨才齐中赘客转异爲同变黑成白迈谈天之驺过雕龙之奭味非大道膏腴倾出羣言沥液周回无轖妙于转圆气𦦨可凌甚于亲炙粤有物焉命之曰輠击坚无伤形圆非椭滑膏内盛坚金外里史言贯毂汰辀不在丁凝诗咏载脂接轴何伤轗轲守以缓火乃渗漉而徐流持近洪鑪亦淋漓而竞堕若夫便给极捷滑稽无穷苟有谈而必剧亦无辨之不雄何尝艾艾期期语燥唇吻之际试听幡幡截截慧流齿牙之中梯絜楹无辞或滞涕唾流沫有说皆融譬之炙輠匪欲屯膏快流转于輨牵实沃泽以淳熬如兰缸初焚暗斟镫炷似香醪旣盝小滴银槽谈折子成驷难及舌论殊庄叟轮反爲尻其始也批却导欵其继也分理析肌挈瓶之智不尽耻罍之罄何时非瓒里黄流难吟瑟彼异壶中冰洁莫赋温其脂韦之行可通岂如不食之鼎天倪之言日出乃同无当之巵方其过稷门坐徂邱折宾客抗诸侯垣车悉纳井辖初投火守輠而炎炎旣炽脂得火而涎涎始流出之愈多如飮二斗而赐余沥挥之不竭若操一盂而得满篝所以世惊非马人用虚车以非爲是强有爲无守口如瓶言何相反炙手可热事究何如杖亦足以关轮智嗤武叔黍何须乎量薮拙笑轮舆然而金遭口铄不穷者必穷釜共舌焦无尽者终尽虽爲齐人所传实爲吾儒所哂宣王之世辨客联镳战国以还俳优接轸棘轴豨膏爲滑也忌子之遇合堪羞方枘圜凿能入乎孟氏之高风不陨蔷薇赋舣余舟于汉皋兮策余马于荆山当季春之佳令兮敷衆芳于林峦有蔷薇之嘉卉兮施修条于树端纷朴而荫翳兮亦丛灌而交攒或孤植于石罅或隐被于柴关或偃日而如葢或围圃而作樊谢人力之培植远樵斧而不删茁琼蘂而葳蕤缀白华之檀栾香芬烈以盈路散春风而未残欲折枝以相贻箴刺手而莫攀虽奇馨之袭人羌服媚而靡艰絶樛木之求思如汉女之贞闲鄙无臭于棠梨斥淹冶于牡丹色皓皓其白雪骄阳春而不寒疑碎剖其卞璞琢玉英而爲鞶抑神女之弄珠结百琲之珊珊昔筚路之初启岂斯木之尽刋何灵均之多颂惟纫佩于芷兰斯楚骚之所遗爰摛词而永叹赤壁赋丁丑之春余从邺下移节武昌复以简兵之行溯襄郧彝陵舟师下荆州乘风东归过所谓赤壁者慨然叹曰余所经之地古皆篡窃于曹公维彼乱世实生奸雄揽兹陈迹不知感慨之何从也斯壁也抗洞庭之北据监利之东衆山凝碧绝壁畱红春江晓开残月落弓戈船偃旗军堠静烽天下治平舟楫尽通东吴西蜀徃来憧憧溯建安之挟令出南郡以兴戎攘江陵之军实秣北马于渚宫舍彼精骑泛此艨艟波涛之性不习樯橹之用未工斯不待吴廷斫案已先决其无功况夫公瑾用智孔明效忠公覆赞助载荻蒙冲进夏口以西拒当乌林而砺锋凭沙羡以自守射连舰而进攻破江天之寒色纵一炬以横空起鸣雷于万皷扇巽女于残冬付舳舻于譆出化猿鹤与沙虫几于林乌焚巢台雀坠铜折鼎一足当涂路穷笑江波而回指乃仅免于华容余固曰非赤壁而亦败矧天假以东风余今出荆门回郢中顺江水以安流乘长风之沨沨揔盂甄而挍武修隄防而劭农拟苏子于黄州乃情地之不同毋徒伤于古人之故垒惟穆然于江上之靑峯赐御笔热河考墨刻卷恭谢折子钦惟我皇上学海探源地符开远德诚法祖那居驻滦水之阳功在信天拓地极崑山以外道元之标锤石未如登齐老之峯茅沟之会汤泉似仅见蒲昌之海昔着考而濡流已判今加识而河曲愈明伏思濡水久讹河源弥远舜禹之世畧在西荒汉唐以来陷于绝国惟我皇上削平四部落休养卅余年金河百道何异山庄武列之川禹贡一篇未似御制河源之考葢能通二万里未通之地故得决四千年未决之疑且以汉使之行久覊西域明修之志徒首南音持节者未必身亲操笔者徒知耳食岂如今一介之使迳达眞源九译之言胥归聪听此又因武德之无远弗届故拓地而及天池文学之无所不精故审音而刋元史纪畧旣修以后宇内虽有专书热河作考在前卷中必须题识贞珉继勒初分笔彩于华笺翠帙频颁更仰恩光于墨宝所有感激微忱谨缮折恭谢天恩伏乞睿鉴谨奏赐御笔笔误识过墨刻卷恭谢折子钦惟我皇上典考唐虞道积今古万几咸理事皆亲御丹豪半字偶殊文乃特镌翠墨昔知过以着论圣人之言已满堂兹识过以摛辞周武之铭仍在笔窃思天行至健有过度之余差地辟无疆见殊途之归辙见爲误实爲无误之验识爲过岂有或过之时况乎考道德于百王时以积而成古聚典谟于千古事因积乃可稽稽之训同见尧典康成之注积之爲义详荀卿劝学之篇因异而转以见同是二而还知爲一辞文旨远知圣论之无不包容气盛理明读奎章而弥深悦服所有感激微忱合缮折恭谢天恩伏乞睿鉴谨奏恩授经筵讲官恭谢折子本月初四日翰林院以经筵讲官缺请旨奉御笔圈出阮元窃业荒书府学愧经畬慕汉宋之儒先景行未至求师承于传注家法鲜通自问幼年本蓬戸桑枢之子敢萦梦想爲经帷讲幄之臣兹奉恩纶得叨淸秩荣幸之下感悚交并钦惟皇上本孝爲经阐开宗于东鲁体仁出治补衍义于西山圜雍举称制之文东殿崇说书之礼以浅陋岂赞高深惟有勉励儒修益勤经业繙书虎观敬陈抑戒之威仪珥笔螭坳愿识迩英之义理所有感激微忱谨缮折恭谢天恩伏乞睿鉴谨奏赐御制邪敎说墨刻折子窃接奉恩赏御制邪教说墨刻一分随恭设香案叩头祇领伏读之下仰见我皇上体天地以立心统智愚而在宥欲迪民以正道用特贲夫宸章惟此至诚恻怛之怀见于剀切申明之际苟不盗兵皆爲赤子若徒佞佛何咎白莲督兵者知叛道之必歼牧民者知正敎之当植所消弭者何限所保全者寔多行见武偃西川烽消南楚官知廉法民习敦庞荷重熙累洽之休服田畴而食旧德凛保泰持盈之训端趋向以迓新恩举太平亿兆之衆生成而敎育之靡不在圣明指示中矣曷胜钦服欣感之至谨缮折恭谢天恩伏乞皇上睿鉴谨奏京察议叙恭谢折子窃接阅邸抄恭遇京察大典钦奉上谕浙江巡抚阮元有守有爲淸俭持躬着交部议叙钦此随恭设香案望阙叩头谢恩讫伏念学浅才庸僃邀恩遇更蒙简卑重寄封疆任事以来心长力绌不克于吏治民生有所补裨以仰报天恩万分之一抚衷循省惭极汗流兹以考绩届期荷蒙天语褒嘉予以甄叙实属梦想所不到闻命之下荣感旣切悚惕弥增嗣后惟有恪遵圣训淸俭永持守爲交勉倍殚心力益凛冰渊以期仰副皇上鼓励裁成之至意于万一爲此恭折具奏叩谢天恩伏乞皇上睿鉴谨奏赐御书福字恭谢折子本年正月十六日赍折差弁囘浙奉到御赐福字并批谕云亲书福字赐卿愿两浙士民同霑厚福钦此当卽出郊跪迎至署望阙叩头祇领讫伏念一介寒微仰蒙圣主殊眷简任封圻在浙年余每思造福于士民而材性浅薄时怀愧勉兹荷宸章亲洒温谕下颁奉到之辰正値盼雨之候未几六花献瑞徧积春田远近士民莫不懽忻忭舞用知至诚动念立能感召天庥感激之余倍深敬凛惟有永遵圣训坚守初心整饬官方培养元气务俾士安弦诵民庆盈凝以期仰答皇上高厚鸿慈于万一爲此恭折叩谢天恩伏乞皇上睿鉴谨奏奉勅进经籍纂诂折子奏爲恭进经籍纂诂仰祈圣鉴事于七月初十日面奉谕旨命将所撰经籍纂诂呈进谨装潢成册恭呈御览钦维我皇上道藴符珍光垂图册辰居念典论绎羣经乙夜观书咏成全史兼圣作与明述焕乎文章维稽古曰同天式于诂训精一执中之学诚协言诠经天纬地爲文允符德业固已甄陶神海并括典谟犹复询及刍荛不遗葑菲式仰圣衷之沖穆巍荡难名益征帝学之高深涓埃莫赞见同窥管识等扣槃曾簪朶殿之毫夙被洪钧之铸前以督学之日撰兹纂诂之编育才首在通经奉圣人之至教博古务求载籍诵前哲之雅言依韵类文统长言短言而并录卽字审义合本训转训而俱收爰集多士以分程乃勒十函爲一部屡经校勘尙有舛譌亦事补苴不无罣漏是以梨镌甫就仅畱爲家塾之藏虽复葵向维殷未敢作帝庭之献逎蒙召对猥荷垂询谕令进呈几余赐览跪聆之下感悚交并谨奉绨函敬呈黼座五经之文爲道本秉睿裁而期惠于艺林六籍之义以诂通举下学而幸归于天鉴谨缮折并书十套进呈伏祈皇上睿鉴谨奏赐御制养心殿记墨刻恭谢折子窃标提塘赍捧到恩赏御制养心殿记墨刻一分当卽出郊跪迎至署恭设香案望阙叩头谢恩祇领讫钦惟我皇上道统传心圣功养正法宫建极会皇极之大中温室修和涵太和之元气固己九重敬德四表同仁矣乃犹瞻云栋而念先谟见羮墙而衍心法本尧舜禹汤诸圣而得所养阐中正仁和四字而单厥心御朶殿以正紫微撰记文而颁翠墨惟中者所以定不偏不倚之规正者所以示无反无侧之准惟本仁以出治则克己复礼而天下归惟致和以化民斯保泰调元而天命永奎章在殿久以列圣之心爲心天藻摛文卽以一心之养爲养善之至矣无能名焉抑更有进者是惟皇上心同道同备中正仁和之德因之心正笔正成中正仁和之文昔韩柳雄辞犹有心于排奡欧苏健笔亦肆力于揣摩今读记文六百言铭词十六韵藴广大精微之志宣和平雅正之音不使气而气自醇不矜才而才愈大盖上本乎羣经正史乃下轶乎诸子百家学切观摩识开巍焕共瞻睿制正文体卽正心源衆拱辰居养一心以养四海所有钦服欣感下忱谨缮折叩谢天恩伏乞皇上鉴谨奏赐御制原教三篇墨刻恭谢折子窃赍折差弁回淮捧到恩赏御制原教等篇墨刻二册又三卷到当卽出郊跪迎至署恭设香案望阙叩头谢恩祇领恭诵钦惟我皇上仁符昊眷诚格天心当禁垣窃发之时雷雨显彰夫助顺逮勍旅徂征之日欃枪净扫夫余氛固已畿辅奠安寰区闻喜矣兹辑九月以来训谕之旨申警之文彚勒贞珉普颁翠帙钦承恩赐敬绎纶言原正教以黜邪则经正民兴之道也行实政以教忠则知人安民之德也有尧舜咨儆之思而尽心竭力仰答天恩之训着有禹汤修省之德而遇变罪已酌减庆典之诏颁至于澄叙官方修明武备戒贪墨以厚民业警丛脞以亮天工不惜丁凝反覆以求详固由疾痛顚连之在抱惟汉唐以后类多变端或失驭于强藩或寄权于重鎭或饥徭之太甚或边衅之多开揆其致事之由究因失德之故今借卦教而造逆本非失业无所赖之民宇禁地以肆邪出乎人情不及料之外圣心之慈祥恺恻本共白于臣民圣德之正大光明亦无惭于史册皇上乃以返躬之诚爲昭事之本哀无罪则推原于教化之未至训有位则引咎于人政之未宜苟有心知能无感泣虽至顽钝亦当奋兴敢不涤虑澡神竭谋致力尽当爲之职事戒积习之因循冀荅高深稍寛尸素所有凛遵感悚下忱谨缮折具奏叩谢天恩伏乞皇上睿鉴谨奏赐御书福字恭谢折子窃赍折差弁回粤捧到恩赏御书福字鹿肉狍肉山鸡一分并奉朱批书福钖卿以迓春喜钦此当卽恭设香案望阙叩头祇领讫伏念渥邀厚植忝任连圻鳌陛瞻颜忆趋承于隔岁羊城移节愧报称于高天値兹改岁之初倍切玩时之警迺荷奎章亲御温谕特颁旣普钖以春禧复宠分夫珍馔敛时敷钖圣主以福者福民宣化承流敢不以迓恩者迓喜惟有勤思绥靖推洪福于两粤东西敬体柔怀布天福于重洋内外冀佐盛隆之治稍寛尸素之讥所有感激欣幸下忱理合恭折具奏叩谢天恩伏乞皇上睿鉴谨奏揅经室集外集卷第一揅经室外集卷一礼记要义三十三卷提要宋魏了翁撰宋史本传称其有要义百卷据艺文志实二百六十三卷订定精密先儒所不及方回跋了翁所撰周易集义云前丁酉岁以权工部侍郞忤时相谪靖州取诸经注疏摘爲要义宋史艺文志分载其书而读书附志读书后志书录解题文献通考皆不着录明时已无全本内阁所藏据张萱所述已阙毛诗周礼其余七经按其册数太少知亦残阙之本今四库全书所采有周易尙书仪礼春秋四经周易乃天一阁旧钞本已蒙高宗纯皇帝亲洒宸翰昭垂卷首嘉惠艺林洵奇遇也其自周易仪礼外率非足本此书明聚乐堂艺文目有之经义攷云未见此本从宋刻影钞存者三十一卷曲礼上下雨篇亦以遗佚爲憾然较诸春秋之所存者固已胜之案虞集九经要义序云取诸经注疏正义之文据事列类而录之与方回之言合而张萱则谓考究九经中义理制度今案其书删节注疏存其简当去其烦穴每段之前各有标目以便读者之省览了翁初无已说萱之所言葢未尝详核也诸经注疏自宋递传至今脱文譌字不可胜举了翁所据犹宋时善本足资纠订而礼记孔疏文繁义富未易得其厓略了翁删汰过半颇爲精允可以爲研经者之津逮书中第五卷王制篇分上下实三十四卷云九国志十二卷提要宋路振撰案宋史本传振字子发永州祁阳人淳化中登甲科眞宗时知制诰尝采五代僭伪吴南唐吴越前后蜀东南汉闽楚九国君臣行事作世家列传未成而卒王应麟云书凡四十九卷其孙纶增入荆南高氏于治平中上之诏付史馆实十国也书录解题则云末二卷爲北楚张唐英补撰合五十一卷文献通考宋史艺文志总题爲路振九国志五十一卷俱不及纶葢纶虽经增辑而当时所传播者则唐英所补也此书世久失传惟曲阜孔氏尙有旧钞残帙用以重录得列传百三十六篇编爲十二卷而世家之文已不复见卷帙丛残阙佚过半然借此以裨五代史之漏略已不少矣皇宋通鑑长编纪事本末一百五十卷提要宋杨仲良撰案李焘取北宋九朝事实仿司马光长编之体编年述事爲续资治通鑑长编成书一百五十卷卷帙最爲繁重仲良乃别爲分门编类以成此书每类之中仍以编年纪事太祖七卷太宗七卷眞宗十四卷仁宗二十四卷英宗四卷神宗三十四卷哲宗二十六卷徽宗二十八卷钦宗六卷共一百五十卷各有事目目中复有子目汴京百七十年礼乐兵刑之沿革制度政令之举废粲然具僃可以案目㝷求李焘而后陈均之前烦简得中洵可并传而今所传长编足本徽钦两朝皆已阙失借此得以攷见崖畧尢可贵也仲良之名不见于书中卷端有宝祐丁巳庐陵欧阳守道序亦不言着书人姓名而陈均九朝编年引用书目中有之云长编纪事本末杨公仲良故知此事出仲良手然其书不见于宋史艺文志而赵希弁陈振孙马端临诸家亦皆不着录近代藏书家惟季振宜徐干学两家有之徐目云阙一百十四卷至一百十九卷今此旧钞本亦阙此六卷又阙六七两卷而五八两卷亦非完袠较干学藏本盖又多阙佚矣据守道序此书实祐元年刻于庐陵郡斋贡士徐琥重爲校刻则宝祐五年也四书笺义纂要十二卷纪遗一卷提要宋赵悳撰悳乃宋之宗室博学工文宋亡遂隐居南昌之东湖因号铁峯是书载朱彝尊经义考此从元泰定间刋本影写宋时儒者阐发四书之功爲多赵氏此书一遵朱子凡章句集注所载一事一言必详考其本源而各笺义于其下笺义之后继以附录附录之后继以注疏纂要宋淳熙已酉以前学者确遵旧注自是以后几不知注疏爲何物矣此册载朱子论孟序云汉魏诸儒正音读通训诂考制度辨名物其功博矣悳亦以四书之学必先观注疏而后知朱子发明之精因作纂要其所论说本末兼赅使章句集注之义豁然无遗较之杜氏之旁通熊氏之标题有过之无不及也曾翰称其二十年之功力彚笺成帙李粲称其由是而知朱子之说由是而通圣人之道洵不诬矣汉官仪三卷提要宋刘攽撰晁公武郡斋读书后志以爲刘敞所撰非也宋史艺文志亦沿其误此书有攽自跋谓幼年时所爲仲原父爲之序至爲亳州守因复增损之此可以证读书志之误案宋史刘攽传攽自京东转运使出知兖亳二州守亳时年逾六十而自言嬉戏不异昔时攽与兄敞皆熟精汉书此虽适情之作而西京职官之制度大僃可以资读汉书者之参攷以之较司马光七国象戏似爲胜之宜公武称其书爲雅驯其法先置盆入金以家口钱非刘氏不得王爲宗正及尙公主以象一姓汉爲土德之运其数五五五二十五故率二十五掷乃一终局有免贴例有纳贴例有得盆例有杂例而迁资降资赐爵比视之道僃也末附亡是公翰林主人二传又案辽史国语解堂印博采之名此书亦有之则知堂印不独爲辽人语矣此从影宋钞本缮写书后有一行云绍兴九年三月临安府雕印知爲南宋初刻本也嘉定鎭江志二十二卷提要宋卢宪撰宋史艺文志有熊克鎭江志十卷而无宪此书书录解题云鎭江志三十卷教授天台卢宪子章撰文献通考亦着录之此书中称宪者四条称卢宪者一条故知是宪之书书中所载事蹟惟史弥坚最详赵善湘次之攷弥坚以嘉定六年九月守鎭江八年九月请祠善湘以嘉定十四年十二月守鎭江十七年召还宝庆二年再任案元至顺鎭江志学校门载教官卢宪嘉定癸酉谒庙事癸酉爲嘉定六年正弥坚守郡之日书堂成于此时也此书不见于近代藏书家着录所存卷数与书录解题不同中间脱文错简往往而是案其目录似于体例间有未协盖由原本巳多譌脱经后人重爲编次小有牴牾固所不免然宋人地志之存于今者十不得一而鎭江自六朝以后递爲重地南渡以前之遗文坠典如唐孙处元图经祥符图经润州集类京口集之类世无传本借此以存厓畧零圭碎璧尤可宝惜今从旧钞本校正缮写之至顺鎭江志二十一卷提要此书不着撰人姓名案鎭江自东晋以来屹爲重地志乘之书在宋干道间有熊克所撰者十卷见于宋史艺文志嘉定间卢宪所撰者三十卷见于书录解题今干道志久巳失传嘉定志尙有传钞之本巳出后人掇拾此书体例大致取法于嘉定志而纪载详僃较爲过之大约宋志主于征文此则重于攷献宋志旁稽典籍务覈异同此则僃录故事多详兴废鎭江在宋爲边防之地故其志岐守形势网罗古今在元爲财赋之区故此书物产土贡胪陈名状其用意各有所在不得而同也至于郡守参佐宋志近征唐代此则远溯六朝鄕贤寓公宋志旁捜隋氏以前此则详于两宋及元互爲补苴不可偏废然此书自明以来藏书家絶无着录之者洵爲罕觏之秘笈此旧钞本编次失当文字多舛今重加校定缮写俾考京口故实者得以取资也以之抗行袁桷之志四明殆无媿焉续世说十二卷提要宋孔平仲撰取宋齐梁陈隋唐五代事迹依刘义庆世说之目而分隶之成书十二卷见于宋史本传及艺文志小说家类卷袠相同书录解题文献通考皆录其书而近代储藏家罕有着录者王士祯居易录曾道及此书云已失传则士祯亦不得见此书也此书平仲无自序有绍兴戊寅长沙秦果序序言平仲书成未刋从义郞李敏得善本于前靖守王长孺相与镂版王亲受于孔知其不缪丁丑之春雒阳王濯来守沅之明年李氏以其书版来售卽加是正鑱刻以补其不足云云后有沅州公使库总计纸版数目并印造纸墨裱褙工食钱数目后又有右迪功郞司法兼监使库翁灌右从事郞军事判官闵敦仁右迪功郞州学教授胡抟左朝奉郎通判军州事秦果左朝散大夫知军州事王濯五人题名皆沅州官也此从宋沅州刻本传写者卷袠完整无阙特书中部次错杂有两条合爲一条者抑且时代先后往往倒置盖校勘之时不免有私爲窜改之弊必非平仲元本之误也严氏明理论三卷后集一卷提要宋严器之撰取寒证分爲五十门详爲之论又取仲景一百二十方之中择其世人所常用者二十方各系之以论别爲后集一卷其说类多精诣可爲读仲景书者之津笩读书志读书附志书录解题文献通考皆无其书诸家着录惟见于读书敏求记案钱曾云此书尾断烂序作于开禧改元称成公当乙亥丙子岁其年九十余则必生于嘉祐治平之间成公不知谁何盖北宋时人也曾之言如此今此书首尾完好无断烂处而失去开禧中之序盖曾所藏本非宋刻也案宋史艺文志医家类有严器之伤寒明理论四卷书名卷数若合符节此本从宋版影钞虽不着撰人姓名其爲器之之书当无可疑成公与器之之名厥义相配殆卽器之之表德也陆士衡文集十卷提要晋陆机撰案隋书经籍志载机集十四卷又云梁四十七卷录一卷亡唐书艺文志云十五卷较隋志反赢一卷殆传写之误郡斋读书志书录解题文献通考宋史艺文志皆云十卷则卽此本也宋庆元庚申奉议郎知华亭县事信安徐民瞻曾合刻二陆文集取张华之语目之曰晋二俊文集此卽影钞民瞻之本与七阁所收陆士龙集相合计赋二十五篇爲四卷诗五十八篇爲二卷乐府十首百年歌十首爲一卷演连珠一首七征一首爲一卷颂箴赞牋表文诔哀辞共十五篇爲一卷议论碑五首爲一卷共一百七十四首案晁公武云机所着文章凡三百余篇今存诗赋论议牋表碑诔一百七十余首厥数正同则民瞻所刻卽公武之本也公武又云以晋书文选较正外余多舛误今案卷末周处碑中有韩信背水之军一叚乃以他文襍厠文义不相属公武所指殆谓此类其它文句譌脱未容枚数然北宋时已如此而机集之传于今者亦莫古于此本矣註解章泉涧泉二先生选唐诗五卷提要宋谢枋得撰案章泉者赵蕃字昌父涧泉者韩淲字仲止皆江西上饶人爲淸江刘子羽之门弟子当时名人魁儒如叶适汤汉皆推重之此书五卷自韦应物至吕洞宾共五十四人计诗一百单一首皆七言絶句也而李白杜甫韩愈元稹之流皆不在选惟刘禹钖选至十四首爲最多其于诸家皆寥寥盖其体例出于唐人故与极元集之类相似枋得之註能得唐诗言外之旨可以爲读唐诗者之津筏卷端有枋得自序序爲建安王道可而发此书世罕传本惟钱曾也是园书目有之而不载于敏求记枋得之书传世甚少宋史本传艺文志皆不载书以人重不仅以罕觏爲珍也续复古编四卷提要元曹本撰本字子学大名人尝爲都昌丞后出外佐信州幕与太仆危素相友善素撰三皇飨礼乐章本爲之书诏藏祕阁本好古篆年十七八时輙喜作石鼓峄山篆师籀斯而主说文故下笔深稳圆动平生志事功而不究其用是书着录家絶不收采盖补宋吴兴张有复古编而作张氏之书旧分类爲六一曰联緜二曰形声相类三曰声相类四曰形相类五曰笔迹小异六曰上正下譌本因其类而加二焉曰字同音异曰音同字异自序云题曰续复古编非敢增多以爲功亦以发隐君之志僃拾遗耳姑存箧笥尙俟博雅君子正是之是稿也四卷一十三类六千四十九字起于至顺三年秋八月成于至正十二年闰三月盖其一生精力所萃厯十九年之久而后成亦可谓勤矣此从吴江潘耒家所藏旧钞过录前有危素宇文公谅杨翮蒋景武及杨桓诸人之序惟尙缺上正下譌一类无从补掇爲可惜也四书待问二十二卷提要元萧镒撰镒字南金临江人是书因当时取士以经疑爲试艺之首厯採宋元诸儒如朱晦菴张南轩一十三家之说而折衷之亦闲取时文之不倍师说者设爲问答之义书前有邵陵冷掾季存所爲荟蕞述及续抄两序称其于甲寅宾兴之初尝贡于鄕旣而以漏字黜则此爲其发科决策之作大旨以新安朱子之说爲主而以已意贯串之于四子书意颇多发明近时目录家所载甚少惟黄虞稷千顷堂书目中有萧镒四书待问二十二卷泰定甲子序卽是此本兹就元时刻本影钞前有四书互义后分列论语大学中庸孟子凡五百四十问七百一十七则书中各条之下有注荟蕞者卽镒自作有注自修者则爲龙江欧阳蒙所作镒序所谓比客建城与友人欧阳养正读书之次随时采集因成是编卽其人也道德眞经集解八卷提要唐岷山道士张君相撰君相事蹟不可攷此书旧本皆题爲吴征士顾欢述攷顾欢齐时人隋书经籍志载老子义纲一卷老子义疏一卷又唐书艺文志有道德经义疏四卷义疏治纲一卷不特书名卷数均与此不合不应齐时人而先引及陶隐居成元英诸人惟晁公武读书志王应麟王海有岷山道士张君相三十家道德经集解一河上公二严遵三王弼四何晏五郭象六钟会七孙登八羊祜九罗什十卢裕十一刘仁会十二顾欢十三陶宏景十四松灵仙十五裴处恩十六杜弼十七节解十八张十九张嗣二十臧元静二十一大孟二十二小孟二十三窦畧二十四宋文明二十五褚糅二十六刘进喜二十七蔡子晃二十八成元英二十九车惠弼公武又言书称三十而列名止二十九盖君相自爲一家言并数之尒今以其言攷之颇与是书合则爲君相所集无疑至书中兼有引唐元宗御疏则又爲后人所羼入而所称陈曰荣曰者殆杜光庭所云任眞子陈荣也兹从道藏本录出与天一阁所藏相同究系唐人所纂六朝人遗说赖以不坠着录家往往失之爲可惜也君相不知何时人晁氏以爲成元英爲皇朝道士则天宝以后之人案杜光庭道德经广圣义序引着述人名有岷山道士张君相集解在元宗御疏之前则不在天宝后矣且晁氏之言书中亦不见未知何据聱隅子二卷提要宋黄晞撰晞字景微蜀人尝聚书数千卷学者多从之游案赵希弁读书附志晞好读书着聱隅歔欷琐微论石介爲直讲闻其名使诸生如古礼执羔鴈束帛就里中聘之以补学职固辞不就故欧阳文忠爲徂徕先生诗有羔鴈聘黄晞晞惊定邻家之句嘉祐中韩魏公爲枢密使荐之以爲太学助教而朱子近思录中亦尝称之爲聱隅黄先生洵乎儒者之流也书录解题尝载此书至宋史艺文志襍家类又有歔欷子一卷亦疑卽此本此从宋刻本影钞国初时曾收藏于泰州季振宜崑山徐干学两家书目书凡十篇曰生学曰进身曰扬名曰虎豹曰仁者曰文成曰战克曰大中曰道德曰三王每篇冠以小序卷首又有自序述十篇相承之㫖晞之文学在宋初能见重于名臣大儒其辞受不苟殆有足称者故书中言论不诡于正体裁文句皆规抚杨雄法言王应麟玉海直着爲儒家似可无愧也嘉量算经三卷提要明朱载堉撰载堉郑恭王厚焥世子所着乐律全书及圣寿万年书等已着录其律吕精义内有据㮚氏爲量内方尺而圜其外之文谓圜径卽方斜命黄钟正律爲尺而用句股法相求此书盖卽其意而推衍之其所异者正论则主纵黍算经则主横黍其实亦互相发明也首载算经答问上卷先着图说次乃推明周径容积相求之理中卷由开方以及十二律通长面幕容积周径下卷则因旋宫而兼识琴调大㫖谓声生于器而以度定量以量定权必叅相得而后黄钟之律可求数学之妙出于天地自然非由人力所能杜撰也载堉学问已详于乐律全书提要之内此则成于庚戌在载堉二十三年进律书之后成书较晩足与前书相辅而行兹本卷数与明史艺文志及千顷堂书目所载相同犹是原本其设术皆得诸心解固非空言无征者所能及也分门纂类唐宋时贤千家诗选二十二卷提要宋刘克庄撰克庄有后村集五十卷及诗话十四卷四库全书已着录兹其所选唐宋时贤之诗题曰后村先生编集者着其别号也是书爲向来着录家所未见惟国朝两淮盐课御史曹寅曾刻入楝亭樷书中前后亦无序䟦案后村大全集内有唐五七言絶句选及本朝五七言絶句选中兴五七言絶句选三序或锓版于泉于建阳于临安则克庄在宋时固有选诗之目此则疑当时辗转传刻致失其缘起耳书分时令节候气候昼夜百花竹林天文地理宫室器用音乐禽兽昆虫人品十四门每门附以子目大致如赵孟奎分类唐诗歌所选亦极雅正多世所脍炙之什惟中多错谬如杜甫王维赵嘏诸人传诵七律往往截去半首改作絶句甚至名姓不符然攷郭茂倩选古乐府如风劲角弓鸣一律截其上四句题爲戎浑莫以今时宠一絶加作八句题爲簇拍相府莲则古人多有此例不足以掩其瑜也梅花喜神谱二卷提要宋宋伯仁撰伯仁字器之湖州人所着有西塍集一卷四库全书巳着录此书宋史艺文志及诸家书目皆不载惟钱曾述古堂书目中有之写梅花百图上卷分五类一蓓蕾四枝二小蕊十六枝三大蕊八枝四欲开八枝五大开十四枝下卷分三类一烂漫十八枝二欲谢十六枝三就实六枝每图各缀五言絶句曰喜神者殆写生之意攷伯仁于嘉熙中曾爲盐运司属官故末首云商鼎催羮其平日多与高九万孙季蕃倡和自号雪巖耕田夫所吟亦见于陈起江湖小集千顷堂书目并载其烟波图一卷盖江湖派中人也兹从宋板影钞前有伯仁自序后有向士璧叶绍翁序跋书初刻于嘉熙戊戌此其景定辛酉金华双桂堂重刻之本也晁具茨集十五卷提要宋晁沖之撰沖之字叔用鉅野人卽侍郞公武之父攷晁氏于咸平景德中爲天下甲门一时羣从之盛多在党中其富贵亦莫与伦比故着述之多如詹事以道之景迂集朝请之道之崇福集进士伯宇之封集吏部无咎之鸡助集皆与沖之爲同軰沖之以文庄爲曾大父以文元公爲高祖是以其学具有渊源然公武作读书志载喻汝砺序言叔用栖志林涧旷远之中遇事写物形于兴属渊雅疎亮则其不溺于声色之场可知今景迂鸡助两集七阁已着录而此集流传甚少卷首有喻序正与读书志合得古今体诗共一百六十七首刘后村曰喻汝砺所作序笔力浩大与叔用之诗相称余读叔用诗见其意度宏濶气力寛余一洗诗人穷饿酸辛之态其律诗云不拟伊优陪殿下相随于蔿过楼前追书承平之事未有悲哀警策于此句者晁氏家世显贵而叔用不肯陪伊优之列甘随于蔿之后可谓贤矣他作皆激烈慷慨南渡放翁可以继之克庄所称挹如此此诗今具载集中题作次二十一兄季此韵则爲原编无疑视北山律式后附沖之之诗仅数首则是爲足宝矣其注不知何人所作引书内有一统志及韵会韵府等书当爲明时人详註周美成片玉集十卷宋周邦彦所撰片玉词二卷四库全书已着录此宋陈元龙註释本元龙字少章庐陵人是书分春夏秋冬四景及单题杂赋诸体爲十卷元龙以美成词借字用意言言俱有来厯乃广爲考证详加笺註焉琴操二卷提要汉蔡邕撰邕字伯喈陈畱圉人事载后汉书列传案唐史艺文志有桓谭琴操二卷无蔡邕琴操然桓谭传云谭好音律善鼓琴着书号曰新论琴道一篇未成肃宗使班固续成之今文选注引琴道甚多俱与此不合则非谭书可知又隋唐两志有孔衍琴操一卷宋史志作三卷崇文总目曰晋广陵相孔衍撰述诗曲之所从总五十九章书录解题曰止一卷不着氏名中兴书目云晋广陵守孔衍以琴调周诗五篇古操引共五十篇述所以命题之意今周诗篇同而操引财二十一篇似非全书也与此颇相近兹从征士惠栋手钞本过录上卷诗歌五曲一十二操九引下卷杂歌二十一章今文选长笛赋李善注引琴操曰伏羲作琴以修身理性反天眞也又演连珠归田赋注引蔡邕琴操曰伏羲氏作琴弦有五者象五行也俱与此同则在唐世已然其爲旧题无疑虽中引事实闲有如周公奔于鲁之类未免似沈约之注竹书然越裳操见于大周乐正思亲操见于古今乐录其遗闻佚事均足与经史相证非后世所能拟託也诗传註疏三卷提要宋谢枋得撰枋得着有㬪山文集四库全书巳着录是书宋史艺文志不载朱彜尊经义考则云巳佚惟元人解经如刘瑾诗传通释朱公迁诗经疏义胡一桂附录纂疏徐与乔初学解体中互相征引而陆元辅云叠山诗传发明透畅其书爲当时所重兹本通计三百零一则分上中下三卷似系后人编辑而成已非原书卷帙攷枋得生丁板荡故其说诗见志每多小雅忧伤哀怨之思然据理解经亦絶非横发议论若胡安国之春秋传可比今书中如无衣之与子同仇隐然见高宗南渡之事如皇父之不遗一老輙复刺似道误国之事至于蓼莪四章尢详明恺切然则礼之所谓温柔敦厚与论语之所称兴观羣怨者于枋得实无愧焉尙书要义三卷提要宋魏了翁撰了翁尙书要义宋史艺文志本二十卷其十七卷四库全书巳着录此卽其中所佚之三卷攷了翁在靖州时着九经要义凡二百六十三卷近惟周易要义十卷仪礼要义五十卷尙爲全书其余如春秋左传要义三十一卷内缺二十九卷尙书要义十七卷内缺三卷盖自明张萱重编内阁书目时载九经要义止存七种仪礼七册礼记三册周易二册尙书一册春秋二册论语二册孟子二册巳率非全本今论语孟子尙未见着录而礼记已得三十三卷较明人所见卷帙已不啻倍之矣此本从旧钞传录第七卷自甘誓至允征八卷自汤誓至咸有一德九卷自盘庚至微子与七阁中原载山阴祁彪佳家所藏本悉合洵足以补从前之缺佚且所据疏本乃宋时善册如卷七弟九则乌焉解羽之焉弟十二则器用旣具之用弟十三则故政由羿耳之故卷九弟七则之或称商或称殷弟十二则夏惟作祫不作时祭之时弟十九则故绝其恶类之恶并足补明以来刋本之脱如卷八弟十则上故更致社稷之致弟十一则从谓逐讨之逐弟十六则故用元牡之用卷九弟三则亳殷在河内之内治皆作乱之治从河南亳地迁于洹水之南弟十三则延之使前而教告之之教弟廿六则且云我徒也之且亦足订明以来刻本之误不特其书採摘注疏中精要可爲读经之助而了翁诸经要义从此珠联璧合亦佳事也左氏摘奇十二卷提要宋胡元质撰元质字长文吴郡人官给事中攷宋史艺文志于史部下载西汉字类五卷注胡元质撰而于经部春秋类下载左氏摘奇十二卷则注不知作者此疑当日或传刻者失之惟陈振孙直斋书录解题中载此稍爲详悉其姓氏爵里实与今本相合此本从吴中藏书家影宋钞录卷后有元质自记一条云左氏摘奇皆手所约锓木于当涂道院与同志者共之干道癸巳元日书当系原刋所识书中摘录经传一二字必兼採杜预集解其谨严处视林钺汉隽苏易简文选双字类要爲胜宋史志入之经类似不爲过至文献通攷竟列于类书之中犹未尽此书之要也回溪史韵二十三卷提要宋钱讽撰讽字正初本钱塘人爲吴越王之裔后卜居于嘉禾之回溪故自号回溪其书爲近时着录家所罕见惟宋赵希弁读书附志以爲依唐韵分四声以十七史之句注于下而陈振孙书录解题亦云其附韵类事颇便检阅盖宋人免园册类摘双字编四声以便㝷检而回溪独采成语多至三四句未尝割裂原文洵着书之良法也秀水朱彝尊跋此云予尝见宋时锓本于京师仅存七册嫌其残缺未之录也归田后始大悔之从琴川毛氏长洲何氏访其所藏合之才十七卷亟写而存之笥天下之宝离者会有合时安知后来所求不适少此十七卷耶兹从影宋本传录卷首祇存庆元五年四月旣望郡人郑侨一序而读书志所云钱文子序已无从复得据明成祖实录纂永乐大典时谕解缙等称尝观韵府回溪二书事虽有统而採摘不广纪载太畧尔等其如朕意凡书契以来经史子集百家之书僃辑爲一书无厌浩繁则此在明时曾入祕府今书平韵自一东至四江七之至十一模共五卷上声一董至三十六养共八卷去声十四泰至五十九鑑共六卷入声十二昔至三十四乏共四卷通计二十三卷较彝尊见时已多五卷安知后日不更有多于此者是可以宝也梅花百咏一卷提要元韦珪撰珪字德珪山阴人案四库全书所收梅花百咏乃元冯子振释明本倡和之诗德珪此作始以李仲山之命成咏梅二十六首继又摭拾见闻更成百首复以梅花未入楚词作补骚一章以附于后又尝自署其读书处曰梅雪窝盖其平生有嗜梅之癖矣首有杨维祯手书序文此从元刻摹写者通元眞经注十二卷提要文子二卷四库全书已着录此注唐徐灵府撰灵府号黙希子钱塘人爲元宗时征士隐修衡岳注文子书上进遂封通元眞人名其书爲通元眞经见杜道坚通元眞经赞义及全唐诗传又西天目志载灵府由天目趋天台憇云二十余年作言志诗辞武宗之征着元鑑五卷及三洞要畧则灵府又尝作天台道士矣案唐书艺文志有注文子十二卷徐灵府着而崇文总目又云文子十一卷徐灵府注阙则徐注在宋时传习巳少四库全书总目云自北魏以来有李迟徐灵府朱元三家注惟灵府注仅存亦大半阙佚兹从明道藏本过录题曰黙希子注者据晁公武读书志王应麟玉海皆云墨希子卽徐灵府自号墨与黙通也今观是注淸灵婉约而文子正文亦尙是旧时之本其自序云黙希以元和四载投蹟衡峯之表考室华盖之前迨经八稔夙敦朴素之风窃味希微之旨则是书当成于居衡岳之时据钱曾读书敏求记曰子彚云吴中旧刻仅十余叶近得黙希子本始覩其全不知何故不照原书翻刻又尽削灵府之注殊所不解此是太原祝氏依宋板摹写者亦希有之本也是明时尙有仿宋栞本今则舍此无从攷核矣古逸民先生集三卷提要宋汪炎昶撰炎昶字懋远婺源人幼有奇志于书无所不读钩深探赜洞极渊奥其学原本六经得程朱性理之要宋末尝从太学生孙嵩元游遂不仕自号古逸民学者称爲古逸先生得年七十有八其门人东山赵汸爲之状而金华宋濓爲之铭皆极力推重此本诗一卷文一卷附录一卷爲近时藏书家所罕觏惟黄虞稷千顷堂书目有之作五卷盖与赵汸所作行状相合此则系后人所编辑非当时原本然诗文简净古穆具有法度非明人叫嚣者所及元代文章遒上实源于此则犹有宋季学者之风也汉文鑑二十一卷提要宋陈鑑编按鑑建安人自称石壁野人乃南宋遗民此书不载宋史艺文志惟见明人百川书志及千顷堂书目前有端平甲午鑑自序其文皆採自史传不无删节之病然就西京文纂录其要可以爲读史之助与前次所录东汉文鑑同爲宋时巾箱本合之成全璧云苹洲渔笛谱二卷提要宋周密撰密着有癸辛杂识四库全书已着录是书乃其所作诗余秀水朱彜尊撰词综以爲草窗词一名苹洲渔笛谱今攷草窗词比斯谱实增多数阕则知笛谱是其当日原定草窗词或后人掇拾所成特以此爲蓝本耳是书从长塘鲍氏知不足斋旧钞传写前有吴文英题词后附征招酹月二阕并王橚识尾据琴川毛扆旧䟦云西湖十景词向缺末二首偶阅钱塘志中载此亟命皃钞补之然其脱畧仍无从搜辑也两京新记一卷提要唐韦述撰原本五卷见宋史艺文志及程大昌雍录明郞瑛七修类稿亦尝及之朱彝尊书熙寕长安志后云东西京记世无全书则彝尊所见已非完本矣此一卷在原书爲第三卷所载坊寺宅观园祠于东西南北比次颇详日本人採在佚存丛书中唐人着述现存者少兹遵四库全书採录莫休符桂林风土记之例爲录存之洞霄诗集十四卷提要宋道士孟宗宝撰宗宝字集虚尝筑室于苕溪之上曰集虚书院爲诗文咸有法度炼元养素居九锁山中三年积书至数千卷与邓牧相友善牧爲洞霄宫图志曾载其人攷今道藏中大涤洞天记有至元三年吴全节序云道士孟集虚出所编洞霄图记山川之奇秀巖洞之深杳宫宇之沿革人物之挺特昔耳目之未及者今一览无遗是编行乎世集虚于兹山之功亦懋矣大涤洞天记者卽今洞霄图志也记本邓牧着而序以爲孟宗宝者疑当日两书本合行耳是本明有高以谟刋近亦不可得见此从旧钞过录中有残缺处宗宝后䟦云宋绍定闲住山沖妙龚先生与道士王思明裒类大涤畱题刻版行世迄今大德壬寅且三十年废勿举名胜入山咸谓阙典宗宝以介石沈公命取旧集洎家藏诗与本山叶君牧心邓君暇日讨论删定唐宋贤及今名公题咏命工重刻与好事者共之则其用力亦勤矣书中所载篇什至元时元贞大德之间而于王思明则载入宋本山高道类因仿四库全书伯牙琴之例归诸宋人焉燕喜词一卷提要宋曹冠撰冠字宗臣号双溪居士东阳人见县志此本有淳熙丁未长乐陈及钓台詹效之二序文云检正曹公台省旧人来游宣幕太守大监詹公叹赏其文刋诸宣城学宫复以所着乐府析爲别集名曰燕喜今从毛氏汲古阁旧藏本录出醉翁谈录五卷提要宋金盈之撰案盈之家世汴京南渡后官从政郎衡州录事参军此书载黄虞稷千顷堂书目第一卷名公佳制载宋以来名卿大夫诗文各体第二卷荣贵要览畧述唐宋中恩荣遗制第三四卷则爲京城风俗记僃载宋室全盛时汴京风物繁华之盛凡所见闻案月搜记如四时风俗好尙无不毕载第五卷琐闼记闻载唐时遗事爲多书中所载诗文杂事虽属琐碎然博闻洽见足资谈助可与梦华梦梁等录并传也重修琴川志十五卷提要元卢鎭撰鎭字子安淮南人至正间以领兵副元帅兼常熟州知州事按琴州常熟别名齐以南沙爲常熟县升县爲州始于元元贞二年明洪武三年复改爲县旧志剏始于宋庆元间县令孙应时至淳祐辛丑鲍亷更加饰焉旁搜博採列爲十门而书乃详其后时久人殊卷帙散佚百余年间未有取而续之者元至正时鎭宰是地乃属耆老顾德昭等搜求孙鲍旧本复参攷异同重付诸梓凡所未载并附卷末书中云晋案者惜佚其姓疑德昭名也其于城池之形势山水之崇深与夫兵赋之多寡文献之昭垂罔不记载详明了无余藴是可与施宿嘉泰会稽志梁克家淳熙三山志抗衡非明人全用巳说者可比鎭后序所云其续志则始于有元今阙佚巳久无从补录是册从汲古阁毛子晋旧校本影写着录家惟见于黄虞稷千顷堂书目亦不详其姓氏崇祯间邑人龚立本䟦此书云邑中邵兵部麟武得于兴福寺仅半部后归许文学弢美弢美复于南都书肆购其所佚之半始成全帙则此书在前明已称难得今复二百余年宜倍珍惜也南华眞经注疏三十五卷提要唐成元英撰元英字子实陜州人隐居东海贞观五年召至京师永徽中流郁州书成道士王元庆遣文学贾鼎就授大义嵩高山人李利涉爲序攷唐书无元英传其见于艺文志者如此诸家着录卷帙多寡不同唐志十二卷书录解题三十卷郡斋读书志文献通考皆三十三卷宋史艺文志十卷读书敏求记二十卷今依明道藏本抄录爲卷三十五据敏求记钱曾所藏爲前明南京解元唐寅家北宋椠本盖当时单行之书不与道藏本同也唐人着书传世日少此唐初之书至今首尾完具尤爲罕得疏之所本爲郭象注象注扫除旧解标新领异大半空言无所征实不免负王弼注易之累元英此疏则称意而谈淸言曲畅至序文云庄子字子休生宋国睢阳蒙县师长桑公子受号南华仙人殆出眞诰之类殊可以广异闻元英于贞观中加号西华法师见于读书志华阳陶居集二卷提要之隐梁陶宏景撰宏景有眞诰四库全书已着录此其生平杂文及与武帝往复论书之刘据集中㝷山志云先生去世后久无人编录文集至陈武帝贞明二年勅令侍中尙书令江总始撰文集先生以梁大同二年解驾至是五十二载矣文章颇多散落云云然攷隋书经籍志梁隐居先生陶宏景集三十卷又内集十五卷至宋人作唐书艺文志仅载陶宏景集三十卷则疑其所作内集已佚自是以后传述愈微晁公武陈振孙皆未着录是本从明道藏本录出卷首载昭台弟子傅霄编集大洞弟子陈桷挍勘盖亦道家者流惟集前有江总序一首似尙存其旧余则存什之一二而已若夫残膏剩馥实足以沾漑后人盖宏景在道家亦号学者其着述与抱朴抗衡所谓列仙之儒也三术撮要一卷提要不着撰人名氏案陈振孙书录解题云三术掇要一卷无名氏又一本名择日撮要术大畧皆同建安徐淸叟眞翁云其尊人尙书公应龙所辑不欲着名疑卽此书此从影宋版钞录亦无刋刻年月惟中引周谓弹冠心用及沈括梦溪笔谈当是南宋闲人手笔盖阴阳家言爲术士所祕六壬遁甲古法除太白阴经武经总要之外载者寥寥无几宋以前百忌万年具注集圣广圣诸书非此并无从举其名目故虽五行选择家所用而司天监据以铺注颁朔者实不越此亦足资攷镜也萧冰厓诗集三卷提要宋萧立之撰立之寕都人字斯立一名立等号冰厓登方逢辰榜进士仕至通守归隐后自放于诗大㫖宗江西派宋诗纪事尝採其诗此三卷仅有五七言古体五七律及七绝乃其九世从孙敏所访求而得者其原䟦称向有诗集二十六卷然则立之诗佚者多矣此集虽仅存什一但明罗伦序称其纳交吴氏艹庐见知谢氏叠山是诗以人重一鳞片羽亦可珍贵云徐文淸公家传一卷提要宋朱元龙叶由庚龚应之等同撰按文淸名侨字崇甫婺之义乌人宋史有传此则侨门人等所撰至侨九世孙彰刋以行世与宋史相勘大段相合唯谓侨于绍定二年理宗新政思得宿望以新大化中外延颈以俟登用者惟侨与眞德秀魏了翁三人攷宋史理宗本纪不载侨名未免蹈家乘溢美之习然本纪言端平二年甲寅诏议胡瑗孙明复邵雍欧阳修周敦颐司马光苏轼张载程颢程颐等十人从祀孔子庙庭升孔伋十哲据家传则侨与李实主其议又本纪言是年三月诏进士陈文蔚着尙书解并补迪功郞据家传则侨实以考亭门人荐其曾着传可爲传心建极之要并言其人宜置直讲所述事蹟甚详可补宋史之缺此传诸家书目皆未着录传后所附毅斋诗集别录一卷亦流传绝少钱塘厉鹗着宋诗纪事于侨小传下仅言有集而不能举其名所选毅斋卽事一首今存集中而注云濂洛风雅则亦未曾亲见是集转从选本录出耳铁崖赋稿二卷提要元杨维祯撰按四库全书录维祯丽则遗音四卷计赋三十二首此则未刻稿也赋凡四十八篇书爲洪武三十一年海虞朱燧子新氏手录文瑞楼书目有铁崖赋一卷卽此本也日湖渔唱一卷提要宋陈允平撰允平字君衡鄞县人德祐时授沿海制置司参议官祥兴元年允平与苏刘义书期九月以兵船下庆元当内应爲怨家所讦同官袁洪解之得释事见袁淸容集其诗词与吴文英翁元龙齐名张玉田尝论其所作平正千顷堂书目载日湖渔唱二卷此作一卷或爲后人所併欤重编海琼白玉蟾文集六卷续集二卷提要宋葛长庚撰按长庚字白叟福之闽淸人七岁能诗赋父亡母嫁弃家游海上号海琼子至雷州继白氏后改姓白名玉蟾传以爲仙去所着诗文集凡四十卷具详事实中此本乃明正统间南极遐龄老人仙重编前有宋端平时推官潘枋原序及嘉熙元年耜所书事实一篇黄虞稷千顷堂书目载是集仙序中述及玉蟾有上淸玉隆武夷三集内未入者皆收之今重新校正定爲八卷附绿一册及霞侣奉酧之元简仍缀诸卷末而寿诸梓以永其传焉仙乃明太祖第十六子寕献王朱权之号博古好学凡羣书有秘本莫不刋布着述之富一时无有及者说文解字补义十二卷提要元包希鲁撰按希鲁字鲁伯进贤人江西通志称其颕异尝授今古文尙书于吴艹庐动履端严爲后进楷法其教人先德行后文艺士习爲之一新所着有四书凡例易九卦衍义诗小序辨说文解字补义及原教说儒等篇此书从至正刋本影写钱大昕元艺文志载之书中体例悉依徐锴韵谱间于补注补音之后增加补义云云者皆希鲁作也其议论多宋学然于古人制字审音之法时出新意补前人所未及似亦小学中可存之书揅经室集续集集一揅经室续一集尧典四时东作南伪西成朔易解尧典宅嵎夷曰旸谷寅宾出日平秩东作宅南交平秩南讹敬致宅西曰昧谷寅饯纳日平秩西成宅朔方曰幽都平在朔易按此经文春十四字夏九字秋十三字冬十字有互文见义者有变文见义者有省文者不必定相齐比经文于夏秋着宅南宅西之字春冬不言宅东宅北秋则西字两见春则东字一见夏则南字两见冬无北字而两着朔字夏言交言致冬言朔言易三时皆言平秩而冬独言平在元谓在朔易三字主合朔而卽包日食言也东作南爲西成皆言测日缠发歛主中气而言也作爲也伪同爲作爲皆造也言造厤法也成者言作爲旣成也平秩者谓日纒分节气而次弟出于东次弟交于南次弟入于西羲和设仪器测量逐日刻记辩豑之也辩豑之义见于史记尔雅说文矣非谓春耕秋获也如东作西成南伪但言农事则觇星务农愚夫妇人皆能之何用羲和远出乎农事别有稷官岂羲和之职乎亦岂羲仲但敎春耕而不观秋获和仲但司秋获而不课春耕乎且朔之极北不生五谷所谓朔易者又何农获可盖藏乎何以明平在朔易之爲主合朔言日食也朔者月死尽而未初生与日但同经度相屰而不同纬度则爲合朔若同经度而又同纬度日月人目三者相直则必日食日爲月食以臣迕君之象屰莫甚焉此朔字造字从屰之初意盖合朔时刻虽不定何方而尧命和叔专司合朔者则在北方故书曰宅朔方尔雅曰朔北方也北固以朔名其方者也经不曰北易而曰朔易明是特着此字从日月起义而以四方爲后起之义也朔之曰易亦以日月相易起义也日月食非朔望不定朔望亦非日月食不定东西南北里差时差交会高下亦非日月食不能同定于一日之间故唐一行曰日月合度谓之朔无所取之取之蚀也此三言直接尧舜以上厤法盖非蚀卽非朔不朔卽不蚀因蚀造字因蚀定名仓颉之学与羲和同也不曰平秩曰平在者尔雅曰在察也此在卽在璇玑玉衡之在义比平秩尤专重也是此四段共四十六字皆言天象实测造厤之法亦卽用日月食四方一齐辩验之法万世天算皆始于此也东南西由日缠发敛辩秩之而得中气之盈由中气以挍朔数而作之爲之成之也朔则由合朔之数辩在之而得朔数之虚以挍中气且得日月食相交易之数也故下文卽幷四方测算旣定者而命之曰汝羲曁和朞三百有六旬有六日以闰月定四时成岁也周礼冯相氏掌十二月十二辰二十八星辩其序事以㑹天位郑康成引尚书东作南伪西成朔易以爲序事㑹位之注此郑氏书注未以东作南伪西成朔易属农事也何也冯相氏所序之事断非农事是元说似与郑氏意合也保章氏掌日月之变动卽日月食也所与尚书不同者厤法在周爲因故不过辩其序事志其变动而已若羲和则是创造厤法之祖故曰作爲成朔也嵎夷旸谷昧谷幽都自是地名南交则其初本非地名所谓南交者亦以夏之日行交出于赤道之极北二十三度半确爲中国极南致止之处因此起名义也其始虽非以地名起义然后人因此卽定爲地名交阯日南交州皆沿其义而名之也盖曰夏至之日交极北止于此南地也犹朔字但因上古专司日月合朔在北而虞夏时卽名北爲朔方也黄赤二道随节气以成交距月与日㑹皆有交道而今特着南交者盖专言夏至日永之黄赤道交以定极南致止之位也平秩南爲者言辩次南方之日缠及日月之交而造厤法也敬致者卽周礼冬夏致日孟子可坐而致之致此言测夏至之日表景至短北来止此也冬则与此相反而相比可省文矣虞夏书备言置闰浑天七政中星诸法不应于定朔日食之法竟不一言及之不知古圣人以日月食爲灾异恐惧修省然其食也本有一定之缠度虽有一定之纒度而天象示变之时亦适与人事相应圣人知之而不详言之惟包其事于秩在之中而以朔易二字寓其法故唐虞羲和之道于后世之法无所不包若天算不密食不在朔而以爲异或知食有一定而不惧天象之变皆非也诗曰十月之交朔日辛卯日有食之是诗也可以明虞书交朔之义矣此解乃元多年蓄念未着于书甲申岁贴此经试学海堂多士无见及此者乙酉岁白露节雨足秋凉始笔之爲篇释闰周礼太史闰月诏王居门终月礼记玉藻闰月则阖门左扉立于其中案此门皆明堂之门也虞夏以来之古礼也然此惟月朔行朔礼时暂居之暂立之以终一月之政事耳若竟谓常居之常立之以终一月无论郊外明堂非王者常居之地卽城内路寝亦断无居门终月之事未可以辞害义也郑氏注此曰于文王在门谓之闰许氏说文收闰字于王部曰余分之月五岁再闰也告朔之礼天子居宗庙闰月居门中从王在门中周礼闰月王居门中终月也案此许郑之说皆是尧舜以前之古说元着明堂论由周明堂月令溯至黄帝神农或疑明堂月令乃秦吕氏之说卽使周有此制而尧舜以前未必卽有十二堂个之制非也礼逸篇王居明堂礼郑氏康成以爲殷礼引之以注月令可见王居堂个门皆上古之制且管子尸子吕览淮南子等书或不可据尚书虞书亦不可据乎虞书曰以闰月定四时闰字始见于此此明明是王居门中之字㑹意确无可疑若唐虞以前不以无中气之月置闰又无明堂王居门中之制曷爲仓颉已造此王居门中之字乎故唐虞以前明堂堂个之制不可考而可据闰之一字以定之况虞书所谓宾于四门辟四门者舍明堂更以何门当之是故虞夏书内字字皆可考据卽一闰字而古厤法明堂之制皆明矣明堂图说明堂异名同实及上古中古之分元于已未岁以前已着论明之矣岁庚寅学海堂经解刻成复取近代诸家之说而验其图皆未能确也依月令当有八个而考工记惟有五室断不相合戴氏乃除太室而以四室置之外四隅卽名之爲个而共互之谓明堂之左个卽靑阳之右个总章之右个卽堂之左个其说过巧窃有未安且卽如其说而四隅丈尺犹于经文有不能相合之处元乃别爲图移四室于堂背四隅重屋之下而以四堂之后八角接之如此则与经文丈尺合室爲室个爲个不相假借且于上圆下方重屋之制亦合卽匠人据此筑基构木而造之亦必能成之非𥿄上空谈也爰更分析爲十说幷图以明之考工记曰周人明堂度九尺之筵东西九筵南北七筵堂崇一筵五室凡室二筵此经文明白可据当从此以起度数东西九筵者八丈一尺也南北七筵者六丈三尺也此明堂南一堂之丈尺经不言东西北三堂者丈尺相同举南可槪三方也城内庙寝亦袭此名曰明堂然惟向南一面耳而郊外明堂则四面四堂若云五室全在此南面一堂九七筵之中而无三堂则行诸大礼断不能容断无是事也南堂定而三堂亦定矣举一反三也今定爲收四室于堂背四隅重屋之下而以四堂之后八角相接之何所据乎此于经文无显据惟使堂成爲堂庙成爲庙个成爲个室成爲室在四方则可成王居之礼在中央则可成祼禋之礼亦可成重屋之制耳毎室四戸两夹囱乃考工记世室四旁两夹窗白盛之文成伯玙礼记外传衍之爲每室四达一室八窗之说大戴衍爲九室三十六戸七十二牖之说卽东京赋之八达九房之说此盖因汉明堂而误五室爲九室与考工不合也孔氏礼学巵言读考工世室四旁两夹爲句窗白盛爲句此爲特识四旁者四堂之旁也两夹者左右个也此个与五室不相涉也元更谓窗者凡四面不明之处皆加窗至于当用几十窗不能臆断白盛者盛义如城如防此言四面皆用墙如城如防而白之且多用窗也释名曰城者盛也尔雅曰山如防者盛是其义也五室之制奈何按四方之堂寛皆九筵此四堂之背四角相接是明堂之北距堂之南靑阳之西距总章之东皆九筵也以此方九筵之地爲太室及四室每室止用二筵丈尺恰可相容凡言室者皆庙屋内划出之名非建五小屋于露处之地可名爲室也然则奈何曰此五室皆当在重屋圆盖之下若于太室四角立四大柱或再倚四堂之背木室之西之南火室之西之北金室之东之北水室之东之南立八大柱如图中者卽柱础处楚辞天问淮南子皆有八柱之说则可上载圆屋幷遮五室矣重屋上圆下方之制奈何按重屋见于考工记上圆下方见于大戴记皆是古制此中央九筵之地假使立大柱出乎四堂背之上而加以圆盖之屋则是上圆之重屋矣圆盖须比九筵爲大乃不霤雨水于五室也九筵方径当今尺四丈八尺六寸约须径今尺六丈有余之圆盖方能盖之至于圆屋之下方屋之上必可虚之以吸日景而纳光也其每一方屋皆有四阿前阿水外霤后阿水内霤而圆葢之霤又流于四方堂屋之上也此乃大槪爲说耳假使匠人爲之卽可合丈尺而成之至于立柱立墙梁栋楹戸窗诸制古匠不传难臆撰然逸周书之四阿复格重亢重卽内阶旅楹隄唐山墙等制甚详知古时匠氏必有构造之法今虽不可考但使今匠爲之必有暗合古法者何也大段不错小处不妨以意匠定之也程氏释宫小记述中霤云古初有宫室时不过爲廇然之物以覆于上当如车盖或如今之蒙古包如无柄伞卽古栋宇之遗象古者明堂圜其上以法天上栋下宇之初殆亦圆其上者欤此说明堂上圜下方之象最合然则太室重屋者最古最大之中霤之制也个之义奈何案个与介同古经子中毎通用初学记引月令个卽作介个介相同卽是一堂两旁夹室之义也考工记梓人爲侯侯有上两个下两个亦皆具旁夹之形卽庙寝之东西厢东西夹也左传昭公四年使置馈于个而退是非明堂尚可袭名称个何况明堂乎戴氏曰四正之堂皆曰太庙四正之室共一太室故曰太庙太室此说则甚合其图之所以丈尺不合者何也按其图直以明堂之东西九筵分爲三以其中爲明堂太庙以东爲明堂左个卽靑阳右个以西爲明堂右个卽总章左个四面皆如此如此则与经文室二筵三字不合矣何也以明堂三分之一当一室则明堂左室应寛三筵深七筵无论与室二筵寛深之数显然不合且是长方之形若以明堂爲主则此室向南者寛三筵向西者寛七筵若以靑阳爲主则此室向东者寛三筵向南者寛七筵何所适从乎且中央容太室之地丈尺亦同不能定矣汪氏述学之图谓明堂秪一面向南之堂无东西北三面之堂以月令爲诞妄不经非也若然者则无论九筵七筵尚不抵今大府之大堂岂成鉅制试思九阶当如何安置且其图分九筵爲五而平列五堂以五室居五堂之后乃经文室二筵五室当有十筵室比堂多一筵断不能合也王平日所居听政之路寝曰明堂者此地之制准郊外明堂四方之一袭其名也郊外明堂卽月令之明堂有四堂八个重屋五室非城内庙寝也洛诰周公之明堂卽此制也近代汪氏述学金氏礼笺皆以觐礼后半段觐诸侯之地秪有门坛无屋遂谓明堂屋爲妄非也洛邑周公之明堂非坛乃屋也孝经宗祀明堂之宗从宀无论矣周书曰王入太室裸使无屋室王安所入觐礼后段爲门爲坛祀方明者此乃王巡狩不定何地盟㑹诸侯之觐礼也况考工记匠人所记之明堂确爲王都郊外之明堂未可以城内庙寝当之无论逸周书明言明堂四阿左氏传言淸庙茅屋显有屋室皆在郊外不能指爲城内庙寝卽考工明言明堂度九尺之筵室二筵矣复曰室中度以几堂上度以筵宫中度以寻矣明此度几之室与度筵之室不同几爲城中路寝之室筵爲郊外明堂之室也仪礼觐礼自篇首至于飨礼乃归此前段乃诸侯觐天子于王都之正礼常礼也且归则归矣曷又祀方明乎其后段自诸侯觐于天子爲宫坛朝日祀方明以下别爲一事乃天子出巡方岳及不定何地盟㑹诸侯之觐礼也是以秪立门坛全无堂室成王盟岐阳置茅蕝晋侯觐践土作王宫皆其事也方明之事惟有此等觐礼行之朝日之后反祀方明义主盟誓有如此日月山川也否则堂堂王都巍巍明堂及至大祀之时秪凭四尺之方明木乎然则此门坛者茅蕝之意也又郑氏觐礼注后段谓四时朝觐受之于庙此后段门坛谓时㑹殷同也此亦有误城内之庙或一二国诸侯来觐则于此行前段之礼若时㑹殷同应在近郊者则于明堂行之卽周公明堂位之礼也此礼无方明若㑹盟于远地及巡方岳不定何地始用后段门坛方明之礼必非王在京城近郊之礼也孝经郊祀宗祀说孝经圣治章之大义有二端一则孔子以孝祀属周公其人专谓洛邑不属成王也一则宗祀之宗见于召诰洛诰多士也乃读者忽之不察幷淸庙维淸小毖亦不得其解矣盖周初灭纣之后武王归镐夷齐旣死殷士未服者多战要囚之未能和睦无怨不独武庚之叛也此时镐京尚未以后稷配天以文王配上帝也各国诸侯亦未全往镐京侯服于周故曰武王末受命也末无也况成王又幼有家难哉于是周公监东国之五年与召公相谋就洛营建新邑洪大诰治用陟配天之殷礼祀天与上帝以后稷文王配之后稷文王爲人心所服庶几各诸侯及商子孙殷士皆来和㑹爲臣助祭多逊始可定爲绍上帝受天定命也若使武王成王在镐郊祀宗祀而诸侯殷士不全来臣服助祭卽不能定爲易姓受天命也但成王此时不敢来洛基命定命于是三月召公先来洛下宅十余日攻位卽成惟位而已各功工未成也三月望后周公来达观所营之位知殷民肯来攻位遂及此时洪大诰治勤于见士卽用二牛于郊以后稷配天且祭社矣召诰之用牲于郊卽孝经之郊祀配天也于是始爲周基受天命矣计自二月至夏皆功于新洛邑明堂各工然明堂功虽将成尚未及配天基命之后行宗祀之礼于是周公伻告成王成王命周公行宗礼洛诰之宗礼卽孝经宗祀文王于明堂之礼也周公宗祀当在季秋幸而四海诸侯殷士皆来助祭矣十二月各工各礼迄用有成上下无怨人心大定爲周祯福而无后患成王始来洛邑相宅记功宗之礼卽命以功宗作元祀矣成王于是时复冬祭文王武王但二骍不祀上帝又入明堂太室祼王宾亦咸格使人共见无疑仍卽归镐命周公后于洛守其地保其民是成王但烝祭文武而未祀天于郊祀上帝于明堂也此孔子所以举配天专属之周公其人孔子若谓虽以武王灭商之大武末能受命臣我多逊惟周公以孝祀文王配天始能定命臣我宗多逊也此孝经至德要道上下无怨四海来祭之大义也此义久蓄于心未笔于书因福补疏孝经于此事引证繁复囿于旧说不彻经义是以说此敎之至于各经可推明此说者命福引证之尚书洛诰曰四方廸乱未定于宗礼亦未克敉公功迪将其后多方曰尔乃迪屡不静我惟时其敎告之我惟时其战要囚之至于再至于三洛诰曰亦识其有不享福案此诸侯尚未尽服殷士民亦屡叛民未和睦上下有怨未行配天之礼之事也家大人曰王氏引之读四方廸乱未定句于宗礼亦未克敉句公功迪将其后句孙氏星衍尚书疏及之而经义述闻不存此条者自因说文引书亦未克敉公功爲句未敢破之也但宗礼卽宗祀汉人未发此义故许读师传如此其实王读是也此处弟一未字指四方乱定弟二未字指克敉宗礼明是两事故以亦字夹于其间公功迪将其后卽克敉宗礼也汉读未可墨守也若以公功属上则于宗礼外又有公功似非经意矣召诰曰惟太保先周公相宅越若来三月惟丙午朏越三日戊申太保朝至于洛卜宅厥旣得卜则经营越三日庚戌太保乃以庶殷攻位于洛汭越五日甲寅位成福案此召公先来成位庶殷肯来攻位伏生尚书大传周公营洛以观天下之心于是四方诸侯率其羣党各攻位于其庭周公曰示之以力役且犹至况导之以礼乐乎然后敢作礼乐卽其事也召诏曰若翼日乙卯周公朝至于洛则达观于新邑营越三日丁巳用牲于郊牛二越翼日戊午乃社于新邑牛一羊一豕一诗思文曰思文后稷克配彼天福案此乃周公来祭天以后稷配天之事也牛二天与后稷二牲也洛诰曰王如弗敢及天基命定命予乃胤保大相东土其基作民明辟福案此成王因诸侯殷士民反侧未定初不敢来洛之事也及天基命者乘此配天礼成之时基受天命也定命者行宗礼定受天命也洛诰曰今王卽命曰记功宗以功作元祀惟命曰汝受命笃弻丕视工载乃汝其悉自敎工王若曰惇宗将礼称秩元祀福案此成王命周公行宗祀之礼之事也曰功宗曰惇宗将礼曰臣我宗多逊曰于宗礼亦未克敉凡此宗字皆明堂之宗祀也读者皆不察之功者明堂宗祀工之大者诗肃肃谢功申伯之功皆言大工也用衆急事曰攻庶民攻之攻位洛汭是也工力盛大曰功谢功申功功宗功作元祀是也诗淸庙曰济济多士秉文之德对越在天骏奔走在庙维淸曰维淸缉熙文王之典肇禋迄用有成维周之祯小毖曰予其惩而毖后患又曰未堪家多难我将曰我将我享维羊维牛维天其右之仪式型文王之典日靖四方伊嘏文王旣右飨之康诰曰周公初基作大邑于东国洛四方民大和㑹侯甸男邦采卫百工播民和见士于周周公咸勤多士曰比事臣我宗多逊王曰告尔殷多士今朕作大邑于兹洛予惟四方㒺攸宾亦惟尔多士攸服奔走臣我多逊召诰曰其作大邑其自时配皇天诗大雅文王共七章五十六句礼记明堂位全篇福案此皆周公在洛明堂行宗礼诸侯殷士皆来助祭以定天命卽孝经所谓四海之内各以其职来祭也大约此时惟周公申明天之命文王之德反覆以夏殷之事诰治之诸侯殷士始肯服之始能成此大礼诗所谓肇禋迄用有成者卽克敉宗礼词气宛然可见也否则诸侯殷士叛服未定宗祀几乎不能有成周家更多难无祯矣绎诗书各句情事可见故孔子切指周公其人再绎诗文王七章则全是在镐而追言作洛祭文王于明堂配天之事其情更见矣淸庙之多士卽尚书之多士我将之将卽惇宗将礼之将肇禋卽肇称殷礼初基也淸庙卽明堂维淸卽淸庙也多士曰臣我多逊又曰臣我宗多逊明明多一宗字必非闲字孔传训宗礼爲尊礼殊空也君奭曰故殷礼陟配天多厯年所洛诰曰王肇称殷礼祀于新邑福案此可见配天之礼本于殷礼洛邑新祀实殷礼也又家大人云诗颂之肇禋及此肇称之肇皆当卽与兆同兆者坛之营域卽洛郊攻营之位不当专训爲始犹诗访落之落卽洛诰之洛加艹爲落从洛起义义不专于始也周礼小宗伯曰兆五帝于四郊诗生民曰以归肇祀笺谓肇者郊之神位于郊祀天诗又曰后稷肇祀笺亦云郊祀笺盖以礼记表记作后稷兆祀爲据也书肇称殷礼亦言在洛郊爲兆位举行殷礼此时周公未行周礼故但曰牛二盖二牛皆白礼记明堂位诗鲁颂白牡卽皆守殷礼之遗也洛诰末曰文王骍牛一武王骍牛一前郊不言骍是白牡明矣礼记中庸曰武王末受命周公成文武之德追王大王王季上祀先公以天子之礼武王周公其达孝矣乎夫孝者善继人之志善述人之事者也召诰曰王来绍上帝自服于土中受天永命福案据此可见镐京武王未率四海行配天配上帝之祀与孝经相合不然何以孔子必曰则周公其人学者习读伪武成而不计当年受命之难也尚书大诰序曰周公相成王将黜殷微子之命序曰成王旣黜殷命是殷命之黜在成王周公之时殷命未黜周未能言受天永命也礼记月令曰季秋大享帝福案此当是周公初祀明堂之月也多方曰今尔奔走臣我监五祀洛诰曰公功迪将其后监我士师工福案周书奔走臣我凡三见此监字亦非闲字家大人云文王世子称周公居摄尚书无摄字而有监字监卽监国之义后儒于此畧不省之不知成王命周公监东国洛见于洛诰卽多方之臣我监五祀也监五祀卽周公居摄之五年也臣我监卽臣我周公也郑康成书注戊午蔀五十五年甲申爲周公居摄五年作召诰刘歆三统厯谓作召诰在居摄七年此不知尚书监五祀经文中本有明文郑氏康成深明厯算定爲五年推算召诰各日月悉合然亦未知监五祀卽居摄五年此汉以来未发之义也洛诰曰承保乃文祖受命民洛诰曰乃单文祖德福案此两文祖卽虞书受终于文祖之文祖后人解爲文王祖德失之矣盖周之明堂卽唐虞之文祖史记尧本纪集解引郑康成书注曰文祖者五府之大名犹周之明堂卽此义也盖居摄五年作洛诰时尚未立明堂之名犹沿古文祖之名至六七年制礼之后始有明堂之名也孙观察星衍云周书尝麦解维四年孟夏王初祈祷于宗庙乃尝麦于大祖合之淮南主术训有神农以时尝谷祀于明堂之说则知史所云大祖卽明堂也又曲礼疏引孝经说云后稷爲天地之主文王爲五帝之宗此亦郊祀宗祀之古义也洛诰曰孺子来相宅戊辰王在新邑烝祭岁文王骍牛一武王骍牛一王命作册逸祝册惟告周公其后王宾杀禋咸格王入太室祼王曰公子小子其退卽辟于周命公后王曰公定予往已王命周公后作册逸诰在十有二月惟周公诞保文武受命惟七年福案此成王冬始来洛之证此时明堂已成行冬烝祭礼祭毕仍归镐命周公后保洛也以上证明家大人说孝经之郊祀卽召诰之用牲于郊孝经之宗祀卽洛诰之宗礼功宗也宗礼余说余旣爲孝经宗祀卽尚书宗礼之说矣余意未尽兹复着之曰宗之爲字也乃屋下祭天帝故从宀从示仓颉造字之始指事㑹意巳定矣所谓宗尊也特其声义耳虞书曰至于岱宗岱当絶句宗絶句柴絶句此唐虞以前泰山下本亦有明堂明堂祭礼本名曰宗之始也虞书曰肆类于上帝卽郊也禋于六宗卽宗礼也宗礼以配帝配五帝故曰六非宗礼外别有六宗也若以至于岱宗爲句则至于南岳曷不曰如岱宗礼而祗曰如岱礼明宗字单读也月令曰祈年天宗周书世俘解曰宪告天宗此天宗皆指明堂宗乃实字若空训爲尊则天尊爲不辞矣宗祭必燔柴故又特造柴字燔柴必有烟烟从火垔声籀文从宀古文此皆与禋字同义故禋以柴烟爲初义絜精爲后义也故禋之籀文又作矣周公在洛所以拟唐虞文祖造成宗祀之屋以严父配天帝也明堂宀内祀五帝卽以文王配五帝五帝卽上帝上帝卽天帝同一燔柴而宗祀天与后稷配天异者郊无宀宗有宀此爲分别也周公初成明堂祗以文王配天而不及武王至五年冬成王始来洛烝祭岁禋祀文武用两骍入明堂太室裸而不祀天帝此又其分别也武王杀纣不如汤放桀未尽善也故义士殷民多方多士不服末能受命此不必爲武王讳周公摄政若不来洛践阼亲行宗礼以收天下之心则天下必不保爲文武成王之天下此不必爲周公讳惟周公毅然曰我之弗辟我无以告我先王且克敉宗礼之后始名宗曰明堂制礼作乐归政成王退就臣位此所以爲孔子所心悦诚服者也岂新莽所能假託万一哉盖周公乃文王之子义士殷民心服后稷又心服文王服文王卽服周公是以臣我监五祀攸服奔走臣我宗多逊故周公探其心之所素服者而收其心多方多士之心旣收然后归政于成王然后义士殷民亦不再反覆矣否则周公不践阼于洛不敉宗礼多方多士义士殷民曰杀我天子者武王也成王武王幼子也能西东南北无思不服哉迂儒旣讳周公之践阼复饰武王以受命进退无据皆非也大雅文王诗解余已谓大雅文王之诗皆周公宗祀明堂以后之事令福载入孝经疏矣惟说诗之义未显传笺亦有误解兹复解示之曰文王在上乃宗祀明堂指文王在天上故曰于昭于天非言初爲西伯在民上时也周虽旧邦其命维新言周之建邦虽旧迨宗祀明堂基命定命之后天命又新非言新于文王在时也文王陟降在帝左右此言文王在明堂陟则天上降则庭止也至于在帝左右更是明言宗配上帝之事岂有文王生前而谓其陟降在帝左右者乎此周公所以示成王及周士殷士之诗也亹亹文王令闻不已者亦言文王令闻至宗祀时犹不已非生前也穆穆文王于缉熙敬止者言文王穆穆陟降祭者敬其庭止也周士与文王孙子能同百世故文王在天亦寕也不但多周士而又有殷士裸将于京此指宗祀明堂臣多逊之后又至镐京助祭也王之荩臣此王指成王荩臣兼周士殷士言之也殷之未䘮师克配上帝此言明堂本是殷礼殷本宗祀先王配上帝惟因䘮师故今周文王在明堂配上帝也仪型文王万邦作孚言宗礼克敉惟以文王之德爲仪刑万邦始心服万邦心服始可谓之新受天命也且上天之载虽无声无臭之可寻然在帝左右之文王其仪刑万方作孚则赫赫在上故曰于昭于天首尾相应也此文王之诗七章大义必合孝经尚书明堂宗礼之义观之始大明白也咸秩无文解书洛诰曰周公曰王肇称殷礼祀于新邑咸秩无文又曰称秩元祀咸秩无文此两言无文者谓无诗也古人称诗之入乐者曰文故子夏诗大序曰声成文谓之音又曰主文而谲谏郑康成曰声谓宫商角征羽也声成文者宫商上下相应主文主与乐之宫商相应也孟子曰不以文害辞赵岐曰文诗之文章然则周公祀明堂之时但秩序祀礼仍用殷礼而乐则殷乐诗不可用周乐诗又未敢遽作故曰咸秩无文也周颂及文王之什等诗皆周公祀明堂归政后在镐京所作也释佞虞夏书无佞字祗有壬字任字何畏乎巧言令色孔壬而难任人是也故尔雅曰允任壬佞也至商周之间始有仁佞二字佞从仁更在仁字之后此二字皆非仓颉所造故佞与仁相近尚不甚相反周之初尚有用仁字以寄佞义者不似周末甚多分别也说文佞巧讇高材也从女仁声巧是一义材又一义柔讇又一义御口给又一义属文时当用何义则可以何义释之书金縢曰予仁若考者言予旦之巧若文王也巧义卽佞也佞从仁得声而义随之故仁可爲佞借也古者事鬼神当用佞金縢之以佞爲美借仁代佞者因事鬼神也故论语孔子谓祝鮀之佞治宗庙卽金縢仁巧多材多艺能事鬼神之义也所以金縢借仁代佞可省女字也金縢曰乃元孙不若旦多材多艺史记以王发代元孙二字训若爲如此言武王不如周公也上文曰予仁若考此考字当指文王若亦当训爲如言周公如文王也此五句文势相同一正一反紧相对属不应下若字训爲如上若字训爲顺也不应不若旦有所指之人若考无所指之人也训上若爲顺则与下不若旦戾异矣史记鲁世家明明以旦巧二字代予仁二字此巧字卽训金縢仁字仁读爲佞佞卽巧也非可以金縢考字越仁若二字代巧字也巧与考本可假借但此处考字实指文王非巧字之假借江氏声尚书集注以巧字抵考字而训之又知经中仁若二字无着遂谓仁若二字爲衍非也后世佞字全弃高材仁巧之美义而尽用口讇口给之恶义遂不敢如史记以巧佞属之周公矣且古人毎谦言不佞者皆谦不高材不仁巧也若佞全是恶岂古人皆以喜口讇口给之小人待人而自居于不口讇不口给之君子乎是故解文字者当以虞夏商周初周末分别观之释来来者麦也象形自当以麦爲本义来至假借爲后义也说文来周所受瑞麦来麰也二麦一夆象其芒束之形天所来也故爲行来之来凡来之属皆从来诗曰贻我来麰据此来爲瑞麦则麦爲常麦义在前而来爲瑞麦义在后矣然麦从夊其字由来孳乳而生之来文也麦字也仓颉造字来先麦后不得云周始有此瑞麦也况虞书曰凤皇来仪已有来字是来字明爲仓颉所造唐虞以前有此文卽有此物天所来者当始于黄帝之时而后稷武王时又来耳二麦一夆实爲不常有之瑞麦嘉庆初年嘉兴曾出此麦传示至苏州钱辛楣先生见之作文记之以解二麦一夆之象矣左传引康诰解康诰曰封元恶大憝矧惟不孝不友子弗祗服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟弔兹不于我政人得罪天惟与我民彝大冺乱曰乃其速由文王作罚刑兹无赦左传僖公三十三年臼季曰康诰曰父不慈子不祗兄不友弟不共不相及也昭公二十年苑何忌曰在康诰曰父子兄弟罪不相及案以上经传三条义似相反周公康诰之语甚严有刑无赦之文而臼季苑何忌之语甚寛有不相及之文自孔颕达以下皆未得其解窃谓康诰之意谓父虽不慈而子则孝子虽不孝而父则慈弟虽不恭而兄则友兄虽不友而弟则恭如此则可偏罪之不相及若兹父子兄弟交相大乱则应用文王法刑无赦翫兄亦不念亦字则交乱之意可见左传之语乃古人括康诰之大义而说经也左传中引诗书而爲说者甚多或疑左传爲康诰逸文非也康诰整齐必无逸文卽有逸文亦不至语甚相反且不相及也文辞亦不类周书周书内岂有相也二字乎又王充潜夫论曰尧圣父也而丹凶傲舜圣子也而叟顽恶鲧殛而禹兴管蔡爲戮周公祐王故书称父子兄弟不相及也后汉书肃宗本纪诏曰书云父不慈子不祗兄不友弟不恭不相及也郑志赵商问康诰之说门内尙寛此皆汉人用左传说康诰之义非专引康诰文也释训下篇余于释训篇言顺训二字常相通借又于诗得义同字变之例后人不知毎毎两解失古人本义如昔所举襃姒烕之进退维谷之类是也癸未冬适雷州偶于肩舆中忆抑诗无竞维人四方其训之有觉德行四国顺之知此亦义同字变也四国顺之卽是四国训之与上四方其训之无异诗人变其字爲顺以书之也抑诗无竞二句乃引烈文无竞二句旧文而证之也若曰烈文常谓无竞维人四方其训之矣果有觉德行必四国训之也顺卽训也训卽顺也此诗反覆于训行之义其九章曰其维哲人告之话言顺德之行此顺字亦是训字之通变与四国顺之相同夫曰告之话言此明是我以言训之也训之卽诲谆谆用爲敎也顺德之行之德行卽有觉德行之德行也又礼记坊记君陈曰女乃顺之于外顺亦训之假借字宋人以爲谀顺且咎成王失言此不知伪古文及假借也释敬古圣人造一字必有一字之本义本义最精确无弊敬字从苟从攴茍篆文作苟非苟也茍卽敬也加攴以明击㩽之义也警从敬得声得义故释名曰敬警也恒自肃警也此训最先最确盖敬者言终日常自肃警不敢怠逸放纵也故周书谥法解曰夙夜警戒曰敬虞翻易逸象曰干爲敬易曰君子终日干干夕惕若厉书曰节性惟日其迈日迈者日干干也周书以无逸名篇国语敬姜论劳逸之义爲千古至言孔子叹之此敬姜之所以爲敬也欲知敬字之古训本义试思敬姜之论卽明矣非端坐静观主一之谓也故以肃警无逸爲敬凡服官之人读书之士所当终身奉之者也至于孟子论性有曰四肢之于安佚也性也年老之人久劳于事养神之人不勤于学皆乐于安佚或知安佚不可爲训也于是有立静之一字以爲宗旨者非也惟闻孔子闲居未闻孔子静坐惟闻孔子曲肱而枕孟子隐几而卧未闻孔孟瞑目而坐惟闻礼君子欠伸侍坐者出未闻君子瞑坐侍者久立盖静者敬之反也年衰养神者毎便于静乃讳其所私便而反借静字以立高名则计之两得者也虽然年老之人必不能如强壮者终日肃劳矣或推古人养老之义少安之可乎然孟子曰四肢之于安佚也性也有命焉君子不谓性也终当以茍攴节之也此节性之一端也云南黑水图考禹贡黑水有二一在雍州一在梁州名同而地异盖黑水亦晦黑之义海晦也故四海之称皆荒远晦黑之义禹贡之黑水亦皆荒远晦黑之水之通名也禹贡曰华阳黑水惟梁州此以东北华山西南黑水定梁州之域此句经文显朗可据故梁州之域必远包滇池黑水以南始合经文若以今泸水当之则梁州祗有四川不包云南矣且泸水卽金沙江卽江水之上游导江虽自岷山岷山以上禹时未曾别名黑水犹之导河自积石积石以上未闻不名河而别有名也故华阳黑水惟梁州之黑水卽是导黑水入南海之黑水此水近在滇池之南梁州之域可见矣禹贡曰导黑水至于三危入于南海此经文三句朗如日星求入南海之水于滇之南今有三焉南盘江由粤西至粤东入海礼社江由交阯入海澜沧江由南掌入海此三大水旣入南海安得不谓之黑水而反以不入南海之泸当之乎吾固曰求导水之黑水不可得当于入南海之水求之求三危不可得当于入南海之水上游求之求华阳黑水之黑水不可得卽于经文入南海之黑水合之然则今滇南入南海三水上游之间非所谓三危欤考梁州黑水者自汉以后言人人殊予惟以经文定经文余不必辨矣又滇省城东北十余里有黑龙潭潭上有龙王庙此潭庙甚古莫知其始汉书地理志滇池县有黑水祠余谓今滇池上之黑龙潭庙非卽古华阳黑水之黑水祠欤或者潭东唐梅宋柏之间今之三淸道宫卽汉祠故址而潭北龙王庙卽神祠所迁降者欤滇池与南盘江礼社江切近百里前汉有黑水祠礼亦宜之中庸说中庸爲子思所作自天命之谓性至父母其顺矣乎似中庸篇之大义已止于此自鬼神之爲德已下似别成一篇与中庸无涉此乃子思专言祖德配天俟百世之圣人虽孔子生前不得位不敢损益三王制作礼乐而至诚爲学治天下之道能使百世天下人皆齐明盛服承祭孔子凡有血气者莫不尊亲孔子之神洋洋乎与尧舜文武之配天相同此子思之微词也此应别有篇名但子思明哲保身不敢明着篇名而接存于中庸篇之后以授于传经之弟子门人耳康成郑氏注祖述尧舜四句以爲孝经春秋二经之事浅人诧之不知此必子思微词传礼之门人述之郑氏尚得之于古礼说耳孟子曰春秋天子之事也此说当传之子思揅经室集诗卷第一揅经室四集诗卷一琅嬛仙馆诗略已酉雨后过瀛台淡虹残雨压飞埃淸籞霏微霁色开靑鸟拂云归阆苑白鱼吹浪过蓬莱神仙此日应同驻车马何人不暂囘半向金鳌桥上望水南犹自转轻雷家吾山少司宼属题裴园编修勺湖草堂图云堞依春浦长淮泻古渠辋川王氏宅笠泽陆家庐公本金闺彦文探玉署储量才原有尺衔命屡登车彭泽歌归去天台赋遂初湖波通一勺书卷富三余赏雨宜茅屋看花奉板舆小山多桂树秋水足鲈鱼烟柳才藏塔风蒲不碍渔过桥开菡萏绕舍种箖箊陆屋东西住陶楼上下居燕泥春戸敞萤火夜窗虚祕笈人争借遗经我自疏山东皆法郑河北尽师徐词赋传司马春秋学仲舒名犹传蓺苑地不改经畬讵意洪河决旋敎别墅淤居人忧浥溼之子叹沮洳旧列门生籍来麾使者旟瓣香心暗记荒草手亲锄葑沼疏鬟水兰堂曵佩琚文翁新讲室尉氏古门闾丙岁初经此申年昔降予窃唫学使赋及拜侍郎裾地剩三篙水家余万轴书竹林能免俗把臂意何如庶常馆听寒柝空街夜冷欲三更阁阁何人相竞鸣静掩萧斋闻断续梦廻虚枕数分明催残月影低无色𫾣碎霜华落有声明日早朝淸漏急车中听到紫微城庚戌崇效寺法源寺看花晚集杨荔裳舍人斋中匆匆春事月巳三看花几度来城南城南韦杜曲复曲按记两处寻伽蓝入门嘉树生衆绿柳緜榆荚桑可蚕粥鱼茶板寂无响珠宫琳宇深潭潭杂花围殿作香界一瓣不着飞龙龛丁香细乳结琐碎棠棣弱榦垂馦馣何如三丈海棠树千枝万蘂相交参前度看花値红雨小苞溼透臙脂含今朝秾极色反淡铅华烂漫春尢酣祗林奇卉我未识毋乃此是优钵昙惜难十日花下卧不及蜂蝶时时探夕阳门外散金影归来小巷同停骖元规有尘拂扇落但以啸咏生淸谈我虽不解酒中味一杯目飮知其甘春镫垂烬街鼓叠欲去不去情犹眈相约更待鼠姑放借闲再访枯禅庵皇上万寿恭进宗经征寿说文册恩赐大縀恭纪一首敬脩符典赞皇唐采段承恩出尙方岂有高词绘天日猥蒙华衮被文章丝纶晓奉金门诏经纬亲归玉尺量共拜瀛台銮辂下拂衣巳染御炉香辛亥御试赋得眼镜引镜能明眼玻璃试拭磨佳名传叆叇雅制出欧罗窥戸穿双月临池湛一波连环圆可解合璧薄相磋玉鑑呈豪颖晶盘辨指螺风中尘可障花下雾非讹眸了寕须此瞳重不恃他圣人原未御目力寿征多二月大考纪恩一首乞假方期省故园敢期亲擢冠词垣曾将一册邀宸赏更幸连篇被御论备尹靑宫堂有范値班西殿室皆温微臣何以殚心力始荅生成旷代恩同沈云椒少宰南书房散直紫垣散直半斜阳残暑迎秋尙未凉待得上车风气透东华门外晩荷香赐貂裘恭纪垂问衣貂未颁裘到从官恩眞同顾复本最淸寒着雪趋金殿含香下玉栏归来面慈父持共采衣看壬子初秋同孙渊如言皋云同年游万泉寺凉水河后数日招同沈云椒少宰那东甫同年再游凤城南去凤泉头寻得招提一再游潦后苔萍畱野岸雨余禾黍壮平畴三义小迳依村转九曲淸溪抱寺流两日不来风色老最宜秋亦不禁秋蓼花芦叶自纵横车马何曾此处行重到游踪皆一辙数人心迹总双淸濯缨临水歌相和拄笏看山眼倍明我本忘情学机事灌园许听桔橰声三月垂杨六月荷半年惜未此经过门前高树西风早桥外野塘秋意多远色萧森归别业诗心淡定对头陀谁知九陌黄尘外自有淸凉十里河望里淸光有所思湖山非敢忆莼丝诗人会处须乘暇游子归时未有期野性消磨天趣少吟怀荒落夕阳知晩来倚马茶亭外一段高情读断碑牛栏山小山径数里灵蹟连牛栏轮蹄厯磊砢顽石圆如磐杂树夹崖口木叶声初干迤逦入山腹宛转拓地寛人烟成小市气聚无风寒出山揽山势卑扈且堕峦一线白狼河入塞淸流湍冲沙走东麓崖澳相钩盘顺流望潞河北漕趋白檀夕阳自今古驻马爲盘桓密云县迎驾重邑据形势厗接白檀山分通塞远水急刷沙寒辇道依红树舟梁护碧栏天颜初日霁共喜圣躬安癸丑泉宗庙扈驾维皇濩德泽甘雨湛郊原晓晴云尙渍夏首绿初繁东勾柳成谷西雉稻名村泉响蛤犹吠露凉蝉未喧宫槐交翠盖堤草借龙轩靑畴契宸赏黄屋瞻崇尊敷筵坐临水赐食共衔恩淸醴度双阙于此镜心源御园道中云淡星争出风微月有波五更残雨歇四野嫩凉多溼气归林薄淸香发黍禾行行天欲曙休问夜如何芭蕉闲心寥落依草木手种芭蕉数叶长读画略同抽卷轴煮茶聊与门旗枪帘栊微隔绿逾净风雨不来心亦凉何况昨宵听浙小窗藤枕复匡牀滦阳道中初阳照千峯向背分晦显云霞忽建标岚碧色巳浅山村起炊烟轻风任舒卷沙泉声自淸露草光犹泫策马循廻溪崖谷迷宛转举首望日轮东西始可辨月夜过赵北口燕南残暑淡星河爲避秋炎月夜过露草淸香虫语细水杨疎影马蹄多三更蟹舍明帘火十里虹桥压镜波岂有公孙能避世太行西去隔滹沱兖州道中平田泉水自成渠村口秋林日影疎着我肩舆安稳过半看黄叶半看书发落卷积案盈箱又几千此中容易损华年明珠有涙抛何处黄叶无声落可怜冷傍靑毡犹剩墨照残红烛巳销烟那堪多少飘零意爲尔临风一惘然曲阜城东库门东去意苍茫泗水西流向夕阳陵上白云畱少皥地中黄土认空桑策书字在郊麟死钟鼓声销海鸟藏过客未谈三古事莫敎先赋鲁灵光甲寅莱州试院晓寒渤澥阳和尙未囘晓闻昕鼓发轻雷山风入院斾初动潮气满城关未开昨夜淸樽思北海何人博议似东莱此时颇让江南客官阁春深落古梅寒亭五千年下读遗经潍水桥东马暂停海右无如此间古斟寻亭北有寒亭登州杂诗十首㡉腄分图远莱牟凿境通山高饶怪石海阔有长风卤地鱼盐薄沙田黍稷丰我来千里外小住一城东锁院浃旬久惊寒衣转加地东天早曙春远树迟花夜雨逢三月云涛落万家成连渺何处寒水满平沙三面瀛洲水舟行绕岸囘风波休转漕斥堠必登台渔戸编船住番夷纳賮来去年英吉利受吏过蓬莱城阙通帆舶沧涛压女墙旌旗风里壮鼓角地中藏秋汛丹崖险春耕竹㠀长晩潮人散后飞鸟上楼航桑田言本幻日主祀无名人到之罘岛鸡鸣不夜城秦碑湮旧迹汉使失囘程当日求仙处皆从蜃市行冠山森杰阁吐气接洪蒙晓戸宜宾日低檐可避风卷环连碧玉磨镜出靑铜何处携东海坡公一袖中南洋趋楚越北岸接辽关小贾轻航海余丁出垦山人家挂綄羽时节望刀镮畧有唐风俭惟畱岁晩闲山川饶毓秀风土亦能寒春女皆稠发乡民爱素冠比居千戸静近市一街寛见说民稀讼淸闲是长官俗朴难挑达衣衿相与靑何人同献赋有士始横经古叹才难得今求地有灵当年施与宋风雅总飘零人歇新耕后闲情在小邨雨烟送归路花柳发春园石壁支茅屋蔬田结枳樊转惭行客过车马一时喧登州听海涛声海雨溼土春初晴海云自北趋南行风来渤澥暮转急吹落万派惊涛声初疑驱车来远道轮雷欲动迟而轻后如闭阁伏虚枕檐前涷雨千条倾或是汝南马旋磨否则试院煎茶鎗相视不语共欹听出戸仰首巡南荣天空昼静日将落颇有卤气来山城城头雉列屋鳞次其中直作波浪鸣丹崖田戍近三里长流廻洑闻纵横日行北陆海底暖潜阳蒸起龙蛟鲸讙声腾沸㠀屿振夕汐淘汰沙石淸洋洋一洗耳底净心体虚豁无凡情人生不俗卽仙骨岂有大药眞长生更待夏仲望岱岳远收靑色归双睛耳目至此叹观止或令聋瞶开聪明过黄县风软平田不动尘柳梯麦甲总宜人行过百里东莱路来看黄腄雨后春题秦二世琅邪台石刻我求秦石刻若秦之求仙求仙不可得石刻终难湮岱石经火燬峄石徒再镌之罘堕入海海水潘爲渊夐哉琅邪台椎筑何殷塡黔首三万戸金石三千年石高丈五尺怪铁鍊精坚剥落尽三面小篆畱西偏披萝复剔藓拓𥿄鸣槌毡我来读诏颂载籍合马迁臣斯臣去疾樛德名并传笔力入石理玉柱劲且圆点画说偏旁益知叔重贤所惜颂与诗变化随云烟伧父磨粗沙俗字镌长天余此十三行斯亹诚可怜特立石鼓后屹峙五凤先海风吹不倒流徙悲斤权苏公颇好事模刻城台前亦惟八十字文𣢾本未全每见宋元碣残暴如废甎乃以嬴氏物存者犹岿然岂有鬼神护而免列缺鞭诚因麻石性岁月无磨研得此足以豪神发忘食眠更思寄同好南北翁孙钱泰山碧霞元君庙元君唐代宅帝女巽宫封向背分齐鲁高明冠岱宗万山阶下小双曜殿前逢斗柄廻霄极霞标建日舂铜瓴栖翡翠藻井倒芙蓉恍惚堂生树精诚牗见松临轩增地厚卷幔发天容帔接星文动裳垂水绣秾洪河衣带阔沧海镜花镕挽洗盆疑崋开关阙并嵩玉华畱宋玺篆迹失秦峯木德原宜谷神功尽在农枣梨香税歇镫火夜梯重缒锁登先早循墙走独恭翠微寒气积赤缀午光浓试拜生云石应飞降雨龙私怀雩馈志敢接向禽踪明日云亭路难闻上界钟瓶中碧莲带得明湖水气淸牕前两日碧云横粉衣零落靑房小研水帘风一段情雨后泛舟登汇波楼急雨才过水上楼门前齐解木兰舟垂杨小屋菰蒲岸不听凉蝉已觉秋湖里荷花百顷田溼香如雾绿如天会须尽剪靑芦叶顿放花光到客船就树营巢湖上家罾鱼小彴水三义南丰祠下无人到篱落闲开木槿花鹊华淸翠近城多十里泉田足稻荷楼外斜阳秋色早更从何处觅鸥波山左学署八咏落日城头晚东风泉上春湖光复山色齐向倚栏人落落桥上人泠泠桥下水顾影独整冠淸歌怀孺子鸟浴阑花外鱼跳窗影中沧江卧米叟画舫记欧公十丈赤珊瑚红泉入镜湖辋川图画里惟解种茱萸岱云一片白风雨雕玲珑落地化爲玉朗朗对裴公台逈烟波阔檐虚夕照闲寒钟静无语霜气满秋山西轩石如菌松杉得甘露恐有仙人来采与东坡去吉金与乐石齐鲁甲天下积之一室中证释手亲写小沧浪亭在铁公祠旁与学署近隔一湖其后轩元题爲水木明瑟用水经注语也夏秋间每泛舟过之茶灶书牀流连竟日较之春秋行迹颇分劳逸小港西轩外扁舟北渚涯百弓开柳岸六柱泛芦独往常无约高情或有侪李公休皂盖杜子屡靑鞋桥彴围栽苇亭门窄缚柴轩窗商启闭几席合安排煮茗然双鼎摊书占一斋写碑金石录题字水松牌槛曲看盘鹤墙阴认篆蜗旧诗犹在竹午梦间依槐起对山鬟拥闲临天镜揩岚光遥接案波影上平阶巖屋小于匣池鱼细似钗濠梁多古意泉石湛秋怀拄笏西风爽搴帘夕照佳新凉流玉宇暮色动银淮月露收园钥轮蹄忆箭靫江湖浪游迹襟抱未全乖明铁太保祠易谒金陵庙难撄厯下锋兵戈驱石佛风雨挫眞龙死愿先平保功甘让盛庸明湖旧祠外秋水荐芙蓉秋日同徐太守至龙洞遂游佛峪还至龙洞穿洞出小憩寿圣院搨元丰顺应侯碑锦屏巖下扣禅关林汲泉头看水还得路却随支遁马迎人都是范寛山碑阳带墨摹官勅洞里然灯照佛颜旣欲狂游须尽兴城中难得一朝闲沜上海棠秋日作花春深行部失花期不见残红下厯陂叶底西风阑外雨泥人犹放两三枝灵巖山山谷通灵气伽蓝出世情辟支孤塔影贞钖古泉声松问何年种碑题过客名怃然念尘迹翠壁白云横同人登岱至对松山日暮而返未及上翠微暂揽松山胜嵌巖置修除缘壁起盘磴拂衣千仞上阑危不可凭峯高多夕阴天半风初劲坐我万松间苍翠互相竞白云横不流中有新寒凝林壑媚幽姿泉石动清听巳忘世人情羡彼飞鸟性登峄山络绎羣山势兹山定一尊排天云作嶂入地石连根鲁柝邾相近秦碑魏不存祗今游揽处不必到书门邹县谒孟庙晩宿孟博士第中霸王代谢百年间夫子风尘又辙环若使灵台开晋国岂能秦石上邹山遗书赖有邠卿校古庙惟余博士闲今夜断机堂外住主人镫火照松关早行戒道鸡声歇炊烟起孤村寒林无恋叶随鸟下平原平原多枯草繁霜被其根鸟来无所食还向空巢翻村中有老农晓起抱诸孙传闻达官过策杖倚蓬门屋西积草廪屋东延朝暾布衣木棉厚颜色有余温悬知尔室中尙有升斗存揅经室一集揅经室集一集卷第二揅经室一集卷二拟国史儒林传序昔周公制礼太宰九两系邦国三曰师四曰儒复于司徒本俗联以师儒师以德行敎民儒以六艺敎民分合同异周初巳然矣数百年后周礼在鲁儒术爲盛孔子以王法作述道与艺合兼备师儒颜曾所传以道兼艺游夏之徒以艺兼道定哀之间儒术极醇无少差缪者此也荀卿着论儒术已乖然六经传说各有师授秦弃儒籍入汉复兴虽黄老刑名犹复淆襍迨孝武尽黜百家公卿大夫士吏彬彬多文学矣东汉以后学徒数万章句渐疏高名善士半入党流迄乎魏晋儒风盖已衰矣司马班范皆以儒林立传叙述经师家法授受秩然虽于周礼师敎未尽克兼然名儒大臣匡时植敎祖述经说文饰章疏皆与儒林传相出入是以朝秉纲常士敦名节拯衰销逆多厯年所则周鲁儒学之效也两晋学盛兴儒道衰弱南北割据传授渐殊北魏萧梁义疏甚密北学守旧而疑新南学喜新而得伪至隋唐五经正义成而儒者鲜以专家古学相授受焉宋初名臣皆敦道谊濂洛以后遂启紫阳阐发心性分析道理孔孟学行不明着于天下哉宋史以道学儒林分爲二传不知此卽周礼师儒之异后人创分而闇合周道也元明之间守先启后在于金华洎乎河东姚江门戸分岐递兴递灭然终不出朱陆而已终明之世学案百出而经训家法寂然无闻揆之周礼有师无儒空疏甚矣然其间台阁风厉持正扶危学士名流知能激发虽多私议或伤国体然其正道实拯世心是故两汉名敎得儒经之功宋明讲学得师道之益皆于周孔之道得其分合未可偏讥而互诮也我朝列圣道德纯备包涵前古崇宋学之性道而以汉儒经义实之圣学所指海内向风御纂诸经兼收厯代之说四库馆开风气益精博矣国初讲学如孙奇逢李容等沿前明王薛之派陆陇其王懋竑等始专守朱子辨伪得眞高愈应撝谦等坚苦自持不愧实践阎若璩胡渭等卓然不惑求是辨诬惠栋戴震等精发古义诂释圣言近时孔广森之于公羊春秋张惠言之于孟虞易说亦专家孤学也且我朝诸儒好古敏求各造其域不立门戸不相党伐束身践行闇然自脩呜唿周鲁师儒之道我皇上继列圣而昌明之可谓兼古昔所不能兼者矣综而论之圣人之道譬若宫墙文字训诂其门迳也门迳苟误跬步皆岐安能升堂入室乎学人求道太高卑视章句譬犹天际之翔出于丰屋之上高则高矣戸奥之间未实窥也或者但求名物不论圣道又若终年寝馈于门庑之间无复知有堂室矣是故正衣尊视恶难从易但立宗旨卽居大名此一蔽也精校博考经义确然虽不踰闲德便出入此又一蔽也臣等备员史职综辑儒传未敢区分门迳惟期记述学行自顺治至嘉庆之初得百数十人仿明史载孔氏于儒林之例别爲孔氏传以存史记孔子世家之意至若陆陇其等国史已入大臣传兹不载焉太极干坤说天地所共之极舍北极别无所谓极也尔雅曰北极谓之北辰易系辞曰易有太极虞翻注曰太极太一也郑康成注干凿度曰太一者北辰之神名郑说虽爲太一行九宫之法然太极卽太一太一卽北辰北辰卽北极则固古说也易系辞曰易有太极是生两仪两仪生四象四象生八卦然则八卦本于四时四时本于天地天地本于太极孔子之言节节明显而后儒舍其实以求其虚何也实者何天地之实象也虞书曰在璇玑玉衡以齐七政此卽浑天以北极定天地之仪与周髀相通天圆地亦圆见于大戴记曾子天圆篇亦孔子言也天地共以北极爲枢天之所转卽地之所系其爲极心之中同也非太极不生两仪两仪谓天地地圆居中而不坠天旋包之而有常两仪生四象四象谓四时天具黄赤道与地圆相游行以成四时春夏秋冬卽东南西北也四象生八卦则因四方以定八卦之位说卦传帝出乎震以下皆其位也然则干坤爲天地宜居正南北矣曷由干居西北坤居西南也曰此正太极卽北极之实象也地体正圆中国界赤道而居北极斜倚乎其北南极入地不能见以浑圆之体论之则但于赤道纬线之内外北极高低有分别耳至于两极经线如瓜之直痕则处处皆可谓当极之中本无偏也然洪荒旣辟及于中古中国之地以黄河横亘爲起止若执洛阳爲地之中谓其所北之天正当北极则应以洛阳南北地面一线之经爲最高之地嵴其水当分东者向东流西者向西流矣曷由河与洛皆由西而来复东流也观于河洛之由西而东则中国之地东与海近古圣人以爲大势偏乎东矣故河源之西水分东西流处方许以爲当北极经线之中爲地之嵴古圣人居中国而考其仪象则干居西北坤居西南职此之故坤卦之坤古文作巛巛顺也此象大地流形由西而东顺之至也否则以洛当北极经线则由洛而西皆不顺矣此太极干坤之实象也且洛虽居中国之中然四时之大中则在西南坤所以位西南也且干尊坤卑干旣在西北则坤必居西南以应之说卦此节定八卦方位于西北正北东北正东东南正南皆明言方位惟于坤兑不明言西南正西者古圣人若谓中国地势偏于东河洛以西不尽其地若非以干当北极倚于西北下临西南之坤以定地嵴置坎艮震巽离五卦于偏东则太极之实象不显故曰北极卽太极也说文王育说天屈西北爲无此卽古圣人置北极干兑之西北于虚无不用之精义故造此奇字专施于易伹无者以天之西北爲无非以太极爲无也王弼以无注太极虚而不实乃老庄之学故李业兴以太极爲有而斥无极爲学也魏书游雅曰易讼卦天与水违行自葱岭以西水皆西流推此而言易之所及自葱岭以东耳游雅此言闇合河洛之旨足发天水之义陈奇之駮强辞也仪礼石经校勘记序干隆五十六年冬十一月起居注日讲官文渊阁直阁事南书房翰林国史馆纂修詹事府詹事阮元奉诏充石经校勘官臣元校得仪礼十七篇谨桉仪礼汉石经仅有残字难校全经自郑康成作注参用今古文后至隋末陆德明始作释文校其同异今释文本又多爲唐宋人所乱唐开成石经所校未尽精审且多朱梁补刻及明人补字之讹宋张淳校刻浙本去取复据臆见臣今总汉石经残字陆德明释文唐石经杜佑通典朱熹经传通解李如圭集释张淳识误杨复图敖继公集说明监本钦定义疏武英殿注疏诸本以及内廷天禄琳瑯所收诸宋元本曲阜孔氏宋本综而核之经文字体择善而从录成四卷用付经馆以待总裁加勘时五十七年六月十三日元敬识仪礼丧服大功章传注舛误考仪礼丧服大功章经曰女子子嫁者未嫁者爲世父母叔父母姑姊妹自此以下子夏传及郑康成注皆爲唐以前人写校舛误贾疏不能辨正遗误至今矣何以言之郑注云旧读合大夫之妾爲君之庶子女子子嫁者未嫁者言大夫之妾爲此三人之服也按此三十二字乃郑所引旧读之文固已至于下言爲世父母叔父母姑姊妹者谓妾自服其私亲也二十一字今列爲传文者实亦郑氏所引旧读之文与上注三十二字相连同爲注文而下与此不辞云云相连皆爲郑氏注文此三节注文皆当属于传文与女君同之下则文词一气相生豪无疑义矣郑引旧读曰言大夫之妾云云又曰爲世父母云云下言卽对上言字而成文皆指旧读也郑引旧读而破之曰此不辞葢郑破旧说而欲顚倒传文也自写者误分注爲两截窜旧读三十二字于传曰之前而又误郑注下言二十一字爲传文遂爲学者大疑向使二十一字爲传文则旧读甚是郑若破之是破传非破旧读矣郑不言传误而但言旧读误是传必不与旧读合矣葢郑意谓传何以大功也妾爲君之党服得与女君同十六字乃前经大夫之妾爲君之庶子下之传文而误烂在女子子节传文之下唐以前人写校麤浅因烂下之文遽疑下言二十一字爲传文有烂而升之爲传耳今依旧读则少其字爲不辞依郑读则顚倒传文未嫁逆降又招駮议然不必论此是非但须论郑注元本传注如何分别耳至于旧新二说之是非与此无涉也元向挍注疏有见于此又合以金辅之说干隆五十八年奉诏挍勘仪礼石经欲删下言至亲也二十一字改传归注而未敢遽定驰书问之刘君端临刘君以爲然乃毅然删之载其义八仪礼石经挍勘记中元旋奉命出督山东学政刻石经者覆挍之不敢删复刻二十一字传文于碑中继而程君易田复挍丧服谓此二十一字爲传文不从郑说近时学者又从程说夫程君不从郑氏文烂逆降可也若不知此二十一字非传文则其舛误终不可明矣元于十三经挍勘记中旣复列正之而别爲此篇考而着之夫古籍易误难明幸有明之者而又屡爲他说所夺是可慨也学者平心静审之当知所从矣嘉庆十五年夏六月刻七经孟子考文竝补遗序四库全书新收日本人山井鼎所譔七经孟子考文并物观补遗共二百卷元在京师仅见写本及奉使浙江见扬州江氏随月读书楼所藏乃日本元板菭纸印本携至杭州校阅羣经颇多同异山井鼎所称宋本往往与汉晋古籍及释文别本岳珂诸本合所称古本及足利本以校诸本竟爲唐以前别行之本物茂卿序所称唐以前王段吉僃诸氏所赍来古博士之书诚非妄语故经文之存于今者唐开成石经陆元朗释文孔沖远正义三本爲最古此本经虽不全然可备唐本之遗卽如周易文言传可与几也古本足利本几上有言字与李鼎祚集解及孔疏合疏中共论二字正释言字也尙书尧典敬授人时古本足利本作民时此唐以前未避讳之验而洪范无偏无陂陂仍作颇亦在未经诏改以前召诰钖周公曰拜手稽首曰下有字乃篆文字之譌比介于我有周御事介作爲迩字古文所由误爲介字皆与传疏所解相合此汉晋以来仅存古字也毛诗殷其靁古本足利本二章作莫敢或遑息三章作莫敢或遑处此承首章加息处二字爲韵极合而浅人于二章删或字三章删敢字以成四言古人之文不若是纤巧矣又椒聊两远条且古本皆作远脩今案两条固非两脩亦误葢首章爲脩次章爲条脩条皆古韵也古毛传离经单行首章传曰脩长也次章传曰言声之远闻也若两章脩条无别毛不应次远闻一训于匊笃二训之后故脩之爲长一训已明条爲条鬯义须再训诗人就椒之在升在匊者言其香之远闻非谓树之枝条远扬也礼记檀弓宫中无相以爲沽也古本足利本相下有君子二字乃成文司徒旅归四布作司徒敬子使旅归四方布案正义中屡言敬子犹是皇侃熊安生旧语设经中无此则疏岂空言丧服小记齐衰恶笄以终丧笄下有带字乃与注疏合杂记其介在其东南北面西上西于门古本叠西上二字案此古本西上西于门五字乃郑氏注文古本已误爲经浅人以文不类经复删疉字经注相淆久矣春秋经文公十五年齐人侵我西鄙足利本齐上有秋字昭公元年公子比出奔晋公上有楚字义竝长左氏传哀公十一年公孙务人孙作叔与檀弓合务禺乃异同孙字直误耳二十六年乃睦于子矣卫师侵外州矣字下多杜注民睦二字传文无卫字案此义长葢越师非卫师也论语异同多出皇侃义疏洵爲六朝眞本孟子赵岐章指亦胜俗本邵武伪疏惟孝经多据伪孔安国本爲无足取凡以上经文略爲举证皆非唐石经以下所有诚古本也传注释文正义三者所校更爲繁细助语多寡偏㫄增减或不足爲重然精核可采者亦复不少至于书大诰肆哉尔庶邦君古本足利本皆作肆告似亦可从然汉书翟方进传王莽拟大诰此节正作肆哉则作告乃形近之譌若斯之类宜审辨焉山井鼎等惟能详纪同异未敢决择是非皆爲才力所限然积勤三年成疾几死有功圣经亦可嘉矣我国家文敎振兴远迈千载七阁所储书籍甲于汉唐海外轶书亦加甄录此书其一也元督学两浙偶于淸暑之暇命工写刋小板以便舟车印成卷帙谂于同志用校经疏可供采择至于去非从是仍在吾徒耳日本序文凡例皆依文澜阁写本刋列卷首书中字句尽依元板有明知其譌者亦仍之别爲订譌数行于每卷之后示不诬也助元校字者爲吴县友人江镠仁和廪生赵魏钱塘廪生陈文述曾子十篇注释序元谨案百世学者皆取法孔子矣然去孔子渐远者其言亦渐异子思孟子近孔子而言不异犹非亲受业于孔子者也然则七十子亲受业于孔子其言之无异于孔子而独存者惟曾子十篇乎曾子修身愼行忠实不欺而大端本乎孝孔子以曾子爲能通孝道故授之业作孝经今读事父母以上四篇实与孝经相表里焉患之小者豪发必谨节之大者死生不夺穷极礼经之变直通天律之本莫非传习圣业与年竝进而非敢恃机悟也且其学与颜闵游夏诸贤同习所传于孔子者亦绝无所谓独得道统之事也窃以曾子所学较后儒爲博而其行较后儒爲庸颜子曰博我以文约我以礼孔子曰庸德之行庸言之谨然则鲁哀公年闲齐鲁学术可以槩见后世学者当知所取法矣元不敏于曾子之学身体力行未能万一惟孰复曾子之书以爲当与论语同不宜与记书杂录竝行爰顺攷十篇之文注而释之以就正有道窃谓从事孔子之学者当自曾子始又案汉志载曾子十八篇此先秦古书爲第一本隋志据阮孝绪七录称曾子二卷连目录三卷爲六朝以前旧本或十八篇或十篇无明文此第二本新旧唐书皆作二卷较隋志亡目录一卷其篇数亦不可攷爲第三本鼌氏公武据唐本十篇文盖与大戴记同有题绍述本者绍述卽樊宗师字此昭德所据唐本爲第四本昭德之从父詹事公病其文字回舛以家藏曾子与温公所藏大戴礼参校是正并卢辨注此宋人以单行曾子及大戴合校本爲第五本杨氏简卽十篇之文而注之此宋人新注爲第六本今第一篇爲立事而高氏王氏所见首篇皆作修身与今书不同此第七本崇文总目通志略文献通攷山堂攷索宋史艺文志等书皆载曾子二卷盖同爲一书此第八本周逷曾子音训十篇此第九本以上九本惜皆失传无从参校今之所据惟大戴记中十篇耳其自汪晫以下九家杂采他书割裂原文而爲之今附录于后不足数也近时爲大戴之学者有仁和卢召弓学士文弨校卢雅雨运司见曾刻本有休寕戴东原吉士震校刻武英殿聚珍板本有曲阜孔撝约检讨广森补注本有高邮王怀祖给事念孙江都汪容甫㧞贡中在朱竹君学使筠署中同校本有归安丁小雅敎授杰本元今所注曾子仍据北周卢仆射之书博攷羣书正其文字参以诸家之说择善而从如有不同卽下己意称名以别之至于文字异同及训义所本皆释之以明从违之意又尝博访友人商榷疑义说之善者择而载之时嘉庆三年叙录于浙江使院孝经解孝经纬曰孔子曰吾志在春秋行在孝经此八字实爲至圣之微言实有传授非纬书家所能撰托葢春秋以帝王大法治之于已事之后孝经以帝王大道顺之于未事之前皆所以维持君臣安辑家邦者也君臣之道立上下之分定于是乎聚天下之士庶人而属之君卿大夫聚天下之君卿大夫而属之天子上下相安君臣不乱则世无祸患民无伤危矣卽如百乘之家不敢上僭千乘千乘之国不敢上僭万乘则天下永安矣且千乘之国不降爲百乘百乘之家不降爲庶人则天下更永安矣论语曰其爲人也孝弟而好犯上者鲜矣不好犯上而好作乱者未之有也君子务本本立而道生孝弟也者其爲仁之本与论语此章卽孝经之义也不孝则不仁不仁则犯上作乱无父无君天下乱兆民危矣春秋所以诛乱臣贼子者卽此义也孟子曰何必曰利亦有仁义而巳矣上下交征利千乘之国百乘之家皆弑其君不夺不厌此首章亦卽孝经之义孔孟正传在此战国以后纵横兼并秦祚不永由于不仁不仁本于不孝故至于此也贾谊知秦之不施仁义而不知秦之本于不知孝经之道也孝经二字标题乃孔子所自名故孔子曰吾行在孝经史记孔子以曾子爲能通孝道故授之业作孝经汉书艺文志曰夫孝天之经地之义民之行也举大者言故曰孝经据此诸古籍知经之一字始于此书自此之后五经六经七经九经十三经之名皆出于此释道之名其书曰经亦始袭取于此子曰夫孝德之本也敎之所由生也故大戴记曾子大孝曰民之本敎曰孝此卽孔子授曾子之实据譬如舜之峻德本于孝自亲九族至变黎民其敎之所生皆由于孝周公郊祀宗祀亦然孝经卿大夫之孝以保守其家之宗庙祭祀爲孝知此爲孝则不敢作乱则不敢不忠不仁不义不慈齐之庆氏鲁之臧氏皆叛于孝经者也儒者之道未有不以祖父庙祀爲首务者也曾子无庙祀而启其手足亦此道也论语解学而时习之者学兼诵之行之凡礼乐文艺之繁伦常之纪道德之要载在先王之书者皆当讲习之贯习之尔雅曰贯习也转注之习亦贯也时习之习卽一贯之贯贯主行事习亦行事故时习者时诵之时行之也尔雅又曰贯事也圣人之道未有不于行事见而但于言语见者也故孔子告曾子曰吾道一以贯之一贯者壹是皆行之也又告子贡曰汝以予爲多学而识之者与予一以贯之此义与告曾子同言圣道壹是贯行非徒学而识之两章对挍其义益显此章乃孔子敎人之语实卽孔子生平学行之始末也故学必兼诵之行之其义乃全马融注专以习爲诵习失之矣朋自远来者如孔子道兼师儒周礼司徒师以德行敎民儒以六艺敎民各国学者皆来爲弟子从学也葢学而时习未有不朋来者圣人之道不见用于世所恃以传于天下后世者朋也人不知者世之天子诸侯皆不知孔子而道不行也不愠者不患无位也学在孔子位在天命天命旣无位则世人必不知矣此何愠之有乎孔子曰五十而知天命者此也后世学者于学尙未能时习而妄欲见知于时见用于世或且患得患失苟患失之无所不至君子小人之别在乎此矣易曰遯世无闷不见是而无闷中庸曰遯世不见知而不悔卽此道也此章三节皆孔子一生事实爲史记孔子世家全篇之总论故弟子论撰之时以此冠之二十篇之首也二十篇之终曰不知命无以爲君子也与此始终相应也有子论爲人孝弟者论语孔子称子此外惟有子曾子颜子称子是明明有异诸贤矣弟子以有子之言似夫子而欲师之惟曾子不可强其余皆服之矣故论语次章卽列有子之语在曾子之前此章之言葢兼乎孝经春秋之义也此卽似夫子之言也孔子之道在于孝经孝经取天子诸侯卿大夫士庶人最重之一事顺其道而布之天下封建以固君臣以严守其发肤保其祭祀永无奔亡弑夺之祸卽有子所云孝弟之人不犯上不作乱也使天下庶人士大夫卿诸侯人人皆不敢犯上作乱则天下永治也惟其不孝不弟不能如孝经之顺道而逆行之是以子弑父臣弑君亡絶奔走不保宗庙社稷是以孔子作春秋明王道制叛乱明褒贬春秋论之于已事之后孝经明之于未事之先其间所以相通之故则有子此章实通彻本原之论也其列之于首篇之次章固所宜也君子务本本立而道生者本立而道生一句乃古逸诗句也君子务本本立而道生孝弟也者其爲仁之本与此一节四句乃孔子语也刘向说苑建本篇曰孔子曰君子务本本立而道生夫本不正者末必倚始不盛者终必衰诗云原隰旣平泉流旣淸本立而道生虽汉人引论语往往皆以爲孔子之言但刘向明以此上二句爲孔子之言尙是汉人传论语之旧说而又以爲有子言者所以似夫子也刘向在西汉挍秘书见传记百家古说甚多是以建本篇又引孔子曰立体有义矣而孝爲本观此益可知论语此二句爲孔子语也又后汉书延笃传曰夫仁人之有孝犹四体之有心腹枝叶之有根本也圣人知之故曰夫孝天之经也地之义也人之行也君子务本本立而道生孝弟也者其爲人之本与观此延笃以此节十九字与孝经十四字同引爲孔子之言其爲两汉人旧说皆以爲孔子之言矣延笃后汉人博通经传寛仁恤民其论仁孝也语质而义明足爲论语此章注解不似后人求之太深而反失圣人本意故东汉人经说最爲平正纯实今录之后汉书延笃传曰笃以病归敎授家巷时人或疑仁孝前后之证笃乃论之曰观夫仁孝之辩纷然异端互引典文代取事据可谓笃论矣夫人二致同源总率百行非复铢两轻重必定前后之数也而如欲分其大较体而名之则孝在事亲仁施品物施物则功济于时事亲则德归于已于己则事寡济时则功多推此以言仁则远矣然物有出微而着事有由隐而章近取诸身则耳有听受之用目有察见之明足有致远之劳手有饰卫之功功虽显外本之者心也远取诸物则草木之生始于萌芽终于弥蔓枝叶扶疎荣华纷缛末虽繁蔚致之者根也夫仁人之有孝犹四体之有心腹枝叶之有根本也圣人知之故曰夫孝天之经也地之义也人之行也君子务本本立而道生孝弟也者其爲人之本与然体大难僃物性好偏故所施不同事少两兼者也如必对其优劣则仁以枝叶扶疎爲大孝以心体本根爲先可无讼也或谓先孝后仁非仲尼序囬参之意葢以爲仁孝同质而生纯体之者则互以爲称虞舜颜囬是也若偏而体之则各有其目公刘曾参是也夫曾闵以孝弟爲至德管仲以九合爲仁功未有论德不先回参考功不大夷吾以此而言各从其称者也元案东汉人论孝论仁平实如此故元所撰论语论仁论于管仲之仁尤与之合论语一贯说圣贤之言不但㴱远者非训诂不明卽浅近者亦非训诂不明也就圣贤之言而训之或有误焉圣贤之道亦误矣说在论语之一贯论语贯字凡三见曾子之一贯也子贡之一贯也闵子之言仍旧贯也此三贯字其训不应有异元按贯行也事也三者皆当训爲行事也孔子唿曾子告之曰吾道一以贯之此言孔子之道皆于行事见之非徒以文学爲敎也一与壹同壹以贯之犹言壹是皆以行事爲敎也弟子不知所行爲何道故曾子曰夫子之道忠恕而已矣此卽中庸所谓忠恕违道不远施诸已而不愿亦勿施千人君子之道四某未能一庸德庸言言行相顾之道也此卽大戴曾子本孝篇所谓忠爲孝之本卫将军文子篇孔子所云曾子中夫孝弟信忠四德之道也此皆圣贤极中极庸极实之道亦卽天下古今极大极难之道也若云贤者因圣人一唿之下卽一且豁然贯通焉此似禅家顿宗冬寒见桶底脱大悟之旨而非圣贤行事之道也何者曾子若因一贯而得道统之传子贡之一贯又何说乎不知子贡之一贯亦当训爲行事子告子贡曰汝以予爲多学而识之者欤子贡曰然非欤子曰予一以贯之此夫子恐子贡但以多学而识学圣人而不于行事学圣人也夫子于曾子则直告之于子贡则略加问难而出之卒之告子贡曰予一以贯之亦谓壹是皆以行事爲敎也亦卽忠恕之道也闵子曰仍旧贯如之何此亦言仍旧行事不必改作也故以行事训贯则圣贤之道归于儒以通彻训贯则圣贤之道近于禅矣鄙见如此未知尙有误否敢以质之学古而不持成见之君子大学格物说礼记大学篇曰致知在格物物格而后知至此二句虽从身心意知而来实爲天下国家之事天下国家以立政行事爲主大学从身心说到意知已极心思之用矣恐学者终求之于心学而不騐之行事也故终显之曰致知在格物物者事也格者至也事者家国天下之事卽止于五伦之至善明德新民皆事也格有至义卽有止意履而至止于其地圣贤实践之道也凡经传所云格于上下不格姦格于艺祖神之格思孝友时格暴风来格及古钟鼎文格于太庙格于太室之类皆训爲至葢假爲本字格字同音相借也小尔雅广诂曰格止也知止卽知物所当格也至善之至知止之止皆与格义一也譬如射然升阶登堂履物而后射也仪礼鄕射礼曰物长如笴郑注云物谓射时所立处也谓之物者物犹事也礼记仲尼燕居郑注事之谓立置于位也释名释言语曰事倳也倳立也葢物字本从勿勿者说文州里所建旗趣民事故称勿勿周礼鄕大夫五物询衆庶物卽与事同义而堂上射者所立之位亦名物者古人卽通会此意以命名也大戴礼虞戴德曰规鹄竖物履物以射其心端色容正大射仪曰左足履物皆此义也故曰格物者至止于事物之谓也凡家国天下五伦之事无不当以身亲至其处而履之以止于至善也格物与止至善知止止于仁敬等事皆是一义非有二解也必变其文曰格物者以格字兼包至止以物字兼包诸事圣贤之道无非实践孔子曰吾道一以贯之贯者行事也卽与格物同道也曾子着书今存十篇首篇卽名立事立事卽格物也先儒论格物者多矣乃多以虚义叅之似非圣人立言之本意元之论格物非敢异也亦实事求是而已又案此篇本无阙失自大学之道至先致其知皆言知止知者心知之非身行之也直到在格物三字方着实在行事矣旣着实行事复顺推其效自知至以至身修乃是实行所知实行所止之效格物二字不待在格物句始见篇首先云物有本末然则离本末言物字不可也篇中本末凡五见一则壹是皆以修身爲本也二则其本乱而末治者否也三则此谓知本也四则大畏民志此谓知本也五则德本财末外本内末争民施夺也凡此五处本末皆不能与物字相离爲说然则物者卽身家国天下之事卽五伦之事卽诚正之事卽德财之事事卽物也事有终始卽物有本末重言以申之也先后者兼本末终始言也若以格物爲心灵穷理则犹是致知际内之言非修身际内之事也要之壹是皆以修身爲本卽物有本末之本物有本末之物卽格物之物不可离不可岐也卷二终揅经室集三集卷第二揅经室三集卷二文言说古人无笔砚纸墨之便往往铸金刻石始传久远其着之简策者亦有漆书刀削之劳非如今人下笔千言言事甚易也许氏说文直言曰言论难曰语左传曰言之无文行之不远此何也古人以简策传事者少以口舌传事者多以目治事者少以口耳治事者多故同爲一言转相吿语必有愆误是必寡其词协其音以文其言使人易于记诵无能增改且无方言俗语杂于其间始能达意始能行远此孔子于易所以着文言之篇也古人歌诗箴铭谚语凡有韵之文皆此道也尔雅释训主于训蒙子子孙孙以下用韵者三十二条亦此道也孔子于干坤之言自名曰文此千古文章之祖也爲文章者不务协音以成韵修词以达远使人易诵易记而惟以单行之语纵横恣肆动辄千言万字不知此乃古人所谓直言之言论难之语非言之有文者也非孔子之所谓文也文言数百字几于句句用韵孔子于此发明干坤之藴诠释四德之名几费修词之意冀达意外之言要使远近易诵古今易传公卿学士皆能记诵以通天地万物以警国家身心不但多用韵抑且多用偶卽如乐行忧违偶也长人合礼偶也和义干事偶也庸言庸行偶也闲邪善世偶也进德修业偶也知至知终偶也上位下位偶也同声同气偶也水溼火燥偶也云龙风虎偶也本天本地偶也无位无民偶也勿用在田偶也潜藏文明偶也道革位德偶也偕极天则偶也隐见行成偶也学聚问辨偶也寛居仁行偶也合德合明合序合吉凶偶也先天后天偶也存亡得丧偶也余庆余殃偶也直内方外偶也通理居体偶也凡偶皆文也于物两色相偶而交错之乃得名曰文文卽象其形也然则千古之文莫大于孔子之言易孔子以用韵比偶之法错综其言而自名曰文何后人之必欲反孔子之道而自命曰文且尊之曰古也数说古人简策繁重以口耳相传者多以目相传者少是以有韵有文之言行之始远不苐此也且以数记言使百官万民易诵易记洪范周官尤其最着者也论语二十篇名之曰语卽所谓论难曰语语非文矣然语虽非文而以数记言者如一言三省三友三乐三戒三畏三愆三疾三变四教絶四四恶五美六言六蔽九思之类则亦皆口授耳受心记之古法也秦汉间伏生尙书公羊春秋传经说经尙复全以口授数传之后始着竹帛复何疑于简策之少记诵之多哉古人简䇿在国有之私家巳少何况民间是以一师有竹帛而百弟子口传之非如今人印本经书家家可僃也名说古人于天地万物皆有以名之故说文曰名自命也从口从夕夕者冥也冥不相见故以口自名然则古人命名之义任口耳者多任目者少更可见矣名也者所以从目所不及者而以口耳传之者也易六十四卦诗三百篇书百篇苟非有名何以记诵名着而数生焉数交而文见焉古人铭词有韵有文而名之曰铭铭者名也卽此义也书梁昭明太子文选序后昭明所选名之曰文盖必文而后选也非文则不选也经也子也史也皆不可专名之爲文也故昭明文选序后三叚特明其不选之故必沈思翰藻始名之爲文始以入选也或曰昭明必以沈思翰藻爲文于古有征乎曰事当求其始凡以言语着之简䇿不必以文爲本者皆经也子也史也言必有文专名之曰文者自孔子易文言始传曰言之无文行之不远故古人言贵有文孔子文言实爲万世文章之祖此篇奇偶相生音韵相和如靑白之成文如咸韶之合节非淸言质说者比也非振笔纵书者比也非佶屈澁语者比也是故昭明以爲经也子也史也非可专名之爲文也专名爲文必沈思翰藻而后可也自齐梁以后溺于声律彦和雕龙渐开四六之体至唐而四六更卑然文体不可谓之不卑而文统不得谓之不正自唐宋韩苏诸大家以奇偶相生之文爲八代之衰而矫之于是昭明所不选者反皆爲诸家所取故其所着者非经卽子非子卽史求其合于昭明序所谓文者鲜矣合于班孟坚两都赋序所谓文章者更鲜矣其不合之处盖分于奇偶之间经子史多奇而少偶故唐宋八家不尙偶文选多偶而少奇故昭明不尙奇如必以比偶非文之古者而卑之则孔子自名其言曰文者一篇之中偶句凡四十有八韵语凡三十有五岂可以爲非文之正体而卑之乎况班孟坚两都赋序及诸汉文其体皆奇偶相生者乎两都赋序白麟神雀二比言语公卿二比卽开明人八比之先路明人号唐宋八家爲古文者爲其别于四书文也爲其别于骈偶文也然四书文之体皆以比偶成文不比不行是明人终日在偶中而不自觉也且洪武永乐时四书文甚短两比四句卽宋四六之流派宏治正德以后气机始畅篇幅始长笔近八家便于摹取是以茅坤等知其后而昧于前也是四书排偶之文眞乃上接唐宋四六爲一脉爲文之正统也然则今人所作之古文当名之爲何曰凡说经讲学皆经派也传志记事皆史派也立意爲宗皆子派也惟沈思翰藻乃可名之爲文也非文者尙不可名爲文况名之曰古文乎或问曰子之所言偏执巳见谬託古籍此篇书后自居何等曰言之无文子派杂家而巳与友人论古文书读足下之文精微峻洁具有渊源甚善甚善顾蒙来问谨陈陋识焉元谓古人于籀史奇字始称古文至于属辞成篇则曰文章故班孟坚曰武宣之丗崇礼官考文章又曰雍容揄扬着于后嗣大汉之文章炳焉与三代同风是故两汉文章着于班范体制和正气息渊雅不爲激音不爲客气若云后代之文有能盛于两汉者虽愚者亦知其不能矣近代古文名家徒爲科名时艺之累于古人之文有益时艺者始竞趋之元尝取以置之两汉书中诵之拟之淄渑不能同其味宫征不能壹其声体气各殊弗可强已若谓前人拙朴不及后人反覆思之亦未敢以爲然也夫势穷者必变情弊者务新文家矫厉每求相胜其间转变实在昌黎昌黎之文矫文选之流弊而已昭明选序体例甚明后人读之苦不加意选序之法于经子史三家不加甄录爲其以立意纪事爲本非沈思翰藻之比也今之爲古文者以彼所弃爲我所取立意之外惟有纪事是乃子史正流终与文章有别千年坠绪无人敢言偶一论之闻者掩耳非聪颕特达深思好问如足下者元未尝少爲指画也呜唿修涂具在源委远分古人可作谁与归欤惟足下审之双岐秀麦图跋昔嘉庆九年余抚浙嘉兴秋稻大熟有一茎九穗者梁山舟侍讲诸鄕官皆有诗画纪之二十年余抚江西麦大熟多双岐者奉新刘丈蒙谷爲画此图此二事属官皆请奏献余皆以圣天子方崇实政不尙瑞符却之姑记其事于图耳江鄕筹运图跋嘉庆十八年春余督四千余船运粟四百万石于江淮间因作此图入夏以后过邳州入山东一路饥民数万汹汹相聚似有奸徒煽于其间余乃阳分其民爲纤夫帮若干夫船若干夫使运丁食以粗粝实阴散其势以安之也夏秋之间秋田渐熟饥民归于田九月漕船南归会山东河南直隷邪教作乱将梗运道漕标兵远不济急余乃令船出壮丁五名副壮丁三名授以兵械齐以号令令五帮前后连环互相保䕶而行此时各运丁家口及京中官商家口在运河者甚多皆恃此保䕶首尾相顾整肃过济寕南下焉济寕东昌等处城门昼闭官民乘城固守尽撤浮桥渡船而邪徒犹时时渡河而东中夜惊吪赖壮丁响应一唿而集者千余人是以不致败乱凡夏初不惯爲纤夫之饥民咸令入纤者至此则凡不合纤步纤声者不令一人入纤以防乱也二十年冬雪窗淸暇偶展图卷回忆两年前事犹警于心因识卷未以示皃辈粮船量米㨗法说漕运总督管八省之粮应过淮盘算者共五千船船十余舱舱载米数十石至百余石不相等以尺量舱之寛长深而得米数漕之书吏旧法名曰三乘四因书吏持珠盘据营将所报尺寸而算之曰某船多米几何某船少米几何求其所以多所以少之故总漕返躬自问未尽明也漕务有尺以僃造船勾水诸事之用旧以此尺寛一丈长一尺深二寸五分合漕斛米一石故量者先须得船舱寛长深三者丈尺寸分之数而再乘之再四因之爲石斗升合之数是以珠算甚繁而总漕不耐之矣漕运全书内亦但载总漕亲率善算之人细核一语其如何算法亦未言也今余以部颁銕斛较准一石米立爲六面相同之立方形卽命其一面之寛长爲一尺是以平方之一面分十条爲十尺每尺一升也又分一条爲十寸每寸一合连十合爲一条得一升排十条爲一面平方一层得一斗再叠平方一尺一斗者十层卽得立方形爲一石此理易明人所共晓也卽用此尺以量船舱得其寛长二数初乘之得丈尺寸分之数再以初乘之数与深者之数乘之得丈尺寸分之数是此再乘所得之丈尺寸分之数卽米之石斗升合之数故较旧法㨗省一半简便易晓也且珠盘指拨随手变灭不足以爲案据今用铺地锦乘法画界塡数但用纸笔不用珠盘则笔笔具存勿能改变且吾儒习书数终以笔墨爲便与珠盘性不相近也兹载立方尺形于后并绘铺地锦法以明其理静玩半时卽可通晓若总漕有实知其多实知其少之据则营卫军吏皆不敢欺矣且卽令吏人习用珠盘者算之而总漕用此笔算抽察之亦无不可假如吏人珠影桥记浙江学使者驻于杭署在吴山螺峯之下宅西有园园有池池中定香亭与岸相距由石桥三折乃达余名之曰影桥盖衆影所聚也池中风漪涣然是有池影亭倒映于池是有亭影亭与桥皆红阑是有阑影岸边豆蔓牵牛子离离然是有篱影其树则有女贞枇杷桐柳榆谷其花则有梅桂桃荷木芙蓉其草则有竹兰女萝是皆有影每当晓日散采夕月浮黄轻云在天繁星落水霞围古垣雪糁幽石而影皆在桥鱼跃于下鸟度于上蝶乘风于亭午萤弄光于淸夜而影亦在桥至若把卷晞发挈㯼携镫度桥而来者其影无尽皆可以人之影系之故余以影名桥爲衆影所聚也而桥之自有影于池也不与焉再到亭碑阴记余于干隆六十年自山左学政移任浙江至则使院多頽败大堂梁柱久爲虫蚀嘉庆元年余鸠工易而新之冬市中火延及鼓楼门廨复葺之二年夏二堂西听忽倾复葺之题其东小室曰澹凝精舍共费白金将二千两宅内多老桂共十株补种梅桂桃柳百余株遭冻僵者强半西园荷池濬之花盛开岁至千枝池上石桥余以爲衆影所聚名之曰影桥撰文爲记池中小亭旧无名余用放翁诗意名曰定香命诸生譔赋靑田端木国瑚赋独出冠时池东有屋三楹旧名再到亭余校刻书籍碑版皆在此有碑仆瓦砾中余立之亭下刋数语于碑阴以记近年之事若夫内外居屋多破漏愿后来者继葺之也定香亭笔谈序余督学浙江时随笔疏记近事名曰定香亭笔谈残篇破纸未经校定戊午冬任满还京钱唐陈生云伯偕余入都手写一帙置行箧中已未冬云伯从余抚浙旋南孝丰施孝亷应心复转写去付之梓人其中漏畧尙多爰出旧稿属吴澹川陈曼生钱金粟陈云伯诸君重订正之诸君以其中诗文不妨详载遂连篇附录于名条之后余不能违诸君之意因订而刋之并识其缘起如此杭州灵隐书藏记周官诸府掌官契以治藏史记老子爲周守藏室之史藏书曰藏古矣古人韵缓不烦改字收藏之与藏室无二音也汉以后曰观曰阁曰库而不名藏隋唐释典大备乃有开元释藏之目释道之名藏葢亦摭儒家之古名也明侯官曹学佺谓释道有藏儒何独无欲聚书鼎立其意甚善而数典未详嘉庆十四年杭州刻朱文正公翁覃溪先生法时帆先生诸集将成覃溪先生寓书于紫阳院长石琢堂状元曰复初斋集刻成爲我置一部于灵隐仲春十九日元与顾星桥陈桂堂两院长曁琢堂状元郭频伽何梦华上舍刘春桥顾简塘赵晋斋文学同过灵隐食蔬笋语及藏复初斋集事诸君子复申其议曰史迁之书藏之名山副在京师白少傅分藏其集于东林诸寺孙洙得古文苑于佛龛皆因寛闲远僻之地可传久也今复初斋一集尙未成箱箧盍使凡愿以其所着所刋所写所藏之书藏灵隐者皆裒之其爲藏也大矣元曰诺乃于大悲佛阁后造木㕑以唐人鹫岭郁嶤诗字编爲号选云林寺玉峯偶然二僧簿录管钥之别订条例使可永守复刻一铜章徧印其书而大书其阁扁曰灵隐书藏葢缘始于复初诸集而成诸君子立藏之议也遂记之焦山书藏记嘉庆十四年元在杭州立书藏于灵隐寺且爲之记盖谓汉以后藏书之地曰观曰阁而不名藏藏者本于周礼宰夫所治史记老子所守至于开元释藏乃释家取儒家所未用之字以示异也又因史迁之书藏之名山白少傅藏集于东林诸寺孙洙得古文苑于佛龛闲僻之地能传久远故仿之也继欲再置焦山书藏未克成十八年春元转漕于杨子江口焦山诗僧借菴翠屏洲诗人王君柳村来瓜洲舟次论诗之暇及藏书事遂议于焦山亦立书藏以瘗鹤铭相此胎禽等七十四字编号属借庵簿录管钥之复刻铜章书楼扁订条例一如灵隐观察丁公百川爲治此藏事而蒇之此藏立则凡愿以其所着所刋所写所藏之书藏此藏者皆裒之且卽以元昔所捐置焦山之宋元鎭江二志爲相字第一二号以志缘起千百年后当与灵隐并存矣江西校刻宋本十三经注疏书后右十三经注疏共四百十六卷谨案五代会要后唐长兴三年始依石经文字刻九经印板经书之刻木板实始于此逮两宋刻本浸多有宋十行本注疏者卽南宋岳珂九经三传沿革例所载建本附释音注疏也其书刻于宋南渡之后由元入明递有修补至明正德中其板犹存是以十行本爲诸本最古之册此后有闽板乃明嘉靖中用十行本重刻者有明监板乃明万厯中用闽本重刻者有汲古阁毛氏板乃明崇祯中用明监本重刻者辗转翻刻讹谬百出明监板巳燬今各省书坊通行者惟有汲古阁毛本此本漫漶不可识读近人修补更多讹舛元家所藏十行宋本有十一经虽无仪礼尔雅但有苏州北宋所刻之单疏板本爲贾公彦邢昺之原书此二经更在十行本之前元旧作十三经注疏校勘记虽不专主十行本单疏本而大端实在此二本嘉庆二十年元至江西武寕卢氏宣旬读余校勘记而有慕于宋本南昌给事中黄氏中杰亦苦毛板之朽因以元所藏十一经至南昌学堂重刻之且借校苏州黄氏丕烈所藏单疏二经重刻之近盐巡道胡氏稷亦从吴中购得十一经其中有可补元藏本中所残缺者于是宋本注疏可以复行于世岂独江西学中所私哉刻书者最患以臆见改古书今重刻宋板凡有明知宋板之误字亦不使轻改但加圈于误字之旁而别据校勘记择其说附载于每卷之末俾后之学者不疑于古籍之不可据愼之至也其经文注文有与明本不同恐后人习读明本而反臆疑宋本之误故卢氏亦引校勘记载于卷后愼之至也窃谓士人读书当从经学始经学当从注疏始空疏之士高明之徒读注疏不终卷而思卧者是不能潜心揅索终身不知有圣贤诸儒经传之学矣至于注疏诸义亦有是有非我朝经学最盛诸儒论之甚详是又在好学深思实事求是之士由注疏而推求㝷览之也二十一年秋刻板初成藏其板于南昌学使士林书坊皆可就而印之学中因书成请序于元元谓圣贤之经如日月经天江河行地安敢以小言冠兹卷首惟记刻书始末于目录之后复敬录钦定四库全书十三经注疏各提要于各注疏之前俾束身修行之士知我大淸儒学远轶前代由此潜心敦品博学笃行以求古圣贤经传之本源不爲虚浮孤陋两途所误云尔江西改建贡院号舍碑记江西贡院在东湖之东舍屋卑狭士之试者檐触其首雨淋其膝屋覆石片漏者居半舍中长巷地惟涂泥每遇秋雨旋泞陷足舍尾厠屋雨泛日炙其臭甚远东湖纳一城之污而羣资爲飮且潦盛之年其水浸入闱西场舍者深輙及咫号舍总数苐如额而已敬遇国恩广额加录遗才猝增芦席棚号千余座夜不得卧雨不能盖一人譆出千人坐惊凡此皆多士所苦也嘉庆乙亥元抚江西江西绅士愿修改之于是扩买院东墙外地基展地増舍若干号东西场旧屋咸彻之改建高寛且深者复掘东湖淤土增培舍基舍高而湖濬盖两得之舍屋之椽尽覆以瓦舍巷接石爲路舍尾改造厠室以穴远流其秽于屋之外加凿瓮井三十有二以供汲飮闱内纵横甬道皆易其石棘墙外东南西三面之路亦培湖土高之且加石焉自今伊始庶几多士得居爽垲专心于文恬坐卧而远疾疠此其所乐也是工也用白金数万爲省内外绅士所输而在省绅士实鸠之非衆义之积曷克举事非有所倡有所勤曷克蒇事经始于二十年十月越二十一年七月成元与学使者王少宰曁僚属绅士乐观而共落之四顾焕然气象聿新不其袆欤今而后文学道谊科名之盛当更有翊乎圣运者爰诺绅士之请记其事之本末且僃书鸠工捐金名氏而被之于碑改建广东鄕试闱舍碑记各行省鄕试号舍初创卽定其尺寸纵有所修无能改作士子虽受促无如何予爲士坐江南顺天号舍皆寛舒抚浙及江右见其舍皆湫隘曾修改之道光元年予兼办广东巡抚监临事见号舍更湫隘盖因粤东试闱本在粤秀山应元宫前国初用闱地封藩至康熙甲子乃改闱于老城东南隅地本不寛经营者度非文人不知士子苦以致宇舍太小烈日涷雨殊难耐之予步周舍前后命匠人持尺通量之若北叚拆去巡屋尙有二丈七尺地南叚使官㕔迁于南可展出九丈三尺地甬道东西使东舍展向西西舍展向东可各得一丈八尺地撤闱后问之在籍翰林编修刘公彬华庶常谢公兰生书院监院吴兰修李淸华等佥谓士子苦此久矣若提倡更张之其事尙易集予思浙及江右皆曾修改试闱今粤闱何不可办乃率官属倡捐俸银于是省会绅商继捐之广属曁外郡绅士又继捐之捐虽未集而绅士议鸠工者先拆旧舍界画其地以示事在必行经始于元年冬十二月二年六月成稍增旧舍之数共七千六百二间计旧舍后墙至前号舍之后墙六尺四寸者今展深爲八尺六寸旧舍中有瓦处南北三尺四寸者今展深爲四尺六寸旧舍左右墙寛三尺一寸者今展寛爲三尺四寸旧舍瓦檐至地高五尺四寸者今加高爲六尺五寸旧写坐两层板上长下短夜不能并而卧今使板同其长可安卧檐之外长巷旧多泥涂雨水浸人今皆铺以石理其沟高低有准无积水溓泥之患濬旧井开新井共二十四井号尾之厠臭延于内今爲高厠欹槽流其秽于墙之外凡甎瓦木石灰土之工皆坚厚又旧围墙加修高坚以严关防旧誊录所地甚小今以对读所併入誊录所增建对读所于隙地中大门外土地旧有沟雨潦陷足今亦甃以甎石是役也共用银四万几百有奇司工者㮄其工用之数使共见之以示不诬工将蒇请撰文刻石记其事爰书其大略如此至于鄕官士商之议事者捐银者司工者当再立一碑僃列而书刻之道光二年夏六月修隋炀帝陵记炀帝被弑后殡于流珠堂堂在宫中应是今扬州宋寳佑废城子城内继葬于吴公台下台在雷塘之南贞观中以帝礼改葬于雷塘之北所谓雷塘数亩田也嘉靖维扬志图于雷塘之北画一墓碑碑刻隋炀帝陵四字距今非久不应迷失乃问之城中人绝无知者嘉庆十二年元住墓庐偶遇北邨老农问以故址老农言陵今故在土人名爲皇墓墩由此正北行三里耳乃从之行至陵下陵地约賸四五亩多樷葬者陵土高七八尺周回二三亩许老农言土下有隧道铁门西北向童时掘土尙及见之予乃坐陵下唿邨民担土来委土一石者与一钱不数日积土八千石植松百五十株而陵乃岿然复告之太守伊君墨卿以隷书碑栞而树之曲江亭记出扬州钞关东南行二十四里爲佛感洲洲故扬子江心所谓广陵之涛当在此矣枚乘七发状广陵之涛数百言或以今扬州无大涛执钱塘江潮以当之误矣伏读高宗纯皇帝广陵涛辨足以证千古之疑而黜朱彝尊等之论且彝尊惟以山阴县有广陵王庙爲据不知宋之诸王封广陵者三人今山阴之庙安知非南渡苗裔所侨建岂徙江都于山阴耶江海之变爲桑田者多矣瓜洲上下扬尘之地皆古大江旣不能定江涛之必不变爲桑田又安能定汉之涛不在此爲大观也佛感洲中有红桥外通江潮万柳䕃翳不见曦影春桃夏竹映带于茅屋钓矶之闲秋冬木叶脱金焦两山并立林表予访王布衣于洲中红桥之南乃画其宅西地数亩而建亭于竹树之闲名曲江者尊高庙之说思有以敬明此义而志此古蹟也嘉庆十二年冬记元大德雷塘龙王庙碑记余家墓庐在雷塘之北其邨名龙王庙顾求其庙无有也问之老农曰庐前石坊之西王氏墓乃庙故基明代王氏以庙基爲墓迁其碑于庐东土神小庙后余乃重辑土神庙出其碑洗而拓之碑正书篆额乃元大德五年辛丑昭毅大将军扬州路总管府达鲁花赤兼管内劝农事孛兰奚等重修宋龙王庙之碑也雷塘在唐宋爲巨浸以其立都雍豫江淮转运当入泗汴潴水济漕故也元用海运而塘水尙存明漕于燕不恃塘水仇鸾等乃洩水开阡陌矣元读碑有感于灵蹟数百年究不可没乃以墓庐三楹立座设龙王象庶使邨民岁时有所祷祀以济旱暵立其碑于庭之南而记其畧于碑阴呜唿王氏者明大宦毁庙爲墓傎矣余四世祖武德将军以明末葬于邨之东北曾祖祖考三世祔葬焉今余获神碑而复神祀礼也碑载龙有降雨之灵宋封昭佑王元代混一区宇合淮东宣慰司隶于扬命中书行司事抚治全淮公元勲世家硕德重望式副己亥庚子祷雨皆应八月庙落成殿六楹门六楹环堵三十五丈中塑像旁绘雨部象扬州路儒学教授马允中撰文幷书辛丑四月立碑同官者正议大夫扬州路总管兼管内劝农事移刺庆坚奉政大夫治中马居仁奉政大夫同知口口推官马萧判官刘知事刘经歴张提控林监工许其列衔孛兰奚居右之首行移刺庆坚等以次左之盖用元国书右行法也官制与元史皆合惟孛兰奚以中书行司事官扬州于史无征元史列传卷十八卷二十卷二十二名孛兰奚者凡三人考其官蹟年代似皆不合移刺庆坚等亦皆不见于史盖此孛兰奚爲史所失载之人也重修旌忠庙记扬州旧城旌忠庙祀宋统制魏公俊王公方康熙闲盐政曹楝亭修之朱检讨撰碑文载在曝书亭集余谒庙庙毁甚象亦坏碎求检讨碑不可得岂当时未刻石耶嘉庆十二年秋予鸠工重修之立其象设其主与知古好义者同祭而落之重修郝太仆祠记江都郝太仆明末守房山死流寇之难䘏谥甚备载在明史及表忠录者详矣祠在莲花桥南法海寺旁呜唿平山十里笙歌画舫四时不绝其来祠下拜而弔者鲜矣丁卯秋余重葺之敬志数言以待后人继葺之也秋雨庵埋骸碑记礼记有掩骼埋胔之文宋漏泽园本于汉河平四年之诏岂惟释氏骨塔云尔乎扬州西门外长邙三里枯冡累累骨多暴露城中路死者亦殣于此顾瘗之浅多爲犬所掘鸦所啄是可戚也嘉庆丙寅余首捐钱属秋雨庵僧构屋三楹拾男女之骨别而藏之及其满屋乃瘗之陈君景贤捐庵侧园地数亩爲义冡僧人更筑长墙围之以限犬蹟于是城中好善者各出钱助僧成其工僧曰无以纪之是湮人之善亦不足示己之无私也请仿汉石题名书钱之例刻于石具明白矣丁卯秋记记任昭才任昭才鄞人善泅海余抚浙治水师时募用之昭才入海底能数时之久行数十里之远尝言海水十余丈以上有浪撼人再下则水不动湛然而明冬日甚温海底之沙平净无淤亦无他异浙海有珊瑚但不若南海之坚在海底视之甚鲜采之出水则嫩萎无色鱼不一类过泅者之旁不相骇而去惟大鱼能吞人当避之大鱼之来其唿吸动及数里之水水动知有大鱼来矣宜急避之余所获安南大铜砲重二千余斤甚精壮甚爱重之兵船载砲尝遭飓沈于温州三盘海底深二十丈不可起余命昭才往图之昭才用八船分爲二番一番四船空其中一番四船满载碎石自引八巨绳入海底系沈船之四隅以四绳末系四石船爲一番系旣定乃掇其石入第二番之空船是石船变爲空船浮起者数尺矣复以二番四绳之末系二番之石船系旣定复掇石入第一番空船是浮起者又数尺矣如此数十番数日之久船与砲毕升于水面矣余命昭才入水师食兵饷擢爲武弁以病卒于官记蝴蝶礟子嘉庆五年余破安南夷寇于浙江台州之松门获其军器其礟重数千斤者甚多其铜礟子圆迳四五寸又有蝴蝶礟子战时得之其子以两半圆空铜殻合爲圆毬之形两殻之中以铜索二尺连缀不离蟠其索纳入两殻而合之镕铅灌之铅凝而毬坚矣以毬入礟礟发毬出铅镕殻开索连之飞舞而去凡遇战船高樯㠶索无不破断者矣余仿其式造之甚良姑记之以广武僃之异闻蝶梦园记辛未壬申间余在京师赁屋于西城阜成门内之上冈有通沟自北而南至冈折而东冈临沟上门多古槐屋后小园不足十亩而亭馆花木之盛在城中爲佳境矣松柏桑榆槐柳棠梨桃杏枣柰丁香荼䕷藤萝之属交柯接荫玲峯石井嵚﨑其间有一轩二亭一台花晨月夕不知门外有缁尘也余旧藏董思翁自书诗扇有名园蝶梦散绮看花之句常悬轩壁雅与园合辛未秋有异蝶来园中识者知爲太常仙蝶继而复见之于瓜尔佳氏园中客有唿之入匣奉归余园者及至园启之则空匣也壬申春蝶复见于余园画者祝曰苟近我我当图之蝶落其袖审视良久得其形色乃从容鼓翅而去园故无名也于是始以思翁诗及蝶意名之秋半余奉使出都是园又属他人回忆芳丛眞如梦矣癸酉春吴门杨氏补㠶爲画园图卽以思翁诗翰装冠卷首以记春明游迹焉武昌节署东箭亭记园亭池馆古人恒爲之然征歌行炙之侈无谓也矫之者或不窥园且彻屋伐木其过不及也亦相去非远予每驻一地必锄草莳花木以寄消摇之情武昌节署东南有圃久废不易治乃择东北隅十亩之地筑土垣以界之用废圃门材立爲东箭亭曰东者所以别于署西马射之堂也亭之外植梅柳桃桂及杂竹树又移废圃之石叠爲小山暇日或较步射于此且书卷案牍襍陈于竹窗花槛之间摘蔬瀹茗泊如也勿以华靡损其性性损者折勿以枯啬矫其情情矫者偏譬如射者立乎中道而巳置湖南九谿卫祠田记先祖琢庵公以武进士侍卫干隆初年出任湖南九谿营游击値逆苗侵扰城步绥寕公随鎭筸鎭总兵刘策名剿苗身先士卒十战皆胜苗穴平余苗八百戸乞降于公公力保于总制张广泗皆得不死又以九谿北山归军民爲樵牧葬地军民感德甚深于公陞任后建祠堂于九谿卫城岁时祭祀厯久不衰嘉庆初元寄赀爲修葺计湖南按察使秦瀛复率属加修爲阮公祠记刻于石二十二年元奉命来制全楚秋九月阅兵至湖南东路衡永各营方拟回至西路来拜祠前而在衡山奉移制两广之命速由永州入粤未得到祠瞻拜于心惄然爰复畱白金二百属沣州牧慈利县令买田若干亩畱于祠中以增修祭之用刻石记之揅经室集二集卷第二揅经室二集卷二雷塘阮氏墓图记雷塘在扬州宋宝祐废城之北汉谓之雷波亦谓之雷陂六朝后称雷塘有上中下三塘之分中塘最大长亘东南形如连阜筑其缺处可潴水千畞今惟田中一㵎寛数丈出其㢲方缺处而巳雷塘水源从西北甘泉山来行十余里入秦九女㵎又十余里入上雷塘中雷塘又五六里入下东塘由槐子河入运河别有炀帝沟水出上雷塘之后由中塘之北而东至辰方交于中雷塘之水其迤南之㢲方卽元祖昭勇将军墓所向也元考光禄公墓在祖墓之昭爲子午兼壬丙向刻立阡表阡中灰隔㴱八尺围四丈墓铭在灰隔中墓中不藏寸金片玉今以弟八世光禄公墓起算由墓向西北爲酉辛闲线长一丈五尺爲叔祖恺闻公墓由墓向西北爲酉辛闲线长四丈爲祖昭勇将军墓爲坤申闲线十六丈爲高祖妣蒋太淑人墓爲曾祖光禄大夫宗尹公曁曾祖妣周太夫人墓爲叔曾祖发庵公之配秦太安人墓爲亥线十八丈爲庶祖妣吉夫人墓二十一丈爲二伯父庶吉士方训公曁配江安人墓爲四伯父长殇端四公墓爲寅线六丈五尺爲四世祖武德将军尊光公墓爲辰㢲闲线十九丈五尺乃至神道碑下爲坤线一百二十丈乃至墓道石坊及墓庐阮公楼下爲辰线二百三十四丈爲雷塘出水之㢲方炀帝沟今俗名杨家㵎在炀帝墓南一里许此雷塘阮氏墓之大略也别爲图以明之呜唿佳城何常惟德是依耳祖父以德居此子孙不以积善行德永保之是不孝矣书此刻于神道碑阴子姓读者其敬澟之北湖公道桥阮氏墓图记扬州府西北三十里之大仪鎭地势甚高其脉自其西南横山来至大仪特起复东北行二十里至黄子湖漘爲九龙冈卽今公道桥鎭也桥鎭距府城四十五里出府城北门北行过上雷塘桥方家巷雨膏桥避风菴渡湖始达于桥鎭鎭居民千余家有关帝司徒诸庙明未予三世祖奉轩公四世祖妣厉太恭人挈四子避高杰兵乱自城逃止于此因聚族居之去鎭西南二里许有小桥曰陈家桥大仪以南甘泉山以北之水东滙于荒湖北流经桥南绕鎭而东而北爲黄子湖矣陈家桥之北百步内之平冈卽予三世祖四世祖妣高祖孚循公墓所在也予妻江夫人旧殡雷塘嘉庆二年奉光禄公命卜葬于四世祖妣墓之西北向西兼南以予视之其所谓乐哉瑕者乎阮氏宗祠及楼则在鎭市之南面临湖水西望墓田近在目前也因记雷塘墓遂幷图记之雷塘阡表嘉庆十年冬十有二月乙酉葬我显考湘圃府君于扬州城北中雷塘祖墓之侧显妣林太夫人先以干隆四十六年卒葬于此遂祔焉旣乞铭刻纳墓中越旣祥子元乃表于墓曰我府君于雍正十二年二月二十六日生于祖考琢菴府君湖北官署三歳随之湖南七岁祖考有征苗之捷受降止杀全活甚多凯旋之日旌旗蔽山府君忆及恒言之祖考复任广东命府君归奉大母周太夫人于扬州府君年二十六娶显妣林夫人明年丁祖考丧曁周太夫人丧致哀毁礼无不举显妣主阃内不令释道与丧事曰非礼也府君年三十一生元时家益中落府君耿介守贫暮行蹴地得金数镒坐待瓜见者问而归之以奉大母且遭丧未就试及是补国学生读书治左氏春秋爲古文辞生长行闲耐骑马善射熟复司马公资治通鑑于成败治乱战阵谋略多辨论举以敎元尝敎元射曰此儒者事亦吾家学也显妣生于雍正十三年二月四日考讳廷和癸酉江都县举人官福建大田县知县显妣通书史明古今大谊逮事祖姑尽孝养举止必衷于礼法于归次年丁重丧乃减食指遣仆妇自翦指爪亲澣濯元七八歳口吃读孟子孟施舍守气章不上口塾师莫能爲力显妣曰尔姑从我缓缓读已而乃成诵复手写白居易诸诗授元读之敎以四声属对之法元于是能作诗及爲成童于亲师取友谨言愼行之道诲尤切府君壮歳游楚中干隆五十六年元官詹事在南书房行走就养京师元官山东学政浙江学政浙江巡抚皆迎养嘉庆五年夏安南伪总兵盗船及闽盗凤尾等船勾结数千人闚浙之松门元会水陆兵于台州御击之府君在杭州冒暑眎铸大礟工济军前之用时时寄示机宜元得所受六月廿二日大风雨盗船荡覆元乗风撃之获其余盗及安南伪总兵伪爵侯府君敎也杭州剏建普济堂冬赈粥贡院士子万舍皆甃石版若兹事亦府君敎也府君敎元练兵省刑毋讳灾嘉庆五年六年金华诸曁等县灾九年十年浙西灾府君敎元请振䘏以体皇上爱民之心前后凡蒙恩赈二百数十万口府君自出俸银一万四千两以助赈曰此我数年来俭积之廉俸今用以捄饥民得用之之道矣我阮氏聚族于府城北四十里之公道桥族姓繁未有祖祠府君独出俸钱建祠置祭田合族春秋祀焉祠侧设塾延师敎子弟使之读书知学又于府城文选楼后街建阮氏家庙遵大淸会典一品官制庙五间两庑三门以少牢祀高曾祖祢四室及东西祔曰受封赠于朝爲正一品犹若庶人祭于寝可乎兹所立庙爲古礼亦国制也府君性正直刚毅仁厚忠诚生平不爲欺人之语不爲刻覈之事与显妣相敬如宾显妣治家事不动声色皆就理故府君出游无内顾忧族戚中有学识者闻显妣论事理叹曰眞女中丈夫且世之丈夫犹不及也显妣性嗜图籍亦爱山林蚤岁从父之官福建揽西湖严濑仙霞岭诸胜常常言之干隆辛丑八月二日以暑疾卒于扬州府君于嘉庆十年闰六月十五日以湿热之疾卒于杭州巡抚署中以元官封儒林郞翰林院庶吉士累封资政大夫内阁学士兼礼部侍郞加一级荣禄大夫戸部左侍郞加一级光禄大夫戸部左侍郞加三级显妣初赠安人累赠夫人一品夫人呜唿吾显考蒙祖考淸白之业秉孝慈之德兼文武之材弢光积善以贻于元之身且考妣惟生元一人抚之育之敎之勖之凡元之学有所进识有所明少僃国家任使者皆数十年义方之训劬劳罔极之恩也兹以合葬刻石于阡以表我二亲之德爰出家牒乞翰林前辈奉贤陈先生廷庆书石并塡讳书先世男元表湘圃公讳承信字得中曾祖讳枢良赠昭勇将军配蒋淑人赠淑人祖讳时衡封奉政大夫赠昭勇将军累赠荣禄大夫光禄大夫戸部左侍郞配周太夫人封宜人太淑人赠夫人一品夫人父讳玉堂康熙乙未进士三等侍卫赏戴花翎湖北抚标湖南九谿河南卫辉参将广东钦州游撃议叙头等军功诰授昭勇将军累赠资政大夫荣禄大夫光禄大夫戸部左侍郞配汪夫人继配江夫人赠封淑人累赠夫人一品夫人湘圃公江夫人出湘圃公生子一孙四曰常生曰福曰祜曰孔厚奉贤陈廷庆书石塡讳雷塘阮公楼石刻象记扬州城北中雷塘卽隋之大雷汉书所谓雷波也其地势自甘泉山来两水夹地而行数十里会于塘之东南元四世祖武德将军尊光公明天启闲实始葬于此六世祖曾祖考光禄赠君宗尹公七世祖考昭勇将军琢庵公八世考光禄封君湘圃公皆以昭穆附葬焉墓西南半里许有墓庐庐北有楼三楹高二丈许东望松楸碑石皆在目前每当霜草风木寒雪夜月噭然以号曷可言巳楼中绘四世象刻于石焦君循书扁质言之曰阮公楼庶几先世灵神栖降于此顾视子孙丙舍无恙罔所恫也爰记此命子常生书石之后俾子姓世守葺新之九世孙元敬记十世孙常生福祜孔厚侍扬州阮氏家庙碑嘉庆九年岁星次甲子元抚浙五年矣父唿元于庭语元曰元汝知古礼乎知今制乎孝经谓守其宗庙爲卿大夫之孝礼君子营官室宗庙爲先居室爲后故古卿大夫士皆有庙以祭其先祖此古礼也我大淸会典载品官皆有家庙一二三品官庙五间两室阶五级两庑三门以朝服少牢俎豆铏爵祀高曾祖祢四世祧者以昭穆藏于夹室此今制也我显考琢庵府君以武功贵雍正十三年受恩赠封祖父皆昭勇将军妣皆淑人吾敎汝学汝贵嘉庆四年受恩赠封曾祖祖父皆光禄大夫妣皆一品夫人今吾家惟北湖公道桥有族祠在城无家庙非礼制也卿大夫受禄于朝恩及先世至正一品崇矣乃犹若庶人祭于寝可乎今年帝考岳牧之绩帝曰汝元有守有爲淸俭持躬敕部臣加一级汝奉职无微劳恩至重褒至荣曷克称此顾俭于躬勿俭于乃先祖其遵会典立阮氏家庙吾将敬奉祀事元拜受命曰唯迺卜地于扬州府旧城文选楼北兴仁街鸠工庀材越九月庙成奉高曾祖祢四室木主及祔位主入庙祭田祭器祭服咸僃以成礼制以致孝敬树碑于外东阶与文选泉东西相直铭曰阮氏偃姓肇受商周晋宋之闲着望陈留唐宋乃南临江分流元末江右武功以显明徙豪杰江淮运转大河阮氏族姓乃衍明季徭频脱籍于扬崇祯之终迁于北鄕我朝选材甲科腾骧匪曰甲科实有隐德厯世仁厚节俭正直内僃宿卫在帝之侧出将楚兵南征有苗十战皆㨗受降于郊碑题缓带家藏佩刀帝钖四世阶如孙秩作庙扬州得祀四室非敢后也有待今日祖德荫后后嗣奉先隆厥栋梁洁我豆笾子子孙孙之万年万年永作善降祥报国之恩衍家之庆文武孝慈世系繁昌扬州隋文选楼记扬州旧城文选楼文楼巷攷古者以爲卽曹宪故宅嘉淸图志所称文选巷者也宋王象之舆地纪胜于扬州载文选楼注引旧图经云文选巷卽其处也炀帝尝幸焉元案新旧唐书曹宪江都人仕隋爲祕书学士聚徒敎授凡数百人公卿多从之游于小学尢䆳自汉杜林卫宏以后古文亡絶至宪复兴炀帝令与诸儒譔桂苑珠樷规正文字又注博雅贞观中以宏文馆学士召不至卽家拜朝散大夫卒年百五岁宪始以梁昭明文选授诸生而同郡魏模公孙罗江都李善相继传授于是其学大兴罗官沛王府参军事无钖丞模武后时爲左拾遗模子景倩官度支郞及曹君门人句容处士许淹皆世传其学善见子邕传又李邕传云江都人父善有雅行淹贯古今不能属辞人号书簏官太子内府录事参军显庆中累擢崇贤馆直学士转兰台郞兼沛王侍读爲文选注敷析渊洽表上之赐赉颇渥除潞王记室参军爲泾城令坐与贺兰敏之善流姚州遇赦还居汴郑闲讲授诸生四远至传其业号文选学善又尝命子邕北海太守赠祕书监补益文选注与善书竝行又艺文志载曹宪尔雅音义二卷博雅十卷文字指归四卷桂苑珠樷一百卷李善注文选六十卷文选辨惑十卷公孙罗注文选六十卷又音义十卷曹宪文选音义几卷元谓古人古文小学与词赋同源共流汉之相如子云无不㴱通古文雅训至隋时曹宪在江淮闲其道大明马扬之学传于文选故曹宪旣精雅训又精选学传于一郡公孙罗等皆有选注至李善集其成然则曹魏公孙之注半存李善注中矣宪于贞观中年百五岁度生于梁大同时尔时扬州称杨一益二最殷盛文选巷当是曹氏故居卽今旧城旌忠寺文选楼西北之街也今楼中但奉昭明栗主元以爲昭明不在扬州扬州选楼因曹氏得名当祀曹宪主以魏模公孙罗李善魏景倩李邕许淹配之唐书于李善称江夏人而李邕传则曰江都人葢江夏乃李氏郡望唐韵载李氏有江夏望大唐新语亦称江夏李善李白诗亦称江夏李邕是善邕实江都人爲曹魏诸君同郡也唐人属文尙精选学五代后乃废弃之昭明选例以沈思翰藻爲主经史子三者皆所不选唐宋古文以经史子三者爲本然则韩昌黎诸人之所取乃昭明之所不选其例已明着于文选序者也桂苑珠樷久亾佚闲见引于他书其书谅有部居爲小学训诂之渊海故隋唐闲人注书引据便而博元幼时卽爲文选学旣而爲经籍纂诂二百十二卷犹此志也此元曩日之所考也嘉庆九年元旣奉先大夫命遵国制立阮氏家庙庙在文选楼文选巷之闲庙西余地先大夫谕构西塾以爲子姓斋宿飮馂之所元因请爲楼五楹题曰隋文选楼楼之上奉曹君及魏君公孙君李君许君七栗主楼之下爲西塾经营方始先大夫恸捐馆舍元于十年冬哀敬肎构之越旣祥书此以示子孙俾知先大夫存古蹟祀鄕贤展庙祀之盛心也元谨记扬州文楼巷墨庄考扬州文楼巷墨庄者宋刘斁武贤滁三世之所居也刘式者李唐新喻人生五子其第四子立德立德生斁斁生武贤武贤生滁滁生靖之淸之式字叔度开宝中随李氏入宋官工部员外郞判三司磨勘司赠太保礼部尙书妻陈夫人旣寡以遗书敎诸子曰先大夫秉行淸洁有书数千卷以遗后是墨庄也安事畞陇诸子怠于学者则爲之不食由是诸子皆以学爲郞官孙廿五人世称墨庄夫人此宋初墨庄之在江西者也立德官祕书监赠太尉斁官太中大夫厯守淮扬池睦温始迁居于扬州文楼巷武贤官承议郎知盱眙县生滁于全椒滁字全因两监潭州南岳庙以通直郞致仕武贤没妻李氏当建炎时识扬州将乱与滁避地江西故兵戈不能害之滁妻赵氏贤而文夫妇手写经以课子靖之子和官贑州敎授淸之子澄判鄂州与朱子罗愿相友善滁请徐兢吴说各以所善篆楷书墨庄字此墨庄之在北宋及南宋初而罗愿鄂州集所谓太中以来居扬州文楼巷者也外此则集贤公是先生敞舍人公非先生攽皆立德仲兄之子居抚之金谿其八世孙与吴草庐虞道园相友善滁爲武贤第四子其第三子沂亦奉母命由扬州避地豫章之新吴沂生萧罗愿代陈臯爲萧传岳鄂王绍兴六年曾爲新喻刘氏写墨庄二字此墨庄之在南宋江西者也海陵胡安定先生载陈墨庄夫人事入贤惠录此在扬州之事也朱子墨庄五咏一曰墨庄二曰冽轩三曰静春堂四曰玩易斋五曰君子亭明杨廉和朱子五咏诗序曰刘氏静春与集贤舍人各自爲派葢静春堂爲刘斁专派斁与敞攽爲从兄弟故其孙曾淸之等皆以静春自称金谿公是先生等派不袭静春之名然则静春等堂轩五名亦皆宜在扬州矣元居扬州文楼巷文选楼侧时方纂扬州图经检旧志但知有文楼巷不知巷有墨庄事乃旁考宋史朱子罗鄂州刘公是吴草庐虞道园等集及江西地志朱高安墨庄石刻跋而述之如此夫刘氏自南唐入宋以至元明代有闻人皆读书爲义理之学所交游者则有欧阳永叔曾子固胡安定朱子罗鄂州吴草庐虞道园诸人故其家世言行官阶多见于诸集以忠厚大其族以文学启其后而又世有贤母敎子亢宗墨之爲物贯金石而不朽庄云乎哉扬州北湖小志序元但通籍仪征而已实扬州郡城北湖人也元家在北湖九龙冈族姊夫焦里堂孝廉家在黄珏桥相隔一湖幼同学往来湖中者屡矣嘉庆丙寅丁卯间奉讳家居亦常至北湖孝廉出北湖小志稾示余余读而韪之孝廉学识精博着作等身此书数卷足觇史才夫以北湖周囘百里中水地古蹟忠孝节义文学武事悉载于是是地出灵秀特借孝廉之笔以传斯地之事也使各郡县数十里中皆有一人载笔以志其事则郡县之志不劳而成矣亟索其稾栞于板以贻鄕人观览以待长官采摘焉淮安大河阮氏世系记予族自明季由淮迁扬皆始祖讳巖所产也岁壬申予奉命总督淮扬驻淮安府从阮唐山少司㓂家取其山阳族谱攷之因记其畧曰始祖讳武德字再二世爲江西临江府淸江县人居十九都时称枣儿村阮家元末以武功显明鼎定徙豪杰实江南遂隷鹰扬衞旣改大河衞墓在今涧河南岸三里塘之南洪武十六年武德产敬敬妻孙氏产嵩正统十三年嵩妻马氏产连成化十一年连妻瞿氏产鉴鉴号月窻老人始读书爲诸生正德元年鉴妻陈氏产淳淳多隐德练鄕兵备倭以所储粟饷军妻袁氏妾方氏嘉靖十二年淳生嘉林嘉林字仲立号凤居嘉靖辛酉举人隆庆戊辰会试副榜第一官湖广益阳县知县举天下第一淸官行取御史年七十二葬七里塘之原嘉林妻裴氏产世勲爲淮安族所自出嘉靖三十五年裴氏产世美爲次子世美妻卢氏生子三大福泰福仝福万厯天启间徭役繁兴民不堪命衞所之中官尽栏牛吏同冠虎遂㩦家南徙脱衞籍此山阳族谱之大畧也余家扬州旧谱讳巖公于明万厯中由淮安迁扬州似相合矣惟是讳字不合惄焉伤心安敢于世系所从来傅会臆断之耶然淮安大河阮氏之世系实不可不知故书此阙疑以示后人再淮阮氏皆裴孺人出淮谱旧记云裴孺人赣榆县人光禄卿裴公天祐之女隆庆初元凤居公偕计入都至山东某县负幞被宿逆旅中少顷遇褐父颁白者叩公名氏色甚骇略询家世姻族急索制举艺观之遂奔去公亦不置意比夜则市中人语喧豗车马驰骤声聒耳不能眠第闻曰新巡方至矣厥明公将戒途有骑而至者持刺邀公去方谁何间已挟之而骋及堂皇则畴昔所遇者盛服拱立以竢延就宾馆极燕衎之盛居数日郡邑有司频烦将命而至议馆甥焉盖裴公以绣衣巡按山东偶宿神庙中梦观天榜其第一人爲阮某裴时有爱女及笄择壻无当意者得是梦辄心动微行时潜物色之忽于逆旅得公以爲天作之合也公承命殊不自得再三辞不获命遂于行台结褵焉明岁战南宫已在魁选主者以策语触时忌改置副榜第一旋注铨籍授官非公所乐也裴孺人归后舅姑安其养益阳惠政亦多裨助吾宗生齿不繁至凤居公始昌越数十年小宗又复衰落今之聚族于淮奉苹藻而衍箕裘者皆裴孺人所出也呜唿神庑一梦岂偶然哉孺人卒于万厯庚子年年五十三封孺人林淸泉公传公讳廷岳字询四号淸泉姓林氏晋愍帝时黄门侍郞颖从元帝渡江入闽四十六世显当明天启因倭变迁江南凤阳之桐城鎭复迁扬州府甘泉县陈家集自显至公复九世公爲得斋公之季子梅谿公之弟公天性淳正忠厚笃于孝弟里闾戚党皆称敬之得斋公年六十有四病公吁于天以身代刲臂肉祕以入药病遂愈后二十年得斋公再病再刲之病亟不能食药而卒今臂瘢累累然奉母王太夫人亦竭力致寿九十公以梅谿公服官遂不求仕以养亲爲巳职梅谿公淸宦有贷尙有未偿者公或代偿之集诸子及梅谿公诸孙焚其书劵曰吾受伯兄敎昔代偿者今忍言乎诸从孙皆拜泣各出钱以奉甘旨公受之曰使尔等心安亦一道也公幼笃学治周易着诗古文词精于医尤善治目赖不失明者千百人爲闽越齐鲁之游以山水自娱善鼓琴善弈习鎗槊性嗜茶于屋内壁闲置茶灶泉必自瀹薪必自爇具各种茗叶壶盏烹而奉客有玉川之风公生平无恶念无俗情无不可对人之事卒于嘉庆八年十二月四日年八十一太学生敕封承德郞子三长苏门公衍圣公府辟佐府事乃爲其掾次稼门禹门孙念曾曾孙缵祖论曰县举孝廉方正一人嘉庆元年恩诏也大吏以名不易称难其选而靳之夫大吏之有封荫亦恩诏也未闻有以祖德不立子不才而辞者何独于民之贤者而靳之十步之内必有芳草十室之邑必有贤士若公者或所谓孝廉方正者乎元梅谿公外孙也知公㴱无虚词无溢美也节孝林母传节孝高梦辉之女年十九归扬州甘泉梅谿林公爲侧室林公元外祖父也以举人选授大田县知县外曾大父母年老畏远涉留外大母兪夫人奉养公大田无以襄内政乃以节孝随节孝综理诸内事能代公劳公洁已爱民官斋萧然无兼味节孝曲体公意俭以律身勤以率衆邑人翕然称之越三年外曾大父病终于家公性至孝哀甚毁疾遂不起时嫡出四子皆在扬州节孝甫生庶子名闽恸不欲生亲党之在闽者以扶榇抚孤劝乃强食粥及扶榇杭海由乍浦抵家元外大母兪夫人亦前卒一岁之中遭三丧外曾大母日在涕泪中节孝茹哀侍奉能得老人心戚族叹美以爲难元舅氏四人年皆长名闽者又夭折节孝伤之大舅氏以次子跂曾爲闽后所以慰节孝也诸舅氏皆馆于外复相继卒所遗孤皆幼节孝偕诸嫡子妇操作敎诸孙力学书声与纺声恒相和如是者十余年诸孙乃屹然有成立者嘉庆七年族党共列其行请于朝得旌表节孝建坊于门嘉庆十九年卒年七十有七元母林太夫人感庶母之孝节也事之甚恭且礼法性情若契而合元幼随先妣住外家婴病节孝助先妣抚元者备至故知其行爲传焉李晴山乔书酉二先生合传李先生讳道南字景山号晴山先世由丹徒迁江都富于赀父敬修光禄寺典簿和而介疏于持筹好施与家遂贫母早卒无子先生与兄雷皆侧室胡氏出先生旣孤胡太孺人以女红抚之读或劝理旧业太孺人曰吾将以贫励子学不愿使从富家子游先生旣补儒学生员以学行高于时所居草屋数间冬衣葛行者夜分犹闻读书声学使者重之有寒气逼人之叹学官吴锐李安溪高弟子尝偕客过其庐讲学逾时太孺人解敝衣穴屋后席壁属邻媪质钱市盘飱享之遇断炊辄贳市饼以爲食先生属文必以微言发经义耻爲华靡常曰文以励行若视爲科第之阶末矣故试屡不中式贫益甚然虽馁卧不妄受一钱干隆已卯省试以第八人贡于礼部辛卯会试中式第二榜初发总裁同考官知先生名愿早见且招致之先生不往旣殿试赐同进士出身始谒座师是以名益重总裁庄方畊阁学士以柬独招先生往论学术相契愈深谓先生曰子之学问人品予知之矣顾甚贫何以归予将命同人赆子先生固辞旣而车马至先生馆舍致赆者甚衆先生知其意槪谢之阁学士闻而叹曰介至此乎先生例选知县不赴选设敎鄕里生徒数百人虽宿儒皆执贽受业尝主泰州通州淮安书院讲席先生颖敏过人而操行刚正以古名儒自励对策剀切详尽事母孝事兄悌所着有四书集说十二卷太孺人将卒执先生手曰还是读书先生以是语名其堂太孺人鍼黹数十年遗断鍼盈箧先生每抚之泣海内通人名士爲咏其事先生录爲断鍼吟一卷兄雷亦善属文旣没先生辑兄文及先生文爲同怀寸草录四卷干隆五十二年卒于家年七十有六子二本善元善乔先生讳椿龄字书酉甘泉人性颖悟勤学通诸经义涉猎百家子史尤深于易揲蓍屡有验善属文以汉魏爲法补儒学生员试辄高等而未尝食廪饩省试亦不中式先生性刚直廉介跬步必以礼交游皆择正士友有过相规无隐一时倜傥之士见先生皆深自敛抑居陋室甚贫枕席皆书苟非义虽周之不受体羸多病不婚娶元幼受业于先生干隆癸丑元督学山东迎先生冬十一月相见于曲阜衡量孔颜曾孟四氏子弟之文谒至圣林庙观礼器先生欣然踌躇若满志焉明年春至登州道病返至靑州卒于试院年四十三野有古木元伐之爲先生棺归葬扬州论曰吾年九岁从乔先生学年十七从李先生学两先生爲吾鄕特立独行之儒而吾皆师之吾所幸也两先生绩学砥行深自韬隐而元窃高位厚禄过于师吾所愧也呜唿吾幼年见许于两先生使先生今尙在许吾耶抑责吾耶是以每念先生深自省也胡西棽先生墓志铭先生姓胡讳曰廷森字衡之号西棽先世唐宣歙节度使常侍学之后十五世当元时祖大中籍饶州官休寕遂迁焉高祖学龙迁江都父涛龄国学生先生身长体腴事父孝年逾三十犹引过受杖侍母疾雪夜长跽唿天疾爲痊幼读书试未第乃以文学佐大吏幕府之奏章通达治体所缮奏皆称旨两江总督萨公载等交聘延致之先生兼精刑律年五十无子或曰掌刑者艰于嗣先生曰吾儒生欲活人无尺寸权正欲佐人于刑中求嗣也故其治刑也以仁辅义有合于欧公求生不得之恉所全实多卒举丈夫子遂杜门却聘谢外交与里中秦序堂沈旣堂诸先生爲湖山游杖履吟咏有香山之风元初任巡抚时先生至杭爲擘画一切元以政事切问之悉其情逾月兵刑漕赋事略定先生曰可矣乃返扬州嘉庆元年恩诏县举孝廉方正一人里中搢绅皆以先生应举具牍达之官矣而史胥憗之先生曰搢绅勿与史胥言言则不廉不正矣以是卒未达大府嘉庆八年先生卒于家年八十有五先生工诗善于言情其佳处极似放翁着西棽诗草一卷授职州吏目配李安人子德生职州同知侧室刘安人出冬十一月葬扬州西门外老人桥之右元㓜时以韵语受知于先生先生授元以文选之学导元从李晴山先生游先生于元外祖林公爲执友公子妇林氏元母之姪也元入觐返过扬州哭先生乃爲铭曰先生之行在孝与慈先生之学在书与诗先生之才经济匡时弢晦恬退世莫之知知之深者非元伊谁丸丸宰木冈道具宜爰伐乐石载此铭词刘端临先生墓表刘先生讳台拱字端临其先世由江南苏州迁扬州宝应六世祖永澄万厯辛丑进士与高忠宪顾端文刘忠端诸公讲学东林曾祖中从康熙戊子举人石埭县敎谕祖家昇甲午副贡父世謩贡生靖江县训导靖江君五子先生居长先生幼不好戏六岁母朱安人殁哀毁如成人旣而事继母钟安人亦尽孝入家塾终日端坐未尝离席独处一室亦必以正九岁作颜子赞十岁心慕理学甞于其居设宋五子位朝夕礼之出入里闬目不旁睐时有小朱子之目年十五从同里王君雒师学及见王子中朱止泉两先生书遂笃志程朱之学十六补县学生二十一中式举人试礼部大兴朱文正公时以翰林分校得先生经义用古注识爲积学之士亟呈荐已中式矣以次艺偶疵被放文正惜之终其身是时朝廷开四库馆海内方闻缀学之士云集先生所交游自大兴朱学士筠歙程编修晋芳外休寕戴庶常震余姚邵学士晋涵同郡任御史大椿王给事念孙并爲昆弟交稽经攷古旦夕讲论先生齿最少毎发一议诸老先生莫不折服先生之学自天文律吕六书九数声韵等事靡不贯洽诸经中于三礼尢精研之不爲虚词穿凿故能发先儒所未发当世儒者撰书多采其说干隆五十年授丹徒县训导先生勤于职月必攷课其敎以敦行立品爲先而能以身示之尝谓校官不常接士子则术业无由闻知故诸生以时进见者必以廉耻气节爲敦勉暇则诵习古训亲爲讲画境内饥大吏以账事委先生先生嘅然曰校官无事可自効于国此我职也乃亲厯穷巷俾胥吏无侵刻一邑感之生平无嗜好唯聚书数万卷及金石文字而已韲盐淡泊晏如也先生愼于接物尤廉于取交游如段茂堂王怀祖汪容甫诸先生尢莫逆朱学士曰刘君大贤也岂独学问过人邵学士曰予游京师交友中渊通静远造次必儒者端临一人而已汪容甫曰吾心折刘君者刘君欲吾养德性而无骋乎血气此吾所以服也靖江君疾先生辞官归日侍汤药昼夜不倦及靖江君钟安人相继卒先生水浆不入口出就外寝蔬食五年之久靑浦王侍郞昶以爲有曾闵之孝岁时祭祀斋戒哭泣戚戚者数日居家敎诸弟虽严然怡怡和悦人皆叹羡之宗族有少孤不能读书及困苦不能自振者皆赒给之先生德盛礼恭人有所长必诱掖之使进若有短则绝口不言但劝勉之使自媿悔终身无疾言遽色故其爲校官也上官待以殊礼至于顽夫骄子对之无不抑然自下体素羸叠遭大故益衰弱嘉庆十年五月廿二日以疾卒距生于干隆十六年闰五月初二日年五十有五娶山阳曹氏无子妾夏氏生子二源岷源嶓源岷早卒女三长适余长子常生二品廕生次字溧阳史氏殇幼许字同邑增贡生朱联奎子仕禄所着文集及论语骈枝荀子补注汉学拾遗仪礼补注经传小记惟稿多零落厪辑成七卷淮南子定本诸书亦未卒业先生葬于宝应某某之原同鄕儒者皆欲列事实请祀鄕贤祠元与先生友学最深且爲姻家乃纪其学行揭于阡浙儒许君积卿传许君名宗彦字积卿又字周生浙江德淸人明史儒林传许孚远之后曾祖鎭康熙壬辰翰林院编修江西南昌府知府祖家驹干隆丁卯举人西安学敎谕父祖京已丑进士内阁中书广东布政使母胡氏君生有异质九岁能读经史善属文时中书君主刘文正公家文正公见君甚器之靑浦王公昶爱其才作积卿字说载春融堂集君十岁卽不从师经史文章皆自习之干隆丙午举于鄕嘉庆已未成进士授兵部车驾司主事是科得人最盛朱文正公曰经学则有张惠言等小学则有王引之等词章则有吴鼒等兼之者宗彦乎君性孝友偶以礼部试离亲左右卽泣不忍别随父任先意承志曲尽孝力事兄事女兄皆悌爱肫摰虽性情和平神理澄淡然见者皆肃然敬之尝训诸子曰读书人第一须使此心光明正大澄淸如止水无丝毫苟且私曲不可对人处故名所居曰鑑止水斋君自入兵部后两月卽以亲老引病归丁母忧复丁父忧旣免丧犹栾栾然恶衣疏食恬淡无宦情遂不复仕居杭州杜门以读书爲事君于学无所不通探赜索隐识力卓然发千年儒者所未发是爲通儒所着有鑑止水斋文集十二卷诗八卷集多说经之文其学说能持汉宋儒者之平其辞曰学者何子曰行有余力则以学文又曰十室之邑必有忠信如吾者焉不如吾之好学也子路言何必读书然后爲学是圣门本以读书爲学雅言诗书执礼学之事也所以学者何子曰生而知之者上也学而知之者次也又曰我非生而知之者好古敏以求之者也又曰多闻择其善者而从之多见而识之知之次也是则学也者所以求之也知者何子曰不知命无以爲君子也不知礼无以立也不知言无以知人也又自言五十而知天命始于知言知礼终于知天命知之事也所谓下学而上达者诗书执礼则下学也知天命则上达也后之儒者研穷心性而忽略庸近是知有上达而不知由于下学必且虚无惝怳而无所归考证训诂名物不务高远是知有下学不知有上达其究琐屑散乱无所统纪圣贤之学不若是矣夫诗以治性情治性情者明德之学也书以达政事达政事者新民之学也礼以范视听言动克已复礼者止至善之学也礼者止也思无邪则心正矣允执其中则天下平矣动容周旋中礼则盛德之至矣然则大学之道亦岂有外于诗书执礼欤始乎爲士终乎爲圣人此学所以爲大也其周庙祧考世室考叙能发韦元成刘歆郑康成王肃所未能明其辞曰唐虞庙制书缺有间夏五殷六纬书未可据周礼虽残缺遗说犹存五庙二祧略可考见五者一祖四亲服止五庙亦止五先王制礼有节仁孝无穷于亲尽之祖限于礼不得不毁而又不忍遽毁故五庙外建二祧使亲尽者迁焉行享尝之礼由迁而毁去事有渐而仁人孝子之心亦庶乎可已故五庙礼之正二祧仁之至此周人宗庙之大法也若夫圣人御世功德广远天下后世蒙其德泽则必有崇祀以爲大报故有祖宗之祭周公营洛建明堂大合诸侯祀于太室所以显明文武之功德于天下此周人祖宗之鉅典也义则亲亲与尊尊各殊地则庙祧与明堂又别自汉承秦后因陋就简礼之大者未暇讲明迭毁之议元帝时乃发其端而合祖宗于宗庙之中则在当世无知其非者上自诏书下至臣僚建议皆以祖宗爲不毁之庙夫周人以后稷爲太祖而复祖文王者后稷宗庙之祖文王明堂之祖故不嫌二祖汉以高帝爲太祖孝文孝武爲世宗则止一祖将以高帝准周稷则祖宗之典仍有宗而无祖合并之误显矣论者乃据汉制以揣周制祖宗之礼不明庙祧之数亦辗转不合后人不求致误之由但以五庙七庙依文发难夫五庙二祧礼有正文不容增减王制曾子问通称七庙非必遂具异义执此相攻是知二五而不知十也五七之数旣歧幷牵合庙祧爲一夫祧爲迁庙必非与寝庙同制若祧犹是庙何爲别立此名循其通称忘其殊义亲亲之杀追远之意胥失之矣至乃列世室于昭穆忘其爲明堂之名藏迁主于二祧非太庙合祭之旨循诵旧说私心未安辄伸管穴爲五庙二祧攷以明周人宗庙之法爲文武世室攷以明周人祖宗之典凡旧说之不合者颇致辩焉其他如日行诸解办王寅旭戴震之误礼论治论诸篇稽古证今通达政体文虽不多然皆独具神识未经人道有补于圣贤经义者始着于篇异乎俗儒之连篇累牍卑庸无裨于世者君以嘉庆二十三年十二月二十二日卒于杭州年五十有一妻梁氏子六兆奎延寀延泽延敬延凯延㲄女子子三延锦适元之子福元与君丙午同举于鄕巳未会试元副朱文正公爲君座主又以子女爲姻家学术行谊相契最深故爲传焉安徽巡抚裴山钱公传公姓钱讳楷浙江嘉兴人生少器宇凝重伯曾祖文端公见之曰子其爲我宗之范乎遂字宗范后又字裴山先世本何氏始祖贵四于明初坐事戍黔属其子裕于钱翁遂从其姓四传至薇嘉靖朝官礼科给事中以星变陈言请斥方士削职后赠太常寺卿事载明史又四传至赠光禄大夫纶光爲公高祖子长卽文端公次峯廪贡生候选训导爲公曾祖以居父丧哀毁卒旌表节孝任太夫人抚八歳孤子汝鼎以文端公荫监生需次州同知爲公祖生子濬爲公考亦以居父丧哀毁卒是时公八岁妣程太夫人上事姑下育孤贫不继薪米质钗珥尽乃鬻屋赁庑以居亲授公读大风雪夜纺声书声申旦相答也三世皆以公贵赠资政大夫公幼秉母敎勤学不倦年十二补县学生干隆四十二年选贡入成均充四库馆誊录四十五年应召试列二等四十八年癸卯顺天鄕试举人四库书成议叙知县不谒选五十四年已酉恩科礼部会试第一殿试二甲进士第一选庶吉士习国书明年散馆改主事军机处行走补戸部福建司公性本明敏锐志精勤入直常早散直常迟承旨撰拟无不曲当军机大臣所传述者以故军机多倚重之六十年乙卯充会试同考官京察一等记名升江南司员外郞祖妣屠太夫人卒以承重忧归服除供职嘉庆三年戊午充四川鄕试正考官得士廖宗骕等秋命提督广西学政泗城鎭安二府极边例令赴南寕就提学试远者行二千余里士劳而费重公奏请岁科连考以惠贫士得旨允行粤士便之五年升礼部祠祭司郎中仍畱学政任任满复命仍直军机逾二年调刑部安徽司郞中截取繁缺知府引见记名赏四品顶戴九年京察一等记名以四五品京堂用十一年补太常寺少卿十二年升光禄寺卿命偕侍郞吴公璥按事河南十三年又命偕侍郎文公孚按事山西公遇事鎭静而决狱尢不敢忽不轻用刑囚或不输实跪之庭连日夜危坐鞫之卒得其情歴数省皆然是年闰五月授河南布政使陛辞上谕以寛严相济勤愼办事勿效近时习尙因询家世公备对陈叙母敎伏地感泣上爲动容曰此贤母也于是太夫人时偁优谕以励公焉旣到官每昧爽起谒巡抚白事还接见属吏退坐小室治文书𥿄窻布帘无器玩之设食惟一殽虽一𥿄一薪不取给州县官核各州县亏欠银九十余万两量爲限制令分季解司官民无扰累兼护河南巡抚署河东河道总督河南食河东盐者三十二州县自嘉庆十一年山西盐归地丁者复归商运限试三年至限满而河南盐价日增山西巡抚初公彭龄以河东盐价随时低昻请无庸定价公奏河南民苦盐价之增特待三年满限减价食贱今若不定价恐奸商借词增长讦讼滋纷请勅令山西抚臣按干隆间旧价酌定限制违者罪之庶于不定之中仍示裁抑之意十四年十二月擢广西巡抚十五年二月抵任广西多客民依山爲寮诱土民爲盗事发遁去土民独罹重法公谓弭盗莫善于保甲乃酌行旧章令客戸一体编列设巡船哨卡严密侦察委官给以资斧易服至各要险访缉悬重赏爲劝于是获逸盗甚衆弊羣吏先操守后才能顾尝谓人才难得应劾者不少恕而时存爱惜造就之意其才识未充者随事敎朂若师弟子然重刻陈文恭公从政遗规以爲僚属法凡所设施必陈奏上嘉勉焉十二月调湖北巡抚十六年二月抵任会上巡幸五台公请陛见至山西命阅士子所献诗赋册扈跸还至正定召对十六次赐赉无算四月还武昌有旨来京以侍郞用㝷谕兼程来京供职补戸部右侍郞兼管钱法堂事务时南阳盗王胯子等所过刦掠襄阳毗连南阳公饬地方文武豫防之总督马公慧裕奏请少留巡抚张公映汉至湖北公乃交印公在任两月途中奏湖北利弊四事曰漕米之运荆州满营兵食者宜就近地拨定沿江洲地宜悉立契坍卸报豁以杜争端提督署宜移驻襄阳府淮盐价昻川盐潞盐价皆贱宜减淮盐价以杜私贩奉旨命湖广总督等议奏行至孝感奉旨署河南巡抚并谕严捕王胯子等王胯子者山东人与裕州民常幅等乘饥掠人银米党七十余人已获五十二人而山东亦获王胯子解河南公讯治据实奏奉上谕钱楷奏恩长于南阳匪徒一案前后具奏情节与原报不甚相符办理亦觉过当等语所见非是钱楷着调补工部左侍郞仍交部察议旋命巡抚安徽兼提督衘例戴花翎离汴之日百姓老幼遮道送公谕以循分安业有泣下者八月抵安庆时砀山李家楼河决宿州当其冲灵璧界宿亦被灾泗州当下游涨不能洩患尢甚公乘小舟行巨浸中以察水势携饼饵饲灾民支席爲庐凡二千余所俾民栖止先给一月之食前署河南巡抚时于孟津诸县灾饬各属吏勘明灾戸数后具奏得卽发帑兹亦如之奉旨发银凡四十余万两公复率僚属捐养廉爲倡绅士继之或平粜或赈粥司事者无克减冐漏诸弊所奏正赈加赈日期及分别被灾轻重蠲缓钱粮皆荷允行上复以黄河漫口应如何设法䟽导俾顺流入湖爲询公复奏宿州灵璧泗州境内惟濉河爲减黄总路然不能容全河之水李家楼夺熘至七八分横流四溢高出平地旧河虽深通亦无益其入湖处未尝不顺恐洪湖尙不能容今漫口未筑水势未减各境旧河皆在釜底固无从䟽导且亦穷于㝷探批答韪之明年春决口合积水渐退民得安宅如公所云歙县人张良璧採生毙婴女多人守令前鞫未明御史入告命公鞫之良璧年七十余恃无证阳聋瞶不服公昼夜亲讯几二十日太夫人命祷于城隍神翌日情尽吐无隐若有使之者蒙城人张万仓子以父死非罪入京诉冤上命公鞫之原谳张山杜魁等爲盗山叔父万仓以拒捕死山魁等皆获服爲盗贜证备具贜止袍一裘一布二疋而裘故非实公委曲于典裘劵册内察得其情与证则皆平民或尝爲窃者实非盗立释之其平反活人多类此安徽颍亳寿凤等处俗悍多讼莠民传邪敎习拳勇以胁衆若无爲斋龙华会显圣义和拳等公悉禽治毎决囚终日不乐食爲之减视学广西病疡后体稍劳辄作使山西在途背生痈气益耗歴官数省釐治烦剧心力日衰已复得胃疾渐以不起嘉庆十七年八月十七日卒于官舍年五十三遗疏八上谕安徽巡抚钱楷前在军机章京上行走多年供职勤愼自简任封圻厯更数省办理地方公务均能安静妥协兹因病溘逝伊本系孤子孀母程氏年逾七旬其嗣子仅止十岁深爲可悯着加恩照巡抚例赏给䘏典该部察例具奏所有任内一切处分悉予开复钦此㝷复谕祭特赐全葬银公奋自孤苦力学敦行每念殊眷不恤劳瘁儤直机密笔不辍书退直读史赋诗不自暇逸莅外职益勤案牍每吉旦焚香吿天愿赐丰歳若将降咎于民者愿降咎于某身祈晴祈雨雪皆应所至有秋生平无疾言据色跬步不失矩矱欵曲喻人不欲立崖岸意或不同但陈巳见不轻斥人非行不效益自克服官二十余年不亲家事家事则程太夫人自治之曰不使儿分心误国事也事程太夫人至孝迎养官署慕若孺子所着有绿天书舍诗草六卷善书兼工篆隷又能绘事葢公五世祖鹤庵公瑞征善画松石而高祖妣陈太夫人南楼老人工写生兼善山水故公画有家法恭绘御制诗意及五台山图写文殊师利所说经以进皆蒙赏配陶夫人侧室吴氏梁氏皆无子以同祖弟棫之子承志爲后女一德容梁氏出公卒后太夫人命字元之子祜太夫人卒于公卒后四年元与公未第时卽相友善复以同榜成进士登堂拜母知母敎及宦迹甚详于公殁后属姻家故爲传焉揅经室集四集卷第二揅经室四集卷二重修高密郑公祠碑元尝博综遗经仰述往哲行藏契乎孔颜微言绍乎游夏则汉大司农高密郑公其人矣公当炎祚陵夷淸流沈锢泊然抱道邃情坟典却谢车服隐德弥修所学易书诗礼春秋论语孝经笺注百余万言石渠会议无以逮其详贯扶风敎授不足拟其旨趋又尝比核算数甄极毖纬两京学术用集大成天下师法久而弥笃固不以齐鲁域焉今皇帝惇崇儒术表章经学纂定三礼义疏多采郑说是以海内学人翕然依向言性天道无敢骋其虚悟礼度书文靡不通其原本庶几孔壁简策得以训言儒生耳目未伤瞽瞶被公之敎斯爲至矣公墓祠在高密县西北潍水东岸四牡结辔于郑公之鄕高车竝轨于通德之门是北海太守孔文举所开建也元以视学涖止斯土展省祠墓圯陒实甚宰木不捍于樵采惊沙坐见其飞积赵商汉碑未传于着录承节摹碣埋蚀于泥土遂乃倡搢绅之夙愿鸠木石之工材始于干隆五十九年冬十月至六十年秋八月成掘沙百尺门防易以东向植树四垣飨堂翼其南荣听事启楹则长吏斋祀所止息也茅庐栖畎则贤裔耕读便蠲除也复将擢彼秀异用请于朝以奉登俎世世勿绝庶使大儒之祀不致忽诸之叹治经之士无歉仰止之怀居斯郷者绩学砥行感愤而起不益伟与爰树乐石表德刊铭其辞曰秦燄烕经汉学证圣于铄郑公礼堂写定网括衆典束修懿行学徒知归异说反正子雍多毁仲翔善诤日月岂踰藐彼敏政砺阜之旁潍流汤汤草衔有带沙走无囊林薄新雉荫彼墍墙庙貌聿崇祀事孔明长白之岭别启黉堂粤惟兹土司农之乡重脩会稽大禹陵庙碑粤昔五德代兴纪号天中二典递禅立都西北惟神禹之陟降皆在江水治水之终始皆在会稽何者履已西夷生薏苡于石纽江之原也忧民东敎封葛桐于会计江之委也若夫黄帝中经所载宛委覆釜所藏登临梦发金简玉瑑出焉洒沈澹灾底定者千八百国其始通水之理实在会稽至于会诸侯诏羣神诛后至者而大计其功黧踽已甚绞缄犹薄迄于今参耕之亩宛然非古之上垄欤然则月逾庚子年加申酉亦终乎此矣或谓九州修贡山川成书会稽主名不箸于册然三江分派以浙水爲南支万里岷流指山阴爲归宿古今迁异俗儒骇之是知胼胝劳蹟必登茅山之巓成旅中兴实存大越之祀也吴越春秋谓少康封庶子无余于越春秋祠禹墓于会稽汉书地理志会稽山有禹井禹祠是故陵之有庙其来已古我朝列圣相承缵旧绩以平水土东南江海间几劳太仆之驾焉今嘉庆岁星次庚申圣天子孝祀配天望辩维谨乃修阶坛勤丹雘用承祀事巡抚阮元来拜庙下以考其成巖壑盘郁江海深阻维兹庙貌巍然鎭之蠲精玉帛如来百神之朝驰慕风云或降二龙之驾郁郁乎苍水探穴于其初元圭塡德于其旣固夏后氏神圣之所发藏亦吾圣天子之所以稽古帝报功德也爰作颂诗铭诸乐石其辞曰浙爲南江地临越绝靑泥藏书白云出穴陵者葬陵迹畱樏橇农不变徒树不改列厥有原庙肇祀少康山川风雨日月阴阳阶扶窆石栋抗梅梁聿新世室载启元堂昴星孕珠峹山辑玉黻冕天容龙蛇古屋伯益奉经庚辰侍輂封竝苍梧庙同岳麓龙飞五载障淮塞河钱塘楗石海无惊波新庙奕奕南鎭峩峩神功圣德今古若何马祠遗法鸟田修祀鬺享金鼎符探玉笥渐海讫声登山刻字被碑以文载之赑重修扬州会馆碑铭京师宣武门外扬州会馆始建于干隆初年汪君从晋出白金四千金君门诏益金而成之者也其事详于旧碑六十年来頽坏日甚虽屡有修葺而莫能新之和会堂联星堂地势甚卑邻水来侵夏不能居墙圯柱倾公车䍐至嘉庆元年郑君宗彝官吏部郞请于其叔郑君鑑元得白金四千鲍君志道张君绪增黄君楫又各出白金一千乃合赀重修之和会堂联星堂曁东西箱筑基增高三尺许治其井匽水有所归第三四两院以次修立复建阁于联星堂之东以祀神位焉先是屡欲修而未成今嘉庆四年岁次已未乃集事读旧碑乃知创修者前已未岁也殆亦有数存其闲乎工旣成乃栞石纪名兼载图事俾后之人知今义举之盛必将有踵而行者使旧基无废新构益增也勒以铭曰江淮合域牛斗垂躔灵秀隩区人文出焉人文济济甲第魏阙联班春明竝骑斯馆肇修已未之春轮奂竝美桑梓同邻堂开和会门接宣武公车之来于时处处岁深垣圯莫芋莫凝瓦尘积草庭潦生萍又六十年岁周已未惟我鄕人兴废举坠乃构其堂乃高其基庖湢井廐具无不宜嘉树可誉甘棠勿拜藤垂紫绶药翻金带礼神之阁峙于其东文昌下照其光熊熊孟夏之朔星珠联瑞鸠工庇材适当其会维我广陵运会日昌元甲天下解领江鄕作此铭词以栞乐石后有继者永永无极兰亭秋禊诗序在昔典午中移启江东之云岫瑯邪南徙持吴会之风流山林之秘竞呈觞咏之情咸盛虽悟老易之恉犹切彭殇之悲岂非神州不复易兴陆沈之叹中年已往莫释哀乐之怀钟情旣深发笔斯畅是以林表孤亭结山阴之幽契定武片石传永和之逸轨矣元以嘉庆二年八月上已按部于越嘉宾在坐簿领旣彻游情共驰再扬曲水之波展脩秋禊之礼浴沂溯典本无间于春风采兰赋诗实有异于溱水是时淸风未戒白云午晴幽谷屡转重山争峻发崇岩之桂气起秀麓之松岚回谿接步𬗟陈迹于古人爽籁入怀属高情于天表夫倦心旣往者抚韶景而亦悲撰志咏归者临萧节而弥适况今朝野殷阗敬修名敎吾辈游歴皆在壮年白驹未絷动空谷之雕轮旅雁羣飞集江湖之素羽振翰无采虽愧元长之才侍晏承恩曾效广微之对良会已洽淸吟纷来内录宾客戚党之诗外纳僚属生徒所咏凡有作者皆着于篇谢苏潭咏史诗序在昔咏史之作肇于仲宣太沖然皆综览兴衰论列流品五言成制风已古矣自宣远矢音于畱国延年託咏于秋胡篇什所陈乃有专属三良致哀五君兴感异情同调分合又殊有唐一代咏史七言惟周昙孙元晏积数十百首然皆断句䍐见律篇未有上下一千六百四载胪叙五百二十六人扬淸风以作诵激浊流而成讽如苏潭先生之以律咏史者也先生擢颖词垣囊笔史局讲幄内直方岳西分政简益淸才优多暇嘉庆二年移治两浙以诗示元元出按婺栝南极永嘉山水方滋芳草未歇每手兹编情赏逾美观其错综纪传点窜赞评镕俪事于鑪鎚饰高情以斧藻闻见殚洽故所用者宏衡量均平故其论可定古今成败灿然毕覩君子于此得经世之大端焉若夫负声振采竝拟唐贤子美之慷慨沈雄玉谿之缜密工丽发鼓吹于唐音抉瀛奎之律髓七言能事咸备于斯又其取材富博正史之外杂篇小说凡数百家昭明之选学在楼温公之草藁盈屋安得李善胡三省之徒爲此五百章疏证之哉四六丛话序昔考工有言靑与白谓之文赤与白谓之章良以言必齐偕事归镂绘天经错以地纬阴偶继以阳奇故虞廷采色臣邻施其璪火文王寿考诗人美其追琢以质杂文尙曰彬彬以文被质乃称文之与质从可分矣懿夫人文大着肇始六经典坟邱索无非体要之辞礼乐诗书悉着立诚之训商瞿观象于文言邱明振藻于简策莫不训辞尔雅音韵相谐至于命成润色礼举多文仰止尼山益知宗旨使其文章正体质实无华是犬羊虎豹反追棘子之谈黼黻靑黄见斥庄生之论矣周末诸子奋兴百家竝骛老庄传淸净之旨孟荀析善恶之端商韩刑名吕刘杂体若斯之类派别子家所谓以立意爲宗不以能文爲本者也至于纵横极于战国春秋纪于楚汉马班创体陈范希踪是爲史家重于序事所谓传之简牍而事异篇章者也夫以子若彼以史若此方之篇翰实有不同是惟楚国多才灵均特起赋继孙卿之后词开宋玉之先隐耀㴱华惊采绝艳故圣经贤传六艺于此分途文苑词林万世咸归围范矣贾生枚叔竝辔汉初相如子云联镳西蜀中兴以后文雅尢多孟坚季长之伦平子敬通之辈综两京文赋诸家莫不洞穴经史钻研六书耀采腾文骈音丽字故雕虫绣帨拟经者虽改修涂月露风云变本者妄执笑柄也建安七子才调辈兴二祖陈王亦储盛藻握径寸之灵珠享千金于荆玉至于三张二陆太沖景纯之徒派虽弱于当涂音尙闻夫正始焉文通希范竝具才思彦升休文肇开声韵轻重之和拟诸金石短长之节杂以咸韶葢时会使然故元音尽泄也孝穆振采于江南子山迁声于河北昭明勒选六代范此规模彦和着书千古传兹科律迄于陈隋极伤靡敝天监大业之闲亦斯文升降之会哉唐初四杰竝驾一时式江薛之靡音追庾徐之健笔若夫燕许之宏裁常杨之巨制会昌一品之集元白长庆之编莫不竝掞龙文联登凤阁至于宣公翰苑之集笃挚曲畅国事赖之又加一等矣义山飞卿以繁缛相高柯古昭谏以新博领异骈俪之文斯称极致赵宋初造鼎臣大年犹沿唐旧欧苏王宋始脱恒蹊以气行则机杼大变驱成语则光景一新然而衣辞锦绣布帛伤其无华工谢雕几簴业呈其朴凿南渡以还浮溪首倡野处西山亦称名集渭南北海竝号高文虽新格别成而古意寖失元之袁揭冕弁一世则又扬南宋余波非复三唐雅调也载稽往古统论斯文日月以对待曜采草木以错比成华玉十谷而皆双锦百两而名匹明堂斧藻视画缋以成文阶戺笙镛听铿鋐而应节自周以来体格有殊文章无异若夫昌黎肇作皇李从风欧阳自兴苏王继轨体旣变而异今文乃尊而称古综其议论之作竝升荀孟之堂核其叙事之辞独步马班之室拙目妄讥其纰缪俭腹徒袭爲空踈此沿子史之正流循经传以分轨也考夫魏文典论士衡赋文挚虞析其流别任昉溯其原起莫不谨严体制评隲才华岂知古调已遥矫枉或过莫守彦和之论易爲眞氏之宗矣我师乌程孙司马职参书凤心擅雕龙综览万篇博稽千古文人之能事已揽其全才士之用心㴱窥其祕王铚选话惟纪两宋谢伋谈麈略有万言虽创体裁未臻美备况夫学如沧海必沿委以讨原词比邓林在揣本而达末百家之杂编别集尽得遗珠七阁之祕笈奇书更吹藜火凡此评文之语勒成讲艺之书四骈六俪观其会通七曜五云考其沈博而且体分十八已括萧刘序首二篇特标骚选比靑丽白卿云增绣黼之辉刻羽流商天籁遏笙簧之响使非胸罗万卷安能具此襟期卽令下笔千言未许臻兹醖酿也元才圉陋质心好丽文幸得师承侧闻绪论妄执丹管而西行愿附骥尾而千里固知卢王出于今时流江河而不废子云生于后世悬日月而不刊者矣叶氏庐墓诗文卷序干隆岁庚戌元与叶云素先生相识于京师盖同出朱文正王文端二公门下也先生学术深厚贯通古今至性过人笃于实践执亲之丧疏食庐墓其事见于汪稼门制府尺牍中嘉庆岁辛未先生子东卿以尺牍诗文卷属序之元尝读礼记曰墟墓之间未施哀于民而民哀每叹斯言以爲肫挚况亲丧斩然邱陇未干者乎墟墓之间情境非一礼记所谓哀者风声月色雪地霜天实爲砭骨刺心直发天性也夕阳欲暝樵牧归散麻衣不温孑然独立松柏翳其寒色桑榆收其晩景少焉风入林表声如远涛悲从中来未有不澘焉出涕者矣或若生魄之月低至下舂树影杂乱露气泫湿徙倚俯仰四无人声时有伏兔窜出浅草或冀此时得闻太息及其终不可见夜已鄕曙噭然以号曷可言己又若夜雪初晓积素满山独来墓门埽数尺地布藁而坐微风振于木末飞霙落于怀䄂寒晨霜重策杖草迳皑皑满履时撄棘刺寒节有黯然之色栾人有憷然之心一身若朽百念尽灰先人邙邱敝庐丙舍若将终焉可也且夫熙攘之迹驰驱之劳人世所不能无也苟爲流俗所染境致乎炙热纷华之地情靡于从风回忆家山阡墓间风霜雪月情境若此未有不澹然惨然自发其天性者也以此言哀哀何如之呜唿彭殇虽达非齐虆梩之物闇庐可恬奚叅蒲褐之坐用我儒修敷此礼说二氏之诱知不溺矣歴山铭干隆六十年龙集单阏七月庚戌朔起居注日讲官文渊阁直阁事詹事府詹事提督山东学政仪征阮元游登歴山勒铭乐石其词曰登彼翠微堂基戴石岱麓分阴嬀田启陌雷雨坐生峯峦竞碧楼驾三重崖悬百尺绕墙虹落穿阁云飞碑头六代松要十围岑苔籍屐天花满衣磴随客意岚成佛辉下涌泉源淸交水木湖平镜揩城回带曲野气沈邨林烟隐屋两岫同秋千塍共绿平原似海晓日开天燕齐道直蓬莱影圆山栖寿佛台降飞仙后之来者亦百千年注曾子研铭中四悳通六艺省言行谨身世测天员穷礼制圣所传贤勿替落日余霞研铭己未秋日借邸于京师衍圣公赐第退直后少得淸暇因铭研云落日就暝余霞在天蝉吟高树鱼唼凉泉蕉花垂露竹叶含烟羊镫纨扇几席淸妍白圭诗馆研铭白圭之玷犹可磨斯言之玷不可譌立行有玷更若何水师正威大铜礟铭赤堇之质黄金之色渎神脩贡自交趾国长赢两寻规圆绳直嘉庆五年天风荡贼敚而祓焉全其本德归正服逆允宣厥驾海奔雷万钧声力値发无虚当坚必克守我浙东制彼遐域元戎宝之视兹铭刻官斋精舍铭构兹精舍三筵之地铭于坐隅所以自治无欲乃澹先明厥志毋躁乃静道远勉致坐而共图行省之事以此保民以此计吏虚已集益委怀分寄贤者守坚能者耐勚曰恕与忠曰仁与义不计其功务正其谊勿近于名勿放于利放利民伤近名政伪勿安于陋勿舞其智舞智必穷安陋多蔽勿懦而随勿激而肆懆勿迫蹙寛勿废坠廉勿矫俗居勿求备土狭齿繁情漓用匮惟其太平更难抚字否毋讳疾泰毋侈瑞令烦愈扰事盬不致阙当速补过戒终遂平情持准难说使器中不逾情庸不立异心鎭常安神淸多识制行实难矢口则易凡兹恒言学焉未至静思自箴靖共尔位宝龢钟铭元受两朝恩侍从禁近备官司徒惟帝五年岁在已未命臣抚浙臣辞帝手诏曰卿宜力任仔肩爲朕宣猷赞化臣拜受命抚浙三年海㷭未彻风雨未龢作器能铭臣何有焉惟帝八年春二月丁酉初吉越二十六日壬戌臣父年七十受禄于帝封光禄大夫敢作宝龢钟以应中春荚钟之律以蕲眉寿绾绰多福以对扬天子丕显休命阮氏子子孙孙其永宝用之刻屚钟铭惟帝八年春二月丁酉初吉越二十有六日壬戌臣父年七十受禄于帝封光禄大夫用作刻屚龢钟以应中春荚钟之律将命铜史金徒运其甲子司其商刻而自击之喤喤雝雝以蕲眉寿于无畺以对扬天子丕显休命阮氏子子孙孙其永宝用之警钟铭时至则鸣锵然而警叫旦戒晨虽梦亦醒士稚鸡声彦国圆枕趋朝涖政视此乃寝古龢钟铭惟嘉庆八年秋八月浙江巡抚阮元觐帝于栾帝钖宴三钖玉如意一荷囊四刀一衣一袭曁鹿胾荔支之属臣元敢拜首用对敭天子丕显休命九月戊午臣归浙纪帝恩命刊铭古龢钟永宝用之扬州隋文选楼铭扬州隋文选楼巷多见于宋王象之舆地纪胜等书隋曹宪以文选学开之唐李善等以注选继之非昭明太子读书处也罗愿鄂州集所谓文选巷刘氏墨庄亦其地也予之宅爲选巷旧址嘉庆十年冬遵先大夫遗志于家庙西建隋文选楼楼下爲庙之西塾楼上祀隋祕书监曹宪以唐沛王府参军公孙罗左拾遗魏模模子度支郞景倩崇贤馆直学士李善善子北海太守邕句容处士许淹配之嘉庆十二年服除乃爲铭曰文选楼巷久着于扬曹氏剏隋李氏居唐祥符以后厥有墨庄阮氏居之庙祀江鄕建隋选楼用别于梁栋充书袟窗散芸香刻铭片石树我山廧南宋尢本文选卷首画象铭萧选曹注学传扬州贞观之后是有选楼贵池宋本栞板始尢海内罕觏数帙仅畱雷塘菴主楼居䢴沟锦缄展校髹椟晒收绘象卷首一笠横秋西瑯阿侍御摹坡公笠屐图赞彼何人斯旣笠且屐偶然类君谁主谁客昌雨团团冲泥策策㯶隔凉云山畱游迹孰柱其冠孰文其舄惟此笠屐于道大适傥曰东坡未异肥瘠我屐欲蜡与此同癖细雨斜风苍苔白石方维祺太守以我观我图赞大学修身颜子克已观我之道本爲儒理易观我生无咎卽吉岂无进退道不敢失桂林隐山铭余生辰在正月廿日近十余年所驻之地每于是日效顾寕人谢客独往山寺嘉庆廿四年余岁五十有六驻于桂林是日策数骑避客于城西唐李渤所辟之隐山登降周回串行六洞煮茗读碑竟日始返窃以爲此一日之隐也爰作铭辞刻于北洞士高能隐山静迺寿濬之主名辟此奇秀一山尽空六洞互透不凿自通虽探莫究穴无雨来岩如天覆虚腹开潭垂乳滴澑寒澈镜奁响传壶漏引月入崃吸云穿窦磴曲风抟泉淸石潄仰壁藤垂摩碑苔绣莲忆古香桂疑秋瘦招隐巖前朝阳洞右凉堂北开高亭东构独出春城淸游晴昼晓岚入怀夕阳满袖一日小隐千年古岫何人能复西湖之旧宋砚铭古人之砚古之式用以揅经发守墨凡事求是必以实如石坚重效于国端溪璞石砚铭荆山之璞以爲良璧曷若不凿之守其黑于石粤溪茶坑天然大砚铭粤溪之石泐于往古苔斑绣岑松皮澑雨磨爲巨砚以鎭书府书以铭之雷塘葊主茶坑砚山铭端溪片玉松烟所浴石壁畱红天池泻绿澁浪低生纤云横束画意诗情大痴一幅端溪老岩研山铭端溪一卷因其自然以爲砚山古藓斓斑西斋铭西斋老囿似野人家无多篱落少着桑麻砚惟墨守天有绿遮端巖列翠让木分桠井泉本爽阶水勿斜榻横蒲席窗护葛纱鹦母啄稻鹿女踏花离枝摘荔引蔓緜瓜长匏扁豆素馨紫茄围樊观槿欹廊煮茶涤烦习静存朴黜华学爲圃者忘在官衙干隆癸丑仲冬上丁祭曲阜孔庙文于戏孔子传道帝躬用治斯世斯道乃隆尧舜贤远文轨大同帝敬孔子礼备仪崇幸鲁释奠讲学临雍敎被瀛漠岂惟域中元奉帝命视学于东津逮洙泗仰止圣宫凛承时祭癸丑仲冬瞻俎习礼循墻慕恭宗庙旣入百官景从坛杏化雨庭桧古风簴鸣金石壁振丝桐两楹之间三献旣终辙无叹凤室拜蹲龙神志虽肃精诚讵充圣道如天敢希格通惟圣之裔子孙其逢惟圣之鄕多士质忠以元谫陋秉铎何功圣人佑之启秀发蒙斯文在兹天下所宗帝方吁俊圣惟达聪祭天目山神文天目两山作鎭杭湖出云降雨汇于具区惟吴淞口入海尾闾洞天福地神明所都雷兴电掣龙起云敷开晦霁阴风爲驱除宜晴而晴野无沮洳宜雨而雨暵者立苏神功圣德佑民非虚近年数郡水旱堪虞田未丰获浸田庐长吏省愆政刑有渝未能感召致鲜嘉符今致洁蠲民隐上疏香醴入山牲帛载途拜求灵佑惠此越吴蚕桑倍收麦稻大余功佑圣世恩及农夫疆吏祈报谨竭其愚揅经室集外集卷第二揅经室外集卷二支遁集二卷提要晋释支遁撰遁字道林姓关氏陈畱人或云河东林虑人太原王蒙甚重之案隋书经籍志云支遁集八卷注云梁十三卷唐书艺文志则作十卷宋志不着录读书敏求记及述古堂书目作二卷知缺佚多矣是编依毛扆汲古阁旧钞本过录上卷诗凡十八首下卷书铭及赞凡十五首钱遵王䟦称支公养马爱其神骏胸中未必无事在皎然云山阴诗友喧四座佳句纵横不废禅云云晋代沙门多墨名而儒行若支遁尤矫然不羣宜其以词翰着也五行大义五卷提要隋萧吉撰吉字文休梁武帝兄江陵陷遂归于周爲仪同及隋受禅进上仪同炀帝嗣位拜太府少卿加位开府事迹具隋书艺术传是编日本人用活字板摆印前有自序称博采经纬捜穷简牒畧谈大义凡二十四段别而分之合四十段二十四者节数之气总四十者五行之成数云云考隋书经籍志唐书艺文志均未着录本传述吉所着书亦无是册然史称吉博学多闻精阴阳算术今观其书文义质朴征引䜟纬诸籍有条不紊且多佚亡之祕笈尢非隋唐以后所能伪爲也羣书治要五十卷提要唐魏徴等奉敕撰征字元成魏州曲城人官至太子太师谥文贞事蹟具唐书本传案宋王溥唐会要云贞观五年九月二十七日祕书监魏征撰羣书治要上之又云太宗欲览前王得失爰自六经讫于诸子上始五帝下尽晋年书成诸王各赐一本又唐书萧德言传云太宗诏魏征虞世南褚亮及德言裒次经史百氏帝王所以兴衰者上之帝爱其书博而要曰使我稽古临事不惑者卿等力也德言赉赐尢渥然则书实成于德言之手故唐书于魏征虞世南禇亮传皆不及也是编卷帙与唐志合宋史艺文志卽不着录知其佚久矣此本乃日本人摆印前有魏征序惟阙第四第十三第二十三卷今观所载专主治要不事修辞凡有关乎政术存乎劝戒者莫不彚而辑之卽所采各书并属初唐善䇿与近刋多有不同如晋书二卷尙爲未修晋书以前十八家中之旧本又桓谭新论崔实政要论仲长统昌言袁准正书蒋济万机论桓范政要论近多不传亦借此以存其梗槪洵初唐古籍也文馆词林四卷提要唐许敬宗等奉敕撰敬宗字延族杭州新城人官至太子少师咸亨初以特进致仕事蹟具唐书姦臣传案宋王溥唐会要云显庆三年十月二日许敬宗修文馆词林一千卷上之与唐书艺文志总集类卷帙合志又云崔元暐注文馆词林䇿二十卷又杂传类载文馆词林文人传一百卷宋史艺文志载文馆词林诗一卷崇文总目载文馆词林弹事四卷皆全书中之一类是编亦仅存六百六十二及六十四六十八九十五四卷皆汉魏以来之诏令日本人用活字摆印者会要又云垂拱二年二月十四日新罗王金政明遗使请唐礼并杂文章令所司写吉凶要礼并于文馆词林内采其词涉规戒者勒成五十卷赐之是当时颁赐属国之本原非足册此虽断简残篇而诏令则皆甚古且全书之体例亦可得其一斑矣臣轨二卷提要唐武则天撰唐书艺文志及崇文总目郑樵通志艺文畧所载卷帙并同宋史不着录案唐会要云长寿二年三月则天自制臣轨两卷令贡举人习业停老子又云中宗神龙二年二月二日赦文天下停习臣轨依前习老子书分国体至忠守道公正匡谏诚实愼密廉洁良将利人凡十章是编着录久佚此册日本人用活字板摆印卷末题垂拱二年撰乃日本人妄增也乐书要录三卷提要唐武则天撰是编唐书艺文志着录十卷宋志卽未见阙佚久矣此日本人用活字版摆印仅存第五第六第七三卷其中所引古籍如月令章句五经通义三礼义宗信都芳删注乐书苏䕫乐志皆世所罕觏未尝不借是以存其崖畧至所列旋宫之法十二相生之图尢足以僃参考则天尙有紫宸礼要十卷当时与此并行今亦未见其书矣膳夫经一卷提要唐杨煜撰煜官巢县令是书成于大中十年详西楼跋唐书宋史艺文志并作膳夫经手录四卷通志艺文畧同王尧臣崇文总目亦作四卷手录则作手论爲转写之譌此从旧钞本依样过录书仅六叶似后人捃拾成编惟所载茶品甚详分所产之地别优劣之殊足与茶录茶经资考证也岑嘉州集八卷提要唐岑参撰参南阳人爲文本曾孙天宝三载赵岳㮄第二人及第累官右补阙起居郞出爲虢州长史及嘉州刺史杜鸿渐表荐安西幕府拜职方郎中兼侍御史事蹟详唐才子传案岑诗律健整非晚唐纎碎可比方回云学杜诗当先观工部集中所称咏敬叹及交游倡酬者其称咏敬叹则如苏武李陵陶潜诸人其交游倡酬则如李白高适岑参之类杜确序亦称岑每一篇绝笔则人人传写虽闾里士庶莫不讽诵吟习焉其卷帙之数唐书艺文志及崇文总目通考经籍考通志艺文畧焦竑经籍志并云十卷文渊阁书目则云四册阙是编与杜确序合然如瀛奎律髓所载同崔十三侍御灌口夜宿报恩寺作爲此本所佚疑非唐人旧册矣列子注八卷提要唐卢重元撰重元范阳人官司勲郎中爲思道元孙详新唐书宰相世系表列子注本甚希伏读四库全书总目云老庄二子作注者不下百家列子今尙仅存注本之行于世者张湛殷敬愼以外惟林希逸口义及江遹解而已是编唐宋艺文志皆未着录郑樵通志焦竑经籍志始见其目此则从道藏中和光散人高守元沖虚至德眞经四解之内录出发刋依张湛注分卷足以羽翼湛注卽所征引各籍亦多与古本相同惟杨朱一篇注佚其半惜无别本可补耳䜛书五卷提要唐罗隐撰隐有两同书四库全书巳着录晁公武读书志所载卷帙与此同陈振孙书录解题云求之未获盖佚巳久矣长编依旧抄本影写方回跋称隐在京师举进士畱七载不第咸通八年丁亥着谗书皆愤闷不平之言不遇于当世而无所以泄其怒之所作今观是编益信回言之不虚然隐旣仕吴越能请举兵讨梁劝伐无道侃侃大义又岂仅以文士见称哉中兴两朝圣政六十四卷提要此书不知编集人姓名起建炎元年讫淳熙十五年书内标题谓之增入名儒讲义皇宋中兴两朝圣政其所采中兴龟鑑大事记等书各低一格附后所谓增入讲义是也其书编年纪事体例一倣资治通鑑爲之卷端有分类事目列十五门兴复一任相二君道三治道四皇亲五官职六人才七礼乐八儒学九民政十兵事十一财用十二技术道释十三边事十四灾祥十五每门各有子目共三百条案书录解题典故类有高宗孝宗圣政编要二十卷陈振孙云高宗圣政五十卷孝宗圣政五十卷干道淳熙中皆有御制序此二帙书坊钞节以便举子应用之储者也据振孙所述知此卽彚合两书而冠以中兴两朝之名者所有御制序亦不复存葢亦书坊所刻故有增入讲义非进御之原本也此书流传绝少今借宋刻本影钞自三十卷至四十五卷惜已阙佚无从访补矣建炎笔录三卷提要宋赵鼎撰鼎字元鎭闻喜人登崇寕五年进士第官至右仆射同中书门下平章事安置潮州事蹟详宋史本传是编藏书家目录未见此从旧钞本过录所记自宋高宗建炎三年正月车驾在维扬起讫于绍兴七年十二月十二朝辞上殿本末粲然盖鼎耳目所亲见闻自确宋南渡杂史中之最有典据者也宝祐四年会天厯一卷提要宋荆执礼撰执礼字里未详是编藏书家未见着录此从曝书亭旧钞依様影写卷首有宝祐三年十月中书省札子末载造算各衔自荆执礼杨旂相师尧而下凡六人案宋史律厯志称南渡以后继作厯者凡八曰统元干道淳熙会元统天开禧会天成天是也又云今其遗法具在方册惟会天之法不全此则谭玉等依会天厯推算故朱彝尊云由丙辰一岁推之厯家可忖测而知其故已辨诬笔录一卷提要宋赵鼎撰鼎有建炎笔录巳钞录是编前有自序称学术迂僻与衆背驰所上前后数千章其间岂无传播失实风闻文饰之误不得不辨其他细故无足深较云云所辨张邦昌僭窃干王时雍权京畿提刑有新奉玉音之语卽史所称桧恶其逼巳徙知泉州又讽谢祖信论鼎尝受邦昌爲命辨盗用都督府钱十七万卽史所称桧忌鼎复用讽王次翁论其干没都督府钱十七万谪官居兴化军辨资善堂汲引亲党卽史所称封瑗爲建国公就学资善堂荐范仲爲翊善朱震爲赞读朝论谓二人极天下之选盖定国本莫先于教徽钦以前未见史册并足以资考证虽篇帙寥寥亦读宋史者所不能废也南岳总胜集三卷提要宋道士陈田夫撰田夫字耕叟居南岳九眞洞老圃菴是编从明人影宋本依样过录首卷列总图一分图五及五峯灵迹又洞天福地以至厯代帝王爲类二十有七中卷叙寺观及所产珍禽杂药异花灵草灵禽异兽纎悉毕载下卷叙唐宋异人高僧末附以隐逸之士征引博而叙述简深有体要前有隆兴甲申拙叟序称耕叟居南岳往来七十二峯间三十余年访求前古异人高僧灵踪祕迹考其事而纪之云云案宋史地志传者颇希此则较唐李沖昭南岳小录更爲详僃尢足以证文渊阁书目作南岳集三册乃转写脱误耳自号录一卷提要宋徐光溥撰光溥钱塘人是编依钱遵王所藏元孙道明钞本过录有淳祐丁未谭闻友序凡宋时墨客骚人以及名公鉅卿之号彚爲一书自处士以及村庄分类三十有六附杂类于卷末事涉琐屑然亦有资考镜也衢本郡斋读书志二十卷提要宋晁公武撰姚应绩编应绩公武门人此书在宋时已两本并行淳祐庚戌鄱阳黎安朝守袁州所刻谓之袁本四库全书已着录是编淳祐已酉南充游钧知衢州时所刻其所收书较之袁本几倍之马端临作经籍考全据是册如京房易传宋太祖实录太宗实录建康实录之类悉与之合其文亦多至数倍伏读四库全书提要云衢本不可复见此从旧钞依样影写经凡十类史凡十三类子凡十八类集凡四类次序有法足爲考核之资友会谈丛三卷提要宋上官融撰融华阳人其字未详陈振孙云不知何人案书中称其父尝宰建之浦城县是编前有天圣五年自序卷帙与宋史艺文志通志艺文畧焦竑经籍志并同观文献通考所载则作一卷疑转写之譌但序称记在人耳目者六十事此则仅及其半非有缺佚或六爲三之误字核其所纪皆宋代故事多言报应示劝戒纎悉胪载间伤猥杂然如纪吕端出使高丽与宋史端本传合纪太平兴国三年以定陶地建爲广济军与宋史地理志亦同要非絶无依据者可比也孔丛子注七卷提要旧本题曰孔鲋撰宋宋咸注咸字贯之建阳人天圣二年进士仕至都官郞中详何乔远闽书是编依宋巾箱本影钞与晁公武郡斋读书志陈振孙直斋书录解题卷帙相合以世所传三传之本校之夐然不同如小尔雅广言俗刻作俘罚也此作浮罚也礼记投壶若是者浮正义所引可据也咸注亦典核简洁卷首载自序併进书表王伯厚玉海称咸上所注扬子孔丛子赐三品服今所注扬子更不可得矣孙子十家注十三卷提要宋吉天保撰保字里未详孙子一卷四库全书巳着录伏读四库全书总目云此书注本极伙如隋书经籍志唐书艺文志马端临经籍考所载诸家然至今传者寥寥应武举者所诵习惟坊刻讲章鄙俚浅陋无一可取故今但存其本文着之于录是编依华阴道藏本录出十家者魏武一梁孟氏二唐李筌三杜牧四陈皥五贾林六宋梅尧臣七王哲八何延钖九张预十也十家之内多出杜佑乃佑作通典时引孙子而训释之非爲孙子作注也案自魏武后注者莫先于孟氏隋志可考而晁公武则误以爲唐人道藏原本题曰集注明人所刋又作注解此作十家注依宋志改末附孙子遗说乃郑友贤所撰也千金宝要十七卷提要唐孙思邈原本宋郭思采录刻石案旧唐书思邈本传止载千金方三十卷叶梦得避暑录话称其作千金方时巳百余岁后三十年又作千金翼方郡斋读书志书录解题并载两书云各三十卷今俗闲传本千金翼方九十三卷两书淆溷不复可别不知何人所定也郭思刻石在宋宣和间其所依据当是思邈原本刻石在华州公署明正统景泰间又重刻石本又有木刻本至隆庆时燿州眞人祠复有石刻案酉阳杂俎谓昆明池龙宫有仙方三十首思邈以疗龙疾得之乃着千金方三十卷每卷置一仙方信爲方书中之最可宝贵者书中称痘疮爲小儿丹毒卽元人奇効良方所谓痘疹也或谓此疾出自近代者殆不可从今从石本录副以僃唐人方书之厓畧云一切经音义二十五卷提要唐释元应撰释智昇开元释教录称元应以贞观之末捃拾藏经爲之音义注释训解援引羣籍证据卓明云云案齐沙门释道惠爲经音义宋高僧传云唐释慧琳爲大藏音义一百卷二书今皆不传是编唐书艺文志着录名衆经音义此从释藏本刋印其中所引羣籍如郑康成尙书注论语注三家诗贾逵服䖍春秋传注李巡孙炎尔雅注以及仓颉三仓葛洪字苑字林声类服䖍通俗文说文音隐多不传之祕册元应通晓儒术着书该博惟昧汉人之通转假借泥后代之等韵是其所短也古淸凉传二卷广淸凉传三卷绩淸凉传二卷提要唐释慧祥撰古淸凉传宋释延一撰广淸凉传续淸凉传宋张商英朱并所撰广续二编藏书家多未着录惟古淸凉传见宋史艺文志凡方域名胜及高僧灵迹莫不详载延一收捃故实推广祥传更记寺名胜蹟以及灵异药物其中多涉及儒家且有六朝人文如晋释支遁文殊像赞序又殷晋安郄济川赞并世所希见而遁序尢足补本集之所佚若王勃释迦如来成道记释迦佛赋今四杰集文苑英华俱无之是编或以爲金大定时寺中藏板末附补陀传峨赞乃元人所集明释又从而附缀之也道德眞经补四卷提要唐陆希声撰案希声吴郡人景融四世孙唐书本传称其善属文通春秋易老子论着甚多此书见于唐书艺文志卷帙相符赵希弁读书附志陈振孙书录解题皆不着录凡储藏家亦皆无之唯见于道藏必字号明白云霁道藏目录详注称其以事理元会通变机宜探至精之赜可谓神解其称许如此今攷此书发明老氏之㫖条达曲鬯视宋人之援老入佛者大不侔矣唐人遗书传世日少今从道藏校录卷帙完善洵可宝也泰轩易传六卷提要宋李中正撰中正字伯谦淸源人案宋史艺文志不着录诸家书目亦未载其名是编日本人用活字板摆印凡言易者非泥阴阳卽拘象数此则专明人事于起伏消长之机随事示戒非空谈者可及惜系辞以下本阙卷首干卦九三以上及卷二之观卦亦阙然宏纲巨指尙可推寻如解否之匪人不利君子贞云不利作一读而君子则无往而不贞也于益卦六二云或益之十朋之龟龟弗克违天助之也天人两助而能永贞以尽臣节录存其说以僃读易者之参考焉春秋集传十九卷提要宋张洽撰洽有春秋集注及纲领四库全书巳着录洽爲朱子门人宋史载道学传伏读四库全书总目云集注遗本仅存而所谓集传则佚之久矣是编元本二十六卷元延祐中李教授万敌刻于临江路学洽曾孙庭坚挍正者卷首有宋端平二年缴省投进状经义考载庭坚后序云副使臧公移文本路总府下学刋刻集传沿革二书集传虽成而章卷倒乱文字差讹迨癸丑江南诸道行御史台行移各路春秋用张主一传延祐庚寅诏兴科目而远方士友购求者衆李广文补刋集传始爲全书云惜此本缺卷十八至卷二十又卷二十三至二十六共七卷然全书崖畧尙可推㝷如云鲁公朝聘之礼不行于王室及论衆仲言乐之失当以刘氏之说爲宗论圣人书初之㫖当以公羊程氏之说爲正云文公不会伯主以取晋怒云诸侯不得越境亲迎辨谷梁言恒事之非能集衆家所长讨论归于至当固春秋家所不废也九经疑难四卷提要宋张文伯撰文伯字正夫樵阳人时代未详朱彜尊经义考列之钱承志之后疑宋末人是编千顷堂书目经义考并作十卷此从澹生堂钞本依样过录仅总序及易诗书二经余皆阙佚自序云尝取五经三礼与夫论孟究其大槪凡平日得于先儒之议论者寸长片善靡有不录又云开卷一览九经大㫖了然胸中矣虽其书专爲场屋而设然唐宋诸儒说经之文捃拾不少可以广见博闻足资考订也尔雅新义二十卷提要宋陆佃撰佃有埤雅二十卷四库全书巳着录伏读四库全书总目云尔雅新义仅散见于永乐大典中文句譌阙亦不能排纂成帙案朱彝尊经义考则云未见陈振孙书录解题云顷在城南传写凡十八卷其曾孙子遹刻于严州者爲二十卷是编从宋刻依样影抄凡二十卷殆卽子遹之所刻欤陆宰爲其父作埤雅序云注尔雅毕更修此书易名埤雅言爲尔雅之辅然二书体例絶然不同此则不若埤雅之贯穿诸书旁通曲证也而自序以爲虽使郭璞拥篲淸道跂望尘躅可也陈振孙云以愚观之大率不出王氏之学至句逗亦多不同如释木朴枹者谓榇采薪佃则以谓字絶句注云谓之而后知释虫螼蚓蜸蚕佃则以蚕字连下莫貈爲句注云蚕老而后眠不知经典释文读蚕爲他典切又莫貈螳蜋蛑佃则连下文虰字爲句虽本之方言然刑昺已引说文辨其失指惟所据经文乃当时至善之本如释言搘拄也则作榰柱也皇华也则作华皇也释天四时和谓之玉烛则作四气和河鼓谓之牵牛则作何鼓释邱堂途梧邱则作当途释水河水淸且澜漪则作灡漪释草萍蓱则作苹蓱莩麻母则作荸麻母萧荻则作萧萩卷斾草则作卷施草檴橐含则作欔橐含释木座接虑李则作痤接虑李释鸟杨鸟白鷢则作鸉白鷢鸟鹊丑则作乌鹊丑并足以资考订亦读经者之所不废也集篆古文韵海五卷提要宋杜从古撰从古字唐稽里居未详陶宗仪云从古官至礼部郎自序称朝请郎尙书职方员外郎盖指其作书时而言是编藏书家未见着录此依旧钞影摹从古以郭忠恕汗简夏竦古文四声韵二书阙佚未僃更广搜博采以成之序云比集韵则不足较韵畧则有余视竦所集则增数十倍矣案书史会要云宣和中从古与米友仁徐竞同爲书学博士高宗称先皇帝喜书设学养士独得杜唐稽一人今观其书所誉良不虚也太常因革礼一百卷提要宋欧阳修等奉敕撰案宋自太祖始命儒臣约唐之旧爲开宝通礼至仁宗初年礼官王皥复论次太宗眞宗两朝已行之事名曰礼阁新编止于天禧五年其后贾昌朝等复加编定名曰太常新礼止于庆厯三年嘉祐中修奉敕重定此书至治平中上之于朝英宗赐名太常因革礼见于修之自序如此然书后有淳熙十五年李璧跋以爲此老苏先生奉诏所修攷欧公爲老泉墓志云会太常修纂建隆以来礼书乃以爲霸州文安县主簿使食其禄与陈州项城县令姚辟同修典礼爲太常因革礼一百卷则此书虽爲修所上其体裁出于苏洵居多书中分总例二十八卷吉礼三十三卷嘉礼九卷军礼三卷凶礼三卷废礼一卷新礼二十一卷庙议十二卷总例内子目二十八吉礼子目三十七嘉礼子目十七军礼子目六凶礼子目二十五废礼子目九新礼子目三十七庙议子目二十六计共百卷八门一百八十五目郡斋读书志直斋书录解题不载此书储藏家亦绝无着录者兹从旧钞本影写失去五十一至六十七凡十七卷书中亦多阙文无从访补其书所采择者自开宝通礼礼阁新编太常新礼三书之外复有会要实录礼院仪注礼院例册封禅记明堂记庆厯祀仪等书至爲赅僃盖治平之际正宋室最盛之时而又出于名臣名儒之所订定汴京四朝典礼粲然具僃足以资考镜者固不少矣揅经室集续集集二揅经室续二集黄河海口日远运口日高图说黄河挟泥沙入海一岁之中泥沙多不可量此泥沙积垫于海口愈积愈多愈垫愈远拦门沙亦愈推愈远葢必然之势也干隆初年之海口非康熙初年之海口矣嘉庆初年之海口非干隆初年之海口矣葢远数百里矣今又三十余年而淸黄交㑹通漕之处则未尺寸移故地也然则运口昔日淸高于黄今常黄高于淸者岂非海口日远之故乎夫以愈久愈远之海口行陜州以东之黄水自中州至徐淮二府逐里逐步无不日加日高低者塡之使平坳者塡之使仰此亦必然之势也而湖水之堰则不能再加高此亦一定之势也如此而欲数千里平行之黄水独在徐淮一带独自刷使深而且低再仰而出于海口窃忧其难矣譬如楼梯斜下十三层梯脚占地一丈其第十层离地高三尺今于梯脚接添三层爲十六层使梯势不陡必多占二尺余地矣是其第十层离地者必加高尺许矣何也梯脚占地远也远之一字今言河者皆未言及私心揣测聊爲图以观之道光七年记陜州以东河流合勾股说凡水行于山石不平之地随地形爲高低也若黄河出陜州之后由陜州以至海口数千里之远数百年之久必平无高低如之直矣何也地势本平而沙塡又久也故自河南至淮南海口则日垫日远河身必日加日高低者塡之使平坳者塡之使仰如之直如准之平矣加以屡次决口屡次挑爲引河少有丈尺之高坳者亦无不平矣此合乎勾股矣右图癸庚股也甲癸勾也甲壬也股与同此日加日长而独欲使丁之屈曲低落如丙乙之旧使乙水仰出于庚此断断不能之势也此理易明人所共晓尺幅之间此理此数数千里之远亦同此理同此数也葢测天测地未有勾股直而曲者亦未有大股已加长改位而不加长改位者拟儒林传稿凡例一史汉始记儒林宋史别出道学其实讲经者岂可不立品行讲学者岂可不治经史强爲分别殊爲褊狭国朝脩明史混而一之总名儒林诚爲盛轨故今理学各家与经学并重一併同列不必分歧致有轩轻一各儒以国初爲始若明人而贰仕于国朝及行止有可议者皆不得列入一国朝百余年来圣化所涵学人辈出天下之大山林之僻学者万千今仅列百数十人虽示谨严恐有挂漏如同馆诸友所见者不妨酌补一次序以顾栋高爲始者因高宗纯皇帝谕办儒林传奉爲缘起也此外则以年分相次一凡各儒传语皆採之载籍接续成文双注各句之下以记来厯不敢杜撰一字且必其学行兼优方登此传是以多所褎许以见我朝文治之盛至于着述醇疵互见者亦直加贬辞此外私家状述涉于私誉者谨遵馆例一字不录至于各句双注将来进呈御览时应否删去候总裁核定一唐曹宪在隋曾爲秘书学士唐贞观中以宏文馆学士召不至卽家拜朝政大夫入唐书儒林传元金履祥当宋末襄樊兵急履祥请以重兵由海道直趋燕蓟莫能用元德祐初起爲史馆编校辞弗就入元史儒林传钦定续通志儒林传熊禾宋咸淳进士寕武州司戸参军入元不仕胡三省宋宝祐进士入元不仕马端临宋丞相廷鸾子荫丞仕郞宋亡入元不仕皆蒙钦定列入元代儒林传今查湖南王夫之前明举人在桂王时曾爲行人司行人浙江黄宗羲前明布衣鲁王时曾授左佥都御史明亡入我朝皆未仕着书以老所着之书皆蒙收入四库列爲国朝之书四库全书提要内多褒其书以爲精核今列于儒林传中而据实书其在明事蹟者据列代史传及钦定续通志例也一国朝脩明史儒林传末列孔颜曾孟传者用史记孔子世家例也曾孟程朱后人有名而多着述者未得其人应俟加访一满洲蒙古汉军凡有学行者太约皆已登二品以上其官职未显者甚少然亦必有其人此传巳专属编修陈公传经采访撰集矣俟爲补入一传中事蹟年月恐有舛错文理序述不免差谬仍乞馆中诸友详加校对始爲定稿元匆匆交出实未及细审不可特也壬申八月漕运总督阮元交出前在翰林院侍讲任内撰稿集传录存毛奇龄字大可又字初晴萧山人康熙十八年以廪监生召试博学鸿词科授翰林院检讨充明史纂修官以葬亲假归得痺疾遂不复出奇龄少颕悟明季避兵其县之南山筑土室读书其中已着毛诗续传三十八卷旣以避讐流寓江淮间失其稿乃就所记忆着国风省篇诗札毛诗写官记复在江西叅议道施闰章处与湖广杨洪才说诗作白鹭洲主客说诗一卷明嘉靖中鄞人丰坊伪造子贡诗传申培诗说行世奇龄作诗传诗说驳议五卷引证诸书多所紏正曁在史馆着古今通韵十二卷进呈圣祖仁皇帝善之诏付史馆归田后僦居杭州着仲氏易一曰着一卦凡六十四日而书成託于其兄钖龄之绪言故曰仲氏又着推易始末四卷春秋占筮书三卷易小帖五卷易韵四卷河图洛书原舛篇一卷太极图说遗议一卷其言易发明荀虞干侯诸家旁通卦卦变卦综之法是后儒者多研究汉学不敢以空言说经实自奇龄始而辨正图书排击异学尤有功于经义先是奇龄官翰林时康熙乙丑㑹试爲同考官分阅春秋房卷心非胡传之偏有意撰述至是乃就经文起义着春秋毛氏传三十六卷春秋简书刋误二卷春秋属辞比事记四卷条例明晰考据亦多精核又欲全着礼经以衰病不能乃次第着昏䘮祭礼宗法庙制及郊社禘祫明堂学校诸问荅多发先儒所未及至于论语大学中庸孟子亦多所考证而大学证文及孝经问皆援据古本力传后儒改经之非持论甚正奇龄之学淹贯羣书所自负者在经学数称东汉人行谊谓足见人眞性情惟好爲驳辨以求胜凡他人所巳言者必力反其词如古文尙书自宋吴棫后多疑其伪及阎若璩作古文尙书疏证奇龄则力辨以爲眞遂作古文尙书冤词又删旧所作尙书广听录爲五卷以求胜于若璩而周礼仪礼奇龄则又以爲战国之书至所作经问其中所排斥者如钱丙蔡氏之类多隐其名而指名攻驳者惟顾炎武阎若璩胡渭三人以三人皆博学重望足以攻击而余子则不足齿录其傲睨如此故不得爲醇儒奇龄素晓音律其家有明寕邸所传唐乐笛色谱在史馆时据以作竟山乐录四卷及在籍闻圣祖仁皇帝论乐谕羣臣以径一围三隔八相生之法因推阐考证撰圣谕乐本解说二卷皇言定声录八卷康熙三十八年圣祖南巡奇龄迎驾于嘉兴乃以乐本解说二卷进呈蒙谕奖劳圣祖三巡至浙奇龄复谒行在赐御书一幅是时奇龄巳归萧山故居越数年卒于家年九十有四无子以兄子远宗嗣遗命勿辑文集没后其门人蒋枢编辑分经集文集二部经集自仲氏易以下凡五十种文集合诗赋序记及他杂着凡二百三十四卷四库全书收奇龄所着书目多至四十余部奇龄弟子陆邦烈盛唐王钖章大来邵廷寀等着录者甚衆李塨最知名廷寀自有传邦烈字又超平湖人尝取奇龄经说所载诸论裒爲圣门释非录五卷谓圣门口语未可尽非也沈国模字求如余姚诸生以明道爲已任入刘宗周证入社㑹讲归而辟姚江书院与同里曾宗圣史孝咸讲良知之学顺治十三年卒年八十二初山阴祁彪佳与国模善彪佳以御史按江东一日杖杀巨憝数人㑹国模至欣然以告国模曰亦闻曾子哀矜勿喜乎彪佳后尝语人曰吾毎虑囚必念求如孝咸字子虚继国模主姚江书院醇洁之士多归之顺治十六年卒年七十八沈史殁书院辍讲十年县人韩孔当继之孔当爲国模弟子余姚学人又有邵曾可者师事孝咸爲学专提致知又有劳史者字麟书躬耕养亲夜则披卷庄诵慨然发愤以道自任举动纎悉必依于礼钱塘桑调元余姚汪鉴皆史门人调元雍正十年进士工部主事讲学畅师说刻余山遗书史所着也调元所自着有论语说躬行实践录鉴有孝行人唿爲汪孝子谈泰字阶平江寕举人官南滙县训导泰博览勤学精于天算得梅氏算学之传所着考证经史之书曰观书杂识二十卷其算术之书有测量周径正误周髀经算四极南北游法增补武城朔闰谱召诰月日谱岁次月建异同辨春秋岁次考三统术推一岁食限数交食一月终数推汉高九年六月晦孝文十一月晦孝文元年至七年大小余孝文二年五年天正冬至灵帝光和元年大小余四分术谱刘宋武帝五年天正冬至又着三统术谱冬至权度纪畧天官书节次斗分辨分野辨操缦巵言正误圆壶周径积实祖沖之鬴法辨鬴内方非十尺辨䘮服传溢说五服绖带数等书又着古算书细草十余事桂馥字未谷曲阜人干隆五十五年进士云南永平县知县卒于官馥与厯城周永年同置籍书园以资来学并祠汉经师于其中取许愼说文与诸经之义相疏证爲说文义证五十卷又着札朴十卷晚学集三卷钱澄之字飮光原名秉镫桐城人与嘉兴魏学渠交最深又尝问易于黄道周其撰田间易学十二卷初从京房邵康节入故言数颇详葢黄道周之余绪也后乃兼求义理大旨以朱子爲宗又撰田间诗学十二卷谓诗与尙书春秋相表里必考之三礼以详其制作征诸三传以审其本末稽之五雅以核其名物博之竹书纪年皇王大纪以辨其时代之异同与情事之疑信卽今舆记以考古之图经而叅以平生所亲厯其书以小序首句爲主所採诸儒论说自注疏集传以外凡二十家持论精核于名物训诂山川地理言之尤详澄之同县方中通字位伯明检讨以智之次子着数度衍二十四卷附录一卷其书有数原律衍几何约珠算笔算筹算尺算诸法复条列古九章名目引御制数理精藴推阐其义其几何约及珠算等大抵裒辑诸家之长而增损润色勒爲一编又撰物理小识十二卷以智博极羣书撰通雅五十二卷皆考证名物象数训诂音声穷源遡委词必有征明之中叶以博洽着者称杨愼而陈耀文起与之争然愼有伪说以售欺耀文好蔓引以求胜次则焦竑亦喜考证而习与李贽游动辄牵缀佛书伤于芜杂惟以智崛起崇祯初考据精核迥出其上风气旣开国朝顾炎武阎若璩朱彝尊等沿波而起始一扫悬揣之空谈中通承其家学故爲博识又撰浮山文集中通弟中履亦撰古今释疑十八卷虽不及通雅精核然学有渊源故不弇陋朱鹤龄字长孺又字愚庵吴江人前明诸生尝笺注杜甫李商隐诗故所作韵语颇出入二家国朝屏居着述与顾炎武友炎武以本原之学相朂始湛思覃力于经注疏及儒先理学鹤龄着愚庵诗文集书元裕之集后云裕之于元旣足践其土口茹其毛卽无反詈之理乃今之讪诋不少避者若欲掩其失身之事以诳国人非徒誖也其愚亦甚其言葢指国初居心反覆之辈可谓知大义矣鹤龄所着经义有尙书埤传禹贡长笺读左日钞诗经通义尙书斟酌于汉学宋学之间长笺作于胡渭锥指之前不及渭书而旁引曲证亦多剏获读左瑕瑜并陈不及顾炎武惠栋之密诗经参停于今古之间于国朝惟用陈启源说陈启源实与之参正焉陈启源字长发鹤龄同县人着毛诗稽古编爲唐以前专门之学臧庸字拜经初名镛堂沈默朴厚学术精审着拜经日记十二卷拜经堂文集四卷又尝辑月令杂说一卷孝经考异一卷乐记二十三篇注一卷又辑子夏易传一卷诗考异四卷韩诗遗说三卷订譌一卷卢植礼记解诂一卷尔雅古注三卷说文旧音考三卷蔡邕明堂月令章句二卷王肃礼记注一卷圣证论一卷帝王世纪一卷尸子一卷贾唐国语注一卷萧该汉书音义二卷校郑康成易注二卷皆有补于经其辑子夏易传辨此传爲汉韩婴所作非卜子夏庸弟礼堂以孝闻大学士朱珪称之早卒着说文引经考二卷阎循观字懐庭少孤其学奉程朱爲宗省身克己刻苦自立而谆谆致戒于近名于河津之派爲近干隆三十四年进士吏部考功司主事着困勉斋私记西涧文集及尙书春秋说时潍县刘以贵梁鸿翥胶州法坤宏安邱张贞益都李文藻潍县韩梦周皆以学行闻韩梦周字公复干隆丁丑进士知来安县刻意濂洛关闽诸儒之书着理堂文集汪绂江永同县老儒一名烜字双池尝贫困江西景德鎭画盌佣焉绂博极儒经而以宋五子之学爲归因陆陇其着有读礼志疑乃作参读礼志疑二卷虽考礼未深然亦多得经意可与陇其书并存绂又着礼学逢源儒先晤语周易诠义礼记章句尙书诠义诗经诠义四库诠义春秋集传乐经律吕通解金榜字檠斋歙县人干隆三十七年一甲一名进士翰林院修撰养疴读书不复出卒于家榜师事江永治礼宗郑康成采获旧闻摭秘逸要着礼笺十卷五十八年刺取其大者数十事爲三卷寄朱珪珪序之以爲词精义覈榜虽最尊康成之学然于郑义所未衷者必纠举之于郑氏家法不敢诬也王鸣盛字凤喈嘉定人干隆十九年一甲二名进士授编修累官内阁学士光禄寺卿鸣盛少与惠栋钱大昕讲经义训诂必以汉儒爲宗所撰尙书后案三十卷专宗郑康成注郑注亡逸者采马融王肃注补之孔传虽伪其训诂非尽虚造者间亦取焉又撰十七史商榷一百卷蛾术编一百卷西庄诗文集二十四卷丁杰字升衢归安人干隆四十六年进士官寕波府府学敎授肆力经史旁及六书音韵算数长于校讐于胡渭禹贡锥指摘误甚多开四库馆朱筠戴震皆延之佐校杰所着有周易郑注后定大戴礼记绎小酉山房文集任大椿字幼植又字子田江苏兴化人祖陈晋干隆四年进士以通经闻着易象大意大椿少工文词旣乃专究经史传注干隆三十四年二甲一名进士授礼部主事三十八年修四库全书充纂修官礼经裒辑爲多提要多出其手五十四年以郎中授陜西道监察御史卒年五十二大椿贫尽色养读书守道义素不欲以空言讲学服官行已无愧古人所学淹通于礼尤长名物着弁服释例八卷深衣释例三卷释缯一卷吴越备史注三十卷小学钩沈二十卷字林考逸八卷诗集六卷大椿初欲荟萃全经久之知其浩博难罄因思卽类以求一类旣贯乃更求他类所着深衣释缯诸篇皆博综羣籍衷以已意或视爲尔雅广疏实礼经别记之意学者能推其意广所未尽以类穷之可以㑹经之全矣时江北学者李惇刘台拱汪中皆继起李惇字孝臣高邮人干隆四十五年进士笃内行治诸经于诗春秋尤深晚通天算刘台拱字端临宝应人丹徒县训导幼见王懋竑朱泽澐之书始揅程朱之学以道自绳书数音韵天文律吕名物理义理莫不穷考冥搜事亲以孝养遭二䘮蔬食四年着论语补注汉学拾遗荀子补注经传小记及杂文共编爲遗书四卷三礼诗书并有纂着未成书而卒汪中字容甫江都拔贡生好古博学长于经谊于诗古文书翰无所不工着周官征文左氏春秋释疑皆依据经证箴砭俗学余见述学内外篇孔广森字衆仲又字顨轩孔子六十八代孙袭封衍圣公传铎之孙戸部主事继汾之子干隆三十六年进士官翰林院检讨年少入官翩翩华胄一时争与之交然性恬淡躭着述裹足不与要人通谒告养归不复出及居大母与父䘮竟以哀卒时干隆五十一年年三十有五广森聪颖特达经史小学沈览妙解所学在公羊春秋唐陆德明云魏晋以来公羊久成绝学广森沈深解剥着春秋公羊传通义十一卷于胡母子都董仲舒何劭公条例师法不坠其自序曰昔我夫子有帝王之德无帝王之位又不得爲帝王之辅佐乃思以其治天下之大法损益六代礼乐文质之经制发爲文章以垂后世而见夫周纲解弛鲁道陆迟攻战相寻彛伦或熄以爲虽有继周王者犹不能以三皇之象刑二帝之干羽议可坐而化也必将因衰世之宜定新国之典寛于劝贤而峻于治不肖庶几风俗可渐更仁义可渐明政教可渐兴乌乎託之託之春秋春秋之爲书也上通天道中用王法而下理人情不奉天道王法不正不合人情王法不行天道者一曰时二曰月三曰日王法者一曰讥二曰贬三曰绝人情者一曰尊二曰亲三曰贤此三科九旨旣布而壹裁以内外之异例远近之异辞错综酌剂相须成体凡传春秋者三家粤惟公羊氏有是说焉汉初求六经于烬火之余时则有胡母子都董仲舒皆治公羊春秋以其学鸣于朝廷立于校官董生授弟子嬴公嬴公授眭孟孟授东海严彭祖鲁国颜安乐各专门敎授由是公羊分爲严颜之学方东汉时帝者号称以经术治天下而博士弟子因端献谀妄言西狩获麟是庶姓刘季之瑞圣人应符爲汉制作黜周王鲁以春秋当新王云云之说皆绝不见本传重自诬其师以召二家之纠摘矣然而孟子有言春秋天子之事也经有变周之文从殷之质非天子之因革耶甸服之君三等蕃卫之君七等大夫不世小国大夫不以名氏通非天子之爵禄耶上抑𣏌下存宋裦滕嶭邾娄仪父贱谷邓而贵盛郜非天子之黜陟耶内其国而外诸夏内诸夏而外四裔殆所谓天下之本在国国之本在家者非耶愚以爲公羊家学独有合于孟子乃若对齐宣王言小事大则纪季之所以爲善对滕文公言效死勿去则莱侯之所以爲正其论异姓之卿则曹覊之所以爲贤论贵戚之卿又实本于不言剽立以恶衎之义且论语责辄以让国而公羊许石曼姑围戚今以曼姑拟臯陶则与瞽瞍杀人之对正若符契故孟子最善言春秋岂徒见税亩伯于阳两传文句之偶合哉晋唐以来公羊谷梁皆成绝绪唯左氏不绝于讲诵啖赵横兴宋儒踵煽加以凿空悬拟直出于三传之外者浅识之士动爲所夺其訾毁三传率摭拾本例而肤引例不可通者以致其诘董生不云乎易无达占诗无达诂春秋无达例夫唯有例而又有不囿于例者乃足起事同辞异之端以互发其藴记曰属辞比事春秋之教也此之谓也十二公之篇二百四十二年之纪文成数万赴问数千应问数百操其要归不越乎同辞异辞二途而巳矣当其无嫌则郑忽之正陈佗莒展之贱曹覊宋万宋督之爲大夫未尝不同号祭伯奔而曰来祭公使而曰来介葛卢朝而曰来齐仲孙外之而曰来未尝不同辞入者爲簒天王入于成周乃非篡出者爲有外天王出居于郑乃非外此无他正名天王灼然不嫌也夫人妇姜夫人氏夫人孙于齐则辞有异楚屈完来盟于师齐侯使国佐如师则辞有异卫侯言归以成叔武之意曹伯言归以顺喜时之志而或加复或不加复则同辞之中犹有异此言负刍出恶已见于伯讨成公出恶未有所见也若是之属有不胜偻指述者诸灭同姓莫名独卫侯燬名诸葬称公独蔡桓侯不称公诸来称使独武氏子毛伯不称使一难而乃异一救而言次之先后异一人之名而曼何之有无异一年之内而纠与子纠异凡皆片言荣辱笔削所系不可不比观不可不深察春秋有当畧而详当详而畧详之甚者莫如录伯姬畧之甚者莫如郑祭仲之事祭仲权一时之计纾宗社之患君子取之亦与其进不与其退之意焉尔若左传所载忽之弒亹仪之立仲循循无能匡救苟并存其迹将不可爲训故断至昭公复正厉公居栎取足伸仲之权而止此春秋重义不重事之效也董生曰正朝夕者视北辰正嫌疑者视圣人圣人以祭仲易君季子杀母兄皆处乎嫌疑之闲特殊异二子于衆人之中而贵而字之而不名尙犹有援左氏之事以驳公羊行权之义者盍思仲之称字正逆知天下后世必有呶呶议仲者乃大着其善也孔子之修春秋也至于上下内外之无别天道人事之反常史之所书或文同事异事同文异者则皆假日月以明其变决其疑大抵以日爲详则以不日爲畧以月爲详则以不月爲畧其以不日爲恒则以日爲变以日爲恒则以不日爲变甚则以不月爲异其以月爲恒则以不月爲变以不月爲恒则以月爲变甚则以日爲异将使学者属辞比事以求之其等衰势分甚严善恶浅深奇变极乱皆以日月见之如示诸掌善哉自唐迄今知此者唯赵汸一人哉推举其槪及齐平及郑平均平也而一信一否月不月之判也郯伯姬来归𣏌叔姬来归均出也而一有罪一无罪月不月之判也城楚邱之不嫌于内邑以其月也晋人执季孙行父何以别于齐人执单伯以其月也晋人入曹何以别于宋公入曹以其日也武宫亦立炀宫亦立而知季孙意如之爲之者以其不日也诸侯相执例时始见于宋人执滕子婴齐则恶而月之公如例时襄昭如楚则危而月之㑹例时终桓公之篇悉危而月之可得谓无意乎常辞偏战日诈战不日独至于殽诈战而亦日读其经曰辛巳晋人及姜戎败秦于殽癸巳葬晋文公皆殡之罪日之而益见复归未有言日者独卫献公日读其经曰辛卯卫寗喜弑其君剽甲午卫侯衎复归于卫谖弑之迹亦日之而益见春秋虽鲁史旧名圣人因而不革必有新意焉春者阳中万物以生秋者阴中万物以成善以春赏恶以秋刑故以是名其经丙戌之再也疑于衍而非衍夏五或无月十有二月或无冬疑于脱而非脱春以统王王以统月月以统日春秋所甚重甚谨者莫若此世俗之说曰讥贬当各就其事而传说有先事贬者有终身贬者得无乖论语不逆亿之训且疾恶已甚乎是未知春秋之用讥贬当事而施者小过恶耳至其未事而先贬旣事而终绝则必蹈名教之宏罪犯今古之极憝有虽孝子慈孙百世不可改者中人之情固有始善终咎先后易辙惟若公子翚之媚桓弑隐公子招之胁君乱国充其恶可以至于此极则平日处心积思出谋发虑久已不范于礼义先师言春秋天子之行事也向使夫子与翚招并时立朝必不待其弑君乱国蚤已放流之殛之又何不逆亿之有以诛不待敎之恶人而且使之出师而且使之㑹诸侯之大夫是则陈鲁之君无知人之明以自召其祸也故贬招于漷贬翚于伐郑伐宋以戒后世之爲人君者若曰有臣如此则不可以长三军而使四方岂唯决二公子之辜而已翚公子也而弗谓公子招弟也虽弗谓弟存公子焉若曰疎者不良当绝其位亲者不良但不当任之亦勿可失其贵此深中之深微中之微也俗儒不知春秋病于不能探深窥微翚在所传闻之世讼言贬之遂在所闻之世唯一贬于其卒逮所见之世隐如疑不得贬矣然而辞不属不明事不比不章昭公之篇一曰隐如至自晋一曰叔孙舍至自晋同事而氏不氏异氏者贤不氏者恶亦因得见端焉且遂卒而贬犹夫终身贬也春秋之义人道莫重乎终始用致夫人弗正其始则终身不免爲篡成风之含赗会葬王弗称天则终身不正其爲小君其于追命桓公亦然故翚招贬之于始仲遂贬之于终皆言乎罪大恶极足以贯其没世者也讥贬絶不槩施毎就人情所易惑者而显示之法人莫知大夫不敌君而后以楚人书人莫知卿不得忧诸侯而后以晋人宋人书溴梁以降大夫交政未尝贬也却缺之徙义公子侧之偃革宜若有善焉转发其专平专废置之罪而以人书不寕惟是又因是以知士匄公子结专其所可专得免于贬虽于名氏之外未有加焉固已荣矣郑襄公背华附楚贱之曰郑伐许与吴伐郯狄伐晋文无以异至其子衰绖兴戎则正言之曰郑伯伐许以爲不待贬绝尔第未若狄之之显也故襄公书葬悼公不书葬其葬犹之突也其不葬也犹前之接后之睔而蔡之肸也传曰春秋不待贬绝而罪恶见者不贬绝以见罪恶也贬绝然后罪恶见者贬绝以见罪恶也又曰春秋见者不复见皆读此经之要法也楚子䖍哆哆然自以爲讨贼而取绝于春秋何则般之弑父已见䖍之诱讨难知也名䖍矣般可以无诛乎则又见诸绝世子有绝有矣蔡之臣子可释憾于楚乎则又见诸葬蔡灵公以爲庐伸其复讐之志凡义无常唯时所当方君义属固则般也贼及君义属般则䖍也讐此其比在刺筑馆讥犹绎王姬可以无逆不可以逆而外之遂不宜爲大夫旣爲大夫卽不得薄其恩礼生杀不相悖天以成其施刑赏不偏废王以成其化非春秋孰能则之拨乱之术讥与贬绝备矣而又曰爲尊者讳爲亲者讳爲贤者讳恶如可讳何以瘅恶闻之有虞氏贵德夏后氏贵爵殷周贵亲春秋监四代之令模建百王之通轨尊尊亲亲而贤其贤尊者有过是不敢讥亲者有过是不可讥贤者有过是不忍讥爰变其文而爲之讳讳犹讥也传以讳与讐狩爲讥重是也所谓父子相隐直在其中岂曲佞饰过之云乎无骇贬去氏故入极不嫌非灭承徐人伐吴氏则灭顶不嫌非齐书戍郑虎牢于下乃可以成不系郑书孟子卒于后昭公取夫人乃可以不书其讳文而存实有如此者于纪侯大去见诸侯以国爲体于入曹见同姓灭之当救于公孙㑹见司冦有八议之辟于防于曁于处父见君臣无相爲盟之法其假讳而立义有如此者世争则示之以让世诈则示之以信是以美召陵高浤霍而于让国公子三致意焉卫子之讳杀也捷之讳宋也三亡国之讳亡也其缘贤者之心而隐恶有如此者将因其所讳达之于所不讳则㑹稷成乱以严君臣之分干时伐败以隆父子之恩子般忍日以正世及之坊然乃知祖之逮闻所以爲始爲将推而远之而后得尽其辞又炳炳彰彰如此尝病左氏规随拟议续经三年顾云齐陈恒执其君寘于舒州夫凡伯以天子之使讳不言执况可加之其君乎斥言成叛抑非围棘取运内邑不听之例也故曰左氏之事详公羊之义长春秋重义不重事斯公羊传尤不可废方今左氏旧学湮于征南谷梁本义汨于武子唯此传相沿以汉司空掾任城何休解诂列在注疏汉儒授受之指借可考见其余公羊墨守谷梁废疾左氏膏盲春秋汉议文谥例之等尙数十篇惜无存者解诂体大思精词义奥衍亦时有承譌率臆未能醇㑹传意三世之限误以所闻始文所见始昭遂强殊鼻我于快而季姬季友公孙慈之日卒皆不得其解外大夫奔例时诸侯出奔无罪时有罪月内大夫出无罪月有罪日功过之别内外之差宜然也何邵公自设例与经诡戾而公孙敖之日归父之不日两费词焉叔术妻嫂传所不信邵公反张大之目爲非常异义可怪之论亦犹溥本未与辄拒父隽不疑诡引以断卫太子之狱致令不晓者爲传诟病此其不通之一端也七十子没而微言绝三传作而大义暌春秋之不幸耳幸其犹有相通者而三家之师必故各异之使其愈久而愈歧何氏屡蹈斯失若盟于包来下不肯援谷梁以释传叛者五人不取证左传而凿造谏不以礼之说又其不通之一端也今将袪此二惑归于大通辄因原注存其精粹删其支离破其拘窒增其隐漏冀备一家之言依旧帙次爲十一卷窃名曰通义胡母生董生旣皆此经先师虽义出传表卓然可信董生绪言犹存繁露而解诘自序以爲畧依胡母生条例故亦未敢轻易也昔韩文公遗殷侍御书云近世公羊学几绝何氏注外不见他书圣经贤传屏而不省要妙之义无自而寻非先生好之乐之味于衆人之所不味务张而明之其孰能勤勤拳拳若此之至固鄙心之所最急者如遂蒙开释章分句断其心晓然直使序所注挂名经端自託不腐其又奚辞葢自唐巨儒惜此传之坠絶而望人之讲明也如是今殷侑之注已复不存更以穴知孔见期推测于千百禩之后安得有道如昌黎者而就正其失也钻仰旣竭不知所裁广森又着大戴礼记补注十四卷诗声类十三卷礼记巵言六卷经学巵言六卷少广正负术内外篇六卷又喜属文着仪郑堂骈丽文三卷江都汪中读之叹爲绝手张惠言字皋文武进人少孤贫年十四卽爲童子师嘉庆四年进士改庶吉士充实录馆纂修六年散馆授编修七年卒年四十二所着有周易虞氏义九卷虞氏消息二卷昔惠栋作周易述大旨遵虞翻补以郑荀诸儒学者以未能专一少之汉人之易孟费诸家各有师承势不能合惠言传虞氏易卽传汉孟氏易矣孤经绝学也惠言虞氏易序曰自汉成帝时刘向校书考易说以爲诸易家皆祖田何杨叔丁将军大义畧同惟京氏爲异而孟喜受易家阴阳其说易本于气而后以人事明之八卦六十四象四正七十二候变通消息诸儒祖述之莫能具当汉之季年扶风马融作易传授郑康成作易注而荆州牧刘表㑹稽太守王朗颖川荀爽南阳宋忠皆以易名家各有所述唯翻传孟氏学旣作易注奏上之献帝翻之言易以阴阳消息六爻发挥旁通升降上下归于干元用九而天下治依物取类贯穿比附始若琐碎及其沈深解剥离根散叶畅茂条理遂于大道后儒罕能通之自魏王弼以虚空之言解易唐立之学官而汉世诸儒之说微独资州李鼎祚作周易集解颇采古易家言而翻注爲多其后古书尽亡而宋道士陈抟以意造爲龙图其徒刘牧以爲易之河图洛书也河南邵雍又爲先天后天之图宋之说易者翕然宗之以至于今牢不可拔而易阴阳之大义葢尽晦矣大淸有天下元和微士惠栋始考古义孟京荀郑虞氏作易汉学又自爲解释曰周易述然掇拾于亡废之后左右采获十无二三其所述大氐宗祢虞氏而未能尽通则旁征他说以合之葢从唐五代宋元明朽坏散乱千有余年区区修补收拾欲一旦而其道复明斯固难也翻之学旣世又具见马郑荀宋氏书考其是否故其义爲精又古书亡而汉魏师说可见者十余家然唯郑荀虞三家畧有梗槪可指说而虞又较备然则求七十子之微言田何杨叔丁将军之所传者舍虞氏之注其何所自焉故求其条贯明其统例释其疑滞信其亡阙爲虞氏义九卷又表其大恉爲消息二卷庶以探𦣱索隐存一家之学其所未寤俟有道正焉耳惠言又撰虞氏易礼易事易候易言周易郑荀义易义别录易图条辨仪礼图说文谐声谱茗柯文集共数十卷惠言修学立行敦礼自守人皆称敬之乡㑹两试皆出朱珪门未尝以所能自异默然随羣弟子进退而已珪潜察得之则大嘉故屡进达之而惠言亦龂龂相诤不敢隐惠言少爲辞赋尝拟司马相如扬雄之文及壮爲文又效韩愈欧阳修善篆书尝奉命诣盛京篆列圣加尊号玉宝其学要归六经而尤深易礼弟子从受易礼者以十数孔兴爕字起吕至圣六十六世孙也世居曲阜年十三嗣其父衍植封爲衍圣公世祖章皇帝顺治元年允山东抚臣方大猷之请饬官崇祀复衍圣公及诸恩例衍植因乘传入觐上遣官迎劳于邸第给饩廪甚厚陛见班列阁臣上赐茶及宴恩礼有加仍命以太子太传袭封衍圣公二年赐三台银印四年冬十二月辛巳卒遣官祭凡九谕工部给资营冡五年子兴爕袭爵兴爕少凝重端立临事刚果有器识日以恪守先祀爲心阙里经明季之乱庙廷圯壊礼乐残缺凡衍植所未经修复者胥新作之七年晋太子少保八年晋太子太保赐淸汉文三疉银印九年十七年世祖两临辟雍皆应召率族人陪祀赐赉优渥康熙六年冬十一月甲子卒遣官赐祭葬如例子毓圻字钟在袭封年甫十一初入觐召对瀛台进退仪度悉如成人八年夏四月圣祖仁皇帝临幸太学如例陪祀礼成昭圣太皇太后召见宫中赐坐垂问家世命宫人授茶及克食出内臣送至宫门外传懿旨谕从官善辅导之尝预朝参退上命由御道行其荷宠眷之隆如此十四年晋太子少师二十三年圣祖东巡还过曲阜释奠如孔林毓圻因以扩林地置守卫请特命赐地十一顷有奇除租赋设百戸一员秩视卫守备二十八年疏请重修圣庙上特㫖允行并赐毓圻诗书礼乐匾额四十年赐毓圻长子传铎二品服五十二年召第五子传钲入监读书六十一年赐荫一子五品官雍正元年册封孔子以上五代皆爲王爵建立崇圣祠诣京师谢恩旋卧病卒于京第谕遣内大臣奠茶酒三品以上汉官㑹弔及榇归特命皇子亲王率内大臣侍卫再奠茶酒行人司司正䕶送驰全驿归葬谥恭悫世宗宪皇帝圣制碑文曰朕惟国家礼重尊师必显庸夫后裔谊隆眷旧宜诞沛乎殊荣稽彝典以易名树丰碑以示䘏所以广皇仁彰圣敎也尔孔毓圻族高东鲁系本素王秉性朴诚荷天家之雨露持身谦谨奉阙里之烝尝勤职守于五十余年承统绪于六十七世朕诞膺宝祚笃念前徽晋五代之王封昭千秋之祀典尔感恩入谢忽遘沈疴奄逝据闻良深轸恻旣厚饰终之礼复加论定之名素履允符曰恭曰悫于戏溯泗水之渊源天章永焕望凫山之峻峙云碣常新爰示宠施垂于无斁不亦休哉复命葬日立碑日加祭各一次皆异数也毓圻以弱龄承籍先泽志殷报称故自少至老敦率礼义倡明敎学以风俗人心爲巳任工擘窠书兼通绘事着恭纪圣祖幸鲁盛典四十卷兰堂遗藁二卷子传铎袭传铎字振路性恭谨和厚喜读书工文词究心濂洛关闽之学熟于三礼庙堂器物悉加釐订又精律吕书尝谓审律在得中声雍正二年世宗宪皇帝幸太学释奠例陪祀以足疾艰拜跪特命次子继溥代行礼是年六月癸已孔庙灾引罪疏入上遣官慰问寻命大臣督工兴建并允增乐器库値房诸处赐传铎钦承圣绪扁额七年颁世祖圣制人臣儆心录圣祖圣制文集诗经春秋传说汇纂周易折中性理精义朱子全书资治通鑑纲目古今图书集成厯代纪事年表四朝诗全唐诗律歴渊源音韵阐微万言广训及圣制朋党论周易本义义例启蒙附论日讲四书易经书经解义性理大全渊鑑古文康熙字典渊鑑类函绎史佩文韵府凡二十七种俾藏阙里九年以病传爵于长孙广棨十三年夏四月传铎卒赐祭葬如例着三传合纂十二卷礼记摛藻一卷恭纪世宗修庙盛典五十卷读古偶志一卷安怀堂文集二卷申椒诗集二卷绘心集二卷盟鸥草一卷古文源二卷长子继濩字体和年二十三卒以子广棨赠衍圣公广棨字京立好经术娴礼仪雍正九年袭封明年以林工告蒇率族人入谢蒙论曰至圣先师后裔当存圣贤之心行圣贤之事一切秉礼守义以骄奢爲戒且尔年尙少尤宜勤学读书敦品励行不但尔一人凡尔同族之人皆当共相劝戒共相砥砺爲端人正士尔等果能遵朕训谕学问日进品行纯谨不坠家声卽所以报国矣广棨顿首谢出赐予甚优仍依故事宴于礼部归益励志于学颜其所居堂曰念典示弗敢怠也干隆三年高宗纯皇帝临雍如例入京上言元圣后裔东野氏旣蒙列于五经博士而周公实先师之所诵法其后人不得与观礼之列殊所未安请一体陪祀得旨允行时初行耕耤礼成进恭纪亲耕耤田颂视学大礼庆成赋各一首四年秋祝釐入京特命侍仲秋经筵班听讲明年秋再预因奏请着爲令从之六年奏列曲阜知县孔毓琚不职状毓琚亦讦以数事勘有异辞诏原勿问而毓琚抵罪如议八年春正月辛酉卒赐䘏典如例着敏求斋文集八卷诗集四卷外集一卷子昭焕袭昭焕字显文干隆十三年上幸鲁释奠酧酒孔林并赐圣制诗以荣之又赐圣制乐善堂全集日知荟说唐宋文醇十三经廿二史明年颁淸汉篆文一品三台印十五年赐圣书孔子庙碑文墨宝后屡因南巡幸鲁皆不次疉赐墨宝图籍不胜纪四十一年平定金川遣官告林颁赏诣京谢恩荷宠以郊劳礼特命携子入紫光阁宴恩遇之盛前古未有也四十七年上疏乞休秋八月卒子宪培袭宪培字养元四十九年驾幸阙里温旨慰谕训诲读书赐圣制诗释奠礼成赏赉有加明年幸太学颁赐厚渥五十五年幸鲁还届八旬圣寿先后赏赐倍渥五十八年冬十一月卒无嗣遗疏以弟宪增子庆镕爲嗣袭封如初孔继涵字体生毓圻之孙干隆三十六年进士戸部云南司主事笃于内行与戴震交于天文地志经学字义无不博综着有考工车度记补林氏考工记解句股粟米法释数同度记及水经释地红榈书屋诗文集颜光猷光敏光斆并复圣颜子六十七世孙光猷字秩宗康熙十年进士翰林院庶吉士刑部郞中河东道盐运使着易经说义光敏字逊甫康熙六年进士吏部考工司郞中明律厯句股之数着未信编家诫乐圃旧雨堂诗集南行日记光斆字学山康熙二十七年进士翰林院检讨提督浙江学政光斆荘重苦志读书好沈思淸操训士士感之重建肇庆总督行台幷续题名碑记两广总督若明韩雍王守仁皆驻兵广西梧州而广东肇庆广州皆有行台嘉靖四十三年总督吴桂芳因东事重于西事始移驻肇庆以行台爲署握各营劲兵爲兼顾之计诚据形胜也我大淸干隆十一年总督策楞始常驻广州以广州之行台爲督署肇庆之署爲行台台中久无居人堂室朽坏数十年来更全倾圯元来此皆瓦砾场惟石狮碑础仅存矣近年广东全海肃淸内地安丰广西边徼亦皆缓靖元屡以简阅东西官兵往来肇庆止宿于阅江楼上念此间爲两省扼要地总督署虽移而兵不可移各营将尙皆有署乃总督于城中无一椽非政体道光五年于旧基重建行台惟立门屏两重堂室两重取可以校武暂驻而已无多构也复于堂西开马射之埓阶上设步射之序阶下可练小队东南建帅字旗修复城南礟台庶几体制得宜而往来均便且重兵所在当务其本也堂前题名碑自干隆九年后未续刻爰书列之以续前而开后焉阮元记那苏图䇿楞硕色陈大受阿里衮班第杨应琚陈宏谋李侍尧苏昌李侍尧杨廷璋李侍尧杨景素桂林觉罗巴延三舒常富勒浑孙士毅福安康长麟朱珪觉罗吉庆倭什布那彦成吴熊光百龄松筠蒋攸铦阮元英淸崃凿路造桥记广东英德淸远两县崃江爲各省通行之要路自宋嘉祐六年转运使荣諲始开崃山栈道明嘉靖四年府判符钖曾修十五年兵备道吴宪复加修治国朝康熙初元平南王重修厯今百有余岁芜圯极矣行旅负纤之人陟倾厓缒危栈援竹木厉水石莫不履险而畏其陨也道光五年元议修通之乃于阅兵韶州时往来亲督勘丈于三百七十余里之中分爲南中北三段南段自淸远县白庙起至英德县细庙角止元率盐运司翟公督盐商治之中段自英德县大庙崃起至新旺汛止上驷院卿督理粤海关达公率洋商治之北段自英德箭迳山起至弹子矶止广东巡抚成公率南韶连道衍公治之凡平治道路二万四千四百余丈修造桥梁一百四十五处凿厓石疉栈级伐竹木六年秋工始毕用银四万九千两有奇毎年冬查勘修补一次以爲例时元将往滇池书此以记其岁月工段待后人视此程式耳例赠儒林郞候选州同知兰汀林公墓表公讳䦘字苑西号兰汀江都人赠荣禄大夫浙江巡抚干隆癸酉举人闽大田令梅谿公第五子也梅谿公父讳文琏爲高邮大学士王文通公之孙壻兰汀公继配亦文通公之元孙女也公㓜秉祖父诗礼之敎敦孝弟之行补江都学生屡试高等补廪膳贡成均善属文尤长骈体亦善行楷书与兄霏崖公幷以诗翰名于时年五十有四卒诗载淮海英灵集江苏诗征元配吴安人早岁卒继配王安人有大家礼范以勤俭相夫生子悦曾怡曾悦曾有痼疾怡曾幼得母敎读书能文补江都学生复祖父之业孝养节母援例受州同知职故公例赠儒林郞配例赠安人王安人寿七十族戚共称觞爲祝遽以疾终道光五年冬卜合葬于扬州西山添丁桥北左之原阮元爲公外甥怡曾属元表墓公生于干隆己未年卒于壬子年吴安人生于干隆辛酉年卒于甲午年王安人生于干隆丙子年卒于道光乙酉年怡曾生子荣庆华庆富庆平乐府重建至圣庙碑记平乐府治背山面川峯峦秀发宋元学宫在城外明迁城外凤凰山麓国朝顺治康熙再修建百余年多就倾朽道光二年知府唐鑑倡议重建知县常煜佐之于是各邑绅士奋兴从事鉅工乃集改旧正殿爲大成门而升建正殿于后山高处是以基廓而地爽轮奂崇焉大成殿崇三丈七尺有五寸广六丈轮四丈五尺台广三丈九尺轮三丈六尺两庑崇丈八尺左名宦祠右乡贤祠改旧尊经阁爲崇圣祠左尊经阁右昭文阁以旧启圣祠爲明伦堂泮池门壁皆彻新之道光三年工旣成九月壬午奉圣贤主入庙元适以简阅官兵来西省丙戌至平乐官士以修庙事告元入庙拜瞻敬且喜焉夫修建至圣庙乃官吏绅士职谊当爲之事无所爲誉惟是时天子承平敷政四海乂安两广疉出三元㑹元状元科名鼎盛元之至此官称士民之安仁而好义士民爱戴长官惜其去也留之思之自元发兵搜山贼之后各邑民能以保甲自聨安静无警连岁农田丰熟是可慰矣今而后文官廉明以养民武官治兵以卫民士读经史敦孝弟修天爵而人爵从之凡事皆当质诸庙中圣贤而不悖以明其道岂以新庙翼翼而计其功哉官士请记其事爰书付绅士汪呈玉关士馨李直等勒于石南昌府同知璧堂徐君传君姓徐名联奎字璧堂号讷斋浙江山阴人先世由奉化迁郡城遂入籍祖禹谟父宗元博涉经史有文学以盐大使借补县丞罢官归授生徒以自给君少力学督学于文襄公拔第一人入学试輙高等督学雷公鋐窦公光鼐皆赏拔之食廪饩举优行中干隆乙酉科举人丙戌科进士引见以知县卽用授江西东乡县知县巡抚吴公绍诗知君名卽拟调南昌县君以资浅辞岁余终以人品端方才猷练达奏调之干隆三十六年擢南昌府吴城鎭同知四十一年丁母陈忧四十三年服阅江西巡抚奏取督办堤工四十五年补景德鎭同知大计卓异保荐四十八年调南昌府同知四十九年以俸深部推陞湖北郧阳府知府俄因事连累落职君爲同僚分谤绝口不辩恬然归田不再仕矣君少孤得母敎坚苦力学文律深细无所不到入学后迺出佐司道府幕以其资供孝养是以吏治明于未官时及官首县同知凡省中重案多委君审之大吏章奏亦每就君属其稿故君以一同知厯署吉安瑞州建昌南康南安袁州各府事而署抚州九江府者再葢君之德与才有爲列郡守所远不及者乃甫陞一守卽不复仕命也君虽精于吏事而不轻定谳秉烛披牍夜分无倦所至书大堂楹曰眼前皆赤子头上是靑天其听讼皆以平心易气及人所不经意处得之东乡民甲与乙争山对簿呈契君曰伪耳焉有雍正年书劵而预避干隆年御名者永丰生员甲诬乙侵其地擅毁乙屋久不理君诘其据甲以族谱家塾八景图说爲证君曰图内有大江环左小江遶右之语大小江亦尔家所有乎且滕王阁诗序有衡阳之浦若借辞管地则湖南爲江西所属矣星子民斧荒山柴村人谓其窃墓树殴之民以斧伤村人手县令以罪人殴所捕人折伤拟绞君验契量地地浮二亩有奇斧柴者官地也减其罪庐陵民捕兽置弓毙行人县令谓巳如例设望竿及抹眉索免其罪君询民望竿何物抹眉索何状民无以应葢县胥敎之也论以罪临川民李某寓宜昌时方捕逃兵李某官以其姓同执之拟斩李某诉原籍实临川父母故惟伯父存湖北移江西其伯父畏累称无姪君迹得其父母墓碑名氏合移覆得免死兴安生员之子娶妇嗔丐者强索食殴毙之辞未定生员死于狱子告县令枉其父曰丐死在前月某日娶妇在后月某日君检旧时宪书后月日不吉前月日吉出书示之诈乃破上犹民妇曾某氏夫久出见河有腐尸遂控素有仇之廖某毙其夫狱久不定君取死者遗物厯检之于荷包中得典票字曰中姓物知死者姓钟写典票者皆省种爲中也南昌民有杀人于家者家止夫妇恃无证坚不承君步至其家搜得男子履四二大二小讯有甥同居拘其甥鞫之悉得其杀人状乐安民甲与乙斗甲迎面倒拉乙发辫乙挤甲肾死屡伏屡反君鞫之伏如前然料其必再反验乙发脱其半诘曰脱发安在乙曰狱中薙发者梳取矣诘薙发人及禁卒语相符遂不复反其他摘奸发伏尽心无冤者多类此君服官廿余载所至兴利除弊治莠安良修举普济育婴诸堂泽及枯骨去官之日百姓每奔走哭送官南昌时圩堤圯于水君躬劝富尸修筑有漳湖者皆贫农君捐俸爲倡市贾从输得钱两月工竣万亩赖之学宫圯苦建费逾万君倡修上官难之君具牍请曰所虞捐工之弊有三官侵吏扰董事不实也今某尙堪自问亦颇见谅于士民吏胥不涉手董事选得人必无害令下士民乐输工成焉君素廉俭居官如寒士官俸外不名一钱罢官后无以自给尙以章奏幕应聘如秦晋豫皆至焉元任浙江巡抚初致之幕友不合意次年访知君在山阴乃礼聘君君亦槪然许相助凡治漕治灾赈治仓库治海盗多得君之益且是时元年方三十七君年已七十余每从君问旧事论世务多闻老成阅厯之言元去浙后巡抚淸公蒋公亦皆延致之君年六十后始举二子曰之瓒曰寅皆生员道光二年卒于家年九十有三诰授奉政大夫干隆五十五年万寿恩赏复原阶所着有筠心堂诗古文兰亭志熙朝飏言录畅风轩随录宦箧偶存西江政畧关中纪要中州陵墓录晋阳陵墓录各若干卷高邮孝臣李君传李君讳惇字成裕又字孝臣先世苏州人迁扬州高邮州祖父皆以州文学力行善事司普济育婴堂尽其力施药救病节衣食爲之君幼读书颖异七岁卽知解经肓神童之目十二岁孤旣长博极羣书尤邃经传与同里贾君稻孙王君怀祖同力于学兴化顾君文子任君子田宝应刘君端临江都汪君容甫歙程君易田皆学术揅摩极一时之盛君以品行爲立身定命之本事母孝侍疾居䘮皆尽礼貌质直寡言惟讲学则尽其辨干隆丁酉试拔贡学使谢金圃侍郞属意焉及试期不来诘之则前一日贾君稻孙卒于泰州试馆君营棺敛事竟不赴试学使叹曰李生以博学名而敦行复乃尔诚今之古人也已亥中式举人庚子㑹试中式第二学使彭芸楣侍郞聘主曁阳书院励诸生以经学干隆五十年年五十一以疾卒子培紫培碧培黄降服培靑君所着书有羣经识小左传通释古文尙书论毛诗三条辨浑天图说读史碎金诸书而识小八卷考诸经古义二百二十余事事事精确不磨发前人所未发元已刻入皇淸经解碧鸡台记云贵总督驻滇池之上节院寛敞东有宜园古木时花爲城中胜境登东北山台已见金马诸山松岚疉翠矣而滇池北渚及碧鸡诸山皆在西南不能见也昔署西南有高楼登之可以望西南楼久圮道光六年余初到滇子福构木台以复其境今四年矣木渐朽遂彻之而迁其台于署西北隅废圃澹泉西南七丈许台以七千土墼疉成之纵横上下皆一丈三尺工朴用省成之甚易台腹以梯旋而上台上又立四壁爲八尺之瓦屋寛其西南窗使全揽碧鸡玉案诸山之胜远眺滇池近挹华浦碧鸡关戍如在几案太华诸寺隐现于华山之麓朝霞暮霭风云变幻殷雷快雪湅雨皓月皆可于台上收之舟帆往来耕犊出入春稼秋获星囘火节亦皆可于台上遇之台成招幕中宾客落之议所以爲台之名昔李赞皇帅蜀建筹边楼而边垒一新然其时滇境非其所有土番内侵维州偶降复陷衆戮岂若我大淸德威外薄凡韦忠武李赞皇所焦思竭力远阻近逼之地今皆宴然爲郡县西南外夷如𬗟甸南掌交阯皆奉表入贡攸服奔走余以衰老腐儒奉使持节坐鎭之而不必有所更张设施惟以崇国德威休养民生爲事所以政简身闲得与宾客登台兴复不浅也又安用侈其名而矜之乎则名之曰碧鸡台可已揅经室集诗卷第二揅经室诗四集卷二琅嬛仙馆诗略乙卯喜晤焦里堂姊丈于东昌寄怀里中诸友光岳楼前见里堂执襟一一问江鄕十年旧雨兼新雨几处靑杨间白杨元白州邻曾共卜庾周肥瘦各胜常累君同作风尘客敢咏冰心寄洛阳自禹登山白云峯东三里至佛峪兹山何岧嶤神禹之所登东行入虚谷泉石媚淸澂侧径临深谿马足犹兢兢午嶂屯春阳阴厓积素冰石无附土树壁有缘隙籐云䕶巖上佛泉养厨中僧何当看秋瀑濩落山三层巨流曳绅带细熘垂絼绳灵台出其上衆势归冯凌我情亦遐举振翮随花鹰厯城白云峯西北至锦屏巖憩寿圣院灵湫住天龙谈禅辟初地但见元丰碑破屋巳古意绕阶潄淸泠压檐积苍翠泉急石丸转云过松花坠前峯不可梯高鸟慑其翅谁爲造孤墖中使金仙睡后峯如太崋巨灵擘爲二谁爲驾飞梁镌彼摩崖字古人具精力耻作寻常事否则憗如僧碌碌老荒寺寿圣院西南石壁上有龙洞出入里许神龙抉壁入破壁复飞去龙去壁已穿介然用成路当门立大佛乍见心疑怖石泐面如削曾向梦中遇过此入深隧秉爝遂暗度俯行尻益高相唿不相顾一隙忽生明目开夜向曙不知出何山奇险更难步手中得葛萝足下生松树蜿蜒攫爪痕是我题名处由龙洞巖下西过三龙潭十里至黑峪而返三龙潭崃口如防复如堂千丈屹相对古色交靑黄其下狭数尺乱石敺羣羊短衣双不借眼底无康庄路穷迳仍达地畅崖复当水消尙存迹日午巳韬光阴森料山鬼苍莽防奔狼有客独结庐无乃非人鄕十里暮始返华岫月㣲茫城关明爝火春漏听三商复至佛峪涧草廻新绿巖松发古春泉销三月雪佛现六朝身马足熟知路僧寮闲可邻谁知城里客常作入山人寒食日长山县道中雨风雨近淸明萧萧过驿程烟横林影断靑远麦田平行部三春事思卿十载情雷塘今日路知复是阴晴过临淄县齐侯墓毕竟仍存土一抔邱明晏子两春秋可怜上古无书籍何处靑山葬爽鸠题江寕孙莲水汉上旧游诗后扁舟无那汉臯廻诗向樊川刻意裁交甫何期珠佩解牧之曾见紫云来恐因极乐能消福如此多情祗爲才欲洗胸中愁万斛试翻春海到蓬莱海棠星娥海上晓妆时洗尽铅华世不知今日淸明花下坐满天灵雨落胭脂木笔一树临风四照开白云晴日丽蓬莱欲知花顶春多少更与仙人上玉台莱州蜉蝣㠀山根走入海出海更成山一碧揩铜镜孤靑拥钿鬟潮生春蛰起月黑夜珠还谁复能齐物蜉蝣天地间题海滨独立图山根入海海连天着我临崖思渺然同是苍茫千古意不知生后与生前登蓬莱阁下见沧溟上綘霄城头一阁独超超天能包括鲸波静日有光华蜃气销㠀外帆移千里目坐中人壮午时潮曾游山海东经内郦注江河总寂寥过华不注山两年山下记行踪秀泽单椒磴百重南渡济流初起岳北离岱麓独成峯三周人与车声远九月秋如画色浓不是明湖开晓镜鄂跗谁照碧芙蓉小沧浪亭雅集和马秋药前辈北渚离尘鞅明湖浸翠微濠梁宜客性山水愿人归乐趣庄逢惠吟情孟与韦孤亭复虚榭徙倚意无违每有论文暇游怀相与偕豪华非绛帐踪迹共靑鞋软草平侵路圆荷半帖阶随时齐物理生也亦无涯五日濯缨桥小集迟马秋药前辈小疾不至以诗来卽和原韵泺泉涌地出城里流汗漫吾家散衙处汩汩穿葭薍此境虽荒率颇受冷士盻鱼依桥影聚鹤应人声唤迟客独不来坐久风荷乱小疾居泺源诗情隔湖岸今日当薰浴未有綵丝绊求炙及鹗羹好音在芹泮我有铜艾虎持同梁镜看诸生各成诗愿就君改判我有石菖蒲连络根不断凿凿见淸水蓬莱白石弹节物无好句坡公应知叹落日池上飮赖有颜与段展读所得碑石墨光灿灿小沧浪亭独泛沧浪平底船轩窗面面叶田田风光谁许平分得人与池心四照莲小艇穿池不碍花种花人住艇爲家敎收荷叶三霄露供我甆瓯午后茶笔牀书箧向池摊池上荷花高过栏搘起乌篷遮午日一双银蒜压靑竿北渚红桥结笠亭蕉衫纨扇此消停夕阳若爲人间立畱照湖山半角靑蝉歇残声绿树间霞痕山影共阑删微风吹动金波色月在东南箕斗间我向沧浪独立时五更露气到淸池城头落月轻黄色多少鸳鸯睡不知柬孙渊如同年时初任兖沂曹道尙未至山东济南亭馆傍湖开湖上秋风且漫催万朶荷花五名士一时齐望使君来池中碧莲一枝四花共蒂花各三心因名曰四照莲诸客观者皆有诗一枝折向水晶盘十二莲心共一攒尽有花光酬坐客不妨樽酒合围看题何梦华林外得碑图孔林墙外夕阳明永寿碑酬访古情我后何君来曲阜手摩残字得熹平独游佛峪山深易觉秋一雨衆秋足西风吹凉云萧然出空谷寒花隐荒蔓疎叶下林木久坐依盘陀泉石交耳目虽未携琴樽情赏转幽独爲新城王文简公书立墓道碑先生墓道在山阿两载輶轩伏轼过司李吾鄕推大雅臯陶从古善赓歌翰林风月谁能似齐鲁声华近若何多恐此碑容易泐未如诗卷不消磨渡河水色开眉宇缁尘拂箭𫀆西风新雁起落日大河高断㟁立千尺归帆轻一毛安能用舟楫全代马蹄劳展母墓严霜陨寸草饕风撼长树哀哉我慈亲竟向此间住慈亲昔爱我一日欲百顾欲及我之冠欲毕我之娶敎我读古书敎我练世务哀哉皆未及竟忍舍我去五年守里门幸得依坟墓十年爲帝臣未踏雷塘路年年寒食节悲酸向谁语今年奉命归许祭叨异数蹀躞北郊外一蹙欲十步哀哉我慈亲长年竟此处绕陇乱呌号迷惑竟无据直欲抉土开唿母应而寤囘寤终不能白日黯巳暮简书矢靡盬料此难久驻更悲去家后寒暑尙三度北林多雨雪西风吹雾露夕阳散樵牧夜月窜狐免而我居官斋锦稻杂然御斯志期无忝安敢计温饫惟有劳国事聊以酬悲慕敬题御赐恽寿平橅元人万竿烟雨图雨山云欲流奔泉出其麓沙石余靑苍润气满林竹御园依玉泉龙箨森如束每因扈跸游得以豁尘目癸丑衔使命济泺溅行毂城西习游处箖箊盖泉屋乙卯冬至浙小住西湖曲三里五里中尽是篔筜谷置于此中天意不令俗慨然思有斐何以瞻淇澳雪余冰署淸石渠画共读分题得此君烟雨沍尺幅洒然襟带淸穆若须眉绿人间与天上领取皆足敬题御赐恽寿平橅黄鹤山樵松崖翠壁图南田逸趣胜卢敖自写闲身上小舠壁卧断溪飞翠影松含淸吹落轻涛纶竿旧狎烟波老翰墨今悬祕阁高愧不如柯敬仲漫叨恩赐奖微劳丙辰嘉庆元年正月人日射鹄子于浙江学署之西园卽事联句虚庭开春首修竹挂日脚朋戠盍素心耦进践淸约扬觯酒已具射鹄兴可託鹄鼓音微转时射韵非错对棚借梅列量步破苔薄西十北十符左个右个作护骲籍之茅当箭悬以幕加楅委髯奴设侯用文鞹尺壁肉倍好大泉轮满郭五花曡阵圆两仪换丸跃是纬各成天月朢不畱魄红点嵌星星白垩围皭皭囫囵杂元黄纷披范靑艧搘者竹象爻縆之秝爲索敦弓我旣张鸣镝匠复削志传尔雅名脐射道成恶浑沌破七窍相攘出六凿讲谱法深稳编须人矍铄佽决看谁先袒衣云盍各燥湿拟重轻阴晴变今昨恃力挽取强敢远立反却心摹飞衞神笑胜投壶乐竽将一一吹渊遂深深拓是謞者叱者亦翩若矫若吻厉惊饥鹰翰飞听匪鸎旁人不及瞬喝者或曰着叩鸣善于问响应眞如诺投石散水晕掷弹碎花萼俨丝贯于针若锁投以钥其衷将直取他心竟能度虚中窥毂䡦无极存匡廓或挈贰叠双或连参断缴或四鍭井仪或五两综落或触植顚堕或维纲绾绰扬或隼出尘抑或蛇赴壑止或陷区臾斜或拂校格拙毎成独笑巧翻致衆愕旣彻待获旌乃飮无算爵功力相箴规得失互嘲谑虽艺近乎道此礼其犹醵当风醒薄酲临池度曲彴余情看洗马画者更盘礡题胡雒君环山小隐图环山学人爱着书经术密矣生计疎慨然载书出山去江湖一舸涂五车乌乎有山不能居无山欲买愿更虚君不见山中老农不识字一生溷迹樵与渔秦小岘观察招游西湖晩谒表忠观适钱裴山同年过访未値有诗见投报以一律天使浮云自往还春晴喜借一舟闲共舒中禁镫前目来看西湖雨后山吾辈冠裳烟水上君家祠宇竹松间好将千首新题句都就诗人仔细删渡钱塘江呈同舟诸友虎跑泉头列骑廻六和塔下布帆催才当春日江心暖知有风潮海上来隔㟁峯峦靑巳到同舟宾客兴初开古人纵爱山阴道不抵诸公酷爱才梁湖道中屈曲梁湖水舟行乱过桥山深皆有路浪静不通潮暮色浮松顶淸香动麦苗谢公吟赏处踪迹祗渔樵过谢氏东山云水东山春放船谢公裠屐忆当年苍生寄托伤温浩靑史功名冠石元扪蝨有人知唳鹤围棋无暇笑投鞭始凝残墅今何处惟听风泉似管弦上虞县曲水平穿㟁长林绿压垣石桥多似路山县小于园白舫依官渡红梯倚戍墩剧怜溪谷里考绩尙称繁恭进授受礼成文册得旨云措词典雅尙爲得体赐蟒袍一件荷包二对恭纪枢密传优诏被宠褒双荷联赐袋九蟒绣宫袍德似日难绘恩如天更高趋庭虽戏采恋阙欲簪豪会稽山谒大禹陵会稽巨鎭东南雄宛委峦嶂摩靑空文命之陵据吕墨朝衣九拜扬春风典谟有字迁有纪岂假弱笔陈丰功惟思禹德在于俭无间再叹世折衷山川主名遍天下此山不载禹贡中扬州域广渐海表刋定未纪夷与戎东敎躬劳遂道死参耕垄亩封葛桐陵者塟陵泽塟泽苍梧之野将毋同岂如后人诡且侈沙邱还至咸阳宫子元诞妄太白陋乱引汲竹疑重瞳夏家天下子亦圣曷爲薄塟于越东试以吾言问二子无稽之说将立穷我拜旣毕题窆石白云满穴春阳红帝之瑞应气郁郁神所出入光熊熊重黎受命地天絶惟有陵鎭犹相通女桑婀娜春风里柔桑巳拂稊曾经纎手种刚与一肩齐绿影初胜翦靑园未上梯闲闲在何处犹隔小墙西晓雨后登吴山足下峯齐列云中日未生万家残梦歇五月晓寒轻草木宣山气江湖纳雨声若非登眺远空自卧严城五月二十一日晓登吴山有晴意复泛舟入西湖遂大霁破晓登吴山来风力尙微扁舟入西湖泠然吹我衣西北双峯高雨气犹霏霏东南倚山郭隐隐明朝晖飒然长风至与波相因依初日忽㶑败云自翻飞柔橹划淸朗照见山四围江湖卑溼气廓然空所归归来日未午园林地渐晞抚我壁上琴燥气生金徽卽事虚亭风气接淸池销夏情怀懒正宜一沜芙蓉三迳竹两箱金石半牀诗修书最乐刋成后望雨翻惊响到时更待晚晴看洗马蕉林蝙蝠拂檐迟七夕碧霄云净露华淸灵匹迎凉渡巳成河络渐从西角转月弓将近半弦明农桑本是人间事儿女犹关天上情茆屋夜深珠戸晓一般秋影看纵横修暴书亭成题之久与垞南订旧盟江湖踪迹发星星六旬归筑三间屋万卷修成一部经绣鸭滩头秋芋熟落颿步外古槐靑笛渔早死双孙老谁暴遗书向此亭题钱可庐明经蕉窗注雅图钱君磊磊古丈夫治经亦复笺虫鱼解字九千分部居字字剖出光明珠更肆精力及其余稚让广雅释且疏唐宋以后此学麤有如蹊迳生榛芜吴氏枣板犹模餬坐令文字多龃龉钱君一一爲杷梳㫄达衆说通经郛此学吾见王石臞与君同归而殊途蕉窗在屋西北隅是卽钱君之可庐临风把卷吾爱吾辗然一笑何轩渠画师吮笔爲写图绿天曾与钱君俱玲石一卷蕉三株中有须鬓苍而腴蕉之爲物雅所无稚让所学在汉书列传尝解马相如埤苍传至曹江都选学欲问曹公徒试注子虚之巴苴桂蘂丛桂将花又一年淮南同是早凉天小山露白人初隐羣木秋高月未圆浓意半生含雨后淸阴都在试香前谁来金粟林中坐不到闻时是妙禅题董文敏摹赵文敏䧿华秋色图䧿华秋色图赵吴兴爲周草窗所作也草窗本济南厯城人所居在䧿华两山之间其祖时迁居吴兴弁山之阳故自号弁阳老人同时张句曲雨亦爲此图鸥波图元曾见之句曲图不可见惟见其题句于自书诗册鸥波图旧爲董思翁所藏思翁摹之不止一本元今所藏乃思翁癸卯年所摹带水长林浮烟远岫草窗松雪风韵双淸吴兴山水本以淸远移人然济南据岱岳之北七十二泉随地涌出滙爲明湖澄鲜渟澈万荷竞发流出城北濚洄于华不注前每当秋林初晴横云断麓正如此图画中矣元两年厯下复到吴兴思翁此帧常悬行馆单椒秀泽尙爱此山看不足也思翁本是江南客老与吴兴鬭风格一卷分从旧墨林自染靑山上生帛厯下靑山有䧿华山前原是草窗家吴兴淸远家何处碧浪秋苹自作花道人同住鸥波里爲画齐州好山水秋色山光尺幅中西风鄕思千余里我曾两载按齐州湖里荷花水上楼七十二泉流不尽靑烟两点䧿华秋䧿华山色眞奇絶画意诗情不能说螺黛浓描京兆眉剑锋碧削昆吾铁白云如带截林铺云外单椒翠影孤若愁难到双峯下试看华亭此幅图华亭妙笔朝朝见壁上双峯压吴练我今携画到吴兴惟有秋山大如弁何事老人居弁阳莼鲈想亦感香光鸦义展看何时足又上城南古道场金井梧桐歌老凤夜啄靑琅玗露华飞溼金井阑美人倚瑟愁不弹碧纱如水生夜寒夜寒缺月下金井玉绳斜绕银牀冷井波无声涩修绠秋风摇动梧桐影馆娃酒醒扶头归促管繁筝烛十围郄下绣帘遮不住栖鸦惊向隔林飞湖州怀吴薗茨太守碧浪湖中书画船道场淸远着吟鞭爱看山色经千遍爲采苹花住七年郡志颇详名宦事鄕人新录旧诗篇口碑毕竟江关在费凤双趺共渺然丙辰重九邀同孔幼髯丈陈古华前辈徐惕菴农部何梦华上舍陈无轩广文登灵隐石笋峯和古华九言诗韵城中风雨骚屑不我容相约来登湖上之高峯江山湖海向我共磊落安能苦吟寒菊花蒙茸前辈豪兴较我更十倍先使研中硬语除纤秾近来尘疴不药而自愈惟觉高秋爽气来相逢忆昔策马秋过华不注徐君与我健足皆无笻直穿百丈石壁龙洞出巖下余客瑟缩不敢从又曾登岱题字摩崖下篮舆出入动与云霞冲其时正値九月上弦后足底罗列万朶靑芙蓉卽今石笋峯前树奇絶焉比对松巖外之长松诸君有未游者有游者终当继此禽向双高踪归舟狂兴入诗亦入酒西山峯影竞落深盃浓囘看白云横断共登处高楼百尺合卧陈元龙陈古华太守同爲桐江之游至严州而返投诗赠别赋此爲报钱塘江上秋潮生送我直到桐庐城七里泷中秋水落畱我卸颿泷口泊列㦸危樯二十枝夜深灯火惊溪壑过船宾客衔深盃水云昏黑诗情頺天明梦醒入泷口两山直夹蓬窗来面山阻水絶无路多恐前舟误行去山廻水折路忽通舵楼巳失才行处吁嗟此水何时通松云石壁开鸿蒙客星歛曜卧不起坐令列宿全其功出泷尽行七十里赖有淸风半颿耳两行翡翠敞疎巖十顷玻璃湛平水此时秋气压生纸谢沈刻意荆关喜辰州太守尤淸狂出门两月诗满囊三泖鲈鱼不下箸野船偏买纤鳞尝野船虽好不可住别我吴淞江上去明日乘风我上滩百里颿分睡初寤他年记取分帆处严州城外桐溪渡和陈古华前辈桐庐道中韵桐江水色与云同两㟁靑山接碧空山逐江流无断续云分山势各西东风颿二百里眞速日影未申时更红况是羣贤共秋色半归画里半诗中新安江东过严州建德城外入七里泷卽水经注所言渐江是也别有谷水出衢州西安至兰谿县金华诸水又自南来会之东至建德与新安江合流入泷水经注所误以渐江谷水爲浙江者也余两驻严州以一律纪之几番鼓楫下严州秋雨春风满驿楼江合双流争入崃山盘千叠竟通舟天敎淸气归吴越地走灵躔出女牛独有客星来大泽高台终古一羊裘印泥玻璃窗暖书盈榻晶盘玉椀花甆合刀圭轻拨印泥开一勺芳脂浸红蜡秦家玉钮汉金龟五色泥封天上词溼抺红沙翻缪篆未知佳制刱何时宋人抺印犹调水谁鍊丹膏落缣纸银绶三年艾吐绵箭锋九转朱飞紫云笈眞沙苏合油销凝暑日又经秋珊瑚枝共明珠碎琥珀花同桂屑投象牙缕字轻铜刻花乳灯光鬭新式谱上朱文榻两京乌丝阑压燕支色读画钤诗露宝光卷中磊落扇头香若无研北花南趣肘后纶金空自黄春夜江上闻角联句一江花月换边愁顿觉苍茫满客舟南国春情多在梦古人心事重防秋诗中我巳惊吹鬓城上谁能独倚楼半夜潮生风猎猎壮怀销尽爲淸游揅经室一集揅经室集一集卷第三揅经室一集卷三明堂论粤惟上古水土荒沈橧穴犹在政敎朴略宫室未兴神农氏作始爲帝宫上圆下方重葢以茅外环以水足以御寒暑待风雨实惟明堂之始明堂者天子所居之初名也是故祀上帝则于是祭先祖则于是朝诸侯则于是养老尊贤敎国子则于是飨射献俘馘则于是治天文告朔则于是抑且天子寝食恒于是此古之明堂也黄帝尧舜氏作宫室乃僃洎夏商周三代文治益隆于是天子所居在邦畿王城之中三门三朝后曰路寝四时不迁路寝之制准郊外明堂四方之一鄕南而治故路寝犹袭古号曰明堂若夫祭昊天上帝则有圜祭祖考则有应门内左之宗庙朝诸侯则有朝廷养老尊贤敎国子献俘馘则有辟雍学校其地旣分其礼益僃故城中无明堂也然而圣人事必师古礼不忘本于近郊东南别建明堂以存古制藏古帝治法册典于此或祀五帝布时令朝四方诸侯非常典礼乃于此行之以继古帝王之迹譬之上古衣裳未成始有韨皮椎轮初制惟尙越席后世圣人采僃绘绣无废赤芾之垂车成金玉不增大辂之饰此后世之明堂也自汉以来儒者惟蔡邕卢植实知异名同地之制尙昧上古中古之分后之儒者执其一端以蔽众说分合无定制度鲜通葢未能融洽经传参验古今二千年来遂成绝学试执吾言以求之经史百家有相合无相戾者勒书一卷以僃稽览括其大恉着于斯篇神农明堂淮南子主术训曰昔者神农之治天下也神不驰于胷中智不出于四域怀其仁诚之心甘雨时降五谷蕃植春生夏长秋收冬藏月省时考岁终献功以时尝谷祀于明堂明堂之制有葢而无四方风雨不能袭寒暑不能伤迁延而入之养民以公其民朴重端悫不忿争而财足不劳形而功成因天地之资而与之和同是故威厉而不杀刑错而不用法省而不烦故其化如神元案大戴礼记盛德篇云明堂者古有之也据主术训云云是明堂之名始于神农特无宗庙郊坛朝廷路寝之分总以明堂爲天子所居卽后世郊外明堂也其云以时尝谷祀于明堂卽月令天子居明堂以时尝谷之始桓谭新论曰神农氏祀明堂有葢而无四方元案此与淮南子同桓谭时古籍犹多或不专本淮南也黄帝明堂尸子曰欲观黄帝之行于合宫文选张衡东京赋曰则是黄帝合宫元案合宫者天子所居各礼皆合行于此故无宗庙郊坛朝廷路寝之分亦卽后世郊外明堂也管子桓公问篇曰黄帝立明台之议者上观于贤也元案此明台当卽合宫中南向之堂汉书郊祀志上曰申公曰其后黄帝接万灵明庭成伯玙礼记外传曰明堂古者天子布政之宫黄帝享百神于明廷是也元案明廷犹明台其云接万灵享百神卽月令以时祈祀之始素问五运行大论曰黄帝坐明堂始正天纲临观八极考建五常元案惠氏士奇云五常谓五气行天地之中者也端居正气以候天和然则明堂五室始于黄帝矣史记封禅书曰济南人公玉带上黄帝时明堂图明堂图中有一殿四面无壁以茅葢通水圜宫垣爲复道上有楼从西南入命曰昆仑元案后世郊外明堂之制似卽放此其云四面无壁以茅葢与神农时明堂有葢而无四方正同尧明堂今文尙书尧典曰正月上日受终于文祖在璇玑玉衡以齐七政郑氏注云文祖者五府之大名犹周之明堂元案尧时明堂当巳分建授受大典故在明堂也史记五帝本纪曰舜受终于文祖文祖者尧大祖也元案孙观察星衍云周书尝麦解维四年孟夏王初祈祷于宗庙乃尝麦于大祖合之淮南主术训有神农以时尝谷祀于明堂之说则知史所云大祖卽明堂也桓谭新论曰明堂尧谓之五府府聚也言五帝之神聚于此元案明堂名五府及祀五帝实是旧礼尙书帝命验云五府五帝之庙苍曰灵府赤曰文祖黄曰神斗白曰显纪黑曰元矩郑氏注尙书云文祖者五府之大名大戴礼记少闲篇云武丁开先祖之府取其明法足证府名甚古惠征君栋云周官有天府乃明堂掌陈宝之官取法于唐虞也管子桓公问篇曰尧有衢室之问者下听于人也元案衢室义取四达卽四面无壁之谓尙书大传虞夏传曰尙考大室之义唐爲虞宾郑氏注云大室明堂之中央室也元案据此明堂五室之制非始于夏舜明堂今文尙书尧典曰归格于艺祖用特郑氏注云艺祖犹周之明堂马融注云艺祢也元案此巡方大典故归格郊外明堂也文祖艺祖皆指祖考而卽爲明堂大室之名周公称文王爲文祖义同犹后世称某帝爲某庙也尸子曰观尧舜之行于总章文选张衡东京赋曰有虞总期李善注章期一也元案总章总期之义皆同合宫以各礼总于此表章故名总章以各礼总于此期会故名总期字异而义则同也今文尙书尧典曰宾于四门四门穆穆又曰辟四门元案城中朝寝无四门之制此亦指郊外明堂也四方诸侯来朝大典则于明堂中行之礼记祭法曰有虞氏禘黄帝而郊喾祖颛顼而宗尧郑氏注云禘郊祖宗谓祭祀以配食也此禘谓祭昊天于圜也祭上帝于南郊曰郊祭五帝五神于明堂曰祖宗国语鲁语曰展禽曰故有虞氏禘黄帝而祖颛顼郊尧而宗舜韦昭注云礼祭法与此异者舜在时则宗尧舜崩而子孙宗舜故郊尧也元案禘郊祖宗四者皆爲配天之祭郑注明白可据总享五帝五神于明堂则以颛顼与尧配祭自王肃有心违郑谓祖宗爲祖有功宗有德其庙不毁误仭爲宗庙之祭非属明堂遂致其义不明也夏明堂攷工记匠人曰夏后氏世室五室三四步四三尺九阶四旁两夹窗白盛门堂三之二室三之一郑氏注云世室者宗庙也鲁庙有世室牲用白牡此用先王之礼元案世室乃明堂五室之中犹尙书大传所言大室夏特取此爲名槪其余耳古字世大通故大子又称世子世叔又称大叔矣匠人言三代明堂之制皆郊外明堂也自室中度以几以下乃通言城中王宫之制非专指明堂郑注谓世室爲宗庙殆以鲁世室例之耳其实夏之名世室非专爲祀祖卽如夏小正爲观天测时布令之书礼亦当行于世室与舜在璇玑玉衡于文祖同成伯玙礼记外传曰夏谓大庙爲世室又曰夏后一堂之上爲五室南面三阶五室象地载五行五行生于四时故每室四达一室八窗象八节元案此云一堂之上爲五室世室乃一堂中央之室也较他室爲尊故称之爲世室世与大皆尊称之辞成氏以大庙拟之是也郑氏攷工记匠人注曰周堂高九尺殷三尺则夏一尺矣相参之数禹卑宫室谓此一尺之堂与元案此自指郊外明堂而言礼记祭法曰夏后氏亦禘黄帝而郊鲧祖颛顼而宗禹国语鲁语曰展禽曰夏后氏禘黄帝而祖颛顼郊鮌而宗禹韦昭注云虞夏俱黄帝颛顼之后故禘祖之礼同虞以上尙德夏以下亲亲故夏郊鮌也元案说见舜明堂下殷明堂攷工记匠人曰殷人重屋堂修七㝷堂崇三尺四阿重屋郑氏注云重屋者王宫正堂若大寝也元案郑注以爲王宫正堂非也此所言仍是郊外明堂之制至于国中寝宫之制止取郊外明堂四面之一向南爲之断非如郊外明堂四面皆有堂也大戴礼记少闲篇曰成汤卒受天命发厥明德顺民天心啬地作物配天制典慈民咸合诸侯作八政命于总章服禹功以脩舜绪爲副于天粒食之民昭然明视民明敎通于四海之外肃愼北发渠搜氐羌来服成汤卒崩殷德小破二十有二世乃有武丁卽位开先祖之府取其明法以爲君臣上下之节殷民更服元案此总章卽袭舜明堂名谓郊外明堂也四夷来朝于此者非常典礼不于国中朝廷行之必在明堂以继舜禹之业周公之明堂朝四夷同此其云先祖之府亦指郊外明堂与尧典文祖艺祖同葢先代典册亦藏于明堂也管子桓公问篇曰汤有总街之庭以观人诽也元案说文解字云街四通道也此名总街者亦取明堂四达之义尸子曰殷人曰阳馆元案孙观察云明堂在国之阳以此文知夏商巳在东南郊也桓谭新论曰商人谓路寝爲重屋商于虞夏稍文加以重檐四阿故取名元案此误以国中南面之路寝爲郊外四面堂之路寝也礼记祭法曰殷人禘喾而郊冥祖契而宗汤国语鲁语曰展禽曰商人禘舜而祖契郊冥而宗汤韦昭注云舜当爲喾字之误也元案说见舜明堂下郑氏攷工记匠人注曰周堂高九尺殷三尺元案说见夏明堂下周明堂攷工记匠人曰周人明堂度九尺之筵东西九筵南北七筵堂崇一筵五室凡室二筵元案此本指郊外明堂与宫内路寝不同故匠人又曰宫中度以㝷礼记明堂位曰昔者周公朝诸侯于明堂之位天子负斧依南鄕而立三公中阶之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面东上九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上九采之国应门之外北面东上四塞世告至此周公明堂之位也明堂也者明诸侯之尊卑也元案明堂位虽鲁儒傅会而此段言周公明堂则必是周初相传旧典由此知郊外明堂惟向南一面有臯应路三重门其三面惟一门大戴礼记盛德篇曰凡人民疾六畜疫五谷灾者生于天道不顺天道不顺生于明堂不饰故有天灾则饰明堂也元案此篇饰字凡六见皆饬字之讹饬字从力古力字作所以讹爲巾也观篇末曰则饬司马则饬司寇则饬司空皆作饬明此饰亦当同此例爲饬字也明堂天法之所在故天灾则于此饬之逸周书作雒解曰乃位五宫大庙宗宫考宫路寝明堂咸有四阿反坫重亢重郞常累复格藻梲设移旅楹舂常画旅内阶元阶隄唐山廧应门库台元阃元案五宫卽下五处前四处皆在城中惟明堂在郊外也大戴礼记盛德篇曰或以爲明堂者文王之庙也又曰此天子之路寝也不齐不居其室元案明堂中大室爲宗祀之所故以爲文王之庙路寝亦指明堂而言路与大通故又称大寝郑氏注月令以大寝东堂大寝南堂大寝西堂大寝北堂释之是也孝经孔子曰昔者周公宗祀文王于明堂以配上帝诗周颂我将序曰我将祀文王于明堂也我将我享维芉维牛维天其右之仪式刑文王之典日靖四方伊嘏文王旣右飨之我其夙夜畏天之威于时保之孔颖达正义云谓祭五帝之于明堂以文王配而祀之卽孝经所谓宗祀文王于明堂以配上帝是也文王之配明堂其祀非一此言配文王于明堂谓大飨五帝于明堂也元案此郊外明堂祀五帝以文王配也礼记祭法曰周人禘喾而郊稷祖文王而宗武王国语鲁语与祭法同韦昭注云此与孝经异也商家祖契周公初时亦祖后稷而宗文王至武王虽承文王之业有伐纣定天下之功其庙不可毁故先推后稷以配天而后更祖文王而宗武王也元案此言行宗祀于郊外明堂宗祀卽尧典六宗之祀尙书洛诰曰承保乃文祖受命民郑氏注云文祖者周曰明堂以称文王又曰考朕昭子刑乃单文祖德郑氏注云成我所用明子之法度者乃尽明堂之德明堂者祀五帝太皥之属爲用其法度也周公制礼六典就其法度而损益用之又曰予以秬鬯二卣曰明禋拜手稽首休享予不敢宿则禋于文王武王郑氏注云明禋者六典成祭于明堂告五帝太皥之属也旣告明堂则复禋于文武之庙告成洛邑元案此以文祖卽郊外明堂中太庙是也其云明堂祀五帝亦是古礼唯分告明堂与禋庙爲二非是惠征君曾駮之诗周颂淸庙序曰淸庙祀文王也周公旣成洛邑朝诸侯率以祀文王焉元案此淸庙卽郊外明堂中央大室也周公居摄五年制度大僃朝诸侯于明堂卽率以祀文王于此此二事显而易见者我将之祀文王于明堂与此有别者此率诸侯助祭礼尤盛也春秋隐公十一年左氏传曰淸庙茅屋昭其俭也元案此卽郊外明堂明堂以茅葢屋也若国中朝左之大庙未闻以茅葢屋也尙书洛诰曰王入大室祼王肃注云大室淸庙中央之室乐记曰武王伐殷荐俘馘于京大室元案此亦指郊外明堂而言钟鼎𣢾识所载伯姬鼎师毛父敦敦牧敦等铭所云大室葢皆谓淸庙中央之室古者朝诸侯祀祖考献俘馘皆在明堂也逸周书本典解曰维四月旣生霸王在东宫告周公曰呜唿朕闻武考不知乃问不得乃学俾资不肖永无惑矣尸子曰昔武王崩成王少周公践东宫宗祀明堂明堂在左故谓之东宫元案此东宫亦指郊外明堂攷工记匠人左祖右社疏引刘向别录云左明堂辟雍是明堂在左矣周礼大宰曰正月之吉始和布治于邦国都鄙乃县治象之法于象魏使万民观治象挟日而敛之贾公彦疏云县治象之法于雉门象魏从甲至甲凡十日敛藏之明堂于后月月受而行之谓之告朔也元案此雉门乃国中之雉门葢以明堂所藏之治象月吉县之国中挟日仍藏之郊外明堂也礼记月令元案此篇文多不录吕览同以此皆古帝无路寝专居明堂布政之遗制周时王居城中路寝此礼未必全行也鲁明堂礼记明堂位曰大庙天子明堂郑氏注云言庙及门如天子之制也孔颖达正义云言周公大庙制似天子明堂元案鲁之大庙犹周明堂中之淸庙也故春秋桓公二年左氏传夏四月取郜大鼎于宋戊申内于大庙臧哀伯卽以淸庙茅屋爲说鲁侯国不得别立明堂其一切非常典礼皆于大庙行之又曰季夏六月以禘礼祀周公于大庙元案此禘卽祫也天子禘于明堂诸侯祫于大庙一也惠征君云成王赐鲁重祭而有禘祭止用禘礼禘乐鲁无明堂无圜之禘但有吉禘时禘皆于宗庙无配天之典虽行禘祭其实祫也春秋文公二年谷梁传曰八月丁卯大事于大庙跻僖公跻升也先亲而后祖逆祀也逆祀则是无昭穆也无昭穆则是无祖也无祖则无天也故曰文无天无天者无天而行也元案鲁大庙犹周明堂明堂天法之所在故曰无天春秋哀公三年左氏传曰季桓子御公立于象魏之外命藏象魏曰旧章不可忘也元案天子藏旧章于明堂鲁无明堂当藏于大庙春秋僖公五年左氏传曰公旣视朔遂登观台以望而书礼也元案天子灵台在明堂中诸侯观台亦当在大庙周礼春官大史云颁告朔于邦国郑氏注云天子颁朔于诸侯诸侯藏之祖庙至朔朝于庙告而受行之故视朔与登观台竝书也泰山下明堂孟子梁惠王曰齐宣王问曰人皆谓我毁明堂毁诸巳乎孟子对曰夫明堂者王者之堂也王欲行王政则勿毁之矣赵岐注云谓泰山下明堂本周天子东巡狩朝诸侯处也齐侵地而得有之元案此明堂卽坛也与他处明堂异制周礼春官司仪云将合诸侯则令爲坛三成宫旁一门仪礼觐礼云诸侯觐于天子爲宫方三百步四门坛十有二㝷深四尺加方明于其上郑氏注云王巡守至于方岳之下诸侯㑹之亦爲此宫以见之卽指此也泰山在齐州齐居天下之中有王者起于山下朝诸侯卽于山上刻石纪号行封禅之礼史记封禅书曰初天子封泰山泰山东北址古时有明堂处汉书武帝纪曰元封元年夏四月癸卯登封泰山降坐明堂元案泰山下明堂据此西汉时尙存其迹自元封二年秋武帝因公玉带所上之图作明堂于汶上后王莽又作明堂于长安泰山下明堂遂不可攷矣汉明堂汉书河闲献王传曰武帝时献王来朝献雅乐对三雍宫应劭云辟雍明堂灵台也又终军传曰建三宫之文质服虔云三宫明堂辟雍灵台也元案武帝明堂在奉高未尝立于长安礼乐志言武帝卽位进用英隽议立明堂制礼服以兴太平仅议立而已非实立也河闲献王所对上下三雍宫三篇艺文志载其目胡梅磵以爲对三雍宫之制度者是也汉书平帝纪曰元始四年夏安汉公奏立明堂辟雍后汉书世祖纪曰是岁初起明堂灵台辟雍及北郊兆域宣布图谶于天下元案明堂建于长安实始于此非建于武帝时明矣三辅黄图曰汉灵台在长安西北八里辟廱在长安西北七里明堂在长安西南七里太学在长安西北七里元案八当七字之误葢灵台辟廱太学三者异名同地俱在长安西北也三者在北明堂在南则明堂与三者又分建可知揅经室集三集卷第三揅经室三集卷三商周铜器说上形上谓道形下谓器商周二代之道存于今者有九经焉若器则罕有存者所存者铜器钟鼎之属耳古铜器有铭铭之文爲古人篆蹟非经文隶楷缣楮传写之比且其词爲古王侯大夫贤者所爲其重与九经同之北宋后古铜器始多传录钟鼎尊彝敦槃戈劔之属古词古文不可胜识其见称于经传者若汤之盘正考父孔悝之鼎其器皆不传于今然则今之所传者使古圣贤见之安知不载入经传也器者所以藏礼故孔子曰唯器与名不可以假人先王之制器也齐其度量同其文字别其尊卑用之于朝觐燕飨则见天子之尊钖命之宠虽有强国不敢问鼎之轻重焉用之于祭祀飮射则见德功之美勋赏之名孝子孝孙永享其祖考而宝用之焉且天子诸侯卿大夫非有德位保其富贵则不能制其器非有问学通其文词则不能铭其器然则器者先王所以驯天下尊王敬祖之心敎天下习礼博文之学商祚六百周祚八百道与器皆不坠也且世禄之家其富贵精力必有所用用之于奢僭奇衺者家国之患也先王使用其才与力与礼与文于器之中礼明而文达位定而王尊愚慢狂暴好作乱者鲜矣故穷而在下则颜子箪瓢不爲俭贵而在上则晋绛钟鏄不爲奢此古圣王之大道亦古圣王之精意也自井田封建废而梓人凫氏亦失传矣故吾谓欲观三代以上之道与器九经之外舍钟鼎之属曷由观之商周铜器说下三代时鼎钟爲最重之器故有立国以鼎彝爲分器者武王有分器之篇鲁公有彝器之分是也有诸侯大夫朝享而赐以重器者周王予虢公以爵晋侯赐子产以鼎是也有以小事大而赂以重器者齐侯赂晋以地而先以纪甗鲁公贿晋卿以寿梦之鼎郑赂晋以襄钟齐人赂晋以宗器陈侯赂郑以宗器燕人赂齐以斚耳徐人赂齐以甲父鼎郑伯纳晋以钟镈是也有以大伐小而取爲重器者鲁取郓钟以爲公盘齐攻鲁以求岑鼎是也有爲述德儆身之铭以爲重器者祭统述孔悝之铭叔向述䜛鼎之铭孟僖子述正考父鼎铭史苏述商衰之铭是也有爲自矜之铭以爲重器者礼至铭杀国子季武子铭得齐兵是也有铸政令于鼎彝以爲重器者司约书约剂于宗彝晋郑铸刑书于刑鼎是也且有王纲废坠之时以天子之社稷而与鼎器共存亡轻重者武王迁商九鼎于雒楚子问鼎于周秦兴师临周求九鼎是也此周以前之说也自汉至唐罕见古器偶得古鼎或至改元称神瑞书之史册儒臣有能辨之者世惊爲奇故说文序曰郡国往往于山川得鼎彝其铭卽前代之古文是也今畧数之则有汉元鼎汾阴得宝鼎四年六月得宝鼎后土祠㫄宣帝时美阳得鼎献之张敞辨之永平六年王雒出宝鼎永元元年窦宪上仲山甫鼎吴赤乌十二年宝鼎出临平湖又出县宋元嘉十三年武昌县章山出神鼎二十二年新阳获古鼎有篆书四十二字泰始五年南昌获古鼎容斛七斗七年义阳郡鼎受一斛皆献于朝唐贞观二十二年遂州涪水中获古鼎傍有铭刻开元十年获鼎改河中府之县名宝鼎县十二年后土祠获鼎二大者容四升小者容一升色皆靑十三年万年人获宝鼎五献之四鼎皆有铭二十一年眉州献宝鼎重七百斤有篆书天宝元年平凉获古馋鼎献之元和二年诏以湖南所献古鼎付有司重一百十二斤咸平三年干州献古铜鼎状方四足上有古文二十一字此自汉至唐之说也北宋以后高原古冡搜获甚多始不以古器爲神奇祥瑞而或以玩赏加之学者考古释文日益精核故考古图列宋人收藏者河南文潞公庐江李伯时等三十余家士大夫家有其器人识其文阅三四千年而道大显矣古之器余不得而见余今所见之器安知后之人能见否也且又安知后千百年新出之器爲今所未见者不更多也是宜以周以前唐以前北宋以后三者分别论之积古斋钟鼎彝器款识序钟鼎彝器三代之所宝贵故分器赠器皆以是爲先直与土地并重且或以爲重赂其造作之精文字之古非后人所能及古器金钖之至精者其气不外洩无靑绿其有靑绿者金之不精外洩于土者也古器铭字多者或至数百字纵不抵尙书百篇而有过于汲冡者远甚汉代以得鼎爲祥因之改元因之立祀六朝唐人不多见学者不甚重之迨北宋后古器始多出复爲世重勒爲成书南宋元明以来流传不少至我朝西淸古鑑美僃极矣且海内好古之士学识之精能辨古器有远过于张敞郑衆者而古器之岀于土田榛莽间者亦不可胜数余心好古文奇字毎摩挲一器搨释一铭俯仰之间辄心往于数千年前以爲此器之作此文之铸尙在周公孔子未生以前何论秦汉乎由简策而卷轴其竹帛已灰烬矣此乃岿然独存乎世人得西岳一碑定武片纸卽珍如鸿宝何况三代法物乎世人得世綵书函麻沙宋板卽藏爲祕册何况商周文字乎友人之与余同好者则有江侍御朱右甫孙观察赵银台翁比部秦太史宋学博钱博士赵晋斋何梦华江郑堂张解元等各有藏器各有搨本余皆聚之与余所自藏自搨者集爲钟鼎款识一书以续薛尙功之后薛尙功所辑共四百九十三器余所集器五百五十数殆过之夫栞字于板本不如铸字于金之坚且久然自古左国史汉所言各器宋宣和殿图无有存者矣两宋吕大防王俅薛尙功王顺伯诸书册所收之器今亦厪有存者矣然则古器虽甚寿顾至三四千年出土之后转不能久或经兵燹之坠壊或爲水土之沈薶或爲伧贾之毁销不可保也而宋人图释各书反能流传不绝且可家守一编然则聚一时之彝器摹勒爲书实可使一时之器永传不朽卽使吉金零落无存亦可无憾矣平湖朱氏右甫酷嗜古金文字且能辨识疑文稽考古籍国邑大夫之名有可补经传所未僃者偏㫄篆籀之字有可补说文所未及者余以名搨本属之编定审释之甲子秋订成十卷付之梓人并记其始末如此山左金石志序山左兼鲁齐曹宋诸国地三代吉金甲于天下东汉石刻江以南得一己爲鉅宝而山左有秦石二西汉石三东汉则不胜指数故论金石于山左诚衆流之在渤海万峰之峙泰山也元以干隆五十八年秋奉命视学山左首谒阙里观干隆钦颁周器及鼎币戈尺诸古金又摩挲两汉石刻移亭长府门卒二石人于矍相圃次登岱观唐摩崖碑得从臣衔名及宋赵德甫诸题名次过济寕学观㦸门诸碑及黄小松司马所得汉祠石象归而始有勒成一书之志五十九年毕秋帆先生奉命巡抚山东先是先生抚陜西河南时曾修关中中州金石二志元欲以山左之志属之先生先生曰吾老矣且政繁精力不及此愿学使者爲之也元曰诺先生遂检关中中州二志付元且爲商定条例曁捜访诸事元于学署池上署积古斋列志乗图籍案而求之得诸拓本千三百余件较之关中中州多至三倍实始爲修书之举而秋帆先生复奉命总督两湖继且综湖南北军务矣元在山左卷牍之暇卽事攷览引仁和朱朗斋钱塘何梦华偃师武虚谷益都段赤亭爲助兖济之间黄小松司马搜辑先已赅僃肥城展生员家有聂劔光泰山金石志藳本赤亭亦有益都金石志稾竝录之得副墨其未见着录者分遣拓工四出跋涉千里岱麓沂鎭灵岩五峰诸山赤亭或舂粮而行架岩涸水出之椎脱梱载以归虽曰山左古蹟之多亦求者之勤有以致之也曲阜颜运生桂未谷钱塘江秬香吴江陆直之鉅野李退亭济寕李铁桥等皆雅志好古藏获颇富各郡守州牧县令学博生徒之以拓本见投欲编入录者亦日以聚旧家藏弆之目录如曲阜孔农部滋阳牛空山等亦可得而稽金之爲物迁移无定皆就干隆五十八年至六十年在山左者爲断故孙渊如观察莅兖沂曹济其所藏钟鼎卽以入录石之爲物罕有迁徙皆就目验者爲断其石刻拓本并毁如峄山秦刻者亦不入录至于旧录有名今捜罗未到及旧未着录新出于榛莽泥土中者惟望后人续而录之以补今时之缺略焉六十年冬草稾斯定元复奉命视学两浙舟车余闲重爲釐订更属仁和赵晋斋校勘凡二十四卷所可以资经史篆隶证据者甚多若夫匡谬正譌尙有望于博雅君子是时秋帆先生方督师转饷戮逆抚降寒暑劳勚婴疾已㴱虽有伏波据鞌之志实致武侯食少之虞竟以七月三日卒于辰州元以是书本与先生商订分纂先生莅楚虽羽檄纷驰而邮筒往复指证颇多先生爲元词馆前辈与元父交素㴱先生又元妻弟衍圣公孔冶山之外舅也学术情谊肫然相同元今写付板削裒然成卷袟而先生竟未及一顾也噫是可悲已王复斋钟鼎款识跋此册款识五十九种爲王顺伯复斋所辑内毕良史牋识十五器皆秦熺之物此外朱敦儒一器牋识数行以词意推之亦似熺笔葢敦儒子爲熺所用宋史本传所讥䑛犊畏逐而节不终者此外周师旦鼎楚公钟虢姜鼎爲一德格天阁中之物其余数十种乃刘炎张诏洪邃等人所藏皆非秦氏之物王复斋所辑成册而释之者也两浙名贤录云复斋名厚之字顺伯诸曁人干道三年进士厯官淮西通判改江东提刑直显谟阁致仕洪容斋四笔云赵明诚金石录三十卷在王顺伯家顺伯别有复斋碑录已散佚宋陈思宝刻丛编引之又庆元党禁中兴编年皆载复斋与朱子同列伪学之籍其人之行谊学术可以槩见三代法物自足万古不以遇秦氏爲辱不以归王氏爲幸周孔之书爲赵忠定朱子所读又何尝不爲秦桧韩侂冑所读哉嘉庆七年予得此册于吴门陆氏加以攷释摹刻成书更因诸跋所未及者略识之释宋戴公戈文戈之内有字二行首行一字曰次行八字曰今释其文曰朝王商戴公归之造何以谓爲朝也诗惄如调饥释文作輖今作者字形相近而刀凿少误輖音周周朝一声之转古字通借此戈借爲朝觐之朝犹毛诗借爲朝夕之朝矣其右旁作舟古钟鼎舟周每同字也谓商戴公爲宋戴公者宋人本其古国而称商已辨于商距末跋中史记戴公爲微子八世孙当幽平之世矣释爲归者石鼓文作从辵是其证也谓爲造者古戈造字多作形卽告字造之省非吉字也古货刀有齐节墨乃卽墨造货也告字下一字似是金旁其右太剥不可辨矣此戈乃戴公朝于平王归后所作至子武公时始加铭追记作戈时乃朝王之后故称谥也戈造于先铭勒于后故文凿而非铸非后人所能伪託矣晋眞子飞霜镜拓本跋眞子飞霜镜迳今尺五寸七分体圆外作八瓣菱花形背白如水银左方四竹三笋一人披衣坐狨置琴于膝前有几几置短劔二鑪一又一物不可辨右方一凤立于石二树正圆如帚形下方爲水池池中一莲叶叶上一龟龟値镜之中虚其腹下卽爲镜之背钮也上方有山云衔半月形月中有顾兔形云下作田格格中四正字曰眞子飞霜眞子者鼓琴之人飞霜其操名也予审此爲晋镜何以知之以书画之体知之也书非篆隶晋以后体也画树直立圆形如帚画月内加兔此晋人法也予见唐人摹顾恺之洛神赋图树形与此同且画太阳升朝霞句日中有阳乌同此形矣眞子飞霜于书无所考见予以意推之或卽晋戴逵耶晋书逵传云逵能鼓琴工书画其余巧艺靡不毕综师事术士范宣于豫章宋书戴仲若传云汉始有佛像形制未工戴逵特善其事据此二史则善鼓琴善画善铸铜师术士逵一人实兼综之眞子将毋卽逵也钱博士云古人制器原欲以流传后世使其人不作此镜则湮没无闻矣故好事好名之徒今亦不如古据博士此言眞子若非戴逵微此镜则眞子无传矣爲逵镜可宝非逵镜尤可宝也秦琅邪台石刻十三行拓本跋元至山东求秦石刻如峄山成山皆久佚泰山石刻于干隆戊午岁燬于火惟得旧拓本之罘石刻堕入海鄕福山官士访之终不可得惟琅邪台秦二世石刻岿然独存是神物也甲寅春至靑州时檄诸城学官物色之以拓本来遂知之甚悉琅邪台在诸城县治东南百六十里台三成成高三丈许最上正平周二百步有奇东南西三面环海迤北爲登台沙道台上旧有海神祠礼日亭皆倾圮祠垣内西南隅秦碑在焉色沉黝质甚粗而坚若銕以工部营造尺计之石高丈五尺下寛六尺中寛五尺上半寛三尺顶寛二尺三寸南北厚二尺五寸今字在西面碑中偏西裂寸许前知县事泰州宫懋让镕銕束之得以不頺前知县事伧父某于碑南面磨平逬裂痕刻长天一色四隷字自署名而隐其姓葢同一有事于此而学与不学分矣碑之秦始皇颂诗及从臣姓名久剥去今所存者二世从官名及诏书十三行八十六字其首行五夫二行五夫杨樛皆二世所刻从官名史记所言二世元年春东行郡县李斯从尽刻始皇所立刻石石旁着大臣从者名是也或指爲始皇从臣姓名之末行误矣自皇帝曰以下与史记文句无少异今计首行五夫三字二行五夫杨樛五字三行皇帝曰金石刻尽七字四行始皇帝所爲也今袭八字五行号而金石刻辝不称八字六行始皇帝其于久远也八字七行如后世爲之者不称八字八行成功盛德四字九行丞相臣斯臣去疾御八字十行史夫臣德昧死言臣九字十一行请具刻诏书金石刻八字十二行因明白矣臣昧死请八字十三行制曰可三字上下各刻一线爲界下线之下有碎点星星殆椎凿使然自二行第二字至未行第一字有横裂痕第三行八行十行之前皆有直裂至底如雨漏痕第十二行前裂痕半至第五字而止综计每行八字二行与三行相间少远诏书与从臣名不相属也三行止七字者爲四行始皇提行地也后六行八行十三行并提行矣末行三字漫漶特甚余皆可指而识也碑字高跂足始可及拓时须天气晴朗否则雾重风大拓不可成碑上薜荔皆满捎去周视之再无可辨之文矣别有熙寕中苏翰林守密令庐江文勋模刻之本在超然台上相距百余里与此无涉都元敬金薤琳琅所载宋莒公刻本十七字皆颂诗中语今亦无存又元仲夏登岱顶见无字碑碑之高广厚尺度一如琅邪台碑所差不过分寸间由此可决无字爲秦石之立而未刻者其刻者反在碧霞宫下耳摹刻泰山残字跋秦泰山石刻残篆干隆间燬于火世间搨本渐少嘉庆十四年扬州阮氏以旧拓本属吴门吴国宝摹刻与重摹汉西岳华山碑石同置北湖祠塾摹刻汉延熹华岳庙碑跋汉西岳华山庙碑明代己毁今海内流传仅有三本惟此本爲全碑整搨唐李德裕等题名皆全嘉庆十四年扬州阮氏属吴门吴国宝摹刻与重摹秦泰山残字石同置于北湖祠塾又以欧阳文忠公集古录跋墨蹟卷内华山碑跋一段摹刻于汉碑缺处汉延熹华岳庙碑整拓本轴子二跋此汉延熹西岳华山庙碑未翦本卽四明本明时藏寕波丰学士万卷楼国朝归鄞县全谢山编修谢山有跋载鲒埼亭集中后归范氏天一阁干隆间嘉定钱太学爲范氏编金石目录成范氏以此碑非司马旧物酬赠之嘉庆十年钱氏质于印氏十三年戊辰归于余此本全碑单纸未翦未褾是以谢山有二百余年不缺不烂之语篆额左右唐李衞公题名爲各本所无李衞公两至碑下与新旧唐书及予所藏嘉定鎭江志所引衞公年谱衞公献替记皆合华山碑今海内止存三本此其第二也其第三本爲明陜西东云驹兄弟郭允伯国朝王山史张力臣凌如焕黄文槎诸家所递藏今在大兴朱竹君学士家其第一本爲明长垣王文荪国朝商邱宋漫堂陈宗尹所递藏有王觉斯朱竹垞等跋今归成亲王诒晋斋中此二本皆翦褾本而长垣本百字皆全爲胜余旣于十四年摹刻四明本曁秦泰山残字于扬州北湖墓祠矣复携拓本至京师拓本纸力已敝急爲池成轴复借钩长垣百字补于缺处幷记以诗嘉庆十五年华山碑旣僄成从桂香东少宰处得观长垣本摹其碑右所全百字双钩补于此碑缺处是年冬竹君学士之子少河归自山西复相约会于南城之龙泉寺名携山史四明二本校读竟日二本葢同时所拓也三本皆以庚午年相聚于京师洵金石佳话也金石十事记客有问于余日子于金石用力何如余曰数指而计之有十事焉余裒山左金石数千种勒爲山左金石志事之一也余裒两浙金石千余种勒爲两浙金石志事之二也余积吉金拓本五百余种勒爲积古斋钟鼎𣢾识事之三也扬州周散氏南宫大盘东南重宝也岁丁卯鹾使者献于朝余模铸二盘极肖之一藏府学一藏文选楼事之四也天一阁北宋石鼓拓本凡四百七十二字余摹刻爲二一置杭州府学明伦堂一置扬州府学明伦堂事之五也余步至扬州甘泉山得西汉中殿苐廿八二石于厉王冡天下西汉石止此与曲阜五凤石共二石耳事之六也余遣书佐至诸城琅邪台剔秦篆于榛莽中拓之多得一行事之七也汉府门之倅大石人二仆于野爲樵牧所残余连车运致曲阜矍相圃中并立之事之八也余得四明本全拓延熹华山庙碑摹刻之置之北湖祠塾事之九也余又摹刻秦泰山残篆吴天发神谶二碑同置北湖祠墪事之十也客曰善此十事于金石爲有力矣余曰不敢不勉尙愿增其事焉散氏敦铭拓本跋此敦朱兵部释析父之义甚精陶太史释散氏与散氏盘同与散宜氏有别义亦确太史又谓此篆瘦刻劲挺葢亦有故余所见钟鼎文字揣其制作之法葢有四焉一则刻字于木范爲阴文以泥抑之成阳文然后以铜铸之成阴文矣一则调极细泥以笔书于土范之上一次书之不高则俟其燥而再加书之以成阳文以铜铸之成阴文矣三则刻土范爲阴文以铜铸之成阳文矣四则铸铜成后凿爲篆铭汉时铜印有凿刻者用此法亦阴文也其刻木之法卽周礼梓人之法飮器之中量与否梓人任其责考工记鄕衡而实不尽罪在梓人抑埴范金者但遵梓人所刻以爲之而已梓人刻字有工拙肥瘦出锋不出锋之别此散敦铭以刀刻木之蹟显然可见葢瘦而出锋者甘泉山获石记嘉庆十一年予在雷塘墓庐晓视雷塘水自甘泉山来乃肩舆溯源登其山山有惠照寺寺阶下四石半薶于土色甚古若有文字以帚振水刷之其文字之体在篆隷之闲归而命工以纸搨之其一石可辨者中殿第廿八凡五字又一石弟百册三字其二石尙未能辨以俟识者太守汀州伊墨卿同年善古书嗜金石爰以吿之太守卽辇置郡斋审视之复以搨本示江君郑堂江君曰此汉淮南厉王胥冡上石也太守曰若尔则与五凤二年石同时爲西汉物可比美鲁石矣当寄苏斋再辨之余按扬州甘泉山旧志皆以爲汉厉王冡旱鸣鼓攻之辄致雨今冡基不可瓜见而西峰有灵雨坛旧址土人亦言山有琉璃王坟琉璃者刘厉之传讹也沈约宋书乐志陈思王乐歌云中殿宜皇子然则皇子所居可称中殿魏在汉后其爲厉王遗蹟似更可据矣扬州无古石唐以上卽䍐觏昔惟汪君容甫在宝应得汉射阳画象石兹石更古若应太守惠政雅风而岀者十二年太守嵌此石于府学壁闲幷属元记其事遂书之翁覃溪先生苏斋跋云广陵厉王胥武帝元狩六年封宣帝时坐祝诅自杀元帝初元二年复立子霸此文称中殿第几则是爲王时自造宫殿有此刻文非冡中石也汉刻最在前由篆初变隶有横直无波策若东汉之初永平六年鄐君开石门字亦未变隶字势而逊此古劲远矣此刻虽无岁月然考厉王国除在五凤四年此葢在昭宣之间视五凤二年石字更在前耳二郎庙蔬圃获石记嘉庆丙寅予过扬州新城准提庵僧舍经二郎庙蔬圃见有破古石井阑似有字痕洗拓之乃口熙十口三公石口数字熙字之上字不完似是淳字葢以熙爲年号踰十年者在扬惟淳熙耳十字下似是年字爰移置准提庵东厢内幷记之丁卯秋日积古斋记李义山诗云汤盘孔鼎有述作今无其器存其词义山唐人尙不见器而重其词况今又千年不但存其词且有其器耶所以予于钟鼎古器有㴱好也与吾同好者有平湖朱子右甫右甫得一器必摩挲考证之颇于经史多所剏获予政事之暇借此罗列以爲淸娱且以偿案牍之劳儿子常生好儿童之篆刻亦刷拭以侍壬戌腊日举酒酬賔且属吴县周子秬卣绘积古图是日案头所积凡钟二鼎三敦一簠一豆一匜二彝一甗一卣二尊一銒一角一爵一觯三觚一洗三劔一戈六瞿一弩机二削一镜二十镫二及刀布印符之属同积者有五凤黄龙天册兴寕咸和永吉天册蜀师八甎谓之积古者元督学山左时高宗纯皇帝赐御笔笔误识过文一卷此文纪笔误试题稽古论爲积古论引过一事元奏折谢恩奉批答云文佳非徒颂卽规愚岂能于圣德规颂万一而积古一言反有㴱惬私衷者因名纂山左金石之斋曰积古斋所以纪恩述事也兹之名图犹此志也杭州扬州重摹天一阁北宋石鼔文跋天下乐石以周石鼔文爲最古石鼔脱本以浙东天一阁所藏北宋本爲最古海盐张氏燕昌曾双勾刻石尙未精善元于嘉庆二年夏细审天一阁本复参以明初诸本推究字体摹拟书意刻爲十石除重文不计凡可辨识者四百七十二字置之杭州府学明伦堂壁闲使诸生究心史籀古文者有所师法十二年又摹刻十石置之扬州府学明伦堂壁闲幷拓二本爲册审玩之以杭州本爲最精扬州之本少逊也天一阁本鲒埼集以爲北宋吴兴沈仲说家物而彭城钱逵以薛氏释音附之者也钱氏篆文甚工后归赵子昻松雪斋明中叶归鄞丰氏继归范氏苍然六百余年未入燕京时搨本也元登天一阁见之但未见钱氏篆耳曾加题识属范氏子孙谨守之汉延熹华岳庙碑跋汉延熹西岳华山庙碑末有郭香察书一事或以爲郭香书者无显据或以爲蔡伯喈书者语见都南濠引徐季海古迹记季海爲唐时书家其言必有所本然自唐以前无可考证今姑以后汉书蔡邕传推之桓帝时中常侍徐璜左悺等五侯擅恣闻邕善鼓琴遂白天子勅陈留太守督促发遣邕不得已行到偃师称疾而归闲居翫古不交当世建寕三年辟司徒桥元府出𥙷河平长迁议郎案五侯擅恣在桓帝延熹二年是时爲陈留太守者左敏卽左悺之弟必是悺使敏促邕入都邕耻以宦官进故至偃师以病回里是大迕悺敏意矣延熹八年春悺以罪自杀度邕此时始稍稍出游入关故八年至华阴爲太守书碑而郭香适奉京兆尹遣来察书因此相识或且交契以学术相长故郭香亦通明天文律术也又中郎集中载有袁逢碑延熹八年又爲杨震之子秉撰碑秉亦华阴人八年卒于位秉之子赐当与伯喈相善伯喈延熹八年以后踪蹟或在宏农或在雒阳未可知也迨建寕三年始应司徒桥元之辟继爲议郎灵帝熹平四年郭香爲太史治术郎中冯光陈晃上言天元不正攻及郭香诏下三府集议伯阶首发议韪郭香四分术爲非妄光晃议罪光和三年伯喈与杨赐同入金商门论灾异劾宦者又尝与赐之子彪着作东观是伯喈与郭香袁逢杨赐杨彪学术交游之踪蹟又可见也初平三年伯喈卒年六十一论灾异时年四十七议天元时年四十四书碑时年三十四称疾时年二十八前贤事蹟史所不能尽载者毎于文章碑版得之因读华山碑而拟议中郎踪蹟如此然所据者徐季海言而已亦未敢定也伯喈本传光和元年年四十六与六十一卒相舛一年未知孰是秦汉六朝唐廿八名印记余所藏古人名印以百数子常生以其姓名考之列史有所见者自汉至唐得廿八钮余因第而录之卽命常生释注之一曰秦秦嘉玺作曲矩形旋转五字曰海上嘉月鉩此印形曲甚古世所罕见秦嘉立楚王陈涉之伦也二曰李广其汉飞将军耶三曰刘胜胜景帝子封中山王者四曰刘庆庆六安共王孝武所封五亦曰刘庆河闲孝王二印爲一人爲二人未可定也六曰司马迁迁汉太史七曰张胜同苏武使匈奴者八曰孔霸褒成君孔次儒也九曰杨忠汉安平侯十曰陈万年汉广陵太守御史大夫十一曰张山拊汉儒林事小夏侯建爲博士论石渠十二曰王禁汉平阳侯外戚也十三曰郑崇哀帝时丞相十四曰王匡起绿林攻莽者十五曰王宪自称汉大将军舍东宫妻莽后宫乗其舆服建天子鼓旗者十六曰刘宣隐不仕莽后封安衆侯十七曰李忠后汉豫章太守十八曰张根汉武始侯子奋之兄十九曰王广建武中石城侯二十曰徐咸渔阳太守功曹二十一曰张成千秋江夏太守张耳后也二十二曰窦武大将军也此印模范严正篆迹明切凛然有生气焉二十三曰李丰蜀诸葛武侯表爲江州都督二十四曰陈武三国吴偏将军二十五曰刘渊晋元海大单于二十六曰张伟北魏征南将军小字翠螭者二十七曰冯亮北魏隐嵩高好佛理者二十八曰鸡林道经略使印方二寸此唐刘仁轨之印也曷由知爲仁轨印也鸡林道经略使惟仁轨专之虽官印可以姓名定之呜唿古人姓名铜印多矣其于正史无考者未必皆絶无可传之人也或谓汉人铸名印千百以殉葬好名好事今人亦不如古耶夫不见于史而唯以一钮之铜传数千年后亦可悲矣史法贵严然余谓善善长恶恶短能繁毋简庶几左氏遗法若马班范崔之伦或亦多所遗略致其害欤与王西沚先生书往岁奉到赐书问元所刋郑司农碑头垂晕所昉元己据洪氏隶续及目验今曲阜汉碑旧式爲对矣旣思汉碑之所以有垂晕者何故其垂晕或左垂或右垂者何故今似得之敢以就正于有道古碑之制有二一爲中廷丽牲之碑一爲大夫以上葬窆之碑礼记檀弓曰县棺而封郑君注云不设碑繂不僃礼又曰公室视丰碑三家视桓楹郑君又据周礼及丧大记注云丰碑斲大木爲之形如石碑于椁前后四角树之穿中于间爲鹿卢下棺以繂绕天子六繂四碑前后各重鹿卢也四植谓之桓诸侯四繂二碑碑如桓矣大夫二繂二碑士二繂无碑孔沖远疏云繂卽绋也以绋之一头系棺缄以一头绕鹿卢旣讫而人各背碑负繂末听鼓声以渐却行而下之据此数义知古人墓碑有穿以贯鹿卢其繂绕鹿卢横而斜过碑头碑头爲此晕以限繂使滑且不致外脱如今石井栏爲绠所渐靡之形矣汉碑有穿有晕必效三代遗制其晕左垂者右碑也右垂者左碑也又国䇿曰昔王季歴葬于楚山之尾栾水啮其墓见棺之前和元谓前和卽前桓桓和古同声其通借之迹多矣则国䇿之来荀子文选又作黍矣杨倞注欲改黍从来误矣此末来二字皆误当是黍字也何以明之古人爲铭必用韵文逾少而韵逾密此铭乍黍相韵釐国相韵葢上声之语与入声之铎同部平声之之与入声之德同部也左传谗鼎铭用韵正同此矣若是末字则与国字作字皆不相韵矣然则今铭文明是末字者此弓箫未必卽是古始造之巨黍后人仿其名而爲之故国策讹来今铭文巨又作距同是金工所误耳此器中空一面有陷圆而向下确是弓箫末张弦之处以今弓末验之可知矣又此器翁覃溪阁学据商国二字以爲商器按此二字不类商铭且色泽亦不肖商之古此葢周器宋人物也宋人每称宋国爲商矣春秋左氏传哀公九年利以伐姜不利子商杜预注子商谓宋又二十四年传周公及武公娶于薛孝惠娶于商杜预注商宋也礼记乐记曰宜歌商郑康成注曰商宋诗也皆其证也宋搨楚夜雨雷钟篆铭跋余藏宋搨钟鼎欵识册内有楚公夜雨雷钟旁有北宋石国佐所手书标识云政和三年武昌太平湖所进古钟后有绍兴四年荣芭跋云绍兴十四年间茂世先兄自成都运判除仓外郎总领淮东军饷邵泽民见属云我有雷钟藏之久矣两得秦会之书见取度不可留爲我达之会之偿以三千缗钟高二尺有畸纽上坐一裸鬼葢雷神也五色相宣铭在钟里今诸处所刋咸其云仍对之可见元按此钟篆文乃北宋时所搨自南宋归秦桧后此钟不知所存卽诸家所刋亦不可见嘉庆二十二年携此册至武昌与江汉书院院长陈工部展赏久之共叹楚公造钟在数千年前沉没于水土之中宋时得见于世今又不知存亡厪留此搨纸流传于王复斋赵松雪项子京诸家今归于元元至楚此搨本得庋藏于节楼之中岂非善事工部与武昌章观察共摹其篆幷楚诸钟鼎文字搨本勒石于书院楚先贤祠壁问题曰楚中法物使诸生有所观感也此钟篆文云佳八月甲巳楚公自作夜雨雷镈楚之八月亦周六月也楚中六七月间毎忧雷雨之少此镈所铸裸鬼卽是雷神雷神之形见于论衡其文又曰夜雨雷或楚公当年雩祷所用欤今年自六月以后夜雷雨甚多山田不旱湖田不潦谷丰而米贱亦此钟数千年复归其所之嘉会欤七月十三日晓起雷雨初霁殷其未歇临窓展册再题后尾吴蜀师甎攷吾鄕平山堂下濬河得古甎文二曰蜀师其体在篆隶闲久载于张燕昌金石契中未知爲何代物近年在吴中屡见蜀师古甎兼有吴永安三年及晋太康三年七月廿日蜀师作者然则蜀师爲吴中作甎之氏可知按扬州当三国时多爲魏据惟吴五凤二年孙峻城广陵而功未就见于吴志本传此年纪与永安永康相近然则此甎爲孙峻所作广陵城甓无疑矣南屏司马温公隶书家人卦考南屏山隶书家人卦摩崖碑学者以爲司马温公笔苦无实证元考广西融县老君洞亦有司马温公隷书家人卦摩崖碑爲公曾孙僃判融州军时所刻且跋云先太师温国文正公书绍兴十九年曾孙僃倅融刻之元亲见此拓本以证南屏石刻爲有据矣秦汉官印临本序扬州方君槐精于刻印以乳石抚秦汉印无不肖其形神刻将成弟而谱之以类相从曰王曰君曰侯曰侯夫人曰将军曰将曰督曰军曰尉曰司马曰军曲候曰大夫曰太守曰牧曰史曰令曰丞曰长曰从事曰相曰宰曰佐曰士曰使者曰三老曰祭尊曰监曰臧曰蛮夷王君曰蛮夷侯曰蛮夷长其印以数百计古人之印有铸者有凿者有精工者有粗略者各极其妙今悉以刀法摹得之可谓形神毕肖矣秦汉人文字不多见此印文一袟可以僃秦汉摹印之法兼以补证汉书官制地理之遗岂徒篆刻哉揅经室三集卷三终揅经室集二集卷第三揅经室二集卷三太傅体仁阁大学士大兴朱文正公神道碑懿夫唐虞之际仲尼致叹尧舜之道孟氏所陈然则际两朝授受之盛备元辅公孤之隆谟明弼谐非道不言圣天子纳所启沃以爲帝德且极尊师重道之诚彻乎始终孚于中外者非太傅朱文正公曷克膺此公讳珪字石君号南厓晩号盘陀老人元至元闲远祖福三居浙东明洪武闲德三迁萧山黄阁河遂爲黄阁河朱氏八传至公高祖尙絅明末官游击曾祖必名祖登俊我朝官湖北长阳县知县中书科中书父文炳陜西盩厔县知县始迁籍于顺天大兴三世皆以公贵赠光禄大夫太子少保戸部尙书曾祖母白祖母何冯母徐皆一品夫人公以雍正九年正月十二日生于盩厔县有兄三堂垣筠公祖与高安朱文端公同省爲知县相友善淸名亦相埓公父受经于高安故公十一岁卽传高安之学年十三丁母艰孺哀毁瘠服除补附学生年十七科试第一举于鄕与叔兄齐名震都下公卿争延之次年会试中式赐梁国治榜进士出身改庶吉士习国书座师阿文勤公刘文正公鄂刚烈公皆以学行重之干隆十六年散馆第一授编修明年大考二等授侍讲二十三年大考二等授侍读学士公所撰进文册陈宫中高宗纯皇帝亟赏异之特达之知实始于此二十四年主河南鄕试复命旋奉使告祭南岳登祝融峯明年充会试同考官秋授福建粮驿分巡道抵闽兼摄福州府事毁和合等诸淫祠民大惊服二十八年特旨擢福建按察使兼署布政司闽人裘自位假平台湾功鬻武职狱连数十人公诛正犯一人诸受欺者皆不坐有告家谱妄逆者谳之仅戮一撰谱者尸不坐其子孙二十九年秋丁父忧戴星奔至京口阻风哀号祭江风骤转抵京治葬于二老庄阡三十二年服除补湖北按察使时缅甸用兵公司驿务无迟误无扰累楚北乱民聚衆公鞫之不少纵然胁从者皆得免三十三年调山西按察使明年授山西布政司秋奏立保固城工法令后任随时修䕶如隤在三十年内与原筑官分赔下部议行三十六年暂代巡抚事奏改吉州爲散州与鄕寕并隶平阳府改霍州爲直隶州以赵城灵石隶之又奏拨归化绥远二城谷十万余石配放兵粮以省採买而免红朽奏免士默特蒙古私垦之罪以所垦无碍牧地三千一百余顷许附近贫苦兵民认耕纳租岁六千余两增官兵盘费奏太仆寺牧地苦寒宜改征本色爲折色以便民除弊皆下部议行三十八年勘归化城水灾奏抚䘏之且予修费借谷种其民种蒙古之地幷请䘏之三十九年按察司黄检奏公终日读书于地方事无整顿明年入觐授翰林院侍讲学士四十一年命尙书房行走侍今皇帝学时初置文渊阁官特授公直阁事主福建已亥鄕试四十五年督福建学政将行上五箴于今皇帝藩邸曰养心曰敬身曰勤业曰虚已曰致诚上力行之及亲政亦常置座右四十八年冬还朝明年扈跸南巡授内阁学士兼礼部侍郞阅浙江江苏召试卷五十一年授礼部侍郞主江南鄕试督浙江学政五十四年置萧山祭田百畞作圭田记冬还朝充经筵讲官五十五年经筵进讲时诸皇子侍班听讲高宗纯皇帝顾今上曰此汝师傅讲之善春总裁会试秋授安徽巡抚命驰驿赈水灾乃携仆五人乘小舟与邨民同渡赈宿砀山灵壁泗五河盱眙民以粮借怀远凤台寿民以粮及种筑决隄六十余丈民乃安复请展春赈分厰亲给于民五十七年奏凤颍水灾恩赏粮种免民欠万五千两祁门县筑城成轻骑往验之至新岭有欲巡抚怒其歙县令属掌亭人以饐餲进者公恬然饱之五十九年调广东巡抚六十年兼署两广总督旋授都察院左都御史兵部尙书皆畱巡抚任咭唎国入贡呈土物于总督却之嘉庆元年征苗调两广兵万二千亲调遣之夏授两广总督兼署巡抚六月降旨内召曰将欲用爲大学士也俄以闽浙总督魁伦奏粤东艇匪驶至闽浙乃公总督任内不能缉捕之咎寝前命仍加恩补安徽巡抚凤阳等州有水灾蒙恩赈亲给之官吏无敢侵者时楚豫多邪敎流言安徽有隐伏者公曰疑而索之是激之变也乃亲赴界上筹防御徧颍亳等州城鄕聚长老敎劝之徧张告示简明谆切民大感化故数年闲安徽无以邪敎倡乱者明年授兵部尙书调吏部尙书皆畱巡抚任宿灵壁水合肥定远巢来安全椒旱亲赈之民无逃亡冻馁之苦明年蒙亳复水䘏赈如之高宗纯皇帝上宾于天今皇帝初亲政卽驰驿召公公哭且奔先上奏曰闻太上皇帝龙驭上昇胆裂唿天角崩投地钦惟大行皇帝十全功德五福考终传器惬心于昭在上我皇上纯性超伦报天㒺极窃闻定欲躬行三年之丧此举迈千古而钦万世然而天子之孝不以毁形灭性爲奇以继志述事爲大亲政伊始远听近瞻默运干纲霶施涣号阳刚之气如日重光恻怛之仁无幽不浃思修身严诚欺之介于观人辨义利之防君心正而四维张朝廷淸而九牧肃身先节俭崇奖淸廉自然盗贼不足平财用不足阜惟愿我皇上恒久不忘尧舜自任之心臣敢不随时勉行仁义事君之道上嘉纳之及至京哭临上执公手哭失声旋命直南书房管戸部三库自是凡国家大政有所咨询皆造膝自陈不草一疏不沽直不市恩军机大臣不相关白公第在外城远且隘赐第西华门紫禁城骑马加太子少保充实录馆总裁国史馆总裁己未会试总裁冬调戸部尙书时上禁浮收漕米之弊外省以运丁贫仰资州县州县取民不得不浮于是安徽有加赠银江苏有加耗米之请部议将拟行矣公思之不寐综其数较原征加倍乃决计驳曰小民未见淸漕之益先受加赋之害不可行竝令漕司以后凡事近加赋皆议驳以体皇上损上益下之意长芦盐政奏盐价一斤加钱二文公驳曰前芦东因钱价过贱已三加价又免积欠二百六十万两余欠展三年商力自寛且今钱价渐贵所奏应毋庸议广东布政司奏陞滨海沙地赋公驳曰海沙淤地坍涨靡常是以照下则田减半赋之今依上中田增赋是与沿海民计微利非政体且民苦加赋必多坍豁别有涨地亦不肎垦不可行后仓场衙门复请预纳钱粮四五十倍准作义监生公驳曰国家正供有常经而名实关体要于名不正于实有伤断不可行凡驳议皆亲属藳奏上皆韪之五年秋兼署吏部尙书公之舆夫殴伤禁门兵免太子少保解三库事复以彭文勤公堕马西华门内公唿其舆入门舁之违例议降二级仍留任六年陪祀祈谷坛末曙误行坠甬道下伤左跨赐医赐食络绎于道遣内监赍朱谕至第视病询事公随时覆奏三月小愈卽趋朝夏充会典馆总裁阅殿试卷七年秋扈跸滦阳宣制以戸部尙书拜协办大学士仍加太子少保衔公谢折云岂有嘉谟嘉猷入告我后于内勉期无欺无隐仰惟上质于天八年兼翰林院掌院学士以原衔充日讲起居注官春夏皆爲留京办事大臣阅大考翰詹卷九年春用干隆九年故事幸翰林院先期晋公太子太傅及幸院赐宴联句御书天禄储才扁摹刻院堂以墨蹟赐公第公在翰林爲二十四科前辈资最㴱且掌院事领袖淸班瀛洲典故盛且荣焉十年正月宣制拜体仁阁大学士管理工部事上以是命爲遵先帝遗诏也命诣裕陵谢明年春公感寒多痰嗽步迟蹇肝火触右目微眚上曰此火盛也可以游览散之乃赴西山吕邨二老庄祭墓过戒坛潭柘诸寺秋复祭墓游西山时公年七十六矣九月奏乞休上曰待八十当爲寿旋命戸部尙书戴公衢亨赍赐诗十韵及王鸠杖谕天寒闲二三日入直且俟日出后至南书房候召对每召对则预定召对后期十一月庚午寒甚干淸宫召对毕降阶忽痰壅归第上遣侍卫领医官来视疾疾少差赐假两月十二月乙亥坐外轩作刍献诗有云天道神难测民心惟一中知人可安衆居所自持公上将亲临公第丁卯复命戸部尙书戴公来夜逾子痰盛气微遽薨是五日戊寅也报闻上震悼泣谕朝臣降制曰大学士朱珪持躬正直砥节淸廉经术淹通器宇醇厚蒙高宗纯皇帝特达之知由词垣擢补道员洊厯两司内用爲翰林学士特命入直上书房朕讲贯诗文㴱得其益嗣以卿贰出任封圻有守有爲贤声益懋迨擢至正卿皇考卽欲用爲大学士朕亲政后召令还朝在南书房儤直有年简任纶扉㴱资启沃凡所陈奏均得大体服官五十余年依然寒素家庭敦睦动循礼法洵不愧爲端人正士卑倚方殷本年入秋以来因患病稍久气体就衰朕优加眷念赐杖赐舆时加存问朱珪感恋弥殷时时力疾进内朕鉴其诚悃特行给假两月俾得安心调养曡遣御医诊视冀得就痊正拟日内亲至伊邸宅视疾兹遽闻溘逝㴱爲悼惜于初六日亲临赐奠己派总管内务府大臣阿明阿赍赐陀罗经被竝着先派庆郡王永璘带领侍卫十员前往奠醊追维旧学良用轸怀着晋赠太傅入祀贤良祠赏给内库银二千五百两经理丧事其任内一切降革处分悉予开复所有应得䘏典着该部察例具奏己卯上亲临奠三爵哭不止回宫不待内阁拟谥特赐谥曰文正复降制曰昨因大学士朱珪溘逝业经降旨加恩因思干隆年闲惟故大学士刘统勋蒙皇考高宗纯皇帝鉴其品节赐谥文正易名之典备极优隆顾刘统勋于署总督任内曾经获咎褫职复蒙皇考施恩录用至朱珪立朝五十余年外而敡厯督抚内而洊直纶扉身跻崇要从未稍蹈愆尢絶无瑕玷靖恭正直厯久不渝犹忆伊官翰林时皇考简爲朕师傅尔时朕于经书巳皆竟业而史鑑事蹟均资讲贯其所陈说无非唐虞三代之言不特非法弗道卽稍涉时趋之论亦从不出诸口启沃良多揆诸谥法实足以当正字而无愧毋庸内阁拟请着卽赐谥文正本日朕亲临奠醊见其门庭卑隘淸寒之况不异儒素睠念遗风怆怀未巳着于本月初九日由内务府办饭一桌派二阿哥前往代朕赐奠俟殡送时派庆郡王永璘前往祖奠目送以示朕眷怀旧学哀荣僃至之至意复撰抒痛诗十二韵命南书房翰林黄公钺于殡前焚之壬辰命礼部尙书承恩恭侯阿拉谕祭公第距内西华门仅半里许御跸时出入礼不久殡乃以甲午启殡庚子葬于二老庄吕邨旧阡陈夫人祔焉明年御制碑文刻石阡门上巳日上谒西陵跸路距公墓数里上远眺松楸追怀怆恻命工部侍郞英公和诣墓赐奠高宗纯皇帝实录成以公总修八年赐祭一坛长子钖经服满以京卿用袆哉上之重贤傅任名臣纳哲辅之益隆饰终之典至矣非公之淸介忠正师表人伦上致君下泽民曷克膺乎此哉公丰厚端凝中和醇粹爲仁若渴抗义不挠坦白公诚絶无城府于经术无所不通汉儒之传注气节宋儒之性道实践葢兼而有之取士务以经策较四书文诚心锐力以求朴学经生名士一览无遗海内士心向往悦服佳士之文未荐被落者读而泣之才士黄景仁张腾蛟死称悼之通人寒士必扬其名于朝秦誓一个臣之心公断断有之公领试事不受外僚赠遗不留贫生银布政数省平余银鉅万悉不取抚安徽裁芜湖关陋规闽省洋商陋规事发钦使治独公实不受一钱公官于外厓岸廉峻中朝大官絶无所援管部事持大端不亲细事数十年淸操亮节人皆仰之公以孝弟爲仁之本事父爱敬本于天性父杖兄跪而以身蔽受之恸母氏早殁事庶母谢几如母语子辈曰古人祭必有尸仿之以申吾慕非过礼也庶祖母李抚公有恩貤赠一品夫人事诸兄悲愉如一体别则梦见聚则联牀兄之丧哭之咯血几致毁事寡嫂尽敬抚诸兄子如己子三䣊故交靡不周䘏敎子孙读书敦行皆诚笃有公之风公尝曰吾三十九岁夜坐忽腹闲自暖由嵴上贯于顶甘液自咢下注由是流转至老不絶实因自致非关学力乃知朱子注参同契本非虚语公年四十余卽独居迄无一妾御制抒痛诗有云半生惟独宿一世不贪钱知之㴱也公爲文笔奥博沈雄国家有大典礼撰进雅颂诗册文跋高宗纯皇帝必亲览之以爲能见其大颂不忘规或陈坐隅或命诸皇子皇孙写爲副圣制诗或寄示命和公官抚督时上在书房常颁手札积一百三十九函装六卷归朝缴进上亦书数年怀公诗数十首爲二册上册题曰蒹葭远目下册题曰山海遥思以示公公跋曰臣之芜陋何足以当非常眷注惟有此心不敢欺耳于大学义利之辨通鑑治乱之由天命唿吸可通民情忧乐无闲反覆敷宣不以爲迂阔而远于事情也公文集卷知足斋诗集三十余卷元请刻公诗公命元选爲二十四卷上命以刻本进赐题七言律诗四首于卷首公𬒳先帝特赐蠎袍笔墨荷包等物今上赐大珠绿缝鞾黑狐毳袍先帝御用四团龙卦四开衬袍等物其余恩赍多不具书公配陈夫人宛平人思南府知府邦勋女干隆十四年来归有妇德四十年八月以疾卒赠一品夫人生二子钖经己亥举人一品荫生官刑部员外郞迁戸部郞中次钖纬附学生先公卒女子子一适通州冯秉騝秉騝官张掖县知县孙涂庚申钦赐举人钖纬生女孙一适萍鄕刘元恩吏部侍郎刘公凤诰子也钖经生曾孙三甘霖香霖贯霖元不才爲公门生受知二十余年矣㑹持父服居鄕公之子书来命爲碑文不敢辞秋免䆃服当执心丧敬按年谱及平日所知者泣爲叙铭曰星精岳神蔚爲帝傅学正文明道㴱性固先帝任公决于一顾授钺卜瓯久隆知遇公遇盛时佐祁辅嬀君爲尧舜臣爲皋䕫经邦之道坐而论之非帝宣纶世祕未知帝曰调元资于师相旧学交修天工寅亮温树之闲靑蒲之上苍生被泽黄扉孚望公之保民敷政优优公之储材其心休休德如霖雨淸比江流庭不旋马路无喘牛公有恒言竝举二事曰不嗜杀曰不言利公之讲史长编资治公之执经十章衍义皤然三公迈荣轶光乃不憗遗而觐先皇帝凭和轼怆眺阡冈勒碑堕泪西山苍苍诰授光禄大夫刑部右侍郞述庵王公神道碑公姓王讳昶字德甫号述庵以居兰泉书屋学者称兰泉先生先世居浙江兰谿县高祖懋忠迁江南靑浦县名在几社曾祖之辅祖玙父士毅皆以公官累赠至光禄大夫刑部右侍郞母钱太夫人以雍正二年十一月二十二日生公公少颖异博学善属文体貌修伟弱冠爲名诸生侍父疾居丧尽礼服除家益贫作固穷赋以见志干隆癸酉举于鄕甲戌成进士归选班二十二年南巡召试一等第一赐内阁中书协办侍读直军机房洊陞刑部主事员外郞郞中三十三年以言两淮盐运提引事不密罢职时缅甸未靖阿文成公以定边右副将军总督云贵请公佐军事遂至腾越出铜壁关击贼江中胜之缅酋乞降阿公属公草檄允其降班师旋永昌缅甸贡表久未至复从阿公如腾越三十六年温公福代阿公移师四川办金川事奉旨授吏部主事从温公西路军进讨温公属公作檄斥僧克桑罪遂克斑烂山进攻日耳寨阿公奉诏由北路进兵兼督南路公复从阿公军攻克美美卡以皮船渡水克小金川僧克桑遁泽旺降进讨大金川阿公奏公无兄弟母年七十余明大义勖以殚心军事今从军五年矣得旨陞员外郞三十八年至当噶山山嵴绝险官兵营垒与贼错处且雨雪甚夏温公兵溃木果木阿公亦退兵至翁古尔垄时警报络绎诏旨疉至公力疾叱马悬厓日行数百里夜治章奏文书于礟火矢石之中无误无畏冬大兵复进据美美卡攻大板昭小金川平补员外郞擢郞中复从讨大金川克勒乌围刮耳崖四十一年三路兵合攻益急索诺木等率衆投罪公草露布告捷于是两金川地悉平公在军中前后九年每有所攻克辄议叙凡加军功十三级纪录八次凯旋之日以戎服行礼赐宴紫光阁赏赉优渥奉旨王昶久在军营着有劳绩陞鸿胪寺卿赏戴花翎在军机处行走秋擢通政司副使四十二年三月擢大理寺卿四十四年乞归改葬光禄公曁嫡母陆太夫人依迁葬礼服缌秋赴京冬授都察院左副都御史四十五年授江西按察使檄府县力行保甲禁族祠讼门之习坐堂皇六十余日决狱百余案秋丁母忧哀毁尽礼服除补直隶按察使调陜西按察使奏命盗逃犯宜于定案时速通缉议行之逆回田五倡乱奉命僃兵长武时贼势张兵少公试礟巡城籍强壮缮守具民以无恐京外大兵皆过长武用车马以万计公飞书草檄立办之曁乎班师迄无一误河南乱民秦国栋等戕官奉旨督缉获之五十一年授云南布政使云南铜政繁公尽发故籍着铜政全书示补救调剂之术五十三年调江西布政使五十四年擢刑部右侍郞五十八年乞归修墓冬还京以病乞休上鉴其老允之谕以岁暮寒俟春融归明年归名其堂曰春融堂嘉庆元年以授受大典至京与千叟宴四年纯皇帝升遐复至京谒梓宫蒙召见敕建言公密封以进不留草夏归靑浦分赔滇铜鬻田宅以入官居于庙庑朋旧赠遗尽以刻书五年年七十有七重游泮宫十一年年八十有三五月病疟六月初六日病甚口授谢恩表自定丧礼属元撰神道碑文初七日鸡初鸣公曰时至矣遂卒子肇和以嘉庆十二年春葬公于崑山县雪葭湾年字圩卽公所自营生圹也公妻邹夫人祔焉侧室许陆黄三孺人亦从葬焉公之扈驾巡山东江浙也古帝王圣贤名臣陵墓祠庙尝分遣致祭已卯庚辰壬午顺天鄕试辛巳癸未会试五爲同考官壬子主顺天鄕试皆以经术取士士之出门下爲小门生及从游受业者二千余人又尝主娄东敷文两书院钦定通鑑辑览同文志大淸一统志续三通等书奉敕与纂修事又奉敕删定三藏圣敎经咒徧译佛典㴱于禅理者不及也前后奉使鞫奏高邮州假印重征江陵县偷减隄工等七案公正研求分别虚实高邮州案巡抚府州竝拟罪隄工案以知府草率揑饰劾落其职公之爲学也无所不通早年以诗列吴中七子名传海外初学六朝初唐后宗杜韩苏陆侍䜩赓歌赐赉稠㬪词拟姜䕫张炎古文力追韩苏碑版之文照于四裔积金石文字数千通书五万卷所至朋旧文䜩提倡风雅后进才学之士执经请业舟车错互屦满戸外士借品藻以成名致通显者甚衆公治经与惠栋同㴱汉儒之学诗礼宗毛郑易学荀虞言性道则尊朱子下及薛河津王阳明诸家居忧不爲诗文不就征聘生平重伦纪尙名节笃棐之诚本于天性在军营和平简易自科尔沁王以下皆亲重之爲司冦时与阿文成公爲旧识他非所契尝训子曰易言比之匪人不亦伤乎非匪人之能伤比者自重其伤也公所着书春融堂诗文两集宏博渊雅有关于经史文献金石萃编靑浦诗传湖海诗传琴画楼词续词综等书皆刋成余若天下书院志征缅纪闻属车杂志朝闻录等书四十余种尙待次第校刋之元居忧受公遗言撰碑铭不敢辞旣除服乃爲铭曰怐于儒者不达政事习尉律者迷误文字惟公兼之经术爲治荏弱于文无能卽戎折冲千里于经鲜通惟公兼之乃多战功尊汉学者或昧言性悟性道者妄斥许郑公兼通之履蹈贤圣皇熊疏义拙于文词陆沈藻缋朴学不知华实竝茂公亦兼之公爲君子筮匪不比沖澹其神靖共其位厯中外进退礼义公爲名臣帝嘉厥功金川磨盾紫阁弢弓狱平政饬本孝于忠瞻彼中江秀钟峯泖海内淸望云闲大老虽不憗遗亦欥寿考佳城郁郁葭湾之中杏归春雨莼起秋风勒铭无媿碑树桓丰吏部左侍郞谢公墓志铭公姓谢讳墉字崑城号金圃又号东墅先世㑹稽郡人系出晋太傅庐陵郡公后远祖讳琛一迁嘉善县之枫泾鎭曾祖讳元一祖讳春芳父讳永煇皆以孝友文学传其家竝因公贵累赠封爲光禄大夫吏部左侍郞公少颖异举止端雅如成人读书不忘究心实学经史百家靡不综览干隆十五年以优行贡太学十六年南巡召试弟一赐举人授内阁中书十七年赐进士出身改翰林院庶吉士授编修办翰林院事譔翰林院文与繙书房措词竝误落职廿四年献平定囘部铙歌复原官在尙书房行走充起居注日讲官丙子庚辰顺天鄕试癸未㑹试皆同考官乙酉福建鄕试正考官洊陞授翰林院侍讲右春坊右庶子翰林院侍读学士内阁学士兼礼部侍郞以父忧去官起复拜前官授工部侍郞充经筵讲官卅九年提督江苏学政上东巡狩时两金川荡平御制告成太学碑文特赐先睹于是譔平定金川说得旨嘉奖四十三年春调礼部左侍郞会试知贡举吏不敢欺士皆称便秋充江南鄕试正考官四十五年复充知贡举调吏部右侍郞国史馆副总裁冬吏部有捐复事公议与大学士阿公不同上从公议四十六年充会试正总裁殿试读卷上擢钱棨爲一甲第一钱公鄕会两元皆出公门至是成三元称盛事四十七年转吏部左侍郞四十八年充江南鄕试正考官卽授江苏学政五十一年旋京召问时政公疏言洪泽湖形势日浅昔如釡今如槃偏灾赈恤请改本色爲折色银由藩司印封给发以防吏弊上谕以折色不能应饥民之急河务命公亲往履勘勘知前奏误请议处奉旨寛免先是大学士阿公以公被江南传闻考试不公对语嘲诮入告至是召对训饬降补内阁学士兼礼部侍郞五十四年京察以前事革职留任尙书房各官旷课上以公在内廷久尢切责降补翰林院编修冬复命在尙书房行走和诗赐福字恩遇如前公病湿上遣太医院堂官临治六十年得旨以原品休致时公疾日笃今皇帝曁皇子皇孙遣中使存问公尙敬询起居伏牀叩首称谢四月卒距生于康熙五十八年九月春秋七十有七累阶至光禄大夫公至性孝弟居亲丧哀毁骨立及通显每遇晋阶辄以悲继喜逢讳日未尝不涕泗交颐也公事贵以礼待下不骄大学士傅文忠公以礼聘授馆额驸尙书忠勇公曁文襄王皆沖龄请业公九掌文衡而江南典试者再督学者再论文不拘一格皆衷于典雅经义策问尢急甄拔丁酉拔贡科所选皆孤寒尢重江都汪中容甫汪强记博闻才气横发贫困未知名于时公语人曰予之上容甫爵也如以学予于容甫北面矣其不惜自贬以成人名如此公再督学元始应童子试公奖励极力居公第读书数年高邮李进士惇嘉定钱进士唐山阳汪侍讲廷珍仪征江侍御德量通州胡学士长龄阳湖孙观察星衍甘泉焦明经循金匮徐孝廉嵩等识㧞不可胜数是以江淮南北怀经握椠者靡不服公之学愿得若公其人者再涖爲幸公所着安雅堂文集十二卷以经史小学爲本虽心好沈博絶丽之文而择言必雅国家有大庆大功雍容揄扬拟诸雅颂安雅堂诗集十卷格律凝重直溯盛唐东墅少作及存稿四书义二卷典丽独絶尢㴱文律六书正说四卷发明三代造字本义诠证秦汉诸儒之说刋正二徐郑樵戴侗杨桓周伯琦等谬误尢好钟鼎古文独追象形象事象意之本谓许愼篆文乃沿秦石刻结体校以商周尊彝岐阳石鼓则形事意三者皆所不及指微抉奥令人解颐形声转注假借三事亦博揬仓雅出入经训故公之爲小学也依据许氏而更溯其本又尝校正荀子杨倞注逸周书孔晁注合之卢学士文弨所校锓板贻学者公初娶费夫人赠一品夫人继娶金夫人封一品夫人子五昌鉴庚寅举人蚤卒恭铭庚子举人丁未进士改翰林院庶吉士候选八品京官扬鎭钦赐举人应锵捐职州同知卒庆钟太学生女二孙八江宇澄淮河汉济泗伏保干隆六十年十二月二十日公子恭铭等葬公于嘉善县四中区藏字圩夫人祔焉时元督学浙江敬勒铭曰吴越之间霛秀所钟仁悳之后必大厥宗怀毓纯笃实生我公我公孝弟禀于幼沖推以事君迺克竭忠帝曰汝才旣博且鸿用汝于文黼黻郅隆臣殚厥学赓拜禁中五花书凤九章绘龙其文其光熊熊秉鑑景彻物无遁容气伸隽异泪感孤穷士敦经术皆公之功惟帝肓臣千石代农惟帝敎臣协恭和衷惟帝爱臣恩周始终臣形虽阻精诚尙充诗书雒诵子孙其逢林泉冈道佳城穹窿云飞桓表日冷高松蠧书漆简题凑共封敬勒贞石纳诸幽宫刑部侍郞山阮公传阮公讳葵生字寳诚号山淮安山阳人先世自明初由淸江以武功隶大河卫七世祖嘉林宰益阳举循吏第一擢监察御史曾祖晋县学生与同邑阎百诗应鸿词征祖应韶监生父学浩翰林检讨两世皆以公赠通政司参议公生之夕父梦客以宝石赠故小字宝石六岁就外傅不好弄七岁孝经周易诸经已成诵随父入京师与弟芝生齐名有淮南二阮之目干隆壬申举于鄕偕弟就学于天台齐宗伯息园辛巳㑹试取中正榜授内阁中书充方略通鑑辑览两馆纂修官军机司员处行走缅甸不靖军书旁午公入直甚勤秋扈跸木兰㑹京师割辫案起蔓延各省公虚心推鞫日一具奏大端以爲本无其事妖言由是渐息三十六年补刑部主事时总理刑部者爲诸城刘文正公久于枢廷识公才吿同列曰阮某选西曹总谳事有人矣明年兼云南司总办秋审三十九年鞫山东乱民王伦胁从至部者无枉纵升员外郞四十一年升郎中时有弟杀兄牛而兄故杀弟者议者以爲弟是罪人兄爲尊长公判曰弟杀兄牛本非盗贼兄刃弟颈实丧天良竟抵罪浙江捕盗船事有以内洋改外洋者大吏均拟绞公判曰法严首恶律重诛心千总据实报闻其情轻都司代改招详其情重槪拟绞不可且非称与同罪律义千总改拟流又有兄被杀而父受赂私和弟首其事证父以贿拟徒公判曰爲兄洩愤手足之谊虽全陷父充徒恩义所伤实重使依前拟不特父不能无憾于子子亦何能一息自安应改子首如父自首例令其弟代父充徒则无媿兄弟之义亦不贼父子之恩矣会有议复讐例宜删除者军机大臣集议公撰议稿曰查律载父母祖父母爲人所杀子孙不吿官而擅杀行兇人者杖六十其卽时杀死者勿论少迟卽以擅杀论细绎律意登时杀死勿论者盖子孙当场目击怨愤不惟不暇告官并不及虑已擅杀故得勿论至少迟则仍是登塲目击怨愤故予以杖六十皆原其仓卒不吿擅杀之罪也若旣逾时到官有司不爲昭雪或势豪稽诛兇手诡脱子孙含愤操戈乘隙刺杀则所仇者实爲应抵之人其所复者亦有应得之罪但国家明罚敕法冤无不伸律文虽载引此者稀纵有一二借口报仇者然国法已彰私仇卽冺假如其父之冤旣伸其子卽无仇可复所杀非应抵之人则于法无可寛之律拟以谋杀定入情实原爲罪所应得至于律文相沿已久自当仍旧以俟法外之仁庶几情与律两得其平矣卒如其议公之理刑允正类若此四十五年京察一等改监察御史部臣以刑名谙习请留部㑹有疾请假南归四十七年冬入都先是部臣奏公名上曰秋审近当促之来及至补监察御史十二月特旨以四五品京堂用擢通政司参议五十年审释监禁待质之犯特命专其成四月超擢刑部右侍郞九月办秋审平允复邀褒奖五十二年扈从滦河覆校文津阁四库全书命和诗三十余首时台湾逆首林爽文执至部公侍廷鞫昼夜无少闲而校书和诗如常五十四年二月二十一日以疾卒年六十有三先是公父修淮安学庙毕设洒埽㑹诸生日聚一钱爲修庙资至公时钱有余公爲置田名一钱庄立规条二十以期久远在京师建淮安西馆于横街居鄕修勺湖草堂汎舟湖上歌诵先芬总漕杨淸恪公改置丽正书院于城东属公董其事院成出藏书数百种卑诸生读焉公性孝友笃于宗族尢好奖掖后进与钱辛楣程鱼门诸君交京邸设消寒吟秋两㑹爲诗酒社平居廉介淸洁门无襍宾退直后靑鞵布韈如诸生时暇则读书自娱古文章疏于宣公温公韩范诸公外尢爱范忠宣胡文恭诗赋出入汉魏六朝而以流丽爲主晚乃订其诗文爲七录斋集二十四卷茶余客话三十卷阮氏笔训族谱若干卷子钟琦钟璟孙以立以言论曰公治刑以明察平允见称于时然其神智所开乃自唐宋诸贤奏议而来故能持大体不爲苛细公卿之异于刀笔吏者在此山东粮道渊如孙君传孙君讳星衍字渊如江苏阳湖人明功臣燕山侯兴祖谥忠愍礼部尙书愼行谥文介之后曾祖谋康熙辛末进士礼部郞中祖枝生父干隆丙子科举人官山西河曲县知县君河曲长子也君生时大母许太夫人梦星坠于怀举以授母金夫人比旦而君生君㓜有异禀读书过目成诵河曲授以文选君全诵之及长补学生员与同里杨君芳灿洪君亮吉黄君景仁文学相齐袁君枚品其诗曰天下淸才多奇才少读足下之诗天下之奇才也遂相与爲忘年交君雅不欲以诗名深究经史文字音训之学旁及诸子百家皆心通其义钱少詹事大昕主钟山书院与君讲学又极相重㑹陜西巡抚毕公沅以母忧居吴门起复闻君名遂同入关西安幕府初开好贤礼士一时才人名宿踵至君誉最高毕公撰关中胜蹟志山海经注校正晏子春秋皆属君手定干隆丙午科大兴朱文正公典试江南文正在都与彭文勤公约曰吾此行必得汪中孙星衍公搜落卷得其经文䇿曰此必汪中也及拆卷得君名而汪实未就试丁末以一甲第二赐进士及第授翰林院编修充三通馆校理己酉散馆君试厉志赋用史记匔匔如畏和相国珅疑爲别字置二等引见奉旨以部员用故事一甲进士改部或奏请留馆时相国知君名欲君屈节一见君卒不往曰吾寕得上所改官不受人惠也遂就职又编修改官可得员外前此吴文焕有成案或谓君一见相卽得之君曰主事终擢员外何汲汲求人爲自是编修改主事遂爲成例补刑部直隶司主事总办秋审君所居埽室焚香爲诸名士燕集之所高丽使臣朴齐家入贡在书肆见君所校古书特谒君爲君书问字堂扁赋诗以赠干隆五十六年转员外次年春扈跸五台越年扈跸天津会大风御舟阻上改肩舆至行宫君约同僚步行卅里赴宫门办事上特赐缎五十九年陞广东司郞中相国阿文成公大司冦胡庄敏公皆器重君每有疑狱辄令君依古义平议行君执法求平所平反全活甚多甲有窃主财逾贯诣其友乙匿其数以告分金而逸事发乙得知情藏匿罪人减等罪应流君以爲律称知情则坐乙不知满贯也应以所知数坐减问徒大司冦诘以乙所言无质証如获甲言实告以逾贯奈何君言此名例所谓通计前罪以充后数也乙卒减徒君又言律文称囚者在系之名称罪人者犯事在官之名今或末到官名之罪人或藏匿罪人问拟纵囚非正名之义湖广有子护嫁母伤人至死狱勅下法司议或以嫁母期服减于母则护嫁母不得与母同科君以古者父在爲母亦期屈于所尊嫁母服期因宗子主祭非谓情当杀也引宋王博文请封嫁母又爲行服谓子无絶母礼又引唐八座议凡父卒母嫁有心丧三年之制子无絶道故也护嫁母出母俱当与母同议减鬬杀罪甲有驰车犯乙死者己当过失杀罪甲恐以无故驰骤车马获重罪介所知以兼金求免君曰吾不受暮夜金君罪止过失杀无爲人所诳也甲慙谢去有孝子爲父报仇杀县役坐死其父姊控部弟实爲县役逼毙请检尸伤当道某属託君君曰吾岂能枉法杀孝子哉其持正类此五十九年京察一等次年五月奉旨授山东兖沂曹济道君以济阴汤陵书传所传卽在曹南其山西荣河汤陵虽列祀典实宋以来传譌之迹因徧考诸书据汉崔骃魏皇览晋伏滔汤陵在济阴之说移山西布政司并考荣河之陵出后魏小说家言张恩破陵得铭附会殷汤未爲典要宜改正申大府后君再官东省曹县令卒爲修整汤陵庙屋以祭田奉祀立碑纪事嘉庆元年七月曹南水漫滩溃决单县地君偕按察使康公基田筑塞之君鸠工集夫五日夜从上游筑堤遏御之熘归中浤不果横决康公语君曰吾治河数十年末见以决口能卽堵闭者惟曹南之役吾与君成之省国家数百万帑金矣时巡抚王德公调任浙江上以山东新任按察使张长庚在军营不能来东命新抚伊江阿会同旧抚举道员中能胜臬事者以闻两抚以君名入奏奉旨署按察司事君下车日以整肃吏治爲己任亲问囚定爰书矜愼庶狱甲与乙有姻共飮乙醉坠火炕吐烧酒引火燄灼烂至死甲醉卧不知鞫狱甲以夺壶斟酒有争鬬形拟鬬杀罪君曰甲主乙宾夺乙壶劝之飮名夺实让也改甲坐过失杀出其罪有妇因姦谋命狱其妇某家妾夫远出主母恶之会仆妇死诬以谋毒问官又实以姦夫言妇淫主妇令仆妇守之恶而行毒已具狱君鞫妇以某日归寕仆妇后二日以子殇与夫争忿自尽出冤妇于狱囚有共殴人至死过堂唿冤者自言本纤夫见所过有衆共殴人劝止之不从而去越数月邑令始拘讯之酷刑诬服下手殴人君诘以衆中有相识者否荅以有舅氏某爲县役在旁知状密拘县役诘之乃因姦杀人县令回护听其属甥认罪始以鬭杀伤轻缓其死上司驳诘改拟伤重入实囚知死乃不承君告县官乃以失察处分枉人命吾爲子救正阴祸也有诟詈妇女致死狱君以事在一月前不得谓之忿激鞫得妇自与夫殴詈自经状出生罪凡权臬七越月平反数十百条活死罪诬服者十余狱亦不以之罪县官云县官实不尽明刑律皆幕僚误之也山左风气爲之一变君又以先儒伏生承秦蔑学之后壁藏尙书唐虞三代载道之文得以不絶郑司农康成笺注易诗书礼论语孝经可比七十子身通六艺皆宜建立五经博士后大吏奏请郑被驳而伏准行其议实自君发也潍县有武人犯法挟厚力求脱令不可干因贿通和门属託大府君访捕鞫之械和门来者于衢巡抚奏言河防任重宜令君回本任上俞之君回兖沂曹济道任时各属感君廉正却陋规相率敛费赠君君不纳五月赴工秋江南丰工及山东曹工同时漫溢君以无工处所得疏防咎大府加之严议上以兼管官特予留任君外补时有劝加级以防降调者君曰吾安命故事道员严议无特旨予留者盖异数云曹工分治引河三道君与济东道署登莱道各治二十里君所治中段广深中程君察弊严不烦扰不染指毕工校上下叚引河共省三十余万两官民比他处得苏息凡河工堵筑决口须于将合龙时放引河则水疾下而无停淤时隄未大塞而巡抚欲放引河康河帅力止之不得旣放水河尽塡淤于是又抽沟而曹工遂不能合矣四年二月大府奏称君熟习刑名操守廉洁办理地方事务皆裕如惟河务非其所长请以君留补地方道奉旨允准先是河工分赔之员或得羡余谓之扣费君不取悉以给引河工费仍取领结存库是时曹工尙未合河道总督巡抚亟奏合龙移君任寻又奏称合而复开开则分赔两次工银九万两当半属后任而司事者并以归君君亦任之曰吾无寸椽尺土然旣兼河务不能不爲人受过也六月君丁母金夫人忧归里侨居金陵祠屋六年四月元抚浙建诂经精舍于西湖之滨选督学时所知文行兼长之士读书其中与君及王少司冦昶迭主讲命题课业问以经史疑义旁及小学天部地里筭法词章各听搜讨书传条对以观其器识诸生执经问字者盈门未及十年而舍中士登巍科入馆阁及撰述成一家言者不可胜数君澹于宦情又以大母老是以服阕后游吴越间数年终以追河工赔项急不得巳再出九年至都吏部奏请奉旨仍发山东以道员用十年委署登莱靑道补山东督粮道十一年许太夫人卒君哀恸过礼乞假三月委知州代行公事山东卫河经临淸闸口夏秋水涨高于闸内之汶水卽闭闸谓之闷口粮艘阻滞君知德州哨马营及恩县四女寺旧有两支河合流入老黄河卽钩盘鬲津故道经乐陵至海丰入海请开濬以洩卫水异涨德州旧设满营驻防官兵五百口一口爲一戸增至二千七百余口而额饷无可加每年例支道仓米七千八百余石内有折色米三千余石每石支银一两粮价昔贱今贵折色不敷半石之数官兵日苦累道仓支剩余米厯年运交通仓者官丁运费共需米银二千余两君请以存给官兵本色除折色不独恤满兵又省运费皆准行十二年六月署布政司印值部使广少司㓂兴在省按章供张烦扰君愼守帑项不肯妄支事竣北行君独无所餽后广以贿败豫东两省以支库获罪者衆君不与焉十三年君督运北上随漕入觐请训上知君甲第及询在部在东年月毕面陈乞假三月省迎老父于江南上允行秋至江寕与族人置田爲孙子祠肖孙子及齐将膑象又择祠西铁佛庵废屋故阯爲许太夫人建旌节专祠十月始回任自郯城取道费县访季桓子得羵羊井铭于县署又属县令访曾点南城葬处及澹台子羽墓立碑季桓子井上君官兖沂道曁权按察时尝考太平寰宇记先贤闵子墓在范县东知今所传在厯城者爲后世之误曾檄县令访求遗墓迨嘉庆八年再至东省以察赈按行范县之墓所在会河溢不能诣谒及官粮道忽梦浚井出古丈夫布衣泥涂状自称闵子觉而异之因出赀属县令访视废墓申禁採樵华亭唐晟宰是县以修祠堂门垣栽种柏树申报乞君爲文纪事并访义士左伯桃羊角哀墓于县之义城寺东乞君考其事以存志乘十六年七月君引疾归十九年应扬州阿盐使聘校刋全唐文二十一年主讲钟山书院先是君父阳曲以君贵封中宪大夫又加封通奉大夫君早年文辞华丽继乃沈潜经术博极羣书勤于着述性喜奖借后进所至之地士争附之又好聚书闻人家藏有善本借钞无虚日金石文字搨本古鼎彛书画靡不考其源委其所爲文在汉魏六朝之间不欲似唐宋八家海内翕然称之君尝病古文尙书爲东晋梅赜所乱官刑曹时卽撰集古文尙书马郑王注十卷及逸文三篇归田后又爲尙书古今文义疏卷盖积二十余年而后成其精专如此其余撰集有周易集解十卷夏小正传校正三卷魏三体石经残字考一卷仓颉篇三卷孔子集语若干卷史记天官书攷証十卷寰宇访碑录十二卷平津馆金石萃编二十卷孙氏家藏书目内编四卷外编三卷续古文苑二十卷问字堂文稿五卷岱南阁文稿五卷五松园文稿一卷平津馆文稿二卷古今体诗若干卷其所校刋者有周易口诀义六卷尙书攷异五卷春秋释例十五卷孙子十家注十三卷元和郡县志四十卷景定建康志五十卷唐律疏议三十卷其余篇简小者不可胜数君以嘉庆二十三年正月十二日卒于江寕距生于干隆十八年九月初二得年六十有六君妻王夫人名采薇工诗善书早卒君订其诗爲长离阁集君初以弟星衡子籛爲子后君侧室金氏又生子廞俱㓜元与君丙午同出朱文正公之门学问相长交最密知君性诚正无伪言伪行立身行事皆以儒术廉而不刻和而介屡以谔谔者不获乎大府于其卒也海内学者皆悼慕之元爰爲传且赞曰君爲儒者亦爲文人以廉爲孝以直爲仁执法在平布治以循测学之海得经之神人亡书在千载常新循吏汪辉祖传君姓汪名辉祖字焕曾号龙庄晩号归庐浙江萧山人父楷官河南淇县典史娶方氏无子侧室徐生君方卒继娶王君生十一年而孤王与徐抚且敎世称汪氏两节母君才识开敏年十七补县学生员练习吏事前后入诸州县幕佐人爲治疑难纷淆一览得要领尢善治狱乎情静虑侔境揣形多所全活以其暇读书年三十九举于鄕又七年成进士需次谒选得湖南永州府寕远县知县县杂俗积逋而多讼前令被讦去摄者政姑息黠者益伺间爲挟持地流丐强横势君下车卽掩捕其尢而驱余党出境征赋期迫君用书告民剀切诚至民读之慙且感相戒无负好官不逾月而输赋足额治事廉平尢善色听剖条发藴不爽轻重及其援据比傅惟义所适律之所穷通以经术所决狱辞不可殚述人借借颂神明而君益欿然听辞毕辄问堂下观者曰允乎佥曰允矣遇罪人当予杖唿之前曰若律不可逭然若受父母肤体奈何行不肖亏辱之再三语罪人泣君亦泣或对簿者反代请得保全去卒改行爲善延见绅耆问民疾苦四鄕广狭肥瘠人情良莠皆籍记之然后敎民多种殖知礼让惜廉耻诫昬礼之费而民知俭禁䘮礼之酒而民知哀鄙僿之俗翕然丕变岁以大稔复行鄕飮酒宾兴礼祭建节孝祠行保甲政声大播他邑有讼闻移君鞫之则喜寕远当食淮盐而邻境多食粤盐淮盐直数倍于粤民多食粤私大府遣营弁微服侦捕人情惶优君爲帖白上官请改淮引爲粤引久之末报君引例张示谕民零盐不及十斤者听侦弁谓君故纵私闻于总督君复揭辨谓县官当绥靖地方张示谕民势非得己揭上总督鎭洋毕公沅大嘉赏立弛零盐之禁时伟其议称莽知县云官寕远末及四年以足疾自劾免时大吏已疏调君善化疑君诡疾有所避竟坐是夺职归民空邑走送境上老幼泣拥舆不得行君归里値西江塘告险塘关数邑田利巡抚觉罗公长麟吉庆先后遣官劝君董其事不获辞兴事任工初定费钱二万八千九百缗用君议增工倍之而省钱六千三百余缗工用坚实君一渡江谢巡抚归而闭戸积书数万卷不问外事暇辄手自雠校以譔述课子孙嘉庆元年诏举孝廉方正邑人以君应君辞君少尙志节老而愈厉持论挺特不可屈撼而从善如转圜尝自谓生平得力在喫紧爲人四字故其自治汲汲孶孶不予以暇性至孝痛父早殁两母孤苦抚己成立撰父母行状乞天下能文章者以没身爲期凡傅志铭诔赋诗数千百篇彚爲双节堂赠言集多至六十二卷自以孤子所系甚重故终身于守身之义凛凛自防罔敢陨越官私一介不取而不以所守自矜有誉之者君怫然曰爲淑女蹇修而称其不淫可乎爲文质而有法诗寄兴深远尢邃于史留意名姓之学读书贵通大义凡所论述期实有济于用所交多老宿以道谊文章相切劘所着书有元史本証五十卷读史掌录十二卷史姓韵篇六十四卷九史同姓名畧七十二卷二十四史同姓名录一百六十卷二十四史希姓录四卷辽金元三史同名录四十卷龙庄四六稿二卷纪年草一卷独吟草一卷题衫集三卷辛辛草四卷岫云初笔二卷楚中襍咏四卷归庐晩稿六卷汪氏追远录八卷越女表微录七卷善俗书一卷庸训六卷过眼录二卷诒谷燕谈三卷其尤着者有学治臆说四卷佐治药言二卷嘉庆十二年年七十有八卒子五人长继芳丙午举人第四子继培乙丑进士吏部主事论曰天下虽大州县之积也州县尽得孝廉者治之则永治矣余读学治臆说佐治药言未尝不掩卷太息愿有司之治若汪君也余抚浙尝行其书于有司权抚河南复刋布之士人初领州县持此以爲治虽愚必明虽柔必强是故学与仕合济于实用其道易知其迹易由其事尽人能之而其业亦终身莫能竟君循吏也然孝子也廉士也呜唿良吏之所以必举于孝廉者观于汪君其效不益可覩哉蒋士铨传蒋士铨字心余一字苕生号淸容其先爲钱氏自浙江长兴迁江西铅山始姓蒋父坚有奇节士铨生四岁母钟授以四子书及唐人诗断竹蔑爲波磔点画攒簇成字教之十一父缚之马背游太行读凤台王氏藏书冠而归补县学生学政以孤凤皇称之士铨天禀英絶有览辄记握笔如天马怒驰超尘絶迹丁卯与于鄕甲戌考授中书丁丑成进士入翰林散馆第一授编修居官八年乞假养母厯主讲蕺山崇文安定三书院洒然有终焉之志士铨初入京师才名借甚裘文达荐士铨与彭文勤江右两名士以故上屡问士铨赐文勤诗并及士铨名士铨感上恩母没服终入京引见以御史用旋患风痺还南昌士铨长身玉立睂目朗然嵚寄磊落遇忠孝节烈事辄长歌纪之凄锵激楚使人雪涕生平无遗行志节凛凛以古丈夫自砺遇不可于意虽权贵几微不能容其胸中非一刻忘世者趋人之急若鸟之发恩鳏寡耆艾无所靳诗古文词负海内盛名而最擅长者莫如诗当其意绪触发如雷奋地如风挟土如熊咆虎嗥鲸呿鳌掷山负海涵莫可穷诘古诗胜于近体七古又胜于五古苍苍莽莽不主故常如昆阳夜战雷雨交作又如洞庭君吹笛海立云垂实足开拓心胷推倒豪杰高丽使臣饷墨四笏求其乐府以归卒年六十一所着古文诗若干卷铜絃词二卷塡词九卷士铨长子知廉字修隅由㧞贡生就四库馆誊录议叙州同知署山东临淸州州同遇秋雨水灾奉旨振济知廉亲履勘乘小艇霜行草宿者三旬得水肿疾吟五言絶句四章而卒年四十有弗如室诗集诗得家法揅经室集外集卷第三揅经室外集卷三难经集注五卷提要周秦越人撰越人卽扁鹊事迹具史记本传明王九思等集注九思字敬夫鄠县人宏治十才子之一丙辰进士由庶吉士授检讨调吏部主事陞郞中坐刘瑾党降寿州同知寻勒致仕事迹附明史李梦阳传余则未详难经虽不见于汉艺文志而隋唐志已着录凡八十一章编次爲十三类理趣深远非易了然九思因集吴吕广唐杨元操宋丁德用虞庶杨康侯各家之说彚爲一书以便观者案宋晁公武读书志云德用以杨元操所演甚失大义因改正之经文隐奥者绘爲图以明之然则书中啚说殆德用所爲是编日本人用活字板摆印吕杨各注今皆未见传本亦借此以存矣脉经十卷提要西晋王叔和撰宋林亿等校定叔和高平人官太医令甘伯宗名医传称叔和博通经方精义诊处尢好着述是编从宋嘉定何大任刻本影抄前有宋国子博士高保衡尙书屯田郎中孙奇光禄卿直秘阁林亿等校上序卷末载熙寕二年及二年进书衘名又绍圣三年六月国子监雕版札子及各衔名案林亿序云臣等博求衆本据经爲断去取非私又云今考以素问灵枢太素难经甲乙仲景之书并千金方及翼说脉之篇以校之除去重复补其脱漏云云用力可爲勤挚世传叔和脉诀一卷乃后人依託爲之与此绝不相同也类编朱氏集騐医方十五卷提要宋朱佐撰佐字君辅湘麓人前有咸淳二年睂山苏景行序是编分风寒诸门采掇议论详尽曲当凡所载宋氏医书多不传之秘笈又皆从当时善本录出如小儿病源方论长生丸塌气丸较影抄本爲详史载之方二卷提要宋史载之撰载之字里未详是编传本甚希此从北宋刋本依样过录上卷之末附载䟦语其文不全宋史新编作史战之方乃形近之譌施彦执北窗炙輠录称其治蔡元长疾以此得名案所作爲医总论阐发甚明各推其因证主治之法精核无遗较诸空谈医理者固有别焉书斋夜话四卷提要宋俞玉撰玉字玉吾吴县人有周易集说四库全书巳着录是编见千顷堂书目传本殊希书中辨字音字义以及六经子史莫不考求得失多前人所未发如云周礼醢人箈菹雁醢谓箈当作菭从艹不从竹一条案经文当作菭故郑司农训爲水中鱼衣卽说文艹部云菭水靑衣也后郑始易菭爲䈚复又误爲箈字几不可解又经传之文耳卽而已尔卽如是一条案凡云而已者急言之曰耳古音在第一部凡云如此者急言之曰尔古音在第十五部如世说聊复尔耳谓且如此而已是也二字音义绝然不同而唐宋人至今每每譌错于古经传致多难读全书援引精确不可殚数固非漫无根柢徒爲臆断之谈者所可及也遁甲符应经三卷提要宋杨维德等撰维德附宋史方技韩显符传字里未详显符称其能传浑仪法是编不见于宋志郑樵通志畧始着录焦竑经籍志钱遵王述古堂书目所载卷帙并同惟马端临通考则作二卷乃传写之误此从旧钞本依样过录卷首有宋仁宗御制序末载永乐间钦天监五官司厯王巽序其书以遁甲论行军趋避之用如言九天之上九地之下卽孙子形篇所谓善守者藏于九地之下善攻者动于九天之上亦卽李筌所云以直符加时于后一所临宫爲九天后二所临宫爲九地地者静而利藏天者运而利动㢲云其书立术精密考较详明宜五行之家所不废也六壬大占一卷提要宋祝泌撰泌字子泾德兴人以进士授饶州路三司提干年老乞休元世祖诏征不赴事蹟详江西通志是编宋志不着录郑樵通志畧所列六壬多至八十二家焦竑经籍志凡八十九家钱遵王述古堂书目凡一十八家皆无是册盖佚已久矣此从宋刻本依样影钞卷首有泌进书序及六壬起例案泌云六壬立名古今不宣其旨惟周礼硩蔟氏掌覆夭鸟之巢以方书十日十二辰十二月十二岁二十八星之号卽壬盘之体三代之壬书惟此一证与术家以五行始于水水生于一成于六之说异录而存之以资参考焉夷坚甲志二十卷乙志二十卷丙志二十卷丁志二十卷提要宋洪迈撰影宋钞本案夷坚志十集每集二十卷支志十集每集十卷三志十集每集十卷四志甲乙二集二十卷共四百二十卷小说家唯太平广记爲卷五百然卷帙虽繁乃搜辑众书所成者其出于一人之手而卷帙遂有广记十之七八者唯有此书亦可谓好事之尢者矣迈每集各自爲之序唯四乙未成不及序计序三十一篇篇各出新意赵与时尝撮名序大指载于宾退录此本甲志序已佚余三序存与宾退录所举相合每卷之下注明若干事每事亦必注明某人所说以着其非妄书中神怪荒诞之谈居其大半然而遗文轶事可资考镜者亦往往杂出于其间四库全书所收者乃支志五十卷与此不相涉此本卷首有元人沈天祐序称建学所存旧刻闽本残阙承本路府判张绍先之命以浙本补全者迈与兄适遵皆皓之子名位着述皆相埓世所称鄱阳三洪是也迈亦有弟二人一景裴名䆳一景何不知其名皆见于此书策学统宗前编五卷提要此书标题新刋精选诸儒奥论策学统宗其下列名心易谈㢲中叔刚挍正存理谭金孙叔金选次桂山谭正叔孙端订定三谭皆冠以古云后学三人姓名旣不经见古云亦不知其何地书中采辑刘子翚吕祖谦陈傅良杨万里诸家之文议论尧舜三王伊周孔曾颜孟老韩者共三十三篇爲前集五卷四库全书提要载后集八卷续集七卷别集五卷共二十卷而阙其前集今从元板影录以成完书斜川集六卷提要宋苏过撰案宋史本传过有斜川集二十卷艺文志则云十卷书录解题文献通考卷数与艺文志同其书久已失传世间行本大率因谢幼槃刘改之二人之名与叔党同窜改集名聊以欺世据明王世贞弇州题䟦则知以刘集充叔党之书自元季已然眞本散佚盖已甚久王士祯香祖笔记记康熙乙酉有书贾以此集两册求售索直二百金惜未之见不知士祯所述者果属眞本否也干隆朝仁和吴长元得旧钞残本复从各书纂辑诗文若干其思子台赋飓风赋二篇见于本传者从东坡集挍补又益以宋文鑑播芳大全所选者合之犹可成袠然竟未及钞入四库全书深可惋惜兹从旧钞本重加缮录釐定诗文六卷虽未能尽复旧观亦庶几可慰艺林之跂想矣增广笺注简斋诗集三十卷无注词一卷提要宋陈与义撰胡穉笺简斋集十六卷四库全书已着录此本作三十卷末附词一卷盖穉作注时去杂文每卷复釐爲二卷首有楼钥序併穉自序又穉所编与义年谱及续添诗笺正误钥序称穉约居立学日进不已随事标注遂以成编贯穿百家出入释老云云今观所注多钩稽事实能得作者本意绝无捃拾类书不究出典之弊凡集中所与往还诸人亦一一考其始末固读与义集者所不废也史咏集二卷提要宋徐钧撰钧字秉国兰谿人与金履祥友善履祥尝延致以教授诸子是编卷首载许谦序末有张枢黄溍及其子津后序谦溍并称钧取通鑑所载君相事实人爲一诗总一千五百三十首此本所存仅三之一止于唐而不及五季卽唐以前诸咏逸失已多然意存劝戒隐发姦谀之㫖溢于言表虽残阙之余犹爲艺林所重也平安悔稿十二卷提要宋项安世撰安世有周易玩辞四库全书已着录案文渊阁书目日字号载丙辰悔稿十五册又月字号载悔稿三册又一部六册并残缺之本宋史艺文志载丙辰悔稿四十七卷近日传本殊希厉鹗宋诗纪事仅从后村诗话方舆胜览后村千家诗蒐采数首此则依旧钞过录合前后集凡一千二百八十五首分卷与宋志不合卽后村诗话所录春日堤上吹㡌台抛毬糟蟹永州诸作皆未见于是编卷六以下乃庆元丙辰谪居江陵后所作缺佚虽多然就存者观之固绍熙嘉泰间一作者也云庄四六余话一卷提要宋杨囦道撰囦道字深仲里居未详是编藏书家目录未见此依宋刋本过录凡宋人说部中之言四六者若玉壶淸话容斋随笔能改斋漫录文章丛说之类莫不广捜博採其论四六多以翦裁爲工又云制诰牋表贵乎谨严启疏杂着不妨宏肆持论精审固习骈体者之所必资也分类唐歌诗残本十一卷提要宋赵孟奎编孟奎字文耀宋太祖十一世孙宝祐丙辰文信国榜进士官至祕阁修撰是编元书凡一百卷分门纂类孟奎自序云得一千三百五十三家四万七百九十一首此本依綘云楼旧藏过录仅存天地山川类五卷草木鱼虫类六卷据毛扆䟦称叶文庄集谓从雷侍讲录残本完者仅二十七卷公爲英宗朝名臣前此且二百年尙止乎此云云缺佚虽多然全书体例由是可推且唐人隐僻姓氏如毛扆所记文丙详大诸人亦未尝不借是以存也诗苑衆芳一卷提要此书影元钞本首题吴郡梅谿刘瑄伯玉编所选诸家诗潘牥章康黄简赵汝谈方万里郑起潜文天祥李迪郑傅之何宗斗蒋恢朱说魏近思张榘张绍文张元道吕江蒋华子陈钧萧炎沈规吕胜之江朝卿吴龙起二十四人一人之诗多不过十首少或一二首计仅八十二首每人名着其字号籍贯所选之诗近体较多率皆淸丽可诵盖江湖小集之流亚而决择精当似取法于唐人之选唐诗也南海百咏一卷提要宋方信孺撰信孺字孚若莆田人以荫补官开禧中假朝奉郞使金三往返厯淮东转运判官知眞州至广西漕所着有好菴游戏诗境集未见是编乃其官番禺漫尉时所作取南海古蹟每一事爲七言绝句一首每题之下各词其顚末注中多记五代南汉刘氏事所引沈怀远南越志郑熊番禺襍志近多不传厉鹗宋诗纪事载刘后邨序信孺诗文云宫羽协谐经纬丽密于此亦足见其一斑矣声律关键八卷提要宋郑起潜撰起潜字子升吴县人少孤力学举进士官至直学士权兵部尙书是编乃其官吉州州学教授时所上前有淳祐元年正月六日尙书省札子云总以五诀分爲八韵至于一句亦各有法是虽专爲埸屋而设录而存之以见当时学者之所业矣观澜集注三十卷提要宋林之奇编吕祖谦集注之奇有尙书全解祖谦有古周易四库全书并巳着录是编宋史艺文志着录六十三卷此从宋本依样影钞仅及其半甲集凡二十五卷自屈平以下六十五人乙集五卷自扬雄以下凡十九人分类编辑祖谦集注多本旧注爲之如离骚经文赋闲居赋卽用五臣注释捃拾精核足与之奇书相辅而行也梅磵诗话三卷提要宋韦居安撰居安吴兴人景定间进士是编黄虞稷千顷堂书目钱遵王读书敏求记并着录所论多南宋时人之作名篇警句往往在是采掇亦复谨严卷末云余丙子岁司纠三衢二月十一宋太后诏谕诸郡归附郡将而下奉诏依应吏民安堵如故云云是居安以宋臣而入于元者也樵歌三卷提要宋朱敦儒撰敦儒字希眞洛阳人绍兴乙卯以荐起赐进士出身爲祕书省正字兼兵部郞官迁两浙东路提点刑狱上疏乞归居嘉禾此依毛晋汲古阁旧钞过录案花菴词客称敦儒东都名士天资旷逸有神仙风致江西月二首可以警世之役役于非望之福者是编江西月凡八卽指第五第六二首而言又张正夫称敦儒月词挿天翠柳𬒳何人推上一轮明月词意绝奇似不食烟火人语是作今载集中余皆音律谐缓情至文生宜其独步一时也阳春白雪八卷外集一卷提要宋赵闻礼编闻礼字立之临濮人案文渊阁书目月字号载阳春白雪一册乃阙佚之本此从旧钞依样倣写所选凡二百余家宋代不传之作多萃于是去取亦复谨严绝无猥滥之习闻礼着有钓月轩词周密绝妙好词尝采其作是编亦自录一二如玉漏迟法曲献仙音瑞鹤仙等阕字鍊句琢非专以柔媚爲工者可比也王周士词一卷提要宋王以凝撰以凝字周士湘潭人由太学生仕鼎澧帅幕靖康初征天下兵以凝走鼎州乞解太原围建炎中以宣抚司参谋制置襄邓是编依毛晋汲古阁书钞过录凡三十一首以凝词句法精壮如和虞彦恭寄钱逊升蓦山溪一阕重午登霞楼满庭芳一阕舟洪江步下浣溪沙一阕绝无南宋浮艳虚薄之习其他作亦多类是也词源二卷提要宋张炎撰炎有山中白云词四库全书巳着录是编依元人旧钞影写上卷详论五音十二律律吕相生以及宫调管色诸事釐析精允间系以啚与姜白石歌词九歌琴曲所记用字纪声之法大畧相同下卷厯论制曲句法字面虚字淸空意趣用事咏物节序赋情离情令曲杂论五要十四篇并足以考见宋代乐府之制自明陈仲醇改窜炎书刋入续祕笈中而又袭用沈伯时乐府指迷之名遂失其真微此几无以辨其非盖前明着录之家自陶九成说郛广录伪书自后多踵其弊也新增词林要韵一卷提要此书不分卷不知撰人姓名目录标题新增词林要韵书中标题则曰词林韵释其书分一东红二邦阳三支时四齐微五车夫六皆来七真文八寒闲九鸾端十先元十一箫韶十二和何十三嘉华十四车邪十五淸明十六幽游十七金音十八南三十九占炎共十九部而以上去二部依部列于平声之后而入声不独爲部凡入声之作平声作上声作去声者又各依类分隷于平上去之后要皆统于平声十九部之内其中每字皆有训释一字数意僃载无遗而词句简妙精而不支书缝有菉斐轩三字近人厉鹗论词绝句云欲唿南渡诸公起词韵重雕菉斐轩世人知重此书实自鹗诗始发之然自来作长短句者未尝不以入声押韵而此以入声分隷平上去三声盖后来曲韵之嚆矢或以曲盛于元而此书实出于南宋爲疑今案书录解题歌词类有五十大曲十六卷万曲类编十卷则宋时未始无曲也此影宋钞录卷端标题词林词林者犹艺林之谓非必指长短句而言以此爲词韵殆鹗误会词林二字之义耳陈氏小儿病源方论四卷提要金陈文中撰文中字文秀宿州符离人官太常明大小方脉于小儿疮疹尢造其妙金亡归宋处涟水十五年详郑全序案医科一十有三小儿爲哑科其治尢难是编分养子眞诀小儿变蒸候又形证门及面部形啚皆先论后方郑全云是书啚其形状别其证候迹其方论釐爲一卷今作四卷疑后人所分故书中有称陈氏云者考诸家目录所载宋代小儿方症各书今多不传此本依宋刻影写亦仅存之祕笈也厯代蒙求一卷提要元王芮撰按钱曾读书敏求记称厯代蒙求一卷汝南王芮所编括苍郑振孙复爲纂注书中厯叙帝王古今世代文约事该不繁不紊郑注又复援经据史贯彻古今较之周兴嗣千文以字集而或乖其义补注蒙求以事对而多失其序者其启迪童蒙之功似更爲过之矣此卷刻于元至顺中马速忽守新安以其书有资启发令郡教授王萱锓梓以广其传此从钱曾所藏本影写尙是元时旧刻也论语丛说三卷提要元许谦撰伏读四库全书总目云元史许谦本传载谦读四书章句集注有丛说二十卷此本凡大学一卷中庸一卷孟子二卷中庸阙其半论语则已全阙是编从元人刻本依样影抄其中有正文而误似注者如中卷昼寝章衣敝章下卷侍坐章骥章爲邦章性相近章荷莜章乃元代刻书陋习悉仍其旧案谦受业于金履祥故书中引履祥之说独称先生吴师道云欲读朱子之书必由许君之说今考是书发明朱子之学旁引曲证不苟异亦不苟同泰伯章云王文宪谓集注朱子因旧传修入未及改美玉章云沽去声训卖若平声则训买于此义不相合川上章云舍去声止息也见楚辞辨证集注未及改割不正不食节则云古者燕响有大脔曰胾又云其余牲体骨嵴及肠胃肺心割截各有一定所谓不正则不合乎度者颇有根据皆足以资考证也读中庸丛说二卷提要元许谦撰案元史本传谦读四书章句集注有丛说二十卷朱彝尊经义攷据一斋书目收入总经类注云未见通志堂经解亦未及编刻盖丗巳久不见其书矣今四库全书所收祗大学一卷中庸一卷孟子二卷而已中庸本二卷已佚其半论语则已全佚今除论语丛说三卷已从元板影录进呈外复从吴中藏书家得元板中庸丛说足本二卷又影录副本以𥙷前收之所未僃而许氏之书遂成完璧案黄溍爲谦作墓志载此书卷数二十与本传相符今所录者俱遵元板论语三卷中庸二卷合之大学一卷孟子二卷得八卷皆首尾完整明祕阁书目所载四书丛说亦止四册殆与今本相同盖未可据墓志本传而疑其尙有阙佚也续古篆韵六卷提要元吾衍编有周秦石刻释首一卷四库全书已着录是编从旧钞本依样影写衍以石鼓文诅楚文比干盘泰山绎山等刻依韵分纂卽遇无字之韵亦接书之非有阙佚盖畱以待𥙷疑爲未成之本故藏书家目录多未采入末卷辨疑字专爲郑樵薛尙功两家石鼓音义而作如云第十鼓中一字薛作献郑作狩衍则云当作兽意通案周官庖人宾客之禽兽注云献古文爲兽是也录而存之于小学不无所助焉皇元征缅录一卷提要不着撰人名氏卷首撮举大纲有臣作政典云云盖卽撰元口政典章者政典中称英宗爲今上皇帝是编似亦成于至治之初体例谨严非若政典之漫无端绪不足以资考证所载征缅事多与元史缅国传相同自大德二年以下更足𥙷正史所未僃盖明时修史卽用此爲蓝本录而存之以僃参考焉元祕史十五卷提要不着撰人名氏其纪年以鼠儿兔儿羊儿等不以支干盖卽国人所录明黄虞稷千顷堂书目着录十二卷明文渊阁书目字字号云元祕史一部五册又一部同又云祕史续稿一部一册又一部同并阙佚之本此依旧钞影写国语旁译记元太祖太宗两朝事迹最爲详僃案明初宋濓等修撰元史急于蒇事载籍虽存无暇稽求如是编所载元初丗系孛端义儿之前尙有一十一世太祖本纪述其先世仅从孛端义儿始诸如此类并足补正史之纰漏虽词语俚鄙未经修饰然有资考证亦读史者所不废也羣书通要七十三卷提要不着撰人姓氏是编藏书家未着录此依元至正间重刋本影写前有大德已亥王渊济序称蒙翁因嘿斋于君所辑之本旁捜博采增至数十卷凡诗家之一字一意悉罗致之视初本殆将十倍命其子弥高寿梓云云所谓蒙翁嘿斋未详其人其书自甲集天文至庚集譬喻凡三十七门每十卷爲一集捃摭经传子史及前人诗文中成语分类排纂颇借以有考视明人类书饾饤禆贩者大相径庭辛壬癸三集卽元混一方舆胜览疑重刋时所增故渊济序中未及其书且有至元戊寅菖节梅轩蔡氏刋行啚记詹事钱大昕云胜览于泽州无陵川县解州无芮城县而书中又有冀寕之名系大德中所改则书成之后别有窜易皆书肆射利者爲之而不知其牴牾也游志续编二卷提要元陶宗仪撰宗仪有国风尊经四库全书已着录是编继宋陈仁玉游志而作所载多唐宋元人游览之作自樊宗师柳公权元结而下凡四十有八家撰择精审并足以资考证书中有存其目而其书未经採入者若李格非之洛阳名园记范至能之骖鸾录吴船录后人遂疑爲未成之书案朱彝尊云宗仪所着各书有禆史学此其一也玉山璞稿二卷提要元顾瑛撰瑛字仲瑛崑山人事蹟附元史陶宗仪传后玉山璞稿四库全书已着录一卷是编乃至正壬辰乙未间所作凡古今体诗二百七十五首词一首书中送董参政铙歌十章如克淮西入昌化定安吉诸题足𥙷史所末僃元史惟称秋七月饶徽贼犯昱岭关及杭州路案是时董搏霄率兵复之所云参政及送周天蟾诗中大参董侯皆其人卷末有云水战甚难盖舟檝有迟速风水有逆顺故不能齐其队伍然则瑛于舟师之法亦畧窥其一二非仅以词语流丽见长也桐江集八卷提要元方回撰回桐江续集四库全书巳着录皆其元时罢官后所作其前集名虚谷集见黄虞稷千顷堂书目疑卽是编案周密极讥回爲人之鄙全无品行伏读四库全书提要云集中诸文居然醇儒之言就文言文要不可谓其悖于理也如贾似道鲁港丧师之后衆皆虑其复入回上书数其十罪继又言似道与其客廖莹中皆当卽诛又请罢王爚平章以佚其老见集中前后上书本末并确有所见中外快之卽他文亦多有根据固宋未元初一作家也王征士诗集八卷提要元王沂撰沂字子与泰和人博通经史学者称爲竹亭先生至正间尝试于有司不偶遂不复出洪武初征爲诸说书授福建盐运司副使以老辞归不赴是编乃其门人萧翚所编梁潜称沂与大梁辛好礼杨伯谦上元周伯寕淸江彭声之豫章万德躬倡诗道于东南期以关世教爲务今案沂诗于古体多沖淡莹洁近体则典丽铿锵宜其凌跨一时矣松雨轩诗集八卷提要元平显撰显字仲微钱塘人明洪武初官广西藤县令案显集初刻于滇南是编乃其裔孙所重刋今依样过录暹序称其足迹半天下有似于子长学博而行峻直道而屈身云云今观其诗及风土之同异道途之陒塞以及友朋之离合悉见于篇盖得于远游之助爲多耳蚁术诗选八卷提要元邵亨贞撰亨贞字复孺有野处编四卷见四库全书伏读四库全书总目云亨贞所着蚁术诗选世巳无传此从旧钞依样过录凡古今体三百七十六首又联句三首诗格高雅绝无元世绮缛之习案冯迁汪稷跋野处编并云其书乃上海陆郯以授稷而刋行是编及词选每卷首皆有新都汪稷校字様是亦郯所授刋之册䟦又云并所着蚁术诗选蚁术词选爲十六卷今合三书卷帙观之并属完善之书惟卷首不着名而着字乃明人刻书陋习也名儒草堂诗余三卷提要元庐陵凤林书院辑本未详选者姓氏自刘藏春以下凡六十家皆南宋遗老选录精允秀句淸言多萃于是而黍离之感有不能忘情者厉鹗跋称弁阳老人绝妙好词而外鲜焉寡匹余于此二种心所爱玩无时离手云案千顷堂书目始着录一名续草堂诗余卽是编也蚁术词选四卷提要元邵亨贞撰亨贞有野处集见四库全书伏读四库全书总目云亨贞所着蚁术词选世巳无传又云其词世不多见惟陶宗仪辍耕录载所作沁园春二首隽永淸丽颇有可观盖所长尢在于是惜词选今巳久佚矣是编从旧钞依样影写藏书家未见着录古今词话亦称其沁园春词新艳入情书中追和赵孟頫十首案侯文灿所辑松雪词巳佚其点綘唇一阕感皇恩一阕蝶恋花一阕未尝不借是以见其梗槪也名家词十卷提要国朝侯文灿编辑所选爲南唐二主词冯延已阳春集宋则张先子野词贺铸东山词葛剡信斋词吴儆竹洲词赵以夫虚斋乐府元则赵孟頫松雪词萨都刺天钖词张野古山乐府文灿自序云古词专集自汲古阁六十家宋词外见者绝少又称孙星远有唐宋以来百家词钞本访之仅存数种合之笥中所藏共得四十余家兹先集十家付之梓人云云是编子野词四库全书巳着录卽陆安集伏读四库全书总目云此本近时安邑葛鸣阳所辑凡词六十八首此则一百三十首较爲完善末附东坡题䟦其余所选亦简择不苟要不失爲善本也止揅经室集续集集三揅经室续三集荀子引道经解荀子此篇言知道者皆当专心壹志虚静而淸明不爲祸蔽故曰昔者舜之治天下也不以事诏而万物成处一危之其荣满侧养一之微荣矣而未知道经曰人心之危道心之微危微之机惟明君子而后能知之元按后人在尙书内解此者姑勿论今但就荀子言荀子其意则曰舜身行人事而处以专壹且时加以戒惧之心所谓危之也惟其危之所以满侧皆获安荣此人所知也舜心见道而养以专壹在于几微其心安荣则他人未知也如此解之则引道经及明君子二句与前后各节皆相通矣杨倞谓危之当作之危非也危之者惧蔽于欲而虑危也之危者已蔽于欲而陷危也元谓荣爲安荣者荀子儒效篇曰爲君子则常安荣矣爲小人则常危辱矣凡人莫不欲安荣而恶危辱据此则荀子常以安荣与危辱相对爲言此篇言处一危之其荣满侧若不以本书儒效篇证之则危荣二字难得其解矣故解道经当以荀子此说爲正非所论于古文尚书也又考道经者黄老古说也此等古说周汉之间尚多存者故大戴记武王践阼篇武王问黄帝颛顼之道师尙父曰在丹书尚父西面述道书之言曰敬胜怠者吉怠胜敬者灭义胜欲者从欲胜义者凶然则荀子戴记所谓道经道书者皆黄老之古说与今老子五千言又少异且虞书尚无者字何况黄帝之时然则此书亦周人所託耳塔性说东汉时称释教之法之人皆曰浮屠而其所居所崇者则别有一物或七层九层层层梯阑高十数丈梵语称之曰窣堵波晋宋姚秦间翻译佛经者执此窣堵波求之于中国则无物无文字以当之或以类相拟可译之曰台乎然台不能如其高妙于是别造一字曰塔以当之絶不与台相混塔自高其爲塔而台亦不失其爲台至于翻译性字则不然浮屠家说有物焉具于人未生之初虚灵圆净光明寂照人受之以生或爲嗜欲所昏则必静身养心而后复见其爲父母未生时本来面目此何名耶无得而称也卽有梵语可称亦不过如窣堵坡徒有其音而已晋宋姚秦人翻译者执此物求之于中国经典内有一性字似乎相近彼时经中性字纵不近彼时典中性字巳相近于是取以当彼无得而称之物此譬如执台字以当窣堵波而不别造塔字也所以不别造字者此时中国文人已羣崇典中之性字就其所崇者而取之且若以典中性字之解不若释家无得而称之物尤爲高妙典中之解性字未尽其妙也然而与儒经尚无涉也唐李习之以爲不然曰吾儒家自有性道不可入于二氏于是作复性书其下笔之字明是召诰卷阿论语孟子内从心从生之性字其悟于心而着于书者仍是浮屠家无得而称之物此譬如今人以塔爲西域夷人所居甚卑屏之而其所造所居所崇者必以台且曰此毛诗内文王之灵台月令内高明之台皆古人礼法之所构造吾所居所崇必以此及问以尔台何形则曰高妙之至七级九级六窗八窗栏杆齐云相轮耀日呜唿是直以塔爲台口崇古台而心炫西塔外用台名内用塔实也是故翻译者但以典中性字当佛经无得而称之物而唐人更以经中性字当之也佛经明心而见之物原极高明净妙特惜翻译者不别造一字以当其无得而称者而以典中性字当之不及别造塔字之有分别也复性辨庄子缮性篇曰缮性于俗学以求复其初滑欲于俗思以求致其明谓之蒙蔽之民又曰尧舜始爲天下兴治化之流淳散朴离道以善险德以行然后去性而从于心心与心识知而不足以定天下然后附之以文益之以博文灭质博溺心然后民始惑乱无以反其性情而复其初元读庄子未尝不叹其说爲尧舜孔颜之变局也彼所谓性卽马蹄天放也卽所谓初也以天放爲初而复之此老庄之学也唐李翺复性之书卽本之于此而反饰爲孔颜之学外孔颜而内老庄也内庄已不可矣况又由庄入禅乎文与搏正是周孔颜曾之学而庄子以爲灭溺无以复性之初然则禅家不立语言文字儒家借良知爲宗旨非以庄子此说爲祖乎周孔颜曾之学首重文博后人才力浅弱不能文不能博有复初之一说焉可以不读书日安佚而其名愈高孰不乐趋之此亦如六朝佛典太繁释家别开禅学可以不说一切经而面壁见性也书东莞陈氏学蔀通辩后朱子中年讲理固已精实晚年讲礼尤耐繁难诚有见乎理必出于礼也古今所以治天下者礼也五伦皆礼故宜忠宜孝卽理也然三代文质损益甚多且如殷尚白周尚赤礼也使居周而有尚白者若以非礼折之则人不能争以非理折之则不能无争矣故理必附乎礼以行空言理则可彼可此之邪说起矣朱子晚年与李季章书曰累年欲修仪礼一书釐析章句而附以传记近方了得十许篇似颇可观其余度亦岁前可了自此之后便可块然兀坐以毕余生不复有世间念矣又曰熹今岁益衰足弱不能自随两胁气痛攻注下体结聚成块皆前所未有精神筋力大非前日之比加以亲旧凋零如蔡季通吕子约皆死贬所令人痛心益无生意决不能复支久矣所以未免惜此余曰正爲所编礼传已略见端绪而未能卒就若更得年余间未死且与了却亦可以瞑目矣荅应仁仲书云所喻编礼如此固佳然却太移动本文恐亦未便耳老病益侵而友朋相望皆在千百里外恐此日不能成爲终身之恨矣荅叶味道书云礼书未能得了而衰病日侵恐未必能究竟此事也又荅李季章书云国君承祖父之重康成注贾疏其义重备若已预知后世当有此事者憸人舞文弄法迷国误朝饰邪说以蔽害之甚可叹也又庚申易箦前一日与黄直卿书云䘮礼详畧皆已得中矣臣礼一篇兼旧本今先附案一面整理病昏且倦作字不成所怀千万徒切悽黯此朱子一生拳拳于君国大事圣贤礼经晚年益精益勤之明证确据若如王阳明诬朱子以晚年定论之说直似朱子晚年厌弃经疏忘情礼教但如禅家之简静不必烦劳不必悽黯矣适相反矣然则三礼注疏学者何可不读盖未有象山篁墩阳明而肯读仪礼注疏者也其视诸经注疏直以爲支离䘮志者也岂有朱子守孔颜博文约礼之训而晚悔支离者哉此淸澜陈氏所未及亦学海堂诸人所未言者故特着之学蔀通辨序道光八年春粤中学人寄学蔀通辨来滇请序元谓此书四库全书目录载在子部儒家注云内府藏本是此书曾爲内府所藏而非外省所进也此书专辨朱陆异同推尊朱子四库书提要曰朱陆之书具在其异同本不待辨王守仁辑朱子晚年定论顚倒岁月之先后以牵就其说固不免矫诬然建此书痛诋陆氏至以病狂失心目之亦未能平允元于东园淸暇重加披阅遵提要之言手将病狂失心等语加以删削而还之盖除此所刚则皆表章正学之要言卽有过激之论无非欲辨朱子之诬粤中学人固当知此乡先生学博识高爲三百年来之崇议也文韵说福问曰文心雕龙云今之常言有文有笔以爲无韵者笔也有韵者文也据此则梁时恒言有韵者乃可谓之文而昭明文选所选之文不押韵脚者甚多何也曰梁时恒言所谓韵者固指押脚韵亦兼谓章句中之音韵卽古人所言之宫羽今人所言之平仄也福曰唐人四六之平仄似非所论于梁以前曰此不然八代不押韵之文其中奇隅相生顿挫抑扬咏叹声情皆有合乎音韵宫羽者诗骚而后莫不皆然而沈约矜爲剏获故于谢灵运传论曰夫五色相宣八音协畅由乎元黄律吕各适物宜欲使宫羽相变低昻舛节若前有浮声则后须切响一简之内音韵尽殊两句之中轻重悉异妙达此旨始可言文又曰自灵均以来此秘未覩至于高言妙句音韵天成皆暗于理合匪由思至又沈约荅陆厥书云韵与不韵复有精粗轮扁不能言之老夫亦不尽辨休文此说乃指各文章句之内有音韵宫羽而言非谓句末之押脚韵也是以声韵流变而成四六亦袛论章句中之平仄不复有押脚韵也四六乃有韵文之极致不得谓之爲无韵之文也昭明所选不押韵脚之文本皆奇偶相生有声音者所谓韵也休文所矜爲剏获者谓汉魏之音韵乃暗合于无心休文之音韵乃多出于意匠也岂知汉魏以来之音韵溯其本原亦久出于经哉孔子自名其言易者曰文此千古文章之祖文言固有韵矣而亦有平仄声音焉卽如湿燥龙虎覩上下八句何等声音无论龙虎二句不可顚倒若改爲龙虎燥湿覩卽无声音矣无论其德其明其序其吉凶四句不可错乱若倒不知退于不知亡不知䘮之后卽无声音矣此岂圣人天成暗合全不由于思至哉由此推之知自古圣贤属文时亦皆有意匠矣然则此法肇开于孔子而文人沿之休文谓灵均以来此秘未覩正所谓文人相轻者矣不特文言也文言之后以时代相次则及于卜子夏之诗大序序曰情发于声声成文谓之音又曰主文而谲谏又曰长言之不足则嗟叹之郑康成曰声谓宫商角征羽也声成文者宫商上下相应主文主与乐之宫商相应也此子夏直指诗之声音而谓之文也不指翰藻也然则孔子文言之义益明矣盖孔子文言繋辞亦皆奇偶相生有声音嗟叹以成文者也声音卽韵也诗关雎鸠洲逑押脚有韵而女字不韵得服侧押脚有韵而哉字不韵此正子夏所谓声成文之宫羽也此岂诗人暗于韵合匪由思至哉子夏此序文选选之亦因其中有抑扬咏叹之声音且多偶句也综而论之凡文者在声爲宫商在色爲翰藻卽如孔子文言云龙风虎一节乃千古宫商翰藻奇偶之祖非一朝一夕之故一节乃千古嗟叹成文之祖子夏诗序情文声音一节乃千古声韵性情排偶之祖吾固曰韵者卽声音也声音卽文也然则今人所便单行之文极其奥折奔放者乃古之笔非古之文也沈约之说或可横指爲八代之衰体孔子子夏之文体岂亦衰乎是故唐人四六之音韵虽愚者能效之上溯齐梁中材已有所限若汉魏以上至于孔卜此非上哲不能拟也乙酉三月阅兵香山阻风舟中笔以训福学海堂策问儒字造字之意何在儒名始于何代儒行始于何时鲁孔子时颜曾诸贤之儒行所尊尚者何等事所讲习者何等事其大指何在当细绎鲁国圣贤言行在孝经论语大小戴礼记诸经经文内者以求儒之正本大原而释之至于荀杨及汉唐宋各家之说且不必涉及不必辨论自东晋刘宋至隋兼北朝其间经史诸学皆是极精极博极明敏之时南北朝人学力之专之锐之深非后人所能窥企中唐以后人蔑视六朝不知唐初诸经正义及敕修诸史无不本于南北朝人或攘或掩实存而名亡后人于南北朝之书多不能解卽如陆法言等之音韵分部幸爲中唐以后人所不能解故未经攘乱其余如三刘熊徐等之于经疏吕忱李登等之于小学庾蔚之崔灵恩等之于礼服徐广臧荣绪姚察等之于史传皆非唐人所能及唐初人犹读南北朝人之书天宝后知其学者鲜矣试论而表章之今大小西洋之厤法来至中国在于何时所由何路小西洋卽今港脚等国在今囘疆之南古天竺等处元之囘囘厤是否如明大西洋新法之由广东海舶而来大小西洋之法自必亦如中国之由疏而密但孰先孰后孰密孰疏其创始造厤由今上溯若干年准中国之何代何年西法言依巴谷在汉武帝周显王时确否六朝番舶已与广东相通故逹摩得入中国中国汉郄萌已有诸曜不附天之说后秦姜岌已有游气之论宋何承天立强弱二率齐祖沖之立岁差等法皆比汉爲密与明来之大西洋新法相合是皆在达摩未入中国前也至于唐时市舶与西洋各国往来更熟元之囘囘法明之大西洋新法如是古法何以不来于唐九执法之前九执法又自何来且西洋又何以名借根方爲东来法也其考证之唐宋人每轻视汉魏六朝人以爲无足论无论宋齐疏义断非唐以后人所能爲卽如邵公之爲人絶无可议其学如海亦非后人所能窥公羊之学与董子繁露相表里今能通之者有几人哉不能通之而一槪扫之可乎试爲汉何邵公赞四书文话序唐以诗赋取士何尝少正人明以四书文取士何尝无邪党惟是人有三等上等之人无论爲何艺所取皆归于正下等之人无论爲何艺所取亦归于邪中等之人最多若以四书文囿之则其聪明不暇旁涉才力限于功令平日所诵习惟程朱之说少壮所揣摩皆道理之文所以笃谨自守潜移默化有补于世道人心者甚多胜于诗赋远矣唐宋诗话多文话少而明以来四书文话更少非无话也无纂之者也余令学海堂诸生周以淸侯康胡调德纂之诸生共议分二十四门编之一原始二功令三格式四法津五体裁六命题七程文八稿本九选本十墨卷十一社稿十二元镫十三名誉十四考核十五师承十六风气十七兴废十八流弊十九起衰二十假借二十一咎毁二十二谈薮二十三轶事二十四五经文虽未甚精详然已积卷帙矣录成二部一存粤东学海堂一携归江南葢江南遗文旧说爲岭南所无者尚多俟再令家塾子弟补成之时甲申冬日摹刻诒晋斋华山碑全字跋嘉庆十四年余摹刻汉延熹华山碑未翦本于北湖祠楼其右方缺石一由全缺者七十八字半缺者三十三字因以家藏欧阳文忠公华山碑跋墨蹟摹补于缺空处俄入京师得见成亲王所藏已翦本虽无碑额题名而余碑缺字彼皆未缺遂借钩入未翦本缺空处道光三年在广州购端州巨砚材复摹刻成亲王本未缺之字及后铭词内民说二字同置祠楼若雨石并搨遂成全碑矣好古者以两搨本翦补合装爲一碑可留欧公书而分装之亦可两浙金石志序余在浙久游浙之名山大川殆遍录浙人之诗数千家成两浙輶轩录刻之访两浙帝王贤哲之陵墓加以修䕶成防䕶录刻之以其余力及于金石刻搜访摹搨颇穷幽远又勒成两浙金石志一书尔时助余捜访考证者则有赵晋斋何梦华诸君子许周生兵部亦多考订增益且录全藁以去勿勿十余年矣道光四年粤中有钞本十八卷校原藁文有所删钟鼎钱印之不定爲浙物者亦多所删然亦简明可喜李铁桥㢘访率浙人之官于粤者校刻之不两月而工毕今而后藏板于浙印书通行使古金石自㑹稽秦石刻以下迄于元末皆着于篇好古者得有所稽不亦善欤夏五月望日书于岭南节院之定静堂宋搨醴泉铭残字跋凡六朝唐人之碑别有一种笔力良由制笔之工尚存古法今世之笔特湖州工人所造便于松雪笔法耳于北朝隋唐之碑直是不合试细观此碑笔当用何等柱豪何等裹毛精思巧制若得此等笔则古书法不亡矣与学海堂吴学博书自陆灋言等定四声韵爲二百六韵之后唐人作诗赋并笮爲寛沿至今祗一百六韵矣以今韵爲今诗文则可若作古赋诗辞而用今韵不今不古识者哂之至于唐宋以来独用通用浅人所爲巳鲜依据或且臆以时俗土音动辄乱用直似以元人剧曲之韵拟唐人爲律赋更不如今一百六韵矣岂有不明音韵篆文训诂能上拟相如子云者哉然则将奈何因思古韵之分合近惟金坛段氏若膺六书音均表十七部爲善如之脂支咍四韵唐人皆并爲四支合用孰知羣经楚辞皆断分三部绝不相混文选亦分不通用乎高邮王怀祖先生精研六书音韵欲着古音一书因段氏成书遂卽辍笔然其分廿一部甄极诗骚剖析豪芒不但密于段氏更有密于陆氏者子屡欲并广韵而以古音分部使便于拟汉以上文章辞赋者取用之迄未暇爲之计学海堂中年兄深揅古音曷就段氏精审之而进以王氏之学定爲古韵廿一部以羣经楚辞爲之根柢爲之围范庶无隔部臆用之谬乎或曰汉习文章之韵已有出此围范者奈何以此限之荅曰汉晋文章齐梁之韵虽寛而之支脂等韵未曾通杂若学汉晋文辞而更能谨守此汉晋以上之韵取法乎上拨乱韵而反之正不更善乎况以今韵一百六韵而并爲廿一部已寛之至矣学者亦何惮而不用此韵哉年兄试再与堂中林曾杨诸子商榷写定卽可在堂中栞板成帙不过数万大字卽可嘉惠学古之士子虽老亦乐得观之且可以分授家乡子弟矣庚寅闰月虞山张氏诒经堂记唐人云前不见古人后不见来者然则人生所见数十年耳将欲使后人见今如今人见古传圣贤之事记文史之详殆非书不可虞山张氏世传家学代有藏书不但多藏书至八万余卷且撰书至二百余卷不但多撰书抑且多刻书至千数百卷其所纂箸校刻者古人实赖此与后人接见也后人亦赖此及见古人也是诒经堂诗史阁求旧书庄诸地皆罗列古今人使后人共见之地也此于古今人谓之有功于已谓之有福夫遗金不如诒经犹徒爲一家读书计耳曷若以书公之天下后世乎世之有金者无所不爲独不肯用之于书若是者谓之无福若在已无学术焉则虽有之肯之亦无能用之若是者亦谓之无福虽然福不可擅也福虽不可擅而有功以𥙷之则其得此福而居之也岂不宜哉因诒经堂主人求记而论之如此金子靑诗集序已丑春子靑子以诗集寄滇南元于东园暇日往复披读如见久别之友且益慨然于其才与遇也子靑子诗惊采绝艳宛委沉郁兼慕唐之三李而得其神理长吉短命而子靑则甚寿义山坎壈且有毁而子靑爲名门之壻处卽使之幕恬淡不干荣利有誉于时太白得入翰林而子靑无官然太白仙才固不以翰林重且今人读唐人诗者无不醉心于义山而于令狐氏则无闻焉文章之事固有不能以位竞者欤子靑子何愠焉子靑近年之集皆客隐于竹西草堂所作也元竹西人也弱冠后惟持服三年居竹西计子靑子诗之在竹西者前后数十年湖山登眺交游赠荅读其诗忆其地怀其人岂能无故乡旧友之感哉韵语一函长江万里年如逝水思切停云聊寄数言解慰此情云尔终揅经室集诗卷第三揅经室四集诗卷三琅嬛仙馆诗略丁巳桐庐九里洲面江背山梅花三万余树侍亲登㟁遍游奉命赋诗梅花三万树春洲长九里上接戴山松下照桐江水目力所不到花势殊未已雪光晴不落香海浩无底诗人夸邓尉较此百一尔卸帆登中洲渐入深林里十围合抱圆数丈拔地起拂帽更碍路眩转聊徙倚四顾无所见惟见万花蘂万花争向人一笑亲颜喜金华夜泊百里春风满羣帆莫色横远山连野烧淡月下滩声墖影自孤直津头将二更千家尙灯火迟我婺州城夜至永康县四山看野烧一路入荒榛石卧频疑虎松明远照人城关延过客行李累齐民爲忆去年好山阴画舫春栝苍山雨歌示诸生端木国瑚等栝苍之山应天符粤惟羣仙之所都轩皇旣远洞天闭何处尙有仙人闾我来茭岭叠足望但见靑峰万丈矗立东南隅是时仲春日已炙阴巖起蛰蛟龙苏盘厓百里直到郡触石巳见云合肤一日二日雷车驱三日四日雨始濡春城夜听澑滂沛北天昼看烟模餬遥知风门天井响飞瀑溅起万斛光明珠穿林度樾散成雾溼气沍结松千株棠溪管溪流并急箭发不受山萦纡阳开阴闭复几日此时眞有羣灵趋仙台福地不能到谁来示我经与图却喜瓯江水新涨石门山色迎川途我行写此示国瑚有山不吟毋乃爲腐儒题方湛厓所藏张南华云溪图卽用南华元韵我闻练水城东南就中小结南华菴南华散仙据梧坐濠梁之乐情所谙玉峰征君极好事直欵静寄轩相探云溪之妙不可说请君拂𥿄以笔谈溪上白云四时好今当初夏犹浓酣雨晴风软懒欲卧横空大雪堆靑岚忽然低飞压茅屋绿榆翠竹相交参此时宾主静无语惟见毛颖挥毵毵山中白云赠陶隐南方草木归嵇含云溪颇拟范摅宅若作友议应成三南华仙才不久驻徒令和者悲而慙姚江学士又化去双籐想亦伤䰐鬖方君此卷失复得水随帆楫山随骖属我长歌韵成叠渭城欲唱无何戡今日扁舟展卷读石门波影相吞涵溪中云气不能画况有垂瀑飞风潭游古永嘉石门观瀑布永嘉谢守弄奇谲手擘石门山壁裂侵晨直上靑云梯一派寒泉迸龙穴崕头百丈直如削逼令泉飞出其缺当其欲落未落时冲击纷披忽三折坐敎破碎飘轻淸不使浑沦成注泄偶经宿雨更争来少得廻风便旁掣横入云气派将断影漏初阳眼尤瞥沾衣溼意诧沉阴扑面淸光仰霏屑何人拍手喝曰奇若使彼惊少吞咽到地洒石无暄声此石千年洗眞洁澄潭半顷绿光净如着一尘卽汚亵老僧新焙春中茶烧松煮水快一啜樱桃蔗浆漫相胜谁复此时犹内热暑天风日谅不到寒想冰丝半空结安得诛茅四时住坐对天绅自怡悦出山一步一囘顾隔断靑林始忍别行看雁荡大龙湫与此相衡孰奇絶自丽水县放舟至永嘉县桃花杨桺背通津十里溪山捩舵频面壁每惊无去路望烟始识有居人怒流不怕千囘折穷谷应迟半月春若使客星逃更远此间幽濑好垂纶云径归樵忽有歌数家小屋倚坡陀砍松爲圈思擒虎凿领成田便种禾㟁下停舟妨乱石磴前蹑屐挽修萝不知如此荒寒趣比似销金湖若何夜眠只合在深溪月黑巖高望已迷但见峰头争上下偶因斗柄认东西舟人寄碇先寻梦山鬼惊灯或暗啼且挂风帘护红烛小瓶春色看棠梨东瓯国在海山边十里江城万井烟已见飓风倾蔀屋谁平鲸浪驾楼船三盘㠀屿参差出百粤帆樯杂沓连岂似登州高阁上碧环千里接辽天将由温州至台州过雁荡山前一日宿扶容村一行分两戒其南极雁荡重压沙海头险扼东瓯吭永嘉山水滋康乐尤淸放度岭惟斤竹缘溪阻修嶂天地惜灵秀不易使人剏及其终难祕疏凿任灵匠已勒大通碑更示讵那相坡公游山分平生颇自仗惟以诗酬图未足供跌宕龙湫百二峰吾耳久知状窃疑形容者奇幻言或妄今春渡瓯江百里山海上瑶岭据海澨风潮午初涨箯舆厉石梁足底走咸浪晚程犹未歇兹山已入望情随岚气淸心与飞云壮且投村屋宿行李聊摒挡吾徒侈淸游一饭若转饷损之又损之劳费已莫偿惟愿明朝晴风谷动淸旷同行若春雁斜向峰头掠悬知今夜梦先受山灵贶晓同江补僧钱可庐蒋竹塘张农闻方湛厓何文伯诸友曁家叔载阳乐淸竺令尹过四十九盘岭至能仁寺晓程将何之四十九盘岭岭高盘愈仄曲折若修绠肩舆未及上相顾色已警陵𬗟惑囘栈心怯息尢屏不登丹嶂高安见海天永白云翳人目初阳生树影度岭入深谷倐忽辟灵境譬若读古书艰轖骤难省至于入之深道指乃可领行行至招提幽籁泛虚静中慄旣已平泉石生春冷大龙湫歌山廻路断溪谷穷灵湫阴閟龙所宫眼前无石不卓立天上有水皆飞空飞空直落一千尺鬼神不任疏凿功絶壁古色划尔破山腹元气冲然通有时静注絶不动春阳下照神和融有时飞舞渐作态已知圆嶂生微风一瓯春茗啜已尽水花未散犹复摇玲珑飒然乘飈更挥霍随意所向无西东不向寻常落处落或五十步百步皆蒙蒙岂料仙境在人世谁作妙戏惟天公云烟雨雪银河虹玉尘冰縠殊帘栊万象变幻那足比若涉拟议皆非工石门飞瀑已奇絶到此始叹无能同惟有天柱矗立龙湫中屹然百丈与此争雌雄常云峰怪石立孱颜浓云常在山翻疑碧峰走出没白云间云气无时尽此峰终古闲遥知沧海上认取挂帆还寄雁荡我闻雁荡波连顷却在最高峰上头云里龙鳞接烟水泥中鸿爪识春秋欲攀危磴千层去难向深山一日畱果有经行古尊者掷诗还使逆波流过马鞍岭林薄无疎影川谷莽囘互崕转得新蹊已惜忘旧路延缘入东谷狭岭讵可度盘磴引高情飞泉入危步停䇿如据鞍双谷兼盼顾沉云散灵风万石尽豁露伽蓝远扑地蒙茸翳春树宿心旣申写景物相昭遇徘徊下层峦岭嵴难久驻卽景毛竹靑阴日影迟乱飞鸜鹆拂晴丝杜鹃花发松花落正是山田秀麦时净名寺蔬饭石色峰峰变溪声步步斜㯶闾围野屋杉竹隐春花入寺听诗板穿林劚笋芽铁盂香稻饭匙上有云霞试雁荡山茶嫩晴时候焙茶天细展靑旗浸沸泉十里午风添暖渴一瓯春色鬭淸圆最宜蔬笋香厨后况是松篁翠石前寄语当年汤玉茗我来也愿种茶田登灵峰望五老灵芝诸峰春阳已西頽游者殊未倦复谷窅以深羣峰闯然见参差各离立戌削尽成片夐峰忽中空直罅裂如线凌厉出林表蟠迳将升甗三休始及上九折石犹旋当门飞冷泉入腹抗高殿虚牝喧声聚阴森和候变奇观意已惊灵迹情弥眷颇知吾去后定复来期羡度谢公岭望老僧巖谢公慧业早生天屐齿曾经到岭前峰上丈人犹化石不知成佛更何年游石梁洞洞深可容千人石梁亘其外古洞空山腹飞梁驾洞门横空规日影分罅夹云根仰险危将坠探深响易奔操蛇神若至应有夜光屯石门潭荡阴双阁水齐向石门东浅濑平春浪澄潭受远风晚潮归海绿落日满山红囘首三重岭都藏云气中出山宿大荆营旗遥见大荆营麦陇茶田取次平斤竹涧通新驿路石门潭抱小方城沙边落日篮舆稳渡口春风画角淸今日邮籖促尘鞅他年重与细经行小窗小窗纱影细如烟窗外蕉林绿满天鸜鹆乍鸣茶半熟醒来方悟挟书眠咏铁拄杖瘦蛟飞舞蛰龙愁六尺铮铮敌佩钧曾伴古仙登葛岭合依衰将住并州气寒断不因人热骨重何能绕指柔若是乐全生日铸已随铜狄较春秋与兴化顾藕怡游山卽题其诗稿一絶湖光山色上吟衣几日闲游便欲归归去诗情更何许淸晨登陇看云飞题谢侍御金焦夜游图北固风云静此宵诗情酒兴落金焦江声夜满松寥阁月色寒深玉带桥缥缈一帆孤掠雁苍茫双寺共乘潮旧游我亦披图见十载鄕心向海揺予在山左畜一马甚骏驰驱齐鲁动致千里及至浙出必以舟不施鞍勒者辄浃旬日柔脆以死诗以惜之腐儒岂是九方歅负尔昻藏六尺身空使湖山埋白骨未从秦楚踏黄尘悬金难得无双士裹革从来有几人我本将家羞堕武敝帷零落下檀轮题王兰泉司宼三泖渔庄第七图捕鱼老屋三泖边一图题咏五十年英辞妙绘满湖海流传半在吾生前先生作图发初冠七十手辞白云案剡溪特赐贺知章不是经秋忆张翰当年七子重三吴巳咏渔庄第一图水才人犹未第草堂十志早传卢星庐特奏相如赋从此渔庄不能住凤皇池上早朝来五柞宫前秋猎去忽与嫖姚西出师上通井络下昆池盾鼻飞磨露布墨弓衣细织箫铙诗毎当铁马金戈日却念绿簑靑箬时还朝颜色动天子岳牧亲民南奉使云生蠡泽雨成霖门对滇江心似水臯陶飏拜复赓歌从古诗人西部多久居台省刘祥道旧狎烟波张志和钓艇归来殊未老手结香茅向圆泖东都经训郑司农堂下罗生书带草泖中人是画中人千首新词七尺纶淞水风前莼叶冷江南雨里杏花春先生来践西湖约第七图诗属我作铁吹云过塔山小蒸晒网成邨落但写闲盟鸥鹭身谁知曾画麒麟阁我亦家居甓社湖往来踪迹惟樵渔弱冠登朝谒蒲褐似公早岁逢归愚暮年若许归湖曲学画渔庄到七图张子白同年携萚石翁画至杭州展读于定香亭上是时地荷怒发盆兰袭人把酒论诗极一时淸兴题诗记之莲花过雨淸宜画兰箭临风韵似诗记取丁年秋七夕定香亭上晚凉时七月十一日同人过西湖晚泊湖心亭看月湖心有客夜停船白露如烟月满弦风里云霞无定色水中星斗落高天直愁银汉浮身去惟见金波着地圆亭是月中仙树影四围虚湛玉轮全座中仙侣认瀛洲一片淸光共举头极浦荷花腾夜气出怀词笔破凉秋人因地胜方能聚景是天开恐易收来有浮云归遇雨三更霁色爲君畱海寕安澜园杂咏修竹影风沦淸意每相媚秋迳有人来飒然破空翠老竹露花垂新竹风梢乱莫听琳琅声微妙在鼻观樷桂抱幽亭秋香聚圆谷悬知昨夜晴明月三更足小阁据木末千花向阁开不知出花上花底看人来窗前十亩池月出定滉瀁今宵难待月金波入淸想陂陀易畱人颇可钓寒碧雨余秋水深又没一层石风来月复到吟弄当如何我不识禅理惟知张志和云生竹趣深雨歇荷香定有客放舟来风蝉动凉听虚庭杂花树料此宜春宵笙歌初散后满地花影摇癯叟说靑籐籐古叟尙幼朅来八十年入秋更坚瘦乘兴每登楼坐见芳林杪宝思发春华高情属云表石径滑苍苔危栏四面开何人要脚健直上此亭来八月望后至海寕州登海塘观潮钱塘江潮秋最巨未抵盐官十之五我来盐官塘上立月初生霸日蹉午江水忽凝不敢东海口哆张反西吐潮不推行直上飞水不平流自僵𥪡海若凭陵日再怒地中囘振千雷鼓马衔高坐蛟鼍舞拔箭倒发钱王弩须臾直撼塘根去摇动千人万人股如卷黑云旋风雨如骋阵马门貔虎如阴阳炭海底煮如决瓠子不能御三千水击徙沧溟十二城隳倒天柱气欲平吞于越天势将一洗余杭土吁嗟乎地缺难得娲皇补大功未毕悲神禹此是东南不足处岂爲区区文与伍沧海桑田隔一堤鱼龙黧首相邻处我皇功德及环瀛亲筑长防俾安堵全用金钱叠作塘不使苍生沐咸卤迩来龛赭涨横沙却指尖山作门户雁齿长桩十万行鱼鳞巨石三层础王充论前有古蹟枚乘发后无奇语吁嗟乎此塘此潮共千古词人心乐帝心苦秋桑吴兴桑田之多与稻相半丁巳八月下旬按部至此西风落叶骚骚然有深秋意矣因成四律以邀和者且以此课郡中诗士扁舟衣袖乍惊寒下若桑林绿意残初响天风知半落未逢夜雪已先干楼前有日苍凉出陌上无筝错杂弹若使秋胡今驻马黄金原向绢机看西河古社重徘徊木叶应知庾子才淇水秋期贫妇怨晋廷九月饿人来采菱纎手空成妒舞柘轻要不共廻偏是吴侬感憔悴十年墙下记亲栽底须三宿问他鄕谁向花前笑索郎酿秫时光宜薄醉调弦情绪动淸商但敎天下轻绵暖何惜林间坠叶凉试种东坡三百尺芟来终比暮春长渔阳八月已空枝还是吴兴霜露迟飞鸟雨晴犹护羽野蚕风定尙悬丝远扬试伐深秋后光景能收落照时料有苕溪老桑苎垂虹秋色满新诗题道场山归云菴孙太初墨蹟卷后山人化作秋云飞吴山松冷云初归草菴白塔不能到惟见白云翻夕晖去年道场山上去杖䇿直叩枯禅扉听诗颇有古锦版侑茶不用黄金徽今秋移文入山去直取朶云来棘围满堂宾客共翦烛把卷羣叹所见稀山人诗翰淸似鹤华阳眞逸犹嫌肥后来过客五百载缣楮半爲山人挥苍烟过眼月露溼疑有云气沾人衣此卷不可染尘俗送尔以诗归翠微谢藴山前辈自南康迁居南昌别业有池翁覃溪先生名之曰苏潭先是覃溪先生视学江西曾名南康苏步坊之井曰苏潭故藴山前辈卽以自号且绘苏潭图属题先生淸望似苏公小住南昌别业中自有谢墩任人夺却将苏步与师同百弓小圃堪盘鹤半𤱔方塘好印鸿爲乞新诗压图画瓣香先寄北平翁苏斋久巳入诗谈更与西江水共叅学士坊边新改井先生溪上旧师覃论交白发淸同照若雨苍生味定甘五百余年书卷尾恐将终号谢公潭题凌次仲敎授挍礼图次石君师诗韵周仪治天下厥功逾誓诰揖让升降中精义靡不到吾友凌经师无双齐许号緜蕞容台上不受介绍导旣有戴圣学且持高密操志气坚不撼精力满无耗弱冠我同游许我入堂奥嘤嘤两鸟鸣颇异凡咮噪实事必求是虚声共耻盗君之入京师以礼爲履蹈始知士相见尽化顽与暴北海一席间惊誉驰四墺惟知抱一经不愿驾双骜宣城冷官舍挍礼志雅好昌黎所苦读而君力排奡经文溯江河疏义析潢潦得间发一难皇贾不敢报余情述周髀知天若裨灶重轮引虚线测视目无眊浅儒袭汉学心力毎浮躁岂知后与庆家法传衰髦凌君发礼例杨李不屑冒金程及刘卢相视互不慠迩来文更雄魏晋力能造始叹才之奇实惟天所焘吾师极重才愈奇愈怜悼新诗荣于褒华衮被单缟制科傥三举会见交章吿翘然贲弓车岂徒离席帽平生学何事许国敢悋憀辟雍仰天藻讵止泮芹芼吾才陋且小地褊若滕郜与君素投分又若邸与瑁同在文公门籍湜各树纛亲老修天爵斯言昔所祷君今洁白养恩勤慰孚菢已胜饥驱时负米比转漕手此十七篇怡然志无懊天将厚其后兹特先韦犒所以吾师诗披图深劝劳止揅经室一集揅经室集一集卷第四揅经室一集卷四禹贡东陵考余昔在浙已攷浙江卽禹贡三江之南江禹贡东迆北会于滙乃自池州石城东迆会于震泽至余姚入海稽之汉以前古籍无不合者汉以后各家之误可指诸掌矣嘉庆十一二年间予在墓庐爲卜葬之事西上冶山见所谓广陵者矣十三年由汴梁过临淮踰淸流关岭更见所谓广陵者矣十八年由江寕溯江至池州九江乃晓然于禹贡至于东陵东迆六字爲确不可易广陵卽东陵晋以后人误之久矣晋以后人误解北会于滙之滙爲彭蠡势不得不在湖口彭泽以上求东迆求东陵不知大江之势自武昌至彭泽皆正东流惟过彭泽由望江向安庆池州芜湖以至江寕皆东北流此禹贡所以称爲北江也东迆之处卽在池州古石城由石城而趋震泽实是正东流禹贡于东迆之上书曰至于东陵是以东陵定东迆之地后人旣见东迆之地卽当于相近之地求所谓东陵者晋人误以东迆在彭蠡之上遂失东陵之名不知汉书地理志庐江郡下班氏自注云金兰西北有东陵鄕淮水出属扬州庐江出陵阳东南北入江此乃汉人之说最爲明白可据者也计东陵之大非一二邑所可尽陵之爲形乃长山之形其嵴棱棱然緜延而行水分两地而流方称其名今庐州府舒城县应卽是东陵之首过此以东爲滁州淸流关岭嵴最高再东则六合天长以至扬州甘泉江都始爲东陵尽处试观此陵緜延数百里其嵴分南北嵴南之水皆入于江嵴北之水皆入于淮界限分明虽起伏高低或有平衍之处而以分水之法测之则了然可见者也予出扬州西门至古井寺陈家集横山冶山见一路皆有岭嵴之形问之农民皆言岭嵴雨水南则入江北则入湖再由冶山至棠山以上直接滁山皆然滁之淸流其形最显此扬州之所以名曰广陵也此江都东鄕所以有汉东陵亭庙也后汉书郡国志江都广陵有东陵亭卽此地也统而言之皆禹贡之东陵也禹贡于彭蠡之下书曰东爲北江入于海又书曰至于东陵东迤是明以东陵爲北中两江分路之处而北江千里仅以东爲北江入于海七字毕之是明以东陵数百里与北江同起止矣东陵尽处卽北江尽处也或曰东陵之嵴水分南北流东陵之尾将至东陵庙方止今邵伯湖水曷由过扬州府城而入江也曰此陵嵴在今府城北湾头鎭禅智山光两寺之间爲最低之处乃吴夫差沟通江淮之故非禹贡东陵本来之形势也予尝读尔雅各陵矣注者唯以西隃雁门爲北陵可攷余皆不能确有所指予于十七年至山西稽问西隃雁门之陵横亘塞门数百里是非一二邑地所可尽与东陵同东陵二字见于尔雅又见于禹贡必非舒庐之间一山所能当此此非今由庐州至滁州扬州之广陵而何尔雅曰东陵之一字迷失数千载乃吾鄕大山之主名北江之北东陵之东吾所居也故攷定之毛诗王欲玉女解许氏说文金玉之玉无一点其加一点者解云朽王也从王有点读若畜牧之畜是王与玉音义迥别矣毛诗玉字皆金王之王惟民劳篇王欲玉女玉字专是加点之玉后人隷字混淆始无别矣诗言玉女者畜女也畜女者好女也好女者臣说君也召穆公言王乎我正惟欲好女畜女不得不用大谏也孟子曰爲我作君臣相说之乐其诗曰畜君何尤畜君者好君也孟子之畜君与毛诗召穆公之玉女无异也后人不知玉爲假借字是以郑笺误解爲金王之王矣盖玉畜好丂九古音皆同部相假借淮南说林篇曰白璧有考汜论篇曰夏后氏之璜不能无考考卽朽朽卽玉谓王之衅也王有衅卽是有孔故考工记尔雅皆以璧之孔爲好好卽玉也吕览适成篇民善之则畜也注畜好也说苑尹逸对成王曰民善之则畜也此畜字卽玉女玉字也说文㜅媚也孟康注汉书张敞传云北方人谓媚好爲诩畜畜与㜅通也礼记祭统云孝者畜也释名云孝好也爱好父母如所说好也是爱于君亲者皆可云畜也畜卽好也好卽玉也畜与旭同音故诗骄人好好尔雅作旭旭郭璞读旭旭爲好好凡此皆王字加点之玉字与畜好相通相同之证也引书说古文尙书孔传出于东晋渐爲世所诵习其中名言法语以爲出自古圣贤则闻者尊之故宇文周主视太学太傅于谨爲三老帝北面访道谨曰木受绳则正后从谏则圣帝再拜受言唐太宗见太子息于木下诲之曰木受绳则正后从谏则圣唐太宗自谓兼将相之事给事中张行成上书以爲禹不矜伐而天下莫与之争上甚善之唐总章元年太子上表曰书曰与其杀不辜寕失不经伏愿逃亡之家免其配役从之凡此君臣父子之间皆得陈善纳言之益唐宋以后引经言事得挽回之力受讲筵之益者更不可枚举学者所当好学深思心知其意得古人之益而不爲古人所愚则善矣飨诸侯诸侯燕大夫士之别大夫士相见之乐爲鹿鸣诸侯之燕大夫也亦卽用鹿鸣然则两君相见之乐爲淸庙天子之飨诸侯也亦卽用淸庙两两相比其例相同矣至于周南关睢葛覃卷耳召南鹊巢采蘩采苹不在此内者诸侯大夫士或用爲合乐所谓合鄕乐者是也天子诸侯亦或用爲房中之乐矣又有金奏则国语诸书言之极详皆是宾入门奏钟镈爲乐宾升堂之后金奏卽阕与升歌之用琴瑟间歌之用笙迥不相涉也若以郑氏诗小雅谱论之其辞曰其用于乐国君以小雅天子以大雅然而飨宾或上取燕或下就天子飨元侯歌肆夏合文王诸侯歌文王合鹿鸣诸侯于邻国之君与天子于诸侯同天子诸侯燕羣臣及聘问之宾皆歌鹿鸣合鄕乐元窃谓郑说不尽然也左传襄四年叔孙穆子不拜工歌文王穆叔曰文王两君相见之乐也使臣不敢及国语曰夫歌文王大明緜则两君相见之乐也非使臣之所敢闻也此明云诸侯用大雅而郑云用小雅非矣仲尼燕居曰两君相见揖让而入门入门而县兴揖让而升堂升堂而乐阕入门而金作示情也升歌淸庙示德也据此明是金奏肆夏与升歌淸庙区爲二事升歌者颂之首篇淸庙也而郑云天子用大雅天子飨元侯歌肆夏非矣诸侯燕羣臣及聘问之宾皆升歌鹿鸣见于燕礼若燕勤王之大夫始于入门时用金奏肆夏见于燕礼记若天子燕羣臣天子卿大夫爵与诸侯同自当用颂与大雅而郑云同诸侯燕羣臣歌鹿鸣合鄕乐非矣总之肆夏别爲金奏郑以天子升歌当之其下皆取就未合皇氏孔氏更多支蔓矣考鲁语叔孙穆子不拜肆夏曰夫先乐金奏肆夏繁遏渠天子所以飨元侯也非使臣之所敢闻也仲尼燕居曰两君相见入门而县兴升堂而乐阕郊特牲宾入大门而奏肆夏示易以敬也卒爵而乐阕孔子屡叹之周礼春官镈师凡祭祀鼓其金奏之乐大飨亦如之仪礼燕礼记若以乐纳宾则宾及庭奏肆夏宾拜酒主人荅拜而乐阕公拜受爵而奏肆夏公卒爵主人升受爵以下而乐阕升歌鹿鸣下管新宫笙入三成遂合鄕乐若舞则勺综此五者观之则是金奏在升歌前用钟镈与琴瑟之升歌异矣燕礼记仲尼燕居尤其明证也升歌笙歌间歌合乐古人皆以爲正歌故乐正告曰正歌僃其分诗属乐则有诸侯于诸侯曁天子于诸侯爲一事大夫于大夫曁诸侯于大夫爲一事诸侯于大夫卽用大夫升歌之鹿鸣然则天子于诸侯卽用诸侯升歌之淸庙可知矣诸侯燕大夫大夫相见其升歌用鹿鸣在仪礼燕礼鄕飮酒诸礼厯厯可考诸侯之相见其升歌用淸庙见于仲尼燕居夫子之言又极明白可据佐之以左传晋语更皆相合治经者惟知依据经传折衷仲尼之言而巳安用多爲端绪以自纷哉又说曰虞书笙庸以间大司乐疏引郑注云东方乐谓之笙笙生也东方长生之方故名乐爲笙也西方之乐谓之庸庸功也西方物成熟有成功亦谓之颂亦颂其成也郑君此说古义也按东西阶竝有钟磬在东者名笙在西者名庸所吹之笙则在两阶之间与笙庸之笙训爲生者不同故大射仪所言㝛县地位明白可案也大夫士鄕飮酒县乐不分东西阶惟一县在两阶之间故仪礼惟曰磬阶间缩霤北面鼓之不复别笙颂之名其明证也诗小雅鼓钟卽金奏也诗云笙磬同音以雅以南此是诸侯燕大夫之礼惟歌雅及二南也云以雅以南者用雅在南前升歌先于合乐也今诗分南雅颂虽在周末而雅南之名周初已立故鹿鸣爲雅关睢鹊巢爲南载在仪礼卽此诗所言以雅以南也诗曰以籥不僭此卽燕礼记所言若舞则用勺勺不常用此用亦不爲僭不僭专言用籥非总上雅南爲言也此自是诸侯燕勤王事大夫之乐似非天子飨诸侯之乐传说今无证验也诗十月之交四篇属幽王说谓十月之交四篇属厉王时诗者鲁诗申培公及中候擿雒贰郑司农诗笺之说也谓属幽王时者子夏诗序大毛公诗传之说也两汉毛诗晚出其说甚孤公卿大儒多从鲁说今攷毛说之合者有四鲁说之不合者亦有四试说之诗言十月之交朔月辛卯日有食之交食至梁隋而渐密至元而愈精梁虞隋张胄元唐傅仁均一行元郭守敬竝推定此日食在周幽王六年十月建酉辛卯朔日入食限载在史志今以雍正癸卯上推之幽王六年十月辛卯朔正入食限此合者一也若厉王在位有十月辛卯朔日食缘何自古术家无一人言及此不合者一也诗百川沸腾山冢崒崩高岸爲谷深谷爲陵此灾异之大者国语幽王二年西周三川皆震岐山崩十一年幽王乃灭史记周本纪载幽王二年事正相同此合者二也若厉王在位殊无此变诗不应诬言百川沸腾诸事此不合者二也艳妻实襃姒也毛传曰艳妻襃姒美色曰艳此受子夏之说故毅然断之如此曰妻者此诗作于幽王六年未废申后以前襃姒尙在御妻之列且正月篇曰襃姒烕之揆之煽处正复同时证之国语史记大雅时事更朖然可案其合者三也若厉王时惟闻弭谤专利而已使有艳姓之妻爲内宠炽盛如此诗大雅板荡以及国语周秦诸子史中不容无一语及之者此不合者三也皇父卿士乃南仲之裔孙周宣王时卿士命征淮徐者故大雅常武曰王命卿士南仲大祖大师皇父皇父爲老臣幽王不用之任尹氏爲大师卿士任虢石父爲卿废申后去太子宜臼故诗人虽颂皇父之圣实怨其安于退居是尹氏虢石父不在卿士皇父司徒番诸休退老臣之列此合者四也若厉王时用爲卿士专利者荣夷公也其爲正臣谏王者召公苪良夫也皇父等七人考之彼时无一騐者其不合者四也综而论之子夏之序亲受经于孔子其说宜从日食推步旣得十月辛卯朔其说宜从至于郑笺从鲁诗非从鲁也东汉中候袭用鲁诗石渠说经往往称制临决郑君尊时制也至于传笺训诂闲有未合诗人本恉者而皇父七人以正臣蒙权党之名所关爲尤巨元于所箸诗补笺中各随章句辨之恐元此说不足以振积非而学者株守郑义反执彼一二端爲言致被以异说也乃自节南山至小明录补笺之可发斯义者释之以证鄙意焉节南山序节南山家父刺幽王也补笺自节南山至小明序皆曰刺幽王今以皇父襃姒人事及十月之交术法推騐皆合序以节南山以下皆幽王时诗毛诗说与序同惟郑笺据纬书中候擿雒贰以十月之交以下四诗爲刺厉王今推騐皆不合又谓毛作训诂传时移其篇第言亦无征此数诗中解诂因厉王而多失今悉辨正详后各补笺下郑所以用纬说者后汉世祖尊用图谶朝廷引以定礼说经明帝用礼谶初祀五方帝光武帝配郑司农知礼尊王故解经多从纬说尊时制也后人用是毁郑未免诵诗而不论其世赫赫师尹补笺师尹太师尹氏也吉甫之族幽王时不用皇父任尹氏爲大师尸位不亲民故诗人刺之谓尹氏爲吉甫族者宣王初年伐玁狁尹吉甫爲老臣总武事者故六月曰文武吉甫万邦爲宪至征徐戎时则用卿士皇父总武事以继吉甫故大雅常武章首备言卿士皇父次章始言王谓尹氏也此尹氏或是吉甫之子抑或其族副于皇父出师者春秋隐公三年尹氏卒公羊以爲讥世卿卽此族也幽王时不用皇父用尹氏爲太师卿士尹氏无大恶而尸位不谏则有之故诗人曰尹氏太师维周之氐云云而终曰以究王讻则尹氏尙未如暴公善谮虢石父巧谀好利爲诗人所专刺也迨后尹氏亦退而暴公代之当在废申后时矣弗躬弗亲庶民弗信补笺尹氏不躬亲敎养民不谅之弗问弗仕勿㒺君子补笺尹氏不问察谗言致诬㒺君子郑笺仕察也义本尔雅传谓庶民之言不可信笺谓下民勿罔于上皆非式夷式已无小人殆补笺夷伤也王不察谗言君子之在位者或伤或已皆爲小人所危尹氏当谏易序卦曰夷伤也笺训夷爲平言当用平正之人非是琐琐姻亚则无膴仕补笺谓皇父诸臣退居私邑以昬姻相益车马爲富详昬姻孔云择有车马补笺下君子如届俾民心阕君子如夷恶怒是违补笺届至也夷伤也君子如至其位可使民恶怒之心止息君子如伤废去位则民恶怒之心与上相违此夷字卽承上式夷夷字爲言郑笺届至也言君子当行至诚之道平易之行非是不自爲政卒劳百姓补笺不自爲政尹氏弗躬弗亲也不惩其心覆怨其正补笺王不自惩其心反怨大臣而退之传正长也卽雨无正所谓正大夫盖皇父诸人家父作诵以究王讻补笺诵讽也大夫自着字谏王诗人之极忠直也乱由王兴尹氏尸位责之犹浅说文诵讽二字转相爲训合节南山各章观之尹氏无大恶故责之犹浅以究王讻极谏无隐矣礼记大学引章首四句复曰有国者不可以不愼辟则爲天下僇矣此正言幽王被弑之事也正月序正月大夫刺幽王也补笺此下四诗皆御大夫独劳王事刺幽王嬖襃姒举㷭㸂弃旧臣旧臣亦相率去王都自彻其屋保有私室御独伤忧勤也义详十月之交补笺下雨无正曰曾是御憯憯日瘁诗人官御守王不去怨友之去也数诗皆一人所作民之讹言寕莫之惩召彼故老讯之占梦具曰予圣谁知乌之雌雄补笺故老谓退居之皇父占梦微事也亦谢不能其不屑惩小人讹言可知予皇父自谓也北风曰莫黑匪乌以喻君臣同恶尙书大传曰爱人者兼其屋上之乌乌本宜恶也左传襄二十二年臧武仲不知雨御叔曰焉用圣人我将飮酒而已圣人宜多所知也幽王时皇父称圣人故十月之交曰皇父孔圣今退居后讹言乱兴皇父不之惩卽召之占梦亦谢曰人俱谓予圣予实不知乌之雌雄衰废而自藏其智也传谓幽王君臣俱自谓圣非是燎之方扬寕或灭之赫赫宗周裦姒烕之补笺豫决必烕周也烕卽灭此义同字变之例也说文灭尽也尽爲器中空从皿从㶳声㶳火余也灭与烕义相同诗人必变灭书烕者一字分二韵则别二字书之义同字变之例也说文烕字下引襃姒烕之解曰从火戌火死于戌阳气至戌而尽案戌爲九月阳气尽于九月心火三星亦纳于此月故说文戌字解曰灭也此诗作于幽王未丧之前直曰襃姒烕之者豫决其必烕也如幽王二年三川震伯阳父言必有川竭山崩之事是年果三川竭岐山崩亦豫决之终其永怀又窘阴雨补笺终旣也诗终风且暴终温且惠终和且平终当训旣与又相对爲义言旣如此又如此也此终字词例相同笺以爲终王之所行非是乃弃尔辅补笺喻弃皇父诸旧臣使之退处鱼在于沼亦匪克乐补笺喻贤臣虽退处亦不能安居彼有旨酒又有嘉肴洽比其邻昬姻孔云念我独兮忧心慇慇补笺怨退居者以酒肴洽邻里益昬姻不若我独忧王事云读与员于尔辐员同益也义与十月之交相同此章语与上章不相属酒与肴相韵不与上炤虐相韵孔云之云释文亦作员云员古同音义当与员于尔辐之训爲益者同传训旋笺训友取义皆曲佌佌彼有屋䔩䔩方谷民今之无禄天夭是㭬哿矣富人哀此独补笺怨退居者少有居室车马此无禄者终独也蔡邕释诲曰速速方毂李贤曰方竝也竝毂而行也笺谓小人富贵非是佌佌说文作解曰小也释文云方谷本或作方有谷非是陆本作䔩䔩方谷陆本是也自唐石经以下皆衍有字此四句佌佌彼有屋五字句与民今之无禄相谐䔩䔩方谷四字句与天夭是椓相谐其无有字益明矣又石经岳珂本皆作天夭是椓今坊本多讹作夭夭是椓后汉书蔡邕传曰速速方毂天夭是加彼之速毂异毛诗者所传本异也以加易椓者用加以韵枯辜邪牙等字非椓或作加也方毂章怀太子注爲竝毂此爲得之卽择有车马义今毛本谷爲毂假借字毛不破字郑亦沿而未破训善非本义也十月之交序十月之交刺幽王也补笺刺幽王以襃姒爲后任用小人退废诸贤臣致天变也义详皇父卿士补笺下十月之交朔月辛卯日有食之补笺雍正癸卯上距周幽王六年积二千四百九十八年依今推日食法推得建酉月辛卯朔太阴交周初宫一十二度八分三十五秒二十九微八食限朔月月朔也雍正癸卯距鲁僖公五年积二千三百七十八年算上经史所推久有定数今据史记鲁僖公五年距周幽王六年积一百二十一年算外竝之得自雍正元年癸卯距所求之周幽王六年共二千四百九十九年减一年得积年二千四百九十八中积分九十一万二千三百七十五日三五一三八一一六通积分九十一万二千三百四十三日二二八八四一一六天正冬至一十六日七七一一五八八四纪日一十七积日九十一万二千三百七十六日通朔九十一万二千三百九十一日一二六三三积朔三万八百九十六首朔一十四日一三一五一二积朔太阴交周二官一十六度五十分八秒四十微首朔太阴交周四宫六度四十六分四十四秒九微十月朔太阴交周初宫一十二度八分三十五秒二十九微爲太阴入交有食十月平朔辛卯日卯初三刻九分案大衍术日蚀议曰小雅十月之交虞以术推之在幽王六年开元术定交分四万三千四百二十九入蚀限授时术议云幽王六年十月辛卯朔泛交十四日五千七百九分入食限葢自来推步家未有不与纬说异者本朝时宪书密合天行爲往古所无今遵后编法推幽王六年十月朔正得入交从鲁诗说谓厉王时事者断难执以争矣于何不臧补笺于读如粤发声也尔雅粤于相转注百川沸腾山冢崒崩补笺幽王二年三川震而复竭岐山崩史记幽王二年云云是泾洛渭三川先震而后竭岐山亦崩震与竭爲二事周本纪之言明白可案此诗因六年日食之变而作竝溯及二年川震之事故曰沸腾孔沖远疏以爲沸腾与竭不同非是皇父卿士补笺皇父乃南仲之孙周宣王时卿士命征淮徐者故常武曰王命卿士南仲大祖大师皇父幽王不用之任尹氏爲大师大师尸位虢石父爲卿巧谀好利用是废申后去太子宜臼故诗人颂皇父之圣复怨其安于退居也笺以皇父爲厉王时人故以司徒番等七子皆厉王妻党女谒权宠相连朋党于朝此说固不合卽王肃皇甫谧以此诗爲幽王时事亦以皇父等与艳妻同视爲佞嬖亦不合矣元案大雅常武之诗乃宣王征淮夷时事其诗曰王命卿士南仲大祖大师皇父是皇父爲大臣之字南仲之后宣王时爲大师卿士命征淮徐与召虎尹吉甫同时者明矣幽王爲宣王子则皇父爲先朝老臣宜倚用之乃幽王嬖裦姒任尹氏爲大师卿士虢石父爲卿而退皇父故诗人一则曰抑此皇父岂曰不时胡爲我作不卽我谋言告皇父此生尙非不辰何不就我谋政事再则曰皇父孔圣作都于向言其甚圣哲今不用之皇父亦安于退居采邑不以国家爲忧怨责之也三则曰不憗遗一老俾守我王言不畱此一老成人以卫王一老卽皇父也如以皇父与常武皇父爲两人则前后二三十年间不应同官者复同字其不合一也如以皇父爲女谒权佞不应不居王都反退居于向让尹氏爲太师卿士其不合二也幽王六年尹氏爲大师卿士如皇父在朝爲权宠岂二人竝居此一官其不合三也诗曰不憗遗一老二句在择三有事择有车马之间如是贪淫则语极不顺其不合四也节南山之尹氏史记之虢石父皆不在家伯仲允之列忠佞判然其不合五也墨子所梁篇幽王染于傅公夷蔡公谷吕氏春秋录墨子之说作染于虢公鼓祭公敦而皇父以下七人无一人列名其中明非佞臣其不合六也大雅民劳版荡抑桑柔皆刺厉王反覆于厉阶贪人与国语弭谤专利合无一语及于煽处权党至幽王大雅瞻卬召闵卽极言哲妇倾城亦无一言及于皇父七人之权党其不合七也据此七事皇父明是贤臣而自汉以来皆视爲姦佞之首徒以此诗与艳妻同举故耳其实此章不过胪举朝臣末言艳妻煽方处自是贬词其曰皇父卿士番维司徒家伯维宰仲允膳夫棸子内史蹶维走马楀维师氏但举其官爵名字未尝少有襃贬诗人不言在位之尹氏石父而言居向之皇父卿士则番家伯等以类相从是皆贤臣民所属望王所屏弃者可知诗若曰虽此老臣贤臣之多其如襃姒煽方处何也但诸臣退居私邑保有室家坐视王室之燬无箕子比干之节不能免诗人怨刺耳此事端赖常武之诗可以表正竝借节南山以下诸篇互相发明自鲁诗误以七人爲女谒权党汉儒靡然从之汉书人物表至列入下下沈冤经史中数千载矣不可不力辨之番维司徒补笺幽王八年始命郑桓公友爲司徒在日食之后郑世家宣王二十二年郑桓公友始封于郑三十三岁百姓爱之幽王以爲司徒是封后三十三年爲司徒当幽王八年矣此诗作于幽王六年故司徒仍是番而郑笺据幽王司徒爲郑桓公谓番爲厉王司徒误矣汉书人物表引番作皮中允作中术棸作掫楀作万皆下下艳妻煽方处补笺襃姒煽惑处内贤臣虽多不居其职昬义曰天子八十一御妻日食时襃姒未爲后也称艳恶之也皇父诸臣称爵重之也毛传曰艳妻襃姒美色曰艳此依子夏序爲说也中候擿雒贰曰昌受符厉倡嬖期十之世权在相又曰剡者配姬以放贤山崩水溃纳小人家伯㒺主异载震据纬书此说以艳爲剡剡爲姓与姬相对属厉王时事此自是后汉时帝用纬说经称制临决之事郑司农遵用之也艳中候作剡汉书谷永传作阎皆美艳艳字假借也煽说文作傓在人部今从火作煽者由俗改也抑此皇父岂曰不时胡爲我作不卽我谋补笺不时不辰也何爲我作而谋王彼不来就我同谋诗桑柔我生不辰尔雅不辰不时也诗人言国事犹可爲之时也小明曰谋夫孔多是用不集集韩诗外传作就集与就同卽集亦同此诗曰不卽我谋义与彼同彻我墙屋田卒污莱曰予不臧礼则然矣补笺言已独居勤王墙屋皆彻田亦不治友朋谓予自谋不善不知事王之礼当然笺以爲皇父毁彻民之墙屋不得趋农邑人怨辞非也篇中称予称我皆御自称非百姓也今经文皆作曰予不戕释文曰戕王作臧孙毓评以爲郑改字陆说是也盖此经本爲臧字王肃本如旧郑本亦是臧字特破读爲戕字训爲残非经本戕字后之宗郑者踵改经文竝删去笺中读爲戕一句孙毓犹及见之也如经中本是戕字字不习见毛传亦不容无以训之孙毓评多从郑说不致反护子雍其实此处正当以子雍臧字义长不烦破字不得因王肃攻郑其言千虑无一得也凡此数诗中言于何不臧庶曰式臧谋臧不从不臧覆用谋之其臧谋之不臧皆与此曰予不臧词气相同故今改爲臧以复其旧皇父孔圣作都于向补笺皇父甚圣哲今惟作都于向不居王都雨无正曰谓尔迁于王都曰予未有室家与此相发明择三有事亶侯多臧补笺三有事王之三公也多臧俗本作多藏字当爲臧善也诗人怨责皇父与三卿同退居此三卿皆善谋者故曰信维多善也训三有事爲三公郑义也亶侯爲信维毛义也此诗与雨无正似皆一人所作诗人劳于王事怨诸贤臣去王都居向邑不肎畱守王也故雨无正曰正大夫离居莫知我勚三事大夫莫肎夙夜邦君诸侯莫肎朝夕又曰凡百君子各敬尔身胡不相畏不畏于天戎成不退饥成不遂曾我御憯憯日瘁凡百君子莫肎用讯又曰云不可使得罪于天子亦云可使怨及朋友谓尔迁于王都曰予未有室家又曰昔尔出居谁从作尔室皆足互相发明盖王不用皇父皇父退居于向新作居室其三事之同去者亦作居于向卽正月之诗所云佌佌方有屋䔩䔩方谷哿矣富人者也诗人贫苦劳勚有与国存亡之义深责皇父爲先朝老臣不应甘于退位又斥三事大夫有车马者亦安居于向此岂皇父择之曰择之者所以激励之使出守王也合观诗词皇父弃废就衰诗人竭忠尽瘁之情数千载皆可想见自解者不得其旨义乃沉晦不可求矣雨无正曰三事大夫莫肎夙夜郑笺彼三事爲三公是也此择三有事自当同解乃笺沿传说以爲国之三卿又与畿内诸侯二卿不合遂谓皇父专权立三卿爲聚敛之臣故多一卿取义皆无所依据也卽如笺说三事多财富民多车马皇父择与同居于皇父亦何益于皇父又何罪乎藏俗字说文惟有臧字故汉书凡收藏之藏皆作臧此多臧亦言三事谋多臧耳而传以爲贪淫多藏释文读爲才浪反皆误矣宝藏之藏与臧否之臧古皆同声同形六朝始分平仄如以爲仄声与向相韵则彤弓受言臧之与贶飨相韵矣頍弁庶几有臧与上炳相韵矣凡此皆训爲宝藏之藏乎信维多善言谋多臧卽不卽我谋之义也此诗多用臧字见上曰予不臧补笺下不憗遗一老俾守我王补笺憗读若靳春秋左氏传曰宋公靳之一老谓皇父也鲁哀公诔孔子曰不憗遗一老俾屏予一人以在位用此诗也郑笺慭者心不欲自彊之辞也此训较说文明确以律诸经传可得其意焉左哀十六年哀公诔孔子曰不慭遗一老杜注曰慭且也且卽心不欲而自强之意晋语慭庇州犂焉左文十二年两军之士皆未慭也昭二十八年慭使吾君闻胜与臧之死也以爲快此皆始不愿而后愿之意而杜注文十二年爲伤昭二十八年爲发语之音皆失之矣说文慭从猌声猌犬张龂怒也读若银故春秋昭十一年左谷会于厥慭公羊作屈银者银慭同音也银与斤声相近左庄十一年宋人请南宫长万宋公靳之靳与慭音同假借字也靳者亦始不愿彊而后可之意故宋万怨而弑之服䖍注耻而恶之曰靳杜注戏而相愧曰靳皆从下鲁囚语望文生义者非本义也择有车马补笺三事大夫有车马重言以激责之笺谓择民之富有车马者非是我不敢傚我友自逸补笺友谓皇父及诸大夫雨无正浩浩昊天不骏其德降丧饥馑斩伐四国上天疾威弗虑弗图补笺夏曰昊天卽夏四月繁霜致饥馑也秋曰上天卽秋八月辛卯朔日食也若此无罪沦胥以铺补笺顺流而风曰沦言藴沦也胥皆也沦胥犹曰胥沦与胥靡同意相随累皆得罪也毛传沦率也胥相也铺偏也尔雅曰沦率也汉书叙传曰乌唿史迁薰胥以刑晋灼曰沦齐鲁韩诗作薰薰帅也从人得罪相坐之刑也元谓毛诗之沦本字本义也三家之薰同韵假借也尔雅小波爲沦郭注言蕴沦释文引韩诗曰顺流而风曰沦尔雅胥皆也吕氏春秋曰傅说殷之胥靡史记亦言傅说胥靡是沦胥犹胥沦胥沦犹胥靡皆随累得罪之名也史记曰从风而靡又曰靡然鄕风卽韩诗顺流而风之意故大雅抑曰如彼泉流无沦胥以亡小明卒章曰国虽靡止民虽靡膴卽继之曰如彼流泉无沦胥以败小雅两沦胥与抑之沦胥义同彼时以爲恆语至于流泉一语正从沦字生义沦与靡意亦相近若徒训爲率则其义未尽矣释文引王肃註铺病也是王肃读铺爲痡王义似较毛郑爲长盖与败亡字一例也正大夫离居莫知我勚三事大夫莫肎夙夜补笺皇父居向不知御之劳三公善谋亦以车马而退居于向周宗旣灭补笺亦豫决其必灭邦君诸侯莫肎朝夕补笺邦君之在王都者亦不肎朝夕省王如郑桓公旣封郑犹居王都也凡百君子各敬尔身胡不相畏不畏于天补笺不畏繁霜日食之变戎成不退饥成不遂曾我御㦧㦧日瘁补笺戎兵成而已不退饥饿成而已不遂御自尽瘁事国也谮言则退补笺诸臣被谮卽退不若已虽被䜛言犹黾勉从事维曰于仕孔棘且殆云不可使得罪于天子亦云可使怨及朋友补笺于仕者劝诸友往王都从仕也明知往仕甚急且危但君臣之礼则然矣若曰不可仕则诸友非礼得罪天子若曰可往仕则朋友皆怨我石经岳本皆作于仕监本譌作予仕谓尔迁于王都曰予未有室家补笺皇父三事辞不肎居王都小明国虽靡止或圣或否民虽靡膴或哲或谋或肃或艾补笺靡之言随也累也止语辞膴大也国与民虽靡靡然相随累尙有敬用五事者圣谓皇父诸人否则谓虢石父诸人史记殷本纪说爲胥靡靡随也古者相随坐轻刑之名诗周颂无封靡于尔邦传靡累也下曰无沦胥以败言无相随累牵率同至败卽此靡字义也郑笺以圣哲谋肃艾爲洪范五事是也传训靡止爲小笺训靡爲无训止爲礼训膴爲法皆义曲与下二句不相属矣训膴爲大者巧言乱如此怃词气同此尔雅幠大也膴幠音皆同也膴韩诗作腜声尤与止否谋相近至艾字始转其声与败字相韵如彼泉流无沦胥以败补笺国民靡然相从如泉流顺风戒其无相从皆败也详雨无正沦胥以铺补笺下进退维谷解毛诗大雅桑柔曰朋友已谮不胥以谷人亦有言进退维谷传笺皆训谷爲穷考谷无穷训此望文生义也案谷乃谷之假借字本字爲谷进退维谷谷善也此乃古语诗人用之近在不胥以谷之下嫌其二谷相竝爲韵卽改一假借之谷字当之此诗人义同字变之例也此例三百篇中往往有之元始称之前人无言之者或曰毛公训诗古矣今训爲善有据耶元曰汉人训诗究不如周人训诗之爲有据也晏子春秋叔向问晏子曰齐国之德衰矣今子何若晏子对曰婴闻事明君者竭心力以没其身行不逮则退不以诬持禄事惰君者优游其身以没其世力不能则去不以谀持危且婴闻君子之事君也进不失忠退不失行不苟合以隐忠可谓不失忠不持利以伤廉可谓不失行叔向曰善哉诗有之曰进退维谷其此之谓欤韩诗外传田常弑简公乃盟于国人曰不盟者死及家石他曰古之事君者死其君之事舍君以全亲非忠也舍亲以死君之事非孝也他则不能然不盟是杀吾亲也从人而盟是背吾君也呜唿生乱世不得正行刼乎暴人不得全义悲夫乃进盟以免父母退伏剑以死其君闻之者曰君子哉安之命矣诗曰人亦有言进退维谷石先生之谓也此二书一则叔向之言一则鲁哀公时齐人之言曲体二人引诗之意皆谓处两难善全之事而处之皆善也叹其善非嗟其穷也且叔向曰善哉善字卽明训谷字也揅经室集三集卷第四揅经室三集卷四重修表忠观记钱塘表忠观宋熙寕十年赵淸献公请于朝始建于龙山吴越文穆忠献两王墓侧使钱氏之孙爲道士曰自然者居此以修䕶之理宗时官给田三百亩以旌旧功元至元初遇兵燹观墓俱毁明正德闲遂爲江尙书兆域嘉靖三十九年总督都御史胡宗宪巡按御史周斯盛布政使胡尧臣按察使胡松提学使范惟一以灵芝废寺故址迁建新观卽吴越时故苑在涌金门外今所重修之地也当时有武肃十九世孙德洪自余姚来守此观饬俎豆辑谱牒湖山灵爽神实凭依春秋肸蠁爲最盛焉崇祯中都御史熊飞复修辑之国朝康熙四十四年圣祖仁皇帝南巡赐障江山额雍正四年世宗宪皇帝敕加封爲诚应武肃王今皇帝六次南巡屡驻跸凡五赐宸章裦功述事且命有司以时致祭盖自忠懿宋初纳土以来未有食报增荣如今日者也今武肃裔孙璋栻等以庙宇少頽呈请有司修葺于是巡抚吉公庆布政使张公朝缙盐运使阿公林各出俸钱命知杭州府李公亨特董修之增建碑亭左右六闲画廊三十闲正殿基培高三尺易墍垣以甎石重肖五王像设计费白金三千四百两有奇及增给银六百两置盐运司库发商榷子母爲岁修之费藏事于干隆六十年以是年冬奉命督学浙江入观展拜乐观厥成爰以重修落成命十一府士子赋诗纪事凡得诗千有余篇极一时之盛择其佳者付武肃裔孙泳录之泳从金匮来寓此庀材树石实始终其事卽爲述此大畧属爲记且自以隶古书丹刻石者也嘉庆九年重濬杭城水利记杭州水利自古重之今之省城南北十里东西五里爲长方形西湖居其西湖水入城有三路一涌金水门居正西一涌金旱门环带沟居西少南一淸波门底流福沟居西南流福沟自淸波门外学士港导水入流福寺沟入城由街底伏流出府西靑龙庵经府南面自东折而北过府学运司东至杜于桥环带沟水西来会之东过红门局三桥址折而北至定安桥涌金水门之水西来会之入满营城八字桥分爲二一东出满营过衆安桥入小河至中河一西过龙翔宫至丁家桥折而北出满营城过臬司西至回龙桥折而东由观桥入小河过金箔桥入中河中河滙各水南行至新宫桥其金箔桥之下有藩司东行宫前之太平沟水来会之太平沟水亦自三桥址分流而南者也中河过新宫桥又至抚院西分爲二一出凤山水门东行城外北折至候潮门外之永昌坝一由通江过军二桥出候潮水门至永昌坝入城河又至会安坝达东新关至海寕州是水凡三折贯通城内外数十里南至闸口北至武林门外汲濯舟楫皆赖之乃数十年来未加濬治惟涌金水门尙通湖水其环带沟微通涓滴流福沟塞久矣且运司河三桥址数里高淤满营河亦浅阻每遇大雨水城内泛滥司府县署刺舟而入居民多卧水中府县狱以桔橰出水狱多瘐囚下河中河之水反致浅浊无来源水利若此当治乎不当治乎甲子春予首捐亷俸宫士商亦各出资计银四千八百余两计开广学士港十五丈六尺自学士港流福沟至三桥址掘土四千七百九十四方自三桥址北至满城南过藩司东行宫前之太平沟金箔桥通江桥过军桥庆丰关等处掘土四千六百五十一方由是淸波门首受湖水淸淸泠泠入流福沟过运司前会环带沟至三桥址会涌金水门水入满营城畅通无泛滥之苦藩司前诸山水亦入太平沟畅流无阻其西之涌金西南之淸波正南之兴隆西北之圣塘涧水石函六闸设金木水火土五牐板视西湖水盛衰增减启闭委其事于杭州水利通判专掌之两县主簿运司经厯分司之院司府县督察之别具文案以备考自兹以后每岁十一月濬治一次毋减工毋累民是役也杭州人候铨同知邱基知水之理身任其事经营十阅月工乃毕刻碑记之并刻图于记文之后且载捐银人名于碑阴置碑于吴山海会寺是寺也爲祈谢晴雨长官共集之地庶几共览而知勿久而废塞焉嘉庆十年上元日记南宋淳熙贵池尢氏本文选序元幼爲文选学而壮未能精熟其理然讹文脱字时时校及之昔但得元张伯颜明晋府诸本卽以爲祕册嘉庆丁卯始从昭文吴氏易得南宋尤延之本爲无上古册矣按是册宋孝宗淳熙八年辛丑无钖尤延之在贵池学宫所刻世谓之淳熙本每半叶十行每行大字廿一二小字廿一二三四不一惜原板间有漫漶其修板至理宗景定间止卷二八叶及卷九十九叶书口并有景定壬戌重刋木记可见其中佳处卽以脱文而论如东京赋上下通倩注毛本脱言君情通于下臣情达于上故能国家安而君臣欢乐也廿二字又重舌之人九译注毛本脱韩诗外传至献白雉于周公廿三字秋兴赋天晃朗以弥高兮注毛本脱杜笃至高明廿字思元赋行颇僻而获志兮注毛本脱萧该音至广雅曰陂邪也卅五字陆士衡答贾长渊诗我求明德注下毛本脱正文鲁侯戾止八字注文卅二字七发客见太子有悦色下毛本脱数百字诸如此类不胜枚举其中异文如蜀都赋千庑万室晋府本毛本室改屋则与上下文出术等字不韵矣羽猎赋群娭乎其中翻张本晋府本毛本娭改嬉则与汉书杨子云传不合矣宋书谢灵运传论莫不寄言上德注引老子德经翻张本晋府本毛本并作道德经不知德经二字见陆氏经典释文及礼记正义也吴都赋趫材悍肚注引胡非子毛本胡改韩不知胡非乃墨子弟子见汉隋史志也骚下山鬼篇采三秀兮于山间注文三秀上晋府本毛本增逸曰二字此沿六臣本之旧崇贤本不当有也永明九年策秀才文自萌俗浇弛及齐故安乐昭王碑文缉熙萌庶翻张本晋府本毛本萌改氓然古书多作萌也亦非他本之所可及元人张正卿翻刻是书行歀一切颇得其模范第书中字句同异未能及此若翻张本及晋府诸刻改其行歀更同自郐矣惜是册缺第四十一四十二两卷近人卽以正卿本补入虽非完书实亦希世珍也此册在明曾藏吴县王氏长洲文氏常熟毛氏本朝则句容笪氏泰兴季氏昭文潘氏以至吴氏独怪册中皆有汲古阁印而毛板讹脱甚多岂琹板后始获此本未及校改耶元家居杨州旧城文楼巷卽隋曹宪故里李崇贤所由传文选学而爲选注者也元旣构文选楼于家庙旁继得此册藏之楼中别爲校勘记以贻学者装订旣成因序于卷首送杨忠愍公墨蹟归焦山记杨忠愍公墨蹟一卷共五幅一爲开煤山记一爲谪所苦阴雨述怀诗一爲哀商中丞诗一爲元旦有感诗一爲与王继津书此卷本藏谢东墅少宰师家师嗣寿绅庶常以赠梁山舟侍讲侍讲不欲全畱之但割存与王继津一书而返其四有跋记事与翁覃溪阁学跋并存卷中庶常以元撰少宰墓铭故以此卷赠元元却之不许藏数年欲归之焦山故于卷中钤以官印尙未致送也焦山仰止轩者明天启间建奉忠愍木主旧在水晶葊今圯无存嘉庆丁卯僧秋屏请改立忠愍公主于焦隐葊后屋中元稍葺新之重题木扁且邀翠屏洲诗人王柳邨归之焦山轩中此夙愿也明嘉靖壬子忠愍约唐荆川至焦山诗云杨子怀人渡扬子椒山无意合焦山姜如须先生仰止轩诗云六义风流今不灭十行疏草未全焚原因报国成忠愍翻似完身傍隐君今卷中诗文并存仰止轩旧与汉隐葊远今轩在葊后似姜先生诗豫爲今日兆者二公忠义之气与江山共千古兹与汉定陶鼎同置方丈固其宜也又元藏宋嘉定元至顺写本鎭江府志二部乃张木靑学士所赠其闲旧闻古蹟甚多极可宝贵乃谋之鎭江人无肎栞之者今亦附忠愍卷同付秋屏曁其师借庵两诗僧世守之如摹刻墨蹟钞写志书祇可在山爲之勿令俗夫持去也嗟夫卷帙之藏昔人比之云烟过眼若贤忠之遗蹟史志之文献固未可等量之惟是子孙少不肖非饱蟫蠧卽归鬻失平泉艹木能终不与人哉世家祕阁之藏不如名山僧寮之寄较然明矣兹送卷归山事元作记存之拙集中且当代贤卿名士亦多题咏载之各集海内共知爲焦山之物若他日有不肖僧徒以此贡之他人之手陈之几之架人皆能说所从来而贱之恐世闲无此伧父也焦山仰止轩记明嘉靖壬子杨忠愍公与唐荆川先生约同至焦山忠愍诗有云杨子怀人渡扬子椒山无意合焦山天启闲郡守于水晶庵后建仰止轩奉忠愍木主今已圯矣汉隐庵者旧祀汉焦孝然先生其后轩甚虚敞余与寺僧觉镫丹徒王君豫议以后轩名仰止轩加以修葺立忠愍木主祀之又余旧藏忠愍墨蹟五纸共一卷久爲墨林所重因钤以官印跋而归之轩中王君亦以所藏忠愍文集板同置轩中庶几忠烈之气与江山共千古矣同奉主至焦山者甘泉陈本礼黄金余之弟亨子常生并题名栞石后金匮钱泳书连理玉树堂寿诗序辛未夏元在京师得表叔江玉华先生书知由歙来扬州应其弟吉云表叔之招也古人偶一相思千里命驾况此连牀奚间风雨至情至性骨肉之恩在焉是可感已元童时游橙里舅祖之庭舅祖文词名家素持礼法闺门以内旣和且肃先生以孝谨着于时吉云先生爲先生幼弟先生教之友爱备至吉云先生亦事兄弥悌至于今盖三十余年矣岁丙寅先生于歙村老屋建小轩三楹题曰知还实有恋鄕里返素朴之志乃由扬归居于歙又恐吉云先生或失故步将去扬而志四方也故题扬州老屋曰畱云阁以寓意于今盖亦五年矣中间先生来扬州者再今且寿七十吉云先生总鹾务不克归歙省其兄乃复迎兄至扬将慰离思偁寿觞兄弟之间怡怡然如此先生幼读书工诗善楷法惠定宇厉樊榭沈学子诸先生皆曾馆于家先生习染所及闻见深远履蹈儒术沈潜书史不衣华服不食兼味远声色而淡货利又其壮年涉厯江湖追随定省施济贫困荫陟甚广垂槖而归萧然寒素迨去江淮纷华之区依祠墓耕读之地却埽课子若将终身常作招隐诗以示弟然则先生生平行谊可以槪见矣昔诸葛武侯有契于淮南子澹泊凝静之旨拟之先生岂爲过哉连理玉树堂者扬州康山之麓有二玉兰树交柯连理而生元舅祖鹤亭先生所居也吉云先生旣爲鹤亭方伯后于先生虽出爲从弟而情谊弥笃无异鹤亭橙里两先生之相友爱也连理之木古人以爲嘉应故在汉碑中爲图刻之最古者论语曰君子务本又谓孝弟乃爲仁之本本之不立枝叶尙不能荣况连理乎斯树之生盖有所应爰绘爲图以征戚友之诗元文词鄙拙不足表扬惟是幼年受知于先生最早抚之无异子姪故知先生亦最深用记顚末以爲序焉晚钟山房记杭之净慈寺所谓南屏晚钟也昔江少司马兰读书寺中寺西南墙外隙地司马搆屋数楹北向外环以廊中奉佛象嘉庆八年秋余过扬州司马语余曰此屋未圯耶吾远祖吴越侍御有德于浙曷设斯主余曰六一泉三堂余已迁主数百矣是屋也礼亦宜之九年春司马治河赴淮北江君鸿江君士相以资来葺新之于屋西建楼一楹可望西湖余名其屋曰晚钟山房楼曰屏山楼于屋之背立一龛设吴越侍御史充鎭海军节度判官江公景房栗主以皇淸诰授中议大夫两浙江南都转盐运使江公承玠诰授光禄大夫赐布政使衘江公春诰赠光禄大夫兵部左侍郞江公进诰授中议大夫候选知府江公昉四主从之侍御名景房字汉臣吴越常山人宋太平兴国初吴越纳土时充鎭海军节度判官奉版籍归宋吴越赋重亩增三斗有奇民病之侍御沈其籍于河以罪自劾幸免于诛后王方贽奏定赋亩一斗浙东西十三州民受其德赋减于王沈籍实始于江事见元张枢所譔沈籍记及宋史王珪传以六一泉遗爱堂之例准之是主固宜设也转运使侍御二十六代孙也雍正元年以戸部郞中出知嘉兴台州二府用朱子旧法修台州太平水利擢盐运使输资修海塘有惠于商士齐次风侍郎公所植士隶书院称弟子焉方伯赠少司马太守皆侍御二十七代孙赠公以子兰贵赠如其官今修山房江君鸿者转运之孙太守子爲方伯后者也士相者赠公之孙少司马弟之子也修山房设主旣毕遂书石记之俾浙人知侍御史之主所由来他日江氏子孙往来扬歙者入山房而拜焉不亦宜乎郑氏得墓图跋吾郡郑氏世笃忠义明东里先生讳之彦生四子元嗣元勲元化侠如元勋卽职方公明季以守城说高杰事被讹言遇害元化子爲虹守浦城死节明史有传侠如后人修休园志于双忠事畧不少及并官职亦畧之殊无识也职方事实见李淸王心湛杭世骏所撰三传而杭传爲最详核余与职方裔孙新甫孝亷星北茂才同里相友茂才寄得墓图属题案图职方公孙讳嵩者记云甲申职方遇害诸子皆幼公执友率其仆舁柩渡江远葬遂逸其墓爰奉父遗命访之于江南句容穿长林而东至邓家边潘姓邨遇一老者自言尙及见葬事并能指其处但在㴱山爲虎穴久矣诘朝募徒衆撡兵仗渡溪踰岭遂达墓所断碑犹在时康熙四十九年也载展遗图敬此忠孝得墓之事可补诸传所未及又余旧藏职方画山水一幅各传亦未言其善画也并举此画归之茂才以此爲先忠手泽可宝也碧纱笼石刻跋王敬公之才之遇岂阇黎所能预识爲之纱笼亦至矣而犹以诗愧之褊哉敬公相业诚有可讥然其濬扬州大渠利转运以盐铁济军国之用亦不爲无功坡公诗以阇黎爲具眼亦过激之论也古木兰院僧心平属书碧纱笼扁遂论之如此二老重逢图跋朱竹垞郑寒邨两先生爲老友寒邨元孙勋持竹垞赠寒邨诗墨蹟索题余旣和诗且书二老堂扁俾勲奉二先生矣勲复属友绘二老重逢图盖取竹垞诗别久重逢转倾倒之句爲此是时嘉庆三年秋七月勲以荐举孝亷方正寓吴山读书朱氏元孙莱墨林等亦将来赴省试相与拜此图下旧家世泽百年末艾是可慕也钱塘严氏京邸祖墓图记钱塘严氏厚民之四世五世两代祖墓在今京城永定门外当明嘉靖时有宦于京者葬于此也此后子孙在明有内官京卿外官布按者在我朝有官侍郞总督仓场者皆得近祭之子孙以试事选官入京者亦皆祭之嘉庆辛未壬申间厚民从余在京师毎朔望必展其墓亲以土崇其封复恐后人迷失之乃画图多帧肖其地形分藏族人之家且属元以小记记之其用心追远良云厚矣墓在永定门外刘家窑之北南向有碑窑在七圣庵之东三里许庵旧名安乐禅院近在永定门外里许墓之东南曰九圣庵东北曰濮家庄西北曰李家村高庙在墓东北二里许墓后负城城中月皇台可望而见也至于祖墓祖祠之在杭者厚民又积笔耕之资买田以爲完粮祭埽之用厚民敬宗孝祖之义可以风矣顾亭林先生肇域志跋明末诸儒多畱心经世之务顾亭林先生所着有天下郡国利病书及肇域志故世之推亭林者以爲经济胜于经史然天下政治随时措宜史志县志可变通而不可拘泥观日知录所论已或有矫枉过中之处若其见于设施果百利无一弊欤四库书提要论亭林之学经史爲长此至论未可爲腐儒道此肇域志稿本未成之书其志愿所规画者甚大而方舆纪要实已括之亭林生长离乱奔走戎马阅书数万卷手不辍录观此帙密行细书无一笔率畧始叹古人精力过人志趣远大世之习科条而无学术守章句而无经世之具者皆未足与于此也浮屠说佛之教始于后汉盛于晋魏然自西晋以前则皆称曰浮屠或称爲佛图佛陀虽音同字异而字必相连在华音爲叠韵未尝但割上一字单称爲佛也说文佛字训爲见不审毛诗论语曲礼学记荀子之佛字皆絶无西域神人之说后汉书楚王英传喜黄老学爲浮屠斋戒诏曰楚王尙浮屠之仁祠又桓帝纪曰桓帝设华盖以祠浮屠老子使当日苟单称爲佛则诏书曷不称佛而称浮屠也其称佛者始于后汉书西域传明帝梦见金人羣臣或曰西方神名曰佛此一节未可深据盖蔚宗爲宋人宋时始有佛之称蔚宗以晋宋以后之恒言改汉之旧语也魏收魏书释老志曰张骞还始闻天竺有浮屠之教哀帝时博士弟子口授浮屠经明帝写浮屠遗范又得佛经四十二章缄于兰台石室桓帝时襄楷言佛佗黄老以谏魏明帝徙宫西佛图洛中白马寺盛饰佛图浮屠正号曰佛佗佛佗与浮图声相近皆西方言其来转爲二音华言译之则谓净觉按魏收此志所言甚明盖佛图二字必相连乃成文其译爲净觉也何字爲净何字爲觉或必相连或可倒转未可知也而乃但割其上一字单称爲佛训爲觉是浮屠爲教本兼净觉二义而今但一义盖非其本矣窃谓单称浮屠爲佛当始于晋宋之间北朝亦当在魏秦之际故石勒时尙称澄爲佛图澄至鸠摩罗什译经始称爲佛殆中国文士所改非兰台旧经本单称佛也又魏书中沙门卽桑门桑门二字切音爲僧僧字不古亦晋宋人所造也六合县冶山祇洹寺攷嘉庆十二年余在扬州入西山酒城拜外祖林荣禄公墓冶山者更在西数十里遂登之山多铁可拾而镕也冶山之势自西北棠山来西北东三面皆回抱而虚其中有二泉自山中出滙爲溪南流注于江其东南之峰下方而上锐有石脉出其下起爲冈嵴南延数里爲原田实爲溪之东岸一在原上曰上陈庄庄西向溪经其前溪之外有近山山皆卑迤逦相接至西南桂子山而止实爲溪之西岸立于庄之前西望近山之外复有靑色远山山形正方如屏与庄相对夕阳落山外时岚黛更浓矣冶山泉石濚回水木淸湛非郡城所有之境也山口有祇洹寺寺屋十数楹甚荒陋无旧碑记可读然可少憩焉十四年冬余重入翰林检永乐大典见宋绍熙仪眞志载唐开元二十三年六合令房翰祇洹寺碑文凡千余言碑称此寺吴始爲象塔梁以地若祇洹遂以爲名宋国公鎭吴州建寺隋皇爲晋王时立白楼隋末焚坏唐开元重建且有座飞万鹤门结千龙影殿香台雕甍绣柱三百间䆳宇十八变云图诸语然则此寺最古唐时且甚壮丽矣又碑云八百人遂以名村然则上陈庄卽称之爲祇洹村也亦可爰攷而记之以告游斯山者重订天台山方外志要序余自束发受书诵孙兴公天台山赋慨然如闻金石声嘉庆丁巳奉命督学淛江按部至台旣竣事游山中笋舆数十里出入泉石云霞闲飘然有出尘之思夜宿方广寺寺在石梁之上飞瀑自枕边泻落如惊风涷雨终夜有声次日晓发遇雨飞流百道动与人足相交午下天姥山憩淸凉寺登仙遗俗非徒太白之梦吟也嘉庆己未复以巡抚来浙中以防海事时往来其闲然碌碌道途不遑游览所谓一行作吏此事遂废矣今夏山中各寺僧以松江陈通判韶所录方外志求序于余台山之有专志始于元之无名氏其书世已罕觏方外志则明高明寺僧无尽所撰也钱希言尝称其学识高出道流所撰山志甚有禅藻云初干隆丁亥僧化霖请于齐息园先生删益无尽书爲四册刻板行于世然体例旣不协一繁芜猥杂疑其爲未定之稾今通判取而订之其用心勤矣元又命钱塘严生杰修订之严生云录艺文过繁山水寺观反如附录宜倣宋范氏成大吴郡志例分隶各门以合比事属词之义从之书成释灵在绘图二十有一灵在住此山中所绘或得其眞面目亦从之列于卷首蔗查集序宋宝祐废城在今扬州城北唐宋以来之旧城也通池已夷峻隅又頺兴废之感当与明远同之今扬城亦繁富游人舟楫所到仅在平山一隅若废城之古木兰院诸处非诗人逸客觅句访古无游蹟矣木兰院卽唐王播题诗处今名惠照寺寺有大銕镬二又有古银杏七八株绿阴夏满黄叶秋零极闲净荒寒之趣已故诗僧诵苕者旧居寺中所爲诗淸微隽永警悟脱俗予曩辑淮海英灵集竟未得诵苕诗入录是余疎漏之咎也诵苕弟子圆灿以其师蔗查集示余余乃序其诗集幷栞之以广其传圆灿亦能诗善画圆灿务致佳弟子能文字禅者主此古院庶不堕诵苕之敎也揅经室三集卷四终揅经室集二集卷第四揅经室二集卷四壮烈伯李忠毅公传李忠毅公名长庚字西巖福建同安人曾祖思拔祖宗德父希岸公生而倜傥警敏甫入塾卽弄笔书天生我材必有用七字性至孝母丧旣除益读书习骑射干隆辛卯科武进士蓝翎侍衞屡扈跸干隆四十一年年二十六补浙江衢州都司累迁提标游击太平叅将乐淸副将林爽文乱台湾闽中求良将于浙提督陈大用以忠毅应遂入闽䕶海坛鎭总兵掩捕南日湄洲之贼数十人余党解散会邻海有民船被盗误指海坛者被叅革职忠毅出家财募鄕勇率子弟操舟出擒盗首林权等数十人又击盗陈营于大岞盗善火器忠毅回舟据上风以长竿系月䥥断其帆缭须眉皆燎跃入盗船斩获以归福郡王平台湾归加礼善遇之檄郡县曰李某用火药所在支与之海盗林明灼陈礼礼等入浙戕叅将张殿魁总督属忠毅捕之遂获之奏功以游击起用五十五年署铜山叅将选锋自随作商人装屡获贼明年丁父忧去官五十九年补海坛游击仍畱铜山六十年安南夷艇始入闽闽人骤骇忠毅以小船入击之三澎救商船贼舍商拒兵忠毅麾兵伏船内待贼礮尽过贼东发一礮碎其舟余盗夜相逼公计寡不敌乃以八船首尾縆爲一诘旦贼东来则以东一舟应之至八西来亦如之回环至暮贼乃去嘉庆二年授澎湖副将定海鎭总兵纯皇帝召见谕曰汝勤于捕盗故有此授三年至定海时定海累更盗患艇夷登岸劫掳妇女官士婴城至是始有所恃夏击盗于衢港穷追入山东界获之秋攻盗于普陀明年秋击盗于潭头皆斩获无算秋闽盗凤尾引夷艇入浙共百余艘忠毅追击至温州沈其一艇守备许松年等三船困于贼忠毅返舟入贼围救出之穷追至广东甲子洋遇蔡牵再击之总督玊德巡抚阮元奏其事奉旨李长庚奋勇爲贼所畏惧此次追剿洋面风涛亦不得不稍爲持重李长庚爲杰出之员总宜用于要处弗令往返奔波徒劳无益复奉旨赏戴花翎五年五月至寕波与巡抚阮元提督苍保议造大艇船三十以攻夷盗六月夷盗大小七十船复入浙阮元谓贼多非会剿不可会剿非有谋勇者爲统帅不可于是奏以忠毅爲总统得旨允行忠毅旣统水师遂条申军令曰一定海鎭船居中军用黄旗总领用五色方旗黄温二鎭居左用红旗总领用五色尖旗闽鎭居右用白旗总领用五色尖旗一中军船昼行插五色旗夜悬三灯将领二灯弁兵一灯中军船起头篷之后掌进号一次者红旗行二次者白旗行三次者黄旗行一遇贼船无论何鎭先见者卽插本色旗使后船见之仍视中军所持五色方旗所指前后四方随指追攻若中军挂五色旗于大篷者收兵一各鎭虽分三色旗又于本色旗心黏他色以别其队何队犯令卽罪其领队者一中军船高插五色旗者收岙夜中军船放火号三枝各总领二弁兵一亦收岙支更谯警夜见有外船近者鸣金一阵各船互传见盗近乃击之毋远而乱若收岙旋须行者中军插三色旗各船毋放杉板船入海一遇大盗宜安静前后左右以旗进退之迟者乱者按以军法旣追盗盗返篷击我我毋避如有船陷贼本队迟救者罪其长一追捕遇无风时必加橹若心怯将篷或松或紧者罪之前船若速必囘待后船后船不加速而亦囘住者罪之一泊舟各总领船插黑旗禁纵兵上岸一中军传将备出黄旗传千把外委出蓝旗传队目柁工出红旗一兵船获盗船以盗贼物爲赏兵船过礁门必鱼贯争先者罪舵工六月安南夷艇凤尾盗六七千过闽入浙逼台州松门将登岸巡抚阮元勒兵于太平松门击之二十二日忠毅率师至海门将会黄巖鎭谋攻取夜飓风起明日风益甚盗船覆溺于松门外仅余二三船漂出外海海门兵船亦多损忠毅船随潮溢入田挂木而止贼在松门据破船及泅水登岸者黄巖鎭率松门兵缚桴合水陆悉攻俘之获安南四总兵印及伪爵侯伦贵利磔之又获安南王勅掷还安南自是夷艇不复入浙海秋忠毅以夷寇虽灭闽盗尙有水澳蔡牵乃修船往来闽浙闲屡获剧盗李出丁郭林俊新杨乌李车黑陈帖李广高英等船冬擢福建水师提督总督玊德以忠毅福建人奏请回避奉旨调浙江提督六年新艇成忠毅入闽驾归浙初阮元以造艇银鉅万全付忠毅曰船乃兵将所寄命文官不善于工请公自造之忠毅曰公不疑我我当任之命守备黄飞鹏及族人赍银入闽造艇至是艇成名曰霆船最坚壮加以大礮兵威大振夏击蔡牵于岐头东霍等洋擒获甚伙七年春获盗张如茂船于浙潭头获徐业船于闽东沪是时水澳等贼以次殄灭海盗畏霆船势颇戢八年正月蔡牵匿定海北忠毅以舟师掩至牵仅以身免追至闽粮药尽篷索朽遣其党干道员庆徕乞降于总督总督不虞其诈招抚之牵又言果许降勿令浙兵由上风来逼我总督调浙兵居下风牵以其间缮器备物扬帆去总督大怒趣浙兵击之己无及矣十一月击牵于三沙沈其船一牵北窜蹙之于温州南麂夺其船二沈其一焚其一斩获无算是年兼摄定海鎭凡十阅月蔡牵畏霆船厚赂闽商更造船之大于霆者令商载货出海济牵用商归岸伪报被刼牵得大船遂能渡横洋渡台湾九年夏刼台湾米数千石及大横洋台湾船会闽粤间盗朱濆断粮牵分米饱之遂与濆合八十余大船猝入闽海温州总兵胡振声以二十四船入闽运船工木总督遽檄振声击之振声陷于濆死之贼势甚炽六月玊德阮元会奏请忠毅总统闽浙水师以温州海坛二鎭爲左右翼专捕蔡牵秋牵濆同入浙八月追及之于马蹟牵濆结爲一阵忠毅督兵冲贯其中盗分东西窜逐至尽山沈其二船毙牵船盗数十人俘余船五十余人终以牵船高未获遁去牵责濆不用命濆怒先返自是牵濆始分牵亦少衰忠毅建议禁商造大船无爲盗赍十二月濆结粤盗伺金厦忠毅击走之夺其船二于甲子洋牵扰台湾奉㫖调福建水师提督责捕牵十年夏牵由台入浙忠毅击之于靑龙港阮元奏浙江提督孙廷璧不谙水师奉㫖复调忠毅爲浙江提督九月被风于尽山所部船多损冬牵聚船百余复优台湾结陆路无赖万余人屯洲仔尾沈舟塞鹿耳门阻官兵十二月忠毅至台不得入然分力囘拒忠毅以故台湾府城得不破时南北汕安平大港门三处尙通小船忠毅㧖之别以小澎船五十令金门总兵许松年澎湖副将王得禄进攻之焚获三十余船盗千余人十一年正月忠毅令许松年进柴头港自领兵截港外松年得禄水陆夹击之焚获甚伙二月朔令松年夜入洲仔尾登山焚其竂大船盗至鹿耳门者掩至忠毅别遣将以火攻船从南汕出其后烧之松年进䠞之焚斩无算二日复登岸击陆贼以火焚其小船尸横七八里贼大败弃洲仔尾困守北汕内仅余五六十船七日东风大潮骤涨鹿耳门所沈舟漂去贼夺门出忠毅追击之夺其船十余而牵竟遁去诏夺公翎顶立功自赎四月牵濆在福寕追击之牵入浙又击之于台州八月击之于定海渔山忠毅专击牵舟牵瓦石火器雨下公额身皆受伤牵复遁去诏赐还顶戴果擒渠许钖世职九月击牵于闽之竿塘获牵姪蔡添来十二月击牵于温之三盘多所斩获初忠毅与阮元同志气十年元欲造更大于霆船之大船寓书忠毅旋以父丧去官忠毅言于总督请造之总督阻之牵自鹿耳门遁入内海甚狼狈篷柁皆毁四月至福寕得岸奸接济易新篷势复张忠毅皆列状奏闻上切责闽文武官逮总督以阿林保爲总督阿林保初至闽闽官交谮公阿林保密劾公因循逗遛揑报斩获奏五上上以问浙江巡抚淸安泰淸安泰辨之九月奉上谕云本日淸安泰奏到查明李长庚在洋捕盗并无因循懈玩一折所奏甚属公正阿林保前此密叅李长庚因循怠玩种种贻误请将伊革职治罪朕览该督所奏卽觉不惬阿林保身任总督原不能无叅劾之举但伊到任不过旬月地方公事一切未办海洋情形素未熟悉而于李长庚更从未谋面辄行连次叅奏专以去李长庚爲事殊属冒昧是以降㫖令淸安泰秉公详查俟奏到时再行核办而本日据淸安泰覆奏则称李长庚带领兵船经过海口并未囘署淸安泰曾于致阿林保信中将其两年在外公尔忘私之处叙及特阿林保尙未接到耳又据称海船若不勤加燂洗则船底苔草虫粘结辄驾驶不灵故隔越两三旬卽须傍岸燂洗李长庚收船进港委非无故逗遛而李长庚所获李按实系蔡牵伙党俱经审明确凿并无揑报斩获情弊并据另片奏称八月十六日李长庚带兵围攻蔡逆坐船一事将盗船烧沈二只毙贼无算生擒七名不但李长庚身受多伤卽黄飞鹏亦被砲弹掷伤腰腿又官兵受伤者一百四十余人淸安泰又转询黄飞鹏何定江二人亦均称李长庚实在奋勇并无怠玩等语是阿林保前此叅奏李长庚之处均系捕风捉影全属子虚设朕误信其言不加详察卽照阿林保所奏办理则李长庚正当奋不顾身爲国殄贼之际忽将伊革职挐问成何事体岂不令水师将弁寒心试问水师中有过于李长庚者乎阿林保末见确实任意纠弹殊属冒昩朕又不昏愦煳涂岂受汝蛊惑自失良将耶李长庚平日旣无逗遛恇怯情事此次在长途洋面痛剿蔡逆身先士卒躬受多伤实爲认眞岀力朕巳特降恩㫖先行赏还顶戴以示奖励并将勦办蔡逆一事责成该提督勉以成功李长庚感激朕恩旣知责无旁贷自必倍加奋勉兵船在洋捕盗全在地方官协力帮助文武和衷方克有济从前玉德在闽浙总督任多年于李长庚兵船勦贼之时事事掣肘如所需火药砲位船只兵米等事不能应手而于盗船接济之路又不爲之严行杜绝以致兵船日形匮乏盗船驶窜自如追捕不能得力此等实在情形朕皆洞悉是以将玉德革职逮问今兵船正当勦捕喫紧之际若阿林保尙不知以公事爲重屏除私见犹复轻听人言罔恤公论甚至因此次叅奏李长庚不能遂意因而挟私逞忿心存嫉忌遇事掣肘使其不能成功以致蔡逆逋诛海疆贻误则阿林保之罪甚大玉德卽伊前车之鉴朕惟执法惩办是此时李长庚不至革职治罪而阿林保不知改悔转恐不免矣阿林保着传㫖严行申饬并谕温承惠淸安泰知之十二年春忠毅追牵入粤击之于大星屿四月击粤盗郑一于佛堂洋获其二艇七月请囘寕波办军政诏饬之八月卽出海十一月击牵于闽之浮鹰十二月率福建水师提督张见陞等追牵入粤海廿五日质明至黑水外洋牵仅存三舟忠毅以浙江亲军专击牵一舟毙贼甚伙又自以火攻船挂牵船将成擒忽贼发一小礮适中忠毅喉忠毅遽殒闽帅张见陞本庸懦又窥总督意颇不受提挈及是远见总帅船乱遽率舟师退牵乃遁入安南夷海中阿林保以其事闻上震悼哭之廷臣亦哭诏曰浙江提督李长庚宣力海洋忠勤勇干不辞劳悴𢡟着威声数年以来因闽浙一带洋盗滋事经朕特命爲总统大员督率各鎭舟师在洋勦捕李长庚身先士卒锐意擒渠统兵在闽浙台湾及粤省洋面往来跟剿艰苦备尝破浪沖风实巳数歴寒暑每次赶上贼船无不痛加勦杀前后殱毙无数擒获盗船多只蔡牵亡魂丧胆畏惧己极闻李长庚兵船所至四处奔逃正在朌望大㨗之际乃昨据阿林保等奏到李长庚于上年十二月二十四日由南澳洋面驶入粤洋追捕蔡牵望见贼船祇剩三只穷䠞己甚官兵专注蔡逆穷其所向追至黑水洋面己将蔡逆本船击坏李长庚又用火攻船一只乘风驶近维住贼船后艄正可上前擒获忽暴风陡作兵船上下顚播李长庚奋勇攻捕被贼船礮子中伤咽喉额角竟于二十五日未时身故览奏爲之心摇手战震悼之至朕于李长庚素未识面因其在洋出力叠经降旨褒嘉并许以奏报擒获巨魁之时优予世职李长庚感激朕恩倍矢忠荩不意其功届垂成之际临阵捐躯朕披阅奏章不禁爲之堕泪李长庚办贼有年所向克㨗必能擒获巨憝朕原欲俟㨗音奏到时将伊封授伯爵此时李长庚虽己身故而贼匪经伊连年痛剿之后残败己极势不能再延残喘指日舟师紧捕自当缚致巨魁况李长庚以提督大员总统各路舟师今殁于王事必当优加𢡟赏用示酬庸李长庚着加恩追封伯爵赏银一千两经理丧事并着于伊原籍同安县地方官爲建立祠宇春秋祭祀其灵柩䕶送到日着派巡抚张师诚亲往同安代朕赐奠并查明伊子现有几人其应袭封爵候伊子服阕之日交该督抚照例送部引见承袭其李长庚任内各处分着悉予开复所有应得䘏典仍着该部察例具奏以示朕笃念劳臣恩施无己至意部臣以伯爵请得㫖李长庚着封三等壮烈伯承袭十六次袭次完时给予恩骑尉罔替其䘏赏银着再给四百两全祭葬赐谥忠毅忠毅无子以族子廷钰爲后袭爵忠毅治兵有纪律恩威兼施诸盗皆畏之爲之语曰不怕千万兵伹怕李长庚海盗沈振元自言爲盗时泊浙海夜梦公至一夜数惊遂革心投诚爲水师健弁公家故丰悉毁于兵事好读书究畧爲诗古文修寕波学宫置义塜爲粥食饿民士民皆感之忠毅举武科会试卽航海入天津识海中形势及在水师识风云沙线自持柁老于操舟者不及之在兵船缄所落齿寄其妻吴葢以身许国虑无归榇也闽健将许松年王得禄等皆公所荐拔者朱濆后爲许松年礟所毙其弟渥率衆降于闽十四年阮元复任浙抚八月十八日福建提督王得禄浙江提督邱良功始共歼蔡牵于温州黑水洋朱勇烈公传公姓朱讳射斗字文光先世居山西洪洞曾祖鸿应徙贵州贵筑家焉祖继昌诸生父成林贵州荔波营把总皆以公贵赠武显将军荔波殁兄弟三人奉母归贵筑公就傅读书复弃学入营伍以孝养且自樵采以佐甘㫖干隆三十二年以安顺府提标后营从征缅甸功拔外委从征小金川大金川古噶拉噶等处屡立战功歴官川北平远协把总贵州新添营千总赏戴蓝翎荔波营守备湖北施南协都司襄阳鎭右营游击广西宾州营叅将贵州平远协副将赏戴花翎公沈毅果决临敶敢战自初随征卽爲阿文成公所识拔计金川平经大小一百八十八战身带九伤杀贼无算敓碉楼十二所器械无算领积功札十三次伤赏银百六十两五十年简授湖南鎭筸鎭总兵调云南普洱鎭爲极边要隘民苗杂处私贩偷越冣爲边害公按时巡察抚绥得宜民无越畔五十七年从征廓尔喀冬奉旨补授福建福寕鎭总兵明年调四川川北鎭六十年征苗攻党槽三家庙多斩获克龙角硐北面山梁嘉庆元年克火蔴营大山克黄土坡赏蠎袍一袭又克平陇破贵鱼坡断首逆巢穴石隆寨要路枭首逆石柳邓赏干勇巴图鲁名号明年苗疆平撤师回川北达州邪匪王三槐滋事冉文俦罗其淸萧占国张长庚包正洪卜三聘张添伦辛聪张世陇等先后应之川东扰乱官兵四击贼衆分窜自达州巴州仪陇大竹邻水开万通江南江诸县大爲贼窟公旣囘川北先破王三槐于金峩寺得旨议叙旣焚金峩贼巢进克茨菇梁商成寨歼贼盈万转战至黄家山山后三槐中鎗遁破重石香鑪坪迎击秋波梁窜匪击退巴州贼屯领兵守保寕先是围剿方山坪首逆冉文俦罗其淸末获而方山坪卽保寕所辖也奉严旨责以奋勉立功三槐窜望溪邀击之擒苟文宰等三十七名复驰击三槐徐添德风门铺角山茶店杀贼四百余人得旨褒奖明年偕副将穆克登布击罗其淸于仪陇双路塲追击之四十余里杀贼千余人复击退济川桥贼擒张碎滕等九人斩首五百余级贼围仪陇驰应之贼溃进攻其淸大鹏寨擒杨正富等三百余人明年破冉文俦麻坝寨鎗杀之萧占国张长庚亦俱殄得旨议叙包正洪踞邻水公督兵自万县驰赴贼屯战康家坪赵家场擒李有陇孙成追逐之至开县九龙山擒马官成至厚叶沟擒莫以才复及之小毛坪贼踞山公鼓兵直上正洪被鎗死贼大溃得旨褒奖赐骑都尉世职卜三聘踞八石坪破之张添伦辛聪窜湖北巴东已复窜房县遇窜匪高二马五公率兵迎击毙百余人高二马五潜袭我营击却之擒潘受荣等时公感冐风寒病几危以兵授提督七十五就医䕫州甫浃旬陜西窜囘各贼滋扰通江南江经略额公檄公剿捕公力疾驰往大破之通江追击至竹峪关复破之德汉城追击至朱家坝贼望风遁由是经略奏公分剿通南明年张世陇屯聚草庙公领衆截杀多所斩获而经略将赴陜西复调公至达州与总督魁伦会剿公从南江雷音铺至达州贼乘隙自定远潜渡嘉陵江官兵自顺庆渡河迎截贼走西充文井埸比追及贼已夜遁公急驰十余里及贼后队追战越三十余里杀贼四五百人生擒百余人乘胜追至蓬溪高院场贼分奔上山公督兵直上宇有贼七八千人来拒衆寡不敌公犹手刄十余人遇坎坠马殁于敶事闻照提督例议䘏赐二等轻车都尉风子树承袭荫戸部主事予祭葬七年陜西获戕公者贼目李目刚上命磔之设公灵致祭复传首祭于公墓八年入祀昭忠祠赐谥勇烈公自干隆三十二年随征至授命之日凡三十四年初受高宗纯皇帝恩遇由行伍㧞擢至副将又专阃五省每入觐以老臣目之于请贺万寿圣节奉有汝旧人也不必来之谕皇上御极复蒙异数钖赉便蕃凡有微功必邀甄录公感两朝知遇临敶奋勇贼畏之有朱虎之号虽被创婴疾一闻贼卽抽戈而起尝慨然曰某受恩深重卽效命疆场尙不足以仰报万一其感奋如此其在军恩威兼济军容整饬训练有方民不骚扰士皆用命尤轸䘏难民拯济者不下万人公死兵民皆流涕贼旣退营卒仓卒收公骸归葬遗其左足明日川民于战处得之别葬于潼川府凤皇山仙人掌子树欲奉足归葬川民哀畱之遂别爲墓建祠思祀之弗能归也大竹县知县死事张君传张君位中字立人江苏上海县人干隆五十四年进士改知县歴署四川射洪遂寕中江所至与民敦礼义重廉耻民以此乐之嘉庆二年调署大竹是时白莲教扰川北由营山窜渠县与大竹近君调练鄕勇爲堵截计十月遇于洞门杀贼三生擒三割首级三十一月贼犯石垭口杀贼八贼趋柑子铺率官弁御之杀贼一再遇河滩杀贼二十三贼窥观音桥鄕勇夹击毙贼甚衆薄暮雨甚乃逸旣而贼犯天华山君会官兵击之杀二百余生擒三首级二十六贼窜邻水君分路截之杀贼八十骑贼一贼势衆君坚立木寨设滚木檑石以御十二月贼由兴仁王家二场窜入境君御之杀贼三百贼分在邻水者万余至鄕勇不能御退保周家埸贼焚大安君驰御之杀二十余生擒贼易文祥次日遇七碑石及大安毙贼五十余贼屯周家埸纵火将遁击之毙二百余复分领首绕贼后夹击贼溃由锁石桥攻各卡木石击毙五十余乃退君分率鄕勇追剿杀贼五骑贼三三年正月贼徐添德扰运道与张珑登合遂围城焚南北西三门君率县丞熊泗教谕冯灼外委王耀龙分门奋击复缒鄕勇出城毙贼甚多骑贼十余戴花翎者中鎗落马爲贼衆挟去又伤贼一皆曰雷元帅也次日围益急复杀贼百适副都统至围乃解四月贼王三槐由达州至墩子河分两队君鼓鄕勇截杀越二日贼又分五队君亦分鄕勇爲五杀贼二十又获执大旗贼目掌号贼目各一明日复集毙贼三十余生擒三而鄕勇歼贼于石桥铺者亦获首级十二五月贼扑柑子铺毙百余徐添德等乃复由堡子垭趋城君率鄕勇迎击生擒四再遇踏水桥领首等鎗矛并举毙贼百余贼溃北遁七月贼窜月汉坪分队至双河及杨通庙而陜贼阮正隆张汉潮阑入川与冉文俦合踞大神山将渡河君沿岸堵御八月贼攻义门关趋李家场击却之贼越山鄕勇黄瑄杀骑贼一团练首周发远杀贼十余获白旗一贼乃东南分窜九月妈妈场歼贼五十贼由土地垭向门洞纵火兵勇各路奋击歼七十余十月徐添德等偪茅峯垭窜入永兴场鎗毙十余贼分队从波漩河至石桥铺复杀二十余贼乃由锁石桥潜至木鱼池遇伏杀贼三十余各团领复毙四十余骑贼一其扑石门口等隘者乃不能踰贼趋邻水追击之杀贼八十一月贼王光祖四出焚掠去城仅十里鄕勇并力冲击毙五十三生擒二君吿谕居民无不奋勉杀贼二百余十二月贼攻月城寨毙贼无算而堡子垭亦杀贼三十二贼徐添德乃由渠县趋洞门军功张岱等杀六十余贼欲爲久持计因纵火焚其巢杀二百余乃退四年正月贼绕乌木滩薄城君约鄕勇三路进剿以白布印义胜字注名姓其上贼望气慑由黄泥扁遁去追杀二十余次日复杀执旗贼一旗书黄将军字又获贼目文添富林万氏磔之贼越李家垭山鄕勇出其背毙二十余八日徐添德从渠县阑入围城三月贼王登廷挟衆出山杀贼四是役也贼自毙及坠涧死者四十余生擒一拔出男妇三百余四月贼衆由蚊虫溪渡达河鄕勇䠞之鎗毙贼四贼由凉风垭周家场连结击却之五月贼包正洪与王光祖合约万五千人往来靡定六月窜东岳庙去城甚近官兵杀骑贼三七月贼张子聪包正洪党复至击杀贼九骑贼二由邻水而遁自是连月堵御民力凋瘵君设赈三月活九万余口釐定规约一归远方被胁男妇资粮䕶送一被胁归业者补入保甲一归业者分别给与籽种一散给口粮责寨长约保一被围之戸遗产淸查居民由是帖然五年正月贼由垫江扰龙门寨杀贼四十贼或聚或散迹颇诡袐三月贼二千窥永兴塲及山梁寨直趋东流桥去城十里势益张十四日大队由新寕窜入境与徐万富合君率官兵进御十五日旦君率外委王耀龙至城外东岳庙与贼相拒君鼔衆进战杀贼数十贼衆鄕勇不能支君马上发四矢毙骑贼一伤贼二贼冐矢合围一贼以矛冲入君抆腰刃击之贼伤衆贼争进君力竭死之左巨指爲矛所折身被八创外委王耀龙及家丁差役皆死先一日庙中地忽生一莲光采甚耀人以爲君之祥也是日贼屯王家坝至十九日乃遁然城所以不破者君之功也大吏上其事奉旨御贼阵亡之大竹县知县张位中交部议䘏君当县多事时兴利除弊筹画无遗劝里甲互团练谕鄕村修寨遇警则亲督战死事者捐俸抚䘏平居劝民息讼耕作以裕其食着万竹居诗一卷父泰源生员祖成举人曾祖麟子一惇谊袭云骑尉论曰君生沃土貌淸臞书生也乃马上杀贼衞民存城得死所伟矣哉福建布政使良吏李君传李赓芸字生甫江苏嘉定人祖芳父梦璁干隆壬戌进士江西寕都直隷知州君少从钱辛楣先生学孝于继母敦品节砺廉隅爲时所称通六书苍雅三礼善属文以礼经史志爲根柢在文家别开一径慕许叔重之学故又字许斋干隆庚戍以二甲进士用知县发补浙江孝丰县五十九年调德淸县嘉庆元年调平湖县二年卓异候陞三年冬九卿中有宻荐君者特旨问巡抚阮元元以赓芸爲浙省第一贤员守洁才优覆奏奉旨送部引见以同知用寻陞处州府同知调嘉兴府海防同知八年三月奏委署台州府知府奉朱批此人可用闰六月陞授嘉兴府知府十四年丁继母忧归十六年服阕补福建汀州府知府十九年调漳州府知府秋擢汀漳龙道二十年秋擢福建按察使署布政司十二月卸事陛见囘闽九月旋擢福建布政使君性廉正敝衣疏食率以爲常任监司无异寒儒自爲县令至藩臬所在皆有惠政得民心感民以诚久而益笃其治平湖也承前令废弛之后尽心抚字训士除姦邑中称神明下车之日以陆淸献曾官嘉定而巳以嘉定人官平湖首谒其祠爲治勉法淸献其守嘉兴也正已率属莫敢以苞苴进者生辰令节闭戸却埽元理浙漕持官民军三者之平多用君之言至今沿其法五年金华处州水灾元己驰奏恩赈矣金华民苦无钱钱价大贵处州苦无米米亦贵元加银二万两付君曰惟惠于民任便宜爲之君以银之半易钱载至金华加赈民百钱民益安而钱价顿平又以银之半买米于温州运处州减价粜之复以粜钱辘轳运米而米亦贱十年嘉兴水灾君奉檄减粜实惠及民复分厰赈民以粥食数十万人粥厚而吏不侵全活者衆及闽亦多惠政任漳州时漳俗犷悍睚眦小怨两族聚衆持兵械相攻撞甚则施鎗礟杀伤人名曰械鬬其负者辄吿诸官官拘犯则又匿而抗故县令必会营兵以往糗粮之费独责之县以故县皆困君初至有归德堡某姓械鬬龙溪令黄懋修束手无所施君亦未有策朱履中者内狡肆而外朴诚摄平和县事受代来谒君询曰平和亦械鬬乎曰有之擒渠必以兵乎对曰爲民上者平日不以谣讼扰民遇有应捕主名饬里长缚以献无不如指兵则多费矣安可用乎君谛之愿人也视爲眞能感民者乃请于督抚以朱代黄逾月不办督之朱曰莅事新民未孚也又久之知其终不办也亲率兵往治无所得乃费帑七百两旣讫事与朱分任之数月迁汀漳龙道未几又迁按察使署布政使会甄别朱爲敎职朱亏盐课五千余两抵以他欵数相当代者张均不听抵漳守毕所譡昔纳朱贿而今苛督之朱穷且愤具揭督抚谓亏帑由道府婪索督抚合词宻奏君迁布政使甫二旬而解任矣君之在漳也有监造战船不如式被驳重修君巳去任家人称贷于朱以竣事而君不知也质讯时朱摭前二事指爲贜私家人自承称贷事实有之而君憆不知总督桐城汪志伊益疑之饬两司及福州府必欲穷其狱岁除至漏尽乃罢正月四日复促君对簿君终不肯诬服十八日总督谓狱不成将并罪案事者福州知府索词急声色益厉君恐爲狱吏所挫辱夜缢于床以殁寮属相与泣士民数千人走数百里号哭于门累月不绝事闻上使吏部侍郞熙昌副都御史王引之理其狱乃抵朱履中等罪督抚皆罢斥闽士民林光天等公呈于使者云故藩李公学殚经术才裕藩宣简在天心惠孚民望歴宦卅载居闽五年先绾郡符洊跻方伯持躬谨饬莅事精勤抱悫依忠安良戢暴其平反疑狱囹圄无冤礼士爱民穷黎存活莅漳时首械书役蠧风敛迹合郡称神其止息鬪争则如龙溪县属之归德堡邹苏满巨族仇杀多年公察知缘争佔祠墓起衅亲诣秉公勘断两造氷释相安无事其禁戢萑苻则如漳属九龙岭扼要处所设立堆房兵役防守商旅坦行土盗蔡可黄钟在海伺刼势渐䲭张公移行沿海㕔县严查口岸匪船逃窜随后督饬漳浦诏安等县拏获盗首所有议叙仍归各属不自居功此仁敎最鉅传颂至今其他善绩不能殚述讵意本年正月卸事身故部民同声嗟悼虽荒村僻里妇人童子亦知叹惜公馆临终景况凄凉不可言状质衣买棺殓具俭陋零丁孤寡几至停炊行道闻之莫不感泣省会士庶拈香拜灵者风驰云集汀漳宪辖人民感爲设位弔祭诵经礼忏共抒哀思犹恨无以爲报伏念生而泽被闾阎殁而贫逾韦布义有必劝德无不酬林光天等泣号昊天若半途而失父母尸祝飮食宜百世以祀春秋在朝廷议礼秩宗且俟馨香于名宦在草野报恩身后非同违禁之生祠现今合省士民捐赀建李公遗爱专祠以慰舆情而存公义得旨允行之且谕曰斯民直道之公也祠今建于怀德坊盐法道孙尔准素与李君善经纪其丧君殁后家无以爲炊柩之归也士民僚友颇多赠君之子卣尙幼幸以餬饘粥居于嘉兴评曰元在史馆欲纂儒林文宛循吏三传儒林甫脱稿俄奉使出都文苑循吏末之纂也李君之事旣论定上朱书使者奏中曰良吏洵荣褒也元故以良吏名此传以贻史馆之纂循吏者次仲凌君传凌君讳廷堪字次仲安徽歙县人远祖安唐显庆中任歙州州判遂家于歙父文焻业贾于海州君生海州六岁而孤困苦穷巷中母王氏鬻簪珥就塾师麤记姓名而巳去学贾不成年二十余始复读书向学能属文惧时过难成也着辨志赋以见志干隆四十六年游扬州慕其鄕江愼修戴东原两先生之学四十八年至京师始多交游大兴翁覃溪先生见君所撰述大嗟异始导之爲四书文应顺天鄕试不中明年复游扬州见元以学问相益君乃拟李白大鹏见希有鸟赋以见意五十一年复入都应试不中明年从翁先生于江西又明年客河南秋三应顺天鄕试始中副榜南归五十四年应江南鄕试中式明年成进士出朱文正王文端二公之门葢与洪君亮吉等皆以宏博见拔者也殿试三甲例授知县君投牒吏部自改敎授曰必如此吾乃可养母治经文端曰吾不强子改冷官子愿之甚善文正题其挍礼图曰君才富江戴又曰远利就冷官葢甚重之旣选寕国府学敎授乃奉母曁兄嫂之官孝弟安贫谨身节用毕力着述君之学博览强记识力精卓贯通羣经而尤深于礼经着礼经释例十三卷君谓礼仪委曲繁重不得其经纬涂径虽上哲亦苦其难苟得之中材可勉赴焉经纬涂径之谓何例而巳矣如鄕飮酒此飮食之礼也而有司彻祭毕飮酒其例亦与之同尸卽鄕飮酒之宾也侑卽鄕飮酒之介也主人献尸主人献侑主人受尸酢卽鄕飮酒之主人献宾主人献介宾酢主人也主人酬尸奠而不举卽鄕飮酒之主人酬宾奠而不举也旅酬无算爵卽鄕飮酒之旅酬无算爵也此异中之同也有司彻献尸献侑及受尸酢有豆笾牢俎七湆肉湆燔从诸节鄕飮酒献宾献介及酢主人但荐与俎而巳有司彻献尸献侑之礼主人主妇上宾凡三献鄕飮酒但主人一献而巳有司彻献尸侑毕复有献长宾主人自酢及酬宾之仪鄕飮酒但献衆宾而巳有司彻旅酬使二人举觯于尸侑以发端鄕飮酒但使一人举觯于宾而巳有司彻无算爵宾党则用主酬宾之觯主人党则用兄弟后生所举之觯以发端鄕飮酒则伹使二人举觯于宾与介而巳此同中之异也推之于士冠礼冠毕醴宾以一献之礼鄕飮酒鄕射明日息司正特牲馈食礼祭毕献宾其例皆大约相同而鄕射之同于鄕飮酒者更无论也又如聘礼之聘享觌此宾客之礼也而聘毕问卿面卿及士昏礼纳采纳征之属其例亦与之同问卿授束帛昏礼授雁卽享礼之授璧也问卿及昏礼纳征庭实用皮卽享礼之庭实用皮也昏礼使者礼毕主人礼宾卽聘礼之聘宾礼毕主国之君礼宾也面卿币用束锦庭实用马卽私觌之币用束锦庭实用马也聘宾面卿毕介面衆介面卽聘宾之私觌毕介觌衆介觌也此异中之同也聘用圭享用璧面卿及昏礼无授玊之事但用束帛及雁如享礼而巳聘礼聘宾至昏礼使者至皆设几筵问卿宾及庙门不几筵伹摈者请命而已聘礼旣享未觌之际则礼宾问卿毕不傧但行面卿之礼而己聘礼礼宾侑醴以币昏礼礼宾伹酌醴礼之而己聘享聘宾主国之君皆皮弁服有袭裼之殊问卿聘宾主人但朝服昏礼使者主人但元端而己聘礼受玊于中堂与东楹之间问卿则受币于堂中西昏礼则受雁于楹间而己此同中之异也推之于士相见礼及聘礼郊劳致馆归饔饩其例皆大约相同而聘礼之同于觐礼者更无论也是故鄕飮酒鄕射燕礼大射不同也而其爲献酢酬旅酬无算爵之例则同也聘礼觐礼不同也而其爲郊劳执玊行享庭实之例则同也特牲馈食少牢馈食不同也而其爲尸饭主人初献主妇亚献宾长三献祭毕飮酒之例则同也鄕射大射不同也而其爲司射诱射初射不释获再射释获飮不胜者三射以乐节射飮不胜者之例则同也不会通其例一以贯之祇厌其胶葛重复而己耳乌覩所谓经纬涂径者哉于是区爲八类曰通例上下二卷曰飮食之例上中下三卷曰宾客之例一卷曰射例一卷曰变例一卷曰祭例上下二卷曰器服之例上下二卷曰杂例一卷共爲卷十三至于弟十一篇自汉以来说者虽多由不明尊尊之旨故罕得经意乃爲封建尊尊服制考一篇附于变例之后不别立宫室之例者宋李氏如圭等已详故也君又着燕乐考源元遗山年谱挍礼堂集又着魏书音义未成君雄于文九慰七戒两晋辨亡论十六国名臣序赞诸篇上拟骚选鄕射五物考九拜解九祭解释牲诗楚茨考旅酬下爲上解诸篇皆说经之文发古人所未发其尤卓然可传者则有复礼三篇唐宋以来儒者所未有也复礼上曰夫人之所受于天者性也性之所固有者善也所以复其善者学也所以贯其学者礼也是故圣人之道一礼而已矣孟子曰契爲司徒敎以人伦父子有亲君臣有义夫妇有别长幼有序朋友有信此五者皆吾性之所固有者也圣人知其然也因父子之道而制爲士冠之礼因君臣之道而制爲聘觐之礼因夫妇之道而制爲士昏之礼因长幼之道而制爲鄕飮酒之礼因朋友之道而制爲士相见之礼自元子以至于庶人少而习焉长而安焉礼之外别无所谓学也夫性具于生初而情则缘性而有者也性本至中而情则不能无过不及之偏非礼以节之则何以复其性焉父子当亲也君臣当义也夫妇当别也长幼当序也朋友当信也五者根于性者也所谓人伦也而其所以亲之义之别之序之信之则必由乎情以达焉者也非礼以节之则过者或溢于情而不及者则漠焉遇之故曰喜怒哀乐之未发谓之中发而皆中节谓之和其中节也非自能中节也必有礼以节之故曰非礼何以复其性焉是故知父子之当亲也则爲醴醮祝字之文以达焉其礼非士冠可赅也而于士冠焉始之知君臣之当义也则爲堂亷拜稽之文以达焉其礼非聘觐可赅也而于聘觐焉始之知夫妇之当别也则爲笄次帨鞶之文以达焉其礼非士昏可赅也而于士昏焉始之知长幼之当序也则爲盥洗酬酢之文以达焉其礼非鄕飮酒可赅也而于鄕飮酒焉始之知朋友之当信也则爲雉腒奠授之文以达焉其礼非士相见可赅也而于士相见焉始之记曰礼仪三百威仪三千其事葢不仅父子君臣夫妇长幼朋友也卽其大者而推之而百行举不外乎是矣其篇亦不仅士冠聘觐士昏鄕飮酒士相见也卽其存者而推之而五礼举不外乎是矣良金之在卝也非㮚氏之模笵不能爲量焉良材之在山也非轮人之规矩不能爲车焉礼之于性也亦犹是而已矣如曰舍礼而可以复性也是金之爲量不必待模笵也材之爲车不必待规矩也如曰舍礼而可以复性也必如释氏之幽深微渺而后可若犹是圣人之道也则舍礼奚由哉葢性至隐也而礼则见焉者也性至微也而礼则显焉者也故曰莫见乎隐莫显乎微故君子愼其独也三代盛王之时上以礼爲敎也下以礼爲学也君子学士冠之礼自三加以至于受醴而父子之亲油然矣学聘觐之礼自受玊以至于亲劳而君臣之义秩然矣学士昏之礼自亲迎以至于彻馔成礼而夫妇之别判然矣学鄕飮酒之礼自始献以至于无算爵而长幼之序井然矣学士相见之礼自初见执贽以至于旣见还䞇而朋友之信昭然矣葢至天下无一人不囿于礼无一事不依于礼循循焉日以复其性于礼而不自知也刘康公曰民受天地之中以生所谓命也是以有动作礼义威仪之则以定命也故曰天命之谓性率性之谓道修道之谓敎夫其所谓敎者礼也卽父子有亲君臣有义夫妇有别长幼有序朋友有信是也故曰学则三代共之皆所以明人伦也复礼中曰记曰仁者人也亲亲爲大义者宜也尊贤爲大亲亲之杀尊贤之等礼所生也此仁与义不易之解也又曰君臣也父子也夫妇也昆弟也朋友之交也五者天下之达道也知仁勇三者天下之达德也此道与德不易之解也不必舍此而别求新说也夫人之所以爲人者仁而己矣凡天属之亲则亲之从其本也故曰仁者人也亲亲爲大亦有非天属之亲而其人爲贤者则尊之从其宜也故曰义者宜也尊贤爲大以丧服之制论之昆弟亲也从父昆弟则次之从祖昆弟又次之故昆弟之服则疏衰裳齐期从父昆弟之服则大功布衰裳九月从祖昆弟之服则小功布衰裳五月所谓亲亲之杀也以鄕飮酒之制论之其宾贤也其介则次之其衆宾又次之故献宾则分阶其俎用肩献介则共阶其俎用肫胳献衆宾则其长升受有荐而无俎所谓尊贤之等也皆圣人所制之礼也故曰亲亲之杀尊贤之等礼所生也亲亲之杀仁中之义也尊贤之等义中之义也是故义因仁而后生礼因义而后生故曰君子义以爲质礼以行之孙以出之信以成之礼运曰礼也者义之实也协诸义而协则礼虽先王未之有可以义起也郊特牲曰父子亲然后义生义生然后礼作董子曰渐民以仁摩民以义节民以礼然则礼也者所以制仁义之中也故至亲可以揜义而大义亦可以灭亲后儒不知往往于仁外求义复于义外求礼是不识仁且不识义矣乌覩先王制礼之大原哉是故以昆弟之服服从父昆弟从祖昆弟以献宾之礼献介献衆宾则谓之过以从祖昆弟从父昆弟之服服昆弟以献介献衆宾之礼献宾则谓之不及葢圣人制之而执其中君子行之而协于中庶几无过不及之差焉夫圣人之制礼也本于君臣父子夫妇昆弟朋友五者皆爲斯人所共由故曰道者所由适于治之路也天下之达道是也若舍礼而别求所谓道者则杳渺而不可凭矣而君子之行礼也本之知仁勇三者皆爲斯人所同得故曰德者得也天下之达德是也若舍礼而别求所谓德者则虚悬而无所薄矣葢道无迹也必缘礼而着见而制礼者以之德无象也必借礼爲依归而行礼者以之故曰苟不至德至道不凝焉是故礼也者不独大经大法悉本夫天命民彝而出之卽一器数之微一仪节之细莫不各有精义弥纶于其间所谓物有本末事有终始是也格物者格此也礼器一篇皆格物之学也若泛指天下之物有终身不能尽识者矣葢必先习其器数仪节然后知礼之原于性所谓致知也知其原于性然后行之出于诚所谓诚意也若舍礼而言诚意则正心不当在诚意之后矣记曰自天子以至于庶人壹是皆以修身爲本又曰非礼不动所以修身也又曰修身以道修道以仁卽就仁义而申言之曰礼所生也是道实礼也然则修身爲本者礼而己矣葢修身爲平天下之本而礼又爲修身之本也后儒置子思之言不问乃别求所谓仁义道德者于礼则视爲末务而临时以一理衡量之则所言所行不失其中者鲜矣曲礼曰道德仁义非礼不成此之谓也复礼下曰圣人之道至平且易也论语记孔子之言备矣但恒言礼未尝一言及理也记曰道之不行也我知之矣知者过之愚者不及也道之不明也我知之矣贤者过之不肖者不及也彼释氏者流言心言性极于幽深微眇适成其爲贤知之过圣人之道不如是也其所以节心者礼焉尔不远寻夫天地之先也其所以节性者亦礼焉尔不侈谈夫理气之辨也是故冠昏飮射有事可循也揖让升降有仪可按也豆笾鼎俎有物可稽也使天下之人少而习焉长而安焉其秀者有所凭而入于善顽者有所捡束而不敢爲恶上者陶淑而底于成下者亦渐渍而可以勉而至圣人之道所以万世不易者此也圣人之道所以别于异端者亦此也后儒熟闻夫释氏之言心言性极其幽深微眇也往往怖之愧圣人之道以爲弗如于是窃取其理气之说而小变之以凿圣人之遗言曰吾圣人固己有此幽深微眇之一境也复从而辟之曰彼之以心爲性不如我之以理爲性也呜唿以是爲尊圣人之道而不知适所以小圣人也以是爲辟异端而不知阴入于异端也诚如是也吾圣人之于彼敎仅如彼敎性相之不同而己矣乌足大异乎彼敎哉儒释之互援实始于此矣诗曰鸢飞戾天鱼跃于渊说者以爲喻恶人远去民得其所卽中庸引而伸之亦不过谓圣人之德明着于天地而已曷尝有化机也子在川上曰逝者如斯夫不舍昼夜说者以爲感叹时往不可复追卽孟子推而极之亦不过谓放乎四海有本者如是而已曷尝有悟境也葢圣人之言浅求之其义显然此所以无过不及爲万世不易之经也深求之流入于幽深微眇则爲贤知之过以争胜于异端而已矣何也圣人之道本乎礼而言者也实有所见也异端之道外乎礼而言者也空无所依也子所雅言诗书执礼颜渊问仁子曰克己复礼爲仁请问其目曰非礼勿视非礼勿听非礼勿言非礼勿动颜渊曰夫子循循然善诱人博我以文约我以礼圣人舍礼无以爲敎也贤人舍礼无以爲学也诗书博文也执礼约礼也孔子所雅言者也仁者行之盛也孔子所罕言者也颜渊大贤具体而微其问仁与孔子告之爲仁者惟礼焉尔仁不能舍礼但求诸理也子贡曰夫子之文章可得而闻也夫子之言性与天道不可得而闻也文章诗书执礼也性与天道非不可得而闻卽具于诗书执礼之中不能託诸空言也夫仁根于性而视听言动则生于情者也圣人不求诸理而求诸礼葢求诸理必至于师心求诸礼始可以复性也颜渊见道之高坚前后几于杳渺而不可凭迨至博文约礼然后曰如有所立卓尔卽立于礼之立也故曰不学礼无以立又曰不知礼无以立也其言之明显如此后儒不察乃舍礼而论立纵极幽深微眇皆释氏之学非圣学也颜子由学礼而后有所立于是驯而致之其心三月不违仁其所以不违者复其性也其所以复性者复于礼也故曰一日克己复礼天下归仁焉夫论语圣人之遗书也说圣人之遗书必欲舍其所恒言之礼而事事附会于其所未言之理是果圣人之意邪后儒之学或出释氏故谓其言之弥近理而大乱眞不然圣学礼也不云理也其道正相反何近而乱眞之有哉燕乐考原以隋沛公郑泽五旦七调之说爲燕乐之本又参以段安节琵琶录张叔夏词原辽史乐志诸书考之琴与琵琶之弦音从辽史四旦定四均二十八调四旦者华言四均琵琶四弦故有四均七弦七调故有二十八调燕乐比雅乐高二律不用黄钟浊声用夹钟淸声蔡元定所谓燕乐用夹钟爲律本也琵琶之七调卽三弦与笛之七调是卽今之伶工字谱之合四乙上尺工凡六五亿仕伬仜也宋燕乐本十五字今秪用此十三字矣二十八调之中今秪用七商而七角七羽亦不用矣江君郑堂谓其由燕乐通古乐思通鬼神矣嘉庆十一年君以母丧去官兄嫂相继殁哀且病十三年元复任浙江巡抚君免丧来游杭州出所着各书相示元命子常生从君学明年归歙病卒年五十有五通儒扬州焦君传焦君名循字里堂世居江都北湖黄珏桥分县爲甘泉人曾祖源江都县学生爲周易之学祖镜父葱皆方正有隐德传易学君生三四岁卽颕异八岁至公道桥阮氏家与宾客辨壁上冯夷字曰此当如楚辞读皮冰切不当读如缝阮公赓尧大奇之遂以女字之年十七刘文淸公取补学生员年二十补廪膳生次年丁父及嫡母谢艰自殓及葬八阅月未栉沐食卧不离丧次甚哀毁弟征读书自敎之兴化顾超宗传其父文子之经学超宗与君幼同学君始用力于经超宗殁君理其丧作招亡友赋哭之岁乙卯元督学山东招君往游遂自东昌至登州有山左诗钞一卷嘉庆岁丙辰元督学于浙复招君游浙东有浙江诗钞一卷岁庚申元抚浙招君复游浙辛酉春归扬州秋应鄕试中式举人入都谒座师英煦斋先生先生曰吾知子之字曰里堂江南老名士屈久矣岁壬戌复招君游浙冬归扬州岁乙丑有劝君应礼部试且资之者君以书辞之曰生母殷病虽愈而神未健此不北行之苦心非乐安佚轻仕进也殷竟以夏病冬卒君毁如初克尽其孝除丧后小有足疾遂託疾居黄珏桥村舍闭戸着书葺其老屋曰半九书塾复构一楼曰雕菰楼有湖光山色之胜读书着书恒在楼足不入城市者十余年矣岁庚辰夏足疾甚且病疟以七月二十七日卒距生于干隆癸未二月三日得年五十有八妻阮氏子琥廪生孙三授易授书授诗君善读书博闻强记识力精卓于学无所不通着书数百卷尤邃于经于经无所不治而于周易孟子专勒成书君于易本有家学尝疑一号咷也何以旣见于旅又见于同人一拯马壮也何以旣见于复又见于明夷宻云不雨之象何以小畜与小过同辞甲庚三日之占何以蛊象与巽象相例丁父忧后乃徧求说易之书阅之撰述成帙甲子后复精研旧稿悟得洞渊九容之术实通于易乃以数之比例求易之比例于是拟撰通释一书丁卯病危以易未成爲憾病瘳誓于先圣先师尽屏他务专治此经遂成易通释二十卷自谓所悟得者一曰旁通二曰相错三曰时行旁通者在本卦初与四易二与五易三与上易本卦无可易则旁通于他卦亦初通于四二通于五三通于上先二五后初四三上爲当位不俟二五而初四三上先行爲失道易之道惟在变通二五先行而上下应之此变通不穷者也或初四先行三上先行则上下不能应然能变而通之仍大中而上下应如干四之坤而成小畜复失道矣变通之小畜二之豫五姤二之复五复初不能应姤初则能应小畜四不能应豫四则能应坎四之离上成井丰失道矣变通之井二之噬嗑五丰五之涣二丰上不能应涣上则能应井三不能应噬嗑三则能应此所谓时行也比例之义出于相错如暌二之五爲无妄井二之噬嗑五亦爲无妄故暌之噬肤卽噬嗑之噬肤坎三之离上成丰噬嗑上之三亦成丰故丰之日昃卽离之日昃丰之日中卽噬嗑之日中渐上之归妹三归妹成大壮渐成蹇蹇大壮相错成需故归妹以须之卽需也归妹四之渐初渐成家人归妹成临临通遯相错爲谦履故眇能视跛能履临二之五卽履二之谦五之比例也易通释旣成复提其要爲图略八卷凡图五篇原八篇发明旁通相错时行之义论十篇破旧说之非复成章句十二卷总称雕菰楼易学三书共四十卷君易学旣成数年中有随笔记录之书编次之得二十卷曰易余籥录凡友朋门弟子所问答及于易者取入三书外多有所余复录而存之得二卷曰易话自癸酉立一簿自稽所业得三卷曰注易日记又有易广记三卷君之易学不拘守汉魏各师法惟以卦爻经文比例爲主号咷宻云踪迹甚显蒺藜樽酒假借可据如郭守敬之以实测得天行也旣又着孟子正义三十卷疏赵岐之注兼採近儒数十家之说而多下已意合孔孟相传之正指君又着六经补疏说曰说汉易者每屏王弼之说然弼之解箕子乃用赵宾说孔颕达不能申明之他如读彭爲旁借雍爲瓮通孚爲浮而训爲务解斯爲厮而释爲贱役盖以六书通借解经之法尙未远于马郑诸儒惟貌爲高简故疏者视爲空论耳因作周易王氏注补疏二卷说尙书者多以孔传爲伪然尧典以下至秦誓其篇固不伪也卽魏晋人作传亦何不可存因举其说之善者如金縢我之不辟训辟爲法居东卽东征罪人卽管蔡大诰周公不自称王而称成王之命皆非马郑所能及作尙书孔氏传补疏二卷毛郑义有异同然正义往往杂郑于毛比毛于郑而声音训诂疏略亦多因撰毛诗郑氏笺补疏五卷春秋成而乱臣贼子惧左氏传云称君君无道称臣臣之罪杜预且扬其词而畅衍之与孟子之说大悖预爲司马懿女婿目见成济之事将有以爲昭饰且有以爲懿师饰卽用以爲已饰此左氏春秋集解所以作也万氏充宗斥左氏之颇惠氏半农顾氏栋高纠杜氏之失然未有摘其姦而发其覆者撰左氏春秋传杜氏集解补疏五卷谓礼以时爲大蔽千万世制礼之法而训诂名物亦所宜究撰礼记郑氏注补疏三卷论语一书所以发明伏羲文王周公之恉其文简奥惟孟子阐发最详最鬯论语一书之中叅伍错综引申触类其互相发明者亦与易例同撰论语何氏集解补疏二卷合之爲六经补疏二十卷君游浙因元考浙江原委以证禹贡三江归扬州撰禹贡郑注释一卷专明班氏郑氏之学君谓王伯诗地理考繁襍无所融贯作毛诗地理释四卷君又仿东原戴氏孟子字义疏证撰论语通释一卷凡十二篇曰圣曰大曰仁曰一贯忠恕曰学曰知曰能曰权曰义曰礼曰仕曰君子小人君又撰羣经宫室图二卷爲图五十篇毛诗鸟兽草木虫鱼释十一卷陆玑疏考证一卷君录当世通儒说尙书者四十一家书五十七部仿衞湜礼记之例以时之先后爲序得四十卷曰书义丛钞君思深悟锐尢精于天学算术谓梅征君弧三角举要环中黍尺撰非一时緐复无次载庶常勾股割圜记务爲简奥变易旧名撰释弧三卷钱辛楣先生称是书于正弧斜弧次形矢较之用理无不包法无不备君上书于钱辛楣先生论七政诸轮辛楣先生复书云推阐入微以实测之数假立法象以求其合尢爲洞彻根原君以弧线之生缘于诸轮轮径相交乃成三角轮之弗明法无从附也撰释轮二卷君又谓康熙甲子律书用诸轮法雍正癸卯律书用撱圆法实测随时而差则立法亦随时而改撰释椭一卷君又谓刘徽之注九章算术犹许氏愼之撰说文解字讲六书者不能舍许氏之书讲九章者亦不能舍刘氏之书九章不能尽加减乘除之用而加减乘除可以通九章之穷作加减乘除释八卷君与吴县李君尙之歙汪君孝婴商论算学是时李仁卿秦道古之书两君未之见也乙卯君在元署中得益古演段测圆海镜二书急寄尙之尙之爲之疏通证明君又得秦氏所爲数学大略因撰天元一释二卷开方通释一卷以述两家之学尙之叙云此书于带分寄母同数相消之故条分缕析发挥无余蕴自李栾城郭邢台之后爲此学者未如此妙也又敎子琥曰李栾城之学余旣撰天元一释以阐明之而测圆海镜益古演段两书不详开方之法以常法推之不合读者依然溟涬黯黮余得秦道古数学九章有正负开方法因作开方通释详述其义汝可列益古演段六十四问用正负开方法推算之因以同名相加异名相消用超用变之法详示琥琥乃知以秦氏之法读李氏之书布策推算一一符合六十四问每问皆详画其式君喜曰得此而演段可以读矣卽命名曰益古演段开方补且曰可附里堂学算记之末君又善属文最爱柳柳州文习之不倦谓唐宋以来一人而已后人多斥柳州爲王叔文党君爲雪之且曰田山䕬古欢集冯山公王西庄两先生于叔文事皆立论平允足洗不读书者随声附和之陋习君于治经之外如诗词医学形家九流之书无不通贯又力彰家鄕先哲勤求故友遗书孜孜不倦黄珏桥有老屋一区爲前明忠臣梁公于涘之故宅君买修之扁曰北湖耆旧祠设木主三十位祀尝居北湖忠孝行谊载干史志足爲鄕人表率者复揭三十人事实于壁里人颇观感焉复理採旧闻搜访遗籍成北湖小志六卷又因分撰扬州府志收拾杂文旧事次第爲目录一卷名曰扬州足征录又以随笔考录扬事者成䢴记六卷君每得一书必识其顚末或朋友之书无虑经史子集卽小说词曲亦必读之至再心有所契则手录之如是者三十年命子琥编写成里堂道听录五十卷又举国朝人着述三十二家作读书三十二赞又着贞女论二篇愚孝论一篇皆有补于世敎君之文集手自订者曰雕菰集二十四卷词三卷诗话一卷种痘医说等书不具录君性诚笃直朴孝友最着恬淡寡欲不干仕禄居恒布衣蔬食不入城市惟以着书爲事湖山爲娱壮年卽名重海内先辈中如钱辛楣王西庄程易田诸先生皆推敬之煦斋冡宰见君易学叙之以爲发千古未发之蕴且集苏文忠句书赠之曰手植数松今偃葢梦吞三画旧通灵子琥能读书传父学端士也评曰焦君与元年相若且元族姊夫也弱冠与元齐名自元服官后君学乃精深博大远迈于元矣今君虽殂而学不朽元哀之切知之深综其学之大指而爲之传且名之爲通儒谂之史馆之传儒林者曰斯一大家曷可遗也李尙之传李锐字尙之一字四香元和县学生员幼开敏有过人之资从书塾中捡得算法统宗心通其义遂爲九章八线之学古算术至唐以后几于亡明泰西利玛窦入中国有几何原本一书徐光启李之藻之徒从而演绎之周官保氏九章之遗法不能烛照数计也李之藻同文算指以西术易九章盈朒方程之说梅宣城定九谓非利氏本意盖中西术其理则同而立法则异三率比例较古法方田粟米差分爲密而少广爲西法所无是略而不备矣宣城梅氏近世推绝学以梅氏智计岂有不知古法与西法不同者第囿于西术而九章算经诸书皆未之见所见者惟周髀勾股之法虽欲深求古术然苦无古籍出于意测耳李君起而振之力求古学王孝通缉古算经词隐理奥无能通之者君与阳城张君古余共着细草详论二十术而商功之平地伇功广袤之术较若列眉矣又于同邑顾君千里得秦九韶九章算经乃穷究天元一术论其法与借根方不同于是郭守敬李冶之说始明知唐顺之顾应详之书甚无谓也君尝谓四时成岁首载虞书五纪明歴见于洪范歴学乃致治之要爲政之本通典通考置而不录不亦傎乎因着歴法通考其书体例大略以颛顼夏殷六歴久矣隟亡记载咸缺太初术本之殷歴立法疎濶三统术虽推法较密然亦用太初四年增一日之术是四分术无异于太初也故断自三统术始至国朝之椭圜法止唐瞿昙悉达九执歴宋荆执礼会天歴史志佚其法乃于开元占经宝祐四年会天歴中求其术而爲之说焉惜未成书惟三统术注四分术注干象术注奉元术注占天术注日法朔余强弱攷六科而己又有召诰日名攷方程新术草勾股算术细草弧矢算术细草开方说皆藏于家君天禀高明潜心经史以唐宋人诗文爲雕虫小技不足观也然工四书之文家居敎学从游者多登第君则屡不得中且兰草未征臼炊频梦行自伤得咯血疾戚戚少欢悰犹复静心调摄力疾着书卒以此殁矣元昔在浙延君至西湖挍礼记正义予所辑畴人传亦与君共商榷君之力爲多嘉庆二十三年夏江君子屏来岭表谓予曰尙之殁矣并述阳城张君之言云元朱世杰四元玊鑑虽用天元一术然茭草形正负之法猝读难通因寄尙之俾爲推究二十一年演成数段寄至豫章寻根推密极爲精审越两月而凶问至良可哀也四元玊鑑乃予藏本录以赠张君者惜乎李君细草未成遂无能读是书者矣君之子可久书来求作传书中于君之世系行事及生卒年月不具但云终于六月而己今与江君共论之姑举所知者而爲之传君中年无子以兄之子可久爲子及三娶某氏始生一子今尙在襁褓中也悲夫揅经室集外集卷第四揅经室外集卷四五服图解一卷提要元龚端礼撰端礼字仁夫嘉兴人此书载綘云楼及述古堂书目朱彝尊经义考则云未见端礼祖名颐正宋时宣教郞充枢宻院编修官常着服图端礼是学渊源有自又复精勤叅考越十载而后成书嘉兴路牒偁其有禆世教厚风俗洵不诬矣其例以五服列五门每门立男女已未成人之科分正加降义四等之服划图分章展卷釐然颇足爲参考礼制之助当元泰定元年嘉兴路呈此书于江浙行省移咨中书省此从至治间刋本影写钱曾读书敏求记云端礼以布衣上书阙下盖有心世道之士也律文十二卷音义一卷提要是编不着撰人名氏音义宋孙奭等撰奭字宗古博平人有孟子音义四库全书已着录事蹟详宋史本传宋史刑法志云宋法制因乎唐律令格式则随时增损之此书见艺文志其中所载自名例以至断狱凡十二门与唐志悉合陈振孙书录解题亦云律文十二卷自魏李悝汉萧何以来更三国六朝以至隋唐因革损益备矣本朝天圣中孙奭等又撰音义歴代异名沿革皆着之按奭所着音义爲唐律而作于治字下云唐避高宗讳爲理期字下云唐避元宗讳爲周今改从旧又于名例杖字下云皇朝建隆四年始有折杖之制流字下云皇朝建隆四年制犯徒者加杖免役此则宋时所增并不见于律文故加皇朝以别之至书中字体翻切皆有补于小学卷末列孙奭冯元宋祁等衔及天圣七年四月日准勑送崇文院雕造十五字㨿此则爲北宋所刋无疑矣莆阳比事七卷提要宋李俊甫撰俊甫字幼杰莆田人是编见宋史艺文志成于宋嘉定间取唐以来上下千百年间凡莆阳事之可传者绮分璧合釐爲七卷名曰比事其同邑人陈谠有序林瑑有跋此则从明人林兆珂宋本翻刻影抄莆阳宋人旧志如郑侨莆阳人物志以及赵彦励陆炎所着莆阳志今多散失俊甫此编时见採录且属辞有法纪事覈眞可与汝南先贤传襄阳耆旧志并传也黄帝阴符经疏三卷提要唐李荃譔按荃所着太白阴经八卷四库全书已着录此书载宋崇文书目馆阁书目通志通攷及陈振孙书录解题晁公武读书志皆作经注一卷惟宋史艺文志作经疏一卷此本篇帙无多分爲三卷已非荃之旧次上卷演道章载神仙抱一之道中卷演法章载富国安人之法下卷演术章载强兵战胜之术与道藏本分目相符中藏经三卷提要汉华陀撰分上中下三卷隋书经籍志载华陀方十卷唐宋艺文志并载华陀药方一卷郑樵通志艺文畧同宋志又载黄氏中藏经一卷注云灵寳洞探微撰与此别爲一书无疑矣是编今吴中有赵孟頫手写本分上中下三卷隋志列有华陀观形察色并三部脉经盖卽是书之中卷也其书文义古奥似是六朝人手笔非后世所能假托玉函经一卷提要唐杜光庭撰光庭字圣宾括苍人王建㨿蜀除谏议大夫进戸部侍郞归老靑城山此书衔偁特进检挍太傅太子賔客主管徽国公殆建时加授也书中辞简义深黎民夀注亦多发明是书藏书家皆未着录钱曾读书敏求记载有光庭了证歌一卷又与此异惟明人殷仲春医藏目录曾载是册列之无上函中此从宋刻影写三水小牍二卷提要唐皇甫枚撰杖字尊美安定人唐咸通末爲汝州鲁山令僖宗之在梁州枚赴调行在此其书中可考者也是书成于天佑四年枚当旅食汾晋而追纪咸通时事共得上下两卷明嘉靖时姚咨曾手钞之此从钱曾述古堂藏本影写书中所载虽渉神仙灵异之事而笔雅词明实寓垂戒又案天佑庚午时晋犹称天佑而枚亦称之玉堂类藁二十卷西垣类藁二卷提要宋崔敦诗撰敦诗字大雅本河北人南渡后遂居溧阳登绍兴进士官至中书舍人李心传朝野杂记谓吕祖谦文鑑旣成近臣宻启其失因命直院崔大雅更定增损去畱凡数十篇朱子语类亦云祖谦编录文鑑有敦诗删定之语敦诗淳熙九年致仕故宇文价所作吿中偁其才猷敏赡问学渊深是编所载宋孝宗时制诰口宣批答靑词甚详诸家书目皆未着录而宋史艺文志误爲周必大所撰明叶盛菉竹堂书目曾列其书是明中叶尙有传本此爲活字板其文皆必大集中所未有也周易经疑三卷提要元涂溍生撰按江西通志溍生字自昭宜黄人邃于易爲贑州濓溪书院山长着有四书断疑易义矜式行世朱彝尊经义攷载溍生易主义一卷注称已佚并引杨士奇言曰易主义一卷元临川鄕贡进士涂溍生着专爲科举设此书题曰经疑元以经疑取士盖拟之而作也此书或卽主义或卽易义矜式不可得而考矣诗说十二卷提要宋刘克撰克信安人事蹟未详朱彝尊经义攷云此书宋艺文志焦氏经借志朱氏授经图均未之载崑山徐氏传是楼有藏本乃宋时雕刻前有总说惜第二第九第十卷都阙此爲影宋抄本阙卷皆对卽从徐氏藏本录出者前有克自序作于绍定壬辰壬辰宋理宗绍定五年克乃理宗时人也宋儒说诗有攻小序者有守旧说者废小序者朱子也尊古注者吕祖谦也克之学出于祖谦其子坦跋称其书每篇条诸家之解而系已意于后其所纂辑家数视东莱诗记加详克之学本之吕氏从可知矣体例虽与诗记相同然互有去取亦不尽从祖谦之说也坦以纂辑各家卷帙繁富未易锓梓乃尽删旧解独存克说则是书非克之原本矣郑风大叔于田今本脱大字此书与唐石经注疏本同亦可证近世坊本之误书经补遗五卷提要元吕宗杰辑事蹟未详其自序云在钱唐购得唐太宗御制王右军执笔图乃东阳陈及时父希元先生授同里赵文淑之家藏者遂辑成此书卷中有陈及时跋称其先人讳梦魁字希元登咸淳甲戌进士科大德末典教庠则希元亦元时人矣第一卷爲执笔图第二卷法书本象国子助教汶上陈绎曾着第三卷书法总论第四第五卷博古体篆释乃宗杰自着之书采辑张怀瓘书断诸书中如大梵玉字各体书颇爲详赡亦临池家之一助也汉唐事笺十二卷后集八卷提要元朱礼撰礼之事蹟无可攷其书论汉唐政典凡食货职官礼乐兵刑穿穴三书参稽六典爲寔是之学无芜蔓之辞论二汉之事往往有微言精义可补颜李二家注义之所未及者至于李唐典制但取新书不取旧书盖新书纪传不及旧书之详表志则新书详赡旧书太略礼专论大经大法以表志爲则非不用旧书也礼持议平允措词尔雅无繁冗简陋之弊学识在郑樵之上其论太初算术谓司马迁与邓平同定其法当时以爲最宻而史记反去太初日分之术而用古法九日四十分据汉书太初术建星进退于牵牛之度知太初术踈而不宻故史迁有意不用其法而淳于陵渠日月如合壁五星如连珠之说爲附下罔上儒生读史汉者皆习焉不察而礼能详言之可称发前人之所未发矣崑山郡志六卷提要元杨譓撰按譓字履祥自号东溪老人事蹟无攷前有至正四年杨维祯序云与譓同出文公则譓乃闽人流寓于玉峰者崑山本县治元成宗元贞二年升爲州故此书有郡志之名延祐中移州治于太仓故志中有新治旧治之别书法简要得体可与玉峰志并传惟铁崖序称二十二卷今据书止六卷首尾完具岂成书之后重爲删定耶羣书类编故事二十四卷提要元王罃撰按罃姓名见寕波府志明初曾任广东肇庆太守事迹无考其书明史艺文志及藏书家皆未着录此本从明莫云卿家藏元刻影写其书类分十八门所采故事史传之外多取唐宋说部大旨仿朱胜非五色线之体亦类书中之一格也钓矶文集五卷提要唐徐寅撰按寅字昭梦莆田人干寕初进士释褐授秘书省正字四库全书採徐正字诗赋二卷恭绎钦定提要云寅着有探龙钓矶二卷共五卷自唐艺文志已不着录意当时卽散失不传此本仅存赋一卷计八首各体诗一卷计三百六十八首盖其后裔从唐音统籖文苑英华诸书裒集成编附刻家乘之后者已非五卷之旧矣此爲钱遵王所藏影宋本据其族孙师仁序云家故有赋五卷探龙集五卷又于蔡君谟家得雅道机要访得诗二百五十余首以类相从爲八卷并藏焉宋史艺文志载徐寅别集五卷疑卽师仁所藏之五卷也今本乃其裔孙玩所编次赋五卷凡五十首四库全书所录八首皆在其中而全唐文未採者较多二十一首云毅斋别录一卷提要不着撰人名氏卷端有正德辛未十一世孙兴序一首云先世文淸公号毅斋尝从东莱晦菴相与倡学于婺其所着有读易记读诗记咏文集等书以之格君心淑后学羽翼吾道有补于世教也尙矣云云考之宋史乃徐侨之诗也侨字崇甫婺州义乌人早从学于吕祖谦门人叶邽淳熙十四年举进士调上饶主簿始登朱熹之门熹称其明白刚直命以毅名斋端平中官至工部侍郞以宝谟阁待制奉祠卒谥文淸侨之学以眞践寔履爲尙奏对之言剖析理欲因致劝惩宏益爲多乃理宗时之名臣不以诗名然无讲学家习气颇近江湖诗派兴序又云有文集一十卷遭囘禄煨烬今世无传本矣编类运使复斋郭公敏行录提要无卷次无撰人名氏前有古候黄文仲及三山林兴祖两序疑出二人所编按郁有言行录一卷已钞录此特其宦游所至与当日贤士大夫一时投赠之作江西饶州府志称郁知浮梁县聘吴仲迂爲后进师士风丕变政爲江南诸邑最集中寿老致政嘉议郭公序乃胡长孺汲仲作按郑元祐遂昌杂录言汲仲爲金华三胡先生之一罢官后客杭贫甚以古文倡人求记碣序賛稍不顺理虽百金不作也又陶宗仪辍耕录载汲仲特立独行刚介有守赵松雪尝爲罗司徒奉钞百锭爲先生润笔请作乃父墓铭先生怒曰我岂爲宦官作墓铭邪是日先生正绝粮其子以情白坐上诸客咸劝受之先生却愈坚汲仲耿介绝俗而乃肯爲郁父作序可以知郁之爲政矣饶州府志又言郁爲浮梁时风謡云桃李阴阴六万家下车民不识州衙甘棠喜有千年政美玉终无一点瑕今集中有民謡十首而昌江百咏祗存四十五首不录此诗当日之流风善政遗佚不少且一时之士与郁相赠荅者如仇远汪泽民邓文原皆不轻与人周旋者则郁之贤益可知矣元赋靑云梯三卷提要无编纂姓氏从元人墨迹影冩上卷录赋三十六篇中卷录赋三十九篇下卷录赋三十六篇凡一百十一篇盖当时应试之士选录以作程式者其中黄溍太极图赋罗曾石鼓赋孟泌凌烟阁赋邹选金马门赋蒲绍简登瀛洲赋庄文昭蒲轮车赋高明大成乐赋谢一鲁孔浍范琮荆山璞赋尹贯道灵台赋祝尧手植桧赋欧阳元陈泰天马赋邵公任旸谷赋彭士奇泰堦六符赋周镗大别山赋沈干浙江赋曾炜玉烛赋方囘孙无逸图赋方君玉龙虎榜赋刘性石渠阁赋王沂辟雍赋等二十三篇已载钦定赋汇中其未采者尙八十余篇又赋汇载曹师孔灵台赋逸句此有全文皆可补其阙也隷韵十卷提要宋刘球撰按宋洪适笃嗜隷古取两汉以来碑铭遗经残石镫钲盆镜之属综括卷轴佐证经传次其时代先后成书五种如隷释隷续隷纂隷图隷韵是也今世所传惟隷释隷续二书他皆未见盘洲集中仅有隷韵序一篇疑洪氏当日尙未成书其后娄机撰汉隷字原悉依隷释原次盖以补洪氏之缺也今球此书凡十卷载入宋史艺文志首存残本碑目一卷及刘球进表半篇第十卷末行又有御前应奉沈亨刋七字董其昌定爲德寿殿本似未眞确然此爲当日奏进后奉刋之本无可疑者书中如孔宙碑以亩作敏王纯碑以糜作麋荀君碑阴以友作支校官碑以卑作卑唐扶颂以牵作掌郙阁颂娄寿碑以爱作舜皆其采录时之失碑目所引诸碑凡二百六十一种存于今者不及四分之一则球当日採获之勤编次之多阐洪氏之绪余导字原之先路爲功亦匪浅也编年通载四卷提要宋章衡撰按陈直斋书录解题晁公武郡斋读书志皆载此书凡十五卷此宋刋本四卷前有明内府文渊阁印记考之明内阁藏书目录云编年通载二册不全宋元祐间起居舍人章衡撰进断自帝尧讫于宋治平丁未总三千四百年推甲子以冠其首凡史之讹谬疑误皆爲辨证世数代易厯统相传年名国号灾祥善恶具载焉凡十卷其第五卷以下皆阙据此则爲明内府所藏宋本无疑也首有元祐三年章楶刋书序一篇楶乃衡之族父又衡进书表一篇自一卷帝尧起至四卷西晋世祖太康元年止厯代兴亡分合开卷了如是诚有禆于史学也广黄帝本行记一卷提要唐王瓘撰系衔称阆州晋安县主簿王瓘进考之新唐书艺文志杂传记云王瓘广轩辕本纪三卷盖卽此书此卷首题修行道德四字必每卷各以四字标识本书帝吹律定姓者十二注云在中卷又黄帝有子各封一国注云具中卷可证此爲下卷佚去上中二卷矣此从钱曾旧钞藏本影写恐世间更无足本读书敏求中具载之淳祐临安志六卷提要宋施谔撰按两浙古志北宋图经久已无考至南宋建爲行都其志乘传于今者则有周淙干道志潜说友咸淳志二种已经四库全书采录此志从宋刻残本影写仅存五卷至十卷无序目可稽观书中叙录皆至淳祐间府尹赵与筹而止其爲施谔所撰淳祐志无疑所存惟城府山川二门前有总论一篇异于他志其叙城府一首城社次官宇次旧治古蹟次今治续建爲第五卷城府二首学校次楼观次园馆次厢隅次军营爲第六卷城府三首坊巷次界分次桥梁次仓塲库务次馆驿爲第七卷叙山川一首城内诸山次城南诸山次城西诸山次亭馆次古迹爲第八卷山川二首城东诸山次城内外诸岭次诸洞次诸石次诸坞次峪衕关爲第九卷山川三首江次湖次河渠次水闸爲第十卷诸门皆爲咸淳志所本而各条下引载前贤题咏诗文则互有详畧此与干道咸淳二志僃载南宋数朝掌故借补史传之遗皆未可以残缺废也贤良进卷四卷提要宋宝文阁学士龙泉叶适撰按适有水心文集二十九卷四库全书已着录宋人贤良进卷甚多如孙深贤良进卷十卷钱公辅贤良进卷十卷均载郡斋读书志而适书独不存唯前明叶盛菉竹堂书目经济门有叶正则贤艮进卷二册卽此书也万厤温州府志载水心文集之外有制科进卷九卷外稿六卷疑此与外稿实系一种故黄震读文集日抄于适正集外复着水心外集其篇目摘要与此卷脗合按宋史孝宗本纪淳熙十一年六月诏在内尙书侍郞两省谏议大夫以上御史中丞学士待制在外守臣监司不限科举年分各举贤良方正能直言极谏一人适此卷即于其时所进盖适抱匡时之用故初年轮对卽以经丗之说进且观其上西府书及执政荐士书所举陈傅良以下三十四人如刘淸之陆九渊章颕吕祖谦杨简项安世皆一时贤杰洵属有心当世之士卽以文体而论亦笔力横肆足以振刷浮靡唯持论间有不纯如陈振孙讥其所作习学记言㦄诋百家而笃信子华子推崇之以爲眞黄震亦辨其行官田丕能无害则踳駮处正复不免故朱子亦尝移书与之辨论文体至日抄推尊别集以爲论治之书极论天下之势牵缩而不可爲开阖数万言盖能言之士莫能尙也四元玉鑑三卷提要元朱世杰撰按世杰字汉卿号松庭寓居燕山不知何处人其书未载前人着录总二十四门凡二百八十八问具开方寔方廉隅之数汉卿于九章旣熟于天元一术正负开方之法又神而明之是诚算学一大家也其茭草形段如像招数果积叠藏各问爲自来算书所未及此从旧抄本影写前有大德癸卯临川前进士莫若序卷末又有大德登科二月甲子纳心斋祖颐季贤父序称世杰尝游广陵学者云集编集算学启蒙与此先后付刋并行于世今启蒙一书不可复见矣运使复斋郭公言行录一卷提要元福州路儒学敎授徐东撰按饶州府名宦志郭郁字文卿大梁人皇庆末以江浙省都事来知浮梁县善爲钩距自方赵广汉官终福建都转运使又浙江通志名宦类引至正四明续志云郭郁泰定二年任明州路总管有才略在郡正赋籍定役法措置食盐综理仓库皆有法修孔子庙饬弟子员征逋租损浮费至学廪不能容如两志所书则郁之宦蹟有足多也是录因东适同官故悉载其所厯任途由江南江西浙江福建诸处所在立政立事爱士爱民劝善惩恶兴利除害各善政后复附以建安进士张复题词及福建学陈御史台状牒文等件以见当日人情爱戴之诚各家书目均不着录唯钱大昕补元史艺文志曾採入史部传纪类今录之虽不尽可据但亦有可僃史家之事寔者图解素问要旨论八卷提要金刘守眞撰马重素重编按守眞名完素事蹟见金史方技传所着素问元机原病式一卷宣明论方十五卷伤寒直格方三卷伤寒标本心法类萃二卷等书皆爲四库全书所载此从金板影写钱大昕元史艺文志补载素问要旨八卷卽此书也其自序以爲内经元机奥妙旨趣幽深习者苦无所悟乃撮其枢要集成斯文以分三卷叙爲九篇绘图释音以彭明之其徒马重素又爲之序重爲编定分作八卷云元风雅三十卷提要元蒋易撰按易字师文建阳人焦竑经籍志及黄虞稷千顷堂书目所着录卷数皆同四库全书载元风雅有传习及孙存吾所编前后二十四卷易与傅孙同时故两书皆爲道园虞集所序集序傅书在至元二年丙子孙书谢升孙序亦同此书在至元五年已卯后于傅孙之书几三年不知道园序何以并不论及傅孙两家也书首取刘因与傅选合而压卷亦取黄金台一篇宜乎后世汲古之家或疑与傅选同科而略其传述欤今计刘因以下至二十七卷止凡八十五家人不逮傅孙两家之半而甄录之诗几倍之故傅孙于诸大家所录寥寥此则选择古体较爲详审卽同录一人一题之诗题目字句各不相侔如胡汲仲题女直騘马图孙本题字下多崔录事三字虞集李伯时九歌图傅本无李伯时三字送星上人归湘中傅本无归湘中三字柳贯和袁集贤上都杂诗傅本和字上有同杨仲宏应举六字诸如此类不可胜举其余字句如掲傒斯送淳直子朝发扶桑国傅改扶桑作梁宋吴师道黄金台千里风尘驰骏马孙改风尘作强燕铜雀台汉家一片当时土孙改当时作如膏盖当日随抄所得而又出于各人点窜不可拘于一律至于每人篇尾各着事寔此则较傅孙两家爲胜存之足以资考证之助末三卷分杂编亦与彼选体例略同钱大昕着元史艺文志旣载易着而复载元风雅八卷注云无撰人名或云宋褧至于傅孙两家所撰别爲元诗前后集不知何所据也揅经室集续集集四揅经室续四集谢赐御笔福字寿字鹿肉折子奏爲恭谢天恩事道光三年正月二十日赍折差弁回粤钦蒙皇上恩赐御书福字寿字并鹿肉到当卽出郊跪迎至署恭设香案望阙叩头祇领伏念廿载封圻六旬頽齿常惧涓埃未效实慙廪禄虚糜昨岁入觐天颜渥邀帝赉兹复特叨恩泽倍钖春祺已赐福笺珍随甲鹿更加寿幅绘绕云龙敬念福者备也何以备宣圣德于苍生寿者酬也何以酬报隆施于丹陛再犬马之齿甲子已周气力不充髩须多白悚惶无地顿忘䈬柳之先衰平格自天益凛桑榆之有失惟勤思职业仰荅国恩推景福于两粤东西兆民有庆颂圣寿于万年亿秭南极无疆所有感激欣悚下忱谨缮折具奏叩谢天恩伏乞皇上圣鉴谨奏祭南海神庙文惟道光五年三月己亥日太子少保兵部尙书都察院右都御史总督广东广西等处地方军务阮元致祭于南海神庙曰五岭之南至于海滨洋洋万里廼广廼轮祝融正位实爲大神惟神之德顺天布仁惟神之威如雷发春内清外晏无波无尘风和雨节年丰俗淳戈船估舶息浪通津远服夷国近育粤人元奉帝命部伍是廵舟廻海外祀事再亲敬将爼豆祈神福民尚飨节性斋铭周初召诰肇言节性周末孟子互言性命性善之说秉彝可证命哲命吉初生卽定终命弥性求至各正迈勉其德品节其行复性说兴流爲主静由庄而释见性如镜考之姬孟实相迳庭若合古训尚曰居敬苏文忠公象赞象摹内殿苏斋曾见岭南洺山又逢眞面古人精神成书立传古人衣冠梦中顿晛注目生光如影如电陆宣公从祀庙庑颂于戏宣公旣文且忠未尝讲学实践在躬以仁辅世以义立功学孟子学异乎禅宗请祀孔庙帝曰当从学海堂集序古者卿大夫士皆有师法周公尚文范之以礼尼山论道顺之以孝是故约礼之始必重博文笃行之先尚资明辨诗书垂其彛训传记述其法语学者诵行毕生莫罄譬之食必菽粟日不可废居必栋宇人所共知奚更立言以歧古敎哉若夫载籍极博束阁不观非学也多文殊体辍笔不习非学也次困之士厪黾勉于科名语上之俦讵愚蔽其耳目率曰乏才岂其然欤岭南学术首开两汉着作始于孝元治经肇于黄董古册虽失佚文尚存经学之兴巳在二千载上矣有唐曲江诚明忠正求之后代孰能逮之蹟其初学乃多词赋耳文辞亦圣敎也曷可忽诸大清文治由朔曁南明都着于因民离曜增于往代余本经生来总百粤政事之暇乐观士业曩者抚浙海气未销日督戈船犹开黉舍矧兹清晏何独阙然粤秀山峙广州城北越王台故址也山半石巖古木䕃翳绿榕红棉交柯接叶辟莱数丈学海堂启焉珠江狮海云涛飞汎于其前三城万井烟霭开阖于其下茂林暑昃先来天际之凉高栏夕风巳生海上之月六艺于此发其秀辉百寳所集避其神采洵文苑之丽区儒林之古境也昔者何邵公学无不通进退忠直聿有学海之誉与康成并举惟此山堂吞吐潮汐近取于海乃见主名多士或习经传㝷疏义于宋齐或解文字考故训于仓雅或析道理守晦菴之正传或讨史志求深寕之家法或且规矩汉晋熟精萧选师法唐宋各得诗笔虽性之所近业有殊工而力有可兼事亦竝擅若廼志在爲山亏于不至之讥情止盈科未达进放之本此受蒙于浅隘而已乌覩百川之南溟哉道光四年新堂旣成初集斯勒四载以来有笔有文凡十五课潜修实践之士聪颖博雅之材着书至于仰屋岂爲穷愁论文期于贱璧是在不朽及斯堂也升高者赋其所能观澜者得其爲术息焉游焉不亦传之久而行之远欤谢御赐福字寿字并奶饼干果折奏爲恭谢天恩事窃赍折差弁回滇捧到恩赏御书福字寿字并奶饼干果恭设香案望阙叩头祗领伏念散等樗材弱慙蒲质値此亥书之岁仰邀申命之麻寳墨浓挥带九天之露气春祺普洽生一路之星辉共瞻合璧以成文恰在五云之多处窃惟南郊乐土地以福名滇境山居人多寿者荷恩来之自北益物与之皆春而且珍果连函琼酥叠饼自是泽周外漠醍醐渥挏马之香卽看功定西疆杕杜及樱桃之荐惟有勤思受祜切戒素餐美意延年冀上承夫天寿庻民敷钖勉安鎭于坤维所有荣感下忱理合恭折叩谢天恩伏乞皇上圣鉴谨奏谢赐紫禁城骑马折奏爲恭谢天恩仰祈圣鉴事道光八年十二月二十三日奉上谕云贵总督阮元着加恩在紫禁城内骑马钦此窃职效南车材同下驷封圻洊歴愧马齿之徒增节鎭久膺抚驹光而自惕遭逢圣治庆澄清于揽辔之前感激皇仁勉矍铄于据鞍之日兹届觐光而述职廼蒙钖马以趋朝垂慈歩履之微劳荣传紫禁曲念筋骸之渐老宠卑丹纶恩重戴天感增行地伏念南滇归极駪征怀靡及之心北阙瞻云驷伐仰丕成之烈花门雪尽蒲桃与天马同来玉殿春回殽核及小舆并载从此骀衔日警益矢驰驱卽今驽力时勤更蒙䇿驭半九十里愼行路晩节之难蔽三百篇守思马无邪之训所有感激下忱理合缮折恭谢天恩伏乞皇上圣鉴谨奏揅经室续集卷四终揅经室集诗卷第四揅经室四集诗卷四琅嬛仙馆诗略戊午上元后一日春䜩和谢苏潭方伯韵月轮还见十分圆金绮余情不夜天镫色照开花苑外歌声飞过彩云边民腾善气春如海官有淸声酒亦贤同是南江持节者共将欢庆祝尧年天爲人和每放晴望舒偏向小园盈春生北海宾朋坐诗带东山丝竹声半月闲心疎簿领一时仙吏话蓬瀛东风入律鲸波静玉烛先调十二城五更过苏隄列炬中见桃柳正妍淸钟动疎樾缺月犹在天山光余夜碧湖水生春烟春烟约微风飞落苏隄边我骑靑骢来暗柳拂丝鞭行灯一路明照见桃花鲜譬如蓬㠀夜绰约栖羣仙烛龙启潜蛰惊起仙人眠寻常春梦浓日影移花甎今宵破春晓醒在羣花先东方云渐白六桥虹影圆不惜沾衣露湿红殊可怜半山桃花十余里春仲偕人两次来游元和蒋蒋山武进陆祁生陆绍闻皆有图咏纪事因题册中臯亭山下多春风千树万树桃花红江城愁雨二十日破晴小舸来花中三篙新涨红到底一片绛云飞不起仙子霞裳住赤城丽人靓服临春水兰桨摇摇行复囘横塘香雾转轻雷薄寒小雨燕支湿畱住浓酣缓缓开两年我爲行春去每到花时不相遇崔护重来似去年刘郞又到成前度诗里情怀画里身坐中惨绿尽词人若非才子樽前笔孤负临平二月春上巳桐江修褉去年修褉到兰亭今日春江倚画舲上巳风光晴更远富阳山色晩逾靑要将觞咏临流水还向纶竿拜客星濯遍尘缨何处好钓鱼台下碧泠泠溯严濑至兰谿春江三百里一泻衆山破流云如秋潮始识风力大连颿扑天去其势颇无懦乱峯不知名络绎复坎坷终日蓬窗中把卷向山坐转如立滩头尽遣羣山过晩来有明月莫拥黄䌷卧金华试院宋自公堂后双古柏自公堂后双古柏六百余年老宋客蟠根郁律透重泉生气勃然出堂嵴一株轇轕纹节转一株皮厚腹中等闲莺燕不敢来絶顶花雕刷寒翮瓦沟残日落靑子苍鼠奋髯噉其液此堂支柱多古碍干道七年魏王宅汤阴恶桧刳不尽巩洛松楸种何益此柏幸栽节度家颇有淸香凝画㦸徒恨苔身长百尺未与冬靑树争碧堂阴谁可话畴昔六碑首问熙寕石冒雨由缙云趋丽水道出桃花交靑黄龙诸岭云气万状胜于晴时春城晚逾暖四山云气蒸晓发缙云南雨势方奔腾延缘起修磴巖壑来塡膺眼前快磊落足底愁凌兢傅壁凛倾涧接石度高陵路穷岭直立遂乃冲云登云深不见路叱驭将母能陟险有悚志探奇多旷情松篁易成响况以风雨声杂花满四山红白垂繁英上有千仞峯苍翠流余淸下有百道泉乱石交喧鸣其中亘白云与我相纵横岭上多桃花花落初生叶芳草何芊眠染湿绿蝴蝶不知凌絶险转觉闲易蹑迷漫十步外白云飞帖帖浮岚靑数痕中有峯千叠若令廓淸霁飞鸟去犹慑靑巖亦已转陵缅山之阳林涧正怀烟花岫犹屯香降随勐泉落升共高云翔翔云扶我行冷逼单衣裳欲招靑田鹤矫翼来低昂仙都在何许云海春茫茫山花野花满山红白黄山丹踯躅高茛姜靑桐蕋小不来凤蔷薇拂露跳麝香墓门短碣没春草丛祠破壁开斜阳野火乱烧半枝死樵斧却赦柔条长鸠啼绿阴不知处引我眼到靑巖㫄君不见竹林堂前飞达末台州红栽润州钵沃士淸泉护曲栏三日不浇根欲渴请看靑巖石上花白云如水养之活春尽日阻风靑田和张子白同年见投诗韵又放瓯江黄篾船棱生风力透轻緜山来一一重相见春去堂堂不受怜栝岭淸流千百转秣陵秋雨十三年今宵良话应无梦泊近西堂对榻眠恐是芙蓉海上城灵都望见月初生宵来定有胎仙过春尽曾无杜宇声屐齿溪山闲后想灯花诗句客中情请听一夜船头浪巳觉东风暗里更重游靑田石门观瀑布石阙开双扉未登心巳羡沿溪溯潺湲越谷望䓤旧飞流百仞上先向林表见敢拜天绅垂畴与白龙战曵影澄潭凉触石生衣溅雨余情弥壮风定势犹旋踈响静凡喧摇光引淸眩兹来春夏交山花落如霰重游意更洽坐久心逾眷安能搆巖栖聊息水程倦蕉林骤雨黑云阁日来蓬蓬芭蕉窗下生微风忽翻白雨破幽独万点秋声战寒绿此声入耳心亦凉动摇眼底廻淸光何处骄阳火繖热何处大道风尘黄跳珠溅玉骤复缓帘波不动淸阴满半晌疎斋巳坐忘案头茶冷靑甆椀温州江中孤屿谒文丞相祠独向江心挽倒流忠臣投死入东瓯侧身天地成孤注满目河山寄一舟朱鸟西台人尽哭红羊南海刼初收可怜此屿无多土曾抵杭州与汴州台州试院在城北龙顾山之麓有楼岿然出于林表虚窗四敞云山相围余置榻其上畱连浃旬昔山左济南试院有楼曰四照爲施愚山所题余极爱登眺遂复以名此楼书榜悬之灵江通海汐云霞围一城孟夏方陶陶林薄含余淸林中有高楼神抚羣山平风光泛疎牖岚气通环甍兴言怀谢公爲此登楼情衆峯不同靑一雨净万绿啼鸟悦初曙晴云翳深木朝阳未上城人烟犹隐屋晓起神自淸复此豁遥目隐囊风气凉临窗一晞沐山多云气聚少暖卽成雨翔风海上来飒然破微暑轻凉润笙簟淸气入玉麈高林接繁柯森森绕窗戸情赏在无言列岫静可数西岭郁崔巍夕日早衔光谿壑起轻阴穆然何淸苍归鸟入林小樵径盘云长暝色渐近人楼外浮昏黄岂能无世虑及兹澹欲忘兹楼四无碍下视未十仞势凭山巳高天垂月尢近淸霸生明弦流云散华晕灯火遥楼靑笙歌夜风顺谁知卷幔坐吾方揽幽藴杰构临湖山两载居齐州兹来章安郡梦与愚公游连楹旣窈窕远岭亦淸遒龙顾颇宜夏䧿华空华顶茅篷底枯僧忘世情披云採春茗劖雪得黄精虎迹穿林见龙腥带雨生此中百五辈疑有应眞名薄暮重过石梁独倚长松自咏诗昙花亭下白虹垂飞流纵向人间去莫忘石梁淸激时夜宿上方广寺藏经楼云构飞流上高眠近太淸星辰低北戸钟鼓发初明尘土十年梦风泉一夜声却嫌採药者翻重世间情万年寺题僧达本壁寺门高引八峯低老树新篁绿影齐试与丰干入林去缓扶籐杖听黄鹂天台山纪游天台一万八千丈我来迥出羣峯上碧山如海不能平天风足底催高浪山下白云凝不流浪花卷出靑鳌头惟有经台立天表不与元气同沉浮飘飘直过八重岭百尺飞流石梁顶龙门凿破走崑源银汉扶囘泻天影金庭双阙不可攀玉沙瑶草非人间曾记桃花古仙客夜骑元鹤吹笙还七籖空说子微悔李明柏硕今安在多爲游人乏仙骨割尽胡麻蹈东海昔登海阁望蓬莱赤城又见霞标开羽人虽去洞天在白日照耀金银台可怜害马不肯住今夜月明宿何处挥手一抺羣峯平彩云塡满千盘路若非淸梦落天姥定绕仙坛转飞去竹兠词和陆九越岭登山双竹君平安日日我须闻何人支起西窗坐只隔斜阳不隔云着我天台雁荡间靑琅玕系碧连环昨从惆怅溪头过软似诗情稳似山天台籐杖歌福庭本是羣仙囿汉代桃源尙如旧仙人手种祁婆藤掷与人间赛灵寿𫾣破銕簧扪楖栗擎起蛟身看淸瘦我来天台亲见之万年岭上垂金枝猿狖引臂弄光泽筋缠石骨坚无皮鹿樵偶向梦中得七尺珊瑚淡红色岂须芝草始长生着手巳能助仙力石梁雨滑生苍苔听笙看月登琼台恐随飞瀑化龙去直拨白云寻鹤来持归拂拭奉堂上要脚轻便不汝仗跃马才从灵隐囘横膝聊爲寿者相庭前倚杖听儿诗如策长藤到台荡游山阴陶石篑读书处水石洞飞梦下天姥余情入吴越镜湖波逼山石篑水搜窟飞梁驾重门立柱抗高阙冷壁悟禅面瘦峯露仙骨定役灵匠心莫谢天机伐削成夏圭斧奇拜米顚笏淸风潄玲珑澄潭倒崒红楼四月寒乌舫一篙滑藤枝袅更长苹花香未歇胜境岂在多览古兴超越缅想山阿人沿流弄明月戊午五月二十六日灵鹫峯销夏联句出郭缅澂波沿隄快新霁绿罨干树浓红擎万花丽笋舆先后来松磴两三憩叠足山巃嵸扑眼石陵厉泉喧桥影圆亭敞茶烟细唿猨巳无声飞鹫颇有势张翼障日高垂咮啄云锐迦陵远流音圆泽近同谛结夏慧理巖论古咸和岁蜡屐穿玲珑藤杖阅迢遰一派泻龙浤千盘拥螺髻具相嵌庄严题名杂分隶洞窥一线天台译千佛偈登顿竟忘疲脱略了无系高轩补寻梅层椒迟访桂往迹追白苏忘形到支惠佳荈浸淸寒伊蒲出新脆解衣到剧谭临池更游艺画法尙夏圭砚怀抱刘蜕竹阴午梦淸槐院晩蝉嘒归思趁吟鞭凉风袭行袂出山尙闻钟临湖重鼓枻囘指翠微间却眺烟波际此游殊耐吟后会良可继暑歊翻避人我东日西逝嘉庆三年西湖始建苏公祠志事苏公一生凡九迁笠屐两到西湖前十六年中梦游徧况今寥落七百年西湖之景甲天下惟公能识西湖全公才若用及四海德寿不驻湖山边区区明圣一掌耳易补缺陷开淤塡长堤十里老葑卷北峯顿与南峯连雨云雪月入吟袖装抺浓淡皆鲜妍水枕竞与山俯仰百吏散后登风船可怜纱縠去不得欲归阳羡愁无田江头斑白说学士碑在口上无劳镌三百六十寺兴废竟无一屋祠公焉前年我来拜公像聊以山水娱四贤柏堂竹阁今尙在一祠毕竟公当专淮海秦公世交后办此醵出淸俸钱岁寒巖下百弓地宅有花树池多莲读书堂字公手蹟一匾横占屋十椽吁嗟乎公神之来如水仙灵风拂拂云娟娟楼台明灭衣蹁跹万珠跳雨生白烟琉璃十顷淸光圆水乐惊起鱼龙眠我歌公句氷丝弦荐秋菊与孤山泉神归来兮心超然望湖楼下湖连天秋日任满还朝同人饯于西湖竹阁赋诗志别谁家有此好湖山况是西风竹阁间秋水正寛情共远宾鸿初到客将还汪伦潭上舟迎㟁辛渐楼头酒照颜爲问净慈古开士再来我可不缘悭赠吴鑑人秦家五字剧纵横曾出偏师陷长卿寄语苏州漫相许语儿还有小长城赠鲍以文淸名卽是长年诀当世应无未见书何处见君常觅句小阑干外夕阳疎赠朱朗斋雨后淸溪遶屋流藤床着膝看鱼游先生竟似陶贞白万卷图书不下楼赠何梦华却因风木常多病不爲淸狂始咏诗一种闲情谁解得夕阳林外读残碑赠何春渚淸声无柰左雄知老恋林泉未肯离若论不求闻达好此人曾赋却征诗赠朱靑湖白发吟诗独闭关着书常被八人删龙泓未见山人癖别起书堂又抱山赠周朴斋中法原居西法先何人能测九重天谁知处士巾山下独闭空斋画大圜赠端木子彝谁是齐梁作赋才定香亭上碧莲开栝州酒监秦淮海招得靑田白鹤来题江子屏书窠图卷江君未弱冠读书巳万卷百家无不收岂徒集坟典欵识列尊彝石墨雄碑版我年幼于君获与君友善谈经析郑注问字及许篆书窠小东门出城路不转时从书里坐左右任披展何期丙午荒负米致偃蹇秘笈遂散失今乃存者鲜绘此一幅图感慨良不浅余爲进一言聊以当解辨世有聚书人充栋富编简腹中究何有九流尽乖舛江君书虽佚等身多述撰精华在一心糟粕笑轮扁树石满书窠云烟任过眼已未会试闱中夜雨和石君师韵人材昭代盛渊薮尽充赢鉴别推先辈师资得老成风流归古籍雷雨莅淸盟况有文昌气银河洗甲兵恭和御制立秋日遣闷元韵微凉廻殿阁秋向鼎湖来晓露深天慕西风感睿才礼修军帅赏诗动侍哀筹笔思鼙鼓销锋静草莱仰惟纯孝志决奠下方灾诸将恩皆重新兵气更催共当迎爽候合力挽河囘一洗羣氛尽龙輴不起埃移竹南西门外竹檀栾破晓移栽一百竿到处轩窗皆洒落我家门迳本淸寒梦囘凉雨踈踈听坐对秋风细细看独抱愁心向谁说此君遮莫报平安九月望裕陵礼成旋跸复奉命敬阅山陵工程畱住四日每当夜月瞻望松山澘焉出涕谨成八韵恸哭龙輴外桥陵巳闭宫千官归扈跸一介代司空凿石题名马攀髯泣宝弓松楸孤月下楼殿万山中星斗环人近神灵护势雄定知雷雨后直使地天通肃穆常侵夜悲思直溯风何当春祭毕还从属车东赵忠毅公铁如意歌成亲王敎作赵忠毅公銕如意传世甚多铭词形制大略相同而年欵各异其最古者施念曾宛雅所载一柄爲神宗戊申春制铭曰其钩无鐖亷而不刿㠯歌㠯舞㠯弗若是利维君子之器也此后厉樊榭韩其武沈归愚所歌皆未识年月若壬申制者今在初颐园中丞处天启壬戌张鳌春制者在吾篑一处天启癸亥制者旧在陆丹叔侍郎处今诒晋斋此柄又爲天启甲子是当时所制非止一也戊申之铭作以弗是利利与刿器爲韵余者作折或篆文相近摹仿之讹与或读是字爲絶句则折字又与下不属矣赵公老死不如意公如如意国不坠逆珰铸错满六州三尺寒镠天所弃公引正士盈朝廷在地爲岳天爲星小人倒窃君子柄二十六字空锼铭我读此铭重太息银篆销磨銕花蚀指挥曾见三君来抨击能敎四凶踣呜唿此器钩无鐖廉而不刿古所稀天鉴搜罗出呈秀搢绅点窜归广微呜唿此器以歌舞中外忻忻望政府淸流终勒东林碑戍骨几埋代州土呜唿此器以弗折百鍊精刚正臣节一握难收妇䜿权六人甘死锒珰銕公铭天启甲子年是年十月公南迁五更一星对残月石砚与此同淸坚天不佑明使公贬公贬乃将纵大奄摩挲金气动星文太白归天夜睒睒题宋高宗瑞应图同彭芸楣馆师作康王天命爲元帅先使臣民应符瑞南渡须收奉玺心北盟早识投鞭志绯带萧郎待诏才江山半壁手中开却将希古沧浪法勅写中兴瑞应来上河曾记淸明日郑侠监门传谏笔漫说东京天水流竟看艮岳宫车出此日惟知崔府君小奴先见护行人两河将相占丁甲百万苍生系鬼神鬼神拯马河坚冻白兎仙亭偶然中冰天何处走靑衣御营巳恊黄袍梦梦中江海半模煳泥马金牛事有无却闻风药花饧使归写吴山立马图此图絶胜延祥观半臂双镮莫同玩囘忆黄罗掷将时祗今道服披图看临平灯火似樊楼賸水残山属马刘图中尙是中原地半是磁州半恽州李宗韩岳皆思战愿飮黄龙恢赤县此事当年最吉祥凌烟惜未开生面赤符龙鬭渡滹沱自古中兴瑞应多白水眞人眞谨厚惟闻苦战不闻和题五代马楚复溪州铜柱拓本此柱朱竹垞检讨旧有二跋吴任臣十国春秋载此文讹数十字且沿五代史士然之讹今观拓本实士愁也柱今在保靖县十里旧茅滩上馆师彭芸楣大司空以拓本属题伏波铸铜柱归车得谗搆马殷无功德天以湘潭授酬勲在千年毋乃是华胄士愁一角蛮岂如征侧富不爲锦溪长甘作辰澧寇盗用盘瓠兵敢与九龙鬬僭伪当盛时材力毎雄厚梯栈破溪塞焚林缚猿狖五姓跪飮血求誓仅自救王曰与尔盟鬼神质诅咒伏波文学博四羊印曾奏当年若勒铭定能正苍籀天策十八人无出宏臯右雄文与功称所学亦不陋赤堇丈二尺凿字硬且瘦惜哉猳掉尾蛮烟蚀银镂前年有苗格露布出云岫拓本来军中南昌辨其读史校薛欧阙跋订吴朱谬吾祖昔征苗午夜挥兵走十战九洞中碧血染袍袖此柱当战垒刀镮或亲扣挟册三摩挲仰视日中昼暖房示书之落日黄尘暗锦鞯退朝且就曲房眠别开茶熟香温地好待风饕雪虐天索尔新诗凭素壁记人往事有靑氊炉灯夜读慈机下此事伤心二十年武林岁暮武林逢岁暮风雨正凄然短烛论文夜寒云听雁天客怀淸似水官舍冷于禅莫道长安远峥嵘共此年止揅经室一集揅经室集一集卷第五揅经室一集卷五古㦸图攷说文曰戈平头㦸也然则㦸爲不平头之戈矣说文解㦸曰有枝兵也义亦相成也考工记戈广二寸内倍之胡三之援五之倨句外博㦸广寸有半寸内三之胡四之援五之倨句中矩与刺是㦸之异于戈者以有刺且倨句中矩与刺是刺同援长可省言刺五之但曰与刺而已今世所传周铜戈甚多而㦸则甚鲜郑注又多晦误于是古㦸制不可知余于伊墨卿太守吉金拓本册中见一㦸乃歙程彞斋所匙图考匙所以载鼎中之牲体者易坎诗大东匙以棘礼记杂记匙以桑说文篆作亦当象形然古木匙之形不可见矣通俗文曰匙首劔属其头类匙故曰匙首短而便用也然则得见匙首可知匙形矣庚午冬在京师见门下士山西刘师陆所藏古铜匙首今绘其形于后其柄上有旁枝卽字旁一小枝之所以象形者古匙以棘桑爲之当如此形特柄长可以挠于鼎中耳铜和考古铜器中有下半长方形而空其下口以待冒者上半椭圆空中如两轮形中含铜丸望之离娄然摇之其丸鸣于两轮中其声鸧鸧然考古图载李氏录云是汉武帝时舞人所执之铙遂谓之汉舞铙误矣铙者似铃而无舌周礼所谓以金铙止鼓乐书所云小者似铃执而鸣之以止鼓大者悬而击之象钟形薄旁有二十四铣非此之谓此乃古车之和銮也銮亦作鸾郑氏注戴记云鸾和皆铃也又云鸾在衡和在轼此据大戴而云然谓鸾在衡之端和在轼之前此器近世流传甚多其下方空处应卽冒车前轼两柱之耑故有旁孔以待横贯使不致脱韩诗传云升车则马动马动则鸾鸣鸾鸣则和应盖鸾近马首乘则马动而鸾鸣和乃应之左氏传云钖鸾和铃昭其声也经解云升车则有鸾和之音皆此物也銮者谓椭圜之瘠形尔雅曰峦山嶞诗曰棘人娈娈兮婉兮娈兮皆谓瘦削之形执其鸾刀亦象其形或以爲象鸾鸟鸣声者此又从其声而生义以名鸟也和字乃桓字同音假借字车前轼两柱如桓楹和门然若以爲音声之和则误矣璧羡考琢玉石爲周尺径尺之璧于周礼璧羡之说考之而有得焉春官典瑞云璧羡以起度考工记玉人曰璧羡度尺好三寸以爲度尔雅释器曰肉倍好谓之璧按尔雅之说肉倍于好卽名爲璧若中好三寸则上下之肉各三寸共成九寸此璧之常制故玉人曰璧琮九寸也别有盈尺之璧较之九寸之璧羡余一寸此卽名爲璧羡犹曰羡璧也此璧于上下肉三寸之外各羡半寸合成一寸且是周围正圜皆羡半寸合成一寸栋梁考屋材之大者曰栋曰梁以今考之栋者五架屋由东至西最高中嵴下横木之名也梁者屋中四柱由北至南纵架柱上之木名也是以栋宜三而梁宜二梁木上受短柱以载栋楣下架于南北两楹之上而更出乎南楹之南北楹之北以载南北两檐自传注或以楣冒梁而今人俗称或以梁冒栋于是始相淆矣今以诸经义考之尔雅释宫曰杗谓之梁说文杗栋也释名流也楚辞大招注屋宇也据此知通乎栋与之大材始得曰梁矣栋在南北之中爲南北两檐然则架乎其间者是南北之纵非东西之横者矣今人俗名梁曰大驼梁尔雅于杗谓之梁下卽继之曰其上楹谓之梲其字指梁而言惟梁之上方可架上楹上楹卽短柱若楣与栋安能再加上楹乎且上楹对下楹而言下楹卽屋中四柱梁之所加也古者大梁或作曲形今江南屋或尙曲之桥梁之梁罶梁之梁梁辀之梁皆是上曲之形故西京赋曰亘雄虹之长梁结棼橑以相接西都赋曰因瓌材而究奇抗应龙之虹梁皆明乎其如虹之曲长也列子曰韩娥鬻歌余音绕梁惟其梁有空虚相架之处故可云绕长门赋曰委差参以槺梁槺虚也尔雅自柣谓之阈至落时谓之皆专释门戸之名其间楣谓之梁一语乃专指一门一戸上之小横木亦借梁楣以爲名所谓门楣非屋楣不可以此与杗谓之梁之大梁相混也古屋五架正中曰栋再南一架则称楣故仪礼鄕射礼记曰序则物当栋堂则物当楣郑注曰正中曰栋次曰楣前曰庪是也聘礼公当楣再拜公食大夫礼当楣北鄕注此者伹当云两楹之上横木曰楣卽明矣今郑氏乃两引尔雅楣谓之梁一语遂致学者久惑不知尔雅楣谓之梁乃专指门戸之上而言不但梁非正梁卽楣亦非正楣与仪礼当楣之楣迥别不然曷重释梁也曷由知梁架楹上更出楹南也五架之屋栋次曰楣楣前曰庪庪者悬而出之之名尔雅曰祭山曰庪县仪礼飮射礼但曰钩楹内由楹外而已不闻两楹前更有两柱如今人之屋有檐柱也旣无檐柱则前霤檐宇何所支庪是必梁之曲而下者更出乎两楹之南横檐一木以爲檐霤矣古劔镡腊图考古劔镡腊之名之制及古劔之存于今者已见之歙程氏通蓺录矣予在京师又得一古劔其劔首镡与通蓺录同不过如今胡桃之半殻而已吹之殊无大声庄子所谓吹劔首者吷而已矣尙未合也余门生钱塘陈均自秦中归得古劔柄其首之镡乃隆起空中旁有一孔如人鼻孔大吹之其声噭然淸高闻于百步之外又其茎上之腊作四出长鬛形如今栀子花蒂茎上小铜钉周满留手不滑亦不刺手不必缑纒特其腊以上之劔身折去耳必如此则腊之所以名腊猎猎然如长鬛者乃可见也今程氏及余所藏之劔其镡腊皆仅具其名而简其形制者也陈氏劔柄乃考工之本制本形也庄子书所谓劔夹卽腊也以其夹劔身也战国策冯煖所弹之长铗卽夹也腊也左传所谓长鬛者相卽其义也爰考之并图其形钟枚说予所见古钟甚多大小不一而皆有乳乳卽考工记之所谓枚也其枚或长而锐或短而钝或且甚平漫钟不一形窃思古人制器必有所因此枚之设将爲观美耶未足观也然则欲此累累者何用乎乙丑春余在杭州铸学宫之乐钟与程氏李氏共算其律以定其范将爲黄钟者及铸成则失之爲夹钟矣铸工曰若不合者当用铜钖傅其内可改其音余乃令其别择一钟挫其乳之锐者乳钝而音改矣夫乃知考工但着摩磬之法而不着摩钟之法者爲其枚之易摩人所共知不必着于书也字瓦拓本跋嘉定钱君旣勤得古瓦作字上下左右作四神形甚奇古可爱并爲之考曰周丰宫之瓦卽声引郑康成大射仪注证之斯言谅矣元谓说文此卷丰丰二字注皆被后人删改其义久晦说文曰丰豆之丰满者也从豆象形此误矣当云丰豆之丰满者也从豆象形声说文曰丰行礼之器也从豆象形此亦误矣当云丰行礼之器也从豆凵象形声二徐尙不知之爲声宜更不知之爲声因而删改耳郑君大射仪注云丰字从豆声此正郑君精于六书之验郑注三礼多用说文此当许君旧说郑引之也何以明之爲声也丯字古拜切古音与丰字同一部诗三百篇古韵朗然可按丯字虽未见于诗而害字从丯得声如泉水三章二子乘舟二章荡八章闷宫五章其用韵之处皆与上声礼体澧鳢最近则丰字之从丯得声也明矣不特此也部次于丯部许云从木推丯元谓此下亦当有丯亦声三字徐氏不知而删之耳与丰亦同部相近也丰丰从豆皆声凵爲象形凵与原可不相联属故古文丰字无凵明可省去又说文丰字上六畵皆当左低右高作形今本作平畵者讹俗无以下笔举此数证质之旣勤审定之庶无蔡中郞不分丰丰之诮乎与程易畴孝廉方正论磬直县书通艺录论考工记磬直县于鼓上及鼓右之际设孔已明白大着于儒林无疑义矣今又得读汪君孝婴推算所以中县之数以孔爲衡枢而平其衡直其绳其理益明元窃谓磬县重法如等子法以远胜近也盖股之所积少而鼓之所积多以少称多而县能直者鼓下垂而近股外扬而远股如等锤鼓如等盘与五金孔其等系也磬直县已见之通艺录六证记矣元又谓考工记磬氏经文本明言直县曷言经文本直县也磬氏曰已上则摩其旁已下则摩其耑所谓摩其耑者股之上角向天如圭之耑者也圭有耑故曰瑞瑞者上锐之形也所谓摩其旁者鼓之外边所以曰旁也若非直县曷曰耑也耑之一字直县之确证也制磬之工于旣设孔之后卽不能再改孔矣于是县之而股或昻而上是鼓少重也乃摩其鼓之旁抑股或坠而下是股少重也乃摩其股之耑如此则轻重相称而县直矣二郑注谓上下爲声之淸浊似误矣经所谓旁者乃鼓厚一寸之处若摩厚爲薄是摩广三寸之面不得云旁矣且若摩其耑之两面则股必减轻县者不直矣王伯申经义述闻序昔郢人遗燕相书夜书曰举烛因而过书举烛燕相受书说之曰举烛者尙明也尙明者举贤也国以治治则治矣非书意也郑人谓玉未理者璞周人谓鼠未腊者璞周人曰欲买璞乎郑贾曰欲之出其璞乃鼠也夫误会举烛之义幸而治误解鼠璞则大谬由是言之凡误解古书者皆举烛鼠璞之类也古书之最重者莫逾于经经自汉晋以及唐宋固全頼古儒解注之力然其间未发明而沿旧误者尙多皆由于声音文字假借转注未能通彻之故我朝小学训诂远迈前代至干隆间惠氏定宇戴氏东原大明之高邮王文肃公以淸正立朝以经义敎子故哲嗣怀祖先生家学特爲精博又过于惠戴二家先生经义之外兼覈诸古子史哲嗣伯申继祖又居鼎甲幼奉庭训引而申之所解益多着经义述闻一书凡古儒所误解者无不旁征曲喻而得其本义之所在使古圣贤见之必解颐曰吾言固如是数千年误解之今得明矣嘉庆二十年南昌卢氏宣旬读其书而慕之旣而伯申又从京师以手订全帙寄余余授之卢氏卢氏于刻十三经注疏之暇付之刻工伯申亦请余言序之昔余初入京师甞问字于怀祖先生先生颇有所授旣而伯申及余门余平日说经之意与王氏乔梓投合无间是编之出学者当晓然于古书之本义庶不致爲成见旧习所胶固矣虽然使非究心于声音文字以通训诂之本原者恐终以燕说爲大宝而吓其腐鼠也王伯申经传释词序经传中实字易训虚词难释颜氏家训虽有音辞篇于古训罕有发明所頼尔雅说文二书解说古圣贤经传之词气最爲近古然说文惟解特造之字而不及假借之字尔雅所释未全读者多误是以但知攸训所而不知同迪但见言训我而忘其训间虽以毛郑之精犹多误解何况其余高邮王氏乔梓贯通经训兼及词气昔聆其终风诸说每爲解颐乃劝伯申勒成一书今二十年伯申侍郞始刻成释词十卷元读之恨不能起毛孔郑诸儒而共证此快论也元昔敎浙士解经曾谓尔雅坎律铨也爲聿诠也字之讹辛楣先生韪之又谓诗鲜民之生书惠鲜鳏寡鲜皆斯之假借字诗绸直如发如当解爲而老子夫佳兵者不祥之器佳爲佳之讹若此之畴学者执是书以求之当不悖谬于经传矣论语曰出辞气斯远鄙倍可见古人甚重词气何况绝代语释乎焦氏雕菰楼易学序周易爲羣经之首古今治此学者独多有列国人之易有汉人之易有晋唐人之易有宋人之易荀虞之易汉学也所存古法尙多自王辅嗣以老庄言易易全空矣静而思之㩁而论之圣人之造易也象因卦生辞因象着大之天地山川小之井鲋车鬼岂如词人属文随意掞藻乎是必有一定不易之辞与字存其中焉易有爻有位岂如今人并互体亦不论乎是必有错综经纬千变万化极变易之道存其中焉易有吉凶悔吝岂如今人三钱占瞽者能之乎是必有不尽之言与意随所遇之而取决焉乃今求之晋以后之易皆不能使易之经文语语有因字字有据然则空论而已古圣人造易必不若是江都焦氏居北湖之滨下帷十余年足不入城市尤善于易取易之经文与卦爻反覆实测之得所谓旁通者得所谓相错者得所谓时行者举六十四卦三百八十四爻尽騐其往来之迹于经文之中而知其所以然盖深明乎九数之正负比例六书之假借转注而后使圣人执笔着书之本义豁然大明于数千年后闻所未闻者惊其奇见所未见者服其正卓然独辟确然不磨虽使义海以下诸贤衆咻之而不能折其说此我大淸文治之所以轶乎前也岂焦君一人之所通哉焦君之易之爲书也曰章句十二卷曰通释二十卷易图畧八卷其大旨见于图畧而旁通三十证尤爲显据可例其余或曰比例爲图因其末之同而遡其本如此则所通不几多乎元曰此正可见圣人之易错综参伍化裁推行圣人不能一一悉举之特各于相通处偶举一隅以示其例而赅其余若其因事而揲筮因卦而求象必有一定之法亦必有无尽之言使各象变适于各事以决吉凶是以左传筮辞更出于今易辞之外借曰非也何以折其三十证之所说哉或曰通释多因假借而引申之不几凿乎元曰古未有字先有言有意言与意立乎诸字未造以前伏羲画☰☷而定其言与意至仓颉始造干坤之字故徒言遯而遯与豚同意徒言疾而疾与蒺同意传谓书不尽言言不尽意卽此道也若立乎其后而分执之盖未知声音文字之本矣借曰非也虞翻何以豚鱼爲遯鱼韩诗外传何以蒺藜爲据疾哉元与焦君少同游长同学元以服官愧荒所学焦君乃独致其心与力于学其初治易也亦不图至斯乆之如有所牖而此学竟成元于嘉庆十九年夏速邮过北湖里中见君问易法君匆匆于终食间举三十证语元元卽有闻道之喜及至江西时时趣其写定寄读读竟而叙其本末如此传曰君子居则观其象而玩其辞动则观其变而玩其占自天祐之吉无不利其是学之谓乎嘉庆二十一年夏四月与郝兰皋戸部论尔雅书古人字从音出喉舌之间音之所通者简天下之大言之所异者繁尔雅者近正也正者虞夏商周建都之地之正言也近正者各国近于王都之正言也予姻家刘端临之言曰子所雅言诗书执礼雅言者诵诗读书从周之正言不爲鲁之方言也执礼者诏相礼仪亦以周音说礼仪也小雅大雅皆周诗之正言也刘氏此说足发千古之蒙矣然则尔雅一书皆引古今天下之异言以近于正言夫曰近者明乎其有异也正言者犹今官话也近正者各省土音近于官䛡者也扬雄方言自署曰輶轩使者绝代语释别国方言夫绝代别国尙释之况本近正者乎言由音联音在字前联音以爲言造字以赴音音简而字繁得其简者以通之此声韵文字训诂之要也大戴记小辨一篇足明尔雅之学小辨者一知半解之俗学也鲁国当时或有此学犹汉急就章宋王安石字说之类然不可考矣小辨之学易尔雅之学难故孔子曰社稷之主爱日又曰士学顺辨言以遂志顺与训通借卽训诂之训遂志者通其意也不学其训则言不辨意不通矣又曰小辨破言小言破义小义破道道小不通通道必简尔雅以观于古足以辨言矣传言以象反舌皆至可谓简矣夫亦固十变之稘由不可旣也而况天下之言乎孔子此数言述尔雅之学甚明何后儒之昧昧也训诂错则言语错执古圣之书以小辨破其言而龂龂论之道义皆错矣使古圣人见后人如此错解之也必哑然笑曰吾所言本不若是也是以不明尔雅之学则五经四书皆鼠璞矣今子爲尔雅之学以声音爲主而通其训诂余亟许之以爲得其简矣以简通繁古今天下之言皆有部居而不越乎喉舌之地孔子曰辨言之乐不下席余与子接席而辨之其乐何如与高邮宋定之论尔雅书定之足下蒙问尔雅注义欲撰尔雅集注一书诚说经之盛心也元昔亦尝有志于此徒以宦辙鲜暇力有未逮耳窃谓注尔雅者非若足下之㴱通乎声音文字之本原不能何也爲其转注假借本有大经大纬之部居而初哉首基其偶见之蹟也山水器乐草木虫鱼诸篇亦无不以声音爲本特后人不尽知耳故以声音文字爲注尔雅之本则尔雅明矣其引生明生魄以证哉引夏屋逸书以证权舆多寡有无无关轻重也怀祖先生之于广雅若膺先生之于说文皆注尔雅之矩矱此事足下识超而年富正宜及早爲之古注之善者采之浅者误者弃之其有新义卽下已意不拘郭氏一家之学兼采友人精确之说要当以精义古音贯串证发多其辞说爲第一义引经传以证释爲第二义也揅经室集三集卷第五揅经室三集卷五纪文达公集序我朝贤俊蔚兴人文郁茂鸿才硕学肩比踵接至于贯彻儒籍旁通百家修率情性津逮后学则河间纪文达公足以当之夫山川之灵笃生伟人恒间世一出河间献县在汉爲献王封国史称献王修学好古实事求是所得书皆古文先秦旧书被服儒术六艺具举对三雍献雅乐答诏策文约指明学者宗之后二千余年而公生其地起家甲科厯跻淸要高宗纯皇帝命辑四库全书公总其成凡六经传注之得失诸史记载之异同子集之支分派别罔不抉奥提纲溯源彻委所撰定总目提要多至万余种考古必衷诸是持论务得其平光稽古之圣治传于无穷准诸献王之冩定周官尙书礼礼记孟子老子厥功尢茂焉国家举大典礼恭进颂册恭和圣制御制诸作皆从心所发雍容揄扬有穆如之风公受两朝知遇有所疏奏皆平彻闲雅爲对扬轨仪请试士子春秋文以左氏传立论辅以公羊谷梁二传而废胡氏传尢爲有功经学他所着撰体物披文不袭时俗所爲诗直而不伉婉而不佻抒冩性灵醖酿深厚未尝规橅前人罔不与古相合盖公鉴于文家得失者深矣公着述甚富不自裒集故多散佚公之孙香林员外勤爲搜辑者数年得诗文集十六卷梓以行世属序于元元以科名出公门生门下初入都公见元所撰书称许之自入词馆闻公议论益详盖公之学在于辨汉宋儒术之是非析诗文流派之正伪主持风会非公不能至于此集虽非公所自勒然亦足以觇全量矣王文端公文集挍本跋王文端师诗文不自以爲重盖公所重在立朝风节也公薨后公子堉时收罗杂稿寄至江西属元编刻之元乃手编爲葆淳堂集若干卷又订成年谱一卷付之梓梓成元匆匆移河南爰以板寄闽是时公子巳出守闽郡矣板中误字颇多同门友李许斋手挍一过改补之此李公手挍本也故跋之凌母王太孺人寿诗序吾友凌次仲官寕国敎授明年太孺人寿八十有一将称觞于学斋以书来属元爲文书诸屏元与次仲交久且深凡以诗爲寿者元固宜序其事矣次仲长元七年合志同方谊若兄弟以故知太孺人最悉太孺人姓王氏海州旧族次仲尝谓元日昔先君子以依亲戚自歙客海州娶太孺人某兄弟实生于是焉某六龄而孤兄年二十有六贫不能自给太孺人鬻簪珥使就塾师读书麤记名姓而巳少长习贾于市往往爲人所绐太孺人曰汝爲贾而耻与人争利恐难成宜从事于学然学非蕲爲博士弟子之谓也必通经立行爲古之儒焉且独学无友则孤陋而寡闻吾有汝兄侍养汝其游四方就师友以成之于是次仲乃挟书出游博通经史善属文尢精三礼及推步之学干隆辛丑与元订交于扬州问学相长各期束身修行少有所表见于世以无忝所生未几次仲入都翁覃溪先生奇其才敎以制举业勉之应试遂以巳酉庚戌两榜成进士次仲例选知县投牒吏部改敎授以奉母是时天下识与不识无不重次仲之学行者嗟乎次仲生东海僻陋之鄕非太孺人朂之以游则郁郁与驵侩老矣乌能显名于天下哉癸丑元奉命视学山东诣热河行在元与次仲同爲王韩城朱大兴两公所得士时次仲寓韩城公直庐元往别焉公于座中谓之曰吾不能强子改冷官子愿之甚善且吾亦尝爲此然非耐贫不可也今次仲之贫如故而循陔致养闭戸着书其志趣爲何如太孺人怡然安之其德敎又何如也至于畴昔砥厉之言尙冀始终无负他日太孺人登期颐上寿元当跻堂赋诗爲诸交游倡焉里堂学算记序数爲六艺之一而广其用则天地之纲纪羣伦之统系也天与星辰之高远非数无以效其灵地域之广轮非数无以步其极世事之纠纷繁颐非数无以提其要通天地人之道曰儒孰谓儒者而可以不知数乎自汉以来如许商刘歆郑康成贾逵何休韦昭杜预虞喜刘焯刘炫之徒或步天路而有验于时或着算术而传之于后凡在儒林类能爲算后之学者喜空谈而不务实学薄艺事而不爲其学始衰降及明代寖以益微闲有一二士大夫畱心此事而言测圆者不知天元习囘囘法者不知最高谬误相仍莫能是正步算之道或几乎息矣我国家稽古右文昌明数学圣祖仁皇帝御制数理精藴高宗纯皇帝钦定仪象考成诸编研极理数综贯天人鸿文宝典日月昭垂固度越乎轩辕隶首而上之以故海内爲学之士甄明度数洞晓几何者后先辈出专门名家则有若吴江王闇淄川薛仪甫宣城梅征君儒者兼长则有若吴县惠学士婺源江愼修休寕戴庶常莫不各有譔述流布人间盖我朝算学之盛实往古所未有也江都焦君里堂与元同居北湖之滨少同游长同学里堂湛㴱经学长于三礼而于推步数术尢独有心得比辑其所着加减乘除释八卷天元一释二卷释弧三卷释椭一卷总而录之名里堂学算记书成而属元序之元思天文算学至今日而大备而谈西学者辄诋古法爲觕疏不足道于是中西两家遂多异同之论然元尝稽考算氏之遗文汎览欧逻之述作而知夫中之与西枝条虽分而本干则一也如地爲圆体则曾子十篇中巳言之七政各有本天与郄萌日月不附天体之说相合月食入于地景与张衡蔽于地之说不别熊三拔简平仪说寓浑于平而崔灵恩巳立义以浑葢爲一矣的谷四方行测剏蒙气反光之差而姜岌巳云地有游气蒙蒙四合矣然则中之与西不同者其名而同者其实乃彊生畛域安所习而毁所不见何其陋欤里堂会通两家之长不主一偏之见于古法穿穴十经研求三数而折中乎刘氏徽之注九章西法随事立说阐其隐祕而日月五星之果有小轮与夫日月五星本天之果爲椭圆与不则存而不论昔蔡中郞撰十意未竟上言欲思惟精意扶以文义润以道术着成篇章今里堂之说算不屑屑举夫数而数之精意无不包简而不遗典而有则所谓扶以文义润以道术者非邪然则里堂是记固将以爲儒流之典要备六艺之篇籍者矣元少略涉斯学心钝不能入㴱且以供职中外斯事遂废今见里堂成此书敬且乐焉吾鄕通天文算学者国朝以来惟泰州陈编修最精今里堂之学似有过之无不及也旧言堂集后序昔陆士衡观才士之所作而得其用心良以用心之地观之实难灵均以降大同以前昭明观之可谓审矣自兹以降李唐赵宋文体变迁士衡昭明非能逆覩者也学者身处近代遥隔前徽享其所素习屏其所未知执以一端蔽夫衆体何其陋也吾师乌程孙松友先生学博文雄尤深选学摰虞刘勰心志实同夫且上溯初唐下沿南宋百家书集体裁所分古人用心靡不观览是以濡墨洒翰兼擅衆长不泥古而弃今不矜今而废古曩撰四六樷諙二十篇各穷源委冠以叙文学者诵习得研指趣今哲嗣复裒刻残稿爲旧言堂集四卷诸所拟议咸具兹篇又其古今体诗托迹中唐衷以风雅文家能事亦备于斯元籍列门生旧被敎泽凡师心力所诣略能仰见一二谨爲后序以谂文家绿天书舍存草序裴山钱中丞幼勤于学工于文孝于节母余丙午岁入京师蚤相友善已酉同榜成进士入翰林登堂拜母益相爱重洎余出使在外裴山直军机相见爲稀及裴山亦出抚粤楚遂不相见矣中间以诗相酬和者颇多彼此半逸其稿庚午辛未间天子方重用之而裴山遽以病卒天子伤悼故于饰终之典有加焉裴山有一女曰德容程太夫人愼于择壻松相国誉余子祜于太夫人太夫人旣见祜甚爱之曰吾早识云台云台与吾子善且祜致佳遂缔姻焉太夫人手一囊付祜之母曰此亡儿之诗需云台订之余受而读之始见裴山前后数十年诗笔之全其诗风格淸超性情缜宻粹然想见其爲人裴山将母至勤而不盬于王事可谓泰山之竹冉冉孤生朝阳之桐萋萋尽力者矣余旣爲作传复删存其诗编爲六卷刋于广州卑其嗣子承志俾世守之嗟乎人生聚散心迹奚可预计哉当丙午丁未间余与裴山居京师尝共乘敝车以文艺相示俄爲翰林曷尝有一言及于外省官又曷尝有一言及于儿女子乃二十七年而裴山卒又四年而太夫人卒呜唿一星后曙古人所哀微云抹山贱子何忝书成酹酒悲从中来存殁之情结于涕泗矣嘉庆岁戊寅十月序于羚羊崃舟中孙莲水春雨楼诗序上元孙君莲水之诗葢出于随园而善学随园者也莲水从随园游奉其所论所授者以爲诗而本之以性情扩之以游歴以故爲随园所深赏有一代淸才之目而莲水亦动必曰随园吾师也不敢少昧所从来谓莲水之诗非出于随园不可然随园之才力大矣门径广矣有醇而肆者亦有未醇而肆者使学之者不善益其所肆者而肆焉以爲出于随园而随园不受也卽不敢肆其词而遗其醇焉以爲出于随园而随园亦不受也吾观莲水之爲诗清丽有则唐人正轨也且不苟作不多作意必新警语必逋峭一字未安吟想累日所以性情正而词气醇与其肆于诗之外无寕有所蓄于诗之中吾固曰此唐人正轨而善学随园者也干隆乙卯春予识莲水于歴下同爲蓬莱观海之游嘉庆已未冬又同爲武林之游诗中踪迹略可见壬戌夏五莲水归秣陵订春两楼诗爲书数语于卷首秣陵山水淸丽而壮予不见之久矣今春雨楼中诗境相似爲掩卷凝思者久之华陔草堂书义序今平湖令尹嘉定李同年许斋早年以经术名于江南及从钱辛楣前辈游尽得其学经史文辞披华撷实六书九数靡不综览干隆丙午秋朱石君师典试江南合经策以精博求士于是平湖以第四人中式元以第八人中式相见于春明性情学术契若兄弟也庚戌石君师总裁会试会元旣定拟之曰此似江南李许斋及揭晓拆封自第六人始平湖寔第六人大嗟讶继拆第一人乃歙朱苍楣文翰盖苍楣亦以经史爲根抵兼工汉晋古文酷似平湖者吾师之所以取士吾友之所以受知皆于书义中具见全量然则平湖之全量不可以书义尽之实可于书义见之矣平湖事母孝出爲孝丰德淸平湖三县令以洁白养政声闻都下毛诗序曰南陔孝子相戒以养也白华孝子之洁白也斯文有焉且读斯文者当知寓经疏史志于明人法律之中爲近时独辟之径未可以寻常程式比也王柳邨种竹轩诗序予昔闻翠屏洲王君名久矣岁丙寅丁卯间相遇于扬州读所着诗惊异之心爲之下旣乃爲翠屏洲之游洲在焦山北岸桃柳数万株襍之以竹人迹罕至江潮到门置诗人于此间安得不异于是相与选订本朝诗集于曲江亭上此江苏诗征所由昉也此后予驰驱南北别数年复以癸酉春相会于杨子江上同订诗征已四千余家王君复出柳邨诗选属序之予军艘转运毕回舟泊高明寺夜雨潇潇春镫摇焰读是诗至子夜叹其体裁正情性眞才雄气静将拟之古人其靖节耶明远耶正字摩诘耶嘉州苏州耶抑子美太白耶将母同复于晚唐后拟之无相似者夫乃叹其洵有异于时俗之所爲也王君身处蓬茅名满海内布衣而老必爲传人是集亟当刻板以贻同志王君子名屋年尙幼已工诗有佳制曷附录数诗于集后以志家学䢴上集序元曩辑淮海英灵集扬州图经翻阅各家诗集于䢴上事蹟特详未尝不叹风气人物园池觞咏每借当时名家别集叠见侧出掩卷凝想如将见之明代国初不具论近年马氏玲珑山馆材力非甚饶健也徒以聚书好客扶助风雅迄今家贫书散而故宅珑一石犹得歌于松岚观察诗集中余可知矣观察工诗善书甲子乙丑间侨居扬州勒所得诗爲一卷曰䢴上集体格藴借如渔阳在扬州时相遇之客则有若吴谷人胡西庚洪稚存方子云王惕甫乐莲裳诸君子游䜩之地则有若篠园康山休园白沙翠竹江村各园亭相主之人则有若沈旣堂江子屏杨竹庐江文叔诸旧家诗之以䢴上而得欤抑䢴上之得人诗也余故幸䢴上不甚陋尙得屡见于各家之诗甚且以此专勒集名也惜阴日记序汉书云脩学好古实事求是后儒之自遁于虚而争是非于不可究诘之境也岂河间献王竟逆料而知之乎我朝儒者束身脩行好古敏求不立门戸不涉二氏似有合于实事求是之敎仁和宋氏咸熙潜修力学丙辰丁巳间助予䉵集经诂在精舍中爲前一辈学者嘉庆辛未入都以所着惜阴日记相质其间考订经史古籍皆据实以求是非沈笃澹雅之才能若是乎存素堂诗续集序时㠶先生诗前集元爲之刋于杭州收入灵隐书藏后集未挍刻而先生卒先生子中书桂馨以稿寄江西属订而桂馨又卒廻忆二十余年交谊伤悼不巳念先生具良史才主持诗派衷于雅正足爲后学之式平生学问交游敦笃靡已元虽劳于积牍感先生之谊亟爲挍阅付刻其年谱一卷乃先生子录寄杂稿叙成者亦加删定附于续集之首是程堂集序予于浙西见文笔三人曰陈白云曰查伯揆曰屠孟昭白云文笔淸古拔俗伯揆则宏丽矣孟昭学于白云而友于伯揆故其风骨文采出于其闲年虽少而波澜老成三人皆馆阁才也乃白云以进士授知悬伯揆不愿举进士以举人就知县孟昭成进士入翰林矣复改知县所治之县各着循声是天将使其循良之政早及于民不徒以文学掩壮年岁月也仪征吾邑也地处大江之滨北接淮河繁剧难治孟昭领此邑裕如也邑累于税孟昭自除之邑有难狱孟昭力断之邑民贫且惰孟昭以木棉蚕桑耕织爲敎而民化之邑有盐枭日益横孟昭聚武士擒治之民闲颂声日腾达闻于远方其政成矣而其文笔复裒然成集知不以政废其学且其所以爲学者卽其所以爲政也余早识孟昭之才与学于吴山读书之时余虽抗颜然今邑民也知其循政亲切不诬兹序其集在于甲戌自今以往政绩文学懋勉益上者当与年俱进乌得以此百里地十四卷书衡量之耶徐雪庐白鹄山房集序昔张杨园先生幼孤贫受业于其母母召之曰孔孟秪两家无父儿也是以旣长而得蕺山之传自古孤根危露得母节激厉而成其学者多矣岂非席丰者易沦于草木贞苦者可勒于金石哉武康徐雪庐孝亷予昔一览而异其才旣而屡试之知其幼被贤母苦节之教是以行谊文笔卓然有成其诗矢正音而持雅裁淸远峻洁不移于俗骈体文得齐梁初唐之遗交游旣广乃莫不知爲贤母之子克自树立无忝所生者予昔所以试雪庐者在文笔兹序其集岂在文笔哉束广微补诗曰白华朱萼被于幽薄予爲雪庐诵之郭书屏鹳井集序余在浙与守令言民事无暇言诗文然守令中有学者未尝不知之鄞县令郭君可典其人也鄞爲海疆剧于海寇郭君拊之多循声郭君闽中进士予每令其鞫海中闽盗悉知其鄕语以故鞫盗甚多得其情无酷枉者余考绩卓异荐之其先爲海上汎舟之役近乃奉总督檄采铜于滇夫渤澥之大昆池之遥极其游矣所爲诗尔雅眞挚实事求是亦足以纪其所游鹏之所抟鵾之所徙乃可以拟之鹳井云乎哉灵芬馆二集诗序灵均之骚类性体物无所不有唐宋人诗各成流派卽以爲同出于骚亦无不可吾读灵芬馆诗二集而益有悟于此吴江郭君频伽臞而淸如鹤如玉白一睂与余相识于定香亭上其爲诗也自抒其情与事而灵气满天奇香扑地不屑屑求肖于流派殆㴱于骚者乎或惜其久试未第惟以文得名予曰不然新旧唐书列传伙矣全唐人诗亦伙矣予未见繙读唐书之人多于繙读全唐人诗之人也然则亦各蕲至于不朽灭而已矣何惜焉郭君广涉歴喜交游山川芳草所助者实多所爲古文辞雅洁奥丽有古人法度所塡蘅梦词浮睂楼词淸婉颖异具宋人正音卓然名家久爲王兰泉吴谷人诸先生所推重殆亦乞灵于骚而扬其淸芬者欤画舫录序扬州画舫录十八卷仪征李君艾塘所着也扬州府治在江淮闲土沃风淳会达殷振翠华南巡恩泽稠叠士曰以文民日以富艾塘于是综蜀冈平山堂诸名胜园亭寺观风土人物仿水经注之例分其地而载之以上方寺至长春桥爲草河录以便益门爲新城北录以北门爲旧城北录以南门爲城南录小东门爲小秦淮录分虹桥外爲虹桥上下东西四录分莲花桥外爲冈东录冈西录蜀冈录共十六卷别纪工段营造录舫扁录二卷凡郡县志及汪光禄应庚平山堂志程太史梦星平山堂小志赵转运之璧平山堂图志所未载者咸纪于此或有以杨衒之孟元老之书拟之者元谓杨孟追述往事此录则目覩昇平也或有疑其采及琐事俗谈者元谓长安志叙及坊市第宅平江纪事兼及仙鬼诙谐俗谚此史家与小说家所以相通也且艾塘爲此垂二十年考索于志乘碑版咨询于故老通人采访于舟人市贾其裁制在雅俗之闲洵爲深合古书体例者元受读而服其善因序其略俾知吾乡承国家重熙累洽之恩始能臻此盛也王竹所词序词人之作小令以五代十国爲宗守其派者有晏氏父子欧阳公张先秦观贺铸毛滂诸人慢曲以淸眞白石爲宗沿其流者有吴文英张炎卢祖臯高观国王沂孙周宻蒋捷陈允衡诸人自元明以来传染草堂结习而花闲集乐府雅词絶妙好词诸书之遗意莫或窥寻无怪乎词学之不振也王子竹所㴱于词三十年前卽以之名大江南北兹复手自删订埽去骩骳从俗之作其所存者小令则寓秾纤于简厚慢曲乃如溪流㴑风波纹自行而冷光翠色一望演漾不可尽盖于四声二十八调中独得唐宋人精髓㴱于此者乃知其爲必传也羣雅集序昔归愚宗伯订别裁集谓王新城执严沧浪之意选唐贤三昧集而于少陵鲸鱼碧海或未之及此宗伯独亲风雅之旨其实新城但于三昧集持此论耳其裁伪体与宗伯固无岐趣也近今诗家辈出选录亦繁终以宗伯去淫滥以归雅正爲正宗与其出奇标异于古人之外无寗守此近雅者爲不悖于三百篇之旨也丹徒王君柳邨之论诗也以宗伯爲归近日数大家声气炫赫之时王君独去之若凂抱残守拙以爲吾恐其言之或非雅也以故伏处大江金焦两山之北渚而交游亦几徧于海内用是着录国朝别裁以后诸家之诗积成卷袟名之曰羣雅集卽以归愚宗伯居首虽爲先辈友人录其着作而编诗大恉亦卽在是盖巳汎滥于宋元诸家及明嘉隆前后之蹊径门戸而折衷而得所归焉又何虑近时门迳之少有出入者乎王君以未定之草示元属元爲序元将入觐马首戒途囱遽未徧读而其大旨已得览之乃爲之序重刻宋本太平御览叙太平御覧一书成于太平兴国八年北宋初古借未亡其所引秦汉以来之书多至一千六百九十余种考其书传于今者十不存二三焉然则存御览一书卽存秦汉以来佚书千余种矣洵宇宙间不可少之古借也惜世所行者自明人刻本外鲜有善册吴门黄荛圃主事有刊本三百六十六卷乃前明文渊阁宋刻残本又五百廿卷亦依宋镌所抄其余缺卷并从各家旧抄过录予乙丑丙寅间在雷塘庵取明黄正色本属友人密加誊校知黄本顚倒脱落至不可读与明活字板相似其偏旁之讹更无论矣且彼本妄据彼时流传经借凭臆擅改不知古书文义深奥与后世判然不同浅学者见爲误而改之不知所改者反误矣或其间实有宋本脱误者但使改动一字卽不能存宋本之眞不能见重于后世故余所誊挍者以全依宋本不改一字爲主今此刻本又皆全依余所校者付梓且精挍再三不滋舛脱足使艺林偁快后世委心古借古人皆借是更垂不朽矣郝戸部山海经牋疏序左传称禹铸鼎象物使民知神姦禹鼎不可见今山海经或其遗象欤汉书艺文志列山海经于形法家后汉书王景传明帝赐景山海经河渠书以治河然则是经爲山川舆地有功世道之古书非语怪也且与此经相出入者则有如逸周书王会楚辞天问庄子尔雅神农本草诸书司马子长于山经怪物不敢言之史家立法之严固宜耳然上古地天尙通人神相杂山泽未烈非此书末由知已郭景纯注于训诂地理未甚精彻然晋人之言已爲近古吴氏广注征引虽博而失之芜襍毕氏校本于山川考校甚精而订正文字尙多疎略今郝氏究心是经加以牋疏精而不凿博而不滥粲然毕着斐然成章余览而嘉之爲之栞板以传郝氏名懿行字兰皐山东栖霞人戸部主事余已未总裁会试从经义中识拔实学士也家贫行修爲学益力所着尙有尔雅疏诸书兰皐妻王安人字瑞玉亦治经史与兰皐共着书于车鹿春庑之间所着有诗经小记列女传注诸书于此经疏并多校正之力亦可尙异之也宋本附图列女传跋此图当分别观之余甞见唐人临顾恺之列女传图长卷其中衣冠人物与此图皆同若衞灵公所坐之低屏室女所倚之木柱顾图中皆有之绝相似否则谁能画柱爲枯株之形也观其宫室树石如孟母图中书院之类或有宋人所增然卽此尙可见宋屋之形至于人物镫扇之类定爲晋人之笔无疑且恐晋人尙本于汉屏风也杭州紫阳书院观澜楼记康熙四十二年浙江盐法道高公熊征创建紫阳书院于杭州省城紫阳山下有诗十二章分咏其地今之听事北向者爲乐育堂堂后高屋三楹拾级乃登者爲五云深处折而东有池广一亩湛然淸深曰春草池池上水阁南向今名凌虚者曰南宫舫东向者曰簪花阁池南有山如重巘山之空明处皆南宋人所抉剔曰别有天曰寻诗径曰巢翠亭曰螺泉曰鹦鹉石曰笔架峰曰垂钓矶鹦鹉石侧之校经亭爲元所建山之最上者曰看潮台台久圯嘉庆八年都察院巡盐使者延公因书院生徒日多附课者皆给以膏火之资席不敷坐乃建高楼五楹以冠此山移乐育堂朱子栗主祀于楼下祀魁星于楼上借爲生徒藏修息游之地本孟子之义名之曰观澜楼斯楼处山之顚俯视城市万屋鳞次长江如带环曲于外若其风日流丽波涛不惊越山淸远澄流东下有足观者又若潮汐自海亹腾驾而来云驰雷动震曡心神发皇耳目更有足观者然则学者观澜之术可知矣观于海者难爲水游圣门者难爲言圣言莫大于孔子海澜莫大于浙江善乎赵岐之言曰所览大者意大观小者志小朱子之言圣道大而有本学者渐乃能至生徒之登斯楼者莫不志于大道成章乃达敎生徒以学者亦将操此术于盈科之流水以观之矣使者名延丰满洲人家世甲科䘏商爱士使浙四年多惠政书院院长王君名宗炎萧山进士深于经术学行醇厚生徒三百二十有八人董斯工者敎官杨秉初丁治时五月朔甲午诸城刘氏族谱序禹贡曰海岱惟靑州诸城在汉爲琅邪郡今属靑州故干隆二十一年宰相刘文淸公以翰林视学安徽赐诗有曰海岱高门第也嘉庆十九年诸城刘氏共修族谱成以前明宏治由砀山迁诸城之祖爲始祖迨今三百二十余年传十四代列表者八百二十一人志其祠墓记其迁徙井然秩然何其愼也刘氏之望二十有五汉唐以来将相名人不可胜数今诸城谱谓砀山以上不可稽不妄推世系又何愼也唐书宰相世系表以宰相着其姓今诸城文正文淸两公非徒爲宰相且爲贤宰相天下仰之族谱不因宰相而修而贤相更足立族谱之望呜唿此圣翰所以特许爲海岱高门第也乌有先帝巳推高门第而犹不本老泉族谱序意亢宗睦族奠系分房者乎是谱之修非止世家之乘且裨国史之表诚不可缓于今日矣元爲文正公门生门下之士文淸公亦爲馆师今大司农又同榜进士也大司农以谱属元爲序元不敢辞敬书大义僭附卷末云尔岱顶重获秦刻石残字跋泰山秦李斯石刻厪存二十九字干隆初年碧霞宫火石失世间拓本最可宝贵故余以旧拓本合汉延熹崋山碑同摹刻于扬州北湖也嘉庆二十年前任泰安县常熟蒋君在岱顶玉女池水中搜得残石二尙存斯臣去疾昧死臣请矣臣十字新搨淸朗如故洵爲快事后之揽者当有感焉葵考葵爲百菜之主古人恒食之诗豳风周礼醢人仪礼诸篇春秋左氏传及秦汉书传皆恒见之尓雅于恒食之菜不释其名爲其人人皆知也故不释韭葱之名而但曰藿山韭茖山葱尓雅不释葵其曰菟葵芹葵戎葵蔠葵皆葵类非正葵亦韭葱之例也六朝人尙恒食葵故齐民要术载种葵术甚详鲍昭葵赋亦有豚耳鸭掌之喻唐宋以后食者渐少今人直不食此菜亦无知此菜者矣然则今爲何菜耶曰古人之葵卽今人所种金钱紫花之葵俗名钱儿淑气者以花爲玩不以叶充食也今之葵花有四种一向日葵高丈许夏日开黄花大径尺一蜀葵高四五尺四五月开各色花大如杯此二葵之叶皆粗涩有毛不滑不可食惟金钱紫花葵及秋葵叶可食而金钱紫花葵尤肥厚而滑乃爲古之正葵此花高不过二尺许花紫色单瓣大如钱叶虽有五歧而多骈诚有如鲍明远所谓鸭掌者异于秋葵之叶大多歧不骈如鹤爪也齐民要术称葵菜花紫今金钱葵花皆紫无二色不似蜀葵具各色秋葵色淡黄也左传云葵犹能衞其足杜预注云葵倾叶向日以蔽其根曹植表云若葵藿之倾叶太阳虽不爲之廻光然向之者诚也王篇云葵叶向日不令照其根此皆言葵之叶能衞其根卽葛虆庇本根之义非言其花向日自转也藿爲豆叶豆之花亦岂向日而转哉予尝锄地半亩种金钱紫花之葵翦其叶以油烹食之滑而肥味甚美南中地暖春夏秋冬皆可采食大畧须地肥而叶嫩大如钱乃甘滑仪礼士虞礼称之曰滑者以此又余尝登泰山其悬崖穷谷曲磴幽石之间无处无金钱紫花之葵皆山中自生非人所种山中人采其叶烹食之但瘦耳然则世人虽久不食之而名山古地尙有畱存者矣说文云藿豆之少也余尝种豆采其叶苗食之味亦美葵叶之味与藿正相似益可知古人葵藿并举之义秋葵叶嫩时亦可食但此与葵性相近终非正葵葵之花开于夏此则至秋始开其叶不能四时常可种食耳化州橘记按志橘红出化州者佳化州四鄕多橘以城内者爲佳城内多橘矣以及闻州衙谯鼓者爲致佳及闻鼓之橘多矣以衙内苏泽堂前者爲致佳苏泽堂前秪两树矣尢推頼氏园中老树一株爲致佳老树久枯其根下生新树今数十年高丈许故复称老树赖氏守此世爲业买者就树摘之以示其眞花多实少之年一枚享千钱虽官不能攫之园中近老树者数十株亦佳然惟老树皮红有白毛㦸手香烈而味辛识者入手能辩之夫苏泽堂橘官物也征之者多则州牧不暇给长官若买之则官不受价否则攫而巳予于庚辰十一月过州知赖园之橘可买也命仆人入园访老树赖叟曰老橘卖巳尽惟零丁数枚矣卽以数千钱摘之赖叟其古橘中人欤或云化城多蒙石苏泽堂当石上而赖园老树根下蒙石之力或更巨物性所秉或亦然欤自鸣钟说自鸣钟来自西洋其制出于古之刻屚小学绀珠载薛季宣云晷屚有四曰铜壶曰香篆曰圭表曰辊弹元谓辊弹卽自鸣钟之制宋以前本有之失其传耳酉洋之制器也其精者曰重学重学者以重轻爲学术凡奇器皆出乎此而其佐重学以爲用者曰轮曰螺是以自鸣钟之理则重学也其用则轮也螺也古屚壶盛水因屚滴水水乃渐减遂以爲轮之转运是水由重而渐减爲轻也自鸣钟以铁爲卷置铜鼓之中捩之使屈其力力由屈求伸亦由重而渐减爲轻也钟凡二鼓一鼓以记时一鼓以击钟记时之筩外缠绠以夺弟二塔轮之力塔轮者形如卧塔所以受绠也塔轮夺弟三中心轮之力记时之鍼管乎中轮中心轮夺弟四直轮之力直轮夺弟五齿轮之力若齿轮无物以节之使齿声其数以渐退则各轮之力不胜鼓中铁卷之力砉然立解其绠顷刻巳尽而其卷亦骤伸矣故有悬鎚往来揺动借以节之与齿轮之齿相应齿轮渐退则四三二轮亦递退绠渐解而卷渐伸也击钟之筩外缠绠以夺弟二塔轮之力塔轮夺弟三击轮之力击轮者外管击齿内树杙以动钟鎚弟三撃轮夺弟四鸟头轮之力弟四鸟头轮夺弟五小轮之力弟五小轮夺弟六风轮之力若无风轮使其力少重而滞于转则其击钟也甚速无节矣击钟之鼓其机亦管乎时轮时至则击齿缷而鼓中铁卷之力伸矣伸少者击少伸多者撃多击毕则齿碍而关其力以待后时或以二铅锤代铁卷之力则无两鼓其爲重学也益明两鼓各轮皆合于二铜版其合也皆螺钉之力其转也皆轮之力究其塔轮与铁卷亦皆螺旋也综其理皆由重以减轻故曰重学也此制乃古刻屚之遗非西洋所能剏也淸远崃记踰庾岭而南至淸远县凡南雄韶州连州之水皆滙流过淸远崃始至三水县南趋于海此崃两山相对水出其间崃北有飞来寺立寺门与隔岸人可唿而相与语甚狭也然而三郡千里之水舍此无由入海观其曲折夹束贯行之势亦奇矣若水舍此而别有所由则此间计惟数十亩平田耳指寺前叱犊之地谓爲古扬㠶之地谁其韪之凡水分流有二者最易畱其一塞其一此崃之上古无分流故千古不塞也又安知古亦有二流已塞其一而畱此一也三江者禹贡所着也南江在今芜湖以上汉书地里志水经注皆有分江水岂诳后人耶今塞耳或人疑池州寕国之间皆山无古江之故道此未多歴地形也余歴地所见如淸远崃最狭者有二焉一则浙江桐庐县之七里泷一则广东高要县之羚羊崃此二山行水之地形皆与淸远等而羚羊崃过广西一省之水爲尢巨岂可足未茧于衆山之中而遽断其爲无是哉新建南海县桑园围石工碑记南海县之西南有西樵山焉势高而基厚连缀甘竹飞鵞各小阜盘礡数十里西北两江之水所共抱而洩海者也此山古必居海潮中数千年两江泥沙附山而渟渐渟渐广山之距水亦渐远于是始有田田患大水之浸于是北宋以后始围以隄始有桑园围之名田之未围隄也大水浸之则泥沙加积焉一年积二三分厚之泥沙百年卽高一二尺厚之田地自有隄而田无水患地亦不复加高然而顺德香山新会下游之海变爲田者愈久愈多下游之田旣多则上游两江浩瀚之水难速洩以难速洩之水抱不复加高之田水高田低且以不坚之隄捍之乌能不险而溃哉国朝以来屡经修筑以卫民生溯宋元明事载前碑志不具述余于嘉庆二十二年冬初粤是年夏水决三丫基民命田稼所伤实多察知岁修资少乃筹库资发商生息岁得银四千六百两以济之然终不能无大患南海人伍元兰伍元芝兄弟并官刑部郞捐银六万两新会人卢文锦前官工部郎捐银四万两请于险处皆建石隄以障之其险者如三丫基禾义基天后庙大洛口吉赞横基诸处隄上用条石曡之隄坡隄根用磈石护之共叠石一千六百余丈护石二千三百余丈始斯役者南海令仲振履终斯役者南海令吉安躬斯役而劳心力者佐贰顾金台李德润举人潘澄江何毓龄等二十五年工成用银七万五千两余银还之三部郞三部郞不愿复受请以济三水县隄及公事之用夫桑园围内数十里如一小邑隄若溃则顺德龙山诸地兼受其冲伍与卢无田庐在其中乃捐银至十万之多志在保障可谓好义而乐善者矣是役也工鉅用多不可不奏而行二十四年元会同抚部奏奉旨允行道光元年以工竣奏且请照礼部建坊例奖伍卢以坊题钦定乐善好施四字奉旨又允行余阅水师出虎门归过顺德歴斯围各险处勘其工谒海神庙致祷焉且诫围中各堡绅士耆老等自兹后岁逢大水土隄之薄者厚之低者崇之漏者塞之石隄之坏者增之脩之磈石之卸者増之垒之官士请树碑以记其事书此付之庶几此一方永臻安定焉恩平茶阬砚石记岭南恩平县南廿余里溪尽处入山又廿余里有巖曰茶坑产异石嘉庆初山民始掘之持至端州端州砚工见之曰此非吾端石何佳乃尔于是端州工始采爲研以冒端州石端州老坑石几尽阬闭不复采今采者新阬耳新阬有鱼脑靑花火捺鸜鹆眼诸色与老阬同恩平石无鱼脑靑花而石中有黄龙火捺绿眼又多绿胍或纵横相交此则端巖所少矣端州新阬润而滑不发墨恩平石虽不及老阬而发墨胜于新阬端州之石割于洞故石外无皮制砚者必削其硗确使中规矩恩平石则天成椭扁三角等形积万小石戴土成大巖碎泐不相连属采之者如拆壁掘地而得甎或重数十觔或重数十两石外有皮色裹之或黄如霜叶或红如橊皮如燕支或绿如蕉叶如苔钱如荇带如蛛丝或皴如松皮或斑如虎皮或靑绿如古彝器剖之其中或有黄龙纹如气水之流或有绿纹如绳线之结或靑绿数层相叠种种形色与端巖大异而砚工必尽去其异者以冒端巖故二十年其名未显余近知此石佳惜其久冒端巖而不自立名也爰命砚工买石畱其形色而琢爲砚且记之苏文忠公诗编注集成序余从韩桂舲大司㓂获识仁和王君于岭南王君学识淹通深于史所撰苏文忠公诗编注集成尤精博匪特聚百家爲大成更可订元修宋史之舛陋余于接席间歴扣王君致力于苏诗之处王君曰苏诗编年注不始于施德初与顾禧也当元丰间坡公迁黄彭城陈师仲爲编述密徐二郡所作古律以寄事载东坡集中今王龟龄集注姓氏录彭城陈师道后载有陈希仲以其注内刘共父或称洪父张敬夫亦称钦夫例之是希仲註卽师仲也其后坡公北归有前后集编年註则赵次公宋援李德载程縯四家也李敬斋载在古今黈谓之四註本继有林子仁者复附益之改四註爲五註考子仁于政和中赐号高隐处士而自政和上溯建中靖国仅一十七载註已两刋德洪亲见黄鲁直而谓坡公海外诗中朝士大夫编集已尽可爲崇观时刋行四註五註之证是编年註出于北宋者也次公同时有赵䕫者尝知荣州纳交于叔党别创爲分类註垂三十年而刋于绍兴之初自鸣一家复有师民瞻任居实孙倬李尧祖四家接踵于后其爲体例一本于䕫而取编年五註并纳入之是爲八註十註庚溪诗话毂干道初梁叔子入对阜陵谓近有赵䕫等註轼诗甚详而龟龄集註序则云旧得八註十註考䕫序其诗分五十类自爲单行与编年五註各不相牟乃刋定后阅三十五年而阜陵目爲赵䕫等註此卽䕫註五註并入八註十註之证䕫序仍以分类弁首故云赵䕫等也龟龄集註实由八註十註推广今编年五註犹有存者检对龟龄集註其入选者十有六七亦惟此十家註独赅备与龟龄增辑诸家繁简悬殊此是十家分合具可考也龟龄在隆兴朝力持国是阜陵方倚爲用其不及集註者龟龄亦仅有此八註十註而已殆至干道渐知诸将不足用于是一力请外专以及民爲务而其排纂亦在此时以阜陵不及集註考之是书成后六年矣吕伯恭广䕫註爲七十八类龟龄实主吕本故集註亦七十八类载入姓氏录伯恭名下而䕫之分类亡今其序犹存而与集註分类不符由于此也龟龄序又云自八註而十自十註而百均之百人此又八註十註积累至百之证计其所均之人列门墙预后进者爲黄鲁直陈无已秦少仪潘邠老王直方刘无言曾公衮晁沖之韩子苍李商老潘仲达苏养直释祖可出鲁直西江派者爲谢无逸洪朋高子勉杨信祖夏均父何人表洪刍饶德操李希声谢㓜槃徐师川洪炎汪信民释巽中流入播迁号耆旧者爲王性之汪彦章林敏中吕居仁王长源江端本元不伐林子来通计北宋註可知者四十七家南渡传闽学者爲刘子翚黄通老陈体仁汪圣钖龚实之胡邦一衡刘共父张南轩吕伯恭甄云卿登朝籍及闲放者爲张孝祥汪养源吴明可冯圆仲芮国器胡元任鹿伯可陈少章王寿朋叶飞卿丁鎭叔孙彦忠项用中叶思文喻叔奇王百朋张器先傅荐可通计南宋註可知者三十一家此编年累改爲分类爲集註之大略也施德初登张孝祥榜龟龄出五载始入爲着作佐郞其与顾禧爲编年註应在淳绍之时据陆游原序槪论作诗事实而下云德初絶识博学系指题下施註纪事又谓助以顾禧该洽系指句下顾註征典纪事引本集栾城史传不载出处征典引经史子集外藏悉载出处显属二手卷端施氏顾氏以次标列亦可与序参证卷中疵议赵䕫程縯等註辄曰旧註而于次公间一标名其编年依仿五註亦见施顾所因又凡原引经史正义已尽则避去佐以别载此缘施顾不时繙检五註十註是以相爲表里所在符合其体段概可知矣施宿爲余姚令乞序于游至嘉定付刋已较集註后出三十五年凡刋五十五年至景定而曼漶郑羽爲淮东仓汰其字大小七万一千五百七十七计一百七十九版自此流入元明无复表见而集註有元刋者则已增入刘须溪註须溪在宋爲国博终于元季书虽元刋内有𥙷列数家当卽须溪所爲其去宋刋固不远也国朝康熙间宋牧仲得施顾残本邵子湘取肆本分类补缀因以编年爲施註而目肆本分类爲王註沿说至今肆本省七十八类爲三十类在前明已有之而不详所自或言此出吴兴茅本而新安朱本复省爲二十九类然迥非龟龄集註之面目此后查夏重得影钞施残本翁君覃溪得牧仲施刋本冯君星实兼得宋刋编年五註后集及元刋龟龄集註夏重补施星实王施并补参覈得失皆能赴其力之所至然于各註递爲乘除而贯串一气卒无有言其义者此编年註出于南宋近又兼并分类之大略也余复读王君之书知其涉歴诸家精校博考然后能集诸家之成而发其所未及王君葢谓变法改法之不明则由于史陋朔党洛党之不辨则由于史讳纪时纪事之不当则由于註诬改编补编之不确则由于註淆此皆于两公本事未娴贯于心而徒驰骛于外故其岐舛脱阙治之愈棼爰创立总案以统各诗复订正志传以统各案而补所不备于苏海识余中于是击空践实而裁爲具体意向毕达其前之以王补施也先因肆本轇轕莫测谁某论者无征五註集註出冯君星实犹以南渡后争尙苏学牋解人衆爲言葢相沿王註悉出南宋乙旧说耳王君乃严赵吕之类别穷施顾之编年上追丰祐下逮贞元发明北註南註先后变易成于风会且其旁搜远绍气类源流通感分合本末明晰泰然大同是皆确有所据足补前註之未逹矣坡公立朝犯难语言文字志节不磨得王君发之始无所遗诚括衆美而举其全矣余适觏是书之成复问而知其心得之要着于简端俾海内读是书者由是而扩苏公诗之意洵盛事也学海堂文笔䇿问问六朝至唐皆有长于文长于笔之称如颜延之云竣得臣笔测得臣文是也何者爲文何者爲笔何以宋以后不复分别此体男福谨拟对日自明人以唐宋八家爲古文于是世之人惟知有唐宋古文之称窃考之唐以前所称似不如此也唐人每以文与笔并举又毎以诗与笔并举是笔与诗文似有别也由唐溯晋则南北朝文笔之称多见于史分别更显矣况金楼子文心雕龙诸书极分明哉谨综六朝唐人之所谓文所谓笔与宋明之说不同而见于书史者不分年代类列之以明其体矣汉书楼䕶传长安号曰谷子云笔札晋书蔡谟传文笔议论有集行于世宋书傅亮传高祖登庸之始文笔皆是记室参军滕演北征广固悉委长史王诞自此后至于受命表䇿文诰皆亮辞也南史颜延之传宋文帝问延之诸子才能延之日竣得臣笔测得臣文北史魏高祖纪帝好爲文章诗赋铭颂有大文笔马上口授及其成也不改一字魏书温子昇传熙平初中尉东平王匡召辞人以充御史同时射䇿者八百余人子昇与卢仲宣孙搴等二十四人爲高第于时预选者争相引决匡使子昇当之皆受屈而去搴谓人日朝来靡旗乱辙者皆子昇逐北遂补御史时年二十二台中文笔皆子昇爲之北史温子昇传张臯写子昇文笔传于江外北齐书李广传广曾荐毕义云于崔暹广卒后义云集其文笔十卷託魏收爲之叙陈书陆琰传其所制文笔多不存本后主求其遗文撰成二卷刘师知传师知好学有当世才博涉书传工文笔徐伯阳传伯阳年十五以文笔称按文笔之分称此最显然有别梁元帝金楼子立言篇云古人之学者有二今人之学者有四夫子门徒转相师受通圣人之经者谓之儒屈原宋玉枚乘长卿之徒止于辞赋则谓之文今之儒博穷子史但能识其事丕能通其理者谓之学至如不便爲诗如阎纂善爲章奏如伯松若此之流汎谓之笔吟咏风謡流连哀思者谓之文而学者率多不便属辞守其章句迟于通变质于心用学者不能定礼乐之是非辩经敎之宗旨徒能扬榷前言抵掌多识然而挹源知流亦足可贵笔退则非谓成篇进则不云取义神其巧惠笔端而已至如文者惟须绮縠纷披宫征靡曼脣吻遒会情灵揺荡而古之文笔今之文笔其源又异至如彖系风雅名墨农刑虎炳豹郁彬彬君子卜谈四始李言七畧源流已详今亦置而弗辨潘安仁淸绮若是而评者止称情切故知爲文之难也曹子建陆士衡皆文士也观其辞致侧宻事语坚明意匠有序遣言无失虽不以儒者命家此亦悉通其义也徧观文士畧尽知之至于谢元晖始见贫小然而天才命世过足以补尤任彦升甲部阙如才长笔翰善缉流畧遂有龙门之名斯亦一时之盛夫今之俗搢绅稚齿闾巷小生学以浮动爲贵用百家则多尙轻侧涉经记则不通大旨苟取成章贵在悦目龙首豕足随时之义牛头马髀彊相附会等张君之弧徒观外泽亦如南阳之里难就穷检矣按福读此篇与梁昭明文选序相证无异呈家大人家大人甚喜曰此足以明六朝文笔之分足以证昭明序经子史与文之分而余平日着笔不敢名曰文之情益合矣刘勰文心雕龙总术篇今之常言有文有笔以爲无韵者笔也有韵者文也按文笔之义此最分明盖文取乎沈思翰藻吟咏哀思故以有情辞声韵者爲文笔从聿亦名不聿聿述也故直言无文采者爲笔史记春秋笔则笔是笔爲据事而书之证南史孔珪传高帝取爲记室参军与江淹对掌辞笔陈书岑之敬传之敬始以经业进而博涉文史雅有辞笔按辞亦文类周易系辞汉儒皆谓系辞爲卦爻辞至今从之系辞上下篇云圣人设卦观象系辞焉以明吉凶又云圣人有以见天下之动而观其会通以行其典礼系辞焉以断其吉凶是以谓之爻又云系辞焉而命之动在其中矣又云系辞焉以尽其言据此诸文则明指卦爻辞谓之系辞孔子之上下二篇乃系辞之传不得直谓之系辞也其谓之系辞者系属也系辞卽属辞犹世所称属文焉尔然则辞与文同乎曰否孟子曰说诗者不以文害辞赵岐注云文诗之文章所引以兴事也辞诗人所歌咏之辞是文者音韵铿锵藻采振发之称辞特其句之近于文而异乎直言者耳又按辞本是词字说文词意内而言外也从言从司释名曰词嗣也令撰善言相续嗣也然则词之从司卽有系续之意词爲本字辞乃假借也孔子十翼系辞传文言皆多用偶语而文言几于句句用韵系辞虽是传体而韵亦非少此文与辞区别之证亦文辞与言语区别之证也楚国之辞称楚辞皆有韵楚辞乃诗之流诗三百篇乃言语有文辞之至者也王充论衡古之帝王建鸿德者须鸿笔之臣褒颂纪载乃彰万世按此笔卽记事之属梁书任昉传昉尤长载笔才思无穷按南史本传作尤长爲笔沈约传云彦昇工于笔攷礼记史载笔任彦昇长于碑版亦记事之属故曰笔唐书蒋偕传三世踵修国史世称良笔按此笔亦记事之属陈书徐陵传世祖高宗之世国家有大手笔必命陵草之陆琼传琼素有令名深爲世祖所赏及讨周廸陈宝应等都官符及诸大手笔并敕付琼按此笔谓诏制碑版文字故唐张说善碑志称燕许大手笔梁书刘潜传潜字孝仪秘书监孝绰弟也幼孤兄弟相励勤学并工属文孝绰常曰三笔六诗三卽孝仪六孝威也按诗亦有韵者故与笔对举明笔爲无韵者也上曰工属文下曰笔曰诗盖诗卽有韵之文与㪚体称笔有别南齐书晋安王子懋传文章诗笔乃是佳事按此文章是有辞有韵之文诗又有韵之文之一体故以文章诗笔并举梁书庾肩吾传简文与湘东王论文曰阳春高而不和妙声绝而不寻竟不精讨锱铢覈量文质有异巧心终愧妍手是以握瑜怀玉之士瞻郑邦而知退章甫翠履之人望闽鄕而叹息诗旣若此笔又如之北史萧圆肃传圆肃撰时人诗笔爲文海四十卷刘禹钖中山集祭韩侍郞文子长在笔予长在论持矛举楯卒不能困赵璘因话录韩文公与孟东野友善韩公文至高孟长于五言时号孟诗韩笔杜甫寄贾司马严使君诗贾笔论孤愤韩诗赋几篇按此皆以诗与笔并举南齐书高逸传欢口不辨善于着笔按此笔爲无藻韵之着作之名晋陆机文赋诗缘情而绮靡赋体物而浏亮碑披文以相质诔缠绵而悽怆铭博约而温润箴顿挫而淸壮颂优游以彬蔚论精微而朗畅奏平彻以闲雅说炜晔而谲诳按此赋赋及十体之文不及传志葢史爲着作不名爲文凡类于传志者不得称文是以状文之情分文之派晋承建安已开其先昭明金楼实守其法家大人开学海堂于广州与杭州之诂经精舍相同以文笔策问课士敎福先拟对爰考之如右家大人以爲此可与书文选序后相发明也命附刻于三集之末揅经室集二集卷第五揅经室二集卷五严忍公子餐方贻传钱塘严杰通经术余诂经精舍翘材生也爲忍公先生之八世孙子餐先生之七世孙方贻先生之六世姪孙生以其家状请爲传遂合传之曰严武顺字忍公明余杭人父大纪嘉靖乙未进士官太常寺正卿公补增生八南京国子监生而颕异七岁爲咏蟁诗辄惊人及壮与兄调御弟勑相师爲学海内偁三严先生武顺学以正谊明道爲宗尢究心于经世之务诸史传志得失成败制度沿革靡不通其源委善古文诗词篆隶行草亦善鉴别尊彝书画生平坦直勇于赴人之急守已严义利之辨动以古人爲师所着有古秋堂诗文集十二卷鑑阁集四卷读史质疑二十卷子沆沆字子餐幼读书以孝闻爲诗古文浸沈六经史汉爲西泠十子之冠善射命中无虚发顺治十二年进士改庶吉士御试第一十三年帝谕吏部庶吉士敎习已一年授爲科道果有忠言谠论始不负所学沆授兵科给事中沆疏言臣蒙恩简庶常特授言职正矢忠报效之日伏念皇上侧席焦劳求治甚切而诸臣习爲故常因循诿卸积弊不除六部大臣总司政纪近遇大政会议皆借端推诿稽时废事请以后事在某部满汉堂官先尽心参酌详列上陈勑下廷议可否裁定请旨卽关地方利病亦不得辄诿督抚查议致延时日而卸职任至诸臣条奏因时变通岂无足录亦当虚公酌量不得执泥成规止以无庸再议塞进言路得旨所言是严沆可谓不负作养所疏议行旋歴吏科戸科刑科礼科给事中太仆寺少卿佥都御史宗人府府丞左副都御史沆在台省先后疏言各省皆有经制额兵又诸路遣满兵驻防互爲犄角今遇警卽请禁兵以致劳师靡饷宜专责成各督抚提鎭标兵精加选鍊与驻防兵同心协勦不得专借请援自疎职守各省废弁宜令囘籍不得仍畱旧地蓄丁制械南北水驿不得借起运官物名色横索牵夫拦截鄕民充夫解役佥解逃人途次强住民房需索搆衅请严行禁止立限舖递刊榜悬示戸部各差囘部例应考核再准掣差今徃徃惜挂欠之名迟年余未考核者宜立限掣差堂官亲注册督抚请吿理宜候代乃具疏后闭门养安旷废数月宜严申饬吏部文选考功二司宜择有才望者调用皆议行十三年疏云大军进征湖广川湖总督不能兼制请专设四川总督从之十月授仓场侍郞公试士以公明着康熙丁酉江南科场舞弊各省举人皆覆试惟公所主山东试奉㫖不必覆试已未诏举鸿博科朱彝尊方象瑛魏禧皆公所荐举也十七年卒于官所着有北行日录二卷臯园诗文集四卷奏疏十二卷子曾榘曾榘字方贻早传家学才识超越善行楷书康熙三年进士由庶吉士授广西道御史十一年补河南道御史在台疏言刑部民命每奉有所拟太重尙轻之㫖卽此类推凡六部各案事同罚异引例不当者更多地方利病下部题覆者动偁毋庸再议大抵满汉司员多而意见不一始则议论参差继且因循推诿及限期旣迫草率具奏请严申饬督抚保举贡监吏员异途出身人请详列居官政绩听部察议庶庸流不致冐滥皆议行十二年以父任佥都御史回避十七年丁父忧二十一年补江南道御史二十八年补右参议寻转迁鸿胪寺卿三十年迁通政使十月迁太仆寺卿三十一年迁副都御史三十六年授兵部右侍郞三十九年卒于官公廉谨自厉居官无所储殁之夕几无以爲殓有诗文集四卷顺昌县训导伊君墓表君讳应聚字文起号淸泉爲商阿衡之苗裔世居汴州陈畱陈畱有古莘城唐末讳显者入闽至寕化居焉二十世至淸泉君君明诸生君生明季入本朝由生员岁贡入成均选顺昌县训导时値耿逆之变有伪刘将军者扰郡县劫君使从逆君誓死不爲动笞榜极苦卒不能屈以免于难康熙中年天下无事有司举宾筵之典君三爲鄕飮正宾卒于康熙辛卯十月二十有六日年八十有三葬城西谢家科娶阴宜人管宜人子爲臯爲臯生经邦县学生经邦生朝栋干隆己丑进士刑部安徽司主事官至光禄寺正卿貤赠君奉政大夫又数十年朝栋子秉绶复以己酉进士刑部郞知扬州府事于戏君以校官値变守正不屈大节如此卓然传矣细行虽不书可也瑞州府学敎授浦亭阮公墓表公姓阮讳湖字少川号浦亭先世系出晋陈畱阮瑀瑀后迁巴陵宋名子宗者始迁新建名逵者宋承事郞名宣名简者皆宋进士简官袐书省校书郞简七世孙子升徙忠孝鄕之竹山又八世爲公曾祖士藻绩学不仕祖嗣中县学生父龙光干隆庚午举人知河南通许县擢湖北黄州府同知有惠政公幼聪颕善属文试辄高等以第一人补廪膳生壬子中式副榜就敎谕职歴署余干县学敎谕广信瑞州府学敎授所至以造士爲已任虑民闲孝节爲吏所壅乃亲谕各鄕举报之余干之俗奸民贷钱于生监之富者不遂辄摭事讼之学公曰生果恶当讼之县令讼之学图传讯洩忿耳掷其词俗乃变广郡旱随知府集绅士减价粜谷民以安公子爲暹及兄子爲暄爲昆爲景等皆先于公中式举人公以甲子科始中式举人乙丑会试不第闰六月五日卒于京师年六十归葬于新建公性孝弟母丁宜人疾侍药衣不解带父卒于官致哀毁扶柩归伴宿三年卜葬地北极西山南至瑞河足迹遍百里跋涉寒暑盖其愼也新建阮氏族谱无专书公明世系辨昭穆支分而总辑之谱成曰松湖族谱告之祖考搆屋于省城爲试馆名曰云溪别墅后堂祀同知公象曰念德堂子孙应试者咸居读焉子姪读书者公终年约之在塾戒毋外游毋习浮靡书马伏波诫兄子书于座右其视诸兄之子犹子也尝语人曰吾不爱兄子是秦越吾兄也且自吾父吾祖视之皆孙也疎之非祖父志也诫子弟曰尔曹勿营私吾兄弟蒙祖父泽只知有骨肉不知有财利皆名言也竹山阮氏无祖祠公度地兴工构祠堂甚宏敞祀始祖始迁祖于寝室各房小宗以次祔于东西听事复立四室分祀儒学宦绩孝义文艺置田五十亩爲奉祭祀课子弟读书之用祠右半亩园建云溪书院爲子姓读书地名其轩曰静轩取濂溪主静之意撰镜心镕质二铭揭于东西厢诸远祖墓皆立碑时修饬之辑高祖以上遗文及曾祖老闲居士诗古文祖六闲子集等编爲阮氏流芳集老闲居士旧殡于宅前琉璃冈公于其地建祠专祀曾祖祖父三世统名曰司马祠又于父皇封冈墓建庐十余楹爲展墓止宿之所事诸兄尽弟道手足相依虽白首如童时所着有古今体诗余干吟等集十八卷病于京邸犹作文雉赋以见志妻唐孺人生爲暹嘉庆戊午举人㨂选知县继妻刘孺人生爲昇爲昺皆幼读书孙一孺侨爲暹子也公蒙先业饬祠墓奉祭祀修谱牒敎子姪读书皆有成可谓孝义矣偶爲校官辄尽其职涉治民当若何然观其诸所设施厚矣后之子姓当更有大其宗者吾阮氏明季自淮安迁扬州明初自江西淸江迁淮安溯其始则自陈畱阮瑀后迁湖广巴陵宋由巴陵迁新建复迁淸江虽元明两迁谱系失考不可妄续之然新建阮氏固吾宗也嘉庆十年冬同姓孝廉爲暹奉其考浦亭公柩过扬州相弔焉明年孝亷以公状来乞铭元方居忧不爲韵语十二年再祥乃寄文表其墓如右翰林编修河东盐运使司沈公旣堂墓志铭运使沈公讳业富字旣堂元代由吴兴徙高邮明代迁贵州普安官河南按察副使奕琛者复归高邮曾祖弼官广东高州府知府迁仪征祖文崶迁江寕父之亮徙扬州府城公犹以高邮通籍祖父皆赠如公官公幼颕异好学雷学使鋐始拔之年二十二举于鄕次年成进士改庶吉士习国书有谓公早达爲倖者里巷击柝者曰吾每当子夜风雪时过沈氏书楼未尝不闻读书声何倖也越二年散馆授编修撰制诰文办院事庚辰充江西副考官壬午充山西副考官乙酉分校顺天鄕试皆以先正法衡文得士爲盛尢屏绝声气关节不通馆誉重之前后充国史馆续文献通考馆纂修官乙酉冬补安徽太平府知府掌院刘文正公曰纂书之勤无如君者欲畱公京秩未果公久于太平府任者十六年于灾眚尤尽职已丑大水城野成巨浸公随布政司坐浴盆经行邨落公曰太平昔年赈多者三四万口今非五十万口不可赈乃大行当涂县大官圩决公夜半至见远邨肆夺火光铳声不绝公自爲密札十下各官圩劝富家粜济曰本邨人面相识邻邨卽路人矣今当各保各邨毋转掠转掠是圩皆路人也互相杀能保富乎今密札不显谕者别有以靖之也有告某富家不粜者笞械之曰汝奉何明文令富家出粟耶民始定粜济大行总督闻之下其法于他郡辛卯秋泗州水抚部裴公知公贤檄治其赈公釐戸口之弊民受其惠乙未旱祷雨无应爲文哭祀社稷木主卒得雨庚寅大疫设药局瘗局绝荤祈禳民乃寕前后课各邑种柳数百万株官路绿阴相接成幄督理暴露十余万棺有一邨同时举数百棺前明之棺尙在者民始而譁及见其亲之骨感泣曰非府君敎督不至此戊子割辫妖妄案起羽檄纷驰捕搜徧各郡独太平不获一人有诬者立出之上司责公公曰本无奸曷捕焉芜湖有兄弟讼者公察其词出一手杖主讼者兄弟悔悟友善如初当涂有师弟互以阴事讦者公取火盆置案前卷盈尺遽火之曰尔等词必有稾可上控曰郡守焚案不汝靳也师弟皆泣讼乃息贵池有以墓地讼于部者尘案山积公夜视旧牍得成化二十一年闰四月官契公谓愚民安知闰检明史七卿表得是年闰四月文遂据以定其谳公治郡资最深每考绩辄有尼之者或劝赴省公曰求之得可耻也不得更可耻也逮辛丑始授河东盐运使纯皇帝所特简也河东盐池受淡水歉产商运蒙古盐多劳费及盐盛产而弊益多商益乏公曰盐池自古爲利不当革若听民自贩必致蒙古盐内侵商人之力不在寡在不均其弊有三奸商弃瘠据肥一也费浮地远伙攫其利二也签代之期贫富倒置三也乃立均引顺路之法总三省引地以三等均之复以道路相近者顺配爲五十六路路各一籖令各商阄分籖掣之于是赂绝而弊不行洎干隆六十年后废商运蒙古盐内侵嘉庆十一年复旧制皆如公所预烛者公所莅皆兴学爱士修书院习乐舞运司署西隙地仿鄕场号舍立四十舍月课诸生才人黄景仁殁于山西公署公经其丧厚其赙送其柩归常州海内高其义事母以孝闻在晋甫一年以母老宜奉归请终养抚部不许固请乃许之俄而湖北陆抚部有凡官亲老者勒令终养之议抚部曰非一月前入奏今无以对子矣公曰但得终养卽勒归无憾也母卒丧以礼服阕以溼疾恬然不复出居鄕十余年多善举里党皆曰沈公乃正人所着有味镫斋诗集若干卷文集若干卷公生于雍正十年五月二十二日卒于嘉庆十二年八月十五日公子在廷以十三年某月干支葬公于某某山之原配郑淑人祔焉子一在廷癸卯举人内阁中书女一适工部郞中裴正文孙二勤增太学生员次勤埴元昔以长女荃字之余女殇勤埴亦未冠卒公与先大夫友善且爲姻家故公子属元爲铭铭曰公文在经公学在性忠厚其心砥砺其行拙于成宦勤于从政饱民之饥疗民之病以史断狱以道出令苦盬旣调澹泊无竞以孝辞职壹志温凊旣享其寿乃归其命藏此佳城积善余庆鄕里私谥佥许曰正默斋张君诔诂经精舍生乌程张鑑通经博览善诗古文佐予书记者有年矣嘉庆十一年丁父忧十二年秋述其父之言行以示予予谓立言爲三不朽之一鬷蔑一言可知其贤今张君之言善是宜传而爲之诔也君讳德奎字聚东号默斋国子监生父元熙爲长生会育婴堂诸善举君继之勿替每出游闲月一归镫下爲鑑讲柳州小记马伏波诫兄子书韩昌黎寄符城南读书诗谈古今忠孝事至漏三下不止尝训鑑曰凡人爲忠孝事不独身名俱泰卽祖若父亦蒙其荣否则里闾耻谈其姓氏而行路之人唾弃之故心术不可不谨也又曰爲善之大小有不同其存乎心者则一余生平不自知其善与否然未尝爲恶昔范孟博临终与子诀曰吾欲使汝爲恶则恶不可爲吾欲使汝爲善则吾不爲恶此虽有激之言终与圣人乐善之㫖有闲汝宜思之君以同学计鱼计学行渊雅命鑑从之学学或不进卽怒之嘉庆辛酉鑑选拔贡生从诸城刘侍郞入都君敎之曰此行遇合有命任事不可不谨汝身安则我心安矣鑑试毕旋里予招入幕君敎之曰食焉勿怠其事汝勉旃甲子鑑中副榜举人十一年从予在扬州冬君病鑑奔归得顺风一昼夜行四百里抵家治汤药逾数日乃殁年七十有八着八咏楼吟草四卷君善医着桐雷歌诀二卷诔曰惟忠与孝祖父荣圣贤乐善有令名呜唿张君言之而能行知不足斋鲍君传干隆三十八年高宗纯皇帝诏开四库馆采访天下遗书歙县学生鲍君廷博集其家所藏书六百余种命其子仁和县监生士恭由浙江进呈旣着録矣复奉诏还其原书其书内唐阙史及武经总要皆圣制诗题之皇上御制内府知不足斋诗云斋名沿鲍氏阙史御题诗集书若不足千文以序推注云斋额沿杭城鲍氏藏书室名干隆辛卯壬辰诏采天下遗书鲍士恭所献最爲精伙内唐阙史一书曾经奎藻题咏嗣后其家刊刻知不足斋丛书以唐阙史冠册用周兴嗣千文以次排编每集八册今已十八九集可爲好事之家矣嘉庆十八年方公受畴巡抚浙江奉上问鲍氏丛书续刊何种方公以续刊之弟二十六集进奉上谕生员鲍廷博于干隆年间恭进书籍其藏书之知不足斋仰蒙高宗纯皇帝宠以诗章朕于几暇亦曾加题咏兹复据浙江巡抚方受畴代进所刻知不足斋丛书弟二十六集鲍廷博年逾八旬好古绩学老而不倦着加恩赏给举人俾其世衍书香广刊祕籍亦艺林之胜事也元按君字以文号渌飮世爲歙人父思诩居于浙娶于胡胡卒又娶于仁和顾生君君幼而聪敏事大父能孝念父游四方恒以孙代子职得大父欢大父卒旣葬君父携家居杭州君事父又以孝闻以父性嗜读书乃力购前人书以爲欢旣久而所得书益多且精遂裒然爲大藏书家自干隆进书后蒙御赐古今图书集成伊犁得胜图金川图四十五年南巡狩迎銮献颂蒙赐大縀二疋叠膺两朝异数褒奖弥隆君以进书受知名闻当世谓诸生无可报称乃多刻所藏古书善本公诸海内至嘉庆十八年年八十有六所刻书至二十七集未竣而君以十九年秋卒遗命子士恭继志续刊无负天语之褒君勤学躭吟不求仕进天趣淸远尝作夕阳诗甚工世盛传之唿之爲鲍夕阳元在浙常常见君从君访问古籍凡某书美恶所在意恉所在见于某代某家目录经几家收藏几次钞琹眞伪若何校误若何无不矢口而出问难不竭古人云读书破万卷君所读破者奚翅数万卷哉武进臧布衣传布衣姓臧名继宏字世景晚号厚菴先世山东东莞人迁浙江长兴复迁江南武进曾祖琳祖晋父兆魁幼贫困失学冬寒无厚服日得四五钱以爲食及长助人理业诚谨勤笃稍能自给乃力举先代五殡卜葬孺慕以终其身族之无嗣者继之寡者赡之孤女嫁之负贷者代偿之尝旅行遇虎见覆舟皆无惧色葢有以自恃也生子四镛堂鳣堂礼堂屺堂卒于嘉庆元年春秋六十有九布衣殆敦孝友笃行于鄕里者欤然而布衣之曾祖玉林先生经学大儒也学与太原阎百诗征君齐征君称爲隐德君子所着经义杂记三十卷尙书集解一百二十四卷大学考异二卷知人编三卷困学钞十八卷水经注纂三卷皆未传于世布衣箧藏之不失片纸命其子镛堂礼堂从余姚卢召弓学士游朂以经术不期以科名遂通九经三史尢明小学乃命启其箧校录之曰四世相传之业勿自我而坠足慰先人于地下矣嘉定钱辛楣少詹事金坛段若膺大令见之叹曰此汉唐儒者之学不刊之书也然则非布衣能守先绪启后学不及此吾是以论而着之孙颐谷侍御史传孙君名志祖字诒谷字或作颐谷号约斋仁和人干隆丙子举人丙戌二甲进士分刑部补山东司主事由员外郞陞云南司郞中钦差通州坐粮㕔擢江南道监察御史乞养父母归里复少宦情不复出以着书爲事嘉庆六年掌紫阳书院敎二月二十九日以疾卒年六十有五侍御性孝友雅近和平生而颖悟过人得毛西河全集镫下读之不寐累夕凡读经史必求释其疑而后已同时全谢山杭堇浦厉樊榭张曦亮诸君子皆相与质难以益所学以解经见重于督学汀州雷公补附学生其举于鄕也礼部侍郞武进庄公策问李鼎祚周易集解惟侍御对最详其以第六名中式礼部也工部尙书新建裘公试诗黍稷与与文惟侍御以黍稷分比数典不紊凡此皆稽古之力无所愧于科名任刑部时于庶狱必察至再三精覈与其治经史同管粮务革陋规以公治之军民称便居族党重然诺施予无德色尝云但愿一生常助人不至求人助亦幸矣侍御幼寡嬉戏所乐读书而已羣经文选成诵易而熟精其理似素所习者卒之前岁病中梦金碧楼殿牓字非民间所有又梦见故友赵鹿泉先生握手曰来日苦少岂非天性和正读书多而爲政举吴越间固多灵气其生也有所秉其死也有所归欤侍御所着书有家语疏证六卷谓王肃作伪难郑诬圣背经旣作圣证论以攻康成又伪撰家语饰其说以欺世因博集羣书凡肃所剿窃者皆疏通证明之如鞫盗之获眞藏也其有功于郑氏似孙叔然文选考异四卷据潘稼堂何义门诸校本参稽衆说仿朱子韩文考异之例以正俗本之误文选注补正四卷仿吴师道校国策之例辑前贤评论及朋辈商榷之说以补李注所未及又辑风俗通逸文一卷又补正姚之骃辑谢承后汉书五卷读书脞录七卷考论经子襍家折中精详实事求是不爲凿空武断之论悫然如其爲人又谓孔丛子亦王肃伪托其小尔雅乃肃借古书以自文作疏证辨其妄惜未成书又脞录续篇亦未成侍御无子以兄景曾子同元爲后同元好学能文得侍御敎传其家法四川广安州知州阮君墓表君讳和字煦初江西新建人系出晋陈畱阮瑀自陈畱徙巴陵宋徙新建松湖鎭明迁竹山鎭父龙光干隆庚午举人官通许县知县擢黄州府同知有循声君读书有才畧少随父任习民事甲午遵川运例爲知州试用之四川丙申署天全州印又署会理州印会理居蜀边夷獠杂处土司谲悍互吞并君以德感之皆帖服丁父忧去官民哭之爲立碑辛丑服阕仍赴川署天全州事调署雅州府军粮同知统辖汉土官兵兼炉关税务绥理番夷藏驿事皆无误癸卯实授广安州知州甫下车卽革抢获移尸诸恶俗州城多倾圯君捐俸倡修之东南隅当渠水冲以石隄捍之城中少水君浚塘注水以澹火灾仓谷书院次弟经营屡决大狱无寃纵者癸丑调署汶川县事又署云阳县事云阳多险滩庙漑东阳尤甚舟行易溺君凿石平之嘉庆丙辰大寕邪贼起广安民日夜望君囘总督亦以川东北紧要檄君囘广安九月达州邪敎王三槐等倡乱往来邻界君献议大帅曰达州邪匪劳动王师川东北民受害已不小兹复窜扰嘉陵江以西东鄕太平等处贼聚党横行隘口水次更须严防卑州境内现设寨八十四座大寨约三五千戸小寨五七百戸及千余戸不等卑职传谕各寨首聨五六寨爲一团同团以二十里爲度按戸挑壮丁一名每月操鎗一次如有贼围攻彼此互援办理己有成局又古制寓兵于农今似可仿行查卑州额征粮五千余石按粮一石二斗僱募健勇一名每名全年酌给工价盐菜钱二十千着令粮戸公捐每粮一石摊捐钱一千七百卑州约得鄕勇四千名遵照兵制操习行伍愼选举贡生监爲领队逐日操演军器由官捐备火药赴局支领并请委武弁六员来州敎习鎗箭敌忾御侮事竣论功行赏文武领队以爵秩议叙鄕勇或准作武生或酌赏银自当人人奋勇争先如此以逸待劳似可事半功倍若川北川东州县均能一律办理则处处有义兵截杀逆贼无所逃遁首恶旣诛党羽必散矣奉大帅准行乙卯王三槐两入境皆以防堵严密去丙辰五月又来州属之金山场靑岗场君率士勇御之乃折囘大竹梁山而逸六月川贼冉文俦陜贼张汉潮等由淸溪场逼州境徐添德又由大竹邻水入州焚掠八月王光祖由大溪口窜入河东九月张添德张子聪徐添德冷添禄各贼分窜州境之河东河西焚扰君令寨民竭力防守城不可攻野无所掠贼知广安严相戒勿犯州北老鹰巖者峭壁高州城数倍中开一窝约十余里君曰此造物设险以䕶人若弃不守必爲贼据贼据则挟建瓴之势以临我州城危矣乃亟商之楼尉集绅耆召匠筑堡于是鄕民移居者踵相接爲钖名曰安居城州城由是益固而民间牛马器具粮食益有所屯积矣己未四月冷添禄入境君督鄕勇对垒三日贼不退乃请叅赞额侯督兵来州歼冷贼于石笋河余党戮殆尽大帅入吿额侯复爵而君名旁奉朱圈军功议叙加二级自后张子聪张添禄包正洪以及各贼窜入境者不下二十余次莫不望风走自丙辰至庚申凡五载广安独无恙皆君设策保䕶功也是岁䕶理顺庆府知府事总督勒公以君团练得法通饬各州县遵照办理曰毋让阮牧独爲好官辛酉五月州民张老五李合等以阻米起衅聚衆滋事君率壮丁亲往捕治外委王家元被贼戕并毙役十余名张老五李合自称元帅总督发兵勦捕杀贼一百余名生擒一百五六十名张老五李合藏山林君悬重赏鼓厉寨民搜山亲擒首逆张老五余悉平奏上奉上谕知州阮和不能先事防范本有失察之咎但首逆张老五系其亲自拏获功过尙足相抵加恩免议处君因劳敝年齿衰迈遂吿退君治广安前后十六年署他州县六年一本其父治通许者治之而在广安叠遭贼扰艰难又复过之乃履险如夷卒能全城全百姓皆尽心爱民所致也去广安之日士民如失所怙送者数百里始返归祀家庙垂涕久之凡祖墓岁必再三至视其罅漏察其燥湿事父孝夜尝爲父煖足父母遗象朝夕拜之有微物必献每视象若有忧喜色者辄应休咎素恶分㸑曰吾虽不能爲张公艺姑待吾没世可也嘉庆九年夏病卒年七十有四葬于某某之阡以军功遇覃恩授奉直大夫父母如其阶妻夏氏继妻梁氏子三长贻昆辛未进士翰林院庶吉士妾葛氏出次绶江都县丞次爲昻国学生并梁氏出嘉庆十六年贻昆在京师乞元表君墓元之先自元末明初系出江西爲同姓遂载笔焉诰封奉直大夫翰林院编修陈君墓志铭君讳鹤书字东麓先世居闽泉州曾祖式璜迁福州闽县祖应瑞父起龙皆以农业佐儒术起龙补县学生君幼颕异家贫雄于文试辄高等朱文正公纪文达公王文端公在闽皆赏拔之累不举于鄕补岁贡生敎授鄕里生徒衆多尝主讲仙游龙巖邵武漳平上杭书院皆有经法弟子多举科名者君恂恂端谨守身如玉质直好义交不逆诈诗集数卷古体沖淡近陶韦今体绵婉近白陆嘉庆十五年七月干支卒年六十有五以子寿祺官得封妻亦封宜人子三人寿祺己未进士翰林院编修文渊阁校理国史馆总纂京察一等记名御史寿寿皆儒业寿祺幼被父敎文藻博丽规画扬马通达经传精究小学康熙己未干隆初年皆有鸿博科儒术爲盛嘉庆己未虽非制科然如张惠言王引之寿祺等拟之前人似无让也顾寿祺之学皆出于其父之敎然则君之所学可知矣寿祺爲元门生在都闻讣星奔归葬来请铭其墓铭曰君行肫诚君学通明匪有金在籯而敎子惟经子显扬其名名重者势轻山灵气淸郁郁乎佳城诰赠中宪大夫山东兖沂曹济兵备道一凤孙公曁妻许恭人墓表公讳枝生字一凤氏曰孙先世定远人明初有讳兴祖者以佐命功封燕山侯侯之从子讳继达以行省都鎭抚守御常州赐田宅是爲武进孙氏凡二侯三指挥使登庶司者百人尙书愼行尤以淸望着其传世与明相始终公曾祖艅封翰林院检讨祖自仪桂阳州同知封翰林院编修父谋康熙辛未科进士礼部主客司郞中礼部公淸宦家贫旣没公尙幼其从兄凤飞官广西州吏目公以诸生从之广西赘于许氏公念门戸中衰二亲早弃养缀身妻家非学无以自立乃下帷读书刻苦无闲晨夜体素羸遂致疾雍正九年四月壬子卒年厪二十有六呜唿公以望族丁衰祚读书励行天不假以年无事业着述表见于世微乎微矣然公之子若孙以学行掇科甲名满天下交游偁之非公之隐德余荫曷克及此哉公妻许太恭人以嘉庆十年六月辛未卒于其孙山东粮道任所春秋九十有八距公之卒盖苦节七十五年矣太恭人以二十三岁而寡干隆二十四年奉旨旌表节孝今之节母且致上寿未有如太恭人者也太恭人父建宜兴人以举人官广西义寕县知县无子欲爲太恭人择壻见公于凤飞家器异之以爲馆甥二年生子又二年一凤公卒义寕君欲夺太恭人志而以公之子爲许氏后太恭人誓且泣曰女何不若儿孙氏一线不可绝父无子我当祀许于孙氏义寕君知不可夺从之旋卒太恭人以一妇人自粤西奉父及夫之棺以归陟岭峤浮湘湖山林丛密风波险恶猿啼于昼鬼歗于夜太恭人抱孤子以泣顚连修阻卒达江左奉义寕君棺葬于宜兴遵公遗言厝棺于夹巷祖墓母病侍药不解带者五月丧如父礼以赠嫁阳羡田易田于常州爲祭田奉春秋祀事又以子官俸置祀田于宜兴归之许氏宗祠孙氏岁时祭祀必兼祀义寕君夫妇以至于今太恭人性矜严廉俭不苟言笑不拜佛诵经年近百龄每奉寿觞必戒曰吾食半盂饭卽饱制一衣着数十年无受属吏金币爲也方太恭人之初归江南也先人敝庐厪二闲有半炊烟满梁太恭人晨夕操作纺织缄黹以易食夜篝灯课子读书子有过必责之责必哭敎孙学亦如之尝反键书室自牖纳食故学行迄有所成呜唿方在粤西孙氏之系不绝如缕非太恭人矢志抚孤力贫敎学又曷克及乎此哉公子名勋中干隆癸酉科举人句容县敎谕截取河曲县知县署浑源州直沁州事孙三人长星衍干隆丙午举人丁未科一甲第二名赐进士及第授翰林院编修改刑部主事陞郞中授山东兖沂曹济兵备道署山东按察使今官山东督粮道次星衡河南候补县丞署洛阳县典史次星衢直隶候补布政司经歴署安州州判一凤公初以子官勅赠修职郞句容县敎谕后以孙官诰赠奉直大夫刑部直隶司主事前翰林院编修晋赠中宪大夫山东兖沂曹济兵备道太恭人初勅封太孺人晋封太宜人太恭人嘉庆十年冬附葬一凤公墓墓在常州府某地之原诰封奉政大夫掌陜西道监察御史岁贡生游君墓表君讳晟字若李号旭轩先世出郑世叔唐未邃始自固始从闽王入闽至宋文肃孙桂又自建阳至长乐康熙闲高祖钟元爲耿逆所掠遂家福寕着籍霞浦曾祖胜岳生员早卒祖瑨州鄕飮宾父炜生员以孙贵诰赠奉政大夫母程宜人晚生君故尢钟爱年十八始鄕学下笔惊其长老试辄冠其曹屡爲学使者所器然卒不遇以明经老君性孝侍赠公病无倦容祭必泣素不习靑乌家言以葬赠公遂通其说母程晚喜飮酒左右必尽欢有女弟早寡割宅宅之爲之立后居平课其子极严光瓒成进士归令授徒禁与外事将谒选则敎之曰吾上世皆积行累善汝无以吏事害其家声旣而选漳州敎授则又谕之曰师道立则善人多汝勉旃迨叔子光绎以进士官翰林岁必以金卑之曰词臣淸贵毋以贫傍人门戸及爲御史以事降官君乃亟命之归晚尢爱交友种花果坦白无城府暇则爲文酒之会谈先世勤俭孝弟则亹亹不倦年七十有二自营生圹时儗之司空表圣嘉庆十年闰六月五日卒年七十有九例授修职郞勅封儒林郞翰林院编修晋封奉政大夫娶王宜人继叶孺人子四光缵庚子进士福州府学敎授光继勅封儒林郞光绎己酉进士翰林院编修掌陜西道监察御史皆王出光缜叶出孙六大钊大镕皆廪生大鉎大琛皆附生大芳大谟揅经室集外集卷第五揅经室外集卷五东臯诗集五卷提要元马玉麟撰按玉麟吴陵樊川人仕元官叅知政事着有诗集五卷尝自号东臯道人故名其稿曰东臯漫稿云此编成于元至正间当时周伯琦王宗尧皆爲之序玉麟当元之末季仕宦显要乃能躭工吟咏时出淸言且又惕事感时借抒经济今阅其古今体诗率皆婉丽畅达可谓有关于名教有禆于讽谏者矣卷末附录东臯先生传一首系洪武中王逊所作记其生平行事甚详周易新讲义十卷提要宋龚原撰原字深甫遂昌人少与陆佃同师王安石进士高第元丰中爲国子直讲官至宝文阁待制事蹟详宋史本传宋艺文志称原着易传十卷续解易义十七卷朱彝尊经义考则云未见东都事略偁原着有易传春秋解论语孟子解各十卷并载有邹浩一序按所云易传疑卽是书晁氏读书志云宋王安石三经义当时俱颁学宫独易解以爲少作未善不专以取士故绍圣后又有龚原耿南仲註易并行塲屋考之宋杨时之说曰龚原本王学一派其人其书似无足取惟宋时古笈传世绝少而此书完善犹存李衡义海撮要李简学易记赵汝梅筮宗多取其说且耿南仲书已收四库兹编续出亦未可偏废矣通纪七卷续五卷提要唐马总撰总有意林四库全书已着录史偁总笃学虽吏事倥偬书不去前所着有年厤通厤行于世此书起自太古讫于隋季共十卷中间厤代之事粗陈其槩展帙了然后荆南孙光宪者复辑全唐洎五代事蹟十卷以续总所纪率多未寔今自十一卷唐高祖起闽王审知止系孙氏所续然宋时卽仅存其五卷矣晁氏读书志云总书纂太古十七氏中古五帝三王及删取秦汉至隋世纪兴灭又取虞世南略论分系于末今书中自四卷至十卷有公子曰先生曰者当卽世南之略论也惜前三卷已阙无从补录玉海所偁齐推序更无可考矣盖总以史籍繁芜故上索典坟迄于隋季以简畅之笔成兹一编事简而明辞约而该亦读史者所不废也诸葛武侯传一卷提要宋张栻撰栻有南轩易传四库全书已着录此传不载南轩文集乃从宋刋单行本影写其阐发武侯生平考证极确自陈夀作三国志尊魏斥蜀使后世莫明正伪且言武侯志大而短于用司马光作通鑑朱子作纲目乃正其非栻更摭拾旧闻成此一卷具明才学过于管乐称其有正大之体且传中述前后出师表与今所传字句间有异同其后跋云征自文献不敢存疑则其所见详明必有古书足据矣离骚集传一卷提要宋钱杲之撰杲之晋陵人所註离骚集传一卷见宋史艺文志楚辞类杲之以爲古诗有节有章赋则有节无章乃分离骚三百七十三句爲十四节其名爲集传者以王叔师曾有离骚注解杲之不敢同于王註也然其註旁採尔雅本草淮南子山海经等书其旨一禀于叔师惟不解昭明置骚于诗后之意遂认骚爲赋未免隅见钱曾读书敏求记中称之如此此册借宋板影抄得之策要六卷提要元梁寅撰寅有周易叅议四库全书已着录其门人黎卓序其文集云尙有方策稽要曾锓梓行世卽此书也寅于诸经皆有训释史学亦颇考究是书元元本本能撮其要领宜爲学者所重耳愼斋集四卷提要明蒋主忠撰按主忠字存恕仪眞人与兄主孝皆以诗名时称景泰十才子者主忠其一也是集共四卷词旨淸逸致爲可诵考之朱彝尊所着明诗综曾录其芙蓉一绝句而此编古今各体计得二百八十余首已爲全稿无疑矣诗义指南一卷提要宋段昌武撰昌武字子武庐陵人官朝奉郞是编诸家目录均未收录惟见朱彝尊经义考昌武又有丛桂毛诗集解读诗总说二书此册彝尊谓爲举业发题而作自关雎以至凫鹥或取诗中一章一节发其义语简而深义约而尽自笃公刘以下惜未之及耳增广钟鼎篆韵七卷提要元扬銁撰銁字信文临江人政和中王楚始作钟鼎篆韵薛尙功已重广之銁又博采金石奇古之蹟益以奉符党氏韵增补两家所未僃其篆则夏商周秦之篆而以象形奇字终之自琱戈钩带以及碑刻古篆莫不毕载冯子政序称三代礼乐之古文奇字尽在是矣洵不诬也又云自唐开元时以隷楷易汉本尙书而学者自此不识古文是书参订博采使古文奇字列列在目可与薛氏书辅翼而行卷末有洪熙侯书籍印盖明时本也玉峯志三卷玉峰续志一卷提要宋凌万顷边实同撰万顷字叔度景定三年进士本阳羡人因其父壻于崑山颜氏因家焉边实陈畱人其高祖始迁崑山详前志边惇德传而续志又复爲自序一篇夸其家世玉峰本崑山地宋南渡时始析爲县卽今之嘉定是也志中所载沿革风俗以及人物古蹟甚悉宋元时崑山志乘世不多得是册足僃一方之文献也长春子游记二卷提要元李志常撰是编志常记其师邱处机西游事蹟孙钖序云凡山川道里之险易水土风气之差殊与夫衣服飮食百果草木禽虫之别靡不毕载卷末附录则载当时诏勅等篇处机字通密又号长春子栖霞人自幼住蟠溪龙门者十有三年金大定时曾自终南召令赴阙赐以巾冠待诏天长观后放还山及元太祖时常召至雪山之阳眷渥倍至后复居燕之天长观年八十余着有磻溪集六卷此册所载足资考证卽处机各诗亦淸眞平淡多可诵云轩辕黄帝传一卷提要不着撰人名氏见钱曾读书敏求记传记类曾于是编之前载有广黄帝本行记一卷亦无着书人姓氏案注中引刘恕外纪蜀梼杌等书蜀梼杌爲张唐英所着则此卷当是南宋人手笔书中僃载黄帝顚末及其子孙唐虞三代相承世数甚悉可补皇王大纪之阙养正图解全卷提要明焦竑撰竑有易筌四库全书己着录是编见黄虞稷千顷堂书目万厤间竑以修撰爲皇子讲官编此进之书中僃採前言往行可爲则傚者绘之于图而详爲之说卷首有竑自序及祝世禄序称此书绘图爲丁云鹏书解爲吴继序并一时知名之士也尉缭子直解五卷提要尉缭子四库全书已着录直解明刘寅撰寅所撰书皆名直解凡六种见林泉笔记此则六书中之一耳每篇下各有小序发明其义注中所论多精审处如注威战篇妙胜之论云卽孙子所谓未战而妙算胜者得算多也于受命之论云卽太公论立将之义于踰垠之论云卽太公所谓越江河渡沟堑之义寅以兵家言注兵书犹儒者之以经注经也惟于天官篇刑德之说而不用淮南子天文训凡用太阴左前刑右背德及兵略训注刑谓十二辰德十日之语又将理篇云壻父曰婚女父曰姻而不引尔雅壻之父爲姻妇之父爲婚未足爲据然瑕瑜不相掩也关尹子言外经旨三卷提要关尹子四库全书已着录言外经旨宋陈显微撰同时王夷锓而传之者显微序云关尹一书庄列不能言文程不能道其言简其义详似爲道德经作传案是编分上中下三卷自一宇以至九药莫不详注而发明之王夷所谓因言悉旨转语明经设喻以彰元反辞而显奥或指意于言前或显微于意外也尹喜书本属依託之册然在伪书中颇有理致显微经旨吐属亦复渊雅可谓质有其文爲政善报十卷提要宋叶畱撰畱字景良括苍人是编见浙江通志本传凡十卷此其前编也其书採取经史各说以及当时宦蹟录其功在生民庆畱后裔者以成一编意取于官师相规以爲有位者劝用意忠厚考证精详殊不多见同时陈相爲注其出处此从元人刻本过录惜后编已佚之矣东汉文鑑二十卷提要宋陈鑑编鑑建安人自称石壁野人殆南宋遗民欤是编自光武迄献帝凡九朝大半采从本传共得文二百三十余篇宋史艺文志不载惟明人百川书志千顷堂书目绛云楼书目并载有宋陈鑑西汉文鑑东汉文鑑而东汉文鑑误作十九卷又天一阁书目亦载此书乃明刻本此从宋巾箱册录之以存一代之艺文焉道德经论兵要义四卷提要唐王眞撰案眞此书独取道德经所论兵战之要摭拾元微本上下二卷后更分爲四卷与郑樵通志所载卷数合元和间进之于朝唐宪宗尝手诏褒美之具载篇首老子道德经五千言僃举大道至德修身理国之要数十章后乃言及于用兵其旨微其言博自河上公爲之训释后若严氏指归开元注释固已发蕴指微而眞所着要义独于论兵之法经悉言之夫眞以朝议郞出领汉州军事久列戎行而考其谈兵意指顾深求乎老子之说唐人之书不多是宜录也遗山乐府五卷提要金元好问撰好问有续夷坚志四库全书已着录伏读御定厯代诗余载词人姓氏云遗山乐府钱唐凌云翰编辑是编从旧钞本依样过录无云翰姓氏疑转写者误脱耳案锦机集云僧李菩萨洒酒作花开牡丹二株遗山爲赋满庭芳传诵一时是作今载集中张炎偁其词深于用事精于鍊句风流藴借不减周秦合观诸作良非虚美也招捕总录一卷提要不着撰人名氏是编藏书家未着录盖佚已久矣此从旧钞依样影写所记元代招捕事宜起于世祖至元迄于英宗至治案卷未云招捕不止此是惟取其人名地名及事与序相干者入注中分二十九种其事多不见于正史而寔有关于正史虽篇祑无多而叙述典核弥足爲信是亦罕觏之秘笈矣诗义集说四卷提要明孙鼎撰县字宜铉庐陵人永乐中领鄕荐任松江教授擢监察御史提督南畿学政是编凡四卷盖采取解颐指要发挥矜式等书择其新义彚爲一编仍分总论章旨节旨各类展帙釐然颇属精僃其中所引如彭奇诗经主意曹居贞诗义发挥朱彝尊则云未见谢升孙诗经断法则云已佚考之黄虞稷千顷堂书目知是书成于正统十二年经义考曾列此书而注云未见此则从原刻影钞惜其序文已佚耳唐陆宣公奏议註十五卷提要唐陆贽撰贽有翰苑集四库全书已着录是编惟有奏议宋郞煜注煜事蹟无考卷首载经进奏议表衔题迪功郞绍兴府县主簿煜又註东坡文集事畧题衔与此相同此编所註惟採经史爲多无泛捜博引之失不特选择得当节录亦多精审使读者易见端倪兹从元至正甲午翠巖精舍重刋宋本影写亦读史者所不废也云间志三卷提要宋杨潜撰见宋史艺文志按云间卽今江南之华亭县在宋时兼今松江全郡之地此志体例繁简得中不让宋人会稽新安诸志书成于绍熙四年而知县题名载至淳祐八年而止则张颕以下三十人是后人所续又进士题名载至宝祐元年姚勉榜钱拱之而止则庆元五年赵汝诒以下二十四人亦后人续八也又载楼钥等记并爲后人所增考之元徐硕至元嘉禾志华亭一县全取是书中语知潜此志爲当时所重矣司马法直解一卷提要明刘寅撰寅有三略直解四库全书已着录寅作直解共六种见张纶林泉笔记司马法亦六书中之一也寅自序云是书言辞古简而义深中间又有阙文误字儒家多不经意学者由是不得其说今姑爲之直解其言非无所见而又能不妄改古书旧字如仁本篇会之以发禁者九註云发当作法卽周礼大司马九伐之法也定爵篇变嫌推疑註云变当作辨辨别人之所嫌也又是谓两之註云之当作支谓两相支持之道用衆篇因其不避註云避当作僃因其不僃卽所谓乘其无僃也又註仁本篇正不获意则权云正者万世之常权者一时之用汤武仁义之兵而济之以权者尢爲切实近理之言矣杨氏算法三卷提要宋杨辉撰钱塘人是书成于德祐间分田亩比类乘除捷法及算法通变本末爲上卷乘除通变算法爲中卷算法取用本末爲下卷末附续古摘奇于古算经若五曹张邱建诸家多疏通而证明之如张邱建云不患乘除爲难而患分子母爲难则云分子母有二本不爲难较其多寡者则用课分均不齐之数者则用平分斤连铢两匹带尺寸非乘分除分不能治之又于五曹算经亦多正其误荅之处与秦九韶数学九章并爲习算术者之所宜究心者也松窗百说一卷提要宋李季可撰季可永嘉人摭拾古今事实而各爲论说凡百条王十朋极称赏之谓其有益风教比于唐之杜牧绍兴年间尹大任爲之付梓攷之志乘及各藏书家均未着录书中直书所见以采摭经史爲文据正排异爲意同时如叶谦曾几赵居广诸人均有题跋此从旧钞影写续墨客挥犀十卷提要宋彭乘撰乘有墨客挥犀十卷四库全书已着录此其续编也宋陈振孙书录解题则前续二编俱载共二十卷而不着撰人姓氏明商维濬刻稗海题彭乘之作盖以书中所自称名爲据卷中所载轶事遗闻以及诗话文评征引颇爲详洽足补前编之所未僃其所议论多推重苏黄亦与前集相同合之以爲完书陶靖节诗註四卷提要宋汤汉撰汉字伯纪鄱阳人淳祐间充史馆校书官至端明殿学士谥文淸人品爲眞德秀所重事蹟具宋史本传渊明诗文高妙学者未易窥测汉乃反覆研究如述酒之作读者几不省爲何语汉云窥见其指详加笺释以及他篇有宜发明者亦併着之淸言微旨抉出无遗马端临文献通考以爲渊明异代之知已其所称说多与世本不同如拟古诗闻有田子泰句魏志作泰今本多伪爲田子春惟此与魏志无异其他佳处尤不胜指此从宋椠影写诚秘笈也贞一斋诗文藁二卷提要元朱思本撰思本字本初豫章临川人常学道于龙虎山中贞一其号云顾嗣立元诗四集称思本尝从吴全节居都下博治文雅见称于时所着诗文稿世无刻本仅存范椁刘有庆欧阳应丙虞集柳贯及全节六序俱诸人手书藏吴中刘损抑夫家此本乃丛书堂吴寛手钞凡二卷上卷爲杂着文下卷则古近各体诗思本好学远游遍厯名山大川几半天下尝以昔人所刻禹迹图混一六合郡邑图皆有乖谬乃叅阅郡县九域一统等志攷订古今校量远近成舆地图一书计里开方之法至思本而始僃今文稿内有舆地图自序一篇可証也大约思本之学地理爲长也舆地纪胜二百卷提要宋王象之撰四库未着录惟有舆地碑记四卷云象之金华人尝知江寕县所着有舆地纪胜二百卷今未见传本此卽其中之四卷今于江南得影宋抄本二百卷前有象之自序象之东阳人略云余披括天下地理之书参订㑹粹每郡自爲一编以郡之因革见之编首而诸邑次之以及山川人物诗章文翰皆附见焉东南十六路则傚范蔚宗郡国志条例以在所爲首而西北诸郡亦次第编集今考其成书之年在南宋嘉定十四年故其所指在所以临安府爲首而一切沿革亦凖是时又宫阙殿门寿康宫下引朝野杂记云寕宗始受禅云云则是作序在嘉定全书之成又在理宗时矣是书自卷一行在所起至剑门军讫共府廿五军卅四州一百零六监一共府军州监一百六十六内或有一府一军而分爲上下二卷故与总数不合其卷数全阙者自十三至十六又自五十至五十四又自一百卅六至一百四十四又自一百六十八至一百七十三又自一百九十三至二百共阙三十一卷至其余各卷内之有阙叶又皆注明于目录卷数之下揅经室集续集集五揅经室续集卷五文选楼诗存十二目录癸未道光癸未正月廿日余六十岁生辰时督两广兼摄巡抚印抚署东园竹树茂密虚无人迹避客竹中煮茶竟日卽昔在广西作一日隐诗意也画竹林茶隐图小照自题一律福儿汲得学士泉煮茗作诗因再题竹林茶隐图中癸未四月住阅江楼阅肇庆八营官兵宿阅江楼羚羊崃崃东卽端溪研洞今有水不令开凿福儿随来端州住阅江楼数日呈诗文一卷题其卷首广州城西荔支湾荔林夹岸白莲满塘卽南汉昌华旧苑也诸儿游此折荔归来题图一首五月廿七日内子生辰复避客独游荔支湾憩擘荔亭归示福祜孔厚卽用前寒韵加删韵堂院中用竹木架成平台与檐齐爲夏夕趁凉之所秋卽拆之道光癸未状元爲广东吴川林召棠报至粤越华粤秀两书院院长同称喜复用三元诗韵一首道光辛巳恩科兼摄广东巡抚监临事和德文庄公干隆庚寅监临试院中旧扁诗韵题甲子浙闱试院煎茶诗卷中督署西堂木棉题海印阁不浪舟小坐坡公谓岭南凉天佳月卽中秋不以日月爲断癸未中秋天凉月佳续其句成一律杨桃重九夜过端州过平乐癸未秋阅兵粤西道出漓江阳朔舟中淸漓石壁图歌题崑崙关策骑图藤鼓粤西由粤西入粤东将由肇庆往雷州至新兴河头水最淸浅由高州望钦州书示儿辈过电白温泉题僧壁二律雷州道中题颐道堂诗集卷首雨脚卷六文选楼诗存十三目录甲申省城诗社之诗有刻本见猎心喜拟作二首西斋唐荔园种沙摩竹子西斋题小瑯嬛画付福儿修广州城及城北五层楼工成西洋米船初到题杭州诗僧啸溪诗卷乙酉正月二十日学海堂茶隐三水县行台书院新成停舟登三十六江楼乙酉春宿端州阅江楼四夜乙酉春夏间屡登粤秀山憩坐学海堂因题赋得仲秋上月西斋有欹廊将倾彻而新之且安茶灶西斋茶廊坐雨游花田翠林园泊舟崃山寺登飞泉亭囘憩玉带堂晚饭老蚌珠光研研石中有石纹圆晕数层莫知造物之理镌诗代铭余屡过罗浮山下皆未入山诚以地方供帐俗习牢不可破减从迳行殊爲无谓弓刀小队更非所宜乙酉冬阅兵惠潮六过此山亦惟遥看山色而已惠潮海边四咏乙酉仲冬望日阅碣石鎭水陆兵全海肃淸夜看海月过丰湖书院过寒婆径揭阳䇿骑题严厚民书福楼图卷七文选楼诗存十四目录丙戌潄珠冈万松山上建汉杨子祠焚香自阳朔溯桂林再题阳朔竒峰图卷粤西舟次题周梦巖学使评梅山馆图题潘红茶封使富良江使槎图桂林东郊耕耤田沿红水江至迁江县宿东轩春月甚朗十年中三宿于此皆见明月因题曰寓月轩行过迁江古之瘴乡今虽瘴少然气候殊不齐阅边啜茶邕江舟中得复初斋全集邕州舟中读之卽寄野云山人祭马伏波将军庙毕放船下横州大乌滩浔州道中过端州羚羊砚石崃三月晦日立夏节过端溪定静堂前手种荔支今夏结子顿多积雨甚凉甘浆欲迸学白沙就树噉荔法噉之奉命移节滇黔滨行拜天后庙检书刘朴石何湘文谢里甫胡香海张棠村李绣子诸书院院长曁学海堂学博生徒皆有图咏送别题荅一律别医者范素庵避暑舟过广西陡河谒分水神庙泊舟浯溪登亭湘江村舍泛湘川过南岳得雨日出洞庭湖夜泊八月七日又泊过㑹同沙岸坐月过黄平登飞云巖再用壶中九华韵过淸鎭安平县重九日登黔西老鹰崖云南督署之东园亭馆花木之胜爲厯任所未有心念此间宜有鹤未几日忽飞一白鹤来翌日又有一鹤盘旋空中鸣声相唿薄暮并集于园月余遂驯且能舞矣作来鹤篇栽花滇园煮茶云南督署宜园十咏阅兵至开化夜坐卷八文选楼诗存十四目录丁亥宜园正月廿日雪晴煮茶于竹林中题竹林茶隐卷倚松书屋春祭斋居仙馆花台欲栽牡丹价贵遂裁蜀葵月来政简颇躭滇园之乐诗以自警摘蔬南云行上已日东川道中过以濯河阅黔西威寕鎭兵可渡桥夜月囘省看宜园新绿咏双绿蝶缀家书后频果孟夏草木长滇南小暑节阅龙江登雄川阁望滇池小暑节赏菊滇南伏日立秋日敬一堂晚坐西台登西台以藜爲拄杖中秋宜园镫月暮登西台看碧鸡山色巡西边晓发重九日登禄丰之鳌头峰得伊莘农中丞寄赠登鳌诗卽荅住大理阅兵三日看点苍山丽江雪山天生石桥南诏残碑建极铜钟古哀牢渡澜沧江铁索桥宿永昌池馆流泉树石湛然淸华名之曰小兰津并诗示鎭府诸公漾濞溪道中漾濞合江上看月游黑龙潭看唐梅二律余不能飮最多一杯而已滇园梅花盛开不可无酒命酿白糯数日卽熟花下欣然小酌仍不能醉诗以自嘲梅园晚景宜园三寿诗除夕园庭之花齐见者桃梅杏山茶玉兰海棠木瓜樱桃马缨春兰蔷薇木香迎春水仙长春报春蜀葵十余种戊子定光寺看红山茶花上元登西台望月和女萝亭东园花月出西城十里游龙门山海源寺倚松书屋斋居同李文园学使游太华山憩太华寺仙馆东新开二方石池一栽荷一养鱼池上栽苹果树二株梨二株并于园南栽橡养山蚕以爲民先牡丹一枝开极大梅花蜜老鹤登西台看耕种东园初夏近华浦大观楼新立石柱水志晚饭于福儿书斋登西台观稼是日剪得七种园蔬桂花紫薇同开东园夏日咏滇南景物重九曲靖道中白水河看瀑贵州省城水南新构小阁正对溪山余名之曰翠微阁并书扁鎭远行台在鎭阳江上江卽㵲水也后倚石屏山东横天石桥桥南岸卽中元洞洞之上又有一亭东向川途余题扁曰上元亭沅江绿萝山淸浪滩武林舟中食蟹荆州渡江南阳道中早饭狐裘戊冬述职赐赉蕃庶纪恩四首卷九文选楼诗存十六目录已丑雪夜晓行拟杨诚斋溯沅水源入黔黔大定以西古罗施鬼国也谷雨过此牡丹处处盛开由七星关入乌撒东园夏日大理石小屏方尺许宛然设色山水巧合天际乌云二句诗意伊中丞过东园蔬饭见示一律卽和原韵滇南风景登西台大暑节桂花初开秋祭东园斋居诗四十韵中秋塔镫以八月十六日爲中秋秋园暮登东台题伊莘农中丞不倚图以园中杮芥饷莘农中丞见谢长篇因亦以诗相酬晓坐后院石坛东台待月霜降日暮登台看西山大理石屏四时山水歌过开化天生石桥题名刻石戏荅家人坐月坛坐月新造擡礟演成速战阵和伊莘农中丞韵报春花大理雪浪石屏用苏公雪浪石诗韵冬至后连得大雪山海棠腊八日园梅有开者园梅半开月夜游园东园残腊庚寅正月八日游西山花红洞法界寺正月二十日偕王刘二叟竹林茶隐立幅雪浪石屏再用坡公雪浪石七律韵并镌字曰琅嬛馆仿苏公雪浪斋孙知微画法西宅后有紫薇二株葺其后屋题曰紫薇花院紫薇花院后圃坐月坛澹泉署西木台将朽遂拆之迁于澹泉西南七丈许用七千土墼叠爲方台名之曰碧鸡台食家园新麦面东园夏日蜀葵花红藜杖夏登碧鸡台野鹤羣题碧鸡台大理石屏正面立看合疎影横斜水淸浅背面横看合暗香浮动月黄昏九日登西台翡翠玉效乐天乐府西行阅兵憩云南县靑华洞点苍山书所见过苍山第十五峰下登杨升庵写韵楼又至大云堂外观龙女花重修承华圃敎场阅武腊月十四夜游宜园大理石拟元人四时山水小幅揅经室续集卷五文选楼诗存第十二癸未男福注道光癸未正月廿日余六十岁生辰时督两广兼摄廵抚印抚署东园竹树茂密虚无人蹟避客竹中煮茶竟日卽昔在广西作一日隐诗意也画竹林茶隐图小照自题一律万竿修竹一茶罏试写深林小隐图岂得常闲如圃老偶然兼住亦庐吾传神入画靑垂眼揽镜开奁白满须二十余年持使节谁知披卷是迂儒福儿汲得学士泉煮茗作诗因再题竹林茶隐图中酒中有至乐恨我绝不谙近岁作茶隐聊以当沈酣禺山到咸海已是珠江南怕汲斜水斜戒酌贪泉贪忽闻学士泉轻与云相涵滴墨辨眞伪符调得一担松柴与石䂪煮试来吾男茗投龙井叶咀味淸且甘诸孙与杯勺可抵饴弄含七椀喫不得赊飮可及三先生非醉吟隐几何醰醰此时竹林下蝶化罗浮𧖟癸未四月住阅江楼阅肇庆八营官兵霝角叱仙羊触石成一崃西江千派来受此两山夹连舟穿崃行遮眼峰疉疉双塔指高要佳气满城堞登此阅江楼轻帆卸云叶兹楼夫何如四楼合爲一南挹端江淸北列星巖七东海多曙霞西巖隔红日雨卷重帘来云穿衆窗出卽此是崧台况已隣石室晓出崧台郊入营勒严阵列纛五色翻中权鼓角振势涌秋潮来声雄午雷震百粤控东西兵力重此郡练彼胆与心道在使之奋奋勇复选材翌日如临敌云中圭顶山视彼若坚壁分路竞先登腾跃攻且撃时平无战争将士少阅厯何以身先之勤习比运甓楼居夕颇暇五宿在端州凭䦨弄江月四山凉若秋岂徒阅军实兼以成淸游兴来蹔自乐远虑还多忧绸缪语诸将又放出崃舟宿阅江楼正当山水奔腾处更有高楼抵浪囘初夏暑风出羊崃三更皓月满崧台行随石磴层层转卧使帘窗面面开爲惜珠江太繁俗海珠楼上有谁来羚羊崃崃东卽端溪研洞今有水不令开凿五羊仙人来何处必从此崃骑羊去万羊化石埋紫云石角无痕着巖树端州研匠巧如神水洞磨刀久迷路诗砚皆无迹可寻非仙那得知其故福儿随来端州住阅江楼数日呈诗文一卷题题其卷首西楼行吟南楼坐东楼晚饭北楼卧一家终日住楼台微之诗少香山和犊儿随我弄笔来我岂长公尔非过漫将小集学斜川喜得溪山助吟课惜尔兄弟皆未来纵有诗情远难作试将此卷写与之方职端州此楼大题成推研笑沧浪崃口羚羊挂云破广州城西荔支湾荔林夹岸白莲满塘卽南汉昌华旧苑也诸儿游此折荔归来题图一首海珠台外珠江湾夹岸万树荔子丹偶然小艇拨荷去绿杉野屋围阑干红云低压白莲水论园买夏邀人看劙枝不用纵猿摘归来劝我还饱餐是时积雨净暑气甘浆迸齿尤淸寒黄蕉白藕且相避案前堆满玻璃盘绿苞倒挂小香凤冰珠探出鲛宫丸连枝带叶插帘戸譬在林下垂团栾新图一幅写幽净我亦着眼生喜欢何时我可棹船去淸游叹息何其难五月廿七日内子生辰复避客独游荔支湾憩擘荔亭归示福祜孔厚卽用前寒韵加删韵荔支湾中水几湾荔支仙成十万丹我独棹船出江关穿林拂叶来河干羊城六度荔子殷昌华故苑今才看赤霞綘雪何斓斑就树颇有游人餐柴门草阁见靑山雨余五月江深寒野塘荷气淸如蕳白菡萏摇翡翠盘亭林静寂泉幽潺况有黑叶垂晶丸夏游得隐荔树间春游竹里吟檀栾归来写诗自解颜爲此枉驾眞古欢若非避客来偷闲尔亦叹我淸游难堂院中用竹木架成平台与檐齐爲夏夕趁凉之所秋卽拆之偶用杉爲架还将竹作簃平铺杉白板密缚竹靑皮梯曲巡檐起栏疎借柱支檐低登易及柱近倚何危向晚追凉去看霞啜茗时藤牀围茉莉蜡炷䕶玻璃判事犹披牍余闲合咏诗星河天湛湛海月夜迟迟小有楼台趣兼于笔砚宜好从寻乐处聊以养吾衰道光癸未状元爲广东吴川林召棠报至粤越华粤秀两书院院长同称喜复用三元诗韵一首文运三元西粤开几年连向粤东来七千里外频闻喜八十年中间出才岭海番禺承旧第吴川水月起高台诸君说我多桃李五管春风见六囘道光辛巳恩科兼摄广东巡抚监临事和德文庄公干隆庚寅监临试院中旧扁诗韵题甲子浙闱试院煎茶诗卷中珠江试院药洲旁又看茶煎第一纲三榜连元期两省五传登第喜同堂淸风满座隔帘影明月照人闻茗香一十八年成老辈放闱还到少年场右诗爲辛巳秋作刻集时删去诗中三榜连元本指陈三元也乃广东辛巳得解元周燧壬午得㑹元吕龙光癸未得状元林召棠说者以三榜连元竟眞两省如期先爲之兆而此三元亦皆出门生门下两省科名洵爲盛事福爰请补录于此督署西堂木棉绛绡高向半天垂十丈难攀最上枝因在堂西宜夕照若生岭北更多诗淸阴勿翦百年后浓色常留三月时有此红云能捧日牡丹那得染臙脂题海印阁诚斋榷使新构高阁正当海印石之北可以远眺因名之曰海印阁书其扁珠江雨后复炎蒸杰阁初成快共登窗纳白云山一角帆收黄浦浪千层顿除豪气凉停扇爲看禅光暮却镫高倚阑干提海印莲花池外问南能不浪舟小坐莫讶牵船上岸居絶无波浪一舟虚夹窗全借蕉榕竹摊几惟留笔研书静坐岂能忘世虑淸吟方算是公余若将绿影当秋水比似珠湖可得如坡公谓岭南凉天佳月卽中秋不以日月爲断癸未中秋天凉月佳续其句成一律凉天佳月卽中秋况到中秋宿雨收淸露满城凉满树海光当面月当楼得闲心气如云淡向老年华似水流风景安恬波浪静使君原是泛虚舟杨桃荔支生岭南汉唐名已大味艳性复炎尤物岂无害谁知五棱桃淸妙竟爲最试吿知味人味在酸甜外重九夜过端州雨后秋风尙未凉半轮斜月认重阳浓浓云气瀼瀼露到处山田晚稻香过平乐冻雨洗截壁残雷殷远山时当九秋后人在万峯间晚稻巳再熟溪渔偏独闲喜看民气静余意慰诸蛮癸未秋阅兵粤西道出漓江漓江爽气照秋开闲倚篷窗暮色催日影倒腾峯顶去晚凉平贴水边来野渔舟小藏巖洞古堠烟淸䕶石台且向万山深处宿梦随残月四更囘阳朔舟中桂林阳朔峰千万万石林中水泻漓石架琅玕立不律屏开翡翠吹参差美人浓点靑螺黛学士惊题碧落碑削尽坡陀不依傍乱生头角分高卑遍求异地絶此景幻出㝷常非所思画与未游人共看是何邱壑太离奇淸漓石壁图歌府江阳朔大磉汛下二里许有画山载在通志截壁约高三十丈寛如之其西面平直如削可中悬绳淡黄色上有靑绿痕天然如画家皴法具峦头层㬪之形目不明者见之以爲眞山不知其平直也明目者见之以爲摩天巨幅之画也因在画旁书淸漓石壁图五大字又写道光三年阮元题七字刻于石直是上古巨图今始题欵矣天成半壁丹靑画幡然高向靑天挂上古何人善画山似与关荆斗名派此派浑同后世皴造物翻师唐宋人认作名山反如假审爲古绘竟成眞纵横量去成千尺五丁直削平无迹古绢依稀染淡黄峦头重㬪分靑碧淸漓一曲绕山流来往何人不举头六年久识奇峰面五度来乘读画舟石渠宝绘几千卷天上云烟曾过眼何幸湘南见此山眼福如今还不浅山旁刻石擘窠书鉴赏标题始自吾后人来看道光欵传出淸漓石壁图题崑崙关䇿骑图巡过龙宾又入邕画将秋色代初冬一关路阻分雄鎭百里阴森尽古松颇有云山宜策骑久无夜宴似征侬时平正恐军心惰注目西南十万峯藤鼓藤爲明韩襄毅平大藤崃贼里所断截中空冒爲鼓在肇庆府鼓楼至今以爲更漏之鼓鼓长五尺围丈五尺或当时不止一鼓今惟此存耳武仙厯千载乃产此巨藤崃夹右江水一藤横可縆昼沈夜浮渡妖由乱人兴谁其断藤者桓桓韩中丞断藤复段截造鼓示创惩中空冒以革围量丈五绳衅以老猺血十里闻鼟鼟臯陶不用木坐令鼛弗胜阳明来驻节应叹见未曾军门复东徙与民不犯凌崃中无伏莽野烧宵如镫土民耕古寨有产亦可恒裹盬与卖桂此外非所能东归过旧府复访此鼓征大昕郡楼上诸将同来登治平声更和渊渊江水澄粤西四千里路粤西还祗过东边一半山袭职土司小封建射生巖峒古夷蛮鎭兵胫走铅爲瓦猺妇肩佣银作镮富不甚饶贫不饿乞儿少见路途间由粤西入粤东每怅官居少静缘难将淸兴寄林泉卽今山水朝朝换权作园池处处迁终日小舆看竹坐几囘虚枕压溪眠一邱一壑如相傲可是珠湖射鸭船将由肇庆往雷州至新兴河头水最淸浅沙明石白净潺湲一尺余波路百湾水性本淸休咄怪客情相赏卽高闲行吟有兴方成句坐卧何时不对山寒雨㑹须添浅涨虚舟我复海边还由高州望钦州书示儿辈海角天涯望可哀古贤多少不能囘七千里外榇曾返六十年余孙竟来家计百年自淸白国恩五世受栽培后人有庆先人德文武科名岂易哉过电白温泉题僧壁二律山光横电白地脉出温泉一水自功德上池常凈圆大牙今再到弹指又三年僧说天台寺遥遥省旧缘此间大雪节花放小桃枝况有温泉气浑如春暖时昔僧曾白脚踏雪上峩嵋我亦忆残腊冷泉亭外诗雷州道中海南长至似中秋气暖风淸云雾收西海夕阳东海月中间一道是雷州题颐道堂诗集卷首及门陈云伯宰江都多惠政开伊娄河建彩虹桥以便民又监濬仪征运河癸未夏江水爲菑拯䘏更力颂声远闻旋丁外艰去官与吾乙丑年在浙赈菑丁忧相似也偶阅其集中过文选楼诗有我是春风旧桃李种花还得傍门墙之句续成一律题之种花还得傍门墙满县春风忆故乡埭驾一桥同召伯水通两邑胜河阳拊灾似我昔巡浙奉讳如君今去扬江北部民留不住门前桃李卽甘棠雨脚断虹消尽薄云遮云外穿来日脚斜向晚欲晴晴未得又飞雨脚不成霞揅经室集诗卷第五揅经室四集诗卷五琅嬛仙馆诗略庚申春日台州沧波围古郡弭节一登临纬耒农人意楼船将士心麦愁春雪厚帆虑海云深世事积如此天台安可㝷庚申正月督兵海上往返天台未能入山前年游屐入天台今日云山不肯开纵使石梁难再到飞流可向梦中来天台山大雪三日守冻剡溪天台三日漫天雪顿长千峯一丈高华顶定当排玉树石梁想见冻银涛礀迷险磴常翻马溪拥寒凘不受篙安得春风吹暖日四山春水下轻舠守冻剡溪百步寛积雪寒流壅我舟陷其中尺寸不可动岂无桨与楫力士失其勇非冰畴敢履少涉卽没踵此时计舂粮如珠但盈捧四顾绝人迹惟见玉山耸南中春水煖岸草媚丰茸爲想下天台轻帆坐中拥岂料三日雪寒压山川重事势变莫测及此乃深悚所以海上宼吾忧在瓯甬送赵介山殿撰李墨庄舎人奉使册封琉球同是中朝第一流云螺彩蟒拂麟洲状元风度今庄叔才子神仙旧邺侯四月西湖畱驻节万人南海看登舟翰林盛事知多少如此乘风乃壮游题孙渊如观察万卷归装图鲁民争道送归程万卷图书短櫂轻使君去后一帆远惟有微山湖水淸绿叶我家读书处团云盖老屋兹复来吴山绕屋列嘉木巳当衆芳歇万叶成一绿北窗人意闲琐碎摇晴旭疎雨过南楼蕉桐滴鸣玉半年劳簿领春笋积成束赖此淸荫浓稍可障尘俗隔帘影逾净下阶凉更足不知此何时但见靑梅熟题西湖第一楼高楼何处卧元龙独倚孤山百尺松人与峯峦争气象窗收湖海入心胸经神谁擅无双誉阑影当凭第一重却笑扶风空好士登梯始见郑司农题徐碧堂司马秋艇狎鸥图鑑湖秋水放轻舟贺监归来未白头谁与先生最相狎舟前三十六沙鸥濠梁秋水坐忘机一抺靑山淡夕晖愧我今年机事重海鸥终日背人飞赠李西巖总鎭儒将威名定不虚风涛千里鎭储胥海天飞礟亲檛鼓夜月扬帆坐读书造得戈船浮木柹筑成京观掣鲸鱼封侯自有黄金印射石将军恐未如次韵酬阮云台抚军李长庚开府推心若谷虚要将民物纳华胥风淸海外除奸蠧令肃军中畏简书报国自应亲矢石酬知未尽扫鲸鱼庸疏何幸叨靑眼嫓美前贤愧不如文章高映斗牛虚绛节重临护象胥帷幄申严三尺法指挥妙合六韬书不嫌樗栎加丹漆着意箴规灭釜鱼漫许胸中有兵甲运筹未称待何如上虞道中曹娥江外驿签长百曲淸溪绕石梁夏气出山云莽莽晴烟归壑水浪浪风前高树吟蝉早桥外平田吠蛤凉却羡老农耘稻毕一般闲意立斜阳天台行帐题杨补帆画天台桃源图天台仙境去仍还百道淸溪万叠山洞口桃花随水出巖前瑶草带烟删谁敎一路生灵药却有双仙并绿鬟笙吹月明元鹤背楼台霞护碧松关归云隐隐闻鸡犬飞瀑泠泠杂佩环千载偶逢开玉戸春风常爲驻红颜每依锦瑟终年坐除种胡麻鎭日闲如此好山犹别去仙源那怪断人间台州夜坐雨后得秋意草虫声渐多楼阴流素月山影接明河坐觉风初定遥知海不波此时问韩说何处夜横戈初秋台州获安南海宼事毕晓发囘杭州海上羣山碧四围新凉时候送将归秋来天使浮云薄不待南风也自飞写榜作列炬摇红唱夜阑屏风老吏侍闱官忽闻佳士心先喜得上名经写亦难撑拄五千古文字销磨八百旧孤寒榜花巳说孙山好还向孙山以外看漪园晚眺碧榭西风里阑干闲更长萍开鱼影乱松静鹤巢凉远水交平㟁秋山耐夕阳不知惆怅久归棹入昏黄仲冬诣天竺复同孙莲水吴山尊汪芝亭李四香陈曼生陈云伯林庾泉焦里堂过灵隐蔬饭冒雪登西湖第一楼空山寂无人同云闇然合微雪何荒寒僧境颇宜腊翩翩羣屐来开堂见老衲鑪火爇松明茶烟出禅榻煮笋出山去湖光更萧飒橹声动烟水如与雁相答山楼对南屏万树拥一塔窗虚衆影归怀沖雅情洽古人重淸游良贵朋簪盍寄言儒家子禅悟不可杂浙东赈灾纪事冰凌塞谿壑积雪明羣山饱饭被复陶犹觉此地寒矧兹灾余民食少衣复单庚申夏六月风雨夜漫漫山海本交错蛟龙出其间夷宼荡颇尽婺栝民亦残狂流破山出百道开巑岏平地水一丈墙屋崩惊湍漂人及鸡犬决冡浮窆棺淸畎爲石田沃土成沙滩万顷稻始花擢拔同草菅客如疑此言试看高树端树端枝桠藁秸犹交攒尔时不死民垂泪唿长官长官发仓谷仓破谷不干升斗纵不多尙可数日餐飞章入告帝民隐动天颜帝曰母讳灾赤子皆恫癏近者急军储度支殊艰难体帝之心不敢少吝悭金谷四十万胥吏伺爲姦察之苟不密何异官贪顽民受官所授着手亲分颁我来如视伤一一索其瘢治寇在于勐䘏灾务于寛致灾巳不德有力敢不殚所赖高田稔米价平市阛种荞亦成熟虽贫心巳安终思卅万人家室何时完朔风生磵道伏轼兴长叹属王椒畦同年画珠湖草堂图卽题月落湖水平珠光弄残夜夕霏巳媚人况是斜阳下吾家甓社西临水有茅舎当年达人归行吟得淸暇投壶登小楼射鸭来虚榭柳细早分凉荷香始知夏我岂不怀鄕尘鞅安可谢武林好山水未宜税烟驾终念甘泉山靑光向湖泻题王椒畦同年画金华载咏楼图夫容峯下碧城头百里淸江绕树流如此好山原入画祗须名辈一登楼荆州词赋思王粲元畅诗篇说隐侯我亦欲来同觅句恐闻鸿雁不胜愁登八咏楼蛟龙城外迹鸿雁泽中声山破雪犹积野荒风易生三冬气寥落六代意纵横怪底休文瘦谁能遣此情卽事鸦盘老树晚来寒密霰萧萧打竹竿风色满天云更紧绝无情绪倚阑干桐庐九里洲看梅花九里江洲好画图梅花曾见此间无花农不记花开数约畧一洲三万株泼眼花光江㟁前半成明月半成烟若非天女散花地便是神仙种玉田香和云气染人衣花与山光共四围一片暮云花上落可怜香重不能飞十万琼花路百盘入花容易出花难老僧菴外三千树巳耐诗人半日看辛酉赋得雷乃发声嘉庆六年正月久晴未雨望泽甚殷十六日颁到御赐御书福字并批谕云亲书福字赐卿愿两浙士民同霑厚福钦此是夜春雷应节雨泽优霑士民交庆十七日试三书院生童拟作试帖一首敬书玉旨宣示诸生使知共被恩膏勉膺福泽也风雨正漫漫鸣雷起夜阑一声宣地气百里破春寒震在刚柔始屯如发洩难天门开郁律车毂转盘桓紫电初囘掣靑云巳直干伸舒闻雉雊动盪启龙蟠暖透山田麦狂消浙海澜况逢宸翰洒泽被士民寛苏堤春晓北高峯上月轮斜十里湖光共一涯破晓春天靑白色东风吹冷碧桃花二月十七日过臯亭山看桃花用六言律体臯亭山下春色甘遯邨前夕阳柳叶才匀鸭绿菜花尽染鵞黄双桥远水弄影画舫晩风载香况是碧桃万树我来权作渔郞廿三日自海塘回舟晓过臯亭复成一律篷背东风太紧晓来桃柳横斜溪头飞溼红雨山半飘残绛霞流水一年春色武陵何处人家莫㝷洞口渔父且看纷纷落花登鎭海县招宝山阅新造水师大舰怒涛如雪拥蛟门百道楼船过虎蹲旗鼓一新人气壮风云四合礮光屯句章郡县来相望横海将军许细论果使水犀腾浪去不敎海外有孙恩辛酉腊月朔入山祈雪卽日得雪出山过诂经精舎访顾千里臧在东用去年得雪诗韵残岁山峥嵘陈迹两年合峯峦洩春气一雪复成腊空谷无行人白光冻千衲出山入精舍拂衣花满榻延宾有陈蕃下车愧衞飒煮茶说羣经郑志互问荅登楼对南屏还见去年塔頽云泼墨浓图中认王洽抚景触愁怀鄕园戸空阖慈竹压墓门风雪定纷杂壬戌晓至西溪祭社稷坛路转西湖曲松阴散晓凉五更山雨歇八月稻花香流水开天影頽云压电光尽多祈报意无德感勾芒海寕州迎潮靑峯岑寂碧云开忽见江流乱卷迥虹影化爲秋水立日光晒倒雪山来难分龛赭东南路怕听盐官日夜雷塘里桑田外沧海敎人争不重徘徊安澜园小憩秋园风雨歇坐觉蕉衫泠竹树含淸阴如云淡无影苔岑蟋蟀吟空庭閟幽静我本怀秋人情赏相与永自乍浦彩旗门观海至秦驻山八月试新寒苍茫海㟁间天风吹大水落日满羣山潮汐防冲突艨艟计往还劳劳千里事行路反成闲题汪蛟门先生少壮三好图汪君磊落古丈夫朗朗玉立淸而腴百尺梧桐阁上居持丧郄荐爲醇儒撑肠拄腹万卷书其才郁塞不可舒一使金尊玉斝泻醁一使哀丝豪竹催讴歈人生岂能无嗜好要问好者爲何如旣不能读五车又不能注虫鱼纵令好色皆登徒餔糟歠醨爲屠沽吁嗟乎汪君磊落古丈夫儒臣法吏心事俱白云靑史相萦纡文如介甫诗韩苏胸中经纬大有用一视余子龌龊而麤疎君不见汪君之友禹鸿胪写此少壮三好图龙举篆隶陈坐隅弹筝擫管皆名姝如有歌声遏图内一展卷后飞空虚靑天白眼互照耀酒气拂拂摇其须此图流传在江都秦君林下供淸娱五笥僊馆贮万轴嗜好未与汪君殊驰书寄图索我句我句能写汪君乎不能顾曲不能飮自惭俗吏陋且迂惟有簿领来储胥又有经籍堆签厨此间开图唿女奴酬君以酒腾花觚更裁素绢重临摹百家题句写无余吁嗟乎汪君磊落古丈夫风流文采今所无眼前之人谁如萧彦瑜秋日西湖泛舟三面靑山倚夕阳桂花天气半温凉不须泊㟁㝷花去湖上秋风鎭日香驻杭州时毎九月花奴自扬州载菊一舟来一时瓶盎轩阶俱满奉严亲宴花下饶有家鄕风景爲写秋江载菊图题之重阳花事满江关千里花奴独往还瓜步西风润州雨一船秋色过金山爲写秋江载菊图黄花同我住西湖我来日飮西湖水更爲浇花调一符花称鄕心酒半酣老人安稳住江南阶前半亩方池水便是延年古菊潭松间石畔竹篱根栽满黄花卽是园记得童游问儿辈此间可似傍花邨同人分咏古十印得刘渊之印汉宝缺角威斗亡永嘉六玺归晋阳中间窃敓数十载天生汉甥刘元海元海二角眞英雄蛟龙那得居池中可怜王侯降编戸刘渊名但镌顽铜此铜镌印尙靑组随陆文兼绛灌武朱范同门传五经曾以书缄封印土无端玉玺来河汾改元刻瑞增三文平阳光昌汉天子岂监司马家儿军当涂典午皆成篡昭烈庙中出降禅公主之孙能复仇人心到底思东汉惜哉和曜性不仁不及李渊生世民若使石符奉汉玺讳渊久巳如唐人我今得印系之肘刚卯金刀辟邪钮囘水爲渊属象形想见单于文在手置西汉定陶鼎于焦山媵之以诗西汉陶陵鼎以汉虑俿尺度之高七寸三分身高四寸二分盖高一寸六分盖上有三环名高一寸二分两耳高二寸二分三足高二寸铜质五色斑驳腹有稜纯素盖凿隶书铭大字十五曰隃麋陶陵共厨铜斗鼎盖幷重十一斤小字四曰汧第卅五器凿隶书铭大字十七曰隃麋陶陵共厨铜鼎一合容一斗幷重十斤小字十六曰汧共厨铜鼎容一斗重八斤一两第廿一案汉书地理志隃麋汧二县属右扶风后汉书耿弇传建武四年封耿况爲隃麋侯续汉书郡国志作渝麋误也又续汉志定陶在济阴郡本曹国后汉属兖州刺史部郭璞曰城中有陶邱史记云穰侯出之陶卽其地定陶共王康元帝子哀帝父永光八年自山阳徙封汉书丁太后传建平二年上曰太后宜起陵恭皇之园遣大司马骠骑将军明东送塟于定陶贵震山东共王传哀帝二年追尊共王爲共皇帝水经注济水自定陶县南又东迳秦相魏冉冡南又东北迳定陶共王陵此器云陶陵是定陶共王陵也隃麋汧二邑共此器故日共厨铜鼎钟鼎欵识汉好畤鼎铭云今好畤共厨金一斗鼎汾阴宫鼎铭云汾阴共官铜鼎上林鼎铭云上林共官铜鼎汉器体制如是汉陵庙皆有厨三辅黄图昭帝平陵爲小厨裁足祠祝欵识汉孝成鼎铭云长安厨孝成庙铜三斗鼎是也此鼎盖与器铭辞不相应者因有二鼎盖与器互错也器铭云并重十斤又云重八斤一两云器重八斤一两则盖当重一斤十五两矣今除盖以库平法马称之重五十三两七钱二分铭云容一斗以今官仓斗较之得一升八合定陶故城在今山东曹州府定陶县西南予得此鼎因思焦山祗有周鼎若以汉鼎配之经史引征可增诗事爰以官牍达之鎭江府丹徒县付焦山寺僧永守之竝加册于椟绘图搨歀钤印备录诸诗时嘉庆七年季秋月碧山一角浮春潮中有周鼎开云歊古文十行照江水百家咏释穷秋毫千年古篆变爲隶西汉歀识多凿雕我有汉鼎五十字隃麋汧铸供定陶斗斤兼记古权量汾阴好畤同禋祧济水东流帝陵起臣莽掘厨金不销斋中拭刷出古泽鼎虽转徙犹坚牢烟云过眼莫浪掷送尔安隐栖松寥卣钘觯爵共相饯雁镫翦烛吟淸宵壬戌之秋木叶脱海门风起江飞涛蛟鼍踏浪避金景苍然古意生单椒此时此鼎入山去江天宝气腾轻艘海云堂中多古木两鼎扃耳初相遭周仪可补觐礼阙汉事志传征班曹仓籀字破鬼夜哭八分不似周王朝一波一磔湛水石同隐有似由与巢胎禽仙去亦偶耳华阳铭尙镌嶕峣可知古人皆好事以诗媵鼎各订交他时得暇或相访云颿一片横金焦考杜佑通典京口有谯山戌太平寰宇记亦以谯山爲戌海口之山余家藏嘉定鎭江志云江淹焦山诗旧本作谯山是北宋以前尙名谯山北宋以后始以焦孝然事傅会之孝然避兵娶妇于扬州见三国志注尔时孝然年尙幼似无隐谯山三诏之事且孝然爲魏以后人蔡伯喈卒于汉末在孝然之前焦君之赞当别有一焦君似无爲孝然作赞之事又焦山古鼎王西樵始据韩吏部如石言爲京口某公家物严分宜夺之康熙间人竞以爲诗歌故实然自嘉靖以后明人书集鲜及此说天水冰山录于分宜家物无所不载古铜器歀中祗有古铜鼎二箇共重一百一十四斤且有盖竝未言及歀字此鼎一鼎之重巳不止百余斤矣朱竹垞翁覃溪二君深于考古者其焦山鼎诗中皆不言此事爲其无据也故余谓焦孝然严分宜二事等诸无稽勿听可也浙抚署东徧诚本堂有巨石以汉虑俿尺度之高一丈二尺有奇势如夏云初起卓立成峯足围甚小而要顶几两倍之峯之可望可穿上下通透者三十一穴余于嘉庆七年移立澹寕精舍方池中以余字字之日云台峯余鄕本有云台山也因用苏黄壶中九华倡和诗韵题之云台海上有高峯何日爲云上碧空随我南来三竺外引人游入九华中临池当戸堂堂见透月穿风面面通欲与石交商一语那如銕壁不玲珑揅经室一集揅经室集一集卷第六揅经室一集卷六考工记车制图解上作车以行陆圣人之事也至周人上舆一器而工聚者车爲多考工记注解释尙疏唐以后学者又专守传注罕贯经文元以考工之事今之二三君子旣宣之矣于车工之事犹阙焉因玩辞步算率冯陋识订证牙围捎薮轮绠车耳阴軓辀深任木衡軶等十余事作轮解弟一舆解弟二辀解弟三革解弟四金解弟五推求车度次弟解弟六解所未明图以显之作轮图弟一舆图弟二辀图弟三轮解弟一察车自轮始所以运车谓之轮车者轮舆辀之总名故老子曰致数车无车车虽有轮舆辀之分而其用莫先于轮故考工记曰凡察车之道必自载于地者始也是故察车自轮始说文解字曰有辐曰轮无辐曰辁是轮又爲牙辐毂之总名矣考工记曰兵车之轮六尺有六寸乘车之轮六尺有六寸田车之轮六尺有三寸今就兵车乘车爲解轮网谓之牙考工记曰牙也者以爲固抱也司农云牙读如跛者讶跛者之讶葢辋非一木其曲须揉或合五而成规或合六而成规其合抱之处必有牡齿以相交固爲其象牙故谓之牙说文曰牙牡齿象上下相错之形于车牙牙字则加木作枒解曰车辋会也葢枒本车辋会合处之名本义也因而车辋通谓之枒此余义也若夫牙寛牙厚之度则有记文可求记曰六分其轮崇以其一爲之牙围是牙围一尺一寸所谓牙围者乃辋牙周帀之大圜围凡物圜者乃谓之围牙围一尺一寸卽牙大圜面宽一尺一寸也记又曰参分其牙围而漆其二是漆其近辐之二分寛七寸三分三釐三豪不漆其近地之一分宽三寸六分六釐六豪也此记文本自明确无疑义再由椁其漆内等度推之亦无不合又车人大车轮崇三柯六分轮崇一爲牙围亦如此法可以互证自郑康成氏误註牙围及漆牙之度卽爲言车制者首加一蔽注曰不漆其践地者也漆者七寸参分寸之一不漆者三寸参分寸之二令牙厚一寸参分寸之二则内外面不漆者各一寸也绎郑氏此义葢以牙围一尺一寸爲牙内外二面及建辐一边践地一边共四面之围然上下牙边之厚及内外牙面之宽虽同在此一尺一寸之中而宽厚之数尙无由定乃令牙厚一寸六分六釐六豪两边得三寸三分三釐三豪余七寸六分六釐六豪内外两面分之以爲牙宽之数是牙宽三寸八分六釐六豪也复以践地之边厚及牙面近地之一寸不漆是不漆者三寸六分六釐六豪爲一尺一寸之参分之一也余参分之二爲建辐边厚及近辐之牙面漆也由今论之此说不合者有五考工记凡言围皆指圜者言之所谓牙围实指轮辋大圜而言平度之得数不必定卽其身而规之也使必卽其身而规之则牙内外面及上下边实长方形不得曰围其不合一也轮人以牙在轮外践地而行必须坚固故使之宽一尺一寸乃不匡敝若以记文牙围一面之一尺一寸爲两面两边之数则牙宽秪三寸许太柞无此理其不合二也小车绠参分寸之二是牙厚二寸记有互文今乃令牙厚一寸六分六釐六豪是以意命之也岂知记于牙宽已明言之牙厚则存于绠数之中不啻明言之寕待后人以意命之曰令牙厚几许乎且牙厚一寸许毋乃太薄其不合三也不漆践地一寸椁其漆内得六尺四寸中诎之三尺二寸爲毂长毂太长应门不能容其不合四也车人言大车毂径一尺五寸合两辐长四尺五寸两牙围三尺共九尺爲轮崇与轮人相证其制益明若以一尺一寸爲牙四面之数则车人所谓六分其轮崇一爲牙围又将何说其不合五也大车之牙谓之渠考工记车人曰渠三柯者三郑司农注云渠谓车輮所谓牙尙书大传曰散宜生之江淮之浦取大贝大如大车之渠郑氏注曰渠车辋也是渠卽牙也又案车人大车虽以柯起度制实相同今释其文竝附轮图于后以资牙围绠数之互证也车人曰柯长三尺又曰轮崇三柯又曰六分其轮崇以其一爲之牙围又曰毂长半柯其围一柯有半又曰辐长一柯有半又曰其博三寸厚三之一又曰绠寸又曰渠三柯者三毂者辐所凑也毂中空谓之薮考工记曰椁其漆内而中诎之以爲毂长椁者横充物内而度之之名也今案六尺有六寸之轮除去牙上下两面不漆之三寸六分六釐六豪椁之得五尺八寸六分六釐六豪又中诎之卽爲毂长是毂长二尺九寸三分三釐三豪此兵车之毂至长者也故司马灋曰成方十里出长毂一乘诗小戎曰文茵畅毂毛传曰畅毂长毂也记又曰以其长爲之围是毂长卽毂围也淮南子曰郢人有买栋者求大三围之木而人予车毂跪而度之巨虽可而长不足考仪礼註中人㧖围九寸三围二尺七寸今毂巨围二尺九寸三分三釐三豪故曰可也若其毂中空处所以贯轴者则名曰薮薮说文作橾解曰车毂中空也急就篇作䡦薮橾䡦声之转也薮爲中空之物故量亦名之仪礼聘礼记十六斗曰薮是也观记曰量其薮以黍是毂薮虽不必定如十六斗之多而要爲物中空受物者之名可知先后郑氏亦并以薮爲毂中空但司农读薮爲蜂薮之薮康成氏训爲衆辐所趋皆指毂外建辐之凿爲言非毂中空之谓矣记又曰以其围之阞捎其薮郑康成氏註训阞爲参分之一此以围阞爲薮围误以薮爲毂中空处实大穿小穿之通名大穿曰贤小穿曰轵其围度则记所谓五分毂长去一以爲贤去三以爲轵者也是贤轵之围卽薮围安得别出薮围大于轵而小于贤乎且阞从阜力声说文解爲地理若易系辞之扐王制之仂并当训余未尝有参分之一之训也使果参分之一爲薮围记何不曰参分毂围以其一爲薮围而必变其文曰以其围之阞捎其薮乎元案阞当依说文作朸木理也今从阜作阞字相假借理阞一声之转物皆有理木亦宜然轮人曰稹理而坚疏理而柔此车工之木必须顺理之明证记曰以其围之阞捎其薮者此言顺毂木中直理除去毂中心木而爲薮非言其围也何以明之匠人爲沟洫凡沟逆地阞谓之不行水属不理孙谓之不行梢沟三十里而广倍此文正与轮人文一例匠人言爲沟必顺地理除去其土而爲之犹轮人言爲薮必顺木理除去其木而爲之也考工记出一人之手其文旣已相同其说安可以互异且细绎经文其曰以其长爲之围此由直理而言及横理也曰以其围之阞捎其薮此又由横理而言及直理也曰五分其毂之长去一以爲贤去三以爲轵此又由直理而言及横理也展转相因益知古人修辞之妙若下文明言贤轵之围而先又别出薮围古人断不若是谬戾惟后人误解其义故于文体训诂度数三者皆不合也繇辐以内爲大穿繇辐以外爲小穿大穿贤小穿轵穿者轴所贯也大穿者在辐内近舆之薮名小穿者在辐外近辖之薮名大穿围大小穿围小葢辐内之轴任重故不可杀使其穿大而毂弱辐外之轴任轻可以杀使其穿小而毂强且杀轴亦所以限毂使不致内侵也记曰五分其毂之长去一以爲贤去三以爲轵是贤围当二尺三寸三分零七豪也此毂太薄穿太大无此理故郑康成氏曰大穿甚大佀误矣大穿实五分毂长去二也反覆此说实爲可据葢五分去二其围一尺七寸六分也此围不过大毂厚亦不易破矣其譌去二爲去一者葢记文偶有缺笔耳理无可疑故从郑说但郑氏知一爲二之误矣而旣以阞围爲薮围因又有贤轵之围毋乃岐错因迁就爲金厚一寸之说葢非岂知贤轵之金不满穿中剡薮两末以容金厚而金釭之围与大小穿之围同径其中相平乎又案小穿之轵卽周礼大驭祭两轵之轵不嫌与舆内之轵同名戴君东原考工记图据司农大驭注曰故书轵爲谓考工记轵字当依此改爲字爲其与舆内之轵溷淆元案轵名有二在舆在毂本殊大驭之轵故书作杜子春云当爲轵已正其误似未可以故书一字畧爲新奇而遽改周礼考工记三处之明文也若以爲与舆内之轵溷淆试思轮辐名轑葢弓亦名轑辐有菑蚤葢弓亦有菑蚤车彻名轨轊头亦名轨车轖木名軨车辖亦名軨皆是一名两处无虑溷淆也综贯诸义似以作轵爲安轮轑谓之辐考工记曰辐也者以爲直指也右者一轮三十辐老子曰三十辐共一毂淮南泰族训曰轮不运而三十辐各以其力大戴礼保傅篇曰三十辐以象月说竝与考工记同辐入毂谓之菑入牙谓之蚤何以谓之菑蚤也菑蚤皆指名也公羊传曰如以指则接菑也四接菑卽骈指也礼仪巾柶鬊蚤蚤卽爪也古人命物多就人身体名之也菑又谓之弱者菑藏不见有似蒲在水中之弱故郑氏曰今人谓蒲本在水中者爲弱也辐广当与牙广同若其厚则六分六釐六豪何以明之大车辐博三寸厚三之一是小车之辐博二寸厚当参分寸之二矣三十辐共厚一尺九寸九分九釐九豪周遭建于毂围其两辐之闲不宽不柞也若入毂之菑自当更薄而菑末又当削锐之葢以三十辐共趋薮心若菑厚而丰末毂心不坚而凿亦相通故淮南说山训曰毂强必以弱辐两强不能相服又说林训曰辐之入毂各値其凿不得相通荀子引诗曰毂旣破碎乃大其辐此皆强有余而固不足也辐近毂谓之股近牙谓之骹说文曰股髀也骹胫也考工记曰参分其股围去一以爲骹围司农云言股以喻其丰言骹以喻其细记又曰参分辐长而杀其一葢人股本丰自膝以下则向内削而细今辐形正似之也参分辐长股不杀者二分骹杀者一分也但所杀之围祇参分辐博杀其向外之一分非周围杀之也此在外所杀参分之一卽绠也所以杀之爲溓泥也辐骹不满牙曰绠考工记曰眡其绠欲其蚤之正也又曰六尺有六寸之轮绠参分寸之二谓之轮之固郑康成氏注此谓绠爲出于辐股凿之数也又每计彻广必加绠数贾公彦凿孔外侵之说误不足辩近江君愼修目验今时不杀之辐绎郑义以爲牙上之凿不偏但辐用偏蚤入正凿向内则辐乃外出参分寸之二所以计彻广必加绠数元案郑氏此说非是记曰绠参分寸之二谓之轮之固者其意以爲绠参分寸之二则牙厚二寸轮乃固少薄卽不固矣牙厚二寸试三分分之每分得六分六釐六豪内一分与辐蚤曲剡处相齐中一分爲蚤凿外一分当辐骹杀处是曰绠也绠宽六分六釐六豪也辐所杀之骹旣与牙边不相当似乎牙向外出其实合股之不杀者视之正与牙平竝不外出也且所以必杀爲绠者不过爲溓泥之故竝无别事谬巧而戴君东原又绎郑氏轮箅不掉之义以爲轮不绠必左右仡摇绠则重势注于内无倾掉之患此益非记者之本意大凡毂长穿轴相得者则安毂短而穿轴内宽者则掉若令牙厚出轮外绝无关于掉不掉也再案大车小车皆辐广同牙厚绠数居牙厚参分之一何以明之车人曰辐博三寸此则大车牙厚三寸可知又曰绠寸则绠居牙厚参分之一可知今轮人惟举绠数不言牙厚以有车人之例可互见也且以此制人人皆知可以省文初不料后人如是误解之也故不细绎车人牙绠之义及轮人辐骹外杀之制则轮绠之说不明而牙厚亦无从起度矣车彻谓之轨古者经涂九轨轨广八尺匠人以爲度轨自爲彻迹之名说文曰轨车彻也从车九声葢乘车兵车田车等崇卑虽不同而两轮则同广八尺不如此出门不合彻故礼记中庸曰今天下车同轨是也孟子曰城门之轨庄子曰车彻中有鲋鱼焉亦竝指车迹轨宽八尺比舆两旁各寛七寸者轮必少远于輢且以爲輢外设扃建兵地也辐内大穿之毂长九寸一分一釐一豪除去在外七寸余二寸许藏入舆底郑氏以辐内二寸半辐广三寸半绠参分寸之二凑足其数非也又案轮人爲葢其部斗枚凿宇曲句股旧说皆不误故不爲葢立图解舆解弟二车上受物曰舆说文曰舆车底也续汉书舆服志曰上古圣人观转蓬爲轮行不可载因物生智后爲之舆故舆后于轮舆者轸輢轵轛之总名专谓较式内爲舆者非考工记曰舆人爲车轮崇车广衡长参如一是舆广六尺六寸也又曰参分车广去一以爲隧是隧深四尺四寸也谓之隧者康成氏以爲深如隧宇也舆下四面材谓之轸轸谓之收舆下四面木材爲轸是说戴侗六书故首正之其说曰轸舆下四面木匡合成舆者也考工记曰轸之方也㠯象地也又曰六尺有六寸之轮轵崇三尺有三寸加轸与轐焉四尺也又曰轮人爲葢弓四尺谓之庇轸又曰五分其轸间以其一爲之轴围按轸乃四面木独以爲舆后横木者非也使轸独爲舆后横木则不得言方㠯象地且轸之两旁木加于轴故曰加轸与轐爲四尺若舆后横木安能加轐轴之上乎且庇轸庇舆庇轵皆指左右两旁而言非指舆后明矣况记言五分其轸间以其一爲之轴围若独爲舆后横木则不得言间矣康成于轸围旣谓舆后横木于加轸与轐则又通谓之舆未免自变其说葢由不察任正衡任之名以任正爲舆下三面材持车正者故独以轸爲舆后横木也戴氏此说极确实发汉唐以来之蒙蔽元又案史记天官书曰轸爲车主风索隐引宋均说轸四星居中又有二星爲左右辖车之象也此亦四面爲轸之明证轸木最大舆底木板两輢板皆赖轸相收以爲固而輢较轵亦将就轸爲凿以树之也葢轸所以收众材者故又谓之收诗秦风小戎俴收传曰俴收浅轸也晏子春秋曰栈轸之车而牝马卽小戎义也舆前衡木谓之式左右板谓之輢释名曰轼式也所伏以式敬者也考工记曰三分其隧一在前二在后以揉其式又曰以其广之半爲之式崇是式长与舆广等崇于轸三尺三寸其两旁居輢板上则须揉治而诎之一在前卽式深二在后则輢深也说文曰輢车旁也毛诗作猗葢舆左右木板通谓之輢参分輢隧一在前二在后后高出于前式二尺二寸輢通高五尺五寸也輢上反出谓之辄輢立木达辄谓之较言车制者皆以爲直輢由不解车之有耳也说文曰䡈车輢上曲钩也又曰辄车两輢也从车耴声又曰耴耳下垂也象形春秋传曰秦公子耴者其耳下垂故以爲名又曰䡊车耳反出也合此四者可知车耳之反出矣葢车輢板通高五尺五寸其下三尺三寸直立轸上轸上之轮崇三尺三寸与直輢前式同高若过此三尺三寸之上则渐向外曲势反出乎轮之上象耳之耴故谓之辄以其反出又谓之䡊至其直立轸上上曲如两角之木则谓之较重出式上故名重较崔豹古今注曰车较重耳也在车轝上重起如两角然此固谓车耳重出式上如两角之觭势也重耳卽垂耴之义秦公子名耴衞公子名辄晋公子名重耳鲁叔孙名辄字子张郑公孙辄字子耳皆此义也诗曰宽兮绰兮猗重较兮重较卽重耳之义以喻武公之开张宽广也记舆人曰栈车欲弇饰车欲侈侈卽两耳侈张古制可寻若此辄所以必反出者应劭汉书注曰车耳反出屏翳尘泥葢轮在輢外车驱疾则尘随而上有辄屏之则尘不及人又考建兵之扄在輢外五兵本可直建因有辄所以迤建记曰戈秘六尺有六寸旣建而迤崇于轸四尺则迤而适出于车耳之外矣故曰辄爲车耳较爲两车耳立木也大约古人重较惟卿大夫之车有之至汉犹然礼士乘栈车栈车者木立轸上不曲如栈也若大夫墨车卿夏缦以上则竝名轩有车耳三代法物以别等衰端在乎此岂容鹘突毛传以重较爲卿士之车此实当时礼制戴君东原讥其傅会者非也车轖谓之軨轛横軨也轵直軨也说文曰轖车籍交错也軨车轖间横木司马相如说軨或从葢輢内轖木纵横相结如䡼也軨所以固輢亦交于较楚辞九辩曰倚结軨兮长太息涕潺湲兮下霑轼扬雄甘泉赋曰据軨轩而周流兮皆谓此也葢軨爲轵轛之总名轵枝也如枝相交也轛者对也对于人也轛横交于轵故说文曰轛车横軨也轛爲横軨轵直軨可知舆下钩轴者爲轐轐谓之輹輹谓之伏兔轐在舆底而衘于轴上其居轴上之高当与辀圜径同至其两旁则作半规形与轴相合而更有二长足少锲其轴而夹钩之使轴不转钩轴后又有革以固之舆底有轐则不致与轴说离矣易曰舆说腹虞翻曰腹或作輹卢氏曰輹车之钩心夹轴之物是輹卽轐也或谓之伏兔者以伏于轴上似之也又谓之屐象屐之形当式下围辀者曰軓軓之爲物葢在舆之前轸下正中略如伏兔爲半规形以围辀身辀与舆之力在后轸则有任正以持之在前轸则有軓以衔之故左右转戾不致败折軓从车凡声与笵范字通借易系辞曰范围天地而不过礼运曰范金合土法言曰模不模范不范通俗文曰规模曰范广韵曰范模也绎此诸义自是半规而可模范物使不过者之名軓在前轸下所以范围辀身使不过也故记曰环灂自伏兔不至軓七寸考伏兔至轸一尺四寸许环灂七寸居其半余七寸始至轸軓当与轸宽等三寸许与环灂尙离三寸许故曰不至軓此由内而数至外也记又曰軓中有灂谓之国辀案軓在舆前人目及见若环灂则在舆底目不及见故须察之此由外以观其内也合此二者其地确不可易如此记又曰軓前十尺而策半之此正爲辀身起度试略移其处亦卽不合此经文之可参考而知者至传说家若郑司农杜子春许叔重并曰軓车式前也其意谓軓当式前下耳非式上之前别有軓也特以训辞少晦軓之爲物亦将与任正之木同归湮失而车不可行矣又周礼夏官大驭祭两轵祭轨杜子春云轨当爲軓少仪祭左右轨范注范与軓声同軓之物小而必祭之者因辀身不掉全恃乎此与轵共爲关要故孔颕达曰祭之爲其神助已不使倾危也使浑称軓爲车式前并无其物则将祭于式上乎抑舆下乎抑辀上乎斯不然矣又案记者于车工之木中乎度数有定法者必详言之若輹軓及輢板舆底横木阴板軶等工人皆可以意爲之惟取坚固故不言其制非无其物也所以揜軓谓之阴阴者舆前式下板也诗小戎曰阴靷鋈续毛传曰阴揜軓也笺曰揜軓在式前垂辀上释名亦曰阴荫也横侧车前所以荫笭也葢舆前后皆空又前轸下有軓以衔辀身此阴板揜乎辀前空虚下垂至辀上并軓亦揜之使不见故阴卽名揜軓且爲舆前容饰也或直命揜軓爲軓者误矣揅经室集二集卷第六揅经室二集卷六山东分巡兖沂曹济道唐公神道碑铭扬州郡城垂三百年之旧家以宦绩着者唐氏其一唐先世由泰州迁高邮复迁江都八世讳虞明进士虞生明献明献生之日之天之天官灵山县知县生诗诗爲之日后诗生六子绍祖继祖皆官翰林绥祖由举人知县歴官江西湖北巡抚两湖总督绥祖生扆衡秉衡扆衡歴官至迤西道生侍陛秉衡早卒总督公命侍陛爲之后卽兖沂曹济道芝田公也公字赞宸又号悔庵幼读书补恩荫生随总督公任习奏牍文案屡试未第干隆二十六年荫生引见以通判用二十九年发南河三十年题署山盱通判三十二年实授通判事署宿虹同知三十六年调里河同知复调铜沛同知暂署外河同知三十七年仍以铜沛管外河事四十年以在工屡着劳绩举卓异四十二年陞湖北郧阳府知府四十五年丁本生母刘恭人忧四十七年服阕将入都时河南靑龙冈屡筑屡圮阿文成公特奏公精明强干熟悉河务请旨发河工途次得旨迳赴河南四十八年以河归故道擢授开归陈许道四十九年丁母孔恭人忧五十一年奉旨署河南河北道五十五年丁本生父忧五十七年补山东运河道秋调兖沂曹济道五十九年以失察前曹县民殴毙饥民案降级调用遂以病归不复出嘉庆九年十一月朔日卒于里第年七十有二公生名门读书通治理服官数十年有功于河淮者爲多洪泽湖五坝龙门水志旧以上游正阳报水志长落尺寸爲准干隆二十九年公官山眙通判湖暴涨而正阳未报长且亦有正阳报长而湖不涨者大府委公勘之公徧歴各县归呈图说曰淮出桐柏千里至正阳所并之水已多正阳长落固可爲志但正阳以下颍肥洱洛天芡诸水杂注之乃至怀远县又下则有涡淝澥东西南濠月明湖诸水注之乃至临淮县又下则有沱浍潼漴四水注之迄于盱眙县所并诸水颍涡尢大若正阳以上水未长而颍涡诸水骤长湖必涨正阳不知也正阳报长而颍涡诸水不长淮至正阳下且将倒盈诸水之科而后进迨归湖十仅二三是以湖不与正阳相应也宜增设怀远临淮两志椿与正阳相证乃不偾事大府用其言请以行故今怀临两志桩之设自公始公赴豫工时阿文成公与河督议改河之䇿决计于公公曰今全河下注非土埽所能当欲逆挽归正道难矣今但于南岸上游百里外开引河则不与急流争其全势易掣以逸代劳此上计也文成公始定计开兰阳引河至商邱归正河以公总其事功以成得旨嘉奖擢开归道公管南岸工时新引河隄初成澑逼甚险乃复请于仪封十六堡增开引河曰史邨归旧河达大河夏水发果分爲二派一由新引河一绕仪封旧城之南达所增引河又于毛家寨请增筑月隄千余丈睢汎七堡建挑水坝澑势乃畅下无溃决自公管南岸驻工防守迎澑决几者二十余处皆急䕶无患五十三年官河北道时屡奏安澜公测河势知将有变乃请于铜瓦厢工大隄后增筑撑隄二百四十丈河督兰公第钖以爲岁修有定抢险在临时今非时无故忽兴大工难之公固请乃行次年夏铜瓦工内塌决不移踵调任河督李公奉翰初视河曰柰何公曰若待其塌透必大决决则全河顿徙今当于隄之下口新筑撑隄内掘数丈使水回澑而入入必淤淤则大隄撑隄合爲一是河直注之力已杀而隄可保河督从之隄合而险平河督曰君之所以出奇制胜者在前此之预筑隄也公前官铜沛时亦决下游使水回澑停淤两隄合一是公善用放淤平险之策也又宿虹之夏家马路黄运交偪公亲捍其险里河水浅将漫隄公住舟中效黄河淸水龙法疏河底之淤隄乃安徐州城外增筑石工石矶嘴增烂石工城乃无患衞河水弱漕艘不利公请掘地千二百余丈引沁挟济以助衞河其他画策弭患者不可悉数公尝论治河之道曰河行挟沙治法宜激之使怒而直以畅其势曲以杀其威无废工而不可偪无争土而不可让守此岸则虑彼岸治上游则防下游皆名言也公官宿虹时立捕蝗法率官弁桉鄕搜扑蝻尽而民不扰于其去也民争送者万人守郧惩钞关胥吏苛索之弊严申禁令凡空船皆不征人载但稽其人舟载税百钱舟大者一再倍爲限商旅便而税亦无缺观察河北时修书院延师课士增膏火赀辑三郡志书其他诸善政不具书书其治淮河事之大者公元配吴氏封恭人子二长莹戊午科举人侧室刘氏出次鋆侧室姚氏出十一年六月十四日葬于城西卜家墩新茔元与公弟仁埴爲同年举人又与公子莹爲同学生莹请爲碑铭旣葬而莹卒十二年秋乃践诺爲铭其辞曰浩浩洪河汤汤淮水履之测之知水之理洒之鬟之曲彼直此民田民居河淮之东决则爲害治则爲功受其益者孰知唐公公若不归将总河政惜未竟展居里而病淸白之家终焉无竞郁郁新阡公所自卜若斧若房拱兹宰木勒碑刻铭拜者来读赐按察使衔河南开归陈许兵备道柘田唐君墓志铭君讳仁埴字凝厚号柘田先世由常州迁泰州复迁高邮再迁江都曾祖诗康熙甲戌进士累赠太常寺卿湖北巡抚崇祀鄕贤祖绥祖康熙丁酉举人由河南封邱县知县累迁至湖北巡抚署湖广总督父扆衡由通判歴陞云南迤西道生子三长仕谨官潮州盐运司运同次侍陛由恩廕生官河南开归陈许道彰衞怀道山东运河道兖沂曹道君其季也君生而英敏过人诵书善记善属文事亲孝家庭有榘度随任迤西各郡读书之暇讲求吏治幕中诸老宿佥曰此名家千里驹殆有宿根乎干隆庚子丁内艰甲辰高宗纯皇帝南巡君以国子生献册召试列二等赏綵縀荷包寻中丙午科举人丁未成进士殿试二甲授浙江嵊县知县嵊故僻地君捐俸葺书院增膏火讲明礼敎修节孝祠以彰风化仁声洋溢治行称最调任仁和爲省会首邑君审案定谳士庶之畏怀者一如在嵊时有唐靑天之称寻丁外艰服阕入都简发江西补乐安县调丰城县丰城滨大江多水患君修堤以资捍衞岁甲寅以失察事落职家居数年庚申就敎职选全椒敎谕俄値江南高家堰及山盱五坝役工起遂以通判投効南河出力加同知衔乙丑安东县陈家浦工起君以熟谙修防畱工遣用工竣授通判戊辰署商虞通判时桑家堤马家坊险工屡出君昼夜筑䕶得无决踰年实授寻署怀庆府黄沁同知沁水瀑涨武陟埝几破刷君率兵夫驰救得无决加知府衔壬申实授黄沁同知十月调开封下北河同知复保兰阳十五堡之险䕶河北道印务擢署开归陈许道戚友有以君之伯兄曾任此官爲言者君谓今昔情形不同河工全在应变非若地方事有一定凖绳也是年下南㕔之黑冈工甚危君昼夜防堵于烈日寒雨中屡枵腹不得食险始定洎睢州决大工兴举君总稽出入往来两坝积半年之久眠食几废合龙后蒙恩赐按察使衔而君力亦旣瘁矣丙子署河南按察使君素有痰症至是感冐加剧遂请解职丁丑蒙谕旨回籍调养归江都是年长子铸捧檄至豫君诫之曰吾家世受国恩祖孙父子皆蒙禄养今年力衰未能报汝其勉之且汝曾祖任封邱时上邀世宗宪皇帝特达之知超显秩汝初膺民社适亦兹邑当秉承遗緖毋坠家声观君之言可以爲世家敎子弟之法君生于干隆十七年五月二十日卯时卒于嘉庆二十五年四月十二日子时年六十有九元配宋诰赠淑人继配李诰封淑人侧室钱君生四子长铸河南通许县知县次镛国学生早卒次锜国学生次钟候选知县女子子二长适同里试用县丞秦峄次适绍兴候选盐场大使陶德华孙二女孙三君与余同年举于鄕余抚河南时奏君权臬事且访舆论知商虞兰阳武陟黑冈之不决者君之力爲多嗟乎洪河浩瀚障之极难其决也下伤民生上劳国计余过睢州见决堤迹心伤之然则于将决未决时能屡保之勿决者其力巨矣君之可传者在乎此余知君故爲铭曰君之兄弟皆治河渠功畱保障法密鬟疏君于豫岸捍之无虞非君之力大梁其鱼曲突焦头相较何如德荫后嗣封树待诸江西铜鼓营同知刘传刘君名台斗字建临星槎其号也先世繇苏州迁宝应曾祖讳中从康熙戊子举人石埭县敎谕祖家昇康熙甲午副榜父世謩贡生靖江县训导兄台拱字端临爲世名儒君少而敏悟由本县学生中干隆丙午科举人嘉庆己未会试成进士官工部营缮司主事君传经学于其父兄尢究心于水利凡治河得失漕输利弊无不洞知其源流通籍后持服家居讲求尢确服阕两江总督铁公河帅徐公奏畱南河协塞减坝工竣得功奉旨以同知用会黄河南溢入射阳湖衆议有欲因其势改建新河由射阳入海者君作黄河南趋议千余言駮之上之总督曰今岁黄河漫溢自陈家铺迤下漫口数百丈正河涸成平陆大澑由射阳湖一带入海将有南趋之势盖地势北高南下若顺其就下之性则舍旧图新似亦因势利导之机也然窃见新河有难成者五有不可不虑者四夫现在之漫口数百丈之口也而口门以下愈远愈阔至四五十里六七十里不等河面太阔无以束水水寛则流缓流缓则沙渟此难成者一也现行澑势奔腾四注数十里之地或东或西十数日之间忽深忽浅河无一定之形澑无一定之势此难成者二也且漫口向南而大澑先向西南转趋东北若因之成河则是折一大湾迎澑必生险工对湾仍致淤阻下壅上溃未见其畅流归海此难成者三也且改新河必须筑一南堤又须于淸黄交界之处中间隔一横堤乃数十里中汪洋一片人力旣无可施取土更无所出此难成者四也凡言湖者皆潴水之区非行水之道也若射阳湖有出水之口则滔滔下注久当涸出五坝之水不当停积中泓矣谓之爲湖其形必如盂如釜外仰内凹故水满则隘水平则停盖盈科而溢出海滩非畅流而直趋海口也现在河流南注势似湍激者以濒湖一带地势较河身爲低河面较地势又低故此时似畅究之湖外之海滩仍反高仰非如海口得建瓴之势也河将入海必束之使高于海面故能敌逆上之海潮以冲入海若今之射阳湖口则河流之趋湖虽由高入低而由湖趋海之路反由低入高以低就高数年之后必淤阻此难成者五也更有不可不虑者夫五坝减下之水减入下河者也往时五坝一开虽无黄流之阻尙且淹漫数县之地停蓄数月之久必须闭坝而后就涸未有坝未闭而先行涸出者若分射阳湖以爲黄水之道则淸水去路爲黄水所夺减坝之水全积下河不能容纳此可虑者一也运河闸洞之水亦归入下河者也一爲黄流所阻去路日高水无所归以内地爲壑此可虑者二也淮南之盐场东南财赋之薮也沿海场垣濒于盐阜今若逼近黄流淡水内侵产盐必少淸水内壅场垣必淹此可虑者三也至于黄河本有南趋之势阜寕地势高于盐城盐城地势高于兴化愈南则愈低今若导之使南再有漫溢则就下之势必入兴盐一入兴盐则不能入海而南入于江是河与江合江淮河汉四凟合流是古今一大变迁也杞人之忧又不止淮扬二郡之生灵东南一带之财赋矣于是南新河之议弗果行君又上书曰山盱五坝减出之水归入下河者以高邮各坝爲口以坝下引河爲喉以兴盐各路湖荡爲腹以串场河各闸爲尾闾以范堤外各港口爲归墟必须节节疏通使水不中渟层层关锁使水不旁溢方能引水归海而保䕶田庐数年来各邑受淹之故以坝下引河浅窄而两岸十余里外卽无堤形是以减下之水不能下注先已旁流此高邮受灾之缘由也坝水注之兴盐渟蓄湖荡湖荡虽能受水而不能消水旁无堤防下无去路盈科而进者仍复泛溢四出在湖荡之上者误以湖荡爲归墟在湖荡之下者止知曲防壑邻幸游波之不及而壅极必溃虽少缓须臾亦复同归于尽此兴盐各邑被水之缘由也场河浅故上游之水不能骤洩海口高故场河之水不能骤出加以坝面寛而闸面窄来源多而去路少犹以斗米注升欲其畅流不得矣此范堤内外被水之缘由也诚使坝下之引河加掘寛深坚筑隄防引归湖荡则高邮之田可保矣湖荡之旁圏筑围圩约拦水势仍畱去路导入场河总使水有下注之路而无旁溢之门则兴盐一带之田可保矣再于场河挑深酌添范堤闸座并挑通闸外港口则范堤内外之民灶可无虞矣惟是场河以外形如釜边场河以内形如釜底以釜底洩入釜边必须台高水面方成建瓴若以挑河之土坚筑两岸之堤则地势虽内低外仰而水面仍内高外下也如此则有沟有防表里相应诚一劳永逸之计也总督韪其言而未能行丁卯简发江西以同知补用试吴城吴城民多板屋而居値火灾燔烧千余家君至爲设火龙六坊各一梯冲钩鋋及贮水之器各数百坊立役夫二十人以时习其激跃转输之事官给以食均勤惰爲赏罚又多掘井以备绠缶立敎万算役夫以外民有担水一石与算一官给以价以是吴城不复火巡抚金公下其法于通省今仿行之在任二年善政最着补瑞州铜鼓营同知实缺以病乞归吴城民持镜一奁水一盂拜于舟前曰象我公之明且淸也送者数千人率相泣别去癸酉补原官奉檄总运事遂以劳顿卒卒之前日谓家人曰吾死无他恨惟吾兄未祀鄕贤以此耿耿尔吾兄者端临君也君未第时卽勇于爲义尝与邑令孙君源潮剏建画川书院脩节孝祠戚烈妇祠治宋泾河引漕河水入城以漑民田治城北之刘家潭筑堤以捍水患在官时则平歙人兄弟二商之讼表前明土人叶景恩死难之烈归新建主簿某停滞之丧它如拯漂溺置义冡立质剂禁游手具载于君之家谱及事略弗具书君有功于河书其河议之有裨时用者所着有下河水利说一卷论曰君駮新河改道之说深切着明后之人欲知射阳海口情形者曷览之君下河筑隄之议本于靳文襄之书文襄建此议爲吾鄕乔侍读等所阻然靳公规画工程丈尺经费具载于君水利说中昔阻其如此者今欲求其如此而不得矣赠承德郞翰林院庶吉士加一级例晋朝议大夫钱君曁配屠恭人墓志铭君讳汝鼎字东原嘉兴县人明太常寺讳与其季父及弟并以甲第起家爲浙西望族曾祖赠光禄大夫讳祖赠光禄大夫讳纶光父廪贡生候选训导讳峯前刑部尙书谥文端之次弟也君生四岁而孤母任安人以节孝着年十岁能作径尺大书读经史成诵前礼部侍郞讳载者君从子也君师之尽受其学干隆元年以文端廕入监读书并遵例纳州同衘爲太学官生缘目疾几失明絶意进取钱氏旧置义田岁入赡族规条繁密子姓日衆文端以君德性仁孝才堪治剧以赒给之事委之君体祖宗设法之意任文端委託之重夙夜经营不辞劳瘁支分派衍度田桉口三党欢如宗族称孝嗜作书始爲蝇头小楷以目疾改学欧柳法帖常侍文端坐论波磔钩趯之法文端称之晚年书益工缣素流传得者宝之卒于干隆三十一年月日年十有配屠氏同县前进士枣强县知县讳应麟女幼好诗礼枣强爱之名之曰文事姑曁祖姑陈太夫人体无形声重帏悦豫君理义田时实左右之尝典质簪珥以济赒给所不足君之殁也家计日落至鬻屋僦居庑舍幼子孤孙茕茕相依恭人课诗书纺绩自给后以孙贵禄养渐充而裙布絺絮不改其素久侍南楼稔知先世事每聚族姓谈祖宗忠孝之德邻媪邨妇过从必接席与语干隆六十年歴春秋七十有八终于里第君以孙楷官加级赠承德郞翰林院庶吉士今例得推赠朝议大夫君配封太安人例晋恭人子三长濬增生候选县丞赠庶吉士丙戌冬应试在京闻讣奔归哀毁咯血卒于途次妇程恭人仰事姑俯敎子孝慈苦节亦如屠恭人次淇增生次涵国子监生女六皆适士族孙六长楷卽濬子己酉会试弟一殿试二甲第一由庶吉士歴戸部员外郎军机处行走次模次棫生员次朴次梧次柏生员女三俱幼嘉庆元年月葬君及恭人于县南曹王庙原祔于父阡先是君痛幼失怙愼选窆地偶泊舟城南新字圩塘梦神人引至高阜指其顚有如虎踞者曰此非吉壤乎翼日卜遂定并诫子曰吾不逮事父异日必葬我墓侧卽今君与屠恭人合葬地元与楷同登进士第又同官翰林交最笃今视学其鄕以状来乞铭乃爲铭曰懿哉钱氏世德高门诵芬咏烈淸流远源奕奕光禄隐德弥敦赁庑相舂共启后昆生大司寇以孝承恩惟东原君光禄之孙君生少孤蚤被慈敎故有节者必酬以孝重慈致欢含饴每笑师少宗伯荫任国校雒下腾声词场名噪于戏婴疾几丧厥明煇弢玉气采匿珠光友于爲政任党恤鄕竭劳尽哀以持后丧寿山协梦用志厥祥穆祔于昭遗训聿长于赫恭人康僖云嗣纯固敦厚温和淑懿视疴于寝省膳于馈恭人之孝与公兼致度田赡族修睦重义恭人之贤佐公爲治家德在俭世学维经敎子及孙皆底于成文冠天下笔珥枢庭帝钖纶言以褒先型马鬛吉封虎踞佳城下车再拜敬勒阡铭诰封刑部山东司员外郞郑君墓志铭君讳鑑元字允明号澂江又号余圃先世以盐筴自歙迁仪征迁江寕迁扬州皆占籍焉祖廙父爲翰皆赠中议大夫君好书史读孝经注疏恒不释卷性节俭虽处丰厚泊如也居恒以诚训其子弟于孝义之事恒乐爲之修京师扬州会馆独捐数千金又修歙县洪桥郑氏宗祠上律寺远祖海公宗祠置香火田建祖父江寕宗祠三置祭田由县立案于府又尝脩族谱举亲族中婚葬之不克举者建亲乐堂于扬州宅后子姓以时奉祭祀嗟乎席丰厚者无足重重乎孝义也不以其财助鄕里有益于人之善事不以其诚爲睦婣任䘏之正事卒之不丰不厚求一事铭墓者不可得所谓孝义者安在若先生者其殆庶矣先生总司鹾事十余年诰授通议大夫候选道干隆五十五年入京祝万寿加一级召预千叟宴赐御制诗及粟帛又以输军饷一万两以上议叙加五级覃恩诰封中宪大夫刑部山东司员外郞生于康熙五十三年二月十日卒于嘉庆九年九月二十八日子二长涵附贡生候选州同知次宗汝刑部山东司员外郞孙三兆玉候选州同知兆珏乙卯举人候补内阁中书涵出兆理大理寺丞宗汝出曾孙六烜炤炘煦熙焜卜于嘉庆十年三月二十八日与其配吴恭人合葬于江寕之南鄕琵琶井因伐石而系以铭曰黄山钟山广陵秣陵郑公之鄕人以德兴孝祀以䖍善义力胜富而好礼昔贤所称革薄积厚人所罕能用绥眉寿耄年以登子孙绳绳施于重曾埏道旣安惟灵所凭藏此贞石风暖春塍童处士墓表君讳孝源字甬川先世义乌明季迁鄞祖某州判父某国子生有孝行励学与妣孙孺人相继卒君才六岁居丧如成人以祖母陈命依季父居季父严以君力学不事生产出之外舍有地数弓乃益发书读之从师游遂通小学史汉旁及百氏旣壮舅陈明经廉知孝友妻以女复以舅爲师然不事举业尝曰吾先人以隐居着书不求宦达今有书有田复奚志哉由是入则横经出则负耒岁以其入赒亲党之贫乏者有劵至四百缗悉烧之复力疾修远宗墓庐虽困踣不顾也戊午槐以优行弟一贡太学明年考取武英殿校录秋顺天鄕试中式闻至君已疾顾孺人曰吾殆不起异日当勖儿以黜浮崇实勿替祖父之训也疾竟卒年六十七子一槐女四表曰古独行农而士带挂经室悬耜存婣睦绝怙侈老能敎长可纪式彞训生才子铭旣藏表足视崇善良吿惇史江都凌君传凌士䮯字禹臣其先世江南泰州人明海楼佥都御史之后也海楼讳儒明嘉靖癸丑陈谨榜进士有直声言事遭廷杖时论韪之事详明史着海楼集士䮯祖襄康熙乙卯科武举人官古琅所千总父鸾国子生工诗文屡试不第授生徒于郡城因家焉士䮯遂爲江都人幼孤贫身亲劳苦手足胼胝以力养母妻张氏亦纺绩以佐之家稍成立母病侍汤药衣不解带者数月母卒丧葬尽哀礼有同产兄八人皆悌敬备至生养死殡悉资助之而自奉则甚约故人皆以孝弟称之士䮯读书识字仅记姓名性和易无急言遽色里闬有争者辄以微词解之争者敛手退曰长者言不可违夫以布衣居鄕里未有势利加于人而人胥听之非其生平性行积诚以动人何人折服之深也士䮯自悔幼失学遂敎其子读书嘉庆十一年卒年八十有四仲子曙博览工文词治经传不爲俗学从父敎也翰林院编修彭远峯墓志铭编修讳蕴辉字璞斋又字远峯江苏长洲人彭氏爲苏州之望定求官翰林修撰其孙启丰亦由修撰厯官兵部尙书世所称祖孙皆会元状元者也启丰生绍咸贡生绍咸生希洛干隆丁未进士官御史力行善事岁饥辄平粜捐赀缮育婴堂殁祀鄕贤希洛生蕴辉五十日而其母陶恭人殁蕴辉幼颕悟十岁从父宦京师稍长工诗文嘉庆三年顺天鄕试中式南元四年成进士改庶吉士授编修初娶兵部尙书吴江金士松孙女继娶南河总督平湖吴璥女七年归苏州八年在淸江十年入京师任馆职是时淮南屡被水灾编修与徐侍御寅亮等在京师捐募白金属友人至淮南村墟活饿者甚衆冬十月奔父丧致哀毁十三年服阕入京充国史馆文颕馆协修夏六月上试翰林八人于南书房编修列第五赏纱縀皇帝五旬万寿献文册蒙奖赏纸笔是年得咯血疾冬十二月九日竟以是疾卒年三十有二是可哀也编修仪度玉立性仁厚端谨有志槪接三党以诚家世积善济贫恤婺戒杀放生敦勉不怠文笔淸丽读史慕古人方当树声词苑世济忠美乃忽夭折而死子凝福甫四龄亦殇妻吴孺人讳怀珍性善慈恸夫及子亦相继卒或疑作善而不获报其善有未至耶非也论语曰死生有命又曰朝闻道夕死可矣仁而夭愈于不仁而寿者且仁者非责报于天而始积善也不然颜子何不得天命哉扬州阮元爲编修己未座师哀其亡也于其葬纪以铭曰震泽之滨秀钟儒人彭氏才子质敏性仁金莲烛古玉笋班新何图览揆而命不辰影速于隙霜陨于春营兹净域封以香尘善行可纪写于贞珉山光藏璞葆尔淸神臧拜经别传拜经姓臧名庸字西成又字拜经本名镛堂武进县人父继宏业贾康熙间有与阎百诗同时老儒玉林先生名琳者拜经之高祖也干隆五十四年余姚卢学士主常州书院拜经往受经学抱玉林先生所着经义襍记质于学士学士惊异之于挍经典释文中多引其说五十八年在苏州从嘉定钱少詹靑浦王侍郞金坛段县令讲学术钱公王公荐拜经于湖广总督毕公授其孙兰庆经嘉庆元年归丁父艰二年元督浙江学政延拜经至西湖助辑经籍纂诂三年纂诂成拜经至广东南海县挍刊于板而臧氏经义襍记诸书亦以是时刊成之五年元巡抚浙江新辟诂经精舍于西湖复延拜经至精舍补订纂诂挍勘注疏七年归常州九年入京应顺天甲子鄕试王伯申侍讲桂香东侍讲皆引重之桂侍讲命其弟桂菖从之学秋试房考吴美存编修荐其文主司抑之十一年南归过扬州伊墨卿太守延修广陵图经十二年复应元招至杭州读书于北关署中十四年归里病十五年复应顺天庚午鄕试不中式吴编修延之修中州文献书十六年复病七月卒于吴氏馆年四十有五拜经沈默敦重天性孝友遵父命续其高祖将绝之学脩身着书并见于世可不谓孝乎其弟礼堂孝子也以毁瘠卒拜经哀之乞朱文正公诸名儒之诗文以表章之可不谓友乎其爲学根据经传剖析精微德淸许周生兵部谓其好学深造如皇侃熊安生当求之唐以上也所着之书拟经义杂记爲拜经日记八卷高邮王怀祖先生亟称之用笔圈识其精确不磨者十之六七其叙孟子年谱辨齐宣王愍王之讹闽县陈恭甫编修叹爲绝识又着拜经堂文集四卷月令杂说一卷乐记二十三篇注一卷孝经考异一卷臧氏文献考六卷又其生平考辑古义甚勤故辑古之书甚多子夏易传一卷以子夏传爲汉韩婴所撰非卜子夏惟采释文正义集解古易音训大衍议五家不取宋以后说诗考异四卷大旨如王伯厚但逐条必自考辑绝不依循王本韩诗遗说二卷订譌一卷顾千里以爲辑韩诗者衆矣此爲最精卢植礼记解诂一卷尔雅古注三卷说文旧音考三卷蔡邕月令章句二卷王肃礼记注一卷圣证论一卷帝王世纪一卷尸子一卷贾唐国语注二卷挍郑康成易注二卷萧该汉书音义二卷皆详过于人元初因宝应刘端临获交拜经十年之间于我乎馆者爲多卒之后元写其所着书爲副本以原本还其家叙玉林先生入儒林传中而以拜经附焉顾儒林爲国史文体宜简乃复述所未尽者爲别传以吿后之学人且致其哀恤云尔杭州府西海防同知路君墓志铭君讳錞字鸣于汉阳县人父遵王伯兄钊歴任南阳尉氏知县君幼佐兄理吏事习政治捐纳盐场大使分发浙江厯靑村塲许村塲擢诸曁县知县调平湖县大计卓荐擢杭州府西海防同知君明敏和正所治之县皆有益于民未尝妄刑一人宰诸曁伸十余年未发之冤人情快之平湖水鄕故多盗贼君能弭之每课书院皆捐廉以资膏火海塘鉅工修防诚实予再莅浙方将倚君治大郡之事而君以嘉庆十四年正月乙酉卒生于干隆十三年十二月某日得年六十有二妻吴宜人先卒子文泽戊辰进士分发福建卽用知县将以某年月日归葬君于某地之原乞铭其墓余以君亷静笃实善治民从余治浙事者八年矣殁之日吏民皆惜之曰好官如路公何遽死岂余私言哉遂铭之曰悃愊无华安静吏月计有余民乃治不缘饰以媚世不逸惰而废事安得如君置有位君德有余荫后嗣归葬汉南视铭字诰封奉直大夫奉贤陈君墓表陈君讳遇淸号碻菴先世出颍川宋平章事秦国公某之后十三世祯明河南叅政有治河功十二世询官祭酒谥文庄事具明史居华亭之南桥今奉贤地曾祖荩明季杜门讲学祖祖寿父基贡生基三子君其长也君生俶傥善读书年二十一补华亭学生国子监生以父老归家口益衆与两弟析居慕薛包之风筑室于旧居东南以奉亲亲病噎君访医进汤液惟谨不解带者经年父母相继卒君哀毁骨立营窀穸靡不诚悫族之人秀异者造就之其有贫乏殡葬不给有急难者佽助之生平未尝谒公庭丙子邑大祲君倡赈粥十里爲一厰厰有绅士而君爲之纲所居奉贤爲分邑无学宫县令亷君高谊谘于君首捐千缗事遂集居家敎子弟以法延名师礼意俱备丁酉季子廷庆授桃源训导令肄书构屋数楹如诸生是年廷庆中式癸卯长子廷溥中式己酉廷庆以员外郞充山左副主试君敎以恪矢公愼俾得人爲报称明年廷庆典郡天语垂问父母兄弟廷庆对臣有父母年俱六十八岁兄廷溥癸卯举人上曰尔旣有兄养亲正可廉愼供职报効国家廷庆叩头谢七月廷庆迎养至辰州君谕以勤补拙以俭养廉数年之间大吏以廷庆爲能者君有以训率之也甲寅夏患症滞七月十六日卒年七十有二君性严峻而仁孝于族尢加意祖茔祠宇岁必葺之又其修梁浚渠饭饿衣冻槥殣之事不可殚举虎谿书院添设讲堂廨舍聚奎楼以及脩脯膏火其大焉者也尢精鉴藏书画晚绘耕读图一时如沈宗伯德潜王光禄鸣盛多爲题咏其隐居之志殆有素焉以子贵例赠朝议大夫妻顾氏诰封恭人恭人爲同邑南陵县训导绂之女性端恪幼不苟言笑动合礼法母陈授内则列女传涉口成诵父以爲女职治酒浆习织纴而已因不复读年二十一归于碻菴君事舅姑尽妇道能先意承志佐碻菴君读书敦行暇事女红自碻菴君倡赈粥立学宫家事悉以委恭人恭人整齐严肃纤曲周到爲二子延师必酒肉丰洁漏三四下犹篝灯课读也先是族有无后者议以廷溥继之已而易他人其家将以赀之半贻廷溥恭人以义却之戊戌父南陵君卒碻菴君归自京经其丧恭人致其哀廷庆之授敎官也恭人训之曰当正身率行仕学兼勉勿谓冷曹不足爲也自后遇恩眷必朂焉丙辰廷溥举孝廉方正戒之曰此特科毋以虚声贻诮廷溥因力辞不赴恭人素敦六行其赒䘏亲党一如碻菴君尝以君遗命捐义田五百余亩修祠墓葬地及赡同祖五世之人米布以曁母妻两党均有敎养之资尝有九丧未葬者特卑重资以济之丁卯十一月以疾卒于家年八十有五先是碻菴君卒葬于拓林之鱼塘湾光字圩至是袝焉礼也非躬行孝义德符梁孟曷克有此宜乎子孙食报之未有艾也子三廷溥举人候选大理寺丞加一级改授内阁中书廷棫殇廷庆由拔贡成进士庶吉士改广西司主事迁员外郞己酉山东副考官湖南辰州府知府署辰永沅靖兵备道女二长适贡生张鸿图次适候选按察司经厯夏必达孙三泰熊廪生泰蛟泰彪曾孙二光裕光璇武康徐母周孺人传予督浙学三年于湖州府贡优行生一人曰徐熊飞熊飞少孤寒力学事母孝文笔斐然越三年予抚浙聘熊飞爲平湖书院院长熊飞母死泣以行略闻爲传之曰徐母姓周氏武康人生而明慧四岁孝经成诵随诸兄入塾读书春秋左氏传资治通鑑皆能览之年十九归武康徐氏时熊飞父乔寓上柏卖药授生徒甚贫熊飞年十四父卒无以爲敛母鬻破屋治丧葬借邻人草屋携子女居之口授熊飞经使爲童子师已则昼夜贴钖织篛以易食贴钖者磨钖爲纸便制冥镪织篛者资山商裹茶笋皆业苦而値微者也母冬寒手龟坼镕松脂补之气蒸蒸从冻坼出夏蟁蜹集肤亦弗少辍徐母之母家亦衰就养于徐母晨易米一升煮爲糜淅其成粒者奉母余以豆屑野菜糅杂与子女分食之岁饥行赈母不就赈曰吾能饿死忍蒙袂辑屦向里正乞活耶熊飞旣长爲学生员馆于平湖归辄索其箧见与人论学书则喜否则诃责不少容或爲谋迁居平湖母曰先人墟墓皆在此山中可不邱首邪熊飞名日重授经多束脩母乃赎周氏老屋之半爲居奉徐周两姓木主命子姪岁时祭之知平湖县事李赓芸赠熊飞以金母喜曰此廉吏金当爲吾置棺嘉庆六年十一月初九壬午母卒讳称英论曰母以旧族耐勤苦支两姓衰寒之祚敎子学成可谓贤矣不然贴钖织篛薄业也茅屋豆粥贫媪也死则死耳学士大夫乌得馨其事而称之欧阳公母以荻画地贫者学也故备述母勤苦之事知熊飞所椎心飮泣而欲着表于世者正在此也朱母高太孺人传嘉庆元年予奉命视学两浙以经学诗古文试士于平湖得朱生爲弼根柢㴱厚不爲俗学亟赏拔之又三年来抚浙招生课予弟及子是秋生领鄕荐明年应礼部试南归前一月其大母高太孺人婴疾卒于家生以冢孙承重列状来请爲传因得书其略按状太孺人姓高氏系出渤海曾祖士奇受仁庙特达之知世所称江邨詹事是也祖舆以编修供奉内廷父岱候补州同知母樊氏实生太孺人七岁从女师授毛诗左传国语战国策列女传辄通大义遇贞烈节孝事尢乐道不厌父性严峻好洁能先意承志不辞劳瘁以是绝爱怜之年二十归朱葯房先生先生讳英爲桐鄕令族绩学敦气谊事二亲以孝闻兄弟八人仲兄荃官翰林叔兄浚谷主政兵部家声方振而太孺人躬习勤苦不假婢媪手随诸娣姒问安视膳无失时无倦容病侍汤药夜不交睫焚香吁天请以身代舅姑先后殁哀毁不欲生遂得痰嗽疾终其身不复瘳会葯房先生以荃之狱胥靡入蜀羁三十七年太孺人以纺绩所入课子读书学成名立旣补弟子员卽遣入蜀省视先是浚谷兵部无子病中欲以弟之子爲后并驰书蜀中亦许之矣太孺人初以独子难之及兵部殁慨然曰吾夫安知不卽归此时姑从其言苐他日吾重有望于吾子今若骤富必废学无已以所遗财与诸子姓分之庶可继也其持大体类如此干隆乙巳葯房先生蒙特恩释归明年抵里门白头相对诸孙林立里䣊传爲美谈且谓先生入蜀后所以再新门庭者皆太孺人力也又四年而先生殁太孺人又后先生十三年而殁享寿八十岁子一鸿猷桐鄕邑庠生兼承兵部宗祧孙五爲弼庚申举人爲干爲均爲霖爲燮均霖皆诸生爲兵部后论曰晋书称韦逞母宋氏与夫在徒中推鹿车背负父所授书讽诵不辍昼则樵採夜则敎逞逞后仕爲太常母年八十视听无阙犹设讲堂隔綘纱幔授经号宣文君今朱母以靑年丁家难夫妇暌离在数千里外厯三十余年而复合中闲门戸榰柱以一弱女子任之敎子敎孙胥成立噫嘻何其难也视韦逞母葢迹异而心同者与抑闻葯房先生就逮蜀中非其罪也徒以兄故慷慨赴义耳世以是多之易曰恒其德贞若朱母者又能成夫子之德者矣净因道人传净因道人者余老友甘泉秋平黄居士文旸妻也父张坚甘泉公道桥北湖儒者母徐氏北湖坦菴先生曾孙女道人幼读书习诗礼知孝义兼工绘事夜观恒星皆能指而名之年二十五归于黄事舅姑以孝闻戚党咸唿之曰赵五娘用琵琶记故事也其孝可知居士雄于文爲里中老宿屡不第家贫以馆谷自给道人常典簪珥以爲炊或以画易米与居士相倡和或赌记书籍策数典故以爲乐舅姑殁写偕隐图以寄意干隆岁丙午饥甚居士有贫友来投者道人解衣衣其妻而自忍冻分米爲糜以食之吴梅邨祭酒之孙贫饿于竹西路居士割宅居之其子女失母道人抚之至成立长官慕道人名求见其诗者闭门谢曰本不识字也曲阜衍圣公尙幼余荐居士往爲之师道人与居士以六十自寿诗相倡和山左盛传之居士长余二十七岁余童时卽见居士道人于埽垢山房岁癸亥邀二老来西湖扁舟涉江登虎阜汎鸎脰湖皆有诗余于署中开别馆居之每二老出游竹舆小舫秋衫白发萧洒于湖光山色间余内子孔亦以诗与道人相倡和岁乙丑归扬州画埽垢山房联吟图以寄意名士多题者岁丁卯居士客于外其弟曁长子妇死道人经其丧劳且哀季冬居士归道人以微病卒仆媪邻妇来相撞而哭感其仁贤血满地不知谁喀者道人卒年六十有七所着绿秋书屋诗集五卷子二金宝銮其家讳称因论曰程子引诗诚不以富亦祇以异以证虽饿而民称也有以哉道人之贤孝且艺且贫异矣非然者吾乌得而称之鲍姑辞叙鲍姑爲元祖考之长女与元考同爲江祖妣所生适江都鲍公云书事舅姑甚孝鲍公狭兪妇于外舍兪妇者某县尹之妾乘其尹死挟赀而逃者也以故舅姑不许之入室俄尹之子讼鲍公鲍公畏罪挟妇入京师舅姑渐老病家亦渐贫家事赖于姑姑致力爲养者二十余年鲍公厪以医自给于京师久之入太医院爲八品吏目兪妇生子永观干隆五十年始迎姑入京师俄鲍公卒姑归扬州鲍无居室于是元考迎姊居于家及元官内外舟辙所至皆奉姑无少离永观跛一足病疡卒生三子皆性落拓不能有所业姑是以不能不终于阮道光二年正月十日卒于广东节署年九十有二柩归扬州姑性仁厚知礼尽孝其生平大节在力奉舅姑生养死葬三党所共称也先是兪妇巳与鲍公同葬姑常命曰我死当别葬于北鄕故元不爲墓文姑九十岁时有撰鲍姑辞爲寿者引列女传宋鲍苏妻女宗爲比鲍苏仕卫有外妻女宗在宋养姑贞一不去宋公表其闾曰女宗刘向列之爲传以今拟古事极相类且同鲍姓爰爲叙以志之女壻张熙女安合葬墓碣余之女子子安孔夫人所生余得一古镜有孔静二字遂字之曰孔静幼明敏未尝习鍼黹师钱塘严厚民读书师奉新刘蒙谷学画其诗受教于父母者爲多颇能析理摹景年十三许聘江都张熙熙字子兴又字定江翰林给事中馨之曾孙赐三品衔钧之子于是厚民又馆于张氏与武康徐雪庐迭教熙熙性沈静和厚不妄言笑诗亦有法十五六岁时得肝风疾时疾时巳嘉庆二十五年春熙年十八其父命随其师严来粤东赘余署中且读书受余教虽新婚而内外有两书室各读书赋诗不少辍熙以岭南草木物产考之古籍颇着于篇又自以端溪巨石雕爲砚山曰临潼秋色给事本籍临潼干隆甲子陜西解元也十二月熙肝风病发甚剧道光元年正月十二日卒是时安年二十初有娠哭几死家人以岭路远劝缓归江都保娠冀得遗腹子安乃节哀愼疾夏秋身甚健然尝指其腹私语其保母曰我望伊是子我故保伊性命将来伊眞是子乃保我性命是以家人恆防之孟秋月死覇旣产乃女也犹语家人曰女亦佳胜于并女无之者不哭泣然色甚变心郁志烈内热外发气若蒸八月二日猝然死家人疑其呑金检其金无所失葢其久蓄死志以死爲愿故产后不愼疾若惟恐其疾不急而死不速者余虽哭之恸而心许之曰礼也人孰无死娠未辩男女而死绝夫之后非礼也笃夫妇之情靡筓悬磬横残其亲之遗体非礼也舅姑老不留身以事之非礼也今产女病而死熙不患无继子舅姑未衰尙有妯娌三是则合乎礼不逾乎情而同至命矣安尝于所居粉壁前登几画梅纵横盈丈幼随母嫂分梅花百咏得五言律十余首又广梅花百咏再成百题独作一百首爲一卷诗中爲其师点改者十之二又有百梅唫馆诗一卷熙有宜之室诗文遗稿二卷熙五品顶带安宜人于其合葬也命常生书刻于石揅经室集续集集六揅经室续集卷六文选楼诗存第十三甲申男福注省城诗社之诗有刻本见猎心喜拟作二首红梅驿探梅十三元韵消息梅花又几番半关驿路认开元圣朝丹荔无飞骑此地红林有旧根十月早浓鋗岭色一枝遥寄夕阳痕九龄祭使曾停顿无复鸮音萃墓门羊城镫市九靑韵海鳌云鳯巧珑玲归德门前列彩屏市火蛮賨余物力丰年羊穗复仙灵月能彻夜春先满人似探花马未停见说瀛洲双客到书窗更有万镫靑西斋督署西南隅有老屋五楹时虞其倾然稍搘之择其中二间埽除之尙可坐也于是名之曰西斋斋之北植四柳树又墙北墙东皆有老榕横廕数丈百余年物也斋南地广七丈轮八丈右有二楮树相倚而生而交相让所谓让木者非欤让木南筑甎台高三尺方丈许花晨月夕颇可坐台南一亩地尽种菊台之东南又筑一台高二尺方二丈此台与树远无翳更得月矣旧墙相围不加粉饰自有萝薜纒之墙之内以竹爲篱使露葵扁豆牵牛子施之台东北之隙地多紫薇桂荔槿蕉之属斋西廊外又有地二亩许结一小亭亭南有小井周植弱柳十数株柳下皆爲田以种杂蔬早韭晩菘紫茄赤苋之属颇供剪摘偶于暇时过此课花看月煮茶烹蔬颇淸静矣惟不能酒耳古人洛园诗花竹秀而野惟野乃有情繁丽胡爲者西斋本老屋搘拄此頽厦薜荔上缘墙榕楮低遮瓦垦治数亩田所妙在聊且端溪七研山名向星巖假蔬学老圃鉏篱似村农社色宜秋菊淡香可茉莉冶公余看灌园井汲畦水㵼行厨有眞味采摘供菜把我本不能酒一饭却杯斚我不解丝竹花木亦陶冩埽迳暑气淸门静设行马石壸注甘泉新茶注苦槚观槿朝曰升折葵夕露下晩来待明月镫烛凉欲炧虽非杜曲闲差比平泉雅乐志讵在多安寄足潇洒唐荔园红尘笑罢宴红云二百余载荔子繁十国祗知汉花隖晩唐谁忆咸通园咸通岭南郑节度风流曾见诗人言曹松陪游老文笔丹砂湿湿霞轩轩前此英词接扶荔曲江一赋传开元荔香曲破妃子去贡骑不复驰中原后此年年荔支熟那堪屈指巢与温桑田有改荔林在隐巖得地皆唐恩茉莉不强牡丹胜昌华废苑成荒村方今承平岭海盛夷賨十倍唐崑崙贡献屏絶尤物贱百蛮共仰朝廷尊节使公余但缓带荔湾一任开园垣士民竞赴半塘社家家画舫倾芳罇燕脂林外立白鹄芙蓉塘底飞文鸳所惜游谈但南汉何曾买夏唐园论刘家暂窃杖与叶岂知本是仙李根曹诗岿然见文苑古园不冺因诗存喜从新构得陈迹社诗千首题园门诗人精魄自千古一亭便可干与坤更向梦征追老杜试擘重碧轻红痕唐荔园记男福广州城西荔支湾旧谓刘汉昌华苑福谓不然葢植荔非十余年不实实矣非数十年不繁伪刘僭窃䶮乃大侈计䶮至鋹仅廿年耳而红云宴巳特闻则荔林非始于刘可知矣文苑英华有唐曹松南海陪郑司空游荔园诗云叶中新火欺寒食树上丹砂胜锦州所谓南国名园巳具红云之胜槪然则昌华红云卽因荔园故址爲之耳曹松者唐诗纪事以爲舒州人字梦征学贾浪仙爲诗天复初年七十余始及第松游广州作诗当在天复之前咸通之间距鋹宴八十余年矣唐末郑氏鎭广州者一爲从谠一爲愚从谠节度岭南在咸通末年愚鎭岭南两次在从谠前后两郑皆拜平章其年与松皆相合然从谠荥阳人愚卽岭南人松诗有他日爲霖不将去之句则司空爲从谠无疑又考唐书表传从谠节度岭南在咸通十三四年至广明元年节度河东始加检校司空松诗题司空者文人诗藁从后改写亦往往有之愚固未尝检校司空也夫以唐咸通诗人唫宴之地岂不甚可传乃独使刘汉首称之何可哉近年荔支湾中有南海邱氏所构竹亭瓦屋爲游人擘荔之所外䕶短墙题曰虬珠圃福惜唐迹之不彰也因更名之曰唐荔园葢以文人所游乐有古迹迹之最古者当溯而着之矣种沙摩竹于西斋沙摩大竹如玉碧一夜雨雷抽一尺猫头初破土花肥箨龙顿碍风林窄久看老节成拱把那复高枝许扳摘年来种竹瘦可憎得此苍筤一当百我昔小隐深篁中道是人家非我宅此斋忽挺十百竿靑士绿卿左右席一碗淡黄茶正凉五月轻红荔初擘若教穑事报平安聊可筠心近泉石他年傥有山公来定识林间曾阮籍题小瑯嬛画付福儿金碧霞城䕶洞天竟名此地小瑯嬛我家经室但迂叟何处石楼成列仙旧榜偶因朋友赠新名预兆子孙传謏闻祗似伊家记不愿儿曹说茂先修广州城及城北五层楼工成山如海上驾金鳌䟦浪腾云势太豪霸气欲销千里远神楼须压五层高古人颇尽经营力来者何辞匠作劳圣代年逾周代久此城永不有陀嚣杭州南屏壑庵有僧庐在竹林最深处诗僧小顚居之余昔在杭尝游其间小顚能诗傲物与一时名流相接余题其室扁曰七代诗僧精舎葢小顚以上居此者皆诗僧至小顚七代矣或曰诗传七代而无名今余名以七代岂以后将失诗传耶余爲之怃然余去杭后小顚没其弟子啸溪复能诗不失其传啸溪昔来粤爲罗浮之游甲申又至并以诗一卷相示余因题其诗卷啸溪以后永传诗弟子则余诗爲公案而诗镫二字亦成故实矣漫将衣钵说南能七代诗传百代僧钟后月前明不断南屏深处一诗镫乙酉正月二十日学海堂茶隐又向山堂自煮茶木棉花下见桃花地偏心远聊爲隐海濶天空不受遮儒士有林眞古茂文人同苑最淸华六班千片新芽绿可是春前白傅家三水县行台书院新成停舟登三十六江楼滔滔三十六江流齐到行台古渡头学海廻澜动浮石魁冈佳气起高楼久无羽檄催传箭爲採风诗暂泊舟手把新书授多士风帆送我又端州乙酉春宿端州阅江楼四夜端州四度阅兵来今日春光晴后开着眼无非好山水高眠难得此楼台窗前岚气凉如雨枕底江声隐似雷廻忆昔游何处胜祗曾一榻卧天台乙酉春夏间屡登粤秀山憩坐学海堂因题夙好在诗书高情属云岫峩峩粤台心尽启南海秀层巖三叠成古木百年茂堂开古木中木让乃肯构堂前独宏敞山海得奇觏堂后倚碧岑淸樾密云覆翳荟与繁柯夹䕃堂左右海月出黄昏新凉满晴昼山水湛清华动静验乐寿炳焉有文章壮丽复沈厚山房在翠微精舍颇不陋到此林更深轩戸殊气候最高结笠亭望远又明透随山爲缭垣万绿围一囿堂房易于新树石难此旧何由新耳目还以古籍授赋得中秋上月酉月平秋色生明月正中二三分渐满八九夜当空桂魄犹藏半银河恰在东房心刚掩映箕斗欲朦胧纵未全开镜眞如巳挂弓王边门角银箭漏𫾣铜珠海宵潮减羊城瑞采融寿星甫极近祝嘏万方同西斋有欹廊将倾彻而新之且安茶灶搘起欹廊得五楹破廧修好着茶铛却从檏畧粗疎处聊寄消遥澹定情柳径不因邀客步菊田还爲种花耕依稀耆旧乡祠外枨触秋怀是弟兄西斋茶廊坐雨西斋静似野人家小坐常宜散晩衙廊接五楹排杂树窗开两靣见秋花风须飒飒凉才透雨纵潇潇听不譁好使樵青烧石䂪嫩黄闲试六安茶游花田翠林园茉莉开初歇秋田菊又黄林巢生翡翠池渡野鸳鸯埋玉香成土栽花土亦香何须问园主自看碧篔筜泊舟崃山寺登飞泉亭囘憩玉带堂晩饭朝京还过此病足已三年稍得秋风健重来崃寺前扶笻登截壁跂石听飞泉一饭惟闲坐何庸肉食礼老蚌珠光研研石中有石纹圆晕数层莫知造物之理镌诗代铭千年老蚌化爲石中有珠光晕圆白南海方诸生古魄弄霏更向淮南夕太极圏成点周易研中物理烦君格余屡过罗浮山下皆未入山诚以地方供帐俗习牢不可破减从迳行殊爲无谓弓刀小队更非所宜乙酉冬阅兵惠潮六过此山亦惟遥看山色而巳六次罗浮山下过不曾去问铁桥津祗因俗吏能留我未免名山屡笑人胡蝶聊同故园梦梅花岂向逹官春转因天界三峯远离合烟云更有神惠潮海边四咏薯畦花蔓满寒畦甘瓜地中结穰穰抵晩秔緜緜胜生瓞盐漉沙铺万池搆白何皎洁冬海暖如春聊以当南雪蔗林高蔗若芦林霜谱甘且白海外多棉花有无正相易榕村村村有大榕一榕荫数亩爱此村中人冬温夏无暑乙酉仲冬望日阅碣石鎭水陆兵全海肃清夜看海月我看月圆几百回何曾看月海上来也曾两度渉沧海月黑水深云不开碣石南边无石处再欲南行行不去楼船直跋岸根来马足惊溅浪花驻东海苍茫月巳高西海朦胧日初暮此时冬半暖如秋碧海青天汗漫游万里絶无山碍目三更况有月当头当头月照山头碣海光如镜潮如雪今夜天空水亦澄昔年气恶常侵月风伯曾令交阯平水仙终在温州灭漫言清晏不扬波一万犀军还荷戈月当盈处常愁缺如此沧洲傲若何过丰湖书院行过丰湖上如游隐士鄕桥通钓鱼艇山抱渎书堂竹影皆依水蕉隂亦满墙几人来寓此足以散清狂过寒婆径泉石清凉云雾深非风非雨气萧森世人春梦知多少须向寒婆迳里唫揭阳䇿骑海潮吐雾山含烟近山远山青气连日色欲出犹未出扁舟巳渡揭溪前溪前沙路缘山脚竹外山桃破红蕚衰翁久不据唫鞍一鞭聊抵闲行药题严厚民书福楼图厚民湛深经籍校勘精详因昔人云书不饱蠧鱼不经俗子误改书之福也因以名楼古书有古义后人每未详俗子作聪明何妄下雌黄少见多所怪以不狂爲狂石经在开成据宋巳改唐孰知据明监更改金陀坊严子精校讐馆我日最长校经校文选十目始一行人有读书福书福人亦康书楼画爲册树石杂缥缃北齐勘书图今复见钱塘厚民比古人遵明其可方揅经室集诗卷第六揅经室四集诗卷六琅嬛仙馆诗略癸亥癸亥正月二十日四十生日避客往海塘用白香山四十岁白发诗韵春风四十度与我年相期驻心一回想意绪纷如丝慈母久远养长怀雏燕悲严君七旬健以年喜可知人生四十岁前后关壮衰我发虽未白寝食非往时生日同白公恐比白公羸百事役我心所劳非四肢学荒政亦拙时时惧支离宦较白公早乐天较公迟我复不能禅尘俗日追随何以却老病与公商所治澹凝精舍卽事雪消靑草出晴沙淡绿梅枝满着花石上寒泉冒深浅风前春色试淸华一峯巳染苔痕溼半镜还分树影斜难得小斋闲坐久夕阳时候启窗纱吴蜀师甎吾鄕平山堂下濬河得古甎文二日蜀师其体在篆隶间久载于张燕昌金石契中未知爲何代物近年在吴中屡见蜀师古甎兼有吴永安三年及晋太康三年七月廿日蜀师作者然则蜀师爲吴中作甎之氏可知按扬州当三国时多爲魏据惟吴五凤二年孙峻城广陵而功未就见于吴志本传此年纪与永安永康相近然则此甎爲孙峻所作广陵城甓无疑矣吾鄕江淮间崑冈爲地轴井韩列雉堞如泥塞圅谷汉末之故城当是濞所筑孙峻图寿春将作曾亲督遗此一尺甎薶在平山麓有文曰蜀师匠者或师蜀永安及太康蜀师吴所属广陵魏久据不领孙氏牧惟五凤二年钦爲峻所蹙城城虽未成一篑巳多覆残甓今尙存吴志朗可读孙峻竖子耳杀恪何其酷恪所不能城峻也安能续扬城无降将婴守每多戮哀此古瓴甋屡受石与镞摩挲蜀师交千年叹何速晋城久巳芜废池更乔木吾鄕少古碑得此汉甎足五凤当延熙称汉遵纲目仙馆列八甎照以雁镫烛刻烛或联吟诗成受迫促淸暇想李程日光照如玉与诸友分赋商周十三酒器爲堂上寿得商父丁角吾鄕有酒器十三银凿落今吾积吉金其数亦相若就中文多者厥有父丁角饕餮突狰狞山雷运盘礴银花漫靑白金衣发斑驳三足自鼎鼎双角何岳岳无柱亦无流求形异于爵其容当四升今量三爵弱郑说角卽觥苍兕露掎捔内铭卅一字东门王夕格庚申宰椃从尊彝钖贝作其末纪五数特角肖手握东门居靑阳重屋梴松桷宰椃名无征商书本阙略赖此铸篆文胜于左邱削大赉富五朋金钖付鑪错父丁爲王臣铭词殊敬恪伊巫曁甘傅世系谁可度外铭庚丙册亦难推月朔纪月至十六斯乃子氏学欧阳疑未明董逌识颇卓先月后乙祀殷礼考凿凿万物孰最寿吉金至坚确况此四千年传之自殷亳举以奉亲娱春酒周尊酌诸友飮且咏絶丽复沈博宝用蕲永年眉寿长绾绰仲春日丙辰钖玉适连珏拟待述职旋纪恩铭诸镈爲朱椒堂题朱氏月潭八景图册黄鸟何睍睆杨柳何依依未若紫阳山鹡鸰鸣且飞松石交淸苍晴岚浮暖翠虚亭寂无人此中有古意苔矶新绿溼隔溪烟雨暗垂钓本忘机淸川向人淡一夜风雨声䀨耳何纵横晓来看飞瀑石上春雷鸣月出东南隅澄潭影先得疎林风定后浮作淡黄色莫买鹅溪绢画作堂前屏请看南山色㬪如螺髻靑晚山绿沈沈平林烟漠漠间杀寺门秋一杵残钟落空山多雨雪尙有千年树诗人慕月潭敝庐在何处自题珠湖射鸭图小象射鸭复射鸭鸭向菰芦飞菰芦何苍苍秋树何依依扁舟泛珠湖西风吹我衣湖波淸且远日暮澹忘归昔日俗情少今时尘迹违但读孟郊诗竹弓无是非澹凝精舍卽事难得从容爱景光今朝初觉暮春长石边蕉叶帘前绿窗外花枝镜里香鸟压籐稍低着水鱼跳池影上摇墙新茶一椀人淸暇不管西山下夕阳绿阴课诂经精舍拟作几番春雨乱红披重到园林一月迟凉意转生亭午后淸光多在嫩晴时轻寒轻暖人初静如水如云鸟不知待过黄梅好时节新蝉嘶破影参差澹凝精舍初夏图书簿领共签厨树木蒙茸六七株栀子花开风气暖芭蕉叶大雨声麤石中熘似天台瀑阶下池如雁宕湖多少洞天游不得此间便是小方壶那东甫同年由广东奉使过浙赋赠使君旌节驻杭州民说公孙尙黑头铃阁竟如同馆住弓间爲入吴收山中办贼蛮烟净湖上联吟春水柔四十年华五离合几多欢喜几多愁飞霜镜引眞子飞霜镜迳今尺五寸七分体圆外作八瓣菱花形背白如水银左方四竹三笋一人披衣坐狨置琴于膝前有几几置短劒二炉一又一物不可辨右方一凤立于石二树正圆如帚形下方爲池池中一莲叶叶上一龟龟値镜之中虚其足下卽爲镜之背钮也上方有山云衔半月形月中有顾兔形云下作田格格中四正字曰眞子飞霜眞子者鼓琴之人飞霜其操名也予审此爲晋镜何以知之以书画之体知之也书非篆隶晋以后体也画树直立圆形如帚画月内加兔此晋人法也予曾见唐人摹顾恺之洛神赋图树形与此同且画太阳升朝霞句日中有阳乌实同此形矣眞子飞霜于书无所考见予以意推之或卽晋戴逵耶晋书逵本传云逵能鼓琴工书画其余巧艺靡不毕综师事术士范宣于豫章宋书戴仲若传云汉始有佛像形制未工戴逵特善其事据此二史则善鼓琴善画善铸铜师术士逵一人实兼综之则眞子将母卽逵也钱博士坫云古人制器原欲以流传后世使其人不作此镜则湮没无闻矣故好事好名之徒今亦不如古据博士此言眞子若非戴逵微此镜则眞子无传矣爲逵镜可宝非逵镜九可宝也五更晓月霜天高匣中宝镜悲六朝镜如霜月月如镜人间天上常相遭镜中何所有眞子坐弹琴琴中何所有必是变征淸商音竹笋出林莲出池眞子坐当春夏时一弹天地有秋气莲叶惨淡游神龟再弹长空转寒月凤皇夜呌双梧枝三弹四弹淸霜飞素娥靑女颦蛾眉菱花内有古人面凛然冷逼谁敢窥剡溪高人戴安道作画笵铜尽工巧或是王门破琴后幽涷三商眞大好又疑眞子原无名以镜写神琴写情霜华落指看不见惟见镜台秋月明秋月复秋月千年磨不缺负局听琴声琴声久消绝琴声絶兮眞子归劒沈秋水兮镜满春晖挂高堂兮曜日悬池馆兮照衣春𧖟珥丝七絃溼新篁解箨桐叶肥繁星彻夜早霞暖何处寒霜背月飞壬戌孟夏由灵隐徒步过韬光庵直上北高峯顶癸亥夏日又至韬光畱题韬光观海画卷中潮声不到北高峯惟见楼头海日红健足直凌山色外诗情浑付竹光中胸前泉石千层起眼底江湖一望通欲学乐天游两寺那堪吟眺总悤悤夏日过云栖入山三五里修迳夹松篁满地绿云滑隔林红日凉客来惟飮水僧老但焚香莫向城中去炎歊日正长西院平台落成平台石磴路三盘到此方知眼界寛百尺梧桐扶碧柱四围云岫倚红栏隔江风雨连潮听入夜星河带月看本欲乘风便归去琼楼高处况无寒虎邱后山小憩虎邱开北戸平野意苍然远水千邨稻斜阳万树蝉风回残暑外人在暮山前三度来游憩流光巳八年沂州道中残暑恋河北浮歊殊未收农心愁晚旱客梦怯长邮密雨漫天落凉泉满地流风云眞快意一气接新秋百里兰陵路秋风生袷衣晓凉虫语响新雨豆花肥眽眽堕黄月频频绕翠征遥知秦蜀外到处静朝晖晓过敖阳残月淡无色自向西岭斜东山郁苍翠绚以朱明霞佳哉嶅山峯松柏纷如麻单椒冒秀泽百丈靑莲花鲁讳废不得千载停征车孰可比秋色岱阴双鹊华羊流坫去岳尙百里羣山巳壮哉白云出梁甫靑气隐徂徕日暮吟何在南州碑亦摧古人尘辙外几辈叱车来自新泰至泰安仆马巳惫而日始午更乘山舆登岱夜宿孔子庙晓观日出作蒙山居鲁东其高巳无量孰知泰山麓远在蒙顶上蒙阴二百里岳起地势仰行行过徂徕巖巖入高望仲秋日当午将登气先壮险岭戒回马悬崖记御帐盘道多旋折羣峯无定向飞泉涣其声天风与之盪绝壁松倒垂雕鹗不及掠何由溼苍翠白云日相养石磴十八重直立无可傍前踵接后顶志歛畴敢放及其登天门万里詄荡荡半点梁父烟一线汶河涨平野若沧海衆山起靑浪落日云霞昏翻腾变千状拂拭旧题名暮拜孔子象小梦日轮转午夜天鸡唱日观开扶桑元气浴滉瀁色铸黄金天岳影摇淸旷阳乌宇跃出鼌采忽飞飏双眸倐尔明一啸划然鬯气从平旦复心与天机长嗟此封禅基土壤古不让七十二代君何年路始剏持此问古人夷吾亦惆怅癸丑七月赴山东夜宿新城县南万柳月明蝉声彻夜今复以癸亥七月入都过此以一绝纪之曾是新城借榻眠深林凉月夜鸣蝉十年四度匆匆过又是秋风退暑天出古北口卢龙古塞晓霜飞千里阴山铁作围城窟水寒宜飮马关门风紧乍添衣到来几树初黄叶此去无山不翠微爲语白檀沙上雁江南依旧稻粱肥上亲获鹿于山庄得赐割鲜神武调鎗凖山庄鹿柴前近臣新赐食畺吏亦颁鲜识味思茸客延龄借角仙拟供堂上膳恩意压华筵过普陀宗乘须弥福寿二庙武列多秋水东流石梃峯都纲如小邑大藏尽高墉丹壑方千尺香台疉七重石门双白象金屋九黄龙楼曲层层起栏回面面逢铁旗轻似羽铜铎响于钟藩部膜爲拜诸天玉作容晚来边月满孤塔出靑松万树园赐宴时蒙古王公及囘部越南贡使皆列坐参赞侯德楞泰亦凯旋纪恩一首滦山秋霁御筵开上将初衔飮至杯东走名驹大宛到北飞驯雉越裳来鱼龙戏毕诸藩拜薇芭诗成二雅材何幸使臣归述职得叨恩命共趋陪中秋日山庄恩赐曲宴用唐王建诗韵宫槐月上动昏鸦赐宴归来烛巳花今夜眞如天上住琼楼西畔一仙家过靑石梁用陈云伯顾郑鄕倡和诗韵盘龙身蜿蜒飞凤翼腷膊山势虽雄奇非人终寂寞庚庚靑石梁迹阻心惊愕畴能驱轮毂上与石相搏汉晋久恢张金元亦礌硌疑是乌桓开或爲慕容凿山脉向东走象纬测外博盘旋登领嵴攀援上肩髆碍马删枯槎滑足塞淸汋客嗟行路难人减游山乐及其升高梁泼眼顿挥霍南山与北山万壑低于脚白云参错之一一起垠堮山光翠太浓天色靑转薄仙灵定来往虎豹敢腾攫是时秋八月西风寒始作塞雁向阳飞蕃马思北跃去来挈吟侣骧首倚寥廓吴山吾管领四载住城郭春游嫌驺从夜景阻筦钥纵有得句时但向梅花索顾陈诗并好山林复台阁披图想塞垣心旌共悬度快哉度此梁心胸屡开拓语险山失奇笔锐石将削我朝合中外威德连北幕四十九藩臣奔走惧少却逾兹兴桓岭振以尼山铎三秋驻翠䍐万象呈谿壑辇道仰郁盘马埓远连络金根天子车阴羽王会鹤高山作康之周雅歌桓酌御气通虹梁岂复有虎落所以轮蹄铁日与石火烁今年秋气早霜月巳弦魄回思癸丑秋十年事犹昨天外多劒峯依然砺靑锷诗人复归来得句定各各行吟涉滦水如嵩绕伊洛梁上云漫漫梁下波漠漠入古北口策马初回紫塞间斜阳闲煞万重山晚来小雨西风急人与秋云共入关古北口月夜边月照长城苍凉万古情西风入遥夜秋色更分明客路无多日鄕心何易生江南如有梦香露桂花淸秋柳卢龙塞内古渔阳秋柳萧萧一万行边马归来犹恋影晓乌嗁后渐飞霜还思厯下西风里又过琅琊大路㫄况是淮南悲落叶隋隄千树接雷塘题钱裴山同年使车纪胜图西南山川天下奇山灵望客来图之儒臣足底无远道不行万里空吟诗吾友钱君富经术吴山越水开须眉文章一出冠天下奉诏偏走西南陲西陲何所有蜀道一千里人盘空外行栈从天上起剑阁天彭横白云巫崃瞿塘泻秋水此时使者珥笔来短衣匹马秦关开题诗一夜过井络𧖟丛祠外银河回蜀才乐得献其秀巴猿不敢鸣其哀南陲夫如何衡云连粤桂潇湘弔二妃苍梧拜虞帝荔浦藤江到处佳玉笋瑶篸列无际使者到此诗更新放笔直欲无古人三江五岭入卷轴蛮花草扶车轮以诗敎士在温厚孤寒八百皆回春或云官似渔洋叟入蜀年同三十九天将灵境付诗笔一百余年入君手我云杜陆诗则同桂海虞衡彼未有长安八月藤花馆钱君示我双图卷固知君不以诗重边事关心应不浅西川残宼正加兵交趾庸臣系将殄聚米爲山过陇西铸铜成柱来崇善癸亥入都喜见君太平气象皆欣欣越裳入贡册藩服两川奏凯侯将军君久执笔在枢密词头烂漫腾高文帝曰汝楷文且勤敕之宰相书其勋我来展图题句出都去但见西南万里无烟云马秋药光禄用曹唐游仙七律体拟爲古人赠荅诗一卷属于归途玩之傚拟三首武林渔人误入桃花源赠隐者桃花流水趁谿鱼误入秦源见隐居与我谈如新读史谅君藏有未焚书津边沮溺非依楚海外神仙不遇徐若问相逢是何客太元年代武陵渔桃花源隐者赠别渔人桃源深处爲逃秦问荅何缘得主宾嬴氏帝应三十世桃花红近一千春沧桑我尙悲黔首鸡黍君休告外人洞口春风最惆怅再来争得不迷津渔人重㝷桃花源不得万壑千巖路巳差更于何处觅田家白云采采藏流水红雨纷纷涨落花一宿山邨疑梦幻扁舟天地感年华永初以后谁相似处士门前五柳斜珠湖草堂因洪湖汎滥屡在水中癸亥入觐过扬州尙无水患小住一夕分题八首将军旧游地草堂成小筑甓社走明珠三面绕林屋开窗弄夕霏光晖生草木陂塘三十六曾说古扬州一角黄子湖最向东北流虚亭人不到五月凉如秋高楼临柴门六尺南窗小廿里甘泉山隔湖出林表远峯更江南雨余靑了了曲渠如碧环循行六百步晩来撤板桥不接邨前路中多径尺鱼鲁望有渔具一壑复一邱自谓或过之偶闻黄鸟声瞿然生远思升高何所赋三复绵蛮诗芳沼射堂西绿树繁阴接疉石作坡陀采莲不用楫昨夜梦灵龟游上靑莲叶采菱复采菱乃在湖之湄春水生菱叶秋风摘菱丝芙蓉渺何所隔水露筋祠扁舟竹枝弓小篷打双桨南湖与北湖随风任来往落日归草堂悠然洽淸赏夜宿母墓夜月满雷塘邱陇积缟素衰草咽残蛩泫然溼寒露时有微风来摇动长松树哀哉远游子归来泣母墓四年持使节皆在杭州驻广厦席厚旃明镫杂香炷岂知檐外月照此荒阡路乃知仕宦久不及童与孺草庐四更泠幸得两宿住或有叹息声忾然一来顾夜气将爲霜乌嗁天巳曙伤心黯无言又拜墓门去癸亥九月十九日与诸故友相聚于平山堂爲展重阳诗会卽以赠别不到虹桥漫四年归来松菊尙依然家山乍见翻疑梦故友相逢尽似仙旧雨一番文字飮重阳两度暮秋天芙蓉楼句何珍重吴楚连江又放船九月廿一日舟至瓜步康山主人江表叔文叔送余至江上乃同爲金焦之游是日秋雾晓歛澄江无浪遂登金山步玉带桥憩水月菴观坡公玉带时风从东南来三折颿至焦山丹徒县尹万君亦拏舟登山偏游林径过危栈观陆务观题名厯松寥阁海云堂诸精舍观周南仲鼎瘗鹤铭残字及余所置汉定陶鼎山有僧巨超号借菴工诗以新诗一卷相示过午登舟北固诸山苍然屏立高颿纵横上下无际两㟁秋芦作花数十里明若积雪风力催舟飒然巳至京口矣爲赋二律简康山主人兼寄借菴万令尹扬州箫管卧听回瓜步红船雾里催渡口有人共颿楫江心何地起楼台桥痕挂水夜潮落塔影横空秋日开解识坡公畱带意百年能得几囘来布颿收向午潮中松阁云堂曲栈通终古碧螺浮海气满山黄叶受江风巳看宝意生双鼎更喜诗情属巨公手把一编归北固芦花如雪夕阳红重题秋江载菊图卷霜满蒲颿风满窗金焦山色碧双双今年添得诗中画我与黄花同渡江莫嫌秋淡魏公家载入江南痩影斜花自无言人自淡肯敎心事不如花题桃花春浪渡江图两㟁桃花百里红一江春浪受东风武林溪窄渔舟小未必能如此画中冬至前澹凝精舍闲坐滦水初归百事并今朝稍觉案尘轻日光当戸玻璃暖霜气入池沙石淸晩桂数枝依痩菊春兰一朶伴香橙闲来一诵长杨赋金碧离宫忆镐京甬江夜泊风雨暮潇潇荒江正起潮远颿连海气短烛接寒宵人静怯闻角衣轻欲试貂遥怜荷戈者孤㠀夜萧寥题陈默斋参军摊书图安澜园外暮潮平数徧藏书又论兵我与将军同意气半爲将种半书生万丈长塘海势危四年与我共支持如今投笔闽中去銕弩三千却付谁交南战舰虽摧破尙有孙恩号水仙我欲劝君更横海摊书万卷上楼船种园葵烹食之自种园葵烹鸭脚几番翦摘更葱茏智能衞足开三径心本倾阳耐一冬古鼎乍调春雨滑琱戈闲刈绿烟浓不因考古寕尝此欲问黟山辨谷农冬至日澹凝精舍分咏得测晷日行极南陆短景缩昏晓黄道廿四度最远离赤道往者必将返经纬争分秒我有铜象仪泰西之所造浑圜与平圜规运穷苍昊㣲阳射影筒一点明且皎简平记三拔浑盖演之藻化浑以爲平歛大寄之小一尺铜箫中极目望天表何须鍼指南所向无不了日轮距天顶今日最渺渺斜升复㫄降半酉亦半卯甲子交下元日向北来绕初昏测恆星亦颇见参昴仪背具方矩望影兼直倒高远此可求不必学海㠀窥器惊其奇掩卷叹兹巧疉鼓夜沈沈垂镫春杳杳窗外寒月出梅影落冰沼明朝试来看一线旭光早腊月十九日拜苏公祠西湖腊后待春还寂寂祠堂竹石间澹荡闲情如远水峥嵘残岁似寒山几枝柔橹摇淸响百树梅花破冷悭记取坡公此生日一年好景最相关立春日恩赐福字来浙恭纪内殿近簪豪东南秉节旄揅经室一集揅经室集一集卷第七揅经室一集卷七考工记车制图解辀解弟三曲辕辀辀者曲辕驾马者也以其形曲故与舟同声曰辀辀身通长一丈九尺余车之材莫大于此木之中辀者少故必须揉治乃中軓前上曲及弧深之度礼运曰山出器车礼斗威仪曰山车垂句孝经援神契曰德至山陵则出木根车皆言瑞运之应山木自生垂钩之形中乎辀度不须揉治也辀所以必挠曲之者爲登降均马力也辀人言直辕无挠之弊者三皆所以发明辀不可不挠之义观直辕之弊可知曲辀之和矣辀身在舆下者正平长与舆隧等四尺四寸若夫出軓以前辀身之长及所挠深浅等度则旧说甚多蒙蔽辀身者任正当兔等围所据以起度者也考工记虽无明文必有互文见义之处且軓前至辀端之长不定则舆前驾马之地长短无冯揉辀深浅之度不定则又有深则折浅则负之弊记者安得不示人以定法乎要知记文本自简明可据自郑康成氏失解之而其度不可求矣今且依郑注述之其误可见记曰国马之辀深四尺有七寸郑注曰衡高八尺七寸除马之高则余七寸爲衡颈间也记又曰軓前十尺而策半之郑注曰谓辀軓以前之长也据此则郑意以辀深四尺七寸爲辀端直垂下至与軓平处之高得四尺七寸除轮半崇及加轸与轐之四尺不入筭也且以軓前十尺爲辀身之长也夫使軓前十尺爲辀身则辀身不能无挠其挠之数经无明文于是又意爲解曰凡弓引之中参揉辀之倨句中二可也中二则参分损一耳卽十尺之曲辀参分损一得六尺六寸六分之直再以辀深之四尺七寸爲句以求其股则股长四尺三寸三分有奇卽使服马尾近着阴板之前而辀端之衡已近居马嵴中矣有是理乎且国马高八尺亦就昻首者言之耳中人皆长八尺若马颈压衡处高八尺是与人顶同高马再昻首高一丈余矣古马犹今马安有如此高者且记明言辀深今解爲辀高于字义亦远失之又案郑注曰軓前十尺十或作七令七爲四尺七寸爲句以求股股则短矣七非也郑此注亦自知股太短不足容服马订七爲讹字但以七尺之爲非固以十尺之爲是矣若以十尺爲则辀身绝无挠矣且卽以十爲四尺七寸爲句得八尺零八分有奇之股亦尙不足爲骖马地也由前之说则舆前短缩衡亦太高由后之说则舆前略寛辀又无挠舛误至此皆由误解记文之故然则记文果何解耶元案记曰軓前十尺此自軓前直引至辀端长十尺也记曰国马之辀深四尺有七寸郑司农注云深谓辀曲中此解极精确不刊观记文一曰凡輮辀欲其孙而无弧深再曰辀深则折浅则负深字皆指曲中者爲言是所谓深四尺有七寸者乃曲中之度必非辀端下垂之高明矣今以通径求外周以定辀身中心之长考辀身有围卽有径求记者之意其辀身当以径三寸入筭何也葢以此三寸合之四尺七寸共深五尺爲半径合通径十尺适得平圜之半圜形不差分釐也又辀身旣有围径之三寸则当有朒有赢今以軓前十尺内减两端辀身径共六寸余九尺四寸之通径合四尺七寸之半径求平圜半周得十四尺七寸六分五釐四豪此辀身朒数也若竝辀两端身径在内爲軓前十尺之通径合辀身三寸于深四尺七寸爲五尺半径求平圜半周得十五尺七寸零七釐九豪此辀身外背之赢数也旣得赢朒二数再以二数通径相减爲九尺七寸之通径合四尺八寸五分之半径得平圜半周一丈五尺二寸三分六釐六毫此辀身中心之长也据今所推则辀身之长实定于辀深四尺七寸及軓前十尺二语之中记文本自简明可据郑司农说亦不误今密推之亦适得平圜中规如此不知康成氏何以必变其说致一往皆谬也又案考工记车人曰凡爲辕三其轮崇此虽爲大车直辕起度而小车曲辀亦同此法凡字所括正多也特以辀人旣有明文本不必远据车人之文以爲典要然恐辀深軓前等所推之数未足深据则试再以车人之文证之乃益知记者省文互义无不密合也记曰兵车乘车轮崇六尺有六寸三其轮崇得一丈九尺八寸今以所得辀心长一丈五尺二寸三分六釐六豪加舆下辀身四尺四寸共长一丈九尺六寸三分六釐六豪两数比例差一寸六分三釐四豪但辀身朒数与軓底曲处相齐若辀中心则已占八舆下辀身一寸五分是所差实一分三釐四豪耳制作之密至于如此古人精心非后人可及也至于辀身之衡去地之高则约六尺何以明之国马高八尺就昻首者言之耳若其颈嵴之间服轭之处至高不过六尺中人皆长八尺此与人胸相齐今试择马之至高者验之皆如此也汉书景帝纪卫绾奏马高五尺九寸齿未平不得出关此实就颈嵴之间高者言之故五尺九寸爲极高西汉初较周尺已差大若建初虑俿铜尺则比周尺又大矣又案记曰田马之辀深四尺田车之轮六尺有三寸此爲半椭圜形与国马之辀爲正圜者不同故恐辀长三其轮崇或有不合试再推之以軓前爲通径辀深爲小半径求椭圜积得椭圜半周赢朒二数相减得田马辀心长一丈四尺三寸四分四釐一豪再加舆下四尺四寸共长一丈八尺七寸四分四釐一豪三其轮崇得一丈八尺九寸差一寸五分五釐九豪复除辀中心占八舆底辀一寸五分亦仅差五釐九豪耳是田马之辀亦密合也又记曰驽马之辀深三尺有三寸记不言驽马输崇然辀深旣以七寸递减轮数亦必以三寸递减窃订驽马轮崇当六尺也今亦以軓前爲通径辀深爲小半径求椭圜积得椭圜半周赢朒二数相减得驽马辀心长一丈二尺八寸零零一豪再加舆下四尺四寸共长一丈七尺二寸零零一豪三其轮崇得一丈八尺差二寸零零一豪再除辀心占八舆底辀一寸五分所差亦仅五分零一豪耳是驽马之辀亦密合也由此数者求之可益证軓前辀深之说之非误而订驽马之轮崇六尺得数于记文所未及者亦不爲无据矣又案汉石刻武梁祠像及孔子见老子画像搨本皆有二马车石虽残阙形尙可辨其车辀出舆下平至马尾始昻而上与古輮辀法巳不能尽合矣辀繇軓以上爲矦矦谓之颈秋官大行人立当前疾司农云疾辕前胡下垂拄地惠君定宇曰疾乃矦之讹唐石经已然礼说曰矦伯立当前疾论语疏小雅蓼萧疏引作矦尙不误元案惠说是也胡矦一声之转凡物下垂如人㗋者皆曰胡故戈援之下亦名胡也矦谓之颈者秋官之矦卽考工之颈同处异名亦异名同实葢辀繇矦以上其围渐杀矣辀后投任正谓之踵当伏兔者爲当兔踵者投任正之中者也记言十分辀长以一爲当兔之围是当兔围最大与任正同记又言五分颈围去一爲踵围者以踵投任正凿中故杀之也辀两端木爲任木前端驾马爲衡任后端持舆爲任正考工记于辀人特出任木之名又言衡任任正之制汉以来说者多误郑康成氏以任正爲舆下三面材戴侗巳辨其爲轸矣而任正之制尙然未覩元案任木者辀两端木名衡任者卽辀前端之衡驾马者也任正者辀后端之横木当车后持舆之后轸底者也任木最关重要故考工记于辀人特曰凡任木任正者十分其辀之长以其一爲之围衡任者五分其长以其一爲之围又恐拙工之凿小之故终警之曰小于度谓之无任此圣人制作之精意也任正木最大长应与舆广等横安车后与辀踵爲内凿之投作形因而加辀于轴作形又加舆于辀轴上作申形舆后轸与任正交固若一前轸下之軓规定辀身是舆巳安置辀上不倾仄矣而舆底与轴犹相离也于是左右轸内有伏兔者下钩乎轴是舆又得左右衔制之力不动掉倾脱矣故辀与舆轴三物合一坚固不离全赖此任正之力试以马引辀辀与任正并力载舆以行而舆下伏兔又夹轴以行舆下之辀欲左右动移而舆底伏兔及軓之力制之軓上辀身欲反侧纽戾而舆与任正相合之力又制之此任正之所以爲正也自解者不识车后有任正之木而记又明有任正之名遂以任正归之轸试思辀别爲一直木轴别爲一直术纵横交处非有内凿之投金革之固也因而加舆于辀加轐于轴无论辀身与轐不足以安舆卽辀在舆之下轴之上两无关系直可抽出矣纵令有金革以固之百步之中未有不败折者也以有任正之坚固如彼无任正之舛谬若此究其名物致误之由总由于舆后横木爲轸之一训也考工记轸属于舆人任正属辀人本不相涉特以加舆于辀其后轸与任正相合若一又以舆左右前三面皆有板人所不常指名所指名爲轸者惟舆后耳故左昭二十一年张匄抽殳而下子成射之折股匄扶服而击之折轸襄二十四年踞转而鼓琴服䖍曰转轸也此皆独指舆后之轸爲言世因有车后横木爲轸之训迁轸之名于任正矣但考方言曰轸谓之枕郭璞注车后横木说文曰轸车后横木也释名曰轸枕车前若卧牀之有枕是扬许刘三君虽以任正冒轸之名而任正之木尙在故或曰车后横木或曰如牀有枕皆见其物指其处且象其形也至郑氏注周礼知轸属舆不属辀因举而归之舆后而于所谓任正者竟以舆下前三面材当之于是车后绝无此任正之横木矣总之汉以前任正因近轸而冒轸之名汉以后归轸于舆而失任正之木误之又误鲜辩久矣又案近戴君东原谓任正爲辀衡任爲衡与轴考工记凡任木以下三十八字先发下文之意下文乃举其制故重言衡与当兔之围此说亦误以今考之其不合者有四考工记属文最省至车工之事尤爲简洁容有事当明言而省文互见者断未有先已明言其围后又重复言之者细检记中无此文体其不合一也记以衡围卽起于衡长故惟曰衡任者五分其长以其一爲之围其字下不必加衡字而任正之围则起度于辀故曰十分其辀之长以其一爲之围于其字下特着辀字以别之若任正卽辀身则其下辀字爲赘疣矣其不合二也设使任正爲辀衡任爲衡与轴先言其围下文不妨再言何以下文惟言轴围及辀当兔围独置衡围于不论乎其不合三也轴之通长一丈二尺断不得以当舆下之六尺六寸指名爲轴其两端之长置不入筭果轴爲五分其长之一则围当二尺有余卽与下五分轸间一爲轴围大相矛盾其不合四也小车衡大车鬲所以键衡谓之䡇所以键鬲谓之輗衡卽衡任也鬲者大车衡名说文曰輗大车辕端持衡者䡇车辕端持衡者论语曰大车无輗小车无軏包咸注輗者辕端横木以缚軶軏者辕端上曲钩衡其说非是戴侗六书故曰辕端横木卽衡也輗乃持衡者此已足正旧说之谬戴君东原又爲之证曰韩非子外储说墨子曰吾不如爲车輗者巧也用咫尺之木不费一朝之事而引三十石之任按大车鬲以驾牛小车衡以驾马其关键则名輗軏辕所以引车必施輗軏然后行伸之在人亦交接相持之关键故以輗軏喩伸包氏以踰丈之辀六尺之鬲而当咫尺之輗軏疏矣据戴氏说则包说谬矣元又案皇侃论语疏引郑康成氏注曰輗穿辕端着之軏因辕端着之郑氏说本不误集解弃郑取包可谓无识扬雄太元经曰闲次三关无键盗入门也拔我輗軏贵以伸也此卽子云用论语之义其曰拔则爲衡上之键可知且与上关键同一义也此皆輗軏爲衡鬲键之证也衡鬲下扼马牛者軶軶谓之乌啄衡下两軶曰两軥衡与车广等长六尺六寸平横辀端直木也车人曰鬲长六尺亦直木也若其压马牛颈处则别有曲木缚于衡鬲之下以下扼马牛之颈包咸论语注曰輗者辕端横木以缚軶此虽误解輗爲鬲而其言軶缚于横木之下则汉时目验犹然皇侃疏曰古作牛车二辕不异卽时车但辕头安枙与今异也卽时车枙用曲木驾于牛脰仍缚枙两头着两辕古时则先取一横木缚着两辕头又别取曲木爲枙缚着横木以驾牛脰也卽时一马牵车犹如此也据皇氏说则枙别爲衡鬲下曲木甚明至梁时此制尙存故得以目验而知由此说验之诸书无不合者急就篇旣言軜衡又言軶缚庄子马蹄篇曰加之以衡枙衡軶爲二物甚明仪礼旣夕曰楔貌如軶上两末楔乃未含饭置尸口中者爲半规形末向上据此可知軶曲半规特末向下耳軶又名乌啄者乌啄合声爲握凡以手扼物曰握握扼声转皆半规曲形之名故诗韩奕曰鞗革金厄厄卽軶毛传训爲乌蠋也尔雅蚅乌蠋卽诗所谓蜎蜎者蠋虫行屈中卽名厄也蜎蜎蠋曲貌考工记卢人刺兵欲无蜎亦此义也释名曰乌啄向下义马颈似乌开口向下啄物时也此象形则得矣释义则甚谬也鬲下驾牛秪用一軶若衡下驾马则用两軶故两軶又名两軥軥亦以其曲句名之也左襄十四年射两軥而还昭二十六年中楯瓦繇朐汰辀服䖍曰軥车軶两边义马颈者所以贯毂谓之轴轴末谓之軎軎谓之轨轨谓之轵軎上键谓之舝舝谓之軨释名曰轴抽也八毂可抽出也说文曰轴持轮也史记淳于髠传曰豨膏棘轴所以爲滑也然而不能运方穿葢轴横舆底穿两轮运于穿中膏之乃滑也谓轴末出毂外爲軎者说文曰軎车轴耑象形或从彗作轊軎长而细又在毂外最易相故从軎晏子春秋曰齐人好毂相犯以爲乐史记齐田单宗人尽断其车轴末而傅铁笼皆谓此也軎又爲轨爲轵者王先生怀祖曰诗济盈不濡轨此轨字与少仪同少仪曰祭左右轨郑氏注曰轨与轵于事同谓轊头也周礼大驭祭两轵与少仪两轨同处是轨卽轵也轮半崇三尺三寸当轨诗曰不濡轨言其浅也元又案曲礼曰国中以策彗䘏勿驱尘不出轨此言国中不疾驰尘高不过三尺以上若道上之轨卽尘也安得不出乎尔雅曰氿泉穴出穴出仄出也李巡注水从㫄岀爲氿此甚肖车两轨之形故名同矣轵本毂末之名今轴末亦名轵者二物相近名卽相移释名曰轵指也如指而见于毂头卽谓此也谓軎键爲牵者说文曰牵车轴耑键也象两穿相背从舛省声又辖从车害声同牵诗曰间关车之牵兮是也牵之长三寸四寸惟所便故淮南子曰夫车之能转千里所者其要在三寸辖尸子曰文轩六駃题无四寸之牵则车不行是其证也牵又爲軨者曲礼曰仆展軨効驾是也桐城马宗琏曰礼先言展軨次言奋衣由右上则軨爲軎末之軨非舆中之軨可知曲礼疏引卢植注曰軨谓轊头也不误释文引卢植注曰谓辖头靼则误矣缦篆孤卿又爲夏采也诗小雅曰约軝错衡约軝卽篆也谓在当兔爲环灂者记曰良辀环灂自环灂不至軓七寸軓中有灂谓之国辀案自伏兔不至軓七寸是漆伏兔至軓辀身之半也司农读爲灂酒之灂环灂谓漆沂鄂如环弓人曰寒奠体冰析灂冰析灂则审环又曰角环灂据此则环灂者胶漆周裹如积环矣谓舆革前鞎后爲茀者尔雅释器文郭璞曰鞎以韦鞔车式笰以韦鞔车后也诗韩奕鞹浅幭毛传鞹革也式中也是卽鞎也浅幭乃以浅毛虎皮覆式与鞔式之鞹不同谓在輹谓之者说文曰者伏兔下革也读若闵葢加輹轴上又以革缚之使不脱也谓在辀爲楘者诗小戎曰五楘梁辀毛传曰一辀五束楘厯碌也说文曰厯碌束交也谓衡束爲鬲缚爲鞙者说文曰衡三束也鞙大车缚軶也金解弟五金在轮谓之鐊在穿曰釭大穿釭贤小穿釭轵轵谓之錧錧谓之轪在轴闲釭谓之锏在軎键轮谓之辖车环谓之捐衡上环谓之轙谓在轮谓之鐊者说文曰鐊鍱车轮铁也葢轮虽是坚木终易敝于沙石故有金以傅其外鐊读如朱干设钖之钖大抵金之缘物而傅其外者皆谓之钖郊特牲朱干设钖谓以金傅干背诗韩奕钩膺镂钖谓金傅马当卢也谓在穿釭大穿釭贤小穿釭轵者说文曰釭车毂口铁也释名曰釭空也其中空也釭又爲贤轵之总名谓之贤者说文曰臤坚也读如铿锵之铿古文以爲贤字是贤有坚义也谓轵卽輨輨卽轪者说文曰輨毂端沓也颜师古急就篇注曰錧谷耑之铁也赵岐孟子题辞亦曰五经之輨辖说文曰轪车錧也方言曰关之东西曰辖南楚曰轪离骚曰齐玉轪而竝驰汉书扬雄传曰肆玉轪而下驰并谓此也古车毂中轵以金爲之其形内外周皆圜而薄其长不过四寸许至周末以后乃有以玉爲之者离骚汉书之玉轪是也玉虽坚而易碎如金之内外皆圜则薄矣故琢玉爲外方内圜形今时旧玉中每每有此物俗卽称爲釭头也谓在轴爲锏者说文曰锏车轴铁也释名曰锏间也间釭轴之间使不相摩也吴子兵法曰膏锏有余则车轻人谓在軎谓之辖者仪礼旣夕记曰犬服木錧錧今文爲辖丧用木辖平日用金可知谓车环爲捐者尔雅释器曰环谓之捐郭璞注曰着车衆环谓衡上环爲轙者尔雅释器曰载辔谓之轙郭璞注曰车軶上环辔所贯也说文亦曰轙车衡载辔者元案金革之事考工不详而楘鐊捐等并爲至要故详解之推求车度次弟解弟六案考工记车工之事文省事该其言度数每建首一物明言其度其后或多或少分析推之或略或阙交互求之加减比例豪釐不差元旣因其度数之关于大体者考于解中矣复类其次弟相求之故及未推之事步算如左记曰兵车乘车之轮崇六尺六寸得轮崇六尺六寸记不言轮周然以轮径求轮周其数可得古法径一围三皆是疏率考工于大车则用疏率约计之观车人渠三柯者三可见轮人不言牙周密率故也隋志载祖沖之所开密率实得古法其率径一者围三一四一五九二七今用此求得轮周二丈零七寸三分四釐零记曰六分轮崇以其一爲之牙围今推得牙面宽一尺一寸记曰参分其牙围而漆其二推得牙面漆者七寸三分三釐三豪不漆者三寸六分六釐六豪记不言牙厚今以车人文互校求得牙厚二寸记曰椁其漆内而中诎之以爲毂长推得毂长二尺九寸三分三釐三豪记曰以其长爲之围推得毂围二尺九寸三分三釐三豪记不言毂径葢有围卽有径也密率围周一零零零零零其径当零三一八三零今用此求得毂径九寸三分三釐七豪记曰五分其毂长去一以爲贤去三以爲轵今依郑注订去一爲去二推得贤围一尺七寸六分轵围一尺一寸七分三釐三豪记不言贤轵径今以密率求得贤径五寸七分零四豪轵径三寸七分三釐四豪记曰参分毂长二在外一在内置其辐辐博同牙厚二寸除辐博推得小穿长一尺八寸二分二釐二豪大穿长九寸一分一釐一豪记不言辐长今以轮半崇除去牙面宽及减毂半径求得辐长一尺七寸三分三釐一豪记不言辐博辐厚今以车人校之求得辐博二寸辐厚六分六釐六豪记曰参分辐长杀其一其一卽骹也推得辐股长一尺一寸八分八釐四豪辐骹长五寸七分七釐七豪记曰参分其股围去一以爲骹围今以股博股厚二数推得椭圜围股围五寸一分四釐一豪骹围三寸四分二釐六豪记曰绠参分寸之二今所杀辐博外三分寸之二爲骹不满牙外边卽绠也推得绠六分六釐六豪记曰竑其辐广以爲之弱推得弱长三寸记不言蚤长今求蚤长约与菑等得蚤长三寸右轮记曰舆崇车广如一推得舆广六尺六寸记曰参分车广去一以爲隧推得隧深四尺四寸记曰参分其隧一在前二在后揉其式推得式深一尺四寸六分六釐六豪记不言輢较深今除去式深求得輢较深二尺九寸三分三釐三豪记不言式长今求式长与舆广等得式长六尺六寸记曰以车广半爲式崇推得式崇三尺三寸记曰以隧半爲较崇推得较崇于式二尺二寸较通高五尺五寸记曰六分车广以一爲轸围推得四轸围一尺一寸记曰参分轸围去一爲式围推得式围七寸三分三釐三豪记曰参分式围去一爲较围推得较围四寸八分八釐八豪记曰参分较围去一爲轵围推得轵围三寸二分五釐九豪记曰参分轵围去一爲轛围推得轛围二寸一分七釐二豪右舆记不言国马辀长案记曰軓前十尺辀深四尺有七寸由此求正圜半周爲辀身得辀身中心长一丈五尺二寸三分六釐六豪记不言田马辀长案记曰田马之辀深四尺今以軓前十尺内减辀身两端六寸余九尺四寸爲大通径辀深四尺爲小半径爲半椭圜形求其积当二十九尺五十三寸九分七十釐八十一豪半椭圜周十三尺六寸二分一釐三豪此朒数也再以軓前十尺爲大通径加辀身径三寸于四尺共深四尺三寸爲小半径爲半椭圜形求其积当三十三尺七十七寸二十一分二十釐八十八豪半椭圜周十四尺五寸六分六釐九豪此赢数也以赢朒二数相减得田马辀身中心长一丈四尺三寸四分四釐一豪记不言驽马辀长案记曰驽马之辀深三尺有三寸今以軓前十尺内减辀深两端六寸余九尺四寸爲大通径辀深三尺三寸爲小半径爲半椭圜形求其积当二十四尺三十六寸三十分五十釐九十二豪半椭圜周十二尺三寸七分二釐二豪此朒数也再以軓前十尺爲大通径加辀身径三寸于三尺三寸共深三尺六寸爲小半径爲半椭圜形求其积当二十八尺二十七寸四十三分三十三釐七十六豪半椭圜周十三尺三寸二分八釐五豪此赢数也以赢朒二数相减得驽马辀身中心长一丈二尺八寸零零一豪记曰十分其辀之长以一爲当兔之围推得当兔围一尺五寸二分三釐六豪记曰参分兔围去一以爲颈围推得颈围一尺零一分五釐零记曰五分颈围去一以爲踵围推得踵围八寸一分二釐零记曰衡长车广如一推得衡长六尺六寸记曰衡任者五分其长以其一爲之围推得衡围一尺三寸二分记不言任正长今求任正长与舆广等得任正长六尺六寸记曰任正者十分其辀之长以其一爲之围推得任正围一尺五寸二分三釐六豪记不言轴长今求两轮相去八尺爲轨两轮加小穿各长一尺八寸二分二釐二豪再约以一寸六分一釐一豪爲出毂设牵之地求得轴长一丈二尺记曰五分其轸间以其一爲之轴围推得轴围一尺三寸二分轴径与大穿径不相当其中爲锏厚也今以两径数相减求得锏金厚七分四釐九毫右辀右车制图解元二十四岁寓京师时所撰撰成卽栞之其间重较軓前十尺后轸诸义实可辩正郑注爲江愼修戴东原诸家所未发且以此立法实可闭门而造驾而行之此后金辅之程易田两先生亦言车制书出元后其于任木梢薮等义颇与鄙说不同其说亦有是者元之说亦姑与江戴诸说竝存之以待学者精益求精焉嘉庆八年阮元识于浙江节院时年四十揅经室集二集卷第七揅经室二集卷七封泰山论泰山者上古大山居天下之中者也封泰山者七十二代易姓而王祭天刻石以纪号也上古淳质无史册刻石纪号者着一代之史也是故封禅爲古大礼古者开创之帝王虽功德有醇驳而皆得行之秦始皇汉武帝之求长生光武帝之用谶纬宋眞宗之得天书皆以邪道坏古礼不足爲封禅咎秦始皇晋武帝随文帝唐太宗议封禅或行或不行非也此皆易姓一天下之君当刻石纪号者也汉武帝魏明帝北齐文宣帝唐高宗元宗宋眞宗明成祖议封禅或行或不行亦非也此非易姓一天下之君不当刻石纪号者也窃尝攷之古矣泰山曰岱岱者代也古帝王告代之处也所居曰齐州齐者中也居天下之中也上古水土未平中国地褊泰山齐国地高而无洪水遂爲天下之中有王者起德敎足以服衆功力足以制人卽可以朝诸侯有天下登泰山而封之七十二代岂皆如黄帝尧舜之德欤其以杂霸之力收天下之权如后代秦隋者必有之矣其时文字始造史册未兴设非大朝会升中于天刻石岱宗以纪之则天下之权犹未一代兴之号犹未正且其君之姓名亦无以传于后世也惟其盛衰兴废三古迭更受命易姓必有封禅以定之是以管夷吾所记者十有二家不能以受命易姓之辞穷齐桓公乃设爲嘉祥未臻之说呜唿岂知后世文人昧管氏之大义反以其所设之辞侈爲符瑞以饰封禅致迂儒疑封禅非古礼岂不傎哉泰山志序昔管子举封禅之典以告齐桓公葢以上古质朴未有史策之文朝觐之礼故七十二代之兴咸合诸侯于泰山下以定天位乃刻石其上以纪有天下之号如后世之修史也然则刻石之制先于漆书七十二代先于典诰又何论于诸史乎山经地志史家之书也山莫大于泰山史亦莫古于泰山泰山之必当有志重于天下山经地志远矣况以我朝列圣御跸时巡登祭之典天章之富照耀山岳垂示万禩哉前明歙汪子卿作志旣诠序混淆而查志隆之重修岱史宋焘之泰山纪事萧协中之泰山小史以及国朝林杭学之泰山辑瑞集皆疎畧浅陋不足以纪岱宗余于干隆五十九年奉命视学山左试泰安毕登岱览其胜又徧拓其金石文字爲金石录而岱志之举尙望诸鸿通博览之君子今休寕金太守棨来守泰安讼简民和岁时丰稔遂乃穷图经之幽邃悯旧志之残缺实始爲修志之举本聂鈫泰山道理记金石记朱孝纯图志而广征典礼博採贞珉作纪三卷图一卷志十卷记五卷叙录一卷总爲二十卷经始于干隆乙卯告成于嘉庆戊午余喜得其书而尽观之序述赅备体例谨严兼史家之三长考地理于千古善乎何异以古今爲经纬爲岱宗勒成一史乎元旧爲封泰山论一篇今太守亦刋于卷中武断之论不足以质当世然爲泰山志发凡原始或有取焉焦山定陶鼎考西汉陶陵鼎以汉虑俿尺度之高七寸三分身高四寸二分盖高一寸六分盖上有三环各高一寸二分两耳高二寸二分三足高二寸铜质五色斑驳腹有棱纯素盖凿隶书铭大字十五曰隃麋陶陵共厨铜斗鼎盖并重十一斤小字四曰汧第卅五器凿隶书铭大字十七曰隃麋陶陵共厨铜鼎一合容一斗并重十斤小字十六曰汧共厨铜鼎容一斗重八斤一两第廿一案汉书地理志隃麋汧二县属右扶风后汉书耿弇传建武四年封耿况爲隃麋侯续汉书郡国志作渝麋又续汉志定陶在济阴郡本曹国后汉属兖州刺史部郭璞日城中有陶邱史记云穰侯出之陶卽其地定陶共王康元帝子哀帝父永光八年自山阳徙封汉书丁太后传建平二年上曰太后宜起陵恭皇之园遣大司马票骑将军明东送葬于定陶贵震山东共王传哀帝二年追尊共王爲共皇帝水经注济水自定陶县南又东迳秦相魏冉冡南又东北迳定陶恭王陵此器云陶陵是定陶共王陵也隃麋汧二邑合共此器故曰共厨铜鼎钟鼎欵识汉好畤鼎铭云今好畤共厨金一斗鼎汾阴宫鼎铭云汾阴共官铜鼎上林鼎铭云上林共官铜鼎汉器体制如是汉陵庙皆有厨三辅黄图昭帝平陵爲小厨裁足祠祝欵识汉孝成鼎铭云长安厨孝成庙铜三斗鼎是也此鼎盖与器铭辞不相应者当时共带正多不知何时互错也器铭云并重十斤又云重八斤一两云器重八斤一两则盖当重一斤十五两矣今除盖以库平法马称之重五十三两七钱二分铭云容一斗以今官仓斗较之得一升八合定陶故城在今山东曹州府定陶县西南予得此鼎因思焦山祗有周鼎若以汉鼎陪之经史引征可增诗事爰以官牍达之鎭江府丹徒县付焦山寺僧永守之并加册于椟绘图榻欵钤印纪之以诗时嘉庆七年季秋月金承安重刻唐万岁通天史承节撰后汉大司农郑公碑跋汉高密郑司农祠墓在潍水旁砺阜山下承祀式微不能捍采樵者潍沙乘风内侵其深及墙祠宇頺没元率官士修之祠南门外积沙深远遂改门东向植松杨行栗于西南以杀风势修齐正殿改书木主增建旁屋三楹爲官吏祭宿地建坊书通德门以复孔文举之旧祠外田庐号郑公庄者三散据高密安邱昌邑三县地郑氏苗裔百数十人居之务农少文而谱系世守犹可考择其裔孙宪书请于礼部札爲奉祀生给田庐使耕且读是役也掘沙之工半于土木赵商汉碑见于着录今求之不得得金承安重刻唐万岁通天史承节所撰碑搨其文读之知承节之文乃兼取谢承诸史非蔚宗一家之学其补正范书昭雪古贤心迹非浅也碑高六尺三寸广三尺四寸文廿九行正书承节以万岁通天元年奉勅于河南道访察至高密因父老之请爲文文成未书碑而卒开元十三年八月密州刺史郑杳始命参军刘朏刻石于墓唐所刻石今无存赖金承安五年三月所重刻知之据金石录云承节碑乃双思贞行书今金碑改爲正书削唐人书碑旧名然其文则皆因唐旧无所窜改元以范书郑康成列传校之传先始通京氏易碑无先字传东郡张恭祖碑作钦祖传征爲大司农及与袁绍之会数事碑皆次于与子益恩书前传故太山太守应中远碑作太山守传所注周易尙书毛诗仪礼礼记论语孝经碑多周官无论语传荅临孝存碑作孝庄传不爲父母羣弟所容碑无不字传获觐乎在位通人处逸大儒咸从捧手有所受焉碑省其文作大儒得意有所受焉传乃归供养碑作乃归鄕传遇阉尹擅势坐党禁锢碑载其事入铭辞中传举贤良方正碑作力正贤良传公车再召碑作再征传其朂求君子之道碑无其字传末所愤愤者碑作凡某所愤愤者传亡亲坟垄未成碑作吾亲凡此异同比而核之可释学者积疑葢有三焉司农戒子益恩书乃归老疾笃时事故宜在汉公车征爲大司农及袁绍邀至冀州诸事后而范书反载书文于前使事蹟先后倒置一也所注仪礼周官礼记范书无周官案司农周官注完善无缺世所共学而范书遗之二也爲父母羣弟所容者言徒学不能爲吏以益生产爲父母羣弟所含容始得去厠役之吏游学周秦故传曰少爲鄕啬夫得休归常诣学官不乐爲吏父数怒之夫父怒之而己云爲所容此儒者言也范书因爲父怒而妄加不字与司农本意相反三也至于易恭祖爲钦祖者金避显宗允恭讳也孝存作孝庄者唐碑本行书石或剥落金时不省而误存爲庄庄爲汉讳未有不避者其他异同与范书可互校正故急表而录之以吿同志郑杳见宰相世系表北祖房官至婺州刺史刘朏亦见表彭城房官至汴州刺史知足斋诗集后序诗三百篇雅颂之作皆古名臣大儒之所爲也唐宋以来名臣大儒多有诗集诗者志也可以觇其志而不能揜诗者持也可以验其所持而不可拔性情心术政绩遭遇皆可于诗见之顾古人诗集虽多而赓飏之作究不能累牍㬪见且古帝王有诗集者葢鲜卽有之而与名臣大儒言怀论道之作更不多见是惟吾师大兴朱公知足斋诗集爲最盛矣我师未弱冠入词林与兄竹君先生竞爽早被高宗纯皇帝任使敭厯中外纯皇帝㴱器德量命直上书房侍皇上讲诵有甘盘旧学之义焉方出使在外时纯皇帝尝以御制诗邮示往返命和褒钖甚渥皇上望远寄怀专爲师而发之歌诗者不下数十首师亦皆赓雅音而敷至道都俞陈音何其盛也虽吾师学䆳行修得以际兹隆遇实由两朝睿制旷古所无是以交庆明良征韶成乐此集卷袟闲得以发其光华而极其典重也元奉命巡抚浙江师尝以诗寄示爰请于师得授全集将栞之于板师复命选订之乃与及门陈编修寿祺等共商删存以癸亥年以前编爲二十四卷师之诗闳中肆外才力之大无所不举且直吐胸臆眞情至性勃勃动人未尝求肖于流派而自观者衡量之实于杜陵昌黎爲尢近刻旣成欣闻甲子春皇上继美前徽临幸翰苑师之资最㴱且掌院事恩加太子太傅领袖淸班极一时词臣之荣遇西园东壁撰献之作必多甲子后之新编更应美富古名臣大儒之专集未有盛于此者然览者当知吾师之志与师之所以持庶几于雅颂闲求之矣菣厓考古录序钟君菣厓甘泉人名长于余三岁余年十七时与君同受经于李晴山先生之门君居二郞庙蔬田之西左倚碧城右依绿圃花晨月夕毎相过论文史尝雪后泛舟冲寒敲冰至小香雪后山又尝翦烛作诗于海棠花下旧游固如昨也予入京师后菣厓以读书自娱耿介谨厚以敦行自勉殊不汲汲于科名岁甲子年四十四始受知于诸城刘学使举优行生员明年秋余以丁忧归扬州君适病病遽卒余在苫次未得见君伤哉又明年余从君子葵嘉索君遗书令其就正于执友焦君里堂里堂爲写录之成四卷更爲墓铭余遂栞之于板以付葵嘉少暇当再录其诗续入英灵集也毛西河检讨全集后序萧山毛检讨以鸿博儒臣着书四百余卷后之儒者或议之议之者以检讨好辨善詈且以所引证索诸本书闲有不合也余谓善论人者略其短而着其功表其长而正其误若苛论之虽孟荀无完书矣有明三百年以时文相尙其弊庸陋谫僿至有不能举经史名目者国朝经学盛兴检讨首出于东林蕺山空文讲学之余以经学自任大声疾唿而一时之实学顿起当是时充宗起于浙东朏明起于浙西寕人百诗起于江淮之闲检讨以博辨之才睥睨一切论不相下而道实相成迄今学者日益昌明大江南北着书授徒之家数十视检讨而精核者固多谓非检讨开始之功则不可检讨推溯太极河洛在胡朏明之先发明荀虞干侯之易在惠定宇之先于诗驳申氏之伪于春秋指胡氏之偏三礼四书所辨正尢博至于古文诗词后人得其一已足以自立于千古而检讨犹不欲以畱于世则其长固不可以一端尽矣至于引证闲有讹误则以检讨彊记博闻不事翻检之故恐后人欲订其误毕生不能也我朝开四库馆凡检讨所着述皆分隶各门葢重之也余督学两浙按试绍兴府说经之士虽不乏人而格于庸近者不少陆生成栋家藏西河全集刻版请序于余因发其谊于卷末俾浙士知鄕先生之书有以通神智而开蒙塞人蓄一编以敎子弟所借以兴起者较之研求注疏其取径爲尢㨗余曩喜观是集得力颇多惟愿诸生共置案头读之足胜名师十辈矣全谢山先生经史问答序经学史才词科三者得一足以传而鄞县全谢山先生兼之先生举鸿博科已官庶常不与试拟进二赋抉汉志唐志之微与试诸公皆不及精通经史故也予视学至鄞求二万氏全氏遗书及其后人慈谿郑生勋奉先生经史问答来往返㝷绎实足以继古贤启后学与顾亭林日知录相埓吾观象山慈湖诸说以空论敌朱子如海上神山虽极高妙顷刻可见而卒不可践万全之学出于梨洲而变之则如百尺楼台实从地起其功非积年工力不成噫此本朝四明学术所以校昔人爲不惮迂远也南江邵氏遗书序余姚翰林学士邵二云先生以醇和亷介之性爲沈博邃精之学经学史学竝冠一时久爲海内共推无俟元之缕述矣岁丙午元初入京师时前辈讲学者有高邮王怀祖兴化任子田曁先生而三元咸随事请问捧手有所授焉先生本得甬上姚江史学之正传博闻强记于宋明以来史事最深学者唯知先生之经未知先生之史也于经则覃精训诂病邢昺尔雅疏之陋爲尔雅正义若干卷发明叔然景纯之义远胜邢书可以立于学官在四库馆与戴东原诸先生编缉载籍史学诸书多由先生订其略其提要亦多岀先生之手先生又曾语元云孟子疏爲而陋今亦再爲之宋史列传多讹欲删传若干増传若干顾皆未见其书今先生久卒于官所着书惟尔雅注疏先己栞行今令子秉华等复栞南江札记四卷南江文钞若干卷次第皆成尙有南江诗钞十卷韩诗内传考一卷旧五代史考异宋元事鑑攷异大臣谥迹录方舆金石编目若干卷未栞将次第栞之以贻学者元旣心折于先生之学行又喜获交于令子秉华能辑先生之书俾元受而读之得闻先生未罄之绪论也谨记数言以谂同学者王西庄先生全集序西庄先生编定诗文全集四十卷旣成属元爲之序先生自归田后以经术文章发海内者数十年大江南北承学之士知究心经术者实奉先生与竹汀少檐爲归焉古来爲才人易爲学人难先生少岁入词馆出使车声华烂然旣而杜门着述今全集告成元尢幸得先覩先生生平论诗以风人爲主在唐如玉溪飞卿不失温柔敦厚之恉宋元古法渐失矣先生诗上者法六朝次亦确守三唐规范以视世之抱韩尊苏者超然远焉先生之文纡徐淳厚用欧曾之法发郑服之学凡序记论说考议诸体皆高视今古天台齐宗伯称其爲文不名一体体各造极非虚言也夫汉人治经首重家法家法亦称师法前汉多言师法后汉多言家法至唐承江左义疏惟易书左氏爲后起者所夺其余家法未尝亡也自有破樊篱者而家法亡矣以先生之才倘吐纳衆家自辟堂奥安知诗文不将驾唐宋而上也乃斤斤守古不背厥宗者盖㴱感家法之亡而于诗文寓其辙耳然当涵濡旣久其逹之者守古之法无守古之蹟寝乎周秦汉魏之间又足爲私心自用者关其口而夺其气则才学之卓绝所以矩范后来者岂浅末之可窥测哉元学术媿未成立何足以知先生幸得序先生之诗文阐明先生确守家法之意挂名简端有荣施焉元和蒋氏征蔚最服膺先生其与元言先生者甚详今因蒋氏之归书此质之先生不识先生以爲知言否也于忠肃公庙题壁记于忠肃公于明室有再造功以徐石奸诬故遇害在京师闻余姚邵学士云尝见明景泰间通政司旧册内署某月日于某一本爲太子事惜其年月未能记忆以此语仁和孙御史御史云英宗不当复辟则景帝之易储亦未爲过惟景帝疾笃时公若上疏请复沂王爲太子而景帝从之则仁至义尽何致有徐石之事岂学如忠肃见不及此然则邵学士所见通政司旧册有于某一本爲太子事者当不在易储之日而在请复沂王之时断断然矣文氏漫钞谓宪宗于忠肃褒䘏之典有加宪宗曾见公手疏之故斯言更可证矣此前贤未彰之事特爲揭之西湖诂经精舍记圣贤之道存于经经非诂不明汉人之诂去圣贤爲尢近譬之越人之语言吴人能辨之楚人则否高曾之容体祖父及见之云仍则否盖远者见闻终不若近者之实也元少爲学自宋人始由宋而求唐求晋魏求汉乃愈得其实尝病古人之诂散而难稽也于督学浙江时聚诸生于西湖孤山之麓成经籍纂诂百有八卷及抚浙遂以昔日修书之屋五十间选两浙诸生学古者读书其中题曰诂经精舍精舍者汉学生徒所居之名诂经者不忘旧业且朂新知也诸生请业之席则元与刑部侍郞靑浦王君述庵兖沂曹济道阳湖孙君渊如迭主之诸生谓周秦经训至汉高密郑大司农集其成请祀于舍孙君曰非汝南许洨长则三代文字不传于后世其有功于经尢重宜竝祀之乃于嘉庆五年五月已丑奉许郑木主于舍中羣拜祀焉此诸生之志也元昔督学齐鲁修郑司农祠墓建通德门立其后人是郑君有祀而许君之祀未有闻今得并祀于吴越之间匪特诸生之志亦元与王孙二君之志谓有志于圣贤之经惟汉人之诂多得其实者去古近也许郑集汉诂之成者也故宜祀也精舍之西有第一楼生徒或来游息于此诗人之志登高能赋汉之相如子云文雄百代者亦由凡将方言贯通经诂然则舍经而文其文无质舍诂求经其经不实爲文者尙不可以昧经诂况圣贤之道乎金沙港三祠记西湖孤山六一泉之三祠权舆于前明南关榷使陈公调元祀熹怀两朝诸贤我朝太守张公奇逢复祀列代名贤于左庑分正气先觉两堂又于西庑移前太守李公祀之则又遗爱堂之权舆也鄕之人乃建遗爱堂奉相国李公之芳等并附祀鄕贤孝义之士故先觉较多此三堂之始末也干隆间畺吏修六一泉改堂庑爲佛宇遂以数百栗主纳诸两序外夹室中地极湫隘吾师大兴朱公曾倡修之刻碑书名今屋与主又且朽坏不可收拾且地狭甚亦不能廓之也金沙港有大阁数楹甚宏敞遂有改迁之举因旧祀之人无定例集诂经精舍诸生议之诸生言多可采而议各殊遂以己意定之曰正气之言始于楚辞远游而文丞相正气歌实发明之非有死节至行如文山者不得与也先觉之言始于孟子在畎畂则乐道任天下则觉民非有任事如阿衡者不得以类从也遗爱之言始于孔子之泣子产非有功德及浙民如郑侨者不可也今所定金沙港之三祠较之六一泉有互迁者有除祀者有增祀者六一泉正气阁列汉严公光唐褚公遂良宋公璟张公巡许公远颜公眞卿郭公子仪李公泌陆公贽白公居易宋林公逋范公仲淹欧阳公修苏公轼岳公飞韩公世忠洪公皓葛公邲文公天祥徐公应镳明方公孝孺高公逊志于公谦孙公燧邵公经邦万公燝杨公涟左公光斗魏公大中袁公化中周公朝瑞顾公大章高公攀龙周公顺昌周公起元缪公昌期李公应昇周公宗建黄公尊素刘公铎丁公干学夏公嘉遇林公日瑞陈公士奇崔公文荣马公如蛟刘公熙祚卫公景瑗朱公之冯范公景文倪公元璐李公邦华汪公伟王公家彦孟公兆祥周公凤翔施公邦曜凌公义渠吴公麟征马公世奇刘公理顺申公佳胤陈公纯德吴公甘来王公章陈公良谟许公直成公德金公铉蔡公懋德孟公章明蔺公刚中陈公龙正刘公宗周祁公彪佳黄公道周余公煌黄公端伯陈公潜夫王公道焜陈公子龙夏公允彝陆公培杨公廷枢黄公淳耀顾公咸建吴公尔壎姚公奇胤吴公闻礼葛公寅亮张公煌言朱公拱辰国朝朱公昌祚范公承谟陈公丹赤叶公映橊刘公钦邻马公琾高公咸临钱公楞郞公斗金钱公嘉伦徐公尙介王公万鑑徐公修一百五人今改严公光郭公子仪陆公贽林公逋欧阳公修葛公邲邵公经邦陈公龙正葛公寅亮皆归先觉堂正祀徐公修归先觉堂㫄祀宋公璟李公泌白公居易范公仲淹苏公轼韩公世忠朱公昌祚皆归遗爱堂六一泉先觉堂列宋赵公抃杨公时张公九成王公十朋吕公祖谦杨公简元仇公远明宋公濂方公孝孺王公琦姚公䕫陈公选章公懋李公明宋公应昌王公守仁卢公雍卢公襄茅公瓒茅公坤凌公立高公仪劳公永嘉陈公善柴公祥凌公登名凌公登瀛杨公廷筠张公懋忠王公思任陈公云渠张公蔚然洪公瞻祖李公元晖李公之藻李公流芳陈公肇卢公复柴公应槐卢公昊卢公璋刘公宗周翁公汝遇闻公启祥闻公启祯柴公绍煇柴公绍勋郭公嗣汾郞公兆玉徐公尙勋艾公南英章公国佐柴公世埏吴公大沖钱公喜起徐公继恩徐公复仪张公元征吴公之龙严公调御严公武顺严公敕宋公贤徐公恕张公元国朝茅公起龙凌公萃征陈公晋明汪公澄汪公沨陈公丽明徐公继圣张公遂辰张公嵩朱公之钖胡公亶赵公廷标高公偁虞公穆吴公鑛詹公惟圣徐公旭龄严公沆顾公豹文严公曾榘洪公秉铨洪公吉臣卢公琦卢公琏徐公潮汪公霦虞公鈖应公撝谦王公修玉柴公绍炳陆公圻陈公廷会胡公介张公右民章公士斐陈公祚明陆公嘉淑吴公震衞兪公时笃王公至健陆公堦陆公㙄孙公浣思王公佑贤陈公张相陆公繁弨卢公之颐宋公鼎铨张公麟严公曾𣙗沈公近思柴公谦张公颍荀郞公廷泰汪公廷俊项公日永章公戡功章公抚功陈公曾篁陈公曾藙卢公麰卢公洪公福星陆公进金公跂宋刘公何实刘公万祺周公于宣章公长玉赵公梓木章公程伯方公擢周公拱辰赵公逊志张公元吕陈公季方卢公必陞赵公启裕吕公兰一百四十四人今改徐公复仪入正气阁改卢公襄入遗爱堂方公孝孺刘公宗周本在正气阁兹重出除之其栗主事蹟未经考得者正气阁之朱公拱辰先觉堂之洪公福星金公跂宋刘公何实刘公万祺周公于宣章公长玉赵公梓木章公程伯赵公逊志张公元吕十一人制成木主而别藏之楼侧俟考得再列之左右今暂除之六一泉遗爱堂列明周公新王公世贞王公在晋薛公应旂樊公良枢李公文奎陈公仕贤甘公士价张公延登刘公一焜许公豸陈公调元国朝马公如龙李公之芳金公鋐王公骘赵公士麟王公国安崔公尔仰郑公开极周公淸源颜公光斆金公之俊胡公作梅彭公始抟马公豫于公敏中赵公宏灿王公世臣傅公泽渊高公熊征张公奇逢李公洊德通判王纳公兴安黄公在中三十六人旧碑附载项公景襄田公逢吉张公希良迟公惟培李公铎吴公垣五人今改项公景襄入先觉堂金公之俊通判王二人除之其定爲增祀者于正气阁增宋张公宪卓公敬沈公鍊翁公鸿业顾公王家许公文岐王公钟彦宋公天显于公腾蛟翁公之琪杨公振熙吴公正道王公志端王公缵爵赵公景和徐公石麒张公国维熊公汝霖钱公肃乐沈公宸荃陈公函煇朱公大典傅公巖兪公元良都公廷谏汤公芬周公允吉二十七人于先觉堂增晋谢公安宋沈公括宗公泽赵公汝愚朱文公熹王公应麟元许公谦明商公辂国朝固山贝子公福喇塔陆公陇其十人于遗爱堂增唐李公德裕明胡公宗宪阮公鹗戚公继光国朝张公鹏翮赵公申乔朱公轼李公卫八人或曰互迁之义旣以孔孟文山之义律之矣增也除也有定例乎曰无之六一泉之三祠以先觉爲稍滥其间至有不可考其名籍者姑以有其举莫敢废之义多存之而以实不愧爲先觉者爲南向正祀有事功者爲西向㫄祀有学行者爲东向㫄祀其三祠主之位次舛乱者爲釐正之幷悉标举其爵秩增者不胜其增今则以己意所最重者增之未必尽符乎人意也如以爲未善则俟后之能修建者增损之此金沙港三祠之事也三祠共爲大阁五楹阁之上南向爲正气阁北向爲遗爱堂阁之下南向爲先觉堂北向则水榭与花神庙隔水相向其工毕于嘉庆八年夏六月浙江巡抚前浙江学政扬州阮元刻碑记之幷列序今所定三堂名位于碑后董斯事者盐库大使娄县许元仲书丹者钱唐高垲荆州窖金洲考荆州江陵县南门之外大江之中有洲俗名窖金干隆五十三年荆州万城大隄溃水入城大学士阿文成公来荆州相度江势以爲此洲阻遏江流故有此溃乃于江隄外筑杨林嘴石矶冀挑江流而南之以攻其洲之沙今三十年矣元来阅荆州兵兼阅江隄计自造矶后保护北岸诚爲有力但不能攻窖金之沙且沙倍多于三十年前矣昔江流至此分爲二一行洲南一行洲北今大派走北者十之七八洲南夏秋尙通舟冬竟涸焉议者多所策余曰无庸也惟坚峻两岸隄防而已此洲自古有之人力不能攻也岂近今所生可攻而去之者耶考北魏水经注曰江水又东㑹沮口又南迳江陵县南县江有洲号曰枚回洲江水至此两分而爲南北江据此知此洲卽古枚回洲也沮口今在万城隄外沮水入江之口千古不改枚回洲在沮口之下江陵之南指地定名非此洲而何况沈约宋书毛佑之击桓元于江陵枚回洲斩之是晋宋至唐皆有此洲特今俗易其名耳百数十年后安知江之大派不又行洲南耶姑存余言以谂来者江隄说古江自岷山导源会汉分三江入海故其就下甚畅然其夏秋间挟泥载沙浑流而下几与黄河无异巴蜀汉中陜西湖北湖南江西安徽之地方千万里泉源雨潦刷涤于巖壑坡陀之间掘发于陇亩沟渠之外腻泥细沙流入长江洪波大澜皷之东下晋以后先淤塞浙江之南江唐以后又淤塞高淳之中江今惟有扬州北江一江而已金焦两山之东在汉皆爲大海唐以来渐淤渐远今远至海门外数百里矣扬州江都县之瓜洲唐在江心今连平陆矣焦山北之佛感洲康熙间始渐淤高今成大鄕矣凡此江尾海头所淤之新地皆江汉上游之泥沙所积而成之者也自荆州下至江南两岸皆隄隄内民田古高于江今则江高于田者盖因有田之处皆筑隄以防水水所不到泥沙亦不得而淤之使不筑隄以防之则隄内之地岁淤分寸之泥百年亦必积丈尺之土久高于江矣故江水之所以日高者三江塞其二且江南海口之远也江愈高田愈低隄愈险诚末如之何矣黄河由大粱宋曹入淮北日见其高亦安东以下淤远故也广州大虎山新建礟台碑铭广州省城南海中有大虎山爲内外适中扼要之地昔人未于此建礟台者以其东南弥望皆水漫无逼束故也余于丁丑冬阅虎门水师乘兵船出零丁鸡颈诸外洋遍观内外形势及澳门夷而归乃择于大虎山筑建礟台或曰山前弥望皆水若贼船不近山岂能招之使来受礟耶余曰此卽昔人所以不于此建礟台之故也岂知水虽弥漫而沙厚积于远水之底外潮内江急水深泓所濬涤而行者皆近此山之根爰乘小舟亲测之近山者其深数十丈若远至百丈以外渐浅矣二百丈大舟不能行矣筑台周一百廿丈高丈八尺女墙三十六神庙药局兵房毕具置大礟自七千斤至二千斤者三十位发之能击三百丈之外此无异对面有山逼而束之使近出此山之前也此台之外有沙角礟台爲苐一门戸进而横档鎭远爲苐二门戸此大虎爲苐三门戸又于大虎之内新建猎德大黄二礟台爲苐四门戸方今海宇澄平无事于此此台之建聊复尔耳然安知数十年后不有惧此台而阴弭其计者数百年后不有过此台而遽取其败者又若山之内山之外或淤高而耕爲田或濬深而改其道则亦未能预料矣爰爲铭日岭南薄海虎门洞开乘潮立壁冯山起雷声威所击无坚不摧波恬风偃巍巍乎此台通鑑训纂序北宋学者当推司马温公于经史皆最淳正公于经未有成书仅成类篇小学一书若以公之识力开宋之经学则其流派必更淳正矣公于史成资治通鑑通鑑之后爲此学者若王应麟之地理史炤之音释司马康之释文胡三省之注严衍之补皆于此书爲有功至于温公当日领袖羣贤博采载籍斟酌异同弃取裁截后之学者望洋而叹几不尽知其所由来安能全见其命意之所在且其中有无差异又安能是正乎江君郑堂专治汉经学而子史百家亦无不通于通鑑读之尢审就已意所下者抄成资治通鑑训纂若干卷皆取其所采之本书而互证之引览甚博审决甚精昔胡梅磵等未能通经故仅立乎史之后今江君由经子百家而及于史葢立乎史之前譬如挽十钧之弓者更挽百斤之弓裕如矣使具此精力学识在彼之时温公必引置刘范之右此江君所以有古人不见我之恨也史炤通鑑释文䟦通鑑释文宋史炤撰炤字见可睂州人尝爲右宣义郞监成都府粮料院其曾祖淸卿爲缙绅所宗苏氏兄弟以鄕先生事之资治通鑑释文在宋时旧有二一本一爲司马公休注刻于海陵郡斋者名爲海陵本一爲史炤撰爲成都府广都县费氏进修堂版行以释文附注本文之下者名爲龙爪本自龙爪本行而海陵本废自胡三省本行而龙爪本又废直斋书录解题称公休名康爲温公之子史炤之书与公休大略同而加详焉炤盖因其旧而附益之然则炤书本是康注宜得涑水着书遗意乃三省作辨误摭其一二缺失诋史者且以诋康未免太过三省以地理名家而小学不甚究心大率承袭史氏旧文偶有改易辄成鏬漏此本近代藏书家鲜有着录惟吴门蒋氏有宋椠本前有绍兴三十年三月左朝散郞权发遣黎州军州主管学事缙云冯时行序与书录解题及宋史艺文志卷数相同玉海称其绍兴三十一年上则当日固进之于朝不可以胡氏一家之言而绌之也四史疑年录序书之性近于史史传中遥遥华胄琐琐姻亚常娓娓言之欲于史有所请业予检钱辛楣先生疑年录付之曰曷广求之书之乃由两汉迄于两晋求之得数百人写成七卷其中如因张汤之母而推汤传周阳侯侯上脱懿字颜师古误爲赵兼因曹大家传而推知文选东征赋永初有七爲永元有七之讹等事颇有証据至于沈约之书则尙未能从事予曰南北朝以后书籍渐多是须博览未可但据正史此非妇人所能勿勉强爲之反多遗漏也寕波范氏天一阁书目序海内藏书之家最久者今惟寕波范氏天一阁岿然独存其藏书在阁之上阁通六间爲一而以书厨间之其下乃分六间取天一生水地六成之之义干隆间诏建七阁参用其式且多写其书入四库赐以图书集成亦至显荣矣余自督学至今数至阁中繙所藏书其金石榻本当钱辛楣先生修鄞县志时卽编之爲目惜书目未编余于嘉庆八九年间命范氏后人登阁分厨写编之成目录一十卷十三年以督水师复来寕绍台道陈君言及之陈君请观其目遂属府学汪教授校其书目金石目并刻之刻旣成请序焉余闻明范司马所藏书本之于丰氏此阁构于月湖之西宅之东墻圃周回林木荫翳阁前略有池石与阛阓相远寛闲静閟不使持烟火者入其中其能久一也又司马没后封闭甚严继乃子孙各房相约爲例凡阁厨锁钥分房掌之禁以书下阁梯非各房子孙齐至不开锁子孙无故开门入阁者罚不与祭三次私领亲友入阁及擅开厨者罚不与祭一年擅将书借岀者罚不与祭三年因而典鬻者永摈逐不与祭其例严密如此所以能久二也夫祖父非积德则不能大其族族大矣而不能守礼读书则不肖者多出其间今范氏以书爲教自明至今子孙繁衍其读书在科目学校者彬彬然以不与祭爲辱以天一阁后人爲荣每学使者按部必求其后人优待之自奉诏旨之褒而阁乃永垂不朽矣其所以能久者三也观察刻目录旣成卽以板卑其后人庋阁下甚盛举也余更有望者此阁所藏五万三千余卷皆明天启以前旧本若明末曁国朝之书槪阙焉范氏子孙若有能继先业而嗜典籍者以裒藏继之则书益以富矣且阁不甚高敞木亦渐朽新而增之不益祎欤又案甬上耆旧传曰范钦字尧卿嘉靖十一年进士知随州有治行迁工部员外郞时大工频起武定侯郭勋爲督势张甚钦以事忤之勋谮于帝下狱廷杖知袁州大学士严嵩其郡人也嵩之子世蕃欲取宣化公宇钦不可世蕃怒欲斥之嵩曰是抗郭武定者踣之适高其名遂得寝稍迁按察副使备兵九江歴迁副都御史巡抚南赣擒剧贼李文彪平其穴疏请筑城程鄕之濠居村设一通判以消豫章闽粤之奸复攻大盗冯天爵斩之迁兵部右侍郞解组归张时彻屠大山亦里居人称爲东海三司马钦筑居在月湖深处林木翳然性喜藏书起天一阁购海内异本列爲四部尤善收说经诸书及先辈诗文集未传世者浙东藏书家以天一阁爲第一卒年八十三因并录之以见司马事实又黄梨洲先生有天一阁藏书记亦录而刻之于卷首揅经室集续集集七揅经室续集卷七文选楼诗存第十四丙戌男福注丙戌春余爲粤西阅兵之行六月移节滇黔九月到滇十二月复有开化阅兵之行是年水陆行一万数千里得诗数十首爲一卷录寄扬州题曰万里集潄珠冈万松山上建汉杨子祠旧闻丁卯许家诗南海雪飞东汉时五鬛长松今万树我来应建孝元祠焚香岭气巳郁蒸海气复咸湿城居岭海间那不愁厌浥况是春气早细雨洩云汁久坐尙无闻所苦出复入拂茵醭巳浮揽衣腥更袭年来脚受病颇困行与立础蒸胫同润帘霉鼻恶吸快掇薰炉来爇炭唿火急海南香尙多价贱用易给速结初试拈沈水亦可拾斑轻飞鹧鸪涎重起龙蛰遂使一室中燥气满相裛且读叶香谱莫繙脚气集自阳朔溯桂林再题阳朔奇峰图卷九曲滩如折坂登漓江山势又崚嶒夜来墖造万千级西去城增十二层员峤方壶随地起侧峰横岭向空凌荆关董巨多名笔如此离奇彼未曾粤西舟次题周梦巖学使评梅山馆图山馆超然远俗尘翰林且置画中身要知疎野高闲趣才是淸华贵重人花在故乡思快阁图随官舫过昭津林泉鼎鼐休夸说尽把寒香咏好春题潘红茶封使富良江使槎图越南列藩服接粤西南陲江山旣修阻人物亦安熙嗣王新袭位请命国乃治帝钖以诰敕天书焕文词皇皇天使节特命潘公持浮槎富良江嗣王肃威仪恩波沐浩荡云树増华滋忆昔卅年前新阮入觐时华发被绣服我曾及见知其子益不肖其臣盗乃爲连年入闽浙击伐劳我师庚申夏六月我乘风击之船盗全丧失其国遂更衰旧阮起农耐收复其旧基栽培与倾覆帝德皆无私名藩列南服新政善创垂嗣王亦恭恪请命不敢迟洸洸潘使者说礼还敦诗文明耀桂海温肃两得宜试看此图内江水何弥弥一槎天上来南极星辰披浓花复细雨待立沧海碑桂林东郊耕耤田粤西春比粤东迟禁火余寒入古祠石壁岚光生翡翠水田天影冻玻璃因知桂管催耕雨也似江南布谷时好是农安边徼静一郊新绿转靑旗沿红水江至迁江县㝛东轩春月甚朗十年中三㝛于此皆见明月因题曰寓月轩一江泻红浪四山森翠微薄暮入巖邑小驻停劳机行馆正春暖东轩犹夕霏茶盘杂藤蒟瓦盎香蔷薇树晚杜鹃响廊暗扁蝠飞淸风甫移榻皓月来𣢾扉光迎粉壁满影入朱阑围蛮中烟晦易月色晴霁稀三度此寄㝛彻夜皆淸辉唿童举书烛豪墨试一挥行过迁江古之瘴乡今虽瘴少然气候殊不齐非雾非烟山气半晴半雨云光风势或凝或散天时乍暖乍凉行过沙路石路间有草香药香莫少莫多茶饭勿单勿厚衣裳阅边袭土州官静守边山耕读亦安然由来盛世恩威久远胜前朝寇乱连细雨春波出藤崃闲云落日望思田如今若问岑家事拜职孤皃十六年啜茶叶暗桄榔孔雀飞万山潜蛰起春雷蛮江新涨绿如酒此水能无饮一杯邕江舟中邕州古巖畺据江以爲堑五管此最遥按部驻亦暂勾当军事毕江船欲东帆论程尙逾千计月已盈三十万大砚山两岸排成磡参差谁位置玲龙匪雕錾绝似金钖镕猝投寒水蘸遂使天工成不受人力欠空洞能藏舟通罅亦系缆巖怪心屡惊穴多目费瞰屏列滴苍翠深靑或扬绀吾乡得其一唫者必泛滥叹此奇峰多蛮荒自埋陷屈指古画家未见亦可憾归途抵胜游已足系思念况有木棉花千树极红艳野庙鹧鸪啼深林苦竹暗落日西山平春风一江澹得复初斋全集邕州舟中读之卽寄野云山人我初闻苏斋是闻凌氏说及我入翰林公秉学使节山东我代公石帆亭上别居杭又数年公诗自缉缀寄来前数集刋校始于浙刋成庋灵隐书藏由此设两家诗卷中言此颇亲切我重入翰林此事遂中辍蒋氏来岭南后集续刻锲六十有六卷十七集胪列暮年续一集四卷李所撷去年洛阳𥿄棕墨新印刷于是复初斋诗乃全无缺书藏与朝鲜寄去情勿竭忆昔庚辛间袂与野云挈红尘足不到常向苏斋谒谈经兼论诗金石缘亦结石墨书楼中摩挲遍碑碣有时坐诗境淸言落玉屑有时石画轩山云赠怡悦东郊古寺游拈花听僧偈壬秋潞水诗柳向亦园折丙冬复相见暖室畏寒雪尔时公渐衰则亦嗟大耋公遽归峨嵋遗集今悲阅集中惠我诗一一字不灭十卷金石录小印爲我剟钦州竟无书诗笔从此绝好古久同心敢比老彭窃蛮江春夜船老眼一镫瞥祭马伏波将军庙毕放船下横州大乌滩百里奔流抱山转山麓矶头抗神殿棉红榕绿江春深溪涧香毛鼓钟荐羣舟𫾣钲齐下滩架櫂挟篙如待战怪石如林堆水面水与石争浪花溅滩底埋山不可见惟见沸腾乱涡㳬滩师昻然坐船头指点从容色不变四时水石猜高低总避石锋寻水线橹枝一拨柁捩鸣折出龙门激如箭水强舟弱舟自摇摇动篷窗作寒颤津吏送我似目愁我喜下濑飞桡便滩遥石尽春江平跃鲤犹惊掠波燕浔州道中鹧鸪天气半晴阴野路荒江取次吟新涨绿齐芳草岸夕阳红助木棉林云归蛮洞开还合春入邨浅复深差比阳明多逸兴思田行过又邕浔过端州羚羊砚石崃千里靑山百道舟合流一崃在端州㑹齐万派淸泉眼润透三巖腻石头灵障磨开天不惜慧根凿破尔应愁羚羊有角成何迹莫向诗禅捉摸求三月晦日立夏节过端溪木棉花过看桐华一路桐华看到家万曡靑山千折水好春才去卽天涯定静堂前手种荔支今夏结子颇多积雨甚凉甘浆欲迸学白沙就树噉荔法噉之东堂栽荔已三年雨后甘浆晓最鲜就树噉鲜原有法不妨竟学荔支仙那堪七日马鞍䭾一日离枝变已多如此须臾眞不离色香与味问如何奉命移节滇黔滨行拜天后宫自我领封疆初出卽筹海浙粤东复南于今十七载目覩鲸波平扶桑发鼌彩交南与泰西国威动眞宰至诚虽感神自惧晚节改顿首湄洲宫庶几寡尤悔检书十载居岭南积书数十架兹爲南诏行安得全弃卸戚友可以别此事岂能罢损之又损之巳劳四牡驾儿曹复好事丰碑载泰崋滇池虽控夷内政颇淸暇正宜理陈编靑镫坐淸夜思书若无书未免动嗟讶彼鲜藏书家一瓻安所借琴鹤欲相随莞尔可辞谢刘朴石何湘文谢里甫胡香海张棠村李绣子诸书院院长曁学海堂学博生徒皆有图咏送别题荅一律几年岭表虑先深得暇才游儒士林讲学是非须实事读书愚智在虚心汲投渊海古修绠气盛衣冠朋合簪此后怀人各何所半看图咏半登临别医者范素菴四年病脚气两足殊支离岂无千金药岂无三世医柰此湿与热兼之劳且衰不剧已爲幸安能有痊期君恩念老臣移节居滇池彼间不寒暑貂葛无所施彼间不卑湿高燥如京师卽使自乞郡亦惟此地宜范氏送我行远过端江涯爲言相别后当是去病时避暑路出苍梧中节气过大暑川途已苦热况复日当午近岸得茂林篱落成小圃修竹高逾楼老柚密如戸可识绿阴中幽翳胜栋宇愿凉风暂淸计曰暑将处西山暮起云挂帆向前浦欲添溪上波须听今夜雨舟过广西陡河谒分水神庙峩峩海阳山一源分两熘南与南海通北与湘湖凑陡河三十六设牐不使漏我来欲溯之涸逢庚伏后安能陆盪舟来朝马将走俄看风转㠶油然云出岫凉雨漫天来入夜远且透涨发大榕江津吏启河窦压水舟尺许水今二尺厚若到天平间势易转河右山灵更示奇巧待入陡候乌云天际垂复令秋雨逗又闻四月早祷雨得神救古祠林樾淸平野稻花秀我今逾岭嵴顺流行更骤回首谢山灵岂非得显佑泊舟浯溪登亭桂舟下湘水又来着浯溪欲试两脚力故寻十载蹊蜡屐渐相得亭殊可跻漫叟旧祠宅野衲重招携再读中兴颂还拂山谷题碑头走螺蠡台角鸣塘高林暑犹炽截壁曰易西安得涷雨洗待看湘云低湘江村舍湘山如翠黛湘水如碧玉巖下有居人林深不见屋落落百尺松阴阴万竿竹竹密一径空照见人皆绿况有流泉声淸泠比琴筑如此山居幽其人定无俗笑我坐篷窗秋阳正相曝泛湘川过南岳得雨三湘水鬰蒸衡山降云雨直将岳顶寒下洗人间暑刚风激低雷凉气落平楚余电煽残夜晓烟沍前浦天北暂放晴明霞半轩举时于金碧中恍愡觅嵝嵝不可见朱陵秘灵府昔登祝融峰纎云卷秋宇今来苦炎热秋阴葢天柱或云或不云各如所愿与日出洞庭湖日出洞庭湖苍茫坼楚吴星河随夜去云梦入天无晓色非南海乡心比具区秋㠶向沅浦犹恐失东隅夜泊新秋沅水上向晚泊轻航岸草万虫响山松纎月凉心依淸夜永梦绕楚川长北斗天边近遥遥思帝乡入月七日又泊爱此秋船月淸光逐夜添特移欹几烛尽卷压窗帘露气沈沈凈风漪细细恬絶胜官阁里颇热闭深严过会同近夜中秋月沅州与靖州山围百蛮静月照五溪流黔水连疆去吾家旧绩留昔年受降处八十六回秋沙岸坐月秋月明如昼江沙白似霜停舟催晚饭登岸坐新凉地喜离卑湿途非虑阻长惟思各儿女五处共淸光过黄平登飞云巖再用壶中九华韵罗浮海上合云峰又逐天风向远空已掠桂梧过岳麓又飘兰芷入黔中云能化石山形覆石复成云水气通惜未东巖看瀑去祗听幽涧潄玲珑过淸鎭安平县山阻舟车废谿深阡陌长荍花秋雪白稻叶晩云黄谷贱农翻拙𧖟兴织已忙敎民栽橡栗竟欲抵柔桑重九日登黔西老鹰崖朝朝尽绕靑山走已有文书到心手忽然直上老鹰崖蓦想今朝是重九老鹰摩霜下晴空危巢卽在悬崖中此间祗许飞鸟过何年人迹西南通百丈一盘十丈一折愈折愈高且盘且歇负牵双引竹舆竿石火迸生马蹄铁衰翁颇羡据鞍人廿里高崖竟登越登高难遇重九时重阳难得登高诗今朝无意巧相併作诗应寄家人知此间峰峦远比岭南大节候未较江南迟皇华一洗园圃气野菊挂崖开痩枝云南督署之东园亭馆花木之胜爲任所未有心念此间宜有鹤未几日忽飞一白鹤来翌日又有一鹤盘旋空中鸣声相唿薄暮并集于园月余遂驯且能舞矣作来鹤篇我入滇池数千里载万卷书非得已不将一鹤伴琴来多恐禽轩累行李宜园亭馆淸如仙周遮竹地梅花天闲堦十丈草如席惜少臯羽来蹁跹忽听园中发淸唳亭边横落车轮翅一鹤适从何处来老叟灌园诧奇事一鹤忽来已诧奇翌日又得一鹤随嗟我念鹤鹤岂知鹤来随我谁使之胎仙识我是淸俸肯来啄料兼催诗我诗昔未向鹤吟今与尔同万里心羽带点苍山上雪梦入澜沧江水深风和对舞百花下露寒相警靑松阴如此园林如此鹤屈指廿年无此乐惟忆春明仙蝶来修书未了秋花落栽花前辈栽花树留香与后来我来百年后树更四时栽人纵相随老花还不断开世臣与乔木此意在官梅滇园煮茶先生茶隐处还在竹林中秋笋犹抽绿凉花尙閙红名园三迳胜淸味一瓯同短榻松烟外无能学醉翁云南督署宜园十咏仙馆昙云昙云覆昙花昙花䕶仙馆云蒸晓露香花散春云满我无仙释情怡云亦萧散终朝趣事心暂许对花懒虚斋香雪有梅斋已淸况是梅皆老繁枝满覆檐苔根亦合抱得雪香极淸无雪香更早春深阶下晴落素不可埽南轩赏雨春雨何处来春云起昆海随风过南轩天意实潇洒安得坐佳士品诗索眞解我纵不醉吟玉壶杏花买山房贯月我家贯月船千里凌沧江船不到滇池山房抵小艭明月随我来夜夜贯八窗窗西曲池水印月得一双花棚序射昔在杭州时西围曾射鹄三十有二年此怀颇枨触两臂亦已衰弯力不足惟唿健儿来花棚看飞镞蔬圃齩香种菊成老圃种菜成家围新霜压肥绿淸妙殊鸡豚短锄亲手劚煮以佐晚飱试语知味者其香尤在根石彴观鱼濠梁说鱼乐机锋法始开固知斗狂禅本自淸谈来独游石池上悠然得所哉欺方乃君子非道枉庸材宜亭来鹤翩翩双白鹤飞来亦何奇顿使虚庭前松柏增淸姿我来看鹤舞鹤亦听我诗鹤固宜此园园得鹤更宜竹林茶隐山隐在粤西竹隐在粤东今游滇水园所隐将毋同闲步玲石迳静坐深篁中茶烟藏不得轻飏林外风岭怡云岭上多白云云岂爲我白我情自与怡持之亦无迹石台览四山悦性永晨夕自署曰云翁不复分主客阅边兵至开化重鎭初逢昭代开巖疆三面万山回江流尽向南交去驿马惟从北路来阿雅维摩沿里寨侬人僰子异衣裁可知上国恩威远此地犹高节使台夜坐静閟寒城已二更节楼西畔月斜明远山夜色沈沈碧百八钟声万里情揅经室集诗卷第七揅经室四集诗卷七琅嬛仙馆诗略甲子题陈曼生种榆仙馆图白云飞断天空靑抽筒叠镜窥窈㝠上有神仙之福庭寿星躔次开畦町白榆落荚如尧唿龙耕烟种不停仙人山馆敞未扄十行高树围虚亭银河珊珊声可听河边大石排苍屏石破漏雨惊秋霆瑶枝玉叶𫾣珑玲仙人馆中睡不醒一梦下堕一百龄精光在心耿耿灵有时如珠复如荧枌阴古社春风馨馆中书卷甘石经夜半起看天南星门前厯厯疎如櫺复与诸友分赋商周十三酒器爲堂上寿得周兕觥岁华周绮甲介寿重举觞古觞十三器罗列别成行友朋多欢心一一登予堂分器祝眉寿予亦奉兕觥兕斛高似爵有盖制特强盖流作牺首斛然额角长盖叶亦如叶相合诚相当左右各有缺双柱居其旁器盖皆有铭九字成阴阳四火加辛足子某字莫详在邦作爲文父彝何臧安知公与卿莫辨周与商兽面缩囷蠢云纹浮靑苍爲吟豳风诗称此爲无疆惠子咏其斛㫖酒思不忘郑曹诸大夫燕响觥皆扬古人致孝养且以合嘉祥载稽卷耳传义勿求毛苌工歌间钟磬酌酒春风香诸友共飮御歌诗各成章愿言千百年寿如金石长春日漪园卽事漪园水阁偶来登九曲栏干一一凭好景行当春二月远山看到第三层我虽久作西湖长那得闲如小院僧莫遣鸣珂过隄去六桥花柳太飞腾题秋平黄居士净因张道人埽垢山房联吟图高义汉伯鸾裘褐得贤孟同居霸陵山弹琴事吟咏其诗惜无传但传举案敬吾友黄居士德与少君并两篇柳絮吟遂輓鹿车迎山居得埽垢一尘不来凝芦帘纸阁间岚翠相揜映乃知因与缘天意使之净几卷冰雪文相和不相竞一洗凡艳空耻比玉台镜秋树绕高庭苍苔积幽磴遥想联吟人山阁共闲凭城中万人家俗氛风不定惟此小山居但见白云横朱右甫摹辑续钟鼎欵识作秋斋摹篆图属题予按昔人论诗论词论画皆有绝句因作论钟鼎文絶句十六首题之山斋竹树起秋阴多少铭文写吉金说与时人浑不解四千年上古人心商盘周诰古文词宋椠经书巳足奇谁识斋中钟鼎字铸当周孔未生时铸器能铭古大夫一篇款识十行余尙书二十九篇外絶胜讹残汲冡书左史眞能读典坟灵均曾以善书闻若非篆体䵼彝在举世无人见古文德功册赏与勲声国邑王年氏族名半订传讹半补逸聚来能敌左邱明象形指事最精㣲假借谐声见尙稀一字写成百凝注那如隷草任人挥秋斋搨字响登登油素摹成一片冰屋漏折钗皆不似浓如挑漆结如绳一字经人十日思却从许愼上推之韩苏若解摹周篆石鼓诗歌当更奇有篆方增彝器重无斑始见鍊金纯若将靑绿爲题品不是眞能识古人或交繶带或云雷半是镕成半凿开凫氏煎金眞不朽几多竹帛尽成灰晋唐俗字不知古直至宣和书始传七百年来零落尽一圅图篆印方圆鼎鬲盘彝甗敦钟刻成石帖与金同百千古字今犹在第一勲推薛尙功却怪复斋与啸堂百千钟鼎岂皆亡如今积古斋中物又是当年谁氏藏子孙永保万年用过眼云烟亦达观一自秋斋摹篆后几家宝守几凋残先生嗜好与吾同日日斋中篆古铜庚鼎肉羮朋爵酒大林钟响动金风篆形字与画同之后世称奇古不奇今日秋斋图句里古人若见也应疑由永康至缙云山叠渐无路云开时有风鸠啼新雨后马踏乱泉中香草暖愈烈巖花湿更红行春一何远千里浙江东过桃花岭白云横絶万峯齐更踏东峯向岭西掉臂巳过白云上囘头尽见万峯低何年道士栽桃树终古征人散马蹄我向东瓯催战舰封关那用一丸泥山花栝苍山外看春来嫩蕋残英次第催记取年年三月里靑桐花落柚花开等闲樵斧向山中割得娇花与草同几日春风又春雨杜鹃依旧映山红蒙茸草树蝶交飞但觉薰衣香气微忽见山风披绿叶一枝白破野蔷薇小树黄花似马缨紫葳㽔间碧珑玲野花多少不曾识一笑四山相对靑观靑田石门洞天瀑布夜宿洞口午发栝州外夕歇石门阴春流出双阙暮色隐高岑孤峯新绿聚危彴襍花沉路转境屡变巖囘情愈深飞流冒天半喷瀑压平林时有回风来激此奔泉音凉声乍洒淅素影何萧森冰丝暗扑面珠尘湿沾襟仙都自淸閟过客屡幽寻讵可涤尘鞅聊将淸道心秉烛出洞口舟眠水浔梦残山月晓松顶鸣胎禽由温州渡江至乐淸春风海上来披拂东瓯山山海旧相识三度兹往还白潮汎孤屿靑嶂抱严关浪恬笳鼓静麦熟渔樵闲挂蓆指江北叠岭重跻攀奇峰互亏蔽衆瀑争潺湲香草生涧底衆花开云间惜未进帆海观畊到玉环游天台桐柏宫观琼台双阙逆流践飞瀑峻岭九折通仙都豁然辟峩峩桐柏宫神皋正平敞圆抱千百弓一渡分三桥四面环九峯巖峦谢险僻云气何沖融金庭古洞碧福地天光红司马曁杜吕一一畱仙踪玉笙栖子晋丹灶居葛翁道书虽㣲茫史传殊可宗所以俯仰间神契孙兴公前台汲醴泉西地逾卧龙境变五里外琼台居悬空乃如巨壑底孤塔高巃嵸上有一道士茅笠无春冬麏䴥不敢到魑魅无能逢毋乃靑谿上景纯昔所从其南夹双阙阊阖来天风霞标出其间倒影移西东何时明月夜鸾凤鸣雝雝远人肎到此气巳超凡庸缅懐老耼言顺物守以沖讵必骖琅舆眞入云天中宿国淸寺一庭聚花气双涧舍泉声暝色渐相近山云殊欲生松杉迷屋角蝙蝠拂镫檠笋蕨有余味虚堂藤榻横雨中至高明寺路转深山骇见闻灵风吹雨白纷纷万鹅鼓翅溪翻浪一甑开炊谷滃云塞耳雷轮人不语当门咫尺树难分仙都爲客开奇境岂似寻常放夕曛雨后至石梁观瀑宿上方广寺披云蹑修磴冒雨厉鸣涧九曲沿花谿千步落松栈乘兴驰高情游心得奇观飞瀑出云中石梁亘天半随指落断虹翘掌抉云汉动地春雷鸣开崃白龙窜奔争势益狂激落派皆散言念西池谣聊兴吕梁叹攀援登回梯凭临上层岸悬流目光摇飞渡足力惮归云宿楼际鸣河喧枕畔坐啸拟游仙入梦谢俗宦神淸眠易足猨鸟巳唿旦晓发石梁晓起一楼开羣山压戸来晴云分石塔初日上经台药气满山发泉声彻夜催定知桑下宿端不及天台万年寺前古树八九株高十余丈俗名罗汉松非枞非柏古何树唐寺门前八九株万叶倒垂靑珞索一身高矗绿浮图往来鸾鹤应常住供养云烟定不枯畱语后人三百载八峯中有此松无山禽五首行人苍山路百盘绝无人处白云寒泉如琴筑风如籁忽听一声山乐官石门洄浦夕阳低右傍靑巖左碧溪爲问行人归去否杜鹃花里杜鹃啼处处山村布谷声梯田百丈有人耕西峯高与东峯并鸜鹆画眉相对鸣几多惆怅过灵溪乱竹丛中飞竹鸡千树碧桃花落尽绿阴深处一鸠啼斤竹岭边新竹树天台山上好花枝绿阴直接剡溪路都是黄鹂百啭时囘杭州水陆一千九百里舟车二十八晨昏桑麻菽麦家家业耕读渔樵处处村岭开山愁水旱分田析屋养儿孙长官那有安民策惟望丰年是本原题牡丹巨蝶画屏牡丹一丛花百片绝艳名香与春恋蝴蝶双双大如扇飞上花枝踏花瓣一蝶娇黄糁碎金掀须竖眉嗅花心一蝶翠毛晕蓝碧横遮花阴长一尺花阴五铢轻剪衣鞓红湿透燕支肥天香露气逗春晓重压彩蛾酣不飞蝶不惊花花妥贴麻姑裠罩玻璃叶那比菜花村里来染尽滕王金粉箧花是洛阳第一花蝶是罗浮仙茧蝶桐花至芒种前后乳外飞落白緜满院飘扬绝如柳絮名之曰桐緜且咏之靑桐花发乳垂枝飘落轻緜四月时淡白多沾么凤翅淸微雅称古琴丝石栏梅雨香无定金井兰风影乍移虽让女桑能作茧也如柳絮耐吟诗晩过西湖独拏小艇过西湖狎鹭盟鸥好画图云影远浮双塔动水光闲浸一山孤白苏磊落情非昔韩贾荒唐事也无酒醆笙歌多歇絶士民岑寂长官迂古之兰乃泽兰非今之兰也种之阶下并绘之兰草古都梁香爲王者香秉蕳讽溱洧纫佩赋潇湘旣比同心德还征入梦祥绿抽高节直紫擢细茎方小穟靑抽颖繁华白满穰枝枝旁对出叶叶正相当春雨千枝秀薰风二尺长煎来宜沐浴藁后更芬芳君子芷同室古人椒共房漫将今俗卉袭号泛丛光题画扇三种花棉花短亚秋葵耐暑风绿苞秋绽白玲珑吴侬漫说春緜好难到茅檐霜雪中茗花旗枪摘尽又生芽三尺梅枝淡绿花莫怪君谟辨香茗看花须到埜人家兰花两两靑枝对节生紫花香叶古风淸诗人温厚骚人怨一种芳华各自情八月十五闱中作用坡公八月十五催试官诗韵八月十五夜月爱杭州好西子湖边似蟾窟试官堂外如仙岛少年科第不觉难爲叹白袍人易老八月十八潮其险天下无海水骤来高一丈长堤力护役万夫涛声入院夜舂枕惊梦常绕双浮屠世间万事难预必三更无云月始得我且向东看月背官烛远寄羽书招海鹄次韵徐联奎皓魄月月圆莫若中秋好主人前身玉局仙挥斥十洲兼三㠀此来监试六纛开坐对湖天秋色老甎舎昔所有石道昔所无自今一任蚁封鱼入戸不用霑体涂足如耕夫明经千佛于斯出何啻慈氏营浮屠朱衣点头那能必使君之恩忘不得不见使君与尔坐烬三条烛期尔同爲摩天鹄试院煎茶用苏公诗韵我闻玉川七椀两腋淸风生又闻昌黎石鼎蚓窍苍蝇鸣未若风檐索句万人渴湖水煮茶千石轻封院铜鱼一十二闲学古人品茶意古人之茶碾饼煎今茶点叶但煮泉坡公蒙顶一团自夸蜀不闻龙井一旗绿如玉得茶解渴胜解饥我与诗士同扬眉开帘放试大快意况有笔牀茶灶常相随今年门生主试半天下岂似坡公懊恼熙寕新法时题朱椒堂西泠话别图一卷新图好䕶持送君应到凤皇池邀将金石论交契付与湖山记别离谈徧五年书里事藏来七子集中诗飞腾颇愿诸君去但恼云山寂寞时修西湖行宫毕奉安仁皇帝纯皇帝龙牌恭纪两朝德泽满南中越水吴山御舫通县圃马归犹勒石鼎湖龙去尙遗弓百官载主来行殿双辇扶轮过梵宫岂似连昌旧词客风前但咏落花红题和内子画岁朝图献堂上韵吴山春满大观台森㦸凝香燕寝开柳絮白销三日雪椒花红并一枝梅吟成彩胜庚庚健画得金幡乙乙囘共祝阳春眞有脚煖从堂上履边来乙丑安澜园月中作亭林浮暝色春月交黄昏梅花开一山香影动淸浑缓步石桥外晚风柔且温澹沲池中波写此玉烟痕参横不知久独立愁无言命海塘兵翦柳三千余枝遍插西湖并令海防道以后每年添插千枝永爲公案十里西湖波渺渺柳不藏莺半枯藁旧树婆娑新树稀折柳人多种柳少海塘一百七十里万树绿杨夹驰道谁是年年种树人骑兵巳共垂杨老长条齐翦三千枝遍插湖边任顚倒几时春雨浸深根多少新芽出靑杪一年两年影依依千丝万丝风袅袅待与游人遮夕阳应有飞緜衬芳草补种须敎有司管爱惜还期后人保昔日何人种柳枝曾拂翠华萦羽葆今日离宫有落花踠地春风共谁埽白隄插满又苏隄六尺柔荑惜纤小且把千行淡绿痕试与桃花鬬春晓行赈湖州示官士天下有好官絶无好胥吏政入胥吏手必作害民事士与民同心多有爱民意分以赈民事庶不谋其利吴兴水灾后饘粥良不易日聚数万人煮糜以爲食士之任事者致力不忍避与官共手足民乃受所赐澹台不由径公事本当至开戸独善者亦勿强相致揅经室一集揅经室集一集卷第八揅经室一集卷八论语论仁论孔子爲百世师孔子之言着于论语爲多论语言五常之事详矣惟论仁者凡五十有八章仁字之见于论语者凡百有五爲尤详若于圣门最详切之事论之尙不得其传而失其旨又何暇别取论语所无之字标而论之邪今综论论语论仁诸章而分证其说于后谨先爲之发其凡曰元窃谓诠解仁字不必烦称远引但举曾子制言篇人之相与也譬如舟车然相济达也人非人不济马非马不走水非水不流及中庸篇仁者人也郑康成注读如相人偶之人数语足㠯明之矣春秋时孔门所谓仁也者㠯此一人与彼一人相人偶而尽其敬礼忠恕等事之谓也相人偶者谓人之偶之也凡仁必于身所行者验之而始见亦必有二人而仁乃见若一人闭戸齐居瞑目静坐虽有德理在心终不得指爲圣门所谓之仁矣盖士庶人之仁见于宗族鄕党天子诸侯卿大夫之仁见于国家臣民同一相人偶之道是必人与人相偶而仁乃见也郑君相人偶之注卽曾子人非人不济中庸仁者人也论语巳立立人巳达达人之旨能近取譬卽马走水流之意曰近取者卽子夏切问近思之说也盖孔门诸贤已有未仁难竝之论虑及后世言仁之务爲高远矣孔子答司马牛曰仁者其言也讱夫言讱于仁何涉不知浮薄之人语易侵暴侵暴则不能与人相人偶是不讱卽不仁矣所以木讷近仁也仲弓问仁孔子答㠯见大宾承大祭诸语佀言敬恕之道于仁无涉不知天子诸侯不体羣臣不䘏民时则爲政不仁极之视臣草芥使民糜烂家国怨而畔之亦不过不能与人相人偶而巳秦隋是也其余圣门论仁以类推之五十八章之旨有相合而无相戾者卽推之诸经之旨亦莫不相合而无相戾者自博爱谓仁立说㠯来歧中歧矣吾固曰孔子之道当于实者近者庸者论之则春秋时学问之道显然大明于世而不入于二氏之涂吾但举其是者而非者自见不必多其辞说也子贡曰如有博施于民而能济衆何如可谓仁乎子曰何事于仁必也圣乎尧舜其犹病诸夫仁者已欲立而立人已欲达而达人能近取譬可谓仁之方也已子曰若圣与仁则吾岂敢抑爲之不厌诲人不倦则可谓云尔已矣公西华曰正唯弟子不能学也元谓孔子论人㠯圣爲第一仁卽次之仁固甚难能矣圣仁二字孔子皆谦不敢当子贡视仁过高误入圣域故孔子分别圣字将仁字降一等论之曰所谓仁者已之身欲立则亦立人已之身欲达则亦达人所以必两人相人偶而仁始见也卽如巳欲立孝道亦必使人立孝道所谓不匮钖类也已欲达德行亦必使人达德行所谓爱人以德也曾子所谓人非人不济正是立人达人之道也亦卽近取譬之道也此皆不视仁太高误入圣字也爲之不厌已立已达也诲人不倦立人达人也立者如三十而立之立达者如在邦必达在家必达之达元又谓孟子仁人心也义人路也此谓仁犹人之所以爲心义犹人之所以爲路非谓卽心卽仁也若云此仁卽眞是心断不可云此义卽眞是路也总之圣贤之仁必偶于人而始可见故孔子之仁必待老少始见安怀若心无所着便可言仁是老僧面壁多年但有一片慈悲心便可毕仁之事有是道乎许叔重说文解字仁亲也从人二段若膺大令注曰见部曰亲者密至也㑹意中庸曰仁者人也注人也读如相人偶之人以人意相存问之言大射仪揖㠯耦注言㠯者耦之事成于此意相人耦也聘礼每曲揖注㠯人相人耦爲敬也公食大夫礼宾入三揖注相人耦诗匪风笺云人偶能烹鱼者人偶能辅周道治民者元谓贾谊新书匈奴篇曰胡婴儿得近侍侧胡贵人更进得佐酒前上时人偶之以上诸义是古所谓人耦犹言尔我亲爱之辞独则无耦耦则相亲故其字从人二孟子曰仁也者人也谓仁之意卽人之也元案论语问管仲曰人也诗匪风疏引郑氏注曰人偶同位之辞此乃直以人也爲仁也意更显矣又案仁字不见于虞夏商书及诗三颂易卦爻辞之内似周初有此言而尙无此字其见于毛诗者则始自诗国风洵美且仁再溯而上则小雅四月先祖匪人胡寕忍予此匪人人字实是仁字卽人偶之意与论语人也夺伯氏邑相同葢周初但写人字周官礼后始造仁字也郑笺解匪人爲非人孔疏疑其言之悖慢皆不知人卽仁也阳货谓孔子曰怀其宝而迷其邦可谓仁乎曰不可好从事而亟失时可谓知乎曰不可日月逝矣岁不我与孔子曰诺吾将仕矣元谓鲁国时人之论已皆以圣仁尊孔子故孔子曰则吾岂敢阳货之言亦因时论而难之也又智者仁之次汉书古今人表叙论九等列智人于仁人下子张以仁推令尹子文及陈文子孔子皆荅以未智焉得仁明乎必先智而后能仁也故阳货讽孔子仁智竝称孔子谦不敢当非特不居仁且不居智孔子又言仁者安仁智者利仁此可验圣仁智三者之次矣子夏曰博学而笃志切问而近思仁在其中矣子游曰吾友张也爲难能也然而未仁曾子曰堂堂乎张也难与并爲仁矣元谓㠯上三章孔门论仁近譬之道子夏恐学者视仁过高将流爲虚悟远求也故曰勿谓仁不易知但博学笃志切问近思仁道卽可近譬而知此数语将晋宋㠯后一切异端空虚元妙之学儒家学案标新竞胜之派皆预爲括定曾子子游虑子张于人无所不容过于高大不能就切近之事与人爲仁亦同此说也其曰爲仁可见仁必须爲非端坐静观卽可曰仁也曰竝爲竝卽相人偶之说也颜渊问仁子曰克已复礼爲仁一曰克已复礼天下归仁焉爲仁由已而由人乎哉颜渊曰请问其目子曰非礼勿视非礼勿听非礼勿言非礼勿动颜渊曰回虽不敏请事斯语矣仲弓问仁子曰出门如见大宾使民如承大祭已所不欲勿施于人在邦无怨在家无怨仲弓曰雍虽不敏请事斯语矣樊迟问仁子曰爱人问知子曰知人樊迟未达子曰举直错诸枉能使枉者直樊迟退见子夏曰鄕也吾见于夫子而问知子曰举直错诸枉能使枉者直何谓也子夏曰富哉言乎舜有天下选于衆举臯陶不仁者远矣汤有天下选于衆举伊尹不仁者远矣元谓右三章皆言王者以仁治天下之道颜子克已已字卽自已之己与下爲仁由已相同言能克已复礼卽可竝人爲仁一日克已复礼而天下归仁此卽已欲立而立人已欲达而达人之道仁虽由人而成其实当自已始若但知有已不知有人卽不仁矣孔子曰勿谓仁者人也必待人而后竝爲仁爲仁当由克已始且卽继上二克已字㬪而申之曰爲仁由已而由人乎哉亦可谓大声疾唿明白晓畅矣若以克已字解爲私欲则下文爲仁由已之已断不能再解爲私而由已不由人反诘辞气与上文不相属矣颜子请问其目孔子荅以四勿勿卽克之谓也视听言动专就已身而言若克已而能非礼勿视勿听勿言勿动断无不爱人断无与人不相人偶者人必与已竝爲仁矣俚言之若曰我先自已好自然要人好我要人好人自与我同作好人也一介之士处世天子治天下胥是道也视听言动不涉家国天下一字而齐治平之道具在孔子恐学者爲仁专待人而后并爲之故收向内言孟子曰仁内也卽此说也然收至视听言动亦内之至矣一部论语孔子绝未尝于不视不听不言不动处言仁也颜子三月不违仁而孔子向内指之曰其心不违可见心与仁究不能使之浑而爲一曰卽仁卽心也此儒与释之分也又左传昭公十二年楚灵王闻右尹子革讽祈招之诗而不能自克以及于难仲尼曰古也有志克已复礼仁也楚灵王若能如是岂其辱于干谿据此可见克已复礼本是古语而孔子尝引之且观楚灵王之事可知克已复礼则家国必仁不能克已复礼则国破身亾夫求鼎诟天岂止不能克已究其始亦不过因不能克已充之至于如此耳毛西河检讨四书改错曰马融以约身爲克已从来说如此惟刘炫曰克者胜也此本扬子云胜已之私之谓克语然已不是私必从已字下添之私二字原是不安至程氏直以已爲私称曰已私致集注谓身之私欲别以已上添身字而专以已字属私欲于是宋后字书皆注已作私引论语克已复礼爲证则诬甚矣毋论字义无此卽以本文言现有爲仁由已已字在下而一作身解一作私解其可通乎且克已不是胜已私也克已复礼本是成语春秋昭十二年楚灵王闻祈招之诗不能自克以及于难夫子闻之叹曰古也有志克己复礼仁也楚灵王若能如是岂其辱于干谿是夫子旣引此语以叹楚灵今又引以告颜子虽此间无解而在左传则明有不能自克作克已对解克者约也抑也已者自也何尝有已身私欲重烦战胜之说故春秋庄八年书师还杜预以爲善公克已复礼而后汉元和五年平望侯刘毅上书云克已引愆显扬侧陋谓能抑已以用人卽北史称冯元兴卑身克已人无恨者唐韩愈与冯宿书故至此㠯来克已自下直作卑身自下解若后汉陈仲弓诲盗曰观君状貌不佀恶人宐深克己反善别以克字作克字正以掊克损削皆深自贬抑之义故云则是约已自克不必战胜况可诂私字也凌次仲敎授曰卽以论语克已章而论下文云爲仁由己而由人乎哉人已对称正是郑氏相人偶之说若如集注所云岂可曰爲仁由私欲乎再以论语全书而论如不患人之不已知夫仁者已欲立而立人已欲达而达人已所不欲勿施于人古之学者爲已今之学者爲人修已以安人君子求诸已小人求诸人皆人已对称此外之已字如无友不如已者人洁已以进仁以爲已任行已有耻莫已知也恭已正南面以爲厉已以爲谤已若作私欲解则举不可通矣马注以克已爲约身最得经意邢叔明忽援刘光伯之言谓嗜欲与礼义交战盖剽袭春秋正义所述者不知刘氏因上文有楚灵王不能自克之语故望文生义耳与论语何涉窃以马注申之克已已卽修身也故修已以敬修已以安人修已以安百姓直云修不云克中庸云非礼不动所以修身动实兼视听言三者与下文荅颜渊请问其目正相合辞意尤明显也臧用中太学曰桉左氏克已复礼仁也卽论语克已复礼爲仁古志本有是语孔子尝称之左氏引以论楚子论语引以荅颜渊注疏家各望文生义尔雅释诂克胜也又胜克也展转相训杜元凯本之楚灵王夸功伐多嗜慾不能修身自胜以归于礼故刘光伯疏有嗜慾与礼义交战之说此以释左氏而非以释论语也马季长以克已爲约身者能修已自胜约俭其身卽下文非礼勿动四者是范武子训克爲责责已失礼而复之与下文四勿义亦通马氏约身之训卽论语以约失之者鲜矣之约约身则非礼勿视听言动故克已复礼连文左传论语马杜范刘等说义本互通惟刘光伯嗜慾之言意主楚灵王而邢叔明袭之以释论语遂开集注训已爲私欲之端与全部论语人已对举之文方凿员枘之不合矣元谓仲弓问仁孔子告以如见大宾诸语似敬恕之道与仁无涉不知古天子诸侯之不仁者始于不敬大臣不体羣臣使民不以时渐至离心离德甚至视臣如草芥糜烂其民而战之若秦隋之杀害羣臣酷虐百姓行不顺施不惠家邦皆怨是不仁之至也究其始不过由不敬不恕充之以至于此浅而言之不爱人不人偶人而已若有见大宾承大祭之心行恕而帅天下以仁者岂肻少爲轻忽哉此所以爲孔门之仁也又子夏论举臯陶伊尹而不仁者远此亦爲邦之道不仁者远能使枉者直此卽已立立人已达达人之道亦卽天下归仁之道也又案孔子惟与颜子仲弓论南面爲邦之道此章大宾大祭专指天子而言周礼凡言大宾客皆诸侯朝觐之礼尔雅曰禘大祭也可见非朝觐非禘祫不得称大宾大祭此与夏时殷辂之例同又案僖三十三年左传晋臼季之言曰臣闻之出门如宾承事如祭仁之则也孔子语本此孔门师弟所述半爲古人之恆言故孝经中语每见于左传世人以其出于孔子则重之出于子革胥臣则忽之岂知此皆夏商以来相传之言孔子且奉爲准绳所以春秋时学行爲至中庸也颜子仲弓所谓请事斯语乃有事于孔子所举之古语也子曰仁远乎哉我欲仁斯仁至矣元谓此章卽一日克已复礼天下归仁之说子张问仁于孔子孔子曰能行五者于天下爲仁矣请问之曰恭寛信敏惠恭则不侮寛则得衆信则人任焉敏则有功惠则足以使人元谓兼五者之长行之天下始可谓仁必如此始能爱及天下臣民也又何疑于敬恕之非仁乎大约圣仁二字所包甚广子曰知及之仁不能守之虽得之必失之知及之仁能守之不庄以莅之则民不敬知及之仁能守之庄以莅之动之不以礼未善也元谓此章亦论治天下国家之道动之不以礼谓不动民以礼也子曰如有王者必世而后仁元谓此章论王者化民成俗使天下不仁者尽改而爲仁非三十年之久不可所谓先难而后获也孟武伯问子路仁乎子曰不知也又问子曰由也千乘之国可使治其赋也不知其仁也求也何如子曰求也千室之邑百乘之家可使爲之宰也不知其仁也赤也何如子曰赤也束带立于朝可使与宾客言也不知其仁也子张问曰令尹子文三仕爲令尹无喜色三已之无愠色旧令尹之政必以告新令尹何如子曰忠矣曰仁矣乎曰未知焉得仁崔子弑齐君陈文子有马十乘弃而违之至于他邦则曰犹吾大夫崔子也违之之一邦则又曰犹吾大夫崔子也违之何如子曰淸矣曰仁矣乎曰未知焉得仁元谓仁之有益于人民者甚大孔子尙不敢当故但以治赋爲宰与宾客言忠淸许人而不许以仁子贡视仁过高远故孔子近而易之孟武伯子张视仁太易故孔子难之宪问耻子曰邦有道谷邦无道谷耻也克伐怨欲不行焉可以爲仁矣子曰可以爲难矣仁则吾不知也元谓此但能无损于人不能有益于人未能立人达人所以孔子不许爲仁有子曰其爲人也孝弟而好犯上者鲜矣不好犯上而好作乱者未之有也君子务本本立而道生孝弟也者其爲仁之本与宰我问三年之丧期巳久矣君子三年不爲礼礼必坏三年不爲乐乐必崩旧谷旣没新谷旣升钻燧改火期巳可矣子曰食夫稻衣夫锦于女安乎曰安女安则爲之夫君子之居丧食旨不甘闻乐不乐居处不安故不爲也今女安则爲之宰我出子曰予之不仁也子生三年然后免于父母之怀夫三年之丧天下之通䘮也子也有三年之爱于其父母乎子曰君子笃于亲则民兴于仁故旧不遗则民不偷元谓右三章可见亲亲而仁民仁民而爱物之序孝弟爲仁之本卽孟子所谓未有仁而遗其亲者也所以尧典必由亲九族而推至民雍也博爱平等之说不必辩而知其误矣爲仁爲孝弟之本故孔子谓宰我欲短丧爲不仁也微子去之箕子爲之奴比干谏而死孔子曰殷有三仁焉元谓三人之行不同而孔子皆以仁许之爱人之道也爱人尙谓之仁况爱君至于如是乎冉有曰夫子爲卫君乎子贡曰诺吾将问之入曰伯夷叔齐何人也曰古之贤人也曰怨乎曰求仁而得仁又何怨出曰夫子不爲也元谓夷齐让国相偶而爲仁正是已立立人已达达人之道谏而饿死与比干同爱君之至也卫君反是不仁可知子曰志士仁人无求生以害仁有杀身以成仁曾子曰士不可以不宏毅任重而道远仁以爲已任不亦重乎死而后已不亦远乎子曰富与贵是人之所欲也不以其道得之不处也贫与贱是人之所恶也不以其道得之不去也君子去仁恶乎成名君子无终食之闲违仁造次必于是顚沛必于是子张问于孔子曰何如斯可以从政矣子曰君子惠而不费劳而不怨欲而不贪泰而不骄威而不勐子张曰何谓惠而不费子曰因民之所利而利之斯不亦惠而不费乎择可劳而劳之又谁怨欲仁而得仁又焉贪君子无衆寡无小大无敢慢斯不亦泰而不骄乎君子正其衣冠尊其瞻视俨然人望而畏之斯不亦威而不勐乎元谓以上四章以比干夷齐证之其说更明圣门论仁爲富贵生死所不能夺所以圣人之言反正经权行之百世而无弊子贡曰管仲非仁者与桓公杀公子纠不能死又相之子曰管仲相桓公霸诸侯一匡天下民到于今受其赐微管仲吾其被发左衽矣岂若匹夫匹妇之爲谅也自经于沟渎而莫之知也子路曰桓公杀公子纠召忽死之管仲不死曰未仁乎子曰桓公九合诸侯不以兵车管仲之力也如其仁如其仁元谓此二章论管仲不必以死子纠爲仁而以匡天下爲仁盖管仲不以兵车㑹诸侯使天下之民无兵革之灾保全生民性命极多仁道以爱人爲主若能保全千万生民其仁大矣故孔子极许管仲之仁而略其不死公子纠之小节也司马牛问仁子曰仁者其言也讱曰其言也讱斯谓之仁矣乎子曰爲之难言之得无讱乎或曰雍也仁而不佞子曰焉用佞御人以口给屡憎于人不知其仁焉用佞元谓未有佞人御人以口给而能爱人与人相人偶者所以仁道贵讱讷也子曰刚毅木讷近仁子曰知者不惑仁者不忧勇者不惧子曰君子道者三我无能焉仁者不忧知者不惑勇者不惧子贡曰夫子自道也子曰民之于仁也甚于水火水火吾见蹈而死者矣未见蹈仁而死者也子曰有德者必有言有言者不必有德仁者必有勇勇者不必有仁樊迟问仁子曰居处恭执事敬与人忠虽之夷狄不可弃也元谓以上六章由司马牛问君子及忧无兄弟推之可见爲仁须讷言修行恭敬忠勇自然四海之人各以仁应虽之絶域而不可弃无兄弟亦无害也亦卽颜子天下归仁之道也子曰当仁不让于师子曰苟志于仁矣无恶也元谓以上二章可见爲仁须刚勇也子张问士何如斯可谓之达矣子曰何哉尔所谓达者子张对曰在邦必闻在家必闻子曰是闻也非达也夫达也者质直而好义察言而观色虑以下人在邦必达在家必达夫闻也者色取仁而行违居之不疑在邦必闻在家必闻子曰巧言令色鲜矣仁元谓上二章所言乃刚毅木讷之反子曰弟子入则孝出则弟谨而信汎爱衆而亲仁行有余力则以学文子贡问爲仁子曰工欲善其事必先利其器居是邦也事其大夫之贤者友其士之仁者曾子曰君子以文㑹友以友辅仁樊迟问知子曰务民之义敬鬼神而远之可谓知矣问仁曰仁者先难而后获可谓仁矣周有大赉善人是富虽有周亲不如仁人子曰里仁爲美择不处仁焉得知元谓以上六章皆言爲仁须择仁人与我相助观此则相人偶之说益明矣子曰人而不仁如礼何人而不仁如乐何子曰君子而不仁者有矣夫未有小人而仁者也子曰我未见好仁者恶不仁者好仁者无以尙之恶不仁者其爲仁矣不使不仁者加乎其身有能一日用其力于仁矣乎我未见力不足者盖有之矣我未之见也子曰好勇疾贫乱也人而不仁疾之已甚乱也子曰惟仁者能好人能恶人元谓以上五章言不仁之人当恶之若不能分别之必自已爲仁之道有未至也不仁虽当疾恶之然已甚则足以召乱故曰惟仁者能恶人不使不仁者加身此刚毅之至不与不仁者相偶也一日用力无不足卽一日克已复礼之说又礼乐亦惟仁者始能行之如春秋之世列国尙行礼乐觐飨朝㑹皆礼乐也若观兵灭国仇杀相㝷何必揖让于陔肆间哉子曰好仁不好学其蔽也愚宰我问曰仁者虽告之曰井有仁焉其从之也子曰何爲其然也君子可逝也不可䧟也可欺也不可㒺也子曰人之过也各于其党观过斯知仁矣元谓右三章可见爲仁之道若不明其过必失之愚有此不可陷及恶不仁两事始见孔子论仁之全道不应更有一豪流弊其有弊者因不能证明圣言而失其本旨也子曰回也其心三月不违仁其余则日月至焉而已矣子曰不仁者不可以久处约不可以长处乐仁者安仁知者利仁子曰志于道据于德依于仁游于艺子曰知者乐水仁者乐山知者动仁者静知者乐仁者寿元谓以上四章言爲仁之道在于悠久颜子但许三月不违可见爲仁之难心与仁不违可见仁与人心究不能浑而爲一若直号仁爲本心之德则是浑成之物无庸用力爲之矣子罕言利与命与仁元谓孔子言仁者详矣曷爲曰罕言也所谓罕言者孔子每谦不敢自居于仁亦不轻以仁许人也又案元此论乃由汉郑氏相人偶之说序入学者或致新僻之疑不知仁字之训爲人也乃周秦以来相传未失之故训东汉之末犹人人皆知竝无异说康成氏所举相人偶之言亦是秦汉以来民间恆言人人在口是以举以爲训初不料晋以后此语失传也大约晋以后异说纷岐狂禅迷惑实非汉人所能预料使其预料及此郑氏等必详爲之说不仅以相人偶一言以爲能近取譬而已揅经室集二集卷第八揅经室二集卷八奉敇撰熙朝雅颂集跋我皇上御极之九年山东巡抚铁保采辑八旗诗进呈乙览蒙皇上钖名熙朝雅颂集制序以弁其首诚圣代之大文艺林之盛事也随经铁保奏请命刋刻井恭撰跋语于后奉旨俞允不胜欣跃荣幸之至伏读御制序文仰见皇上于右文成化之中兼肄武习勤之意敬天法祖垂训谆谆以品端心正爲先公忠体国爲尙凡兹臣仆获覩宸章无不感激奋兴竭图自効何敢忘劳耽逸专事讴吟我朝圣圣相承励精图治万几余暇间及篇章鉅制鸿编永垂奕禩涵濡旣久自天潢贵裔以及勋卫文武之臣或近侍巖廊或宣劳行阵或致身馆阁或敭厯封疆皆能以忠爱之忱发爲咏歌之什允宜蒐采勒爲成书兹铁保所辑自崇德辛巳后莫不详加甄录格取其正词取其眞百数十年间得书一百三十四卷自今以往亿万斯年景祚洪延文明日启则继斯集而作者日益以富是书于嘉庆九年九月开雕四阅月而工竣幸躬逢其盛缀名简后祗遵圣训忠孝爲本词章爲末奎文示敎日月长昭正不独斯集之媲美赓飏和其声以鸣太平之盛也巳恭注御撰味余书室随笔进呈后跋钦惟我皇上传尧舜周孔之学行内圣外王之道见诸政治四海安平十年于兹矣巍巍乎帝德帝学焕乎久着于文章哉伏读味余书室随笔乃于御制文之外别成一书者其中发经史之至理持政敎之大端恺切肫诚非唐太宗帝范所能企及然唐臣贾行韦公肃尙有帝范之注其详见于四库书提要愚以爲我大淸之治上掩汉唐虽谫陋秉皇上之敎任使内外于唐臣贾行等亦未敢多让是以䌷绎皇言敬爲之注味余书室随笔二卷共五十二章第一章论五常之性以和爲贵涵养太和归于中正第二章论爲政之道必资贤才礼善远佞立法万世第三章论天道好生治民尙寛敬敷五敎以振君纲第四章论代天宣化不可违时谨持小节以杜侈源第五章论用贤则治任邪则乱开元初政姚宋皆贤第六章论心平气和感通天地天下民安本于君身第七章论正己之道大公无我积善存诚物来毕照第八章论臣道忠纯学须寕静诸葛儒者优于管仲第九章论智者通方先濬心源仁者爱物先培元气第十章论安民之道在于知人平天下者先致其知第十一章论安民之道勿妨农时损上益下行政施惠第十二章论至诚之功悠久不已朝干夕惕推诚布公第十三章论奉天治民本于至公臣竭其诚民心悦服第十四章论五伦达道皆止于善无过不及合乎中庸第十五章论易道首干健行不息不骄不忧存理屏欲第十六章论除暴用兵乃不得已武王七德秦楚反之第十七章论晋献内乱五易其主晋文虽谲尙扶旧业第十八章论晋悼入国六官得人后世失权三家分晋第十九章论舜禹大圣好问拜言文王皇华使获五善第二十章论利用正德幅富安贫义利之辨必遵大学第二十一章论君臣威仪本于礼意傲刻侈佞民不畏爱第二十二章论晏婴溥利申韩墟国欲得正言先择仁人第二十三章论川泽容物天地寛大光武豁逹德宗猜忌第二十四章论好恶之正与民同之中和而仁不拂其性第二十五章论礼爲仪本仪爲礼末礼主于敬行之以和第二十六章论君子之道和而不同小人逢迎辨之宜早第二十七章论春秋书法惩恶重名君子保名思义循实第二十八章论黄钟之数万事根本声律身度天地合德第二十九章论禹谟三事培养惟和藏富于民乖戾不生第三十章论洪范八政治国泽民五事三德以建大中第三十一章论天爲刚德犹不干时刚柔得中仁不犯顺第三十二章论取民有制重敛必亡民足君足保安国本第三十三章论仁取仁守卜世緜长秦用凶德二世而绝第三十四章论天人相与无非一诚人伦日用自成之极第三十五章论贫贱饥渴不可害心鉴小养大取义舍利第三十六章论名器不假僭窃不生出信制礼威福无作第三十七章论稼穑饥馑关民生死无逸重农知民之依第三十八章论天下要塞据于形势地利所在尢重人和第三十九章论才智不同皆宜勤学小人不学乱所由生第四十章论皇矣九德作事无悔正修治平子孙赖之第四十一章论大舜谐孝朱均自弃彜伦心性尽人合天第四十二章论用人行政敬天泽民勤则不匮怠则失之第四十三章论官人用贤尢在察奸有如石显林甫安石第四十四章论德过于才可以大受有才者敎恃才者败第四十五章论思不出位各尽其职克去己私不骄不倍第四十六章论易道研几成天下务圣人至诚极之于深第四十七章论天地万物皆本至诚人欲不闲久道化成第四十八章论民心所存卽爲天命畏天敬天畏民勤民第四十九章论惟博故厚惟高故明悠久不息参赞化育第五十章论显仁藏用内外如一宅心寛仁愼独宥密第五十一章论德无小大但分体用并育并行不害不悖第五十二章论忧民救民作民父母聪明诚信恭己宪天以上五十二章皆九经四书之正道名言廿二史通鑑之治理大义诸子百家大学衍义等书无所不包诚由皇上文学渊博深于古文之法故气盛理明所举经籍如万斛泉源随地涌出而物之大小毕浮以学殖浅薄虽博爲引证犹多舛漏未能发明圣制于万一谨录成二册恭呈睿鉴曷胜惶悚战慄之至浙江刻四库书提要恭跋钦惟我皇上稽古右文恩敎稠㬪干隆四十七年四库全书吿成特命如内廷四阁所藏缮写全册建三阁于江浙两省谕士子愿读中祕书者就阁传写所以嘉惠艺林恩至渥敎至周也四库卷袟繁多嗜古者未及徧览而提要一书实备载时地姓名及作书大旨承学之士钞录尢勤毫楮丛集求者不给干隆五十九年浙江署布政使司谢启昆署按察使司秦瀛都转盐运使司阿林保等请于巡抚兼署盐政吉庆恭发文澜阁藏本校刋以惠士人贡生沈靑鲍士恭等咸愿输资鸠工集事以广流传六十年工竣学政阮元本奉命直文渊阁事又籍隶扬州扬州大观堂所建阁曰文汇在鎭江金山者曰文宗毎见江淮人士瞻阅二阁感恩被敎忻幸难名兹复奉命视学两浙得仰瞻文澜阁于杭州之西湖而是书适刋成士林传播家有一编由此得以津逮全书广所未见文治涵濡欢腾海宇岂有旣欤是以敬述东南学人欢忭感激之忱识于简末以仰颂皇上敎化之恩于万一云尔瀛舟书记序予于嘉庆四年冬奉命抚浙其时闽浙海盗则有安南大艇幚四总兵三十余艘凤尾水澳蔡牵三幚各六七十艘箬横小幚浙盗二十余艘予造巨艇大礟尙未成而五年六月神风助顺乘风勒兵击之安南巨盗五六千人及土盗小船全荡平于台州松门四总兵溺死者三磔死者一奉旨以总兵勅印掷还安南王阮光缵光缵言但令总兵巡海不虑其入浙爲盗上表谢罪自后安南夷冦不复入浙六年巨艇成凤尾水澳箬横三幚以次击灭此三鎭大船大礟之力然蔡牵尙窜于闽浙闲也七年冬蔡牵㬪被浙兵勦逼惟余二十四船遁闽诈降继而得横洋大舶始往来于台湾其始往台也苐爲避兵船之计继而在台劫得船米㑹合粤盗朱濆遂复人内海与兵船相抗以致温州胡总鎭在闽被害继且过台上岸攻城矣十年夏余以丧去官其时蔡牵尙在闽续出之黄葵幚己于十年春在玉环投诚所余者和尙秋等三五小钓船而己然蔡逆未能殄除有负国恩且恨且忧疚心靡巳十二年息影于雷塘墓庐偶检数年来办兵事之书记稿本流连翻阅其闲调度兵船奖饬鎭将制造船礟筹画粮饷诸旧事一一如在目前且其闲有可忧者可喜者可愤者可哭者有与提督苍公保李公长庚商筹者亦一一如在目前回忆当时毎发一圅出一令皆再三谋虑而爲之有自起草者有幕友起草者有幕友起草而自爲改订者笔墨之蹟如蝇如绳以之覆瓿殊爲可惜困破十数日工删其繁存其要授写书人录爲六卷存之家塾俾将来览者知我苦心而巳弟仲嘉别有洋程笔记二卷厯叙兵船盗船往来勦获起灭之事亦颇详明可与此柤辅因附录于后丁卯二月洋程笔记序元前任浙江巡抚数年中荡平夷寇等事有案牍册籍可稽弟亨因采之爲洋程笔记二卷元奉讳家居时有李忠毅公之事蔡逆愈猖獗攻台湾立伪号称王元复任浙抚时张阿治投诚后蔡逆乃族灭亨复有后记一卷敬读皇上御制诗集中庚午春胜联句诗注云浙洋土盗鳯尾水澳箬黄各幚在蔡牵之前最爲猖獗抚臣阮元派令总兵岳玺等督兵四处搜捕探知箬黄幚匪在太平县属之狗洞门等处游奕肆劫因饬舟师出其不意于夜半迅驶抵彼直前攻击鎗礟齐施轰毙无数获牵盗船十二只生擒盗首江文五等一百七十余名箬黄幚自此勦灭始洋匪之滋扰浙省者安南夷艇爲尢甚夷艇本巡夷洋乃私入浙境之松门勾结水澳凤尾各幚屯聚伺劫阮元驻师守捕先散布间谍令其互相猜忌水澳一幚旋卽驶退因筹兵进剿适飓风骤起贼船百数十号俱簸荡击撞覆溺无算官兵乘势奋击贼弃船登山悉就擒戮余匪漂出外洋经阮元飞檄各鎭向辽远岛屿遍行捜捕尽灭艇匪及凤尾二幚由是安南夷不复爲患而土盗亦日渐零星矣海洋积年首逆稔恶稽诛惟蔡牵爲最朱濆次之朱逆由粤窜闽尙剩匪船四十余只经许松年等追入粤界在南澳长山尾洋面督兵奋击守备黄志辉坐船撞翻大贼船一只并焚燬牵获多船杀贼无算余船溃窜广澳外洋探确该逆已于此次被礟轰伤旋卽毙命蔡逆穷蹙日久剰船十余只潜逃浙江之鱼山外洋王得禄邱良功约会闽浙师船蹑踪追及闽幚击散各匪浙师专注逆船极力追剿直抵温州黑水外洋两省舟师合围火攻烧坏逆船边尾楼王得禄用坐船乘势冲去断其后舵逆船遂沈该逆同伊妻被浪卷没伙衆尽散淹毙二逆罪恶贯盈先后殄除人心大快闽浙两省自朱渥张阿治投诚后全境俱已肃淸而粤省尙剩乌石二一幚方郭学显投首时该匪亦有乞降之请经百龄奏闻奉旨查明伊等果出自至诚卽照郭学显之例办理奈该匪自外生成意存携贰竟以乞降爲缓兵之计仍敢连艨伺扰图劫村庄百龄知其怙恶狡诡饬令舟师探剿蹑至儋州洋面该匪船三十余只正欲驾逃兵船骤集奋力围攻将该匪及家口全行擒缚并擒首伙乌石大乌石三郑耀章杨片客等百数十名余匪殱灭无遗自此鲸鲵翦尽海不扬波陬澨腾欢共乐承平之宇矣元并敬录冠于两记之首戊寅六月淮海英灵集序吾鄕在江淮之闲东至于海汉唐以来名臣学士槪可考矣我国家恩敎流被百余年名公卿爲国树绩其余事每託之歌咏节臣孝子名儒才士畸人列女辈出其闲虽不皆借诗以传而钟毓淳秀发于篇章者实不可泯元幼时卽思辑录诸家以成一集而力未逮入都后勤于侍直亦未暇及此干隆六十年自山左学政奉命移任浙江桑梓非遥征访较易遂乃博求遗籍徧于十二邑陈编蠧稾列满凡阁校试之暇删繁纪要效遗山中州十集之体录爲甲乙丙丁戊五集又以壬集收闺秀癸集收方外虚己庚辛三集以待补录日淮海英灵者宋高邮秦少游尝名其集曰淮海唐殷蟠选唐诗亦曰河岳英灵集矣书成雕板用广流传余之录此集非敢取鄕先生之诗衡以格律而选定之也亦非借己故诗人爲延誉计也广陵耆旧零落百余年矣康熙雍正及干隆初年已刋专集渐就散失近年诗人刻集者鲜其高情孤调卓然成家者固多卽残篇断句仅畱于敝簏中者亦指不胜数亟求之犹惧其遗佚而不彰迟之又久不更替乎且事之散者难聚聚者易传后之君子怀耆旧之逸辙采淮海之淳风文献略备庶有取焉广陵诗事序余辑淮海英灵集旣成得以读广陵耆旧之诗且得知广陵耆旧之事随笔疏记动成卷帙博览别集所获日多遂名之曰广陵诗事其闲有因诗以见事者有因事以记诗者有事不涉诗而连类及之者大指以吾郡百余年来名卿贤士嘉言懿行综而着之庶几文献可征不致霝落殆尽且余生于诸耆旧百余年后亦借此收罗残缺以尽后学之责也退食余闲检付弟亨子常生钞录成书将以付刻至于爵里族姓或有舛误遗闻佚事再当补述尙望同志君子订而续之小沧浪笔谈序余居山左二年登泰山观渤海主祭阙里又得佳士百余人录金石千余本朋辈觞咏亦颇尽湖山之胜干隆六十年冬移任浙江回念此二年中所厯之境或过而辄忘就其尙能记忆者香初茶半与客共谈且随笔疏记之何君梦华陈君曼生皆曾游厯下者又爲余附录诗文于后题曰小沧浪笔谈小沧浪者居泲南时习游大明湖小沧浪亭卷首数则皆记小沧浪事遂爲风舟之滥觞耳皇淸碑版录序元数年来仿朱子宋名臣言行录李幼武续录及杜大珪名臣碑传琬玉录之例阅文集数十百家及碑志搨本爲皇淸碑录数十卷归里后复属丹徒王柳邨补辑之又几十卷兹不过随时钞录之书是非去取次序先后皆无义例也江苏诗征序嘉庆元年余在浙督学选辑国朝浙人之诗曰两浙輶轩录刻之又选辑国朝扬州府及南通州之诗曰淮海英灵集刻之复欲辑江苏各府州之诗劳劳政事未能也岁丙寅丁卯间伏处鄕里见翠屏洲王君柳邨储积国朝人诗集甚多而江苏尢备柳邨欲有所辑名之曰江苏诗征余乃岁资以𥿄笔钞胥柳邨遂益肆力征考于各家小传诗话尢多采择尝下榻拥书于焦山佛阁中月色江声与千百诗人精魄相盪铁冶亭制府闻而异之因题其阁曰诗征阁柳邨选诗谨守归愚别裁家法虽各适诸家之才与派而大旨衷于雅正忠节孝义布衣逸士诗集未行于世者所录尢多可谓摅怀旧之蓄念发潜德之幽光者矣丙子岁辑成五千四百三十余家勒爲一百八十三卷属余订之余方驰驱豫楚心力不足目力亦昬不能如在浙时从事于此束其稾入粤同里江君郑堂许君楚生凌君晓楼皆在粤馆爰属三君子删订校正之梓人告成裒然巨集庶几自酬夙愿而柳邨亦不虚致此力矣嘉庆四年己未科会试录后序钦惟我皇上文启重光学承道统体仁孝以继德本忠信以临民海内之士莫不身被至敎中心诚服况怀牒入京师亲见备礼敷政者哉本年己未会试命朱珪爲正考官刘权之阮元文寕副之伏念江淮下士学识庸愚由内廷翰林洊陟卿贰受恩逾格感激之忱与悚媿之念交挚焉兹承任使襄校礼闱矢竭颛蒙虚公将事伏思校数千人之文艺必当求士之正者以收国家得人之效欲求正士惟以正求之而已唐裴行俭日士先器识而后文艺器识之远大不易见观其文略可见之文之浅薄庸俗不能发圣贤之意旨者其学行未必能自立若夫㴱于学行者萃其精而遗其粗举其全而弃其偏简牍之闲或多流露矣故愚以爲得文者未必皆得士而求士者惟在乎求有学之文且皇上之所以得士者多其数以擢拔之寛其途以登崇之育之以成其材敎之以端其术积数十年后供皇上内外任使者必有今日之士然则士之砥砺濯磨期无负乎皇上敎育之恩者当何如也文王有声之诗曰自西自东自南自北无思不服然则多士之心服圣人愿趣左右者实圣人之仁孝忠信有以笃启之也两浙輶轩录序余督学浙江时辑淮海英灵集成葢江淮间一郡之诗采录尙易欲辑江苏一省之诗则力有未能继思余督学于浙乘輶轩采风非力之所不能爲也爰访遗编求总集徧于十一郡自国初至今得三千余家甄而序之名曰两浙輶轩录嘉庆三年书成存之学官未及栞板六年巡抚浙江仁和朱朗亝钱塘陈曼生请出其稾愿共栞之乃卑之重加编定序而行之别爲条例以志其详此虽余少年好事之所爲然力有可爲者则爲之耳未计其他也独念吾鄕自国初至今诗人辈出他时或有好事者乘使者车至大江南北辑而录之乎是有望焉两浙輶轩录补遗序予督学时所辑两浙輶轩录旣梓行矣其间应录而未录者颇有之惟以爲畺吏之政不复能从事于此杨孝廉等各以所辑补者将栞板行之就正于予予繙阅之诚能补前录之所阙佚鉅卿名士本不以入录爲重而录诗者不可遗之至如一介之士或恃声律以自表见与其删之毋寕存之故元于此补录者不泰一人也试浙江优行生员策问问取士之道宜先行谊而后文蓺顾文则易知行难骤考当若何观察以得其实欤以四书义取士垂数百年明初勦袭成书爲五经大全锢蔽士人耳目至我朝以经术敎士当若何提倡以矫空疎杂滥之弊欤得人之法在于命题务隐僻则困英士偏一体则弃衆才当若何平正体要使人各能尽其所长欤鄕试则二三两场功半头场岁科则防弊之力半于阅卷当若何勤敏以督房考而肃关防欤士之治经史者或短于文词工文词者或疎于经史专学蓺者或钝于时务习时务者或荒于学蓺当若何弃其短以得长敎其徧以求全欤江浙爲人才渊薮被国家太平之治百余年矣化颛蒙以学业荣草茅以科名诸生他日苟有膺取士之任者宜若何虚怀诚求勿遗佳士以酬圣人敎养之恩于万一也其悉对母隐已未㑹试策问问孔子假年学易雅言诗书执礼易有三而周易独传汉晋唐宋说能择其精而析其弊欤干坤象龙马用九六然则象数可偏废欤诗言志声依永律和声有诗而后有韵律欤或诗韵必取同部闲有分合然欤同部假借转注能言其例欤诗中训诂见于尔雅者几何未见者几何尙书见于史记汉书者孰爲古文孰爲今文孔蔡传解句读可别白参解否尧典中星至周而差恒星东行确可据欤三江舍经文则支条歧出淮泗何以通菏敷浅原三亳确在何地仪礼宫室制度若误则仪节皆舛试举正之郑注后孰精其业试指数之周礼小司徒田赋与司马法异而同欤郑注读爲读若之例与许愼同否礼记月令节物可与夏小正吕览诸书参考欤经注正义讹脱可校𥙷欤我国家经学昌明其各举所知以对问正史二十有四应补撰注释音义者何书表志与纪传竝重孰详孰阙欤儒林文苑道学应分应合欤史通所论得失参半欤编年与纪传分体资治通鑑前何所本后何所续欤二刘范祖禹胡三省辈有功司马者何在纪事本末体何所倣袁枢以后谁爲继作通鑑纲目何所裁别夫经述修治之原史载治乱之蹟疎于史鑑虽经学文章何以致用耶我朝史法远迈前代旧唐书旧五代史备列于正史御批通鑑辑览及评鑑阐要钦定明史及通鑑纲目三编于宋明闰位幷存年号以示大公逊国复辟议礼三大案皆有定论直绍春秋以垂敎万世诸生能讲贯条举征体用之学欤问察吏所以安民也民生艰易赖乎守令守令廉贪视乎大吏虞廷三载考绩周官六计弊治此允釐之要也汉刺史以六条察二千石唐考功有四善二十七最宋置考官院考中外官当若何循名责实乃有裨于官箴民命欤儿寛当课殿民争输租张纲卒于郡冦亦丧服究何实以臻此广汉孙宝同尙严威张霸张堪皆崇德化寛勐何以相济欤杨震遗子孙以疏食陆贽受刺史之新茶廉吏所爲可指数欤袁安爲河南尹名重朝廷范纯仁识吴仁泽起于簿领储材采望可期大法小廉欤韦皋侈横亦务葢藏德秀赈饥亲行邨谷民生安危不基于此欤明孝宗朝六卿得人则贤能辈出正内以饬外察吏有渐更有本欤我皇上躬先仁孝举错大公董正官方肃淸纲纪贤士乘时敬应其各言尔志问弭盗之法寄于军政周礼司马掌兵而追胥竭作属之司徒掌戮禁暴隶于秋官然则兵法与敎刑通欤汉制南北军而郡守卽爲将唐制彍骑而裴李奏厥功宋则河北河东有神锐忠勇陜西有保毅强人荆湖有义军复有川陜土丁涪州义军䕫州壮丁然则团练精锐随地皆可弭盗欤韩琦籍陜西义勇程琳以厢兵补募兵司马光言鄕弓手不宜刺充正军利弊可晰举欤王安石减兵节财变行保甲何以有流弊欤苏轼疏河北弓箭社事宜其说可採欤用兵弭盗在乎将略若明项忠之擒满俊彭泽之平河南四川韩雍王守仁之破断藤崃其谋勇可述欤剿抚兼行必先勦而后抚若原杰抚荆襄流民四十余万王守仁抚降田州蛮其方略可法欤我皇上庙谟胜算简命经略勦辨川陜余匪俾戮其渠首赦其胁从德威并用计日荡平多士盍考古而抒所见焉海运考䟦以海运易河运不特数百年旧章不可骤改且数万丁伍水手失业无赖亦爲可虑然近年河运屡屡梗塞且天庾无多储万一南船不逹则嗌而不食可爲寒心者也嘉庆八年十一月钦奉上谕爲预筹海运一事卽与僚属尽心集议外访之于人内稽之于古知数百年来民生国计筹之未尝无人徒以目前牵率之时万不敢以待供之度支取尝试于一旦故入告之章曾有海运非必不可行之事然非万不得己而后行之之语葢不敢决然行之亦不敢决然不行之也后得皇上福庇河流顺轨其议亦寝然九年十月洪泽湖水低弱力不足以刷黄以致河口淤沙七省粮船全不能渡因开祥符五瑞闸放黄水之上流入湖减黄助淸于是淸黄始平复开小引河数里飞輓各船始能渡河当引河水未通时七省齐奏备驳运之法然以七省数百万之粮用小船以万计方可达淮民情必致扰动浙省尤少船须向外江争先封僱费尢鉅势难全漕皆归驳运不得己乃暗筹海运一法十一月招致鎭海县由北来南之船约得一百余艘此种船闻松江上海尙有二百余艘约可得四百艘毎艘可载米一千五百余石畧用兵船护出乍浦卽放大洋其装卸之程脚价之费俱与之议立章程以待不虞交卸如速一年可以往返三次较河运省费三之二后以河道复通遂不复用然未雨之绸缪圣人不废且近年民困于丁丁困于河东南之力竭矣运费增则民力困运费减则民力纾因重理旧说凡攷之于古与参之于今者纎悉着之于简都爲海运考一册昔明邱濬大学衍义补曰国家都燕葢极北之地而财赋之入皆自东南而来会通一河譬则人身之咽喉也一日食不下咽立有大患迂儒过爲远虑请于无事之日㝷元人海运之故道云云则元犹此志也夫以圣人御世山川效灵亦不必㝷蹈故辙以爲千虑一得之效而以臣子过计之心夫亦何所不至故不忍弃去综而述之或用此法分江浙全漕十分之几试而行之可乎嘉庆十年春海塘擥要序浙江海塘爲杭嘉湖苏松常六郡民田庐舍所关国计至重晋唐以后南江道塞南宋嘉定以前潮由中亹出入南北两岸俱无所害自嘉定十二年潮失故道水力直趋于北海寕州南四十余里沦入海水而禅机河庄两山间中小亹旋刷旋淤不能不借塔山石坝以杀其北冲之势且使大潮不得阑入以爲汕刷之资斯万世不易之良法也干隆二十七年翠华南幸轸惜民瘼亲临阅视见其横截海中直偪大熘因断自宸聪添设坦水竹篓木柜随时镶筑遂爲东南永奠之基夫海犹河也治海而不安其性犹弗治也恭读圣制阅海塘记视塔山志事诸碑文知东南六郡数十年安恬之福非大圣人不能总其枢要者可耕凿而罔知帝力乎元自庚申抚浙捍御多年今圣天子厪念要工月披图奏继先志也元尝虞治河有书而治海无书治河如潘靳诸书虽用力不必尽同皆能发明水理确然措诸施行而治海自翟均廉海塘录一书之外新志缺而未僃是亦未窥今庙谟之所在矣爰于嘉庆六七年间属门生陈编修寿祺纂成全志三十卷继因奉讳去官未及梓行东防同知合州杨君莅任后究心斯事请其稿于元而加以删葺别爲海塘擥要一书以续长白琅公所辑新志岁戊辰元复来抚浙又期年而此书刋适成来请序其书以修筑工程爲要而考古次之浙之官士可仰识圣泽之高深且知坍涨之形势工用之准则矣嘉靖搢绅册䟦余家藏嘉靖搢绅数册得自阙里孔氏其京职一册题曰搢绅至外省一册则但题曰仕宦备览若河间纪氏所藏顺治十八年搢绅则无分京外皆曰搢绅矣册中于都察衙门旣列各省总督抚按而各外省又重列之已骎骎乎不列于京职矣故册首叶题曰新刋随省总督抚按总鎭搢绅曰新刋随省者明乎旧之不随省也其外省总督则陜西三边四川一员江南江西一员福建一员浙江一员湖广一员两广一员云贵一员漕运一员河道一员共八员巡抚则提督操江兼巡抚安庆徽寕池太五府广德州兼辖光州固始黄梅广济湖口德化地方一员顺天河间永平三府宣府一鎭密云等关一员直隷保定直顺广泰地方紫荆等关一员山东一员山西太原等处雁门等关一员河南兼河道一员陜西一员延绥一员寕夏一员甘肃一员总理粮储巡抚江寕等处地方一员浙江一员江西一员南赣汀韶惠潮郴桂等处一员福建一员湖广一员抚治郧阳等处一员偏沅等处一员四川一员广东兼盐法一员广西兼盐法一员云南兼建昌毕节东川等处一员贵州兼督理湖北川东等处一员鳯阳等处兼理海防一员共二十四员总督皆兼兵部尙书或兼右都御史或兼左右副都御史衔巡抚或兼兵部左右侍郞或兼右副都御史右佥都御史衔其江南省督抚按之后则列江南等处左布政一员右布政司兼钱法一员按察使一员提督江安徽寕池太庐凤八府滁和广三州上江学政按察佥事一员提督淮扬苏松常鎭六府徐州等处学政按察佥事一员外省提鎭亦列京职在銮仪卫衙门中或兼左右都督或兼都督佥事衔外省亦各随省列之凡此皆足以资考证也扬州府志事志氏族表图说三门记自古史传人事与地理相爲经纬者也人事月改日易而终古不易者地理也同一郡县山川在汉某年爲治爲乱在唐某年爲失爲得贤良之拊循忠烈之婴守灾害利弊前史具在修郡志者是宜专立一门以备考览扬州太守伊公以修图经之事访于余余爲立事志一门凡经史书籍中有关扬州府事者编年载之始于左传吴城䢴沟通江淮迄于顺治十六年贾质死瓜洲之难纂修诸君依余言撰之成六卷三千年事粲然毕着矣太守以忧去官此六卷稿与各门稿本皆存余家余除服入都巡盐御史阿公续修府志延余门生姚文田等撰之余以此门授文田曰勿可改也故此门至今刊成独详备特名事志曰事畧耳又立氏族表一门氏族表者仿唐书宰相世系表爲之者也一县之中必有大家旧族新贵儒门以此爲主而收其族凡内官翰詹科道以上外官道府鎭恊以上由科甲出身者皆以其姓氏立表首叙先世迁徙之由表中详载各房名字自生员以上皆附见于表卽如江都甘泉仪征之耿氏唐氏杨氏常氏郑氏秦氏许氏阮氏兴化李氏高邮王氏宝应刘氏乔氏泰州宫氏等族各以宰相九卿勋爵督抚等官家自爲谱余皆借而次第辑成表稿惜余入都后当事者有所碍而未之纂也又立图说一门图说者以一邑分四鄕以四鄕分都图毎一地保所管之地绘爲一图周回径直不过二三里耳图内爲说曰东西南北至某处有某山与何处相连有某水某路自某处来自某处去所管之地有某村某桥某庙某墓聚十数地保之图卽成一鄕聚四鄕卽成一邑一邑之图说须以数十𥿄计而城池廨宇街巷更在此外此所以爲图经也惜在官不能集事图说一门遂止矣余在雷塘尝画雷塘一地保之图刻爲木板印百纸呈太守属其颁之县爲式使各保具此图迟之又久卒无图者余路经堡城唿其地保询之曰若具所管地图乎若见所颁图式乎地保曰未之见也县吏匿其图曰各保如欲图式者输我钱若干故至今未具图也余瞿然而止不敢再言嗟乎幸地保之未具图也使再促之未有不转敛钱于村民者弊之难防如此雷塘一图余载之雷塘墓记篇后可览而知其槪也吴烈妇呑金纪事卷䟦西湖葛岭之下旧有呑金祠祠后有墓墓爲吴烈妇所葬烈妇姓戴初与钱塘学生吴钖居比邻戴父死哭之至失明人唿爲孝女因聘焉旣归后数年而钖疾戴侍汤药知不治请先死钖曰吾未死而汝死是以死促我也戴泣而止将属纩唿弟钥曰汝嫂将必死我死属家人伺之及死戴以首触棺碎首血被面家人环伺之绞以巾刺以裙刀凡求死者七最后呑金不得死乃密坏玻璃瓶呑其廉肠断呕碧血数升死里人祠之事载毛西河检讨所爲墓志视其家所藏传记加详呑金者志烈妇之志也烈妇之死或以玻璃不成辞故以呑金志之乎祠旣毁墓将不可识别其后裔因梁山舟学士爲之表乃复建坊于其地余前任浙抚时曾访其墓入祠揖其栗主焉嘉庆十四年春暮吴氏后人以此卷请题传曰有其举之莫敢废也矧烈妇之志有不可得而泯者乎是亦守斯土者之宜急与也爰具书以归之吉兰泰盐池客难予之奏改吉兰泰盐爲任商自运自售不定盐额而止水运于皇甫川增河东盐课八万余引也客有难者日曷爲税榷乎余日税若不定额耶则与余所改不定引额无异定额耶谁其补所亏也且新设各官皆盐官而改爲税则当改铸监督印改名不改实可勿更张矣客曰近年吉盐爲内地商民之累曷绝之而以此盐课归地丁也余曰吉盐累商及民者赔课洒派也今已请弛之曷累焉昔河东盐课归地丁爲课数始自国初故可也今吉盐之课始增于嘉庆十一年若归地丁是加赋始吾君曷可也客曰有议以盐池赐还藩王示不屑有之者似得体也余曰阿拉善部在河套西卽古贺兰山康熙初多罗礼无所归圣祖仁皇帝赐以此土孳游牧者百余年矣吉兰泰乃其部之盐池阿拉善王玛哈巴拉任回民马君选等贩盐侵潞淮皇上执回民罪之宜也玛哈巴拉惧而献其地皇上收之使商运之亦宜也今曷与之且若与之亦当曰再赏之不当曰还之客曰吉盐不至晋二年矣民未闻淡食有议封禁之勿水运之者是也曷使内运焉余曰吉盐性重味佳艳物能久利酱菹苟不贵民甚利之若内运可以平潞盐土盐鄂尔多斯盐之价藩民及塞外贫民赖爲生计者数万人曷绝之客曰旣不可绝而今以皇甫川爲止是绝其半矣余曰藩民不可使之太富亦不可使之太贫太贫则不安大富亦不安今半绝之所以权衡使适中也且皇甫川一大使耳能全绝私船乎皇甫川距河东引地六百里一二年后河东私盐必侵而北皇甫川私盐必侵而南两侵则两爲平准焉民食裕而市价贱矣譬如南北二家之田中隔闲地六亩岁旣久南者必稼而北北者必稼而南两私则不争争则官治之并闲田失之矣客曰河东商曷肯增引也余曰吉盐二年不至晋河东之行无引之盐必多特无实据耳然不敢久久则惧或发之余之许其增引知其实有可增也余之请止吉盐于皇甫川盖阴制藩部太富之计非爲河东增引计也客曰河东道但请禁水运商人以增引兼请何也余曰此道官与商同气也水运当禁自禁之不在增引不增引商引当增则增之不在水运不水运若终固挟而求焉余将劾而请逮治之矣商知余之不可要乃终请增引而不复敢言禁水运也客日唯唯时壬申五月二十九日致杭嘉湖道李坦书浙江之性非折不行干隆中年杭城以东海寕城以东皆有护沙而中间老盐仓一段数十里独受顶冲则以南岸有牛舌尖沙之故惟其有此尖沙吐尖向北故江水之下也过尖冲北岸则折而向南潮水之上也过尖冲北岸亦折而向南两头向南故护沙生而受冲险工仅中间一段耳干隆五十年间有不谙塘工水性者以牛舌尖沙爲可恶若截而直之则中段亦望护沙之涨于是截牛舌开引河导水刷沙一空孰知不但中段不生护沙并两头护沙全失杭城乌龙庙外全受顶冲潮扑民居之檐塘外桑田尽爲沧海海寕鎭海墖以下亦皆一片大海矣余保障危险调剂水性者数年至嘉庆十一年以后两头涨沙复生则以南岸渐复尖沙之故元方以爲深幸但恐将来复有恶尖沙不直者故以奉告耳庚午秋日嘉兴嘉禾图䟦嘉兴冯鹭庭前辈以嘉禾图卷来属题句元案嘉兴本嘉禾郡以地产嘉禾得名顾所谓嘉禾今老农未之见也嘉庆九年甲子五月江浙大雨水汎滥沈浸浙西三郡皆被灾禾之己种者烂于水民厄且惧六月水退民补栽苗者十之九秋甚燠晴雨相闲禾大熟有一茎三四穗至九穗者老农诧以爲男士之知古者曰此卽吾郡所谓嘉禾也相庆以爲帝之德所感召焉方水之横行也鱼游于民灶舟越阡陌帆而行余具状驰驿入告帝悯甚命发仓谷数十万贱其値粜于民或以粥或以钱米赈贫者三十余万口蠲缓地丁漕米数十万石勿征于民邑之富者各出钱谷䘏其邨民少安而游食之徒复乘灾鸠众横于鄕里余饬文武官擒其渠散其党民乃益安迨九月禾大熟有一茎九穗者此帝之德足以召祥和故其转也爲甚速若大吏者方省愆之不暇敢贪天和爲己力乎且田之终不能补种幷禾而无之者尙比比也寒冬雨雪就食粥者尙万人也余披图感悚知此爲天之恩帝之德而已今皇帝尙德政不言嘉祥未敢以此闻于朝亦未敢爲诗歌以侈之谨识其事于卷末云尔硖川煮赈图后跋救荒无善策惟因时地制宜而己余抚浙无德屡致灾嘉庆九年夏浙西大水己行平粜赈济借籽种诸政矣十年春蚕麦又失收民益困乃遵钦定工赈纪事粥赈之法奏设粥厰于十五州县凡三十四厰大率相距二三十里卽分设一厰焉始也议者纷起以爲粥必有石灰非救民乃害民又以爲妇孺必相践而死又以爲人多必致疫又以爲司事者必侵蚀民无实惠余曰此数弊皆所素有但在人爲之耳于是毎厰皆延诚实绅士委以钱谷煮赈之事官吏不涉手惟钩算弹压而己硖石惠力寺厰其一也海寕马君钰以部郞居郷平日好行其德委以厰务力任不疑余又荐原任临海县令尹无钖华君瑞潢助之其散筹分男女两厰佛寺大芦篷无雨淋日炙之苦贫民盪舟而来道路出入次苐皆以木栅梆礟爲号令纪律日赈数万人无拥塞之虞有疾者给以药老病癈疾者别有厰妇女有厠篷终数十日无一人死于厰者粥浓厚皆遵余令以立箸不倒裹巾不渗爲度马君及分司者与饥民同食之无一盎饐餲者除领官银之外凡可以格外便民者马君皆力爲之以故硖石之赈尢尽善夫水旱之事不能必无国家休养之恩百数十年矣昔之八口食十畞者今数十口食之矣今之六分灾敌昔之十分灾也倘不以此次煮赈爲谬数十年后若有荒歉或可倣而行之或曰分厰赈粥不如分鄕散米余曰分鄕散米固善但一二县之地有良有司善绅士爲之乃可若数十州县必有流弊且赈粥专爲下下贫民供朝夕也若钱与米则中中中下人皆走索之反使下下之民短其赈期矣总之赈灾无善策惟相时地之宜实惠及民而己马君绘此图属华君示予幷请题后是仁者之用心也曷再以原奏及煮粥散筹各章程附录于后俾后之人益有所考焉重修广东省通志序元涖两广阅广西通志乃嘉庆初谢中丞所修喜其载录详明体例雅饬及阅广东通志则犹是雍正八年郝中丞所修书仅六十四卷四库书提要称其一年竣事体例牴牾未悉订正且迄今九十余年未经续纂若再迟则文献愈替是不可不亟修纂矣爰奏请开局纂修之大略以广西通志体例爲本而有所增损凡总纂分纂採访校录莫不肩任得人富于学而肯勤其力三年有成奏进御览志三百三十四卷爲典一曰训典爲表四曰郡县沿革曰职官曰选举曰封建爲略十曰舆地曰山川曰关隘曰海防曰建置曰经政曰前事曰艺文曰金石曰古蹟爲录二曰宧绩曰谪宧爲列传八曰人物曰列女曰耆寿曰方技曰宧者曰流寓曰释老曰岭蛮爲杂录一共二十六门古人不曰志而曰图经故图最重宋王中行等广州图经不可见矣今则一县一州爲一图沿海洋汎又爲长图按册读之粲然毕着矣广东通志旧有康熙十二年刘中丞所修之三十卷明万歴二十九年郭棐所纂之七十二卷嘉靖三十六年黄佐所撰之七十卷嘉靖十四年戴璟所撰之初稿四十卷各书多就残佚惟黄志爲泰泉弟子所分撰者体裁渊雅厪有存本今求得之僃加採录元家藏秘籍如宋王象之舆地纪胜等书亦多採录是以今志阅书颇博考古较旧加详而选举人物前事艺文金石各门亦皆详覈至于国初收粤平削尙藩诸鉅事则已载在国史此志不得记之与广西志同例也书成刋挍爰叙其后道光二年闰三月恭进十三经注䟽挍勘记折子钦惟皇上圣德天纵典学日新爲政本乎六经敎士先夫儒术此我朝圣圣相承之极轨也㓜被治化肄业诸经校理注䟽综核经义于诸本之异同见相沿之舛误每多订正尙未成书干隆五十六年奉敕分校太学石经曾以唐石经及各宋板悉心校勘比之幼时所校又加详僃自后出任外省复聚汉唐宋石刻曁各宋元板本选长于校经之士详加校勘自唐以后单䟽分合之不同明闽附音之有别皆使异同毕录得失兼明成十三经注䟽校勘记二百十七卷附孟子音义校勘记一卷释文校勘记二十五卷昔唐国子博士陆德明虑旧籍散失撰经典释文一书凡汉晋以来各本之异同师承之源委莫不兼收并载凡唐以前诸经旧本赖以不坠撰是书窃仿其意连年校改方毕敬装十部进呈御览自维末学莫赞高深妄凟圣聪不胜战慄悚惶之至谨奏嘉庆二十一年十二月揅经室集续集集八揅经室续集卷八文选楼诗存第十五丁亥男福注宜园梅花如屋竹如门管领春光是此园石径不须倚笻杖共来扶我有双孙正月廿日雪晴煮茶于竹林中题竹林茶隐卷滇南才过立春节已觉春光齐漏洩忽然一夜北风来卷落漫天玉花雪我不见雪已八年颇似故人成久别今日东园雪满林翠柏靑杉枝欲折况是梅花四十株冷玉寒香同沍结年年茶隐竟成例快雪时晴日光热竹林春气透浮筠洗出檀栾绿尤㓗玉川老婢来煮茶梅瓣雪泉试同啜借闲一日得披图静坐幽篁自怡悦命和原韵男福春雷早已催时节岭云蒸复雨洩雨余天气转春寒忽将夜雨飞成雪此景敎人忆故乡若忆岭南又殊别东园梅老花正繁花放随枝势盘折雪花梅花成万枝一片香光气团结竹林又遇煮茶时拾取松枝灶初热一双白鹤不避烟也识茶香最淸洁我家茶隐自年年两弟今年未随啜亲颜喜付与诸孙黄果如饴共甘悦倚松书屋春祭斋居屋前梅树老于我窗后支牀皆古松晩阶仍煮六安茗早饭特剪东园菘西山朝来有爽气太华夜碧闻淸钟衰翁终不悟道妙惟将戒愼持温恭仙馆花台欲栽牡丹价贵遂栽蜀葵十戸中人赋换花此情曾动乐天嗟何如多买葵花种终岁倾心向日华月来政简颇耽滇园之乐诗以自警旧游无此好楼台颇识前人费度裁一百余年人递去八千里路我能来风亭月榭参差见仙馆神祠次第开止水恰容鱼活泼闲阶尽彀鹤毰毸骋怀端在春三月涉趣何妨曰几回笻杖试携铿翠石菜锄亲把划苍苔莺流燕蛰谁先到棠芾桃夭合共栽山磴看山收画本竹林隐竹伴茶杯抱书孙至还敎拜擘𥿄诗成不用催适意如斯筹远否此翁未是鎭边才摘蔬摘我园中蔬古人诗可味譬如齩菜根其香涤肠胃我园春菜多绿畦隔花卉毎看家僮锄亦课园丁漑折腰手亲摘倾筐盈且墍唿儿共晩餐使识蔬笋气一家肉食者远谋问能未岂可对陶诗不自慙其贵此以澹性情非复计惠费若云㧞园葵在今亦无谓南云行仰看云在天未辨行迟速今日穿云跨岭行岂知疾过奔马足平地风气淸吹云天上行今日披云动凉气始知风在云中生山不见路惟见云桃花梨花近不分北云压山乌欲雨南云映日红氤氲下山直自云中落云中之人轻似鹤翩然可是隔仙凡怅望山头挂云脚我闻仙人乘云兼御风仙家幻术安能通不如安坐南云下笑指此云称老翁上已曰东川道中导江已说岷山远更远岷山路万重靑海波澜皆是雪金沙云气尙疑冬行春我到东川外佳节谁敎上已逢若把此川当曲水一觞流去是巫峰过以濯河行过山巓又水涯山桃红褪柳抽芽连村万树堆春雪都是梨花频果花阅黔西威寕鎭兵乌撒接乌䝉皆归郡县中山高森白石气冷迟春风寒食常多雪桃花也自红古人谁在此故实竟空空可渡桥夜月桥东峻坂石突兀桥西行人镫出没一楼窗外万山深风弄溪声洗春月春月竟是出中多百夷安乐春气和蛮花飞落山村坡儿女吹笙跳月歌回省看宜园新绿竟将万绿换千红祗在离家半月中淸气胜于花烂漫午阴比似屋帡幪不嫌墙角山光隔更许桥头水色同惟有两般难并绿一双白鹤一皤翁咏双绿蝶双双来巨蝶踪迹似仙家妙色频婆果前身蕚绿华滕王图未备乌足叶犹差疑是鬰栖化裙腰一道斜缀家书后寄知曾在岭南人万里滇池也送春两月晴多初望雨终朝风起不生尘饥蚊飞蚁全无迹夹㡌重棉未离身爽垲已瘳双足疾况于松鹤曰相亲频果有花曰优钵有鸟曰频伽诘屈闻梵音便觉奇可夸频果乃大柰滇产尤珍嘉首夏已堪食季夏皆如瓜甘松若棉絮红绿比玉瑕或艳称频婆其言出释家译语爲相思岂是思无邪何以窃梵言唿我果与花因思译性者谬恐千里差孟夏草木长孟夏草木长莽莽满一园翳林高百尺密荫围靑垣柽柳垂络索覆瓦遮前轩新篁放万叶稠绿葢石门池上开紫薇池边多树蘐杂葵备五色烂漫花正繁养鱼有止水纵鹤无近樊园北双古柏森然在高塾登台坐石几四山云气翻策杖过南圃篱落成野村鹭巢树枝稳密脾蜂韵喧瓜田引修蔓菜畦灌香根摘蔬供晩饭独乐静无言试衍陶公诗可与陶公论滇南小暑节滇南五月气犹淸云重爲阴轻复晴非夏非秋别成景不凉不热最怡情棉衣休用蒲葵扇花院全无竹苇棚六十三年惯炎暑幸将高爽快生平阅盘龙江登雄川阁望滇池晓出碧鸡坊盘龙江路长四山靑过雨万畞绿分秧水利村村足天时日日凉滇池环杰阁登眺满华阳小暑节赏菊棉衣颇耐午阴凉瓦盎花开老菊黄不是石栏红菡萏错将小暑认重阳滇南伏日中伏新秋两不争薄棉衣服过三庚华山昆海风才暖冷雨轻雷气又淸九夏竟无炎热苦四时常得暑寒平遥思殿阁微凉处笑我如怀献曝情立秋日敬一堂晩坐天书烂漫悬中省画㦸淸森绕节堂暑雨已晴秋月转紫薇花外桂花香西台节院致爽轩轩扁爲福嘉勇公所题西南昔有钖楼用白钖当瓦当板甚华丽登见西面碧鸡太华诸山且见平田耕获今楼已无存福儿用木架板爲方台畧施梯栏费一流银遂还旧观秋日登临致有爽气吾游惜未登太崋却到华阳碧鸡下碧鸡山接太华山西岳崚嶒名可借城里深居隔山色可使高梯木成架金碧岑楼再构难架木省工更廉价问名终是四方台无瓦非楼亦非榭滇池六月常棉衣爽气朝来不知夏登台万丈列苍巖远见层坡近平坝琳宫樵径皆分明华浦靑靑绕禾稼吾衰尙可屡登陟不觉栏桄怯腰胯把酒闲邀宾客欢攀花莫使儿童怕柱颊刚逢报早秋闻钟竟可连淸夜黑水梁州云外流倒挽银河半天泻甲兵洗净殪天狼弧矢星明向西射登西台登台终日见昆华恰好楼台住一家玉岭西横皆是翠彩云南现半成霞千村绿稻眞秋色十里淸滇是海涯更比乐天州宅壮惜无元九寄诗夸以藜爲拄杖养得靑藜出短墙削成拄杖等身长扶人石径去行药拦鹤松亭来啄粮早岁校书曾秘阁老年飮酒未家乡篱边更待葫芦落挂向枝头学道装中秋宜园镫月小园蝶梦记秋亭又是滇园梦蝶醒树静花凉秋淡沱镫红月白意珑玲颇来乡思摇银烛共写诗心入𥿄屏更现中庭香墖影似偕梦得上栖灵暮登西台看碧鸡山色夕阳山外沈暮色起山内似有烟氤氲亦非云叆叇初见靑出蓝继复螺染黛凝碧巳诧奇生翠亦可爱更如紫电光剑锋着霜淬碧鸡玉案边隐隐有关塞天成巨屏障浓色畴能缋坐待明星生巖穴共昏晦廵西边晓发西风晓起拓边楼霜气初来雨气收绕过昆池三十里碧鸡关外万山秋重九日登禄丰之鳌头峰得伊莘农中丞寄赠登鳌诗卽荅浪花卷出靑鳌头旧句曾记天台游今来靑鳌头上立一览六诏边关秋远山叠若大波起鳌足不动凌沧洲去年黔山过重九老鹰崖上吟诗走诗如健翮但鏖风那解情怜菊花酒今年鳌背宜亦诗我诗未得君先之挥毫直似钓鳌手一饵飞过昆明池我与老鳌共霜节君亦与鳌成久别君昔曾收渤海纶我衰喜解南𬈑热㑹当回首谢詹何䇿马苍山看秋雪住大理阅兵三日看点苍山峩峩点苍山苍翠极可爱平列十九峰峯峯染螺黛两峯夹一溪十八溪爲界林樾矗浮屠岚霭罩阛阓何幸见此山心目多所快其一在于云终年生叆叇有时冠峰顶不动鎭相葢有时束山腰飞白若长带有时竞出岫棼如擘絮碎四山皆无云独此云常在其一在于雪山顶雪最大冬春雪未奇六月白何怪我来九月中夜雪积岭背皑皑亦终曰不畏秋阳晒其一在于泉山罅分流派磊落归百桥淸泠潄鸣濑穿城爲渠塘灌田作沟浍家家可流觞处处响水碓其一在洱海东望气沆瀣叶榆成巨浸南北两关隘必有千顷波始与此山配海光开月镜恰共屏山对苍屛百廿里我来坐屛内地因高乃寒山在西易晦三㝛未及登亦足揽胜槪唐宋诸诗家罕到此边塞遂使古大山寂寞经屡代笑我两髩霜吟到万里外所游天下山曾陟嵩衡岱壮濶有过之雄秀此无赛寄诗未游人聊以当淸话他时浓设色一卷好图绘丽江雪山上关山缺处北望何茫茫天低雪山出白影交靑苍天生石桥洱海静且澄岀桥卽横决落漈九曲谿翻云复堆雪南诏残碑文章与书法确是唐贤派上溯东爨碑古法尙不坏建极铜钟我欲闻古音撞钟百八杵唐乐久销沈此音足千古古哀牢万里哀牢外高秋驻马时彩云连百濮黑水下三危元老曾经畧神功屡创垂漫言平定易轻视此西陲渡澜沧江铁索桥宸翰仰高楼飞桥祭武侯金绳横水上铁索锁山头险是天成堑行如浪颤舟西南通一线走遍禹梁州㝛永昌池馆流泉树石湛然淸华名之曰小兰津幷诗示鎭府诸公莫言传舍爲他人汉郡无如此最眞勒石先题古柳貌引泉应号小兰津治功頫首思张翕政事从头学郑纯今日昇平同在此一池秋水十分春漾濞溪道中收回雷霰长虹见揭起云峰白雪鲜记取点苍山背路初冬时候夕阳天漾濞合江上看月点苍山背乱峰堆漾濞双流转百回云水万重山万里一轮明月总追来游黑龙潭看唐梅二律千岁梅花千尺潭春风先到彩云南香吹蒙凤龟兹笛影伴天龙石佛龛玉斧曾遭图外划骊珠常向水中探祗嗟李杜无题句不与逋仙季廸谈铁石心肠宋开府王冰魂魄古梅花边功自坏鲜于手仙树遂归南诏家今日太平多雨露当年万里隔烟霞老龙如见三沧海试与香林较岁华余不能飮最多一杯而已滇园梅花盛开不可无酒命酿白糯数日卽熟花下欣然小酌仍不能醉诗以自嘲远游吾得渡澜沧惜未随花入醉乡万蕋已成香雪海一缸宜酿玉浮梁咏唫大可思何逊慷慨如将傲杜康毕竟先生眞醉否深杯还是浅相尝梅园晩景园林薄暝鸟初眠绕屋梅花香悄然月色淡黄花淡绿半朦胧处是春烟宜园三寿诗寿石玲石立一峰刻字在明代围宅有废兴此峰故常在石寿几千年勒字三百载寿柏柏亭始明代亭前有古柏寿逾三百年翠高六十尺昔植老僧庐今森节使宅寿梅园中多古梅数百年之寿春花正缛繁苔身更坚瘦若较龙潭梅彼老此尙幼除夕园庭之花齐见者梅桃杏山茶玉兰海棠木瓜樱桃马缨春兰蔷薇木香迎春水仙长春报春蜀葵十余种此地可名妙香国此时可似百花居家乡事事皆堪忆惟有羣花比不如戊子定光寺看红山茶花定光寺里红山茶红光不定摇朱霞古卉那肯在城市南野独立枯僧家登楼看花及花半尙有半出楼檐牙高柯难见更引领浓艳极赏翻咨嗟靑琅玕叶杂翠玉红珊瑚树增丹砂挺立巨干若壮士娇凝旧影羞吴娃英雄儿女各有说维摩色相皆无遮世间桃李苦代谢老树不自知生涯惟知寒山多雨雪一寒一度生宝华龙潭北望颇不远相期应是唐梅花上元登西台望月皓月照昆海元宵登眺来云山绕城郭镫火上楼台年熟民皆乐春晴漏勿催遥知深夜里游客踏歌回和女萝亭东园花月惊蛰滇池尙未雷东园已见杂花开月从金马坊边出春向五华山外来却爲芳林常秉烛不妨淸夜再登台感时两地成遥忆凤沼轻冰江北梅岀西城十里游龙门山海源寺滇南二月初三日颇似江南上巳天晓色照人出城郭春风引我到林泉玲峰峭壁龙池外疎竹浓花佛阁前随处轻炉吹活火近时茶隐又经年倚松书屋斋居斋居小屋意从容卧听茶声起看松窗外露寒双立鹤城头风定二更钟掩书颇似学僧静拙政还当愁我慵爲忆选楼斋㝛处春花满院月溶溶同李文园学使游太华山憩太华寺崋岳五千仞崚嶒上金天若与滇池较池在崋岳巓池上有高山名借太崋传华阳勒国志地括南中滇梁州与黑水自古西南连顚县昔汉郡太华居西偏城中看西山苍翠隔野烟春风得闲暇胜侣邀一贤出城载茶榼适野𫾣唫鞭松杉閟巖壑云水开天渊拾级入古寺楼殿逾百年寺南启虚堂万顷何茫然浩浩天外浪稜稜草际田双墖辨远郭片㠶识渔船山外壁更峭方削不肯圆搔首或落雁登顶难采莲石室虽可攀未许希夷眠我无摄生术神昏力衰孱爲语瀛洲侣安能从羽仙惟当随滇流乘槎归日边仙馆东新开二方石池一栽荷一养鱼池上栽苹果树二株梨二株幷于园南栽橡养山蚕以爲民先墙东荒地手亲锄砌石栽花二月初两树甜梨两树柰一池香藕一池鱼才敎园客来烘茧也看家儿学着书除却煮茶兼解字更应何事算公余牡丹一枝开极大花大如盘放样新一枝何止十分春高扶浩态恐成醉勃发艳红疑是瞋玉镜晕开香气力紫泥催足暖精神惟怜南诏诗家少莫道天涯无丽人梅花蜜园中梅花盛开至两月之久二月蜜房已满割之是梅花所酿也春半园花残蜂酿可收拾唿童开其房蜜脾垂数十一脾穴满百峰头何戢戢甘露颔可含黄粉翅能翕莹如冰壶淸白若玉膏湿计彼冬春间花稀寒不蛰惟有百树梅衙衙採之急割脾留半台淋漓注且挹梅花香与魂全与蜜爲入甜味翻银匙万花归一吸老鹤烂漫齐开红踯躅树杪吚哑飞属玉何如老鹤静无声卓立苍苔看修竹登西台看耕种平野浸淸滇环城百顷田喜逢新雨后刚是种秧前横笛遥村犊抽㠶小港船碧鸡山色绿低与稻畦连东园初夏初夏尙淸和东园日日过双池凉气合三径绿阴多瘦鹤常随步幽禽各占窝引飞新燕子乱呌野鹦哥苋染臙脂饭蚕收栗茧蛾奇花现优钵鲜果结频婆袅袅风抽笋琅琅雨打荷窗深时可卧琴在不须歌携幼还扶杖看山更上坡但逢娱意处休问老如何近华浦大观楼新立石柱水志云影天光四面靑高楼栏外比沧溟滇池净拭琉璃界华岭平开翡翠屏欲使万村同水利先敎丈石立渊渟浦前刻碣题名处远想焦山瘗鹤铭晩饭于福儿书斋登西台观稼是日剪得七种园蔬桂花紫薇同开西斋晚饭比山家六月棉衣不用纱七种自挑园内菜一瓯同饮竹中茶摘来靑李兼苹果开满红薇又桂花城外稻田似城里高台阑外卽昆华东园夏日东园积雨半归池密树阴阴日影迟苍鼠避人啣柏子红鱼浮水唼苹丝几层石磴登临处四面云山坐看时杖得靑藜随步稳不妨竹笠向风欹早衙散后掩园屝气候温凉验化机蜂蕋四时香不断茧蛾五月破还飞酿花成蜜供丸药据树欧丝着絮衣喜是郊原栽稻毕橡林又报野蚕肥方塘砌石接平沙白藕栽成看水华落日晒香宜晩饭晓凉收露点春茶阑边雨过翠痕响竹里风来红影斜就此课孙知雅训花名菡萏叶名蕸菜圃斜阳小屋晴绿杉林下晩风淸豆篷瓜架随人坐瓠叶茄花碍足行素饱宜知藜藿味忘机可听桔橰声闲来颇爱灌园叟除却肩锄无世情咏滇南景物人以緼袍兼伏腊花无月令开循环不是春秋亦佳日别有天地非人间重九曲靖道中边地西风早见秋今年重九又东游登高佳处竞鞭马待获闲时多卧牛驿路正当千里远农田全是十分收黄花纵好不相赏饱看黄云到贵州白水河看瀑有如此白水未及上翠微高谿泻鸣濑湍激不可矶如驱万鵞羣鹤鹤鼓翅飞及其落深漈百丈开晴霏又如千疋帛裂掷天孙机境更夜郞远奇僻与世违太白所不到自古唫者稀诗人若相赏不惜溅征衣贵州省城水南新构小阁正对溪山余名之曰翠微阁并书扁水南小阁题名后一段林峦未可忘黄叶多时有霜气翠微空处卽秋光眼前画意任舒卷溪上诗情谁短长莫怪阑干人倚久勾留淸景是斜阳鎭远行台在鎭阳江上江卽㵲水也后倚石屏山东横大石桥桥南岸卽中元洞洞之上又有一亭东向川途余题扁曰上元亭鎭阳江外四山靑拥列悬崖石似屏晓起迟看东岭日暮来少见北垣星当关兰锜严兵卫登岸牂柯证水经爲爱桥南巖洞好凭高题岀上元亭沅江绿萝山绿萝巖势頽悬藤钓沅渚渔咏幽谷中浮响若钟虞明镜澈淸潭风籁传空浦郦氏注水经足迹未到楚何以接灵均妙出湘沅语子厚永州文安能及斯古淸浪滩沅滩最是淸浪大四十里中石坎坷两山乱石原连根岂计奔流从此过淸沅千里趋洞庭鼓浪直攻山石破叠石若梯狭若门直下如舂漩如磨石当因水有撼摇水亦因山多折挫水石相通舟始来第一舟应庄硚坐我待下滩心气平不敢恃强亦无懦滩声已远新月低掷笔镫窗渐思卧武陵舟中食蟹武陵水落晩泊舟渔家簖里多蝤蛑十载不尝郭索味紫螯入手横霜秋桃花米饭洞庭酒尖团何择应兼收监州与蟹别憎爱符竹那许横行求计我管地已无蟹况所监者将百州思量必有少卿在更恐空惹坡公忧荆州渡江远㠶一片指荆州雁阵斜飞过我舟身在江天浑不觉怕人㝷句正登楼南阳道中早饭黍糜麦饼晚菘根月店霜桥饱复温何苦贵官夸贵食更将海燕压鸡豚狐裘一白狐裘廿四年南边天暖久相捐今朝河朔当风雪温厚何曾减却前戊冬述职赐赉蕃庶纪恩四首赐紫禁城骑马紫掖朝天日恩敎䇿马来未能多矍铄何敢少虺隤曳履星垣近鸣珂玉漏催小舆还命坐带子散朝回干淸宫面赐福字钖福苍生笔丹砂金绘笺御前敷禹范顶上戴尧天春满璇宫里香依玉案前传宣加寿字恩意在延年赐御笔出门见喜春帖子玉尺裁春帖祥云绕笔花喜从天上至恩近日边加吉语传中禁龙光拜一家春明门外路谁道是天涯赐黄辫荷包若若荷囊带黄如御佩同包含太和气摇曳早春风品胜金鱼紫光分韨火红几回拜优赐依恋玉阶中揅经室集诗卷第八揅经室四集诗卷八文选楼诗存丁卯辞雷塘墓庵孤云恋林薄新霜被草根西风吹落日闇淡沈平原此时庵中人逝将去墓门百念伤中肠哀哉复何言枯僧畱丙舍寂寞依晨昏待尔淸磬声通我梦寐魂我昨忧且病息影居邱园岂不眷松楸当怀王事敦感此出处间一一皆君恩雪涕竟长往浩然干与坤渡河朝泊黄河南夜宿河北浦河流决射阳所患难尽语驱车寻修途遥遥指邹鲁四野幕沈阴愁云趁行旅囘首望江南苍茫隔寒雨月夜拜滕文公庙停车滕国庙寒月四更天老屋灯昏壁寒林霜化烟平原五十里残碣一千年愿与迂儒说闲来试井田曲阜銕山园赠衍圣公孔冶山内弟世家乔木三千载海内斯爲第一园九曲修藤云偃葢十围老桧石蟠根苍苔纹蚀方坛鼎黄叶声喧曲迳门并銕大峯无数立平泉绿野揔休论莫道园林欠埽除略加修饰便堪居春花五色栽宜满秋树千株种莫疎胜日娱亲常奉酒他年敎子定摊书儒家不说神仙事多恐神仙未此如上公弱冠久簪缨介弟相携更有情小象半屏如玉立新诗一卷似冰淸貌将温厚归名敎句埽繁华近老成愧我风尘无定所半宵聚首便长征河间车斑斑来河间河间尘壒堆如山燕南垂赵北际十里烟波隔尘世尘世那有常闲身水催帆楫车催轮岂知山深水远处别有渔樵解笑人但曾少识渔樵趣须缓行时能且住定兴晓发晨星初落落平野鬰苍苍日色泠东海霜威森太行农闲村戸静马缓驿程长载咏皇华句休敎怀故鄕渡滹沱破晓到滹沱连桥策马过沙明犹带月冰合尙翻波唿渡惊王霸离鄕老赵佗滔滔千古事流水暗消磨渡漳水望铜雀台遗址邯郸南去渡双漳铜雀荒台半夕阳一样暮云流水外此间偏觉太苍凉广王右丞夷门歌老翁七十监夷门卧内幸姬思父恩虎符擎出送公子白首红颜同日死公子急走邯郸城一椎击退咸阳兵平原夫人破颜笑阿弟乃尔知侯嬴侯嬴究竟爲何死刎颈原非报公子蹈海仲连天下士不肯帝秦同耻耳陈畱怀古寄示二弟仲嘉子常生渡河大梁近识陈畱国陈畱尉氏邑阮氏着旧德汝颍缠其西衞邺据其北灵秀毓文学沃衍饶稼穑元瑜乐词翰嗣宗醉元默德猷秉威正仲容具神识遥集及思嚝疎放故逃职典午昔播迁铜驼尙荆棘何况一世家能不转沟洫遥遥古苗裔世系求未得惟有读晋书往行足矜式方今圣治隆有道皆正直我来秉使节过都敬凭轼书刻常侍碑千年石不泐名氏与先畴慨焉长太息大梁除夕河干逢岁暮雪意满梁园古木羣鸦集寒云大纛翻黄埃余艮岳靑堞绕夷门却有孤吟客焚香坐不喧戊辰荅陆九太崋一朶云飞过嵩山来从风落我手尺素飘然开故人苦久别新诗爲我裁缠绵积幽思慷慨生余哀江东有二陆可敌机云才忆昔相与游仙气凌天台关中壮川岳健笔增奇恢我今复南行往事诚悲哉寄言远游客何日驱车囘大风霾登吹台淸角腾喧上吹台怆然忧旱复忧霾风沙卷地来河朔春气随云去汴淮岂有邹枚闲赋雪更无李杜共登阶步兵不念蓬池近西望苏门自咏怀过密县郐郑风诗在今来溱洧闲云生风后岭日落大騩山俭俗皆陶穴愚民不秉蕳最怜春麦短地褊食尤艰中岳嵩高诗三首粤若稽山经太室维高嵩尔雅释礼祀肇爲五岳中阳城测土圭外方连大熊太岁在戊辰春仲山气融㻬琈丽朝阳䔄草披东风我来祭庙廷敢谓精诚通峻极仰方正深蔚含和沖明神若降鉴昭然垂太空右太室少室峙天西势竝太室高定思渺难陟但觉神理超峯巖削雷雨灵爽通云霄敷以帝休华流以白玉膏轘辕辟左关险隘同成臯汉武华西来于此获駮麃登礼罔不荅二室各一牢岂期少姨碑摛藻惟其佻右少室启母候禹饷闻鼓母乃来跳石鼓误鸣涂山慙见能母往二室间化石不肯囘禹曰归我子启生石遽开鸿烈集古训斯言何怪哉班书载汉诏石已居山隈我乃向石拜揽古登崔嵬曷观诗颂篇鸟迹生郊禖右启母石嵩山三石阙歌嵩岳三阙同高低左右离立八尺齐启母一阙距其北太室峙东少室西谁其建者汉朱吕谁其书者皆堂谿篆隷诘屈铭句奥请降云雨生蒸黎画图月兔木连理驾车乘马钩象犀阅魏太武周久视夏暴烈日冬流凘二千年来屹相向厥质麤剥厥色黧二室神祠始秦汉产启已说嵞山妻要之阳城本禹地三涂四载应无迷此阙灵祇久呵护欧赵访古何未稽褚峻缩本我早见兹来策马寻荒蹊阙间颇足容二轨壁垒未可穷攀跻周鲁雉阙制可见雉度以絼非以鸡氊槌拓取墨华黝宝之无异摹元圭更洗奉堂额东石一行刻字名畱题神君兴云阙中起庙墙汉柏春鸠啼嵩阳隐居嵩阳多隐居巢由卢鸿一张彪种放之伦皆称接趾司马温公居洛亦曾买地于曡石溪爲别馆同邵尧夫常来游居盖阳城北背轘辕南限颍汝伊古以来山深林密处也嵩阳多隐士千古见淸辉颍水洗尘去箕山放犊归夜来萝月满晓起松云飞言念卢鸿宅深深在翠微大梁咸阳下洛阳春风满大梁古人通汴泗千里接淮扬废苑皆黄土荒隄尙绿杨裴囘重弔古囘首忆雷塘嵩岳归步祷春泽复大风霾继之以雪以雨以霹雳各郡霑足志喜一首白昼移镫曀且霾神灵力挽好春囘云连泰岳恒山去雪自洪河渤海来顿起蛰龙三日雨交驰惊电百声雷中原民慰吾归矣千里东风驿路开临淮关阻雨淸明旅馆原宜雨杨柳桃花最见春短榻横风看步马长淮绕戸固畱人戊辰五月办贼至寕波爲前提督壮烈伯李忠毅公建昭忠祠哭祭之粤海闽天接燧烽大星如斗坠残冬一生精气乘箕尾百战功名称鼎钟死后人知眞尽命生前帝许得崇封至尊震悼廷臣哭早有孤忠动九重谁遣孙恩剰一船非公追不到南天远探蛟穴五千里苦歴鲸波二十年隔岁过门皆不入乘潮彻夜每无眠雅之若与牢之合早见澎台缚水仙六载相依作弟兄节楼风雨共筹兵手中曾击千舟盗海上如连万里城绝吭原知关气数寄牙早已断归情谁怜伯道终无子好与恩勤待馆甥甬上重来特建祠旧时部曲竟依谁铃辕月泠将军树泮水苔深叔子碑如此致身眞不恨爲何赍志也休疑麦城久合关家谶仿佛英风满庙旗初秋澹凝精舍小憇政繁嫌昼短少暇便心淸偶尔埽精舍悠然生远情屏随人意曲榻爲梦魂平自笑劳劳甚秋来句始成扬州城东南三十里深港之南焦山之北有康熙间新涨之佛感洲或名翠屏洲诗人王柳邨居之丁卯秋余与贵仲符吏部梅叔弟屡过其地梅叔买其溪上数亩地竹木阴翳乃构屋三楹亭一笠于其中柳邨又从江上郭景纯墓载一佳石来置屋中予名之曰尔雅山房又名其亭曰曲江亭以此地乃汉广陵曲江枚乘观涛处也戊辰秋柳邨来游西湖出曲江亭图索题一首以志旧游长江千里来巴蜀流到广陵曲复曲古时沧海今桑田翠屏洲涨焦山北江北横生十里沙广陵涛变千人家九折淸溪夹修竹万株高柳藏桃花辋川本合诗人住况是惠连读书处送暑曾过深港桥寻秋毎唤瓜洲渡送暑寻秋向柳邨藤床竹枕宿南轩千章夏木全遮屋八月秋潮直到门门前月色连淸夜稻花香重荷花谢记得曾探北固秋何缘又结西湖夏今日披图似梦醒涛声还向梦中听钱塘八月西楼卧错认扬州江上亭题曹䕫音摹赵松雪乐志论图卷曩读仲长统传心窃论之程蘅衫荃属题乐志论图卷因发之于诗衡门之下地必小泌水洋洋不求饱赋诗寻乐乐无穷古人之志颇易了良田广宅车且舟谈何容易焉可求必如此图始言乐乐未能得先多愁圣贤栖栖各有志饥溺箪瓢皆易地人人尽是仲长氏天下生民谁与治公理却笑当时人本无责任加其身有田有山不归去披图孤负江南春可乐不乐徒自苦仲长之风亦千古拜岳鄂王庙不战卽当死君亡臣敢存犹怜驴背者未逐马蹄魂独洗两宫辱莫言三字冤投戈相殉耳余事总休论分咏岁寒杂物二首温研俗尘满案拂还多赖此温温一研磨墨煖易干寒易冻笔尖最好是中和寒镫夜来风雨弄靑荧畱照书氊味最淸但有𥿄窗镫一点凄然便得岁寒情将渡钱塘江夜宿六和墖院月黑山空已半宵灯昏古寺对残膏风催夜气将成雪水落江沙不起涛诗思覔来禅榻静梦魂腾上塔轮高出门翻得荒寒趣绝胜城中俗事劳姚江舟中除夕丈亭古堠接余姚除夕停舟待暮潮回忆家庭非往日转宜儿女避今宵镜中霜薄须初白篷背春寒烛易销屈指四年同此夜雷塘菴冷大梁遥庚申六月余乘风破安南宼船于台州获其四总兵印销之爲剑今八年矣戊辰冬复剿蔡牵于海上夜舟看剑写诗剑匣销镕夷宼印仿铸古吴钩入手才三尺随身已八秋拭磨旧铜篆惭恨此瀛舟誓斩闽中贼如诛亡国侯已巳题何梦华上舍访书图徧访列仙传终不见一仙惟有一卷书可以千百年前贤具精魄亦复待后贤访之苟不力变没随云烟吾读古蓺略中心毎拳拳何君涉九流咨询在古编足迹陈谒者腹笥边孝先拟之于道家亦是葛稚川我昔校天禄直阁兼文渊稽古中秘书犹恐有佚焉四库所未收民间尙流传问俟曹仓开索待海舶旋或以一瓻借或以靑藜然或在晋隋后或在元宋前何君爲我行时汎贯月船写进六十部恩赉下木天再访再写进屡得翰墨缘副墨亦可诵我或储琅嬛何君绘此图志学何精揅昔日求金石雅意同淸坚灵隐置书藏更扣西湖舷万卷能常存卽是古偓佺四月十日同顾星桥吏部陈古华太守石状元三院长曁朱椒堂兵部蒋秋吟太史华秋槎何梦华王柳邨项秋子张秋水诸君子集灵隐置书藏纪事尙书未百篇春秋疑断烂列史志艺文分卷本亿万传之千百年存世不及半近代多书楼难聚易分散或者古名山与俗隔厓岸岧嶤灵隐峯琳宫敞楼观共爲藏书来藏室特修建学人苦着书难杀竹靑汗若非见着录何必弄柔翰舟车易遗亡水火爲患难子孙重田园弃此等涂炭朋友诺黄金文字任失窜或以经覆瓿或以诗投溷当年无副本佚后每长叹岂如香山寺全集不散乱名家勒巨帙精神本注贯逸民老田闲不见亦无闷虽不待藏传得藏亦所愿我今立藏法似定禅家案诸友以书来收藏持一券他年七十厨卷轴积无算或有访书人伏阁细披看古人好事心试共后人论旣汎西湖舟旋饱蔬笋饭出寺夕阳残鹫岭风泉涣题赵忠毅公癸卯年自书诗卷后高邑千秋节中年一卷诗艰难忧国事慷慨息居时未雨鸱鸮苦当关虎豹疑待铭残月研値得髩如丝蒋蒋邨学博请书厉樊榭征君墓碑且与里中诸君子共置祭田报官立案归西溪交芦菴管理诗以纪事刘樊窗榭说明州遗蜕西溪土一邱多分神仙无子在但凭天地有诗畱他年碑碣碧苔古此日墓田香稻秋记取法华山下路词人长与䕶松楸八月十五日浙江提督邱公会福建提督王公于寕波普陀洋十七日先追及蔡牵于台州鱼山洋击之十八日复会击之于温州黑水洋沈其船牵及其妻子皆死于海诗以志慰八月温台急水师孙恩海上族全夷定知故帅神灵在看尔长鲸就戮时题家藏汉延熹崋岳庙碑轴子太崋三峯削不成夜来碧色无深浅仙人染作延熹碑飘落人间止三卷长垣一册归商邱但损偏㫄最完善崋阴东郭又一圅椒花馆中见者鲜我今快得四明本玉轴绨囊示尊显丰全范钱三百年入我楼中伴文选惊心动魄竹垞语七尺巖巖辟空展浑金璞玉天所成幡然不受人裁翦唐宋题字皆分明衞公两欵夹额篆全身平列廿二行波磔豪釐尽能辨一字一朶靑莲花玉女翻盆墨云輭巳巳摹镌向北湖市石察书书佐遣湖边更刻泰山碑岳色双双照人眼题北湖摹碑图秦泰山残字汉西岳崋山碑三国天发神谶碑近代并毁拓本皆可宝贵予藏三碑𥿄本摹石置之北湖墓祠塾中偶检家藏王麓台山水小帧遂属画友添画碑石及刻碑者于其坡陀之上名之爲摹碑图以诗绝之吾愚未学繇与羲唐陵宋阁多然疑但曾手摹十石鼓刻画史籒夸汧岐下此秦碑立泰岱石刻明白丞相斯延熹蔡郭崋岳庙江都皇象神谶碑近代数碑次第毁一𥿄在世惊神奇定武各石欧褚耳数十本尙谈姜䕫三碑眞迹下一等况是秦汉三国时古人笔法入石理何尝楮墨差豪釐吾斋积古见三绝访古者至皆嗟咨客曰是宜并摹勒一日不刻人嫌迟江南市石北湖去九龙冈上吾家祠雪锋吴氏善篆隷奏刀騞亲磨治浅深完缺尽相肖登登林下鸣氊槌十夫扶起鼎足立桓楹并视平不欹巖巖疑嶷双岳色苍崖翠壁交陆离建业古气尽销铄秣陵一抹无嫌卑甘泉山色隔湖见朝岚浮动靑松枝西汉殿石我手获坟坛可配鲁祝其麓台画巳百年久林屋岂爲我图之我来补写刻石者三碑添在珠湖湄坐使此图成故实摩挲合作摹碑诗瑕邱之乐古所叹他年老倦应相思贞观金涂造象阿弥陀铜碑歌集翁覃溪先生斋中作苏斋帀坐将哦诗袖中我出金涂碑碑高四寸寸之六黄金涂满光陆离阿弥陀碑四字额左右盘以双翠螭其文六行行十许骈丽犹是初唐辞一躯佛象共愿造丹靑金玉矜瑰奇慈风慧日振法界却从胜范观良䂓造者赵婆长孙辈其人泯灭知是谁贞观纪年廿有一正是四海安平时此乃唐初正书体出于北魏周齐隋北朝造像百千计今多石刻畱山陂刁遵高湛各铭碣分明隋末欧褚师江左韩陵石颇少中原楷法兹其遗奏刀刻铜力恢展字小如黍微如丝蝇头蝉翅剧难搨金枝细书厪见斯苏斋老人惊叹赏碑者卑也此最卑予曰鉅细各不朽大碑屡见唐人爲君不见贞观是年铭晋祠文皇御笔书淋漓又不见三龛造象阙在伊登善大书摩勒之屠琹隖庶常将出爲县令所寓京城米市胡同有古藤二株自绘图卷索题吴山楼前多竹树旧是诗人读书处瀛洲亭上看花来偏我来时君又去君去正见江南春韦杜东风不相遇记恋城南三宿住两树藤花小琹隖咏絮亭以画册寄索题海棠春雨初飞二月时洒成万点好燕脂偶然落尔生花笔写出垂丝棠一枝红白桃花白桃浅淡綘桃肥半着氷绡半着绯莫道汉人无绮语曹全碑里有桃婓牡丹谁将深色嘱东风着力催成花一丛曾见宋人团扇好一枝春满十分红菜花𧖟豆蚕豆菜花黄间靑吴中生计满春塍农家陇上半盂饭寒士窗前一盏镫栀子石橊妙香须自澹中回妙色休从浓处猜拈得一枝合微笑红裙何事妒花来兰箭两箭幽兰香意足妙似诗情净如玉湘波如见二妃来薜荔靑靑女萝绿白荷蜻蜓菡萏白开凉雨后蜻蜓红点夕阳时画工知是有新意爱诵放翁团扇诗桂花一枝仙桂发天香染上生绡书共藏挍与一经无落叶儿曹漫与下雌黄木芙蓉落尽芙蓉霜气浓还从木末看芙蓉拒霜莫道无风力接引寒花直到冬松枝山茶枝松低亚山茶花岁寒淸景诗人家𫾣诗读画不知泠雪满庭松听煑茶题朱野云处士祭研图久与端溪订石交岁寒爲尔拜深宵须知一片闲云意除却苍巖不折腰不食官仓不种田一家耕石祝丰年来年再写新诗卷更是焚香贾浪仙揅经室一集揅经室集一集卷第九揅经室一集卷九孟子论仁论孟子之学纯于孔子尧舜之道汉唐宋以来儒者无间言也今七篇之文具在试总而论之孟子于孔子尧舜之道至极推尊反覆论说者仁也元于论语之仁已着论矣由是再论孟子之论仁孟子论仁无二道君治天下之仁士充本心之仁无异也治天下非仁不可故述孔子之言曰道二仁与不仁而已矣又曰君不行仁政而富之皆弃于孔子者也又曰齐人无以仁义与王言者我非尧舜之道不敢以陈于王前盖孟子时各国皆争战不爱民专欲以利得天下孟子反之一则曰仁者无敌再则曰国君好仁天下无敌反覆于爱民行仁政不尙利以勉齐梁之君且曰三代之得天下也以仁其失天下也以不仁此后韩非李斯之徒专欲以不仁利其国而秦之亡不旋踵矣孟子论仁至显明至诚实未尝有一豪流弊贻误后人也一介之士仁具于心然具心者仁之端也必扩而充之着于行事始可称仁孟子虽以恻隐爲仁然所谓恻隐之心乃仁之端非谓仁之实事也孟子又曰仁之实事亲是也是充此心始足以事亲保四海也若齐王但以羊易牛而不推恩孝子但颡有泚而不掩父母乍见孺子将入井而不拯救是皆失其仁之本心不能充仁之实事不得谓之爲仁也孟子论良能良知良知卽心端也良能实事也舍事实而专言心非孟子本指也孟子论仁至显明至诚实亦未尝举心性而空之迷惑后人也然而君治天下之仁有韩非之徒乱之士充本心之仁有释氏之徒乱之韩非之说其谬显释氏之说其迷深寻其源皆出于老聃之说韩非託之而遽至于大坏释氏袭之而昧其所从来是不可以不论爰综孟子各章以类相从以次相序仿台卿章指之意各加按语可见孟子之仁与孔子尧舜之仁无少差异分之则习而不察合之则章指并明圣贤大道朗然若日月之明浩然若江河之行判别若水火而坚实如金石刻薄寡恩之士灵明太过之人皆弃于孟子者也孟子曰规矩方员之至也在夏后之世此之谓也按此章专论仁爲尧舜之道君臣当法尧舜孔子曰仁与不仁而已矣可见治民者必以仁暴民者必致亡爲七篇之纲领下二章亦同此指此孟子传孔子尧舜之道之据也孟子见梁惠王何必曰利按此章仁义卽所谓尧舜之道陈于王前卽所谓格君心之非宋牼将之楚然而不王者未之有也何必曰利按此章言怀仁义必王怀利必亡利与仁义相反君臣父子兄弟非仁不行与前章指同又按利爲周易四德之一故曰义之和然周易之利专言利物梁惠王时之言利者则专言利已故矢口曰利吾国而孟子所辟之利皆利已之利也孟子将朝王以慢其二哉孟子曰欲贵者人之同心也所以不愿人之文绣也孟子曰有天爵者有人爵者终亦必亡而已矣按以上三章言仁义爲尧舜之道非此不陈于王前在国君当专以此行政士人亦以仁义爲天爵不可贬道而要人爵孟子曰人不足与适也一正君而国定矣按此章言君仁莫不仁与非尧舜之道不陈相发明孟子曰不仁而得国者有之矣不仁而得天下未之有也孟子曰以力假仁者霸无思不服此之谓也按以上二章决言不仁不得天下而秦旋以不仁得之然孟子曰以力服人者非心服也又曰得其民者得其心也不得心不可云得民不得民不可云得天下是以二世卽亡也故孟子曰虽与之天下不能一朝居也孟子曰三代之得天下也以仁其失天下也以不仁是犹恶醉而强酒按此章言仁得天下不仁失天下自天子及士庶人皆以仁保之与孔子孝经相发明孟子曰仁则荣不仁则辱自作孽不可活此之谓也公孙丑问曰夫子当路于齐功必倍之惟此时爲然滕文公问爲国孟子曰民事不可缓也若夫润泽之则在君与子矣孟子曰易其田畴薄其税歛善敎得民心孟子曰离娄之明吾君不能谓之贼按以上五章言爲政者必以仁仁者三代先王之道正经界薄税歛不罔民久行而待时民之受虐政者必归之莫之能御是以大国畏之与急功近利之术全相反葢大指全在仁也孟子曰尽信书则不如无书而何其血之流杵也孟子曰仁之胜不仁也犹水胜火亦终必亡而已矣齐宣王问曰汤放桀武王伐纣未闻弑君也梁惠王曰晋国天下莫强焉故曰仁者无敌王请勿疑孟子曰有人曰我善爲陈我善爲战大罪也各欲正已也焉用战按以上五章皆言以仁伐不仁必无敌不可以善战爲无敌齐宣王问曰交邻国有道乎民惟恐王之不好勇也滕文公问曰滕小国也竭力以事大国君请择于斯二者孟子曰天下有道小德役大德逝不以濯按以上三章皆言以小国事大国乃保国爱民之道不可穷兵求胜以害民皆仁道也孟子曰不仁哉梁惠王也及其所爱也孟子曰今之事君者曰我能爲君辟土地不能一朝居也孟子曰求也爲季氏宰辟草莱任土地者次之孟子曰桀纣之失天下也失其民也载胥及溺此之谓也邹与鲁闹君行仁政斯民亲其上死其长矣孟子曰不仁者可与言哉自作孽不可活按以上六章皆言不仁之君重赋敛好战阵糜烂其民凶年不救民不得民心必致菑危忧辱陷于死亡六国亡秦皆不逃乎此言可见尧舜孔子三代之仁政百世以俟圣人而不惑又按司马迁以老子韩非同传诚有见其淸静流爲法术也老子曰失道而后德失德而后仁失仁而后义失义而后礼夫礼者忠信之薄而乱之首也韩非子解老篇解之曰失道而后失德失德而后失仁失仁而后失义失义而后失礼礼爲情貌者也礼繁者实心衰也今爲礼者能无争乎有争则乱故曰夫礼者忠信之薄也而乱之首乎按此乃老韩之原委也故韩非曰今世皆曰尊主安国者必以仁义智能而不知卑主危国者必以仁义智能也故有道之主远仁义去智能服之以法是以誉广而国威民治而国安凡术也者主之所以执也法也者官之所以师也又曰仁暴者皆亡国者也又引成驩曰齐王太仁太不忍人则政乱于内兵弱于外此亡国之本也按老子谓淸静而天下自正究之天下必不能自正于淸静故韩非等欲以法术治之韩非谓仁暴皆亡国而不知法术之卽暴也孔孟之后惟韩非全反仁义之说秦李斯杀韩非而用其说不旋踵而秦以暴亡矣然老子之流爲五蠧人知之老子之流爲莲社则人不知也孟子曰仁也者人也合而言之道也孟子曰人皆有不忍人之心苟不充之不足以事父母齐宣王问曰齐桓晋文之事可得闻乎然而不王者未之有也按以上三章大指相同仁之篆体从人二训爲相人偶论语中已备论之矣孟子曰仁也者人也此孟子学于子思得中庸之传也中庸曰仁者人也郑康成氏以相人偶注之孟子此章人也人字亦当读如相人偶之人合而言之谓合人与仁言之卽圣人之大道也孟子曰人皆有不忍人之心以此一人不忍彼一人卽二人相人偶之实据也今人见孺子尙不忍王见牛尙不忍况相竝之二人哉前章谓恻隐之心仁之端有仁之端而自谓不能充谓其君不能充此两能字卽后章折枝是不爲非不能之能后章推爱牛之恩卽前章充见孺子之心苟能充之推之足以保四海苟不能充之推之不足以事父母保妻子相合而观之更深切着明矣后儒谓孟子竝重仁义不知孟子大指以仁爲重义礼智但因四端而并言之卽如此章言四端皆因不忍人之心而发也公都子曰吿子曰性无善无不善也故好是懿德按此章言性善惟其性善所以仁爲人心也仁之端于乍见孺子将入井时觇之皆有憷惕恻隐之心尽人所同而物所无也此孟子所举性善最确实之据象纣幽厉纵习爲恶但于乍见之时未必无此心是以孟子决其爲善者全以乍字爲冯仁非外铄求之则得况蒸民之诗足爲先圣相传仁道之实证哉孟子曰五谷者种之美者也亦在乎熟之而已矣按此章言仁具于人心性犹五谷之种谷种须种之方熟仁须爲之方成乍见卽谷初生也谷乃美种可比人之性善荑稗则牛羊之比矣孟子曰人之所不学而能者其良能也达之天下也按良能良知良字与赵孟之所贵非良贵也良字同良实也无奥旨也此良知二字不过孟子偶然及之与良贵相同殊非七篇中最关紧要之言且卽爲要言亦应良能二字重于良知方是充仁推恩之道不解王文成何所取而以爲圣贤传心之秘也阳明谓学不资于外求但当反观内省圣人致知之功至诚无息其良知之体皦如明镜妍媸之来随物见形而明镜曾无畱染所谓情顺万事而无情也无所住以生其心佛氏曾有是言未爲非也明镜之应一照皆眞是生其心处妍者妍者一过而不畱卽无所住处阳明之言如此学者试举以求之孟子七篇中有此境否此境可以论孩提爱亲之仁否阳明直以爲佛氏之言而不之讳且此儒佛相附亦不始于阳明本可不深辩但此命意造语之超妙尙非全是佛氏之言此乃晋宋间谈老庄者无可再谈之时亦雷次宗一流人讲礼厌繁之后乃走老𥅆厌弃周礼而归于元妙之故辙复择取淸言中自然神理最淸远超妙者与白莲社诸人合西僧之说相近相似者傅会之恣纵之译爲释言而昧所从来由此传流南北遂成风尙再成禅学其风愈狂盖老庄之书具在止于此而巳不能以其本无者託之至于释氏梵书则非译不明慧业文人纵笔所之无所不可无从騐证故晋会稽王道子传曰佛者淸远无虚之神夫淸远无虚非老庄淸言而何阳明宗㫖直是禅学尙非释学也又按佛经大指具见汉四十二章遗敎等经不过如此无大妙自晋常山卫道安以弥天俊辩之高才独坐静室十二年构精神悟始谓旧经爲舛此以晋人学入释学之始盖旧经本非舛然必以爲舛方能以学羼入变易之也故莲社魏道生曰自经典东流译人重阻多滞权文解通圆义若忘筌得鱼始可言道矣旧学僧徒以爲背经据此可见晋宋人以老庄学改增佛说之实据旧学僧徒拙守本经者见其相背矣道安旣与佛图澄合互相标榜符会如一复令宗流布分遣弟子四出道安与慧远入襄阳慧远又入庐山与雷次宗周绩之宗炳等合雷次宗周绩之宗炳与贾慧远本皆通儒才士慧远少随舅令狐氏游学许洛博综六经尤善庄老从释道安受业周绩之少从范寗通经穷研老易预莲社宗炳富于学识尤精理入莲社雷次宗博学明诗礼入莲社周绩之雷次宗又同受诗义于慧远法师谢灵运亦慧业文人故晋宋以后西僧如佛图澄鸠摩罗什等多以神騐见异于世至于翻经着论非借名儒文人之笔不能踵事变本引人喜入彼道如此此以学入释学而昧所从来之踪迹也至于梁达磨直指本心不立文字大兴禅宗则是西域人来中土不耐经卷不如全埽一切更爲直捷此又远不及慧远翻经之时在彼教中又下一等矣达磨入中土言语难通亦慧能等傅会而成也故由儒而由而释其枢纽总在道安慧远之间由释而禅其枢纽又在达磨慧能之间后儒不溯而察之所以象山阳明白沙受莲社少林之绐而不悟矣孟子曰仁人心也求其放心而已矣孟子曰自暴者不可与有言也舍正路而不由哀哉王子垫问曰士何事是皆穿窬之类也按以上三章皆本孔子之言爲居仁由义之训不忍人不害人不杀一无罪仁之至也万章曰牛山之木尝美矣惟心之谓与按此章卽上章求放心之道大指谓仁义爲本心故曰仁人心也若失其本心害人忍人无耻无礼则不成爲人与禽兽无异与仁人也之说不合矣所以言及于操心与存夜气者仍是责之以仁非令其于空寂处观本来面目如释氏之明心见性也下章言贤者勿丧心在甚于生死之事失其本心在身死不受之事皆非事物未来处也凡此皆以仁义礼智求于心不使放失故离仁义礼智以明心于寂然不动之初孟子七篇中无此说也孟子曰君子之于物也仁民而爱物孟子曰知者无不知也是之谓不知务孟子曰人之所以异于禽兽者几希由仁义行非行仁义也按孟子言仁上承尧舜其渊源在此三章虞书曰克明峻德以亲九族九族旣睦平章百姓百姓昭明协和万邦黎民于变时雍此卽全是仁道孟子所言亲亲仁民爱物急先务明庶物察人伦是皆推已及物由近及远圣贤言仁旣非杨氏之爲我亦非墨氏之兼爱亦非释氏之慈悲又按夏商以前无仁字虞书克明峻德卽与孟子仁字无异故仁字不见于尙书虞夏商书诗雅颂易卦爻辞之中此字明是周人始因相人偶之恒言而造爲仁字孔子易文言曰君子体仁足以长人论语曰虽有周亲不如仁人着于经矣然非始于孔子也元者善之长也一节春秋左传以爲穆姜之言论语周亲仁人亦书之逸文惟周礼大司徒六德知仁圣义中和爲仁字初见最古者然则仁字之行其在成康以后乎而其原则分于虞书之德字也孟子曰仁之实事亲是也手之舞之按此章言仁事亲而加以实字实者对端字爲言盖恻隐爲仁之端充此端以行仁则孝孝弟爲仁之本君子务本爲急自天子至庶人莫不以事亲爲首务舜之事亲孔子言孝爲仁本皆是道也实者实事也圣贤讲学不在空言实而已矣故孔子曰吾道一以贯之贯者行之于实事非通悟也通悟则良知之说缘之而起矣故此实字最显最重而厯代儒者忽之惟汉赵岐见之最显故于孟子言无实不祥特注之曰孝子之实养亲是也孟子曰口之于味也有性焉君子不谓命也按此章赵岐注最爲详明质实汉以前直至三代所谓性命者不过如此若谓性命之道过于精微是舍质实而蹈虚也论语夫子言性与天道不可得而闻卽孟子所谓圣人之于天道也此言王者受命等事故不可得闻又孟子直谓形色爲天性殀寿爲天命更明白矣如舍此以别求精微则入于老释之趣矣又按仁于父子爲命者如瞽瞍使舜完廪浚井此舜之命也然而舜不谓之命以自诿必尽心知性以尽事亲之道必至底豫而后已所以谓之有性也言性命者守定孟子此章及蒸民之诗左传刘康公之说则质实可据不必索奥妙于不可诘之鄕也告子曰性犹𣏌柳也率天下之人而祸仁义者必子之言夫按此章吿子专以义爲外而于仁带说孟子辟之之后知仁爲内矣犹执义外之说告子曰食色性也仁内也非外也然则耆炙亦有外与按孟子各章离之不察互校便明今以此章次于上二章之后可见矣仁之实爲事亲仁必内矣义之实爲从兄义亦必内也味色声臭安佚五者孟子明明断之曰性也旣曰性则明是内也安得以爲外此章告子首曰食色性也此四字原不错其错在义外也非内也六字故孟子但力辟义之非外使与仁之实爲事亲义之实爲从兄较若画一吿子食色性也之说亦与孟子味色声臭安佚性也之说较若画一未之辟也孟子以味色声臭安佚爲性者乃圣贤之常道人世之恒情圣贤之甘淡泊者乃是知命后儒皆以吿子食色爲性之说爲非而攻之其如与孟子前章相刺谬何若必以吿子之言无一是则仁内也非外也六字亦非耶况此章章末孟子诘之曰然则耆炙亦有外与是明明以口之于味爲内卽执告子食色性也四字之矛以刺义外也非内也六字之盾曷尝谓甘食悦色爲非性哉赵岐注本未错也又孟子曰形色天性也形与色尙直谓之性何况味色声臭安佚也孟子曰如使口之于味也其性与人殊若犬马之与我不同类也则天下何耆易牙之于味也此一节更爲明显与告子食色性也四字无异也孟子曰广土衆民四体不言而喻按此章可见仁之根于心孟子卽以爲性卽所谓有性焉不谓命也孟子曰爱人不亲反其仁自求多福孟子曰矢人岂不仁于函人哉反求诸己而已矣孟子曰君子所以异于人者强恕而行求仁莫近焉按上三章言仁爲人之心术加一礼字爲反求诸已不怨人之说实论语克已复礼爲仁之正传也墨者夷之夷子怃然爲间曰命之矣孟子曰予岂好辩哉能言距杨墨者圣人之徒也有爲神农之言者许行恶能治国家按以上三章皆孟子辟异端之说充塞仁道也卽农家者流如许行者尙必置辩此时韩非老庄之说尙未兴释氏之言更未起若孟子亲见其说之害仁其辟之更当何如公孙丑问曰夫子加齐之卿相未有盛于孔子也按此章所言杀一不辜卽不仁也又按古人论上等之人又分三等曰圣人仁人智人论语曰何事于仁必也圣乎又曰未智焉得仁又曰若圣与仁则吾岂敢又阳货曰可谓仁乎可谓智乎合之孟子此章仁且智夫子旣圣矣则圣仁智三等分明之至矣又孟子曰孔子之谓集大成集大成也者金声而玉振之也金声也者始条理也玉振之也者终条理也始条理者智之事也终条理者圣之事也此章但言始智终圣中间尙有仁之一等孟子虽未言及而实包举在内盖有仁而未圣者矣未有未仁而圣者也此章定是始智中仁终圣也孝经曰夫孝始于事亲中于事君终于立身始终之闲原有中之一层淳于髠曰先名实者爲人也衆人固不识也按此节论伯夷伊尹柳下惠皆爲仁孟子又许伯夷伊尹爲圣是古者皆以仁爲圣之次也公孙丑曰高子曰小弁五十而慕万章问曰象日以杀舜爲事可谓亲爱之乎燕人畔又从而爲之辞按以上三章皆言善处仁道之变而不失爲仁道揅经室集续集集九揅经室续集卷九文选楼诗存第十六已丑雪夜晓行拟杨诚斋夜雪迷路晓勿驰具茨不见歧中歧驿卒独捉老马骑爲我覔路行逶迤皓然大块白玉版我以轮蹄雕琢之又忽匝地成巨纸细行草稿来题诗题诗直到黄河岸横阻浑流望洋叹河南河北白茫茫一道金绳分两半溯沅水源入黔一夜漫山雨三篙上水船巳交寒食节不是冶春天厯厯几千里匆匆将半年江南好烟景想到杏花前黔大定以西古罗施鬼国也谷雨过此牡丹处处盛开魏紫鞓红洛下姿东风吹放满罗施邮亭院落留双盎茅屋人家也数枝滇水未能赏春色黔山颇不负花期小瓶旁插肩舆里一日看他四五时由七星关入乌撒七星岩外七星关几辈诗人到此间难得知名似寒士少经题句是边山三春霜雪行冬气百丈峯峦抗冷颜留此一诗破荒寂羗无故实问乌蛮东园夏日春花未及看及看夏初花树结苹婆果田生哈密瓜抽丝成茧邑割蜜散蜂衙倦向此园卧便如归我家大理石小屏方尺许宛然设色山水巧合天际乌云二句诗意天际乌云含雨重欲画此情笔谁弄楼前红日照山明此景兼图更难共何期大理点苍山石画天生出蛮洞黑云日影分五层雨意相含补其空云中斜罅漏日脚一片红光向山送奇景能传玉局书幻诗早入君谟梦巧匠裁石妙使纵若使横裁便无用蒙段何知蔡与苏造物天然远相中嵩阳万里有古情靑眼相看是淸供此诗此石谁后先㑹向苍巖较唐宋伊中丞过东园蔬饭见示一律卽和原韵园如谷口有山桥客似濠梁同见招风里笋稍抽笔直雨余荷葢泻珠摇回廊隐隐茶烟飏行灶靑靑菜把饶共此筹边多少事苦心却不是诗瓢滇南风景万里西南地人间别有天三春不归雁六月未鸣蝉便面凉停扇深衣夏亦緜却嗟唐宋客诗句少相传登西台每是登台必解颜平畴远接碧鸡关鵞黄鸭绿新秧地睂翠鬟靑过雨山趁市船来渔舎外近华楼在浦云间耕耘已毕农归卧喜得民闲官亦闲大暑节桂花初开终朝凉雨不闻雷北戸何曾肯暂开今日节时交大暑开窗爲放桂香来秋祭东园斋居诗四十韵余正月廿日生辰与白乐天同日余四十岁时曾和香山四十白发诗韵今勿勿廿六年矣香山有六十六岁诗又是年落二齿有落齿辞似老年一关键也淸夜翦镫作诗自忖我昔年四十曾和白傅诗白年六十六有诗言其衰七十欠四岁我亦如其时我昔知命年目力先差池今复十余载晶镜屡改移发白虽少半大半白其髭今年耳所听亦觉收声迟我嫌人语低聩聩将在兹白公于是岁二齿落有辞我幸卅余齿全在无所隳居粤八九载湿气注四肢诗云微且肿脚气殊难医入滇气凉爽左足去其疵右足尚有病夏来加药治近亦可半愈兼以息身疲园中有山台藜杖闲可搘廐中有紫骝游山偶一骑仲秋多祭祀斋宿今其期东园好亭馆杂树交秋枝钟鸣鹤声静淸夜因自思我无白公才我比白公羸今亦六十六官重非分司年齿与禄位不图至于斯老妻携季子归守墓与祠服官有二子效力居京师滇南宦最远今惟仲子随仲子文笔拙经义微能窥疏经成十卷阅之颇解颐赀郞任子间所执或不卑聚者固相慰远者叹相离健亦勿侈乐衰亦毋心悲君门隔万里昔人常嗟咨我君令喜喜气盈须睂春明门外路岂是天之涯惟念老态具精力将难支安可龙钟叟頽然筹边陲然不筹边陲偷安又何爲爲此斋居夕自省复自疑尚其式古训亦且力威仪大事在于祀惟福养以之中秋墖镫月中墖影又悬镫丈六支提九节靑一夜忽看造阿育二分无赖照栖灵花明滇上昆华馆秋满江南福寿庭万里淸辉共回首天边风露度疏星以八月十六日爲中秋雨余昨夜无明月三五佳时室上楼忽计今宵月才朢正该十六作中秋秋园秋园策杖绕山行更比春园气候淸到处闲花皆有色许多幽鸟不知名白梨红杮攀枝摘甜菜香茶共灶烹案牍判完还把卷夕阳澹似老人情暮登东台西台遥对碧鸡关更看东台金马山秋日有情此城郭夕阳无限好峰峦未能酒飮须茶飮纵不朝闲可暮闲石上席狨淸坐久朱霞照我得酡颜题伊莘农中丞不倚图古人曾有言地上卽是天惟天爲足倚此外何取焉有莘特立人不倚更不偏宛然中规矩折方周亦圆所佩有缓急在韦亦在赋性得骨力可与立与权如此无所倚已五十余年开图识生面但坐草芊芊除彼室与戸去其车与船不着屏与几勿傍林与泉是曰强哉矫岂非贤者坚道光七八载曁我居淸滇闲心共覔句苦意同筹边我少本无倚况复今华顚卽此恃天处窃欲相比肩题诗卽言志晚节皆勉旃以园中柿芥饷莘农中丞见谢长篇因亦以诗相酬旣不能爲田舍翁毛锥长剑谁雌雄不如治事有淸暇可以老圃兼老农东园古杮高五丈二三千颗垂秋红凌霜摘落去其涩甘脆与梨争异同秋来北地寄菜种入土卽绿成晚菘蔓菁香芥泼生辣咬根得味亦御冬东邻西邻井薄瀹倾筐送去田家风幕掾分尝牙将笑两家气味皆冬烘果然牙齿嚼淸慧已有长句来诗筒君迁入赋亚平仲元修有菜吟苏公君不见吾家闲地尚数亩新栽小麦靑茸茸好侍明年作饼饵只鸡斗酒相过从试将野叟茅屋趣纳入㦸辕园圃中晓坐后院石坛侵晓石坛上居然农圃间晨光销落月霜气肃边山野趣蹔相借闲愁难尽删不知南去雁何处北飞还东台待月东岭生明月悠悠照远村天光澄碧落山影接黄昏颇不负今夕祇因游此园归来行竹径相送似柴门霜降日暮登台看西山霜气初严雨气衰碧鸡峰色碧参差况当落日余霞后正是涂金刷翠时堆起佛头见华顶磨开铜镜照昆池子安山紫潭淸句付此方成絶妙辞大理石屏四时山水歌己丑冬又见大理四石纵横皆一尺外巧如画幅第一横幅春山睡绿湘烟疉㬪其痕宛然有欲销之意用子厚句题之曰烟销日出不见人欵乃一声山水绿此湘烟春霁也第二方幅横岭连峰沉阴黝绿色下有云起上有雨来用许浑诗意题之曰溪云初起山雨欲来此夏山欲雨也其三立幅特立方峰右连绿岭天飘雨脚云落峰腰亦用丁卯诗意题之曰残云归太华疎雨过中条此华岳秋晴也其四横幅石纹如坡公雪浪石靑白相纠酷肖风雪江流寒矶激浪之势卽用坡公句题之曰画师争摹雪浪势此寒江雪浪也南云石幅天生奇奇乃造物爲画师烟云雨雪各有态高山流水分四时造物笔墨何手持何年穴山爲画师岂独胜于画师画更得巧合诗人诗子厚渔翁过开化天生桥题名刻石大道何平平到此已万里谁知坦途下横贯巨川水谿深岸愈高絶壁水面起惟此两壁巓相接复相抵此桥眞天生百步平若砥桥边勿驻足亦勿俯而视临深知其危奔流浩无底问水何所归百里卽交阯谕蜀马相如题名难到此戏荅家人非但养心兼养目高年远宦少看书家人劝我言如此我荅家人意可如岂有刘伶听戒酒袛应轮扁老攻车此中也有长生法不用三仙饱蠹鱼坐月坛坐月坐月坛边夜色迟梅花香动影交枝直从茅屋黄昏后坐到参旗挂月时新造擡礟演成速战阵和伊莘农中丞韵圣武征西速战平杨家演得阵图成传来雷霆千声礟抵过弓刀一万兵目准手灵燃火急步齐肩负转环轻治兵颇可终朝毕还共敦诗入诏城报春花滇中报春花弱草也叶类江南之虎耳草而无白纹其穗高不逾尺花五瓣小如珠翠之盘色在浅紫红翠之间不畏霜雪冬初卽开凡抽穗至三卽交春矣近时翡翠玉中有一种红翠色者女衣绫布中亦有比其色者皆名曰报春花色翠应淡于羽紫亦浅于薇远比西夷玉新宜少妇衣石边自荏苒雪里长芳菲报春何足论耐得送寒归大理雪浪石屏用苏公雪浪石诗韵大理石片如方立幅之画一波翻白起似有矶激于其中波上迸起浪花浪花外水纹又成绿靑白色数层皆具飞涛走雪之势昔坡公云余得黑石白脉如蜀孙知微所画石间奔流尽水之变画鑑云孙知微水石图一石高数尺湍流澈注飞涛走雪今此石颇似之应亦名之曰雪浪石置香雪斋中太行石画如云屯人巧不到天工尊花石纲残汴河冻雪浪斋破寒云昏苏公久别此石去尚留铭字埋荒村黑水梁州玉斧划别有大理开国门孙知微死八百载点苍山里招其魂画家粉本入石骨诗人魄力通天根飞涛向天学云白古雪窖地变玉痕片片幻出洱海浪定州一卷非所论况此翻澜激矶石屏立不用苏斋盆斋前梅花亦香雪目击雪子吾道存冬至后连得大雪风暖滇池冬不寒同云难见彩云间忽飞冰雪铺千里直洒来牟饱百蛮火热石罏怜蔀屋时平铁甲解边关登台更向园林去放眼遥天万玉山百树松杉冻压枝竹稍垂叶钓淸池卽今玉圃携笻日去岁黄河渡雪时路有鸿泥已陈迹家如琴鹤半轻随况当香雪花初拆合请皤翁坐咏诗山海棠滇山中有大树名山海棠冬至前开花交春方谢其花叶皆似海棠蒂亦垂丝而浓密过之霜雪满山红林独盛偶买连枝插瓶弥月此花富民县多昆明县少余使花奴移买穉者植之署中何来冬岭树道是海棠技万卉彫零日此花秾艳时凌云垂鄂不傲雪湿燕支桃李春风耳岁寒谁与诗腊八日园梅有开者雪后云阴意冷淸闲随双鹤绕园行梅花有性眞天放得到开时便纵情园梅半开霜雪风寒理亦齐几枝曲直任高低林中香性谁知得我道梅花似马蹄月夜游园己丑腊月十四日霜雪之后南风减寒向晦月出淸景朗澈遂乘倚舆出香雪斋池上林梅初开仙馆墙东临池小憩杂树叶脱月光在粉壁池水之间明洁如昼复由茶隐亭过宜亭而南止于射圃闲田远敞得月更多绿杉影直双鹤静立老梅南枝向月耀白城钟已动坐赏良久复囘仙馆登北山石台东望城中万屋鳞次城外金马诸山罗列楚楚山外流云横亘似霞非霞天宇空碧肃而不寒坐待参昴旣高与月同转始由山后而返何地无月何人不得月若不记之则此景付之太虚矣夜园月境幽登台境更辟梅月守静虚云山廊淸白我见王辋川近腊爱月夕我见苏东坡月影玩竹柏我无裴与张但与月主客后之视今者或如今视昔东园残腊几曾孤负好年华如此园林听放衙三径有苔皆步鹤一年无日不看花筹边心力营巢鹊送腊时光赴壑蛇除却雷塘庵外雪末应春雨更思家庚寅正月八日游西山花红洞法界寺邀游古巖穴更在西山西遨头䇿骢马山足指碧鸡松柏郁远翠榆柳含新荑壑底响泉筑岭边憷云梯石门谢康乐林间孔稚圭转折见厓洞指点寻招提旃檀严梵像蕙櫋拜御题参天玉兰立拂殿红茶齐归途视每俯平野望弗迷太华列屏障滇池明玻璃偶然共遥集聊复遵故蹊出山已蹉午落日春风低正月二十日偕刘王二叟竹林茶隐三人二百五十岁隐入竹林同所憩举瓯啜茗作寿朋少破从前独游例桐城寿者百四龄谈笑游行啮甘脆自言弱冠入滇池眼见干隆平缅裔浪穹老年七十九手披经解讲六艺此乃门中古桃李却并尚书红杏丽南中地暖才立春已似山阴欲修褉时花香叶靑春深绿篠新篁夕阳霁儿辈烧松烹洱茶竹亭炉烟风细细羊求三径寂无声惟有林间鹤淸唳香山七老今得三疑我年者使之计滇中有百四岁刘寿叟者名廷植桐城人步履目光齿力皆健须发未全白如六十许人语音高而善笑叟于壮年在迤西见大何首乌重百余斤购得之剖吸白浆目光顿明精神增健由此得长寿无他异术家大人曾仿唐人何首乌传作刘寿叟传又有家大人已未门生王乐山大令者名崧榜名藩浪穹人年七十九学问淹博爲滇中老宿总纂滇省通志精神步履亦强健福乃于庚寅正月二十日邀刘王二叟在宜园陪家大人游坐福侍茶爲寿三寿共二百五十岁唐白香山初爲七老㑹其中尚无百余岁者家大人生辰与白公同日七老九老再俟诸他日福谨记立幅雪浪石屏再用坡公雪浪石七律韵并镌字曰琅嬛馆仿苏公雪浪斋孙知微画法画仿眉州复定州宛然溅雪激奔流摹成水法有蓝本卷出浪花皆白头石脉千年磨不灭江波半幅翦来收谁能挽得狂澜住诗力苏斋抵万牛西宅后有紫薇二株葺其后屋题曰紫薇花院西堂后屋似闲衙收拾荒园可住家山顶平横靑玉案檐牙齐列紫薇花千枝琼树看成碧一片卿云半是霞须与民间共疴痒莫将官样负淸华紫薇花院后圃坐月坛卅丈花垣一丈坛石栏啜茗晩盘桓风知少女微时好月向上圆后看竹柏两人影闲暇星河万里指阑干且休久恋金波色淸露之中边气寒澹泉紫薇花院后最西北有井如眢发其覆石汲之湿二丈之绠其脉由山来由五华山出水甚淸白无咸苦之味然亦不甘葢甚澹矣名之曰澹泉汲得无波井其深如古潭由来上池北穴出五华南澹欲生虚白淸何计苦甘曾陪隐之酌似此又焉贪署西木台将朽遂拆之迁于澹泉西南七丈许用七千土墼㬪爲方台名之曰碧鸡台草草荒园起一台不劳民力不伤财两层白纸餬虚牖四壁黄坭疉大坯寒重压檐飞雨雪春深绕屋走云雷纵横方丈寻诗地那値文人苦费才排闼谁何到此台碧鸡山特送靑来两三峯向研池立四十里将屏画开疎雨晴时霞蹔罨夕阳沉后翠成堆登临更比东台近阮眼相看日几囘水照靑天似镜台不因城市染尘埃汪汪千顷涵淸浊采采中央咏溯洄金马山前多佛树黑龙潭上有唐梅何如细读王褎传缥碧光中节使来半是公余可上台坐看耕种到星囘不言不动知风自生魄生明记月哉柔远惟思郑纯法筹边休用赞皇才袛今一片滇池水唐宋何人得见来食家园新麦面后圃闲地多偶种数亩麦春来抽穗芒有浪深二尺园丁携月镰刈之付磨石霏屑出重罗无以比其白今年饼饵香旧腊雪霜汁快此麦秋风黄云满梁益东园夏日园池长夏树扶疎侍到闲时意自如爲试轻鞵去寻鹤但抛香饵不钩鱼老年可得惟加饭结习难除尚着书俗客何来诗客少使君家似野人居蜀葵花蜀葵春早是滇池夹路当阶复满篱五色各争高一丈万花分与占千枝牡丹极艳何曾久秋菊能黄又惜迟惟此向阳开不断芳菲接到雪梅时红藜杖靑藜杖数枝三年矣丹漆之名曰红藜欲象唐之赤藤老龙拔须电捜壁南诏蛮藤如血赤昌黎唫罢香山唫万里云天隔梁益我持节住六诏南欲覔此藤无处覔园中自有老藜根斫取数枝握靑碧三年未免色模餬半染苔痕半手泽忽加丹漆华而坚楖枥横担五六尺太乙吹火红照人不许珊瑚鬬玉石皤翁携此东园来一笠圆棕双蜡屐劲茎疎节轻于藤皓鹤惊红避长䇿而今那有异牟寻颇可扶藜傲韩白夏登碧鸡台六月滇池上登台引兴长郊原酣雨气水木泛云光尚觉棉衣薄全将羽扇忘昔年泰山顶似此得淸凉野鹤羣六月廿六日有野鹤爲羣盘飞于宜园林杪与园鹤相和而鸣久之向南飞去数之恰十双也园丁云此鹤与园鹤朱顶省无异滇中多有之久晴将雨则入泽久雨将晴则入山秋田旣熟羣飞损稼农人逐之捕之云南旧志惟有灰鹤无白鹤葢习见野鹤耳野鹤毛色不甚鲜白宜园鹤初来亦不甚白养之逾岁始全皓洁滇鹤与余乡淮海之鹤无异惟自嗉以下一尺颈全黑不似淮海鹤乃黑白二色相纠转也忽惊林杪白纷纷廿鹤盘飞自结羣湿羽昆池嫌滞雨振翎华麓快晴云高吭引和淸相应衆翅抟风飒可闻能舞终怜园内鹤褊肯向鲍参军题碧鸡台不难终日住楼台难得台从古迹开山在益州鸡缥碧节持汉使羽毰毸二千年上神光在五色云中翠影推若是倚楼横塞雁王襃还擫洞箫来大理石屏正面立看合疎影横斜水淸浅背面横看合暗香浮动月黄昏疎影暗香交水月若敎作画颇难工谁知和靖诗心在透入苍山石骨中淸浅倒垂枝掩映黄昏斜倚气朦胧妙从不甚分明处两面纵横覔句同九日登西台九日登台近更宜丰年佳气满昆池直从绿雨铺成后看到黄云卷尽时拙政无如观获乐新炊端可望烟知白秔一石银才两谷贱伤农是谬词翡翠玉效乐天乐府古有骠国乐今有骠国玉朝廷不宝之此玉入流俗色不尚白靑所贵惟在绿炫以翡翠名利欲共争逐佳者比黄金价更倍五六滇关驼玉来麤皮皆碌碌贪绿在皮中若可见其腹或以千金享或判卞和足及剖乃异色几于抱玉哭或见绿一斑䘮斧少偿赎若得绿一拳卽能润其屋缅夷赖爲利断之彼穷辱此货走东南狥之意殊恧贵贱有何常好尚谁反覆所宝若靑红绿璞成贱璞西行阅兵憩云南县靑华洞靑华古洞最淸华水木分明又一涯湖墅羣飞朱顶鹤邮亭浓发白崖花纵来游客难寻穴可有诗人此住家但使琴堂非俗吏必耽元狩旧云霞点苍山书所见睡醒榆川夜雨残晓来积雪满苍峦早霞西掩靑爲葢初日东升金作盘雪岭不知何处去火云忽变作奇观赤城红烧烟消散玉嶂依然白气寒过苍山第十五峰下登杨升庵写韵楼又至大云堂外观龙女花十五峰前洱水涯旧楼还是野僧家楚雄垂柳不堪折折得一枝龙女花重修承华圃敎场阅武省城内五华山西有校场卽前明沐氏之柳营今名承华圃其堂有康熙辛卯年旧扁曰景武堂庚寅冬重新之周筑土墙三百六十丈留取土之坎以爲荷池堂后存古柏四大株余树皆朽今栽新柳数百株加以杂花此地阅小队官兵演连镮擡礟最便柳营旧是沐家场今日重修景武堂坐榻颇宜依大树射屏还与种垂杨池边共遂爲鹅愿阶下还凝画㦸香旗偃梅花军士散吟鞭归去又斜阳腊月十四夜游宜园残腊月将满月下宜有梅古梅三十树冲寒香半开梅边宜有鹤双鹤立老苔与梅夜相守不觉淸钟催宜亭竹柏影参差接东台试问此园境岂不宜我来扶藜复行乐独往无人陪斯时思所宜宜于漉新醅雅欲学古人对月引一杯白堕不我醉白鹤不我淸梅花再百腊我亦古人哉大理石拟元人四时山水小幅仿名家四时山水小景四幅石质皆坚滑如玉其一高五寸五分寛一尺上方绿色横山起伏有情下有烟霞靑红二色势亦起伏题曰春谷烟霞仿赵鸥波设色也其二高八寸三分寛七寸五分中横赭色山似有暑意山上乌云横流郁然含雨题曰夏岭蒸云拟高房山染法也其三高八寸三分寛七寸五分下有坡树中隔溪水水外山村色杂黄驳具霜林之趣题曰秋山黄叶摹黄子久笔也其四高九寸八分寛五寸五分主峰中立皴染无多而积雪甚厚峰外雪气满天题曰寒峰晓雪用倪云林简笔也点苍山里石画绘皆天生乃不曰天生翻云人画成子昻与子久二难何可并房山力淳厚倪迂多逸情旣谢缣楮质岂许丹靑争春谷霞彩暖夏岭乌云横秋村有黄叶冬雪晓未晴设色尙非异神韵入妙精笔迹不可求浑脱疑且惊我纵各题品未足扬其名此物自不朽造化诗无声揅经室集诗卷第九揅经室四集诗卷九文选楼诗存庚午与诸表兄弟共建外祖荣禄公林氏祠堂于扬州陈家集天后宫侧记事一首西山大田外荣禄启专祠旧德传爲政淸芬合诵诗祭分唐世系象表古威仪老屋梅花树新墙杨柳枝书函畱宅相经术记门见说何无忌来题韲臼碑已末借寓京师衍圣公邸曾栽竹三丛藤花两本庚午再寓添栽槐柳桃海棠栾枝丁香并旧有古槐榆椿枣谷共三十余株记以一律授之馆人三公庭下例栽槐更取时花处处栽淇竹低随靑柳宻海棠高共紫藤开还添阙里坛中杏但少杨州江上梅待得十年深雨露绿阴红树满春台门生屠琴隖以翰林改宰仪征翁覃溪先生倡咏饯送遂亦以诗赠行展我泰崋碑磨我八甎研苏斋倡吟篇旧友共相饯屠君正壮年出宰我乡县鄕县尙不陋长江绕芳甸近者集盐艘民风少爲变枭徒颍泗来小斗竟如战我昔谋增兵请者议未善爲此多隐忧障匪易见我早识屠君洸洸吴越彦淸名满湖海高文冠翰院百里非龎才帝欲使之练孰意赤紧州巧得颜谢选学者所设施岂与俗最殿循吏宋汝阴亦入儒林传苏斋敦勉之古谊深眷眷我岂无赠言力行在无倦履之而后艰折狱言难片我于浙士民拊循讵能徧惟不负乃心或不报于面今日春明门花前竞吟䜩海棠思召伯鸣琴慕子贱行矣春江潮勿爲瀛洲恋绿树长安原是惯风尘无奈风尘送尽春一夜碧云催宻雨满城绿树接芳邻开窗活翠能惊目埽径新阴欲罩人如此槐㕔最淸暇门前遮莫响车轮题内子绿静轩图卉木无躁意穆然含淸阴况有幽闲人情赏相与深小轩远尘壒竹树宻成林皋禽傍蕉石香草被苔岑雨余见曦影众绿何沈沈碧云澹无迹半染诗人襟窗楹閟窈窕坐此生道心乃知山水间太古诚希音昼长万籁静一声惟素琴题陈受笙十三镜斋诗稿后岳色河声太仓莽吴山越水剧淸柔合将画笔兼诗笔直写杭州入崋州百二秦关收爽气十三古镜照高秋奇才旧见吴南野却让陈生陇塞游题陈迦陵先生塡词图卷卷中自康熙以来诸名家佳作如林各体皆僃惟无七言长律赋此避之闻道元龙气最豪平原绣像喜相遭乌丝细压襕边字火色频添颊上毫阳羡书生钩党在维摩天女借禅逃江山一曲周郞顾丝竹中年谢傅陶名士竞题黄绢妇淸班不借郁轮袍歌喉井水新争柳扇面烟花旧恨桃酹酒墓田依壮悔吹箫园馆记如皋词人那识东林意湖海楼原百尺高题女萝亭香影移梅词意图卷五年香影太匆匆不是忙中卽病中待得闲来披画卷才从静里见春风旧时月色还如此今日诗心更许同闻道家园梅树好女萝亭外玉珑昌运宫白皮松歌昌运宫在香山乡古松七株百尺长入门瞥眼惊相望白龙乱窜千条光鳞鬛欲动冷忽僵森然结夏堆雪霜阴羽鹤鹤飞来凉仙人垩以琼瑶浆十步之外闻古香手扪其肤腻若肪俯视桧柏翻老苍相怜皆是沧海桑有明正德多权珰永也差比彬瑾强所知尙有几希良依松造墓深埋藏松涛暮起思茫茫阳明古洞应斜阳觉生寺观永乐大铜钟永乐洪钟阅古今虹梁鳌柱屋沈沈销兵秦政成余习忏佛萧梁本疚心一棒难超无量刼万钧岂跃不祥金华严轮转熙朝后始听蒲牢自在音雨后游万柳堂京师崇文门外东南隅万柳堂相传爲元亷希宪野云右丞别业卽国初冯益都亦园也一时鸿博名流皆有题咏后归仓场侍郞石公文桂改爲拈花寺今池馆虽废寺尙在雨后凉云重驱车趁晓行㝷沙无辙迹访寺得钟声屋外靑林合楼前绿野平不来荒僻地那见古人情妙绘见鸥波疎斋共听歌草堂围万柳骤雨打新荷剰水长芦占孤亭老树多若非诗卷在此事半消磨最好佳山集遥收松雪图荷连淸露折柳得野云扶池馆畱名迹门廧列衆儒沧洲思早卧此地已江湖火城阑不住付与佛拈花今日伽蓝地当年宰相家风流虽歇绝水木总淸华陈迹且休论但催僧煑茶京师扬州会馆第三层院中种竹百余竿题其轩曰小竹西繁华庸何伤惟趣不可俗歌吹沸天时但须一路竹维扬置行馆近在韦杜曲已围桃李园更筑篔筜谷爲竹作主人何止恋三宿人苟无世情谁住春明屋所赖有此君潇洒慰幽独九陌多风尘适馆方有毂入门拂缁衣一笑对靑目宛然禅智西亭外千竿绿新秋月夜烦襟己厌暑迎秋殊愿凉徘徊起中夜复此明月光闲情閟重闼朗抱开虚堂风槐动疎影露卉含淸香蛩新乍吟砌萤暗时度墙散发理象栉瀹茗移藤牀所欣在眞境岂辨何有鄕但觉羣动息亦复筌言忘过瀛台见秋荷盛开妙莲花界净浮沤翠葢仙茎露未收八部香严会龙海万眞飞舞下麟洲光明涌现云霞色淸浅折成珠玉流百丈虹梁平跨去人间天上共新秋辛未唐花歌燕京窖花出丰台臈月已见羣花开海棠牡丹斗红艳更好淡绿江南梅我饰书室小且暖地炉窗日微相煨甆盆瓦缶满几案拂拭何异尊与罍衆芳列坐若佳客千卷书作贤主陪转移春风入戸牖外酿瑞雪中收雷浑然元气在何许扶持枝叶滋根荄前花未落后花放次第不觉三春催开门遨头出城去水边林下花初胎那知屋里夺气候已经百日看花来今年冬半再封窖一岁春花香两回秦小岘少司宼予吿归田饯之于万柳堂卽题其城西草堂图叠司宼和余万柳堂四律韵草堂欲归去把酒送君行雅望推文学恩纶奖政声病怜长孺卧法念释之平君德优臣礼迟迟无限情宫谕论文处佳山昔咏歌重来折残柳归去制新荷旧侣江湖少遗编淮海多元丰诗帖在贞石待镌磨城西连惠麓画出草堂图山看微云抹园添一杖扶林泉容老辈书史便衰儒踪迹更何许扁舟凌太湖春雨江南足轩前有杏花遂菴新几榻吟社旧人家把卷淸魂梦临风揽髩华缄诗如寄阮好待侑僧茶二月十八日雪后独游万柳堂题壁间元人雪景画中佛龛拾得元人画装成重向东廧挂遗畱想是佳山堂一百余年僧不卖画中白雪粉痕多氷泉値擘靑山界两客策骑同折梅绢色虽渝犹不坏欲题未题待雪来直到中春雪始快疋马披裘独出城要看图中斗光怪诗成晴雪满松篁云破阳春扑廧晒寒食日偕朱野云游万柳堂夜宿寺中淸明日复看花柳东风吹夜雨洗出长安春城闉已淸淑况此远水滨邱壑共明瑟桃柳相鲜新夕阳绚红影闲照亭中人烟霞亦何物乃尔怡吾神薄暝月渐明碧云复微合暗影抱靑城遥情识孤塔徘徊松树闲花阴更丛襍归来话西窗高眠接禅杨淸梦夫如何绕林定三匝心淸梦易醒闻鸟已知曙出门复看花滃然迷白雾雾气泫花垂似雨亦似露幽石净可凭春沙輭胜步试问六街尘岂得此时趣上巳日万柳堂同人小集看野云处士栽柳和翁覃溪先生借田上巳待躬耕回向林塘曙影横夜雨泼开春水色暖风吹散晓禽声客来南郭心皆远屋对西山眼更明记取道人栽柳意送行怀古不胜情野云处士种柳万柳堂自作图卷属题丰台何处有亷家偶指城南忆竹垞处士夙缘还种柳诗人微笑共拈花商量水外千行宻点染图中一道斜知是野云深意在城东欲学李西涯与法梧门前辈同游西山先过八里庄慈寿寺城里看西山遥靑未可攀峯峦邀客梦车马趁春闲学士还淸健书生本劣孱一笻偕一笠好与叩松关浮屠出荒寺试读旧碑铭莲月开双相松风语百铃早收花外刼岂有梦中经啜茗渡河去春深万柳靑渡桑干河入西山登罗㬋岭待渡桑干河沙飞风力劲所游设若斯毋乃尽淸兴唿舟达西厓林密野风定车马犹逶迤岚翠已相迎邨遥柳色新山静花光靓红杏千万株梨云与之竞远树蔽回峯近枝碍幽迳名山匪易探先受一岭横篮舆扶峭岩竹枝拨危磴兴逸忘此劳山深悦吾性烦襟涤使闲浊虑澄已净何必访孙登始闻人啸咏游潭柘山宿岫云寺倚松阁中峯何隆然九峯外环绕展转入寺门三幡风袅袅香殿据层巖孤亭出林表柘溪飞冷泉引派分渠沼穿屋洒淸流曲折鬬工巧虚室何精严阶下乱风篠牕明文杏花砌衬碧莎草高松与墖齐倚阁争夭矫纳客入此间直若猿与鸟再宿恋已深流连玩昏晓缅昔魏翩翩剙始志释考文人侈浮辞遂尔悦禅藻深山泉石间原使精神澡若欲治身心终当守吾道游戒台寺戒坛高处䕶天龙盘磴回栏四五重石殿烟霞东面暖香台金碧上方浓碑闻松漠依双墖河走桑干拥一峯何事游人畱不住出山相警是淸钟戒台寺古松戒坛古松枝叶繁问年上溯辽金元或如舞凤来轩轩或如云上苍龙蹲奇节老干何足论勿论其末论其根走根久已入九原穿山破石深无垠养以蒙泉包厚坤千脉万络纷攀援云欲出山爲所扪先与松根相吐吞夏含凉凊冬含温房山元气来浑浑诗人誉树徒烦言试与至道探塡源途中小雨春来何处不风沙小雨才能醒麦芽出见野田憔悴色愧敎庭院日浇花独游万柳堂芦芽蕺蕺柳毶毶一水潆洄染蔚蓝但是鹭丝飞到处管敎风景似江南辛未初秋移寓阜成门内上冈新居有小园树石之趣题壁四首莫遣鄕心忆选楼城西僦屋似䢴沟老槐引入三桥路杂树围成一院秋小有峯峦同石屋无多窗槛拟瀛舟此间风月眞淸暇竟日能来几度游春来未及海棠顚接引繁花可半年松菊雅逢秋士健枣梨低待小儿悬遮廧薜荔披风宻压架藤萝漏月圆更与梧桐添绿影芭蕉潇洒竹便娟小园赋漫比壶公乳鹊藏狸处处同桑翳双亭淸夏气椒香一阁散秋风浇花井水朝分研埽叶琹牀暮拓弓虽是赁居非庑下未因椎髻愧梁鸿二百卷排新着书高斋插架见经郛读碑结习成迂论修史深情向旧儒老圃客来秋迳外西山靑到石台隅墨庄子弟如相问写与诗篇抵画图中秋小园镫月秋宵凉气满花台几度闲园剪烛来杂树阴中镫影乱流云鈌处月华开衣深应有三更露研净原无一点埃共把淸吟酬此夕不催絃管不衔杯同野云山人小园坐雨风雨秋园竹树摇黄昏时候更潇潇却如江岸荒庵里早揜柴门避晚潮昌运宫爲古道院白松七株亏蔽霜雪松下靑苔平铺竟地雨后来游閴无人迹满地湿苔衣松身白十围松凝秋雪艳苔养绿云肥古殿绝行迹穨墻空夕晖祗应明月夜元鹤独来飞研背坡公笠屐像苏公片石擕袖中有东海研背勒睂山英灵动眞宰我昔到蓬莱天东望渤澥一笠翻海光知有坡公在纵横一万里上下七百载此意远茫茫碧环若爲解听福祜孔厚诸儿夜读秋斋展卷一镫靑儿辈须敎得此情且向今宵探消息东窗西戸读书声王楷堂比部斋中七尺端溪大石砚歌王郎抑塞磊落才埽叶延我来秋斋篱脚黄菊立碧苔秋阴堂下多强楷斋中一砚眞奇材端溪七尺横安排以几爲匣髹发胎紫云绿雨摩幽崖平方正直谁量裁羲之宅里一片阶任人十手执笔来尽可一研容其侪锲墨无声墨顿摧如蜡涂釜腻莫揩曰非端州何石哉器大反与恒情乖楷堂宝此休轻开神寒骨重勿受猜急须刻字铭研隈淄尘百斛无能埋种菜秋果坠西风秋花湿疎雨小山苔草深时有凉蛩语唿童荷锄来劚破半畦土种菜能几朝已见靑茎吐夕阳闲灌园香味在老圃桑阴石几间妻孥共鸡黍自起剪秋蔬付与行煁煑题吴荷屋登岱小照巖巖东岳上俯视万峯横试问来游者何人敢自轻当前争树立此意足生平风度眞相似松泉如有声题图曹二公戒坛祠图西山有古坛岧嶤出尘界谁是登坛人先当受孔戒二老共遗荣山僻性逾爱松石寄精神栗主一祠对我曾入山游高风想先辈读记念我师更下祠中拜山南二老庄我师墓亦在归途谒墓门梁木悲兹坏题书之静春居图卷子选楼宋墨庄淸江刘氏出朱子撰六诗静春居其一贤母敎儿孙曾见安定笔我家居选楼先祠式安吉他年成一房望祜以经术揽此静春图蔵书思石室一卷藏书图吾母着慈敎卅载系哀思五鼎岂云孝兹图何足论其貌亦颇肖爱此膝下儿光景似吾少文学固所期心术尢至要一片折葼心待尔春晖报春花虽灼灼惟静乃吾庐何因致凝静赖此万卷书慕昔宋刘氏累代守经畬报国敦孝悌兄弟怡怡如浮华吾所恶勤俭保令誉勉哉尔母子勿负君子居壬申小园初春残雪栖园林半在小山北初阳丽南轩温然漏春色榆枝拆嫩苞东风已有力一夜结轻冰又觉余寒勒向午感微和此焉见消息三月二十日驾幸南苑大阅恭纪羽林齐驻晾鹰台圣主戎衣策马来万乘躬劳千纛肃九天春霁八门开座临山岳人如海阵走风云地有雷端爲太平亲诘武箫铙归唱帝之回三月廿一日夜宿万柳堂赠觉性开士和翁覃溪先生韵但有鸿儒无白丁亦园原不在郊垧绿波深涨桥头板淸吹闲鸣殿角铃旧賸楼台犹楚楚补栽杨柳故靑靑春风禅榻茶烟歇共看三更月满庭小园杂诗淸明才过见新荑谷雨催花已放齐一样风光判桃柳十分春色占棠梨登台衆绿浮身起绕径繁红炫眼迷半向不知花影换月轮东上日沈西好花宜趁晓来看起向花前拥盥盘霞色忽惊随水动露华犹觉着衣寒折枝邀蝶眞成画嚼蕋听蜂每忘餐记否空林春未到回风飞雪扑阑干才是春明三月中纷纷已飏落花风恰当半谢新生绿翻似初开少放红一例分笺酬令节几番秉烛入芳丛与人究竟曾何补惭愧家庭乐自同古藤几架紫垂廧小刺荼䕷盖曲廊上番笋抽新竹宻午时阴幂老槐凉黄扉退直鸣珂静靑简修书刻箭长忽有微风生夏气疎帘初试枣花香终日辚辚九陌车久晴容易起风沙洗春一夜廉纤雨破夏千枝芍药花研北铜瓶开茧栗墻东玉轴展鸦义此间门巷淸如水绿树阴中是我家小园休赋庾兰成但向幽轩较雨晴入戸风圆飞絮转铺池水定落花平偶思昼寝安横榻更爲斋居结小棚多少案头书史在商量可似古人情首夏奉使山西办蒙古阿拉善盐池事内子饯于小园率赋好将蔬笋饯余春举案居然我是宾肉食到前迟下箸自思可是远谋人过井陉关汉将论兵处轺车竟往还背分绵蔓水心壮井陉关柏柴斜阳淡榆门古意闲何边曾赤帜四顾叹靑山太原晋祠晋水初生处虞祠阅魏隋桐圭靑剪叶参宿白开旗羣木森瑶壅双泉竞玉池晩来凉月下肃穆有灵祗晋水水经晋北篇郦注尝爱诵何幸兹来游缘山入悬罋沈沈女郎祠灵堂抗高栋下有百斛泉濆涌出空洞沙净水逾明石触波始动夏暑翻若氷冬温不知冻蔽日荫繁林终年漾靑葑石墖双派分水磨一亭砻东流绕晋阳岁作霖雨用连陂秔稻香满泽芙蕖种灌城反灭瑶平晋当讥宋娱集寻飞梁宦子昔迎送淸川澹不收山月暮将弄风泉一夜声洗我空林梦悬罋山海内读山经晋水一源发悬罋连蒙龙闾麋玉爲窟重甗朝已陞夜游更超越竟登柏翳山还见禹时月上有避暑宫下有苍龙阙山川太古心万载未销歇台骀庙汾脽驱自循蜚初元冥世业大夏墟台骀手障晋阳泽沈姒实出汾沮洳金天大卤袭白壤宣通下湿生蒲鱼昌凝庙象按剑坐弟兄原未相离居阏伯实沈日㝷战允格台骀本相善太平兴国火晋阳干戈误读邱明传果怜灼艾託官家何愧参商不相见圣母祠漫说丛祠住女郎乱臣原是古周姜云冠松盖山楼静翠叶银花水镜凉开母有姨居少室夫人辞帝降淸湘后妃治法分明在底事河东见武杨古柏古柏生何代应生杨李间南临双派水西夹一梯山卧榦靑铜柱高枝碧玉鬘寄言后来者省识好相攀贞观晋祠铭旧搨唐铭一丈碑碑阴今是刻名时六朝隷楷翻贞观十道山河起晋祠雅爱羲之亲作传感恩虞叔独题辞瀛洲学士谁能此使我摩挲叹色丝凉堂曾闻水上结飞梁目送淸流下晋阳欲借郦君经注笔绿阴深处补凉堂晓凉晋阳暑雨夜初收晓起凉深似暮秋不是雁门风色紧未知身在古并州磁州滏泉道中百里邯郸道尘歊生暑风今朝新雨里一路乱泉中鹭向稻田白荷依柳陌红江南好光景此日忆相同正定喜雨唿渡滹沱日卓午禾黍与人同畏暑常山雷起卧龙飞勒转风云射凉雨雨停湿气蒸夜林晓程起望犹浓阴大凡一片墨云下总有万家欢喜心小园长亭三百转轺车暑退凉生始到家得少闲时才觉倦坐看园叟种秋花寄题焦里堂姊夫半九书塾八咏并示琥甥雕菰楼君子乐瑕邱贞白不下楼我亦有丙舍近在龙冈头他年好魂梦相约来往游柘篱楼北树已嘉树外篱更好春芳蔓靑条秋花隔香艹若喜柘枝顚毋能采菊老红薇翠竹之亭红薇驻夏日翠竹延淸风虚亭凝一笠襍树翳成樷中有着书者乐过仲长公蜜梅花馆衆卉已惊寒黄梅独相耐况是先人遗书馆勿翦拜一片氷雪心畱在湖波外倚洞渊九容数注易室宻室括图书先生独注易妙悟契天元数如正负积孟费勿分家秦李合共席木兰冡昔年玉浮图今畱一坏土花身虽不存其名足今古标以石峯将爲刻铭语仲轩公理论乐志有志未能乐何如黄珏湖深远似巖壑况是乐孔颜于焉写着作花深少态簃君子守岁寒所贵非有态李固岂弄姿魏征岂妩媚毋爲撷春华还思翫晩翠中秋小园镫月小园镫影花影彻夜草香露香遥忆二分明月平开一半秋光出古北口四百里至木兰围口策马塞山下泉石生淸音延缘入寒麓霜色绚丹林席狨在幽草晩风吹我襟夕阳下西山朔气何萧森牵驼飮回涧牧羊散高岑时有猎骑来连鞯带皋禽兹行洵孤立徘徊独讽吟有怀古卓歇澹然多远心木兰山口羽林初散木兰围北幕诸藩拜宴归刚近重阳试风雨四山黄叶带云飞初用眼镜临淸舟中作高宗寿八旬目无叆叇照赋眼镜诗褒许得优诏尔时颇自恃焉知惜壮少无何中年来泪泣屡哀弔鼎湖与雷波心肝伤两窍况在经籍中千卷自讐挍今年邺下归麻茶非意料秋来加镜看忽使镜呈效帝恩命司空出转七省漕六百万石粟案牍待披报竟欲仗此君心折不能傲古人知非年来岁五十到岂今一岁前尙争后先觉亟须盪吾胸无爲不正眊题张渌卿露华榭稿渌卿昔在余幕旣乃客游山左作壻东莱词采惊人年华感旧今廿年矣露华词句雅近玉田吴谷人祭酒以词题其集有云付香弦一声一咽寻常歌吹全洗渌卿故不名诩余昔有汉铜印文曰张诩之印以赠渌卿渌卿卽自名爲诩此皆本事也廿载才人说渌卿江湖小集刻初成七条弦咽眞情味一寸铜香古姓名齐客例应爲赘壻吴蒙还是作书生富春山色扬州月并作秋怀寄歴城拜汶上分水庙尙书画策本虚怀白叟奇谋抵决排泰岳余根归鲁衞汶流分派入漳淮五千帆楫能逾岭二百泉源尽到阶心折古人甘下拜神鸦飞舞过松牌仿铸汉建初铜尺歌和翁覃溪先生苏斋寄我汉尺篇三尺分弆诗应联摩挲蠖屈屡叹息此尺与我尢多缘江都闵氏旧宝此鑑藏尙在吾生前家鄕汉石竟手获吉金岂不增惜怜一从法物归阙里较量礼器相后先忆昔再试四氏学量才借尺曾两年自兹一别十七载壬申复由鲁至燕苏斋重见喜作考叶氏仿古铸且镌翁叶阮各得其一日本铜质镕精坚我曾获燬越南印模铸汉尺分豪悬叶氏铸用原尺较一丝不爽符货泉世间尙有晋前尺周汉尺赖搨本传晋尺亦爲我所得复斋宋册相骈连积古斋中列观八商角周罍及汉甎末列一观汉鼎尺定陶仿铸量与权惟度量衡共二器周汉制度今兼全古今度数无二理适于世用斯爲便测量粟米剙㨗法一尺算遍船五千寒冬罏火小阁暖淮阴官舎如琅嬛诗成握尺天欲雪茶瓯香杂沈坛烟十二月十一日夜宿海州云台山东海营次日阅兵云台山下结军辕弓矢鉏犁共一屯田已爲桑原是海营惟种柳半成村潮头沙影犹淸浅月底峦光更浑沦认作家山安稳住今宵有梦到三元石台高处起朝暾残雪平分岭嵴痕阵合唿枪连谷响射回卷斾带烟翻休因鲸戮成京观遂遣鹰游弛海门爲语胊东诸部曲水仙容易有孙恩决河曾向郁州奔碧海浑波共吐吞东去淮沂频夺路西来蒙羽尙连根谁分贾让三条策得溯张骞万里源若与黄流较源委此山远欲抵崑崙过海州板浦弔凌次仲敎授山海应如旧斯人世已无因文明礼乐本孝砺廉隅耐久眞成友成名定作儒那堪三十载到此式君庐揅经室一集揅经室集一集卷第十揅经室一集卷十性命古训性命之训起于后世者且勿说之先说其古者古性命之训虽多而大指相同试先举尙书召诰孟子尽心二说以建首可以明其余矣召诰曰节性惟日其迈王敬作所不可不敬德又曰若生子罔不在厥初生自贻哲命今天其命哲命吉凶命厯年又曰王其德之用祈天永命按召诰所谓命卽天命也若子初生卽禄命福极也哲与愚吉与凶厯年长短皆命也哲愚授于天爲命受于人爲性君子祈命而节性尽性而知命故孟子尽心亦谓口目耳鼻四肢爲性也性中有味色声臭安佚之欲是以必当节之古人但言节性不言复性也王敬作所不可不敬德卽性之所以节也孟子曰口之于味也目之于色也耳之于声也鼻之于臭也四肢之于安佚也性也有命焉君子不谓性也仁之于父子也义之于君臣也礼之于賔主也知之于贤者也圣人之于天道也命也有性焉君子不谓命也赵岐注曰口之甘美味目之好美色耳之乐音声鼻之喜芬香四体谓之四肢四肢懈倦则思安佚不劳苦此皆人性之所欲也得居此乐者有命禄人不能皆如其愿也凡人则任情从欲而求可乐君子之道则以仁义爲先礼节爲制不以性欲而苟求之也故君子不谓之性也仁者得以恩爱施于父子义者得以理义施于君臣好礼者得以礼敬施于賔主知者得以明智知贤达善圣人得以天道王于天下此皆命禄遭遇乃得居而行之不遇者不得施行然亦才性有之故可用也凡人则归之命禄任天而已不复治性以君子之道则修仁行义修礼学知庶几圣人亹亹不倦不但坐而听命故曰君子不谓命也按孟子此章性与命相互而爲文性命之训最爲明显赵氏注亦甚质实周宻豪无虚障若与召诰相并而说之则更明显惟其味色声臭安佚爲性所以性必须节不节则性中之情欲纵矣惟其仁义礼知圣爲命所以命必须敬德德卽仁义礼知圣也且知与圣卽哲也天道卽吉凶厯年也今以此二经之说建首而次以诸经再随诸经古训比而说之可以见汉以前性命之说未尝少晦诗曰古训是式威仪是力此之谓也唐李习之复性之说杂于二氏不可不辨也尙书臯陶谟臯陶曰愼厥身修思永惇叙九族禹曰知人则哲能官人安民则惠黎民怀之臯陶曰亦行有九德宽而栗柔而立愿而恭乱而敬扰而毅直而温简而亷刚而塞彊而义彰厥有常吉哉日宣三德夙夜浚明有家日严祇敬六德亮采有邦无敎逸欲有邦兢兢业业一日二日万几天叙有典勑我五典五惇哉天秩有礼自我五礼有庸哉同寅协恭和衷哉天命有德五服五章哉天讨有罪五刑五用哉政事懋哉懋哉按尙书此篇爲禹臯之训最古凡商周经义皆从此出愼修身者卽节性之训所由来思永者卽祈天永命之训所由来知人则哲者卽今天其命哲之训所由来无敎逸欲有邦卽孟子不谓安佚爲性所由来五典卽孟子仁义礼智之训所由来能官人能安民卽孟子知之于贤者圣人于天道之训所由来天命有德卽命哲命吉凶命厯年之训所由来日严敬德卽王敬作所不可不敬德之训所由来尧舜禹臯陶文武周召孔孟未尝少有歧异虚高之说出于其间九德凡十八字古训多矣本无静寂觉照等字杂于其间尙书西伯戡黎祖伊曰天旣讫我殷命故天弃我不有康食不虞天性不迪率典王曰呜唿我生不有命在天祖伊反曰呜唿乃罪多参在上乃能责命于天按以虞夏商周四代次之性字始见于此周易卦辞爻辞但有命字无性字明是性字包括于命字之内也此篇性字上加以天字明是性受于天孟子所谓有性焉君子不谓命也郑康成注曰王逆乱阴阳不度天性傲狠明德不修敎法郑氏以度训虞以修敎法训迪率典是也度性与节性同意言节度之也迪率典卽中庸所说率性之谓道修道之谓敎典卽虞书之五典也纣自恃有天命逸欲不修身敬德以祈永命所以祖伊言惟王自绝天命也盖罪多者天以永命改爲不永不能向天责命此祈命之反也性命二字相关始见于此质实明显曷尝如李习之复性之说又按周以前圣贤之言皆质实无高妙之旨性之一字始见于此次见于召诰诗卷阿宋王应麟以爲言性始于汤诰此由不知降衷恒性乃古文尙书也尙书召诰周公曰节性惟日其迈王敬作所不可不敬德若生子罔不在厥初生自贻哲命今天其命哲命吉凶命厯年王其德之用祈天永命按尙书之虞性节性毛诗之弥性言性者所当首举而尊式之盖最古之训也学者远涉二氏而近忘圣经何也乐记曰好恶无节王制曰节民性皆式尙书节性之古训也哲愚吉凶永不永皆命于天然敬德修身可祈永命不率典者自弃其命孟子所谓命也有性焉是也若诿之命而不可祈岂周公金縢皆作伪哉尙书洪范箕子曰九五福一曰寿二曰富三曰康寕四曰攸好德五曰考终命六极一曰凶短折二曰疾三曰忧四曰贫五曰恶六曰弱按福极皆通天下臣民言之天下人之福极皆由君身所致皆天性天命也诗大雅文王无念尔祖聿修厥德永言配命自求多福殷之未丧师克配上帝宜鍳于殷骏命不易按此所谓命皆孟子圣人之于天道也之天命修德卽召诰不可不敬德之德命虽自天而修德可求故召诰曰王其德之用祈天永命盖文王之诗与召诰句句相同皆反覆于殷周之天命也诗大雅卷阿泮奂尔游矣优游尔休矣岂弟君子俾尔弥尔性似先公酋矣尔土宇昄章亦孔之厚矣岂弟君子俾尔弥尔性百神尔主矣尔受命长矣茀禄尔康矣岂弟君子俾尔弥尔性纯嘏尔常矣毛传云弥终也郑笺云终女之性命无困病之忧按诗三百篇惟此诗三见性字与命字相连爲文且周易卦爻全无性字可见周初古人亦不必定于多说性字此诗俾尔云云之文法与天保定尔之俾尔单厚何福不除等句相同虽言性而有命在内故郑笺兼性命言之且但言无困病之忧卽是考终福命盖弥性如洪范之五福反之卽是六极此周时人所说之性非李习之所复之性如果李习之所说者爲是何以三百篇及今文尙书皆绝无其说也诗大雅抑抑威仪维德之隅人亦有言靡哲不愚訏谟定命远猷辰吿敬愼威仪维民之则愼尔出话敬尔威仪无不柔嘉淑愼尔止不愆于仪不僭不贼鲜不爲则古人但说威仪而威仪乃爲性命所关乃包言行在内言行卽德之所以修也于此诗可见其槪德在内而威仪在外故郑氏笺云贤者道行心平可外占而知内如宫室之制内有绳直则外有廉隅訏谟定命卽春秋左氏传以定命也之定命所以当敬愼威仪也出话有玷不辑柔其颜则愆于威仪矣不淑愼其行止卽愆于威仪矣是以威仪如宫室之隅包于外德命在于内言行亦卽在威仪之内行止之不愆在于不僭不贼而可以爲法也古人说修身之道如此尙书禹曰愼乃在位安汝止卽淑愼尔止在止于至善之止诗周颂昊天有成命二后受之成王不敢康夙夜基命宥宻毛传云宥宽宻安也按此卽敬天命之义宽安非秘宻也春秋成公十三年左传成子受䀼于社不敬刘子曰吾闻之民受天地之中以生所谓命也是以有动作礼义威仪之则以定命也能者养以之福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎按此中乃阴阳刚柔之中卽性也卽所谓命也性字从心卽血气心知也有血气无心知非性也有心知无血气非性也血气心知皆天所命人所受也人旣有血气心知之性卽有九德五典五礼七情十义故圣人作礼乐以节之修道以敎之因其动作以礼义爲威仪威仪所以定命定如诗天保定尔亦孔之固之定能者勤于礼乐威仪以就弥性之福禄不能者惰于礼乐威仪以取弃命之祸乱是以周以前圣经古训皆言勤威仪以保定性命未闻如李习之之说以寂明通照复性也威仪者人之体貌后人所藐视爲在外最粗浅之事然此二字古人最重之窃别撰威仪说以明之威仪说晋唐人言性命者欲推之于身心最先之天商周人言性命者祇范之于容貌最近之地所谓威仪也春秋左传襄公三十一年衞北宫文子见令尹围之威仪言于衞侯曰令尹似君矣将有他志虽获其志不能终也诗曰靡不有初鲜克有终终之实难令尹其将不免公曰子何以知之对曰诗云敬愼威仪维民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如是是以上下能相固也衞诗曰威仪棣棣不可选也言君臣上下父子兄弟内外大小皆有威仪也周诗曰朋友攸摄摄以威仪言朋友之道必相敎训以威仪也周书数文王之德曰大国畏其力小国怀其德言畏而爱之也诗云不识不知顺帝之则言则而象之也纣囚文王七年诸侯皆从之囚纣于是乎惧而归之可谓爱之文王伐崇再驾而降爲臣蛮夷帅服可谓畏之文王之功天下诵而歌舞之可谓则之文王之行至今爲法可谓象之有威仪也故君子在位可畏施舍可爱进退可度周旋可则容止可观作事可法德行可象声气可乐动作有文言语有章以临其下谓之有威仪也又成公十三年曰成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养以之福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎观此二节其言最爲明显矣初未尝求德行言语性命于虚静不易思索之境也或左氏之言少有浮夸乎试再稽之尙书书言威仪者二再稽之诗诗三百篇中言威仪者十有七朋友相摄以威仪已见于左氏所引此外敬愼威仪惟民之则威仪抑抑德音秩秩受福无疆四方之纲抑抑威仪维德之隅敬愼威仪以近有德则皆同乎北宫文子刘子之说也威仪者言行所自出故曰愼尔出话无不柔嘉淑愼尔止不愆于仪此谓谨愼言行柔嘉容色之人卽力威仪也是以仲山甫之德则柔嘉维则令仪令色小心翼翼古训是式威仪是力矣鲁侯之德则穆穆敬明敬愼威仪维民之则矣成王之德则有孝有德四方爲则永永卬卬四方爲纲矣且百行莫大于孝孝不可以情貌言也然诗曰敬愼威仪维民之则靡不有孝自求伊祜矣又言威仪孔时君子有孝子矣且力于威仪者可祈天命之福故威仪抑抑爲四方之纲者受福无疆也威仪反反者降福简简福禄来反也此能者养以之福也反是则威仪不类者人之云亡矣威仪卒迷者丧乱蔑资矣且定命卽所以保性卷阿之诗言性者三而继之曰如圭如璋令闻令望四方爲纲此亦卽凫鹥威仪爲四方纲之义也凡此威仪爲德之隅性命所以各正也匪特诗也孔子实式威仪定命之古训矣故孝经曰君子言思可道行思可乐德义可尊作事可法容止可观进退可度以临其民是以其民畏而爱之则而象之故能成其德敎而行其政令诗云淑人君子其仪不忒论语曰君子不重则不威学则不固此与诗左传之大义无豪釐之差孔子之言似未尝推德行言语性命于虚静不易思索之地也春秋文公十三年左传邾子曰天生民而树之君以利之也命在养民死之短长时也民苟利矣迁也吉莫如之遂迁于绎五月邾文公卒君子曰知命按此言知天命在利民爲大不以一已吉凶之命不利民春秋庄公元年谷梁传人之于天也以道受命于人也以言受命不若于道者天绝之也不若于言者人绝之也臣子大受命按以道者天道也周易文言曰利贞者情性也按情发于性故说文曰性人之阳气性善者也情人之阴气有欲者也许氏之说古训也味色声臭喜怒哀乐皆本于性发于情者也情括于性非别有一事与性相分而爲对故诗蒸民郑笺曰其性有物象其情有法则情法性阴承阳也郑氏解诗之物则盖言性而兼括情也郑氏之说亦汉以前古训也易曰旁通情也礼运曰讲信脩睦谓之人利易曰利者义之和故文言以利属情以贞属性也周易干彖曰干道变化各正性命按此卽所谓天道也性命皆由天道而出出之者天也王者受天命而正性臣民庶物亦各正性命也周易于命字内加出性字自此彖始荀悦申鍳杂言篇曰易称干道变化各正性命是言万物各有性也观其所感而天地万物之情可见矣是言情者应感而动者也昆虫草木皆有性焉不尽善也天地圣人皆称情焉不主恶也按荀氏之说汉以前古训也周易萃彖曰用大牲吉利有攸往顺天命也按此卽孟子所说圣人之得天道王天下也周易系辞传乐天知命故不忧按此言易筮至神筮者乐天知命无六极之忧卽孟子所说性也有命焉君子不谓性也论语孔子曰五十而知天命不知命无以爲君子也与此道同周易系辞传一阴一阳之谓道继之者善也成之者性也按善卽元也故尙书曰惇德允元成之者性卽孟子所说命也有性焉君子不谓命也周易系辞传成性存存道义之门按此言易行乎天地之中天地能成人与万物之性人能自成以性卽所谓成之者性也存存在在也如孟子所说存其心养其性也道义由此而入故曰门也此与老子衆妙之门不同周易说卦传穷理尽性以至于命将以顺性命之理按理卽礼记乐记天理灭矣之理性命卽孟子性也有命焉命也有性焉之性命圣人作易通天道故穷理尽性以至命也孝经天地之性人爲贵人之行莫大于孝孝莫大于严父严父莫大于配天则周公其人也父子之道天性也按此经言天地之性可见性必命于天也言人爲贵可见人与物同受天性惟人有德行行首于孝所以爲贵而物则无之也所以孟子曰仁之于父子也命也有性焉君子不谓命也孝经孔子言性秖此二性字论语孔子言性秖性相近也一性字共三字而已如果李习之所说复性爲是何以孔子孝经论语中无此说也孔子敎颜子惟闻复礼未闻复性也论语子曰五十而知天命不知命无以爲君子也按孔子最重知天命知天命无所不包孟子性也命也两节卽知命之传也孔子所知之天命卽孟子所说之命也孔子不得位不能以礼义施于君臣且不得久居人国以礼敬施于賔主能知贤而不能达善不能得天道故世无用孔子者孔子所以不能爲东周孔子年至五十知之定矣又韩诗外传曰子曰不知命无以爲君子言天之所生皆有仁义礼智顺善之心不知天之所以命生则无仁义礼智顺善之心谓之小人故曰不知命无以爲君子小雅曰天保定尔亦孔之固言天之所以仁义礼智保定人之甚固也大雅曰天生蒸民有物有则民之秉彝好是懿德言民之秉德以则天也不知所以则天又焉得爲君子乎按此亦汉人之说专言德命未言禄命然皆爲孟子两节所包矣又孔子曰畏天命亦此义也论语子贡曰夫子之文章可得而闻也夫子之言性与天道不可得而闻也按史记世家作夫子之言天道与性命不可得而闻所以与今论语不同者非所见本有异此乃太史公传眞孔安国之学以说论语加一命字更显明也此性字连命字爲言更见性命卽关乎天道此天道卽孟子所说圣人之于天道之天道也卽孔子五十所知之天命也天道非圣人所能逆知故曰不可得而闻孟子以性命多互说之其道乃显孟子受业于子思所谓微言大义者其在斯乎子贡曰不可得而闻乃叹学者不能尽人而皆得闻之非子贡亦眞不闻也论语子曰性相近也习相远也子曰唯上智与下愚不移按性中虽有秉彝而才性必有智愚之别然愚也非恶也智者善愚者亦善也古人每言才性卽孟子所谓非才之罪也韩文公原性因此孔子之言爲三品之说虽不似李习之之悖于诸经然以下愚爲恶误矣或者更欲以性爲至静至明几疑孔子下愚之言爲有碍则更误矣尙书召诰曰今天其命哲此言甚显哲与愚相对哲卽智也有吉必有凶有智必有愚周公曰旣命哲者言所命非愚然则愚亦命之所有下愚亦命之所有但今若生子在厥初生自贻哲命耳孔子之言与召诰之言无少差谬学者曷不引以证之又按韩文公原性篇谓孟子性善之说得上而遗下盖文公以子鱼杨食我等爲性恶也然此正是孔子所谓不移之下愚也非恶也如以性善爲非则蒸民之诗物则秉彝之古训不足式矣况召诰所谓若生子罔不在厥初生今天其命哲正是孔子上智下愚之分有哲卽有愚哲者愚之对子鱼杨食我等天命下愚而更习恶也论语曰死生有命富贵在天不幸短命死矣亡之命矣夫按此皆明以生死富贵爲天命以孟子性也命也两节合之则正变各义无不备矣礼记中庸天命之谓性率性之谓道修道之谓敎道也者不可须臾离也可离非道也是故君子戒愼乎其所不覩恐惧乎其所不闻莫见乎隐莫显乎微故君子必愼其独也喜怒哀乐之未发谓之中发而皆中节谓之和中也者天下之大本也和也者天下之达道也致中和天地位焉万物育焉按性与命今分两事两字而中庸曰天命之谓性是命卽所以爲性性卽所以爲命与孟子所说不谓性不谓命若合符节子思之学传于孟子一步不失也修道之敎卽礼运之礼礼治七情十义者也七情乃尽人所有但须治以礼而已卽召诰所谓节性也若以性本光明受情之昬必去情而始复性此李习之惑于释老之说也不覩不闻卽不愧屋漏之说也非如释氏寂静无眼耳鼻舌身意也未发之中卽礼记乐记所谓人生而静天之性也中卽左传所谓民受天地之中以生之中中者有形有质有血气心知特未至喜怒哀乐时耳发而中节卽节性之说也有礼有乐所以旣节且和也天地位万物育卽周易所谓各正性命也礼记中庸自诚明谓之性自明诚谓之敎诚则明矣明则诚矣惟天下至诚爲能尽其性能尽人之性则能尽物之性能尽物之性则可以赞天地之化育可以赞天地之化育则可以与天地参矣按中庸此节性敎卽申言首节之性敎也所谓至诚者秪是由治民获上信朋友顺亲以至反身明善而己所谓继之者善也成之者性也非有妙静明之道也所谓明善者则秖自博学审问愼思明辨笃行五事事事着力实地而来一事不实弗措非虚静而专明心也虽愚必明言明善也自诚明谓之性言智人率性不待敎也卽孟子所谓有性焉之命也自明诚谓之敎言愚人受敎能节性也卽孟子所谓有命焉之性也非如李习之所说觉照而复性也儒释之分在乎此礼记中庸故君子尊德性而道问学按郑氏注曰德性谓性至诚者卽孟子所说有性焉之性召诰旣哲又节之性也道问学卽修道之敎卽学问思辨行也礼记礼运何谓人情喜怒哀乐爱恶欲七者弗学而能何谓人义父慈子孝兄良弟弟夫义妇听长惠幼顺君仁臣忠十者谓之人义讲信修睦谓之人利争夺相杀谓之人患故圣人之所以治人七情修十义讲信修睦尙辞让去争夺舍礼何以治之飮食男女人之大欲存焉死亡贫苦人之大恶存焉故欲恶者心之大端也人藏其心不可测度也美恶皆在其心不见其色也欲一以穷之舍礼何以哉按此所谓七情卽包在孟子所说性也之中所谓十义卽包在孟子所说命也之中而孟子所说君子不谓性不谓命卽是此篇以礼治之之道心之大端治之必以礼礼仪三百威仪三千非可以静观寂守者也礼记乐记人生而静天之性也感于物而动性之欲也物至知知然后好恶形焉好恶无节于内知诱于外不能反躬天理灭矣夫物之感人无穷而人之好恶无节则是物至而人化物也人化物也者灭天理而穷人欲者也按乐记人生而静天之性也二句就外感未至时言之乐卽外感之至易者也卽孟子所说耳之于声也性也孟子所说有命焉君子不谓性也卽乐记反躬节人欲之说也欲生于情在性之内不能言性内无欲欲不是善恶之恶天旣生人以血气心知则不能无欲惟佛敎始言绝欲若天下人皆如佛绝欲则举世无生人禽兽繁矣此孟子所以说味色声臭安佚爲性也欲在有节不可纵不可穷若惟以静明属之于性必使说性中本无欲而后快则此经文明云性之欲也欲固不能离性而自成爲欲也记又曰六者非性也感于物而后动此亦言哀乐喜怒爱敬乃乐音之哀乐喜怒爱敬非人性之哀乐喜怒爱敬先王以乐之哀乐喜怒爱敬感人性情之哀乐喜怒爱敬也窃释氏之言者必愿拒六者于性之外尊性爲至静至明至觉无情无欲其如与礼记孟子之言不合何又按周易系辞传曰易无思也无爲也寂然不动感而遂通天下之故此节所言乃卜筮之鬼神处于无思无爲寂然不动之处因人来卜筮感而遂通非言人无思无爲寂然不动物来感之而通也与礼记乐记人生而静感于物而动性之欲也爲音乐言之者不相牵涉而佛书内有言佛以寂静明觉爲主者晋唐人乐从其言返而索之于儒书之中得乐记斯言及周易寂然不动之言以爲相似遂傅会之以爲孔孟之道本如此恐未然也又按易此节曰寂然不动感而遂通天下之故非天下之至神其孰能与于此此言神道在易筮之内寂然不动凡有人来筮者能因人感而知天下之故所以易道爲天下之至神非说儒者之身心寂然不动有感遂通也否则天下至神虽周孔不能况一介儒士乎李习之之言性以静而通照物来皆应试问忠孝不能说在性之外若然则是臣子但静坐无端倪君来则我以忠照之父母来则我以孝照之而我于忠孝过而曾无畱滞试思九经中有此说否礼记乐记则性命不同矣按此言君臣贵贱羣类不同各有性命卽召诰所说罔不在厥初生亦卽诗所谓实命不同也礼记乐记夫民有血气心知之性而无喜怒哀乐之常应感起物而动然后心术形焉按此血气心知卽孟子所谓性也有命焉命也有性焉应感起物而动卽中庸喜怒哀乐之旣发也有血气无心知非性也有心知无血气非性也礼记王制司徒修六礼以节民性按此节性卽书召诰所说之节性亦卽中庸修道之谓敎也孟子告子曰生之谓性孟子曰生之谓性也犹白之谓白与按性字本从心从生先有生字后造性字商周古人造此字时卽己谐声声亦意也然则告子生之谓性一言本不爲误故孟子不骤辟之而先以言问之曰生之谓性也犹白之谓白与盖生之谓性一句爲古训而告子误解古训竟无人物善恶之分其意中竟欲以禽兽之生与人之生同论与孝经人爲贵之言大悖是以孟子据其荅应之然字而以羽雪至犬牛人之性不同辟之盖人性虽有智愚然皆善者也所谓有命焉君子不谓性也孟子非辟其生之谓性之古说也释氏视人性太过竟欲归于寂静告子视人性不及几欲侪于蠢动惟诗书孔孟之言得其中孟子告子曰食色性也仁内也非外也义外也非内也按告子言性𣏌柳湍水矢口卽误者因不能得诗书言性之传而但习滑稽之辨也孟子最深于诗书得孔子子思之敎故言之最质实无差谬也吿子此章食色性也四字本不误其误在以义爲外故孟子此章惟辟其义外之说而绝未辟其食色性也之说若以告子食色性也之说爲非然则孟子明明自言口之于味目之于色爲性矣同在七篇之中岂自相矛盾乎孟子公都子曰吿子曰性无善无不善也或曰性可以爲善可以爲不善是故文武兴则民好善幽厉兴则民好暴或曰有性善有性不善是故以尧爲君而有象以瞽瞍爲父而有舜以纣爲兄之子且以爲君而有微子启王子比干今曰性善然则彼皆非与孟子曰乃若其情则可以爲善矣乃所谓善也若夫爲不善非才之罪也恻隐之心人皆有之羞恶之心人皆有之恭敬之心人皆有之是非之心人皆有之恻隐之心仁也羞恶之心义也恭敬之心礼也是非之心智也仁义礼智非由外铄我也我固有之也弗思耳矣故曰求则得之舍则失之或相倍蓰而无算者不能尽其才者也诗曰天生蒸民有物有则民之秉夷好是懿德孔子曰爲此诗者其知道乎故有物必有则民之秉夷也故好是懿德按天生民有物有则卽天命之谓性也民之秉夷好是懿德卽性善也孟子性善之说以此诗爲据故如山岳之不可撼摇性善之说始于诗不始于孟子吿子等坐不习诗敎耳凡言性命者舎五经质实之言而别求高妙未有不误者好是懿德卽洪范所说攸好德有物有则卽春秋左传刘子所说动作礼义威仪之则孟子孟子曰尽其心者知其性也存其心养其性所以事天也殀寿不贰修身以俟之按圣贤言天命有一定者不贰卽一定也然命虽不贰而可修可祈修身之说卽召诰所说德之用祈天永命也修身卽孟子所说君子不谓性不谓命也养其性卽召诰所说节性也孟子孟子曰莫非命也顺受其正是故知命者不立乎巖墻之下尽其道而死者正命也桎梏死者非正命也按孟子此节言性命乃圣贤至周密至质实之道易曰各正性命天正性命以与人人必正性命以事天乃所谓知命乃所谓尽性卷阿天保保定福禄固正命也然邾子利民而卒亦知命正命也比干諌而死伯夷叔齐饿而死亦正命也颜子短命曾子启手足亦正命也皆尽道者也中庸天命之谓性率性之谓道卽此道也道以忠孝爲本比干夷齐不死是不忠曾子手足有伤是不孝尽其道则尽忠孝秉夷物则之道也曾子曰吾知免夫谓免桎梏巖墻之类也孟子孟子曰形色天性也惟圣人然后可以践形按此形色赵岐注以体貌言之尙书洪范五曰考终命五曰恶郑康成亦如此说此汉以前经师相传之旧说也孟子孟子曰尧舜性之也汤武身之也五霸假之也按赵岐曰性之性好仁自然也孟子孟子曰口之于味也目之于色也耳之于声也鼻之于臭也四肢之于安佚也性也有命焉君子不谓性也仁之于父子也义之于君臣也礼之于賔主也智之于贤者也圣人之于天道也命也有性焉君子不谓命也汉赵岐注曰口之甘美味目之好美色耳之乐音声鼻之喜芬香四体谓之四肢四肢懈倦则思安佚不劳苦此皆人性之所欲也得居此乐者有命禄人不能皆如其愿也凡人则任情从欲而求可乐君子之道则以仁义爲先礼节爲制不以性欲而苟求之也故君子不谓之性也仁者得以恩爱施于父子义者得以理义施于君臣好礼者得以礼敬施于賔主知者得以明智知贤达善圣人得以天道王于天下此皆命禄遭遇乃得居而行之不遇者不得施行然亦才性有之故可用也凡人则归之命禄任天而已不复治性以君子之道则修仁行义修礼学智庶几圣人亹亹不倦不伹坐而听命故曰君子不谓命也按此章乃孔子言性与天道之大义必得此性命两节相通相互而言之则五经性命之古训无不合矣晋唐人嫌味色声臭安佚爲欲必欲别之于性之外此释氏所谓佛性非圣经所言天性梁以后言禅宗者以爲不立文字直指人心乃见性成佛明顿了无生试思以此言性岂有味色此与李习之寂照复性之说又远与孟子之言更远惟孟子直断之曰性也且曰君子不谓性则召诰之节性卷阿之弥性西伯戡黎之虞天性周易之尽性礼记中庸之率性皆范围曲成无不合矣赵岐谓仁施父子义施君臣者如武王周公爲子周公召公爲臣此命之得以仁义施者也命也亦性也若以舜爲瞽瞍之子比干爲纣之臣此处变不得以仁义施者也亦命也然有性焉仁义存乎性舜必以底豫而修仁比干必以谏死而行义舜与比干不诿父顽君虐于命也礼敬施于賔主如孔孟适各国终无所遇圣人得天道王天下如武王灭商有天下孔子不得爲东周衰不梦周公此各正其道以尽性也穷理尽性以至于命正者正命卽变者亦正命也皆所以事天也按唐李翺复性书曰情之动静弗息则不能复其性而烛天地爲不极之明故圣人者人之先觉者也觉则明否则惑惑则昬明与昬性本无有诚者圣人性之也寂然不动广大淸明照乎天地感而遂通天下之故弗虑弗思情则不生情旣不生乃爲正思正思者无虑无思也易曰天下何思何虑寂然不动邪思自息惟性明照情何所生其心寂然光照天地是诚之明也诚者定也不动也昔之注解中庸者与生之言皆不同何也曰彼以事解者也我以心通者也本性淸明周流六虚所以谓之能复其性也夫子复生不废吾言矣按商周人言性命多在事在事故实而易于率循晋唐人言性命多在心在心故虚而易于傅会习之此书是也尙书毛诗无言不实惟周易间有虚高者然彼因言神明阴阳卜筮之事是以圣人系辞不得不就易道以言之中庸一篇与易道相关者多故言亦或及于幽明高大之处然无言不由实事而起与老释迥殊乐于虚者见易中庸之内寂然不动诚则明等语喜之遂引之以爲证又因礼记人生而静孟子先觉等语喜之遂亦引之爲证不知已入老释之域矣按周易寂然不动乃言卦爻未揲之先非言人之心学也诚则明者乃治民获上信友顺亲之事明善者乃学问思辨行之事亦非言静寂觉照也人生而静言尙未感物非专于静也先觉觉民如诗之牖民孔易非性光明照也此不可诬改圣经以饰释典者也至于释典内有云佛者何也盖穷理尽性大觉之称也其道虚固已妙绝常境心不可以智知形不可以象测同万物之爲而居不爲之域处言教之内而止无言之鄕寂寞虚旷强名曰觉佛蠲嗜欲习虚静而成通照也有感斯应体常湛然形由感生体非实有自性本觉详见于实相经有生皆有情菩萨乃有情中之觉者耳佛有觉性而无情佛者西天之语唐言觉谓人有智慧觉照爲佛心以上各释氏之说皆李习之复性之说所由来相比而观其迹自见盖释氏见性秖是明心不但不容味色声臭安佚存于性内卽喜怒哀乐亦不容于性内甚至以不生情爲正觉性明照则情不生然则易文言明以利贞爲情性矣又言六爻发挥旁通情矣然则情可绝乎性待复乎恐未然矣又案释氏所说直指人心见性成佛之性字似具虚寂明照净觉之妙此在梵书之中本不知是何称名是何字样自晋魏翻译之人求之儒书文字之内无一字相合足以当之者遂拈出性字迁就假借以当之彼时已在老庄淸言之后盖世之视性字者已近于释老而离于儒矣六朝人不讳言释不阴释而阳儒阴释而阳儒唐李翺爲始魏收所云虚静通照湛然感应者此明说是佛性不言是孔孟之性不必辩也李翺所言寂然静明感照通复者此直指爲孔孟之性不得已不辩也象山阳明更多染梁以后禅学矣又案寂然静明感照通复以此爲事可以鍊身体可以生神智可以爲君子可以爲高士可以爲名臣可以守亷介可以蠲嗜欲可以澹荣利亦有用有益也然以爲尧舜孔孟相传之心性则断断不然揅经室集诗卷第十揅经室四集诗卷十文选楼诗存癸酉高邮雨后舟中歌旧年一雨洗春去花落春明襍飞絮今年一雨浮春来楚州烟水迎船开楚州珠湖好烟水但恐狂澜来未已远邨新绿上林梢野寺江梅破新蘂如此淮南好画图一涨便教成釜底河水原从天上来湖隄究竟由人毁春风起兮吹春波今年秋风复如何中流击楫愁心多且挂江帆催渡河泊瓜洲督运自题江鄕筹运图高台日映海门红杨子春江二月中猎猎千帆开北固幢幢一纛引东风旧游已叹华年改故里还疑梦境同今日伊娄河上住幸无诗称碧纱笼题郭频伽神庐图卷名园多楼台乃逊图画久金谷能几时蘧庐同其偶不死惟谷神神构卽不朽郭子本淸贫计出季伦右尻马御飞轮造化盗而取精神见山川眞气爲戸牖弹指楼阁成缩地箱箧受示我神庐图导我入庐走扪腹卽生松运肘亦化柳痴语破平泉澁文斥綘守若不言本无安知非眞有始叹甲第雄不敌诗画手造物非忌才终待才人厚题蝶梦园图卷用董思翁自书诗韵辛未壬申间余在京师赁屋于西城阜成门内之上冈有通沟自北而南至冈折而东冈临沟上门多古槐屋后小园不足十亩然亭馆花木之盛在城中爲佳境矣松柏桑榆槐柳棠梨桃杏枣柰丁香荼䕷藤萝之属交柯接荫而独无牡丹园有一轩二亭一台玲峯石井嵚崎其间花晨月夕不知门外有车尘也余旧藏董思翁自书诗扇有名园蝶梦之句辛未秋有异蝶来园中识者知爲太常仙蝶唿之落扇继而复见之于瓜尔佳氏园中客有唿之入匣奉归余园者及至园启之则空匣也壬申春蝶复见于余园台上画者祝曰苟近我我当图之蝶落其袖审视良久得其形色乃从容鼓翅而去园故无名也于是始以思翁诗及蝶意名之秋半余奉使出都是园又属他人回忆芳丛眞如梦矣癸酉春吴门杨氏补㠶爲画园图卽以思翁诗翰装冠卷首以记春明游迹焉春城花事小园多几度看花几度歌花爲我开畱我住人随春去奈春何思翁梦好遗书扇仙蝶图成染袖罗他日谁家还种竹坐舆可许子猷过游淮阴柳衣园忆京寓蝶梦园谁家池馆傍淮滨薄暮风光泼眼新初月残阳交弄影绿杨红杏共扶春去年花事诗犹在今日京华迹已陈但是园林游便好莫教苦忆旧芳尘隋宫瓦隋宫黄土迷芜城大雷小雷春草生玉勾金钗掘已尽荒原还有耕夫耕我过芜城见耕者拾得隋时故宫瓦但有双环四出纹惜无文字周回写回鴈宫芳林门知是何方檐澑痕流珠堂成象殿建瓴形势分明见一规翠㼾阅千年秪宜琢就圆池砚麝煤响搨写隋书䕶儿先录来家传题柳径停云图卷子三曡万柳堂诗韵癸酉春都中陈钟溪少司空邀同其叔石士编修兄玊方员外曁朱野云山人潘芝轩大司空叶琴柯给事叶芸潭刘芙初董琴南饶晴芗谢向亭编修同游万柳堂山人画万柳堂卷子寄余翁覃溪先生题卷首曰柳径停云并题五言古诗一首诸公所作多题卷中朱苍比部诸公亦有题句寄到济寕舟中因三曡旧韵题荅僻寺看花处诸公载酒行题诗邀鹭羽补柳得莺声莲社淸风聚兰亭曲水平那堪亷孟子伤逝不胜情两载禊春波朝游复夜歌深杯依鍜柳短烛接铜荷人远梦犹恋图新诗更多小斋三砚外爲我墨重磨窠擘停云字池装柳径图书牕曾共覔吟杖记相扶词侣随前辈经生奉大儒墨云题一片飞到蜀山湖湖水掘已尽苦余红蓼花万㠶争转粟一舸学浮家望雨占云气催程趁月华相思多旧侣把卷伴琴茶纤代赈此癸酉六月作及九月归舟至德州时直隷豫东邪教作乱乃每船各选壮丁给兵械合首尾五帮连环相助至十一月始肃全漕归江南境鸿雁年年飞所谋在江湖闲民无聊赖惯作牵船夫粟米四百万转运达帝都南漕五千船船与廿夫俱牵夫十万辈岁岁相挽输南牵来瓜洲北牵过长芦负纤面扑地蹴踏声齐唿前船唿邪许后船唱喁喁当暑无笠盖逢寒无袴襦阴雨沐毛发烈日炙肌肤岸宿犯霜露川涉陷泥涂或爲颁白首或爲鬑鬑须兵吏促行程执朴相逐驱恋船如恋家孰肯爲逃逋问伊何所乐问伊何所图一饭何所乐一身何所图所累惟此口借船相爲餬有时力衰尽沟壑在路隅年丰尙谋食岁荒食更无今年春夏旱山东二麦枯农民无收获握粟如珍珠俯首掘草根煑及荠与荼仰首剥树皮屑及柳与榆鲁宋数万民贸贸来川途川途亦无麦守死能须臾饥民尔勿死爲我牵舳舻一船加廿人数万抵飞刍加夫不得力不惯相曳娄不惯鸣欵乃不惯合步趋虽不合步趋聊使相挽扶才牵牐河船便得饭数盂腹饱心且安人分势自孤何尝说相赈与赈实无殊方今太平世尔曹壮而愚得食卽帝恩养此七尺躯今年湖水浅处处阻且迂剥运耗旣多加夫费更需一船有一军军困复谁苏岂不欲军苏赋勿加越吴东南农力困安可再多逾军农尙困乏何况牵船徒自古食爲天无食良可虞所赖岂有他一饭眞区区重阳泊天津登芥园小楼树老寒蝉断斜阳独倚楼浮云连渤海新涨下漳流挽粟能归庾来船任触舟回帆天气好秪是已深秋甲戌春草轩咏春草寄仲嘉二弟淮阴二月艹萋萋帆影车痕上碧隄节鼓春回行马外寻诗晚出射堂西池塘雨过人犹梦河朔风和绿渐齐愁说微山湖水尽香蘅芳杜满新泥与王柳邨处士丁柏川观察方静也茂才焦山僧借菴同立焦山书藏诗以纪事书赖名山藏山向古书觏禹贡逮尔雅桑钦亦传授岳鎭若非书其名久舛谬我昔立书藏钱塘置灵鹫兹复来江南焦山藏新构焦山本谯山人罕识其旧于诗见江淹于典稽杜佑楼倚椒山祠正气充宇宙周汉二鼎间常有海云覆鹤铭残字多编列签厨富万卷压江涛千函寄烟岫付与诗僧收何异长恩守况是仁者静山寿书亦寿千载传其人更有史迁副贺翁覃谿先生重赴甲戌科恩荣宴弱冠科名花甲周新恩重得会瀛洲三春补赴琼林宴万卷眞传石墨楼钖爵自甘迟二载着书人好共千秋先生学与精神合试看江河万古流过珠湖草堂用自题射鸭图旧韵二首扁舟入珠湖帆共湖云飞浦溆自回绕蒲柳相因依破暑得微凉轻风生葛衣忆与草堂别七年今始归羣从昆弟来欣然意无违羡君远城郭萧然无是非鸥鹭狎湖水不向江外飞泛泛苹藻间烟波常相依羣从掉湖月夜披白苎衣念我宦游人故里偶一归在外十九年情伪尙多违相念且相勉行年应知非夜宿雷塘墓菴离鄕远游子常悲岁月深一朝暂归养汲汲惜寸阴兹来得展墓仿佛同此心敝庐仅一宿徘徊恋旧林暮愁夕阳坠晓迫明月沈梦魂讵能定毛色忽已侵逮存恸畴昔靡盬念斯今行行重回顾涕泗空沾襟晓发摄山秋光缥渺最高峯石径云霞曡几重二十九年人再到松岚更比旧时浓雨后过靑阳五溪登望华亭看云中九华山九华着奇秀游眺昔未曾峯峦入梦想烟霞塡我膺今来五溪上驻马试一登是时秋雨后云气犹郁蒸九峯在何许访及溪上僧僧指深云中恍愡见未能欲待难久待应憎谁敢憎天风霍然动云势初翻腾乍开若擘絮骤破疑裂缯忽于白云隙迸露靑崚嶒有如九老者山顚降且升隐隐松岚际时见笠与簦有如九游女帘卷窗暂凭烟鬟晓未整堕马堆鬅鬙又如水苍玉琢出靑圭稜又如碧菡蓞朶朶波上凌九峯不齐见三五互减增将藏意欲秘复见态转矜屈指知第几注目穷多层徘徊涉江去回首秋光凝九华忆古二绝九峯缥渺一云连朶朶莲华碧上天试把山光比诗思飘然眞似李靑莲云中一一出靑尖风力谁能似此铦欲与荆公斗诗笔故应好处是修纤舟过小孤山淼淼浔阳九派流波心淸湛一峯秋独撑江汉成孤注远压金焦在下游活翠巖边霜叶树淡红山顶夕阳楼乘风破浪寻常事但惜仙矶未泊舟冬至日雪窗偶成南土候多暖今年特地寒朔风过彭蠡快雪似长安爲此阴晴计端因稼穑难稍闲聊自慰戾气净余干登滕王阁千年诗序至今存谁见当时棨㦸尊爲有大文射牛斗才敎高阁老干坤栋云帘雨复飞卷彭泽临川相吐呑倚槛独思百城寄寒江极目静无言咏十三金石文房以唐文泉子紫石砚砚匣上嵌汉货布以汉五铢泉范爲墨床以汉宛仁小弩机爲水池以汉印钩爲水匙以汉尙方辟邪铜筩爲笔筒以宋王晋卿镂金銕匣爲墨匣内贮长寿半钩唐鱼兵符以梁大同隋开皇仁寿唐会昌四造象爲笔架共成一盘以供淸赏斋中积古最精揅一尺檀盘事事全金石文房十三器汉唐北宋二千年案头旧搨铜花细笔下新生墨彩鲜翡翠珊瑚皆避席好同欧赵共淸缘甲戌除夕接雷塘庵僧心平书诗以荅之劳劳已终岁今日少务闲静坐玩窗影积雪何增寒言念君恩重肩力惧未殚忽来诗僧简古院忆木兰我家雷塘墓去院数里间登楼原可望中惟隔一山墓庐有梅树神道开松关当兹岁云暮夜雪飞漫漫复念千里外岂不心爲酸简中何所语苏亭多喜懽上言墓木好下言民食艰民食聊相助墓木常相看写诗代荅简转问竹平安乙亥齐侯罍歌此罍铭在腹内十九行一百六十八字乃齐侯铸赐田洹子及其妻孟姜之器洹与桓通借字汪容甫所藏陈逆簠又作狟子音同则假借无定铭辞有奉齐侯受命于天子曰尔期璧玉乐舞壶鼎鼓钟用缀尔大舞铸尔善釿用御天子之吏洹子孟姜用祈睂寿等字语工字古铜坚而色泽絶似焦山之鼎余昔购之安邑宋氏葆醇于戏此罍乃齐景公之所爲赐与田桓孟姜宝用之云雷繶带交陆离兽面两耳双镮垂篆在腹内难搨槌一十九行列铭辞璧玉乐舞钟鼓司听命天子曰尔期洹桓假借古无疑万年睂寿爲尔祈太岳姜氏育有嬀再世遂至穉孟夷五世洹昌应卜龟受此器者田乞釐凤皇于飞陈厚施晏子谏礼知齐衰此罍之铸当此时玩辞可见公室卑孔子请伐扶衰姬此罍屹然竟不移尙父祚短弱尾旗不抵虞韶传至斯精金坚眞䵼彝百六十八字画奇厯三千年文在兹我姑酌彼还哦诗齐侯罍歌常生罍乃酒器形如壶郭注尔雅曾辨诸其别有五小曰坎余者爲罍名无殊古人祭祀及朝享用备尊彝致精爽天子饰玉诸侯金义别尊卑着天壤吾家积古古物多爵觚觯角纷搜罗酒器前后共廿六哦诗久已同摩挱后得一罍更权奇形符古制双耳垂两环系耳吐饕餮古气磅礴盘云雷雷罍声近义取此孔疏训解得古㫖罍口铭辞十九行环列直下罍腹止口小腹大摹搨难铜花靑照江水寒篆文百有六十八猝难释辨非彫残吾师椒堂朱驾部摹篆秋堂博三古孔悝读铭未云多张敞识鼎岂足数嘉庆甲戌季冬时吾父拓寄请释之雄文奇字句佶屈一朝识破无廋词首列齐侯罍数字用钖洹子作尨器洹桓偕声古通借乃知此爲景公制自古人臣着勲绩始制彝器答宣力桓子无宇齐奚功曷祷万年加宠钖我忆景公当是年公室已卑陈氏专五世其昌协筮卜齐国之政将归田若使景公早此鑑或知守礼思忧患何至失刑陈厚施晏子自晋归纳谏此器已兆齐祚移嬀育于姜其代斯吾抚此罍再叹息永怀还诵金罍诗伊墨卿太守由闽赴都过南昌赋别夜雨尊前酒新晴柳外莺洪都三宿住淮海十年情孑孑皆孤子嘤嘤是友生此行广陵郡一路埭棠淸用余家瓜洲红船爲式在南昌造船以爲救生诸事之用瓜洲船乘风归去三日至瓜洲矣南人使船如使马大浪长风任挥洒红船送我过金山如马之言殊不假我嫌豫章无快船造船令似金山者鄱湖波浪万船停惟有红船舵能把洪都三日到江都如此飞帆马不如夏夜雷雨题楚夜雨雷钟铭宋搨本册楚夜雨雷钟钟钮铸雷神之形铭在钟里篆迹雄古宋政和中出于武昌后归秦桧家今册中旧搨乃王复斋所收北宋本也豫章暑雨应时农田大稔淸宵听雨偶题长句豫章农田正愁暑圛圛升云常夜雨西山夜半转雷车天遣雷公伐雷鼓雷公倮象在楚钟政和搨本墨尙浓篆迹累累肖雷势毎疑夜雨腾蛟龙我摹钟文三叹息湿染千年墨云黑何时堕地见雷神铸象书铭傅芉国今年雷雨动满盈有雷不震民不惊凉宵瀹茗看古篆雨声喧隔谯钟声夏夜新月净如洗夜花凉若秋风前双烛灺露下一萤流暑气淸将减诗情淡不收竹床与蕉扇歇得半时愁读吴谷人前辈有正味斋续集卽用见寄原韵和寄七年浙海障横流常向先生借笔筹相邸词垣思早岁选楼讲院忆今秋寿高雅喜诗逾健政拙还惊句未酬此夜雨牕秋烛底新编如与话绸缪题雪窗图卷用去年韵去冬今春雪太多甚寒虑有沴及五月麦大熟且多双岐者秋稻亦大熟斗米较上冬贱百余钱始知宜寒也乙亥冬甫至小雪节及甚寒得二寸之雪喜题卷中双岐多秀麦方识雪宜寒斗米百钱贱万民千里安惊心岁荏苒着手事艰难又喜一年雪何妨非意干丙子正月八日立春游百花洲较雨量晴又一年课农余事课花田偶来水木双淸地疑到蓬壶小有天香破早梅知岭近绿争高柳见春先尘劳自愧诗怀少半日能游便似仙小园蝶梦忆芳辰如此林泉也畅神四面楼台皆近水一家笔砚共吟春香初茶半畱连处山色湖光澹荡人莫使宦游忘物候度江一十二番新春雨半月畅春晴翻生望雨情东风变云气密雨下江城遥想匡庐上应多瀑布声湖山一千里处处起新耕百花洲春晴晓来浓雾满江城缓缓春光湛湛晴过午日酣风气暖水烟山翠不胜情百花洲课士作得花字城里瀛仙馆湖东隐士家山林腾啸咏水木湛淸华孤屿亭亭立圆波面面斜楼台双有影风月四无遮地领千年胜人栽百种花衆香深雨露万色动云霞过客多题壁春行偶散衙莫敎芳树下忘却课桑麻以沈檀爲勾股形笔筒嵌镜于其处卽以爲砚屏照墨也刻诗代铭岂独管爲城兼因砚作屏开奁回玉照脱颕破春暝石洗池分镜花生笔有瓶墨光浮㶑滟烛影射珑玲雅制宜宵课新诗抵篆铭儿时书味在还忆一镫靑题金带围花开宴图老圃秋容尽自夸春风何事弄繁华谁知误煞苍生处卽是四花中一花将由豫章赴中州过庐山作庐山高连天上云云天与山殊不分香鑪峯里云氤氲朝霞暮霭何纷纷我行百里庐山麓远岭靑靑近峯绿东林秋落白莲花却向溪南望山北山北香山旧草堂惟畱古木森豫章西风袅袅下木叶随云飞过天池㫄天池岧嶤不能到劳人空使山灵笑昨因霖雨拜疏来长愿山灵答明诏但是西江忧旱时定发云雷洒龙瀑大梁丙子立冬后一日卽得雪四寸再曡雪窗图韵瑞雪迎冬早梁园气已寒吏民共淸静川岳各平安愿得来牟熟何愁抚字难夜窗重展卷素食咏河干治大梁抚署后园偶题昔年镫火笙歌地今日荆榛瓦砾塲特剪荒芜开旧圃旋修破碎得虚堂台基高处宜登眺案牍闲时竟坐忘土瘠难栽好花树春来拟插百垂杨腊前三日将出都与野云山人同宿万柳堂觉性开士方丈晓行赋别承恩辞九陛奉节恋天阊几日肃驰骤今夕聊徜徉税车过萧寺晚饭来柳堂山人兴还逸开士意亦长是时近佛腊永夜同僧房空庭澹落月古木含淸霜地鑪石炭煗纸窗律烛光斋厨出寒蔬禅榻薰篆香境僻息羣动意深难坐忘爲言五载别屡泛千里航频年忧漕水两度归雷塘彼旣虑宼近此亦恐盗藏滑台快击灭砀山谨御防语长绪往复事过犹慨慷前春补柳处近在冰池㫄春深野桃红秋高篱菊黄停云寄画卷赋雪畱诗囊踪迹昔淸远须睂今老苍短梦暂欹枕晓钟已趣装征途送遥目离念萦中肠十二月过赵州茶亭僧舍五度洨南走驿车冲寒冒暑过僧家买丝客去休浇酒餬饼人来且喫茶午暍未忘曾爇炭雪途还记得浮瓜请看老衲惟闲坐尙把星霜改髩华丁丑春日安陆道中题王鑑画楚山淸晓卷我藏旧卷图楚山画淸晓身未到楚山安知此境好今春来武昌苦雨意殊恼寒食渡江去渐觉春雨小行入竟陵西阴云豁然埽近岭已飞飞远峯犹袅袅是时东方明旭日将加卯荡漾平湖烟低向山根遶新霁气逾淸若浮海中㠀一片绿沉沉强半是春草烟净湖水明山影向湖倒碧镜舒黛睂绘事逊兹巧连村柳色多入麦菜花少宛转登山樵翩翻出巢鸟始知望山色城中苦不早鼓楫下沧浪靑靑犹未了横看数百里巨幅展江表彝陵崃口望蜀江岷江本是愿朝宗底事巴西绕万重崃口山光靑似剑荆门水势白如龙吴船快放三千里蜀客愁归十二峯莫问猿声在何处綵云可待种芙蓉荆州怀古纪南山外古荆州一片江城渺渺愁春夜梅花沙市月西风荷叶渚宫秋萧梁书尽名犹在巫崃云来梦可畱岂有才人不惆怅未应王粲独登楼泊调絃口布帆安稳楚江天橘树花香野堠前南望洞庭好春色华容山碧水调絃荆襄杂诗九首羊杜祠羊杜督军事被服皆雅儒襄汉据上游用此终吞吴汉石有娄寿晋碑何遽无鹿门山隔水鹿门山沙涨渔梁渡渺渺沧浪间隐君从此去远岫多松云郁积幽人趣襄阳城汉水以爲池荡荡本天堑何以三千年屡见攻与陷守取在人谋愼哉以古鑑大隄春风吹汉水日落岘山西我自城东来靑旗绕大隄萧然何所有芳草空萋萋武当宫观㠁碑五百载楼观犹堂堂老桂缀靑子春松生古香羽士无反侧任尔耕武当郧中山郧竹万叠山民在山深处贼平民彻砦更造新屋住垦山复种田春深麦遮路古郢都横江犹未极叹息此郢中章华在何许禾黍空故宫惟有屈宋辞万古流春风荆门蒙泉纷纷春月白沉沉夜山靑鸣泉出石窦淸渠抱幽亭何必登高台始讲蒙卦经赤壁千古大江流想见周郞火草草下江陵匆匆让江左纵使不东风二桥亦岂鎻霭园听莺繁林千树合夏气一山淸连巢乱緜羽倚戸得嘤鸣百啭犹未已双柑殊有情羡彼谷居者交交朝暮声阅洞庭水师毕登岳阳楼木叶西风外秋光满洞庭波平万顷白露肃千山靑远浦一何澹此心相与凝戈船人散后楚客自扬灵望君山终古君山色苍然压洞庭橘烟寒郁郁竹雨夜冥冥兰芷因骚佩鱼龙伺乐听莫敎徒鼓瑟多恐泣湘灵丁丑九月十一日谒南岳庙遂登祝融峯顶潚江夜雨连湘潭午晴云气余秋炎南行不似重九后风和川静如春酣山村竹隖路百转再宿始到南岳南入庙拜神谢且祷今年有雨无不甘更愿神功福三楚丰年屡协鱼旟占余闲跻胜上石廪羣峯按图相问探磴高岭仄下马走逐队扶过肩舆篮天门曡石作壁垒上封铸銕爲瓦檐飞流直下絶磵底千年不卷珍珠帘风高气紧杀凡木但能拥肿生松杉摄衣步上祝融顶云开石出何巉巉七十二峯四千丈眼底一一森靑尖昔闻湘中望衡岳舟行能识九面巖我今远从巖上立那见叶叶湘中帆惟见带水自转折一条白气相吞涵苍梧地荒禹迹远山中近事差可谈少陵侧身叹朱凤昌黎掷珓多忧䜛邺侯结庐在何处烟霞畱与张文潜南轩新安雪中住直同文定通洛濓此外仙释殊不少我心钝拙安能参嵝有碑索不得奇文曷出杨升菴名山自念久游厯岁月动与行踪添嵩高二室昔祷雨泰岱日观早具瞻朅来双髩虽末白霜色强半生我髯登峯幸斗腰脚健不扶银鹿身犹堪鸿雁若回试寄语吾于五岳今登三唐怀素绿天庵蕉葊在何处曲折入繁林秋暖无黄叶径幽多绿阴壁间狂草在石上古苔深安得住三宿淸宵听鼓琴游浯溪读唐中兴颂用黄文节诗韵帆随湘转㝷浯溪登岸欲摩唐宋碑密林椄叶山径寂靑虫当路垂秋丝桥边淸波眼到底乱石凿凿藏鱼儿苍崖百尺悬于西削成絶壁鸟不栖碑乃鲁国之所写颂乃次山之所爲三千里外有水部十四年后无太师人贤地胜文笔古过客墨搨争洒挥壁立积銕屹不动安者见安危见危江湖岂独漫郎宅又遣山谷来题诗各人忠爱各朝事大都楚泽骚人辞事有至难最可叹靖康俄与灵武随惟有溪边古渔父欵乃湘烟无所悲过潇湘合流处零陵城边黄叶渡柳侯祠前多竹树布帆无恙挂西风正是潇湘合流处潇湘秋水彻底淸碧山如黛照波明随波转望忘世情翠鸟趁鱼时一鸣自湖南零陵入广西全州避雨宿湘山寺次日晓发湘源山下借僧庐翠嶂淸流古画图夜雨潇潇听斑竹晓云梦梦望苍梧初冬黄叶犹依树百里靑松尽引途怪底古人游兴好骖鸾飞过洞庭湖揅经室一集揅经室集一集卷第十一揅经室一集卷十一诂经精舍策问两汉学行醇实尙近于春秋列国之时汉末气节甚高党祸横决激而爲放达流而爲老庄爲禅释宋儒救之取学术中最尊者爲性理至明儒学案纷纷矣惟考列国时孔曾游夏诸圣贤及各国君卿大夫之德行名言载在三传国语孝经论语者皆爲处世接物之庸行非如禅家遁于虚无也卽如仁义礼让孝弟忠顺等语与孝经各章事事相通语语相合孔子曰吾志在春秋行在孝经此二语实爲圣门微言葢春秋时学行惟孝经春秋最爲切实正传近时学者发明三代书数等事远过古人于春秋学行尙未大爲发明本部院拙识所及首爲提倡诸生如不鄙其庸近试发明之以成精舍学业焉石刻孝经论语记六经皆周鲁所遗古典而孔子述之传于后世孔子集古帝王圣贤之学之大成而爲孔子之学孔子之学于何书见之最爲醇僃欤则孝经论语是也孝经论语之学穷极性与天道而不涉于虚推极帝王治法而皆用乎中详论子臣弟友之庸行而皆归于实所以周秦以来子家各流皆不能及而爲万世之极则也孝经论语皆孔门弟子所譔而弟子之首推者曰颜曰曾颜子之学曰夫子循循然善诱人博我以文约我以礼故曰一日克已复礼天下归仁焉非礼勿视非礼勿听非礼勿言非礼勿动礼者何朝觐聘射冠昏丧祭凡子臣弟友之庸行帝王治法性与天道皆在其中诗书卽文也礼也易象春秋亦文也礼也其余言存乎大学中庸诸篇大学中庸所由载入礼经者以此其事皆归实践非高言顿悟所可掩袭而得者也曾子之学孔子曰吾道一以贯之曾子曰夫子之道忠恕而已矣忠恕者子臣弟友自天子至于庶人之实政实行故曾子曰忠者其孝之本欤孝经之学兼乎君卿士庶以及天下国家曾子十篇皆由此出其实皆尽人所同之庸行忠恕而已故孔子曰忠恕违道不远君子之道四某未能一焉所谓一贯者贯者行也事也言壹是皆身体力行见诸实行实事也初非有独传之心顿悟之道也贯之训行事见于尔雅汉书与仍旧贯无二解也若谓性道之学必积久之后而顿悟通之则孔子十五志学以后学与年进未闻有不悟之时亦未闻有顿悟之日也颜曾所学于孔子者如此其余诸贤可以类推之然则集古圣大成之道者莫如孔子传孔子之道最近而无偏无弊者莫如诸贤孔子诸贤之言所载之书莫如孝经论语然则今之孝经论语儒者终身学之不尽太极之有无良知之是非何暇论之古本孝经不可见惟汉石经论语残字厪有存者金匮国子监学生钱泳好学善隶书敬书孝经论语二经刻之石且博访通人定其隶法文字泳刻将成欲归其石于曲阜孔子宅树石于壁以贻后之学者属元记之惠半农先生礼说序十三经义疏周礼可谓详善矣贾公彦所疏者半用六朝礼例于礼乐军赋诸大端皆能引据明赡所考证者多在九经诸纬而于诸子百家之单词精义以及文字之假借音读之异同汉制之存亡汉注之奥义皆未能疏证发明之我朝惠半农先生家传汉学所着礼说十四卷实足补贾氏之所未及此书虽经镂板而行世甚少余于丁未年在京师厰肆购得一帙反覆读之服其精博无比后爲友人借去未归至今深忆之戊午夏吴县友人江贡廷持一帙见示则上海彭纯甫所新刻本余喜插架之可备且一时同学皆得读之也因爲序之余昔有志于撰周礼义疏以补贾所未及今宦辙鲜暇惜难卒业如有好学深思之士据贾氏爲本去其谬误及爲纬书择唐宋人说礼之可从者加以惠氏此说兼引近时惠定宇江愼修程易田金辅之段若膺任子田诸君子之说勿拘疏不破注之例博考而详辨之则此书之成似可胜于贾氏是所望于起而任之者彭君家贫好古多读书闻此书之刻赀皆出馆谷何其贤也胡朏明先生易图明辨序元幼学易心疑先后天诸图之说庚子得毛西河先生全集中河图洛书原舛篇读之豁然得其源委友人歙凌次仲廷堪谓元曰子知西河之辩易未见吴兴胡朏明先生易图明辨尤详僃也元识之求其书不可得继在京师见四库馆书目录之曰其书一卷辨河图洛书二卷辨五行九宫三卷辨参同契先天图太极图四卷辨龙图易数钩隐图五卷辨启蒙图书六卷七卷辨先天古易八卷辨后天之学九卷辨卦变十卷辨象数流弊引据经典原原本本于易学㴱爲有功元向往益切丙辰视学至吴兴始求得读之盖距所闻已十六年矣媿闻道之甚迟喜斯编之未泯亟命其家修板刷印广爲流传以贻学者因竝识其事于篇首至其辨图大畧则万季野先生叙言之已尽兹不赘论汉读攷周礼六卷序稽古之学必确得古人之义例执其正穷其变而后其说之也不诬政事之学必审知利弊之所从生与后日所终极而立之法使其弊不胜利可持久不变葢未有不精于稽古而能精于政事者也言韵者多矣顾诗三百篇人人读之而能知三百篇之韵者或未之有也说文解字一书人人读之而许氏全书之例未之知则许之可疑者多矣训诂必宗汉人汉人之说经传也或言读爲读曰或言读如读若或言当爲作义疏者一切视之学者槪谓若今之音切而已其诬古不亦甚哉圣朝右文超轶前古淳气郁积金坛段若膺先生生于其间揅摩经籍甄综百氏聪可以辨牛铎舌可以别淄渑巧可以分风擘流其书有功于天下后世者可得而言也其言古音也别支佳爲一脂微齐皆灰爲一之咍爲一职德者之之入术物迄月没曷末黠鎋薛者脂之入陌麦昔钖者支之入自唐虞至陈随有韵之文无不印合而歌麻近支文元寒删近脂尢幽近之古音今音皆可得其条贯此先生之功一也其言说文也谓说文五百四十部次第以形相联每部之中次第以义相属每字之下兼说其古义古形古音训释者古义也象某形从某某声者古形也云某声云读若某者古音也三者合而一篆乃完也其引经传有引以说古义者以转注假借分观之如商书曰至于岱宗柴诗曰祝祭于说之之本义也如商书曰无有作周书曰布重蔑席说假借此字之义也有引以说古形者如易曰百谷艹木丽于地说䕻从艹丽之意易曰丰其屋说寷从宀丰之意易曰突如其来如说云从倒子之意易曰先庚三日说庸从庚之意是也有引以说古音者如奯读若诗施古濊濊㚕读若予违汝弻是也学者以其说求之斯说文无不可通之处说文无不可通之处斯经传无不可通之处矣此先生之功二也至若汉读攷叙例谓读如主于说音读爲主于更字说义当爲主于纠正误字如者比方之词爲者变化之词当爲者纠正之词读如不易其字故下文仍用经之本字读爲必易其字故下文乃用所易之字说文者说字之书故有读如无读爲说经传之书则必兼是二者自先生此言出学者凡读汉儒经子汉书之注如梦得觉如醉得醒不至如冥行摘埴此先生之功三也葢先生于语言文字剖析如是则于经传之大义必能互勘而得其不易之理可知其爲政亦必能剖析利弊源流善爲之法又可知而一行作吏卽引疾养亲食贫乐道二十年所矣其诸所得于已者深欤先生说经之书尙有毛诗训故传微毛诗小学古文尙书撰异皆深识大源不爲亿必之言行将尽以饷学者云任子田侍御弁服释例序元居在江淮闲鄕里先进多治经之儒若兴化顾进士文子李进士成裕刘广文端临任侍御子田王黄门石臞汪明经容甫皆耳目所及或奉手有所受丁未戊申闲元在京师见任侍御相问难爲尢多侍御卒后所着弁服释例传之弟子山阳汪祭酒瑟葊萧山王进士畹馨从祭酒手录以归其兄进士谷塍亦䆳于经爲吴㑹㝛儒乃手校讹舛写以付梓问序于元元谓侍御早年以词学名世继乃专研经史与修四库书书之提要多出其手所辑吕忱字林㴱衣释例诸书已付刻兹袟释弁服所用之例以五礼区之凡百四十余事综览经疏史志发微订讹灿然经纬毕着矣侍御吾鄕先进也瑟菴畹馨吾友也今得谷塍校成之学者传习不坠元序之奚敢辞张皋文仪礼图序仪礼图六卷张编修惠言之所述也编修字皋文武进人干隆丙午中式举人嘉庆已未进士改庶吉士充实录馆纂修官武英殿协修官辛酉散馆授翰林院编修方以学问文章受知于朝不幸早卒予举于鄕与编修爲同榜其举进士乃予总裁㑹试所取予知之也久故序而论之编修幼孤家至贫母姜孺人抚以成立及长修学立行敦礼自守性刚而廉貌若和易而中不可干其爲人勤于事亲友于弟睦于族婣鄕之善士无勿友也与人审而后交交者必端凡爲其友者无不称之敬之其爲学博而精旁探百氏要归六经而尤㴱易礼居母孺人忧丧祭法仪礼爲时所推尝游京师大名杭歙间及官京师弟子先后从受易礼者以十数其所着有周易虞氏义虞氏消息虞氏易礼易事易候易言周易郑荀义易义别录易图条辩仪礼图说文谐声谱墨子经解握奇经正义靑囊天玉通解及文集四编词一编凡十六种编修旣精治易礼所着以周易虞氏义仪礼图爲最周易虞氏义虞氏消息予已刋行之惟仪礼图六卷今年春始得于武进董君处见其手录本董君名士钖编修之高弟子卽编修之女夫也因属董君校写刻之于板昔汉儒习仪礼者必爲容故高堂生传礼十七篇而徐生善爲颂礼家爲颂皆宗之颂卽容也后儒以进退揖让爲末节薄之不讲故言朝则昧于三朝三门言庙则闇于门揖曲揖言寝则眩于房室阶夹言堂则误于楹闲阶上辨之不精仪节皆由之舛错而不可究非其蔽欤宋杨复作仪礼图虽礼文完具而位地或淆编修则以爲治仪礼者当先明宫室故兼采唐宋元及本朝诸儒之义断以经注首述宫室图而后依图比事按而读之步武朗然又详考吉凶冠服之制爲之图表又其论丧服由至亲期断之说爲六服加降表贯穿礼经尢爲明着予尝以爲读礼者当先爲颂昔叔孙通爲编蕝以习仪他日亦欲使家塾子弟画地精语洁恪守汉法多所发明爲孔撝约诸家所未及能使三千年孔壁古文无隐滞之义无虚造之文用力勤而爲功鉅矣元从北平翁覃溪先生得识王君王君厚重诚笃先大夫敬之以爲有古人风无南人浮竞之习延教家塾子弟者有年王君书成属序于元元更出元素校大戴本付王君王君或以已所校者衡量之加以弃取别爲大戴记作释文数卷不更善乎春秋公羊通义序昔孔子成春秋授于子贡所谓以春秋属商是也子夏口说以授公羊高高五传至汉景帝时乃与齐人胡毋生始着竹帛其后有严彭祖颜安乐两家之学宣帝爲之立博士故公羊之学两汉最胜虽刘歆郑众贾逵谓公羊可夺左氏可兴而终不能废也然说者旣多至有倍经任意者任城何君起而修之覃精竭思闭门十有七年乃有成书略依胡毋生条例而作解诂学者称精奥焉六朝时何休之学犹盛行于河北厥后左氏大行公羊几成絶学矣我朝经术昌明超轶前代诸儒振兴皆能表章六经修复古学而曲阜圣裔孔顨轩先生思述祖志则从事于公羊春秋者也先生幼秉异资长通絶学凡汉晋以来之治春秋者不下数百家靡不综览尝谓左氏旧学湮于征南谷梁本义汨于武子王祖游谓何休志通公羊往往爲公羊疚病其余啖助赵匡之徒又横生义例无当于经唯赵汸最爲近正何氏体大思精然不无承讹率臆于是旁通诸家兼采左谷择善而从撰春秋公羊通义十一卷序一卷凡诸经籍义有可通于公羊者多着录之其不同于解诂者大端有数事焉谓古者诸侯分土而守分民而治有不纯臣之义故各得纪年于其境内而何邵公猥谓唯王者然后改元立号经书元年爲託王于鲁则自蹈所云反传违戾之失矣其不同一也谓春秋分十二公而爲三世旧说所传闻之世隐桓庄闵僖也所闻之世文宣成襄也所见之世昭定哀也颜安乐以爲襄公二十三年邾娄鼻我来奔云邾娄无大夫此何以书以近书也又昭公二十七年邾娄快来奔传云邾娄无大夫此何以书以近书也二文不异同宜一世故断自孔子生后卽爲所见之世从之其不同二也谓桓十七年经无夏二家经皆有夏独公羊脱耳何氏谓夏者阳也月者阴也去夏者明夫人不系于公也所不敢言其不同三也谓春秋上本天道中用王法而下理人情天道者一曰时二曰月三曰日王法者一曰讥二曰贬三曰绝人情者一曰尊二曰亲三曰贤此三科九旨而何氏文谥例云三科九旨者新周故宋以春秋当新王此一科三旨也又云所见异辞所闻异辞所传闻又异辞二科六旨也又内其国而外诸夏内诸夏而外夷狄是三科九旨也其不同四也他如何氏所据闲有失者多所裨损以成一家之言又谓左氏之事详公羊之义长春秋重义不重事是可谓好学深思心知其意者矣故能醇㑹贯通使是非之旨不谬于圣人岂非至圣在天之灵惧春秋之失恉笃生文孙使明絶学哉元爲圣门之甥陋无学术读先生此书始知圣志之所在因敬叙之国朝汉学师承记序两汉经学所以当尊行者爲其去圣贤最近而二氏之说尙未起也老庄之说盛于两晋然道德庄列本书具在其义止于此而已后人不能以已之文字饰而改之是以晋以后鲜乐言之者浮屠之书语言文字非译不明北朝渊博高明之学士宋齐聪颖特达之文人以已之说傅㑹其意以致后之学者绎之弥悦改而必从非释之乱儒乃儒之乱释魏收作释老志后踪迹可见矣吾固曰两汉之学纯粹以精者在二氏未起之前也我朝儒学笃实务爲其难务求其是是以通儒硕学束髪研经白首而不能究岂如朝立一旨暮卽成宗者哉甘泉江君子屏得师传于红豆惠氏博闻强记无所不通心贯羣经折衷两汉元㓜与君同里同学窃闻论说三十余年江君所纂国朝汉学师承记八卷嘉庆二十三年居元广州节院时刻之读此可知汉世儒林家法之承授国朝学者经学之渊源大义微言不乖不絶而二氏之说不攻自破矣元又尝思国朝诸儒说经之书甚多以及文集说部皆有可采窃欲析缕分条加以翦截引系于羣经各章句之下譬如休寕戴氏解尙书光被四表爲横被则系之尧典宝应刘氏解论语哀而不伤卽诗惟以不永伤之伤则系之论语八佾篇而互见周南如此勒成一书名曰大淸经解徒以学力日荒政事无暇而能总此事审是非定去取者海内学友惟江君曁顾君千里二三人他年各家所着之书或不尽传奥义单辞沦替可惜若之何哉岁戊寅除夕序于桂林行馆孔检讨大戴礼记补注序今学者皆治十三经至兼举十四经之目则大戴礼记宜急治矣夏小正爲夏时书禹贡惟言地理兹则言天象与尧典合公冠诸侯迁庙衅庙朝事等篇足补仪礼十七篇之遗盛德明堂之制爲考工记所未僃孔子三朝记论语之外兹爲极重曾子十篇儒言纯粹在孟子之上投壶仪节较小戴爲详哀公问字句较小戴爲确然则此经宜急治审矣顾自汉至今惟北周卢仆射爲之注且未能精僃自是以来章句溷淆古字更舛良可慨叹近时戴东原庶常卢绍弓学士相继校订蹊迳渐辟曲阜孔编修顨轩乃博稽羣书参㑹衆说爲注十三卷使二千余年古经传复明于世用力鄞而爲功鉅矣元从编修之嗣昭䖍得观是书编修之弟广廉付刻元爲序之元鄕亦曾治是经有注有释鄙陋之见与编修间有异同今编修书先行元写定后再以质之当世治经者焦里堂羣经宫室图序焦君里堂作羣经宫室图二卷凡九类曰城曰宫曰门曰屋曰社稷曰宗庙曰明堂曰坛曰学爲图五十篇皆于衆说分赜羣言岨峿之际㝷绎经文而折衷之图所不能详者复因图爲说以附于后其所见似刱而适得夫经之意也其所解似新而适符乎古之制也呜唿用力可谓勤矣顾其书往往异于先儒之旧学侣或致疑焉余以爲儒者之于经但求其是而已矣是之所在从注可违注亦可不必定如孔贾义疏之例也歙程易田孝廉近之善说经者也其说考工戈㦸钟磬等篇率皆与郑注相违而证之于古器之仅存者无有不合通儒硕学咸以爲不刋之论未闻以违注见讥盖株守传注曲爲附㑹其弊与不从传注凭臆空谈者等夫不从传注凭臆空谈之弊近人类能言之而株守传注曲爲附㑹之弊非心知其意者未必能言之也元向有考工记车制图解其说亦颇异于郑君今得里堂此书而鄙见爲不孤矣图中新定路寝之制吾友凌次仲移书争之元谓里堂所抒者心得也次仲所持者旧说也昔许氏爲五经异义而郑君驳之何氏爲公羊墨守而郑君发之究之各成其是于叔重邵公无损也里堂以藁本寄都示元元学殖甚荒落无以益里堂聊书平昔之所见者而归之里堂其以余说爲然乎否耶与臧拜经书皋陶谟挞以记之以下七十四字或疑亦伪孔所增由渊如观察曁足下所说推之元窃未敢定也葢所以疑之者其大端有五一则史记夏本纪叙此经文于侯以明之下直接禹曰俞无此七十四字也一则马郑逸经注絶无此七十四字注也一则说文引挞以记之爲周书也一则郑注鄕射取扑但引尙书扑作敎刑不引挞以记之也一则公羊疏称敷奏以言三句爲逸书也按史记引尙书本有删节之处不独此七十四字爲然卽如皋陶谟一日二日万几天叙有典等二十余句亦未引之故史记所未引未可以爲本无此七十四字之确据伪孔但能割尧典爲舜典割皋陶谟爲益稷无他技也舜典首二十八字并伪孔亦不能造直至姚方兴始伪献于朝举朝集议咸以爲非如果伪孔增出七十四字当年朝议无论是之非之但必有及之者六朝以来不容絶无一语及之也马郑逸注或有或无本难深据况其存者多岀史记注中今史记旣无此段书文则注亦因之而佚矣说文挞古文引周书以记之段氏若膺已谓从虍乃从攴之讹周乃虞之讹旣可讹攴爲虍寕不容讹虞爲周也元且谓卽虞字上半所由致误也仪礼鄕射经文但有扑字本无挞字郑之但引扑作敎刑不引挞以记之宜也公羊何休学引尙书曰羣后四朝敷奏以言明试以功车服以庸明是虞书而徐彦疏误爲逸书如果逸书一语出自何氏尙有可疑若徐氏直刋本之误耳春秋繁露潜夫论皆汉人之书其引车服有庸皆连谁敢不让敢不敬应二句若以此二语爲说尧典者之词亦无确据且伪孔苟作伪则轝服赋纳颇见新异曷不用之而反用谁代畴用庶代试也其余小节不必置词惟此五疑究无确据经文至重未敢轻议且俟异日或者再有所考见何如与洪筠轩论三朝记书孔子三朝记七篇与论语竝重今世以其文字艰深莫之学夫孔子之言之存于世者无多岂可不发明以观圣道哉今子注之甚善余䌷绎之有疑而爲解之者爲子列之千乘篇记曰卿设如四体毋易事毋假名毋重食元谓易事谓变易政事假名谓假人名器重仓谓增食采邑此皆指鲁三家之弊记曰立有神则国家敬此仍是鬼神之神与四代篇昭有神明之义同记曰诱居家室有君子曰义子女专曰元谓诱读如吉士诱之诱诱进也君子卽诗吉士谓主其婚者故曰义若子女自专则爲姦此记文八节与周礼秋官士师八成相应此一节属周礼邦汋汋当读爲媒妁之妁由记文推之可见郑司农注周礼爲斟酌刺探尙书事之误此邦汋如今律之姦律周礼列在贼盗之前三朝记列在盗之后贼之前甚明晰也四代篇记曰如艾而夷之艾读如刈断草也夷平也虞戴德篇记曰黄帝慕修之慕乃纂字之讹纂继也记曰开施敎于民由记中东有开明推之凡记中开字屡见皆启字汉人避讳所改也小辨篇记曰士学顺辨言以遂志元谓顺与训通卽尔雅释训之训遂志通意也学训诂方能通绝代别国之言之意也少闲篇记曰不忍天下粒食之民刈戮戮当爲句不得以疾死死当爲句故字属下以千乘篇亦有民不得以疾死之文下亦有故字也凡此数事致之子以爲何如十三经注疏校勘记序古周易十二篇汉后至宋晁以道朱子始复其旧自晁以道朱子以前皆彖象文言分入上下经卦中别爲系辞上下说卦序卦杂卦五篇郑元王弼之书业已如是此学者所共知无庸覼缕者也易之爲书最古而文多异字宋晁以道古文易挦撦爲之如郭忠恕薛季宣古文尙书之比国朝之治周易者未有过于征士惠栋者也而其校刋雅雨堂李鼎祚周易集解与自着周易述其改字多有似是而非者盖经典相沿已久之本无庸突爲擅易况师说之不同他书之引用未便据以改久沿之本也但当录其说于攷证而已元于周易注疏旧有校正各本今更取唐宋元明经本经注本单疏本经注疏合本雠校各刻同异属元和生员李锐笔之爲书九卷别校略例一卷陆氏释文一卷而不取他书妄改经文以还王弼孔颖达陆德明之旧自梅赜献孔传而汉之眞古文与今文皆亡乃梅本又有今文古文之别新唐书艺文志云天宝三载诏集贤学士衞包改古文从今文说者谓今文从此始古文从此绝殊不知衞包以前未尝无今文衞包以后又别有古文也隋书经籍志有古文尙书十五卷今字尙书十四卷又顾彪今文尙书音一卷是隋以前已有今文矣盖变古文爲今文实自范寗始甯自爲集注成一家言后之传写孔传者从而效之此所以有今文也六朝之儒传古文者多传今文者少今文自顾彪而外不少槪见李巡徐邈陆德明皆爲古文作音孔颖达正义出于二刘葢亦用古文本如涂之爲斁云之爲员是也然疏内不数数觏殆爲后人窜改如陈鄂等之于释文欤然则衞包之改古从今乃改陆孔而从范顾非倡始爲之也乃若天寳旣改古文其旧本藏书府民间不复有之更经丧乱卽书府所藏亦不可问矣开成初郑覃进石经悉用今文前此张参之壁经后此长兴之板本广政之石本当无不用今文者乃后周显德六年郭忠恕独校古文尙书上之上距天宝三载已二百余年不知郭氏从何而得其本宋初仍不甚行至吕大防得于宋次道王仲至家而晁公武取以刻石薛季宣据以作训然后大显今桉释文序录云尙书之字本爲隶古旣是隶写古文则不全爲古字今宋齐旧本及徐李等音所有古字葢亦无几穿凿之徒务欲立异依傍字部改变经文疑惑后生不可写用是所谓古文不过如周礼汉书略有古体及假借通用之字而已晁氏读书志云陆德明独存一二于释文此正与古字无几之说相合若连篇累牍悉是奇字则陆氏岂得或释或不释哉晁氏又云以古文尙书校释文虽小有异同而大体相类夫释文所存仅止一二就此一二之中复小有异同则全经不合者必十之九其爲赝本无疑然观陆氏之言则穿凿立异自古而然不独郭氏也于尙书注疏旧有校本兹以各本授德淸贡生徐养原校之并及释文复定其是非且攷其顚末着于简首攷异于毛诗经有齐鲁韩三家之异齐鲁诗久亡韩诗则宋以前尙存其异字之见于诸书可攷者大约毛多古字韩多今字有时必互相证而后可以得毛义也毛公之传诗也同一字而各篇训释不同大抵依文以立解不依字以求训非孰于周官之假借者不可以读毛传也毛不易字郑笺始有易字之例顾注礼则立说以改其字而诗则多不欲显言之亦或有显言之者毛以假借立说则不言易字而易字在其中郑又于传外研寻往往传所不易者而易之非好异也亦所谓依文立解不如此则文有未适也孟子曰不以文害辞不以辞害志孟子所谓文者今所谓字言不可泥于字而必使作者之志昭着显白于后世毛郑之于诗其用意同也传笺分而同一毛诗字有各异矣自汉以后转写滋异莫能枚数至唐初而陆氏释文颜氏定本孔氏正义先后出焉其所遵用之本不能画一自唐后至今锓版盛行于经于传笺于疏或有意妄更或无意譌脱于是缪盩莫可究诘因以旧校本授元和生员顾广圻取各本校之复定是非于以知经有经之例传有传之例笺有笺之例疏有疏之例通乎诸例而折衷于孟子不以辞害志而后诸家之本可以知其分亦可以知其一定不可易者矣有杜子春之周礼有二郑之周礼有后郑之周礼周礼出山巖屋壁间刘歆始知爲周公之书而读之其徒杜子春乃能略识其字建武以后大中大夫郑兴大司农郑衆皆以周礼解诂着而大司农郑康成乃集诸儒之成爲周礼注盖经文古字不可读故四家之学皆主于正字其云故书者谓初献于祕府所藏之本也其民间传写不同者则爲今书有云读如者比拟其音也有云读爲者就其音以易其字也有云当爲者定其字之误也三例旣定而大义乃可言矣说皆在后郑之注唐贾公彦等作疏发挥殊未得其肎綮元于此经旧有校本且合经注疏读之时闚见其一二因通校经注疏之譌字更属武进监生臧庸蒐校各本并及陆氏释文复定其是非凡言周制言汉学者容有借于此仪礼最爲难读昔顾炎武以唐石刻九经校明监本惟仪礼譌脱尤甚经文且然况注疏乎贾疏文笔冗蔓词意郁轖不若孔氏五经正义之条畅传写者不得其意脱文误句往往有之宋世注疏各爲一书疏自咸平校勘之后更无别本误谬相沿迄今已无从一一釐正朱子作通解于疏之文义未安者多爲删润在朱子自成一家之书未爲不可而明之刻注疏者一切惟通解之从遂尽失贾氏之旧于仪礼注疏旧有校本奉旨充石经校勘官曾校经文上石今合诸本属德淸贡生徐养原详列异同复定其是非大约经注则以唐石经及宋严州单注本爲主疏则以宋单行本爲主参以释文识误诸书于以正明刻之譌虽未克尽得郑贾面目亦庶还唐宋之旧观郑注疉古今文最爲详覈语助多寡靡不悉纪今校是经寕详毋略用郑氏家法也小戴礼记隋唐志竝二十卷唐石经所分是也贞观中孔颖达等爲正义旧新唐志皆云七十卷晁氏读书志陈氏书录解题皆同案古人义疏皆不附于经注而单行犹古春秋三传诗毛传不附于经而单行也单行之疏北宋皆有镌本今厪有存者仪礼谷梁尔雅间存藏书家而他经多亡正义多附载经注之下其始谓之兼义其后直谓之某经注疏其始本无释文其后又附以释文谓之附释音某经注疏最后又去附释音三字盖皆绍兴以后所爲而北宋无此也有在兼义之先爲之者今所见吴中藏本有春秋礼记二种春秋曰春秋正义卷第几礼记曰礼记正义卷第几皆不标爲某经注疏其卷数则春秋三十六卷礼记七十卷皆与唐志正义卷数合盖以单行正义爲主而以经注分置之此绍兴初年所爲非如兼义注疏之以经注爲主而以疏附之旣不用经注之卷数又不用正义之卷数春秋爲六十卷礼记爲六十三卷遂使唐人正义之卷次不可知盖古今之迁变如此礼记七十卷之本出于吴中吴泰来家干隆间惠栋用以校汲古阁本识之云譌字四千七百有四脱字一千一百四十有五阙文二千二百一十有七文字异者二千六百二十有五羡文九百七十有一点勘是正四百年来阙误之书犂然备具爲之称快今记中所云惠栋校宋本者是也其眞本今藏曲阜孔氏近年有巧伪之书贾取六十三卷旧刻添注涂改缀以惠栋跋语鬻于人镂板京师者乃赝本耳今属临海生员洪震煊以惠栋本爲主并合旧校本及新得各本攷其异同复定其是非爲校勘记六十有三卷释文则别爲四卷后之爲小戴学者庶几有取于是春秋左氏传汉初未审献于何时汉艺文志说孔壁事祇云得古文尙书及礼记论语孝经不言左氏经传也景十三王传亦但云得古文经传所谓传者卽礼之记及论语亦未言有左氏也楚元王传刘歆让太常博士亦以逸礼三十有九书十六篇系之鲁恭王所得孔安国所献而于春秋左氏所修二十余通则但云藏于袐府不言献自何人惟说文解字序分别言之曰鲁恭王坏孔子宅得礼记尙书春秋论语孝经又北平侯张苍献春秋左氏传然后左氏经传所自出始大白于世顾许言恭王所得有春秋岂孔壁中有春秋经文爲孔子手定者与北平侯所献盖必有经有传度其经必与孔壁经大同然则班志所云古经十二篇者指恭王所得与抑指北平所献与左氏传之学兴于贾逵服䖍董遇郑衆颍容诸家杜预因之分经比传爲之集解今诸家全书不可见而流传闲见者往往与杜本乖异古有吴皇象所书本宋臧荣绪梁岑之敬所校本今皆不可得盖传文异同可考者亦仅矣唐人专宗杜注惟蜀石经兼刻经传杜注文而蜀石尽亡世间搨本仅存数百字后唐诏儒臣田敏等校九经镂本于国子监此亦经传注兼刻者而今多不存至于孔颖达等依经传杜注爲正义三十六卷本自单行宋淳化元年有刻本至庆元间吴兴沈中宾分系诸经注本合刻之其跋云踵给事中汪公之后取国子监春秋经传集解正义精校萃爲一书盖田敏等所镂淳化元年所颁皆最爲善本而毕集于是后此附以释文之本未有能及此者元和陈树华卽以此本徧考诸书凡与左氏传经文有异同可备参考者撰成春秋内传考证一书考证所载之同异虽与正义本夐然不同然亦间有可采者更病今日各本之蹖驳思爲諟正钱塘监生严杰熟于经疏因授以旧日手校本又庆元间所刻之本并陈树华考证及唐石经以下各本及释文各本精详捃摭共爲校勘记四十二卷虽班孟坚所谓多古字古言许叔重所谓述春秋传用古文者年代緜邈不可究悉亦庶几网罗放佚冀成注疏善本用裨学者矣汉武帝好公羊治其学者胡毋子都董胶西爲最着胶西下帷讲诵着书十余万言皆明经术之意至于今传焉子都爲景帝时博士后年老归敎于齐齐之言春秋者莫不宗事之公羊之着竹帛自子都始戴宏序偁子夏传与公羊高高传其子平平传其子地地传其子敢敢传其子寿寿与弟子胡毋子都着于竹帛是也何休爲胶西四传弟子本子都条例以作注着公羊墨守公羊文谥例公羊传条例尤邃于阴阳五行之学多以谶纬释传惟黜周王鲁传无明文晋王接以爲乖硋大体非过毁也公羊传文初不与经相连缀汉志各自爲卷孔颖达诗正义云汉世爲传训者皆与经别行故蔡邕石经公羊残碑无经解诂亦但释传也分经附传大氏汉后人爲之而唐开成始取而刻石徐彦疏唐志不载崇文总目始着录亦无撰人名氏宋董逌云世传徐彦所作其时代里居不可得而详矣光禄寺卿王鸣盛云卽北史之徐遵明不爲无见也盖其文章似六朝人不似唐人所爲者郡斋读书志书录解题竝作三十卷世所传本乃止二十八卷其参差之由亦无可考也旧有校本今更以何煌所校蜀大字本宋鄂州官本及唐石经本宋元以来各注疏本属武进监生臧庸胪其同异之字爲订其是非成公羊注疏校勘记十一卷释文校勘记一卷后之爲是学者俾得有所考焉六艺论云谷梁善于经岂以其亲炙于子夏所传爲得其实与公羊同师子夏而郑氏起癈疾则以谷梁爲近孔子公羊爲六国时人又云传有先后然则谷梁实先于公羊矣今观其书非出一人之手如隐五年桓六年竝引尸子说者谓卽尸佼佼爲秦相商鞅客鞅被刑后遂亡逃入蜀而预爲征引必无是事或传中所言者非尸佼也自汉宣帝善谷梁于是千秋之学起刘向之义存若更始唐固麋信孔衍徐干皆治其学而范寗以未有善释遂沈思积年着爲集解晋书范传云徐邈复爲之注世亦偁之似徐在范后而书中乃引邈注一十有七可知邈成书于前范寗得以捃拾也读释文所列经解传述人亦可得其后先矣汉志经传各自爲袟今所传本未审合并于何时也集解则经传竝释岂卽范氏之所合与范注援汉魏晋各家之说甚详唐杨士勋疏分肌擘理爲谷梁学者未有能过之者也但晋豕鲁鱼纷纶错出学者患焉康熙间长洲何煌者焯之弟其所据宋椠经注残本宋单疏残本竝希世之珍虽残编断简亦足宝贵曾校录今更属元和生员李锐合唐石经元版注疏本及闽本监本毛本以校宋十行本之譌复定其是非成谷梁注疏校勘记十二卷释文校勘记一卷春秋易大传圣人自作之文也论语门弟子所以记载圣言之文也凡记言之书未有不宗之者也鲁齐古本异同今不可详今所习者则何晏本也元于论语注疏旧有校本且有笺识又属仁和生员孙同元推而广之于经注疏释文皆据善本雠其同异暇辄亲订成书以诒学者云尔孝经有古文有今文有郑注有孔注孔注今不传近出于日本国者诞妄不可据要之孔注卽存不过如尙书之伪传决非眞也郑注之伪唐刘知几辨之甚详而其书久不存近日本国又撰一本流入中国此伪中之伪尤不可据者孝经注之列于学宫者系唐元宗御注唐以前诸儒之说因借捃摭以仅存而当时元行沖义疏经宋邢昺删改亦尙未失其眞学者舍是固无繇闚孝经之门径也惟其譌字实繁元旧有校本因更属钱塘监生严杰旁披各本竝文苑英华唐会要诸书或雠或校务求其是复亲酌定之爲孝经校勘记三卷释文挍勘记一卷尔雅一书旧时学者苦其难读今则三家邨书塾尟不读者文敎之盛可云至矣尔雅注郭氏后出不必精审而从前古注之散见者通儒多爱惜攟拾之若近日宝应刘玉麐武进臧庸皆采辑成书可读邢昺作疏在唐以后不得不綷唐人语爲之近者翰林学士邵晋涵改弦更张别爲一疏与邢并行时出其上顾邢书列学官已久士所共习而经注疏三者皆譌舛日多俗间多用汲古阁本近年苏州翻版尤劣元搜访旧本于唐石经外得明吴元恭仿宋刻尔雅经注三卷元椠雪窗书院尔雅经注三卷宋椠尔雅邢疏未附合经注者十卷皆极可贵授武进监生臧庸取以正俗本之失条其异同纤悉毕备复定其是非爲尔雅注疏校勘记六卷后之读是经者于此不无津梁之益陆德明经典释文此经爲最详仍别爲校订譌字不依注疏本与经注相淆若夫尔雅经文之字有不与经典合者转写多岐之故也有不与说文解字合者说文于形得义皆本字本义尔雅释经则假借特多其用本字本义少也此必治经者深思而得其意固非校勘之余所能尽载矣汉人孟子注存于今者惟赵岐一家赵岐之学以较马郑许服诸儒稍爲固陋然属书离辞指事类情于诂训无所戾七篇之微言大义借是可推且章别爲指令学者可分章寻求于汉传注别开一例功亦勤矣唐之张镒丁公着始爲之音宋孙奭采二家之善补其阙遗成音义二卷本未尝作正义也未详何人拟他经爲正义十四卷于注义多所未解而妄说之处全钞孙奭音义略加数语署曰孙奭疏朱子所云邵武一士人爲之者是也又尽删章指矣而疏内又往往诠释其所削于十三卷自偁其例曰凡于赵注有所要者虽于文段不录然于事未尝敢弃之而不明其可议有如此者自明以来学官所贮注疏本而已疏之悠缪不待言而经注之譌舛阙逸莫能諟正吴中旧有北宋蜀大字本宋刘氏丹桂堂巾箱本相州岳氏本盱郡重刊廖莹中世綵堂本皆经注善本也赖吴寛毛扆何焯何煌朱奂余萧客先后传校迄休寕戴震授曲阜孔继涵安邱韩岱云锓版于是经注譌可正阙可补而注疏本有十行者亦较它注疏本爲善今属元和生员李锐合诸本胪其同异爲辨其是非以经注本正注疏本以注疏十行本正明之闽本北监本汲古阁本爲校勘记十四卷章指及篇叙旣学者所罕见则备载之音义亦校订附后俾爲赵氏之学者得有所参考折衷日本孟子考文所据仅足利本古本二种今则所据差广考孟子者殆莫能舍是矣揅经室集诗卷第十一揅经室四集诗卷十一文选楼诗存丁丑桂舟三章章四句毛诗风雅多三曡换韵之体古人唱叹必三曡而歌之而后人罕效之何也丁丑季秋由楚入粤曡桂舟三章聊学风诗换韵之体桂舟千里上巴陵细雨斜风过洞庭岳阳一望碧波远愁絶君山相对靑桂舟千里溯潇湘细雨斜风橘柚香合江一望渌波远人意诗情谁短长桂舟千里达湘漓细雨斜风下九嶷崃山一望白云远南海西江相见时登沙角礟台阅水师毕卽乘水师提督之兵船过零丁外洋看大嵛山望老万山回澳门阅香山兵因题船额曰瀛舟茫茫沙角外巡海一登台潮向虎门落舟从龙穴开瀛帆乘夜月火礟动晴雷回楫澳门外西夷迎节来戊寅初食荔枝广州五月天淸霁茘枝园中摘新茘碧叶犹连翡翠枝绀苞急缀珊瑚蒂尤物由来不易得久遣诗人誉佳丽我今饱噉复何难翻觉古人心太契味中嫌带醴酪香竟襍微酲入柔脆我性与酒不相中欲使甘蕉共弹例誉之固过弹亦非嗜好酸咸各生蔽琼浆迸齿淸沁脾且掷槟榔与藤蛎节楼前木芙蓉楼前几树木芙蓉看到初冬更觉红海暖竟无霜可拒堂高本有日常烘千枝次第开相亚三色叅差变不同最是晚晴廊下坐一家人在此花中咏玻璃窗纸䕶窗已䇿功玻璃更比古时工虚堂密室皆生白曲榭高楼尽避风尺五天从窥去近一方垣许见来同尽敎对镜层层照不用开轩面面通疑画幅裁花烂漫胜晶帘却月玲珑常畱净几香烟碧分射深廊蜡炬红隔断寒尘明湛湛看穿秋水影空空虽然遮眼全无界可是身居色界中肇庆七星巖下校武望石砚山星巖何嵯峨石室有仙殿山南閲武塲阵马得平甸岁寅节小雪温暖犹持扇出城风满旗入埓草鸣箭东南斧柯山崃对羚羊转明霞冠翠微流露鼌光晛石气韫生辉文彩相与绚俨若几案列砚山当吾靣直使古今笔共此一巨砚踏天工如神篝火巧刓剸星晕结三巖水肪截万片官求戒骚劳民取任利便新阬多觕燥割卖竟殊贱吾家旧紫云知自兹巖鑱今日置船窗似人返鄕县忠义老磨研古人可想见伯玉亭节相寄示临安平夷纪事诗书畣二首元老奋天戈平夷埽穴过将军依大树百姓种新禾斩闿劳诸葛收征倚伏波若非公速㨗吾亦警牂牁同备宫寮后怀人三十年使车久离别诗砚各磨研吾髩巳非昔公颜岂似前何时同剪烛重话菊花天自梧州泝漓江经龙门劒窖之险桂林山南衆水聚聚水成川必流去穿谿破崃抉石开百折千囘自成路此路惟许淸漓通谁使连舟向滩泝天寒水落石更出直下龙门如瀑布水底森然剑㦸多石与水争激生怒来船不戒偶一触立见欹沈亦何遽逆行虽难尙少虞顺水飞流每多误去年鼓棹险不知今日重来人始惧我家珠湖烟水平小艇忘机落鸥鹭过滩人倦梦初来梦到陂亭狎鸥处桂林微雪曡雪窗旧韵桂馆逢残腊居然刻意寒山情太奇峭民事本平安集霰一何急回春应尙难岭云殊恼意繁压碧阑干桂林除夕忆雷塘庵僧心平毎当岁暮多风雪是忆雷塘老衲时云色昏寒低石马涛声呜咽起松枝墓门梅树开犹未精舍蒲团坐可知本不能如僧伴住桂林何况隔天涯巳卯隐山三章章四句余生辰在正月廿日近十余年所驻之地每于是日谢客独往山寺嘉庆廿四年余岁五十有六驻于桂林是日策数骑避客于城西唐李渤所辟之隐山登降周回串行六洞煮泉读碑竟日始返窃以爲此一日之隠也隐山之峰薖轴可容一日之隐客不能从隐山之北覆巖幽泽一日之隐栖此泉石隐山之中云岫四通一日之隐我辰所同入念我念雷塘北庵楼对汉陂松楸阡外路霜露墓前碑毎遇欢华境常思闇淡时昔年翘足卧幽独避人知右雷塘庵我念选楼下廊虚窗复深诗书秋客意金石古人心自我闭门去是谁慿槛吟却畱经诂在聊复拟珠林右隋文选楼我念珠湖㟁先人旧草堂到门布帆落曳屐板桥长偶捕鲜鱼煮旋春新稻尝农鄕好风景那得久相忘右珠湖草堂我念祠楼上西窗对墓田小桥横白水老树带苍烟归梦曾三宿鄕心在百年杜公有圆石敢与郭香镌右北湖祠楼我念平山路淸溪十里源如将万花谷并作一官园烟月家家舫楼台处处门卅年阅川岳邱壑不忘鲲右平山我念康山上高堂出女陴旧题思白笔雅集曝书诗竹马曾游处蒲帆屡过时故家惟此在悽絶失兰池右康山我念曲江曲亭中王子猷诗钞千卷富竹看万竿修红雨桃花涨黄云稻叶秋所思殊邈邈曾此泛虚舟右曲江亭我念木兰院废城隋故宫一林黄叶树千载碧纱笼礼塔思坡老闻钟谈敬公墓庵殊不远香火老僧同右木兰院登桂林栖霞星巖隐山诸嵓洞奇峰阳朔尽如簪一路簪峰到桂林足力尙能跻此胜山容眞可骇人心隔林巳见星门迥渡水方知石寺深销尽寒云飘尽雨春光犹觉碧森森出岫云霞入岫风巖皆有洞洞皆通敢来月窟天根里竟到山腰地肺中九曲穿行人似蚁两头垂飮石如虹偶因寻得桃花路不料潜过絶壁东春风几日满天涯平野村林尽有花流水晴光更摇渌夕阳暖翠不成霞人齐飞鸟高千尺城象盘龙抱万家爲喜盛时蛮峝静佛泉宜煮獞溪茶六洞唐贤共隐名何能吏隐卧山城但敎识得林泉趣自可消除市狱情道路会须还坦荡峰峦毋乃太纵横骖鸾颇忆衡湘北万顷重湖一掌平桂林春望榕门二月雨余天晓雾新晴嫩可怜山色净时烘暖翠李花秾处郁春烟闭门岂是陈无已懒读将同边孝先不爲秀峰畱我住崑崙关巳着吟鞭桂馆春夜初晴才见春宵晴后天流连光景未能眠月如停处当头近风到和时扑面圆废圃竟无花一朶荒堦惟有石千拳闭门守黒犹非妙白不须知是妙怀江南春五岭数千里气候判南北广州三冬时杂花已春色花色旣不秾香气亦颇啬入春毎骤暖否则泠雨逼今春在桂林寒气更郁塞不见韶光来常愁岭云黑中惟三五朝放晴雨暂息桃李强自开岂敌风雨力江鄕春最畅花事苦相忆风日暄和时香重豓何极斜阳踏芳草光景旧省识始悟江南春明媚不可得送春日去桂林人在天涯送远春远春还送欲归人风光渐埽纒緜雨云水原随淡宕身玉笋峰多遍桂驿木兰舟小望榕津秪怜花事成狼籍那有残红上绣茵桺州桺矦祠桺江犹抱桺矦祠定是风光异昔时靑箬绿荷非旧峝黄蕉丹茘有残碑徙移故蹟频消瘴想望高楼合咏诗多少文章畱恨在莺啼花落又罗池龙宾道中桺南山水接龙宾更度牂牁问远津靑草气香疑有瘴绿榕阴重惜无春当年木客曾诗客今日人是稻人四月畬田耕种毕此间久巳不文身上林道中木棉林外鹧鸪声人与靑山相抱行三面翠屏方罨画一行白鹭更分明烟淸斥郊军射水满畬田獞妇耕自古百蛮骄远徼莫将容易说昇平由宾州至邕州过崑崙关观狄武襄进兵处宋史狄靑余靖广源州蛮等传载靑破侬智高事甚详李焘长编曾巩襍绿所载亦爲得实惟沈括梦溪笔谈一段爲世人所口炙者余昔尝疑之今亲至邕州知其侈也笔谈言智高守崑崙关按上年十二月钤辖陈曙战败于金城金城在关之南曙兵弱而少若智高固守关曙必不能至金城惟智高狃于金城之胜所以更不分贼在此爲守备故曾巩杂录载靑之言曰贼不知守此无能爲也笔谈又言靑値上元大张灯烛欲燕飮三夜次夜二鼓靑称疾潜出至晓座客未敢退忽报是夜三鼓已夺崑崙矣此亦谬也余今由宾州九十里至关顶由关顶四十里渐落平地爲金城寨由金城至南寕府卽邕城尙有六十里而归仁铺距城北仅二十里若武襄十六夜二鼓出宾州岂三鼓卽能到关宾州又何以晓卽得报今以道里及时日推之必是十六日暮谍已报关无守备武襄遂夜昌风雨而出卽使骑速亦须五鼓到关方夜出时必畱密令令步兵十七日晓发非夺关后返报也步兵约十七日午后可到关夜可至今城十八日晓行午前后可到归仁所以一战卽暮也狄靑传亦惟言整军骑一昼夜絶崑崙关出归仁铺耳所言饬者自是指在后之大军而言固末言张镫爲三彻夜之燕飮也武襄到宾卽斩失律者三十二人而陈曙之败余靖实迫之武襄不能罪同列而斩其次所以桂人哀之而立庙王明淸挥麈后录有苏东坡谓陈崇仪死非其罪之语夫斩将士至三十二人之多虽曰明罚然旋爲三彻夜镫烛之燕飮恐无是情借曰伪示贼以暇恐贼谍未闻而军心先惰故示具五日粮元宵犒兵或有之三夜镫宴座客待晓武襄未必如此沈括所谈非尽实矣余观崑崙关不甚险惟山谿回复数十里宜防伏兵谍者非秖谍备关与否尤以谍有伏与否爲急若有备伏遂不进乎余思武襄必有佯攻正道潜兵越行间道之计今按宾州西南行由武缘本有路可达南寕城特多百里耳又按余靖平蛮京观碑及平蛮三将题名碑皆言正月已未靑至归仁铺贼举衆出城拒战大败之宋史仁宗纪则以爲戊午日当以碑爲得实宋史皇祐五年正月壬寅朔已末正是元宵后三日乃正月十八日也余靖碑志又言追奔十五里是也宋史狄靑传言追奔五十里亦误也由归仁至城仅二十里此碑之所以胜于史也皇祐三年冬武襄入西粤蕃禁合土兵师集厯三月文臣不相牵宦官不相轧三十二罪人毅然缚而杀曙败靖迫之有庙祀钤辖一战大功成军制明赏罚我今来宾州武襄所顿歇岂爲宴上元必待谍而发我来崑崙关武襄所夜夺谍知贼无备靖沔未及察若其备伏严此险难直达间道在关西佯攻且潜越我来归仁驿武襄所挞伐山平蕃骑便左右易驰突贼气失标牌军声动刀钺我来邕州城武襄之所拔诘朝整旅入智高已夜脱武襄料贼明骑蹴使步蹶武襄侦贼眞夜出决仓猝武襄得地早过险势莫遏武襄防患深不遽穷其窟战绩载史书虽曾识顚末若非见地形游谈误沈括下横州乌蛮大滩拜马伏波将军庙郁水贯乌蛮楼船旧此间伏波横海去合浦获征还人拜矶头庙滩喧水底山篙师能拨险泼刺出江湾岭南荔支词男福注岭外书传唐伯游风枝露叶汉宫秋如何天宝年间事欲把涪州换广州人道骊山驿骑长漫疑不是岭南香漕河自古通扶荔此路难瞒张九章尢物谁曾比荔支曲江风度那相宜料应自悔初年赋错与掖垣人说知新歌初谱荔支香岂独杨妃带笑尝应是殿前高力士最将风味念家鄕红云宴罢有降王马上珠鞍入大梁此果竟难降得去自应也号小南强不妨长作岭南人儋耳㭨冠竟欲眞南食昌黎归去早未曾买夏复探春端倪养出本天然颗颗明珠露下圆静里工夫谁领得江门眞有荔支仙不须夸署尙书衔怀核归来味共参此是白沙眞种子甘泉浸得水枝甘赋得喜雨课儿拟作得雨如何喜民心造物知疾雷消亢气雌霓展愁眉慰切诚求后情酬仰望时欣欣方被泽勃勃已忘饥治粤忧归我名亭力在谁还因天子德优渥遍蛮夷夜宿淸远崃晓登崃山飞来寺岭水愿南归曲江故相曲将与海通波又受崃山束新秋浪弥弥淸远碧如玉古寺何飞来高出二禺麓归猿夜半啼老树终年绿欲登阮隃迳截取伶箫竹更陟云台峰披云望晴旭颇觉此处山必宜着我足此山阅世人今古若飞速人自去来耳山寺无往复英德道中残暑难消白露中蒲帆犹自趁南风孤城古塔三义水远雨斜阳半截虹生翠石看羣玉染泥金霞爱暮天烘篷窗尽日闲如此翻可行程着静功度梅岭邮程犹畏暑乘夜度梅关云气更成岭星光能照山事停心少静途远力愁孱试向梅花语开时待我还东林道中咏肩舆瓶中桂花洪都秾桂绽新黄折向肩舆石路长何异桂林三百里行人步步得秋香篮舆未肯畱莲社五桺先生自有家若是桂香应小住料因不爱白莲花过淝水禹贡东陵卽尔雅之东陵阠此大陵在大江之北不应迷失盖东陵卽广陵自合淝水由巢湖入江合肥地势平衍至滁州淸流关江浦近江爲陵之中江都东及泰州爲委长数百里此陵不与安庆桐潜相连爲有淝水界之甚分明也禹贡曰至于东陵东迤又曰东爲北江入于海然则大江向东北流将入海之处最长大之陵非此山而何此山非东陵而何古称南北曰轮东西曰广广陵称广正因东西甚长至于东陵东字则对四方之陵而言也禹贡东陵尔雅收淸流关直到扬州请看淝北淮南路此是东陵西起头凤阳涨阻夜泊洪流下商亳浩瀚失平楚野㟁不知名危樯泊何所瑟瑟淮南秋潇潇夜深雨我亦感江湖镫前意千缕那堪鸿雁声嗷嗷又遵渚宿赵北口紫极星垣近望中七千里路畅西风得看两次团圞月才自南雄到北雄正大光明殿万寿宴蒙恩亲赐杯酒恭纪一首万寿称觥金殿开至尊手赐赤松醅膝行前席依龙衮首戴深恩仰玉杯旣醉福年眞乐只载歌飏拜亦康哉敬将慈惠疆臣意渥洒仁膏到越台渡淮有怀河北诸公九月黄流楚㟁低回波又见下靑齐马蹄去处皆秋水鸿爪回时已雪泥归梦快醒湖墅上停云愁在沁园西春深听奏覃怀绩好使桃花涨旧隄偕仲嘉宿雷塘庵楼空山雨雪独立时何人至此方能悟情回意迥得返眞世俗那得知其故松楸多风草多霜暂来洒涕栖雷塘墓门夜雾月少光庵楼翦镫寒对床宦游光阴最飘忽支枕阡冈能几月村屋荒鸡呌明发弟入江城兄往粤此间雪迳寂无人岂换初心对华发结苏亭于木兰院竹南古银杏北修竹围若屏古树高如塔木兰北院中绿阴翕然合孤亭一笠新茶灶复绳榻风栏终日闲吾不如老衲举以属坡公相唿可相答选楼蜡梅六载游踪未到家春时毎忆选楼花今年得在楼前过黄蜡梅开髩也华偕张芰塘步过渡春桥小憩倚虹园几年不到平山下今日重来太寂寥回忆翠华淸泪落永怀诗社旧人彫楼台荒废难畱客花木飘零不禁樵剰有倚虹园一角与君同过渡春桥风雪夜行枞阳江荒江走頺波昏月弄寒色飞云带雪来长风起东北我舟逆流去超越殊有力遥夜速水程帆索敢斜勒喧声警澎湃蓬窗月复黑危坐待晨光长烛几回刻舟中望庐山残夜沧江雪匡庐顶上明晓来靑嶂外疑是白云生全弃虎溪迹多涵鹿洞情此中吾道在难与浅人评由南康入蠡泽两年诗卷住南州未向彭湖皷楫游今看匡庐得眞面竟推左蠡作遨头沙光明净居阳鸟雪力淸强促夜舟欲向涪翁问诗派横流可要挽江牛宗舫予旧造红船取宗悫长风之义名曰宗舫爲金山上下济渡救生诸用三面使风最爲稳速十数年来剏使远行竟往来湖北江西诸地而江西芜湖等处亦仿造之爲救生之用所救皆多近年宗舫之外又增三舟予名其一曰沧江虹一曰木兰身梅叔名其一曰曲江舫已卯冬予由扬州乘此七日卽至滕王阁下曾奏言此行之速而上下江长官趋公亦间有乘此始能速达者换舟赴岭畱题二诗金山飞棹本名红我遣来回楚越中帆脚远行须把定莫教孟浪愿长风满江晴雪几舟红颇似唐人旧画中杨子桥头万里浪滕王阁下一帆风梅岭张文献公祠看梅花岭南古梅祠下到此巳如到家欲问曲江风度料应卽似梅花度梅岭用前韵古梅开驿岭芳讯动江关寒减䖍州水香先庾浦山落帆犹恋卧登峤竟忘孱细雨浓花里人从天际还庚辰望远镜中望月歌天球地球同一圆风刚气紧成盘旋阴氷阳火割向背惟仗日轮相近天别有一球名曰月影借日光作盈阙广寒玊免尽空谈搔首问天此何物吾思此亦地球耳暗者爲山明者水舟楫应行大海中人民也在千山里昼夜当分十五日我见月食彼日食若从月里望地球也成明月金波色邹衍善谈且勿空吾有五尺窥天筒能见月光深浅白能见日光不射红见月不似㝷常小平处如波高处岛许多泡影生魄边大珠小珠光皎皎月中人性当淸灵也看恒星同五星也有畴人好子弟抽镜窥吾明月形相窥彼此不相见同是团圞光一片彼中镜子若更精吴刚竟可窥吾面吾与吴刚隔两洲海波尽处谁能舟羲和敲日照双月分出大小玻璃球吾从四十万里外多加明月三分秋鸾羽歌神鸾之品亚凤皇和铃振响何鎗鎗前年曾说到衡岳銮音一串疑归昌奇文异彩那得见片羽不得畱淸湘今来岭表控桂海仙翎颇出暹罗航焦明振振搏如帚不入翡翠千金装翅修三尺尾五尺更比孔雀金花长连钱珠眼二十四骖靑舞绣开吉光古人秉翟尙渥赭况此肃肃威仪翔一挥笔几俗尘远宛然长丽飞女牀端州北巖绿砚石歌绿石巖在高要七星巖北在羚羊崃西北数十里粤人以绿石爲不锲墨然余所凿之研殊腻而发墨王安石诗云凤池新样世争传况以蛮溪绿石镌是北宋巳有绿端石矣宋人皆称端溪爲蛮溪故梅尧臣端溪圆砚诗云案头蛮溪砚其状若圆璧端溪北巖藏砚璞苔满烟生暖如玉何人剖玉出山来更比端州江水绿春波绿净唾不可山石绿肥有云裹淸风吹落笔牀边还是沈沈云一朶窓前蕉叶接梧桐可怜颜色絶相同李贺休歌踏天紫南唐漫品细丝红结邻稍远灵羊崃墨池装入香檀匣怕传新样出蛮溪岂有荆公可爲法桂林陈相国元孙继昌中庚辰状元且爲解会三元广西莲盦方伯有诗纪盛和韵一首文运原因天运开一枝眞自桂林来盛朝得士三元瑞贤相传家五世才史奏庆云合名字人占佳气说楼台若从师友论魁鼎门下门生巳六囘粤西平乐崃中雨余秋乍新漓江濑鸣急残云卧半山松际一何湿淸猿弄飞泉两巖夹水立袭人山气凉空翠入唿吸新秋夜行阳朔漓水上千峰如九华直立皆千尺向暮森靑尖入夜湛深碧一水相与潆浅潄峰根石余波拭玻璃净照天影白此时秋巳新凉蟾半生魄玉宇淡云流榆花何厯厯斜看露脚飞夜气湿将滴幽草生暗香虫喧破山寂何期来此间淸景得今夕停却扇与镫野风透絺绤庚辰岭南除夕龙鼎忽已升举世恸一弃官几何年两遇此大事峩峩观德殿道路昔犹记深林閟寒云仿佛入梦寐先皇廿五载功德满天地我朝五元年皆有兵事议惟今岁庚辰四海静车骑若非德力全安得臻郅治文武绍前徽明白付神器继圣又有圣大仁复大智在昔姬周时世德隆于四不闻成康后重光永昌炽昔在翰林叨以词笔侍岂期斗筲才久受节钺寄今夕是何时闭门散羣吏急景摧人心纵横抹涕泗黯然寒烛前残夜朂初志辛巳西斋待月南海月尤近虚斋先得明花香才淡沲树影忽从横小径三囘折闲阶一丈平此时聊自憩凉意在桃笙壬午过合肥见陆广文出示文集谈杭州旧游廿载才名博此官省君淸兴甚相安着书絶胜芙蓉镜却病无过苜蓿盘旧日池亭如古蹟故人诗卷得新刋劳劳似我君休问试捋霜髭付与看壬午述职归过珠湖草堂昼车畏炎暍夜骑雷雨滑脱然舟入湖如鱼纵活泼落帆到草堂烟波接云濶结亭黄鸟隅避暑坐淸樾平日怀鄕人今朝此暂歇惜未待夕霏行沙弄明月及门陈云伯爲江都令尹邀游焦山作诗卽和云伯韵时同游者王桺邨僧借庵令尹之子裴之桺邨之子屋余弟亨得暇访双鼎云帆一片横好山成旧约胜侣会高情僧老诗仍健江深暑亦淸何当邀外史选石共题名西南风阻畱住采石矶太白楼南风连日阻江船太白楼边水接天且借诗仙楼槛下横铺一榻纳凉眠谢宅靑山近可攀朝朝岚翠入楼间飘然诗思生花笔一朶莲花靑敌山楼前夜夜月轮新不见扁舟捉月人若把古人较今月谪仙应是月前身东风偶转晚凉生急挂长帆趂月明月下看山靑更好可能不忆谢宣城大姑山阻风看月南风吹山北舩横红舩逆流也不行偶然骤雨洗湖热月出蠡东还夜晴大姑山南水万顷放舩一望何其平月与水平我平月金波玉浪摇光精须臾转出碧山顶氷轮碾塔如有声星汉西流过篷背斜飞露脚凉晶晶秋风秋色渺何所夏气不退谁能争渔舩镫火客舩笛夜来且识江湖情唫怀俗拙不㱃但着水枕睡便淸庐山梦高月将堕仿佛芙蓉开玊京落日放船好阻风大孤塘两日每至日落便放船出湖乘凉待月落日放船好彭湖百里寛山如螺子黛浸入水晶盘綄羽不须问篷窓撤尽看还当就明月凉洗浪漫漫大暑节坐沧江虹红船由江都直达洪都江湖夏濶月明如昼或阻风太白楼下昼看靑山夜卧皓月或乘风马当山外夜涛滂湃俄顷百里纪以一律写畱船中可是江天夜夜虹绿帆一路月明中开窓远接沧浪水捩柁初回舶䑲风银汉微明低入海匡庐深碧上连空米家书画寻常事莫与雷家剑气同香稻米饭家鄕香饭一盂多半耐咀尝半耐哦似到水田闻露气稻花开处有残荷大榕秋暑午犹烈㠶影何彤彤牵船泝贑水篷低暍难容安能有美樾使我船可艐前川忽东转临水多大榕盘根㟁洒洒翳荟波溶溶藏舟入榕底爱此凉阴浓交柯复接叶老绿曡几重渔人与舟子榕下间相逢何时解缆去且待上下春前江有新月相约采芙蓉述职后谒昌陵囘粤七月度梅岭再曡梅岭旧韵一首春渡浈江水秋旋庾岭关新恩咨桂海沉恸哭桥山君圣初行健衰不敢孱朝廷有声敎仍秉德威还余抚浙江江西皆曾修建鄕闱号舍今督粤粤闱号舍七千六百余间更湫隘皆改建寛大之秋兼抚印监临鄕试书志一律广厦何曾有万间聊开矮屋庇孤寒节交白露天犹暑气吐靑云地忽寛爽垲竟饶迁舍乐风檐颇似在家安他年多士儿孙住可识从前坐卧难揅经室一集揅经室集一集卷第十二揅经室一集卷十二浙江图考古今水道变迁极多小水支流混淆不免然未有一省主名之大川定自禹迹而后人乱之若今不知浙江爲岷江以渐江谷水冒浙江者也元家在扬州府处北江之北督学浙省往来吴越闲者屡矣参稽经史测量水土而得江浙本爲一水之迹浙江实禹贡南江之据近儒箸述多攷三江而终未实发之予乃博引羣书爲图说一卷综其大旨而攷之曰江者发原岷山者也禹贡三江有北江中江南江北江者岷江由江寕鎭江丹徒常州之北入海卽今扬州南之大江也中江者岷江由高淳过五坝至常州府宜兴县入海者也南江者岷江由安徽池州府过寕国府会太湖过吴江石门出仁和县临平半山之西南折而东而北由余姚北入海者也禹贡不出南江之名者爲江之正流不比北中也中江自杨行密筑五堰其流始绝永乐时设三坝陆行十八里矣南江自北魏时石门仁和流塞唐𥘉筑海塘以捍潮其流始绝今吴江石门仁和数百里内皆爲沃土惟一线淸流自北新关通漕达于吴江犹是浙江故道然则浙江者乃岷山导江之委卽由吴江石门仁和海寕至余姚入海数百里内之地之专名也若以今富阳江论之乃汉书说文水经之渐江水谷水与说文江浙相连之浙水迥不相同特自杭州府城东北爲浙水之故道其自杭州城隍山西南上达富阳不能名之爲浙江也今之海塘所以捍潮元抚浙修塘月必至焉自尖山至海寕州以西隄虽险而地势高惟老盐仓西南至杭州府城东北数十里中地势低平潮汐往来活沙无定有朝爲桑田莫成沧海者且加筑隄塘难施椿石濬之愈深则沙性愈散不如老盐仓东北铁板沙之坚固然则此数十里中非古浙江沙淤故道之明证乎非卽禹贡南江乎且潮水最高时较之北新关塘楼一带水面高至七八尺设无海塘则海潮必北注嘉兴所以西塘柴工尤爲要计也班孟坚汉书许叔重说文孔疏所引眞郑康成书注桑钦水经诸说是也初学记引伪郑康成书注韦昭国语注郦道元水经注庾仲初吴都赋注诸说非也以其说之是者证之禹贡周礼左传国语越绝史记诸书及今各府县地势无不合也以其说之非者证之诸书及今地势无不谬也元尝立诂经精舍于西湖孤山之麓诸生议奉许叔重郑康成二君木主于舍中而祀之二君说经之功人䍐见者然浙省读经之士奚趐数万人问以所居之省莫不曰浙江也问以浙江究爲何水鲜不误举也若非许氏说文浙渐二字相别爲解郑氏尙书禹贡注读东迤爲句与汉书说文相发明则必爲郦道元诸说所误浙江禹迹及古吴越之界皆不可复求然则许郑之爲功岂不甚鉅固宜爲潜学之士所中心说而诚服者哉元七八年来博稽古籍亲履今地引证诸说图以明之用告学者请勿复疑嘉庆七年撰于杭州使院禹贡淮海惟扬州彭蠡旣猪阳鸟攸居三江旣入震泽底定正义曰郑云三江分于彭蠡爲三孔东入海其意言三江旣入入海耳不入震泽也嶓冡导漾东流爲汉又东爲沧浪之水过三澨至于大别南入于江东汇泽爲彭蠡东爲北江入于海岷山导江东别爲沱又东至于澧过九江至于东陵东迆北会于汇东爲中江入于海正义曰郑云东迆者爲南江地理志云南江从会稽吴县南东入海中江从丹阳芜湖县西东至会稽阳羡县东入海北江从会稽毗陵县北东入海元案三江之名自禹贡始职方氏国语之三江卽禹贡之三江也两汉之解三江者若班氏汉书地理志桑氏水经许氏说文解字皆合以左氏传史记诸书证之亦无不合郑氏尙书注世已残阙见诸正义所引者正合于班氏之说其注三江旣入云三江分于彭蠡爲三孔东入海云分于彭蠡则非分于震泽后之以松江娄江东江爲三江者不得附之也且云分于彭蠡爲三孔则非合于彭蠡而爲一孔后之以合汉爲北江合彭蠡爲南江者不得托之也且云东入海则非三江入震泽亦非彭蠡与汉入三江伪孔传以旣入爲入震泽固殊郑氏之恉苏轼以豫章江入彭蠡入海爲南江尤非郑氏之恉也又郑氏注东迆北会于汇云东迆者爲南江言东迆者则郑氏读禹贡东迆爲句也三江之中惟南江之势北会于具区所谓北会于汇也若彭蠡则在江之南无所谓北汇矣郑氏注禹贡一本班志明标地理志者甚多闲有依地说不用班志者必明言其故亦或于班志所记择善而从如沱水是也未有凭空说以异班氏者窃意三江之注亦必明引地理志而后言自彭蠡分三孔惜乎残阙不备耳禹贡有中江北江无南江之名南江始见于班志郑注东迆者爲南江用班氏南江之名与中江北江爲三江也班志南江分自石城中江分自芜湖石城芜湖在彭蠡东故曰分自彭蠡亦所以释经言三江于彭蠡旣猪之下也分自彭蠡则彭蠡以西犹未分知以汉入江爲北江郑必不作此说也江水自石城分爲南江正是东迆南江至吴县南入具区具区在北正是北会于汇班志曰南江在南郑注云东迆者爲南江其义一也班志言北江至江都入海中江至阳羡入海南江至余姚入海卽郑云爲三孔入于海也郑解九江孔殷云从山谿所出其孔衆多三孔据孔殷爲说也孔尔雅训爲闲与空相通水之分出如器之有孔故亦谓之孔也正义虽主伪孔传乃引地理志以证三江与汉儒所说固无悖耳经典释文曰三江韦昭云谓吴松江钱塘江浦阳江也吴地记云松江东北行七十里得三江口东北入海爲娄江东南入海爲东江竝松江爲三江正义曰今南人以大江不入震泽震泽之东别有松江等三江案职方扬州其川曰三江宜举州内大川其松江等虽出震泽入海旣近周礼不应舍岷山大江之名而记松江等小江之说山水古今变易故郑云旣知今亦当知古是古今同之验也元案两汉之说三江者无有异惟三国时吴韦昭注国语三江环之以三江爲松江浙江浦阳江水经注及宋庠补音本皆作浙江此释文及史记索隠引作钱塘江葢唐初人已不辨浙之非渐因其时称钱塘江爲浙江遂改称钱塘耳顾夷与庾仲初同爲晋人其说同郦道元已駮破之郭景纯虽生韦昭之后而其说三江则仍班氏旧说以爲岷江松江浙江惜其书不存不知其详耳韦昭虽分浦阳江于浙江而舍岷江葢以岷江不入震泽且三者大小不配也正义所谓南人正指韦昭庾仲初之流则正义亦駮之明矣乃韦昭不以大江爲北江而以松江爲北江浙江爲中江郭氏卽以实禹贡之三江而以岷江爲北江松江爲中江浙江爲南江说虽有异大致尙同盖两汉之后晋之郭璞魏之郦道元唐之孔颖达皆本班志其韦昭庾仲𥘉之异说则学者所不用耳唐邱光庭兼明书云三江旣入震泽底定郑康成曰江自彭蠡分爲三旣入者入海也案洪水之时包山襄陵震泽不见三江之水旣入然后方爲震泽康成以旣入爲海可谓得之元案邱氏所引同于正义初学记卷六地部曰案三江汉书地理志注岷江爲大江至九江爲中江至徐陵爲北江盖一源而三目郑元孔安国注云左合汉爲北江会彭蠡爲南江岷江居其中则爲中江故书称东爲中江者明岷江至彭蠡与南北合始得称中也苏氏轼书传曰三江之入古今皆不明予以所见攷之自豫章而下入于彭蠡而东至海爲南江自蜀岷山至于九江彭蠡以入于海爲中江自嶓冡导漾东流爲汉过三澨大别以入于江东汇泽爲彭蠡以入于海爲北江此三江自彭蠡以上爲二自夏口以上爲三江汉合于夏口而与豫章之江皆汇于彭蠡则三江爲一过秣陵京口以入于海不复三矣然禹贡犹有三江之名曰北曰中者以味别也葢此三水性不相入江虽合而水则异故至于今而有三泠之说禹之叙汉水也曰嶓冡导漾东流爲汉又东爲沧浪之水过三澨至于大别南入于江至于东汇泽爲彭蠡东爲北江入于海夫汉旣已入江且汇爲彭蠡矣安能复出爲北江以入于海乎知其以味别也禹之叙江水也曰岷山导江东别爲沱又东至于澧过九江至于东陵东迆北会于汇东爲中江入于海夫江旣与汉合且汇爲彭蠡矣安能自别爲中江以入于海乎知其以味别也汉爲北江岷山之江爲中江则豫章之江爲南江不言而可知矣禹以味别信乎班固曰南江从会稽阳羡东入海北江从会稽毗陵县北东入海会稽丹阳容有此三江然皆是东南枝流小水自相派别而入海者非禹贡所谓中江北江自彭蠡出者也徒见禹贡有南北中三江之名而不悟一江三泠合流而异味也元案自蔡沈宗庾仲初之三江而班志之三江晦矣近世胡朏明诸君用苏氏之说以破庾仲初之三江夫庾氏之说三江无足破也取苏氏何也以其说与郑氏说相近百余年来学者知守郑氏之学见其说郑氏有之于是以遵郑者推而尊苏不复详其说之眞伪是非惟郑之说是师莫敢异者不知郑氏注禹贡专宗班志大之如九河九江云梦无不皆然何三江而顿异且他注或有疑义亦必依据地说等书以明析其是非未有凿空如此三江之注者也及攷正义所引之郑注细爲审度知其仍本于班志未尝有异但残阙不详备而已又攷苏氏所同之郑注仅出于初学记唐人类书本不足爲典要而初学记譌舛尤甚竝非徐坚元本盖诗赋家传写贩用久失其眞卽令专指郑氏一人之注已宜从传闻异词之例乃其所标云郑元孔安国注夫伪孔传见在绝无此说郑注不完无从检核竟舍孔而专归诸郑氏一人此注旣归于郑于是据此以駮班志且不顾正义所引之眞郑注务强而鸠合于一如眞郑注云三江分于彭蠡爲三孔入于海伪郑注云岷江至彭蠡与南北合必不同之说也必爲之词曰三孔卽指南北中之三江非彭蠡之下又有三孔是以合爲分矣眞郑注云东迆者爲南江伪郑注云会彭蠡爲南江必不同之说也必爲之词曰犹言东迆北经非以东迆爲句也葢东迆爲句则必北会连东迆北爲句乃可牵于南会是以北爲南矣夫正义所引其眞爲郑注可据也彼以爲分此以爲合彼以爲北此以爲南无论东迆北爲句不词郑氏必不如此章句卽令经文可如此读而郑氏则明明曰东迆者不曰东迆北者于此而仍据爲眞郑注不亦傎乎然则可之爲伪者其证有五分于彭蠡与合于彭蠡不同一也北会于汇必非彭蠡二也初学记而外别无所见三也初学记竝称郑孔注四也初学记所引汉书地理志亦同此说五也有此五证可决其非郑注郑注之眞伪辨则苏氏之说不必尊班氏之志不必破经文东迆爲句不必改如是乃郑学明汉学明经文明三江之故迹明禹之功亦从而明观其所引地理志而郑孔注竝称者可知其不足据矣唐张氏守节史记正义曰括地志云禹贡三江俱会于彭蠡合爲一江入于海元案此卽苏氏之说所本也与徐坚初学记所引同盖唐初有此说耳标以郑元孔安国注则误也宋程氏大昌禹贡山川地理图曰经谓岷山江之入海者爲中江汉水自北来注岷江而同流分边在北者爲北江孔安国所谓汉水入震泽者爲北江而皆不言所注何地弟云有中有北则有南可知徐坚援郑元书传以证三江曰左合汉爲北江右会彭蠡爲南江岷江居中则爲中江故书称东爲中江者明岷江至彭蠡与南北合始得称中也坚引郑语如此知一江爲三非出孔氏一家肊度也元案通志堂所刻程氏禹贡山川地理图仅存叙说惟永乐大典尙具有二十八图内孔安国三江图载此说称徐坚引郑云云是爲称引郑说之始然坚所引郑说同于苏氏不同于孔此引以爲孔传之证其因初学记所引本郑孔竝举耶抑未尝细案之而以其说同于苏也程氏固以苏说爲是者也见郑此说寕不引爲已证而转推而远之诚不可解又有疑者宋元以来说三江者皆言苏氏黄度云近世苏文忠之说经本贝之自昔诸家皆未尝言林之奇云郑氏以东迆爲南江是自东陵而下巳分爲三矣而苏氏乃以古之彭蠡东合爲一江者以爲今之三江王应麟最好采掇遗文而玊海言三江惟举苏氏曾氏之说云诸家各指近震泽诸江爲三江苏氏指秣陵京口一江爲三江若绝未见初学记者卽以程大昌禹贡论及山川地理图叙攷之一则曰合孔安国苏轼所长一则曰近世惟苏氏卽中北二江之文以求三江一则曰三江缘经生文苏氏不主经文以实之乃疑实合爲一而名别爲三无所执据若全不知有郑氏说若全未理会郑说之合于苏者然则永乐大典所补诸图举坚引郑注以证孔传者恐非程氏之本文也阅者察焉胡氏渭禹贡锥指曰诸说爲苏轼同郑康成爲无病徐坚初学记引郑康成书注以证三江曰左合汉爲北江右会彭蠡爲南江岷江居其中则爲中江故书称东爲中江者明岷江至彭蠡与南北合始得称中也始知苏氏所说东汉时固已有之元案取伪郑注以证苏氏之说实始于此初学记竝称郑元孔安国注朏明则专称郑康成注后人不深攷遂以爲眞郑注矣初学记所引汉书地理志与今汉书志全异其说以岷江爲大江至九江爲中江至徐陵爲北江徐陵当是广陵亦合三江爲一江是班志郑注孔注皆同于苏氏之说矣幸而班志全在不然不亦将与郑氏同枉乎知引班志之非班卽知引郑注之非郑矣王氏鸣盛尙书后案曰郑解导江中江之义以证此节三江实一江也又云三江分于彭蠡爲三孔东入海者据文似彭蠡以下又有三孔详绎其义则三孔实卽指南北中三江也郑此注左合汉云云出初学记三江分云云出本疏今并合爲一条初学记引称爲郑元孔安国注殊不可解予据绍兴四年东阳麻沙刘朝宗宅刻有右修职郞建阳县丞福唐刘本叙虽宋板下品究胜俗刻当无误但徐坚不通经称引舛错不足怪而其爲此节之注则无可疑郑云东迆者爲南江者犹云东迆北而会于汇者爲南江也彭蠡在江之南北字句绝若传及疏以北属下句似反以彭蠡爲在北矣元案伪郑注与眞郑注难合一王氏笃守郑氏故不暇辨其伪耳其谓徐坚称引舛错疑初学记孔郑竝称爲殊不可解是也金氏榜礼笺云南江不见于经彭蠡以下首受江者是也故注云东迆者爲南江言东迆北会于汇卽东出爲南江矣此郑君之说贾氏疏职方扬州三江颜氏注地理志北江中江皆本其义者也孔传言自彭蠡江分爲三则与郑注不殊故徐坚初学记併言郑元孔安国注云左合汉爲北江会彭蠡爲南江岷江居其中则爲中江故书称东爲中江者明岷江至彭蠡与南北合始得称中也此谓南北中三江分于彭蠡以下郑孔二注大意相同非贝录注文之旧也苏子瞻书传汉水谓之北江豫章江谓之南江与岷江爲三说本括地志禹贡三江俱会于彭蠡合爲一江入于海如其说则三江皆在彭蠡西乖于东爲北江中江之文乃复申其说云三江汇于彭蠡则三江爲一以入海禹贡犹有三江之名曰北曰中者以味别也是子瞻亦知三江之名不得移之彭蠡上顾以一江兼受南北中之名与初学记所述郑孔之说分爲三江入海者截然殊异或谓苏说上与初学记合竝以初学记兼载郑孔二说爲郑君注文者皆失攷元案金氏辨初学记所引非郑君注文识过胡朏明远矣然初学记自本括地志之说与苏氏合今以爲撮述郑孔二注大意则非也初学记明言合汉会彭蠡与南北合金氏强解之曰此谓南北中分于彭蠡以下天下固无以分爲合者矣徐坚所引直是譌文不必牵合汉书地理志会稽郡吴故国周大伯所邑具区泽在西扬州薮古文以爲震泽南江在南东入海扬州川毗陵季札所居北江在北东入海扬州川丹阳郡石城分江水首受江东至余姚入海过郡二行千二百里芜湖中江出西南东至阳羡入海扬州川蜀郡湔氐道禹贡㟭山在西徼外江水所出东南至江都入海过郡七行二千六百六十里元案三江原委莫详于班志所云扬州川卽用职方氏之说亦卽禹贡扬州三江旣入也胡朏明禹贡锥指谓南江在吴县南者自爲松江之下流与分江水由余姚入海者爲二又谓分江水爲南江在吴南者爲中江斥班氏爲误朏明所谓分江水者乃据水经注所云由乌程合浙江之枝流然郦氏引地理志则通之云江水自石城东出迳吴国南爲南江是谓石城之水卽吴南之水而不以厤乌程之水爲南江之水柰何拾郦氏所谓南江枝流者而以爲南江且据以诋郦氏而斥班氏耶夫班氏于湔氏道记江水所出至江都入海与记分江水受江于石城至余姚入海之文同于江水详过郡里数与分江水详过郡里数之文同于毗陵曰北江在北东入海于吴云南江在南东入海其例亦同也岷江自九江至江寕爲自西南至东北自江都至海门入海又爲自西北至东南广陵国江都地接高邮疆界甚广故于毗陵记北江在北所以明江至江都曲而东南非由江都直而东北也南江自石城至安吉爲由西而少东北自太湖至钱唐爲自北而少西南由钱塘至余姚入海又爲自西至东石城水原可直至余姚入海如郦氏所叙南江支流径由乌程余杭故于吴记南江在南所以明江至余姚入海者爲由太湖折而西南又由钱塘折而东南非自石城直注钱塘也惟江至江都而曲故广陵之江曰曲江惟江至吴南而折故余姚入海之江曰浙江曲犹环曲之义折则方折矣太平寰宇记引虞喜志林曰今钱塘江口浙山正居江中潮水投山下折而曲一云江有反涛水势折归故曰折江元和郡县志云庄子云浙河卽谓浙江葢取其曲折爲名卢肇海潮赋云浙者折也潮出海屈折而倒流也诸说知浙之取义于折而不知折之取义于吴南之江试思黟中渐水自西而东南至钱塘虽非直注何有于折惟石城之水由吴县南折而钱塘又由钱塘折而余姚乃可谓之折江之义不明卽浙之义亦未当或又假借于海涛之回旋尢非其义也班志详于南江北江而于中江则仅云阳羡入海何也汉广陵国江都以东有临淮郡之海陵故志记之曰有江海会祠言江至此而会海也会稽郡吴毗陵无钖阳羡丹徒娄爲今鎭江常州苏州地娄在今崑山而太仓松江海门及江北之通州皆不置县然则太湖以东至汉犹荒斥爲海潮之所往来故叙北江止于毗陵叙中江止于阳羡且曰南江在南则中江必不在吴县之南曰北江在北则中江必不在毗陵之北而中江必在毗陵之南吴之北可知北江以曲而详南江以折而详则中江必自阳羡直贯太湖由娄县之地入海又可知此班氏之不详而详者也汉时去禹二千年太湖以东尙荒斥如此在禹之初三江未入湖海之交可想而知也自湖水北洩于北江南归于南江中注于中江而后湖水底定读班氏之书而禹功益彰胡朏明谓三江之不明误自班固始余谓三江得班氏而明班志之不明则误自朏明始也丹阳郡黟渐江水出南蛮夷中东入海元案监本汉书地理志渐江误作浙江高惠高后文功臣表堂邑安侯陈婴定豫章浙江都渐师古曰渐水名在丹阳黟县南蛮中师古注汉书卽以地理志之渐江解表之渐则地理志正作渐江与水经说文合王应麟通鑑地理通释云地理志水经皆作渐江汲古阁汉书渐字犹未譌成浙也会稽郡大末谷水东北至钱唐入浙江元案近本地理志无浙字水经注所引有之班志旣于黟记渐江水所出东入海又于大末记谷水东北至钱唐入浙江大末卽姑蔑今衢州府西安龙游地也顾祖禹读史方舆纪要谓浙江三源一曰新安江班志谓之渐江源出徽州府西北黟山今名黄山至严州府城东九十里与东阳江合一曰东阳江水经谓之吴寕溪源出金华府东阳县东南之大盆山西流至兰溪县西南与信安江合一曰信安江亦曰谷水源出衢州府开化县东北之百际岭东北经金华府兰溪县城西与东阳江合三源同流顾氏此说以今钱塘江水爲渐水谷水吴寕溪水之合流依汉志言谷水自大末东北至钱塘入江则自大末至于钱塘皆爲谷水而渐江水弟从建德入于谷随谷水东入于海是谷水在中爲经流渐水在西北流入吴寕溪水自南流入不能夺谷水之名直至钱塘谷水入江而后不名谷水而名浙江是严州以东且不得名之爲渐岂严州以西转得冒之爲浙乎顾氏谓谷水与吴寕溪水合吴寕溪水与渐江水合尙非班义也若果渐江卽浙江则谷水入浙江宜在严州不当云在钱塘岂自严至杭竝流已数百里至钱唐乃云入乎惟班志云谷水东北至钱塘入浙江可见谷与浙非一水卽可见吴南之江从钱塘东折爲浙江而谷水从开化常山厤龙游建德桐庐富阳至此入之不然而曷云入也班氏所记数千年至今朗然如绘而后人昧之何也会稽郡钱塘西部都尉治武林山武林水所出东入海行八百三十里莽曰泉亭元案武林水卽阚骃所云钱水东入海也东入海亦先入江而后东入海犹渐江水之入谷也班志凡记余曁潘水句章渠水上虞柯水鄞天门山水皆但云东入海不言所至不言里数皆先有所入而后入海武林水渐江水卽其例也行八百三十里语有譌误钱塘至海止百数十里耳详见后又案钱水卽今西湖水古钱塘当爲昭庆寺及钱塘涌金淸波一带之地所以外御咸潮内潴钱水也古杭城尙在西湖之西南也说文解字江水出蜀湔氐徼外㟭山入海从水工声浙江水东至会稽山阴爲浙江从水折声元案说文水部江字下次沱字云江别流也出㟭山东别爲沱沱字下卽次浙字云江水东至会稽山阴爲浙江江水卽从上江字连属而下卽指㟭江也东至会稽山阴爲浙江葢江自吴县南厤石门而来至钱塘折向山阴江至此而折故至此名浙惟其至山阴而后名浙则山阴以西不名爲浙矣史记集解引晋灼云江水至会稽山阴爲浙江与说文同索隐引韦昭言浙江在钱塘意亦近是其折处西指钱塘南指山阴说文言至山阴爲浙江以折处言之也班志言至余姚入海以入处言之也又案文选北山移文注引字书曰江水东至会稽山阴爲浙右此言亦本于说文渐水出丹阳黟南蛮中东入海从水斩声元案浙字下越四十二字始次渐字浙之次于江犹泑之次河汉之次漾也浙次于江明其爲江之正流渐不次于江明其与岷江无渉于此见浙之非渐而说文与班志实相表里相证益明矣迆衺行也从辵也声夏书曰东迆北会于汇元案许郑解经不必悉同而解东迆则同郑训迆字注已不备说文训衺行正足以相成也禹贡之例凡两水相合爲入此水经于彼水爲会无所入无所会弟曰至于某而已若九河曰播沱曰别彭蠡曰汇泽荥曰溢南江曰迆皆独出一例以形容之九河有分散之状故爲播沱出而复入则爲别泽之水溢而回旋如器之受水故爲汇荥从地而上出故爲溢江至石城分而斜行自爲一支非别非汇非溢惟迆足以当之下文东爲中江亦是东迆相连属以爲文也若谓南江卽彭蠡无论江会彭蠡竝非斜行向东北卽是斜行则河之自积石至龙门自孟津至逆河卽汉之自嶓冡至大别江之自岷山至于澧其爲斜行者多矣何独于会东陵之后始云东迆乎且导漾旣云东汇泽爲彭蠡则彭蠡之水明是江汉所溢而成者故郑注云汇回也汉与江鬪转东成其泽缘汉入江而始有此泽故于导漾属之旣属于导漾不必又复叙于导江沇之会于汶淮之会于泗沂渭之会于澧会于泾汶非沇所成泗非淮所成澧与泾非沂渭所成故曰会彭蠡由江汉而成谓之汇矣不得复谓之会会者两相遇也汇者已所出也惟其汇而回旋则谓之泽旣谓之泽不复可谓之江东迆同于东汇所异者迆则形容其分而斜出之势汇则形容其聚而潴蓄之状此经文所以妙也会之不可爲汇犹会之不可爲迆今以东汇泽爲彭蠡卽是东迆北会于汇是以东汇爲北会矣必不然也曰会于汇明是别有一汇而此往会之曰东汇泽明是本无此汇因此而有之汇字虽同而恉趣各别禹贡有两潜沱且不得混爲一况汇爲回旋之名本非实地乎汇犹猪彭蠡可爲猪大野亦可爲猪彭蠡可爲汇具区亦可爲汇也知汇之爲汇成于江汉之鬪则禹贡分叙之妙可体会而得焉江虽巨所以分爲三者由汉水南入于江一江不足以受故东汇爲彭蠡又东爲北江江则东迆爲南江又东爲中江此中江北江所以分叙于导江导汉而彭蠡自属于汉南江自属于江从可知矣郑氏恐学者误以东迆句连东爲中江特注曰东迆者爲南江夫江汉同其大矣汉汇爲泽爲北江而江止一流入海乎东汇泽爲彭蠡不连东爲北江则东迆北会于汇岂连东爲中江乎郑氏注东迆者爲南江解经造微之学也续汉书郡国志丹阳郡芜湖中江在西会稽郡山阴会稽山在南上有禹冡有浙江吴郡毗陵季札所居北江在北元案司马彪晋人所举三江同于班志于山阴云有浙江卽说文江至山阴爲浙江也揅经室一集揅经室集一集卷第十三揅经室一集卷十三浙江图考山海经岷三江首大江出汶山北江出曼山南江岀高山高山在成都西入海在长州南元案此经以三江首大江明三江皆大江所分也长州今属苏州苏州之南正今浙江地也浙江出三天子都在蛮东在闽西北入海余曁南郭氏注曰地理志浙江出新安黟县南蛮中东入海今钱塘浙江是也蛮卽歙也元案地理志本是渐字浙字后人所改此浙字亦后人所改也论衡书虚篇有丹徒大江有钱唐浙江有吴通陵江吴越在时分会稽郡越治山阴吴都今吴余曁以南属越钱唐以北属吴钱唐之江两国界也山阴上虞在越界中子胥入吴之江爲涛当自上吴界中何爲入越之地发怒越江元案王充所举卽汉书之三江也充言子胥不应发怒越江若吴越之江如今不相通充必以此爲言此后汉时南江之流尙未也水经注禹贡山水泽地所在篇中江在丹阳芜湖县西南东至会稽阳羡县入于海震泽在吴县南五十里北江在毗陵北界东入于海元案水经唐书艺文志以爲桑钦撰王应麟疑其多东汉后地名姚寛谓郦注引桑钦说则书非桑钦作钦汉成帝时人汉书地理志引其言则在班氏前以王氏所疑则在班氏后然其言与班氏相表里二书实可相证也班氏谓芜湖中江出西南东至阳羡入海水经释禹贡中江则云在丹阳芜湖县西南东至会稽阳羡县入海班志谓毗陵北江在北东入海水经释禹贡北江则云在毗陵北界东入于海可知班氏之中江北江卽禹贡之中江北江班氏之南江禹贡无文水经于沔水篇见之东陵地在庐江金兰县西北元案解见下江水篇江水东过蕲春县南又东过下雉县北利水从东陵西南注之元案郦氏又注决水云决水自雩娄县北迳鸡备亭决水自县西北流迳蓼县故城东又迳其北世谓之史水决水又西北灌水注之其水导源庐江金兰县西北东陵鄕大苏山卽淮水也此灌水所出之庐江金兰县东陵鄕卽利水之庐江郡东陵鄕也汉志金兰西北东陵鄕附注庐江郡下则金兰在郡治矣汉庐江郡治在舒续汉志舒县有桐鄕刘昭补注云古桐国左传昭五年吴败楚鹊岸杜预曰县有鹊尾渚然则今桐城县在汉时属舒通典宣城郡南陵有鹊州卽鹊岸是汉之舒地直达大江洲渚禹贡过九江至于东陵东迆正实指至此东迆爲南江也导漾云过三澨至于大别南入于江漾之入江在大别也导河云北过降水至于大陆又北播爲九河九河之播在大陆也其例正同南江东迆在庐江郡之东陵其南岸正丹阳郡之石城与班志石城受江其义一也汉志庐江郡雩娄决水北至蓼入淮又有灌水北至蓼入决过郡二行五百一十里雩娄在霍邱县西南蓼在霍邱县西北水经言决水出雩娄县南大别山则汉志所谓过郡二行五百一十里者非指决水乃指灌水也郡下言淮水出金兰东陵鄕郦氏以淮水卽灌水灌水自东陵至蓼是自桐城庐江至霍邱正合五百里至东陵东迆卽石城分水何疑沔水篇沔水与江合流又东过彭蠡泽又东北出居巢县南又东过牛渚县南又东至石城县注曰经所谓石城县者卽宣城之石城县也牛渚在姑孰乌江两县界中也于石城东北减五百许里安得迳牛渚而方届石城也葢经之谬误也元案石城汉属丹阳晋属宣城宋齐仍之郦氏称宣城之石城县本其时言之也姑孰汉芜湖地今之当涂乌江汉九江郡厤阳地今之和州葢以吴周瑜所屯之牛渚在今采石者当之也不知此牛渚卽秦皇所渡之海渚见越绝书正在石城之西岸也分爲二其一东北流其一又过毗陵县爲大江注曰江卽北江也经书在北则可又言东至余姚则非攷其迳流知经之误矣元案此非经误乃传写之误也当云分爲二其一东北流又过毗陵县北爲大江其一又东至会稽余姚县东入于海地理志曰江水自石城东出迳吴国南爲南江元案班志于石城注分江水首受江至余姚入海于吴注南江在南本是两条郦氏知分江水卽是南江故合而言之智足以知班氏矣赵氏一淸谓其改窜班书不知古人训解之体如此贯而通之非改而窜之也江水自石城东入爲贵口东迳石城县北元案江南通志曰池口河在府西五里古称贵口亦称口宋时始称池口齐书沈仲玊自口欲江胡三省通鑑注云卽今之池州贵池口也顾氏方舆纪要曰石城废县在贵池县西七十里古之贵口在石城县东今县在古县西故贵口又在今县西也东合大谿谿水首受江北迳其县故城东又北入南江元案江南通志称淸谿河在府东北五里入江卽淸谿口郦注言谿水受江葢卽此水南江又东与贵长池水合水出县南郞山北流爲贵长池池水又北注于南江元案江南通志郞山在府西南七十里有玉镜潭顾氏方舆纪要曰池口卽贵池水有五源一出石埭县西之栎山一出府西南一百八十里之古源山一出考溪一出石岭一出东源会于秋浦汇于玉镜潭入池口达大江秋浦玉镜潭所汇正古之贵长池也南江又东迳宣城之临城县南又东合注泾水元案晋宋之临城属宣城郡今池州靑阳县也江南通志靑阳县有临城河在县南会大通河入江此河已不与贵池水相连又池口河之源自石埭出者亦至秋浦而合其会秋浦处尙属南江之遗葢旣与迳临城南者中绝而一爲临城河附于大通河北行一通于石埭栎山之源也汉书地理志丹阳郡句泾韦昭曰泾水出芜湖然则泾水自芜湖南至今寕国府泾县入于南江耳江南通志赏谿在泾县西南一里泾水流至县西爲赏谿北入于靑弋江又靑弋江在寕国府西六十里发源黄山会石埭太平旌德诸水下流渐广遂爲通津北至芜湖入江又舒谿在太平县西六十里源出歙县迳石埭东北至泾阳受㜑瀼二谿水入泾县界爲赏谿顾氏方舆纪要云赏谿一名泾谿其上流卽石埭县之舒谿然则赏谿上连靑弋江下接舒谿中闲正是南江故道但与靑阳之水不续遂合舒谿靑弋江而北向矣通志言宋崇庆中县尉刘谊以谿流东徙于赏谿西凿新河欲挽之使西而卒无成可见池寕之水皆东流非西流也南江又东与桐水合元案哀公十五年楚伐吴及桐汭杜氏注曰宣城广德县西南有桐水西北入丹阳湖顾氏方舆纪要曰广德州西北二十五里亦曰桐川桐汭之名因此源出州南白石山西北流经建平县界又西入宣城县界爲白沙川亦曰绥谿汇于丹阳湖入大江又曰宣城东北四十里有南崎湖其北爲北崎湖今总谓之南湖周四十余里其东北百里有绥谿一名白沙谿广德建平诸水由此入于南湖府东境诸川亦悉汇入北逹固城丹阳诸湖会于黄池而达大江又灵山在广德州南七十里又南十里曰桐山亦曰桐源山一名白石山桐水发源于此谓之桐汭正桐水入江之处郦氏未言其方向葢桐水自北来南注于江也晋时已北流于湖郦氏所叙葢犹古迹矣又东迳安吴县号曰安吴谿又东旋谿水注之水出陵阳山下迳陵阳县西爲旋谿水谿水又北合东谿水水出南里山北迳其县东桑钦曰淮水出县之东南北入大江其水又北厤蜀由山又北左合旋谿北迳安吴县东晋太康元年分宛陵立县南有落星山山有悬水五十余丈下爲深潭潭水东北流左入旋谿而同注南江江之北卽宛陵县界也元案陵阳废县在靑阳县南六十里今爲陵阳鎭汉书地理志丹阳郡陵阳桑钦言淮水出东南北入大江此大江卽南江也江南通志曰舒谿在石埭县续文献通攷谓之旋谿本陵阳子明垂钓处谿源一出太平县之弦歌鄕一出县之舒泉鄕经城南合畲谿岳谿诸水下泾县至芜湖入江然则舒谿卽旋谿也顾氏方舆纪要曰淮水出吕山径南陵县南五十里孔鎭浦合漳水爲澄淸河绕县东门谓之东谿又北受籍山诸水汇于芜湖之石硊渡入靑弋江又云吕山在南陵县南六十里其南爲石窦有泉涌出卽淮水之源据此淮水卽东谿入舒谿卽入旋谿旋谿水北注于南江与泾水南注者迥然各判今则南江旣湮而旋谿北合泾水爲靑弋江然舒谿泾水之闲南江故道尙可迹而求之也南江又东迳寕国县南晋太康元年分宛陵置元案卽今寕国县南江又东迳故鄣南安吉县北中平二年分故鄣之南鄕以爲安吉县县南有钓头泉悬涌一仞乃流于川川水下合南江元案顾氏方舆纪要曰故鄣城在广德州东南九十里入湖州府长兴县界长兴县西南八十里旧安吉县城在今州治西南三十里宏治湖州志曰故鄣城在安吉西北十五里太平寰宇记今俗号府头是也南江又东北爲长渎厤湖口南江东注于具区谓之五湖口元案太平寰宇记言箬谿在县南五十步一名顾渚口一名赵渎注于湖赵渎当卽长渎之故迹全氏祖望谓郦氏以南江当具区然南江注具区而复出爲南江非以南江卽具区也赣水入彭蠡而后入江不闻以彭蠡爲赣水也东则松江出焉上承太湖更迳笠泽在吴南松江左右也国语曰越伐吴吴御之笠泽越军江南吴军江北者也虞氏曰松江北去吴国南五十里元案郦氏以松江爲南江东出之流非以爲中江也班志于会稽吴县注曰吴江在南则中江之不在南可知且于吴曰南江在南于毗陵曰北江在北则中江必在吴县之北毗陵之南可知此言之可寻味而出者也文选江赋李善注引水经注云中江东南左会滆湖滆湖在常州府西南三十五里半入宜兴当太湖北正汉阳羡地会于滆湖由滆湖而东出仍在太湖之北不必出自太湖东南也然则中江非松江乎曰必松江也吴松江口正中江入海之处但中江由阳羡入海正在吴之北其趋海也必厤崑山而至嘉定上海之闲葢中江出滆湖之口旣湮南江迳御儿之流亦塞而中江入海之委转与南江出湖之条两相接续于是曰松江曰娄江曰三江口支派纷繁莫可究问而庾氏三江之说起矣今吴松海口在嘉定县东彼入滆湖而出滆湖直趋于此可也何至入滆湖者南出吴江复北注耶郦氏叙南江注具区东出爲松江明以东出者爲南江郭氏以松江当中江葢指吴松口而言尔松江自湖东北流迳七十里江水奇分谓之三江口此亦别爲三江虽称相乱不与职方同庾仲初扬都赋注曰今太湖东注爲松江下七十里有水口分流东北入海爲娄江东南入海爲东江与松江而三此非禹贡之三江也元案庾氏三江之说郦氏已駮破之赵氏一淸曰明此可以辨正蔡九峯书传之谬吴记曰一江东南行七十里入小湖爲次谿自湖东南出谓之谷水吴记曰谷水出吴小湖迳由卷县故城下谷水又东南迳嘉兴县城西谷水又东南迳盐官县故城南地理志曰县故武原鄕也后县沦爲柘湖又徙治武原鄕改曰武原县王莽名之展武汉安帝时武原之地又沦爲湖今之当湖也后乃移此谷水于县出爲澉浦以通巨海元案由太湖至嘉兴乃南江故道由嘉兴至澉浦则非南江矣又案今海寕海盐平湖三县沿海之地皆较嘉兴地势爲高澉浦之水皆西流与海不通所以古江水于出太湖后不由海盐入海折而由杭州入海也此注言谷水出爲澉浦以通巨海是澉水东流矣此亦未确葢自海寕海盐平湖接淞江皆无内水与海相通者直至上海吴淞口始通海也平湖之乍浦名爲海口实无内水与海潮相通此予目验者又东至会稽余姚县东入于海注曰谢灵运云具区在余姚然则余曁是余姚之别名也今余曁之南余姚西北浙江与浦阳江同会归海但水名已殊非班固所谓南江也元案此文有譌误余姚非余曁郦氏当知之郭景纯曰三江者岷江松江浙江也然浙江出南蛮中不与岷江同作者述志多言江水至山阴爲浙江元案以渐爲浙自郦道元始郦氏叙南江与两汉说三江者无异辞惟误浙爲渐遂疑郭景纯之说且疑述志者多言江水至山阴爲浙江自有郦氏此误渐浙二字虽明晰于说文而莫有能详者矣今南江枝分厤乌程县南通余杭县则与浙江合故阚骃十三州志曰江水至会稽与浙江合元案此水不经吴县之南从长兴安吉卽注钱塘殊于班志吴县南江在南之说故郦氏以爲枝分然从钱塘至余姚之道未湮也其正流从长渎注太湖东出爲松江南迳嘉兴石门至钱塘是时石门之流中嘉兴之江从谷水而注澉浦矣于是钱塘东折之南江且西续于乌程上承安吉而南江之流夺于枝分葢谷水自嘉兴而北以至太湖南江也自嘉兴至澉浦非南江也枝分自钱唐入海南江也自余杭上承乌程之流非南江也安吉而西又南江之上流矣郦氏时之南江已异于班志今则谷水及南江枝分均不可见而浙江且续渐江而爲渐所冐矣下塘运道由石门嘉兴上泝吴江葢古南江之正流西湖保叔塔后西谿一带有古荡等地洼下积水揆其形势犹见南江之遗迹胡朏明谓余杭卽余姚之误其说非也浙江自临平湖南通浦阳江元案临平湖在江之西岸浦阳江在江之东此文有误也辨见后又于余曁东合浦阳江自秦望分派东至余姚县又爲江也江水又东迳赭山南江水又迳官仓江水又东迳余姚县故城南江水又东迳穴湖塘江水又东注于海是所谓三江者也故子胥曰吴越之国三江环之民无所移矣但东南地卑万流所凑涛湖泛决触地成川枝津交渠世家分伙故川旧渎难以耶悉虽粗依县地缉综所缠亦未必一得其实也元案郦氏叙南江自石城至余姚厤厤如绘虽混渐浙之名而南江则未混也渐江水篇渐江水出三天子都元案此本山经可证山经本作渐水注曰山海经谓之浙江也地理志云水出丹阳黟县南蛮夷中元案郦氏时山经本已误渐爲浙道元未加深攷遂仭浙水卽渐水文选沈休文诗李善注引十洲记云桐庐新安东阳二水合于此仍东流爲浙江此十洲记当是阚骃十三洲记以新安江水东流爲浙则误渐爲浙不始于道元矣北迳其县南浙江又北厤黟山浙江又北迳歙县东与一小谿合又东迳遂安县南谿广二百步浙江又左合绝谿浙江又东北迳建德县南元案此新安江卽渐水也郦氏误爲浙江水自徽州歙县流入严州府境经淳安县南又东流至府城东南与谷水合一名徽港浙江又东迳寿昌县南自建德至此八十里中有十二濑濑皆峻崄行旅所难浙江又北迳新城县桐谿水注之水出吴兴郡于潜县北天目山又东南流迳桐庐县东爲桐谿自县至于潜凡十有六瀬弟二是严陵濑桐谿又东水迳新城县入浙江元案今寿昌县在严州之西南渐水旣至建德则东迳桐庐不迳寿昌矣寿昌谷水所经也浙江又东北入富阳县故富春也晋后名春改曰富阳也东分爲湖浦浙江又东北迳富春县南浙江又东北迳亭山西元案入者入其境迳者迳其城故两言富春富春今建德寿昌桐庐皆是北过余杭东入于海元案依班志自建德至海皆谷水也水经皆属渐江不叙谷水然与浙江绝不相混今余杭县不临水非渐水所经此经文言北过余杭者汉会稽郡海盐余杭钱塘富春四县富春在西爲今桐庐寿昌地海盐在东爲今平湖地中闲在今爲海寕仁和钱塘以至富阳者在当时爲钱塘余杭两县葢钱水之东爲钱塘西爲余杭余杭之地直至谷水之滨故秦皇从狭中渡徐广以爲余杭元和郡县志引吴兴记云余杭秦始皇将上会稽舍舟航于此后汉省钱塘县则其地必分隷海盐余杭是今爲钱塘地者在汉爲余杭地吴复置钱塘又分海盐地置盐官县又分富春地置桐庐寿昌建德三县而富春旣移而东钱塘则移而西于是钱塘界接富阳而余杭不复临江矣刘昭补注以狭中在钱塘富春之界未足以駮徐广也浙江迳县左合余杭大谿江北卽临安县界孙权分余杭立临水县晋改曰临安县元案此误也谓江北卽临安将余杭在江之南矣浙江又东迳余杭故县南新县北秦始皇南游会稽途出是地因立爲县汉末陈浑移筑南城县元案咸淳临安志言汉熹平二年余杭县令陈浑徙城于谿北后复治于谿南此谿卽苕谿郦氏旣误以浙江当渐江又误以苕谿当浙江故言故县南新县北也其时余杭已不临江水而经云北过余杭不可以通遂以当时之形势解两汉之余杭而以苕谿当江水其传闻所误与浙江又东迳乌伤县北元案乌伤今义乌县闲于诸曁之南此云东迳乌伤北葢误浦阳江爲浙江也浙江又东北流至钱塘县谷水入焉元案谷水至钱塘入浙江郦氏所云浙江正谷水也谷水源西出太末县县是越之西部姑蔑之地也吴宝鼎中分会稽立隷东阳郡元案太末今衢州府西安龙游等地谷水又东迳长山县南与永康谿水合县卽东阳郡治也元案衢州之水古称谷水今谓信安江由兰谿建德桐庐富阳钱塘与浙江合其自东阳西迳金华至兰谿与衢州水合者今称金华江一称东阳江卽婺港在浦阳江之南无北入钱塘之理郦氏不知浙之非渐旣以谷水当浙江而班志谷水至钱塘入浙江之说不能贯通于是以谷水至兰谿南迳金华而金华江遂爲谷水之流矣长山卽今金华永康谿水自入东阳江非入浙江也金华府志称衢港婺港二水汇于兰谿县之西南类罗縠文因号縠水是犹谷水之遗称柰何以婺港当之也谷水又东定阳谿水注之水上承信安县之苏姥布县本新安县晋武帝太康三年改曰信安水悬百余丈瀬势飞注状如瀑布其水分纳衆流混波东浙迳定阳县谿水又东迳长山县北谿水又东入于谷水元案定阳谿在衢州府东十五里一名东谿源出遂昌县周公岭入府境东北流至鸡鸣山下合于衢江定阳故城在今常山县东南三十里常山县在衢州府之西信安县卽今西安衢江卽谷水也衢江源出衢州府开化县东北六十里经县城东谓之金谿又东南入常山县境而爲金川至县城东则江山县大谿之水流合焉又东南经府城北而江山县南仙霞岭北诸谿谷之水皆流合焉又至府城东下五里而定阳谿流合焉又东北经龙游县北四里而爲盈川谿亦曰縠谿又东北厤汤谿县北至兰谿城西金华江入之郦氏旣以谷水出太末又以定陵谿迳长山注于谷水案之形势均有未合谷水又东迳乌伤县之黄云山又与吴寕谿水合水出吴寕县下迳乌伤县入谷谓之乌伤谿水元案吴寕县在今东阳县东二十七里吴寕谿水卽金华江东阳谿导义乌之水爲乌伤谿入于东阳江永康之水又入之乃西至兰谿入谷水此今之形势也郦氏以谷水至兰谿迳金华义乌东阳旣误金华江爲谷水故永康谿水入金华江而以爲入谷水乌伤谿入金华江而以爲吴寕谿入谷水又以吴寕谿水入谷水谓之乌伤谿水然则至钱唐入浙江者卽此乌伤谿水矣乌伤谿源出大盆山西流而以爲是谷水东注是今爲源而古爲委矣自此北及钱唐旣隔绍兴诸山而浦阳一江郦氏叙之又由乌伤厤诸曁始寕爲曹娥江入海此乌伤谿何由入浙江乎钱塘在北岸此从乌伤来卽入江亦在南岸何由至钱塘乎其误无疑也谷水又东入钱塘县而左入浙江故地理志曰谷水自太末东北至钱塘入浙江见也元案班志谷水卽郦氏之浙江郦氏不明渐江非浙遂莫能辨谷水矣浙江又东迳灵隐山山下有钱塘故县浙江迳其南县南江侧有明圣湖县有武林山武林水所出也阚骃云山出钱水东入海吴地记言县惟浙江今无此水元案武林水卽钱水详见后浙江北合诏息湖湖本名阼湖因秦始皇帝巡狩所憩故有诏息之名也元案志称御息湖咸淳临安志言在东北一十八里浙江又东合临平湖湖水上通浦阳江下注浙江名曰东江行旅所从以出浙江也元案临平湖在今上塘临平山之西南地高于下塘故旧有四坝以蓄其水其水或西北洩于南江之迳石门者谓之下注浙江可也浦阳则必不可以上通毛检讨大可谓临平湖乃临湖之误临湖卽今临浦在萧山南三十里横亘于浦浙之闲浙江又东迳御儿鄕国语曰句践之地北至御皃是也浙江又东迳柴辟南旧吴楚之战地矣备候于此故谓之辟塞是以越绝称吴故从由拳辟塞渡会稽凑山阴是也元案此条可爲南江卽浙江之证可爲南江由吴江嘉兴石门钱塘余姚入海之证可爲南江由吴江嘉兴石门钱塘通名浙江之证郦氏北人未尝身厤江南所注江南之水非得诸传闻卽原于故籍而浙江迳御儿柴辟两言知其传之旧也惜郦氏惑于渐江卽浙江而莫能分别见此迳御儿柴辟之浙江不敢注入沔水下之南江而羼入渐江水下之叙浙江肊谓江水自临平湖上通御儿至于柴辟一似渐江之枝分由临平而入正流者又似水由正流而倒上亦可名以浙江者于是于沔水注中亦微及之云浙江自临平湖南通浦阳江南江故道浙江旧名頼此而存夫南江上自嘉兴爲谷水下自余姚爲南江枝分此迳御儿柴辟者正嘉兴至钱塘之正流而郦氏时已中塞尔浙江又迳固陵城北今之西陵也浙江又东迳柤塘谓之相渎浙江又迳会稽山阴县浙江又东与兰谿合浙江又迳越王允常冡北浙江又东北得长湖口浙江又北迳山阴县西吕氏春秋曰越王之栖于会稽也有酒投江民飮其流而战气自倍所投卽浙江也许愼晋灼竝言江水至山阴爲浙江元案固陵以东乃正浙江郦氏至此称浙江不误宜云浙江南迳柴辟南又迳御儿鄕又迳固陵城北浙江又东北迳种山西又迳永兴县南又东合浦阳江元案永兴今萧山县浦阳江导源乌伤县又东迳诸曁县南又东南迳剡县又东回北转迳剡县东又东迳石桥又东北迳始寕县山之成功桥又东北迳始寕县西又东北迳永兴县东与浙江合元案此叙浦阳江与今合前叙乌伤谿水爲谷水可明其误矣宋程泰之谓浦阳江卽钱塘江何也浙江又东注于海周礼职方氏东南曰扬州其山鎭曰会稽其泽薮曰具区其川三江其浸五湖郑氏注曰会稽在山阴大泽曰薮具区五湖在吴南贾氏疏曰会稽在山阴自此已下所说山川之等一则目验而知二则依地理志而说吴南郡名依地理志南江自吴南震泽在西通而言之亦得在吴南具区卽震泽一也扬州所以得有三江者江至寻阳南合爲一东行至扬州入彭蠡复分爲三道而入海故得有三江也元案贾公彦谓郑依地理志是也注不详三江亦依地理志可知地理志会稽郡山阴会稽山在南上有禹冡禹井扬州川郑云会稽在山阴亦依此也疏言至扬州复分爲三道而入海正用郑氏禹贡注分爲三孔之义葢自汉至唐未有以职方之三江与禹贡之三江异者也左氏春秋传定公十四年吴伐越越子句践御之陈于檇李阖闾伤将指还卒于陉去檇李七里杜预注曰檇李吴郡嘉兴县南醉李城史记集解贾逵曰檇李越地哀公元年吴王夫差败越于夫椒杜预注曰夫椒吴郡吴县西南太湖中椒山史记集解贾逵曰夫椒越地十七年三月越子伐吴吴子御之笠泽夹水而陈越子爲左右句卒使夜或左或右鼓譟而进吴师分以御之越子以三军潜涉当吴中军而鼓之吴师大乱遂败之国语吴王夫差起师伐越越王句践起师逆之韦昭注曰越逆之自江至于五湖吴人大败之于夫椒越王句践乃率中军泝江以袭吴韦昭注曰江吴江吾用御儿临之韦昭注曰御儿越北鄙在今嘉兴言吴边兵若至吾以御儿之民临敌于是吴王起师军于江北越王军于江南王乃中分其师以爲左右军以其私卒君子六千人爲中军明日将舟战于江及昬乃令左军御枚泝江五里以须亦令右军御枚踰江五里以须夜中乃命左军右军涉江鸣鼓中水以须吴师闻之大骇曰越人分爲二师将以夹攻我师乃不待旦且亦中分其师将以御越越王乃令其中军衘枚潜涉不鼓不譟以袭攻之吴师大北越之左军右军乃遂渉而从之又大败之于没韦昭注曰江松江去吴五十里没地名子胥谏曰不可夫吴之与越也仇雠敌战之国也三江环之民无所移韦昭注曰环绕也三江吴江浙江浦阳江此言二国之民三江绕也迁徙非吴则越也句践之地南至于句无北至于御儿东至于鄞西至于姑蔑韦昭注曰御儿今嘉兴御儿鄕是也姑蔑今太湖是也湖乃末字之讹是故败吴于囿又败之于没韦昭注曰囿笠泽也在鲁哀十七年没地名元案自南江之道不明而吴越之境因之不定今核班氏地理志旣定爲自吴江厤嘉兴石门矣吴越之疆界旣明内外传之文亦无不贯通葢吴越以南江分界吴江而西分太湖各半之湖以北属吴湖以南属越南江以西若湖州杭州金华严州皆越地也南江以东则嘉兴以南爲越嘉兴以北爲吴苏松太仓皆吴地也定十四年吴伐越越御之陈于檇李伐越则至越之界越陈于檇李是檇李越地也通典云苏州南百四十里与越分境昔吴伐越越子御之于檇李则今嘉兴之地檇李城在今嘉兴县南三十七里是也阖庐伤足卒于陉去檇李七里此巳爲吴境阖庐卒于境内故杜预以爲传释经不书灭之故哀元年夫椒之战吴语谓吴伐越越逆之是则伐之于吴江界上故越逆之于江而转战于五湖败于夫椒逆之卽逆于吴江也吴不远至檇李而近至吴江者葢欲致越于湖以败之也十二年于越入吴吴语谓越王率中军泝江袭吴自山阴泝江北厤石门嘉兴而至吴江也十七年笠泽之战吴军江北越军江南吴越春秋言其由境上而檇李亦由南江上泝至于吴江之南也是地曰笠泽曰松陵曰吴江曰松江正南江出湖南折趋杭之水韦昭以吴江松江注之可也非后之由夏驾浦而入吴松海口之松江也笠泽地连于震泽故亦谓之五湖因而亦称太湖而笠泽固名之可通者耳汉志会稽郡娄县有南武城阖闾所起以候越越绝书谓辟塞爲吴备候塞汉之娄县城在今崑山县治东崑山以南合太仓州松江府地皆娄县所辖南武城在今华亭县顾祖禹读史方舆纪要云松江府东夹江有二城相传阖闾所筑以备越娄县南武城卽此城矣是地南接海盐汉书地理志海盐故武原正与吴越春秋越境北至平原相抵平原越绝书作武原也后汉书郡国志海盐县刘昭注云故治顺帝时陷爲湖今谓爲当湖然则由嘉兴而东至平湖华亭之间爲吴越分疆可以厤厤攷见吴仁杰两汉刋误补遗说三江云凡今嘉兴华亭吴江崑山濒江一带之地其南则越之北鄙其北则吴之南鄙又说汉志云会稽之吴曲阿毗陵丹徒娄无钖阳羡此吴地也乌伤余曁诸曁山阴余姚上虞海盐剡由拳大末乌程句章余杭鄞钱塘鄮富春冶回浦则尽越地耳此说汉志则是本其当时言之则非仁杰时崑山之南已置松江府华亭县非如汉时娄县直接海盐而以越地得至华亭崑山者不知吴越之松江卽南江而误以东北入吴松口之松江爲吴越之松江两汉刋误作于淳熙以前嘉定县分于寕宗时其谓崑山者是时吴松口属松江境内也范蠡谏曰与我争三江五湖之利者非吴耶元案昭公二十四年传越大夫胥犴劳王于豫章之汭越公子仓归王乘舟仓及寿梦帅师从王王及圉阳而还哀公十九年传越人侵楚以误吴也夏楚公子庆公孙寛追越师至冥不及乃还顾氏栋高春秋大事表云豫章之汭实在今鄱阳湖葢鄱阳爲楚余干爲越分峙湖之两岸楚越相结归王乘舟应在于此若北出则千余里皆吴地越方仇吴岂能以孤军径行其地而与楚会其说是也攷春秋诸国疆界大江以北若庐州和州无爲州六合县等处均楚地大江以南则吴越所有具区以西分界可攷矣具区以东若广德州寕国府池州府则吴越之地交相错处楚于此侵吴亦于此追越惜圉阳冥等地不可攷耳夫椒近太湖之北已爲越地则广德寕国宜亦有之三江之内吴越所据所谓三江环之也墨子兼爱篇南爲江汉淮汝东流之注五湖之处以利荆楚于越南夷之民元案此亦古之江通于湖之证越绝书吴古故从由拳辟塞度会夷奏山阴辟塞者吴备候塞也元案汉书地理志会稽郡有由拳县柴辟故就李卿吴越战地应劭曰古之檇李也后汉书郡国志由拳属吴郡刘昭注云左传曰越败吴于檇李杜预曰县南醉李城也檇李今爲嘉兴越绝书此言可爲班志南江在吴县南之证郦道元水经注叙浙江迳御儿柴辟亦引此吴越春秋越明日徙军于境上后三日复徙军于檇李于是吴悉兵屯于江北越军于江南越王中分其师以爲左右军躬率君子之军六千人以爲中陈明日将战于江乃令于中军衔枚遡江而上五里以须吴兵复令于右军衔枚遡江十里复须吴兵于夜半使左军涉江鸣鼓中水以待吴发大败之于囿元案此与内外传合徙军境上当是御儿从此进至檇李则吴越分疆处也军于江南则又进而与吴夹水而陈也越所由之水道卽越绝书所叙吴奏山阴之道可参究而得之句践入臣于吴羣臣送至浙江之上临水祖道赦越王归国送于蛇门之外遂去至三津之上仰天叹曰嗟乎孤之屯厄谁念复生渡此津也至浙江之上望见大越山川重秀天地再淸元案此浙江卽指自吴县至钱塘之水若指钱塘江则御儿已爲越竟何至此始望见大越耶句践旣臣子吴夫差增其封东至句甬西至檇李南至姑末北至平原注曰平原越绝作武原今海盐县吴王取伍子胥投之江中因随流扬波依潮往来越王葬大夫种于国之西山子胥从海穿山胁持种而去与之俱浮于海故前潮水潘侯者伍子胥也后重水者大夫种也元案吴语云取申胥之尸盛以鸱夷而投之于江吴杀子胥自投之吴地之江非越地之江可知也云随流扬波依潮往来则当时浙江之潮直北至吴阊故相传以爲子胥所爲也事虽涉于神怪而潮之自越至吴则正于此可见史记秦始皇本纪三十七年十一月行至云梦望祀虞舜于九疑山浮江下观籍柯渡海渚正义曰括地志云舒州周安县东案舒州在江中疑海字误卽此州也元案周安误宜爲同安过丹阳正义曰括地志云丹阳郡故在润州江寕县东南五里秦兼并天下以爲鄣郡至钱唐临浙江晋灼曰江水至会稽山阴爲浙江水波恶乃西百二十里从狭中渡徐广曰葢在余杭也顾夷曰余杭者秦始皇至会稽经此立爲县元案浙江潮大天下所无吴语随流扬波及史记水波恶皆是也又论衡实知篇所述秦始皇所行与史记同其由丹阳至钱塘卽南江故道也上会稽祭大禹正义曰越州会稽山上有夏禹穴及庙元案秦始皇所行之地均与班志合与水经注亦合云行至云梦望祀虞舜于九疑山云梦泽在荆州安陆等府跨江南北九疑山在衡永间至云梦望祀与汉武帝至盛唐望祀九疑同也自云梦下观籍柯葢由汉水下浮于江故曰浮江下也海渚在舒州同安同安随县唐至德三载更名桐城在汉爲枞阳今爲安庆府桐城县地在江北岸石城在江南岸石城今池州贵池县江至此东北行爲北江分而东迆爲南江秦皇于此亦东迆入南江故过丹阳丹阳旧爲鄣郡武帝时改丹阳郡治宛陵晋平吴始分丹阳爲宣城郡理宛陵而移丹阳于建业晋书地理志言之极明唐润州之丹阳在秦汉爲会稽郡之云阳曲阿不名丹阳也越绝书云秦始皇帝三十七年东游之会稽道度牛渚奏东安东安今富春丹阳溧阳汉富春县在会稽郡溧阳县在丹阳郡牛渚见水经江水迳此始至石城则非后世采石之牛渚正义引括地志以在舒州是也越绝书以溧阳释丹阳者葢以秦之丹阳爲汉溧阳地溧阳南连广德则丹阳当在今广德之地于此立鄣郡后又改鄣爲丹阳移治宛陵亦由秦之旧名耳汉丹阳郡丹阳县与故鄣句泾相次其近宛陵故鄣可知非唐县之丹阳也张守节正义知丹阳爲鄣郡又举润州属之失之矣汉之丹阳爲今寕国府广德州之地故自桐城渡至贵池而入南江卽过寕国水经注所谓南江自石城东入贵口又东迳寕国县南也过丹阳而至钱塘卽由吴县南而厤由拳御儿之道可知也始皇至钱塘临浙江而见水波恶临浙江卽临南江东折之处随江而东乃逹会稽山阴怯于水波西百二十里则遡谷而西也钱水见水经注钱通于泉卽武林诸山之泉水下积故莽改钱塘县曰泉亭亦以钱卽泉耳南江行于武林山皋亭山之闲钱水自西来入之钱水高于江故设塘因谓之钱塘今杭州城以近西湖者名钱塘门又咸淳临安志云秦皇缆船石在钱塘门外相传秦始皇东游泛海舣舟于此旧云西湖本通海东至沙河塘向南皆大江也故始皇于此缆舟梦粱录谓桥里大佛头正在秦皇缆船石山上迩言可察故迹可寻也河渠书夏书曰禹抑鸿水于吴则通渠三江五湖索隠曰三江案地理志北江从会稽毗陵县北东入海中江从丹阳芜湖县东北至会稽阳羡县东入海南江从会稽吴县南东入海故禹贡有北江中江也元案太史公明以通渠三江五湖爲禹迹云于吴者毗陵阳羡余姚皆隶会稽郡汉初爲吴郡本初名言之也小司马以汉志之三江当禹治之三江亦无异说越王句践世家楚威王兴兵而伐之大败越杀王无彊尽取故吴地至浙江货殖传浙江南则越潜说友咸淳临安志曰杭城属吴属越诸家爲说不同以爲属吴者晏公类要括地志而不着其说惟淳祐志引吴越春秋所载越王句践入臣于吴羣臣送至浙江临水祖道又载吴王夫差爲越所败而走止秦余杭山又史记楚威王伐越尽取故吴地至浙江遂谓吴越必以浙江爲分界以爲属越者杜佑通典欧阳忞舆地广记皆云春秋时属越越败属吴太平寰宇记引吴地记云越国西界至御儿今嘉兴崇德县有御儿鄕则吴越以此爲分界各有所据今精攷之当以后说爲是淳祐志所引三说皆有可辨其一谓越羣臣祖句践于浙江则是吴越以浙江爲界殊不知是时句践方保栖会稽之山浙江以西皆爲吴有宜其祖道止此况又未尝曰送之境上耶其一谓夫差走余杭山则余杭在吴境内殊不知吴自有秦余杭山姑苏志阳山又名秦余杭山在长洲西北三十里夫差栖于此而死因葬焉又越绝书吴地传云秦余杭山近太湖今余杭去太湖远甚岂可以名之偶同强合爲一其一谓楚伐越尽取吴故地至浙江则浙江之西乃吴地殊不知此句自是两义所谓吴故地者言越故取于吴者也所谓至浙江言併越原有之地尽取之也岂可槪以爲吴地乎杭州府志曰咸淳志之说可谓辨矣然亦有不尽然者淳祐志所引三说惟秦余杭山一说诚误其二说则潜氏所駮亦未能折其喙君将去国羣臣送之未及境而恝然尽返可其必无记事者不言境上而言送至浑言之以见不能踰境耳后句践归国望见大越山川叹曰吾岂料重复鄕国必至浙江而始见越山始云鄕国则未至浙江不爲越之鄕国明甚史记云楚尽取故吴地至浙江其不言越地葢灭越则越地自尽取之词已无所不足未必一句分爲两义此駮尢爲未覈平情论之杭不专爲越地亦不专爲吴地元案吴越分境史记以浙江南爲越又谓故吴地至浙江国语言越境北至御儿平原韦昭言夫椒檇李皆越地于是主史记者则不以御儿爲越境主国语者则以吴国之境不至浙江此咸淳志所以駮淳祐志而杭州府志又伸淳祐而駮咸淳也若依汉志说文自吴江嘉兴石门钱塘皆得爲浙江则以御儿爲越境者正以浙江爲越境也以吴故地至浙江者原未尝踰于御儿以南也国语史记正可会而通之不相背而实相成自不识浙江卽南江乃参差不协矣揅经室一集揅经室集一集卷第十四揅经室一集卷十四浙江图考唐书地理志杭州余杭郡盐官有捍海塘隄长百二十四里开元元年重筑元案海塘始见于此是时海塘止在盐官一带盐官今海寕州海盐县地也所云百二十四里葢卽今海寕城外一带之海塘也富阳有隄登封元年令李濬时筑东自海西至笕浦以捍水患明陈观吴公隄记曰富春居杭上游下通钱塘上接衢婺睦歙诸水会流矧自观山起至笕浦桥止三百余丈适当邑城之南其捍潮御浪惟筑隄爲可备自唐万岁登封六年县合李濬所筑者去旧城一百步许迄今数百年雨洗风淘隄因以壊万厤旧志曰李濬万岁登封六年爲富阳令尝筑捍江隄自苋浦至东观山计三百余丈元案东至海葢卽尖山一带西至笕浦卽今笕桥笕桥在艮山门北十余里恰合百二十里耳南江绝流葢由于此通鑑唐干寕三年辛未安仁义以舟师至湖州欲渡江应董昌胡氏三省注曰安仁义自润州以舟师至湖州何从而渡江哉葢欲自湖州舟行入柳浦而渡西陵耳胡氏渭禹贡锥指曰江水自湖口以东厤乌程南通余姚与浙江合者其故道无可攷葢从乌程南以东达于余姚必经归安德淸石门界中至海寕由浙江以入海海寕地独高境内诸水皆北流故宋元嘉及梁大通中以沪渎不通尝欲穿渠引吴兴之水以泻浙江而功卒不立葢水性就下地势有所阻也赵氏一淸水经注释曰东樵之言非也南江与浙江合由太湖长渎口上通临平湖以合浙江自有缠络何必载之高地乎通鑑唐干寕三年杨行密遣安仁义以舟师至湖州欲渡江应董昌钱镠遣顾全武守西陵仁义不得渡胡三省曰自湖州舟行入柳浦可渡西陵又柳浦卽今浙江亭东跨浦桥之浦也刘昫唐书曰随于余杭县置杭州又自余杭移治钱塘又移于柳浦今州城是又曰柳浦埭卽今杭州江干浙江亭北跨浦桥埭则其时水道尙未尽湮也顾氏祖禹读史方舆纪要曰柳浦在府城东南五里候潮门外江干有浙江亭亭北有跨浦桥六朝谓之柳浦埭刘宋泰始二年遣吴喜击孔觊于会稽喜自柳浦渡取西陵齐永明二年富阳民唐寓之作乱进至钱唐钱唐令刘彪遣将张圩御之败于小山寓之进至柳浦彪弃城走元案安仁义自湖州由柳浦渡西陵此正合郦注南江枝流自乌程余杭之道也然则六朝以来至于唐末其迹尙有可寻者咸淳临安志梁开平四年八月钱武肃始筑捍海塘在候潮通江门之外潮水昼夜冲激板筑不就因命强弩数百以射潮头又致于胥山祠仍爲诗一章函钥海门山旣而潮水避钱塘东击西陵遂造竹落积巨石植以大木隄岸旣成久之乃爲城邑聚落凡今之平陆皆昔时江也元案自杭南有山处至海寕州筑塘永绝南江之流当是开元登封之年度此时浙流已极小弱故能绝之至于吴越时加修耳柳浦之地甚高于艮山门外所云自柳浦渡者于此略狭处渡江非眞以内江之舟直渡至西兴也大约南江之正流总在笕桥一带不在柳浦以上宋王氏安石曰一江自义兴一江自毗陵一江自吴县皆入海二江在震泽之上一江在震泽之下震泽水有所洩故底定也上二江今中绝故震泽有水灾于是见此书所记禹迹尙足用以知水也元案唐省阳羡置义兴宋太平兴国改宜兴王氏以宋初县名释班志之阳羡而毗陵吴县则仍班氏此以班志之三江爲禹贡之三江是也但不知班志分江水爲南江又不知岷江自江都入海之江卽毗陵以北之北江故曰上二江今中绝也毛氏晃禹贡指南曰王荆公谓以一江自义兴一江自毗陵一江自吴县义兴古之阳羡毗陵今之丹徒春秋所谓延陵季札所居之地吴县今之吴江三江介于苏常润三州之闲而震泽瞰乎三州之界尾通吴兴苕霅之水岀焉此言殆与班固相表里然虽详而无统元案此知王氏之说出于班志而斥爲详而无统亦不足以知王氏林氏之奇尙书全解曰经旣有北江中江必有南江颜师古注汉书志亦曰三江谓中江南江北江也师古此说必有所据而云尔如郭景纯以爲岷江松江浙江王介甫以爲一江自义兴一江自毗陵一江自吴县此说皆据其所见之江而爲言非禹之旧迹也元案颜师古注汉志三江爲南江中江北江卽本班志之南江中江北江也以班氏自注于郡县之下故不复实指何地郭景纯王介甫皆本班志林氏耶师古而斥郭景纯王介甫非也薛氏季宣书古文训曰职方扬州三江卽大江吴江浙江禹贡三江震泽下流自爲三江耳吴地记东江东南爲谷水卽今松江东芦沥浦至秀州盐官界入浙元案此以郭景纯所谓三江专属职方而以禹贡之三江爲庾仲初之三江而以郦氏所称之谷水爲庾氏三江之东江傅氏寅禹贡集解曰班氏所指南江今吴江也所指中江今芜湖港也所指北江今京口江也古毗陵疆界广京口江东行正在京口北也自宜兴县航太湖迳溧阳至邓步凡两日水路自邓步登岸岸上小市名东坝自东坝陆行十八里至银林复行水路系大江之支港自支港行百余里乃至芜湖界卽入大江也银林之港邓步之湖止隔陆路一十八里耳故老相传谓大江此港本入震泽禹塞之愚得此说于友人王益之再得于孟逹甫犹未详也三山陈子礼闻其往还宜兴芜湖道甚熟诹之遂得其详因图之于此用以知班氏所说中江古葢有之尧水横流爲震泽害禹因塞之也元案傅氏说中江最详然不知芜湖港塞于汉以后乃信传言以爲禹塞则迂矣知南江卽吴江尙未知吴江之上流本于石城下流入于余姚故其爲三江图亦未尽善程氏大昌禹贡山川地理图叙说曰班固谓芜湖有水东至阳羡入海以爲中江则不习地势甚矣阳羡者今常州宜兴县也与建康溧阳接境两境中高又皆有堆阜闲之其两邑水分东西流其东流而下阳羡者固可通海而芜湖之水乃皆西北流合寕国广德建康南境之水北向以入大江元非芜湖之水可以分江派而南流以上阳羡也班固必询之尝行溧阳者谓有水道可以入海遂数之以爲中派一江不知溧阳之水不与宜兴通也桑钦所着北江与班固正同其叙南江乃谓自牛渚上桐水过安吉县厤长渎出松江入海不知桐水安吉中高水不相通亦犹溧阳之与阳羡也元案中江南江上流中塞故各水分入耳程氏据目前以测三代秦汉之迹岂然也哉中江自芜湖至阳羡者自缘筑五坝而其迹尙有可寻则南江亦如是也九河北播明见于经而今则江合于淮故渎已成陆地向非经有明文将亦谓禹治之河本爲南注乎古今之事不可以形迹求也葢亦多矣又演緐露曰说文释浙江云江水东至会稽山阴爲浙江又渐水出丹阳黟县东入海皆今钱塘浙江也秦始皇渡浙至会稽又庄子有淛河则浙名旧矣桑钦载渐水所迳所入正今浙江而不名爲浙若谓浙渐字近久而相变如邾邹之类则浙之得各旣见先秦而桑钦更以爲渐何也许氏浙水渐水又复两出皆不可晓黟县今徽州也休寕县有浙溪溪上有渐岭而婺州亦有浙溪二州水皆会桐庐而遂从杭越闲入海则本其发源各名爲浙未有牴牾苐以古语爲证则出歙者正也元案程氏谓说文渐浙两出爲不可晓葢不明南江爲浙江与渐本属两水也谓休寕有渐岭此正渐水所由名又谓徽州婺州俱有浙谿此则后人名称之譌所谓徽州之浙谿卽渐水所谓婺州之浙谿卽谷水程氏不信班氏之说而不暇深求故浙渐终于莫解耳元陈氏师凯书传旁通曰若以汉江在荆州之域不当如东坡三江之说而又不必涉中江北江之文而止求其利病之在扬州之域者则水势之大者莫若扬子大江松江浙江三者耳元案此所取三江同于郭景纯卽同于班孟坚但以扬州之三江不必渉于导江导漾之中江北江则非也王氏天与尙书纂传曰今吾邑耕斋刘氏尝见谕云顷年之官吴门郡遣舟来迓一夕问所宐宿舟子曰晚宿震泽洎至其所屋室绵豆里门扁以震泽二字且有底定桥登岸问涂之人曰此去太湖近耶曰近矣又问三江何在曰此去不远有三江口又问三江曷谓曰浙江吴江松江也耕斋所言与朱子所问吴人合元案以古言之吴江卽浙江以今言之吴江卽松江耕斋问诸涂人自不足爲典要然问三江而举浙江以对其故老相传之说尙有存于里巷之口者耶明归氏有光三江图说曰古今论三江者班固韦昭桑钦之说近之但固以芜湖东至阳羡入海昭分钱塘江浦阳江爲二桑钦谓南江自牛渚上桐上过安吉厤长渎爲不习地势程大昌辨之详矣然孔安国苏氏所论亦未必然也今从郭璞以岷江松江浙江爲三江葢自扬州斜转东南扬子江吴松江钱唐江三处入海而皆以江名其爲三江无疑直学边实修崑山志言大海自西㳌分南北由转斜而西朱陈沙谓之扬子口由徘徊头而北黄鱼垛谓之吴松江口浮子门而上谓之钱塘江口以此验之禹迹无改元案归氏从郭氏之三江而疑班氏之三江者葢以上流一自芜湖至阳羡一自石城至安吉其水道多湮也然以浙江松江岷江爲禹迹无改识过于宋元诸儒远矣胡氏渭禹贡锥指曰汉志丹阳石城县下云分江水首受江东至余姚入海过郡二行千二百里此卽南江之原委过郡二谓丹阳会稽也其在吴县南者卽吴松江乃中江之下流班氏不知分江水至余姚入海者卽古之南江遂误以松江当之耳水经沔水与江合流又东过彭蠡泽又东至石城县分爲二其一过毗陵县北爲北江其一爲南江东至会稽余姚县入海今案大江自西南来至石城枝分爲分江水至余姚入海又东北流至芜湖枝分爲永阳江由吴松入海其经流则东迳毗陵至江都入海毗陵江都最北故谓之北江石城余姚最南故谓之南江芜湖吴县居二江之中故谓之中江虽与禹贡导江不合而辨方命名次弟秩然与郭景纯之松江浙江源异而流则同也葢中江贯震泽松江卽其下流不得复析爲南江南江首受石城之大江其自湖口洩入具区者乃枝流而东至余姚入海者其正流也郦氏恐违汉志反以厤乌程县南者爲枝流而中江尽于荆谿南江卽是吴松矣非古人命名之本意也元案胡氏叙班氏三江极爲明晰惟惑于初学记所引郑注而不能辨其伪故以爲与禹贡导江不合至班志所记吴南之南江卽石城之分江水所经未尝错误郦氏水经注谓长渎入具区者爲南江由乌程者爲南江支流葢据班志三江确爲禹迹胡氏駮之未足以知班志也又曰郦道元云江水自石城东入爲贵口东迳石城县北今攷池州府志分江水贵池水皆在贵池县西贵池水入江处名曰贵口葢分江之流久已中绝故其水还注于江南江必衰周时吴越以人力爲之易至壅塞厤世久远不可得详而南江卽分江水与松江之非南江则固可以理也元案此云分江之流中绝其水还注于江极爲精确又必以南江爲衰周吴越以人力爲之者惑于伪郑注而不能与班志合也又云禹贡三江之不明误自班固始汉志会稽吴县下云南江在南东入海毗陵县下云北江在北东入海丹阳芜湖县下云中江出西南东至阳羡入海皆扬州川也葢北江爲经流至江都入海中江由吴松入海南江合浙江入海皆北江之枝渎也导水明言汉自彭蠡东爲北江江自彭蠡东爲中江诚如班氏所言则芜湖之中江何以知爲江水之所分毗陵之北江何以定爲汉水之所独乎以比当禹贡三江之二虽愚者亦知其非矣元案胡氏误仭郑注而不能辨其眞伪遂至诋班志三江而以爲皆北江之枝流南江中江在南彭蠡北江在北江汉由分而合由合而分禹贡分应之磪有精义胡氏以此駮班志三江非禹迹不亦拘乎详见前顾氏炎武日知录曰北江今之扬子江也中江今之吴淞江也不言南江而以三江见之南江今之钱塘江也禹贡该括衆流无独遗浙江之理而会稽又他日合诸侯计功之地也特以施功少故不言于导水尔三江旣入一事也震泽底定又一事也后之解书者必谓三江之皆由震泽以二句相蒙爲文而其说始纷纭矣元案顾氏此说本于郭景纯同于归熙甫谓禹贡该括众流无独遗浙江之理极爲精确乃以东迆北会于汇爲中江会于石臼诸湖异于郑氏以东迆者爲南江而钱唐江之达于吴南亦未详阎氏若璩古文尙书疏证曰或又问职方氏扬州其川三江解孰爲定余曰郑无注贾疏非当郭景纯解三江者岷江松江浙江也以当之斯爲定一州之内其山鎭泽薮川浸至多选取最大者而言扬州之最大川孰有过岷浙二江者卽松江之在当时与扬子钱塘相雄长而后可以称禹迹非如今所见之浅狭此岂专指洩震泽之下流者之江国语申胥曰吴与越三江环之范蠡曰我与吴争三江五湖之利夫环二国之境而食其利正职方之三江我故曰周礼一三江禹贡又一三江也元案阎氏于地理之学最精谓周礼三江卽国语之三江是也惟其解禹贡三江则专取庾仲初之说尙未尽合耳全氏祖望水经注七校本曰叶梦得避暑录话曰水经谓渐江出三天子都取山海经爲证三天子都在彭泽西安得至此今钱塘江乃北江下流虽自彭泽来葢众江所会不应独取此一水予意渐字卽浙字水经误分爲二名注引汉志浙江者是已今自分水县出桐庐号歙港者与衢婺之谿合而过富阳以入大江大江自西来此江自东来皆会于钱塘案山海经三天子都有三一曰在闽西海北卽浙江之源也一曰在衡山卽庐江之源也一曰在海中则不知其处石林谓但在彭泽则谬矣又谓钱塘乃北江下流来自彭泽是仍水经沔水篇以立文者元案叶石林言钱塘江爲北江下流是也识见出王安石傅同叔之上惟以浙爲渐则非耳又云歙港合衢婺之谿过富阳入大江大江指北江也又云大江自西来此江自东来会于钱塘此有譌误当是大江自北来此江自西来葢体会于班志分江水迳吴南至余姚入海之说爲赵宋诸儒之所莫及全氏以爲仍沔水篇以立女其駮非也赵氏一淸水经注释曰胡东樵云北江爲经流中江由吴松入海南江合浙江入海今据班志而言实则班志蜀郡湔氐道下云禹贡㟭山在西徼外江水所出东南至江都入海而广陵国江都下急着江水祠以应之又于临淮郡海陵下复云有江海会祠以明之海陵江都非扬域乎非中江入海之道乎其于会稽郡之吴毗陵丹阳郡之芜湖虽列南北中之名而无禹贡字则亦可知是秦汉以来见行之川作志者自不关禹迹也后人乃欲据志以释经反谓志与经不合则亦诬矣元案赵氏说班志极精密乃以无禹贡字爲不关禹迹则非也秦汉时见行之川旣如是则班氏用以作地志郑氏卽本以注禹贡何得如苏氏时三江合而爲一遂以合汉彭蠡爲三江耶又曰说文有渐江又有浙江云江水东至山阴爲浙江则黟县之渐江至钱唐乃有浙名班志有浙江无渐江浙江下但云东入海不计道里之数至钱唐武林水亦云东入海行八百三十里补此一句以见浙江之卽渐江也元案赵氏知说文渐浙分两字矣又拘于汉志八百三十里一语以浙江卽渐江非也渐江自是歙港浙江自是南江汉志八百三十里自是譌文疑属谷水下误写于武林水下也钱氏塘三江辩曰禹贡之三江职方之三江也班孟坚地理志谓南江在吴县南入海北江在毗陵县北入海中江出芜湖县西南东至阳羡入海皆扬州川此释职方也卽释禹贡矣自郑康成注尙书始别爲之说曰左合汉爲北江右会彭蠡爲南江岷江居其中爲中江若然则自夏口以北者北江也湖口以南者南江也夏口以至湖口者中江也而自湖口以下惟有一江以禹贡导水经文质之于汉曰东汇泽爲彭蠡东爲北江入于海于江曰东迆北会于汇东爲中江入于海则自湖口而下分爲三江殆不如康成之说矣元案钱氏辩三江一依班孟坚郭景纯爲说惟未辩初学记所引之郑注非眞郑注故駮郑耳葢郑注云自彭蠡分爲三孔正是谓自湖口而下分爲三江矣揆孟坚所言江过湖口实分爲三而以行南道者爲南江行北道者爲北江行中江者爲中江合乎禹贡导水之经诚不易之论也元案班氏地志最爲精密攷古地理者舍此莫有所主也故郑注禹贡职方专本之得钱氏此说可辟駮班志者之非攷之水经沔水自沙羡县北南入于江合流至居巢县南东至石城县分爲二其一东北流过牛渚毗陵以入海者爲北江自石城东入贵口至余姚入海者爲南江自丹阳芜湖县东至会稽阳羡入海者爲中江具载沔水经文及附记中皆与孟坚合惟孟坚谓南江从吴县南入海耳然孟坚又谓石城分江水首受江东至余姚入海郦道元引桑钦地理志亦谓江水自石城东出迳吴国南爲南江葢余姚入海之江卽吴县南入海之江也余姚吴县之闲爲由拳海盐乌程余杭钱塘诸县南江由之入海固在吴国之南国后爲县是以孟坚志南江入海处旣系之余姚又系之吴县也元案此可见班志水经相合分江水至余姚入海卽南江至余姚入海水经附记不详中江所由而今尙有其迹自杨行密筑五堰江流始绝永乐时设三坝则陆行者十八里矣然自银林以西邓步以东其流固在也可知二江虽自石城芜湖分行而同会具区故郦道元以南江卽合于浙江浦阳江之谷水而咸淳毗陵志以荆谿爲中江惟北江自从毗陵入海耳此足以证三江之实有其三非如康成之合爲一江也元案此可破程大昌阳羡安吉高隔之说惟不辨郑注爲伪故駮之然郑氏自谓分爲三孔未尝言合爲一江也且二家之是非愚请以左氏内外传折之吴语云吴王夫差起师伐越越王句践起师逆之江卽内传哀公元年之败越于夫椒也又曰越王句践乃率中军泝江以袭吴入其郛卽经书十二年于越入吴也又曰吴王军于江北越王军于江南卽内传十七年越子伐吴也十七年之内传以爲笠泽而外传以爲江则笠泽卽江矣其元年十二年之外传以爲江者亦卽此江矣韦昭曰江吴江也又曰江松江去吴五十里是已笠泽也吴江也松江也实出自具区之一江左氏谓之江则中江之自阳羡入海明矣是故今之松江卽古之中江也若夫外传之名南江爲江也则伍员范蠡之言三江举之矣员谓吴越之国三江环之蠡谓吴与越争三江五湖之利以二国在江湖闲也许愼谓江水东至会稽山阴爲浙江阚骃谓江水至会稽与浙江合郦道元谓南江于海盐县秦望山东出爲澉浦其枝分厤乌程余杭二县与浙江合浙江于余曁东合浦阳江自秦望分派东至余姚又爲江此南江与浙江浦阳分合之迹也元案此言南江卽浙江极明晰可破谓吴越三江非禹贡三江之谬越语言句践之地南至于句无北至于御儿东至于鄞西至于姑蔑韦昭以爲今诸曁嘉兴鄞县太末之地然则中江以南爲越中江以北爲吴而南北二江分行二国王都之北是爲三江环之而二国之必争其利不待言矣元案此仍吴仁杰之说辨见前韦昭以松江钱塘浦阳爲三江然钱塘何江乎卽浙江也浙江从余姚入海南江旣先后合于浦阳浙江则止一江耳乌得而二之是故今之钱塘江卽古之南江也可知孟坚之说与左氏内外传合而康成则否卽二家之是非判然矣元案康成本班志立言原无异同异于班志者初学记之譌文也宗康成者曰汉志所谓中江南江皆吴通江于湖之道耳不得爲禹贡之三江然我闻吴尝沟通江淮矣不闻其沟通江湖也说者皆援史记河渠书爲据不知史记固言通渠三江五湖未尝谓通江于湖也今江湖之闲枝渠相通者甚多安知非吴人所爲而可以爲卽此二江乎使吴果通此二江曷爲记无明文若左氏所云掘深沟于商鲁之闲北属之沂西属之济也元案此破谓南江爲衰周时人力所爲之谬况三江上流内传亦有可攷者襄公三年楚子重伐吴克鸠兹杜预谓在丹阳芜湖县东刘昭据以注郡国志芜湖中江在西之文是楚克吴中江以东邑也哀公十三年楚子西子期伐吴至于桐汭杜预谓宣城广德县西南有桐水此卽郦道元所谓南江迳宣城之临城县南又东与桐水合者是楚又越南江而东矣此必二江当吴楚之交故楚之伐吴皆越二江足以明非吴人始爲之也地志目高淳之中江爲胥谿谓伍员伐楚时所凿此傅会之说耳内传定公四年蔡侯吴子唐侯伐楚舍舟于淮汭自豫章与楚夹汉不闻由胥谿也其地有伍牙山卽魏氏春秋所谓乌邪山者而今谓之伍员山此名中江爲胥谿之所由来矣元案以中江爲胥谿明韩邦宪广通坝攷之说也此可破其谬然则江汉旣合后之分而爲三也孰从辨之曰汉源于北故以北江属之江源于南故以中江南江属之江汉各爲渎故各自入海所谓江汉朝宗也使合而爲一汉安得有入海处耶元案此解禹贡北江中江分属江汉极精可破从前诸说之谬曰孟坚于湔氏道何以言江水至江都入海曰北江中江禹贡虽分属江汉已同谓之江矣孟坚乌得不谓之江夫以北江爲江可也以爲无南江中江不可也如此而已矣江旣有三禹贡何以仅书其二曰北江固宐书书中江者举中以见南也言中江而南江见言南江而中江不见故举中焉耳元案郑氏特注东迆者爲南江所以爲解经之妙曰康成之说经学之宗也子柰何非之曰予岂不宗康成顾质之经传而不合故不敢从焉耳禹贡三江之注不复见于职方安知非康成已自悟其失欤然则予之不从康成未必非康成之意也元案说经惟求其是虽康成何可执之钱氏此言眞可爲学者法余旣辨郑注之伪复有取乎钱氏此言者明非曲爲郑解也郑氏果非何妨违之郑氏果是又何可违惟其本非郑注而传写者譌以诬之则正宜爲郑氏白非深求乎郑氏不能知其是非亦不能明其眞伪也郭景纯庾仲初何如曰景纯之说孟坚之说也孟坚志其地景纯述其名仲初则一隅之见耳我无取焉元案郭景纯所谓浙江卽班氏分江水至余姚之浙江也学者不知浙之非渐而疑郭氏之说殊于班氏钱氏此言明班郭无异不易之说也钱氏说三江极详明一涤唐宋以来诸谬说故备录于末以爲百川之海云弟亨梅叔校