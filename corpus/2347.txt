击壤集提要钦定四库全书集部三击壤集别集类二提要等谨案击壤集二十巻宋邵子撰前有治平丙午自序后有元祐辛邜邢恕序晁公武读书志云雍䆳于易数歌诗盖其余事亦颇切理案自班固作咏史诗始兆论宗东方朔作诫子诗始渉理路沿及北宋鄙唐人之不知道扵是以论理为本以修词为本而诗格扵是乎大变此集其尤着者也朱国桢涌幢小品曰佛语衍为寒山诗儒语衍为击壤集此圣人平易近人觉世唤醒之妙用是亦一説然北宋自嘉祐以前厌五季佻薄之弊事事反朴还淳其人品率以光明豁达为宗其文章亦以平实坦易为主故一时作者徃徃衍长庆余风王禹偁诗所谓本与乐天为后进敢期杜甫是前身者是也邵子之诗其源亦出白居易而晚年絶意世事不复以文字为长意所欲言自抒胸臆原脱然扵诗法之外毁之者务以声律绳之固所谓谬伤海鸟横斤山木誉之者以为风雅正传荘㫤诸人转相摹仿如所谓送我一壶陶靖莭还他两首邵尧夫者亦为刻画无盐唐突西子失邵子之所以为诗矣况邵子之诗不过不苦吟以求工亦非以工为厉禁如邵伯温闻见前録所载安乐窝诗曰半记不记梦觉后似愁无愁情倦时拥衾侧卧未欲起帘外落花撩乱飞此虽置之江西派中有何不可而明人乃惟以鄙俚相髙又乌知邵子哉集为邵子所自编而杨时龟山语録所称须信画前原有易自从删后更无诗一聨集中乃无之知其随手散佚不复収拾真为寄意扵诗而非刻意扵诗者矣又案邵子抱道自髙盖亦颜子陋巷之志而黄冠者流以其先天之学出扵华山道士陈抟又恬淡自怡迹似黄老遂以是集编入道藏太元部贱字礼字二号中殊为诞妄今併附辨扵此使异教无得牵附焉干隆四十二年六月恭校上总纂官纪昀陆钖熊孙士毅总校官陆费墀自序击壤集自序击壤集伊川翁自乐之诗也非唯自乐又能乐时与万物之自得也伊川翁曰子夏谓诗者志之所之也在心为志发言为诗情动于中而形于言声成其文而谓之音是知懐其时则谓之志感其物则谓之情发其志则谓之言扬其情则谓之声言成章则谓之诗声成文则谓之音然后闻其诗聴其音则人之志情可知之矣且情有七其要在二二谓身也时也谓身则一身之休戚也谓时则一时之否泰也一身之休戚则不过贫富贵贱而已一时之否泰则在夫兴废治乱者焉是以仲尼删诗十去其九诸侯千有余国风取十五西周十有二王雅取其六葢垂训之道善恶明着者存焉耳近世诗人穷慼则职于怨憝荣达则专于淫泆身之休慼发于喜怒时之否泰出于爱恶殊不以天下大义而为言者故其诗大率溺于情好也噫情之溺人也甚于水古者谓水能载舟亦能覆舟是覆载在水也不在人也载则为利覆则为害是利害在人也不在水也不知覆载能使人有利害耶利害能使水有覆载耶二者之间必有处焉就如人能蹈水非水能蹈人也然而有称善蹈者未始不为水之所害也若外利而蹈水则水之情亦由人之情也若内利而蹈水则败壊之患立至于前又何必分乎人焉水焉其伤性害命一也性者道之形体也性伤则道亦从之矣心者性之郛廓也心伤则性亦从之矣身者心之区宇也身伤则心亦从之矣物者身之舟车也物伤则身亦从之矣是知以道观性以性观心以心观身以身观物治则治矣然犹未离乎害者也不若以道观道以性观性以心观心以身观身以物观物则虽欲相伤其可得乎若然则以家观家以国观国以天下观天下亦从而可知之矣予自壮嵗业于儒术谓人世之乐何尝有万之一二而谓名教之乐固有万万焉况观物之乐复有万万者焉虽死生荣辱转战于前曽未入于胷中则何异四时风花雪月一过乎眼也诚为能以物观物而两不伤者焉葢其间情累都忘去尔所未忘者独有诗在焉然而虽曰未忘其实亦若忘之矣何者谓其所作异乎人之所作也所作不限声律不㳂爱恶不立固必不希名誉如鑑之应形如钟之应声其或经道之余因闲观时因静照物因时起志因物寓言因志发咏因言成诗因咏成声因诗成音是故哀而未尝伤乐而未尝淫虽曰吟咏情性曽何累于性情哉钟鼔乐也玉帛礼也与其嗜钟鼓玉帛则斯言也不能无陋矣必欲废钟鼔玉帛则其如礼乐何人谓风雅之道行于古而不行于今殆非通论牵于一身而为言者也吁独不念天下为善者少而害善者多造危者衆而持危者寡志士在畎畆则以畎畆言故其诗名之曰伊川击壤集时有宋治平丙午中秋日也击壤集卷一钦定四库全书击壤集巻一宋邵雍撰观棊大吟人有精逰艺予尝观奕棊筭余知造化着外见几微好胜心无巳争先意不低当人尽賔主对面如兵机财利激于衷喜怒见于頄生杀在于手与夺指于颐戾不殊氷炭和不侔埙篪义不及朋友情不通夫妻珠玉出怀袖龙蛇走肝脾金汤起樽爼剑㦸交幈帏白昼役鬼神平地蟠蛟螭空江响雷雹陆海诛鲸鲵寒暑同舒惨昏明共蔽亏山河灿于地星斗㑹璇玑因覩输赢势飜惊宠辱蹊髙卑易裁制返覆难拘羁心迹既一判利害不两提巻舒当要㑹取舍在须斯智者伤于诈信者失于椎真伪之相杂名实之都隳得者失之本福为祸之梯干坤支作讼离坎变成暌弧矢相凌犯言辞共诋欺何尝无胜负未始絶兴衰前日之所是今日之或非今日之所强明日之或羸以古观后世终天露端倪以今观徃昔何止乎庖牺尧舜行揖让四㓙犹趄趦汤武援干戈三老诚有讥虽皐陶陈谟而伊周献规曽未免矣夫疗骨而伤肌仁为名所败义为利所挤治乱不自巳因革徒从宜与贤不与子贤愚生瑕玼与子不与贤子孙生疮痍或苖民逆命或有扈阻威或羿浞起衅或管蔡造疑或商人征葛或周人乗黎或鸣条振旅或牧野搴旗灼见夏台日曽照升自陑安知羑里月不照逾孟师厉王奔于彘幽王死于骊平王迁于洛赧王败于伊或盟于召陵或㑹于黄池或战于长岸或弑于干谿或入于鄢郢或栖于㑹稽或屠于大梁或入于临淄五霸共呑噬七雄相鞭笞暴秦灭六国楚汉决雄雌天尽于有日地极于无涯遐迩都包括纵横悉指挥井田方奕奕兵甲正累累易之以阡陌画之以郊畿销之以锋镝焚之以书诗罢侯以置守强干而弱枝重兵栖上郡长城堑边陲自谓磐石固万世无巳而回天于指掌割地于阶墀视人若蝼蚁用财如沙泥阿房宫未毕祖龙车至戯骊山卒未放陈涉兵自蕲灞上心非浅鸿门气正滋咸阳起烟熖南郑奋熊罴人鬼同交错风云共惨悽项强刘未胜得鹿莫知谁约法三章在收兵五国随庙堂成筭重帷幄坐筹竒广武貔貅怒鸿沟虎豹饥荥阳留纪信垓下别虞姬三杰才方展千年运正熙山川旧形胜日月新光辉正朔承三统车书混四维方隅无割据穷僻有羇縻后族争行日军分南北司当时无佐命何以救颠隮百战方全日长兵震天垂岂知巫蛊事祸起刘屈氂冢宰司衡日重明正𣺌弥见危能致命无沗寄孤遗剧贼欺孤日行同狐与貍宫中凌寡妇殿上逐婴儿龙战知何所氷坚正在兹溃堤虽患水御水敢忘堤东汉重晞日昆阳屋瓦飞幽忧新室鬼狼籍渐台尸鄗邑追隆凖新安扫赤眉再逢火徳王复覩汉官仪窦邓缘中馈阎梁挟牝鸡经何功殆尽至董业都糜河洛少烟火京都多蒿藜长天有鸟度白骨无人悲城有隍须复羊无血可刲大厦之将颠非一木可支孟徳提先手仲谋借世资𤣥徳志不遂竟终于涕洟西晋尚清谈大计悬品题妇人执国命骨肉生疠疵二主䝉霜露冦尘犯鼎彛世无管夷吾令人重歔欷广陌羌尘合中州代马嘶龙光射牛斗日影化虹蜺辟草来洛汭垦田趋江湄二百有四年方驾而并驰东晋分南尾时或产灵芝凡经五改命至陈卒昌隋国破西风暮城荒春草萋长江空满目行客浪沾衣后魏开北首孝文几缉绥河隂旋有变国分为东西尔朱夺髙氏宇文灭北齐及隋始併陈四海为籓篱泛汴公私匮征辽士卒疲有身皆厌苦无口不嗟咨处处称年号人人思乱离中原未有主谁知非鹿麋千一难知日天人相与期龙腾则云霭虎步则风凄母后专朝日相仍紊宫闱可嗟桓彦范不杀武三思绣岭喧歌舞渔阳动鼓鼙太平其可傲徒罪一杨妃剑阁离天日潼闗漏虎貔两京皆覆没九庙咸倾欹乐极则悲至恩交则害携事无可柰何举目谁与比自此藩方盛都无臣子祗恃功而不朝讨贼以为词各拥部兵盛谁怜王室卑邀朝廷姑息观社稷安危攻取非君命诛求本自肥乗舆时播越扈从或参差尾大知难运鞭长岂易麾长奸忧必至养虎害终贻国步何颠沛君心空忸怩时来花烂漫势去叶离披十姓分中夏五家递通逵徒明星有烂但东方未晞才返长芦镇旋驱胡栁陂绛霄共日取𤣥武火何痴中渡降堪罪栾城死可嗤太原朝见入刘子夕闻啼事体重重别人情旋旋移弃灰犹隠火朽骨尚称龟谲诈多隂中艰忧常自罹挠防肤革易患救腹心迟语祸不旋踵言伤浪噬脐欲升还陨落将坠却扶持瞑眩人皆恶康宁世共晞须能蠲重疾始可谓良医久废田硗确难行路险巇不逢真主出何以见施为家国邅回极君臣际㑹稀上天生假手我宋遂开基睿筭随方设羣豪引领归迄今百余载兵革民不知成败须归命兴亡自系时天机不常设国手无常施往事都陈迹前书畧可依比观之博奕不差乎毫釐消长天旋运隂阳道范围吉凶人变化动静事枢机疾走者先颠迟茂者后萎与其交受害不若两忘之求鱼必以筌获兔必以罝得之不能忘羊质而虎皮道大闻老子才难语仲尼造形能自悟当局岂忧迷黒白焉能凂死生奚足猗应机如破的迎刃不容丝勿讶傍人笑休防冷眼窥既能通妙用何必患多岐同道道亦得先天天弗违穷理以尽性放言而遣辞视外方知简聴余始识希大羮无以和𤣥酒莫能漓上兵不可伐巧厯不可推善者不可道逸驾不可追兄弟専乎爱父子主于慈天下亦可授此着不可私过温寄巩县宰吴秘丞风软玉溪腾醉骑花繁石窟漾歌舟相望咫尺仙凡隔不得同陪三月逰新居成呈刘君玉殿院履道坊南竹径脩绿杨隂里水分流衆贤买得澄心景独我居为养志秋若比陈门成巳僭苟陪颜巷亦堪忧无端风雨虽狂暴不信能凌沈隠侯寄谢三城太守韩子华舍人洛阳自为都二千有余年举步图籍中开目今古间西北岌宫殿东南倾山川照人伊洛清迎门嵩少寒水竹最佳处履道之南偏下有幽人室一径通柴闗蓬蒿隠其居藜藿品其飡上亲下妻子厚薄随其缘人虽不堪忧巳亦不改安閲史悟兴亡探经得根源有客谓予曰子独不通权清朝能用才圣主正求贤道徳与仁义不徒为空言功业贵及时何不求美官上食天子禄下拯苍生残通衢张大第负郭广良田朱门烂金紫青楼繁管絃外廐列肥骏后庭罗纎妍入则坐虚堂出则乗华轩冠剑何烨烨气体自舒闲髙谈天下事广坐生晴烟人莫敢仰视屏息候其颜此所谓男子志可得而观又何必自苦形容若枯鳣道古人行事拾前世遗编而临水一沟而爱竹数竿此所谓匹夫节何足而攀予敢对客曰事有难其诠身非好敝緼口非恶珎羶岂不知系匏而固辞执鞭葢惧观朶頥敢忘贲丘园深极有层波峻极有层巅履之若平地此非人所艰贫贱人所苦富贵人所迁处之若无事此诚人所难进行巳之道退养巳之全既未之易地胡为乎不坚敢谓客之説曽无所取焉猗嗟乎玉兮产之于荆山和氏虽云知楚国未为然汚隆道屈伸进退时后先苟不循此理玉毁谁之愆道之未行兮其命也在天近日逰三城薄言尚盘桓当世之名卿加等为之延或清夜论道或后池漾船数夕文酒㑹有无涯之欢十月初寒外万叶清霜前归来到环堵竹窻晴醉眠仰谢君子知代书成此篇答寄尧夫先生颍川韩绛君子志于道出处非一端伊尹负鼎爼颜渊乐瓢箪斯自理适当匪缘情所安超然达者致邈矣谁可攀嗟嗟狂若狷狥巳缺其完轩冕死不释山林趋不还我爱邵夫子醇气充见颜群经究彼䆳古史閲而删不为诡异行巳蹈时俗难逃名去其奥筑室伊洛间抱业舍仕进竭心奉亲欢脩竹当环堵寒流日潺潺问谁从之逰结驷欵其闗兹予久欣慕欲徃良独艰幸君适河内至此解征鞍僚友恃交旧屈致及门䦨前迎倒我屣布席罗雕盘髙谈未一二长楫忽归骞不意馈双鲤剖腴出琅玕何以报嘉惠永怀金与兰依韵和张元伯职方嵗除及正四十六老去耻无才残腊方回律新春又起灰非唯忘利禄况复外形骸白发巳过半光隂任自催谢郑守王密学惠酒堂堂大府来新酒密密小园开好花此日饮之红树下还惊不称野人家小园逢春小隠园中百本花各随红紫发新芽东君见借阳和力不减公侯富贵家和张二少卿丈白菊清淡晓凝霜宜乎殿颢商自知能洁白谁念独芬芳岂为琼无艶还惊雪有香素英浮玉液一色混瑶觞生男吟我本行年四十五生男方始为人父鞠育教诲诚在我夀夭贤愚系于汝我若夀命七十嵗眼前见汝二十五我欲愿汝成大贤未知天意肯从否闲吟四首平生如仕宦随分在风波所损无纪极所得能几何既乖经世虑尚可全天和罇中有酒时且饮复且歌予年四十七巳甫知命路岂意天不絶生男始为父且免散琴书敢望大门戸万事尽如此何用过忧惧居洛八九载投心唯二三相逢各白首共坐多清谈人事巳黙定世情曽久谙酒行勿相逼徐得奉醺酣欲有一瓢乐曽无二顷田丹诚未贯日白髪巳华颠云意寒尤淡松心老益坚年来疎懒甚时忆旧林泉和张少卿丈再到洛阳当年曽任青春客今日重来白雪翁今日当年巳一世几多兴替在其中髙竹八首髙竹百余挺固知为予生忽忽有所得时时闲遶行自信或未至自知或未明窃比于古人不能无愧情髙竹临清沟轩小亦且幽光隂虽属夏风露已惊秋月色林间出泉声砌下流谁知此夜情邈矣不能收髙竹巳可爱况在垂杨下幽人无轩冕得此自可诧枉尺既不能括囊又何谢贾生若知此恸哭亦自罢髙竹碧相倚自能发余清时时微风来万叶同一声道汚得夷理物虚含逺情阶前闲步人意思何清平髙竹如碧幢翠栁若低葢幽人有轩榻日夜与之对宇静觉神开景闲喜真㑹与其䘮吾真孰若从吾爱髙竹杂髙梧还惊秋节初晩凉尤可喜旧帙亦宜舒池阁轻风里园林晚景余人生有此乐何必较锱铢髙竹数十尺仍在髙花上柴门昼不开青碧日相向非止身休逸是亦心夷旷能知闲之乐自可敌卿相髙竹逾冬青四月方易叶抽萌如止戈解箨若脱甲脩静信可爱遶行不知匝嗟哉凡草木徒自费锄锸击壤集巻一击壤集卷二钦定四库全书击壤集巻二宋邵雍撰秋日饮郑州宋园示管城簿周正叔二都相去四百里中有名园属宋家古木参天罗劔㦸长藤垂地走龙蛇我来游日逢秋杪君为开筵对晩花饮散竹轩微雨后凌晨归路起栖鸦重阳日再到共城百源故居故国逢佳节登临但可悲山川一夣外风月十年期白髪飘新鬓黄花遶旧篱乡人应笑我昼锦是男儿过陜吾祖道何光二南分一方开周为太保封陜辅成王嵗月装辽邈山川造渺茫世孙虽不肖犹解忆甘棠题黄河谁言为利多于害我谓长浑未始清西至崑崙东至海其间多少不平声过潼闗禁密因离乱机闲为太平山河虽设险道德岂容争不究千一义空传百二名遐方久无外何复用鸡鸣题华山域中有五岳国家仅时祀华岳居其一作镇雄西裔唐号金天王今封顺圣帝吁咈哉若神僭窃同天地宿华清宫天宝初六载作宫于温泉明皇与妃子自此嵗幸焉紫阁清风里崇峦皓月前奈何双石瓮香熘尚涓涓登朝元阁绣岭岌层峦岧嶤十九盘微微经雨后杳杳出云端往事金舆逺遗踪玉像残至今临渭水依旧见长安长安道路作长安道上何沾巾古时道行今时人不知寒暑与朝暮车轮马迹常辚辚自是此土亦辛苦雨作泥兮风为尘泥尘返复不知数大雨大风无出门题留侯庙灭项兴刘如覆手絶秦昌汉若更棊巻舒天下坐筹日锻鋉心源辟糓时黄石公传皆是用赤松子伴更何为如君才业求其比今古相望不记谁题淮隂侯庙十首一身作乱宜从戮三族全夷似少恩汉道是时初杂霸萧何王佐殆非尊据立大功非不智复贪王爵似専愚造成四百年炎汉才得安宁反受诛生身既得逢真主立事何须作假王谁谓祸阶从此始不宜廻首怨髙皇一时韩信为良犬千古萧何作霸臣彼此并干名教罪罪犹不逮谓斯人韩信事刘原不叛萧何惑汉竟生疑当初若聴蒯通语髙祖功名未可知虽则有才兼有智存亡进退处非真五湖依旧烟波在范蠡无人继后尘若非韩信难除项不得萧何莫制韩天下须知无一手苟非髙祖用萧难汉家基定议功勲异姓封王有五人不似淮隂最雄杰敢教根固又生秦韩信特功前虑寡汉皇负徳尚权安幽囚必欲擒来斩固要加诸甚不难若履暴荣须暴辱既经多喜必多忧功成能让封王印世世长为列土侯凤州郡楼上书所见杨栁垂青带风动如飞盖危楼思不穷尽日闲相对鸟去林自空云移山不碍情随双燕还意与孤鸿㑹晚角时断续层崖递明晦残阳挂踈红逺水生微濑塞目烟岑密都城若天外如何久客心东望凭栏杀自鳯州还至秦川驿寄守倅薛姚二君欢聚九十日回首都如夣明月与清江东轩又难共谢西台张元伯雪中送诗洛城雪片大如手炉中无火樽无酒凌晨有人来打门言送西台诗一首送猗氏张主簿人间仕宦几千里堂上亲闱别两重须念鹏飞从此始方今路险善求容新正吟蘧瑗知非日宣尼读易年人情止于是天意岂徒然立事情尤倦思山兴益坚谁能同此志相伴老伊川春游五首五岭梅花迎腊开三川正月赏寒梅相去万里先一月始知春色从南来何人妙曲传羌笛尽日清香落酒盃料得天涯未归客也应临此重徘徊洛城春色浩无涯春色城东又复嘉风力缓摇千树栁水光轻盪半川花烟晴翡翠飞平岸日暖鸳鸯下浅沙不见君王西幸久游人但感鬓空华二月方当烂漫时翠华未幸春无依緑杨隂里寻芳遍红杏香中带醉归数片落花蝴蝶趂一竿斜日流鸎啼清樽有酒慈亲乐犹得阶前戯綵衣人间佳节唯寒食天下名园重洛阳金谷暖横宫殿碧铜驼晴合绮罗光桥边杨栁细垂地花外秋千半出墙白马蹄轻草如剪烂游于此十年强三月牡丹方盛开鼔声多处是亭台车中游女自笑语楼下看人闲徃来积翠波光摇帐幄上阳花气扑樽罍西都风气所宜者草木空妖谁复哀竹庭睡起竹庭睡起闲隠几悠悠夏日光景长莺方引雏教嫩舌杏正垂实装轻黄雨滴幽夣时断续风飜逺思还飞扬小渠弄水绿隂密回首又且数日强秋游六首七月芙渠正烂开东南园近日徘徊有时风向池心过无限香从水面来罨画溪深方误入洞庭湖晩未成回坐来一霎萧萧雨又送新凉到酒盃先秋颢气巳潜生洛邑方知节候平庭院乍凉人共喜园林经雨气尤清廻舟伊水风微熘缓辔天津月正明自有皋䕫分圣念好将诗酒乐昇平八月光隂未甚凄松亭竹榭尤为宜况当昼夜初停处正是炎凉得所时明月入懐如有意好风迎面似相知闲人歌咏自怡悦不管朝廷不採诗家住南城水竹涯乗秋行乐未尝亏轻寒气候我自爱半醉光隂人莫知信马天街微雨后凭栏僧阁晚晴时十年美景追寻遍好向风前摘白髭九月风光虽已暮中州景物未全衰眼观秋色千万里手把黄花三两枝美酒易消闲嵗月青铜休照老容仪若言必使他人信沥尽丹诚谁肯知霜天寥落思无穷不柰楼髙逼望中四面溪山徒满目九秋宫殿自危空云横逺峤千寻直霞乱斜阳数缕红无限伤情言不到共谁开口向西风秋日即事鸟声乱昼林为谁苦驱逼虫声乱夜庭为谁苦劳役嗟哉彼何短一槩无休息借问此何长两能忘语黙商山道中作十舍到商颜虽遥不甚艰东西遡洛水表里看秦山身在烟霞外心存人子间庭闱况非逺自可指期还和商洛章子厚长官早梅只应王母专轻巧剪碎天边乱白云无限清香与清艶樽前饫享尽输君梅覆春溪水遶山梅花烂漫水潺湲南秦地暖开仍早比至春初已数番羣芳万品递相摧若説髙标独有梅㑹得东君无别意为怜清淡使先开霜扶清格髙髙起风驾寒香逺逺留太守多情客多感金樽倒尽是良筹商山旅中作残火昏灯夜正沉黙思前亊拥寒衾霜天皎月虽千里不抵伤时一寸心和商守宋郎中早梅山南地似岭南温腊月梅开巳浃辰耻与百花争俗态独殊羣艶占先春角中飘去凄于骨笛里吹来妙入神秀额粧残黏素粉画梁歌暖起轻尘宰君惜艶献州牧太守分香及野人手把数枝重叠嗅忍教芳酒不濡唇和人放懐为人虽未有前知富贵功名岂力为涤荡襟懐须是酒优㳺情思莫如诗况当水竹云山地忍负风花雪月期男子雄图存用舍不开眉笑待何时和商守登楼看雪西楼赏雪眼偏明次第身疑在水晶千片万片巧粧地半舞半飞斜犯楹形如玉屑依还碎体似杨花又更轻谁谓天下有羇客一般对酒两般情和商守西楼雪霁大雪初晴日半曛髙楼何惜上仍频数峯崷崒剑铓立一水萦纡氷缕新崑岭移归都是玉天河落后尽成银幽人自恨无佳句景物从来不负人和商守雪残登楼残雪已消氷已开风光渐觉拥楼台旅人未遂日边去春色又从天上来况是樽中常有酒岂堪岭上却无梅若非太守金兰契谁肯倾心重不才和商守雪霁对月雪满羣山霜满庭光寒月碾一轮轻羇懐殊少曏时乐皓彩空多此夜明竹近帘栊饶碎影风涵台榭有余清恨无好句酬佳景徒自凄凉夣不成和商守雪霁登楼百尺危楼小雪晴晚来闲望逼人清山横暮霭髙还下水隔疎林淡复明天际落霞千万缕风余残角两三声此时此景真堪画只恐丹青笔未精旅中嵗除比到明年无数刻且令芳酒更斟回星杓建丑晦将尽嵗箭射人春又来不用物情闲作梗大都心绪巳成灰浮名更在浮云外瞬见光隂况复催和商守新嵗衰躯在旅逢新嵗因感平生鬓易凋饮罢襟懐还寂寞欢余情绪却无聊望仙风月情偏好抹绿帘栊夜正遥对此块然唯土木降兹未始不魂销追和王常侍登郡楼望山四贤当日此盘桓千百年人尚厚颜天下有名难避世胷中无物漫居山事观今古兴亡后道在君臣进退间若藴竒才必竒用不然须负一生闲题四皓庙四首强秦失御血横流天下求君君不有正是英雄较逐时未知鹿入何人手灞上真人既已翔四人相顾都无语徐云天命自有归不若追踪巢与许汉皇傲物终难屈太子卑辞方肯出虽老犹能成大功至今髙义如星日田横入海犹能得商至长安百里强能使四人成美节始知髙祖是真王谢商守宋郎中寄到天柱山戸帖仍依原韵商于飞到一符新遂已平生分外亲尤喜紫芝先入手西南天柱与天邻初心本欲践臣邻帝里司回斗柄春今日得居天柱下不忧先有夜行人不将生杀奏严宸却抱烟岚学隠沦多谢使君虚右席重延天柱一山人一簇烟岚鏁乱云孤髙天柱好栖真从今便作西归计免向人间更问津无成麋鹿久同羣占籍恩深荷使君万古千今名与姓得随天柱数峯存寄商守宋郎中初返洛城无限事闲人体分似相违如今一向觉优逸却类商颜啸傲时小圃睡起门外似深山天真信可还轩裳奔走外日月往来间有水园亭活无风草木闲春禽破幽夣枝上语绵蛮逰山三首城邑久居心自倦闉阇才出眼先明龙门看尽伊川景女几聴残洛水声太宰观余红日旭天坛望罢白云生此身已许陪真侣不为锱铢起重轻春尽登临正得宜人情天气两融怡泛舟伊水风回夜垂钓溪门月上时逸兴剧凭诗放肆病躯唯仰酒扶持浮生日月无多子忍向其间更歛眉乐则行之忧则违大都知命是男儿至微功业人难必尽好云山我自怡休惮烟岚虽逺处且乗筋力未衰时平生足外更何乐富贵荣华过则悲二色桃施朱施粉色俱好倾国倾城艶不同疑是蘂宫双姊妹一时俱肯嫁春风登山临水吟山有乔峯水有涛未能容屐岂容舠非无仁智斯为乐少有登临不惮劳言味止知甘脍炙语真谁是识琼瑶自惭不尽人才处长恨今人论太髙谢富丞相招出仕二首相招多谢不相遗将谓胷中有所施若进岂能禁吏责既闲安用更名为愿同巢许称臣日甘老唐虞比屋时满眼清贤在朝列病夫无以系安危欲遂终焉老闲计未知天意果如何几重轩冕酬身贵得似云山到眼多好景未尝无兴咏壮心都巳入消磨鹓鸿自有江湖乐安用区区设网罗答人语名教开辟而来世教敷其间雄者号真儒修身有道名先觉何代无人逹奥区焕若丹青经史义明如日月圣人途鮿生涵泳虽云久天下英才敢厚诬送王伯初学士赴北京机宜丈夫志气葢棺定自有雄图系重轻去路不能无感旧到官争忍便忘情闲时语话贵精密先事经营在太平谁谓御戎无上䇿伐人谋处不须兵答人放言经时不见意何如重出新诗笑语初物理悟来添性淡天心到后觉情疎已全孟乐君无限未识蘧非我有余大率空名如所论此身甘老在樵渔击壤集巻二击壤集卷三钦定四库全书击壤集巻三宋邵雍撰贺人致政人情大率喜为官达士何尝有所牵解印本非嫌薄禄挂冠殊不为髙年因通物性兴衰理遂悟天心用舍权宜放襟懐在清景吾乡况有好林泉放言既得希夷乐曽无龙辱惊泥空终日着齐物到头争忽忽闲拈笔时时自写名谁能苦真性情外更生情初秋夏去暑犹在雨余凉始来堦前巳流水天外尚惊雷曲几静中隠衡门闲处开壮心都巳矣何事更装懐偶书堪笑又堪嗟人生果若何宜将万端事都入一声歌世态逾翻掌年光剧逝波静中真气味所得不胜多伤足灾由无妄得为患固非深乖已摄生理贻亲忧虑心乍然艰步履偶尔阻登临逾月方能出难忘乐正箴闲行园圃正萧然行吟遶泽边风惊初社后叶坠未霜前衰草衬斜日暮云扶逺天何当见真象止可入无言晨起山髙水复深无计柰而今地尽一时事天开万古心轻烟笼晓阁微雨散青林此景虽平淡人间何处寻月夜雨霁风自好秋深天未寒移牀就阶下看月出林端有酒欲共饮无賔可同欢他时遇良友此景复求难盆池三五小圆荷盆容水不多虽非大薮泽亦有小风波粗起江湖趣殊无鸳鹭过幽人兴难遏时遶醉吟哦逰山二首洛川多好山伊川多美竹逰既各有时虽频无倦目贪清非伤廉渎幽不为辱麋鹿不害人心无害麋鹿二室多好峯三山多好云看之不知倦和气潜生神一虑若动荡万事从纷纭人言无事贵身为无事人龙门道中作物理人情自可明何尝慼慼向平生巻舒在我有成筭用舍随时无定名满目云山俱是乐一毫荣辱不须惊侯门见説深如海三十年来掉臂行名利吟名利到头非乐事风波终久少安流稍邻美誉无多取才近清欢与賸求美誉既多须有患清欢虽賸且无忧滔滔天下曽知否覆辙相寻卒未休何事吟寄三城富相公何事教人用意深出尘些子索沉吟施为欲似千钧弩磨砺当如百炼金钓水误持生杀柄着棊闲动战争心一盃美酒聊康济林下时时或自斟三十年吟三十年间更一世其间堪笑复堪愁天生天杀何尝尽人是人非殊未休善偶鸳鸯头早白能啼杜宇血先流须知却被才为害及至无才又却忧逰洛川初出厚载门初出都门外西南指洛陬山川开逺意天地挂双眸村落桑榆晚田家禾黍秋民间有此乐何必待封侯宿延秋庄驱车入洛周下马弄飞泉乍有云山乐殊无朝市喧非唯快心志自可忘形言借问尘中有谁为得手先宿夀安西寺好景信移人直连毛骨清为怜多胜槩尤喜近都城竹色交山色松声乱水声岂辞终日爱解榻傍虚楹过永济桥二首山背锦屏开河临永济回土田平似掌桑柘大如槐斜日射虹去低云将雨来无涯负清景长是愧非才一水一溪门溪门云复屯珍禽转乔木幽鹿走荒榛雨脚拖平地稻畦扶逺村髙城半頽缺兴废事休论至福昌县作清景几人爱爱之当逺寻及临韩岳近始见洛川深县在云山腹民居水竹心无机类闲物愈觉少知音燕堂即事川上数峯青林间一水明闲云无定体幽鸟不知名逰侣既非约归期莫计程锱铢人世事休强作威狞上寺看南山叠叠是峯峦西连梁雍寛与其行里看不若坐中观包括经唐汉并呑歴晋韩浮沉事难问唯尔尚巑岏县尉廨宇莲池县尉小斋前水清池有莲岂唯观菡蓞兼可聴潺湲宛类江湖上殊非尘土边古人用心处料得不徒然女几祠西南有髙山山在杳㝠间神仙不可见满目空云烟千年女几祠门临洛水边但闻霓裳曲世人犹或传故连昌宫洛水来西南昌水来西北二水合流处宫墙有遗壁行人徒想像往事皆陈迹空余女几山正对三乡驿川上懐旧四首去秋逰洛源今秋逰洛川川水虽无情人心刚悄然目乱千万山一山一重烟山尽烟不尽烟与天相连田夫忙治禾水禽闲求鱼二者皆苦物动静何相殊事过见休戚时来知巻舒回顾此二物易地还何如为今日之山是昔日之原为今日之原是昔日之川山川尚如此人事宜信然幸免红尘中随风浪着鞭地迥川原阔村孤烟水闲雷轻龙过浦云乱雨移山田者荷锄去渔人背网还伊予独霑湿犹在道途间燕堂暑饮燕堂通髙明檐依断崖嵚凉风来松梢清泉飞竹隂佳果间红绿㫖酒随浅深却思阛阓间郁蒸不可任燕堂闲坐天网疎难漏世网密莫通我心久不动一脱二网中髙竹潄清泉长松迎清风此时逢此景正与此心同立秋日川上作富贵固难爱贫寒易得愁休将少时态移作老年羞既有非常乐须防不次忧谁能保终始长作国公侯辨熊耳昔禹别九州导洛自熊耳熊耳自有两未审孰为是东者近成周西者隔丹水书传称上洛斯言得之矣登女几予看山多矣未尝逢此竒巨崖如格虎险石若张旗云意闲舒巻巖形屡改移丹青难状处四面尽如斯川上南望伊川山留禹凿门川阁尧水痕古人不复见古迹尚或存嵗月易凋谢善恶难湮沦无作近名事强邀世俗尊牧童随行笠与簑未始散天和暖戯荒城侧寒偎古塜阿数声牛背笛一曲陇头歌应是无心问朝廷事若何夣中吟夣中説夣犹能忆梦觉梦中还又隔今日恩光空喜欢当年意爱难寻覔水成流处岂无声花到谢时安有色过此相逢陌路人都如元来曽相识秋怀三十六首七月夜初长星斗争煌煌庭除经小雨枕簟生微凉照物无遁形虚鑑自有光照事无遁情虚心自有常晴牕日初曛幽庭雨乍洗红兰静自披绿竹闲相倚荣利若浮云情怀淡如水见非天外人意从天外起明月生海心凉风起天末物象自呈露襟怀骤披豁悟尽周孔道解开仁义结礼法本防奸岂为吾曹设疎雨滴髙梧微风挼弱栁此景嵗嵗同世人自白首俗虑易萦仍尘襟难抖擞浮生已梦中其间强为有清湍文鸳鸯寒潭绣鸂䳵长天净如水不废秋江碧男子一寸心壮士万夫敌菡萏香风中扁舟㑹相忆昨日思沃浆今日思去扇岂止人戈矛炎凉自交战利害生乎情好尚存乎见欲人为善人必须自为善甘𤓰青如蓝红桃鲜若血不忍以手拈而况用齿啮其色已可爱其味又更絶食此无珍言哀哉口与舌国命在乎民民命在乎食圣人虽复生斯言固不易虚惠岂足尚教人以姑息虚名岂足髙教人以言饰周诗云娶妻周易云归妹七夕世俗情乞巧儿女态日暮云雨过人谓牛女㑹云雨本无踪牛女岂相配清风无人兼自可入吾手明月无人并自可入吾牖中心既已平外物何尝诱余事岂足论但恐樽无酒青焦叶披敷碧芦枝偃亚风雨萧萧天更漏沉沉夜彼物固无嫌此情又何讶但念征路人天涯尚留挂淡烟羃疎林轻风袅寒雨日暮人巳归羣鸡犹啄黍此心固不动此事极难处一言以蔽之尚恐费言语八月炎凉均气味亦自好临虚乔木低逺望行人小有迹事皆妄无心物都了何须更问辛愿君自食蓼黄黍秋正熟黄鸡秋正肥此物剧易致古人多重之可以迓賔友可以奉亲闱有褐能卒嵗此外何足为稻稌天所生麴糵人所制酿之命为酒饮之可成醉刚者使之柔懦者使之毅善移造物权其功亦不细秋色日渐深老心日益懒倦即下阶行闲来弄书巻广陌多风尘见説难开眼侯门已是深帝阍又复逺塞鸿犹未来梁燕巳辞去云山千万重相逢在何处岌嶪都城门缭遶长亭路风土败人衣才新又成故断续蝉声外稀疎鴈下前年光空去也人事益萧然洗竹留新笋翻书得旧编谁知养心者肯与世争权中秋光景好中州烟水竒天重初寒候人便半醉时榻缘明月扫襟待好风吹一㸃胷中事人间都不知良月满髙楼髙楼仍中秋午夜冷露下千里寒光流何人将此鑑拂拭新磨休照破万古心白尽万古头寒露缀衰草凄风揺晩林鸟声上复下天气晴还隂节改一时事人怀千古心谁云子期死举世无知音风柳散如梳霜云淡如扫髙楼破危空低烟袅寒草此际兴不尽何以战秋老止可将酒瓶同向西风倒池荷日取败篱菊日就荣其于品彚间自与节气争盛衰不同时贤愚难并行安得松桂心四时长青青人老秋更老山深水复深髙木已就脱慧禽空好音筋骸非曩日道徳负初心赖有余编在时时尚可寻九月气乍肃衰栁犹有蝉霜外疎钟断风余清籁传千山乱逺月一鹗摩髙天自非出世人而敢危行言饱霜梨多红久雨榴自鏬此果世称珍厥味是可诧地有百物备天无一言挂我患尚有言不得同造化惟南有美橘惟北有美栗厥包或颇同厥味信不一天地岂无情草木皆有实物本不负人人自负于物蛱蝶遶寒菊蟋蟀鸣空阶门前有犬卧尽日无客来清波静中流白云闲处堆何以发天和时饮酒一盃红叶战西风黄花笑寒日天道有消长人事无固必静胜得遗味梦去知余失利害不相沿是非然后出九日登髙㑹寻幽讲雅欢俗风追故事天气荐轻寒白酒连醅饮黄花带露观消沉浮世事何足重汍澜山横暮霭中鸟逝孤烟外残菊忧霜摧幽兰惧风败患难人不喜富贵人所爱我心自不有富贵岂能卖水寒潭见心木落山露骨始信天无涯万里不隔物脱衣挂扶桑引手探月窟不负仁义心区区五十一草绿露霑衣草衰风切肌物情非作异人意强生疑岐动杨朱泣丝添墨子悲知之何太晚徒自泪淋漓万里晴天外一片霜上月长松挺青葱羣卉入消歇有齿日益衰有髪日益脱获罪固已多此公难屑屑草枯山川贫木落天地瘦土口风大行云鏬日微漏既往不复追未来尚可救余事不忍言言之必成咎饮酒不甚多数杯醺心颜未醺不可止既醺劝亦难谁云万物广岂出天地关谁云万事广岂出人情间和陜令张师柔石柱村诗君为陜县令我实康公孙始祖有遗烈託君访其存夫君有诗来题云石柱村石柱之始立于古无所根就勒分陜铭惟唐人之言既歴年所多首尾无完文难以从考正将焉求其源我患读书寡知识无过人经书史传外不能破羣昏从长卿公羊宜自陜而分从君陈毕命宜成周而云二者兼取之于义似或尊分政东西郊可以陜洛论此説如近之庶几缓纷纭甘棠之蔽芾石柱之清新当时之盛事予不得而亲二南之正化二公之清芬千载之美谈予可得而闻弃经而任传儒者固不遵作诗以明之驰此庸报君击壤集巻三击壤集卷四钦定四库全书击壤集巻四宋邵雍撰天津新居成谢府尹王君贶尚书嘉祐壬寅嵗新巢始孱功仍分道徳里更近帝王宫槛仰端门峻轩迎两观雄牕虚响瀍涧台迥璨伊嵩好景尤难得昌辰岂易逢无才济天下有分乐年丰水竹腹心里莺花渊薮中老莱欢不已靖节兴何穷啸傲陪真侣经营贺府公丹诚徒自冩匪报是恩隆新春吟多病筋骸五十二新春犹得共啣盃践形有説常希孟乐内无功可比回燕去燕来徒自苦花开花谢漫相催此心不为人休戚二十年来巳若灰右客吟伊嵩有客欲无言进退由来尽俟天好静未能忘水石乐闲非为学神仙休嗟紫陌难为客且喜清风不用钱枉尺直寻何必较此心都大不求全小圃逢春随分亭栏亦弄妍不妨闲傍酒垆边夜檐静透花间月书戸晴生竹外烟事到悟来全偶尔天教闲去岂徒然壶中日月长多少烂占风光十二年暮春吟春来小圃弄羣芳谁为贫居富贵乡门外桞隂浮翠润阶前花影熘红光梁间新燕未调舌天末归鸿已着行自问心源无所有答云疎懒味偏长惜芳菲细筭人间千万事皆输花底共开颜芳菲大率一春内烂漫都无十日间亦恐忧愁为龃龉更防风雨作艰难莫教此后成遗恨把火罇前尚可攀答人见寄鬓毛不患渐成霜有託琴书子一双既乏长才康盛世无如髙枕卧南牕明知筋力难为强犹説云山未树降多谢故人相爱甚辙鱼幸免困西江弄笔行年五十二老去复何忧事贵照至底话难言到头上有明天子下有贤诸侯饱食髙眠外自余无所求问人丐酒百病筋骸一老身白头今日愧因循虽无紫诏还朝速却有青山入梦频风月满天谁是主林泉遍地岂无人市沽酒味难醇美长负襟懐一片春答客人间相识几无数相识虽多未必知望我实多全为道知予浅处却因诗升沉休问百年事今古都归一局棊乗马须求似骐骥柰何骐骥未来时悟人一言百虑谋犹拙一言迷自开世间无大事天下有雄才唯恐人难得宁忧道未恢忌心都去尽何复病尘埃谢人惠笔爱重寄文房慇懃谢逺将兔毫刚且徤筠管直而长静录新诗藁闲抄旧药方自余无所用足以养锋铓书事吟天地有常理日月无遁行饱食髙眠外率是皆虚名虽乏伊吕才不失尧舜氓何须身作相然后为太平双头莲汉室婵娟双姊妹天台缥缈两神仙当时尽有风流过谪向人间作瑞莲答人书意仲尼言正性子舆言践形二者能自得殆不为虚生所交若以道所感若以诚虽三军在前而莫得之凌答人书言无位立事难逢时建功易求全自有毁举大须略细去恶虑伤恩存恶忧书义徒有仁者心殊无仁者意答人书卿相一嵗俸寒儒一生费人爵固不同天爵何尝匮不有霜与雪安知松与桂虽无官自髙岂无道自贵与人话旧耳目所闻见且言三十春才更十次闰巳换一番人圯族绮纨故朱门车马新从来皆偶尔何者谓功勲闲吟忽忽闲拈笔时时乐性灵何尝无对景未始便忘情句㑹飘然得诗因偶尔成天机难状处一㸃自分明闲坐吟当年计过之今日事难随天命不我祐云山聊自贻无何缘淡薄遂得造希夷却欲嗤真宰劳劳应不知天津闲步天子旧神州葱葱气象浮园林闲近水殿阁逺横秋浪雪暑犹在桥虹晴不收人间无事日此地好淹留天津幽居予家洛城里况复在天津日近先知晓天低易得春时光优化国景物厚幽人自可辞轩冕闲中老此身天津水声洛水近吾庐潺湲到枕虚湍惊九秋后波急五更初细为轻风背毫因骤雨余幽人有兹乐何必待笙竽不寝闲坐更已深就寝夜尚永展转不成寐却把前事省奠枕时昏昏拥衾还耿耿西牕明月中数叶芭蕉影天宫小阁夏日到天宫栏望莫穷古人用心逺天子建都雄楼观深云里山川暮霭中行人漫来徃此意有谁同聴琴琴宜入夜聴别起一般清才觉哀猿絶还闻离凤鸣青山无限好白髪不须惊㑹取坐忘意方知太古情天津感事二十六首云轻日淡天津暮风急林疎洛水秋独步独吟人莫㑹时时鸥鹭下汀洲宠辱事多今不见兴亡时去止堪哀请观今日长安道抵暮行人犹往来凤楼深处鏁云烟一鏁云烟又百年痛惜汾隂西祀后翠华辜负上阳天谁引长河贯洛城銮舆东去此为轻洪涛不服天津束日夜奔腾作怒声阳乌西去水东流今古推移几度秋四面逺山长歛黛不知终日为谁愁忙忙负乗两河殊往复由来出此途争似不才闲处坐平时云水遶衣裾人言垂钓辨浮沉辨着浮沉用意深吾耻不为知害性等闲轻动望鱼心自古别都多隙地参天乔木乱昏鸦荒垣坏堵人耕处半是前朝卿相家鳯凰楼观冷横秋桥下长波入海流千百年来旧朝市几番人向此经由轮蹄交错未尝停去若相追来若争料得中心无别事苟非干利即干名烟树尽归秋色里人家常在水声中数行旅雁斜飞去一簇楼台峭倚空渌水悠悠际碧天平芜更与逺山连白头老叟心无事闲凭栏干看洛川去年桥上凭栏人今嵗桥边骑马身桥上桥边不知数于今但记十三春堤边草色长芊芊陌上行人自往还渌水欲净不得净春风未放栁条闲水流任急境常静花落虽频意自闲不似世人忙里老生平未始得开颜溪边闲坐眼慵开波射长堤势欲摧多少水禽文彩好几番飞去又飞来名利从来本任才行人不用苦相猜壶中日月长多少闲步天津看往来地势东南一槩倾水流何日得安平天津更在急流处无限髙深併此声三千里外名荒服一百年来号太平争似洛川无事客何须列土始为荣遶堤杨栁轻风里隔水楼台细雨中酒放半醺重九后此时情味更无穷着身静处观人事放意闲中鍊物情去尽风波存止水世间何事不能平隋唐而下贵公卿近世风波走利名借问天津桥下水当时湍急作何声前朝无限贵公卿后世徒能记姓名唯此天津桥下水古今都作一般声云无一缕干明月桥有千寻卧渌波料得人间无此景中秋对月兴如何郏鄏城中同徳友鳯凰楼下㑹中秋芳罇倒尽人归去月色波光战未休了生始可言常事知性方能议大猷只此长川无昼夜为谁驱逼向东流诚明吟孔子生知非假习孟轲先觉亦须修诚明本属吾家事自是今人好外求绳水吟有水善平难善直唯绳能直不能平如将绳水合为一世上何忧事不明辛酸吟辛酸既不为中味商征如何是正音举世未能分曲直使谁为主主心平言黙吟当黙用言言是垢当言任黙黙为尘当言当黙都无任尘垢何由得到身闲居述事一㸃天真都不耗千钟人禄是难来太平自庆无他事有酒时时三五盃竹雨侵人气自凉南窓睡起望潇湘茅檐滴沥无休歇却忆当初宿夜航初晴月向松间出盛暑风从水面来巳比他人多数倍况能时复举樽罍堂上慈亲八十余阶前儿女戯相唿㫖甘取足随丰俭此乐人间更有无清欢少有虚三日剧饮未尝过五分相见心中无别事不评兴废即论文花木四时分景致经书千巻好生涯有人若问闲居处道徳坊中第一家天宫小阁纳凉小阁虚看洛城满川云物拱神京风从万嵗山头至多少烟岚併此清小阁于吾大有功清凉冠絶洛城中自慙虚薄诚多幸襟袖长涵万里风小阁清风岂易当一般情味若羲皇洛阳有客不知姓二十年来享此凉天宫幽居即事人苦天津逺来须特特来闲余知道泰静久觉神开悟易观棊局谈诗捻酒盃世情千万状都不与装怀逰龙门江天无少异幽鸟下晴沙洛去山形断川回渡口斜龛巖千万穴店舍两三家清景四时好都城况不赊重逰洛川买石尚饶云买山当从水云可致无心水能为鑑止性以无心明情由鑑止已二者不可失出彼而入此川上观鱼天气冷涵秋川长鱼正逰虽知能避网犹恐悞呑钩巳絶登门望曽无㸃额忧因思濠上乐旷达是庄周击壤集巻四击壤集卷五钦定四库全书击壤集巻五宋邵雍撰后园即事三首太平身老复何忧景爱家园自在逰几树绿杨隂乍合数声幽鸟语方休竹侵旧径髙低迸水满春渠左右流借问主人何似乐答云殊不异封侯天养疎慵自有方洛城分得水云乡不闻世上风波险但见壶中日月长一局闲棊留野客数盃醇酒面修篁物情悟了都无事未学颜渊巳坐忘年来得疾号诗狂每度诗狂必命觞乐道襟懐忘检束任真言语省思量賔朋欵密过从久云水优闲兴味长始信渊明深意在北窓当日比羲皇观棊长吟院静春深昼掩扉竹间闲看客争棊搜罗神鬼聚胷臆措致山河入范围局合龙蛇成阵鬭劫残鸿鴈破行飞杀多项羽坑秦卒败剧苻坚畏晋师座上戈鋋尝击搏面前氷炭旋更移死生共抵两家事胜负都由一着时当路断无相假借对人须且强推辞腹心受害诚堪惧唇齿生忧尚可医善用中伤为得䇿隂行狡狯谓知几请观今日长安道易地何尝不有之秋日登崇德阁二首无限髙贤抑壮图登临不用起长吁山川千古战争后冠剑百年零落余浪把功名为巳任那知富贵岂人谟丹青曲尽世间妙冩得栏意思无一百年来号太平当初仍患不丁宁京都尚有汉唐气宫阙犹虚霸王形烟外乱峯才隠约霜余红树半凋零樽中有酒难成醉旋被西风吹又醒秋日饮后晩归水竹园林秋更好忍把芳樽容易倒重阳巳过菊方开情多不学年光老隂云不动杨栁低风递轻寒生暮草无涯逸兴不可收马蹄慢踏天街草寄陜守祖择之舍人记得相逢否当时在海东别离千里外倐忽十年中迹异名尤异心同齿更同终期再清㑹交酒乐无穷哭张元伯职方近年老辈频凋落使我中心又恻然洛社挂冠髙卧者唯君清澈如神仙昔日与君论少长今日与君争后先把酒酹君君必知为君洒泪西风前哭张师柔长官生平志在立功名谁谓才难与命争絶笔有诗形雅意葢棺无地尽交情胷中时事何由展天下人才不复评魂若有知宜自慰子孙大可振家声和登封裴寺丞翰见寄陋巷箪瓢世所传予何人斯耻萧然既知富贵须由命难把升沉更问天静黙有功成野性骞骧无路学时贤纷华出入金门者应笑溪翁治石田代书寄友人当年有志髙天下尝读前书笑谢安岂谓此身甘老朽尚无闲地可盘桓棊逢敌手才堪着琴少知音不愿弹非止不才能退黙古贤长恨得时难访姚辅周郎中月陂西园相忆不可遏西街来访时交横过沟水隙曲遶蔬畦树偃低头避笻髙换手持朋逰相得甚何乐更如之依韵谢登封刘李裴三君见约逰山诸公见约徃嵩前重走新诗各一篇摆落尘埃非敢后访寻云水柰输先三阳宫近丛幽石万嵗峯髙羃紫烟多少胜逰俱未到愿陪仙躅共攀缘登嵩顶九州环遶峙棊枰万嵗嵩髙看太平四海有人能统御中原何复有交争长忧眼见姦雄辈且愿身为尧舜氓五十三年芜没事如今方喜看春耕登封县宇观少室天地始融结此山巳髙极羣峯拥旌幢巨石罗剑㦸日出崖先红雨余岚更碧安知无神仙其间久遁迹山中寄登封令初离县日谋经宿既到山中未忍回公宇若无民事决愿携茶器上山来归洛寄郑州祖择之龙图恩深骨髓谓慈亲义重邱山是故人归过嵩阳旧逰地白云收得薜萝身和祖龙图见寄吾家职分是云山不见云山不解颜逰兴亦难拘日阻梦魂都不到人间烟岚欲极无涯乐轩冕何尝有暂闲洛社交朋屡相约几时曽得略跻攀缘饰吟缘饰了时称好手作为成处是真家须防冷眼人观觑傀儡都无帐幕遮自况三首名利塲中难着脚林泉路上早回头不然半百残躯体正被风波汨未休满天风月为官守遍地云山是事权唯我敢开无意口对人髙道不妨言每恨性昏闻道晩长慙智短适时难人生三万六千日二万日来身却闲偶书纷纷议论出多门安得真儒号缙绅名教一宗长有主中原万里岂无人皇王帝霸时虽异礼乐诗书道自新观古事多今可见不知何者谓经纶代书寄商洛令陈成伯此去暂期犹半嵗商山穷僻少医名感伤多后风防滞暑湿偏时疾易生圣智不能无蹇剥贤才方善处哀荣斯言至浅理非浅少补英豪一二明治平丁未仲秋逰伊洛二川六日晚出洛城西门宿奉亲僧舍聴张道人弹琴向晚驱车出上阳初程便宿水云乡更闻数弄神仙曲始信壶中日月长七月遡洛夜宿延秋庄上八月延秋禾熟天农家富贵在丰年一箪鸡黍一瓢酒谁羡王公十万钱八月渡洛登南山观喷玉泉㑹夀安县张赵尹三君同逰渡洛南观喷玉泉千峯万峯遥相连中间一道长如雪飞入寒潭不记年九日登夀安县锦幈山下宿邑中烟岚一簇特崔嵬到此令人心自灰上有神仙不知姓洞门闲倚白云开并辔西逰叠石溪断崖环合与云齐飞泉亦有留人意肯负他年尚此栖十日西过永济桥十日西行过永济时时细雨湿衫衣多情㑹得山神意犹恐行人失翠微过宜阳城二首六国区区共事秦疲于奔命尚难亲如何杀尽半天下岂是关东没一人当日宜阳号别都柰何韩国特区区子房不得宣遗恨愽浪沙中中副车十一日福昌县㑹雨云势移峯缓泉声出竹迟此时无限意唯有翠禽知依韵和夀安尹尉有寄不向红尘浪着鞭殊无才业合时贤本酧壮志都无效欲住青山却有缘翠竹隂中开缥帙白云堆里揖飞泉锦幈正与溪南对他日从逰字字传十二日同福昌令王赞善逰龙潭一潭泠浸崖根黒数峯髙入云衢碧游人屏气不敢言长恐雷霆奋于侧水边静坐天将暮犹自盘桓未成去马上回头更一观云烟巳隔无重数十三日逰上寺及黄涧能休尘境为真境未了僧家是俗家不向此中寻洞府更于何处覔藏花堪嗟五霸争周烬可笑三分拾汉余何似不才闲处坐平时云水遶衣裾十四日留题福昌县宇之东轩洛川秋入景尤佳微雨初过径路斜水竹洞中藏县宇烟岚坞里住人家霜余红间千重叶天外晴排数缕霞溪浅溪深清㶑灔峯髙峯下碧查牙鸟因择木飞还逺云为无心去更賖盖世功名多龃龉出羣才业足咨嗟浮生日月仍须惜半老筋骸莫强夸就此巖边宜筑室乐吾真乐乐无涯十五日别福昌因有所感连昌宫废昌河在事去时移语浪传下有荒祠难问处古槐枝秃竹参天是夕宿至锦幈山下寻常看月亦婵娟不似今宵特地圆疑是素娥纾宿憾相逢为在锦幈前十六日依韵酬福昌令有寄道义相欢岂易亲古称难处是知人文章不结市朝士荣辱非闗云水身话入精详皆物理言无形迹尽天真他时洛社过从辈图牒中添又一隣十七日锦幈山下谢城中张孙二君惠茶山似捼蓝波似染游心一向难拘检仍携二友所分茶每到烟岚深处㸃夀安县晚望休叹浮生荣与辱且聴终日水潺潺遥穿瞑霭孤鸿去横截野烟双鹭还佳树排青巖下圃好峯环翠县前山报言名利差轻者少辍光隂到此间十八日逾牵羊坂南达伊川坟上三尺荒坟百尺山生身慈爱在其间此情至死不能尽日暮徘徊又且还思程氏父子兄弟因以寄之年年时节近中秋佳水佳山熳烂游此际归期为君促伊川不得久迟留气候如当日山川似旧时独来还独往此意有谁知十九日归洛城路逰龙门伊川往复过龙山每过龙山意且闲莫道移人不由境可堪深着利名闲无烦物象弄精神世态何尝不喜新唯有前墀好风月清光依旧属闲人留题龙门融结成来不记秋断崖苍壁鏁烟愁中分洪造夏王力横截大山伊水流八节滩声长在耳一川风景尽归楼行人莫动凭栏兴无限英雄浪白头谁将长剑斩长蛟斩断长蛟剑复韬爪尾蜿蜒凝华岳角牙狞恶结嵩髙骨伤两处崭苍壁血出东流汹巨涛此物犹难保身首谓言谗口莫嗷嗷龙门石楼看伊川数朝从欵走烟霞纵意凭栏看物华百尺楼台通鸟道一川烟水属僧家直须心逸方为乐始信官荣未足夸此景得游无事日也宜知幸福无涯二十日到城中见交旧年年此际走烟岚人亦何尝谓我贪归见交亲话清胜且无防患在三缄二十二日晚步天津次日有诗溪翁昨晚步天津步到天津伫立频洛水只闻煎去棹西风唯解促行人山川惨淡笼寒雨楼观参差鏁暮云此景分明谁㑹得欲霜时候鴈来賔二十五日依韵和左藏吴传正寺丞见赠上阳光景好看书非象之中有坦途良月引归芳草渡快风飞过洞庭湖不因赤水时时往焉有黄芽日日娱莫道天津便无事也须闲处着功夫二十九日依韵和洛阳陆刚叔主簿见赠一霎萧萧晚雨余鳯凰楼下偶驱车郄诜片玉知能忆乐广青天幸未疎相阔夏秋闻甚事可亲灯火读何书恨无束帛嘉程子徒自悁悁返敝庐击壤集巻五击壤集卷六钦定四库全书击壤集卷六宋邵雍撰代书寄劒州普安令周士彦屯田作官休用叹奚为未有升髙不自卑君子屈伸方为道吾儒进退贵从宜即今彭泽归何地他日东门去未迟痛恨伊嵩景无限一名佳处重求资二蜀至三呉中间万里余去年方北望今岁复西驱劒阁离天日秦川限帝都临风相忆处能饮一盃无又一絶正当老辈过从日况值髙秋揺落天一把黄花一樽酒故人西去又经年和赵充道秘丞见赠人言人事危冠冕吾爱吾庐逺市朝野面不堪趋魏阙闲身唯称访杨寥殊无纪律诗千首富有云山酒一瓢预借轩车又东去自兹风月恐难招和王不疑郎中见赠二十年来住洛都眼前人事任纷如形同草木何胜野心类钟彛不啻虚已沐仁风深骨髓更惊诗思剧琼琚荘周休道亏名实自是无才恱衆狙和魏敎授见赠清世文章日月悬无才唯幸乐丰年游山太室更少室看水伊川又洛川古有孟轲难语觉时无颜子易为贤读书每到天根处长惧诸公问极𤣥和呉沖卿省副见赠非有非无是祖鄕都来相去一毫芒人人可到我未到物物不妨谁与妨失即肝脾为楚越得之藜霍是膏粱一言千古难知处妙用仍须看吕梁和孙传师秘校见赠天津南畔是吾庐时荷夫君枉乘车始爲退来忘检束却因闲久长空踈与其功业逋青史孰若云山负素书一片丹诚最难状庶几长得类舟虚依韵和陈成伯着作长夀雪㑹琼苑群花一夜新瑶台十二玉爲尘城中竹叶涌增价坐上杨花盛学春时㑹梁园皆墨客谁思姑射有神人余粮岂止千仓望盈尺仍宜莫厌频依韵和陈成伯着作史舘园㑹上作竹遶长松松遶亭令人到此骨毛清梅梢带雪微微拆水脉连氷鸣残腊岁华无柰感半醺襟韵不胜情谁怜相国名空在吾道如何必可行和䕫崃张宪白帝城懐古不愤曹公跨许昌苟非梁益莫争王三分区宇风雷恶横截西南气势强行客往来闲指㸃史官褒贬浪文章后人未识兴亡意请看江心旧战塲闲适吟为士幸而居盛世住家况复在中都虚名浮利非我有绿水青山何处无选胜直宜寻美景命俦须是择吾徒乐闲本属闲人事又与偷闲事更殊六尺眼前安乐身四时争忍负佳辰温凉气候二八月道义賔朋三五人量力盃盘随草具开懐语笑任天真劝君似此清闲事虽老何须更厌频莫将真气助忧伤愤死英豪世更长陌上虽多马跳跃天边亦有凤翺翔三千賔客磨圭角百二山河拥劒铓等是一塲春梦过自余恶足自悲凉南窻睡起望春山山在霏微烟霭间千里难逃两眼净百年未见一人闲情如落絮无髙下心似游丝自往还又恐幽禽知此意故来枝上语绵蛮谁将造化属东风一属东风事莫穷残腊也宜先作䇿新正其那便要功栁梢借暖浑摇软梅蕚偷春半露红安得曏时情意在轻衫撩乱少年中桃李吟桃李因风花满枝因风桃李却离披惨舒相继不离手忧喜两般都在眉泰到盛时须入蛊否当极处却成随今人休爱古人好只爲今人生较迟伤心行不知何铁打成针一打成针只刺心料得人心不过寸刺时须刺十分深伤二舎弟无疾而化手足深情不可忘割心犹未比其伤急难畴昔尔相济终鲜如今我遂当韡韡棣开无并蕚邕邕鴈去破初行自兹明月清风夜萧索东篱看断肠肠断东篱何所寻东篱从此事沉沉并肩行处皆成往弔影伤时无似今清泪已干情莫极黄泉未到恨非深不知何日能销尽三十二年雍睦心又一首兄旣名雍弟名睦弟兄雍睦情何足居常出入留一人奉亲敎子如其欲慈父享年七十九四人稚子常相逐其间同戯綵衣时堂上愉愉欢可掬慈父前生忽倾逝尔弟今年命还促独予奉母引四子日对几筵相向哭不知肠有几千尺不知泪有几千斛断尽滴尽无柰何曏日恩光焉可赎又一絶手足恩情重埙箎欢乐长要知能忘处坟草两荒凉聼杜鹃思亡弟甞忆去年初夏时与尔同聼杜鹃啼杜鹃今年又复至还是去年初夏时禽鸟亦知人意切一声未絶一声悲肠随此声旣已断魂逐此禽何处飞书亡弟殡所后乎吾来先乎吾往当往之初殊不相让南园南晚歩思亡弟南园之南草如茵迎风晚歩清无尘不得与尔同欢欣又疑天上有㡬云一片世间来作人飘来飘去殊无因自悯天无私覆古今同手足情多骤一空五七年来倂家难六十岁许更头风常情不免顺世俗私计固难专仆童安得仙人旧槎在伊川云水乐无穷戊申自贻虽老仍思鼔缶歌庶㡬都未䘮天和明夷用晦止于是无妄生灾终奈何似箭光隂头上去如麻人事眼前过中间若不自为计所损其来又更多代书寄北海幕赵充道太博自从终鲜罢吟哦聊为临风一浩歌别易㑹难情不已登髙望逺兴如何百年可惜时无再千里相思事更多今日樽罍眞北海况君雅量几人过依韵和王不疑少卿见赠不把忧愁累物华光隂过眼疾如车以平为乐忝知分待足求安恐未涯食罢有时寻蕙圃睡余无事访僧家天津风月胜他处长是思君共煑茶仁者吟仁者难逢思有常平居慎勿恃无伤争先径路机关恶近后语言滋味长爽口物多须作疾快心事过必为殃与其病后能求药不若病前能自防东轩消梅初开劝客酒二首为爱消梅胜早梅数枝先发日徘徊若敎岭表腊前尽安有洛阳正后开香逐暖风初出谷艶随芳酒正浮醅佳賔㑹取东君意莫负乘春此际来春色融融满洛城莫辞行乐慰平生深思闲友开眉笑重惜梅花照眼明况是山翁差好事可怜芳酒最多情此时不向樽前醉更向何时醉太平清风长吟宇宙中和气清泠无比方与时蠲疾病为嵗造丰穰起自青苹末来从翠树傍得逢明月夜便入故人鄕宻叶摇重幄殷花舞靓粧两三声逈笛千万缕垂杨细度丝桐韵深传兰蕙香楼台临逺水轩槛近脩篁盛夏驱烦暑初晴送晚凉轻披绿荷芰缓透薄衣裳浪走翻翩𬒮波生㶑灔觞闲愁难着莫幽思易飞扬快若乘天马醒如沃蔗浆面前游阆苑坐上泛潇湘不可将钱买焉能用斗量依凭全借徳收贮岂须仓无患兼幷取宁忧冦盗攘以兹为乐事未始有忧伤垂栁长吟垂栁有两种有长有短垂唯兹长一种偏与静相宜院宇深春后亭台晚景时不胜烟羃羃无柰日迟迟霡霂雨初过清泠风乍吹章台街左右华表柱东西起眼出墻树拂头当路枝翩翻绿罗带缥缈缕金衣荡飏飘晴絮缤纷舞暖丝丝牵寸肠断絮入万家飞婀娜王恭韵婆娑赵后姿脩妍张绪少柔软沈侯羸濯濯青拖地毵毵翠遶池般添花灼灼引惹草萋萋欝欝笼山馆踈踈映酒旗赠人人自泣驻马马还嘶影里咿哑去隂中轣辘归凄凉装瞑霭淡薄挂斜晖懊恼轻攀折忧愁重别离早衰縁傍道先茂为临溪楼外蝉才噪桥边莺又啼生憎遮望眼死恨学粧眉逺客莫知数长条曾系谁经霜尽憔悴来嵗却依依落花长吟以酒战花秾花秾酒更浓花能十日尽酒未百壶空尚喜装衣袂犹怜坠酒钟多情唯粉蝶薄倖是逰蜂减却墻头艶添为径畔红飘零深院宇㸃缀静帘笼又恐随流水仍忧嫁逺风水流犹委曲风逺便西东狼籍残春后离披晚照中亭台虽有主轩骑断无踪劒去拥妃子兵来围石崇马嵬方恋恋金谷正匆匆曹植辞休切襄王梦已终谬称寻洛浦浪说数巫峯燕诉寃还在莺传信莫通苔钱如可买栁线自能缝怅望尤真宰凄凉殢化工放教成烂漫不使略从容命扫心争忍言收计遂穷异香销骨髓絶色死英雄任诧囬天力饶矜盖世功柰何时既往到了事难重开谢形相戾兴衰理一同天机之浅者未始免忡忡芳草长吟芳草更休生芳樽更不倾草如生不已樽岂便能停雨后闲池阁春深小院庭是时帘半卷此际酒初醒宻宻嫰方布葺葺绿已成送囬残照淡引起晓寒轻静衬花村薄闲装竹坞清溪边微水浸原上未春耕莫遣春车碾休教细马行借余无限意望乆不胜情台逈眉初歛楼危眼乍明低低暮云碧隐隐逺山青翠接鸳鸯浦萋连杨栁汀江潭夜㠶落海渚晚舟横戍垒角一弄牧童笛数声沙头䨇鹭下渡口乱鸿惊蓊鬰出征地芊绵奉使程逺披来往路遍遶短长亭苒苒秦皇墓离离汉帝城荒凉故铜雀破碎旧金陵雾鎻前朝事烟昏后世名枯犹藏狡兎腐亦化流萤纵刬奚由尽才烧又却荣徒能蔽京观仍愿且昇平春水长吟春在水自渌春归渌遂休清非不逮渌春柰胜于秋渌向阳中得清于冷上求加于清一等用是渌为优薄薄氷初泮微微雨水收𣺌弥新岛屿㶑灔旧汀洲荷芰低犹巻菰蒲嫰已抽苹蘩虽渐出藻荇未全稠日煖鸳鸯浴烟晴翡翠游波平跃双鲤风静戱羣鸥西蜀遨争举东瓯禊竞修武陵花再识汉曲珮还投台下溶溶过堤边漫漫流槛前才泚泚天外更悠悠泛滥情懐恶潺湲意思幽逺山遮不断别浦去难留二月溪桥畔三呉野渡头依前横両桨特地送孤舟画手方停笔骚人正倚楼长江飞絮外只是动离愁花月长吟少年贪读两行书人世乐事都如愚而今却欲释前憾柰何意气难如初每逢花开与月圎一般情态还何如当此之际无诗酒情亦愿死不愿甦花逢皓月精神好月见竒花光彩舒人与花月合为一但觉此身逰蘂珠又恐月为云阻隔又恐花为风破除若无诗酒重收管过此又却成轻辜可收幸有长诗篇可管幸有清酒壶诗篇酒壶时一讲长如花月相招唿有花无月愁花老有月无花恨月孤月恨只凭诗告诉花愁全仰酒支梧月恨花愁无一㸃始知诗酒有功夫些儿林下闲踈散做得风流罪过无同府尹李给事游上清宫洛城二月春摇荡桃李盛开如歩障髙花下花红相连垂杨更出髙花上闲陪大尹出都门邙阜真宫共寻访不见翠华西幸时临风尽日独惆怅乞笛竹栽于李少保宅浪种闲花占地生未尝容易暂留情柰何苦爱凌霜节况是犹存镂管名待凤至时当有实学龙吟处岂无声幽人愿乞数枝种得自君家又更荣思山吟看即青山与白云寻思没量大功勲未知乐处縁何事岂止饥时㑹茹荤千首拙诗难着怨一樽芳醑别涵春壶中日月长多少能老红尘㡬軰人秪恐身闲心未闲心闲何必住云山果然得手情性上更肯埋头利害间动止未尝防忌讳语言何复着机闗不图为乐至于此天马无踪自往还恨月吟我侬非是惜黄金自是嫦娥爱负心初未上时犹露滴恰才圎处便天隂栏杆倚了还重倚芳酒斟廻又再斟安得深闺与收管柰何前后误人深愁花吟三千宫女衣宫𫀆望幸心同各自娇初似绽时犹淡薄半来开处特妖娆檀心未吐香先发露粉既垂䰟已销对此芳樽多少意看看风雨骋麤豪观洛城花呈先生门人张崏平生自是爱花人到处寻芳不遇眞秪道人间无正色今朝初见洛阳春和张子望洛城观花造化从来不负人万般红紫见天真满城车马空撩乱未必逢春便得春落花短吟满园桃李正离披更被狂风非意吹长是忧愁初谢处却须思念未开时柰何红艶易消歇不似青隂少改移九十日春都去尽樽前安忍更颦眉芳草短吟花间水畔绿如茵兴废曾经汉与秦占了山川无限地愁伤今古几何人严霜杀尽还逢雨野火烧残又遇春不奈路傍多此物农家长是费耕耘垂栁短吟临溪拂水正依依更被狂风来往吹薄暮不胜烟羃羃深春无柰日迟迟谁家缥缈青罗帔何处蹁跹金缕衣犹恐离人肠未断满天仍着乱花飞春水短吟雪消氷泮渌盈沟翡翠鸳鸯得志秋长恨逺山遮不断又疑别浦去难留遶堤杨栁轻轻拂近岸新蒲细细抽满眼烟波杳无际三呉特地送孤舟清风短吟清风兴况未全衰岂谓天心便弃遗长具斋荘縁读易每慙踈散为吟诗人间好景皆输眼世上闲愁不到眉生长太平无事日又还身老太平时暮春寄李审言龙图年年长是怕春深每到春深病不任伤酒情懐因小㑹养花天气为轻隂岁华易革向来事节物难廻老去心唯有前轩堪静坐临风想望旧知音初夏闲吟绿杨深处啭流莺莺语犹能喜太平人享永年非不幸天生珍物岂无情牡丹谢后紫樱熟芍药开时斑笋生林下一般闲富贵何尝更肯让公卿代书答开封府推官姚辅周郎中世态其如与愿违必须言进是无知遍将底事闲思处不若西街极论时设有竒才能动世柰何䨇鬓已如丝天边新月从来细不为人间爱画眉击壤集巻六击壤集卷七钦定四库全书击壤集巻七宋邵雍撰代书寄濠倅张都官多慙吾亦未知音天乐虽闻不许寻惠子相时情自好庄生逰处意能深闲来略记一春事老去难忘千里心洛社交朋每相见为吾因掉白头吟诏三下答乡人不起之意生平不作皱眉事天下应无切齿人断送落花安用雨装添旧物岂须春幸逢尧舜为真主且放巢由作外臣六十病夫宜揣分监司无用苦开陈和王安之少卿韵却恐乡人未甚知相知深后又何疑贫时与禄是可受老后得官难更为自有林泉安素志况无才业动丹墀荀杨若守吾儒分免被韩文议小疵依韵和刘职方见赠造物工夫意自深从吾所乐是山林少因多病不干禄老为无才难动心花月静时行水际蕙风香处卧松隂闲窻一觉从容睡愿当封侯与赐金莱石茶酒器寄邵先生作诗代书益柔寳刀切石如春泥雕剜成器青玻璃吾尝阅视得而有惜不自用长提携前时过君铜驼陌门巷深僻无轮蹄唿儿烹茶酌白酒陶器自称藿与藜爱君居贫趣闲放一语不渉青云梯嗟予都城走尘土日逺樽杓愁塩虀缄封不启置墻角顿撼时作琼瑶嘶争如特寄邵髙士书帙几杖同幽栖荷锄賸治田间秽抱瓮勤灌园蔬畦明年春酒或共酌爲我扫石临清溪代书谢王胜之学士寄莱石茶酒器东山有石若琼玖匠者追琢可盛酒君子得之惜不用慇懃逺寄林下叟林叟从来用瓦盏惊惶不敢擎上手重诫儿童无损伤缄藏复以待贤友未知贤友何时归男子功名未成就朝廷先从忧者言方今急务二敌首汉之六郡限辽西唐之八州隔山后自余𤓰沙甘与凉中原乆而不能有柰何更饵以金帛重困吾民犹掣肘若非堂上出竒兵安得阃外拉余朽直可逐去此曹辈西出玉门北逾口城下狐狸既不存路上豺狼自无走太阳烜赫耀天衢氛妖接变匿尘垢功成不肯受上赏印解黄金大于斗乞洛辞君出国门归鞍暖拂天街栁千官如壁遮道留仰面弄鞭不囘首乡人夹路迎大尹醉拥旌幢锦光熘下车拜墓还政余不访公门访亲旧始知此器用有时吾当为君献眉夀崇徳阁下答诸公不语禅浩浩长空走日轮何烦苦苦辨根尘鹏程万里非由驾鹤算三千别有春鈆钖㸃金终属假丹青画马要求真请观风急天寒夜谁是当门定脚人天宫小阁倚栏六尺残躯病复羸况堪日日更添衰满懐可惜精明处一语未能分付时沙里有金然索拣石中韫玉柰何疑此情牢落西风暮倚遍栏干人不知代书寄华山云台观武道士太华中峯五千仞下有大道人往还当时马上一囬首十载梦魂犹过闗生平爱山山未足由此看尽天下山求如华山是难得使人消得一生闲代书寄长安幕张文通无学又无谋胷中一向虚枯肠欢饮酒病眼怕看书洛浦轻风里天津小雨余故人千里隔相望意何如和人闻韩魏公出镇永兴过洛佐命三朝为太宰名垂千古号元功栽培桃李满天下出入风涛半海中虎帐夜寒心益壮凤池波暖位犹空君王鼎盛子仪在万里河湟不足攻代书寄白波张景眞辇运秋入山河气象雄不堪闲望老年中金兰契重思无限手足情多感未终半局残棊销白昼一簪华髪乱西风唯君父子相知久松桂心同色更同代书寄鄞江知县张太愽长忆当年扫敝庐弟兄同受䇿名初一生不记寻常事千里犹通咫尺书风月遥知四明好江山况是九秋余片㠶未得闲飞去徒见严君问起居先几吟先几能识是吾侪慎勿轻为世俗咍把似衆中呈丑拙争如静里且谈谐竒花万状皆输眼明月一轮长入怀似此光隂岂虚过也知快活作人来秋暮西轩遶栏种菊一齐芳户牖轩窻搃是香得意不能无兴咏乐时况复遇丰穰深秋景物随宜好向老筋骸粗且康饮罢何妨更登眺烂霞堆里有斜阳天津闲歩洛阳城里任西东二十年来放尽慵故旧人多时款曲京都国大体雍容池平有类江湖上林静或如山谷中不必竒功盖天下闲居之乐自无穷寄和长安张强二机宜二公诗美过连城欲报才非祢正平本谓栢舟终不遇却惊华衮重为荣岷峨雨后方知峭风月霜余始见清前有古人称寡和阳春白雪岂虚名代书答淮南宪张司封縁木求鱼固不能縁鱼求炙恐能行与其病后求良药不若醉时辞大觥芝草无根休用种蟠桃有实岂难生荷君见爱情非浅一芥还同一芥荣偶得吟集大成人不肯模却行何异弃金车便言天下无难事岂信人间有丈夫天意顺时为善计人情安处是良图天人之际只些子过此还同隔五湖代书寄友人一别光隂二纪余岁华如箭止堪吁东西契阔乆经难前后慇懃两得书故国山川皆梦寐旧家人物半丘墟何时重讲当时事笑对西风坼酒壶风吹木叶吟风吹木叶不吹根慎勿将根苦自陈天子旧都闲好住圣人余事冗休论长年国里神仙侣安乐窝中富贵人万水千山行已遍归来认得自家身闲行吟长忆当年扫敝庐未尝三径草荒芜欲为天下屠龙手肯读人间非圣书否㤗悟来知进退干坤见了识亲踈自从㑹得环中意闲气胷中一㸃无投呉走越覔青天殊不知天在眼前开眼见时犹有病举头寻处更无縁颜渊正在如愚日孟子方当不动年安得功夫逰寳肆爱人珠贝重忧钱买卜稽疑是买疑病深何药可能医梦中说梦重重妄牀上安牀叠叠非列子御风徒有待夸夫逐日岂无疲劳多未有收功处踏尽人间闲路岐对花饮人言物外有烟霞物外烟霞岂足夸若用校量为乐事但无忧挠是仙家百年光景留难住十日芳菲去莫遮对酒有花非负酒对花无酒是亏花春尽后园闲歩绿树成隂日黄莺对语时小渠初㶑灔新竹正参差倚杖闲吟乆携童引歩迟好风知我意故故向人吹代书寄呉传正寺丞敦笃情懐世所稀昔年今日事难追雪霜未始寒无甚松桂何尝色暂移洛邑士人虽我信天津风月只君知梦魂不悟东都逺依旧过从似旧时洛下园池洛下园池不闭门洞天休用别寻春纵逰只却输闲客遍入何尝问主人更小亭栏花自好尽荒台榭景才真虚名误了无涯事未必虚名揔到身梦过城东谒洛阳尉杨应之夜来清梦过城东溪水分流径路通全似乘槎上天汉但无严子验行踪代书寄前洛阳簿陆刚叔秘校洛城官满振衣𥚑尘土何由凂逺途道在幸逢清日月眼明应见旧江湖知行知止唯贤者能屈能伸是丈夫归去何妨趂残水三呉还似向时无答人乞碧芦草有可嘉者莫将萧艾俦扶踈全类竹苍翠特宜秋风雨声初入江湖思莫收无功济天下借此一淹留逍遥吟吾道本来平人多不肯行得心无后味失脚有深坑若未通天地焉能了死生向其间一事须是自诚明又人生忧不足足外更何求吾生虽未足亦也却无忧天和将酒养真乐用诗勾不信年光㑹催人早白头又夜入安乐窝晨兴饮太和穷神知道㤗养素得天多日月任推盪山川徒琢磨欲求为此者到了是谁何又何事感人深求之无处寻两仪长在手万化不闗心石里时藏玉砂中屡得金分明难理㑹湏索入沉吟偶得吟相去一毛间千山复万山虽能忘寝食未肯去机闗不是责人备柰何开口难天心况非逺既逺遂无还每度过东邻每度过东邻东邻愈觉懃既来长是愧相见只如亲饮食皆随好儿童亦自忻吾鄕有是乐何必更求仁每度过东街每度过东街东街怨暮来只知闲说话那觉太开懐我有千般乐人无一㸃猜半醺欢喜酒未晚未成廻君子与人交君子与人交未始无惊惕小人与人交未始无差忒秪此真喜欢也宜重爱惜他年云水踈亦恐难寻覔唯天有二气唯天有二气一隂而一阳隂毒产蛇蝎阳和生鸾凰安得蛇蝎死不为人之殃安得凤凰生长为国之祥无客廻天意无客廻天意有人资盗粮日中屡见斗六月时降霜有书不暇读有食不暇尝食况不盈缶书空堆满床又恶死而好生古今之常情人心不生事天下自无兵草木尚咸若山川岂不宁胡为无击壤饮酒乐昇平放小鱼纎鳞不足留此失一生休放尔江湖去寛渠鼎镬逰更宜深避网愼勿误吞钩天下多庖者无令落庶羞依韵和田大卿见赠日日歩家园清风不着钱城中得野景竹下弄飞泉自愿无嗟若何妨养浩然却慙天下士语道未忘筌乞笛竹洛人好种花唯我好种竹所好虽不同其心亦自足花止十日红竹能经岁绿俱霑雨露恩独无霜雪辱依韵和王不疑少卿招饮经难忆浮邱吾乡足胜逰风前惊白髪雨后喜新秋仕宦情虽薄登临兴未休人间浪忧事都不到心头再和王不疑少卿见赠乍凉天气好何处不堪逰鸿鴈来賔日鹰鹯得志秋忘形终夕乐失脚一生休多少江湖上舟船未到头依韵和三王少卿同过敝庐洛中诗有社马上句如神白首交情重黄花节物新见过心可荷知愧道非淳寂寞西风里身闲半古人代书寄南阳太守吕献可谏议一别星霜二纪中升沉音问不相通林间谈笑须归我天下安危宜系公万乘几前尝蹇谔百花洲上略从容不知月白风清夜能忆伊川旧钓翁荅尧夫见寄诲㝠㝠鸿羽在云天邈阻风音巳十年不谓圣皇求治理尚容遗逸卧林泉羡君身散随时乐顾我官闲饱昼眠应笑无成三黜后病衰方始赋归田寄呉传正寺丞天津风月一何孤似我经秋相忆无每仗晴波寄声去不知曾得到东都寄前洛阳簿陆刚叔秘校洛阳官满归呉㑹男子雄图志未伸若到江山最佳处举盃无惜望天津依韵和淮南宪张司封庭梧叶半黄篱菊初受霜向晚意不快把酒西南望望君不见君但见鸿南翔正欲思寄书自成书数行重阳前一日作近来多病不堪言长欲醺醺带醉眠新酒乍逢重九日好花初接小春天自知命薄临头上不愿事多来眼前唯有天津横落照水声仍是旧潺湲重九日登石阁三首人情见了多世态谙来乆事过忧噬脐物伤防掣肘水浊更澄泸衣尘须抖擞必欲论主衡何人为好手又事出一时间时过事莫还当时深可爱过后不堪看夏去休言暑冬来始讲寒人能知此理忧患自难干又今岁重阳日凭栏气候迟云烟虽已淡林木未全衰天地开怀处山川快眼时栏干空倚遍此意有谁知依韵答友人百万貔貅动塞尘朝廷委寄不轻人边疆生事虽然浅国士尽忠须是纯陇上悲歌应愤惋林间酣饮但酸辛欲陈一句好言语只恐相知未甚眞偶见吟富贵多傲人人情有时移道徳不傲人人情久益归道徳有常理富贵无定期蒿莱霜至委松栢雪更滋又世上多附炎炎歇人自去君子善处约约久情自固炎歇势不廻情固人不去路人或如亲亲人却如路又心迹贵相亲相亲善恶分世间须有物天下岂无人旣见薰莸臭当思玉石焚如何得时态长似洛阳春无题吟昔日不鍊物尝为物所误今日不鍊人又为人所怒物误亦可辨人怒难往诉我对人称过人亦为我恕无酒吟自从新法行尝苦樽无酒每有賔朋至尽日闲相守必欲丐于人交亲自无有必欲典衣买焉能得长久读陶渊明归去来归去来兮任我眞事虽成往意能新何尝不遇如斯世其那难逢似此人近暮特嗟时翳翳向荣还喜木欣欣可怜六百余年外复有闲人继后尘击壤集巻七击壤集卷八钦定四库全书击壤集巻八宋邵雍撰访南园张氏昆仲因而留宿中秋天气随宜好来访南园㑹隠家贪饮不知归去晚水精宫里宿烟霞和王安之少卿同游龙门生平有癖好寻幽一歳龙山四五逰或往或还都不计盖无荣利可稽留数朝从款看伊流夜卜香山宿石楼㑹有凉风开逺意更和烟雨弄髙秋归城中再用前韵乘兴龙山访尽幽恰如人在画图逰恨无美酒酬佳景正欲留时不得留又初秋微雨造轻寒倚遍东岑阁上栏不谓是时烟霭里松斋人作画图看和人留题张相公庵做了三公更引年人间福徳合居先结茅未尽忘君处正在嵩髙万嵗前代书寄程正叔严亲出守劒门西色养欢深世表仪唐相䂓模今歴歴蜀民遨乐旧熈熈海棠洲畔停桡处金鴈桥边立马时料得预忧天下计不忘君者更爲谁岁暮自贻当年志意欲横秋今日思之重可羞事到强图皆屑屑道非真得尽悠悠静中照物情难隐老后看书味转优谈麈从容对賔客荐章重叠误公侯已䝉贤杰开青眼不顾妻孥怨白头谷口郑眞焉敢望夀陵余子若为谋鼎间龙虎忘看守棊上山河废讲求一枕晴窻睡初觉数声幽鸟语方休林泉好处将诗买风月佳时用酒酬三百六旬如去箭肯敎襟抱落闲愁欢喜吟行年六十一筋骸未甚老已爲两世人便化岂为夭况且粗康强又复无忧挠如何不喜欢佳辰自不少寄李景眞太愽花前静榻闲眠处竹下明窻独坐时着甚语言名宇㤗林间自有翠禽知感事吟蛇头蝎尾不相同毒杀人多始是功风月四时无限好莫将闲事挠胷中寄亳州秦伯鎭兵部三川地正得中阳气入竒葩亦自王善识好花人不逺好花无恡十分芳人事纷纷积有年何烦颦蹙向花前万般计较头须白饶了胷中不坦然无限有情风月间好将醇酒发酡颜柰何人自生疑阻利害嫌轻更设闗虽贫无害日髙眠人不堪忧我自便煅鍊物情时得意新诗还有百来篇天心复处是无心心到无时无处寻若谓无心便无事水中何故却生金酒涵花影满巵红泻入天和胷臆中最爱一般情味好半醺时与太初同别寄一首许大秦皇定九州九州才定却归刘它人莫谩夸精彩徒自区区撰白头思故人芳酒一樽虽甚满故人千里柰思何栁拖池阁条偏细花近檐楹香更多和王平甫教授赏花处惠茶韵太学先生善识花得花精处却因茶万红香里烹余后分送天津第一家南园赏花三月初三花正开闲同亲旧上春台寻常不醉此时醉更醉犹能举大盃花前把酒花前醉醉把花枝仍自歌花见白头人莫笑白头人见好花多独赏牡丹赏花全易识花难善识花人独倚栏雨露功中观造化神仙品里定容颜寻常止可言时尚竒絶方名出世间赋分也须知不浅筭来消得一生闲问春三月春归留不住春归春意难分付凡言归者必归家爲问春家在何处春归必竟归何处无限春寃都未诉欲托流莺问所因子规又呌不如去春来愁去只因花春去愁来飜殢酒长恨愁多酒力微爲春成病花知否安乐窝中自贻物如善得终为美事到巧图安有公不作风波于世上自无氷炭到胷中灾殃秋叶霜前坠富贵春华雨后红造化分明人莫㑹花荣消得㡬何功花前劝酒春在对花饮春归花亦残对花不饮酒欢意遂阑珊酒向花前饮花宜醉后看花前不饮酒终负一年欢书皇极经世后朴散人道立法始乎羲皇岁月易迁革书传难考详二帝启禅让三王正纪纲五伯仗形胜七国争强梁两汉骧龙凤三分走虎狼西晋擅风流群㓙来北荒东晋事清芬传馨宋齐梁逮陈不足筭江表成悲伤后魏乘晋弊扫除几小康迁洛未甚久旋闻东西将北齐举爝火后周驰星光隋能一统之驾福于巨唐五代如传舎天下徒扰攘不有眞主出何由奠中央一万里区宇四千年兴亡五百主肇位七十国开疆或混同六合或控制一方或创业先后或垂祚短长或奋于将坠或夺于已昌或灾兴无妄或福㑹不祥或患生藩屏或难起萧墻或病由唇齿或疾亟膏盲谈笑萌事端酒食开战场情慾之一发利害之相戕剧力恣吞噬无涯罹祸殃山川才表里丘壠又荒凉荆棘除难尽芝兰种未芳龙蛇走平地玉石碎崑岗善设称周孔能齐是老庄柰何言已病安得意都忘履道㑹饮衆人之所乐所乐唯嚣尘吾友之所乐所乐唯清芬清芬无皷吹直与太古隣太古者靡它和气常絪纭里闬旧情好有才复有文过从一日乐十月生阳春洛阳古神州周公尝缕陈四时寒暑正四方道里均代不乏英俊号为多缙绅至于花与木天下莫敢伦而逢此之景而当此之辰而能开口笑而世有㡬人清衷贯金石剧谈惊鬼神天地为一指富贵如浮云明时缓康济白昼闲经纶莫如陪欢伯又复对此君商于六百里黄金四万斤不能买兹乐自余恶足论接䍦倒戴时蟾蜍生海垠小车倒载时山翁归天津思郑州陈知黙因感其化去不得一识面美物须絶代异人须不世造化生得成谅亦非容易旷世耳可闻同时目能视陈子同时人柰何闻诸耳谢城南张氏四弟兄冒雪载餚酒见过久旱㡬逾冬川守祈未得鴈行联镳来佳雪遽盈尺酒面生红光客心喜何极上夜离天津天津陡岑寂大寒吟旧雪未及消新雪又拥户阶前冻银牀檐头氷钟乳清日无光辉烈风正号怒人口各有舌言语不能吐和李审言龙图大雪万树琼花一夜开都和天地色皑皑素娥腰细舞将彻白玉堂深曲又催瓮牖书生方挟䇿沙塲甲士正衔枚幽人骨瘦欲清损頼有时时酒一盃小车行喜醉岂无千日酒惜春还有四时花小车行处人欢喜满洛城中都似家依韵和浙宪任度支官路寻眞已得眞可堪轻负洛城春江湖相望三千里休使鄕朋想望频和宋都官乞梅小园虽有四般梅不似江南迎腊开长恨东君少风韵先时未肯放春来东轩黄红二梅正开坐上书呈友人一年一度见䨇梅能见䨇梅几度开人夀百年今六十休论闲事且衔盃和任比部忆梅痛忆梅开易得残旣残憔悴不堪看年年长被清香误争似闲栽竹数竿初春吟花木四时分景致经书千巻号生涯有人若问闲居处道徳坊中第一家垂柳门前垂柳正依依更被东风来往吹忘了自家今已老却疑身是少年时至灵吟至灵之谓人至贵之谓君明则有日月幽则有鬼神生平与人交生平与人交未始有甘坏已亦无负人人亦无我害知识吟目见之谓识耳闻之谓知柰何知与识天下亦常稀偶书吟风林无静柯风池无静波林池既不静禽鱼当如何思患吟仆奴凌主人所患及人国自古知不平无由能絶得寄三城王宣徽二首林下居虽陋花前饮却频世间无事乐都恐属闲人又路上尘方坌壶中花正开何须头尽白然后赋归来一室吟一室可容身四时长若春何尝无美酒未始絶佳賔仁圣吟尽道之谓圣如天之谓仁如何仁与圣天下莫敢伦将还河北留别先生恕先生抱道隐墻东心迹兼忘出处通圯下每慙知孺子牀前曽忆拜龎公已将目击存㣲妙直把神交寄始终此日离违限南北萧萧班马正依风和邢和叔学士见别世路如何若大东相逢不待语言通观君自比诸葛亮顾我殊非黄石公讲道污隆无巨细语时兴替有初终出人才业尤须惜愼勿轻为西晋风击壤吟人言别有洞中仙洞里神仙恐妄传若俟灵丹须九转必求朱顶更千年长年国里花千树安乐窝中乐满悬有乐有花仍有酒却疑身是洞中仙春去吟好物足艰难都来数日间既为风搅挠又被雨摧残富贵醉初醒神仙梦乍还游人不知止依旧倚朱栏南园花竹花行竹迳紧相挨每日须行四五廻因把花行侵竹种且图竹迳对花开花香逺逺随衣𬒮竹影重重上酒盃谁道山翁少温润这般红翠却长偎再答王宣徽自有吾儒乐人多不肯循以禅爲乐事又起一重尘又大逹诚无碍人人自有家假花犹入念何者谓真花苍苍吟寄答曹州李审言龙图一般颜色正苍苍今古人曾望断肠日往月来无少异阳舒隂惨不相妨迅雷震后山川裂甘露零时草木香幽暗巖崖生鬼魅清平郊野见鸾凰千花烂为三春雨万木凋因一夜霜此意分明难理㑹直须贤者入消详林下五吟眞工造化岂容私拙者为谋亦甚㣲安乐窝深初𧺫后太和汤酽半醺时长年国里篮舁往永熟乡中杖䇿归身似昇平无一事数茎髭白任风吹老年躯体索温存安乐窝中别有春万事去心闲偃仰四支由我任舒伸庭花盛处凉铺簟檐雪飞时软布䄄谁道山翁拙于用也能康济自家身有物轻醇号太和半醺中最得春多灵丹换骨还如否白日升天似得么尽快意时仍起舞到忘言处只讴歌賔朋莫怪无拘检眞乐攻心不柰何相招相劝饮流霞鬓乱秋霜发乱华所记莫非前甲子凡经多是老官家共夸今日重孙过更说当时旧事呀言语丁宁有情味后生无笑太周遮生来未始事田畴无岁无时长有秋随分盃盘俱是乐等闲池舘便成游风花雪月千金子水竹云山万户侯欲俟河清人寿㡬两眉能着㡬多愁安乐窝中自讼吟不向红尘浪着鞭唯求寡过尚无縁虚更蘧瑗知非日谬歴宣尼读易年发到白时难受彩心归通后更何言至阳之气方为玉犹恐鑚磨未甚坚花庵诗二章拜呈尧夫光自然天物胜人为万叶无风碧四垂犹恨簪绅未离俗荷衣蕙带始相宜洛阳四时常有花雨晴颜色秋更好谁能相与共此乐坐对年华不知老和君实瑞明花庵二首不用丹楹刻桷为重重自有翠隂垂后人继取天眞意种莳增华非所宜庵后庵前尽植花花开畨次四时好主人事简常燕休不信岁华能换老击壤集巻八击壤集卷九钦定四库全书击壤集卷九宋邵雍撰六十二吟行年六十二康强况复身居永熟鄕道徳生辰非易得浅斟低唱又何妨无涯岁月难拘管有限形骸莫毁伤多少英雄弄才智大曾经过恶思量林下局事吟闲人亦也有官守官守一身四事有一事承晓露看花一事迎晚风观柳一事对皓月吟诗一事留佳賔饮酒从事于兹二十年欲求同列谁能否依韵和呉传正寺丞见寄五十年来读旧书世人应笑我迂踈因思偊女忘今古遂悟轮人致疾徐道业未醇诚可病生涯虽薄敢言虚时和受赐已多矣安有胷中不晏如延福坊李太愽乞园池诗宣威十九次髙牙奕叶功臣旧将家清世辞荣归里第白头行乐过年华盃盈香醑浮春水曲度新声出靓花如此园池如此夀儿孙满眼庆无涯金玉吟良金美玉信难偕好物其来最受埋盗跖免兵非积善仲尼无土反成猜中孚既若须为信无妄因何却有灾莫若致之爲外事心源可乐是昭回夏日南园夏木无重数森隂翠樾低相唿百禽语太半是黄鹂谢寗寺丞惠希夷罇仙掌峯峦峭不收希夷去后遂无俦能斟时事髙擡手善酌人情略拨头画虎不成心尚在悲麟无应泪横流悟来不必多言语赢得清闲第一筹花庵独坐呈尧夫先生光荒园才一畆意足以为多虽不居丘壑尝如隐薜萝忘机林鸟下极目塞鸿过爲问市朝客红尘深㡬何和君实端明花庵独坐静坐养天和其来所得多耽耽同厦宇宻宻引藤萝忘去贵臣度能容野客过系时休戚重终不道如何依韵和宋都官惠㯶拂子洛邑从来号别都能容无状久安居衆蚊多少成雷处一拂何由议扫除同王胜之学士转运赏西园芍药此物扬州素所闻今于洛汭特称珍雅知国色善移物更着天香暗结人欲殿群芳仍占夏得专竒品不须春日斜立马将归去再倚朱栏看一廵戯谢富相公惠班笋三首名园不放过鵶飞相国如今遂请时鼎食从来称富贵更和花笋一兼之承将大笋来相诧小圃其如都不生虽向性情曾着力柰何今日未能平应物功夫出世间岂容人可强跻攀我侬自是不知量培塿须求比㤗山答李希淳屯田逢时虽出欲胡为其那天资智识㣲弊性止堪同蠖屈薄才安敢望鹏飞长因访旧欢无极每为寻幽暮不归花爱半开承露看柰何花上露沾衣苔钱一雨一畨新非闗鼓铸频纵多难赠客便失不猜人遍地未爲富满堦那济贫买愁须有爲酤酒断无因散处如筹计重时似索陈不能赒已急何暇更赒亲种谷吟农家种谷时种禾不种莠柰何禾未荣而见莠先茂莠若不诛锄禾亦未成就又况雨霈时霑及恩一熘赠尧夫先生光家虽在城阙萧瑟似荒郊逺去名利窟自称安乐巢云归白石洞鹤立碧松梢得䘮非吾事何须更解嘲和君实端明见赠曾不见譊譊城中类逺郊虽无千里马却有一枝巢月出云山背风来松竹梢顽然何所得岂复避人嘲别一章改韵同五诗呈尧夫光家虽在城阙萧瑟似山阿逺去名利窟自称安乐窝云归白石洞鹤立碧松柯得䘮非吾事何须更寤歌秋夜浮云一消散星斗灿长天碧藓坠丹果清香生白莲体凉犹衣葛耳静已无蝉坐久群动息秋空唯寂然平日游园常䇿笻杖秋来发箧复出貂褥二物皆景仁所贶睹物思人斐然成诗笻杖携已久貂褥展犹新渐染岷山雪拂除京国尘危扶醉归路稳称病来身頼此斋中物时如见故人云晴空碧于水那得片云飞映日成丹凤随风变白衣去来皆絶迹隐显两忘机天理谁能测终然何所归闲来闲来观万物在处可逍遥鱼爲贪钩得蛾因赴火焦碧梧饥鸑鷟白粒饱鹪鹩带索谁家子行歌复采樵花庵多牵牛清晨始开日出已瘁花虽甚美而不能留赏望逺云凝岫粧余黛散钿缥囊承晓露翠葢拂秋烟向慕非葵比雕零在槿先才供少顷玩空废日髙眠和秋夜久畏夏暑日喜逢秋夜天急雨过修竹凉风揺晚莲岂谓败莎蛩能继衰柳蝉安得九臯禽清唳一洒然和貂褥笻杖二物皆范景仁所惠君子亦保物保故不保新笻生蜀部石貂走隂山尘善扶巇崄路能暖瘦羸身行坐不可舍常如覩斯人和云万里幙四垂一片云自飞秪知根抱石不爲天爲衣既来曾无心却去宁有机未能作霖雨安用帝鄕归和闲来以身观万物万物理非遥马爲乘多瘦龟因灼苦焦能言谢鹦鹉易饱过鹪鹩伊洛好烟水愿同渔与樵和花庵上牵牛花叶閙深如幄花繁翠似钿瀼瀼零晓露羃羃蔽晴烟谢旣成畨次开仍有后先主人凝伫苦长是废朝眠寄三城旧友卫比部二絶虽老未龙钟篱边菊满丛乍凉天气好里闬正过从又景好身还徤天晴路又干小车芳草软处处是清欢秋霁登石阁初晴僧阁一凭栏风物凄凉八月间欲尽上层尝脚力更于髙处看人寰秋深天气随宜好老后心懐只爱闲为报逺山休歛黛这般情意久阑珊尧夫先生示秋霁登石阁之句病中聊以短章戯答弼髙阁岧嶤对逺山雨余愁望不成欢拟将歛黛强消遣却是幽思苦未阑和尧夫先生秋霁登石阁光飞檐危槛出林端王屋嵩丘咫尺间独爱髙明游佛阁岂知忧喜满尘寰目穷苍莽纎毫尽身得逍遥万象闲暇日登临无厌数悲风残叶已珊珊行至龙门先寄尧夫先生复圭碧洛青嵩刮眼明马头次第似相迎天街髙士还知否好约南轩醉一觥和李审言龙图行次龙门见寄万里秋光入坐明交情预喜笑相迎菊花未服重阳过如待君来泛巨觥风月吟凉风无限清良月无限明清明不我舍长能成欢情终朝三褫辱昼日三接荣荣辱我不预何复能有惊赠富公天下系休戚世间谁拟伦三朝为宰相四水作闲人照破万古事收归一㸃真不知縁底事见我却慇懃弄笔吟人生所贵有精神既有精神却不淳弄假像真终是假将勤补拙总输勤因饥得饱饱犹病为病求安安未真人误圣人人不少圣人无误世间人招司马君实游夏圃雨霁景自好秋深天未寒可能乘兴否夏圃上盘桓和尧夫先生相招游夏圃光野逈秋光满迳微朝露寒登髙与行逺余力尚桓桓秋日雨霁闲望水冷云踈霜意早嵗华虽晚黄花好饶教四面逺山围柰何一片秋光老上天生物固无私圣人余事人难晓陈言生活不须矜自是中才皆可了四小吟简陈季常八月小春天小花开且殷晚来经小雨遂使小车闲乐乐吟吾常好乐乐所乐无害义乐天四时好乐地百物备乐人有美行乐已能乐事此数乐之外更乐微微醉诫子吟善恶无它在所存小人君子此中分改图不害爲君子迷复终归作小人良药有功方利病白圭无玷始称珍欲成令器须追琢过失如何不就新闻少华崩变化无踪倐忽间力廽天地不为难若教施展巨灵手岂止轩腾少华山六社居民皆覆没九泉磐石尽飞飜刍荛一句能收采尧舜之时自可攀自古吟自古大圣人犹以为难事而况后世人岂复便能至求之不胜难得之至容易千人万人心一人之心是代书寄祖龙图三十年交旧相逢各白头海壖曾共饮洛社又同游脱屣风波地开懐松桂秋两眉从此后应不着闲愁寒夜吟天加一上寒我添一重被不出既徃言不为已甚事责已重以周与人不求备唯是大圣人能立无过地知幸吟鸡职在司晨犬职在守御二者皆有功一归于报主我饥亦享食我寒亦受衣如何无纎毫功德补于时趋向舎我灵龟观我朶頥背义从利人无逺思贲于丘园束帛戋戋既能图大小在其间不可知吟犂牛生骍角老蚌产明珠人虽欲勿用山川其舎诸事固不可知物亦难其拘一归于臆度义失乎精粗事急吟旱极望雨意病危思药心人人当此际不待劝而深知人吟事到急时观态度人于危处露肝脾深心厚貌平时可慎勿便言容易知言语吟一语便喜处千言益怒时既因言语合却为语言离思患吟縁饰近虚襟虚襟后患深疗饥当用食救旱必须霖人生一世吟前有亿万年后有亿万世中间一百年做得㡬何事又况人之夀㡬人能百岁如何不喜欢强自生憔悴谢人惠石笋谁将天柱峯快刀割一半泉漱痕微清云抱色犹见权门不能移富室不能转则予何人哉当阎君之献十月二十四日早始见雪登白云台闲望乱道走书呈尧夫先生弼气候随时应初寒雪巳盈干坤一色白山水万重清是处人烟合无穷鸟雀惊忻然不成下连把玉罍倾奉和十月二十四日初见雪呈相国元老壬子初逢雪未多仍却晴人间都变白林下不胜清寒士痛遭恐穷民恶着惊盃觞限新法何故便能倾台上再成乱道走书呈尧夫弼宻雪终宵下晨登百尺端瑞光翻怯日和气不成寒天末无纎翳云头未少干四郊闻击壤农望巳多欢和相国元老崇台未经庆瑞雪下云端虽地尽成白而天不甚寒有年丰可待盈尺润难干畎亩无忘处追踪击壤欢天津看雪代简谢蒋秀才还诗巻清洛接天去寒云贴地飞人于桥上立诗向雪中归安乐窝中看雪同云漠漠雪霏霏安乐窝中卧看时初讶后园罗玉树却惊平地璨瑶池未逢寒食棃花谢不待春风栁絮飞酒放半醺帘半巻此情无使外人知又满目是瑶琚贫家遂富如许观非许卖宜惨不宜舒醇酿装醺后重衾造暖余肯于人世上造险较锱铢岁在癸丑年始七十正旦日书事弼人生七十古来稀今日愚年已及期从此光隂犹不测只应天道始相知又亲賔何用举椒觞已觉闲中岁月长不学香山醉謌舞只将吟啸敌流光又先圣明明许从心山川风月恣游寻此中若更论规矩籍外闲人不易禁又今年始是乞骸年我向年前已挂冠都为君王怜久疾肯教先去养衰残答富郑公见示正旦四絶正旦四篇诗縁忻七十期请观唐故事未放晋公归上元书怀光老去春无味年年觉病添酒因脾积断灯为目痾嫌势位非其好纷华久已厌唯余读书乐暖日坐前檐和君实端明养道自安恬霜毛一任添且无官责咎幸免世猜嫌蓬户能安分藜羮固不厌一般偏好处曝背向前檐安乐窝中四长吟安乐窝中快活人闲来四物幸相亲一编诗逸收花月一部书严惊鬼神一炷香清冲宇㤗一樽酒美湛天真太平自庆何多也唯愿君王夀万春安乐窝中诗一编安乐窝中诗一编自歌自咏自怡然陶镕水石闲勲业铨择风花静事权意去乍乘千里马兴来初上九重天欢时更改三两字醉后吟哦五七篇直恐心通云外月又疑身是洞中仙银河汹涌飜晴浪玉树查牙生紫烟万物有情皆可状百骸无病不能蠲命题滥被神相助得句谬为人所传肯让贵家常奏乐宁慙富室賸收钱若条此过知何限因甚台官独未言安乐窝中一部书安乐窝中一部书号云皇极意何如春秋礼乐能遗则父子君臣可废乎浩浩羲轩开辟后巍巍尧舜恊和初炎炎汤武干戈外恟恟桓文弓劒余日月星辰髙照耀皇王帝伯大铺舒几千百主出䂓制数亿万年成楷模治久便忧强䟦扈患深仍念恶驱除才堪命世有时有智可济时无世无既徃尽归闲指㸃未来须俟别支梧不知造化谁为主生得许多竒丈夫安乐窝中一炷香安乐窝中一炷香凌晨焚意岂寻常祸如许免人须謟福若待求天可量且异缁黄徼庙貌又殊儿女䙚衣裳中孚起信宁烦祷无妄生灾未易禳虚室清泠都是白灵台莹静别生光观风御冦心方醉对景颜渊坐正忘赤水有珠涵造化泥丸无物隔青苍生为男子仍身健时遇昌辰更岁穰日月照临功自大君臣庇廕效何长非徒闻道至于此金玉谁家不满堂安乐窝中酒一樽安乐窝中酒一樽非唯养气又颐真频频到口微成醉拍拍满怀都是春何异君臣初际㑹又同天地乍絪纭醺酣情味难名状醖酿功夫莫指陈斟有浅深存爕理饮无多少寄经纶凤凰楼下逍遥客郏鄏城中自在人髙阁望时花似锦小车行处草如茵巻舒万世兴亡手出入千重云水身雨后静观山意思风前闲看月精神这般事业权衡别振古英雄恐未闻谢富相公见示新诗一轴通衢选地半松筠元老辞荣向盛辰多种好花观物体每斟醇酒发天真清朝将相当年事碧洞神仙今日身更出新诗二十首其间字字敌阳春文章天下称公器诗在文章更不踈到性始知真气味入神方见妙功夫闲将岁月观消长静把干坤照有无辞比离骚更温润离骚其奈少寛舒弼承索近诗复贶佳句輙次元韵奉和诗以语志不必更及乎诗也伏惟一览而已弼出入髙车耀缙绅从来天幸喜逢辰道孤常恐难逃悔性拙徒能不失真风雨坐生旡妄疾林泉归作自由身嵗寒未必输松柏已见人间七十春赋分萧条只自如生平常向宦情踈亡功每叹孤明主得谢何妨作老夫官品尚叨三事贵世縁应信一毫无病来髀肉消㡬尽尤觉隂阳系惨舒安乐窝中好打乖吟安乐窝中好打乖打乖年纪合挨排重寒盛暑多闭户轻暖初凉时出街风月煎催亲笔砚莺花引惹傍樽罍问君何故能如此秪被才能养不才和弼先生自卫客西畿乐道安闲絶世机再命初筵终不起独甘穷巷寂无依贯穿百代常探古吟咏千篇亦造微珍重相知忽相访醉和风雨夜深归和拱辰安乐窝中名隠君腹藏经笥富多闻一㕓水竹为生计三径琴觞混世纷婉画旧尝辞幕府少㣲今已应星文了心便是栖真地何必烟霞卧白云和光安乐窝中自在身犹嫌名字落红尘醉吟终日不知老经史满堂谁道贫长掩柴荆避寒暑只将花卉记冬春料非闲处打乖客乃是清朝避世人和尚恭窝名安乐已诙谐更赋新诗讼所乖岂以达为贤事业自知安是道梯阶权门富室先藏迹好景良朋亦放怀应照先生纯粹处肯挥妙墨记西斋和逵安乐先生醉便歌庄篇徒尔说焚和有名有守同应少无事无来得最多胜处林泉供放适清时风月助吟哦能抛忧责忘劳外不纵逍遥更待何和颢打乖非是要安身道大方能混世尘陋巷一生颜氏乐清风千古伯夷贫客求妙墨多携巻天为诗豪剩借春尽把笑谈亲俗子徳容犹足畏乡人圣贤事业本经纶肯为巢由继后尘三币未囬伊尹志万钟难换子舆贫且因经世藏千古已占西轩度十春时止时行皆有命先生不是打乖人和吕希哲先生不是闭闗人髙趣逍遥混世尘得志须为天下雨放怀聊占洛阳春家无甔石賔常满论极锱铢意始新任便终身卧安乐一毫何费飬天真二月六日登石阁光极目千里外川原绣画新始知平地上看不尽青春和君实端明登石阁平地虽然逺那知物物新危楼一百尺别有万般春二月六日送京醖二壶上尧夫光红樱零落杏花开春物相催次第来莫作林间独醒客任从花笑玉山頺和君实端明副酒之什洛阳花木满城开更送东都䨇榼来遂使闲人转狂乱柰何红日又西頺对花吟春在花争好春归花遂残好花留不住好客㑹亦难酒既对花饮花宜把酒看如何更斟满乃尽此时欢依韵寄成都李希淳屯田思君君未还君恋蜀中官白首虽知倦清𠂻宜自寛花时难得㑹蚕市易成欢莫叹归休晚生涯若未完代书寄广信李遵度承制蓟北更千里汉唐为极边奈何今境土不复旧山川虎帐兵家重雕弓嗣子传他年勒功处无使后燕然自和打乖吟安乐窝中好打乖自知元没出人才老年多病不服药少日壮心都已灰庭草刬除终未尽槛花擡举尚难开轻风吹动半醺酒此乐直从天外来击壤集巻九击壤集卷十钦定四库全书击壤集卷十宋邵雍撰年老逢春十三首年老逢春春莫猜老年方自少年廻人情少悦酒不解天气却寒花未开堤外有风斜送栁墻隂经雨半生苔去年波水东流去旧渌奈何新又来年老逢春春正妍春妍况在禁烟前才寒却暖养花日行雨便晴消酒天进退樽罍宜有主栽培桃李岂无权清谈已是欢情极更把狂诗当管絃年老逢春雨乍晴雨晴况复近清明天低宫殿初长日风暖园林未啭莺花似锦时髙阁望草如茵处小车行东君见赐何多也又复人间久太平年老逢春莫厌春住家况复在天津既将水竹为生计须与风花作主人故宅废功除瓦砾新畦加意种兰薰未知去此闲田地何地更能容此身年老逢春始识春春妍都恐属闲身能知青帝功夫大肯逐后生撩乱频酒趂嫰醅尝格韵花承晓露看精神大凡尤物难分付造化从来不负人年老逢春春意多波光谁染栁谁拖池亭正好爱不彻草木向荣情奈何便把樽罍通意思须防风雨害清和千红万翠中间里似我闲人更有么年老逢春春莫厌春工慎勿致猜嫌红芳若得眼前过白髪任从头上添雨后艶花零涙颗风余新月露眉尖轻醇酒面斟来凸举盏长忧不易拈年老逢春春莫悭春悭不当世艰难四时只有三春好一岁都无十日闲酒盏不烦人诉免花枝须念雨催残却愁千片飘零后多少金能买此欢年老逢春莫厌频更频能见㡬廻春须将酒盏强留客却恐花枝解笑人世态不堪新间旧物情难免假疑真谁云梁燕多言语此箇深寃都未伸年老逢春兴未收愿春慈造少迟留既称好事愁花老须与多情秉烛游酒里功劳闲汗马诗中罪过静风流东君不奈人嘲戯僝僽花枝恶未休年老逢春莫惜狂惜狂无那兴难当园林恰到恁明媚风雨便多闲中伤花等半开宜速赏酒闻才熟便先尝大都美物天长惜非是吾侪曲主张年老逢春春不任不任縁被老来侵一身老去恶足惜满眼春归何处寻红日坠时风更急落花流处水仍深流莺不悟芳菲歇犹向枝头送好音年老逢春认破春破春不用苦伤神身心自有安存地草木焉能媚惑人此日荣爲他日瘁今年陈是去年新世间忧喜常相逐多少酒能平得君和尧夫先生年老逢春三首光年老逢春春莫咍朱颜不肯似春廻酒因多病无心醉花不解愁随意开荒径倦游从碧草空庭慵扫任苍苔相逢谈笑犹能在坐待牵车陌上来年老逢春无用惊对花弄笔眼犹明不嫌贫舎旧来燕唤起醉眠何处莺一仆相随幅巾出群童聚看小车行人间万事都捐去莫遣胷中气不平年老逢春犹解狂行歌南陌上东冈晴云髙鸟各自得白日游丝相与长草色无情尽眼绿林花多思丽人香吾侪幸免簪𥚑累痛饮闲吟乐未央崇徳久待不至光淡日浓云合复开碧嵩青洛逺萦廻林端髙阁望巳乆花外小车犹未来和君家梁上年时燕过社今年尚未廻请罚误君凝竚久万花深处小车来天启夫君八斗才野人中路必须廻神仙一句难忘处花外小车犹未来别两絶楼外花深碍小车难忘有徳见思多欲慿桃李为之谢桃李无言争奈何赏花髙阁上负约罪难廻若许将诗赎何时不可陪春日登石阁满洛城中将相家广栽桃李作生涯年年二月凭髙处不见人家只见花六十三吟行年六十有三岁齿发虽衰志未衰耻把精神虚作弄肯将才力妄施为愁闻刮骨声音切闷见吹毛智数卑珍重至人尝有语落便宜是得便宜感事吟古人不见面止可观其心其心固无他而多顾义深今人不见心正可观其面其面固无他而多顾利浅顾义则利人顾利则害民利人与害民而卒反其身其身幸而免亦须殃子孙偶书天生万物各遂其一唯人最灵万物能并芝兰芬芳麒麟凤凰此类之人鲜有不臧狼毒冶葛枭鸩蛇蝎此类之人鲜有不孽臧唯思安孽唯思残日夜无息相代于前天无私覆地无私载俱能含养始知广大偶得吟蛙蜢泥中走凤凰云外飞云泥相去远自是难相知太和汤吟二味相和就瓮头一般收口效偏优同斟祗却因无事独酌何尝为有愁才沃便从眞宰辟半醺仍约伏羲游人间尽爱醉时好未到醉时谁肯休洗竹嵗寒松栢共经秋丛剉无端蔽翳稠遍地冗枝都与去倚天髙干一齐留应龙吟后声能效仪凤来时功可收未说其他为用处此般风格最难俦天意吟天意无他只自然自然之外更无天不欺谁怕居暗室絶利须求在一源未喫力时犹有说到收功处更何言圣人能事人难继无价明珠正在渊代书戯祖龙图祖兄同甲申二十七日长无怨可低眉有欢能抵掌交情日更深道义久相尚但欠书丹人黄金八百两把酒把酒嘱儿男吾今六十三处身虽未至讲道固无慙世上荣都谢林间乐尚贪语其贪一也且免世猜嫌对花花枝照酒巵把酒嘱花枝酒尽钱能买花残药不医人无先酩酊花莫便离披慢慢对花饮况春能几时四道吟天道有消长地道有险夷人道有兴废物道有盛衰兴废不同世盛衰不同时奈何人当之许多喜与悲林下吟林下一般竒俗人那得知乍圆明月夜才放好花枝美酒未斟满佳賔莫放归世间优我軰幸有这些儿春隂日日是春隂春隂又复沉养花虽有力爱月岂无心月满方能看花开始可吟奈何花与月殊不谅人深又花好难久观月好难久看花能五七日月止十二圆圆时仍龃龉开处足摧残风雨寻常事人心何不安嘱花吟把酒嘱花枝花枝亦要知花无十日盛人有百年期据此销魂处宁思中酒时若非诗断割难解一生迷懒起吟半记不记梦觉后似愁无愁情倦时拥衾侧卧未欢起帘外落花撩乱飞感事吟君子小人正相反上智下愚诚不移冶葛根非连灵芝奈何生与天地齐三惑老而不歇是一惑安而不乐是二惑闲而不清是三惑三者之惑自戕贼四喜一喜长年为夀域二喜丰年为乐国三喜清闲为福徳四喜安康为福力何如吟立身须作真男子临事无为浅丈夫料得人生皆素定空多计较竟何如问春吟自古言花须说莺莺花本合一时行因何花谢莺才至浪得莺花相与名輙欲问春春不应私于蜂蝶有何情流莺不伏春辜负啼了千声又万声楼上寄友人有客常轻平地春失春不得不云云能安陋巷无如我既上髙楼还忆君满眼云林都是绿万家辉舞半来新凭栏须是心无事谁是凭栏无事人所失吟所失弥多所得微中间赢得一歔欷人荣人悴乃常理花谢花开何足追偶尔相逢却相别乍然同喜又同悲只消照破都无事何必区区更辨为挿花吟头上花枝照酒巵酒巵中有好花枝身经两世太平日眼见四朝全盛时况复筋骸粗康健那堪时节正芳菲酒涵花影红光熘争忍花前不醉归闲居吟闲居须是洛中居天下闲居皆莫如文物四方贤俊地山川千古帝王都絶竒花畔持芳醑最软草间移小车只有尧夫负亲旧交亲殊不负尧夫依韵和张子坚太愽八载相逢恨未平如何别酒又还倾虽慙坦率珠多颣却识清和玉有声处世当为天下士赏花须是洛阳城也知今古真男子造化功夫不易生还鞠十二着作见示共城诗巻写像丹青未易偕丹青难写像情懐览君十首诗三遍胜我再游乡一廻故国不知新想望家山如见旧崔嵬功名时事人休问只有两行清泪揩乐物吟日月星辰天之明耳目口鼻人之灵皇王帝伯人之生天意不逺人之情飞走草木类既别士农工商品自成安得岁丰时长平乐与万物同其荣喜春吟春至已将诗探伺春归更用酒追寻酒因春至春归饮诗为花开花谢吟花谢花开诗屡作春归春至酒频斟情多不是强年少和气冲心何可任暮春吟多情潘佑羡杨花出入千家复万家少日壮心都失去老年新事不知他诗中罪过人多恕酒里功劳我自夸犹有一般牢落处交亲大半在天涯和王中美大卿致政二首等候人间七十年便如平子赋归田知时所得诚多矣养志其谁曰不然况有林泉情恱乐却无官守事拘牵小车近日曾驰谒正值夫君春昼眠自古有才思奋飞夫君何故独知时平生懐抱未少屈盛世挂冠良得宜入格栁拖风细细压春花笑日迟迟传唿震地门前过更不令人问是谁和北京王郎中见访留诗车从赏春来北京耿君先期已驰情此时殒霜奈何重今岁花开徒有声既辱佳章仍坠刺宁无累句代通名天之才美应自惜料得不为时虚生喜乐吟生身有五乐居洛有五喜人多轻习常殊不以为事吾才无所长吾识无所纪其心之㤗然奈何人了此欢喜吟欢喜又欢喜喜欢更喜欢吉士为我友好景为我观美酒为我饮美食为我餐此身生长老尽在太平间天道吟天道不难知人情未易窥虽闻言语处更看作为时隐几功夫大挥戈事业卑春秋頼乘兴出用小车儿室吟一室可容身四时长有春何尝无美酒未始絶佳賔洞里赏花者天边泛月人相逢应有语笑我太因循正月二十六日独歩至洛濵偶成二诗呈尧夫先生光拜表归来抵寺居解鞍纵马罢传唿紫花金带尽脱去便是林间一野夫草软波晴沙路微手携笻竹着深衣白鸥不信忘机久见我犹穿岸柳飞依韵和君实端明洛濵独歩冠盖纷纷塞九衢声名相轧在前唿独君都不将为事始信人间有丈夫风背河声近亦微斜阳淡泊隔云衣一䨇白鹭来烟外将下沙头又却飞雨后天津独歩洛阳宫殿鏁晴烟唐汉以来书可传多少升沉都不见空余四面旧山川春色去岁春归留不住今年春色来何处洛阳处处是桃源小车渐转东街去太平吟天下太平日人生安乐时更逢花烂漫争忍不开眉禁烟留题锦幈山下四首满川桃李弄芳妍不忍重为思所残忍使一年春遂去尽凭髙处与盘桓寒食风烟锦幈下凭髙把酒兴何如满川桃李方妍媚不忍重为风破除无涯桃李待清明经岁方能开得成不念化工曾着力狂风何故苦相凌春半花开百万般东风近日恶摧残可怜桃李性温厚吹尽都无一句言两岁锦幈之游不克见郑令因以寄之岁岁羣芳正烂开锦幈山下赏春来两年不得陪山躅洞里仙人出未廻东轩前添色牡丹一株开二十四枝成两絶呈诸公牡丹一株开絶伦二十四枝娇娥颦天下唯洛十分春邵家独得七八分牡丹一株开絶竒二十四枝娇娥围满洛城人都不知邵家独占春风时酬尧夫招看牡丹光君家牡丹深浅红二十四枝为一丛不唯春光占七八才华自是诗人雄君家牡丹今盛开二十四枝为一栽主人果然青眼待正忙亦须偷暇来花时阻雨不出三月洛城春半时秋千未拆杨花飞小车不出闲春泥乱红飜处流莺啼安乐窝中吟安乐窝中职分修分修之外更何求满天下士情能接遍洛阳园身可游行已当行诚尽处看人莫看力生头因思平地春言语使我尝登百尺楼安乐窝中事事无唯存一巻伏羲书倦时就枕不必睡欢后携笻任所趋准备㸃茶收露水隄防合药种鱼苏苟非先圣开䝉悋几作人间浅丈夫安乐窝中弄旧编旧编将絶又重联灯前烛下三千日水畔花间二十年有主山河难占籍无争风月任收权闲吟闲咏人休问此箇功夫世不传安乐窝中万户侯良辰美景忍虚休已曾得手春深日更欲披衣年老头晓露重时花满槛暖醅浮处酒盈瓯圣人喜得㱔儿事又省工夫又省忧安乐窝中春梦廻併无尘事可装懐轻风一霎座中过此乐直从天外来日影转时从杖屦花隂交处傍樽罍人间未若吾鄕好又况吾鄕多美才安乐窝中春不亏山翁出入小车儿水边平转绿杨岸花外就移芳草堤明快眼看三月景康强身歴四朝时凤凰楼下天津畔仰面迎风倒载归安乐窝中三月期老来才㑹惜芳菲自知一赏有分付谁让黄金无孑遗美酒饮教微醉后好花看到半开时这般意思难名状只恐人间都未知安乐窝中春暮时闭门慵坐客来稀萧萧㣲雨竹间霁嘒嘒翠禽花上飞好景尽将诗记录欢情须用酒维持自余身外无穷事皆可掉头称不知安乐窝中甚不贫中间有榻可容身儒风一变至于道和气四时长若春日月作明明主日人言成信信由人唯人与日不相逺过此何尝更语真安乐窝中设不安略行汤剂自能痊居常无病不服药就使有灾宜俟天理到昧时须索讲情于尽处更何言自余虚费闲思虑都可易之为昼眠安乐窝中春欲归春归忍赋送春诗虽然春老难牵复却有夏初能就移饮酒莫教成酩酊赏花慎勿至离披人能知得此般事焉有闲愁到两眉生为男子偶昌辰安乐窝中富贵身大字写诗夸壮健小盃饮酒惜轻醇山川澄浄初经雨草木暄妍正遇春造化功夫精妙处都宜分付与闲人安乐窝中虽不拘不拘终不失吾儒轻醇酒用小盏饮豪壮诗将大字书花木暄妍春雨后山川澄净九秋余闲中意思长多少无忝人间一丈夫奉和安乐窝吟光灵台无事日休休安乐由来不外求细雨寒风宜独坐暖天佳景即闲游松篁亦足开青眼桃李何妨挿白头我以着书为职业为君偷暇上髙楼食梨吟愿君莫爱金花梨愿君须爱红消梨金色红消两般味一般颜色如臙脂红消食之甘如饴金花食之先颦眉似此误人事不少未食之前宜辨之依韵答安之少卿叠巘如幈四面开可堪虚使乱云堆已曾同赏花无限须约共游山几廻未老秋光诗拥笔乍凉天气酒盈盃轻风早是得人喜更向芰荷深处来击壤集巻十击壤集卷十一钦定四库全书击壤集巻十一宋邵雍撰上已观花思友人上已观花花意秾今年正与昔年同当时同赏知何处把酒犹能对逺风戯呈王郎中近年好花人轻之东君恶怒人不知直与增价一百倍满洛城春都买归一株二十有四枝枝枝皆有倾城姿又恐冷地狂风吹盛时都与籍入诗流莺吟迁乔固有之出谷未多时正嫩簧为舌初新金作衣替花言灼灼代栁説依依栁外晚犹啭花前晓又啼啼多因雨过啭少为春归莫遣行人聴行人路正迷善赏花吟人不善赏花只爱花之貌人或善赏花只爱花之妙花貌在颜色颜色人可效花妙在精神精神人莫造善饮酒吟人不善饮酒惟喜饮之多人或善饮酒惟喜饮之和饮多成酩酊酩酊身遂疴饮和成醺酣醺酣颜遂酡省事吟虑少梦自少言稀过亦稀帘垂知日永栁静觉风㣲但见花开谢不闻人是非何须寻洞府度嵗也应迟一春吟一春九十日风雨占几半花好不成观心狂未能按举世吟举世自纷纷谁为无事人吾生独何幸卧看洛阳春春水吟春水渌成波成波无奈何难将染它物止可染轻罗春雨吟春雨细如丝如丝霡霂时如何一霶霈万物尽熈熈可惜吟可惜熈熈一片春不多时节覔无因眼前园苑知何限只见莺啼不见人簮花吟簮花犹且强年少诉酒固非佯小心花好酒嘉情更好奈何明日病还深春去吟春去休惊晚夏来还喜初残芳虽有在得似緑隂无奉别尧夫先生承见留数刻渍梅酒磨沉水饮别聊书代谢中师磨汤渍酒重分携景霁和风二月时莫忘天津别君处黄梅庭下半离披和大尹李君钖龙图留别诗多情大尹辞春去正是羣芳烂漫时自古英豪重恩意羣芳慎勿便离披走笔和君钖尧夫光先生洛社坐忘机大尹朝天去佐时今日梅花浮别酒青云早晚重来披答李希淳屯田三首去嵗尝䝉逺寄诗当时巳叹友朋希如今存者殆非半不纵欢逰待几时竹间水际情怀好月下风前意思多洛社过从无事日非吾数辈更谁何胸中日月时舒惨笔下风云旋合离老去无成尚如此不知成后更何为笺年老逢春八首年老逢春春莫疑笺云物理窥开后人情照破时且无形可见只有意能知老年才㑹惜芳菲笺云一嵗正荣处三春特盛时是花堪爱惜况见好花枝自知一赏有分付笺云羣卉争妍处奇花独异时东君深意思亦恐要人知谁让万金无孑遗笺云白日偏催处黄金欲尽时侈心都用了始得一开眉美酒饮教㣲醉后笺云瓮头喷液处盏面起花时有客来相访通名曰伏羲好花看到半开时笺云风轻如笑处露重似啼时只向笑啼处浓香惹满衣这般意思难名状笺云隂阳初感处天地未分时言语既难到丹青何处施只恐人间都未知笺云酒到醺酣处花当烂漫时醺酣归酩酊烂漫入离披谢彦国相公和诗用醉和风雨夜深归道堂闲话尽多时尘外盃觞不浪飞初上小车人已静醉和风雨夜深归谢君实端明用只将花卉记冬春有时自问自家身莫是羲皇已上人日往月来都不记只将花卉记冬春谢君贶宣徽用少㣲今已应星文一字诗中义未分少㣲今已应星文闲人早是无凭据更与闲人开后门谢安之少卿用始知安是道梯阶窝名安乐直堪咍臂痛头风接续来恰见安之便安乐始知安是道梯阶谢开叔司封用无事无求得最多客问人间事若何尧夫对曰不知它居林之下行林下无事无求得最多谢伯淳察院用先生不是打乖人经纶事业须才者爕理功夫有巨臣安乐窝中闲偃仰焉知不是打乖人自谢用此乐直从天外来得自苦时终入苦来从哀处卒归哀既非哀苦中间得此乐直从天外来别谢彦国相公三首和诗韩国老见比以宣尼引彼返鲁事指予来西畿日星功共大麋鹿分同㣲华衮承褒借将何答所知仲尼天纵自诚明造化功夫发得成见比当初归鲁事尧夫才业若为情尝走狂诗到座前座前仍是洞中仙无涯风月供才思清润何人敢比肩别谢君实端明曹王八斗才今日为余催锦绣佳章里芝兰秀句开烦痾躯体溽暑烁楼台宜把君诗讽清风当自来大字吟诗成半醉正陶陶更用如椽大笔抄尽得意时仍放手到凝情处畧濡毫鲁阳却日功犹浅宗悫乘风志未髙写出太平难状意任它天下颂功劳教子吟为人能了自家身千万人中有一人虽用知如未知説在乎行与不行分该通始谓才中秀杰出方名席上珍善恶一何相去逺也由资性也由勤臂痛吟老苦头风已病躯新添臂痛又何如无妨把盏只妨拜虽废梳头未废书不向医方求效验惟将谈笑且消除大凡物老须生病人老何由不病乎世上吟世上偷闲始得闲我生长在不忙间光隂有限同归老风月无涯可慰颜坐卧遶身惟水竹登临满目但云山醉眠只就花隂下转破花隂梦始还逸书吟丹山谁道鳯为巢事下吾能见九苞逸句得时如虎变大篇成处若神交千端蜀锦新畨様万树春华暖弄梢天马无踪周八极但临风月镫相旋风吟二首安有太平人不平人心平处固无争棊中机械不愿看琴里语言时喜聴少日挂心惟帝典老年留意只羲经自知别得收功处松桂隆冬始见青松桂隆冬始见青蒿莱盛夏亦能荣光隂去后绳难系利害在前人必争万事莫于疑处动一身常向吉中行人心相去无多逺安有太平人不平又二首近日衰躯有病侵如何医药不求寻轩前宻叶自成幄砌下黄花空散金闲看蜜蜂收蜜意静观巢燕垒巢心非闗天下知音少自是尧夫不善琴自是尧夫不善琴非闗天下少知音老年难做少年事年少不知年老心将养精神便静坐调停意思喜清吟如何医药不寻访近日衰躯有病侵头风吟近日头风不柰何未妨谈笑与髙歌人才相去不甚逺事体所争能许多闭目面前都是暗开怀天外更无它若由智数经营得大有英雄善揣摩答客吟説者从来太过乎道须能巻又能舒人间好事不常有天下奇才何处无年近从心惟䇿杖诗逢得意便操觚快心亦恐诗拘束更把狂诗大字书老去吟老去无成不入时中年养病只吟诗因乘意思要舒放肯把语言生事治世上闲愁都一致人间何务更能为携笻晩步天津畔为报沙鸥慎勿飞行年六十有三嵗二十五年居洛阳林静城中得山景池平坐上见江乡赏花长被盃盘苦爱月屡为风露伤看了太平无限好此身老去又何妨依韵和王安之判监少卿人行一善已为优何况夫君百行修曩日慈闱贪眷恋多年官路不追求官才少列辜清徳职异上庠尊白头洛社逾时阻相见许多欢意却还休晓事吟晓物情人为晓事知时态者号知人知人失后却成害晓事过时还不淳鲜欢吟生不争名与争利夫君何故鲜欢意以道自重固有之非理相干是无谓白日升天恐虚传金貂换酒何曽醉谁云忧挠大于山亦是人间常式事病起吟病作因循一月前岂期为苦稍淹延朝昏饮食是难进躯体虚羸不可言既劝佳賔持酒盏更将大笔写诗篇始知心者气之帅心快沉痾自释然半醉吟半醉上车儿车儿穏碾归轻风迎面处翠栁拂头时意若兼三事情如拥九麾这般闲富贵料得没人知半醉小车行世间无此荣凉风迎面细垂栁拂头轻意若兼三事情如拥万兵这般闲富贵料得没人争览照吟凌晨览照见皤然自喜皤然一叟仙慷慨敢开天下口分明髙道世间言虽然天下本无事不那世间长有贤自问此身何所用此身惟称老林泉人夀吟人夀百年间其间多少难予今六十三何止于一半骨瘦固非清髪白岂谓筭便化不为夭况且粗康徤太平吟身老太平间身闲心更闲非贵亦非贱不饥兼不寒有賔须置酒无日不开颜第一条平路何人伴往还古琴吟长随书与棊贫亦乆藏之碧玉琢为轸黄金拍作徽典多因待客弹少为求知近日僮奴恶须防煮鹤时求信吟始则求人信有知有不知既而求自信人或多知之今我不求信何人更起疑无可无不可安往不熈熈蝎蛇吟蛇毒逺于生蝎毒近于死蛇蝎虽不同其毒固无异蛇以首中人蝎以尾用事柰何天地间畏首又畏尾自在吟心不过一寸两手何拘拘身不过数尺两足何区区何人不饮酒何人不读书柰何天地间自在独尧夫心安吟心安身自安身安室自寛心与身俱安何事能相干谁谓一身小其安若泰山谁谓一室小寛如天地间论诗吟何故谓之诗诗者言其志既用言成章遂道心中事不止錬其辞抑亦錬其意錬辞得竒句錬意得余味为善吟人之为善事善事义当为金石犹能动鬼神其可欺事须安义命言必道肝脾莫问身之外人知与不知即事吟事到患来频何由得任真就新须果敢从善莫因循盗亦自有道人而或不仁义縁无定体安处是行身偶得吟日为万象精人为万物灵万象与万物由天然后生言由人而信月由日而明由人与由日何尝不太平静坐吟人生固有命物生固有定岂谓人最灵不如物正性或闻隂有鬼善能致人死致死设有由死外何所求又况人之命系天不系它隂鬼设有灵独且柰天何静乐吟和气四时均何时不是春都将无事乐变作有形身静把诗评物闲将理告人虽然无鼔吹此乐世难伦男子吟欲作一男子须了四般事财能使人贪色能使人嗜名能使人矜势能使人倚四患既都去岂在尘埃里望雨盛夏乆不雨满天下愁苦安得一片云救取人间否乆旱偶成雨方喜慰愁苦虽能歛尘土不能救禾黍四义吟小人固无知惟以利为视君子固不欺见得还思义思义不顾死见利或忘生二者之所起平之与不平金帛吟金帛一种物所用固不常聘则谓之币赆则谓之将贸则谓之货积则谓之藏赂则谓之贿窃则谓之赃盗伯吟盗伯窥财物其心不虑它取时惟恐少败后只嫌多盗伯窥财物其心只虑添安得取时贪却似败时嫌待物吟待物莫如诚诚真天下行物情无逺近天道自分明义理须宜顾才能不用矜世间闲縁饰到了是虚名唐虞吟天下目为目谓之明四目天下耳为耳谓之达四聪前旒与黈纩所贵无近情无为无不为知此非虚生曝书吟虫蠧书害少人蠧书害多虫蠧曝已去人蠧当如何两犯吟这般事业人难继此箇功夫世莫传窥牖知天乃常事不窥牖见是知天悯旱正要雨时须不雨已成灾处更成灾如何百谷欲焦烂遍地止存蒿与莱无事吟人间万事若磨持丛入枯荣利害机祇有一般无对处都如天地未分时阁上招友人清风正蔼如小阁枕通衢不欲乆独擅能来同享无忆梦吟心足而家贫体踈而情亲开襟知骨瘦发语见天真大笔吟诗成大字书意快有谁如巨浪银山立风樯百尺余酒喜小盃饮诗快大字书不知人世上此乐更谁如仁圣吟体道之谓圣如天之谓仁如何仁与圣天下莫敢伦自庆吟俗阜知君徳时和见帝功况吾生长老俱在太平中击壤集卷十一击壤集卷十二钦定四库全书击壤集巻十二宋邵雍撰心耳吟意亦心所至言须耳所闻谁云天地外别有好干坤人鬼吟既不能事人又焉能事鬼人鬼虽不同其理何尝异梦中吟梦里常言梦谁知觉后思不知今亦梦更説梦中时日中吟日中为噬嗑交易是寻常彼各不相识何复更思量月到梧桐上吟月到梧桐上风来杨桞边院深人复静此景共谁言步月吟林罅天尤碧风余月更明人间无事日得向此中行偶得吟人间事有难区处人间事有难安堵有一丈夫不知名静中只见闲挥麈答人吟林下闲言语何须更问为自知无纪律安得谓之诗寄曹州李审言龙图曏日所云是如今却是非安知今日是不起后来疑曏日所云我如今却是伊不知今日我又是后来谁清夜吟月到天心处风来水面时一般清意味料得少人知思圣吟不逢圣人时不见圣人面圣人言可闻圣人心可见君子吟君子存大体小人无常心于人不求备受恩惟恐深安分吟安分身无辱知几心自闲虽居人世上却是出人间感事吟四海三江与五湖只通舟楫不通车往来无限安平者岂是都由香一炉登石阁吟一般情意恶难覊长怕登髙望逺时今日凭栏异常日几回将下又迟迟忆昔吟忆昔初书大字时学人饮酒与吟诗苟非益友推金石四十五年成一非可必吟可必人间惟善事不由天地只由衷莫嫌效逺因而止更勉其来更有功恍惚吟恍惚隂阳初变化氤氲天地乍回旋中间些子好光景安得功夫入语言谢君实端明诗人说崑崙多美玉世传沧海有明珠世传人説恐无据今我家藏乃不虚好勇吟好勇能过我当仁岂让师勇须仁以济仁必勇为资莫如吟亲莫如父子逺莫如蛮夷蛮夷和亦至父子失须离仁莫如父子义莫如君臣二者尚有失自余恶足论君臣守以义父子守以仁义失为敌国仁失为路人里闬吟里闬闲过从太平之盛事吾乡多吉人况与他乡异太平之盛事天下之美才人间无事日都向洛中来思友吟欲见心无已乆违情柰何云烟虽咫尺不得屡相过忠信吟忠信于人最有情平居非是鬼神轻何须只在江湖上患难切身然后行代简答张淳秘校老年前事怕追思更见曽悲先徳诗却有断章聊自慰如今冢嗣弱于谁代简谢尹处初先生乐国乆容人避乖非窝何以状清怀则予岂敢窥髙躅天险能升不用阶代简谢王茂直惠酒及川牋白羊玉屑诚佳物臂痛头风正苦时酒放半醺诗思动窝中何用更唿医寄夀安令簿尉诸君锦幈山下好安栖花月风烟未改移闻説近来长袖过林前立马尽多时知识吟曽见方言识曽闻始谓知柰何知与识天下亦常稀人情吟古事叅今事今人乃古人只应情未浃情浃自相亲因何吟梅因何而酸盐因何而咸茶因何而苦荠因何而甘天聴吟天聴寂无音苍苍何处寻非髙亦非逺都只在人心白头吟五福虽难备三殇却不逢太平无事日得作白头翁天意吟人能言语自能窥天意无言人莫欺莫道无言便无事殆非流俗所能知谢夀安县惠神林山牒西南有山髙崔嵬乱峰围遶如蓬莱中间有地可容足泉甘木茂无尘埃诸君之意一何厚协谋判给如风雷天津八月水波定便可乘槎观一回依韵和王安之少卿见戯安之非是弃尧夫吟安之殊不弃尧夫亦恐傍人有厚诬开叔当初言得罪希淳在后説无辜悄然情意都如旧刬地盃盘又见唿始信嵗寒心未替安之殊不弃尧夫小车吟自从三度絶韦编不读书来十二年大子中消白日小车儿上看青天闲为水竹云山主静得风花雪月权俯仰之间无所愧任他人谤似神仙晚步吟晚步上阳堤手携笻竹枝静随芳草去闲逐野云归月出松梢处风来苹末时林间此光景能有几人知接花吟物为万民生人为万物灵人非物不活物待人而兴男女天所生夫妻人所成天人相与外率是皆虚名答任开叔郎中昆仲相访竹影战棊罢闲思安乐窝旷时称不见聮辔幸相过宠莫兼金比褒逾华衮多从来有诗癖使我遂成魔小春天十月小春天如人强少年偷生诚有谓却老固无縁既有神仙术能回草木妍安知太平日不得似尧天深秋吟终嵗都无事四时长有花小车乘兴去所到便如家中秋吟中秋光景好况复月团圆大抵衆所爱柰何兼独难天晴仍客好酒美更身安四者若阙一不能成此欢同程郎中父子月陂上闲步吟草软沙平风细熘云轻日淡栁低萎狂言不记道何事剧饮未尝如此盃景好只知闲信步朋欢那觉太开怀必期快作赏心事却恐赏心难便来和尧夫先生颢先生相与赏西街小子亲持几杖来行处每容参极论坐隅还许侍余盃槛前流水心同乐林外青山眼重开时泰心闲难两得直须乘兴数追陪月陂堤上四徘徊北有中天百尺台万物已随秋色改一樽聊为晚凉开水心云影闲相照林下泉声静自来世事无端何足计但逢嘉日约重陪秋望吟草色连云色山光接水光危楼一百尺旅雁两三行闲适吟春看洛城花秋翫天津月夏披嵩岑风冬赏龙山雪观陈希夷先生真及墨迹未见希夷真未见希夷蹟止闻希夷名希夷心未识及见希夷蹟又见希夷真始知今与古天下长有人希夷真可观希夷墨可传希夷心一片不可得而言逰神林谷寄尧夫光山人有山未尝逰俗客逺来仍乆留白云满眼望不见可惜宜阳一片秋答君实端明游夀安神林占得幽栖一片山都离尘土利名间四时分定所游处不为移文便往还杏香花客説河州事经营杳未涯讶予独无语贪嗅杏香花天津晚步芝盖乆稀踈暮云空坱圠千年旧都城一片闲宫阙禁籞尚连延觚稜犹嶻嶭桥势横雌霓堤形偃初月瀍涧岸已深汉唐时既歇危亭独坐人浪把兴亡阅欢喜吟日往月来终则有始半行天上半下地底照临之间不忧则喜予何人哉欢喜不已自作真賛松桂操行鸎花文才江山气度风月情怀借尔面貌假尔形骸弄丸余暇闲往闲来奢侈吟侈不可极奢不可穷极则有祸穷则有㐫多多吟天下居常害多于利乱多于治忧多于喜柰何人生不能免此柰何予生皆为外事畏爱吟人有正性事事皆齐人无正性事事皆隳失于用恩以非为是失于用威以是为非恩威既失畏爱何知不知畏爱何用恩威喜怒不节鲜不至斯妇人男子宜用戒之秋阁吟秋阁一凭栏人心何悄然干坤今嵗月唐汉旧山川淡泊霜前日萧踈雨后天丹青空妙手此意有谁传浮生吟浮生晓露边且喜又添年动悔须有悔求全未必全处人心上事道物性中言寰宇虽然广其谁曰不然力外吟以少为多以无为有力外周旋不能长乆谢傅钦之学士见访长莫长于天大莫大于地天地尚有极自余安足计世态非一朝人情止于是以至力殊功无非借巨势适㑹在其间慎勿强生事虽然似雪霜无改如松桂方惜乆离濶却喜由道义相别二十年犹能记憔悴赏雪吟一片两片雪纷纷三盃五盃酒醺醺此时情状不可论直疑天地才絪纭答傅钦之钦之谓我曰诗似多吟不如少吟诗欲少吟不如不吟我谓钦之曰亦不多吟亦不少吟亦不不吟亦不必吟芝兰在室不能无臭金石振地不能无声恶则哀之哀而不伤善则乐之乐而不淫月陂闲步因随芳草行来逺为爱清波归去迟独步独吟仍独坐初凉天气未寒时仲尼吟仲尼生鲁在吾先去圣千余五百年今日谁能知此道当时人自比于天皇王帝伯中原主父子君臣万世权河不出图吾已矣脩经意思岂徒然谢圆益上人惠诗一巻览公诗十首起我意何多以药驱疑疾如茶涤睡魔月当松皎洁山隔水嵯峨明日如无事天津可再过自述二首何者堪名席上珍都縁当日得师真是知佚我无如老惟喜放怀长似春得志当为天下事退居聊作水云身胸中一㸃分明处不负髙天不负人陆海卧龙收爪甲辽天老鹤戢毛衣难攀骐骥日千里易足鹪鹩巢一枝最好朋侪同放适博髙台榭与登跻云山胜处追寻遍似我清闲更有谁答㑹计杜孝钖寺丞见赠四方多善人予善未毫分有意空求志无功漫爱君闲行观止水静坐看归云老向太平里朝廷正右文击壤集巻十二击壤集卷十三钦定四库全书击壤集巻十三宋邵雍撰天津敝居䝉诸公共为成买作诗以谢重谢诸公为买园买园城里占林泉七千来步平流水二十余家争出钱嘉祐卜居终是僦熈宁受劵遂能专鳯凰楼下新闲客道徳坊中旧散仙洛浦清风朝满袖嵩岑皓月夜盈轩接篱倒戴芰荷畔谈麈轻揺杨栁边陌彻铜驼花烂漫堤连金谷草芊绵青春未老尚可出红日已髙犹自眠洞号长生宜有主窝名安乐岂无权敢于世上明开眼㑹向人间别看天尽送光隂归酒盏都移造化入诗篇也知此片好田地消得尧夫笔似椽同诸友城南张园赏梅十首东风一夜折梅枝舞蝶游蜂都不知挿了满头仍渍酒任他人道拙于时折来嗅了依前嗅重惜清香难乆留多谢主人情意切未残仍许客重游清香冷艳偏多处勐雨狂风未有前赏意正浓红日坠如何既去遂经年红日坠时情更切玉山頽处兴还深攀条时拣繁枝折不挿满头辜此心梅台赏罢意何如归挿梅花登小车陌上行人应见笑风情不薄是尧夫酒中渍后香尤烈笛里吹来韵更清此韵此香来处好此时消得一凝情春早梅花正烂开生平不饮亦衔盃城南尽日髙台上恰似江南去一回梅花四种或黄红颜色不同香颇同更逺也须重一到看看随水又随风五岭虽多何足观三川纵少须重去台边况有数十株仍在名园最深处人间好物尤宜惜天下竒才非易得他日相逢他处时始知此㑹重难觅答人吟谁道闲人无事权事权惟只是诗篇四时雪月风花景都与收来入近编初春洛城梅开时赏梅更吟梅花诗梅花虽开难逺寄惟寄梅诗伸所思依韵和君实端明惠酒春风吹雪乱飘飖林下如何更寂寥霜宪威稜正难犯小人当贶是难消谢夀安簿寄锦幈山下所失剪刀江夏尚能悲坠履少原惟解泣遗簮一刀所失安足系不那乆经人用心谢君实端明惠山蔬八品八品山蔬尽药萌何山採得各标名山翁惊受霜台贶即命山妻亲自烹谢君实端明惠牡丹霜台何处得竒葩分送天津小隠家初讶山妻忽惊走寻常只惯挿葵花谢判府王宣徽惠酒自得花枝向逺隣只忧轻负一畨春无何宠贶酒双榼少室山人遂不贫看花四絶句呈尧夫光洛阳相望尽名园墙外花胜墙里看手摘青梅供按酒何须一一具盃盘洛阳相识尽名流骑马游胜下马游乘兴东西无不到但逢青眼即淹留洛阳春日最繁华红緑隂中千万家谁道羣花如锦绣人将锦绣学羣花南园桃李近方栽浇水未干花已开山果野蔬随分有交游不厌但频来和君实端明洛阳看花洛阳最得中和气一草一木皆入看饮水也须无限乐况能时复举盃盘洛阳花木夸天下吾辈游胜庶士游重念东君分付意忍于佳处不迟留洛阳交友皆奇杰逓赏名园只似家却笑孟郊穷不惯一日看尽长安花南园一色栽桃李春到且图花早开多谢主人情意厚天津客不等闲来送酒尧夫先生因戯之光林下虽无忧可消许由闻説挂空瓢请君唿取孟光饮共挿花枝煮药苗和君实端明送酒大凡人意易为骄双榼何如水一瓢亦恐孟光心渐侈自兹微厌紫芝苗暮春吟林下居常睡起迟那堪车马近来稀春深昼永帘垂地庭院无风花自飞依韵和镇戎倅龚章屯田十五年前初见君见君情意便如亲虽然林下无他事不那心间思故人万物比之论至底丹诚到了揔输真过从洛社胜诸处何日能来共卜隣安乐窝铭安莫安于王政平乐莫乐于年谷登王政不平年不登窝中何由得康宁愁恨吟城里住烟霞天津小隠家经书为事业水竹是生涯恨为云遮月愁因风损花恨愁花月外何暇更知他悲喜吟呉起初辞魏张仪乍入秦西河䝉惠乆南楚受欺频善恶吟君子学道则务本小人见利则忘生务本则非礼不动见利则非贿不行所学吟人之所学本学人事人事不修无学何异君子行何者为君子君子固可脩是知君子途使人从之游与义不与利记恩不记雠扬善不扬恶主喜不主忧思省吟仲尼再思曽子三省予何人哉敢忘修整梁燕吟物情谁道尔无知秋去春来不失期今嵗新雏又成就去时宁不重依依邹田二忌邹田二忌不相能买卜之言恶足明利害伤真至于此姓田人去恨难平孙龎二将孙膑伏兵称有法龎涓鑚火一何愚兵家诡诈尽如此利害今人自不殊一言感人为女不嫁为士不官齐人一言田子辞焉四公子吟时去三王事归五霸七雄既争四子乃诧孟尝居先信陵居亚平原居中春申居下淳于髠酒諌赐酒于君饮不知味执法在前恐惧无既当此之时一斗而醉宗族满堂既孝且悌尊卑以亲少长有齿当此之时二斗而醉賔之初筵跄跄济济献酬百拜升降有礼当此之时三斗而醉里闬过从如兄如弟时和嵗丰情怀欢喜当此之时五斗而醉朋友往还讲道求义乐事赏心登山临水当此之时八斗而醉男女杂坐盃觞不记灯烛明㓕衣冠倾圯当此之时一石而醉东海有大鱼东海有大鱼网罟无能近砀然一失水蝼蚁得而困土木偶人土木偶人慎无相笑天将大雨止可相弔辨谤吟田丹功葢国貂勃语回君谤者古来有犹能杀九人三皇吟三皇之世正熈熈乌鹊之巢俯可窥当日一般情味好初春天气早晨时五帝五帝之时似日中声明文物正融融古今世盛无如此过此其来便不同三王三王之世正如秋权重权轻事有由深谷为陵岸为谷陵迁谷变不知休五伯五伯之时正似冬虽然三代莫同风当初管晏权轻重父子君臣尚且宗七国七国纵横事可明苏张得路信非平当初天下如何尔市井之人为正卿扫地吟管晏治时犹有体苏张用处更无名三皇五帝从何出扫地中原俟太平天人吟羲轩尧舜虽难复汤武桓文尚可循事既不同时又异也由天道也由人利害吟兎犬俱毙蚌鹬相持田渔老父坐而利之时吟骐骥壮时千里莫追及其衰也驽马先之时与事㑹谈笑指挥时移事去虽死奚为二説吟治不变俗教不易民甘龙之説亦或可循常人习俗学者溺闻商鞅之説异乎所云言行吟言不失行行不失义自天祐之吉无不利言与仁背行与义乖天且不祐人能行哉有商君者贼义残仁为法自弊车分其身始知行义脩仁者便是延年益夀人治乱吟财利为先笔舌用事饥馑相仍盗贼蜂起孝悌为先日月长乆时和嵗丰延年益夀太平吟老者得其养㓜者得其仰劳者得其饷死者得其葬商君吟商鞅得君持法处赵良终日正言时当其命令炎如火车裂如何都不知能怀天下心能怀天下心肯了人间事岂止求于今求古亦未易始皇吟并吞天下九千日一统寰中十五年坑血未干髙祖至骊山丘壠已萧然有妄吟作伪少隂徳饰非多隠情人心虽暧昧天道自分明手足既皆露语言安足凭干坤吟用九见羣龙首能出庶物用六利永贞因干以为利四象以九成遂为三十六四象以六成遂成二十四如何九与六能尽人间事皇极经世一元吟天地如葢轸覆载何髙极日月如磨蚁往来无休息上下之嵗年其数难窥测且以一元言其理尚可识一十有二万九千余六百中间三千年迄今之陈迹治乱与废兴着见于方䇿吾能一贯之皆如身所歴应龙吟龙者阳类与时相须首出庶物同游六虚能潜能见能吸能唿能大能小能有能无何处是仙乡何处是仙乡仙乡不离房眼前无冗长心下有清凉静处干坤大闲中日月长若能安得分都胜别思量谢宋推官惠白牛毛如霜雪眼如朱耳角方齐三尺余状异不将耕旷土性驯宜用驾安车水边牧处龙能扰月下牵时兎可驱从此洛阳图㡠上丹青人更着功夫依韵和王安之少卿六老诗仍见率成七首六老皤然鬓似霜从心年至又非狂园池共避何妨胜樽爼相欢未始忙杖屦烂游千载运衣巾浓惹万花香过从见率添成七况复秋来亦渐凉六老相陪卿与郎闲曹饶却不清狂过从无事易成乐职局向人难道忙烟栁嫩垂低更緑露桃红裛暖仍香乗春醉卧花隂下恰到花隂别是凉六翁谁让少年塲老不羞人任意狂同向静中观物动共于闲处看人忙天心月满蟾蜍动水面风㣲菡蓞香肯信人间有忧事新醅正熟景初凉六人相聚㑹时康着甚来由不放狂遍地园林同已有满天风月助诗忙文章髙摘汉唐艳骚雅浓薫李杜香水际竹邉闲适处更无尘事只清凉六客同游一醉乡又非流俗所言狂追游共喜清平乆唱和争寻惊䇿忙荐酒月陂林果熟发茶金谷井泉香千年松下尘谈麈襟袖无风亦自凉见率野人成七老野人惟解野踈狂编排每日清吟苦趂辨递年闲适忙夏末喜尝新酒味春初爱嗅早梅香问君何故须如此不柰心头一㸃凉林下狂歌不帖腔帖腔安得谓之狂小车行处莺花閙大笔落时神鬼忙门掩柴荆阛阓逺墙开瓮牖薜萝香一般天下难寻物洛浦清风拂面凉依韵和张静之少卿惠文房三物文房三物品皆精报谢愁无秀句成欲状昇平在歌颂奈何才不逮昇平依韵和王安之少卿谢富相公诗宠辱见多恶足惊出尘还喜自诚明闲中气象干坤大静处光隂宇宙清素业经纶无少愧全功天地不虚生野人何幸逢昌运一百余年天下平安乐窝前蒲栁吟安乐窝前小曲江新蒲细栁年年緑眼前随分好光隂谁道人生多不足瓮牖吟瓮破已甘弃言收用有方用时须借口照处便安牀不假轩窓力能回日月光清平卧其下自可比羲皇人生长有两般愁人生长有两般愁愁死愁生未易休或向利中穷力取或于名上尽心求多思惟恐晚得手未老已闻先白头我有何功居彼上其间掉臂独无忧自咏天下更无双无知无所长年颜李文爽风度贺知章静坐多茶饮闲行或道装傍人休用笑安乐是吾乡中秋月一年一度中秋夜十度中秋九度隂求满直须当夜半要明仍候到天心无云照处情非浅不睡观时意更深徒爱古人诗句好何堪千里共如今小车吟春暖秋凉兼景好年丰身健更时和如茵草上轻轻碾似锦花间慢慢拕昼梦梦里到乡闗乡闗二十年依稀新国土隠约旧山川身已烟霞外人家道路边觉来犹在日一饷但萧然晚步洛河滩晚步洛河滩河滩石万般青黄有长短大小或方圆考彼多无数求其用实难琅玕在何处止可使人叹和李文思早秋五首一雨洗觚稜三川气象清林风传颢气木叶送商声忽忽莲生的看看菊吐英太平时里老何以报虚生径小新经雨庭幽遍有苔风前闲意思阶下静徘徊不分筋骸老难甘嵗月催时时借芳草赖有酒同盃王金秋已至烁石景方䦨直养能希孟闲居肯让潘竹间风嘒嘒松鏬月团团洛社多贤友人人可共欢池畔拖垂栁栏边笑晚花败荷倾敝葢老桧露枯槎嵗暮惊时态年髙惜物华东陵风未替解忆故园𤓰日脚云㣲淡林梢叶渐黄可堪须变色彻了为侵霜酒到难成醉风来易得凉老年何所欲惟愿且平康尧夫何所有尧夫何所有一色得天和夏住长生洞冬居安乐窝莺花供放适风月助吟哦窃料人间乐无如我最多长忆乍能言长忆乍能言朝游父母前方行初下膝既老遂华颠在昔四五嵗于今六十年却看儿女戯又喜又潸然答友人何者名为善处身非惟能武又能文可行可止存诸已或是或非系在人遍数古来贤所得歴观天下事须真吉凶悔吝生乎动刚毅水讷近于仁易地皆然休计较不言而信省开陈虽居蛮貊亦行矣无患乡闾情未亲独坐吟天告自丁宁人多不肯聴四时皆有景万物岂无情祸福眼前事是非身后名谁能事闲气浪与世人争天意自分明人多不肯行莺花春乍暖风月雨初晴静坐澄思虑闲吟乐性情谁能事闲气浪与世人争意未萌于心意未萌于心言未出诸口神莫得而窥人莫得而咎君子贵慎独上不愧屋漏人神亦吾心口自处其后自适吟郏鄏城中鳯凰楼下风月庭除鸎花台榭时和嵗丰闲行静坐朋好身安清吟雅话老翁吟皤然一老翁凡百事皆慵旧物不尽记故人难得逢幽花浑在雾残梦半随风只且愿天下时和与嵗丰鐡如意吟此物鐡为之何尝肯妄持辰随大子永伴小车儿击碎珊瑚处敲残牙齿时谁能学此辈才始入鞭笞道装吟道家仪用此衣巾只拜星辰不拜人何故尧夫须用拜安知人不是星辰道家仪用此巾衣师外曽闻更拜谁何故尧夫须用拜安知人不是吾师安车麈尾道衣装里闬过从乃是常闻说洞天多似此吾乡殊不异仙乡如知道只在人心造化功夫自可寻若説衣巾便为道尧夫何者敢披襟四者吟目时然后视耳时然后聴口时然后言身时然后行前不见厚禄后不见重兵惟其义所在安知利与名偶得吟壮嵗若奔驰随分受官职所得惟锱铢所丧无纪极今日度一朝明日过一夕不免如路人区区被劳役四事吟㑹有四不赴时有四不出无贵亦无贱无固亦无必里闬闲过从身安心自逸如此三十年幸逢太平日击壤集巻十三击壤集卷十四钦定四库全书击壤集巻十四宋邵雍撰偶书美食无使餍餍则不能受善人无使倦倦则不能乆官小拜人喜官髙拜人耻官职自外来中心何若此贤徳之人所居之处如芝如兰使人爱慕凶恶之人所居之处如虎如狼使人怕怖妻强夫殃奴强主殃臣强君殃尾大于身氷坚于霜辨之不早国破家亡才髙命寡耻居人下若不固穷非知道者王胜之諌议见惠文房四寳内有巨砚尤佳因以谢之铜雀或常闻未尝闻金雀始愧林下人识物不甚博金雀出何所必出自灵岳剪断白云根分破苍岑角既为之巨砚遂登于纶阁水贮见温润墨发知瀺濯䆫下喜鑑开案前惊月落见赠何慇懃欲报须和璞胡为不且留洪化用斟酌胡为不且留贤人用选擢胡为不且留姦人用诛削胡为不且留生灵用安泊则予何人哉拜贶徒惊矍须是笔如椽方能无厚怍奉答尧夫先生金雀石砚诗益柔般阳有山名金雀山发清辉产奇璞望气尝言玉寳藏贾胡几遣良工度金刚寳鑚竞穷搜百里青苍困鑱凿琼瑰未获得研材温润还将六美学有若玉徽琴面莹有如金弹陶轮着䂓天矩地形制毓中或辟流外圭角晴窓气暖墨花春牋擘毫奔光照灼吾生嗜好惟四物累载裒鸠盈机格先生闭户日着书朝餐每不餍藜藿髙闳梁肉虽有余孰敢就门赒隠约先生固自尝有言不忍将身作沟先生崖岸髙莫攀持此谓宜无见却一留为惠固已多敢冀新诗旋踵作精深雅健迫风骚使我忧荒忽惊矍还如甘露醒心昬更似神箆除眼膜先生精义已入神凖易时容见涯畧再用晴窓气暖墨花春谢王胜之諌议惠金雀砚砚名金雀世难伦用报慙无天下珍国士有诗偏雅处晴窓气暖墨花春奉和尧夫益柔固穷终不悔沉沦满腹深藏上古珍手写新诗成几巻亦教余事照千春题范忠献公真范邵居洛阳希夷居华山陈邵为逸人忠献为显官邵在范之后陈在范之前三人貌相类两人名相连观物吟时有代谢物有枯荣人有盛衰事有废兴对花吟美酒岂无留客饮好花犹解向人开多情不忍阻花意未醉何须辞满盃义利吟意不若义义不若利利之使人能忘生死利不若义义不若意意之使人能动天地代简谢朱殿直赠长韵诗慇懃见赠用长篇里闬过从积有年嵗事报成还报始春华相次又暄妍试笔心在人躯号太阳能于事上发辉光如何皎日照八表得似灵台髙一方家用平康贫不害身无疾病瘦何妨髙吟大笑洛城里看尽人间手脚忙试砚富贵傲人人未信还知富贵去如何常观静处光隂好亦恐闲时思虑多日出自然天不暗风来安得水无波世间大有平田地因甚须由捷径过问调鼎请将调鼎问于君调鼎功夫敢预闻只有盐梅难尽善岂无姜桂助为辛和羮必欲须求美衆口如何便得均慎勿轻言天下事伊周殊不是庸人读古诗闲读古人诗因看古人意古今时虽殊其意固无异喜怒与哀乐贫贱与富贵惜哉情何物使人能如是蠧书鱼形状类于鱼其心好蠧书居常游箧笥未始在江湖为害千般有言烹一物无年年当盛夏㬠了却如初嵗俭吟嵗俭心非俭家贫道不贫谁知天地内别有好干坤极论下有黄泉上有天人人许住百来年还知虚过死万遍都似不曽生一般要识明珠须巨海如求良玉必名山先能了尽世间事然后方言出世间求鑑吟人无鑑流水当求鑑止水流水无定形止水有定体人无鑑于水当求鑑于人水鑑见人貌人鑑见人神学佛吟饱食丰衣不易过日长时节奈愁何求名少日投宣圣怕死老年亲释迦妄欲断縁縁愈重徼求去病病还多长江一片常如练幸自无风又起波霜露吟天地有润泽其降也瀼瀼暖则为湛露寒则为繁霜为露万物恱为霜万物伤二物本一气恩威何昭彰天命吟可委者命可凭者天人无率尔事不偶然性情吟践形治性践迹治情贤人践迹圣人践形心迹吟圣人了心贤人了迹了心无穷了迹无极观物吟物不两盛事难独行荣瘁迭起贤愚并行思虑吟思虑未起鬼神莫知不由乎我更由乎谁代书答朝中旧友少日治文章亦曽观国光山林虽不返畎畆未尝忘麋鹿宁无志鹓鸿自有行还知今日事大故索思量冬不出吟冬非不欲出欲出苦日短年老恐话长天寒怕归晚山翁头有风乡友情非浅必欲相招延春光况不逺观物吟地以静而方天以动而圆既正方圆体还明动静权静乆必成润动极遂成然润则水体具然则火用全水体以器受火用以薪𫝊体在天地后用起天地先家国吟邪正异心家国同体邪能败亡正能兴起邪正吟贤人好正姦人好邪好邪则竞好正则和义利吟君子尚义小人尚利尚利则乱尚义则治人作者事天命者时时来易失事去难追恩义吟恩深者亲义重者君恩义两得始谓之人闲步吟何者谓知音知音难漫寻既无师旷耳安有伯牙琴虽逼桑榆景宁忘松桂心独行月堤上一步一髙吟坐右吟万物备于身直须资养深因何为寳鑑只被用精金酒少如茶饮诗多似史吟颜渊方内乐天下事难任感雪吟㫖酒嘉肴与管絃通宵鼎沸乐丰年侯门深处还知否百万流民在露天六十五嵗新正自贻予家洛城里况在天津畔行年六十五当宋之盛旦南园临通衢北圃仰双观虽然在京国却如处山涧清泉篆沟渠茂木绣霄汉凉风竹下来皓月松间见面前有芝兰目下无氷炭坐上有余欢胸中无交战冬夏既不出炎凉徒自变荣辱既不入富贵徒自衒恶闻人之恶乐道人之善不行何趦趄勿药何瞑眩谁谓金石坚其心亦能断谁谓鬼神灵其诚亦能贯小车六言吟昔人乘车是常今见乘车仓皇既有前车戒慎岂无覆辙兢庄将出必用茶饮欲登先须道装轸边更挂诗帙辕畔仍悬酒缸轮缓为移芳草葢低因碍垂杨水际尤宜穏审花间更要安详朝出频经履道晚归屡过平康春重纵观明媚秋深饫看丰穰五鳯楼前月色天津桥上风凉金谷园中流水魏王堤外脩篁静处光隂最好闲中气味偏长所经莫不意得所见无非情忘或见农人拥耒或见蚕女求桑或见蘼芜遍野或见蒺藜满墙或见荆棘茂宻或见芝兰芬芳或见鸡豚狗彘或见鵰鹗鸾凰恶者既不见害善者固无相伤华岳三峯岌嶪黄陂万顷汪洋不为虚作男子无负闲居洛阳天地精英多得尧夫老去何妨安乐吟安乐先生不显姓氏埀三十年居洛之涘风月情怀江湖性气色斯其举翔而后至无贱无贫无富无贵无将无迎无拘无忌窘未尝忧饮不至醉收天下春归之肝肺盆池资吟瓮牖荐睡小车赏心大笔快志或戴接篱或着半臂或坐林间或行水际乐见善人乐闻善事乐道善言乐行善意闻人之恶若负芒刺闻人之善如佩兰蕙不佞禅伯不䛕方士不出户庭直际天地三军莫凌万钟莫致为快活人六十五嵗瓮牖吟有客无知惟知自守自守无他惟求寡咎有屋数间有田数畆用盆为池以瓮为牖墙髙于肩室大于斗布被暖余藜羹饱后气吐胸中充塞宇宙笔落人间晖映琼玖人能知止以退为茂我自不出何退之有心无妄思足无妄走人无妄交物无妄受炎炎论之甘处其陋绰绰言之无出其右羲轩之书未尝去手尧舜之谈未尝虚口当中和天同乐易友吟自在诗饮欢喜酒百年昇平不为不偶七十康强不为不夀盆池吟有客无知惟知不为不为无他惟求不欺我有人是人无我非因开瓮牖遂凿盆池都邑地贵江湖景奇能游泽国不下堂基帘外青草轩前黄陂壶中月落鑑里云飞既有荷芰岂无茨既有蝌蚪岂无蛟螭亦或清浅亦或渺弥亦或渌浄亦或涟漪风起苹藻凉生袖衣林宗何在范蠡何归宻雪霏霏轻氷披披垂栁依依细雨㣲微可以观止可以忘机可以照物可以看时不乐乎我更乐乎谁吾于是日再见伏羲小车吟有客无知惟知有家有家能归其归非遐灵台莹静天壤披葩书用大笔出乗小车身为男子生于中华又居洛阳为幸何多天地中央帝王贞宅汉唐遗烈气象自佳圣贤区宇士人渊薮仁义塲圃闻见无涯里巷相切亲朋相过人疑日驭我谓星查或游金谷或泛月波或经履道或过铜驼进退云水舒巻烟霞揄扬风月擡帖莺花性喜饮酒饮喜㣲酡饮未微酡口先吟哦吟哦不足遂及浩歌浩歌不足无可奈何大笔吟有客无知为性太质不忮不求无固无必足蹑天根手探月窟所得之怀尽赋于笔意逺情融气和神逸酒放微醺绡铺半匹如风之卒如云之勃如电之欻如雨之密或往或还或没或出涤盪氛埃廓开天日鸾鳯翺翔龙蛇盘屈春葩暄妍秋山崪屼三千簮裾俯循儒术百万貔貅仰聴军律松桂成林芝兰满室蜀锦初畨朝霞乍拂白璧一双黄金百镒羲之来求牧之来乞物外神交人间事毕观者析醒收之愈疾击壤集卷十四击壤集卷十五钦定四库全书击壤集巻十五宋邵雍撰观易吟一物其来有一身一身还有一干坤能知万物备于我肯把三才别立根天向一中分体用人于心上起经纶天人焉有两般义道不虚行只在人观书吟吁嗟四代帝王权尽入区区一旧编或让或争三万里相因相革二千年唐虞事业谁能继汤武功夫世莫传时既不同人又异仲尼恶得不澘然观诗吟爱君难得似当时曲尽人情莫若诗无雅岂明王教化有风方识国兴衰知音未若呉公子润色曽经鲁仲尼三百五篇天下事后人谁敢更讥非观春秋吟堂堂王室寄空名天下无时不战争灭国伐人虽恐后寻盟报役未尝宁晋齐命令炎如火文武资基冷似氷惟有感麟心一片万年千载若丹青观三皇吟许大干坤自我宣干坤之外复何言初分大道非常道才有先天未后天作法极微难看蹟收功最乆不知年若教世上论勲业料得更无人在前观五帝吟进退肯将天下让着何言语状雍容衣裳垂处威仪盛玉帛修时意思恭物物尽能循至理人人自愿立殊功当时何故得如此只被声名类日中观三王吟一片中原万里余殆非孱徳所宜居夏商正朔犹能布汤武干戈未便驱泽火有名方受革水天无应不成需详知仁义为心者肯作人间浅丈夫观五伯吟刻意尊名名愈亏人人奔命不胜疲生灵劒㦸林中活公道货财心里归虽则饩羊能爱礼奈何鸣鳯未来仪东周五百余年内叹息惟闻一仲尼观七国吟当其末路尚纵横仁义之言固不聴肯谓破齐存即墨能胜坑赵尽长平清晨见鬼未为恠白日杀人奚足惊加以苏张掉三寸扼喉其势不俱生观嬴秦吟轰轰七国正争筹利害相磨未便休比至一雄心底定其如四海血横流三千賔客方成梦百二山河又变秋谩说罢侯能置守赵髙元不是封侯观两汉吟秦破河山旧战塲岂期民复见耕桑九千来里开封域四百余年号帝王剥丧既而遭莾卓经营殊不念髙光当时文物如斯盛城复何由更在隍观三国吟桓桓鼎峙震雷音絶唱髙踪没处寻箫鼔一方情未畅弓刀万里力难任论兵狼石宁无意饮马黄河徒有心虽曰天时亦人事谁知虑外失良金观西晋吟承平未必便无忧安若忘危非善谋题品人材凭雅诮雌黄时事用风流有刀难剖公闾腹无木可枭元海头祸在夕阳亭一句上东门啸浪悠悠观十六国吟漙天之下号寰区大禹曽经治水余衣到敝时多虮蝨𤓰当烂后足虫蛆龙章虽复悲懐愍象魏何尝属石苻尼父有言堪味处当时欠一管夷吾观南北朝吟方其天下分南北聘使何尝絶往还偏霸尚存前典宪小康未靖旧戈鋋洛阳雅望称崔浩江表竒才服谢安二百四年能并辔谩将中外互为言观隋朝吟始谋当日已非臧又更相承或自戕蚁蝼人民贪土地泥沙金帛悦姬姜征辽意思縻荒服泛汴情怀厌未央三十六年都扫地不然天下未归唐观有唐吟天生神武奠中央不尔羣凶未易攘贞观若无风凛凛开元安有气扬扬凭髙始见山河壮入夏方知日月长三百年间能浑一事虽成往道弥光观五代吟自从唐季坠皇纲天下生灵被扰攘社稷安危悬卒伍朝廷轻重系藩方深冬寒木固不脱未旦小星犹有光五十三年更五姓始知除扫待真王观盛化吟纷纷五代乱离间一旦云开复见天草木百年新雨露车书万里旧山川寻常巷陌犹簮绂取次园亭亦管絃人老太平春未老莺花无害日髙眠吾曹养拙赖明时为幸居多宁不知天下英才中遁迹人间好景处开眉生来只惯见丰稔老去未尝经乱离五事歴将前代举帝尧而下固无之喜老吟几何能得鬓如丝安用区区镊白髭在世上官虽不做出人间事却能知待天春煖秋凉日是我东逰西泛时多少寛平好田地山翁方始㑹开眉瞻礼孔子吟执巻何人不读书能知性者又何如工居天下语言内妙出世间绳墨余陶冶有无天事业权衡治乱帝功夫大哉賛易脩经意料得生民以后无还圆益上人诗巻缾钖相从更一巾一巾曾拂十州尘心通佛性乆无碍口道儒言殊不陈呉越江山前日事伊嵩风月此时身闲行闲坐松隂下应恃眼明长笑人天人吟知尽人情天岂异未知何啻隔天地少时气锐未更谙不信人间有难事知尽人情与天意合而言之安有二能推已心达人心天下何忧不能治锦幈春吟锦幈山下有家园每嵗家园过禁烟早是三春天气好那堪百里主人贤同于一𣲖水边饮醉向万株花底眠明日归鞍遂东指上阳风景更暄妍乐春吟四时惟爱春春更爱春分有暖温存物无寒着莫人好花万蓓蕾美酒正轻醇安乐窝中客如何不半醺观物吟四首日月无异明昼夜有异体人鬼无异情生死有异理既未能知生又焉能知死既未能事人又焉能事鬼莺蝉体既分安用苦云云气盛有余力声销无异闻时来由自已势去属他人莫非伤心事伤心不益身古今情一也能处又何难识事事非易知人人所艰多疑亏任用轻信失防闲尧舜其犹病何尝无大奸人之耳所闻不若目亲照耳闻有异同目照无多少併弃耳目官专用舌口较不成天下功止成天下笑人贵有精神吟人贵有精神精神多不醇有精神而醇为第一等人不醇无义理是非随怒喜怒以是为非喜以非为是怒是善人踈喜非小人比败国与亡家鲜有不由此娶妻娶柔和嫁夫嫁才美安得正妇人作配真男子义利吟贲于丘园束帛戋戋义既在前利在其间舍尔灵龟观我朶頥义既失之利何能为尚义必让君子道长尚利必争小人道行小车初出吟物外洞天三十六都疑布在洛阳中小车春暖秋凉日一日止能移一宫府尹王宣徽席上作留都三判主人翁大第名园冠洛中又喜一年春入手万花香照酒巵红纷纷又过一年春牢落情怀酒漫醇满眼暄妍都去尽樽前惟忆旧交亲春暮答人吟相违经嵗意何如漫説为隣徳不孤咫尺洛阳春已尽过从能忆旧时无天津闻乐吟名园相倚洛阳春巷陌无尘罗绮新何处青楼隔桃李乐声时复到天津春暮吟有意杨花空学雪无情榆荚漫堆钱穷愁不服春辜负酒病依还似去年自问二首因甚年来可作诗奈何人老又春归流莺不忍花离披啼到黄昬犹自啼年来因甚可吟诗桃李无言莺有辞啼到黄昬犹自啼奈何人老又春归和成都俞公达运使见寄前年车从过天津花底当时把酒频此日锦城花烂漫何尝更忆洛城春呉越吟二首乙未阖庐凌楚嵗戍辰勾践破呉时正如当日乗虚事三十四年人不知夫差丁未曽囚越勾践戊辰还灭呉二十二年时返复一如当日却乗虚属事吟鹪鹩分寄一枝巢不信甘言便易骄当力尚难超北海去威何足动鸿毛愿将情意分明谢肯把恩光取次烧天宠居多为幸乆春花无奈正天饶兴亡吟孙陈李三人亡国体相似虽然少有文何复语英气曹刘孙三人兴国体相似虽然小有才何复语命世文武吟既为文士必有武备文武之道皆吾家事善恶吟瞽鲧有子尧舜无嗣余庆余殃何故如此尧舜无子瞽鲧有嗣福善祸淫何故如此责已吟不为十分人不责十分事既为十分人须责十分是无疾吟无疾之安无灾之福举天下人不为之足四者吟财色名势为世所亲四者不动然后见人恩怨吟人之常情无重于死恩感人心死犹有喜怨结人心死犹未已恩怨之深使人如此秦川吟二首当时马上过秦川倐忽于今二十年因见夫君话家住依稀记得旧风烟秦川两汉帝王区今日闗东作帝都多少圣贤存旧史夕阳惟只见荒芜和綘守王仲贤郎中为郎得綘分铜虎见寄诗中非浪夸地土尚传唐草木山川犹起晋云霞园池富有吟供笔风俗淳无讼到衙太守下车民受赐一心殊不负官家日月吟月明星自稀日出月亦微既有少正卯岂无孔仲尼水旱吟尧水九年汤旱七载调爕之功此时安在九年洪水七年大旱非尧与汤民死过半老去吟使吾却十嵗亦可少集事奈何天地间日无再中理吾今六十六衰老何可拟志逮力不逮人共知之矣人事吟索錬无如事难知莫若人人情随手别事体到头均不同吟求者不得辞者不能二者相去其逺几程贪义吟贪人之恶其过莫大贪人之善是亦为罪月新吟月新与月残形状两相似奈何人之情初见自欢喜和内乡李师甫长官见寄虽未似神仙能逃暑与寒何尝无水竹未始离林峦道不同新学才难动要官时和嵗丰后亦自有余欢嵗丰时又康为邑在南阳不废吏民事得逰云水乡春输桃李艳风荐蕙兰香太守兼贤杰且无奔走忙内乡天春亭内乡有园名天春春时桃李如綵云邑民携觞连帘幕或歌或舞何欢欣县尹中间意自若直谓前世无古人牡丹百品红与紫华而不实徒纷纭内乡兼隠亭兼隠诧来书于时特起予民淳无讼聴县僻类山居簿领盃盘外官聮谈笑余不知当此际傍邑更谁如李少卿见招代往吟洛城春去㑹仙才春去还惊夏却来微雨过牡丹初谢轻风动芍药才开緑杨隂里拥樽罍身健时康好放怀病酒吟年年当此际酒病掩柴扉早是人多感那堪春又归花残蝴蝶乱昼永子䂓啼安得如前日和风初扇微争让吟有让岂无争无沿安有革争让起于心沿革生于迹羲轩让以道尧舜让以徳汤武争以功桓文争以力谢王諌议见思吟西斋前后半松筠万虑澄余始见真不谓天光明浄处又能时忆旧交新依韵和任司封见寄吟王侯贵盛不胜言图画中山得一观不似夫君行坐看贪嵩又更爱天坛髙楼百尺破危空天淡云闲看帝功更上一层情未快思君不见见乔嵩辞麾来此住云霄闻健登临肯惮劳紫陌事多都不见家山围遶是嵩髙击壤集巻十五击壤集卷十六钦定四库全书击壤集巻十六宋邵雍撰答人吟筋骨得似常年否气血能如旧日无却喜一般増长处樽前谈笑有工夫嵗寒吟松栢入冬看方能见嵗寒声须风里聴色更雪中观依韵谢任司封寄逍遥枕吟夫君惠我逍遥枕恐我逍遥蹟未超形体逍遥终未至更知魂梦与逍遥齐郑吟子产何尝辞郑小晏婴殊不愿齐衰二贤生若得其地才业当为王者师代书寄吕库部周王八骏走天涯争似君家四寳竒郑洛风烟虽咫尺恨无由徃一观之和王安之少卿雨后焦劳九夏余一雨物皆苏蛙鼔不足听蚊雷未易驱非唯仰嵗给抑亦了官输林下闲游客何妨尽自愉和和丞制见赠自度无能处世间经冬经夏掩柴闗青云路穏无功上翠竹丛疎有分闲犹许艶花酬素志更将佳酒发酡颜年来老态非常甚长惧英才未易攀清和吟清而不和隘而多鄙和而不清慢而鲜礼既和且清义无定体时行则行时止则止异同吟俊快伤灭裂厚重伤滞泥趋造随所尚不免有同异异巳必为非同巳必为是是非战异同终身不知义即事吟生求媚于人死求媚于鬼媚人幸富贵媚鬼免罪戾生死虽殊途人鬼岂异理哀哉过用心妄意何时已观物吟耳目聪明男子身洪钧赋与不为贫因探月窟方知物未蹑天根岂识人干遇巽时观月窟地逢雷处看天根天根月窟闲来往三十六宫都是春淳厚之人少秀慧秀慧之人少审谛安得淳厚又秀慧与之共话人间事对酒吟有酒时时泛一瓯年将七十待何求齿衰婚嫁尚未了嵗旱田园才薄收客去有时闲拱手日髙无事静梳头霜毛不止装诗景更可因而入画休秋懐吟一畨春了未多时云外征鸿又报归节物眼前来若此嵗华头上去如斯当年志意虽然在今日筋骸寕不衰赖有寸心常自喜圣人难处却能知和王安之少卿秋游春夏而来可作诗虽然可作待何为屡空滥得同颜子歴物固难如惠施风月情懐无奈处云山意思不胜时一歌一咏聊酬唱敢拒安之与静之和王安之同赴府尹王宣徽洛社秋㑹后房深出㑹亲賔乐按新声妙入神红烛盛时飜翠袖画桡停处占青苹早年金殿旧逰客此日凤池将去人宅冠名都号蜗隠邵尧夫敢作西邻负河阳河清济源三处之约以诗愧谢之秋霖积久泥正滑念念何日天开晴亲朋延望固巳甚衰躯怯寒难逺行一程相去虽不逺两次讲行终未成二事交战乎胷中隠几愁坐无由平依韵和王安之少卿秋约吟升沈恶足论事体到头均一片蓬蒿地千年云水身收成时正好寒暖气初匀自此过从乐诸公莫厌频长子伯温失解以诗示之儒家所尚者行善与文章用舍何常定枯荣未易量干求便黾勉得失是寻常外物不可必其言味甚长嵗暮自贻吟天道无长春地道无常珍须禀中和气方生粹美人良田多黍稌薄地足荆榛樗栎蓬蒿类止能充恶薪既为万物灵须有万物粹既无万物灵徒分万物类欲出至珍言须有至珍意欲彰至美名须作至美事济时为美事悟主为珍意奈何此二者我独无一与君子饮酒吟父慈子孝兄友弟恭家给人足时和嵗丰筋骸康健里闬乐从君子饮酒其乐无穷读张子房传吟汉室开基第一功善哉能始又能终直疑后日赤松子便是当年黄石公用舍随时无分限行藏在我有穷通古人巳死不复见痛惜今人少此风观物吟栁性至柔软一年长丈余虽然易得荣奈何易得枮百谷仰膏雨极枯变极荣安得此甘泽聊且振羣生治乱吟五首乱多于治害多于利悲多于喜恶多于美一隂一阳柰何如此中原一片闲田地曽示三皇与五帝三皇五帝子孙多或贱或贫或富贵精义入神以致用利用出入之谓神神无方而易无体藏诸用而显诸仁火能胜水火不胜水其火遂灭水能从火水不从火其水不热夫能制妻夫不制妻其妻遂絶妻能从夫妻不从夫其妻必孽天能生而不能养地能养而不能生火能烹而不能沃水能沃而不能烹天地尚犹无全功水火何由有全能得用二者交相养反为二者交相凌三十年吟比三十年前今日为艰难比三十年后今日为安闲治久人思乱乱久人思安安得千年鹤乘去游仙山答寗秀才求诗吟林下闲言语何须要许多几乎三百首足以备吟哦有病吟身之有病当求药医药之非良其身必亏国之有病当求人医人之非良其国必危事之未急当速改为事之既急虽悔难追对花吟今年花似昔年开今日人开昔日懐烦恼全无半搯子喜欢长有百车来光隂已过意未过齿发虽頽志未頽人问尧夫曽出否答云方自洞天回自述春暖秋凉人半醉安车麈尾闲从事虽无大徳及生灵且与太平装景致去事吟君子去事民有余祥小人去事民有余殃䇿杖吟䇿杖南园或北园春来尤足慰衰年初晴天气上元后乍暖风光寒食前池岸微微装嫩草林梢薄薄罩轻烟东君此际情何厚非象之中正造妍不愿吟不愿朝廷命官职不愿朝廷赐粟帛惟愿朝廷省徭役庶几天下少安息量力吟量力动时无悔吝随宜乐处省营为须求骐骥方乘马亦恐终身无马骑戯答友人吟邵尧夫者是何人嵗嵗春秋来谒君车小半年行一转非如骏马走香尘偶得吟皋陶遇舜伊尹逢汤武丁得傅文王获姜齐知管仲汉识张良诸葛开蜀𤣥龄启唐观事吟一嵗之事慎在春一日之事慎在晨一生之事慎在少一端之事慎在新知音吟仲尼始可言无意孟子方能不动心莫向山中寻白玉但于身上覔黄金山中白玉有时得身上黄金无处寻我辈何人敢称㑹安知世上无知音观物吟利轻则义重利重则义轻利不能胜义自然多至诚义不能胜利自然多忿争金玉吟圣在人中出心从行上修金于沙里得玉向石中求风霜吟见风而靡者草也见霜而陨者亦草也见风而鸣者松也见霜而凌者亦松也见风而靡见霜而伤焉能为有焉能为亡上下吟自下观上无限富贵自上观下无限贱贫自心观物何物能一自物观心何心不均吾庐吟吾庐虽小粗容身且免轻为僦舍人大有世人无屋住向人檐下索温存瀍河上观杏花回瀍河东看杏花开花外天津暮却回更把杏花头上挿图人知道看花来娶妻吟人之娶妻容徳威仪傥或生子不臯则䕫好事吟好事固难将力取贤人须是着心求浮生日月无多子时过千休复万休不再吟春无再至花无再开人无再少时无再来毛头吟谁剪毛头谢陆沈生灵肌骨不胜侵人间自有回天力林下空多忧国心日过中时忧未艾月几望处患仍深军中儒服吾家事诸葛武侯何处寻忧国心深为爱君爱君须更重于身口中讲得未必是手里做成方始真妄意动时难照物俗情私处莫知人厚诬天下凶之甚多少英才在下尘六得吟眼能识得耳能聴得口能道得手能做得身能行得心能放得六者尽能与天同徳饮食起居出处语黙不止省心又更省力盛衰吟势盛举头方偃蹇气衰旋踵却嗟吁厚诬天下称贤者天下何尝可厚诬富贵吟大舜与人同好恶以人从欲得安乎能知富贵寻常事富贵能骄非丈夫无妄吟耳无妄聴目无妄顾口无妄言心无妄虑四者不妄圣贤之具予何人哉敢不希慕善恶吟人善不趋巳恶不除谓之知道不亦难乎春日园中吟春暖游园乃是常城中殊不异仙乡竹间日日同真侣水畔时时泛羽觞雨后鸟声移树啭风前花气触人香林间富贵一般乐更纵其来更不妨解字吟人言为信日月为明止戈为武羔美为羹感事吟芝兰种不荣荆棘剪不去二者无柰何徘徊嵗将暮穷逹吟穷不能巻达不能舒谓之知道不亦难乎宇宙吟宇宙在乎手万物在乎身緜緜而若存用之岂有勤久旱吟久旱望雨久雨思晴天之常道人之常情成性吟成性存存用志不分又何患乎不到古人路径吟面前路径无令窄路径窄时无过客过客无时路径荒人间大率多荆棘大人吟天道逺人道迩尽人情合天理先天吟示邢和叔一片先天号太虚当其无事见真腴胷中美物肯自衒天下英才敢厚诬理顺是言皆可放义安何地不能居直从太宇收功后始信人间有丈夫感事吟为善大宜量力分知几都在近人情人情尽后疑难入力量分时事自平理顺面前皆道路义乖门外是荆榛何人肯认此言语此语分明人不聴浩歌吟何者谓知几惟神能造微行藏全在我用舍系于时每恨知人晚常忧见事迟与天为一体然后识宣尼利名吟利名都不到胷中由此胷中气自冲既爱且憎皆是病灵台何日得从容凴髙吟谁将酷烈千般毒变作恩光一派深惆怅先民不复见更凴髙处尽沈吟意尽吟意尽于物言尽于诚矫情镇物非我所能浩歌吟二首忧愁与喜欢相去一毛间治乱不同体山川无两般笛声方逺聴草色正遥看何处危楼上斜阳人凭栏嘉善既难投先生宜罢休履霜犹可救灭木更何求兽困重来日鸿飞逺去秋民饥须是食食外尽悠悠温良吟君子温良当责备小人情伪又须防因惊世上机闗恶遂觉壶中日月长君子吟君子与义小人与利与义日兴与利日废君子尚徳小人尚力尚德树恩尚力树敌君子作福小人作威作福福至作威祸随君子乐善小人乐恶乐恶恶至乐善善归君子好誉小人好毁好毁人怒好誉人喜君子思兴小人思壊思兴召祥思壊召怪君子好与小人好求好与多喜好求多忧君子好生小人好杀好生道行好杀道絶先天吟先天天弗违后天奉天时弗违无时亏奉时有时疲爽口吟爽口之物少茹爽心之行少虑爽意之言少语爽身之事少做至诚吟不多求故得不杂学故明欲得心常明无过用至诚书事吟他山有石能攻玊玉未全成老巳催有限光隂随事去无涯衰朽逐人来陶镕情性诗千首爕理筋骸酒一盃六十六年无事日心源方始似昭回诗酒吟圣人难处口能宣何止千年与万年心静始能知白日眼明方㑹看青天鬼神情状将诗冩造化功夫用酒传传冩不干诗酒事若无诗酒又难言白头吟何人头不白我白不因愁只被人多欲其如我不忧不忧縁不动多欲为多求年老人常事如何不白头击壤集巻十六击壤集卷十七钦定四库全书击壤集巻十七宋邵雍撰人物吟人破须至䕶物破须至补补䕶既巳多卒归于败露人有人之情物有物之理人物类不同情理安有异偶得吟林间无事可装懐昼睡功劳酒一盃残梦不能全省记半随风雨过东街观物吟一气才分两仪巳备圆者为天方者为地变化生成动植类起人在其间最灵最贵战国吟七国之时尚战争威强知诈一齐行廉颇白起善用兵苏秦张仪善纵横朝为布衣暮公卿昨日鼎食今鼎烹范雎谢相何心情蔡泽入秦何依凭始皇奋袂天下宁二世乞为氓不能三千賔客愤未平百二山河汉巳兴所存旧物惟空名残阳衰草山川形都似一塲春梦过自余恶足语威狞感事吟切玉如泥剑不虚谁知世上有昆吾能言未是真男子善处方名大丈夫士老林泉诚所愿民填沟壑谅何辜然非我事我心恻珎重羲皇一巻书万物有精英人为万物灵必先详事体然后论人情气静形安乐心闲身太平伊耆治天下不出此名生用药似交兵兵交岂有宁求安安未得去病病还生汤剂未全补甘肥又却争何由能夀考瑞应老人星万物道为枢其来类自殊性虽无厚薄理亦有精麄未若人为盛还知物有余我生于此日幸免作庸夫曽闻不若见曽见不如经既用身经过何须口説行改诗知化笔醒酒识和羹料得人间事无由出此情前有亿万年后有亿万世中间有夀人未过百来嵗出口无善言行身无善事徒有人之身殊无人之贵履道留题吟何代无人振徳辉衆贤今日㑹西畿太平文物风流事更胜元和全盛时见义吟见善必为不见则巳量力而动力尽而止观物吟如鸾如凤意思安详所生之人非忠则良如䑕如雀意思惊躩所生之人不凶则恶王公吟王公大人天下具瞻轻流薄习重损威严此尚未了彼安能兼非唯失道又复起贪顶戴儒冠心存象教本图心宁复使心閙譬如生子当求克肖不教义方教之窃盗自咏吟老去无成齿发衰年将七十待何为居常无病不服药间或有懐犹作诗引水更怜鱼并至折花仍喜蝶相随平生积学无他效只得胷中恁坦夷观物吟画工状物经月经年轩鑑照物立写于前鑑之为明犹或未精工出人手平与不平天下之平莫若于水止能照表不能照里表里洞照其唯圣人察言观行罔或不真尽物之性去已之情有徳之人而必有言能言之人未必能行能寐吟大惊不寐大忧不寐大伤不寐大病不寐大喜不寐大安能寐何故不寐湛于有累何故能寐行于无事鹧鸪吟二首人间重者是黄金谁道黄金无处寻不着闲辞文雅意更将何事悦良心逺山四面供清润幽鸟千般送好音无限春光都去尽请君聴唱鹧鸪吟翠竹丛深啼鹧鸪鹧鸪声更胜提壶江南江北常相逐春后春前多自唿迁客销魂惊梦寐征人零泪湿衣裾愁中闻处肠先断似此伤懐禁得无先天吟若问先天一字无后天方要着功夫拔山盖世称才力到此分毫强得乎自乐吟麟凤何尝不在郊太平消得苦譊譊才闻善事心先喜每见竒书手自抄一瓦清泉来竹下两竿红日上松梢中睡起前坐安得闲辞解客嘲民情吟民情既乐和气为祥民情既忧戾气为殃祥为雨露天下丰穰殃为水旱天下凶荒牡丹吟牡丹花品冠羣芳况是其间更有王四色变而成百色百般颜色百般香代书吟金须百鍊始知精水鑑何如人鑑明不弃既能存故旧久要焉敢忘平生经纶事体当言用道义襟懐只论诚草木面前何止万嵗寒松桂独青青病浅吟病浅之时人不疑病深之后药难医劳谦所以有终吉迷复何尝无大亏物我中间难着发天人相去岂容丝能知古乐犹今乐省了譊譊多少辞借出诗诗狂书更逸近嵗不胜多大半落天下未还安乐无苦吟平生无苦吟书翰不求深行笔因调性成诗为写心诗扬心造化笔𤼵性园林所乐乐吾乐乐而安有淫万物吟万物备于身干坤不负人时光嗟荏苒事体落因循既感青春老还惊白发新胷中若无有未免作埃尘月窟吟月窟与天根中间来徃频所居皆绰绰何徃不伸伸投足自有定满懐都是春若无诗与酒又似太亏人大象吟大象自中虚中虚真不渝施为心事业应对口功夫伎俩千般有忧愁一㸃无人能知此理胜读五车书百病吟百病起于情情轻病亦轻可能无系累却是有依凭秋月千山静春华万木荣若论真事业人力莫经营小车吟春暖未苦热秋凉未甚寒小车随意出所到即成欢击壤吟击壤三千首行二十家乐天为事业养志是生涯出入将如意过从用小车人能知此乐何必待纷华留题水北杨郎中园亭二首买宅从来重见山见山今直几何钱竒峯环列逺隔水乔木俯临微带烟行路客疑惊洞府凭栏人恐是神仙长忧暗入丹青手写向鲛绡天下传洛下谁家不买居买居还得似君无风光一片非尘世景物四时成画图后圃花竒同阆苑前轩峯好类蓬壶人生能向此中老亦是世间豪丈夫杨郎中新创髙居二首和尧夫先生韵吕公着髙斋旷望极三川却顾卑居不直钱二室峯峦凝昼碧万家楼阁带轻烟春浓缭绕环游骑地胜依稀寓列仙唱发幽人丞相和当时纸贵洛城传碧瓦朱门将相居见嵩临洛百家无登髙此地还能赋㑹老他年定入图花发四时排步障鸟鸣终日劝提壶何人遇赏偏留赏退士清风激鄙夫秋尽吟数日之间秋遂尽百思无以慰蹉跎园林正好爱不彻草木巳黄情柰何虽老筋骸行尚健尽髙台榭望仍多终朝把酒未成醉又欲临风一浩歌不肖吟不肖之人志在游荡身在屋下心在屋上不肖之子志在浮夸身尚不保焉能保家君子吟君子之去亦如其来小人之来亦如其去既有恩情且无怨怒既有憎嫌且无思慕小人吟小人无节弃本逐末喜思其与怒思其夺把手吟富贵把手贫贱掣肘贫贱把手富贵掣肘金石之交死且不朽市井之交自难长久大易吟天地定位否泰反类山泽通气损咸见义雷风相薄恒益起意水火相射既济未济四象相交成十六事八卦相盪为六十四罢吟吟久欲罢吟诗还惊意忽竒坐中知物体言外到天机得句不胜易成篇岂忍遗安知千万载后世无宣尼黄金吟身上有黄金人无走陆沈求时未必见得处不因寻辨捷非通物涵容是了心㑹弹无絃琴然后能知音鹧鸪吟事体一番新才新又却陈新陈非利物义理不由人嵗月休惊晚莺花续报春余樽幸无恙宜唱鹧鸪频闲中吟闲中气味长长处是仙乡富有林泉乐清无市井忙烂游千圣奥醉拥万花香莫作伤心事伤心易断肠闲中气味真真处是天民富有林泉乐清无市井尘烂游千圣奥醉拥万花春莫作伤心事伤心愁杀人闲中气味全全处是天仙富有林泉乐清无市井喧烂观千圣奥醉拥万花妍莫作伤心事伤心事好旋苍苍吟人人共戴天我戴岂徒然须识天人理方知造化权功名归酒盏器业入诗篇料得闲中乐无如我得闲团团吟如鑑又如钩回旋莫记秋难穷天上理易白世间头团处人人喜亏时物物愁有生无不喘何必待吴牛代书吟见别一年余嵗残相忆初重烦君款密逺寄我空踈衰朽百端有忧愁一㸃无闲吟四十字聊用答来书失诗吟胷中风雨吼笔下龙蛇走前后落人间三千有余首不去吟行年六十六不去两般事用诗赠真宰以酒劝象帝面未发酡颜心先动和气俯仰天地间自知无所愧经世吟羲轩尧舜汤武桓文皇王帝霸父子君臣四者之道理限于秦降及两汉又厯三分东西俶扰南北纷纭攘攘十姓天纪几焚非唐不济非宋不存千世万世中原有人知人吟君子知人出于知小人知人出于私出于知则同乎理者谓之是异乎理者谓之非出于私则同乎巳者谓之是异乎巳者谓之非言行吟能言未是难行得始为艰须是真男子方能无厚颜光隂吟三百六旬有六日光隂过眼如奔轮周而复始未尝息安得四时长似春举酒吟闲与賔朋饮酒盃盃中长似有花开清谈才向口中出和气巳从心上来物外意非由象得坐间春不自天回施之天下能如此天下何忧不放懐酒少吟此物近来贫时时得数斤如茶辜老朽似药负交亲未饮先忧尽虽斟不敢频何由同九日长有白衣人观棊絶句未去交争意难忘黒白心一条无敌路彻了没人寻未去交争意难忘黒白情一条平稳路痛惜没人行老去吟老去无成鬓巳斑从心年纪合清闲如何得意云山外更欲游心诗酒间大字冩诗酬素志小盃斟酒发酡颜春雷惊起千年蛰笔下苍龙自往还乱石吟天津多乱石石里闲寻覔全玉固难求似玉亦难得徒有碌碌青亦有磷磷白柰无清越声更无温润色未有吟未有一分功先立十分敌所得无分毫所丧无纪极未有一分让先有十分争所丧者实事所得者虚名诫子吟至寳明珠非有颣全珎良玉自无瑕为珠为玉尚如此何况为人多过差有过不能改知贤不肯亲虽生人世上未得谓之人周孔不足法轲雄不足师还同弃常饍除是适海涯干坤吟意亦心所至言须耳所闻谁去天地外别有好干坤道不逺于人干坤只在身谁能天地外别去覔干坤秦越吟胡越同心日夫妻反目时人间无大小得失在须斯善处吟善处忧难作能持事自修腹心无外物蛮貊亦懐柔百年吟百年嗟荏苒千里痛萧条忍逐东流水无期任所飘嵗杪吟一日去一日一年添一年饶教成大器其那巳华颠志意虽依旧聪明不及前若非心有得亦恐学神仙观棊小吟谁言博奕尚优游利害相磨未始休初得手时宜愿望合行权处莫迟留二年乃正三监罪七日能尸两观囚天下太平无一事南阳髙卧更何求又借出诗安乐中乐娲皇笙万攒自从闲借出客到遂无欢和王规甫司勲见赠何止千年与万年嵗寒松桂独依然若无扬子天人学安有庄生内外篇巳约月陂寻白石更期金谷弄清泉谁云影论纷纭甚一任山巅复起巅答友人劝酒吟人人谁不愿封侯及至封侯未肯休大得却须防大失多忧元只为多求规模焉敢比才士度量自知非饮流少日何由能强此况今年老雪堆头击壤集巻十七击壤集卷十八钦定四库全书击壤集巻十八宋邵雍撰冬至吟何者谓之几天根理极微今年初尽处明日未来时此际易得意其间难下辞人能知此意何事不能知盃盘吟林下盃盘大寂寥寂寥长愿似今朝君看击鼔撞钟者势去賔朋不易招欢喜吟扬善不扬恶记恩不记讐人人自欢喜何患少交游善人吟良如金玉重如丘山仪如鸾凤气如芝兰议论吟事苟非自有异事苟是安有二推诚吟天虽不语人能语心可欺时天可欺天人相去不相逺只在人心人不知人心先天天弗违人身后天奉天时身心相去不相逺只在人诚人不推尧夫吟尧夫吟天下拙来无时去无节如山川行不彻如江河流不竭如芝兰香不歇如箫韶声不絶也有花也有雪也有风也有月又温柔又峻烈又风流又激切意外吟事出意外人难智求自非妄动恶用多愁既有误中宁无暗投能知此説天下何忧当断吟断以决疑疑不可缓当断不断反受其乱忧梦吟至人无梦圣人无忧梦为多想忧为多求忧既不作梦来何由能知此説此外何修人情吟人达人情无寡无广天下之事如指诸掌人事吟人无取次事莫因循因循失事取次坏人人无率尔事贵丁宁率尔近薄丁寕近诚师资吟未知道义寻人为师既知道义人来为资寻师未易为资实难指南向道非去非还师人则耻人师则喜喜耻皆非我独无是好为人师与耻何异天人吟天学修心人学修身身安心乐乃见天人天之与人相去不逺不知者多知之者鲜身主于人心主于天心既不乐身何由安乐毅吟乐毅事燕时其心有深㫖破齐七十城迎刃不遗矢岂留即墨莒却与燕有二欲使燕遂王天下自齐始岂意志未申昭王一旦死惠王固不知使人代其位强燕自此衰何复能振起自古君与臣济㑹非容易重惜千万年英雄为流涕十分吟所谓十分人须有十分真非为能写字非谓能为文非谓眉目秀非谓衣服新欲行人世上直须先了身所谓十分人须有十分事事苟不十分终是未完备事父尽其心事兄尽其意事君尽其忠事师尽其义人夀百来年其过岂容易虽然瞬息间其间多少事号为能了事必先能了身身苟未能了何暇能了人生日吟辛亥年辛丑月甲子日甲戌辰日辰同甲年月同辛吾于此际生而为人诫子吟鸡能警旦马能代行犬能守御牛能力耕人禀天地万物之灵妬贤嫉能不如不生有常吟天地有常理日月有常明四时有常序鬼神有常灵圣人有常徳小人无常情嵗暮吟世上纷华都不见眼前惟见读书尊百千难过尚惊惕三十嵗前尤苦辛少日只知艰险事老年方识太平身家风幸有儿孙继足以无心伴白云春天吟一片春天在眼前眼前须识好春天春秋冬夏能无累雪月风花都一连能用真腴为事业岂防他物害暄妍我生其幸何多也安有闲愁到耳边庶几吟以圣责人固未完备以人望人自有余地责人无难受责非易其殆庶几犹望颜子人物吟人盛必有衰物生须有死既见身前人乃知身后事身前人能兴身后事岂废兴废先言人然后语天地诧嗟吟昨日炙手今日张罗人间常事何诧何嗟防边吟自古防边无上䇿唯凭仁义是中原王师问罪固能道天子䝉尘争忍闻二晋乱亡成茂草三君屈辱落陈编公闾延广何人也始信兴邦亦一言教劝吟若圣与仁吾岂敢空言犹足慰虚生明开教劝用常道永使子孙持善名此日贻谋情未显他时受赐事非轻庶几此意流天下天下何由不太平不善吟悲哉不善人禀此凶戾徳非唯败人家又能败人国多事吟多事招忧多疑招闷多与招吝多取招损处身吟君子处身宁人负巳巳无负人小人处事宁巳负人无人负巳观性吟千万年之人千万年之事千万年之情千万年之理惟学之所能坐而烂观尔观物吟居暗观明居静观动居简观繁居轻观重所居者寡所观则衆匪居匪观衆寡何用答和吴传正赞善二首洛阳城里一愚夫十许年来不读书老去情懐难状处淡烟寒月映松疎乐静岂无病好贤终有心争如自得者与世善浮沈是非吟是短非长好丹非素一生区区未免爱恶爱恶不去何由是非爱恶既去是非何为洗心吟人多求洗身殊不求洗心洗身去尘垢洗心去邪淫尘垢用水洗邪淫非能淋必欲去心垢须弹无絃琴见物吟见物即讴吟何尝曽用意闲将箧笥诗静看人间事力穑吟春时耕种夏时耘耨秋时收治冬时用受雨露不愆既苖既秀水旱为灾尚罹其咎六十六嵗吟六十有六嵗畅然持酒盃少无他得志老有此开懐往往英心动时时秀句来尚收三百首自谓敌琼瓌寛勐吟寛则民慢勐则民残寛勐相济其民自安小道吟艺虽小道事亦系人苟不造㣲焉能入神得失吟人有贤愚事无巨细得不艰难失必容易薫莸吟善恶之间薫莸可究近薫必香近莸必臭好恶吟恶死好生去害就利天下之人其情无异嵗暮吟此情人不知亦尝叹迟暮虽则叹迟暮柰何难分付此情人不知亦尝叹迟久虽则叹迟乆柰何人不受安分吟轻得易失多谋少成徳无尽利善无近名由聴吟由聴而失以聴为賔而今而后何复信人诗画吟画笔善状物长于运丹青丹青入巧思万物无遁形诗画善状物长于运丹诚丹诚入秀句万物无遁情诗者人之志言者心之声志因言以发声因律而成多识于鸟兽岂止毛与翎多识于草木岂止枝与茎不有风雅颂何由知功名不有赋比兴何由知废兴观朝廷盛事壮社稷威灵有汤武缔构无幽厉欹倾知得之艰难肯失之骄矜去巨蠧奸邪进不世贤能择隂阳粹美索天地精英借江山清润揭日月光荣收之为民极着之为国经播之于金石奏之于大庭感之以人心告之以神明人神之胥悦此所谓和羮既有虞舜歌岂无皋陶赓既有仲尼删岂无季札聴必欲乐天下舍诗安足凭得吾之绪余自可致昇平诗史吟史笔善记事长于炫其文文胜则实丧徒憎口云云诗史善记事长于造其真真胜则华去非如目纷纷天下非一事天下非一人天下非一物天下非一身皇王帝霸时其人长如存百千万亿年其事长如新可以辨庶政可以齐黎民可以述祖考可以训子孙可以尊万乗可以严三军可以进讽諌可以扬功勲可以移风俗可以厚人伦可以美教化可以和疎亲可以正夫妇可以明君臣可以赞天地可以感鬼神规人何切切诲人何谆谆送人何恋恋赠人何懃懃无嵗无嘉节无月无嘉辰无时无嘉景无日无嘉賔樽中有美禄坐上无妖氛胷中有美物心上无埃尘忍不用大笔书字如车轮三千有余首布为天下春演绎吟万事入沈吟其来味更深虽然曽过眼须是更经心过眼未尽见经心肯尽寻尽寻能得见方始是真金何者是真金真金入骨沉饱曽经煅炼足得不沈吟到手何须眼行身敢放心放心然后乐天下有知音何者谓知音知音只在心肝脾无效验钟鼓漫搜寻既若能开物何须更鼓琴来仪非为凤只是感人深何者谓来仪来仪意不低有身皆衎衎无物不熙熙一国若一物四方犹四支巍巍乎尧舜何得而名之史画吟史笔善记事画笔善状物状物与记事二者各得一诗史善记意诗画善状情状情与记意二者皆能精状情不状物记意不记事形容出造化想像成天地体用自此分鬼神无敢异诗者岂于此史画而巳矣好胜吟人无好胜事无过求好胜多辱过求多忧忧辱并至道徳弗游不止人患身亦是仇治心吟心亲于身身亲于人不能治心焉能治身不能治身焉能治人吾庐吟吾亦爱吾庐吾庐似野居性随天共淡身与世俱疎遍地长芳草满床堆乱书自从无事后更不着工夫人灵吟天地生万物其间人最灵既为人之灵须有人之情若无人之情徒有人之形过眼吟纷纷过眼不须惊利害相磨卒未平伎俩虽多无实效聪明到了是虚名温凉寒热四时事甘苦辛酸万物情除却此心皆外物此心犹恐未全醒灾来吟灾自外来犹可消除灾自内来何由支梧天人之间内外察诸内外吟目耳鼻口人之户牖心胆脾肾人之中霤内若能守外自不受内若无守外何能久名利吟重之以名见人之情厚之以利见人之意情意内也内重则外轻名利外也内贱则外贵名实吟内无是实外有是名小人故矜外无是名内有是实君子何失性情吟君子任性小人任情任性则近任情则逺丁宁吟人无忽略事贵丁宁忽略近薄丁宁近诚疑信吟人无轻信事无多疑轻信招衅多疑招离治乱吟君子小人亦常相半时止时行或治或乱有时吟龙不冬跃萤能夜飞小人君子而皆有时忠厚吟小人斯须君子长久斯须倾邪长久忠厚穷冬吟十二月将终还惊嵗律穷藏水方北陆解冻未东风草昧徒寻緑花梢强覔红探春春不见元只在胷中知非吟今日已前事知非心可凭虚言安足道实行又何矜无药医衰老有诗歌圣明纵然时饮酒未肯学刘伶冬至吟冬至子之半天心无改移一阳初起处万物未生时𤣥酒味方淡太音声正希此言如不信更请问庖牺头白吟头白巳多时况能垂白髭不如犹甚幸窃比未全衰润屋虽无镪承家却有儿敢言贫凈洁似我亦应稀谈诗吟诗者人之志非诗志莫传人和心尽见天与意相连论物生新句评文起雅言兴来如宿构未始用雕镌绳水吟水能平而不能直绳能直而不能平安得绳水为人情而使天下都无争刑名吟君子多近名小人多近刑善恶有异同一归与任情隂阳吟阳行一隂行二一主天二主地天行六地行四四主形六主气人事吟人有去就事无低昂迹有疎密人无较量能此四者自然久长内外吟衣冠严整谓之外修行义纯洁谓之内修内外俱修何人不求衣冠不整谓之外惰行义不修谓之内惰内外俱惰何人不唾盛衰吟克肖子孙振起家门不肖子孙破败家门猗嗟子孙盛衰之根死生吟学仙欲不死学佛欲再生再生与不死二者人果能设使人果能方始入于情赏哉林下人不为人所惜哀哉公与卿重为人所惑生日吟三万五千日伊予享此身当时才作物此际始为人久负隂阳力终亏父母恩一杯为夀酒床下列儿孙时事吟时之来兮其势可乘时之去兮其势遂生前日之事兮今日不行今日之事兮后来必更时久则患生事久则弊生弊患相仍人何以宁不知吟不知隂阳不知天地不知人情不知物理强为人师宁不自愧水火吟水火得其御交而成既济水火失其御焚溺可立至不止水与火万事尽如此只知用水火不知水火义中原吟中原之师仁义为主仁义既无四夷来侮喜欢吟尧夫喜饮酒饮酒喜全真不喜成酩酊只喜成微醺㣲醺景何似襟懐如初春初春景何似天地才絪纭不知身是人不知人是身只知身与人与天都未分所感吟人生无定凖事体有多端客宦危疑处家书仔细看可憎忧险阻方信喜平安男子平生事须于论定观行止吟时止则须止时行则可行时行与时止人力莫经营太平吟太平时世园亭内丰稔嵗年村落间情味一般难状处风烟草木尽闲闲探春吟草色依稀緑花梢隠约红一般难道説如醉在心中不出吟冬夏逺难出止行南北园如逢好风景亦可至三天击壤集巻十八击壤集卷十九钦定四库全书击壤集巻十九宋邵雍撰不善吟不良之人禀气非正蛇蝎其情豺狼其性至良之人禀气清明金玉其性芝兰其情不同吟君子之人与已非比闻善则乐见贤则喜小人之人与巳非恶闻善则憎见贤则怒得失吟时难得而易失心虽悔而何追不知老之巳至不知志与愿违痛矣吟痛矣时难得悲哉道未传今年年巳尽明日是明年嵗除吟半百已华颠如今更皓然自知为士子人讶学神仙风月难忘酒云山不着钱行年六十六明日又添年笔兴吟窻晴气和暖酒美手柔软兴逸情撩乱笔落春花烂影论吟性在体内影在形外性徃体随形行影㑹体性不存形影安在影外之言曽何足怪忧喜吟大喜与大忧二者莫能寐二者若能寐何忧事不治窥开吟物理窥开后人情照破时一身都是我瘦了又还肥物理窥开后人情照破时能将函谷塞只用一丸泥物理窥开后人情照破时正如携寳剑切玉过如泥物理窥开后人情照破时渇多逢美酒病后遇良医物理窥开后人情照破时能将一箇字善解百年迷物理窥开后人情照破时情中明事体理外见天机物理窥开后人情照破时可嗟兼可唾堪鄙又堪嗤物理窥开后人情照破初不堪将劝诫止可与嗟吁物理窥开后人情照破前止堪令执笔不可使持权物理窥开后人情照破休止堪初看望不可久延留物理窥开后人情照破时欲知花烂漫便是叶离披物理窥开后人情照破时有权能处置更狡待何为物理窥开后人情照破间敢言天下事到手又何难喜欢吟平生喜饮酒饮酒喜轻醇不喜大段醉只便微带醺融怡如再少和煦似初春亦恐难名状两仪仍未分贵贱吟系自我者可以力行系自人者难乎力争贵为万乘亦莫之矜贱为匹夫亦莫之凌措处吟在未定之时当难处之地方事之危疑见人之措置费力吟事无巨细人有得失得之小心失之费力不老吟人无不老理日有再中时不老必无也再中应有之代书寄陈章屯田执别而来二十春忽飞书意一何懃四方岂是少贤士千里犹能思故人世态见多知可否物情谙久识疎亲我今老去甘衰朽无补明时卧洛濵长短吟君子喜淳诚小人喜欺罔淳诚嵗时长欺罔日月短迷悟吟君子改过小人饰非改过终悟饰非终迷终悟福至终迷祸归正性吟未生之前不知其然既生之后乃知有天有天而来止物之性君子践形小人轻命幽明吟明有日月幽有鬼神日月照物鬼神依人明由物显幽有人陈人物不作幽明何分无腼吟事曽经见物曽持鍊天地之间俯仰无腼事体吟语言须中节义理贵从宜可革仍三就当行必再思自余吟身生天地后心在天地前天地自我出其余何足言四可吟可勉者行可信者言可委者命可託者天四不可吟言不可妄行不可隳命不可忽天不可违赁屋吟屋新人喜居屋敝人思去主若善修完何时不能住小人吟小人无耻重利轻死不畏人诛岂顾物议览照吟其骨爽其神清其禄薄其福轻有病吟一身如一国有病当求医病愈药便止节宣良得宜二月吟林下故无知唯知二月期酒尝新熟后花赏半开时只有醺酣趣殊无烂漫悲谁能将此景长贮在心脾三月吟满城尽日行春去言㑹行春还有数真宰何尝不发生游人其那无凭据梨花着雨漫城啼栁絮因风争肯住一片清明好意多柰何意好难分付一等吟欲出第一等言须有第一等意欲为第一等人须作第一等事万物吟成败须归命兴衰各有时小人纵多欲真宰岂容私只此浪喜欢便成空惨悽请观春去后游者更为谁洛阳春吟四方景好无如洛一嵗花竒莫若春景好花竒精妙处又能分付与闲人洛阳人惯见竒葩桃李花开未当花须是牡丹花盛发满城方始乐无涯桃李花开人不窥花时须是牡丹时牡丹花发酒増价夜半逰人犹未归光隂不肯略从容九十日春还又空多少落花无着莫半随流水半随风春归花谢日初长燕语莺啼各自忙何故逰人断来徃緑隂殊不减红芳十日好花都去尽可怜青帝用功深逰人莫便无凭据未必红芳胜緑隂春归必竟归何处无限春寃都未诉欲託流莺问所因子规又呌不如去用尽四时周一嵗唯春能见好花开十千买酒未为贵既去红芳岂再来自贻吟六十有七嵗生为世上人四方中正地万物备全身天外更无乐胷中别有春落花吟万紫千红处处飞满川桃李漫成蹊狂风勐雨日将暮舞榭歌台人乍稀水上漂浮安有定径边狼籍更无依流莺不用多言语到了一畨春巳归暮春吟花开春正好花谢春还暮不意子规禽犹能道归去春来蝴蝶乱春去子规啼安得如前日和风初扇时禽不通人情唯知春已暮亦或呌提壶亦或呌归去泉布吟名为泉布者无足走人间善发难言口能开不笑颜偿逋小续命赒急大还丹唯有商山老非干买得闲牡丹吟一般颜色一般香香是天香色异常真宰功夫精妙处非容人意可思量诗上尧夫先生兼寄伯淳正叔载先生髙卧洛城中洛邑簪缨幸所同顾我七年清渭上并游无侣又春风病肺支离恰十春病深樽俎久埃尘人怜旧病新年减不道新添别病新和凤翔横渠张子厚学士亡后篇秦甸山河半域中精英孕育古今同古来贤杰知多少何代无人振素风自处吟尧夫自处道如何满洛阳城都似家不徳于人焉敢异至诚从物更无他眼前只见罗天爵头上谁知换嵗华何止春归与春在胷中长有四时花为人吟为人须是与人羣不与人羣不尽人大舜与人焉有异帝尧亲族亦推伦人心龃龉一身病事体和谐四海春心在四支心是主四支又复逺于身先天吟先天事业有谁为为者如何告者谁若谓先天言可告君臣父子外何归眼前伎俩人皆晓心上功夫世莫知天地与身皆易地已身殊不异庖牺中和吟性亦故无他须是识中和心上语言少人间事体多如霖廻久旱似药起沈痾一物当不了其如万物何四贤吟彦国之言铺陈晦叔之言简当君实之言优游伯淳之言调畅四贤洛阳之名望是以在人之上有宋熙宁之间大为一时之壮年老吟嵗华头上不能惊唯有交亲眼更明皓皓月常因坐看深深酒不为愁倾苟于心上无先觉却似人间小后生欲约何人为伴侣江湖泛去一舟轻天地吟天人之际岂容鍼至理何烦逺去寻凶焰炽时焚更烈恩波流处浸还深长征戍卒思归意久旱苍生望雨心祸福转来如反掌可能中夜不沈吟至论吟民于万物巳称珍圣向民中更出羣介石不疑何尽日知几何患未如神若无刚果难成善既有精明又贵纯祸福兆时皆有渐不由天地只由人人玉吟玉不自珎人与珎人珎何谢玉之纯然知粹美始终一更看清光表里真韬韫有名初在石琢磨成器却须人古人巳死不复见被褐之言不谬云诈者吟诈者固疑人天下尽行诈不信天下人其间无真话饮酒吟时时醇酒饮些些颐养天和以代茶无雨将成大凶嵗负城非有好生涯身居畎畆须忧国事委男儿尚恤家人问老来何长进鑑中添得鬓边华乐物吟物有声色气味人有耳目口鼻万物于人一身反观莫不全备和王安之小园五题小园新葺不离家髙就岗头低就窳洛邑地疑偏得胜天津人至又非賖宜将阆苑同时语莫共桃源一道夸闻説一轩多种药只应犹欠紫河车野轩一轩名野非尘境嵩少烟岑送好风日月嵗时都属已更于何处覔壶中汚亭许由为计未为深洗耳如何不动心到此洒然如世外何尝更有事来侵药轩山里药多人不识夫君移植更标名果能医得人间病红紫何妨好近楹晚晖亭髙亭新建碍烟霞暮景能留是可嘉最近赏春来往路游人应问是谁家观物吟水雨霖火雨露土雨蒙石雨雹水风凉火风热土风和石风冽水云黒火云赤土云黄石云白水雷火雷虩土雷连石雷霹昼睡昼睡功夫未易偕羲皇以上合安排心间无事饱食后园里有时闲步回未午庭柯莺屡啭巳残花径客稀来请观世上多愁者枕簟虽凉无此懐进退吟进退两途皆曰賔何烦坐上苦云云低眉坐处当周物掉臂行时莫顾人齿发既衰非少日林泉能老是长春行于无事人知否宠辱何由得到身为客吟忽忆南秦为客日洛阳东望隔秦川云山去此二千里嵗月于今十九年栁色得非新婀娜江声应是旧潺湲衰躯设使能重往畴昔情懐柰杳然忽忆东朐为客日壮心初见水云乡岛夷居处隣荒服潮水来时杂海商卧看苍溟围大块坐观红日出扶桑虚生虚死人何限男子之称不易当忽忆东吴为客日当年意气乐从游登山未始等闲辍饮酒何尝容易休万柄荷香经楚甸一帆风软过扬州追思何异邯郸梦瞬息光隂三十秋忽忆太原为客日经秋纵酒未成归逺山近水都成恨髙阁斜阳尽是悲年少不禁花到眼情多唯只泪沾衣如今老向洛阳里更没这般愁到眉摄生吟握固如婴儿作气如壮士二者非自然皆出不容易心为身之主志者气之帅沈珠于深渊养自巳天地病中吟尧夫三月病忧损洛阳人非止交朋意都如骨肉亲荐医心恳切求药意慇懃安得如前日登门谢此恩重病吟安乐五十年一旦感重疾仍在盛夏中伏枕几百日砭灸与药饵百疗効无一以命聴于天于心何所失天人吟天生此身人力寄人力尽兮天数至天人相去不毫芒若有毫芒却成二疾革吟有命更危亦不死无命极医亦无効唯将以命聴于天此外谁能闲计较聴天吟上天生我上天死我一聴于天有何不可得一吟天自得一天无既我一自天而后至唯天与一无两般我亦何尝与天异答客问病世上重黄金伊予独喜吟死生都一致利害漫相寻汤剂功非浅膏肓疾已深然而犹灼艾用慰友朋心病亟吟生于太平世长于太平世老于太平世死于太平世客问年几何六十有七嵗俯仰天地间浩然无所愧击壤集巻十九击壤集卷二十钦定四库全书击壤集巻二十宋邵雍撰首尾吟一百三十五首尧夫非是爱吟诗为见圣贤兴有时日月星辰尧则了江河淮济禹平之皇王帝霸经褒贬雪月风花未品题岂谓古人无阙典尧夫非是爱吟诗尧夫非是爱吟诗安乐中坐看时一气旋回无少息两仪覆帱未尝私四时更革互为主百物新陈争效竒享了许多家乐事尧夫非是爱吟诗尧夫非是爱吟诗安乐中得意时志快不须求事显书成当自有人知林泉且作酬心物风月聊充借手资多少寛平好田地尧夫非是爱吟诗尧夫非是爱吟诗安乐中半醉时因月因花因兴咏代书代简代行移池中既有双鱼跃天际宁无一鴈飞无限交亲在南北尧夫非是爱吟诗尧夫非是爱吟诗诗是尧夫可爱时寳鑑造形难着发鸾刀迎刃岂容丝风埃若不来侵路尘土何由得上衣欲论诚明是难事尧夫非是爱吟诗尧夫非是爱吟诗为见兴衰各有时天地全功须发露朝廷盛美在施为便都黙黙柰何见若不云云那得知事在目前人不虑尧夫非是爱吟诗尧夫非是爱吟诗诗是尧夫不寐时咀茹兰薫宜有主恢张风雅更为谁三千来首收清月二十余年捻白髭了却许多闲职分尧夫非是爱吟诗尧夫非是爱吟诗诗到忘言是尽时虽则借言通要妙又须从物见几微羮因不和方知淡乐为无声始识希多少风花待除改尧夫非是爱吟诗尧夫非是爱吟诗虽老精神未耗时水竹清闲先据了莺花富贵又兼之梧桐月向懐中照杨栁风来面上吹被有许多闲捧拥尧夫非是爱吟诗尧夫非是爱吟诗诗是天津竚立时有意水声千古在无情山色四边围孤鸿逺入晴烟去双鹭斜穿禁栁飞景物不妨闲自适尧夫非是爱吟诗尧夫非是爱吟诗诗是天津再住时积翠莺花供秀润上阳风月助新竒凤凰楼观云中看道徳园林枕上窥不负太平吟笑事尧夫非是爱吟诗尧夫非是爱吟诗诗是尧夫渐老时毎用风骚观物体却因言语漏天机林间车马自稀到尘外盃觞不浪飞六十一年无事客尧夫非是爱吟诗尧夫非是爱吟诗诗是尧夫忠恕时无限物情闲处见诸般药性病来知暗于成事事必败失在知人人必欺家国与身同一体尧夫非是爱吟诗尧夫非是爱吟诗诗是尧夫黙识时初有意时如父子到无情处类渑淄眼前成败尚不见天下安危那得知始信知人是难事尧夫非是爱吟诗尧夫非是爱吟诗诗是尧夫知幸时日未出前朝象帝天才春处谒庖牺三盃五盃自劝酒一局两局无争棊韶濩不知何似乐尧夫非是爱吟时尧夫非是爱吟诗诗是尧夫自励时适道全由就师学出尘须是禀天资好贤只恐知人晚乐善惟忧见事迟多谢友朋常见教尧夫非是爱吟诗尧夫非是爱吟诗诗是尧夫得意时正得意时常起舞到麾毫处辄能飞南溟万里鹏初举辽海千年鹤乍归岂止一诗而巳矣尧夫非是爱吟诗尧夫非是爱吟诗诗是尧夫可叹时固有命焉刚不信是无天也果能欺才髙正被聪明使身贵方为利害移无计柰何春又老尧夫非是爱吟诗尧夫非是爱吟诗诗是尧夫笔逸时苍海有神搜鲸鲵陆沈无水藏蛟螭岌嶪五千仞华岳汪洋十万顷黄陂都与收来入近题尧夫非是爱吟诗尧夫非是爱吟诗诗是尧夫出入时春初暖兮日迟迟秋初凉兮云微㣲轻风动垂栁依依细雨过芳草萋萋林下小车游未归尧夫非是爱吟诗尧夫非是爱吟诗诗是尧夫试砚时玉未琢前犹索辨金经煅后更何疑当时掉臂人皆笑今日揺头谁不知天外凤凰飞处别尧夫非是爱吟诗尧夫非是爱吟诗诗是尧夫试笔时以至死生犹处了自余荣辱可知之适居堂上行堂上或在水湄言水湄不止省心兼省力尧夫非是爱吟诗尧夫非是爱吟诗诗是尧夫试墨时十室邑中须有信三人行处岂无师谋谟不讲还疎畧思虑伤多又忸怩机㑹失时寻不得尧夫非是爱吟诗尧夫非是爱吟诗诗是尧夫语道时天聴虽髙只㱔子人情相去没多儿无声无臭尽休也不忮不求还得之虽有丹青难得状尧夫非是爱吟诗尧夫非是爱吟诗诗是尧夫语物时物盛物衰随气候人荣人瘁逐推移天边新月有时待水上落花何处追皆是世间常事耳尧夫非是爱吟诗尧夫非是爱吟诗诗是尧夫语事时天若可升非待劝神如无验不须祈人当堂上易施设事过面前难改移世盛世衰非一日尧夫非是爱吟诗尧夫非是爱吟诗诗是尧夫登阁时往事千年徒𣺌斜阳一片漫光辉伊川洛川水似线太室少室峰如锥争者从来是闲气尧夫非是爱吟诗尧夫非是爱吟诗诗是尧夫隠几时尺寸光隂须爱惜分毫头角莫矜驰酒因劝客小盏饮句到惊人大笔麾无入何尝不自得尧夫非是爱吟诗尧夫非是爱吟诗诗是尧夫咏史时旷古苐成千觉梦中原都入一枰棋唐虞玉帛烟光紫汤武干戈草色萋观古事多今可见尧夫非是爱吟诗尧夫非是爱吟诗诗是尧夫对酒时处世虽无一分善行身误有四方知大凡观物须生意既若成章必见辞诗者志之所之也尧夫非是爱吟诗尧夫非是爱吟诗诗是尧夫半老时肥遯虽无润屋物劳谦却有克家儿筋骸幸且粗康健谈笑不妨闲滑稽六十二年无事客尧夫非是爱吟诗尧夫非是爱吟诗诗是尧夫自笑时闲散何尝逺人事语言时复洩天机至㣲勲业有难立尽大功名或易为成败一归思虑外尧夫非是爱吟诗尧夫非是爱吟诗诗是尧夫让仆时止㑹揺头道又错柰何转脚复为非比图为家効功力更却与物生瑕疵失在知人不无过尧夫非是爱吟诗尧夫非是爱吟诗诗是尧夫可叹时大器晚成当自重小人难养又何疑既无一日九迁则安有终朝三禠之若向槿花求逺到尧夫非是爱吟诗尧夫非是爱吟诗诗是尧夫乐事时慷慨丈夫无后悔分明男子有前知在寻常时观执守当仓卒处看施为善事没身而巳矣尧夫非是爱吟诗尧夫非是爱吟诗诗是尧夫自喜时名在士人当盛世生于中国作男儿良辰美景忍虚废骤雨飘风无定期过此焉能事追悔尧夫非是爱吟诗尧夫非是爱吟诗诗是尧夫喜老时好话説时常愈疾善人逢处毎忘机此心是物难为动其志唯天然后知诗是尧夫分付处尧夫非是爱吟诗尧夫非是爱吟诗诗是尧夫赞仲尼大事既去止可叹皇纲巳坠如何追由兹春秋无义战所以定哀多微辞絶笔获麟之一句尧夫非是爱吟诗尧夫非是爱吟诗诗是尧夫自在时何处不行芳草地谁家不望小车儿花枝好处安详折酒盏满时撋就持闲气虚名都忘了尧夫非是爱吟诗尧夫非是爱吟诗诗是尧夫自负时暖日才从桃李过凉风又向芰荷吹月华正似金波熘雪片还如栁絮飞此乐太平然后见尧夫非是爱吟诗尧夫非是爱吟诗诗是尧夫自得时风露清时收翠润山川秀处摘新竒揄扬物性多存体拂掠人情薄用辞遗味正宜涵泳处尧夫非是爱吟诗尧夫非是爱吟诗诗是尧夫黙坐时天意教闲须有谓人心刚动似无知烟轻栁叶眉闲皱露重花枝泪静垂应恨尧夫无一语尧夫非是爱吟诗尧夫非是爱吟诗诗是尧夫晚望时恰见花开更花谢才闻春至又春归流莺啼处春犹在杜宇来时花巳飞春至花开春去谢尧夫非是爱吟诗尧夫非是爱吟诗诗是尧夫春出时一㸃两㸃小雨过三声五声流莺啼盃深似锦花间醉车稳如茵草上归更在太平无事日尧夫非是爱吟诗尧夫非是爱吟诗诗是尧夫入夏时醪酒竹间留客饮清风水畔向人吹婵娟月色满轩槛菡萏花香盈袖衣乐莫乐于无事乐尧夫非是爱吟诗尧夫非是爱吟诗诗是尧夫秋出时楼上清风犹足喜水边芳草未全衰才凉便可停新酒薄暮初能着夹衣都没人间浪忧事尧夫非是爱吟诗尧夫非是爱吟诗诗是尧夫自喜时不用虚名矜智数且无闲气挠心脾酒佳蓦地泛一花好有时簪两枝更纵无人讶狂怪尧夫非是爱吟诗尧夫非是爱吟诗诗是尧夫确论时若以后时为失计必将先手作知几三千賔客成何梦百二山河付阿谁弄巧既多翻作拙尧夫非是爱吟诗尧夫非是爱吟诗诗是尧夫㑹计时进退云山为主判陶镕水竹是兼司莺花旧管三千首风月初收二百题嵗暮又须行考课尧夫非是爱吟诗尧夫非是爱吟诗诗是尧夫觉老时不动巳求如孟子无言又欲学宣尼能知同道道亦得始信先天天弗违六十三年无事客尧夫非是爱吟诗尧夫非是爱吟诗诗是尧夫赞易时火在内而刑寡妻风行外而令庶黎老成人为福之基騃孺子为祸之梯此理昭然多不知尧夫非是爱吟诗尧夫非是爱吟诗诗是尧夫记所思少日过从都似梦老年光景只如飞快心事固难强覔到手物如何不为欲俟河清人夀几尧夫非是爱吟诗尧夫非是爱吟诗诗是尧夫重惜时万里焦劳无所诉九重深邃莫能知二年斯得诚为晚七日言诛未是迟本固邦宁王道在尧夫非是爱吟诗尧夫非是爱吟诗诗是尧夫髣髴时写字吟诗为润色通经达道是镃基经纶亦可为余事性命方能尽所为可谓一生男子事尧夫非是爱吟诗尧夫非是爱吟诗诗是尧夫拍手时此路清闲都属我这般欢喜更饶谁将何势力为凭借着甚言辞与指挥迁怒饰非何更有尧夫非是爱吟诗尧夫非是爱吟诗诗是尧夫试手时善死自明非不死有知谁道胜无知杨朱眼泪惟能泣宋玉心胷只解悲为报西风漫相侮尧夫非是爱吟诗尧夫非是爱吟诗诗是尧夫忆昔时天下只知才可处人间不信事难为眼观秋水斜阳逺泪洒西风黄叶飞此意如今都去尽尧夫非是爱吟诗尧夫非是爱吟诗诗是尧夫相度时合放手时须放手得开眉处且䦕眉狂情多见好人喜僻性少为他物移只恨一般言不到尧夫非是爱吟诗尧夫非是爱吟诗诗是尧夫乐物时天地精英都巳得鬼神情状又能知陶真意向辞中见借论言从意外移始信诗能通造化尧夫非是爱吟诗尧夫非是爱吟诗诗是尧夫不乐时明月恰圆还却缺好花才盛又成衰返魂丹向何人用续命汤于甚处施天聴虽髙只㱔子尧夫非是爱吟诗尧夫非是爱吟诗诗是尧夫春尽时有意落花犹去住无情流水任东西莺传信处音声切燕诉寃时言语低似此误人事多少尧夫非是爱吟诗尧夫非是爱吟诗诗是天津秋尽时见惯不惊新物盛话长难説故人稀云疎烟淡山仍逺露冷天髙草已衰赖有余樽自斟酌尧夫非是爱吟诗尧夫非是爱吟诗诗是尧夫代记时官职固难称太史文章却欲学宣尼能归岂谢陶元亮善聴何慙钟子期徳若不孤吾道在尧夫非是爱吟诗尧夫非是爱吟诗诗是尧夫旷望时一片园林拥京国几层楼观犯云霓朝昏天气屡变易今古人情旋合离欲问逺山惟歛黛尧夫非是爱吟诗尧夫非是爱吟诗诗是闲观蔬圃时暖地春初才欝欝宿根秋末却披披韭葱蒜薤青遮陇蓣芋姜蘘绿满畦时到皆能弄精彩尧夫非是爱吟诗尧夫非是爱吟诗诗是尧夫穷理时语爱何尝过父子讲和曽未若夫妻恩多意思翻成恨欢极情懐却似悲何事人间不如此尧夫非是爱吟诗尧夫非是爱吟诗诗是尧夫重惜时西晋浮夸时可叹南梁崇尚事堪悲仲尼岂欲轻辞鲁孟子何尝便去齐仪凤不来人老去尧夫非是爱吟诗尧夫非是爱吟诗诗是尧夫自足时开口笑多无若我同心言少更为谁田园管勾凭诸子樽俎安排仰老妻不信人间有忧事尧夫非是爱吟诗尧夫非是爱吟诗诗是尧夫独酌时一盏两盏至三盏五题七题或十题只知人事是太古不信我身非伏羲为幸居多宜自乐尧夫非是爱吟诗尧夫非是爱吟诗诗是尧夫切虑时千世万世所遭遇圣人贤人曽施为当初何故尽有説在后可能都没辞事既不同时又异尧夫非是爱吟诗尧夫非是爱吟诗诗是尧夫强少时笻杖黎杖到手拄南园北园随意之酒醺不怕暖生面花好尽教香惹衣六十四年无事客尧夫非是爱吟诗尧夫非是爱吟诗诗是尧夫自顾时若有意时非语话都无情处是肝脾方将忧巳到未到何暇责人知不知因喜圣贤用心逺尧夫非是爱吟诗尧夫非是爱吟诗诗是尧夫自得时巳把乐为心事业更将安作道枢机未来身上休思念既入手中须指挥迎刃何烦多顾虑尧夫非是爱吟诗尧夫非是爱吟诗诗是尧夫鑑诫时意浅不知多则惑心灵须识动之微行凶既有人诛戮心善岂无天保持读易不惟明祸福尧夫非是爱吟诗尧夫非是爱吟诗诗是尧夫赞易时八卦小成皆有主三才大备畧无遗隂阳消长既未巳动静吉凶那不知为见至神功效逺尧夫非是爱吟诗尧夫非是爱吟诗诗是尧夫赞易时大道备人皆有谓上天生物固无私虽知同道道亦得未若先天天弗违过此圣人犹不语尧夫非是爱吟诗尧夫非是爱吟诗诗是尧夫十月时寒日无光天色逺隂云不动栁丝垂园林叶尽鸟未散道路风多人更稀满目时光口难道尧夫非是爱吟诗尧夫非是爱吟诗诗是尧夫可爱时已着意时仍着意未加辞处与加辞物皆有理我何者天且不言人代之代了天工无限説尧夫非是爱吟诗尧夫非是爱吟诗诗是尧夫不着棊大智大谋难忘设小机小数肯轻为泥沙用处宁无惜蝼蚁驱时忍更窥天下也宜留一路尧夫非是爱吟诗尧夫非是爱吟诗诗是尧夫欢喜时欢喜焉能便休得语言须且畧形之胷中所有事既说天下固无人数殊更不防闲寻罅漏尧夫非是爱吟诗尧夫非是爱吟诗诗是尧夫先见时直在胷中贫亦乐屈于人下贵奚为谁何药可医无病多少金能买不疑迟老更逢春不老尧夫非是爱吟诗尧夫非是爱吟诗诗是尧夫不忍时戾气中人为疾病和风养物号清微世情非利莫能动士节待穷然后知尚口乃穷非我事尧夫非是爱吟诗尧夫非是爱吟诗诗是尧夫恨月时见説天长在甚处照教人老待奚为婵娟东面才如鑑屈曲西边却皱眉由此遂多悲与喜尧夫非是爱吟诗尧夫非是爱吟诗诗是尧夫爱月时松上见时偏淡洁懐中照处特光辉何如亭午更休转不柰才圆又却亏青女素娥应有恨尧夫非是爱吟诗尧夫非是爱吟诗诗是尧夫中夜时拥被不眠还展转披衣却坐忽寻思死生有命尚能处道徳由人却不知须是安之以无事尧夫非是爱吟诗尧夫非是爱吟诗诗是尧夫访友时青眼主人偶不在白头老叟还空归几家大第横斜照一片残春啼子规独往独来还独坐尧夫非是爱吟诗尧夫非是爱吟诗诗是尧夫信脚时髙祖宅前花似锦魏王堤畔栁如丝因闲看水行来逺就便逰园归去迟毎遇好风还眷眷尧夫非是爱吟诗尧夫非是爱吟诗诗是尧夫忖度时先见固能无后悔至诚方始有前知巳之欲处人须欲心可欺时天可欺只被世人难易地尧夫非是爱吟诗尧夫非是爱吟诗诗是尧夫挥麈时毎见賔朋须欵曲更和言语不思惟方将与物同休戚何暇共人争是非天地与人同一体尧夫非是爱吟诗尧夫非是爱吟诗诗是尧夫恣纵时在世上官虽不做出人间事却能知待天春暖秋凉日是我东逰西泛时多少寛平好田地尧夫非是爱吟诗尧夫非是爱吟诗诗是尧夫服老时简尺每称林下士过从或着道家衣须将贤杰同星汉直把身心比鹿麋六十五年无事客尧夫非是爱吟诗尧夫非是爱吟诗诗是尧夫睡觉时梦后旧欢初髣髴酒醒前事略依稀任经生死心无异虽隔江湖路不迷因向此中观至理尧夫非是爱吟诗尧夫非是爱吟诗诗是尧夫注思时事少全由心意足病多休道药难医情当少日须思老志在安时莫忘危天道分明人自昧尧夫非是爱吟诗尧夫非是爱吟诗诗是尧夫行巳时政在我时心必尽事闗人处力难为人如负我我何预我若辜人人有词就责莫如躬自厚尧夫非是爱吟诗尧夫非是爱吟诗诗是尧夫自省时义若不为无勇也幸如有过必知之面前地恶犹能扫心上田荒何所欺从諌如流是难事尧夫非是爱吟诗尧夫非是爱吟诗诗是尧夫尽性时若圣与仁虽不敢乐天知命又何疑恢恢志意方闲暇绰绰情懐正坦夷心逸日休难状处尧夫非是爱吟诗尧夫非是爱吟诗诗是尧夫用畜时史籍始终明治乱经书表里见安危庖牺可作三才主孔子当为万世师不止前言与往行尧夫非是爱吟诗尧夫非是爱吟诗诗是尧夫出入时草软沙平月陂下云轻日淡上阳西花深栁暗铜驼陌风暖莺娇金谷堤尽是尧夫行乐处尧夫非是爱吟诗尧夫非是爱吟诗诗看春秋后语时七国纵横如破的九州呑吐若枰棊君臣自作逋逃主将相无非市井儿篆入草书犹不误尧夫非是爱吟诗尧夫非是爱吟诗诗是尧夫晚步时信意遂过髙祖宅因行更上魏王堤设如终久全无託何似当初都不知料得鬼神知此意尧夫非是爱吟诗尧夫非是爱吟诗诗是尧夫处困时事体极时观道妙人情尽处看天机孝慈亲和未必见松栢嵗寒然后知匪石未闻心可转尧夫非是爱吟诗尧夫非是爱吟诗诗是尧夫处否时信道而行安有悔乐天之外更何疑受疑始见周公旦经阨方明孔仲尼大圣大神犹不免尧夫非是爱吟诗尧夫非是爱吟诗诗是尧夫无柰时眼下见荣还见辱心中疑是又疑非上阳宫殿空遗堵金谷园林但落晖天若有言人可问尧夫非是爱吟诗尧夫非是爱吟诗诗是尧夫掷笔时事体顺时为物理人情安处是天机坚如金石犹能动灵若鬼神何可欺此外更无言语道尧夫非是爱吟诗尧夫非是爱吟诗诗是尧夫自诧时许大天时犹可测㱔儿人事岂难知崑岗美玉人难识沧海明珠世莫窥由是尧夫聊自诧尧夫非是爱吟诗尧夫非是爱吟诗诗是尧夫慎独时人夀百年无以过心逰万仭待何为为谋须求心无愧作事莫幸人不知诚尽鬼神犹且惧尧夫非是爱吟诗尧夫非是爱吟诗诗是尧夫慎与时初作事时分可否始亲人处定安危殊乡忠信同思善异世奸邪共喜私岂待较量然后见尧夫非是爱吟诗尧夫非是爱吟诗诗是尧夫乐事时天道亏盈如橐籥圣人言语似蓍龟光隂去后绳难系筋力衰时药不医莫把闲愁伴残照尧夫非是爱吟诗尧夫非是爱吟诗诗是尧夫重惜时争向伪时须便信柰何真处却生疑既称有客告曽子岂为无人毁仲尼父子君臣独未免尧夫非是爱吟诗尧夫非是爱吟诗诗是尧夫掩巻时时过犹能用归妹物伤长惧入明夷夏商盛日何由见唐汉衰年争忍思畎畆不忘天下处尧夫非是爱吟诗尧夫非是爱吟诗诗是尧夫爱物时晓事情懐须洒落出尘言语必新竒山川秀拔宁无孕天地精英自有归粹气始能生粹物尧夫非是爱吟诗尧夫非是爱吟诗诗是尧夫黙识时日月既来还却往园林才盛又成衰登山髙下虽然见临水浅深那不知世上髙深事无限尧夫非是爱吟诗尧夫非是爱吟诗诗是尧夫自试时事体待谙然后信人情非久莫能知同霑雨露蒿莱质独出雪霜松柏姿见惯不如身厯过尧夫非是爱吟诗尧夫非是爱吟诗诗是尧夫可叹时只被人间多用诈遂令天下尽生疑樽前揖让三盃酒坐上交争一局棊大小不同而已矣尧夫非是爱吟诗尧夫非是爱吟诗诗是尧夫凭式时乱法柰何非独古措刑安得见于兹当时既有少正夘今日宁无孔仲尼时世不同人一也尧夫非是爱吟诗尧夫非是爱吟诗诗是尧夫自信时必欲全然无后悔直须晓了有前知言忠能尽巳所有事善任他人致疑外物从来自难必尧夫非是爱吟诗尧夫非是爱吟诗诗是尧夫无必时或让或争时既徃相因相革事难齐羲轩尧舜前规矩汤武桓文旧范围一笔冩成还抹了尧夫非是爱吟诗尧夫非是爱吟诗诗是尧夫何所为睡思动时亲瓮牖幽情发处旁盆池寻芳更用小车去得句仍将大笔麾余事不妨闲润色尧夫非是爱吟诗尧夫非是爱吟诗诗是尧夫诧老时金玉过从旧朋友糟糠欢喜老夫妻瓦烧酒盏连醅饮纸画棊盘就地围六十六年无事客尧夫非是爱吟诗尧夫非是爱吟诗诗是尧夫乐静时药里君臣慵㸃对琴中文武倦更移鼎间龙虎忘看守棊上山河废指挥亦恐因而害天性尧夫非是爱吟诗尧夫非是爱吟诗诗是尧夫谈笑时国士待人能尽意山翁道我㑹开眉盏随酒量徐徐饮榻逐花隂旋旋移此乐再寻非易得尧夫非是爱吟诗尧夫非是爱吟诗诗是尧夫惊骇时暮雨朝云才半日春华秋叶未多时即今世态巳堪叹过此人情更可知一暑一寒何太急尧夫非是爱吟诗尧夫非是爱吟诗诗是尧夫自诧时事少事多都在巳人忧人喜更由谁壶中日月明长在洞里干坤春不归谁道光隂如过隙尧夫非是爱吟诗尧夫非是爱吟诗诗是尧夫疎散时早是小诗无检束那堪大字更狂迷既贪李杜精神好又爱欧王格韵竒余事不妨闲戏弄尧夫非是爱吟诗尧夫非是爱吟诗诗是尧夫语事时举动苟能循义理辨明安用致言辞艰难图处费心力容易来时省指挥欲盖而彰事多矣尧夫非是爱吟诗尧夫非是爱吟诗诗是尧夫得意时物向物中观要妙人于人上看几微物中要妙眼前见人上几微心里知且是有金无处买尧夫非是爱吟诗尧夫非是爱吟诗诗是尧夫不强时事到强为须涉迹人能知止是先机面前自有好田地天下岂无平路岥省力事多人不做尧夫非是爱吟诗尧夫非是爱吟诗诗是尧夫得意时这意着何言语道此情惟用喜欢追仙家气象闲中见真宰功夫静处知不必深山更深处尧夫非是爱吟诗尧夫非是爱吟诗诗是尧夫喜老时明着衣冠为士子髙谈仁义作男儿敢于世上明开眼肯向人间浪皱眉六十七年无事客尧夫非是爱吟诗尧夫非是爱吟诗诗是尧夫难老时齿暮乍逢新嵗月眼明初见旧亲知欢情此去未伏减饮量近来差觉低六十七年无事客尧夫非是爱吟诗尧夫非是爱吟诗诗是尧夫慎动时枉道干名名亦失拂民从欲欲还隳号为贤者能从善名曰小人能饰非大佞似忠非易辨尧夫非是爱吟诗尧夫非是爱吟诗诗是尧夫有激时留在胷中防作恨发于词上恐成疵芝兰见处须收採金玉逢时莫弃遗到此尧夫常自贺尧夫非是爱吟诗尧夫非是爱吟诗诗是尧夫有愧时空受半来天下拜却无㱔子自家为心能尽处我自慰力不周时人亦知只恨一般言未得尧夫非是爱吟诗尧夫非是爱吟诗诗是尧夫诧劒时当煅炼时分劲节到磨砻处发光辉长蛇封豕休撩乱狡兔妖狐莫陆离此器养来年嵗久尧夫非是爱吟诗光和尧夫首尾吟尧夫非是爱吟诗安乐中无所为古道白头无处用今时青眼几人知嵩山洛水长相见秋月春风不失期筋力虽衰才思壮递年比较未尝亏颢和先生非是爱吟诗为要形容至乐时醉里干坤都寓物闲来风月更输谁死生有命人何预消长随时我不悲直对希夷无事处先生非是爱吟诗弼观罢走笔书后巻黎民于变是尧时便字尧夫徳可知更览新诗名击壤先生全道畧无遗集外诗过比干墓精诚皎于日发出为忠辞方寸巳尽破独夫犹不知髙坟临大道老木无柔枝千古存遗像翻为谄子嗤自遣读书忘嵗月人竞笑蹉跎但得甘㫖足宁辞辛苦多龙泉去铓刃蜗角亦风波知我为亲老不知将谓何共城十吟小序予家有园数十畆皆桃李梨杏之类在卫之西郊自始营十余载矣未尝熟观花之䦕属以男子之常事也去年冬㑹病归自京师至今年春始偶花之繁茂复悼身之穷处故有春郊诗一什虽不合于雅焉抑亦导于情耳庆厯丁亥嵗其一曰春郊闲居居处虽近郭不欲登城市尽日客不来至夜门犹闭院静春正浓牕闲昼复寐谁知藜藿中自有诗书味其二曰春郊闲步病起复惊春携笻看野新水边逢钓者壠上见耕人访彼形容苦酬予家业贫自慙功济力未得遂生民其三曰春郊芳草春风必有刀离肠被君断春风既无刀芳草何人剪肠断不复接草剪益还生谁人有芳酒为我髙歌倾其四曰春郊花开桃李正芬敷花繁覆敝庐乱香寻密牖碎影下前除静遶昼眠后轻攀春醉余纵然观尽日谁敢罪狂疎其五曰春郊寒食郭外花亦繁不谓繁华失幸非在郭中不见繁华物不寒不暖天半隂半晴日花外秋千鸣月隔秋千出其六曰春郊晚望风暖啭鸣禽天低薄薄隂烟容凝壠曲雨意弄河心栁隔髙城逺花藏旧县深独怜身卧病犹许后春寻其七曰春郊雨中九野散漫漫连昏鸟道间坐中迷逺树门外失前山袯襫耕夫喜幈幪居者闲骚人正凝黯天际意初还其八曰春郊雨后雨歇荡余春天光露太真茵铺芳草软锦濯烂花新风触莺簧健烟舒栁带匀如何当此景闲卧度昌辰其九曰春郊旧酒花开风雨后忍病欲消磨未是疎狂极其如困顿何梁间新燕乱天外去鸿多摠是灰心事㝠焉昼午过其十曰春郊花落春暮多风雨离披满后园晓余残片拥晴外乱红翻香径难留裛娇心絶弄繁成蹊是桃李狼籍尚无言寄杨轩淇水清且泚泉源发吾地流到君家时尽是思君意击壤集巻二十击壤集后序康节先生伊川击壤集后序圣人不作而士溺于成俗忽不自知日入于卑近有能奋然拔起追古人于数千百年之上独与之为徒者传所谓豪杰之士康节先生是巳先生之学以先天地为宗以皇极经世为业揭而为图萃而成书其论世尚友乃直以尧舜之事而为之师其发为文章者盖特先生之遗余至其形于咏歌声而成诗者则又其文章之余皆徳人之言郁于中而着于外故其所摭者近而所托者逺为体小而推类大其始感发于性情之间乃若自幸生天下无事饥而食寒而衣不知帝力之何有于我陶然有以自乐而其极乃蕲于身尧舜之民而寄意于唐虞之际此先生所以自名其集曰击壤也余尝读阮籍陶潜诗爱其平易浑厚气全而致逺二人之学固非先生比然皆志趣髙邈不为时俗所汩没事物所侵乱其胷中所守者完且固则其为诗不类于绳削而自工又况于正声大雅之什不为陶阮者乎先生其状退然其气和与人不为崖异初若可亲既而莫不起敬终以屈服岂所谓徳全之人哉其诗如璞玉如良金温粹精明而不见其廉隅锋颖如其为人浑浑浩浩简易较直薫蒸太和不名一体足以想见乎尧舜之时其行巳立言若使遭遇其时摅发其藴则虽致其君为尧舜疑不难而道不小行人不易知故荜门环堵卒老于伊洛之间而行谊信天下名声动京师朝廷始以为试将作监主簿既又为颍州团练推官而以疾辞不起巳而道益尊称益显贤士大夫徃来过洛者必造其庐居守河南尹而天下莫不亲礼之愿见其颜色聆其语言四方英才好学之士皆愿质疑请益而受业焉其殁也守臣以为言诏赠秘书省着作郎加赙粟帛久之韩献肃公守洛又为之请谥于朝奏下太常赐谥康节盖自本朝有天下百四十年间隠逸处士名行始卒完具无玷缺而朝廷旌命及存殁赙恤赠谥无一或阙愈久而愈光者先生一人而已恕尝从先生学而奉亲从仕南北未之卒业然于讲闻其文章而次第其本末则或能之其子伯温裒类先生之诗凡若干篇先生固尝自为序矣又属恕以系其后义可辞乎元祐六年辛未夏六月甲子十有三日原武邢恕序