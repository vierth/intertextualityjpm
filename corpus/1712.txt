御定佩文斋书画谱御制序钦定四库全书御制佩文斋书画谱序书者六艺之一昔栁公权言心正则笔正程子谓作字须敬即此是学盖以纪事载言行之天下垂之久逺书诚重矣夫书以传其意而画以肖其形事若不相侔其义有可连类而并论者焉苍颉史皇以来歴代载籍多能道之而时数相推材智间出繁重者变而之简易朴拙者渐而之巧丽亦天地自然之理也其初古文继为篆𨽻而今之所谓真书行草三者实权舆于斯矣然三者皆肇兴于汉逮夫魏晋去古未逺多见古人篆𨽻故钟繇书有其遗法而王羲之踵美垂徽祧前启后士林所称以为归极已若图画之事始自秦汉盛于六朝其间作者軰出曹卫顾陆擅能于前董展孙杨流声于后隋有何郑唐则阎吴大抵皆画佛像人物下笔輙依故事迨气韵之超极于泼墨写生之精穷于没骨而画之变尽焉朕万㡬燕闲披覧典册间临书家名蹟每观前代纪録书画诸书种类错互漫无统纪遂即佩文斋所有者编葺之使各以类相从为一百卷凡书画之源流古今工于此者之姓氏以至闻人之题跋歴代之鍳藏悉备攷而慎其择亦可谓详且尽矣昔唐太宗好书亲序王羲之传自以为心慕手追而当时内府之图籍亦号最盛迄于今日流传者日逺日少晋唐已为隆古而况前此者乎然溯流者必穷其源习今日之书而不推本于篆𨽻亦犹齐末之观也故上自苍颉史皇下暨近代皆列焉朕于书画偶有题跋检出数十则以为一卷从诸臣之请也要之尚稽曩昔用以摅适性情泳陶清暇附于古圣人游艺之意并为世之嗜古者树毫楮之标凖𢎞考索之㫖趣则牙籖万卷之中是编其亦可以永传也夫康熙四十七年二月凡例钦定四库全书御定佩文斋书画谱凡例一古之集録书画者如书断画断书史画史等书皆各自成编未合为一诚为艺林阙事皇上圣学渊微综贯今古深明书画一理乃出内府书籍纂成是书凡经史子集稗官野乘山经地志释典道藏靡不蒐采以类相从为一百卷书画同谱洵称鉅观一自造书制画以后书有五十六种画有十三科所谓体也其体既分则有八法六法以眎学者学有工拙斯品有髙下故首辑论书论画十八卷其中先明源流以为体次备规矩以为法述指要以为学列次第以为品若诸书文有疵颣语渉繁复者略为删节以期简当一前人所録书画家传间有差误颇多漏略故必考索羣籍取其可徴信者兼收博采十增四五始五帝而迄元明共得四十卷先列歴代帝王余以时世相次其有书蹟画幅偶传姓字无书可据者槩不载入一古人书画有不着名氏者或金石尚存或缣素犹在相传已久岂容泯没因辑无名氏书画八卷若钟鼎彞噐刀劒之属以及断碑残碣败纨破楮诸书载録皆所不遗庶与有名氏者并传不朽一法书名画必借跋语考证取信后世前代宝蹟储藏天府者皇上万几余暇偶为鍳定金褾玉轴宸翰亲题义藴宏深万古莫及等谨请御制书画跋一卷録于简端昭示永久继以帝王书画跋二卷名人书画跋十八卷其题画诸诗已经御定别有专刻兹不复採一书画流传久而失实故石鼓传疑兰亭聚讼鲁恭之像难稽梁元之图莫考若无辨证何以信从乃辑书画辨证三卷衆说纷纭究归定论览者心目了然足祛千载之惑一歴代鉴藏书画贞观宣和号为极盛散逸人间者米芾周密诸家递相集録源委授受皆可考订辑为十卷以资博闻一纂辑书籍于内府收藏外广事捜罗引用者共一千八百四十四种每条之下注以书名其间有譌字可疑无善本校正者姑仍其旧臣等学识浅陋伏蒙圣训指示酌定凡例编校成书允为图书之㑹要翰墨之大成云职名康熙四十四年十月初九日奉㫖纂辑佩文斋书画谱官礼部侍郎仍管国子监祭酒事孙岳颁通政使司左通政使今陞都察院左副都御史宋骏业翰林院侍讲学士今转翰林院侍读学士王原祁原任兵科掌印给事中吴暻原任礼科给事中王铨康熙四十六年四月十一日杭州行在奏准校刋官生国子监典籍候补主事王世绳嵗贡生候选训导顾蔼吉考职监生孙起范监生蒋深监生吴暄监生裘严生总目钦定四库全书子部八御定佩文斋书画谱总目艺术类一第一卷论书一第二卷论书二第三卷论书三第四卷论书四第五卷论书五第六卷论书六第七卷论书七第八卷论书八第九卷论书九第十卷论书十第十一卷论画一第十二卷论画二第十三卷论画三第十四卷论画四第十五卷论画五第十六卷论画六第十七卷论画七第十八卷论画八第十九卷歴代帝王书上第二十卷歴代帝王书下第二十一卷歴代帝王画第二十二卷书家传一第二十三卷书家传二第二十四卷书家传三第二十五卷书家传四第二十六卷书家传五第二十七卷书家传六第二十八卷书家传七第二十九卷书家传八第三十卷书家传九第三十一卷书家传十第三十二卷书家传十一第三十三卷书家传十二第三十四卷书家传十三第三十五卷书家传十四第三十六卷书家传十五第三十七卷书家传十六第三十八卷书家传十七第三十九卷书家传十八第四十卷书家传十九第四十一卷书家传二十第四十二卷书家传二十一第四十三卷书家传二十二第四十四卷书家传二十三第四十五卷画家传一第四十六卷画家传二第四十七卷画家传三第四十八卷画家传四第四十九卷画家传五第五十卷画家传六第五十一卷画家传七第五十二卷画家传八第五十三卷画家传九第五十四卷画家传十第五十五卷画家传十一第五十六卷画家传十二第五十七卷画家传十三第五十八卷画家传十四第五十九卷歴代无名氏书一第六十卷歴代无名氏书二第六十一卷歴代无名氏书三第六十二卷歴代无名氏书四第六十三卷歴代无名氏书五第六十四卷歴代无名氏书六第六十五卷歴代无名氏画上第六十六卷歴代无名氏画下第六十七卷御制书画跋第六十八卷歴代帝王书跋第六十九卷歴代帝王画跋第七十卷歴代名人书跋一第七十一卷歴代名人书跋二第七十二卷歴代名人书跋三第七十三卷歴代名人书跋四第七十四卷歴代名人书跋五第七十五卷歴代名人书跋六第七十六卷歴代名人书跋七第七十七卷歴代名人书跋八第七十八卷歴代名人书跋九第七十九卷歴代名人书跋十第八十卷歴代名人书跋十一第八十一卷歴代名人画跋一第八十二卷歴代名人画跋二第八十三卷歴代名人画跋三第八十四卷歴代名人画跋四第八十五卷歴代名人画跋五第八十六卷歴代名人画跋六第八十七卷歴代名人画跋七第八十八卷书辨证上第八十九卷书辨证下第九十卷画辨证第九十一卷歴代鉴藏一第九十二卷歴代鉴藏二第九十三卷歴代鉴藏三第九十四卷歴代鉴藏四第九十五卷歴代鉴藏五第九十六卷歴代鉴藏六第九十七卷歴代鉴藏七第九十八卷歴代鉴藏八第九十九卷歴代鉴藏九第一百卷歴代鉴藏十等谨案御定佩文斋书画谱一百巻康熙四十七年圣祖仁皇帝御定书画皆兴于上古而无考辨工拙之文考辨工拙葢自东汉以后其初惟论笔法其后有名姓品第有收藏着録有题䟦古迹有辨証真伪其书或传或不传其兼登衆提要説彚为一编则自张彦逺法书要録厯代名画记始唐以后沿波继作记载日繁然大抵各具见闻弗能赅备我圣祖仁皇帝久道化成游心翰墨御制书画题䟦辉煌奎藻册府垂光复诏发中秘之藏蒐罗编辑一一亲为裁定勒为是编凡论书十卷论画八巻厯代帝王书二巻画一巻书家传二十三巻画家𫝊十四卷无名氏书六巻画二巻御制书画䟦一卷厯代帝王书䟦一卷画䟦一巻厯代名人书䟦十一卷画䟦七卷书辨証二卷画辨証一卷厯代鉴藏十卷分门列目徴事考言所引书凡一千八百四十四种每条之下各注所出用张鸣凤桂故桂胜董斯张吴兴备志之例使一字一句必有所征而前后条贯无所重复亦无所牴牾又似吕祖谦家塾读诗记裒合衆説各列姓名而镕贯剪裁如出一手非惟㝷源竟委殚艺事之精微即引据详赅义例精宻抑亦考证之资粮着作之轨范也干隆四十一年十月恭校上总纂官纪昀陆钖熊孙士毅总校官陆费墀纂辑书借钦定四库全书御定佩文斋书画谱纂辑书借周易尚书尚书传尚书正义毛诗毛诗正变指南圗诗传遗说仪礼㑹通圗周礼周礼注周礼疏考工记礼记礼记注礼记正义春秋左氏传尔雅注尔雅疏孔子家语家语注古三坟尚书中候史记史记集解汉书汉书注东观汉记汉纪后汉书后汉书注后汉纪三国志三国志注吴歴吴録建康实録晋书中兴书续晋阳秋十六国春秋宋书南齐书梁书陈书后魏书北齐书后周书南史北史三国典略隋书旧唐书唐书国史补国史异纂唐阙史明皇杂録顺宗实録五代史五代史补南唐书南唐书南唐书注南唐近事江表记南唐拾遗记江南野史吴越备史十国春秋宋史宋太宗实録东都事略中兴纪事本末辽史契丹志金史元史续𢎞简録英宗实録世宗实録世庙识余録神庙圣学纪要崇祯遗録纂修识略吾学编名山藏史窃史取史概续藏书帝王世纪路史资治通鑑资治通鑑外纪续资治通鑑长编宋鑑帝王歴年图帝王七圣纪纪元续録集贤注记翰林盛事五国故事湖南故事文昌杂録蓬山记太平治迹统类皇朝事实类苑中兴馆阁録淳熙玉堂杂记干淳起居注国学事迹平吴録玉堂荟记兰台法鍳録掖垣人鑑六馆日钞汉官典职汉制攷东宫僚属名晋明晋百官名唐六典职官分纪元典章使职文献登科考国朝登科録南国贤书闽省贤书明副书三辅决録先贤行状李郃别传孝子郭巨墓碑髙士传㑹稽典録王邃别传王羲之别传王羲之外传王献之别传杨使君碑王微别传陈逵别传颜氏家庙碑颜鲁公行状李白墓碑贾岛墓铭吴越国武肃王庙碑和靖先生传六一居士年谱君谟语録蔡忠惠别纪横浦家传徐兢行状崔清献公言行録归潜志国朝名臣事略郝公行状闲邪公传赵公行状稗史集传云林遗事开国臣传贤达传国朝列卿记南宫生传髙太史传听雨楼诸贤记白沙先生行状国琛集国宝新编文徴明行略刘南坦小传献徴録藩献记分省人物考金石契十二故人传西州合谱伤逝记隐之先生懿行纪略蒋翁墓碣黄石斋行状李氏谱瑯琊世系延陵族谱文氏族谱张氏世谱万姓统谱水经注元和郡县志太平寰宇记乐九域志方舆胜覧山水记舆地纪胜金图经明一统志名胜志湖山胜槩太学志燕都游覧志帝京景物略燕山丛録黄图杂志春明梦余録畿辅人物志国门近游録日下旧闻顺天府志固安县志香河县志盘山志昌平州志昌平山水记保定府志河间府志武邑县志定州志略顺德府志南和县志广平府志大名府志长垣县志永平府志景定建康志金陵记南畿志金陵世记金陵人物志金陵旧事江宁府志上元县志上元新志江宁县志江宁县志句容县志茅山志溧阳县志髙淳县志江浦县志凤阳县志临淮县志天长县志吴地记吴郡志续吴郡志吴船録吴郡诸山録苏州府志姑苏志震泽编吴中往哲记吴中人物志续吴先贤賛吴中往哲像賛姑苏名贤小纪续名贤小纪苏州新志吴邑志吴县志长洲志长洲县志崑山志崑山志崑山人物传常熟志常熟新志吴江县志松陵文献嘉定县志太仓州志松江志松江府志松故述云间志略华亭县志上海县志青浦县志常州府志毘陵志毘陵志毘陵人品记无钖志无钖志江隂新志荆溪外纪镇江府志京口三山志金坛县志丹阳新志维扬志扬州志宝应志略如臯县志通州志庐州府志太平府志池州府志九华山録新安志新安文献志徽州志徽州新志全椒志徐州志山西通志清源文献忻州志襄陵县志霍州志潞州志齐乘山东通志济南府志临邑县志泰安州志武定州志曹县志东昌府志青州府志福山县志莱州府志河南通志祥符圗经祥符县志陈州志临颍县志懐庆府志汝南志汝阳县志遂平县志邓州志雍録陕西通志咸宁县志咸阳县志耀州志武功志汉中府志庆阳府志浙江通志杭州府志杭州府志南宋宫殿记咸淳临安志西湖游览志余临安县志海宁县志至元嘉禾志嘉兴府志嘉兴府志嘉兴志补檇李往哲续编嘉兴县志秀水志嘉善志嘉善志海盐圗经海盐县志海盐文献志平湖县志石门县志桐乡县志乌青文献湖州志乌程县志吴兴掌故集金华府志金华志金华游録金华游録注金华先民传金谿人物志金华赤松山志兰谿县志义乌县志武义县志浦阳人物志浦阳人物续记浦江人物补遗衢州府志龙游县志江山县志仙都志括苍志括苍彚记㑹稽志绍兴志绍兴府志山隂县志余姚县志上虞县志宁波郡志宁波府志台州府志赤城志黄巖县志温州府志江西通志江西大志豫章记南昌府志鄱阳县志浮梁县志浮梁县志广信郡志九江府志九江府志庐山后録建昌军圗经建昌府志新城志南丰县志抚州府志宜黄县志临江府志崃江县志吉安府志吉水县志永新县志万载县志湖广总志湖广通志荆州记衡山记南岳总胜集三楚文献録德安府志黄冈县志蕲州志蕲水县志常德府志永州府志祁阳县志宝庆府志零陵总记沔阳志安州志四川总志华阳国志益州耆旧传入蜀记蜀中方物记全蜀艺文志成都记成都记成都府志成都志补䕫州府志八闽通志闽志闽书闽中名士传福州府志古田县志泉州府志惠安县志永春县志建宁府志建宁府志建宁人物传武夷山志建阳县志浦城县志延平府志南平县志沙县志汀州府志兴化府志兴化府志续莆阳文献邵武府志泰宁县志广东通志广东通志岭南文献岭南名胜记南海县志韶州府志惠州府志博罗县志琼州志琼台志广西通志庆逺府志安平镇志云南通志滇略临安府志永昌府志贵州通志黔记思南府志述征记扈从北征録髙丽圗经髙丽史艺文类聚初学记唐㑹要宋五朝㑹要太平御览太平广记册府元龟晏元献类要续通典演繁露通志略事文类聚玉海文献通考续文献通考山堂先生羣书考索百川学海说郛续说郛三才圗㑹稗编珍珠船祕笈文章志文章叙録崇文总目中兴馆阁书目中兴艺文志书録觧题经籍志全唐诗话六一诗话贡父诗话竹坡诗话江西宗派诗社圗珊瑚钩诗话石林诗话归田诗话西涯诗话蓉塘诗话诗谈梦蕉诗话夷白斋诗话蜀中诗话静志居诗话说文解字干禄字书五经文字九经字様说文字源字源偏旁小说说文解字韵谱汗简佩觿三体孝经复古编书则天下同文集六书正譌六书本义篆韵集钞钟鼎篆韵同文备考古文竒字辑解古今古字古今篆𨽻说文长笺通雅四体书势笔阵圗笔势传古来能书人名笔阵图文字志书评古今书评书品二王书事右军书目法书録古迹记徐氏法书记述张长史笔法书谱书后品墨薮续书评十体书兰亭记壁书飞白萧字记飞白萧字賛叙书録书断二王书録述书赋述书赋注法书论法书要録翰林禁经授笔要说临池妙诀书屛记古今法书苑十八体书集古録集古録目书史宝晋英光集宝章待访録海岳名言歴代钟鼎彝噐款识东观余论墨池编金石録天下碑目籀史资古绍志録广川书跋宣和书谱翰墨志续书谱金石略𨽻释𨽻续汉𨽻字源汉𨽻分韵复斋碑目石刻铺叙诸道石刻録坛山石刻记周秦刻石释音书苑菁华宝刻丛编郭氏释石鼓文兰亭博议兰亭续考舆地碑记目翰墨丛记恱生古蹟记金壶记草书韵㑹学古编衍极书法流传圗法书考翰林要诀书法三昧篆诀辨疑石鼔文音训苍崖金石例墨池渊海书小史书史㑹要书法钩𤣥名蹟録格古要论格古要论补重校汉𨽻字源法书通释元贤翰札疏书学传授字学新书书述金薤琳瑯石鼓文正误瘗鹤铭考墨池琐録法帖神品目书辑苍润轩碑跋字学全书笔𤣥要㫖笔道通㑹金石评考王氏法书苑三吴墨妙丰考功笔诀石墨镌华草诀辨疑詹氏小辨书苑补益书法必稽屠赤水帖笺咸阳金石遗文书法雅言续书史㑹要游鹤堂墨薮金石林绪论墨林快事金石史字学丛书古今碑帖考天下金石志金石文字记求古録汉碑目古林金石表吉金贞石志嵩阳石刻记飞鸟帖淳化阁法帖法帖刋误法帖释文法帖谱系阁帖释文考异大观帖总释绛帖平停云馆帖戏鸿堂帖古画品録续画品述画记贞观公私画史画后品画断画録拾遗歴代名画记后画録相氏亭画记唐朝名画録笔法记广画新集五代名画补遗圣朝名画评林泉髙致画史圗画见闻志益州名画録广川画跋宣和画谱画继成都古寺名笔记山水纯全集德隅堂画品丹青记声画集画评华光梅谱墨竹记竹谱画鉴图绘宝鑑圗绘宝鑑续纂圗绘宝鑑续纂画史㑹要唐六如画谱王氏画苑画苑补益绘事微言画谱丹青志南阳名画表画音归正续画史㑹要蜀名画记蜀中画苑闽画记中麓画品竹嬾画媵墨君题语画引画麈题画诗近代画名家实録名贤画録绘事备考云烟过眼録云烟过眼续録皇明书画史铁网珊瑚寓意编书画铭心録严氏书画记清河书画舫妮古録书画题跋记续书画题跋记珊瑚网先秦古噐图李氏古噐録麟考古圗宣和博古圗绍兴古噐评鼎録刀劒録货泉録钱谱泉志琴史笔经墨史本草纲目庄子韩非子淮南鸿烈解说苑法言论衡风俗通义洞冥记三齐略记博物志王子年拾遗记志林抱朴子西京杂记世说新语世说新语注临川王㝠验记述异记邺中记金楼子续齐谐记颜氏家训郭氏异物志在穷记冥报记朝野佥载尚书故实开元记因话録刘公嘉话録龙城録栁氏旧闻宣室志剧谈録酉阳杂俎云溪友议北梦琐言封氏闻见记本事诗玉泉子卢氏杂说桂苑丛谭松牕杂记南楚新闻神异记原化记禅通记録异记牧竖闲谈野人闲话贾氏谈録稽神録茅亭客话江淮异人録清异録洞微志广卓异记丽情集杨文公谈苑宋景文公笔记归田録王氏谈録墨客挥犀涑水纪闻东斋记事西溪丛语姚氏残语梦溪笔谈画墁録后山谈丛明道杂志梁溪漫志麈史洛中纪异録郡阁雅谈国老谈苑黙记栾城遗言倦游杂録韵语阳秋秀水闲居録石林避暑録东轩笔録能改斋漫録铁围山丛谭墨庄漫録两抄摘腴履斋示皃编容斋随笔容斋续笔容斋四笔夷坚志干道庚寅奏事録汎舟録闻见前録闻见后録老学菴笔记纬略苕溪渔隠丛话寓简芦浦笔记蒙斋笔谈恱生别録经鉏堂杂志云麓漫抄洞天清録賔退録话腴春渚纪闻扪蝨新语桐隂旧话桯史鹤林玉露萤雪丛说侯鲭録赵因话録四朝闻见録玉溪编事挥麈録玉照新志道山清録过庭録范学林新编游城南记雪舟脞语清波杂志旸谷漫録困学纪闻钓矶立谈野老纪闻桃源手听贵耳集清夜録碧湖杂记癸辛杂识齐东野语志雅堂杂钞行都纪事续骩骳说荻楼杂钞五总志蔡佑杂记下黄私记约斋燕游志玉壶清话湘山野録冷斋夜话焚椒録甘水仙泽謡续夷坚志困学斋杂録笔记乐郊私语遂昌杂録野志续编録鬼簿辍耕録水东日记支子述余应菴随録志怪録寓圃杂记月山丛谭悬笥璅探苏材小纂戒菴漫笔畜德録双槐歳钞丹铅总録丹铅余録蓬牕日録天都载孤树裒谈益部谈资四友斋丛说余冬序録七修类藁艺苑巵言清暑笔谈甲乙剩言疑耀野获编西园闻见録感寓録皇明世说新语东圗𤣥览雨航记笔记郁冈斋笔麈龙江梦余録留青日札谷城山房笔麈焦氏笔乘考槃余事客座赘语画禅室随笔先进旧闻紫桃轩杂缀紫桃轩又缀六研斋笔记六研斋二笔六研斋三笔游居録涌幢小品五杂组居东集杂纂榕隂新检宛署杂记曲中志金陵琐事天爵堂笔余言提録槎上老舌治世余闻五石瓠枣林杂爼吏隠録太平清话寒山帚谈犹及编玉劒尊闻水南翰记譻翠橘堂牋臆西京求旧録钝吟杂録冒起宗笔记尚友録存徴録存徴续集学古余録延休堂漫録恸余杂记缁素録日知録客燕杂记行国録函山旅话炙砚録析津日记倚晴阁杂钞渌水亭杂识列仙传神仙传真诰真灵位业圗华阳隠居録隠居本起録集仙传续仙传神仙感遇传蔡经传道诀碑吕纯阳集吕真人传耿先生传云笈七籖海琼玉蟾先生事实崇夀观碑良常仙系记四十二章经大藏一览法苑珠林莲社髙贤传洛阳伽蓝记大唐西域记出三藏记髙僧传续髙僧传西域求法髙僧传神僧传京师寺记智积记蓝田法池寺二法堂賛嵩岳少林寺碑楚金禅师碑东林寺建碑记东林寺经藏碑摄山栖霞寺记画僧记左谿大师碑铭龙兴寺经律院和尚碑不空禅师碑京洛寺塔记怀素别传湘山事状三宝感通録传灯録蜀中髙僧记木叶山花记楚辞楚辞章句扬子云集班兰台集潘岳集王南平集王右军集成公子安集陶靖节集萧子良集王僧䖍集梁武帝集梁简文帝集萧子云集陶隠居集庾度支集崔融集陈伯玉集宋延清集张燕公集张曲江集孙逖集王右丞集岑嘉州集李翰林集杜工部集杜诗注杜诗笺注元次山集颜鲁公集梁肃集王季友集刘随州集郎刺史集钱考功集皇甫补阙集毘陵集逋翁集权文公集昌黎先生集韩文考异河东先生集栁河东外集刘賔客中山集孟东野集张司业集李习之集元氏长庆集白氏长庆集张祜集李绛集司空曙集刘虞部集王仲初集吕衡州集姚少监集牛僧孺集㑹昌一品集外集鲍溶集沈下贤集樊川集樊南甲乙集温飞卿集李逺集津阳门诗注丁卯集𤣥英先生集一鸣集李才江集甫里先生集李昌符诗集云台编唐英歌诗浣花集碧云集杼山集白莲集张司业集河东先生集咸平集小畜集鉅鹿东观集林和靖集乖崖集河南先生集广陵集安阳集范文正公集六一居士集欧阳文忠公全集宛陵集旴江集乐全先生集蔡忠惠公集元丰类稾临川集丹渊集龙学文集明道先生全书苏魏公集清江集东坡集东坡续集东坡诗注东坡诗注栾城集栾城后集山谷文集山谷外集山谷别集山谷别集诗注山谷老人刀笔后山集后山诗注淮海集江湖长翁集宛丘集鸡肋集西塘集道乡集乐静先生集睂山集具茨集梁溪先生集石林建康集横浦文集北山集松隠集鸿庆集兰陵尚书大全集龙云先生文集倚松老人集姑溪集东溪集冯太师集屏山集梅溪先生文集野处猥槀盘洲集太仓稊米集庆湖遗老集栟榈集遂初集华阳老人集平园集益公省园集吴竹溪集演山先生集朱子文集朱子续集朱子别集朱子语类南轩文集止斋集龙川集髙峰先生集筠溪集水心集石湖集劒南诗稾渭南文集后村集攻媿集卢溪集雪坡集酒边集杜清献公集漫塘集诚斋集北山集香溪集简斋集西山先生集鹤山集秋崖小稾刚中集梅山续稾文溪集裘竹斋诗集清苑斋集𤓰庐集遯园集潜斋集新昌集赤城集石屏集艾轩集方是闲居士小稾鬳斋集文山集北山文集鲁斋集支离子集晞髪集宁极斋稾参寥子集石门文字禅北涧文集滏水集遗山集藏春集陵川集秋涧集松雪斋集松雪外集养蒙先生集天慵先生集还山遗稾石田集安雅堂集白云遗稾胡云峰集胡汲仲集清江碧嶂集道园学古録道园遗稾圭斋集揭文安公集贡氏云林集剡源集鴈门集范德机诗集杨仲𢎞诗集困学斋集清容居士集海粟集巴西集栲栳山人集松乡文集傅与砺集金台集五峰集存复斋集知非堂稾秋声集翠寒集师山集吴文正公集黄文献公集栁待制集江亭集吴礼部集渊颖集定宇先生集青阳集四如先生文稾不系舟渔集闻过斋集石初集桧亭集汉泉漫稾静思集素轩集野航亭稾所安遗稾俟菴集侨吴集蜕菴集此山集桂隠集顺斋集闲居丛稾滋溪集梧溪集东山集东维子集铁崖集江月松风集云林集清閟阁遗稾玉山璞稾云阳集李祁静春堂集林屋山人漫稾佩玉斋类稾居竹轩集苕溪渔者集存悔斋集九灵山房集丁鹤年集竹斋集南村集句曲外史集霞外集筠溪牧潜集明太祖御制文集明宣宗御制集覆瓿集犂睂公集潜溪集翰苑别集宋学士全集未刻集天衢舒啸集王忠文公集说学集翠屏集槎翁集覆瓿稾苏平仲集丹崖集息耒稾环谷集夷白集胡仲子集庸菴集王徴士集贝清江集石门集始丰类稾山隂集沧螺集临安集髙太史大全集睂菴集静居集北郭集西菴集龟巢集南湖集贞素斋集后圃存稾得月稾竹亭集甘白先生集西郊笑端集春草斋集环州集柘轩集蛾术诗选鼔枻稾逊志斋集金川玉屑集㢲隠集林公辅集海叟集逃虚子集春雨集解学士集东里集东里续集颐菴文选友石先生集素菴集西墅集抑菴集运甓漫稾南斋集东冈集芳洲集中林集东原集吕文懿公集姚文敏公遗稾商文懿公集类博稾古直集平桥稾郑王襄敏公集谦斋文録椒丘文集谷菴集姚氏世刻方洲集向明斋集怀麓堂集东田集云丘子集思𤣥集一峰集篁墩文集东海集石城山房稾张文僖公集匏翁家藏集震泽集震泽别集成斋集半江集容春堂集容春堂别集泉斋勿药集柴墟集松筹堂集熊峰集杨文恪公集圭峰集石田集濯缨子集玉洲集西村集鹤滩集祝氏文集祝氏集略怀星堂集东江集刘清惠公集龙江集南濠文跋鲁文恪公集甘泉先生集俨山集四友亭集孟有涯集空同集大复山人集对山集凌溪集息园存稾少谷集薛考功集端溪集苑洛集东廓遗稾升菴集黼菴遗稾渭崖集梓溪集桂洲集泰泉集水南集甫田集林屋集世经堂集笠江集郑端简公集芝园集篑山集兰晖堂集王遵巖集罗念菴集荆川文集环溪集天一阁集奚囊蠧余外台集五峰山人集冰玉堂缀逸稾槐野先生存笥集白华楼文集崇兰馆集陆学士题跋整菴存稾瞿文懿公集太岳集海隅集赐闲堂集震川先生集皇甫司勲集二谷山人近稾处实堂集弇州山人稾弇州续稾王奉常集甔甀洞稾仲蔚先生集崙山集潜学稾冯元成集太泌山人集石涌集少室山房类稾王文肃公集长谷集徐文长集徐文长逸稾霞溪漫槀谷城山房集陭堂摘稾山居草蠙衣生蜀草陈忠介公集济羙堂集陆沉漫稾居业编来禽馆集𤣥晏斋文钞长水文钞澹然轩集快雪堂集漱六斋全集詹东圗集李文节公集苍霞草苍霞余草德园集太复乙集玉茗堂集占星堂集白苏斋集澹园集澹园续集歇菴集容台集石隠园藏稾餐微子集吏隠斋集恬致堂集小草斋集居东集袁中郎集泊如斋集输寥馆集吴雪崖集隅园集嬾真草堂集宝日堂集范玺卿集缑山集檀园集学古绪言珂雪斋集归田园诗集淮阳集丽瞩楼集曼寄轩集自娱集钘园集虚舟草瞿冏卿集莫廷韩集翏翏集漱石居集思勉斋诗编谭友夏集睂公集晚香堂集红雨楼集石斋集万楼集少室先生稾写山楼稾陶菴集正希集来青阁集借砚斋草渐川集逺斋诗草甲庚诗存顑颔集旅堂集渎上编漉篱集青溪遗稾放鷴亭稾扬浦集岘泉集碧山堂集寒拾里人稾黄叶菴集徧行堂集玉鸳阁遗稾初学集有学集梅村集尧峰文钞文选文选注箧中集唐文粹文苑英华唐诗纪事古文苑注𢎞秀集宋文鑑中州集谷音元音元文类玉山草堂雅集玉山名胜集元音遗响大雅集古诗纪唐诗纪风雅逸篇左编明诗统明文选今雨瑶华国雅莆阳诗编岭南诗选列朝诗集两朝遗诗明文别纪明僧𢎞秀集右计一千八百四十四种御定佩文斋书画谱卷一目録钦定四库全书御定佩文斋书画谱目録第二卷论书一伏羲书仓颉书周六书周籀书秦八体书汉六体书汉孔安国隶古汉眞草书后汉三体书八分书汲冢书晋卫恒四体书势晋索靖草书状晋成公绥隶书体晋王珉行书状晋杨泉草书赋晋刘劭飞白书势铭晋挚虞论虎爪书偃波书宋王愔文字志古书三十六种目宋鲍照飞白书势铭齐萧子良古今篆隶文体齐百体书竹简书梁武帝草书状古文汉书梁庾元威一百二十体书后魏江式论书表唐五体书唐禁中书法唐影书唐虞世南书㫖述唐唐𤣥度论十体书唐李阳冰上採访李大夫论古篆书玉筯篆唐张怀瓘十体书断唐韦续纂五十六种书唐杜光庭辨隶书所起后蜀林罕论篆隶书卷一钦定四库全书御定佩文斋书画谱卷一论书一伏羲书古者伏羲氏之王天下也始画八卦造书契以代结绳之政由是文籍生焉仓颉书仓颉之初作书盖依类象形故谓之文其后形声相益即谓之字字者言孳乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周六书地官小司徒保氏养国子以道乃教之六艺一曰五礼二曰六乐三曰五射四曰五驭五曰六书六曰九数郑司农注云六书象形㑹意转注处事假借谐声也周籀书史籀篇者周时史官教学童书也与孔氏壁中古文异体秦八体书孔子书六经左丘明述春秋传皆以古文其后分为七国文字异形秦始皇帝初兼天下丞相李斯乃奏同之罢其不与秦文合者取史籀大篆或颇省改所谓小篆者也是时秦大发隶卒兴役戍官狱职务繁初有隶书以趣约易而古文由此絶矣自尔秦书有八体一曰大篆二曰小篆三曰刻符四曰虫书五曰摹印六曰署书七曰殳书八曰隶书汉六体书六体者古文奇字篆书隶书缪篆虫书皆所以通知古今文字摹印章书幡信也汉孔安国隶古孔安国尚书序曰科斗书废已久时人无能知者以所闻伏生之书考论文义定其可知者为隶古定更以竹简写之孔颖达正义云就古文体而从隶定之故曰隶古以虽隶而犹古也汉真草书褚少孙曰臣观太史公列传中称三王世家终不能得窃从长老好故事者取其封䇿书编列其事而传之至其次序分絶文字之上下简之参差长短皆有意人莫之能知谨论次其眞草诏书编于左方令览者自通其意而解说之后汉三体书后汉灵帝熹平四年诏诸儒正定五经刋于石碑为古文篆隶三体书法以相参检树之学门使天下咸取则焉八分书蔡文姬言割程隶字八分取二分割李篆字二分取八分于是为八分书汲冢书晋太康元年汲郡人不准盗发魏安釐王冢得竹书数十车漆书皆科斗字武帝以其书付祕书校缀次第寻考指归而以今文写之晋卫恒四体书势昔在黄帝创制造物有沮诵仓颉者始作书契以代结绳盖覩鸟迹以兴思也因而遂滋则谓之字有六义焉一曰指事上下是也二曰象形日月是也三曰形声江河是也四曰㑹意武信是也五曰转注老考是也六曰假借令长是也夫指事者在上为上在下为下象形者日满月亏效其形也形声者以类为形配以声也㑹意者止戈为武人言为信也转注者以老为夀考也假借者数言同字其声虽异文意一也自黄帝至于三代其文不改及秦用篆书焚烧先典而古文絶矣汉武时鲁恭王坏孔子宅得尚书春秋论语孝经时人已不复知有古文谓之科斗书汉世祕藏希得见者魏初传古文者出于邯郸淳恒祖敬侯写淳尚书后以示淳而淳不别至正始中立三字石经转失淳法因科斗之名遂效其形太康元年汲县人盗发魏襄王冢得䇿书十余万言按敬侯所书犹有髣髴古书亦有数种其一卷论楚事者最为工妙恒窃悦之故竭愚思以赞其美愧不足厠前贤之作冀以存古人之象焉古无别名谓之字势云黄帝之史沮诵仓颉眺彼鸟迹始作书契纪纲万事垂法立制帝典用宣质文着世爰暨暴秦滔天作戾大道既泯古文亦灭魏文好古世传丘坟歴代莫发眞伪靡分大晋开元𢎞道敷训天垂其象地耀其文天地乃位粲矣其章因声㑹意类物有方日处君而盈其度月执臣而亏其旁云委蛇而上布星离离以舒光禾卉苯䔿以垂颖山岳嵯峨而连冈虫跂跂其若动鸟飞飞而未扬观其措笔缀墨用心精专势和体均发止无间或守正循检矩折规旋或方员靡则因事制权其曲如弓其直如弦矫然突出若龙腾于川淼尔下頽若雨坠于天或引笔奋力若鸿鹄髙飞邈邈翩翩或纵肆阿那若流苏悬羽靡靡緜緜是故逺而望之若翔风厉水清波漪涟就而察之有若自然信黄唐之遗迹为六艺之范先籀篆盖其子孙隶草乃其曾𤣥覩物象以致思非言辞之所宣昔周宣王时史籀始着大篆十五篇或与古同或与古异世谓之籀书者也及平王东迁诸侯立政家殊国异而文字乖形秦始皇帝初兼天下丞相李斯乃损益之奏罢不合秦文者斯作仓颉篇中车府令赵髙作爰歴篇太史令胡毋敬作博学篇皆取史籀大篆或颇省改所谓小篆者或曰下杜人程邈为衙吏得罪始皇幽系云阳十年从狱中作大篆少者增益多者损减方者使员员者使方奏之始皇始皇善之出为御史使定书或曰邈所定乃隶字也自秦坏古文有八体一曰大篆二曰小篆三曰刻符四曰虫书五曰摹印六曰署书七曰殳书八曰隶书王莽时使司空甄丰校文字部改定古文复有六书一曰古文孔氏壁中书也二曰奇字即古文而异者也三曰篆书秦篆书也四曰佐书即隶书也五曰缪篆所以摹印也六曰鸟书所以书幡信也及汉祭酒许慎撰说文用篆书为正以为体例最新可得而论也秦时李斯号为工篆诸山及铜人铭皆斯书汉建初中扶风曹喜少异于斯而亦称善邯郸淳师焉略究其妙韦诞师淳而不及也太和中诞为武都太守以能书留补侍中魏氏宝噐铭题皆诞书也汉末又有蔡邕为左中郎将善篆采斯喜之法为古今杂形然精密闲理不如淳也邕作篆势云鸟遗蹟皇颉循圣作则制斯文体有六篆为眞形要妙巧入神或龟文针列栉比龙鳞纾体放尾长翅短身頽若黍稷之垂颖藴若虫蛇之棼緼扬波振撆鹰跱鸟震延颈胁翼势欲凌云或轻笔内投微本浓末若絶若连似水露縁丝凝垂下端从者如悬衡者如编杳杪邪趣不方不员若行若飞跂跂翾翾逺而望之象鸿鹄羣游骆驿迁延廹而视之端际不可得见指伪不可胜原研桑不能数其诘屈离娄不能覩其却间般倕揖让而辞巧籀诵拱手而韬翰处篇籍之首目粲斌斌其可观摛华艳于纨素为学艺之范先嘉文德之𢎞懿愠作者之莫刋思字体之頫仰举大略而论旃秦既用篆奏事繁多篆字难成即令隶人佐书曰隶字汉因用之独符玺幡信题署用篆隶书者篆之捷也上谷王次仲始作楷法至灵帝好书时多能者而师宜官为最大则一字径丈小则方寸千言甚矜其能或时不持钱诣酒家饮因书其壁顾观者以酬酒直计钱足而灭之每书輙削而焚其柎梁鹄乃益为柎而饮之酒候其醉而窃其柎鹄卒以书至选部尚书宜官后为袁术将今鉅鹿宋子有耿球碑是术所立其书甚工云是宜官书也梁鹄奔刘表魏武帝破荆州募求鹄鹄之为选部也魏武欲为洛阳令而以为北部尉故惧而自缚诣门署军假司马在祕书以勤书自效是以今者多有鹄手迹魏武帝悬着帐中及以钉壁翫之以为胜宜官今宫殿题署多是鹄书鹄宜为大字邯郸淳宜为小字鹄谓淳得次仲法然鹄之用笔尽其势矣鹄弟子毛𢎞教于秘书今八分皆𢎞之法也汉末有左子邑小与淳鹄不同然亦有名魏初有钟胡二家为行书法俱学之于刘德昇而钟氏小异然亦各有其巧今盛行于世作隶势云鸟迹之变乃惟佐隶蠲彼繁文从此简易厥用既𢎞体象有度焕若星陈郁若云布其大径㝷细不容发随事从宜靡有常制或穹窿恢廓或栉比鍼列或砥平绳直或䖤蜑缪戾或长邪角趣或规旋矩折修短相副异体同势奋笔轻举离而不絶纤波浓㸃错落其间若钟簴设张庭燎飞烟崭巖嵯峨髙下属连似崇台重宇层云冠山逺而望之若飞龙在天近而察之心乱目眩奇姿谲诡不可胜原研桑所不能计宰赐所不能言何草篆之足算而斯文之未宣岂体大之难覩将祕奥之不传聊俯仰而详观举大较而论旃汉兴而有草书不知作者姓名至章帝时齐相杜度号称善作后有崔瑗崔寔亦皆称工杜氏杀字甚安而书体微痩崔氏甚得笔势而结字小疎𢎞农张伯英者因而转精其巧凡家之衣帛必书而后练之临池学书池水尽墨下笔必为楷则常曰悤悤不暇草书寸纸不见遗至今世尤宝其书韦仲将谓之草圣伯英弟文舒者次伯英又有姜孟颖梁孔达田彦和及韦仲将之徒皆伯英之弟子有名于世然殊不及文舒也罗叔景赵元嗣者与伯英并时见称于西州而矜巧自与衆颇惑之故伯英自称上比崔杜不足下方罗赵有余河间张超亦有名然虽与崔氏同州不如伯英之得其法也崔瑗作草势云书契之兴始自颉皇写彼鸟迹以定文章爰暨末叶典籍弥繁时之多僻政之多权官事荒芜勦其墨翰惟作佐隶旧字是删草书之法盖又简略应时谕指用于卒廹兼功并用爱日省力纯俭之变岂必古式观其法象俯仰有仪方不中矩员不副规抑左扬右兀若竦﨑兽跂鸟跱志在飞移狡兔暴骇将奔未驰或黝黭状似连珠絶而不离畜怒怫郁放逸生奇或凌邃惴慄若据藁临危旁㸃邪附似蜩螗挶枝絶笔收势余綖纠结若杜伯揵毒看隙縁巇腾蛇赴穴头没尾垂是故逺而望之摧焉若阻岑崩崖就而察之一画不可移㡬微要妙临时从宜略举大较髣髴若斯晋索靖草书状圣皇御世随时之宜仓颉既生书契是为科斗鸟篆类物象形叡哲变通意巧兹生损之隶草以崇简易百官毕修事业并丽盖草书之为状也婉若银钩漂若惊鸾舒翼未发若举复安虫蛇虬蟉或往或还类阿那以羸羸欻奋衅而桓桓及其逸游盻向乍正乍邪骐骥暴怒逼其辔海水窊隆扬其波芝草蒲陶还相结棠棣融融载其华𤣥熊对距于山岳飞燕相追而差池举而察之又似乎和风吹林偃草扇树枝条顺气转相比附窈娆廉苫随体散布纷扰扰以绮靡中持疑而犹豫𤣥螭狡兽嬉其间腾猿飞鼺相奔趣凌鱼奋尾骇龙反据投空自窜张设牙距或若登髙望其类或若既往而中顾或若俶傥而不羣或若自检于常度于是多才之英笃艺之彦役心精微耽此文宪守道兼权触类生变离析八体靡形不判去繁存微大象未乱上理开元下周谨案骋辞放手雨行冰散髙音翰厉溢越流漫忽班班而成章信奇妙之焕烂体磥落而壮丽姿光润以粲粲命杜度运其指使伯英廻其腕着絶势于纨素垂百世之殊观晋成公绥隶书体皇颉作文因物搆思观彼鸟迹遂成文字灿矣成章阅之后嗣存载道德纪纲万事俗所传述实由书记时变巧易古今各异虫篆既繁草藁近伪适之中庸莫尚于隶规矩有则用之简易随便适宜亦有弛张操笔假墨抵押豪芒彪焕磥硌形体抑扬芬葩连属分间罗行烂若天文之布曜蔚若锦绣之有章或轻拂徐振缓按㥯挑挽横引从左牵右绕长波郁拂微势缥𦕈工巧难传善之者少应心隐手必由意晓尔乃动纤指举弱腕握素纨染𤣥翰彤管电流雨下雹散点折拔𢮓挫安按缤纷络绎纷华粲烂絪緼卓荦一何壮观繁缛成文又何可翫章周道之郁郁表唐虞之耀焕若乃八分玺法殊好异制分白赋黒棊布星列翘首举尾直刺邪𢮓缱绻结体劖彩夺节或若虬龙盘游蜿蝉轩翥鸾凤翺翔矫翼欲去或若鸷鸟将击并体抑怒良马腾骧奔放向路仰而望之郁若霄雾朝昇游烟连云俯而察之漂若清风厉水漪澜成文垂象表式有模有楷形功难详麤举大体晋王珉行书状邈乎嵩岱之峻极烂若列宿之丽天伟字挺特奇书秀出扬波骋艺余好宏逸虎踞凤跱龙伸蠖屈资胡氏之壮杰兼钟公之精密总二妙之所长尽要美乎文质详览字体究㝷笔蹟粲乎伟乎如珪如璧宛若蟠螭之仰势翼若翔鸾之舒翮或乃飞笔放体雨疾风驰绮靡婉娩纵横流离晋杨泉草书赋惟六书之为体美草法之最奇杜垂名于古昔皇着法乎今斯字要妙而有好势奇绮而分驰解隶体之细微散委曲而得宜乍抑扬而奋发似龙凤之腾仪应神灵之变化象日月之盈亏书纵竦而植立衡平体而均施或歛束而相抱或婆娑而四垂或攒翦而齐整或上下而参差或隂岑而髙举或落箨而自披其布好施媚如明珠之陆离其发翰摅藻如春华之扬枝其提墨纵体如美女之长睂其滑泽肴易如长熘之分岐其骨梗强壮如柱础之丕基其断除穷尽如工匠之尽规其芒角吟牙如严霜之傅枝衆巧百态无尽不竒宛转翻覆如丝相持晋刘劭飞白书势铭鸟鱼龙蛇龟兽仙人蚊脚偃波楷隶八分世絶常妙索草钟真爰有飞白之丽貌艳艺珍若乃敷㭊豪芒纤微和惠素翰冰鲜兰墨电掣直准箭飞屈拟蠖势繁节参谭绮靡循致有若烟云拂蔚交纷刻继韩卢接飞宋鹊游逝晋摰虞论虎爪书偃波书晋摰虞决疑要注曰尚书台召人用虎爪书告下用偃波书皆不可卒学以防矫诈宋王愔文字志古书三十六种目古文篆大篆象形篆科斗篆小篆刻符篆摹篆虫篆隶书署书殳书缪书鸟书尚方大篆凤书鱼书龙书骐麟书龟书蛇书仙人书云书芝英书金错书十二时书悬针书垂露篆倒薤书偃波书蚊脚书草书行书楷书藁书塡书飞白书宋鲍照飞白书势铭秋豪精劲霜素凝鲜霑此瑶波染彼松烟超工八法尽奇六文鸟企龙跃珠解泉分轻如游雾重似崩云锋絶劒摧惊势箭飞差池燕起振迅鸿归临危制节中险腾机圭角星芒明丽烂逸丝萦髪垂平理端密盈尺锦裁片字金溢仙芝繁弱既匪足质虫虎缋綷又安能匹君子品之是最神笔齐萧子良古今篆隶文体萧子良古今篆隶文体有藁书楷书蓬书悬针书垂露书飞白书塡书奠书鴈书虎爪书偃波书鹤头书象形篆尚方大篆凤鸟书科斗虫书龙虎书仙人书芝英书十二时书例薤书龟书骐麟书金错书蚊脚书凡数十种皆出于六文八体之书而因事生变者也齐百体书梁庾元威论书云齐末王融圗古今杂体有六十四书少年崇倣家藏纸贵而凤鱼虫鸟是七国时书元常皆作隶书故贻后来所诘湘东王遣沮阳令韦仲定为九十一种次功曹谢善勋增其九法合成百体其中以八卦书为一谓以太极为两法径丈一字方寸千言太上止传可尔鬼书惟有业杀刁斗出于古噐尔㝵由乎内典散隶露书终是飞白意谓此等并非通论竹简书襄阳有盗发古冢者相传云是楚王冢大获宝物玉屐玉屏风竹简书青丝编简广数分长二尺皮节如新后人有得十余简以示抚军王僧䖍僧䖍云是科斗书考工记周官所阙文也梁武帝草书状蔡邕云昔秦之时诸侯争长简檄相传望烽走驿以篆隶之难不能救速遂作赴急之书盖今草书是也其先出自杜氏以张为祖以卫为父索范者伯叔也二王父子可为兄弟薄为庶息羊为仆隶目而叙之亦不失仓公观鸟迹之措意邪但体有疎密意有倜傥或有飞走流注之势惊竦峭絶之气滔滔闲雅之容卓荦调宕之志百体千形而呈其巧岂可一槩而论哉皆古英儒之撮拨岂羣小皁吏所能为因为之状曰疾若惊蛇之失道迟若渌水之徘徊缓则鸦行急则鹊厉抽如雉啄㸃如兔掷乍注乍引任意所为或麤或细随态运奇云集水散风廻电驰及其成也麤而有筋似蒲陶之蔓延女萝之繁萦泽蛇之相绞山熊之对争若举翅而不飞欲走而还停状云山之有𤣥玉河汉之有列星厥体难穷其类多容婀娜如削弱栁耸拔如袅长松婆娑而飞舞凤宛转而起蟠龙纵横如结聨緜如绳流离似绣磊落如陵暐暐晔晔奕奕翩翩或卧而似倒或立而似颠斜而复正断而还连若白水之游羣鱼丛林之挂腾猿状衆兽之逸原陆飞鸟之戏晴天象乌云之罩恒岳紫雾之出衡山巉巖若岭脉脉如泉文不谢于波澜义不愧于深渊传志意于君子报款曲于人间盖略言其梗槩未足称其要妙焉古文汉书梁萧琛为宣城太守有北僧南度唯赍一瓠芦中有汉书序传僧云三辅旧书相传以为班固眞本琛固求得之其书多有异今者而纸墨亦古文字多如龙举之例非隶非篆琛甚祕之及迁江夏太守以书饷鄱阳王范献于东宫梁庾元威一百二十体书庾元威论书云余经为正阳侯书十牒屛风作百体间以采墨当时衆所惊异自尔絶笔惟留草本而已其百体者悬针书垂露书秦望书汲冢书金鹊书玉文书鹄头书虎爪书倒薤书偃波书幡信书飞白篆古颉书籀文书奇字缪篆制书列书日书月书风书云书星隶塡隶虫食叶书科斗书署书胡书蓬书相书天竺书转宿书一笔篆飞白书一笔隶飞白草草书古文隶横书楷书小科隶此五十种皆纯墨玺文书节文书眞文书符文书芝英隶花草隶幡信隶钟鼔隶龙虎篆凤鱼篆骐驎篆仙人篆科斗篆虫篆云星篆鱼篆鸟篆龙篆龟篆虎篆鸾篆龙虎隶凤鱼隶骐驎隶仙人隶科斗隶云隶虫隶鱼隶鸟隶龙隶龟隶鸾隶蛇龙文隶书龟文书鼠书牛书虎书兔书龙草书蛇草书马书羊书㺅书鸡书犬书豕书此十二时书已上五十种皆采色其外复有大篆小篆铭鼎摹印刻符石经象形篇章震书倒书反左书等及宋中庶宗炳出九体书所谓缣素书简奏书牋表书弔记书行押书檝书藁书半草书全草书此九法极眞草书之次第焉删舍之外所存犹一百二十体张芝始作一笔飞白书此于井册等字为妙所以唯云一笔飞白书则无所不通矣反左书者大同中东宫学士孔敬通所创余见而达之于是座上酬答诸君无有识者遂唿为衆中清闲法今学者稍多解者益寡敬通又能一笔草书一行一断婉约流利特出天性顷来莫有继者宗炳复于屏风上作杂体篆二十四种写凡百名将恐一笔鄣子凡百屏风传者逾谬幷怀叹息后魏江式论书表臣闻伏羲氏作而八卦形其画轩辕氏兴而灵龟彰其彩古史仓颉览二象之爻观鸟兽之迹别创文字以代结绳用书契以维事宣之王迹则百工以叙载之方册则万品以明迄于三代厥体颇异虽依类取制未能殊仓氏矣故周礼八歳入小学保氏教国子以六书一曰指事二曰象形三曰谐声四曰会意五曰转注六曰假借盖是史颉之遗法及宣王太史史籀着大篆十五篇与古文或同或异时人即谓之籀书孔子修六经左丘明述春秋皆以古文厥意可得而言其后七国殊轨文字乖别暨秦兼天下丞相李斯乃奏蠲罢不合秦文者斯则仓颉篇车府令赵髙作爰歴篇太史令胡毋敬作博学篇皆取史籀式颇有省改所谓小篆者也于是秦烧经书涤除旧典官狱繁多以趣约易始用隶书古文由此息矣隶书者始皇使下杜人程邈附于小篆所作也世人以邈徒隶即谓之隶书故秦有八体一曰大篆二曰小篆三曰符书四曰虫书五曰摹印六曰署书七曰殳书八曰隶书汉兴有尉律学复教以籀书又习八体试之课最以为尚书史书省字不正辄举劾焉又有草书莫知谁始其形画虽无厥谊亦是一时之变通也孝宣时召通仓颉读者独张敞从受之凉州刺史杜邺沛人爰礼讲学大夫秦近亦能言之孝平时徴礼等百余人说文字于未央宫中以礼为小学元士黄门侍郎扬雄採以作训纂篇及亡新居摄自以运应制作大司马甄丰校文字之部颇改定古文时有六书一曰古文孔子壁中书也二曰奇字即古文而异者三曰篆书云小篆也四曰佐书秦隶书也五曰缪篆所以摹印也六曰鸟虫所以幡信也壁中书者鲁共王坏孔子宅而得尚书春秋论语孝经也又北平侯张苍献春秋左氏传书体与孔子相类即前代之古文矣后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文殊艺异术王教一端茍有可以加于国者靡不悉集逵即汝南许慎古学之师也后慎嗟时人之好奇叹俗儒之穿凿故撰说文解字十五篇首一终亥各有部属可谓类聚羣分杂而不越文质彬彬最可得而论也左中郎将陈留蔡邕採李斯曹喜之法为古今杂形诏于太学立石碑刋载五经题书楷法多是邕书也后开鸿都书尽其能莫不云集时诸方献篆无出邕者魏初博士清河张揖着埤仓广雅古今字诂究诸埤广缀拾遗漏增长事类抑亦于文为益者然其字诂方之许篇古今体用或得或失矣陈留邯郸淳亦与揖同博开古艺特善仓雅许氏字指八体六书精究闲理有名于揖以书教诸皇子乂建三字石经于汉碑西其文蔚焕三体复宣校之说文篆隶大同而古字少异又有京兆韦诞河东卫觊二家并号能篆当时台观牓题宝噐之铭悉是诞书咸传之子孙世称其妙晋世义阳王典词令任城吕忱表上字林六卷寻其况趣附託许慎说文而按偶章句隐别古籀奇惑之字文得正隶不差篆意也忱弟静别放故左校令李登声类之法作韵集五卷使宫商龣征羽各为一篇而文字与兄便是鲁卫音读楚夏时有不同皇魏承百王之季绍五运之绪世易风移文字改变篆形谬错隶体失真俗学鄙习复加虚造巧谈辩士以意为疑炫惑于时难以釐改乃曰追来为归巧言为辩小兔为䨲神虫为蚕如斯甚衆皆不合孔氏古书史籀大篆许氏说文石经三字也凡所关古莫不惆怅焉嗟夫文字者六艺之宗王教之始前人所以垂今今人所以识古臣六世祖琼家世陈留往晋之初与从父兄俱受学于卫觊古篆之法仓雅方言说文之谊当时并收善誉而祖遇洛阳之乱避地河西数世传习斯业所以不坠也世祖太延中牧犍内附臣亡祖文威杖䇿归国奉献五世传掌之书古篆八体之法时蒙裦録叙列于儒林官班文省家号世业暨臣闇短识学庸薄渐渍家风有忝无显是借六世之资奉遵祖考之训窃慕古人之轨企践儒门之辙求撰集古来文字以许愼说文为主及孔氏尚书五经音注籀篇尔雅三仓凡将方言通俗文祖文宗埤仓广雅古今字诂三字石经字林韵集诸赋文字有六书之谊者以类编聮文无复重统为一部其古籀奇惑俗隶诸体咸使班于篆下各有区别诂训假借之谊佥随文而解音读楚夏之声并逐字而注其所不知者则阙如也脱蒙遂许冀省百代之观而同文字之域典书祕书所须之书乞垂敕给幷学士五人尝习文字者助臣披览书生各五人专令钞写侍中黄门国子祭酒一月一监评议疑隐庶无纰缪所撰名目伏听明旨唐五体书唐校书郎正字掌雠校典籍刋正文字其体有五一曰古文废而不用二曰大篆惟石经载之三曰小篆印玺旛碣所用四曰八分石经碑碣所用五曰隶书典籍表奏公私文疏所用唐禁中书法太祖武德四年置修文舘于门下省九年改曰𢎞文舘太宗贞观元年诏京官职事五品以上子嗜书者二十四人隶舘习书出禁中书法授之唐影书太宗出御府金帛购天下古本乃命魏征虞世南褚遂良定真伪凡得羲之真行二百九十纸为八十卷又得献之张芝等书以贞观字为印章迹命遂良楷书小字影之唐虞世南书旨述客有通𤣥先生好求古蹟为余知书启之发源审以臧否曰余不敏何足以知之今率以见闻随纪年代考究兴亡其可为元龟者举而叙之古者画卦立象造字设教爰寘形象肇乎仓史仰观俯察鸟迹垂文至于唐虞焕乎文章畅于夏殷备乎秦汉洎周宣王史史籀循科斗之书採仓颉古文综其遗美别署新意号曰籀文或谓大篆秦丞相李斯改省籀文适时简要号曰小篆善而行之其仓颉象形传诸典䇿世絶其迹无得而称其籀文小篆自周秦以来犹或参用未之废黜或刻以符玺或铭于鼎钟或书之旌钺往往人间时有见者夫言篆者传也书者如也述事契誓者也字者孳也孳乳寖多者也而根之所由其来逺矣先生曰古文籀篆曲尽而知之愧无隐焉隶草攸止今则未闻愿以发明用祛昏惑曰至若程邈隶体因之罪隶以名其书朴略微奥而歴禩增损迄以湮沦而淳喜之流亦称传习首变其法巧拙相沿未之超絶史游制于急就创立草藳而不之能崔杜㭊理斯则丰妍润色之中失于简约伯英重以省繁饰之铦利加之奋逸时言草圣首出常伦钟太傅师资德昇驰骛曹蔡倣学而致一体真楷独得精研而前辈数贤递相矛盾事则恭守无舍义则尚有瑕疵未分贤明失之断割逮乎王廙王洽逸少子敬剖㭊前古无所不工八体六文必揆其理俯拾衆美㑹兹简易制成今体乃穷奥旨先生曰戏乎三才审位日月烛明固兹异人一敷而化不然者何以臻妙无相夺伦父子联联轨范后昆先生曰书法𤣥微其难品绘今之优劣神用无方小学疑迷惕然将寤而旨述之义其可闻乎曰无让繁词敢以终序唐唐𤣥度论十体书古文黄帝史仓颉所造颉有四目通于神明观察衆象而为古文暨嬴氏之代法务径促隶书是兴古文殆絶汉鲁恭王坏孔子旧宅得尚书论语孝经皆科斗文字是也又河内女子坏老君屋得古文二篇乃书之泰誓顾命也或絶尘之客髙蹈逺游深巖邃谷丹经祕诀往往遇之今之所传则其遗文大篆周宣王太史史籀始变古文着大篆十五篇秦焚诗书惟易与此篇得全逮王莽之乱此篇亡失建武中曾获九篇章帝时王育为作解说所不通者十有二三暨晋世此篇都废今略传字体而已八分后汉章帝时上谷人王次仲以古书字形少波势始作八分楷法谓有楷法也其后师宜官蔡邕梁鹄善之故蔡邕劝学篇云上谷王次仲初变古形是也小篆秦丞相李斯妙于篆法乃删改史籀大篆而为小篆其铭题钟鼎及作符玺至今用焉作楷隶之祖为不易之轨书曰作谟作则其斯之谓也今相承或曰玉筯篆飞白汉灵帝饰理鸿都门时陈留蔡邕撰圣皇篇待诏门下见役人以垩帚成字心有恱焉归而为飞白书汉末魏初并以题署宫阁后有张敬礼隐居好学独师邕体备尽其妙倒薤篆仙人务光辞汤之禅隐于清泠之陂植薤而食清风时至见叶交偃象为此书以写太上紫经三卷光遂逺游时人有得之者散隶晋黄门郎卫恒巨山之所作也祖觊父瓘皆虫篆草隶着名恒幼传其法兼剏造散隶书又着四体书势古今称之悬针书曹喜后汉章帝建初中为祕书郎工篆隶着名尤善悬针垂露之法后代行之以此书题五经篇目鸟书周史官史佚所撰粤在文代赤雀集户降及武朝丹鸟流室今此之法是写二祥者焉以此书题幡者取其飞腾轻疾也又一说云鸿鴈有去来之信垂露书曹喜所剏也字如悬针而势不纤阿那若浓露之垂蔡邕劝学篇云扶风曹喜建初称善者也唐李阳冰上採访李大夫论古篆书阳冰志在古篆殆三十年见前人遗迹美即美矣惜其未有㸃画但偏傍模刻而已缅想圣达立卦造书之意乃复仰观俯察六合之际焉于天地山川得方员流峙之形于日月星辰得经纬昭回之度于云霞草木得霏布滋蔓之容于衣冠文物得揖让周旋之体于䰅睂口鼻得喜怒惨舒之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之品彚备万物之情状者矣常痛孔壁遗文汲冢旧简年代浸逺谬误滋多蔡中郎以丰同豊李丞相将束为宋鱼鲁一惑泾渭同流学者相承靡所迁复每一念至未尝不废食雪注揽笔长叹焉天将未丧斯文也故小子得篆籀之宗旨皇唐圣运逮兹八叶天生克复之主人乐惟新之令以淳古为务以文明为理钦若典谟畴兹故实诚愿刻石作篆备书六经立于明堂为不刋之典号曰大唐石经使百代之后无所损益仰明朝之洪烈法髙代之盛事死无恨矣玉筯篆秦丞相李斯变仓颉籀文为玉筯篆体尚太古谓古若无人当时议书者皆输伏之故拔乎能成一家法式歴两汉三国至隋氏更八姓无有出者呜唿天意谓篆之道不可终絶故授之赵郡李氏子阳冰阳冰生皇唐开元天子时不闻外奨躬入篆室独能隔一千年而与秦斯相见可谓能不孤天意矣当时得议书者亦皆输伏之且谓之其格峻其力勐其功备光大于秦斯有倍矣唐张怀瓘十体书断古文大篆籀文小篆八分隶书章草行书飞白草书古文者黄帝史仓颉所造也仰观奎星员曲之势俯察龟文鸟迹之象博采衆美合而为字是曰古文孝经援神契云奎主文章仓颉倣象是也及秦用小篆古文絶矣汉文帝时伏胜献古文尚书又有魏文侯乐人窦公年二百八十歳献古文乐书一篇以今文考之乃周官之大司乐章也及武帝时鲁恭王得孝经尚书等经宣帝时河内女子得古文二篇晋咸宁五年汲郡人得册书千余万言或写春秋经传易经论语夏书周书琐语大歴梁丘藏穆天子传及魏史于是古文备矣甄丰删定旧文制为六书一曰古文即此也周幽王时又有省古文者今汲冢书中多有是也滕公冢内得石铭人无识者惟叔孙通云此古文科斗书也科斗者即上古之别名也仓颉即古文之祖也赞曰邈邈仓公轩辕之始创制文字代彼绳理粲若星辰郁为纲纪千龄万类如掌斯视生人盛德莫斯之美神章灵篇自兹而起大篆者周宣王太史史籀所作也甄丰定六书三曰篆书八体书法一曰大篆又汉书艺文志云史籀十五篇并此也以史官制之用以教授谓之史书凡九千字秦赵髙善篆教始皇少子胡亥书又汉文帝王遵严延年并工史书是也吕氏春秋云仓颉造大篆非也史籀即大篆之祖也赞曰古文𤣥𦙍太史神书千类万象或龙或鱼何辞不録何物不储绎思通理从心所如如彼江海大波洪涛如彼音乐干戚羽旄籀文者周太史史籀所作也与古文大篆小异后人以名称书谓之籀文甄丰定六书二曰奇字是也其迹有石鼔文存焉盖讽宣王畋猎之所作今在陈仓李斯小篆兼采其意史籀即籀文之祖也赞曰体象卓然殊今异古落落珠玉飘飘缨组仓颉之嗣小篆之祖以名称书遗迹石鼔小篆者秦始皇丞相李斯所作也增损大篆异同籀文谓之小篆亦曰秦篆画如铁石字若飞动作楷隶之祖为不易之法其铭题钟鼎及作符印至今用焉斯虽草创遂造其极矣李斯即小篆之祖也赞曰李君创法神虑精微铁为肢体虬作骖騑江海淼漫山岳巍巍长风万里鸾凤于飞八分者秦羽人上谷王次仲所作也王愔云次仲始以古书方广少波势建初中以隶草作楷法字方八分言有楷模又萧子良云灵帝时王次仲饰隶为八分二家俱言后汉而两帝不同且灵帝之前工八分者非一而云方广殊非隶书既言古书岂得称隶若验方广则篆籀有之变古为方不知其谓也案序仙记云王次仲上谷人少有异志少年入学屡有灵奇年未弱冠变仓颉书为今隶书始皇时官务繁多得次仲文简略赴急疾之用甚喜遣使召之三征不至始皇大怒制槛车送之于道化为大鸟出在槛外翻然长引至于西山落二翮于山上今为大翮小翮山山上立祠水旱祈焉明次仲是秦人既变仓颉书即非效程邈隶也始皇之世出其数书小篆古形犹存其半八分已减小篆之半隶又减八分之半然可云子似父不可云父似子故知隶不能生八分矣本谓之楷书后世以为楷式或云后汉亦有王次仲为上谷太守非上谷人楷隶初制大范㡬同故后人惑之学者务之盖其歳深渐若八字分散又名为之八分时人用写篇章或写法令亦为之章程书王次仲即八分之祖也赞曰仙客遗范灵姿秀出奋斫扬波金相玉质龙腾虎踞兮势非一交㦸横戈兮气雄逸楷之为妙兮备华实隶书者秦下邽人程邈所作也蔡邕圣皇篇云程邈删古立隶文甄丰六书其四曰佐书是也秦造隶书以赴急速为官司刑狱用之余尚用小篆焉汉亦因循至和帝时贾鲂撰滂喜篇以仓颉为上篇训纂为中篇滂喜为下篇所谓三仓也皆用隶字写之隶法由兹而广案八分则小篆之捷隶亦八分之捷汉陈遵善隶书与人尺牍主皆藏之以为荣此其创开隶书之善也尔后钟元常王逸少各造其极焉程邈即隶书之祖也赞曰隶合文质程君是先乃备风雅如聆管弦长豪秋劲素体霜妍摧锋劒折落㸃星悬乍发红燄旋凝紫烟金芝琼草万世方传章草者汉黄门令史游所作也卫恒韦诞并云汉初而有草法不知其谁萧子良云章草者汉齐相杜操始变藳法非也王愔云汉元帝时史游作急就章解散隶体麤书之汉俗简堕渐以行之是也此乃存字之梗槩损隶之规矩纵任奔逸赴速急就因草创之义谓之草书惟君长告令臣下则可后汉北海敬王刘睦善草书光武噐之明帝为太子尤见亲幸甚爱其法及睦临病明帝令为草书尺牍十余首此其创开草书之先也至建初中杜度善草见称于章帝上贵其迹诏使草书上事魏文帝亦令刘广通草书上事盖因章奏后世谓之章草惟张伯英造其极焉案章草之书字字区别张芝变为今草上下牵连唿史游草为章因张伯英草而谓也魏晋之时槩唿为草惟知音者乃能辨焉章草即隶书之捷草亦章草之捷也案杜度在史游后一百余年即解散隶体明是史游创焉史游即章草之祖也赞曰史游制草始务急就婉若回鸾攫如搏兽迟回缣简势欲飞透敷华垂实尺牍尤奇并功惜日学者为宜行书者后汉颍川刘德昇所作也即正书之小譌务从简易相间流行故谓之行书王愔云晋世以来工书者多以行书着名昔钟元常善行押书是也尔后王羲之献之并造其极焉刘德昇即行书之祖也赞曰非草非真发挥柔翰星劒光芒云虹照烂鸾鹤婵娟风行雨散刘子滥觞钟胡弥漫飞白者后汉左中郎将蔡邕所作也王隐王愔并云飞白变楷制也本是宫殿题署势既径文字宜轻微不满名为飞白王僧䖍云飞白八分之轻者羲之献之并造其极卫恒祖述飞白而造散隶之书开张隶体微露其白梁武帝谓萧子云顷见王献之书白而不飞卿书飞而不白可斟酌为之令得其衷子云乃以篆文为之雅合帝意其后欧阳询得焉蔡伯喈即飞白之祖也赞曰妙哉飞白祖自八分有美君子润色斯文丝萦箭激电绕雪雰浅如流雾浓若屯云举衆仙之奕奕舞羣鹤之纷纷谁其覃思于戏蔡君草书者后汉征士张伯英之所造也欧阳询与杨驸马书章草千文批后云张芝草圣皇象八絶并是章草西晋悉然迨乎东晋王逸少与从弟洽变章草为今草韵媚宛转大行于世章草㡬将絶矣案右军之前能今草者不可胜数又王愔云藁书者若草非草草行之际者非也案藁亦草也因草唿藁正如真正书写而又涂改亦谓之草藳岂必草行之际谓之草邪盖取诸浑沌天造草昧之意也变而为草法此也楚怀王使屈原造宪令草藳未成上官氏见欲夺之又董仲舒欲言灾异草藳未上主父偃窃而奏之并是也如淳曰所作起草为藳姚察曰草犹麤也麤书为本曰藳盖草书之祖出于此草书之先因于起草自杜度妙于章草崔瑗崔实父子继能伯英学崔杜之法因而变之以成今草转精其妙字之体势一笔而成偶有不连而血脉不断及其连者气候通其隔行唯王子敬明其深旨故行首之字往往继前行之末世称一笔书者起自张伯英即此也伯英虽始草创遂造其极张伯英即草书之祖也赞曰草法简略省繁録微译言宣事如矢应机霆不暇击电不及飞征士已没道愈光辉明神在享其灵有歇斯艺漫流终古无絶唐韦续纂五十六种书自三皇以前结绳为政至太昊氏文字生焉字有六文一曰象形二曰指事三曰形声四曰㑹意五曰转注六曰假借又曰字有五易仓颉变古文史籀制大篆李斯制小篆程邈制隶书汉代作章草是也其八体者更加刻符摹印虫书署书殳书传信幷大小篆为八体也后汉东阳公徐安于捜诸史籍得十二时书皆象神形也又加二十三体共定五十有六列之于后一太昊庖牺氏获景龙之瑞始作龙书二炎帝神农氏因上党羊头山始生嘉禾八穗作八穗书用颁行时令三黄帝史仓颉写鸟迹为文作篆书四黄帝时因卿云作云书五少昊金天氏以鸟纪官作鸾凤书文章衣服取以为象六科斗书因科斗之名故饰之以形不知年代或云颛顼髙阳氏所制今古文是也七帝喾髙辛氏以人纪事象仙人形书车噐衣服皆为之八帝尧陶唐氏因轩辕灵龟负圗作龟书九夏后氏象钟鼎形为篆作钟鼎书十殷汤时仙人务光作倒薤书今薤叶篆是也十一周文王史史佚因驺虞作虎书有虎不害人名驺虞因此始也十二周文王时赤雀衔书集户武王时丹乌入室以二祥瑞故作鸟书十三周法鱼书因素鳞跃舟所作一云汉武帝游昆明池学士陈遵所作十四塡书周媒氏作魏韦诞用题宫阙王廙王隐皆好之十五大篆书周宣王史史籀所作也亦曰籀篆石鼔文是也十六复篆因大篆而重复之亦史籀作汉武帝用题建章阙十七殳书伯氏所职文记笏武记殳因而制之十八小篆周时所作汉武帝得汾阴鼎即其文也十九仙人篆古之所有李斯善辨古文字改为篆形也二十麒麟书鲁哀公十三年西狩获麟仲尼反袂拭面叹吾道穷矣弟子申为素王纪瑞所制也二十一转宿篆宋司马以荧惑退舍所作也象莲花未开形二十二虫书鲁秋胡妇浣蚕所作亦曰雕虫篆二十三传信鸟迹书六国时书节为信象鸟形也二十四细篆书李斯摹写始皇碑序皆用此体亦曰缪篆二十五小篆书李斯删古文作也始皇以祈祷名山皆用此书二十六刻符书鸟头云脚李斯赵髙并善之用题印玺二十七古隶书秦程邈狱中变大篆所作始皇嘉焉拜侍御史名徒隶之书今为八分二十八徒隶之书因程邈幽囚为徒隶书也邈字元岑二十九署书汉萧何所作用题苍龙白虎二阙三十藁书行草之文也董仲舒欲言灾异主父偃窃而奏之晋卫瓘索靖善之亦云相闻之用也三十一气候时书汉文帝令蜀郡司马长卿採日辰禽屈伸之体升伏之势象四时为书也三十二芝英书六国时各以异体为符信所制也三十三灵芝书汉武时有灵芝三茎植于殿前遂歌芝房之曲因述焉又名英芝三十四金错书古之钱名周之泉府汉之铢两刀布所制也三十五尚方大篆程邈所述后人饰之以为法焉三十六鹤头书与偃波皆诏板所用汉家尺一之简是也亦名鹄头三十七偃波书即版书状如连文谓之偃波三十八蚊脚书尚书诏版用之其字体侧纤垂下有似蚊脚因而为名三十九垂露篆汉章帝时曹喜所作也四十悬针篆亦曹喜所作有似针锋因而名之用题五经篇目四十一章草书汉齐相杜伯度援藁所作因章帝所好名焉韦诞谓之草圣四十二飞白书蔡邕待诏见门下吏垩帚成字所作四十三一笔书𢎞农张芝临池所制其状崎崄有循环之趣四十四八分书汉灵帝时上谷王次仲所作魏钟繇谓之章程书四十五蛇书鲁人唐终当汉魏之际梦蛇绕身寤而作之四十六行书正之小譌也钟繇谓之行押书四十七散隶书卫恒所作迹同飞白四十八龙爪书晋王右军所作形如龙爪也四十九藁及行隶钟繇变之羲献重焉五十晋二王重变行隶及藁体为八体书五十一草书王羲之饰古亦甚善也五十二虎爪书王僧䖍拟龙爪所作也五十三鬼书宋元嘉中京口有人震死臂上有篆似八分也今曰雷书五十四外国胡书阿马鬼魅王所授其形似小篆五十五天竺书梵王作涅槃经所谓四十二章经也五十六花书河东山𦙍所作唐杜光庭辨隶书所起世人多以隶书始于秦时程邈非也隶书之兴兴于周代按左传史赵算绛县人年曰亥有二首六身是其物也士文伯曰然则二万六千六百有六旬也盖以亥字之形似布算之状按古文亥作亢全无其状虽春秋之时文字体别而言亥字有二首六身则是今之亥字下其首之二书竖置身傍亥作豕此则二万六千六百之数也据此则春秋之时有隶书矣又水经注云临淄人有发古冢者得桐棺棺外隐起为文言齐太公六代孙胡公之棺也惟三字古文余同今书此胡公又在春秋之前即隶书兴于周代明矣当时未全行犹与古文相参自秦程邈以来乃废古文全行隶体故程邈等擅其名非创造也后蜀林罕论篆隶书三国之后歴晋魏隋陈隶书盛行篆书殆将泯灭至唐将作少监李阳冰就许氏说文展作三十卷其后复于说文篆字下便以隶书照之名之字统开元中以隶体不定复隶书字统下録篆文作四十卷名之开元文字自此隶体始定矣大歴中张参作五经文字三卷开成中唐𤣥度复作新加九经字様一卷然九经所有之字即加训切况是隶书莫知篆意篆虽一体而隶变数般篆隶既兴讹舛相错非究于篆无由晓隶六书者非止一意而属一字一字之内有占六书二三四者大都造字皆苞含六意字有正者倒者横而在上中下者竖而在左右中者向者背者并者重者顺者逆者左者右者俯者仰者横拆而裹别字者竖开而夹别字者有一字成者有全二字三字四字五字合成者有省二字三字四字合成者隶书有不抛篆者有全违篆者有减篆者有添篆者有篆隶同文者在篆体则可辨变隶体则多有义异而文同篆亦有之俗有隶书赋者假託许慎为名颇乖经据颜氏家训云斯实陶先生弟子杜道士所为大误时俗又有今古隶书端字决疑赋更不经于隶书赋又有文下作子为学更旁作生为苏凡数十百字谓之野书颜真卿撰干禄字书一卷每一字作三般注云上正中通下俗既有标题合有裦贬全无予夺亦无取焉御定佩文斋书画谱卷一御定佩文斋书画谱卷二目録钦定四库全书御定佩文斋书画谱目録第二卷论书二宋院体书宋郭忠恕论古文宋郭忠恕论王南賔三百六十体书宋郭忠恕论八分书宋郭忠恕论隶书宋郭忠恕论书体宋徐锴辨草书宋周越论八体书宋勾中正论三字石经宋僧梦英十八体书宋欧阳修论字书之学宋欧阳修论六书之学宋宋祁论古文宋苏轼论硬黄书宋黄庭坚论虫书宋米芾论隶书宋米芾论小八分宋沈括论散草宋黄伯思论古文竒字宋黄伯思论章草宋黄伯思论院体宋陈瓘论六书宋朱长文论书学体势宋郑昻论文字八变宋范度五体书宋徽宗痩金书宋宣和书谱叙论宋绍兴五体书六体书七体书宋朱熹论仓颉书宋张栻论草书宋洪适论汉唐隶书宋洪适论西京隶书宋洪迈论隶书宋王应麟论隶书宋张表臣论虫鸟书宋章俊卿论字书宋髙似孙论楷书宋髙似孙论花书辽契丹字金女直字元畏吾字蒙古字元赵孟頫论书体元呉澄论篆隶元吾衍字源七辨元熊朋来论钟鼎篆元熊朋来论篆隶元郑枃论题署书元周伯琦论篆书明陶宗仪论大小篆明陶宗仪论隶书明陶宗仪记瑞华书明宋濓论隶书明张绅论真书明王偁论对待书明陆深论书体明杨慎论八分书明杨慎论影书明杨慎论擘窠书明李䞇论古隶今隶明朱谋㙔论古文奇字明徐渭论隶书明丰坊论篆书明董其昌论行楷明赵宧光论九体书明赵宧光论真草隶篆书明周之士论诸体书附録汉安息国书汉刘向记浮提国书后汉婆罗门书梁陶𢎞景记仙书梁释僧祐论东西书源唐逍遥楼楣书唐踈勒国书唐波斯国书唐盘盘国书唐新罗国书西番书唐天竺国书唐跋禄迦国书唐羯霜那国书唐健那罗国书唐段成式记西域书唐释道世记梵书唐绣字宋占城国书宋勃泥国书宋西夏番书宋欧阳修论仙篆宋苏轼天篆记宋张栻论南海诸番书宋郑樵论华梵书宋王得臣记雷书辽西夏番书元盛熙明论天竺书元郭晦记鬼书明陶宗仪记神书明陶宗仪记外域书明杨慎论梵篆明杨慎记钿金书明虞淳熙记三十二体金刚经明陈继儒记道家书卷二钦定四库全书御定佩文斋书画谱卷二论书二宋院体书翰林学士院自五代已来兵难相继待诏罕习正书以院体相传字势轻弱笔体无法凡诏令碑刻皆不足观太宗留心笔札即位之后募求善书许自言于公车置御书院首得蜀人王着以士人任簿尉即召为御书院祗候迁翰林侍书着善草隶独歩一时时智永禅师真草千字文阙数百字着补之刻石但见形范而无神妙世亦寳重之修东岳庙立碑命着书着时仕着作佐郎辞以官卑不题衔即日迁着作郎时吕文仲为翰林侍读与着更直禁中太宗每岁九月后至暮夜即召宿直侍书及待诏书艺于东门北偏小殿内张烛令对御书字或问以外事常以至一夜而罢着善大书其笔甚大全用劲豪号㪚卓笔市中鬻者一管百钱初以纸一番令书八字又一番令书六字又一番书四字又一番两字又一番一字皆极遒劲上称善厚赏之着后官至殿中侍御史赐金紫太平兴国中选善者七人补翰林待诏各赐绯银鱼袋十万并兼御书院祗候更配宿两院余者以次补外官自是内省书诏笔体一变灿然可观人用传寳逺追唐室矣宋郭忠恕论古文鸟迹科斗通谓古文歴代从俗斯文患寡目论臆断可得而闻太史公曰礼失求诸野古文不犹愈于野乎宋郭忠恕论王南賔三百六十体书王南賔存乂切韵首列三百六十体多失部居不可依据宋郭忠恕论八分书八分之説流俗有二或曰八分篆法二分隶文又云皆似八字势有偃波臣以为二説皆非也今按书有八体汉蔡邕以隶作八分体盖八体之后又生此法谓之八分近矣宋郭忠恕论隶书衞梦之字是谓隶省前寗之字是谓隶加词朗之字是谓隶行寒无之字是谓隶变宋郭忠恕论书体小篆散而八分生八分破而隶书出隶书悖而行书作行书狂而草书圣自隶以下吾不欲观宋徐锴辨草书案书传多云张并作草又云齐相杜操作据说文则张并之前已有矣萧子良云藁书者董仲舒欲言灾异藁草未上即为藁书藁者草之初也史记上官夺屈原藁草今云汉兴有草知所言藁草是创草非草书也宋周越论八体书周越古今法书苑序云自仓史逮皇朝以古文大篆小篆隶书飞白八分行书草书通为八体附以杂书以正书正行行草草书分为四等宋勾中正论三字石经在昔汉氏营求坠典百年之间六艺渐备自武帝而及熹平仅更数世駮杂滋甚议郎蔡邕等奏希正定乃以古篆隶参配相检一字而骈三盖以书通假借形同而义异互字音读理则殊贯是用交相参订示以适从非务笔精而尚竒怪也宋僧梦英十八体书古文者黄帝史仓颉之所作回鸾篆者史佚之所作雕虫篆者鲁秋胡妻所作秋胡随牒逺仕荏苒三年鸣垤有懐春居多思桑时闲翫集为此书亦云战笔书其体遒律垂画纤长旋绕屈曲有若虫形其状则𤣥鸟优游落花散漫矣飞白书者后汉蔡邕之所作薤叶篆者仙人务光之所作璎珞篆者后汉刘徳昇所作因夜观星宿而为此法特存古之梗槩以见规踪体类科斗而不真势同迥鸾而宏逺天假其法非学力之功虽诸家之法悉殊而此书为之首出后汉儒士并皆致学大篆者周宣王太史史籀之所作柳叶篆者衞瓘之所作衞氏三世攻书善乎隶体温故求新又为此法其迹类薤叶而不真笔势明劲莫能得学小篆者秦相李斯之所作芝英篆者汉陈遵之所作昔六国各以异体之书潜为符信则芝英兴焉秦焚古典其文煨灭在汉中叶武帝临朝爰有灵芝三本植于殿前既歌芝房之曲又述芝英之书龙爪篆者晋右将军王羲之游天台还至㑹稽值风月清照夕止洞亭吟咏之末题柱作一飞字有龙爪之形焉遂称龙爪书其势若龙蹙虎振拔劒张弩悬针篆者汉章帝郎中扶风曹喜之所作抽其势有若针之悬锋芒故曰悬针河洛遗诰云悬针之书亦出曹喜小篆为质垂露为纪题署五经印其三史以为楷则传芳千祀籀文者亦史籀之所作云书者衞恒之所作轩辕之代庆云常见其体郁郁纷纷为纪职文字典取诸象书品云衞恒书笔动若飞字张如云莫能传学填篆者周之媒氏以仲春之月判㑹男女则以此书表信往来及魏明帝使京兆韦仲将㸃定芳林苑中楼观王廙王隠皆云字间满宻故云填篆亦云芳填书至今图书印记并用此书剪刀篆者韦诞之所作亦曰金错书本古之钱名周之泉府厥迹不存降兹以还其文可覩若汉之铢两新之刀布今具存焉其为体状若丽匣盘龙新台舞鳯自后史游造其极焉科斗篆者其流出于古文尚书序费氏注云书有二十法科斗书是其一法以其小尾伏头似虾蟇子故谓之科斗垂露篆者曹喜之所作以书表章奏事谓其㸃缀如轻露汉章帝常重此书悬帐内谓曰曹喜之书如金盘泻珠风篁杂雨八分𤣥妙一字千金矣宋欧阳修论字书之学篆隶古文为体各异秦汉已来学者务极其能于是有字书之学宋欧阳修论六书之学古之始有文字也务乎记事而因物取类为其象故周礼六艺有六书之学其㸃画曲直皆有其説扬子曰断木为棊梡革为鞠亦皆有法焉而况书乎今虽隶字已变于古而变古为隶者非圣人不足师法然其㸃画曲直犹有准则如母毋彳亻之相近易之则乱而不可读矣宋宋祁论古文唐明皇始以隶楷易尚书古文今儒者不识古文自唐开元始宋苏轼论硬黄书王会稽父子书存于世者盖一二数唐人褚薛之流硬黄临放亦足为贵宋黄庭坚论虫书龙眼道人于市人处得全铜㦸汉制也泥金六字字家不能读虫书妙絶于今诸家未见此一种乃知唐𤣥度僧梦英皆妄作耳宋米芾论隶书书至隶兴大篆古法大壊矣篆籀各随字形大小故知百物之状活动圆备各各自足隶乃始有展促之势而三代法亡矣宋米芾论小八分小八分带笔如行草竒甚今无此体宋沈括论散草古人以散笔作隶书谓之散隶近岁蔡君谟又以散笔作草书谓之散草或曰飞草其法皆生于飞白宋黄伯思论古文竒字古文髙质而难遽造若三代鼎彛遗篆是已竒字怪巧而差易工若汉刘棻从扬雄所学及近世夏郑公集四声韵所载是已今人往往不能辨之遂尽以奇字为古文焉宋黄伯思论章草凡草书分波磔者名章草非此者但谓之草犹古隶之生今正书故章草当在草书先然本无章名因汉建初中杜操伯度善此书帝称之故后世目焉今便以为章帝书误矣宋黄伯思论院体书苑云唐文皇制圣敎序时都城诸释诿𢎞福寺懐仁集右军行书勒石累年方就逸少剧蹟咸萃其中今观碑中字与右军遗帖所有者纤微克肖书苑之说信然近世翰林侍书辈多学此碑学弗能至了无髙韵因自目其书为院体由唐吴通微昆弟已有斯目故今士大夫玩此者少然学弗至者自俗耳碑中字未尝俗也宋陈瓘论六书专取会意者不可以了六书离析偏旁不可以见全字求古人之心而觅糟粕固已疎矣又取一全体凿为多字情生之説可悦可玩而不足以消人之意譬犹入海算沙无有畔岸运筹役志迷不知改岂待达如轮扁然后能笑其误哉宋朱长文论书学体势古之书者志于义理而体势存焉周官敎国子以六书者惟其通于书之义理也是故措笔而知意见文而察本可以劝善可以惩恶可以明事可以辨形岂特㸃画摸刻而已哉自秦灭古制书学乃缺删繁去朴以趣便易然犹㫖趣略存至行草兴而义理䘮矣钟张羲献之徒以奇笔唱士林天下独知有体势岂知有源本惟颜鲁公作字得其正为多虽与说文未尽合盖不欲大异时俗耳宋郑昻论文字八变郑昻论文字之八变一曰古文二曰大篆三曰小篆四曰隶书五曰八分六曰行书七曰飞白八曰草书其余诸体以类相从为得之宋范度五体书任玠序范度五体书云五体曰篆曰八分曰真曰行曰草其体虽五其流惟三篆则统乎科斗玉筯垂露薤叶大小之属也隶则统乎羲献钟庾欧虞颜栁真草之辈也八分则酌乎篆隶之间宋徽宗痩金书宋徽宗痩金书笔势劲逸类薛稷宋宣和书谱叙论篆书小篆出于大篆之法改省其笔画而为之其为小篆之祖实自李斯始然以秦穆公时诅楚文考之则字形直是小篆疑小篆已见于往古而人未之宗师独李斯擅有其名当时字画惟古文与大篆耳岂李斯别为小篆以异之邪隶书秦并六国一天下欲愚黔首自我作古往往非昔而是今故以李斯变大篆以程邈作隶文然而或足以垂法而利民宜后世有取焉然斯道髙古非世俗通行之书以故阙然不讲久矣唐开元年时主恹然知隶字不传无以矜式后学乃诏作字统四十卷专明隶书于是间得人以应其求如韩择木之徒是矣然则学之兴废系其时哉正书字法之变至隶极矣然犹古焉至楷法则无古矣在汉建初有王次仲者始以隶字作楷法所谓楷法者今之正书是也人既便之世遂行焉于是西汉之末隶字石刻间杂为正书降及三国钟繇者乃有贺尅捷表备尽法度为正书之祖东晋聿兴风流文物度越前世如王羲之作乐毅论黄庭经一出于世遂为今昔不赀之寳后日虽有作者讵能过之行书自隶法埽地而真几于拘草几于放介乎两间者行书有焉西汉之末有颍川刘徳昇者实为此体徳昇而下复有钟繇胡昭者同出于徳昇之门然昭用笔肥重不若繇之劲痩故昭卒于无闻而繇独得以行书显当时谓繇善押书此也草书草之所自议者纷如或以为草藁之草或以为草行之草或以为赴急之书或以为草昧之作然则谓之草则非正也孔子所谓为命裨谌草创之是也八分书为八分之说者多矣一曰东汉上谷王次仲以隶字改为楷法又以楷法变八分此蔡希综之说也一曰去隶字八分取二分去小篆二分取八分故谓之八分此蔡琰述父中郎邕语也然而自汉以来至于唐千百载间金石遗文之所载特存篆隶行草所谓八分者何有至唐则八分书始盛其典刑盖类隶而变方广作波势不古不严岂在唐始有之邪今所存者又皆唐字盖古之名称与今或异今所谓正书则古所谓隶书今所谓隶书则古所谓八分至唐则犹有隶书中别为八分以名之然则唐之所谓八分者非古之所谓八分也宋绍兴五体书六体书七体书宋绍兴十七年翰林院选试书学生以五体书书学祗候以六体书艺学试七体书待诏以七体书宋朱熹论仓颉书仓颉作字亦非自撰出亦自理如此如心性等字未有时如何撰得只是有此理自流出宋张栻论草书草书不必近代有之必自笔札已来便有之但写得不谨便成草书其传已久只是法备于右军附以已书为说既有草书则经中之字传写失其真者多矣以此诗书之中字尽有不可通者宋洪适论汉唐隶书今之言汉字者则谓之隶言唐字者则谓之分殆不知在秦汉时分隶已兼有之唐张懐瓘云张昶八分碑在华隂今华山所存汉碑凡四华亭一碑乃昶分书也宋洪适论西京隶书隶法虽自秦始盖取其简易施之徒隶以便文书之用未有㸃画俯仰之势终西京之世学士大夫不留意此书故彞鼎所识碑碣所刻皆不复用之宋洪迈论隶书自篆捷于汉而为隶隶变于魏八分于晋宋隋唐之间以分视隶犹康瓠之与周鼎也而唐人笃好之汉法益亡宋王应麟论隶书自唐以前皆谓楷字为隶至欧阳集古録误以八分为隶书自是凡汉石刻皆目为汉隶东魏大觉寺碑题曰隶书盖今楷字也宋张表臣论虫鸟书晋黄门郎衞巨山兼善虫书或云虫书即虫鸟之书予疑鸟书自谓雀乌之祥专作禽鸟之象当别有虫篆如孙膑斩龎涓于古木之下作虫书以揭之今人传写虫蛾之状殆其遗法邪宋章俊卿论字书龙文萌蘖于伏羲穗书启轫于炎帝龟字䌷绎于陶唐钟鼎发挥于夏后倒薤濬源于务光虎书发迹于史佚此则字之始造者也李斯形篆换髙辛仙书之骨程邈古隶夺史籀大篆之胎汉武英芝析六国芝英之𣲖衞恒散隶蔓蔡邕飞白之根此则字书之变易者也题延陵则为大篆题建章宫则为复篆写始皇碑则为细书题秦印玺则为剖符书汉家诏版则为偃波题后汉经目则为垂鍼此则字书之可验者也宋髙似孙论楷书晋中经簿曰有缃素书白缣楷书黄纸楷书白绢行书二尺竹牒楷书白练绢楷书广内置楷书吏自晋始唐𤣥宗始以隶楷书易古文尚书今儒不识古文自唐开元始宋景文公尝言苏颋撰朝觐坛颂曰有乩虞氏馆阁校雠官于乩字之右㸃曰疑不知有杨备者得古文尚书释文知乩字为古稽字此开元以隶楷书易古文之失也宋髙似孙论花书齐髙帝使江夏郡王学鳯尾一学便工帝以玉骐驎赐之盖诸侯笺奏皆批曰诺诺字有尾若鳯焉盖花书也辽契丹字辽太祖神册五年始制契丹大字天赞三年诏礲辟遏可汗故碑以契丹突厥汉字纪其功阿保机服诸小国多用汉人汉人敎以隶书之半増损之作文字数千以代刻木之约金女直字金章宗明昌五年以叶鲁谷神始制女直字诏依仓颉立庙例祠于上京金承辽后凡事欲轶辽世故进士科目兼采唐宋之法而増损之以䇿论进士取其国人而用女直文字以为程文斯盖就其所长以收其用又欲行其国字使人通习而不废耳自太祖举兵常在行阵间金人初无文字国势日张与邻国交好廼用契丹字太祖命完颜希尹撰本国字希尹乃依倣汉人楷字因契丹字合本国语制女直字太祖大恱命颁行之其后熙宗亦制女直字与希尹所制字俱行希尹所撰谓之女直大字熙宗所撰谓之女直小字元畏吾字蒙古字元初施用文字用汉楷及畏吾字世祖中统元年命国师八思巴制蒙古新字字仅千余其母凡四十有一其相关纽而成字者则有语韵之法而大要则以谐声为宗也凡有玺书颁降者并用新字仍各以其国字副之至元十二年分置翰林院专掌蒙古文字以翰林学士承㫖撒的迷厎里主之十五年诏虎符旧用畏吾字今易以国字二十一年勅中书省奏目及文册皆不许用畏吾字其宣命札付并用蒙古书文宗至顺三年命奎章阁学士院以国字译贞观政要锓板模印以赐百官至元六年二月诏书朕惟字以书言言以纪事此古今之通制我国家肇基朔方俗尚简古未遑制作凡施用文字因所模楷及衞兀字以达本朝之言考诸辽金以及遐方诸国例各有字今文治寖兴而字书方阙其于一代制度实为未备故特命国师八思巴创为蒙古新字译写一切文字期于顺言达事而已自今已往凡有玺书颁降并用蒙古新字仍以国字副之所有公式文书咸遵其旧蒙古字法皆梵天迦卢之变也故与佛真言相类重阳万夀宫元碑皆以蒙古字书其署年月处用双钩书如今世传飞白字元赵孟頫论书体书契以来逺矣中古以六艺为敎次五曰书书有六义书由文兴文以义起学者世习之四海之内罔不同也秦灭典籍废先王之敎李斯变古篆程邈剏隶书隶之为言徒隶之谓也言贱者所用也汉承秦弊舍繁趣简四百年间六义存者无几汉之末年蔡邕以隶古定五经洛阳辟雍以为复古观者车日数百两后隶法又变而真行章草之说兴言楷法则王次仲师宜官梁鹄邯郸淳毛宏行书则刘徳昇钟氏胡氏草则崔瑗崔寔张芝张文舒姜孟颖梁孔达田彦和韦仲将张超之徒咸精其能至晋而大盛渡江后右将军王羲之总百家之功极衆体之妙传子献之超轶特甚故歴代称善书者必以王氏父子为称首虽有善者蔑以加矣当是时江左号礼乐衣冠之国而北朝尚用武其遗风流俗接于耳目故江左人士以书名者传记相望歴隋而唐文皇尚之终唐之世善书者辈出其大者各自名家逸其名者不可胜数亦可谓盛矣元吴澄论篆隶仓颉字世谓之古文其别出者谓之古文竒字自黄帝以来至于周宣王二千年间中国所通行之字惟此而已史籀始略变古法谓之大篆李斯又略变籀法谓之小篆小篆大篆古文名则三实则小异而大同今世字书惟许氏说文最先然所纂皆秦小篆尔古文大篆仅存一二宋薛氏集古钟鼎之文为五声韵虽其所据有可信者有不可信者然使学者因是颇见三代以前之遗文其功实多秦丞相斯燔灭圣经负罪万世而能损益仓史二家文字为篆书至今与日月相昺焕是固不可以罪掩其功也斯诛之后工其书以名世者谁与七八百年仅见唐李阳冰又二百年仅见宋初徐铉而已宋人能者多于唐而表表者不一二盖有其故矣秦人茍简烦碎峻迫以为治一惟刀笔吏是任至以衡石程其书厌篆书繁难省径为隶以便官府人惟便之趣则孰肯背时所向而甘心繁难者哉篆学之孤殆其势之所必至噫篆之兴由于秦而篆之废亦实由于秦推所从来任吏之过也自隶兴于秦而篆废于汉其初不过图简便以适巳而已秦隶之流为晋隶则又专务姿媚以恱人妍巧千状见者无不爱学者竭其精力以摸拟之而患不似也夫字者所以传经载道述史记事治百官察万民贯通三才其为用大矣缩之以简便华之以姿媚偏旁㸃画浸浸失真弗省弗顾惟以恱目为姝何其小用之哉元吾衍字源七辨一曰科斗书科斗书者仓颉观三才之文及意度为之文字之祖即今之偏旁也画文形如水虫故曰科斗二曰籀文大篆籀文者史籀取仓颉形意配合为之大篆是也史籀所作故曰籀文三曰小篆小篆者李斯省籀文之法同天下书者也比籀文体十存其八故谓之八分小篆既有小篆故谓籀文为大篆也四曰秦隶秦隶者程邈以文牍繁多难于用篆因减小篆为便用之法故不为体势若汉款识篆字相近非有挑法之隶也便于佐隶故曰隶书即是秦权汉量上刻字人多不知亦谓之篆误矣或谓秦末有隶且疑程邈之说故详及之五曰八分八分者汉隶之未有挑法者也比秦隶则易识比隶字则微似篆若用篆笔作汉隶字即得之矣八分与隶人多不分故言其法六曰汉隶汉隶者蔡邕石经及汉人诸碑上字是也此体最为后出皆有挑法与秦隶同名其实则异又谓之八分七曰款识款识者诸侯本国之文也古者诸侯书不同文故形体各异秦斯小篆始一其法近之学者取款识字为用一纸之上齐楚不分人亦莫晓其谬今分作外法故末置之不欲乱其源流使可考其先后耳元熊朋来论钟鼎篆考工记金有六齐一曰钟鼎之齐此钟鼎之称所从始鲁铸林钟臧武仲论所以作彞器杜氏专言钟鼎故祀器之款通曰彞頫为钟卬为鼎乃彞器之大者器必有文以传逺若鼎盘量铭于经可见已自仓颉象形推类由是形声相推而文字生焉周公之时未改籀已有六书之敎孔子之时已改籀尚存科斗之书秦法贵其国字孔氏及秦博士各藏之屋壁济南口授犹可寻声得字安国为隶古定科斗书遂絶矣观汉所得齐器周鼎柏寝之刻栒邑之铭皆有能按其款识者壁书半已诵传既曰定其可知又曰时人无能知果不可知则隶书何凭直废古从俗尔后日汉求古文遂不复可得削刓简朽乃不如近代纸墨之传易于流布唐初盛临摹始有以楮搨碑碣为墨本者东巡之石偃师之槃岐阳之鼓延陵季子之墓篆石泐而墨传然犹未有能摹钟鼎之款者皇祐始命太常摹歴代器款为图三馆之士不能尽识于是欧刘李吕考録渐广宣和以后为书遂多博古图之外有晏慧开蔡天启赵明诚荣咨道董彦逺以至黄伯思翟耆年薛尚功诸家相继论述彞鼎古器亦多出政宣之间物常聚于所好也元熊朋来论篆隶世有小篆谓李斯所作然黄帝刀布其文已作小篆隶书谓王次仲所创而葛天之金币文与今隶无异临淄人得齐胡公之铜棺有文隠起皆作今篆后汉急就章方有波磔钩踢而钱谱所载尊卢太昊至帝喾金币文及近世掘得周时镜铭皆古篆而有钩踢乃知后世所用者上古已有之今人特以所见为始耳非至论也元郑枃论题署书题署之法弊于唐使人多忌讳其原盖出于隂阳家者流世有广成子集隂阳家应候法纂异记感应章一行禅师释微集燕卿大师字㫖明简集万仙翁勒字法应神集音义章白云先生笔论𤣥鑑诸书极言题署之法㸃画分豪末来去各立名字应之以隂阳象之以五行法之以六神使术者能察人平生祸福屋之大小字之尺寸各有程限占其喜怒休咎之祥年月逺近之应可考而知案广成子当黄帝世是时隂阳家未出葛仙翁生晋朝题署未有此病唐一行以数学名家字非所长其必僧简定之流所託为也元周伯琦论篆书自古文一变而为籀篆周室既东列国争雄异政殊俗不同文也久矣再变于李斯约为小篆古法浸微最后程邈变省为隶秦人贵其国字狱讼滋繁籀篆尽废汉兴购求散逸尊尚古学尉律太史试学童能讽诵籀书九千字课以八体乃得为史吏民书或不正輙举劾之恐失其本也奏事下而误书马字者恐获谴死上言城皋令尉印文不同者下大司空正郡国印章是时犹知考古同文而三苍凡将急就元尚训纂之书咸知记诵逮许慎氏以贾逵之学集古籀斯雄之迹为説文解字十四篇上之学者始见全书焉然而隶书行之已久八分行草纷然迭出事章句者传训诂工词藻者资声韵日趋便易本原渐失矣明陶宗仪论大小篆大篆之后又别为十有三曰殳书曰传信鸟书曰刻符书曰箫籀曰署书曰鹤头书曰偃波书曰蚊脚书曰转宿篆曰蚕书曰芝英书曰气候直时书曰蛇书此皆大篆之流𣲖也小篆之后又别为八曰鼎小篆曰薤叶篆曰垂露篆曰悬针篆曰缨络篆曰栁叶篆曰剪刀篆曰外国胡书此皆小篆之异体也明陶宗仪论隶书东汉和帝时贾鲂以隶字写三仓隶法始广而八分兼行至蔡邕则铭刻多分书矣建初中以隶书为楷法本一书而二名钟王变体始有古隶今隶之分则楷隶别为二书夫以古法为隶今法为楷可也隋唐以降古法书废遂指八分以为隶可乎盖汉有隶分唐有分楷分之不可为隶犹楷之不可为分也明陶宗仪记瑞华书瑞华书齐武帝覩落英茂木而作明宋濂论隶书伏羲之画八卦即字之本源仓颉衍而为古文其五百四十字列于许慎説文每部之首盖与篆籀似无大异此固篆籀之变因之而相生岂隶书独有待于后世邪夏殷以来诸侯之国各有书其体制或殊或一或可辨或不可辨然亦不越乎六书甚若沿袭为之而略加变通者隶与篆籀虽微有不同疑其间出于古文之后各以其名为家或自业之精者相传尔不然许慎尝病当世学者称秦之隶书为仓颉时书其虚称邪抑别有所本邪皆不敢必其然也明张绅论真书古无真书之称后人谓之正书楷书者盖即隶书也但自钟繇之后二王变体世人谓之真书执笔之际不知即是隶法别为搆体流传既久失其本原乃至日趋妩媚恶俗之札不可追改今观欧颜而上往往皆从隶古学者但不详察耳吾衍字源七辨谓隶有秦隶汉隶灼是至论今当以晋人真书谓之晋隶则自然易晓矣明王偁论对待书唐人写字多用硬黄其次则用槌熟纸韩退之以为生纸録文为不敏是也乌丝阑唐界黑而细宋人淡墨而理麤此唐界宋界之别惟作方眼格子为对待书则自唐始六朝以前无有也米元章尝病此盖一时之宜云明陆深论书体自有书契以来帝王御世忠质文之递迁其犹诸书乎八卦尚忠也古文尚质也籀尚文也篆则王降而霸矣隶其秦之法令书乎古隶隶之古文也八分隶之籀也楷法隶之篆也飞白八分之流也行楷之行也草楷之走也隶以规为方草则圆其规而六书之道散矣秦兴同天下之书而李斯遂为世宗时则赵髙胡毋敬改省籀篆同谓之小篆程邈所上务趋便㨗谓之隶书王次仲分取篆隶之间谓之八分自邈以降谓之秦隶贾鲂三仓蔡邕石经诸作谓之汉隶钟王变体谓之今隶合秦汉谓之古隶庾元威造为散隶羲献复变新竒别以今隶谓之楷法黄庭乐毅谓之小楷史游解散隶体谓之章草张伯英之法谓之草书衞瓘复採芝法兼乎行书谓之藁草羲献之书谓之今草搆结微眇者谓之小草复有所谓游丝之草宋蔡襄为飞草谓之散草刘伯昇小变楷法谓之行书兼真谓之真行带草谓之草行蔡邕所作轻微大字谓之飞白自余诸体以类生矣明杨慎论八分书水经注载晋世河决胡公石椁上有八分书考其时盖周也故知八分不始于秦矣又考庄子云丁子有尾李颐注云谓右行曲波为尾今丁子二字虽左行皆有曲波亦是尾也审如李説八分不始于秦又一证也明杨慎论影书六朝人尚字学临摹特盛其曰廓填者即今之双钩曰影书者如今之响搨北史赵文深少学楷隶雅有钟王之则周明帝令至江陵影覆寺碑是也又旁书释文亦曰影唐太宗集右军帖令褚遂良帖旁黄影之明杨慎论擘窠书朱长文论字体有擘窠书今书家不解其义按颜真卿集有云㸃画稍细恐不堪久臣今谨据擘窠大书王恽玉堂嘉话云东坡洗玉池铭擘窠大字极佳又云韩魏公书杜陵画鹘诗擘窠大字此法宋人多用之墨札之祖也明李贽论古隶今隶书家先有古文次有籀文籀文即大篆也次有小篆李斯损大篆而为之也次有隶秦政时法令繁剧军期严迫大小篆难猝就乃约之而为隶以其可施于徒隶故曰隶或云程邈所作邈故徒隶也其法简而且易便于佐使又曰佐书或又云王次仲所作李阳冰曰王次仲始作八分以当时隶字少波势乃増之因其字方八分遂以为名萧子良曰汉灵帝时上谷亦有王次仲与秦时王次仲同姓名亦常作八分书钟元常谓之章程书此八分书所由始也蔡文姬曰割程邈字八分取二分割李斯小篆二分取八分故名八分则与阳冰字方八分之说又异汉石经者蔡邕所书即八分也元常善八分有隼尾波今泰山铭即此体是古之隶与八分有波势无波势微异非两法也程迥曰东汉以来碑刻皆用八分书如程邈书是也今见古帖隶书自是今之小楷孙过庭书谱谓元常专精于隶书伯英尤工于草体彼之二美逸少兼之过庭所指元常隶书即今所传力命宣示二帖是又以真行为隶矣故萧子云启勅㫖以逸少不及元常子敬不及逸少因此研思遂悟隶式与过庭之说相同欧阳集古録跋则以隶与八分为一赵明诚金石録又云隶者今之楷书亦曰真书是八分也隶也楷也似皆一体也黄长睿曰自秦易篆为隶汉世去古不逺当时正隶之体尚有篆籀意象魏晋以来元常士季及王世将逸少子敬辈始创作小楷皆迁就汉隶运笔结体尚圆而雅淡其字率扁而弗撱今传世者若元常力命宣示二表世将上晋元帝二表逸少曹娥帖大令洛神帖虽经摹拓而古隶典刑具存至江右六朝若谢宣城萧挹辈虽不以书名世而其小楷若齐海陵王志开善寺碑犹有钟王遗范也惟陈隋间正书则结字渐尚方而不尚圆然犹依仿汉隶一二唐初亦尔也及欧阳率更虞永兴出乃易方为长以就姿媚后人竞效之钟王楷法弥逺而汉隶遗意无复存矣是八分与隶及楷唐以前皆作一体唐以后隶与八分为一体而楷遂自为一体矣故今之楷全无隶意则欧虞壊之也余谓今之楷书不宜谓之楷只宜谓之今隶而汉之隶为古隶可也明朱谋㙔论古文竒字昔扬子云好奇字而不释奇字许叔重释秦文而不释古文夫字本于文文本形事与意各有攸当非有奇也自我识之硗陿浅尠遂以为奇也传写得真斯称古文一涉譌脱遂成奇字古文得解则奇字自昭奈何两汉博雅多闻之贤舍古文不一措意顾较义例训诂于斯邈小篆之间使后世不复知先圣人制作文字之精微乃马头为长持十屈中之说变眩耳目锓入肝脾欲古文宣明岂不难哉明徐渭论隶书字有隶变古者如省凿为又以代凿皆是他如陋作陋匣作迊匹作匝作迊亦从此类明丰坊论篆书大篆变为小篆小篆变为玉筯愈趋愈巧大约石鼓诅楚尚沿三代钟鼎款识之遗意随字画多寡而为形者若泰山碑及汉崔子玉书张平子碑渐觉整齐李阳冰去古又逺徐铉似阳冰初放脚令长又下阳冰矣明董其昌论行楷唐碑多作懐仁三藏圣敎序行楷所谓小王体者以蹊径易寻凡碑皆祖之明赵宧光论九体书书体流传法非一代代非一人然徒拥其名而不见其形者衆也所可遵者常取九体欲着其妙疏之下方一曰古文本来之形非古非今不必始于何代襐其形似交错成文世用者虽今亦存不用者虽古亦略旁捜奇形异状必有所据始可下笔或金石糢煳传写舛谬乃得以意正之虽未成书而篆从此出各体具在不加彊合随大小任方圆任意为之后人取其一定法度矫衆文而协同之始有篇章结搆此文字之本源不可废也二曰古篆三代之书睍于金石铭识不能多有所考虚象因篆而成形实象因篆而废形篆者传也传物理以至无穷也前此未始有篆其名其义至是始立体裁异同竹帛兴革无法不具世或求钟鼎于一律则知大谬有附义而成文者夏商延于象形周末渐于大篆今所取者谓之古篆若琱戈文之类虽不尽出于圣人之手想当文盛之时赏鉴家有蚊脚鹄头定为夏书是矣轨度典丽即未必古始断非后及籀斯由来结搆由立恨不多见有遗恨焉三曰大篆石鼓十章相传史籀作宣王猎碣或谓秦穆公时文虽无定据必非秦下可及即词藻亦岂后世可攻汉无篆则又去之更逺过此则益不能窥其门户其周季书无疑累代播迁剥蚀殆半后大为世重世主有以金填其文者金人剔金弃石或遭杵臼之厄或经修斲之异剥落之余犹有不易者在信体结搆自成篇章小大正攲不律而合至若钩引纷披作云卷舒依倚磊落如危巖乍阙施用无定方立旁有成法圜不致规方不至榘可摸者仅三百余言赖前人释文能补其阙遂为书家指归四曰小篆秦斯为古今宗匠一㸃榘度不茍聿遒聿转冠冕浑成藏姦婧于朴茂寄权巧于端庄乍宻乍疎或隠或显负抱向背頫仰椉承任其所之莫不中律大篆敦而圜小篆柔而方书法至此无以加矣唐李阳冰得大篆之圜而弱于骨得小篆之柔而缓于筋后世莫不由此而出各就偏长别立门户及野火煨烬之后泰山峄碑可搨者二十余字世有徐铉摹本而先秦之文仅存百一矣反为所掩也五曰缪篆阳冰独歩缙云庙碑可为槩代冠冕若谦卦强作遂入恶道其自许云李斯之后直至老夫因五百年是蓺絶响汉人独印章擅美而篆书无闻杂王杂霸刀笔如之古篆隶真一皆采摘阗满为式是其用心昔人刻符填篆用于婚媾契书以革盗伪非淳古之作也六曰奇篆采择杂体就简避烦趋逸去拙其本来之形与夫累代之制皆不泥也格借玉筯体间碧落情杂钟鼎势分八分㸃画以大篆为宗波折以真草託蹟规矩准绳终束于斯昔之文字因脚引垂今此奇篆因垂引脚书法之变此大谬也所尚者简洁飞动妍态取容举世尚奇去假取此从兹而降好古之士鋭其垂而为悬针垂露纵其垂而为栁叶收其垂而为倒䪥顿而为蝌斗折而为蜩虫蹲墨为芝英枯笔为飞白龙蛇云鸟转宿偃波此其滥觞也而莫知其所由师昔存其名蹟则莫考效颦臆説书法外道翰墨之厄七曰分隶八分散隶合而为之也篆籀相向成文分隶背隶各分其势波折左右其形连屈钩连篆势有转无折隶笔有折无转分则兼之杜甫联称八分小篆故知八分犹杂篆体后世因是以小篆为八分曲说有以为损大篆十分之二为小篆者今按小篆茂宻而大篆简易其谬不辨而明今隶宗匠钟元常八分之省便而真书之效古者古隶出于篆今隶依乎真汉孔安国以隶写籀谓之隶古唐明皇不喜古文凡不合开元文字谓之野书于是后人罕覩前人之蹟一变曰徒隶再变曰草隶人自为之无论也上不足考古下不合时王聊合为一说分不骇族隶不蹈时以续古今胍络可耳然今之真书多有取是改作者若分隶之波折真书变而为曲直若分隶之起伏真书变而为撇拂郑樵谓篆通隶僻篆巧隶拙真书则犹其流之愈深者也八曰真书近代时书而国朝之所通行古文邈逺小学不兴无学者蹈俗忘本稍通者束义背时古文意义恒同蹊径毎异譬之三代文不得与秦汉合汉魏诗不得与近体合佛老庄骚饾饤入公车掌故家语但为知者喷饭今拟古词肖而不夺此学假行似而莫移时王之制何得已见妄变更若用古体作今书不堪眩世但足自惑不特义不可行而势亦难达但俗书之最谬者与夫世俗之固加偏旁者所当正耳一以正俗一以革古而悉协于时中真书是也九曰草书起于列国天下有事急就为之或起草他简然后正书皆不暇致详而作汉人遂以名家杜度钟张飞扬俊逸其圜转得于篆籀其波折得于分隶简而有合不大相离上古结绳而治刻契而与拄识而别剖竹而官麤蹟之于文故无足重奚以草之去古为异乎故文以达词词以达志草书虽去古而可达古文且有真未必合草未必离如佳佳等字古体皆合真书有媿矣草鹿首岐草山虗下夜前垂乍草正真譌乃至翻草书以成俗体无以下笔岂草之辠乎明赵宧光论真草隶篆书真书中一曰正书如欧虞颜以及后世姜蒋二沈之类一曰楷书如右军黄庭乐毅论东方賛之类一曰蝇头书如麻姑坛文氏文赋之类一曰署书如苍龙白虎之类此法不传而流俗后世带草则徐武功得之方正则官家中祕郎得之然俗不堪齿矣一曰行楷如季直表丙舍帖曹娥碑兰亭帖之类以上五种世俗通谓之真书天地悬絶草书中亦曰行楷如二王诸帖之稍真者十当八九僧懐仁等所集圣敎兴福孔庙碑之类唐人所称入院体者是也一曰行草如二王帖中稍纵体孙过庭书谱之类皆是也一曰章草如章帝辰宿列张帖索靖出师表二王帖中章草法帖皆是也一曰藁草书或真或行或草大小疎宻随宜如颜平原坐位祭姪二帖是也一曰狂草如张芝张旭懐素诸帖是也以上五种通称草书亦有分矣隶书中一曰飞白篆法将变正则杂出燥润相宜故曰飞曰白后世失传飞而不白者似隶白而不飞者似篆皆飞白之流别也一曰分隶隶法初成十一蹈但用笔背分与篆分途矣一曰汉隶如钟元常诸帖之类此隶书之最也一曰唐隶视汉似古而体稍不雅然法度实备取裁可也一曰徒隶六朝诸碑文多作此字絶似童子初执笔不成文者然时有古色披沙拣金往往见宝不可尽废近代隶书颇谓淳雅然皆倚真书为骨而遥想汉为之虽无徒隶之短并近于真书亦其流也以上五种通谓之隶意亦溷溷篆书之名尤为浑乱自周太史籀始立篆名秦相效作谓之小篆因秦书通行遂以籀称大篆亦已赘矣何乃无古无今槩唿作篆可怪也已籀而前但可以时代名如古文夏书商书之类籀而后槩唿作篆可也何也籀斯为后人趋歩指归莫能出其范围即不得徧讨古昔聊识其可摹者如左一曰古文始于象形迄于夏商代非一人人非一体但可作文字未可合篇章也二曰彫戈文雕虫篆刻尚文之作多不可解亦难以下笔汉章或稍一见之亦未甚一律也一曰籀篆诅楚文钟鼎识及啸堂録以至杨氏书统所载及古篆诸韵取其合于许氏所取作籀书者采焉一曰大篆石鼓文是也一曰小篆峄山会稽诸碑是也从此流传变而弱者一曰缪篆唐宋元诸人如李阳冰僧梦英以至我明程南云李东阳文氏父子是也变而传者曰玉筯篆如胜国周伯琦之类是也任笔成文一曰飞白篆貌隶骨杂用古今之法勉作草篆为器所使自我作之不得不然也一曰刻符秦汉红文印章用之在前此任字略章者玺书诸文皆是也一曰摹印汉白文印用之后此章不摄字者六代而下皆是也以上十种世俗通唿作篆失之逺矣明周之士论诸体书晋元帝为鳯尾诺之书王羲之为龙爪之书齐武帝为花草之书河东山𦙍为云霞之书梁孔敬通为反左之书唐韦陟为五云之书吕向为连緜之书李后主为撮襟之书金错刀之书宋徽宗为痩金之书陈尧佐为堆墨之书附録汉安息国书安息国书革旁行为书记颜师古注云今西方胡国南方林邑书皆横行不直下也汉刘向记浮提国书浮提之国献神通善书二人乍老乍少隠形则出影闻声则藏形出肘间金壶四寸上有五龙之检封以青泥壶中有黑汁如淳漆洒地及石皆成篆隶科斗之字记造化人伦之始佐老子撰道徳经垂十万言写以玉牒编以金绳贮以玉函昼夜精勤形劳神倦及金壶汁尽二人刳心沥血以代墨焉递鑚脑骨取髓代为膏烛及髓血皆竭探懐中玉管中有丹药之屑以涂其身骨乃如故老子曰更除其繁紊存五千言及至经成工毕二人亦不知所往后汉婆罗门书后汉得西域胡书以十四字贯一切音文省义广谓之婆罗门书梁陶𢎞景记仙书六月二十四日夜紫微王夫人来降因下地请问真灵既身降于尘浊之人而手足犹未尝自有所书故当是卑髙迹邈未可见乎敢谘于此愿诲蒙昧夫人因令复坐即见授令书此以答曰夫汎景虚𤣥无涂可寻言发空中无物可踪流浪乗忽化遁不滞者也此二行皆浮沉冥沦儵迁灼寂是故放荡无津遂任鼓风柂存乎虚舟而行耳故实中之空空中之有有中之无象矣至于书迹之示则挥形纸札文理昺注麤好外着𤣥翰挺焕而范质用显黙藻斯坦形傅尘浊茍骞露有骸之物而得与世进退上玷逸真之咏下亏有隔之禁亦我等所不行灵法所不许也今请陈为书之本始也造文之既肇矣乃是五色初萌文章画定之时秀人民之交别隂阳之分则有三元八会羣芳飞天之书又有八龙云篆明光之章也其后逮二皇之世演八会之文为龙鳯之章拘省云篆之迹以为顺形梵书分破二道壊真从易配别本支乃为六十四种之书也遂播之于三十六天十方上下也各各取其篇类异而用之音典虽均蔚迹隔异矣校而论之八会之书是书之至真建文章之祖也云篆明光是其根宗所起有书而始也今三元八会之书皇上太极髙真清仙之所用也云篆光明之章今所见神灵符书之字是也尔乃见华季之世生造乱真共作巧末趣径下书皆流尸浊文淫辟之字舍本效假是嚻秽死迹耳夫真仙之人曷为弃本领之文迹手画淫乱之下字邪夫得为真人者事事皆尽得真也奚独于凡木之麤术淫浮之弊作而当守之而不改玩之而不迁乎夫人在世先有能书善为事者得真仙之日外书之变亦忽然随身而自反矣真事皆迩者不复废今已得之浊书方又受学于上文而后重知真书者也鬼道亦然但书字有小乖违耳且以灵笔真手初不敢下交于肉人虽时当有得道之人而身未超世者亦故不敢下手陈书墨以显示于字迹也至乃符文神藻所求所佩者自复始来而作耳所以尔者世人固不能了其端绪又使吾等不有隠讳耳冥中自相参解矣内外自相关矣又四极明科髙上禁重亦自不聼我等复为世间常书也我既下手子固不解亦将何趣两为烦滥邪此亦当闇其可否殆不足嫌想少畅豁于胸懐尽不自书之流分矣梁释僧祐论东西书源昔造书之主凡有三人长名曰梵其书右行次曰佉楼其书左行少者苍颉其书下行梵及佉楼居于天竺黄史苍颉在于中夏梵佉取法于浄天苍颉因华于鸟迹文画诚异传理则同矣仰寻先觉所说有六十四书鹿轮转眼笔制区分龙鬼八部字体殊式唯梵及佉楼为世胜文故天竺诸国谓之天书西方写经虽同祖梵文然三十六国往往有异譬诸中土犹篆籀之变体乎按苍颉古文沿世代变古移为籀籀迁至篆篆改成隶其转易多矣至于旁生八体则有仙龙云芝二十四书则有楷草鍼殳名实虽繁为用盖尠然原本定义则体备于六文适时为敏则莫要于隶法东西之书源亦可得而略究也唐逍遥楼楣书蒲州逍遥楼楣上有唐人横书类梵字相传是霓裳谱字训不通莫知是非唐疎勒国书疎勒国即汉时旧地也有胡书文字唐波斯国书波斯国在京师西一万五千三百里文字同于诸胡唐盘盘国书盘盘国在林邑西南人皆学婆罗门书唐新罗国书西番书长庆中源寂使新罗国见其国人传写讽念冯定所为黒水碑画鹤记韦休之使西番也见其国人写定商山记于屏障其文名驰于戎夷如此唐天竺国书天竺国有文字善步歴学悉昙章妄曰梵天法书贝多叶以记事唐跋禄迦国书跋禄迦国字源简略本三十余言转而相生其流浸广麤有书记竖读其文递相传授师资无替唐羯霜那国书羯霜那国字源二十五言转而相生用之备物书以横读自左向右文记渐多逾广窣利唐健䭾罗国书健䭾罗国有波你尼僊生知博物研精覃思攈摭羣言作为字书备有千颂颂三十二言究极古今总括文书唐叚成式记西域书西域书有驴脣书莲叶书节分书大秦书䭾乗书牸牛书树叶书起尸书右旋书覆书天书龙书鸟音书等凡六十四种唐释道世记梵书浄饭王令宻多罗傅太子书太子即初就学将好最妙牛头旃檀作于书板纯用七宝庄严四縁以天种种殊特妙香涂其背上执持至于毗奢宻多罗阿阇棃所而作是言尊者阇棃敎我何书或复梵天所説之书佉卢虱咤书冨沙迦罗仙人说书阿迦罗书瞢伽罗书邪寐尼书鸯渠棃书邪那尼迦书婆伽罗书波罗婆尼书波流沙书父与书毗多茶书陀毗荼国书脂罗伭书度其那婆多书优波伽书僧法书阿婆勿陀书阿㝹卢摩书毗邪寐奢罗书陀罗多书西瞿邪尼书阿沙书支那国书摩那书末荼义罗书毗多悉底书冨数波书提婆书那伽书夜义书干闼婆书阿修罗书迦娄罗书紧那罗书摩㬋罗伽书弥伽遮伽书迦迦娄多书浮摩提婆书安多棃义提婆书郁多罗拘卢书逋娄婆毗提呵书乌差婆书差波书娑伽罗书跋阇罗书棃伽波罗伭棃伽书毗弃多书阿㝹浮多书奢娑多罗跋多书伽那那跋多书优差波跋多书尼差波跋多书波陀棃佉书毗拘多罗波陀那地书邪婆陀输多罗书末荼婆哂尼书棃沙邪婆多波恀比多书陀罗尼卑义棃书伽伽那卑丽义尼书萨蒱沙地尼山陀书沙罗僧伽何尼书萨婆韦多书尔时太子说是书已复谘宻多阿阇棃言此书凡有六十四种未审尊者欲教我何书是时多罗闻于太子説是书已内心欢喜恱豫熙怡宻懐私慙折伏贡髙我慢之心向于太子而说偈言希有清浄智慧人善顺于诸世间法自己该通一切论复更来入我学堂如是书名我未知其本悉皆诵持得是为天人大导尊今复更欲觅于师唐绣字唐贞元年南海贡卢睂孃年十四睂如緑且长故有是名睂孃幼而慧悟工巧无比能于一丈绢上绣法华经七卷字如粟粒而㸃画分明顺宗叹其工谓之神度为通士赐号逍遥勅住南岳魏阁宋占城国书皇祐二年正月贡表二通一以本国书一以中国书宋勃泥国书太平兴国二年其王向打遣使赍表以数重小囊缄封之非中国纸类木皮而薄莹滑色微緑长数尺阔寸余横卷之仅可盈握其字细小横读之宋西夏番书西夏国其主李元昊自制番书命野利仁荣演绎之成十二卷字形体方整类八分而画颇重复敎国人纪事用番书而译孝经尔雅四言杂字为番语宋欧阳修论仙篆福州永泰县无名篆在观音院后山上俗多传以为仙篆太常博士黄孝立闽人也尝为余言其山无名上多顽石无复镌刻之蹟如人以手指画泥而成文文随圆石之形环布之如车轮循环莫知首尾又言孝立尝至广州见南番人日夕焚香拜金书字号为天篆者正类此然不能晓也宋苏轼天篆记江淮间俗尚鬼岁正月必衣服箕帚为子姑神或能数数画字黄州郭氏神最异予去岁作何氏録以记之今年黄人汪若谷家神尤奇以箸为口置笔口中与人问答如响曰吾天人也名全字德通姓李氏以若谷再世为人吾是以降焉着篆字笔势奇妙而字不可识曰此天篆也与予篆三十字云是天蓬呪使以隶字释之不可宋张栻论南海诸番书南海诸番书煞有好者字画遒劲如古钟鼎款识诸国各不同风气初开时此等事到处皆有开其先者不独中国也宋郑樵论华梵书诸番文字不同而多本于梵书流入中国代有大鸿胪之职译经润文之官恐不能尽通其㫖不可不论也梵书左旋其势向右华书右旋其势向左华以正错成文梵以编纒成体华则一音该一事梵则一字或贯数音华以直相随梵以横相缀华书以目传故必详于书梵以口传如曲谱然书但识其大略华之读别声故就声而借梵之读别音故即音而借梵人别音在音不在字华人别字在字不在音故梵书甚简不过数箇屈曲耳差别不多亦不成文理而有无字之音焉华人苦不别音如切韵之学自汉以前人皆不识实自西域流入中土所以韵图之类释子多能言之而儒者皆不识起例以其源流出于彼耳华书制字极宻㸃画极多梵书比之实相辽邈故梵有无穷之音而华有无穷之字梵则音有妙义而字无文采华则字有变通而音无锱铢梵人长于音所得从闻入故曰此方真敎体清浄在音闻我昔三摩提尽从闻中入有目根功徳少耳根功徳多之说华人长于文所得从见入故天下以识字人为贤智不识字人为愚庸宋王得臣记雷书治平中予令岳州巴陵州有岳阳楼楼上有石刻倒谢仙火三字其序述庆歴中华容县一日晦冥震雷已而殿柱有此太守滕公宗谅子京问永州何仙姑答以雷部中神昆弟二人并长三尺铁笔书之辽西夏番书西夏李继迁子徳明尝观太一金鑑诀野战歌制番书十二卷又制字若符篆元盛熙明论天竺书西域有五天竺文字稍异独以中天竺为正削竹为笔以贝多树叶为纸其书广有六十四种名载释书诸番文字虽变迁各殊然其音韵莫不祖述梵音故今曰梵音而不曰梵书者以其音律交合而成字载音以导意非若华文有六义也窃谓字母者犹仓颉之古文也其音韵会合而成字犹古文孳孕而成篆也其转变而为诸番之书者亦犹分隶行草之变也元郭晦记鬼书鬼书在圣果寺昔尝显于寺僧自称东汉烈士沈光有书石刻明陶宗仪记神书晋太元中豫章有女巫神降之能空中与人言多验其书类飞白而不真笔势遒劲莫能传学或云仙人吴勐非也明陶宗仪记外域书回回字横行而写自前抵后复归于前日本国于宋景徳三年尝有僧入贡不通华言善笔札命以牍对名照号圆通大师国中多习王右军书照颇得笔法后南海商人船自其国还得国王弟与照书称野人若愚又左大臣滕原道长书又治部卿源从英书凡三书皆二王之迹而若愚章草特妙中土能书者亦鲜能及纸墨光精左大臣乃国之上相治部九卿之列也曩余与其国僧曰克全字大用者偶解后于海陬一禅刹中颇习华言云彼中自有国字字母仅四十有七能通识之便可解其音义因索写一过就叩其理其联辏成字处髣髴蒙古字法也全又以彼中字体写中国诗文虽不可读而笔埶从横龙蛇飞动俨有颠素之遗西洋马八儿等国人以长细铦刀右手执用託以左母指横刻贝叶为字或暮夜交睫书之迅速精利皆不失行理即古刀书之流也流求国职贡中华所上表用木为简髙八寸许厚三分阔五分饰以髹釦以钖贯以革而横行刻字于其上其字体科斗书真腊国或称占腊其国自称曰甘孛智元朝按西番经名其国曰澉浦只盖亦甘孛智之近音也寻常文字及官府文书皆以麂鹿皮以物染黒随其大小阔狭以意裁之用一等粉如中国白善粉之类搓为小条子其名为梭拈于手中就皮画以成字永不脱落用毕则插于耳之上字迹亦可辨认为何人书写须以湿物揩拭方去大率字様正如回鹘字凡文书皆自后向前却不自上书下也或云其字母音声正与蒙古音声相类但所不同者三两字耳康国文字似胡书云南大理国僰人蒙氏保和年间遣张志成学书于唐有晋人笔意故今重王羲之书明杨慎论梵篆唐诗服玩僧收为转经今人谓写字为转经非也西方之俗凡荐亡以木规圆为二轮象一用梵篆牝书一用梵篆牡书牝书自内而外牡书自外而内牝轮在下牡轮在上以机而圆转之所谓三藐母䭾也予过雅州见西僧说如此其文亦有与中国同者如国字从口从犬作者牡文也作者牝文也明杨慎记钿金书张懐瓘书録云往翰林见古钟二枚髙一尺许有古之三百余字记夏禹功绩皆紫金钿似大篆神彩惊人盖三代钿金为篆其精类如此又李伯时得彫戈虫鸟书黄金文铭六字曰主用父作彫戈钿金法今亦不传唐六典有十四种金曰销金曰拍金曰镀金曰织金曰砑金曰披金曰泥金曰缕金曰捻金曰戗金曰圈金曰贴金曰嵌金曰裹金而钿金不在其中今并其名亦不知矣明虞淳熙记三十二体金刚经僧窅三十二体金刚经芒书七十二种华书七十一种贝书十一种节取三十二配三十二分明陈继儒记道家书道家字学详见于三洞经敎部曰本文曰云篆曰八体六书文曰符字曰八显曰玉字诀曰皇文帝书曰天书曰龙章曰鳯文曰玉牒金书曰石字曰题素曰玉字曰玉箓曰玉篇曰文生柬曰玉札曰丹书曰玉策曰福运之书曰琅虬璚文曰白银之编曰赤书曰火鍊真文曰金壶墨汁字曰琼札曰紫字曰自然之字曰四会成字曰琅简蕊书曰石碽御定佩文斋书画谱卷二御定佩文斋书画谱卷三目録钦定四库全书御定佩文斋书画谱目録第三卷论书三后汉蔡邕九势晋卫夫人笔阵图晋王羲之题笔阵图后梁武帝观钟繇书法十二意隋僧智果心成颂唐太宗笔法诀唐欧阳询八法永字八法详説翰林禁经九生法翰林密论二十四条用笔法唐颜真卿述张长史笔法十二意唐李华二字诀笔法门古今𫝊授笔法十三诀𫝊授笔法人名唐张懐瓘用笔十法唐张懐瓘玉堂禁经唐韩方明授笔要説唐卢携临池妙诀唐林韫拨镫四字法唐陆希声拨镫五字法南唐后主李煜书述翰林传授隐术草诀百韵歌欧阳率更书三十六法卷三钦定四库全书御定佩文斋书画谱卷三论书三后汉蔡邕九势夫书肇于自然自然既立隂阳生焉隂阳既生形势出矣藏头䕶尾力在字中下笔用力肌肤之丽故曰势来不可止势去不可遏惟笔软则竒怪生焉凡落笔结字上皆覆下下以承上使其形势逓相映带无使势背转笔宜左右回顾无使节目孤露藏锋㸃画出入之迹欲左先右至回左亦尔藏头员笔属纸令笔心常在㸃画中行䕶尾画㸃势尽力收之疾势出于啄磔之中又在竖笔紧趯之内掠笔在于䟎锋峻趯用之涩势在于紧駃战行之法横鳞竖勒之规此名九势得之虽无师授亦能妙合古人湏翰墨功多即造妙境耳晋衞夫人笔阵图夫三端之妙莫先乎用笔六艺之奥莫重乎银钩昔秦丞相斯见周穆王书七日兴叹患其无骨蔡尚书邕入鸿都观碣十旬不返嗟其出羣故知达其源者少闇于理者多近代以来殊不师古而缘情弃道才记姓名或学不该赡闻见又寡致使成功不就虚费精神自非通灵感物不可与谈斯道矣今删李斯笔妙更加润色总七条并作其形容列事如左贻诸子孙永为模范庶将来君子时复览焉笔要取崇山絶仭中兔毛八九月收之其笔头长一寸管长五寸锋齐腰强者其砚取前涸新石润涩相兼浮津耀墨者其墨取庐山之松烟代郡之鹿胶十年以上强如石者为之纸取东阳鱼卵虚柔滑浄者凡学书字先学执笔若真书去笔头二寸一分若行草书去笔头三寸一分执之下笔㸃画波撆屈曲皆湏尽一身之力而送之初学先大书不得从小善鉴者不写善写者不鉴善笔力者多骨不善笔力者多肉多骨㣲肉者谓之筋书多肉㣲骨者谓之墨猪多力丰筋者圣无力无筋者病一一从其消息而用之一如千里阵云隐隐然其实有形丶如髙峰坠石磕磕然实如崩也丿陆断犀象百钧弩发万嵗枯藤乀崩浪雷奔劲弩筋节右七条笔阵出入斩斫圗执笔有七种有心急而执笔缓者有心缓而执笔急者若执笔近而不能紧者心手不齐意后笔前者败若执笔逺而急意前笔后者胜又有六种用笔结搆员备如篆法飘飏洒落如章草凶险可畏如八分窈窕出入如飞白耿介特立如鹤头郁拔纵横如古隶然心存委曲每为一字各象其形斯造妙矣书道毕矣永和四年上虞制记晋王羲之题笔阵圗后夫纸者阵也笔者刀矟也墨者鍪甲也水砚者城池也心意者将军也本领者副将也结搆者谋略也飏笔者吉凶也出入者号令也屈折者杀戮也夫欲书者先干研墨凝神静思预想字形大小偃仰平直振动令筋脉相连意在笔前然后作字若平直相似状如算子上下方整前后齐平此不是书但得其㸃画尔昔宋翼常作此书其师钟繇叱之翼三年不敢见繇即潜心改迹每作一波常三过折笔每作一常隐锋而为之每作一横画如列阵之排云每作一戈如百钧之弩发每作一㸃如髙峰坠石屈折如钢钩每作一牵如万嵗枯藤每作一放纵如足行之趣骤翼先来书恶晋太康中有人于许下破钟繇墓遂得笔势论翼读之依此法学书名遂大振欲真书及行书皆依此法若欲学草书又有别法湏缓前急后字体形势状如龙蛇相钩连不断仍湏稜侧起复用笔亦不得使齐平大小一等每作一字须有㸃处且作余字总竟然后安㸃其㸃须空中遥掷笔作之其草书亦复湏篆势八分古隶相杂亦不得急令墨不入纸若急作意思浅薄而笔即直过惟有章草及章程行押等不用此势但用击石波而已其击石波者缺波也又八分更有一波谓之隼尾波即钟公泰山铭及魏文帝受禅碑中已有此体夫书先湏引八分章草入隶字中发人意气若直取俗字则不能先发予少学衞夫人书将谓大能及渡江北游名山见李斯曹喜等书又之许下见钟繇梁鹄书又之洛下见蔡邕石经三体书又于从兄洽处见张昶华岳碑始知学衞夫人书徒费年月耳遂改本师仍于衆碑学习焉梁武帝观钟繇书法十二意平直均密锋力轻决补损巧称字外之竒文所不书世之学者宗二王元常逸迹曽不睥睨羲之有过人之论后生遂尔雷同元常谓之古肥子敬谓之今瘦今古既殊肥瘦颇反如自省览有异衆説张芝钟繇巧趣精细殆同机神肥瘦古今岂易致意真迹虽少可得而推逸少至学钟书势巧形密及其独运意疎字缓譬犹楚音习夏不能无楚过言不悒未为笃论又子敬之不迨逸少犹逸少之不迨元常学子敬者如画虎也学元常者如画龙也余虽不习偶见其理不习而言必慕之欤聊复自记以补其阙非欲明觧强以示物也傥有均思思盈半矣隋僧智果心成颂廻展右肩头项长者向右展宁宣台尚字是长舒左足有脚者向左舒寳典其类字是峻拔一角字方者擡右角国用周字是潜虚半腹画稍麤于左右亦湏着逺近均匀递相覆盖放令右虚用见冈月字是间合间开无字等四㸃四画为纵上心开则下合也隔仰隔覆并字隔二畺字隔三皆斟酌二三字仰覆用之廻互留放谓字有磔掠重者若爻字上住下放茶字上放下住是也不可并放变换垂缩谓两竖画一垂一缩并字右缩左垂斤字右垂左缩上下亦然繁则减除王书悬字虞书毚字皆去下一㸃张书盛字改血从皿也疎当补续王书神字䖏字皆加一㸃却字卩从阝是也分若抵背谓纵也卅册之类皆须自立其抵背钟王欧虞皆守之合如对目谓逢也八字州字皆须潜相瞩视孤单必大一㸃一画成其独立者是也重并仍促谓昌吕爻枣等字上小林棘丝羽等字左促森淼字兼用之以侧映斜丿为斜乀为侧交欠以入之类是也以斜附曲谓人为曲女安必互之类是也覃精一字功归自得盈虚向背仰覆垂缩廻互不失也统视连行妙在相承起复行行皆相暎带聮属而不背违也唐太宗笔法诀夫欲书之时当收视反聼絶虑凝神心正气和则契于𤣥妙心神不正字则攲斜志气不和书必颠覆其道同鲁庙之器虚则攲满则覆中则正正者沖和之谓也大抵腕竖则锋正锋正则四面势全次实指指实则节力均平次虚掌掌虚则运用便易为㸃必收贵紧而重为画必勒贵涩而迟为撆必掠贵险而劲为竖必努贵战而雄为戈必润贵迟疑而右顾为环必郁贵蹙锋而总转为波必磔贵三折而遣豪侧不得平其笔勒不得卧其笔湏笔锋先行努不宜直直则失力趯须存其笔锋得势而出策湏仰䇿而收掠湏笔锋左出而利啄须卧笔而疾罨磔湏战笔发外得意徐乃出之夫㸃要作稜角忌于员平贵于通变合策处策年字是也合勒处勒士字是也凡横画并仰上覆收士字是也三须觧磔上平中仰下覆春主字是也凡三画悉用之合掠即掠戸字是也彡乃形影字右邉不可一向为之须背下撆之爻须上磔衂锋下磔放出不可双出多字四撆一缩二少缩三亦缩四须出锋巧在乎躏跞则古秀而意深拙在乎轻浮则薄俗而直置採摭菁葩芟薙芜秽庶近乎翰墨脱专执自贤阙于师授则衆病蜂起衡鑑徒悬于闇矣唐欧阳询八法丶如髙峰之坠石似长空之初月一若千里之阵云如万嵗之枯藤劲松倒折落挂石厓如万钧之弩发丿利劔截断犀象之角牙乀一波常三过笔澄神静虑端已正容秉笔思生临池志逸虚拳直腕指齐掌空意在笔前文向思后分间布白勿令偏侧墨淡则伤神彩絶浓必滞锋豪肥则为钝瘦则露骨勿使伤于软弱不须怒降为竒四面停匀八邉俱备短长合度麤细折中心眼准程疎密攲正筋骨精神随其大小不可头轻尾重无令左短右长斜正如人上称下载东映西带气宇融和精神洒落省此㣲言孰为不可也永字八法禁经云八法起于隶字之始自崔张钟王传授所用该于万字墨道之最不可不明也隋僧智永发其㫖趣授于虞袐监世南自兹传授遂广彰焉李阳冰云昔逸少攻书多载十五年偏攻永字以其备八法之势能通一切字也八法者永字八画是矣丶一㸃为侧二横为勒三竖为努四挑为趯五左上为䇿六左下为掠七右上为啄永八右下为磔诀一侧蹲䲭而坠石勒缓纵以藏机弩弯环而势曲趯峻快以如锥䇿依稀而似勒掠髣髴以宜肥啄腾凌而速进磔抑趞以迟移诀二侧不愧卧勒常患平努过直而力败趯宜存而势生䇿仰收而暗揭掠左出而锋轻啄仓皇而疾掩磔䟐趞以开撑永字八法详説侧势第一侧不得平其笔当侧笔就右为之口诀云先右揭其腕次轻蹲其锋取势紧则乗机顿挫借势出之疾则失中过又成俗夫侧锋顾右借势而侧之从劲轻揭潜出务于勒也问曰侧不言㸃而言侧何也论曰谓笔锋顾右审其势险而侧之故名侧也止言㸃则不明顾右无存锋向背坠墨之势若左顾右侧则横敌无力故侧不险则失于钝钝则芒角隐而书之神格䘮矣笔诀云侧者侧下其笔使墨精暗坠徐乃反揭则稜利矣勒势第二勒不得卧其笔中髙两头下以笔心压之口诀云头傍锋仰䇿次迅收若一出揭笔不趯而暗收则薄员而疎笔无力矣夫勒笔锋似及于纸须㣲进仰䇿峻趯问曰勒不言画而言勒何也论曰勒者趯笔而行承其虚画取其劲涩则功成矣今止言画者虑在不趯一出便画则锋拳而怯薄也夫勒者借于竖䟐䟐则笔劲涩亡其流滑㣲可称工矣笔诀云䇿笔须勒仰笔覆收准此则形势自彰矣努势第三努不宜直其笔直则无力立笔左偃而下最须有力又云须发势而卷笔若折骨而争力口诀云凡傍卷微曲蹙笔累走而进之直则衆势失力滞则神气怯散夫努须侧锋顾右潜趯轻挫其揭问曰画者中心聚画也今谓之努何也论曰努者势微努曰努在乎䟐笔下行若直置其画则形员势质书之病也笔诀云努笔之法竖笔徐行近左引势势不欲直直则无力矣趯势第四趯须蹲锋得势而出出则暗収又云前画卷则别敛心而出之口诀云傍锋轻揭借势势不劲笔不挫则意不深趯与挑一也锋贵于涩出适期于倒收所谓欲挑还置也夫趯自努出潜锋轻挫借势而趯之问曰凡字之出锋谓之挑今更为趯何也论曰挑者语之小异而其体一也夫趯者笔锋去而言之趯自努画收锋竖笔潜劲借势而趯之笔诀云即是努笔下杀笔趯起是也法须挫衂转笔出锋伫思消息则神踪不坠矣䇿势第五䇿须斫笔背发而仰収则背斫仰䇿也两头髙中以笔心举之口诀云仰笔潜锋以鳞勒之法揭腕趯势于右潜锋之要在画势暗捷归于右也夫䇿笔仰锋竖趯㣲劲借势峻顾于掠也问曰䇿一名折异画今谓之䇿何也论曰䇿之与画理亦固殊仰笔趯锋轻擡而进故曰䇿也若及纸便画不务迟涩向背偃仰者此备画耳笔诀云始筑笔而仰䇿徐转笔而成形是也掠势第六掠者拂掠须迅其锋左出而欲利又云㣲曲而下笔心至卷处口诀云撇过谓之掠借于䇿势以轻驻锋右揭其腕加以迅出势旋于左法在涩而劲意欲畅而婉迟留则伤于缓滞夫侧锋左出谓之掠问曰掠一名分发今称为掠何也论曰掠廼徐疾有准随手遣锋自左出取劲险尽而为节发则一出运用无的故掠之精旨可守矣夫掠之笔趣意欲留而必劲又孙过庭书谱云遣不常速明矣笔诀云从䇿笔下左出而锋利不坠则自然佳啄势第七啄者如禽之啄物也立笔下罨须疾为胜又云形似鸟兽卧斫斜发亦云卧笔疾罨右出口诀云右向左之势为卷啄按笔蹲锋潜蹙于右借势收锋迅掷旋右须精险衂去之不可缓滞夫笔锋及纸为啄在潜勒而啄之问曰撇之与啄同出异名何也论曰夫撇者蒙俗之言啄者因势而立故非妄饰贻误学者啄用轻劲为胜去浮怯重体为工攻之逺源或不妄耳笔诀云啄笔速进劲若铁石则势成也磔势第八磔者不徐不疾战行欲卷复驻而去之又云䟐笔战行翻笔转下而出笔磔之口诀云右送之波皆名磔右揭其腕逐势紧䟐傍笔迅磔尽势轻揭而潜收在劲迅得之夫磔法笔锋须䟐势欲险而涩得势而轻揭暗收存势候其势尽而磔之问曰发波之笔今谓之磔何也论曰发波之法循古无踪原其用笔磔法为径磔豪耸过法存乎神而磔之义明矣凡磔若左顾右则势钝矣䟐重锋缓则势肥须遒劲而迟涩之凡险劲风骨泥滞存亡以法师心以志专本则自然暗合旨趣矣笔诀云始入笔紧筑而㣲仰便下徐行势足而后磔之其笔或藏锋出锋由心所好也翰林禁经九生法一生笔纯豪为心软而复徤二生纸新出箧笥润滑易书即受其墨若久露风日枯燥难用三生砚用则贮水毕则干之司马云砚石不可浸润四生水义在新汲不可久停停不堪用五生墨随要旋研凌利墨光为上研多则泥钝也六生手适携执劳腕则无准七生神凝神静思不可烦燥八生目寝息适寤光朗分明九生景天气清朗人心舒悦乃可言书也右此九法不可废忘忽而怠之则其瑕矣翰林密论二十四条用笔法丶㸃法口诀云作㸃向左以中指斜顿向右以大指齐顿作报荅便以中指挫锋须收锋在内按笔而收之又衂侧下其笔含濡其锋摩轮簇心然后收笔慎在员平禁经云㸃如利鑚镂金是也又半蚁法宜字上用之为避其傍㸃又侧下其笔使墨精闇坠徐乃反揭则稜利矣右军云作㸃之法皆须落落如大石当衢又云㸃不变为布棊要通变也又有打㸃单以指送笔似打物之势甚难用也一画法口诀云作横画皆用大指遣之若作䇿法即指擡笔上若作勒法即用中指钩笔涩进覆画以中指顿笔然后以大指遣至尽处此三势相近用法不同也鳞勒法须仰收禁经云画如长锥界石是也又紧走仰收似长舟截小渚两头势起使芒角不失遒润借势不䇿不鳞勒稍须收之取古劲枯涩无求活利凡在字上宜用之笔法初紧䇿中擡锋轻劲㣲勒向右按衂古经云钟书宣示字长画用又云画不变为布算行草法云势须崄䇿露锋飞动为胜三三画法口诀云上潜锋平勒中背笔仰䇿下紧趯覆收名递相觧摘古经云黄庭三闗字用草法上衂侧中䇿下奋笔横飞名递相耸峙以崄利为胜悬针法口诀云锋须先发管逐势行䟐笔紧收涩进如锥画沙禁经云悬针如长锥缀地是也又契字下双笔须一努一垂变换用之三势不同或垂或趯或外掠而中努右军云悬针垂露难为体制衞夫人云如万嵗枯藤临池诀云悬针法兰亭年字尽其势也垂露法口诀云锋管齐下势尽杀笔缩锋又始筑笔而极力终注锋而作努又垂不缩此言顿笔以摧挫为功右军云竖如笋抽寒谷是也临池诀云垂露本篆脚名玉筯如古钗倚物也背抛法口诀云蹲锋紧掠徐掷之速则失势迟则缓怯临池诀曰此钟法稍涉八分虿毒法引过其曲转蹲其锋又徐収而蹲趯之不欲出湏闇收使其如负芒刺则善右军云援豪蹲节轻重有凖是也庾肩吾书论曰欲抛而还置为驻锋而后趯之也乀抽笔法口诀云左罨掠须峻利右潜趯而战行待势卷而机驻揭摘出而暗收若便抛必流滑凡浅又侧起平发紧杀按波为抽笔从腹内起庾肩吾书论曰将放更留又人字第二笔云搀引抑拽是也夫木等字亦同用背趯法悉以中指遣至尽处以名指拒而趯之又潜锋闇勒势尽然后趯之右军背趯戈法上则俯而过下则曲而就盖所以失之于前正之于后也古经云钟书哉字用又永禅师涩出戈法下以名指筑上借势以中指遣之至下以名指衂锋潜趯此名秃出法张旭折芒法潜锋𦂳走意尽乃收而趯之钟书常用也右军云落干之法峩峩如长松倚谿谷唐丈皇云为戈必润贵迟凝而右顾是也章草法潜按㣲进轻揭闇趯夫揭欲利按欲轻轻则骨劲神清肥乃质滞钝俗王蒙能之氵散水法口诀云上衂侧中偃下潜挫趯锋古经云黄庭乐毅论同用柳宗元笔精赋云散水幽纵黄庭宗之是也临池诀云或藏或露状类不同意要递相显异若频有则两㸃相近而下㸃当髙此名潜相瞩视外虽觧摘内相附属为上中潜锋闇衂下峻趯潜遣此盖钟法也行书势㣲按而钩揭以轻利为羙冫冰法口诀云上侧覆收下筑而趯之须相承揖若并连衂侧轻揭则率字左右用之草法湏借势捷遣若缓滞则为病也灬烈火法口诀云衂锋闇接临池诀云须各自立势抵背潜衂所为视之不见考之则彰古经云钟书然字用灬聮飞法口诀云闇衂㣲驻轻揭潜趯笔锋连緜相顾不絶也禁经云聮飞如鴈阵当秋是也古经云乐毅论燕然字用又虞永兴兼字用其半势盖中断也宀显异法口诀云上㸃驻锋左右挫锋横画按笔势须相顺古经云出告誓文又上㸃侧横画勒左擡笔摆锋右峻啄轻揭出告誓寳字虞永兴尝守之行法以员峻飞动为羙章草法拟于员峻飞动其于崄䇿务在露锋钩裹忌于缓滞也乀平磔法口诀云不迟不疾战笔侧去势卷不可便出须驻笔而后放禁经云磔磔如生蛇渡水是也又钟元常每作磔笔须三过折故文皇云为波必磔贵三折而遣豪勾裹法口诀云员角䟐锋作努法势未尽而趯之颜鲁公云勾法用笔如纸下行是也冈罔向字等用勾努法口诀云员角激锋待筋骨而成要如武人屈臂右军云廻角不用峻及有稜是也衞夫人名之劲努法勺匀物等字用奋笔法口诀云左侧而独立中衂揭而右钩古经云钟书宣示字下用若中竖则左右闇衂而潜趯又簇锋㨗进为系字下三㸃也彡衫法口诀云上平㸃中啄下衂侧乚外擘法口诀云左峻掠中潜锋衂挫右蹲锋外掷竖法口诀云擡笔竖䇿挫锋上下紧直尝尚字中竖画用丷八曽头其脚法口诀云左潜揭而右啄曽头用左啄右侧则其脚用之暗筑法口诀云驭锋直冲有㸃连物则名暗筑月其内两㸃是衮笔法口诀云湏按锋上下蹙衂之令今等字是也戋缩出法口诀云上磔衂锋下磔出之此八分法也盖避双出也又戋字上缩锋作努下出锋作趯张云戋如束棘是也唐颜真卿述张长史笔法十二意予罢职醴泉特诣东洛访金吾长史张公旭请师笔法长史于时在裴儆宅憩止已一年矣衆有师张公求笔法或有得者皆曰神妙仆顷在长安师事张公竟不蒙传授使知是道也人或问笔法者张公皆大笑而对之便草书或三纸或五纸皆乗兴而散竟不复有得其言者予自再游洛下相见眷然不替仆因问裴儆足下师敬长史有何所得曰但得书绢素屏数本亦尝论请笔法惟言倍加工学临冩书法当自悟尔仆自停裴儆宅月余因与裴儆从长史言话散却廻长史前请曰仆既承九丈奖诱日月滋深夙夜工勤耽溺翰墨虽四逺流扬自未为稳傥得闻笔法要诀则终为师学以冀至于能妙岂任感戴之诚也长史良久不言乃左右盼视怫然而起仆乃从行归于东竹林院小堂张公乃当堂踞牀而命仆居乎小榻乃曰笔法𤣥微难妄𫝊授非志士髙人讵可言其要妙书之未能且攻真草今以授子可须思妙乃曰夫平谓横子知之乎仆思以对曰尝闻长史示令每为一平画皆须纵横有象此岂非其谓乎长史乃笑曰然又曰夫直谓纵子知之乎曰岂不谓直者必纵之不令邪曲之谓乎长史曰然又曰均谓间子知之乎曰尝蒙示以间不容光之谓乎长史曰然又曰密谓际子知之乎曰岂不谓筑锋下笔皆令完成不令其疎之谓乎长史曰然又曰锋谓末子知之乎曰岂不谓末以成书使其锋健之谓乎长史曰然又曰力谓骨体子知之乎曰岂不谓趯笔则㸃画皆有筋骨字体自然雄媚之谓乎长史曰然又曰轻谓曲折子知之乎曰岂不谓钩笔转角折锋轻过亦谓转角为暗过之谓乎长史曰然又曰决谓牵掣子知之乎曰岂不谓牵掣为撇决意挫锋使不能怯滞令险峻而成以谓之决乎长史曰然又曰补为不足子知之乎曰尝闻于长史岂不谓结搆㸃画或有失趣者则以别㸃画旁救之谓乎长史曰然又曰损谓有余子知之乎曰尝蒙所授岂不谓趣长笔短尝使意气有余画若不足之谓乎长史曰然又曰巧谓布置子知之乎曰岂不谓欲书先预想字形布置令其平稳或意外生体令有异势是之谓巧乎长史曰然又曰称谓大小子知之乎曰尝闻教授岂不谓大字促之令小小字展之使大兼令茂密所以为称乎长史曰然子言颇皆近之矣工若精勤悉自当为妙笔真卿前请曰幸蒙长史九丈传授用笔之法敢问工书之妙何如得齐于古人张公曰妙在执笔令其员畅勿使拘挛其次识法谓口传手授之诀勿使无度所谓笔法也其次在于布置布置不慢不越巧使合宜其次纸笔精佳其次变通适懐纵舍掣夺咸有规矩五者备矣然后能齐于古人曰敢问长史神用笔之理可得闻乎长史曰予传授笔法得之于老舅彦逺曰吾昔日学书虽功深奈何迹不至殊妙后闻于褚河南曰用笔当湏如印印泥思而不悟后于江岛遇见沙平地静令人意悦欲书乃偶以利锋画而书之其劲险之状明利媚好自兹乃悟用笔如锥画沙使其藏锋画乃沉着当其用笔常欲使其透过纸背此功成之极矣真草用笔悉如画沙㸃画净媚则其道至矣如此则其迹可久自然齐于古人但思此理以专想功用故㸃画不得妄动子其书绅予遂铭谢逡廵再拜而退自此得攻书之妙于兹五年真草自知可成矣唐李华二字诀截拽或有人示以文卷者中有小学説一篇其略曰鸿文先生坐于堂上手执经一卷弟子以次立先生讲既已而为文焉示于衆子则不善书也小学家流曰先生通儒也而弗能字学何哉鸿丈先生方隐几闻是言也笑而召之责曰夫儒之立身以学乎以书乎茍其书则孔子无以加也且止云典籍至是则无闻也尔徒学书记姓名而已已乎已乎华既览之心然思有以喻故作论云夫六艺中此为难事人罕晓其奥予非能也亦尝闻其㫖盖用笔在乎虚掌而实指缓衂而急送意在笔前字居笔后其势如舞凤翔鸾则其妙也大抵字不可拙不可巧不可今不可古华质相半可也钟王之法悉而备矣近世虞世南深得其体别有婉媚之态凡云八法学者悉善予有二字之诀至神之方所谓截拽也茍善斯字逸少伯英彼何人哉噫谅㢤书功之深人之难能知也是欤曷可已乎笔法门一啮门此一门亦曰书之祖亦曰书之命也又云干坤清气自古诸圣祕而不传也二隂阳门浓淡去住内外肥瘦等三君臣门内外左右上下君须君臣湏臣不得违背四向背门向即俱向背即俱背不得一向一背五偏枯门不得一邉真一邉草一面大一面小六孤露门肥瘦上下不等名曰孤露须得自在七石指玲珑门凡㸃笔常廻避相触也八停笔迟涩门迟自迟涩自涩常欲令其透过纸背九通气门凡书画内令通其气不得塞也十顾荅门凡㸃画字势常须相顾也古今𫝊授笔法十三诀罔冈南向田勹匀旬均物当岂长扆常宣尚其月周同圗围国行河水永人口也州交爻门赈已上十三诀先贤只口传授并不形纸墨张旭惟传永字后自引五势一切字法无不该矣传授笔法人名蔡邕受于神人传之崔瑗及女文姬文姬传之钟繇钟繇传之衞夫人卫夫人传之王羲之王羲之传之王献之王献之传之外甥羊欣羊欣传之王僧䖍王僧䖍传之萧子云萧子云𫝊之僧智永智永传之虞世南世南传之授于欧阳询询传之陆柬之柬之传之姪彦逺彦逺传之张旭旭传之李阳冰阳冰传徐浩颜真卿邬彤韦玩崔邈凡二十有三人文传终于此矣唐张懐瓘论用笔十法偃仰向背谓两字并为一字须求㸃画上下偃仰离合之势隂阳相应谓隂为内阳为外敛心为隂展笔为阳湏左右相应鳞羽参差谓㸃画编次无使齐平如鳞羽参差之状峰峦起伏谓起笔蹙衂如峰峦之状杀笔亦须存结真草偏枯谓两字或三字不得真草合成一字谓之偏枯须求映带字势雄媚邪真失则谓落笔结字分寸㸃画之法须依位次迟涩飞动谓勒锋磔笔字须飞动无凝滞之势是得法射空玲珑谓烟感识字行草用笔不依前后尺寸规度谓不可长有余而短不足须引笔至尽处则字有凝重之态随字变转谓如兰亭嵗字一笔作垂露其下年字则变悬针又其间一十八箇之字各别有体翰林密论云凡攻书之门有十二种隐笔法即是迟笔疾笔逆笔顺笔涩笔倒笔转笔涡笔提笔啄笔罨笔䟐笔并用笔生死之法在于幽隐迟笔法在于疾疾笔法在于迟逆入倒出取势加攻诊候调停偏宜寂静其于得妙湏在功深草草求𤣥终难得也唐张懐瓘玉堂禁经夫人工书须从师授必先识势乃可加功功势既明则务迟涩迟涩分矣无系拘跔拘跔既亡求诸变态变态之旨在于奋斫奋斫之理资于异状异状之变无溺荒僻荒僻去矣务于神采神采之至㡬于𤣥微则宕逸无方矣设乃一向规矩随其工拙以追肥瘦之体疎密齐平之状过乃戒之于速留乃畏之于迟进退生疑臧否不决运用迷于笔前震动惑于手下若此欲速造𤣥微未之有也今论㸃画偏旁用笔向背皆宗元常逸少兼递代传变各有所由备其轨范并列条贯用笔法夫书之为体不可专执用笔之势不可一槩虽心法古而制在当时迟速之态资于合宜大凡笔法㸃画八体备于永字八法之外更相五势以备制度门一曰钩裹势须圆而憿锋罔闵二字用之刀二曰钩努势须圆角而趯均匀旬勿字用之丶三曰衮笔势须按锋上下衂之今令字下㸃用之四曰儓笔势紧䇿之钟法上字用之一五曰奋笔势湏险䇿之草书一二三字用之又有用笔腕下起伏之法用则有势字无常形一曰顿笔摧锋骤衂是也则努法下脚用之二曰挫笔挨锋捷进是也下三㸃皆用之三曰驭锋直撞是也有㸃连物则名暗筑目其是也四曰蹲锋缓豪蹲节轻重有准是也一乙等用之五曰锋驻笔下衂是也夫有趯者必先之刀一是也六曰衂锋住锋暗挼是也烈火用之七曰趯锋紧御涩进如锥画石是也八曰按锋囊锋虚阔草草磔法用之九曰揭笔侧锋平发人天脚是也如鸟爪形烈火异势从此名烈火势出于正体书于铭石时或用之法以发势筑迅憿而劲侧从字头佥字脚用之灬此名各自立势势则抵背潜衂视之不见考之则彰乃钟法即繇白然字下是耳后王逸少用之不怠隶用之灬此名聮飞势似连緜相顾不絶法以暗衂而微着势以轻揭而潜趯乃右军变于钟法而参诸行法则乐毅论燕字无字时或用之为后遵用守而不替至于今矣灬此名布棊俗势凡拙不可为也散水异法氵此名递相显异意以或藏或露状类不同法以刚侧而中偃下潜挫而趯锋则右军黄庭经乐毅论用此也氵此名潜相瞩视外虽觧摘内则相附此盖钟法上冫以潜锋暗衂下以迅趯而捷遣右军遵用之于真隶常为之氵此行书法以微按而饷揭意以轻利为羙钟张二王行书并用此法此草书法以借势㨗遣而已若失之以缓滞即其为病甚矣不可不慎也勒法异势一此名鳞勒鳞勒之中势存仰䇿而収虽云仰收无使芒角芒角则失于遒润矣钟王以下常用之此名借势法以不仰䇿及鳞勒但取古劲枯涩无求铦利则其妙也右军通变以避骈势夫为真隶必先用之一此名草势法以险䇿捷挫锋露飞动而已一此名平布凡俗不可用也䇿变异势二此名递相显异法以上背笔而仰䇿下紧趯而覆收则钟书常用此王逸少参而行之二此名借势不务䇿勒但取古涩而已虽云古涩用笔之意不忘仰覆之理二此名章草草书之势法以险劲飞动钟张二王章草草书常用此法也二此名布算时俗所贵非墨家之态戒之三画异势三此名递相觧摘三画用笔势相类不求变异则涉凡浅法以上画潜锋平勒中画背笔仰䇿下画紧趯覆收此盖王法则黄庭经三门三字用之三此名递相竦峙盖行书用之法以上勒侧而中䇿下奋笔横飞钟张二王行草并依此法三此名峭峻势亦草书之法险利为胜三此名画卦势俗鄙不可用啄展异势人此人入等法法以左罨畧而迅利右潜趯而战行行势尽而微着摘出而暗收脱若便抛下虞流滑则冥于凡浅梁庾肩吾书论云将欲放而更留谓此人此名交争势盖行草法也法以衂锋啄掣㨗速疾进为势若交急意存力敌失之于钝滑斯可慎也陈沙门智永常用此法人此名章草之法法以潜按而㣲进轻揭而暗收趯之欲利按之欲轻轻则滑劲而神清肥乃质滞而俗钝王蒙草善于此法乙脚异势乙此名外略法蹲锋紧略徐掷之不欲速速则失势不欲迟迟则缓怯此法盖钟法稍涉于八分散隶则欧阳询守而不替乙此名虿毒法法以引过其曲微以轻其锋又以徐收而趯之不欲出欲出则暗收如芒刺为善梁庾肩吾书论云欲挑还置谓驻锋而后趯也宀头异势宀此名若夫上㸃既驻笔挫锋左右亦须挫锋横画亦须挫笔何者势须顺戒在及异则王书告誓实字之宀是也宀此名各相显异上㸃既侧横画则勒左衂笔而摆锋右峻啄以轻揭则王书告誓容字之宀是也宀此行书法法以圎而飞动为妙宀此章草书之法其于险侧务在露锋其于勾裹忌于缓滞人不得法则失之忽微耳切慎之倚戈异势此名折芒势法以潜锋紧趯趯意尽乃潜收之而趯䟐之钟繇哉字是也此名秃出上下缩锋虽言缩锋亦须潜趯而顿衂则虞世南常用斯法也此名借势既不潜趯而暗趯法以劲利而捷遣则虞少监欧阳率更用此法也此名背趯时用之盖所以失之于前正之于后故右军有言曰上俯而过矣下衂勾而就之则告誓后载字是也页脚异势页此状上画平勒而仰收其次暗筑而憿锋左右谓之钩裹其中布㸃相顾以更称羙夫以上竦之而仰䇿则中偃而平收夫以䇿而再竦则左啄而右侧故钟张二王应从页并用之页此名斗折不仰不䇿㸃不偃不收谓之垒堑张长史名之緫櫺非书家所为也垂针异势此名顿笔以摧挫为工此乃古法钟元常守而不失改为垂露此名悬针古无此法右军书曲江序年字縁向下顿笔嵗字三画藏锋与年字顿相逼遂改为垂露顿笔直下垂针后人立悬针相承遵此也结裹法夫言抑左昇右者圗国圎冏等字是也夫言举左低右者崇岂耑等字是也夫言促左展右者尚势常宣寡等字是也夫言实左虚右者月周用等字是也夫言左右揭腕之势者令人入等字是也夫言一上下不齐之势者行何川等字是也夫言用钩裹之势者罔冈白田等字是也夫言欲挑还置之势者元行乙寸等字是也夫言用钩努之势者均匀旬勿等字是也夫言将欲放而更留者人入木火等字是也凡工书㸃画体理精𤣥约象立名䆒之可悟岂不以㸃如利鑚镂金画如长锥界石仿兹用笔坐进千里夫书第一用笔第二识势第三裹束三者兼备然后为书茍守一途即为未得夫用笔起止偏旁向背其要在蹲驭起伏失势岂止于散水烈火其要在权变改置裹束岂止于虚实展促其要归于互出晓此三者始可言书书诀剡纸易墨心圎管直浆深色浓万豪齐力先临告誓次写黄庭骨丰肉润入妙通灵努如直槊勒为横钉虚专妥帖殴鬭峥嵘开张鳯翼耸擢芝英麤不为重细不为轻纤微向背豪髪死生工之未尽已擅时名唐韩方明授笔要説昔嵗学书专求笔法贞元十五年授法于东海徐公璹十七年授法于清河崔公邈由来逺矣自伯英以前未有真行草书之法姚思亷奉诏论书云王僧䖍荅竟陵王书云张芝韦诞钟㑹索靖二衞并得名书古今无以辨其优劣唯见笔力惊絶耳时有罗晖赵袭并善书与张芝同着名而张矜巧自许衆颇惑之尝与大仆朱寛书云上比崔杜不足下方罗赵有余今言自古能书皆曰钟张按张自矜巧为衆所惑今言笔法亦不言自张芝芝自云比崔杜不足即可信乎笔法起自崔瑗子玉明矣清河公虽云传笔法于张旭长史世之所传得长史法者唯有得永字八法次有五执笔已下并未之有前闻者乎方明传之于清河公问八法起于隶字之始后汉崔子玉歴钟王以下传授至于永禅师而至张旭始𢎞八法次演五势更备九用则万字无不该于此墨道之妙无不由之以成也夫把笔有五种大凡笔管长不过五六寸贵用易便也第一执管夫书之妙在于执管既以双指苞管亦当五指共执其要实指虚掌钩擫讦送亦曰抵送以备口传手授之说也世俗皆以单指抱之则力不足而无神气每作一画㸃虽有鲜法亦当使用不成曰平腕双苞虚掌实指妙无所加也第二管亦名拙管谓五指共其管末弔笔急疾无体之书或起藁草用之今世俗多用五指管书则全无筋骨慎不可効也第三撮管谓以五指撮其管末惟大草书或书图幛用之亦与拙管同也第四握管谓捻拳握管于掌中悬腕以肘助力书之或云起自诸葛诞倚柱书时雷霹柱裂书亦不辍当用壮气率以此握管书之非书家流所用也后王僧䖍用此法盖以异于人故非本为也近有张从申郎中拙然而为实为世笑也第五搦管谓从头指至小指以管于第一二指节中搦之亦是效握管小异所为有好异之辈窃为流俗书圗幛用之或以示凡浅时提转甚为怪异此又非书家之事也徐公曰置笔于大指中节前居动转之际以头指齐中指兼助为力指自然实掌自然虚虽执之使齐必湏用之自在今人皆置笔当节碍其转动拳指塞掌絶其力势况执之愈急愈滞不通纵用之规矩无以施为也又曰夫执笔在乎便稳用笔在乎轻健故轻则湏沉便则须涩谓藏锋也不涩则险劲之状无由而生也太流则便成浮滑浮滑则是为俗也故每㸃画须依笔法然始称书乃同古人之迹所为合于作者也又曰夫欲书先当想看所书一纸之中是何词句言语多少及纸色目相称以何等书令与书体相合或真或行或草与纸相当然意在笔前笔居心后皆须存用笔法想有难书之字预于心中布置然后下笔自然容与徘徊意态雄逸不得临时无法任笔所成则非谓能觧也唐卢携临池妙诀吴郡张旭言自智永禅师过江楷法随渡永禅师乃羲献之孙得其家法以授虞世南虞传陆柬之陆传子彦逺彦逺仆之堂舅以授余不然何以知古人之词云尔携按永禅师从姪纂及孙涣皆善书能继世张懐瓘书断称上官仪师法虞公过于纂矣张志逊又纂之亚是则非独专于陆也王叔明书后品又云虞褚同师于史陵陵盖隋人也旭之传法盖多其人若韩太傅滉徐吏部浩颜鲁公真卿魏仲犀又传蒋陆及从姪野奴二人予所知者又传清河崔邈邈传褚长文韩方眀徐吏部𫝊之皇甫阅閲以柳宗元员外为入室刘尚书禹钖为及门者言柳公常未许为伍柳𫝊方少卿直温近代贺拔员外惎宼司马璋李中丞戎与方皆得名者盖书非口传手授而云能知未之见也小子蒙昧常有心焉而良师不遇嵗月久矣天机懵然因取翰林隐术右军笔势论徐吏部论书窦臮字格永字八法势论删繁选要以为其篇系辞言智者观其彖辞思过半矣傥学者覃思于此钟繇羲献诚可见其心乎第一用纸笔第二认势第三裹束第四真如立行如行第五草如走第六上稀第七中匀第八下密用笔之法拓大指擫中指敛第二指拒名指令掌心虚如握卵此大要也凡用笔以大指节外置笔令动转自在然后奔头微拒奔中中钩笔拒亦勿令太紧名指拒中指小指拒名指此细要也皆不过双苞自然虚掌实指永字论云以大指拓头指钩中指此盖言单苞者然必湏气脉均匀拳心须虚虚则转侧圎顺腕须挺起黏纸则轻重失准把笔浅深在去纸逺近逺则浮泛虚薄近则揾锋体重用水墨之法水散而墨在迹浮而稜敛有若自然纸刚则用软笔䇿掠按拂制在一锋纸柔用硬笔衮努钩磔顺成在指纯刚如以锥画石纯柔如以泥洗泥既不圆畅神格亡矣书石及壁同纸刚例盖相得也唐林韫拨镫四字法推拖捻拽序曰韫咸通末为州刑掾时庐陵卢肇罢南浦太守归宜春公之文翰故海内知名韫窃慕小学因师于卢公子弟安期嵗余卢公忽相谓曰子学吾书但求其力尔殊不知用笔之力不在于力用于力笔死矣虚掌实指指不入掌东西上下何所阂焉常人云永字八法乃㸃画尔拘于一字何异守株翰林禁经云笔贵饶左书尚迟涩此君臣之道也大凡㸃画不在拘之长短逺近但无遏其势俾令筋骨相连意在笔前然后作字若平直相似状如算子此画尔非书也吾昔授敎于韩吏部其法曰拨镫今将授子子勿妄传推拖捻拽是也诀尽于此子其㫖而味乎韫加以久罹戎事笔砚多亡终不能穷其妙亦犹古之有得不死术者人将从学焉未至得术者物故叹恨不极人或议之曰彼尚不能自免何恨之有客曰昔有善算术者临终传于子终不能晓乃传于人他人尽其妙彼何妨得而不能演哉愚虽受卢公之命既不能自益其要妙敢恡复传于智者镫马镫也盖以笔管着中指名指尖令员活易转动笔皆既直则虎口间空员如马镫也足踏马镫浅则易转运手执笔管亦欲其浅则易于拨动矣唐陆希声拨镫五字法擫押钩抵格宋钱若水曰古之善书鲜有得笔法者唐陆希声得之凡五字擫押钩抵格用笔双钩则㸃画遒劲而尽妙矣谓之拨镫法希声常言昔二王皆传此法自斯公以至阳冰亦得之希声以授沙门辩光刁衍言江南后主得此法书絶劲复増二字曰导送今待诏尹熙古亦得之时所书为一时之絶李无惑工篆亦得其法查道始习篆患其体势柔弱熙古敎以此法仍双钩用笔经半年始熟而篆体劲直甚佳南唐后主李煜书述壮嵗书亦壮犹嫖姚十八从军初拥千骑凭陵沙漠而目无全虏又如夏云竒峰畏日烈景纵横炎炎不可向迩其任势也如此老来书亦老如诸葛亮董戎韦叡接敌举板舆自随以白羽麾军不见其风骨而豪素相适笔无全锋噫壮老不同功用则异唯所能者可与言之书有七字法谓之拨镫自卫夫人并钟王传授于欧颜褚陆等流于此日然世人罕知其道者孤以幸㑹得受诲于先生竒哉是书也非天赋其性口受要诀然后研功覃思则不能穷其奥妙安得不祕而寳之所谓法者擫压钩揭抵拒导送是也此字今有颜公真卿墨蹟尚存于世余恐将来学者无所闻焉故聊记之擫者擫大指骨上节下端用力欲直如提千钧压者捺食指着中节旁钩者钩中指着指尖钩笔令向下揭者揭名指着指爪肉之际揭笔令向上抵者名指揭笔中指抵住拒者中指钩笔名指拒定导者小指引名指过右送者小指送名指过左翰林传授隐术夫学书者先须识㸃画去处名字然后集其笔法则结束得所变通有凭画不变喻排算子㸃不变如若布棊方不变成斗员不变成钩斯则病之甚也崔子玉云观其法象俯仰有仪方不中矩员不中规抑左扬右望之若攲陶隐居云近左虚右分间不同视之不足学之难工并其术也楷法起于上谷王次仲蔡邕崔瑗悉能为之钟元常用之尽妙王逸少得于神采永禅师不隳世徳欧阳询虞世南克彰时誉递于变互不失其宗八法熟闲异态皆识若明此道始可攻书尔夫学书先识宗㫖不知隐术难以求工钟王以来例皆口授虽则心存于法而制在临时迟速之态资于合宜大凡笔法㸃画八体备于永字取则而已然八体起于疑字之始后汉崔子玉歴钟王已下𫝊授所用八体该于万字墨道之最不可不明又有先达于八体之外更演五势以为制度一钩裹势须员角而蹲锋用中指钩以成之如冈同田白南等字用之二钩努势须名指抵之中员角而趯锋以指包而成之如均匀旬勿力等字用之三衮笔势须按锋上下蹙衂之今令字下㸃是也四笔势须擡笔竖䇿之钟元常书上字常用之是也五奋笔势险䇿是也草书一二三字用之夫学先贤书实难为意气先知笔理初㑹指归行行皆有活法字字尽如生动师资相契血脉相传其理渊澄不可具载草诀百韵歌草圣最为难龙蛇竞笔端豪釐虽欲辨体势更湏完有㸃方为水空挑却是言宀头无左畔之遶阙东邉长短分知去微茫视每安步观牛引足羞见羊踏田六手宜为禀七红即是袁十朱知奉巳三口代言宣左阜贝丁反右刀寸㸃弯曽差头不异归浸体同观孤殆通相似矛柔总一般采夆身近取熙照眼前看思恵鱼如画禾乎手似年既防吉作古更慎达为连宁乃繁于叔侯予不减詹称摄将属倚某枣借来旋慰赋真难别朔邦岂易参之加心上恶兆戴免头龟㸃急堪成隐勾干认是卑夀宜圭与可齿记止加司右邑月何异左方才亦为举身为乙未登体用北之路左言如借时邉寸莫违草勾添反庆乙九贴人飞惟末分忧夏就中识弟夷齐斋曽不校流染却相依或戒戈先设皋华脚豫施睿虞元髣髴拒捉自依稀顶上哀衾别胷中器谷非止知民倚氏不道树多枝虑逼都来近论临勿妄窥起傍合用短遗上也同迷欲识髙齐马湏知兕既儿寺专无失错巢笔在思维大畔微弯使孙邉不绪丝常收无用直密上不湏宀才畔详牋牒水元看永泉柬同东且异府象辱还偏才傍干成卉勾盘东作䦨乡卿随口得爱凿与奎全玉出头为武干衔㸃是丹蹄号应有法云雪岂无传盗意脚同适熊絃身似然矣其头少变兵共足双聮莫写包庸守勿书緑是縁漫将䋲当臈休认寡为寛即脚犹如恐还身附近迁寒容审有象宪告冥相牵满外仍知备医初尚类坚直须明谨觧亦合别荆前颡向戈牛始鸡须下子先丿之非是乏勾木可成村萧鼠头先辩寅賔腹里推莫敎凡作愿勿使雍为离醉碎方行处䴡琴初起时裁栽当自记友发更湏知忽讶刘如对从来缶似垂含贪真不偶退邑尚参差减灭何曽误党堂未易追女懐丹是母叟弃㸃成皮若谓涉同浅湏敎贱作师鼋鼍鼌一类茶菊荣更亲非作浑如化功劳总若身示衣尤可惑奄宅建相邻道昃吴难测竟充克有伦市于増一㸃仓欲可同人数段情何密回甘势则匀固难防梦蕳自合定浮淳添一车牛幸㸃三上下心叅参全不别閧㢲岂曽分夺旧元无异嬴羸自有因势头宗掣絜章体効平辛合戒哉依嵗宁容拳近秦邪聼行复止郎断屈仍伸田月土成野七九了收声最廹艰难叹尤疑事予争葛尊草上得廊庙月邉生里力斯成㬅圭心可是舂我家曽不逺君畏自相仍出书观项转别列看头平甚人犬傍获么交玉伴琼膝滕中委曲次比两分明二下客为乱宀藏了则宁而由问上㸃早得幸头门耻死休相犯貎朝喜共临鹿头真戴草狐足乃疑心勿使微成渐奚容闷即昆作南观两甫求鼎见棘林一居下弃奔七尚尊隶头真似系帛下即如禽沟渫皆从弋帋笺并用巾惧懐容易失㑹念等间并近息追微异乔商矞不羣款频终别白所取岂容昏慼感威相等驭敦殷可亲台名依召立敝类逐严分邹歇歌难见成㡬贼易闻傅𫝊相竞㸃留辨首从心昌曲终如鲁食良末若吞改头聊近体曹甚不同根旧説唐同鴈尝思孝似存扫搊休得混彭赴可相侵世老偏多少谢衡正浅深酒花分水草枝放别支文可爱郊邻郭偏宜湛友谌习观羲献迹免使墨池浑欧阳率更书三十六法排叠字欲其排叠疎密停匀不可或阔或狭如夀藁画窦笔丽羸爨之字系旁言旁之类八诀所谓分间布白又曰调匀㸃画是也髙宗书法所谓堆垜亦是也避就避密就疎避险就易避逺就近欲其彼此映带得宜又如庐字上一撆既尖下一撆不当相同府字一笔向下一笔向左逢字下辵拔出则上必作㸃亦避重叠而就简径也顶戴字之承上者多惟上重下轻者顶戴欲其得势如叠垒药鸾惊鹭鬐声医之类八诀所谓正如人上称下载又谓不可头轻尾重是也穿插字画交错者欲其疎密长短大小匀停如中弗井曲册兼禹禺爽尔㐮甬耳娄由垂车无密之类八诀所谓四面停匀八邉具备是也向背字有相向者有相背者各有体势不可差错相向如非卯好知和之类是也相背如北兆肥根之类是也偏侧字之正者固多若有偏侧攲斜亦当随其字势结体偏向右者如心戈衣㡬之类向左者如夕朋乃勿少厷之类正如偏者如亥女丈乂互不之类字法所谓偏者正之正者偏之又其妙也八诀又谓勿令偏侧亦是也挑字之形势有须挑者如戈弋武丸气之类又如献励散断之字左邉既多须得右邉之如省炙之类上偏者须得下之使相称为善相让字之左右或多或少须彼此相让方为尽善如马旁系旁鸟旁诸字须左邉平直然后右邉可作字否则妨碍不便如䜌字以中央言字上画短让两纟出如办其中近下让两辛出如鸥鶠驰字两旁俱上狭下阔亦当相让如呜唿字口在左者宜近上和扣字口在右者宜近下使不妨碍然后为佳此类是也补空如我哉字作㸃须对左邉实处不可与成㦸诸戈字同如袭辟餐赣之类欲其四满方正也如醴泉铭建字是也覆盖如寳容之类㸃须正画须员明不宜相着上长下短贴零如令今冬寒之类是也黏合字之本相离开者即欲黏合使相着顾揖乃佳如诸偏旁字卧鉴非门之类是也捷速如风凤之类两邉速宜员擥用笔时左邉势宜疾背笔时意中如电是也满不要虚如园圃圗国回包南隔目四勾之类是也意连字有形断而意连者如之以心必小川州水求之类是也覆冒字之上大者必覆冒其下如云头穴宀头奢金食夅巷泰之类是也垂曳垂如都乡卿卯夅之类曳如水支欠皮更辶走民也之类是也借换如醴泉铭祕字就示字右㸃作必字左㸃此借换也黄庭经字字亦借换也又如灵字法帖中或作或作小亦借换也又如苏之为蘓秋之为秌鹅之为鵞为䳘之类为其字难结体故互换如此亦借换也所谓东映西带是也増减字有难结体者或因笔画少而増添如新之为新建之为建是也或因笔画多而减省如曹之为曺羙之为美但欲体势茂羙不论古字当如何书也应副字之㸃画稀少者欲其彼此相映带故必得应副相称而后可又如龙诗讐转之类必一画对一画相应亦相副也撑拄字之独立者必得撑拄然后劲健可观如可下永亨亭宁丁手司卉草矛巾千予于弓之类是也朝揖凡字之有偏旁者皆欲相顾两文成字者为多如邹谢锄储之类与三体成字者若讐斑之类尤欲相朝揖八诀所谓迎相顾揖是也救应凡作字一笔才落便当思第二三笔如何救应如何结裹书法所谓意在笔先文向思后是也附丽字之形体有宜相附近者不可相离如形影飞起超饮勉凡有文欠支旁者之类以小附大以少附多是也回抱回抱向左者如曷丐易匊之类向右者如艮鬼包旭它之类是也包裹谓如园圃打圈之类四围包裹也尚向上包下幽凶下包上匮匡左包右旬匈右包左之类是也郄好谓其包裹鬭凑不致失势结束停当皆得其宜也小成大字以大成小者如冂辶下大者是也以小成大则字之成形及其小字故谓之小成大如孤字只在末后一乀宁字只在末后一亅欠字一拔戈字一㸃之类是也小大成形谓小字大字各字有形势也东坡先生曰大字难于结密而无间小字难于寛绰而有余若能大字结密小字寛绰则尽善尽美矣小大大小书法曰大字促令小小字放令大自然寛勐得宜譬如日字之小难与国字同大如一字二字之疎亦欲字画与密者相间必当思所以位置排布令相映带得宜然后为上或曰谓上小下大上大下小欲其相称亦一説也左小右大此一节乃字之病左右大小欲其相停人之结字易于左小而右大故此与下二节着其病也左髙右低左短右长此二节皆字之病不可左髙右低是谓单肩左短右长八诀所谓勿令左短右长是也褊学欧书者易于作字狭长故此法欲其结束整齐收敛紧密排叠次第则有老气书谱所谓密为老气此所以贵为褊也各自成形凡写字欲其合而为一亦好分而异体亦好由其能各自成形故也至于疎密大小长短阔狭亦然要当消详也相管领欲其彼此顾盼不失位置上欲覆下下欲承上左右亦然应接字之㸃画欲其互相应接两㸃者如小八忄自相应接三㸃者如系则左朝右中朝上右朝左四㸃如然无二字则两旁二㸃相应中间接又作亦相应接至于丿乀水木州无之类亦然已上皆言其大略又在学者能以意消详触类而长之可也御定佩文斋书画谱卷三御定佩文斋书画谱卷四目録钦定四库全书御定佩文斋书画谱目録第四卷论书四元吾衍三十五举元陈绎曽翰林要诀书法三昧元郑枃学书次第之图元郑枃书法流传之图元应在篆法辨诀元董内直书诀眀张绅名称篇眀张绅论执笔法眀王应电书法指要眀王应电布字原病眀李淳大字结搆八十四法七十二例法眀丰道生学书法眀徐渭论执管法眀徐渭七字书诀卷四钦定四库全书御定佩文斋书画谱卷四论书四元吾衍三十五举一举曰科斗为字之祖象虾蟇子形也今人不知乃巧画形状失本意矣上古无笔墨以竹挺㸃漆书竹上竹硬漆腻画不能行故头麤尾细似其形耳古谓笔为肃仓颉书从手持半竹加画为聿二举曰今之文章即古直言今之篆书即古人平常字歴代更变遂见其异耳下古初有笔不过竹上束毛便为写画故篆字肥痩均一转折无稜角也后人以真草行或痩或肥以为美茂若笔无心不可成体今人以此笔作篆难于古人尤多若初学未能用时略于灯上烧过庶几便手三举曰学篆字必须博古能识古器则其款识中古字神气敦朴可以助人又可知古字象形指事会意等未变之笔皆有妙处于説文始有味矣前贤篆之气象即此事未尝用力故也若看模文终是不及四举曰凡习篆说文为根本能通说文则写不差又当与通释兼看五举曰字有古今不同若检说文颇觉费力当先熟于复古编大槩得矣六举曰篆书多有字中包一二画如日字目字之类若初一字内画不与两头相黏后皆如之则为首尾一法若或接或否各自相异为不守法度不可如此又员㸃又员圈小篆无此法古文有之口字作三角形不可引用学者慎勿难写处妄意増入七举曰篆法匾者最好谓之匾石鼓文是也徐铉自谓吾晩年始得匾法凡小篆喜痩而长匾法非老笔不能到八举曰小篆一也而各有笔法李斯方员廓落阳冰员活姿媚徐铉如隶无垂脚字下如钗股稍大锴如其兄但字下如玉箸微小耳崔子玉多用隶法似乎不精然甚有汉意阳冰篆多非古法效子玉也当知之九举曰写成篇章文字只用小篆二徐二李随人所便切不可写词曲十举曰小篆俗皆喜长然不可太长长无法但以方楷一字半为度一字为正体半字为垂脚岂不美茂脚不过之有无可奈何者当以正脚为主余略收短如幡脚可也有下无垂脚如等字脚以上枝为出如草木之为物正生则上出枝倒悬则下出枝耳十一举曰凡写碑扁字画宜肥体宜方员碑额同此但以小篆为正不可用杂体十二举曰以鼎篆古文错杂为用无迹为上但以小篆法写自然一法此虽易求却甚难记不熟其法未免为百家衣为识者笑此为逸法正用废此可也十三举曰凡囗圈中字不可塡满但如斗井中着一字任其下空可放垂笔方不觉大圈比诸字亦须略收口不可员亦不可方只以炭墼子为度自好若日目等字须更放小若印文中匾口并口字及子字却须略寛使口中见空稍多字始浑厚汉印皆如此十四举曰写篆把笔只须单钩却伸中指在下夹衬方员平直无有不可意矣人多不得师传只如常把笔所以字多攲斜画亦不能直且字势不活若初学时当虗手心伸中指并二指于几上空画如此不拗方可操笔此说最要紧十五举曰凡篆大字当虚腕悬笔手腕皆着纸便字不活相多有人不能用笔用椶榈条及纸筒等物皆俗夫所为士大夫则不宜用此十六举曰汉篆多变古法许氏作说文救其失也十七举曰汉有摹印篆其法只是方正篆法与隶相通后人不识古印妄意盘屈且以为法大可笑也多见故家藏汉印字皆方正近隶书此即摹印篆也王球啸堂集古录所载古印正与相合凡屈曲盘回唐篆始如此今碑刻有颜鲁公官诰尚书省印可考其说十八举曰汉晋印章皆用白文大不过寸许朝爵印文皆铸盖择日封拜可缓者也军中印文多凿盖急于行令不可缓者也古无押字以印章为官职信令故如此自唐用朱文古法渐废至宋南渡絶无知之者故后宋印文皆大谬十九举曰隶书人谓宜匾殊不知妙在不匾挑拔平硬如折刀头方是汉隶书体括云方劲古拙斩钉截铁备矣隶法颇深具其大略二十举曰白文印皆用汉篆平方正直字不可员纵有斜笔亦当取巧写过二十一举曰三字印右一边一字左一边两字者以两字与一字处相等不可两字中断又不可十分相接二十二举曰四字印若前二字交界略有空后二字无空须当空一画地别之字有有脚无脚故言及此不然一边见分一边不分非法度也二十三举曰轩斋等印古无此式唯唐相李泌有端居室三字印白文玉印或可照例终是白文非古法不若只从朱文二十四举曰朱文印用杂体篆不可大怪择其近人情免费词说可也二十五举曰白文印用崔子玉写张平子碑上字及汉器上并碑盖印章等字最为第一二十六举曰凡姓名表字古有法式不可随俗用杂篆及朱文二十七举曰白文印必逼于边不可有空空便不古二十八举曰朱文印不可逼边须当以字中空白得中处为相去庶免印出与边相倚无意思耳字宜细四旁有出笔皆带边边须细于字边若一体印出时四边虚纸昻起未免边肥于字也非见印多不能晓此黏边朱文建业文房之法二十九举曰多有人依款识字式作印此大不可盖汉时印文不曽如此三代时却又无印周礼虽有玺节及职金掌辨其媺恶揭而玺之之说注曰印其实手执之卩也正面刻字如秦氏玺而不可印印则字皆反矣古人以之表信不问字反淳朴如此若战国时苏秦六国印制度未闻淮南子人闻训曰鲁君召子贡授以大将军印刘安寓言而失词耳三十举曰道号唐人虽有不曽有印故不可以道号作印用也三字屋扁唐却有法三十一举曰凡印文中有一二字忽有自然空缺不可映带者听其自空古印多如此三十二举曰凡印仆有古人印式二册一为官印一为私印具列所以实为甚详不若啸堂集古录所载只具音释也三十三举曰凡名印不可妄写或姓名相合或加印章等字或兼用印章字曰姓某印章不若只用印字最为正也二名可回文写姓下着印字在右二名在左是也单名者曰姓某之印却不可回文写若曰姓某私印不可印文墨只宜封书亦不可回文写名印内不可着氏字当详审之三十四举曰表字印只用二字此为正式近人欲并加姓氏于其上曰某氏某某若作姓某父古虽有此称系他人美已却不可入印人多好古不论其原不为俗乱可也汉人三字印非复姓及无印字者皆非名印盖字印不当用印字以乱名耳汉张长安字幼君有印曰张幼君唐李温字化光有印曰李化光右一字左二字此三字表徳式也三十五举曰诸印文下有空处悬之最佳不可妄意伸开或加屈曲务欲塡满若写得有道理自然不觉空也字多无空不必问此元陈绎曽翰林要诀第一执笔法擫大指骨下节下端用力欲直如提千钧捺食指着中节旁钩中指着指尖钩笔下揭名指着指外爪肉际揭笔上抵名指揭笔中指抵住拒中指钩笔名指拒定导小指引名指过右送小指送名指过左右名拨镫法拨者笔管着中指名指尖员活易转动也镫即马镫笔管直则虎口间如马镫也足踏马镫浅则易出入手执笔管浅则易转动也右指法枕腕以左手枕右手腕提腕肘着案而虚提手腕悬腕悬着空中最有力右腕法大凡学书指欲实掌欲虚管欲直心欲员右手法撮管以拨镫指法撮管头大字草书宜用之书壁尤佳管以大指小指倒垂执管三指攅之就地书大幅屏障捻管大指与中三指捻管头书之侧立案左书长幅钓字握管四指中节握管沈着有力书诰勅牓疏右变法第二血法蹲七分三折管直心员驻七分力到水聚提三分大指下节骨竦水下捺九分力满过十分疾过抢各有分数员蹲直抢偏蹲侧抢出锋空抢衂三分三摇笔杀力字生于墨墨生于水水者字之血也笔尖受水一㸃已枯矣水墨皆藏于副豪之内蹲之则水下驻之则水聚提之则水皆入纸矣捺以匀之抢以杀之补之衂以员之过贵乎疾如飞鸟惊蛇力到自然不可少凝滞仍不得重改第三骨法提竦大指下节骨下端提尾驻飞纵和大指下节骨下臼蹲首驻捺衂过字无骨为字之骨者大指下节骨是也提之则字中骨健矣纵之则字中骨有转轴而活络矣提者大指下节骨下端小竦动也纵者骨下节转轴中筋络稍和缓也第四筋法藏首尾蹲抢度中间空中飞度字之筋笔锋是也断处藏之连处度之藏者首尾蹲抢是也度者空中打势飞度笔意也右字法中指下贯上左贯右笔中柔名指上贯下右贯左笔中韧右指法第五肉法捺满提飞字之肉笔豪是也疎处捺满密处提飞平处捺满险处提飞捺满即肥提飞则痩肥者豪端分数足也痩者豪端分数省也右字法笔字一寸蹲七釐提五釐捺九釐画一分以是为率清劲递减三釐初学提活蹲轻则肉员老成提紧蹲重则肉䟐纸强弱有分数笔力临时斟酌之水太渍则肉散太燥则肉枯干研墨则湿㸃笔湿研墨则干㸃笔墨太浓则肉滞太淡则肉薄麤即多累积则不匀磨墨之法重按轻推远行近折砚池寛面细毎夕一洗则水墨调匀血肉得所端石惟取细润停水歙石惟取缜涩发墨兼之斯为宝矣凡磨墨不得用砚池水令墨滞笔沍须以水滴汲新水临时斟酌之凡书不得自磨墨令手颤筋骨大强是大忌也初学须用佳纸令后不怯须用恶笔令后不择笔右用笔分数通论纸墨砚等第六平法偃一首抢下尾抢上仰一首抢上尾抢下平一首抢平尾抢平勒一上平中仰下偃空中逺抢以杀其力如勒马之用缰也凡尾提处观其笔燥湿何如燥则驻蹲捺而实抢以补之其次蹲而不捺其次驻而不蹲其次提而不驻即实抢之湿则提起即空抢可也凡平画忌如算子终篇展玩不见横画始是书法第七直法垂露首抢上尾抢上分四停各半之悬针首抢上尾抢下空出分五停上二下一乡首抢左上右右上左尾抢左上左右上右偏蹲偏驻侧抢侧过分五停上二下二背与乡反努亅首抢右筑锋尾抢上左衂讫趯出分七停上一下一藏趯亦可首抢中心上出字分尽处空中落下画分尽处蹲之尾抢上出空中力尽止垂露悬针乡背努等笔皆有之肥瘠以字分为称长短随偏傍所宜用第八员法侧丶㸃之变无穷皆带侧势蹲之首尾相顾自成三过笔有偃仰乡背飞伏立等势柳叶鼠矢蹲鸱栗子等形散水氵上侧中偃下仰横二停以四停上内一中外二下自外四至内三聮飞灬四㸃相随偃前以后横列火灬外相郷而偃内相随而仰曽头丷对向贵从上开下合其脚八相背贵横上合下开啄丿㸃首撇尾左出微仰如鸟喙之啄物掠丿㸃首撇尾右出微仰如箆之掠发撇背撇丿首员蹲过作悬针法左出乡撇丿首偏蹲右顾左转作向竖尾悬针左出如手前后撇物波乀从乀五停首一中三尾一横乀五停首一中二尾二大体作仰画不蹲以锋傍裹空蹲三面力到顺指攲下力满微驻仰出三过笔中又有三过如水波之起伏拔乀先作左撇飞笔侧打锋不蹲顺势攲下力满微驻仰出三过笔如手拔物逴辶上㸃如右足立定取力下屈如右股三折取势下拔如右足之逴沟壑策一重提轻蹲员锋左出势尽仰收如鞭之策马力在着物处磔乀偏蹲偏驻疾过缓出首尾自藏须先作上啄取势如裂帛力在裂外挫因前笔衂出或上或下或左或右皆衂法也打丶提锋空中打下乃㸃法之长者打勾右打反趯抱腹趯下亅前笔末蹲锋提趯抱身贵短背抛乚乡仰勒反趯趯贵寛员或仰背偃或作垂露平或作悬针平或作员趯如背手抛物大背抛仰勒衂左努挑或偃勒衂右背挑长短屈伸各随字形挑乚右背仰勒反趯趯贵抱腹而淸戈提空中斫下势尽或仰趯抱身或收趯归腹乀或反趯乡左大体如乡右竖而左右顾盼反趯之势欲飞有斫戈有筑戈有反戈有飞戈勾裹偃勒乡趯或仰勒背趯勾努勒努趯或偃乡或仰背双包乃左先作乡撇撇尾停笔取势飞笔随势包撇势打间对撇首打背随勒尾平撇尾双裹乃阝法与双包同但自撇首偏蹲取势势逺则勒短裹撇平方匚上平旁向下偃匚或上仰旁背下平飞方匚上飞平旁飞向下飞偃飞者空中飞笔紧提转腕疾出也第九方法八面俱满者方可提飞九宫八面㸃画皆拱中心结搆随字㸃画多少疎密各有停分作九九八十一分界画均布之先于钟王虞颜法帖上以朱界画印印讫视帖中字画分数一一临拟仍欲察其屈伸变换本意秋豪勿使差失四家字体旣熟方可旁及诸家法帖字大以小印分数蹙之法帖字小以大印分数展之虽以黄庭乐毅展为方丈可也又以朱界画印印纸或棐板漆之取许愼说文偏旁字様一一依法区处务要简易精熟外妍美而内遒健各各自佳矣均方长者目两减阔罒短者罒两减长小者四减字形虽有长短阔狭小大行中须留空地仍须写空中势须偏着右或亦各一分第十分布法布方中展员则疏者均方中蹙员则密者均方㸃画孤单者展一画大人卜之类是也重幷者蹙之一旁枣转影栾岳麓森之类是也古者所无不得擅写映带凡偏傍不相称者屈伸㸃画以避之太繁者减除之太疎者补续之必古人有様乃可用耳变换字之中㸃画重并者随宜屈伸以变换之㸃不变谓之布棊画不变谓之布算子若一马三册是也字之中偏傍重并者随宜开合而变换化之间合间开之类林晶炎焱是也体样随字变体随体识様字形有孤单重併并累攅积之体须据许慎说文为主而分布之一二为孤日月为单枣炎为重林竝为并转影为并晶焱为累墅样为攅㸑郁为积以此为例广推求之字间对者宜疏疏者宜密行白对者宜等间者宜半篇段平起伏六分之一平其三起最后二分伏平者员穏而平画多也起者振动而仰画多也伏者收敛而多偃画也第十一变法情喜怒哀乐各有分数喜即气和而字舒怒则气麤而字险哀即气郁而字敛乐则气平而字丽情有重轻则字之敛舒险丽亦有浅深变化无穷气淸和肃壮竒丽古澹互有出入者是牎眀几净气自然淸笔墨不滞气自然和山水仙隠气自然肃珍怪豪杰气自然竒佳丽园池气自然丽造化上古气自然古幽贞闲适气自然澹八种交相为用变化又无穷矣形字形八面迭递増换一面变形凡八变两面变形凡五十六变三面以上变化不可胜数矣势形不变而势所趋背各有情态势者以一为主而七面之势倾乡之也第十二法书眞钟繇力命尅㨗宣示王羲之乐毅画讃黄庭告誓霜寒王献之洛神六朝不知名氏曹娥羊叔子遗敎序陶𢎞景瘗鹤旧馆坛智永千文虞世南孔子庙碑欧阳询九成宫化度寺虞恭公褚遂良哀册圣敎张旭郎官颜眞卿麻姑坛放生池中兴颂干禄字东方朔柳公权陀罗尼行钟繇丙舍吴人羸顿雪寒长风羲之兰亭极寒苦热官奴快雪来禽奉橘圣敎序开元寺十七帖献之地黄岁终卫军授衣阿姨鵞羣岁尽夏日奉对思恋天宝吴兴黄门山阴东家转胜相过鵞还触事夏节恨深黄耆誉石骆驿月内尊体谢安八月五日褚遂良枯树赋李邕岳麓娑罗树张从申𤣥静淳化法帖诸帖之祖王着模刻深得古意不见眞蹟得此足矣绛帖淳化之子潘师旦模刻骨法淸劲足正王着肉胜之失然骏马露骨又未免羸瘠之憾潭帖淳化之子宝月大师模风韵和雅血肉停匀但形势俱员颇乏峭健之气大观帖淳化之弟蔡京模刻京沉酣冨贵恣意麤率笔偏手纵非复古意赖刻手精工犹胜他帖耳太淸楼续阁帖刘焘模勒工夫精致亚于淳化肥而多骨求备于王着乃失之麤硬遂少风韵戏鱼堂帖刘次庄模在淳化翻刻中颇为有格骨者淡墨搨尤佳武冈脩内司福州帖皆有可观鼎帖石硬而刻手不精虽博而乏古意星鳯楼帖曹士冕模刻工致有余淸而不浓亚于太淸续帖也玉麟堂帖呉琚模刻浓而不淸多杂米家笔仗宝晋斋帖曹之格模刻星鳯之子在诸帖为最下今佳帖难得学者赖此得见晋唐人髣髴耳百一帖王万庆模刻笔意淸遒雅有胜趣恨刻手不精妙耳二王帖拾二王行草书小帖略备但本非能书人模勒故博而不精右十二章大要笔员字方傍密间豁血浓骨老筋藏肉洁笔笔造古意字字有来歴日临名书毋吝纸笔工夫精熟久自得之矣书法三昧楷书虽出于汉魏未见于三代其原要从篆隶而变故其㸃画波磔横纵直曲员锐端侧岂徒然而为哉其中必有法矣夫分上而分下辨左而辨右宜偏宜中或藏或露有起而有止当向而当背其俯仰其收驻其推让其回折先后开合之次序大小长短之类聚必使其相称相应然后体始成而少合乎古人变楷初意耳不然字势虽可爱而无法之可尚不过一楷书俗吏如涪翁所云此编名书法三昧不知撰者谁氏其言或本于古人之已言而书则未有能尽知也前元时见于都下馆阁名臣家渔阳吴兴巴西康里常宝爱之叅政周伯琦来吴中久而人方知其有是编其归鄱阳也人始得而相传之乃知诸公之宝爱果然也古人论书云一须人品髙二须师法古是书之法学者习之固当熟之于手必先修诸德以熟之于身德而熟之于身书之于手如是而为书焉其容止之可观进退之可度隠然自见于毫楮之间端严而不刻温厚而难犯如邓志𢎞之论蔡端眀始可以为善书矣临池君子其谓然乎金华胡翰仲申父识书法三昧歌执笔之法实指虚拳运笔之法意在笔先八法立势永字精研一字体态侧倚取姸仰覆向背开合折旋垂缩留放肥痩方员画分篆隶锋别正偏藏锋聚气结构绾牵习与俱化心手悠然凡兹三昧参透幽𤣥茍非知者不可以传一下笔下笔之初有折锋有搭锋凡作字第一多是折锋第二三字多是搭锋承上笔势故耳若一字之间右边多是折锋应在左边故也又有平起如隶藏锋如篆大要折搭多精神平藏善含蓄则妙矣二布置布置如中字孤单则居中龙字相并则分左右为二停冲字则分纵为三停云字则分上下为二停凡四方八面㸃画皆拱中心喉咙唿吸字左短口欲上齐和扣如知字右短口欲下齐大要先主后賔承上接下左右相应以大包小以少附多太繁则减省太少则増益如此而成一字自然可观谓如宣尚髙向等字须回展右肩如其实贝眞等字则长舒左足如月丹用周等字则复峻拔一角如见目冈内等字则潜虚半腹如无字四竖则上开下合四㸃则上合下开如工并字画则上仰下覆如三字则上画仰中画平下画覆与畺字同如爻字则上捺留下捺放茶字则上捺放下捺留如并字则右缩左垂斤字则右垂左缩上下亦然如毚字则下免字除二撆悬字则除系左㸃辟字则除上口盛字则除成字中勾如神字加一㸃辛字加一画册门字须自立向背八州字皆潜相瞩视如字或止一画一㸃者须大书以成其独立之势如昌吕爻枣等字须上小林棘羽竹等字须左促之类难以枚举以此类推则随字立意位置则知结体之大槩矣三运用夫作字之要下笔须沉着虽一㸃一画之间皆须三过其笔方为法书盖一㸃微如粟米亦分三过向背俯仰之势一字有一字之起止朝揖顾盼一行有一行之首尾接下承上之意此乃古人不传之妙宜加察焉㸃之祖㸃之祖丶蹲鸱之势此三过侧法也起自中而末锋自中出也㸃有尖秃斜正随字势而用之丶仰三角㸃丶覆三角㸃用于势当仰覆者氵旁三角㸃用于直波㸃水丶直三角㸃丶直四角㸃用于宀丷乱四角㸃起于兰亭茂字用于立羊羔美等字丶长鼠矢㸃用于长吏使更丶短鼠矢㸃用于夹奚契灬三往一复㸃用于下四㸃灬向背㸃两旁分八字相向与中带相背立势灬寛横波灬促横波㸃皆用于下四㸃灬急雁阵灬缓雁阵㸃燕然樵三字外不可用仌顺两对㸃用于雨巫飞明等字拗两对㸃用于米雨兆率等字上小字用于光当尚堂等字下小字用于示系等字上八字用于曽公下八字用于具只垂胆㸃用于宁字穴字顾盼㸃用于州字心字开三㸃用于纟敛三㸃用于孚三横三㸃用于龙也画之祖画之祖一勒法也状如算子便不是书其法初落笔锋向左急勒回向右横过至末复驻锋折回其势首尾俱低中髙拱覆舟様故曰勒常患平智永虞世南上而钟王多用篆法为画欧阳褚薛多用隶法为画祕诀云横画须直入笔锋竖画须横入笔锋此不传之枢机也竖画之祖竖画之祖努法也柳云努过直而力败其法初横入笔向上行而少驻复引锋下行势须作凸胸而立至末复驻锋向上此垂露也末锋驻而不收引而伸之此悬针也大要画多则分仰覆以别其势竖多则分向背以成其体目字之竖向也门字之竖背也川字中竖直左右之竖相背册字中二竖直左右之竖相背图字六竖相向皆须分向背以避铺算子也钩之祖钩之祖亅趯法也柳云趯宜存而势生其法蹲锋上出险势旁分然亦须分三体左如氏长字须长趯以应右右如门丹字须长趯以应左中如东乗字趯须朝上又有亅棘针短而有力亅虿尾如丁亭宁字皆用之亅蟹爪殊字用之字字皆随体变化也短画之祖短画之祖一策法也其法仰笔䟐锋轻擡而进有如鞭策之势故言策不言勒异于勒者勒则两头下中髙策则两头髙中下唐太宗云策者仰策仰收柳云策仰收而暗揭如其天夫才之类凡短画皆为策也撆之祖撆之祖丿掠法也柳云掠左出而锋轻颜云掠髣髴以宜肥其法曰此乃斜悬针而末锋飞起也宜出锋处送笔力到而匀不可半途撆出则无力而痩弱如大夫右字之类是也又谓之腕须直下笔而弯出之如左字用须斜硬右字用须腕转也短撆之祖短撆之祖丿啄法也水永字皆用之其法下笔驻锋后即出名啄柳云啄仓皇而疾掩凡字之短撆皆用之丿隼尾也如立亻头上撆是也如鹰隼之立乎柱首也彡竖三撆者则须分势如三字之画为仰平覆也此则上撆平中撆斜下撆直状如柳穿鱼也捺之祖捺之祖乀磔法也今人作捺多是两驻虽曰三过其实不知此法也其法首抢起中驻而右行末驻笔蹲锋而出如兰叶之状皆含蓄而不露最为髙也柳云磔䟐趞以开撑乀又有欣字燕尾者乃急就章之波法也如水之自泉口流出其下遇石激而过故谓之激石波也右上项侧勒努趯策掠啄磔八法备矣书法运用尽矣但于侧倚取妍担夫争道血脉聮属雄健妩媚体态横生出入乎八法之外者又须详论非纸笔可形容用力熟娴自诣阃奥至此不几其神乎四为学纲目书法纲目万字俱全凡学必有要若网在纲有条而不紊永字者衆字之纲领也识乎此则千万字在是矣三静法地五动象天地静也故以不变者法焉天动也故以变者法焉次及条目变㸃方员变者如髙低长短阔狭其变无穷也㸃者下笔成㸃而后行也方者自方员者自员如置筯于案而非匾锋也俯仰向背沉莹淸权有俯仰向背者则俯仰向背无则为之俯仰向背沉者下笔不浮刻入纸中也莹者如孤月流天无云翳也淸者非谓痩与寒也肥者亦有淸气也在叅古帖而得之权者如鬓镸无㸃之类是也拗者让者引焉疑焉拗者尔东我西而不失于相顺让者要还他地位随时处宜而措之也引如左詹等字引而伸之疑如有伏兵疑不敢动如帝带等类是也鸟立木上雁在天边鸟立木上仁行之类是也雁在天边燕然樵之类是也掬特员起掬者从本身掬出也故其上欲员囗字是也特者特笔写也故其上欲起口字是也二者相须为用也抢折回聮抢者策类也折则笔锋飞动翻而非硬直也回则有虚回实回聮则有虚聮实聮二者不可偏废也齐努磋驻齐者勒类也努者竖画也磋者左右揭腕也驻者如驻马无往而非此道也屋漏蜿蜒屋漏痕者不见起止之迹也乌丝䦨者蔡襄所耑乌丝䦨者锋正则两旁如界也复有八忌切意精研枯藁生硬轻重纒緜内外是纵左右非坚枯藁则无润泽生硬则无软美轻重则不典纒緜则不莹内纵者腹肚阔外纵者手脚不停分而长左为左揭腕右为右揭腕皆不可无力知所趋舍为书中仙趋所当法避所当忌则为尽善五大结搆云空上勾之应下如鸟视胷九见腕勾之应上须折锋而起门月右勾应左半斜以锐为精来东中勾应上随缩锋而微露长民左勾应右须尽趯其锋黍委上下之撆㸃有阴阳之分不分则无上下相承之意术冲三排之直者卓然中立而不倚其左右有拱揖之情畺三三排之横画者截然中处而不乖其上下有仰覆之别其目四画之字上下反其情而二三但取顺然无四㸃之字左右要成八字中带可就上不可就下皿四四柱之字左右上开下合炎茶两捺之字或上㸃或下㸃各宜所重反及两撆之字先长而斜硬后差短而腕转庐多此等字先腕转而后斜硬口曰不可横长须下画长承直末臣巨欲直左而右旁短直应之旬匊此等字里面字与勾齐方称马长如此短画不得与长画相黏衣良捺应右钩须畧平起莫矢此等字下画宜长撆短不转而㸃取下之长短用之思志心在下者欲折右足左寛方称见贝此等字须右长直画作小棘刺中画短不可相黏欲其员净匀平而啄短出以㸃承长直而为之终逺还凡之遶里面字上大下小方称虽难此等字直画微向左以避右边之势鸟乌屈脚之势如角弓之张门周须初撆首尾向外次努首尾向右同国初直画首尾向右平画仰次直画首尾向左戋森重勾之字在乎先缩锋而后出锋作趯以应捺亦同作行左短而右长于佳右短而左长自因左竖短右勾微长亦马㸃之重并亦必屈伸以变换之不变谓之布棊三册画之重并者必随宜屈伸仰覆向背以变之否则如布算亹姜繁杂者必求古人佳样用之古无则不可擅写邉尔太繁者宜减除之仓食上面不可写波上下直画宜短㸃皆近上是足卜字居中下撆须横而波啄之中又名三牵绾法也攵初啄而画头接其尾中复以波上接掠而终之心初㸃向里横戈斜平勾向内而收中㸃取髙势欲黏第三㸃第三㸃又须与勾髙不可下风两边悉宜员名曰金剪刀柔下面木字左右须与直齐者日字不宜正对土字十横画较长直画宜短七横画较长直画转而复回和偏少者伸㸃画以就之氊偏碍者屈钩以避之井字之孤单者展一画以书之字之重幷者蹙一画以书之画九画之字必须下笔劲净疎密停匀照映为佳当疎不疎反成寒乞当密不密反成寛疎相揖相背发于左者映于右起于上者伏于下此不易之法也辛太疎者补续之仍必有古人佳样乃可写左画短而斜硬其撆右画长而腕转其撆大横画微短撆就画上直下至画下方腕转向左波首微出画上大要波首暗接连腕末锋则血脉聮属六结构迳庭错综横蹔惊坚垄分疆龙细路诸诗三匀湘游卫辙识疎排分衣之大十缜密杰密坟苏飜短方则向短江和长方崖喜苍翠寿让横垂暮喜幸矣让直即印恒叩郎让右收改波号虢让左凿缺对颐邺天覆宇宫宁亨守地载血且盖益正承上更天夫夬央盖下今合含令佥上尖卷在存奉奄下尖动助多少人隔水湍流波淸激散水沙汰江河浊二分里表𠂻裘裳上平峻峰颂飡雄下平春眷合舂奉从腕虱风夙汛飞横腕先光见乞元从撆厥居戸左彦横撆又义大支少从波及友尺反爱横波还之逺趣连从戈伐成哉载茂横戈心必恐恕悲匀画靑书髙台畺阳画大在辰天王阴画下不言六丁平画量童景皇黄趯勾列则乗制争绰勾乎于亭手宁齐撆大合今夫奉尖撆庭戸延见冗肥古七曰八公痩身亨事牟了员比由心白回向目自尚圎内背飞北风斤非邑部郎乡都邦卩仰即印卿御回右肩髙雪两向禹舒左足其贝只宝贤右占地祠独犹懐隅左占地敬乱彰彫欤中占地华壸卖堂芜上占地云雪宇宙宦下占地我衣是大芝柳叶㸃足复走是吏栗子㸃家方㡳亶父翻捺㸃火秋金卷来𤓰子㸃亦失矢小尓七发笔先后龟先龟次次次乂先次乚次臼肃先肀次次飞先次兴先目次次次母先次女留先次已次田必先次或先次马先次次次斲先次次弓次一次斤欧先次次欠斋先次癶次示次美先美次畞先十次田次久门先次次次聚先丅次次亻次匡先主次乚无先次次鼠先臼次次次右先丿次有字同鼎先目次次长先次次书先次次曰臣先次将先次次寽兮先次乌先次次八名人字体此段旧有五百余字集汉魏以来诸帖中之破体者以其传写失眞已久又不注其所出恐误后学故不录大率破体悉从篆隶而出学者须自详考其法果合于篆隶者取之出乎俗笔者去之岂可不知辨哉洪武十五年三月十八日识元郑枃学书次第之圗中兴颂东方朔碑万安桥记八岁至十岁九成宫铭虞恭公碑姚恭公墓志遗敎经十一岁至十三岁宣示表戎路表乐毅论力命表曹娥碑十四岁至十六岁兰亭叙圣敎序开皇帖十七嵗十八嵗阴符经献之帖十九岁二十岁急就章二十一岁右军帖二十一岁至二十四岁旭素帖二十五岁琅邪题十三岁峄山碑十五岁泰山碑张有书周伯琦书蒋冕书石鼔文钟鼎千文泰山碑铭景君碑鸿都石经二十五岁费鳯碑阴此圗所限年岁为中人设耳若天资高者十年功可了衆体元郑枃书法流传之圗元应在篆法辨诀鸟迹科斗旣茫昧石鼔遗文起自周其后李斯工小篆篆中生隶有从由湏知六体深藏义会意谐声各可求后世偏旁多舛谬幸存复古可旁捜试㸔奉奏春秦泰隶首虽同篆不侔文市方言交永主难将㸃画一般求兼并既不同前首美益何湏问屰酋合辨粪身全异翼当知差首亦殊羞夹人颇异来人迹农字原非曲字头应鹿有头非是广岳兵同首不成丘退邀尽向彳旁取甘白皆从口内求刀力微茫分券劵云亡髣髴别荒流胜旁作劵原非券牵字从窂不是牟莫道塞寒同一体当知覆履不同谋䕫形却自猱生角牛字非因午出头若解活甛难共舌方知届宙不同由当分支丈微如攴合辨囱西近似二或倒颠文作悖两仰覆水成沟丈支略异分枝杖共甲微如别戒戎若解黑头非是里乃知熏首亦非重臼文写出微如臼思字㸔来近似悤晋首还从䨇至得竞头当以两言充当知竞字非䨇克湏记曹头用两东普用并头从两立弼因弜体用䨇弓弜强音别文还别普替头同足不同蝶字虫邉从一疌蜂于逢下用䨇虫兹时但用䨇𤣥并友字还从两又重摅畔用雩非用虑弥旁从长不从弓知智不可文通用好好原来字不同昔比头皆匪廿巽同异足各非共津旁有原非聿骍畔从苇不是辛合省戍旁难比戌当知畅畔不同申楚疏用疋原非足弃育从云不是云鼎冂两虫方有蜜土行三鹿乃扬尘粦头非米炎为正屑下如肖䏌是真冂几但分形阔狭玉王惟辨画稀匀哂时但用弓旁欠瞬字当从目畔寅戟字非因戈畔卓阵图却用攴边陈草头从早通为皁木畔从屯即是椿韤畔用韦非用革幄旁从木不从巾旁从水通为济下从山即是岷兄允兊充皆共足独于克下不同人句匀勺背翻俱异旬㐱军头反一如恒近于桓非共亘没几于役不同殳雩旁着木翻成桦木畔从虖始是㯉表素责青头并异丧辰畏展足皆殊丸形近似𤓰和掌失迹全殊矢与夫下米本分㬥㬥黍旁占古别黏黏㐌偘每乍暝人别台弁𢎞私厶口殊羽上从殹通作纛木旁从付即为桴抑文却是从反印幻字原来是倒予赞辇替朁头并异壸壶壹槖首皆殊旅依近佀衣还异斾饰相亲希则非致畔莫差攵作攴攲旁当正欠为支羔熊有足同鱼燕象马分蹏异廌为华叶弃乘头并异舜爵受首俱竒悚时却用心旁只摆字惟从手畔卑布用父头难比有具从廾足不同其手旁用石通为摭足畔从竒即是羁石畔㒸声谐作坠阜旁左字叠成隳朋明胡服旁皆异要贾票垔首欲迷日畔从王非是旺口边从帝不成啼休言去吉皆从士莫道刲封尽属圭溺字却从人畔水洗文但用水边西㫖旁有首方为稽斯下从言即是嘶郭孰有旁皆异享栗覃同首各非西额旁用各非从客盻畔从分不是兮携本用巂非用隽镌还从隽不从巂耗时认取微如杻棒字㸔来近似桮合省睂头非用当知面下不从回金旁用广非为矿土畔从佳不是堆折畔却湏从两屮嶭旁不可用单薪柴便可为营寨禾䕸还堪作豆稭虫在㕚中原是蚤貍藏艹下即为埋以纟从定非为绽绽则衣旁以旦谐旦畔从人通作袒秃旁从页不成頽邑旁用咢通为萼草下从宣不是萱邑内共行方是巷木边从寸不成邨将虫屰为鱼咢猿以虫爰代犬袁日落茻中原是暮泉流下即成源火旁从耎方为煖火畔从爰即是暄山上有山非是出口旁从口即成喧渣查只用木旁且藴韫惟从草下温闹閙䦥阄鬭䦧篆皆从斗不从门女旁从耎方为软手上从臤即是悭合记卫从韦下帀当知巍有鬼头山刅文㸃画全如刃斑采王旁不类班狭用阜旁非用犬寛非从苋却从苋苔生于水当从水弹起于丸合用丸綵採只湏从独采栏拦只合用单阑戌中从步方成嵗禾下从千即是年戒戉微差难比戌干于略异不同千心旁用曷方成憩目畔从冥始是眠金本既然难作钵止舟何为却成前舄文亦可通为鹊鹗字原来即是鸢黄梦万头皆匪草畏思胄首緫非田斌斌不用文和武妙玅当从女作𤣥醋酢翻唿为酢醋傅传谐附似尃专三佳有木方成集三犬无风亦是飇最曼冕头皆是冒尞穼尉足尽如票廓文却用云头郭寥字翻从广下胶尗字单行通作菽尗头加艹却成椒土旁尾出方为窟穴下从羔即是窰既是渚旁非用水当知潮罢不从朝蘂头无草还非木俎畔因氷不用爻涨胀但湏从独张鳌遨只是用单敖段叚写出还微异折拆看来亦有譌冉再共形犹有异䍘穼同体亦全差抄时只用金旁少堕字惟从阜畔多以女从叟非是嫆以般从女始成婆俗譌虬纠丩为斗篆正池訑也作它驼字从人非用马蛇文无虫併为他做时写出还同作衰字书来却是蓑罔下去亡通作网可中无口亦成呵刅来依井方为创刅畔从仓即是枪登发有头殊祭詧庆尘同首异庚唐非采网下非其罪女向良边无此嬢系胃自然殊甲胄行商自合异宫商雨头从彗方成雪夕畔从生即是晴矧字但从弓畔矢亮时却用旡旁京鬳旁从瓦通为巘山畔从青即是峥毕竟木禾尤异术元来烹享尽同亨冒头去目通为帽衣畔从金即是襟卒也但从衣里觅友兮难向犮中寻忆时非用心旁意耻字当从耳畔心夹夹微差分陜崃望䍃略异别泾淫櫂还从水非从木钗本同叉不用金湏记黍黎皆用水当知恭忝各从心历头莫以秝为林上非从外作兟栗粟似西原是苘麻从林不从林㼝之为盌非从椀箴则为鍼俗作针音咅之头皆匪立圣呈同足各非壬金旁从戉翻成钺钺字元来不用金恼懒去心皆用女惯悭从手不从心频边不可单从步寻畔须仍复用彡合记博旁原用十当知影畔本无彡贯头有毌原非毋虏下从不是男以土从占通作玷以詹从木即为檐水旁从允通为吮水畔从占即是添人足头方作兑雨头添足始为霑手旁用适通为掷木畔从煔即是杉合记噀旁当用水湏知饮畔合从酓王旁从占非为玷金畔从韱即是尖甯以用心除必冉帆将风马易巾凡木旁从广当为榥门里从音即是庵凡下用巾原是佩胡为夙字不以凡篆文体用皆从古㸃画毫釐不可差隶法相从多简略不无于篆有偏颇堪嗟世俗无师法臆度偏旁误愈多于此未能穷一二聊题要领正其譌元董内直书诀无垂不缩谓直下笔既下复上至中间则垂而头员又谓之垂露如露水之垂也无往不收谓波拔处既往当复回不要一拔便去如折钗股员健而不偏斜欲其曲折员而有力如拆壁用笔端正写字有丝连处㫁头起笔其丝正中如新泥壁拆缝尖处在中间欲其布置之巧如屋漏痕写字之㸃如空屋漏孔中水滴一㸃员正不见起止之迹如印印泥如锥画沙自然而然不见起止之迹左欲去吻左边起笔不要有觜右欲去肩右边转角不要露肩古人谓之暗过緜裹鐡笔力藏在㸃画之内外不露圭角东坡所谓字外出力中藏稜者也明张绅名称篇八法之变形状不同古人遗迹往皆有名称如蹲鸱隼尾之类其法甚多今为蒐访类聚略具用笔之㫖学者庶有考焉㸃类蹲鸱早蚁鹗口䑕矢栗子桞叶科斗𤓰瓣丁头打㸃散水隔水列火聨飞衮笔暗筑显异奋笔曽头其脚横波直波鴈阵横类飞横平磔鳞勒战行藏头䕶尾折异横鳞竖勒三过仰覆鹤顶蚕头竖类竖悬针垂露玉筯钗股屋漏痕锥画沙乌丝䦨趯类棘鍼虿尾蟹爪趯钩绰钩勾裹勾努戈类丁头打㸃背戈倒戈涩出斫戈踠脚背抛卧挑外臂缩出折芒撇类隼尾分露缩出穿鱼波类横波竖波放留交争三过笔激石波緫论解摘揭腕斜曲蚕食叶壁坼文明张绅论执笔法执笔之法谓之执使者执谓执笔使谓运用故孙过庭有执使转用之法姜尧章云执谓浅深长短使谓纵横牵掣转谓钩环盘纡用谓㸃画向背眀王应电书法指要得此十法则横竖曲直方圎竒耦下笔更莫能逃天下字更不出此犹之昔人所称永字八法但彼止于丶一亅四法可楷而不可篆故更定十法如左一英日切数之始也又读若鸡单即画卦之竒单字也因三声相混故并借用一亦借用壹伏羲画卦仓颉制字咸起自一画见天文四丅等字从一在上若天盖也等字从一在下若地载也从一在中若负荷也二三亖从一而积从一而变读若棍敎穏切一以贯之也象正直顶天立地形借为击器名画见人容十七师云卦画一竒一耦而阴阳立文字一从一横而变化行王从在中从对列巨从在旁从有辅从右戾字从之丿从左戾字从之读若彻字见植物一此取其中画象发达透出形从而彻于下也丿从而左右下出也乂字从之乀从而左右上出也字从之从而左右旁出也丫从岐而上彻也等字从之从岐而下彻也两等字从之彡从而重垂于下也俗作畎坤卷切田间水道即水字中画也象水流动形凡画活动变化者皆从之字见地理十从而重从而稍变左右戾也从而横气之上浮从变于天从变于人从变于动物从变于植物从变于用物读若丸象坚实圆浑形画见天文七从在天从在地从在人从在动物从在植物从在器读若主微锐而活主字从之又读若㸃字从之此文从变体俗作圆月㳙切象天体周旋虚通之形旧误传此为盘圜字借用之员圆并非字见天文二从中闪烁形从小而连从小而单从而重从自中绕外从自外绕中︵从而得其上半等字从之别作从︵稍深等字从之又作从︵稍杀字从之从而长也等字从之从而文理形也等字从之从而得其右半也等字从之从而得其左半也字从之俗用方法羊切象地体广博平正四维之形借用方或误并非字见地理二从而得其下半地载形也等字从之从而得其左半匪匡等字从之从而得其东北直字从之从而得其东南等字从之从而得其西南从而得其西北凸凹从而上下有所损益也俗用围月圭切四面正方而刓其四隅象九围形字见人道九字失其传久矣师以袁之中从为声也取以易员田之四至也取以易方韦之中从为声也取以为围从而重重围绕也从谐声并从会意从而得其左半范围意也区匽等字从之从而下遗㔷匿字从之从右半而少变字从之小篆作义与集同字急切从三合而一之师云合三才之道和而同之以賛化育也字见人道十损其下有覆盖意凡结字在上者多从此从而少平为器之盖等字从之从而少斜草屋欲利水也为余舍之首介宫室之首斜于缶平于舍者也从而益锐其上为等字从而稍圎为弁之首从而垂有领为衣之首义与五同又古切从一斜而合之交错参伍以成事之意也以其参天两地为五数之五字见人道十一从而生从而重十从而安定也眀王应电布字原病凡依形布置方为得体茍稍有増减易置遂失其义自眀道者观之殊不入目矣今略举数法以见凡例须会此法乃无文之文玩之而知其为正中之竒拙中之巧也字欲充以简作烦作失覆上形作失粒形作误同于木作作根从上生皆大病也字欲媚以正作邪以直作曲作失端正形并正形也今作于义何居字欲长短相齐以方作长作作作皆以便偏旁覩其形则全不类矣字欲阔狭相匀以长作阔作作作因欲称阔字使字形失眞义不可寻字欲省以活作死作土作字欲短分合为离字分而为字分而为遂讹从贝字分为遂譌为言相合失体致子母莫辨以信为母而从川㑹意以仁为母而从女会意今反旁折作以月为母而谐霸声以衣为母而会集意今反上下析之作唯欲字之相称殊失正义字画茍简㫖义不眀危色身并从人字建首乃与免象鱼召等字同作人物不分羊昔良通作动植莫辨至失圆之形为围为方皆不精之至也眀李淳大字结构八十四法臣幼习大字未领其要后获儒僧楚章授以李溥光永字八法变化三十二势宝而学之渐觉有得后又获右军王羲之八法书诀共三昧歌玩其妙用亦转觉有所进步虽然运笔之法近得颇熟结构之道实有未明因取陈绎曽所述之书法及徐庆祥所註之书法求其藴奥见有天覆地载分疆三匀及勾努勾裹之目緫而集之共有一百一十三目用而为法庶几近于规矩惜其紊乱中间犹有未尽善者则去而不取止选五十八目犹未尽书法之道臣忘其固陋窃取陈徐二家法外之意续添二十六目如二段三停减捺减勾之类同前共成八十四目就题曰大字结构八十四法又每法取四字为例作论一道以开字法之奥今集旣成固知僣踰罪莫能逃臣不胜战慄之至天覆宇宙官宫地载直且至里让左助幼即却让右睛蝀绩畤分疆体辅愿顺三匀谢树卫术二段銮向需留三停章意素累雷雪普昔衆界要禹数敬刘对腾施故地弼办衍仰鸾莺衅丛蕃华冲掷冠宼宓宅国固门䦨南丙雨而匀画寿畺画量错综馨声繁系疏排𤓰介川不缜密继䌴纒䌵悬针车申中巾中竖军年单毕上平师明牡野下平朝叙叔细上寛宁可亨市下寛春眷夫太减捺燮癸食黍减勾禁埜戋懋让横喜娄吾𤣥让直甲千平市横勒此七也乜均平三云去丕从波丈尺吏臾横波道之是足从戈武成几夷横戈心思志必屈脚乌马焉为承上天文支父曽头曽善英羊其脚其具典与长方罔周同册短方西曲回田捺勾民氏良长重撆友及反夌攅㸃采孚妥排㸃无照㸃然勾努菊萄蜀曷勾裹甸句勾匀中勾东束来未绰勾乎手予于伸勾紫訾旭勉屈勾鹓鸠辉頫左垂笄并亦弗右垂升拜卯盖下㑹合金舍趁下琴谷吞吝从腕鳯风飞气横腕见毛尤免从撆尹户居庶横撆考老省少聮撆参彦形彤散水沐波池海肥土止山公痩了卜才寸疎上下士千密赢赍龟鼍堆晶品畾磊积爨郁䉹縻偏入八乙巳圆辔峦乐栾斜毋勿乃力正主王正本重哥昌吕圭併竹林羽弱长自目耳茸短白曰臼四大囊橐小厶口小工向好妙舒饬背孔乳兆非孤一二十了单日月弓乍论盖闻字之形体有小大疎密肥痩长短字之㸃画有覆仰向背屈伸变换尝患其浩瀚纷纭莫能尽其结搆之道所以定此八十四法为例推广求之若无法者不失于偏枯则失于开放不失于开放则失于犯碍不失于犯碍则失于承载趋避鲜有合格可观者焉盖大字以方端均称为贵偏斜放肆为忌是以此法取分界地步为主折算边傍为用收敛肢体布置形容具註则繁略伸大意且如一字之形理有数等有上盖大者有下画长者有左边高者有右边高者若上盖大者名曰天覆书者要上面盖尽下面于法用上面淸而下面浊若下画长者名曰地载书者要下画载起上画于法用下面重而上面轻左边髙者名曰让左书者须左用昂而右用低若右边有谦退之象右边髙者名曰让右书者却右用耸而左用平若左边有固逊之仪左右停者名曰分疆书者取左右平而无让如两人併相立之形三排匀者名曰三匀书者取中间正而勿偏若左右致拱揖之状二截者名曰二段书者用分为两半校其长短微加饶减三段者名曰三停书者用分为三截量其疎密以布均停又若上占地步者要上面阔而画淸下面窄而画浊下占地步者要下面寛而画轻上面窄而画重左占地步者要左边大而画细右边小而画麤右占地步者要右边寛而画痩左边窄而画肥左右占地步者要左右痩而俱长中间肥而独短上下占地步者要上下寛而微匾中间窄而勿长中占地步者要中间寛大而画轻两头窄小而画重俯仰勾趯者要上盖窄小而勾短下腕寛大而勾长平四角者要上两角平而下两角齐法忌挫肩垂脚开两肩者要上两肩开而下两脚阖法忌直脚卸肩匀画者黒白喜得均匀错综者三部怕成犯碍疎排之撆须展不展则寒乞孤穷缜密之画用蹙不蹙则疎寛开散悬针之字不用中竖若中竖则字少精神中竖之字不用悬针若悬针则字不穏重上平者其小者在左而莫错方隅下平者其小者在右而勿差地位上寛者下面固然难大惟长趁而方佳下寛者上靣已是成尖用短促而方好减捺者宜减不减则重捺难观减勾者宜减不减则重勾无体让横者取横书长而勿担让直者要直竖正而勿偏横勒者但放平而无势均平者若兼勒以失威从波之波惟善藏头收尾横波之波先须拓颈寛胸从戈之戈但怕弯曲力败横戈之戈犹嫌挺直勾平屈脚之勾须要尖包两㸃承上之撆宜令又对正中曽头者用上开而下合其脚者用上合而下开长方者喜四直而寛大短方者贵两肩而平开搭勾者勾须另搭不则累狗笔之态重撆者撆须宛转不则犯排牙之名攅㸃之㸃皆宜朝向不则为砌石之様排㸃之㸃须用变更不则为布棊之形勾努之字不宜用裹若用裹字便不方圆勾裹之字不宜用努若用努字最难饱满中勾绰勾但凭偏正生妍伸勾屈勾惟在屈伸取体左垂者右边不得用长右垂者左边须索要短盖下者左右宜乎均分趁下者两边贵乎平展从腕横腕宜长惟怕蜂腰鹤膝从撆横撆皆忌短仍患鼠尾牛头聮撆之法取下撆之首对上撆之胸散水之法趯下㸃之锋应上㸃之尾痩者但须少痩而休反为枯瘠肥者止许略肥而莫至于浮肿密虽紧布还宜自在安舒疎本稀排乃用丰肥麤壮堆者累累重叠处以铺匀积者緫緫繁紊中而取整偏者还须偏称圆者则喜围圎斜者虽斜而其中要取方正正者已正而四方无使余偏重者下必要大併者右必用寛长者元不喜短短者切勿求长大者旣大而妙于攅簇小者虽小而贵在丰严向者虽迎而手足亦须回避背者固扭而脉络本自贯通孤者画孤而惟患于轻浮枯痩单者形单而偏重于俊丽淸长是以此法非在一途而取轨全资衆道以相承约方圎于规矩宜平直于准绳欲使其四方八面俱拱中心勾撆㸃画皆归间架有相迎相送照映之情无或反或背乖戾之失虽字形有千百亿万之不同而结构亦不出乎此法之外也若夫筋骨神气须自书法精熟中融通变化久则自然有得非但拘拘然守于法也景泰二年二月初一日臣李淳谨上进七十二例法一侧化十五法怪石丶龙爪冫梅核丶杏仁铁铃龟头羊角垂珠悬珠灬羣鹊爫菱米鸡头𤓰种丶蠏脚宝盖宀二勒化十一法玉案二铁城囗石楯舞鹤衤驼头折钉辵之音阜阝音节卩音邑阝犂梁三努化六法铁柱象笏垂针马桩巾鸟鶵乚曲尺四趯化十四法绰勾亅慢勾亅紧勾亅玉钩竹箨犭狮口曲勾了柳箕勿浮鵞乚龙尾乚弯笋鸾翅飞鳯翅飞雁五策化六法虎牙金锥斸勾聚水氵散水氵横爻卝六掠化九法犀角丿悬戈丿新月丿钩镰丿叠乌立人亻飞带直撆了蛇头七啄化七法掠拂丿鸟啄丿鬭鹑木人亻双竹竹蟠龙幺戏蝶巛八磔化四法金刀乀鸣鸭乀漫游鱼乀游鱼三折腰乀右七十二笔势法度虽具结构在人若夫由象识心则又不能以法度限也歌曰撇捺㸃勾画要熟斜长曲短势由人世间凡事诸般字不出七十二法寻眀丰道生学书法学书须先楷法作字必先大字八岁即学大字以颜为法十余岁乃习中楷以欧为法中楷旣熟然后敛为小楷以钟王为法楷书旣成乃纵为行书行书旣成乃纵为草书学草书者先习章草知偏旁来历然后变化为草圣凡行草必先小而后大欲其专法二王不可遽放也学篆者亦必由楷书正锋既熟则易为力学八分者先学篆篆既熟方学八分乃有古意大楷童子八岁至十岁学楷书其法必先大而后小如颜鲁公大唐中兴颂东方朔碑按此二碑当薄纸钩出塡作墨字褙成影本毎日习五十字四年之功可得七万字则他日作题匾大字有法又宋蔡君谟书万安桥记若题匾字须求洒落不可竟学写碑字面他的法拘着在匡子里况碑字甚小不足为匾字用也须如虞欧作碑凡长短大小阔狭皆随形体为之四旁尚有余地庶不拘拘更见古意颜之满塞断不可学且颜柳稍变其体大小侧背略存大势而偏旁淸劲亦复可喜或者赏其竒妙耳须拆开看各自成字又不可各自成了一边㸃亦如之皆欲有照应方有意思大凡大字须先颜次王若米老写匾多是行书倾攲不正便难入格以须字之洒落则善矣中楷童子十一岁至十三岁当学中楷书以欧阳询九成宫及虞恭公二碑为法钩塡俱如前法日影百字三年之功可得十万字熟此则八法具备思过半矣进而魏晋如堂构已成丹雘何有欧阳询书姚恭公墓志佛遗敎经小楷童子十四岁至十六岁须学小楷如王羲之临钟繇宣示表钟繇书戎路表力命表王右军书乐毅论曹娥碑行书凡童子十七至二十岁须学行书先学右军书兰亭叙及右军开皇等帖又懐仁集右军书三藏圣敎序及荐福等碑亦足观览又集书阴符经献之行书诸帖草书童子廿二至廿五岁学草书其法亦先小而后大须以右军书十七日等帖及懐素书圣母碑二大字草书为法又张旭长风帖篆书大凡童子十三岁至廿三岁当学篆其法先大而后小先今而后古当以阳冰书瑯琊山新凿泉题李斯书峄山碑及泰山碑宋张有书伯夷颂元周伯琦临张有书严先生祠堂记蒋冕书小字千文为法古篆则学史籀石鼓文钟鼎千文八分书童子至廿四廿五岁当学八分其法先大而后小当法唐明皇泰山碑铭北海相景君碑鸿都石经堂邑令费凤碑阴眀徐渭论执管法凡执管须识浅深长短眞书之管其长不过四寸有竒须以三寸居于指掌之上只留一寸一二分着纸盖去纸逺则浮泛虚薄去纸近则揾锋势重若中品书把笔略起大书更起草诀云须执管去纸三寸一分当眀字之大小为浅深也执管之法须置管于大指中节之前不得当节以碍其运动须要居于动静之际书法所云拓大指者大约当以笔在指端运动适意则腾跃顿挫生意出焉若当节则掌握如枢每每不得自由转动必碍凡回旋处多成稜角笔死矣安望字之生动乎略略以食指齐其中指兼助为力指自然实世俗多以单指苞之单钩则肘臂着纸力不足而无神气便有拘局而不放浪的意自必以双指苞管盖撮中指而敛食指以助之者也虽云要齐又不必十分牵之使齐亦要有自在意思方得正所谓双苞而实指者夫双苞则坚坚则掣打劲利齐指则实实则筋力均平又以名指拒前三指所执之管更以小指拒前名指虽用大中食三指着力亦须五指共执令掌心虚如握卵拳指塞掌便能絶其力势拳须虚则运用便易转侧圎顺此正所谓虚拳者也把腕来平平挺起凡下笔㸃画波撆屈曲皆须尽一身之力而送之古人贵悬腕者以可尽力耳大小诸字古人皆用此法若以掌帖卓上则指便黏着于纸终无气力轻重便当失准虽便挥运终欠圎健盖腕能挺起则觉其竖腕竖则锋必正锋正则四面势全也近来又以左手搭卓上右手执笔按在左手背上则来往也觉通利腕亦自觉能悬此则今日之悬腕也比之古法非矣然作小楷及中品字小草犹可大眞大草必须髙悬手书如人立志要争衡古人大小皆须悬腕以求古人袐法似又不宜从俗矣执之虽坚又不可令其大紧使我转运得以自由大凡执紧必滞今既居大指节前微而侧向于前矣又须执之使寛急得宜不可一味紧执盖执之愈紧则愈滞于用故耳又云善书不在执笔太牢若浩然听笔之所之而不失法度乃为善矣大要执之虽紧运之须活不可以指运笔当以腕运笔故执之在手手不主运运之在腕腕不知执执虽期于重穏用必在于轻便然而轻则须沉便则须涩其道以藏锋为主若不涩则险劲之气无由而生至于太轻不沉则成浮滑浮滑则俗眀徐渭七字书诀擫凡擫之法盖用大指捺之作侧当用大抵侧者侧下其笔使墨精闇坠徐乃反揭则稜利也侧须收贵谨而重其要须右揭其腕次轻蹲其锋取势紧则乗机顿挫借势出之要稜角忌圎平贵通变疾则失中趯又成俗借势轻揭潜出务于勒也虽叠㸃亦自有法不与此同压凡压之法作横画用之乃中指运笔以笔心压者也画必勒贵涩而迟须以笔锋先行使中髙而两头下以笔心压之不得徒卧其笔口诀云勒之笔锋将及于纸须微进先用仰䇿次即迅收若一出便去揭笔不峻趯遂暗收则薄圎而疎且无力矣钩作弩竖用之亦中指运法盖竖必弩贵战而雄弩不宜直直则无力故其法须竖笔徐行近左就势而侧锋顾右潜擢轻挫则揭揭作策啄用之大指擡腕法也大抵策须仰笔将画势暗里潜锋揭腕归于右啄须按笔蹲锋潜蹙于右借势收锋迅掷旋左抵名指运法作趯及诸戈用之趯法须傍弩竖挫衂转笔出锋借势趯之使锋涩出期于倒收若伫思消息则神踪不坠矣诀云为环必郁贵蹙锋而缓转也诸戈法之谓也戈必阔贵迟疑而右顾其法潜锋暗勒势尽然后趯之上则俯而过下则曲而就永师有涩出戈法下以名指筑上上借势以中指遣之按笔至下以名指衂锋潜趯者也又折芒法须潜锋紧走意尽乃收而趯之若肥则质滞而钝俗矣导作掠用之谓捻向懐中来中指运法也须迅其锋笔下左出而锋利不坠则自然佳矣其法须右揭其腕加以迅出势旋于左法在涩而劲意欲急而婉若迟留则伤于缓滞矣诀云撆必掠贵险而劲送作磔用之谓揭向右边去亦中名指运法也右送之波皆名磔诀云波必磔必三折而遣豪其法须右揭其腕逐势紧趯傍笔迅磔尽势轻揭而暗收在于迅疾中得之其势亦贵险而涩也御定佩文斋书画谱卷四御定佩文斋书画谱卷五目録钦定四库全书御定佩文斋书画谱目录第五卷论书五秦李斯论用笔汉萧何论书势汉扬雄论书后汉蔡邕笔论后汉蔡琰述石室神授笔势后汉赵壹非草书魏钟繇论书魏钟繇授子会论吴皇象论草书晋王羲之书论晋王羲之笔势论十二章晋王羲之自论书晋王羲之用笔赋晋王羲之记白云先生书诀晋王献之论书晋王献之自论书齐王僧䖍笔意赞梁武帝答陶𢎞景论书书梁萧子云论书启梁陶𢎞景与武帝论书启梁庾元威论书北齐颜之推论书唐太宗论书唐太宗指意唐虞世南劝学篇唐虞世南笔髓论唐欧阳询用笔论唐欧阳询传授诀唐褚遂良论书唐王绍宗自论书唐裴行俭自论书唐孙过庭书谱唐徐浩论书唐释懐素与颜真卿论草书唐蔡希综论书卷五钦定四库全书御定佩文斋书画谱卷五论书五秦李斯论用笔夫用笔之法先急回后疾下如鹰望鹏逝信之自然不得重改送脚若游鱼得水舞笔如景山兴云或巻或舒乍轻乍重善深思之理当自见矣汉萧何论书势夫书势法犹若登阵变通并在腕前文武遗于笔下出没须有倚伏开阖借于隂阳毎欲书字谕如下营稳思审之方可下笔且笔者心也墨者手也书者意也依此行之自然妙矣汉扬雄论书夫言心声也书心画也声画形则君子小人见矣后汉蔡邕笔论书者散也欲书先散懐抱任情恣性然后书之若廹于事虽中山兔豪不能佳也夫书先黙坐静思随意所适言不出口气不盈息沉密神彩如对至尊则无不善矣为书之体须入其形若坐若行若飞若动若往若来若卧若起若愁若喜若虫食木叶若利劒长戈若强弓硬矢若水火若云雾若日月纵横有可象者方得谓之书矣后汉蔡琰述石室神授笔势臣父造八分时神授笔法曰书有二法一曰疾二曰涩得疾涩二法书妙尽矣后汉赵壹非草书余郡士有梁孔达姜孟颖者皆当世之彦哲也然慕张生之草书过于希颜孔焉孔达写书以示孟颖皆口诵其文手楷其篇无怠倦焉于是后学之徒竞慕二贤守令作篇人撰一卷以为祕玩余惧其背经而趋俗此非所以𢎞道兴世也又想罗赵之所见嗤沮故为说草书本末以慰罗赵息梁姜焉窃览有道张君所与朱使君书称正气可以销邪人无其衅妖不自作诚可谓信道抱真知命乐天者也若夫裦杜崔沮罗赵欣欣有自臧之意者无乃近于矜伎贱彼贵我哉夫草书之兴也其于近古乎上非天象所垂下非河洛所吐中非圣人所造盖秦之末刑峻网密官书烦冗战攻并作军书交驰羽檄分飞故为隶草趣急速耳示简易之指非圣人之业也但贵删难省烦损复为单务取易为易知非常仪也故其讃曰临事从宜而今之学草书者不思其简易之㫖直以为杜崔之法龟龙所见也其扶柱桎诘屈叐乙不可失也龀齿以上茍任渉学皆废仓颉史籀竟以杜崔为楷私书相与庶独就书云适廹遽故不及草草本易而速今反难而迟失指多矣凡人各殊气血异筋骨心有疎密手有巧拙书之好丑在心与手可强为哉若人颜有美恶岂可学以相若邪昔西施心痛捧胸而颦衆愚效之祗増其丑赵女善舞行歩媚蛊学者弗获失节匐匍夫杜崔张子皆有超俗絶世之才博学余暇游手于斯后世慕焉专用为务鑚坚仰髙忘其罢劳夕惕不息仄不暇食十日一笔月数丸墨领袖如皁脣齿常黒虽处衆座不遑谈戏展指画地以草刿壁臂穿皮刮指爪摧折见䚡出血犹不休辍然其为字无益于工拙亦如效颦者之増丑学歩者之失节也且草书之人盖伎艺之细者耳乡邑不以此较能朝廷不以此科吏博士不以此讲试四科不以此求备征聘不问此意考绩不课此字徒善字旣不达于政而拙草无损于治推斯言之岂不细哉夫务内者必阙外志小者必忽大俯而扪蝨不暇见天天地至大而不见者方锐精于虮蝨乃不暇焉第以此篇研思锐精岂若用之于彼七经稽歴协律推歩期程探赜钩深幽賛神明鉴天地之心推圣人之情析疑论之中理俗儒之诤依正道于邪说侪雅乐于郑声兴至德之和睦大伦之𤣥清穷可以守身遗名达可以尊主致平以兹命世永鉴后生不以渊乎魏钟繇论书用笔者天也流美者地也非凡庸所知魏钟繇授子㑹论吾精思学书三十年读他法未终尽后学其用笔若与人居画地广数歩卧画被穿过表如厠终日忘归每见万类皆画象之吴皇象论草书欲见草书漫漫落落宜得精豪笔委曲宛转不叛散者纸当得滑密不黏汚者墨又须多胶绀黝者如逸豫之余手调适而意佳娱正可以小展晋王羲之书论夫书者𤣥妙之伎也若非通人志士学无及之大抵书须存思余覧李斯等论笔势及钟繇书骨甚是不轻恐子孙不记故叙而论之夫书字贵平正安稳先须用笔有偃有仰有攲有侧有斜或小或大或长或短凡作一字或类篆籀或似鹄头或如散隶或近八分或如虫食木叶或如水中科斗或如壮士佩劒或似妇女纤丽欲书先搆筋力然后装束必注意详雅起发緜密疎阔相间每作一㸃必须悬手作之或作一波抑而后曳每作一字须用数种意或横画似八分而发如篆籀或竖牵如深林之乔木而屈折如钢钩或上尖如枯秆或下细若鍼芒或转侧之劳似飞鸟空坠或稜侧之形如流水激来作一字横竖相向作一行明媚相成第一须存筋藏锋灭迹隐端用尖笔须落锋混成无使豪露浮怯举新笔爽爽若神即不求于㸃画瑕玷也为一字数体俱入若作一纸之书须字字意别勿使相同若书虚纸用强笔若书强纸用弱笔强弱不等则蹉跌不入凡书贵乎沉静令意在笔前字居心后未作之始结思成矣仍下笔不用急故须迟何也笔是将军故须迟重心欲急不宜迟何也心是箭锋箭不欲迟迟则中物不入夫字有缓急一字之中何者有缓急止如乌字下手一㸃㸃须急横直即须迟欲乌之脚急斯乃取形势也毎书欲十迟五急十曲五直十藏五出十起五伏方可谓书若直笔急牵裹此暂视似书久味无力仍须用笔着墨下过三分不得深浸毛弱无力墨用松节同研久久不动弥佳矣晋王羲之笔势论十二章告汝子敬吾察汝书性过人仍未闲规矩父不亲教自古有之今述笔势论一篇开汝之悟凡斯字势犹有十二章章有指归定其模楷详其舛谬撮其要实録此便宜或变体处多罕臻其本转笔处衆莫识其源悬针垂露之踪难为体制扬波腾气之势足可迷人故辨其由堪愈膏肓之疾今书乐毅论一本及笔势论一篇贻尔藏之勿播于外缄之秘之不可示知诸友穷研篆籀功省而易成纂集精专形彰而势显存意学者两月可见其功天性灵者百日亦知其本此之笔论可谓家寳家珍学而秘之世有名誉笔削久矣罕有竒者始克有成研精覃思考诸规矩存其要略以为斯论初成之时同学张伯英欲求见之吾诈云失矣盖自秘之甚不茍传也创临章第一夫纸者阵也笔者刀矟也墨者兵甲也水砚者城池也本领者将军也心意者副将也结搆者谋策也飏笔者吉凶也出入者号令也屈折者杀戮也㸃画者磊落也戈斾者斩斫也放纵者快利也着笔者调和也头角者蹙捺也始书之时不可尽其形势一徧正脚手二徧少得形势三徧微微似本四徧加其遒润五徧兼加抽拔如其生涩不可便休两行三行创临惟取滑健不得计其徧数也启心章第二夫欲学书之法先干研墨凝神静虑预想字形大小偃仰平直振动则筋脉相连意在笔前然后作字若平直相似状如算子上下方整前后齐平此不是书但得其㸃画耳昔宋翼常作是书繇乃叱之遂三年不敢见繇即潜心改迹毎作一波常三过折每作一㸃常隐锋而为之毎作一横画如列阵之排云毎作一戈如百钧之弩发毎作一㸃如危峰之坠石屈折如钢钩毎作一牵如万岁之枯藤毎作一放纵如足行之趍骤状如惊蛇之透水激楚浪以成文似虬龙之蜿蜒谓其妙也若鸾凤之徘徊言其勇也摆拨似惊雷掣电此乃飞空妙密顷刻沉浮统摄铿锵启发厥意能使昏迷之辈渐觉胜心博识之流显然开朗视形章第三视形象体变貌犹同逐势瞻颜髙低有趣分均㸃画逺近相须播布研精调和笔墨锋纤徃来疎宻相附铁㸃银钩方员周整起笔下笔忖度寻思引说踪由永传今古智者荣身益世方懐浸润之深愚者不俟佳谈如暗尘之视锦生而知之发愤学而悟者忘餐此乃妙中増妙新中更新金书锦字本领为先尽说安危务以平稳为本分间布白上下齐平均其体制大小尤难大字促之贵小小字寛之贵大自然寛狭得所不失其宜横则正如孤舟之横江渚竖则直若春笋之抽寒谷说㸃章第四夫着㸃皆磊磊似大石之当衢或如蹲鸱或如科斗或如𤓰瓣或如栗子存若鹗口尖如䑕屎如斯之类各禀其仪但获少多学者开悟处戈章第五夫斫戈之法落竿峩峩如长松之倚溪谷似欲倒也复似百钧之弩初张处其戈意妙理难穷放似弓张箭发収似虎鬭龙跃直如临谷之劲松曲类悬钩之钓水稜层切于云汉倒载陨于山崖天门腾而地户跃四海谧而五岳封玉烛明而日月敞绣綵乱而锦纹翻健壮章第六夫以屈脚之法弯弯如角弓之张乌焉为鸟之类是也立人之法如乌之在柱首彳亻之类是也踠脚之法如壮士之屈臂凤飞凡气之例是也急引急牵如云中之掣电日月目因之例是也踠脚斡上捺下捻终始转折悉令和韵勿使蜂腰鹤膝放纵宜存气力视笔取势行中廓落如勇士伸钩方刚对敌麒麟鬭角虎凑龙牙筋节拏拳勇身精健放法如此书进有功也牵引深妙皎在目前发动精神提撕志意剔精思秘不可传夫作右边折角疾牵下㣲开左畔斡转令取登对勿使腰中伤慢视笔取势直截向下趋义常存无不醒悟教悟章第七凡字处其中画之法皆不得倒其左右右相复宜麤于左畔横贵乎纤竖贵乎麤分间布白逺近宜均上下得所自然平稳当须递相掩盖不可孤露形影及出其牙锋展转翻笔之处即宜察而用之观彩章第八夫临文用笔之法复有数势并悉不同或有藏锋者大侧笔者乏押笔者入结笔者撮憩笔者俟失息笔者逼逐蹙笔者将战笔者合厥笔者成机带笔者尽翻笔者先然叠笔者时劣起笔者不下打笔者广度开要章第九夫作字之势饰甚是为难锋铦来去之则反覆还往之法在乎精熟寻察然后下笔作字丿不宜迟乀不宜缓而脚不宜賖腹不宜促义不宜斜角不宜峻不用作其稜角二字合为一体重不宜长单不宜小复不宜大密胜乎疎短胜乎长节制章第十夫学书作字之体须遵正法字之形势不得上寛下窄不宜伤密密则似疴瘵纒身复不宜伤疎疎则似溺水之禽不宜伤长长则似死蛇桂树不宜伤短短则似踏死虾蟇此乃大忌可不慎欤察论章第十一临书安帖之方至妙无穷或有廻鸾返鹊之饰变体则于行中或有生成临谷之戈放龙牋于纸上彻笔则锋烟云起如万剑之相成落纸则椑楯施张蹙踏江波之锦若不端严手指无以表记心灵吾务斯道废寝忘餐悬歴嵗年乃今稍称矣譬成章第十二凡学书之道有多种焉初业书要类乎本缓笔定其形势忙则失其规矩若拟目前要急之用厥理难成但取形质快健手腕轻便方员大小各不相犯莫以字小易而忙行笔势莫以字大难而慢展豪头如是则筋骨不等生死相混傥一㸃失所若美人之病一目一画失节如壮士之折一肱余乐毅论一本书为家寳学此得成自外咸就勿以难学而自惰焉晋王羲之自论书吾书比之钟张当抗行或谓过之张草犹当雁行张精熟过人临池学书池水尽墨若吾耽之若此未必谢之后达解者知其评之不虚吾尽心精作亦久寻诸旧书惟钟张故为絶伦其余为是小佳不足在意去此二贤仆书次之须得书意转深㸃画之间皆有意自有言所不尽得其妙者事事皆然晋王羲之用笔赋秦汉魏至今隶书其惟钟繇草有黄绮张芝至于用笔神妙不可得而详悉也夫赋以布诸懐抱拟形于翰墨也辞云何异人之挺发精博善而含章驰凤门而兽据浮碧水而龙骧滴秋露而垂玉摇春条而不长飘飘逺逝浴天池而颉颃翺翔弄翮凌轻霄而接行详其真体正作髙强劲实方员穷金石之丽纤麤尽凝脂之密藏骨抱筋含文包质没没汨汨若蒙汜之落银钩耀耀晞晞状扶桑之挂朝日或有飘飖骋巧具若自然包罗羽客緫括神仙季氏韬光类隐龙而怡情王乔脱屣歘飞凫而上征或改变驻笔破真成草养德俨如威而不勐游丝断而还续龙鸾羣而不争髪指冠而眦裂据纯钩而耿耿忽𤓰割兮互裂复交结而成族若长天之阵云如倒松之卧谷时滔滔而东注乍纽山兮暂塞射雀目以施巧拔长蛇兮尽力草草眇眇或连或絶如花乱飞遥空舞雪时行时止或卧或蹷透嵩华兮不髙踰悬壑兮非越信能经天纬地毗助王猷躭之翫之功积山丘吁嗟秀逸万代嘉休显允哲人于今鲜俦共六合而俱永与两曜而同流郁髙峰兮偃盖如万岁兮千秋晋王羲之记白云先生书诀天台紫真谓予曰子虽至矣而未善也书之气必达乎道同混元之理七寳齐贵万古能名阳气明则华壁立隂气太则风神生把笔抵锋肇乎本性力员则润势疾则涩𦂳则劲险则峻内贵盈外贵虚起不孤伏不寡廻仰非近背接非逺望之惟逸发之惟静敬兹法也书妙尽矣言讫真隐子遂镌石以为陈迹维永和九年三月六日右将军王羲之记晋王献之论书献之尝白父云古之章草未能宏逸顿异真体合穷伪略之理极草纵之致不若藁行之间于徃法固殊也大人宜改体晋王献之自论书臣献之顿首言今月十二日辰时中使宣陛下睿㫖俯询字学之由仍赐臣玉玺牋令臣小楷亲疏以入臣仰承帝命密露天机昧死有言狂率待罪臣年二十四隐林下有飞鸟左手持纸右手持笔惠臣五百七十九字臣未经一周形势髣髴其书文章不续难以究识后载周以兵冦充斥道路修阻乞食扬州市上一老母姓沈字光姜惠臣一餐无以荅其意臣于匙面上作一夜字令便市债近观者三逺观者二未经数日遂获千金臣念父羲之字法为时第一尝有白云先生书诀进于先帝御府䝉眷奖过厚钖予有加而臣书画不逮臣父益惭愧所有书诀谨别录一本投进宸扆伏乞机务燕闲留神披览不胜万幸臣献之顿首齐王僧䖍笔意賛书之妙道神彩为上形质次之兼之者方可绍于古人以斯言之岂易多得必使心忘于笔手忘于书心手达情书不妄想是谓求之不得考之即彰乃为笔意賛曰剡纸易墨心员管直浆深色浓万豪齐力先临告誓次写黄庭骨丰肉润入妙通灵努如直槊勒若横钉开张凤翼耸擢芝英麤不为重细不为轻纤㣲向背豪发死生工之尽矣可擅时名梁武帝荅陶𢎞景论书书夫运笔邪则无芒角执手寛则书缓弱㸃掣短则法臃肿㸃掣长则法离澌画促则字势横画疎则字形慢拘则乏势放又少则纯骨无媚纯肉无力少墨浮涩多墨笨钝比并皆然任意所之自然之理也若抑扬得所趣舍无违值笔廉断触势峰郁扬波折节中规合矩分间下注浓纤有方肥痩相和骨力相称婉婉暧暧视之不足稜稜凛凛常有生气适眼合心便为甲科衆家可识亦当复繇串耳六义可工亦当复繇习耳一闻能持一见能记且古且今不无其人大抵为论终归是习梁萧子云论书启臣昔不能拔赏随世所贵规模子敬多歴年所三十六着晋史一部至二王列传欲作论草隶法言不尽意遂不能成止论飞白一势而己十余年来始见勅㫖论书一卷商略笔势字体又以逸少不及元常子敬不及逸少因此研思方悟隶式始变子敬全法元常迨今以来自觉功进此禀自天臣已无临池之勤又不叅圣㫖之奥仰延明诏复増悚息梁陶𢎞景与武帝论书启伏览前书用意虽止二六而规矩必周后字不出二百亦褎贬大备一言以蔽便书情顿极使元常老骨更蒙荣造子敬懦肌不沈泉夜逸少得进退其间则玉科显然可观若非圣证品析恐爱附近习之风永遂沦迷矣伯英既称草圣元常实自隶絶论㫖所谓殆同璇玑神寳旷世以来莫继斯理既明诸画虎之徒当日就辍笔反古归真方𢎞盛世愚管见预闻喜佩无届比世皆髙尚子敬子敬元常继以齐名贵斯式略海内非惟不复知有元常于逸少亦然非排弃所可涅而无缁不过数纸今奉此论自舞自蹈未足逞泄日月愿以所摹窃示洪逺思旷此二人皆是均思者必当賛仰踊跃有盈半之益梁庾元威论书所学正书宜以殷钧范懐约为主方正循纪修短合度所学草书宜以张融王僧䖍为则体用得法意气有余章表牋书于斯足矣夫才能则闗性分耽嗜殊妨大业但令𦂳快分明属辞流便字不须体语辄投声若以己巳莫分东柬相乱则两王妙迹二陆髙才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出斯则善矣余见学阮研书者不得其骨力婉媚唯学挛拳委尽学薄绍之书者不得其批研渊微徒自经营崄急晩途别法贪省爱异浓头纎尾断腰顿足一八相似十小难分屈等如匀变前为草咸言祖述王萧无妨日有讹谬星不从生籍不从来许慎门徒居然嗢噱卫恒子弟宁不伤嗟诖误衆家岂宜改习北齐颜之推论书梁氏祕阁散逸以来吾见二王真草多矣家中尝得十卷方知陶隐居阮交州萧祭酒诸书莫不得羲之之体故是书之渊源萧晚节所变乃是右军年少时法也晋宋以来多能书者故其时俗递相染尚所有部帙楷正可观不无俗字非为大损至梁天监之间斯风未变大同之末讹替滋生萧子云改易字体邵陵王颇行譌字前上为草能傍作长之类是也朝野翕然以为楷式画虎不成多所伤败至为一字唯见数㸃或妄斟酌遂便转移尔后坟籍略不可看北朝丧乱之余书迹鄙陋加以专辄造字猥拙甚于江南乃以百念为忧言反为变不用为罢追来为归更生为苏先人为老如此非一徧满经传唯有姚元标工于楷隶留心小学后生师之者衆洎于齐末祕书缮写贤于往日多矣江南闾里间有画书赋此乃陶隐居弟子杜道士所为其人未甚识字轻为轨则託名贵师世俗传言后生颇为所误也唐太宗论书太宗尝谓朝臣曰书学小道初非急务时或留心犹胜弃日凡诸艺业未有学而不得者也病在心力懈怠不能专精耳朕少时为公子频遭阵敌义旗之始乃平寇乱执金鼔必有指挥观其阵即知强弱以吾弱对其强以吾强对其弱敌犯吾弱追奔不踰百数十歩吾击其弱必突过其阵自背而返击之无不大溃多用此制胜朕思得其理深也今吾临古人之书殊不学其形势惟在求其骨力而形势自生耳吾之所为皆先作意是以果能成也唐太宗指意夫字以神为精魄神若不和则字无态度也以心为筋骨心若不坚则字无劲健也以副毛为皮肤副若不员则字无温润也所资心副相参用神气沖和为妙今比重明轻用指腕不如锋铓用锋铓不如沖和之气自然手腕轻虚则锋含沉静夫心合于气气合于心神心之用也心必静而已矣虞安吉云夫未解书意者一㸃一画皆求象本乃转自取拙岂是书邪纵放类本体様夺真可图其字形未可称解笔意此乃类乎效颦未入西施之奥室也故其始学得其麤未得其精太缓者滞而无筋太急者病而无骨横豪侧管则钝慢而肉多竖笔直锋则干枯而露骨及其悟也心动而手均员者中规方者中矩麤而能锐细而能壮长者不为有余短者不为不足思与神㑹同乎自然不知所以然而然矣唐虞世南劝学篇自古贤哲勤乎学而立其名若不学即没世而无闻矣且㑹稽之竹箭湛卢之断割不括而羽之不淬而砺之终不见利用之材耳羲之云耽翫之功积如丘山张芝学书池水尽墨当其雅趣求彼真意无圗其形容而滞于体质此贵乎志意专精必有诚应也余中宵之间遂梦吞笔既觉之后若在胷臆又因假寐见张芝指一道字用笔体法斯也足明至诚感神信有征矣故羲之于山隂写黄庭经感三台神降其子献之于㑹稽山见一异人披云而下左手持纸右手持笔以遗献之献之受而问之曰君何姓字复何游处笔法奚施荅曰吾象外为宅不变为姓常定为字其笔迹岂殊吾体邪献之佩服斯言退而临写向逾三岁竟昧其微况乃不学乎羲之云自非通灵感物不可与谈斯道夫道者学以致之饱食终日而无所用心则去之逾逺矣不得其门而入虽勤苦而难成矣今立以君臣之体类以攻战之势将以近而喻逺必因筌而得兔务欲成其体要启其戸牖庶将来君子思而勉之唐虞世南笔髓论叙体文字经艺之本王政之始也仓颉象山川江海之状龙蛇鸟兽之迹而立六书战国政异俗殊书文各别秦患多门约为八体后复讹谬凡五易焉然并不述用笔之妙及乎蔡邕张索之辈钟繇卫王之流皆造意精㣲自悟其㫖也辩应心为君妙用无穷故为君也手为辅承命竭股肱之用故也力为任使纤豪不挠尺寸有余故也管为将帅处运用之道执生杀之权虚心纳物守节藏锋故也豪为士卒随管任使迹不凝滞故也字为城池大不虚小不孤故也指意用笔须手腕轻虚虞安吉云未解书意者一㸃一画皆求象本乃转自取拙岂成书耶太缓而无筋太急而无骨侧管则钝慢而肉多竖管直锋则干枯而露骨终其悟也麤而能锐细而能壮长者不为有余短者不为不足释真笔长不过六寸捉管不过三寸真一行二草三指实掌虚右军云书弱纸强笔强纸弱笔强者弱之弱者强之迟速虚实若轮扁斲轮不疾不徐得之于心应之于手口所不能言也拂掠轻重若浮云蔽于晴天波撆勾截若㣲风摇于碧海气如奔马亦如朶钩轻重出乎心而妙用应乎手然则体约八分势同章草而各有趣无问巨细皆有虚散其锋员豪蕝按转易也岂真书一体篆草章行八分等当覆腕上抢掠豪下开牵撆拨䟐锋转行草稍助指端钩距转腕之状矣释行行书之体略同于真至于顿挫盘礴若勐兽之搏噬进退钩距若秋鹰之迅击故覆笔抢豪乃按锋而直引其腕则内旋外拓而环转纾结也旋豪不絶内转锋也加以掉笔联豪若石璺玉瑕自然之理亦如长空游丝容曳而来往又似虫网络壁劲而复虚右军云游丝断而能续皆契以天真同于轮扁羲之又云毎作一㸃画皆悬管掉之令其锋开自然劲健矣释草草即纵心奔放覆腕转蹙悬管聚锋柔豪外拓左为外右为内起伏连卷収揽吐纳内转藏锋也既如舞袖挥拂而萦纡又若垂藤樛盘而缭绕蹙旋转锋亦如腾猨过树逸虬得水轻兵追虏烈火燎原或体雄而不可抑或势逸而不可止纵于狂逸不违笔意也羲之云透嵩华兮不髙踰悬壑兮能越或连或絶如花乱飞若雄若强逸意而不相副亦何益矣但先缓引兴心逸自急也仍接锋而取兴兴尽则已又生锋任豪端之竒象兔丝之萦结转剔刓角多钩篆体或如蛇形或如兵阵故兵无常阵字无常体矣谓如水火势多不定故云字无常定也契妙字虽有质迹本无为禀隂阳而动静体万物以成形达性通变其常不主故知书道𤣥妙必资神遇不可以力求也机巧必须心悟不可以目取也字形者如目之视也为目有止限由执字体既有质滞为目所视逺近不同如水在方员岂由乎水且笔妙喻水方贠喻字所视则同逺近则异故明执字体也字有态度心之辅也心悟非心合于妙也且如铸铜为镜非匠者之明假笔转心非豪端之妙必在澄心运思至㣲至妙之间神应思彻又同鼓瑟轮音妙响随意而生握管使锋逸态逐豪而应学者心悟于至道则书契于无为茍渉浮华终懵于斯理也唐欧阳询用笔论有翰林善书大夫言于寮故无名公子曰自书契之兴篆隶滋起百家千体纷杂不同至于尽妙穷神作范垂代腾芳飞誉冠絶古今惟右军王逸少一人而已然去之数百年之内无人拟者盖与天挺之性功力尚少用笔运神未通其趣可不然欤公子从容歛衽而言曰仆庸疎愚昧禀命轻㣲无禄代耕留心笔砚至如天挺功力诚如大夫之说用笔之趣请闻其说大夫欣然而笑曰此难能也子欲闻乎公子曰予自少及长凝情翰墨毎覧异体竒迹未尝不循环吟玩抽其妙思终日临倣至于皓首而无退倦也夫用笔之法急捉短搦迅牵疾掣悬针垂露蠖屈蛇伸洒落萧条㸃缀闲雅行行眩目字字惊心若上苑之春花无处不发抑亦可观是予用笔之妙也公子曰幸甚幸甚仰承余论善无所加然仆见闻异于是辄以闻见便耽玩之奉对大贤座未敢抄说大夫曰与子同寮索居日久既有异同焉得不叙公子曰向之造次滥有斯言今切再思恐不足取大夫曰妙善异述达者共传请不秘之麤陈梗概公子安退位逡廵缓颊而言曰夫用笔之体㑹须钩黏才把缓绁徐収梯不虚发斫必有由徘徊俯仰容与风流刚则鐡画媚若银钩壮则啒吻而嶱嶫丽则绮靡而清遒若枯松之卧髙岭类巨石之偃鸿沟同鸾凤之鼓舞等鸳鹭之沉浮髣髴分若神仙来往宛转兮似兽伏龙游其墨或洒或淡或浸或燥遂其形势随其变巧藏锋靡露压尾难讨忽正忽斜半真半草唯截纸稜撆捩窈绍务在经实无令怯少隐隐轸轸譬河汉之出衆星崑冈之出珍寳既错落而灿烂复趢连而埽方圆上下而相副绎络盘桓而围绕观寥廓兮似察始登岸而逾好用笔之趣信然可珍窃谓合乎古道大夫应声而起行吟而叹曰夫游畎浍者讵测溟海之深升培塿者宁知泰山之峻今属公子吐论通幽洞㣲过钟张之门入羲献之室重光前哲垂裕后昆中心藏之盖棺乃止公子谢曰鄙说疎浅未足可珍忽枉话言不胜惭惧唐欧阳询传授诀毎秉笔必在员正气力纵横重轻凝神静虑当审字势四面停均八边具备短长合度麤细折中心眼准程疎密攲正最不可忙忙则失势次不可缓缓则骨痴又不可痩痩当形枯复不可肥肥即质浊细详缓临自然备体此是最要妙处贞观六年七月十二日询书付善奴授诀唐褚遂良论书用笔当如印印泥如锥画沙使其藏锋书乃沉着当其用锋常欲透过纸背唐王绍宗自论书鄙夫书无工者特由水墨之积习耳尝精心率意虚神静思以取之吴中陆大夫尝以予比虞君以不临写故也闻虞被中画腹与予正同唐裴行俭自论书褚遂良非精笔佳墨未尝辄书不择笔墨而妍㨗者予与虞世南耳唐孙过庭书谱夫自古之善书者汉魏有钟张之絶晋末称二王之妙王羲之云顷寻诸名书钟张信为絶伦其余不足观可谓钟张亡殁而羲献继之又云吾书比之钟张钟当抗行或谓过之张草犹当鴈行然张精熟池水尽墨假令寡人耽之若此未必谢之此乃推张迈钟之意也考其专擅虽未果于前规摭以兼通故无慙于即事评者云彼之四贤古今特絶而今不逮古古质而今妍夫质以代兴妍以俗易虽书契作之适以记言而淳醨一迁质文三变驰骛沿革物理常然贵能古不乖时今不同弊所谓文质彬彬然后君子何必易雕宫于穴处反玉辂于椎轮者乎又云子敬之不及逸少犹逸少之不及钟张意者以为评得其纲纪而未详其始卒也且元常专工于隶书伯英犹精于草体彼之一美而逸少兼之拟草则余真比真则长草虽专工小劣而博渉多优总其终始匪无乖互谢安素善尺牍而轻子敬之书子敬尝作佳书与之谓必存录安辄题后荅之甚以为恨安尝问敬卿书何如右军荅云故当胜安云物论殊不尔子敬又荅时人那得知敬虽权以此辞折安所鉴自称胜父不亦过乎且立身扬名事资尊显胜毋之里曽参不入以子敬之豪翰绍右军之笔札虽复麤𫝊楷则实恐未克箕裘况乃假託神仙耻崇家范以斯成学孰愈面墙后羲之徃都临行题壁子敬密拭除之辄书易其处私为不恶羲之还见乃叹曰吾去时真大醉也敬乃内慙是知逸少之比钟张则专博斯别子敬之不及逸少无惑疑焉余志学之年留心翰墨味钟张之余烈挹羲献之前规极虑专精时逾二纪有乖入木之术无间临池之志观夫悬针垂露之异奔雷坠石之竒鸿飞兽骇之资鸾舞蛇惊之态絶岸頽峰之势临危据藁之形或重若奔云或轻如蝉翼导之则泉注顿之则山安纤纤乎似初月之出天涯落落乎犹衆星之列河汉同自然之妙有非力运之能成信可谓志巧兼优心手双畅翰不虚动下必有由一画之间变起伏于锋杪一㸃之内殊劒挫于豪芒况云积其㸃画乃成其字曽不傍窥尺牍俯习寸隂引班超以为辞援项籍而自满任笔为体聚墨成形心昏拟效之方手迷挥运之理求其妍妙不亦谬哉然君子立身务修其本扬雄谓诗赋小道壮夫所不为况复溺思豪釐沦精翰墨者也夫潜神对奕犹标坐隐之名乐志垂纶尚体行藏之趣讵若功定礼乐妙拟神仙犹埏埴之罔穷与工鑪而并运好异尚竒之士翫体势之多方穷㣲测妙之夫得推移之奥赜着述者假其糟粕藻鉴者挹其菁华固义理之㑹归信贤达之兼善者矣存精遇赏岂徒然与而东晋士人互相陶淬至于王谢之族郄庾之伦纵不尽其神竒咸亦挹其风味去之滋永斯道逾㣲方复闻疑称疑得末行末古今阻絶无所质问设有所㑹缄祕己深遂令学者茫然莫知领要徒见成功之美不悟所致之由或乃就分布于累年向规矩而犹逺图真不悟习草将迷假令薄能草书麤𫝊隶法则好溺偏固自阙通规讵知心手㑹归若同源而异派转用之术犹共树而分条者乎加以趋变适时行书为要题勒方富真乃居先草不兼真殆于专谨真不通草殊非翰札真以㸃画为形质使转为情性草以㸃画为情性使转为形质草乖使转不能成字真亏㸃画犹可记文廻互虽殊大体相渉故亦旁通二篆俯贯八分包括篇章涵泳飞白若豪釐不察则胡越殊风者焉至如钟繇隶竒张芝草圣此乃专精一体以致絶伦伯英不真而㸃画狼籍元常不草使转纵横自兹以降不能兼善者有所不逮非专精也虽篆隶草章工用多变济成厥美各有攸宜篆尚婉而通隶欲精而密草贵流而畅章务险而便然后凛之以风神温之以妍润鼓之以枯劲和之以闲雅故可达其情性形其哀乐验燥湿之殊节千古依然体老庄之异时百龄俄顷嗟乎不入其门讵窥其奥者也又一时而书有乖有合合则流媚乖则彫疎略言其由各有其五神怡务闲一合也感惠狥知二合也时和气润三合也纸墨相发四合也偶然欲书五合也心遽体留一乖也意违势屈二乖也风燥日炎三乖也纸墨不称四乖也情怠手䦨五乖也乖合之际优劣互差得时不如得器得器不如得志若五乖同萃思遏手䝉五合交臻神融笔畅畅无不适义无所从当仁者得意忘言罕陈其要企学者希风叙妙虽述犹疎徒立其工未敷厥㫖不揆庸昧辄效所明庶欲𢎞既往之风规导将来之器识除烦去滥覩迹明心者焉代有笔阵图七行中画执笔图手貌乖舛㸃画湮讹顷见南北流传疑是右军所制虽则未详真伪尚可发启童蒙既常俗所存不籍编録至于诸家势评多渉浮华莫不外状其形内迷其理今之所撰亦无取焉若乃师宜官之髙名徒彰史牒邯郸淳之令范空着缣缃暨乎崔杜以来萧羊以徃代祀緜逺名氏滋繁或籍甚不渝人亡业显或凭附増价身谢道衰加以縻蠧不传捜祕将尽偶逢真赏时亦罕窥优劣纷纭殆难覼缕其有显闻当代遗迹见存无俟抑扬自摽先后且六爻之作肇自轩辕八体之兴始于嬴政其来尚矣厥用斯𢎞但古今不同妍质悬隔既非所习又亦略诸复有龙蛇云露之流龟鹤花英之类乍图真于率尔或写瑞于当年巧渉丹青工亏翰墨异夫楷式非所详焉代𫝊羲之与子敬笔势论十章文鄙理疎意乖言拙详其㫖趣殊非右军且右军位重才髙调清词雅声尘未泯翰牍仍存观夫致一书陈一事造次之际稽古斯在岂有贻谋令嗣道叶义方章则顿亏一至于此又云与张伯英同学斯乃更彰虚诞若指汉末伯英时代全不相接必有晋人同号史𫝊何其寂寥非训非经宜从集择夫心之所达不易尽于名言言之所通尚难形于纸笔麤可髣髴其状纲纪其辞冀酌希夷取㑹佳境阙而未逮请俟将来今撰执使转用之由以祛未悟执谓深浅长短之类是也使谓纵横牵掣之类是也转谓钩环盘纡之类是也用谓㸃画向背之类是也方复会其数法归于一途编列衆工错综羣妙举前贤之未及启后学于成规穷其根源析其枝派贵使文约理赡迹显心通披卷可明下笔无滞诡辞异说非所详焉然今之所陈务裨学者但右军之书代多称习良可据为宗匠取立指归岂惟㑹古通今亦乃情深调合至使摹搨日广研习歳滋先后着名多从散落歴代孤绍非其效欤试言其由略陈数意止如乐毅论黄庭经东方朔画讃太史箴兰亭集序告誓文斯并代俗所传真得絶致者也写乐毅则情多怫郁书画讃则意渉瓌竒黄庭经则怡怿虚无太史箴又从横争折暨乎兰庭兴集思逸神超私门诫誓情拘意惨所谓渉乐方笑言哀已叹岂惟驻想流波将贻啴缓之奏驰神睢涣方思藻绘之文虽其目击道存尚或心迷议舛莫不强名为体共习分区岂知情动形言取㑹风骚之意阳舒阴惨本乎天地之心既失其情理乖其实原夫所致安有体哉夫运用之方虽由巳出规模所设信属目前差之一豪失之千里茍知其术适可兼通心不厌精手不忌熟若运用尽于精熟规矩闲于胷襟自然容与徘徊意先笔后潇洒流落翰逸神飞亦犹𢎞羊之心预乎无际庖丁之目不见全牛尝有好事就吾求习吾乃麤举纲要随而受之无不心悟手从言忘意得纵未穷于衆术断可极于所临矣若思通楷则少不如老学成规矩老不如少思则老而愈妙学乃少而可勉勉之不已抑有三时时然一变极其分矣至如初学分布但求平正既知平正务追险絶既能险絶复归平正初谓未及中则过之后乃通㑹之际人书俱老仲尼云五十知命也七十从心故以达夷险之情体权变之道亦犹谋而后动动不失宜时然后言言必中理矣是以右军之书末年多妙当縁思虑通审志气和平不激不厉而风规自逺子敬以下莫不效努为力标置成体岂独工用不侔亦乃神情悬隔者也或有鄙其所作或乃矜其所运自矜者将穷性域絶于诱进之涂自鄙者尚屈情涯必有可通之理嗟乎盖有学而不能未有不学而能者也考之即事断可明焉然消息多方性情不一乍刚柔以合体忽劳逸以分驱或恬憺雍容内涵筋骨或折挫槎枿外曜锋芒察之者尚精拟之者贵似况拟不能似察不能精分布犹疎形骸未检濯泉之态未覩其妍窥井之谈已闻其丑纵欲唐突羲献诬罔钟张安能掩当年之目杜将来之口慕习之辈尤宜慎诸至有未悟淹留偏追劲疾不能迅速翻效迟重夫劲速者超逸之机迟留者赏㑹之致将返其速行臻㑹美之方专溺于迟终爽絶伦之妙能速不速所谓淹留因迟就迟讵名赏㑹非夫心闲手敏难以兼通者焉假令衆妙攸归务存骨气骨气存矣而遒润加之亦犹枝榦扶疎凌霜雪而弥劲花叶鲜茂与云日而相晖如其骨立偏多遒丽盖少则若枯槎架险巨石当路虽妍媚之阙而体质存焉若遒丽居优骨气将劣譬夫芳林落蕊空照灼而无依兰沼漂萍徒青翠而奚託是知偏工易就尽善难求虽学宗一家而变成多体莫不随其性欲便以为资质直者则径挺不遒刚佷者又崛强无润矜敛者弊于拘束脱易者失于规矩温柔者伤于软缓躁勇者过于剽廹狐疑者溺于滞涩迟重者终于蹇钝轻琐者染于俗吏斯皆独行之士偏翫所乖易曰观乎天文以察时变观乎人文以化成天下况书之为妙近取诸身假令运用未周尚亏工于祕奥而波澜之际己濬发于灵䑓必能旁通㸃画之情博究始终之理镕铸虫篆陶钧草隶体五材之并用仪形不极象八音之迭起感㑹无方至若数画并施其形各异衆㸃齐列为体互乖一㸃成一字之规一字乃终篇之准违而不犯和而不同留不常迟遣不恒疾带燥方润将浓遂枯泯规矩于方员遁钩绳之曲直乍显乍晦若行若藏穷变态于豪端合情调于纸上无间心手忘懐楷则自可背羲献而无失违钟张而尚工譬夫绛树青琴殊姿共艳隋珠和璧异质同妍何必刻鹤图龙竟慙真体得鱼获兔犹恡筌蹄闻夫家有南威之容乃可论于淑媛有龙泉之利然后议于断割语过其分实累枢机吾尝静思作书谓为甚合时称识者辄以引示其中巧丽曽不留目或有误失翻被嗟赏既昧所见尤喻所闻或以年识自髙轻至陵诮余乃假之以缃缥题之以古目则贤者致观愚者继声竞赏豪末之竒罕议锋端之失犹惠侯之好伪似叶公之惧真是知伯子之息流波盖有由矣夫蔡邕不谬赏孙阳不妄顾者以其𤣥鉴精通故不滞于耳目也向使竒音在㸑庸聼惊其妙响逸足伏枥凡识知其絶羣则伯喈不足称伯乐未可尚也至若老姥遇题扇初怨而后请门生䕶书几父削而子懊知之不知也夫士屈于不知已而伸于知已彼不知也曷足怪乎故庄子曰朝菌不知晦朔蟪蛄不知春秋老子云下士闻道大笑之不笑之则不足以为道也岂可执氷而咎夏虫哉自汉魏以来论书者多矣妍蚩杂糅条目纠纷或重述旧章了不殊于既往或茍兴新说竟无益于将来徒使繁者弥繁阙者仍阙令撰为六篇分成两卷第其工用名曰书谱庶使一家后进奉以规模四海知音或存观省缄祕之㫖余无取焉垂拱三年写记唐徐浩论书周官内史敎国子六书书之源流其来尚矣程邈变隶体邯郸传楷法事则朴略未有功能厥后钟善真书张称草圣右军行法小令破体皆一时之妙近古萧永欧虞颇𫝊笔势褚薛以降自郐不讥矣然人谓虞得其筋褚得其肉欧得其骨当矣夫鹰隼乏彩而翰飞戾天骨劲而气勐也翚翟备色而翺翔百歩肉丰而力沉也若藻耀而髙翔书之凤凰矣欧虞为鹰隼褚薛为翚翟焉欧阳率更云萧书出于章草颇为知言然欧阳飞白旷古无比浩自言余年在龆龀便工翰墨力不可强勤而愈拙区区碑石之间矻矻几案之上亦古人所耻吾岂忘情邪德成而上艺成而下则殷鉴不逺何学书为必以一时风流千里靣目斯亦愈于博奕亚于文章矣初学之际宜先筋骨筋骨不立肉何所附用笔之势特须藏锋锋若不藏字则有病病且未去能何有焉字不欲疎亦不欲密亦不欲大亦不欲小小长令大大蹙令小疎肥令密密痩令疎斯其大经矣笔不欲㨗亦不欲徐亦不欲平亦不欲侧侧竖令平平竣使侧㨗则须安徐则须利如此则其大较矣张伯英临池学书池水尽墨永师登楼不下四十余年张公精熟号为草圣永师拘滞终着能名以此而言非一朝一夕所能尽美俗云书无百日工盖悠悠之谈也宜白首攻之岂可百日乎唐释懐素与颜真卿论草书懐素与邬彤为兄弟常从彤受笔法彤曰张长史私谓彤曰孤蓬自振惊沙坐飞余自是得竒怪草圣尽于此矣颜真卿曰师亦有自得乎素曰吾观夏云多竒峰辄常师之其痛快处如飞鸟出林惊蛇入草又遇拆壁之路一一自然真卿曰何如屋漏痕素起握公手曰得之矣唐蔡希综论书夫书匪独不调端周正先借其笔力始其作也须急回疾下鹰视鹏游信之自然犹鳞之得水羽之乗风髙下恣情流转无碍毎字皆须骨气雄强爽爽然有飞动之态屈折之状如钢鐡为钩牵掣之踪若劲针直下主客胜负皆须姑息先作者主也后为者客也既搆筋力然后装束必须举措合则起发相承轻浓似云雾往来舒卷如林花开吐毎书一纸或有重字亦须字字意殊予顷尝为一体书赋亦略陈梗槩今复论之用臻其理夫始下笔须藏锋转腕前缓后急字体形势状如虫蛇相钩连意莫令断仍须简略为尚不贵繁冗至如稜侧起伏随势所立大抵之意员规最妙其有误发不可再摹恐失其笔势若字有㸃䖏须空中遥掷下其势如髙峰坠石又下笔意如放箭箭不欲迟迟则中物不入然则施于草迹亦须时时象其篆势八分章草古隶等体要相合杂发人意思若直取俗字则不能光发于牋豪若非静思闲雅发于中虑则失其妙用也御定佩文斋书画谱卷五御定佩文斋书画谱卷六目録钦定四库全书御定佩文斋书画谱目録第六卷论书唐张怀瓘文字论唐张怀瓘六体书论唐张怀瓘评书药石论唐张怀瓘论执笔唐韩愈送髙闲上人序唐李肇论书唐柳公权笔法对唐韦荣宗论书唐张敬𤣥论书唐释亚栖论书唐释𧦬光论书法唐人叙笔法后蜀林罕论篆隶宋欧阳修试笔宋欧阳修书蔡君谟茶录后宋苏舜钦论草书宋蔡襄论书宋蔡襄自论飞草书宋雷太简江声帖宋文同论草书宋沈括论书宋程颢论书宋苏轼论书宋苏轼论古人书宋苏轼自论书宋苏轼和子由论书诗宋黄庭坚论书宋黄庭坚自论书宋黄庭坚与宜春朱和叔论书宋米芾论书宋米芾自论书宋陈师道论书宋张安国论书宋张师正论书宋李之仪论书宋李之仪论草书宋李之仪记苏杨二公作字宋晁补之论书宋黄伯思论书宋黄伯思论草书宋黄伯思论飞白法宋黄伯思论楷书宋刘正夫论书宋董逌论书宋刘辰翁论书宋王柏论书卷六钦定四库全书御定佩文斋书画谱卷六论书六唐张怀瓘文字论天地无全功万物无全用妙理何可备该常叹书不尽言仆虽知之于言故人得之于书且知者博于闻见或能知得者非假以天资必不能得是以知之与得又书之比言俱有云尘之悬所令自评敢违雅意夫钟王眞行一今一古各有自然天骨犹千里之迹邈不可追今之自量可以比于虞褚而已其草诸贤未尽之得惟张有道创意物象近于自然又精熟絶伦是其长也其书势不断絶上下钩连虽能如铁并集若不能区别二家尊幼混杂百年检探可知是其短也夫人识在贤明用在断割不分泾渭余何足云仆今所制不师古法探文墨之妙有索万物之元精以筋骨立形以神情润色虽迹在尘壤而志出云霄灵变无常务于飞动或若擒虎豹有强梁拏攫之形执蛟螭见蚴蟉盘旋之势探彼意象如此规模忽若电飞或疑星坠气势生乎流便精魄出于锋芒如观之欲其骇目惊心肃然凛然殊可畏也数百年方拟独歩其间自评若斯仆未审何如也唐张怀瓘六体书论臣闻形见曰象书者法象也心不能妙探于物墨不能曲尽于心虑以圗之势以生之气以和之神以肃之合而裁成随变所适法本无体贵乎㑹通观彼遗踪悉其微㫖虽寂寥千载若面奉徽音其趣之幽深情之比兴可以黙识不可言宣亦犹冥密鬼神有矣不可见而以知启其𤣥关会其至理即与大道不殊夫经是圣文尚传而不祕书是妙迹乃祕而不传存殁光荣难以过此诚不朽之盛事大篆者广乎古文法于鸟迹若鸾鳯奋翼虬龙掉尾或花萼相承或枯叶敷畅劲直如矢宛曲若弓铦利精微同乎神化史籀是其祖李斯蔡邕为其嗣小篆者或镂纤盘屈或悬针状貎鳞羽参差而互进珪璧错落以争明其势飞腾其形端俨李斯是祖曹喜蔡邕为嗣八分者㸃画发动体骨雄异作威投㦸腾气扬波贵逸尚竒探灵索妙可谓蔡邕为祖张昶皇象为子钟繇索靖为孙隶书者字皆眞正曰眞书大率眞书如立行书如行草书如走其于举趣盖有殊焉夫学草行分不一二天下老幼悉习眞书而罕能至其最难也钟繇法于大篆措思神妙得其古风亦有不足伤于疎瘦王羲之比钟繇锋芒峻势多所不及于增损则骨肉相称润色则婉态妍华易乃过也王献之逺减于父锋芒往往直笔而已锋芒者若犀象之有牙角婉态者若蛟龙之恣盘游夫物负阴而抱阳书亦外柔而内刚缓则乍纤急则若灭修短相异巖谷相倾崄不至崩不至失此其大略也可谓元常为兄逸少为弟子敬为息行书者不眞不草晨鸡跟蹡而将飞暮鵶聮翩而欲下贵其承蹑不絶气候通流逸少则动合规仪调谐金石天姿神纵无以寄辞子敬不能纯一或行草杂糅便者则为神㑹之间其锋不可当也宏逸遒健过于家尊可谓子敬为孟逸少为仲元常为季草书者乃文字之末而伯英创意庶乎文字之先其功邻乎篆籀探乎万象取其元精至于形似最为近也字势生动宛若天然实得造化之姿神变无极然草法贵在简易而此公伤于太简也逸少虽损益合宜其于风骨精熟去之尚逺伯英是其祖逸少子敬为嗣若乃无所不通独质天巧耀今抗古百代流行则逸少为最所以然者古质今文世贱质而贵文文则易俗合于情深识者必考之古乃先其质而后其文质者如经文者如纬若钟张为枝榦二王为花叶美则美矣如彼桃李戛兮铿子合乎宫征磊落崑山之石嵯峨碧海之波奔则激电飞空顿则悬流注壑虽贯珠之一一亦行鴈之聮聮求之于希微见之于无物或俨子其容或敦兮若朴或涣兮若氷之将释然后为得矣故学眞者不可不兼钟学草者不可不兼张此皆书之骨也如不参二家之法欲求于妙不亦难乎若有能越诸家之法度草隶之规模独照灵襟超然物表学乎造化创开规矩不然不可不兼于钟张也盖无独断之明则可询于衆议舍短从长固鲜有败书亦探诸家之美况不遵其祖先乎唐张怀瓘评书药石论夫马筋多肉少为上肉多筋少为下书亦如之今之书人或得肉多筋少之法薫莸同器十年不分宁知不有藏其知能混其体法雷同赏遇或使之然至如马之羣行骥子不出其外列拖衔策方知逸足含识之物皆欲骨肉相称神貌洽然若筋骨不任其脂肉在马为驽骀在人为肉疾在书为墨猪推其病状未即已也非医缓不能为之惟题署及八分则肥密可也自此之外皆宜萧散恣其运动然能之至难见之不易精察之者必若庖丁解牛目无全形析支分理其有一㸃一画意态纵横偃亚中间绰有余裕结字峻秀类于生动幽若深逺焕若神明以不测为量书之妙也是曰无病勤而行之益佳其有方阔齐平支体肥腯布置逼仄有所不容稜角且形况复无像神貌昏懵气候蔑然以浓淡为华者书之困也是曰病甚稍须毒药以攻之古文篆籀书之祖也都无角节将古合道理亦可明盖欲方而有规员而失矩亦犹人之指腕促则如指之拳賖则如腕之屈理须裹之以皮肉若露筋骨是乃病也岂曰壮哉书亦湏用员转顺其天理若辄成稜角是乃病也岂曰力哉夫良工理材斧斤无迹才子叙事潜刃其间书能入流含于和气宛与理㑹曲若天成刻角耀锋无利余害万事拙者易能者难童蒙书有稜角岂谓能也共人相知若始疎而终密者则大同始密而终疎者则大异故小人甘以坏君子淡以成耀俗之书甘而易入乍观肥满则恱心开目亦犹郑声之在听也稜角者书之弊薄也脂肉者书之滓濊也婴斯疾弊湏访良医涤荡心胷除其烦愦古人妙迹用思沉郁自非冥捜不可得见夫学钟王尚不继虞褚况他者哉唐张怀瓘论执笔执笔亦有法若执浅而坚掣打劲利掣三寸而一寸着纸势有余矣若执笔深而束牵三寸而一寸着纸势已尽矣其故何也笔在指端则掌虚运动适意腾跃顿挫生气在焉笔居半则掌实如枢不转掣岂能自由转运回旋乃成稜角笔既死矣宁望字之生动乎唐韩愈送髙闲上人序茍可以寓其巧智使机应于心不挫于气则神完而守固虽外物至不胶于心尧舜禹汤治天下养叔治射庖丁治牛师旷治声音扁鹊治病僚之于丸秋之于弈伯伦之于酒乐之终身不厌奚暇外慕夫外慕徙业者皆不造其堂不哜其胾者也往时张旭善草书不治他技喜怒窘穷忧悲愉佚怨恨思慕酣醉无聊不平有动于心必于草书焉发之观于物见山水崖谷鸟兽虫鱼草木之花实日月列星风雨水火雷霆霹雳歌舞战鬬天地事物之变可喜可愕一寓于书故旭之书变动犹鬼神不可端倪以此终其身而名后世今闲之于草书有旭之心哉不得其心而逐其迹未见其能旭也为旭有道利害必明无遗锱铢情炎于中利欲鬭进有得有丧勃然不释然后一决于书而后旭可几也今闲师浮屠氏一死生解外胶是其为心必泊然无所起其于世必淡然无所嗜泊与淡相遭頽堕委靡溃败不可收拾则其于书得无象之然乎然吾闻浮屠人善幻多技能闲如通其术则吾不能知矣唐李肇论书怀素书工痩张长史草工肥痩硬易作肥劲难工唐柳公权笔法对穆宗问公权用笔法对曰心正则笔正笔正乃可法矣帝改容悟其以笔谏也唐韦荣宗论书凡下笔心生于手然后方可下若少等闲殆亦无凭湏浅其执牢其笔实其指虚其掌论正书行草则曰眞书小密执宜近头行书寛纵执宜小逺草书流逸执宜更逺逺取㸃画长大近取分布齐均各有度数不可轻率茍且湏养胸中无俗气不论眞行草书自有一段清趣学者当自得之唐张敬𤣥论书楷书把笔妙在虚掌运腕不可太紧紧则腕不能转既腕不转则字体或麤或细上下不均虽多用力元来不当又云楷书只虚掌转腕不要悬臂气力有限行草书即湏悬腕笔势无限不悬腕笔势有限又云其初学书先学眞书此不失节也若不先学眞书便学纵体为宗主后却学眞体难成矣法成之后字体各有管束一字管两字两字管三字如此管一行一行管两行两行管三行如此管一纸凡此皆学者所当知也唐释亚栖论书凡书通即变王变白云体欧变右军体柳变欧阳体永禅师褚遂良颜眞卿李邕虞世南等并得书中法后皆自变其体以传后世俱得垂名若执法不变纵能入石三分亦被号为书奴终非自立之体是书家之大要唐释𧦬光论书法书法犹释氏心印发于心源成于了悟非口手所传唐人叙笔法学书之初执笔为最盖明于位置㸃画便于墨道也湏其良师口授天性自悟纵横落纸笔无虚发即能专成其势大约虚掌实指平腕竖锋意在笔前锋行画内心想字形轻重邪正各得其趣切湏襟怀沉静自然思盈半矣待其功成即专势况殊不可搨模写様轻自取拙若藁行杂体掇笔往来悬管自在但取体势雄壮不可拘其小节若畏惧生疑否臧不决运用迷于笔前振动惑于手下师心固乎独见弟子执其寡闻耻请问于智人忌艺能之胜已若欲造𤣥未之有也禁经云有攻无性神彩不生有性无攻神彩不变兼此二事然后得齐古人之景气又云第二识势第三裹束三者兼备然后为书茍守一途即未为得张怀瓘云揖让礼乐献不及羲风神㪚逸羲不及献证之于书借其神彩也李嗣眞云今之驰骛去圣逾逺徒识方员而迷㸃画犹庄生之叹盲者易象之谈日中终不见矣唐太宗与汉王元昌褚遂良等皆受之于史陵然褚首师虞后又学史乃谓陵曰此法更不可以教人是其妙处也陆柬之受之于虞世南世南受之于智永皆有体法今人都不闻师范又自无鉴局虽古蹟昭然永不觉悟而执燕珉以为寳玩楚鳯而称珍不亦谬哉褚河南云良师不遇岁月徒往今之能者时见一斑忽不悟者终身瞑目盖书非口传手授而云能知者未之见也后蜀林罕论篆隶篆势有笔力遒健字势妍丽者斯乃意巧之人临文改易或参差之长短之屈曲之拗綟之务于竒怪以媚一时后习之人性有利钝致与元篆隶不同盖病由此起今之学者但能明知八法洞晓六书道理既全体格自实亦何必踵欧虞褚柳之惑乱哉宋欧阳修试笔学书为乐苏子美尝言明牎净几笔砚纸墨皆极精良亦自是人生一乐然能得此乐者甚稀其不为外物移其好者又特稀也余晩知此趣恨字体不工不能到古人佳处若以为乐则自是有余学书消日自少所喜事多矣中年以来渐已废去或厌而不为或好之未厌力有不能而止者其愈乆益深而尤不厌者书也至于学字为于不倦时往往可以消日乃知昔贤留意于此不为无意也学书作故事学书勿浪书事有可记者他时便为故事学眞草书自此已后只日学草书双日学眞书眞书兼行草书兼楷十年不倦当得名然虚名已得而眞气耗矣万事莫不皆然有以寓其意不知身之为劳也有以乐其心不知物之为累也然则自古无不累心之物而有为物所乐之心学书工拙每书字尝自嫌其不佳而见者或称其可取尝有初不自喜隔数日视之颇若有可爱者然此初欲寓其心以消日何用较其工拙而区区于此遂成一役之劳岂非人心蔽于好胜邪作字要熟作字要熟熟则神气完实而有余于静坐中自是一乐事然患少暇岂其于乐处常不足邪用笔之法苏子美尝言用笔之法此乃柳公权之法也亦尝较之斜正之间便分工拙能知此及虚腕则羲献之书可以意得也因知万事有法扬子云断木为棊刓革为鞠亦皆有法岂正得此也苏子美论书苏子美喜论用笔而书字不迨其所论岂其力不副其心邪然万事以心为本未有心至而力不能者余独以为不然此所谓非知之难而行之难者也古之人不虚劳其心力故其学精而无不至盖方其幼也未有所为时专其力于学书及其渐长则其所学渐近于用今人不然多学书于晩年所以与古不同也苏子美蔡君谟书自苏子美死后遂觉笔法中絶近年君谟独歩当世然谦让不肯主盟往年予尝戏谓君谟学书如泝急流用尽气力不离故处君谟颇笑以为能取譬今思此语已二十余年竟如何哉李邕书余始得李邕书不甚好之然疑邕以书自名必有深趣及看之久遂为他书少及者得之最晩好之尤笃譬犹结交其始也难则其合也必久余虽因邕书得笔法然为字絶不相类岂得其意而忘其形者邪因见邕书追求钟王以来字法皆可以通然邕书未必独然凡学书者得其一可以通其余余偶从邕书而得之耳宋欧阳修书蔡君谟茶録后善为书者以眞楷为难而眞楷又以小字为难羲献以来遗迹见于今者多矣小楷惟乐毅论一篇而已今世俗所传出故髙绅学士家最为眞本而断裂之余仅存者百余字耳此外吾家率更所书温彦博墓铭亦为絶笔率更书世固不少而小字亦止此而已以此见前人于小楷难工而传于世者少而难得也君谟小字新出而传者二集古録目序横逸飘发而茶録劲实端严为体虽殊而各极其妙盖学之至者意之所到必造其精予非知书者以接君谟之论久故亦麤识其一二焉宋苏舜钦论草书草书把笔离纸三寸取其指寛掌平虚腕法圆转则飘纵之体自可出絶耳宋蔡襄论书钟王索靖法相近张芝又离为一法今书有规矩者王索其雄逸不常者皆本张也旭素尽出此流盖其天资近者学之易得门户学书之要唯取神气为佳若模象体势虽形似而无精神乃不知书者所为耳尝观石鼔文爱其古质物象形势有遗思焉及得原叔鼎器铭又知古之篆文或多或省或移之左右上下唯其意之所欲然亦有工拙秦汉以来裁得一体故古文所见止此惜哉唐初二王笔迹犹多当时学者莫不依仿今所存者无几然观欧虞褚陆号为名书其结约字法皆出王家父子学大令者多放纵而羲之投笔处皆有神妙予尝谓篆隶正书与草行通是一法呉道子善画而张长史师其笔法岂有异哉然其精麤系性之利钝学之浅深古人有笔冢墨池之说当非虚也近世篆书好为竒特都无古意唐李监通于斯气力浑厚可谓篆中之雄也学者宜知此说然后可与论篆矣古之善书者必先楷法渐而至于行草亦不离乎楷正张芝与旭变怪不常出于笔墨蹊径之外神逸有余而与羲献异矣襄近年麤知其意而力已不及乌足道哉宋蔡襄自论飞草书每落笔为飞草书但觉烟云龙蛇随手运转奔腾上下殊可骇也静而观之神情欢欣可喜耳宋雷太简江声帖予少年时学右军乐毅论钟东亭贺平贼表欧阳率更九成宫醴泉铭褚河南圣教序魏庻子郭知运碑颜太师家庙碑后又见颜行书马病乞米蔡明逺帖苦爱重但自恨未及其自然近刺雅州昼卧郡阁因闻平羌江瀑涨声想其波涛番番迅駃掀搕髙下蹷逐奔去之状无物可寄其情遽起作书则心中之想尽出笔下矣噫鸟迹之始乃书法之宗皆有状也唐张顚观飞蓬惊沙公孙大孃舞劒怀素观云随风变化颜公谓竖牵法折钗股不如屋漏㾗斯师法之外皆其自得者也子听江声亦有所得乃知斯说不专为草圣但通论笔法已钦伏前贤之言果不相欺耳宋文同论草书余学草书凡十年终未得古人用笔相传之法后因见道上鬭蛇遂得其妙乃知顚素之各有所悟然后至于此耳宋沈括论书予从子辽喜学书尝论曰书之神韵虽得之于心然法度必资讲学常患世之作字分制无法凡字有两字三四字合为一字者湏字字可拆若笔画多寡相近者湏令大小均停所谓笔画相近如杀字乃四字合为一当使乂木几又四者大小皆均如未字乃二字合当使土与小二者大小长短皆均若笔画多寡相逺即不可强牵使停寡在左则取上齐寡在右则取下齐如从口从金此多寡不同也吟则取上齐釦则取下齐如从上小从又及从口从胃三字合者多寡不同则叔当取下齐喟当取上齐如此之类不可不知又曰运笔之时当思意在笔前此古人良法宋程颢论书某学书时甚敬非是要字好即此是学宋苏轼论书笔墨之迹託于有形有形则有弊茍不至于无而自乐于一时聊寓其心忘忧晩岁则犹贤于博奕也虽然不假外物而有守于内者圣贤之髙致也惟颜子得之书必有神气骨肉血五者阙一不为成书也书法备于正书溢而为行草未能正书而能行草犹未尝庄语而辄放言无是道也人貌有好丑而君子小人之态不可掩也言有辩讷而君子小人之气不可欺也书有工拙而君子小人之心不可乱也凡世之所贵必贵其难眞书难于飘扬草书难于严重大字难于结密而无间小字难于寛绰而有余把笔无定法要使虚而寛欧阳文忠公谓余当使指运而腕不知此语最妙方其运也左右前后却不免攲侧及其定也上下如引绳此之谓笔正柳诚悬之言良是古人得笔法有所自张长史以劒器容有是理雷太简乃云闻江声而笔法进文与可亦言见蛇鬭而草书长此殆谬矣宋苏轼论古人书献之少时学书逸少从后取其笔而不可知其长大必能名世仆以为知书不在于笔牢浩然听笔之所之而不失法度乃为得之然逸少所以重其不可取者独以其小儿子用意精至猝然掩之而意未始不在笔不然则是天下有力者莫不能书也笔成冢墨成池不及羲之即献之笔秃千管墨磨万锭不作张芝作索靖宋苏轼自论书书初无意于佳乃佳尔草书虽是积学乃成然要是出于欲速古人云悤悤不及草书此语非是若悤悤不及乃是平时亦有意于学此弊之极遂至于周越仲翼无足怪者吾书虽不甚佳然自出新意不践古人是一快也王荆公书得无法之法然不可学无法故仆书尽意作之似蔡君谟稍得意似杨风子更放似言法华欧叔弼云子书大似李北海予亦自觉其如此世或以为似徐书者非也宋苏轼和子由论书诗吾虽不善书晓书莫如我茍能通其意尝谓不学可貌妍容有颦璧美何妨椭端庄杂流丽刚健含婀娜好之每自讥不学子亦颇书成辄弃去缪被旁人裹皆云本阔落结束入细么子诗亦见推语重未敢荷迩来又学射力薄愁官笴多好竟无成不精安用伙何当尽屏去万事付嬾惰吾闻古书法守骏莫如跛世俗笔苦骄衆中强嵬騀钟张忽已逺此语与时左宋黄庭坚论书兰亭虽眞行书之宗然不必一笔一画为准譬如周公孔子不能无小过过而不害其聪明睿圣所以为圣人不善学者即圣人之过处而学之故蔽于一曲今世学兰亭者多此也鲁之闭门者曰吾将以吾之不可学柳下惠之可可以学书矣王氏书法以为如锥画沙如印印泥盖有锋藏笔中意在笔前耳承学之人更用兰亭永字以开字中眼目能使学家多拘忌成一种俗气要之右军二言羣言之长也东坡先生云大字难于结密而无间小字难于寛绰而有余如东方朔画像赞乐毅论兰亭褉事诗叙先秦古器科斗文字结密而无间如焦山崩崖瘗鹤铭永州磨崖中兴颂李斯峄山刻秦始皇及二世皇帝诏近世兼二美如杨少师之正书行草徐常侍之小篆此虽难为俗学者言要归毕竟如此如人眩时五色无主及其神澄意定青黄皁白亦自粲然学书时时临摹可得形似大要多取古书细看令入神乃到妙处惟用心不杂乃是入神要路学书端正则窘于法度侧笔取妍往往工左尚病右古人作兰亭叙孔子庙堂碑皆作一淡墨本盖见古人用笔回腕余势若深墨本但得笔中意耳今人但见深墨本收书锋芒故以旧笔临倣不知前辈书初亦有锋锷此不传之妙也心能转腕手能转笔书字便如人意古人工书无他异但能用笔耳草书妙处湏学者自得然学久乃当知之墨池笔冢非传者妄也凡书要拙多于巧近世少年作字如新妇子妆梳百种㸃缀终无烈妇态也学书湏要胷中有道义又广之以圣哲之学书乃可贵若其灵府无程政使笔墨不减元常逸少只是俗人耳余常言士大夫处世可以百为唯不可俗俗便不可医也字中有笔如禅家句中有眼直湏具此眼者乃能知之凡学书欲先学用笔用笔之法欲双钩回腕掌虚指实以无名指倚笔则有力古人学书不尽临摹张古人书于壁间观之入神则下笔时随人意学字既成且养于心中无俗气然后可以作示人为楷式凡作字湏熟观魏晋人书㑹之于心自得古人笔法也欲学草书湏精眞书知下笔向背则识草书法不难工矣肥字湏要有骨痩字湏要有肉古人学书学其二处今人学书肥瘦皆病又常偏得其人丑恶处如今人作颜体乃其可慨然者楷法欲如快马入阵草法欲左规右矩此古人妙处也书字虽工拙在人要湏年髙手硬心意闲澹乃入微耳宋黄庭坚自论书余在黔南未甚觉书字緜弱及移戎州见旧书多可憎大槩十字中有三四差可耳今方悟古人沉着痛快之语但难为知音尔元符二年三月十二日试宣城诸葛方㪚笔觉笔意与黔州时书李太白白头吟笔力同中有异异中有同后百年如有别书者乃解余语耳张长史折钗股颜太师屋漏法王右军锥画沙印印泥怀素飞鸟出林惊蛇入草索靖银钩虿尾同是一笔法心不知手手不知心法耳若有心与能者争衡后世不朽则与书工艺史同功矣幼安弟喜作草求法于老夫老夫之书本无法也但观世间万縁如蚊蚋聚㪚未尝一事横于胸中故不择笔墨遇纸则书纸尽则已亦不计较工拙与人之品藻讥弹譬如木人舞中节拍人叹其工舞罢则又萧然矣幼安然吾言乎余寓居开元寺之怡偲堂坐见江山每于此中作草似得江山之助然顚长史狂僧皆倚酒而通神入妙余不饮酒忽五十年虽欲善其事而器不利行笔处时时蹇蹶计遂不得复如醉时书也晁美叔尝背议予书唯有韵耳至于右军波戈㸃画一笔无也有附予者传若言于陈留予笑之曰若美叔则与右军合者优孟抵掌谈说乃是孙叔敖邪往尝有丘敬和者摹倣右军书笔意亦润泽便为绳墨所缚不得左右予尝赠之诗中有句云字身藏颖秀劲清问谁学之果兰亭大字无过瘗鹤铭晚有石崖颂中兴小字莫作痴冻蝇乐毅论胜遗教经随人作计终后人自成一家始逼眞不知美叔尝闻此论乎往年定国常谓予书不工书工不工大不足计较事由今日观之定国之言诚不谬也盖字中无笔如禅句中无眼非深解宗理者未易及此古人有言大字无过瘗鹤铭小字莫学痴冻蝇随人学人成旧人自成一家始逼眞今人字自不按古体惟务排叠字势悉无所法故学者如登天之难凡学字时先当双钩用两指相叠蹙笔压无名指髙提笔令腕随己意左右然后观人字格则不患其难矣异日当成一家之法焉宋黄庭坚与宜春朱和叔论书凡书之害姿媚是其小疵轻佻是其大病直湏落笔一一端正至于放笔自然成行草则虽草而笔意端正最忌用意装缀便不成书宋米芾论书一日不书便觉思涩想古人未尝片时废书也因思苏之才桓公至洛帖字明意殊有工为天下法书第一学书湏得趣他好俱忘乃入妙别为一好萦之便不工也智永研成臼乃能到右军若穿透始到钟索也可不勉之世人多写大字时用力捉笔字愈无筋骨神气作圎笔头如蒸饼大可鄙笑要湏如小字锋势备全都无刻意做作乃佳自古及今余不敏实得之榜字固已满世自有识者知之字之八面唯尚真楷见之大小各自有分智永有八面已少钟法丁道护欧虞笔始匀古法亡矣柳公权师欧不及逺甚而为丑怪恶札之祖自柳世始有俗书石刻不可学但自书使人刻之已非己书也故必湏眞蹟观之乃得趣如颜眞卿每使家僮刻字故㑹主人意修改波撆致大失眞唯吉州庐山题名题讫而去后人刻之故皆得其眞无做作之差乃知颜出于褚也又眞蹟皆无蚕头燕尾之笔与郭知运争坐位帖有篆籀气颜杰思也柳与欧为丑怪恶札祖其弟公绰乃不俗与兄筋骨之说出于柳世人但以怒张为筋骨不知不怒张自有筋骨焉凡大字要如小字小字要如大字褚遂良小字如大字其后经生祖述间有造妙者大字如小字未之见也石曼卿作佛号都无回互转折之势盖字有大小相称且如写太一之殿作四窠分岂可将一字肥满一窠以对殿字乎盖自有相称大小不展促也余尝书天庆之观天之字皆四笔庆观字多画在下各随其相称写之挂起气势自带过皆如大小一般眞有飞动之势也书至隶兴大篆古法大坏矣篆籀各随字形大小故知百物之状活动圎备各各自足隶乃始有展促之势而三代法亡矣字要骨格肉须裹筋筋湏藏肉秀润生布置穏不俗险不怪老不枯润不肥变态贵形不贵苦苦生怒怒生怪贵形不贵作作入画画入俗皆字病也宋米芾自论书吾书小字行书有如大字唯家藏眞蹟跋尾间或有之不以与求书者心既贮之随意落笔皆得自然备其古雅壮岁未能立家人谓吾书为集古字盖取诸长处总而成之既老始自成家人见之不知以何为祖也少成若天性习惯若自然兹古语也吾梦古衣冠人授以折纸书书法自此差进写与他人都不晓蔡元长见而惊曰法何太遽异邪此公亦具眼人章子厚以眞自名独称吾行草欲吾书如排笇子然眞字须有体势乃佳耳宋陈师道论书善书不择纸笔妙在心手不在物也古之至人耳目更用惟心而已宋张安国论书字学至唐最胜虽经生亦可观其传者以人不以书也褚薛欧虞皆太宗之名臣鲁公之忠义公权之笔谏虽不能书若人如何哉宋张师正论书唐初字学劲健得晋宋风开元以后变为肥厚元和以后柳沈之徒复尚清劲五代杨凝式国初李建中妙絶一时行笔亦至于肥厚李昌武不免于重浊江南李后主善书有言颜鲁公端劲有法后主曰眞卿之书有楷法而无佳处正如扠手并脚田舎汉耳宋李之仪论书凡书精神为上结密次之位置又次之杨少师度越前古而一主于精神柳诚悬徐季海纤悉皆本规矩而不能自展拓故精神有所不足或谓作字正如习马歩骤驰骋各有先后一失其节御者所媿至其奔轶絶尘则乃能见其材鲁直草字有类诚悬季海与夫马之在御者正书行书则一爽秀为多要之足以名世也学书生于行笔茍不知此老死不免背驰虽规模前人㸃画不离法度要亦气韵各有所在略不系其工拙也宋李之仪论草书家贫不办素食事忙不及草书此特一时之语耳正不暇则行行不暇则草盖理之常也间有蔽于不及之语而特于草字行笔故为迟缓从而加驰骋以遂其蔽久之虽欲稍急不复可得今法帖二王部中多告哀问疾家私往还之书方其作时亦可谓迫矣胡不正而反草何邪此其据也然而非所造直与神遇则安能至是亦足以自成一家而名于世也宋李之仪记苏杨二公作字东坡研墨几如煳方染笔又握笔近下而行之迟杨文公以方角小纸蝇头细字运笔如飞东坡之浓与迟出于习熟而文公之小纸细字亦非有所必也故知熟则生之生则熟之贵乎无所滞阂耳宋晁补之论书学书在法而其妙在人法可以人人而传而妙必其胸中之所独得书工笔吏竭精神于日夜尽得古人㸃画之法而模之浓纤横斜豪髪必似而古人之妙处已亡妙不在于法也宋黄伯思论书昔人运笔侧掠努趯皆有成规若法度礼乐不可斯湏离及造微洞妙则出没飞动神㑹意得然所谓成规者初未尝失今世人作一波画尚未知厝笔处徒规规强效古人纵成但若印刻字耳篆法之坏肇李监草法之弊肇张长史八分之俗肇韩择木此诸人书非不工也而阙古人之原教俗士之升木于书家为患最深夫篆之方稳草之顚放八分之纤丽学便可至而天势失矣彼观钟彞文识汉世之碑王索遗迹宁不少损乎此可为知者道流俗言作书皆欲悬腕而聚指管端眞草必用此法乃善予谓不然逸少书法有眞一行二草三以言执笔去笔跗逺近耳今笔长不过五寸虽作草书必在其三而眞行弥近今不问正草必欲聚指管端乃妄论也今观晋宋及唐人画圗执笔者未尝若此可破俗之鄙说凡书衡难从易方正在二者间不悟书意而作衡法不斜则浊此体惟钟索逸献眞知也宋齐梁人似之陈隋至唐皆不近也宋黄伯思论草书唐人更不作章草书近来有济及洪府人强学之所谓不堪位置举止羞涩终不似眞俗人未尝知古人用笔处见其人书者随衆称善皆曰钟索复出矣张怀瓘论书以㑹稽草书第八在世将茂宏辈诸人下意谓其拘法度少纵放也予谓草之狂怪乃书之下者因陋就浅徒足以障拙目耳若逸少草之佳处盖与纵心者契妙宁可与不踰矩议之哉若怀瓘者以形模求字不可告以天下之马也宋黄伯思论飞白法观唐𤣥度十体书因思张怀瓘云飞白全用隶法盖八分之轻者今世人为此书乃全用草法正与古背驰矣又鲍照飞白用豪笔乃能成字或轻或重也盖或轻若丝发或重若云山浓淡相错乃成字若不用豪笔书之则不能若此今观十体中飞龙二字作飞白书正用豪笔作与㪚隶颇相近但増缥缈萦举之势又全用楷法洛阳唐恭陵孝恭皇帝睿德之纪及牛口纪功碑首唐太宗飞白皆用相思为片板若髹刷然以书殊不用豪笔故作字无浓淡纤壮之变非古也当蔡邕于鸿都下见工人以垩帚成字归而为飞白之书非便用垩帚盖用笔效之而已今人便谓所用木笔为垩帚谬矣又云飞而不白又云白而不飞盖取其若丝发处谓之白其势飞举谓之飞而俚俗孏语又谓蔡中郎见帛飞空中因作此字以白为帛此尤无稽也宋黄伯思论楷书自秦易篆为佐隶至汉世去古未逺当时正隶体尚有篆籀意厥后魏钟元常及士季晋王世将逸少子敬作小楷法皆出于迁就汉隶运笔结体既圜劲淡雅字率扁而弗撱今传世者若钟书力命表尚书宣示世将上晋元帝二表逸少曹娥帖大令洛神帖虽经摹拓而古隶典刑具在至江左六朝若谢宣城萧挹辈虽不以书名世至其小楷若齐海陵王志开善寺碑犹有钟王遗范至陈隋间正书结字渐方唐初犹尔独欧阳率更虞永兴易方为长以就姿媚后人竞效之遽不及二人逺甚而钟王楷法弥逺矣宋刘正夫论书字美观则不古初见之使人甚爱次见之则得其不到古人处三见之则偏旁㸃画不合古者盈在眼矣字不美观者必古初见之则不甚爱再见之得其到古人处三见之则偏旁㸃画历历在眼矣故观今之字如观文绣观古之字如观钟鼎学古人字期于必到若至妙处如㑹于道则无媿于古矣宋董逌论书书法贵在得笔意若拘于法者正以唐经所传者尔其于古人极地不复到也观前人于书自有得于天然者下手便见笔意其于工夫不至虽不害为佳致然不合于法者亦终不可语书也观兰亭叙乐毅论便知逸少于法度备矣此皆已出后人摹勒以传不能尽得当时下笔意至其合处犹度絶前辈备有书法可考则知书到古人地位自可以法度论也古人于用笔时一法不立故衆技随至而于见空时得无字相此其不落世检而天度自全也世人方将捉三寸柔翰豪借之缇油心量形象而暗度逺近疎密随歩武之后蹑其遗尘岂复有全书者邪邬融尝问素何不学雨霤痕良久而省又问拨镫法如何曰如人并乘镫不相犯剜锋事密射如何曰不可言也书法要得自然其于规矩权衡各有成法不可遁也至于骏发陵厉自取气决则纵释法度随机制宜不守一定若一切束于法者非书也世称王逸少为书祖观其遗文可以得之每为一画则三过笔至波势则偃笔从字有同处剙为别体若其垂露悬针鎚石钗股诸体备有至于神明焕发絶尘掣影则不谋自合此其贵也后世论书法太严尊逸少太过如谓黄庭清浊字三㸃为势上劲侧中偃下潜挫而趯锋乐毅论燕字谓之聮飞左揭右入告誓文客字一飞三动上则左竖右揭如此类者岂复有书邪又谓一合用二兼三解橛四平分如此论书正可谓唐经生等所为字若尽求于此虽逸少未必能合也今人作字既无法而论书之法又常过是亦未尝求于古也峻拔一角潜虚半股此于书法其体裁当如此矣至于分若抵背合如并目以侧映斜以斜附曲然后成书而古人于此盖尽之也书贵得法然以㸃画论法者皆蔽于书者也求法者当在体用备处一法不忘浓纤健快各当其意然后结字不失疎密合度可以论书矣宋刘辰翁论书旧见魏鹤山取篆字施之行书常笑其自苦无益近年如杨慈湖画心字文本心画云字在邯郸匍匐中曲折愈不相似自书学以来钟王睂目可喜何尝顚倒横竖自不可及若如彼所为于字体则谬于经传则乖不论何所取也宋王柏论书钟鼎䰛釜槃彝尊爵之款识罕传于后世而籀篆寂寥六义荒坠斯变小篆邈变隶书二人虽同时而斯犹有所宗也邈则无复丝豪籀法矣隶转而楷楷转而行行转而草行已不庄草尤放荡世变所趋淳厚斲丧可胜言哉楷书首以元常称惟江左诸贤颇得之至隋唐其法渐坏欧虞褚薛颜柳诸公皆不能逮也今之学者不能推其原以复乎古乃欲眩其诡以扬其波盖部分偏旁俱坏于能书者之手取妍好异惑亦甚矣后有作者必将以六义正之御定佩文斋书画谱卷六御定佩文斋书画谱卷七目録钦定四库全书御定佩文斋书画谱目録第七卷论书七宋髙宗论书宋姜䕫续书谱宋曹勋论书宋范成大论书宋朱熹论书宋黄希先论学书宋楼钥论书宋周必大论书宋岳珂论临摹宋赵希鹄论用墨宋赵孟坚论书宋周密论笔墨翰林粹言金赵秉文论草书元赵孟頫论书元郝经论书元虞集书说元虞集论书元虞集论草书元刘因论书元韩性论书元刘有定论书元戴表元论书元吾衍论写篆元杜本论书元郑枃论书元盛熙明论书明王賔叙字明张绅论书明方孝孺论书明解缙书学详说明解缙学书法明杨士奇论书明曾棨论学书明岳正论书明李东阳论临书明吴寛论书明祝允明论书明文征明记李少卿论书明杨愼论书明焦竑学书法明王世贞论书明项穆论书明屠隆论书明周显宗论书明萧子鹏论草书明莫云卿论书明董其昌论书明董其昌自论书明李日华论书明李日华渴笔颂明娄坚论字画明李流芳论摹书明黄道周论书明赵宧光论书卷七钦定四库全书御定佩文斋书画谱卷七论书七宋髙宗论书前人多能正书而后草书盖二法不可不兼正则端严庄重结密得体若大臣冠劒俨立廊庙草则腾蛟起凤振迅笔力颕脱豪举终不失真所以钟王辈皆以此荣名不可不务也士人作字有真行草隶篆五体徃徃篆隶各成一家真行草自成一家者以笔意本不同每拘于㸃画无放意自得之蹟故别为戸牖若通其变则五者皆在笔端了无阂塞惟在得其道而已非风神颕悟力学不倦至有笔冢研山者似未易语此士于书法必先学正书者以八法皆备不相附丽至侧字亦可正读不渝本体盖隶之余风若楷法既到则肆笔行草间自然于二法臻极焕手妙体了无缺轶反是则流于尘俗不入识者指目矣吾于次序得之因笔其梗概草书之法昔人用以趣急速而务简易删难省繁损复为单诚非仓史之蹟但习书之余以精神之运识思超妙使㸃画不失真为尚昔人论草书谓张伯英以一笔书之行断则再连续蟠屈拏攫飞动自然筋骨心手相应所以牵情运用畧无留碍故誉者云应指宣事如矢发机霆不暇击电不及飞皆造极而言创始之意也后世或云忙不及草者岂草之本㫖哉正须翰动若驰落纸云烟方佳耳宋姜䕫续书谱总论真行草书之法其源出于虫篆八分飞白章草等圎劲古澹则出于虫篆㸃画波发则出于八分转换向背则出于飞白简便痛快则出于章草然而真草与行各有体制欧阳率更颜平原辈以真为草李邕西台辈以行为真亦以古人有专工正书者有专工草书者有专工行书者信乎其不能兼美也或云草书千字不抵行草十字行草十字不如真书一字意以为草至易而真至难岂真知书者哉大抵下笔之际尽倣古人则少神气专务遒劲则俗病不除所贵熟习精通心手相应斯为美矣白云先生欧阳率更书诀亦能言其梗概孙过庭论之又详可参稽之真书真书以平正为善此世俗之论唐人之失也古今真书之神妙无出钟元常其次则王逸少今观二家之书皆潇洒纵横何拘平正良由唐人以书判取士而士大夫字书类有科举习气颜鲁公作干禄字书是其证也矧欧虞颜柳前后相望故唐人下笔应规入矩无复魏晋飘逸之气且字之长短大小斜正疎密天然不齐孰能一之谓如东字之长西字之短口字之小体字之大朋字之斜党字之正千字之疎万字之密画多者宜瘦少者宜肥魏晋书法之髙良由各尽字之真态不以私意参之耳或者专喜方正极意欧颜或者惟务匀圎专师虞永或谓体须稍扁则自然平正此又有徐㑹稽之病或云欲其萧散则自不尘俗此又有王子敬之风岂足以尽书法之美哉真书用笔自有八法吾尝采古人之字列之以为圗今畧言其指㸃者字之眉目全借顾盼精神有向有背随字异形横直画者字之体骨欲其坚正匀静有起有止所贵长短合宜结束坚实丿乀者字之手足伸缩异度变化多端要如鱼翼鸟翅有翩翩自得之状乚挑剔者字之歩履欲其沉实晋人挑剔或带斜拂或横引向外至颜栁始正锋为之正锋则无飘逸之气转折者方圎之法真多用折草多用转折欲少驻驻则有力转不欲滞滞则不遒然而真以转而后遒草以折而后劲不可不知也悬针者笔欲极正自上而下端若引绳若垂而复缩谓之垂露故翟伯寿问于米老曰书法当何如米老曰无垂不缩无徃不收此必至精至熟然后能之古人遗墨得其一㸃一画皆昭然絶异者以其用笔精妙故也大令以来用笔多尖一字之间长短相补斜正相拄肥瘦相混求妍媚于成体之后至于今尤甚焉用笔用笔不欲太肥肥则形浊又不欲太瘦瘦则形枯不欲多露锋芒露则意不持重不欲深藏圭角藏则体不精神不欲上大下小不欲左髙右低不欲前多后少欧阳率更结体太拘而用笔特备衆美虽小楷而翰墨洒落追踪钟王来者不能及也颜柳结体既异古人用笔复溺于一偏予评二家为书法之一变数百年间人争效之字画刚劲髙明固不为书法之无助而晋魏之风轨则扫地矣然柳氏大字偏旁清劲可喜更为竒妙近世亦有倣效之者则俗浊不除不足观故知与其太肥不若瘦硬也草书草书之体如人坐卧行立揖逊忿争乗舟跃马歌舞擗踊一切变态非茍然者又一字之体率有多变有起有应如此起者当如此应各有义理右军书羲之字当字得字慰字最多多至数十字无有同者而未尝不同也可谓所欲不踰矩矣大凡学草书先当取法张芝皇象索靖章草等则结体平正下笔有源然后仿王右军申之以变化鼓之以竒崛若泛学诸家则字有工拙笔多失误当连者反断当断者反续不识向背不知起止不悟转换随意用笔任笔赋形失悞颠错反为新竒自大令以来已如此矣况今世哉然而襟韵不髙记忆虽多莫湔尘俗若风神萧散下笔便当过人自唐以前多是独草不过两字属连累数十字而不断号曰连緜游丝此虽出于古人不足为奇更成大病古人作草如今人作真何尝茍且其相连处特是引带尝考其字是㸃画处皆重非㸃画处偶相引带其笔皆轻虽复变化多端而未尝乱其法度张颠怀素规矩最号野逸而不失此法近代山谷老人自谓得长沙三昧草书之法至是又一变矣流至于今不可复观唐太宗云行行若萦春蚓字字如绾秋蛇恶无骨也大抵用笔有缓有急有有锋有无锋有承接上字有牵引下字乍徐还疾忽往复收缓以效古急以出竒有锋以耀其精神无锋以含其气味横斜曲直钩环盘纡皆以势为主然不欲相带带则近俗横画不欲太长长则转换迟直画不欲太多多则神痴以捺代乀以发代辵辵亦以捺代惟丿则间用之意尽则用悬针意未尽须再生笔意不若用垂露耳用笔用笔如折钗股如屋漏痕如锥画沙如壁坼此皆后人之论折钗股欲其曲折圎而有力屋漏痕欲其横直匀而藏锋锥画沙欲其无起止之迹壁坼者欲其无布置之巧然皆不必若是笔正则锋藏笔偃则锋出一起一倒一晦一明而神竒出焉常欲笔锋在画中则左右皆无病矣故一㸃一画皆有三转一波一拂皆有三折一丿又有数样一㸃者欲与画相应两㸃者欲自相应三㸃者必有一㸃起一㸃带一㸃应四㸃者一起两带一应笔阵圗云若平直相似状如算子便不是书如囗当行草时尤宜泯其稜角以寛闲圎美为佳心正则笔正意在笔前字居心后皆名言也故不得中行与其工也宁拙与其弱也宁劲与其钝也宁速然极须淘洗俗姿则妙处自见矣大抵要执之欲紧运之欲活不可以指运笔当以腕运笔执之在手手不主运运之在腕腕不主执又作字者亦须畧考篆文须知㸃画来歴先后如左右之不同刺刾之相异王之与玉示之与衣以至奉秦泰春形同体殊得其源本斯不浮矣孙过庭有执使转用之法执为长短浅深使为纵横牵掣转为钩环盘纡用为㸃画向背岂茍然哉用墨凡作楷欲干然不可太燥行草则燥润相杂以润取妍以燥取险墨浓则笔滞燥则笔枯亦不可不知也笔欲锋长劲而圎长则含墨可以取运动劲则刚而有力圎则妍美予尝评世有三物用不同而理相似良弓引之则缓来舍之则急往世俗谓之揭箭好刀按之则曲舍之则劲直如初世俗谓之回性笔锋亦欲如此若一引之后已曲不复挺之又安能如人意耶故长而不劲不如弗长劲而不圎不如弗劲纸笔墨皆书法之助也行书尝夷考魏晋行书自有一体与草书不同大率变真以便于挥运而已草出于章行出于真虽曰行书各有定体纵复晋代诸贤亦不相逺兰亭记及右军诸帖第一谢安石大令诸帖次之颜柳苏米亦后世之可观者大要以笔老为贵少有失悞亦可辉映所贵乎秾纤间出血脉相连筋骨老徤风神洒落姿态备具真有真之态度行有行之态度草有草之态度必须博学可以兼通临摹摹书最易唐太宗云卧王蒙于纸中坐徐偃于笔下亦可以嗤萧子云唯初学书者不得不摹亦以节度其手易于成就皆须是古人名笔置之几案悬之座右朝夕谛观思其用笔之理然后可以摹临其次双钩蜡本须精意摹搨乃不失位置之美耳临书易失古人位置而多得古人笔意摹书易得古人位置而多失古人笔意临书易进摹书易忘经意与不经意也夫临摹之际豪髪失真则神情顿异所贵详谨世所有兰亭何啻数百本而定武为最佳然定武本有数样今取诸本参之其位置长短大小无不一同而肥瘠刚柔工拙要妙之处如人之面无有同者以此知定武虽石刻又未必得真蹟之风神矣字书全以风神超迈为主刻之金石其可茍哉双钩之法须得墨晕不出字外或郭填其内或朱其背正得肥瘦之本体虽然尤贵于瘦使工人刻之又从而刮治之则瘦者亦变为肥矣或云双钩时须倒置之则亦无容私意于其间诚使下本明上纸薄倒钩何害若下本晦上纸厚却须能书者为之发其笔意可也夫锋芒圭角字之精神大扺双钩多失此又须朱其背时稍致意焉方圎方圎者真草之体用真贵方草贵圎方者参之以圆圎者参之以方斯为妙矣然而方圆曲直不可显露直须涵泳一出于自然如草书尤忌横直分明横直多则字有积薪束苇之状而无萧散之气时参出之斯为妙矣向背向背者如人之顾盼指画相揖相背发于左者应于右起于上者伏于下大要㸃画之间施设各有情理求之古人右军盖为独歩位置假如立人挑土田王衣示一切偏旁皆须令狭长则右有余地矣在右者亦然不可太密太巧太密太巧者是唐人之病也假如口字在左者皆须与上齐呜唿喉咙等字是也在右者皆须与下齐和扣等是也又如冖头须令覆其下走辵皆须能承其上审量其轻重使相负荷计其大小使相副称为善疎密书以疎欲风神密欲老气如佳之四横川之三直鱼之四㸃画之九画必须下笔劲净疎密停匀为佳当疎不疎反成寒乞当密不密必至彫疎风神风神者一须人品髙二须师法古三须笔纸佳四须险劲五须髙明六须润泽七须向背得宜八须时出新意自然长者如秀整之士短者如精悍之徒痩者如山泽之癯肥者如贵游之子劲者如武夫媚者如美女欹斜如醉仙端楷如贤士迟速迟以取妍速以取劲先必能速然后为迟若素不能速而专事迟则无神气若专务速又多失势笔势下笔之初有搭锋者有折锋者其一字之体定于初下笔凡作字第一字多是折锋第二三字承上笔势多是搭锋若一字之间右邉多是折锋应其左故也又有平起者如𨽻画藏锋者如篆画大要折搭多精神平藏善含蓄兼之则妙矣情性艺之至未始不与精神通其説见于昌黎送高闲序孙过庭云一时而书有乖有合合则流媚乖则彫疎神怡务闲一合也感惠狥知二合也时和气润三合也纸墨相发四合也偶然欲书五合也恐遽体留一乖也意违势屈二乖也风燥日炎三乖也纸墨不称四乖也情怠手䦨五乖也乖合之际优劣互差血脉字有藏锋出锋之异粲然盈楮欲其首尾相应上下相接为佳后学之士随所记忆图冩其形未能涵容皆支离而不相贯穿黄庭小楷与乐毅论不同东方朔画讃又与兰亭记殊旨一时下笔各有其势固应尔也余尝歴观古之名书无不㸃画振动如见其挥运之时山谷云字中有笔如禅句中有眼岂欺我哉书丹笔得墨则痩得朱则肥故书丹尤以痩为竒而圎熟美润常有余燥劲老古常不足朱使然也欲刻者不失真未有若书丹者然书时盘薄不无少劳韦仲将升高书凌云台榜下则须髪已白艺成而下斯之谓欤若钟繇李邕又自刻之可谓癖矣宋曹勋论书学书之法先须楷法严正得笔之意然后措㸃画于落笔之际则具体而不放先贤作字必首为数行楷法然后肆笔以终其书者盖所以示其学古之蹟施于行草为有叙如二王起居帖长史家问帖真卿坐位帖乞米帖可见矣宋范成大论书汉人作隶虽不为工拙然皆有笔势腕力其法严于后世真行之书精采意度粲然可以想见笔墨畦径也古人书法字中有笔笔中无锋乃为极致宋朱熹论书书学莫盛于唐然人各以所长自见而汉魏之楷法遂废入本朝来名胜相传亦不过以唐人为法至于黄米而欹侧怒张之势极矣张敬夫尝言平生所见王荆公书皆如大忙中写不知公安得有如许忙事此虽戱言然实切中其病因省平日得见韩公书蹟虽与亲戚卑幼亦皆端严谨重未尝一笔作行草势盖其胸中安静详密雍容和豫故无顷刻忙时亦无纤芥忙意与荆公之躁扰急廹正相反也书札细事而于人之徳性其相闗有如此者宋黄希先论学书学书先务真楷端正匀停而后破体破体而后草书凡字之为体缓不如紧开不如密斜不如正浊不如清左欲重右欲轻古人之笔莫不皆然也宋楼钥论书尝问敷原王季中云古人篆字何以无燥笔季中云古人力在臂不尽用笔力今以笔为力或烧笔使秃而用之移笔则墨已燥矣宋周必大论书晋人风度不凡于书亦然右军又晋人之龙虎也观其锋藏势逸如万兵衔枚申令素定摧坚陷阵初不劳力盖胸中自无滞碍故形于外者乃尔非但积学可致也宋岳珂论临摹临摹两法本不同摹帖如梓人作室梁栌榱桷虽具准绳而缔创既成气象自有工拙临帖如双鹄并翔青天浮云浩荡万里各随所至而息宋赵希鹄论用墨古人晨起必浓磨墨汁满砚池以供一日之用用不尽则弃去来早再作故砚池必大而深真草隶篆皆用浓墨至行草过笔处虽如丝髪其墨亦浓近世惟吴傅朋深得古人笔法其他不然也宋赵孟坚论书学唐不如学晋人皆能言之夫岂知晋不易学学唐尚不失规矩学晋不从唐入多见其不知量也仅能欹斜虽欲媚而不媚翻成画虎之犬耳何也书字当立间架墙壁则不骩骳思陵书法未尝不圎熟要之于间架墙壁处不着工夫此理可为识者道近得北方旧本虞永兴破邪论序爱而不知其恶也故为此说正坐无墙壁也右军乐毅画賛兰亭最真一一有墙壁者右军一搨直下是也李玮家开皇帖行书之祖于此最昭昭化度及鲁公离堆得此法左右阴阳极明丽丁道护启法寺碑笔右方直下最具此法学者当垂情如此下笔则妍丽方直端重楷正昧此则痴钝墨猪矣黄庭贺㨗有钟体虽微欹侧隐然亦有墙壁力命表劲利更高学者无但狥俗而不究本唯遗教经宛然是经生笔了无神明决非羲笔正如率更之玩长孙无忌面团团也识此已又识破懐仁圣教之流入院体也其逸笔处世谓之小正书此书官告体兰亭玉润霜寒诸帖即无此逸笔不知懐仁从何取入使后人未仿羲帖先为此态观之可恶其流至于兰溪藏经记乌龙庙记僧有交之集书极矣又须戒徐㑹稽之浊戒李北海之狂浊在跛偃狂在欹斜唯张从申得大令之通畅无二公之流弊且世云㑹稽法自兰亭出兰亭即无偃笔也又云北海深悟大令大令不若是之欹跛也跛偃之弊流而为坡公攲斜之弊流而为元章父子矣且如吴傅朋深得诸葛祯瑶台寺碑笔法的是兰亭中出矣公又生出一节病每下竖笔不直搨下乃仰笔尖锋全无气骨皆清和之弊为隘不恭学者更切自防之自㸃检之朋友相警悟之前修长中之短亦无畏友以觉其非耳故予深信间架墙壁为要也余自谓学古人当勤媚今人当无心可也中兴后朱壑巖横斜颠倒几若杨少师孙勤川规矩恐下笔不中观者元章曰奴书耳朱吾所取孙吾所戒更从识者评学隶楷于晋魏之下邈乎无以稽也纵有羲繇之迹号存世者唯乐毅海宇秣林本耳其唐元度鱼帖本已非古本文次有徳州画像賛而已若所谓力命表固繇精笔古劲几不入俗眼然尊之敬之未容而友之也黄庭固类繇敧侧不中绳度未学唐人而事此徒成画虎类犬然则欲从入道于楷何从曰仅有三焉化度九成庙堂耳晋宋而下分而南北有丁道䕶襄阳启法寺兴国寺二石启法最精欧虞之所自出兴国麤甚如出两手天不寿精而寿麤良可叹也北方多朴有隶体无晋逸雅谓之氊裘气至合于隋书同文轨开皇大业以逮武徳之末贞观之初书石无一可议此古今集大成之时也于是欧虞大宏厥声始者虞于龙圣道塲欧于姚辨等刻亦未臻极诣也及孔子庙堂碑飞来白鹤诗虞为法于世矣化度九成欧独歩于时矣今求楷法舍此三者是南辕而北辙矣三书之法在平正恬澹分间布白行笔停匀且如横画必两头均平不可如俗书左低右昂搭手从左原过此在八诀所谓千里阵云者也起笔既成冗类如凿如锥则有泛冗锥则尖既不尖又必带冗斯为妙絶及至书到右方住处捺笔不可向下须拥起向上于下如绳直其左方主笔之竖亦结笔在左穿心竖笔是也捺笔直下到立笔处微捺使锋左向如画之右肩突出锋在上竖笔则突出锋在左也又于十字处如中字牛字年字凡是一横一直中停者皆当着心凝然正直平均不可使一髙一低一斜一欹少渉世俗守此法既牢则凡施之间架自然平均使不俗气俗之从生始于徐浩也知兰亭韵致取有映带不知先自背了绳墨欹斜跛偃虽有态度何取态度者书法之余也骨格者书法之祖也今未正骨格先尚态度几何不舍本而求末邪戒之戒之从入之门先敬先戒平平直直轻轻匀匀俗咎率更体为排算固足以攻其短然先排算而尚气脉乃可不排算而求之是未行而先驰理不至尔分间布白勿令偏侧此诚格言每一字为率笔多笔少不同先须分布匀整若此未调顺工何从生又有一般偏旁不可尽律以正者每字必攲嵗字必舛有字不可破中丛字取居中而又左右皆须以古人所书求其义理执一而论第曰中正此李后主讥鲁公为田舍翁又如褚河南所称八分古雅有韵一切尚之甚有疎拙薛少保发越褚体飘扬透彻一尚不回几致迂疎鲁公之正其流也俗诚悬之劲其弊也寒古往今来中庸能鲜千古之下刻心苦神诣其然者要是文章之外惟此足以观人发挥形容有足尚者不忍怠也又尝妄论文章精到尚可改饰字画落笔更不容加工求以益之适或壊之此吾知字书之贵一生眠则画被坐则画地将老无工此艺厥为不易哉行草宜用枣心笔者以其折袅婉媚然此笔须出锋用之须捺笔锋向左意趣如只用笔腰不用笔尖乃可如真书直竖用尖则施之行草无态度此是要𦂳处人多未知之姜尧章孙过庭草书言能笼罨横竖最善发明枣心笔于用之时每难挥运双钩悬腕久久得趣其要正在勿使笔尖也草书虽连緜宛转然须有停笔今长沙所开懐素自序乃苏沧浪辈书一向袅折无典则北方有一正本不如此或歇或连乃为正当草极难于拙苏草不及行晋贤草体虚澹萧散此为至妙惟大令绾秋蛇为文皇所讥至唐旭素方作连緜之笔此黄伯思简斋尧章所不取也今人但见烂然如藤纒者为草书之妙要之晋人之妙不在此法度端严中萧散为胜耳右军三卷仅一半真施老子印证简斋尧章诸公议论去其间伪迹如求屏风帖早乗凉帖止开真帖五卷于海陵当以此为区处宋周密论笔墨先君子善书体兼虞栁余所书似学柳不成学欧又不成不自知其拙往往归过笔墨谚所谓不善操舟而恶河之曲也虽然工欲善其事必先利其噐汎观前辈善书者亦莫不于此留意焉王右军少年多用柴纸中年用麻纸又用张永义制纸取其流丽便于行笔蔡中郎非流纨丰素不妄下笔韦诞云用张芝笔左伯纸任及墨兼此三具又得巨手然后可以建方丈之字方寸千言韦昶善书而妙于笔故子敬称为竒絶汉世郡国贡兔惟赵为胜欧阳通用貍毛笔世惟米家父子及薛绍彭留意笔札米元章谓笔不可意者如朽竹篙舟曲筯捕物此最善喻然则古人未尝不留意于此独率更令临书不择笔要是古人能事耳翰林粹言胸中有书下笔自然不俗坡诗云退笔如山未足珍读书万巻始通神此言良是为书之妙不必凭文按本妙在应变无方行行要有活法字字须求生动有功无性神彩不生有性无功神彩不实兼此二者然后得齐古人笔正之説真格言也笔正则古人笔法皆如吾手矣侧锋取妍钟王不𫝊之秘濡豪之次法与锋合然后运笔无非法也捉笔在手便须运意不可妄落一笔才落便想第二笔合作如何下偶冩一字不成须于衆碑中寻之若无即出意自造不可轻易率然而作作字须是滑熟不可生硬如颜如栁初未尝有生硬之笔先识此字书则得之素与相忘必难描摹临书最有功以其可得精神也字形在纸笔法在手笔意在心笔笔生意分间布白小心布置大胆落笔左者右之右者左之偏者正之正者偏之以近为逺以逺为近以连为断以断为连笔近者意逺笔逺者意近字须因其近似而习之平日杂书纸则有意存之可省以得之字看碑帖须象运笔又须挹其气象随所寓成形结字得形体不如得笔法得笔法不如得气象学字如女子学梳掠惟性虚者尤能作态度只学一家书学成不过为人作奴婢集衆长归于我斯为大成行书非草非真兼真谓之真行𢃄草谓之行草篆添隶减篆长隶匾金赵秉文论草书草书尚矣由汉而下崔张精其能魏晋以来钟王擅其美自兹以降代不乏人夫其徘徊闲雅之容飞走流注之势惊竦峭拔之气卓荦跌宕之志矫若游龙疾若惊蛇似邪而复直欲断而还连千态万状不可端倪亦闲中之一乐也元赵孟頫论书学书在玩味古人法帖悉知其用笔之意乃为有益右军书是已退笔因其势而用之无不如志兹其所以神也书法以用笔为上而结字亦须用工盖结字因时相传用笔千古不易右军字势古法一变其雄秀之气出于天然故古今以为师法齐梁间人结字非不古而乏俊气此又存乎其人然古法终不可失也凡作字虽戏写亦如欲刻金石书贵纸笔调和若纸笔不称虽能书亦不能善也譬之快马行泥滓中其能善乎学书有二一曰笔法二曰字形笔法弗精虽善犹恶字形弗妙虽熟犹生学书能解此始可以语书也已元郝经论书夫书一技耳古者与射御并故三代先秦不计夫工拙而不以为学是以无书法之説焉自包牺氏画八卦造书契皇颉制字取天地法象之端人物器皿之状鸟兽草木之文日月星辰之章烟云雨露之态而为之初无工拙之意于其间也世变日下渐趋简易故变古文为篆文变大篆为小篆又变小篆为隶为楷为八分为行为草为真行为行草为章草为正草废刀用笔废竹用帛废帛用纸皆与世变而下也道不足则技始以书为工始寓性情襟度风格其中而见其为人专门名家始有书学矣故古之篆法之存者惟见秦丞相斯斯刻薄寡恩人也故其书如屈铁琢玉痩劲无情其法精尽后世不可及汉之隶法蔡中郎不可得而见矣存者惟魏太傅繇繇沈鸷威重人也故其书劲利方重如画劔累鼎斩絶深险又变而为楷后世亦不可及楷草之法晋人所尚然至右军将军羲之则造其极羲之正直有识鉴风度髙逺观其遗殷浩及道子诸人书不附桓温自放山水间与物无竞江左高人胜士鲜能及之故其书法韵胜遒婉出竒入神不失其正高风絶迹邈不可及为古今第一其后颜鲁公以忠义大节极古今之正援篆入楷苏东坡以雄文大笔极古今之变以楷用隶于是书备极无余藴矣盖皆以人品为本其书法即其心法也故栁公权谓心正则笔正虽一时讽諌亦书法之本也茍其人品凡下颇僻侧媚纵其书工其中心藴蓄者亦不能掩有诸内者必形诸外也若二王颜坡之忠正高古纵其书不工亦无凡下之笔矣况于工乎先叔祖谓二王书之经也颜坡书之传也其余则诸子百家耳故今之为书也必先熟读六经知道之所在尚友论世学古之人其问学其志节其行义其功烈有诸其中矣而后为秦篆汉隶玩味大篆及古文以求皇颉本意立笔创法脱去凡俗然后熟临二王正书熟则笔意自肆变态自出可临真行又熟则渐放笔可临行草收其放笔以草为楷以求正笔可临章草超凡入圣尽弃畦町飞动鼔舞不知其所以然然后临其正草如是者有年始可于颜求其正笔于坡求其竒笔以正为竒以竒为正出入二王之间复汉隶秦篆皇颉之初书法始备矣然犹学之于人非自得之于已也必观夫天地法象之端人物器皿之状鸟兽草木之文日月星辰之章烟云雨露之态求制作之所以然则知书法之自然犹之于外非自得之于内也必精穷天下之理鍜錬天下之事纷绋天下之变客气妄虑扑灭消弛澹然无欲翛然无为心手相忘纵意所如不知书之为我我之为书悠然而化然后技入于道凡有所书神妙不测尽为自然造化不复有笔墨神在意存而已则自高古闲暇恣睢徜徉直而不倨曲而不屈刚而不亢柔而不恶端庄而不滞妥娜而不欺易而不俗难而不生轻而不浮重而不浊拙而不恶巧而不烦挥洒而不狂顿直而不妄夭矫而不怪窅眇而不僻质朴而不野简约而不阙增羡而不多舒而不缓疾而不速沈着痛快圎熟混成万象生笔端一画立太极太虚之云也大江之波也悠悠然而来浩浩然而逝邈然无我于其间然后为得已虽云一技而可以名家也元虞集书説书之易篆为隶本从简然君子作事必有法焉精思造妙遂以名世方圎平直无所假借而从容中度自可观则譬如冠冕珮玉执璧奉行事君事神恭敬在中威仪见外揖拜升降自然成文则其善也乃若颇衺反侧怒张容媚小人女子之态学者戒之元虞集论书魏晋以来善隶书以名书未尝不通六书之义不通其义则不得文字之情制作之故安有不通其义不得其情不本其故犹得为善书者吴兴赵公之书名天下以其深究六书也书之真赝吾尝以此辨之世之不知六书而效其波磔以为媚诚妄人矣元虞集论草书昔之为草书者结体有疎密用笔有工拙波磔不同形势亦异譬诸人之耳目口鼻之形虽同而神气不一衣冠带履之具同制而容止则殊朝廷有大朝㑹百官咸在品秩同等班序同列而人则杂然前陈矣善相人者乃能于是乎有所择焉元刘因论书字画之工拙先秦不以为事科斗篆隶正行草汉氏而下随俗而变去古逺而古意日衰魏晋以来其学始盛自天子大臣至处士往往以能书名家变态百出法度备具遂为专门之学学者苟欲学之篆隶则先秦款识金石刻魏晋金石刻唐以来李阳冰等所当学也正书当以篆隶意为本有篆隶意则自髙古钟太傅王右军颜平原苏东坡其规矩准绳之大匠也欧率更张长史李北海徐浩栁诚悬杨凝式蔡君谟米芾黄鲁直萃之以励吾气参之以肆吾博可也虽或不工亦不俗矣技至于不俗则亦已矣元韩性论书书果有则乎书心画也短长瘠肥体人人殊未可以一律拘也书果无则乎古之学者殚精神縻嵗月临摹仿效终老而不厌亦必有其道矣盖书者聚一以成形形质既具性情见焉异者其体同者其理也能尽其理可以为则矣三代之时书以记事未始以㸃画较工拙也然而鼎彛铭志之文俯仰向背精入芒髪是岂有意于工哉亦尽其理不能不工耳秦汉而下以书名者何可胜数尽书之理者惟钟元常王逸少数人而已其残缣败禇刓碑断碣幸存于世者皆为人所寳爱观其霞分云驶龙跳虎跃变化倏忽莫适控抟可喜可玩可怖可愕而不可测识意非法度所可拘挛徐而察之俯仰向背之理若合符契后之学者互相宪述随其所至而各有成下至黄太史米南宫书体纵肆而法度极森严故皆可以擅名于后世由是而降人益事书其资善书者又好为甚高之论以为师心自用足以成家何必为是拘拘也其形质性情跖盭昏惑前不则乎古后不足为来者则书道之中絶以是也夫元刘有定论书篆直分侧直笔圎侧笔方用法有异而执笔初无异也其所以异者不过遣笔用锋之差变耳盖用笔直下则锋尝在中欲侧笔则微倒其锋而书体自然方矣古人学书皆用直笔王次仲等造八分始侧法也元戴表元论书古之书家莫不能刻谓之书刀后乃用以书丹入石予尝行金焦间见米南宫题诗厓壁锋势飞动遗老云皆其所自凿今人名能书以刻字为耻殆非通论元吾衍论写篆写篆把笔只须单勾却伸中指在下夹衬方圎平直无有不可意矣人多不得师传只如常把笔所以字多敧斜画亦不能直且字势不活若初学时常虚手心伸中指并二指于几上空画如此不拗方可操笔此説最要紧凡篆大字当虚腕悬笔手腕皆着纸使字不活相多有人不能用笔用椶榈条及纸筒等物皆俗夫所为士大夫则不宜用此小篆一也而各有笔法李斯方圎廓落李阳氷圎活姿媚徐铉如隶无垂脚字下如钗股稍大锴如其兄但字下为玉筯微小耳崔子玉多用隶法似乎不精然有汉意阳冰篆多非古法效子玉也小篆俗皆喜长然不可太长太长无法但以方楷一字半为度一字为正体半字为垂脚岂不美茂脚不过之有无可奈何者当以正脚为主余略收短如旛脚可也有下无垂脚如等字脚以上枝为出如草木之为物正生则上出枝倒悬则下出枝耳元杜本论书夫兵无常势字无常体若坐若行若飞若动若往若来若卧若起若日月垂象若水火成形傥悟其变则纵横皆有意象矣元郑枃论书执笔贵圎字贵方篆贵圎隶贵方圎效天方法地圆有方之理方有圆之象夫善执笔则八体具不善执笔则八体废寸以内法在掌指寸以外法兼肘腕掌指法之常也肘腕法之变也魏晋间帖掌指字也偶写一字不成须于衆碑中求之不可轻易率然而作赵子昂所谓必求古人佳様是也元盛熙明论书夫书者心之迹也故有诸中而形诸外得于心而应于手然挥运之妙必由神悟而操执之要尤为先务也每观古人遗墨存世㸃画精妙振动若生盖其功用有自来矣世传卫夫人之笔阵图王逸少之永字八法犹可考也舍此而欲求全美于成体之后固亦难矣㸃画既工而后能结体然布置有疎密骨格有肥瘠不可不察也翰墨之妙通于神明故必积学累功心手相忘当其挥运之际自有成书于胸中乃能精神融㑹悉寓于书或迟或速动合规矩变化无常而风神超逸是非高明之资孰克然邪王右军过江观览名刻叹学卫夫人书徒费嵗月故学书者以当知所宗尚乃能知所用力至于临摹之功丹墨之妙皆宜精究也明王賔叙字古人以字名家不易能也师宜官大字方丈一字小字方寸千言此后汉人以大小字名家不易能者也韦仲将自言以张芝笔左伯纸已之墨已之手大字逞径丈之势小字寸许千言也此魏人以大小字名家不易能者也惜乎其字皆不可得而见其法则犹可得而知者张长史谓大字促令小小字展令大董内直谓大字贵结密不结密则嬾散而无精神偏旁宜字字相照应又宜飘逸气清雅不俗一字之美皆偏旁凑成分拆看时各自成一美始为大字之尽善者矣小字贵开阔字内间架宜明整开阔一如大字体叚诸美皆具也以张董所谓观之后人从其法师韦所不易能可不能邪顾吾嗜古人何如耳明张绅论书古人冩字政如作文有字法有章法有篇法终篇结搆首尾相应故云一㸃成一字之规一字乃终篇之主起伏隐显阴阳向背皆有意态至于用墨用笔亦是此意浓淡枯润肥痩老嫩皆要相称故羲之能为一笔书盖谓褉序自永字至文字笔意顾盼朝向偃仰阴阳起伏笔笔不断人不能也书评称褚河南字里金生行间玉润以为行款中间所空素地亦有法度疎不至逺密不至近如织锦之法花地相间须要得宜耳善书者笔迹皆有本原偏旁俱从篆隶智者洞察昧者莫闻是以法篆则藏锋折撘则从隶用笔之向背结体之方圜隐显之中皆存是道人徒见其规模乎八法而不知其从容乎六书近时惟吴兴赵公为能知此其他往往皆工㸃画不究偏旁古法荡然非为小失凡写字先看文字宜用何法如经学文字必当真书诗赋之类行草不妨又看纸笔卷册合用字体大小务使相称然后寻古人写过字様如小楷有黄庭乐毅画讃曹娥各自法度不同今所写当用何者为法凝神存想乗兴下笔立一字为一篇之主分其章辨其句为之起伏隐显为之向背开合为之映带变换情状可以生形势可以定始可言书矣明方孝孺论书晋宋间人以风度相高故其书如雅人胜士潇洒醖借折旋俯仰容止姿态自觉有出尘意陵迟至于中唐法度森然大备而怒张挺勃之气亦已露矣唐初诸贤去古未逺故犹有晋宋遗风古人所为常使意胜于法而后世常法胜于意意难识而法易知颜柳之书余一见即知其美今始识其用意之妙正犹有道君子泊然内运非久与之居不足知其所藴也明解缙书学详説书肇于庖羲笔墨纸研皆始古用后世异其制尔书称作㑹纪于太常非可以刀削为而诗称彤管知非始于蒙恬也三者放此今书之美自钟王其功在执笔用笔执之法虚圎正紧又曰浅而坚谓拨镫令其和畅勿使拘挛真书去豪端二寸行三寸草四寸掣三分而一分着纸势则有余掣一分而三分着纸势则不足此其要也而擫捺钩揭扺拒导送指法亦备其曰擫者大指当微侧以甲肉际当管旁则善而又曰力以中驻中笔之法中指主钩用力全在于是又有扳罾法食指拄上甚正而竒健撮管法撮聚管端草书便提笔法提挈其笔署书宜此执笔之法也若夫用笔豪釐锋颕之间顿挫之鬰屈之周而折之抑而扬之藏而出之垂而缩之往而复之逆而顺之下而上之袭而掩之盘旋之踊跃之沥之使之入衂之使之凝筑之如穿按之如埽注之趯之指之挥之掉之提之拂之空中坠之架虚抢之穷深掣之收而纵之蛰而伸之淋之浸滛之使之茂卷之蹙之雕而琢之使之密覆之削之使之莹鼔之舞之使之竒喜而舒之如见佳丽如逺行客过故乡发其怡怒而奋激之也如抚劔㦸操戈矛介万骑而驰之也发其壮哀而思也低回戚促登髙弔古慨然叹息之声乐而融之如梦华胥之游听钧天之乐与其箪瓢陋巷之乐之意也是其一字之中皆自其心推之有絜矩之道也而其一篇之中可无絜矩之道乎上字之于下字左行之于右行横斜疎密各有攸当上下连延左右顾瞩八面四方有如布阵纷纷纭纭鬬乱而不乱浑浑沌沌形圆而不可破昔右军之叙兰亭字既尽美尤善布置所谓增一分太长亏一分太短鱼鬛鸟翅花䰅蝶芒油然粲然各止其所纵横曲折无不如意豪髪之间直无遗憾近时惟赵文敏公深得其㫖而詹逸菴之署书亦然今欲增减其一分易置其一笔一㸃一画一豪髪高下之间阔狭偶殊妍丑逈异学者当视其精微得之是以统而论之一字之中虽欲皆善而必有一㸃画钩剔波拂主之如美石之藴良玉使人玩绎不可名言一篇之中虽欲皆善必有一二字登峯造极如鱼鸟之有麟凤以为之主使人玩绎不可名言此钟王之法所以为尽善尽美也且其遗蹟偶然之作枯燥重湿秾澹相间盖不经意肆笔为之适符天巧竒妙出焉此不可以强为亦不可以强学惟日日临名书无吝纸笔工夫精熟久乃自然言虽近易实为要旨先仪骨体后画精神有肤有血有力有筋其血其肤侧锋内外之际其力其筋豪髪生成之妙丝来线去脉络分明描搨为先旁摹次之双钩映拟功不可阙对之倣之如灯取影填之补之如鑑照形合之符之如瑞之于瑁也比而似则之如睨伐柯察而象之详视而黙识之如七十子之学孔子也愈近而愈未近愈至而愈未至切磋之琢磨之治之已精益求其精一旦豁然贯通焉忘情笔墨之间和调心手之用不知物我之有间体合造物而生成之也而后为能学书之至耳此余所以为书之详説也明解缙学书法学书之法非口传心授不得其精大要须临古人墨迹置间架担破管书破纸方有工夫张芝临池学书池水尽黑丞相入抱犊山十年木石尽黒赵子昂国公十年不下楼巙子山平章每日坐衙罢写一千字才进膳唐太宗皇帝简板马上字夜半起把烛学兰亭记大字须藏间架古人以帚濡水学书于砌或书于几几石皆陷余少时学书得古之断碑遗碣効其布置形似自以为至矣间有谀之曰比之古碑刻如烛取影殆逼其真则又喜自负闻有谈用笔之法者未免非而不信也及稍见古人之真迹虽豪髪运转皆遒劲苍润如画沙剖玉使人心畅神怡然后知用笔之法书之精神运动于形似布置之外尤不可昧而少之也明杨士竒论书真书非古钟王以后上下率用之然亦有法昧者不能造其至陈绎曾翰林要诀此所谓法也得其法茍非积功之熟亦徒然矣曾子固言羲之所能亦精力自致非天成也一艺之学犹必智行两尽况从事古圣贤之学者哉明曾棨论学书惟晋唐以书名家者不可胜计虽体制不同而规矩绳墨初不异也近时学者徒见其已然之蹟临钟王者曰我师晋临欧虞者曰我师唐非惟学者偃然当之见之者亦从而曰彼诚晋也诚唐也噫是徒髣髴其体制之似而不求其规矩绳墨良可叹哉大扺作书须结体平正下笔有源然后伸之以变化鼔之以竒崛则任心随意皆合规矩矣且夫书法之妙非可言𫝊昔人有见担夫争道闻鼔吹观舞劔而造神妙以至听江声见蛇鬬而笔法进者此岂拘拘于临写之勤哉明岳正论书书家以永字八法该诸字之法予谓八法本于四法四法本于一法即太极分而为两仪四象八卦六十四卦之义故侧者太极也勒者引而伸之也努者勒之竖也侧分而为趯勒分而为啄为䇿努分而为掠为磔努从而勒衡䇿左而啄右掠倚而磔偃知此则知笔矣明李东阳论临书子昂临右军十七帖非此老不能为此书然观者掩卷知其为吴兴笔也大扺效古人书在意不在形优孟效孙叔敖法耳献之尝窃效右军醉笔右军观之叹其过醉献之始媿服以为不可及此其形体尝极肖似而中不可乱者如此能书者当自知耳明吴寛论书书家谓作真字能寓篆籀法则髙古今书家例能文辞不能则望而知其笔画之俗特一书工而已世之学书者如未能诗吾未见其能书也明祝允明论书书聚骨扇如令舞女在瓦砾堆上作伎飞燕玉环亦减态矣明文征明记李少卿论书李少卿谓征明曰吾学书四十年今始有得然老无益矣子其及目力壮时为之因极论书之要诀累数百言凡运指凝思吮豪濡墨与字之起落转换小大向背长短疎密髙下疾徐莫不有法盖公虽潜心古迹而所自得为多当为国朝第一其尤妙能三指搦管虚腕疾书令人莫能及也明杨慎论书唐史称颜真卿笔力遒婉又称栁公权结体劲媚有见之言哉今人竭力倣者但得其遒而失其婉徒学其劲而忘其媚米元章所以有笔头如蒸饼之诮也明焦竑学书法学书之法非口传心授不得其精故自羲献而下世无善书者惟智永能寤寐家法书学中兴至唐而盛宋家三百年惟苏米庶几元惟赵子昂一人皆师资晋唐所以絶出流辈明王世贞论书正锋偏锋之説古本无之近来专欲攻祝京兆故借此为谈耳苏黄全是偏锋旭素时有一二笔即右军行草中亦不能尽废盖正以立骨偏以取态自不容已也文待诏小楷时时出偏锋固不特京兆何损法书解大绅丰人翁马应图纵尽出正锋宁救恶札不识丁字人妄谈乃尔可恨可笑语云真以㸃画为形质使转为性情草以㸃画为性情使转为形质纵横牵掣之谓使钩环盘纡之谓转向背得宜之谓㸃画又云神彩为上形质次之隶以规为方草则圆其矩右军之书后世摹仿者仅能得其圜密已为至矣其骨在肉中趣在法外紧势游力淳质古意不可到故智永伯施尚能绳其祖武也欧颜不得不变其真旭素不得不变其草永施之书学差胜笔旭素之书笔多学少学非谓积习也乃渊源耳明项穆论书书之法则㸃画攸同形之楮墨性情各异犹同源分派共树殊枝者何哉资分髙下学别浅深资学兼长神融笔畅茍非交善讵得从心书有体格非学弗知若学优而资劣作字虽工盈虚舒惨回互飞腾之妙用弗得也书有神气非资弗明若资迈而学疎笔势虽雄钩揭导送提抢截拽之权度弗熟也所以资贵聪颕学尚浩渊资过乎学毎失颠狂学过乎资犹存规矩资不可少学乃居先古人云盖有学而不能未有不学而能者也初学之士先立大体横直安置对待布白务求其均齐方正矣然后定其筋骨向背往还开合连络务求融达贯通也次又尊其威仪疾徐进退俯仰屈伸务求端庄温雅也然后审其神情战蹙单叠回带翻藏机轴圎融风度洒落或字余而势尽或笔断而意连平顺而凛锋芒健劲而融圭角引伸而触类书之能事毕矣然计其始终非四十载不能成也苐世之学者不得其门从何进手必先临摹方有定趋始也专宗一家次则博研衆体融天机于自得㑹羣妙于一心斯于书也集大成矣若分布少明即思纵巧运用不熟便欲标竒是未学走而先学趋也书何容易哉书有三戒初学分布戒不均与敧继知规矩戒不活与滞终能纯熟戒狂怪与俗若不均且敧如耳目口鼻开阔长促邪立偏坐不端正矣不活与滞如土塑木雕不説不笑板定固窒无生气矣狂怪与俗如醉酒巫风匄儿村汉胡行乱语颠仆丑陋矣又书有三要第一要清整清则㸃画不混杂整则形体不偏邪第二要温润温则性情不骄怒润则折挫不枯涩第三要闲雅闲则运用不矜持雅则起伏不恣肆以斯数语慎思笃行未必能超入上乗定可为卓焉名家矣明屠隆论书吾人学书当兼收并蓄聚古人于一堂接丰采于几案手执心谈求其字体形势转侧结搆若龙跳虎卧风云转移若四时代谢二仪起伏利若刀戈强若弓矢㸃摘如山頺雨骤而纤轻如细雾游徐使胸中宏博纵横有象庻学不窘于小成而书可名于当代矣明周显宗论书写字之法在手不在笔在心不在手在神不在心神则妙矣不可知矣故规矩可以言传神妙必繇悟入而贯夫始终者又在熟之一字也古人所谓如利锥画沙常令笔锋在画中用锋常欲使其透过纸背执之欲紧运之欲活不可以指运笔当以腕运笔多力丰筋者圣无力无筋者病数言皆字学之三昧学者当究心焉写字之法硬笔要慢软笔要紧亦刚柔相济之意有病才知无病好处贫方觉受贫难盖事必亲经歴过然后能真知也人有云善书者不择笔此亦未为通论或指写行书草书者言之也若夫楷书篆书隶书其笔各有所宜用不可不择之也明萧子鹏论草书草不若楷之正楷不若篆之纯然而草虽非古衆体可兼若庄以存正纵以出竒潇散处有涵畜者在浑厚中有精华者着驰不失范矣若简不知检旷而无归与夫乱古而作皆书之蠧也明莫云卿论书今人之不及唐人唐人之不及魏晋要自时代所限风气之沿贤哲莫能自奋但师匠不古终乏梯航今世钟王之踵已不可见如钟之力命宣示戎路季直诸帖王楷乐毅黄庭曹娥东方讃大令洛神十三行烜赫千古行书求宋搨阁帖太清楼诸刻留意而谛观焉即传刻之逺㸃画乖谬而存十一于千古庶几典刑学者诚能湛玩深思髣髴其趣又参以前人谱论而自出胸中之竒纵不能气运争能抑亦不惑于流俗浅夫之见矣钟元常谓多力丰筋者圣无力无筋者病盖知笔端之妙全在筋力筋力之势运于指腕右军父子及盛唐诸名家皆用其意而时代相沿不能无改前辙故曰元常古肥子敬今痩正言古今异尚工拙因之古法不传良可慨也夫楷书起于王次仲之八分夫隶为书法之一变也汉魏以来㸃画波磔行有天则能逺寻本始如钟之尚书宣示丙舍墓田庶几典刑右军黄庭乐毅大令洛神十三行皆真书之用意极深者大小纤秾斜正疎密如化工赋象动合天然自后人伪作右军之言曰大字促令小小字展令大张颠引以教颜鲁公遂作千古谬论末世又以出自鲁公不敢置吻鲁公而后竟无一人超越自诣古人者至米元章出独见此意而自运不足然谓鲁公书真法入俗可谓具法眼三昧语也凡书家下笔时须澄神静虑弗以一事闗心既想字形难易俯仰右军所谓意在笔前然后快然落笔不使凝滞自能合作至于平日摹习之功不以寒暑少辍毎得清晏便置古帖墨迹披玩游神心手渐熟姿态横生所谓卧王蒙于纸端坐徐偃于笔下法度既得任吾心匠适彼互合时发新竒无论求甘心眼即古人何不可至学者轻视之则矜持太过无心手操纵之竒无惑乎其不逮前哲也明董其昌论书今人学懐仁圣教序十七帖尤谬其自信不谬者去书道转逺东坡书时有态特用偃笔不能促笔故有墨肥之诮自元人后无能知赵吴兴受病处者自余始发其膏肓在守法不变耳赵吴兴过秦论张伯雨以为学内景经实学乐毅论也匀圆如算子右军所诃徐浩李邕不能免此唐𤣥宗鹡鸰颂清劲处髙出李北海张从申数等落笔便思破庸庸之习以圣教序为戒余近来临颜书因悟所谓折钗股屋漏痕者惟二王有之鲁公直入山阴之室絶去欧褚轻媚习气东坡谓诗至于子美书至于鲁公非虚语也颜书惟蔡明逺序尤为沉古米海岳一生不能髣髴盖亦谓学唐初诸公书稍乏气骨耳晋人书取韵唐人书取法宋人书取意或曰意不胜于法乎不然宋人自以其意为书耳非能有古人之意也然赵子昂则矫宋之弊虽已意亦不用矣此必宋人所诃盖为法所转也古人作书必不作正局盖以竒为正兰亭非不正其纵宕用笔处无迹可寻若形模相似转去转逺栁公权云笔正须善学者参之书家以豪逸有气能自结撰为极则书法虽贵藏锋然不得以糢煳为藏锋须有用笔如太阿剸截之意盖以劲利取势以虚和取韵颜鲁公所谓如印印泥如锥画沙是也虞永兴尝自谓于道字有悟盖于发笔处出锋如抽刀断水正与颜太师锥画沙屋漏痕同趣前人巧处故应不传学虞者輙成算子笔阵所诃以此余非能书能解之耳学书不从临古入必堕恶道苏子瞻自谓悬帖壁间观之所取得其大意赵子昂欲补米元章海月赋落笔辄止曰今人去古逺矣皆为临学所困也二公犹尔况余子乎书家以分行布白谓之九宫元人作书经云黄庭有六分九宫曹娥有四分九宫是也往余以黄庭乐毅真书为人作牓署书毎悬看辄不得佳因悟小楷法欲可展为方丈者乃尽势也题牓如细亦跌宕自在惟米襄阳近之襄阳少时不能自立家专事摹帖人谓之集古字已有规之者曰须得势乃传正谓此明董其昌自论书吾书与赵文敏较各有短长行间疎密千字一同吾不如赵若临仿歴代赵得其十一吾得其十七赵书因熟得俗态吾书因生得秀色赵书无弗作意吾书往往率意当吾作意赵书似输一筹苐作意者少耳三十年前参米书在无一实笔自谓得诀不能常习今犹故吾可媿米云以势为主余病其欠淡淡乃天骨𢃄来非学可及明李日华论书学书不可漫为散笔必于古人书中择百余字成片段者併其行间布置而学之庶血脉起伏有一种天行之趣久之自书卷轴文字不必界画算量信手挥之亦成准度所谓目机铢两者也唐人从事法书其法书有四种曰临曰摹曰响搨曰硬黄临者置纸法书之旁睥睨纤浓㸃画而仿为之摹者笼纸法书之上映照而笔取之响搨者坐暗室中穴牖如盎大悬纸与法书映而取之欲其透射毕见以法书故缣色沉暗非此不澈也硬黄者嫌纸性终带暗涩置之热熨斗上以黄蜡涂匀纸虽稍硬而莹彻透明如世所为鱼枕明角之类以蒙物无不纤豪毕现者大都施之魏晋钟索右军诸蹟以其年久本暗又所宗师故极意取之也临书如双鹄并翔各极其致不必为歩骤之拘非于书有深诣者不能也以故属之虞褚诸公以下三者则赵模冯承素辈职耳赵文敏善用笔所使笔有宛转如意者輙剖之取其精豪别贮之凡萃三管之精令工緫缚一管则真草巨细投之无不可终嵗任之无敝矣故公书㸃如碾玉鎚金无纤豪遗憾也昔年项子京与余言欲仿此法竟不果明李日华渴笔颂书中渴笔如渴驷奋迅奔驰犷难制摩挲古茧千百余羲献帖中三四字长沙蓄意振孤蓬尽食腹腴留鲠刺神龙戏海见嵴尾不独鬰盘工逺势巉巖絶壁挂藤枝惊狖落云风雨至吾持此语叩墨王五指拏空鹏转翅宣城枣颕不足存铁腕由来自酣恣明娄坚论字画字画小技耳然而不精研则心与法不相入何由通微不积习则手与心不相应何由造妙师法须髙骨力须重已识其源虽师心而暗合强摹其迹纵肖貌而实乖明李流芳论摹书学书贵得其用笔之意不专以临摹形似为工然不临摹则与古人不亲用笔结体终不能去其本色摹书然后知古人难到尺尺寸寸而规之求其肖而愈不可得故学者患苦之然以为某书某书则不肖去自书则逺矣故多摹古帖而不苦其难自渐去本色以造入古人堂奥也明黄道周论书书字自以遒媚为宗加之浑深不坠佻靡便足上流矣卫夫人称右军书亦云洞精笔势遒媚逼人而已虞褚而下逞竒露艳笔意偏往屡见蹊径颜栁继之援戈舞锥千笔一意自此以还略不堪观才姿不逮乃诋前人以为软美可叹也宋时不尚右军今人大轻松雪俱为淫遁未得言诠明赵宧光论书字以格力为主作古文竒字诸书以顽而能鋭鋭而还朴为格力作大小篆籀诸书以圆而能方方不露圭角为格力作徒隶真楷以小字如大大字如小为格力作行书藳草以主客分明引𢃄不杂为格力体法互明取近斯显不得不分属以着其説耳泥则穷矣欲作署书先想一字体裁得所然后拈笔落中笔时即作全体想落左笔意在右落右笔意在左上下同之草书须刚柔相济乃得佳直则刚曲则柔折则刚转则柔轻重捺笔则刚首尾匀袅则柔曲直转折易见轻重首尾难知主客分明心手听令矣字形实体主也顾瞻引𢃄客也客过重可主过轻不可作字三法一用笔二结构三知趋向用笔欲其有起有止无圭角结构欲其有节奏无斧凿趋向欲其有规榘无固执字法固多不出用笔结构体裁顾盼四者之外无他能也至若筋骨在学力工夫逸锋在意兴去就唐人尚功晋人尚逸自此而往不可求其端倪矣何谓用笔正锋起伏下笔有意是也何谓结构疏密得宜聮络排偶是也何谓体裁格至裁益不拘绳纆是也何谓顾盻左右上下往来有情是也何谓筋骨强弱得所和而不乖是也何谓逸锋乌衣子弟翩翩爽爽到处有致是也笔法尚圎过圎则弱而无骨体裁尚方过方则刚而无韵笔圆而用方谓之遒体方而用圎谓之逸逸近于媚遒近于疎媚则俗疎则野用指而不用腕则画成㸃而不庄能正腕而不正锋则形如刷而不典正锋全在握管握管直则求其锋侧不可得也握管斜则求其锋正不可得也御定佩文斋书画谱卷七御定佩文斋书画谱卷八目録钦定四库全书御定佩文斋书画谱目録第八卷论书八晋葛洪论书宋羊欣采古来能书人名宋王愔古今文字志目南齐王僧䖍论书南齐王僧䖍又论书梁武帝古今书人优劣评梁袁昂古今书评梁陶𢎞景论杨许三仙君真蹟梁庾肩吾书品唐太宗王羲之传论唐李嗣真书后品唐张懐瓘三品书断卷八钦定四库全书御定佩文斋书画谱卷八论书八晋葛洪论书吴之善书者则有皇象刘纂岑伯然朱季平中州则有钟元常胡孔明张芝索靖并用古体俱足周事飘乎若起鸿之乗劲风腾鳞之蹑惊云宋羊欣采古来能书人名臣僧䖍启昨奉勅须古来能书人名臣所知局狭不辨广悉辄条䟽上呈羊欣所撰録一卷寻索未得续更呈闻谨启秦丞相李斯秦中车府令赵髙秦狱吏程邈善大篆得罪始皇囚于云阳狱增减大篆体去其繁复始皇善之出为御史名书曰隶书扶风曹喜后汉人不知其官善篆隶篆小异李斯见师一时陈留蔡邕后汉左中郎将善篆隶採斯喜之法真定宜父碑文犹传于世篆者师焉杜陵陈遵后汉人不知其官善篆隶每书一座皆惊时人谓为陈惊座上谷王次仲后汉人作八分楷法师宜官后汉不知何许人何官能为大字方一丈小字方寸千言耿球碑是宜官书甚自矜重或空至酒家先书其壁观者云集酒因大售俟其饮足削书而退安定梁鹄后汉人官至选部尚书得师宜官法魏武重之常以鹄书悬帐中宫殿题署多是鹄手也陈留邯郸淳为魏临淄侯文学得次仲法名在鹄后毛𢎞鹄弟子今祕书八分皆传𢎞法又有左子邑与淳小异亦有名京兆杜度为魏齐相始有草名安平崔瑗后汉济北相亦善草书平苻坚得摹崔瑗书王子敬云极似张伯英瑗子寔官至尚书亦能草书𢎞农张芝髙尚不仕善草书精劲絶伦家之衣帛必先书而后练临池学书池水尽墨每书云悤悤不暇草书人谓为草圣芝弟昶汉黄门侍郎亦能草今世云芝草者多是昶作也姜诩梁宣田彦和及司徒韦诞皆英弟子并善草诞书最优诞字仲将京兆人善楷书汉魏宫馆寳器皆是诞手写魏明帝起凌云台误先钉㮄而未题以笼盛诞辘轳长絙引之使就㮄书之㮄去地二十五丈诞甚危惧乃掷其笔比下焚之乃诫子孙絶此楷法着之家令官至鸿胪少卿诞子少季亦有能称罗晖赵袭不详何许人与伯英同时见称西州而矜许自与衆颇惑之伯英与朱寛书自叙云上比崔杜不足下方罗赵有余河间张超亦善草不及崔张刘徳昇善为行书不详何许人颍川钟繇魏太尉同郡胡昭公车徴二子俱学于徳昇而胡书肥钟书痩钟有三体一曰铭石之书最妙者也二曰章程书𫝊祕书教小学者也三曰行狎书相闻者也三法皆世人所善繇子会镇西将军絶能学父书改易邓艾上事皆莫有知者河东衞觊字伯儒魏尚书仆射善草及古文略尽其妙草体㣲痩而笔迹精熟觊子瓘字伯玉为晋太保採张芝法以觊法参之更为草藳草藳是相闻书也瓘子恒亦善书博识古文炖煌索靖字幼安张芝姊之孙晋征南司马亦善草书陈国何元公亦善草书吴人皇象能草世称沉着痛快荥阳陈畅晋祕书令史善八分晋宫观城门皆畅书也荥阳杨肇晋荆州刺史善草隶潘岳诔曰草隶兼善尺牍必珍足无辍行手不释文翰动若飞纸落如云肇孙经亦善草隶京兆杜畿魏尚书仆射子恕东郡太守孙预荆州刺史三世善草藁晋齐王攸善草行书泰山羊忱晋徐州刺史羊固晋临海太守并善行书江夏李式晋侍中善写隶草弟定子公府能名同式晋中书郎李充母衞夫人善钟法王逸少之师瑯琊王廙晋平南将军荆州刺史能章楷谨传钟法晋丞相王导善藳行王恬晋中将军会稽内史善隶书王洽晋中书令领军将军衆书通善尤能隶行从兄羲之云弟书遂不减吾王珉晋中书令善隶行王羲之晋右将军㑹稽内史博精羣法特善草隶羊欣云古今莫二王献之晋中书令善隶藳骨势不及父而媚趣过之兄𤣥之徽之兄子淳之并善草行王允之卫军将军会稽内史亦善草行太原王蒙晋司徒左长史能草隶子修瑯琊王文学善隶行与羲之善故殆穷其妙早亡未尽其美子敬每省修书云咄咄逼人王绥晋冠军将军会稽内史善隶行髙平郗愔晋司空会稽内史善章草亦能隶郗超晋中书郎亦善草颍川庾亮晋太尉善草行庾翼晋荆州刺史善隶行时与羲之齐名陈郡谢安晋太傅善隶行髙阳许静民镇军参军善隶草羲之髙足晋穆帝时有张翼善学人书写羲之表表出经日不觉后云几欲乱真会稽隠士谢敷胡人康昕并攻隶草飞白本是宫殿题八分之轻者全用楷法吴时张𢎞好学不仕常着乌巾时人号为张乌巾此人特善飞白能书者鲜不好之宋王愔古今文字志目秦汉吴五十九人李斯程邈胡母敬赵髙司马相如张敞严延年汉武帝史游刘向孔光爰礼扬雄陈遵杜林刘睦卫宏刘党曹喜杜度王次仲班固徐干贾逵贾鲂左姬许慎崔瑗唐综曹夀崔寔尹珍罗晖赵袭张超皇甫规妻李巡蔡邕张芝苏班刘徳昇师宜官姜诩梁宣张昶梁鹄张纮毛𢎞左伯魏武帝邯郸淳卫觊钟繇张昭苏林张揖胡昭杜恕诸葛融魏晋五十八人韦诞张缉郭伯通韦熊来敏钟会诸葛瞻皇象何曾傅𤣥韦𢎞辛旷魏徴陈畅杨肇岑泉张𢎞朱育江伟司马攸孙晧杜预满爽杨经吕忱卫恒卫宣裴兴索靖牵秀李韫向泰裴邈张炳张越羊忱荀舆王廙李式羊固辟闾训王导庾翼王蒙卫夫人李廞王恬刘劭王修王洽王羲之张彭祖谢安郗愔任靖王献之王珉桓𤣥南齐王僧䖍论书宋文帝书自云可比王子敬时议者云天然胜羊欣功夫少于欣王平南廙右军叔过江之前以为最亾曾祖领军书右军云弟书遂不减吾变古制今唯右军领军不尔至今犹法钟张亾从祖中书令书子敬云弟书如骑骡骎骎恒欲度骅骝前庾征西翼书少时与右军齐名右军后进庾犹不分在荆州与都下人书云小儿辈贱家鸡皆学逸少书须吾下当比之张翼王右军自书表晋穆帝令翼写题后荅右军当时不别久后方悟云小子几欲乱真张芝索靖韦诞钟㑹二卫并得名前代无以辨其优劣惟见其笔力惊异耳郗嘉賔草亚于二王紧媚过其父桓𤣥自谓右军之流论者以比孔琳之谢安亦入能书録亦自重为子敬书嵇康诗羊欣书亲授子敬行草犹善正乃不称名孔琳之书天然放纵极有笔力规矩恐在羊欣后丘道护与羊欣俱面授子敬故当在欣后范晔与萧思话同师羊欣后小叛既失故歩为复小有异耳萧思话书羊欣之影风流趣好殆当不减笔力恨弱谢综书其舅云紧生起是得赏也恨少媚好谢灵运乃不伦遇其合时亦得入流贺道力书亚丘道护康昕学右军亦欲乱真矣南齐王僧䖍又论书辱吿并五纸举体精隽灵奥执玩反覆不能释手虽太傅之婉媚翫好领军之静逖合绪方之蔑如也昔杜度杀字甚安而笔体微痩崔瑗笔势甚快而结字小疏居处二者之间亦犹仲尼方于季孟也夫工欲善其事必先利其器伯喈非流纨体素不妄下笔若子邑之纸研染辉光仲将之墨一㸃如漆伯英之笔穷神静思妙物逺矣邈不可追遂令思挫于弱豪数屈于陋墨言之使人于邑若三珍尚存四寳斯觌何但尺素信札动见模式将一字径丈方寸千言也承天凉体豫复欲缮写一赋倾迟晖采心目俱劳承阅览祕府僃覩羣迹崔张归美于逸少虽一代所宗仆不见前古人之迹计亦无以过于逸少既妙尽深絶便当得之实録然观前世称目窃有疑焉崔杜之后共推张芝仲将谓之笔圣伯玉得其筋巨山得其骨索氏自谓其书银钩虿尾谈者诚得其宗刘徳昇为钟胡所师两贤并有肥痩之断元鸣获钉壁之玩师宜致酒简之多此亦不能止长𦙍狸骨右军以为絶伦其功不可及繇此言之而向之论㦯至投杖聊呈一笑不妄言耳梁武帝古今书人优劣评钟繇书如云鹄游天羣鸿戏海行间茂密实亦难过王羲之书字势雄逸如龙跳天门虎卧凤阁故歴代寳之永以为训蔡邕书骨气洞达爽爽如有神力韦诞书如龙威虎振劒拔弩张张芝书如汉武爱道慿虚欲仙萧子云书如危峰阻日孤松一枝荆轲负劒壮士弯弓雄人猎虎心胷勐烈锋刃难当羊欣书如婢作夫人不堪位置而举止羞涩终不似真萧思话书如舞女低腰仙人啸树李镇东书如芙蓉出水文彩镂金王献之书絶衆超羣无人可拟如河朔少年皆悉充恱举体沓拖而不可耐索靖书如飘风忽举鸷鸟乍飞王僧䖍书如王谢家子弟纵复不端正奕奕皆有一种风流气骨程旷平书如鸿鹄髙飞㺯翅颉颃又如轻云忽散乍见白日李巖之书如镂金素月屈玉自照吴施书如新亭伧父一往见似扬州人共语语便态出颜蒨书如贫家果实无妨可爱少乏珍羞阮研书如贵胄失品不复排斥英贤王襃书悽断风流而势不称貌意深工浅犹未当妙师宜官书如鹏翔未息翩翩而自逝陶隠居书如吴兴小儿形状虽未成长而骨体甚峭快钟会书有十二意意外竒妙萧特书虽有家风而风流势薄犹如羲献安得相似王彬之书放纵快利笔道流便范懐约真书有力而草行无功故知简牍非易郗愔书得意甚熟而取妙特难疎散风气一无雅素栁恽书纵横廓落大意不凡而徳体未备庾肩吾书畏惧收敛少得自充观阮未精去萧蔡逺矣孔琳之书如散花空中流徽自得徐淮南书如南冈士大夫徒尚风轨殊不卑寒袁崧书如深山道士见人便欲退缩张融书如辩士对敭独语不困行必会理薄绍之书如龙游在霄缱绻可爱梁袁昂古今书评王右军书如谢家子弟纵复不端正者爽爽有一种风气王子敬书如河洛间少年虽皆充恱而举体沓拖殊不可耐羊欣书如大家婢为夫人虽处其位而举止羞涩终不似真徐淮南书如南冈士大夫徒好尚风范终不免寒乞阮研书如贵胄失品次丛悴不能复排突英贤王仪同书如晋安帝非不处尊位而都无神眀庾肩吾书如新亭伧父一往见似扬州人共语便音态出陶隠居书如吴兴小儿形容虽未成长而骨体甚骏快殷钧书如髙丽使人抗浪甚有意气姿韵终乏精味袁崧书如深山道士见人便欲退缩萧子云书如上林春花逺近瞻望无处不发曹喜书如经论道人言不可絶崔子玉书如危峰阻日孤松一枝有絶望之意师宜官书如鹏羽未息翩翩自逝韦诞书如龙威虎振劒拔弩张蔡邕书骨气洞达爽爽有神钟会书字十二种意意外殊妙实亦多竒邯郸淳书应规入矩方员乃成张伯英书如汉武帝爱道凭虚欲仙索靖书如飘风忽举鸷鸟乍飞梁鹄书如太祖忘寝观之丧目皇象书如歌声绕梁琴人舍徽衞恒书如插花美女舞笑镜台孟光禄书如崩山絶崖人见可畏李斯书世为冠盖不易施平张芝惊竒钟繇特絶逸少鼎能献之冠世四贤共类洪芳不灭羊真孔草萧行范篆各一时絶妙右二十五人自古及今皆善能书奉勅遣臣评古今书臣既愚短岂敢辄量江海但圣主委臣斟酌是非谨品字法如前伏愿照览谨启普通四年二月五日内侍中尚书令袁昂启勅㫖具之如卿所评臣谓钟繇书意气密丽若飞鸿戏海舞鹤游天行间茂密实亦难过萧思话书走墨连緜字势屈强若龙跳天门虎卧凤阁薄绍之书字势蹉跎如舞女低腰仙人啸树乃至挥豪振纸有疾闪飞动之势臣浅见无闻暗于眀灭宁敢谬量山海以圣命自天不得斟酌过失是非如获汤炭梁陶𢎞景论杨许三仙君真迹杨君书最工不今不古能细能大大较虽祖效郗法笔力规矩兼于二王许掾书乃是学杨而字体劲利偏善为写经画符与杨相似郁勃锋势殆非人功所逮长史章草乃能正书古拙隠居昔见张道恩善别法书叹其神识今睹三君之迹一字一画皆望影悬了自善思非智艺所及特天假此鉴令有以显悟尔梁庾肩吾书品𤣥静先生曰予徧求䆳古逖访厥初书名起于𤣥洛字势发于仓史故遗结绳取诸文象诸形会诸人事未有广此缄縢深兹文契是以一画加大天尊可知二力增土地卑可审日以君道则字势员月以臣辅则文体缺及其转注假借之流指字会意之类莫不状范毫端形呈字表开篇玩古则千载共朝削简传今则万里对面记善则恶自削书贤则过必改玉歴颁布仰政而化俗帝载陈言待文而设敎变通不极日用无穷与圣同功参神并运爰洎中叶舍繁从省渐失颍川之言竟逐云阳之字若乃鸟迹孕于古文壁书存于科斗符陈帝玺摹调蜀漆署表宫门铭题礼器鱼游舍凤鸟已分虫仁义起于麒麟威形发于龙虎云气时飘五色仙人还作两童龟若浮溪蛇如赴穴流星疑烛垂露似珠芝英转车飞白掩素参差倒薤既思种栁之謡长短悬针复想定情之制蚊脚傍低鹄头仰立填飘板上缪起印中波囬堕镜之鸾楷顾雕陵之鹊并以篆籀重复见重昔人或巧能售酒或妙令鬼哭信无味之竒珍非趋时之急务且具録前训今不复兼论惟草正疏通専行于世其或继之者虽百代可知寻隶体发源秦时隶人下邳程邈所作始皇见而重之以奏事繁多篆字难制遂作此法故曰隶书今时正书是也草圣起于汉时觧散隶法用以赴急本因草创之义故曰草书建初中京兆杜操始以善书知名今之草书是也余自少迄长留心兹艺敏手谢于临池锐意同于削板而蕺山之扇竟未增钱凌云之台无因诫子求诸故迹或有浅深辄删善草隶者一百二十八人伯英以称圣居首法髙以追骏处末推能相越小例而九引类相附大等而三复为略论总名书品张芝伯英钟繇元常王羲之逸少右三人上之上论曰隶既发源秦史草乃激流齐相跨七代而弥遵将千载而无革诚开博者也均其文总六书之要指其事笼八体之竒能拔篆隶于繁芜移楷真于重密分行纸上类出茧之蛾结画篇中似闻琴之鹤峰㟧间起琼山惭其敛雾漪澜递振碧海媿其下风抽丝散水定其笔下倚刀较尺验于字中真草既分于星芒烈火复成于珠佩或横牵竖掣或浓㸃轻拂或将放而更留或欲挑而还置敏思藏于胷中巧态发于豪铦詹尹端䇿故以迷其变化英韶倾耳无以察其音声殆善射之不注妙斲轮之不传是以鹰爪舍利出彼兔豪龙管润霜游兹虿尾学者鲜能具体窥者罕得其门若探妙测深尽形得势烟华落纸将动风彩带字欲飞疑神化之所为非人世之所学惟张有道钟元常王右军其人也张工夫第一天然次之衣帛先书称为草圣钟天然第一工夫次之妙尽许昌之碑穷极邺下之牍王工夫不及张天然过之天然不及钟工夫过之羊欣云贵越羣品古今莫二兼撮衆法备成一家若孔门以书三子入室矣允为上之上崔瑗子玉杜度伯度师宜官张昶文舒王献之子敬右五人上之中论曰崔子玉擅名北中迹罕南度世有得其摹书者王子敬见之称美以为功类伯英杜度滥觞于草书取竒于汉帝诏后奏事皆作草书师宜官鸿都为最能大能小文舒声劣于兄时云亚圣子敬泥帚最验天骨兼以制笔复识人工一字不遗两叶传妙此五人允为上之中索靖幼安梁鹄孟皇韦诞仲将皇象休眀胡昭孔眀钟会士季衞瓘伯玉荀舆长𦙍阮研文机右九人上之下论曰幼安敛蔓舅氏抗名卫令孟皇功尽笔势字入帐中仲将不妄染墨必须张笔而左纸孔眀洞见模楷皆谓胡肥而钟痩休眀斟酌二家聮驾八絶士季之范元常犹子敬之禀逸少而工拙兼效真草皆成伯玉逺慕张芝近参父迹长𦙍狸骨方拟而难迨阮研居今观古尽窥衆妙之门虽复师王祖钟终成别搆一体此九人允为上之下张超子并郭伯通刘徳昇君嗣崔寔子真衞夫人茂猗李式景则庾翼稚恭郗愔方囬谢安安石王珉季琰桓𤣥敬道羊欣敬元王僧䖍孔琳之彦琳殷钧季和右十五人中之上论曰子并崔家州里颇相倣效可谓酱咸于盐冰冷于水伯通府问朝廷逺封其迹徳昇之妙钟胡各採其美子真俊才门法不坠李妻卫氏自出华宗景则豪素流靡稚㳟声彩遒越郗愔安石草正并驱季琰桓𤣥筋力俱骏羊欣早随子敬最得王体孔琳之声髙宋氏王僧䖍雄发齐代殷钧颇耽着爱好终得肩随此一十五人允为中之上魏武帝孙晧吴主卫觊伯儒左伯子邑卫恒巨山杜预元凯王廙世将张彭祖任靖韦旭文休王循敬仁张永景初范懐约呉休尚施方泰右十五人中之中论曰魏主笔墨雄赡吴主体裁緜密伯儒兼叙隶草子邑分镳梁邯巨山三世元凯累叶王廙为右军之师彭祖取羲之之道任靖矫名文休题柱敬仁清举致畏偪之词张范逢时俱东南之美施吴邺下后生同年拔萃此一十五人允为中之中罗晖叔景赵袭元嗣刘舆张昭子布陆机士衡朱诞王导茂和庾亮元规郗超景兴张翼君祖康昕君明王洽敬和宋文帝徐希秀谢朓𤣥晖刘绘士章陶𢎞景通明王崇素右十八人中之下论曰叔景元嗣并称西州刘舆之笔札张昭之无懈陆机以𢎞才掩迹朱诞以偏艺流声王导则列圣推能庾亮则羣公挹巧王洽以并通诸法郗超以晚年取誉张翼善效宋帝康昕希秀孤生谢朓刘绘文宗书范近来少前陶隠居仙才翰采拔于山谷王崇素靡伦篇笔传于里闾此一十八人允为中之下姜翊梁宣魏徴文成韦秀钟兴向泰羊忱晋元帝识道人范晔宗炳谢灵运萧思话薄绍之齐髙帝庾黔娄子贞费元瑶孙奉伯玉王荟敬文羊祜叔子右二十人下之上论曰此二十人并擅豪翰动成楷则殆逼前良见希后彦允为下之上阳经诸葛融杨潭张炳岑渊裴兴王济李夫人刘穆之道和朱龄石伯儿庾景休张融思光褚元眀孔敬通王籍文海右十五人下之中论曰此十五人虽未穷字奥书尚文情披其丛薄非无香草视其涯岸时有润珠故能遗斯纸以为世玩允为下之中卫宣李韫陈基傅廷坚张绍隂光韦雄少季张畅曹任宋嘉裴邈杨固傅夫人辟闾训谢晦宣眀徐羡之宗文孔闾顾寳光周仁晧张欣太张炽僧岳道人法髙道人右二十三人下之下论曰二十三人皆五味一和五色一彩视其雕文非特刻鹄观其下笔宁止追向遗迹见珍余芳可折诚以驱驰并驾不逮前锋而中权后劲各尽其美允为下之下今以九例该此衆贤犹如𤣥圃积玉炎州聚桂其中实相推谢故有兹多品然终能振此鳞翼俱上龙门傥后之学者更随㸃曝云尔唐太宗王羲之传论书契之兴肇乎中古绳文鸟迹不足可观末代去朴归华舒牋㸃翰争相夸尚竞其工拙伯英临池之妙无复余踪师宜悬帐之竒罕有遗蹟逮乎钟王以降略可言焉钟虽擅美一时亦为迥絶论其尽善或有所疑至于布纤浓分疎密霞舒云卷无所间然但其体则古而不今字则长而逾制语其大量以此为瑕献之虽有父风殊非新巧观其字势疎痩如隆冬之枯树览其笔踪拘束若严家之饿隶其枯树也虽槎枿而无屈伸其饿隶也则羁羸而不放纵兼斯二者固翰墨之病欤子云近世擅名江表然仅得成书无丈夫之气行行若萦春蚓字字如绾秋蛇卧王蒙于纸中坐徐偃于笔下虽秃千兔之翰聚无一豪之筋穷万谷之皮敛无半分之骨以兹播美非其滥名邪此数子者皆誉过其实所以详察古今研精篆素尽善尽美其惟王逸少乎观其㸃曳之工裁成之妙烟霏露结状若断而还连凤翥龙蟠势如斜而反直翫之不觉为倦览之莫识其端心慕手追此人而已其余区区之类何足论哉唐李嗣真书后品昔仓颉造书天雨粟鬼夜哭亦有感矣盖徳成而上谓仁义礼智信也艺成而下谓礼乐射御书数也吾作诗品犹希闻偶合神交自然冥契者是才难也及其作书评而登逸品数者四人故知艺之为未信也虽然若超吾逸品之才者亦当夐絶终古无复继作也故斐然有感而作书评虽不足以对扬王休𢎞阐神化亦名流之美事耳与夫饱食终日博奕犹贤不其逺乎项籍云书足以记姓名此狂夫之言也嗟尔后生既乏经国之才又无干城之略庶几勉夫斯道近代虞祕监欧阳银青房禇二仆射陆学士王家令髙司衞等亦并由此术无所间然其中亦有更无他技而俯拾朱绂如此则虽慙君子之盛烈茍非莘野之器箕山之英亦何能作诫凌云之台拂衣碑石之际邪今之驰骛去圣逾逺徒识方员而迷㸃画亦犹庄生之叹盲者易象之谈日中终不见矣太宗与汉王元昌褚仆射遂良等皆授之于史陵褚首师虞后又学史乃谓陵曰此法更不可教人是其妙处也陆学士柬之受于虞祕监虞祕监受于永禅师皆有法体今人都不闻师范又自无鉴局虽古迹昭然永不觉悟而执燕石以为寳玩楚凤而称珍不亦谬哉其议论品藻自王愔以下王僧䖍袁庾诸公已言之矣而或理有未周今採诸家之善聊措同异以贻诸好事其前品已定则不复铨列素未曾入有可措者亦复云尔太宗髙宗皆称神札吾所伏事何敢寓言始于秦氏终于唐世凡八十一人分为十等李斯右李斯小篆之精古今妙絶秦望诸山及皇帝玉玺犹夫千钧强弩万石洪钟岂徒学者之宗匠亦是传国之遗寳张芝钟繇王羲之王献之右四贤之迹扬庭効伎䇿勲厎绩神合契匠冥运天矩皆可称旷代絶作也而钟张筋骨有余肤肉未赡逸少加减太过朱粉无设同夫披云覩日芙蓉出水求其盛美难以备诸然伯英章草似春虹饮涧落霞浮浦又似沃雾沾濡繁霜摇落元常正隶如郊庙既陈俎豆斯在又比寒涧豁秋山嵯峨右军正体如隂阳四时寒暑调畅巖廊宏敞簪裾肃穆其声鸣也则铿锵金石其芬郁也则氤氲兰麝其难徴也则缥缈而已仙其可觌也则昭彰而在目可谓书之圣也若草行杂体如清风出袖眀月入懐瑾瑜烂而五色黼绣摛其七采故使离朱丧晶子期失听可谓草之圣也其飞白也犹夫雾縠卷舒烟空照灼长劒耿介而倚天劲矢超腾而无地可谓飞白之仙也又如松巖㸃黛蓊郁而起朝云飞泉漱玉洒散而成暮雨既离方以遁员亦非丝而异帛趣长笔短差难缕陈子敬草书逸气过父如丹穴凤舞清泉龙跃倏忽变化莫知所自或蹴海移山翻涛簸岳故谢安石谓公当胜右军诚有害名敎亦非徒语耳而正书行书如田野学士越参朝列非不稽古宪章乃时有失体处旧说称其转妍去鉴疎矣然数公皆有神助若喻之制作其犹雅颂之流乎评曰元常每㸃多异羲之万字不同后之学者恐徒伤筋膂耳然右军肇变古质理不应减钟故云或谓过之庾翼每不服逸少曾得伯英十纸丧乱遗失常恨妙迹永絶及后见逸少与亮书乃曰今见足下荅家兄书焕若神眀顿还旧观方乃大服羲之又曾书壁而去子敬密拭之而更别题右军还观之曰吾去时真大醉子敬乃心服之矣然右军终无败累子敬往往失落及其不失则神妙无方可谓草圣也赞曰仓颉造书鬼哭天廪史籀堙灭陈仓籍甚秦相刻铭烂若舒锦钟张羲献超然逸品上上品二人程邈崔瑗右程君首创隶则规范焕于丹青崔氏爰效李斯㸃画皆如铁石传之后裔厥功亦茂此外镌勒去之无乃夐乎若挍之文章则三都二京之比也上中品七人蔡邕索靖梁鹄钟会卫瓘韦诞皇象右自王崔以降更无超越此数君梁氏石书雅劲于韦蔡皇卫草迹殆亚于二王钟索遗迹虽少吾家有小钟正书洛神赋河南长孙氏雅所珍好用子敬草书数纸易之索有月仪三章观其趣况大为遒竦无愧珪璋特达犹夫聂政相如千载凛凛为不亡矣又毋丘兴碑云是索书比蔡石经无相假借蔡公诸体惟有范巨卿碑风华艳丽古今冠絶王简穆云无可以定其优劣此亦何劳品书者乎上下品十二人崔寔郗鉴王廙卫夫人王洽郗愔李式庾翼羊欣欧阳询虞世南褚遂良右逸少谓领军弟书不减吾吾观可者有数十纸信佳作矣体裁用笔全似逸少虚薄不伦右军藻鉴岂当虚发盖欲假其名誉耳措之中下岂所谓允佥望哉崔衞素负髙名王庾旧称拔萃崔章草甚妙卫正体尤絶世将楷则逺类羲之犹有古制稚㳟章草颇推笔力不谢子真郗李超迈过于羊欣欧阳草书难于竞爽如旱蛟得水毚兔走穴笔势恨少至于镌勒及飞白诸势如武库矛㦸雄劔欲飞虞世南萧散洒落真草惟命如罗绮娇春鹓鸿戏沼故当子云之上褚氏临写右军亦为髙足丰艳雕刻盛为当今所尚但恨乏自然功勤精悉耳评曰虫篆者小学之所宗草隶者士人之所尚近代君子多好之㦯时有可观耳然许靖之迹殆不减小令常叹曰钟书初不留意试作之乃不可得研之弥久如有髣髴乃知有画龙之惑耳安可厚诬乎此羣英允居上流三品其中铨鉴不无优劣赞曰程邈隶体崔公篆势梁李蔡索郗皇韦卫羊习献规褚传羲制邈乎天壤光厥来裔中上品七人张昶卫恒杜预张翼郗嘉賔阮研汉王元昌右文舒西岳碑但觉妍冶殊无骨气庾公置之七品张翼代羲之草奏虽曰小人几乎乱真更乃编之乙科泾渭混淆故难品会至于卫杜之笔流𫝊多矣纵任轻巧流转风媚刚健有余便媚详雅谅少俦匹嘉賔与王庾相埓是则髙手颜黄门有言阮交州萧国子陶隐居各得右军一体故称当时之冠絶然萧公力薄终不迨阮汉王作献之气势或如舞劒往往邻几中中品十二人谢安康昕桓𤣥丘道护许静萧子云陶𢎞景释智永刘珉房𤣥龄陆柬之王知敬右谢公纵任自在有螭盘虎踞之势康昕巧密精勤有翰飞莺咔之体桓𤣥如惊蛇入草铦锋出匣刘珉比顚波赴壑狂涧争流隠居颖脱得书之筋髓如丽景霜空鹰隼初击道护谬登髙品迹乃浮漫陆柬之学虞草体用笔则青出于蓝故非子云之徒子云正隶功夫恨少不至髙絶也智永精熟过人惜无竒态矣房司空含文抱质王家令碎玉残金房如海上双鹓王比云间孤鹤中下品七人孙晧张超谢道韫宗炳宋文帝齐髙帝谢灵运右孙晧吴人酣畅骄其家室虽欲矜豪亦复平矣张如郢中少年乍入京辇纵有才辩盖亦可知谢韫是王凝之之妻雍容和雅芬馥可玩宋帝有子敬风骨超纵狼籍翕焕为美康乐往往惊遒齐帝时时合兴知慕韩彭之豹变有异张桓之拾青宗炳放逸屈慑颇斆康许量其直置孤梗是灵运之流也评曰古之学者皆有规法今之学者但任胷懐无自然之逸气有师心之独任偶有能者时见一斑忽不悟者终身瞑目而欲乗款叚度越骅骝斯亦难矣吾当告勉夫后生然自古叹知音者希可谓絶絃也赞曰西岳张昶江东阮研银鹰贞白铁马桓𤣥卫杜花散安康绮鲜元昌柬之名后身先下上品十三人陆机袁崧李夫人谢朓庾肩吾萧纶王襃斛斯彦眀钱毅房彦谦殷令名张大隠蔺静文右士衡以下时然合作蹖駮不伦或类蚌质珠胎乍比金沙银砾陆平原李夫人犹带古风谢吏部庾尚书创得今韵邵陵王王司空是东阳之亚房司隶张益州参小令之体蔺生正书甚为鲜紧亦有规则钱氏小篆飞白寛博敏丽太宗贵之斛斯笔势咸有由来司隶宛转颇称流恱皆着名矣殷氏擅声题㮄代有其人嗟乎有天才者或未能精之有神骨者则其功夫全弃但有佳处岂忘存録下中品十人范晔萧思话张融梁简文帝刘逖王晏周颙王崇素释智果虞绰右范如寒隽之士亦不可弃萧比遁世之夫时或堪採思光要自标举盖无足褎简文拔羣贵胜犹难继作刘黄门落花从风王中书竒石当径彦伦意则甚髙迹少俊锐崇素时象丽人之姿智果颇似委巷之质虞绰锋颖迅健亦其次矣下下品七人刘穆之褚渊梁武帝梁元帝陈文帝沈君理张正见右数君亦称笔札多类效颦犹枯林之春秀一枝比衆石之孤生片琰就中彦囬轻快练倩有力孝元风流君理放任亦后来之所习非先达之所营吾党论书有异于是评曰前品云萧思话如舞女逥腰仙人啸树则亦曰佳矣又云张伯英如汉武学道凭虚欲仙终不成矣商搉如此不亦谬乎吾今品藻亦未能至当若其颠倒衣裳白圭之玷则庶不为也后来君子傥为鉴焉赞曰蚌质懐珠银钢藴砾陆谢参踪萧张继迹思话仙才张融赏击如彼枯秀衆多羣石唐张懐瓘三品书断我唐四圣髙祖神尧皇帝太宗文武圣皇帝髙宗天皇大圣皇帝鸿猷大业列乎册书多才能事俯同人境翰墨之妙资以神功开草隶之规模变张王之今古尽善尽美无得而称今天子神武聪眀制同造化笔精墨妙思极天人或颂徳铭勲函耀金石或恩崇惠缛载钖侯王赫矣光华悬诸日月非区区小臣所敢扬述神品二十五人大篆一人史籀籀文一人史籀小篆一人李斯八分一人蔡邕隶书三人钟繇王羲之王献之行书四人王羲之钟繇王献之张芝章草书八人张芝杜度崔瑗索靖衞瓘王羲之王献之皇象飞白三人蔡邕王羲之王献之草书三人张芝王羲之王献之妙品九十八人古文四人杜林衞密邯郸淳卫恒大篆四人李斯赵高蔡邕邯郸淳小篆五人曹喜蔡邕邯郸淳崔瑗衞瓘八分九人张昶皇象邯郸淳韦诞钟繇师宜官梁鹄索靖王羲之隶书二十五人张芝钟会蔡邕邯郸淳衞瓘韦诞荀舆谢安羊欣王洽王珉薄绍之萧子云宋文帝卫夫人胡昭曹喜谢灵运王僧䖍孔琳之陆柬之褚遂良虞世南释智永欧阳询行书十五人刘徳昇卫瓘王珉谢安王僧䖍胡昭钟会孔琳之虞世南阮研王洽羊欣薄绍之欧阳询陆柬之章草八人张昶钟会韦诞卫恒郗愔张华魏武帝释智永飞白五人萧子云张𢎞韦诞欧阳询王廙草书二十二人索靖卫瓘嵇康张昶钟繇羊欣孔琳之虞世南薄绍之钟会卫恒荀舆桓𤣥谢安张融阮研王珉王洽谢灵运王僧䖍欧阳询释智永能品一百七人古文四人张敞卫觊卫瓘韦昶大篆五人胡昭严延年韦昶班固欧阳询小篆十二人卫觊班固皇象张宏许慎韦诞傅𤣥萧子云刘绍张𢎞范晔欧阳询八分三人毛𢎞左伯王献之隶书二十三人卫恒张昶王廙庾翼郗愔王蒙卫觊张彭祖阮研陶𢎞景王修王襃王恬李式傅𤣥杨肇王承烈庾肩吾薛稷孙过庭髙正臣释智果卢藏用行书十八人宋文帝司马欣释智永萧子云萧思话齐髙帝陶𢎞景汉王元昌王导王承烈孙过庭髙正臣裴行俭王智敬王修卢藏用薛稷释智果章草十五人罗晖赵袭徐干庾翼张超王蒙卫觊崔寔萧子云杜预陆柬之欧阳询王承烈王知敬裴行俭飞白一人刘绍草书二十五人王导何曾杨肇郗愔庾翼司马攸李式宋文帝萧子云陆柬之宋令文齐髙帝谢朓庾肩吾萧思话范晔孙过庭梁武帝王知敬裴行俭释智果卢藏用髙正臣王廙王愔右包罗古今不越三品工拙伦次殆至数百且妙之企神非徒歩骤能之仰妙又甚规随每一书之中优劣为次一品之内复有兼并至如神品则李斯杜度崔瑗皇象卫瓘索靖各惟得其一史籀蔡邕钟繇得其二张芝得其三逸少父子并各得其五考多之类少妙之况神又上下差降昭然可悉也他皆倣此十书之外乃有龟蛇麟虎云龙虫鸟之书既非世要悉所不取也评曰盖一味之嗜五味不同殊音之发契物斯失方类相袭且或如彼况书之臧否情之爱恶无偏乎若豪釐较量谁验准的推其大率可以言诠观昔贤之评书或有不当王僧䖍云亡从祖中书令笔力过子敬者君子周而不比乃有党乎梁武帝云钟繇书法十有二意世之书者多师二王元常逸迹曾不睥睨竞巧趣精殆同机神逸少至于学钟艺巧及其独运意疎字缓譬犹楚音夏习不能无楚子敬之不逮真亦劣章草然观其行草之会则神勇盖世况之于父犹拟抗行比之钟张虽勍敌仍有擒盖之势夫天下之能事悉难就也假如效萧子云书虽则童孺但至效数日见者无不云学萧书欲窥钟公其墙数仞罕得其门者小王则若惊风拔树大力移山其欲效之立见僵仆可知而不可得也右军则虽学者日勤而体法日逺可谓鑚之弥坚仰之弥髙其诸异乎莫可知也已则优劣断矣右军云吾书比之钟张钟当抗衡或谓过之张草犹当雁行又云吾真书胜钟草故减张羊欣云羲之便是少推张草庾肩吾云张功夫第一天然次之钟天然第一功夫次之王功夫不及张天然过之天然不及钟功夫过之懐素以为杜草盖无所师郁郁灵变为后世楷则此乃天然第一也有道变杜君草体以至草圣天然所资理在可度池水尽墨功又至焉太傅虽习曹蔡隶法艺过于师青出于蓝独探神妙右军开凿通津神模天巧故能增损古法裁成今体进退宪章耀文含质推方履度动必中庸英气絶伦妙节孤峙然此诸公皆借因循至于变化天然何独许钟而不言杜亦由杜在张前一百余年神踪罕见纵有佳者难乎其议故世之评者言钟张夫钟张心悟手从动无虚发不复修饰有若生成二王心手或违因斯精巧发叶敷华多所㸃缀是知钟张得之于未萌之先二王见之于已然之后然庾公之评半有焉故韦文休云二王自可未能足之书也或此为累然草隶之间已为三古伯度为上古钟张为中古羲献为下古王僧䖍云谢安殊自矜重而轻子敬之书尝谓子敬书嵇中散诗子敬或作佳书与之谓必珍録乃题后荅之亦以为恨或云安问子敬君书何如家君荅云固当不同安云外论殊不尔又云人那得知此乃短谢公也羊欣云张字形不及古自然不如小王虞龢云古质而今妍数之常爱妍而薄质人之情钟张方之二王可谓古矣岂得无妍质之殊父子之间又为今古子敬穷其妍妙固其宜也并以小王居胜达人通论不其然乎羊欣云右军古今莫二虞龢云献之始学父书正体乃不相似至于笔絶章草殊相拟类笔迹流泽婉转妍媚乃欲过之王僧䖍云献之骨势不及父媚越过之萧子良云崔张以来归美于逸少仆不见前古人之迹计亦无过之孙过庭云元常专工于隶书伯英犹精于草体彼之二美而羲献兼之并有得也夫椎轮为大辂之始以椎轮之朴不如大辂之华盖以拙胜工岂以文胜质若谓文胜质诸子不逮周孔复何疑哉或以法可传则轮扁不能授之于子是知一致而百虑异轨而同涂钟张虽草创称能二王乃差池称妙若以居先则胜钟张亦有所师固不可文质先后而求之盖以一贯之求其合天下之达道也虽则齐圣跻神妙各有最若真书古雅道合神眀则元常第一若真行妍美粉黛无施则逸少第一若章草古逸极致髙深则伯度第一若章则劲骨天纵草则变化无方则伯英第一其间僃精诸体唯独右军次至大令然子敬可谓武尽美矣未尽善也逸少可谓韶尽美矣又尽善也然此五贤各能尽心而跻于圣或有侮之亦犹日月之蚀无损于眀白云在天瞻望悠邈固同为终古独絶百世之模楷高歩于人伦之表栖迟于墨妙之门不可以规矩其形律吕其度鹏抟龙跃絶迹霄汉所谓得𤣥珠于赤水矣其或继书者虽百世可知然史籀李斯即字书累叶之祖其所制作并神妙至极盖无等夷八分书则伯喈制胜出世独立谁敢比肩至如崔及小张韦卫皇索等虽则同品不居其最并不备载较量然各峻彼云峰增其海派使后世资瞻仰而露润焉赵壹有非草之论仍笑重张芝书为祕寳者嗟夫道不同不相为谋夫艺之在巳如木之加实草之增叶绘以衆色为章食以五味而美亦犹八卦成列八音克谐聋瞽之人不知其谓若知其故耳想心识自该通审其不知则聋瞽者耳庾尚书以臧否相推而列九品升阮研与卫瓘索靖韦诞皇象钟会同居第三等此若棠杜之树植橘柚之林又抑薄绍之与齐髙帝等三十人同为第七等亦犹屈盐梅之量处掾属之伍李大夫以程邈居第一品且书𫝊所载程剏为隶法其于工拙蔑尔无闻遗迹又无何以知其品第又云梁氏石书雅劲于韦蔡以梁比蔡岂不悬絶又张昶伯英之弟妙于草隶八分混兄之书故谓之亚圣卫恒兼精体势时人云得伯英之骨并居第四仍与汉王同流又黜桓𤣥谢安萧子云释智永陆柬之等与王知敬同居第五等若此数子岂与埒能耆好不同又加之以言况可尽之于刚柔消息贵乎适宜形象无常不可典要固难评也萧子云言欲作二王论草隶法言不尽意遂不能成又云顷得书意转深㸃画之间所言不得尽其妙者事事皆然诚哉是言也艺成而下徳成而上然书之为用施于竹帛千载不朽亦犹愈没没而无闻哉万事无情胜寄在我茍视迹而合趣或染翰而得人虽身沈而名飞冀託之以神契每见片善何庆如之懐瓘恨不果游目天府备观名蹟徒勤劳乎其所未闻祈求乎其所未见今録所闻见麤如前列学慙于博识不迨能缮竒纉异多所未尽且如抱絶俗之才孤秀之质不容于世或复何恨故孔子曰博学深谋而不遇者衆矣何独丘哉然识贵行藏行忌眀洁至人晦迹其可尽知开元甲子歳广陵卧疾始焉草创其触类生变万物为象庻乎周易之体也其一字褎贬微言劝戒窃乎春秋之意也其不虚美不隠恶近乎马迁之书也冀其衆美以成一家之言虽知不知在人然独善之与兼济取舍其为孰多童蒙有求思盈半矣且二王既没书或在兹语曰能言之者未必能行能行之者未必能言何必备能而后为评歳洎丁卯荐笔削焉御定佩文斋书画谱卷八御定佩文斋书画谱卷九目録钦定四库全书御定佩文斋书画谱目録第九巻论书九唐张懐瓘书议唐张懐瓘书估唐蔡希综法书论唐陆羽评徐颜二家书唐窦臮述书赋唐窦蒙注述书赋语例字格卷九钦定四库全书御定佩文斋书画谱巻九论书九唐张懐瓘书议昔仲尼修书始自尧舜尧舜王天下焕乎有文章文章发挥书道尚矣夏殷之世能者挺生秦汉之间诸体间出𤣥猷冥运妙用天资追虚捕微鬼神不容其潜匿而通微应变言象不测其存亡竒寳盈乎东山明珠溢乎南海其道有贵而称圣其迹有祕而莫传理不可尽之于词妙不可穷之于笔非夫通𤣥达微何可至于此乎乃不朽之盛事故叙而论之夫草木各务生气不自埋没况禽兽乎况人伦乎勐兽鸷鸟神采各异书道法此其古文篆籀时罕行用者皆阙而不议议者真正藁草之间或麟凤一毛龟龙片甲亦无所不録其有名迹俱显者一十九人列之于后崔瑗张芝张昶钟繇钟㑹韦诞皇象嵇康衞瓘衞夫人索靖谢安王导王敦王廙王洽王珉王羲之王献之右千百年间得其妙者不越此十数人各能声飞万里荣耀百代虽逸少笔蹟遒润独擅一家之美天质自然风神盖代且其道微而味薄固常人莫之能学其理隐而意深固天下寡于知音昔爲评者数家既无文词则何以立説何爲取象其势髣髴其形似知其门而未知其奥是以言论不能辨明夫于其道不通出其言不断加之词寡典要理乏研精不述贤哲之殊能况有丘明之新意悠悠之説不足动人夫翰墨及文章至妙者皆有深意以见其志览之即令了然若与面会则有智昏菽麦混白黒于胷襟若心悟精微圗古今于掌握𤣥妙之意出于物类之表幽深之理伏于杳冥之间岂常情之所能言世智之所能测非有独闻之聼独见之明不可议无声之音无形之相夫诵圣人之语不如亲闻其言评先贤之书必不能尽其深意有千年明镜可以照之不疲琉璃屏风可以洞彻无碍今虽録其品格岂独称其才能皆先其天性后其习学纵异形竒体辄以情理一贯终不出于洪荒之外必不离乎工拙之间然智则无涯法固不定且以风神骨气者居上妍美功用者居下真书逸少第一元常第二世将第三子敬第四士季第五文舒第六茂𢎞第七行书逸少第一子敬第二元常第三伯英第四伯玉第五季琰第六敬和第七茂𢎞第八安石第九章草子玉第一伯英第二幼安第三伯玉第四逸少第五士季第六子敬第七休明第八草书伯英创立规范得物象之形均造化之理然其法太古质不剖断以此爲少也有椎轮草意之妙后学得渔猎其中宜爲第一草书伯英第一叔夜第二子敬第三处沖第四世将第五仲将第六士季第七逸少第八或问曰此品之中诸子岂能悉过逸少答曰人之材能各有长短诸子于草各有性识精魄超然神彩射人逸少则格律非髙功夫又少虽员丰妍美乃乏神气无戈㦸铦鋭可畏无物象生动可竒是以劣于诸子得重名者以真行故也举世莫之能晓悉以爲真草一槩若所见与诸子雷同则何烦有论今制品格以代权衡于物无情不饶不损惟以理伏颇能面质冀合规于𤣥匠殊不顾于聋俗夫聋俗无眼有耳但闻是逸少必闇然悬伏何必须见见与不见一也虽自谓髙鉴旁观如三嵗婴儿岂敢斟量鼎之轻重哉伯牙子期不易相遇造章甫者当售衣冠之士本不爲于越人也然草与真有异真则字终意亦终草则行尽势未尽或烟收雾合或电激星流以风骨爲体以变化爲用有类云霞聚散触遇成形龙虎威神飞动増势巖谷相倾于峻险山水各务于髙深囊括万殊裁成一相或寄以骋纵横之志或託以散郁结之懐虽至贵不能抑其髙虽妙算不能量其力是以无爲而用同自然之功物类其形得造化之理皆不知其然也可以心契不可以言宣观之者似入庙见神如窥谷无厎俯勐兽之牙爪逼利劒之锋铓肃然巍然方知草之微妙也且法既不定事贵变通然古法亦局而执子敬才髙识逺行草之外更开一门非草非行流便于草开张于行草又处其中间无借因循宁拘制则挺然秀出务于简易情驰神纵超逸优游临事制宜从意适便有若风行雨散润色开花笔法体势之中最爲风流者也逸少秉真行之要子敬执行草之权父之灵和子之神俊皆古今之独絶也世人虽不能甄别但闻二王莫不心醉是知徳不可伪立名不可虚成然荆山之下玉石参差或价贱同于瓦砾或价贵重于连城其八分即二王之石也子敬没后羊薄嗣之宋齐之间此体弥尚谢灵运尤爲秀杰近者虞世南亦工此法或君长告令公务殷繁可以应机可以赴速或四海尺牍千里相闻迹乃含情言惟叙事披封不觉欣然独笑虽则不面其若面焉妙用圆通邻于神化然此论虽不足搜索至真之理亦可谓张皇墨妙之门但能精求自可意得思之不已神将告之理与道通必然灵应有志小学可不勉与古之名手但能其事不能言其意今仆虽不能其事而辄言其意诸子亦有所不足或少运动及险峻或少波势及纵逸学者宜自损益也异能殊美莫不备矣然道合者千载比肩若死而有知岂无神交者也逸少草有女郎材无丈夫气不足贵也贤人君子非愚于此而智于彼知与不知用与不用也书道亦尔或贱于此或贵于彼鉴与不鉴也智能虽定赏遇在时也嵇叔夜身长七尺六寸美音声伟容色虽土木形骸而龙章凤姿天质自然加以孝友温恭吾慕其爲人常有其草写絶交书一纸非常寳惜有人与吾两纸王右军书不易近与李造处见全本了然知公平生志气若与面焉后有达识者览此论当亦悉心矣夫知人者智自知者明论人才能先文而后墨羲献等十九人皆兼文墨干元元年四月日张懐瓘述唐张懐瓘书估有好事公子频纡雅顾问及自古名书颇爲定其差等曰可谓知书矣夫丹素异好爱恶罕同若鉴不圆通则各守封轨是以世议纷糅何不制其品格豁彼疑心哉且公子贵斯道也感之乃爲其估贵贱既辨优劣了然因取世人易觧遂以王羲之爲标准如大王草书真字一百五字乃敌一行行书三行行书敌一行真正偏帖则尔至如乐毅黄庭太史箴画赞累表告誓等但得成篇即爲国寳不可计以字数或千或万惟鉴别之精麤也他皆倣此近日有钟尚书绍京亦爲好事不惜大费破产求书计用数百万贯钱惟市得右军行书五纸不能致真书一字崔张之迹固乃寂寥矣惟天府之内仅有存焉如小王书所贵合作者若藁行之间有兴合者则逸气盖世千古独立家尊才可爲其弟子尔子敬神韵独超天姿特秀流便简易志在惊竒峻险髙深起自此子然时有败累不顾疵瑕故减于右军行书之价可谓子爲神骏父得灵和父子真行固爲百代之楷法然文质相沿立其三估贵贱殊品置其五等三估者篆籀爲上估钟张爲中估羲献爲下估上估但有其象盖无其蹟中估乃旷世竒蹟可贵可重有购求者宜悬之千金或时不尚书薫莸同器假如委衢路犹可字偿千金其杜度崔瑗可与伯英价等然志乃尤古力亦微大惟妍媚不逮于张芝卫瓘可与张爲弟索靖则雄逸过之且如右军真书妙极又人间切须是以价齐中估古逺世稀非无降差崔张玉也逸少金也大贾则贵其玉小商乃重其金肤浅之人多任其耳但以王书爲最真草一槩略无差殊岂悟右军之书自有五等黄帝史周宣史钟繇张芝王羲之崔瑗卫瓘索靖王献之已上九人第一等蔡邕张昶荀朂皇象韦诞钟㑹等度徳比义并崔张之亚也可微劣右军行书之价已上六人第二等曹喜邯郸淳罗晖赵袭崔寔刘徳昇师宜官梁鹄胡昭荀爽张彭祖张𢎞傅𤣥魏武帝曹植呉孙晧孙权应璩徐干张昭嵇康何曽卫觊杜预杨肇乐广刘恢司马攸卫恒卫夫人卫玠李式王敦郗鉴郗愔韦昶桓𤣥王廙王导王洽王珉谢安庾廙等或竒才见㧞或絶世难求并庶㡬右军草书之价已上四十三人第三等张嘉庾亮郗超王珣戴若思卫瓘僧惠式王修张翼戴安道王𤣥之王凝之王徽之王操之孙兴公王允之宋文帝宋武帝康昕王僧䖍谢灵运羊欣薄绍之孔琳之萧思话张永萧子良齐髙帝萧子云等互有得失时见髙深絶长续短智均力敌可敌右军草书三分之一已上二十九人第四等张越张融陶𢎞景阮研毛喜僧智永虞世南欧阳询禇遂良等可敌右军草书四分之一已上九人第五等已上率皆估其甚合者其不㑹意数倍相悬大凡虽则同科物稀则贵今妍古雅渐次陵夷自汉及今降杀百等贵逺贱近淳漓之谓也凡九十六人列之如右五等之外盖多贤哲声闻虽美功业未遒空有望于屠龙竟难成于画虎不入流品深虑遗材天寳十三载正月十八日唐蔡希综法书论余家歴世皆传儒素尤尚书法十九代祖东汉左中郎邕有篆籀八体之妙六世祖陈侍中景歴五世伯祖隋蜀王府记室君知咸能楷隶俱爲时所重从叔父右卫率府兵曹参军有隣继于八体之蹟第四兄缑氏主簿希逸第七兄洛阳尉希寂并深工草隶颇爲当代所称也周宣王史籀作大篆秦始皇程邈改爲隶书东汉上谷王次仲以隶书改爲楷法仲又以楷法变爲八分其后继蹟者伯喈得之极元常或其亚草圣始自楚屈原章草兴于汉章帝楷隶则曹喜师宜官梁鹄皇象罗景赵嗣邯郸淳胡昭杜度穷草法则崔瑗崔寔张芝张昶索靖卫瓘卫恒羲献宋齐之间王僧䖍羊欣李镇东萧子云萧思话陶隐居永禅师唐初房乔杜如晦杨师道裴行俭髙士亷欧阳询虞世南陆柬之褚遂良薛稷其次有瑯琊王绍宗颍川钟绍京范阳张庭珪亦深有意焉父兄子弟相继其能者东汉崔瑗及寔𢎞农张芝与弟昶河东卫瓘及子恒颍川钟繇及子㑹瑯琊王羲之及子献之西河宋令文及子之逊东海徐峤之及子浩兰陵萧诚及弟谅如是数公等并遭盛明之世得从容于笔研始其学也则师资一同及尔成功乃菁华各擅亦犹緑叶红花长松翠柏虽占雨露孕育于阴阳而盘错森梢䒠茸艶逸各入门自媚讵闻相下咸自我而作古或因竒而立度若盛传于代以爲贻家之寳则八体之极是归乎钟蔡草隶之雄是归乎张王此四贤者自数百载来未之逮也唐陆羽评徐颜二家书徐吏部不授右军笔法而体裁似右军颜太保授右军笔法而㸃画不似何也有愽识君子曰盖以徐得右军皮肤眼鼻也所以似之颜得右军筋骨心肺也所以不似唐窦臮述书赋古者造书契代结绳初假达情浸流竞美自时厥后迭代沼革朴散务繁源流遂广渐备楷法区别妍媸洎乎我唐天寳末国有寇难府库倾覆散坠闾阎而兴复京都所司徴购得其归者盖寡矣余至徳中往往偶见祛积年之遐想骇此生之新观虽欣鄙夫之幸遇实爲吾君之痛惜恨沉草莽上达无阶因记彼而衒求愿沽诸而善价然爲监临动静公私贸迁徒暂披翫终归他室今记前后所亲见者并今朝自武徳以来迄于干元之始翰墨之妙可入品流者咸备书之并错综优劣直道公论或理尽名言即外假兴喻虽阙标旧品而毕寄斯文刋讹误于形声定目存于指掌其所不覩空居名额并世所传搨者不敢凭准一皆略焉其词曰尝考古而閲史病贱目而贵耳述勲庸而任人挥翰墨而由己则知亲瞩延想如见君子谅风雅之足凭奚卷舒之能已古犹今也斯得美矣虽六艺之未曰书而四人之首曰士书资士以爲用士假书而有始岂特长光价于一朝适容貎于千里篆则周史籀秦李斯汉有蔡邕当代称之俱遗芳刻石永播清规籀之状也若生动而神凭通自然而无涯逺则虹绅结络迩则琼树离披斯之法也驰妙思而变古立后学之宗祖如残雪滴熘映朱槛而垂氷蔓木含芳贯緑林以绳直伯喈三体八分二篆棨㦸弯弧星流电转纤逾植发峻极层巘周秦汉之三贤余目验之所先石虽贞而云泐纸可寄而寳传草分章体肇起伯度时君重而立名自我行而作故掣波循利创质畜怒魏之仲将奋藻独歩或迸泉涌溢或错玉班布蹟遗情忘契入神悟然而负才艺履危惧膏明自煎鬓髪改素生非其代痛惜不遇名微格髙复见叔茂体裁简约肌骨丰嫮如空凝断云水泛连鹭挹子元之瓌蹟髙子上之雄神量藴文儒才苞古人或寄词达礼任道懐仁或仰则钟繇平视卫臻如晴郊驷马维岳降神观士季之轨辙审钟家之超越将望古而偕能与象贤而蹈拙如后生之可畏寔气盖乎前哲呉则广陵休明朴质古情难以穷真非可学成似龙蠖蛰启伸盘复行贺氏兴伯同时共体瘠而不疎逸而寡礼等殊皇贺品类兄弟司马氏之受禅炎爲帝祖伟哉齐王手蹟目覩翰墨之外仁贤是优重则突兀嵩华轻则参差斗牛逮乎龙化东迁景文兴嗣天然俊杰豪翰英异元帝之用笔可观世瑜之呈规仰似如发硎刃虎骇鹗眙懦夫丧精劒客得志成帝则生知草意颖悟通谙光使畏魄青疑过蓝劲力外爽古风内含若云开而乍覩旭日泉落而悬归碧潭康帝则幼少闲慢迥出凡境驷马安车不尚驰骋真率孝武不规不矩气有余髙体无所主若露滋蔓草风送骤雨赳赳道叔逺淳迩俗举姓名而孰多议风度而不足元子惮其武威吾徒遵其轨䠱道子雅薄緜密纤润露轻藏沉假曲蹑峻犹尺水之含衆象小山之拟万仞季初则隐姓名展纤劲写搨共传赏能交盛犹锯牙钩爪超越陷穽巨源正书朴略仍余染翰忘筌寄情得鱼若披坚草泽匿锐茅庐叔夜才髙心在幽坟允文允武令望令闻精光照人气格凌云力举巨石芳逾衆芬季鹰有声古貎磅礴虽无名验攀附张索如凝阴断云垂翅一鹗子尼简约片月孤峰千嵗之下森森古容彦先尚质无而不有犹崆峒之上世俗谁偶越石伟度粃糠翰墨如伐树而爱人似问鼎而在徳敬思敬康二孔殊芳思行则轻利峭峻类惊虬逸骏康草则古质郁纡如落翮摧枯雍容士行季孟公旅肌骨闲媚精神慢举如辞山登朝混迹杂处孝文刚断谨正援豪古体虽拙今称且髙如贵胄之跃骏武贲之操刀思逺则藁草悬解笔墨无在真率天然忘情罕逮犹羣雀之飞广厦小鱼之戏大海望之之草紧古而老落纸筋槃分行羽抱如充仞多士交连杂寳体大法殊实推世踰禀天然而自强乱帝札而见拘犹朝廷宿旧年徳相趋叔文法钟纤薄精练用笔虽巧结字未善似渐陆之遵鸿等窥巢之乳燕博哉四庾茂矣六郗三谢之盛八王之竒至如强骨慢转逸足难追翰断蓬征拖蔓葛垂任纵盘薄是称元规遗古效钟叔豫髙踪虽稳密而伤浮浅犹叶公之爱画龙积薪之美更览稚恭名齐逸少墨妙所宗善草则鹰搏隼击工正则劒锷刀锋愧时誉之未尽觉知音而罕逢其荒芜快利彦祖爲容似较狡兔于大野任平陂之所从道徽之丰茂宏丽下笔而刚决不滞挥翰而厚实深沉等渔父之乗流鼓枻髙平奕叶盛徳遗能方囬重熙接翼嗣兴囬则章健草逸发体廉稜若冰释泉涌云奔龙腾密壮竒姿抚蹟重熙若投石㧞距怒目扬眉景兴当年曷云世乏正草轻利脱略古法蹟因心而谓何爲吏士之所多惜森然之俊爽嗟薎尔于中和处约道𦙍家之后俊狂草势而兄优谨正书而弟润俱始登于学次慙一亏而九仞谢氏三昆尚草特峻犹注飞涧之瀑熘投全牛之虚刃达士逸蹟乃推无奕豪翰云爲任兴所适能事雅量末归安石至夫藴虚静善草正方员自穷礼法拘性犹恒徳之仁智应物之龟镜恨其心惧景兴书轻子敬塞盟津而捧土损智力有余病业盛瑯琊茂𢎞厥初衆能之一乃草其书将以润色前范遗芳后车风稜载蓄髙致有余类贾勇之武士等相惊之戏鱼有子敬伦蹟存目验以古窥今调渉浮艳尚期羽翼鸿渐芝兰香染与兄胜而弟负将奢也而宁俭绳绳宜尔杰出季琰露锋芒而豁懐傍礼乐而无检犹抟扶摇而坐致超峻极而非险然则穷极奥㫖逸少之始虎变而百兽跧风加而衆草靡肯綮游刄神明合理虽兴酣兰亭墨仰池水武未尽善韶乃尽美犹以爲登泰山之崇髙知羣阜之迤逦逮乎作程昭着襃贬无方秾不短纤不长信古今之独立岂末学而能扬幼子子敬创草破正雍容文经踊跃武定态遗妍而多状势由己而靡罄天假神凭造化莫竟象贤犹乏乎百中偏悟何慙乎一圣斯二公者能知方祁氏之奚午天性近周家之文武诚一字而万殊且含规而孕矩然而真蹟之称独标俣俣忘本世心余所不取何哉且得于书法失于背古是知难与之浑朴言可以爲斲磨主矣温温伯舆亦扇其风风流之表轩冕之中骨体遒正精彩沖融已髙天然恨乏其功如承奕叶之贵胄备夙训之神童粤若太原之英二子间生仲祖慕元常之则懐祖通文献之情方言慕而我媿比叔文而此荣习所通而不及参放之而先鸣结束体正肆力专成犹栋梁冨于合抱巧匠斲而未精髙利迅薄连属攲倾犹鸟避罗而势侧泉激石而分横若夫反古不忘吾推世康似无逸少如禀元常犹落太阶之蓂荚掇祕府之芸芳次道淳实寡于风彩自是雄姿翰墨具在如士大夫之京华游处参贵胄而肤质未改行仁靡杂唯钟是师恱端闲于髙轨能终始于清规虽带偏薄亦能邻几若凤雏始备于五采长松仅举乎一枝真长则草含稚恭之爽垲正迩越石之羁束轻浮森峭秾媚藻缛落衆木于秋杪狎羣鸥于水曲国明励躬钟氏余风壮利纤薄守雌知雄如道门之子仙路时通猗欤子成狥蹟过名正隶敦实藁草沉轻元常髙风虽疎复呈犹不考击之钟鼓含律吕之音声君祖驰驭艺忝令誉穷正验草而罕逮其能作伪乱真而未可爲据正企钟而悠邈草师王而莫着与夫敬仁道羣或㧞茅以连茹犹锐意鹏举致身鹰翥元子正草厚而不伦若遗翰墨犹𢃄真淳似山林之乐道非玉帛之能亲敬道耽翫锐思豪翰依凭右军志在凌乱草狂逸而有度正疎涩而犹惮如浴鸟之畏人等惊波之汎岸道羣闲慢气格自充始习新制全移古风与伯舆之合极若子敬之童蒙犹冨礼乐之世胄备神彩于厥躬长茂草势既㨗而疎慕王不及独断所如犹鸷鸟击搏而失中因蹭蹬于丘墟元寳刚直两王之次骨正力全轨范宏丽凌突子敬病于轻肆同变武而习文若访龙而获骥季舒纤劲循古有体遇稀难评唯署一启顺阳笔精吾见𤣥平近瞻元常俯视国明利且掩薄多能似生如班输之运斧乏栋以经营武子正笔颇全古质去凡忘情任朴不失犹髙人之与释子志繇道而秉律长民则全效子敬便与性分宏逸生于天机衆妙总而独运凌所师而小薄壮若已而不紊犹豁其流而氷开殷其响而雷奋道和闲雅离古蹑真慢正繇徳髙踪絶尘若昂藏愽达之士謇谔朝廷之臣放之率尔草健笔力岂忘保持足见准则犹片锦呈巧细流不极杨真人之正行兼淳熟而相成方员自我结构遗名如舟楫之不系混宠辱以若惊宋珽讹紧足光利用习古者或以爲轻日新者必因而重犹朴散而分形噐务成而立赋颂宋武徳舆法含古初见答道和之启未披有位之书观其逸毫巨丽载兆虎变髙躅莫究其涯雄风于焉已扇犹金玉鑛璞包露贵贱皇矣文帝大知正隶举已达于纵横攀王媚于紧细向精专而习熟㡬可与之兴替尚瞻击水之鹏抟且并闻天之鹤唳孝武则武威戡难翰墨驰声虽禀训而已髙恨一篑而未成徒忌人之贤已冀及父之令名与思话而雄强追彦琳而愧耻若夷狄之佳丽慕容颜于桃李太宗徽音用壮之心遗弃鄙野不无髙深快埽时俗匠古邻今冠柤棃之下果怯鸾凤之珍禽南平休𤣥笔力自全幼齿结构老成天然比夫鸟在鷇龙潜泉符彩卓尔文词粲然休茂尚沖已工法则长于用笔结字短于精神骨力性灵可观运用未极犹凫雏鹄子初备羽翼后见三谢两张连辉并俊若夫小王风范骨秀灵运快利不拘威仪或摈犹飞湍激石电注雷迅方明寛和隐媚且润如幽闲女徳礼教士𦙍茂度逸翰景初清规或大言而峻薄或寡誉而掘竒并心轻两王蹟及宗师拟鹤鸣而子和殊鲤退而学诗敬元则亲得法于子敬虽时移而间出手稽无方心敏奥术宁磅礴而不忘本分纵横而麤得师骨遇其合时髣髴唐突犹圗骐骥而莫展傃真仙而非实尔后王羊谬同衆靡余风彦琳敬叔允执厥中孔则愈于紧速病于枯偏超举之余窥羊及肩犹蓬瀛心想濩武风传竞其丰利又覩薄氏纤员克成骨力犹稚精彩润密乃诚莫贰驾友凌师抑亦其次虽鍮无金价而珉实玉类淮水茂族敬𢎞不坠故朝余风翰墨兼至既约古而任逸亦遗能而独驶犹剏埏植于昔人全朴略而成器蔓衍枝派思𤣥不忘稳厚而无法度淳和而蓄锋芒犹君子自适顺时行藏颜氏儒门士逊墨妙大令典则中散风调薄首孔肩体格惟肖如惊弦履险避地膺峭垣公䕶之神凝笔迟冨雅景乏士规犹门寒道髙衣薜言诗翩翩正祖恭己法则师资小王深入阃域安知逸气未详笔力犹骥异真龙紫非正色思话緜密缓歩娉婷任性工𨽻师羊过青似凫鸥鴈鹜游戏沙汀二王变古法有所属兢兢秀之敛翰谨束如仙童乐静不见可欲仲逺循常繇衷迩俗企彦琳之墙仞遵茂度之轨躅岂闻一而得三同出呉而入蜀世期旁通崛强断利叅方回之章法得敬元之草意匪庖丁之解牛同君子之不器长玉靡慢神闲态秾护小王之伟质错明帝之髙踪犹执徳而风尘不杂发言而礼义攸从江侯僧安揵利而干貎兼轻媚体出多端犹间庭之卉木小苑之峰峦道力草雄员转不穷壮自躬之体格疲逸少之遗风犹立言而逍遥出世验迹乃夙夜在公齐髙则文武英威时来运归挺生绍伯墨妙翰飞观乎吐纳僧䖍挤排子敬昂藏郁㧞胜草负正犹力稽牛刀水展龙性世祖宣逺象贤岂敢仰英规而无功超笔力而有胆莫顾陈式率由胷襟能骋逸气未忘童心若横波束薪泛滥浅深子良则能知未善心逺蹟迩家风若遗古则翻鄙虽有力而无体将从真而自美犹土阶茅茨俭徳之始彦囬无节笔翰亦尔快利不拘足用而已如垂枝枫桞抑叶把梓蔚先忠良自我名扬老成不亏和雅允臧若穷隐肥遁志傲侯王非礼不言从容始昌如硕徳君子道义难量而盛徳有素笔精源长简穆父子载茂余芳僧䖍则密致丰冨得能失刚鼓怒骏爽阻员任强然而神髙气全耿介锋芒发巻伸纸满目辉光才行兼而双絶名实副而特彰如运筹决胜威震殊方伯寳次道并资义训兄则杂而外兼禀家君于己分弟则纤薄无滞过庭益俊并能寛闲墨妙逸速豪奋比达士与君子人不知而不愠仲寳同夫季舒署名莫窥墙仞茂谦则壮而不密骋志恒俗轻师谟任纵欲如勇夫格兽径越林麓寳光谐之同调合韵差池去就羽翮齐振依萧附王俱曰慕蔺论骨气而何壮验精神而顾峻犹岸柳之先春得地连于河润希秀之蹟敬叔之伦正则谨促有度草则拘检靡伸如俭徳君子清朝士人思光逸才挥翰无滞超寳光之力从僧䖍之制越恒规而渉往出衆格而靡继如塞路蓬转摩霄鸢唳梁则髙祖叔逹恢𢎞厥躬泯规矩合童蒙文胜质而辞寡明察衆而理穷犹巧匠琢玉心惬雕虫简文慕钟不瑕有害慠景乔而含古肩邵陵而去㤗世调则气吞元常若置度内方之惠达㫖趣犹昧擅时誉而徒髙考遗踪而罕逮孝元不拘快利睢盱习寛舒于一体加紧薄而小殊惟数君之翰墨称天伦之友于皆可比兰菊殊芳鸿鴈异躯仲正则寛而壮賖而密婆娑蹒跚绰约文质禀庭训而微过任天然而自逸若衆山之连峰探仙洞而不一景乔则润色钟门性情励己丰媚轻巧纤慢旖旎诗虽易其国风赐岂贤于夫子犹鸾窥镜而鼓翼虎不咥而履尾名劣笔健乃逄王克通流未精疎快不忒犹腐儒宿士运用自得陆杲迅熟骋㨗遗能任纵便无风稜如郊垧羽猎䎀狘奔腾体杂闲利覩夫彦昇构牵掣而无法任胷懐而足凭犹注悬泉咽凝氷茂逺健锐足以自给彦和连环迅不可及如过雨之奔檐霤飞燎之赫原隰文海紧快势逸气髙未忘俗格锐意操刀犹乐成名于朝市嗤遁迹于蓬蒿季和慢速风规所属员转颇通骨气未足文机纤润稳正利草輭媚横流姿容美好若其抑阮襃殷庶㡬同尘似泉激熘于悬磴木垂条于晚春惟子深与惠达总景乔之幼志俱亲拂豪同陪结字深正稳而寡力达草寛而丰意或比父而疎省或过师而巧媚谁与别其罗纨且欲同乎箧笥肩吾通塞并乏天性工归文华拙见草正徒闻师阮何至辽敻使鉊刀之均锋称并利而则佞通明髙爽紧密自然摆阖宋文峻削阮研载窥逸轨不譲真仙犹龙髯鹤颈奋举云天彦渊气懦任力或滞犹翮短风髙昇沉靡制𢎞譲迅快放诞可观利疾速着笔墨轻干若星居僻陋蔓木樛盘蠢蠢懐约任己作制若孤陋儒生辛勤一艺爰及陈氏霸先剏业盘桓有威牢落无法王师凭怒挫衂攻劫嗟文炀而不知徒染豪而败法沈氏后徳名标嫠华允光亲署独美可嘉如晩晴游云傍日残霞叔齐郁然名押而已伯仁软慢尺牍近鄙钦荣之之劲举虽师心而入流髙疎壮浪复覩伯谋并如策马驰逐苇航泛浮智永智果禅林笔精天机浅而恐泥志业髙而克成或拘凝重萧索家声或利凡通周章擅名犹能作缁门之领䄂爲当代之准绳并如君子励躬于有道髙人保志而居贞坡陁緫持独歩方外甘率性而衆异非接武于兴㑹若时违隐沦卒不冠𢃄孝穆鄙重刚毅任拙犹偏禆武夫胆勇志怯仲伦则快速无度驰突不疎尺题已终笔势仍余似逸笼槛之衆鸟恣飞鸣之所如徳章率尔流浪急速骨气乍髙风神入俗符纵志而失道等溃河与颠木快哉伯武心空手敏古风若遗令范惟允如平郊逸骥晩景飞隼翩翩济阳茂世希祥任朴无闻适俗不忘父轻而迅子凛而强接武随波雷同野王异硗肥之挺质俱竹柏之凌霜知道则寛疎弛慢无可取则削凡常病窒塞犹岸陆纵獭艰辛骋力含茂悠悠荐臻同徳迫时季而陵替俱道丧于翰墨徒麋鹿爲后先非胜负可差忒贺氏曰朗虽非动人不事笔力犹阻学贫若官游旅泊衣化风尘萧条北齐浩汗仲寳劣充凡正备法紧草遐师右军歘尔繇道究千变而得一乘薄俗而居老如海岳髙深靑分孤岛文深孝逸独慕前踪至师子敬如欲登龙有宋齐之面貎无孔薄之心胸隋则𤣥平嗣方讹俗名扬彦谦草力浮紧循常糟粕右军之化依稀夫子之墙皆如益星榆之衆象无月桂之孤光昌衡跌宕率尔而作虽蔑法而或乖乃由衷而不怍似野笋成竹长风陨箨我巨唐之膺休一六合而阐幽武功定文徳脩髙祖运龙爪陈睿谋自我雄其神貌冠梁代之徽猷太宗则备集王书圣鉴旁启虽蹑闾井未登阶陛质讵胜文貌能全体兼风骨总法礼武后君临藻翰时钦顺天经而永保先业从人欲而不顾兼金睿宗垂文规模尚古飞五云而在天运三光以窥户开元应干神武聪明风骨巨丽碑版峥嵘思如泉而吐凤笔爲海而吞鲸诸子多艺天寳之际迹且师于翰林嗟源浅而波细汉王童年自得书意夙承羲献守法不二惠文靡倦博好敦劝恨夫有始无终灰烬成空茍惧存而投阁徒荣没而昇宫尚可谓梁园笔壮乐府文雄累圣重光之盛业六书一艺之精工非所以抑至人之徇已服勇士以雕虫责繁声于韶頀征艶色于苍穹者也爰有懐琳厥迹疎壮假他人之姓字作自己之形状髙风甚少俗态尤多吠声之辈或浸余波若乃出自三公一家面首欧阳在焉不顾偏丑䫜翘缩爽了臬黝糺如地隔华戎屋殊户牖学有大小夏侯书有大小欧阳父掌邦礼子居庙堂随运变化爲龙爲光永兴超出下笔如神不落疎慢无慙世珍然则壮文㡬而老成与贞白而徳邻如层台缓歩髙谢风尘纂焕嗣圣体多拘检如得珷玞乱其琬琰河南专精克俭克勤伏膺告誓锐思猗文恐无成如画虎将有类于效颦虽价重衣冠名髙内外浇漓后学而得无罪乎柬之効虞疎薄不逮少保师褚菁华却倍超石鼠之効能愧隋珠之掩颣房文昭则雅而能和稳而不讹精神正气胷臆余波若苹萍异品共泛中河殷公王公齐名兼署大乃有则小非无据骐驎将腾鸾凤欲翥题二牓而迹在叹百川而身去王祕监则首末全贞尊道重徳或终纸而结字或重模而足墨濩落风规雄壮气力播清誉而祖述屡见赏于有识如曲圃鸿飞芳园桂植䖍礼凡草闾阎之风千纸一类一字万同如见疑于氷冷甘没齿于夏虫张长史则酒酣不覊逸轨神澄囬眸而壁无全粉挥笔而气有余兴若遗能于学知遂独荷其颠称虽宜官售酒子敬埽帚遐想迩观莫能假手拘素屏及黄卷则多胜而寡负犹庄周之寓言于从政乎何有湖山降祉狂客风流落笔精絶芳词寡俦如春林之绚采实一望而写忧雍容省闼髙逸豁达解朝服而归乡歛霓裳而辞阙广平之子令范之首娅姹钟门逶迤王后成都先觉翰墨泉薮子敬元常得门窥牖侍中简穆异代同友于孔门而升堂惜颜子之不寿韩常侍则八分中兴伯喈如在光和之美古今迭代昭刻石而成名类神都之冠盖赫赫许昌翰苑文房征前贤而少对当圣代而难方卫包蔡隣功夫亦到出于人意乃近天造荥阳昆弟内外光华挥豪美丽自是一家幼弟曰逾丹青大夸信斲玉而剖石即拣金而披砂温良之徳书画兼美诚依仁以游艺同上善之若水诗入国风笔超神迹李将军世称髙絶渊微已过薛少保时许美润英粹合极史侍御惟则心优世业阶乎籀篆古今折衷大小应变仰髙台而瞩逺俯川陆而必见通家世业赵郡李君峄山并骛宣父同羣洞于字学古今通文家传孝义气感风云延安君则快速不滞若悬流得势三原君则婉媚巧密似垂杨应律宋儋李璆擅美中州李师王而意浅宋祖钟而体流员外萧公名成于薛安西变体光润愉恱张氏四龙名扬海内中有季弟功夫少对右军风规下笔斯在吕公欧钟相杂自是一调虽则筋骨干枯终是精神崄峭其于小楷尤更巧妙吾兄则书包杂体首冠衆贤手倦目瞥瞬息弥年比夫得道家之深㫖习阆风而欲仙马家刘氏临効逼斥安西兰亭貌夺真蹟如宓妃遗形于巧素再见如在之古昔押署则纵僧权似长松挂劒结体则敛满骞如磐石卧虎繁多乃懐充懐珍稀少乃延祖𦙍祖炽文时有何妥近覩虽正姓名美其傲古恨连书于至寳无尺牍之行伍印验则玉斲胡书金镌篆字少能全一多不越四国署年名家标望地独行龟益龟益并设窦衆贞观开元文止于二开元陶安东海徐李所祕陶安东海万言方寸翰囿所类轨飞张氏永保任氏言事古小雌文东朝周顗审定窦蒙亭侯袭贵猗欤刘郑门承貂珥义仰彭城邺周印异或有慙于稽古谅无乏于雅致宋虞龢表闻于明皇帝齐简穆书答于竟陵王表称委尽书乃备详藻鉴则梁髙祖巧而未博邵陵王博而未至庾中庶失品格拘以文华傅五兵比亡年广于职位名録编于司马善状集于散骑李亚相着藻饰之繁张兵曹擅习翫之利考数公之着称多博约而竝记余不敏于登髙岂虚言而求备敢直笔于亲覩非偏誉于所嗜也我小司空韦公曰述职该艺府才同史笔茂族挺生圣朝间出若乃阐异闻之㫖接片善之勤则必忘疲吐握不间风尘所谈而改观成市所寳而増价爲珍小擅声于自我大推美于其人彼凡百而驰名既往遇此公而其徳惟新可谓千载一时孤标絶伦矣及乎验徳力之工拙知古今之优劣余稽古而翫能因假手而有説匪徒姓名记録面目超越相质披文虚空嵗月者矣是用相如慕蔺抚新蹟而忘懐岂甘赐也望回抱遐心而结舌终冀乘时出处备展名节其或萃傅巖而㑹颍川归右史而入补阙祭酒翰林之寻绎乌台粉署之敦閲欣给事之道𢎞仰议郎之区别韩生委输滕子拥决张氏旁求陆家胥恱释朏超彼岸梅仙行无辙温播金声崔含冰洁若惊陈赵贾勇徐薛关郭䨇奋飞潘袁两倾竭簪缨布素申道间设既辐辏而川流并观光于后哲速珠玉之无胫可得略而言曰长安则穆聿王昌𨗳其源叶丰田颖委其躯必拾遗市骏懐寳飞凫洛阳则杜福刘翌穷弥固齐光赵晏乐忘劬皆夸目动利实有若无诗不云乎匪斧语有之曰反隅若或征数子之运用甘千里之殊涂则我鸡犬而无来无往子衣裳而不曵不裾成一家之憬彼暌四海之友于事符道因心与日亲几变灰律渉歴冬春互爲賔主往返周秦左翊吾兄业穷幽逺龙兴张揖道契真淳雅兴闭关以随扣古风开卷以袭人不然者何穷独而恣怡恱何市朝而贪隐沦衆美森然往哲来贤一朝而星罗入眼百代而云披及肩身已没兮若休迹遗芳而可传彼金印玉玺丰碑货泉虫篆制而八分开矣正隶兴而藁草行焉不可量乎所覩又何极乎备宣若乃流誉前代効绩当年録军机而羽括鹰隼述国命而发挥貂蝉通亲友以感节启咨谋以闻天接武波委嗣芳鳞连则余不譲于赋颂敢分媸而别妍恃乎幼好而晚知之乃至熟也曲察而直言之斯无愧与将拭目而衆利轻言入掌而百忧俱写其藤苔缣縠侧理蜀幅花麻黄绚缁赭绀緑沦压而迩蠧亡文保持而逺完缄卷上智所以悬解中庸所以交战取迷伊地贻笑鄙贱则有乌丝缥首紫茧露面好丹时更悲素色变状𤣥豹之雾隐规雕虎之风扇虽置水弥旬移装屡徧益深沉于质直乃容易于览见嗟乎舍不疑于古疎取凭假于俗眩诱浅情于末兴肆凡赏而流眄何其妄哉宁知立法而亏真作徳而还淳忘情是恱代有其人必也易背以时受彩无欺敏洽和之妙道得润软之成规疎密苦乐殊形异宜上约下丰始増末禆沽将实名位充合离或附巻均端足使其夷或鸣砧妥帖然后呈姿探寻源流志逸肥遯缉合翦截躬劳不闷明齐短长闇决分寸诫悤悤于或躁祛悢悢之遗恨至如虹萦丝带鸾舞锦标青间绫文出之衣表檀心鼊首金映银络舒囊貎妍抚巻香作多此饰类又难详备若乃见稀意欲虽可弃而崑山片玉翫乆厌充虽可寳而纨扇秋风竞舍兹而易彼夸视审而听聪或芟秽于匿迹或丧真于矜工伙哉耳误尠矣目穷因既原乎识量遂悬别其淹通已分流而在兹徒并骛而争雄假使作伪心劳乱真首出昧目童幼摧残纸笔终令君子弃瑕以㧞材壮士断腕以全质期补劳于得丧励採葑于始卒子猷之竹在焉曷可无其一日夫喻大始于事卑方崇极于类聚况物着公器赏推善主异清白而非弓裘岂孙谋而绍宗祖仰如尧禅舜舜命禹道必贵乎声同天无亲而徳辅归可保于授受靡自私而御侮故知乖其趋者则密戚而心捐合其轨者则举储而掌传亮玉白之利末望吾徒之义先至其罢琴闲堂散袠虚牖閲新连之卷轴倾旧满之樽酒畅懐古而遗形荷逄时以濡首炎凉所寄偃仰无咎烟积孤松春过五栁想薜萝而在眼狎鸾凤而盈手善隣得朋知我益友暗遗名利卧度卯酉遂志愿兮茍若斯生可凭兮死不朽虽金翠溢目陶匏聒耳徒润色于多欢实无阶于竞美贤贤易色勿药有喜茅居食贫陋巷饮水誓将敦素业而毕世振清风而何已乱曰资乐道子善莫大佐𤣥览子寄所頼芝兰满室兮遗美芳朋友忘言兮古人㑹想贤玩蹟子俨如在史册悠悠兮㡬千载唐窦蒙注述书赋语例字格吾弟尚辇君字灵长翰墨师张王文章凌班马词藻雄赡草隶精深平生着碑志诗篇赋颂章表凡十余万言较其巨丽者有天寳所献大同赋三殿蹴踘赋以讽兴谏诤爲宗以匡君救时爲本帝乃咨尔可编筴书中使王人荣曜戚里龙章凤篆宠钖儒门及乎晩年又着述书赋总七千四百六十言精穷㫖要详辨祕义无深不讨无细不闻徴五典三坟考九丘八索诗骚礼易文选词林犹不尽所知故别结语立言曲申幽奥一字一句数义旁通尚辇君学究天人才通诂训注觧分析皆凭史𫝊注有未尽在此例中意有未穷出此格上凡古今名哲正文唿字尊贵长老各言其亲或取便引官或因言称爵句则两字三字五言四言而于其以之间或六或八改时革命之际举一相从虑学者致疑仍施朱㸃发此语之理例别有字格存焉凡一百二十言并注二百四十句且襃且贬还同谥法披文感切抚已崩摧手迹宛然如向来之放笔天才卓尔成千载之分襟考义铭心言笑在目一枝先折痛贯肝肠两眼既枯哀纒骨髓忘情天然质朴斲磨体裁意态不伦枯藁专成有意正行草章神圣文武能妙精古逸髙伟老喇嫩薄强稳快沈紧慢浮密浅丰茂丽宏实轻瘠疎拙重纤贞艳峻润险怯畏妍媚讹细熟雄雌飞爽动成礼法典则偏干滑駃闲㧞放郁秀束秾峭散质鲁肥痩壮寛御定佩文斋书画谱卷九御定佩文斋书画谱卷十目録钦定四库全书御定佩文斋书画谱目録第十卷论书十唐韦续九品书人论唐人书评唐吕总续书评南唐后主李煜评书宋欧阳修论南北朝书宋苏轼论唐六家书宋苏轼评书宋黄庭坚论古人书宋黄庭坚论近世书宋米芾评书宋米芾续书评宋蔡襄评书宋张耒评书宋李之仪论苏黄衆贤书宋朱长文续书断宋陈黄裳评曽氏兄弟书宋黄伯思论逸少诸子书宋黄伯思评书宋髙宗评书宋朱熹评书宋魏了翁论三家书宋倪思评书宋赵希鹄评宋朝名贤书宋葛立方论米蔡二家书元元好问评金国名公书元袁裒评书元赵孟頫论宋十一家书元鲜于枢评书元宋本评书明方孝孺评书明解缙续书评明王鏊论宋人书明呉寛评书明祝允明书述明杨愼评书明何良俊评书明王世贞论呉中书明王世贞叙书家父子姓名明丰道生评书明詹景鳯评呉中十二家书明莫云卿评书明董其昌评书明邢侗名人书法评明项穆评书明范钦评书明谢肇淛评书明娄坚评书明周之士评元人书明周之士书家评卷十钦定四库全书御定佩文斋书画谱卷十论书十唐韦续九品书人论上古创意制字务在形质自夏禹之后乃精妙间生体操屡移实难具美今继眞约古品藻録其长分为三等皆旁通上中下总一百九人列之于后上上十九人夏禹作象形篆以铭钟鼎髙祖神尧皇帝行隶太宗文武皇帝行草至道大圣大明孝皇帝八分鲁司宼文宣王大篆周史籀大篆仙人务光倒薤篆秦相李斯小篆后汉崔瑗隶草等书后汉蔡邕隶篆八分后汉杜伯度章草后汉师宜官正隶草后汉王绮正隶草魏梁鹄八分汉张芝草魏钟繇正书散隶呉皇象八分王羲之正书行草飞白唐张旭大小草正书上中十三人秦程邈正行汉萧何署及草隶汉武帝正篆后汉张昶八分及草后汉王次仲正隶及八分魏韦诞正章草及署晋索靖行书晋李矩妻衞夫人正行晋卫瓘草隶行晋羊衡母蔡夫人正书晋卫恒隶书晋王献之行草飞白齐王僧䖍行草上下十三人汉武帝行草八分汉张彭祖行草魏钟㑹八分晋庾亮行草晋庾亮妻荀夫人正行篆隶晋庾翼行草晋谢安行草晋王洽八分隶及篆晋桓温行草晋虞安吉正草大篆宋羊欣草隶陈智永禅师正草梁武帝篆正行草中上十四人后汉张昶正草晋王克行草晋阮籍行草晋嵇康草晋刘伶行草晋王旷行隶晋王凝之行隶草晋王徽之行及草隶齐萧思话行草宋史稜行隶欧阳询正及行陆柬之行草禇遂良正行隶草虞世南正草中中十人后汉罗晖行后汉赵袭行隶后汉皇甫规妻马夫人行隶晋阮咸行草晋王戎行草晋郗超行草宋王藻之行草梁萧子云行隶陈阮研正及行周庾信行及草中下十二人后汉崔寔行隶呉大帝孙权行草晋桓𤣥行隶晋郗愔行隶宋谢灵运行隶齐周颙行草齐陆彦逺行草梁陶隠居行草陈沈君理行隶陈蔡圣正行草唐贺知章大行仙人司马鍊师正及大篆下上八人魏钟毅行隶晋陆机行草晋王凝之妻谢道韫行草晋郗愔妻傅夫人正篆齐张融行草梁简文帝行隶邵陵王行草陈张正见行草下中十人呉主孙皓行隶晋王子敬行隶晋山涛行隶齐武帝行草齐丘道护正草梁陆倕行草梁庾肩吾隶行草隋贺混行草唐房𤣥龄行草唐薛稷行草下下九人蜀相许靖行草晋虞绰行隶齐王晏行草晋康昕行草齐蔺靖行草北齐刘逖行草周单于斯彦行草齐张士隠行草北齐魏夫人正行唐人书评李斯书骨气丰匀方员妙絶曹操书金花细落徧地玲珑荆玉分辉瑶巖璀璨卫夫人书如插花舞女低昂美容又如美女登台仙娥㺯影红莲映水碧沼浮霞桓夫人书如快马入阵屈伸随人傅玉书如项羽投戈荆轲执㦸王羲之书如壮士拔劒壅水絶流头上安㸃如髙峰坠石作一横画如千里阵云捺一偃波若风雷震骇作一竖画如万岁枯藤立一倚竿若虎卧鳯阁自上揭竿如龙跃天门嵇康书如抱琴半醉咏物缓行又若独鹤归林羣乌乍散宋文帝书如叶里红花云间白日陆柬之书髣髴堪观依稀可拟王绍宗书笔下流利快健难方就看熟视转増美妙程广书如鸿鹄㺯翅翺翔颉颃萧子云书如上林春花逺近瞻望无处不发孔琳之书放纵快健笔势流利二王以后难与比肩但功亏少故劣于羊欣张越书如莲花出水明月开天雾散金峰云低玉岭虞世南书体段遒媚举止不凡能中更能妙中更妙欧阳询书若草里蛇惊云间电发又如金刚瞋目力士挥拳褚遂良书字里金生行间玉润法则温雅美丽多方薛稷书多攻褚体亦有新竒唐吕总续书评篆书一人李阳冰书若古钗倚物力有万夫李斯之后一人而已八分书五人梁昇卿书惊波徃来巨石前却卢藏用书露润花妍烟凝修竹张廷珪书古木崩沙闲花映竹韩择木书龟开萍叶鸟散芳洲史维则书鴈足印沙深渊鱼跃眞行书二十二人薛稷书风惊苑花雪惹山柏萧诚书舞鹤交影腾猿在空韦陟书虫穿古木鸟踏花枝李邕书华岳三峰黄河一曲蔡隐丘书古质新意自是一家宋儋书暮春花发夏栁枝低徐浩书固多精熟无有意趣颜眞卿书锋絶劒摧惊飞逸势沈千运书饥鹰杀心忍痩筋骨关操书渊月沉珠露花濯锦郑䖍书风送云收霞催月上李璆书垂藤着地枯木如折呉郁书字体緜宻不谢当时赖文雅书腾沙郁雾翻浪扬鸥贺知章书纵笔如飞酌而不竭何昌裔书子敬余波时时可翫宋之问书天性卓絶而功未逮张从申书逺近称美独歩江外李清吉书变化自逸代有斯人释𤣥悟书骨气无双逈出时辈释湛然书子云之后难与比肩释崇简书临写逸少时有乱真草书十二人张旭书立性颠逸超絶古今孙过庭书丹崖絶壑笔势坚劲张懐瓘书继以章草新意颇多张芬书孤松耸身弱草垂露张彪书孤峰削成藏筋露节邬彤书寒鸦栖林平冈走兎陆曽书惊波鱼跃深水龙潜史鳞书逸气雄镇超然不羣梁耿书错落鱼文纵横鸟迹房广书婉美芬蔼春莺欲娇沈益书春鹭窥鱼秋蛇赴穴释懐素书援豪掣电随手万变南唐后主李煜评书善法书者各得右军之一体若虞世南得其美韵而失其俊迈欧阳询得其力而失其温秀褚遂良得其意而失其变化薛稷得其清而失于拘窘颜真卿得其筋而失于麤鲁栁公权得其骨而失于生犷徐浩得其肉而失于俗李邕得其气而失于体格张旭得其法而失于狂献之俱得而失于惊急无藴借态度宋欧阳修论南北朝书南朝诸帝笔法虽不同大率意思不逺眇然都不复有豪气但清婉若可佳耳南朝士人气尚卑弱字书工者率以纤劲清媚者为佳自隋以前碑志文辞鄙浅又多言浮屠然其字画徃徃工妙惟后魏北齐差劣而又字法多异宋苏轼论唐六家书永禅师书骨气深穏体兼衆妙精能之至反造疎淡如观陶彭泽诗初若散缓不收反覆不已乃识其竒趣欧阳率更书妍紧拔羣尤工于小楷髙丽遣使购其书髙祖数曰彼观其书以为魁梧竒伟人也此非知书者凡书象其为人率更貌寒寝敏悟絶人今观其书劲险刻厉正称其貌耳褚河南书清逺萧散微杂隶体古之论书者兼论其生平茍非其人虽工不贵也河南固忠臣但有谮杀刘洎一事使人怏怏然余尝考其实恐刘洎末年偏忿实有伊霍之语非谮也若不然马周明其无此语太宗独诛洎而不问周何哉此殆天后朝许李所诬而史官不能辨也张长史草书頽然天放略有㸃画处而意态自足号称神逸今世称善草书者或不能真行此大妄也真生行行生草眞如立行如行草如走未有未能行立而能走者也今长安犹有长史眞书郎官石柱记作字简逺如晋宋间人颜鲁公书雄秀独出一变古法如杜子美诗格力天纵奄有汉魏晋宋以来风流后之作者殆难复措手栁少师书本出于颜而能自出新意一字百金非虚语也其言心正则笔正者非独讽諌理固然也世之小人书字虽工而其神情终有睢盱侧媚之态不知人情随想而见如韩子所谓窃斧者乎抑眞尔也然至使人见其书犹憎之则其人可知矣宋苏轼评书自颜栁氏没笔法衰絶加以唐末丧乱人物凋落文采风流埽地尽矣独杨公凝式笔迹雄杰有二王颜栁之余此真可谓书之豪杰不为时世所汨没者国初李建中号为能书然格韵卑浊犹有唐末以来衰陋之气其余未见有卓然追配前人者独蔡君谟书天资既髙积学深至心手相应变态无穷遂为本朝第一然行书最胜小楷次之草书又次之大字又次之分隶小劣又尝出意作飞白自言有翔龙舞鳯之势识者不以为过欧阳文忠公书自是学者所共仪刑庶㡬如见其人者正使不工犹当传寳况其精勤敏妙自成一家乎杨凝式书颇类颜行李建中书虽可爱终可鄙虽可鄙终不可弃李国主本无所得舍险痩一字不成宋宣献书清而复寒正类李西台重而复寒俱不能济所不足苏子美兄弟俱太峻非有余乃不足也自君谟死后笔法衰絶沈辽少时本学其家传师者晩乃讳之自云学子敬病其似传师也故出私意新之遂不如寻常人近日米芾行书王巩小书亦颇有髙韵虽不逮古人然亦必有传于世也宋黄庭坚论古人书大令草法殊迫伯英淳古少可恨弥觉成就耳所以中间论书者以右军草入能品大令草入神品也余尝以右军父子草书比之文章右军似左氏大令似庄周也由晋以来难得脱然都无风尘气似二王者惟颜鲁公杨少师髣髴大令尔鲁公书今人随俗多尊尚之少师书口称善而腹非也欲深晓杨氏书当如九方臯相马遗其𤣥黄牝牡乃得之唐自欧虞后能备八法者独徐㑹稽与杨太师耳然㑹稽多肉太师多骨懐素草工痩而长史草工肥痩硬易作肥劲难得也书家论徐浩笔法怒猊抉石渴骥奔泉以余观之诚不虚语如季海笔少令韵胜则与稚恭并驱争先可也季海长处正是用笔劲正而心员若论工不论韵则王着优于季海季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人睂目也三折肱知为良医诚然哉季海暮年乃更摆落王氏规模自成一家所谓卢蒲嫳其发甚短而心甚长惜乎当时君子莫能以短兵伐此老贼也前朝翰林侍书王着笔法员劲今所藏乐毅论周兴嗣千字文皆着书墨蹟此其长处不减季海所乏者韵耳唐初字学劲健得晋宋风开元后变为肥厚元和后栁沈之徒复尚清劲五代杨凝式国初李建中妙絶一时行草亦主肥厚李昌或不免于重浊宋黄庭坚论近世书余尝论近世三家书云王着如小僧缚律李建中如讲僧叅禅杨凝式如散僧入圣当以右军父子书为标准观余此言乃知其逺近李西台出羣拔萃肥而不剰肉如世间美女丰肌而神气清秀者也但摹手或失其笔意可恨耳宋宣献富有古人法度清痩而不弱此亦古人所难苏子美蔡君谟皆翰墨之豪杰也欧阳文忠公颇于笔中用力乃是古人法但未雍容耳徐鼎臣笔实而字画劲亦似其文章至于篆则气质髙古与阳冰并驱争先也王着临兰亭序乐毅论补永禅师周散骑千字皆妙絶同时极善用笔若使胸中有书数千卷不随世碌碌则书不病韵自胜李西台林和靖矣葢美而病韵者王着劲而病韵者周越皆渠侬胸次之罪非学者不尽功也颜太师称张长史虽姿性颠佚而书法极入规矩也故能以此终其身而名后世宋米芾评书葛洪天台之观飞白为大字之冠古今第一欧阳询道林之寺寒俭无精神栁公权国清寺大小不相称费尽筋骨裴休率意写牌乃有真趣不陷丑怪眞字甚易惟有体难谓不如画笇匀其势活也唐官告在世为褚陆徐峤之体殊有不俗者开元以来縁明皇字体肥俗始有徐浩以合时君所好经生字亦自此肥开元以前古气无复有矣唐人以徐浩比僧䖍甚失当浩大小一伦犹吏楷也僧䖍萧子云传钟法与子敬无异大小各有分不一伦徐浩为颜眞卿辟客书韵自张顚血脉来教颜大字促令小小字展令大非古也欧虞褚栁颜皆一笔书也安排费工岂能垂世李邕脱子敬体之纤浓徐浩晩年力过更无气骨皆不如作郎官时婺州碑也董孝子不空皆晩年恶札全无妍媚此自有识者知之沈传师变格自有超世眞趣徐不及也御史萧诚书太原题名唐人无出其右为司马系南岳眞君观碑极有钟王趣余皆不及矣宋米芾续书评僧智永书虽气骨清健大小相杂如十四五贵胄褊性方循绳墨忽越规矩褚遂良如熟驭战马举动从人而别有一种骄色虞世南如学休粮道士神宇虽清而体气疲苶欧阳询如新瘥病人颜色憔悴举动辛勤栁公权如深山道士修养已成神气清健无一㸃尘俗颜眞卿如项羽挂甲樊哙排突硬弩欲张铁柱特立昂然有不可犯之色李邕如乍富小民举动屈强礼节生疎徐浩如藴徳之士动容温厚举止端正敦尚名节体气纯白沈传师如龙游天表虎踞溪傍神精自若骨法清虚周越如轻薄少年舞劒气势雄健而锋刅交加钱易如美丈夫肌体充悦神气清秀蔡襄如少年女子访云寻雨体态娇娆行歩缓慢多饰繁华苏舜钦如五陵少年骏马青衫醉眠芳草狂歌院落张友直如宫女插花嫔嫱对镜端正自然别有一种娇态宋蔡襄评书张长史笔势其妙入神岂俗物可近懐素处其侧直有奴仆之态况他人所可拟议宋张耒评书唐世秉笔之士工书者十九盖魏晋以来风俗相承家传世习故易为工也下及懿僖昭哀衰亡之乱宜不暇矣接乎五代九州分裂然士大夫长于干戈横尸血刃之间时时有以挥翰知名于世者岂又唐之余习乎如王文襄之小篆李鹗之楷法杨凝式之行草皆足以成家自名至于罗绍威钱俶武人骄将酣乐于富贵者其字画皆有过人及宋一天下于今百年学者优游之时翰墨不宜无人而求如五代时数子者世不可得岂其忽而不为乎将俗尚茍简遂废而不振乎抑亦难能而罕至乎徃时苏子美兄弟皆以行草见称于时至今残编断简人间藏以为寳自二子亡君谟继之非独时人莫与为比前世能者亦罕过也君谟所书亦多为世所寳而荔支谱永城县学记特又其精者是可珍也故聊志之宋李之仪论苏黄衆贤书苏氏诸子源同派异种种皆有过人处鲁直成就诸甥之意可谓尽矣故率然自知类不相逺盖一本于舅氏也少游自以书名行笔有秀气无咎骎骎欲度骅骝要亦不凡睿达特立不羣遂能名家虽未可入神盖可入妙宋朱长文续书断书品论昔庾肩吾定张芝至于法髙一百二十有八人为九品李嗣真録李斯至于张正见八十一人为十等其间有两存者有互见者网罗前哲固已博矣然肩吾梁人也其去义献未逺其所评逺者必有据依近者皆所亲见而嗣眞得承羣贤之绪余而又益以隋唐之近迹故可以锱铢以权之尺寸以度之列为数品然太繁则乱其升降失中者多矣其説止于题评譬喻不求事实虚言润饰孰为准绳至张懐瓘乃讨论古今自史籀至于唐之卢藏用为神妙能三品然或失于折衷或伤于鄙俚而叙古人之行事未备其犹病诸子欲不踵懐瓘别为一书然自度僻处而去古益逺其所见闻皆不及懐瓘之博且详也虽复増损其能甚异哉于是续而补之自隋以前能书者虽懐瓘所不録而杂见于庾李书品窦衆述书赋迹絶难考此不复载也懐瓘开元中尝为翰林供奉工书之外无闻焉此谓神妙能者以言乎上中下之号而已岂所谓圣神之神道妙之妙贤能之能哉就乎一艺区以别矣杰立特出可谓之神运用精美可谓之妙离俗不谬可谓之能据所传覩精为着定茍好恶之异商𣙜之差以俟来哲然同品之间固有优劣览之可以自知焉神品三人颜眞卿张长史李阳冰妙品十六人唐太宗虞世南欧阳询欧阳通褚遂良陆柬之徐峤之徐浩释懐素栁公权沈传师韩择木徐铉石曼卿苏子美蔡君谟能品六十六人附下九人唐髙宗唐𤣥宗唐顺宗汉王元昌临川公主杨师道裴行俭魏叔瑜宋令文王绍宗王知敬卢藏用岐王范李邕钟绍京韦陟萧诚张廷珪贺知章司马子微王维吕向郑䖍梁昇卿史惟则褚庭诲胡沛然张懐瓘张从申段季展韩滉归登邬彤郑余庆韩愈韩梓材裴潾李徳裕牛僧孺李绅裴休唐𤣥度卢知猷于僧翰钱惟治钱昱李煜王着郭忠恕句中正李建中释梦英宋绶杜衍范仲淹王洙周越邵餗章友直雷简夫康询张伯玉愼东美系説自天圣景祐以来天下之士悉于书学者稍复兴起如周子发石曼卿苏子美蔡君谟之俦人亡迹存皆着在篇中矣今列于廊庙布于台阁复有数公有若韩魏公骨力壮伟文潞公风格英爽介甫相国笔老不俗王大参资质沉厚邵兴宗思致快锐宋次道陆子履碑刻遒丽滕元发王乐道尺牍流便王才叔以婉美称苏子瞻以淳古重及蔡仲逺沈睿达之徒皆彬彬可观予固未量其所至安敢品之然金闺玉堂之士布衣韦带之流岂乏能者哉予病且隠罕与缙绅接固不得而知也后之与我同志者固当捜而次之宋陈黄裳评曽氏兄弟书曽文定公巩如谢家子弟虽时偃蹇不端正自爽垲有一种风气文肃公布如髙丽使人抗浪甚有意气文昭公肇如玉环拥尰自是太平人物湘潭公宰如吴兴小儿形虽未成而骨体甚隽宋黄伯思论逸少诸子书逸少七子上四人与子敬书具传惟𤣥之肃之遗蹟未见余皆得家范而体各不同是善学逸少书者犹颜延年对宋文帝论其诸子自谓竣得臣笔测得臣文得臣义跃得臣酒书亦犹是也仆今以拟王氏诸子则逸少之书凝之得其韵操之得其体徽之得其势涣之得其貌献之得其源然而大令之书特知名而与逸少方驾者盖能本父之书意所循者大故也眞行则法钟草圣则师张二家之法逸少所自出从而效之所以特髙于诸王犹鲁堂诸子由赐商偃皆以儒称卒之得其传者子渊而已宋黄伯思评书章草惟汉魏西晋人最妙至逸少变索靖法稍以华胜世传书诸葛武侯对蜀昭烈语及豹奴等章帖皆逸少书也萧景乔出师颂虽不逮魏晋人然髙古尚有遗风自其书中观之过正隶逺矣隋智永又变此法至唐人絶罕为之近世遂窅然无闻盖去古既逺妙指弗传㡬至于泯絶邪然世岂无兹人顾俗未之识耳洛人好杨凝式少师书信可传宝但自唐中世来汉晋书法不传如凝式辈所祖述者不逺㑹稽父子笔法似不如是洛人得杨眞蹟夸诩以希世珍所谓子诚齐人耳我居清空表君处红埃中仙人持玉尺度君多少才玉尺不可尽君才无时休此上清寳典李太白诗也近世书人惟章申公能传笔意虽精巧不逮唐而笔势超越意出褚薛上矣比来阳号知古法然但能行书正草殊不工爱观古帖而议论疎濶好摹古帖而㸃画失眞世言其搨本与眞蹟同然比李建中周越辈则小过也宋髙宗评书先皇帝喜书致立学养士惟得杜唐稽一人余皆体倣了无神气因念东晋渡江后犹有王谢而下朝士无不能书以擅一时之誉彬彬盛哉至若绍兴以来杂书游丝书惟钱塘吴说篆法惟信州徐兢亦皆碌碌可叹其弊也宋朱熹评书书学莫盛于唐然人各以其所长自见而汉魏之楷法遂废入本朝来名胜相传亦不过以唐人为法至于黄米而欹倾侧媚狂怪怒张之势极矣近岁朱鸿胪喻工部者出乃能超然逺览追迹元常于千载之上斯已竒矣宋魏了翁论三家书石才翁才气豪赡范徳孺资禀端重文与可操韵清逸世之品藻人物者固有是论矣今观其心画各如其为人宋倪思评书本朝字书推东坡鲁直元章然东坡多卧笔鲁直多纵笔米老多曵笔若行草尚可使作小楷则不能矣他如苏子美周越近如吴说辈皆不免于俗独蔡君谟行书既好小楷如茶谱集古録序颇有二王楷法若大字楷书则亦不能免俗若有美堂记昼锦堂记及荔支谱所谓厚皮馒头是也大抵楷法贵于端重又要飘逸故难两全宋赵希鹄评宋朝名贤书朝中名贤书惟蔡莆阳苏许公易简苏东坡黄山谷苏子美秦淮海李龙眠米南宫呉练塘傅朋王逸老皆比肩古人莆阳典重有法度许公无愧杨法华东坡草圣得意咄咄逼颜鲁公山谷乃悬腕书深得兰亭风韵然行不及眞草不及行子美乃许公之孙自有家法草圣可亚张长史淮海专学钟王小楷姿媚遒劲可爱龙眠于规矩中特飘逸绰有晋人风度南宫本学颜后自成一家于侧掠拏趯动循古法度无一笔妄作练塘深入太史之室时作钟体逸老殆欲欺凌懐素或为过矣宋葛立方论米蔡二家书本朝书米元章蔡君谟为冠余子莫及君谟始学周越书其变体出于颜平原元章始学罗逊濮王书其变体出于王子敬君谟泉州桥柱题记絶过平原元章鎭江焦山方丈六版壁所书与子敬行笔絶相类艺至于此亦难矣东坡赠六观道人诗云草书非学聊自悟落笔已唤周越奴则越之书未甚髙也襄阳学记乃罗逊书元章亦襄阳人始效其作至于笔挽万钧沉着痛快处逊法岂能尽邪元元好问评金国名公书任南麓书如老法家断狱网宻文峻不免严而少恩使之治京兆亦当不在赵张二王之下黄山书如深山道人草衣木食不可以衣冠礼乐束缚逺而望之知其为风尘物表黄华书如东晋名流徃徃以风流自命如封胡羯末犹有藴借可观闲闲公书如本名头陀学至无学横说坚说无非般若百年以来以书名者多矣宇文太学叔通王礼部无竞蔡丞相伯坚父子吴深州彦髙髙待制子文耳目所接见行辈相后先为一时任南麓赵黄山赵礼部龎都运才卿史集贤季宏王都勾清卿许司諌道眞为一时若党承㫖正书八分闲闲以为百年以来无与比者篆字则李阳冰以后一人郭忠恕徐常侍不论今卷中诸公书皆备而行溪独见遗正如邺中賔客应刘徐阮皆天下之选使坐无陈思王则亦不得不为西园清夜惜也元袁裒评书汉魏以降书虽不同大抵皆有分𨽻余风故其体质髙古及至二王始复大变右军用笔内擫而收歛故森严而有法度大令用笔外拓而开廓故散朗而多姿贞观以后书法清婉亦由接武六朝余风未散至开元以后乃务重浊李北海专事竒崛徐㑹稽全师禊序至颜太师一变为方整规矩然平原画赞乃展逸少者耳下及沈栁各命新体至杨李而极逮至王着始追踪永师逺迹二王故世所传淳化阁帖犹不失古人意度者以出于着故也庆歴以来惟君谟特守法度睂山豫章一埽故常米薛二蔡大出新竒虽皆有所祖袭而古风荡然南渡而后思陵大萃衆美筋骨过婉呉傅朋规倣孙过庭姿媚伤妍近世姜尧章迥脱脂粉一洗尘俗有如山人隠者难登廊庙盖专工气韵则有旁风急雨之失太守绳墨则贻叉手并脚之讥大要探古人之𤣥微极前代之工巧乃为至妙夫古人所以穷极絶巧者以得眞蹟临摹也今去古既逺重经丧乱眞蹟愈少阁帖数行价逾金玉穷乡学士何由获窥加以传模之余失眞益甚今世师阁本者多尚肥美倣绛刻者率务竒劲茍记忆所遗本态呈露致使学者讹以传讹谬以袭谬殊不知前乎千百载之先崔蔡张钟之徒复何所倣像而为之哉良以心融神㑹意达巧臻生变化于豪端起形模于象外诸所具述咸有其由必如庖丁之目无全牛由基之矢不虚发斯为尽美老子曰通乎一万事毕此之谓也虽然黄太史有言士大夫下笔须使有数万卷书气象始无俗态不然一楷书吏耳初何足云元赵孟頫论宋十一家书李西台书去唐未逺犹有唐人余风欧阳公书居然见文章之气蔡端明书如周南后妃容徳兼备苏子美书如古之任侠气直无前东坡书如老熊当道百兽畏伏黄门书视伯氏不无小愧邪秦少游书如水边游女顾影自媚薛道祖书如王谢家子弟有风流之习黄长睿书如山泽之癯骨体清澈李博士书如五陵贵游非不秀整政自不免于俗黄太史书如髙人胜士望之令人敬叹米老书如游龙跃渊骏马得御矫然拔秀诚不可攀也元鲜于枢评书张长史懐素髙闲皆名善草书长史颠逸时出法度之外懐素守法特多古意髙闲用笔麤十得六七耳至山谷乃大壊不可复理元宋本评书鲜于困学如云间公子玉骨横秋富贵风流仍复度世胡绍开如拙工铸鼎模范未精沉重哨似竒实陋姚先生如上帝隂兵举世不识怳忽变现要以气胜卢疎斋如丛祠野屋绘画风雷虽复骇人却非尘俗张大经如油翁献技钱孔不濡运杓自然不过熟耳茍正甫如近郊田叟老不作业意度贞淳恨乏京様王参政如勤妇作缣致力杼轴虽媿罗绮亦复迟壊周景逺如头陀学佛颇见小乗苦行继修或可证果明方孝孺评书赵子昂书如程不识将兵号令严明不使豪末出法度外故动无遗失鲜于伯机如渔阳健儿姿体充伟而少韵度康里公如鸾雏出巢神采可爱而颉颃未熟虽得其重名而赵公髙矣继三公而作者金华宋仲珩草书如天骥行中原一日千里超涧度险不动气力虽若不可踪迹而驰骤必合程度明解缙续书评钟繇书如公孙硕肤赤舄几几王右军如子之燕居申申夭夭智永瑶台雪鹤髙标出羣虞世南如重华在位被袗鼔琴欧阳询秋霄健翮峭壁双清禇遂良披沙拣金薛少保寒机夜织颜眞卿五丁凿路栁公权一夫当闗张长史风回电驰僧懐素云行雨施李北海楼台映日花木逢春徐㑹稽怒猊渴骥藏稜出力坡谷言难张从申有入木七分之气吾闻之子山云米南宫竒逸超迈烟云卷舒黄山谷清员妙丽引䋲贯珠苏东坡丰腴恱泽緜里藏针蔡端明方正严楷土偶蒙金赵文敏神明英杰仪鳯沖霄祥云捧日康里子山雄劒倚天长虹驾海饶介之卞庄刺虎功倍力省宋克鹏抟九万湏仗扶摇宋仲珩龙驹鳯雏神采已具詹希元署书冠冕庄重俞紫芝临摹子夫擅宠杜叔循眞书清风兰雪胡子申珊瑚碧树颇谢琮璜揭平仲旱蛟得雨秋鴈入云明王鏊论宋人书眞西山书似草草作谛观之乃非草草者虽不全用晋人笔法而亦不出于法之外岂胸次髙故落笔便自不同邪然南渡诸公如魏鹤山李心传兄弟书亦徃徃相似岂亦习尚然邪盖苏黄笔法至是又一变云晦翁书笔势迅疾曽无意于求工也而寻其㸃画波磔无一不合书家矩矱明呉寛评书颜鲁公平日运笔清活员润能兼古人之长米海岳则勐厉竒伟终堕一偏之失以孔门方之眞有回路二子之别朱文公论当时名书独推君谟书有典刑而谓黄米书有敧倾狂怪之势故世俗甲乙曰苏黄米蔡者非公论也沈启南得此四书列之深合文公之意遂定曰蔡苏米黄明祝允明书述书理极乎张王钟索后人则而象之小异肤泽无复改变知其至也遹逮唐氏遵执家彞初焉微区尔我已乃浸濶歩趋宋初能者尚秉昔榘爰至中叶大换颜面虽神骨少含晋度九徃一居在其躬尚可迩来徒靡从澜倒风下违宗戾祖乃以大变千载典谟崇朝败之何暇哂之亦应太息流涕耳暨夫海濵残赵顚缪百出一二守文之外怪形盈世吾于是不能已于痛哭矣蒙古数子未足甲乙呉兴独振国手徧友歴代归宿晋唐良是独歩然亦不免奴书之眩自列门阀亦为尽善小累固尽美矣饶周之属且亦可观二宋在国初故当最胜昌裔熟媚犹亚于克宋氏父子不失邯郸詹解鸣于朝卢周守于野朝者乃当让野而希原干力本超更以时趋律缚耳自余彬班甚衆夫则不暇二沈蜚燿墨林昌辰髙歩自任人推皆谓絶景大君宸誉遂极衮华抑在一时诚亦然耳学士功力深笃其所发越十九在朝乃亦薄有绳削之拘非其神之全也或有闲牕散笔輙入妙品人罕覩耳棘寺正书伤媚行草伤轻因成儇浮自逺大雅危帽轻衫少年毬鞠又如艳质明妆倩笑相对朱夏榜署纷纭易于驰誉下及廷晖养正之流烟煤塞眼悉俗工也其间太常稍近清润吏部颇主沉雄惜乎不肯自脱孔旸掾史手耳养正吾不知也二陈壁伤矜局登略上之亦有宜黄呉余庆崑山卫靖少自出尘趣向甚正恨不廓且老耳程氏父子篆隶擅名斯业既鲜不得不与其后左参李相颇为青冰李牧杨师不以书名亦有可观洎乎近朝所称如黄翰二钱张汝弼皆松人也小钱大致亦可翰与东海人絶薫莸而艺斯鲁卫张公始者尚近前规继而幡然飘肆虽名走海宇而知音叹骇今且以人而重与黄行伎俱下非吾徒也又有张天骏者亦将婢学夫人咄哉樵㸑厮养丑恶臭秽忍涴齿牙恐异时或得其名失其迹妄冒误人且为赘列紫薇郎署分科木天执事左阁丝纶后先匪此能悉谈者谓任道逊姜立纲及迩日周文通宜攀詹沈盖亦依稀若徐武功刘西台吴文定李太仆咸为近士瞻望徐刘与吴并马刑部萧黄门亦皆师模宋元之撰而已于中刘无一笔失歩亦可嘅舍文武而攀成康也太仆资力故髙乃特违衆既逺羣从并去根源或从孙枝翻出已性离立筋骨别安眉目盖其所发奴书之论乃其胸懐自熹者也明杨愼评书虞文靖公曰大徳延祐之间称善书者必归巴西渔阳吴兴巴西谓邓文原渔阳谓鲜于枢吴兴谓赵子昂也以二人先于赵者以齿序耳邓书太枯鲜于太俗岂能及子昂万一邪文靖他日又曰魏晋以来善书者未尝不通六书之义吴兴赵公之书冠天下以其深究六书也此评始为的论明何良俊评书宋时惟蔡忠惠米南宫用晋法亦只是具体而微至元时有赵集贤出始尽右军之妙而得晋人之正脉故世之评其书者以为上下五百年纵横一万里举无此书明王世贞论呉中书天下法书归吾呉而祝京兆允明为最文待诏徴明王贡士宠次之京兆少师楷法自元常二王永师祕监率更河南呉兴行草则大令永师河南狂素顚旭北海眉山豫章襄阳靡不临写工絶晩节变化出入不可端倪风骨烂熳天眞纵逸直足上配呉兴他所不论也唯少传世间有拘局未化者又一种行草有俗笔为人譌写乱眞颇可厌耳待诏小楷师二王精工之甚惟少尖耳亦有作率更者少年草师懐素行笔倣苏黄米及圣教晩歳取圣教损益之加以苍老遂自成家唯絶不作草耳王正书初法虞永兴智永行书法大令最后益以遒逸巧拙互用合而成雅奕奕动人文以法胜王以韵胜不可优劣等也三君子下有陈淳道复以字行正书初从文氏欲取风韵遂成媚侧行书出杨凝式林藻老笔纵横可赏而结搆多疎亦南路之滥觞也呉中诸君子余所知者王司业同祖文太史甥也正行具体而微袁提学袠行草亦是疎逸王吏部谷祥正行法赵呉兴虽老健而乏雅致文博士彭教谕嘉小楷皆足箕裘彭肉而员嘉俊而佻行草则彭有懐素孙过庭法而伤率弱临摹双钩俱是吾朝第一手陈方伯鎏正书出入钟颜而骨不胜肉行草至径尺始遒署书愈大愈胜陆少卿师道中年小楷化度麻姑清丽可爱彭年孔嘉小楷师率更精工之甚大则鲁公诚悬方整遒劲行笔睂山若逺耳许太仆初眞行草俱员熟所乏风稜周天球公瑕楷法二种一种小变宣示而肉微胜一种出入呉兴而加妩媚黄姬水淳父正书初宗虞永兴行笔本王履吉而晚节加率张贡士鳯翼小楷拟曹娥精雅有致微伤矜局王穉登百谷出入淳父公瑕而加尖峭崑山俞允文仲蔚小楷絶得褚河南法而以颜栁筋骨干之遇所合作深可嘉尚而行笔颇倣河南稍大则倣黄米而伤佻纵王逢年舜华本有笔而难用之遂不成家云间莫布政如忠行草风骨朗朗亦善署书乃子是龙小楷精工过于婉媚行草豪逸有态明王世贞叙书家父子姓名书家父子最着者魏太傅钟繇司徒㑹晋右军将军王羲之尚书令献之唐率更令欧阳询兰台侍郎通宋礼部员外郎米芾敷文阁学士友仁及吾呉郡文待诏徴明博士彭学正嘉而已然不知人主有魏武陈思晋元晋明简文孝武宋文宋武齐髙齐武梁武简文唐文唐髙睿宗𤣥宗宋髙宋孝人臣则汉崔寔子瑗魏韦诞子熊晋桓温子𤣥宋张茂度子永王僧绰子俭齐王僧䖍子慈梁萧子云子特陈蔡景歴子徴元魏王世弼子由唐宋令文子之愻王知敬子友直徐峤之子浩史白子惟则宋钱俶子惟治苏轼子过徐林子臧元赵孟頫子雍鲜于枢子必仁揭曼硕子汯明宋濂子璲也三代以书名者杜仆射㡬子幽州恕恕子征南预卫太保瓘子黄门恒恒子侍郎璪洗马玠王丞相导子中书令洽洽子中书令珉郗太尉鉴子司空愔愔子北海超崔黄门潜子白马公宏宏子司徒浩卢长史谌谌子偃偃子宏殷不害子令名令名子郎中仲容兄弟善书者汉韦康韦诞张芝张昶晋卫璪卫玠谢安谢尚王恱王洽陆机陆云庾亮庾翼王徽之凝之操之献之六朝王慈王志王彬唐郑迁郑迈郑遇秦景通秦暐王维王缙张从申从义窦蒙窦臮宋苏舜元舜钦徐竞徐琛明丰道生评书余游石湖与文待诏衡山翁谈书余曰翁小楷根本钟王金声玉润祝枝山顚草精于山谷锋势雄强次则陆俨山眞行规摹懐仁出入北海无愧仙手翁曰今人以书自诧者不少试卒评之余曰马孟河书如盲师批命不辨㸃画沈鳯峰书如老觋扶鸾诘曲难识王逢元书如小儿乳臭学语未成陈鹤书如麻风丐子拥肿秽浊杨珂书如胠箧偷儿探头侧面沈仕书如夏四倚主妄骋骄狂迫而视之毕逞奴态明詹景鳯评吴中十二家书原博法苏启南法黄两公艺匪专门成章并自斐然祝希哲文徴仲王履吉文寿承分门聿起咸始家鸡晚归元宋縁饰李唐要以才则祝雄当世功则文极生平寿承骎骎㡬参祝歩履吉英英可企文闲盖笔精笔疎之间浮纸入纸之际一展卷而四子可坐定也若夫墨以人珍则蔡鸿渐陆幼灵匪夙运腕于登塲然而瞻先士寸楮可寳则蔡匀畅可附翰史禄之矩矱承旨孔嘉模楷坡公譬诸一解一支实乃机存自运离俗为雅公瑕百谷晚出然公瑕稳于结体百谷宛于取态借令造极并庶能品之中然大致徴仲门庑耳明莫云卿评书眞书之难古今所叹书法不由晋人终成下品钟书㸃画各异右军万字不同物情难齐变化无方此自神理所存岂但盘旋笔札间区区求象貌之合者右军父子各臻其极逸少秉眞行之要子敬执行草之权父之灵和子之神骏皆古今之卓絶矣隔世緜逺遗迹邈焉石刻古搨已登上估钟王楷体一字难求非才识俱髙思同冥契何由见影知形得其万分之一也哉唐之中叶以书判取士一时学士大夫竞趋端楷类有科举气颜鲁公有干禄字书是其证也欧虞褚栁渊源有自虽心手各异而古法多存欧之正书秾纎得度刚劲不挠㸃画工妙意态精宻杰出当世虞书气秀色润意和笔调外柔内刚修媚自喜褚法出入钟王古雅絶俗昔人称其瑶台青琐窅映春林美人婵娟不胜罗绮风流绰约欧虞谢之栁遒劲员润自成一家其余如鲁公正书元章以为后人恶札之祖他可知也宋人如米元章行法登右军大令之堂每作二王帖传人间虽一时赏鉴如绍彭诸贤亦莫能辨其眞赝独小楷不多见于世耳蔡君谟眞书卓冠一代大者端荘秾艳在鲁公伯仲间小法予目中未覩草帖有絶类晋人者苏黄二家大悖古法蔡京父子人品别伦不能不重其书胜国诸名流衆口皆推吴兴世传七观度人道徳阴符诸经其最得晋法者也使置古帖间正似阛阓俗子衣冠而列儒雅缙绅中语言面目立见乖忤盖矩矱有余而骨气未备变化之际难语无方丿欲利而反弱乀欲折而愈戾右军之言曰平直相似状如算子便不是书但得其㸃画耳文敏之瑕正坐此邪鲜于太常邓文原巙子山虞伯生郑元祐张伯雨揭徯斯张来仪钱逵俱奕奕髙流而行草则伯机古劲类唐人眞楷则张揭淳美并存晋法品在子昂上而名价稍似不及余不能解良由俗眼望风唿声交口相和至谓赵书直接右军不知欧虞褚栁当置何地假令元章长睿辈复出必有定论矣国朝如祝京兆希哲师法极古博习诸家楷书骨不胜肉行草应酬纵横散乱精而察之时时失笔当其合作遒爽絶伦平生见此公墨蹟惟金山寺石刻碑写张説诗及余家藏写阮籍咏懐诗焉草法通神无可拟议文太史具体黄庭而起笔尖微病在指腕虽严端不废未见岿峩磊落之姿王贡士盘旋虞监而结体甚疎虽烂然天眞而精气不足晩年行法飘飘欲仙吾乡陆文裕子渊全倣北海尺牍尤佳人以吴兴限之非笃论也数公而下呉中皆文氏一笔书初未尝经目古帖意在佣作以笔札为市道岂复能振其神理托之豪翰图不朽之业乎明董其昌评书颜清臣忠义大节唐代冠冕世人以其书传蔡元长书法似米南宫以其人掩书两伤双美在人自择耳黄长睿评张从申书出于北海赵子固又以北海学子敬病在欹侧若张从申即无此矣然张从申书实似北海之法华寺碑而北海出竒不穷故当胜之余尝谓右军如龙北海如象世必有肯余言者明邢侗名人书法评赵文敏一代清士正行功力极尽无加草书唯带偏俗若増朗朗超着便是羲献入林更胜国至今文徴仲差可比肩祝京兆资才迈世第隤然自放不无野狐王贡士宠秀发天成清池惠风加以数年未见其止周天球秃颖取老堂堂正正所乏佳趣王百谷遒媺不凡未合古法纵横前代得笔得韵吾闻其语未见其人明项穆评书夫自周以后由汉以前篆隶居多楷式犹罕眞章行草趋吏适时姑略上古且详今焉夫道之统绪始自三代而定于东周书之源流肇自六爻而盛于两晋宣尼称圣时中逸少永宝为训盖谓通今㑹古集彼大成万亿斯年不可改易者也第自晋以来染翰诸家史牒彰名缥缃着姓代不乏人论之难殚若品格居下眞蹟无传子之所列无复议焉盖闻张钟羲献书家四絶良可据为轨䠱爰作指南彼之四贤资学兼至者也然细详其品亦有互差张之学钟之资不可尚已逸少资敏乎张而学则稍谦学笃乎钟而资则微逊伯英学进十矣资居七焉元常则反乎张逸少皆得其九子敬资禀英藻齐辙元常学力未深歩尘张草惜其兰折不永踬彼骏驰玉琢复磨畴追骥骤自云胜父有所恃也加以数年岂萍语哉六朝名家智永精熟学号深矣子云飘举资称茂焉至于唐贤之资褚李标帜论乎学力陆颜蜚声若虞若欧若孙若栁藏真张旭互有短长或学六七而资四五或学四五而资六七观其笔势生熟姿态端妍槩可辨矣宋之名家君谟为首齐范唐贤天水之朝书流底柱李苏黄米邪正相半緫而言之傍流品也后之书法子昂正源邓俞伯机亦可接武妍媚多优骨气皆劣君谟学六而资七子昂学八而资四休哉蔡赵两朝之脱颖也元章之资不减褚李学力未到任用天资观其纎浓诡厉之态犹夫排沙见金耳子昂之学上拟陆颜骨气乃弱酷似其人大抵宋贤资胜乎学元手学优乎资使禀元章之睿质励子昂之精专宗君谟之遒劲师鲁直之悬腕不惟越轨三唐超踪宋元端居乎逸少之下子敬之上矣明兴以来书蹟杂糅景濂有贞仲珩伯虎仅接元踪伯琦应祯孟举原博稍知唐宋希哲存礼资学相等初范晋唐晚归怪俗竞为恶态骇诸凡夫所谓居夏而变夷弃陈而学许者也然令后学知宗晋唐其功岂少补邪文氏父子徴仲学比子昂资甚不逮笔气生尖殊乏藴致小楷一长秀整而已寿承休承资皆胜父入门既正克绍箕裘要而论之得处不逮丰祝之能邪气不染二公之陋仲温草章古雅微存公绶行眞朴劲犹在髙阳道复仅有米芾之遗风民则立刚尽是趋时之吏手若能以丰祝之资兼徴仲之学寿承之风逸休承之峭健不㡬乎欧孙之再见邪若下笔之际苦澁寒酸如倪瓉之手纵加以老彭之年终无佳境也明范钦评书书法晋以下业有定评盖烂然举也国朝颇逊于古所称建帜艺林者篆李长沙乔太原署书詹孟举行草宋仲珩端木孝思祝希哲章草宋仲温八分龚圣与文徴仲小楷仲温与徴仲皆名家宋昌裔李昌祺沈民则程南云诸英非不奕奕以言对垒难矣成𢎞来尚正书姜立纲拥肿痴浊大类算子世顾好之递相宗习迩年陈方杨马草书视解大绅沈文明张汝弼犹怪诞乃攘臂驰骛说者至以病匃偷儿殭蛇曲蚓目之然乎明谢肇淛评书国初能手多黏俗笔如詹孟举宋仲温沈民则刘廷美李昌祺辈递相模倣而气格愈下自祝希哲王履吉二君出始存晋唐法度然祝劲而稍偏王媚而无骨文徴仲法度有余神化不足张汝弼乃素师之重儓丰道生得淳化之优孟文休承小禅缚律周公瑕藁木死灰其下琐琐益所不论矣今书名之振世者南则董太史元宰北则邢太仆子愿其合作之笔徃徃前无古人明娄坚评书草书不难于放纵而难于简澹逸少书见于阁帖者宜其为百代所宗也独张懐瓘之论小异此与文皇过贬子敬或皆未足全凭耳伯髙藏眞相继以狂草名世张书不多见所见或多赝本米元章以伯英虎丘帖谓本伯髙差可髣髴素之自叙虽姿态纵逸而法度森然比之晋人独少韵耳米论眞书微不满于颜栁挑踢即此可以论草书矣自鲁直极推杨少师徃徃以奴书为诮而晋唐典刑未免埽地宋人之草惟薛道祖谨守前规元章临本时露本色盖草书之法自是㡬不传于世矣今人薄解怒张便自号为顚素人亦以是称之如祝京兆笔力非不矫矫求之伯髙藏真尚多乖少合况于晋人之逺韵乎予少而好书尤耽于草颇从淳化太清窥见古人之槩然恨刻本止存形模絶无神采平生见苏米眞蹟虽率意之笔亦自烂然世人遂欲以赵吴兴压之此似是而非吴兴胜塲当在小楷其最合作亦非若今世所传石本也然此三君子者特多眞行未覩其草草书独藏眞题曹娥绢本后小字运笔如游丝最为竒蹟又见逸少十月廿七数行乃知古今人不相及若经尘劫此或谓唐人双钩则不可知要必非后之君子所办耳王㑹稽善学篆籀者也颜平原善学羲献者也晋帖传者要为不可思议唐帖有赝有临其眞者固难髣髴也宋元名蹟幸获覩真苏则沉着之中乃见妍姿米则逸宕之外自觉淹通蔡整而媚人巧已极黄秀而劲自得为多吴兴小楷深穏多姿行草自是入能气韵不无近俗然后之继作未见其伦目以迈宋相也举肥矣明周之士评元人书元人自赵吴兴外鲜于伯机声价㡬与之齐人或谓胜之极圆健而不甚去俗邓文原有晋人意而微近麤粝巙子山有韵气而结法少疎然是三人者吴兴流亚也虞伯生差古雅鲜于必仁朗朗有父风揭曼硕父子美而近弱张伯雨健而不佻柯敬仲老而近麤班彦功少颇遒爽晩成恶札龚璛之梁辈皆长于题跋倪元镇虽微有韵而未成长人或许以得大令法何也元镇以稚笔作画尚能于笔外取意以稚笔作书不能于笔中求骨讵宜以汎爱推之也明周之士书家评国朝书家自京兆而后当推徴仲擅代楷法出之右军圆劲古淡雅不落宋齐蹊径法韵两胜人也王履吉宋仲温宋仲珩次之陆子渊丰考功沈华亭徐元玉李祯伯又其次者也至若詹希元吴寛杨士竒黄翰张天骏陈白沙胡文穆杨升菴陈道复周公瑕罗洪先王谷祥文嘉莫云卿俞允文者辈亦自赫赫取名一时虽各具一长然而质既钝滞学复不能兼通求其备精衆善追迹古人则已难矣近代邢子愿书研精二王笔法恒髣髴十七帖意即其卷素所书亦多述王帖可谓极意临摹者矣宋齐而下书法衰飒晋魏风轨埽地者已非旦夕之故乃公独裒然辟除陋习追蹟逸少亡论其精诣谓何即其矢志则已超人一等矣韩昌黎以文章振起八代之衰其此之谓乎华亭董𤣥宰擅名词赋博通六艺于六体八法靡所不精即今海内学士大夫莫不盛推其诗文书画为三絶今观其书出乎苏入乎米而丰采姿神飘飘欲仙董为余恩师余不敢阿若所好即其搨有戏鸿一帖搨成而中原争相传写吾盖不知其门臬更㡬铁限矣黄贞夫书媚不掩骨韵能成法钟云多力丰筋者胜贞夫有焉黄愼轩书老于笔而深于学挥运所及辄自成体云卷雾收令人心醉朱康侯书晚起翰墨学本渊源如洛阳美女颜色奕奕艳絶赵梦白书沈浑鸿博秀色可餐邹彦吉肥不剰肉王百谷痩不露骨陈睂公雅而有致俱是一时书象别若祝世禄书亦有风致但笔多任意法有出入可备书家禅种詹景鳯书酷仿狂素亦为可观而笔落蹊径终为幻怪鬼牛蛇神酒肆物耳御定佩文斋书画谱卷十御定佩文斋书画谱卷十一目録钦定四库全书御定佩文斋书画谱目録第十一卷论画一史皇作图虞作绘虞画衣冠夏图画商画象周画扆周土地图周画九旗周画服冕周画尊彞周画门周画采侯周设色之工周画缋之事周明堂画周画盾画羔鴈鲁画楚画燕画秦画汉未央宫画汉明堂图汉甘泉宫画汉天文图汉兵家图汉画卤簿汉画车汉麒麟阁画汉画堂汉省中画汉殿门画汉画列士汉周公礼殿画汉鲁灵光殿画汉应劭记画桃板汉画鸡后汉画列仙后汉画经史后汉禹贡图后汉云台画后汉画佛像后汉画府舍后汉郡府听事壁画后汉鸿都门画后汉三礼图后汉画列女后汉画飞軨后汉石刻画魏温室画蜀赐南夷画晋漆画晋油画晋扇上画晋陆翙记石晋画扇晋陆翙记石晋屏风画晋顾恺之论画晋顾恺之画壁晋郭璞尔雅图晋戴逵画南都赋图宋宗炳一笔画宋画蝉雀扇齐画山水扇梁周易图梁毛诗图梁春秋图梁孝经图梁画山海经梁画职贡图梁庾元威记瑞应图画陈东府画北齐画书史诗赋隋地图隋孙尚子战笔体唐画团扇唐画旌节唐文学舘十八学士画像唐忠孝图唐凌烟阁功臣画像唐明堂鍼灸图唐王㑹图唐本草图唐画云唐明皇画墨竹唐金桥图唐上阳宫十八学士图像唐武成庙名将画像唐古君臣图唐麟徳殿汉名臣画像唐画甲唐内殿画唐太液亭画唐画毛诗唐毛诗草木虫鱼图唐春秋图唐着色画唐画鹤唐画地衣唐裴孝源论画唐张璪手画唐韦偃㸃簇画唐王墨泼墨画唐李思训金碧山水唐王宰画蜀山唐周昉画菩萨唐张孝师画变相唐画笔管唐画笋唐张彦逺叙画之源流南唐后主李煜画钩勒竹南唐后主李煜金错刀画南唐画铺殿花南唐徐熙折枝画后蜀僧仁显记曹呉体卷十一钦定四库全书御定佩文斋书画谱卷十一论画一史皇作图世本曰史皇作图宋忠曰史皇黄帝臣图谓画物象虞作绘尚书益稷予欲观古人之象日月星辰山龙华虫作㑹宗彞藻火粉米黼黻絺绣以五采彰施于五色作服汝眀孔安国云㑹五采也以五采成此画焉虞画衣冠盖闻有虞氏之时画衣冠异章服以为戮而民弗犯何治之至也夏图画昔夏之有徳也逺方图物贡金九牧铸鼎象物百物而为之备使民知神姦杜预注禹之世图画山川竒异之物而献之使九州之牧贡金象所图物着之于鼎图鬼神百物之形使民逆备之商画象史记伊尹从汤言素王及九主之事注刘向别録九主者有法君专君授君劳君等君寄君破君固君三岁社君凡九品图画其形尚书说命恭黙思道梦帝赉予良弼其代予言乃审厥象俾以形旁求于天下说筑傅巖之野惟肖正义曰使百工写其形象求诸天下周画扆孔安国尚书传云扆屏风也画为斧形置户牖间是也周土地图周礼地官大司徒之职掌建邦之土地之图郑氏注云土地之图若今司空郡国舆地图周画九旗周礼春官司常掌九旗之物名各有属以待国事日月为常交龙为旂通帛为旜杂帛为物熊虎为旗鸟隼为旟龟蛇为旐全羽为旞析羽为旌及国之大阅赞司马颁旗物王建太常诸侯建旂孤卿建旜大夫士建物师都建旗州里建旟县鄙建旐道车载旞斿车载旌皆画其象焉周画服冕周礼天官司服注云古天子冕服十二章王者相变至周而以日月星辰画于旌旗所谓三辰旂旗昭其明也冕服九章登龙于山登火于宗彞尊其神明也九章初一曰龙次二曰山次三曰华虫次四曰火次五曰宗彞皆画以为缋次六曰藻次七曰粉米次八曰黼次九曰黻皆希以为绣鷩画以雉谓华虫也毳画虎蜼谓宗彞也希刺粉米无画也周画尊彞周礼春官司尊彞掌六尊六彞之位郑氏注云鸡彞鸟彞谓刻而画之为鸡鳯皇之形稼彞画禾稼也山罍亦刻而画之为山云之形后汉阮谌礼图云牺尊饰以牛象尊饰以象于尊腹之上画为牛象之形周画门周礼春官师氏居虎门之左司王朝郑氏注云虎门路寝门也王日视朝于路寝门外画虎焉以明勇勐于守宜也周画采侯周礼冬官梓人张五采之侯则逺国属郑氏注云五采者内朱白次之苍次之黄次之黑次之其侯之饰又以五采画云气焉周设色之工周礼冬官设色之工画缋钟筐㡛贾公彦疏云画缋二者别官同职共其事者画缋相须故也周画缋之事周礼冬官画缋之事杂五色东方谓之青南方谓之赤西方谓之白北方谓之黑天谓之𤣥地谓之黄青与白相次也𤣥与黄相次也土以黄其象方天时变火以圜山以章水以龙鸟兽蛇杂四时五色之位以章之谓之巧凡画缋之事后素功周明堂画孔子观乎明堂覩四门墉有尧舜之容桀纣之象而各有善恶之状兴废之诫焉又有周公相成王抱之负斧扆南面以朝诸侯之图焉孔子徘徊而望之谓从者曰此周之所以盛也周画盾毛诗龙盾之合传云龙盾画龙其盾也画羔鴈曲礼曰饰羔鴈者以缋郑氏注缋画也诸侯大夫以布天子大夫以画孔颖达疏饰覆也画布为云气以覆羔鴈为饰以相见也鲁画百家书云公输班之水见蠡曰见汝形蠡迩出头班以足画图之旧有忖留神像此神尝与鲁班语班令其人出忖留曰我貌狞丑卿善图物容我不能出班于是拱手与言曰出头见我忖留乃出首班于是以脚画地忖留觉之便还没水故置其像于水唯背以上立水上楚画楚有先王之庙及公卿祠堂图天地山川神灵琦玮僪佹及古贤圣怪物行事燕画燕太子丹使荆轲献督亢地图于秦徐广云督亢之田在燕东甚良沃欲献秦故画其图而献焉秦画秦每破诸侯写放其宫室作之咸阳北坂上秦始皇求与海神相见神云我形丑约莫图我形当与帝㑹始皇入海三十里与神相见左右有巧者潜以脚画神形汉未央宫画唐卢硕画諌曰汉文帝三年于未央宫承明殿画屈轶草进善旌诽谤木敢谏鼓獬廌汉明堂图上欲治明堂奉髙旁未晓其制度济南人公玉带上黄帝时明堂图明堂中有一殿四靣无壁以茅盖通水水圜宫垣为复道上有楼从西南入名曰崑崙天子从之入以拜祀上帝焉于是上令奉髙作明堂汶上如带图汉甘泉宫画武帝作甘泉宫中为䑓室画天地太一诸鬼神而置其祭具以致天神汉天文图凡天文在图籍昭昭可知者经星常宿中外官凡百七十八名积数七百八十三星皆有州国官宫物类之象汉兵家图呉孙子兵法图九卷齐孙子图四卷兵形势十一家图十八卷楚兵法图四卷孙轸图二卷王孙图五卷魏公子图十卷兵阴阳图十卷黄帝图三卷风后图二卷鵊冶子图一卷鬼容区图一卷别成子望军气图三卷兵技巧鲍子兵法图一卷伍子胥图一卷苖子图一卷凡兵书五十三家图四十三卷任宏校兵书分四种汉画卤簿蔡邕表志曰国家旧章幽僻藏蔽莫之得见应劭汉官卤簿图曰乘舆大驾则御鳯皇车以金根为副汉画车文成言上即欲与神通宫室被服非象神神物不至乃作画云气车及各以胜日古今注曰武帝天汉四年令诸侯王大国朱轮画特虎居前左兕右麋小国朱轮画特熊居前寝麋居左右卿车者也汉麒麟阁画汉宣帝甘露三年单于始入朝上思股肱之美迺图画其人于麒麟阁法其形貌署其官爵姓名汉画堂汉元帝在太子宫成帝生甲观画堂颜师古注画堂谓画饰汉省中画尚书奏事于明光殿省中皆以胡粉涂壁紫青界之画古烈士重行书赞汉殿门画广川惠王越殿门有成庆画短衣大袴长剑师古曰成庆古之勇士也汉画列士宣帝之时画图汉列士或不在于画上者子孙耻之汉周公礼殿画益州记成都学有周公礼殿记云汉献帝时立髙朕文翁石室在焉益州刺史张收画盘古三皇五帝三代君臣与仲尼七十弟子于壁间汉鲁灵光殿画图画天地品类羣生杂物竒怪山神海灵写载其状託之丹青千变万化事各缪形随色象类曲得其情汉应劭记画桃板黄帝时有神荼欝垒兄弟二人能执鬼于度朔山桃树下简阅百鬼之无道者缚以苇索执以饲虎帝乃立桃板于门画二人像以御鬼谓之仙木汉画鸡尧时有祗支国来献重明之鸟状如鸡能捕勐兽是日或刻木铸金为此鸟状置于门户鬼退今日画鸡是其遗像后汉画列仙中元六年冬东平宪王苍上疏求朝明年正月帝许之苍既至升殿乃拜天子亲答之三月大鸿胪奏遣诸王归国帝特留苍赐以秘书列仙图道术秘方后汉画经史汉明帝雅好图画别立画官诏博洽之士班固贾逵軰取诸经史事命尚方画工图画后汉禹贡图永平十二年议修汴渠乃引见景问以理水形便景陈其利害应对敏给帝善之又以尝修浚仪功业有成乃赐景山海经河渠书禹贡图及钱帛衣物后汉云䑓画永平中显宗追感前世功臣乃图画二十八将于南宫云䑓其外有王常李通窦融卓茂合三十二人显宗图画建武中名臣列将于云䑓以椒房故独不及马援东平王苍观图言于帝曰何故不画伏波将军像帝笑而不言后汉画佛像汉明帝梦见金人长大顶有光明以问羣臣或曰西方有神名曰佛其形长丈六尺而黄金色帝于是遣使天竺问佛道法遂于中国图画形像焉后汉画府舎肃宗时郡尉府舍皆有雕饰画山神海灵竒禽异兽以炫燿之夷人益畏惮焉后汉郡府听事壁画郡府听事壁诸尹画肇自建武讫于阳嘉注其清浊进退后汉鸿都门画光和元年置鸿都门学画孔子及七十二弟子像后汉三礼图阮谌礼图并载秦汉以来舆服三礼图九卷郑𤣥及后汉侍中阮谌等撰杨杰补正三礼图次篇序曰礼图之次一曰地制二曰丘坛三曰宗庙四曰宫室五曰庠序六曰衣冠七曰车旗八曰寳货九曰物用十曰乐制十一曰武制十二曰歴象十三曰失令灾应后汉画列女顺烈梁皇后常以列女图画置于左右以自监戒注刘向列女传八篇图画其像后汉画飞軨薛综曰飞軨以缇油广八寸长注地画左苍龙右白虎繋轴头二千石亦然但无画耳后后汉石刻画汉武都太守汉阳阿阳李翕西狭颂称翕尝令渑池治崤嵚之道有黄龙白鹿之瑞其后治武都又有嘉禾甘露木连理之祥皆图画其像刻石在侧近世士大夫喜藏画自晋已来名能画者其笔迹有存于尺帛幅纸盖莫知其真伪徃徃皆传而贵之而汉画则未有能得之者及得此图所画龙鹿承露人嘉禾连理之木然后汉画始见于今又皆出于石刻可知其非伪也范史赵岐传云岐自为寿藏图季札子产晏婴叔向四像居賔位自画像居主位皆为賛颂以献帝建安六年卒家在荆州古郢城中汉人图画于墟墓间见之史册者如此水经所载则有鲁恭李刚碑碣所传则有朱浮梁武画绘之事莫古于此也赵氏跋北齐陇东王感孝颂云济州平阴山顶有古冡隧道尚存塞其后而空其前类杜预所见邢山郑大夫冢上有石室制作工巧其内镌刻人物车马似是后汉时人所为水经谓之孝子堂陇东访之耆旧以为郭巨墓又跋唐赵冬曦祭仲山父文云水经谓成阳有仲山父墓尝得其石室画像上有八分书题云君为从事时以字画及衣冠人物騐之乃东汉时所为汉末仲氏为成阳大族后人因仲氏所葬遂误指为山父墓歴阳徐藏子礼谓予曰其季父兢政和年自济阳代还所得汉世人物画颇多则知兖豫间冢中画像殆不一姓米元章画史云有麟鳯图半篆半隶麟一角上髙如足翘如恶马鳯髙冠尾长甚可怪也汉碑有麟鳯者不特此一碑元章特未之见耳魏温室画左思魏都赋丹青炳焕特有温室仪形宇宙歴象贤圣图以百瑞綷以藻咏李善注鸣鹤之堂次听政殿之后东西二坊之中央有温室中有画像赞蜀赐南夷画南夷俗征巫鬼好盟诅要质诸葛亮乃为夷作图先画天地日月君臣城府次画神龙及牛马驼羊后画部主吏乗马幡盖逺行安卹又画夷牵牛负酒赍金寳诣之以赐夷夷甚重之晋漆画画轮车驾牛以綵漆画轮故名曰画轮车晋油画公主油画安车驾三青交路以紫绛罽軿车驾三为副王太妃三夫人亦如之晋扇上画晋陶潜扇上画赞荷篠丈人长沮桀溺于陵仲子张长公丙曼容郑次都薛孟尝周阳珪凡九人晋陆翙记石晋画扇石季龙作云母五明金薄莫难扇薄打纯金如蝉翼二面采漆画列仙竒鸟异兽其五明方中辟方三寸或五寸随扇大小云母帖其中细缕缝其际虽掩画而彩色明彻㸔之如金可取故名莫难也季龙出时以扇挟乘舆晋陆翙记石晋屏风画石虎作金银纽屈膝屏风衣以白缣画义士仙人禽兽之像赞者皆三十二言髙施则八尺下施四尺或六尺随意所欲也晋顾恺之论画凢画人最难次山水次狗马台榭一定器耳难成而易好不待迁想妙得也此以巧歴不能差其品也小列女面如银刻削为容仪不画生气又插置丈夫支体不似自然然服章与衆物既甚竒作女子尤丽衣髻俯仰中一㸃一画皆相与成其艳姿且尊卑贵贱之形觉然易了难可逺过之也周本记重叠弥纶有骨法然人形不如小列女也汉本记李王首也有天骨而少细美至于龙颜一像超豁髙雄览之若面也孙武大荀首也骨趣甚竒二婕以怜美之体有惊据之则着以临见妙絶寻其置陈布势是达画之变也醉容作人形骨成而制衣服幔之亦以助神醉耳多有骨俱然蔺生变趣佳作者矣穰苴类孙武而不如壮士有奔腾大势恨不尽激扬之态列士有骨俱然蔺生恨意列不似英贤之槩以求古人未之见也然秦王之对荆卿及覆大兰凡此类虽美而不尽善也三马隽骨天竒其腾罩如蹑虚空于马势尽善也东王公如小呉神灵居然为神灵之器不似世中生人也七佛及夏殷与大列女二皆卫恊手传而有情势北风诗亦卫手恐宻于精思名作然未离南中南中像兴即形布施之象转不可同年而语矣美丽之形尺寸之制阴阳之数纤妙之迹世所并贵神仪在心面手称其目者𤣥赏则不待喻不然真絶夫人心之达不可惑以衆论执偏见以拟过者亦必贵观于明识末学详此思过半矣清游池不见京镐作山形势者见龙虎杂兽虽不极体以为举势变动多方七贤唯嵇生一像欲佳其余虽不妙合以比前诸竹林之画莫能及者嵇轻车诗作啸人似人啸然容悴不似中散处置意事既佳又林木雍容调畅亦有天趣陈太丘二方太丘夷素似古贤二方为尔耳嵇兴如其人临深履薄兢战之形异佳有裁自七贤以来并戴手也晋顾恺之画壁京师寺记云兴庆中瓦棺寺初置僧衆设㑹请朝贤鸣刹注疏其时士大夫莫有过十万者既至长康直打刹注百万长康素贫衆以为大言后寺衆请勾疏长康曰宜备一壁遂闭戸徃来一月余日所画维摩诘一躯工毕将欲㸃眸子乃谓寺僧曰第一日观者请施十万第二日可五万第三日可任例责施及开户光照一寺施者填咽俄而得百万钱晋郭璞尔雅图郭璞尔雅序曰别为音图用祛未寤邢昺疏曰谓注解之外别为音一卷图赞二卷字形难识者则审音以知之物状难辨者则披图以别之晋戴逵画南都赋图戴安道独好画范宣以为无用不宜劳心于此戴乃画南都赋图范㸔毕咨嗟甚以为有益始重画宋宗炳一笔画宋武帝东征刘毅道庐山隠士宗炳献一笔画一百事帝赐以犀柄麈尾宋画蝉雀扇宋武帝常赐何戢蝉雀扇是景秀画扇画蝉雀是景秀始也齐画山水扇齐萧贲于扇上图山水咫尺之内便觉万里为遥梁周易图梁有周易新图一卷周易普𤣥图八卷薛景和撰梁毛诗图梁有毛诗图三卷毛诗孔子经图十二卷毛诗古圣贤图二卷梁春秋图梁有春秋古今盟㑹地图一卷梁孝经图梁有孝经图一卷孝经孔子图二卷孝经古秘图一卷孝经左右契图一卷孝经雌雄图三卷孝经异本雌雄图二卷孝经分野图一卷孝经内事图二卷孝经内事讲堂七十二弟子图一卷又口授图一卷梁画山海经山海图十卷本梁张僧繇画咸平二年校理舒雅铨次舘阁图书见僧繇旧踪尚有存者重绘为十卷梁画职贡圗元帝画职贡图并序外国来献之事梁元帝镇荆州作职贡图首虏而终蜑凡三十余国梁庾元威记瑞应图画宗炳造画瑞应图王元长颇加増定乃有虞舜獬廌周穆狻猊汉武神鳯卫君舞鹤五城九井螺杯鱼砚金縢玉英𤣥圭朱草等凡二百一十物余经取其善草嘉禾灵禽瑞兽楼台器服可为玩对者盈缩其形状参详其动植制一部焉此乃青出于蓝而实世中未有陈东府画陈宣城王为扬州刺史野王及琅邪王褒并为賔客王甚爱其才野王又善丹青王于东府起斋令野王画古贤命王褒书赞时人称为二絶北齐画书史诗赋萧放在宫中披览书史及近世诗赋监画工作屏风等杂物隋地图隋大业中普诏天下诸郡条其风俗物产地图上于尚书隋孙尚子战笔体隋孙尚子善为战笔之体甚有气力衣服手足木叶川流莫不战动唯须髪独尔调利他人效之终莫能得此其变态也唐画团扇唐人君举动必以扇雉尾扇八夹繖左右横行次小雉尾扇朱画团扇皆十二左右横行唐画旌节大将出赐旌以颛赏节以颛杀旌以绛帛五丈粉画虎有铜龙一首纒绯旛紫缣为袋油囊为表节悬画木盘之相去数寸隅垂赤麻余与旌同唐文学舘十八学士画像唐武徳四年太宗为天䇿上将军宫城西作文学舘收聘贤才每暇日访以政事讨论坟籍𣙜略前载命阎立本图象使褚亮为之赞名字爵里号十八学士藏之书府以章礼贤之重唐忠孝图贞观十三年扬州长史李袭誉撰忠孝图二十卷上之太宗览而称善唐凌烟阁功臣画像贞观十七年图长孙无忌等勲臣二十四人于凌烟阁代宗广徳元年给功臣鐡劵藏名于太庙图形于凌烟阁实録云雍王至曹楚王三十三人宪宗贞元五年诏以褚遂良已下至李晟等二十七人图形于凌烟阁以继国初功臣之像大中初诏求李岘等三十七人画像绘图凌烟阁唐明堂鍼灸图太宗尝览明堂鍼灸图见人之五藏皆近背鍼灸失所则其害致死叹曰夫箠者五刑之轻死者人之所重安得犯至轻之刑而或致死遂诏罪人无得鞭背唐王㑹图唐贞观三年东蛮谢元深入朝冠乌熊皮冠以金络额毛帔以韦为行縢着履中书侍郎颜师古奏言昔周武王治致太平逺国归欵周史乃集其事为王㑹篇今圣徳所及万国来朝卉服鸟章俱集蛮邸实可图写贻于后以彰懐逺之徳上从之乃命阎立徳等图画之唐本草图唐髙宗命司空英国公李勣等修陶隠居所注神农本草经増为七卷世谓之英公唐本草颇有増益显庆中右监门长史蘓恭重加注订表请修定帝复命太尉赵国公长孙无忌等二十二人与恭详定増药一百一十四种分为玉石草木人兽禽虫鱼果米谷菜有名未用十一部凡二十卷目録一卷别为药图二十五卷图经七卷共五十三卷世谓之唐新本草唐画云唐中宗景龙二年皇后自言衣箱中裙上有五色云起令画工图之以示百寮乃大赦天下唐明皇画墨竹墨竹者肇自明皇后传萧恱因观竹影而得意故写墨君唐金桥图唐明皇封泰山回车驾次上党潞之父老负担壶浆逺近迎谒帝皆亲加存问受其献馈钖赉有差其间有先与帝相识者悉赐以酒食与之话旧故所过村部必令询访孤老丧疾之家加弔恤之父老欣欣然莫不瞻戴叩乞驻留焉及车驾过金桥御路萦转上见数十里间旗纛鲜华羽卫齐肃顾左右曰张说言我勒兵三十万旌旗经千里挟右上党至于太原真才子也帝遂召呉道子韦无忝陈闳令同制金桥图御容及帝所乘照夜白马陈闳主之桥梁山水车舆人物草木鸷鸟器仗帷幕呉道子主之狗马驴骡牛羊槖驼猴兔猪之属韦无忝主之图成时谓三絶焉唐上阳宫十八学士图像开元中拜张说等十八人为学士于东都上阳宫含象亭图象冩御赞述之唐武成庙名将画像建中三年礼仪使颜真卿奏武成庙请如月令春秋释奠诏考定可配享者刋古今名将凡六十四人图形焉唐古君臣图陆质永贞年侍东宫为古君臣图以献唐麟徳殿汉名臣画像贞元十二年以寒食节御麟徳殿内宴于宰相位后施画屏风图汉名臣仍纪其嘉言美行题之于下唐画甲呉少诚乗骡以战号骡子军尤悍锐甲皆画雷公星文以厌胜唐内殿画长庆初穆宗问贞观开元治道植曰元宗即位得姚宋纳君于道璟尝手写无逸为图以献劝帝出入观省以自戒其后开元之末朽暗乃易以山水图稍怠于勤今愿陛下以无逸为元龟唐太液亭画文宗太和二年自撰集尚书中君臣事迹命画工图太液亭朝夕观览唐画毛诗唐太和中文宗好古重道以晋明帝朝卫恊画毛诗图草木鸟兽古贤君臣之像不得其真召程修已图之皆据经定名任意採掇由是冠冕之制生植之姿逺无不详幽无不显唐毛诗草木虫鱼图毛诗草木虫鱼图开成中文宗命集贤院修撰幷绘物象大学士杨嗣复学士张次宗上之唐春秋图唐张杰以春秋所载车服器用都城井邑之制缋而表之唐着色画阎立本画皆着色而细销银作月色布地今人收得便谓李将军思训非也唐画鹤薛稷画鹤知名屏风六扇鹤様自稷始也唐画地衣懿宗时伶官李可及为叹百年舞曲舞人珠翠盛饰者数百人画鱼龙地衣用官絁五千匹唐裴孝源论画虙犠氏受龙图之后史为掌图之官有体物之作盖以照逺显幽侔列羣象自𤣥黄萌始方圆辩正有形可明之事前贤成建之迹遂追而写之至虞夏殷周及秦汉之代皆有史掌虽遭罹播散而终有所归及呉魏晋宋世多竒人皆心目相授斯道始兴其于忠臣孝子贤愚美恶莫不图之屋壁以训将来或想功烈于千年聆英威于百代乃心存懿迹黙匠仪形其余风化幽微感而遂至飞游腾窜騐之目前皆可图画唐张璪手画毕宏庶子擅名于代一见璪画惊叹之璪又有用秃笔或以手摸绢素而成画者因问璪所授璪曰外师造化中得心源毕君于是阁笔唐韦偃㸃簇画韦偃常以越笔黙簇鞍马人物山水云烟千变万态或腾或倚或龁或饮或惊或止或走或起或翘或跂其小者或头一㸃或尾一抹山以墨斡水以手擦曲尽其妙宛然如真唐王墨泼墨画王墨性多疎野好酒凡欲画图幛先饮醺酣之后即以墨泼或笑或吟脚蹙手抹或挥或埽或淡或浓随其形状为山为石为云为水应手随意倏若造化图出云霞染成风雨宛若神巧俯观不见其墨汚之迹唐李思训金碧山水李思训画着色山水用金碧晖映自为一家法唐王宰画蜀山王宰多画蜀山玲珑窳窆巉差巧峭唐周昉画菩萨唐周昉画菩萨端严妙创水月之体唐张孝师画变相张孝师入冥得识所见为画阴刑阳囚衆苦具在酸惨悲恻使人畏栗唐画笔管唐徳州刺史王倚家有笔一管稍麤于常用笔管两头各出半寸已来中间刻从军行一铺人马毛髪亭䑓逺水无不精絶每一事刻从军行诗两句若庭前琪树已堪攀塞外征人殊未还是也似非人功其画蹟若粉描向明方可辨之云用鼠牙雕刻唐画笋刘泾巨济收唐人画脱殻笋如生唐张彦逺叙画之源流夫画者成教化助人伦穷神变测幽微与六籍同功四时并运发于天然非由述作古先圣王受命应箓则有龟字効灵龙图呈寳自巢燧以来皆有此瑞迹映乎瑶牒事传乎金册庖牺氏发于荥河中典籍图画萌矣轩辕氏得于温洛中史皇苍颉状焉奎有芒角下主辞章颉有四目仰观垂象因俪鸟龟之迹遂定书字之形造化不能藏其秘故天雨粟灵怪不能遁其形故鬼夜哭是时也书画同体而未分象制肇创而犹略无以传其意故有书无以见其形故有画天地圣人之意也按字学之部其体有六一古文二竒字三篆书四佐书五缪篆六鸟书在幡信上书端象鸟头者则画之流也颜光禄云图载之意有三一曰图理卦象是也二曰图识字学是也三曰图形绘画是也又周官教国子以六书其三曰象形则画之意也是故知书画异名而同体也洎乎有虞作绘绘画明焉既就彰施仍深比象于是礼乐大阐教化由兴故能揖让而天下治焕乎而词章备广雅云画类也尔雅云画形也说文云画畛也象田畛畔所以画也释名云画挂也以彩色挂物象也故钟鼎刻则识魑魅而知神姦旂章明则昭轨度而备国制清庙肃而尊彞陈广轮度而疆理辨以忠以孝尽在于云台有烈有勲皆登于麟阁见贤足以戒恶见恶足以思贤留乎形容式昭盛徳之事具其成败以传既徃之踪记传所以叙其事不能载其形赋颂所以咏其美不能备其象图画之制所以兼之也故陆士衡云丹青之兴比雅颂之述作美大业之馨香宣物莫大于言存形莫善于画此之谓也善哉曹植有言曰观画者见三皇五帝莫不仰戴见三季异主莫不悲惋见簒臣贼嗣莫不切齿见髙节妙士莫不忘食见忠臣死难莫不抗节见放臣逐子莫不叹息见婬夫妬妇莫不侧目见令妃顺后莫不嘉贵是知存乎鉴戒者图画也南唐后主李煜画钩勒竹世𫝊江南李主作竹自根至梢极小者一一钩勒谓之鐡钩锁自云惟柳公权有此笔法南唐后主李煜金错刀画江南后主李煜画作颤笔樛曲之状遒劲如寒松霜竹谓之金错刀画亦清爽不凡另为一格法书画同体故唐希雅好学后主李煜金错书有一笔三过之法虽若甚疲而风神有余晩年变而为画故颤掣乃如书法有颤掣之状而李氏又复能墨竹此互相备也南唐画铺殿花江南徐熙軰有于双缣幅素上画丛艳叠石傍出药苖杂以禽鸟蜂蝉之妙乃是供李主宫中挂设之具谓之铺殿花次曰装堂花意在位置端庄骈罗整肃多不取生意自然之态故观者徃徃不甚采鉴南唐徐熙折枝画徐熙大小折枝吾家亦有士人家徃徃有之桃一大枝谓之满堂春色后蜀僧仁显记曹呉体昔竺干有康僧㑹者初入呉设像行道时曹不兴见西国佛画像范写之故天下盛𫝊曹也又言呉者起于宋之呉暕之作故号呉也御定佩文斋书画谱卷十一御定佩文斋书画谱卷十二目録钦定四库全书御定佩文斋书画谱目録第十二卷论画二宋画洛阳宫殿宋入合图宋国学画宋崇和殿画宋封禅图宋龙图阁画宋画卤簿宋画先贤像宋景祐大乐图宋农桑耕织圗宋三朝训鉴图画宋孝严殿画宋宣和博古图宋宣和画谱序宋宣和画谱叙目宋宣和画谱叙论宋徽宗画翎毛宋景灵宫画宋六经图宋李成画雪宋董源二种山水宋黄居寳画太湖石宋石恪画戏笔人物宋郑侠流民图宋苏轼记墨花宋苏轼画朱竹宋黄庭坚记墨竹宋米芾墨戏宋米芾论江南画体宋米芾记着色竹宋李公麟画观音宋释惠洪画梅宋释仲仁画墨梅宋燕家景宋孙白画水宋刘铨画山水宋张询画三时山宋贾公杰画佛像宋郭若虚论曹吴体宋郭若虚论黄徐体宋郭若虚记吴装宋郭若虚记没骨图宋郭若虚叙图画名意宋黄休复记㸃画宋朱熹论画墨梅宋郑樵论图谱宋邓椿论界作画宋赵士遵画小景山水宋赵士安画筀竹宋武岳画人物宋刘梦松画䊸竹宋马缟记古画辽招谏图辽日月四时堂画金衍庆宫画金画宫室元农桑图元嘉禾图元豳风圗元朱德润论画体元汤垕论画水火元汤垕记画兰元汤垕论界画元王绎论士夫画元王绎论院画元王绎论粉本画明奉天殿画明文华殿画明恭黙室画明陶宗仪记画十三科明宋濓画原明杨慎记罨画明杨慎记凹凸画明何良俊论白描画明王世贞论画人物山水明谢肇淛论杂画明董其昌论南北二宗画明董其昌论淅派画明董其昌论文人画明董其昌记小幅画明董其昌记诸家画山明李日华论林木窠石派明李日华论墨竹所始明张丑记郭忠恕画没骨山附録秦骞霄国画吴绣画梁菩提国画梁于陀利国画唐泥婆罗国画唐叚成式记水画唐张彦逺论吹云泼墨体宋酤兰左国画佛宋郭若虚记术画宋郭若虚记髙丽国画宋髙丽国画宋日本国画宋邓椿记西天画佛宋邓椿记髙丽扇画宋邓椿记倭扇画宋邓椿记画影壁宋髙似孙记道家画元汤垕记髙昌国画元汤垕记髙丽国画明屠隆记宋绣画明詹景凤记倭画明画磁器卷十二钦定四库全书御定佩文斋书画谱卷十二论画二宋画洛阳宫殿宋太祖建隆三年诏广皇城命有司画洛阳宫殿按圗而修之宋入合图淳化二年上以入合旧图承五代草创礼容不备于是命史舘修撰杨徽之等讨论故事别为新图十二月丙寅朔遂行其礼于文徳殿祥符七年东上合门使使魏昭亮言入合圗殿上侍立臣僚皆唐时职官与今名品异请依新定仪制重画从之宋国学画太宗至道二年诏翰林画工二人图三礼品物制度于国学讲论堂之壁以旧壁頽落以板代之宋崇和殿画真宗景徳四年宴近臣于龙图合之崇和殿翰林学士邢昺赴曹州刑书温仲舒宋白吏侍郭贽预焉昺视壁挂尚书礼记圗指中庸九经事讲述其大义序修身尊贤皆有伦理在位耸聴上嘉纳之赐诗二首宠其行命羣臣咸赋宋封禅图祕阁藏封禅图旧矣崇宁三年曝书石渠发匳出之盖大中祥符元年章圣皇帝有事于泰山者也龙旌千节豹尾万纛天清地夷日开月辟诸福毕应形势呈露羽卫威仪稽自典礼此帝王之盛惟恨不出此时得与诸儒参定大典犹幸按圗识之可以想望追念企慕于一时也宋龙圗阁画真宗祥符五年十二月召宗室近臣观祀汾隂后土坛朝觐亲奠西岳庙及祥瑞四圗于龙图阁宋画卤簿始太祖朝卤簿以绣易画号绣衣卤簿真宗时王钦若为记二卷阙于绘事弗可详识翰林学士宋绶与冯元孙奭受诏质正古义傅以新制车骑人物器服之品皆绘其首者名同饰异亦别出焉天圣六年十一月上之其考订援証详洽可稽宋画先贤像仁宗眀道元年诏国子监重修七十二贤堂其左丘眀而下二十一人并以本品衣冠图之宋景祐大乐图景祐二年大乐署以律准考定雅乐献之上召祠部员外郎集贤校理李照问钟律大要照请用黍尺求声遂命照制新乐聂冠卿讨论故事据经义多所损益以御制乐曲及钟律议说制器之法与古今乐器图象之异为书一百二十六篇上之宋农桑耕织图仁宗寳元初圗农桑耕织于延春阁哲宗元符间更以山水宋三朝训鉴图画仁宗庆歴八年知制诰杨亿被㫖检讨三朝事迹乞与内翰李淑同编纂凡得祖宗故实事大体重者百条为十通命待制髙克眀等设色其上宋孝严殿画英宗治平元年作仁宗神御殿于景灵宫西园名曰孝严别殿曰宁真户部副使张焘请圗干兴以来文武大臣于殿壁绘象自此始宋宣和博古图宣和中王楚集三代秦汉彛器绘其形范辨其欵识宋宣和画谱序河出图洛出书而龟龙之画始着见于时后世乃有虫鸟之作而龟龙之大体犹未凿也逮至有虞彰施五色而作绘宗彛以是制象因之而渐分至周官教国子以六书而其三曰象形则书画之所谓同体者尚或有存焉于是将以识魑魅知神姦则刻之于钟鼎将以眀礼乐着法度则揭之于旂常而绘事所尚其由始也是则画虽艺也前圣未尝忽焉其三代而下其所以夸大勲劳纪叙名实谓竹帛不足以形容盛徳之举则云台麟阁之所由作而后之览观者亦足以想见其人是则画之作也善足以观时恶足以戒其后岂徒为是五色之章以取玩于世也哉宋宣和画谱叙目司马迁叙史先黄老而后六经议者纷然及观扬雄书谓六经济乎道者也乃知迁史之论为可传今叙画谱凡十门而道释特冠诸篇之首盖取诸此禀五行之秀为万物之灵贵而王公贱而匹夫与其冠冕车服山林丘壑之状皆有取焉故以人物次之上古之世营窟橧巢以为居后世圣人立以制度上栋下宇以待风雨而宫室台榭之参差民庐邑屋之衆与夫工拙奢俭率见风俗故以宫室次之天子有道守在四夷或闭闗而谢质或贡琛而通好以雅以南则间用其乐来享来王则不鄙其人故以番族次之升降自如不见制畜变化莫测相忘于江湖翕然有云雾之从与夫濠梁之乐故以鱼龙次之五岳之作镇四渎之发源油然作云沛然下雨怒涛惊湍咫尺万里与夫云烟之惨舒朝夕之显晦若夫天造地设焉故以山水次之牛之任重致逺马之行地无疆与炳然之虎蔚然之豹韩卢之犬东郭之兎虽书与传亦有取焉故以畜兽次之草木之华实禽鸟之飞鸣动植发生有不説之成理行不言之四时诗人取之为比兴讽谕故以花鸟次之架雪凌霜如有特操虚心髙节如有羙徳裁之以应律吕书之以为简册草木之秀无以加此而脱去丹青澹然可尚故以墨竹次之抱瓮灌畦请学为圃养生之道同于日用饮食而秀实羙味可羞之于笾豆荐之于神眀故以蔬果终之凡人之次第则不以品格分特以世代为后先庶㡬披卷者因门而得画因画而得人因人而论世知夫画谱之所传非私淑诸人也宋宣和画谱叙论道释志于道据于徳依于仁游于艺艺也者虽志道之士所不能忘然特游之而已画亦艺也进乎妙则不知艺之为道道之为艺此梓庆之削鐻轮扁之斲轮昔人亦有所取焉于是画道释像与夫儒冠之风仪使人瞻之仰之其有覩形而悟者岂曰小补之哉人物昔人论人物则曰白晳如瓠其为张苍眉目若画其为马援神姿髙彻之如王衍闲雅甚都之如相如容仪俊爽之如裴楷体貌闲丽之如宋玉至于论羙女则娥眉皓齿如东邻之子瓌姿艳逸如洛浦之神至有善为妖态作愁眉啼妆堕马髻折腰歩龋齿笑者皆是形容见于议论之际而然也若夫殷仲堪之眸子裴楷之颊毛精神有取于阿堵中髙逸可置之丘壑间者又非议论之所能及此画者有以造不言之妙也故画人物最为难工虽得其形似则往往乏气韵宫室宫室有量台门有制而山节藻梲虽文仲不得以滥也画者取此备之形容岂徒为是台榭牖户之壮观者哉虽一㸃一笔必求诸绳矩比他画为难工番族解缦胡之缨而敛袵魏阙袖操戈之手而思禀正朔梯山航海稽首称藩愿受一㕓而为氓至有遣子弟入学率贡职奔走而来賔者则虽异域之逺风声气俗之不同亦古先哲王所未尝或弃也此番族所以见于丹青之传龙鱼易之干龙有所谓在田在渊在天以言其变化超忽不见制畜以比夫利见大人诗之鱼藻有所谓颁其首莘其尾依其蒲以言其游深泳广相忘江湖以比夫难致之贤者则画虽小道故有可观其鱼龙之作亦诗易之相为表里者也龙虽形容所不及然叶公好之而真龙乃至则龙之为画其传乆矣山水岳镇川灵海涵地负至于造化之神秀隂阳之眀晦万里之逺可得于咫尺间其非胷中自有丘壑发而见诸形容未必知此自唐至宋画山水得名者类非画家者流而多出于缙绅士大夫然得其气韵者或乏笔法或得笔法者多失位置兼衆妙而有之者亦世难其人昔人以泉石膏肓烟霞痼疾为幽人隠士之诮是则山水之于画市之于康衢世口未必售也畜兽马与牛者畜兽也画史以状马牛而得名者为多至虎豹鹿豕獐兎则非驯习之者也画者因取其原野荒寒跳梁奔逸不就羁之状以寄笔间豪迈之气而已若乃犬羊猫狸又近人之物最为难工花间竹外舞裀绣幄得其不为摇尾乞怜之态故工至于此者世难得其人花鸟隂阳一嘘而敷荣一吸而揫敛则葩华秀茂见于百卉衆木者不可胜计其自形自色虽造物未尝容心而粉饰大化文眀天下亦所以观衆目协和气焉而羽虫有三百六十声音颜色饮啄态度逺而巣居野处眠沙泳浦戏广浮深近而穿屋贺厦知嵗司晨啼春噪晚者亦莫知其㡬何固虽不预乎人事然上古采以为官称圣人取以配象类或以着为冠冕㦯以画于车服岂无补于世哉故诗人六义多识于鸟兽草木之名而律歴四时亦纪其荣枯语黙之候所以绘事之妙多寓兴于此与诗人相表里焉故花之扵牡丹芍药禽之于鸾凤孔翠必使之富贵而松竹梅菊鸥鹭鴈鹜必见之幽闲至于鹤之轩昂鹰隼之撃搏杨栁梧桐之扶疎风流乔松古柏之嵗寒磊落展张于图绘以兴起人之意者率能夺造化而移精神遐想若登临览物之有得也墨竹绘事之求形似舍丹青朱黄铅粉则失之是岂知画之贵乎有笔不在夫丹青朱黄铅粉之工也故有以淡墨挥埽整整斜斜不专于形似而独得于象外者往往不出于画史而多出于词人墨卿之所作盖胸中所得固已吞云梦之八九而文章翰墨形容所不逮故一寄于豪楮则拂云而髙寒傲雪而玉立与夫摇月吟风之状虽执热使人亟挟纩也至于布景致思不盈咫尺而万里可论则又岂俗工所能到哉蔬果蔬果于写生最为难工论者以为郊外之蔬易工于水濵之蔬而水濵之蔬又易工于园畦之蔬也堕地之果易工于折枝之果而折枝之果又易工于林间之果也今以是求画者之工拙信乎其知言也况夫苹蘩之可羞含桃之可荐然则丹青者岂徒事朱铅而取玩哉诗人多识鸟兽草木虫鱼之性而画者其所以髙夺造化思入微妙亦诗人之作也若草虫者凡见诗人之比兴故因附于此宋徽宗画翎毛徽宗皇帝画翎毛多以生漆㸃睛隠然豆许髙出纸素㡬如活动衆史莫能也宋景灵宫画髙宗十三年建景灵宫命有司图配飨功臣像于景灵宫廷之壁宋六经图六经图七卷陈氏曰东嘉叶仲堪思文重编按舘阁书目有六卷昌州布衣杨甲鼎卿所撰抚州教授毛邦翰增补之宋李成画雪山水家画雪景多俗笔尝见营丘所作雪圗峰峦林屋皆以淡墨为之而水天空处全用粉填亦一竒也宋董源二种山水董源山水有二种一様水墨头疎林逺树平淡幽深山石作麻皮皴一様着色者皴纹甚少用色浓宋黄居寳画太湖石前辈画太湖石皆以浅深墨淡嵌空而已黄居寳以笔端摤擦文理纵横夹杂砂石稜角峭硬如虬虎将踊厥状非一也宋石恪画戏笔人物石恪画戏笔人物惟靣部手足用画法衣纹麤笔成之宋郑侠流民图熙宁六年七月不雨至于七年之三月人无生意东北流民每风沙霾曀扶擕塞道羸瘠愁苦身无完衣并城民买麻籶麦麸合米为糜或茹木实草根至身被锁械而负瓦揭木卖以偿官累累不絶侠知安石不可諌悉绘所见为图奏疏诣合门不纳乃假称密急发马递上之银台司宋苏轼记墨花东坡墨花诗序云世多以墨画山水竹石人物者未有以画花者也汴人尹白能之宋苏轼画朱竹朱竹起自东坡试院时兴到无墨遂用朱笔意所独造便成物理盖五采同施竹本非墨今墨可代青则朱亦可代墨矣宋黄庭坚记墨竹墨竹起于近代不知其所师承初吴道子作画连笔作卷不加丹青予意墨竹之师起于此宋米芾墨戏米南宫作墨戏不专用笔或以纸筋或以蔗滓或以莲房皆可为画纸不用胶不肯于绢上作一笔宋米芾论江南画体颍川公库顾恺之维摩百补是唐杜牧之摹寄颍守本者置在斋龛不擕去精彩照人前后士大夫家所传无一豪似盖京西工拙其屏风上山水林木竒古陂岸皴如董源乃知人称江南盖自顾以来皆一様隋唐及南唐至巨然不移至今池州谢氏亦作此体余得隋画金陵图于毕相孙亦同此体宋米芾记着色竹文与可作横绢丈余着色偃竹以贶子瞻南昌过黄借得以倣临之宋李公麟画观音尝作长带观音其绅甚长过一身有半又为吕吉甫作石上卧观音盖前此所未见者宋释惠洪画梅惠洪毎用皁子胶画梅于生绢扇上灯月下映之宛然影也宋释仲仁画墨梅墨梅始自华光仁老之所酷爱其方丈植梅数本每花放时辄移牀其下吟咏终日莫知其意偶月夜未寝见牕间疎影横斜萧然可爱遂以笔规其状凌晨视之殊有月下之思因此好写得其三昧标名于世山谷见而羙之曰嫩寒清晓行孤山篱落间但欠香耳宋燕家景燕文季工画山水画院谓之燕家景宋孙白画水唐人孙位画水必杂山石为惊涛怒浪盖失水之本性而求假扵物以发其湍瀑是不足于水也近世孙白始剙意作㶘浚原平波细流停为㶑滟引为决泄尽出前人意外别为新规胜槩不假山石为激跃而自成迅流不借滩瀬为湍溅而自成冲波使夫萦纡曲直随流荡漾自然长文细络有序不乱此真水也宋刘铨画山水刘铨所画山水多以布纹印科叶者唐旧制也宋张询画三时山张询于蜀中昭觉寺大慈堂后画一堵早景一堵午景一堵晚景谓之三时山盖貌吴中山水也宋贾公杰画佛像公杰作佛像极精细衣缕皆描金而不俗宋郭若虚论曹吴体曹吴二体学者所宗按唐张彦逺歴代名画记称北齐曹仲达者本曹国人最推工画梵像是为曹谓唐吴道子曰吴吴之笔其势圜转而衣服飘举曹之笔其体稠叠而衣服𦂳窄故后辈称之曰吴𢃄当风曹衣出水宋郭若虚论黄徐体谚云黄家富贵徐熙野逸不惟各言其志盖亦耳目所习得之于手而应之于心也何以眀其然黄筌与其子居寀始并事蜀为待诏筌后累迁如京副使旣归朝筌领真命为宫赞居寀复以待诏録之皆给事禁中多写禁籞所有珍禽瑞鸟竒花怪石今传世桃花鹰鹘纯白雉兎金盆鹁鸽孔雀龟鹤之类是也又翎毛骨气尚丰满而天水分色徐熙江南处士志节髙迈放达不羁多状江湖所有汀花野竹水鸟渊鱼今传世凫雁鹭鸶蒲藻虾鱼丛艳折枝园蔬药苖之类是也又翎毛形骨贵轻秀而天水通色二者春兰秋菊各擅重名下笔成珍挥毫可范复有居宷兄居寳徐熙之孙曰崇嗣曰崇矩蜀有刁处士刘赞滕昌祐夏侯延祐李懐衮江南有唐希雅希雅之孙曰中祚曰宿及解处中辈都下有李符李吉之俦及后来名手间出跂望徐生与二黄犹山水之有三家宋郭若虚记吴装吴道子画古今一人而已爱賔称前不见顾陆后无来者不其然哉尝观所画墙壁巻轴落笔雄劲而傅采简淡或有墙壁间设色重处多是后人装饰至今画家有轻拂丹青者谓之吴装宋郭若虚记没骨图李少保有圗一面画芍药五本云是圣善齐国献穆大长公主房卧中物或云太宗赐文和其画皆无笔墨惟用五采布成旁题云翰林待诏臣黄居寀等定到上品徐崇嗣画没骨圗以其无笔墨骨气而名之但取其浓丽生态以定品后因出示两禁賔客蔡君谟乃命笔题云前世所画皆以笔墨为上至崇嗣始用布彩逼真故赵昌辈傚之也愚谓崇嗣遇兴偶有此作后来所画未必皆废笔墨且考之六法用笔为次至如赵昌亦非全无笔墨但多用定本临摹笔气羸懦惟尚傅彩之功也宋郭若虚叙图画名意古之祕画珍圗名随意立典范则有春秋毛诗论语孝经尔雅等圗其次后汉蔡邕有讲学圗梁张僧繇有孔子问礼图隋郑法士有眀堂朝㑹图唐阎立德有封禅图尹继昭有雪宫图观徳则有帝舜娥皇女英圗隋展子䖍有禹治水圗晋戴逵有烈女仁智图宋陆探㣲有勲贤圗忠鲠则隋杨契丹有辛毗引裾图唐阎立本有陈元达鏁諌圗吴道子有朱云折槛图髙节则晋顾凯之有祖二疏图王廙有木鴈圗宋史艺有屈原渔父圗南齐蘧伯珍有巢由洗耳圗壮气则魏曹髦有卞庄刺虎圗宋宗炳有狮子撃象圗梁张僧繇有汉武射蛟圗写景则晋眀帝有轻舟迅迈圗卫协有穆天子䜩瑶池圗史道硕有金谷园图顾凯之有雪霁望五老峰圗靡丽则晋戴逵有南朝贵戚图宋袁倩有丁贵人弹曲项琵琶图唐周昉有杨妃架雪衣女乱䨇陆局圗风俗则南齐毛惠逺有剡中溪谷村墟圗陶景真有永嘉屋邑圗隋杨契丹有长安车马人物圗唐韩滉有尧民鼔腹图以上图画虽不能尽见其蹟前人载之甚详但爱其佳名聊取一二类而録之宋黄休复记㸃画滕昌祐画蝉蝶草虫谓之㸃画盖唐时陆果刘褒之类也宋朱熹论画墨梅墨梅诗自陈简斋以来类以白黒相形故汤叔雅始出新意为倒晕素质以反之汤君自云得其舅氏杨补之遗法其小异处则又有所受也宋郑樵论圗谱今总天下之书古今之学术而条其所以为圗谱之用者十有六一曰天文二曰地理三曰宫室四曰器用五曰车旂六曰衣裳七曰坛兆八曰都邑九曰城筑十曰田里十一曰㑹计十二曰法制十三曰班爵十四曰古今十五曰名物十六曰书凡此十六类有书无图不可用也在天成象在地成形星辰之次舎日月之往来非圗无以见天之象山川之纪夷夏之分非圗无以见地之形天官有书书不可以仰观地里有志志不可以俯察也稽之人事有宫室之制有宗庙之制有眀堂辟廱之制有居庐垩室之制有台省府寺之制有庭霤户牖之制凡宫室之属非圗无以作室有尊彛爵斚之制有簠簋俎豆之制有弓矢鈇钺之制有圭璋璧琮之制有玺节之制有金鼔之制有棺椁之制有重主之制有眀器祭器之制有钩輴之制凡器用之属非圗无以制器为车旂者则有车舆之制有骖服之制有旟旐之制有仪卫卤簿之制非圗何以明章程为衣服者则有弁冕之制有衣裳之制有履舄之制有笄总之制有襚合之制有杖绖之制非圗何以眀制度为坛域者则有坛墠之制有丘泽之制有社稷之制有兆域之制大小髙深之形非圗不能辨为都邑者则有京辅之制有郡国之制有闾井之制有市朝之制有蕃服之制内外重轻之势非圗不能纪为城筑者则有郛郭之制有苑囿之制有台门魏阙之制有营垒斥堠之制非圗无以眀闗要为田里者则有夫家之制有沟洫之制有原隰之制非圗无以别经界为㑹计者则有货泉之制有贡赋之制有户口之制非图无以知本末法有制非圗无以定其制爵有班非图无以正其班有五刑有五服五刑之属有适轻适重五服之别有大宗小宗权量所以同四海规矩所以正百工五声八音十二律有节三歌六舞有序昭夏肆夏宫陈轩陈皆法制之目也非圗不能举内而公卿大夫外而州牧侯伯贵而妃嫔贱而妾媵官有品命有数禄秩有多寡考课有殿最缫籍有数玉帛有等上下异仪尊卑异事皆班爵之序也非圗不能举要通古今者不可以不识三统五运而三统之数五运之纪非圗无以通要别名物者不可以不识虫鱼草木而虫鱼之形草木之状非圗无以别要眀书者不可以不识文字音韵而音韵之清浊文字之子母非图无以眀凡此十六种可以类举宋邓椿记界作画画院界作最工专以新意相尚尝见一轴甚可爱玩画一殿廊金碧熀燿朱门半开一宫女露半身于户外以箕贮果皮作弃掷状如鸭脚荔枝胡桃榧栗榛芡之属一一可辨各不相因笔墨精微有如此者宋赵士遵画小景山水绍兴间一时妇人服饰及琵琶筝面所作多小景山水实倡于士遵宋赵士安画筀竹士安不遵川𣲖好作筀竹与石室体制大异宋武岳画人物武岳作五帝朝元人物仙仗背项相倚大抵如写草书体宋刘梦松画䊸竹竹本以直为上修篁髙劲架雪凌霜始有取焉梦松乃作䊸曲之竹不得其所矣宋马缟记古画画阙阙者观也古每门树两观于其前所以标表宫门也其上皆丹垩其下皆画云气仙灵竒禽怪兽以昭示万民焉苍龙阙画苍龙白虎阙画白虎𤣥武阙画𤣥武画幡古之徽号也所以题表官号以为符信故谓之信幡乗舆则画为白虎取其义而有威信之徳也画节唐节制皆从太府寺准三礼定之周礼云山国用虎节土国用人节泽国用龙节紫檀木画其形象御亲金书以赐重臣碧油笼之画履古履絇繶皆画五色画韈三代及周着角袜以𢃄繋于踝至魏文帝吴妃乃改様以罗为之后加以綵绣画至今不易辽招谏圗辽太祖神册六年诏画前代直臣像为招諌图辽日月四时堂画太宗㑹同元年诏建日月四时堂圗写古帝王事于两庑金衍庆宫画大定十四年十月诏圗画功臣二十八人于衍庆宫圣武殿左右庑金画宫室金主亮欲都燕遣画工写京师宫室制度濶狭脩短尽以授之左相张浩辈按圗修之元农桑圗赵孟頫农桑圗叙云延祐五年上御嘉禧殿集贤大学士臣邦宁大司徒臣源进呈农桑图上嘉赏乆之此圗因大都风俗随十有二月分农桑为廿有四圗臣因其圗像作廿有四诗正豳风因时纪事之义元嘉禾圗至大二年九月河间等路献嘉禾有异畆同颖及一茎数穗者命集贤学士赵孟頫绘图藏诸祕书元豳风圗英宗居东宫达实布哈撰集前代嘉言善行名曰承华事略并画豳风图以进元朱徳润论画体自庖牺氏仰观天文俯察地理因龙马负图以画八卦象在亓中矣故仓颉作书之义与画体同而文异盖自为迹既茫如小篆之为日巛之为川之为山之为鸟之为虫之为冠类皆象其物形而制字盖字书者吾儒六艺之一事而画则字书之一变也周官教六书二曰象形其义着矣后世以楷易𨽻以𨽻易篆然犹有左画圆右画方之意焉元汤垕论画水火近世言孙位画水张南本画火水火本无情之物二公深得其理元汤垕记画兰赵孟坚墨兰最得其妙其叶如钱花茎亦佳作石用笔轻拂如飞白书状前人无此作也元汤垕论界画世俗论画必曰画有十三科山水打头界画打厎故人以界画为易事不知方员曲直髙下低昂逺近凹凸工拙纎丽梓人匠氏有不能尽其妙者况笔墨砚尺运思于缣楮之上求合其法度准绳此为至难古人画诸科各有其人界画则唐人无作者歴五代始得郭忠恕一人其他如王士元赵忠义辈三数人而已如卫贤髙克眀抑又次焉近见赵集贤子昂教其子雍作界画云诸画或可杜撰至界画未有不用工合法度者此为知言也元王绎论士夫画赵子昂问钱舜举曰如何是士夫画舜举荅曰𨽻家画也子昂曰然观之王维李成徐熙李伯时皆士夫之髙尚所画盖与物传神尽其妙也近世作士夫画者其谬甚矣元王绎论院画宋画院衆工凡作一画必先呈藁然后上真所画山水人物花木鸟兽种种臻妙今朝廷内画及民间画人物皆然元王绎论粉本画古人画藁谓之粉本前辈多寳蓄之盖其草草不经意处有自然之妙宣和绍兴所藏粉本多有神妙者明奉天殿画永乐十五年北京奉天殿两壁斗栱间绘真武神像明文华殿画永乐时文华殿后东室皇上斋居于此设御榻东壁下有御屏三曲䕶焉西室设新榻为斋宿所命工绘汉文止辇受諌圗悬之左唐太宗纳魏徴十思图悬之右明恭黙室画㳟黙室者文华后殿之东九五斋之西室也室北壁绘河圗东壁洛书西壁凤鸣朝阳圗明陶宗仪记画十三科佛菩萨相玉帝君王道相金刚鬼神罗汉圣僧风云龙虎宿世人物全境山林花竹翎毛野骡走兽人间动用界画楼台一切傍生耕种机织雕青嵌緑明宋濂画原史皇与仓颉皆古圣人也仓颉造书史皇制画书与画非异道也其初一致也天地初开万物化生自色自形总总林林莫得而名也虽天地亦不知其所以名也有圣人者出正名万物髙者谓何卑者谓何动者谓何植者谓何然后可得而知之也于是上而日月风霆雨露霜雪之形下而河海山岳草木鸟兽之着中而人事离合物理盈虚之分神而变之化而宜之固已达民用而尽物情然而非书则无纪载非画则无彰施斯二者其亦殊途而同归乎吾故曰书与画非异道也其初一致也且书以代结绳功信伟矣至于辨章服之有制画衣冠以示警饬车辂之等威表旟旐之后先所以弥纶其治具匡赞其政原者又乌可以废之哉画绘之事统于冬官而春官外史专掌书令其意可见矣况六书首之以象形象形乃绘事之权舆形不能尽象而后谐之以声声不能尽谐而后㑹之以意意不能以尽㑹而后指之以事事不能以尽指而后转注假借之法兴焉书者所以济画之不足者也使画可尽则无事乎书矣吾故曰书与画非异道也其初一致也古之善绘者或画诗或图孝经或貌尔雅或像论语暨春秋或着易象皆附经而行犹未失其初也下逮汉魏晋梁之间讲学之有圗问礼之有图烈女仁智之有图致使图史并传助名教而翼羣伦亦有可观者焉世道日降人心寖不古若往往溺志于车马士女之华怡神于花鸟虫鱼之丽游情于山林水石之幽而古之意益衰矣是故顾陆以来是一变也阎吴之后又一变也至于闗李范三家者出又一变也譬之学书者古籀篆𨽻之茫昧而惟俗书之姿媚者是耽是玩岂其初意之使然哉虽然非有卓然㧞俗之姿亦未易言此也眀杨慎记罨画画家有罨画杂彩色画也録明杨慎记凹凸画尉迟乙僧善绘凹凸花又张僧繇画于一乗寺逺望眼晕如凹凸近视即平眀何良俊论白描画画家各有传𣲖不相混淆如人物其白描有二种赵松雪出于李龙眠李龙眠出于顾凯之此所谓鐡线描马和之马逺则出于吴道子此所谓兰叶描也眀王世贞论画人物山水人物自顾陆展郑以至僧繇道𤣥一变也山水大小李一变也荆关董巨又一变也李成范寛又一变也刘李马夏又一变也大痴黄鹤又一变也赵子昂近宋人人物为胜沈启南近元人山水为尤明谢肇淛论杂画牛马龙虎之属画之固亦俊爽可喜至罗隐之子塞翁者专画羊张及之赵永年专画犬李霭之何尊师专画猫滕王元婴专画蜂蝶郭元方专画草虫彼顾有所独㑹邪抑幽人髙尚之致托于是以寓意邪而名亦因之以显故曰虽小道必有可观眀董其昌论南北二宗画禅家有南北二宗唐时始分画之南北二宗亦唐时分也但其人非南北耳北宗则李思训父子着色山水流传而为宋之赵干赵伯驹伯骕以至马夏辈南宗则王摩诘始用渲淡一变抝研之法其𫝊而张璪荆闗董巨郭忠恕米家父子以至元之四大家要之摩诘所谓云峰石迹迥出天机笔意纵横参乎造化者东坡賛吴道子王维画壁亦云吾于维也无间言知言哉眀董其昌论浙𣲖画元季四大家浙人居其三王叔眀湖州人黄子乆衢州人吴仲圭武塘人惟倪元镇无钖人耳江山灵气盛衰故有时国朝名士仅戴进为武林人已具浙𣲖之目不知赵吴兴亦浙人若浙𣲖日就澌灭不当以甜斜俗赖者系之彼中也明董其昌论文人画文人之画自王右丞始其后董源巨然李成范寛为嫡子李龙眠王晋卿米南宫及虎儿皆从董巨得来直至元四大家黄子乆王叔明倪元镇吴仲圭皆其正𫝊吾朝文沈则又逺接衣钵若马夏及李唐刘松年又是大李将军之派非吾曹当学也眀董其昌记小幅画宋以前人都不作小幅小幅自南京以后始盛又僧巨然笔絶少丈余画卷长卷亦惟院体诸人有之明董其昌记诸家画山李思训冩海外山董源写江南山米元晖写南徐山李唐写中州山马逺夏圭写钱塘山赵吴兴写霅苕山黄子乆写海虞山眀李日华论林木窠石派古人林木窠石本与山水别行大抵山水意髙深廻环备有一时气象而林石则草草逸笔中见偃仰亏蔽与聚散歴落之致而已李营丘特妙山水而林石更造微倪迂源本营丘故所作萧散简逸盖林木窠石之派也明李日华论墨竹所始世传墨竹始于五代郭崇韬夫人李氏于月下就牕纸摹影殊有真态嗣后遂相祖述此臆说也前是王摩诘已有开元石刻成都大慈寺灌顶院已有张立墨竹壁一堵孙位张立董羽唐希雅皆晚唐人与崇韬同时宁有闺阁散笔遽流传作诸人之范邪明张丑记郭忠恕画没骨山越王宫殿圗卷郭忠恕画其长三丈有余皆没骨山也附録秦骞霄国画始皇元年骞霄国献刻玉善画工名裔使含丹青以漱地即成魑魅及诡怪羣物之象刻玉为百兽之形毛髪宛若真矣皆铭其臆前记以日月工人以指画地长百丈直如绳墨方寸之内画以四渎五岳列国之圗又画为龙鳯骞翥若飞皆不可㸃睛或㸃之必飞走也始皇嗟曰刻画之形何得飞走使以淳漆各㸃两玉虎一眼睛旬日则失之不知所在山泽之人云见二白虎各无一目相随而行毛色相似异于常见者至明年西方献两白虎各无一目始皇发槛视之疑是先所失者乃刺杀之检其胷前果是元年所刻玉虎也吴绣画吴主赵夫人丞相达之妹善画巧妙无双能于指间以綵丝织云霞龙蛇之锦大则盈尺小则方寸宫中谓之机絶孙权常叹魏蜀未夷军旅之隙思得善画者图山川地势军阵之象达乃进其妹权使写九州江湖方岳之势夫人曰丹青之色甚易歇灭不可乆寳妾能刺绣作列国方帛之上写以五岳河海城邑行阵之形既成乃进于吴主时人谓之针絶虽棘刺木猴云梯飞䲻无过此丽也梁菩提国画梁中大通六年菩提国遣使送舍利及画塔圗并菩提树叶詹糖等香梁干陀利国画干陀利国王瞿昙修跋陀罗以四月八日梦见一僧谓之曰中国今有圣主十年之后佛法大兴汝若遣使贡奉敬礼则土地丰乐商旅百倍若不信我则境土不得自安脩跋陀罗初未能信既而又梦此僧曰汝若不信我当与汝往观之乃于梦中来至中国拜觐天子既觉心异之陀罗本工画乃写梦中所见髙祖容质饰以丹青仍遣使并画工奉表献玉盘等物使人既至模写髙祖形以还其国比本画则符同焉因盛以寳函日加礼敬唐泥婆罗国画泥婆罗国在土番西以板为屋皆雕画唐段成式记水画李叔詹常识一范阳山人停于私第时语休咎必中兼善推歩禁咒止半年忽谓李曰某有一艺将去欲以为别所谓水画也乃请后㕔上掘地为池方丈深尺余泥以麻灰日没水满之候水不耗具丹青墨砚先援笔叩齿良乆乃纵笔豪水上就视但见水色浑浑耳经二日搨以䙙绢四幅食顷举出观之古松怪石人物屋木无不备也李惊异苦诘之惟言善能禁彩色不令沉散而己唐张彦逺论吹云泼墨体古人画云未为臻妙若能沾湿绢素㸃缀轻粉纵口吹之谓之吹云此得天理虽曰妙解不见笔踪故不谓之画如山水家有泼墨亦不谓之画不堪倣傚宋酤兰左国画佛大中祥符初有西域僧觉称来舘于兴国寺之𫝊法院自言酤兰左国人刹帝利姓善画尝于译堂北壁画释迦靣与此方所画絶异宋郭若虚记术画夫士必以忠醇径亮尽瘁于公然后可称于任可爵于朝恶夫邪佞以茍进者则不免君子之诛艺必以妙悟精能取重于世然后可着于文可寳于笥恶夫眩惑以沽名者则不免鉴士之弃昔者孟蜀有一术士称善画蜀主遂令于庭之东隅画野鹊一只俄有衆禽集而噪之次令黄筌于庭之西隅画野鹊一只则无有集禽之噪蜀主以故问筌对曰臣所画者艺画也彼所画者术画也是乃有噪禽之异蜀主然之国初有道士陆希直者画花一枝张于壁间则逰蜂立至向使邉黄徐赵辈措笔定无来蜂之验此抑非眩惑取功沽名乱艺者乎至于野人腾壁羙女下墙映五彩于水中起䨇龙于雾外皆出方术怪诞推之画法阙如也故不録宋郭若虚记髙丽国画皇朝之盛遐荒九译来庭者相属于路惟髙丽国敦尚文雅渐染华风至于伎巧之精他国罕比固有丹青之妙钱忠懿家有着色山水四卷长安临潼李虞曹家有本国八老图二卷又曽于杨褒虞曹家见细布上画行道天王皆有风格熙宁甲寅嵗遣使金良鉴入贡访求中国画锐意购求稍精者十无一二然犹费三百余缗丙辰冬复遣使崔思训入贡因将𢃄画工数人奏请摹写相国寺壁画归国诏许之于是尽摹之持归其模画人颇有精于工法者彼使人每至中国或用折叠扇为私觌物其扇用鵶青纸为之上画本国豪贵杂以妇人鞍马或临水为金砂滩暨莲荷花木水禽之类㸃缀精巧又以银泥为云气月色之状极可爱谓之倭扇本出于倭国也近嵗尤祕惜典客者盖稀得之宋髙丽国画李宁少以画知名仁宗朝随枢宻使李资徳入宋徽宗命翰林待诏王可训陈徳之田宗仁赵守宗等从宁学画且勅宁画本国礼成江图既进徽宗嗟赏曰比来髙丽画工随使至者多矣唯宁为妙手赐酒食锦绮绫帽宁少师内殿崇班李俊异俊异妬后进有能画者少推许仁宗召俊异示宁所画山水俊异愕然曰此画如在异国臣必以千金购之又宋商献圗画仁宗以为中华竒品恱之召宁夸示宁曰是臣笔也仁宗不信宁取图拆装背有姓名王益爱幸及毅宗时内阁绘事悉主之子光弼亦以画见宠于明宗王命文臣赋潇湘八景仍写为图王精于圗画尤工山水与光弼髙惟访等绘画物像终日忘倦军国事慢不加意宋日本国画日本国画不知姓名传写其国风物山川小景设色甚重多用金碧考其真未必有此者第欲綵绘粲然以取观羙也宋邓椿记西天画佛西天中印度那兰陀寺僧多画佛及菩萨罗汉象以西天布为之其佛相好与中国人异眼目稍大口耳俱怪以带挂右肩裸袒坐立而已先施五藏于画背乃涂五彩于画面以金或朱红作地谓牛皮胶为触故用桃胶合栁枝水甚坚渍中国不得其诀也邵太史知黎州尝有僧自西天来就公廨令画释迦今茶马司有十六罗汉宋邓椿记髙丽扇画髙丽松扇如节板状其土人云非松也乃水栁木之皮故柔腻可爱其纹酷似松柏故谓之松扇东坡谓髙丽白松理直而疎折以为扇如蜀中织㯶榈心盖水栁也又有用纸而以琴光竹为柄如市井中所制折叠扇者但精致非中国可及展之广尺三四合之止两指许所画多作士女乗车跨马踏青拾翠之状又以金银屑饰地面及作星汉星月人物麤有形似以其来逺磨擦故也其所染青緑竒甚与中国不同专以空青海緑为之近年所作尤为精巧亦有以绢素为团扇特柄长数尺为异耳山谷题之云㑹稽内史三韩扇分送黄门画省中海外人烟来眼界全胜博物注鱼虫苹汀游女能骑马传道蛾眉画不如寳扇真成集陈隼史臣今得杀青书宋邓椿记倭扇画倭扇以松板两指许砌叠亦如折叠扇者其柄以铜压钱环子黄丝绦甚精妙板上罨画山川人物松竹花草亦可喜竹山尉王公轩惠㳟后家尝作眀州舶官得两柄宋邓椿记画影壁旧说杨惠之与吴道子同师道子学成惠之耻与齐名转而为塑皆为天下第一故中原多惠之塑山水壁郭熙见之又出新意遂令圬者不用泥掌止以手枪泥于壁或凹或凸但所不问干则以墨随其形迹晕成峰峦林壑加之楼阁人物之属宛然天成谓之影壁其后作者甚盛此宋复古张素败壁之余意也宋髙似孙记道家画玉符经云二十四圗真五岳之藏也得之必能仙去飞歩太清欲得道法先沐浴去秽当得东井圗欲朝五帝役山精当得五岳圗欲通神灵法仙诀当得入史真形圗欲通五行当得六甲通灵图欲存吾身致天神当得九宫紫房圗欲奉道法当得太清图欲奉顺道当得混成图欲通道机当得西昇保録图欲通变化当得灵化圗欲摄大道当得九天图欲脱身形当得九变圗欲隠身存神当得养身图欲定身守神寳当得含影圗欲恬泊守一以存身当得养身圗欲寂黙养志当得精诚守志图欲清净洁白致其芝英当得芝英玉女圗欲驱六丁当得六隂玉女圗欲致仙箓当得九九道仙圗欲食道气当得道引图欲治道术当得洞中皇寳图欲为变化当得偃息图欲临鑪定九丹金液当得太乙圗欲登五岳求神仙芝药当得开山芝药圗欲保神形别邪精当得眀镜图元汤垕记髙昌国画髙昌国画用金银箔子及朱墨㸃缀如雨销洒在纸上画翎毛如中国花草亦佳元汤垕记髙丽国画髙丽画观音像甚工其原出唐尉迟乙僧笔意流而至于纎丽眀屠隆记宋绣画宋之闺秀画山水人物楼台花鸟针线细宻不露邉缝其用绒一二丝用针如髪细者为之故眉目毕具绒彩夺目而丰神宛然设色开染较画更佳眀詹景鳯记倭画倭子画佛一绢幅中间及四围皆取直方坐列初有佛像百余头皆寸五分长而四边并作佛凑砌为边䦨两旁䦨中乃间以戏物亦䙝矣色深重贴金无笔法外题番字一行行横写墨色与中国同字却有笔法眀画磁器陶厰景徳镇在今浮梁县西兴乡正徳初置御器厰颛筦御器陶有匠官匠凡三百余而复募盖工致之匠少而绘事尤难也画役募人日给工食嘉靖七年以前案燬不可考八年烧造磁器其画有赶珠龙一秤金娃娃昇降戏龙鳯穿花满地娇云鸐万嵗藤抢珠龙灵芝捧八寳八仙过海孔雀牡丹狮子滚绣毬转枝寳相花鲭鲌鲤鳜水藻江下八俊巴山出水飞狮水火捧八卦竹叶灵芝云鹤穿花花様龙鳯转枝莲托八寳八吉祥海水苍龙捧八卦三仙炼丹耍戏娃娃四季花三阳开泰花天花捧云山福海字二仙出水云龙龙穿西番莲穿花鳯䨇云龙青纒枝寳相花穿花龙如意团鸾鳯穿花鸾凤团龙羣仙捧夀仓狮龙耍戏鲍老昇鳯拥祥云干坤六合花博古龙松竹梅鸾鳯穿寳相花四季花等名其他花草人物禽兽山水屏瓶盆盎之观不可胜计御定佩文斋书画谱卷十二御定佩文斋书画谱卷十三目録钦定四库全书御定佩文斋书画谱目録第十三卷论画三梁元帝山水松石格唐王维山水诀唐王维山水论唐张彦逺论画六法唐张彦逺论画山水树石唐张彦逺论画工用搨写五代荆浩画说五代荆浩笔法记宋黄休复论画石宋董羽画龙辑议宋李成山水诀宋郭熙山水训宋郭熈画诀宋苏轼论画竹宋苏轼论传神宋苏轼论画水宋郭若虚论制作楷模宋韩拙山水纯全论卷十三钦定四库全书御定佩文斋书画谱卷十三论画三梁元帝山水松石格夫天地之名造化为灵设奇巧之体势写山水之纵横或格髙而思逸信笔妙而墨精由是设粉壁运神情素屏连隅山脉溅瀑首尾相映项腹相近丈尺分寸约有常程树石云水俱无正形树有大小丛贯孤平扶疎曲直耸拔凌亭乍起伏于柔条便同文字或难合于破墨体向异于丹青隠隠半壁髙潜入㝠插空类劒陷地如坑秋毛冬骨夏䕃春英炎绯寒碧暖日凉星巨松沁水喷之蔚冋褒茂林之幽趣割杂草之芳情泉源至曲雾破山明精蓝观宇桥彴关城行人犬吠兽走禽惊髙墨犹緑下墨犹赪水因断而流逺云欲坠而霞轻桂不疎于胡越松不难于弟兄路广石隔天遥鸟征云中树石宜先㸃石上枝柯末后成髙岭最嫌隣刻石逺山大忌学图经审问既然传笔法祕之勿泄于户庭唐王维山水诀夫画道之中水墨最为上肇自然之性成造化之功或咫尺之图写百千里之景东西南北宛尔目前春夏秋冬生于笔下初铺水际忌为浮泛之山次布路岐莫作连緜之道主峰最宜髙耸客山须是奔趋回抱处僧舍可安水陆边人家可置村庄着数树以成林枝须抱体山崖合一水而瀑泻泉不乱流渡口只宜寂寂人行湏是踈疎泛舟檝之桥梁且宜髙耸着渔人之钓艇低乃无妨悬崖险峻之间好安怪木峭壁巉巖之处莫可通途逺岫与云容相接遥天共水色交光山钩锁处沿流最出其中路接危时栈道可安于此平地楼台偏宜髙栁映人家名山寺观雅称奇杉衬楼阁逺景烟笼深巖云锁酒旗则当路髙悬客帆宜遇水低挂逺山须要低排近树唯宜拔迸手亲笔砚之余有时游戏三昧岁月遥永颇探幽微妙悟者不在多言善学者还从规矩塔顶参天不须见殿似有似无或上或下茒堆土埠半露檐厫草舍庐亭略呈樯橣山分八面石有三方闲云切忌芝草样人物不过一寸许松柏上现二尺长唐王维山水论凡画山水意在笔先丈山尺树寸马分人逺人无目逺树无枝逺山无石隠隠如眉逺水无波髙与云齐此是诀也山腰云塞石壁泉塞楼台树塞道路人塞石看三面路看两头树㸔顶𩕳水看风脚此是法也凡画山水平夷顶尖者巅峭峻相连者岭有穴者岫峭壁者崖悬石者巖形员者峦路通者川两山夹道名为壑也两山夹水名为涧也似岭而髙者名为陵也极目而平者名为坂也依此者麤知山水之髣髴也观者先看气象后辨清浊定賔主之朝揖列羣峰之威仪多则乱少则慢不多不少要分逺近逺山不得连近山逺水不得连近水山腰掩抱寺舍可安断岸坂堤小桥可置有路处则林木岸絶处则古渡水断处则烟树水濶处则征帆林密处则居舍临巖古木根断而纒藤临流石岸欹竒而水㾗凡画林木逺者疎平近者髙密有叶者枝嫩柔无叶者枝硬劲松皮如鳞柏皮纒身生土上者根长而茎直生石上者拳曲而伶仃古木节多而半死寒林扶疎而萧森有雨不分天地不辨东西有风无雨只看树枝有雨无风树头低压行人伞笠渔父蓑衣雨霁则云收天碧薄雾霏微山添翠润日近斜晖早景则千山欲晓雾霭微微朦胧残月气色昏迷晚景则山衔红日帆卷江渚路行人急半掩柴扉春景则雾锁烟笼长烟引素水如蓝染山色渐青夏景则古木蔽天緑水无波穿云瀑布近水幽亭秋景则天如水色簇簇幽林鴈鸿秋水芦鸟沙汀冬景则借地为雪樵者负薪渔舟倚岸水浅沙平凡画山水须按四时或曰烟笼雾锁或曰楚岫云归或曰秋天晓霁或曰古塜断碑或曰洞庭春色或曰路荒人迷如此之类谓之画题山头不得一样树头不得一般山借树而为衣树借山而为骨树不可繁要见山之秀丽山不可乱须显树之精神能如此者可谓名手之画山水也唐张彦逺论画六法昔谢赫云画有六法一曰气韵生动二曰骨法用笔三曰应物象形四曰随类赋彩五曰经营位置六曰传模移写自古画人罕能兼之彦逺试论之曰古之画或遗其形似而尚其骨气以形似之外求其画此难与俗人道也今之画纵得形似而气韵不生以气韵求其画则形似在其间矣上古之画迹简意淡而雅正顾陆之流是也中古之画细密精致而臻丽展郑之流是也近代之画焕烂而求备今人之画错乱而无旨衆工之迹是也夫象物必在于形似形似须全其骨气骨气形似皆本于立意而归乎用笔故工画者多善书然则古之嫔擘纎而胷束古之马喙尖而腹细古之台阁竦峙古之服饰容曳故古画非独变态有奇意也抑亦物象殊也至于台阁树石车舆器物无生动之可拟无气韵之可侔直要位置向背而已顾恺之曰画人最难次山水次狗马其台阁一定器耳差易为也斯言得之至于鬼神人物有生动之可状须神韵而后全若气韵不周空陈形似笔力未遒空善赋彩谓非妙也至于经营位置则画之緫要自顾陆以降画迹鲜存难悉详之唯观吴道𤣥之迹可谓六法俱全万象毕尽神人假手穷极造化也至于传模移写乃画家末事然今之画人麤善写貌得其形似则无其气韵具其彩色则失其笔法岂曰画也呜唿今之人斯艺不至也宋朝顾骏之常结搆髙楼以为画所每登楼去梯家人罕见若时景融朗然后含豪天地隂惨则不操笔今之画人笔墨混于尘埃丹青和其墨滓徒污绢素岂曰绘画自古善画者莫匪衣冠贵冑逸士髙人振妙一时传芳千祀非闾阎鄙贱之所能为也唐张彦逺论画山水树石魏晋以降名蹟在人间者皆见之矣其画山水则羣峰之势若钿饰犀栉或水不容泛或人大于山率皆附以树石映帯其地列植之状则若伸臂布指详古人之意专在显其所长而不守于俗变也国初二阎擅美匠学杨展精意宫观渐变所附尚犹状石则务于雕透如冰澌斧刃绘树则刷脉镂叶多栖结菀栁功倍愈拙不胜其色吴道𤣥者天付劲豪幼抱神奥往往于佛寺画壁纵以怪石崩滩若可扪酌又于蜀道写貌山水由是山水之变始于吴成于二李树石之状妙于韦鶠穷于张通通能用紫毫秃锋以掌摸色中遗巧饰外若浑成又若王右丞之重深杨仆射之奇赡朱审之浓秀王宰之巧密刘商之取象其余作者非一皆不过之近代有侯莫陈厦沙门道芬精致周沓皆一时之秀也呉兴郡南堂有两壁树石余观之而叹曰此画位置若道芬迹类宗偃是何人哉吏对曰有徐表仁者初为僧号宗偃师道芬则入室今寓于郡侧年未衰而笔力奋疾召而来徴他笔皆不类遂指其单复曲折之势耳剽心晤成若宿构使其凝意且启幽襟迨乎搆成亦窃竒状向之两壁盖得意深奇之作观其潜蓄岚濑遮藏洞泉蛟根束鳞危榦凌碧重质委地青飇满堂呉兴茶山水石奔异境与性㑹乃召于山中写明月峡因叙其所见庶为知言知之者解颐不知者拊掌唐张彦逺论画工用搨写夫隂阳陶蒸万象错布𤣥化亡言神工独运草木敷荣不待丹碌之彩云雪飘飏不待铅粉而白山不待空青而翠凤不待五色而綷是故运墨而五色具谓之得意意在五色则物象乖矣夫画物特忌形貌采章歴歴具足甚谨甚细而外露巧密所以不患不了而患于了既知其了亦何必了此非不了也若不识其了是真不了也夫工欲善其事必先利其器齐纨吴练冰素雾绡精润密致机杼之妙也武陵水井之丹磨嵳之沙越嶲之空青蔚之曽青武昌之扁青蜀郡之鉊华始兴之解钖研鍊澄汰深浅轻重精麤林邑崐崙之黄南海之蚁云中之鹿胶吴中之鳔胶东阿之牛胶漆姑汁鍊煎并为重采郁而用之古画不用头緑大青取其精华接而用之百年传致之胶千载不剥絶仭食竹之豪一划如劒江南地润无尘人多精艺三呉之迹八絶之名逸少右军长康散骑书画之能其来尚矣淮南子曰宋人善画呉人善冶不亦然乎好事家宜置宣纸百幅用法蜡之以备摹冩古时好搨画十得七八不失神彩笔踪亦有御府搨本谓之官搨国朝内库翰林集贤袐阁搨写不辍承平之时此道甚行艰难之后斯事渐废故有非常好本搨得之者所宜寳之既可希其真踪又得留为证验遍观衆画惟顾生画古贤得其妙理对之令人终日不倦凝神遐想妙悟自然物我两忘离形去智身固可使如藁木心固可使如死灰不亦臻于妙理哉所谓画之道也五代荆浩画说灵台记整精致朝洗笔暮出颜勤渲砚习描戳学梳渲谨㸃画烘天青泼地緑上叠竹贺松熟长写梅人兰蒲湛稽菊匀鎚绢冬胶水夏胶漆将无项女无肩佛秀丽淡仙贤人雄伟美人长宫样妆坐看五立量七若要笑睂弯嘴挠若要哭睂锁蹙气努狠眼张拱愁的龙现升降啸的凤意腾翔哭的狮跳舞戏龙的甲却无数虎尾㸃十三斑人徘徊山賔主树参差水曲折虎威势禽噪宿花馥郁虫捕捉马嘶蹶牛行卧藤㸃做草画率红间黄秋叶堕红间緑花簇簇青间紫不如死粉笼黄胜増光于思忖不如见色施明物件便五代荆浩笔法记太行山有洪谷其间数畆之田吾常耕而食之有日登神钲山四望回迹入大巖扉苔径露水怪石祥烟疾进其处皆古松也中独围大者皮老苍藓翔鳞乗空蟠虬之势欲附云汉成林者爽气重荣不能者抱节自屈或回根出土或偃截巨流挂岸盘溪披苔裂石因惊其异遍而赏之明日携笔复就写之凡数万本方如其眞明年春来于石鼔巖间遇一叟因问具以其来所由而荅之叟曰子知笔法乎曰叟仪形野人也岂知笔法邪叟曰子岂知吾所懐邪闻而慙骇叟曰少年好学终可成也夫画有六要一曰气二曰韵三曰思四曰景五曰笔六曰墨曰画者华也但贵似得真岂此挠矣叟曰不然画者画也度物象而取其眞物之华取其华物之实取其实不可执华为实若不知术茍似可也图眞不可及也曰何以为似何以为真叟曰似者得其形遗其气真者气质俱盛凡气传于华遗于象象之死也谢曰故知书画者名贤之所学也耕生知其非本翫笔取与终无所成慙惠受要定画不能叟曰嗜慾者生之贼也名贤纵乐琴书图画代去杂慾子既亲善但期终始所学勿爲进退图画之要与子备言气者心随笔运取象不惑韵者隐迹立形备遗不俗思者删拨大要凝想形物景者制度时因捜妙创真笔者虽依法则运转变通不质不形如飞如动墨者髙低晕淡品物浅深文采自然似非因笔复曰神妙竒巧神者亡有所为任运成象妙者思经天地万类性情文理合仪品物流笔奇者荡迹不测与真景或乖异致其理偏得此者亦为有笔无思巧者雕缀小媚假合大经强写文章増邈气象此谓实不足而华有余凡笔有四势谓筋肉骨气笔絶而断谓之筋起伏成实谓之肉生死刚正谓之骨迹画不败谓之气故知墨大质者失其体色微者败正气筋死者无肉迹㫁者无筋茍媚者无骨夫病有二一曰无形二曰有形有形病者花木不时屋小人大或树髙于山桥不登于岸可度形之类也是如此之病不可改图无形之病气韵俱泯物象全乖笔墨虽行类同死物以斯格拙不可删修子既好写云林山水须明物象之原夫木之生为受其性松之生也枉而不曲遇如宻如踈匪青匪翠从微自直萌心不低势既独髙枝低复偃倒挂未坠于地下分层似叠于林间如君子之徳风也有画如飞龙蟠虬狂生枝叶者非松之气韵也柏之生也动而多屈繁而不华捧节有章文转随日叶如结线枝似衣麻有画如蛇如素心虚逆转亦非也其有楸桐椿栎榆栁桑槐形质皆异其如逺思即合一一分明也山水之象气势相生故尖曰峯平曰顶员曰峦相连曰岭有穴曰岫峻壁曰崖崖间崖下曰巖路通山中曰谷不通曰峪峪中有水曰溪山夹水曰涧其上峯峦虽异其下冈岭相连掩映林泉依稀逺近夫画山水无此象亦非也有画流水下笔多狂文如断线无片浪髙低者亦非也夫雾云烟霭轻重有时势或因风象皆不定须去其繁章採其大要先能知此是非然后受其笔法曰自古学人孰为备矣叟曰得之者少谢赫品陆之为胜今已难遇亲踪张僧繇所遗之图甚亏其理夫随类赋彩自古有能如水晕墨章兴吾唐代故张璪员外树石气韵俱盛笔墨积微真思卓然不贵五彩旷古絶今未之有也麴庭与白云尊师气象幽妙俱得其元动用逸常深不可测王右丞笔墨宛丽气韵髙清巧写象成亦动真思李将军理深思逺笔迹甚精虽巧而华大亏墨彩项容山人树石顽涩角无用墨独得𤣥门用笔全无其骨然于放逸不失真元气象元大剏巧媚呉道子笔胜于象骨气自髙树不言图亦恨无墨陈员外及僧道芬以下麤昇凡格作用无竒笔墨之行甚有形迹今示子之径不能备词遂取前写者异松图呈之叟曰肉笔无法筋骨皆不相转异松何之能用我既教子笔法乃赍素数幅命对而写之叟曰尔之手我之心吾闻察其言而知其行子能与我言咏之乎谢曰乃知教化圣贤之职也禄与不禄而不能去善恶之迹感而应之诱进若此敢不恭命因成古松赞曰不凋不容惟彼贞松势髙而险屈节以恭叶张翠盖枝盘赤龙下有蔓草幽隂蒙茸如何得生势近云峰仰其擢榦偃举千重巍巍溪中翠晕烟笼奇枝倒挂徘徊变通下接凡木和而不同以贵诗赋君子之风风清匪歇幽音凝空叟嗟异乆之曰愿子勤之可忘笔墨而有真景吾之所居即石鼓巖间所字即石鼔巖子也曰愿从侍之叟曰不必然也遂亟辞而去别日访之而无踪后习其笔术甞重所𫝊今遂修集以为图画之轨辙耳宋黄休复论画石前軰画太湖石皆以浅深墨淡嵌空而已黄居寳以笔端摤擦文理纵横夹杂砂石稜角峭硬如虬虎将踊厥状非一也其有画松竹花雀变态旧规皆如湖石之类宋董羽画龙辑议画龙者得神气之道也神犹母也气犹子也以神召气以母召子孰敢不致所以上飞于天晦隔层云下潜于渊深入无厎人不可得而见也古今画图者角难推其形貌其状乃分三停九似而已自首至项自项至腹自腹至尾三停也九似者头似牛嘴似驴眼似虾角似鹿耳似象鳞似鱼须似人腹似蛇足似凤是名为九似也雌雄有别雄者角浪凹峭目深鼻豁䰅尖鳞宻上壮下杀朱火烨烨雌者角靡浪平目肆鼻直鬐贠鳞薄尾壮于腹龙开口者易为巧合口者难为功但要挥豪落墨随笔而生筋骨精神伫出为佳贵乎血目生威朱䰅激发鳞介藏烟鬃鬛肘毛爪牙噀伏其雨露踊跃腾空㸃其目而飞去若张僧繇叶公则其人也宋李成山水诀凡画山水先立賔主之位次定逺近之形然后穿凿景物摆布髙低落笔无令太重重则浊而不清不可太轻轻则燥而不润烘染过度则不接辟绰繁细则失神发树枝左长右短立石势上重下轻摆布裁插势使相偎上下云烟取秀不可太多多则散漫无神左右林麓铺陈不可太繁繁则拍塞不舒山髙峻无使倾危水深逺勿教穷涸路须曲折山要髙昂孤城置之逺边墟市依于山脚雪天不用云烟雨里无多逺望山水仍居隘窄渔翁要在平滩朝晴晃朗暮雨隂昏舍屋不在多开鱼钓有时而作藤蔓依纒古木窠丛簇扎山头髙山烟锁其腰长岭云翳其脚逺水萦纡而来还用云烟以断其派怪石巉巖而立仍须土阜以培其根原野旷荡相连苍山依其低浅石须员混锋芒八面稜层木要交叉挺干四时枯茂迅风拔木暴雨崩崖浅流则岸畔平滩深涧则陡崖直下耸坡之土必要髙低则地浅烟林之木亦宜疎密则繁絮重巖切忌头齐羣峰更宜髙下孤峯逺设野水遥拖道路时隠时显桥梁或有或无逺怕隂昏近防重浊顚崖怪石不用频施峻岭枯槎也宜少作遥烟逺曙太繁恐失朝昏宻树稠林断续防他版刻山原峻险依稀樵迳犹存崖岸倾危隠约云林深暗平川虽逺参差皴染而成流水泉源彷彿还多攧扑布两路有明有晦起双峰陡髙陡低雾薄明爽舒晴烟蔼蒙腾欲雨乔木耸直蟠屈者一株两株乱石礧堆奇怪者三块两块㸃树叶稀疎间宻皴石脉以重分轻亭菴不在常施楼观仍须间作人物转顾多般野店犹防相似气象春山明媚夏木繁隂秋林摇落萧疎冬树槎牙妥帖树根栽插龙爪宛若拏石布层根脚还须帯土之字水不过三转溅瀑水不过两重侵天一道飞泉涌瀑多湍彻厎翻涛巨浪浅瀬平流烟波茫茫云浪浩浩山无独木石不孤单林烟一派便休古木数株而已乔木疎于平野矮窠密布山头孤烟逺自水邉薄霭骤依巖脚野桥寂寞遥通竹坞人家古寺萧条掩映松林佛塔春水緑而㶑艶夏津涨而弥漫秋潦尽而澄清寒泉涸而凝泚新窠肥滑岸石须要皴苍古树槎牙景物兼还秀媚分清分浊庶几轻重相兼淳重淳轻病在偏枯损体千巖万壑要低昂聚散而不同叠巘层峦但起伏峥嵘而各异不迷顚倒回还自然游戏三昧宋郭熙山水训君子之所以爱夫山水者其旨安在丘园养素其常处也泉石啸傲所常乐也渔樵隐逸所常适也猿鹤飞鸣所常观也尘嚣缰锁此人情所常厌也烟霞仙圣此人情所常愿而不得见也直以太平盛日君亲之心两隆茍洁一身出处节义斯系岂仁人髙蹈逺引为离世絶俗之行而必与箕颍埒素黄绮同芳哉白驹之诗紫芝之咏皆不得已而长徃者也然则林泉之志烟霞之侣梦寐在焉耳目断絶今得妙手郁然出之不下堂筵坐穷泉壑猿声鸟啼依约在耳山光水色滉漾夺目此岂不快人意实获我心哉此世之所以贵夫画山之本意也不此之主而轻心临之岂不芜杂神观溷浊清风也哉画山水有体铺舒为宏图而无余消缩为小景而不少看山水亦有体以林泉之心临之则价髙以骄侈之目临之则价低山水大物也人之看者须逺而观之方见得一障山川之形势气象若士女人物小小之笔即掌中几上一展便见一覧便尽此皆画之法也世之笃论谓山水有可行者有可望者有可游者有可居者画凡至此皆入妙品但可行可望不如可居可游之为得何者观今山川地占数百里可游可居之处十无三四而必取可居可游之品君子之所以渴慕林泉者正谓此佳处故也故画者当以此意造而鉴者又当以此意穷之此之谓不失其本意画亦有相法李成子孙昌盛其山脚地面皆浑厚濶大上秀而下丰合有后之相也非特论相兼理当如此故也学画花者以一株花置深坑中临其上而瞰之则花之四面得矣学画竹者取一枝竹因月夜照其影于素壁之上则竹之真形出矣学画山水者何以异此盖身即山川而取之则山水之意度见矣真山水之川谷逺望之以取其势近看之以取其质眞山水之云气四时不同春融怡夏蓊郁秋疎薄冬黯淡画见其大象而不为斩刻之形则云气之态度活矣真山水之烟岚四时不同春山淡冶而如笑夏山苍翠而如滴秋山明净而如妆冬山惨澹而如睡画见其大意而不为刻画之迹则烟岚之景象正矣真山水之风雨逺望可得而近者玩习不能究错纵起止之势真山水之隂晴逺望可尽而近者拘狭不能得明晦隐见之迹山之人物以标道路山之楼观以标胜槩山之林木映蔽以分逺近山之谿谷断续以分浅深水之津渡桥梁以足人事水之渔艇钓竿以足人意大山堂堂为衆山之主所以分布以次冈阜林壑为逺近大小之宗主也其象若大君赫然当阳而百辟奔走朝㑹无偃蹇背却之势也长松亭亭为衆木之表所以分布以次藤萝草木为振挈依附之师帅也其势若君子轩然得时而衆小人为之役使无凭陵愁挫之态也山近看如此逺数里看又如此逺十数里看又如此每逺每异所谓山形歩歩移也山正面如此侧面又如此背面又如此每看每异所谓山形面面看也如此是一山而兼数十百山之形状可得不悉乎山春夏看如此秋冬看又如此所谓四时之景不同也山朝看如此暮看又如此隂晴看又如此所谓朝暮之变态不同也如此是一山而兼数十百山之意态可得不究乎春山烟云连緜人欣欣夏山嘉木繁隂人坦坦秋山明净摇落人肃肃冬山昏霾翳塞人寂寂看此画令人生此意如真在此山中此画之景外意也见青烟白道而思行见平川落照而思望见幽人山客而思居见巖扃泉石而思游看此画令人起此心如将眞即其处此画之意外妙也东南之山多奇秀天地非为东南私也东南之地极下水潦之所归以漱濯开露之所出故其地薄其水浅其山多竒峰峭壁而斗出霄汉之外瀑布千丈飞落于云霞之表如华山垂熘非不千丈也如华山者鲜尔纵有浑厚者亦多出地上而非出地中也西北之山多浑厚天地非为西北偏也西北之地极髙水源之所出以冈陇拥肿之所埋故其地厚其水深其山多堆阜盘礴而连延不断于千里之外介丘有顶而迤逦拔萃于四达之野如嵩山少室非不峭拔也如嵩少类者鲜尔纵有峭㧞者亦多出地中而非地上也嵩山多好溪华山多好峰衡山多好别岫常山多好列岫泰山特好主峰天台武夷庐霍鴈荡岷峩巫峡天坛王屋林虑武当皆天下名山巨镇天地宝藏所出先圣窟宅所隐奇崛神秀莫可穷其要妙欲夺其造化则莫神于好莫精于勤莫大于饱游饫看歴歴罗列于胷中而目不见绢素手不知笔墨磊磊落落杳杳漠漠莫非吾画此懐素夜闻嘉陵江水声而草圣益佳张颠见公孙大孃舞剑器而笔势益俊者也今执笔者所养之不扩充所览之不淳熟所经之不衆多所取之不精粹而得纸拂壁水墨遽下不知何以掇景于烟霞之表发兴于溪山之顚哉后生妄语其病可数何谓所养欲扩充近者画手有仁者乐山图作一叟支颐于峰畔智者乐水图作一叟侧耳于巖前此不扩充之病也盖仁者乐山宜如白乐天草堂图山居之意裕足也智者乐水宜如王摩诘辋川图水中之乐饶给也仁智所乐岂只一夫之形状可见之哉何谓所览欲淳熟近世画工画山则峯不过三五峰画水则波不过三五波此不淳熟之病也盖画山髙者下者大者小者盎晬向背顚顶朝揖其体浑然相应则山之美意足矣画水齐者汨者卷而飞激者引而舒长者其状宛然自足则水之态富赡也何谓所经之不衆多近世画手生吴越者写东南之耸痩居咸秦者貌关陇之壮浪学范寛者乏营丘之秀媚师王维者阙关仝之风骨凡此之类咎在于所经之不衆多也何谓所取之不精粹千里之山不能尽奇万里之水岂能尽秀太行枕华夏而面目者林虑泰山占齐鲁而胜絶者龙巖一槩画之版图何异凡此之类咎在于所取之不精粹也故专于坡陀失之麤专于幽闲失之薄专于人物失之俗专于楼观失之冗专于石则骨露专于土则肉多笔迹不混成谓之疎疎则无真意墨色不滋润谓之枯枯则无生意水不潺湲则谓之死水云不自在则谓之冻云山无明晦则谓之无日影山无隐见则谓之无烟霭今山日到处明日不到处晦山因日影之常形也明晦不分焉故曰无日影今山烟霭到处隐烟霭不到处见山因烟霭之常态也隐见不分焉故曰无烟霭山大物也其形欲耸㧞欲偃蹇欲轩豁欲箕踞欲盘礴欲浑厚欲雄豪欲精神欲严重欲顾盼欲朝揖欲上有盖欲下有乗欲前有据欲后有倚欲下瞰而若临观欲下游而若指麾此山之大体也水活物也其形欲深静欲柔滑欲汪洋欲回环欲肥腻欲喷薄欲激射欲多泉欲逺流欲瀑布插天欲溅扑入地欲渔钓怡怡欲草木欣欣欲挟烟云而秀媚欲照溪谷而光辉此水之活体也山以水为血脉以草木为毛发以烟云为神彩故山得水而活得草木而华得烟云而秀媚水以山为面以亭榭为眉目以渔钓为精神故水得山而媚得亭榭而明快得渔钓而旷落此山水之布置也山有髙有下髙者血脉在下其肩股开张基脚壮厚峦岫冈势培拥相勾连映𢃄不絶此髙山也故如是髙山谓之不孤谓之不仆下者血脉在上其颠半落项领相攀根基龎大堆阜臃肿直下深插莫测其浅深此浅山也故如是浅山谓之不薄谓之不泄髙山而孤体干有仆之理浅山而薄神气有泄之理此山水之体裁也石者天地之骨也骨贵坚深而不浅露水者天地之血也血贵周流而不凝滞山无烟云如春无花草山无云则不秀无水则不媚无道路则不活无林木则不生无深逺则浅无平逺则近无髙逺则下山有三逺自山下而仰山颠谓之髙逺自山前而窥山后谓之深逺自近山而望逺山谓之平逺髙逺之色清明深逺之色重晦平逺之色有明有晦髙逺之势突兀深逺之意重叠平逺之意沖融而缥缥缈缈其人物之在三逺也髙逺者明了深逺者细碎平逺者沖澹明了者不短细碎者不长沖澹者不大此三逺也山有三大山大于木木大于人山不数十重如木之大则山不大木不数十百如人之大则木不大木之所以比夫人者先自其叶而人之所以比夫木者先自其头木叶若干可以敌人之头人之头自若干叶而成之则人之大小木之大小山之大小自此而皆中程度此三大也山欲髙尽出之则不髙烟霞锁其腰则髙矣水欲逺尽出之则不逺掩映断其派则逺矣盖山尽出不唯无秀拔之髙兼何异画碓觜水尽出不唯无盘折之逺兼何异画蚯蚓正面溪山林木盘折委曲铺设其景而来不厌其详所以足人目之近寻也傍边平逺峤岭重叠钩连缥缈而去不厌其逺所以极人目之旷望也逺山无皴逺水无波逺人无目非无也如无耳宋郭熙画诀凡经营下笔必合天地何谓天地谓如一尺半幅之上上留天之位下留地之位中间方立意定景见世之初学据把笔下去率尔立意触情涂抹满幅看之塡塞人目已令人意不快那得取赏于潇洒见情于髙大哉山水先理㑹大山名为主峰主峰已定方作以次近者逺者小者大者以其一境主之于此故曰主峰如君臣上下也林石先理㑹一大松名为宗老宗老已定方作以次杂窠小卉女萝碎石以其一山表之于此故曰宗老如君子小人也山有戴土山有戴石土山戴石林木痩耸石山戴土林木肥茂木有在山木有在水在山者土厚之处有千尺之松在水者土薄之处有数尺之蘖水有流水石有盘石水有瀑布石有怪石瀑布练飞于林表怪石虎蹲于路隅雨有欲雨雪有欲雪雨有大雨雪有大雪雨有雨霁雪有雪霁风有急风云有归云风有大风云有轻云大风有吹沙走石之势轻云有薄罗引素之容店舍依溪不依水冲依溪以近水不依水冲以为害或有依水冲者水虽冲之必无水害处也村落依陆不依山依陆以便耕不依山以为耕逺或有依山者山之间必有可耕处也大松大石必画于大岸大坡之上不可作于浅滩平渚之边一种使笔不可反为笔使一种用墨不可反为墨用笔与墨人之浅近事二物且不知所以操纵又焉得成絶妙也哉此亦非难近取诸书法正与此类也故说者谓王右军喜鵞意在取其转项如人之执笔转腕以结字此正与论画用笔同故世之人多谓善书者徃徃善画盖由其转腕用笔之不滞也或曰墨之用何如荅曰用焦墨用宿墨用退墨用埃墨不一而足不一而得砚用石用瓦用盆用瓮片墨用精墨而已不必用东川与西山笔用尖者员者麤者细者如针者如刷者运墨有时而用淡墨有时而用浓墨有时而用焦墨有时而用宿墨有时而用退墨有时而用厨中埃墨有时而取青黛杂墨水而用之用淡墨六七加而成深即墨色滋润而不枯燥用浓墨焦墨欲特然取其限界非浓与焦则松稜石角不了然故尔了然然后用青墨水重叠过之即墨色分明常如雾露中出也淡墨重叠旋旋而取之谓之干淡以锐笔横卧惹惹而取之谓之皴擦以水墨再三而淋之谓之渲以水墨滚同而泽之谓之刷以笔头直往而指之谓之捽以笔头特下而指之谓之擢以笔端而注之谓之㸃㸃施于人物亦施于木叶以笔引而去之谓之画画施于楼屋亦施于松针雪色用淡浓墨作浓淡但墨之色不一而染就烟色就缣素本色萦拂以淡水而痕之不可见笔墨迹风色用黄土或埃墨而得之土色用淡墨埃墨而得之石色用青黛和墨而浅深取之瀑布用缣素本色但焦墨作其旁以得之水色春緑夏碧秋青冬黒天色春晃夏苍秋净冬黯画之处所须冬燠夏凉宏堂䆳宇画之志思须百虑不干神盘意豁老杜诗所谓五日画一水十日画一石能事不受相促逼王宰始肯留真迹斯言得之矣一种画春夏秋冬各有始终晓暮之类品意物色便当分解况其间各有趣哉其他不消拘四时而经史诸子中故事又各须临时所宜者为可谓如春有早春云景早春雨景残雪早春雪霁早春雨霁早春烟雨早春寒云欲雨春早春晚景晓日春山春云欲雨早春烟霭春云出谷满溪春熘春雨春风作斜风细雨春山明丽春云如白鹤皆春题也夏有夏山晴霁夏山雨霁夏山风雨夏山早行夏山林馆夏雨山行夏山林木怪石夏山松石平逺夏山雨过浓云欲雨骤风急雨又曰飘风急雨夏山雨罢云归夏雨溪谷溅瀑夏山烟晓夏山烟晚夏日山居夏云多奇峯皆夏题也秋有初秋雨过平逺秋霁亦曰秋山雨霁秋风雨霁秋云下陇秋烟出谷秋风欲雨又曰西风欲雨秋风细雨亦曰西风骤雨秋晚烟岚秋山晚意秋山晚照秋晚平逺逺水澄清疎林秋晚秋景林石秋景松石平逺秋景皆秋题也冬有寒云欲雪冬隂密雪冬隂霰雪朔风飘雪山涧小雪四溪逺雪雪后山家雪中渔舍舣舟沽酒踏雪逺沽雪溪平逺又曰风雪平逺絶涧松雪松轩醉雪水榭吟风皆冬题也晓有春晓秋晓雨晓雪晓烟岚晓色秋烟晓色春霭晓色皆晓题也晚有春山晚照雨过晚照雪残晚照疎林晚照平川返照逺水晚照暮山烟霭僧归溪寺客到晚扉皆晚题也松有双松三松五松六松怪木古木老木垂岸怪木垂崖古木乔松至一望松皆祝夀用青松长松石有怪石坡石松石兼云松者也林石兼之林木秋江怪石怪石之在秋江也江上蓼花蒹葭之致可以映带逺近作一二也云有云横谷口云出巖间白云出岫轻云下岭烟有烟横谷口烟出乱山暮霭平林轻烟引素春山烟岚秋山烟霭水有四溪溅扑松石溅扑云岭飞泉雨中瀑布雪中瀑布烟溪瀑布逺水鸣榔云溪钓艇杂有水村渔舍凭髙观耨平沙落鴈溪桥酒家桥梁樵子皆杂题也宋苏轼论画竹竹之始生一寸之萌耳而节叶具焉自蜩蝮蛇蚹以至于劒拔十寻者生而有之也今画者乃节节而为之叶叶而累之岂复有竹乎故画竹必先得成竹于胸中执笔熟视乃见其所欲画者急起从之振笔直遂以追其所见如起鹘落少纵则逝矣与可之教予如此予不能然也而心识其所以然夫既心识其所以然而不能者内外不一心手不相应不学之过也故凡有见于中而操之不熟者平居自视了然而临事忽焉丧之岂独竹乎宋苏轼论传神传神之难在于目顾虎头云传神写照都在阿堵中其次在颧颊吾尝于灯下顾见颊影使人就壁画之不作睂目见者皆失笑知其为我也目与颧颊似余无不似者睂与鼻口盖可増减取似也传神与相一道欲得其人之天法当与衆中隂察其举止今乃使具衣冠坐注视一物彼敛容自持岂复见其天乎凡人意思各有所在或在睂目或在鼻口虎头云颊上加三毛觉精彩殊胜则此人意思盖在须颊间也优孟学孙叔敖抵掌谈笑至使人谓死者复生此岂能举体皆似邪亦得其意思所在而已使画者悟此理则人人可谓顾陆吾尝见僧维真画曽鲁公初不甚似一日徃见公归而喜甚曰吾得之矣乃与眉后加三纹隠跃可见作仰首上视眉扬而頞蹙者遂大似南都人陈懐立传吾神衆以为得其全者怀立举止如诸生萧然有意于笔墨之外者也故以所闻者助发之宋苏轼论画水古今画水多作平逺细皱其善者不过能为波头起伏人至以手扪之谓有洼隆以为至妙矣然其品格特与印板水纸争工拙于豪釐间耳唐广明年处士孙位始出新意画奔湍巨浪与山石曲折随物赋形尽水之变号称神逸其后蜀人黄筌孙知微皆得其笔法始知微欲与大慈寺夀宁院壁作湖滩水石四堵营度经岁终不肯下笔一日仓皇入寺索笔墨甚急奋袂如风须㬰而成作输泻跳蹙之势汹汹欲崩屋也知微既死笔法中絶五十余年近岁成都人蒲永昇嗜酒放浪性与画㑹始作活水得二孙本意自黄居宷兄弟李怀衮之流皆不及也宋郭若虚论制作楷模大率图画风力气韵固在当人其如种种之要不可不察矣画人物者必分贵贱气貌朝代衣冠释门则有善功方便之颜道像必具修真度世之范帝皇当崇上圣天日之表外夷应得慕华钦顺之情儒贤即见忠信礼义之风武士固多勇悍英烈之貌隠逸俄识肥遯髙世之节贵戚盖尚纷华侈靡之容帝释须明威福严重之仪鬼神乃作丑䰩驰趡之状士女宜富秀色婑媠之态田家自有醇甿朴野之眞恭骜愉惨又在其间矣画衣纹林石用笔全类于书画衣纹有重大而调畅者有缜细而劲健者勾绰纵掣理无妄下以状髙侧深斜卷折飘举之势画林木者有樛枝挺榦屈节皴皮纽裂多端分敷万状作怒龙惊虺之势耸凌云翳日之姿宜须崖岸丰隆方称蟠根老壮也画山石者多作矾头亦为凌面落笔便见坚重之性皴淡即生窊凸之形每留素以成云或借地而为雪其破墨之功尤为难也画畜兽者全要停分向背筋力精神肉分肥圜毛骨隠起仍分诸物所禀动止之性画龙者析出三停分成九似穷游泳蜿蜒之妙得回蟠升降之宜仍要騣鬛肘毛笔画壮快直自肉中生出为佳也画水者有一摆之波三折之浪布之字之势分虎爪之形汤汤若动使观者浩然有江湖之思为妙也画屋木者折算无亏笔画匀壮深逺透空一去百邪如隋唐五代已前洎国初郭忠恕王士元之流画楼阁多见四角其斗栱逐铺作为之向背分明不失绳墨今之画者多用直尺一就界画分成斗栱笔蹟繁杂无壮丽闲雅之意画花果草木自有四时景候隂阳向背笋条老嫩苞萼后先逮诸园蔬野草咸有出土体性画翎毛者必须知识诸禽形体名件自觜喙口脸眼縁丛林脑毛披蓑毛翅有梢翅有蛤翅翅邦上有大节小节大小窝翎次及六梢又有料风掠草散尾压磹尾肚毛腿袴尾锥脚有探爪食爪撩爪托爪宣黄八甲鸷鸟眼上谓之看棚背毛之间谓之合熘山鹊鸡类各有岁时苍嫩皮毛眼爪之异家鵞鸭即有子肚野飞水禽自然轻梢如此之类或鸣集而羽翮紧戢或寒栖而毛叶松泡已上具有名体处所必须融㑹阙一不可设或未识汉殿呉殿梁柱斗栱叉手替木熟柱驼峯方茎额道抱间昂头罗花罗幔暗制绰幕猢狲头琥珀枋龟头虎座飞檐扑水膊风化废垂鱼惹草当钩曲嵴之类凭何以画屋木也画者尚罕能精究况观者乎宋韩拙山水纯全论论山凡画山言丈尺分寸者王右丞之法则也山有主客尊卑之序隂阳逆顺之仪其山各有形体亦各有名习山水之士好学之流切要知也主者衆山中髙而大也有雄气敦厚旁有辅峰丛围者岳也大者尊也小者卑也大小冈阜朝揖于前者顺也无此者逆也客者不相下而过也分隂阳者用墨而取浓淡也凹深为隂凸面为阳山有髙低大小之序以近次逺至于广极者也洪谷子云尖曰峯平曰顶员曰峦相连曰岭有穴曰岫峻壁曰崖崖下曰巖巖下有穴而名巖穴也山大而髙曰嵩山小而髙曰岑锐山者髙峤而纤峻也卑小尖者扈也小而衆山归丛者名罗围也言袭渉者山三重也两山相重者谓之再木映也一山为伾小山曰岋大山曰峘岋谓髙而过也言属山者相连属也言峄山者连而络绎也络绎者羣山连续而过也山冈者其山长而有嵴也言翠微者近山傍坡也山顶衆者山顚也巖者洞穴是也有水曰洞无水曰府言堂者山形如堂室也言嶂者如帏帐也言小山别大山鲜不相连也言絶景者连山断絶也言屋者左右有山夹山也言碍者多小石也平石者盘石也多草木者谓之岵无草木者谓之垓石载土谓之崔嵬石上有土也土载石为之砠土上有石也土山曰阜平原曰坡坡髙曰壠冈岭相连掩映林泉渐分逺近也言谷者通路曰谷不相通路者曰壑穷渎者无所通而与水注者川也两山夹水曰涧陵夹水曰溪溪中有水也宜画盘曲掩映断续伏而后见也山有四方体貌景物各异东山敦厚而广博景质而水少西山川崃而峭拔髙耸而险峻南山低小而水多江湖景秀而华盛北山阔墁而多阜林木气重而水窄东山宜村落薪锄旅店山居宦官行客之类西山宜用关城栈路罗网髙阁观宇之类北山宜用盘车骆驼樵人背负之类南山宜江村渔市水邦山阁之类但加稻田渔乐勿用车盘骆驼要知南北之风故不同耳深宜分别山有四时之色春山艳冶而如笑夏山苍翠而如滴秋山眀净而如洗冬山惨淡而如睡之说四时之气象也郭氏曰山有三逺自山下而仰山上背后有淡山者谓之髙逺自山前而窥山后者谓之深逺自近山边低坦之山谓之平逺愚又论三逺者有近岸广水旷阔遥山者谓之阔逺有烟雾暝漠野水隔而髣髴不见者谓之迷逺景物至絶而微茫缥缈者谓之幽逺以上山之名状当备画中用也兼备博雅君子之问若问而无对为无知之士不可不知也或诗句中有诸山名虽得名即不知山之体状者恶可措手而制之凡画全景者山重叠覆压咫尺重深以近次逺或由下増叠分布相辅以卑次尊各有顺序又不可太实仍要岚雾锁映林木遮藏不可露体如人无衣乃穷山也且山以林木为衣以草为毛发以烟霞为神采以景物为妆饰以水为血脉以岚雾为气象画若不求古法不写真山惟务俗变採合虚浮自为超越古今心以自蔽变是为非此乃懵然不知山水格要之士难可与言之嗟乎今人是少非多拘今亡古为多利之所诱夺博古好今学者鲜矣傥或有得其藴奥者诚可与论也彼嗟古傲今侮慢宿学之士适足以此言为戏耳论水夫水者有缓急浅深此为大体也有山上水曰涀涀谓出于髙陵山下有水曰潺潺谓其文溶缓山涧间有水漰湍而潄石者谓之涌泉巖石间有水滭泼而仰沸者谓之喷泉言瀑泉者巅崖峻壁之间一水飞出如练千尺分洒于万仭之下有惊涛怒浪涌瀼腾沸喷溅漂流虽龟鼍鱼鼈皆不能容也言溅瀑者山间积水欲流而石隔罅中勐下其片浪如滚有石迎激方圆四折交流四会用笔轻重自分浅深盈满而散漫也言淙者衆流攒冲鸣湍叠濑喷若雷风四面丛流谓之淙也言沂水者不用分开一片注下与瀑泉颇异矣亦宜分别夫海水者风波浩荡巨浪卷翻山水中少用也有两边峭壁不可通途中有流水漂急如箭舟不停者硖水可无急于此也言江湖者注洞庭之广大也言泉源者水平出流也其水混混不絶故孟子所谓源泉混混不舍画夜是也惟溪水者山水中多用之宜画盘曲掩映断续伏而复见以逺至近仍宜烟霞锁隠为佳王右丞云路欲断而不断水欲流而不流此之谓欤夫砂碛者水心逆流水流两边急而有声中有滩也夫石碛者辅岸絶流水流两邉洄环有纹中有石也言壑者有岸而无水也然水有四时之色随四时之气春水微碧夏水微凉秋水微清冬水微惨又有汀洲烟渚皆水中人可住而景所集也至于渔濑鴈泺之类画之者多乐取以见才调况水为山之血脉故画水者宜天髙水阔为佳也论林木夫林木者有四时之荣枯大小之丛薄咫尺重深以分逺近故木贵髙乔苍逸健硬笔迹坚重或丽或质以笔迹欲断而复续也且或轻或重本在乎行笔髙低晕悉由于用墨此乃画林木之格要也洪谷子诀曰笔有四势筋骨皮肉是也笔絶而不断谓之筋纒转随骨谓之皮笔迹刚正而露节谓之骨伏起员混而肥谓之肉尤宜骨肉相辅也肉多者肥而软浊也茍媚者无骨也骨多者刚而如薪也劲死者无肉也迹断者无筋也墨而质朴失其真也墨微而怯弱败其正形其木要停分而有势不可太长太长无势力不可太短太短者俗浊也木皆有形势而取其力无势而乱作盘曲者乏其势也若只要刚硬而无环转者亏其生意也若笔细脉微者怯弱也大凡取舍用度以木贵苍健老硬其形甚多或耸而迸枝者或曲折而俯仰者或躬而若揖者或如醉人狂舞者或如披头仗劒者皆松也又若怒龙惊虬之势腾龙伏虎之形似狂怪而飘逸似偃蹇而躬身或陂侧倒起饮于水中或岭峻倒崖而身复起为松之仪其势万状变态莫测凡画根者临岸倒起之木其根起伏出拔土外狂而且迸也其平立之木当以大根深入崖中傍迸小根方宜出土也凡作枯槎藁木务要窍嵌空耳且松者公侯也为衆木之长亭亭气槩髙上盘于空势铺霄汉枝迸而覆挂下接凡木以贵待贱如君子之德周而不比荆浩曰成材者气槩髙干不材者抱节自屈有偃盖而枝盘头低而腰曲者为异松也皮老苍鳞枝枯叶少者为古松也右丞曰松不离于弟兄谓髙低相亚亦有子孙谓新枝相续为幼松者其梢凌空而耸出其针交结而䕃重也且柏者若侯伯也诀曰柏下丛生要老逸而舒畅皮宜转纽捧节有纹多枝少叶节眼嵌空势若蛟龙身去复回荡迭纵横乃古柏之状也幼柏者叶密枝迸梢耸拔也桧者松身柏皮㑹于松柏故名曰桧其枝横肆而盘屈其叶散而不定古桧之体也余种羣木难以具述惟楸梧槐栁形仪各异大槩有叶之木贵要丰茂而䕃郁至于寒林者务森耸重深分布而不杂宜作枯梢老槎背后当用浅墨画以相类之木伴和为之故得幽韵之气清也林罅不用明白尤宜烟岚映带诚为咸熙深得乎妙用者哉梁元帝云木有四时春英夏䕃秋毛冬骨春英者谓叶细而花繁也夏䕃者谓叶密而茂盛也秋毛者谓叶疎而飘零也冬骨者谓枝枯而叶藁也其有林峦者山巖石上有密木也有林麓者山脚下林木也林回者逺林烟瞑也大要不可狂斜倒起隐淡直立辨其形质可一一分明又云质者形质备也杂木取其大纲用墨㸃成浅淡相等林木者山之衣也如人无衣装使山无仪盛之貌故贵密林茂木有华盛之表也木少者谓之露骨如人少衣也若作一窠一石务要减矣论石夫画石者贵要磊落雄壮苍硬顽涩矾头菱面层叠厚薄覆压重深落墨坚实凹深凸浅皴拂隂阳㸃均髙下乃为破墨之功也且言盘石者平大石也然石之状不一或层叠而秀润或崔嵬而颠崄有崖巖嵯峨者有怪石崩㘱者或直插入水而深不可测者或根石浸水而脚石相辅者崪屼嶙𡼏千怪万状纵横放逸其体无定而入皴文多端也有披麻皴者有㸃错皴者或斫皴者或横皴者或匀而连水皴纹者一画一㸃各有古今家数体法存焉昔人云石无十步眞山有十里逺况石为山之体贵气韵而不贵枯燥也画之者不可失此论也论云雾烟霭岚光风雨雪雾夫通山川之气以云为总也云出于深谷纳于嵎夷弇日弇空渺渺无拘昇之晴霁则显其四时之气散之隂晦则逐其四时之象故春云如白鹤其体闲逸和而舒畅也夏云如竒峰其势隂郁浓淡叆霴而无定也秋云如轻浪飘零或若兜罗之状廓静而清明冬云澄墨惨翳示其𤣥溟之色昏寒而深重此晴云四时之象春隂则云气淡荡夏隂则云气突黒秋隂则云气轻浮冬隂则云气惨淡此隂云四时之气也然云之体聚散不一轻而为烟重而为雾浮而为霭聚而为气其有山岚之气烟之轻者云卷而霞舒云者乃气之所聚也凡画者分气候别云烟为先山水中所用者霞不重以丹青云不施以彩绘恐失其岚光野色自然之气也且云有游云有出谷云有寒云有暮云云之次为雾有晓雾有逺雾有寒雾雾之次为烟有晨烟有暮烟有轻烟烟之次为霭有江霭有暮霭有逺霭云雾烟霭之外言其霞者东曙曰明霞西照曰暮霞乃早晚一时之气晖也不可多用凡云霞烟雾霭之气为岚光山色遥岑逺树之彩也善绘于此则得四时之真气造化之妙理故不可逆其岚光当顺其物理也风虽无迹而草木衣帯之形云头雨脚之势无少逆也如逆之则失其大要矣继而以雨雪之际时虽不同然雨有急雨有骤雨有夜雨有欲雨有雨霁雪者有风雪有江雪有夜雪有春雪有暮雪有欲雪有雪霁凡雨雪意皆本乎雪色之轻重类于风势之缓急想其时候方可落笔大槩以云别其雨雪之意则宜暗而不宜显也又如尔雅云天气下而地不应曰雪言暗物而轻也地气登而天不应曰雾言暝物而重也风而雨之为霾言无分逺近也隂风重而为曀言无分于山林也此皆不时之气也霏雪之流至于鱼龙草莽之象吕氏之言甚明鸾翔鳯翥之形陆机之论深得然穷天理之奥埽风雪之候曷可不深究焉论人物桥彴关城寺观山居舟车四时之景凡画人物不可麤俗贵纯雅而幽闲其隐居傲逸之士当与村居耕叟渔父辈体貌不同窃观古之山水中人物殊为闲雅无有麤恶者近之所作往往麤俗殊乏古人之态言桥彴者通船曰彴彴者以横木渡于溪涧之上但人迹可通也关者在乎山峡之间只一路可通傍无小谿方可用关也城者雉堞相映楼屋相望须当映带于山崦林木之间不可一一出露恐类于图经山水所用惟古堞可也画僧寺道观者宜横抱幽谷深巖峭壁之处唯酒斾旅店方可当途村落之间以至山居隠遯之士放逸之徒也务要幽僻有广土处可画柴扉房屋平林牛马耕耘之类有广水处可画渔市渔泺及捕鱼採菱晒网之类也言舟船者大曰舟小曰船渔人乗者为艇隐逸所乗曰船或插以网罩或旋以丝纶者渔艇也或为木屋或作棚幙者游船也以小桨所摇者谓之飞航独一木所造者谓之相槽于山水中所宜用者其舟船游漾轻浮不可重载其余江海巨载之舟于山水中少用也品四时之景物务要明乎物理度乎人事春可画以人物欣欣而舒和踏青郊游翠陌竞秋千渔唱渡水归牧耕锄山种捕鱼之类也夏可画以人物坦坦于山林隂映之处或以行李憩歇水阁亭轩避暑纳凉翫水浮梁浴鹤江浒晓汲涉水过渡之类也秋则画以人物萧萧翫月採菱浣纱渔笛捣帛夜舂登髙赏菊之类也冬则画以人物寂寂围炉饮酒惨冽游宦雪笠寒人骡轴运粮雪江渡口寒郊雪猎履冰之类也若水野之间春兼于禽鸟者可画以燕雀黄鹂夏画鸂鶒鸥鹭秋画征鸿羣鹜冬宜画以落鴈鸣鸦今各举其大槩耳若能知此以随时制景任其才思则山水中装饰无不备矣论用笔墨格法气韵病夫画者笔也斯乃心运也索之于未状之前得之于仪则之后黙契造化与道同机握管而潜万象挥豪而扫千里故笔以立其形质墨以分其隂阳山水悉从笔墨而成吴道子笔胜于质为画之质胜也甞谓道子山水有笔而无墨项容山水有墨而无笔此皆不得全善惟荆浩採二贤之能以为已能则全矣盖墨用太多则失其真体损其笔而且浊用墨太微即气怯而弱也过与不及皆为病耳切要循乎规矩格法本乎自然气韵必全其生意得于此者备矣失于此者病矣以是推之岂愚俗之可论欤凡未操笔当凝神着思豫在目前所以意在笔先然后以格法推之可谓得之于心应之于手也其用笔有简易而易全者有巧密而精细者或取气格而笔迹雄壮者或取顺快而流畅者纵横变用在乎笔也然作画之病者衆矣惟俗病最大出于浅陋循卑昧乎格法之大动作无规乱推取逸强务古淡而枯燥茍从巧密而纒缚诈伪老笔本非自然此谓笔墨格法气韵之病古云用笔有三病一曰版二曰刻三曰结何谓版病腕弱笔痴取与全亏物状平扁不能员混者版也刻病者笔迹显露用笔中凝勾画之次妄生圭角者刻也结病者欲行不行当散不散似物滞碍不能流畅者结也愚又论一病谓之礭病笔路谨细而痴拘全无变通笔墨虽行类同死物状如雕切之迹者礭也凡用笔先求气韵次採体要然后精思若形势未备便用巧密精思必失其气韵也以气韵求其画则形似自得于其间矣且善究其画山水之理也当守其实实不足当弃其笔而华有余实为质榦也华为华藻也质榦本乎自然华藻出乎人事实为本也华为末也自然体也人事用也岂可失其本而逐其末忘其体而执其用是犹画者惟务华媚而体法亏惟务柔细而神气泯眞俗病耳恶知其守实去华之理哉若行笔或麤或细或挥或匀或重或轻者不可一一分明以布逺近气弱而无画也其笔太麤则寡其理趣其笔太细则絶乎气韵一皴一㸃一勾一斫皆有意法存焉若不从古画法只写真山不分逺近浅深乃图经也焉得其格法气韵哉凡画有八格石老而润水净而明山要崔嵬泉宜洒落云烟出没野迳迂回松偃龙蛇竹藏风雨也论观画别识琼瑰琬琰天下皆知其为玉也非卞氏三献孰别其荆山之姿而为美骅骝騕褭天下皆知其为马也非伯乐一顾孰别冀北之骏而为良若玉之无别安得琼瑰琬琰之名马之无别岂分骅骝騕褭之骏别玉者卞氏耳识马者伯乐耳天下后世亦无复以加诸是犹画山水之流于世也隐造化之情实论古今之赜奥发挥天地之形容藴借圣贤之艺业岂贱隶俗人得以易窥其端倪盖有不测之神思难名之妙意寓于其间矣凡阅诸画先看风势气韵次究格法髙低者为前贤家法规矩用度也傥生意纯而物理顺用度备而格法髙固得其格者也虽有其格而家法不可揉杂者何哉且画李成之格岂用杂于范寛正如字法颜柳不可以同体篆隶不可以同攻故所操不一则所用有差信乎然矣归古验今善观乎画者焉可无别欤然古今山水之格皆画也通画法者得神全之气攻写法者有图经之病亦不可以不识也以近世画者多执好一家之学不通诸名流之迹者衆矣虽博究诸家之能精于一家者寡矣若此之画则杂乎神思乱乎规格难识而难别良由此也惟节明其诸家画法乃为精通之士论其别白之理也穷天文者然后证丘陵天地之间虽事之多有条则不紊物之衆有绪则不杂盖各有理之所寓耳观画之理非融心神善缣素精通博览者不能达是理也画有纯质而清淡者僻浅而古拙者轻清而简妙者放肆而飘逸者野逸而生动者幽旷而深逺者昏暝而意存者眞率而闲雅者冗细而不乱者重厚而不浊者此皆三古之迹达之名品参乎神妙各适于理者然矣画有初观而可及究之而妙用益深者上也有初观而不可及再观而不可及穷之而理法乖异者下也画譬如君子欤显其迹而如金石着乎行而合规矩亲之而温厚望之而俨然易事而难恱难进而易退动容周旋无不合于理者此上格之体若是而已画犹小人欤以浮言相胥以矫行相尚近之而取侮逺之而有怨茍媚谄以自合劳诈伪以自蔽旋为交搆无一循乎理者此卑格之体有若是而已傥明其一而不明其二达于此而不达夫彼非所以能辨识也昔人有云画有六要一曰气气者随形运笔取象无惑二曰韵韵者隐露立形备意不俗三曰思思者顿挫取要凝想物宜四曰景景者制度时用捜妙创竒五曰笔笔者虽依法则运用变通不质不华如飞如动六曰墨墨者髙低晕淡品别浅深文彩自然似非用笔有此六法者神之又神也若六法未备但有一长亦不可不採览焉画有真可𫝊于世不自显其名者所谓有实则名自得故不期显而自显也画有一时虽获美名久则渐销所谓以誉过于实者故不期销而自销矣凡观画者岂可择于冠盖之誉但看格清意古墨妙笔精景物幽闲思逺理深气象脱洒者为佳其未当精絶惟寘巧密者鲜鉴矣御定佩文斋书画谱卷十三御定佩文斋书画谱卷十四目録钦定四库全书御定佩文斋书画谱目録第十四卷论画四宋释仲仁梅谱宋董逌论画水宋陈郁论写照宋饶自然绘宗十二忌宋李澄叟画説元李衎竹谱张退公墨竹记元黄公望写山水诀元王绎写像祕诀眀唐志契论画明杨愼论画家檀色明董其昌画㫖眀陈继儒论皴法明顾凝逺论写生明汪砢玉论画眀沈颢画麈无名氏画山水诀卷十四钦定四库全书御定佩文斋书画谱卷十四论画四画宋释仲仁梅谱口诀梅传口诀本性天然下笔有力最莫迁延醮墨浓淡不许浪传起笔纵逸曲径垂攲仰如秋月曲似弯弓转如曲肘直似箭边老如龙角嫩似钓竿拈如丁折条似直弦嫩梢忌柳旧梢若鞭弓梢鹿角下笔忌繁枝无十字举花大钱閙处莫閙闲处莫闲老嫩依法新旧分年弃条无萼劲梢指天枯如苍眼一刺两连枯梢多刺黎梢是焉梢如铁㦸花无十全花有重犯枝分后先花分钱眼䰅是虎髥花有六六泣露含烟如愁如语傲雪凝寒大放小放正偏侧偏大偏小偏移春朝元羞容背日骷髅笑颜离披侧谢先春状元背萼五㸃正萼一圈笑春向阳蓓蕾珠聨左偏右偏䕶寒冲烟藏春放白蝴蝶蜂先披风带蔕萼取其员一开一谢花欲大然正䰅排七一䰅争先吐三背四切忌圈繁造无尽意只在精严斯为标格不可轻传取象梅之有象由制气也花属阳而象天木属隂而象地而其故各有五所以别竒偶而成变化蔕者花之所自出象以太极故有一丁房者花之所自彰象以三才故有三㸃萼者花之所自出象以五行故有五叶䰅者花之所自成象以七政故有七茎谢者花之所自究复以极数故有九变此花之所自出皆阳而成数皆竒也根者梅之所自始象以二仪故有二体木者梅之所自放象以四时故有四向枝者梅之所自成象以六爻故有六成梢者梅之所自备象以八卦故有八结树者梅之所自全象以足数故有十种此木之所自皆隂而成数皆偶也不惟如此花正开者其形规有至员之象花背开者其形矩有至方之象枝之向下其形规俯有覆器之象枝之向上其形矩仰有载物之象于䰅亦然正开者有老阳之象其䰅七背开者有老隂之象其䰅六半开者有少阳之象其䰅三蓓蕾者有天地未分之象体䰅未形其理已着故有一丁二㸃者而不加三㸃者天地未分而人极未立也花萼者天地始定之象故有所自而取象莫非自然而然也识者当以类推之一丁其法须是丁香之状贴枝而生一左一右不可相并丁㸃须要端折有力无令其偏丁偏即花偏矣是故诗有曰丁㸃须端折安排不要偏丁偏花不正难使叶如钱二体谓梅根也其法根不独生须分为二一大一小以别隂阳一左一右以分向背隂不可加阳小不可加大然后为得体故诗曰根莫与独发独发则成孤二体强同势开源有放殊三㸃其法贵如一字上阔下狭两边者连丁之状向两角中间者据中而起蔕萼相接不可不相接接不可断续也故诗曰三㸃加丁上举房自此全落毛冲断却带萼不相连四向其法有自上而下者有自下而上者有自右而左者有自左而右者须布左右上下取焉五出其法须是不尖不员随笔而偏分折如花开七分则全露如半开则见其半正开者则见其全不可无分别也五萼其法须分别员尖要识中随花成上下掩映莫相同六枝其法有偃仰枝覆枝从枝分枝折枝凡作枝之际须是逺近上下相间而发庶有生意也故诗曰六位须分别毋令写处同有人能识此何必觅春工七䰅其法须是劲其中劲长而无英侧六茎短而不齐长者乃结子之䰅故不加英噉之味酸短者乃从者之䰅故加英㸃噉之味苦诗曰举䰅如虎䰅七茎有等殊中茎结青子六短就成虚八结其法有长梢短梢嫩梢叠梢交梢孤梢分梢怪梢等须是用木而成随枝而结若任意而成无体格也九变其法一丁而蓓蕾蓓蕾而萼萼而渐开渐开而半折半折而正放正放而烂熳烂熳而半谢半谢而荐酸诗曰九变如终始从丁次第开正开还识谢飘落委苍苔十种其法有枯梅新梅繁梅山梅疎梅野梅官梅江梅园梅盘梅其木不同不可无别也诗曰十种梅花木须凭墨色分莫令无辨别写作一般春三十六病枝成指捻落笔再塡停笔作节起笔不顚枝无生意枝无后先枝老无刺枝嫩刺连落花多片画月取员树老花繁曲枝重叠花无向背枝无南北雪花全露参差积雪写景无景有烟有月老榦墨浓新枝墨轻过枝无花枯枝无藓挑处卷虽圈花太员隂阳不分賔主无情花大如桃花小如李弃条写花当枒起蕊树轻枝重花併犯忌阳花犯少隂花过取奴花并生二本并举补之总论木清而花痩梢嫩而花肥交枝而花繁累累分梢而萼疎蕊疎一为树二为体三为梢长如箭短如㦸宇宙髙而结顶地歩窄而无尽若作临崖傍数枝枝怪花疎只欲半开若作梳风洗雨枝闲花茂只看离披烂熳若作披烟带雾枝嫩花茂只要含笑盈枝若作临风带雪榦老枝稀只要墨拨淡荡花闲若作停霜映日森空峭直只要花细香舒学者须要审此梅有数家之格或有疎而娇或有繁而劲或有老而媚或有清而健岂有类哉有生山岑者有生山谷者有生篱落者有生江湖者其枝疎密长短有异不可不推华光指迷凡作花萼必须丁㸃端楷丁欲长而㸃欲短䰅欲劲而萼欲尖丁正则华正丁偏则花偏枝不可对发花不可并生多而不繁少而不亏枝枯则欲其意稠枝曲则欲其意舒花须相合枝须相依心欲缓而手欲速墨须淡而笔欲干叶须员而不类杏枝欲痩而不类柳似竹之清如松之实斯成梅矣补之疑难或问云䰅不下数十茎今写其七何也公曰花䰅少者梅禀少阳之气而成霜露之姿偶独发其七耳或又曰花或有六出者今独写其五叶岂有况乎公曰四出者六出者独谓疎梅乃村野人接之荆棘树上今或杂而受气不清使其然乎独有者禀中和之气有自然之性故写者取此弃彼或曰信矣梅为木不公又曰梅为木不下一二丈小者此类尽令人作图障才数花梢根皆具或有加山坡水石之类岂不失其本真乎梅有四字叠花如品字交枝如义字交木如桠字结梢如爻字枝小有花多花少则不繁枝细嫩而不怪枝多花少言其气之全也枝老而花大言其气之壮也枝嫩花细言其气之微也梅有髙下尊卑之别有大小贵贱之辨有疎密轻重之象有间阔动静之用枝不得并发花不得并生眼不得并㸃木不得并接枝有文武刚柔相合花有大小君臣相对条有父子长短不同蕊有夫妻隂阳相应其木不一当以类推之宋董逌论画水画师相与言靠山不靠水谓山有峰峦崖谷烟云水石可以萦带掩连见之至水则更无带映曲文斜势要尽其窊隆派别故于画为尤难彼或争胜取竒以夸张当世者不过能加蹙纹起浪若更作蛟蜃出没便是山海图矣更无水也唐人孙位画水必杂山石为惊涛怒浪盖夫水之本性而求假于物以发其湍瀑是不足于水也位时曲阳庙壁有画水世传为异盖水纹平漫隐起若流动混混不息其后有梯升而崇者知壁为隆洼为下随势为水以是衒于世俗而人初未识其伪也近世孙白始剏意作㶘浚原平波细流渟为潋滟引为决泄尽出前人意外别为新规胜槩不假山石为激跃而自成迅流不借滩濑为湍溅而自为冲波使夫萦纡曲直随流荡漾自然长文细络有序不乱此眞人水也尝言画漫水要不断水脉为工画急水要不混洄澜为工若今以二说观世之画者眞可一笑也夫漫流之失则为池水风纹更无流脉画迅流者则浪头沸起反如印版水纹天下岂胜其至衆哉要知画水者当观其源次观其澜又其次则观其流也不知此者乃陊池本中耳故知汪洋涵蓄以滔没为平引脉分流以澹淡为势至于聚为漪澜散为淰㴸识游泳乎其中而不系于物者此真天下之水者也亦知求于此乎宋陈郁论写照写照非画物比盖写形不难写心惟难也夫帝尧秀眉鲁僖司马亦秀眉舜重瞳项羽朱友敬亦重瞳沛公龙颜嵇叔夜亦龙颜世祖日角唐髙亦日角文皇鳯姿李相国亦鳯姿尼父如蒙魌阳虎亦如蒙魌窦将军鸢肩骆賔王亦鸢肩扬食我熊虎之状班定逺乃虎头司马懿狼顾周嵩乃狼肮若此者写之似足矣故曰写形不难夫写屈原之形而肖矣傥不能笔其行吟泽畔怀忠不平之意亦非灵均写少陵之貌而是矣傥不能笔其风骚沖澹之趣忠义杰特之气峻洁葆丽之姿竒僻赡博之学虽寓放旷之怀亦非浣花翁盖写其形必传其神传其神必写其心否则君子小人貌同心异贵贱忠恶奚自而别形虽似何益故曰写心惟难宋饶自然绘宗十二忌一曰布置廹塞凡画山水必先置绢素于明浄之室伺神闲意定然后入思小幅巨轴随意经营若障过数幅壁过十丈先以竹竿引炭朽布山溪树石楼阁人物大小髙低一一位置然后立于数十步之外详审谛观自见其可却将淡墨约定谓之小落笔然后肆志挥洒无不得宜宋元君所谓盘礴睥睨意在笔先之谓也亦须上下空阔四傍疎通庶几潇洒若塞满腹便不风致此第一事也二曰逺近不分作山水先要分逺近使髙低大小得宜假如一尺之山当作几大人物为是盖近则坡石树木当大屋宇人物称之逺则峰峦树木当小屋宇人物称之极逺不可作人物墨则逺淡近浓逾逺逾淡不易之论也三曰山无气脉画山于一幅之中先作一山为主却从主山分布起伏余山皆气脉连接形势映带如山顶层叠下必有数重脚方盛得住凡多山顶而无脚者大谬也此全景之大义也若夫透角不在此限四曰水无源流泉必于山崃中流出顶上有山数重则其源髙逺平溪小涧必见水口寒滩浅濑必见跳波乃活水也间有画一折山便画一派泉架上悬巾絶为可笑五曰境无夷险古人布境不一有崒嵂者有平逺者有萦回者有空濶者有层叠者或多林木亭舘或多人物船舫每遇一图必立一意若大障巨轴悉当如之六曰路无出入山水贯出逺近全在径路分明或林下透见而水末复出或巨石遮断而琳琅半露或隐坡陇以人物㸃之或近屋宇以竹木藏之庶几有不尽之景七曰石止一面各家画石皴法不一当各随所学一家为法须要有顶有脚分稜面为佳八曰树少四枝前代画树有法大槩生崖壁者多纒错生坡陇者多髙直干霄多顶近水多根枝榦不可分左右须当间作正背叶有单笔双笔更分荣悴乃按四时九曰人物伛偻山水人物各有家数描画者眉目分眀㸃凿者笔力苍古必皆意态闲雅古人所作可法切不可以行者望者负荷者鞭策者一例作伛偻之状则伪甚矣此狂纵之习可不愼欤十曰楼阁错杂界画虽末科然重楼叠阁方寸之间而向背分明桷榱拱接而不离乎绳墨此为最难或论江村山坞间作屋宇者可随处立向虽不用尺其制一以界画之法十一曰滃淡失宜下墨不论水墨设色金碧即以墨沈滃淡须要浅深得宜如晴景空明雨夜昏蒙雪景稍眀不可与雨雾烟岚相似青山白云止当夏秋之景为之十二曰㸃染无法谓设色金碧各有重轻轻者山用螺青树石用合緑染为人物不用粉衬重者山用石青緑幷缀树石为人物用粉衬金碧则下笔之时其石便带皴法当留白面却以螺青合緑染之后再加以石青緑逐折染之间有用石青緑皴者树叶多夹笔则以合緑染再以石青緑金泥则当于石脚沙觜霞彩用之此一家只宜朝暮及晴景乃照耀陆离而眀艳如此也人物楼阁虽用粉衬亦须清淡除红叶外不可妄用朱金丹青之属方是家数如唐李将军父子宋董源王晋卿赵大年诸家可法日本国画常犯此病前人已曽识之不可不谨宋李澄叟画说夫画花竹翎毛者正当浸润笼养飞放之徒呌虫也问养叫虫者鬭虫也问养鬭虫者或棚头之人求之鸷禽须问养鸷禽者求之正当各从其类又解系自有体法岂可一豪之差也画牛虎犬马一切飞走要皆从类而得之者真矣不然则劳而无功逺之又逺矣韩干画马云廏中万马皆吾师之说眀矣画花竹者须访问于老圃朝暮观之然后见其含苞养秀荣枯凋落之态无阙矣画山水者须要遍历广观然后方知着笔去处何以知之澄叟自幼而观湘中山水长游三崃䕫门或水或陆尽得其态久久然后自觉有力水墨学者不可不知也北人山水布置拙浊法度莽朴以其原野旷荡景乏委曲而然也山水上人物不拘巨细人物犬马屋木桥梁只是㸃捽而成仿彿便休后生不知法度描染细巧以媚俗眼此是人物景致便成补衲非山水也自江陵登三崃夔门长流三千余里重滩逆濑滙伏狂澜旋涡回流雄波急浪备在其间登山则自夷陵之西悬崖峭壁陡岸髙峰峻岭深巖幽泉秀谷虎穴龙潭临危列险骤雨狂风无不经歴尽是今日之画式也岂不广哉眞所谓探囊得物也若悟妙理赋在笔端何患不精画者如是思如是学不负名矣元李衎竹谱予昔见人画竹尝从旁窥其笔法始若可喜旋觉不类辄叹息舍去不欲观之矣如是者凡数十辈后得澹游先生所画回然不同遂愿学焉已而溯求其源澹游本学于乃翁黄华老人老人学文湖州是时初闻湖州之名二老遗墨皆未之见后从乔仲山祕书观黄华横幅一枝数叶倚石苍苍疑澹游差不逮也甚欲取以为法而无自得之或云黄华虽宗文每灯下照竹枝摸影写眞宜异乎常人之为者澹游特括读父书而已不必学也予深以为然又念东坡山谷二公洎宋金两朝名士赞美文湖州之笔与造化比尤以不即快覩为恨至元乙酉来钱塘始见十余本皆无足起予者妄谓苏黄之评几于私其交亲后贤未免随声附和要当以黄华澹游定优劣耳邂逅友人王子庆极谈兹事子庆曰君特未见真蹟前辈不轻推许也予曰近屡见之矣大书题识宁尽伪邪子庆曰非伪而何予茫然自失犹疑子庆立论之偏漫诘之曰若尝见中州黄华老人所作乎子庆曰黄华之作吾固未见湖州之作君又未之见也何能决是非府史某人者藏本甚眞明日借来以自定其品第可乎越宿子庆果携过余则一幅五挺浓淡相依枝叶间错折旋向背各具姿态曲尽生意如坐渭川淇水间方以前辈议论为无媿黄华诚有取乎此而照影之语未详自悔闻见寡陋若子庆之博识不可及也属以善价致之犹靳用油纸临摹持归维扬眀年四月重来或出此见售遂酬以二十五劵欣然慰满平生矣自是连得三本悉弃故习壹意师之日累月积颇似悟解好事者往往征索流布渐广谬相肯可独鲜于伯几父谓以墨写竹清矣未若传其本色之为清且真也强予用墨竹法加青緑画成虽麤可观终非合作将复讨论其说而俗工咸不足问追寻近古得王右丞开元石刻屡经模勒失眞又得萧协律笋竹图绢素糜溃笔踪惨淡方谋对本临倣偶故人刘伯常过余曰吾旧藏李颇丛竹图已久知君酷好辍以为赠二图俱宣和故物而颇尤专美后来无出其右者于是又得画竹法盖自唐王右丞萧协律僧梦休南唐李颇宋黄筌父子崔白兄弟及吴元瑜以竹名家者才数人右丞妙蹟世罕其传协律虽传昏腐莫辨梦休疎放流而不反自属方外黄氏神而不似崔吴似而不神惟李颇形神兼足法度该备所谓悬衡衆表龟鑑将来者也墨竹亦起于唐而源流未审旧说五代李氏描牕影衆始效之黄太史疑出于吴道子迨至宋朝作者寖盛文湖州最后出不异杲日升空爝火俱息黄钟一振瓦釜失声豪雄俊伟如苏公犹终身北面世之人茍欲游心艺圃之妙可不知所法则乎画竹师李墨竹师文刻鹄类鹜余知愧矣幸际熙朝文物兴起辇毂之下齿荐绅之列薄宦驱驰辱徧交贤士大夫讲闻稍详且竭余力求购数年于墨竹始见黄华老人又十年始见文湖州又三年于画竹始见萧李得之如此其难也彼穷居僻学当何如邪退惟嗜好迂疎久乃弥笃天成其志行役万余里登㑹稽歴吴楚踰闽峤东南山川林薮游涉殆尽所至非此君者无与寓目凡其族属支庶形色情状生聚荣枯老稚优劣穷诹熟察曽不一致往岁仗国威灵逺使交趾深入竹乡究观诡异之产于焉辨析疑似区别品彚不敢尽信纸上语焦心苦思参订比拟嗒忘予之与竹自谓略见古人用意妙处求一艺之精信不易矣词赋为雕篆必非壮夫尔雅注虫鱼安能磊落区区绘事之末固因献笑大方之家以予夙性好之乐之积习成癖尚恐世有与予同病者去古寖逺未得其传悉取李颇文湖州两家成法写予畴昔用力而得之者与夫命意位置落笔避忌之类一一详疏卷端无所隐祕庶几后之君子一览靡遗憾焉画竹谱文湖州授东坡诀云竹之始生一寸之萌耳而节叶具焉自蜩腹蛇跗至于劒抜十寻者生而有之也今画竹者乃节节而为之叶叶而累之岂复有竹乎故画竹必先得成竹于胸中执笔熟视乃见其所欲画者急起从之振笔直遂以追其所见如兔起鹘落少纵则逝矣坡云与可之敎予如此予不能然也夫旣心识所以然而不能然者内外不一心手不相应不学之过也且坡公尚以为能然者不学之过况后之人乎人徒知画竹者不在节节而为叶叶而累抑不思胸中成竹从何而来慕逺贪髙踰级躐等放弛情性东抹西涂便为脱去翰墨蹊径得乎自然故当一节一叶措意于法度之中时习不倦眞积力久至于无学自信胸中真有成竹而后可以振笔直遂以追其所见也不然徒执笔熟视将何所见而追之邪茍能就规矩绳墨则自无瑕颣何患乎不至哉纵失于拘久之犹可达于规矩绳墨之外若遽放逸则恐不复可入于规矩绳墨而无所成矣故学者必自法度中来始得之画竹之法一位置二描墨三承染四设色五笼套五事殚备而后成竹粘帧矾绢本非画事茍不得法虽笔精墨妙将无所施故倂见附于此粘帧先须将帧干放慢靠墙壁顿立平稳熟煮稠面煳用椶刷刷上看照绢边丝缕正当先贴上边再看右边丝缕正当然后贴上次左边亦如之仍勿动直待干彻用木楔楔紧将下一边用鍼线密缝箭桿许一杖子次用麻索网罗绷紧然后上矾毕仍再紧之矾绢不可用明胶其性太紧绢素不能当久则破裂须紫色胶为妙春秋隔宿用温水浸胶封盖勿令尘土得入明日再入沸汤调开勿使见火见火则胶光出于绢上矣夏月则不须隔宿冬月则浸二日方开别用浄磁器注水将明浄白矾研水中尝之舌上微涩便可太过则绢涩难落墨仍看绢素多少斟酌前项浸开胶矾水相对合得如淡蜜水微温黄色为度若夏月胶性差慢颇多亦不妨再用稀绢泸过用刷上绢隂干后落墨近年有一种油丝绢幷药粉绢先须用热皁荚水刷过候干依前上矾一位置须看绢幅寛窄横竖可容几竿根梢向背枝叶逺近或荣或枯及土坡水口地面髙下厚薄自意先定然后用朽子朽下再看得不可意且勿着笔再审看改朽得可意方始落墨庶无后悔然画家自来位置为最难盖凡人情尚好才品各各不同所以虽父子至亲亦不能授受况笔舌之间岂能尽之惟画法所忌不可不知所谓冲天撞地偏重偏轻对节排竿鼓架胜眼前枝后叶此为十病断不可犯余各从已意冲天撞地者谓梢至绢头根至绢末阨塞塡满者偏轻偏重者谓左右枝叶一边偏多一边偏少不停趁者对节者谓各竿节节相对二描墨握笔时澄心静虑意在笔先神思专一不杂不乱然后落笔须要员劲快利仍不可太速速则失势亦不可太缓缓则痴浊复不可太肥肥则俗恶又不可太痩痩则枯弱起落有准的来去有逆顺不可不察也如描叶则劲利中求柔和描竿则婉媚中求刚正描节则分断处要连属描枝则柔和中要骨力详审四时荣枯老嫩随意下笔自然枝叶活动生意具足若待设色而后成竹则无复有画矣三承染最是紧要处须分别浅深翻正浓淡用水笔破开时忌见痕迹要如一段生成发挥画笔之功全在于此若不加意稍有差池即前功俱废矣法用番中青黛或福建螺青放盏内入稠胶杀开慢火上焙干再用指面旋㸃清水随㸃随杀不厌多时愈杀则愈明浄看得水脉着中蘸笔承染露叶则淡染老叶则浓染枝节间深处则浓染浅处则淡染更在临时相度轻重四设色须用上好石緑如法入清胶水研淘作分五等除头緑麤恶不堪用外二緑三緑染叶面色淡者名枝条緑染叶背及枝榦更下一等极淡者名緑花亦可用染叶背枝榦如初破箨新竹须用三緑染节下粉白用石青花染老竹用藤黄染枯竹枝榦及叶梢笋箨皆土黄染笋箨上斑花及叶梢上水痕用檀色㸃染此其大略也若夫对合浅深斟酌轻重更在临时调緑之法先入稠胶研匀别煎槐花水相轻重和调得所依法濡笔须轻薄涂抹不要厚重及有痕迹亦须嵌墨道遏截勿使出入不齐尤不可露白若遇夜则将緑盏以净水出胶了放干明日更依前调用若只如此经宿则不可用矣五笼套此是画之结裹尤须缜密后设色干了子细看得无缺空漏落处用干布净巾着力拂拭恐有色脱落处随便补治匀好除叶背外皆用草汁笼套叶背只用淡藤黄笼套草汁之法先将好藤黄浸开却用杀开螺青汁看深浅对合调匀便用若隔夜则不堪用若暑月则半日即不堪用矣墨竹谱墨竹位置一如画竹法但榦节枝叶四者若不由规矩徒费工夫终不能成画矣凡濡墨有深浅下笔有重轻逆顺往来须知去就浓淡麤细便见荣枯乃要叶叶着枝枝枝着节山谷云生枝不应节乱叶无所归须一笔笔有生意一面面得自然四面团圞枝叶活动方为成竹然古今作者虽多得其门者或寡不失之于简略则失之于繁杂或根榦颇佳而枝叶谬误或位置稍当而向背乖方或叶似刀截或身如板束麤俗狼借不可胜言其间纵有稍异常流仅能尽美至于尽善良恐未暇独文湖州挺天纵之才比生知之圣笔如神助妙合天成驰骋于法度之中逍遥于尘垢之外纵心所欲不踰绳准故一依其法布列成图庶几后之学者不䧟于俗恶知所当务焉一画竿若只画一二竿则墨色且得从便若三竿之上前者色浓后者渐淡若一色则不能分别前后矣然后梢至根虽一节节画下要笔意贯穿梢头节短渐渐放长比至节根渐渐放短每竿须要墨色匀停行笔平直两边如界自然员正若拥肿偏邪墨色不匀间麤间细间枯间浓及节空匀长匀短皆文法所忌断不可犯颇见世俗用蒲絟槐皮或叠纸濡墨画竿无问根梢一样麤细又且板平全无员意但堪发笑学者切忌不宜倣傚二画节立竿旣定画节为最难上一节要覆盖下一节下一节要承接上一节中间虽是断离却要有连属意上一笔两头放起中间落下如月少弯则便见一竿员混下一笔看上笔意趣承接不差自然有连属意不可齐大不可齐小齐大则如旋环齐小则如墨板不可太弯不可太逺太弯则如骨节太逺则不相连属无复生意三画枝各有名目生叶处谓之丁香头相合处谓之雀爪直枝谓之钗股从外画入谓之垜叠从里画出谓之迸跳下笔须要遒健员劲生意连绵行笔疾速不可迟缓老枝则挺然而起节大而枯痩嫩枝则和柔而婉顺节小而肥滑叶多则枝覆叶少则枝昂风枝雨枝触类而长亦在临时转变不可拘于一律也尹白郓王随枝画断节旣非文法今不敢取四画叶下笔要劲利实按而虚起一抹便过少迟留则钝厚不铦利矣然写竹者此为最难亏此一功则不复为墨竹矣法有所忌学者当知麤忌似桃细忌似柳一忌孤生二忌并立三忌如叉四忌如井五忌如手指及似蜻蜓翻正向背转侧低昂雨打风翻各有态度不可一例抹去如染皁绢无异也竹态谱凡欲画竹者先须知其名目识其态度然后方论下笔之法如散生之竹竿下谓之蚕头蚕头下正根谓之又名竻旁引者谓之边或谓之鞭节间乳赘而生者谓之须傍根生时谓之行边边根出荀谓之伪笋又名二笋丛生之竹根外出者谓之蝉肚根竹下插土者谓之钻地根凡竹从根倒数上单节生枝者谓之雄竹双节生枝者谓之雌竹或云从下第一节生单枝者谓之雄竹生双枝者谓之雌竹生长挺挺然者多笋笋初出土者谓之又名蕊又名又名竹胎稍长谓之牙渐长名茁又名䈚又名子又名苞又名菌过母名别称曰箨龙曰锦绷儿曰玉版师蔀叶谓之苞箨又名箈解箨谓之篛半笋谓之初篁梢叶开尽名䉜方为成竹竹谓之竿竿中之水结而为膏曰黄竿上之肤曰筠竹之皮曰笢刮下青皮谓之筎火烧谓之火烧出汗谓之沥竹之节曰箹竹列谓之笐竹叶谓之竹叶下垂曰箁箬竹枝谓之天箒竹花谓之箮又名华草又名竹实谓之练实竹有病谓之篵竹枯换根谓之䈙竹枚谓之箇积竹曰攒批条曰篾稨而为瓦曰杀青而尺截曰简聮简曰䇿熨而为版曰㸣竹貌谓之蓊竹声谓之刘竹色谓之苍筤竹态谓之婵娟竹深谓之竹得风其体夭屈谓之夭屈谓之笑生而曲曰箞弱曰䈒此其名目之大略也若夫态度则又非一致要辨老嫩荣枯风雨明晦一一样态如风有疾慢雨有乍久老有年数嫩有次序根榦笋叶各有时候今姑从根生笋长至于生成壮老枯瘁风雨疾乍各各态度依式图列如左虽未能悉备抑亦可见其梗槩用资初学不为达者设也竹根二种一散生之竹根皆横生而长如筀竹淡竹甜竹描头竹白竹篌竹水竹䈥竹窈竹竹浮竹江南竹双叶竹鳯尾竹龙䰅竹寸金竹雪竹竹箪竹䉑竹广竹之类是也一丛生之竹根皆丛生而下短如苦竹慈竹簧竹桃竹枝竹荡竹刺竹由衙竹䉡竹钩丝竹之类是也竹之为物非草非木不乱不杂虽出处不同盖皆一致散生者有长幼之序丛生者有父子之亲密而不繁疎而不陋沖虚简静妙粹灵通其可比于全徳君子矣画为图轴如瞻古贤哲遗像自令人起敬慕是以古之作者于此亦尽心焉张退公墨竹记夫墨竹者肇自明皇后传萧恱因观竹影而得意故写墨君以左右叶摆隂阳梢根一向一背雀爪相依相靠孤一迸二攒三聚五春夏长于柔和秋冬生于噼刋天带晴兮偃叶而偃枝云带雨兮坠枝而坠叶顺风不一字之铺带雨无人字之排传前代之法则作后世之规矩大抵竹观叠叶树看生枝埽叶者尖不似芦细不似柳三不似川五不似手写枝者嫩不直立老不斜撼榦不鼓架节不鹤膝攧竹者不可太速太速则忙忙而势弱不可太慢太慢则迟迟而骨痩又不可肥肥而体浊亦不可痩瘦而形枯亦不可长长而辽窎亦不可短短而寒躁叶要轻重相间枝宜髙下相得得之心应之手心手相迎则无不妙矣斯者动秀士之吟情引骚人之咏句若不识其机无能得其意节若翘鹤势若匙柄取多意之功叠叶如排劒戟顺四时之气写枝似卧龙蛇节不厌髙如苏武之出塞爪不厌乱若张顚之醉书布势体似玉笼舞势形如金鳯翻身嫩叶柔梢不带雨而披风苍枝老节须傲霜而擎雪嫩兮分竿梢而枯润风雨兮取枝叶而厌垂六七八十兮成丛成簇一二三五兮靠岸偎堤或垒或叠叶如鸟羽可排或曲或直节似龙嵴相厌枝可安于顶节叶可攧于枝梢梢贵健而活叶贵少而清不杂春夏秋冬须题雪晴风雨若枝叶迸跳古怪清竒此妙格之精极也元黄公望写山水诀近作画多宗董源李成二家笔法树石各不相似学者当尽心焉树要四面俱有榦与枝盖取其员润树要有身分画家谓之纽子要折搭得中树身各要有发生树要偃仰稀密相间有叶树枝软面后皆有仰枝画石之法先从淡墨起可改可救渐用浓墨者为上石无十步真石看三面用方员之法湏方多员少董源坡脚下多有碎石乃画建康山势董石谓之麻皮皴坡脚先向笔画边皴起然后用淡墨破其深凹处着色不离乎此石着色要重董源小山石谓之矾头山中有云气此皆金陵山景皴法要渗软下有沙地用淡墨埽屈曲为之再用淡墨破山论三逺从下相连不断谓之平逺从近隔间相对谓之濶逺从山外逺景谓之髙逺山水中用笔法谓之筋骨相连有笔有墨之分用描处煳突其笔谓之有墨水笔不动描法谓之有笔此画家紧要处山石树木皆用此大槩树要塡空小树大树一偃一仰向背浓淡各不少相犯繁处间疎处须要得中若画得纯熟自然笔法出现画石之妙用藤黄水浸入墨笔自然润色不可用多多则要滞笔间用螺青入墨亦妙吴装容易入眼便墨士气皮袋中置描笔在内或于好景处见树有怪异便当摸写记之分林有发生之意登楼望空阔处气韵看云采即是山头景物李成郭熙皆用此法郭熙画石如云古人云天开图画者是也山水中唯水口最难画逺水无湾逺人无目水出髙源自上而下切不可断派要取活流之源山头要折搭转换山脉皆顺此活法也衆峰如相揖逊万树相从如大军领卒森然有不可犯之色此写真山之形也山坡中可以置屋舍水中可置小艇从此有生气山腰用云气见得山势髙不可测画石之法最要形象不要石有三面或在上在左侧皆可为面临笔之际殆要取用山下有水潭谓之濑画此甚有生意四边用树簇之画一窠一石当逸墨撇脱有士人家风才多便入画工之流矣或画山水一幅先立题目然后着笔若无题目便不成画更要记春夏秋冬景色春则万物发生夏则树木繁冗秋则万象肃杀冬则烟云黯淡天色糢煳能画此者为上矣李成画坡脚须要数层取其湿厚米元章论李光丞有后代儿孙昌盛果出为官者最多画亦有风水存焉松树不见根喻君子在野杂树喻小人峥嵘之意夏山欲雨要带水笔山上有石小块堆在上谓之矾头用水笔晕开加淡螺青又是一般秀润画不过意思而已冬景借地为雪要薄粉晕山头山水之法在乎随机应变先记皴法不杂布置逺近相映大槩与写字一般以熟为妙纸上难画绢上矾了好着笔好用颜色易入眼先命题目此谓之上品古人作画胷次寛阔布景自然合古人意趣画法尽矣好绢用水喷湿石上槌眼扁然后上帧子矾法春秋胶矾停夏月胶多矾少冬天矾多胶少着色螺青拂石上藤黄入墨画树甚色润好看作画祗是个理字最紧要吴融诗云良工善得丹青理作画用墨最难但先用淡墨积至可观处然后用焦墨浓墨分出畦径逺近故在生纸上有许多滋润处李成惜墨如金是也作画大要去邪甜俗赖四个字元王绎写像祕诀凡写像须通晓相法盖人之面貌部位与夫五岳四渎各各不侔自有相对照处而四时气色亦异彼方呌啸谈论之间本真发见我则静而求之黙识于心闭目如在目前放笔如在笔厎然后以淡墨霸定逐旋积起先兰台廷尉次鼻准鼻准旣成以之为主若山根髙取印堂一笔下来如低取眼堂边一笔下来或不髙不低在乎八九分中侧边一笔下来次人中次口次眼堂次眼次眉次额次颊次髪际次耳次髪次头次打圈打圈者面部也必宜如此一一对去庶几无纤豪遗失近代俗工胶柱鼓瑟不知变通之道必欲其正襟危坐如泥塑人方乃𫝊写因是万无一得此又何足怪哉吁吾不可奈何矣采绘法凡面色先用三朱腻粉方粉藤黄檀子土黄京墨合和衬厎上面仍用厎粉薄笼然后用檀子墨水斡染面色白者粉入少土黄胭脂不用胭脂则入三枝红者前件色入少土朱紫堂者粉檀子老青入少胭脂黄者粉土黄入少土朱青黒者粉入檀子土黄老青各一㸃粉薄罩檀墨斡以上看颜色清浊加减用又不可执一也口角胭脂淡如要带笑容口角两笔略放起眼中白染瞳子外两笔次用烟子㸃睛墨打圈眼梢微起有折便笑口脣上胭脂蓦鼻色红胭脂微笼面雀斑淡墨水斡麻檀水斡髥色黒者依鬓髪渲紫者檀墨间渲黄红者藤黄檀子渲髪先用墨染次用烟子渲有间渲排渲乱渲当自取用手指甲先用胭脂染次用粉染根凡染妇女面色胭脂粉衬薄粉笼淡檀墨斡凡染法白纸上先染后罩粉然后再染提掇绢则先衬背后凡调合服餙器用颜色者绯红用银朱紫花合桃红用银朱胭脂合玉红用粉为主入胭脂合柏緑用枝条緑入漆緑合黒緑用漆緑入螺青合柳緑用枝条緑入槐花合官緑即枝条緑是鸭緑用枝条緑入髙漆合月下白用粉入京墨合鵞黄用粉入槐花合柳黄用粉入三緑标幷少藤黄合砖褐用粉入烟合荆褐用粉入槐花螺青土黄标合艾褐用粉入槐花螺青土黄檀子合鹰背褐用粉入檀子烟墨土黄合银褐用粉入藤黄合珠子褐用粉入藤黄胭脂合藕丝褐用粉入螺青胭脂合露褐用粉入少土黄檀子合茶褐用土黄为主入漆緑烟墨槐花合麝香褐用土黄檀子入烟墨合檀褐用土黄入紫花合山谷褐用粉入土黄标合枯竹褐用粉土黄入檀子一㸃合湖水褐用粉入三緑合葱白褐用粉入三緑标合棠梨褐用粉入土黄银朱合秋茶褐用土黄入三緑槐花合油里墨用紫花土黄烟墨合玉色用粉入髙三緑合驼色用粉漆緑标墨入少土黄合氁子用粉土黄檀子入墨一㸃合蓝青用三青入髙三緑合金黄用槐花粉入胭脂粉合鸦青用苏青衬螺青罩鼠毛褐用土黄粉入墨合不老红用紫花银朱合葡萄褐用粉入三緑紫花合丁香褐用玉红为主入少槐花合杏子绒用粉螺青墨入檀子合氁绫用紫花厎紫粉搭花样番皮用土黄银朱合鹿胎用白粉厎紫花样水獭毡用粉土黄合牙笏用好粉一㸃土黄粉凝皁鞾用烟墨标柘木交椅用粉檀子土黄烟墨合金丝柘同上不入墨紫袍用三青胭脂合其余一一不能备载在对物用色可也凡合用颜色细色头青二青三青深中青浅中青螺青与苏青二緑三緑花叶緑枝条緑南緑油緑漆緑黄丹飞丹三朱土朱银朱枝红紫花藤黄槐花削粉石榴颗绵胭脂檀子其檀子用银朱浅入老墨胭脂合明唐志契论画论枯树写枯树最难得苍古每画最不可少即茂林盛夏亦须用之山水诀云画无枯树则不疎通此之谓也但名家枯树各各不同如荆闗则秋冬二景最多其枯枝古而浑乱而整简而有趣到郭河阳则用鹰爪加以细密又或如垂槐盖倣荆关者多也如范寛则直上如埽帚样亦有古趣李成则繁而琐碎笔笔清劲董源则一味古雅简当而已倪元镇云画枯树也则此数君可以兼之要皆难及者也非积习数十年妙出自然者不能倣其万一今人假古画丘壑山石或能勉为仅似若到枯树骨髓暴露矣是以知枯枝要妙最难论㸃苔画不㸃苔山无生气昔人谓苔痕为美人簪花信不可缺者又谓画山容易㸃苔难此何得轻言之盖近处石上之苔细生丛木或杂草丛生至于髙处大山上之苔则松邪柏邪或未可知岂有长于突处不坚牢之理乃近有作画者率意㸃擢不顾其当与否傥以识者观之皆浮寄如鸟鼠之粪堆积状耳那得有生气夫生气者必㸃㸃从石缝中出或浓或淡或浓淡相间有一㸃不可多一㸃不可少之妙天然妆就不失之密不失之疎岂易事哉古画横苔直苔不㸃苔者往往有之要未有一㸃不中窾者此皆是预先画山石无一笔頽败破坏之处故临㸃自然加一㸃一㸃好看少一㸃容或无妨也今人不察妄谓山石丑处须以苔遮掩之此愈遮所以愈丑是以浮寄烦肿之病都坐于此论用笔用墨古画谱言用笔之法未尝不详乃画家仅知皴刷㸃拖四则而已此外如斡如渲如捽如擢其谁知之盖斡者以淡墨重叠六七次加而深厚者也渲者有意无意再用细笔细擦而淋漓使人不知数十次㸃染者也捽与擢虽与㸃相同而实相异捽用卧笔彷彿乎皴而带水擢用直指仿彿乎㸃而用力必八法皆通乃谓之善用笔乃谓之善用墨论气运生动气运生动与烟润不同世人妄指烟润遂谓生动何相谬之甚也盖气者有笔气有墨气有色气俱谓之气而又有气势有气力有气机此间即谓之运而生动处又非运之可代矣生者生生不穷深逺难尽动而不板活泼迎人要皆可黙㑹而不可名言如刘褒画云汉图见者觉热又画北风图见者觉凉又如画猫絶䑕图画大士渡海而灭风画龙㸃睛飞去此之谓也至如烟润不过㸃墨无痕迹皴法不生涩而已岂可混而一之哉明杨愼论画家檀色画家七十二色有檀色浅赭所合古诗所谓檀画荔枝红也而妇女晕眉色似之唐人诗词多用之试举其略徐凝宫中曲云檀妆惟约数条霞花间词云背人匀檀注又钿昏檀粉泪纵横又臂留檀印齿痕香又斜分八字浅檀蛾是也又云卓女晓春醲美小檀霞则言酒色似檀色伊孟昌黄蜀葵诗檀㸃佳人喷异香杜衍雨中荷花诗檀粉不匀香汗湿则又指花色似檀也明董其昌画㫖画树之法须专以转折为主每一动笔便想转折处如写字之于转笔用力更不可往而不收树有四肢谓四面皆可作枝着叶也但画一尺树更不可令有半寸之直须笔笔转去此祕诀也树头要转而枝不可繁枝头要歛不可放树梢要放不可紧宋人多写垂柳又有㸃叶柳不难画只要分枝头得势耳㸃柳之妙在树头员铺处只以汁緑渍出又要森萧有迎风摇飏之思其枝须半明半暗又春二月栁未垂条秋九月柳已衰飒俱不可混设色亦须体此意也画须先工树木但四面有枝为难耳山不必多以简为贵作云林画须用侧笔有轻有重不得用员笔其佳处在笔法秀峭耳宋人院体皆用员皴北苑独稍纵故为一小变倪云林黄子久王叔明皆从北苑起祖故皆有侧笔云林其尤着者也北苑画小树不先作树枝及根但以笔㸃成形画山即用画树之皴此人所不知乃诀法也北苑画杂树但只露根而以㸃叶髙下肥痩取其成形此即米画之祖最为髙雅不在斤斤细巧作画凡山俱要有凹凸之形先钩山外势形像其中则用直皴此子久法也山之轮廓先定然后皴之今人从碎处积为大山此最是病古人运大轴只三四大分合所以成章虽其中细碎处甚多要之取势为主画树之诀只在多曲虽一枝一节无有可直者其向背俯仰全于曲中取之或曰然则诸家不有直榦乎曰榦虽直而生枝发节处必不都直也董北苑树作劲挺之状特曲处简耳李营丘则千屈万曲无复直笔矣赵大年平逺写湖天渺茫之景极不俗然不耐多皴虽云学维而维画正有细皴者乃于重山叠嶂有之赵未能尽其法也画树木各有分别如画潇湘图意在荒逺灭没即不当作大树及近景丛木画五岳亦然如画园亭景可作杨柳梧竹及古桧青松若以园亭树木移之山居便不称矣若重山复嶂树木又当直枝直榦多用攒㸃彼此相借望之糢煳郁葱似入林有猿啼虎嗥者乃称至春夏秋冬风晴雨雪又不在言也董北苑画树多有不作小树者如秋山行旅是也又有作小树但只逺望之似树其实凭㸃缀以成形者余谓此即米氏落茄之源委盖小树最要淋漓约略简于枝柯而繁于形影枯树最不可少时于茂林中间出乃见苍秀树虽桧柏杨柳椿槐要得郁郁森森其妙处在树头与四面参差一出一入一肥一痩处古人以木炭画圈随圈而㸃之正为此也古人云有笔有墨笔墨二字人多不晓画岂有无笔墨者但有轮廓而无皴法即谓之无笔有皴法而不分轻重向背明晦即谓之无墨古人云石分三面此语是笔亦是墨可参之逺山一起一伏则有势疎林或髙或下则有情此画诀也明陈继儒论皴法皴法董元麻皮皴范寛雨㸃皴李将军小斧噼皴李唐大斧噼皴巨然短笔麻皮皴江贯道师巨然泥里抜钉皴夏圭师李唐米元晖拖泥带水皴先以水笔皴后却用墨笔明顾凝逺论写生昔人写生先用心于行榦分寸之间几多诘曲肤理纵横各覈名实虽有偃仰柔劲不同自具迎旸承露之态勾萌拆甲以致花叶葳𬎼脱瓣垂实皆一气呵成絶无做作今人一枝一榦旣少别白朝荣夜舒情性全乖无惑乎花不附本本不附土剪綵欺人生意何在所以贵贱修促苗裔延皆可徴効眀汪砢玉论画绘事名目染渲界描临摸传写画则白描水墨浅绛色轻笼薄罩五色轻淡吴装大着色古今描法髙古游丝描琴絃描铁线描行云流水描马蝗描钉头䑕尾混描橛头描曹衣描折芦描橄㰖描枣核描柳叶描竹叶描战笔水纹描减笔柴笔描蚯蚓描皴树法松皮如鳞皴柏皮如绳皴柳身皴如交叉麻皮皴梅身要㸃擦横皴梧桐树身稀二三笔横皴树枝四等丁香雀爪火燄拖枝树叶二十七等描叶墨叶着色叶皴石法麻皮皴直擦皴雨㸃皴大斧噼皴小斧噼皴长斧噼皴巨然短笔皴泥里拔钉皴米元晖拖泥带水皴又乱云皴弹涡皴鬼面皴骷髅皴马牙勾写石二十六种飞白云母山字太湖盘陀石笋佛座大石鬼面骷髅狮子卧虎羊肚马牙马鞍鵞子鹰座蚌蛤牡砺虾蟆弹窝浆脑笔架插劒坡脚灵碑勾勒明沈颢画麈辨景山于春如庆于夏如竞于秋如病于冬如定笔墨笔与墨最难相遭具境而皴之清浊在笔有皴而势之隐现在墨米襄阳用王洽之泼墨参以破墨积墨焦墨故融厚有味予读天随子传悟飞墨法轮廓布皴之后绡背烘熳以显气韵沈郁令不易测寒山凡夫与予论笔尖笔根即偏正锋也一日从晋人渴笔书得画法题曰树格落落山骨索索溪䝉草茸云秀其中卒笔怳顾妄穷真露古人云画无笔踪如书家藏锋若腾觚大埽作山水障当是狂章笔迹不计位置近日画少丘壑习得搬前换后法耳大痴谓画须留天地之位常法也予每画云烟着厎危峰突出一人缀之有振衣千仭势客讶之予曰此以絶顶为主若儿孙诸岫可以不呈巖脚枯根可以不露令人得之纸笔之外客曰古人写梅剔竹作过墙一枝离竒具势若用全榦繁枝套而无味亦此意乎予曰然行家位置稠寒不虚情韵特减傥以惊云落霭束峦笼树便有活机米氏谓王维画见之最多皆如刻画不足学惟以云山为墨戏虽偏锋语亦不可无古人有活落处残剰处嫩率处郭河阳云逺山无皴逺水无波逺人无目予亦云逺山有平无曲逺水有去无来逺人宜孤不宜似一幅中有不紧不要处特有深致先察君臣唿应之位或山为君而树辅或树为君而山佐然后奏管傅墨若用朽炭踌躇更易神馁气索愈想愈劣刷色右丞云水墨为上诚然然操笔时不可作水墨刷色想直至了局墨韵旣足则刷色不妨㸃苔山石㸃苔水泉索线常法也叔明之渴苔仲圭之攒苔是二氏之一种今之学二氏以苔取肖钝汉也古多有不用苔者恐覆山脉之巧障皴法之妙今人画不成观必须丛㸃不免媸女添痴之诮命题自题非工不若用古用古非解不若无题题与画互为注脚此中小失奚啻千里落款元以前多不用款款或隐之石隙恐书不精有伤画局后来书绘并工附丽成观迂瓒字法遒逸或诗尾用跋或跋后系诗随意成致宜宗衡山翁行款清整石田晚年题写洒落每侵画位翻多竒趣白阳辈效之一幅中有天然候款处失之则伤局无名氏画山水诀画有十三科何以独重山水纸才一二幅已知写尽精神初非学力能成自是天机好到丹青未见収之格范有甚工夫只遮打头准为妙手唐则郑䖍王摩诘之辈宋则郭熙朱学士之流儒者多能绘工难学所以明牕浄几佳楮轻缣号为小墨神仙遍貌烟霞境界曲尽变态眼前景象层层出笔厎江山涏涏生脚根踏尽四海五湖心中方有千崖万壑逺近先分賔主布置全在安排淡墨榦而秃笔皴宿笔烘而浓墨解妙处不劳用托因地须使烟煤逺水无波巨浪有崩腾之状遥峰露影近山宜㸃龊之繁春树薄而秋树疎夏云浓而冬云黯㸃梢有丁香鹿角皴石有斧脑箭头水边宜着孤舟岭外深藏野寺人物则三四㸃而成江村则八九家宜画风烟起则千里俱昏雪月白则三更如画禽鸟多栖古木楼台半隔疎林巅崖作古木垂藤怒石起飞沦溅瀑大图障先观气势小景致只作微茫钱唐带月观潮左蠡无风起浪烟迷露寺日落垂亭平沙濶落鴈成行山径晚征夫问宿墨浓淡则路分逺近笔老嫩则树有隂阳地灵难以祕藏心匠齐凭收拾盈尺写寰中之景使人怀物外之思讶蓬岛而隔尘凡截匡庐而归户牖细评详断可擅名家技能压尽衆人盘礴原非庸史一艺曲折但观纸上之图元气淋漓半吐胷中之异御定佩文斋书画谱卷十四御定佩文斋书画谱卷十五目録钦定四库全书御定佩文斋书画谱目録第十五卷论画五周庄周叙画史秦韩非论画难易汉刘安论画后汉张衡论画晋王廙与王羲之论学画晋顾恺之魏晋胜流画赞晋顾恺之画云台山记宋宗炳画山水序宋王微叙画北齐颜之推论画唐符载观张员外画松石序唐白居易论画唐张彦逺论顾陆张吴用笔唐张彦逺论画后蜀欧阳炯论画宋郭熙论画宋郭思论画宋欧阳脩论鉴画宋苏轼论画宋黄庭坚论画宋米芾论画宋米友仁论画宋米友仁自论画宋陈造论写神宋沈括论画宋黄伯思论画宋宋迪论画宋彭乗论画宋董逌论画宋郭若虚论气韵非师宋郭若虚论用笔得失宋韩拙论古今学者宋张怀论画宋邓椿论画宋郑刚中画説宋钱闻诗论画宋子俞子记试画工形容诗题宋赵希鹄论画宋赵希鹄论临摹宋张敦礼论画宋何薳论画宋罗大经论画宋罗大经论绘事宋刘学箕论画宋陈善论画宋赵孟濚论画宋赵孟坚梅竹谱宋龚开论画卷十五钦定四库全书御定佩文斋书画谱卷十五论画五周庄周叙画史宋元君将画图衆史皆至受揖而立䑛笔和墨在外者半有一史后至者儃儃然不趋受揖不立因之舎公使人视之则解衣槃礴羸君曰可矣是真画者也秦韩非论画难易客为齐王画者问之画孰难对曰狗马最难孰最易曰鬼魅最易狗马人所知也旦暮于前不可类之故难鬼魅无形无形者不可覩故易汉刘安论画寻常之外画者谨毛而失貌髙诱注曰谨悉微毛留意于小则失其大貌后汉张衡论画画工恶图犬马而好作鬼魅诚以实事难形而虚伪不穷也晋王廙与王羲之论学画余兄子羲之书画过目便能就余请书画法余画孔子十弟子图以励之画乃吾自画书乃吾自书吾余事虽不足法而书画固可法欲汝学书则知积学可以致逺学画可以知师弟子行己之道晋顾恺之魏晋胜流画賛凡将摹者皆当先寻此要而后次以即事凡吾所造诸画素幅皆广二尺三寸其素丝邪者不可用乆而还正则仪容失以素摹素当正掩二素任其自正而下镇使莫动其正笔在前运而眼向前视者则新画近我矣可常使眼临笔止隔纸素一重则所摹之本逺我耳则一摹蹉积蹉弥小矣可令新迹掩本迹而防其近内防内若轻物宜利其笔重宜陈其迹各以全其想譬如画山迹利则想动伤其所以嶷用笔或好婉则于折楞不隽或多曲取则于婉者増折不兼之累难以言悉轮扁而已矣写自颈以上宁迟而不隽不使逺而有失其于诸像则像各异迹皆令新迹弥旧本若长短刚软深浅广狭与㸃睛之节上下大小醲薄有一豪小失则神气与之俱变矣竹木土可令墨彩色轻而松竹叶醲也凡胶清及彩色不可进素之上下也若艮画黄满素者宁当开际耳犹于幅之两边各不至三分人有长短今既定逺近以瞩其对则不可改易阔促错置高下也凡生人亡有手揖眼视而前亡所对者以形写神而空其实对荃生之用乖传神之趋失矣空其实对则大失对而不正则小失不可不察也一像之明昧不若悟对之通神也晋顾恺之画云台山记山有面则背向有影可令庆云西而吐于东方清天中凡天及水色尽用空青竟素上下以映日西去山别详其逺近发迹东基转上未半作紫石如坚云者五六枚夹冈乗其间而上使势蜿蟺如龙因抱峰直顿而上下作积冈使望之蓬蓬然凝而上次复一峰是石东隣向者峙峭峰西连西向之丹崖下据絶磵画丹崖临涧上当使赫巘隆崇画险絶之势天师坐其上合所坐石及廕宜磵中桃傍生石间画天师瘦形而神气逺据磵指桃回面谓弟子弟子中有二人临下到身大怖流汗失色作王艮穆然坐荅问而超昇神爽精诣俯盼桃树又别作王赵趋一人隐西壁倾巖余见衣裾一人全见室中使轻妙冷然凡画人坐时可七分衣服彩色殊鲜微此正盖山髙而人逺耳中叚东面丹砂絶㟧及䕃当使嵃㟞髙骊孤松植其上对天师所壁以成磵磵可甚相近相近者欲令双壁之内悽怆清神明之居必有与立焉可于次峰头作一紫石亭丘以象左阙之夹髙骊絶㟧西通云台以表路路左阙峰似巖为根根下空絶并诸石重势巖相承以合临东磵其西石泉又见乃因絶际作通冈伏流潜降小复东出下磵为石濑沦没于渊所以一西一东而下者欲使自欲为图云台西北二面可一图冈绕之上为双碣石象左右阙石上作孤游生鳯当婆娑体仪羽秀而详轩尾翼以眺絶涧后一段赤岓当使释弁如裂电对云台西鳯所临壁以成磵磵下有清流其侧壁外面作一白虎匍石饮水后为降势而絶凡三段山画之虽长当使画甚促不尔不称鸟兽中时有用之者可定其仪而用之下为磵物景皆倒作清气𢃄山下三分倨一以上使耿然成二重宋宗炳画山水序圣人含道应物贤者澄懐味像至于山水质有而趋灵是以轩辕尧孔广成大隗许由孤竹之流必有崆峒具茨藐姑箕首大蒙之游焉又称仁智之乐焉夫圣人以神法道而贤者通山水以形媚道而仁者乐不亦几乎余眷恋庐衡契阔荆巫不知老之将至愧不能凝气怡身伤跕石门之流于是画象布色构兹云岭夫理絶于中古之上者可意求于千载之下㫖微于言象之外者可心取于书策之内况乎身所盘桓目所绸缪以形写形以色貌色也且夫崐崙山之大瞳子之小迫目以寸则其形莫覩迥以数里则可围于寸眸诚由去之稍阔则其见弥小今张绡素以逺映则崐阆之形可围于方寸之内竖划三寸当千仭之髙横墨数尺体百里之迥是以观画图者徒患类之不巧不以制小而累其似此自然之势如是则嵩华之秀𤣥牝之灵皆可得之于一图矣夫以应目㑹心为理者类之成巧则目亦同应心亦俱㑹应㑹感神神超理得虽复虚求幽巖何以加焉又神本亡端栖形感类理入影迹诚能妙写亦诚尽矣于是闲居理气拂觞鸣琴披图幽对坐究四荒不违天励之丛独应无人之野峰岫嶤嶷云林森渺圣贤映于絶代万趣融其神思余复何为哉畅神而已神之所畅孰有先焉宋王微叙画夫言绘画者竟求容势而已且古人之作画也非以案城域辨方州标镇阜划浸流本乎形者融灵而动变者心也灵无所见故所託不动目有所极故所见不周于是乎以一管之笔拟太虚之体以判躯之状画寸眸之明曲以为嵩髙趣以为方丈以叐之画齐乎太华枉之㸃表夫龙准眉额颊辅若晏笑兮孤巖郁秀若吐云兮横变纵化故动生焉前矩后方出焉然后宫观舟车器以类聚犬马禽鱼物以状分此画之致也望秋云神飞扬临春风思浩荡虽有金石之乐珪璋之琛岂能髣髴之哉披图按牒効异山海緑林扬风白水激涧呜唿岂独运诸指掌亦以明神降之此画之情也北齐颜之推论画画绘之工亦为妙矣自古名士多或能之吾家尝有梁元帝手画蝉雀白团扇及马图亦难及也武烈太子偏能写真坐上賔客随宜㸃染即成数人以问童孺皆知姓名矣萧贲刘孝先刘灵并文学已外并佳此法翫阅古今特可宝爱若官未通显每被公私使令亦为猥役吴郡顾士端出身湘东国侍郎后为镇南府刑狱参军有子曰庭西朝中书舍人父子并有琴书之艺尤妙丹青常被元帝所使每怀羞恨彭城刘岳槖之子也仕为骠骑府管记平氏孙令才学快士而画絶伦后随武陵王入蜀下牢之败遂为陆䕶军画支江寺壁与诸工巧杂处向使三贤都不晓画真运寿岂见此耻乎唐符载观张员外画松石序观夫张公之势非画也眞道也当其有事已知夫遗去机巧意冥𤣥化而物在灵府不在耳目故得于心应于手孤姿絶状触豪而出气交沖漠与神为徒若忖短长于隘度算妍蚩于陋目凝觚吮墨依违良乆乃绘物之赘疣也宁置于齿牙间哉唐白居易论画画无常工以似为工学无常师以眞为师故其措一意状一物往往运思中与神㑹髣髴焉若欧和役灵于其间者唐张彦逺论顾陆张吴用笔或问余以顾陆张吴用笔如何对曰顾恺之之迹紧劲聮緜循环超忽调格逸易风趋电疾意存笔先画尽意在所以全神气也昔张芝学崔瑗杜度草书之法因而变之以成今草书之体势一笔而成气脉通连隔行不断唯王子敬明其深㫖故行首之字往往继其前行世上谓之一笔书其后陆探微亦作一笔画连绵不断故知书画用笔同法陆探微精利润媚新竒妙絶名髙宋代时无等伦张僧繇㸃曳斫拂依衞夫人笔阵图一㸃一画别是一巧钩戟利劒森森然又知书画用笔同矣国朝吴道𤣥古今独歩前不见顾陆后无来者授笔法于张旭此又知书画用笔同矣张既号书顚吴宜为画圣人假天造英灵不穷衆皆密于盼际我则离披其㸃画衆皆谨于象似我则脱落其凡俗弯弧挺刃植柱构梁不假界笔直尺虬䰅云鬓数尺飞动毛根出肉力健有余当有口诀人莫得知数仞之画或自背起或从足先巨壮诡怪肤脉连结过于僧繇矣或问余曰吴生何以不用界笔直尺而能弯弧挺刃植柱构梁对曰守其神专其一合造化之功假吴生之笔向所谓意存笔先画尽意在也凡事之臻妙者皆如是乎岂止画也与乎庖丁发硎郢匠运斤効颦者徒劳捧心代斲者必伤其手意㫖乱矣外物役焉岂能左手划员右手划方乎夫用界笔直尺界笔是死画也守其神专其一是真画也死画满壁曷如汚墁真画一划见其生气夫运思挥豪自以为画则愈失于画矣运思挥豪意不在于画故得于画矣不滞于手不凝于心不知然而然虽弯弧挺刃植柱构梁则界笔直尺岂得入于其间矣又问余曰夫运思精深者笔迹周密其有笔不周者谓之如何余对曰顾陆之神不可见其盼际所谓笔迹周密也张吴之妙笔才一二像已应焉离披㸃画时见缺落此虽笔不周而意周也若知画有疎密二体方可议乎画或者颔之而去唐张彦逺论画开元中将军裴旻善舞劒道子观旻舞劒见出没神怪既毕挥豪益进时又有公孙大孃亦善舞劒器张旭见之因为草书杜甫歌行述其事是知书画之艺皆湏意气而成亦非懦夫所能作也后蜀欧阳炯论画六法之内惟形似气韵二者为先有气韵而无形似则质胜于文有形似而无气韵则华而不实宋郭熙论画人之学画无异学书今取钟王虞柳乆必入其彷彿至于大人达士不局于一家必兼收并览广议博考以使我自成一家然后为得今齐鲁之士惟摹营丘关陜之士惟摹范寛一已之学犹为蹈袭况齐鲁关陜幅数千里州州县县人人作之哉专门之学自古为病正谓出于一律而不肯听者不可罪不听之人迨由陈迹人之耳目喜新厌故天下之同情也故予以为大人达士不局于一家者此也柳子厚善论为文余以为不止于文万事有诀尽当如是况于画乎何以言之凡一景之画不以大小多少必湏注精以一之不精则神不专必神与俱成之神不与俱成则精不明必严重以肃之不严则思不深必恪勤以周之不恪则景不完故积惰气而强之者其迹软懦而不决此不注精之病也积昏气而汨之者其状黯猥而不爽此神不与俱成之弊也以轻心挑之者其形脱略而不圆此不严重之弊也以慢心忽之者其体疎率而不齐此不恪勤之弊也故不决则失分解法不爽则失潇洒法不圆则失体裁法不齐则失紧慢法此最作者之大病也然可与明者道世人止知吾落笔作画却不知画非易事荘子説画史解衣盘礴此真得画家之法人湏养得胸中寛快意思恱适如所谓易直子谅油然之心生则人之笑啼情状物之尖斜偃侧自然布列于心不觉见之于笔下昔晋人顾恺之必搆层楼以为画所此真古之达士不然则志意已抑郁沉滞局在一曲如何得写貌物情摅发人思哉假如工人斲琴得峄阳孤桐巧手妙意洞然于中则朴材在地枝叶未披而雷氏成琴晓然已在于目其意烦体悖拙鲁闷嘿之人见铦凿利刀不知下手之处焉得焦尾五声扬音于清风流水哉更如前人言诗是无形画画是有形诗哲人多谈此言吾人所师宋郭思论画思平昔见先子作一二图有一时委下不顾动经一二十日不向再三体之是意不欲意不欲者岂非所谓惰气者乎又每乗兴得意而作则万事俱忘及事汨志挠外物有一则亦委而不顾委而不顾者岂非所谓昏气者乎凡落茟之日必明牎浄几焚香左右精笔妙墨盥手涤砚如见大賔必神闲意定然后为之岂非所谓不敢以轻心挑之者乎已营之又彻之已増之又润之一之可矣又再之再之可矣又复之每一图必重复终始如戒严敌然后毕此岂非所谓不敢以慢心忽之者乎宋欧阳修论鉴画萧条澹泊此难画之意画者得之览者未必识也故飞走迟速意浅之物易见而闲和严静趣逺之心难形若乃髙下向背逺近重复此画工之艺耳非精鉴者之事也不知此论为是否余非知画者强为之説但恐未必然也然世谓好画者亦未必能知此也此字不乃伤俗邪宋苏轼论画余尝论画以为人禽宫室器用皆有常形至于山石竹木水波烟云虽无常形而有常理常形之失人皆知之常理之不当虽晓画者有不知故凡可以欺世而取名者必托于无常形者也虽然常形之失止于所失而不能病其全若常理之不当则举废之矣以其形之无常是以其理不可不谨也世之工人或能曲尽其形而至于其理非髙人逸才不能办观士人画如阅天下马取其意气所到乃若画工徃往只取鞭䇿皮毛槽枥刍秣无一㸃俊发看数尺许便卷宋黄庭坚论画余初未尝识画然参禅而知无功之功学道而知至道不烦于是观图画悉知其巧拙工俗造微入妙然此岂可为单见寡闻者道哉如虫蚀木偶尔成文吾观古人绘事妙处类多如此所以轮扁斲车不能以教其子近世崔白笔墨几到古人不用心处世人雷同赏之但恐白未肯耳凡书画当观韵往时李伯时为余作李广夺胡儿马挟儿南驰取胡儿弓引满以拟追骑观箭锋所直发之人马皆应弦也伯时笑曰使俗子为之当作中箭追骑矣余因此深悟画格此与文章同一关纽但难得人入神㑹耳宋米芾论画杜甫诗谓薛少保惜哉功名迕但见书画传甫老儒汲汲于功名岂不知固有时命殆是平生寂寥所慕嗟乎五王之功业寻为女子笑而少保之笔精墨妙摹印亦广石泐则重刻绢破则重补又假以行者何可数也然则才子鉴士宝钿瑞锦缫袭数十以为珍玩回视五王之炜炜皆糠粃埃壒奚足道哉虽孺子知其不逮少保逺甚明白山水古今相师少有出尘格者因信笔作之多烟云掩映树石不取细意似便已知音求者只作三尺横挂三尺轴惟宝晋斋中挂双幅成对长不过三尺褾出不及椅所映人行过肩汗不着更不作大图无一笔李成关仝俗气李公麟病右手三年余始画以李尝师吴生终不能去其气余乃取顾髙古不使一笔入吴生又李笔神彩不髙余为目睛面文骨木自是天性非师而能以俟识者惟作古忠贤像也苏轼子瞻作墨竹从地一直起至顶余问何不逐节分曰竹生时何尝逐节生运思清㧞出于文同与可自谓与文拈一瓣香以墨深为靣淡为背自与可始也作成林甚精子瞻作枯木枝榦虬屈无端石皴硬亦怪怪竒竒无端如其胸中盘礴也今人絶不作故事者由所为之人不考古衣冠皆使人发笑古人皆云某图是故事也蜀人有晋唐余风国初以前多作之人物不过一指虽乏气骨亦秀整林木皆用重色清润可喜今絶不复见矣大抵人物牛马一模便似山水摹皆不成山水心匠自得处髙也古人图画无非劝戒今人撰明皇幸兴庆图无非奢丽吴王避暑图重楼平阁徒动人侈心宋米友仁论画子云以字为心画非穷理者其语不能至是是画之为说亦心画也自古莫非一世之英乃悉为此岂市井庸工所能晓开辟以来汉与六朝作山水者不复见于世惟右丞王摩诘古今独歩仆旧秘藏甚多既自悟丹青妙处观其笔意但付一笑耳霄壤间所有潇湘竒观盖如是也自古文人才士无不为世所挤毁下石无足怪者百世之下方自有公论宋米友仁自论画世人知余善画竞欲得之尠有晓余所以为画者非具顶门上慧眼者不足以识不可以古今画家者流目之画之老境于世海中一毛髪事泊然无着染每静室僧趺忘怀万虑与碧虚寥廓同其流荡宋陈造论写神使人伟衣冠肃瞻眂巍坐屏息仰而视俯而起草毫髪不差若镜中写影未必不木偶也着眼于顚沛造次应对进退颦頞适恱舒急倨敬之顷熟想而黙识一得佳思亟运笔墨兔起鹘落则气王而神完矣少陵云褒公鄂公毛髪动英姿飒爽来酣战所以羙曹将军也张横浦则曰孔门弟子能竒怪画出当年活圣人所以咏子温而厉威而不勐恭而安也人鲜克知此妙故重为商评之宋沈括论画书画之妙当以神㑹难可以形器求也世之观画者多能指摘其间形象位置彩色瑕疵而已至于奥理冥造者罕见其人如彦逺画评言王维画物多不问四时如画花往往以桃杏芙蓉莲花同画一景予家所藏摩诘画袁安卧雪图有雪中芭蕉此乃得心应手意到便成故造理入神迥得天意此难可与俗人论也谢赫云衞协之画虽不该备形妙而有气韵凌跨羣雄旷代絶笔又欧文忠盘车图诗云古画画意不画形梅诗咏物无隐情忘形得意知者寡不若见诗如见画此真为识画也画牛虎皆画毛惟马不画予尝以问画工工言马毛细不可画子难之曰䑕毛更细何故却画工不能对大凡画马其大不过尺此乃以大为小所以毛细而不可画鼠乃如其大自当画毛然牛虎亦是以大为小理亦不应见毛但牛虎深毛马浅毛理须有别故名辈为小牛小虎虽画毛但略拂拭而已若务详密翻成冗长约略拂拭自有神观迥然生动难可与俗人论也若画马如牛虎之大者理当画毛盖见小马无毛遂亦不法此庸人袭迹非可与论理也又李成画山上亭馆及楼塔之类皆仰画飞檐其説以为自下望上如人平地望塔檐间见其榱桷此论非也大都山水之法盖以大观小如人观假山耳若同真山之法以下望上只合见一重山岂可重重悉见兼不应见其谿谷间事又如屋舍亦不应见其中庭及后巷中事若人在东立则山西便合是逺境人在西立则山东却合是逺境似此如何成画李君盖不知以大观小之法其间折髙折逺自有妙理岂在掀屋角也江南中主时有北苑使董源善画尤工秋岚逺景多写江南眞山不为竒峭之笔其后建业僧巨然祖述源法皆臻妙理大体源及巨然画笔皆宜逺观其用笔甚草草近视之几不类物象逺观则景物粲然幽情逺思如覩异境如源画落照图近视无功逺观村落杳然深逺悉是晚景逺峰之顶宛有反照之色此妙处也宋黄伯思论画丹青犹文也谢康乐则如芙蓉出水自然可爱颜光禄则如铺锦列绣琱缋满眼自然之与琱缋不啻霄壤宋宋迪论画先当求一败墙张绢素讫倚之败墙之上朝夕观之既乆隔素见败墙之上髙平曲折皆成山水之象心存目想髙者为山下者为水坎者为谷缺者为涧显者为近晦者为逺神领意造恍然见其有人禽草木飞动往来之象了然在目则随意命笔黙以神㑹自然景皆天就不类人为是谓活笔宋彭乗论画欧阳公尝得一古画牡丹丛其下有一猫永叔未知其精妙丞相正肃吴公与欧公家相近一见曰此正午牡丹丛何以明之其花敷妍而色燥此日中时花也猫眼黒睛如线此正午猫眼也有带露花则房敛而色泽猫眼早暮则睛员正午则如一线耳此亦善求古人之意也宋董逌论画明皇思嘉陵江山水命吴道𤣥往图及索其本曰寓之心矣敢不有一于此也诏大同殿图本以进嘉陵江三百里一日而画逺近可尺寸许也论者谓丘壑成于胷中既寤则发之于画故物无留迹累随见生殆以天合天者邪李广射石初则没镞饮羽既则不胜石矣彼有石见者以石为碍盖神定者一发而得其妙解过此则人为已能知此者可以语吴生之意矣世之评画者曰妙于生意能不失眞如此矣至是为能尽其技尝问如何是当处生意曰殆谓自然其问自然则曰能不异眞者斯得之矣且观天地生物特一气运化尔其功用祕移与物有宜莫知为之者故能成于自然今画者信妙矣方且晕形布色求物比之似而效之序以成者皆人力之后先也岂能以合于自然者哉乐天言画无常工以似为工画之贵似岂其形似之贵邪要不期于所以似者贵也今画师弮墨设色摹取形类见其似者踉蹡其虚而喜矣则色以红白青紫华房萼茎蕊叶似尖圜斜直虽寻常者犹不失曰此为日精此为大芍药至于百花异英皆按形得之岂徒曰似之为贵则知无心于画者求于造物之先凡赋形出象发于生意得之自然待其见于胷中者若花若叶分布而出矣然后发之于外假之手而寄色焉未尝求其似者而托意也世传韩干凡作马必考时日面方位然后定形骨毛色大抵以马为火畜而南为离方其色青骊驒骆皆以支干相加故得入妙又以为画得马之神骏故能如是云夫移神景写照寓神自是夺物精魄茍造其微得于𤣥解则物有寓者马之疑于神者其几于是邪夫以刻鸢而飞为像而行削胡僧而能语作偃师而歌应律此其得于妙用者将神运之而不知也画独不可至是哉山水在于位置其于逺近阔狭工者増减在其天机务得收敛衆景发之图素唯不失自然使气象全得无笔墨辙迹然后画妙故前人谓画无真山活水岂此意也哉世不见古人笔画谓后世所作便尽古人妙处古今无异道惟造于诣絶者得之但后人于学不能致一故所得类皆卤莽灭裂不得到古人地也顾恺之论画以人物为上次山水次狗马台榭不及禽鸟故张舜賔评画以禽鱼为下而蜂蜨蝉虫又次之大抵画以得其形似为难而人物则又以神明为胜茍求其理物各有神明也但患未知求于此耳由一艺以往其至有合于道者此古之所谓进乎技也观咸熙画者执于形相忽若忘之世人方且惊疑以为神矣其有寓而见邪咸熙盖稷下诸生其于山林泉石巖栖而谷隐层峦叠翠嵌攲崒嵂其盖生而好也积好在心乆则化之凝念不释论与物忘则磊落竒蟠于胸中不得遁而藏也他日忽见羣山横于前者累累相负而出矣岚光霁烟与一一而下上漫然放乎外而不可收也盖心术之变化有而出则託于画以寄其放故云烟风雨雷霆变怪亦随以至方时其忽乎忘四肢形体则举天机而见者皆山也故能尽其道后世按图求之不知其画忘也谓其笔墨有蹊辙可随其位置求之彼其胸中自无一丘一壑且望洋邪若其谓得之此复有真画者邪世之论画谓其似也若谓形似长说假画非有得于真象者也若谓得其神明造其县解自当脱去辙迹岂嫓红配緑求象后模写卷界而为之邪画至于此是解衣盘礴不能偃伛而趋于庭矣宋郭若虚论气韵非师谢赫云一曰气韵生动二曰骨法用笔三曰应物象形四曰随类傅彩五曰经营位置六曰传模移写六法精论万古不移然而骨法用笔以下五法可学如其气韵必在生知固不可以巧密得复不可以嵗月到黙契神㑹不知然而然也尝试论之窃观自古竒蹟多是轩冕才贤巖穴上士依仁游艺探赜钩深髙雅之情一寄于画人品既已髙矣气韵不得不髙气韵既已髙矣生动不得不至所谓神之又神而能精焉凡画必周气韵方号世珍不尔虽竭巧思止同衆工之事虽曰画而非画故扬氏不能授其师轮扁不能传其子系乎得自天机出于灵府也且如世之相押字之术谓之心印本自心源想成形迹迹与心合是之谓印爰及万法縁虑施为随心所合皆得名印矧乎书画发之于情思契之于绡楮则非印而何押字且存诸贵贱祸福书画岂逃乎气韵髙卑夫画犹书也扬子曰言心声也书心画也声画形君子小人见矣宋郭若虚论用笔得失凡画气韵本乎游心神彩生于用笔用笔之难断可识矣故爱賔称惟王献之能为一笔书陆探微能为一笔画无适一篇之文一物之像而能一笔可就也乃是自始及终笔有朝揖连绵相属气脉不断所以意存笔先笔周意内画尽意在像应神全夫内自足然后神闲意定神闲意定则思不竭而笔不困也又画有三病皆系用笔所谓三者一曰版二曰刻三曰结版者腕弱笔痴全亏取与物状平褊不能圜混也刻者运笔中疑心手相戾勾画之际妄生圭角也结者欲行不行当散不散似物凝碍不能流畅也未穷三病徒举一隅画者鲜克留心观者当烦拭皆大底气韵髙笔画壮则愈玩愈妍其或格凡豪懦初观纵似可採乆之还复意怠矣宋韩拙论古今学者天之所赋于我者性也性之所资于人者学也性有颛蒙明敏之异学有日益无穷之功故能因其性之所悟求其学之所资未有业不精于已者也且古人以务学而开其性今之人以天性耻于学此所以去古逾逺而业逾不精也昔顾恺之夏月登楼家人罕见其靣风雨晦冥饥寒喜怒皆不操笔唐有王右丞杜员外赠歌曰十日画一水五日画一石能事不受相促逼恺之王维后世真迹絶少后来得其髣髴者犹可絶俗正如唐史论杜甫谓残膏賸馥沾渥后人盖前人用此以爲销日养神之术今人反以之为图利劳心之苦古之学者为已今之学者为人昔人冠冕正士宴闲余暇以此为清幽自适之乐唐张彦逺云书画之术非闾阎之子可学也奈何今之学者往往以画髙业以利为图金自坠九流之风不修术士之体岂不为自轻其术者哉故不精之由良以此也真所谓弃其本而逐其未矣且人之无学者谓之无格无格者谓之无前人之格法也岂落格法而自为超越古今名贤者欤所谓寡学之士则多性狂而自蔽者有三难学者有二何谓也有心髙而耻于下问惟凭盗学者为自蔽也有性敏而才髙杂学而狂乱志不归于一者自蔽也有少年夙成其性不劳而颇通慵而不学者自蔽也难学者何也有谩学而不知其学之理茍侥倖之策惟务作伪以劳心使神志蔽乱不究于实者难学也若此之徒斯为下矣夫欲𫝊古人之糟粕达前贤之阃奥未有不学而自能也信斯言也凡学者宜先执一家之体法学之成就方可变易为已格则可矣噫源深者流长表端者影正则学造乎妙艺尽乎精粹盖有本者亦若是而已宋张怀论画尝谓世之论画者多矣稽古逮今琐琐碌碌亦其偏见持以僻说蔽其天地之纯全不识古今之妙用几何哉不可数而名计也然画之祖述于古有自来矣显于唐虞备于商周尊于夫子用于宇宙明于日月山林之形别于鸟兽鱼虫之迹制之冠盖衮冕设之罇罍鼎器六经具载百代祖继迨此而下虽世不乏然未备其体或工于一物长于片善无复有能超越而能尽其纯全妙用之理者也且画者辟天地𤣥黄之色泄隂阳造化之机埽风云之出没别鱼龙之变化穷鬼神之情状分江海之波涛以至山水之秀丽草木之茂荣翻然而异蹶然而超挺然而竒妙然而怪凡识于象数图于形体一扶疎之细一帡幪之㣲覆于穹窿载于磅礴无逃乎象数而人为万物之最灵者也故合于画造乎理者能画物之妙昧乎理则失物之真何哉盖天性之机也性者天所赋之体机者人神之用机之发万变生焉惟画造其理者能因性之自然究物之微妙心㑹神融黙契动静于一豪投乎万象则形质动荡气韵飘然矣故昧于理者心为绪使性为物迁汨于尘坌扰于利役徒为笔墨之所使耳安足以语天地之真哉是以山水之妙多専于才逸隐遯之流名卿髙蹈之士悟空识性明了烛物得其趣者之所作也况山水乐林泉之奥岂庸鲁贱隶贪懦鄙夫至于麤俗者之所为也岂其画于山水诚未可以易言也今古之迹显然而着见于域中者不为不多矣略究形容而推之遥岑叠翠逺水沉明片㠶归浦秋鴈下空指掌之间若睨千里有得其平逺者也云轻峰秀树老隂疎溪桥隐逸樵钓江村栈路曲迳峥嵘层阁漱石飞泉去骑归舟人少有得其全景也若松栢老而虬怪羣木茂而蓊郁临流碧涧崖古林髙此乃其树石者也木叶披巖千山耸翠烟重暝斜之势林繁如叶叶有声此得其风雨者也画至于通乎源流贯乎神明使人观之若覩青天白日穷究其奥释然清爽非造理师古学之深逺者罔克及此宋邓椿论画画之六法难于兼全独唐吴道子本朝李伯时始能兼之耳然吴笔豪放不限长壁大轴出竒无穷伯时痛自裁损只于澄心纸上运竒布巧未见其大手笔非不能也盖实矫之恐其或近衆工之事画者文之极也故古今之人颇多着意张彦逺所次歴代画人冠裳大半唐则少陵题咏曲尽形容昌黎作记不遗豪发本朝文忠欧公三苏父子两晁兄弟山谷后山宛丘淮海月巖以至漫士龙眠或评品精髙或挥染超㧞然则画者岂独艺之云乎难者以为自古文人何止数公有不能且不好者将应之曰其为人也多文虽有不晓画者寡矣其为人也无文虽有晓画者寡矣画之为用大矣盈天地之间者万物悉皆含豪运思曲尽其态而所以能曲尽者止一法耳一者何也曰传神而已矣世徒知人之有神而不知物之有神此若虚深鄙衆工谓虽曰画而非画者盖止能传其形不能传其神也故画法以气韵生动为第一而若虚独归于轩冕巖六有以哉宋郑刚中画説唐人能画者不敢悉数且以郑䖍阎立本二人论之其用笔工拙不可得而考然今人借或持其遗墨售于世则好古君子先䖍而后立本无疑何则䖍髙才在诸儒间如赤霄孔翠酒酣意放捜罗物象驱入豪端窥造化而见天性虽片纸㸃墨自然可喜立本幼事丹青而人物阘茸才术不鸣于时负慙流汗以绅笏奉研是虽能摸写穷尽亦无佳处余操是说以验今人之画故胷中有气味者所作必不凡而画工之笔终无神观也宋钱闻诗论画雨山晴山画者易状唯晴欲雨雨欲霁宿雾晩烟既泮复合景物昧昧一出没于有无间难状也此非墨妙天下意超物表者断不能到宋子俞子记试画工形容诗题徽宗政和中建设画学用太学法补试四方画工以古人诗句命题不知抡选几许人也尝试竹锁桥边卖酒家人皆可以形容无不向酒家上着工夫惟一善画但于桥头竹外挂一酒帘书酒字而已便见得酒家在竹内也又试踏花归去马蹄香不可得而形容何以见得亲切有一名画克尽其妙但埽数蝴蝶飞逐马后而已便表得马蹄香出也果皆中魁选夫以画学之取人取其意思超㧞者为上亦犹科举之取士取其文才角出者为优二者之试虽下笔有所不同而于得失之际只较智与不智而已宋赵希鹄论画画无笔迹非谓其墨淡糢煳而无分晓也正如善书者藏笔锋如锥画沙印印泥耳书之藏锋在乎执笔沉着痛快人能知善书执笔之法则能知名画无笔迹之说故古人如王大令今人如米元章善书必能画善画必能书实一事尔宋赵希鹄论临摹临者谓以原本置案上于傍设绢素象其笔而作之缪工决不能摹此则以绢素加画上摹之墨稍浓则透元本顿失精神若以名画借摹临是自弃也就人借而不从尤非明鉴者也米元章就人借名画輙摹本以还而取其元本人莫能辨此人定非赏鉴之精宋张敦礼论画画之为艺虽小至于使人鉴善劝恶耸人观听为补益岂其侪于衆工哉宋何薳论画朱象先少时画笔常恨无前人深逺润泽之趣一日于鵞溪绢上作小山觉不如意急湔去之故墨再三挥染即有悟见自后作画多再涤去或以细石磨绢要令墨色着入绢缕宋罗大经论画唐明皇令韩干观御府所藏画马干曰不必观也陛下廏马万匹皆臣之师李伯时工画马曹辅为太仆卿太仆廨舍御马皆在焉伯时每过之必终日纵观至不暇与客语大槩画马者必先有全马在胷中若能积精储神赏其神骏乆乆则胷中有全马矣信意落笔自超妙所谓用意不分乃凝于神者也山谷诗云李侯画骨亦画肉下笔生马如破竹生字下得最妙盖胷中有全马故由笔端而生初非想像模画也曽云巢无疑工画草虫年迈愈精余尝问其有所传乎无疑笑曰是岂有法可传哉某自少时取草虫笼而观之穷昼夜不厌又恐其神之不完也复就草地之间观之于是始得其天方其落笔之际不知我之为草虫邪草虫之为我也此与造化生物之机缄盖无以异岂有可𫝊之法哉宋罗大经论绘事绘雪者不能绘其清绘月者不能绘其明绘花者不能绘其馨绘泉者不能绘其声绘人者不能绘其情然则言语文字固不足以尽道也宋刘学箕论画侔揣万类挥翰染素虽画家一艺然眸子无鉴裁之精心胷有尘俗之气纵极工妙而鄙野村陋不逃明眼是徒穷思尽心适足以资世之话靶不若不画之为愈今观昔之人以一艺彰彰自表于世皆文人才士非以人物山川佛象鬼神着则以楼观花竹翎毛走兽显盖未有独任一见而得万物之情兼备诸体而擅衆作之美虽张僧繇吴道子阎立本诸公不能之况万万不及比者自谓能之可乎古之所谓画士皆一时名胜涵泳经史见识髙明襟度洒落望之飘然知其有蓬莱道山之丰俊故其发为豪墨意象萧爽使人寳玩不寘今之画士祇人役耳视古之人又万万不啻也亦有迫于口体之不充俯就世俗之所强问之能彼乎曰能之能此乎曰能之及其吮笔运思茫昧失措鲜不刻乌成鹄画虎类狗其视古人神竒精妙每不逮之所以若然者未可悉尤之画工画工虽志在阿堵而亦有不专在夫阿堵也宋陈善论画唐人诗有嫩緑枝头红一㸃动人春色不湏多之句闻旧时尝以此试画工衆工竞于花卉上妆㸃春色皆不中选惟一人于危亭缥缈緑杨隐映之处画一美妇人慿栏而立衆工遂服此可谓善体诗人之意矣唐明皇尝赏千叶莲花因指妃子谓左右曰何如此解语花也而当时云上宫春色四时在目盖此意也然彼世俗画工者乃亦解此邪顾恺之善画而人以为痴张长史工书而人以为顚予谓此二人之所以精于书画者也庄子曰用志不分乃凝于神宋赵孟濚论画画谓之无声诗乃贤哲寄兴有神品有能品神者才识清高挥豪自逸生而知之者也能者源流传授下笔有法学而知之者也宋赵孟坚梅竹谱逃禅祖华光得其韵度之清丽闲菴绍逃禅得其潇洒之布置回视玉面而鼠䰅已自工夫较精致枝枝倒作鹿角曲生意由来端若尔所传正统谅末节舍此的传皆伪耳僧定花工枝则麤梦良意到工则未女中却有鲍夫人能守师绳不轻坠可怜闻名未识面云有江南毕公济季衡丑麤恶拙祖弊到雪篷觞滥矣所恨二王无臣法多少东隣拟西子是中有趣岂不传要以眼力求其㫖踢湏止七萼则三㸃眼名椒梢鼠尾枝分三叠墨浓淡花有正背多般蕊夫君固已悟筌蹄重说偈言吾亦赘谁家屏障得君画更以吾诗疏其厎浓写花枝淡写梢鳞皴老榦墨微焦笔分三踢攒成瓣珠晕一图工㸃椒糁缀蜂䰅凝笑靥稳拖鼠尾施长条尽吹心侧风初急犹把枝埋雪半消松竹衬时明掩映水波浮处见飘飖黄昏时候胧明月清浅溪山长短桥閙里相挨如有意静中背立见无聊笔端的歴明非画轴上纵横不是描顿觉坐成春盎盎因思行过雨潇潇从头总是杨汤法拚下工夫岂一朝古画画物无定形随物赋形皆逼眞其次祖述有师绳如印印泥随前人尚疑屋下重作屋参以新意意乃足晋魏而来几百年义献断絃谁解续何况髙束李杜编江湖竞买新诗读愿君种取渭川一千畆饱饭逍遥步扪腹风晴烟雨尽入君心胷吐出豪端自森肃负大夫来子章何碌碌宋龚开论画人言墨鬼为戏笔是大不然此乃书家之草圣也岂有不善真书而能作草者在昔善画墨鬼有似颐眞赵千里千里丁香鬼诚为竒特所惜去人物科太逺故人得以戏笔目之颐眞鬼虽甚工然其用意猥近甚者作髥君野溷一豪猪即之妹子持杖披襟赶逐此何为者邪御定佩文斋书画谱卷十五御定佩文斋书画谱卷十六目録钦定四库全书御定佩文斋书画谱目录第十六卷论画六元赵孟頫论画元赵孟頫自论画元赵孟頫论画诗元柯九思论画元钱选论画元汤垕画论元黄公望论画山水元倪瓒论画竹元倪瓒自论画元吴鎭论画元吴鎭论墨竹元杨维桢论画明王履华山图序明王履画楷叙明岳正画葡萄说明杜琼论画明沈周论画明吴寛论画明唐寅论画明文徴明论画明练安论画明王肯堂论画明何良俊论画明李式玉论画明唐志契论画明陈衎论画明薛冈论画明王无倪论画明屠隆论画明屠隆论学画明屠隆论临画明王世贞论画明周天球论写生明董其昌画旨明范允临论画明陈继儒论画明李流芳论画明李日华画说明李日华论画明谢肇淛论画明鲁得之论画竹明顾凝逺论画明沈颢论画明张丑论画卷十六钦定四库全书御定佩文斋书画谱卷十六论画六元赵孟頫论画作画贵有古意若无古意虽工无益今人但知用笔纤细傅色浓艳便自爲能手殊不知古意旣亏百病横生岂可观也吾所作画似乎简率然识者知其近古故以爲佳此可爲知者道不爲不知者说也元赵孟頫自论画宋人画人物不及唐人逺甚予刻意学唐人殆欲尽去宋人笔墨吾自少好画水仙日数十纸皆不能臻其极盖业有专工而吾意所寓辄欲写其似若水仙树石以至人物牛马虫鱼肖翘之类欲尽得其妙岂可得哉元赵孟頫论画诗石如飞白木如籀写竹还应八法通若也有人能㑹此须知书画本来同元柯九思论画写竹榦用篆法枝用草书法写叶用八分法或用鲁公撤笔法木石用折钗股屋漏痕之遗意元钱选论画赵文敏问画道于钱舜举何以称士气钱曰隶体耳画史能辨之即可无翼而飞不尔便落邪道愈工愈远然又有关棙要得无求于世不以赞毁挠怀吾尝举似画家无不攒眉谓此关难度所以年年故歩元汤垕画论古人作画皆有深意运思落笔莫不各有所主况名下无虚士相传旣乆必有过人处故画之法六得其一二者尚能名世又得其全者可知也今人㸔画不经师授不閲纪录但合其意者爲佳不合其意者爲不佳及问其如何是佳则茫然失对自十七八岁时便有迂阔之意见图画爱玩不去手见鉴赏之士便加礼问遍借纪録髣髴成诵详味其言歴观往迹参考古说如有少悟多不留心不过爲听声随影终不精鉴也人物于画最爲难工盖拘于形似位置则失神运气象顾陆之蹟世不多见唐名手至多吴道子画家之圣也照映千古至宋李公麟伯时一出遂可与古作者并驱争先得伯时画三纸可换吴生画一二纸得吴生画二纸可易顾陆一纸其爲轻重相悬若此画梅谓之写梅画竹谓之写竹画兰谓之写兰何哉盖花之至清画者当以意写之不在形似耳山水之爲物禀造化之秀阴阳晦㝠晴雨寒暑朝昏昼夜随形改歩有无穷之趣自非胷中丘壑汪洋如万顷陂者未易摹写如六朝至唐初画者虽多笔法位置深得古意自王维张璪毕宏郑䖍之徒出㴱造其理五代荆关又别出新意一洗前习迨于宋朝董源李成范寛三家鼎立前无古人后无来者山水之法始备三家之下各有入室弟子三二人终不逮也元黄公望论画山水山水之作昉自汉唐古笔遗墨不复多见米南宫评品称董北苑无半㸃李成范寛俗气一片江南景也厥后僧巨然陆道士皆宗其法陆笔罕见然笔往往有之亦有逼于董者其有学于然者曰江贯道用墨轻淡匀洁林木树叶排列珠琲宋人亦珍之视然则大有径庭矣作山水者必以董爲师法如吟诗之学杜也元倪瓒论画竹以中每爱余画竹余之竹聊以写胷中逸气耳岂复较其似与非叶之繁与疎枝之斜与直哉或涂抹久之他人视以爲麻爲芦仆亦不能强辨为竹眞没奈览者何但不知以中视爲何物耳元倪瓒自论画仆之所谓画者不过逸笔草草不求形似聊以自娱耳近迂游来城邑索画者必欲依彼所指授又欲应时而得鄙辱怒骂无所不有冤矣乎讵可责寺人以不髯也元吴鎭论画墨戏之作盖士大夫词翰之余适一时之兴趣与夫评画者流大有寥廓尝观陈简斋墨梅诗云意足不求颜色似前身相马九方皋此眞知画者也元吴鎭论墨竹墨竹之法作榦节枝叶而已而叠叶爲至难于此不工则不得爲佳画矣元杨维桢论画书盛于晋画盛于唐宋书与画一耳士大夫工画者必工书其画法即书法所在然则画岂可以庸妄人得之乎宣和中建五岳观大集天下画史如进士科下题抡选应诏者至数百人然多不称上旨则知画之积习虽有谱格而神妙之品出于天质者殆不可以谱格而得也故画品优劣关于人品之髙下无论侯王贵戚轩冕山林道释女妇茍有天质超凡入圣即可冠当代而名后世矣其不然者或事模拟虽入谱格而自家所得于心传意领者则蔑矣故论画之髙下者有传形有传神传神者气韵生动是也如画猫者张壁而絶䑕大士者渡海而灭风翊圣眞武者叩之而响应写人眞者即能得其精神若此者岂非气韵生动机夺造化者乎明王履华山图序画虽状形主乎意意不足谓之非形可也虽然意在形舍形何所求意故得其形者意溢乎形失其形者形乎哉画物欲似物岂可不识其面古之人之名世果得于暗中摸索邪彼务于转摹者多以纸素之识是足而不之外故愈逺愈譌形尚失之况意茍非识华山之形我其能图邪旣图矣意犹未满由是存乎静室存乎行路存乎牀枕存乎饮食存乎外物存乎听音存乎应接之隙存乎文章之中一日燕居闻鼓吹过门憷然而作曰得之矣夫遂麾旧而重图之斯时也但知法在华山竟不知平日之所谓家数者何在夫家数因人而立名旣因于人吾独非人乎夫宪章乎旣往之迹者谓之宗宗也者从也其一于从而止乎可从从从也可违违亦从也违果爲从乎时当违理可违吾斯违矣吾虽违理其违哉时当从理可从吾斯从矣从其在我乎亦理是从而已焉耳谓吾有宗与不局局于专门之固守谓吾无宗与又不大逺于前人之轨辙然则余也其盖处夫宗与不宗之间乎且夫山之爲山也不一其状大而髙焉嵩小而髙焉岑狭而髙焉峦卑而大焉扈锐而髙焉峤小而衆焉岿形如堂焉密两向焉嵚陬隅髙焉岊上大下小焉巘边焉崖崖之髙焉巗上秀焉峰此皆常之常焉者也不纯乎嵩不纯乎岑不纯乎峦不纯乎扈不纯乎峤不纯乎岿不纯乎密不纯乎嵚不纯乎岊不纯乎巘不纯乎崖不纯乎巖不纯乎峰此皆常之变焉者也至于非嵩非岑非峦非扈非峤非岿非密非嵚非岊非巘非崖非巗非峰一不可以名命此岂非变之变焉者乎彼旣出于变之变吾可以常之常者待之哉吾故不得不去故而就新也虽然是亦不过得其彷彿尔若夫神秀之极固非文房之具所能致也然自是而后歩趋奔逸渐觉已制不屑屑瞠若乎后尘每虚堂神定黙以对之意之来也自不可以言喻余也安敢故背前人然不能不立于前人之外俗情喜同不喜异藏诸家或偶见焉以为乖于诸体也怪问何师余应之曰吾师心心师目目师华山明王履画楷叙余壮年好画好故求求故蓄蓄故多多而不厌犹谓未足也复模之习之以充其所愿欲者噫是非癖与惟其癖也故不知爲无用而独视爲有用视爲有用故人或予惩弗听也人或予毁弗较也人或予需弗与也孜孜焉惟是之从与诚正修齐之道几半于乎癖之深也乃至此乎夫画多种也而山水之画爲予珍画家多人也而马逺马逵马驎及二夏圭之作爲予珍何也以言山水与则天文地理人事与夫禽虫草木器用之属之不能无形者皆于此乎具以此视诸画风斯在下矣以言五子之作与则麤也而不失于俗细也而不流于媚有清旷超凡之远韵无猥闇蒙尘之鄙格图不盈咫而穷幽极遐之胜已充然矣故予之珍非珍乎溺也珍乎其所足珍而不能以不珍耳其鍜与蜡屐之云哉且余也泉石之姿也而市尘是囿猿鹤之爲无用邪固亦精神心术之所寓与其瓿覆孰若全之以不失夫踦屦偕还之心于是焉补苴整比离为二帙目之曰画楷云嗟乎熟处难忘有道君子亦或不免况余乎是知克已之事甚不可易易言也虽然牕明几净时一披之则神游虚无悟入怳忽自有不可与冰氏之流道者当是时也视鄕之仆仆然模拟于含毫吮墨之间其所得也反若过之惟辍于目昏故巧爲拙奴之累不及而自怡不赠之趣益深也因赋诗曰吟诗写字何妨道何况规规画苑中只爲癖深消不得故敎幽思且相通或曰旣知其癖胡不蕲夫治之之䇿乎余曰癖天下古今之通病也不癖于此必癖于彼果惟预之传济之马峤之钱而已乎哉虽然设治癖者过君幸以相告明岳正画葡萄说画书之余也学者于游艺之暇适趣写怀不忘挥洒大都在意不在象在韵不在巧巧则工象则俗矣虽然其所画者必有意焉是故于草木也兰之芳菊之秀梅之洁松竹之操皆托物寄兴以资自修非徒然也夫葡萄木而草约花而佳实重自上古故神农九种功力为最至能强志益气轻身延龄盖中国之名果也二酉六帖皆谓得之大宛归种汉宫岂未之考欤意者初不经见而博望贰师之所得者又将特异故成式乐天遂附㑹之欤不可知矣魏文之诏以爲华果极珍盛讃厥美似爲知已然徒得其味而遗其德取其小而不识其大君子惜之予尝论其榦臞者廉也节坚者刚也枝弱者谦也叶多䕃者仁也蔓而不附者和也实中果而可酿者才也味甘平无毒入药力胜者用也屈信于时者道也其德之全有如此者宜与菊兰梅竹并驱而争先可也世无好之而画者独近代有僧日观者始作之是又不幸失身于方外野人之手不无工俗可厌使夫徽懿弗彰悲哉予谪戍穷荒偶见一本因以新意制爲长幅用悼不遇兼畅幽情具目者茍矜其穷而取焉则亦未见其爲不幸也若曰是不象而工岂徒不识画格亦未有以知岳生者也明杜琼论画绘画之事胷中造化吐露于笔端怳忽变幻象其物宜足以启人之髙志发人之浩气晋唐之人以爲玩物适情无所关系若曰黼黻皇猷弥纶治具着于图史以存鉴戒岂无所关系哉明沈周论画吴仲圭得巨然笔意墨法又能轶出其畦径烂熳惨澹当时可谓自能名家者盖心得之妙非易可学予虽爱而恨不能追其万一崑山士人皆画梅其用墨太重殊失清雅是有累于梅矣明吴寛论画古图画多圣贤与贞妃烈妇事蹟可以补世道者后世始流爲山水禽鱼草木之类而古意荡然然此数者人所尝见虽乏图画何损于世乃疲精极思必欲得其肖似如古人事蹟足以益人人旣不得而见宜表着之反弃不省吾不知其故也明唐寅论画工画如楷书写意如草圣不过执笔转腕灵妙耳世之善书者多善画由其转腕用笔之不滞也作画破墨不宜用井水性冷凝故也温汤或河水皆可洗研磨墨以笔压开饱浸水讫然后蘸墨则吸上匀畅若先蘸笔而后蘸水被水沖散不能运动也明文徴明论画画家宫室最为难工谓须折算无差乃爲合作盖束于绳矩笔墨不可以逞稍渉畦畛便入庸匠古之髙人逸士往往喜弄笔作山水以自娱然多写雪景盖欲假此以寄其岁寒明洁之意耳明练安论画苏文忠公论画以爲人禽宫室器用皆有常形至于山石竹木水波烟云虽无常形而有常理常形之失人皆知之常理之不当虽晓画者有不知余取以爲观画之説焉画之爲艺世之专门名家者多能曲尽其形似而至其意态情性之所聚天机之所寓悠然不可探索者非雅人胜士超然有见乎尘俗之外者莫之能至孟子曰大匠诲人以规矩不能使人巧庄周之论斲轮曰臣不能喻之于臣之子臣之子亦不能受之于臣皆是类也方其得之心而应之手也心与手不能自知况可得而言乎言且不可闻而况得而效之乎效古人之蹟者是拘拘于尘垢糠粃而未得其眞者也明王肯堂论画前軰画山水皆髙人逸士所谓泉石膏肓烟霞痼癖胷中丘壑幽映廻绕郁郁勃勃不可终遏而流于缣素之间意诚不在画也自六朝以来一变而王维张璪毕宏郑䖍再变而荆关三变而董源李成范寛极矣若黄子久则脱卸几尽然不过渊源董源今士大夫能画者多师之川岑树石祗是笔尖拖出了无古法便自谓前无古人后无来者甚不知量也郭恕先界重楼复阁层见叠出良木工料之无一不合规矩其人世以爲狂士而实世外人也尚于小艺委曲精微如此今之作画者握笔不知轻重而辄蔑弃绳墨信手涂抹何哉明何良俊论画论画者云夫画特忌形貎采章歴歴具足甚谨甚细而外露巧密夫谨细巧密世孰不谓之爲工邪然㴱于画者盖不之取正以其近于三病也明李式玉论画仆尝执笔学作画苦不成家今复阁笔十年矣安敢妄论此中曲折哉顾今世不乏名手而可传者少便面尺幅无间疎密寻丈绢素实见短长乃今之画者观其初作数树焉意止矣及徐而见其势之有余也复缀之以树继作数峰焉意止矣及徐而见其势之有余也复缀之以峰再作亭榭桥道诸物意亦止矣及徐而见其势之有余也复杂以他物如是画安得佳即佳又安得传乎间有一二能手形摹王赵董倪诸家亦时工似然多雷同而少变化其丘壑布置千幅如一此由游渉未逺足不登奇山水临摹又少目不见旧藁本故如此耳仆家藏名蹟虽不广每见前贤多有不同故以爲当今实鲜佳手纵佳亦不传世有知者即不以此言爲画苑平章知亦不以爲非丹青药石也明唐志契论画画家传模移写自谢赫始此法遂爲画家㨗径盖临摹最易神气难传师其意而不师其迹乃眞临摹也如巨然学北苑元章学北苑大痴学北苑倪迂学北苑一北苑耳各各学之而各各不相似使俗人爲之定要笔笔与原本相同若之何能名世也明陈衎论画元逸人黄大痴敎人画法最忌曰甜甜者秾郁而輭熟之谓也夫爲俗为腐爲板凡人皆知之甜则不但不之忌且羣然喜之矣从大痴拈出大是妙谛明薛岗论画画中惟山水义理深远而意趣无穷故文人之笔山水常多若人物禽虫花草多出画工虽至精妙一览易尽余谓丹青有宗派姑苏独得其传明王无倪论画画无絶笔传授爲先古哲妙墨代代相沿犹夫子之云识大识小也若广访名师加以心慧古迹不但可亚还可自谓过之明屠隆论画意趣具于笔前故画成神足庄重严律不求工巧而自多妙处后人刻意工巧有物趣而乏天趣画花赵昌意在似徐熙意不在似非髙于画者不能以似不似第其髙逺盖意不在似者太史公之于文杜陵老子之于诗也明屠隆论学画人能以画寓意明牕净几描写景物或观佳山水处胷中便生景象或观名花折枝想其态度绰约枝梗转折向日舒笑迎风欹斜含烟弄雨初开残落布置笔端不觉妙合天趣自是一乐若不以天生活泼爲法徒窃纸上形似终爲俗品古之髙尚士夫如李公麟范寛李成苏长公米家父子軰靡不尽臻神品赏鉴大雅须学一二名家方得㴱知画意明屠隆论临画临摹古画着色最难极力模拟或有相似惟红不可及然无出宋人宋人摹写唐朝五代之画如出一手秘府多宝藏之今人临画惟求影响多用已意随手苟简虽极精工先乏天趣妙者亦板国朝戴文进临摹宋人名画得其三昧种种逼眞效黄子久王叔明画较胜二家沈石田有一种本色不甚称摹倣诸旧笔意夺眞独于倪元鎭不似盖老笔过之也评者云子昂近宋而人物爲胜沈启南近元而山水爲尤今如吴中莫乐泉临画亦称当代一絶明王世贞论画书道成后挥洒时入心不过秒忽画学成后盘礴时入心不能丝毫诗文总至成就临期结撰必透入心方寸以此知书画之士多长年盖有故也年在桑榆政须頼以文寂寞不取资生聊用适意旣就之顷亦自斐然乃知欧九非欺我者少学无成老而才尽以此自叹耳人物以形模爲先气韵超乎其表山水以气韵爲主形模寓乎其中乃爲合作若形似无生气神彩至脱格皆病也语曰画石如飞白木如籀又云画竹榦如篆枝如草叶如眞节如隶郭熙唐棣之树文与可之竹温日观之葡萄皆自草法中得来此画与书通者也至于书体篆隶如鹄头虎𤓰倒薤偃波龙凤麟龟鱼虫云鸟鹊鹄牛鼠猴鸡犬兔科斗之属法如锥画沙印印泥折钗股屋漏痕髙峰坠石百岁枯藤惊蛇入草比拟如龙跳虎卧戏海游天美女仙人霞收月上及览韩退之送髙闲上人序李阳冰上李大夫书则书尤与画通者也明周天球论写生写生之法大与绘画异妙在用笔之遒劲用墨之浓淡得化工之巧具生意之全不计纤拙形似也明董其昌画旨画平远师赵大年重山叠嶂师江贯道皴法用源麻皮皴及潇湘图㸃子皴树用北苑子昂二家法石用大李将军秋江待渡图及郭忠恕雪景李成画法有小幅水墨及着色青緑俱宜宗之集其大成自出机轴再四五年文沈二君不能独歩吾吴矣画家之妙全在烟云变灭中米虎儿谓王维画皆如刻画不足学也惟以云山爲墨戏此语虽似偏然山水中当着意烟云不可用粉染当以墨渍出令如气蒸冉冉欲堕乃可称生动之韵凡画山水须明分合分笔乃大纲宗也有一幅之分有一段之分于此了然则画道过半矣董北苑僧巨然都以墨染云气有吞吐变灭之势米氏父子宗董巨然法稍删其繁复独画云仍用李将军抅笔如伯驹伯骕軰欲自成一家不得随人去取故也老米画难于混厚但用淡墨浓墨泼墨破墨积墨焦墨尽得之矣画人物须顾盻语言花果迎风带露禽飞兽走精神脱眞山水林泉清闲幽旷屋庐㴱邃桥渡往来山脚入水澄明水源来歴分晓有此数端即不知名定是髙手古人画不从一边生去今则失此意故无八面玲珑之巧但能分能合而皴法足以发之是了手时事也其次须明虚实实者各段中用笔之详略也有详处必要有略处实虚互用疎则不㴱邃密则不风韵但审虚实以意取之画自奇矣摊烛作画正如隔帘看月隔水看花意在逺近之间亦文章法也每观唐人山水皴法皆如铁线至于画人物衣纹亦如之道君皇帝以积墨写石凡有六品后敷文学士小米跋于海岳菴中不似人间抅勒法也然石田翁则云画石须用皴如写大山则隽永有味昔人评石之奇曰透曰漏吾以知画石之诀亦尽此矣赵文敏尝爲飞白石又尝爲卷云石又爲马牙抅石此三种足尽石之变画家六法一曰气韵生动气韵不可学此生而知之自然天授然亦有学得处读万卷书行万里路胸中脱去尘浊自然丘壑内营成立鄞鄂随手写出皆爲山水传神画与字各有门庭字可生画不可不熟字须熟后生画须熟外熟朝起看云气变幻可收拾笔端吾尝游洞庭湖推篷旷望俨然米家墨戏又米敷文居京口谓北固诸山与海门连亘取其境爲潇湘白云卷故唐世画马入神者曰天闲十万皆画谱也画家以古人爲师已是上乘进此当以天地爲师每朝看云气变幻絶近画中山山行时见奇树须四面取之树有左看不入画而右看入画者前后亦尔看得熟自然传神传神者必以形形与心手相凑而相忘神之所托也树岂有不入画者特画収之生绢中茂密而不繁峭秀而不塞即是一家眷属耳士人作画当以草隶奇字之法爲之树如屈铁山如画沙絶去甜俗谿径乃爲士气不尔纵俨然及格已落画师魔界不复可救药矣若能解脱绳束中便是透网鳞也以径之奇怪论则画不如山水以笔墨之精妙论则山水决不如画东坡有诗云论画以形似见与儿童隣作诗必此诗定知非诗人余曰此元画也晁以道诗云画写物外形要物形不改诗传画外意贵有画中态余曰此宋画也荆浩云吴道子画山水有笔而无墨项容有墨而无笔盖有笔无墨者见落笔蹊径而少自然有墨无笔者去斧凿痕而多变态宋画至董源巨然脱尽廉纎刻画之习然惟写江南山则相似若海岸图必用大李将军北方盘车驴纲必用李晞古郭河阳朱锐黄子久专画海虞山王叔明专画苕霅景宋时宋廸专画潇湘各随所见不得相混也郭河阳论画山有可望者有可游者有可居者可居则更胜矣以其能令人起髙隐之思也右丞以前作者无所不工独山水神情传写犹隔一尘自右丞始用皴法用渲运法若王右军一变钟体凤翥鸾翔似奇反正右丞以后作者各出意造如王洽李思训軰或泼墨澜翻或设色娟丽顾蹊径已具模拟不难此于书家欧虞褚薛各得右军之一体耳湘江上奇云大似郭河阳雪山其平展沙脚与墨沈淋漓乃似米家父子耳古人论郭熙画石如云不虚也诗文书画少而工老而淡淡胜工不工亦何能淡东坡云笔势峥嵘文采绚烂渐老渐熟乃造平淡实非平淡绚烂之极也画欲暗不欲明明者如觚稜钩角是也暗者如云横雾塞是也画家以神品爲宗极又有以逸品加于神品之上者曰失于自然而后神也此非笃论恐护短者窜入其中士大夫当穷工极研师友造化能爲摩诘而后爲王洽之泼墨能爲营丘而后爲二米之云山乃足关画师之口而供赏音之耳目古人论画以取物无疑爲一合非十三科全备未能至此范寛山水神品犹借名手爲人物故知兼长之难李成惜墨如金王洽泼墨沈成画夫学画者每念惜墨泼墨四字于六法三品思过半矣古人论画有云下笔便有凹凸之形此最悬解吾以此悟髙出歴代处虽不能至庶几效之画中山水位置皴法皆各有门庭不可相通惟树木则不然虽李成董源范寛郭熙赵大年赵千里马夏李唐上自荆关下逮黄子久吴仲圭軰皆可通用也或曰须自成一家此殊不能如柳则赵千里松则马和之枯树则李成此千古不易虽复变之不离本源岂有舍古法而独创者乎倪云林亦出自郭熙李成稍加柔隽耳如赵文敏则极得此意盖萃古人之美于树木不在石上着力而石自秀润矣画无笔迹非谓其墨淡糢煳而无分晓也正如善书者藏笔锋如锥画沙如印印泥耳书之藏锋在于执笔沉着痛快人能知善书执笔之法则能知名画无笔迹之说故古人如大令今人如米元章赵子昂善书必能善画善画必能善书其实一事耳云林山皆依侧边起势不用两边合成此人所不晓近来俗子㸃笔便自称米家山深可笑也元晖睥睨千古不让右丞可容易凑泊开后人护短迳路邪昔人评大年画谓得胷中万卷书更奇又大年以宗室不得逺游每朝陵回得写胸中丘壑不行万里路不读万卷书欲作画祖其可得乎此在吾曹勉之无望庸史矣画之道所谓宇宙在乎手者眼前无非生机故其人往往多寿至如刻画细谨爲造物役者乃能损寿盖无生机也黄子久沈石田文徴仲皆大耋仇英命短赵吴兴止六十余仇与赵虽品格不同皆习者之流非以画爲寄以画爲乐者也寄乐于画自黄公望始开此门庭耳明范允临论画学书者不学晋辙终成下品惟画亦然宋元诸名家如荆关董范下逮子久叔明巨然子昂矩法森然画家之宗工巨匠也此皆胸中有书故能自具丘壑今吴人目不识一字不见一古人眞蹟而辄师心自创惟涂抹一山一水一草一木即悬之市中以易斗米画那得佳邪间有取法名公者惟知有一衡山少少髣髴摹拟仅得其形似皮肤而曽不得其神理曰吾学衡山耳殊不知衡山皆取法宋元诸公务得其神髓故能独擅一代可垂不朽然则吴人何不追遡衡山之祖师而法之乎即不能上追古人下亦不失爲衡山矣此意惟云间诸公知之故文度𤣥宰元庆诸名氏能力追古人各自成家而吴人见而诧之曰此松江派耳嗟乎松江何派惟吴人乃有派耳明陈继儒论画画者六书象形之一故古人金石钟鼎隶篆往往如画而画家写水写兰写竹写梅写葡萄多兼书法明李流芳论画余画无师承又不喜临摹古人如此册于荆关董巨二米两赵无所不倣然求其似了不可得夫学古人者固非求其似之谓也子久仲圭学董巨元鎭学荆关彦敬学二米然亦成其爲元鎭子久仲圭彦敬而已何必如今之临摹古人者哉余不能画而知其大意如此少时见余友髥朱画竹喜而效之度不能胜辄弃去爲林木山水以自娱大都竹于长卷位置尤难寒梢万尺虽不乏烟云变化而诘曲髙下坡陀晻映往往不能遂其耸然干霄之势古人以竹卷传者予亦未覩奇絶也尝以此语友人潘与归休皆以爲然二子皆专工画竹已卓然成家而独以位置长卷爲怯其他可知已明李日华画说古者图书并重以存典故备法戒非浪作者故有建章千门万户图晋张茂先犹及见之汉成帝视纣踞妲已图班姬因进忠言又有图蜀道山川归献而将帅借以成功者自顾虎头陆探微专攻写照及人物像而后绘事造极王摩诘李营丘特妙山水皆于位置㸃染渲皴尽力爲之年煅月炼不得胜趣不轻下笔不工不以视人也五日一山十日一水诸家皆然不独王宰而已迨苏玉局米南宫軰以才豪挥霍借翰墨爲戏具故于酒边谈次率意爲之而无不妙然亦是天机变幻终非画手譬之散僧入圣噉肉醉酒吐秽悉成金色若他人效之则破戒比丘而已元唯赵吴兴父子犹守古人之法而不脱富贵气王叔明黄子久俱山林疎宕之士画法约略前人而自出规度当其苍润萧逺非不卓然可宝而岁月渲运之法则偷力多矣倪迂漫士无意工拙彼云自写胸中逸气无逸气而袭其迹终成类狗耳本朝惟文衡山婉润沈石田苍老乃多取办一时难与古人比蹟仇英有功力然无老骨且古人简而愈备淡而愈浓英能繁不能简能浓不能淡非髙品也明李日华论画元僧觉隐曰我尝以喜气写兰以怒气写竹盖谓兰叶势飘举花蕊舒吐得喜之神竹枝纵横错出如矛刃饰怒耳绘事要明取予取者形象彷彿处以笔勾取之其致用虽在果毅而妙运则贵玲珑断续若直笔描画即板结之病生矣予者笔断意含如山之虚廓树之去枝凡有无之间是也姜白石论书曰一须人品髙文徴老自题其米山曰人品不髙用墨无法乃知㸃墨落纸大非细事必须胷中廓然无一物然后烟云秀色与天地生生之气自然凑泊笔下幻出奇诡若是营营世念澡雪未尽即日对丘壑日摹妙蹟到头只与髹采圬墁之工争巧拙于毫釐也余尝泛论学画必在能书方知用笔其学书又须胷中先有古今欲博古今作淹通之儒非忠信笃敬植立根本则枝叶不附斯言也苏黄米集中着论每每如此可检而求也绘事必以微茫惨澹爲妙境非性灵廓彻者未易证入所谓气韵必在生知正此虚澹中所含意多耳其他精刻偪塞纵极功力于髙流胷次间何关也王介甫狷急朴啬以爲徒能文耳然其诗有云欲寄荒寒无善画頼传悲壮有能琴以悲壮求琴殊未浣筝笛耳而以荒寒索画不可谓非善鉴也陈郡丞尝谓余言黄子久终日只在荒山乱石丛木㴱篠中坐意态忽忽人不测其为何又每往泖中通海处看急流轰浪虽风雨骤至水怪悲诧而不顾噫此大痴之笔所以沈郁变化几与造化争神奇哉山行遇奇树怪石即具楮墨四面约略取之此亦诗家李贺锦囊之储也作画如蒸云度空触石一任渺弥遮露晦明不可预定要不失天成之致乃爲合作学书如洗石荡尽浮沙浊土则灵窍自呈秀色自现二者于当境时卓竖眞宰于择用时㴱加观力方有入路耳每见梁楷诸人写佛道诸像细入豪发而树石㸃缀则极洒落若略不住思者正以像旣恭谨不能不借此以助雄逸之气耳至吴道子以描笔画首面肘腕而衣纹战掣奇纵亦此意也古人绘事如佛说法纵口极谈所拈往劫因果奇诡出没超然意表而总不越实际理地所以人天悚听无非议者绘事不必求奇不必循格要在胷中实有吐出便是矣古人于一树一石必分背面正昃无一笔茍下至于数重之林几曲之迳峦麓之单复借云气爲开遮沙水之迂回表滩碛爲远近语其墨晕之酣㴱厚如不可测而定意观之支分缕析实无一丝之棼是以境地愈稳生趣愈流多不致偪塞寡不致凋疎浓不致浊秽淡不致荒幻是曰灵空曰空妙以其显现出没全得造化眞机耳向令叶叶而雕刻之物物而形肖之与髹工采匠争能何贵画乎士人以文章德义爲贵若技艺多一不如少一不惟受役兼自损品林君复极富画情见与可伯时终日碌碌狥人遂坚意禁制不爲余尝谓王摩诘玉琢才情若非是吟得数首诗则琵琶伶人水墨画匠而已明谢肇淛论画宋画如董源巨然全宗唐人法度李伯时学摩诘以工巧胜自是唐宋本色而傍及人物鞍马佛像翎毛故名独震一时接其武者惟赵松雪然松雪间出独剏而龙眠一意摹倣趋舍稍异耳古人言画一曰气韵生动二曰骨法用笔三曰应物写形四曰随类傅彩五曰经营位置六曰传模移写此数者何尝一语道得画中三昧不过为绘人物花鸟者道耳若以古人之法而槩施于今何啻枘凿人之技巧至于画而极可谓夺天地之工洩造化之祕少陵所谓眞宰上诉天应泣者当不虚也然古人之画细入豪髪飞走之态罔不穷极故能通灵入圣役使鬼神今之画者动曰取态堆墨噼斧仅得崖略谓之游戏笔墨则可耳必欲诣境造极非师古不得也今人画以意趣爲宗不复画人物及故事至花鸟翎毛则辄卑视之至于神佛像及地狱变相等图则百无一矣要亦取其省而不费目力若写生等画不得不精工也宦官妇女每见人画辄问甚么故事谈者往往笑之不知自唐以前名画未有无故事者盖有故事便须立意结搆事事考订人物衣冠制度宫室规模大略城郭山川形势向背皆不得草草下笔非若今人任意师心卤莽灭裂动辄托之写意而止也余观张僧繇展子䖍阎立本軰皆画神佛变相星曜眞形至如石勒窦建德安禄山有何足画而皆写其故实其他如懿宗射兔贵妃上马后主幸晋阳华清宫避暑不一而足上之则神农播种尧民击壤老子度关宣尼十哲下之则商山採芝二疏祖道元达琐谏葛洪移居如此题目今人却不肯画而古人爲之转相沿倣盖由所重在此习以成风要亦相传法度易于循习耳明鲁得之论画竹画竹须腕中有风雨苏子云当其下笔风雨快此眞得写竹上上乘若于墨沈中求之正坠箇中云雾明顾凝逺论画兴致当兴致未来腕不能运时径情独往无所触则已或枯槎顽石勺水疎林如造物所弃置与人装㸃絶殊则㴱情冷眼求其幽意之所在而画之生意出矣此亦锦囊拾句之一法气韵六法中第一气韵生动有气韵则有生动矣气韵或在境中亦或在境外取之于四时寒暑晴雨晦明非徒积墨也笔墨以枯涩爲基而㸃染蒙昧则无墨而无笔以堆砌爲基而洗发不出则无墨而无笔先理筋骨而积渐敷腴运腕深厚而意在轻䯳则有墨而有笔此其大略也若夫髙明儁伟之士笔墨淋漓䰅眉毕烛何用粘皮搭骨生拙画求熟外生然熟之后不能复生矣要之烂熟员熟则自有别若员熟则又能生也工不如拙然旣工矣不可复拙惟不欲求工而自出新意则虽拙亦工虽工亦拙也生与拙惟元人得之学者旣已入门便拘绳墨惟吉人静女倣书童稚聊自抒其天趣辄恐人见而称说是非虽一一未肖实有名流所不能者生也拙也彼云生拙与入门更是不同盖画之元气苞孕未洩可称混沌初分第一粉本也元人用笔生用意拙有深义焉善藏其器惟恐以画名不免于当世惟松雪翁裒然冠冕任意辉煌与唐宋名家争雄不复有所顾虑耳然则其仕也未免爲絶艺所累然则何取于生且拙生则无莽气故文所谓文人之笔也拙则无作气故雅所谓雅人㴱致也枯润墨太枯则无气韵然必求气韵而漫羡生矣墨太润则无文理然必求文理而刻画生矣凡六法之妙当于运墨先后求之取势凡势欲左行者必先用意于右势欲右行者必先用意于左或上者势欲下垂或下者势欲上耸俱不可从本位迳情一往茍无根抵安可生发盖凡物皆有然者多见精思则自得画水木华作海赋竟或敎以水之前后左右言之遂添出数语乃知关仝有侧作泰山图非横看成岭侧成峰邪故身在此山不知山眞面目名语也明沈颢论画赵大年平逺逸家眼目剪伐町畦天然秀润从辋川叟得来然昔有评者谓得胸中千卷书更奇古则无书可以无画挹之有神摸之有骨玩之有声唐人云漫漫汗汗一笔耕一草一木栖神灵恍疑画中有物物中有声此仅爲知者道吁嘉隆而后神骨且乏况声乎层峦叠嶂如歌行长篇逺山疎麓如五七言絶愈简愈入㴱永庸史渉笔拙更难藏董北苑之精神在云间赵承旨之风韵在金阊已而交相非非非赵也董也非因袭之流弊流弊旣极遂有矫枉至习矫枉转爲因袭共成流弊其中机棙循迁去古愈远自立愈赢何不寻宗觅派打成冷局非北苑非承旨非云间非金阊非因袭非矫枉孤踪独响夐然自得临摹古人不在对临而在神㑹目意所结一尘不入似而不似不似而似不容思议董源以江南眞山水爲藁本黄公望隐虞山即写虞山皴色俱肖且日囊笔砚遇云姿树态临勒不舍郭河阳至取眞云惊涌作山势尤称巧贼应知古人藁本在大块内吾心中慧眼人自能覰着又不可拨寘程派作漭荡生涯也有一画史日间作画梦即入画晓复写梦境每入神遂有蝇落屏端水鸣牀上鱼堪跃水龙能破垣称性之作直操𤣥化盖縁山河大地器类羣生皆自性现其间卷舒取舍如太虚片云寒潭鴈迹而已专摹一家不可与论画专好一家不可与论鉴画今人见画之简洁髙逸曰士夫画也以爲无实诣也实诣指行家法耳不知王维李成范寛米氏父子苏子瞻晁无咎李伯时軰士夫也无实诣乎行家乎明张丑论画古今画流不相及处其布景用笔不必言即如傅色积墨之法后人亦不能到细检唐宋大着色画髙米水墨云山皆是数十百次积累而成故能丹碧绯映墨彩莹鉴自当穷究厎里方见良工苦心愼毋与率易㸃染淡妆浓抹者同类而视之也云林作画惜墨如金至无一笔不从口出故能色泽腻润后人刻意摹拟虽形体略似其精神终不及也御定佩文斋书画谱卷十六御定佩文斋书画谱卷十七目録钦定四库全书御定佩文斋书画谱目録第十七卷论画七南齐谢赫古画品録陈姚最续画品幷序唐李嗣真画后品唐沙门彦悰后画録唐张彦逺叙厯代能画人名唐张彦逺叙师资𫝊授南北时代唐张彦逺论名价品第唐朱景𤣥名画録宋沈括图画歌宋郭若虚纪艺宋郭若虚论古今优劣宋郭若虚论三家山水卷十七钦定四库全书御定佩文斋书画谱卷十七论画七南齐谢赫古画品録夫画品者盖衆画之优劣也图绘者莫不明劝戒着升沉千载寂寥披图可鉴虽画有六法罕能尽该而自古及今各善一节六法者何一气韵生动是也二骨法用笔是也三应物象形是也四随类赋彩是也五经营位置是也六传移模写是也惟陆探微卫协备该之矣然迹有巧拙艺无古今谨依逺近随其品第裁成序引故此所述不广其源但传出自神仙莫之闻见也第一品五人陆探微穷理尽性事絶言象包前孕后古今独立非复激扬所能称赞但价重之极于上上品之外无他寄言故屈标第一等曹不兴不兴之迹殆莫复传惟祕阁之内一龙而已观其风骨名岂虚成卫协古画皆略至协始精六法之中迨为兼善虽不该备形似颇得壮气凌跨羣雄旷代絶笔张墨荀勗风范气韵极妙参神但取精灵遗其骨法若拘以体物则未见精粹若取之象外方厌膏腴可谓微妙也第二品三人顾骏之神韵气力不逮前贤精微谨细有过往哲始变古则今赋彩制形皆创新意若包牺始更卦体史籀初改书法尝结构层楼以为画所风雨炎燠之时故不操笔天和气爽之日方乃染毫登楼去梯妻子罕见画蝉雀骏之始也宋大明中天下莫敢竞矣陆绥体韵遒举风彩飘然一㸃一拂动笔皆竒传世盖少所谓希见卷轴故为寳也袁蒨比方陆氏最为髙逸象人之妙亚美前贤但志守师法更无新意然和璧微玷岂贬十城之价也第三品九人姚昙度画有逸方巧变锋出魁神鬼皆能絶妙同流真爲雅郑兼善莫不俊拔出人意表天挺生知非学所及虽纤微长短往往失之而舆皁之中莫与为匹岂真栋梁萧艾可唐突璠玙者哉顾恺之格体精微笔无妄下但迹不逮意声过其实毛惠逺画体周赡无适弗该出入穷竒纵横逸笔力遒韵雅超迈絶伦其挥霍必也极妙至于定质块然未尽其善神鬼及马泥滞于体颇有拙也夏瞻虽气力不足而精彩有余擅名逺代事非虚美戴逵情韵连绵风趣巧拔善图贤圣百工所范荀卫已后实为领袖及乎子颙能继其美江僧寳斟酌袁陆亲渐朱蓝用笔骨梗甚有师法像人之外非其所长也呉暕体法雅媚制置才巧擅美当年有声京洛张则意思横逸动笔新奇师心独见鄙于综採变巧不竭若环之无端景多触目谢题徐落云此二人后不得预焉陆杲体致不凡跨迈流俗时有合作往往出人㸃画之间动流恢服传于后者殆不盈握桂枝一芳足夲性流液之素难効其功第四品五人蘧道愍章继伯并善寺壁兼长画扇人马分数豪釐不失别体之妙亦为入神顾寳光全法陆家事事宗禀方之袁蒨可谓小巫王微史道硕并师荀卫各体善能然王得其细史𫝊其真细而论之景𤣥为劣第五品三人刘瑱用意绵密画体纤细而笔迹困弱形制单省其于所长妇人为最但纤细过度翻更失真然观察详审甚得姿态晋明帝虽略于形色颇得神气笔迹超越亦有奇观刘绍祖善于传写不闲其思至于雀鼠笔迹歴落往往出羣时人为之语号曰移画然述而不作非画所先第六品二人宗炳炳明于六法迄无适善而含豪命素必有损益迹非准的意足师放丁光虽擅名蝉雀而笔迹轻羸非不精谨乏于生气陈姚最续画品夫丹靑妙极未易言尽虽质沿古意而文变今情立万象于胷懐传千祀于豪翰故九楼之上备表仙灵四门之墉广图贤圣云阁兴拜伏之感掖庭致聘逺之别凡斯缅邈厥迹难详今之存者或其人冥灭自非渊识博见孰究精麤摈落蹄筌方穷致理但事有否㤗人经盛衰或弱龄而价重或壮齿而声遒故前后相形优劣舛错至如长康之美擅髙往策矫然独歩终始无双有若神明非庸识之所能效如负日月岂末学之所能窥荀卫曹张方之蔑矣分庭抗礼未见其人谢陆声过于实良可于邑列于下品尤所未安斯乃情有抑扬画无善恶始信曲髙和寡非直名讴泣血谬题宁止良璞将恐畴访理絶永成沦䘮聊举一隅庶同三益夫调墨染翰志存精谨课兹有限应彼无方燧变墨回治㸃不息眼眩素缛意犹未尽轻重微异则妍鄙革形丝发不从则欢惨殊观加以顷来容服一月三改首尾未周俄成古拙欲臻其妙不亦难乎岂可曾未渉川遽云越海俄覩鱼鼈为察蛟龙凡厥等曹未足与言画矣陈思王云传出文士图生巧夫性尚分流事难兼善蹑方趾之迹易不知圆行之歩难遇象谷之风翔莫测吕梁之水蹈虽欲㳺刃理解终迷空慕落尘未全识曲若永寻河书则图在书前取譬连山则言由象着今莫不贵斯鸟迹而贱彼龙文消长相倾有自来矣故倕断其指巧不可为杖策坐忘既慙经国据梧丧偶宁足命家若恶居下流自可焚笔若冥心用舍幸从所好戏陈鄙见非谓毁誉十室难诬伫闻多识今之所载并谢赫所遗犹若文章止于两卷其中道有可採使成一家之集且古今书评髙下必诠解画无多是故备取人数既少不复区别其优劣可以意求也湘东殿下右天挺命世幼禀生知学穷性表心师造化非复景行所能希渉画有六法真仙为难王于像人特尽神妙心敏手运不加㸃治斯乃听讼部领之隙文谈衆艺之余时复遇物援豪造次惊絶足使荀卫阁笔袁陆韬翰图制虽寡声闻于外非复讨论木讷可得而称焉刘璞右𦙍祖之子少习门风至老笔法不渝前制体运精研亚于其父信代有其人兹名不坠矣沈标右虽无偏擅触类皆渉性尚铅华甚能留意虽未臻全美殊有可观谢赫右写貎人物不俟对看所须一览便工操笔㸃刷研精意在切似目想毫髪皆无遗失丽服靓妆随时变改直眉曲鬓与世事新别体细微多自赫始遂使委巷逐末皆类效颦至于气韵精灵未穷生动之致笔路纤弱不副壮雅之懐然中兴以后象人莫及毛惠秀右其于绘事颇为详悉太自矜持番成羸钝遒劲不及惠逺委曲有过于稜萧贲右雅性精密后来难尚含豪命素动必依真学不为人自娯而已虽有好事罕见其迹沈粲右笔迹调媚专工绮罗屛障所图颇有情趣张僧繇右善图塔庙超越羣工朝衣野服今古不失竒形异貌殊方夷夏实参其妙俾昼作夜未尝厌怠惟公及私手不停笔但数纪之内无须㬰之闲然圣贤晒曯小乏神气岂可求备于一人虽云晩出殆亚前品陆肃右绥之弟早借趋庭之教未尽敦閲之勤虽复所得不多犹有名家之法方效轮扁甘苦难投毛稜右惠逺之子便捷有余真巧不足善于布置略不烦草若比方诸父则牀上安牀嵇寳钧聂松右二人无的师范而意兼真俗赋彩鲜丽观者恱情若辨其优劣则僧繇之亚焦寳愿右虽蚤游张谢而靳固不𫝊旁求造请事均盗道之法殚极斲轮遂至兼採之勤衣文树色时表新异㸃黛施朱重轻不失虽未穷秋驾而见赏春坊输奏薄伎谬得其地今衣冠绪裔未闻好道丹青道堙良足为慨袁质右蒨之子风神俊爽不坠家声始逾志学之年便婴痟癎之病曽见草庄周木鴈卞和抱璞两图笔势遒正继父之美若方之体物则伯仁龙马之颂比之书翰则长𦙍狸骨之方虽复语迹异途而妙理同归一致苖而不实有足悲者无名之实谅在斯人僧珍僧觉右珍蘧道愍之甥觉姚昙度之子并弱年渐渍亲承训朂珍乃易于酷似觉岂难负析薪染服之中有斯二道若品其工拙盖嵇聂之流释迦佛陀吉厎俱摩罗菩提右此数手并外国比丘既华戎殊体无以定其差品光宅威公雅耽好此法下笔之妙颇为京洛所知闻解蒨右全法章蘧笔力不逮通变巧捷寺壁最长唐李嗣真画后品夫丹青之妙未可尽言皆法古而变今也立万象于胷懐传千字于豪墨故九楼之上备表仙灵四门之墉广图贤哲今之所载并谢赫之所遗有可採者更称一家之集且古今评画髙下必诠其中优劣可以意求之耳上一品刘褒桓范赵岐上品中陆探微阎立徳阎立本上品下王廙张僧繇杨契丹中品上卫协史道硕曹髦曹不兴顾恺之戴逵顾寳光顾景秀袁蒨史敬文蘧僧珍陆杲戴颙姚昙度张善果张徳童曹仲达袁子昂郑法轮杨子华董伯仁中品中杨循宗炳陶景眞展子䖍中品下荀朂王献之毛稜顾骏之谢赫谢惠逺戴蜀陆整江僧寳解蒨王知慎刘堇下品上毛惠秀史粲嵇康髙贵乡公下品中王羲之毛惠逺康元之陆绥范懐珍梁元帝聂松髙尚士外国僧迦陀吉厎俱摩罗菩提康菩萨郑徳文孙尚子江志吴智敏杨须跋檀知敏下品下晋明帝蔡赟范长夀又蔡邕夏侯瞻谢稚刘瑱张墨戴勃史艺刘斌王微尹长生呉暕张则濮道兴陆绍祖刘彻康所濮万年朱僧辩褚灵石萧贲张季和章继伯谢约蘧道敏沈粲僧惠觉钟宗斐王奴儿丁寛王殿陈公息沈标虞坚焦寳愿嵇宝钧田僧亮徐徳祖刘杀鬼髙孝珩阎思光解悰刘乌陈善见程瓒李雅王仲舒杨徳绍周乌孙张仲舒范龙树赵武端陈静心唐沙门彦悰后画録彦悰为帝京寺録因观在京名迹其中优劣差降甚有不同若曹姚之徒已标前録张谢之伍题之续品沙门之内弃其数人但非释氏所宜故阙而不録都合二十七人名曰后画録如郑法轮太常成嵩尹伯干长通竺元标等虽行于代未曰名家若兹之流以俟来哲时贞观九年春三月十有一日序周中大夫郑法士取法张公备该万物后来冠冕获擅名家隋孙尚子师模顾陆骨气有余至于鬼神性多偏擅妇人亦有风态北齐杨子华北齐之最唯公有图善写龙兽能致风云周常侍田僧亮自恃生知不由师授田家一艺今古殊絶北齐朝散大夫曹仲达师依周研竹树山水外国佛像无竞于时唐司平太常伯阎立本学宗张郑竒态不穷变古象今天下取则隋参军杨契丹六法颇该殊丰骨气山东体制允属伊人隋陈善见准的郑公触途成擅笔媚温润斯人所长南齐殿中将军董伯仁综渉多端尤精位置屏幛一种无愧前贤隋江志笔力劲健风神顿爽模山拟水得其真体隋李雅神气抑扬独髙伦伍圣僧形制是所尤攻齐周昙研师塞北勒法曹仲达方韩则有余比曹则不足亦若文武创拨乱之功成王安太平之业宋展子䖍触物为情备该絶妙尤善楼阁人马亦长逺近山川咫尺千里隋王仲舒北面孙公风骨不逮精熟婉润名辈所推周袁子昂禀训郑公殆无失坠妇人一絶超彼常伦唐刘孝师㸃画不多殆及枢要鸟雀竒变诚为酷似唐靳智翼祖述曹公改张琴瑟变夷为夏初是斯人唐武骑尉范长夀博赡繁多有所推尚至于位置无待经略唐朝散大夫王定骨气不足遒媚有余菩萨圣僧往往警絶唐骠骑尉张孝师象制有功云为尽善鬼神之状羣彦推雄唐殷王府法曹王知慎受业阎家写生殆庶用笔爽利风采不凡唐吴智敏宗匠梁寛神襟更逸终于是门损益可知唐振威校尉檀知敏栋宇楼台隂阳向背歴观前古独有斯人唐吐火罗国胡尉迟乙僧善攻鬼神当时之美也有兄甲僧在其本国矣外国鬼神竒形异貌笔迹洒落有似中华攻改四时花木唐振威校尉康萨陀无闻服膺灵心自悟如初花晩叶变态多端异兽奇禽千形万品唐广陵郡仓曹参军李凑挥豪造化动笔合真子女衣服万品千门筋脉连带形状竒絶天宝年中过之古人唐张彦逺叙歴代能画人名轩辕时一人史皇周一人封膜齐一人敬君秦一人烈裔前汉六人毛延夀陈敞刘白龚寛阳望樊育后汉六人赵岐刘褎蔡邕张衡刘旦杨鲁魏四人曹髦杨修桓范徐邈吴二人曹不兴呉王赵夫人蜀二人诸葛亮晋二十三人明帝荀朂张墨卫协王廙王羲之康昕顾凯之史道硕谢稚夏侯瞻嵇康温峤谢巖曹龙丁逺杨惠江思逺王蒙戴逵宋二十八人陆探微顾寳光宗炳王微谢庄袁倩史敬文史艺刘斌尹长生顾骏之康允之顾景秀吴暕张则刘𦙍祖蔡斌濮万年史粲朱僧辩褚灵石范惟贤南齐二十八人宗测刘系宗姚昙度蘧道愍章继伯范懐珍钟宗之王奴王殿戴蜀陈公恩陶景真张季和沈标谢赫沈粲丁光周昙研谢惠连谢约虞坚丁寛刘瑱毛惠逺梁二十人元帝萧大连萧贲陆杲陶𢎞景张僧繇袁昂焦宝愿嵇宝钧聂松解倩陆整江僧宝僧威公僧吉厎俱僧摩罗菩提僧迦佛佗陈一人顾野王后魏九人蒋少游郭善明侯文和柳俭闵文和郭道兴杨乞徳王由祖班北齐十人髙孝珩萧放杨子华田僧亮刘杀鬼曹仲达殷英童髙尚士徐徳祖曹仲璞后周一人冯提伽隋二十一人阎毗何稠刘龙展子䖍郑法士孙尚子董伯仁杨契丹刘乌陈善见江志李雅王仲舒阎思光解悰程瓒尉迟跋质那僧昙摩拙义唐二百六人汉王元昌阎立徳张孝师范长夀何长夀尉迟乙僧刘孝师靳智翼王定梁寛吴智敏康萨陀王知慎王韶应檀知敏杨须跋赵武端范龙树周乌孙杨徳绍陈义殷殷季友许琨僧法明钱国养左文通王陁子牛昭吴道子张爱儿杨惠之员明程进韩伯通窦𢎞果毛婆罗孙仁贵金忠义翟琰李生张藏杨庭光卢稜伽姚景仙武静藏董㟧陈静心程雅杨坦杨仙乔解倩冯绍正姜皎李思训薛稷郎余令曹元廓刘行臣畅䛒杨宁杨昇张萱尹琳李仲昌李嗣真韦无忝朱抱一竺元标蔡金刚毛嵩姚彦山程逊董好子杨树儿耿纯任真亮陆庭曜畅整李国相陈悫刘智敏史晟何君墨京元成崔霞冷元琇马光业李蛮子马树鹰祁岳潘细衣周子敬段去惑僧智瑰殷令名殷闻礼谈皎僧金刚三藏张遵礼王绍宗宋令文司马承祯卢鸿释翛然郑䖍郑逾曹霸李果奴韩干孔荣陈闳孟仲晖杜景祥王允之王维张諲刘方平王熊王象田畸窦师纶江都王绪李逖李平均崔阳元李炅张维亘李滔张通耿昌言周古言严杲杨徳本具俊李韶魏晋孙蒯廉白旻韩嶷宇文肃陈庭髙江车道政滕王湛然齐皎朱审王宰毕宏杨炎史瓒裴谞韦鉴张璪陈昙顾况沈宁刘商刘整刘之竒边鸾于钖强颖梁广陈庶陈恪戴重席刘之章周昉赵博文王胐郑寓韩滉戴嵩李渐萧祐周太素麴庭萧恱张志和侯莫陈厦僧道芬郑町梁洽项容吴恬王黙唐张彦逺叙师资传授南北时代自古论画者以顾生之蹟天然絶伦评者不敢一二余见顾生评魏晋画人深自推挹卫协即知卫不下于顾矣只如狸骨之方右军叹重龙头之画谢赫推髙名贤许可岂肯容易后之浅俗安能察之详观谢赫评量最为允惬姚李品藻有所未安李駮谢云卫不合在顾之上全是不知根本良可于悒只如晋室过江王廙书画为第一书为右军之法画为明帝之师今言书画一向吠声但推逸少明帝而不重平南如此之类至多聊且举其一二若不知师资传授则未可议乎画今粗陈大略云至如晋明帝师于王廙卫恊师于曹不兴顾恺之张墨荀朂师于卫协史道硕王微师于荀朂卫协戴逵师于范宣逵子勃勃弟颙师于父陆探微师于顾恺之探微子绥𢎞肃并师于父顾宝光袁倩师于陆倩子质师于父顾骏之师于张墨张则师于吴暕吴暕师于江僧宝刘𦙍祖师于晋明帝𦙍祖弟绍祖子璞并师于𦙍祖姚昙度子释惠觉师于父蘧道愍师于章继伯道愍甥僧珍师于道愍沈标师于谢赫周昙研师于曹仲达毛惠逺师于顾惠逺弟惠秀子稜并师于惠逺袁昂师于谢张郑张僧繇子善果儒童并师于父解倩师于聂松蘧道愍焦宝愿师于张谢江僧宝师于袁陆及戴田僧亮师于董展曹仲达师于袁郑法士师于张法士弟法轮子徳文并师于法士孙尚子师于顾陆张郑陈善见师于杨郑李雅师于张僧繇王仲舒师于孙尚子二阎师于郑张杨展范长夀何长夀并师于张尉迟乙僧师于父陈廷师于乙僧靳智翼师于曹吴智敏师于梁寛王知慎师于阎檀智敏师于董呉道𤣥师于张僧繇卢稜伽杨庭光李生张藏并师于呉刘行臣师于王韶应韩干陈闳师于曹霸王绍宗师于殷仲容各有师资递相倣效或自开户牖或未及门墙或青出于蓝或冰寒于水似类之间精麤有别只如田僧亮杨子华杨契丹郑法士董伯仁展子䖍孙尚子阎立徳阎立本并祖述顾陆僧繇田则郊野柴荆为胜杨则鞍马人物为胜契丹则朝廷簪组为胜法士则㳺宴豪华为胜董则台阁为胜展则车马为胜孙则美人魑魅为胜阎则六法备该万象不失所言胜者以触类皆能而就中尤所偏胜者俗所共推展善屋木且不知董展同时齐名展之屋木不及于董李嗣真云三休轮奂董氏造其微六辔沃若展生居其骏而董有展之车马展无董之台阁此论为当若论衣服车舆土风人物年代各异南北有殊观画之宜在乎详审只如吴道子画仲由便戴木劒阎令公画昭君已着帏帽殊不知木劒创于晋代帏帽兴于国朝举此凡例亦画之一病也且如幅巾传于汉魏羃䍦起自齐隋幞头始于周朝巾子创于武徳胡服鞾衫岂可輙施于古象衣冠组绶不宜长用于今人芒屩非塞北所宜牛车非岭南所有详辨古今之物商较土风之宜指事绘形可騐时代其或生长南朝不见北朝人物习熟塞北不识江南山川游处江东不知京洛之盛此则非绘画之病也故李嗣真评董展云地处平原阙江南之胜迹参戎马乏簪裾之仪此是其所未习非其所不至如此之论便为知言譬如郑𤣥未辨樝棃蔡模不识螃蟹魏帝终削典论隠居有昩药名吾之不知盖阙如也虽有不知岂可言其不博精通者所宜详辨南北之妙迹古今之名踪然后可以议乎画唐张彦逺论名价品第或曰昔张懐瓘作书估论其等级甚详君曷不诠定自古名画为画估焉张子曰书画道殊不可浑诘书即约字以言价画则无涯以定名况汉魏三国名踪已絶于代今人贵耳贱目罕能详鉴若传授不昩其物犹存则为有国有家之重宝晋之顾宋之陆梁之张首尾完全为希代之珍皆不可论价如其偶获方寸便可椷持比之书价则顾陆可同钟张僧繇可同逸少书则逡廵可成画非歳月可就所以书多于画自古而然今分为三古以定贵贱以汉魏三国为上古则赵岐刘褎蔡邕张衡曹髦杨修桓范徐邈曹不兴诸葛亮之流是也以晋宋为中古则明帝荀朂卫恊王廙顾恺之谢稚嵇康戴逵陆探微顾宝光袁倩顾景秀之流是也以齐梁北齐后魏陈后周为下古则姚昙度谢赫刘瑱毛惠逺元帝袁昂张僧繇江僧宝杨子华田僧亮刘杀鬼曹仲达蒋少游杨乞徳顾野王冯提伽之流是也隋及国初为近代之价则董伯仁展子䖍孙尚子郑法士杨契丹陈善见张孝师范长夀尉迟乙僧王知慎阎立徳阎立本之流是也上古质略徒有其名画之踪迹不可具见中古妍质相参世之所重如顾陆之迹人间切要下古评量料简稍易辨解迹渉今时之人所恱其间有中古可齐上古顾陆是也下古可齐中古僧繇子华是也近代之价可齐下古董展杨郑是也国朝画可齐中古则尉迟乙僧吴道𤣥阎立本是也若诠量次第有数百等今且举俗之所知而言凡人间藏蓄必有顾陆张吴着名卷轴方可言有图画若言有书籍岂可无九经三史顾陆张吴为正经杨郑董展为三史其诸杂迹为百家必也手揣卷轴口定贵贱不惜泉货要藏箧笥则董伯仁展子䖍郑法士杨子华孙尚子阎立夲吴道𤣥屏风一片值金二万次者售一万五千其杨契丹田僧亮郑法轮乙僧阎立徳一扇值金一万且举俗间谙悉者推此而言可见流品夫中品艺人有合作之时可齐上品艺人上品艺人当未遒之日偶落中品唯下品虽有合作不得厠于上品在通博之人临时鉴其妍丑只如张颠以善草得名楷隶未必为人所宝余曽见小楷乐毅虞褚之流韦鶠以画马得名人物未必为人所贵余见画人物顾陆可俦夫大画与细画用笔有殊臻其妙者乃有数体只如王右军书乃自有数体及诸行草各繇临时搆思浅深耳画之臻妙亦犹于书此须广见博论不可匆匆一槩而取昔裴孝源都不知画妄定品第大不足观但好之则贵于金玉不好则贱于瓦砾要之在人岂可言价唐朱景𤣥名画録古今画品论之者多矣隋梁已前不可得而言自国朝以来惟李嗣真画品録空録人名而不论其善恶无品格髙下俾后之观者何所考焉景𤣥窃好斯艺寻其踪迹不见者不録见者必书推之至心不愧拙目以张懐瓘画品断神妙能三品定其等格上中下又分为三其格外有不拘常法又有逸品以表其优劣也夫画者以人物居先禽兽次之山水次之楼殿屋木次之何者前朝陆探微屋木居第一皆以人物禽兽移生动质变态不穷凝神定照固为难也故陆探微画人物极其妙絶至于山水草木麤成而已且萧史木鴈风俗洛神等图画尚在人间可见之矣近代画者但工一物以擅其名斯即幸矣惟吴道子天纵其能独歩当世可齐踪于顾陆又周昉次焉其余作者一百二十四人直以能画定其品格不计其冠冕贤愚然于品格之中略叙其事后之至鉴者可以诋诃其理为不谬矣伏闻古人云画者圣也盖以穷天地之不至显日月之不照挥纤豪之笔则万类由心展方寸之能而千里在掌至于移神定质轻墨落素有象因之以立无形因之以生其丽也西子不能掩其妍其正也嫫母不能易其丑故台阁标功臣之烈宫殿彰贞节之名妙将入神灵则通圣岂止开㕑而或失挂壁则飞去而已哉此画録之所以作也神妙能逸分为四品国朝亲王三人汉王元昌江都王嗣滕王神品上一人呉道𤣥神品中一人周昉神品下七人阎立本阎立徳尉迟乙僧张藻韩干李思训薛稷妙品上七人韦无忝朱审王维韦偃王宰韩滉杨炎妙品中五人陈闳范长夀张萱程修已边鸾妙品下十人冯绍政卢稜迦戴嵩张孝师杨光庭殷仲容陆庭曜蒯廉郑俦李顾能品上六人陈谭郑䖍刘商毕宏韦鸾王定能品中二十八人杨辨陆滉李仲和李衡王陁子姚彦山齐旻冷元琇髙云卫宪谭皎钱国养李仲昌李倣张遵礼张正言孟仲晖程伯仪沈宁刘罄李伦尹澄侯造赵立言麴庭郑挺卢少长尹林能品下二十六人黄谔曹元廓檀章耿昌言呉玢田深卢弁陈庶梁广王朏白旻萧溱萧恱程邈乐峻项容董奴子卫芊陈净心陈净眼梁洽裴辽张渉韩伯达僧道玠李凑逸品三人王墨张志和李灵省李嗣真画録云空有其名不见踪迹不可定其品格者凡二十五人何墨君王昭应王雄段去惑刘行臣杨整陆悫刘智敏荆元成任质李国相祝岳靳智翼呉智敏康萨陀马光业马树应杨朏周子朝蔡金刚许昆史晟王岳曹伯崇胡宗宋沈括图画歌画中最妙言山水摩诘峰峦两面起李成笔夺造化工荆浩开图论千里范寛石澜烟林深枯木闗仝极难比江南董源僧巨然淡墨轻岚为一体宋迪长于逺与平王端善作寒江行克明已往道宁逝郭熙遂得新来名花竹翎毛不同等独出徐熙入神境赵昌设色古无如王友刘常亦堪并黄筌居寀及谭宏鸥鹭春葩蜀中景艾宣孔雀世絶伦羊仲甫鸡皆妙品惟有长安易元吉岂止獐猿人不及鵰鹰飞动羡张泾番马胡瓌岌然立濠梁崔白及崔殻羣虎屏风供御幄海河徐易鱼水科鳞鬛如生颇难学金陵佛像王齐翰顾徳谦名皆雅玩老曹菩萨各精神道士李刘俱伟观星辰独尚孙知微卢氏楞伽亦为伴勾龙爽笔势飘飖锦里三人共辉焕西川女子分十眉宫妆捻周昉肥尧民击壤鼓腹笑滕王蛱蝶相交飞居宁草虫名浙右孤松韦偃称世希韩干能为大宛马包鼎虎有惊人威将军曹覇善图写玉花骢并今𫝊之驭人相扶似偶语老杜咏入丹青诗少保薛稷偏攻鹤杂品皆竒怪石恪戴嵩韩滉能画牛小景恵崇烟漠漠唐僧传古精画龙豪端相与精神通拏珠奋身奔海窟鬛如飞火腾虚空忠恕楼台真有功山头突出华清宫用及象坤能画鬼角嘴铁面头蓬䯳侯翼曽为五侯图海山聚出风云乌尔朱先生着儒服李翁碧眼长髭须恺之维摩失旧迹但见累世令人模探微真迹存一本甘露板壁狻猊枯操蛇恶鬼衔火兽凿名道子传注呉僧繇殿龙㸃双目即时便有雷霆驱仙翁葛老度溪岭潇洒数幅名迁居辋川弄水幷捕鱼长河乱苇寒疎疎子家所有将盈车髙下百品难俱书相𫝊好古雅君子覩书观画言无虚宋郭若虚纪艺唐末二十七人左全赵公祐赵温其赵徳齐范琼陈皓彭坚常粲常重𦙍吕嶤竹䖍孙遇张询张南本麻居礼张素卿陈若愚胡瓌荆浩刁光𦙍尹继昭李洪度辛澄张腾张赞王浃五代九十一人于兢赵嵓刘彦齐袁㠖罗塞翁东丹王胡擢胡翼王殷李羣燕筠杜霄李𤣥应厉归真李霭之韦道丰朱简章王乔士郑唐卿闗仝支仲元枚行思郭干晖钟隠郭权史琼程凝王道古李坡唐垓王道求宋卓富枚左礼张南王伟黄延浩张质韩求李祝张图朱繇李昇杜楷杜子瓌杜𢎞义房从真宋艺髙道兴阮知晦杜齯龟黄筌髙从遇阮惟徳杜敬安黄居宝赵元徳赵忠义蒲师训蒲延昌张玫徐徳昌周行通张𤣥孔嵩丘文播赵才滕昌祐姜道隠杨元真董从晦张景思跋异王仁夀卫贤朱悰曹仲𤣥陶守立竹梦松丁谦何遇陆晃施璘贯休楚安傅古智藴徳符唐永昌元年后尽五代凡一百一十八人仁宗皇帝王公士大夫依仁游艺臻乎极至者一十三人燕恭肃王王嘉李后主燕肃武宗元刘永年郭忠恕王士元宋道宋廸文同郭元方董源髙尚其事以画自娱者二人李成宋澥业于绘事驰名当代者一百四十六人人物门王霭髙益王瓘孙梦卿赵光辅赵隠士孙知微勾龙爽李文才石恪袁仁厚赵元长王齐翰周文矩顾徳谦郝处厉昭庆顾洪祝李雄侯翼髙文进王道真李用及李象坤髙懐节张昉髙元亨杨朏王兼济孙懐悦陈用智孟显陈士元王拙王居正叶进成叶仁遇郝澄童仁盖毛文昌南简龙章武洞清江惟清钟文秀田景李元济王易陈坦令宗李八师刘道士独工传写者七人牟谷髙太沖尹质欧阳黉元霭维真何充山水门范寛刘永王端翟院深燕贵许道宁纪真黄懐玉商训丘讷龎崇穆李隠髙克明屈鼎郝鋭梁忠信李宗成郭熙董赟侯封符道隠择仁巨然继肇花鸟门黄居寀刘赞夏侯延祐丘庆余髙懐宝徐熙徐崇矩徐崇嗣唐希雅唐宿唐忠祚解处中祁序陶裔母咸之傅文用刘梦松刘文惠李符李懐衮王晓赵昌王友镡宏易元吉崔白崔悫艾宣李吉侯文庆董祥葛守昌李祐丁贶阎士安居宁惠崇何尊师牛戬杂画门卑显张翼张戡丘士元裴文睍胡九龄冯清包贵包鼎赵邈龊辛成冯进成呉进吴懐董羽任从一赵干曹仁熙荀信戚文秀路衙推杨挥朱澄徐易徐白刘文通蔡润蒲永昇何霸张经支选藴能吕拙赵裔邓裔圣朝建隆九年后至熙宁七年总一百五十八人宋郭若虚论古今优劣或问近代至艺与古人何如答曰近代方古多不及而过亦有之若论佛道人物士女牛马则近不及古若论山水林石花竹禽鱼则古不及近何以名之且顾陆张呉中及二阎皆纯重雅正性出天然呉生之作为万世法号曰画圣不亦宜哉张周韩戴气韵骨法皆出意表后之学者终莫能到故曰近不及古至如李与闗范之蹟徐暨二王之踪前不借师资后无复继踵借使二李三王之軰复起边鸾陈庶之伦再生亦将何以措手于其间哉故曰古不及近是以推今考古事絶理穷观者必辨金鍮无焚玉石宋郭若虚论三家山水画山水惟营丘李成长安闗仝华原范寛智妙入神才髙出类三家鼎峙百代标程前古虽有传世可见者如王维李思训荆浩之伦岂能方驾近代虽有专意力学者如翟院深刘永纪真之辈难继后尘夫气象萧疎烟林清旷豪锋颖脱墨法精微者营丘之制也石体坚凝杂木丰茂台阁古雅人物幽闲者闗氏之风也峰峦浑厚势壮雄强抢笔俱匀人屋皆质者范氏之作也复有王士元王端燕贵许道宁髙克明郭熙李宗成丘讷之流或有一体或具体而微或预造堂室或各开户牖皆可称尚然藏画者方之三家繇诸子于正经矣御定佩文斋书画谱卷第十七御定佩文斋书画谱卷十八目録钦定四库全书御定佩文斋书画谱目録第十八卷论画八宋刘道醇五代名画补遗宋刘道醇圣朝名画评宋黄休复益州名画録宋邓椿画继元汤垕画鉴明杨慎论画家四祖明王世贞画评明董其昌画评明王穉登丹青志明顾凝逺画评明顾凝逺元人画评明顾凝逺国朝画评御定佩文斋书画谱卷第十八钦定四库全书御定佩文斋书画谱卷第十八论画八宋刘道醇五代名画补遗蒙尝闻成纪李嗣真之画品呉郡朱景元之画断皆採摘古今画家名氏丛而録之以广其传故五代名流抑多遗阙则有若国初监察御史胡峤遂採撷遗孑纪于编帙始自尹继昭终于刘永总四十三人名之曰广梁朝名画目夫纪述虽备阙坠尚多譬㧞豪舍翰刈薪弃楚呜唿自唐祚陵季五代脆促自朱梁至于柴周凡一十四主计五十四年而又日寻干戈转战不暇虽义夫哲妇忠臣孝子尤多漏略况于画人哉我大宋抚重熈之运博全盛之化祖功宗徳四叶于兹诚万世绵绵之盛在于今日矣故哲夫贤士坐谈王道徒歌帝力而予抑尝语及五朝名画尽可屈指吁生遘汹汹之运没垂丹青之誉而云云籍籍见谈于盛明之世获在于齿牙之论良用惜哉今因集本朝名画评又捃拾其见遗者叙而编之名曰五代名画补遗其门品上下一如圣朝名画评之例类仍附之于后者亦明我圣朝文事之载郁云时嘉祐四年十二月初九日颍川陈洵直序人物门第一神品四人韩求李祝张图朱瑶妙品四人跋异曹仲先陶守立王仁夀能品二人竹梦松陆晃山水门第二神品二人荆浩关仝走兽门第三神品二人胡瓌东丹王花竹翎毛门第四神品二人钟隐郭权辉妙品一人施璘能品一人丁谦屋木门第五神品一人卫贤能品一人何遇塑作门第六神品三人杨惠之刘九郎王温雕木门第七神品一人伎巧夫人严氏宋刘道醇圣朝名画评夫识画之诀在乎明六要而审六长也所谓六要者气韵兼力一也格制俱老二也变异合理三也彩绘有泽四也去来自然五也师学舍短六也所谓六长者麤卤求笔一也僻澁求才二也细巧求力三也狂怪求理四也无墨求染五也平画求长六也既明彼六要更审彼六长虽卷帙溢箱壁版周庑自然至于别识矣大凡观画抑有所忌且天气晦冥风势飘迅屋宇向隂暮夜执烛皆不可观何哉谓其悉不能极其竒妙而难约以六要六长也必在乎爽霁清虚室面南依正壁而张之要当澄神静虑纵目以观之且观之之法先观其气象后定其去就次根其意终求其理此乃定画之钤键也是故见短勿诋返求其长见工勿誉返求其拙夫善观画者必于短长工拙之间执六要凭六长而又揣摩研味要归三品三品者神妙能也品第既得是非长短毁誉工拙自昭然矣大抵观释教者尚庄严慈觉观罗汉者尚四像归依观道流者尚孤闲清古观人物者尚精神体态观畜兽者尚驯扰犷厉观花竹者尚艳丽闲冶观禽鸟者尚毛羽翔举观山水者尚平逺旷荡观鬼神者尚筋力变异观屋木者尚壮丽深逺今之人或舍六要弃六长而能致此者何异縁木求鱼汲泉得火未之有也人物门第一神品六人王瓘评曰本朝以丹青名者不可胜计唯瓘为第一何哉观其意思纵横往来不滞废古人之短成后世之长不拘一守奋笔皆妙诚所谓前无呉生矣故列神品上王霭评曰霭之为画也可谓至矣意思宛约笔法豪迈皆不下王瓘但气燄稍劣耳夫写人形状者在全其气宇霭能停分取像侧背分衣周旋变通不失其妙可列神品中孙梦卿评曰张懐瓘以呉生为僧繇后身予谓梦卿亦呉生之后身而列于瓘霭之下何哉吴生画天女及树石有未到处瓘霭能变法取工梦卿则拘于模范虽得呉法往往袭其所短不能发新意谓之脱壁者岂诬哉可列神品中赵光辅评曰光辅之画也放而逸约而正形气清楚骨格厚重可列神品下髙益评曰观益之画色轻而墨重变通应手不拘一态其丹青之工者欤可列神品下武宗元评曰武贠外学呉生笔得其闲丽之态可谓覩其奥矣而品第不至于髙益得无意乎夫若千乗万骑出彼入此气貌风韵不有相类则益得之矣武虽可以齐肩接迹无甚媿之色必求定论故有优劣然气格不群优入画域亦列神品下妙品十五人王齐翰王士元侯翌评曰齐翰不曹不呉自成一家其形势超逸近世无有士元通于微妙物物称絶见抑于髙文进势使然也侯翌墨路谨细笔力刚健富于气燄与齐翰士元并列妙品上蒲师训黄筌黄居寀孙知微孟显周文矩评曰蒲师训笔法虽细其势极壮黄筌凡欲挥洒必澄思虑故其彩绘精致形物伟廓居寀有父之风可谓善继矣孟显能作勐风之势痩形员面识者犹以为疵周文矩用意深逺于繁富则尤工并列妙品中张昉王端勾龙爽陈用志厉昭庆王兼济评曰张昉用意敏速变态皆善王端写人形表尤见所长勾龙爽笔力飘逸多从质野陈用志所为虽至小僻曲尽其妙厉昭庆居必幽静故其澄虑设色久而愈精王兼济尝与武宗元分画大像然不能及亦可以接其歩武矣并列妙品下能品十九人杨斐髙文进赵元长髙元亨评曰杨斐深有才思用亦宏博于大像求其全功则非吾所知也髙文进笔力快健施色鲜润皆其所长赵元长妙于形似髙元亨尽事物之情并列能品上孙懐恱南简王道真牟谷沙门元霭尹质评曰孙怀恱气格清峭理致深逺南简意不在近格亦至僻王道真淳重宁妥可谓能矣言院体者无出其右牟谷元霭尹质长于写貌笔能夺眞其优劣如次第云并列能品中石恪陈士元王拙王居正叶进成燕文贵叶仁遇郝澄毛文昌评曰石恪笔法颇劲长于诡怪陈士元师王士元不为不近求其器岸体骨则难王拙善为佛道于大像尤备虽放纵矜逸往往失于卑懦王居正士女尽其闲冶之熊盖虑精意密动切形似叶进成江左敏手设色清润燕文贵于人物自有佳处仁遇好写流俗能剽真意毛文昌得其村野之趣甚有可观皆列能品下山水林木门第二神品二人李成评曰成之命笔惟意所到宗师造化自创景物皆合其妙躭于山水者观成所画然后知咫尺之间夺千里之趣非神而何故列神品范寛评曰范寛以山水知名为天下所重真石老树挺生笔下求其气韵出于物表而又不资华饰在古无法创意自我功期造化而树根浮浅平逺多峻此皆小瑕不害精致亦列神品妙品六人髙克明王士元王端商训燕文贵许道宁评曰山有体水流意而自近至逺景有増易求其妙手岂易也哉髙克明铺陈物象自成一家当代少有士元之写景王端之老格同出关氏各有所得商训又其次也燕文贵尤善其景随目可爱许道宁既有师法又能变通皆列于妙品能品十人陈用志黄懐玉黄筌翟院深刘永沙门巨然赵干李隐龎崇穆曹仁希评曰山水天下之胜于绘事中尤可尚也陈用志笔虽放旷得自然之意黄懐玉老于所学势多刚峭黄筌失于麤暴犹为蜀中之最翟院深尤得风韵盖有师法刘永亦学关氏逺有所到巨然好写景趣殊为精絶赵干穷江行之思观者如渉李隐状千里之山不出所顾才富意逸崇穆有焉如仁希之画水浅深怒怗一笔而已信所谓敏而不失其真者也并列能品畜兽门第三神品一人赵光辅评曰善观画马者必求其精神筋力精神完则意出筋力劲则势在必以眼鼻蹄踠为本神哉光辅之为也虽鬉尾一毛不可得而议故列神品妙品六人赵邈卓裴文睍杨辉袁义龙章何尊师评曰邈卓之虎非世俗常见往往有不知名者犹天下珍玩岂易辨哉裴文睍之水牛浑夺生意杨袁二生之鱼不拘末节自得真体龙章亦善虎兔岂常人可及何尊师所得不为不多并列妙品能品十二人陈用志冯清王士元髙益荀信呉懐董羽王道真李用及张钤辛成冯进成评曰马之气骨非精笔不能周备陈用志王士元髙益李用及张钤之徒各从师法更生已意皆称一时之妙果求其真鉴故有次第冯驼辛虎皆与真逼如荀信呉怀董羽可谓为能于其事矣冯进成为犬兔深造于妙犹以气韵孤簿或有讥者皆列能品花竹翎毛门第四神品四人徐熙评曰士大夫议为花果者往往宗尚黄筌赵昌之笔盖其写生设色迥出人意以熙视之彼有慙徳筌神而不妙昌妙而不神神妙俱完舍熙无矣夫精于画者不过薄其彩绘以取形似于气骨能全之乎熙独不然必先以其墨定其枝叶蕊萼等而后傅之以色故其气格前就态度弥茂与造化之功不甚逺宜乎为天下冠也故列神品唐希雅评曰江南絶笔徐熙唐希雅二人而已极乎神而尽乎微资于假而廹于真象生意端形造笔下希雅终不逮熙者吾以翎毛较之耳求其竹树殆难优劣故列神品黄筌评曰黄筌老于丹青之学命笔皆妙诚西州之能士可列神品黄居寀评曰居寀之画鹤多得筌骨其有佳处亦不能决其髙下至于花竹禽雀皆不失筌父子俱入神品者唯居寀一家云妙品九人赵昌陶裔徐崇嗣徐崇勲梅行思解处中王晓母咸之傅文用评曰陶裔之写生赵昌之设色二徐所为于形似无媿矣行思精争鬬之势处中长苦寒之景王晓母咸之傅文用皆有翎毛之癖传之来世愈见珍赏耳并列妙品能品九人唐宿唐忠祚夏侯延祐刘文惠王友道士牛戬阎士安王端刘梦松评曰二唐花竹皆得情状所以善继其祖矣夏侯之于黄筌王友之于赵昌皆亲切于师自致能誉文惠精于写生牛戬妙于破毛亦一时之佳笔也写墨竹千古无传自沙门元霭及唐希雅董羽辈始为之倡阎士安下笔清劲造形员备最为长也王端仅与之敌识者谓士安得其竿王端得其叶而梦松又次焉皆列能品鬼神门第五神品一人李雄评曰画鬼神者多形状怪异为能于吾何取必求诸筋力焉以考其精神究其威怒三者能备独雄而已笔势髙迈生于自然故列神品妙品一人髙益评曰髙益意思千形万态卒不相类其功可较故列妙品能品二人李用及石恪评曰鬼神之状虽不可穷大约不逺于人故用及宗吴道子之画密有所至石恪多用已意喜作诡怪而自擅逸笔于筋力能备不可易得并列能品屋木门第六神品二人郭忠恕评曰画之为屋木犹书之有篆籀盖一定之体必在端谨详备然后为最忠恕俱为当时第一岂其二者之法相近而然邪可列神品王士元评曰宫殿台阁亭榭轩砌虽无搏动之势而求其疵病比诸画为多士元命笔造微事物皆备虽片瓦茎木亦取于象此所以过人无限故列神品妙品二人燕文贵蔡润评曰如文贵润二人皆江海微贱一旦以画为天子所知盖其艺能逺过流辈列于妙品能品三人吕拙刘文通王道真评曰吕拙刘文通于宫殿屋木最所留意虽匠氏亦宗其法度焉可谓至矣祥符中营昭应宫诏天下名手至京师者余三千人中其选者如武宗元而下亦不减百人当时举天下为画者不知几何多人物而见于此书无十数辈如王道真之水入能品人物畜兽屋木其艺固不后人矣宋黄休复益州名画録大凡观画而神㑹者鲜矣不过视其形似其或洞达气韵超出端倪用笔精致不谓之功傅彩炳缛不谓之丽观乎象而忘象意先自然始可品绘工于彀中揖画圣于方外有造物者思唯是得之江夏黄氏休复字归本通春秋学校左氏公谷书暨摭百家之说鬻丹养亲行达于世恬如也加以游心顾陆之艺深得厥趣居常以魏晋之竒踪隋唐之懿迹盈缣溢帙类而珍之适值博雅之士款扉求见则敞茅屋拂榻尘架而陈之娱賔赏心万虑一泯及其僧舍道居靡不往而玩之环嵗忘倦盖益都多名画富视他郡谓唐二帝播越及诸侯作镇之秋是时画艺之杰者游从而来故其标格楷模无处不有圣朝伐蜀之日若升堂邑彼廨宇寺观前辈名画纤悉无圯者迨淳化甲午嵗盗发二川焚劫略尽则墙壁之绘甚乎剥庐家祕之寳散如决水今可觌者十二三焉噫好事者为之几郁矣黄氏心郁久之又能笔之书存録之也故自李唐干元初至皇宋干徳嵗其间图画之尤精取其目所击者五十八人品以四格离为三卷命曰益州名画録书来谓余有陶隐居之好恨无画之癖首贶读之序以见託且曰画之神妙功格往躅前范黄氏録之详矣至如蜀都名画之存亡系后学之明昧斯黄氏之志也故其书婉而当博而有伦体而不辞信夫学者得意忘象观前贤之逸轨然后考黄氏之四格则思过半矣非独鸣图画之誉于坤维者哉时景徳三年五月二十日李畋序画之逸格最难其俦拙规矩于方员鄙精研于彩绘笔简形具得之自然莫可楷模出于意表故目之曰逸格尔逸格一人孙位大凡画艺应物象形其天机逈髙思与神合创意立体妙合化权非谓开㕑已走㧞壁而飞故目之曰神格尔神格二人赵公祐范琼画之于人各有本性笔精墨妙不知所然若投刃于解牛类运斤于斫鼻自心付手曲尽𤣥微故目之曰妙格尔妙格上品七人陈皓彭坚张腾赵温竒赵徳齐卢楞伽张素卿妙格中品十人辛澄李洪度左全张南本髙道兴房从真赵徳𤣥常粲常从𦙍黄筌妙格下品十一人李昇张𤣥杜齯龟刁光𦙍蒲师训赵忠义黄居寳黄居寀李文才阮知诲张玫画有性周动植学侔天功乃至结岳融川潜鳞翔羽形象生功者故目之曰能格尔能格上品十五人吕嶤竹䖍周行通孔嵩石恪杜措杜𢎞义杜子瓌杜敬安蒲延昌赵才程承辩丘文播阮惟徳杨元真能格中品五人陈若愚张景思麻居礼僧楚安滕昌祐能格下品七人姜道隐禅月大师张询宋艺李夀仪僧令宗丘文晓宋邓椿画继自昔赏鉴之家留神绘事者多矣着之传记何止一书独唐张彦逺总括画人姓名品而第之自轩辕时史皇而下至唐㑹昌元年而止着为歴代名画记本朝郭若虚作图画见闻志又自㑹昌元年至神宗皇帝熙宁七年名人艺士亦复编次两书既出他书为赘矣予虽生承平时自少归蜀见故家名胜避难于蜀者十五六古轴旧图不期而聚而又先世所藏殊尤絶异之品散在一门往往得免焚劫犹得披寻故性情所嗜心目所寄出于精深不能移夺每念熙宁而后游心兹艺者甚衆逮今九十四春秋矣无复好事者为之纪述于是稽之方册益以见闻参之自得自若虚所止之年逮干道之三禩上而王侯下而工伎凡二百一十九人或在或亡悉数毕见又列所见人家竒迹爱而不能忘者为铭心絶品及凡绘事可传可载者裒成此书分为十卷目为画继若虚虽不加品第而其论气韵生动以为非师可传多是轩冕才贤巖穴上士髙雅之情之所寄也人品既已髙矣气韵不得不髙气韵既已髙矣生动不得不至不尔虽竭巧思止同衆工之事虽曰画而非画嗟夫自昔妙悟精能取重于世者必凯之探微摩诘道子等辈彼庸工俗隶车载斗量何敢望其青云后尘邪或谓若虚之论为太过吾不信也故今于类特立轩冕巖穴二门以寓微意焉鉴裁明当者须一肯首圣艺徽宗皇帝侯王贵戚郓王令穰令松叔盎士雷宗汉士暕士衍士遵伯驹士安子澄王诜轩冕才贤苏轼李公麟米芾鼌补之鼌说之张舜民刘泾苏过宋子房程堂范正夫颜博文任谊米友仁朱敦儒廉布李石巖穴上士林生李甲周纯髙焘僧徳正江参搢绅韦布刘明复蒋长源鄢陵王主簿李世南赵宗闵薛判官倪涛文勋刘延世王持王利用靳东发魏爕李昭李颀陈直躬朱象先张无惑眉山老书生何充雍秀才章友直黄斌老黄子舟刘明仲黄与迪杨吉老成子张逺张明王元通乔仲长孔去非闾丘秀才刘松老王逸民冯久照刘履中刘真儒李皓张嗣昌连鳌任粹杨补之雍巘道人衲子甘风子王显道李徳柔三朶花罗胜先李时泽杨大明寳觉真慧惠洪妙善仲仁道臻道宏法能智平祖鉴虚已觉心智源智永真休世胄妇女宋庄贾公杰郭道卿郭游卿髙大亨钱端回李景孟邵少微李元崇王㑹李蕃崇徳郡君和国夫人文氏女煎艳艳陈经略妇魏观察任源仙佛鬼神刘国用陈自然于氏雷宗道能仁甫费宗道成宗道吉祥司马㓂杨杰郑希古张通人物传写李士云程懐立朱渐朱宗翼徐确刘宗道杜孩儿山水林石燕文季陈用之王可训李明池州匠蔡视李宗晟兼至诚贺真寗涛寗久中髙洵冯旷何渊刘翼宋处李逺郝士安张举赵林郭铁子老成李希成田和䝉亨李唐战徳淳和成忠刘仲先刘坚郝孝隆李觉花竹翎毛尹白刘常张泾陈常张希颜任源费道宁杨宠杨祁李猷韩若拙孟应之宣亨老麻胡竒鲍洵鲍洋卢章李端刘益富燮夏奕田逸民李诞畜兽虫鱼李遵易侯宗古郗七郝章陈皋路皋龚吉呉九州周照老侯屋木舟车赵楼台郭待诏任安刘宗古蔬果药草陶缜薛志小景杂画马贲周曽段吉先李达刘浩杨威元汤垕画鉴采真子妙于考古在京师时与今鉴书博士柯君敬仲论画遂着此书后有髙识赏其知言呉画曹不兴古称善画作人物衣纹皴皱画家谓曹衣出水呉带当风晋画衞协专名画记品第在顾生之上顾恺之画如春蚕吐丝初见甚平易且形似时或有失细视之六法兼备有不可以语言文字形容者六朝画陆探微与恺之齐名张彦逺谓气运遒举风力顿挫一㸃一拂非虚言也展子䖍画山水大抵唐李将军父子多宗之画人物神彩如生意度具足可为唐画之祖唐画阎立本为唐画第一吴道子笔法超絶为百代画圣王右丞维胷次潇洒意文所至落笔便与庸史不同周昉人物士女有富贵气李思训着色山水用金碧辉暎自为一家法其子昭道变父之势妙又过之曹霸人马笔墨沉着神彩生动韦偃松石更佳笔法磊落挥霍振动韩干初师陈闳后师曹霸画马得骨肉停匀法遂与曹韦并驰争先韩滉人物源流顾陆牛图是其所长戴嵩得其绪余有名于世盖人物不及而牛独过之也陈闳笔法细润不在曹韩之下唐人花鸟邉鸾最为驰誉大抵精于设色秾艳如生其他画者虽多互有得失历五代而得黄筌资集诸家之善山水师李昇鹤师薛稷龙水师孙位至于花竹翎毛超出衆史筌之可齐名者惟江南徐熙熙志趣髙逺画草木虫鱼妙夺造化非世之画工所可及也熙画花落笔颇重中略施丹粉生意勃然黄之子居寳居寀熙之孙崇嗣崇矩各得家学熙之下有唐希雅亦多佳作颤笔棘针是效其主李重光书法后有长沙易元吉作花果禽畜尤长于獐猿多游山林窥猨狖禽鸟之乐图其天趣若赵昌惟以傅染为工求其骨法气韵稍劣也又如滕昌祐丘庆余葛守昌崔白艾宣丁贶之徒皆得其绪余以成一家要之花鸟一科唐之邉鸾宋之徐黄为古今规式所谓前无古人后无来者是也尉迟乙僧用色沉着堆起绢素而不隐指不在于卢楞伽之下杨廷光学呉生行笔甚细而不弱画佛像多在山林中杂画一一臻妙裴寛善画小马笔墨甚闲雅张璪松石清润可爱翟琰师呉生笔法人物不及惟得傅色之法周古言画在周昉之下文矩之上王洽泼墨成山水烟云惨澹脱去笔墨町畦卢鸿一画笔意位置清气袭人范长夀笔法紧实可爱用色亦润蜀人画山水人物皆以孙位为师龙水尤位所长荆浩山水为唐宋之冠陆晃画有二种细者为上五代左礼画佛像入妙不在韩虬下董源天真烂熳平淡多姿唐无此品在毕宏上此米元章议论唐画山水至宋始备如源又在诸公之上树石幽润峰峦清深早年矾头颇多暮年一洗旧习后有钟陵僧巨然与刘道士刘与巨然同时画亦同但刘画则以道士在右巨然则以僧在左以此为别耳要皆各得源之体至米氏父子用其遗法别出新意自成一家然得源之正传者巨然为最也支仲元笔法师顾陆紧细有力唐希雅弟忠祚花鸟亦入妙品周文矩人物宗周昉宋画武宗元宋之呉生也行笔如流水神彩活动营丘李成山水为古今第一宋复古李公年王诜陈用志皆宗师之郭熙其弟子中之最着者也宋画家山水超絶唐世者李成范寛董源三人而已尝评之董源得山之神气李成得体貎范寛得骨法故三家照耀古今为百代师法许道宁早年画恶俗太甚至中年成名稍自检束至细微处殆入妙理李伯时专师呉生照暎前古王端画物古拙无神气武岳用笔纯熟其子洞清能世其学过父逺甚髙克明山水虽工不免有画人之习无深厚髙古之气王齐翰笔法虽佳不免近俗若入细者固胜易元吉徐熙后一人而已燕文季作山水细碎清润可爱然取其气骨无有也裴文睍工画牛有声然形似有之古意不足孙太古笔法甚老黄筌殊不能过徽宗花鸟山石人物入妙品墨花墨石间有入神品者郓王墨花入能品张敦礼人物树石并傚顾陆东坡先生文章翰墨照耀千古复能留心墨戏作墨竹师文与可枯竹竒石特出新意米元章山水其源出董源天真发露怪怪竒竒子友仁略变其尊人所为成一家法元章尝称华亭李甲作翎毛有天趣树木不佳宋宗室如千里希逺皆得丹青之妙如大年小景墨鴈杂禽又出寻常宗室笔墨之外者濮王宗汉墨鴈可入神品华光长老以墨晕作梅花如影然别成一家正所谓写意者也子昂学其枝条花用别法赵孟坚子固墨兰最得其妙梅竹水仙松枝墨戏皆妙品宋南渡士人多有善画者如朱敦儒希真毕良史少董江参贯道皆能画山水窠石若画院诸人得名者若李唐周曽马贲下至马逺夏圭李廸李安忠楼观梁楷之徒仆于李唐差加赏阅其余亦不能尽别也明杨慎论画家四祖画家以顾陆张呉为四祖顾长康陆探微张僧繇呉道𤣥也余以为失评矣当以顾陆张展为四祖展展子䖍也画家之顾陆张展如诗家之曹刘沈谢阎立本则诗家之李白呉道𤣥则杜甫也必精于绘事品藻者可以语此明王世贞画评画家称顾陆张呉犹书之有钟张羲献也后又称曹衞顾陆则书之钟皇张索耳按其初议亦不尽尔谢赫画品以一品五人而陆探微居第一其语曰穷理尽性事絶言象包前孕后古今独立非复激扬所能称赞但价重之极乎上上品之外无他寄言故屈标第一等曹不兴第二曰不兴之迹殆无复传唯祕阁之内一龙而已观其风骨名岂虚成衞协第三曰占画之略至协始精六法之中殆为兼善虽不该备形迹颇得壮气凌跨羣雄旷代絶笔至顾凯之则列之三品之二曰骨体精微笔无妄下但迹不逮意声过其实李嗣真续画品则以陆探微居上品中第一张僧繇上品下第二衞协中品上第一曹不兴中品上第四顾凯之中品上第五而所进又多不可晓姚最列齐陈以下画人而张僧繇居第七然姚又云顾公之美独擅往䇿荀衞曹张方之蔑然如负日月似得神明慨抱玉之徒勤悲曲髙而絶唱分庭抗礼未见其人谢云声过其实可为于邑张怀瓘云顾公运思精微襟灵莫测虽寄迹翰墨其神气飘然在烟霄之上不可以图画间求象人之美张得其肉陆得其骨顾得其神神妙亡方以顾为最喻之书则顾陆比之钟张僧繇比之逸少俱为古今之独絶岂可以品第拘谢氏黜顾未为定鉴张彦逺则云顾凯之之迹紧劲聮绵循环超忽调格逸易风移电疾意存笔先笔尽意在所以全神气也陆探微精利润媚新竒妙絶名髙宋代时无等伦张僧繇㸃曳斫拂依衞夫人笔阵图一㸃一画别是一功钩㦸利劒森森然呉道𤣥古今独歩前不见顾陆后无来者人假天造英灵不穷衆皆密于盻际我则离披其㸃画衆皆谨于象似我则脱落其凡俗弯弧挺刃直柱搆梁不假界笔直尺风䰅云鬓数尺飞动毛根出肉力健有余数仞之画或自臂起或从足先巨壮诡怪肤脉连结过于僧繇矣由此言之典刑当首虎头精神故推道子衞恊调古探微功新可谓四圣弗兴迹犹隐显僧繇等方殆庶比之于书殆皇索之伦耳人物自顾陆展郑以至僧繇道𤣥一变也山水至大小李一变也荆关董巨又一变也李成范寛又一变也刘李马夏又一变也大痴黄鹤又一变也赵子昂近宋人人物为胜沈启南近元人山水为尤二子之于古可谓具体而微大小米髙彦敬以简略取韵倪瓒以雅弱取姿宜登逸品未是当家花鸟以徐熙为神黄筌为妙居寀次之宣和帝又次之沈启南浅色水墨实出自徐熙而更加简淡神彩若新至于道复渐无色矣画家称大小李将军谓昭道思训也画格本重大李而举世只知有小李将军不得其说吾尝于徐封所见小李海天落照图真是妙品后一辱权门再入内府闻已就燬矣大抵五代以前画山水者少二李辈虽极精工微伤板细右丞始能发景外之趣而犹未尽至关仝董源巨然辈方以真趣出之气槩雄逺墨晕神竒至李营丘成而絶矣营丘有雅癖画存世者絶少范寛继之奕奕齐胜此外如髙克明郭熙辈亦自卓然南渡以前独重李公麟伯时伯时白描人物逺师顾呉牛马斟酌韩戴山水出入王李似于董李所未及也文与可画竹是竹之左氏也子瞻却类庄子又有息斋李衎者亦以竹名所谓东坡之笔妙而不真息斋之竹真而不妙者是也梅道人始究极其变流传既久真赝错杂我朝王孟端夏仲昭可入能品而不得其风神迩来专为画家避拙免俗之一途矣赵松雪孟頫梅道人呉镇仲圭大痴老人黄公望子久黄鹤山樵王蒙叔明元四大家也髙彦敬倪元镇方方壶品之逸者也盛懋钱选其次也松雪尚工人物楼台花树描写精絶至彦敬等直写意取气韵而已今时人极重之宋体为之一变彦敬似老米父子而别有韵子久师董源晩稍变之最为清逺叔明师王维秾郁深至元镇极简雅似嫩而苍或谓宋人易摹元人难摹元人犹可学独元镇不可学也余心颇不以为然而未有以夺之明董其昌画评元季四大家以黄公望为冠而王蒙倪瓒呉仲圭与之对垒此数公评画必以髙彦敬配赵文敏恐非耦也米元章作画一洗画家谬习观其髙自标置谓无一㸃呉生习气又云王维之迹殆如刻画真可一笑盖唐人画法至宋乃畅至米家又变耳胜国名手以赵呉兴为神品而云林以鸥波房山所称许者或有异同此由未见房山真蹟耳余得大姚村图乃髙尚书真蹟烟云淡荡格韵俱超固非子久山樵所能梦见也王叔明画从赵文敏风韵中来故酷似其舅又汎滥唐宋诸名家而以董源王维为宗故其纵逸多姿又往往出文敏规格之外若使叔明专门师文敏未必不为文敏所掩也迂翁画在胜国时可称逸品昔人以逸品置神品之上历代惟张志和卢鸿可无愧色宋人中米襄阳在蹊径之外余皆从陶铸而成元之能者虽多然禀承宋法稍加萧散耳呉仲圭大有神气黄子久特妙风格王叔明奄有前规而三家皆有纵横习气独云林古淡天真米痴后一人而已右丞诗云宿世谬词客前身应画师余谓右丞云峰石迹迥出天机笔思纵横参乎造化唐以前安得有此画师也五代诗僧惠崇与宋初僧巨然皆工画山水巨然画米元章称其平淡天真惠崇以右丞为师又以精巧胜江南春卷为最佳一似六度中禅一似西来禅皆画家之神品也郭恕先楼阁山水可谓神巧极天工错非李嵩辈所能梦见也夏圭师李唐更加简率如塑工所谓减塑者其意欲尽去模拟蹊径而若灭若没寓二米墨戏于笔端他人破觚为员此则琢员为觚耳赵令穰江乡清夏卷笔意全倣右丞赵与王晋卿皆脱去院体以李咸熙王摩诘为主然晋卿尚有畦径不若大年之超轶絶尘也赵集贤画为元人冠冕独推重髙彦敬如后生事名宿而倪迂题黄子久画云虽不能梦见房山特有笔思则髙尚书之品几与呉兴埒矣髙乃一生学米有不及无过也诗至少陵书至鲁公画至二米古今之变天下之能事毕矣独髙彦敬兼有衆长出新意于法度之中寄妙理于豪放之外所谓游刃有余运斤成风古今一人而已梅花道人呉仲圭画师巨然与盛子昭比屋而居盛虽工实有笔墨蹊径非若仲圭之苍苍莽莽有林下风气所谓气韵非邪石田先生于胜国诸贤名蹟无不摹写亦絶相似或出其上独倪迂一种淡墨自谓难学盖先生老笔密思于元镇若淡若疎者异趣耳写生与山水不能兼长惟黄安叔能之我朝则沈启南一人而已李昭道一𣲖为赵伯驹伯骕精工之极又有士气后人仿之者得其工不能得其雅若元之丁野夫钱舜举是已五百年而有仇实父文太史亟相推服太史于此一家画不能不逊仇氏非以赏誉増价也实父作画时不间鼔吹阗骈之声其术亦近苦矣行年五十方知此一𣲖画殊不可习譬之禅定积劫方成菩萨非如董巨米三家可一超直入如来地也文太史本色画极类赵承旨第微尖利耳同能不如独异无取絶肖似也王叔明为赵呉兴甥其画皆摹唐宋髙品若董巨李范王维备能似之若于刻画之工元季当为第一也髙彦敬尚书画在逸品之列虽学米氏父子乃逺吾家北苑而降格为墨戏者倪迂在胜国时以诗画名世其自标置不在黄公望王叔明间自云我此画深得荆关遗意非王蒙辈所能梦见也然定其品当称逸格盖米襄阳赵大年一𣲖耳于黄王真伯仲不虚也范寛山川浑厚有河朔气象瑞雪满山动有千里之逺寒林孤秀挺然自立物态严凝俨然三冬在目吾乡画家元时有曹云西张以文张子正诸人皆名笔而曹为最髙与黄子久倪元镇颉颃并重元季诸君子画惟两𣲖一为董源一为李成成画有郭河阳为之佐亦犹源画有僧巨然副之也然黄倪呉王四大家皆以董巨起家成名至今只行海内至如学李郭者朱泽民唐子华姚彦卿辈俱为前人蹊径所压不能自立堂戸明王穉登丹青志呉中绘事自曹顾僧繇以来郁乎云兴萧疎秀妙将无海峤精灵之气偏于东土耶抑亦流风余韵前沾后渍邪癸亥秋日卧疴斋居雨深巷寂掩扉散发展焙所藏名画累累满壁丹铅粉墨苍润淋漓竹坞寸烟花林尺霭图石疑云写川欲浪人鬼夺幽明之奥禽虫俨飞蠕之色于是感名邦之多彦瞻妙匠之苦心断自呉都肇乎昭代援豪小纂传信将来若夫四海辽乎千龄邈矣编充简积我则不暇神品志一人沈周先生赞曰休矣煌煌乎沈先生之作集厥大成其诸金声而玉振之者欤二父庭闻杜公私淑其有以陶育之也夫然青出于蓝矣允矣观于海者难为水也处士渊孝固一勺之多也妙品志四人宋南宫先生唐解元文待诏先生张灵赞曰南宫翩翩侠骨水墨游戏唐画含英咀华雕绘满眼张虽琼玖早折然一鳞一角要足为珍文之蹟直能徧四海流逺夷非夫所谓以人重者哉郎君犹子绰矣门风美哉珠兰玉树秀于阶庭已乎能品志四人两夏君周臣仇英赞曰鲛人泣珠龙骥汗血文豹变而成钱山鸡吐而为绶夫人无技能是蚕不绩而蟹不匡也两夏瞻依日月声华鹊起美而未善所乏天机周之创境仇之临移虽曰偏长要之双美耳逸品志三人刘佥宪两陈君赞曰佥宪风疎云逸清矣逺矣太学明泉秀壑翦伐町畦所谓牝牡骊黄之外者也子正箕裘不陨惜未青冰遗耆志三人黄子久赵善长陈惟允赞曰二三君子遭时不淑赵陈两生或直言贾祸或伪朝被俘蚕丝鸟翠反为身殃者邪黄之年跻大耋乐覩太平何其幸欤栖旅志二人徐先生张先生赞曰两贤奕奕虽楚有材晋实用之抑亦南国河山之秀増其模写邪闺秀志一人仇氏赞曰粉黛钟灵翺翔画苑寥乎罕矣仇媛惠心内朗窈窕之杰哉必也律之女行厥亦牝鸡之晨也明顾凝逺画评自古以画名世者大都不乏文辞然不能一一具载兹不惟其画惟其人因其人想见其画令人仰止之思不能己巳姑即其世次録其姓名以志大贤豪大名士风流藴借虽一时寓兴于丹青乃千载流芳于金石汉张衡蔡邕魏杨修蜀诸葛亮晋嵇康王羲之王献之温峤宋逺公南齐谢惠连梁陶𢎞景唐卢鸿王维宋苏轼米芾元倪瓒赵孟頫明顾凝逺元人画评四大家目倪瓒呉仲圭黄公望王蒙继其盛者方壶徐贲马文壁曹知白谢葵丘柯九思明顾凝逺国朝画评自元末以迄国初画家秀气已略尽至成𢎞嘉靖间复钟于吾郡名流辈出竟成一都㑹矣至万歴末而复衰幸董宗伯起于云间才名道艺光岳毓灵诚开山祖也惜学之者未探宗㫖徒貌皮肤遂令影中生影影之外复有影合之两郡气习亦骎骎乎强弩之末也兹特博采时论略序人伦光昭斯道未敢轩轾士大夫名家宗匠沈周文征明唐寅周用刘珏仇英中兴间气董其昌文士名家陈道复陆治文嘉莫是龙文伯仁王谷祥岳岱孙克𢎞谭志伊张元举张灵钱谷画名家周臣侯懋功陈粲周之冕今文士名家李流芳钟惺陈元素朱鹭顾庆恩兰闺特秀文淑韩玥御定佩文斋书画谱卷第十八卷十九目録钦定四库全书御定佩文斋书画谱目録第十九卷歴代帝王书上三皇庖牺氏神农氏五帝轩辕氏金天氏髙阳氏髙辛氏帝尧夏禹周文王武王周公穆王汉髙祖武帝元帝许后后汉光武章帝安帝灵帝窦后隂后邓后梁后王美人北海王睦乐成王党清河王姬魏武帝文帝髙贵乡公甄后陈思王植吴大帝景帝归命侯赵夫人晋宣帝景帝文帝武帝元帝明帝成帝康帝哀帝简文帝孝武帝杨后王后齐王攸武陵王晞㑹稽王道子汉刘聪赵刘曜宋武帝文帝孝武帝明帝南平王铄海陵王休茂齐髙帝武帝废帝临川王暎武陵王晔始兴王鑑萧钧江夏王锋竟陵王子良梁武帝简文帝元帝郄后昭明太子邵陵王纶萧坚萧确陈武帝文帝后主章后沈后始兴王伯茂庐陵王伯仁永阳王伯智桂阳王伯谋新蔡王叔齐长沙王叔懐魏太武皇帝文成冯皇后顺思王隋炀帝唐髙祖太宗髙宗中宗睿宗𤣥宗肃宗代宗徳宗顺宗宪宗穆宗文宗宣宗昭宗窦后则天武后上官昭容楚王智云汉王元昌韩王元嘉鲁王灵䕫魏王泰曹王明江都王绪范阳王蔼嗣江王祎岐王范太子瑛永王璘寿王清临川公主晋阳公主梁太祖末帝后唐太祖明宗魏国夫人陈氏周世宗吴吴王杨渭南唐元宗后主先主种氏后主昭惠后周氏保仪黄氏吉王从谦后蜀太子𤣥喆南汉刘䶮吴越武肃王钱镠忠懿王俶东汉刘承钧卷十九钦定四库全书御定佩文斋书画谱卷十九历代帝王书上三皇太皞庖牺氏太皞庖牺氏风姓代燧人氏继天而王古者庖牺氏之王天下也仰则观象于天俯则观法于地观鸟兽之文与地之宜近取诸身逺取诸物始作八卦以通神明之徳以类万物之情伏羲氏命臣飞龙氏造六书大昊庖牺氏获景龙之瑞始作龙书炎帝神农氏炎帝神农氏姜姓火徳王故以火名官遂重八卦为六十四爻炎帝神农氏因上党羊头山始生嘉禾八穗作八穗书用颁行时令五帝黄帝轩辕氏黄帝者少典之子姓公孙氏名曰轩辕官名皆以云命为云师注应劭曰黄帝受命有云瑞故以云纪事黄帝时卿云常见郁郁纷纷作云书帝服斋中宫有大鸟衔圗体备五色三文成字又至翠妫之泉有黄龙负图而出于河其圗五色毕具白圗兰叶而朱文帝令侍臣写之以示天下曰河圗书帝既得龙鳯之圗书仓颉之文即制文章始代结绳之政以作书契帝尝以金铸器皆有名题上古之字也少昊金天氏少昊金天氏名挚姓已黄帝之子𤣥嚣也少昊金天氏以鸟纪官作鸾鳯书文章衣服取以为象颛顼髙阳氏帝颛顼髙阳者黄帝之孙昌意之子也书序孔壁得科斗文字书始云髙阳氏作髙阳氏状科斗之形作科斗书亦曰篆文帝喾髙辛氏帝喾髙辛者黄帝之曽孙也髙辛氏以人纪事象仙人形作人书车服书器皆为之帝尧帝尧索隠曰放勲名帝喾之子姓伊祁氏陶唐氏因轩辕灵龟负圗作龟书夏禹夏禹名曰文命禹之父曰鲧鲧之父曰帝颛顼夏后氏作钟鼎书以钟鼎形为象也衡山岣嵝峯神禹治水碑在长沙凡七十七字小孤山禹刻在扬子江中庐山洞中禹刻在庐山上霄峰七十二字仅有鸿荒漾檋六字可辨阳明洞禹书淳化阁帖禹书十二字夏禹书石壁篆文在平江县昌江山于铄大禹显允天徳龙画傍分螺书匾刻古者书法之兴皆取象山虫鱼草木之类禹精于水今篆体皆有流水形周文王武王季历生昌有圣瑞立为西伯曰文王太子发立是为武王周文王因赤鴈衔书武王因丹乌入室作鸟书又因白鱼之庆作鱼书周公周公旦辅武王封于曲阜曰鲁寳龟负圗出周公援笔以写之穆王昭王子满立是为穆王赞皇县坛山上有周穆王石刻四字曰吉日癸己笔力遒劲有劒拔弩张之状吉日癸己四字世𫝊周穆王书按穆王时所用皆古文科斗书此字笔画反类小篆文汉髙祖髙祖沛丰邑中人也姓刘氏注荀恱曰讳邦字季邦之字曰国汉五年二月即皇帝位于汜水之阳髙祖卢绾同日生及髙祖绾壮学书又相爱也武帝孝武皇帝景帝中子也注荀恱曰讳彻之字曰通汉武代有灵芝三茎植于殿前遂歌芝房之曲因述为灵芝书又名英芝武帝有鼎小篆汾隂得鼎而作也元帝孝元皇帝宣帝太子也注荀悦曰讳奭之字曰盛班固赞曰元帝多材艺善史书注应劭曰周宣王太史史籀所作大篆孝成许皇后孝成许皇后大司马车骑将军平恩侯嘉女也后聪慧善史书后汉光武世祖光武皇帝讳秀字文叔南阳蔡阳人髙祖九世之孙也出自景帝建武元年即位光武手赐万国者皆一札十行细书成文章帝肃宗孝章皇帝讳炟显宗第五子也少寛容好儒术章草本汉章帝书也今淳化官帖有海咸河淡其书为后世章草宗安帝恭宗孝安皇帝讳祐肃宗孙也父清河孝王庆年十嵗好学史书和帝称之灵帝孝灵皇帝讳宏肃宗𤣥孙也初帝好学自造羲皇篇五十章因引诸生能为文赋者诸为尺牍及工书鸟篆者皆加引召遂至数十人章徳窦皇后章徳窦皇后扶风平陵人大司马融之曽孙也年六歳能书亲家皆竒之和帝隂皇后和帝隂皇后光烈皇后兄执金吾识之曽孙也后少聪慧善书艺和熹邓皇后和熹邓皇后讳绥太傅禹之孙也父训䕶羌校尉六嵗能史书十二通诗论语家人号曰诸生是时方国贡献竞求珍丽之物自后即位悉令禁絶嵗时但供纸墨而已顺烈梁皇后顺烈梁皇后讳妠大将军商之女恭懐皇后弟之孙也少善女工好史书尝以列女图画置于左右以自监戒灵帝王美人王美人赵国人也祖父苞五官中郎将美人聪敏有才明能书㑹计北海敬王睦北海敬王睦齐武王縯之孙靖王兴之子也少好学博通书传能属文又善史书当世以为楷则及寝病明帝使驿马令作草书尺牍十首乐成靖王党乐成靖王党明帝子也永平四年赐号重熹王十五年封乐成王党聪慧善史书喜正文字与肃宗同年尤相亲重左姬左姬字小娥安帝生母也善史书喜辞赋和帝赐诸王宫人因入清河第魏武帝太祖武皇帝沛国谯人也姓曹讳操字孟徳汉相国参之后黄初元年追尊曰武皇帝张华博物志曰汉世安平崔瑗瑗子寔𢎞农张芝芝弟昶并善草书而太祖亚之武帝尤工章草雄逸絶伦大飨碑武帝篆操书传世絶少惟贺捷表元时尚有本文帝文皇帝讳丕字子桓武帝太子也黄初元年八月丙午受禅帝以素书所着典论及诗赋饷孙权又以纸写一通与张昭髙贵乡公髙贵乡公讳髦字彦士文帝孙东海定王霖子也正始五年封郯县髙贵乡公少好学夙成齐王废公卿迎立即皇帝位少帝善书画文昭甄皇后文昭甄皇后中山无极人明帝母汉太保甄邯后也父逸上蔡令魏书曰后年九嵗喜书视字用诸兄笔研兄谓后言汝当习女工用书为学当作女博士邪后言闻古贤女未有不学前世成败以为己诫不知书何由见之陈思王植陈思王植字子建武帝子也善属文建安十九年徙封临淄侯明帝太和三年徙封东阿六年以陈四县封为陈王谥曰思陈思胸中磊落发于笔墨以章草书鹞雀赋今为御府所藏吴大帝孙权字仲谋坚第二子吴郡富春人魏封为吴王黄龙元年夏四月即皇帝位谥曰大皇帝大帝行草品中之下呉大帝黄武二年刻字在杭州粟山景帝孙休字子烈权第六子谥曰景皇帝呉録载休诏曰孤为四男作名字太子名雨单雨单音如湖水湾澳之湾字酋酋音如迄今之迄次子名音如兕觥之觥字音如𤣥礥首之礥次子名柜柜音如草莽之莽字昷昷音如举物之举次子名音如襃衣下寛大之襃字㷏㷏音如有所拥持之拥此都不与世所用者同故钞旧文㑹合作之夫书八体损益因事而生今造此名字既不相配又字但一庶易弃避景帝善书归命侯孙皓字元宗权孙和子也一名彭祖字皓宗孙休立封皓为乌程侯降晋赐号为归命侯孙皓上晋武表章草书字画髙古皓善小篆飞白呉王赵夫人呉王赵夫人丞相赵达之妹善书画巧妙无双晋宣帝宣皇帝讳懿字仲达河内温县孝敬里人姓司马氏晋国初建追尊曰宣王武帝受禅上尊号曰宣皇帝庙称髙祖淳化法帖有西晋宣帝书十七字景帝晋景帝讳师字子元宣帝长子也雅有风采少流美誉魏嘉平四年迁大将军加侍中録尚书事谥忠武武帝受禅上尊号曰景皇帝文帝文皇帝讳昭字子上景帝母弟也魏相国封晋公进爵为王谥曰文武帝受禅追尊文皇帝挹子元之瓌蹟髙子上之威神或仰则钟繇或平视卫臻武帝武皇帝讳炎字安世文帝长子也泰始元年冬十二月受禅庙号世祖武帝喜作字于草书尤工落笔雄健挟英勇之气元帝元皇帝讳睿字景文宣帝曽孙琅邪恭王觐之子也嗣位琅邪王后镇建业太兴元年三月即皇帝位庙号中宗元帝豪翰英异用笔可观注今见潜润正书七行明帝明皇帝讳绍字道畿元皇帝长子也庙号肃祖明帝幼有对日之竒及长善书画有识鉴成帝成皇帝讳衍字世根明帝长子也庙号显宗成帝草劲力外爽古风内含注今见草批谢草张澄启七行康帝康皇帝讳岳字世同成帝母弟也康帝今见行书批荅刘讷启七行哀帝哀皇帝讳丕字千龄成帝长子淳化法帖有哀帝行书四行简文帝简文皇帝讳昱字道万元帝少子淳化法帖有简文帝行书六行孝武帝孝武皇帝讳曜字昌明简文帝第三子也孝武不规不矩气有余髙体无所主注今见行书一纸武元杨皇后武元杨皇后讳豓字琼芝𢎞农华隂人也少聪慧善书安僖王皇后安僖王皇后讳神爱琅邪临沂人也父献之献之尚新安愍公主无子唯一女后立为安僖皇后后亦善书齐献王攸齐献王攸字大猷小字桃符文帝子也爱经籍能属文善尺牍为世所楷咸宁二年为司空侍中太傅如故献王尤能行草书兰芳玉洁竒而且古武陵威王晞武陵威王晞字道叔元帝子也出继武陵王喆后太兴元年受封穆帝即位转征东大将军道叔正书逺淳迩俗风度不足㑹稽文孝王道子㑹稽文孝王道子字道子简文帝子孝武帝母弟也出后琅邪孝王少以清谈为谢安所称后拜侍中太傅道子緜密纎润注今见行书一纸汉刘聪刘聪字元明一名载元海第四子也幼而聪悟好学工草隶善属文伪谥昭武皇帝庙号烈宗赵刘曜刘曜字永明元海之族子也善属文工草隶宋武帝髙祖武皇帝讳裕字徳舆小字寄奴彭城县绥舆里人姓刘氏楚元王交之二十一世孙也永初元年夏六月丁卯即位帝书素拙穆之曰公但纵笔为大字一字径尺无嫌大既足有所包其势亦伟帝从之一纸不过六七字便满宋武法含古初逸豪巨丽注今见批刘穆之启两纸文帝太祖文皇帝讳义隆小字车儿武帝第三子也年十四博渉经史善隶书文帝书自云可比王子敬时云天然胜羊欣功夫次于欣文帝隶书入妙行草入能孝武帝世祖孝武皇帝讳骏字休龙小字道人文帝第三子也少机颕读书七行俱下才藻甚美长于骑射孝武帝今见正书启十行又行书四纸明帝太宗明皇帝讳彧字景休小字荣期文帝第十一子也帝好读书爱文义虞龢论书表云陛下爰凝睿思淹留草法拟效渐妍赏析弥妙字之美恶书之真伪剖判体趣穷微入神南平穆王铄南平穆王铄字休𤣥文帝第四子也少好学有文才未弱冠拟古三十余首时人以为迹亚陆机进司空赠司徒南平笔力结搆老成海陵王休茂海陵王休茂文帝第十四子也为雍州刺史休茂长于用笔结字齐太祖太祖髙皇帝讳道成字绍伯小字鬭将姓萧氏兰陵郡人髙祖整过江居晋陵武进县之东城里侨置本土加以南名为南兰陵人建元元年夏四月甲午即位帝博学善属文工草隶书奕棋第二品虽经夷险不废素业帝善草书祖述子敬尝与王僧䖍赌书曰谁为第一对曰臣书臣中第一陛下书帝中第一武帝世祖武皇帝讳赜字宣逺髙帝长子也小字龙儿武帝工行草尝覩落英茂木作瑞华书为辞纪之废帝废帝郁林王讳昭业字元尚小字法身文惠太子长子也帝少美容止好隶书武帝特所钟爱勅皇孙手书不得妄出以贵之临川献王映临川献王映字宣光髙帝第三子也永明五年开府仪同三司映善骑射解声律工左右书左右射赠司空武陵昭王晔武陵昭王晔字宣昭髙帝第五子也小字三昧髙帝虽为方伯而居处甚贫诸子学书无纸笔晔尝以指画空中及画掌上学字遂工篆法为卫将军开府仪同三司始兴简王鑑始兴简王鑑字宣彻髙帝第十子也性聦警年十四好学善属文为散骑常侍袐书监始兴王鑑能书有兰陵帖宋髙宗尝跋之萧钧萧钧字宣礼髙帝第十一子出继衡阳元王常手自细书写五经部为一卷置巾箱中歴位祕书监江夏王锋江夏王锋字宣颕髙帝第十二子也年四嵗好学书无纸札乃倚井䦨为书书满则洗之已复更书又晨兴不肯拂牕尘而先画尘上学为书字五嵗髙帝使学鳯尾诺一学即工髙帝大悦以玉骐驎赐之曰骐驎赏凤尾矣工书为当时蕃王所推南郡王昭业亦称工谓武帝曰臣书固应胜江夏王武帝荅阇黎第一法身第二阇黎锋小名也隆昌元年为侍中寻加祕书监竟陵文宣王子良竟陵文宣王子良字云英武帝第二子也进位太傅韩晋公获齐竟陵王子良龙爪书十五字置于招隐寺萧子良着古今篆隶文体梁武帝髙祖武皇帝讳衍字叔达小字练儿南兰陵中都里人姓萧氏与齐同承淮隂令整天监元年夏四月即位帝生有异光舌文八字有文在右手曰武及长博学多通六艺备闲棊登逸品草隶尺牍骑射莫不称妙髙祖雅好虫篆帝好草书状貌亦古简文帝太宗简文皇帝讳纲字世赞小字六通武帝第三子昭明太子母弟也幼而聪睿六嵗能属文读书十行俱下辞藻艳发时号宫体简文帝今见正书四纸并写禅师碑文及行书四行元帝世祖孝元皇帝讳绎字世诚小字七符武帝第七子也始封湘东王帝聦悟俊朗博极羣书工书善画临川王宏子正信常执白团扇湘东王取题八字铭梁元帝为湘东王时好学着书常纪忠臣义士及文章之美者笔有三品或以金银雕饰或用斑竹为管忠孝全者用金管书之徳行清粹者用银管书之文章赡丽者以斑竹管书之武徳郄皇后武徳郄皇后讳徽髙平金乡人也后幼明慧善隶书读史传昭明太子统昭明太子统字徳施小字维摩武帝长子也生而聦叡五嵗徧读五经天监元年立为皇太子崇明寺晋咸熙中建梁昭明太子书额邵陵携王纶邵陵携王纶字世调小字六真武帝第六子也少聦颕博学善属文尤工尺牍邵陵行草品下之上陶𢎞景碑招隐寺刹下铭皆萧纶八分书萧纶亦撰书评萧坚萧坚字长白纶长子大同元年封汝南侯亦善草隶萧确萧确字仲正坚弟少骁勇有文才尤工楷隶公家碑碣皆使书之除祕书丞武帝谓曰为汝能文所以特有此授大同二年封正阶侯寻徙封永福陈武帝髙祖武皇帝讳霸先字兴国小字法生呉兴长城下若里人姓陈氏永定元年冬十月乙亥即位帝渉猎史籍善书文帝世祖文皇帝讳蒨字子华始兴昭烈王之长子也帝留意经史号能书后主后主讳叔寳字元秀小字黄奴宣帝嫡长子也后主题孙玚铭后四十字遣左部尚书蔡徴就宅宣勅镌之后主今见行书一纸武宣章皇后武宣章皇后讳要儿呉兴乌程人本姓钮父景明为章氏所养因改姓焉后少聦慧美容仪善书计能诵诗及楚词后主沈皇后后主沈皇后讳婺华呉兴武康人也后性端静聪明强记渉猎经史工书翰始兴王伯茂始兴王伯茂字郁之文帝第二子时军人于丹徒盗发晋郄昙墓大获王羲之书及诸名贤遗蹟并没县官文帝以伯茂好古多以赐之由是伯茂大工草隶书甚得右军法废帝时进号中卫将军庐陵王伯仁庐陵王伯仁字寿之文帝第八子领太子左庶子伯仁软慢尺牍近鄙永阳王伯智永阳王伯智字䇿之文帝第十二子少敦厚有器局博渉经史后为特进䇿之雅意翰墨作字劲举而行草尤工桂阳王伯谋桂阳王伯谋字深之文帝第十三子位散骑常侍伯谋髙疎壮浪新蔡王叔齐新蔡王叔齐字子肃宣帝第十一子也风采明赡博渉经史善属文位侍中叔齐书体郁然长沙王叔怀长沙王叔懐书梅发帖叔懐行书笔画贠整其论梅发一帖字妩媚而藏劲气魏太武皇帝世祖太武皇帝讳焘太宗明元皇帝之长子也始光二年初造新字千余诏曰篆隶草楷并行于世然经歴久逺传习多失其真今制定文字颁下逺近永为楷式文成文明皇后文成文明皇后冯氏长乐信都人也后性聦达学书计作劝戒歌三伯余章又作皇诰十八章顺思王顺思王教戒经后魏顺思王书隋炀帝炀皇帝姓杨氏讳广一名英小字阿𡡉髙祖第二子也上美姿仪少敏慧好学善属文张天钖草书韵㑹有炀帝草书唐髙祖唐髙祖讳渊字叔徳姓李氏陇西成纪人也性寛仁袭封唐公隋义宁初歴拜大丞相进封唐王武徳元年即皇帝位庙号髙祖隋郑州刺史李渊为子祈疾疏大业二年行书在鄠县髙祖书师王襃得其妙故有梁朝风格焉太宗太宗讳世民髙祖次子也为人聦明英武有大志谥曰文太宗书受之于史陵太宗于右军之书特留眷赏贞观初下诏购求殆尽遗逸万机之暇备加执玩兰亭乐毅尤闻寳重贞观十四年四月二十二日太宗自为真草书屏风以示羣臣笔力遒劲为一时之絶至十八年二月十七日召三品已上赐宴于𤣥武门太宗操笔作飞白书衆臣乗醉就太宗手中竞取𣪚骑常侍刘洎登御牀引手然后得之其不得者咸称洎登御牀罪当死请以付法太宗笑曰昔闻婕妤辞辇今见常侍登牀太宗为飞白书鸾凤螭龙四字笔势惊絶谓司徒长孙无忌吏部尚书杨师道曰朔旦旧俗必用衣及物相贺今各贺卿飞白书唐晋祠铭温泉铭贞观中太宗御制并行书贞观十七年郑国公太子太师魏征薨帝亲制碑文并为书石太和中宋国公李令问孙芳诣阙进髙祖太宗所赐卫国公靖官告勅书手诏等十余卷内四卷太宗文皇帝笔迹文宗寳惜不能释手其佩笔尚堪书金装木匣制作精巧帝并留禁中令书工摸写本还之太宗尝作笔法指意笔意三说以训学者又尝赞王羲之传论字学唐文皇帝妙于翰墨常病戈法难精乃作戬字空其右而命虞永兴填之以示魏郑公曰朕学世南似尽其法郑公曰天笔所临万象不能逃其形非臣下可拟然惟戬字戈法乃逼真太宗惊叹髙宗髙宗讳治字为善太宗第九子也髙宗雅善真草隶飞白唐登封纪号文干封元年髙宗撰并行书碑侧正书又小字书髙宗咸亨中御飞白书题金字波若碑永淳中御札又飞白书一飞字题寺壁宋淳化阁帖第一卷弔江叔帖叔蓺韫多材帖荅进枇杷并移营五桥南二帖皆髙宗书永徽七年夏四月御安福门观僧𤣥奘迎御制并书慈㤙寺碑文髙宗初扶牀将戏弄笔左右试置纸于前乃乱画满纸角邉画处成草书勅字太宗遽令焚之不许𫝊外髙宗尝为飞帛书赐侍臣赐戴至徳曰汎洪源俟舟楫郝处俊曰飞九霄假六翮李敬𤣥曰资启沃罄丹诚崔知悌曰竭忠节赞皇猷皆意见于辞云龙朔二年四月上自为书与辽东诸将谓许敬宗曰许圉师尝自爱书可于朝堂开示圉师见甚惊喜私谓朝官曰圉师见古蹟多矣今观圣蹟兼絶二王鳯翥鸾廽实古今书圣也润州栖霞寺是梁处士明山賔故宅帝特为制碑文亲书于石论者荣之帝营奉天宫田游巖旧宅直宫左诏不听毁天子自书榜其门曰隐士田游巖宅中宗中宗讳显髙宗第七子也唐述圣纪文明元年武后撰中宗正书正月八日立春内出綵花赐近臣武平一应制诗成中宗手勅批云平一年虽最少文甚警新今更赐花一枝以彰其美睿宗睿宗讳旦上元二年封相王髙宗第八子也好学通训诂工草隶书周登封元年昇中述志碑武后自撰睿宗书碑极壮伟立于嵩山之巅唐延和元年七月改故建国寺为大相国寺睿宗御书碑额为一絶唐龙兴圣教序神龙元年中宗撰相王旦正书睿宗书法正体不尚淳华𤣥宗𤣥宗讳隆基睿宗第三子也性英断多艺善八分书𤣥宗善八分书将命相先以御体书其姓名置案上唐明皇工八分章草丰茂英特初张説为丽正殿学士献诗明皇自于彩笺上八分书赞𤣥宗开元中亲注孝经并制序八分书之立于国学唐鹡鸰颂天寳中明皇撰并行书天台山桐柏观颂天寳元年明皇正书篆额开元十五年以司马承祯王屋所居为阳台观上自题额开元十六年帝自择廷臣为诸州刺史诏宰相诸王御史以上祖道洛滨盛具奏太常乐帛舫水嬉命髙力士赐诗令题座右帝亲书且给笔纸令自赋开元十七年宋璟为尚书右丞相张説为左丞相源干曜为太子少傅同日拜有诏大官设馔太常奏乐㑹百官尚书省吏堂帝赋三杰诗自写以赐张説尝自制其父赠丹州刺史隲碑文𤣥宗闻之御书其碑额赐之曰呜唿积善之墓又𤣥宗为説自制神道碑文御笔赐谥曰文贞上幸东都还京师因校猎于城南经卢懐慎别业遣中书侍郎苏颋为其碑文上自书焉开元中卢奂为陕州刺史𤣥宗幸京师次陕城顿审其能政于㕔事题赞而去太子賔客韩思复卒天子亲题其碑曰有唐忠孝韩长山之墓红楼中有𤣥宗题诗草八分每一篇一体宋道士柴通𤣥居承天观即唐轩游宫有明皇诗石及所书道徳经二碑肃宗肃宗讳亨𤣥宗第三子也性纯孝好学天寳十五载即皇帝位于灵武明皇在御以行书八分章草书为时矜式肃宗行书亦有家法唐多心经天寳九载皇太子亨书工部尚书来曜碑上元二年肃宗御篆额代宗即位郭子仪上表进肃宗所赐前后诏勅曰臣受恩塞下制敌行间东西十年前后百战自灵武河北河南彭原鄜坊河东鳯翔两京绛州臣所经行赐手诏𠡠书凡二十卷薛绍彭收肃宗千文代宗代宗讳豫肃宗长子也聦明寛厚好学强记通易象代宗留心翰墨于行书益工唐慈㤙寺常住庄地碑大歴六年代宗篆额唐批荅沙门佛藏表代宗书在京兆府徳宗徳宗讳适代宗长子也徳宗性识强敏羣臣章奏批荅翰墨落落可观贞元元年河中平马燧还太原徳宗赐燧宸扆台衡二铭燧至太原乃勒二铭于起义堂西偏帝为题额刘禹钖代杜相公谢手诏表注云诏后批云朕自书唐批荅河中尹浑瑊贺表徳宗书在京兆府顺宗顺宗讳诵徳宗长子也为人寛仁喜学艺善隶书建中元年为皇太子徳宗之为诗并他文赐大臣者皆令上书之贞元五年李晟与侍中马燧见于延英殿诏有司各图其像于旧臣之次仍令皇太子书是命纪于壁焉复命皇太子书其文以赐晟晟刻石于门左帝至自梁李晟以戎服见三桥帝纪其功自文于碑勅皇太子书立于东渭桥以示后世又令太子録副以赐唐段秀实碑贞元元年徳宗撰皇太子诵行书麟徳殿宴羣臣诗贞元四年徳宗撰皇太子诵行书韦皋纪功徳碑贞元二十年徳宗撰皇太子诵正书宪宗宪帝讳纯顺宗长子也元和四年七月御制前代君臣事迹十四篇书于六扇屏风出书屏以示宰臣穆宗穆宗讳恒宪宗第三子也元和十年韦绶充太子诸王侍读宪宗尝召对绶奏曰太子学书至依字辄去旁人臣问之太子云君父以此可天下奏事臣子不合全书上益嘉太子之贤文宗文宗讳昻穆宗第二子也文宗恭俭儒雅出于天性太和八年御写周易义五道示羣臣开成四年上已曲江赐宴羣臣赋诗裴度以疾不能赴文宗遣中使赐度诗仍赐御札曰朕诗集中欲得见卿唱和诗故令示此宣宗宣宗讳忱宪宗第十三子帝雅好儒士当时以大中之政有贞观之风焉宣宗精于聴断其手写诏勅为时荣遇诸宗承袭太宗之学皆以翰墨流传至宣宗复以行书称嘉兴天圣寺有唐宣宗真蹟昭宗昭宗讳晔懿宗第七子也帝攻书好文尤重儒术昭宗喜作书字钱镠以节制领浙右昭宗以衣襟书赐镠窦后髙祖太穆皇后窦氏京兆始平人隋定州緫管神武公毅之女也善书学类髙祖之书人不能辨工篇章而好存规诫则天皇后则天皇后武氏讳曌并州文水人也上元元年髙宗号天皇皇后号天后天下谓之二圣𢎞道元年为皇太后临朝称制天授元年后自称皇帝改国号周长安五年上后号曰则天大圣皇帝后初得晋王导十世孙方庆家藏书蹟摹搨把翫自此笔力益进其行书有丈夫气荐福寺天后飞白题额崇福寺武后题额周昇仙太子碑圣歴二年武后撰并行书延载初周允元除凤阁鸾台平章事证圣元年卒则天为七言诗伤之又自缮写时以为荣天后出新意増减前人笔画为十九字曰埊囝曌圀当时臣下章奏与天下书契咸用其字上官昭容上官昭容名婉儿西台侍郎仪之孙天性韶警善文章自通天以来内掌诏命掞丽可观帝即位进拜昭容景云中谥惠文千福寺额上官昭容书吕温上官昭容书楼歌序云贞元十四年友人崔仁亮于东都买得研神记一卷有昭容列名书缝处楚王智云楚王智云初名稚诠善射工书弈汉王元昌汉王元昌髙祖第七子也少好学善隶书武徳三年封鲁王贞观中授华州刺史转梁州都督改封汉王汉王元昌书受之于史陵汉王祖述羲献虽在童年已精笔意汉王善行书诸王仲季并有能名韩王曹王即其亚也韩王元嘉韩王元嘉髙祖第十一子也少好学聚书至万卷採碑文古蹟多得异本其修身洁已内外如一当代诸王莫能及者韩工于草行鲁王灵䕫鲁王灵䕫髙祖第十九子也少有美誉好学工草隶贞观五年封魏王改封燕王授幽州都督改封鲁王魏王泰魏王泰字惠褒太宗第四子也少善属文武徳三年封宜都王贞观二年改封越王徙封魏王太宗以泰好士爱文学特令就府别置文学馆任自引召学士泰撰括地志诏令付祕阁贞观二十一年进封濮王魏王鲁王即韩王之伦也曹王明曹王明太宗第十四子贞观二十一年受封显庆中梁州都督后歴虢蔡蘓三州刺史曹妙于飞白曹王明行书絶时飞白乱王右军有唐以来一人而已江都王绪江都王绪霍王元轨子多才艺善书画范阳王蔼范阳王蔼鲁王灵䕫次子封范阳王歴右散骑常侍髙宗与鲁王帖云叔艺韫多材慈深善诲蔼夙奉趋庭之训早擅临池之工闻其比来复爱飞白昨故戏操翰墨聊以示蔼嗣江王祎嗣江王祎呉王琨子抚异母弟祇以友称当袭封固让祇中宗嘉其意特封嗣江王开元时徙信安郡王天寳初以太子少师致仕石桥诗刻记嗣江王李祎登石桥寻王质观棊作五言后刺史韦公王之外孙刻其诗于桥下字画精妙诗有云薄烟羃逺郊遥岑没归翼杨用修以为仙诗谬也岐王范岐王范始名隆范避帝讳去二名初王郑改封衞俄降封巴陵进王岐为太常卿并州大都督左羽林大将军歴州刺史迁太子太傅开元十四年薨册书赠惠文太子范好学工书爱儒士聚书画皆世所珍太子瑛太子瑛始王真定进王郢开元三年立为皇太子二十五年废为庶人𤣥宗患谷洛嵗暴耗徭力诏李适之以禁钱作三大防曰上阳积翠月陂自是水不能患刻石着功诏永王璘书皇太子瑛署额永王璘永王璘长聪敏好学旣封肃宗初领荆州大都督俄又领山南江西岭南黔中四道节度使唐石台道徳经开元二十三年道门威仪司马秀等请于两京及天下应修宫斋等州皆立石台刋勒其经文御书其注皆诸王所书羣臣请立道徳经台奏答并书注诸王列名附唐𤣥宗诸子三十人字皆一体夀王清夀王清𤣥宗第十八子母武惠妃宠倾后宫宫中常唿为十八郎开元十三年封夀王二十三年改名瑁加开府仪同三司唐天章云篆碑隂文夀王清书在蜀州青城山临川公主临川公主韦贵妃所生下嫁周道务主工籀隶能属文髙宗立上孝徳颂帝下诏褒荅永徽初进长公主㤙赏卓异晋阳公主晋阳公主字明达幼字兕子文徳皇后所生主临帝飞白书下不能辨梁太祖太祖皇帝姓朱氏宋州砀山午沟里人名温更名晃太祖批荅贺表行书字体纯熟末帝末帝太祖第三子友贞也为人美容貌沉厚寡言雅好儒士末帝喜弄翰墨多作行书批勅大者盈尺笔势结宻有王氏羲献法后唐太祖太祖李克用云州刺史大同军防御使国昌子其先本号朱耶唐懿宗赐姓李僖宗即位拜大同军防御使昭宗封晋王庄宗同光元年追尊为皇帝谥曰武庙号太祖李克用题名正书中和五年二月今在曲阳县北岳庙中明宗明宗皇帝名嗣源千峰禅院勑后唐明宗行书天成元年立在山西泽州魏国夫人陈氏魏国夫人陈氏襄阳人也善书周世宗世宗皇帝本姓柴氏邢州龙冈人柴氏女适太祖是为圣穆皇后后兄子荣幼从姑长太祖家太祖遂以为子噐貌英竒善骑射通书史世宗神武之略氤氲盘礴发于笔端其运用处过人逺甚赐张昭诏有行书法吴呉王杨渭呉王杨渭行宻第二子初名瀛改名隆演字鸿源即吴王位改天祐十六年为武义元年谥曰宣弟溥僭号追尊为髙祖宣皇帝桓宣武草书十六字并呉王杨渭题在石扬休家南唐元宗南唐元宗景初名景通烈祖昪长子既立又改名璟庙号元宗徐铉曰嗣主工笔札始出合即命于庐山瀑布前构书斋为他日终焉之计及廹于绍袭遂舍为开先精舍元宗后主俱善书法元宗学羊欣后主学柳公权皆得十九元宗尝作浣溪沙二阕手写赐王感化后主即位感化以词札上后主感动赏赐感化甚优后主后主煜字重光初名从嘉景帝第六子善属文工书画后主善书作颤笔樛曲之状遒劲如寒松霜竹谓之金错刀作大字不事笔卷帛书之皆能如意世谓撮襟书江南后主传二王拨镫法江南李主手改表草笔力不减柳诚悬乃知今世石刻曽不得其髣髴江南李后主常于黄罗扇上书以赐宫人庆奴李主笔法称铁钩锁先主种氏先主种氏江西良家女性警悟通书计后主昭惠后周氏后主昭惠后周氏小字娥皇大司徒宗女通书史善音律尤工琵琶元宗赏其艺取所御琵琶时谓之烧槽者赐焉后病亟以元宗所赐琵琶及常臂玉环亲遗后主又自为书请薄𦵏保仪黄氏后主保仪黄氏江夏人后主选为保仪书学伎能多出于天性后主属意㑹小周专房品秩不加第以掌墨寳而已初元宗后主皆妙于笔札博收古书有献者厚赏之宫中圗籍万卷尤多钟王墨蹟皆系保仪所掌吉王从谦吉王从谦元宗第九子后主母弟也数嵗赋观碁诗后主赏叹久之从谦学晋二王楷法用宣城葛笔一枝酬十金劲妙甲于当时从谦号为翘轩寳帚后蜀太子𤣥喆𤣥喆字遵圣幼聦悟善隶书年十四封秦王尝自书姚崇口箴刻诸石广政二十五年立为皇太子后蜀嵗除日诸宫门各给桃符一对俾题元亨利贞四字时太子善书札选本宫䇿勲府桃符亲自题曰天垂余庆地按长春南汉刘䶮刘䶮初名巖上蔡人徙南海身长七尺垂手过膝末帝即位封南海王贞明三年即皇帝位国号大越改元干亨以赵光𦙍为兵部尚书平章事光𦙍自以唐甲族常怏怏思归䶮乃习为光𦙍手书遣使间道至洛阳召其二子及家属至光𦙍惊喜为尽心焉谥天皇大帝庙号髙祖䶮治昭阳殿亲书其榜呉越武肃王钱镠武肃王钱镠字具美杭州临安人梁郢王友珪册尊尚父末帝加天下兵马都元帅唐庄宗时自称呉越国王谥武肃太宗以王善于草隶遣中使取王草书笔蹟王以风恙手不能握笔命将往时所书绢圗草字遣世子惟濬因中使以进下诏奖谕又命王取平日所书隶书观看太宗大悦收取数幅武肃王札翰花随腕下星逐豪飞霭若游云细疑垂露钩刀向背未饶索肉芝筋㸃画方贠髙掩崔肥赵痩就中濡染碑额益见呈露锋铓四方仰之神踪一代称之墨寳王逸少若见甘避鴈行萧子云如逢大慙蝉翼钱尚父书号称当代入神品忠懿王俶忠懿王俶字文徳本名𢎞俶镠孙元瓘第九子颇知书雅好吟咏自编其诗数百首因陶谷奉使至江南求为之序善草书归朝后宋太宗一日遣使谓曰闻卿善草圣可写一二纸进来俶即以旧所书绢图上之诏书褒美因赐玉砚金匣一红緑象牙管笔龙鳯墨蜀牋盈丈纸皆百数太宗称忠懿王笔法入神品中外书学不能出其右俶喜翰墨善颠草斡旋盘结不减古人东汉刘承钧刘承钧旻次子少好学工书御定佩文斋书画谱卷十九御定佩文斋书画谱卷二十目録钦定四库全书御定佩文斋书画谱目录第二十卷歴代帝王书下宋太祖太宗真宗仁宗英宗神宗哲宗徽宗钦宗髙宗孝宗光宗宁宗理宗度宗曹皇后向皇后刘贵妃吴皇后刘婉仪杨皇后冀王惟吉越王元杰楚王元偁周王元俨信安王允宁呉王颢益王頵秀王子偁景献太子询临川郡王廼裕衞国大长公主魏国大长公主越国夫人王氏华国夫人韦氏辽太祖圣宗道宗天祚帝萧皇后宁王扎穆金熙宗世宗章宗元妃李氏瀛王瓌楚王宗雄金源郡王希尹元仁宗英宗泰定帝文宗顺帝太子阿裕尔实哩达喇顺徳王哈喇哈斯明太祖建文君成祖仁宗宣宗宪宗孝宗世宗神宗光宗荘烈帝李太后王妃晋恭王㭎晋荘王钟铉周定王橚周宪王有炖镇平王有爌湘献王柏蜀定王友垓蜀惠王申凿蜀成王譲栩宁献王权宁靖王奠培吉简王见浚辽惠王恩鑙韩昭王旭櫏文城王弥钳三城王芝垝枝江王致樨荆端王厚烇益端王祐槟安塞王秩炅保安王髙唐王齐东王娄妃杨妃安福郡主卷二十钦定四库全书御定佩文斋书画谱卷二十歴代帝王书下宗太祖太祖讳匡𦙍姓赵氏涿郡人后周恭帝禅位定有天下之号曰宋三代而降考论声明文物之治道徳仁义之风宋于汉唐盖无譲焉政和五年因建明堂有㫖徙秘书省出于外在宣徳门之东亦古东观类云秘书省自政和末既徙于东观之下宣和中间始告落上因踵故事为幸之御手亲持太祖皇帝天翰一轴以赐三舘诰羣臣曰世但谓艺祖以神武定天下且弗知天纵圣学笔札之如是也今付秘阁永以为寳于是大臣近侍因得瞻拜太祖书札有类颜字多带晚唐气味时时作数行经子语又间有小诗三四章皆雄伟豪杰骇动人耳目宛见万乗气度往往跋云铁衣士书似仄微所游戏翰墨也太祖尝有所书诗数幅天下一统四大字处分手札楷书三行传世人知寳爱太宗太宗讳炅初名匡乂改赐光义宣祖第三子性嗜学工文业多艺能五代以来笔札无体钟王之法几乎絶矣太宗在南宫留意翰墨自是学者书体丕变熙陵妙尽八法当时士大夫皆亲承指画太宗真造八法草入三昧行书无对飞白入神太宗方在跃渊留神墨妙断行片简已为时人所寳及既即位区内砥平朝廷燕宁万几之暇学书至于夜分巧倍前古体兼数妙英气竒采飞动超举圣神絶艺无得而名焉帝善篆隶草行飞白八分而草书冠絶尝语近臣曰朕君临天下亦有何事于笔研特中心好耳江东人能小草累召诘之殊不知向背也小草字学难究飞白字势罕工吾亦恐自此废絶矣盖深虑书法之缺坠而勤以兴之也太宗尝夜召书学葛湍问徐铉草书如何湍曰铉留心篆籀不闻草圣上曰铉尝见朕书否湍曰臣僚非诏赐无由得观上喜于轴中出御草书二纸曰一以赐汝一以赐铉上尝临幸祕阁出草书千字文赐李至勒石上曰千文乃梁武得破碑钟繇书命周兴嗣次韵而成理无足取若有资于教化莫孝经若也乃书以赐至前世钱未有草书者淳化中太宗皇帝始以宸翰为之既成以赐近臣崇宁大观御书钱盖袭故事也太宗皇帝肇修三舘更立祕阁于昇龙门左亲为飞白书额作賛刻石阁下雍熙三年十月朔上出飞白书赐宰相李昉等因谓曰朕退朝未尝虚度光隂读书外留意真草书近又学飞白昉等顿首谢至道二年六月出飞白书二十轴赐宰相吕端等人五轴又以四十轴藏祕阁字皆方圆数尺上曰飞白依小草书体与隶不同朕好之既久遂尽其法上撰赵普神道碑铭亲八分书以赐之端拱二年以御书急就章藏于祕阁刻石赐近臣太宗毎当暑月御书团扇赐馆阁学士太宗皇帝尝遣使购募古先帝王名臣墨帖集为十卷淳化三年冬诏刋之后大臣登二府皆以赐焉眞宗眞宗讳恒太宗第三子幼英睿姿表特异初学受经一览成诵天禧四年召近臣于龙图阁观御制文辞帝曰朕听览之余以翰墨自娯出御制七百二十二卷付宰臣眞宗在东宫太宗朂令学草书眞宗皇帝善草圣干兴元年三月丙子赐辅臣御飞白书各一轴初上未尝为飞白书一日见飞白笔遂取试书其体势遒劲有如夙习因以分赐焉十二月甲辰亲书唐贤诗分赐眞宗幸大名题诗宫壁数十篇字可大如斗遒健有法眞宗善书甚得晋人风度仁宗仁宗讳祯初名受益眞宗第六子景祐二年置迩英延义二阁冩尚书无逸篇于屏至和七年幸寳文阁为飞白书分赐从臣仁宗万几之暇无所翫好惟亲翰墨而飞白尤为神妙凡飞白以㸃画象物形而㸃最难工至和中有书待诏李唐卿撰飞白三百㸃以进自谓穷尽物象上亦颇佳之乃特为清净二字以赐之其六㸃尤为竒絶又出三百㸃外皇祐三年飞白书笔法二字赐讲读官皇祐以后毎岁重午节必赐飞白书扇天圣五年召辅臣至崇政殿赐织成御飞白字图蔡襄知制诰帝亲书君谟二字遣使持诏予之天圣五年九月召辅臣观御飞白书慈孝寺崇眞殿牓于承明殿崇眞殿者眞宗神御殿也十一月上亲篆慈孝寺碑额庆歴五年以寳相佛阁为慈尊阁御飞白书牓赐之宝元元年作舍人院阁上亲其牓曰紫微阁以赐之庆歴六年太平兴国寺重修太祖神御开先殿成上飞白书牓皇祐二年上将祀明堂太常礼院言明堂及门当为殿牓上曰二牓当亲书是日于禁中服鞾袍篆明堂二字飞白明堂之门四字自昼逮夜半而毕宣示羣臣又诏模刻二牓为副本颁二府及近侍皇祐中赐王曽碑曰旌贤又亲篆冦准碑曰旌忠赐碑额者二十二人嘉祐中御书五台眞容院寳章阁牓御篆文宣王庙门并殿牓至和二年飞白鳯翔上清宫牓仁宗字势皆有法度崇政延英之宣示飞白揭琳宫之牓篆额动感应之碑皆足以顕一时之荣遇英宗英宗讳曙濮安懿王允譲第十三子四岁仁宗飬于内皇祐七年立为皇子八年嗣皇帝位英宗皇帝最喜书儒臣王广渊以书得侍从治平元年英宗召辅臣观御篆孝严殿额于迎阳门又御篆贾昌朝碑又御书四民安康字赐司马光神宗神宗讳顼英宗长子天性好学至日晏忘食治平三年立为皇太子四年即皇帝位神宗皇帝喜徐浩书熙宁元丰间天下化之熙宁元年召辅臣观御书英徳殿牓于迎阳门元丰五年御崇政殿召辅臣观景灵宫御书十一殿牓哲宗哲宗讳煦神宗第六子元丰五年封延平郡王八年皇太后垂帘谕宰相王珪等曰皇子性荘重从学颕悟手冩佛书为帝祈福因出以示珪等所书字极端谨珪等称贺遂奉制立为皇太子戊戌即皇帝位先帝大喜钟王书迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句元祐五年召讲读官讲书读寳训赐御书诗一首上亲书姓名于后徽宗徽宗讳佶神宗第十一子崇宁元年籍元祐及元符末宰相文彦博等侍从苏轼等余官秦观等内臣张士良等武臣王献可等凡百有二十人御书刻石端礼门政和七年道箓院上章册为教主道君皇帝政和七年国子监辟廱御书大成殿榜宣和四年幸祕书省宣示御书千文十体书洛神赋行草近诗徽宗御府所储书其前必有御笔金书小楷标题子澶请铸小铁钱因范格以进徽宗大说御书宣和通寳四字为钱文裕陵作黄庭坚书体后自成一法徽宗行草正书笔势劲逸初学薛稷变其法度自号痩金书钦宗钦宗讳桓徽宗长子宣和七年嗣位靖康元年上手书裴度传赐李纲干道七年呉敏孙楠进一百轴刘愈进二轴八年毛奎孙劝进十轴毛勤进一百轴九年陈过庭孙述进十四轴张伯成进诏㫖一轴程邵进御笔八十八轴及东宫书诗赋各一轴并钦宗御书髙宗髙宗讳构字徳基徽宗第九子宣和三年封康王资性朗悟博学强记读书日诵千余言建炎元年即帝位于济州手诏巡幸东南迁都临安绍兴三十二年诏皇太子即位称太上皇帝处徳夀宫宋髙宗评书一卷亦名翰墨志髙宗以御书眞草孝经赐秦桧绍兴九年桧请刻之金石以传于后上曰世人以十八章童蒙书不知圣人精微之学皆出乎此朕因学草圣遂以赐卿岂足传后桧再三请乃从之髙宗即位十九年干戈之日居多乃能亲御翰墨作小楷以书周易尚书毛诗春秋左传全帙又节礼记中庸儒行大学经解学记五篇章草语孟悉送成均思陵妙悟八法留神古雅访求法书名画不遗余力清闲之燕展玩摹搨不少怠髙宗皇帝飞龙之初颇喜黄庭坚体格后又采米芾已而皆置不用颛意羲献父子手追心摹曽不数年直与之齐驱并辔绍兴十年御书太后玉册上曰学书必以钟王为法然后出入变化自成一家太上尝书玉堂二字赐学士周茂振鳞之刻石㕔上淳熙五年太上赐史少保御书四轴随驾宫人内官并赐金丝御书扇集芳园堂榭有名者曰蟠翠雪香翠巖倚绣挹露玉蕊清胜皆髙宗御扁髙宗诏书亲札云章奎画超古冠今孝宗孝宗讳眘字元永太祖七世孙秀王偁子绍兴二年育于禁中三十二年立为皇太子即皇帝位淳熙十六年传位皇太子帝之重华宫上尊号曰夀皇圣帝髙庙尝临兰亭赐夀皇于建邸云可依此临五百本隆兴三年虞允文使蜀太上赐御书圣主得贤臣颂上又为之制跋隆兴中上书崔寔政论赐辅臣淳熙三年太上赐官家御书急就章并金刚经官家却进御书眞草千文太上甚喜云大哥近日笔力甚进上起谢同皇太子蟠松下看御书诗萧燧知枢密院孝宗毎称其全䕶善类诚实不欺手书二十八将传以赐干道八年赐进士黄定等御书益稷谟淳熙中御书旅獒篇赐进士姚颖等书唐元稹牡丹诗扇赐吴琚书刘禹钖诗赐张子仁书杨杰二轩记赐子仁书白居易七徳舞赐翰林学士周必大御书梅诗赐歩帅岳建夀御书扇赐殿帅郭棣书杜牧战论赐皇太子御书诗赐濮王士輵永阳王居广书琅邪山诗赐呉琚书苏轼四诗石湖二字赐范成大淳熙十二年洪迈直禁林赐宸翰唐白居易诗一首宋鲍照舞鹤赋一轴聚景园清波门外堂扁皆孝宗御书孝宗笔法之妙明堂严宗祀之恭经阁崇奎章之奉赐书懋进士之训诗篇侈臣工之荣钩珥昭回超冠八法孝宗书有家庭法度光宗光宗讳惇孝宗第三子绍熙五年皇子嘉王即位尊为太上皇帝赵汝愚请立皇子嘉王为太子奉御批八字以奏太皇太后曰既有御笔卿当奉行皇甫履隐庐山光宗在东宫特书神泉二字庆元二年五月诏详定官许及之编次太上领尹日御笔为七十一册总目一册御笔六十五轴兵籍一册十一月上诣夀康宫恭进圣安夀仁太上皇帝领尹御笔案牍共七十一卷宁宗宁宗讳扩光宗第二子初封嘉王绍熙五年即皇帝位黄裳为嘉王府翊善毎岁诞节则陈诗以寓讽其后又以王所讲三经为诗三章以进王喜为置酒手书其诗以赐之端平二年御书张九龄进金镜事赐眞徳秀淳祐元年读仁皇训典终篇亲御奎章以礼记大学张载西铭吕大临克己铭程颢颜乐亭分赐辅臣赵与懽授万夀观使帝书安贫乐道植节秉忠字赐之呉渊拜资政殿大学士封金陵侯赐锦绣堂忠勤楼大字开禧皇帝亲御翰墨书崇道菴三字赐妙行先生包道成史守之退处月湖与慈湖诸公讲肄为乐宁宗书碧沚字赐之灵隐观宁宗御书沖隐菴宁宗书学髙宗理宗理宗讳昀太祖十世孙宁宗以为皇子嗣皇帝位理宗被选时史衞王当国私引入书院中试令冩字即大书朕闻上古衞王慄而起曰此天命也于是立储之意遂定教授郑清之日教昀为文购髙宗书俾习焉端平中赠杨畋讲读官御飞白书扇遣使特赐西湖一曲竒勋理宗御书度宗度宗讳禥太祖十一世孙父荣王与芮理宗母弟也寳祐元年立为皇太子景定五年即皇帝位秋壑遂初客堂度宗御书度宗书法体制不失家教曹皇后仁宗曹皇后眞定人枢宻使武惠王彬之孙也性慈俭重稼穑常于禁苑种谷亲蚕善飞白书慈圣曹太后工飞白盖习观昭陵落笔也先人旧藏一美字径二尺许笔势飞动用慈夀宫寳向皇后神宗向皇后河内人宰相敏中曽孙哲宗立尊为皇太后向皇后工行草刘贵妃刘贵妃其出单微入宫即大幸由才人七迁至贵妃政和三年卒谥曰明达贵妃临安人绍兴十八年入宫专掌御前文字工书画呉皇后髙宗吴皇后开封人博习书史又善翰墨髙宗内禅称太上皇后名所御殿曰慈福慈福皇太后喜亲翰墨尤爱兰亭尝作小楷一本全是王体流传内外故陆升之代刘珙造春帖子有云内仗朝初退朝曦满翠屏砚池深不冻端为写兰亭刘婉仪刘婉仪初入宫封宜春郡夫人寻进才人刘夫人建炎间掌内翰文字及写宸翰字髙宗甚眷之杨皇后宁宗杨皇后㑹稽人颇涉书史知古今皇子即位尊曰皇太后杨皇后书法类宁宗太清宫宁宗时建杨太后书道徳经石幢冀王惟吉冀王惟吉字国祥太祖孙燕王徳昭子终感徳军节度使好学善属文雅善草隶飞白眞宗次为七卷御制序命藏祕阁其子守节以父所书眞草千文以献诏书褒答仍付史舘明道二年封冀王越王元杰越王元杰字明哲初名徳和太宗子颕悟好学善属词工草隶飞白建楼贮书二万卷谥文惠楚王元偁楚王元偁字令闻太宗子谥恭惠有集三卷笔札一卷上为制序藏之祕阁周王元俨周王元俨太宗子少竒颕喜聚书好为文词颇善二王书工飞白谥恭肃诏以元俨墨迹及所为诗分赐宰臣余藏祕阁信安王允宁信安王允宁字徳之太宗孙商王元份子喜读唐史通知近朝典故工虞世南楷法眞宗赐诗激赏之终武定军节度使赠信安郡王谥僖简吴王颢吴王颢字仲明初名仲糺英宗次子谥曰荣天资颖异尤嗜学工飞白好图书博求善本神宗嘉其志尚毎得异书亟驰使以示益王頵益王頵初名仲格英宗第四子谥端献端重明粹少好学长博通羣书工飞白篆籀益王留意翰墨尝效唐𤣥度梦英作篆籀十八体又复出衆体之外作八体学者多宗之尝尽六幅绢作一字笔力神俊非积学不能秀王子偁秀王子偁秦惠康王之后髙宗族兄也子伯琮被选入宫是为孝宗累官左朝奉大夫赠太师中书令封秀王谥安禧孝宗受禅称皇伯王庭珪跋谢仲振所藏秀王帖后云秀王初筮仕时与开封谢仲振为代于淮阳军幕中厥后或以事至东都必先寻访叙旧故接慇勤通书必亲洒墨英风义气表表出常情之外使人叹仰景献太子询景献太子询燕王后艺祖十一世孙初名与愿宁宗既失兖王取与愿飬于宫中开禧元年立为皇太子景献太子书法学髙孝两朝临川郡王廼裕临川郡王廼裕景献太子子书学髙孝两朝笔法衞国大长公主衞国太长公主太祖女嫁驸马都尉李遵朂善笔札喜图史能为歌诗魏国大长公主魏国大长公主英宗第二女神宗时封蜀国公主下嫁左衞将军王诜好读古文章喜笔札越国夫人王氏越国夫人王氏端献王頵之妻作篆隶有古法华国夫人韦氏华国夫人韦氏魏惠献王恺妻特封韩魏两国夫人谢翺翠鏁亭避雨诗云仰面无所覩梁间有题字问此何人书婉娩有弱气云昔魏王妃学书似李衞乗云到此山洒墨在空翠自注云亭有魏王妃所题字尚新王尝以成徳军节度使鎭明故妃至其处辽太祖太祖姓耶律氏讳亿字安巴坚字多尔济契丹耶律穆噜人太祖多用汉人教以隶书之半増损之制契丹字数千以代刻木之约圣宗圣宗讳隆绪小字文殊努景宗皇帝长子幼喜书翰十岁能诗道宗道宗讳洪基字纳琳小字扎拉兴宗皇帝长子道宗喜作字尝有所书秦越大长公主舍棠隂坊第为大昊天寺碑及额今在燕京旧城辽大昊天寺碑道宗皇帝书天祚帝天祚皇帝字延宁小字阿古道宗之孙马人望判南京三司使事以年老改南院宣徽使天祚手书宣马宣徽四字诏之末帝亦能书常奉道宗勅冩五子之歌行于时萧皇后道宗萧皇后小字观音枢宻使惠之女工诗善谈论清宁初立为懿徳皇后干统初追谥宣懿皇后萧皇后善书宁王扎穆宁王扎穆字唿喇济世宗第三子敏给好学通契丹汉字能诗封宁王金熙宗熙宗讳亶本讳哈喇太祖孙景宣皇帝子庙号闵宗大定二十七年改庙号熙宗熙宗制女直字与完颜希尹所制字俱行希尹所撰谓之女直大字熙宗所撰谓之女直小字世宗世宗讳雍本讳乌禄太祖孙睿宗子也章宗明昌元年勅外路求世宗御书世宗御书田不伐望月婆罗门引元好问有诗云承平旧物霓裳谱寳气辉辉映千古章宗章宗讳璟小字玛达噶显宗嫡子世宗十八年封金源郡王始习本朝语言文字及汉字经书二十九年即皇帝位改元明昌金章宗之母乃徽宗某公主之女也故章宗凡嗜好书札悉效宣和字画尤为逼真金国之典章文物惟明昌为盛庆夀寺旧有石刻金章宗飞渡桥飞虹桥六大字章宗喜作字专师宋徽宗痩金书元妃李氏章宗元妃李氏师儿大定末以监户女子入宫是时宫教张建教宫中师儿与诸宫女皆从之学章宗问建宫教中女子谁可教者建对曰就中音声清亮者最可教章宗以建言求得之章宗好文辞妃性慧黠能作字知文义遂大爱幸明昌四年封为昭容明年进封元妃瀛王瓌瀛王瓌本名桓笃郓王悰之同母弟也工诗精于骑射书艺女直大小字章宗即位封瀛王谥文敬楚王宗雄楚王宗雄本名摩啰欢康宗长子好学嗜书尝从上猎误中流矢而神色不变恐上知之而罪及射者既拔去其矢託疾归家卧两月因学契丹大小字尽通之大定二年追封楚王谥威敏金源郡王希尹金源郡王希尹本名古绅罕都之子也太祖命希尹撰本国字备制度希尹乃依倣汉人楷字因契丹字制度合本国语制女直字天辅三年八月字书成太祖大悦命颁行之熙宗即位封金源郡王谥贞宪元仁宗仁宗讳阿裕尔巴里巴特喇成宗次子武宗之弟邓文原题延祐宸翰诗序云仁宗亲洒宸翰昭示龙光忝备臣僚咸増鼔舞英宗英宗讳硕廸巴拉仁宗嫡子英宗怡情觚翰尝见宋宣和手勅卷首御题四字又别楮日光照吾民月色清我心十字一琴上至治之音四字皆雄健纵逸而刚毅英武之气发于笔端至治二年命国工绘中书右丞相拜珠像勅翰林侍讲学士袁桷为之賛御书唐皮日休诗吾爱房与杜魁然眞宰辅黄阁三十年清风亿万古之诗以赐之泰定帝泰定帝讳伊苏特穆尔世祖嫡曽孙晋王噶玛拉长子英宗叔也泰定间陈楚舟使南番番王遗以金珠舟却之使还上亷其却赂状御书雪蓬二字赐之以为舟号勅建御书阁以旌之文宗文宗讳图卜特穆尔武宗次子明宗之弟文宗作字有晋人法度奎章阁有灵壁石竒絶名世御书其上曰奎章𤣥玉天歴二年文宗建奎章阁命虞集撰记御书刻石识以天歴之寳或加用奎章阁寳应赐者必阁学士持诣榻前四复奏然后予之元文宗临唐太宗永懐二字以赐库库子山顺帝顺帝名托欢特穆尔明宗长子上潜邸广西时书方谷二字赐臣毛遇顺谨賛曰皇徳渊靓泊如太虚海上浴日惟书为娱元统元年皇帝御明仁殿特书闲闲看云四大字赐𤣥教大宗师特进上卿呉全节于是摸刻饰以金碧赍归而揭之布衣臣李存言曰圣心之安神气之和盖溢于笔墨之外不但度越前代有非专门白首所能企及谨稽首而为之賛曰皇帝践祚尚于文徳伟哉天逰先此翰墨惟大宗师实方外臣应时顺事岂必隐沦故山之西有宇明静异其扁揭昭乃修省燕闲特书龙相鳯并焕乎天章谁其能名微臣何有四海颂声庚申帝改奎章阁为宣文留心翰墨所书大字严正结密太子阿裕尔实哩达喇太子阿裕尔实哩达喇顺帝长子太子风仪俊迈性资英伟帝于东宫建端本堂置贤师𫝊以教之知好学喜作字真楷遒媚得虞永兴之妙欧阳𤣥云皇太子习大书端本堂上命庋其所书记之于籍或以赐近侍宫臣则录所赐人姓名而登载之慎重之至也宣文阁授经郎郑深得侍砚席所赐麟鳯二大字若曰同居为国家之瑞有若麟鳯云尔笔法方严意度闲暇天纵不凡顺徳王哈喇哈斯顺徳王哈喇哈斯威喇诺尔氏善骑射工国书雅重儒术至大元年追封顺徳王谥忠献明太祖太祖讳元璋字国瑞濠州人也姓朱即皇帝位定天下之号曰大明庙号太祖义乌黄昶引见于西苑上爱昶有俊才挥豪赋一诗赠之字大如斚休宁朱学士允升预参帷幄尝请留宸翰以光后圃书楼上亲书梅花初月楼以赐之太祖赐臣下御札甚多如中山王宋学士者勿论方驻跸徽州时御书一札赐汪同子孙寳藏于家太祖神明天纵黙契书法御书第一山三大字于鳯阳龙兴寺端严遒劲妙入神品万歴中阁臣申时行于故牍中得髙皇帝御笔七十六道装潢以进建文君建文君讳允炆懿文太子次子髙皇帝孙也董伦典教滇南建文在东宫怜其老且逺去赐白金若干镒及即位召拜礼部侍郎兼翰林学士御书怡老堂扁及髹几玉鸠杖各一以赐之伦上表谢略云桓荣设几杖于太常不闻宸翰之赐晏殊题旧学于神道未见几杖之颁成祖成祖讳棣太祖第四子也太祖分封诸王以燕元旧京择可镇服者居之以封上建文四年起兵靖难即天子位成祖赐太子少师姚广孝七十夀诗二首御书用紫粉金龙笺题云八月十三日有为善最乐图书少师携至常熟入余庆书院谒文靖公祠其守僧净心少同衣钵谓之曰御书有余庆二字留此永镇山门今在院中仁宗仁宗讳髙炽太宗嫡长子也与宫僚邹济王汝玉徐善述等讲说诗书修词赋之业日记万言辞翰并精仁宗万几之暇留意翰墨尝临兰亭帖赐沈度意法神韵唐之太宗不能过也宣宗宣宗讳瞻㙋仁宗嫡长子也读书一目数行尽袠皆举经史百家莫不渉意翰墨图画随意所在尽极精妙宣宗赐程南云草书歌云朕几务之暇游心载籍及徧观古人翰墨有契于懐尝赋草书歌以寓意焉以尔日侍之劳书以赐之草书所自何所授初变楷法为章奏当时作者最得名崔瑗杜度张伯英三人真迹已罕见后来继之有羲献笔端变化妙入神逸态雄姿看劲健风惊电掣浮云飞蛟龙奋跃勐虎驰汉晋草法千载师张颠藏真亦絶竒一代精艺才数辈遗墨千人万人爱固知顿挫出腕力亦用飞动生神采古来篆籀今已譌何况隶草譌愈多吾书岂必论工致诚悬有言当黙识宣宗书出沈华亭兄弟而能于圆熟之外以遒劲发之宣宗时三杨蹇夏诸贤辅政泰交之际常有御制诗歌必亲洒宸翰赐之行云流水飞动笔端真天藻也其上紫泥为广运之寳宪宗宪宗讳见深英宗长子也时御翰墨作为诗赋以赐大臣诸司章奏手自披閲字画差错亦蒙清问臣下益兢业职事莫敢或欺宪宗尝手题张三丰画像圣藻仙容两絶尘表孝宗孝宗讳祐樘宪宗子也时览记孝经尚书家礼大明律四种书皆有日课有疑义即召问法吏儒臣学士张元祯上疏劝经筵讲太极西铭诸书索太极图观之曰天生斯人开朕也王鏊孝庙御书赞云奋豪落纸思入混茫气吞颜栁势压钟王渊停岳峙玉质金相孝宗酷爱沈度笔蹟日临百字以自课又令左右内侍书之世宗世宗讳厚熜兴献王长子也武宗无子嗣皇帝即位御制西苑赋使大学士孚敬尚书时相度共和因手书赋赐三臣彚曰咏和录嘉靖五年刑部尚书赵鑑致仕陛辞上特制诗一首书于龙牋赐之以宠其行御书视日仪刻石礼部寅清堂前昌平九龙池上有粹泽亭亭池两榜世宗皇帝御书也昌平东山口有小山曰平台山成祖尝驻跸焉嘉靖十七年上幸平台山御题圣蹟二字神宗神宗讳翊钧穆宗子留心翰墨毎擕大令鸭头九帖虞世南临乐毅论米芾文赋以自随劝学诗一章御书赐太监孙隆刻石呉中上初即位好为大书内使环立求书者尝数十纸而外廷臣僚得受赐者惟内阁讲臣而已所赐江陵如弼予一人永保天命尔惟麴糵汝作盐梅及捧日精忠堂阁之扁字画遒劲鸾回鳯舞时圣龄十余岁矣甲戍四月赐辅臣张公居正宅揆保衡四字吕公调阳同心夹辅四字六卿正己率属各一讲臣六人责难陈善各一六人者丁公士美何公洛文陈公经邦许公国申公时行王公家屏也丙子张公位及慎行补入讲幄上顾相君曰新讲官二人尚未赐与大字内使已濡墨竢上遂大书二幅赐位及慎行字画比赐诸公者稍大荘劲胜前时御龄已十五矣万歴二年三月辛丑颁给御书于㑹极门责难陈善五幅赐日讲官丁士美等敬畏二幅赐正字官徐继申等武清侯别业西北水中起髙楼五楹楼上复起一台俯瞰玉泉诸山御书青天白日四字于中东西书光华干坤相对字各长二尺余神宗皇帝序草韵辨体一书颇备古今翰墨之变又御书金折扇赐诸宫人则行体也光宗光宗讳常洛神宗子毛尚忠为工部主事光宗在东宫识其才手书承恩堂额赐之荘烈帝荘烈帝讳由检光宗第五子熹宗弟初封信王崇祯元年书敬天法祖扁额悬大殿两楹书人心惟危道心惟微惟精惟一允执厥中十六字崇祯皇帝草书秀润娟好自题视民如伤望道未见八字于便殿李太后李太后神宗生母也东安人神宗在位上尊号慈圣宣文明肃皇太后尝书谦谨持家四字以贻其父李公公戒饬子孙母敢傲慈夀寺神宗为慈圣皇太后建也寳藏阁系圣母御笔题李武清园方十里正中挹海堂堂北亭置清雅二字明肃太后手书也王妃王妃燕京人能诗工书以才色得幸于武宗侍幸蓟州温泉题诗自书刻石今石刻尚存晋恭王㭎晋恭王㭎国太原髙后生恭王髙皇帝第三子尝命臣僚集钟王帖中㪚逸字编成文句併千字文刻石传世晋荘王钟铉晋荘王钟铉宪王之子髙皇帝曽孙也博古喜法书尝以绛帖岁久断脱采旧所藏古今名人墨蹟摹刻以传号曰寳贤堂集古法帖周定王橚周定王橚髙皇后生初封呉国钱塘改封周国开封好学能词赋工书制元宫词百章时人以比之三辅黄图周宪王有炖周宪王有炖定王子博学善书制乐府新声大梁人歌舞之宪王集古名迹十卷手自摹临勒石传世名曰东书堂法帖宪王书法真行醇婉无一笔失度特少腕力乏风格耳镇平王有爌镇平王有爌周定王子工诗歌书画湘献王柏湘献王柏髙皇帝第十一子洪武十一年受封建国于荆州幼而粹美读书恆至夜分毎出入以缥囊盛书自随或遇佳山水必徘徊终日刻石纪事诗歌丰腴书法遒劲平居被服雅如建文初有䜛之者阖宫自焚成祖靖难闻之嗟悼不已谥曰献蜀定王友垓蜀定王友垓善草书天顺七年以世子嗣蜀惠王申凿蜀惠王申凿懐王弟懐王无子以通江王进封好学能文亦善书蜀成王譲栩蜀成王譲栩好学善书成王蜀献王五世孙昭王之子也王好学手不释卷日观经史临法书作诗属对皆有程要宁献王权宁献王权髙皇帝第十六子也始封大宁徙南昌神姿秀朗慧心天悟始能言自称竒士好古博学旁通释老着述甚冨兼善书法着书评一卷宁靖王奠培宁靖王奠培号竹林嬾仙献王孙干疎髯尤敏于学修文辞造语惊絶书法矫洁遒劲必自剏结搆不肯袭古毎书成尽捜古帖偶一字同弃去更书吉简王见浚吉简王见浚睿皇帝第五子也英宗复辟改元天顺封为吉王乐游岳麓书院访古哲贤遗迹命工梓先圣图及尚书以时诵观暇则挥藻搦翰披贾太傅新书辽惠王恩鑙辽惠王恩鑙成化十六年嗣明睿端肃博通羣籍为文雄健诗律精雅尤善大书韩昭王旭櫏韩昭王旭櫏少颖异不羣学问忠孝能诗文善书文城王弥钳文城王弥钳颖哲俭素善诗赋及书隶广置园圃亭榭以延賔客士大夫过南阳皆造门求见三城王芝垝三城王芝垝唐宪王子也博通羣籍所作行草人称絶妙枝江王致樨枝江王致樨字仲馨王之六世祖为髙皇帝第十四子天性颖异喜读书工晋唐楷书荆端王厚烇荆端王厚烇荆宪王𤣥孙也鋭思典籍尤以篆隶着名益端王祐㯽益端王祐㯽宪宗子国建昌好书史工楷篆安塞王秩炅安塞王秩炅庆靖王季子髙皇帝诸孙也好读书善文精楷书自称沧洲野客保安王保安王号中和道人尝临十七帖刻石行于世髙唐王齐东王髙唐王齐东王王世贞云二王深于玉筯及大小篆娄妃娄妃书倣詹孟举楷书千文极佳江省永和门并龙兴普贤寺额其笔也后人以其贤不忍更之杨妃杨妃书法赵文敏颇得笔意但偏锋耳安福郡主安福郡主宁靖王奠培之长女下嫁宣圣五十八世孙景文天顺元年封安福郡主工草书能诗御定佩文斋书画谱卷二十御定佩文斋书画谱卷二十一目録钦定四库全书御定佩文斋书画谱目録第二十一卷歴代帝王画黄帝虞画嫘后汉明帝魏髙贵乡公呉吴王赵夫人晋明帝梁元帝豫章王综南郡王大连武烈世子方等北齐广宁王孝珩隋炀帝唐髙祖太宗中宗𤣥宗昭宗汉王元昌韩王元嘉滕王元婴江都王绪嗣滕王湛然宁王宪五代南唐后主李煜蜀后主后金氏吴越王钱镠宋仁宗徽宗髙宗刘贵妃刘婉仪周王元俨景王宗汉益王頵郓王楷汉王士遵景献太子询临川郡王廼裕越国夫人王氏辽圣宗兴宗金海陵王显宗元文宗小薛太子明太祖宣宗宪宗孝宗周定王橚周宪王有炖镇平王有爌宁靖王奠培唐成王弥鍗岷靖王彦汰三城王芝垝富顺王厚焜乐安端简王拱攞枝江王致樨浦阳王湘王辽王衡阳王永宁王建安王钟陵王潞王鲁王肃王卷二十一钦定四库全书御定佩文斋书画谱卷二十一歴代帝王画黄帝黄帝者少典之子姓公孙氏名曰轩辕黄帝以四岳皆有佐命之山乃命潜山为衡岳之副帝乃造山躬冩形象以为五岳真形之图虞画嫘画嫘説文云舜妹也画始扵嫘故曰画嫘世但知封膜作画不知自舜妹始客曰惜此神技创于妇人余曰嫘尝脱舜于瞍象之害则造化在手堪作画祖后汉明帝明帝讳庄光武第四子也庙曰世祖帝雅好图画别立画室又创立鸿都学以积竒艺诏博洽之士班固贾逵取诸经史事命上方画工图画谓之画賛魏髙贵乡公髙贵乡公讳髦字彦士文帝孙东海定王霖子也曹髦之蹟独髙魏代有祖二疏图盗跖图黄河流势新丰放鸡犬图传于代又有于陵子黔娄夫妻圗吴吴王赵夫人吴王赵夫人丞相赵达妹善书画巧妙无双权思得善画者图山川地形夫人乃进所写江湖九州山岳之势晋明帝明帝讳绍字道畿元皇帝长子也幼而聪哲为元帝所宠异雅好文辞又习武艺庙号肃祖彭城王纮上言乐贤堂有先帝手画佛像经寇难而此堂犹存宜勅作颂明帝有豳诗七月图毛诗图二列女二史记列女图二杂鸟兽五游清池图息徒兰浦图杂畏鸟图洛神赋图游猎图杂禽兽图东王公西王母图洛中贵戚图穆王宴瑶池图汉武回中图瀛洲神图人物风土图传于代又画列女禹㑹涂山殷汤伐桀图晋明帝师于王廙明帝画本师王廙而沉着过之梁元帝元帝讳绎字世诚小字七符武帝第七子也始封湘东王帝工书善画自图宣尼像为之賛而书之时人谓之三絶梁元帝画职贡图外国酋渠诸蕃土俗本末仍各图其来贡者之状帝任荆州刺史日画蕃客入朝图武帝极称善又有游春苑白麻纸图鹿图师利图鹣鹤陂泽图芙蓉醮鼎图并有题印传扵后梁元帝撰山水松石格梁元帝尝画圣僧武帝亲为賛之豫章王综豫章王综字世谦武帝第三子也尚书仆射徐勉出镇襄阳王饷以白团扇图伐檀之诗南郡王大连南郡王大连字仁静简文第五子也少俊爽能属文举止风流雅有巧思妙达音乐善丹青大清元年为东扬州刺史大宝元年封南郡王武烈世子方等武烈世子方等字寔相元帝长子也少聪敏有俊才善骑射尤长巧思拜都督赠侍中中军将军扬州刺史先谥忠壮元帝即位改谥武烈方等尤能冩真坐上賔客随意㸃染即成数人问童儿皆识之有龙马出渥洼图北齐广宁王孝珩广宁王孝珩文襄第二子也位至大司马好缀文有技艺尝扵听事壁自画一苍鹰见者皆以为真又作朝士图亦当时之妙絶隋炀帝炀帝姓杨氏讳广一名英小字阿𡡉髙帝第二子炀帝撰古今艺术图五十卷既画其形又説其事隋帝扵东京观文殿后起二台东曰妙楷台藏自古法书西曰宝蹟台收自古名画唐髙祖髙祖讳渊字叔德姓李氏陇西成纪人太宗太宗讳世民髙祖次子也中宗中宗讳显髙宗第七子也𤣥宗𤣥宗讳隆基睿宗第三子也张彦远云唐髙祖神尧皇帝太宗皇帝中宗皇帝𤣥宗皇帝并神武圣哲艺亡不周书画备能墨竹肇自明皇昭宗昭宗讳晔懿宗第七子也光化元年昭宗还长安自为韩建画像汉王元昌汉王元昌髙祖第七子太宗之弟少博学能书画武德十年封汉王汉王元昌画汉贤王图汉王天人之姿博综伎艺颇得风韵自然超举碣馆深崇遗迹罕见在上品二阎之上汉王元昌善画马笔蹟妙絶后无人见画鹰鹘雉兎见在人间佳手降叹矣韩王元嘉韩王元嘉髙祖第十三子贞观十年封韩王韩王善画龙马虎豹滕王元婴滕王元婴髙祖第二十二子贞观十三年受封终隆州刺史赠司徒滕王元婴亦善画宋欧阳修云王建宫词多言唐宫禁中事如内中数日无唿唤传得滕王蛱蝶图滕王元婴新旧唐书皆不着其所能惟名画録略言其善画亦不云其工蛱蝶也又画断云工扵蛱蝶及见扵建诗尔或闻今人家亦有得其图者滕王元婴善丹青喜作蜂蝶朱景𤣥尝见其粉本谓能巧之外曲尽精理不敢第其品格江都王绪江都王绪霍王元轨之子太宗犹子也多才艺善书画鞍马擅名垂拱中官至金州刺史江都王善画雀蝉驴子应制明皇潞府十九瑞应图实造神极妙杜甫观曹将军画马图诗云国初已来画鞍马神妙独数江都王嗣滕王湛然嗣滕王湛然茂宗子天宝十一载封滕王十五载从幸蜀除左金吾将军湛然善花鸟蜂蝶贞元四年任殿中监曽以画进嗣滕王善画蜂蝉燕雀驴子水牛曽见一本能巧之外曲尽情理宁王宪宁王宪本名成器睿宗长子也拜左卫大将军睿宗将建储贰以成器嫡长而𤣥宗有讨平韦氏之功意久未定成器涕泣固让言甚切至乃许之开元四年避昭成皇后尊号改名宪封为宁王宁王善画马开元兴庆池南华蕚楼下壁上有六马衮尘图内明皇最眷爱玉面花骢谓无纤悉不备风鬃雾鬛信伟如也后壁唯有五马其一者失去信知神妙将变化俱也五代南唐后主李煜南唐后主李煜字重光初名从嘉景第六子嗣立后主善属文工书画后主才识清赡书画兼精尝观所画林木飞鸟远过常流髙出意外金陵王相家有杂禽花木李忠武家有竹枝图皆稀世之玩李煜政事之暇寓意丹青颇到妙处自称钟峰𨼆居又曰钟隠后主画清爽不凡别为一格又能为墨竹画风虎云龙圗有霸者之略蜀后主后金氏后主后金氏名飞山成都人也年十六姿容絶世兼擅绘事干德初选入掖庭后册立为皇后吴越王钱镠吴越王钱镠字具美杭州临安人梁太祖即位封镠吴越王吴越王钱镠画墨竹宋仁宗仁宗讳祯初名受益英宗第六子仁宗皇帝天资颖悟圣艺神竒遇兴援豪超逾庶品伏闻齐国献穆大长公主丧明之始亲画龙树菩萨命待诏镂板印施旧有家藏御画御马一匹其毛赭白玉衔勒上有宸翰题云庆歴四年七月十四日御画兼有押字印宝兼曽见张文懿家有小猿一轴仍闻禁中有天王菩萨像张丞相孙德淑収仁宗画黑猿上有小御宝画竒甚徽宗徽宗讳佶神宗第十一子国朝诸王弟多嗜富贵独祐陵在藩时嗜玩早不凡所事者独笔研丹青图史射御而已当绍圣元符间年始十六七扵是盛名圣誉布在人间识者已疑其当璧矣初与王晋卿诜宗室大年令穰往来二人者皆喜作文辞妙图画而大年又善黄庭坚故祐陵作庭坚书体后自成一法也时亦就端邸内知客吴元瑜弄丹青元瑜者画学崔白书学薛稷而青出于蓝者也后人不知往往谓祐陵画本崔白书学薛稷凡斯失其源派矣徽宗皇帝天纵将圣艺极扵神即位未几因公宰奉清闲之宴顾谓之曰朕万几余暇别无他好惟好画耳故祕府之藏充牣填溢百倍先朝又取古今名人所画上自曹不兴下至黄居宷集为一百帙列十四门总一千五百件名之曰宣和睿览集盖前世图籍未有如是之盛者也于是圣鉴周悉笔墨天成妙体衆形兼备六法独扵翎毛尤为注意多以生漆㸃睛隠然豆许髙出纸素㡬欲活动衆史莫能也政和初尝冩仙禽之形凡二十题曰筠庄纵鹤图或戏上林或饮太液翔鳯跃龙之形警露舞风之态引吭唳天以极其思刷羽清泉以致其洁并立而不争独行而不倚闲暇之格清迥之姿寓扵缣素之上各极其妙而莫有同者焉已而又制竒峰散绮图意匠天成工夺造化妙外之趣咫尺千里其晴峦叠秀则阆风羣玉也明霞纾綵则天汉银潢也飞观倚空则仙人楼居也至扵祥光瑞气浮动扵缥缈空明之间使览之者欲跨汗漫登蓬瀛飘飘焉峣峣焉若投六合而隘九州也五年三月上已赐宰臣以下燕扵琼林侍从皆预酒半上遣中使持大盃劝饮且以龙翔池鸂鶒图并题序宣示羣臣凡预燕者皆起立环观无不仰圣文覩奎画賛叹乎天下之至神至精也其后以太平日久诸福之物可致之祥凑无虚日史不絶书动物则赤乌白鹊天鹿文禽之属扰扵禁籞植物则桧芝珠莲金柑骈竹𤓰花来禽之类连理并蔕不可胜纪乃取其尤异者凡十五种写之丹青亦目曰宣和睿览册复有素馨末利天竺婆罗种种异产䆒其方域穷其性类赋之扵咏歌载之扵图绘续为第二册已而玉芝竞秀扵宫闼甘露宵零扵紫篁阳乌丹兎鹦鹉雪鹰越裳之雉玉质皎洁鸑鷟之雏金色焕烂六目七星巢莲之龟盘螭翥鳯万嵗之石并干䨇叶连理之蕉亦十五物作册第三又凡所得纯白禽兽一一写形作册第四増加不已至累千册各命辅臣题跋其后实亦冠絶古今之美也徽宗尤善墨花石作墨竹𦂳细不分浓淡一色焦墨丛密处微露白道自成一家画后押字用天水及宣和政和小玺或用瓢印虫鱼篆文髙宗髙宗讳构字德基徽宗第九子髙宗书画皆妙作人物山水竹石自有天成之趣上用干封印晚居北内多用太上皇帝之宝德夀殿宝御府图书刘贵妃刘贵妃临安人绍兴十八年入宫专掌御前文字工书画画上用奉华堂印刘婉仪刘婉仪初入宫封宜春郡夫人寻进才人刘夫人善冩人物得古人笔法髙宗甚爱之周王元俨周王元俨太宗子谥恭肃恭肃王名重戚藩精扵像物尝观所画鹤竹雪毛丹顶传警露之姿翠叶霜筠尽含烟之态亦尝自朽十六罗汉令蜀人尹质描染稜稜风骨非常格所能及景王宗汉景王宗汉英宗幼弟累拜保宁军留后邺国公东阳安康郡王元符初以彰德军节度使检校司空嗣濮王大观三年赠太师追封景王谥孝简善画尝作八鳫圗人称其工嗣濮王宗汉作芦鳫有佳思米元章题诗曰偃蹇汀眠鳫萧梢风触芦京尘方满眼速为唤花奴又曰野趣分弱水风花剪鑑湖尘中不作恶为有邺公图元章许予甚严诗意如此则可知其含豪运思矣景王宗汉无声色之好惟以丹青自娱气韵潇洒益王頵益王頵初名仲格英宗第四子谥端献端献王頵戏作小笔花竹蔬果与夫难状之景粲然目前以写墨竹其茂梢劲节吟风㵼露拂云筛月之态无不曲尽其妙复善虾鱼蒲藻古木江芦有沧洲水云之趣非画工所得以窥其藩篱也郓王楷郓王楷徽宗第三子初名焕始封魏国公进髙密郡王厯十一节度使政和八年廷䇿进士唱名第一超拜太傅改王郓郓王禀资秀拔为学精到性极嗜画颇多储积凡得珍图即日上进而御府所赐亦不为少复皆絶品故王府画目至数千计又复时作小笔花鸟便面克肖圣艺今秘阁画目有水墨笋竹及墨竹蒲竹等图郓王善画花鸟极为精到尤善墨花但用墨麤欠生动耳汉王士遵汉王士遵髙宗之叔善人物山水着色景颇似李昭道绍兴间一时妇女服饰及琵琶院面所作多以小景山水寔始扵士遵其笔超俗景献太子询景献太子询燕王后艺祖十一世孙初名与愿开禧元年立为皇太子景献太子善画竹石临川郡王廼裕临川郡王廼裕景献太子子尤工墨竹喜作挂屛长竿枝梢旁出如檐底乍见浓墨猎猎颇具掀舞之态题诗其上用善雅堂印越国夫人王氏越国夫人王氏端献王妇王审琦后以淡墨冩竹整整斜斜曲尽其态见者疑其影落缣素辽圣宗圣宗讳隆绪小字文殊努十嵗能诗既长精射法晓音律好绘画兴宗兴宗讳宗真字雅布济小字济古尔圣宗长子郭若虚曰皇朝与大辽驰礼继好息民旷古未有庆歴中其主以五幅缣画千角鹿图为献旁题年月日御画上命张图扵太清楼下召近臣纵观次日又勅中闱宣命妇观之毕藏扵天章阁金海陵王海陵王亮字元功本讳廸古辽王宗干第二子在位十二年大定初降封为海陵郡王谥曰炀海陵炀王以才艺自矜好冩方竹亦有竒致尝遣使入宋藏画工扵衆中潜冩西湖图归国而绘已象扵吴山最髙处因有立马吴山第一峰之句显宗显宗讳允恭本讳唿塔噶世宗第二子章宗父世宗即位封楚王置官属赐名允廸专心学问与诸儒臣讲议扵承华殿燕闲观书乙夜忘倦显宗画獐鹿人马学李伯时墨竹自成一家虽未臻神妙亦不涉流俗章宗每题其籖元文宗文宗讳图卜特穆尔武宗次子明宗弟也文宗居金陵时命房大年画京都万嵗山大年辞以未尝至其地上索纸为布画位置令按藁图上格法遒整虽专工所莫及小薛太子小薛太子泰定皇帝次三子邓文原题小薛王画鹿云礼乐河间雅好儒曽陪校猎奉金舆昼长灵囿观游后政暇嘉賔燕集余蛱蝶图工人去久驺虞诗好化行初宗藩翰墨留珍赏凭仗相如赋子虚明太祖太祖讳元璋字国瑞濠州人也姓朱庙号太祖太祖尝命画史周𤣥素绘天下江山扵殿壁𤣥素对曰臣未尝徧厯九州惟陛下赐草规模臣谨依润之上即操笔倐成大势𤣥素对曰陛下山河已定安敢复动上恱宣宗宣宗讳瞻㙋仁宗嫡长子也翰墨图画随意所在尽极精妙宣宗御制山水图歌序曰长春真人刘渊然志存闲佚辞归南京朕重其去也因取孔子仁智夀乐之㫖援笔作山水图赐之贝泰为祭酒宣庙召见便殿赐御制招隠歌及翎毛二十四幅夏原吉诞辰上亲绘夀星图又亲绘秋香梅竹二圗文禽非熊春霁鱼㳺春水图赐焉宣庙御笔有山水有人物有花果翎毛有草虫上有年月及赐臣名寳用不一有广运之寳武英殿寳雍熙世人等图书宣庙画蟾吸树上蝉御书赐杨溥宣宗万几之暇㳺戏翰墨点染冩生遂与宣和争胜宪宗宪宗讳见深英宗长子也宪宗尝冩张三丰像神彩飞动超然尘表孝宗孝宗讳祐樘宪宗子也孝宗万几之暇㳺笔自娱点刷精妍妙得形似宪庙孝庙御笔皆神像上识以年月及宝周定王橚周定王橚国开封以国土远旷庶草蕃庑辨察其可佐饥馑者种植四百余种绘而疏之名救荒本草周宪王有炖周宪王有炖定王子好文辞兼工书画宪王画瓶盆中牡丹最有神态镇平王有爌镇平王有爌周定王第八子工吟咏兼通画有菊谱图宁靖王奠培宁靖王奠培号竹林嬾仙宁献王孙写山水若草草不经意自然神妙唐成王弥鍗唐成王弥鍗庄王之子也笃行博学工诗绘𢎞治二年嗣爵岷靖王彦汰岷靖王彦汰𢎞治十七年封天资俊逸经史诸书一览即知大指尤善为诗工绘事三城王芝垝三城王芝垝唐宪王子也博通羣书尤嗜绘事法书名画未尝一日去手富顺王厚焜富顺王厚焜荆和王第二子也潜心问学博贯羣艺嗜诗兼精绘事一日拂素图蜀葵移暴日中蜂蜨丛集花上拂之輙来其神妙动物如此乐安端简王拱椤乐安端简王拱椤靖庄王子也以文雅才辨着称兼精绘事枝江王致樨枝江王致樨字仲馨诗画靡不精诣浦阳王常浆浦阳王常浆善画湘王湘王善画婴儿辽王辽王善画人物衡阳王衡阳王善画鹰鹯永宁王永宁王善画牡丹建安王建安王号中仙善冩翎毛钟陵王钟陵王善画人物潞王潞王善画竹石鲁王鲁王善画兰竹肃王肃王善花鸟兰石御定佩文斋书画谱卷二十一御定佩文斋书画谱卷二十二目録钦定四库全书御定佩文斋书画谱目录第二十二卷书家传一黄帝时人仓颉沮诵孔甲夏务光周史佚史籀媒氏宋司马老子孔子孔子弟子申鲁二史苏秦张仪屈原鲁秋胡妻秦李斯程邈胡母敬赵髙王次仲汉萧何卢绾叔孙通司马相如董谒董仲舒孔安国李陵刘耽张安世张彭祖路温舒严延年史游李长张敞杜邺王尊刘向谷永孔光爰礼秦近扬雄刘棻甄丰陈遵冯嫽后汉杜林卫宏曹喜杜度班固班超徐干贾逵贾鲂李郃王溥崔瑗崔寔许慎尹珍张芝张昶朱赐罗晖赵袭姜诩梁宣田彦和苏班蔡邕堂谿典杨赐马日磾张驯韩说单飏赵䧕刘𢎞张文苏陵傅桢左立孙表刘陶刘让仇子长张普张景刘徳升张超师宜官梁鹄毛𢎞左伯荀爽朱登徐安于唐终郭伯道王绮王瞻罗朌刘懆曹夀仇靖王曜李廵李谱文隂长生王方平摄摩腾皇甫规妻蔡琰魏钟繇孙子荆闗枇杷钟㑹钟毅宋翼胡昭邯郸淳卫臻卫觊韦诞韦康韦熊苏林张揖刘廙虞松应璩杜畿杜恕诸葛诞夏侯𤣥张缉王明山江伟陈翕韦秀钟舆吴张昭张纮皇象陈梁甫刘纂岑伯然朱季平贺邵苏建朱育诸葛融张𢎞沈友释支谦康僧㑹蜀汉诸葛亮诸葛瞻许靖刘敏张飞来敏谯周卷二十二钦定四库全书御定佩文斋书画谱卷二十二书家传一黄帝时人仓颉仓颉黄帝史也颉首四目通于神明仰观奎星贠曲之势俯察龟文鸟迹之象博采衆美合而为字是曰古文仓颉之作书也自环者谓之私背私谓之公仓颉作书而天雨粟鬼夜哭仓颉藏书台有碑文二十八字李斯识八字云上天作命皇辟迭王沮诵沮诵黄帝创制沮诵仓颉始作书契以代结绳黄帝时有大鸟衔图体备五色三文成字首文曰慎徳背文曰信义膺文曰仁智有臣沮诵仓颉观鸟迹以作文字此文字之始也孔甲孔甲黄帝史作盘盂二十九篇书盘盂中所以为法戒也夏务光务光者夏时人也耳长七寸好琴服蒲韭根后游尚父山务光隠于清泠之陂植薤而食清风时至见其叶交偃为倒薤书以写太上紫真经三卷周史佚史佚作虎书有虎不害人名驺虞因兹始也史籀史籀周宣王时为史官善书师模仓颉古文损益而广之或同或异谓之为篆亦曰史书史籀十五篇注周宣王太史作大篆十五篇史籀六字见法帖媒氏媒氏作填书魏韦诞用题宫阙王廙王隐皆好之宋司马宋司马以荧惑退舍作转宿篆象莲花未开形也老子老子者楚苦县厉乡曲仁里人也姓李氏名耳字伯阳谥曰聃周守藏室之史也见周之衰遂去至关关令尹喜曰子将隐矣彊为我着书于是老子乃着上下篇言道徳之意五千余言而去莫知其所终周濑乡石室中有老子篆书道徳经后蔡邕以隶字证之孔子孔子题季札墓十字在润州延陵季子墓字今入淳化官帖中其字如书简牍不类丰碑石柱上所刻也书亦少异于籀文唐人于季子墓刻此十字张从申书其后籀字极大李阳冰初学峄山碑后见仲尼书季札墓字便变化开合如虎如龙是阳冰所从得法也比干墓在汲县西北十五里墓前有殷比干墓四字世以为孔子书体势与周穆王吉日癸巳类先圣所篆比干墓铜盘铭开元中为耕者所得不传矣孔子弟子申孔子弟子申鲁哀公十三年西狩获麟为素王纪瑞制麒麟书鲁二史宓子贱为单父宰请君之近史二人与俱至官令二史书方书辄掣其肘书不善则从而怒之苏秦张仪苏秦张仪二人同志佣力写书行遇坟典无所题记则以墨书字于掌内及股间夜还折竹写之屈原屈原名平楚之同姓也为楚懐王左徒王使造为宪令屈平属草藁未定上官大夫见而欲夺之草圣始自楚屈原鲁秋胡妻雕虫篆鲁秋胡妻所作秋胡随牒逺仕荏冉三年桑时闲翫集为此书亦云战笔书其体遒律垂画纎长旋绕屈曲有若虫形秦李斯李斯楚上蔡人也从荀卿学成西入秦始皇并天下以斯为丞相尚方大篆字皆古体莫测其文斯遂删其繁冗取其合宜参为小篆后刻诸名山碑篆玉玺铜人等斯之下笔赵髙以下咸见伏焉斯书圣功纪石云吾后九百四十年间当有一人代吾迹焉仓颉篇上七章秦丞相李斯作秦始皇登于峄山之上命丞相李斯以大篆勒铭山岭名曰昼门细篆书李斯摹写始皇碑序皆用此体亦曰缪篆仙人篆古之所有李斯善辨古文改为篆形秦玺李斯鱼虫篆始皇并六国斯乃奏罢不合秦文者于是天下行之画如鐡石字若飞动作楷隶之祖为不易之法其铭题钟鼎及作符印至今用焉程邈程邈字元岑下邽人始为衙县狱吏得辠始皇幽系云阳狱中覃思十年益大小篆方贠而为隶书三千字奏之始皇善之用为御史用其字以为隶人佐书故曰隶书尚方大篆程邈所述后人饰之以为法焉篆书始皇使程邈所作也隶书亦程邈所献胡母敬胡母敬本栎阳狱吏为太史令博识古今文字与程邈李斯省改大篆史籀篇博学七章者太史令胡母敬所作也赵髙赵髙始皇时为中车府令兼行符玺令事二世以为郎中令后拜为中丞相史籀篇爰歴六章车府令赵髙所作也髙善史书敎始皇少子胡亥书刻符书鸟头云脚李斯赵髙并善之用题印玺王次仲王次仲上谷人少有异志年及弱冠变仓颉旧文为今隶书秦始皇时官务繁多以次仲文简便于事要竒而召之三征而辄不至始皇怒其不恭令槛车送之于道上化为大鸟出在车外翻然而去落二翮于斯山故其峰峦有大翮小翮之名矣王次仲以楷字法局促遂引而伸之为八字之分故号八分汉萧何萧何沛人也汉五年封鄼侯后拜为相国谥文终侯萧何深善笔理尝与张子房陈隠等论用笔之道何为前殿覃思三月以题其额观者如流水何便用秃笔常自为之汉兴萧何草律着法曰太史试学童能讽九千字以上乃得为史又以六体试之课最者以为尚书御史史书令史吏民上书字或不正辄举劾卢绾卢绾丰人也与髙祖同里绾亲与髙祖太上皇相爱髙祖绾壮学书又相爱也封为长安侯立为燕王叔孙通叔孙通薛人也秦时博士髙帝九年为太子太傅孝惠即位徙奉常仓颉墓碑文周时莫识李斯识八字至汉叔孙通识十二字滕公驾至东都门马鸣跼不肯前以足跑地滕公掘地入三尺得石郭有铭焉乃以水洗其文文字皆古异左右莫能知以问叔孙通通曰科斗书也以今文写之司马相如司马相如字长卿蜀郡成都人也好读书学击劔名犬子慕蔺相如之为人也更名相如上读子虚赋而善之令尚书给笔札奏上林赋天子以为郎后拜孝文园令司马相如作凡将篇气候时书汉文帝令蜀郡司马长卿採日辰禽屈伸之体升伏之势象四时为书董谒董谒字仲𤣥武都郁邑人也家去京师三百里或乗牛驴或蹑履不日而至常息人家于座以笔题掌还家以竹箨冩之书竟则舐掌中世谓之董仲𤣥掌録谒常游山泽负挟图书患其繁重家贫拾树叶以代书简易卷懐也董仲舒董仲舒广川人也为江都相中废为中大夫辽东髙庙长陵髙园殿灾仲舒推说其意草藁未上主父偃窃其书奏焉藁书行草之文也董仲舒欲言灾异主父偃窃而奏之孔安国孔安国孔氏有古文尚书安国以今文字读之因以起其家为谏大夫孔子旧宅壁中所藏古文皆科斗文字时人无能知者定其可知者为隶古定更以竹简写之李陵李陵字少卿广孙陇西成纪人也拜为骑都尉至浚稽山与单于战兵败遂降马騣山望乡岭岭上石龛有李陵题字刘耽刘耽书吕梁碑字为小篆耽于传无闻据碑言皇帝登封之嵗盖秦汉间人也张安世张安世字子孺少以父任为郎用善书给事尚书宣帝立拜为大司马车骑将军领尚书事更为卫将军谥敬侯张彭祖张彭祖安世子也安世兄贺无子子安世小男彭祖彭祖少与上同席研书上追思贺恩封彭祖为阳都侯汉张彭祖行草品上之下路温舒路温舒字长君鉅鹿东里人也父为里监门使温舒牧羊温舒取泽中蒲截以为牒编用写书稍习善又受春秋通大义至临淮太守严延年严延年字次卿东海下邳人也为河南太守为人短小精悍敏㨗于事尤巧为狱文善史书奏成手中奄忽如神史游史游汉元帝时黄门令作急就章解散隶体麤书之存字之梗槩损隶之规矩纵任奔逸赴俗急就因草创之义谓之草书后世谓之章草李长李长成帝时将作大匠作元尚篇仓颉中正字也张敞张敞字子髙本河东平阳人也祖父徙茂陵守京兆尹复拜冀州刺史太原太守仓颉多古字俗师失其读宣帝时征齐人能正读者张敞从受之美阳得鼎献之有司议以为宜荐见宗庙如元鼎时故事张敞好古文字按鼎铭勒而上议云此鼎细小又有欵识不宜荐见宗庙张敞善书见王愔文字志杜邺杜邺字子夏本魏郡繁阳人也武帝时徙茂陵官为凉州刺史邺工古文王尊王尊字子赣涿郡髙阳人也少孤归诸父使牧羊泽中尊窃学问能史书守京兆尹三嵗免复迁东郡太守秩中二千石卒官刘向刘向字子政本名更生年十二以父徳任为辇郎既冠以行修饬擢为谏大夫元帝初为散骑宗正给事中成帝即位更名向为中郎使领䕶三辅都水迁光禄大夫刘子政校中秘书自史籀以下凡十家序为小学次于六艺之末刘向博极羣书尤工字画谷永谷永字子云长安人也博学经书数上疏言得失至大司农楼䕶与谷永俱为五侯上客长安号曰谷子云笔札楼君卿脣舌孔光孔光字子夏孔子十四世孙也为御史大夫丞相各再壹为大司徒太傅太师歴三世前后十七年封博山侯谥简烈侯孔光经行着修书法古雅爰礼爰礼沛人孝平时征礼等百余人令说文字未央廷中以礼为小学元士爰礼善书见王愔文字志秦近秦近讲学大夫通仓颉读能言之扬雄扬雄字子云蜀郡成都人也年四十余游京师奏赋除为郎给事黄门三世不徙官莽世转为大夫作竒字嗜酒好事者载酒肴从游学元始中征天下通小学者以百数各令记字于庭中扬雄取其有用者以作训纂篇顺续仓颉又易仓颉中重复之字凡八十九章雄为郎诏令尚书赐笔墨钱六万观书石渠天下上计孝廉及内郡卫率㑹者雄常把三寸弱翰赍油素四尺以问其异语归即以鉊摘次之于椠刘棻刘棻国师公歆子也王莽时侍中封隆威侯棻尝从雄学作竒字甄丰甄丰元始中封广阳侯为少傅授四辅职亡新居摄使大司空甄丰等挍文书之部自以为应制作颇改定古文时有六书一曰古文二曰竒字三曰篆书四曰佐书五曰缪篆六曰鸟虫陈遵陈遵字孟公杜陵人也有功封嘉威侯遵嗜酒略涉传记赡于文辞性善书与人尺牍主皆藏去以为荣王莽素竒遵材起为河南太守既至官召善书吏十人于前治私书遵冯几口占书吏且省官事书数百封亲疎各有意河南大惊复为九江及河内都尉芝英篆陈遵所作在汉中叶武帝临朝爰有灵芝三本植于殿前既歌芝房之曲又述芝英之书陈氏即芝英之祖冯嫽楚主侍者冯嫽能史书习事尝持汉节为公主使行赏于城郭诸国敬信之号曰冯夫人后汉杜林杜林字伯山扶风茂陵人也少好学深沉家既多书又外氏张竦父子喜文采林从竦受学时称通儒建武六年征拜侍御史林前于西州得漆书古文尚书一卷尝寳爱之虽遭艰困握持不离身代朱浮为大司空称为任职相仓颉多古字俗师失其读杜林为作训故林尤工古文过于邺也衞宏卫宏字敬仲东海人也少与河南郑兴俱好古学作毛诗传从大司空杜林更受古文尚书为作训㫖由是古学大兴光武以为议郎卫宏诏定古文字书一卷曹喜曹喜字仲则扶风平陵人章帝建初中为秘书郎篆隶之工收名天下喜见李斯笔势悲叹不已作笔论一卷扶风曹喜少异于斯而亦称善喜善悬针法后世行之以此书题五经篇目垂露篆喜之所作以书章表奏事谓其㸃缀如轻露喜小篆法垂枝浓直若薤叶杜度杜度字伯度京兆杜陵人御史大夫延年曽孙章帝时为齐相善章草建初中杜度善草书见称于章帝上贵其蹟诏使草书上事盖因章奏后世谓之章草杜伯度章草时称圣字班固班固字孟坚扶风安陵人也显宗召诣校书部除兰台令史后迁𤣥武司马扬雄作训纂篇臣复续扬雄作十三章无复字六艺羣书所载略备矣韦昭注曰臣班固自谓也作十三章后人不别疑在仓颉下篇三十四章中固工篆李斯曹喜之法悉能究之班超班超字仲升扶风平陵人彪之少子也永平五年兄固被召诣挍书郎超与母随至洛阳家贫为官佣书以供养久劳苦常辍业投笔叹曰大丈夫当效傅介子张骞立功异域以取封侯安能久事笔研间乎久之显宗问固卿弟安在固对为官写书受直以养母帝乃除超为兰台令史后使西域立功为都䕶封定逺侯徐干徐干字伯章扶风平陵人为班超军司马善章草班固与弟超书曰得伯章书藁势殊工知识读之莫不叹息实亦艺由已立名自人成贾逵贾逵字景伯扶风平陵人也永平中有神雀集明帝勅兰台给笔札使作颂拜为郎与班固并挍祕书永元八年为侍中领骑都尉贾逵和帝时修理仓颉旧史贾鲂贾鲂和帝时郎中撰滂喜篇以仓颉为上篇训纂为中篇滂喜为下篇所谓三仓也皆用隶字冩之隶法由兹遂广李郃李郃字孟节汉中南郑人也郃游大学通五经官至司徒封渉都侯李郃游学京师常赁书自给王溥王溥琅邪人王吉之后安帝时家贫不得仕乃挟竹简插笔于洛阳市佣书美于形貌又多文辞来僦其书者丈夫赠其衣冠妇人遗其珠玉一日之中衣寳盈车而归积粟于廪洛阳称为善笔而得富后以一亿输官得中垒挍尉崔瑗崔瑗字子玉涿郡安平人骃之中子也早孤好学能传其父业诸儒宗之举茂才后迁济北相着草书势瑗善章草师于杜度点画之间莫不调畅王隠谓之草贤又妙小篆有张平子碑崔瑗撰飞龙篇合篆草势三卷崔寔崔寔字子真一名台字元始瑗之子也桓帝初举至孝独行后为五原太守召拜尚书崔寔章草雅有父风张茂先甚称之许慎许慎字叔重汝南召陵人也少博学时语曰五经无双许叔重为郡功曹举孝㢘再迁除洨长作说文解字十四篇许慎少好古学书正文字尤善小篆师模李斯甚得其妙尹珍尹珍牂牁郡人桓帝时自以生于荒裔不知礼义乃从汝南许慎授经书图纬学成还乡里教授于是南域始有学焉珍官至荆州刺史尹珍善书见王愔文字志张芝张芝字伯英炖煌酒泉人徙属𢎞农华隂芝及弟昶并善草书至今称传之伯英家之衣帛必书而练临池学书池水尽黑下笔必为楷则号悤悤不暇草书寸纸不见遗至今世尤寳其书韦仲将谓之草圣张芝学崔杜之法因而变之以成今草书之体势一笔而成气脉通聫隔行不断谓之一笔书伯英行书则二王之亚也又善隶书张芝始作一笔飞白书芝见蔡邕作笔势遂作笔心论五篇张昶张昶字文舒善草书文舒伯英季弟为黄门侍郎尤善章草书类伯英时人谓之亚圣极工八分又善隶华岳庙祠堂碑文汉给事黄门张昶造昶自书之元帝又刋其二十余字二书有重名传于海内朱赐朱赐杜陵人官太仆时称工书罗晖罗晖字叔景京兆杜陵人官至羽林监善草着闻三辅杜度妙于章草崔瑗崔寔父子继能罗晖赵袭亦法此艺袭与张芝相善芝自云上比崔杜不足下方罗赵有余赵袭赵袭字元嗣京兆长安人为炖煌太守与罗晖并以能草见重关西姜诩梁宣田彦和姜孟颖梁孔达田彦和皆伯英弟子有名于世余郡士梁孔达姜孟颖慕张生之草书过于希颜孔焉苏班苏班平陵人也五歳能书为张伯英所称赏蔡邕蔡邕字伯喈陈留圉人也少博学建宁中拜郎中挍书东观迁议郎熹平四年奏求正定六经文字灵帝许之邕乃自书册于碑使工镌刻立于太学门外碑始立观视及摹冩者车乗日千余两填塞街陌初平元年拜左中郎将封髙阳乡侯着篆势蔡文姬曰臣父造八分时神授笔法注云邕初入嵩山学书于石室中得素书八角垂芒写史籀李斯用笔势读诵三年遂通其理常居一室不寐恍然一客厥状甚异授以九势蔡邕采斯喜之法为古今杂形蔡邕作圣皇篇成诣鸿都门上时方修饰鸿都门邕见役人以垩帚成字心有恱焉归而为飞白之书熹平四年邕与五官中郎将堂谿典光禄大夫杨赐谏议大夫马日磾议郎张驯韩说太史令单飏等正定六经文字堂谿典堂谿典字子度颍川人为西鄂长典有嵩髙石阙铭云中郎将堂谿典伯并熹平四年来请雨嵩髙庙杨赐杨赐字伯献震之孙𢎞农华隂人也熹平二年拜光禄大夫封临晋侯为司空谥文烈侯马日磾马日磾字翁叔马融之族子少传融业以才学进与杨彪卢植蔡邕等典校中书歴位九卿遂登三辅张驯张驯字子儁济隂定陶人也少游太学拜议郎与蔡邕共定六经文字擢拜侍中光和七年迁大司农韩说韩说字叔儒㑹稽山隂人也博通五经尤善图纬之学与蔡邕友善迁侍中单飏单飏字武宣山阳湖陆人也善明天官算术稍迁太史令后拜尚书令赵䧕刘𢎞张文苏陵傅桢左立孙表史称蔡邕自书丹使工镌刻今所存诸经字体各不同虽邕能分善隶兼备篆体但文字之多恐非一人可办史云邕与堂谿典等正定诸经别有赵䧕刘𢎞张文苏陵傅桢左立孙表数人窃意其间必有同时挥豪者刘陶刘陶字子竒一名伟颍川颍隂人济北贞王勃之后陶明尚书训诂古文是正文字三百余事名曰中文尚书灵帝时拜谏议大夫陶亦工古文刘让刘让所题十六字相传云在蜀中阁道建宁者灵帝年号仇子长仇子长析里桥郙阁颂建宁五年仇子长书名绋张普张普米巫祭酒张普题字熹平二年立在嘉州墨寳云洪雅磨崖复斋碑目作张普施天师道法记张景张景太守张景题字光和六年立在髙朕石室梁上刘徳升刘徳升字君嗣颍川人桓灵之时以造行书擅名徳升小变楷法谓之行书兼真谓之真行带草谓之草行徳升造璎珞篆因夜象观星宿而为此法张超张超字子并河间郑人有文才灵帝时从征为别部司马超善于草书妙絶时人世共传之超工章草字势甚峻吴人以皇象方之师宜官师宜官南阳人灵帝好书征天下工书者于鸿都门至数百人八分称宜官为最大则一字径丈小乃方寸千言甚矜其能性嗜酒或时空至酒家书其壁以售之观者云集酤酒多售则铲去之后为袁术将鉅鹿耿球碑术所立是宜官书梁鹄梁鹄字孟皇安定乌氏人以善八分知名举孝廉为郎灵帝重之亦在鸿都门下迁幽州刺史师宜官每书辄削而焚其柎梁鹄乃益为版而饮之酒候其醉而窃其柎鹄卒以书至选部尚书鹄奔刘表魏武帝破荆州募求鹄署军假司马在祕书以勤书自効武帝悬着帐中及以钉壁玩之以为胜宜官今宫殿题署多是鹄书鹄法师宜官师善小字梁善大字毛𢎞毛𢎞字大雅河南武阳人服膺梁鹄研精八分亦成一家法献帝时为郎中敎于祕书𢎞善古文隶书章草左伯左伯字子邑东莱人特工八分与毛𢎞等列亦擅名汉末又甚能作纸汉兴有纸代简和帝时蔡伦工为之子邑尤得其妙汉末左子邑小与淳鹄不同然亦有名荀爽荀爽字慈明一名谞颍川颍隂人淑之第六子也幼而好学年十二能通春秋论语颍川为之语曰荀氏八龙慈明无双延熹九年举拜郎中献帝时进拜司空荀爽善书翰朱登朱登字仲条善隶建宁中尝书卫府君碑徐安于徐安于韦续云后汉东阳公徐安于捜诸史籀得十二时书皆象神形也唐终唐终鲁人当汉魏之际梦蛇绕身寤而作蛇书郭伯道郭伯道品中之上论曰伯道里居朝廷逺讨其迹王绮王绮正隶草品上之上王瞻王瞻善草书金张天钖集古名家草书一帖曰草书韵㑹其所取汉诸家中有王瞻罗朌罗朌善行书刘懆刘懆隶书巴郡太守繁敏碑曹夀曹夀急就章一卷曹夀解仇靖仇靖宋娄机云武都丞吕国以下题名在成州天井碑侧仇靖书文王曜王曜宋洪适云石经字体不同公羊诗书又在论语上刘寛碑隂王曜题名则公羊诗书之鴈行也识者当能别之李廵李廵汝阳人廵以诸博士有行赂定兰台漆书经字以合其私文者乃白帝与诸儒共刻五经文于石李廵善书见王愔文字志李谱文牧土上师李谱文老君之𤣥孙昔居代郡桑干以汉武之世得道为牧土宫主领治三十六土人鬼之政天中三真太文录凡六十余卷号曰图真经又销练金丹云英八石玉浆之法皆有诀要上师李君手笔有数篇其余皆正真书曹赵道覆所书古文鸟迹篆隶杂体辞约义辨婉而成章隂长生隂长生新野人闻马明生得度世道执役亲劳十余年不懈明生乃将入靑城山中煮黄土为金以示之以太清神丹经授之隂长生裂黄表写用经一通封以文石之函置嵩山一通黄栌之简漆书之封以青玉之函置太华山一通黄金之简刻而书之封以白银之函置蜀绥山一封缣书合为十篇付弟子使世世当有所传王方平王逺者字方平东海人也至中散大夫博学五经兼明天文图䜟汉桓帝连征不出逼诣京师题宫门扇四百余字削之外字适去内字复见墨皆彻入材里王方平至蔡经家比舍有陈尉诣门求见后数十年方平有书与陈尉真书书字廓落大而不楷陈尉家世世存録王君手书摄摩腾后汉明帝遣郎中蔡愔及秦景使天竺得佛经四十二章并与沙门摄摩腾竺法兰东还愔之来也以白马负经因立白马寺于洛城雍关西以处之其经缄于兰台石室永平中法兰又译十住经摩腾出其文四十二章翻为隶书其后稍稍不絶皇甫规妻安定皇甫规妻不知何氏女也规初丧室家后更娶之妻善属文能草书时为规答书记衆人怪其工扶风马夫人大司农皇甫规之妻也有才学工隶书夫人寡董卓聘之夫人不屈卓杀之蔡琰蔡琰字文姬蔡邕之女也博学有才辨又妙于音律兴平中乱没于南匈奴曹操赎之操因问曰闻夫人家多坟籍犹能忆识之不文姬曰昔亡父赐书四千许卷今所诵忆裁四百余篇耳操曰今当使十吏就夫人写之文姬曰男女之别礼不亲授乞给纸笔真草唯命于是缮书送之文无遗误蔡邕得笔法于神人传女文姬蔡琰胡笳引自书十八章极可观魏钟繇钟繇字元常颍川长社人也封定陵侯迁太傅谥成侯繇同胡昭学书十六年未尝窥户繇与子㑹论曰吾精思学书三十年若与人居画地广数歩卧画被穿过表每见万类皆画象之钟繇见蔡邕笔法于韦诞坐中苦求不与搥胸呕血太祖以五灵丹救之诞死繇盗发其冢遂得之繇书有三体一曰铭石之书最妙者也二曰章程书传祕书敎小学者也三曰行狎书相闻者也三法皆世人所善钟繇草书卫索之下孙子荆关枇杷孙子荆关枇杷繇与太祖邯郸淳韦诞孙子荆关枇杷议用笔法钟㑹钟㑹字士季繇之少子也少敏慧夙成及壮有才数技艺景元三年为征西将军㑹善效人书于劔阁要艾章程白事皆易其言又毁文王报书手作以疑之也钟㑹书有父风稍备筋骨兼美行草尤工隶书㑹尝诈为荀勗书就勗母钟夫人取寳劔钟毅钟毅㑹所养兄子也钟毅行隶品下之上宋翼宋翼钟繇弟子常作书如算子繇乃叱之翼三年不敢见晋太康中有人于许下破钟繇墓遂得笔势论翼乃读之依此法学名遂大振胡昭胡昭字孔明颍川人养志不仕避地冀州辞袁绍之命太祖频加礼辟既至求去居陆浑山中以经籍自娱昭善史书与钟繇邯郸淳卫觊韦诞并有名尺牍之蹟动见模楷焉卫恒云昭与钟繇并师于刘徳升俱善草行而胡肥钟痩张华云胡昭善隶书邯郸淳邯郸淳一名竺字子叔颍川人博学有才章又善苍雅虫篆许氏字指初平时从三辅客荆州太祖甚敬异之黄初初以淳为博士给事中淳八体悉工师于曹喜尤精古文大篆八分隶书自杜林卫宻以来古文泯絶由淳复着淳以书敎诸皇子又建三字石经于汉碑之西其文蔚焕三体复宣挍之说文篆隶大同而古字小异卫臻卫臻字公振陈留襄邑人也始为汉黄门侍郎后为魏司徒爵长垣侯追赠太尉谥敬侯张怀瓘云王蒙隶章草卫臻陶侃亚也窦臮云或仰则钟繇或平视卫臻卫觊卫觊字伯儒河东安邑人也少夙成以才学称太祖辟为司空掾属魏国既建拜侍中徙尚书明帝即位进封閺乡侯谥敬侯好古文鸟篆隶草无所不善古文者传出于邯郸淳伯儒尝写淳古文尚书还以示淳淳不能别韦诞韦诞字仲将太仆端子有文才善属辞章建安中拜郎中稍迁侍中中书监以光禄大夫逊位邯郸淳卫觊及诞并善书有名诞师邯郸淳太和中诞为武都太守以能书留补侍中魏氏寳器铭题皆诞书云诞及姜诩梁宣田彦和皆伯英弟子并善草书诞书最优又善楷书南宫既建明帝令侍中京兆韦诞以古篆书之诞诸书并善尤精题署明帝时凌云台初成令诞题榜髙下异好宜就加㸃正因致危惧头鬓皆白既下戒子孙无为大字楷法诞飞白入妙韦诞作剪刀篆亦曰金错书韦康韦康字元将诞兄亦工书韦熊韦熊字少季诞之子亦善隶书时人云名公之子不有二事世所美焉苏林苏林字孝友陈留人博学多通古今字指凡诸书传文间危疑林皆释之建安中为五官将文学黄初中为博士给事中文帝典论所称苏林者是也张揖张揖清河人魏初博士着埤仓广雅古今字诂苏林张揖并善书见王愔文字志刘廙刘廙字恭嗣南阳安衆人也为五官将文学文帝器之命廙通草书廙答书曰初以尊卑有序不敢修草必如严命何敢以辞位为侍中爵关内侯虞松虞松字叔茂陈留人也九江太守边让外孙弱冠有才宣王辟为掾年二十四迁中书郎遂至太守叔茂体裁简约肌骨丰嫮应璩应璩字休琏玚之弟汝南人博学好属文善为书记文明帝世歴官散骑常侍齐王即位迁侍中大将军长史应璩以文章贵显亦善书杜畿杜畿字伯侯京兆杜陵人也为河东太守文帝时为尚书仆射谥戴侯畿善行草杜恕杜恕字务伯畿之子也太和中为散骑黄门侍郎后出为幽州刺史加建威将军䕶乌桓挍尉恕亦善行草诸葛诞诸葛诞字公休琅邪阳都人诸葛丰后也封髙平侯为征东大将军诸葛诞常倚柱书雷震其柱诞书自若夏侯𤣥夏侯𤣥字太初尚子沛国谯人少知名官至太常夏侯太初常倚柱作书时大雨霹雳破所倚柱神色无变书亦如故张缉张缉光禄大夫髙贵乡公后之父也正元元年谋以太常夏侯𤣥辅政张缉善书王明山王明山凌少子太原祁人最知名善书多技艺人得其书皆以为法江伟江伟善书见王愔文字志陈翕陈翕张平子碑隂二铭崔子玉及陈翕悉是隶字韦秀韦秀书品下之上钟舆钟舆书品下之上吴张昭张昭字子布彭城人也少好学善隶书孙策命为长史抚军中郎将权称尊号拜辅吴将军谥文侯张昭书品中之下张纮张纮字子纲广陵人权以纮为长史纮好文学又善楷篆书与孔融书自书融遗纮书曰前劳手笔多篆书每举篇见字欣然独笑如复覩其人也纮工小篆飞白皇象皇象字休明广陵江都人幼工书时有张子并陈梁甫能书甫恨逋并恨峻象斟酌其间甚得其妙中国善书者不能及也与严武棊曹不兴画等谓之八絶云象官至侍中工章草师于杜度右军隶书万字皆别休明章草万字皆同各造其极八分亚于蔡邕小篆入能皇象书吴大帝碑在江宁府虽本汉隶然探竒振古有三代纯朴气羊欣称象善草书张懐瓘惟称象小篆入能独不言象为隶字疑此碑近出前人未见急就篇前代能书者多以草书写之今惟有一本相传是皇象写陈梁甫陈梁甫能书吴志刘纂岑伯然朱季平刘纂岑伯然朱季平晋葛洪云吴之善书者皇象刘纂岑伯然朱季平皆一代之絶手贺邵贺邵字兴伯㑹稽山隂人也孙皓时中书令领太子太傅邵善章草与皇象同时共体苏建苏建官至中郎其书与皇象同所书禅国文在宜兴善卷山中吴后主纪功碑三段石碑华覈文皇象书金陵琐事又定为苏建书非篆非隶最为竒古原刻在严山朱育朱育山隂人少好奇字凡所特达依体象类造作异字千名以上育后仕为东观令加位侍中推刺占射文艺优絶朱育异字二卷诸葛融诸葛融字叔长瑾之次子也琅邪阳都人学为章句博而不精性寛容多技艺后拜骑都尉诸葛融善书张𢎞张𢎞字敬礼吴郡人笃学不仕恒着乌巾时号张乌巾善篆隶其飞白妙絶当时自作飞白序势备说其美沈友沈友字子正吴郡人弱冠博学善属文辞兼好武事注孙子兵法又辩于口衆咸言其笔之妙舌之妙刀之妙三者皆过絶于人释支谦释支谦字恭明一名越本月支人博览经籍莫不谙究世间伎艺多所综习遍学异书通六国语孙权拜为博士谦以经多梵文集衆本译为汉文行于世康僧㑹康僧㑹其先康居国人世居天竺父移交趾㑹笃志好学明解三藏博览六经天文图纬多所综渉颇属文翰吴赤乌十年初达建业权为建塔蜀汉诸葛亮诸葛亮字孔眀琅邪阳都人汉司隶校尉诸葛丰后也先主即位策亮为丞相建兴元年封武乡侯谥忠武侯蜀主採金牛山鐡铸八劔并是亮书先主常作三鼎皆孔明篆隶八分书极工妙亮善画亦喜作草字虽不以书称世得其遗蹟必珍玩之今御府藏草书逺渉帖诸葛瞻诸葛瞻字思逺亮之子也工书画强识蜀人追思亮咸爱其才敏每朝廷有善政佳事虽非瞻所建倡皆曰葛侯之所为也景耀四年为行都䕶卫将军平尚书事许靖许靖字文休汝南平舆人少与从弟劭俱知名建安十六年转在蜀郡先主即尊号策靖作司徒靖年逾七十丞相诸葛亮皆为之拜许靖行草品下之下刘敏刘敏零陵人优之孙优父绰本彭城人为零陵太守因徙家焉敏善草书帝禅时除侍御史为扬威将军以功封云亭侯拜成都大尹张飞张飞字益徳涿郡人也章武元年迁车骑将军领司隶校尉封西乡侯谥曰桓涪陵有张飞刁斗铭其文字甚工飞所书也张士环诗云人间刁斗见银钩飞不独有八分书刁斗铭又有流江县纪功题名云汉将军飞率精卒万人大破贼首张郃于八蒙立马勒铭来敏来敏字敬达义阳新野人来歙之后也涉猎书籍善左氏春秋尤精于仓雅训诂好是正文字后为执慎将军谯周谯周字允南巴西西充国人也研精六经尤善书札位至光禄大夫后晋室践祚以为散骑常侍不拜御定佩文斋书画谱卷二十二御定佩文斋书画谱卷二十三目録钦定四库全书御定佩文斋书画谱目録第二十三卷书家传二晋衞瓘衞恒衞宣衞庭衞璪衞玠何曾荀勗和峤羊祜杜预张华索靖王浑王济傅𤣥山涛王戎王衍乐广嵇康阮籍阮咸刘伶左思陆机陆云张翰牵秀裴邈刘琨刘舆王育王裒卢志辛谧傅玉陈畅杨肇杨潭杨经羊忱江琼江统蔡克朱诞皇甫定辛旷王导王恬王洽王劭王荟王珣王珉王廞王敦王邃刘超顾荣戴若思孔偘孔愉陆玩卞壸郄鉴郄愔郄昙郄超郄俭之郄恢何充熊逺应詹陶侃郭璞葛洪王隐羊固张舆庾亮庾怿庾氷庾翼庾准范汪范甯王允之丁潭李充李式李廞荀舆王廙王旷王羲之王𤣥之王凝之王徽之王操之王涣之王献之王淳之王羲之代书人张翼许静民许静谢尚谢奕谢安谢万任靖张嘉张澄张彭祖孙绰王彬之许迈刘惔王蒙王修温放之王述王坦之王绥康昕刘瓌之韦昶曹茂之李志桓温桓𤣥殷仲堪诸葛长民卢循习凿齿江灌袁山松顾恺之郭荷谢敷谢静戴逵吕忱刘讷刘劭柳详陈逵刘恢岑渊张越韦𢎞韦季沈嘉刘璞刘廞谢藻宋珽谢璠伯张野向泰费元瑶张炳虞安吉谢发李韫陈基傅廷坚张绍阴光曹任宋嘉孔闾辟闾训张炽周仁皓满爽裴兴徐令文杨羲许穆许翙南岳魏夫人识道人岳道人法髙道人衞夫人郄夫人谢夫人傅夫人荀夫人汪夫人荀夫人蔡夫人李氏赵崔恱卢谌燕卢偃卢邈崔潜卷二十三钦定四库全书御定佩文斋书画谱卷二十三书家传二晋衞瓘衞瓘字伯玉河东安邑人也仕魏至镇东将军封菑阳侯泰始初进爵爲公领太子少傅谥曰成瓘学问深博明习文艺与索靖俱善草书时人号爲一台二妙汉末张芝善草书论者谓瓘得伯英筋靖得伯英肉衞瓘採张芝草法取父法参之更爲草藁世传其善衞瓘作柳叶篆其迹类薤叶而不眞笔势明劲莫能得学衞恒衞恒字巨山瓘之子也少辟齐王府递转黄门郎恒善草隶书爲四体书势瓘尝云我得伯英之筋恒得其骨巨山善古文得汲冢古文论楚事者最妙恒常玩之衞恒祖述飞白造㪚隶书开张隶体微露其白拘束于飞白潇洒于隶书卫恒作云书笔动若飞字张如云衞氏即垂云之祖衞宣衞宣恒弟善篆及草名亚父兄衞庭衞庭宣弟亦工书衞璪衞璪字仲宝恒之子袭瓘爵怀帝时爲散骑侍郎衞玠衞玠字叔宝恒少子拜太子洗马后移家建邺中兴名士玠爲第一云仲宝叔宝俱有书名何曾何曾字颖考陈国阳夏人也武帝践阼拜太尉进爵爲公后进位太傅谥曰孝太康中改谥爲元曾工于藳草时人珍之荀勗荀勗字公曾颍川颍阴人汉司空爽之曽孙也年十余歳能属文从外祖钟繇曰此儿当及其曽祖武帝以爲侍中封济北郡侯领祕书监立书博士置弟子敎习以钟胡爲法及得汲冢中古文竹书诏勗撰次之以爲中经爲光禄大夫守尚书令赠司徒谥曰成荀勗多才艺善书画钟会尝诈作勗书勗书亦会之亚也和峤和峤字长舆汝南西平人也袭爵上蔡伯太康末爲尚书惠帝即位拜太子太傅加散骑常侍光禄大夫谥曰简晋太康二年汲郡民发古冢得书言穆王游幸之事诏荀勗和峤等以隶字冩之六卷八千五百一十四字羊祜羊祜字叔子泰山南城人也咸宁初除征东大将军开府仪同三司封南城侯谥曰成羊祜书品下之上论曰动成楷则殆逼前良杜预杜预字元凯京兆杜陵人也拜鎭南大将军以功进爵当阳县侯预尝刻石爲二碑纪其勲绩一沈万山之下一立岘山之上曰焉知此后不爲陵谷乎卒谥曰成预祖畿父恕并善行草三世善草书时人以衞瓘方之称杜预三世焉预汉杜度六世孙太康中自渚宫还襄阳因求古文䇿书及汲冢文其作草书尤有笔力樊城西南有曹仁记水碑杜元凯重刋其后书伐吴之事张华张华字茂先范阳方城人也封壮武郡公爲司空领着作华善章草书体势尤古嵇叔夜之伦也华作字尤工草书不在模倣其规榘气度似其人物见索靖遂雅相厚善深与结纳索靖索靖字幼安炖煌人也靖与尚书令衞瓘俱以善草书知名瓘笔胜靖然有楷法逺不能及靖爲始平内史加散骑常侍迁后将军赠司空进封安乐亭侯谥曰庄作草书状靖张伯英之姊孙善章草书出于韦诞峻险过之又善八分韦钟之亚母丘兴碑是其遗蹟也靖传芝草而形异甚矜其书名其字势曰银钩虿尾王浑王浑字𤣥冲太原晋阳人也迁司徒惠帝时加侍中又録尚书事谥曰元浑作草字如风吹水自然成文王济王济字武子浑之次子也少有逸才文词秀茂伎艺过人爲侍中免官寻使以白衣领太仆王济书品下之中傅𤣥傅𤣥字休奕北地泥阳人也博学善属文入着作撰集魏书泰始五年迁太仆转司隶校尉谥曰刚休奕善于篆隶见重时人云得钟胡之法山涛山涛字巨源河内怀人也后拜司徒谥曰康巨源正书朴略王戎王戎字濬冲琅邪临沂人也官尚书令拜司徒谥曰元戎作草字得崔杜法王衍王衍字夷甫戎之从弟爲太尉尚书令封武陵侯衍作行草尤妙初非经意而洒然自得于规矩之外米芾云尝见晋人数帖皆竒夷甫独超然如羣鹤耸翅欲飞而未起也乐广乐广字彦辅南阳淯阳人也爲尚书令张怀瓘书估乐广书入第三等嵇康嵇康字叔夜谯国铚人也其先姓奚会稽上虞人以避怨徙焉铚有嵇山因而命氏在魏拜中散大夫山涛去选官举康自代康与涛书告絶赵至年十四诣洛阳游太学遇嵇康于学写石经徘徊视之不能去叔夜善书妙于草制观其体势得之自然意不在乎笔墨阮籍阮籍字嗣宗陈留尉氏人也拜东平相更爲大将军从事中郎又求爲歩兵校尉昔于官书中见山涛阮籍嵇康书皆入作者阃域阮咸阮咸字仲容籍之姪也爲始平太守阮咸行草品中之中刘伶刘伶字伯伦沛国人也尝爲建威参军长安李丕绪得晋七贤帖刘伶书尤怪诡左思左思字太冲齐国临淄人也其先齐之公族有左右公子因爲氏焉思少学钟胡书欲赋三都门庭藩溷皆着笔砚赋成豪贵之家竞相传写洛阳爲之纸贵陆机陆机字士衡吴郡人也太康末与弟云俱入洛爲平原内史陆机书吴士书也无以较其多少机能章草以才长见掩耳陆云陆云字士龙机之弟号曰二陆吴平入洛爲大将军右司马陆云善书张翰张翰字季鹰吴郡吴人也时人号爲江东歩兵齐王冏辟爲大司马东曹椽季鹰草书攀附张索贾似道家有张翰思乡帖牵秀牵秀字成叔武邑观津人也秀博辩有文才弱冠爲衞瓘所知后至平北将军牵秀善书见王愔文字志裴邈裴邈字景声河东闻喜人少有通才从兄頠器赏之历太傅从事中郎左司马监东海王军事裴邈书品下之下刘琨刘琨字越石中山魏昌人汉中山靖王胜之后也永嘉元年爲并州刺史元帝转琨爲侍中太尉谥曰愍越石伟度粃糠翰墨窦蒙注云今见行书五行刘舆刘舆字庆孙与兄琨并尚书郭奕之甥名着当时京都爲之语曰洛中奕奕庆孙越石东海王越以爲左长史越旣緫録舆爲上佐賔客满筵文案盈几逺近书记日有数千酬对款备时人服其能比之陈遵追赠骠骑将军封定襄侯谥曰贞刘舆书品中之下王育王育字伯春京兆人也少孤贫爲人佣牧羊每过小学必歔欷流涕时有暇即折蒲学书后成都王颖以爲破虏将军王裒王裒字伟元城阳营陵人也博学多能隠居教授三徴七辟皆不就王裒善书卢志卢志字子道范阳涿人也始为成都王颖谘议参军永嘉末转尚书志少好学朝夕惟焚香读书尝与书盟曰誓与此君共老素法钟繇善书辛谧辛谧字叔重陇西狄道人也少有志尚博学善属文工草隶书为时楷法永嘉末兼散骑侍郎没于刘聪歴石勒季龙之世并不应辟命傅玉傅玉书如项羽投戈荆轲执㦸陈畅陈畅荥阳人晋祕书令史善八分晋宫观城门皆畅书也杨肇杨肇字季初荥阳宛陵人封东武伯官折冲将军荆州刺史谥曰戴诔云多材丰艺彊记洽闻草隶兼善尺牍必珍翰动若飞纸落如云杨潭杨潭字道元肇子见潘岳集杨潭书品下之中杨经杨经字仲武潭次子肇之孙亦善草隶羊忱羊忱字长和一名陶泰山平阳人世爲冠族历太傅长史扬州刺史迁侍中能草书亦善行隶有称于一时羊长和博学工书能骑射善围棊诸羊后多知书而余艺莫逮江琼江琼字孟琚冯翊太守善虫篆诂训永嘉中弃官投张轨因居凉江统江统字应元陈留圉人也静黙有逺志与乡人蔡克俱知名至黄门侍郎散骑常侍领国子博士式六世祖琼晋初与从父应元俱受学于卫觊古篆之法埤仓雅言説文之义当时并收善誉蔡克蔡克字子尼陈留考城人也少好学博渉书记成都王颖擢为东曹掾后为东嬴公从事中郎子尼书軆简约朱诞朱诞字永长吴郡人体履清和黄中通理累迁议郎吴平归家朱诞书品中之下论曰朱诞以偏艺流声皇甫定皇甫定年七嵗善史书从兄谧深竒之辛旷辛旷善书见王愔文字志王导王导字茂𢎞光禄大夫览之孙也初袭祖爵即丘子元帝为琅邪王请导为安东司马帝登尊号进骠骑大将军仪同三司封武冈侯后进位太傅又拜丞相谥文献导行草兼妙元明二帝并工书皆推叹于茂𢎞王愔云王导行草见贵当世导善作字规模前人初师钟繇卫瓘力学不倦携钟繇宣示帖以过江王恬王恬字敬豫导第二子也多技艺善弈棋后爲吴国会稽内史加散骑常侍赠中军将军谥曰宪恬工于草隶当世难与爲比恬善隶书于草字尤妙是时张翼以书得名议者谓不能过恬王洽王洽字敬和导诸子中最知名历官至吴郡内史征拜中书令苦让不受王洽衆书通善尤能隶行从兄羲之云弟书遂不减吾洽书兼诸法于草尤工落简挥豪有郢匠成风之势逸少与从弟洽变章草爲今草韵媚宛转大行于世王劭王劭字敬伦导第五子也爲尚书仆射出爲吴国内史卒赠车骑将军谥曰简王劭今见草书一纸六行王荟王荟字敬文导第六子也至鎭军将军加散骑常侍赠卫将军王荟书品下之上论曰动成楷则殆逼前良王珣王珣字元琳小字法护导之孙洽之长子也孝武雅好典籍珣与殷仲堪徐邈王恭郄恢等并以才学文章见昵隆安初迁尚书令赠车骑将军开府谥献穆珣三世以能书称家范世学珣之草圣亦有传焉王珉王珉字季琰珣之弟也少有才艺善行书名出珣右时人为之语曰法护非不佳僧弥难为兄僧弥珉小字也代王献之为长兼中书令二人素齐名世谓献之为大令珉为小令赠太常自导至珉三世善书时人方之杜卫二氏尝书四疋素自朝操笔至暮便竟首尾如一又无误字子敬戯云弟书如骑骡骎骎欲度骅骝前王廞王廞字伯舆导之孙荟之子也厯太子中庶子司徒左长史伯舆书法骨軆慢正精采沖融王敦王敦字处仲司徒导之从父兄也拜侍中大将军江州牧后自为扬州牧敦初以工书得家传之学笔势雄健王䆳王邃字处重琅邪人舒弟也意局刚清以政事称累迁中领军尚书左仆射舒邃并敦从弟王邃作行书有羲献法㛰事一帖尤爲人所知流传至今布置婉媚结搆有法刘超刘超字世瑜琅邪临沂人以忠谨清愼爲元帝所㧞遂从渡江专掌文檄超自以书蹟与帝手笔相类乃絶不与人交书后爲右衞将军谥曰忠顾荣顾荣字彦先吴国吴人也祖雍吴丞相吴平与陆机兄弟同入洛号爲三俊永嘉初拜侍中元帝鎭江东以荣爲军司加㪚骑常侍谥曰元顾荣亦善书戴若思戴若思广陵人也名渊爲骠骑将军谥曰简张怀瓘书估戴若思入第四等孔偘孔偘字敬思会稽人晋大司农今见行书一纸孔愉孔愉字敬康会稽山阴人也吴平愉迁于洛后爲鎭东将军会稽内史加散骑常侍赠车骑将军谥曰贞敬思善行书敬康善草书述书赋云思行则轻利峭峻康草则古质郁纡陆玩陆玩字士瑶吴郡吴人也封兴平伯迁侍中司空谥曰康玩机从弟弱冠有美誉喜翰墨尤长行书时瑞星见亲书表贺其笔力痩硬有钟繇法雅重而有典则卞壸卞壸字望之济阴冤句人也爲尚书令复加领军将军谥忠贞望之之草𦂳古而老郄鉴郄鉴字道徽髙平金乡人博览经籍以儒雅着名明帝以其有器望动静辄问之乃诏鉴特草上表疏以从简易后封南昌县公进位太尉谥文成太尉草书卓絶古而且劲鉴作草字下笔刚决略无留滞厚实深沉丰茂宏丽而不乏风神郄愔郄愔字方回鉴之长子也爲冠军将军会稽内史就加鎭军征拜司空谥文穆愔善衆书齐名庾翼其法遵衞氏尤长于章草纤能得中意态无穷筋骨亦胜王僧䖍云郄愔章草亚于右军郄昙郄昙字重熙鉴之次子也除北中郎将徐兖二州刺史谥曰简重熙书若投石拔距怒目扬睂郄超郄超字景兴一字嘉賔愔之长子也桓温辟爲掾转参军至临海太守超草书亚于二王紧媚过其父骨力不及景兴正草轻利脱略古法郄俭之郄俭之字处约昙之子晋太子率更令今见草书两纸郄恢郄恢字道𦙍昙之子也领秦州刺史加督陇上军寻以爲尚书处约道𦙍家之后进草势兄优正书弟润何充何充字次道庐江灊人风韵淹雅文义见称録尚书事加侍中永和中卒赠司空谥文穆次道淳实寡于风彩熊逺熊逺字孝文豫章南昌人也拜太常卿加散骑常侍孝文刚断谨正援豪注今见正书启七纸应詹应詹字思逺汝南南顿人魏侍中璩之孙也詹督五郡军事与陶侃破杜弢于长沙金寳溢目詹一无所取唯收图书莫不叹之封观阳县侯至平南将军江州刺史谥曰烈思逺藁草悬解眞率天然思逺亦善章草陶侃陶侃字士行本鄱阳人也吴平徙家庐江之寻阳侃性聪敏逺近书疏莫不手荅笔翰如流未尝壅滞爲侍中太尉封长沙郡公谥曰桓士行肌骨闲媚注今见正书一纸郭璞郭璞字景纯河东闻喜人也璞好古文竒字妙于阴阳算历王敦起爲记室参军被收敦平赠𢎞农太守葛洪葛洪字稚川丹阳句容人也少好学家贫伐薪以贸纸笔夜辄写书诵习爵闗内侯咸和初迁谘议参军求爲句漏令葛洪天台之观飞白爲大字之冠古今第一葛洪着要用字苑一卷王隐王隐字处叔陈郡陈人也博学多闻元帝以爲着作郎撰晋史爵平陵乡侯黜归无资庾亮供其纸笔书乃得成诣阙上之王隐好塡书羊固羊固字道安太山人固善草行着名一时渡江累迁黄门侍郎赠大鸿胪张舆张舆字公安范阳方城人华之孙袭华爵过江辟丞相掾太子舍人张舆书品下之中庾亮庾亮字元规随父琛在会稽元帝甚器重之明帝即位以爲中书监封永昌县公爲司徒扬州刺史録尚书事赠太尉谥文康亮善草行庾怿庾怿字叔预少以通简爲兄亮所称迁辅国将军豫州刺史进号西中郎将谥曰简叔预效钟繇虽稳密而伤浮浅庾氷庾氷字季坚兄亮常以爲庾氏之宝康帝即位进车骑将军谥忠成庾氷亦善书庾翼庾翼字稚恭亮之弟至征西将军领南蛮校尉谥曰肃翼善草隶书名亚右军兄亮常就右军求书逸少荅云稚恭在彼岂复假此翼少时与右军齐名右军后进庾犹不分在荆州与都下书云小儿辈乃贱家鸡皆学逸少书须吾下当比之庾翼有芝英章草十纸庾准庾准字彦祖希子亮孙晋豫州刺史今见草书一纸范汪范汪字𤣥平雍州刺史晷之孙也六歳过江依外家新野庾氏及长好学然薪冩书冩毕诵读亦通后至安北将军徐兖二州刺史赠散骑常侍谥曰穆𤣥平近瞻元常俯视国明注今见正书谢赐𤓰启四行范甯范甯字武子汪之次子也补豫章太守免官家于丹阳武子正笔颇全古质王允之王允之字深猷舒之子也爲衞将军会稽内史谥曰忠允之善草行允之善草隶丁潭丁潭字世康会稽山隂人也官至㪚骑常侍赠侍中大夫谥曰简世康似无逸少如禀元常注今见正草书各一纸李充李充字𢎞度江夏人父矩善楷书妙参钟索世咸重之始辟丞相王导掾累迁中书侍郎李式李式充之从兄江夏钟武人善楷隶中兴初仕至侍中李式卫夫人犹子也甚推其叔母善书右军云李式平南之流亦可比庾翼李廞李廞字宗子江夏钟武人好学善草隶与兄式齐名躄疾不能行坐常仰卧弹琴廞尝爲二府辟号李公府荀舆荀舆字长𦙍能书尝写狸骨方右军临之至今谓之狸骨帖荀舆隶书草书俱入妙王廙王廙字世将导之从弟而元帝姨弟也少能属文工书画封武陵县侯敦以廙爲平南将军赠侍中骠骑将军谥曰康王平南是右军叔自过江东右军之前唯廙爲最书爲右军法琅邪王廙能章楷传钟法廙工于草隶飞白祖述张衞遗法其飞白志气极古时人云王廙飞白右军之亚廙得索靖书七月二十六日帖一纸每宝玩之永嘉中乃四叠缀衣中以渡江今叠蹟犹在王旷王旷淮南太守旷导从弟与衞世为中表故得蔡邕书法于衞夫人以授羲之旷子羲之七歳学书及年十二见前代笔论于旷枕中窃而读之旷曰汝何来吾所数也羲之笑而不荅其母曰汝年幼小看用笔法未能晓解纵获父敎恐复不能祕惜旷乃语羲之曰待汝成人吾当授汝羲之拜曰愿早授之使得成人已爲暮学旷语以大纲羲之学功日进王羲之王羲之字逸少司徒导之从子也善隶书为古今之冠爲右军将军会稽内史尝与同志宴集于㑹稽山隂之兰亭羲之自爲序又山阴道士养好鵞羲之徃观甚恱爲写道徳经毕笼鵞而归尝诣门生家见棐几滑净因书之眞草相半后爲其父刮去门生惊懊累日又蕺山老姥持六角竹扇卖之羲之书其扇各爲五字曰但言是王右军书以求百钱人竞买之其书爲世所重皆此类也每自称我书比钟繇当抗行比张芝草犹当鴈行也曽与人书云张芝临池学书池水尽黑使人耽之若是未必后之羲之书初不胜庾翼郄愔暮年方妙常以章草荅庾亮翼深叹伏与王羲之书云昔有伯英章草十纸过江亡失常叹妙蹟永絶忽见足下荅家兄书焕若神明顿还旧观卒赠金紫光禄大夫诸子遵父先㫖固辞不受羲之少学衞夫人书将谓大能及渡江北游名山见李斯曹喜等书又之许下见钟繇梁鹄书之洛下见蔡邕石经三体书又于从兄洽处见张昶华岳碑始知学衞夫人书徒费年月遂改本师于衆碑学习焉晋成帝时祀北郊更祝版工人削之羲之笔入木七分羲之善草隶八分飞白章行备精诸体自成一家之法千变万化得之神功逸少见诸家笔论遂作笔阵图及笔势论王𤣥之王𤣥之羲之长子早卒𤣥之善草行王凝之王凝之羲之次子亦工草隶仕历江州刺史左将军㑹稽内史凝之字法最密王徽之王徽之字子猷羲之子后爲黄门侍郎徽之作字亦自韵胜羊欣谓尤长于行草律以家法在羲献间王操之王操之字子重历侍中尚书豫章太守操之工草隶王涣之王涣之羲之子黄长睿云王氏凝操徽涣之四子书与子敬书具传皆得家范而体各不同凝之得其韵操之得其体徽之得其势涣之得其貌献之得其源王世贞题琅邪法书墨蹟云史称右军七子知名者五人𤣥之凝之操之徽之献之而不及涣之黄长睿则谓涣之爲右军子长睿博精不减仓曹此当有的据可补史传之漏王献之王献之字子敬羲之第七子工草隶七八歳时学书羲之从后掣其笔不得叹曰此儿后当复有大名尝书壁爲方丈大字羲之甚以爲能观者数百人大元中新起太极殿谢安欲使献之题榜以爲万代宝而难言之试谓曰魏时陵云殿榜韦仲将悬橙书之献之正色曰仲将魏之大臣使其若此有以知魏徳之不长安遂不之逼安又问曰君书何如君家尊曰故当不同安曰外论不尔曰人那得知寻除建威将军吴兴太守征拜中书令赠侍中特进光禄大夫谥曰宪献之幼学父书次习于张后改变制度别创其法率尔师心冥合天矩二王重变行隶及藁体爲八体书羲献之书谓之今草结搆微眇者谓之小草复有游丝草献之变右军法爲今体字画秀媚妙絶时伦谢奉起庙悉用棐材右军取棐书之满牀奉收得一大箦子敬后往谢爲说右军书甚佳而密已削作数十棐板请子敬书之亦甚合奉并珍録奉后孙履分半与桓𤣥用履爲扬州主簿有一好事年少故作精白纱裓着诣子敬子敬便取书之草正诸体悉备两袖及褾略周年少觉王左右有凌夺之色掣裓而走左右果逐之及门外鬭争分裂年少才得一袖耳献之自谓年二十有四游名山间有授其五百七十九字者初得此书日习之未经一周形容髣髴王淳之王淳之献之兄子善草行王羲之代书人王羲之代书人逸少从失郡告灵不仕以后略不复自书皆使此一人世中不能别见其缓异唿爲末年书子敬年十七八全放此人书故遂成与之相似张翼张翼字君祖下邳人官至东海太守善隶草翼正书学钟繇草书学羲之皆极精妙当时与王修江灌辈并驰争先王右军尝自书表晋穆帝令翼写题后荅右军当时不别久后方悟云小子㡬欲乱眞许静民许静民髙阳人鎭军参军善隶草羲之髙足静民善题宫观额将直方之体其草稍乏筋骨亦景则之亚也许静许静晋人李嗣眞曰许静之迹不减小令常叹云小钟书初不留意试作之乃不可得研之弥久始有髣髴谢尚谢尚字仁祖鲲之子也秣陵人善音乐博综衆艺永和中拜尚书仆射赠散骑常侍衞将军谥曰简尚作草书深得昔人行笔之意谢奕谢奕字无彦安之兄也爲安西将军豫州刺史赠鎭西将军奕喜作字尤长于行书飘逸之气入人眉睫谢安谢安字安石尚从弟也善行书拜衞将军开府仪同三司封建昌县公进拜太保赠太傅谥文靖安陈郡阳夏人学草正于右军右军云卿是解书者然知解书者尤难安石尤善行书安石善书不重子敬子敬每作好书必谓被赏安辄题后荅之谢万谢万字万石安之弟也㪚骑常侍万工言论善属文作字自得家学清润遒劲风度不凡于行草最长任靖任靖陶𢎞景曰右军书中给事黄门一纸治廉沥一纸凡二篇并是谢安衞军参军任靖书任靖书品中之中论曰任靖矫名张嘉张嘉字子胜官至光禄大夫善隶书羊欣云嘉师于钟氏胜王羲之在临川也张澄张澄字国明吴郡人嘉之子晋光禄大夫见咸康八年正书上成帝启有钟氏余风张澄书当时亦唿有意张彭祖张彭祖官至龙骧将军善隶书右军每见其缄牍辄存而玩之孙绰孙绰字兴公楚之孙也爲廷尉卿领着作绰少以文才称于时文士绰为其冠温王郄庾诸君之薨必湏绰爲碑文然后刋石焉张怀瓘书估孙绰书入第四等王彬之王彬之字道生广汉人何延之兰亭记曰王羲之与太原孙统孙绰王彬之等四十有一人修祓禊之礼王彬之书放纵快利笔道流便许迈许迈字叔𤣥一名映丹阳句容人也永和二年移入临安西山有终焉之志乃改名𤣥字逺游羲之相与爲世外之交后莫测所终许迈书有晋人风致而尤清逸刘惔刘惔字眞长沛国相人也性简贵与王羲之雅相友善终丹阳尹眞长草舍稚恭之厚爽正迩越石之羁束王蒙王蒙字仲祖哀靖皇后父善隶书转司徒左长史蒙隶书法于钟氏隶章草入能衞臻陶侃亚也王蒙书比庾翼蒙论章草作人字法趯之欲利按之欲轻世以蒙爲知言世所存者多行书王脩王脩字敬仁小字荀子蒙之长子也善隶书号曰流奕淸举至中军司马脩求右军书乃写东方朔画赞与之始王导衣带中盛尚书宣示帖过江后与右军乞敬仁敬仁亡其母见此书平生所好遂以入棺脩善隶行与羲之善故殆穷其妙子敬每省脩书云咄咄逼人温放之温放之峤之子也至交州刺史放之率尔草健笔力王述王述字怀祖湛之孙承之子也至散骑常侍尚书令赠侍中骠骑将军谥曰简怀祖书髙利迅薄连属欹倾王坦之王坦之字文度述之子也徐兖二州刺史赠安北将军谥曰献坦之善书王绥王绥字彦猷坦之之孙荆州刺史绥善隶行康昕康昕字君明外国人官至临沂令善隶书王子敬题方山庭殿数行昕宻改之子敬后过不疑又爲谢居士题画以示子敬叹其能康昕书类子敬亦比羊欣康昕与惠式道人俱学二王转以己书货之世人或谬宝其迹刘瓌之刘瓌之字元宝沛国人御史中丞义诚伯瓌之善八分大令旣不肯书太极殿榜谢安乃令瓌之以八分题之韦昶韦昶字文休诞兄凉州刺史康之𤣥孙官至颍州刺史散骑常侍善古文大篆或问王右军父子书名以爲云何曰二王自可谓能未足知书也又妙于作笔子敬得其笔以爲絶世太元中孝武帝改治宫室及诸庙门并欲使王献之隶草书题榜献之固辞乃使刘瓌之以八分书之后又以文休大篆改八分焉曹茂之曹茂之字永叔彭城人仕至尚书郎李志李志字温祖江夏钟武人曹蜍李志与右军同时书亦争衡桓温桓温字元子宣城太守彞之子也谯国龙亢人升平中改封南郡公又加侍中大司马太和四年领平北将军徐兖二州刺史追赠丞相温墨蹟见于世者尤少然颇长于行草字势遒劲有王谢之余韵桓𤣥桓𤣥字敬道一名灵宝大司马温之孽子也元兴二年𤣥诈表请平姚兴初欲饰装无他处分先使轻舸载服玩及书画等物𤣥曰书画服玩旣宜恒在左右脱有不意当使轻而易运衆咸笑之𤣥性贪鄙好竒异人士有法书好画悉欲归已犹难逼夺之皆蒱博而取桓𤣥自谓右军之流当时以比孔琳之桓𤣥尝慕小王善于草法桓𤣥雅爱羲之父子书各爲一帙置左右以玩之桓𤣥爱重书法每䜩集辄出法书示賔客客有食寒具者仍以手捉书大点汚后出法书辄令客洗手兼除寒具桓大司马每请长康与羊欣论书画竟夕忘疲殷仲堪殷仲堪陈郡人也能清言善属文爲荆州刺史仲堪书亦王敬仁之亚诸葛长民诸葛长民琅邪阳郡人也爲豫州刺史领淮南太守长民全效子敬宏逸生于天机长民善行草论者以爲范蔚宗之流卢循卢循字于先小名元龙谌之曾孙也善草隶弈棊之艺元兴中权假循广州刺史卢循素善尺牍尤珍名法习凿齿习凿齿字彦威襄阳人也博学洽闻以文笔着称善尺牍后爲荥阳太守在郡着汉晋春秋江灌江灌字道羣陈留圉人也少知名温末年爲谘议参军后出爲吴郡太守未拜卒道羣闲慢气格自充袁山松袁山松陈郡阳夏人博学有文章爲吴郡太守袁崧书如深山道士见人便欲退缩顾恺之顾恺之字长康晋陵无钖人博学有才气义熙初爲散骑常侍长康亦善书郭荷郭荷字承休略阳人也明究典籍特善史书不应州郡之命张祚征爲博士祭酒迫而致之荷乞还祚遣以安车蒲轮送还张掖东山谥曰𤣥徳先生谢敷谢敷字庆绪会稽人入太平山十余年郄愔召爲主簿台征博士皆不就谢敷工隶草谢静谢静谢敷并善写经亦入能境戴逵戴逵字安道谯国人也工书画总角时以鸡卵汁溲白瓦屑作郑𤣥碑又爲文而自镌之词丽器妙性不乐当世常以琴书自娱孝武帝时累征不就戴公从东出谢太傅往看之见但与论琴书戴旣无吝色而谈琴书愈妙吕忱吕忱字伯雍博识文字撰字林五篇万二千八百余字字林则说文之流小篆之工亦叔重之亚也刘讷刘讷字行仁琅邪人晋散骑常侍今见康帝启四纸讷师钟繇始终规矩刘劭刘劭字彦祖彭城人有才干咸康世历御史中丞侍中尚书豫章太守劭善小篆工飞白虽不及张毛亦一时之秀作飞白势柳详柳详亦善飞白彦祖之亚也陈逵陈逵字林道颍川许昌人少有干以清敏立名袭封广陵公黄门郎西中郎将领梁淮南二州太守逵作行草古而腴草字飘发不滞有羲献之风刘恢刘恢字道生沛国人爲车骑司马赠前将军张怀瓘书估刘恢书入第三等岑渊岑渊吴郡人太原中任内史岑渊书品下之中张越张越炖煌人仕至梁州刺史善草书韦𢎞韦𢎞字叔思位至原州刺史善隶书韦季韦季字成𢎞弟爲平西将军善隶书沈嘉沈嘉字长茂吴郡人吴兴太守善草书长茂草势旣捷而疎刘璞刘璞字子成南阳人晋光禄勲即得道南岳魏夫人之子父义晋河内修武令今见行书及草两纸刘廞刘廞字季舒会稽人光禄大夫今见书名启一纸谢藻谢藻字叔文会稽人晋中书侍郎正书启两段合爲一纸五行其半先在官半在外及得之勘合如一宋珽宋珽广平人晋相府参军见行书四行宋珽书法精紧谢璠伯谢璠伯晋散骑常侍谢璠伯善行草张野张野字莱民居浔阳柴桑与渊明有㛰姻契学兼华梵尤善属文征拜散骑常侍不就入庐山依逺公逺公卒谢灵运爲铭野爲序称门人义熙十四年卒惠逺法师碑谢灵运文张野书向泰费元瑶向泰费元瑶书品下之上论曰并擅豪翰动成楷则张炳张炳书品下之中论曰虽未穷字奥书尚文情虞安吉虞安吉晋人正草大篆品上之下谢发谢发善行草李韫陈基傅廷坚张绍阴光曹任宋嘉孔闾辟闾训张炽周仁皓李韫已下十一人书品下之下论曰皆遗迹见珍余芳可折满爽裴兴满爽裴兴徐令文徐令文杨羲杨羲字义和吴郡人徙家句容幼而通灵美姿容善言笑工书画与王右军并名海内杨君书最工不今不古能细能大大较虽祖效郄法笔力规矩兼于二王兴宁二年上眞南岳魏夫人降丹阳之句曲山以上清诸眞经授弟子琅邪王公府舎人杨君使作隶书出以授护军长史许君父子杨书以郄氏爲师不学右军父子然翩翩有沖霄之度许穆许穆字思𤣥迈第五弟丹阳句容人官至护军长史散骑侍郎长史章草正书古拙许翙许翙字道翔小字玉斧穆第三子司徒辟掾不就隐居茅山师杨羲许掾书乃是学杨而字体劲利偏善写经画符与杨相似郁勃锋势殆非人功所逮南岳魏夫人南岳魏夫人讳华存字贤安位紫虚元君领上眞司命魏夫人左仆射舒之女太保公掾南阳刘幼彦之室光禄勲璞之母天才卓异少读庄老及春秋二传五经百子后修眞得道夫人善书识道人识道人康昕学右军草乱眞与识道人作右军书货康昕与南州惠式道人俱学二王转以己书货之世人或谬宝其迹亦或谓爲羊欣岳道人岳道人书品下之下法髙道人法髙道人书品下之下论曰皆遗迹见珍各尽其妙衞夫人衞夫人名铄字茂猗晋汝阴太守李矩妻善钟法能正书入妙王逸少师之钟繇传之衞夫人衞夫人传之王羲之郄夫人郄夫人王羲之之妻也甚工书谢夫人王凝之妻谢氏字道韫安西将军奕之女也道韫有才华亦善书爲舅氏所重道韫书雍容和雅芬芳可玩傅夫人傅夫人郄愔之妻也善书傅夫人正隶品下之上荀夫人荀夫人王洽之妻也亦善书汪夫人汪夫人王珉之妻也善书荀夫人荀夫人庾亮妻正行篆隶品上之下蔡夫人蔡夫人羊衡母正书品上之中李氏李氏意如广汉人王献之保母也善属文能草书赵崔恱崔恱字道儒清河东武城人仕石季龙位司徒右长史以才学称恱与范阳卢谌并以博艺齐名谌法钟繇恱法衞瓘而俱习索靖之草皆尽其妙谌传子偃偃传子邈恱传子潜潜传子宏世不替业卢谌卢谌字子谅志长子也好老庄善属文初为刘琨从事中郎后爲石季龙中书监谌以父法钟繇书子孙传其业累世有名燕卢偃卢偃谌第四子博学善隶书有名于世仕慕容氏位给事黄门侍郎营丘成周二郡守卢邈卢邈偃长子仕慕容氏爲范阳太守以儒雅称初谌父志法钟繇书子孙传业累世有能名至邈以上兼善草蹟崔潜崔潜恱子仕慕容暐爲黄门郎以才学称潜爲兄浑等诔手笔本草延昌初着作郎王遵业买得之宝其书迹深秘藏之武平中姚元标以工书知名见潜书以爲过于浩也御定佩文斋书画谱卷二十三御定佩文斋书画谱卷二十四目録钦定四库全书御定佩文斋书画谱目録第二十四卷书家传三宋刘穆之朱龄石朱超石王𢎞王昙首王微徐羡之徐湛之傅隆王裕之裴松之宗少文戴颙谢灵运谢方明谢惠连谢综羊欣孔琳之萧思话范晔薄绍之丘道护贺道力颜腾之颜炳之张裕张永谢晦谢庄颜延之颜竣孟觊张畅陶隆陶贞宝江僧安垣䕶之徐爰徐希秀巢尚之孙奉伯虞龢戴延夀王道迄王道隆褚欣逺王愔王思𤣥骆简龎秀之王藻史稜羊谘山𦙍孔琳之妻齐王僧䖍王慈王俭王僧祐王晏王融褚渊褚贲徐孝嗣到撝顾宝先胡谐之张融萧惠基刘休纪僧真纪僧勐刘系宗谢朓周颙张欣泰崔偃刘绘刘瑱宗测沈驎士徐伯珍儿珪之张大隠蔺静文庾景休褚元明陆彦逺韩兰英梁沈约江淹任昉徐勉到沆陆杲陆倕萧子云萧特陶𢎞景阮研傅昭江蒨江禄袁峻刘孝绰王僧孺王籍王志王彬王骞王泰王筠王规栁恽纪少瑜朱异徐僧权庾黔娄庾肩吾殷钧殷鐡石孔敬通萧几萧贲萧骏萧挹颜协范懐约王琛韦仲谢善勋庾诜张孝秀刘慧斐庾元威王克许璠贝义渊刘灵程旷平李巖之颜倩斛斯彦明吴休尚施方泰王崇素丁觇王僧恕陈则满骞唐怀充沈炽文姚怀珍范𦙍祖陈廷祖杨法象丁道矜孙文韬陈宣懋杜道士释宝志陈蔡景历徐陵周𢎞让侯安都赵知礼孙玚顾野王谢嘏庾持张正见张克见萧干萧引顾越陆缮沈君理毛喜江总蔡凝谢贞郑㐰伏知道贺朗丁初蔡圣王公干释洪偃释智永智楷卷二十四钦定四库全书御定佩文斋书画谱卷二十四书家传三宋刘穆之刘穆之字道和小字道人东莞莒人也世居京口穆之与朱龄石并便尺牍尝于武帝坐与龄石并荅书自旦至日中穆之得百函龄石得八十函而穆之应对无废裁有闲暇手自写书寻览篇章校定坟籍在晋至左仆射宋武又表天子赠侍中司徒封南昌县侯宋受禅追封南康郡公谥文宣道和闲雅髙踪絶尘朱龄石朱龄石字伯儿沛国沛人也封丰城侯为雍州刺史朱龄石书品下之中朱超石朱超石龄石弟虽出自将家兄弟并闲尺牍除中书侍郎封兴平县侯王𢎞王𢎞字休元琅邪临沂人也珣子元嘉九年进位太保谥文昭𢎞人望所宗书翰仪体后人皆依放之王昙首王昙首太保𢎞之弟也幼有素尚兄弟分财昙首唯取图书而已文帝即位为侍中迁太子詹事追封豫宁县侯谥曰文昙首草字行笔痛快王㣲王微字景𤣥𢎞弟光禄大夫孺之子也少好学善属文工书为中书侍郎赠祕书监徐羡之徐羡之字宗文东海郯人也武帝即位封南昌县公扬州刺史徐羡之书品下之下徐湛之徐湛之字孝源逵之子也善尺牍文帝时为尚书仆射赠司空谥忠烈傅隆傅隆字伯祚北地灵州人也以太常致仕拜光禄大夫在家不释卷尝手抄书籍王裕之王裕之字敬𢎞廙之曽孙名与宋武帝讳同故以字行官至开府仪同三司谥文贞敬𢎞翰墨古而朴略注今见草书四行裴松之裴松之字世期河东闻喜人也博览坟集立身简素上使注陈夀三国志后为南琅邪太守致仕进大中大夫世期参方回之章法得敬元之草意注今见章草书慰劳文一卷宗少文宗少文南阳湼阳人也妙善琴书圗画元嘉中频徴不应宗炳放逸屈摄颇效康许量其直置孤梗是灵运之流宗炳出九体书所谓缣素书简奏书牋表书弔记书行狎书檝书藁书半草书全草书此九法极真草书之次第戴颙戴颙字仲若谯郡铚人也父逵兄勃并隠遯有髙名父善琴书颙并传之世居郯下后出居呉元嘉中征并不就谢灵运谢灵运陈郡阳夏人袭封康乐公灵运诗书皆兼独絶每文竟手自写之文帝称为二宝后为永嘉太守临川内史谢瞻与从叔琨族弟灵运俱有盛名尝作喜霁诗灵运写之琨咏之王𢎞以为三絶子敬上表多在中书杂事中灵运窃写易其真本相与不疑元嘉初帝就索始进谢灵运母刘氏子敬之甥故灵运能书而特多王法灵运学王羲之真草俱造其妙草尤为人所推谢方明谢方明陈郡阳夏人宋武帝受命为侍中丹阳尹转㑹稽太守方明寛和隠媚注今见正书三行谢惠连谢惠连方明子也年十嵗能属文族兄灵运加赏之元嘉七年为彭城王法曹行参军惠连书画并妙谢综谢综述子陈郡阳夏人综有才艺善隶书为太子中舍人谢综书其舅云紧洁生起实为得赏至不重羊欣欣亦惮之书法有力恨少媚好羊欣羊欣字敬元泰山南城人也少靖黙羙言笑善容止泛览经籍尤长隶书年十二王献之甚知爱之欣尝夏月着新绢裠昼寝献之书裠数幅而去欣书本工因此弥善㑹稽王世子元显令书扇常不奉命除中㪚大夫素好黄老常手自书章南欣书见重一时行书尤善正乃不称名敬元师资大令亲承妙旨时人云买王得羊不失所望欣尝撰续笔阵圗一卷又撰古今能书人名一卷孔琳之孔琳之字彦琳㑹稽山阴人也少好文义解音律能弹棊妙善草隶宋永初中为祠部尚书赠太常南琳之书天然放纵极有笔力琳之善草行师于小王稍露筋骨萧思话萧思话南兰陵人宋孝懿皇后弟子也工隶书善弹琴后拜郢州刺史赠征西将军开府仪同三司谥曰穆侯思话书羊欣之影风流媚好殆当不减笔力恨弱思话学于羊欣得其体法行草势不断絶上方琳之不足下方范晔有余范晔范晔字蔚宗小字㙛泰第四子顺阳人也少好学善为文章能隶书晓音律累迁左卫将军太子詹事及入狱上有白团扇甚佳送晔令书出诗赋羙句晔受旨援笔而书曰去白日之炤炤袭长夜之悠悠上循览悽然晔自序云吾书虽小小有意笔势不快余竟不成就每愧此名晔与思话同师羊欣后小畔失故步蔚宗工于草隶小篆尤精羊真孔草萧行范篆各一时絶妙薄绍之薄绍之字敬叔丹杨人官至给事中善书宪章小王风格秀异行草倜傥时越羊欣丘道䕶丘道护乌程人也善隶书便书素时司马珣之为呉兴羊欣弟伦为临安令欣过呉兴看弟珣之乃以道护素书洛阳赋示欣欣咨嗟其工以为胜已官至相国主簿丘道䕶与羊欣俱靣受子敬故当在欣后贺道力贺道力会稽山阴人善三礼有盛名仕宋为尚书三公郎建康令道力书亚丘道䕶道力草雄圎转不穷注今见章草二纸颜腾之颜腾之字𢎞道巴陵太守度支校尉善草隶书有风格颜腾之贺道力并善尺牍少行于代颜炳之颜炳之字叔豹腾之子辅国江夏王参军以能书称张裕张裕字茂度呉郡呉人也名与宋武帝讳同故以字行曽祖澄祖彭祖元嘉十八年除会稽太守谥恭子张茂度今见行草书十行张永张永字景云茂度第三子永渉猎书史能为文章善隶书骑射杂艺触类兼善又有巧思为文帝所知纸墨皆自营造上每得永表启辄执玩咨嗟自叹供御者了不及也元徽二年为征北将军南兖州刺史谢晦谢晦字宣明陈郡阳夏人晋太常裒之𤣥孙也晦羙风姿善言笑涉猎文义博赡多通时人以方杨徳祖荆州刺史封建平郡公谢晦善书谢庄谢庄字希逸𢎞微子也七嵗能属文及长韶令羙容仪明帝时加金紫光禄大夫中书令散骑常侍谥宪子贺方回云谢庄词翰传自高祖广平王闻得于南唐字画遒劲势若飞动颜延之颜延之字延年琅邪临沂人也少孤贫好读书文章冠絶当时孝武登阼为金紫光禄大夫赠特进谥宪子延之善草书颜峻颜竣字士逊延之之长子也琅邪临沂人大明元年为东扬州刺史士逊墨妙大令典则中散气调孟觊孟觊字彦重平昌安丘人卫将军昶弟也昶觊并羙风姿时人谓之双珠歴左光禄大夫终㑹稽太守孟光禄书如崩崖人见可畏张畅张畅字少微呉郡呉人也孝建二年出为㑹稽太守谥曰宣张畅工书陶隆陶隆丹阳秣陵人也好学读书善写行参征南中郎军事从孝武有功封晋安侯后监新会郡大明五年卒陶贞宝陶贞宝字国重孝昌相善藁隶书家贫以写经为业一纸直价四十书体以羊欣萧思话为法江僧安江僧安夷之弟济阳考城人宋太子中庶子子智深江侯僧安健利轻媚注今见行书一纸八行垣护之垣护之字彦宗略阳垣道人也大明中为豫州刺史谥壮侯垣公䕶之神凝笔迟注今见行书一纸徐爰徐爰字长玉南琅邪开阳人也本名瑗为济南太守除中散大夫长玉神闲态秾荷小王之伟质错明帝之髙踪徐希秀徐希秀爰子甚有学解亦闲篆隶正觉禅灵二寺碑即希秀书也位骁骑将军淮南太守希秀正则谨促有度草则拘检靡伸巢尚之巢尚之鲁郡人元嘉中侍始兴王濬读书涉猎文史为上所知明帝初累迁黄门侍郎出为新安太守仲逺企彦琳之墙仞遵茂度之轨躅注今见行书七行孙奉伯孙奉伯淮南太守诏与巢尚之徐希秀料简二王书评其品第奉伯书品下之上论曰动成楷则殆逼前良虞龢虞龢宋中书侍郎上明皇帝表论古今妙蹟正行草楷纸色标轴真伪卷数无不毕备表本行于世真蹟故起居舍人李造得之虞龢法书目录六卷戴延夀戴延夀㑹稽山阴人也家贫父硕子以贩丝为业三儿并修立延夀善书法兴好学王道迄王道迄呉兴乌程人涉学善书形貎又羙呉兴太守王韶之谓人曰有子弟如王道迄无所少始兴王濬以为世子师以书补中书令史王道隆王道隆亦知书为主书书史渐至主书废帝即位迁右军将军赠益州刺史褚欣逺褚欣逺钱塘人善模书宋文帝云矢下有五絶而皆出钱塘谓杜道鞠弹棊范悦诗欣逺模书褚𦙍围棊徐道度疗疾也王愔王愔魏平北将军乂之子善草书王思𤣥王思𤣥琅邪人宋南康太守今见行书三行思𤣥穏厚而无法度淳和而蓄锋芒骆简骆简字正祖丹阳人宋鉅野令今见行书五行正祖师资小王深入阃域龎秀之龎秀之宋江州刺史今见正书一纸秀之书宗二王王藻王藻琅邪临沂人官至东阳太守工行草史稜史稜宋人行隶品中之上羊谘羊谘宋人山𦙍山𦙍河东人作花书孔琳之妻孔琳之妻谢氏亦善书齐王僧䖍王僧䖍琅邪临沂人也善隶书宋文帝见其书素扇叹曰非唯迹逾子敬方当器雅过之孝武擅书名僧䖍大明世尝用掘笔书泰始中出为呉兴太守王献之善书为呉兴郡僧䖍工书又为郡论者称之齐太祖善书与僧䖍赌书毕曰谁为第一僧䖍曰臣书第一陛下亦第一上笑曰卿可谓善自为谋矣示僧䖍古蹟十一袠就求能书入名僧䖍得民间所有袠中所无者十二卷奏之又上羊欣所撰能书人名一卷世祖即位迁侍中左光禄大夫开府仪同三司赠司空谥简穆着书赋传于世昇明二年僧䖍为尚书令尝为飞白书题尚书省壁当时以比座右铭僧䖍尝自书让尚书令表辞制旣雅笔迹又丽时人以比王子敬虎爪书王僧䖍拟龙爪所作也王慈王慈字伯宝僧䖍子少与从弟俭共书学谢鳯子超宗诣慈慈正学书未即放笔超宗曰卿书何如䖍公慈曰慈书比大人如鸡之比鳯超宗狼狈而退为东海太守赠太常谥懿慈亦善隶书王俭王俭字仲宝生而僧绰遇害为叔父僧䖍所养幼笃学手不释卷宾客或相称羙僧䖍曰我不患此儿无名政恐名太盛耳乃手书崔子玉座右铭以贻之永明中开府仪同三司改领中书监赠太尉谥文宪俭寡嗜慾惟以经国为务手笔典裁为当时所重神功元年鳯阁侍郎王方庆进遗蹟一卷中有六代祖仲宝书王僧祐王僧佑字𦙍宗幼聪悟雅为从兄俭所重工草隶善鼓琴不交当世自天子至于侯伯未尝与一人游终于黄门郎王晏王晏字休黙一字士彦𢎞之之孙也齐武帝板为记室军旅书翰皆见委建武中领太子少傅进爵曲江县公王融王融字元长琅邪临沂人母谢惠宣女教融书学竟陵王子良板融宁朔将军军主特相友好王融图古今杂体有六十四书刘禹钖三癖诗序云栁呉兴亭臯陇首之句王融书之白团扇褚渊褚渊字彦回河南阳翟人武帝时授司空侍中録尚书事谥文简彦回无节笔翰决利注今见草书二纸褚贲褚贲字蔚先彦回长子齐武帝以为侍中左部尚书褚贲今见正书启八行蔚先书法和雅徐孝嗣徐孝嗣字始昌小字遗奴东海郯人湛之之孙也封枝江县公位司空赠太尉谥文忠始昌笔精源长注今见正书启二纸到撝到撝字茂谦彭城武原人也袭爵建昌公宋明帝时为太子洗马才调流赡善纳交游永明中迁五兵尚书茂谦壮而不密注今见行书两纸顾宝先顾宝先呉郡呉人琛次子大明中为尚书水部郎宝光善书画呉郡顾宝先卓越多竒自以伎能僧䖍乃作飞白以示之宝先曰下官今为飞白屈矣胡谐之胡谐之豫章南昌人也世祖初为别驾爵闗内侯永明十年转度支尚书赠右将军豫州刺史谥曰肃宝光谐之同调合韵骨气胡壮精神顾峻张融张融字思光畅子呉郡呉人也善草书常自羙其能齐髙帝曰卿书殊有骨力但恨无二王法荅曰非恨臣无二王法亦恨二王无臣法为司徒左长史草书以张融王僧䖍为则体用得法意气有余融书兼衆体于草尤工齐梁之际殆无以过或见其有古风多误宝之以为张伯英书萧惠基萧惠基思话子南兰陵人善隶书及奕棋解音律官太常赠金紫光禄大夫刘休刘休字𢎞明沛郡相人也休多艺能齐建元四年为豫章内史羊欣重王子敬正隶书世共宗之右军之体微轻反不复见贵及休始好右军法因此大行云纪僧真纪僧真丹阳建康人也事齐髙帝以闲书题令荅逺近书疏帝令僧真学上手迹下名上观之笑曰我亦不能别也封新阳县男后为庐陵内史纪僧勐纪僧勐僧真弟为镇蛮护军晋熙太守兄弟皆有风姿举止并善隶书僧勐又能飞白书作飞白赋刘系宗刘系宗丹阳人也少便书画齐髙帝使写诸处分敇令及四方书疏使主书十人书吏二十人配之事皆称旨永明中魏使书常令系宗题荅祕书局皆隶之郁林即位除宁朔将军宣城太守谢朓谢脁字𤣥晖陈郡阳夏人也隆昌中为尚书吏部郎善草隶长五言诗好奖人才㑹稽孔顗粗有才笔未为时知孔珪常令草让表以示朓朓嗟吟良乆手自折简冩之庆歴中在金陵有农人以方石镇肉视之若有镌刻取石洗濯乃海陵墓谢朓撰并书字画如钟繇周颙周颙字彦伦顗七世孙汝南安成人少从外氏车骑将军臧质家得卫恒㪚隶书法学之甚工文惠太子使颙书𤣥圃茅斋壁国子祭酒何𦙍以倒薤书求就颙换之颙笑荅曰天下有道丘不与易也转国子博士周颙行草品中之下张欣泰张欣泰字义亨竟陵人也不以武业自居好隶书读子史东昏以为雍州刺史张欣泰书品下之下崔偃崔偃清河东武城人也博涉书记善虫篆和帝以为宁朔将军刘绘刘绘字士章彭城人聪警有文义善隶书髙帝以为録事典笔翰为大司马从事中郎绘撰能书人名自云善飞白刘绘书范近来少前刘瑱刘瑱字士温绘弟也少有行业文藻篆隶丹青并为当世所称仕齐为义兴太守宗测宗测字敬微南阳人宋征士炳孙也测性善书画传其祖业沈驎士沈驎士字云祯呉兴武康人也元嘉末文帝令何尚之抄撰五经访举学士县以驎士应选少时归乡征并不就遭火烧书数千卷驎士年过八十抄冩火下细书复成二三千卷满数十箧时人以为养身静黙所致徐伯珍徐伯珍字文楚东阳太末人也少孤贫学书无纸常以竹叶箬叶甘蕉及地上学书礼辟不就建武四年卒儿珪之儿珪之南齐桐栢山金庭观碑永元三年沈约撰儿珪之正书张大隠张大隠书品下之上评云张益州参小令之体士隠行草品下之下蔺静文蔺静文书品下之上评云蔺生正书甚为鲜𦂳殊有规则蔺静行草品下之下庾景休庾景休书品下之中褚元明褚元明书品下之中陆彦逺陆彦逺齐人行草品中之下韩兰英韩兰英呉郡人有文辞宋孝武时献中兴赋被赏入宫宋明帝时用以为宫中职僚及武帝以为博士教六宫书学以其年老多识唿为韩公云梁沈约沈约字休文呉兴武康人也笃志好学博通羣籍齐惠文太子居东宫约管书记直永夀省校四部圗书梁受禅封建昌县侯寻加特进迁中军将军丹阳尹谥曰隠约作草字亦工下笔超絶江淹江淹字文通济阳考城人也梁光禄大夫封醴泉侯谥曰宪江淹墨妙笔精任昉任昉字彦昇乐安博昌人也小名阿堆梁武帝以为记室参军专主文翰寻转祕书监自齐永元以来祕阁四部篇卷纷杂昉手自讐挍由是第目定焉出为新安太守追赠太常谥曰敬子彦昇体杂闲利牵掣任怀徐勉徐勉字修仁东海郯人也天监六年迁吏部尚书勉旣闲尺牍兼善辞令虽文案堆积坐客充满应对如流手不停笔授特进光禄大夫侍中中卫军赠开府仪同三司谥简肃到沆到沆字茂瀣彦之之孙彭城武原人幼聪敏五嵗时父撝于屏风抄古诗沆请教读一遍便能讽诵及长善属文工篆隶羙风神任昉范云皆与善终于北中郎谘议参军陆杲陆杲字明霞呉郡呉人也少好学工书舅张融有髙名杲风韵举止颇类时称曰无对日下唯舅与甥后为光禄大夫谥质子陆倕陆倕字佐公慧晓子呉郡吴人也少勤学善属文所读一徧必诵于口尝借人汉书失五行志四卷乃暗写还之略无遗脱累迁太常卿陆倕行草品下之中萧子云萧子云字景乔齐豫章文献王嶷之子也善草隶为时楷法自云善效钟元常王逸少而微变字体其书迹雅为武帝所重帝尝论书曰笔力劲骏心手相应巧逾杜度羙过崔寔当与元常并驱争先其见赏如此出为东阳太守百济国使人至建邺求书逢子云为郡维舟将发使人于渚次候之望船三十许步行拜行前子云遣问之荅曰侍中尺牍之羙逺流海外今日所求唯在名迹子云乃为停舟三日书三十纸与之获金货数百万性吝自外荅饷不书好纸好事者重加赂遗以要酬荅太清元年复为侍中国子祭酒梁武帝大通元年于蒋山埋一鼎文曰大通真书又铸一鼎书老子五千言沉之九江中并萧子云书子云善草行小篆诸体兼备而剏造小篆飞白意趣飘然壁书萧字子云飞白圜卷侧掠体法备焉欧阳率更云萧侍中飞白轻浓得中如蝉翼掩素子云书笔蹟健瘦萦丝索鐡昔传子云作笔而心用胎髪故纎细不失萧子云五十二体书一卷萧特萧特字世达子云子亦善草隶时人比之卫恒卫瓘武帝常使特书及奏帝曰子敬之迹不及逸少萧特之书遂逼于父位太子舍人海盐令简文帝撰特墓志云银钩之巧重世遹隽况此临池蝉轻露润陶𢎞景陶𢎞景字通明丹阳秣陵人也幼有异操年四五嵗恒以荻为笔画灰中学书及长读书万余卷善琴棋工草隶齐永明十年辞禄止句曲山自号华阳陶隠居人间书札即以隠居代名梁武早与之游即位后书问不絶大事谘询时人谓为山中宰相赠大中大夫谥贞白先生𢎞景书师钟王采其气骨时称与萧子云阮研等各得右军一体其真书劲利欧虞往往不如隶行入能隠居书自竒世传画版帖及焦山下瘗鹤铭皆其遗迹阮研阮研字文几陈留人官至交州刺史善书行草出于大王甚精熟时称萧陶等各得右军一体而研筋力最优其隶则习钟公阮研居今观古尽窥衆妙之门虽复师王祖钟终成别搆一体傅昭傅昭字茂逺北地灵州人普通五年为散骑常侍金紫光禄大夫昭终日端居以书记为乐虽老不衰博极古今无所遗失世称为学府谥曰贞茂逺捷鋭足以自给傅昭撰书法品目江蒨江蒨字彦标济阳考城人也幼聪警读书过口便诵天监中迁光禄大夫谥肃彦渊气懦任力注今见行书一纸江禄江禄字彦遐蒨之弟幼笃学有文章工书善琴后为唐侯相袁峻袁峻字孝髙陈郡阳夏人早孤笃志好学家贫无书每从人假借必皆抄冩自课日五十纸纸数不登则不止梁武帝时除员外郎散骑侍郎直文徳学士省抄史记汉书各为二十卷刘孝绰刘孝绰字孝绰本名冉小字阿士绘子彭城人也幼聪敏七嵗能属文兼善草隶自以书似父乃变为别体后为祕书监王僧孺王僧孺字僧孺东海郯人也魏卫将军肃八世孙幼聪慧家贫尝佣书以养母写毕讽诵亦了工属文善楷隶转北中郎谘议参军王籍王籍字文海僧祐之子好学有才气为诗慕谢灵运后为作唐侯相籍又甚工草书笔势遒放盖孔琳之流亚也王志王志字次道琅邪临沂人祖昙首父僧䖍慈之弟也天监九年为散骑常侍金紫光禄大夫志善藁隶当时以为楷法齐游击将军徐希秀亦号能书常谓志为书圣王彬王彬字思文僧䖍子也好文章习篆隶与志齐名时人为之语曰三真六草为天下宝梁天监中歴吏部尚书祕书监王骞王骞字思寂本字𤣥成昙首曽孙骞梁武时为度支尚书给事中赠金紫光禄大夫谥曰安神功元年鳯阁侍郎王方庆进遗蹟一卷有五代祖骞书唐王泰王泰字仲通慈之子也少好学手所抄写二千余卷梁天监元年为祕书丞自齐永元之末后宫火延烧祕书书圗散乱殆尽泰表校定缮写高祖从之为吏部尚书谥夷王筠王筠字元礼一字徳柔僧䖍之孙也七嵗能属文沈约于郊居宅阁斋请筠为草木十咏书之壁简文即位为太子詹事其自序云余少好抄书老而弥笃虽遇见瞥观皆即疏记习与性成不觉笔倦幼年读五经爱左氏春秋凡三过五抄余经及周官仪礼国语尔雅山海经本草并再抄未尝倩人假手并躬自抄録大小百余卷筠尤工行书今御府藏行书至节帖王规王规字威明骞子袭封南昌侯后为太子中庶子领步兵校尉赠光禄大夫谥曰文王方庆进遗蹟一卷有高祖规书栁恽栁恽字文畅世隆子河东解人也少有志行好学善尺牍再为呉兴太守栁恽书纵横廓落大意不凡而徳体未备纪少瑜纪少瑜字幼玚丹阳秣陵人也本姓呉养于纪氏因而命族尝梦陆倕以一束青缕管笔授之云我以此笔犹可用卿自择其善者其文因此遒进少瑜羙容貎工藁草到漑曰此人有大才而无贵仕后除武陵王记室参军朱异朱异字彦和呉郡钱唐人也居贫以佣书自业写毕便诵涉猎文史兼通杂艺博奕书算皆其所长沈约戏曰卿年少何乃不㢘天下唯有文义棋书卿一时将去太清二年为中领军赠尚书右仆射彦和迅不可及注今见草书一纸徐僧权徐僧权东海人也梁东宫通事舎人领祕书以善书知名庾黔娄庾黔娄字子贞一字贞正易之子新野人少好学多所讲诵梁散骑侍郎黔娄书品下之上庾肩吾庾肩吾字慎之八嵗能赋诗初为晋安王国常侍王命肩吾等十人抄撰衆籍丰其果馔号髙斋学士歴江州刺史封武康县侯赠中书令肩吾书品论云余自少迄长留心兹艺敏手谢于临池鋭意同于削板肩吾才华旣秀草隶兼善累纪专精徧探名法尝作书品亦有佳致殷钧殷钧字季和陈郡长平人仲堪五世孙也好学有思理善隶书为当时楷法梁武帝时歴祕书丞启挍定祕阁四部书又受诏料检西省法书古迹列为品目后为国子祭酒谥贞殷鐡石殷铁石梁大同中武帝勅周兴嗣撰千字文使铁石模次羲之之迹以赐八王孔敬通孔敬通梁大同中东宫学士创反左书又能一笔草书一行一断婉约流利特出天性顷来莫有继者萧几萧几字徳𤣥齐曲江公遥欣子也年十嵗能属文好学善草隶书为新安太守萧贲萧贲字文奂齐竟陵王子良之孙也能书善画萧骏萧骏字徳款长沙王懿之孙也善草隶工文章位尚书殿中郎起武将军封南安侯萧挹萧挹梁尚书殿中郎智藏法师碑普通三年萧绎撰铭萧几作叙挹书世号三萧碑其字画麤可佳萧挹虽不以书名世其小楷犹有钟王遗范颜协颜协字子和琅邪临沂人也博涉羣书工于草隶飞白时呉人范怀约能隶书协学其书殆过真也荆楚碑碣皆协所书湘东王出镇荆州以为记室范怀约范怀约呉郡人能隶书正书宜以殷钧范怀约为主方正循纪修短合度王琛王琛瑯邪人工书梁天监中勅使张率抄乙部书又使撰古妇人事使琛与呉郡范怀约等写给后宫韦仲韦仲京兆人善飞白在湘东王府为中兵参军王融古今杂体六十四书湘东王遣沮阳令韦仲定为九十一种功曹谢善勋増其九法合成百体书谢善勋谢善勋㑹稽人能为八体六文方寸千言为湘东王録事参军饮酒至数斗醉后輙张眼大骂时谓之谢方眼庾诜庾诜字彦宝新野人也幼聪警笃学经史百家无不该综纬候书射棊弄机巧并一时之絶普通中诏为黄门侍郎不起谥贞节先生张孝秀张孝秀字文逸南阳宛人也徙居寻阳建安王召为别驾去职居东林寺孝秀善谈论工隶书凡诸艺能莫不明习普通三年卒刘慧斐刘慧斐字宣文彭城人也少好学能属文起家梁安成王法曹行参军后不仕居东林寺慧斐尤明释典工篆隶手写佛经二千余卷庾元威庾元威其论书云余经为正阶侯书十牒屏风作百体间以采墨当时衆所惊异复于屏风上作杂体篆二十四种王克王克瑯邪人梁尚书仆射今见草书四行王克行草品中之上许璠许璠梁檀溪寺禅房碑天监十一年许璠正书贝义渊贝义渊梁侍中司徒始兴忠武王碑徐勉文贝义渊书散骑常侍司空安成康王碑刘孝绰文贝义渊书刘灵刘灵梁改堕泪碑刘灵正书程旷平程旷平书如鸿鹄髙飞弄翅颉颃李巖之李巖之书如镂金素月屈玉自照颜倩颜倩书如贫家果实无妨可爱少乏珍羞斛斯彦明斛斯彦明品下之上评曰斛斯笔势咸有由来呉休尚呉休尚书品中之中施方泰施方泰书品中之中论曰施呉邺下同年拔萃王崇素王崇素书品中之下论曰崇素绘靡篇书笔传于里闾丁觇丁觇善隶书时人云丁真永草梁孝元前在荆州有丁觇者洪亭民尔颇善属文殊工草隶孝元书记一皆使典之军府轻贱多未之重耻令子弟以为楷法时云丁君十纸不敌王襃数字孝元尝遣典籖惠编送文章示萧祭酒祭酒问曰君王比赐书翰及写诗笔殊为佳手姓名为谁那得都无声闻编以实荅子云叹曰此人后生无比遂不为世所称亦是竒事于是闻者少复刮目稍仕至尚书仪曹郎末为晋安王侍读随王东下及西台陷没简牍湮散丁亦寻卒于扬州前所轻者后思一纸不可得矣王僧恕王僧恕呉延陵季子二碑梁王僧恕书陈则陈则梁人满骞满骞冨阳人押署如磐石卧虎唐怀充唐怀充王羲之破羌帖有唐怀充跋沈炽文姚怀珍范𦙍祖陈廷祖沈炽文姚怀珍并武康人范𦙍祖顺阳人陈廷祖长城人梁武帝好图书天监中勅朱异徐僧权唐懐充姚怀珍沈炽文㭊而装之更加题检杨法象丁道矜杨法象丁道矜旧刻洛神赋有普通三年正月徐僧权杨法象满骞丁道矜唐怀充等题名孙文韬道士孙文韬一名韬字文藏㑹稽剡县人陶真白弟子也其书初学杨许后学大王殊有深分有所书九钖碑及旧馆坛碑在茅山陈宣懋陈宣懋钱塘人茅山华阳宫有陶隠居井嵗久湮没政和初去地三尺许得瓦井阑虽破合之尚全环刻大字梁天监三年八月十五日钱塘陈宣懋书杜道士杜道士陶先生弟子作隶书假託许慎为名释宝志释宝志者不知何许人齐宋之交稍显灵蹟梁武帝尤深敬事俗唿为志公好为谶记所谓志公符也天监十三年卒先是遇瑯邪王筠与交言欢饮至亡勅命筠为碑盖先觉云南唐元宗保大中伏龟山圯得石函中有铭云天监十四年秋八月葬宝公于是铭有引曰宝公常为偈大字书于版用帛羃之是时皆莫知其㫖云在五百年后至卒乃归其铭同葬焉其字皆小篆体势完具僧宝志文字释训三十卷陈蔡景歴蔡景歴字茂世济阳考城人也少㑓爽善尺牍工草隶陈武帝素闻其名以书要之景历对使荅书笔不停辍帝得书钦赏后至度支尚书祯明二年重赠侍中中抚军将军谥忠敬徐陵徐陵字孝穆东海郯人也封建昌县侯后主即位迁左光禄大夫太子少傅赠特进孝穆善正书周𢎞让周𢎞让汝南安成人也性简素博学多通陈天嘉初以白衣领太常卿光禄大夫𢎞让善隶书写蔡邕劝学篇及古诗以遗文育侯安都侯安都字成师始兴曲江人也工隶书能鼓琴涉猎书传为五言诗兼善骑射封桂阳郡公除征南大将军江州刺史赵知礼赵知礼字齐旦天水陇西人也涉猎文史善隶书髙祖引为书记知礼为文赡速每占授军书下笔便就封始平县伯领前军将军赠侍中谥曰忠孙玚孙玚字徳琏呉郡呉人也博涉经史尤便书翰仕梁累迁巴州刺史旣而归陈为五兵尚书领左军将军谥曰桓顾野王顾野王字希冯呉郡呉人也幼好学长而徧观经史虫篆竒字无所不通为黄门侍郎光禄卿赠祕书监右军将军撰玉篇三十卷野王能书画谢嘏谢嘏字含茂陈郡阳夏人也风神清雅颇善属文光大元年迁中书令赠侍中谥光子嘏工行草书庾持庾持字允徳颍川鄢陵人笃志好学尤善书记以才艺闻世祖为呉兴太守持掌书翰光大中领步兵校尉赠光禄大夫持善字书属辞好为竒字张正见张正见字见颐清河东武城人也幼好学有清才年十三献颂简文深赞赏之髙祖受禅累迁通直散骑侍郎张正见善行草书张克见张克见善行草萧干萧干字思惕兰陵人也祖嶷齐豫章文献王干容止雅正性恬简善隶书得叔父子云之法世祖授五兵尚书谥静子萧引萧引字叔休南兰陵人善隶书为当时所重髙宗常披奏事指引署名曰此字笔趣翩翩似鸟之欲飞引谢曰此乃陛下假其毛羽耳后主即位为中庶子建康令顾越顾越字允南呉郡盐官人也徧该经艺工缀文闲尺牍陈废帝即位拜散骑常侍中书舍人陆缮陆缮字士儒呉郡呉人幼有志尚以雅正知名太建中迁左仆射赠特进谥安子缮草字风度飘逸沈君理沈君理字仲伦呉兴人也宣帝以君理女为皇太子妃赐爵望蔡县侯位侍中尚书右仆射赠开府仪同三司谥贞宪仲伦书快速驰突尺题已终笔势仍余注今见草书一纸沈君理行隶品中之下毛喜毛喜字伯武荥阳阳武人也少好学善草隶宣帝为骠骑将军喜领中记室府朝文翰皆喜辞也封东昌县侯至徳中为南安内史喜草隶落笔峻激略无滞思奔放超絶江总江总字总持济阳考城人也幼聪敏及长博学有辞采祯明二年进号中权将军入隋为上开府总持作行草为时独步以词翰兼妙得名蔡凝蔡凝字子居济阳考城人羙容止及长博涉经传有文词尤工草隶陈后主嗣位为给事黄门侍郎寻迁信威晋熙王府长史蔡凝行书尤擅一时字画秀润可追步晋人谢贞谢贞字元正陈郡阳夏人晋太傅安之九世孙也幼聪敏年十三善左氏春秋工草隶虫篆再迁南平王友郑㐰郑㐰失其世系官至东宫洗马善草字慕钟王法而得其㫖喜用秃笔锋藏韵古伏知道伏知道昌平人陈镇北长史知道善草书书贺朗贺朗㑹稽人陈祕书监朗善行书书丁初丁初宣帝于大极殿前铸一鼎文曰忠烈常侍丁初正书蔡圣蔡圣陈人正及草行品中之下王公干王公干释洪偃释洪偃㑹稽山阴人善草隶见称时俗纎过芝叶媚极银钩释智永释智永右军七世孙徽之之后也与兄孝宾俱舍家入道俗号永禅师常居永欣寺阁上临书所退笔头置大竹簏簏受一石余五簏皆满凡三十年于阁上临得真草千文八百余本浙东诸寺各施一本智永住永欣寺人来觅书并请题额者如市所居戸限为穿穴乃用鐡叶裹之谓为铁门限又取笔头瘗之号为退笔塜自制铭志智永逺祖逸少歴纪专精微尚有道之风半得右军之肉兼能诸体于草最优章草草书入妙隶书入能永字八法自崔张钟王传授所用该于万字智永发其㫖趣授虞世南智楷智楷智永兄亦工草御定佩文斋书画谱卷二十四御定佩文斋书画谱卷二十五目録钦定四库全书御定佩文斋书画谱目録第二十五卷书家传四魏崔宏崔浩崔简崔衡崔光崔高客崔亮张黎谷浑沈含馨卢鲁元黎广江强江式江顺和屈恒高遵卢伯源崔挺㳺明根刘芳刘懋郭祚沈法㑹李思穆栁僧习夏侯道迁庾道王世弼王由蒋少㳺李苖曹世表裴敬宪吕温沈嵩窦遵栁楷孙伯礼刘仁之宇文忠之沈馥李思弼释摩罗释菩提流支李氏李彪女北齐杜弼李铉张景仁姚元标韩毅袁买奴李超李绘赵彦深刘逖崔季舒萧慨源楷贾徳胄颜之推刘珉刘𤣥平李元䕶元行恭殷英童姚淑王思诚释仙释道常魏夫人周冀儁赵文深黎景熙沈遐泉元礼王襃庾信萧撝薛温薛慎柳𢎞裴汉单于斯彦隋杨素虞世基虞绰虞昌衡薛道衡赵孝逸赵仲将刘顗房彦谦蔡征袁宪阎毗蔡君知窦庆窦琎殷胄丁道䕶丁道真史陵梁恭之龎夐韦霈杜頵到曼才侯孝真魏瑗贺混呉少常释智果释述释特释敬脱释知苑卷二十五钦定四库全书御定佩文斋书画谱卷二十五书家传四魏崔宏崔宏字𤣥伯清河东武城人祖恱父潜并以才学称宏少有隽才号冀州神童仕慕容垂为高阳内史明元时拜天部大人进爵白马公赠司空谥文贞宏祖恱与卢谌博艺齐名世不替业故魏初重崔卢之书宏自非朝廷文诰四方书檄初不妄染故世无遗文尤善草隶为世模楷行狎特尽精巧而不见遗蹟崔浩崔浩字伯源宏子也博览经史明识天文好观星变常置金银铜铤于酢器中令青夜有所见即以铤画纸作字以纪官至司徒总百揆浩工书人多託写急就章从少至老初不惮劳所书盖以百数浩书体势及其先人而巧妙不如也世宝其迹多裁割缀连以为模楷崔简崔简字仲亮一名览浩弟好学少以善书知名道武初历中书侍郎爵五等侯参着作事崔衡崔衡字伯玉清河人学崔浩书颇亦类焉天安元年擢为内秘书中㪚班下诏命及所御览书多其蹟也后除秦州刺史徙爵齐郡公谥恵崔光崔光清河人本名孝伯字长仁孝文赐名焉家贫好学书耕夜诵佣书以养父母明帝时迁车骑大将军仪同三司封平恩县侯光表定石经令国子博士李郁助教韩神固刘爕等勘挍残阙计料石功并字多少欲修补之后寝赠太傅谥文宣崔高客崔髙客清河人博学善文札羙风流景明初拜㪚骑侍郎出为扬州开府掾带陈留太守崔亮崔亮字敬儒清河东武城人内徙为平齐人居贫佣书自业明帝时至尚书仆射赠仪同三司谥贞烈张黎张黎鴈门平原人也善书计官太尉谷浑谷浑字元沖昌黎人也道武时以善隶书为内侍左右太武时累迁侍中仪曹尚书赐爵濮阳公谥文宣沈含馨沈含馨洛阳宫殿门题多是大篆皇都迁洛始令中书舍人沈含馨以隶书书之卢鲁元卢鲁元昌黎徒河人也太武时以工书有文才累迁中书监赐爵襄城公后迁太保録尚书事赠襄城王谥曰孝鲁元善正隶书黎广黎广景熙从祖河间郑人太武时尚书郎善古学常从吏部尚书清河崔宏受字义又从司徒崔浩学楷篆自是世传其法江强江强字文威陈留济阳人也上书三十余法各有体例拜中书博士卒赠炖煌太守江式江式字法安少专家学篆体尤工洛京宫殿诸门板题皆式书也延昌中表请撰集古今文字四十卷大体依许氏説文为本上篆下隶正光中兼着作郎赠巴州刺史江顺和江顺和式兄子官征虏将军亦工篆书屈恒屈恒字长生昌黎徒河人也少纂家业尤善书计赐爵济北公恭宗在东宫领太子少傅赠征西大将军谥成公髙遵髙遵字世礼允从弟也渤海蓨人涉歴文史颇有笔札诣长安刋燕宣王庙碑进爵安昌子孝文时为齐州刺史卢伯源卢伯源小字阳乌范阳涿人也景明初卒于祕书监赠幽州刺史复本爵固安伯谥曰懿六世祖谌法钟繇书子孙传业伯源习家法代京宫殿皆其所题崔挺崔挺字双根博陵安平人也以工书受勅于长安书文明太后父燕宣王碑爵泰昌子为光州刺史风化大行谥曰景㳺明根游明根字志逺广平任人也幼为奴牧羊以浆壶倩人书字路邉书地学之㳺雅赎之教书荐之太武为中书学生献文时封新泰侯后迁大鸿胪赠光禄大夫谥靖侯刘芳刘芳字伯支彭城丛亭里人笃志文典佣书自资常为诸僧佣写经论笔迹称善卷直一缣嵗中能入百余匹芳博闻强记兼览苍雅汉世造三字石经于太学学者文字不正多往质焉时号刘石经官至太常卿撰急就篇续注音义证三卷赠徐州刺史谥文贞侯刘懋刘懋字仲华芳从子聪敏好学博综经史善草隶书识奇字官太尉司马谥宣简郭祚郭祚字季祐太原晋阳人涉歴经史习崔浩之书尺牍文章见称于世宣武末年迁左仆射赠仪同三司谥文贞祚尤善行书沈法会沈法会兖州人能隶书宣武在东宫勅法㑹侍书李思穆李思穆字叔仁父抗自凉州渡江左仕宋思穆有度量善谈论工草隶为当时所谈太和十七年归魏爵乐平伯卒于营州刺史赠安东将军华州刺史栁僧习柳僧习河东人善隶书肃宗时为颍川太守夏侯道迁夏侯道迁谯国人也封濮阳县侯歴览书史闲习尺牍歴华瀛二州刺史为政清严赠雍州刺史谥明侯庾道庾道颍川人亦与道迁俱入国歴览史传善草隶书后为饶阳县令王世弼王世弼京兆霸城人也善草隶书好爱坟典封慎县伯再迁中山内史加平北将军谥曰康王由王由字茂道世弼次子好学有文才尤善草隶书又工摹书为时人所服位东莱太守蒋少游蒋少㳺乐安博昌人也寄平城以佣书为业后召为中书写书生至太常少卿赠龙骧将军青州刺史谥曰质少游敏慧机巧工书画李苖李苗字子宣梓潼涪人孝昌中兼尚书左丞赠仪同三司河阳县侯谥忠烈苖解鼔琴好文咏尺牍之敏当世罕及曹世表曹世表字景昇东魏郡魏人性雅正工尺牍涉猎羣书孝昌中为东南道行台赠齐州刺史裴敬宪裴敬宪字孝虞河东闻喜人学博才清工隶草解音律五言之作独擅于时赠中书侍郎谥曰文吕温吕温字晞阳本东平夀张人其先石勒时徙居幽州善书有文武才畧位上党太守有能名赠豫州刺史野王侯谥曰敬沈嵩沈嵩文秀族子呉兴武康人聪敏有笔札文秀以为司马后依宋王刘昶嵩善行书窦遵窦遵瑾少子顿丘卫国人善楷篆北京诸碑及台殿楼观宫门题署多遵书位至濮阳太守后以善书拜库部令栁楷栁楷字士则河东解人也善草书颇涉文史位抚军司马孙伯礼孙伯礼恵蔚子武邑武遂人也善隶书位国子博士刘仁之刘仁之字山静河南洛阳人少有操尚粗涉书史真草书迹颇号工便除卫将军西兖州刺史谥曰敬仁之性好文字吏书失体便加鞭挞宇文忠之宇文忠之河南洛阳人也猎涉文史颇有笔札天平初除中书侍郎武定初为安南将军尚书右丞忠之尤善行草沈馥沈馥后魏定鼎碑景明三年沈馥正书一名御射碑李思弼李思弼释摩罗释摩罗西域乌阳国人聪慧利根学穷释氏至中国即晓魏言隶书凡所闻见无不通解释菩提流支释菩提流支天竺国沙门也解佛义知名西土号为罗汉晓魏言及隶书翻十地楞伽及诸经论流支读比丘昙谟最大乗义章弹指赞叹即为胡书写之传于西域李氏髙慎妻李氏赵郡李徽伯女也艳且慧兼善书记工骑乗李彪女李彪女幼而聪令彪教之书学读诵经传后宣武闻其名召为婕妤在宫尝教帝妹书诵授经史后宫咸师宗之北齐杜弼杜弼字辅𤣥中山曲阳人也长于笔札为时軰所推神武破芒山军命为露布弼手即书绢曽不起草为胶州刺史赠骠骑大将军谥文肃李铉李铉字宝鼎渤海南皮人也九嵗入学书急就萹月余便通齐神武妙简硕学以教诸子与工书人韩毅等同在东馆铉以文字多乖谬遂览説文仓雅删正谬字名曰字辩特赠廷尉少卿张景仁张景仁济北人工草隶选补内书生与魏郡姚元标颍川韩毅同郡袁买奴荥阳李超等齐名后主爱之唿为博士除中书监赠侍中司空公景仁为儿时诣国学摹石经许子华遇之执手曰张郎风骨非但官爵迁达乃与天子同笔砚后如子华所言姚元标姚元标官至左光禄大夫以工书知名于时韩毅韩毅鲁郡人以工书显髙祖置之第馆教授诸子袁买奴李超袁买奴济北人李超荥阳人李绘李绘字敬文赵郡平棘人六嵗便求入学家人以偶年拘忌不许遂窃其姊笔牍用之未踰晦朔遂通急就章天保初除司徒右长史谥曰景赵彦深赵隠字彦深自云南阳宛人后为平原人避齐庙讳以字行性聪敏善书计初为尚书令司马子如贱客供写书子如善其无误用为书令史补大丞相功曹㕘军文翰多出其手号为敏给后封宜阳王武平四年转司徒刘逖刘逖字子长彭城丛亭里人也少而聪敏专精读书颇工诗咏世祖时拜仪同三司后除㪚骑常侍刘逖行草品下之下崔季舒崔季舒字叔正博陵安平人性明敏涉猎经史长于尺牍为左光禄大夫周武帝灭齐优赠开府仪同大将军定州刺史萧慨萧慨梁武帝弟鄱阳王恢之子也慨好学善草隶书卒于司徒从事中郎北源楷源楷字郍延西平乐都人有器干善草隶书官至假仪同三司贾徳胄贾徳胄博陵人教乐陵王百年书颜之推颜之推字介琅邪临沂人也聪颖机悟博识有才辩工尺牍兼善于文字监校缮写处事勤敏除黄门侍郎周大象时为御史上士隋开皇中太子召为文学颜之推注急就章一卷又笔墨法一卷刘珉刘珉字仲宝彭城人北齐三公郎中今见草书十二纸珉喜草隶逺追羲之颇得其法草书益胜刘𤣥平刘𤣥平珉之子髙蹈不仕隋赠贞范先生善行草书李元䕶李元䕶辽东襄平人少有武力仕齐位冯翊太守颇览文史习于尺牍元行恭元行恭河南洛阳人羙姿貌兼俊才善正行书位中书舎人待诏文林馆殷英童殷英童善楷隶书兼工画姚淑姚淑北齐崇因寺碑皇建二年姚淑八分书王思诚王思诚北齐蒙山碑天统五年王思诚八分书释仙释仙摩崕报徳碑天保六年释仙书释道常释道常北齐闗亮造像记河清元年比丘道常书魏夫人魏夫人北齐人正行品下之下周冀儁冀儁字僧儁太原阳邑人也性沈谨善隶书特工模写周文引为记室乃令伪为魏帝勅书与费也头儁寻旧勅模写及代舍人主书等署与真无异费也头见勅不以为疑教明帝及宋献公等隶书时俗入书学者亦行束修之礼谓之谢章儁以书字所兴起自仓颉若同常俗未为合礼遂启周文释奠仓颉及先圣先师寻加开府仪同三司爵乐昌侯赵文深赵文深字徳本南阳宛人也少学楷隶年十一献书于魏帝雅有钟王之则笔势可观当时碑牓唯文深冀儁而已周文帝以隶书纰缪命与黎季明沈遐等依説文及字林刋定六体成万余言及王襃入闗贵游翕然并学襃书文深亦改习襃书然竟无成至于碑牓王襃亦每推先之明帝令至江陵书影覆寺碑汉南人士亦以为工梁王萧詧观而羙之赏遗甚厚天和元年露寝等初成文深以题牓之功除赵兴郡守文深虽居外任每须题牓辄复追之后周天和二年修西岳碑赵文渊隶书当南北分争之时即此文章字画足以见其景象黎景熙黎景熙字季明河间郑人从祖广善古学家传其法季明亦传习之颇与许氏有异周文征之令正定古今文字于东阁天和二年进车骑大将军仪同三司沈遐沈遐周文帝以隶书纰缪命文深与黎景明沈遐等依説文及字林刋定六体泉元礼泉元礼上洛丰阳人也少有志气颇闲草隶有士君子之风爵临洮县伯袭洛州刺史王襃王襃字子深琅邪临沂人七嵗能属文外祖袁昂爱之萧子云襃之姑夫也特善草隶襃少去来其家遂相模范名亚子云梁元帝降襃至长安为少司空寻为宣州刺史王襃入闗以书工﨑岖碑碣之间辛苦笔砚之役尝悔恨曰假使吾不知书可不至今日邪庾信庾信字子山南阳新野人父肩吾梁㪚骑常侍中书令信为抄撰学士梁元帝时聘西魏遂留长安周孝闵帝践阼进爵义城县侯拜洛州刺史庾信善行书庾信行及草品中之中萧撝萧撝字智遐梁武帝弟安成王秀之子也周武帝时歴少保少傅改封蔡阳郡公谥曰襄撝善草隶书名亚王襃薛温薛温字尼卿道衡兄河东汾隂人也博览坟典尤善隶书仕周至燕都太守宣政元年赐爵齐安县子薛慎薛慎字伯䕶淮东汾隂人好学能属文善草书封淮南县子保定初出为湖州刺史寻为蕃部中大夫栁𢎞栁𢎞字匡道河东解人少聪颖工草隶博涉羣书辞采雅赡与杨素为莫逆交为御正下大夫赠晋州刺史裴汉裴汉字仲霄河东闻喜人聪明好学善尺牍天和五年加车骑大将军仪同三司借人异书必躬自録本疾疹弥年未尝释卷赠青州刺史单于斯彦单于斯彦周人行草品下之下隋杨素杨素字处道𢎞农华阴人好学善属文工草隶书隋受禅加上柱国大业二年拜司徒改封楚公谥曰景武虞世基虞世基字懋世会稽余姚人也博学有髙才兼善草隶陈灭入隋贫无产业每佣书养亲炀帝时进位金紫光禄大夫虞绰虞绰字士裕会稽余姚人也有㑓才尤工草隶大业初为祕书学士以度辽功授建节尉虞绰行草品下之下卢昌衡卢昌衡字子均小字龙子范阳涿郡人沈靖有才识博涉经史工草行书隋大业中征为太子左庶子薛道衡薛道衡字𤣥卿河东汾阴人六嵗而孤专精好学才名益着炀帝时终司隶大夫道衡未闻以善书称观其和南正书一帖亦非泯泯衆人之笔隋尔朱敞碑开皇五年薛道衡书赵孝逸赵孝逸汤阴人隋四门助教赵文深师右军孝逸效大令甚有功业当平凉之后王襃入国举朝贵胄皆师于襃唯此二人独负二王之法临二王之迹人间往往为货赵仲将赵仲将彦深子平原人博涉羣书学草隶虽与弟书书字楷正云草不可不解若施之于人即似相轻易若当家卑幼又恐其谓所在宜尔是以必须隶笔隋开皇中位吏部郎终于安州刺史刘顗刘顗字君卿逖从子彭城丛亭里人也好文学工草书风仪甚羙隋开皇中为鄜州司马房彦谦房彦谦清河东武城人也大业中为泾阳令善草隶人有得其尺牍者皆宝翫之贞观中以子𤣥龄赠徐州都督临淄县公谥定伯蔡征蔡征字希祥济阳考城人陈中书令陈亡入长安久之除太常丞歴尚书戸部仪曹郎转给事郎蔡征草书笔力遒劲颇合规模袁宪袁宪字徳章陈郡阳夏人幼聪敏好学后主时为尚书仆射入隋授昌州刺史谥曰简袁宪善草书阎毗阎毗河隂人颇好经史能篆书草隶尤善为当时之妙文帝受禅以技艺侍东宫炀帝时拜朝请大夫又领将作少监赠殿内监蔡君知蔡君知隋蜀王府记室能楷隶为时所重窦庆窦庆扶风平陵人荣定次子袭封陈公有姿容颇工草隶大业末为南郡太守窦琎窦琎庆弟亦工草隶位至扶风太守殷胄殷胄江南士人工草隶丁道䕶丁道䕶官至襄州祭酒从事善正书道䕶书兼后魏遗法隋唐之交善书者衆皆出一法道䕶所得最多道䕶书襄阳启法兴国寺碑最精欧虞之所自出北方多朴而有隶体丁道真丁道真善书史陵史陵善正书笔法精妙不减欧虞太宗与汉王元昌褚仆射遂良等皆受之于史陵褚首师虞后又学史乃谓陵曰此法更不可教人是其妙处也梁恭之梁恭之开府中兵参军盛工篆隶老子庙碑开皇三年薛道衡撰梁恭之八分老子庙碑道衡文体卑弱余所取者特其字画近古故録之龎夐龎夐兴福寺碑开皇二年龎夐书韦霈韦霈广业郡守郑君碑开皇九年韦霈正书杜頵杜頵南阳人开皇中搜访异书召天下工书之士京兆韦霈南阳杜頵等于祕书内补续残缺为正副二本藏于宫中其余以实祕书内外之阁到曼才到曼才益州至贞观碑开皇十二年到曼才正书侯孝真侯孝真栾州使君江夏徐公碑大业二年侯孝直八分书魏瑗魏瑗姑苏上方寺舍利塔铭魏瑗书贺混贺混隋人行草品下之中呉少常呉少常书遗教经释智果释智果会稽人也居永兴寺炀帝甚喜之工书铭石常谓永师云和尚得右军肉智果得右军骨果隶行草皆入能智果书合处不减古人然时有僧气释述释特释述释特与果并师智永述困于肥钝特伤于瘦怯释敬脱释敬脱善正书能用大笔写方丈字天然遒劲不加修饰当时谓之僧杰释知苑释知苑幽州沙门精练有学识隋大业中于西山凿巖为石室摩四壁以写经又取方石别更摩写藏诸室内所造石经满七室焉御定佩文斋书画谱卷二十五御定佩文斋书画谱卷二十六目録钦定四库全书御定佩文斋书画谱目録第二十六卷书家传五唐虞世南虞纂虞焕欧阳询欧阳通王宏萧瑀魏征魏叔琬魏叔瑜魏华房𤣥龄杜如晦髙士㢘长孙无忌李靖窦琎李勣殷开山殷闻礼殷令名殷仲容岑文本李百药杨师道褚遂良傅奕孙思邈薛纯陀乔师望颜勤礼颜昭甫颜有意颜元孙颜惟贞于立政阎立本钱毅王瓒宋才国诠张师丘刘君谔诸葛思祯萧翼李懐琳谢道士赵谟韩道政冯承素诸葛贞汤普彻上官仪刘伯庄张志逊陆柬之陆彦逺陆景融陆曽陆岘马业髙正臣张绍先王方翼刘仁轨裴行俭裴延休宋令文崔行功李亘赵持满契苾何力贺兰敏之陈惟玉李譔武尽礼李蕃陈遗玉王行满敬客张延寿畅整窦节孙师范苏休奕赵仙客张遂隆栁洋傅得节王大义陈昇苏文举沮渠智烈吴知礼王悬河徐硕齐懐寿张庭讽魏元忠狄仁杰王方庆王晙李峤杜审言沈佺期宋之问宋之逊武三思孙过庭孙翔薛稷钟绍京王知敬王知愼王友贞王𤣥宗王绍宗王嗣宗唐推卢藏用刘允济尹元凯薛曜杨庭贾膺福薛昌容李元振李敬唐奉一李思训尹守贞党复严政李承福李思恽萧懐素房晋刘𤣥明鞠处信郑庄刘翊马元贞杨楚材杜行均萧令臣韩懐信刘济物孙希弼范元悊吴守劼叚元述韩景阳孙去烦袁元悊王知恭李巖崔液刘昇元希声徐师道徐峤之唐从心于经野韦同李渉郭谦光杨略韩覃平授郑万钧刘钦旦施楚玉甯思道殷子阳储伯阳杨幽经权瓌殷𤣥祚王崇敬冯敦直卷二十六钦定四库全书御定佩文斋书画谱卷二十六书家传五唐一虞世南虞世南字伯施越州余姚人性沉静寡欲笃志勤学善属文同郡沙门智永善王羲之书世南师焉妙得其体隋大业初授祕书郎太宗引为秦府参军𢎞文馆学士尝命写列女传以装屛风于时无本世南暗疏之不失一字贞观七年转祕书监赐爵永兴县子太宗尝称世南有五絶一曰徳行二曰忠直三曰博学四曰文辞五曰书翰授银青光禄大夫谥曰文懿唐太宗工隶师虞世南常患难于戈法一日书戬字乃空其落世南取笔塡之以示魏征曰朕学世南似尽其法卿看之公曰天笔所临万象不能逃其形非臣书所可拟仰观圣作惟戬字戈法颇逼眞上深叹公为藻识虞世南曰余昔梦吞笔后梦张芝指为一道字方悟其书也虞永兴尝被中画腹书末年尤妙予尝见世南眞蹟谓以孔子庙堂碑石本进呈太宗特赐王羲之黄银印一颗世南之书贵重当时如此世南尝作笔髓学者多宗焉世南传欧阳率更询褚河南遂良遂良传薛少保稷是为贞观四家虞纂虞纂世南族子书有叔父体则而风骨不继虞焕虞焕窦蒙云子纂孙焕皆能继世焕授武官在仗宿衞欧阳询欧阳询字信本潭州临湘人敏悟絶人博贯经史仕隋为太常博士髙祖微时数与游即位累擢给事中询初傚王羲之书后险劲过之因自名其体尺牍所传人以为法髙丽尝遣使求之帝曰彼观其书固谓形貌魁梧邪尝行见索靖所书碑观之去数歩复返及疲乃布坐至宿其傍三日乃得去贞观初歴太子率更令封渤海男询八体尽能篆体尤精飞白冠絶峻于古人眞行之书于大令别成一体草书迭荡流通视之二王可为动色欧阳修曰隋之晚年书学尤盛吾家率更与虞世南皆当时人后显于唐遂为絶笔询正书为翰墨之冠欧阳询因见右军教献之指归图一本以三百缣购之而归赏玩经月喜而不寐焉欧阳通欧阳通询之子仪凤中累迁中书舍人天授初转司礼卿判纳言事通早孤母徐教以父书惧其堕尝遗钱使市父遗蹟通乃刻意临倣以求售数年书亚于询父子齐名号大小欧阳体通晚自矜重以狸毛为笔覆以兔豪管皆象犀非是未尝书通笔力劲险尽得家风王宏王宏济南人太宗幼日同学因问为八体书太宗既即极因访宏而乡人竟传隐去是亦子陵之徒与萧瑀萧瑀字时文后梁明帝子也爱经术善属文隋河池郡守髙祖入京师封宋国公拜民部尚书进尚书左仆射贞观中拜太子太保同中书门下三品谥贞褊萧瑀书宋绍兴祕阁续法帖内有其蹟魏征魏征字𤣥成魏州曲城人少孤有大志通贯书术从李密来京师擢祕书丞贞观中为侍中进郑国公拜特进知门下省事太子太师谥曰文贞帝后临朝叹曰朕比使人至其家得书一纸始半稾公卿侍臣可书之于笏知而必谏也贞观中捜访王右军等眞蹟帝令魏少师虞永兴褚河南等定其眞伪又令魏褚等更署名其后魏叔琬魏叔琬叔瑜兄亦善书魏叔瑜魏叔瑜相州曲城人征季子豫州刺史善草隶以笔意传其子华及甥薛稷魏华魏华叔瑜次子检校太子左庶子武阳县男世称善书者前有虞褚后有薛魏华好书翰初与薛稷俱师于褚后习右军行草其迹遂过于师房𤣥龄房𤣥龄字乔齐州临淄人彦谦子幼警敏善属文书兼草隶举进士授羽骑尉太宗徇河北署行军记室参军即位为中书令封邢国公进尚书左仆射更封魏终太子太傅知门下省事谥曰文昭𤣥龄常恐诸子骄侈集古今家诫书为屏风令各取一具曰留意于此足以保躬矣房仆射𤣥龄行草风流秀颖杜如晦杜如晦字克明京兆杜陵人少英爽喜书以风流自命隋滏阳尉秦王引为府兵曹参军歴迁兵部尚书封蔡国公进位尚书右仆射谥曰成楷隶草法唐初杜如晦髙士㢘亦深有意焉髙士廉髙士㢘名俭以字显隋仁夀中举文才甲科补治礼郎秦王领雍州牧荐士㢘为治中亲重之歴吏部尚书进封许国公迁尚书右仆射加开府仪同三司同中书门下三品知政事谥曰文献太宗大购图书宝于内库贞观十三年装成排署有特进尚书左仆射申国公臣士㢘跋尾长孙无忌长孙无忌字辅机河南洛阳人好学该博文史少与太宗友善贞观中进尚书右仆射册司空知门下尚书省事封赵国公髙宗初进太尉检校中书令唐太宗豋逍遥楼诗长孙无忌杨师道行书唐万年宫碑阴题名永徽六年长孙无忌以下自书李靖李靖本名药师雍州三原人姿貌瓌玮少有文武才略隋大业末马邑郡丞武徳三年以功授开府贞观中拜尚书右仆射进位衞国公谥曰景武欧阳修与刘侍读书曰承示千文甚佳此是李靖字唐人集为千文李衞公书豪武自将唐李衞公布衣时上西岳书盖厌隋乱而咨之神明之辞也其书亦佳石刻在广西窦琎窦琎字之推隋大业末为扶风太守唐兵起以郡归歴民部尚书授祕书监封邓国公贞观初迁将作大匠谥曰安琎有巧思工书李勣李勣字懋功曹州离狐人本姓徐氏武徳二年归朝廷授黎州总管封英国公赐姓李贞观中授同中书门下三品髙宗立进尚书左仆射太子太师谥贞武宋苏辙荅子瞻寄示岐阳十五碑诗云英公与褒鄂戈㦸闻自荷何年学操笔终岁惟箭笴书成亦可爱艺业嗟独伙殷开山殷开山名峤以字行京兆鄠人祖不害陈司农卿开山渉书工为尺牍为隋太谷长髙祖召补大将军掾歴迁吏部尚书谥曰节殷闻礼殷闻礼峤从祖弟有文学武徳中为太子中舍人闻礼书画妙过于父殷令名殷令名陈郡人唐济度寺即令名手踪为后代程式令名与其子仲容皆以能书擅名一时笔法精妙不减欧虞殷仲容殷仲容闻礼子则天深爱其才官至申州刺史殷侍御仲容善篆隶题署尤精仲容书汴州安业寺额京师裒义开业资圣寺东京太仆寺灵州神马观额皆精妙旷古唐流杯亭侍宴诗李峤序殷仲容书贞元中陆长源为汝州刺史以为峤序仲容书絶代之宝也岑文本岑文本字景仁南阳棘阳人博考经史善属文贞观元年除祕书郎累拜中书令赠侍中谥曰宪岑文本工飞白书李百药李百药字重规定州安平人开皇初授太子通事舍人兼学士太宗至泾州召与语悦之贞观元年拜中书舍人封安平县男进宗正卿谥曰康百药名臣子才行世显为天下推重翰藻沉郁尤其所长隋泛爱寺碑李百药自书字画老劲可喜杨师道杨师道字景猷清警有才思归髙祖授上仪同为备身左右封安徳郡公贞观中歴迁工部尚书太常卿师道善草隶工诗谥曰懿师道师法虞公褚遂良褚遂良杭州钱塘人散骑常侍亮之子也博渉文史尤工隶书父友欧阳询甚重之太宗尝谓侍中魏征曰虞世南死后无人可以论书征曰遂良下笔遒劲甚得王逸少体太宗即日召令侍书太宗尝出御府金帛购求王羲之书蹟天下争赍古书诣阙以献当时莫能辨其眞伪遂良备论所出一无舛误官拜中书令髙祖即位封河南郡公出为同州刺史永徽三年征拜吏部尚书同中书门下三品六年左迁潭州都督显庆二年转桂州都督又贬爱州刺史卒官遂良书少则服膺虞监长则祖述右军眞书甚得其媚趣隶行亦尝师授史陵遂良书多法或斆钟公之体而古雅絶俗或师逸少之法而痩硬有余至于章草之间婉羙华丽皆妙品之尤者也褚河南书似西汉不减铜筩等书傅奕傅奕相州邺人隋开皇中以仪曹事汉王谅谅败徙扶风髙祖为扶风太守礼之及即位拜太史丞贞观十三年卒奕自志曰傅奕青山白云人也以醉死傅奕家贫佣书后有金帛洛阳盛称善书而得富也孙思邈孙思邈京兆华原人通百家説善言老子庄周居太白山太宗初召诣京师欲官之不受显庆中复召见拜谏议大夫固辞称疾还山永淳初卒年百余岁思邈书宋绍兴祕阁续法帖内有其蹟薛纯陀薛纯陀秘书省正字本名纯陀后以纯自列于时笔力有余㸃画不失尚多隶体气象竒伟犹有古人体法薛纯陀学欧草书纯陀书有笔法遒劲精悍不减吾家兰台意其当时必为知名士纯陀贞观十二年奉勅书砥柱铭当时如虞伯施褚豋善号能书者皆避而让之其后栁诚悬爱其书恐失其次第则又别书于石乔师望乔师望髙祖女庐江公主下嫁乔师望为同州刺史唐西峰秦皇观基浮屠铭上元二年华州刺史乔师望撰并八分书颜勤礼颜勤礼字敬琅邪临沂人幼而朗悟识量𢎞逺工于篆籀尤精诂训解褐校书郎与两兄弟师古相时同时为𢎞文崇贤学士颜昭甫颜昭甫字周卿勤礼子工篆籀草隶书与内弟殷仲容齐名而劲利过之为伯父师古所赏重尝得古鼎廿余字举朝莫识尽令读之官侍读赠华州刺史颜有意颜有意至刺史唐益州学馆庙堂记永徽元年成都县令颜有意正书颜元孙颜元孙字聿修昭甫子少孤养于舅殷仲容家尤善草隶仲容以能书为天下所宗人造请者牋盈几輙令代遣得者欣然莫之能辨𤣥宗出诸家书蹟数十卷曰闻公能书可为定其眞伪公分别以进𤣥宗大恱着干禄字书行于世元孙贞观中刋正经籍因録字体数纸以示讐校楷书时号颜氏字样颜惟贞颜惟贞字叔坚昭甫子少孤育舅殷仲容氏教笔法家贫无纸笔与兄元孙以黄土埽壁木石画而习之故特以草隶擅名天授元年判入髙第授衢州参军歴长安尉太子文学累赠袐书少监国子祭酒太子少保唐国子祭酒武承规墓志苏颋撰太子文学颜叔坚书于立政于立政字匡时京兆髙陵人志宁子太仆少卿虢州刺史唐河间元王碑贞观十四年于立政正书阎立本阎立本京兆万年人拜右相有应务之才兼能书画钱毅钱毅小篆飞白寛博敏丽太宗贵之王瓒王瓒焦山有唐王瓒一诗刻字画全类瘗鹤铭宋才宋才唐郎颖碑宋才书字画甚伟国诠国诠唐贞观中经生国诠奉勅作指顶许字用硬黄纸书善见律末后注诸臣有阎立本名其书精熟匀净而近媚张师丘张师丘隋郎茂碑贞观五年张师丘正书刘君谔刘君谔唐李先生碑贞观十五年刘君谔正书诸葛思祯诸葛思祯唐瑶台寺碑贞观十八年许敬宗撰诸葛思祯正书萧翼萧翼魏州莘县人贞观中太宗未得兰亭知在辨才所谓侍臣曰若为得一智略之士设谋计取之尚书右仆射房𤣥龄曰监察御史萧翼负才艺多权谋可充此选太宗遂诏见翼翼微服至湘潭过辨才院留宿赋诗因谈论翰墨翼曰弟子先门皆传二王楷书法弟子又幼来躭玩今有数帖自随出示辨才辨才曰未佳善贫道有一眞蹟曰兰亭翼佯笑曰数经乱离眞蹟岂在辨才自于屋樑上槛内出之翼故駮瑕指颣曰响榻书也示翼之后并翼诸帖置几案间后辨才出翼遂取得至都奏御拜贠外郎李懐琳李懐琳洛阳人国初时好为伪迹其大急就称王书及七贤书假云薛道衡作叙及竹林叙事并衞夫人咄咄逼人嵇康絶交书并懐琳之伪迹也太宗时待诏文林馆谢道士谢道士能为茧纸尝书大急就两本各十纸言词鄙下跋尾分明徐唐沈范踪迹烜赫劳茹装背持以质钱贞观中勅频捜寻彼之钱主封以诣阙太宗殊喜赐缣二百疋赵模赵模唐髙士廉茔兆记许敬宗撰赵模正书字画甚工模喜书工临倣始习羲献学集成千文其合处不减懐仁韩道政韩道政帝命供奉搨书人赵模韩道政冯承素诸葛贞等四人各搨兰亭数本以赐皇太子诸王近臣冯承素冯承素将仕郎直𢎞文馆贞观十三年内出乐论眞蹟令承素模写赐长孙无忌房𤣥龄髙士廉侯君集魏征杨师道等六人并笔势精妙备尽楷则唐冯承素所临兰亭萧散朴拙诸葛贞诸葛贞太宗勅冯承素诸葛贞搨乐毅论及杂帖数本赐长孙无忌等六人汤普彻汤普彻太宗尝令搨书人汤普彻等搨兰亭赐梁公房𤣥龄已下八人普彻窃搨以出故在外传之上官仪上官仪字游韶陜州陜人工文词渉贯坟典贞观初擢进士第召授𢎞文馆学士迁祕书郎髙宗即位为祕书少监进西台侍郎仪工诗其词绮错婉媚贵显人多傚之谓为上官体中宗时追赠中书令楚国公上官仪师法虞公刘伯庄刘伯庄徐州彭城人贞观中累除𢎞文馆学士与许敬宗等参修文思博要及文馆词林龙朔中终崇贤馆学士伯庄师法虞公张志逊张志逊虞纂之亚陆柬之陆柬之苏州吴人元方伯父善书名家官太子司议郎柬之世南之甥少学舅氏陆学士柬之受于虞祕监虞祕监受于永禅师皆有体法柬之以书专家与欧褚齐名隶行入妙草入能隶行于今殆絶遗迹尝观其草书意古笔老信乎名不虚得也柬之书头陀寺碑急就章龙华寺额武丘东山碑最闻于时陆彦逺陆彦逺柬之子赞善大夫彦逺时谓小陆传父书法以传张旭陆景融陆景融元方子博学工笔札以荫补千牛累迁工部尚书东都留守景融以博学工书擅名一时行楷既实且美陆曽陆曽彦逺从孙唐禅房寺吴郡陆曽书额曽楷隶行草分篆飞白临诸家帖无不逼眞陆岘陆岘景融曽孙润州司戸参军岘能精书学着名当时马业马业师陆柬之髙正臣髙正臣广平人官至衞尉少卿习右军法𤣥宗甚爱其书自任润州湖州筋骨渐备任申邵等州体法又变正臣善正行草书唐明征君碑上元三年髙宗撰髙正臣行书金陵有髙正臣书字画殊有欧虞法张绍先张绍先范阳方城人与髙正臣有旧朝士就髙乞书凭绍先书之髙曽与人书十五纸绍先戏换五纸以示髙不辨客曰有人换公书髙笑曰必张公也终不能辨宋令文曰力则张胜态则髙强有人求髙书一屏障曰正臣故人在申州书与仆类可往求之绍先乃与书之绍先宗二王王方翼王方翼字仲翔幷州祁人方翼早孤杂庸保执苦燎松丸墨太宗时擢右千牛髙宗立从祖女弟为皇后调安定令累迁庭州刺史封太原郡公善书与魏叔琬齐名刘仁轨刘仁轨字正则汴州尉氏人少贫贱好学值乱不能安业毎动止画地书空寓所习卒以通博闻显庆中累擢大司宪迁右相兼检校太子左中护累功封乐城县男咸亨五年拜尚书左仆射兼太子賔客知政事开元中追谥曰文献刘仁轨善书裴行俭裴行俭字守约绛州闻喜人贞观中举明经仪凤二年拜吏部尚书兼检校右衞大将军封闻喜县公赠幽州都督谥曰献中宗即位再赠扬州大都督行俭工草隶名家帝尝以绢素诏写文选览之祕爱其法赉物良厚行俭毎曰褚遂良非精笔佳墨未尝輙书不择笔墨而妍㨗者余与虞世南耳所撰选谱草字杂体数万言行俭工草书行及章草并入能有若缙绅之士其貌伟然华衮金章从容省闼裴行俭以书知名而世罕传之尝见一帖写兵法字甚怪放刘无言云行俭所书千文亦工裴延休裴延休幷州文水令世载文雄家传草圣宋令文宋令文虢州𢎞农人有勇力工书善属文髙宗时为左骁衞郎将东台详正学士令文有三絶曰书画力尤于书备兼诸体偏意在草志欲究能翰简翩翩甚得书之媚趣若于髙卿比权量力则驺忌之类徐公也崔行功崔行功恒州井陉人少好学唐俭爱其才倩作文奏髙宗时累转吏部郎中贬游安令召为司文郎中与兰台侍郎李懐俨并主朝廷大典册写四部羣书充使检校以劳迁兰台侍郎唐崔行功尝书开元寺千佛记李亘李亘徐彦伯为蒲州司兵参军时司戸韦暠善判司士李亘工书徐彦伯属辞时称河东三絶赵持满赵持满长孙诠之甥工书善骑射力搏虎走逐马而仁厚下士京师无贵贱爱慕之官至凉州刺史契苾何力契苾何力莫贺可汗之孙贞观六年率衆内属歴右骁衞大将军龙朔中封凉国公谥曰毅唐万年宫碑阴后列从官五十余人书名大小不伦然皆有法即契苾贺兰亦不草草贺兰敏之贺兰敏之武后取为士彟后赐氏武袭封擢累左侍极兰台太史令与名儒李嗣眞等参与刋撰唐岐州法门寺舍利塔铭龙朔三年贺兰敏之撰并行书陈惟玉陈惟玉绛州碧落篆李肇得观中石记为陈惟玉书字竒古行笔精絶不类世篆学李譔李譔韩王元嘉子少以文才见知诸王子中与琅邪王沖为一时之秀凡所交结皆当代名士譔父子书籍最多皆文句详定祕阁所不及唐碧落碑欧阳永叔以李汉记为黄公譔书武尽礼武尽礼笔法精劲当时宜自名家而唐人未有称之见于文字者岂其工书如尽礼者往往皆是特今人罕及耳唐宁照寺钟铭景龙三年武承泰撰武尽礼书李蕃李蕃徐康王元礼次子淮南公唐南严寺记李蕃书陈遗玉陈遗玉颍川人泾州刺史唐国子司业于立政碑调露元年陈遗玉八分书王行满王行满唐三藏圣教序永徽四年太宗撰褚遂良正书又王行满正书又僧懐仁集逸少正书敬客敬客唐王居士砖塔铭显庆三年上官灵芝撰敬客正书张延寿张延寿唐修正寺舍利塔碑龙朔二年杨武英撰张延寿正书畅整畅整唐清河公主碑麟徳元年畅整正书窦节窦节唐司元太常伯窦徳𤣥碑干封元年李俨撰姪节正书孙师范孙师范唐孔宣尼碑干封二年崔行功撰孙师范八分书苏休奕苏休奕唐杜延基造心经总章元年苏休奕正书赵仙客赵仙客唐徐王元礼碑咸亨三年崔行功撰赵仙客书张遂隆张遂隆唐戎州刺史董宝亮碑咸亨四年李俨撰张遂隆八分书柳洋柳洋唐临汾县令于府君徳政碑咸亨四年谢祐撰柳洋正书傅得节傅得节唐九门县西浮图碑上元三年应诏四科举董行思文清河傅得节书王大义王大义唐黎尊师碑仪凤元年卢照邻撰王大义行书陈昇陈昇葛仙公碑梁陶𢎞景撰唐调露二年陈昇正书苏文举苏文举唐开业寺李公碑开耀二年李尚一撰苏文举正书沮渠智烈沮渠智烈唐少姨庙碑永淳元年杨炯撰智烈书夏启母庙碑永淳二年崔融撰智烈书吴知礼吴知礼唐无量寿佛像碑永淳元年张昌龄撰吴知礼八分书王悬河王悬河唐道藏经序𢎞道元年髙宗则天撰王悬河行书徐硕徐硕唐太平观主王逺知碑徐硕隶书齐懐寿齐懐寿唐昇眞先生王逺知碑齐懐寿书张庭讽张庭讽唐荆州都督长史孙公碑张庭讽书魏元忠魏元忠宋州宋城人本名眞宰以避则天母号改焉初为太学生志气倜傥仪凤中上封事帝甚叹异之中宗时歴迁中书令封齐国公终尚书左仆射元忠善草书唐端州石室魏元忠题名狄仁杰狄仁杰字懐英并州太原人举明经天授二年以地官侍郎同凤阁鸾台平章事歴除内史谥曰文惠睿宗封梁国公大足中则天太后赏纳言狄仁杰能书仁杰云臣自幼以来不见好本只率愚性何由得能则天乃内出二王眞蹟二十卷遣五品中使示诸宰相看讫表谢豋时将入王方庆王方庆名綝以字显雍州咸阳人起家越王府参军武后时封石泉县子歴迁鸾台侍郎同凤阁鸾台平章事后尝就求羲之书方庆上十一世祖导等二十八人书共十篇后御武成殿徧示羣臣诏中书舍人崔融序其代阀号宝章集复以赐方庆士人歆其宠卒赠兖州都督谥曰贞王方庆王氏八体书范四卷王氏工书状十五卷石泉公王方庆素尚豪翰每还私第必请钟绍京盛论法书方庆常疾须绍京言书輙差右相杨再思以为钟君可愈王侍郎疾也王晙王晙方庆少子工书知名官至殿中侍御史李峤李峤字巨山赵州赞皇人为儿时梦人遗双笔自是有文辞擢进士第举制策甲科武后时歴进麟台少监同凤阁鸾台平章事神龙中为中书令封赵国公峤富才思与崔融苏味道齐名唐道州碧落洞元结改曰无为洞篆刻在焉李峤有篆额杜审言杜审言襄州襄阳人进士举雅善五言诗工书翰有能名然恃才謇傲尝谓人曰吾之文章合得屈宋作衙官吾之书蹟合得王羲之北面其矜诞如此则天时迁膳部员外郎神龙初授国子监主簿加修文馆直学士沈佺期沈佺期相州内黄人进士举善属文累转考功员外郎神龙中歴中书舍人太子詹事佺期以工书着名宋之问宋之问字延清一名少连令文子伟仪貌雄于辨甫冠武后召直习艺馆左奉宸内供奉景龙中迁考功员外郎睿宗立诏流钦州魏建安后迄江左诗律屡变及之问沈佺期又加靡丽学者宗之号为沈宋之问工眞行天性卓絶宋太平兴国二年袁州献宋之问书龙鸣寺碑宋之逊宋之逊令文子之问弟为连州参军初父令文富文辞且工书有力絶人世称三絶后之问以文章起其弟之悌以硚勇闻之逊精草隶世谓皆得父一絶唐襄州刺史封公碑垂拱元年宋之逊正书字画颇佳武三思武三思并州文水人少以后族累拜夏官尚书及革命封梁王神龙初拜司空谥曰宣唐福先寺浮图碑神龙元年武后撰武三思正书孙过庭孙过庭字䖍礼富阳人右衞胄曹参军过庭博雅有文章草书宪章二王工于用笔儁拔刚断尚异好竒然所谓少功用有天材眞行之书亚于草矣尝作运笔论亦得书之指趣也过庭书至能品尝着书论妙尽其趣即书谱也宋髙庙垂情艺文尝谓此谱妙备草法手不少置石本惟禁中太清楼所刻最为精絶孙翔孙翔过庭子亦能书薛稷薛稷字嗣通蒲州汾隂人擢进士第以辞章自名景龙末为谏议大夫昭文馆学士初贞观永徽间虞世南褚遂良以字颛家后莫能继稷外祖魏征家多藏虞褚书故锐精临倣结体遒丽遂以书名天下睿宗时封晋国公歴太子少保礼部尚书薛稷好古博雅尤工隶书薛稷书学褚公尤髙绮丽媚好肤肉得师之半矣可谓河南之髙足甚为时所珍薛稷书师褚河南时称买褚得薛不失其节薛稷于书得欧虞褚陆遗墨至备故于法可据韦嗣立拜中书令苏瓌署官告苏颋为之词薛稷书时谓三絶薛稷书慧普寺三字方径三尺笔画雄健在通泉寿圣寺聚古堂杜甫观薛稷少保书画壁诗云仰看垂露姿不崩亦不骞郁郁三大字蛟龙岌相纒少保传李北海邕与贺监知章同鸣开元之间钟绍京钟绍京䖍州贑人也初为司农録事以工书直凤阁则天时明堂门额九鼎之铭及诸宫殿门牓皆绍京所题景龙中拜中书令封越国公后为少詹事年八十余卒绍京碑师薛稷绍京嗜书画如王义之王献之褚遂良眞蹟藏家者至数十百卷然自书微怯不足逮前辈云张昌宗捜访天下图书以绍京妙识古今奏请直祕书宝匣竒蹟莫不徧览明皇在藩邸爱重其书王知敬王知敬懐州河内人善书隶武后时仕为麟台少监知敬善署书与仲容齐肩天后诏一人署一寺额仲容题资圣知敬题清禅俱为独絶知敬工草及行尤善章草入能肤骨兼有戈㦸足以自衞毛翮足以飞翻若冀大略宏图摩霄殄㓂则未竒也知敬善隶草行评者谓如麒麟将腾鸾凤欲翥王知愼王知愼官少府监工书画与兄知敬齐名王友贞王友贞少为司经局正字歴长水令罢归中宗诏为司议郎不就神龙初以太子中舍人征固辞疾𤣥宗在东宫以蒲车召不至卒赠银青光禄大夫书家父子最着者唐王知敬子友贞王𤣥宗王𤣥宗琅邪人绍宗兄隐嵩山号太和先生传黄老术唐法师王先生碑干封二年于敬之撰王𤣥宗正书王绍宗王绍宗字承烈江都人少贫侠嗜学工草隶客居僧坊写书取庸自给凡三十年庸足给一月即止不取赢武后召擢太子文学累进祕书少监绍宗雅修饰当时公卿莫不慕悦其风绍宗中年小眞书体象尤异行草及章草次于眞曽谓所亲曰自恨不能专有功褚虽已过陆犹未及王嗣宗王嗣宗绍宗兄亦善书唐推唐推师王绍宗卢藏用卢藏用字子潜幽州范阳人能属文举进士不得调与兄征明偕隐终南少室二山长安中召授左拾遗歴尚书右丞藏用工草隶大小篆八分士贵其多能藏用书幼尚孙草晚师逸少八分有规矩之法刘允济刘允济字允济河南巩人少孤事母尤孝工文辞与王勃齐名累迁左史兼直𢎞文馆武后明堂成奏赋述功徳手诏褒咨除着作郎终修文馆学士杜甫寄刘崃州伯华使君诗云家声同令闻时论以儒称太后当朝肃多才接迹昇又云学并卢王敏书偕褚薛能老兄眞不坠小子独无承允济与王勃早齐名又与膳部同事天后知为允济无疑尹元凯尹元凯瀛州乐寿人由慈州司仓参军坐事免栖迟不出者三十年与张说卢藏用厚诏起为右补阙唐美原神泉诗并序垂拱四年篆书云云阳主簿明台子徐彦伯字光序裕明子河东尹元凯字棫左司郎中温翁念字敬祖天官员外郎李通字至逺各诗一首五言十二句其额曰大唐裕明子书薛曜薛曜武后三教珠英张昌宗李峤崔湜阎朝隐徐彦伯张说沈佺期宋之问富嘉谟乔品员半千薛曜等撰伪周封祀坛碑登封元年武三思撰薛曜正书杨庭杨庭为时经生作字得楷法之妙长寿间一时为流辈推许贾膺福贾膺福曹州宛句人懐州刺史敦实子先天中歴左散骑常侍𢎞文馆学士周大云寺碑贾膺福撰并八分书其笔法精妙后又得唐修封禅记贾膺福撰并正书字为小楷尤工妙可喜薛昌容李元振薛昌容李元振武后铸九州鼎图写山川物产之象命工书人着作郎贾膺福殿中丞薛昌容凤阁主事李元振司农録事钟绍京分题之李敬李敬赵郡人苏州刺史应子唐介休令张君清徳碑永昌元年李愿撰李敬八分书唐奉一唐奉一齐州人善书翰武后时为侍御史唐中兴圣教序碑中宗为三藏法师义净所作唐奉一书刻石在济南长清县四禅寺李思训李思训宗室也书画称一时之妙官至左武衞大将军尹守贞尹守贞天水冀人盖好学博古者也能诵古史百家之言文章草隶之则元元本本不舍昼夜垂拱四年以明经髙第长安初授四门助教党复党复唐豫州狄梁公感徳颂党复书严政严政东蜀牛头山下有闾丘均撰瑞圣寺磨崖碑严政书李承福李承福唐长子智乘院碑郑王文学阮立徳撰李承福书李思恽李思恽唐齐州刺史封公徳政颂李迥秀撰李思恽行书萧懐素萧懐素伪周懐州大云寺碑阴记萧懐素正书房晋房晋唐要栅湫神祠碑房晋书刘𤣥明刘𤣥明唐武强县令梁君徳政碑垂拱元年刘𤣥明正书鞠处信鞠处信唐中山法果寺碑垂拱二年姚璹撰鞠处信正书郑庄郑庄唐泽王府主簿梁府君并夫人唐氏墓志铭垂拱四年四品孙义阳朱賔撰五品孙荥阳郑庄正书刘翊刘翊伪周化善寺石井碑天授二年刘翊行书马元贞马元贞汉史晨飨孔庙后碑有武后天授二年马元贞题名杨楚材杨楚材伪周冠军大将军杨公碑长寿元年苏味道撰姪楚材正书杜行均杜行均伪周王仁恭祭岳颂长寿二年严后撰序邢灵均颂杜行均八分书萧令臣萧令臣伪周濮州长史萧府君碑大足元年员半千撰次子令臣正书韩懐信韩懐信伪周栖巖寺诗长安二年髙宗则天撰韩懐信正书刘济物刘济物伪周尧庙碑卢永庆撰刘济物正书孙希弼孙希弼伪周晋州长安韦公碑长安三年杨炯撰孙希弼八分书范元悊范元悊伪周司刑寺佛蹟碑长安三年前碑阎朝隐撰范元悊正书吴守劼吴守劼伪周司刑寺佛蹟碑长安三年后碑范元悊撰吴守劼八分书叚元述段元述伪周宼法师道徳铭长安三年王道珪撰叚元述正书韩景阳韩景阳伪周东鎭沂山塲碑长安四年房晋撰韩景阳八分书孙去烦孙去烦唐百门陂碑铭长安四年辛怡谏文张元琮记孙去烦行书袁元悊袁元悊伪周整法师龙门石龛像碑僧波崙撰袁元悊正书王知恭王知恭唐天后御制诗王知恭书李巗李巗赵州髙邑人中宗时授右宗衞兵曹参军累迁谏议大夫封赞皇县伯终兵部侍郎巗善草隶崔液崔液字润甫定州安喜人工五言诗官至殿中侍御史宋楼钥跋李少陵修禊诗序云唐文皇之赐韩王有崔润甫之题若李重光拨镫书无能效之者刘昇刘昇徐州彭城人景云中授右武卫骑曹参军开元中累迁中书舍人太子右庶子昇能文善草隶唐华岳精享昭应碑开元八年华阴主簿咸廙撰殿中侍御史刘昇八分书元希声元希声河南洛阳人三岁便善草隶书客有闻而谬之者公援豪立就动有楷则当时目曰神童举进士征拜司礼博士擢吏部侍郎景龙元年终徐师道徐师道字太眞㑹稽人少有至行不干仕进裴行俭辟賔幕授九陇尉弃官归隐及终谥曰文行先生师道精于翰墨唐徐浩古蹟记云臣先祖故益州九陇县尉赠吏部侍郎师道臣先考故洺州刺史赠左常侍峤之眞行草皆名冠古今无与为比徐峤之徐峤之字惟岳纯孝积学狄梁公魏齐公姚梁公交辟之尝靣诮张易之而佐佑五王迎立中宗歴赵湖洛州刺史正书行书遒媚有楷法尝进书六体手诏荅曰卿进书甚可观览㢠廻鸾顾鹊坠露凝云虽古人临池悬帐之妙何以过此赐物四十段旌之唐永丰陂堰颂开元七年徐峤之撰并八分书髙行先生徐公碑开元十一年姚奕撰序贺知章铭徐峤之正书唐从心唐从心凉州人殿中监秦州都督唐宗碑神龙二年岑羲撰族孙从心正书于经野于经野京兆髙陵人敏同子户部侍郎唐延安县幽堂碑王光庭撰于经野正书韦同韦同京兆杜陵人洪州都督唐沙州司马杨荣碑神龙二年元伯仪撰韦同八分书李渉李渉唐杭州龙兴寺碑景龙四年卢季珣撰李渉八分书郭谦光郭谦光唐崔敬嗣碑景龙二年胡皓撰郭谦光书其字画笔法不减韩蔡李史四家而名独不着杨略杨略唐立后周宇文举碑卢思道撰神龙二年杨略正书韩覃韩覃唐大行禅师𤣥徳幢铭韩覃撰并行书平授平授常州刺史平贞眘少子八分之妙独善当时郑万钧郑万钧张说般若心经赞序云祕书少监驸马都尉荧阳郑万钧深艺之士也学有传癖书成草圣乃挥洒手翰镌刻心经道存文字意齐天壤国老张说闻而嘉焉唐代国长公主碑开元二十二年公主壻郑万钧撰并行书刘钦旦刘钦旦唐比丘尼法琬碑景龙三年僧承逺撰刘钦旦楷书施楚玉施楚玉唐王阴二眞君碑景云二年李虎之撰施楚玉正书甯思道甯思道唐易州云居寺石浮屠铭景云二年甯思道书殷子阳殷子阳唐大云寺石灯台颂景云二年景初阳撰殷子阳八分书储伯阳储伯阳唐王阴二眞君碑景云二年李吉甫撰储伯阳行书杨幽经杨幽经唐茅山崇元观碑杨幽经书权瓌权瓌唐杨干绪碑先天元年褚琇撰权瓌八分书殷𤣥祚殷𤣥祚唐契苾明碑先天元年娄师徳撰殷𤣥祚楷书王崇敬王崇敬唐同州河渎纪瑞颂先天元年崔禹钖撰王崇敬八分书冯敦直冯敦直唐冯本碑先天元年阎朝隐撰子敦直八分书御定佩文斋书画谱卷二十六御定佩文斋书画谱卷二十七目録钦定四库全书御定佩文斋书画谱目録第二十七卷书家传六唐张说宋璟张九龄裴耀卿李林甫萧嵩萧华李暠崔琳陈希烈严挺之张均韦陟韦斌韦允褚庭诲苏颋苏诜张廷珪张嘉贞席豫吕向裴漼姜晞李邕万简崔宗之卢鸿一萧颖士王恒梁昇卿赵冬曦徐安贞陆坚刘庭琦梁令瓒韩择木蔡有邻顾诚奢萧诚萧谅宋儋李璆李渐狄宇清刘昇张友正苏灵芝胡霈然张懐瓘张懐瓌胡英李慈艾叙史麟郭讷张苔陈昭胡履虚刘飞李齐古崔镮李逖刘懐信魏哲刘子皋解如意殷度李随李皋裴会裴士淹卢重𤣥裴抗韦季庄韦悟微韦鉴崔庭玉李琚张希元泉伯逸王震苏婴刘睿刘诏甘献诚张杰卢晓胡愔萧元皎司马绚李光休姚思义王晏陈懐志梁髙望王宣田吕陈思光孙义龙魏栖梧双思贞白羲晊赵崇徳甘遗荣范希璧王象赵僎彭果王大恱冯昊仙贾彦璇明干节赵含章房自谦栁令誉卢规潘翙房鳯文吕献臣贺遂回郑铉郑琏卢自劝朱瑗党抚陈瓌韦崇训何荣光管卿王子言戴崿郭瓘刘景亷崔黄中胡秀邬繇王守泰刘安卢全嗣张旭魏仲犀裴儆蒋陆贺知章李阳冰李腾韦玩崔邈褚长文李白杜甫杜勤郑䖍蘓源明王维王缙李潮吴郁苑咸张諲韩志清崔倚史白史惟则史懐则王遹卫包田琦郑迁郑迈郑遇李权李枢李平钧李进张从申张从师张从义张从约刘绘明若山窦蒙窦臮蔡希逸蔡希寂蔡希综王敬从王定李记王嵒裴炫李遇裴迥刘正臣李史鱼李清褚朝阳郭卓然胡山甫洪元眘王士则赵从一梁耿周㠖刘秦吴道𤣥罗希奭韦迥关操陈知温范正则包文该梁游楚戴伋杜混元韦若讷李景参陈钖薛良史上官璨张干䕶张撝张少悌郭懐渐王曽段清云平致和刘轸朱璨陈庸林有鉴荀望韩轸贺兰诚周良弼程昻蒯敬宗王全荣卷二十七钦定四库全书御定佩文斋书画谱卷二十七书家传六唐张说张说字道济或字说之洛阳人永昌中武后䇿贤良方正第一授太子校书郎睿宗时累迁黄门侍郎进同中书门下平章事𤣥宗即位为中书令封燕国公赠太师谥曰文贞张说字师卫夫人婉美有象宋璟宋璟邢州南和人少耿介有大节博学工于文翰举进士累转鳯阁舍人开元初拜刑部尚书迁吏部尚书兼侍中累封广平郡公授开府仪同三司迁尚书右丞相谥曰文贞开元初得姚崇宋璟委之为政璟尝手写尚书无逸一篇为圗以献𤣥宗置之内殿出入观省咸记在心每叹古人至言后代莫及张九龄张九龄字子寿韶州曲江人七嵗知属文擢进士科策髙第𤣥宗时厯拜中书侍郎同中书门下平章事迁中书令谥曰文献开元后天下称曰曲江公而不名云九龄善书宋绍兴祕阁续法帖内有其蹟裴耀卿裴耀卿字焕之绛州稷山人数嵗能属文擢童子举迁相王府典籖开元中拜黄门侍郎同中书门下平章事天寳初进尚书右仆射谥曰文献唐裴耀卿书真蹟廿一行李林甫李林甫长平王叔良曽孙初为千牛直长开元中迁太子中允歴拜礼部尚书同中书门下三品卒赠太尉开元二十三年十月制加皇子荣王已下官爵令宰相及朝臣工书者就集贤院写告身以进于是宰相张九龄裴耀卿李林甫朝士萧太师嵩李尚书暠崔少保琳陈黄门希烈严中书挺之张兵部均韦太常陟褚谏议庭诲等十三人各写一通装缥进内上大恱萧嵩萧嵩瑀从子貌伟秀开元初擢中书舍人歴兵部尚书朔方节度使封兰陵县子进同中书门下三品兼中书令封徐国公拜太子太师唐后土神祠碑开元二十一年明皇撰并八分书碑隂萧嵩正书萧华萧华嵩子开元二十一年为给事中华谨重方雅绰有家法人士称之干元二年累进中书侍郎同中书门下平章事唐赠太保郭敬之碑开元中苖晋卿撰萧华正书李暠李暠淮安王神通𤣥孙清河王孝节孙也开元中拜工部尚书东都留守暠风仪秀整朝廷称其有宰相之望累封武都县伯终太子少傅李暠工书崔琳崔琳贝州武城人开元中为中书舎人累迁太子少保崔琳工书陈希烈陈希烈宋州人精𤣥学书无不览开元中累迁祕书少监专判集贤院事𤣥宗凡有譔述必经希烈之手李林甫引为宰相同知政事封颍川郡开国公终太子太师希烈工书严挺之严挺之华州华隂人少好学举进士神龙初授义兴尉姚崇为中书令引为右拾遗开元中歴绛郡太守终太子詹事挺之工书张均张均燕国公说长子开元中为中书舍人与弟垍皆能文说在中书兄弟已掌纶翰之任歴户部侍郎转兵部天寳九载迁刑部尚书张均工书韦陟韦陟字殷卿京兆万年人安石子陟甫十嵗授温王府东合祭酒风格方整善文辞书有楷法一时知名士皆与游开元中袭郇国公累授吏部尚书陟常以五采牋为书记使侍妾主之其裁答受意而已皆有楷法陟唯署名自谓所书陟字若五朶云时人慕之号郇公五云体韦斌韦斌陟弟父为相时授太子通事舍人少修整好文艺容止严峭有大臣体与陟齐名开元中迁祕书丞天寳中为中书舍人兼集贤院学士改太常少卿贬巴陵太守移临汝久之拜银青光禄大夫斌善隶书韦斌以行草着名韦允韦允陟子吏部贠外郎颍州刺史临汝太守韦斌碑韦允书褚庭诲褚庭诲钱塘人左散骑常侍无量之姪正书精熟可慕开元中位至谏议大夫庭诲时人谓之小褚苏颋苏颋字廷硕雍州武功人瓌子第进士长安中拜中书舍人时父子同在禁筦朝廷荣之𤣥宗时袭封许国公进同紫微黄门平章事谥曰文宪颋与张说以文章显时号燕许大手笔唐陇右节度使郭知运碑苏颋撰并书在京兆武功苏诜苏诜字廷言瓌之子举贤良方正髙第补汾隂尉累转给事巾出为徐州刺史赠吏部侍郎东明观道士周彦云欲为其师立碑谓苏瓌曰成某志不过烦相君诸子五郎文六郎书七郎致石瓌大笑口不言而心服其公唐天竺寺碑景云元年苏颋撰苏诜八分书张廷珪张廷珪河南济源人少以文学知名弱冠应制举长安中累迁监察御史开元中歴迁太子詹事封范阳县男谥曰贞穆廷珪素与李邕亲善邕所撰碑碣之文必请廷珪八分书之廷珪既善楷隶甚为时人所重唐兖州刺史韦府君遗爱颂开元十年狄光嗣撰张廷珪正书狄梁公生祠记开元十年李邕撰张廷珪八分书张嘉贞张嘉贞字嘉贞蒲州猗氏人以五经举补平乡尉长安中拜监察御史𤣥宗时为中书侍郎同中书门下平章事迁中书令终工部尚书定州刺史知北平军事封河东侯谥曰恭开元中嘉贞为定州刺史至州于恒岳庙中立颂自为文书于石其碑用白石为之素质黒文甚为竒丽张彦逺云髙祖河东公书蹟俊异尤能大书本传云不因师法而天姿雄劲定州北岳碑为好事所传席豫席豫襄阳人徙家河南豫进士及第开元中累迁吏部侍郎天寳初改尚书左丞寻检校礼部尚书豫性谨虽与子弟书疏及吏曹簿领未尝草书谓人曰不敬他人是自不敬也或曰此事甚细卿何介意豫曰细犹不谨而况巨邪天寳七载赠江陵大都督谥曰文吕向吕向字子回泾州人少隠陆浑山工草隶能一笔环写百字若萦发然世号连绵书𤣥宗开元十年召入翰林兼集贤院校理累迁工部侍郎唐法现禅师碑天寳元年李通文吕向正书裴漼裴漼绛州闻喜人擢明经开元中累迁吏部尚书改太子賔客谥曰懿唐嵩岳少林寺碑守吏部尚书裴漼文并书裴漼少负文笔雅不以八法名而书秀劲多媚态姜晞姜晞秦州上邽人謩孙嗣郕国公开元初左散骑常侍唐姜遐断碑姪郕公晞撰并楷书在醴泉县李邕李邕字泰和扬州江都人少知名李峤与张廷珪荐邕文髙气方直召拜右拾遗开元中歴汲郡北海太守代宗时赠祕书监邕文名天下时称李北海李邕文章书翰正直辞辨义烈皆过人时谓六絶邕为文长于碑颂多自书邕精于翰墨行草之名尤着初学右军行法既得其妙复乃摆脱旧习笔力一新李阳冰谓之书中仙手裴休见其碑云观北海书想见其风采北海分隶固而遒逸唐人说李邕前后撰碑八百首按邕传邕尤长碑颂中朝衣冠及天下寺观多赍金帛求其文杜诗曰干谒满其门碑板照四裔丰屋珊瑚钩骐驎织成罽紫骝随劒几义取无虚嵗盖谓邕也邕碑今尚遗者左羽林将军臧懐亮碑开元寺碑岳寺大照和尚普寂碑李府君碑普光寺碑娑罗木碑大云禅寺碑老子孔子颜回赞秦望山法华寺碑岳麓山寺记大律故懐道阇黎碑石室记有道先生叶公碑东林寺碑左武卫尉将军李思训碑云麾将军李秀碑鄂州刺史卢府君碑唐追魂碑李邕书在松阳永宁观叶法善求邕书不得夜追其魂书之万简万简小楷圆实李邕见而竒之崔宗之崔宗之滑州灵昌人日用子袭封齐国公好学寛博有风检与李白杜甫以文相知唐太原尹王氷墓志开元二十七年崔宗之撰并行书卢鸿一卢鸿一字浩然本范阳人徙家洛阳少有学业颇善籀篆楷隶隠于嵩山开元初再征不至六年赴征至东都谒见不拜诏授谏议大夫鸿一固辞放还山赐隠居之服并其草堂一所恩礼甚厚唐普寂禅师碑开元十二年卢鸿撰并八分书唐卢鸿草堂十志图诗作十体书萧颕士萧颕士字茂挺梁鄱阳王恢七世孙通籀学开元二十三年举进士对䇿第一补祕书正字终山南书记门人共谥曰文元先生颕士通书籀尝教授濮阳时号萧夫子王恒王恒天寳初萧颕士奉使括遗书赵卫间留客濮阳尹征王恒卢异卢士式贾邕赵匡阎士和柳并等皆执弟子礼王恒能精学书梁昇卿梁昇卿为奉天尉渉学工书于八分尤工歴广州都督书东封朝觐碑为时絶笔唐御史台精舍记梁昇卿书赵冬曦赵冬曦定州鼔城人进士擢第开元初累迁中书舍人内供奉国子祭酒唐胜业寺双弥勒像碑景云二年褚庆文撰赵冬曦正书徐安贞徐安贞本名楚璧应制举三登甲科开元时为中书舍人集贤院学士帝属文多令视草终中书侍郎东海县子安贞以李林甫用事逃隠衡岳为掇蔬行者病哑不言数年后因修建佛殿僧中选善书者题其梁已二三人矣徐行者跨梁而过掌事人怒杖其背徐以手画地曰昔年曽学大书愿试书及题数行羣僧皆悦服因遣尽书之后李邕过寺见其题处大惊召之同载而归陆坚陆坚河内洛阳人初为汝州参军迁给事中兼学士善书𤣥宗时终祕书监谥曰懿唐左骁衞大将军赵元礼碑开元十五年潘肃撰陆坚八分书刘庭琦刘庭琦开元八年上禁约王公不令与外人交结万年尉刘庭琦太祝张谔数与岐王范饮酒赋诗黜庭琦为雅州司户谔为山茌丞庭琦能精书学梁令瓒梁令瓒开元九年一行改治新歴而太史无黄道仪率府兵曹参军梁令瓒以木为游仪一行奏令瓒所为日道月交皆自然契合于推歩尤异梁张僧繇五星二十八宿圗梁令瓒篆书星法韩择木韩择木昌黎人工部尚书歴右散骑常侍愈叔父当大歴世文辞独行中朝天下之欲铭述其先人功行取信来世者咸归韩氏于时李监阳冰独能篆书而同姓叔父择木善八分不问可知其人不如是者不称三服择木以八分名家石刻存者尚多而荥阳王妃朱氏墓志独为正书笔法清劲可爱隶学之妙惟蔡邕一人择木乃能追其遗法风流闲媚世谓蔡邕中兴焉蔡有邻蔡有邻济阳人汉左中郎将邕十八代孙官至右卫率府兵曹参军工八分有邻善八分至天寳之间遂精妙相卫中多其迹蔡希综曰从叔父有邻继于八体之蹟有邻为苑咸书小字与三代器铭何异唐蔡有邻书见于世者惟尉迟迥庙颂与卢舍那佛像记书法劲险当与鸿都石经相继也顾诫奢顾诫奢太子文学翰林待诏杜甫送顾八分文学适洪吉州诗云中郎石经后八分盖憔悴顾侯运鑪锤笔力破余地昔在开元中韩蔡同赑屓𤣥宗妙其书是以数子至御札早流传揄扬非造次三人并入直㤙泽各不二顾于韩蔡内辨眼工小字分日示诸王钩深法更祕顾诫奢书吕肃公碑碑首倒䪥亦自竒古不独八分可赏云萧诚萧诚兰陵人梁之后起家奉礼郎开元初时尚褚薛诚为之最拜右司员外郎孙逖授萧诚左赞善大夫制云萧诚词翰推工才能适用李邕常不许萧诚书诚乃诈作古帖令纸故暗特示邕曰此乃右军真蹟如何邕看称善诚实以告之邕复取视曰细㸔亦未见好御史萧诚书太原题名唐人无出其右为司马系南岳真君观碑极有钟王趣唐南岳真君碑开元二十年赵颐贞撰萧诚正书唐襄州牧独孤册遗爱颂天寳中李邕撰萧诚行书萧谅萧谅诚弟亦善书世谓诚真谅草宋儋宋儋字藏诸广平人髙尚不仕户部侍郎宇文融荐为祕书省校书郎作钟体而侧戾放纵迹不副名开元中举塲中后辈多师之宋儋笔墨精劲子瞻尝云其人不解此狡狯书便不足观如儋书画不可弃也宋儋善楷隶行草李璆李璆陇西人御史大夫杰之兄子性疎达轻财重诺笔路紧媚宋儋李璆并有声于代宋师钟李师王李渐狄宇清李渐狄宇清俱师李璆刘昇刘昇开元中为中书舍人太子右庶子能文章善草隶张友正张友正作草书自云得汉人心法其用笔过为锋长而力弱殆不可持故使笔常动摇势若宛转其书别搆一体自得成就虽神明潜发不逮古人然自然处正自过人也苏灵芝苏灵芝儒生也尝为易州刺史郭明肃书候台记在幽燕之地中州患难得契丹以墨本诣𣙜塲易绢十端方与一本灵芝行书有二王法而成就顿放当与徐浩鴈行戈脚复类世南体亦善于临倣者苏灵芝颇好书石蹟与胡霈然相上下唐范阳郡悯忠寺寳塔颂至徳二载范阳府功曹参军兼节度掌书记张不矜撰承奉郎守经略军胄曹参军苏灵芝书胡霈然胡霈然笔法媚熟可喜今上党佛寺画壁有霈然所书多为流俗取去匣而藏之以为竒翫余见其墨蹟尤工唐文皇好逸少书故其子孙及当时士人争学二王笔法至开元天寳间尤盛而胡霈然最为工妙霈然工行书八分小篆张懐瓘张懐瓘开元中翰林院供奉着书断三卷评书药石论一卷懐瓘髙自矜饰谓真行可比虞褚草欲独歩于数百年间懐瓘善真行小篆八分张懐瓌张懐瓌懐瓘弟盛王府司马兄弟并翰林待诏懐瓌书大小篆八分懐瓘书真行草合成六体懐瓌有文学尤善草隶与兄懐瓘同时着名胡英胡英僧懐仁摸集右军颇见精熟其徒有胡英效之亦以书石嵩岳寺碑开元二十一年唐淄州刺史李邕撰胡英书英之书世所重也李慈李慈欧阳修云唐西岳大洞张尊师碑开元十四年李慈书慈之书体兼虞褚而遒丽可喜艾叙艾叙与史麟工夫相敌亦擅时名唐明皇行次成臯诗开元十三年艾叙行书史麟史麟工草书吕揔续书评云史麟书逸气雄镇超然不羣郭讷郭讷开元中讷撰右武卫将军柳泰碑云碑篆尽假于余柔翰徒施实慙于墨妙贞石既刻有媿于色丝张苔张苔慈㤙寺题名自张苔于寺中题其同年人因为故事陈昭陈昭河南石氏得唐陈昭题名昭所书在开元九年胡履虚胡履虚殿中侍御史崔液坐兄湜配流逃匿于郢州人胡履虚之家唐六公咏开元十一年李邕撰胡履虚八分书刘飞刘飞𤣥宗尝幸骊山登朝元阁命羣臣赋诗正字刘飞诗最清拔特䝉激赏右相李林甫怒飞不先呈已出为一尉而卒唐令长新诫刘飞书在邓州李齐古李齐古唐𤣥宗注孝经碑后李齐古表行书亦佳崔镮崔镮唐北岳庙碑郑子春撰崔镮八分书崔镮无书名此碑分隶遒逸当韩蔡鴈行而无树碑年月攷其时张守珪镇幽州当在开元之末耳李逖李逖唐北岳庙碑崔镮书李逖篆刘懐信刘懐信唐静泰法师碑开元十二年吕向撰刘懐信正书魏哲魏哲善章草刘子皋刘子皋唐西明寺𤣥宗朝南薰殿学士刘子皋书额解如意解如意黄长睿云王逸少十七帖先唐石刻本卷尾有敕字及褚遂良解如意校定者人家或得之解无畏官𢎞文馆日奉勅摹十七帖刻石殷度殷度善正书开元间尝书曲阿县齐乡观钟铭李随李随中山郡王琳子灵昌太守䕫国公唐许王素节碑开元二十六年李邕撰孙䕫国公随行书李臯李臯谒郭巨祠堂记开元二十三年杨杰撰李臯八分书裴㑹裴㑹绛州稷山人杭州刺史惓孙都官郎中唐抗州刺史裴惓碑开元三年族子子余撰孙㑹行书裴士淹裴士淹绛州闻喜人礼部尚书绛郡公宋王伯厚言华岳题名五百十一人再题三十一人自开元讫清泰今存者不过二十余人而已岳庙大门墙上亦有唐人题名今所搨得者通共九十二人有裴士淹李徳裕李商隠名卢重𤣥卢重𤣥范阳人魏州长史儆子藏用弟司勲郎中唐杯渡师墓石柱颂开元五年卢若虚撰卢重𤣥八分书裴抗裴抗平州人京掾唐真定令桞君纪徳碑开元十二年裴抗撰并八分书韦季庄韦季庄京兆杜陵人扶风郡太守唐养病坊碑开元十七年邵闰之撰韦季庄行书韦悟㣲韦悟㣲京兆杜陵人太府卿唐平南蛮碑开元十八年萧晋用撰序蔡希周铭韦悟微正书韦鉴韦鉴京兆杜陵人着作郎唐昙荣禅师碑开元十八年崔禹撰苏现铭韦鉴八分书崔庭玉崔庭玉清河人右骁卫将军冀州刺史唐汝阳王长女墓志开元十九年宁王撰崔庭玉行书李琚李琚顿丘人李华杨骑曹集序云刑部侍郎乐安孙公逖以文章之冠为考功员外郎精试羣材君与南阳张茂之京兆杜鸿渐琅邪颜真卿兰陵萧颖士河东桞芳天水赵骅顿丘李琚赵郡李㟧李倾南阳张阶常山阎防范阳张南容髙平郗昂等连年髙第华亦与焉唐真定令杜府君遗爱颂开元二十五年李琚撰并八分书张希元张希元中山人也张说洛州张司马集序云鲁宫遗篆汲冢遗编无不日览万言暗识三箧且如落猿殪兕之巧顾鹊回鸾之妙详诸别传可略言焉泉伯逸泉伯逸髙丽盖苏文之曽孙泉献诚子唐卫尉正卿泉君碑开元十五年长子隠奉撰序仲子伯逸正书王震王震唐景阳宫石井阑铭开元中王震八分书苏婴苏婴唐绛州刺史郇国公韦陟遗爱碑苏婴八分书刘睿刘睿唐白杨篇张说撰刘睿书刘诏刘诏唐昭圣寺广大圆满大悲心陀罗尼幢开元中三藏沙门不空奉诏译刘诏书甘献诚甘献诚唐赠右仆射王洎碑开元二年卢藏用撰甘献诚八分书张杰张杰唐少林寺戒坛铭开元三年三藏法师义净撰张杰八分书卢晓卢晓唐杭州刺史裴惓碑开元三年卢晓八分题额右仆射裴遵庆碑大歴十一年卢晓八分书并篆额胡愔胡愔唐汾隂后土祠铭开元四年胡愔撰并八分书萧元皎萧元皎唐陈延喜妻穆氏墓志铭开元六年齐望之撰萧元皎正书司马绚司马绚唐中岳韩先生碑开元六年崔友本撰司马绚八分书李光休李光休唐华岳昭应碑开元八年华州刺史李光休题额姚思义姚思义唐嘉禾寺禅院碑开元八年徐楚璧撰姚思义八分书王晏王晏唐河侯新祠颂开元九年秦宗撰王晏行书陈怀志陈懐志唐北岳府君碑开元九年韦虚心撰陈懐志行书梁髙望梁髙望唐易州云居寺石浮屠铭开元十年易州府遂城县书助教梁髙望书王宣王宣唐工部侍郎赵公碑开元十年王宣书田吕田吕唐神泉寺石经西塔铭开元十二年卢昭明撰田吕正书陈思光陈思光唐寳相寺释迦像碑开元十二年陈子杰撰陈思光正书孙义龙孙义龙唐石佛堂记开元十二年孙义龙撰并行草书魏栖梧魏栖梧唐文荡律师碑开元十三年卢涣撰魏栖梧正书双思贞双思贞唐郑司农碑开元十三年史承节撰双思贞行书白羲晊白羲晊唐乙速孤行俨碑开元十三年刘宪撰白羲晊八分书赵崇徳赵崇徳唐兴州司马王公碑开元十三年郭子晋撰赵崇徳行书甘遗荣甘遗荣唐李公元始天尊像碑开元十三年邹瓘撰甘遗荣八分书范希璧范希璧唐索法师清徳碑开元十四年马克麾撰范希璧行书王象王象唐重开梁公堰碑开元十五年赵居贞撰王象正书赵僎赵僎唐施石台铭开元十五年赵僎撰并行书彭果彭果唐左右卫大将军卫尉正卿卞国公赠羽林大将军泉君碑开元十五年彭果书王大悦王大悦唐易州云居寺石浮屠碑开元十五年太原王大恱撰并书冯昊仙冯昊仙唐下博令许君徳政颂开元十六年王懐恵撰冯昊仙书贾彦璇贾彦璇唐薛王府典军李无虑墓志贾彦璇撰并书明干节明干节唐佛䭾禅师塔铭后序开元十八年李湜撰明干节行书赵含章赵含章唐游击将军薛侯碑开元十八年赵含章撰并行书房自谦房自谦唐老子庙碑开元十八年于孺卿撰房自谦正书栁令誉栁令誉唐东方朔碑桞令誉撰并行书卢规卢规唐立汉光武皇帝碑开元十九年李云撰卢规行书潘翙潘翙唐使者征祥记开元二十年潘翙撰并正书房鳯文房鳯文唐北岳真君碑开元二十年房鳯文八分书吕献臣吕献臣唐𤣥元皇帝庙额碑开元二十年敬抱忠撰吕献臣八分书贺遂回贺遂回唐源公石幢记开元二十一年封利建撰贺遂回八分书郑铉郑铉唐老子庙碑开元二十二年崔季友撰郑铉正书郑琏郑琏唐五羖大夫碣铭开元二十三年郑琏正书卢自劝卢自劝唐相州刺史侯莫陈渉墓志铭开元二十三年郑同昇撰卢自劝正书朱瑗朱瑗唐馆陶令徐君遗爱颂开元二十四年张孚撰朱瑗八分书党抚党抚唐崔禹传开元二十五年权倕撰党抚八分书陈瓌陈瓌唐智逺律师塔铭开元二十五年啖彦珍撰陈瓌行书韦崇训韦崇训唐八马坊碑开元二十五年郗昂撰韦崇训行书何荣光何荣光唐大行禅师义训开元二十五年何荣光行书管卿管卿唐益州大千秋观碑开元二十六年李邕撰管卿行书王子言王子言唐任城县桥亭记开元二十六年游芳撰王子言八分书戴崿戴崿唐江州刺史戴希谦墓志开元二十六年从子休璇撰次子崿八分书郭瓘郭瓘唐李适之清徳颂开元二十七年萧诚行书碑隂记吕巖説撰郭瓘正书刘景亷刘景亷唐孝经双石台碑开元二十七年杨谏撰刘景亷八分书崔黄中崔黄中唐薛仅善政颂开元二十七年徐季鸰文崔黄中行书胡秀胡秀唐内常侍赵泰宗碑开元二十八年男尚客撰胡秀八分书邬繇邬繇唐吏部尚书杨仲昌碑开元二十八年席豫撰邬繇行书并篆王守泰王守泰唐云居寺山顶石浮图后记开元二十八年莫州吏部常选王守泰行书刘安刘安唐瀛州刺史王公碑开元二十九年刘安书卢全嗣卢全嗣唐房州刺史卢府君碑弟全嗣文并书张旭张旭苏州呉人嗜酒毎大醉唿叫狂走乃下笔或以头濡墨而书既醒自视以为神不可复得也世唿张颠初仕为常熟尉有老人陈牒求判宿昔又来旭怒其烦责之老人曰观公笔竒妙欲以藏家尔旭因问所藏尽出其父书旭视之天下竒笔也自是尽其法旭自言始见公主担夫争道又闻鼔吹而得笔法意观倡公孙舞劒器得其神后人论书欧虞褚陆皆有异论至旭无非短者传其法惟崔邈颜真卿云文宗时诏以李白歌诗裴旻劒舞张旭草书为三絶张旭草书为世所重有人家贫因卜旭为邻数四致简于旭得其报章遂鬻于市后获富足焉张颠以善草得名余曽见小楷乐毅虞褚之流唐郎官石记张旭书旭以草书知名此字真楷可爱后汉崔子玉歴钟王以下传授至于永禅师而至张旭始𢎞八法次演五势更备九用陆彦逺传父书法以传张旭旭彦逺之甥也旭之传法盖多其人若韩太傅滉徐吏部浩颜鲁公真卿魏仲犀又传清河崔邈魏仲犀魏仲犀师张旭裴儆裴儆字九思绛州闻喜人官左金吾将军谥曰成颜真卿问裴儆足下师敬长史有何所得曰亦尝请论笔法惟言倍加工学临写书法当自悟耳蒋陆蒋陆张旭之法又传蒋陆贺知章贺知章字季真越州永兴人性旷夷善谈说擢进士超拔羣类科开元中集贤院学士迁祕书监弃官徒歩归乡里知章晩节尤诞放遨嬉里巷自号四明狂客祕书外监每醉辄属辞笔不停书咸有可观善草隶好事者具笔研从之意有所惬不复拒然纸才十数字世传以为寳天寳初请为道士肃宗赠礼部尚书知章每兴酣命笔好书大字或三百言或五百言诗笔唯命问有几纸报十纸纸尽语亦尽二十纸三十纸纸尽语亦尽忽有好处与造化相争非人工所到也贺知章尝与张旭游于人间凡见人家㕔馆好墙壁及屏幛忽忘机兴发落笔数行如虫篆鸟飞虽古之张索不如也祕书省有贺监知章草书诗笔力遒健风尚髙逺李阳冰李阳冰赵郡人阳冰兄弟五人皆负词学工于小篆初师李斯峄山碑后见仲尼呉季札墓志便变化开阖如虎如龙劲利豪爽风行雨集文字之本悉在心胷识者谓之仓颉后身李阳冰善小篆自言斯翁之后直至小生曹喜蔡邕不足言也李阳冰尤精书学其豪骏墨劲当时人谓之曰笔虎阳冰雅好书石鲁公之碑阳冰多题其额尝贻书李大夫愿刻石作篆备书六经立于明堂号曰大唐石经志不克就舒元舆尝得阳冰真迹在六幅素上见虫蚀鸟歩痕迹若屈铁石陷入屋壁赞曰斯去千年冰生唐时冰复去矣后来者谁后千年有人谁能待之后千年无人篆止于斯唐碧落碑字法竒古李阳冰于书未尝许人至爱其书寝卧其下数日不能去阳冰在肃宗朝所书是时年尚少故字画差疎痩至大歴以后诸碑皆莫年所篆笔法愈淳劲唐翰林禁经八卷李阳冰撰论书势笔法所禁因以名书阳冰推原字学尝作笔法论以别其㸃画张旭传之李阳冰阳冰传徐浩颜真卿邬彤韦玩崔邈李腾李腾阳冰从子説文字源一卷赵郡李阳冰神假篆法上邻李斯时人获之悉藏箧笥大歴中篆故李司徒新驿记于东㕔之门右笔法古淡识者宗师犹子检校祠部员外郎腾能嗣其业躭毎叹隶书转讹难究会意篆体如正方辨发源小学中独许慎说文最为首出因请腾继世父之妙书坯山之石借其久垂示将来兹韦玩韦玩师张旭昔蔡邕而下各有师授逮于张旭其书分派蔡有邻法为篆颜清臣徐季海守旧法而真行尽合于古之作者至韦玩崔邈授其法而絶矣崔邈崔邈清河人邈论书云山川草木反覆于寸纸之间日月星辰回环于尺牍之上崔邈师张旭邈传褚长文韩方明褚长文褚长文师崔邈褚长文书指论一卷李白李白字太白十嵗通诗书既长隐岷山州举有道不应贺知章言于𤣥宗召见诏供奉翰林恳求还山永王璘辟为府僚佐璘败诏长流夜郎会赦还寻阳李阳冰为当涂令白依之𤣥宗命白为宫中行乐诗二人张朱丝䦨于前白取笔抒思十篇立就笔蹟遒利鳯跱龙拏律度对属无不精絶予尝过当涂访翰林旧宅又于浮屠寺化城之僧得翰林自写访贺监不遇诗云东山无贺老却棹酒船回味之不足重之为寳用献知者又于歴阳郡得翰林与刘尊师书一纸思髙笔逸李白在开元天寳间不以能书传今其行草殊不减古人盖所谓不烦绳削而自合者与白尝作行书有乗兴踏月西入酒家不觉人物两忘身在世外一帖字画尤飘逸滕阳驿㕔事前古槐之下有石碣刻壮观二字殊劲挺盖青莲笔也张旭传李翰林白杜甫杜甫字子羙审言孙天寳初应进士不第献三大礼赋𤣥宗竒之召试文章授京兆府兵曹参军肃宗徴兵灵武赴河西拜右拾遗出为华州司功参军严武镇成都奏为节度参谋检校工部员外郎天寳末诗人甫与李白齐名甫壮游诗云九龄书大字有作成一囊胡俨曰常于内阁见子美亲书赠卫八处士诗字甚怪伟甫于楷隶行草无不工杜勤杜勤甫作醉歌行别从姪勤落第归诗云陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军郑䖍郑䖍郑州荥阳人天寳初为协律郎𤣥宗爱其才为置广文馆以䖍为博士䖍好书常苦无纸于时慈㤙寺贮柿叶数屋遂往日取叶肄书歳久殆遍尝自写其诗并画以献帝大署其尾曰郑䖍三絶迁着作郎安禄山反劫百官置东都䖍因称风缓贼平贬台州司户参军事杜甫着作郎台州司户荥阳郑公诗云神翰顾不一体变钟兼两文传天下口大字犹在牓昔献书画图新诗亦俱往沧洲动玉陛寡鹤误一响三絶自御题四方尤所仰苏源明苏源明京兆武功人初名预字弱夫工文辞有名天寳间及进士第累迁国子司业肃宗时终祕书少监唐郓州五太守宴小洞庭序苏源明文并书王维王维字摩诘太原祁人进士擢第与弟缙俱有俊才博学多艺亦齐名天寳末为给事中肃宗授太子中允干元中迁尚书右丞维以诗名盛于开元天寳间书画特臻其妙维工草隶王缙王缙字夏卿太原祁人少好学与兄维俱以名闻举草泽文辞清丽科上第歴拜黄门侍郎同中书门下平章事终太子賔客王维弟太原少尹缙文笔泉薮善草隶书功超薛稷二公名望首冠一时唐赠兵部尚书王忠嗣碑大歴十年元载撰王缙行书李潮李潮甫李潮八分小篆歌云仓颉鸟迹既茫昧字体变化如浮云陈仓石鼔又已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木骑曹蔡有邻开元已来数八分潮也奄有二子成三人况潮小篆逼秦相快劒长㦸森相向八分一字直百金蛟龙盘拏肉屈强吴郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何唐惠义寺弥勒像碑李潮八分书潮书在石刻者絶少惟此碑与彭元曜墓志耳吴郁呉郁两当人为侍御史以言事被谪居家不仕与杜子美交游唐玉真公主修功徳颂天寳三年李成裕撰呉郁行书苑咸苑咸京兆人开元末上书拜司经校书中书舍人贬汉东郡司户参军复起为舍人永阳太守王维诗序云苑舍人能书梵字兼达梵音曲尽其妙张諲张諲官至刑部员外郎善草隶王维诗序云故人张諲工诗善易卜兼能丹青草隶韩志清韩志清官侍御史以学艺书画之美闻于天下志清八分楷书优游于法度之内崔倚崔倚博陵安平人举进士天寳之乱隐居而终唐百家巖寺记天寳七载崔巨撰崔倚正书史白史白广陵人谏议大夫善飞白史惟则史惟则天寳中尝为伊阙尉集贤院待制后至殿中侍御史唐世分隶名家者四人而已韩择木蔡有邻李潮及惟则也惟则籀篆八分如王公大人进退有度史怀则史懐则与惟则同时必其晜弟也惟则以八分着名懐则之书不减惟则懐则亦善八分王遹王遹工分篆唐世小篆之学不数家遹开元天寳时人亦工八分当时不甚知名而一时未有及者唐胥山铭元和十年孟元辅撰王遹正书卫包卫包京兆人工八分小篆通字学兼象纬之术官至尚书郎唐世华山碑刻为古文者皆包所书包作字㸃画不妄发落笔必左规右矩以倒薤篆书鹪鹩赋唐华岳碑堂修饰记金天王庙灵异述天寳九载卫包撰并正书田琦田琦鴈门人徳平之孙工八分小篆官歴陕令豫蕲许等州刺史田琦篆楷八分无不精诣唐魏文侯庙碑田琦八分书郑迁郑迈郑遇郑迁中书令崔湜之甥官至浚仪尉迁及弟迈遇并工八分天寳中知名梁宋李权李权淮安王神通曽孙工八分唐祈雨纪干元二年张惟一撰李权八分书李枢李枢权弟工小篆唐华岳题名云上元元年华隂令王宥前令王纾丞王沐尉李齐权颂郑县簿张彬尉窦彧下邽丞李演尉邢渉处士王季友张彪着作郎孟昌原法曹参军李枢同谒题年月上方用小篆姓名下方用分𨽻皆枢书老劲不作俗笔李平钧李平钧权姪富词学江陵掾亦善小篆李进李进清河郡公孝节曽孙兵部侍郎唐雍王游三门记李进书张从申张从申长史文塲擢第工正行书结字紧密近古所无张从申所书碑李阳冰多为之篆额时人必称为二絶唐法慎律师碑在扬州龙兴寺李华文张从申书李阳冰篆额律师者淮南愚俗素信重之谓此碑为四絶碑大歴后徐季海已老独从申髙歩江淮间同安碑曰三絶张从师张从义张从约张从师监察御史弟从义从约并工书皆得右军风规时人谓之张氏四龙刘绘刘绘彭城人官延州刺史窦臮述书赋云延安君则快速不滞若悬流得势明若山明若山平原人京兆三原县尉大理评事述书赋云三原君则婉媚巧密似垂杨应律窦䝉窦蒙国子司业窦臮述书赋云吾兄则书包杂体首冠衆贤唐宋武受命坛记永泰元年窦蒙篆窦臮窦臮䝉第四弟词藻雄赡草𨽻精深平生着碑志诗篇赋颂章表凡十余万言天寳所献大同三殿蹴踘赋以讽兴谏诤为宗晩年又着述书赋总七千六百四十言精穷㫖要详辨祕义唐茅山三洞景照法师韦公碑窦臮书蔡希逸蔡希逸曲阿人缑氏主簿希逸工草𨽻蔡希寂蔡希寂曲阿人渭南尉蔡希综曰第四兄维氏主簿希逸第七兄洛阳尉希寂并深工草隶颇为当代所称也蔡希综蔡希综法书论一卷唐治浦桥记天寳十二载蔡希综撰并行书希综工翰墨兄弟三人皆为时所重王敬从王敬从京兆人对䇿甲科授岐州陈仓主簿迁祕书省校书郎三入华省再登禁闼歴尚书郎中给事中拜中书舍人居数嵗命敬从御史中丞改太子右庶子与兄易从弟择从咸以文学齐名唐户部尚书杨贞公玚庙碑晋公李林甫撰王曽书王敬从题额王定王定字镇卿京兆人扬州都督长史易从子举进士甲科天寳末为諌议大夫肃宗初迁太子右庶子集贤院学士王定能精学书李记李记华州司功参军唐衆香寺南亭记李记书王嵒王嵒字山甫天寳时人字画竒怪老逸不羁时有可爱盖书流之狂士也裴炫裴炫平州人隰川令唐太一寺功徳颂裴炫撰八分书唐崇福观主魏尊师碑裴炫书李遇李遇赵郡人江都尉唐北海太守窦诫盈碑天寳七载徐浩撰并八分书题额李遇正书裴迥裴迥河南郡有伊水石堰天寳十载尹裴迥置唐嵩阳观圣徳感应颂天寳三载李林甫撰徐浩八分书裴迥题额刘正臣刘正臣懐州武渉人本名客奴由征行家于幽州之昌平少有武艺授左骁卫将军数有战功天寳十五载授栁城郡太守平卢节度军使赐名正臣大歴九年追赠工部尚书刘正臣能精学书李史鱼李史鱼赵郡平棘人开元中以多才应诏授祕书省正字迁监察御史为宰相李林甫所隂中贬莱阳丞拜殿中侍御史参安禄山范阳军事至徳二载授御史中丞充河北招谕使上元二年赠尚书户部侍郎唐张君神道碑天寳十载王灵岳撰宋昱铭李史鱼正书李清李清天寳十二载进士李清善真行书褚朝阳褚朝阳天寳进士第朝阳当时亦谓之小褚李邕之差肩也郭卓然郭卓然太原逸人也能篆天寳间尝摹勒云麾将军李府君碑并题额胡山甫胡山甫文思博要唐类书也天寳十载十二月楷书臣胡山甫书字极遒丽至唐大中年间方自馆中杂书捡出是时止存一卷后有史馆山甫印洪元眘洪元眘唐余姚县休光寺真法师行业讃天寳十五载洪元眘书米芾云洪元眘集右军越州两碑真迹在越州僧正子文处王士则王士则唐尊胜石幢铭天寳九载崔恁撰王士则八分书士则书法遒劲潇洒有李北海张从申之笔赵从一赵从一饶州紫极观有唐钟刻铭其上曰天寳九载前监察御史贬乐平尉李逢年铭乡贡进士薛彦伟述序给事郎行参军赵从一书梁耿梁耿行篆甚善真草相敌唐宓子贱碑天寳三载贾至撰梁耿篆书周㠖周㠖天寳间作牧泌阳以翰墨称喜懐素书心慕手追作草字得师法今御府所藏有赠懐素草书歌刘秦刘秦明皇时翰林搨书人唐内侍陈文叔碑天寳九载李邕撰刘秦行书呉道𤣥呉道𤣥阳翟人𤣥宗授内教博士书蹟似薛少保亦甚便利平康坊菩萨寺食堂东壁上智度论色偈变偈是吴道𤣥自题笔蹟遒劲罗希奭罗希奭钱唐人自御史台主簿迁殿中侍御史出为始安太守唐食堂记罗希奭八分书在京兆府韦迥韦迥蓟人官监察御史唐常觉寺铜钟铭天寳四载韦迥撰并八分书关操关操善真行草书唐造释迦石像碑关操书陈知温陈知温唐开元圣像碑天寳元年陈知温书范正则范正则唐修东镇沂山记天寳元年范正则撰并八分书包文该包文该唐兖公之颂天寳元年张之宏撰包文该正书梁游楚梁游楚唐立后汉世祖祠堂记天寳二年张邈撰梁游楚八分书戴伋戴伋唐𤣥元灵应颂玉真长公主建天寳元年戴璇撰序刘同昇撰颂戴伋八分书杜混元杜混元唐灵州都督李琳碑天寳三载杜混元八分书韦若讷韦若讷唐资州刺史韦光碑天寳三载赵良器撰族子若讷八分书李景参李景参唐宓子贱碑天寳三载李少康撰李景参正书陈钖陈钖唐小鲁真人仙解謡天寳三载鲁国清述陈钖正书薛良史薛良史唐都骑尉薛良佐塔铭天寳三载再从兄钧撰弟良史正书上官璨上官璨唐蒙山祠记天寳五载李瑗撰上官璨行书张干䕶张干䕶唐善才寺大徳元秘塔铭天寳五载杨琦撰张干䕶八分书张撝张撝季子神赛两纪石文唐天寳五载赵晋甫撰张撝书张少悌张少悌唐王四娘塔铭天寳六载裴炫撰词张少悌行书郭懐渐郭懐渐唐张尊师碑天寳六载何思逺撰郭懐渐正书王曽王曽唐薛氏追赠夫人碑天寳六载房琯撰王曽八分书段清云段清云唐窦居士神道碑天寳六载李邕撰段清云行书平致和平致和唐开梁公堰颂碑隂记天寳六载平致和撰并正书刘轸刘轸唐百家巖寺记天寳七载崔禹钖撰刘轸行书朱璨朱璨唐太子司议郎王元碑天寳七载李华撰朱璨八分书陈庸陈庸唐陈太丘祖徳碑天寳九载系孙兼撰序伾撰铭伾子庸书林有鉴林有鉴唐清河张氏墓志铭天寳九载索𤣥爱撰男林有鉴楷书荀望荀望唐永泰寺碑天寳十一载沙门靖彰撰荀望行书韩轸韩轸唐栖霞山亭记天寳十三载史翊撰韩轸八分书贺兰诚贺兰诚唐西楚霸王祠堂颂天寳十三载贺兰进明撰贺兰诚书周良弼周良弼唐苏源明正徳表天寳十四载周良弼八分书程昂程昂唐李峰途经劒门诗天寳十五载程昂正书蒯敬宗蒯敬宗唐草堂寺报愿碑宋儋文蒯敬宗正书王全荣王全荣唐封文宣王祠碑唐𤣥宗制王全荣书御定佩文斋书画谱卷二十七御定佩文斋书画谱卷二十八目録钦定四库全书御定佩文斋书画谱目録第二十八卷书家传七唐颜真卿颜允南颜旭卿颜曜卿颜頵颜䪻颜颙颜顗颜防谭藩何类邬彤徐浩徐璹徐岘李造李揆李佋萧昕令狐彰杨播元载张彪赵复任华陆羽张志和郑㟧史俊彭朝义衞秀张敬仙沈仲昌卢耿李延宥李粲韦卓章廷龟李华李莒李润李俭姚南仲张参李舟段季展李庾崔漑崔倬刘孺之赵偃瞿令问卢璟李自正张芬冷朝阳乔龟年张璪韩秀弼韩秀实韩秀荣郑桂清韦讽陆淙魏万珵房集赵惎刘钧李着屈突寘萧良童杜劝萧正郭昇陈秦程浩王祐张楚昭王轨俞伯侨张潭康玠萧森张廷邦李阐张宙裴平王羡郭陶戴千龄史镐元讷周籯金陶千嵗徐珙髙坚张増李同系王湍盛涛周式杨淑郜恭赵滔邬贠李泌韩滉陆贽袁滋贾耽归登郑余庆郑絪于頔齐抗裴佶张延赏班宏伊慎崔稹胡証韦臯郑云逵于邵吴通𤣥吴通微殷亮薛邕齐皎陆长源戴叔伦韦渠牟沈千运顾况萧郸戎昱徐凝韩方眀林藻张敬𤣥石洪李融唐次张文禧李彞韦纵李贻孙周昉谈元茂裴律髙从彦薛希昌张谊董叔经张琯张沔吕秀巖王璇卢倣髙述张澹王光薛宥徐顼刘云王偁杜成均屈贲陆郢王承规王纶任要郑造张过支髙朱献任徐珰茍颍张绰韦国谈适杨志方郑公谊李㢲李缄王伾陈諌崔㻮王山从苖端申屠液裴度韩愈白居易元稹皇甫阅栁宗元栁宗直房直温刘埴刘禹钖杨归厚杨纬张藂权审崔𢎞裕卢潜卢颖崔纾沈传师沈尧章武儒衡武翊黄皇甫鏄张𢎞靖张文规李吉甫李渤李飞唐仲能崔从孟简裴潾窦羣窦巩于敖刘伯刍刘寛夫萧祐王仲舒权璩王凝罗让辛祕黎煟黎燧韩梓材羊士谔崔恭李则李翱孟郊张籍王建贾岛樊宗师李贺欧阳詹唐衢贺拔恕房次卿吴丹李约王参元陈岵李戎贺㧞惎崔绰寇章王传乂胡季良李灵省殷台马署董侹卢佐元宇文鼎元钖李泳刘遵古郑还古徐放李铣陈曽冯晓庄伯良贾竦韩瑗崔缙胡师模刘苑柳遂卢自烈齐推令狐靖马祯柏元封沈幼眞李正辞郑冠屈师穆萧延庆卢士年陈搆陈翺谢楚巨雅段全纬李克恭陆邳吴宗冉王𤣥同赵晏崔璹瞿参王良容贺䭾甚王禹陆洿卷二十八钦定四库全书御定佩文斋书画谱卷二十八书家传七唐颜真卿颜真卿字清臣琅邪临沂人祕书监师古五世从孙少孤博学工辞章开元中举进士擢制科天寳末出为平原太守歴迁刑部尚书太子太师赠司徒谥文忠真卿立朝正色刚而有礼天下不以姓名称而独曰鲁公善正草书笔力遒婉世寳传之公贫乏纸笔以黄土埽墙习学书字攻楷书絶妙李华尝为鲁山令元徳秀墓碑颜真卿书李阳冰篆额后人争模写之号为四絶碑干元二年颜真卿乞御书表云臣真卿述天下放生池碑铭一章又于当州採石兼力拙自书遂绢写一本附史元琮奉进兼乞御书题额縁前书㸃画稍细恐不堪经乆臣今谨㩀石擘窠大书一本随表奏进颜太师以书自娱晚年尝载石以行砻而藏之遇事以书随所在留其所镌石鲁公喜书大字惟干禄字书注最为小字其体法与麻姑坛记不同鲁公嗜书石大㡬咫尺小亦方寸碑刻遗迹存者最多观中兴颂则闳伟发扬状其功徳之盛观家庙碑则庄重笃实见其承家之谨观仙坛记则秀颕超举象其志气之妙观元次山铭则渟涵深厚见其业履之纯㸃如坠石画如夏云钩如屈金戈如发弩纵横有象低昻有态自羲献以来未有如公者也真卿尝作笔法十二意备尽师资之学其正书足以垂世张旭草书得笔法后传崔邈颜真卿真卿传栁京兆公权零陵僧懐素邬彤韦玩张从申以至杨少师凝式颜允南颜允南惟贞子工诗人多诵其佳句善草隶达奚珣荐为左补阙歴殿中膳部司封郎中司业金乡男颜旭卿颜旭卿元孙子善草书𦙍山令颜曜卿颜曜卿元孙子工诗善草隶十五以文学直崇文馆淄州司马颜頵颜頵真卿子贞元六年授五品正贠官唐幽州复舜庙颂贞元十二年韦稔撰颜頵正书并篆頵书画端庄殊有父风颜䪻颜䪻好为诗富阳尉唐邓州文宣王庙碑颜䪻书颜颙颜颙惟贞孙好为文常州参军唐晋祠新松记元和元年令狐楚撰颜颙正书颜顗颜顗惟贞孙颇工小楷官洗马颜防颜防有文词愽古唐河中府鹳鹊楼记颜防书贞元四年麟徳殿宴羣臣诗颜防书谭藩何类谭藩何类宋苏辙荅子瞻寄示岐阳十五碑诗云谭藩居颜前何类学颜颇邬彤邬彤钱塘人金吾兵曹邬亦刘氏之出与懐素为羣从中表兄弟谓懐素曰草书古势多矣惟太宗以献之书如凌冬枯树寒寂劲硬不置枝叶张旭又尝私谓彤曰孤蓬自振惊沙自飞余师而为书故得竒怪凡草圣尽于此怀素不复应对但连叫数十声曰得之矣邬彤书流便可喜孙莘老取其书置墨妙亭唐金刚经尊胜经干元二年邬彤行书邬彤工书师张旭懐素师邬彤授其笔法徐浩徐浩字季海越州人峤之子少举明经工草隶以文学为张説所器重肃宗即位召拜中书舍人时天下事殷诏令多出于浩浩属词赡给又工楷隶肃宗恱其能加兼尚书左丞𤣥宗传位诰册皆浩为之参两宫文翰宠遇罕与为比代宗时歴吏部侍郎集贤殿学士赠太子少师始浩父峤之善书以法授浩益工尝书四十二幅屏八体皆备世状其法曰怒猊抉石渴骥奔泉云徐浩书谱一卷古迹记一卷浩善正书八分真行唐之工书者多求其三叶嗣名者惟徐氏云徐吏部传之皇甫阅徐璹徐璹徐浩古蹟记云臣长男璹臣自教授幼勤学书在于真行颇知笔法唐滑州新井铭贞元五年贾躭撰徐璹正书说文字源序贞元五年贾躭撰徐璹正书徐岘徐岘善书工行草石曼卿得其石刻屡称于人唐彭王傅徐浩碑次子岘书在偃师岘善正书李造李造陇西人武都公窦臮述书赋云武都先觉翰墨泉薮李揆李揆字端卿荥阳人开元末擢进士第肃宗时歴拜中书侍郎同中书门下平章事封姑臧县伯揆美风仪善奏对帝叹曰卿门地人物文学皆当世第一故时称三絶终国子祭酒礼部尚书谥曰恭揆善文章尤工书李佋李佋袁州刺史李佋工于翰墨有名当世萧昕萧昕字中明河南人再中博学宏辞科肃宗时歴中书舍人礼部侍郎代宗时转工部尚书封晋陵侯终太子少师谥曰懿唐汾阳王霍国夫人王氏碑萧昕书令狐彰令狐彰字伯阳京兆富平人志胆沉果知书传大义肃宗时拜滑亳魏博节度使河朔平封霍国公检校尚书右仆射唐代宗送令狐彰赴河南诗序彰自书在西京杨播杨播凤翔天兴人举进士退居求志𤣥宗召拜谏议大夫弃官归飬肃宗时即家拜散骑常侍号𤣥靖先生唐大圣真塔铭大歴十三年张彧撰杨播行书元载元载字公辅鳯翔岐山人嗜学工属文天寳初䇿入髙第肃宗时歴拜同中书门下平章事代宗立拜中书侍郎许昌县子谥曰荒唐鳯翔佛顶尊胜陀罗尼经元载书张彪张彪颍洛间静者杜甫寄张十二山人彪诗云静者心多妙先生艺絶伦草书何太苦诗兴不无神曹植休前辈张芝更后身数篇吟可老一字买堪贫赵复赵复唐渎祠碑大歴三年王延昌撰赵复行书任华任华工诗有书学陆羽陆羽字鸿渐复州竟陵人或言有僧得水滨畜之旣长其师教以旁行书答曰终鲜兄弟而絶后嗣得为孝乎师怒使牧牛羽潜以竹画牛背为字上元初更隠苕溪自称桑苎翁诏拜太子文学徙太祝不就职唐永定寺陆鸿渐书额宋张洎云唐王维画孟浩然像有陆文学题记词翰竒絶张志和张志和字子同㑹稽人性髙迈不拘检书迹狂逸郑㟧郑㟧荥阳人仓部郎中唐楚州修城记上元元年范昭撰郑㟧正书史俊史俊严武在巴州题楠木歌后俊以监察御史来临是邦亦赋焉唐楠木歌严武撰史俊行书彭朝义彭朝义魏侍中王粲石井䦨记太子舎人甄济撰判官彭朝义书其文得之为可喜而朝义书尤善衞秀衞秀唐衞秀上元元年书梁思楚碑秀笔工之善模者也其自谓集书信矣张敬仙张敬仙唐𤣥元皇帝道徳经注李华撰张敬仙书沈仲昌沈仲昌唐乌程令韦君徳政碑至徳二载沈务本撰沈仲昌正书卢耿卢耿唐王公城河中颂上元元年陈翃撰卢耿正书李延宥李延宥唐南叟训干元二年祁顺之撰皇三从侄李延宥正书李粲李粲唐玉真公主墓志上元元年王缙撰侄李粲书韦卓韦卓唐沈府君墓铭干元元年韦卓撰并书章廷龟章廷龟唐王公复陕城勲徳碑章廷龟书李华李华字遐叔赵州赞皇人累中进士宏辞科上元中擢检校吏部贠外郎去官客隐山阳天下士大夫家传墓版及州县碑颂时时赍金帛往请李华有截拽二字诀李莒李莒华从弟越州録事参军怡亭在武昌江水中小岛上武昌人谓其地为吴王散花滩裴鶠造李阳冰名而篆之永泰元年裴虬铭李莒八分书刻于岛石李润李润华从弟淄川尉唐谥文宣王追封兖公等诏李润书李俭李俭元郑枃云李莒李俭绰有古意姚南仲姚南仲华州下邽人干元初擢制科代宗时歴拜义成节度使授尚书右仆射谥曰贞唐鲁仲瑜墓志干元二年頼裴撰姚南仲行书张参张参大歴中为国子司业始详定五经书于论堂东西厢之壁张参五经文字序曰收集疑文互体受法师儒以为定例凡一百六十部三千二百三十五字分为三卷说文体包古今先得六书之要有不备者求之字林其或古体难明衆情惊懵者则以石经之余比例为助石经湮没所存者寡通以经典及释文相承隶省引而伸之不敢专也张参年老尝手写九经以为读书不如写书李舟李舟陇西人有文学俊辩髙志气以尚书郎出为刺史题朝阳巖诗大歴十三年李舟撰并正书段季展段季展刘晏所与多天下名士季展盖其徒也禹庙碑为时人所珍其运笔流美亦足贵尚云唐李元賔墓铭韩愈撰段季展书李庾李庾字子䖍襄邑恭王神符之后湖南观察使兼御史中丞唐永州浯溪铭浯台铭并李庾篆书崔漑崔漑清河人太常少卿唐少林寺厨库记贞元十四年顾少连撰崔漑正书崔倬崔倬太常少卿漑子唐八闗斋㑹记大歴十年颜真卿撰并书崔倬补书刘孺之刘孺之广平人京兆少尹唐鳯翔节度使孙志直纪徳碑刘孺之书赵偃赵偃石镫菴石幢傍镌唐般若心经一部广徳二年少府裴监施朝请郎赵偃书瞿令问瞿令问唐阳华巖铭元结次山作邑令瞿令问以杂体篆之刻之厓上令问大歴中八分书舜冢碑唐寒亭记洼樽铭并瞿令问书卢璟卢璟范阳人洛州司功参军之信子唐寿安县甘棠馆记大歴十一年卢璟篆额李自正李自正字尚贞凉国公抱玉子少府监袭公唐泽潞李抱玉纪功碑碑隂记广徳二年王志安撰男自正正书张芬张芬字茂宗兵部郎中唐左骁衞将军郭英杰碑大歴二年徐浩撰张芬正书冷朝阳冷朝阳江寕人李嘉祐有送冷朝阳及第归江宁诗唐吴岳祠堂记兴元元年于公异撰冷朝阳行书乔龟年乔龟年善小篆飬母至孝大歴中为人作大字获钱以供甘旨张璪张璪字文通吴郡人相国王缙奏检校祠部贠外郎盐铁判官坐事贬衡州司马移忠州司马唐渭北节度使臧希让碑复鄠县记并张璪八分书韩秀弼韩秀弼唐元待聘碑李齐物碑郑叔清碑裴旷改𦵏碑镇国公李元亮功徳颂李晟先庙碑并韩秀弼八分书唐臧希晏碑广徳二年朝议郎守衞尉少卿淮阳县开国男韩秀弼八分书书法清劲可喜韩秀实韩秀实为翰林善楷隶八分唐少保李少进碑平蛮颂并韩秀实八分书唐鲜于民里门颂韩秀实八分韩秀荣韩秀荣唐故尚书左丞畅悦碑韩秀荣八分书唐辛京杲碑韩秀荣八分书郑桂清郑桂清干元寺晋髙士戴颙舍宅置干元初苏州节度採访使郑桂清书额韦讽韦讽唐轩辕铸鼎原铭华州刺史袁滋籀书贞元十七年韦讽复书识其后陆淙陆淙唐宋武受命坛记永泰元年张谓撰陆淙八分书魏万珵魏万珵唐黄鹤楼记永泰元年阎伯瑾撰魏万珵行书房集房集唐永泰寺钟铭大歴元年崔巨撰房集书赵惎赵惎唐令晖令皎二禅师塔铭大歴元年赵惎撰并正书刘钧刘钧唐绛州刺史李公徳政碑大歴二年崔巨撰刘钧八分书李着李着唐亳州刺史刘瓌碑大歴二年路㽔撰李着八分书并篆屈突寘屈突寘唐潘孝子颂大歴三年崔称撰屈突寘八分书萧良童萧良童唐徐州副元帅㕔街记大歴四年严伋撰萧良童正书杜劝杜劝唐䨇庙记大歴四年齐嵩撰杜劝正书萧正萧正唐赠杨州都督段府君碑大歴四年杨炎撰萧正正书郭昇郭昇唐立晋太尉郄公祠庙记大歴四年十一代孙昂撰郭昇行书陈秦陈秦唐宣州开元以来良吏记陈秦书程浩程浩唐左仆射裴冕墓志大歴五年程浩撰并书王祐王祐唐义井记大歴六年邵真撰王祐书张楚昭张楚昭唐再修信行禅师塔碑大歴六年于益撰张楚昭行书王轨王轨唐特进梁公碑大歴六年王修然撰王轨行书俞伯侨俞伯侨唐吕府君勅葬碑大歴六年俞伯侨八分书张潭张潭唐髙陵令李岘遗爱颂大歴六年蘓端撰张潭行书康玠康玠唐陀罗尼经石幢铭大歴六年僧昔真撰布衣康玠行书萧森萧森唐羙原田真人碑大歴六年朝散大夫并州别驾上柱国兰陵萧森政撰并摸晋王右军书张廷邦张廷邦唐桂州都督程元英碑大歴七年李邕撰张廷邦八分书李阐李阐唐重建颜含碑大歴七年上李阐篆曽孙颜延之铭十四代曽孙真卿书下张宙张宙唐徐偃王庙碑大歴八年徐安贞撰张宙正书碑隂记张宙撰并八分书裴平裴平唐文宣王庙新三门记大歴八年裴孝智撰裴平八分书并篆王羡王羡唐尧山神记大歴八年李诞撰王羡行书郭陶郭陶唐立汉髙祖庙颂晋陆机撰大歴十年郭陶正书戴千龄戴千龄唐张同敬碑大歴十一年陈休撰戴千龄书唐博阳郡北岳恒山铭并序翰林李荃文吴郡戴千龄书方劲有力不类唐人史镐史镐唐寿安县甘棠馆记大歴十一年萧昕撰史镐八分书元讷元讷唐兖州都督刘好顺碑大歴十二年梁秉撰元讷正书周籯金周籯金唐慧解寺三门楼讃大歴十二年李宥撰周籯金行书陶千岁陶千嵗唐巴州刺史鲜于昱碑大歴十二年乔琳撰陶千嵗正书徐珙徐珙唐太子典膳郎郑君碑大歴十三年李翰撰徐珙八分书髙坚髙坚唐梵纲经心地戒品大歴十三年髙坚正书张増张増唐段行琛碑大歴十四年张増楷书李同系李同系唐段行琛碑大歴十四年李同系篆额王湍王湍唐寿州刺史张镒去思颂大歴十四年赵亘撰王湍八分书盛涛盛涛唐盐池神祠新记大歴中钱方义撰盛涛八分书周式周式唐太子賔客赠尚书令王府君碑大歴中周式书杨淑杨淑唐舒州天柱山司命真君碑大歴中杨淑文并书郜恭郜恭唐杭州刺史李公碑郜恭书赵滔赵滔唐东川节度使李叔明冠冕颂赵滔书邬员邬员唐尊胜幢赞韩极文邬员行书李泌李泌字长源京兆人七嵗知为文𤣥宗驰召之赐束帛及长博学常游嵩华终南间肃宗初拜元帅广平王行军司马后隠衡山徳宗时歴拜中书侍郎同中书门下平章事封邺县侯李泌书体放逸韩滉韩滉字太沖京兆长安人太子少师休之子以䕃补左威衞骑曹参军贞元元年歴检校左仆射同中书门下平章事封晋国公赠太傅谥曰忠肃滉书得张旭笔法尝自言不能定笔不可论书画以非急务故自晦不传于人壁书萧字者梁侍中萧子云之所飞白也韩晋公领浙西之嵗得于建邺佛寺置之南徐官舍晋公翰墨代无等俦自获壁书施榻于下耽翫研味略无巳时滉工隶书章草陆贽陆贽字敬舆苏州嘉兴人十八第进士中博学宏辞徳宗立为翰林学士贞元中歴拜中书侍郎同中书门下平章事谥曰宣唐贺兰夫人墓志贞元七年陆贽撰或云贽书也陆宣公书陆士衡文赋小字章草袁滋袁滋字徳深陈郡汝南人弱嵗强学以外兄道州刺史元结有重名往来依焉以䖏士荐授试校书郎贞元中拜中书侍郎平章事㑹刘辟拥兵擅命为劒南西川节度使连为荆襄二帅贬湖南观察使赠太子少保滋工篆籀书雅有古法唐尚书省新修记元和八年许孟容撰郑余庆正书袁滋篆唐轩辕铸鼎原铭虢州刺史王颜撰华州刺史袁滋籀书贾耽贾耽字敦诗沧州南皮人天寳中举明经贞元中歴尚书右仆射同中书门下平章事封魏国公顺宗立进检校司空左仆射谥曰元靖贾耽正书宗虞世南归登归登字沖之吴人崇敬子大歴七年举孝廉髙第贞元初复登贤良科歴迁工部尚书赠太子少保登有文学工草隶唐百巖大师怀晖碑归登篆额唐宰相张延赏碑贞元三年赵赞撰归登八分书归登书径山禅师碑乃登骑省时书也字皆真行纵横变动笔意尤精郑余庆郑余庆字居业郑州荥阳人少善属文擢进士第贞元中拜中书侍郎同中书门下平章事为鳯翔节度封荥阳郡公谥曰贞唐赠吏部尚书武就碑元和五年权徳舆撰郑余庆正书余庆书遒熟可喜郑絪郑絪字文明余庆从父行也幼有竒志善属文所交皆天下名士擢进士宏辞髙第宪宗初歴拜中书侍郎同中书门下平章事文宗太和中以太子太傅致仕谥曰宣唐太常卿赠吏部尚书崔忠公碑在西京百巖禅师铭在京兆府并郑絪书于頔于頔字允元后周太师谨七世孙䕃补千牛贞元中封燕国公歴拜司空同中书门下平章事终太子賔客谥曰厉唐秀州嘉兴县寳华寺碑于頔书齐抗齐抗字遐举定州义兴人抗有文雅从张镒镇江西及以宰相领鳯翔奏署监察御史徳宗时歴中书侍郎同中书门下平章事罢为太子賔客谥曰成唐缑氏赵道光碑齐抗书裴佶裴佶字𢎞正耀卿子幼能文第进士补校书郎徳宗时歴吏部侍郎以疾为国子祭酒工部尚书谥曰贞佶工于翰墨有名当世张延赏张延赏嘉贞子本名寳符𤣥宗召拜左司御率府兵曹参军赐名曰延赏博渉经史通吏治肃宗在鳯翔擢监察御史累拜荆南劒南西川节度使徳宗在奉天拜中书侍郎同中书门下平章事赠太保谥曰成肃张彦逺云曽祖魏国公少禀师训妙合钟张尺牍尤为合作班宏班宏衞州汲人天寳中擢进士第徳宗时歴户部尚书封萧国公唐泽潞李抱真徳政碑贞元九年董晋撰班宏书碑隂行书伊慎伊慎字寡悔兖州人通春秋战国策天官五行书用善射补折冲都尉嗣曹王臯㧞为大将封南充郡王贞元末为奉义节度拜检校右仆射兼右衞上将军谥曰壮缪公以武毅通文理砚席楷隶师心自得崔稹崔稹字实方贝州武城人善书史五言诗为文而敏歴殿中侍御史检校金部郎中赠太尉胡証胡証字启中河中河东人举进士第浑瑊美其才奏寘幕下更从襄阳于頔署掌书记寳歴初歴拜岭南节度使魏侍中王粲石井䦨记贞元十七年山南东道节度使于頔撰掌书记胡証书唐田𢎞正家庙碑元和八年韩愈撰胡証八分书并篆额韦臯韦臯字城武京兆万年人始仕为建陵挽郎贞元初歴劒南西川节度使谥曰忠武韦臯以文翰之美冠于一时南诏得其手笔刻石以荣其国唐金铜普贤菩萨像记贞元十七年韦臯撰并行书郑云逵郑云逵荥阳人登进士第徳宗时累擢谏议大夫元和初为京兆尹唐澄城令郑君徳政碑贞元十四年陈京撰郑云逵行书于邵于邵字相门京兆万年人天寳末第进士以书判超絶补崇文校书郎徳宗时歴迁谏议大夫知制诰进礼部侍郎朝有大典册必出其手终江州别驾唐北平郡王马燧新庙碑于邵书吴通𤣥吴通𤣥海州人博学善文章举神童补祕书正字徳宗立为翰林学士知制诰凡帝有撰述非通𤣥笔未尝慊陆贽欲斥逺之建言承平时工艺书画之冗皆待诏翰林而无学士至徳以来命集贤学士入禁中草书诏因以名官今制书职分宜归中书舎人请罢学士帝不许贞元七年拜谏议大夫贬泉州司马通𤣥善书于行草尤长当时名臣碑刻得其书则夸以为荣至于文藁断幅残纸人争传之吴通微吴通微建中中歴充翰林学士知制诰与弟通𤣥同职禁署人士荣之终中书舎人贞元中翰林学士吴通微尝工行草然体近隶故院中胥徒尤倣其书大行于世殷亮殷亮陈郡人给事中杭州刺史唐于潜令丁明府徳政碑殷亮书薛邕薛邕唐鉅鹿郡夫人魏氏墓志天寳十一载李稹撰薛邕八分书齐皎齐皎髙阳人善小楷古篆建中四年官至泽州刺史陆长源陆长源字泳吴人赡于学始辟薛暠幕府歴建信二州刺史韩滉辟署兼御史中丞终宣武司马长源善书贞元中陆长源为汝州刺史以殷仲容书流杯亭侍宴诗絶代之寳乃为之造亭立碑自记其事于碑隂戴叔伦戴叔伦字幼公润州金坛人嗣曹王臯领湖南江西表佐幕府徳宗时终容管经略使戴容州临川六咏笔画疎痩婉丽劲疾不在唐诸子下然世不以能书名也韦渠牟韦渠牟京兆万年人少警悟工为诗李白异之浙西韩滉表试校书郎贞元中累擢太常卿谥曰忠渠牟工书唐韦渠牟歩虚词贞元十六年正书沈千运沈千运吴兴人所为文皆与时异故朋友后生稍见师効千运善八分顾况顾况字逋翁蘓州人能为歌诗性诙谐人多狎之栁浑辅政以祕书郎徴李泌继入相自谓当得达官乆之方迁着作郎况心不乐求归于吴及泌卒有调笑言为宪司所劾贬饶州司户吴邑顾况人品清逸能诗画工真行书唐僧清昼送顾处士诗云醉书在箧称絶伦神画开厨怕飞出萧郸萧郸工草书顾况萧郸草书歌云萧子草书人不及洞庭叶落秋风急上林花开春露湿花枝蒙蒙向水垂见君数行之洒落石上之松松下鹤若把君书比仲将不知谁在凌云阁戎昱戎昱衞伯玉镇荆南辟为从事徳宗建中中为辰䖍二州刺史昱作字有楷法其用笔类段季展徐凝徐凝睦州人官至侍郎凝字画有行法其笔意自具儒家风范韩方明韩方明着授笔要说云昔嵗学书专求笔法贞元十五年授法于东海徐公璹十七年授法于清河崔公邈崔邈传褚长文韩方明唐新开隠山记韩方明八分书林藻林藻字纬干贞元七年进士岭南节度副使林藻行书婉约丰妍出入智永之域唐林纬干书学平原萧疎古淡张敬𤣥张敬𤣥贞元中处士着书则一卷唐宣州东城门颂贞元十一年张敬𤣥书石洪石洪字濬川有至行举明经隠居不出公卿数荐皆不荅乌重𦙍镇河阳具书币邀辟后诏书召为昭应尉集贤校理唐江陵钟山总悟上人林下集序贞元二十年石洪文并书李融李融贞元中为义成节度使融尝书太尉朱怀珪墓碑在大都昌平县唐次唐次字文编并州晋阳人建中初及进士第歴侍御史礼部贠外郎出为开州刺史改䕫州刺史宪宗召还授礼部郎中知制诰终中书舎人权徳舆唐使君盛山唱和集序云北海唐君文编以英华籍甚辉动朝右书法章奏为明廷羽仪张文禧张文禧清河东武人常熟主簿唐太原少尹卢府君碑贞元九年张文禧书李彞李彞任华送李彞宰新都序云宗室后进有以学术辞藻着称者彞也少好学通九流百家之言善属文有大节召试西掖与庄若讷髙郢同入髙等执政以彞大人在蜀故授新都以荣之唐赠仆射康日知墓志贞元五年李纾撰李彞正书李楙昭功徳颂贞元五年李彞篆韦纵韦纵蓟人左金吾衞兵曹参军唐盐池灵应公神祠碑贞元十三年崔敖撰韦纵正书李贻孙李贻孙唐酆都宫隂真人祠刻诗三章贞元中刺史李贻孙书周昉周昉字景𤣥官至宣州长史唐周昉五星真形图昉为宣州长史日所画其星法昉手自书谈元茂谈元茂唐栁宗元刘禹钖题名慈恩寺谈元茂秉笔裴律裴律唐宣歙薛邕去思颂裴律八分书髙从彦髙从彦唐济源令李进遗爱颂梁渉撰徐浩正书贞元二十一年重修碑记髙从规撰髙从彦正书薛希昌薛希昌唐游济渎记吏部侍郎达奚珣撰兵曹参军薛希昌八分书张谊张谊唐姜源公刘新庙碑试大理寺评事张谊行书在今邠州城南董叔经董叔经唐开汾河记董叔经书张琯张琯唐姜源公刘新庙碑节度判官殿中侍御史韦丹立䖏士张琯篆额张沔张沔唐聪明山碑建中元年洪经纶撰张沔八分书吕秀巖吕秀巖唐景教流行中国碑建中二年僧景净撰吕秀巖正书王璇王璇唐张茂昭功德碑建中三年王璇撰并行书卢倣卢倣汉樊毅复华下民租碑唐兴元元年华隂令卢倣求得而为之记八分书于碑末髙述髙述唐均法师碑贞元三年沙门惟心撰髙述书张澹张澹唐范阳郡新置文宣王庙碑贞元五年韦稔撰张澹行书在涿州王光王光唐仙都山铭贞元三年王光书薛宥薛宥唐戏马台铭贞元五年刘复撰薛宥正书徐顼徐顼唐登封修县记贞元八年刘琛撰徐顼正书刘云刘云唐济远寺功徳碑贞元十年郭邕撰刘云行书王偁王偁唐径山大觉师碑贞元十年王颖撰王偁正书杜成均杜成均唐杜府君夫人韦氏墓志铭贞元十年李宣撰姪成均行书屈贲屈贲唐菩萨戒石坛记贞元十一年沙门大观述屈贲正书陆郢陆郢唐㑹善寺戒坛记贞元十一年陆长源撰陆郢书王承规王承规唐镇州僧道源发愿转轮藏碑贞元十四年王承规书王纶王纶唐蜀守李公碑贞元十四年韦行俭撰王纶行书任要任要岱岳观有任要题名云贞元十四年正月十一日立春祭岳遂登太平顶宿其年十二月廿一日立春再来致祭茶宴于兹郑造郑造唐白杨新庙碑贞元十六年令狐楚撰郑造正书张遇张遇唐靳英希墓志铭贞元十六年张遇撰并行书支髙支髙唐尚书李公造华严三会普光明殿功德碑贞元十六年支髙撰并书朱献任朱献任唐焦兟碑贞元十八年从弟焦郁撰朱献任行书徐珰徐珰唐庐州刺史罗公德政碑贞元十九年杨凭撰徐珰正书并篆茍颍茍颍唐黄州长史杨公墓志贞元十九年孙佋撰茍颍正书张绰张绰唐凌云寺石像记贞元十九年韦臯撰张绰行书韦国韦国唐举废功述贞元二十年王仲舒撰韦国正书谈适谈适唐郑余庆赠无忧大王寺大徳诗谈适书杨志方杨志方唐魏博节度使田绪碑丘绛文杨志方书在北京郑公谊郑公谊唐樗里子墓记郑潞文郑公谊书李㢲李㢲字令叔赵州赞皇人以明经举拔萃顺宗时累擢兵部侍郎盐鐡转运副使终吏部尚书㢲长于吏事书法亦妙李缄李缄字徳髙㢲第五子唐㑹善寺有李缄题名王伾王伾者杭州人始以书待诏翰林入太子宫侍书顺宗立迁左散骑常侍待诏后贬开州司马上学书于王伾颇有宠唐董审碑王伾书在万安陈谏陈谏河中少尹贬台州司马终循州刺史唐南海神庙碑元和十五年韩愈撰陈谏书崔㻮崔㻮唐滑亭记永贞元年崔㻮书王山从王山从唐万州刺史苖拯碑永贞元年张粲撰王山从八分书苖端苖端唐万州刺史苖拯碑永贞元年苖端题额申屠液申屠液唐虢国公主花台铭申屠液书裴度裴度字中立河东闻喜人贞元初擢进士第举贤良方正异等元和中歴拜中书侍郎同中书门下平章事勲进上柱国晋国公还东都拜中书令谥文忠老子西昇经裴度跋为褚公书韩愈韩愈字退之昌黎人登进士第徳宗时迁监察御史元和初召为国子博士歴吏部侍郎转国子祭酒兵部侍郎谥曰文愈为欧阳詹哀辞自书以遗崔羣送孟郊序一首生纸写不加装餙皆有揩字注字䖏急于自解而谢不能竢更写韩退之题名二皆在洛阳其一在嵩山天封宫石柱上刻之其一在福先寺塔下当时所见墨蹟不知其后何人摸刻于石也卢肇授敎于韩吏部白居易白居易字乐天太原人幼聦慧絶人襟怀宏放贞元中擢进士甲科居易文辞冨艳尤精于诗笔文宗时歴太子少傅以刑部尚书致仕乐天书不名世然投笔皆契绳矩时有佳趣蘓轼天竺寺诗序云予年十二先君自䖍州归为予言近城山中天竺寺有乐天亲书诗笔势竒逸墨蹟如新今四十七年矣余来访之则诗已亡有刻石存耳元稹春游一篇白乐天书之题云元相公春游钱思公藏其真蹟穆父守越时摹刻于蓬莱阁下居易书丰年洛下两帖与杂诗笔势翩翩与时名流相后先唐香山寺八节滩诗白居易书元稹元稹字微之河南人八歳丧父母郑夫人自授书教之书学九嵗能属文两经擢第调判入等应制举为第一稹年少有才名与太原白居易友善工为诗当时号元和体穆宗长庆中累拜平章事终武昌军节度使唐桐柏宫碑太和四年元稹撰文并书稹楷字风流藴借挟才子之气皇甫閲皇甫閲卢携云徐吏部传之阅閲以栁宗元员外为入室刘尚书禹钖为及门栁宗元栁宗元字子厚河东人少精敏絶伦为文章卓伟精致一时辈行推仰第进士博学宏辞科授校书郎贞元中为监察御史擢礼部员外郎贬永州司马元和十年徙栁州刺史南方为进士者走数千里从宗元游经指授者为文辞皆有法世号栁栁州栁子厚善书当时重其书湖湘以南士人皆学之子厚颇自矜其书今见于世者惟般舟和尚碑与弥陀和尚碑耳宗元尝作笔精赋尽书法之妙栁传房少卿直温栁宗直栁宗直字正夫善操觚牍得师法甚备融液屈折奇峭博丽知之者以为工作文辞淡泊尚古譔汉书文章为四十卷宗直善书房直温房直温官至少卿善书刘埴刘埴字秉中曹州南华人兵部吏部郎中宗元授刘植刘禹钖刘禹钖字梦得系出中山擢进士第登博学宏辞科工文章官终太子宾客禹钖善诗白居易尝推为诗豪禹钖荅栁宗元诗云昔日慵工记姓名逺劳辛苦写西京近来渐有临池兴为报元常欲抗行宗元叠后诗云事业无成耻艺成南宫起草旧连名劝君火急添功用趂取当时二妙声唐令狐公先庙碑太和五年刘禹钖撰并正书宰相崔羣碑开成三年裴度撰刘禹钖正书杨归厚杨归厚扶风人右拾遗皇甫阅授杨归厚杨纬张藂权审崔𢎞裕卢潜卢颖崔纾杨纬归厚之姪归厚授纬纬授张藂权审崔𢎞裕𢎞裕授卢潜卢颖崔纾沈传师沈传师字子言苏州吴人治春秋工书有楷法贞元末举进士复登制科授太子校书郎召入翰林为学士穆宗时出为湖南观察使宝厯中拜尚书右丞吏部侍郎传师正行书皆至妙品唐黄陵庙碑世以其书为重近人以完本售至数万谓传师此书特谨重有法岳麓山寺有四絶堂谓沈传师裴休笔札宋之问杜甫篇章沈尧章沈尧章传师姪唐沈传师墓志太和九年权璩撰沈尧章正书武儒衡武儒衡字廷硕并州文水人论议劲正有风节官终兵部侍郎唐武登碑子儒衡撰并书武翊黄武翊黄字坤舆大理卿唐张諴碑长庆二年白居易撰武翊黄正书皇甫鏄皇甫鏄泾州临泾人贞元初第进士擢制科宪宗时同中书门下平章事唐昭懿公主碑元和中孟简撰皇甫鏄书张𢎞靖张𢎞靖字元理延赏子雅厚信直以䕃为河南参军徳宗擢监察御史元和中拜刑部尚书同中书门下平章事封髙平县侯出为河东卢龙节度使迁太子少师张彦逺云大父髙平公幼学元常自镇蒲陜迹类子敬及处台司乃同逸少书体三变为时所称唐魏博田绪遗爱碑元和六年裴垍撰张𢎞靖正书张文规张文规𢎞靖子裴度秉政引为右补阙累转吏部员外郎出为安州刺史终桂管观察使张彦逺云先君尚书少躭墨妙备尽楷模李吉甫李吉甫字𢎞宪赵人栖筠子元和中累擢中书侍郎同中书门下平章事封赞皇县侯徙赵国公出为淮南节度使谥曰忠懿柳宗元谢李相公示手札启云衡州刺史吕温过永州示相公手札垂露在手清风入怀唐韦鶠十马后有元和李丞相吉甫题字眞佳蹟也唐李吉甫神女祠诗贞元十四年正书李渤李渤字濬之魏申国公发之裔刻志于学与仲兄渉偕隐庐山更徙少室元和初以右拾遗召不拜以着作郎召渤遂起岁余迁右补阙文宗时拜太子宾客唐李渤辨石钟山记并善权寺诗游灵巖记附览三子之诗文皆有幽人之思迹其风尚想见其人至于书画亦皆可喜盖自唐以前贤杰之士莫不工于字画其残篇断藁为世所寳李飞李飞唐羊士谔游善权观呈李公曹诗李飞书在常州唐仲能唐仲能唐陪封明府游灵巖瀑布泉记唐仲能撰并书崔从崔从字子乂融曽孙少孤贫与兄能偕隐太原山中擢进士第宪宗时代裴度为御史中丞寳歴初终检校尚书左仆射淮南节度副大使谥曰贞唐崔能神道碑长庆三年李宗闵撰能弟从书孟简孟简字㡬道德州平昌人举进士宏辞连中元和中累迁工部侍郎御史中丞左授太子宾客分司东都简尤工诗闻江淮间唐经禹庙诗梁庾肩吾撰元和十一年孟简行书裴潾裴潾河东闻喜人笃学善隶书以䕃仕元和初累迁左补阙穆宗时歴拜兵部侍郎谥曰敬裴潾隶书为时推右晚嵗行草尤胜窦羣窦羣字丹列京兆金城人父叔向有诗名羣兄弟皆擢进士第独羣以处士客隐毗陵德宗擢为左拾遗宪宗时累迁御史中丞出为湖南观察使唐四皓旧隐图画文贞元十六年韦渠牟撰窦羣正书窦巩窦巩字友封羣弟雅裕有名于时平居与人言若不出口号嗫嚅翁元稹节度武昌奏巩自副卒唐心经元和二年窦巩正书于敖于敖字蹈中京兆髙陵人擢进士第为祕书省校书郎累迁户部侍郎出为宣歙观察使敖修谨家世用文学进唐韦绶碑于敖书刘伯刍刘伯刍字素芝行修谨累迁刑部侍郎左散骑常侍唐赠司空于夐碑元和十二年张躬撰刘伯刍八分书刘寛夫刘寛夫伯刍子寳歴中官终濠州刺史唐相国崔羣先庙碑牛僧孺文刘寛夫书在京兆府萧祐萧祐兰陵人少孤贫耿介苦学自处士徴拜左拾遗累迁考功郎中元和末为谏议大夫出为桂管防御观察使赠右散骑常侍祐闲澹贞退善鼓琴赋诗书画尽妙游心林壑啸咏终日而名人髙士多与之游唐赠左仆射郭公碑长庆三年李宗闵撰萧祐正书王仲舒王仲舒字𢎞中并州祁人少有文称贞元中贤良方正髙第拜右拾遗穆宗立为中书舎人终江西观察使谥曰成唐光福寺塔题名元和四年王仲舒书权璩权璩字大圭秦州略阳人德舆子元和初擢进士歴为中书舎人终郑州刺史唐崔𢎞礼碑权璩书王凝王凝字成庶并州晋阳人举明经进士擢累礼部侍郎干符中终宣歙池观察使唐㑹善寺记元和九年王凝撰并行书无量寺多寳塔记元和十二年裴度撰王凝正书罗让罗让字景宣越州㑹稽人以文学蚤有誉举进士贤良方正皆髙第宪宗时歴迁散骑常侍拜江西观察使唐襄州新学记贞元五年卢羣撰罗让行书辛祕辛祕陇西人贞元中擢明经第以判入等其学于礼家尤洽宪宗时累迁河南尹进拜昭义军节度使谥曰肃唐河南尹辛祕题名在香山寺黎煟黎煟戎州人京兆尹干子唐道州刺史阳公旧隐碣元和中胡証撰黎煟书黎燧黎燧唐丘公夫人虞氏石表碑梁肃撰黎燧正书韩梓材韩梓材字利用元稹观察淛东幕府皆知名士梓材其一也笔蹟希颜鲁公沈传师而加遒丽唐禹穴碑韩梓材书羊士谔羊士谔贞元元年进士第顺宗时为宣歙廵官元和初擢监察御史知制诰出为资州刺史羊士谔与韩梓材同在越州亦以文翰称崔恭崔恭博陵人节度副使检校右散骑常侍有和张𢎞靖山亭怀古诗唐元浩和尚灵塔碑元和十四年崔恭撰并正书李则李则凉武昭王十三世孙少好老子庄周之言善草隶画弓矢博奕皆得其妙旣冠得濠州定逺尉歴左武衞兵曹参军太子通事舎人大理司直授歙州长史宣歙观察使唐偃师崔邸碑李则书李翺李翺字习之后魏尚书左仆射沖十世孙中进士第元和初为国子博士史馆修撰终山南东道节度使谥曰文李翺尝书韩愈所撰太学博士李于墓志铭孟郊孟郊字东野武康人少隐嵩山性介少谐合韩愈一见为忘形交年五十得进士第调溧阳尉郑余庆为东都留守署水陆转运判官卒张籍谥曰贞曜先生元祐初至慈恩寺登塔唐人墨蹟孟郊舒元舆之类尚存张籍张籍能为古体诗当代公卿裴度令狐楚才名如白居易元稹皆与之游而韩愈尤重之累授国子司业水部郎中世谓之张水部云张籍书世罕传者予游歴阳见僧寺有收得其墨蹟与诗刻其用笔皆有法宣和御府所藏有张籍行书希深帖王建王建字仲初大歴十年进士歴官昭应县丞太和中为陜州司马杨元诚家所藏有王建宫体小书宫词一百二十首极其宛转妖丽今人罕能及贾岛贾岛字浪仙范阳人初为浮屠名无本来东都韩愈敎其为文举进士文宗时坐飞谤贬长江主簿㑹昌初以普州司仓迁司户参军岛善攻笔法得钟张之奥贾岛八分似韩择木樊宗师樊宗师字绍述河中人始为国子主簿元和三年擢军谋宏逺科歴进谏议大夫宗师力学多通韩愈尝荐其材唐绛守居园池记长庆三年樊宗师撰或云此石宗师自书李贺李贺字长吉系出郑王后七嵗能辞章为人纎痩通眉长指爪能疾书每旦日出骑弱马从小奚奴背古锦囊遇所得书投囊中及暮归足成之为恊律郎卒年二十七李贺手笔精捷欧阳詹欧阳詹字行周泉州晋江人举进士为国子监四门助敎唐马寔墓志铭贞元十四年欧阳詹撰并书字法不俗唐衢唐衢穆宗时人应进士不第能为歌诗唐京河新开水门记元和五年韦处厚撰唐衢八分书贺拔恕贺拔恕韩愈科斗书后记云贞元中愈事董丞相幕府于汴州识开封令服之者阳冰子授予以其家科斗孝经汉衞宏官书两部愈宝蓄之而不暇学后来京师识归公归公好古书能通之因进其所有书元和来愈思凡为文辞宜略识字因从归公乞观二部书得之留月余张籍令进士贺拔恕写以留愈盖得其十四五而归其书归氏房次卿房次卿有大材不能俯仰顺时年四十余尚守京兆兴平尉然其友皆曰房氏有子也唐召伯祠堂记房次卿书吴丹吴丹字眞存太子宫门郎铨之长子以进士第入官官歴正字终饶州刺史八九嵗弄笔砚时所出言辄类诗家篇章唐华州新㕔堂记元和八年吴丹撰并正书李约李约郑王元懿𤣥孙汧国公勉子兵部员外郎陇西李君约以至行雅操知名当时而风致之余特精楷隶王参元王参元读古人书为文章善小学参元工于翰墨有名当世陈岵陈岵宝歴中少列陈岵进注维摩经得濠州刺史刘寛夫与同列因对论之唐襄阳郡王路公神道碑铭元和七年国子愽士韩愈撰吏部尚书郑余庆书右拾遗陈岵篆额李戎李戎与房直温皆得名元和长庆间先大夫退居中条时李忻州戎以草隶着称为计吏在满因辍所宝徐公浩眞蹟一屛以为贶贺拔惎贺拔惎官至员外郎有书名近代贺拔员外惎寇司马章李中丞戎与房直温皆得名者唐白居易重修香山寺诗贺拔惎书崔绰寇章崔绰寇章米芾云虞世南汝南公主铭有名㡬𤣥题其褾云故祭酒崔十八丈绰与寇章贺拔惎皆以鉴赏相寻每称服膺虞书多歴年所自㑹昌以来时覩斯帖因致其眞隶有加王传乂王传乂沈亚之云山人王传乂学为张旭书居故吴公子光劔池山傍积十年而功就至长安舎余家为余题故平庐节士文胡季良胡季良工行草字体温润有秀颖之气唐国子司业辛璇碑元和四年胡季良篆李灵省李灵省唐阳公旧隐碣李灵省篆额唐世篆法自李阳冰后寂然未有显于当世而能自名家者灵省所书阳公碣笔画甚可佳殷台殷台陈郡人书蹟絶妙马署马署咸阳人监察御史逢父唐裴干正碑马署撰并书董侹董侹字庶中元和荆南从事唐桃源观三洞阎宷君碑董侹书卢佐元卢佐元范阳人仁杞子唐颜杲卿碑眞卿撰元和中旧石刓缺其甥卢佐元重书而刻之宇文鼎宇文鼎字周重御史中丞邈子唐蒙泉诗沈传师撰宇文鼎书元钖元钖字君贶河南人淄王傅衢州徐偃王庙碑昌黎韩愈撰福州刺史元钖书元和十年十二月九日立李泳李泳字泳之汉中人百药四世孙唐张仙师灵庙碑元和十五年仙井监李泳书刘遵古刘遵古沛国人刑部尚书太和四年节度东蜀军唐兴元节度使裴玢碑元和九年裴度撰刘遵古行书郑还古郑还古登元和进士第唐常侍裴泰碑开成五年卢术撰郑还古正书徐放徐放字达夫元和九年为衢州刺史唐天台佛陇禅林寺碑徐放书李铣李铣赵郡人美原丞涣子唐安邑县新亭记元和元年刘师老撰李铣正书陈曽陈曽柳州罗池庙碑沈传师书桂管观察使试太常寺协律郎陈曽篆额冯晓冯晓唐华州刺史裴干正碑冯晓书在京兆府庄伯良庄伯良富顺监碑目有唐石镫台赞并序元和进士元锐撰庄伯良书富义令孟公才刻贾竦贾竦唐贾竦谒华岳庙诗元和元年十月作并书韩瑗韩瑗唐东渭桥河运院记元和二年席夔撰韩瑗八分书崔缙崔缙唐武宁军大将新㕔记元和二年张仲素撰崔缙正书胡师模胡师模唐明州南楼诗元和二年陈右撰胡师模八分书刘苑刘苑唐新开常熟塘记元和四年刘允文撰刘苑正书柳遂柳遂唐游琅邪山新寺记元和四年柳遂正书卢自烈卢自烈唐徐州使院石柱记元和四年刘公与撰卢自烈八分书齐推齐推唐圯上图赞元和五年李德裕撰齐推正书令狐靖令狐靖唐成纪王祭北岳碣元和五年李穆撰令狐靖正书马祯马祯唐越州复禹庙衮冕记元和五年马祯书柏元封柏元封唐明皇送李邕赴滑州诗元和五年柏元封行书沈幼眞沈幼真唐题巫山诗元和五年蔡穆撰沈幼眞行书李正辞李正辞唐华州后阁记元和八年李正辞正书郑冠郑冠唐济亭记元和九年李蟠述裴潾正书郑冠篆屈师穆屈师穆唐紫玉山禅师碑元和九年李承翟撰屈师穆书萧延庆萧延庆唐智浩律师碑元和九年段文昌撰萧延庆正书卢士年卢士年唐三茅下泊宫记卢士年书陈构陈构唐建镇南碣记元和十年孟简撰陈构正书巨雅巨雅唐内侍李辅光墓志元和十年崔元略撰门吏晋州司法参军巨雅正书陈翺陈翺宋之问禹庙诗元和十一年陈翺书谢楚谢楚唐禹庙诗元和十一年谢楚行书段全纬段全纬唐太府寺丞李冰墓志元和十二年令狐楚撰段全纬行书李克恭李克恭唐上𢎞和尚塔碑元和十三年白居易撰李克恭正书陆邳陆邳唐平淮西碑元和十四年段文昌撰陆邳八分书吴宗冉吴宗冉唐阳翟县令壁记元和十四年许尧佐撰吴宗冉正书王𤣥同王𤣥同唐土洲记元和十五年段文昌撰王𤣥同正书赵晏赵晏唐张中丞许使君南特进庙碑元和十五年韦臧孙撰赵晏正书崔璹崔璹唐洪州东湖亭记元和十五年崔璹书瞿参瞿参唐江陵府一圣金刚神碑元和中瞿参书王良容王良容唐邠宁节度使髙霞寓德政碑王良容书贺䭾甚贺䭾甚唐修香山寺诗白居易撰贺䭾甚书王禹王禹唐奉先县令李渭遗爱颂王禹八分书陆洿陆洿唐禹穴碑郑昉撰元稹铭韩梓材行书陆洿篆额御定佩文斋书画谱卷二十八御定佩文斋书画谱卷二十九目録钦定四库全书御定佩文斋书畵谱目録第二十九卷书家传八唐栁公权栁公绰令狐楚窦易直崔植萧俛王璠王播李虞卢传礼景审裴滉刘权杨正储权王𤣥弼张磻陆蔚之李詧韩齐申李季元牛僧孺杜宣猷姚向裴素罗涓李徳裕杨绍复杨敬之杨汉公许康佐舒元舆卢𢎞宣周墀叚绛艾居晦陈玠叚瓌崔黯崔元略刘三复崔瑨杨泰李寓唐𤣥度李从简张志诚范的刘蔚王珝王无悔尉迟汾王璹盖巨源董寻郁文则郑师仁杨圩李道夷丁居晦卢迳王辞陈去病马纉郭䖍裴诸顾𤣥李绅白敏中归融封敖卢简求杜牧李商𨼆温庭筠薛逢任畴张祜卢匡崔应郭圎奚奖吕确李掖周授沈鄯李综王维眞杨倞采师伦裴休司空舆栁仲郢崔龟从魏謩令狐绹令狐涣令狐澄李景让许浑李羣玉郑嵎颜稷李侗王藩裴申之蔡陵慕容镐徐璋谭邠董景仁李俦萧起韩抗魏庾李衮李翊杨涤杜英沈瑊王君平俞珣崔平郑言毕諴王铎髙骈陆肱丁飞举卢肇卢安期林藴于僧翰贝冷该于范王武陵朱宿任廸王隋刘镛康惟蔚郑彦藻张景琮裴光逺梁知至栁知㣲栁仲年郑承规王鋗王修己卢知猷萧遘卢携刘崇龟王敬武司空图唐彦谦张彦逺郑賨孙自牧孙位吴华李郜张峒陆希声陆扆李磎崔逺栁玭韩偓吴融杜荀鹤杨鉅杨渉裴说栁懐素章孝规温述赵谷于景休王说王崇裕髙讽王仁恭卷二十九钦定四库全书御定佩文斋书画谱卷二十九书家传八唐栁公权柳公权字诚悬京兆华原人元和初进士擢第释褐祕书省校书郎穆宗即位召见谓公权曰我于佛寺见卿笔蹟思之久矣即日拜右拾遗充翰林侍书学士穆宗尝问公权笔何尽善对曰用笔在心心正则笔正上改容知其笔谏也历穆敬文三朝侍书中禁武宗即位累迁河东郡公咸通初历太子少师公权初学王书遍阅近代笔法体势劲媚自成一家当时公卿大臣家碑版不得公权手笔者人以爲不孝外夷入贡皆别署货贝曰此购柳书上都西明寺金刚经碑备有钟王欧虞褚陆之体尤爲得意文宗夏日与学士联句令公权题于殿壁字方圆五寸帝视之叹曰钟王复生无以加也宣宗召升殿御前书三纸军容使西门季𤣥捧砚枢密使崔巨源过笔一纸眞书十字曰卫夫人传笔法于王右军一纸行书十二字曰永禅师眞草千字文得家法一纸草书八字曰谓语助者焉哉乎也赐锦綵缾盘等银器仍令自书谢状勿拘眞行帝尤奇惜之公权志躭书学不能治生爲勲戚家碑版问遗歳时鉅万多爲主藏所窃唯笔砚图画自扃鐍之公权正书及行皆妙品之最草不失能盖其法出于颜而加以遒劲丰润自名一家柳诚悬书极力变右军法柳公绰柳公绰字寛小字起之京兆华原人举贤良方正直言极谏太和中累迁河东节度授兵部尚书谥曰元唐紫阳先生碑寳歴二年李白撰碑隂记李繁撰并柳公绰书公绰乃不俗于兄令狐楚令狐楚字殻士宜州华原人生五歳能爲辞章逮冠贡进士及第其爲文于牋奏制令尤善徳宗闻其名召爲翰林学士穆宗即位进门下侍郎开成初歴山南西道节度使谥曰文唐成纪王祭北岳碣元和五年李穆撰令狐楚正书窦易直窦易直字宗𤣥京兆始平人擢明经长庆中歴户部侍郎同中书门下平章事封晋郡公终凤翔节度谥曰恭唐左拾遗窦叔向碑元和三年羊士谔撰窦易直正书崔植崔植字公修京兆长安人补𢎞文生博通经史长庆初拜中书侍郎同中书门下平章事终华州刺史唐马先生庙碑太和九年卢中规撰崔植正书萧俛萧俛字思谦华孙贞元中及进士第贤良方正对策异等拜右拾遗宪宗时袭徐国公穆宗立授中书侍郎同中书门下平章事进门下侍郎终太子太傅既老家于洛舍济源墅自放山野优游穷年萧俛善草书王璠王璠字鲁玉元和初举进士宏辞皆中仪宇峻整着称于时长庆末擢职方郎中李逢吉特厚璠骤拜御史中丞历户部尚书封祁县男唐无忧王寺大圣真身塔铭王璠书在鳯翔王播王播字明敭太原人贞元中擢进士举贤良方正异等长庆初历进中书侍郎同中书门下平章事太和初拜左仆射封太原郡公谥曰敬唐鳯翔尹李晟为国修寺碑王播书李虞李虞绅族子文学知名隠居华阳自言不乐仕进时来京师省绅尽以绅尝所宻话言李逢吉姦邪附㑹之语告逢吉乃用虞为拾遗李虞能精学书着名当时卢传礼卢传礼范阳人均州刺史唐令狐楚题郭尊师呪卢传礼撰并书景审景审南阳人工作诗留心翰墨长庆中以泥金正书黄庭经一轴追慕王羲之法字体独秀润而有典则又作诗题卷末云金粉为书重莫过黄庭旧许右军多请看今日酬仁徳何似当时为爱鵞裴滉裴滉平州人太原府参军裴滉能精学书刘权刘权曹州南华人忠州刺史唐修刘景升庙记刘权书在襄州杨正杨正唐太保李良臣碑长庆二年李宗闵撰杨正楷书储权储权唐献淮南王兼书情五十韵诗刘权撰储权书王𤣥弼王𤣥弼京兆万年人兵部尚书绍子左威卫仓曹参军唐相里友谅墓志长庆四年王𤣥弼正书张磻张磻唐张諴碑长庆二年姪孙磻篆陆蔚之陆蔚之唐江西使院小史记长庆三年崔祐甫撰陆蔚之正书李詧李詧唐陀罗尼幢长庆三年李詧楷书韩齐申韩齐申唐大海寺王像碑长庆四年张仲方撰韩齐申八分书李季元李季元唐安定郡王李光进碑令狐楚撰子季元行书牛僧孺牛僧孺字思黯隋仆射竒章公𢎞之裔工属文第进士元和初以贤良方正对䇿第一穆宗时累迁中书侍郎敬宗封竒章郡公以兵部尚书平章事宣宗时终太子少师谥曰文简唐谿堂诗长庆二年韩愈撰牛僧孺正书僧孺师法元常落落不俗杜宣猷杜宣猷敬宗时为监察御史唐义昌军节度使杜中立碑大中十四年裴坦撰杜宣猷正书姚向姚向唐郑权碑寳厯二年姚向书笔力精劲虽唐人工于书者多而及此者亦少裴素裴素寳歴初登第善草书姿媚有余与亚栖辈可以季孟其间也御府所藏有草书空鲙帖罗涓罗涓唐永州修浯溪记罗涓书李徳裕李徳裕字文饶元和宰相吉甫子少力于学卓荦有大节以䕃补校书郎太和中歴拜中书门下平章事封赞皇县伯武宗时拜太尉封卫国公徳裕性孤峭明辩有风采善为文章李商隠太尉李公㑹昌一品制集序云公重以多能推于小学王子敬之隶法遒媚皇休明之草势沉着异时相逼当代罕俦徳裕祖述颜公毅然有法徳裕于东都伊阙南置平泉别墅清流翠篠树石幽竒初未仕时讲学其中及从官藩服出将入相三十年不复重游而题寄歌诗皆铭之于石今有花木记歌诗篇録二石存焉平泉草木记山居诗开成五年李徳裕八分书唐阎立夲太宗歩辇图赞皇李卫公篆题其上杨绍复杨绍复虢州𢎞农人进士擢第宏辞登科位终中书舍人唐荇溪新亭记㑹昌二年李濆撰杨绍复正书杨敬之杨敬之字茂孝虢州𢎞农人擢进士第平判入等累迁郎中文宗向儒术以敬之为国子祭酒转大理卿检校工部尚书敬之工于翰墨杨汉公杨汉公字用乂虢州𢎞农人始辟兴元李绛府累迁荆南节度使召为工部尚书宣宗时终宣武天平两节度使王仲修收唐湖州刺史杨汉公书有钟法与襄州罗让行书碑同许康佐许康佐贞元中举进士宏辞歴迁中书舍人翰林侍讲学士为文宗宠礼终礼部尚书谥曰懿唐华严寺法顺大师碑许康佐书在长安舒元舆舒元舆婺州东阳人元和中举进士擢髙第裴度表掌兴元书记文檄豪健一时推许太和中歴迁刑部侍郎同中书门下平章事元舆有玉筯篆志唐承天军裴晋公题名长庆元年舒元舆楷书卢𢎞宣卢𢎞宣字子章元和中擢进士第开成中累拜劒南东川节度使厯工部尚书秘书监以太子少傅致仕李徳裕作相日人有献书帖徳裕得之执翫颇爱其书卢𢎞宣时为度支郎中有善书名召至出所获者书帖令观之𢎞宣持帖久之不对徳裕曰何如𢎞宣有恐悚状曰是某顷年所临小王帖太尉弥重之唐襄州文宣王庙记太和六年卢𢎞宣篆周墀周墀字徳升汝南人及进士第长史学属辞髙古文宗雅重之武宗时以兵部侍郎进同中书门下平章事终尚书右仆射周墀工小篆见称一时字画颇佳郑覃以经籍刓谬博士浅陋不能正建言愿与鉅学鸿生共力讐刋准汉旧事镂石太学示万世法诏可覃乃表周墀崔球张次宗孔温业等是正其文刋于石段绛段绛唐石经题名云书石官将仕郎守润州句容县尉臣段绛艾居晦陈玠艾居晦陈玠唐石经题名曰开成二年学生前四门馆明经臣艾居晦书石学生前四门馆明经臣陈玠书石学生前文学馆明经臣书石段瓌段瓌李商隠为濮阳公奏韩琮等四人充判官状云段瓌富有文辞精于草隶段瓌工于翰墨有名当世崔黯崔黯字直卿卫州人开成初为监察御史擢贠外郎累迁谏议大夫栁宗元报崔黯秀才书云今世因贵辞而矜书粉泽以为工遒宻以为能凡人好辞攻书者皆病癖也吾不幸早得二病学道以来日思鍼砭攻熨卒不能去均之二病书字益下而子之意又益下则子之病又益笃甚矣子癖于伎也崔元略崔元畧博州人第进士太和中官终义成节度使唐矦仲荘碑太和四年杜黄裳撰崔元畧正书刘三复刘三复润州句容人聦敏絶人幼善属文长庆中李徳裕拜浙西观察使三复以所业文诣郡干谒徳裕倒屣迎之辟为从事太和中为员外郎汝州刺史刘禹钖以宗人遇之深重其才从徳裕歴滑台西蜀扬州累迁御史中丞㑹昌中拜刑部侍郎𢎞文馆学士唐滑州节堂记刘三复八分书崔瑨崔瑨开成中山南江西大水诏卢𢎞宣与吏部郎中崔瑨分道赈䘏唐崔慎碑慎孙崔瑨八分书杨泰杨泰虢州𢎞农人驾部郎中杨泰工于翰墨有名当世李寓李寓郇王祎九世孙成都少尹唐薛平増修家庙碑太和三年冯宿撰裴潾正书李寓篆唐𤣥度唐𤣥度文宗时待诏着九经字様一卷文宗开成二年太学立石壁九经上令翰林勒字官唐𤣥度复校字体𤣥度精于小学推原字画使有指归为十体曰古文曰大篆曰小篆曰八分曰飞白曰薤叶曰悬针曰垂露曰鸟书曰连珠网罗古今绳墨盖亦无遗𤣥度十体中作飞白书与散隶相近但増缥缈萦举之势又全用楷法李从简李从简文宗开成初为左金吾卫将军兼御史中丞贬复州刺史盘山上有李靖舞劒台李从简曽游十大字刻于石张志诚张志诚善阐人太和中至京师学右军书甚得其妙南中士人竞从之范的范的唐阿育王山常住田碑开元中齐万融撰徐峤之书碑毁太和中明州刺史于季友作后记属处士范的重书之刘蔚刘蔚唐清泉寺大藏经记太和二年刘蔚篆王珝王珝唐衡岳寺大徳瑗公碑太和三年皇甫湜撰王珝正书王无悔王无悔唐齐徳诸州节度使李祐墓志太和三年庾敬休撰王无悔八分书尉迟汾尉迟汾唐嵩髙灵胜诗太和三年尉迟汾书在中岳庙壁王璹王璹唐元威明春分投简阳明洞天诗王璹八分书太和三年立石盖巨源盖巨源唐六译金刚经太和六年盖巨源八分书董寻董寻唐越州龙泉寺碑太和八年布衣董寻重书郁文则郁文则唐神仙观碑郁文则行书太和九年建郑师仁郑师仁唐春城院佛殿记太和九年刘慥撰郑师仁八分书杨圩杨圩唐龙牙山先大师塔铭太和中杨圩文并篆在潭州李道夷李道夷唐皇甫曙题石佛谷诗开成元年李道夷正书丁居晦丁居晦唐隂符经序开成二年郑澣撰丁居晦篆卢迳卢迳唐文宣王新庙碑开成二年刘禹钖撰卢迳正书王辞王辞古罗汉塔记开成二年沙门知白述王辞正书在余姚县陈去病陈去病唐寳称律师塔铭开成四年刘轲撰陈去病正书马纉马纉唐白苹洲五亭记开成四年白居易撰马纉正书郭䖍郭䖍唐太尉李光颜碑开成五年李程撰郭䖍正书裴诸裴诸唐司直㕔石幢开成五年郑模撰裴诸书顾𤣥顾𤣥唐寂照和尚碑开成六年顾𤣥篆额李绅李绅字公垂润州人为人短小精悍于诗最有名时号短李元和初擢进士第武宗时歴拜中书侍郎同中书门下平章事进门下侍郎封赵郡公谥文肃唐濠州四望亭记李绅文并书绅法华寺诗笔老字劲无媿前辈白敏中白敏中字用晦居易从父弟也长庆初登进士第武宗时累至同平章事兼刑部尚书集贤史馆大学士宣宗初出为劒南西川荆南节度使懿宗即位徴拜司徒门下侍郎平章事复辅政终中书令太子太师唐白居易碑白敏中书归融归融字章之登子元和中及进士第开成中歴迁兵部尚书累封晋陵郡公唐义成李徳裕徳政碑太和六年贾餗撰归融八分书封敖封敖字硕夫盖州蓨人元和中进士第㑹昌中歴太常卿尚书右仆射封敖属辞赡敏不为竒涩语而字亦美丽卢简求卢简求字子臧范阳人长庆元年登进士第㑹昌末歴太原尹北都留守充河东节度观察等使简求辞翰纵横长于应变咸通初以太子太师致仕子汝弼后为太原节度副使使府有龙泉亭简求节制时手书诗一章在亭之西壁汝弼每亭中䜩集未尝居賔位西向俛首而已人士嘉之唐延祚寺禅门大徳无积碑卢简求书杜牧杜牧字牧之京兆万年人善属文第进士复举贤良方正㑹昌中累迁中书舍人牧于诗情致豪迈人号为小杜以别杜甫云牧作行草气格雄健与其文章相表里杜牧之书张好好诗深得六朝人风韵余见颜栁以后若温飞卿与牧之亦名家也李商隠李商隠字义山懐州河内人开成二年擢进士第歴太学博士终检校工部员外郎商隠四六藁草笔画虽真夲非用意然字体妍媚意气飞动亦可尚也宋贾似道家有李商隠正书月赋温庭筠温庭筠太原人夲名岐字飞卿大中初应进士累年不第徐商镇襄阳署为廵官咸通中贬为方城尉再迁隋县尉卒庭筠着述颇多而诗赋韵格清拔文士称之湖隂曲温庭筠书似平原而遒媚有态薛逢薛逢字陶臣蒲州河东人㑹昌初擢进士第持论鲠切以谋畧髙自标显歴给事中迁祕书监薛逢书法浑厚竒秀任畴任畴㑹昌六年为太常博士畴工行书类欧阳询得险劲娬媚之妙张祜张祜字承吉处士大中中卒唐池州左史洞述张祜书卢匡卢匡唐李绰云山北卢尚书匡有王内史借船帖寳惜有年河东张公致书借之不得云只可就看不可借人也唐修文宣王庙记㑹昌五年裴坦撰卢匡书崔应崔应博陵人㑹昌六年尚书崔公祷河神庙记云公召从事河东裴处权文其功客有博陵崔应者书于石郭圆郭圆㑹昌中检校司门员外郎为劒南李固言从事唐豫章冠盖盛集记郭圆书奚奨奚奨尊胜经行书序㑹昌元年前昭义军节度使要籍试右监门率府兵曹参军上䕶军奚奨书在戒珠寺吕确吕确唐灵应庙碑㑹昌元年前进士吕确书李掖李掖唐郑州石井䦨记㑹昌二年李掖书周授周授唐五大夫市新桥记㑹昌三年余球述周授行书沈鄯沈鄯唐处士钟离府君墓志吴郡沈鄯正书㑹昌三年立在余杭李综李综河中参军唐池州有待巖记㑹昌四年李综书王维真王维真唐紫极宫记㑹昌四年王维真书在夀州杨倞杨倞唐蔚州刺史马纾墓志㑹昌五年杨倞书采师伦采师伦唐重藏舍利记㑹昌六年采师伦楷书裴休裴休字公美孟州济源人擢进士第举贤良方正异等为监察御史大中六年进同中书平章事罢为宣武军节度使封河东县子由太子少保分司东都复起厯昭义河东鳯翔荆南四节度赠太尉休能文章书楷遒媚有体法江南庐山多裴休题寺塔诸额皆真率可爱太山建化城寺休镇太原寺僧粉额陈笔砚以俟休休以衣袖揾墨书之极遒健逮归妾侍见其霑渥休曰吾适以代笔也唐世书学甚盛皆不为释典所用梁肃房融其书不传惟裴休深于内典兼临池之能司空舆司空舆河中虞乡人图之父有风干大中时终户部郎中司空图云先大夫以书受知于裴公休栁仲郢栁仲郢字谕蒙京兆华原人元和末及进士第为校书郎宣宗初厯户部吏部侍郎封河东县男咸通五年为太平节度使仲郢尝手钞六经司马迁班固范晔史皆一钞魏晋及南北朝史再又类所钞它书凡三十篇号栁氏自备旁録仙佛书甚衆皆楷小精真无行字崔龟从崔龟从字𤣥吉博州人初举进士复以贤良方正㧞萃三中其科拜右拾遗大中四年以中书侍郎同中书门下平章事再嵗罢为宣武军节度使龟从片文遗帖为世所寳今宛陵行书帖乃其一耳魏謩魏謩字申之魏州曲城人徴五世孙擢进士第宣宗时同中书门下平章事大中十年领劒南西川节度使召拜吏部尚书唐李𢎞泽碑魏謩书令狐绹令狐绹字子直楚子举进士擢累左补阙大中初入翰林为学士袭彭阳男进同中书门下平章事辅政懿宗嗣位拜司空僖宗初终鳯翔节度使宋王禹偁云顷年収得令狐补阙毛诗音义其夲乃㑹昌三年所写数行残阙后人添之其笔蹟乃工部毕侍郎所补也令狐涣令狐涣绹子登进士第位至中书舍人唐安昌寺碑周庾信撰干宁元年令狐涣重书令狐澄令狐澄进士登第累辟使府唐令狐楚登白楼赋咸通二年令狐澄书李景让李景让字后已并州文水人性方毅有守大中中厯进御史大夫出拜西川节度使谥曰孝景让书称前人墨帖类非以书得名然世之寳藏者特以其人耳景让徳望议论一世所宗行书又足以追配古人宜其翰墨有传也许浑许浑字用晦大中睦州郢州二刺史刘泾收许浑乌丝䦨手写诗一百篇字法极不俗李羣玉李羣玉字文山澧州人裴休观察湖南厚延致之及为相以诗论荐授校书郎羣玉好吹笙善急就章喜食鵞东归卢肇送诗云妙吹应谐鳯工书定得鵞羣玉诗笔妍丽美华翰郑嵎郑嵎字賔先大中五年进士第有津阳门诗一卷嵎长安人善八分颜稷颜稷唐段柯古靖居寺碑大中中作左金吾长史颜稷所书殊有楷法李侗李侗唐衡州门记大中四年李侗为刺史因治郡署立通门刻石记其封所夲不见书撰人名盖侗所为也王藩王藩临沂人户部郎中唐万石君庙记大中十三年石晏撰王藩行书并篆裴申之裴申之唐吕温祭舜庙文大中元年裴申之正书蔡陵蔡陵唐张仁宪神道碑大中二年幽州节度掌书记李俭撰幽州节度参军蔡陵八分书慕容镐慕容镐唐淮阳太守李公庙记大中三年李谦撰慕容镐正书徐璋徐璋唐般若心经大中五年徐璋篆谭邠谭邠唐醉吟先生传并李商隠墓碑大中五年谭邠正书董景仁董景仁唐杜顺和尚行记大中六年杜殷撰董景仁草书李俦李俦唐赠太尉李固言碑大中六年李珏撰三从姪俦正书萧起萧起唐大觉禅师二碑大中八年一李吉甫撰萧起正书一丘丹撰萧起行书韩抗韩抗唐睿宗与司马鍊师书三通𤣥宗与司马鍊师书一通五言诗一首司马承祯状一通并批荅大中八年韩抗正书魏庾魏庾唐阳翟县水亭记大中十年魏庾撰并正书李衮李衮唐兴圣寺记大中十年李衮正书李翊李翊唐金氏墓铭大中十二年乡贡进士李翊述并书吴杨涤杨涤唐杨涤妻张氏墓志大中十三年杨涤自撰并正书行书杜英杜英唐儒宫碑大中十三年沈佐黄撰杜英正书并篆沈瑊沈瑊唐新剏清云禅院记大中十四年吴兴沈瑊述并书王君平王君平唐崇圣寺复牙碑大中中孙朴撰王君平行书俞珣俞珣唐大中八年俞珣书陈果仁告身并舍宅造寺疏崔平崔平唐赠齐州刺史崔府君碑大中八年崔平书郑言郑言唐文宣王新庙碑大中年祕书郎郑言撰并书毕諴毕諴字存之黄门监构从孙通经史工辞章太和中举进士书判拔萃懿宗时以礼部尚书同中书门下平章事终河中节度唐邠州五夫人堂记毕諴文并书王铎王铎字昭范宰相播昆弟子也㑹昌初擢进士第咸通后仕寖显厯礼部尚书进同中书门下平章事拜司徒封晋国公终义成节度使唐白敏中碑咸通三年毕諴撰王铎书髙骈髙骈字千里南平郡王崇文孙也家世禁卫颇修饰折节爲文学昭宗时歴淮南节度副大使封渤海郡王唐磻溪庙记咸通二年张翔撰髙骈书骈为将笔研固非其所事然字亦不俗陆肱陆肱大中九年登进士第咸通中自振武从事试平判入等后牧南康郡唐杜甫冬日洛城北谒𤣥元皇帝庙诗陆肱书丁飞举丁隐君名飞举字翰之济阳人读老子荘周书善养生能鼓琴居钱塘龙泓洞之左右纶巾布裘貌古而意澹好古文乐闻歌诗时时书细字作文纪事皆有楷法卢肇卢肇字子发袁州人咸通歙州刺史林藴云藴咸通末为州刑掾时庐陵卢肇罢南浦太守归宜春藴窃慕小学因师于卢公子弟安期嵗余卢公忽相谓曰子学吾书但求其力耳吾昔授敎于韩吏部其法曰拨镫今将授子子勿妄传推拖捻拽是也卢肇以文翰知名海内而工于书札唐定州文宣王庙记大中十三年卢肇撰并正书卢安期卢安期林藴师于卢公子弟安期林藴林藴字复梦泉州莆田人藴世通经西川节度使韦臯辟推官累迁礼部员外郎出为邵州刺史藴师卢肇子弟安期后得肇授拨镫法从此书日进于僧翰于僧翰笔画遒劲亦自成一家为流俗所贵僧翰以八分称于咸通之际绳规甚备僧翰与贝冷该俱擅名江左僧翰师韩择木之体妍美参用篆法故比冷该为胜贝冷该贝冷该工八分学明皇书于范于范书险痩自有体裁范书自序感恋増懐皆书词所避咸通间唐制不行于天下久矣王武陵朱宿王武陵朱宿唐宿惠山寺诗咸通十二年王武陵朱宿窦羣正书任廸任廸唐处州孔子庙碑任廸行书咸通四年刺史王通古重立王隋王隋唐大庆寺衆尼粥田记咸通三年裴澹述王隋正书刘镛刘镛唐尊胜陀罗尼经咸通四年潼州押衙王剬造建州司户叅军刘镛书康惟蔚康惟蔚唐节度使毕公碑咸通六年康惟蔚书郑彦藻郑彦藻唐黄州修文宣王庙记咸通六年郑彦藻八分书张景琮张景琮唐云居寺主律大徳神道碑铭咸通八年潜江栖夷子何筹撰卢龙节度驱使官张景琮书并篆额裴光逺裴光逺唐襄州延庆院经藏记咸通九年裴光逺八分书梁知至梁知至唐盘山上方道宗大师碑咸通九年沙门知宗撰节度判官梁知至书栁知㣲栁知㣲唐孔府君岑父神道碑咸通十一年郑絪撰栁知㣲书栁仲年栁仲年唐同昌公主碑咸通十一年韦保衡撰栁仲年正书郑承规郑承规唐碧落碑释文咸通十一年郑承规书王鋗王鋗书尊胜经咸通十三年闻人铢造王修已王修已书尊胜经小字咸通十五年在禹迹寺卢知猷卢知猷范阳人登进士第释褐祕书省正字僖宗时歴迁太常卿工部户部尚书昭宗在华下进位太子太师检校司空知猷器度长厚文辞美丽尤工书落简措翰人争摸倣知猷善书有楷法萧遘萧遘字得圣咸通中擢进士第拜右拾遗姿㝢秀伟气孤峻干符中拜同中书门下平章事封楚国公遘之字书虽罕传于世观其景公幽公二帖笔蹟有廊庙之气而足规矩卢携卢携字子升范阳人擢进士第干符中累进同中书门下平章事拜中书侍郎与郑畋俱李翺甥同位宰相终太子賔客携临池妙诀云书非口传手授而云能知未之见也小子䝉昧常有心焉而良师不遇天机懵然刘崇龟刘崇龟字子长滑州胙人擢进士僖宗时终清海军节度使唐昭觉寺碑中和五年萧遘撰刘崇龟正书王敬武王敬武青州人中和中平卢节度使大医丞乐君珍蓄唐人一帖云委曲付师范乃王敬武与其子师范书司空图司空圗字表圣咸通末擢进士僖宗时累迁中书舍人景福中拜谏议大夫不赴再以户部侍郎召身谢阙下数日即引去昭宗在华召拜兵部侍郎以足疾固自乞乃聴还圗居中条山王官谷自目为耐辱居士司空圗行书妙知笔意元章所収有司空圗赠梁广歌唐彦谦唐彦谦字茂业并州晋阳人咸通末应进士才髙负气无所屈降十余年不第中和中王重荣辟为从事歴晋绛二州刺史彦谦博学多艺文词壮丽至于书畵音乐博饮之技无不出于辈流唐王重荣徳政碑中和四年归仁泽撰唐彦谦书张彦逺张彦逺文规子博学有文辞干符初至大理卿彦逺能文工字学𨽻书外多喜作八分书彦逺既世其家乃富有典刑而落笔不愧作者尝作法书要録十卷歴代名畵记十卷自序其右曰得此二者则书画之事毕矣又尝以八分録前人诗什数章至其倣古出竒亦非凡子可到三祖大师碑隂记咸通三年舒州刺史张彦逺书唐淮山庙诗张彦逺𨽻书郑賨郑賨字贡华干符进士第賨天复中挈家自华至陈迁徙无常未尝废词翰以楷法题经藏诗云万藴千牌次碧牙缥笺金字间明霞笔法清古有羲献典则孙自牧孙自牧刘禹钖国学新修五经壁记曰今石刻末云干符二年毛诗博士孙自牧以家夲重校勘定七月十八日书孙位孙位㑹稽山处士有道术兼工书画吴华吴华唐李商隠佛颂广明元年吴华篆书李郜李郜唐鳯翔节度使李昌言徳政碑李郜书张峒张峒唐金山寺石碣光启二年建有国子祭酒张峒题诗勒石陆希声陆希声苏州吴人博学善属文商州刺史郑愚表为属累擢歙州刺史昭宗闻其名召为给事中厯同中书门下平章事在位无所轻重以太子太师罢古之善书鲜有得笔法者希声得之凡五字擫押钩格抵谓之拨镫法希声自言昔二王皆传此法至阳冰亦得之希声以授沙门𧦬光光后入为翰林供奉希声犹未达以诗寄𧦬光云笔下龙蛇似有神天地雷雨变逡廵寄言昔日不龟手应念江头洴澼人𧦬光感其言引荐希声家世有书名六世伯父柬之以草书髙天下四世祖景融博学工书擅名至希声一出遂能复振家法陆扆陆扆字祥文宰相贽族孙为陜人初名允廸光启二年擢进士第累迁翰林学士中书舍人扆工属辞敏速若注射然昭宗优遇之累封嘉兴县男徙户部侍郎同中书门下平章事进中书侍郎封吴郡公扆善作真字有赠𧦬光草书歌笔蹟不减古人李磎李磎字景望江夏人祖鄘北海太守邕之姪孙磎博学多通文章秀絶大中进士第昭宗时歴迁礼部尚书中书门下平章事磎自在台省聚书至多手不释卷时人号曰李书楼赠司徒谥曰文子唐泗州重修鼓角楼记李磎书磎书见于楷法皆有胜韵崔逺崔逺博陵人有文而风致整峻干宁中以兵部侍郎同中书门下平章事迁中书侍郎从迁洛罢为尚书右仆射逺赠𧦬光帖楷体可喜栁玭栁玭仲郢子以明经补祕书正字由书判㧞萃累转左补阙文徳元年以吏部侍郎拜御史大夫清直有父风栁玭善书东川节度使顾彦晖请书徳政碑玭曰若以润笔为赠即不敢从命韩偓韩偓字致光京兆万年人擢进士第歴为翰林学士迁中书舍人昭宗在鳯翔迁兵部侍郎进承㫖唐韩偓有手冩诗百余篇在其四世孙奕处字淳劲可爱庆歴中奕诣阙献之又见偓送𧦬光上人诗亦墨蹟也与此无异韩致光十一帖字字笔到宋贾似道家有韩偓芝兰帖吴融吴融字子华越州山隂人融学自力富辞调龙纪初及进士第昭宗时歴进户部侍郎翰林承㫖元章所収有吴融博士歌融作草书歌论古人笔意行书字画称是观其书自可以意得也杜荀鹤杜荀鹤池州人大顺二年进士善为词句切理宣州田頵重之尝以牋问至梁祖荐为翰林学士主客员外天祐初病卒荀鹤自号九华山人荀鹤书笔力遒健犹有晋唐遗风杨鉅杨鉅字文硕収子也昭宗时翰林学士吏部侍郎鉅得正书体沈着䖏类钟繇而㸃画则栁公权法也杨渉杨渉昭宗时仕至吏部侍郎哀帝时进同中书门下平章事为人端重有礼法杨渉篆籀亦着功勤裴説裴説天复二年登甲科其诗以苦吟难得为工説以行草着名栁懐素栁懐素字知白河东人唐济安侯庙记在华州谏议大夫李巨川撰拾遗栁懐素书章孝规章孝规尝为路鲁瞻书云南木夹其词则进士胡曽所为草书藴借有余对之可喜温述温述唐新州安昌寺碑干宁中周庚撰令狐涣书温述篆赵谷赵谷唐陈州流盃亭碑隂记光化中赵谷书于景休于景休唐胡夫人墓志天复二年京兆于景休撰并书王说王说唐梁公儒碑天祐中于广撰王说书王崇裕王崇裕唐神福山寺灵迹记天祐四年王居仁撰王崇裕楷书髙讽髙讽修文宣王庙院记髙讽撰并书天祐十五年王仁恭王仁恭重修法门寺塔庙记薛昌序撰王仁恭楷书天祐十九年立在扶风县御定佩文斋书画谱卷二十九御定佩文斋书画谱卷三十目録钦定四库全书御定佩文斋书画谱目録第三十卷书家传九唐田业王什杜懐亮赖文雅何昌裔房广沈益王奂之缪师愈陈游瓌何璧陈贤詹鸾韦荣宗韦权顾绍孙张觊钮约李霄逺张仲谋张钦元褚齐贤陈杰李景初姚赞张若劣崔骥马雄史贱曽陆孚韦暄徐晔顾瑶姚园客何嘉周陈懐节朱思慎阮奉之羊朝沈四师褚兾沈从道丘弟丘石邹绍先孙羽客陆逺郊史洪华明素葛蒙瞿倗郑虬濮阳兴林杰杨奂章贾余绚魏崇邓昉卢浩赵博𤣥温建邵宗厚万賔张文祐吴承嗣卢中敏董彛崔谕崔元崔衡杨江李巨业刘重约髙重明韦行质黄执中魏永李躅毛伯政张休猜金元吉归称张行博许静金毛如韦圣陆鄙姚宗李承祐李芳郁赵曽陈表仁崔周衡穆君虞陈仁稜崔纳陆尚宾郭延禧何归儒杨逺甘从福徐挺古裴述虞充屈安杨友卿王知新刘愼徽李𤣥穆张颂左兴宗夏侯𤣥李安车陈荡史凌贾易萧结李情殷启雷咸张迢罗方眞王延期蒋曰用马潜史恒髙玉蒋嵩刘澄洞袁中孚胡仲南陈云朱简陈氏童子开元太学生马秀才阿买严童子孟崙二童嵩山布衣黄协律虞押衙袭眞子白马寺临书人几𤣥鲁书生张起居野奴义愔晋陵子爨率子髙力士杨承和黄幡绰张廷范真人兴能司马凝正陈简钟离权吕巖许碏谢自然吴彩鸾嵩山女子蔡少霞邵阳真仙紫逻樵叟羊愔司马承祯吴筠李含光卢元卿李德初吕子元诸葛鑑元鱼又𤣥杨思聪梁元一碧落观二道士释辩才释懐仁释智辨释仁基释行满释旷释翘征释不空释惠融释懐素释知至释大雅释贞庆释惠通释温古释楚金释智祥释湛然璋上人释懐恽释行敦释智谦沙门勤释重闰释道钦清凉国师释道秀释法昭释义道释飞钖宗师和尚释文楚释如展释潜瑾释契元释云章释有邻释潭镜释好直释云臯献上人释齐操释建初释无可修上人释灵该释齐已释髙闲释遗则释𧦬光释知常释懐濬释亚栖释梦龟释广利释无作释云崄景福草书僧辨才弟子释元雅释昙林释景云释𤣥逵释苾刍道宏释明解释𤣥续释道松释开祕释从谦释藏知释温雅释灵迅释戒成释少纪释云轲释元鼎释𤣥悟释崇简释圆满释洪㑹善寺沙门释朗法释惠顾释惟嵩释惟则回上人房璘妻髙氏杨氏栁夫人崔瑗杨夫人陈燕子丁廉女贞刘秦妹封绚薛瑗关氏薛涛曹文姬卷三十钦定四库全书御定佩文斋书画谱卷三十书家传九唐田业田业唐流水寺吴郡县令田业伯叶书额王什杜怀亮王什杜懐亮唐净域寺三阶院门内王什书牓子东壁杜懐亮书牓子张彦逺云王什杜懐亮书人罕知有书迹甚髙似钟书赖文雅赖文雅善真行吕揔续书评云赖文雅书腾沙郁雾翻浪扬鸥何昌裔何昌裔善眞行书吕揔续书评云何昌裔书子敬余波时时可翫房广房广善草书吕揔续书评云房广书婉美芬蔼春莺欲娇沈益沈益章草体格亦老但无变态吕揔续书评云沈益书春鹭窥鱼秋蛇赴穴王奂之王奂之自称云阳野夫唐陀罗尼经幢在今润州宝墨亭中王奂之书字画颇爲世俗所重缪师愈缪师愈欧阳修云唐人书见于今而名不知于当时者如张师丘缪师愈之类盖不可胜数也陈游瓌陈游瓌唐楷书手欧阳修云余之所録如于頔髙骈下至陈游瓌等皆有盖武臣悍将暨楷书手辈字皆可爱何璧何璧字字应二王橅矩草法之工如是盖唐中叶后人陈贤陈贤草书帖竒逸难辨如日本书詹鸾詹鸾作楷字小者至蝇头许位置寛绰有大字法书唐韵极有功慕吴彩鸾故名焉韦荣宗韦荣宗工正书行草而行草尤胜学者多从之喜论书法其得处皆脗合古人韦权韦权工草书其笔画宗王氏羲献之法唐椒陵陂诗韦权撰正书顾绍孙顾绍孙作正书类钟繇张顗张顗官至左司郎中㓜好学喜作真书字体谨严率倣栁公权而自成一家钮约钮约善正书字画虽小而圆劲成就不乏精神爲可喜者李霄逺李霄逺喜草书近类释亚栖有盛誉学者宗之张仲谋张仲谋长于草法其源流出自王羲之久而自称一家张钦元张钦元官至奉礼郎作眞字喜书道释经其逺法钟繇惟恐失眞褚齐贤褚齐贤工于翰墨有名当世唐元秀方碑褚齐贤正书陈杰陈杰本于写经颇善书额唐王摩诘画壁碑陈杰书李景初李景初工于翰墨有名当世唐邠州东㕔记李景初书姚赞姚赞吴兴人工八分书张若劣张若劣宗徐浩崔骥崔骥亦能书马雄马雄骨气甚抗如衞霍布阵尝有战胜之心唐马雄有草帖史贱曽史贱曽迹混陆公而峻过之陆孚陆孚精思虞世南之道但字伤于侧薄韦暄韦暄八分甚平穏亦韩择木史浩之佐徐晔徐晔眞草千文稍渉紧促而诸事无阙顾瑶顾瑶传李邕姚园客姚园客甚能临写何嘉周何嘉周特善兰亭而伤勇壮陈懐节陈懐节小楷圆熟杂迹次之朱思愼朱思愼楷书浮媚风流阮奉之阮奉之小楷甚善羊朝羊朝书蹟亦逸气格虽强赡而无变态沈四师沈四师行草等虽伤瘠薄然圆静不俗也褚兾褚兾师虞世南楷类张旭复善篆沈从道沈从道师虞颇有体势丘弟丘弟善虞体草书亦狂纵丘石丘石弟之子亦能书翰邹绍先邹绍先笔格坚劲甚有古风蔡隠丘韩覃之流孙羽客孙羽客师虞甚有格力陆逺郊陆逺郊虽功多不免侧薄史洪史洪习武丘塔额且无疵病华明素华明素平原人工篆周处庙碑额乃其笔也葛蒙葛蒙丹阳人书迹似颜鲁公瞿倗瞿倗江夏人官至左卫兵曹参军能文辞善古隶郑虬郑虬长安人善八分濮阳兴濮阳兴尝有所书归藏初经行于世林杰林杰字智周闽川人也善草隶俱自天然不因师授杨奂章杨奂章唐张萱写畨部女骑图后有唐人奉天杨奂章书长歌跋尾字法懐素贾余绚贾余绚蜀人善属文尤长于书初寓云南西㸑王碑其手书也魏崇魏崇唐柘城令李公德政颂封利建撰魏崇行书邓昉卢浩邓昉卢浩唐李柏碑阳常灌撰邓昉卢浩书在万安赵博𤣥赵博𤣥唐裴曹碑赵博𤣥书在缑氏温建温建唐韦守宗碑温建书邵宗厚邵宗厚唐荷泽兴化感异灵迹碑邵宗厚书万賔万賔唐岱岳天齐王灵应碑万賔书张文祐张文祐唐圆通大师碑张文祐书吴承嗣吴承嗣唐大智禅师塔铭吴承嗣书在嵩山卢中敏卢中敏唐开元寺讲堂记卢中敏书在陈州董彝董彝唐越州龙泉寺碑董彝书崔谕崔元崔衡崔谕崔元崔衡唐陀罗尼经崔谕书呪崔元书经崔衡书记杨江杨江唐修三元黄箓坛碑杨江书在汾上李巨业李巨业唐汾州创制城隍庙碑李巨业书刘重约刘重约唐修敬亭府君庙宇记刘重约书髙重明髙重明唐王仙公庙记髙重明书韦行质韦行质唐济祠新西海亭记韦行质书黄执中黄执中唐修汉文庙记黄执中书魏永魏永唐淮安王赵公祠堂记魏永书李躅李躅唐邓州城北亭楼记李躅书毛伯政毛伯政唐千佛宝塔毛伯政篆书张休猜张休猜唐夏县宰德政颂张休猜书金元吉金元吉唐大用释迦牟尼佛碑金元吉书归称归称唐悟眞大师塔铭归称书张行博张行博唐阿育王寺舍利塔铭张行博书许静金许静金唐建砖浮屠记许静金隶书毛如毛如唐左溪大禅师碑毛如补书韦圣韦圣唐西岳眞君观碑韦圣书陆鄙陆鄙唐镜空和尚碑陆鄙书姚宗姚宗唐重立徐偃王碑姚宗八分书李承祐李承祐唐封广顺王庙碑李承祐书李芳郁李芳郁唐修中岳庙碑李芳郁书赵曽赵曽唐叶君庙碑赵曽书陈表仁陈表仁唐新石幢记陈表仁书崔周衡崔周衡唐阳翟县石桥记崔周衡书穆君虞穆君虞唐永州刺史穆君虞题名陈仁稜陈仁稜唐阿弥陀经陈仁稜所书刻于襄阳崔纳崔纳唐嘉州罗目令赠郑州刺史郭府君碑崔纳书陆尚賔陆尚賔唐绛州薛光裔碑陆尚賔书郭延禧郭延禧唐南京牛龙堂记郭延禧书何归儒何归儒唐台州长生田记何归儒书杨逺杨逺唐如云筠禅师碑杨逺书甘从福甘从福唐鼎州桃源修坛记甘从福书徐挺古徐挺古唐崇元观圣祖院碑徐挺古八分书裴述裴述唐检校吏部郎中持节歙州诸军事范阳卢府君碑裴述书卢充卢充唐神光寺碑卢充书在福州屈安屈安唐孔子老子颜子赞屈安书在兖州杨友卿杨友卿唐碑杨友卿书王知新王知新唐修北岳庙残碑刘端撰王知新行书刘慎徽刘愼徽唐尊胜陀罗尼经石幢刘愼徽正书李𤣥穆李𤣥穆唐华严九会碑李𤣥穆行书张颂张颂唐赠荥州刺史碑张颂行书在三原县北墓上左兴宗等二十三人左兴宗夏侯𤣥李安车陈荡史凌贾易萧结李情殷启雷咸张迢右并工于翰墨有名当世罗方眞王延期蒋曰用马潜史恒髙玉蒋嵩刘澄洞袁中孚胡仲南陈云朱简右自贞观至元和间并能精学书篆章分各着名当时者陈氏童子陈氏童子释皎然陈氏童子草书歌云书家孺子有竒名天然文章令人惊僧䖍老时把笔法孺子如今皆暗合飈挥电洒眼不及但觉笔端鸣䬃䬃有时作㸃险且能太行片石看欲崩偶然长掣浓且燥少室枯松欹不倒夏室炎炎少人欢山轩日色在䦨干桐花飞尽子规思主人髙歌兴不至浊醪不饮嫌昏沉欲翫草书开我襟龙爪状竒䑕须锐氷牋白晢越人惠王家小令草最狂爲予挥洒惊腾势开元太学生开元太学生唐赠歙州刺史叶慧明碑开元五年江夏李国子监太学生八分书马秀才马秀才权德舆马秀才草书歌云伯英草圣称絶伦后来学者无其人白睂年少未弱冠落纸纷纷运纤腕初闻之子十歳余当时时辈皆不如犹轻昔日墨池学未许前贤团扇书艳彩芳姿相㸃缀水映荷花风转蕙三春併向指下生万象争分笔端势有时当暑如清秋满堂风雨寒飕飕乍疑崩崖瀑水落又见古木饥鼯愁变化纵横出新意眼㸔一字千金贵忆昔谢安问献之时人虽见那得知阿买阿买韩愈醉赠张祕书诗云阿买不识字颇知书八分诗成使之写亦足张吾军严童子严童子严司空孙字照郎十歳能赋诗往往有竒句书题有成人风元稹赠严童子诗云十歳佩觽娇稚子八行飞札老成人孟崙二童孟崙二童栁宗元殷贤戏批书后寄刘连州并示孟崙二童诗云书成欲寄庾安西纸背应劳手自题闻道近来诸子弟临池寻已厌家鸡刘禹钖酬家鸡之赠云日日临池弄小雏还思写论付官奴栁家新様元和脚且尽姜芽敛手徒宗元重赠二首云闻说将雏向墨池刘家还有异同词如今试遣隈墙问已道世人那得知世上悠悠不识真姜芽尽是捧心人若道栁家无子弟往年何事乞西賔禹钖荅前篇云小儿弄笔不能嗔涴壁书牕且赏懃闻彼梦熊犹未兆女中谁是䘙夫人宗元叠前云小学新翻墨沼波羡君琼树散枝柯左家弄玉唯娇女空觉庭前鸟迹多嵩山布衣嵩山布衣唐检校太子少保田公碑元和十五年李宗闵撰碑为篆字题为嵩山布衣书而名姓磨灭不可识其笔蹟颇佳黄协律黄协律宜兴周孝侯墓有古碑一通云晋平原内史陆机撰右将军王羲之书碑尾云唐元和六年十一月十五日承奉郎守义兴县令陈从谏重树此碑前试太常寺协律郎黄书虞押衙虞押衙永兴公孙亦善书许浑赠河东虞押衙诗云旧精鸟篆谙书体新授龙韬识战机袭眞子袭眞子唐左眞人仙堂记开成五年张虚白撰袭眞子书白马寺临书人白马寺临书人陈僧智永真草书归田赋眞迹有古跋曰开成五年白马寺临一过几𤣥几𤣥虞世南汝南公主铭起草有名几𤣥者题其褾云故祭酒崔十八丈绰尝与宼章贺拔惎以鉴赏相寻会昌以来时覩斯帖顷年崔丈每送予兄弟下第东归必曰此去获见汝南帖亦何减昇第邪咸通二年春于存神室辍献子凝良足啬爱也鲁书生鲁书生裴休尚古好竒有亲表宰曲阜得古器曰盎有古篆九字不能辨兖州有书生姓鲁能八体书召至出盎示之曰此大篆也颇尝学之是九字曰齐桓公㑹于葵丘歳铸邑宰大竒其说及以篆騐则字势存焉张起居张起居郑谷寄左省张起居诗云家声三相后公事一人前诗句江郎伏书踪甯氏传自注云起居今太师卢公宅相传授书法野奴野奴张旭之法又传蒋陆及从姪野奴二人义愔义愔唐𤣥素神道碑子义愔撰并书晋陵子晋陵子唐氷清琴铭词翰皆不俗可喜题曰晋陵子而不着名氏岂非隐者与㸑率子㸑率子小草妍媚评者谓如细草浮春闲花映竹髙力士髙力士潘州人本姓冯圣歴元年入宫则天嘉其黠惠令给事左右内官髙延福收爲假子授宫闱丞𤣥宗擢授朝散大夫内给事开元初加右监门衞将军天宝初封渤海郡公加骠骑大将军从幸成都进封齐国公唐千福寺东塔院额髙力士书杨承和杨承和宝歴二年内枢密使王守澄杨承和神策护军中尉魏从简梁守谦奉江王而立之唐邠国公功德铭右神策护军中尉杨承和撰并书长庆二年十二月一日立唐六译金刚经𢎞农杨翺集太和中中贵人杨承和集右军书刻之兴唐寺杨承和书全法欧阳兰台黄幡绰黄幡绰霓裳羽衣曲黄幡绰书在河中府张廷范张廷范以优人爲朱全忠所爱扈东迁爲御营使进金吾衞将军河南尹全忠以爲太常卿后贬莱州司戸参军廷范喜草书张廷范亦学欧阳询一双钩摹欧帖上题曰便是至宝也惜之惜之永爲所宝之宝皆学欧行眞人兴能眞人兴能日夲人建中元年使者真人兴能献方物眞人盖因官而氏者也兴能善书其纸似茧而泽人莫识司马凝正司马凝正攻书好道㳺江湖间久矣咸通初与道士白无隅张坚白于洞眞观缮写眞经寻复游歴诸山貌如五十歳人天复中来往西山玉笥袁吉诸郡人皆识之陈简陈简者婺州金华县小吏也早入县忽逢道流简随之行及一宫观内有笔墨之属以黄素书一卷纸十余幅授之曰以汝有书性爲我书之发褾视之皆古篆文素不识篆字试按本书之甚易半日已毕道流以一杯汤与之曰此金华神液饮之者夀无限出门恍如梦觉已三日矣还家习篆书遒劲异常而不复饮食寻复入金华山去亦时还郡中钟离权钟离权字云房咸通中吕巖游长安酒肆见一羽士书三絶句于壁因揖问姓氏曰予居终南鹤岭可从予行否巖因随之俄顷已至取笔于洞中石壁草书一十六字权尝草其所爲诗字画飘然有凌云之气自论其书以爲学龙蛇之状云吕巖吕巖字洞賔河中永乐人少聪敏日记万言号纯阳子咸通中举进士第游江州庐山以筯头书劒诗于壁初见若无字而墨蹟粲然透出壁后宋徽宗时自称昌虚中往来诸琳宫善草书作枯藤游丝势一举笔数千络绎不断人争携楮以请往往不与回先生过湖州东林沈氏饮醉以石榴皮书其家东老菴之壁大梁景德寺峨睂院壁间有吕洞賔书数语字画飞动如翔鸾舞凤非世间笔也张参政洎早年家居洞賔谒之索纸笔作八分书诗一章示他日将佐鼎席之意许碏许碏自称髙阳人也少爲进士累举不第晚学道于王屋山周游五岳于石崖屋壁人不及处题曰许碏自峨山寻偃月子到此覩笔踪者莫不叹其神异谢自然谢自然华阳女眞也幼而入道善笔札能属文吴彩鸾吴彩鸾自言西山吴真君之女太和中进士文萧客钟陵中秋夜彩鸾在歌塲中萧心恱之遂偕往萧拙于爲生彩鸾小楷书唐韵一部市五千钱爲餬口计不出一日间了十数万字非人力可爲也囊涩复一日书之所市不过前数歴十年萧与彩鸾各乗一虎仙去龙兴紫极宫写韵轩世传吴仙尝写韵于此轩以之得名予昔在图书之府及好事之家往往有其所写唐韵皆硬黄书之纸素芳洁界画精整结字遒丽皆人间之竒玩也嵩山女子嵩山女子任生者隐居嵩山读书常夜闻异香忽一女子开帘而入年可二十余凝态艳质世莫之见有双鬟青衣左右翼侍顾谓侍者曰郎君书籍中取一幅纸兼笔砚来乃作赠诗一首笔札秀丽后三日来又赠二篇良久出门闪闪上空中去地百余丈犹隐隐见于云间生以三篇示于人皆知其神仙矣蔡少霞蔡少霞苏轼游罗浮山诗自注曰唐有梦书新宫铭者云紫阳眞人山𤣥卿撰又有蔡少霞者梦人遣书碑其末题云五云书阁吏蔡少霞书邵阳眞仙邵阳眞仙邵阳人闻其山实异斋祷积稔果有蹈空而至者渉笔附楹久之乃罢去既而熟视木文则字皆隐起成列矣亷帅上闻且命鑱其逸迹藏于郡廨后爲刺史李岫所得今传于孙月下留丹灶五字乃眞仙之词也紫逻樵叟紫逻樵叟任某郑南海爲牧梁宋表弟进士刘生寓居汝州有紫逻山神仙灵境也刘欲之梁宋因行诸药肆中有樵叟倚担于壁问其所要叟曰请一幅纸及笔砚耳刘即取肆中纸笔以授之叟挥毫自若书毕授于刘书曰承欲往梁宋梁宋灾方重旦夕爲人讼承欲访郑生郑生将有厄即爲千里客兼亦变衫色紫逻樵叟任某书笔势遒逸超逾常伦㸔读之际失叟所在月余皆如其言刘即于紫逻葺居物色求访不复见叟世宝其书巢宼犯阙方失其所在也羊愔羊愔泰山人家于缙云明经擢第解褐嘉州夹江尉罢归幽栖括苍山游阮郎亭忽仆地若毙七日方醒愔曰初爲一人自称灵英邀入洞府中须臾石穴有物飞出曰此青云芝也可食之此后不喜谷气言语吟咏或以纸二三百张书之顷刻皆遍文字人莫之识愔读之悉是文章好事者依口録之实亦清词丽句多神仙瀛洲阆苑之意二十余年后南入委羽山而去司马承祯道士司马承祯字子微河南温人少好学薄于爲吏遂爲道士止于天台山景云二年睿宗引入宫中问以隂阳术数之事开元九年𤣥宗又遣使迎入京前后赏赐甚厚承祯善篆隶书𤣥宗令以三体写老子经因刋正文句定着五千三百八十言爲眞本以奏上之承祯攻篆迥爲一体号曰金剪刀书承祯制雅琴鎭名美石爲之词刻精絶唐中岳体𤣥先生潘尊师碣文圣歴二年王适撰弟子中巖道士司马承祯书吴筠道士吴筠字贞节华州华隂人通经术美文辞举进士不中性髙鲠不耐沈浮于时居南阳倚帝山天宝初召至京师请隶道士籍大歴十三年卒弟子私谥爲宗元先生唐杭州天柱山天柱宫碑大歴五年吴筠文并书李含光道士李含光广陵江都人本名𢎞神龙初以清行度爲道士居茅山天宝四载命中官赍玺书征之延入禁中请传道法辞疾而退七载赐𤣥靖爲先生之嘉号焉幼年颇工篆籀而隶书尤妙客或赏之曰贤于其父因投笔不书𤣥宗诏山人王强请楷书上经一十三纸以补杨许之阙卢元卿太清宫道士卢元卿工爲篆籀八分诸书唐渑池县复南馆记卢元卿八分书王建赠太清卢道士诗云书卖八分通字学丹烧九转定人年李德初道士李德初太和四年刘遵古节度东蜀军蜀人有富蓄羣书刘尝假其数百篇得周易正义一轴笔势竒妙字体稍古其卷末云上元二年因读周易着此正义道士李德初题吕子元道士吕子元灵宝院记太和三年云水道士吕子元书兼篆额诸葛鑑元道士诸葛鑑元善八分书阅古泉谼傍有开成元年六月南岳道士邢令开钱塘县令钱华题名道士诸葛鑑元书镌之石上鱼又𤣥道士鱼又𤣥华阳人工行书得王羲之笔意清劲不堕世俗之习飘然有仙风道骨可以想见其人杨思聪道士杨思聪唐重刻明皇大化观道诀碑杨思聪书碑末云戊午歳人日本观住持杨思聪记梁元一道士梁元一天资孤洁喜翰墨慕钟王出入规矩之外书太上内景经作小楷法体兼衆善碧落观二道士二道士唐龙朔中绛州碧落观有黄冠李史君即髙宗大帝之子其文未刻之前忽有二道士谒李史君云闻君欲篆刻其文我二人天下之名篆也请爲史君成之乃于懐中出一轴末书隂符经殆非人功也史君尤异之复令殿内四面封闭不得令人窥视只我二人在中候三日即毕矣史君从之但见二道士挈二小囊入自其门余无所覩至三日史君命开之只见白鹤一双自门飞出及视文篆已毕释辩才释辩才姓袁氏梁司空昂之𤣥孙永禅师弟子辩才博学工文琴棋书画皆得其妙每临永禅师之书逼眞乱本尝于所寝方丈梁上凿其暗楹以贮兰亭贞观中太宗降勅追师入内道塲后放归越中年八十余毎日于窗下临学兰亭数遍其老而笃好如此释懐仁释懐仁唐文皇制圣教序时都城诸释诿𢎞福寺懐仁集右军行书勒石累年方就逸少眞蹟咸萃其中释智辨释智辨唐秦州都督姜确碑贞观十九年僧智辨正书释仁基释仁基唐平原寺舍利塔铭上元三年僧仁基正书释行满释行满伪周乙速孤府君碑载初元年苖仲客撰释行满书释行满书劲健有法释旷释旷唐益州学馆庙堂记神龙元年史焘撰释旷正书释翘征释翘征唐句容令岑公德政碑景龙二年张景毓撰释翘征正书释不空释不空西域人也𤣥宗肃宗两朝皆爲灌顶国师代宗初以特进大鸿胪褒表之加开府仪同三司肃国公赐法号曰大广智三藏大歴九年赠司空追谥大辩正广智三藏和尚唐无碍大悲心经陀罗尼幢开元国师三藏沙门不空奉诏书释惠融释惠融学欧阳询书世莫能辨乡中唿爲大钱师小钱释懐素释懐素字藏真自叙云懐素家长沙幼而事佛经禅之暇颇好笔翰然恨未能逺覩前人之竒迹所见甚浅遂担笈杖钖西游上国谒见当代名公错综其事遗编絶简往往遇之豁然心胷略无疑滞鱼笺绢素多所尘㸃士大夫不以爲怪焉颜刑部书家者流精极笔法水镜之辨许在末行又以尚书司勲郎卢象小宗伯张正言曽爲歌诗故叙之曰开士懐素僧中之英气槩通疏性灵豁畅精心草圣积有歳时江岭之间其名大着吏部侍郎韦公陟覩其笔力勗以有成今礼部侍郎张公谓赏其不羁引以游处兼好事者同作歌以赞之动盈卷轴夫草藁之作起于汉代杜度崔瑗始以妙闻逮乎伯英尤擅其美羲献兹降虞陆相承口诀手授以至于吴郡张旭长史虽姿性颠逸超絶古今而模楷精详特爲眞正真卿早歳常接游即屡蒙激昂教以笔法资质劣弱又婴物务不能恳习迄以无成追思一言何可复得忽见师作纵横不羣迅疾骇人若还旧观向使师得亲承善诱亟挹规模则入室之賔舍子奚适长沙僧懐素好草书自言得草圣三昧弃笔堆积埋于山下号曰笔冢懐素疎放不拘细行时酒酣兴发遇寺壁里墙衣裳器皿靡不书之贫无纸可书尝于故里种芭蕉万余株以供挥洒书不足乃漆一盘书之又漆一方板书至再三盘板皆穿懐素嗜酒以养性草书以畅志凡一日九醉时人谓之醉僧书书法相传至张顚后鲁公得尽于楷懐素得尽于草故鲁公谓素以狂继颠释知至释知至号初上禅师俗姓彭至性笃孝究易老庄太一之旨善正书擅钟王品格其㸃画婉秀毫缕必见如折藁荷磨文石筋理洒飒固非人力之所致也中朝名士山薮髙尚法流开胜逺近慕焉释大雅释大雅唐鎭军将军吴文墓志开元九年兴福寺僧大雅集王右军书明万歴末浚西安城濠得之俗谓之半截碑释贞庆释贞庆唐太武皇帝驻马碑开元十七年僧贞庆文并书释惠通释惠通陈章甫谒禹庙序开元二十年释惠通分书释温古释温古唐传菩萨戒颂开元二十五年杨仲昌撰沙门温古行书释楚金释楚金多宝塔者楚金所造尝写法华经千余部寘塔中释智详释智详唐进法师塔铭开元二十五年僧智详楷书智详书法习登善释湛然释湛然姓戚氏世居晋陵荆溪号荆溪尊者天宝大歴间三诏并辞疾不起晚居天台山建中二年示疾而化吴越时追赠圆通尊者湛然师钟繇工眞行比见衡岳碑亦无媿色璋上人璋上人唐岑参观楚国寺璋上人写一切经诗云璋公不出院羣木闭深居誓写一切经欲向万卷余挥毫散林鹊研墨警池鱼音翻四句偈字译五天书释懐恽释懐恽天宝间人草书似懐素释行敦释行敦作行书仪刑羲之笔法天宝间寓安国寺以书名于世释智谦释智谦唐故一切导师碑天宝五载沙门智谦行书沙门勤沙门勤唐少林寺灵运禅师塔铭天宝九载崔琪撰沙门勤行书释重闰释重闰唐右庶子于府君碑姪孺卿撰沙门重闰八分书释道钦释道钦姓朱氏居径山大歴二年代宗召至阙下赐号国一禅师道钦工书翰清凉国师清凉国师越之㑹稽人得二王笔法大歴三年受诏入内译经摄山栖霞寺律大师碑国师所书也释道秀释道秀唐观无量夀佛经建中三年比丘道秀正书释法昭释法昭唐观无量夀经贞元八年沙门法昭行书在遗教经隂释义道释义道婺州金华观音寺僧贞元十二年书法华经释飞钖释飞钖南岳智顗思大禅师颂沙门飞钖撰并书宗师和尚宗师和尚李华云宗师和尚太原郭氏后迁于淮法号懐仁师工于翰墨法皆佛法兼採儒流黄门侍郎卢藏用才髙名重罕有推挹一见和尚退而叹曰宇宙之内信有当人释文楚释文楚喜作草书学智永法摆脱旧习有自得之趣在元和间所书千文落笔轻清无一㸃俗气杨愼云唐五僧善书刘泾尝作书话以懐素比玉辩光比珠髙闲比金贯休比玻瓈亚栖比水晶牟子才云惜泾未见文楚故未有定释如展释如展元稹诗序云僧如展及韦戴同游碧涧寺不十日而展公长逝其间展公赋黄字五十韵飞札相示予方属和未毕稹诗云紫豪飞札看犹湿黄字新诗和未成释潜瑾释潜瑾唐李晟爲国修寺碑僧潜瑾书在凤翔府释契元释契元白居易苏州重𤣥寺法华院石壁经碑云长庆二年冬作太和三年春成寺僧契元舍艺而书之释云章释云章唐题东林寺影堂碑隂长庆三年李渤撰僧云章正书释有邻释有邻唐天平军节度使㕔记太和五年刘禹钖撰沙门有邻八分书释潭镜释潭镜宁贲禅师塔铭太和五年沙门潭镜八分书额八字释好直释好直越州龙泉寺碑太和八年沙门好直篆额碑在余姚县释云臯释云臯本谢氏子读书爲文将就乡赋举进士遇明师悟寂灭之学因髠头就学遂僧于东林北海守李公文人之雄书品之能者也开元十五年作东林寺碑手笔一轴藏于寺者凡百一十三歳云臯乃模而刻于碑唐东林寺白氏文集记太和九年白居易撰僧云臯正书献上人献上人工草书孟郊送草书献上人归庐山诗云狂僧不爲酒狂笔自通天将书云霞片直至清明巅手中飞黒电象外泻𤣥泉万物随指顾三光爲回旋骤书云霮䨴洗砚山晴鲜忽怒画蛇虺喷然生风烟江人愿停笔惊浪恐倾船释齐操释齐操唐大泉寺新三门记乡贡进士姚謩撰文沙门齐操行书开成三年立释建初释建初唐基公塔铭开成四年李𢎞度撰僧建初行书建初行草秀劲有法释无可释无可唐寂照和尚碑开成六年段成式撰僧无可楷书修上人修上人工草书史邕修公上人草书歌云眞踪草圣今古有修公学得谁及否古人今人一手书师今书成在两手书时须饮一斗酒醉后埽成龙虎吼张旭骨懐素筋筋骨一时传斯人斯人传得妙通神攘臂纵横草复眞一身疑是两人身释灵该释灵该㑹昌中以八分书称于时释齐己释齐己姓胡潭州益阳人好吟咏留心书翰传布四方人以其诗併传笔迹洒落得行字法齐己诗人不以书称名茶诗脱洒不俗笔札亦善唐长生粥疏齐己书在洪州释髙闲释髙闲乌程人克精书字宣宗尝召入对御草圣遂赐紫衣后归湖州开元寺终焉闲尝好以霅川白纻书眞草爲世楷法闲之书其学出于张颠在唐得名甚显髙闲草书千文禇纸上髙闲书令狐楚诗真蹟石本在湖州释遗则释遗则俗氏长孙京兆长安人从张懐瓘学草书独尽笔妙释𧦬光释𧦬光字登封姓吴氏永嘉人多作古调诗长于草隶闻陆希声谪宦于豫章往谒之授五指拨镫诀书体遒健转腕回笔非常人所知昭宗诏对御榻前书赐紫方袍释知常释知常唐悯忠寺重藏舍利记景福元年南叙述记知常书释懐濬释懐濬秭归郡草圣僧也唐干宁初知来藏往皆有神騐爱草书或经或释或老至于歌诗鄙琐之言靡不集其笔端与之语即阿唯而已里人以神圣待之释亚栖释亚栖洛阳人喜作字得张颠笔意昭宗光化中对殿庭草书两赐紫袍一时爲之荣其自谓吾书不大不小得其中道若飞鸟出林惊蛇入草亚栖书开元寺壁笔势浓郁古帖有之亦是晚唐竒蹟释梦龟释梦龟天复中寓东林寺作颠草竒怪百出笔力遒劲亦自是一门之学释可朋观梦龟草书云欲尽金钟数斗余动容攘臂立踌躇先教侍者浓磨墨不揖傍人歘便书画壮倒松横洞壑㸃麤飞石落空虚兴来乱抹亦成字秖恐张顚顚不如释广利释广利工草书吴融赠广利大师歌云三十年前识师初正见把笔学草书崩云落日千万状随手变化生空虚海北天南几回别每见书踪转竒絶近来兼解作歌诗言语明快有气骨释无作释无作米芾云唐末人学欧书尤多四明僧无作学眞字八九分行字肥弱用笔寛又有七八家不逮此僧释云崄释云崄释适之云唐末桂州草书巖僧云崄学羲之书景福草书僧景福草书僧作草书应规入绳犹有遗法然僧书多蔬茹气古今一也辩才弟子辩才弟子米芾云草书千文滕元发以爲智永书某阅其前空两才字全不书固以疑之后复空永字遂定爲辩才弟子所书故特阙其祖师二名耳释元雅释元雅好古喜学于科斗小篆各爲千文以隶书识其侧其科斗小篆笔意淳古而隶书复洒然不恶亦不谬于用心也释昙林释昙林作小楷下笔有力一㸃画不妄作修整自持类经生品格释景云释景云幼通经论性识超悟尤喜草法初学张顚久之精熟有意外之妙释𤣥逵释𤣥逵润州江宁人俗姓胡博翫文什草隶尤精释苾刍道宏释苾刍道宏汴州雍丘人俗姓靳颇工草隶释明解释明解姓姚住京师普光寺薄知才学琴诗书画京邑有声释𤣥续释𤣥续姓桑氏成都人出家蜀都宝园寺通达外书工草隶时吐篇什继美前修释道松释道松观音大士木塔下有草书心经满壁笔力遒健末题云孟冬月比丘道松书不记年歳或云李唐僧书释开祕释开祕唐河中府开元寺汾阳王像殿碑僧开祕书释从谦释从谦唐沐涧魏夫人庙碑僧从谦书释藏知释藏知唐无畏三藏碑沙门藏知篆释温雅释温雅唐珍畏和尚旌德碑沙门温雅书释灵迅释灵迅唐同光禅师碑灵迅书释戒成释戒成唐天竺寺新钟及楼记释戒成书释少纪释少纪唐紫极宫钟铭沙门少纪书释云轲释云轲唐东林临坛大德塔铭弟子云轲书在江州释元鼎释元鼎唐懐素律师塔铭孙弟子元鼎书释𤣥悟释𤣥悟工八分眞行吕緫谓骨气无双迥出时辈释崇简释崇简工眞行书吕緫谓其临写逸少时有乱眞释圆满释圎满长安华严寺有唐比丘圆满断碑书雅有欧褚法释洪释洪博学儒释风姿秀整能讲唱诗篇草隶皆极精妙时人以其貌义诗书谓之四絶㑹善寺沙门会善寺沙门唐少林寺灵运禅师碑试大理评事崔琪撰会善寺沙门行书而阙其名释朗法等五人释朗法释惠顾释惟嵩释惟则回上人已上五人并工书翰房璘妻髙氏房璘妻髙氏笔画遒丽不类妇人所书妇人之笔着于金石者髙氏一人而已太原府交城县石壁寺铁弥勒像颂安公美政碑俱参军房璘妻髙氏书石壁寺碑乃行书美政碑乃楷书杨氏杨氏宋张端义云眞定大歴寺有藏殿其藏经皆唐宫人所书经尾题名字极可观有涂金匣藏心经一卷字体尤婉丽其后题云善女人杨氏爲大唐皇帝李三郎书栁夫人栁夫人崔简妻宗元伯姊善隶书爲雅琴以自娱崔瑗崔瑗永州刺史博陵崔简女嫁爲朗州员外司戸河东薛㢲妻善笔札读书通古今杨夫人杨夫人栁栁州宗元室善翰墨陈燕子丁陈燕子丁独菴比丘道衍法华经跋云唐僧义道与女人陈燕子丁共以小楷细书是经爲荐亡母解脱清昇㸃画波撆若出一手廉女贞廉女贞善隶书常爲内中学士刘秦妹翰林书人刘秦妹归马氏窦臮云马家刘氏临効逼斥安西兰亭貌夺眞迹封绚殷保晦妻封敖孙也名绚字景文能文章草隶保晦歴校书郎黄巢入长安共匿兰陵里贼恱封色欲取之封骂曰我公卿子守正而死犹生也终不辱逆贼手遂遇害薛瑗薛瑗濠梁人南楚材妻善书画妙属文关氏关氏南楚人图之妹甚聪慧文学书札㒺不动人图常语同僚曰某家有一进士所恨不栉耳后图以妹妻常修关氏与修读书二十余年才学优博越絶流辈咸通六年登科薛涛薛涛字洪度西川乐妓工爲诗当时人多与酬赠武元衡奏爲校书郎元稹以监察使蜀知有薛涛难得见严司空潜知其意每遣薛往洎稹登翰林涛归浣花造小幅松花牋百余幅题诗献稹稹寄旧诗与涛云长教碧玉藏深处緫向红牋写自随薛涛以诗名当时作字无女子气笔力峻激宋贾似道家有薛涛萱草诗曹文姬曹文姬本长安娼姿艳絶伦尤工翰墨欲偶者请先投诗岷山任生诗曰玉皇殿前掌书仙一染尘心谪九天莫怪浓香薫骨腻霞衣曽带御炉烟女曰眞吾夫也不然何以知吾事邪遂事之五年忽对任曰吾本上天司书仙女以情爱谪人寰二纪将归子可偕行腾云而去后以所居爲书仙里御定佩文斋书画谱卷三十御定佩文斋书画谱卷三十一目録钦定四库全书御定佩文斋书画谱目録第三十一卷书家传十梁杨凝式荆浩罗绍威薛贻矩栁应辰厉归真释大空释无作释彦修后唐豆卢革李从曮卢汝弼乌震丁约梁邕李元辅张恭嗣郭在微李鹗李夫人晋成知训阎光逺苏晓汉杨邠王仁裕周冯吉郭嵠王献可朱延熙显徳初酒狂释师试吴吴居中方廷珪吕子元南唐宋齐丘王绍颜李建勲冯延巳韩熙载髙越徐锴朱铣杨元鼎李萧逺李中潘佑颜诩王文秉应用唐希雅任𤣥能释应之宫人乔氏前蜀韦荘王宗夀王锴任徳筠张昭𦙍释贯休释昙域释晓峦黄崇嘏后蜀黄居宝滕昌祐胡恬元昭嘏张绍文孙朋古孙逄吉周徳政张徳昭罗緑冯侃伪蜀童子杜光庭释梦归楚石文徳吴越罗隠林鼎钱传瑛钱𢎞仪钱𢎞仰钱昭序东汉髙君陈刘守清王廷誉张徐州孙昭祚苏武功薛存贵杨永符卷三十一钦定四库全书御定佩文斋书画谱卷三十一书家传十梁杨凝式杨凝式华隂人有文词善笔札歴仕梁唐晋汉周致仕居洛阳官至太子太保凝式笔迹遒放师欧阳询颜真卿加以纵逸乆居洛多遨游佛道祠遇山水胜槩辄流连赏咏有垣墻圭缺处顾视引笔且吟且书若与神㑹其号或以姓名或称癸巳人或称杨虚白或称希维居士或称闗西老农其所题后或真或草自颜中书后一人而已凝式自颜栁入二王楷法精絶余曩至洛师徧观僧壁间杨少师书无一不造微入妙当与吴生画为洛中二絶见颜鲁公书则知欧虞褚薛未入右军之室见杨少师书然后知徐沈有尘埃气凝式喜作字尤工颠草笔迹雄强与颜真卿行书相上下自是当时翰墨中豪杰书学自颜真卿传栁公权懐素邬彤韦玩崔邈张从申以至杨少师凝式荆浩荆浩字浩然河南沁水人隠于太行之洪谷自号洪谷子荆浩渔乐图栁体书渔父词数首罗绍威罗绍威字端己魏州贵乡人好学工书知属文聚书数万卷开馆以延四方之士仕梁拜太师兼中书令罗绍威钱俶皆武夫骄将之子其于字画亦有以过人薛贻矩薛贻矩字熙用河东闻喜人唐干符中登进士第歴集贤校理翰林学士晩事梁太祖累官自仆射守司空喜弄翰墨正书得古人用笔意赠𧦬光草书序秀润可观一时学者亦鲜俪焉栁应辰栁应辰唐末五代时人书鄂州磨崖碑径二尺四寸笔势清劲厉归真道士厉归真画牧牛图后有八分书乃其笔也释大空释大空万年寺钟铭释大空书释无作释无作字不用姓司马氏姑苏人善草隶笔蹟遒健人多摹写开平中卒释彦修释彦修梁干化中人能草书僧彦修草书干化时书今碑在西安府儒学僧彦修草字诗李丕绪刻之于石曰笔力遒劲得张旭法僧彦修与亚栖𧦬光齐名书法如淮隂恶少年风狂跳浪俱非本色后唐豆卢革豆卢革唐舒州刺史瓉子避地中山唐荘宗建国以革名家子召为行台左丞相即帝位拜同中书门下平章事豆卢革作正书虽有隠者熊度然其㸃画同为一律不出五季人物风气李从曮李从曮深州博野人岐王茂贞子为人柔而善书画唐荘宗时拜鳯翔节度使歴镇宣武天平卢汝弼卢汝弼范阳人李克用时为副使工书画唐荘宗嗣位承制封拜官爵皆出汝弼汝弼留意书翰作正书取法有归当五季士风凋弊以字画名家者尤少汝弼能力振所学诚不易得官至祠部郎中知制诰赠兵部尚书乌震乌震冀州信都人唐荘宗时拜刺史歴深赵二州少好学通左氏春秋喜作诗善书明宗擢拜河北道副招讨使领宁国军节度使丁约丁约伯夷叔齐碑在蒲州首阳山二贤庙中后唐同光元年䕶国军节度押衙丁约建立庙宇题字梁邕梁邕李存进碑吕梦竒撰梁邕楷书并篆额同光二年立碑在太原李元辅李元辅黄庭坚跋缪篆后云同光二年李元辅书元辅不甚知名盖翰林书艺之流张恭嗣郭在微张恭嗣郭在微后唐尚父吴越国公谥武肃神道碑杨凝式撰翰林待诏张恭嗣行书郭在微篆额长兴五年正月立廖李鹗李鹗五代时仕为国子丞九经印板多其所书笔法盖出欧阳率更然窘于法度而韵不能髙非名书也后唐汾阳王真堂记清泰三年李恱撰李鹗书五代时以挥翰驰名于当世者王文秉之小篆李鹗郭忠恕之楷法杨凝式之行草李夫人李夫人西蜀名家后唐郭崇韬伐蜀得之夫人以崇韬武弁常郁悒不乐善属文尤工书画晋成知训成知训建雄节度使相里金碑李象撰成知训正书天福五年十月阎光逺阎光逺驸马都尉史匡翰碑陶谷撰阎光逺行书天福八年立在太原苏晓苏晓开化寺瑶严阁记苏禹珪撰苏晓行书开运二年立在太原县汉杨邠杨邠魏州冠氏人少为州掌籍吏事汉髙祖官至枢密使隠帝即位加中书侍郎平章事邠长于吏事末年留意缙绅延客门下知经史有用乃课吏传写至其作正书虽不能造钟王之藩翰然气格超迈粗有可观王仁裕王仁裕字徳辇天水人事蜀为翰林学士唐荘宗平蜀仁裕事唐汉髙祖时为兵部尚书太子少保喜为诗少尝梦剖其肠胃以西江水涤之顾见江中沙石皆为篆籀之文由是文思益进仁裕翰墨虽无闻于时观其送张禹偁诗正书清劲自成一家周冯吉冯吉字惟一河南洛阳人周显徳中太常寺少卿嗜属文工草隶郭嵠郭嵠洪迈云予家有旧监本周礼其末云大周广顺三年癸丑五月雕造九经书毕前乡贡三礼郭嵠书王献可王献可后周龙泉禅院记徐纶撰王献可后序并正书显徳二年立在阳城县朱延熙朱延熙洪迈云予家有旧监本经典释文末云显徳六年己未三月太庙室长朱延熙书此书字画端严有楷法显徳初酒狂显徳初酒狂陶谷家逸少帖后有其题字释师试释师试后周龙泉禅院记僧师试篆额显徳三年立吴吴居中吴居中杨吴荆江京汉将军也鄂州磨崖碑大字八十五凡九行其文曰干正元年大吴将军出陈武昌诏太守杨公出镇后云荆江京汉推忠辅国侍卫将军吴居中记方廷珪方廷珪杨吴武义间书饶州浮梁县钟铭吕子元道士吕子元杨吴太和三年书王栖霞所撰灵寳院记并篆额南唐宋齐丘宋齐丘豫章人好学有大志烈祖为昇州刺史竒其才以国士待之本字超回改字子嵩烈祖建国以齐丘为左丞相迁司空卒谥缪丑齐丘为文有天才自以古今独步书札亦自矜衒而嗤鄙欧虞之徒王绍颜王绍颜齐丘陪烈祖登金陵城中鳯凰台诗石刻王绍颜奉勅书李建勲李建勲字致尧广陵人南平王徳诚子烈祖镇金陵预禅代之计拜中书侍郎平章事元宗即位拜司空以司徒致仕赐号钟山公博览经史诗清淡平易见称于时李建勲送八分书与友人诗云跁跒为诗跁跒书不封将去寄仙都仙翁拍手应相笑得似秦朝次仲无冯延巳冯延巳字正中广陵人有辞学多伎艺烈祖以为祕书郎元宗即位累官中书侍郎平章事延巳工书逺胜宋齐丘齐丘谓曰子书往往似虞世南韩熙载韩熙载字叔言北海人弱冠擢进士第烈祖受禅除祕书郎迁兵部尚书谥文靖才髙气逸善谈论聼者忘倦分书及画名重当时见者以为神仙中人杨凝式传于韩熙载徐铉兄弟髙越髙越燕人举进士文价蔼然南归烈祖终礼部侍郎与江文蔚俱以词赋知名江南士人言体物者以江髙为称首李顺公碑髙越书在石子冈下徐锴徐锴字楚金扬州广陵人与兄铉同有大名于江左第进士累迁屯田郎中知制诰集贤殿学士锴四嵗而孤母方教铉未暇及能自知书李景见其文以为祕书省正字锴善小学尝以许慎説文依四声谱次为十卷目曰説文解字韵谱铉亲为之篆镂板行世铉锴兄弟工染翰崇餙书具尝出一月团墨云值价三万南唐紫极宫石磬铭徐锴撰并小篆书朱铣朱铣南唐人蒋荘武帝庙碑徐铉撰朱铣书在蒋庙门外张懿公神道碑亦铣书杨元鼎杨元鼎南唐人茅山紫阳观碑徐铉撰杨元鼎书并篆额李萧逺李萧逺钟陵清凉寺有元宗八分题名萧逺草书董羽画海水为三絶李中李中字有中陇西人淦阳宰五七言兼六言二百篇目曰碧云集唐懐素草帖有李中书长深字潘佑潘佑散骑常侍处常子文章赡逸敏于议论以祕书省正字释褐后主即位迁虞部员外郎改知制诰潘佑行书草帖笔迹奕奕超拔流俗有东晋之遗风颜诩颜诩鲁郡公真卿后唐末徙居木川雅辞翰谨礼法子弟有与賔客戏者未尝面责手写韦曜博奕论署于屋壁使之自媿王文秉王文秉江南人篆书逺过徐铉而铉以文学名重当时文秉人罕知者文秉笔甚精劲小篆千字文题云大唐庚申嵗者建隆元年也紫阳石磬铭张献撰亦文秉书南唐王文秉工小篆自号王逸老欲与逸少相抗应用应用江南人以书法名善写细字微如毛发常于一钱上写心经又于一粒麻上写国泰民安四字唐希雅唐希雅嘉兴人李煜好金索书希雅尝学之任𤣥能道士任𤣥能南唐人能篆释应之释应之姓王其先闽人能文章习桞氏笔法以善书冠江左初举进士一黜于有司遂学为浮屠保大中授文章应制大徳赐紫元宗喜楞严经勅应之书镂版既成上之元宗曰是深得公权之法者也吾闻公权尝以笔谏穆宗为之改容今效其法尚可想见其风采应之书名益振迁右街僧録应之江表名僧能文章善楷隶南唐昇元保大间为内供奉中主后主书体与之相类当时碑刻多其写者至今尽存惟江宁府保宁寺四注金刚经兼备衆体尤为精笔应之作行书以文绢写进士沈崧曲直不相入赋颇有气骨宫人乔氏李后主手书金字心经一卷赐其宫人乔氏乔氏后入太宗禁中闻后主薨自内廷出其经舍在相国寺西塔以资荐且自书于后曰故李氏国主宫人乔氏伏遇国主百日谨舍昔时赐妾所书般若心经一卷在相国寺西塔院伏愿弥勒尊前持一花而见佛云云其后江南僧持归故国置之天禧寺塔相轮中寺后失火相轮自火中堕落而经不损为金陵守王君玉所得君玉卒子孙不能保之以归甯鳯子仪家乔氏所书在经后字极整洁而词甚悽惋所记止此徐锴集南唐制诰有宫人乔氏出家告岂斯人也前蜀韦荘韦荘字端己杜陵人见素之后五建辟为掌书记后相建为平章事韦荘在当时以作字名于世但今所见者少观借书诸帖有行书法非潜心于古而一意文词翰墨间未易至此也王宗夀王宗夀许州民家子也建以同姓録之为子工琴弈事建为镇江节度使衍立为太子太保唐明宗以为保义军行军司马宗夀能文与能仁院僧夘书札二十余帙墨蹟多贮沖妙观中王锴王锴字鳣祥唐天复时奉使西川因留蜀官翰林学士武成二年除中书侍郎同平章事唐师入成都锴至洛阳授以州刺史前蜀王氏朝伪相王锴家藏书二千卷一一皆亲蹟并写藏经每趋朝于白藤檐子内写书书法尤谨近代书字之滛者也任徳筠任徳筠前蜀人本业寺碑僧契抚撰东山任徳筠书干徳五年立张昭𦙍道士张昭𦙍前蜀人学桞公权书甚精释贯休释贯休姓姜氏字徳隠婺州兰溪人工篆隶初在荆州成中令问其笔法曰此事湏登坛而授讵可草草言之成怒递放黔中入蜀王建遇之厚休公有诗集行于世兼善书谓之姜体以其俗姓姜也贯休善草书时人比诸懐素释昙域释昙域前蜀人工小篆学李阳冰释晓峦释晓峦前蜀人工草圣学张芝晓峦草书得张旭笔意与昙域并称黄崇嘏黄崇嘏临邛人周庠知邛州崇嘏上诗称乡贡进士年三十许祗对详敏复献长歌庠益竒之召与诸生姪同游善琴弈妙书画翼日荐摄府司戸参军胥吏畏服案牍一清庠美其风采欲以女妻之崇嘏袖封状谢仍贡诗曰幕府若容为坦腹愿天速变作男儿庠览诗惊骇召见诘问故黄使君女也乞罢归临邛不知所终后蜀黄居寳黄居寳字辞玉成都人待诏筌次子官水部员外以八分书知名唐张素卿作十二真人像太傅安思谦因蜀王氏诞辰献之命翰林学士欧阳炯作讃翰林待诏黄居寳八分书题之滕昌祐滕昌祐字胜华吴人攻书人号滕书大圣慈寺文殊阁普贤阁萧相院方丈院多利心院药师院天花瑞像数额并昌祐笔昌祐善书大字胡恬胡恬卜居于岳州湘隂县白鹤观父为晏州刺史恬独好道隂阳纬候星歴推步罏火飞白之事彭素道易占术篆隶词赋皆曲尽其能景福年于安州遇上蔡人马处谦卖卜悯其瞽疾致孝因挈入山诸侯辟召皆不能致后仕蜀为少将作检校仆射元昭嘏元昭嘏工部员外郎倣韩择木八分书昭嘏乃杜光庭门人张绍文张绍文广政十四年成都石本诸经毛诗仪礼礼记皆祕书省祕书郎张绍文书孙朋古孙朋古成都石本周礼祕书省校书郎孙朋古书孙逢吉孙逢吉成都人母昭裔性好藏书在成都令门人勾中正孙逢吉书文选初学记白氏六帖镂版至中朝行于世成都石本周易国子博士孙逢吉书周徳政周徳政成都石本尚书校书郎周徳政书张徳昭张徳昭成都石本尔雅简州平泉令张徳昭书罗緑罗緑官武军廵官工篆冯侃冯侃伪蜀士人能书得二王之法然而以二指掐笔管而书凡故笔必二爪迹可深二三分斯书札之异者也伪蜀童子伪蜀有童子某者能书孟氏召入甚佳其颕悟钖之衣服及墨一丸杜光庭道士杜光庭字賔圣道号东瀛子括苍人喜读经史工词章翰墨之学懿宗设万言科光庭试不中弃儒衣冠入道僖宗临御光庭充麟徳殿文章应制喜自録所为诗文而字皆楷书人争得之入蜀以方术事孟昶进为光禄大夫尚书户部侍郎广成先生上柱国蔡国公杜光庭寓滇尝书蒙国大诏碑精妙有法释梦归释梦归孟蜀时人匡山处士景焕与翰林学士欧阳炯聨骑游成都应天寺覩孙位画左壁天王焕遂画右壁天王以对之渤海叹重为长歌以美之继有草书僧梦归后至因请书于廊壁书画歌行一日而就成都人号为应天三絶楚石文徳石文徳连州人博览经史经目不忘素不善草隶诗律一日得晋帖数纸及阅殷璠诗选摹倣久之迥出俦軰吴越罗隠罗隠字昭谏余杭人唐干符中举进士不第钱缪辟掌书记歴节度判官副使奏授司勲郎中梁祖以谏议大夫召不行魏博罗绍威推为叔父表荐给事中卒作诗自号江东生隠虽不以书显名作行书犹有唐人典刑观其罗城记藁诸帖畧无季世衰弱之习唐梅先生碑罗隠隶书林鼎林鼎慈溪人善属文能书得欧虞法所聚图书悉手钞仕吴越自镇海军节度判官累迁至丞相谥贞献钱传瑛钱传瑛武肃王第三子初名传锴天性英敏颇敦儒学聚书数千卷工草隶封云国公钱𢎞仪钱𢎞仪文穆王元瓘第十一子工草书善弈碁皆及上品钱𢎞仰钱𢎞仰文穆王第十三子通儒术尤精书法累官台州刺史显徳五年卒谥成显钱昭序钱昭序字着明台州刺史仰子好学喜聚书书多亲写东汉髙君陈髙君陈李克用题名在北岳庙中其下小字云天㑹十二年尚书都官员外郎知曲阳县事髙君陈摹刋刘守清王廷誉刘守清王廷誉天龙寺千佛楼碑李恽撰刘守清行书王廷誉篆额广运二年立在太原县张徐州张徐州者失其名官徐州故以为称业儒学喜翰墨志趣旷达作行书亦自不凡笔力清劲势若削玉孙昭祚孙昭祚亡其系中书堂吏也习翰墨尤长欧阳询行书法尝用其体书千文传于世苏武功苏武功莒人以官称工篆端劲方穏矩模李阳冰薛存贵薛存贵史失其传喜作草书有晋宋间风度所书虽出于一手而变态百出或妍或丑其温润足绳墨处便类献之而刚劲乏娬媚处则李煜金错刀之俦侣也杨永符杨永符五代人能草书自号手怒御定佩文斋书画谱卷三十一御定佩文斋书画谱卷三十二目録钦定四库全书御定佩文斋书画谱目録第三十二卷书家传十一宋赵普曹彬徐铉陶谷张铸卢斌郭廷谓郭从义崔颂吴元辅韩浦吴淑吴遵路范宗杰刘温叟宗翼骆文蔚王正己皇甫俨袁正己尹熈古张仁愿孙崇望孙思皓钱儇李建中秦玠李宗易苏易简苏耆张齐贤杨亿刘筠姚铉宋贻序赵镕李穆赵安仁郑文寳李宗讷李宗谔李居简句中正句希仲王着葛湍王惟恭郭忠恕钱惟治钱惟演钱易钱昆钱昱李无惑髙绅申草张秉孙景璠许自言张振白崇矩何润之邢守元黄识章得象向敏中毕士安陈尧佐陈尧叟陈尧咨鲁宗道宋湜晁迥蒋堂查道薛映李行简王嗣宗陈靖周起周越周延隽石延年钱熈梁鼎赵德钧赵惟和种放林逋曹汝弼彭太素赵宗万张维郭咸朱严沈文旭刘太初郑世卿白宪吴郢杨昭度卢经杜衍晏殊宋绶韩琦范仲淹富弼王曽吕夷简文彦博王举正龎籍杨畋陈执中薛奎贾昌朝欧阳脩包拯宋庠宋祁叶清臣王随胡宿张观刘居正王砺王洙王尧臣石介胡瑗邵餗邵必唐异胡恢邵雍苏舜钦苏舜元陆经钱明逸江休复梅尧臣苏洵雷简夫唐询唐诏陈汉卿张先刁约张汝士王顾薛良孺章友直杨南仲张次立元居中范文度赵世融司马寻髙继宣凌叔华黄茂先叚少连杜叔元董储张伯玉慎东美李唐卿黄公孝仲翼孟应之赵克继赵克己赵叔韶赵克修赵宗望李端懿李玮颜褒于正封徐易张中乐钱贻范蔡仍许归雷宪黄通夏竦卷三十二钦定四库全书御定佩文斋书画谱卷三十二书家传十一宋赵普赵普字则平幽州蓟人徙河南洛阳太祖受禅以佐命功授谏议大夫充枢密直学士干德中为门下侍郎平章事集贤殿大学士加右仆射淳化中封魏国公谥忠献真宗追封韩王忠献王家问指撝审细字画谨严曹彬曹彬字国华真定灵夀人干德初神武将军拜枢密使检校太尉忠武军节度使太宗即位同平章事封鲁国公谥武惠赠韩王颜鲁公送裴将军诗䟦尾曹武惠王书笔意可观徐铉徐铉字鼎臣扬州广陵人十歳能属文仕南唐李昇父子随李煜入觐太祖命为率更令太平兴国初直学士院从征太原军中书诏填委铉援笔无滞迁左散骑常侍铉精小学好李氏小篆臻其妙隶书亦工尝受诏与句中正葛湍王惟恭等同校说文铉与弟锴皆能八分小篆在江南以文翰知名号二徐徐铉精于字学盖自阳氷之后篆法中絶而铉于危乱之间能存其法归遇真主字学复兴其为功岂浅哉初虽患骨力歉阳氷然其精熟竒絶㸃画皆有法及入朝见峄山摹本自谓得师于天人之际捜求旧迹焚掷略尽较其所得可以及妙铉深得小篆法有篆千文刻石南昌陶谷陶谷字秀寔邠州新平人本姓唐避晋祖讳改焉起家校书郎宋初为礼部尚书翰林承㫖强记嗜学博通经史诸子佛老咸所緫覧多蓄法书名画善隶书张铸张铸字司化河南洛阳人梁贞明三年举进士歴仕后唐晋周官至秘书监判光禄寺宋初加检校刑部尚书羙姿仪善笔札老能灯下细书如蝇头由晋以来天地宗庙及上徽号封拜王公册文皆诏铸书之卢斌卢斌开封人以笔札事晋邸太祖即位补殿直累官左仆射郭廷谓郭廷谓字信臣徐州彭城人幼好学工书善骑射宋初从征上党歴官静江军节度观察留后郭从义郭从义其先沙陀部人开寳中左金吾卫上将军拜太子太师性重厚有谋略多技艺尤善飞白书崔颂崔颂字敦美河南偃师人周恭帝时諌议大夫宋初判国子监摄太仆好诙谐善笔札时称遒丽吴元辅吴元辅字正臣太原人雄武军节度使延祚子好学善笔札宋初授左骁卫将军澶州廵检累官至定州钤辖韩浦韩浦京兆长安人周显德初举进士开寳中歴司门郎中博学善持论详练台阁故事尤善笔札人多藏其尺牍吴淑吴淑字正仪润州丹阳人吴太子中允文正子幼俊爽以校书郎直内史归朝试学士院大理评事至道二年迁职方员外郎善笔札好篆籀撰说文互义三卷吴遵路吴遵路字安道淑子第进士官殿中丞章献太后称制条奏切直出知常州召修起居注除天章阁待制迁龙图阁直学士幼聪敏博学知大体寡言笑善笔札江南李主及二徐传二王拨镫笔法中朝士人吴遵路待诏尹希古悉得之范宗杰范宗杰传拨镫笔法于吴遵路刘温叟刘温叟字永龄河南洛阳人七歳能属文善楷隶建隆中拜御史中丞宗翼宗翼蔡州上蔡人好学彊记经史一见即能黙冩欧阳虞栁书皆得其楷法骆文蔚骆文蔚重修中岳庙记干德二年乡贡进士骆文蔚撰并书痩朴有骨略似欧阳率更王正己王正己嵩山㑹善寺重修佛殿碑开寳五年前摄大理评事王正己书皇甫俨皇甫俨宋篆书千字文序陶谷撰皇甫俨书僧梦英篆书千字文序书出皇甫俨手可谓升率更之堂袁正己袁正己汝南人善书宋摩利攴天经并隂符经书者汝南袁正己习欧阳更法隶书方劲非嘉祐后人所及尹熈古尹熈古官翰林待诏工篆得拨镫法所书为一时之絶宋真宗东封碑颂天贶殿碑天齐仁圣帝碑皆待诏尹熈古书书法类圣敎序张仁愿张仁愿太祖时待诏宋修唐宪宗庙碑张仁愿书孙崇望孙崇望开寳时待诏修周康王庙碑黄逊浮撰孙崇望行书崇望运笔圆熟乃吴通微院体之遗卫州刺史郭公屏盗碑杜韡撰孙崇望正书孙思皓孙思皓国初孙妃弟学欧本朝无人过也钱儇钱儇字智仁文穆王元瓘子建隆初领彰武节度书画皆入能品李建中李建中字得中其先京兆人祖稠避地入蜀建中幼好学太平兴国八年进士甲科景德中进金部员外郎性简静恬于荣利前后三求掌西京留司御史台爱洛中风土就搆园池号曰静居好吟咏每游山水多留题自称巖夫民伯加工部郎中善书札行笔尤工多搆新体草隶篆籀八分亦妙人多摹习争取以为楷法尝手冩郭忠恕汗简集皆科斗文字有诏嘉奖建中恬于进取求掌西京留司御史至今谓之李西台草隶篆籀八分皆工真行尤精李西台书学张从申李建中善古文八分行书尝得古文孝经研翫临学遂尽其势秦玠李宗易秦玠官兵部李宗易官祠部皆学于西台各有师法苏易简苏易简字太简梓州铜山人少聪悟好学风度竒秀才思敏赡太平兴国五年举进士擢冠甲科充翰林学士迁给事中参知政事雅善笔札着文房四谱续翰林志苏许公书无愧杨法华苏耆苏耆易简子为工部郎中直集贤院王内史二帖上有苏耆题字张齐贤张齐贤曹州冤句人字师亮太祖幸西都齐贤以布衣献䇿马前太祖还语太宗曰张齐贤异时可辅汝为相也擢进士通判衡州淳化二年参知政事数月同中书门下平章事真宗即位拜右仆射谥文定张文定擅豪翰其蹟杂见羣玉堂法帖中杨亿杨亿字大年建州浦城人七歳能属文雍熙初年十一太宗闻其名诏送阙下即授秘书省正字特赐袍笏景德三年为翰林学士天性颖悟自幼及终不离翰墨善细字起草一幅数千言不加㸃窜杨文公善小楷刘筠刘筠字子仪大名人举进士为馆陶县尉还㑹诏知制诰杨亿试选人校太清楼书擢筠第一累官龙图阁直学士刘子仪好学有文善笔札姚铉姚铉字寳之庐州合肥人太平兴国八年进士甲科淳化五年直史馆歴右正言右司諌河东转运使加起居舎人文词敏丽善笔札宋贻序宋贻序幽州蓟人为赞善大夫尝预修册府元龟笔札遒劲官至殿中丞赵镕赵镕字化钧沧州乐陵人事太宗于藩邸即位补东头供奉官累迁宣徽院使同知枢密事少渉猎文史美书翰多蓄古书画李穆李穆字孟雍开封府武阳人幼能属文有至行周显德初以进士为郢汝二州从事太平兴国中拜左谏议大夫参知政事善篆隶文工画赵安仁赵安仁字乐道河南洛阳人幼时执笔能大字雍熈二年登进士第补梓州𣙜盐院判官㑹国子监刻五经正义板本以安仁善楷书遂奏留书之直集贤院王侯内戚家多以铭诔为託歴官御史中丞谥文定梁景不善书毎起草必用蜀牋赵安仁善书必用旧纸人号二背郑文寳郑文寳字仲贤太平兴国八年登进士第累官兵部员外郎能为诗善篆书工鼓琴郑仲贤师徐骑省铉小篆尝篆千文以示铉其字学不出一中指之甲骑省尝曰篆难于小而易于大郑子小篆李阳氷不及若大篆可兼尔李宗讷李宗讷字大辨深州饶阳人司徒文正公昉子以䕃补太庙斋郎吏部拟授秘书省正字上命擢国子监丞盖上居藩邸时毎有篇咏令昉属和前后数百章皆宗讷缮冩上爱其楷丽问知为宗讷所书故有是命后累迁至比部郎中李宗谔李宗谔字昌武宗讷弟由乡举第进士授校书郎景德中为翰林学士迁諌议大夫风流儒雅工隶书昌武笔画遒峻盖欲自成一家本朝公卿悉学钟王至李宗谔主文既乆士子始皆学其书肥褊朴拙以投其好用取科第自是惟趋时贵书矣李居简李居简善草太宗甚爱之以賛善大夫直御书院是时禁林诏命笔体丕变粲然可观逺追唐室句中正句中正字坦然益州华阳人孟昶时举进士及第精于字学古文篆隶行草无不工太平兴国二年献八体书召授着作佐郎详定篇韵与徐铉重校定说文模印颁行太宗神主及献寳篆文皆诏中正书之尝以大小篆八分三体书孝经摹石咸平三年表上之真宗召见便殿赐金紫句希仲句希仲字衮臣景德六年以开封浚仪进士起家其后除于中书分司西京通训诂工篆隶书能传其父学王着王着字知微唐相方庆之后伪蜀明经及第赴阙授隆平主簿善攻书笔迹甚媚颇有家法太宗委以详定篇韵尝令中使王仁睿持御札示着着曰未尽善也太宗临学益勤又以示着着对如前仁睿诘其故着曰帝王始攻书或骤称善则不复留心矣乆之复以示着着曰功已至矣非臣所能及端拱初加殿中侍御史太宗购古今书使王着辨精觕定为法帖十卷葛湍葛湍江东人为侍书善篆吕文仲充翰林侍读寓直御书院与侍书王着更宿时书学葛湍亦直禁中太宗暇日毎从容问文仲以书史着以笔法湍以字学王惟恭王惟恭工篆尝与徐铉等校定説文郭忠恕郭忠恕字恕先河南洛阳人七歳能诵书属文举童子及第尤工篆籀周广顺中召为宗正丞兼国子书学博士太宗即位授国子监主簿令刋定歴代字书着佩觿集三卷郭忠恕富有文学尤工篆隶尝有人于龙山得鸟迹篆忠恕一见辄诵如宿习郭忠恕世人但知小篆而不知其楷法尤精忠恕有小字说文字源行于世汉重修髙祖庙碑郭忠恕八分书字画颇软弱余家有忠恕八分懐嵩楼记墨蹟乃其暮年所书笔力老劲非此碑之比宋三体隂符经郭忠恕书忠恕篆法匹徐铉而诮英公正书有信本皇甫碑法又工小楷钱惟治钱惟治字和世废王倧长子幼好读书干德四年授宁逺军节度太宗嗣位进检校太尉善草隶尤好二王书尝曰心能御手手能御笔则法在其中矣家藏书帖图书甚衆太宗谓近臣曰钱俶儿姪多工草书因命翰林书学贺丕显诣其第徧取视之曰诸钱皆效浙僧亚栖之迹故笔力软弱独惟治为工耳惟治尝以钟繇王羲之唐𤣥宗墨蹟凡七轴为献优诏褒答惟治书迹多为人藏秘晩年虽病废犹或挥翰真宗尝语惟演曰朕知惟治工书然以疾不欲遣使徃取为求数幅进来翌日写圣制诗数十章以献赐白金千两钱惟演钱惟演字希圣吴越王俶之子也博学能文辞召试学士院以笏起草立就真宗称善累官平章事崇信军节度使谥曰思改谥曰文僖于书无所不读家储文籍侔秘府着金坡遗事飞白书叙録钱文僖书帖平平钱易钱易字希白嗣吴越王倧子年十七举进士试崇政殿三篇日未中而就累迁左司郎中翰林学士才学赡敏过人又善寻尺大书行草希白作字自有江左风味故长沙法帖比淳化待诏所摹为胜世有绛帖潭帖临江帖三书惟潭帖为胜以钱希白所临本也希白于字画得佳䖏故于二王书尤䆳钱希白字竒古可喜钱昆钱昆字裕之易兄举进士能诗善草隶书累官右谏议大夫祕书监钱裕之善草隶都近李西台但未老耳钱昱钱昱字就之忠献王佐长子秀州刺史从俶入朝授白州刺史改秘书监尝以钟王墨迹八卷为献有诏褒羙至道中为郢中团练使善笔札工尺牍太祖尝取观赏之赐御书金花扇及急就章李无惑李无惑同安人善小篆为翰林待诏盖斯公阳氷之后未见其比其劲健端好又过于阳氷士大夫家藏之以为寳髙绅申革髙绅申革皆江东人善篆张秉张秉字孟节太平兴国中试进士仪状丰丽属辞敏速羙书翰太宗嘉之擢置第二累官枢密直学士知并州孙景璠孙景璠杭州水军篆千字文为五十余体太平兴国八年以献太宗善之诏取去黥文隶御书院宰相宋琪请授以官秩太宗曰爵禄非所惜也顾此人面痕尚在岂称冠带乎琪固言之乃授国子书学博士许自言许自言太宗留心笔札即位之后募求许自言于公车张振张振太平兴国宫碑徐常侍文张振书白崇矩白崇矩宋修夫子庙碑太平兴国八年吕蒙正撰白崇矩书何润之何润之华严寺文殊阁碑英公为记何润之书邢守元邢守元宋北岳安天圣帝碑陈彭年撰邢守元书黄识黄识宋重修南岳司天王碑翰林学士苏易简奉勅撰待诏黄识篆碑隂有楷书章得象章得象字希言家浦城好学羙姿表进士及第为大理评事真宗东封泰山以殿中丞签书兖州观察判官累迁中书门下平章事集贤殿大学士庆歴五年封郇国公谥文宪皇祐中改谥文简章文简公楷法尤妙足以见前人笃实谨厚之余风也向敏中向敏中字常之开封人太平兴国五年进士咸平初兵部侍郎参知政事四年同平章事充集贤殿大学士兼秘书监敏中工笔札其蹟杂见曽宏父凤墅续法帖中毕士安毕士安字仁叟代州云中人干德四年举进士邠帅杨延璋辟幕府掌书奏真宗登位拜工部侍郎枢密直学士景德初拜平章事谥文简羙风采善谈吐年耆目眊读书不辍手自雠校或亲缮写又精意词翰王禹偁谪官觧梁收得令狐补阙毛诗音义乃㑹昌三年所写数行残缺后人添之其笔迹乃工部毕侍郎所补也因作诗云偶收毛郑古诗义认得欧虞旧笔踪淳化祖石帖后有毕丞相士安黄字书子孙保享等语百余字陈尧佐陈尧佐字希元阆州阆中人进士及第以太子太师致仕赠司空兼侍中谥文惠善古隶八分为方丈字笔力端劲老犹不衰尤工诗号知余子陈文惠公善八分书变古之法自成一家虽㸃画肥重笔力劲健能为文字谓之堆墨八分凡天下名山胜䖏碑刻题榜多公亲迹世或效之而莫能及也陈文惠喜堆墨书游长安佛寺题名从者误侧砚污鞋公性急遂窒笔于其鼻客笑失声陈尧叟陈尧叟字唐夫觧褐光禄寺丞大中祥符初东封以尧叟善草隶诏写途中御制歌诗刻石五年以戸部尚书检校太傅同平章事充枢密使赠侍中谥文忠陈尧咨陈尧咨字嘉谟举进士第一授将作监丞累迁武信军节度使赠太尉谥康肃工隶书鲁宗道鲁宗道字贯之亳州谯人举进士天禧元年为右正言真宗书殿壁曰鲁直仁宗即位拜右諌议大夫参知政事赠兵部尚书谥简肃刘克庄跋鲁简肃帖云鲁公以彊諌直节名而诗律笔法精妙如此世所未知也宋湜宋湜字持正京兆长安人太平兴国五年进士咸平中官枢密副使谥忠定好学羙文词笔法遒媚书帖之出人多传傚晁迥晁迥字明逺澶州清丰人徙家彭门举进士为大理评事真宗即位擢右正言直史馆进翰林学士拜工部尚书仁宗即位以太子少保致仕谥文元晁文元书法楷正为时推重蒋堂蒋堂字希鲁常州宜兴人擢进士为楚州团练推官满歳吏部引对真宗覧所试判善之特授大理寺丞累迁枢密直学士庆歴初徙河中府又徙杭州苏州以尚书礼部侍郎致仕魏了翁跋蒋希鲁密学帖云笔画劲直有法查道查道字湛然歙州休寕人未冠以词业称端拱初举进士髙第至道三年迁秘书丞大中祥符三年为龙图阁待制查道善隶篆道始习篆患其体势弱有敎以拨镫法仍双钩用笔经半年始习熟而篆体劲直薛映薛映字景阳家于蜀进士及第太宗召对为江南转运使知制诰真宗时拜工部尚书兼御史中丞仁宗时迁礼部谥文恭善笔札章奏尺牍下笔立成李行简李行简字易从同州冯翊人家贫刻志于学寒暑不易聚木叶学书笔法遒劲中进士第起家陇州司理参军累迁监察御史真宗知之擢龙图阁待制拜右谏议大夫集贤院学士干兴初改给事中王嗣宗王嗣宗字希阮汾州人开寳八年登进士甲科补秦州司宼参军太宗征河东召赴行在为职方郎中真宗时枢密副使为感德军节度使检校太尉谥景庄嗣宗好为文而札尤甚王嗣宗工习草书陈靖陈靖字道卿兴化军莆田人好学颇通古今授阳翟县主簿遣从子上书求入奏机略太宗异之为御史台推勘官真宗即位徙河南转运使累迁太常少卿集贤院学士拜左諌议大夫以秘书监致仕陈靖工笔札其蹟杂见凤墅续法帖中周起周起字万卿淄州邹平人举进士授将作监丞真宗时累拜礼部侍郎枢密副使谥安惠家藏书至万余卷能书起与其弟越皆以能书为世所称毎书辄为人取去周越周越字子发起弟亦能书集古今人书并所更体法为书苑十卷累官主客郎中周越草书精熟博学有法度而真行不及如俊士半酣容仪纵肆虽未可以语妙于能则优矣当天圣庆歴间以书显学者翕然宗尚之然终未有克成其业者也尝撰书苑屡求之不能致无以质疑云越书近世不甚贵重然于衆人中犹屹屹有立庸可轻哉周子发下笔沈着是古人法若是笔意姿媚似苏子瞻便觉行间茂宻去古人不逺矣何止独行于今代邪周延隽周延隽起子官太常少卿延隽落笔有古法真行草隶俱入能品能以翰墨世其家石延年石延年字曼卿先世幽州人家于宋城为文劲健于诗最工而善书累举进士不中真宗录二举进士以为三班奉职不得已就命歴光禄大理寺丞迁太子中允石曼卿工书笔画遒劲体兼颜栁余家得南唐澄心堂纸曼卿为余书筹笔驿诗诗曼卿所自爱号为三絶曼卿之笔颜筋桞骨散落人间寳为神物曼卿大字愈大愈竒曼卿正书入妙品尤喜题壁不择纸笔自然雄逸尝舣舟于泗州之龟山寺僧请题壁乃剧醉卷毡而书一挥而成使善书者虽累旬月搆思以为之亦不能及也钱熈钱熈字太雅泉州南安人雍熈初登甲科试中书迁殿中丞真宗即位迁右司諌好学善谈笑精笔札梁鼎梁鼎字凝正益州华阳人太平兴国八年进士甲科端拱初迁殿中丞通判歙州景德初知三班院判西京留司御史台好学工篆籀八分赵德钧赵德钧字子正秦王廷羙第五子性和雅善书翰好为篇什淳化初拜右武卫将军景德二年拜右监门卫大将军追封安乡侯赵惟和赵惟和太祖孙燕王德昭子雅好学为诗颇清丽工笔札优游典籍尝和御制诗上称其有理致上谓宰相王旦等曰惟和好文力学加之谨愿皇族之秀也録其藁二十二轴上亲制序藏于秘阁种放种放字眀逸河南洛阳人隠终南豹林谷之东眀峰种秫自酿号云溪醉侯多为歌诗自称退士咸平四年召对崇政殿授左司谏直昭文馆大中祥符四年拜工部侍郎黄庭坚䟦种大谏墨蹟云种明逸天下髙士郭有道之流軰也使其翰墨无以过人得其遗蹟犹可想其风度况笔精墨妙邪种放书迹有晋人风气林逋林逋字君复杭州钱塘人结庐西湖之孤山真宗赐粟帛既卒仁宗赐谥和靖先生逋善行书喜为词多竒句逋善行草书喜为诗其语孤峭澄澹而未尝自録其藁或谓曰先生何不録所着诗以传于后逋曰吾终志山林尚不欲取名于时况后世乎处士林逋工笔画善为诗林和靖笔意殊类李西台而清劲䖏尤妙林君复书法髙胜絶人予见之方病不药而愈方饥不食而饱林逋作径寸行书字方劲而气清曹汝弼曹汝弼字梦得休寕人以经术德义髙蹈州里攻篇什篆隶与林逋魏野交自号松罗山人彭太素彭太素行书等觉院记刻于真宗改元之歳当是时四家之书未行故犹有唐人行狎之势赵宗万赵宗万字仲囦山隂人筑室于照水坊畜一鹤号丹砂引以为侣足迹不及髙门祥符中诏举遗逸郡守荐之寻被召乃曰吾老矣不足以任事因献跛鼈传以自见且请自託于道家者流朝廷不夺其志即其家赐以羽服善八分草隶书张维张维字公言蜀人为沙门后反初尤善王书絶得懐素之骨世鲜能及之王嗣宗曽荐于今上召试御书院维自负其能少肯降下入院内环视诸人所书不觉微哂衆怒非排之止得隶祕阁为楷书不就景德末扈驾谒陵还经郑州从幸开元寺观新塔僧前揖言闻公深信内典愿为之碑因诺之后为撰碑维为真书一时之絶也维贫薄甚后寄死人家郭咸郭咸字建泉晋江人嗜学工文尤精草书篆隶登祥符二年进士累迁殿中侍御史改干州观察判官未㡬复除殿院出为闽宪朱严朱严文学余力尤工篆隶沈文旭沈文旭大中祥符间为太子右賛善大夫善大字刘太初刘太初中岳醮告文真宗御制翰林待诏朝奉郎行少府监主簿赐绯臣刘太初奉勅书并篆额刻于石幢八面在中岳庙峻极门外其书有唐人风致郑世卿郑世卿霍山中镇庙宋陈纲诗大中祥符五年岢岚军判官郑世卿书白宪白宪中岳中天崇圣帝碑铭大中祥符七年王曽奉勅撰翰林待诏朝奉大夫守太府少卿同正轻车都尉白宪奉勅书并篆额吴郢吴郢大相国寺碑铭咸平四年宋白撰吴郢书并篆额杨昭度杨昭度淮渎碑记大中祥符七年路振撰杨昭度书并篆额卢经卢经宋劝慎刑碑晁迥撰卢经书杜衍杜衍字世昌越州山隂人擢进士甲科仁宗时官集贤殿大学士太子太傅封祁国公善为诗正书行草皆有法谥正献正献公晚乃学草书遂为一代之絶清闲妙丽得晋人风气杜公以草书名家而其楷法清劲亦自可爱祁公暮年以草书为得意喜与壻苏舜钦论书年位虽重而尺牍必亲作韩琦尝以诗谢其书云因书乞得字数幅伯英筋骨羲之肤晏殊晏殊字同叔抚州临川人七歳能属文景德初张知白安抚江南以神童荐之帝召殊与进士千余人并试廷中殊神气不慑援笔立成帝嘉赏赐同进士出身为翰林学士庆歴中拜集贤殿大学士同平章事谥元献文章赡丽诗闲雅有情思元献为人真率词翰亦如其性元献擅豪翰其蹟杂见羣玉堂法帖中宋绶宋绶字公垂赵州平棘人年十五召试中书真宗爱其文聼于秘阁读书大中祥符元年赐同进士出身仁宗时为兵部尚书参知政事谥宣献绶笔札精妙帝多取其书字藏禁中公垂特工笔法本朝以来言书者称李西台与公垂云宋宣献用徐季海摆落右军父子规模自成一家宋常山公书法森严寔传钟张古学天圣五年十一月上亲篆慈孝寺碑额夏竦撰文宋绶书宋宣献公作参政倾朝学之号曰朝体韩琦韩琦字稚圭相州安阳人风骨秀异弱冠举进士授将作监丞仁宗时与范仲淹富弼皆以天下人望同时登用拜枢宻使同中书门下平章事昭文馆大学士封仪国公进封卫国公谥忠献赠魏郡王忠献公少年贫时学书无纸庄门前有大石就其上学字晩即涤去遇烈日及小雨张敝繖自蔽率以为常韩魏公书骨力壮伟韩魏公工正书师颜鲁公颇露圭角魏公书法颜平原时露栁骨锋距四出令人不敢正视范仲淹范仲淹字希文苏州吴县人举进士第天圣中通判陈州仁宗召为右司谏拜天章阁待制枢宻直学士参知政事谥文正范文正公书落笔痛快沈着极近晋宋人书苏才翁笔法妙天下惟称文正公书与乐毅论同法盖文正钩指囬腕皆优入古人法度书伯夷颂极得前人笔意富弼富弼字彦国河南人少笃学有大度范仲淹竒之曰王佐才也仁宗复制科举茂才异等庆歴二年为知制诰拜枢宻副使至和二年同中书门下平章事拜司空封韩国公谥文忠弼擅豪翰其蹟杂见羣玉堂法帖中王曽王曽字孝先青州益都人咸平中由乡贡试礼部廷对皆第一杨亿见其赋叹曰王佐噐也通判济州召试学士院授秘书省着作郎景徳初知制诰迁尚书礼部侍郎参知政事仁宗景祐中拜右仆射门下侍郎平章事集贤殿大学士封沂国公谥文正沂公书画皆合格吕夷简吕夷简字坦夫夀州人进士及第补绛州军事推官祥符中试才识兼茂明于体用科仁宗即位进右谏议大夫同中书门下平章事尚书右仆射封申国公徙许国公谥文靖夷简工笔札其蹟见凤墅法帖中文彦博文彦博字寛夫汾州介休人及进士第为侍御史仁宗嘉之拜枢宻副使同中书门下平章事封潞国公元祐初平章军国重事年九十二谥忠烈逮事四朝任将相五十年黄庭坚曰余尝谓潞公云公书极似苏灵芝公曰灵芝墨猪耳盖不肯与灵芝争长今观到洛为儿子赴许昌帖笔势清劲真不愧古人潞公翰墨飞动使人望而畏之文潞公书风格英爽王举正王举正字伯仲镇定人以䕃补秘书省校书郎进士及第知伊阙任丘县馆阁校勘皇祐中除观文殿学士礼部尚书知河南府入兼翰林侍读学士以太子少傅致仕赠太子太保谥安简观文学士尚书王公伯中清德之老也以书名当世龎籍龎籍字醇之单州武城人及进士第为黄州司理参军景祐三年为侍御史累进中书门下平章事昭文馆大学士封颍国公谥庄敏籍工笔札其蹟杂见凤墅续法帖中杨畋杨畋字乐道进士及第授秘书省校书郎庆歴三年擢殿中丞仁宗赐对除起居舍人知谏院嘉祐三年进龙图阁直学士杨畋勤隶学陈执中陈执中字昭誉以父恕任知梧州上复古要道三篇真宗异而召之擢右正言仁宗时参知政事同中书门下平章事封岐国公谥曰恭帝篆其墓碑曰褒忠之碑范文正公伯夷颂跋有陈执中书华岳宋陈执中题名在碑隂韩赏文之下薛奎薛奎字宿艺绛州正平人举进士仁宗时为龙图阁学士参知政事迁尚书礼部侍郎谥简肃薛简肃公诗并书偶得于家人箧中因标轴而藏之贾昌朝贾昌朝字子明真定获鹿人真宗祈谷南郊昌朝献颂道左召试赐同进士出身庆歴中同中书门下平章事封魏国公谥文元范文正公伯夷颂跋有贾昌朝书欧阳脩欧阳脩字永叔庐陵人四歳而孤母郑诲之学家贫至以荻画地学书举进士试南宫第一庆歴三年知諌院嘉祐二年知贡举修唐书成拜礼部侍郎六年参知政事神宗即位改宣徽南院使太子少师致仕谥文忠始号醉翁晩号六一居士好古嗜学凡周汉以降金石遗文断编残简掇拾异同谓之集古録欧阳文忠公用尖笔干墨作方濶字神采秀发膏润无穷后人观之如见其清眸丰頬进趋晔如也欧阳公书笔势险劲字体新丽自成一家欧阳文忠书不极工然喜论古今书故晩年亦少进欧阳公作字如其为人外若优游中寔刚劲嘉祐八年奉勅篆受命寳治平三年奉勅篆皇帝尊号之寳宋孙明复墓碑欧阳修书包拯包拯字希仁庐州合肥人举进士仁宗时歴官天章阁待制龙图阁直学士知开封府拜枢宻副使谥孝肃包孝肃擅豪翰其蹟杂见羣玉堂法帖中宋庠宋庠字公序安州安陆人后徙开封之雍丘天圣初举进士第一初名郊皇祐中同中书门下平章事封莒国公英宗即位封郑国公谥元献宋丞相庠晚年尤精字学尝手挍郭忠恕佩觿三篇寳翫之周必大跋宋元献公表藁云元献公辞理精粹真行粲然宋祁宋祁字子京与兄庠同举进士人唿二宋以大小别之释褐复州军事判官景祐中为侍读学士兼龙图阁学士史馆修撰修唐书成进工部尚书拜翰林学士承㫖谥景文宋景文公自名其书铁线晁以道家有宋子京手书杜少陵诗一卷宋景文工笔札其蹟杂见凤墅续法帖中叶清臣叶清臣字道卿苏州长洲人天圣二年举进士授太常寺奉礼郎累迁太常丞进直史馆擢为起居舍人龙图阁学士皇祐元年为侍读学士知河阳赠左谏议大夫卞忠烈墓前华表宋龙图阁学士叶清臣书浄土禅寺石刻莲花经叶清臣书王随王随字子正河阳人明道中参知政事性喜佛慕唐裴休之为人仍学其书胡宿胡宿字武平常州晋陵人登第为扬子尉进集贤校理皇祐中迁翰林学士拜枢宻副使谥文恭宿工笔札其蹟杂见凤墅续法帖中张观张观字思正绛州綘县人中服勤辞学科授秘书省校书郎仁宗即位直史馆知制诰同知枢宻院事康定中观文殿学士拜左丞谥文孝平生书必为楷字无一行草如其为人仁宗飞白书清字赐观以赏其节张观平生未尝草书因为诗曰保心如止水为行见真书刘居正刘居正字安行乐夀人中天圣二年丙科官秘书丞好学敏文词书模范二王后兼採唐人用笔法有得其行草帖者至今犹藏弆以比李西台建中王砺王砺其先太原祁人迁应天宋城洙之父也赠太师中书令兼尚书令王洙曰先公素不习隶书初但微作八分皇祐中受诏书献穆公主碑李氏求以古隶写于是始作隶书既出人竞爱宋丞相曰近世人家桓楹之刻所未及也君谟亦云君隶字乃得汉世旧法仆所作但唐隶耳公受诏与君谟分写迩英阁二图公书无逸篇君谟真字书孝经既成上作飞白二轴荅之后又受诏分写集禧观诸殿榜公书奉福虚福殿二榜君模书神藻殿二榜公亦习古文小篆今上景祐徽号玉册宣献宋公受诏冩宋公不习篆公代书也公所书石隶字则献穆大长公主碑曹襄悼碑范文正碑晏元献碑伊先生隔山菴记正字则张少监墓志濠州四望亭诗庄生台诗宋宣献诗书额濠州四望亭南京御史台读易堂㐮州岘山亭临芳亭华严寺羊太傅庙西京敎忠积庆寺东都李氏闲燕堂来惊堂连亭箖箊亭刘氏芸华堂王洙王洙字原叔应天宋城人中甲科累擢翰林学士以兄子尧臣参知政事改侍读学士兼侍讲学士汎览传记至图纬方技隂阳五行算数音律诂训篆隶之学无所不通谥曰文王洙晚喜隶书尤得古法当时学者翕然宗尚而隶法复兴杨安国请书无逸篇于迩英阁后屏帝命蔡㐮书无逸王洙书孝经四章列置左右原叔博学通篆隶书王尧臣王尧臣字伯庸举进士第一累官参知政事吏部侍郎谥文安以文学进典内外制十余年为文词温丽苏耆家兰亭跋有王尧臣书石介石介字守道兖州奉符人进士及第歴郓州南京推官耕徂徕山下号徂徕先生入为国子监直讲擢太子中允直集贤院徂徕擅豪翰其蹟杂见羣玉堂法帖中胡瑗胡瑗字翼之泰州海陵人敎授湖州嘉祐初擢太子中允天章阁侍讲睢阳五老图后有胡瑗书邵餗邵餗丹阳人以篆显于天圣间范文正公作严子陵钓台记请之书曰先生篆髙出四海或能枉神笔于片石则严子陵之风复千百年未泯餗为之篆至今为竒观邵必邵必字不疑丹阳人举进士为上元主簿国子监立石经必善篆隶召充直讲修起居注编仁宗御集加龙图阁学士唐异唐异字子正隠士善书范文正尝称其与西台相左右胡恢胡恢金陵人华州推官尝篆大学石经恢善篆隶坐法失官十余年韩魏公琦当国恢献诗自达公怜之令篆石经因得复官茅山五云观记晏殊撰庆歴二年雷平胡恢书丹邵雍邵雍字尧夫河南人衍宓羲先天之㫖着书十余万言名其居曰安乐窝因自号安乐先生嘉祐诏求遗逸授将作监主簿复举逸士补颍州团练推官皆固辞乃受命竟称疾不之官赠秘书省着作郎元祐中赐谥康节康节少日喜作大字朱子跋邵康节检束二大字云康节先生自言大笔快意而其书迹谨严如此岂从心所欲不踰矩者邪康节先生心声正大可以铭盘心画遒劲可以贯准康节工笔札其蹟杂见凤墅续法帖中苏舜钦苏舜钦字子羙易简孙耆子以父任补太庙斋郎调荥阳县尉寻举进士改光禄寺主簿知长垣县迁大理评事范仲淹荐其才召试为集贤校理既放废寓于吴中二年得湖州长史卒舜钦在苏州作沧浪亭益读书时发愤懑于歌诗其体豪放善草书每酣酒落笔争为人所传舜钦工行楷草书皆入妙品子羙许公之孙自有家法草圣可亚张长史本朝草圣知名者苏舜元舜元之书不逮舜钦二蘓皆工草隶而舜钦先得名子羙喜行草书短章醉墨为人所传子羙于蜀绫纸上楷写字极端劲可爱苏舜元苏舜元字才翁为人精悍任气节歌诗亦豪健尤善草书舜钦不能及官至尚书度支员外郎三司度支判官才翁善草隶藏书数千卷皆手自雠校舜元善篆隶才翁书字清劲老健实过子羙二苏草圣独歩本朝裕陵絶重才翁书得子羙书辄弃去书家谓才翁笔简惟简故妙陆经陆经字子履越人官集贤殿修撰善真行书当时与苏舜钦为軰流而笔法亦同前軰髙文必求经书经之石刻殆遍天下欧阳脩思颍诸诗得经书方喜多作正书以规矩自窘钱明逸钱明逸字子飞易子繇殿中丞䇿制科转太常博士累官端明殿学士谥修懿钱子飞作字犹有父风江休复江休复字隣几开封陈留人进士起家举书判拔萃累迁尚书刑部郎中善隶书梅尧臣梅尧臣字圣俞宣州宣城人䕃为河南主簿召试赐进士出身为国子监直讲累迁尚书都官员外郎海州栁陈甫四贤尺牍一卷司马君实梅圣俞王介甫王晋卿蹟并佳苏洵苏洵字明允睂州睂山人至和嘉祐间与二子轼辙至京师除秘书省校书郎为霸州文安县主簿老泉工书法气韵有余蜀人不能书元祐间轼以字画名世其寔滥觞于洵老泉书懐素诗并倣其草法雷简夫雷简夫字太简同州郃阳人康定中杜衍荐之以校书郎签书秦州观察判官张方平荐知雅州累迁尚书职方员外郎简夫善真行书守雅州闻江声以悟笔法迹甚峻快蜀中珍之简夫少年时学王右军乐毅论钟东亭贺平贼表欧阳率更醴泉铭褚河南圣敎序魏庶子郭知运碑颜太师家庙碑后又见颜行书马病帖乞米帖苦爱重之但自恨未及其自然近刺雅安昼卧郡阁因闻平羌江瀑涨声想其波涛番番迅驶掀搕髙下蹙逐奔去之状无物可寄其情遽起作书则中心之想出笔下矣唐询唐询字彦猷杭州钱塘人龙图阁待制肃子天圣中赐进士及第累迁右谏议大夫唐彦猷得欧阳率更书数行精思学之遂以书名天下唐彦猷笔迹遒媚颇学欧行书非精纸佳笔不妄书也唐诏唐诏字彦范询弟文章气格髙简䟽秀亦善书陈汉卿陈汉卿字师黯阆中人用叔祖尧咨䕃累迁尚书虞部员外郎好学喜为歌诗至于射艺书法医药皆精妙尤好古书竒画每倾赀购之张先张先字子野开封人好学自力善笔札天圣二年举进士歴官秘书丞刁约刁约字景纯丹徒人少卓越刻苦学问能文章始应举京师与欧阳永叔富彦国声誉相高下天圣二年登进士第不治产业賔客故人常满其门刁景纯善书张汝士张汝士字尧夫开封襄邑人钱文僖公守河南辟为府推官又辟司録工书喜为诗王顾王顾太原人欧阳脩河南府司録张尧夫墓表云尧夫明道二年卒葬洛阳北邙山下尹师鲁志其墓欧阳修为之铭得金谷古砖命太原王顾以丹为隶书纳于圹中薛良孺薛良孺字得之绛州正平人少育于叔父简肃公奎䕃为将作监主簿累迁国子博士工书章友直章友直建安人自放不羁不肯求选举皇祐中近臣言友直善篆与李斯阳氷相上下召友直友直即往经成除试将作监主簿不就章友直工玉箸字学与杨南仲篆石经于国子监太常少卿元居中出领宿州喜其书摹诸石以广其传友直既以书名世家人女子莫不知笔法自李斯篆法亡而得一阳氷阳氷后得一徐铉友直在铉之门其犹游夏欤杨南仲杨南仲工篆书嘉祐中与章友直篆石经于国子监甚有法度张次立张次立官至殿中丞嘉祐中诏同篆国子石经元居中元居中为太常少卿知宿州东吴多其篆迹范文度范文度能书蔡君谟称之欧阳脩跋范文度模本兰亭序云范君所书在余集録实为难得也范文度所书兰亭不相类然舍其形似而得右军用笔之意真善学栁下惠者赵世融赵世融字仲源官至检校国子祭酒天水郡开国侯喜为诗工书至和二年卒追封博平侯司马寻司马寻庆歴中知利州其迹亦倣子发司马寻善倣越书观者不复别真赝髙继宣髙继宣字舜举燕人幼善骑射颇工笔札知读书以恩补西头供奉官累迁睂州防御使凌叔华凌叔华郎中博雅君子也蔡君谟吴春卿皆师之素称翰墨之妙黄茂先黄茂先字寳之作宫邸敎官大字豪劲所谓江南黄茂先江北段少连者也段少连段少连字希逸开封人试秘书省校书郎累迁龙图阁直学士段少连善大字杜叔元杜叔元字君懿善书学李建中法为宣州通判梅尧臣送杜君懿通判宣州诗云京兆外郎称善书当时相与集江都日书藤纸争持去长钩细画如珊瑚董储董储郎中宻州安丘人能诗有名寳元庆歴间其书尤工胜李西台张伯玉张伯玉字公达豪放嗜酒而为御史有直气为剧郡能击强染翰虽少媚态而老重不拘窘亦可尚已慎东羙慎东羙字伯筠钱塘人狂纵不就规矩有文辨书得笔法不偶俗好而老逸如其为人人甚髙之王令赠东羙诗云人传书染莫对当破卵惊出鸾凤翔间或老笔不肯屈铁索缚急蛟龙僵慎东羙书法老劲丹阳戴叔伦碑是其遗蹟李唐卿李唐卿至和中书待诏撰飞白三百㸃以进穷尽物象上佳之李唐卿篆千字文特竒巧圜方不失而飞扬自如一时絶艺也黄公孝黄公孝仁宗朝官至太常博士有诗名书师王右军仲翼仲翼仁宗时工草隶颇有时誉孟应之孟应之官御书院祗候天圣三年奉㫖书太后受上清箓记并篆额今在茅山赵克继赵克继秦王廷羙之曽孙善楷书尤工篆隶宗正荐之仁宗亲临试及令临蔡邕古文法写论语诗书复诏与朝士分隶石经帝曰李阳氷唐室之秀今克继朕之阳氷也训子弟力学一门登儒科者十有二人尝进所集广韵字源帝称善藏之祕阁元祐六年以定武军节度观察留后赠建国公谥章靖赵克己赵克己秦王廷羙之曽孙晓音律尝作雅乐图乐曲以献侍宴太清楼进所学虞世南书赐噐加等终右千牛卫大将军赵叔韶赵叔韶字君和克己子庆歴六年与诸宗子帝前临真宗御书选第一皇祐初召试学士院中等赐进士及第仁宗曰宗子好学者颇多独尔以文章第进士前此盖未有也出九经赐之终和州防御使赵克修赵克修字子庄仁宗御太清楼召宗室试书以克修为善终成州团练使赵宗望赵宗望字子国恭宪王孙越文惠王无子仁宗以宗望为之后终右武卫大将军舒州防御使赠髙宻郡公仁宗尝御延和殿试宗子书以宗望为第一又尝献所为文赐国子监书及以涂金纹罗御书好学乐善四字赐之即所居建御书阁帝为题其榜李端懿李端懿字元伯开封人驸马都尉和文公遵勗子母齐国大长公主太宗之女真宗之妹喜为诗工书画隂阳医术星经地理无所不通七歳为如京副使累拜镇潼军节度观察留后李玮李玮陇西郡王用和子选尚兖国公主积官濮州团练使至建武军节度使检校太师李公炤善章草飞白散隶颜褒颜褒自号唯菴䆳于经学词藻丰赡书法尤精于正封于正封善正书酷类颜真卿所书碑字势雄拔如蛟螭虎豹盘拏后先精神为之飞动徐易徐易海州人能篆隶张中乐张中乐梅尧臣观张中乐书大字诗云芝旭驰名世有孙大书如晓过秋原钱贻范钱贻范重修北岳庙碑皇祐二年韩琦篆并正书钱贻范篆额蔡仍蔡仍茅山上清大洞国师碑天圣七年云阳南郭陈辅造七闽西山蔡仍书并题额许归许归陈亮金华北山普济院记云吴越王建寺于巖麓曰九龙庆歴六年郡守关公命河南许归以毡笔书紫微巖三巨字鑱之石雷宪雷宪宋马端司马晋州待制哀辞嘉祐元年着作佐郎管勾河东路机宜文字雷宪书小石刻在夏县司马公祠堂西馆中黄通黄通嵩阳石柱题名嘉祐己亥黄通介夫书夏竦夏竦字子乔江州德安人眀敏好学自经史百家隂阳律歴外至佛老之书无不通晓为文章典雅藻丽举贤良方正擢光禄寺丞累官平章事谥文庄竦以文学起家多识古文学竒字至夜以指画肤御定佩文斋书画谱卷三十二御定佩文斋书画谱卷三十三目録钦定四库全书御定佩文斋书画谱目録第三十三卷书家传十二宋蔡襄蔡懋刘泽刘敞滕元发王广渊王临时君卿岑宗旦苏大雅王珪唐介宋敏求赵抃冯京韩绛韩维韩缜王安石曽巩曽肇曽布曽宰邵亢沈括沈辽蔡仲逺钱公辅李大临陈襄周敦颐张载文同张唐英王子韶张友正唐垧葛藴李骘王珦吕权王寿卿陈晞毕仲询李孝扬王盛王绅钟离景伯王棣罗逊宋嘉言吕惠卿吕升卿吴中复王顺任广杨蟠昆深之司马光吕公着范祖禹刘安世范纯仁范纯粹刘挚程颢程颐吕大防吕大临胡宗愈苏颂李东李常刘攽苏轼苏辙苏迈苏过黄庭坚黄大临黄幼安黄乘黄知命黄正叔髙荷石苍舒王正甫孔文仲晁端有晁端中晁补之晁叔与秦观张耒陈知和钱勰李昭玘杨杰王巩范子奇范中潜朱长文刘泾李元直苏沂王诜鲜于侁贺铸徐积颜复刘焘郑惇方程之才柳瑾柳闳李彭李康年杜庭之孙朴赵汝霖葛苇髙述潘岐葛珣杜介朱和叔文勋张乂祖马中玉洪刍丘敬和陈恬王蕃周寿张载熙张举吴元瑜安宜之王希廖正一苏定武宋傅吕彦直卷三十三钦定四库全书御定佩文斋书画谱卷三十三书家传十二宋蔡襄蔡襄字君谟兴化仙游人举进士爲西京留守推官庆歴三年知谏院英宗时拜端明殿学士知杭州赠吏部侍郎襄工于书爲当时第一仁宗尤爱之制元舅陇西王碑文命书之及令书温成后父碑则曰此待诏职耳不奉诏干道中赐谥忠惠君谟眞行草皆优入妙品笃好博学冠卓一时少务刚劲有气势晩归于淳淡婉美然颇自惜重不轻爲书与人苏子美兄弟后君谟书独歩当世笔有师法行书第一小楷第二草书第三就其所长求其所短大字爲少踈也君谟眞行草隶无不如意其遗力余意变爲飞白可爱而不可学近岁书以君谟爲第一而论者或不然殆未易与不知者言也蔡君谟行书简札甚秀丽作草自云得苏才翁屋漏法古人以散笔作隶书谓之散隶近岁蔡君谟又以散笔作草书谓之散草或曰飞草其法皆生于飞白亦自成一家君谟作飞草尽风云龙蛇之变蔡忠惠公大字端重沉着宜爲夲朝法书第一洛阳桥记与吐谷浑词皆大书之冠冕也君谟始学周越书其变体出于颜平原书学自汉蔡邕至唐崔纾皆亲相授受惟蔡襄毅然独起可谓间世豪杰之士蔡忠惠公书昼锦堂记每一字书数字择其合作者存之名爲百衲碑蔡懋蔡懋字子坚襄子为㑹昌尉赠朝散大夫工字画论者谓其得君谟用笔之妙刘泽刘泽闽人善大字尝书万安桥三字在海石上径三尺许有隼尾存筋之法时蔡襄造桥不自书泽书之刘敞刘敞字原父临江新喻人举庆厯进士廷试第一擢知制诰拜翰林院学士侍英宗讲读改集贤院学士学问渊博尝得先秦彞鼎铭识竒奥皆案而读之因以考知三代制度刘原父弡仲铭以隶写之滕元发滕元发初名甫改字爲名字达道东阳人举进士授大理评事通判湖州召试爲集贤校理修起居注英宗书其姓名藏禁中累官龙图阁直学士谥章敏滕元发尺牍流便元发擅豪翰其蹟杂见羣玉堂法帖中王广渊王广渊字才叔大名成安人庆歴中进士英宗时龙图阁直学士广㣲师宋绶作小字有法英宗尝令书钦明殿屏王才叔兄弟皆喜作大字魁梧壅肿以笔力豪健爲主范中济中潜其季孟也当治平之元才叔字价千金蔡君谟书不直一钱王才叔书以婉美称王临王临字大观广渊弟起进士签书雄州判官治平中累官宝文阁待制临小字师宋绶大字法石延年时君卿时君卿郑州人与王广渊爲中表善笔札爲颍邸书史裕陵以其有士风每与之言时王荆公贤誉翕然君卿数称道于上前宸心由是注意岑宗旦岑宗旦字子文开封人庆歴初以父遗表通籍璧门年十七弃官游东南山水间至和中仁祖复官之元丰初又以寻医自请尝取古善书者自汉迄唐凡十有一人爲论以评其书作字尤善行书规模㸃画当是苏舜钦之亚字画一出得之者争相贾售治平中英宗遣使谕旨令书十扇以进宗旦即书自爲十篇上之英宗嘉赏苏大雅苏大雅焦山苏大雅题名治平甲申石刻隶书王珪王珪字禹玉成都华阳人徙舒弱歳奇警出语惊人举进士甲科爲翰林学士嘉祐中帝宴宝文阁作飞白书分侍臣命珪识歳月姓名神宗时同中书门下平章事集贤殿大学士封岐国公谥曰文唐介唐介字子方江陵人擢第爲殿中侍御史直声动天下熙宁元年参知政事谥质肃子方擅豪翰其蹟杂见羣玉堂法帖中宋敏求宋敏求字次道宣献公绶子赐进士及第爲舘阁校勘王尧臣修唐书以敏求习唐事奏爲编脩官治平中知制诰神宗时加龙图阁直学士修两朝正史家藏书三万卷皆略诵习熟于朝廷典故士大夫疑议必就正焉公雅以善书称结字清劲得其家法奉诏书御制韩忠献公碑及当时公卿士人匄请题写被金石者多矣尝对延和上问宣献遗墨翌日奏七轴以献自公之亡未有继其书者敏求书法温厚清峻凡当时巨卿名碣必得敏求字方以爲荣赵抃赵抃字阅道衢州西安人进士及第爲殿中侍御史加龙图阁学士知成都神宗立召知谏院拜资政殿大学士以太子少保致仕谥清献资政殿大学士太子少保赵公诗清新律切笔迹劲丽萧然如其爲人赵清献擅豪翰其蹟杂见羣玉堂法帖中冯京冯京字当世鄂州江夏人举进士自乡举礼部至廷试皆第一仁宗拜龙图阁待制神宗立爲翰林学士知枢密院哲宗改宣徽南院使太子少师谥文简文氏停云馆第五卷有冯当世帖韩绛韩绛字子华开封雍丘人举进士甲科直集贤院仁宗时知制诰加端明殿大学士神宗立拜同中书门下平章事昭文舘大学士封康国公谥献肃范文正公伯夷颂跋有韩绛书韩维韩维字持国受䕃入官召试学士院欧阳修荐爲检讨英宗时知制诰神宗即位除龙图阁直学士熙宁二年迁翰林学士兼侍读加大学士元祐中拜门下侍郎绛维并擅豪翰其蹟杂见羣玉堂法帖中韩缜韩缜字玉汝登进士第签书南京判官元丰中累迁同知枢密进知院事哲宗立拜尚书右仆射兼中书侍郎以太子太保致仕谥荘简范文正公伯夷颂跋有韩缜书王安石王安石字介甫抚州临川人擢进士上第签书淮南判官召试馆职知制诰神宗即位召为翰林学士熙宁三年同中书门下平章事加尚书左仆射封舒国公改封荆绍圣中谥曰文追封舒王荆公书得无法之法然不可学王荆公书法竒古似晋宋间人笔墨半山庄台上多文公书文公学杨凝式人少知之荆公运笔如挿两翼凌轹于霜空鵰鹗之后王荆公书清劲峭拔飘飘不凡世谓之横风疾雨黄鲁直谓学王蒙米元章谓学杨凝式以余观之乃天然如此荆公作行字率多淡墨疾书未尝经意荆公书风神闲逸韵度清美安石学沈辽笔法得其清劲曽巩曽巩字子固建昌南丰人中嘉祐二年进士第调太平州司法参军召编校史馆书籍迁馆阁校勘集贤校理出通判越州徙明亳沧三州过阙神宗召见劳问甚宠遂留判三班院拜中书舍人翰林学士爲文章斟酌于司马迁韩愈一时工作文词者鲜能过也南丰遗墨简严静重如其爲文巩擅豪翰其蹟杂见羣玉堂法帖中曽肇曽肇字子开巩幼弟举进士调黄巖簿擢国子监直讲同知太常礼院神宗嘉之迁国史编修官爲神宗实録检讨元祐初擢起居舍人拜龙图阁直学士谥文昭文昭公字尝于长乐僧舍见之文昭公书如玉环拥尰自是太平人物曽布曽布字子宣南丰人年十三而孤学于兄巩同登第元丰末翰林学士迁户部尚书徽宗立拜右仆射谥文肃曽布学沈辽笔法得其眞楷文肃公书如髙丽使人抗浪甚有意气曽宰曽宰抚州南丰人巩弟嘉祐六年进士湘潭主簿湘潭公书如吴兴小儿形虽未成而骨体甚隽邵亢邵亢字兴宗丹阳人十歳日诵书五千言赋诗豪纵范仲淹举亢茂才异等熙宁中官枢密副使谥安简范仲淹伯夷颂跋有邵亢书沈括沈括字存中擢进士第编校昭文书籍考礼沿革爲书曰南郊式神宗称善迁太子中允龙图阁待制加龙图阁直学士元祐初以光禄少卿分司居润着笔谈传于世括擅豪翰其蹟杂见羣玉堂法帖中沈辽沈辽字叡达熙宁中以太常奉礼郎监杭州军资库徙池州筑室齐山上名曰云巢爲文雄竒峭丽尤长歌诗沈括云从弟辽喜学书尝曰书之神韵虽得于心然法度必资讲学沈辽少时学其家传师晩自云学子敬沈云巢妙于楷隶诸书备古今体寸墨尺纸落笔辄爲人争取蔡仲逺蔡仲逺朱长文云蔡仲逺沈叡达之徒皆彬彬可观钱公辅钱公辅字君倚常州武进人少从胡翼之学有名吴中第进士甲科累官天章阁待制苏轼跋钱君倚书遗敎经云钱公虽不学书然观其书知其挺然忠信礼义人也所书佛遗敎经刻石峭峙有不回之势李大临李大临字才元成都华阳人登进士第神宗擢知制诰天章阁待制成都李才元世以书鸣陈襄陈襄字述古福州侯官人举进士调浦城主簿神宗时知制诰以枢密直学士知通进银台司兼侍读判尚书都省赠给事中旣亡友人刘寻视其箧得手书累数十幅盈纸细书大抵皆民事也刘克庄跋陈述古帖云古灵公字不多见此帖姿媚如此可宝也周敦颐周敦颐字茂叔道州营道人元名敦实以舅郑向任爲分宁主簿熙宁初知郴州用赵抃及吕公着荐爲广东转运判官求知南康军家庐山莲花峰下谥元公封汝南伯濂溪先生帖遂宁傅氏藏张载张载字子厚长安人举进士爲祁州司法参军熙宁初知太常礼院世称爲横渠先生谥曰明封郿伯横渠先生帖屏山刘氏得之熹因借本摹刻以传学者文同文同字与可梓州梓潼人自号笑笑先生善诗文篆隶行草飞白初举进士知洋州元丰初知湖州与可学草书凡十年终未得古人用笔相传之法后因见道上鬬蛇遂得其妙与可之所见岂眞蛇邪抑草书之精也张唐英张唐英字次功蜀州新津人少攻苦读书及进士第神宗即位擢殿中侍御史唐英善笔札王子韶王子韶字圣美太原人中进士第擢监察御史神宗与论字学留爲资善堂修定说文官元祐中进祕书监拜集贤殿修撰王安石以字书行天下子韶亦作字解二十卷与安石书相违背喜作正书至于三过笔可以挂万钧之重宗禇遂良颜眞卿莫年自变爲一家王子韶大隶题榜有古意张友正张友正字义祖隂城人居小阁学书积三十年不辍遂以书名神宗评其草书爲本朝第一唐垧唐垧询子以父任得官熙宁初上书王安石喜之荐使对赐进士出身爲崇文校书除太子中允同知谏院苏轼曰唐林夫以书遗余云有唐永禅师欧阳渤海禇河南张长史颜鲁公柳少师书爲我评之林夫书过我逺矣而反求于予何哉林夫学书知古人笔意少所许可甚爱东坡书垧行笔无家法而近类蔡君谟葛藴葛藴字叔忱长于诗善书或以淡墨尘纸戏爲之假古人之名闻者以传而人莫能辨也李翰林醉墨是葛叔忱赝作以尝其妇翁诸苏果不能别盖叔忱翰墨亦自度越诸贤李骘李骘字显夫成都人官至朝散大夫以能书名得眞行草三昧而眞尤胜苏轼尝师之王珦王珦明州鄞县人熙宁间上篆书证宗要略三卷命爲御书院祇候吕权吕权福唐人元丰间工题署书王寿卿王寿卿字鲁翁陈留人祖择之之外甥召至京师使篆字说辞以与王氏之学异后以命李孝扬而寿卿终身布衣陈留王寿卿得阳冰笔意非章友直陈晞毕仲荀文勋所能管摄也陈晞毕仲询李孝扬陈晞毕仲询李孝扬俱工篆与王寿卿同时王盛王盛曽巩墨池记云临川城东有池曰王羲之墨池墨池之上爲州学舍敎授王君盛书晋王右军墨池六字于楹间以揭之王绅王绅蜀人也来长安遂家焉爲岐山宰其居第园圃号中隠堂状嵩髙灵胜诗在中岳庙壁有宋熙宁丁巳王绅题字钟离景伯钟离景伯字公序善书钟离景伯中原以书名者孔武仲观钟离中散草书帖诗云儿童不识草书法但见满纸䲡蛇结安知笔法追古初睨视衆体称雄杰事忙徃徃无暇写属思幽牎乃奇絶钟离昂昂散人后寄迹一官今白首潜心妙趣百事忘兴来书空不停手当年飘泊重湖外翰墨已有时流爱风波顿挫格逾遒羽翮翩翩入吾軰一时已闻纸价髙千古定有书名在何当洒埽竹洞边云醅满泛黄金船万事峥嵘置豪末三盃纵逸如张顚相知本不夸势力休论脱帽王公前王棣王棣字彦鲁与荆公同学睂山苏公同科官祠部郎中字有横风疾雨之势罗逊罗逊襄阳人书襄阳学记元章始效其作宋嘉言宋嘉言善飞白吕惠卿吕惠卿字吉甫泉州晋江人起进士爲眞州推官秩满入都见王安石论经义意多合遂定交熙宁初安石爲政力荐爲参知政事惠明寺塔碑宋元丰八年吕惠卿撰并书吕升卿吕升卿爲京东察访游泰山题名于眞宗御制封禅碑之隂刊刻搨本传于四方后二年升卿判国子监㑹蔡承禧爲御史言其题名事以爲大不恭遂罢升卿判监销暑楼记元祐五年吕升卿撰幷书吴中复吴中复百花潭口旧有任氏一碑乃宋熙宁间吴中复撰八分书王顺王顺爲武功令县故有姚武功书刻久且蚀矣乃更以五体书刻而识之任广杨蟠任广杨蟠于潜长乐寺记熙宁丙辰奉议郎知绛州曲沃县事东海徐发制文淮南两浙等路计置开封府界保甲赏物开封府东明县主簿任广书权管勾荆湖广西路提㸃铸坑冶事兼专切僱般上供及铜铅钖宣德郎飞骑尉号略杨蟠篆额昆深之昆深之于潜西资阁记元丰六年释道潜撰昆深之书司马光司马光字君实陜州夏县人仁宗宝元初中进士甲科爲通志八卷英宗恱之命置局祕阁续其书神宗名之曰资治通鑑元祐元年拜尚书左仆射兼门下侍郎赠温国公谥文正温公隶法清劲似其爲人所谓左准绳右规矩声爲律身爲度者观其书可想见其风采南屏山兴教寺磨崖家人卦中庸大学篇司马温公书钱唐自五季以来无干戈之祸其民富丽多滛靡之尚于齐家之道或阙焉故司马公书此以助风敎非偶然爲之也炭谷有司马温公二十八字温公通鑑书藁作字方整未尝爲纵逸之态宜其十有九年始克成书欤吕公着吕公着字晦叔幼嗜学至忘寝食父夷简器异之登进士第仁宗除崇文院检讨改天章阁待制英宗亲政加龙图阁直学士神宗立爲端明殿学士元祐中拜司空平章军国事赠太师申国公谥正献惠照院见太师吕公留题深清雄丽公以道徳爲神考所敬文章翰墨雷震一时范祖禹范祖禹字淳父一字梦得成都华阳人登进士甲科从司马光编修资治通鑑哲宗时拜龙图阁学士进唐鑑十二卷学者尊之目爲唐鑑公淳父擅豪翰其蹟杂见羣玉堂法帖中刘安世刘安世字器之魏人登进士第不就选从学于司马光光敎之以诚且令自不妄语始宣仁太后问台谏于吕公着公着以安世对擢右正言累官宝文阁待制枢密都承㫖仪状魁硕音吐如钟久坐身不倾倚作字不草书张长史春草帖跋有刘器之书范纯仁范纯仁字尧夫仲淹次子皇祐元年进士第元祐中爲观文殿大学士谥忠宣停云馆帖第五卷有范忠宣帖范纯粹范纯粹字徳孺以䕃迁至赞善大夫元祐中爲户部侍郎以徽猷阁待制致仕范徳孺资禀端重观其心画如其为人刘挚刘挚字莘老永静东光人嘉祐中擢甲科元祐六年拜尚书右仆射谥忠肃嗜书家藏书多自雠校得善本或手抄录孜孜无倦刘挚擅豪翰其蹟杂见羣玉堂法帖中程颢程颢字伯淳世居中山徙河南举进士熙宁初爲监察御史里行哲宗立召爲宗正丞未行而卒文彦博题其墓曰明道先生谥曰纯封河南伯明道先生曰某书字时甚敬作书字铭曰握管濡豪伸纸行墨亦在其中㸃㸃画画放意则荒取妍则惑宋李仲通墓碑程颢书程颐程颐字正叔颢弟哲宗初召爲祕书省校书郎擢崇政殿説书加直祕阁世称爲伊川先生谥曰正封伊阳伯朱子云旧尝得伊川先生数帖刻之庐山白鹿洞伊川先生帖金堂谢氏有之明道先生帖余得其一焉吕大防吕大防字微仲其先汲郡人祖通𦵏京兆蓝田遂家焉进士及第元祐元年拜尚书右丞进中书侍郎封汲郡公超拜尚书左仆射兼门下侍郎绍兴初赠太师宣国公谥曰正愍怀素绢帖在安师文处后有吕汲公大防题字吕大临吕大临字与叔学于程颐与谢良佐游酢杨时在程门号四先生元祐中为太学博士迁祕书省正字楼钥跋吕芸阁大临帖云芸阁先生经学之余词翰皆有余韵胡宗愈胡宗愈字完夫宿从子举进士甲科英宗召试学士院神宗立以爲集贤校理同知谏院元祐中为礼部尚书迁吏部胡宗愈重刻汉石经于锦官西楼宇文绍奕跋言内翰胡公得蔡中郎石经四千二百七十字有竒以楷书释之又得古文篆隶三体石经遗字八百一十九并鑱诸石苏颂苏颂字子容泉县南安人徙居丹阳第进士元祐初拜刑部尚书七年拜右仆射兼中书门下侍郎徽宗立进太子太保爵累赵郡公赐司空苏颂工笔扎其蹟杂见凤墅续法帖中李东李东字大春黄庭坚云外祖特进公学畅整遗教经及苏灵芝北岳碑字法清劲笔意皆到李常李常字公择南康建昌人少读书庐山白石僧舍旣擢第留所抄书九千卷名舍曰李氏山房熙宁初为祕阁校理累迁礼部侍郎哲宗立进戸部尚书李公择初学草书所不能者辄杂以真行刘贡父谓之鹦哥娇其后稍进问仆吾书比来何如仆曰可谓秦吉了矣楼钥跋李山房与山谷帖云山房不以书名尝见行书不知草圣乃如此以是知前辈无不过人者刘攽刘攽字贡父敞弟与敞同登科欧阳修赵槩荐试馆职熙宁中知太常礼院哲宗时召拜中书舍人贡父擅豪翰其蹟杂见羣玉堂法帖中苏轼苏轼字子瞻眉州眉山人文安簿洵仲子嘉祐二年试礼部主司欧阳修曰吾当避此人出一头地熙宁中以黄州团练副使安置筑室东坡自号东坡居士哲宗时兼端明殿翰林侍读学士礼部尚书谥文忠苏辙亡兄子瞻端明墓志铭云幼而好书老而不倦自言不及晋人至唐禇薛颜栁髣髴近之东坡道人少日学兰亭故其书姿媚似徐季海至酒酣放浪意忘工拙字特痩劲似栁诚悬中歳喜学颜鲁公杨风子书其合处不减李北海本朝善书自当推为第一东坡书真行相半便觉去羊欣薄绍之不逺苏文忠公自谓作大字不如小字东坡与子由论书云吾虽不善书晓书莫如我茍能通其意常谓不学可故其子叔党跋公书云吾先君子岂以书自名哉特以其至大至刚之气发于胷中而应之以手故不见其有刻画妩媚之态而端乎章甫若有不可犯之色少年喜二王书晩乃喜颜平原故时有二家风气俗手不知妄谓学徐浩陋矣观此则知初未尝规规然出于翰墨积习也苏子瞻一日在学士院闲坐忽命左右取纸笔写平畴交逺风良苗亦懐新两句大书小楷行草书凡写七八纸掷茟太息曰好好散其纸于左右给事鲁直戏东坡曰昔王右军字爲换鹅字韩宗儒每得公一帖于殿帅姚麟许换羊肉数斤可名二丈书爲换羊书矣崇观间京卞用事拘东坡以党籍禁其文辞墨迹而毁之政和间忽弛其禁求轼墨迹甚锐时徽宗亲临宝箓宫醮筵道流拜章伏地曰奎宿乃本朝苏轼上大惊欲玩其词翰也苏辙苏辙字子由年十九与兄轼同登进士科元祐六年拜尚书右丞进门下侍郎崇宁中筑室于许号颍濵遗老谥文定子由书痩劲可喜反覆观之当是捉笔甚急而腕着纸故少雍容耳苏迈苏迈轼长子善爲文驾部员外郎东坡帖乃其子迈所作亦自可喜苏氏诸子源同派异种种皆有过人处苏过苏过字叔党轼第三子年十九以诗赋解两浙轼迁儋耳独过侍之家颍昌营水竹数畆名小斜川自号斜川居士时称爲小坡东坡云轼幼子过亲书金光明经四卷手自装治送䖍州崇庆禅院又示儿子过诗云汝应奴隶蔡少霞我亦季孟山𤣥卿叔党行草笔法亚乃翁苏过楷书石刻在定州天宁寺壁书法古劲有父风黄庭坚黄庭坚字鲁直洪州分宁人举进士熙宁初爲国子监留守哲宗召爲校书郎徽宗即位起吏部员外郎善草书楷法亦自成一家自号山谷道人庭坚云余学草书三十余年初以周越爲师故二十年抖擞俗气不脱晚得苏才翁子美书观之乃得古人笔意其后又得张长史僧怀素髙闲墨蹟乃窥笔法之妙山谷悬腕书深得兰亭风韵然行不及眞草不及行王荣老欲渡江七日风作不得济父老曰公箧中必蓄宝物江神极灵当献之荣老顾无所有惟玉麈尾即献之风如故又以端砚献之风愈作又以宣包虎帐献之皆不验夜卧念曰有黄鲁直草书扇头韦应物诗持以献之香火未収天水相照南风徐来一饷而济夲朝以书名家者至黄太史米仪曹各得书法之变自成一家未易优劣黄大临黄大临庭坚兄九华蕉笔巖亦名唐公巖有黄大临诸人题字黄幼安黄幼安庭坚弟喜作草携笔东西家动辄龙蛇满壁草圣之声欲满江西黄乗黄乗庭坚弟雅善小篆通六书之意下笔皆有依据黄知命黄知命庭坚弟学鲁公东西林碑隂字殊有一种风气作乐府长短句及小诗可传可玩黄正叔黄正叔能书不惟得用笔之妙位置典型与韦诞先后黄庭坚云吾宗正叔天资善书少时书帖竒丽行草下笔纵横皆得意予评其书以谓絶伦而东莱王正叔以谓正叔书不从钟元常王逸少父子法度中来虽然中无一㸃俗气亦足以豪髙荷髙荷荆州人极有篆力使之凌厉中州恐不减晁张石苍舒石苍舒字才美京兆人善行草人谓得草圣三昧官爲承事郎通判保安库尝爲丞相吕公微仲所荐不达而卒苏轼题石苍舒醉墨堂云君于此艺亦云至堆墙败笔如山丘兴来一挥百纸尽骏马倏忽踏九州苏辙题石苍舒醉墨堂云石君得书法弄笔歳月久经营妙在心舒卷功随手石苍舒书有骨气王正甫王正甫石才翁对韩公草书公言二子一似向马行头吹笛座客皆不晓公爲解之若非妙手不敢向马行头吹也孔文仲孔文仲字经父临江新喻人少刻苦问学博洽举进士擢第一熙宁初力论王安石之非哲宗时迁中书舍人文仲工笔札其蹟杂见凤墅续法帖中晁端有晁端有济州鉅野人太子少傅迥𤣥孙工于诗黄庭坚云晁美叔尝背讥吾书唯有韵耳至于右军波戈㸃画一笔无也有附予者传若言于陈留予笑之曰若美叔即与右军合者优孟抵掌谈笑廼是孙叔敖邪张耒和亳守晁端友诗云晁公声名三十载余事笔踪传法帖晁端中晁端中字元升鉅野人十嵗能爲古诗草圣奇异中第调赵州平棘尉迁雄州防御推官晁补之晁补之字无咎济州鉅野人举进士试开封及礼部别院皆第一元祐初爲太学正徽宗立拜吏部员外郎礼部郎中兼国子编修出知河中府还家葺归来园自号归来子无咎书骎骎欲度骅骝要自不凡妙髙台上絶顶有晁无咎题字晁叔与晁叔与补之弟晁沖之和十二兄诗云先生翰墨英挥洒每被酒髙歩禇薛流下视钟王友简踈秦隶奇谲怪夏篆丑么么张芝草妩媚元和柳秦观秦观字少㳺一字太虚扬州髙邮人少豪儁见苏轼于徐爲赋黄楼轼以爲有屈宋才又介其诗于王安石安石亦谓清新似鲍谢登第调定海主簿蔡州教授元祐初苏轼以贤良方正荐于朝除国史院编修官绍圣初坐党籍出判杭州徙郴州徽宗立放还至藤州卒少㳺草书有东晋风味少㳺诗字婉美萧散如晋宋间人自有一种风气所乏者骨骼尔然要是一时才者黄豫章秦淮海皆学颜平原眞行豫章晚尤自称许淮海则退避不肯以书自名亦各行其志也淮海专学钟王小楷姿媚遒劲可爱秦淮海书飘飘凌云之气见于觚牍张耒张耒字文潜楚州淮隂人弱冠第进士试祕书省正字绍圣初以直龙图阁知润州徽宗召爲太常少卿仪观甚伟有雄才笔力絶健于骚词尤长张文潜书自有一种风气张耒草书飘逸可观陈知和陈知和字徳时祥符人朝请大夫致仕善楷隶喜爲诗作燕誉堂于第之西北隅从賔客饮酒谈笑其间钱勰钱勰字穆父吴越武肃王五世孙积官至朝议大夫勲上柱国爵会稽郡开国侯所爲文章雄深雅健得西汉体作诗清新遒丽长于用韵工行草书有魏晋人笔法尝自爱重未尝辄以与人穆父工书正书师欧阳率更草书造王大令阃域李昭玘李昭玘字成季济南人少与晁补之齐名爲苏轼所知擢进士第累官太常少卿出知沧州罢主管鸿庆宫遂入党籍中居闲十五年自号乐静先生寓意法书圗画贮于十囊命曰燕㳺十友有题扇诗云平生自笑书成癖运笔图豪日几回六角招人聊一戏区区老媪复能来杨杰杨杰字次公无爲人举进士元丰中官太常元祐中爲礼部员外郎自号无爲子庐山景徳院有元丰间无爲子题字无爲子擅豪翰其蹟杂见羣玉堂法帖中王巩王巩字定国魏州人文正公旦孙长于诗从苏轼㳺轼守滁州巩往访之与客㳺泗水登魋山吹笛饮酒乗月而归轼待之于黄楼上谓巩曰李太白死世无此乐三百年历宗正丞以跌荡傲世近日米芾行书王巩小草颇有髙韵必有传于世苏轼赠巩诗云清诗草圣俱入妙别后寄我书连纸范子奇范子奇字中济河南人太子太师雍孙阶祖䕃签书幷州判官神宗赐对历工部左司郎中直龙图阁元祐中爲吏部侍郎范中济善作大字范中潜范中潜善作大字朱长文朱长文字伯原苏州吴人年未冠举进士筑室乐圃坊着书阅古元祐中起敎授于乡召爲太学博士迁祕书省正字长文书倣颜鲁公法所集周穆王以来金石遗文名人笔迹作墨池阅古二萹刘泾刘泾字巨济简州杨安人举进士王安石荐其才召见除经义所检讨久之爲太学博士元符末上书召对除职方郎中苏轼荅刘泾诗云细书千纸杂眞行鲜于伯机藏杂帖一册内有刘泾巨济墨帖一纸一印文曰刘巨济符李元直李元直字通叔长安人其先出于唐譲帝学篆书数十年覃思甚苦晓字法得古意用铦锋笔纵手疾书初不省度苏沂苏沂摹张顚贺八清鑑帖与眞无异又摹怀素自叙一如眞蹟王诜王诜字晋卿太原人尚蜀国长公主官至留后王晋卿行书竒怪非世所学自成一家王晋卿草圣杰然有王子敬张长史之遗意晋卿碑版书极佳鲜于侁鲜于侁字子骏阆州人举进士爲江陵右司理参军庆歴中唐介荐之神宗诏求直言侁应诏陈十六事哲宗立拜左谏议大夫刻意经术作诗平淡渊粹尤长于楚辞宋贤遗墨有鲜于侁书贺铸贺铸字方囘卫州人孝惠皇后族孙元祐中倅太平州自裒歌词名东山乐府自号庆湖遗老方回擅豪翰其蹟杂见羣玉堂法帖中徐积徐积字仲车楚州山阳人事母至孝元祐初爲楚州教授政和六年赐谥节孝处士陈亚之诗帖䟦有徐积书颜复颜复字长道鲁人颜子四十八世孙嘉祐中诏郡国敦访遗逸京东以复言凡试于中书者二十有二人考官欧阳修奏复第一赐进士爲校书郎熙宁中爲国子直讲元祐初召爲太常博士改天章阁待制陈亚之诗帖跋有颜复书刘焘刘焘字无言长兴人未冠入太学与陈伯亨称爲八俊元祐三年苏轼知贡举称其文章典丽中甲科善书笔势遒劲召修阁帖遗文五十卷号见南山集刘焘笺题便不类今人书使之春秋髙江东又出一羊欣薄绍之矣刘无言以草书名世晩年用笔圆熟郑惇方郑惇方字希道荥阳人作篆髓六卷字义一篇凡古今字说班杨贾许二李二徐之学其精者皆在其有未尽傅以新意程之才程之才字正辅睂山人公母成国太夫人程氏之姪九华观音巖有程正辅题字柳瑾柳瑾字子玉善作诗及行草书柳闳柳闳字展如黄庭坚赠诗云妙年勤翰墨银钩烂纵横苏轼跋柳闳楞严经后云吾甥柳辟孝弟夙成自童子能爲文不幸短命其兄闳爲手写此经李彭李彭字商老灌园修水之上笔画一出人争传宝李商老字画有钟王之风自言法右军之赡丽用鲁公之气骨猎奇峭于诚悬体韵度于凝式李康年李康年字乐道江夏人白首心醉六经古学晚寤籀篆下笔自可意直木曲铁得之自然秦丞相斯唐少监阳冰不知去乐道逺近也江夏李君康年好古博学而小篆尤精杜庭之杜庭之善书苏轼云杜庭之书世所贵重孙朴孙朴字元忠亲书华严经八十卷累万字无有一㸃一画见怠惰相赵汝霖赵汝霖学九成宫刻漏铭于正书尤工殆咄咄逼眞矣行书则别是一家葛苇葛苇苏轼赠葛苇诗云小诗试拟孟东野大草闲临张伯英髙述潘岐髙述丹阳人潘岐齐安人皆有文艺其风声气格见于笔墨间时作苏轼笔或能乱真髙述潘岐皆能赝作东坡书葛珣葛珣字叔宝绍圣间长于草书杜介杜介善草书清爽圆媚诚奇絶也朱和叔朱和叔宜州人黄庭坚与朱和叔书云承颇留意于学书要须古人爲师笔法虽欲清劲必以质厚爲本文勋文勋字安国官太府寺丞善论难剧谈工篆画苏轼文勋篆铭云世人篆字隶体不除如浙人语终老带吴安国用笔意在隶前汲冢鲁壁周鼓秦山文安国篆笔方严劲正未尝妄立一笔南岳鎭南门有篆书南岳二字转运判官文勋篆雄伟劲净爲世所珍张乂祖张乂祖南阳人喜用郎竒枣心散卓笔能作瘦劲字马中玉马中玉翰墨颇有劲气如李西台但少妍耳诗句亦不草草至其作乐府长短句能道人意中事洪刍洪刍字驹父黄庭坚与驹父书云昨得书见笔札已眼明大字悬手书勿令欹斜失威仪乃佳丘敬和丘敬和摹倣右军书笔意润泽陈恬陈恬字叔易阳翟人博学洽闻与晁说之俱隠嵩山元祐间赴召陈恬爲祕书省校书郎后弃官去隠嵩华间能书王蕃王蕃字观复书虽未及工要是无秋豪俗气葢其人胷中块磊不随俗低昂故能若是周寿周寿字元翁茂叔子元翁词翰之妙前辈多称之张载熙张载熙共城人名家子好文尤善笔札张举张举字子厚武进人登元祐四年甲科闭门读书四十余年多所论着于古律诗尤清新家藏书至数万卷工书精草隶之体皆造古人妙处以大臣荐起爲颍州敎官三辞不受东坡亦力荐之以秘省校书召迄不出崇宁间赐处士号卒谥正素张子厚善书欧阳文忠子棐以乌丝栏绢一轴求子厚书文忠明妃曲两篇庐山髙一萹吴元瑜吴元瑜书学薛稷安宜之安宜之长安人工楷书宋京兆府新移石经记元祐五年黎持爲文安宜之正书王希王希全州湘山塔石龟记元祐六年宣义郎通判全州军州兼管内劝农营田事借绯王希篆额幷书廖正一廖正一新城普向院多宝佛塔记元祐八年沙门道潜书左宣徳郎充祕书校理权通判杭州军州兼管内劝农事借绯廖正一篆额苏定武苏定武曹溪大鉴禅师碑柳柳州文绍圣中苏定武书宋傅宋傅眞武经元符二年河南宋傅小正书秀雅可观吕彦直吕彦直苏州裱匠之子在三舘爲胥驸马王诜留门下使䨇勾书帖尝摹黄庭一卷上用所刻勾徳元图书御定佩文斋书画谱卷三十三御定佩文斋书画谱卷三十四目録钦定四库全书御定佩文斋书画谱目録第三十四卷书家传十三宋三米芾米友仁米尹知黄伯思薛绍彭张商英赵挺之刘正夫蒋之竒李之仪张舜民丰稷陈瓘邹浩韩驹钟传李时雍李时敏刘次庄关景仁闗蔚宗朱服郑同毛滂王安中曹评赵令穰林摅沈钖刘涛邵䶵章楶杜从古王昇李公麟李沖元张闳道周邦彦慎汉公于琮徐琰王植张熹吴斯道吕天筞袁液赵士暕林彦祥林思心孙琰石昭问胡份周沔滕中常安民陈休汤正臣刘元成孙道蔡子因王道王古赵岍宋复范致沖蔡京蔡卞章惇杨邦乂滕茂实曹辅唐重赵子昼崔鶠蒲云鲍慎由刘瑗赵霆赵仲忽吴𡷗任谊刘松老王逸民髙焘王持李觉陈昱王仲薿许采张察吴师孟赵竦栁淇郑谌王俣阎苍舒韩璠徐滋宋杞杜仲微林伯修陈归圣程嗣昌王伯忠蔡玠翟静叔何籀丁晞颜徐易丁徳隅崔洪喻陟钱伯言汪藻张尹焞程俱张九成张守李弥逊陈之茂王利用薛尚功杨无咎李纲李光翟汝文翟耆年叶梦得胡安国胡寅胡宏胡世将沈与求张纲陈与义权邦彦蒋灿孙时岳飞岳珂韩世忠韩彦直曲端吴玠潘良贵潘畤陈东朱松刘子翚张孝祥吴说苏庠韩元吉朱敦儒喻樗向子諲徐兢徐琛徐林徐蒇刘岑曽纡赵弁赵竒熊方范端臣王逨孙觌向子廓康与之严焕周武仲赵子澄赵公硕毕良史石熙明李昭陆升之曽慥何大奎张禄马云夫韩彦端李昌国王次山朱绶季布孙勤川郑知㡬秦桧卷三十四钦定四库全书御定佩文斋书画谱卷三十四书家传十三宋米芾米芾字元章吴人以母侍宣仁后藩邸旧恩补浛光尉歴知雍丘县涟水军太常博士知无为军召为书画学博士赐对便殿上其子友仁所作楚山清暁圗擢礼部员外郎出知淮阳军妙于翰墨沉着飞翥得王献之笔意尤工临移至乱真不可辨精于鉴裁遇古器物旧画则极力求取必得乃已尝奉诏倣黄庭小楷作周兴嗣千字韵语又入宣和殿观禁内所藏人以为宠米芾书学羲之篆宗史籀隶法师宜官晚年出入规矩自谓善书者只有一笔我独有四面寸纸数字人争售之以为珍玩请求碑榜户外之屦常满家藏古帖甚富名其所藏为寳晋斋南宫本学颜后自成一家于侧掠拿趯动遵古法度无一笔妄作元章初学罗让书其后超迈入神殆非侧勒努趯筞掠坠磔所能束缚也婢之婢世谓之重台评书者谓羊欣书似婢学夫人米芾学欣书故髙宗谓米字为重台海岳以书学博士召对上问本朝以书名世者凡数人海岳各以其人对曰蔡京不得笔蔡卞得笔而乏逸韵蔡襄勒字沈辽排字黄庭坚描字苏轼画字上复问曰卿书何如对曰臣书刷字米芾元章有书名其投笔能尽管城子五指撮之势翩翩若飞结字殊飘逸而少法度其得意处大似李北海间能合者时窃小王风味也鲁公一日问芾今能书者有㡬芾对曰自晚唐栁氏近时公家兄弟是也葢指鲁公与文正公耳公更询其次则曰芾也米芾得能书之名似无负于海内芾于真楷篆隶不甚工惟于行草诚入能品以芾收六朝翰墨副在笔端故沉着痛快如乘骏马进退裕如不须鞭勒无不当人意米元章书画竒絶从人借古本自临搨临竟併与临本真本还其家令自择其一而其家不能辨也以此得人古书画甚多徽宗尝命米芾以两韵诗草书御屏次韵乃押中字行笔自上至下其直如线上称赏曰名下无虚士芾即取所用砚入懐墨汁淋漓奏曰砚经臣下用不敢复进御臣敢拜赐又一日囬人书亲旧有宻于窓隙窥其写至芾再拜即放笔于案整襟端下两拜米无正书真行者为正书生平自负小楷不肯多写余得李伯时西园雅集图有米南宫蝇头题后甚得兰亭笔意米友仁米友仁字元晖芾子力学嗜古亦善书画世号小米仕至兵部侍郎敷文阁直学士米元章云吴𡷗王子韶大隶题榜有古意吾儿友仁大隶题榜与之等元晖书虽不逮其父然如王谢家子弟自有一种风格米尹知米尹知芾子米芾云幼儿尹知代吾名书碑及乎大字更无辨门下许侍郎尤爱其小楷云每示简可使令嗣书谓尹知也黄伯思黄伯思字长睿邵武人元符三年进士髙等好古文竒字洛下公卿家商周秦汉彛器欵识研究字画体制能辨正是非道其本末遂以古文名家初淳化中博求古法书命待诏王着续正法帖伯思病其乖譌龎杂作刋误二卷篆隶正行草章草飞白皆至妙絶得其尺牍者多蔵弆以修书恩升朝列擢祕书省校书郎迁祕书郎自号云林子别字霄賔政和八年卒二子诏䚮裒伯思平日议论题跋为东观余论三卷伯思云仆自弱龄喜篆法初得岱宗秦刻及朝那石章学之后得岐鼓坛山字及三代彞器文识又学之仰其髙古惟是之师而汉魏碑首印章亦时寓目下此者未尝过而问焉黄伯思文辞雅健格髙而思深诗俊逸清新追古作者尤精小学凡字书讨论备尽正行草隶皆精絶初倣颜栁后乃规摹钟王笔势简逺有魏晋风气薛绍彭薛绍彭恭敏公向子有翰墨名薛绍彭以书画情好相同尝寄书云书画间久不见薛米余答以诗云世言米薛或薛米犹言弟兄与兄弟近惟米家父子及薛绍彭留意笔札米元章薛绍彭黄长睿方知古法长睿书不逮惟绍彭㝡佳绍彭书作真行法皆自晋唐絶不作侧笔恶态张商英张商英字天觉崇宁初拜尚书右仆射谥文忠张丞相好草书一日得句索笔疾书满纸龙蛇飞动使姪録之当波险处姪㒺然而止执所书问曰此何字也丞相熟视久之曰胡不早问致予忘之张商英法颜而自运为多赵挺之赵挺之字正夫宻州诸城人进士上第熙宁建学选教授登棣二州哲宗即位召试馆职徽宗立为礼部侍郎拜尚书右仆射观文殿大学士谥清宪挺之工笔札其蹟杂见鳯墅续法帖中刘正夫刘正夫字徳初衢州西安人未冠入太学有声为太常博士累拜中书侍郎政和六年擢拜特进谥文宪正夫喜书学多作行法蒋之竒蒋之竒字颕叔常州宜兴人擢进士第英宗擢监察御史徽宗立为翰林学士同知枢宻院临安龙泓洞有蒋之竒篆字尧峰蒋堂所居寺奉其香火蒋之竒壬子歳留题数百字尚可辨蒋之竒有苏黄法李之仪李之仪字端叔沧州无棣人登第㡬三十年乃从苏轼于定州幕府徽宗初提举河东常平编管太平居姑熟终朝请大夫能为文尤工尺牍轼谓入刀笔三昧张舜民张舜民字芸叟邠州人中进士第徽宗擢右谏议大夫吏部侍郎坐元祐党谪楚州团练副使慷慨喜论事善为文自号浮休居士浮休擅豪翰其蹟杂见羣玉堂法帖中丰稷丰稷字相之明州鄞人登第为谷城令擢监察御史徽宗立除御史中丞俄转工部尚书以枢宻直学士守越谥清敏丰稷书慈谿永明寺殿记海内少见开大而不㳫拖谨宻而不拘曲驰骋于意象之先从容于笔墨之外蔡苏黄米之美无不挹取而不用其一笔陈瓘陈瓘字莹中南剑州沙县人中甲科徽宗即位召为右正言迁左司谏改知无为军还为着作郎迁右司贠外郎出知泰州崇宁中除名窜袁州廉州移郴州髙宗赐谥忠肃了翁书法不循古人格辙自有一种风味观其书可以知气节之劲也莹中作小楷有秀气莹中翰墨简重而谨严如其为人莹中字画精劲萧散有兰亭典型邹浩邹浩字志完常州晋陵人第进士哲宗亲擢为右正言迁寳文阁待制徽宗时两谪岭表髙宗即位赐谥忠道鄊硕学劲节为天下所宗仰字画如其人韩驹韩驹字子苍仙井监人政和初赐进士出身宣和中为中书舍人监修国史韩驹擅豪翰其蹟杂见群玉堂法帖中韩子苍书出坐位帖行草如此者宋人絶少即大家自南华题名外亦不多钟传钟传字弱翁饶州乐平人本书生用李宪荐为兰州推官崇宁中累擢显谟阁待制进龙圗阁直学士钟弱翁所至好贬剥榜额字画必除去之出新意自立名令具牓为重书之李时雍李时雍字致尧早以书画名于时元符初黄鲁直在戎州尝从乞书黄甚予之其后为尚书郎冯澥书奏疏由是被遇为书学博士熙丰以后蔡襄李时雍体制方入格律李时雍工书崇宁间与米芾同为书学博士尝对御书跨鳌二字字方及半宫人以花簮之不觉满头于是能声髙出米芾又尝以书出外国勅以绛纱封臂非被㫖不许輙书能以襟袖濡墨走笔作大字李时敏李时敏字致道时雍弟官至朝请郎克嗣家声尤工大字刘次庄刘次庄字中叟崇宁中为御史有书名工正行草卜筑于淦水之濵东山之麓所谓戏鱼堂是也临摹古帖㝡得其真凡草圣不可读者以小楷译之张舜民评其书谓如红莲新折润之以风雨刘御史最妙小楷其原出王大令褚河南而能兼采羣书为一家闗景仁关景仁字彦长钱塘人性多能钟律厯数草隶图画无所不学尤长于诗关蔚宗闗蔚宗景仁弟庐州使君也平生好事多蓄书画㳺宦交广闗蔚宗金陵幔山楼题榜乃二十年前书想六朝宫殿榜皆如是朱服朱服字行中湖州乌程人熙宁进士甲科元丰中擢监察御史里行参知政事绍圣初召为中书舍人拜礼部侍郎徽宗即位加集贤殿修撰坐与苏轼㳺贬蕲州绍圣元年召试中书舍人上曰服文词可采书札亦工郑同郑同字亦虗玉山人善书有名于时米芾尝有帖与亦虚云昼寝梦龙蛇遶榻及觉乃小儿披来翰也其称之如此毛滂毛滂字泽民崇宁初除删定官后知秀州有东堂集行于世东堂擅豪翰其蹟杂见群玉堂法帖中王安中王安中字履道中山阳曲人进士及第歴祕书省着作郎宣和元年拜尚书右丞徽宗尝宴睿谟殿命安中赋诗百韵以纪其事诗成令大书于殿屏凡侍臣皆以副本赐之有初寮集七十六卷传于世王初寮书法清俊初寮先生未冠时及拜东坡于中山笔精墨妙宜有传授当政宣间禁切苏学一渉近似旋坐废锢而先生以夺胎换骨之手挥豪禁林初无疑者靖康以后党禁已解玉佩琼琚之辞怒猊渴骥之书盛行于东南然后人人知其苏门颜闵也曹评曹评字公正韩王彬曾孙徽宗时平海军节度使性喜文史书有楷法慈圣皇后命书屏以奉神宗赐玉带旌其能赵令穰赵令穰字大年宗室也㳺心经史戏弄翰墨尤工草书尝作小草如聚蚊蝱如撮鍼铁笔遒而法足观之使人目力茫然诚可喜也林摅林摅字彦振福州人徙苏用荫至勅令检讨官迁屯田右司员外郎自大观元年春至二年五月由朝散大夫九迁至右光禄大夫林摅书法大令沈钖沈钖字子昭真州扬子人崇宁初为讲议司检讨拜兵部侍郎以徽猷阁待制知江宁府歴知海泰汝宣四州以通议大夫致仕三峡桥泉为陆子泉旁有沈钖大书庐山二字刘涛刘涛字普公昌言之曾孙工诗及草书苏轼尝跋其书竒逸多才中有所得不能自已因以适性为乐耳徽庙召入禁中值大雪令草书雪诗因问卿字孰师对曰臣无师不称㫖而退晩年困踬读书灵泉院自号灵泉山人邵䶵邵䶵字仲恭丹阳人官至直龙圗阁知苏州工正行字体清劲邵仲恭字秀有余而老不足邵仲恭从学于鲁公教仲恭学沈传师遂自名家章楶章楶字质夫建州浦城人试礼部第一擢知陈留县哲宗立为龙圗阁直学士徽宗时拜同知枢密院事谥庄简张舜民撰㳺师雄墓志邵䶵书章楶篆葢杜从古杜从古字唐稽官至礼部郎宣和中与米友仁徐兢同为书学博士宋髙宗曰先皇帝喜书立学养士惟得杜唐稽一人王昇王昇字逸老汴人草圣竒伟宣政间被召补右爵南渡后寓居嘉禾羔羊里时上留神翰墨召对䝉眷官至正使逸老殆欲欺凌懐素王逸老草书殊有颠旭转折变态尤为内廷称赏李公麟李公麟字伯时舒州人长于诗多识竒字自夏商以来钟鼎尊彞皆能考定世次辨测款识李龙眠书法极精画之关纽透入书中龙眠书于䂓矩中特飘逸绰有晋人风度李沖元李沖元字元中舒州龙眠人举进士工书翰追踪钟王与李公麟李亮工同时登第号龙眠三李李元中极力摹倣钟王张闳道张闳道㳺心翰墨真草矫然自作一家风范周邦彦周邦彦字美成钱塘人元丰初献汴都赋召赴政事堂徽宗时进徽猷阁待制能自度曲制乐府长短句词韵清蔚美成正书行书皆善慎汉公慎汉公甫八嵗真靖陈尊师称其喜学钟王遗法以神童目之于琮于琮毘陵人善隶书学魏受禅表深得其行笔意徐琰徐琰成都贡士工篆书宣和初尝书剑南西川四大字字身长五尺雄伟可喜王植王植政和间任昌州刺史能篆张熹张熹字子昭鄱阳人雅善法书吴斯道吴斯道作字之工熟得襄阳漫仕为之研究为一时标峙吕天筞吕天筞字彦发江阴人善诗尤精于书能兼数体有石刻十卷藏于家政宣间被诏不就人号曰吕诏君袁液袁液字仙夫贵戚子姓而好学趣尚不凡工书赵士暕赵士暕字明发宗室也少好学喜为文书师米芾林彦祥林彦祥临伯时卢鸿草堂圗而自书其首书丰度意趣有神逰八极气象林思心林思心卢鸿草堂圗十志诗羃翠庭歌如如野叟林思心书孙琰孙琰卢鸿草堂圗十志诗倒景台歌经堂孙琰书石昭问石昭问卢鸿草堂圗十志诗桃烟庭歌隠岳道人石昭问书胡份胡份卢鸿草堂圗十志诗其六缙云胡份书周沔周沔苏州进士金陵杂咏黄履诗溧水尉周沔书刻江宁府治滕中滕中字元直以荫补将作监主簿歴官承议郎知解州长于诗滕中善草书常安民常安民长安人以镌字为业多收隋唐铭志墨本亦能篆崇宁初蔡京蔡卞为元祐党籍刻石文徳殿门又立于天下州㕔长安府召安民安民辞曰乞不刻安民镌字于碑恐后世并以为罪陈休陈休政和间人其书犹有唐人之遗汤正臣汤正臣长沙人秦子明为长沙副将买石令汤正臣父子重摹僧寳月所翻阁本法帖世所称潭帖者载归壁之黔江绍兴圣院刘元成刘元成宋王巖叟撰韩魏公祠堂记碑刘元成安世书孙道孙道初赐崇宁禅寺碑通判全州军州兼管内劝农事孙道书蔡子因蔡子因书俊气飘逸不受富贵鞚勒宜从古人中求王道王道竹林寺罗汉洞记崇宁间释有挺撰奉议郎知永安县事王道书王古王古茅山崇禧碑铭崇宁五年张商英撰朝散郎签书荣州军州事判官㕔公事轻车都尉赐绯鱼袋王古书赵岍赵岍移建本命殿碑大观二年三月通直郎权潭州通判兼军州事赵岍文并书宋复宋复唐圎测法师塔铭政和中贡士宋复撰书之亦是宋书之楚楚者范致沖范致沖孔子祠墓宋宣和间有范致沖题名刻石字法踈朗恨其作元长手脚不无迎合之意蔡京蔡京字元长兴化仙逰人登熙宁三年进士第徽宗时拜尚书左丞右仆射元祐羣臣贬窜略尽犹未惬意命等其罪状首以司马光目曰姦党刻石文徳殿门又自书为大碑徧颁郡国大观中拜太师政和二年封鲁国公鲁公始同文正公受笔法于君谟既登第调钱塘尉时东坡公适倅钱塘因相与学徐季海当是时神庙喜治书故熙丰士大夫多尚徐㑹稽也未㡬弃去学沈传师及元祐末又厌传师而从欧阳率更由是字势豪健痛快沉着迨绍圣间天下号能书无出鲁公之右者其后又厌率更乃深法二王晩每叹右军难及而谓中令去父逺矣遂自成一法为海内所宗焉又公在北门有执役亲事官二人事公甚恪因各置白团扇为公扇凉公心喜之皆为书少陵诗一聨而二卒大愠见不数日忽衣戴新楚喜气充溢以亲王持二万钱取之笑愿益此书公笑而不答亲王者乃即太上皇也后宣和初曲燕在保和殿上语及是顾谓公昔二扇者朕今尚藏诸御府也元符末鲁公自翰苑谪香火祠因东下无所归止拟将卜仪真以居焉徘徊久之因舣舟于亭下米元章贺方囬来见俄一恶客亦至且曰承㫖书大字举世无两然某私意若不过頼灯烛光影以成其大不然安得运笔如椽者哉公哂曰当对子作之也二君亦喜俱曰愿与观公因命具饭磨墨时适有张两幅素者食竟左右传唿舟中取公大笔来即覩一笥从帘下出笥有笔六七枝多有大如椽臂三人已愕然相视公乃徐徐调笔而之顾谓客子欲何字邪恶客即拱而答某愿作龟山字尔公乃大笑因一挥而成莫不太息墨甫干方将共取视方回独先以两手作势如欲张圗状忽长揖卷之而急趋出矣于是元章大怒坐此二人相吿絶者数嵗而始讲解廼刻石于龟山寺中米老自书其侧曰山阴贺铸刻石也故鲁公大字自唐人以来至今独为第一徽宗视淳化帖板已皴裂而王着一时标题多误临摹或失真诏出墨蹟更定彚次订其笔意仍俾蔡京书籖及卷首刻石太清楼下蔡卞蔡卞字元度京弟与京同年登科绍圣四年拜尚书左丞徽宗时加观文殿学士检校少保谥文正卞自少喜学书初为颜行笔势飘逸圭角稍露自成一家亦长于大字晚年髙位不倦书写稍亲厚者必自书简牍章惇章惇字子厚建州浦城人登甲科调商洛令与苏轼逰南山抵仙逰潭潭下临絶壁万仭横木其上惇揖轼书壁轼惧不敢书惇平歩过之垂索挽树摄衣而下以墨大书石壁曰苏轼章惇来既还神彩不动元丰中参知政事拜门下侍郎哲宗亲政为尚书左仆射封申国公章申公笔势超超意出褚薛上暮年愈妙一以魏晋诸贤为则正者殊类逸少章子厚草堂寺题记用卧笔间作渴笔㳺丝法亦遒逸杨邦乂杨邦乂字睎稷吉州吉水人博通古今登进士第知溧阳县谥忠襄杨睎稷工笔札其蹟杂见鳯墅续法帖中滕茂实滕茂实字秀颖杭州临安人政和八年进士靖康元年以工部贠外郎假工部侍郎出使忧愤卒滕秀颖善篆曹辅曹辅字载徳南剑州人第进士政和中祕书省正字靖康中签书枢宻院事林彦祥卢鸿草堂圗十志诗其五则静常居士曹辅书唐重唐重字圣任眉州眉山人大观三年徽宗亲筞士授蜀州司理参军迁吏部贠外郎起居舍人知同州擢天章阁待制以天章阁学士知京兆府寻兼京兆府路经略制置使谥恭愍颜鲁公奉使蔡州书一通并画像有题于书之上像之下者靖康元年知同州军事唐重书赵子昼赵子昼字叔问燕王五世孙少警敏强记工书翰宣和初充详定九城圗志编修官试太常少卿迁徽猷阁直学士崔鶠崔鶠字徳符阳翟人登进士第调鳯州司户参军宣和六年为殿中侍御史钦宗即位授右正言徳符诗名一代书痩健有神采亦类其诗蒲云蒲云汉州绵竹人幼有方外之趣布裘笻杖㳺山野间卖药得钱入酒家醺然一醉类有道之士尤善翰墨作正书甚古尝以双钩字写河上公注道徳经笔墨清细若㳺丝萦汉孤烟袅风连绵不断或一笔而为数字分布匀稳风味有余鲍慎由鲍慎由官宣徳郎能行书刘瑗刘瑗官武胜留后能隶书赵霆赵霆官宣徳郎能篆书赵仲忽赵仲忽宗室也能草书吴𡷗吴𡷗江南人大隶题榜有古意任谊任谊字才仲洛阳人官澧州通判小字隶书古劲学中郎刘松老刘松老字荣祖书学米元章王逸民王逸民字逸民永康导江人学山谷草书髙焘髙焘字公垂号三乐居士沔州人篆隶飞白皆造妙王持王持字正叔长安人颜鲁公鹿脯帖后有题跋妙于笔法李觉李觉字民先京师人能书尝为明节皇后合掌笺陈昱陈昱官至寺丞少好学尝于父伯修枕屏效米芾笔迹书杜甫诗一日芾过伯修见而惊焉因授以作字提笔法王仲薿王仲薿字丰父官通议大夫有风采善词翰许采许采字师正吴兴人字画规模钟繇殆窥其妙张察张察字通之成都人尝帅鼎州以篆名今成都题榜徃往察之笔也吴师孟吴师孟字醇翁知夔州善书赵竦赵竦字子立官水曹文翰皆重于前軰栁淇栁淇学书中兴颂笔力虽未絶劲而间架已方严矣郑谌郑谌字本然草书有𧦬光之遗则王俣王俣箕山人靖康中尝书山阴兰亭扁有法阎苍舒阎苍舒正书雄健而有楷则扁榜尤工韩璠韩璠字景文开封人献肃公绛孙风采瓌润字画遒媚徐滋徐滋字元象吴兴人从张有习篆得其法宋杞宋杞字子和吴兴人张有髙第弟子于篆极精杜仲微杜仲微作隶书用秃笔自谓得汉隶遗法林伯修林伯修莆田人善大字陈归圣陈归圣官至祕书丞能篆书尤工径丈大字程嗣昌程嗣昌字儒臣中山博野人少喜学书自谓独得古人用笔之妙尝评近代能书者曰苏才翁书笔势迟怯蔡君谟但能模学前人㸃画及能草字而已周子发书妙出前軰至于草书殊未得自悟之意古人自悟者惟张旭与余而已王伯忠王伯忠近臣也善行书蔡玠蔡玠官至尚书郎善行书翟静叔翟静叔能草书笔扎骎骎逼古人宋米芾逰金山龙㳺寺题名后有翟静叔题跋草书二行何籀何籀信安人以隶书知名宋上饶令颜君祠堂记何籀书丁睎颜丁睎颜字令子书画皆精徐易徐易海州人能篆隶为御书院艺学丁徳隅丁徳隅晋公谓之孙工篆书崔洪崔洪李騊终南山杂咏崔洪书之于崇宁间者洪以风尘下吏一旦执笔遂足为诗人之重字之不可已如此喻陟喻陟字明仲睦州人持节数部政蹟蔼着雅善散隶尤妙长笛每行按至山水佳处马上临风快作数弄殊风流萧散也钱伯言钱伯言题名旧在宋天书观后人移之州城内岳庙中西墀古松下行书大径寸余汪藻汪藻字彦章饶州徳兴人中进士第调婺州观察推官徽宗亲制君臣庆㑹阁诗羣臣皆赓进惟藻和篇衆莫能及除九域圗志所编修官钦宗即位召为屯田贠外郎迁起居舍人髙宗践阼召试中书舍人迁兵部侍郎拜翰林学士帝以所御白团扇亲书紫诰仍兼绾黄麻似六经十字以赐缙绅艳之绍兴二年除龙圗阁直学士升显谟阁学士浮溪工大小篆得李斯阳冰用笔意学士院中有榜曰摛文堂徽宗御书赐强承㫖渊明今乃汪彦章内翰藻所篆张张字巨山襄阳人宣和三年上舍选中第调唐州方城尉绍兴五年召对除祕书阁正字十年擢中书舍人除敷文阁待制朱熹跋张巨山帖云近世之为词章字画者争出新竒以投世俗求其萧散澹然絶尘如张公者殆絶无而仅有尹焞尹焞字彦明一字徳充洛人靖康初召至亰师不欲留赐号和靖处士绍兴四年授左宣教郎充崇政殿说书八年权礼部侍郎兼侍讲尹和靖手书欧阳文忠公所作三志足以传世和靖先生帖得之祈君之子真卿淳熙庚子刻之白鹿洞书院程俱程俱字致道衢州开化人宣和二年进颂赐上舍出身除礼部郎建炎中为太常少卿知秀州罢为提举江州太平观久之除徽猷阁待制为文典雅闳奥为世所称朝奉郎贺公墓志信安程俱撰并书张九成张九成字子韶其先开封人徙居钱塘绍兴二年筞进士擢寘首选累官刑部侍郎谪居南安军起知温州宝庆初特赠太师封崇国公谥文忠横浦先生旧自号无垢居士无垢之号闻天下先生着述天下罔有阙违独简帖字画得者稀少先生笔下如三峡倒流遇顺倾泻凡见之真草横斜曲直有张草圣之笔刋之琬琰灿然可观如龙蛇之奋蛰如珠之走盘亦足以増人意气书心画也岂执笔学古人手法而后能之张守张守字子固常州晋陵人登崇宁元年进士第中词学兼茂科除详定九域志编修官建炎中参知政事谥文靖张守字画圎熟流美世不多见李弥逊李弥逊字似之苏州吴县人弱冠登大观三年第政和四年迁校书郎髙宗时试户部侍郎以徽猷阁直学士知漳州与赵鼎王庶曽开同沮和议李公侍郎字画端劲陈之茂陈之茂字卓卿宣和初入太学与张九成同举进士丞相洪公荐擢吏部侍郎兼中书舍人直学士院为诗清劲书尤有法王利用王利用字賔王潼川人举进士官至夔宪书画皆能光尧皇帝颇爱其书薛尚功薛尚功字用敏钱塘人官至佥书定江军节度判官㕔事善古篆尤好钟鼎书有钟鼎彛器款识二十卷及钟鼎篆韵七卷行于世杨无咎杨无咎字补之号逃禅老人又号清夷长者清江人后寓豫章髙宗朝以不直秦桧累徴不起书学率更小变其体江西碑碣多无咎书小字尤清劲可爱尝自题所藏邕禅师塔铭后云予于率更为入室上足李纲李纲字伯纪邵武人自其祖始居无钖纲登政和二年进士第积官至监察御史髙宗即位拜尚书右仆射兼中书侍郎纲工笔札其蹟杂见鳯墅续法帖中李光李光字泰发越州上虞人登崇宁五年进士第髙宗即位擢祕书少监绍兴中除资政殿学士谥庄简项方伯家有李泰发帖后人跋其帖见有光字遂以为司马公笔翟汝文翟汝文字公㢲润州丹阳人登进士第擢议礼局编修官召对徽宗嘉之除祕书郎绍兴元年参知政事风度翘楚好古博雅精于篆籀翟耆年翟耆年字伯夀好古博文撰籀史二卷耆年工篆及八分叶梦得叶梦得字少藴苏州吴县人绍圣四年登进士第髙宗时为尚书左丞叶梦得行书法大令宛然名家胡安国胡安国字康侯建宁崇安人中绍圣四年进士第哲宗亲擢为第三绍兴中进宝文阁直学士谥文定刘子翚观胡文定公手墨诗云温温文定公至道夙所钦不事八法竒天成写幽襟有如瀚海鸿随波自浮沉又如太虗云舒卷杳莫寻胡寅胡寅字明仲安国弟之子中宣和进士甲科绍兴中为徽猷阁直学士七里滩壁间有胡明仲题字刻石胡宏胡宏字仁仲安国子以䕃补承务郎胡文定公与明仲仁仲皆工笔札其蹟杂见鳯墅续法帖中胡世将胡世将字承公常州晋陵人宿之曾孙登崇宁五年进士第为监察御史除徽猷阁待制礼部侍郎绍兴九年为宝文阁直学士宣抚州陕十一年资政殿学士致仕世将集古今石刻名曰资古録所书铁柱铭刻于延真宫邦人习书多取为楷则沈与求沈与求字必先湖州徳清人登政和五年进士第累官知枢密院事谥忠敏宋贤遗墨有沈与求帖张纲张纲字彦正丹阳人以上舍及第五中首选除太学正迁博士髙宗时以资政殿学士知婺州谥庄简宋贤遗墨有张纲帖陈与义陈与义字去非洛人登政和三年上舍甲科髙宗南迁召为兵部员外郎绍兴中资政殿学士陈公与义字画清简类其诗文为侍从时奉诏定法帖十卷释文一册简斋工豪翰其蹟杂见羣玉堂法帖中宋刻陈简斋集是公自书上木醇古丰圎出自黄庭权邦彦权邦彦字朝美河间人登崇宁四年太学上舍第调沧州教授入为国子司业宣和二年使辽建炎元年除宝文阁直学士绍兴元年为兵部尚书端明殿学士签书枢宻院事权邦彦草书龙蛇飞动得颠张醉素之遗意蒋灿蒋灿字宣卿常州宜兴人崇宁五年为兰溪县主簿累官至敷文阁待制赠正议大夫善书得古人用笔意大者径尺小者如蝇头怪竒玮丽独歩一时凡今仙宫佛庐穹堂奥殿层楼崇榭得公书榜以为壮观益王神道碑蒋灿书甚佳东坡墨妙亭记蒋灿书孙时孙时字季中常州晋陵人以文学行义为一州之望字画遒丽有楷法得欧虞用笔意虽片纸尺牍属藁记未尝草书一字政和三年试上舍授出身赐将仕郎应天府姑熟县主簿再徙定陶授宣教郎致仕岳飞岳飞字鹏举相州汤阴人累官湖北路荆襄潭州制置使进封武昌郡开国公加检校少保枢宻副使参知政事淳熙六年谥武穆嘉定四年追封鄂王金沙寺有岳飞己酉嵗留题刻石词甚壮岳武穆请粮手迹小楷精妙絶类颜鲁公岳珂岳珂飞孙敷文阁待制霖子为吁天辨诬集五卷天定録二卷唐人摹王方庆万嵗通天进帖卷后有倦翁岳珂书韩世忠韩世忠字良臣延安人年十八以敢勇应募勇冠三军建炎中帝手书义勇二字揭旗以赐焦山寺㨗闻为中兴武功第一进太保封英国公孝宗朝追封蕲王谥忠武韩世忠书法苏长公逼真韩彦直韩彦直字子温世忠子六嵗从世忠入见髙宗命作大字即拜命跪书皇帝万嵗四字帝喜之拊其背曰他日令器也亲觧孝宗丱角之繻傅其首赐金器笔砚监书鞍马绍兴十七年中两浙转运司试明年登进士第累官敷文阁学士赠蕲春郡公曲端曲端字正甫镇戎人警敏知书善属文长于兵略歴秦凤路队将泾原路通安砦兵马监押建炎中官宣州观察使谥壮愍曲端善属文作字竒伟吴玠吴玠字晋卿徳顺军陇干人少沉毅有志节知兵善骑射读书能通大义建炎二年知懐徳军累迁四川宣抚使谥武安追封涪王吴玠能书今闽中锦屏山壁间有其书竒伟可爱潘良贵潘良贵字子贱婺州金华人以上舍释褐为辟雍博士迁祕书郎靖康元年召对髙宗即位为左司谏除徽猷阁待制谏疏多焚藁杂着十五卷新安朱熹为之序濯缨堂扁黙成先生潘良贵书字径尺许清劲有法潘畤潘畤字徳鄜生颖悟叔中书公良贵爱而收教之任为登仕郎进直显谟阁累官中大夫金华县开国男少喜学书得欧颜楷法劲挺严密如其为人潘畤篆隶楷法皆臻其妙陈东陈东字少阳镇江丹阳人俶倜负气不戚戚于贫贱以贡入太学髙宗即位上书乞留李纲而罢黄潜善汪伯彦追赠承事郎绍兴四年加朝奉郎祕阁修撰祝枝山刻陈少阳书草于镇江郡庠其书言三事所刻乃其藁草也朱松朱松字乔年徽州婺源人中进士第胡世将谢克家荐之除祕书省正字赵鼎都督川陕荆襄招松为属辞除司勲吏部郎秦桧决筞议和松上章极言其不可出知饶州朱熹云先君少好学荆公书家藏遗墨数纸伪作者率能辨之临写荆公本恐后数十年未必有能辨之者刘子翚刘子翚字彦沖以父任授承务郎通判兴化军辞归武夷山学者称屏山先生屏山工笔札其蹟杂见鳯墅续法帖中张孝祥张孝祥字安国歴阳乌江人绍兴二十四年廷试第一以显谟阁直学士致仕文章过人尤工翰墨尝亲书奏札髙宗见之曰必将名世张安国书真而放张于湖知京口王宣子代之多景楼落成于湖为大书楼扁公帑送银二百两为润笔于湖却之宋髙宗酷嗜翰墨张孝祥廷对顷宿酲犹未觧濡豪答问立就万言上阅之字画遒劲卓然颜鲁公亲擢首选胪唱赋诗尤隽永秦桧语之云上喜状元筞又喜状元诗与字可谓三絶诗何本字何法孝祥曰本杜诗法颜字吴说吴说字傅朋号练塘钱塘人绍兴以来杂书㳺丝书惟钱塘吴说北山九里松牌吴说书髙宗诣天竺亲御宸翰彻去吴书说未㡬守信州陛辞髙宗因与语云九里松乃卿书乎朕尝作此三次观之终不如卿朝退令再揭元牌遍索之得于天竺库院复令植道旁席大光以母碑铭屈吴傅朋书之大光立于碑侧不数字必请傅朋憩偃终日傅朋病之至夜分潜起秉烛而书大光闻之起立以文房玩好之物尽归之预储六千緍润豪杭之北闗接待寺寺额乃吴傅朋书勅赐妙行之院初扁甚小其后展而大之右庑有古观音殿亦傅朋书极佳练塘深入黄太史之室时作钟体苏庠苏庠丹阳人绅之后颂之族少能诗苏轼见其清江曲大爱之由是知名徐俯荐其贤上特召之固辞后湖居士歌诗清盖江西之派别而字画健逸又老坡之苗裔也韩元吉韩元吉隆兴间为江淮转运使欧阳集古録跋尾有颍川韩元吉书朱敦儒朱敦儒字希真河南人绍兴二年赐进士出身为祕书省正字兼兵部郎官工诗及乐府婉丽清畅除鸿胪少卿朱巖壑书横斜颠倒㡬若杨少师巖壑老人小楷道徳经二篇精妙醇古近世楷法如陈碧虚之相鹤黄长睿之黄庭皆所不及唯湍石喻公之典引诸书为可方驾耳鳯凰台揽辉亭朱希真𨽻书喻樗喻樗字子才其先南昌人后徙严中建炎三年进士第赵鼎都督川陕荆襄辟樗为属绍兴初授祕书省正字转工部员外郎出知蕲州相鹤经湍石喻公所书法度谨严意思萧散朱鸿胪喻工部书超然逺览追迹元常尝集其墨刻以朱乐毅书喻相鹤经为絶伦向子諲向子諲字伯苶临江人敏中𤣥孙元符三年㤙补承奉郎绍兴中徽猷阁直学士退闲十五年号所居曰芗林灵壁卧石上有刻字并小诗皆向芗林伯恭书芗林书蹟传世人多宝之徐兢徐竞字明叔欧宁人宣和六年髙丽入贡请于朝愿得能书者至国中帝遣路允廸报聘以兢为国信所提辖官撰髙丽圗经四十卷上之帝览其书大恱召对便殿赐同进士出身擢知大宗正丞兼掌书学迁尚书刑部贠外郎徐兢铉之后善篆书自题保大骑省世家又自号自信居士绍兴以来篆法惟信州徐兢明叔善篆说文解字之外另为一家虽其名兢字见于印文者亦与篆法不同徐琛徐琛兢之弟以篆名家徐林徐林字稚山中进士第隆兴初为吏部侍郎以敷文阁直学士致仕荐为给事中不起迁龙圗阁学士徐林以篆名家徐藏徐藏字子礼由进士知饶州后改浙东提举常平知秀州藏有学尤善汉隶刘岑刘岑字季髙吴兴人迁居溧阳博学爱士有古君子风登进士第累官户部侍郎以徽猷阁待制致仕周必大跋刘季髙帖云杼山老人笔精墨妙独歩斯世刘岑草书纵逸而不拘盖有自得之趣曾纡曾纡字公卷号空靑老人文肃公布子善词翰以荫补官崇宁癸未坐党籍贬零陵与黄鲁直厚善绍兴二年直显谟阁公衮行草既不用法亦不祈其神娓娓意尽则止耳赵弁赵竒赵弁字祖文弟竒字祖颖绍兴中为监司字画皆学苏文忠公熊方熊方字广居丰城人靖康乡举贡上庠参澧州军事雅善书髙宗内禅大书尧舜二字表进有㫖付祕阁除本路帅幕范端臣范端臣字元卿兰谿人绍兴中登进士累官至中书舍人文词典雅尤工于诗篆楷草隶亦造其妙学者称为䝉斋先生王逨王逨字致君其先本宛丘人建炎时与父俣奔余姚后补登仕郎铨试第一复举进士累官监察御史擢右正言论事忤执政移吏部郎才一日求补外除知鄂州改湖南转运判官终国子司业逨自幼至老无一日去书文章法先秦诗法三百篇字画法钟王孙觌孙觌字仲益晋陵人尝提举鸿庆宫故自号鸿庆居士五嵗即为东坡所器登政和中进士第靖康中为词臣歴吏户长贰连守大邦绍兴后斥居象郡归隐太湖二十余年往过震泽僧寺见孙尚书仲益手牍数条石刻大似大苏公书因徘徊其下久之今见手録数条与石刻书法无二帖中语及东坡先生其自守之正为人之厚髣髴可见不独尺牍之工书法之妙也首二帖多战笔似晚年书向子廓向子廓浚仪人周敦颐拙赋向子廓隶书赵师侠刻于郡丞㕔后康与之康与之字伯可建炎中上中兴十筞及为台郎専应制为歌词世以比栁耆卿伯可以文辞待诏金马门学书于陈恬有书传于世严焕严焕字子文登绍兴十二年进士第调徽州临安教官通判建康府知江阴军迁太常丞出为福建市舶终朝散大夫文体整健书学尤精周武仲周武仲字宪之建宁人第进士髙宗时为龙圗阁学士提举江州太平观留心翰墨得欧阳率更笔法赵子澄赵子澄字处度善草隶长歌诗绍兴末官秭乡赵公硕赵公硕浚仪人官侍郎宋中兴颂赵不息撰左朝散大夫永州路转运判官兼提举学事赵公硕书毕良史毕良史字少董绍兴初居汴闭户着春秋正辞论语探古书宋哲夫李愿良軰执经师之良史能写唐人小楷良史喜字学得晋人笔法少逰京师以买卖古器字画之属出入贵人之门当时谓之毕偿卖兵火后侨寓兴国军江西漕将蒋灿喜其辨慧资给赴行在遂以古器书画动诸内侍内侍多喜之思陵方搜访古玩恨未有辨其真伪者得良史甚恱补文学权知东明县到县搜求古器书画复载以达行在上大喜改京秩栖迟辇下人又号毕骨董石熙明石熙明摹刻兰亭笔墨虽肥而意度亦有可取李昭李昭字晋杰鄄城人篆尤精学三坟记陆升之陆升之字仲髙山阴人词翰俱妙曾慥曾慥字端伯绍兴间为尚书郎直宝文阁奉祠博学能诗号至㳺居苏庠诗翰帖跋有温陵曾慥书何大奎何大奎大智寺朋月巢记绍兴庚辰直徽猷阁韩彦古撰直祕阁何大奎书寺在富阳县祥风村张禄张禄海盐修岳庙记绍兴三年从政郎新陕州军事推官张禄记并书马云夫马云夫崇明寺转轮藏记绍兴九年马云夫行书䂓模褚令盖当时院体所遗韩彦端韩彦端富阳县放生池记绍兴二十年县尉韩彦端撰并书李昌国李昌国湘山正路记绍兴二十三年唐时撰仪真进士李昌国书并篆王次山王次山朱孝子墓亭记绍兴二十六年全州教授黄次元撰通判全州军州主管学事王次山书并题盖朱绶朱绶鳯县忠护侯庙碑绍兴二十八年鳯州司户参军权州学教授朱绶书季布季布髙座寺宋季布楷书新公塔铭小碣廼绍兴中甘露传灯正祖大师法永为东讲院主慧新立者文与字虽不甚佳实雨花台之遗迹孙勤川孙勤川赵子固论书云中兴后朱巖壑横斜颠倒㡬若杨少师孙勤川䂓矩恐下笔不中观者郑知㡬郑知㡬徳清县重修孔子庙碑沈与求撰郑知㡬书秦桧秦桧字㑹之江宁人登政和五年第绍兴元年参知政事拜右仆射同中书门下平章事封崇国公进封秦魏两国公赠申王谥忠献开禧改谥缪丑桧能篆尝见金陵文庙井栏上刻其所书玉兔泉三字亦有可观御定佩文斋书画谱卷三十四御定佩文斋书画谱卷三十五目録钦定四库全书御定佩文斋书画谱目録第三十五卷书家传十四宋虞允文刘珙周利建周必大周必正胡铨吕祖谦洪适陈康伯王淮范成大汪应辰汪逵王庭珪王十朋黄中王信呉益呉盖呉琚楼弃林琰陈登邓增刘致思呉公路王珉富元衡程迥戴敏虞似良石起宗木待问甘叔异汤颐年李处全姚平仲张祝禹圭邵补之沈枢宋㬇汤思退杨芾杨万里谢谔朱熹刘清之尤袤蔡发方士繇李积微杨方邹徳久吕胜己黄铢朱颉朱协极陆元长陆游芮国器唐璘苏玭蔡迨周模王禔絫娄机陆九龄蔡幼学楼钥颜直之颜汝勋叶适范之柔上官必克许弈楼少虚薛师石陈孔硕陈宓卓景福余伯咎夏执中张汝永曽槃林师㸃罗士友王补之张孝忠秦铸危和朱拱臣赵与衮韩补楼㴶魏了翁魏克愚李从周李心传郑清之真徳秀余焕杜杲史弥逺杨简薛季宣陈傅良林希逸林泳姜䕫张即之陈谠杨镇单炜徐玑曽三异蔡抗刘克庄王埜潘继先萧崱苏基先陈公着韩境曹松泉傅穉丁魏林宗道郑东起张湜赵希棐廖莹中何基何钦马光祖郑侨郑寅文天祥陈恕可叶闾潘桂余圣钖赵禀陈瑛谢枋得姚勉金应周密李篔房赵孟坚赵孟頖龚开陈深赵昌甫李翔陈振黄仁俭陈仲辅谢履黄孝绰杜去轻黄颕李銞郑緼葛刚正牟益曹士冕杜良臣郑昂戴侗魏宋直周颂冀上之姚现赵必睪单䕫司马括胡珵朱昌龄张驹叶鼎袁垧张镒祝次仲姚敦郑元秀邢疏宋棻杜茂修高陈希愈曹之格刘震孙张镃潜说友王原父熊与龢张东龚颕李慎由郝徳新潘容杨小瑛李伉张漴龎仁显张安祖卷三十五钦定四库全书御定佩文斋书画谱卷三十五书家传十四宋虞允文虞允文字彬甫隆州仁夀人六嵗能九经七嵗能属文绍兴二十三年登进士第高宗召对除祕书丞干道五年拜右仆射同中书门下平章事兼枢密使封雍国公谥忠肃虞忠肃手帖词语详雅气象雍容停云馆帖第六卷为南宋名人书如虞雍公之俨雅皆有可采刘珙刘珙字共父崇安人子羽长子生有竒质从季父子翚学登进士乙科授礼部郎官迁中书舍人参知政事进资政殿大学士淳熙二年移知建康府江东安抚使行宫留守谥忠肃刘共父学颜书鹿脯帖周利建周利建太学博士周必大云先君秦国公平生喜学蔡忠惠公书家藏京师旧石刻两卷真行草毕备妙絶一世诅楚文待制董公守汾日辨证刻石先君实为书丹周必大周必大字子充一字洪道其先郑州管城人祖诜宣和中倅庐陵因家焉绍兴二十年第进士授徽州户曹中博学宏词科除太学録召试馆职守祕书省正字兼国史院编修官淳熙十四年拜右丞相眀年拜左丞相少保益国公赠太师谥文忠自号平园老叟益公亲书艾轩神道碑真蹟藏外孙方之泰巖仲家道林寺堂之颜吾乡益国周公书之周必正周必正字子中䕃补迪功郎监潭州南岳庙贡至礼部调袁州司户叅军孝宗召对便殿改知建昌军南丰县秩满除主管官告陀进军器监丞知舒州善属文尤长于诗书有古法四方丰碑巨扁多出其笔周必大曰季兄子中笔法絶高胡铨胡铨字邦衡庐陵人建炎二年高宗策士淮海铨策万余言高宗见而异之将冠之多士有忌其直者移寘第五干道初为工部侍郎七年以资政殿学士致仕谥忠简文天祥道山堂瞻御书诗云着庭更有邦人笔稽首承休学二忠自注云着作之庭乃胡忠简公书周文忠公立胡侍郎大书着作之庭其形摹滥觞发于小篆岂八分未出已有此书吕祖谦吕祖谦字伯恭居婺州中进士后中博学宏词科除太学博士国史院编修官先是书肆有书曰圣宋文海孝宗命祖谦类为百五十卷上之赐名皇朝文鑑除着作郎谥曰成吕伯恭能书大字洪适洪适字景伯鄱阳人绍兴十三年中博学宏词科干道元年拜尚书右仆射同中书门下平章事谥文惠洪适取古今石刻法其字为之韵辨其文为之释以辨隶书曰隶释隶续鹘山寺有雄跨堂颇雄伟洪景伯书陈康伯陈康伯字长卿信之弋阳人宣和三年中上舍丙科孝宗时封信国公拜尚书左仆射同中书平章事谥文正康伯工笔札其蹟杂见鳯墅续法帖中王淮王淮字季海婺州金华人幼颕悟力学属文登绍兴十五年进士第淳熙中拜右丞相兼枢密事谥文定宋名贤遗墨帖有王淮札子范成大范成大字致能呉郡人绍兴二十四年擢进士第孝宗时拜叅知政事进资政殿学士领洞霄宫加大学士素有文名尤工于诗自号石湖石湖以能书称宗黄庭坚米芾遒劲可观汪应辰汪应辰字圣钖信州玉山人绍兴五年进士第一人授镇东军佥判召为秘书省正字上疏谓和议不谐非所患秦桧大不恱出通判建州桧死召为吏部郎官迁权吏部尚书以端眀殿学士知平江府周必大曰玉山汪公名重天下人得尺牍荣之与余通问皆季路代作当时翰墨已难得汪逵汪逵应辰子登进士第仕至吏部尚书端眀殿学士汪季路建集古堂藏竒书祕蹟金石遗文二千卷着淳化阁帖辨记十卷王庭珪王庭珪安福人政和间进士调茶陵丞忤部使者遂拂衣归孝宗初除国子主簿干道间召对内殿赐坐劳问除直敷文阁所着有泸溪集王泸溪先生手书十简虽纸敝墨渝而此老正气勃勃可挹王十朋王十朋字龟龄温州乐清人资颕悟日诵数千言及长有文行聚徒梅溪受业者以百数上亲政策士擢为第一累官龙图阁直学士宋名公遗墨有王十朋帖黄中黄中字通老绍武人绍兴五年擢进士第二人干道中为敷文阁待制谥简肃崔清献公尝删改处士刘臯语命其客呉中隶书为座右铭宋白云崇福观记黄中书王信王信字诚之处州丽水人登绍兴三十年进士第孝宗时假礼部尚书使于金信得米芾书法金人宝之后加焕章阁侍制呉益呉盖呉益字叔谦盖字叔平俱宪圣皇后弟帝与后皆喜翰墨故益盖兄弟师法亦有书名益歴官至敷文阁待制进太师谥庄简追封卫王盖官至武宁军节度使赠太傅追封郑王呉琚呉琚字居父号云壑益子位少师判建康府兼留守琚留守建康近城与东楼平楼下设维摩榻酷爱古梅日临钟王帖琚字画类米芾以词翰被遇孝宗大字极工呉琚书似米元章而峻峭过之今京口北固天下第一江山六大字额乃琚书也楼弃楼弃字元应鄞人读书敏而勤无不该贯小学尤精鄙流俗简陋手以古字写春秋左氏传礼记庄子以课其子林琰林琰字稚圭干道中举进士善篆书陈登陈登字元龙晋江人有文名字画尤精与王十朋相友善邓增邓增字如川建昌人以父恩得官将仕郎工制小诗作大字刘致思刘致思留心字学运笔流快风行草偃足以轩轾流辈呉公路呉公路作功徳院记成入山书丹刘子翚赠诗云忽惊落笔散彤云王珉王珉字中玉玉山人登进士第后为侍从善楷书作梦山堂一时名流如吕东莱皆有题咏富元衡富元衡字公权擢进士第隆兴中除工部郎中效苏轼书能逼真尤善柳叶篆程迥程迥字可久应天府宁陵人家于沙随徙绍兴之余姚登隆兴元年进士第歴扬州泰兴尉知信州上饶县奉祠寓居鄱阳朱熹曰沙随程丈饶娥一纸盖有意于黄绢之碑者亦可爱也戴敏戴敏字敏才号东臯子复古有求先人墨蹟诗云我翁有遗蹟数纸古田様髣髴钟王体吟句更豪放虞似良虞似良字仲房号横溪自号宝莲山人官至监左藏东库善篆隶家藏汉刻数千本心慕手追尽得㫖趣大至数尺小至蝇头各臻其妙兼能古文竒字似良诗词清婉得唐人㫖趣尤工隶书无一食顷去笔札至寤寐犹运指作势衾裯当指处皆裂有篆隶韵书行于世虞兵部仲房书杜工部李潮八分小篆王宰山水图两篇隶法壊自公始然亦自成一家抟搦骞腾鲸鹏撮摩夭矫容与烟云卷舒数十年间丰功厚徳之所载识借公为重不专在翰墨也不知公者独以隶古称岂知公哉隂符经碑小桃源碑物外碑洗耳碑并虞似良书石起宗石起宗字似之温陵人郑侨榜进士及第治诗赋淳熙二年除校书郎五年添差漳州通判祕书省汗青轩碑石起宗书木待问木待问字藴之永嘉人进士及第淳熙五年为着作郎六年为起居舍人祕书省蓬峦碑木待问书甘叔异甘叔异字同叔丰城人力学精思工于诗咏淳熙进士参桂州民曹摄荔浦县叔异行书学米芾草书学黄庭坚汤颐年汤颐年字养正丹阳人好读书尤熟班氏史字画效欧阳率更体豪发不用己意淳熙己酉以词赋贡名礼部李处全李处全字粹伯徐州丰县人迁居溧阳文章宏肆诗体兼衆长字画遒丽登第由宗正寺簿迁太常丞后知舒州茅山凝神菴记淳熙十年朝散大夫新权发遣处州军州事赞皇李处全记并书姚平仲姚平仲字希晏世为西陲大将年十八与夏人战灭厎河斩获甚衆钦宗召对福宁殿许以殊赏平仲请斫营擒帅以献功不成遂乗青驴亡命奔蜀至青城山复入大面山得石穴以居朝廷数下诏物色求之弗得干道淳熙之间始出至丈人观道院年八十余紫髯郁然长数尺面奕奕有光为人作草书颇奇伟张张晁公武古文尚书序云余抵少城得古文全编于学宫乃延士张倣吕氏所镂本书丹刻诸石末云干道庚寅祝禹圭祝禹圭湘山法堂记干道辛卯州学教授信安祝禹圭书邵补之邵补之休宁县眀伦堂记宋淳熙甲寅邵补之记并书沈枢沈枢修河溇记直学士程文昌撰待制沈枢书宋㬇宋㬇字景晋官待制手书金刚经端谨有法度始末一体如摹印汤思退汤思退字进之处州人绍兴十五年试博学宏词科除祕书省正字二十五年由礼部侍郎除端眀殿学士拜尚书右仆射以观文殿学士奉祠隆兴元年复相宋贤遗墨有汤仆射进之书杨芾杨芾字文卿吉水人廷秀父诗句典实可以观学问之富字画清壮可以知气节之高杨万里杨万里字廷秀吉州吉水人中绍兴二十四年进士第为永州零陵丞时张浚谪永万里三往见之服其教终身名读书之室曰诚斋开禧中迁宝谟阁学士光宗为书诚斋二字学者称诚斋先生谥文节万里跋米南宫帖云万里学书虽徧叅十方然袖手一瓣香五十年未曾拈出今得此帖乃知李密未见秦王耳谢谔谢谔字昌国临江军新喻人绍兴二十七年中进士第光宗登极除御史中丞权工部尚书提举太平兴国宫谔为文倣欧阳修曾巩初居县南之竹坡名其燕坐曰艮斋人称艮斋先生艮斋书法似苏轼而少变其体自成一家海盐新修学记绍兴三年谢谔记并书朱熹朱熹字元晦一字仲晦徽州婺源人中绍兴十八年进士第光宗时除焕章阁待制谥曰文赠太师封徽国公晦翁书笔势迅疾曾无意于求工也而寻其㸃画波磔无一不合书家矩矱尝见朱子竿牍数张盖法鲁公争坐书即行边添注亦复宛然意致苍郁沉深古雅有骨有筋有韵而不以书名固以学掩之朱晦翁书自榜额之外不多见端州友石台记近钟太傅法亦复有分隶意朱熹书读书二大字在长乐方安里三宝巖容膝二字天光云影四字在云谷光风霁月四字在南康白鹿洞脱去凡近四大字在瑞州府学上帝临汝无贰尔心八大字在抚州府学刘清之刘清之字子澄临江人登绍兴二十七年进士第调袁州宜春县主簿孝宗召入对改太常寺主簿光宗即位起知袁州初清之既举进士欲应博学宏词科及见朱熹尽取所习焚之慨然志于义理之学朱熹答吕伯恭书云濂溪祠记属子澄书而刻之尤袤尤袤字延之常州无钖人绍兴十八年擢进士第绍熙中焕章阁待制尝取孙绰遂初赋以自号光宗书扁赐之谥文简尤延之论古人笔法来处如周太史奠世系真使人无间言蔡发蔡发字神与家建阳麻沙幼警悟七嵗能为诗中年买田筑室于武夷之阳字画壮伟意气闲暇方士繇方士繇字伯謩一名伯休莆阳人朱公元晦倡道学于建安往从之以传道为后学师工于书自篆籀分隶行草诸体皆极其妙朱熹荅蔡季通书云篆隶碑子字画皆不满人意未有可写之人令伯謩篆如何李积㣲李积㣲篆字墨本近偶得之杨方杨方字子直朱子答子直书云烦为作小楷四箴百十字当字学絶欲得妙札时以寓目邹徳久邹徳久文忠公浩子笔法追踪山谷邹徳久楷书大学今人冩得如此亦是难事吕胜己吕胜己字季克邵武人与张栻朱熹讲学工隶书得汉法仕为湖南干官歴倅江州知杭州自号渭川居士黄铢黄铢字子厚崇安人少师事刘子翚与朱熹为同门友为文略相上下隶法甚古得魏晋以前笔意朱颉朱颉敬斋箴朱熹撰朱颉书在苏州府学屏风上朱协极朱协极宋敬斋箴朱熹撰朱协极隶陆元长陆元长病右臂以左手握笔而字法劲健过人陆游陆游字务观越州山隂人年十二能诗文䕃补登仕郎鎻㕔荐送第一孝宗时范成大帅蜀游为参议官以文字交不拘礼法人讥其頽放因自号放翁嘉泰三年升宝章阁待制陆游暇日弄笔戏书诗云草书学张颠行书学杨风务观笔札精妙意致高逺芮国器芮国器字仲蒙陆游诗云落笔龙蛇仲蒙帖唐璘唐璘字伯玉古田人嘉定十年举进士为监察御史擢太常少卿伯玉工笔札其蹟杂见鳯墅续法帖中苏玭苏玭字训直泉州同安人以恩补将仕郎调严州遂安尉擢为尚书吏部郎属文有体制笔法简逺其尺牍尤时所珍爱往往藏去蔡迨蔡迨字肩吾官犍为郡文词字画皆过人从铨部得桂阳令周模周模字伯范鄞人笃志于学从济南刘夀夫游又学书于曜阳徐济父有楷法王禔絫王禔絫济南人问学精深兼通医卜工真行草篆不乐进取屏居青崖山之两河娄机娄机字彦发嘉兴人干道二年进士为太常博士祕书郎皇太子始就外傅以机兼资善堂小学教授以累朝事亲修身治国爱民四事手书以献太子寘之座右朝夕观省太子得机所着广干禄字一编尤喜命戴溪䟦之擢监察御史迁礼部尚书同知枢密院事参知政事嘉定二年以资政殿学士知福州机深于书学尺牍人多藏弆云汉隶字源檇李娄君彦发所辑也合蔡中郎诸人笔力通神之妙皆聚此编陆九龄陆九龄字子夀居抚州之金溪登干道五年进士第调全州教授宝庆二年特赠朝奉郎直祕阁赐谥文达与弟九渊相为师友学者号二陆子夀穷性命之原其于字画未必屑屑求工者今观所书端穏深润有法度临学之士或有所未及乃知有徳有言于区区字画亦不茍蔡幼学蔡幼学字行之温州瑞安人年十八试礼部第一嘉定中权兵部尚书兼太子詹事早以文鸣于时中年述作益穷根本器质凝重莫窥其学蔡行之擅豪翰其蹟杂见羣玉堂法帖中楼钥楼钥字大防眀州鄞县人隆兴元年试南宫考官胡铨称之曰此翰林才也宁宗时参知政事进资政殿大学士提举万夀观赠太师谥宣献钥文辞精博自号攻媿主人钥善大字髙宗时太学成奉敕书扁颜直之颜直之字方叔长洲人工小篆得秦诅楚文笔意尝为参政楼钥书攻媿斋榜钥赋诗美之着集古篆韵二十卷直之气貌丰硕善摄生以弓矢应格差监省仓匄祠主管仙都观号乐闲居士颜汝勋颜汝勋直之子亦工篆叶适叶适字正则温州永嘉人为文藻思英发擢淳熙五年进士第二人宁宗时权工部侍郎奉祠者十三年至宝文阁学士通议大夫赠光禄大夫谥忠定叶正则书法蔡君谟而自有风骨范之柔范之柔字叔刚仲淹五世孙第进士嘉定初拜监察御史歴官至礼部尚书致仕赠端眀殿学士谥清宪富阳县主簿㕔石鑱题名旧记嘉泰癸亥鄮峰汪之刚撰姑苏范之柔书上官必克上官必克字复之一字师善幼警敏八九嵗已善楷书逾冠领乡荐庆元五年授廸功郎监成都府税务调全州録事参军许弈许弈字成子简州人庆元五年宁宗亲擢进士第一授签书劒南东川节度判官召为祕书省正字累迁吏部侍郎龙图阁待制以显谟阁直学士致仕赠通议大夫通籀隶书弈词章雅健字体端劲兼通籀篆书楼少虚楼少虚官教授少好二王书笔力素髙后得乐毅论古刻深爱之一笔不妄下故楷法精妙字字可敬薛师石薛师石字景石号𤓰庐小楷初授法于单炳文日经月纬已忽超诣落笔期于钟王之次籀篆斯隶深造其极四方士友求于门景石不靳惜畀之大者径三数尺许铭祖父有不得景石书为恨有𤓰庐集若干卷陈孔硕陈孔硕福州侯官人为朱熹吕祖谦门人北山先生陈公词章翰墨为近世第一笔势遒美尝作贑州三桥诗自书而篆之刘克庄曰余少欲为书堂复斋陈公为书金凤池三字北山陈公为书后邨精舍四字楷篆极妙陈宓陈宓字师复丞相俊卿之子少尝及登朱熹之门长从黄榦游以父任歴泉州南安盐税知安溪县嘉定七年入监进奏院出知南康军宝应二年直祕阁主管崇禧观赠直龙图阁陈师复字森严清劲见者如端人正士在前凛然起敬自蔡公仙去里中书学遂絶近嵗二陈出焉崇清宜大字愈大愈奇复斋字可至二三尺而小楷行草端劲秀丽在崇清上寸纸流落人争宝藏至今后生辈结字运笔十人中九作复斋体卓景福卓景福与陈复斋为中表亲授笔法亦以能书名临淳化集帖老气森严殆欲埽去欧虞褚薛而自为一家余伯咎余伯咎善小篆北山陈公曰伯咎笔法极髙夏执中夏执中孝宗夏皇后弟补承信郎累迁奉国军节度使宁宗即位加少保执中既贵始从师学作大字颇工髙宗行庆夀礼近戚争献珍环执中独大书一人有庆万夀无疆以献髙宗喜赐赉甚渥张汝永张汝永字瑞袤世居金坛之上为文雅赡作字倣古法而行书尤胜嘉定甲戌廷对中选授含山主簿调溧阳县丞曾槃曾槃号乐道雅望甚伟善笔札林师㸃林师㸃字咏道临海人自号竹村居士性嗜书传近购逺求藏数千卷至遇古帖祕文断刻坠简积之亦千余卷篆隶尤留心以张谦中虞仲房为法罗士友罗士友字熹善一字晋卿自号融斋生而颖发嗜书忘寝食学书入楷得蔡氏风度王补之王补之惠寂院观音记庆元丁巳朝奉大夫知嘉兴军事澶囦王补之书张孝忠张孝忠湘山甲亭记庆元丙辰歴阳张孝忠王臣书秦铸危和秦铸危和方山定林寺碑廼宋嘉定庚辰免解进士建康府校正书籍朱舜庸撰廸功郎新平江府録事参军秦铸书从正郎辟差充江南东路安抚司准备遣危和篆额朱拱臣朱拱臣嘉定皇后受箓记嘉定三年承议郎知建康府句容县事兼管内劝农营田公事臣朱拱臣建并书赵与衮赵与衮崇徳刻漏图记嘉定八年嘉兴府司户参军权县事赵与衮书韩补韩补湘山钟楼记嘉定辛巳太府少卿林岊记庆元府府学教授韩补书楼㴶楼㴶海头謡碑嘉定中四眀楼㴶书魏了翁魏了翁字华父邛州蒲江人庆元五年登进士第嘉熙中资政殿大学士谥文靖赠秦国公方岳图书扁所诗云独慙鹤山翁健笔照衡宇鹤山先生善篆不规规然绳尺中而有自然之势尝以篆法寓诸隶最为近古宋人能篆者颇多于唐蜀魏文靖公至今为人所称魏克愚魏克愚字眀己号静斋了翁子亦工篆李从周李从周字肩吾彭山人博见彊识书名之学世亦鲜及之渠阳山中为余从子令宪书乡党篇余获与观马李肩吾魏文靖公门人能书取隶楷之合于六书者作字通行于世李心传李心传字㣲之宗正寺簿舜臣之子也庆元元年荐于乡晚下第絶意不复应举晚因崔与之许奕魏了翁等合前后二十三人之荐为史馆校勘赐进士出身端平三年为工部侍郎南渡诸公如魏鹤山李心传书往往相似苏黄笔法至是又一变云郑清之郑清之字徳源庆元之鄞人初名燮字文叔嘉泰十年登进士第嘉熙七年拜太傅右丞相兼枢宻使进封齐国公追封魏郡王谥忠定清之工笔札其蹟杂见凤墅续法帖中真徳秀真徳秀字景元后更为景希建之浦城人登庆元五年进士第授南劒州判官继试中博学宏词科为太学正绍定中拜参知政事进资政殿学士提举万夀观谥文忠真西山先生书似草草作谛观之有非草草者虽不全用晋人笔法而亦有出于法之外胸次髙落笔故自不同余焕余焕工大小篆书笔势竒伟真文忠公尝使书圣贤言揭坐侧称其如正人端士服吉衣冠巍然拱手使人望之起肃敬虽严师善友曾不过是杜杲杜杲字子昕邵武人淳祐中为敷文阁学士兼吏部尚书淹贯多能为文丽宻清严善行草急就章史弥逺史弥逺字同叔淳熙十四年举进士宝庆六年拜太师右丞相兼枢宻使鲁国公追封卫王谥忠献弥逺工笔札其蹟杂见凤墅续法帖中杨简杨简字敬仲慈溪人干道五年举进士授富阳主簿常平使者朱熹荐之绍熙五年为国子博士嘉定元年授祕书郎宝庆元年转朝议大夫慈溪县男寻以宝谟阁直学士致仕咸淳间制置使刘黻即其居作慈湖书院慈湖先生杨公道徳学问追嫓前修而于翰墨尤极严谨酬答四方书问兼一字作行押体盖其斋庄中正表里惟一故形于心画亦絶类文正公而清劲过之慈湖字画端严清劲使人望之凛然亦足以见其所存不惰而随寓有则薛季宣薛季宣字士龙永嘉人年十七起从荆南帅辟召为大理寺主簿大理正出知湖州改常州薛士龙抄书动千百卷未尝有一字行草薛寺正于书无不读耽玩钟鼎古文搜奇抉怪凡易识者多不用古文所无间以小篆补其阙真好古哉陈傅良陈傅良字君举温州瑞安人研精经史贯穿百氏以斯文为己任官至宝谟阁待制赠通议大夫风度髙逺动輙过人诗律之精深字画之遒媚登览髙致吟讽低昂亲之则使人意消王谢韵度尚可想也林希逸林希逸字肃翁号竹溪又号鬳斋福清人乙未榜由上庠登第凡三试皆第四是嵗真西山知举希逸官考功员外郎能书林泳林泳希逸子亦能篆姜䕫姜䕫字尧章畨易布衣也自号为白石生好学无所不通请于朝欲政颂台乐律以议论不合而罢有大乐琴瑟攷铙歌等书传于世运笔遒劲波澜老成着续书谱一卷议论精到用志刻苦笔法入能品赵子固目姜尧章为书家申韩姜白石书法迥脱脂粉一洗尘俗张即之张即之字温夫歴阳人参知政事孝伯子中进士举歴司农寺丞授直祕阁以能书闻天下金人尤宝其翰墨张温夫祕阁喜作擘窠大字不一诗輙尽一幅绢金人极爱重之好读少陵古柏行陈谠陈谠字正仲兴化人官至尚书与张即之同时并以书名张即之陈谠之书一时籍甚丰碑巨刻散流江左杨镇杨镇字子仁号中斋严陵人尚理宗女周汉国公主官至左领军卫将军驸马都统谥端孝喜观图史书学张即之单炜单炜字炳文号定斋居士沅陵人博学能文考订法书尤精字画遒劲得二王法度徐玑徐玑字文渊任建安主簿移武当令改长泰令工唐诗得魏人单炜教书法心悟所以然无一食去纸笔暮年书近兰亭曾三异曾三异字无疑少有诗名杨文节公深喜之尤尊经学屡从朱文公先生问辨端平初以祕阁校勘召力辞强起造朝授承事郎主管华州云台观能作小楷书六经诸书自号云篆蔡抗蔡抗字仲节处士元定孙绍定二年进士累官参知政事谥文肃致广大十二大字建安人蔡抗书在镇江府学壁上匣石刘克庄刘克庄字潜夫号后村兴化人官至尚书谥文定书迹亦佳王埜王埜字子文婺州金华人登嘉定十二年进士第宝祐二年拜端眀殿学士签书枢宻院事封呉郡侯工于诗书法祖欧阳询署书尤清劲宝婺观中八咏楼扁智者寺倚松亭扁灵源胜地四大字皆潜斋王公埜书赤松山亭额王埜书雨花台緫秀堂扁宋王埜书潘继先潘继先金华人谢翺云金华福地四字郡人潘继先篆萧崱萧崱字则山新喻人绍定五年进士以史馆校勘迁武学博士进大府丞求补外遂奉祠得肆力于文字工篆隶凡名胜扁额多其所书尤善吟咏号大山苏基先苏基先温之瑞安人登宝祐癸丑第初调临安府浙江税终金华令辞章隽永不事雕饰作诗平淡洁雅正书淳健结密行草有杨少师风致陈公着陈公着四眀人登宝祐丙辰进士初歴州县时宰欲致之门下弗附累官至朝奉大夫祕书监知台州题松江图古笺诗一首时年八十矣用笔沉着端劲而行复匀整不茍足以占知其为有徳君子也韩境韩境字仲容相台之秀寓居于越尝以架阁言事贬于婺诗书笔札皆工曹松泉曹松泉天台人摄枣阳倅日穆陵遣赐督府诗字可尺许松泉效李阳氷篆作一图以贺又以古篆文十二册为侑傅穉傅穉字汉孺湖州人善欧书施宿刻父元之所注坡诗俾书之丁魏丁魏嘉熙间监行在左藏西库能篆林宗道林宗道字仲学福清人为文章以材器自负善隶书晩年用笔益苍劲景定间尝领乡荐郑东起郑东起旧名震龙福清人家居教授为文章有气魄亦善字书学者多宝爱之张湜张湜丹阳人长于词翰兼能篆洞阳馆记嘉熙丁酉丹阳张湜撰并书赵希棐赵希棐长生东库碑宝庆改元承信郎新监潭州南岳庙临江赵希棐书廖莹中廖莹中字羣玉撰福华编称颂似道鄂功贾师宪客廖羣玉以淳化阁帖绛州潘氏帖二十卷并以真本书丹入石皆逼真何基何基字子恭婺州金华人景定五年诏举贤基被命添差婺州学教授兼丽泽书院山长力辞咸淳初授史馆校勘兼崇政殿说书改承务郎主管西岳庙终亦不受卒谥文定北山何先生书清劲端楷无一笔匆匆亦足以见其心徳深潜纯粹之懿何钦何钦字无适北山先生之嗣子也天才不羣有晋宋之遗风焉何无适善草书马光祖马光祖字华父婺州金华人宝庆二年进士调新喻主簿从真徳秀学累官宝章阁直学士沿江制置使知建康府兼行宫留守咸淳三年拜参知政事五年拜知枢宻院事谥庄敏髙座寺雨花台记宋马光祖文并书眀道先生祠记三朱熹游九言真徳秀文马光祖跋张文潜书太白凤凰台诗马光祖书䟦倪垕刻石台上景定清化诸桥额皆马光祖书郑侨郑侨字惠叔号囘溪兴化人状元及第官至参知政事赠太师封郇国公谥忠惠善行草着书衡三篇郑寅郑寅字子敬侨子官至尚书左司除宝章阁致仕博极羣书留心翰墨作包蒙七卷文天祥文天祥字宋瑞又字履善吉之吉水人年二十举进士理宗亲拔为第一咸淳中除右丞相兼枢宻使卫王立加少保信国公至元十九年死衣带中有賛曰孔曰成仁孟曰取义惟其义尽所以仁至读圣贤书所学何事而今而后庶几无媿应天府学书眀徳堂文天祥手书陈恕可陈恕可字行之一字如心光州固始人以廕补将仕郎咸淳十年中铨试授廸功郎泗州虹县主簿以平江路呉县尹致仕诗文醇正近古小篆似呉兴张有自号宛委居士叶闾叶闾号秋台金华人草法类小王劲洁可爱潘桂潘桂字仲性金华人善隶余圣钖余圣钖号慎斋金华人善隶赵禀赵禀茭山石壁咸淳二年长沙赵禀题字径四寸许笔法甚似晦翁陈瑛陈瑛字伯英为郡教授篆书千文字体整洁咸淳中人谢枋得谢枋得字君直信州弋阳人宝祐中举进士徳祐元年以江东提刑江西招谕使知信州元李存跋叠山帖云叠山先生笔力劲健去此且百年方凛凛生气姚勉姚勉官校书郎文天祥云龙泉县太霄观扁额校书郎姚君勉笔也金应金应者性少刚知义为文天祥职书司入京补承信郎官路分天祥奉使被执左右皆散应独无畔志金应以笔札徃来吾门二十年周宻周宻字公谨号草牎齐人寓居呉兴寘业弁山号弁阳老人着齐东野语癸辛杂识云烟过眼録李篔房李篔房薛梯飇为施岳仲山志李篔房书赵孟坚赵孟坚字子固号彞斋居士宋宗室也不乐仕进隠居秀州之广陈镇从弟子昻自苕中来访闭门不纳夫人劝之始令从后门入坐定第问弁山笠泽近来佳否子昂曰佳公曰弟奈山泽佳何子昂惭退便令苍头濯其坐具赵子固以北海学子敬病在欹侧赵孟頖赵孟类字景鲁廕补承务郎知临安府仁和县转承事郎授签书髙邮军判官宋归于元宦情素薄不求仕进日以翰墨为娱书九经一过细字谨楷人传以为玩喜与名僧游书莲花华严楞严圆觉金刚诸经皆数过眀牎净几焚香㵸茗四时花草婆娑爱赏欣然自得龚开龚开字圣与号翠巖淮隂人宋两淮制置司监官博闻耿介作古隶得汉魏笔意陈深陈深字子微宋末呉人以字学知名深书法追魏晋天厯间以能书荐不赴学者称宁极先生赵昌甫赵昌甫信州人赵师秀赠诗云文章出晚嵗字画犹壮龄李翔李翔作白字书霸王庙碑陈振陈振字震亨古灵先生襄之后为文简健无宋季陋习好楷书有欧虞气骨官至太府寺丞知永瑞二州以朝议大夫致仕黄仁俭黄仁俭字约之奉化人官青田丞书法甚精源流二王而遒劲似欧阳率更真草行书皆见重于世至今石刻犹有存者陈仲辅陈仲辅归善人博学善属文工于隶篆为世所重尝作枕屏篆五箴文遗侍讲陈鹏飞鹏飞以诗答之云阑干一幅鹅溪绢中有五箴排小篆银钩小变科斗文挂我牀头星斗烂谢履谢履字履道第进士调南安主簿歴祕书丞知婺州善行隶有双峰诗集行世黄孝绰黄孝绰再举进士不第后特奏名不合尝游舒州太湖灊山乐焉自号灊山叟尤善书其法本二王颜柳杜去轻杜去轻字端父有文名呉师道䟦端父墨蹟云此帖深得山谷老人笔意黄颕黄颕字秀实官至中书舍人提㸃江州太平观工隶书李銞李銞字仲和号竹山溧水人进士为无为军节制官工书法譔稽古韵及存古正字编郑緼郑緼字天和工篆葛刚正葛刚正工篆牟益牟益字徳新晚年喜篆书深究古文尝取诅楚石鼓钟鼎等文为辨证一编以纠释文之误曹士冕曹士冕字端可号陶斋昌谷之后博叅书法服膺兰亭杜良臣杜良臣字子卿豫章人学问该洽以小篆重一时笔法精妙郑昂郑昂字尚眀福州人善笔翰尝撰书史二十五卷戴侗戴侗永嘉人能篆有所编六书故行于世魏宋直魏宋直号颕峰山人书宗米芾周颂周颂益公之后尝倅洪其书清劲复工扁榜大字冀上之冀上之字冠卿西河人楷书师欧阳率更姚现姚现草书极似王逸老赵必睪赵必睪字伯韦号庸斋宗室也官至奏院宗丞善隶楷作续书谱辨妄以规姜䕫之失单䕫单䕫官至侍从倣唐八分方劲有体师豫章司马括司马括字子开文正公光之后寓居豫章长于隶亦善行胡珵胡珵字徳辉书学钟繇朱昌龄朱昌龄书亦佳张驹张驹阳羡人善楷书叶鼎叶鼎字和仲号山涧古括人篆隶皆能书袁垧袁垧字季野豫章人学率更书亦遒媚可爱张镒张镒字季万北人居滁州善草书祝次仲祝次仲字孝友太末人善草书姚敦姚敦字公仪江左人潜心篆学得前古遗意郑元秀郑元秀善隶邢疏邢疏善篆宋棻宋棻字文芳钱塘人善书杜茂修杜茂修善书高高字止善梁溪人善书陈希愈陈希愈字师韩善书曹之格曹之格尝模古帖刻石曰宝晋斋帖刘震孙刘震孙字长卿号朔斋中州人善大字尤有位置张镃张镃字功父号约斋字画亦工潜说友潜说友字君高缙云人咸淳中知平江仙都山铭潜说友篆王原父王原父楷书秋水篇字稍大于尚书宣示笔法肥浑而精熟师蔡君谟但无君谟清气后有元名人䟦熊与龢熊与龢字天乐豫章人性介澹无妻不食肉通经史百氏之书布衣草履遨游名山尤嗜弹琴草书张东张东书李白凤皇台诗龚颕龚颕篆玉带河三大字秀山斗门四大字俱在武陵李慎由李慎由凌虚堂三大字碑宋知同州事李慎由书字古健结搆有法郝徳新郝徳新于潜县儒学重修记县人呉度撰东平郝徳新书潘容潘容于潜县儒学重修记县人呉度撰东平郝徳新书潘容篆额杨小瑛杨小瑛宣和贵人家有写唐㑹要一轴系第七卷后题行官杨小瑛书字画颇佳李伉李伉郓州州学新田记碑宋李伉隶书题额下款俱如汉刻有古受禅遗意张漴张漴宋东岳庙碑张漴书龎仁显龎仁显宋清浄护命经龎仁显书张安祖张安祖石彦政吏隐堂记张安祖书字虽未足名家然清宛不俗亦宋人中之平实者御定佩文斋书画谱卷三十五御定佩文斋书画谱卷三十六目録钦定四库全书御定佩文斋书画谱目録第三十六卷书家传十五宋苏殿丞张郎中陈隐居梅山拙逸夏御带方校书卿师如愚居士谢童子松轩俞处士翦字吴道人李舜举杨日言梁师成王介赵元昊洪瓘李仁老金恂金方庆郭预金晅李颖李嵒成石璘史彦旼陈抟武仙童白玉蟾陈明石五仙徐清张继先张有陈景元黄石老张复阳司马鍊师王易释梦英释崇化释云胜释省钦释正蒙释嗣端释静己释善㒞释懐贤释志贤释缘槩释惟悟释思聪释意祖谔师释希白释希赐释若逵释道潜释颕徳秀释慈贤释浄昙释仲殊释颢彬茂释梦贞释惠崇释苑基释言法华敷道人政禅师释昭黙释瑛公南禅师释克文道人栖公释敏传宗上人圎上人释法晖释静万释仁钦释和公释法具释处严释处良释行霆释徳止释省肇释思齐释从密释仁济释懐则释惠昙释温日观释浄师释省言释宗相释了性总持院老僧释彦脩释宗释法舟峨眉道者山隂僧释寂照日夲僧奝然朱严妻安国夫人崔氏夏竦妻杨氏天水郡太君权氏郭氏和国夫人王氏史琰唐氏章煎丁氏胡氏徐氏赵夫人张氏游氏谢夫人杨氏方氏吴氏三一娘朝云翠翘田田钱钱厨娘意真王英英楚珍马眄陈湘赵总怜苏氏严蕊墨娥辽耶律罗卜科耶律庶成圗鲁卜郑熈释徳麟释真延释肃回金宇文虚中王竞蔡松年蔡珪蔡璋吴激髙士谈张斛郑晦任询党懐英赵沨赵秉文王庭筠王曼庆王明白张天钖司马朴施宜生萧永祺刘汲伊喇履左光庆王渥张彀史公奕杨邦基龎铸麻九畴赵观赵滋李澥王中立王仲元赵可赵述李着冯璧髙宪刘住儿史肃冀禹钖徒单镒完颜璹完颜守禧李经王予可郝天祐髙徳裔杜师杨张夲宋适张瑞童许复萧守中郝史贾漑龙巖谭处端释善进释徳普释𤣥悟释义中卷三十六钦定四库全书御定佩文斋书画谱卷三十六书家传十五宋苏殿丞苏殿丞欧阳修与费县苏殿丞书云承惠篆碑滁阳山泉诚为胜絶而率然之作文鄙意近乃烦儁笔以传于逺张郎中张郎中梅尧臣寄致仕张郎中诗云画鹤能同薛少保爱书还比蔡中郎陈隐居陈隐居苏轼云陈公密出其祖隐居先生之书相示学蔡君谟之书如学龙伯髙之为人梅山拙逸梅山拙逸张长史春草帖䟦有宣和四年梅山拙逸题字夏御带夏御带曹勋䟦夏御带所书千文云太尉夏公以戚里肺腑之贵躬翰墨冷淡之学敦诗阅礼愽综羣书心慕手追备尽八法其于㸃画之妙已凌跨昔贤意好不倦日进未艾也方校书方校书刘克荘饮方校书园诗云西舍鸣笳索赋诗东家拽石请书碑卿师卿师陆游云本朝小楷至宋宣献后仅有道士陈碧虚一人今其里中前軰卿师所书则萧散小不逮碧虚而法度森严无媿者亦名笔也如愚居士如愚居士金陵牛头山辟支佛方塔上有淳祐四年如愚居士书满庭芳词字画类山谷谢童子谢童子不知何许人亦不详其名字相传为宋人十歳不能言父母窃怪之多苦焉令牧羊一日作牧羊謡是后遂能言益神明能书书逼晋能诗诗逼唐多着述松轩松轩宋干坤清气四大字松轩书在道州俞处士俞处士造笔精致甲吴中俞颇能书理则然也餬口不余见古碑法书捐衣食求之不论价所蓄多善本翦字吴道人翦字吴道人翦李义山经年别逺公诗用青纸翦字作米元章字体逼真李舜举宦者李舜举字公辅开封人熈寕中领文州刺史转嘉州团练使谥忠敏览书传能文辞笔札神宗尝书李舜举公忠奉上恭俭检身始终惟一以安以荣十九字赐之杨日言内臣杨日言字询直开封人喜经史工篆隶八分梁师成宦者梁师成字守道慧黠稍知书髙自标牓以翰墨为己任王介内臣王介字黙菴能书赵元昊赵元昊小字嵬理夏州人夏王李彛兴之后太平兴国中赐姓赵元昊晓浮图学通蕃汉文字自制蕃书命野利仁荣演绎之成十二卷字形体方整类八分书而书颇重复教国人纪事用蕃书而译孝经尔雅杂字为蕃语洪瓘洪瓘髙丽人清燕阁记通奉大夫寳文阁学士右散骑常侍上䕶军唐城郡开国男食邑三百户赐紫金鱼袋洪瓘奉敎书记称寳文清燕二阁以奉宋帝御制诏勅书画洪灌字无党力学善书效新罗金生笔法李仁老李仁老字眉叟能属文善草隶金恂金恂字归厚工隶书为宻直副使金方庆金方庆字本然志学善书官至兵部尚书翰林学士郭预郭预字先甲善属文书法痩劲成一家体金晅金晅字用晦宻直学士善隶书李颍李颍愽闻强记工草隶为翰林学士承旨李嵒李嵒字古云工隶书为左承㫖成石璘成石璘字自修善书史彦旼史彦旼聦悟过人善书画为尚食奉御陈抟陈抟字圗南亳州真源人服气辟谷居华山云䑓观又止少华石室每寝处多百余日不起太平兴国中来朝太宗待之甚厚赐号希夷先生希夷先生字体雄伟不凡有古人法度武仙童武仙童干元观道士杨守程题武仙童碑云观妙先生朱白英尝解后武仙童后先生于仁庙时应诏还山忽接仙童书殷勤诲谕意警先生韬光晦迹世不耀名其真墨蹟政和四载道君皇帝捜罗天下竒异之文遂为句容令索取以进斯本旧偶摹冩令工刋石庶永其传白玉蟾白玉蟾号琼琯本姓葛名长庚大父有兴福州闽清县人董敎琼州而生真人于琼冒白姓天资聦敏髫龄时背诵九经十歳来广城应童子科主司命赋织机诗遇泥丸真人陈翠虚携入罗浮遍游名山善草书有龙翔鳯翥之势封紫清明道真人嘉定末诏徴赴阙对御称㫖命馆太乙宫一日不知所徃玉蟾生于海南自号海琼子或号海南翁或号琼山道人或号蠙菴或号武夷散人或号神霄散吏蓬头跣足一衲敝甚而神清气爽喜饮酒不见其醉出言成章文不加㸃随身无片纸落笔满四方大字草书视之若龙蛇飞动兼善篆隶陈明陈明攅陵舖兵也人唿为陈院长年三十有五时犯罪受杖遂蓬头跣足若病狂者徃来行歌无定止颇能知未来事雪中不施一缕卧野桥上气腾如蒸眼色正碧好以白垩书地且读且歌文类五铢钱文观者莫识石五仙石五仙衆妙峰山隐书巖石五仙书可望不可取徐清徐清字静之蓬莱女官也下西里王氏诗作谢体书效黄鲁直妍妙可喜张继先天师张继先封嗣汉三十代天师能书宣和御制化道文碑政和二年嗣汉三十代天师张继先书张有道士张有字谦中吴兴人隐于黄冠善篆书法甚古撰复古编行于世皆写篆非画篆陈晞章友直文勋軰萦豪洩墨如朽如画笔痴而无神张有用写篆法神明意用到昔人波澜饶节赠道士张谦中诗云道人髭䰅似民部平生篆隶心独苦世间笔墨一㸃无骎骎气象追千古道人得师在何许秦汉鼎彛周石鼓若峄山碑若诅楚二李而下初不数异时心醉不窥园依䋲作直规作圎一朝妙觧古人意脱落尺度诚其天嗟君絶艺世无敌勿示时流渠未识我亦当年好古人推席为君三叹息吴兴道士张有自幼喜小篆年六十着复古编二卷据古说文以为証其㸃画㣲转侧纵横髙下曲直豪发有差则形声顿异自阳冰前后古人徃徃而失其精且愽如此篆法自秦李斯至宋吴兴道士张有而止张谦中篆法甚古龟山先生尝叙其所为书故其名尤重陈景元道士陈景元字太虚号真靖师自称碧虚子建昌南城人喜读书至老不倦凡道书皆手自校写游京师神考闻其名即其地设普天大醮命撰青词赐对天章阁累迁至右街副道箓己卯归庐山尝与蔡卞论古今书法至欧阳询则曰世皆知其体方而不知其笔圎卞颇服膺生平不喜作草字惟正书祖述王羲之乐毅论黄庭经下逮欧阳询化度寺碑碧虚子小楷得丁道护笔势所书相鹤经既精善又笔势婉雅有昔贤风槩本朝小楷宋宣献后仅陈碧虗一人碧虚子诗句字画皆清婉可喜黄石老黄石老抚州崇仁县玉清观道士工古篆张复阳道士张复阳明周易姤复之旨作复阳图善诗画书法遒美年八十余歩履轻㨗自谓张果后身司马鍊师司马鍊师善大篆及楷王易道士王易号青牎故枢密王埜之孙初名进思官惠院号淳斋善书而好吟以避世立兄子为子使出赘复分田送其妻归母家而自为道士释梦英释梦英衡州人效十八体书尤工玉箸尝至大梁太宗召之帘前易紫服去游终南山当世名士如郭恕先陈希夷宋翰林白贾大参黄中之俦皆以诗称述之师号宣义梦英千字文干徳三年梦英篆幷古文题额夫子庙堂记唐程浩撰刊石在湖州临安县梦英重书妙髙僧传序陶谷撰梦英书郭忠恕篆额梦英书偏傍字源咸平六年元守全立王审亮勾当建英公书正书第一篆次之分隶又次之释崇化释崇化开寳时人太庙街近城有古观音寺开寳皇后命孙徳元画西方净土极竒古精妙仅存半壁僧崇化大师为之賛书亦有法释云胜释云胜宋译三藏圣敎序西域僧天息灾译三藏太宗为序云胜书释省钦释省钦善八分书太宗召于殿上书数行得赐紫衣释正蒙释正蒙书得诚悬法释嗣端释嗣端宋蓝田县修夫子庙碑进士董储记僧嗣端书分隶深得唐人法大中祥符四年立释静己释静己书偈语碑在西安府学行草甚类英大师静己英之徒也释善儁释善儁普济禅院碑在汧阳于侍御永清始获之亟称赏以为不减圣教书者为僧善儁署曰习晋右将军王羲之书其年为大中祥符书虽逊古犹有唐风释懐贤释懐贤字潜道姓何氏温州永嘉人天禧二年受具戒时年四歳多才艺工于诗字画有法赐号圎通大师释志言释志言姓许夀春人仁宗延入禁中径登坐结趺饭毕遽出未尝揖也隂卜休咎书纸挥翰甚疾字体遒壮不可晓其后多騐释縁槩释縁槩李觏荅縁槩师见示草书千字文诗云去年有使自番阳手借一凾来我所发凾乃是縁槩书千字满前云缕缕衆人饱食己用心欲噍伯英肥美处当时名士嘉其能长序短萹聫绣组释惟悟释惟悟景祐中人字法清紧遒上宋中书门下牒永兴军一通乃宋仁宗因范雍之改地为学欲请九经书籍者当时眉阳僧惟悟正书上石字画遒劲有欧阳率更遗法释思聦释思聦字闻复钱塘人七歳善弹琴十二舍琴而学书书既工十五舍书而学诗诗有竒语老师宿儒皆敬爱之秦少㳺取楞严文殊语字之曰闻复释意祖释意祖蜀人子由自河朔持兰亭归寳月大师惟简请其本令左绵僧意祖模刻于石谔师谔师魏野有送谔师赴王寺丞召写碑诗云才髙吐鳯欺黄绢墨妙回鸾命碧云䨇美便堪传万古羲之书法退之文释希白释希白字寳月号慧照大师长沙人庆厯中甞以淳化阁帖模刻于潭之郡斋希白善书填本刻石不甚失真释希赐释希赐英州人英州郡守何智甫叠石为桥东坡作四言诗一首石刻不存今刻乃希赐所书也释若逵释若逵苏轼书若逵所书经后云若逵所书二经经为几品品为几偈偈为几句句为几字字为几画其数无量而此字画平等若一无有髙下轻重大小释道潜释道潜号参寥子钱塘人哲宗朝赐号妙緫大师为苏睂山客唱和徃还形于翰墨参寥书谨严而疎荡称其为人释颖徳秀释颖徳秀老坡与参寥一帖云颖书桞鬼传遒婉而劲文赋尤老成释慈贤释慈贤杨伯嵓藏林彦祥卢鸿草堂图云锦淙歌冷云菴释慈贤书释净昙释净昙杨伯嵓藏林彦祥卢鸿草堂图金碧潭歌无所住净昙书释仲殊释仲殊号太平闲人杨伯嵓藏林彦祥卢鸿草堂图十志诗其九则太平闲人仲殊书释颢彬茂释颢彬茂庐山人善王书释梦贞释梦贞关右人善柳书释惠崇释惠崇寿春人善王书释苑基释苑基浙东人善颜书多写碑石印板皆不下前軰释言法华释言法华工书苏轼尝云仆书作意便髣髴似蔡君谟得意便似杨风子更放则似言法华矣敷道人敷道人作字笔势遒劲可爱政禅师政禅师秦少游絶爱其书问其笔法政曰书心画也作意则不妙耳喜求儿童字观其纯气少游见其功臣山书叹为非积学所至释昭黙释昭黙书暮年臻妙自卧疾后无他嗜好以翰墨为能事释瑛公释瑛公风骨清癯与南州名士游淡然无营独杜门手写华严经精妙简逺之韵出于颜桞南禅师黄龙南禅师手録二十四章经笔法深稳荘重而痩得颜平原用笔意释克文释克文号云菴阌乡郑氏子南禅师之的嗣禅师学鲁公字最有工当时归南公者无不学之然无出云菴之右者道人栖公道人栖公书大方广佛华严经于方册中其轻妙可以一掌置开编蠕蠕如行螘熟视之其横斜曲直重交反仄曲尽其妙不翅如擘窠大书释敏传释敏传能书笔楮不择精麤飞翰如蚕食叶俄顷千字横斜布列擘窠棊画宗上人宗上人东瓯人书僧寳传谨楷精严贤于率更逺甚圎上人圎上人临川人书僧寳传小字薄纸画画精诚释法晖释法晖政和二年天宁节以细书经塔来上效封人祝万歳寿作正书如半芝麻粒写佛书十部曰妙法莲华经曰楞严经曰维摩经曰圎觉经曰金刚经曰普贤行法经曰大悲经曰佛顶尊胜经曰延寿经曰仁王护国经自塔顶起以至趺坐层级鳞鳞不差豪末作字时取窍宻室正当下笔处容光一㸃明而不曜其字累数百万不容脱落始终如一释静万释静万工书宋慈云寺晋之玉兎寺去应请之张仲尹诗之静万集右军书之释仁钦释仁钦灵巖寺石刻有大观三年住持仁钦篆书心经释和公释和公曹溪大鍳禅师碑元和中柳柳州文绍圣中苏定武书前长老辨公立石崇宁初毁去长老和公更书而刻之释法具释法具字圎复绍兴初诗僧也有月夜逰钱塘江诗云小舟为我载月色白沙翠竹光相射后云白下金陵四百年无此豪逸法具能诗字体效王荆公释处严释处严字伯威姓贾氏自号潜涧温州乐清人愽学诗文尤典重且工书有晋宋法尝手书法华光明二经以报母徳又书华严经八十卷首末不懈字法益工释处良释处良字遂翁㑹稽山隂刘氏子绍兴五年甫九歳以童子得度英迈玉立能文辞善笔札释行霆释行霆尝从吴兴宋杞作篆释徳止释徳止号清谷善属文尤工正书释省肇释省肇庐山人工行书庐山多有所书碑刻释思齐释思齐杭人书师柳公权有所书放生池碑在杭州释从宻释从宻字世踈长沙人以草圣为世所称释仁济释仁济字泽翁姓童氏书师苏轼释懐则释懐则书摄山栖霞寺碑文集右军书勒之石亦圣教序遗法也结体极婉润逼真释惠昙释惠昙真空坛记庆元乙卯知塔惠昙书释温日观释温日观居葛岭玛瑙寺人但知其画蒲萄不知其善书也世传蒲萄多赝其真者枝叶䰅梗皆草书法也释净师释净师住杭州临平广严院善草圣圎熟有法绍兴初被召作草首书名花倾国两相欢帝不恱赐罢今钱塘人家所收称王逸老合作者皆其书也释省言释省言赵崡云得心经序于报㤙寺壁间唐南阳忠国师述宋九华山僧省言书书全出伯施几于乱真释宗相释宗相善诗章字学精愽释了性释了性余杭人精于医而善草书緫持院老僧緫持院老僧年七十及从徐师川游能写字鼓琴释彦修释彦修草书亦自杨少师出十得其六七焉释宗释宗宋草堂寺舍利亭记甯祖武撰释宗书释法舟释法舟洪舜俞帖䟦有法舟书峨眉道者峨眉道者居大梁景徳寺二十年沐浴端坐而逝书长短句于堂侧壁上絶髙处云明月斜西风冷今夜故人来不来教人立尽梧桐影字画飞动如翔鸾舞鳯非世间笔也山隂僧山隂僧伪作王大令书保母墓志韩侂胄以千缗市其石释寂照释寂照号圎通大师日本僧不通华言习王右军书颇得其笔法章草特妙中土能书者亦鲜及纸墨尤精景徳三年入贡上召见赐紫衣束帛日本僧奝然雍熈元年日本僧奝然与其徒五六人浮海而至奝然善𨽻书而不通华言问其风土但书以对云国中有五经书及佛经白居易集七十卷并得自中国朱严妻朱严妻王禹偁赠朱严诗妻装秋卷停灯坐自注云严妻能书安国夫人崔氏安国夫人崔氏善书札体法甚老殊无妇人气夏竦妻杨氏夏竦妻杨氏工笔札天水郡太君权氏天水郡太君权氏善草𨽻书诵数经能略通其说郭氏郭氏曽祖恕祖遵式父昭晦聦明孝谨能读书史善书画选归于皇从孙右监门衞将军世单封武昌县君嘉祐二年卒和国夫人王氏和国夫人王氏宗室赵仲輗室能诗章善字画史琰史琰字炎玉州刺史张誾聘为冡子祺之配祺亦有才倡和成集名曰和鸣作字用秃笔体法古劲唐氏唐氏能书梅尧臣泗州观唐氏书诗云唐氏能书十载闻谁教精絶到红裙百金买尽蒲葵扇不必更求王右军章煎章煎友直女工篆书传其家学友直执笔自髙壁直落至地如引䋲而煎亦能如其父丁氏丁氏洪庆善夫人贤而有文字画劲丽胡氏胡氏胡元功尚书之女黄由之夫人善笔札时作诗文亦可观自号惠斋居士徐氏徐氏讳藴行自号悟空道人临川蔡教授诜之母学虞书得楷法蔡子羽母徐氏三衢人宣和间刑部侍郎敷言女潜心内典学虞世南书尝手写华严经梁武忏皆终部帙蔡同年之母徐夫人手写佛经九十五卷得唐人笔法字画亦细楷赵夫人赵夫人广州钤辖俞似妻英州之北三十里金山寺法堂后壁题两絶句广州钤辖俞似妻赵夫人所书诗句洒落不凡而字画径四寸遒健类薛稷极可喜张氏张氏蜀之故家汉御史纲之后通判宋若水之妻也性贤孝读书史善笔札通古今识义理而不肯为辞章其方正之操士夫或有愧焉㳺氏建安郡夫人㳺氏赠光禄大夫黄崇妻而子则端明殿学士中也建中建阳人幼受班昭女训通大义至它组纫笔札之艺皆不待刻意而能辄过人谢夫人谢夫人谭文初妻颍川汝隂人居家鸡晨以兴家之事无不遍视舍此则读书观古文书画二事皆精杨氏杨氏宁宗皇后妹时称杨妹子书法类宁宗马逺画多其所题方氏方氏桐庐人陈晖经略子妇临兰亭幷自作草书俱可观吴氏三一娘吴氏三一娘楼钥云今玉篇惟越本最善末题云㑹稽吴氏三一娘写问之越人无能知者楷法殊精朝云朝云朝云始不识字晩忽学书麤有楷法从泗上比丘尼义沖学佛亦略闻大义翠翘翠翘洪内翰侍人字画婉媚田田钱钱田田钱钱辛弃疾二妾也因其姓而名之皆善笔札常代弃疾荅尺牍厨娘厨娘京都人有容艺能算能书字画端正意真意真刘光世侍儿严州乌石寺在髙山之上有岳武穆飞张循王俊刘太尉光世题名刘不能书令侍儿意真代书姜尧章题诗云诸老凋零寔可哀尚㽞名姓压崔嵬刘郎可是疎文墨几㸃臙脂浣緑苔王英英王英英楚州官妓也学颜鲁公书蔡襄教以笔法晚年作大字甚佳梅尧臣赠诗曰山阳女子大字书不学常流事梳洗亲传笔法中郎孙妙画蚕头鲁公体又观王氏书诗云先观雍姬舞六么姸葩发艶春风揺舞罢英英书大字玉指握管浓云飘风驰雨骤起变怪文鳐昼飞明珠跳楚珍楚珍彭泽娼女草篆八分皆工马眄马眄徐州营妓也性惠丽苏轼守徐日甚喜之能学轼书得其髣髴轼尝书黄楼赋未毕眄窃效书山川开合四字轼见之大笑略为润色不复易之今碑四字乃眄笔也陈湘陈湘衡阳妓也歌舞出其类学书作小楷赵緫怜赵緫怜能着棊写字分茶弹琴苏氏苏氏建寕人淳祐间流落乐籍以苏翠名能八分书严蕊严蕊字幼芳天台营妓也善琴奕书画墨娥墨娥姑臧太守张宪妓也尝代宪书札辽耶律罗卜科耶律罗卜科字信宁太祖之从姪也初太祖制契丹国字罗卜科以賛成功授林牙监脩国史耶律庶成耶律庶成字喜隐小字陈六幼好学书过目不忘善辽汉文字于诗尤工重熈初补牌印郎君累迁枢宻直学士初契丹医人鲜知切脉审药上命庶成译方脉书行之自是人皆通习虽诸部族亦知医事时入禁中叅决疑义有诗文行于世圗鲁卜圗鲁卜字铎衮官至崇义军节度使幼聦敏及制契丹大字圗鲁卜賛成为多郑熈郑熈燕山云居寺碑盐鐡判官朝议郎行右补阙王正述乡贡进士郑熈书释徳麟释徳麟元祐唐寺碑统和五年知蓟州军事判官文林郎试祕书省校书郎李仲宣撰文沙门徳麟书释真延释真延三教寺佛顶尊胜陀罗尼幢记讲僧真延撰幷书释肃回释肃回感化寺碑干统七年渔阳南抃撰文沙门肃回书金宇文虚中宇文虚中字叔通蜀人天眷间累官翰林学士知制诰兼太常卿封河南郡开国公书太祖睿徳神功碑进阶金紫光禄大夫皇统四年转承㫖加特进迁礼部尚书金太祖武元皇帝平辽碑在南城丰宜门外韩昉撰文宇文虚中书王竞王竞字无竞彰徳人以䕃补官大定二年为礼部尚书兼翰林学士承旨愽学而能文善草𨽻书工大字两都宫殿榜题皆竞所书士林推为第一云都城内城门外墨书粉地内朱书金地皆礼部尚书王竞书蔡松年蔡松年字伯坚天㑹中除真定府判官天徳初擢吏部侍郎迁户部尚书正隆三年进拜右丞相加仪同三司封衞国公加封吴国公谥文简工乐府与吴激齐名元好问云百年以来以书名者多矣宇文叔通王无竞蔡伯坚父子吴彦髙髙子文耳目所接见行辈相后先蔡珪蔡珪字正甫中进士第不求调久乃除澄州军事判官迁三河主簿起翰林修撰同知制诰终潍州刺史蔡珪识古今竒字有续欧阳文忠公集録金石遗文传于世蔡璋蔡璋字特甫珪弟第进士有书名笔法与珪如出一手吴激吴激字彦髙建州人米芾之壻也工诗能文字画俊逸得芾笔意尤精乐府造语清婉将宋命至金以知名留不遣命为翰林待制皇统二年出知深州东山其自号也髙士谈髙士谈字季黙宣和末为忻州户曹叅军入仕国朝官至翰林直学士士谈善草书张斛张斛字徳容渔阳人仕宋为武陵守国初官秘书省着作郎文笔字画宇文太学激赏之郑晦郑晦字光道为代州士曹善篆隶诗笔髙雅任询任询字君谟易州军市人书为当时第一画亦入妙品评者谓画髙于书书髙于诗诗髙于文然王庭筠独以其才具许之登正隆二年进士第歴益都都勾判官北京盐使致仕优㳺乡里家藏法书名画数百轴任南麓字流丽遒劲不譲二王任询真草字书气完力劲世寳传之党懐英党懐英字世杰冯翊人大定十年中进士第能属文工篆籀当时称为第一学者宗之为翰林学士承㫖致仕谥文献党懐英篆籀入神李阳氷之后一人而已尝谓唐人韩蔡不通字学八分自篆籀中来故懐英书上轧钟蔡其下不论也小楷如虞楮亦当为中朝第一书法以鲁公为正桞诚悬以下不论也赵沨赵沨字文儒东平人大定二十二年进士仕至礼部郎中性沖淡学道有所得尤工书自号黄山赵秉文云沨之正书体兼颜苏行书备诸家体其超放又似杨凝式当处苏黄伯仲间党懐英小篆李阳氷以来鲜有及者时人以沨配之号曰党赵赵秉文赵秉文字周臣磁州滏阳人也登大定二十五年进士第兴定元年拜礼部尚书兼侍读学士同修国史知集贤院事哀宗即位改翰林学士自幼至老未尝一日废书文长于辨析小诗精絶字画则草书尤遒劲赵秉文幼年诗与书皆法子端后更学太白东坡字兼古今诸家学及晚年书大进诗专法唐人魁然一时文士领袖自号闲闲居士云王庭筠王庭筠字子端河东人豋大定十六年进士第调㤙州府军事判官再调馆陶主簿明昌元年试馆职中选御史䑓言不当以馆阁处之遂罢乃卜居彰徳买田隆虑读书黄华山寺因以自号三年召为应奉翰林文字命与秘书郎张汝方品第法书名画迁翰林修撰书法学米元章与赵沨赵秉文俱以名家庭筠南宫之甥其书法传子淡游至张天钖庭筠书法沉顿䧺快与南宋诸老各行南北元初巙子山诸人不及也王曼庆王曼庆庭筠子亦能诗并书仕至行省右司郎中自号淡游万庆诗笔字画俱有父风王明白王明白庭筠犹子幼歳学书书家即称赏之张天钖张天钖字君用号锦溪老人河中人官至机察真字得桞诚悬法草师晋宋亦善大字道陵诸殿宇扁皆其所题有草书韵㑹行世司马朴司马朴字文季温公之犹子仕宋为兵部侍郎以奉使见留居于祁阳工书翰有晋人笔意兴陵万机之暇尝购其遗墨学之施宜生施宜生字明望浦城人官至翰林学士自号三住老人汴城东光教寺普贤洞记石碑皇统四年奉议大夫行䑓吏部郎中飞骑尉施宜生撰并书后为金相字歩骤东坡萧永祺萧永祺字景纯本名蒲烈少好学通契丹大小字广宁尹耶律固奉诏译书辟置门下因尽传其业天徳初为翰林学士承㫖尚书左丞金刘汲刘汲字伯深天徳三年进士入翰林为供奉自号西巖老人有西巖集行世刘汲善草书伊喇履伊喇履字履道辽东丹王托云七世孙也博学多艺善属文廕补为承奉班祇候国史院书写世宗方兴儒术诏译经史擢国史院编修官兼笔砚直长明昌元年进尚书右丞谥曰文献秀峙通悟精厯算书绘事耶律履素善契丹大小字译经辞达而理得大定初诏以小字译唐史成则别以女直字傅之履在选中独主其事又以女直字译汉文选贵胄之秀异就学焉左光庆左光庆字君钖以䕃补内门祇候好古读书喜为诗善篆隶尤工大字世宗行郊礼受尊号及受命寳皆光庆篆凡宫庙牓署经光庆书者人称其有法迁同知宣徽使改少府监平时喜为善言蓄善药号善善道人王渥王渥字仲泽后名仲泽太原人南渡后擢第为太学助敎充枢宻院经歴官迁右司都事愽学无所不通长于谈论工尺牍字画遒美有晋人风作诗多有佳句张彀张彀字伯英许州临颍人大定二十八年进士歴河南治中隰州刺史刑部郎中同知河南府事迁河东南路转运使权行六部尚书安抚使张彀字画劲古有颜平原风史公奕史公奕字宏父大名人大定二十八年进士工书有能名自号歳寒堂主人正大初为翰林修撰又充益政院官致仕杨邦基杨邦基字徳懋华隂人大定中进士仕至秘书监礼部尚书文笔字画有前辈风调龎铸龎铸字才卿辽东人少擢第仕有声南渡后为翰林待制迁户部侍郎出倅东平改京兆路转运使愽学工文造语竒健不凡世多传之铸多风流文采字画亦藴借麻九畴麻九畴字知几易州人七歳能草书作大字有及数尺者一时目为神童章宗召见大竒之入太学有文名已而隐居不为科举计赵秉文连章荐之特赐卢亚榜进士第俄迁应奉翰林文字九畴字画正书八分皆有功赵观赵观字维道明昌中进士从事史院闲闲公许其字画进进不已可到古人赵滋赵滋字济甫号蘧然子汴人学书学画学诗学论文力到便有所得闲闲公书法为当代第一手济甫笔势飞动得公不传之妙李澥李澥字公渡相人少从内翰子端学诗能行书累举不第李澥字得法于赵闲闲王中立王中立字汤臣岢岚人愽学强记问无不知少日治易有声场屋年未四十丧妻不娶亦不就举独处一室中如僧如是三四年乃出觉其谈吐髙阔诗画超絶若有物附之者问之不言也好作擘窠大字势若飞动闲闲极爱之晚年易名云鹤号拟栩道人王仲元王仲元字清卿家平隂举进士有声书名尤重介欧虞间用荐者召应奉翰林文字改陜西东路转运司盐鐡判官仲元工书法赵黄山自号锦峰老人赵可赵可字献之髙平人贞元二年进士仕至翰林直学士一时诏诰多出其手流辈服其典雅其歌诗乐府尤工号玉峰散人集赵可工于字画赵述赵述字勉叔可子承安二年豋科诗笔字画皆有父风李着李着字彦明真定人髙才愽学诗文得前人体工于字画承安二年经义第一人累官彰徳府治中冯璧冯璧字叔献真定县人承安二年经义进士调莒州军事判官贞祐四年迁刑部郎中出为归徳治中改同知保静军节度使又改同知集庆军节度使致仕冯璧字画楚楚有晋魏间风气雅为间闲公所激赏髙宪髙宪字仲举辽东人黄华之甥幼学于外家故诗笔字画俱有舅氏之风泰和三年乙科豋第为愽州防御判官刘住儿刘住儿年十一歳能诗赋诵大小六经所书行草颇有法章宗召至内殿试鳯凰来仪赋鱼在藻诗又赋旱诗赐本科出身令隶业太学史肃史肃字舜元京兆人作诗精致有理工于字画业科举为进士大安初召为中路转运副使超户部正郎冀禹钖冀禹钖字京父恵州龙山人幼聦敏絶伦年十九擢大兴魁入太学有声弱冠豋髙第主沈丘簿调考柘二城末帝东迁擢为应奉翰林文字充尚书省都事作诗锻錬甚工写画亦劲健可喜杨云翼杨云翼字之美其先賛皇坛山人六代祖忠客平定之乐平遂家焉天资颖悟初学语辄画地作字日诵数千言正大中为礼部尚书谥文献完颜璹完颜璹本名夀孙世宗赐名字仲实一字子瑜愽学有俊才喜为诗工真草书正大初进封宻国公宻国公宗室中第一流人也少日学诗于朱巨观学书于任君谟遂有出蓝之誉家藏法书名画㡬与中祕等完颜守禧完颜守禧字庆之宻国公璹幼子年少有俊才作诗与字画亦可喜状貌白晢风神秀彻如仙人李经李经字天英锦州人作诗极刻苦喜出竒语南渡后以武功命倅其州李经少有异才字画亦絶人王予可王予可字南云河东吉州人南渡后居上蔡遂平郾城之间落魄嗜酒人与之纸落笔数百言字画峭劲郝天祐郝天祐字贤卿陵川人贞祐初隐居鲁山作古文歌诗尤玩意书法尝以为正书当以篆隶意为本而钟王书之经也颜坡书之传也其余则诸子百家耳故其笔势荘重秀劲能作丈余楷草尝言大字虽大而小小字虽小而大正书湏有草意草书湏有正笔其论书如此髙徳裔髙徳裔字曼卿鹤野人擢第累宫西京路转运使封广陵郡开国伯工于为文字画尤有法尝以樗轩所书比之气运形似无豪发少异明威将军陇西郡开国伯李磐神道碑髙徳裔撰并书杜师扬杜师杨武功人能诗尤工书翰张本张本字敏之观津人贞祐元年中词赋髙第工大篆八分正大九年以翰林学士使北见留遂隐为黄冠居燕京长春宫宋适宋适无书名题桞公权兰亭禊诗后序乃至佳张瑞童张瑞童善草书许复许复祐圣王灵应碑贞元元年许复书萧守中萧守中长清县灵巖山寺碑有大定戊戌萧守中题名郝史郝史金中岳庙碑郝史书史无书名观其结搆王庭筠辈似不及党懐英号为能书乃止篆额不书知郝书在当时亦自知名碑立于大定中贾漑贾漑金六聘山天开寺忏悔上人坟塔记大安中朝议大夫干文阁大学士知制诰王虚中撰布衣贾漑书龙巖龙巖安世鳯云古栢行相传金人书以龙巖题而开碑立石皆僧号似书人亦僧不可详矣字出颜鲁公峻峭过之全不作苏米习气亦行草中特出者谭处端道士谭处端一名玉号长真子大定间从全真开化真人游善草隶书释善进释善进香水寺头佗大师灵塔实行碑正隆六年中都沙门知心撰善进书释徳普释徳普号胜静老人武州人能作诗颇工字画释𤣥悟释𤣥悟善草书释义中释义中悯忠寺舍利函记大安十年检校太师行鸿胪卿聦辨大师沙门善制门人义中书御定佩文斋书画谱卷第三十六御定佩文斋书画谱卷三十七目録钦定四库全书御定佩文斋书画谱目録第三十七卷书家传十六元耶律楚材刘秉忠王磐姚枢许衡郝经赵孟頫赵孟吁赵雍赵奕赵凤赵麟喀喇库库喀喇和和杨载范梈鲜于枢鲜于去矜鲜于端商挺史弼刘赓张孔孙李秉彛胡长孺胡之纲谢晖熊朋来杨桓王恽周驰刘致卢挚仇逺吾丘衍赵期颐吴叡钱选白珽金应桂吴福孙李倜乔篑成王俣张伯淳王仲谋宋齐彦郑瑶章徳懋叶文炳彭师立滕野云姚淡如葛元喆哈喇徐应虎卞仲祥卞瑛卞珏龚璛王桂茍宗道济必阿尼哥㢘希贡周嶷祖子静夏日孜李章张衡李有曽遇李处巽尚师简髙翿程鉅夫邓文原袁桷袁裒唐仁祖班惟志范元镇顾信陈梦魁史文卿郝思温程泳杜敬赵俨史性良王龙泽许复陈曽沈徳新姚燧王颙郭贯张珪达噜噶齐诺海元眀善苏尔约苏哈雅许谦吴澄何中虞集揭傒斯揭汯揭云黄溍栁贯张铎张范张起巖王士熈王士㸃王士𢎞陈旅陈绎曽朱徳润郑元祐顾安郭畀荘麟苏垲陆友杨益孙履常朱矦皮棨赵良佐廖毅吴正道王肖翁戚崇僧张渊伊噜布哈郑锐许师敬姚庆张恕魏必复㢘简牛师厚髙昉姚子敬沈璜郑东杨希贤周仁荣薛汉薛植卷三十七钦定四库全书御定佩文斋书画谱卷三十七书家传十六元一耶律楚材耶律楚材字晋卿博极羣书下笔为文若宿搆者贞祐二年辟为左右司贠外郎太祖定燕闻其名召见之处之左右太宗即位拜中书令赠太师上柱国追封广宁郡王谥文正耶律文正晚年所作字画尤劲健如铸鐡所成刚毅之气至老不衰刘秉忠刘秉忠字仲晦初名侃因从释氏又名子聪邢人世祖在潜邸应对称旨屡承顾问至元元年拜光禄大夫位太保封赵国公谥文正又进封常山王自幼好学至老不衰虽位极人臣而斋居蔬食不异平昔自号藏春𣪚人秉忠楷书以鲁公笔法为正草书则取二王以为专门之学徐世隆祭太保刘公文云字画清劲笔中法具谁其似之黄山文孺秉忠精天文地理算数推歩之学兼工书翰王磐王磐字文炳广平永年人金正大中登进士第至元元年召入翰林兼太常卿进拜承旨性嗜书晚年益造精妙笔意简逺神气超迈自名一家持缣素求书者继踵于门应之不少拒姚枢姚枢字公茂栁城人后迁洛阳为燕京行台郎中弃官携家来婺州篆刻诸经以恵学者读书鸣琴若将终身世祖在潜邸召枢至大喜待以客礼世祖即位拜太子太师十三年拜翰林学士承旨谥曰文献姚枢善草书许衡许衡字仲平懐之河内人嗜学如饥渴贫无书尝从日者家见书疏义囙请寓宿手抄归世祖出王秦中召为京兆提学即位进为平章政事十年以为集贤大学士兼国子祭酒赠司徒谥文正公许衡习字必以颜鲁公为法郝经郝经字伯常泽之陵川人世祖以太弟开藩徴经入见即位以为翰林侍读学士佩金虎符充国信使赍书入宋通好拘之真州至元十一年伯颜南伐乃礼而归之累赠昭文馆大学士司徒冀国公谥文忠经字画天姿髙古取衆人所长以为己有故其笔画俊逸遒劲似其为人无倾侧颇媚之态为当代名笔赵孟頫赵孟頫字子昻宋太祖子秦王徳芳之后也四世祖伯圭赐第湖州为湖州人幼聪眀读书过目輙成诵为文操笔立就至元中搜访遗逸授兵部郎中迁集贤直学士延祐三年拜翰林学士承旨荣禄大夫帝尝与侍臣论文学之士以孟頫比唐李白宋苏子瞻封魏国公谥文敏孟頫篆籀分隶真行草书无不冠絶古今遂以书名天下天竺有僧数万里来求其书归国中寳之公性善书专以古人为法篆则法石鼓诅楚隶则法梁鹄钟繇行草则法逸少献之不杂以近体魏公书凡三变初临思陵中学钟繇及羲献诸家晚学李北海鲜于枢云子昻篆隶正行颠草为当代第一小楷又为子昻诸书第一张伯雨跋子昻过秦三论曰后世谁知公落笔如风雨盖子昻一日能书一万字也吴兴赵文敏公始事张即之得南宫之传而天姿英迈积学功深尽掩古人超入魏晋当时翕然师之康里平章子山得其竒伟浦城杨翰林仲𢎞得其雅健清江范文白公得其洒落仲穆造其纯和赵孟吁赵孟吁字子俊亦工书殊得公之家传赵雍赵雍孟頫子以书画知名雍工真行草篆篆法二李而清劲有余真行草法魏公公尝为幻住菴写金刚经未半雍足成之其聨续处人莫能辨于此见其得家传之祕赵奕赵奕字仲光雍之弟隠居不仕日以诗酒自娱工真行草书其合作者可与魏公乱真仲光书虽不脱文敏家法而行墨结字㣲有不同赵凤赵麟赵鳯字允文麟字彦徴亦习书更益以工便可造父之域喀喇库库喀喇库库字子山博通羣书始授集贤待制顺帝时为翰林学士承旨善真行草书识者谓得晋人笔意单牍片纸人争寳之不翅金玉谥文忠库库刻意翰墨正书师虞永兴行草师钟太傅王右军笔画遒媚转折圎劲名重一时评者谓国朝以书名世者自赵魏公后便及公也子山尝问客一日能冩得㡬字客曰闻赵学士言一日可写万字公曰余一日写三万字未尝以力倦而辍笔子山书从大令来旁及米南宫神韵可爱喀喇和和喀喇和和字子渊库库兄嗜学能文在成宗朝宿卫擢太常寺少卿文宗立除宣政院使擢中书右丞与弟库库皆为名臣世号为双璧云回回正书宗颜鲁公甚得其体杨载杨载字仲𢎞其先居建之浦城后徙杭因为杭人博渉羣书为文有跌宕气以布衣召为翰林国史院编修官延祐初豋进士第授饶州路同知迁宁国路总管府推官浦城杨翰林仲𢎞师赵文敏公得其雅健范梈范梈字亨父一字徳机清江人躭诗工文以朝臣荐为翰林院编修官天厯二年授河南岭北道㢘访司经厯所着诗文多传于世梈工篆隶吴兴赵文敏公曰范徳机我固当避之若其楷法人亦罕及鲜于枢鲜于枢字伯机号困学民渔阳人官至太常寺典簿酒酣骜放吟诗作字竒态横生善行草赵文敏极推重之小楷类钟元常鲜于公早嵗学书媿未能如古人偶适野见二人輓车行淖泥中遂悟书法王庭筠擅名于金传子澹㳺至张天钖元初鲜于枢得之鲜于困学书名在当时与赵吴兴邓巴西各雄长一方困学多为草书其书従真行来故落笔不茍而㸃画所至皆有意态书法敝于宋季元兴作者有功而以赵吴兴鲜于渔阳为巨擘终元之世出入此两家鲜于去矜鲜于去矜字必仁号苦斋枢之子书得家法鲜于端鲜于端字文肃枢之孙书迹不失家学商挺商挺字孟卿曹州济隂人与元好问杨奂逰世祖在潜邸闻挺名遣使徴至盐州入对称旨至元六年同佥枢密院事八年陞副使有诗千余篇尤善隶书赠鲁国公谥文定史弼史弼字君佐一名塔刺浑蠡州博野人中统末授金符管军总管元贞元年同知枢密院事三年陞平章政事封鄂国公史弼书师晋人亦善大字刘赓刘赓字熙载洺水人至元十三年授国史院编修官至大三年拜翰林学士承旨言语字画人敬而寳之张孔孙张孔孙字梦符世祖时拜侍御史行御史䑓事孔孙书宗王黄华李秉彛李秉彛字仲常世家大都通州潞县颖悟好学十嵗能习古篆隶世祖至元初官工部尚书两浙转运使尝名其室曰闲邪世称闲邪公胡长孺胡长孺字汲仲婺州永康人至元二十五年召见内殿拜集贤修撰改教授扬州至大元年转台州路宁海县主簿长孺耿介不同于俗下笔言语妙天下正书学钟繇刚劲骨立似其人也胡之纲胡之纲字仍仲尝被荐书其于声音字画之说自独造其妙惜其书不传谢晖谢晖字彦实受业胡长孺之门赵文敏见而爱之授以书法诗文简淡隽永作字亦有法人以得其尺牍片纸为荣熊朋来熊朋来字与可豫章人荐为闽海提举儒学官而朝廷以东南儒学之士唯福建庐陵为最盛特起朋来连为两郡教授所至考古篆籀文字晚以福清州判官致仕学者称为天慵先生往者鹤山魏公尝以篆法寓诸隶体最为近古近时豫章熊先生亦用之杨桓杨桓字武子兖州人由济宁路教授召为太史院校书郎至元三十一年拜监察御史有得玉玺者桓辨识其文曰受天之命既夀永康即为文述玺始末成宗即位陞祕书少监博览羣籍尤精篆隶之学着六书统六书泝源书学正韵行于世杨桓善大小篆尝着六书统以诏书刻之尚方篇帙浩穣学者莫之能䆒王恽王恽字仲谋卫州汲县人好学善属文以选至京师擢为中书省详定官转翰林修撰同知制诰至元二十九年授翰林学士追封太原郡公谥文定天庆寺碑至元九年学士王恽撰幷书周驰周驰字景逺聊城人官至佥燕南㢘访司事经术赡逸行草师二王婉约丰姸刘致刘致字时中河东人官至翰林待制风情髙简早负声誉能篆有所着复古纠缪编行于世行草宗晋人而不纯卢挚卢挚字处道号疎斋涿郡人官至翰林学士元初称能诗以挚为首亦能书仇逺仇逺字仁近号山村钱塘人好古博雅楷书学欧吾丘衍吾丘衍字子行太末人家于钱塘嗜古学通经史百家言工于篆籀其精妙不在秦唐二李下性放旷不事检束眇左目左足跛而风度特醖借每以郭忠恕自比自号贞白处士所着有周秦刻石音释学古编篆籀之学至宋季其敝极矣子行始倡其说以复于古而吴兴赵文敏公实和之其学乃大眀得其传以名世者宛丘赵子竒濮阳吴孟思衍工隶书尤精于小篆赵期颐赵期颐字子竒汴梁人官至陜西行䑓治书工于篆宛丘赵期颐以书名世得之吾衍者为多期颐篆迹浑璞髙古以禹碑周鼓为宗无一笔阳冰择木吴叡吴叡字孟思杭州人少好学工翰墨尤精篆隶凡厯代古文欵识制度无不考䆒得其要妙下笔初若不经意而动合矩度识者谓吾子行赵文敏不能过也自号雪涛𣪚人吴叡工小篆匀浄遒逸亦能品也钱选钱选字舜举号玉潭霅川人宋景定间乡贡进士元初有八俊之号以子昻为称首而舜举与焉及子昻被荐登朝诸公亦相附取宦达独舜举龃龉不合流连诗画以终其身钱舜举小楷亦有法但未能脱去宋季衰蹇之气白珽白珽字廷玉钱塘人官至婺州路兰溪州判官所居西湖有泉自天竺来及门而滙㮄之曰湛渊因以自号晚归老栖霞又号栖霞山人长于诗文翰墨虽其余事亦有晋魏风白珽书学米元章金应桂金应桂字一之号荪壁钱塘人能词章宋季为县令元隠居风篁岭书学欧阳询筑荪壁山房左絃右壷中设圗史古器客至清谈洒洒不休毎肩舆入城幅巾氅衣望之若神仙云吴福孙吴福孙字子善杭州人效赵文敏公书得其早年楷法之妙兼工篆籀文敏极称许之阿荣大学士以其所作小楷书数万字上进因得召见巙巙学士方侍书于阁中前奏曰臣滥得能书名如吴福孙所书虽臣亦有所不及上颔之命侍臣引金钟酌酒以赐至正六年授松江上海县主簿自号清容野叟李倜李倜字士𢎞河东太原人好学尚气劬神苦思务求博洽而后已故其㳺戯笔墨皆超悟不羣集贤学士河东李公士𢎞以好书名天下稍暇则取晋右军縦笔拟为之所居山房之牕壁几槅砚席诸供具花物皆奕奕有晋气由是以拟晋题其颜乔篑成乔篑成字达之号中山乔篑成见右军千呕帖朱巨川告跋书法不能佳而攷据颇精洽据此书尾谓早嵗苦吏事丛脞不为诗当亦是邑州判官也王俣王俣不知何许人尝佥浙东㢘访司事书兰亭书院扁其姓名乃与宋王俣书兰亭扁者同全楚卿舍天章寺旁菴田三十亩为兰亭书院其扁乃㢘访分司王俣书之张伯淳张伯淳字师道杭州崇徳人少举童子科寻举进士至元二十三年荐授杭州路儒学教授大徳四年拜侍读学士伯淳少善书法应童子科给巨笔大纸写字伯淳书天字以进诘之对曰惟天为大惟尧则之王仲谋宋齐彦王仲谋宋齐彦王士熙云淇上王仲谋上党宋齐彦吴中赵子昻三家世皆称善书者郑瑶郑瑶字彦英与赵魏公同时其书甚相类章徳懋章徳懋与赵魏公同时专学公草书每与公代笔以应求者之责叶文炳叶文炳未详何许人陈子振有诗赠之云墨妙当今亚子昻彭师立彭师立不知何许人赵文敏公尝赠诗云学书工拙何足计名世不难传后难当有深知书法者未容俗子议其间盖勉其学书也滕野云滕野云不知何许人能诗善书赵松雪赠诗云间吟渊眀诗静学右军字姚淡如姚淡如王逢赠诗云淡如早嵗名家驹学士赵公坐以隅大歴诗指授永和帖钩摹葛元喆葛元喆工书法与赵文敏并称为抚州令私谥文贞先生哈喇哈喇字元素伊啰勒昆人登进士第官至中政院使能文辞其书宗子山氏徐应虎徐应虎人称文蔚先生通诸经长于诗且善书立碑碣者多求焉鲜于枢极器重之卞仲祥卞仲祥能诗词善书法结交名胜与周景逺驰刘时中致友爱卞瑛卞珏卞瑛字仲玉仲祥孙能书弟珏字仲寳亦能书龚璛龚璛字子敬自髙邮徙平江刻苦于学戴帅初仇仁近胡汲仲皆与为忘年交官至儒学副提举龚璛书有晋宋人法度王桂王桂字仲芳自号月溪婺之东阳人为文有前軰典刑尤工于歌诗乐府骈四俪六之语善楷书端劲方严得颜栁遗法元初署处州丽水县主簿受而不赴茍宗道茍宗道字正甫保定人弱冠从郝经往为书佐及归竟以儒名家官至国子祭酒诗文书法皆具晋唐风致济必济必幼嗜读书习翰墨至元十四年监东平多善政尝出家藏书二千余卷置东平庙学使学徒讲肄之寻授江南湖北道提刑按察使改浙西阿尼哥阿尼哥尼波罗国人也至元十五年授光禄大夫大司徒领将作院事赠太师开府仪同三司凉国公上柱国谥敏慧阿尼哥善大字㢘希贡㢘希贡字芗林畏吾人官至昭文馆大学士封蓟国公善扁牓大字周嶷周嶷蕲黄人博识古文于篆隶尤癖嗜逺近碑刻借手以为寳重然有求书者或非圣贤理道虽百计恳率不与儒者以是多之故所行世亦絶少祖子静祖子静吴人习篆师二李夏日孜夏日孜字仲善吉安人登进士第官㑹稽县尹楷学颜鲁公李章李章字君章东平人性通简书法亦可尚张衡张衡字士衡乐陵人官至中书省贠外郎少以才学知名草书师张长史李有李有字仲芳燕人官至两浙都转运盐使司经厯通雅博畅尤工古𨽻曽遇曽遇字心传华亭人官至吉安主簿前至元末被选入京书泥金字藏经李处巽李处㢲字元让东平人至元间能小篆尚师简尚师简渤海郡侯欧阳公神道碑巙巙书文奎章阁学士院承旨学士尚师简奉勅篆额髙翿髙翿元篆书道徳经碑髙翿书李道谦称翿善于古篆此书杂出颉籀欵识古文大小二篆程鉅夫程鉅夫名文海以字行其先自徽州徙郢州京山后家建昌世祖时授宣武将军管军千户他日召见应奉翰林文字寻进翰林修撰大徳八年拜翰林学士追封楚国公谥文宪鉅夫字体纯正下笔暗合书法亦工大字邓文原邓文原字善之一字匪石绵州人至元二十七年辟为杭州路儒学正至治二年召为集贤直学士兼国子监祭酒赠江浙行省叅知政事谥文肃邓文原正行草书早法二王后法李北海虞文靖云大徳延祐间渔阳吴兴巴西翰墨擅一代黄文献奉勅撰公神道碑云工于茟札与赵魏公齐名袁桷袁桷字伯长庆元人大徳初荐为翰林国史院检阅官陞应奉翰林文字至治元年迁侍讲学士朝廷制册勋臣碑铭多出其手赠中书省参知政事追封陈留郡公谥文清袁桷书从晋唐中来而自成一家袁清容书快利沈顿亦是诚悬儿孙袁裒袁裒字徳平与伯长为族兄弟善书法隐沙家山唐仁祖唐仁祖字夀卿畏兀人祖曰唐古直子孙因以唐为氏成宗尊太母元妃为皇太后以仁祖善书特勅书册文大徳五年授翰林学士承旨追封洹国公谥文贞班惟志班惟志字彦功号恕斋大梁人官至集贤待制江浙儒学提举初徽仁裕圣皇后以泥金写大藏经邓文肃举惟志入经局补州教授累官至今任早嵗宗二王笔势翩翩不失书家法度晚年学黄华应酬塞责俗恶可畏文宗尝评其书如醉汉骂街惟志行书清健出尘不在赵王孙下范元镇范元镇字元亨其先蜀人居安福元贞初诏求能书金经者元镇在选中经成补湖南椽累迁郴州桂阳尹顾信顾信字善夫元大徳初为浙江军器提举以能书称从赵文敏公逰得其书必镌于石作亭扁曰墨妙晚年号乐善处士陈梦魁陈梦魁字希元登咸淳甲戌进士大徳末典校嵊县庠留意书法尝得王右军执笔圗悬腕者二腕就几者一能依其执笔随意所之略无滞碍史文卿史文卿字景贤自号石窓山樵泊然宦意翰墨清洒郝思温郝思温号东山雪菴髙弟何中有郝思温大字歌云瘗鹤铭摩厓碑后来者谁谁继之我尝见龙溪之字大如箕五百年间无此竒雪菴老东山子优钵昙花重现世崐崙以为笔东溟以为砚青天以为纸为我写太平两大字持献天皇九九八十一万嵗程泳程泳字孟㳺号友山世居休宁书得颜栁楷法杜敬杜敬字行简汴人至元大徳间朝廷讲求礼乐之事敬与其友张君钖寓居于杭于时集贤柴贡父尚书髙彦敬都曹鲜于伯机承旨赵子昻侍读邓善之尤善鉴古有清裁敬与之上下其议论延祐初朝廷首起君钖为太乐署正次及行简行简善鼓琴知音律尤长于书喜蓄古人墨蹟大冠长裾优㳺湖山文酒间晚号夷门老人赵俨赵俨字子威真定人官至翰林学士善古隶史性良史性良字显甫郓城人官至中书平章政事书有晋人法度亦能大字王龙泽王龙泽畲邨玉皇观壁间松菴二隶字是大徳间状元王龙泽所书颇极竒伟许复许复都城隍庙碑立于元贞元年正月韩从政撰文许复书陈曽陈曽字守约闽人黄庆翁菊山说大徳丙午陈曽书沈徳新沈徳新元艮山土神庙碑大徳己亥绍兴路儒学録古杭沈徳新记并书姚燧姚燧字端甫武宗时为翰林学士承旨谥曰文燧之学有得于许衡为世名儒为文闳肆该洽舂容盛大有西汉风燧以文章名海内书宗颠素吴莱题姚文公草书云我公宴坐展诗史灯下搦管草数行鸾凤盘回恣舞跃蛟龙倔强髙腾骧王颙王颙姚燧李平章画像序云李道复日侍讲读尝召画工肖其形赐号秋谷命集贤大学士王颙大书之手刻为扁而署其上郭贯郭贯字安道保定人延祐二年拜中书参知政事至治元年为集贤大学士追封蔡国公谥文宪精于篆籀当世册寳碑额多出其手张珪张珪字公端自号澹菴大徳三年拜江南行䑓御史武宗即位召拜中丞延祐二年拜中书平章政事封蔡国公公端学书腕力尤健端重严劲无惭笔諌之臣达噜噶齐诺海达噜凖台氏人字徳卿蒙古酎温台氏袭福州亲军千戸延祐六年迁武略将军镇抚镇江万户书法夲鲁公作大字径数尺许皆端劲有体元眀善元眀善字复初清河人弱冠逰吴中已名能文章荐为安丰建康两学正仁宗居东宫擢为太子文学及即位改翰林待制延祐中陞翰林学士追封清河郡公谥曰文敏眀善书体纯熟守李北海矩度苏尔约苏哈雅苏尔约苏哈雅其父名衮济格以贯为氏复以酸斋自号仁宗在东宫选为说书秀才践阼拜翰林侍读学士辞还江南晚年为文日邃诗亦沖淡草隶等书稍取古人之所长变化自成一家所至士大夫从之若云得其片言尺牍如获拱璧赠集贤学士追封京兆郡公谥文靖酸斋富文学工翰墨其名章俊语流于豪端者怪怪竒竒若不凝滞于物即其书而知其胸中之所飬矣许谦许谦字益之金华人受业金履祥之门尽得其所传其他若天文地理典章制度食货刑法字学音谱医经术数之说亦靡不该贯延祐初居东阳八华山学者翕然从之尝以白云山人自号世称为白云先生赐谥文懿吴澄吴澄字幼清抚州崇仁人左丞董士达荐澄有道擢应奉翰林文字英宗即位超迁翰林学士所居草屋数间程鉅夫题曰草庐故学者称之为草庐先生赠江西行省左丞临川郡公谥文正吴澄深䆒六书之义直用篆法而结体加方以成一家之法何中何中字太虚抚之乐安人以古学自任同郡吴澂揭傒斯皆推服之至顺二年岳柱聘为龙兴郡学师吴澄送何太虚北㳺诗序云太虚善书工诗缀文研经修于己不求人知虞集虞集字伯生宋丞相允文五世孙从吴澄逰授受具有源委大徳初以荐授大都路教授文宗在潜邸已知集名既即位除奎章阁侍书学士赠江西行中书省参知政事护军封仁夀郡公辟书舎为二室左室书陶渊眀诗于壁题曰陶菴右室书邵尧夫诗题曰邵菴故世称邵菴先生虞集真行草篆皆有法度古隶为当代第一康里库库评虞仁寿札谓其雄劔倚天长虹驾海不无曲笔又谓如莺雏出巢神彩可爱颉颃未熟斯则得之揭傒斯揭傒斯字㬅硕龙兴富州人早有文名延祐初授翰林国史院编修官元统初陞集贤学士再陞侍讲学士赠护军追封豫章郡公谥曰文安善楷书行草朝廷大典册及元勲茂徳当得铭辞者必以命焉揭傒斯正行书师晋人苍古有力傒斯楷法精健闲雅行书尤工国家典册及功臣家传赐碑遇其当笔往往传诵于人四方释老氏碑版购其文若字袤及殊域揭汯揭汯字伯防傒斯子以䕃补祕书郎迁国史编修官厯官至肃政㢘访司事守建宁揭汯正书得用笔意揭云揭云字之徳文安孙正书学智永黄溍黄溍字晋卿婺州义乌人延祐二年进士第授台州宁海丞入为应奉翰林文字同知制诰陞侍讲学士赠江西等处行中书省参知政事追封江夏郡公谥曰文献溍笔札俊逸类薛嗣通黄溍书宗薛晋公而自成一家危承旨尝云吾平生学书所让者黄晋卿一人耳栁贯栁贯字道传浦阳人始用察举为江西儒学教谕仕至翰林待制与黄溍及临川虞集豫章揭傒斯齐名人号为儒林四杰栁贯善楷法工篆籀妙处不减李阳冰栁贯于大字得体栁道传行书纵横遒逸亦鲜于之亚也张铎张铎东昌録事判官宣卿工书得黄豫章米襄阳笔法张范张范四川行省儒学副提举范善吟咏富着述能大小篆隶行楷皆遒劲有体张起巖张起巖字梦臣弱冠以察举为福山县学教谕中延祐乙夘进士除同知登州事改集贤修撰拜翰林承旨学士谥曰文穆博学有文善篆隶王士熈王士熈字继学东平人官至江东㢘访使赠中书平章政事封赵国公风流藴借为名流所慕书法亦清润完整王士㸃王士㸃字继志士熈之弟官至四川云南㢘访副使善大字亦能篆王士𢎞王士𢎞与虞集同时重修方山定林寺碑虞集撰王士𢎞书陈旅陈旅字衆仲兴化莆田人虞集见其所为文延至馆中朝夕以道义学问相讲习自谓得旅之助荐除国子助教迁国子监丞旅善古隶行楷亦有法陈绎曽陈绎曾字伯敷处州人诸经註疏多能成诵文辞汪洋浩博官至国子助教绎曾学识优博真草篆隶俱通习之各得其法陈伯孚善飞白如尘缕逰丝秋蝉春蝶朱徳润朱徳润字泽民吴郡人官征东儒学提举徳润文采斌欝字画遒亦颉颃鲜赵郑元祐郑元祐字眀徳遂昌人儿时乳妪提擕右臂脱骱左手写楷书规矩备至世称一絶又自名尚左生至正十七年授平江路教授陞江浙儒学提举顾安顾安字定之东淮人为泉州路判官大字遒劲法赵承旨郭畀郭畀字天钖丹徒人为饶州路翻江书院山长调平江路吴江州儒学教授未上江浙行省辟充掾史书法出入赵文敏荘麟荘麟字文昭江东人居京口书画诗文亦婉雅与郭畀齐名苏垲苏垲字伯清眉山人至大元年为宁波敎授善书工词藻徳望伟然陆友陆友字友仁博雅好古工汉隶八分书尤能鉴辨三代汉魏而下钟鼎铭刻晋唐法书名画皆有精识尝至都下虞奎章柯博士皆善其书言于上未及任用而归友仁追踪石经欲与蔡钟相上下尝书八分小篆歌如昆刀切玉不见形迹而刚强之气温润之质望之俨然陆友好古博雅真草篆隶皆有法杨益杨益洛阳人厯行台御史转贠外郎出府南雍虞集赠诗云洛阳杨友直字拟汉中郎杨益古隶学庐江太守碑亦能篆孙履常孙履常临川人虞集环翠亭记云临川李氏作亭曰环翠其乡先生孙君履常氏书程伯子所赋环翠亭诗于其上朱侯朱侯虞集题其所临智永千文云国朝吴兴赵公遂擅一代学者澜倒忽见朱矦作此古法令人执卷惘然皮棨皮棨字维祯清江人以文学称于乡翰墨似舅氏赵良佐赵良佐字子有喜读书善行草廖毅廖毅字𢎞道建康人能书善为文吴正道吴正道畨阳人世为儒家深好篆学着六书渊源字偏旁辨误存古韵谱等书吴文正为序之王肖翁王肖翁字傅朋金华人起家衢婺二郡儒学録大徳中陞婺郡儒学正以松江府判官致仕髙懐雅兴一寓于诗而尤善笔札论者谓其酷似吴傅朋短章醉墨人争寳爱之戚崇僧戚崇僧字仲咸金华人不以荣进为念从乡先生许公讲道于八华山扁其室曰朝阳人称朝阳先生以六书之学世儒不讲所传经籍之文多致譌舛乃用古篆缮写易书诗仪礼春秋孝经论语大学中庸孟子将献于有司以仪礼一经未既弗及上张渊张渊字清夫吴江人博学好古有诗名尤工书法皇庆中以荐为东省提举伊噜布哈伊噜布哈元重修学记黄溍撰文伊噜布哈书笔画甚古雅郑锐郑锐字景敏其先荥阳人迁浦江幼颕悟日记数千言长眀春秋暇日习诗及小楷殊有思致延祐甲寅以眀经贡于乡许师敬许师敬贡奎神道碑铭马祖常奉勅制文张起巖书字许师敬篆额姚庆姚庆天夀万宁寺神御殿碑张起巖书姚庆篆额张恕张恕字如心浦江人举眀经厯任武陵东阳庆元学正素与吴莱栁贯友善书体荘劲得八分之正魏必复魏必复护持天开中院记延祐三年集贤侍讲学士中奉大夫魏必复撰并书㢘简㢘简䕶持天开中院记延祐三年昭文馆大学士荣禄大夫集贤院使㢘简题额牛师厚牛师厚固安县闗侯庙扁延祐五年翰林编修官牛师厚书髙昉髙昉元番君庙碑延祐六年赵孟頫书髙昉篆额姚子敬姚子敬吴兴人人品髙胜其书自杨凝式上泝王大令翛然埃壒之表沈璜沈璜字伯玉元刻赵文敏集乃其所书字极精工世以为文敏亲笔非也郑东杨希贤郑东昆阳人杨希贤𢎞农人元瑞云精舎记碑郑东造并书杨希贤篆额周仁荣周仁荣字本心台州临海人工为文章用荐署美化书院山长泰定初召拜国子博士迁翰林修撰陞集贤待制赐谥号曰康莭先生仁荣以文章名而楷书宗欧阳率更尤为时所重薛汉薛汉字宗海永嘉人幼力学有令誉泰定元年选国子助教诗律书楷严缜有法而慎悫不矜薛汉楷书宗欧阳率更薛植薛植字子立汉之子精扵楷书一㸃画不茍殊有率更体格御定佩文斋书画谱卷三十七御定佩文斋书画谱卷三十八目録钦定四库全书御定佩文斋书画谱目録第三十八卷书家传十七元柯九思脱脱也先帖木儿赵世延李泂不花济尔噶台杨瑀多尔济巴勒杜本欧阳𤣥冯子振段天祐魏敬益李孟智受益张德琪牛麟赵凤仪傅若金刘闻大许有壬苏天爵王都中王亩张翥汪泽民贡师泰台哈布哈乌克逊良桢余阙道通伯勒齐尔布哈巴延布哈徳济庆通逹实特穆尔实喇卜孟栻石巖李敏中张倪中髙翼汪从善任仁发宗椿余谦谢子龙孟昉刘桢胡益罗元钱良佑张性之吴夀民崔晟浦源吴里刘惟一宣昭郑枃余襄程君宝王翼应在吴炳边武边定俞鎭董复李申伯林镛王务道吴志淳洪恕胡布曹埜陈逺郑禧朱振蒋惠杨遵王黙王余庆王顺缪贞缪侃邬进礼张体陈睿唐志大曹永黄中欧复易履葛万庆卫德辰卫仁近章弼陈德永范守中杨彞杨惠龚观陶煜陶复初陶宗暹盛熙明刘若水刘堧萧抟甘立鄂伦图萨都拉布哈特穆尔喀喇布哈巴克实荣僧乌兰哈达喜山伊埓讷实哩𤓰尔佳希颜马九臯马九霄松壑边鲁刘有定谢庭芝陈仁夀舒頔韩与玉徐仁则桂梓林春山赵杰郑琮汪罕陈颕达王子玉上官叔权汤弥昌堵简王橚杨元正李康程大本髙暹申屠澂翟炳王鼎贾竹柴贞朱旭成廷珪刘堪冯寅賔王得贞程稘杨刚中刘仁本范庸赵彀顾游庄文昭王敬方吴铎葛禋欧阳光朱桓刘彦明卷三十八钦定四库全书御定佩文斋书画谱卷三十八书家传十七元柯九思柯九思字敬仲台州仙居人遇文宗于潜邸即位置奎章阁特授学士院鉴书博士凡内府所藏法书名画咸命鉴定赐牙章得通籍蒙署流寓中吴又善鉴识金石鼎彞之器时吴人陆友号为博物亦叹以为不及柯九思能诗文亦善书托克托托克托字大用天厯元年袭授成制提举司至正元年为中书右丞相封郑王托克托善大字托克托字画方毅酷似颜眞卿额森特穆尔额森特穆尔善书为御史大夫陜西行台监察御史额森特穆尔亦能大字赵世延赵世延字子敬其先雍古族人居云中北边天资秀发喜读书究心儒者体用之学弱冠世祖召见入枢密院御史台肄习官政授承事郎云南诸路提刑按察司判官天厯二年拜中书平章政事封鲁国公改封凉国公赠太保谥文忠东岳庙昭德殿碑天厯元年赵世延书李泂李洞字漑之滕州人姚燧力荐于朝授翰林国史院编修官天厯初超迁翰林直学士俄特授奎章阁承制学士其为文章奋笔挥洒意之所至臻极其妙尤善书自篆隶草眞皆精诣为世所珍爱李泂书有晋宋家法布哈布哈好读书善书仁宗闻而召之应对称㫖欲以为翰林直学士力辞后以䕃补武备司提㸃天厯初除通政院判赠礼部尚书济尔噶台济尔噶台色目人寓居吴中登天厯元年进士善书法杨瑀杨瑀字元诚钱塘人警敏博学天歴间召见奎章阁命篆洪禧明仁玺文称㫖署广成局副使终建德路总管谢政居松江之鹤沙赵仲穆为写竹西图多尔济巴勒多尔济巴勒字惟仲年十四见文宗适将幸上都亲阅御衣命録于簿顾左右无能书汉字者多尔济巴勒引笔书之命为尚衣奉御寻改工部郎中至元元年除翰林学士迁中政使拜中书平章政事喜为五古诗于字画尤精多尔济巴勒官中政院使日尝奉勅书邓文肃公神道碑杜本杜本字伯原清江人博学善属文隐武夷山中文宗征之不起右丞相托克托以隐士荐召为翰林待制至杭州称疾固辞致书于丞相遂不行工于篆隶学者称为清碧先生杜本有所编五声韵自大小篆分隶眞草以至外畨书及蒙古新字靡不收録杜本工楷隶楷书结体谨严全具八法隶书学汉阳馥碑杜公书方正严重如通经巨儒进止有法欧阳𤣥欧阳𤣥字原功其先家庐陵迁居浏阳延祐二年进士授岳州路平江州同知召为国子博士至元五年拜翰林学士承㫖追封楚国公谥曰文欧阳𤣥行草略似苏文忠而刚劲流畅风度不凡未易以专门之学一律议之冯子振冯子振字海粟官至翰林学士虽不以书名其笔法似宗黄山谷段天祐段天祐字吉甫汴人官至江浙儒学提举亦号能书魏敬益魏敬益字士友洛阳人官至临江总管古隶学庐江太守碑亦能篆李孟李孟号秋谷至元中为平章政事字法遒劲智受益智受益邓州南阳人以善书负时望至元中擢荆湖行省都事终两浙转运使张德琪张德琪字廷玉燕人草书学张长史行书亦佳牛麟牛麟字伯祥太原人大字尤为时所称美赵凤仪赵凤仪字瑞卿号怡斋汴人官至京畿都漕运使练达吏治善扁榜大字傅若金傅若金字汝砺新喻人官至广东廉访照磨长于诗正书学欧阳率更刘闻大刘闻大永新龙母吴氏墓铭太常博士刘闻大书许有壬许有壬字可用其先居颍后徙汤隂延祐二年进士第授同知辽州事至正十五年拜中书右丞转集贤大学士善笔札工词章谥曰文忠苏天爵苏天爵字伯修眞定人释褐授大都路蓟州判官改翰林国史院典籍至正七年拜江浙行省参知政事九年为两浙都转运使为文长于序事诗尤得古法学者因其所居称之为滋溪先生天爵书学赵魏公王都中王都中字元俞福之福宁州人以恩授南劒路顺昌县尹元统初以正奉大夫行户部尚书两淮都转运使寻拜河南行省参知政事赠昭文馆大学士谥清献自号本斋都中以廉介自持为政简而不烦大字似其为人小字亦善王亩王亩字季野都中子官至成都路判官清峻有髙誉眞行草师二王度越流辈张翥张翥字仲举晋宁人以诗文知名一时至正初召为国子助敎以翰林学士承㫖致仕张翥蚤年书学钟元常汪泽民汪泽民字叔志婺源州人延祐五年登进士第授同知岳州平江州事至正三年召赴阙除国子司业与修史迁集贤直学士以礼部尚书致仕追封谯国公谥文节泽民为文不事绘饰诗亦清婉尤以善书名家贡师泰贡师泰字泰甫宁国之宣城人泰定四年释褐出身授太和州判官擢应奉翰林文字至正十五年除户部尚书以文字知名师泰楷书亦善台哈布哈台哈布哈字兼善巴雅特氏初名达布哈文宗赐以今名年十七江浙乡试第一明年赐进士及第授集贤修撰至正十一年迁浙东道宣慰使追赠江浙行省平章政事封魏国公谥忠介善篆隶温润遒劲尝重类复古编十卷攷正讹字于经史多有据云台哈布哈篆书师徐铉张有稍变其法自成一家行笔亦圆熟特乏风采耳常以汉刻题额字法题今代碑额极髙古可尚非他人所能及正书宗欧阳率更亦有体格乌克逊良桢乌克逊良桢字干卿号约斋元中书左丞字流丽在子山伯机之间余阙余阙字廷心一字天心庐州人元统元年赐进士及第授同知泗州事俄召入应奉翰林文字至正十七年拜淮南行省右丞追封豳国公谥忠宣留意经术为文有气魄诗体尚江左篆隶亦古雅可传余忠宣小字似不经意而丰处有褚遂良潦倒处有杨景度林藻岂漫不留意于墨池者所能符合邪道通道通髙昌人自号石巖以世胄入官授直省舍人至正十一年以平章政事行省江西加大司徒开府谥忠烈道通工大字能作双钩书伯勒齐尔布哈伯勒齐尔布哈字大用扬珠济达氏授懐逺大将军八番宣抚司达噜噶齐至正二年拜江浙行省左丞相召还除翰林学士承㫖拜中书左丞相七年进右丞相追封冀王谥忠宣扬珠济达善大字巴延布哈徳济巴延布哈徳济字苍崖辉和尔氏髙昌王孙倜傥好学初以父䕃同知信州路事又移建德路以功陞本路总管至正十七年擢江东道廉访副使谥曰桓敏巴延布哈徳济鲜于太常甥草书似舅氏庆通庆通字明德喀喇氏早以勲臣子孙受知仁庙至正二十年拜陜西行省左丞相庆通器量𢎞重政教宣着善大字达实特穆尔达实特穆尔字九成入国学为诸生读经史悉能通大义尤好学书初以世胄补官为太府监至正十五年为中书平章政事出为江浙行省左丞相陞右丞达实特穆尔能书大字学释溥光小字亦有骼力实喇卜实喇卜字敬臣号山斋辉和尔人顺帝之师也能诗文兼工大字每与张翥论文翥多屈服孟栻孟栻字叔敬博学有为至正初当路举以儒试吏迁处州专司学校调温州以浙东宣慰副使佥都元帅府事致仕更名主一精篆书得者宝之石巖石巖字民瞻京口人官至县尹隶书学韩尚书李敏中李敏中字好古河南人官至陜西行省郎中工大字张张字公弁保定人官至集贤大学士封滕国公早以才学知名篆书亦淳古可取倪中倪中字中恺信州人官至翰林待制正书端谨清润髙翼髙翼字茂之南阳人官至嘉兴路推官正行草书皆从晋宋规矩中来但以不知六书偏傍时作谬字为识者所鄙耳翼善书小楷倣乐毅论精悍整饬在揭㬅硕之下所传极少汪从善汪从善字国良杭州临安人官至邵武路总管正书亦合晋人纪律兼能大字任仁发任仁发字子明号月山松江人官至浙东宣慰副使书学李北海宗椿宗椿字夀卿山东人官至江南行台照磨书学王黄华尤工大字余谦余谦字嵕山池阳人官至江浙儒学提举善古隶谢子龙谢子龙字云从力学无所不窥文章典实诗亦温润兼工隶书至正中辟分敎郡庠孟昉孟昉字天纬本西域人寓居北平至正中由翰林待制官南台御史工书法刘桢刘桢字廷干燕南人官至福建行省参政能书胡益胡益字士弓鄱阳人官参知政事眞草师赵魏公都下碑刻多其所书罗元罗元字迂仁平江人行楷有晋人风致钱良佑钱良佑字翼之平江人吴兴赵公巴西邓公数引㧞之署吴县儒学教谕已代去輙不复出晩自号江邨民人因以江邨先生称之古篆隶眞行小草无不精絶钱良佑至正间以书学名家良佑行书髙朗卓越风格不让鲜于困学张性之张性之好古博学暇则临池日不下千余字虽造次顚沛一㸃一画不茍骎骎逼翼之而窥古人之域吴寿民吴寿民字仲仁与吴中文士倡和诗辞㫖清丽书法遒美悉出钱良佑翼之所授也崔晟崔晟工篆𨽻浦源浦源长洲人至正间仕至大中大夫广平路总管轻车都尉封京兆郡侯景德寺旁石刻乃源为同佥阿札刺室人童氏祠记其文宏博怪特字画遒劲足为名家吴里吴里字处仁号逸民钱塘人官至江隂州儒学教授草书师鲜于太常刘惟一刘惟一篆书朝元观碑用笔古劲有碧落遗意宣昭宣昭字伯絅号艮斋汉东人有雅行博通古今尤精翰墨正书师欧阳率更字字该备八法郑枃郑枃字子经罗源人泰定中辟南安儒学教谕与陈旅为文字友着衍极五篇衍极记载三篇其书自仓颉迄蒙古凡古人籀篆以极书法之变皆在所论宣抚使齐伯亨采而上之作衍极堂以藏其书郑枃能大字兼工八分余襄余襄番昜人工篆而大字尤善程君宝程君宝泺源人草书有顚素之体王翼王翼字元徽号华阳生金坛人有所篆四书行于世应在应在字止善句章人工篆尝作篆隶偏傍㸃画辨行于世吴炳吴炳字彦辉汴人身安畎亩朝延三聘不起工篆书汉淮源庙碑漫漶不可读杜昭守唐州乃延吴炳参用汉隶释书旧文于石而刻之边武边武字伯京陇西人行草专学鲜于太常时有乱眞者边定边定字文静正书学宣昭亦称善俞鎭俞鎭字伯贞嘉兴人官至建德县尹行草师李北海董复董复字君复沂州人居鎭江书学鲜于太常李申伯李字申伯江右人官至集贤待制古隶专学孙叔敖碑得方劲古拙之法林镛林镛字叔大嘉兴人官至江浙行省员外郎正书学虞永兴而未熟王务道王务道字𢎞本山隂人古𨽻学孙叔敖碑吴志淳吴志淳字主一曹南人古隶学孙叔敖碑洪恕洪恕字主敬金华人元末避兵居松江能诗善行草书以讲授终洪恕始学鲜于太常亦号能书后乃放乎法度之外无足观矣胡布胡布字子申河南人有材气善草书胡布得书法于宋克或谓与宋克同受学于绍兴老僧曹埜曹埜字子学东平人善古隶陈逺陈逺字元达永嘉人官至崇文少监太子赞善志行修整眞草师二王不以规矩郑禧郑禧字熙之吴郡人亦善书朱振朱振字良玉番昜人草学圣教序眞师赵魏公蒋惠蒋惠字季和号紫芝山人畨阳人博学多通机敏有干行草师鲜于太常多晋人气格杨遵杨遵字宗道浦城人徙居钱塘篆隶皆师杜待制王黙王黙字伯静一字子章松江人善谈论喜读书征至京师书金字释典拟官翰林力辞归求书者塡户张天雨称其豪宕不羁有姜白石之风王黙书学赵魏公行笔甚健王余庆王余庆字叔善婺州兰溪人仕为江南行台监察御史以儒学名重当世余庆草书学巙正斋甚似王顺王顺字祖孝余庆子善正书缪贞缪贞字仲素常熟人善篆隶眞行书好古博识隐居不仕善八分小篆追踪张有正书尤髙古致道观虞山福地四篆字李烈士碑隶书其蹟也旁有正书题识尤佳所着有书学明辨缪侃缪侃字叔正诗工玉台小体书善楷𨽻邬进礼邬进礼字行义武陵人书师赵魏公张体张体字孟肤江隂人隶书时作颤掣势盖学李重光金错刀法而行楷亦善又双钩书极纯熟可喜陈睿陈睿字思可㑹稽人学艺妍赡眞楷宗智永唐志大唐志大字伯刚如臯人多蓄古法书名画行草落笔峻激畧无滞思曹永曹永字世长松江人颕悟好学尤工八法至正间以蒙古字学进除安州学正官至廵检江浙行省辟为宣使曹永正书学钟元常行草学二王黄中黄中字彦美武林人草亦可尚欧复欧复字伯诚番昜人善古隶易履易履字安道茶陵人能草葛万庆葛万庆庐山人居越中号越台洞主能为诗务出人不道语善草书酒酣落笔愈得其妙衞德辰衞德辰字中立华亭人素以材干称书学舍利塔铭衞仁近衞仁近字叔刚德辰姪楷书学黄庭经藴借有风致章弼章弼字共辰松江人笃志经史识度清逺未十岁即能扁牓大字及长眞行草篆皆师赵魏公陈德永陈德永字叔夏黄巖人德望清重书宗李北海范守中范字守中黄巖人博综羣籍才行髙洁书师赵魏公州里碑碣所书为多杨彞杨彞字彦常钱塘人登进士第官至翰林编修篆𨽻正书咸可取杨惠杨惠不知何许人尝任江南行台监察御史善大小二篆龚观龚观豫章人能篆陶煜陶煜字明元号白云漫士上虞典史赠承事郎福建江西等处行枢密院都事早岁学书于雪菴得其典则陶复初陶复初字明本号介轩老人台州儒学教授赠从事郎温州乐清县尹小篆师徐张古隶师钟梁陶宗暹陶宗暹一名文昭字晋生江淛等处儒学副提举楷书学欧阳率更盛熙明盛熙明其先曲鲜人后居豫章清修谨饬笃学多材工翰墨亦能通六国书至正甲申尝以所编法书考八卷进上览之彻卷命藏禁中刘若水刘若水字澹斋女直人喜弄觚翰刘堧刘堧字公坦童时赵子昂赏其秀异书小斋二字贻之遂自号小斋工诗文精书法恬放自守至正间辟帅府照磨不久谢归刘堧亦能篆萧抟萧抟字图南本契丹人金王黄华甥博学多能诗书画皆追踪舅氏甘立甘立字允从河西人官至中书检校才具秀㧞亦善笔札鄂伦图鄂伦图字克庄西夏人官至山南廉访使以文章事业着书蹟亦佳萨都拉萨都拉字天钖回纥人登进士第官至淮西廉访司经歴有诗名善楷书布哈特穆尔布哈特穆尔字兼善蒙古人官至江南行台御史大夫善大字喀喇布哈喀喇布哈字普修伊啰勒昆人官至海北廉访使笃志坟籍至于百氏数术无不研览书宗二王巴克实巴克实字彦卿喀喇人官至礼部尚书行草宗晋人荣僧荣僧字子仁回纥人登进士第官至江浙行枢密经歴楷书师虞永兴乌兰哈达乌兰哈达蒙古人官至淮南行省平章尝奉勅书平徐碑喜山喜山字近仁辉和尔人官至集贤都事亦工书伊埒讷实哩伊埒讷实哩字处元辉和尔人楷书学虞永兴而不熟𤓰尔佳希颜𤓰尔佳希颜居江右小篆清劲有法马九臯马九臯以字行回纥人官至太平路总管能篆书马九霄马九霄九臯弟亦能篆书松壑松壑以字行蒙古人士夫间多推其书边鲁边鲁字鲁生邺下人工古文竒字刘有定刘有定字能静莆田人能知六书之㫖谢庭芝谢庭芝字仲和号雪村善书诗亦工陈仁寿陈仁寿字景礼上虞人应写金字经舒頔舒頔字道原绩溪人至元丁丑辟池阳敎谕至正庚寅转台州学正为诗苍古不贵纎巧习字尤喜朴拙识者曰宗汉隶非八法也名其斋曰贞素学者称曰贞素先生舒頔自作贞素先生传云风清昼闲或篆隶数章意与笔悟则快然自得虽不逮斯繇然时人亦莫予解韩与玉韩与玉浙人能书廼贤长于歌诗王子充善古文人目为江南三絶徐仁则徐仁则字伯敬世为明之奉化大族早孤奉母鞠弟至行有闻于时家贫益自励嗜字学有能名王公硕儒皆慕重之桂梓桂梓字材甫饶之安仁县人幼而机敏不随常儿嬉狎刻意工字画林春山林春山号漫翁着草韵清臞峭劲精密妙巧盘旋回斡字字中度赵杰赵杰吴兴人赵魏公之后行楷宗家学郑琮郑琮字叔方书法得钟繇笔意一时号能书汪罕汪罕官主簿工书善画所至醉墨淋漓人争取之以为竒玩陈颕达陈颕达官太常善飞白书王子玉王子玉笔工也兼能书上官叔权上官叔权善篆隶汤弥昌汤弥昌字师言吴郡人博学能文初授长洲教谕鄱江清献两书院长转建宁路敎授汤弥昌善书堵简堵简字无傲能书画为淛省掾王橚王橚字公玉嵊县人操行端悫能诗文且工篆楷杨元正杨元正吉水人官翰林检讨善行草书其隶法师蔡邕为时所重李康李康字宁之桐庐人事母笃孝人称李孝子工诗文旁及书画琴弈无不冠絶一时行省宰臣欲官之以母老辞程大本程大本雪楼文宪公子官至奉直大夫祕书监常与冯道恭书度人经其父跋之髙暹髙暹蜀人善草书申屠澂申屠澂字敬仲诸暨人受业黄文献公之门得其渊源工古文辞精篆籀小楷足配秦晋翟炳王鼎贾竹翟炳字钦夫林州人诗效乐天体尤善楷书遒劲可法与同邑王鼎字大鼐贾竹字彦清俱工翰墨能诗隐居不仕时称林虑三隐人柴贞柴贞南和人为晋宁州学正善楷书古篆朱旭朱旭字子阳为中显校尉海道千户不乐仕进退居田间从士大夫游通经史工小楷篆隶成廷珪成廷珪字元常兴化人种竹数竿号居竹养母甚孝博学工书刘堪刘堪字子舆嘉善人至正间隐居读书工文辞尤善古隶冯寅賔冯寅賔属文苍古峭㧞书法清劲逼钟王王得贞王得贞字义方霍州人至正间为懐庆路总管攻诗有声书得草圣之妙程稘程稘字子相新城人日记万言诗篇敏给工书欲与鲜于枢抗衡孟頫相髙下杨刚中杨刚中书篆闾丘公祠记虽未足名家而能规模吴兴刘仁本刘仁本元至正修学记刘仁本撰书字意遒媚清脱甚可爱范庸范庸谒司马温国公墓诗至元改元洞羊后学范庸书赵彀赵彀谒中鎭崇德应灵王庙诗正元元年秋奉议大夫太常礼仪院判官赵彀用宋太常博士陈纲韵并书顾游顾游孔颕达碑螭首嵌空处有至正四年三月顾游特㸔此碑墨书十二字积泥土中拭视如新庄文昭庄文昭都城隍庙碑立于至正四年九月余阙撰文庄文昭书王敬方吴铎王敬方吴铎至正七年褒封水记中奉大夫甘肃等处行中书省叅知政事王敬方述并书中奉大夫江南诸道行御史台副御史吴铎篆额葛禋葛禋大都崇国寺重建碑至正十一年大竹林寺沙门雪涧法桢撰奉训大夫中书刑部侍郎葛禋书欧阳光欧阳光武畧将军大都路都总管府判官宋侯墓碑至正十四年翰林学士承㫖欧阳光书朱桓朱桓赠画师朱叔重序至正十五年大梁朱桓书刘彦明刘彦明魏泰咸阳懐古诗石刻至正二十年县尉刘彦明书御定佩文斋书画谱卷三十八御定佩文斋书画谱卷三十九目録钦定四库全书御定佩文斋书画谱目録第三十九卷书家传十八元杨维桢倪瓒王蒙吴镇顾徳辉崔彦辉陈方王逢李祁李位钱惟善陈岳卢彦昭吴毅张𤣥度张逊李元珪吕诚沈眀逺马孟昭熊梦祥观闾元賔图烈圗李介石张枢任序蓝仲晦张梅间赵良弼杨晋魏云瑞戴士壵张眀卿叶孝墅杨翮徐恢祖邵光祖孙华俞庸沈性李世英王瑮朱燧王兴祖邵祖义范宁李希文张端程政乌雅思敬张如遇周起巖沈右朱珪颜耕道褚奂陈遘余诠陆定龙髙眀则髙昉孔叔平唐懐徳王坚曹本朱宜民赵衷完颜子周张裔汤荧陈子翚张文盛王竒莫昌艾斐邹伟张去偏范居中杜从训张伯仁郑炳汪正李林陈谦王礼何仲章吴志行吕中立邓学可陈宗亮卓习之朱俊卿徐子愚张童子周伯琦周宗仁蒋冕饶介陈秀民苏大年李绎张仲夀宋嘉禾张与材张嗣成吴全节丘处机薛𤣥羲方从义祝𤣥衍张雨郑樗赵宜裕周兰雪孙徳彧李道谦李志宗杜道坚萧善斋萧登释帕克斯巴释溥光释溥圎释圎琛释至温释可中释祖瑛释允释梵琦释大智释克新释静慧释夷简释密诣释慧敏释道原释永芳释眀本释刘顺释宗衍释懐深释行端释诚道元释定释法桢释福珪释正印释洪注释元旭龙巖上人管夫人王夫人伯特氏赵夫人游夫人危氏徐氏刘氏柯氏段氏士女曹妙清陈自幼比丘尼妙湛刘氏卷三十九钦定四库全书御定佩文斋书画谱卷三十九书家传十八元杨维桢杨维桢字廉夫号鐡崖㑹稽人擢进士第署天台尹陞江西儒学提举避地富春山徙钱塘张士诚累招之不往行草书虽未合格然自清劲可喜鐡崖不以书名而矫杰横发称其为人倪瓒倪瓒字元镇无钖人强学好修性雅洁所居有阁名清閟乔木修篁蔚然深秀故自号云林雅趣吟兴每发挥于缣素问苍劲妍润尤得清致晚益务恬退黄冠野服浮游湖山间倪先生人品髙轶其翰札奕奕有晋宋人风气倪瓒书从隶入輙在钟繇荐季直表中夺舍投胎古而媚宻而踈云林书师大令无一㸃俗尘倪元镇书学杨义和黄素黄庭王蒙王蒙字叔眀号黄鹤山樵吴兴人赵文敏公之甥强记力学作诗文书画尽有家法黄鹤山人书当不在赵魏公下吴镇吴镇字仲圭号梅花道人嘉兴魏塘人善书画为人抗简孤洁髙自摽表仲圭草学𧦬光梅道人书作藏真笔法古雅有余顾徳辉顾徳辉字仲瑛别名阿瑛崑山人举茂才署㑹稽教谕力辞不就隐嘉兴之合溪自称金粟道人至元之季子元臣为水军副都万户仲瑛封武略将军飞骑尉钱塘县男金粟道人顾君墓志铭至正戊戌顾阿瑛自制并书金粟手笔未得多见行楷楚楚奄有洛神画赞风轨崔彦辉崔彦辉钱塘人号云林生与王蒙俱吴兴赵氏甥隐居卖药善篆隶词赋陈方陈方字子贞京口人寓于吴郑眀徳张伯雨倪元镇皆与之游晚主无钖华彦清家后不知所终陈方善书王逢王逢字原吉江隂人避乱于淞之清龙江复徙上海之乌泾筑草堂以居自号㝡间园丁张氏据吴大府交辟坚卧不就原吉才气俊爽其属辞于诗尤长作行草初非经意大率具书家风范李祁李祁字一初号希籧又号危行翁茶陵人李齐榜进士为江浙儒学副提举楷法精甚大书行草亦遒逸含古意李位李位祁子李东阳书云阳集后云希籧府君诗文集十卷家有旧本题云男位编集字画痩劲有家法钱惟善钱惟善字思复钱塘人号曲江居士又自称心白道人官至副提举张氏据吴退隐吴江之筒川工书法其巻册多留传人间陈岳陈岳字申甫不着里籍隐居天台委羽山善书画卢彦昭卢彦昭海虞人元季尝从杨鐡崖游词翰皆清雅可观自号丝桐老人吴毅吴毅富春人铁崖门人以词翰名家张𤣥度张𤣥度好学工词翰张逊张逊字仲敏姑苏人博学善属文书画俱絶李元珪李元珪字廷璧河东人书法如困学李廷璧作行草劲爽可爱吕诚吕诚字敬夫吴之东仓人幼聪敏喜读书尤精楷法沈明逺沈眀逺玉山草堂春晖楼緑波亭吴兴沈眀逺隶颜马孟昭马孟昭玉山雅集诗序云今夕之会诚不易得赵善长秉笔作圗余索孟昭楷书以识熊梦祥熊梦祥字自得江西人通羣书旁晓音律能作数体书以茂才举教官辄弃去放意诗酒游淮浙间卜居娄江上自号松云道人与顾仲瑛为忘年友观闾元賔观闾元賔累官监杭郡善书治蹟多可称焉圗烈圗圗烈圗字敬夫尼古尔氏燕山人年甫冠及第授集贤修撰累迁南台御史笃列圗善大字李介石李介石字守道以书见省臣命草符檄遂器重之授松江府提控桉牍从守镇江王逢有寄李守道诗云西湖有竒士少负不羁才酒外嗜八分席地画青苔介石以儒术饰吏事亦能古隶张枢张枢字梦辰陈留人徙家华亭工行楷日与子弟数十人讲春秋或劝之仕不应人以是髙之称曰林泉民陶南邨赠梦辰诗云写书竹简拈鲜碧临帖藤笺搨硬黄任序任序字本初学古近体诗句法圎熟兴趣清逺临欧阳率更帖尤得其笔意蓝仲晦蓝仲晦书三体千文清健雅丽沈着痛快篆得古意草隶无一脱法无一败笔张梅间张梅间出刘桂隐先生之门工吟咏尤善行草书赵良弼赵良弼字君卿东平人补嘉兴路吏迁调杭州能书杨晋杨晋字昇之学颜书颇整巧魏云瑞魏云瑞字祥卿鄂之蒲圻人善学米南宫书得之者如获拱璧戴士壵戴士壵字仲积婺浦江人喜作唐古体诗工晋楷法张眀卿张眀卿字子晦天台人为文章有台阁体游戏翰墨笔法秾逸可玩叶孝墅叶孝墅世居天台雅志好学善楷书炼金石草木为丹剂称精妙杨翮杨翮字文举金陵人元末提举江浙学校杨孟载悼杨文举诗云八分书古追东汉七字诗工到盛唐徐恢祖徐恢祖常熟人至正未尝集乡兵捍闾里里人赖之别号春轩工草书邵光祖邵光祖字𢎞道博学好古于字学尤精研穷六书之㫖有以先贤康节子孙论荐于朝不报张士诚据吴授湖州学正亦不赴以布衣终其身孙华孙华字元实永嘉人侨居华亭诵经考史以博雅闻尤好岐黄家用荐为医学教授好修洁所居小阁列古彛鼎法书名画焚香静坐终日书非佳墨熟纸不作俞庸俞庸字子中华亭人仕为推官书法赵吴兴沈性沈性字自诚吴兴人少孤飬母以孝闻善吟唐人诗工八分小篆李世英李世英字伯英长洲人精书学作韵类其义以字为本音为干义训为枝叶自一而二井井不紊凡十年而成书王瑮王瑮字仁仲吴县人学有渊源工诗章书翰尤善鼓琴隐居不仕自号城南逸民朱燧朱燧字子新吴郡人励志苦莭工为诗词尤善行草肆情山水遇酒辄醉侨居笠泽之濵后不知所终王兴祖王兴祖至正六年池州路徙建宪司分治记王兴祖隶书邵祖义邵祖义官池州学録能诗工篆隶范宁范宁善楷书李希文李希文任伴读精篆隶张端张端字希尹江隂人博学能文有诗才尤精书翰动止雅饬有儒者风度家于沟南乡人称为沟南先生累官江浙行枢密院都事海盐判官程政程政绩溪人能诗工书乌雅思敬乌雅思敬字子敬色目人寓居东平自称齐东野老善书法精于赏鉴张如遇张如遇东昌人七嵗能书大字有司荐于国学周起巖周起巖福山人博览经史尤长于书屡举不第隐居邑北村沈右沈右字仲说号寓斋故吴中富家其文学行谊皆有足重而出处之迹不少槩见书法㝡精朱珪朱珪字伯盛吴人工古篆籀精于六书之义珪从吴叡授书法凡三代金石靡不极意规倣颜耕道颜耕道平江人博古工于诗尤善草书隐居以诗自娱筑室黄山号林泉野老褚奂褚奂字士文钱塘人篆隶专学吴睿惜其不能以古人为师伎遂止于此耳元崑山州重修学宫碑至正二十一年杨维桢撰将仕郎杭州路海宁州判官褚奂书并篆额陈遘陈遘元武林弭葘记天台县尹杨维桢撰江浙儒学副提举陈遘书余诠余诠元故殷处士墓碣至正廿三年会稽杨维桢撰丰城余诠书陆定龙陆定龙汪砢玉元名公翰墨巻有谷阳陆定龙书髙眀则髙眀则字诚甫永嘉人元名公翰墨巻有髙眀则书髙昉髙昉未详何许人官至中书右丞常篆江右畨君庙碑额孔叔平孔叔平未详何许人尝为史官能古隶唐懐徳唐懐徳字思诚婺人尝为衢路学録精字学得虞伯施法有书学指南传世王坚王坚字学周号坦坦道人松江人书蹟宗赵魏公曹本曹本未详何许人善篆书朱宜民朱宜民不知何许人工隶书赵衷赵衷字原初吴江人世本业医能篆隶号东吴野人完颜子周完颜子周未详何许人居吴兴之霅溪工篆书张裔张裔字朝宗能真草汤荧汤荧号箕山浏阳人进士及第能篆陈子翚陈子翚字象贤奉化人负器干精艺文书法李邕尝为庆元路教谕陈子翚兼工草张文盛张文盛字彬之秣陵人长于诗工草隶王竒王竒字文显潞州人作草间有可取者莫昌莫昌字景行武林人隶亦古拙艾斐艾斐字季成临川人博学多才善隶书邹伟邹伟字元伟南昌人学艺渊博善真草篆隶张去偏张去偏字从正余干人有学行善真草范居中范居中字子正武林人亦工笔札杜从训杜从训字义方郓城人官至江隂州尹书效苏黄张伯仁张伯仁字至道闽人善篆及行草郑炳郑炳字元炳余姚人书蹟似晋人汪正汪正字大雅四眀人工八分书李林李林字九臯钱塘人古隶学受禅表陈谦陈谦字伯谦天台人正书师虞永兴王礼王礼字礼仲扬州人篆宗张谦中何仲章吴志行吕中立邓学可陈宗亮卓习之朱俊卿徐子愚何仲章吴兴人吴志行钱塘人吕中立会稽人邓学可维扬人陈宗亮诸暨人卓习之庆元人朱俊卿武陵人徐子愚嘉禾人皆留心翰墨有声于时张童子张童子闗中人七嵗能作字至径丈者𦂳结劲正骨肉相副笔力千钧类非童子所到不言其人虽以为老于书者可也周伯琦周伯琦字伯温饶州人以䕃授南海县主簿三转为翰林修撰帝以伯琦工书法命篆宣文阁寳仍题扁宣文及摹王羲之兰亭序智永所书千字文刻石阁中招谕平江张士诚拜江浙行省左丞留平江者十余年伯琦博学工文章而尤以篆隶真草擅名当时尝着六书正讹说文字原二书至正间初改奎章阁为宣文朝臣咸谓必命巙巙书牓时周伯琦虽在馆阁精篆书未为上知巙巙日令书宣文阁牓十数纸周不识其意一日有㫖巙巙书阁牓辞曰臣所能者真书不古古莫如篆周伯琦篆书今世无过之者上如其言召之书由是进用伯琦篆师徐铉张有行笔结字殊有隶体正书亦善伯琦古篆得文敏公遗意字颇肥而玉润可爱周宗仁周宗仁字克复官山东行省郎中篆书宗家学然不逮父蒋冕蒋冕字启端工小篆从游周左丞伯温之门饶介饶介字介之临川人自翰林应奉出佥江浙廉访司事张氏入吴慕其名以为淮南行省参知政事家采莲泾上日以觞咏为事书似懐素诗似李白自号华盖山樵亦曰醉翁饶介草书亦飘逸饶介书圎劲畅朗神追大令陈秀民陈秀民字庶子温州人博学善书至正中为武冈城歩廵检知常熟州张氏时为参军歴江浙行中书省参知政事翰林学士苏大年苏大年字昌龄号西坡真定人居扬州工八分行书李绎李绎字叔成钱塘人仕张氏以词翰名家张仲夀内臣张仲夀字希静号畴斋钱塘人官至翰林学士承㫖行草宗羲献甚有典则亦工大字宋嘉禾宋嘉禾上党人潜心书画张与材天师张与材字国梁号薇山别号广微子封留国公作大字有法草书亦佳张嗣成天师张嗣成号太𤣥与材子亦善草书吴全节宗师吴全节号闲闲番阳人制授特进上卿𤣥教大宗师崇文𢎞道𤣥徳广化真人草书亦英拔丘处机真人丘处机字通密号长春登州栖霞县人诏赠长春演道主敎真人行草宗黄山谷薛𤣥羲真人薛𤣥羲字𤣥卿号上清外史贵溪人行书得体𤣥卿为学𢎞博好古书法为诗有飘飘凌云之风𤣥卿早工于诗四方传诵风日清羙辄赋诗为行草书方从义道士方从义字无隅号方壶贵溪人工诗文善古隶章草祝𤣥衍道士祝𤣥衍号丹阳贵溪人能大字张雨道士张雨字伯雨号句曲外史钱塘人博闻多识善谈名理作诗自成一家字画亦清逸倪瓒云贞居真人诗文字画皆为本朝道品第一髙启云贞居早学书于赵文敏后得茅山碑其体遂变故字画清遒有唐人风格张来仪云张贞居生平慕米南官之为人故其议论襟度往往类之其诗句字画清新流丽有晋唐人风流不蹈南宫狂怪怒张之习文待诏云贞居书法先学松雪后入陶隐居稍加峻厉便自名家贞居书师北海闲学素师虽非正脉然自有一种风气张伯雨书性极髙人言其请益赵魏公公授以李泰和云麾碑书顿进日益䧺迈魏公平日学泰和得其舒放雍容而伯雨独得其神骏所以不同郑樗道士郑樗字无用号空同生盱江人作古隶初学孙叔敖碑一时称善后乃流入宋季陋习无足观者赵宜裕道士赵宜裕大梁人善古隶周兰雪道士周兰雪信州人能篆隶孙徳彧道士孙徳彧字用章眉山人十一嵗为道士未尝忘读书武宗赐真人号仁宗累加恩命管领诸路道敎居终南山重阳宫马丹阳真人碑至元癸未学士王利用撰孙徳彧书文颇详腴而书尤劲有鲁公遗意李道谦道士李道谦金重阳王真人碑宻国公璹撰元道流李道谦书之遒伟有法李志宗道士李志宗元重修说经台碑李道谦撰李志宗书杜道坚道士杜道坚元希声堂碑朱象先撰杜道坚书萧善斋道士萧善斋号宗渊子至正间人工隶书有书道徳经传于世萧登道士萧登字从善工隶书释帕克斯巴帝师帕克斯巴土畨国人采诸梵文创为国字释溥光释溥光字𤣥晖号雪菴俗姓李氏大同人特封昭文馆大学士赐号𤣥悟大师为诗沖澹粹羙善真行草书尤工大字国朝禁扁皆其所书赵松雪过酒肆见帘字驻视久之谓当世书无我逮者而此书乃过我问知为雪菴李溥光也因荐之朝释溥圎释溥圎字大方号如菴河南芝田人居燕京能诗于溥光为法弟遂学其书释圎琛释圎琛字仲寳山西人金末避乱留内黄善为诗兼习书法有以牋素请者随手应之不厌结草庐城傍穿池引水种白莲其中自号莲菴大徳元年卒释至温释至温字其玉号全无邢州郝氏子也博记多闻论辨无碍百家诸子之言多所渉猎又善草书有颠素之遗法太保刘文贞公荐至温可大用召见将授以官弗受钖号曰佛国普安大禅师释可中释可中字南山天台人真草师晋人甚工释祖瑛释祖瑛字石室吴江人书学赵魏公释允释允字中巗钱塘人书学赵魏公释梵琦释梵琦字楚石庆元人工行草有书名释大智释大智字南溟天台人工正书释克新释克新字仲铭番阳人能文有雪庐集亦能古隶释静慧释静慧字古眀松江人正书师虞永兴甚得其法但欠清婉释夷简释夷简字易道义兴人书师张雨释宻诣释宻诣字道初天台人书师虞永兴释慧敏释慧敏字仲肤天台人正书学晋兼能篆释道原释道原字竺隐天台人能诗文行草有法释永芳释永芳字草庭书学张旭释眀本释明本号中峰钱塘人居天目山仁宗赐号广慧禅师憩止处曰幻住山房手书遗蹟留院中者甚多赐谥普应国师眀本书类栁叶虽未入格亦自是一家释刘顺释刘顺住天目山有法语真迹小真行书释宗衍释宗衍字道原吴人善书法至正初住石湖楞伽寺释懐深释懐深号慈受工字画笔意圎熟动中规矩释行端释行端字景元一字元叟临海儒家何氏子年十一得度于余杭之化城县以余力施于篇翰尤精絶古雅释诚道元释诚道元号觉隐喜作狂草所书吴江长桥歌一首极䧺宕可喜释定释定大都路香河县坊市西道院仁公塔院记大徳三年八月比丘僧定书丹释法桢释法桢号雪涧崇国寺隆安选公传戒碑在千佛殿阼阶南僧雪涧书释福珪释福珪天开寺碑至元三年沙门福珪撰并书释正印释正印元实际川禅师影堂逸事至正九年玉几松月道人正印书释洪注释洪注天开寺碑至正十一年沙门洪注撰并书释元旭释元旭元名公翰墨巻有释元旭书龙巖上人龙巖上人善草书蒲道源赠诗云韩公浮屠多技能祗今复见龙巖僧髙闲懐素去已久肯向死灰求续灯手追心慕忽有得笔底焕然无滞凝鐡为门限自兹始但恐纸价相仍增管夫人管夫人道昇字仲姬吴兴人延祐四年封魏国夫人翰墨词章不学而能心信佛法手书金刚经至数十巻以施名山名僧天子命夫人书千文勅玉工磨玉轴送祕书监装池收藏又命孟頫书六体为六巻雍亦书一巻且曰令后世知我朝有善书妇人且一家皆能书亦竒事也管夫人书牍行楷与鸥波公殆不可辨同异卫夫人后无俦王夫人王夫人名圭卿号春温曹伯启题王夫人书画巻后云画传当代功尤妙字学前贤体更多伯特氏伯特氏唿圗克郡王太夫人也长清县灵巖山寺中碑至治元年伯特氏有诗二句曰巖前松桧时时緑殿上君王嵗嵗春大字刻之不类妇人笔赵夫人赵夫人鸾字应善雍古部氏中书平章世延女中书参政许有壬室朗惠厚静能琴书善笔札游夫人游夫人雷机母延祐间赠建安郡君夫人善书而有文危氏危氏讳徳馨字兰玉雷机室赠建安郡君通书记作字有楷法徐氏徐氏如珪郑天觉妻通论语孝经大义工书亦有法刘氏刘氏不知何许人孟运判妻也性巧慧能临古人字咄咄逼真柯氏柯氏天台人九思之女通经史善笔札段氏段氏天祐之女能诗章善笔礼士女曹妙清士女曹妙清自号雪斋钱塘人善鼔琴工诗行书㸃墨皆有法度三十不嫁风操可尚尝写诗寄鐡崖鐡崖荅之云红牙管蔕紫狸豪雪水初融玉带袍写得薛涛萱草帖西湖纸价可能髙玉带袍其砚名陈自幼陈自幼能书适南浔姚氏一意奉佛有手书观世音普门品赵荣禄题其后比丘尼妙湛比丘尼妙湛管夫人为写长眀菴圗妙湛小行书题其上刘氏刘氏名梁园秀歌儿也才艺精妙喜文墨能作乐府时吟小诗亦佳字画楷正御定佩文斋书画谱巻三十九御定佩文斋书画谱卷四十目録钦定四库全书御定佩文斋书画谱目録第四十卷书家传十九明刘基宋濓髙启杨基张羽徐贲危素危瓛宋璲宋怿杜环詹希元宋克宋广陈璧揭枢张扆朱芾桂慎胡廷铉汪广洋呉云赵好徳郑沂朱同詹俨邵谊程曰可陈逺陈孟颙熊鼎俞贞木陶宗仪俞和钱逵胡翰王亷叶见泰张宣焦伯诚顾禄孔彦缙秦约王行袁华邵亨贞朱应辰乌斯道陶琛陶继曽鼎詹俊吴履马治张简刘永之袁养福张员卢熊卢熙卢充周砥王时唐肃谢肃赵古则林鸿郑定李汶林弼胡泰黄瑛黄铨袁复陈昇解泰金铉金钝陆闿陆颙沈元素刘檝张宗华郑煜罗性杨𦙍呉宏呉懋俞友仁呉存张矩马兼善钟弼叶昭章复林奂张翼萧质孔讷宋季子桂衡陆行直杨耀宗徐定秦震粘鹏朱吉朱定安朱永安郑济郑燧刘敏陆宗善刘朴杨熺任勉之俞仲几章昞如杨彞徐济刘理刘素刘良胡时林观屠任岳彦髙顾孝渊胡琏镏恕黄采黄夀王洪谢林张绅郑金薛穆呉原颐芮麟林瑜龚炯董纪周渊王佐薛绩范礼马孜呉均颜悫黄昶刘爆呉植张翨沈宗学沈贵成都嗣成徐彦裕杨仁夀周昉金颖伯李善祝望许鸣鹤程辂陆仁沈世逺何琮谢章陈元达胡朝翰张谷方孝孺徐辉祖陈性善郑恕王艮龙镡董伦唐之淳姚广孝姚继解缙解祯期金幼孜胡广杨士竒杨荣杨溥蹇义夏原吉胡俨王景赵毅王达邹缉陈洽许廓梁潜朱勇苏伯厚凌信黄勉髙廷礼王绂王尹实王偁宣嗣宗沈度沈粲沈藻沈潮滕用亨王璲王琏梁时杨文遇夏㫤夏昺朱孔昜朱铨朱奎陈登陈景隆吴勤端木智陈宗渊柯暹倪维哲陈辉王公亮李祯黄卓王恭熊槩张诚虞原璩季徳基臧性周冕梁砺沈洪彭戢潘吉张绪陆伯伦张黻张黼陈琮夏宗文夏衡范鼎周贤丘宗赵楷柴仲沈润赵友同方正陈铎叶藻茹洪唐文楷胡宗敏李胜江得王賔许性蒋晖范暹张颐周旼范能赵逺黄䝉呉余庆黄约仲杨尹铭张憬张顺曹夀刘日升黄童何博平思忠曹衡陈敏俞宗大俞珙俞顺王可与潘暄陈撝杨𢎞卓迪王臣金亩胡子昻唐子仪陈仪陈佑黄守一陈亷王建中胡正孙玉田致平王毓林铭陆友仁沈洪李熹陈尚铭支子杰范廷珍葛贞丁礼刘布俞行之马端钟志陈旭陈琦杨子超陈孔立尹昇张衡邹颖周浒薛章孙诩朱天宥张潮方澜苏复张收曽鲁包公庆尹寛朱云陈肃卷四十钦定四库全书御定佩文斋书画谱卷四十书家传十九明刘基刘基字伯温青田人元末举进士累仕皆投劾去太祖定括苍以命来聘遂诣金陵上即位擢御史中丞封诚意伯公洞彻性理之学尤精天文兵法善行草宋濂宋濂字景濂浦江人学于呉莱名文章髙帝既下婺聘为教授或时为文坐濓榻下口授书之洪武九年授翰林承旨自少至老未尝去书丰体近视乃一黍上能作字十余宋太史书清古有法郎仁寳云公草书有龙盘鳯舞之象唐宋名公俱以行草擅塲昭代精细楷者宋景濓一人而已髙启髙启字季迪呉郡人少警颖力学遂工于诗居呉淞江上歌咏自适明兴以荐与修元史授翰林国史编修官久之推任喉舌之司待以不次恳辞归里遨游青丘甫里之墟始号槎轩又号青丘子启善楷书飘逸之气入人眉睫行草入妙杨基杨基字孟载着书十万余言名曰论鉴与髙启张羽徐贲号呉中四杰王师平呉籍置临濠又迁之豫后起令平阳复从坐徙白鹿为从史再起东安还授员外出按山西杨基正书师钟元常行草师二王张羽张羽好着述文辞典雅纪载行事详而有体洪武初以儒征对不称旨放还又征起为太常丞张羽隶法韩择木张羽楷法右军曹娥碑虽未精极却能离俗而入于雅来仪书法纎婉有异趣髣髴谢庄月赋张羽喜临兰亭帖徐贲徐贲洪武中征起使晋冀还槖惟所赋诗命给事殿中改御史又改刑曹参政广西进河南布政徐贲小楷法钟兼虞亦雅然皆拘拘法内贲楷书清逸可爱徐幼文楷笔秀整端慎不为沓拖自恣其草书雄𦂳跌宕出入旭素无不淋漓快健危素危素字太朴临川人至元中为翰林学士承旨洪武二年授侍讲学士知制诰博学善文辞尤精于书得片纸只字者寳祕以为荣素善楷书有释智永虞永兴典则康里子山在南台时临川危素太朴饶介介之得其传授而太朴以教宋璲仲珩杜环叔循詹希元孟举介之以授宋克仲温危瓛危瓛字朝献素之弟官衞府纪善亦善行楷宋璲宋璲字仲珩宋濓次子官中书舍人精篆隶真草书尝见梁草堂法师墓篆及呉天玺中皇象书三段石刻观之至忘寝食遂悟笔法小篆之工为国朝第一濓每见佳处便曰写老夫名足可传世矣髙皇谓小宋字画遒媚如美女簪花宋璲大小二篆纯熟姿媚行书亦有气韵近代能草书者呉兴赵公子昻公所敬者为鲜于公伯几稍后得名者为康里公子山继三公而作者金华宋仲珩草书如天骥行中原一日千里超涧渡险不动气力虽若不可踪迹而驰骤必合程矩直可凌跨鲜于康里使赵公见之必有起予之叹仲珩草书出入变化不主故常又非株守一格者此真翰墨之雄也璲书法端劲温厚秀拔雄逸规矩二王出入旭素仲珩笔法沉顿雄快兼篆籀急就之能不独步骤旭素也宋怿宋怿仲珩之子奉母居蜀思绍父学蜀王至国闻而闵之时赐粟帛赒其家抚劳教育者甚至繇是得专于学其书亦工杜环杜环字叔循其先庐陵人侍父一元游宦江东遂家金陵好学工书为晋王府録事国初环被荐太祖善其书入侍春坊仕终太常丞杜环正书入能品杜环书法端妍至于行草亦各臻妙詹希元詹希元后更名希原字孟举新安人号逸菴丙寅讷叟幼从父官胜国至洪武初为铸印副使后官中书舍人詹希原善大书兼欧虞颜桞凡宫殿城门坊扁皆希原书詹孟举尝作太学集贤门字画遒劲第用趯太祖见而怒曰安得梗吾贤路遂削其趯詹孟举篆书用笔絶类台哈布哈王贞妇碑希原署书于端重严整中寓苍劲雅秀之趣是为难能耳若小字则稍熟媚宋克宋克字仲温呉人博涉书传少任侠久之稍厌事阖门寡将迎素工草隶逼钟王患求者衆遂自閟希家南宫里故自号南宫生宋克书出魏晋深得钟王之法故笔精墨妙而风度翩翩可爱或者反以纎巧病之可谓知书者乎克书学急就章得古人之妙宋广宋广字昌裔仕沔阳同知善草书昌裔善行草体兼晋唐笔势翩翩而谪辰州后乃大有造诣广草书宗张旭懐素章草入神广与宋克宋璲俱以善书擅名人称三宋然评者谓广书较之二宋不逮以其笔之聮续不断非古法也陈璧陈璧字文东华亭人以文学知名尤善篆隶真草流畅快健冨于绳墨洪武间以秀才任解州判官调湖广璧与三宋齐名用笔俱从懐素自叙帖中流出宋克游松江陈文东甞从授笔法呉僧善启谓宋笔正锋陈多偏锋以是不及云文东国初名笔松人宗之陈谷阳正书酷似欧阳率更行草渐逼大令篆书亦入格揭枢揭枢字平仲丰城人至正初揭文安公以楷法得名传其子汯其孙枢枢在洪武中仕为中书舎人与仲珩叔循声名埓云枢正书得其家传张扆张扆字翰宸嘉定人博学工古文尤知名于书洪武初聘署儒学训导国朝书家如宋仲温陈文东张翰宸三人难为伯仲其意外之意非常人可及朱芾朱芾字孟辩华亭人工词章翰墨之学真草篆隶清润遒劲风度不凡朱芾善篆以所书瘗之细林山中题曰篆冢桂慎桂慎宋濓春秋本末序云正书入梓者中书舍人朱孟辩宋璲桂慎铸印局副使詹希元云胡廷铉胡廷铉奉化滙溪人字公恵少学欧阳询书法洪武初召至京师上命詹孟举廷铉各写千文一本以进上览之廷铉书法过孟举遂令书皇陵碑遒劲可嘉授中书舍人汪广洋汪广洋字朝宗髙邮人通经能文善篆隶大书尤工歌诗少从余阙学游太平上渡江召入见与语大恱留幕下洪武三年封忠勤伯四年为右丞相广洋大字庄重非时人所及吴云吴云字友云宜兴人仕元为翰林待制洪武元年徐逹北定元都以礼敦遣赴京除𢎞文馆校书郎五年拜刑部尚书𢎞治中谥忠节吴云书师虞永兴赵好徳赵好徳字秉彞汝阳人幼警敏有经济志刻苦力学能文章善大书渡江见太祖以儒士命同知陜州事累官吏部尚书郑沂郑沂字仲与浦江人宋义门之裔洪武时召义门子弟选擢备用又征大姓贤能者授以重任除礼部尚书沂善篆隶朱同朱同休宁人洪武中举明经授徽州府教授擢吏部员外郎试礼部侍郎同入侍懿文太子太子爱其书殊亲重焉詹俨詹俨字以寛休宁人洪武初官翰林学士以善书名与朱大同旗鼔足相当而韵稍不逮邵谊邵谊字思宜休宁人洪武初以文学举授本县训导调黟县善篆隶詹希原朱同咸推重其字学思宜分书学受禅碑亦雅劲程曰可程曰可休宁人与朱同同时楷书结体纎长而笔雅秀腕力在陈文东上陈逺陈逺字中复一字中孚从中书左丞韩伯髙受易工书法有晋人风度太祖时为文渊阁待诏陈孟颙陈孟颙中复子善书熊鼎熊鼎字伯颖临川人太祖亲征豫章征授中书考功博士后为岐宁卫经歴太祖命博士熊鼎编类古人行事可鉴戒者书壁间又书大学衍义于两庑俞贞木俞贞木初名桢字有立呉县人受易于永嘉陈麟旁读他经史为古文辞元季杜门隠居洪武初以荐起知韶之乐昌贞木善小楷长于用笔短于结构陶宗仪陶宗仪字九成黄巖人少举进士一不中即弃去务古学无所不窥尤刻志字学工舅氏赵集贤雍篆笔洪武辛亥诏取天下士癸丑命守令举人才又以病免由避兵家淞城之北泗水之南闭门着书有书史㑹要九卷俞和俞和字子中杭人号紫芝沖澹安恬隠居不仕能诗喜书翰早年得见赵文敏运笔之法临晋唐诸帖甚伙行草逼真文敏好事者得其书每用赵款识仓卒莫能辨俞和以书鸣洪武初后进犹及见之钱逵钱逵字伯行父良佑以家学有书名逵尝为江湘行省管勾架阁歴淮南行省员外郎国初选赴京师同太常议礼礼成发鳯阳居住寻归复以事遣诣京卒钱逵才气飘逸真草篆隶不失规矩胡翰胡翰字仲申金华人太祖召见除衢州府教授洪武乙酉纂修元史成赐白金文绮辞归卜居长山之阳学者称曰长山先生王世贞国朝名贤遗墨有胡翰书王亷王亷字希阳丽水人洪武初荐入翰林修史书成授太子説书累官至陜西左布政字宗韩择木兼精篆隶叶见泰叶见泰字夷仲临海人读古今兵法悉知用兵之道天兵取台州衣褐衣造军门署部从事授髙唐判官终刑部主事见泰博学善草书张宣张宣字藻仲初名瑄江隂人少负才名洪武初以考礼被征寻入史局与修元史擢翰林院编修张宣作字得行楷之法髙启草书歌赠张宣云昔闻汝祖东呉精醉传草圣醒而惊汝今能饮不满杓逸气欲与相峥嵘髙堂把笔若把槊长绡一拂悲风生隂垂大泽雷雨过响破巨崃波涛倾飏飏游丝罥晴昼落落髙斗廻寒更饮猿连臂深涧絶饥鹘捩翅荒烟横自言静里观万物故能变化穷其情焦伯诚焦伯诚华亭人洁身修行教授于乡通五经尤长于书顾禄顾禄字谨中华亭人能诗善书行楷学苏文忠公而尤工于分隶洪武中为太常典簿顾禄尝过鄱阳湖赋诗太祖闻之命尽进其所作故其集名经进嗜酒善书髙士敏赠诗有两京书博士一代酒神仙之语孔彦缙孔彦缙袭封衍圣公精篆书笔力豪壮入于能品顾谨中为赋诗云鲁国名公篆法竒悬针倒薤总相宜其誉在当时如此秦约秦约字文仲崇明人博通诸经尤䆳于诗洪武间以文学荐擢礼部侍郎秦约善书花雨轩记洪武四年秦约书王行王行字止仲号半轩更号楮园吴县人洪武初郡庠延为经师王行虽不以书名观其二王书法辨曲尽书家之法必能书也袁华袁华字子英少好读书尤工为诗顾瑛家多名画法书日与共閲洪武初辟郡文学张公墓志铭洪武六年袁华撰并书邵亨贞邵亨贞字复孺华亭人博通经史赡于文词工真草篆隶书洪武初为府学训导朱应辰朱应辰字文奎与杨维桢游洪武初辟郡掌教为文繁而不猥诗工长句篆籀法古尝命书符印乌斯道乌斯道字继善慈谿人文尚体要尤长于诗兼精书法小楷行草各臻其妙国初荐为江西永新令陶琛陶琛字彦珩有文学洪武初以荐为儒学官志尚髙洁工古篆书多得籀法陶继陶继字伯承琛子枝江知县亦有能书名曽鼎曽鼎字元友更字有实泰和人有孝行人称曰曽孝子元末为濂溪书院学正洪武三年以明经举引疾辞博学强记工诗擅八分书范金为小印章浑然古意詹俊詹俊字用章姑孰人洪武四年被征授磁州同知陞汝宁通判善吟咏尤喜作大书呉履呉履字徳基兰溪人俊迈有竒材通诸史愿学司马迁班固最好书尤工行草得之者藏弆为荣国初为南康丞马治马治字孝常宜兴人为诗文典雅沖澹善真行书元末与周砥避乱隐居西涧洪武初由茂才举授内丘知县迁建昌府同知洪武而下至永乐多法詹宋马治小字独法晋唐岂其人亦迈时者邪张简张简字仲简姑苏人读书知古今寄迹老子法隠居鸿山作诗淡雅有陶韦风翰墨无俗气而暗合书法张仲简书法婉媚刘永之刘永之字仲修清江人诗文清丽古雅为当时所重工书法篆楷行草皆有师承家富于赀赊贷施数郡仲修独泊然布素日静处一室以书籍翰墨自娯袁养福袁养福字能伯呉郡人国初为福建宪史有诗名精于书法养福所书郭有道碑文端劲清峭深得欧阳率更笔意以其字画之妙如此宜有书名于时然吴人固不知有袁养福也张员张员字壹民一字天民左目无瞳子自称左瞽善草书洪武初辟为开化教谕卢熊卢熊洪武初名儒通篆籀学尝为兖州知州既视篆具奏印文兖字误类衮上不怡几被祸后卒坐累卢熙卢熙字公暨熊弟博学好古善楷法洪武初以荐授睢州同知卢充卢充字次农熙子文学得于家传制行尤髙以能书荐留诰司周砥周砥字履道姑苏人性宇闲静学艺淹博行草书运笔分行匀稳周砥效东坡书甚工詹解鸣于朝卢周着于野朝者乃当譲野王时王时字景南博学好古精于篆隶章草用意深宻凡六书源委靡不择究深为卢熊之所称美唐肃唐肃字处敬自号丹崖居士山隂人为文简洁而雅奥诗歩骤盛唐尤工篆楷深得笔意洪武三年召修礼乐书擢应奉翰林文字承事郎同知制诰兼国史院编修官谢肃谢肃字元功上虞人学问该博洪武中举明经授福建按察司佥事与唐肃齐名时号㑹稽二肃谢肃正草皆宗晋赵古则赵古则字撝谦后改名谦余姚人洪武初征修正韵为国子监典簿罢归筑考古台述六书之旨精义入神得于图象言意之外后复召为琼山教谕谦尝言读书必贵识字故曰六书明则六经如指诸掌乃着六书本义十二巻林鸿林鸿字子羽闽人洪武初以人才荐授将乐训导七年拜缮部员外郎林鸿诗法盛唐书临晋帖殆逼真矣惜惟得其貌耳郑定郑定字孟宣闽人善击劔工古篆隶书洪武中举明经为延平府训导永乐中迁国子助教定以草书名天下甚为解学士所推许李汶李汶字宗茂博学多才善汉隶国初召为史馆编修与修元史授巴东南和令晩年归隠乡里扁其所居曰兼山艮所号石泉翁尝集蔡邕书成四言古诗以训其子宁门人张中谓其结体遒劲笔势飞动若长鎗大劔交驰其壮且武也若商彞周鼎之铭其文甚古也林弼林弼字元凯龙溪人故名唐臣登至正进士授郡幕官洪武二年郡以名儒闻于朝太祖遣使三征之更名弼授吏部考功主事转郎中出知登州雅精临池尝与王太史袆谈书法谓用笔须偏正兼备乃臻妙境近世赵孟頫侧锋太多不能逃笔牀月旦胡泰胡泰字志同号云松巢洪之南昌人善真草书能文洪武初寓居万载县之涂泉黄瑛黄瑛字良润一字玉田句容人洪武初由明经及字学授应天府学教授益苦于学书法造诣精妙黄铨黄铨字衡可一字金鼎瑛子洪武间亦以字学选入翰林袁复袁复字仲仁博学工文尤善晋人书法国初为大理少卿陈昇陈昇国初以能书举为吏部主事解泰解泰字季通一字成我吉水人絶意进取究竟六籍旁捜百家尤善楷书不效妍媚方正严重类其为人洪武初累辟不起金铉金铉字文鼎别字尚素华亭人自幼嗜学致孝其母洪武中征至京师有欲荐其才者恳以母老辞为人萧洒絶俗喜吟咏有古诗人风作书画皆极造诣铉工章草金钝金钝字汝砺铉子官至中书舍人精楷书章草陆闿陆闿字伯阳兴化人洪武中任为楚府伴读长于诗兼工书法极力钟元常王逸少父子曰去此非第一义陆颙陆颙字伯瞻闿之弟洪武中由明经辟举任礼部主事永乐中奉勅建湘献王碑屡献诗文字画太宗以三絶称之沈元素沈元素古田人元时赴都写金字经授福州教授后谢归洪武初举授古田学训书篆琴画皆工后擢佥宪刘檝刘檝字子川吉水人善楷书有才名洪武三年以明经征授兵部主事迁工部主事张宗华张宗华字颖之沙县人清介絶俗博学善文词尤工书法为时所重评其书者谓如秋云卷雨苍石纒藤洪武中以懐才抱徳举诏再征以老辞郑煜郑煜字宗晦郑枃子洪武中辟兴化县训导天才逸出长八分书罗性罗性字子理以字行江西泰和人洪武初诏郡县立学聘为学师四年中乡试授徳安同知书法钟元常杨𦙍杨𦙍字嗣庆吉安人学有根柢行端谨妙于诗文洪武中以孝亷文学善楷书举皆不赴以纂修起亦不就取足垄亩襟抱洒然卓然陶潜徐穉之风呉宏呉宏饶州余干人仕陈友谅为行省参政上取江州遂全城来降以功拜中书左丞后迁亲军指挥涉猎经史能诗工书奉母至孝见重于士大夫呉懋呉懋西安人洪武初以苏州知府左迁大冶知县工楷书俞友仁俞友仁钱塘人洪武辛亥进士为㐮阳县学教谕博通经史善草隶书尤工于楷呉存呉存南昌人洪武初领乡荐授刑部主事歴湖广参政有才名善吟咏长于草书张矩张矩字孟方其先广陵人徙家崇安得屏山先生遗书读之遂通五经所书诸体皆精絶国初荐为训导马兼善马兼善㑹稽人元季寓居华亭洪武初由明经任松江训导工行草钟弼钟弼善隶书洪武初为㑹稽主簿叶昭叶昭字子宣星子人通经术能诗文善隶古洪武初为南康府训导章复章复江西鄱阳人有学行能文章尤工书翰洪武初为全州知府林奂林奂字元美懐安人闭门读书书法遒美国初被荐于有司以聩眊辞张翼张翼字飞卿作行草书鳯舞鸾翔人以为不可及萧质萧质字谦用洪武八年为永新学正诗有唐人风致又喜作草书变化遒劲能步武羲献孔讷孔讷字言伯宣圣五十七世孙袭封衍圣公能诗工篆法人得之者皆传诵夸美相贵重宋季子宋季子以字行家于临川为诗文有法且留意于隶古之书所获汉魏诸碑刻必夙夜潜玩三走鄱阳见伯诚先生欧君复悉以作隶之法授焉复从龙虎山中质诸方壶翁从义翁于是学大进遂以善隶书知名季子善草隶洪武中为周府奉祠桂衡桂衡字孟平睦人洪武中为钱塘儒学修业斋训导迁山东转谷府奉祠诗文字画皆有可观陆行直陆行直字季衡呉江人洪武中以人才授翰林典籍行直善书杨曜宗杨曜宗晋江人洪武中以明经荐授晋江训导累迁韩府长史善古文书法徐定徐定字𢎞道永嘉人工隶楷洪武庚午中应天乡试擢亲王府纪善改监察御史秦震秦震临邑人性聪慧不待学而能书尝入水得古碑以手摩之出而书録不遗一字洪武庚午举于乡粘鹏粘鹏字时举武邑人工于诗辞尤善草书篆洪武庚午举人除四川阆中教谕取入翰林未及赴京朱吉朱吉字季宁崑山人洪武中被荐授户科给事中以善书改中书舍人迁翰林侍书出为湖广按察佥事朱定安朱定安字士隆吉长子精楷书尤工古篆得周伯琦笔法尝积其书草瘗之名篆冡朱永安朱永安字士常定安弟博学工诗文又善真草书得晋人笔法嗜古书购蓄甚富郑济郑济字仲辨浦江人受学宋太史为诗文书法得晋唐诸体洪武癸酉召授左春坊左庶子郑燧郑燧字允资济从姪歌诗俊逸尤工楷书刘敏刘敏字孟功长洲人洪武中荐授徳清知县后以善书征入翰林拜中书舍人陆宗善陆宗善字尚讷华亭人洪武中以硕学髙行举于乡再令剧邑为诗流丽雄伟字画亦清劲刘朴刘朴字子素吉水泸江人少有志节耿介絶俗其书清劲洒落为文章诗歌古雅典则洪武二十年试翰林得官客死京师杨熺杨熺字尹昭缙云人洪武戊辰进士除刑部主事转御史以清直着名工诗文及晋书法学者宗之任勉之任勉之字近思华亭人登洪武甲戌进士官至睢州知州文学杨鐡崖书学米南宫而不以自名俞仲几俞仲几其先河南人居上海竹冈西工书与宋克相友善章昞如章昞如能诗善楷书仕至中书舍人杨彞杨彞余姚人文章书画无不精妙尤长于诗洪武间为长泰主簿长子志编戍普安彞乞就养居东屯四面多松轩曰万松自号万松老人徐济徐济苏州人洪武中知邵武府工楷书刘理刘理字彦铭先世从开封徙金陵洪武中以善篆书为中书舍人刘素刘素字太初理之子永乐中以正书选入翰林供奉久之命继父为中书舍人刘良刘良素之子亦以能书荐修宣庙实録胡时胡时字子俊上杭人以明经教授于乡善诗工楷书洪武间荐授本学训导林观林观字用賔闽人洪武中隠居不仕善隶书屠任屠任嵊人家贫力学善诗文兼精篆隶洪武间任萧县训导迁河南武陟知县岳彦髙岳彦髙号雪樵䝉古色目人太祖时为云阳令免官流落江湖因家武塘精懐素草书顾孝渊顾孝渊以孝友称善草书宗雪樵后从事藩府以诖误迁文安胡琏胡琏洪武中以楷书任工部主事镏恕镏恕字如心洪武间为福建某驿丞归隠越山之西喜为古文及篆隶章草黄采黄采字宗素号一斋嘉定人洪武中贡之国学授御史陞兖州知府书法赵承旨黄夀黄夀字永龄采子亦能书王洪王洪抚州人詹景鳯云洪武中有抚州王洪者作小字匀净成家谢林谢林字琼树好学工文词尤精真行篆隶书着字学源委五卷以正近代六书之谬洪武中用荐为新郑教谕张绅张绅字士行山东人负才略谈辨纵横能作篆书张绅工大小篆精于赏鉴法书名画多所品题撰法书通释一卷自称云门山樵亦称云门遗老郑金郑金字公济常熟人洪武二十四年由明经授大理评事进监察御史陞广东按察使改福建左迁济南知府能诗善书翰薛穆薛穆字公逺号澹园洪武中为栁州通判能诗文善楷书呉原颐呉原颐宣城人博学明经善诗文隶书洪武间为宁国府训导歴国子博士致仕后应召修书成乞归芮麟芮麟字志文宣城人洪武间知台州府谪戍边后以荐知建宁府为政有古循吏风且好学不倦尤善楷书林瑜林瑜字子润号后山漳之龙嵓人洪武中以太学生擢五军断事终浙江参政能诗文善书法龚炯龚炯字延璋晋江人刻志为学诗文为当时所称书翰遒劲端严得欧阳率更笔意洪武中应荐以亲老乞归董纪董纪字良史号一槎上海人洪武中任江西按察佥事善草书周渊周渊夀昌人洪武中为中书舍人累官四川参议善书翰王佐王佐定逺人笃学好古凡法帖名画多能鉴定善虞世南书洪武时以才为镇抚薛绩薛绩字汝嘉号古巖吴江人善书范礼范礼字宗嗣常熟人真草篆隶俱能马孜马孜字彦强吴江人善书洪武中尝受荐不仕彦强从詹孟举游名山观前人碑石议论笔法小楷归宗晋唐后自列门阀精絶可爱吴均吴均字平仲善书法颜悫颜悫字存诚慈溪人官司经局正字真草篆隶俱工黄昶黄昶字叔旸义乌人以明经举于乡宋濓纂修实録以工书服劳史馆事竣受命伴读齐府刘爆刘爆字彦正鄱阳人尝为严之建徳令留意篆学歴年之久靡不贯通吴植吴植字子立严州人以处士征授藤州知州别自号白玉壶善草书张翨张翨字翔南其先睦人徙居檇李博学强记属文敏㨗好为竒涩语而切于理正书宗晋翨书大字如斗终日挥洒不倦盖其所长也沈宗学沈宗学字起宗隐于炼墨自号墨翁博学善书能作径尺大字詹孟举评其书兼欧虞颜桞有冠裳佩玉气象沈贵成沈贵成字志道宗学子亦博学能书都嗣成都嗣成字文信善书有晋人笔意自号省菴徐彦裕徐彦裕华亭人工草书善骑射杨仁夀杨仁夀号渔隠天台人寓松江字学鲜于枢得其风韵周昉周昉字元亮号草庭读书乐道以古人自期诗文典雅作小楷得晋人笔意金颖伯金颖伯从武林俞紫芝游䆳于经学工书为人清介雅饬李善李善字性初宜山人结茅隠居精楷书逼真晋人祝望祝望字公望龙㳺人絶意仕进结庐石处山隠焉工于琴诗尤善临池技许鸣鹤许鸣鹤字暨广庐陵人官中书舍人受业詹孟举之门行草沉着可爱程辂程辂字伯衡江西新城人精于书札尤长篆隶亦号东臯处士陆仁陆仁字良贵太仓人明经好古以诗名于时复工字学楷书草书皆矜贵沈世逺何琮沈世逺何琮皆不知爵里大抵洪武初人多法赵谢章谢章詹同谢章隶书歌云君不见天雨粟泣魑魅苍颉制字洩天祕蝌蚪之文久茫然史籀秦斯两相继大小二篆生八分此后六书从简易邕邈隶字近古淳羲旭行草纷如云谢章读书隶更好使我见之过所闻不求妍巧自奇拙禹鼎周彞文断缺连昌宫中坠井钗赤壁江底沉沙鐡鱼鱼雅雅锥画深一字岂但值百金冠冕佩玉古君子天生古貌多古心春蚓秋蛇世交错嗟我豪端久荒落墨池风暖白日长正欲相从谢章学陈元达陈元达宋濓耘菴铭曰良乡丞陈谦嗜学弗倦慨然有志于事功陈翰林元达以飞白书其憩止之室曰耘菴胡朝翰胡朝翰方孝孺黙山精舍记云余年十七八侍先君守济宁夀昌胡君朝翰自太学来分教鲁诸生能为诗执笔作行草书蜿蜒满纸余私敬爱之张谷张谷方孝孺感旧诗云杯酒论心有几人天台张谷旧相亲近来诗句多奇语书比藏真更絶伦方孝孺方孝孺字希直一字希古宁海人洪武二十五年擢汉中教授蜀献王聘为世子师为名其读书之庐曰正学皇太孙即位召为翰林博士进侍讲寻陞侍讲学士靖难时以死殉希直不以书名而刚方不折之气流溢笔墨间徐辉祖徐辉祖中山王长子初名允恭太祖赐名辉祖嗣魏国公尝侍懿文太子学通经书大义从詹希元学书善书大字建文君特见信任文皇即位勒罢幽系卒陈性善陈性善名复初以字行山隂人洪武十八年进士授行人司副改翰林检讨善楷书召书御前他中书见上威严颤不能笔独性善动止端详称上意赐酒留禁中竟日累迁礼部侍郎靖难兵起以副都御史监军灵壁与彭与明等皆见执朝衣而沉河郑恕郑恕字本忠仙居人能赋诗善书画好古博雅家甚贫一介不妄取日与生徒讲论经理髙风劲节一时敬向宁波知府礼聘为昌国训导未几知萧县靖难师破萧恕死之王艮王艮字钦止吉水人建文时进士官翰林修撰为人正身饬色不可玩狎诗词警永字画精妙为文雄伟光彩燕兵渡淮服脑子卒龙镡龙镡字徳刚万载人问学该博长诗文善草隶洪武中为浙江按察使谪知长洲县寻陞晋府长史靖难师起不屈死董伦董伦字安常恩县人侨居宛平质直有文学从游者称为贝川先生洪武十五年征为右賛善建文即位拜礼部侍郎兼翰林学士董伦篆宗周左丞唐之淳唐之淳字愚士以字行博闻多识为文蔚赡有俊气长于诗而善笔札洪武中屡欲有荐之者谢不就建文即位召拜侍读预修书事姚广孝姚广孝长洲人幼名天禧至正间为僧名衍字志道好读兵书尚谋略兼为诗学书靖难后为太子少师赠荣国公谥恭靖广孝书法古雅全以筋胜姚继姚继李东阳云少师一帖小楷书称姪继代书少师赈济还吴见酒帘字问知一少年书唿而见之养以为子太宗官之至太常少卿是代书此跋者也解缙解缙字大绅吉水人自幼颖悟絶人洪武二十一年进士授中书庶吉士文皇正位雅闻缙名召置左右进侍读学士其文雅劲竒古逼司马子长韩退之诗豪宕丰赡似李杜书小楷精絶行草皆佳天子爱惜其楷书至亲为之持研缙学书得法于危素周伯琦其书傲譲相缀神气自倍有农家陆颖者善缚笔缙欲作佳书必得颖笔永乐时人多能书当以学士解公为首缙狂草名一时然纵荡无法正书颇精妍解祯期解祯期缙之从子也以善书选天下第一仁宗召为中书舍人祯期书疎隽自喜不失春雨门风金幼孜金幼孜名善以字行中进士乙科授户科给事中太宗初临御改翰林检讨累官礼部尚书武英殿大学士谥文靖其学该博文章和平寛厚类其徳性书兼工真行胡广胡广字光大吉水人建文初以进士廷试称旨擢第一易其名曰靖授翰林修撰文皇履极遂进侍讲仍复旧名累官文渊阁大学士谥文穆为文援笔立就修髙皇帝实录五经四书性理大全尤工书法行草之妙独步一时上次𤣥石坡登顶制铭刻石命光大书并大书𤣥石坡立马峰六字书无巨笔钩以小羊豪次㨗胜冈上令光大书㨗胜冈于石上多云母石并书刻曰云母山胡文穆善真行草名不及解大绅而遇过之北征诸镇皆其勒石杨士奇杨士奇初名寓以字行泰和人建文初以名儒荐征授教职太宗靖难后改编修入直文渊阁累官少师华盖殿大学士赠太师谥文贞士竒善行草笔法古雅而少风韵杨荣杨荣字勉仁建安人初名子荣建文二年进士授编修文皇履极更其名荣简入内阁累官工部尚书谨身殿大学士加少师谥文敏荣楷书姿媚动人杨溥杨溥字宏济石首人中庚辰进士授编修永乐二年转司经局洗马歴官至少保武英殿大学士谥文定溥行楷俱法赵文敏公蹇义蹇义字宜之四川巴县人洪武乙丑进士授中书舍人永乐二年命兼詹事累官吏部尚书谥忠文义善书成祖手授金龙文牋命书外国诏偶落一字奏曰臣敬畏之深輙复有此上曰朕亦有之此纸艰得姑註之耳对曰示信逺人岂以是惜深然之复授以牋更书之夏原吉夏原吉字维喆湘隂人领乡荐升国子生例入禁庑书诰勑太祖见其字格方正赐绯衣一袭复遣人察诸生所为独原吉端坐正书竟日不色惰上心念之书满授户部主事擢侍郎太宗入定大统进尚书赠太师谥忠靖原吉善楷书虽神骨少合晋度笔势遒媚亦有可观胡俨胡俨字若思南昌人幼好学若书琴诗文皆有传授洪武丁卯举于乡授华亭教谕文皇闻俨名召试之永乐二年拜祭酒俨文辞妍赡精于草书俨行书矫健而苍楷书精熟而整王景王景字景彰松阳人洪武初起家懐逺教谕建文召修髙庙实録为翰林侍讲靖难后进学士博学能文章善书赵毅赵毅字致逺汝阳人洪武末年以儒士荐授工科都给事善属文工草书永乐中为工部左侍郎王达王达字达善无钖人初以明经授训导入补国子助教成祖登极与修洪武实録擢编修进侍读学士王世贞国朝名贤遗墨有王达书邹缉邹缉字仲熙吉水人洪武庚辰进士除星子县训导永乐初入为翰林检讨歴官左春坊左庶子邹缉自号素菴精楷书陈洽陈洽武进人淹贯经史谨敏有才识洪武中荐布衣善书授兵科给事中靖难后累官兵部尚书镇交趾赠少保谥节愍许廓许廓字文起襄城人建文乙卯领乡荐永乐中为工部侍郎随成祖北征进行在兵部尚书廓善书翰梁潜梁潜泰和人洪武二十九年乡举歴训导知县靖难后召修实録成陞修撰寻兼賛善王世贞国朝名贤遗墨有梁潜书朱勇朱勇字惟贞鳯阳人永乐时袭封成国公赠隂平王谥武愍善大字苏伯厚苏伯厚名坤以字行建安人洪武乙丑以明经荐授建宁训导成祖即位与修髙庙实録擢翰林侍书迁检讨博通书史精书法凌信凌信字尚素呉江人以楷书授中书舍人黄勉黄勉字宗勉浮梁人工书翰长于律诗洪武中应善书诏擢兵科给事中坐事免永乐初起为都事进文选郎终浙江左参政髙廷礼髙廷礼初名棅字彦恢自号漫士永乐初自布衣召授翰林待诏迁为典籍博学能文工书画所选唐诗品彚唐诗正声行于世廷礼书得汉隶法王绂王绂字孟端无钖人少为弟子员永乐初以善书荐供事文渊阁拜中书舍人王尹实王尹实四明人永乐时以篆书擅名海内王偁王偁字孟敭长乐人洪武中领乡荐永乐初以荐授翰林检讨学博思深行草类苏子瞻王尹实王偁以草篆鸣于时宣嗣宗宣嗣宗字彦祁嘉定人永乐三年诏郡县举楷书士彦祁既命从中书舍人书诰勑无几简从事翰林诸学士皆重之宣徳初为吏部员外郎沈度沈度字民则华亭人少力学善篆隶真行八分书洪武中举文学不就成祖擢为翰林典籍一时翰林善书如解大绅之真行草胡光大之行草滕用亨之篆八分王汝玉梁用行之真杨文遇之行皆知名当世而胡解及度之书独为上所爱凡玉册金简用之宗庙朝廷藏祕府施四裔刻之贞石传于后世一切大制作必命度书度书婉丽飘逸雍容矩度八分尤为髙古浑然汉意累官翰林学士太宗征善书者试而官之最喜云间二沈学士尤重度书每称曰我朝王羲之沈粲沈粲字民望度之弟善真草书尤长于诗自中书舍人累官大理少卿自号简菴沈度尝言于上云臣有弟粲其书胜臣遂亦被征用沈简菴草圣擅一时真行皆佳与其兄自乐学士同在翰林遭际列圣荣遇罕比粲草书法宋仲珩陆深曰国初书学吾松尝甲天下大抵皆源流于宋仲温陈文东至二沈先生特以豪翰际遇文皇入官禁近屡迁为翰林学士故吾乡有大学士小学士之称民则不作行草民望时习楷法不欲兄弟间争能也沈藻沈藻字凝清学士度子以父任为中书舍人迁礼部员外郎亦以书名藻真行草书并佳论者云有父风沈潮沈潮度之孙永乐十九年卒年十八所为诗千余首手録近代名人诗文及临写古法书尤多滕用亨滕用亨初名权字用衡避讳更今名苏人问学辨博文词尔雅尤精六书之学篆法之妙髙出近世永乐三年被荐召试篆书作麟鳯龟龙四大字又献祯符三诗称旨授翰林待诏用衡所献祯符之诗三篇手写副本而正书篆隶皆具盖用衡以能书荐起篆隶尤其所长时未授职故欲以此自见也用衡正书师虞永兴王璲王璲字汝玉以字行号青城山人其先蜀之遂宁人从父宦游占籍吴中官翰林检讨直内阁赠太子賔客谥文靖小楷行书法晋人皆雄秀王琏王琏字汝噐官至翰林侍讲从宋景濂学诗文古雅亦善书与弟璲齐名梁时梁时字用行吴江人博学工文章亦善笔札洪武二十一年以善书荐授岷府纪善永乐初迁翰林典籍杨文遇杨文遇官翰林学士善行书夏㫤夏㫤字仲昭崑山人举进士为翰林庶吉士以工楷法得幸文皇帝命书宫殿榜授中书舍人累迁太常寺卿夏昺夏昺字孟旸太常卿仲昭之兄能书初未知名洪武季年为永宁丞谪戍云南永乐乙未仲昭以进士简入中书习字上临閲称善仲昭顿首谢因言臣兄昺亦能书召试称旨命与仲昭同拜中书舍人时称大小中书朱孔昜朱孔昜名寅以字行华亭人永乐初以能书被选成祖尝召书大善殿榜称旨授中书舍人累官顺天府丞永乐初诏求四方善书士写外制又诏简其尤善者于翰林写内制且出祕府古名人法书俾有暇益进所能于时孔昜兼工署书骎骎詹希元矩度风韵伟然杰出也一日上御右顺门召孔昜书大善殿扁举笔立就深荷嘉奖即日授中书舍人明日有旨凡写内制者皆授中书舍人盖善书授官自孔昜始后北京宫殿成禁扁皆孔昜书遂陞编修孔昜歴事四朝皆以法书被知遇陞春坊中允朱铨朱铨字士选族兄孔昜以楷书鸣当世铨从之游得钟王笔法太宗选写金字经入翰林终刑部侍郎朱奎朱奎字文征孔昜子亦工署书成化中为大理卿陈登陈登字思孝长乐人举才学为浮梁丞永乐甲申诏吏部简能书者储翰林思孝以篆籀最先至时吴中滕用亨待诏翰林工篆籀自视天下无愈己者且恃春秋髙轻后进往往折屈之稠人广坐中思孝就用亨语之戾许叔重者十数事相辨难用亨乃始黙黙不复自矜时四明王尹实篆书擅名海内考据精博亦推譲思孝思孝于六书本原精考详究周秦以来石刻虽残缺剥落嵗月氏名无可考审度其出某代某人率中七八其收蓄之富欧阳文忠赵明诚之后所仅见居翰林十年擢中书舍人朝廷大扁率出其手四方求者无虗日陈景隆陈景隆登之孙举进士官监察御史能世其学吴勤吴勤字孟勤永新人永乐二年与修太祖实録除开封儒学教授为文章诗歌敏而甚工善行楷书在史馆时年七十矣运笔如飞舘中能书者数百人啧口称叹常念其先舍南康故号匡山樵者居武昌又号黄鹤山樵晩更号翁成祖践极胡广荐勤善书召见命书御制永乐大典序例字几万余勤神闲意定书至终纸㸃画一无纎讹上大悦呉勤字有晋人风格不择纸笔俱得其妙端木智端木智字孝思溧阳人与修太祖实録擢武库员外郎智在国初获师事危太朴而宋仲珩饶介之宋仲温杜叔循皆笃志于书与之颉颃三四十年间遂空冀北无以为比者陈宗渊陈宗渊文庙尝选中书舍人二十八人专习羲献书以黄淮领之一日上谓淮曰诸生习书如何淮对曰日惟致勤耳惟今翰林有五墨匠陈宗渊者亦日习书然不敢侪诸人之列但跪阶下临搨颇逼真因问卿尝持所书来否公因出诸袖中乃览之喜甚曰此何乡人对曰越陈刚中之后上素闻刚中名改容久之曰自今当令此人与二十八人者同习书淮曰然尚在匠籍又须如例与饮食给笔札俱从之且令有司落其籍宗渊遂得入士流云柯暹柯暹字启晖一字用晦池州建徳人永乐乙酉领乡荐明年预修大典寻选入翰林歴官云南按察使柯暹善行草倪维哲倪维哲晋江人工字书文学才谞见称永乐二年进士官至郎中陈辉陈辉字伯炜闽县人举永乐乙未进士授监察御史官终广东按察副使工诗善鼔琴草书学懐素老而笔力尤劲解缙雅推服之王公亮王公亮华亭人以能书举任吏科给事中永乐初擢四川右布政调广东李祯李祯字昌祺庐陵人永乐中进士官至河南布政不以书名行楷亦可观黄卓黄卓江夏人永乐辛丑进士官翰林学士善草书亦善章草王恭王恭字安中闽县人自称皆山樵者永乐四年以儒士荐起待诏翰林与修大典授翰林典籍王恭善书熊槩熊槩字元节丰城人永乐九年登进士官至右都御史为诗文豪伟健丽尤善草书张诚张诚髙唐人以善楷书入太学太宗见而异之授监察御史虞原璩虞原璩字叔囿瑞安人博涉经史永乐中以楷书荐与修大典竣事将授官以母老辞归季徳基季徳基与虞原璩同邑亦以善书应荐母老辞归温州守何文渊皆敬礼之时语人曰吾守温州得瑞安二隐君子焉臧性臧性字孟庠鄞人永乐丙戌以能书征入祕阁缮写永乐大典己丑成进士授成县知县荐授监察御史改良乡知县调宜兴周冕周冕字服卿鄞人玩心字学凡秦汉碑刻晋唐法书必探其精妙永乐中以能书与修大典除正字迁右春坊号讷菴梁砺梁砺字子善以楷书纂修永乐大典为大兴知县沈洪彭戢潘吉沈洪字巨源与彭戢汝翼潘吉文迪并善楷书举修永乐大典洪擢户部主事戢授乐安丞陞知衡山县吉为中书舍人张绪张绪字廷端常熟人居乡校有才名以荐为㑹昌侯府教授词笔通赡楷法端劲陆伯伦陆伯伦太仓人工楷书永乐中荐为中书舍人张黻张黻字孟着华亭人书学陈文东劲健有法永乐中为中书舍人至礼部员外郎黻行草隶书咸入神妙张黼张黼字孟昭黻之弟官中书舍人篆隶得秦汉遗法陈琮陈琮字叔正呉江人能诗书法遒美永乐初征书诰勅夏宗文夏宗文华亭人善真草隶书名重于时预修永乐大典授广平主簿夏衡夏衡字以平宗文子永乐中沈度以善楷书荐授中书舍人累官至太常寺卿衡篆隶有古则范鼎范鼎字文铉华亭人善属文精书法以荐预修实録书成将授官固辞归授徒于家别号桂楼时称桂楼先生周贤周贤字思贤太仓人善书法永乐中诏修大典以母老辞归号恵斋先生丘宗丘宗华亭人永乐中以楷书辟举修永乐大典除中书舍人大理寺正赵楷赵楷字宗范精字学永乐中以楷书除广西都昌县县丞柴仲柴仲江山人永乐中以楷书举仕至参议沈润沈润武义人永乐六年应楷书例入监任监察御史赵友同赵友同字彦如金华人少从宋景濂游攻古文辞善书为华亭训导与修永乐大典方正方正合肥人由楷书任工部主事终福建左布政陈铎叶藻陈铎叶藻巢县人并以楷书任给事中茹洪茹洪字仲宏一字樊明无钖人质敏好学喜异书工书画永乐中以楷书荐召入都名重公卿间唐文楷唐文楷字子彰以善楷书征至文渊阁与修永乐大典欲官之以母老恳归教授于乡胡宗敏胡宗敏歙人永乐十六年以楷书征赴文渊阁宣徳九年除泰安知州李胜李胜字仲质以楷书荐预修永乐大典已而中乡举授无为州判官江得江得东流人永乐五年以楷书充贡官至按察司佥事王賔王賔诸生善楷书永乐六年以楷书被征授中书舍人迁礼部郎中许性许性善楷书永乐六年与王賔同被征授贑州府同知迁刑部郎中蒋晖蒋晖字廷晖仁和人博学善楷法永乐中荐入翰林授中书舍人歴礼部郎中兼侍书范暹范暹字起东号苇齐东呉人蒋廷晖之壻工书法张颐张颐钱塘人永乐五年以楷书生员选授礼部郎中转刑部周旼周旼字中和浦江人以文辞知名尤工真行书永乐初召入文馆与书大典擢中书舍人范能范能字仲能崑山人精医善吟尤工法书永乐初被征以母老力辞赵逺赵逺字𢎞仲崑山人永乐中由楷书授临劬县丞迁礼部主事擢河间知府黄䝉黄䝉字养正以字行善楷书永乐中授中书舍人宫殿坊扁碑刻多其所书呉余庆呉余庆字彦积别号斯白宜黄人能诗文尤善真草篆隶永乐六年以荐除中书舍人歴右通政兼知制诰评者谓其楷如美女簪花草如瑞云飞空流水赴壑黄约仲黄约仲名守以字行永乐初征至京师试上林晓莺天马诗擢第官翰林典籍进检讨精楷法诗得唐人门径杨尹铭杨尹铭鄞人永乐间以楷书进歴官中书舍人小篆师周伯琦乌斯道赠杨允铭小篆歌云元初最数松雪翁白野亦可追其踪鄱阳伯温用心苦钱塘益思无限功四明文运代不泯学字亦有前贤风三代鼎彞俱在目杨生晩出叅其中张憬张憬甬东人善诗文小楷行草师钟王张顺张顺江西奉新人永乐中累官国子监丞学者称为诚斋先生工草书入妙品曹夀曹夀字曼龄丰城人文章雅赡尤工临池永乐八年以经明行修荐授江都训导擢春坊右司谏歴工部尚书赠太子少保谥文庄刘日升刘日升河间人以书选入翰林黄童黄童字仲器懐安人事母尽孝永乐中以楷书征入文渊阁缮写大典书成当拜官乞终养母累征不起何博何博字宗文别号收羊子金华人永乐中官行人治水于呉工诗文书有晋人典则平思忠平思忠呉江人永乐中官陜西参政善行楷曹衡曹衡字士望青浦人精敏好学尤善真行草书仕至工科给事中陈敏陈敏松江人永乐中以能书征除知茂州陞四川左参政俞宗大俞宗大善楷法以荐授中书舍人歴吏部郎中致仕俞珙俞珙宗大子亦能书为中书舍人俞顺俞顺宗大孙亦能书仕终南京鸿胪寺丞王可与王可与字希与能文善书永乐间以贤良荐不就隐居授经潘暄潘暄字时旸号半散嘉定人举进士官至刑部郎中善楷书行草亦能作大书陈撝陈撝字仲谦武昌人永乐中写御容称㫖书宗赵文敏杨𢎞杨𢎞字徳𢎞以楷书拔萃授宜春知县卓廸卓廸字民逸自号清约善篆喜为诗奉母隐居絶无声利居山之久景趣渐涵时时见于翰墨之间竒峭深蔚自视米南宫父子以下不论也后以能书选入翰林王臣王臣字存节以能书授鸿胪序班亦善篆金畆金畆字希尹读书刻苦精诣永乐间邑以楷书荐郡守芮麟令书字以观因书游子吟复之遂拂袖归胡子昻胡子昻旴江人能诗嗜饮字体逼赵松雪自号竹雪唐子仪唐子仪名文鳯以字行歙人善真草隶书辟教紫阳书院寻以荐授兴国令文皇擢为赵王府纪善后调洛阳丞陈仪陈仪字羽伯常熟人通篆隶能鉴古器物陈佑陈佑字惟孝仪子篆刻尤精亦善鉴古有小篆千文黄守一黄守一安福人以赀豪里门为人所诬陷亡匿新淦之玉笥抚之太华遇异人颇得其道家书符呪之属喜为诗学唐人楷书陈廉陈廉字平叔福清人善草书学张长史晩居黄山搆醉墨堂自号雪蓬散人陈廉学书二十年篆籀草隶皆尝究意而草隶尤为时重林鸿髙廷礼诸名士皆有诗美之陈廉草书得懐素法尤工篆隶求者如市每遇故人兴㑹輙解衣挥洒顷刻数十纸其他贵要求之不屑也王建中王建中字懋徳闽县人官博士草书学陈廉声价重一时胡正胡正字端方庐陵人官御史草书用笔如篆孙玉孙玉字彦晖慈谿人洪武中其父为人所诬械送京师卒于道玉年十二即匍匐返榇归𦵏及长受徒养母力学不懈工诗善草书尝举贤良方正不就又以明经荐亦不就田致平田致平字叔衡奉化人为诗累千百言字用章草篆隶书帖应答无倦初为乡里童子师比老不出方丈之室号梦觉关王毓王毓字用贤鄞人工隶书自号香雪坡老人林铭林铭字良箴长乐人工诗文草书琴尤精尝与王恭髙棅往来自号琴乐子棅有琴歌赠之陆友仁陆友仁名辅以字行华亭人沈粲弟子也善楷书官中书舍人迁礼部主事沈洪沈洪字雄仲其先世为中呉富室万三公中衰尝游京师从陈登习篆时程云南亦有书名洪又从之学凡汉隶八分真行章草皆能书但拘于绳墨殊乏风韵偃蹇老于江湖李熹李熹字景豫号琴清道人博雅能诗书法赵文敏晩更号来鹤陈尚铭陈尚铭钱唐人工书法喜吟咏缙绅重之支子杰支子杰嘉兴人工诗善行草书范廷珍范廷珍字惟中洪永间人学极该洽喜吟咏字法欧阳尤长于斋阁题署求者踵接年九十余犹日作数十纸弗厌葛贞葛贞字原良有至行不渉声华楼居庋文籍以自愉鬯诗有晋唐风书法王右军人称为悠然先生丁礼丁礼字思敬号兰室耽吟咏工书札永乐中献周礼补注刘布刘布字孟升长乐人嗜古书法习书山中二十余年篆籀为时所重俞行之俞行之字文辅清江人善草书及章草俱工妙马端马端工楷书永乐中人仕至夀州知州钟志钟志字汝持闽县人善楷书深得欧阳询笔意陈旭陈旭字叔旦闽县人亦善楷书士大夫皆重之陈琦陈𤦺天长人精书法为工部主事杨子超杨子超安贫守义喜为诗文工大字名其所居斋曰螙书陈孔立陈孔立白水县丞教人学书必谨法度曰不精真楷不可以趋行草然其平生未尝作楷书而行书特佳士竒尝以质焉笑曰汝但为鲁男子不用説柳下恵也尹昇尹昇武昌人尝为千户为人慷慨豁逹有侠气好草书明四声等字之学喜賔客尤喜接儒者所居直黄鹤楼之北面大别山据武昌胜处作小亭其中亭中嘉客无虚日张衡张衡字以平诗笔清丽书法遒美被征入京师书诰勅以老乞归邹颕邹颕字㑹原有清才书学赵孟頫得意可乱真兼善篆隶以荐为四夷馆儒士周浒周浒字时显和敏得士爱为吉安府学训导善草书超纵有神正书小字清媚可观薛章孙诩薛章字大章孙诩字甫卿同学张雨书后皆以隐终朱天宥朱天宥字洪恩正书学沈度草倣解缙张潮张潮字思信自幼嗜学尤精于书隐居授徒未尝轻出方澜方澜字叔囦其先莆阳人至澜居呉中闭门读书恒教授以自给善诗尤工笔札苏复苏复字性初长洲人以贡仕至绵州知州书得晋人笔意张收张收字用轸号放翁又号朴轩长洲人于书无所不读尤善音律之学永乐初征至京问以治道及时政称旨赐予独厚官之不拜还故里惟以琴书自娯善小楷求者接踵应之无倦容曽鲁曽鲁字敏道读书好礼教授里中善楷书书法颜欧颇得其肯綮虽老犹日课百字至今其书犹有传者包公庆包公庆号九芝山人松阳人能诗文善书札见重于世尹寛尹寛字孟容号易斋呉江人善书朱云朱云呉江人善楷书陈肃陈肃号梅雪清江人能书御定佩文斋书画谱卷四十御定佩文斋书画谱卷四十一目録钦定四库全书御定佩文斋书画谱目録第四十一卷书家传二十明伊恒龎叙姜濬卫靖刘仲珩曽棨李时勉陈敬宗凌安然龚永吉蒋骥陈琏黄翰呉凯刘实呉惠陈绍先卢瑛陆賛李寯徐明善刘渊陈信郑观黎斌沈愚萧曰賔周号莫藏姚纶卢垕陈用原陈李昶王钖林彬谢克铭彭叙古林宗林完林儒林傅陈景茂王直王英魏骥金问钱习礼张益髙谷张楷程南云赵敏王一宁马愉金湜金溥张翔林文张翰张约张汝昌徐观宋瑮胡斆陈勉张绅张绰沈讷温良蒋良曽纉邢让陈助陈敏岑俊庄琛周鼎韩定郑达王麟张昺易恒陈贽苏鎕苏钲胡应东袭锜朱绅凌广余孜善施达刘瑜黄梅徐叔砺黄惟天沈恪邹鲁遗凌晖张天保程学于谦俞山陈询杨翥王谦沐璘汝讷张宁任道逊曹泰罗麟刘昌刘嘉䋭聂大年何观罗琥李淳林春刘泰张端沈性翟政刘侃林宗道封锦钱华汪瀚朱煜董玙徐有贞岳正彭时叶盛刘铉周瑄李绍黄谏赵昂刘珏官廉孔公恂胡信左賛丘霁朱贞沈钟张泰马愈王徽左明善徐忭叶藻卢儒伍福呉与弼洪昌姜立纲马绍荣柳楷赵荣俞纲袁彬苏致中苏雨张翼章瑾钱进许廉杜琼闾丘观黄暹李厚陆鑪余谦陈翀凌耀宗谢宇呉谦商辂刘珝钱溥钱博韩雍夏时正陈鑑林鹗余子俊倪谦沐琮江玭陈献章罗伦庄㫤张弼张𢎞宜张骏萧显王献林章姚黼姚绶姚旬蒋文藻桑琳桑恱朱应祥陈旦李承箕陈钢薛穰杨茂元林俊涂瑞呉佐华清史琳翟瑛奚昊邵珪曹时中陶成黄谦何洪张西铭杨荣沈瀚李经赵寛尹荩李汉陆渊之李旻马瓛屠勲陈钦施槃陈大章陈炜陈㷆赵子禧张钖徐博周庚顾谦陆銮洪钟沈应竒呉东升支鑑陈谦张翔胡钟朱夏蔡桂芳郁琼李元夀王瑛陈文倪祚莫懋王佑张干史循王旸刘苍沈本初张晟蒋主孝项麒石璞周禋方炯孙适陶玻叶绶梁淮沙洪沙廷梧邝海傅佐吴震柳济呉鉴张顺余孟拳陈纲王礼卷四十一钦定四库全书御定佩文斋书画谱卷四十一书家传二十明伊恒伊恒字宗有吴人徙金陵少从博士弟子游书蹟甚善召侍东宫洪熈初与修撰金问同被命待诏阙前进符玺少卿龎叙龎叙字明叙吉水人永乐初诏郡县举善书士隶两制书制勅又简其尤者十数人从学士于内阁明叙与焉除中书舍人洪熈初为礼部仪制郎中姜濬姜濬字子澄工书仁庙在东宫召写金字经洪熈中授中书舍人歴稽勲主事出守云南广南府卫靖卫靖字以嘉崑山人洪熙初以能书荐入直文渊阁进礼部主事刘仲珩刘仲珩泰和人洪熙中官蜀府长史工正书有书法要览刻石行世曽棨曽棨字子启永丰人永乐二年进士第一人授翰林修撰读书文渊阁宣宗时为少詹事赠礼部左侍郎谥襄敏工书法草书雄放有晋人风自解胡后独歩当世李时勉李时勉名懋以字行安福人永乐二年进士选庶吉士读书文渊阁宣宗时进侍读学士后为国子祭酒赠礼部侍郎谥忠文善书钩画之内聚精藏锋一笔不茍忠文清风劲节风表百世而书法乃婉媚而有致陈敬宗陈敬宗字光世慈谿人永乐甲申进士选庶吉士宣徳时为国子祭酒徳望文章名闻天下别号澹然居士又号休乐老人敬宗小楷斐亹饶晋人意负临池名固不虚也敬宗行草任笔成形如苍虬老桧铁屈银蟠但欠圆熟耳凌安然凌安然字晏如归安人自少力学尤工书楷书学晋小篆师秦相永乐中荐授中书舍人宣宗时为右佥都御史龚永吉龚永吉字天民义乌人善楷书得钟王之法永乐庚子举于乡㑹试乙榜不就入太学宣徳初授兵部职方主事终南京大理寺卿蒋骥蒋骥字良夫钱塘人举庚辰进士授行人宣宗时为礼部侍郎素善笔札尝奉命书烈女传陈琏陈琏字廷器东莞人洪武庚午举人宣徳初为南京国子祭酒后调南京礼部侍郎文词典重着作最多列琏词翰俱清雅黄翰黄翰字汝申华亭人永乐壬辰进士宣徳中为山东按察使诗文豪健敏㨗字画亦遒劲行草题署得名翰善隶书尤工章草笔力雄健而有则与宋仲温相髣髴呉凯呉凯字相虞崑山人为弟子员以工书被选修永乐大典还以贡上中顺天府乡试宣徳五年授刑部主事改礼部遂乞归养私谥贞孝先生刘实刘实字嘉秀号敬斋安城邑东竹江人宣徳进士入翰林官终南雄守为诗文时有髙趣草书飘逸师晋体呉惠呉惠字孟仁宣徳中以进士授行人歴官广西参政好赋诗善行草陈绍先陈绍先字宗述吴县人为文简质书亦清媚宣徳初徴授荆州府学教授辽王奏授纪善谢归以笔砚自食人购之不轻与卢瑛卢瑛字克修宣徳五年进士性敏学博工古文篆籀终刑部主事陆賛陆賛字顺徳海盐人宣徳间以诗文名兼善篆隶为人严毅庄重以礼法自持乡人谥之曰贞一先生陆賛书法宗智永而自成家篆隶八分间出于词翰中平生文事思缓笔精始终无急就之作李寯李寯字邦杰宣徳壬子乡贡成化初为山西右参政嗜学工书为人所重徐明善徐明善邵阳人工诗文善草书宣徳中以明经举本学训导杨文贞公荐知钧州刘渊刘渊字伯广江陵人天资俊逸字法赵松雪诗傚萨天钖宣徳九年举经明行修授京山教谕陈信陈信字秋鸿嘉兴人宣徳间为句容教谕博学工草书善吟咏陞南京武学教授郑观郑观字尚贤武进人博学善属文工篆隶书宣徳中举为安逺侯府训导歴监察御史广东按察佥事黎斌黎斌华容人宣徳间举楷书为宁县丞沈愚沈愚字通理崑山人以诗名与刘溥诸人称十才子善行草晓音律诗余乐府传播人口或劝之仕曰吾非笼络中物也敛迹不出业医授徒以终其身萧曰賔萧曰賔年少而喜书尝辟一轩尽取晋唐以来诸家法帖藏其中并置笔墨临写之颜之曰学书轩周号周号字徳元崑山人有司两以贤良荐不就工于篆隶凡碑碣题署多出其手莫藏莫藏字用行初号佩觿子后更号素轩博书史善篆隶行楷古文字书姚纶姚纶字允言嘉善人为诗清丽有思致书法得晋人体隐居教授卢垕卢垕能诗善书以子瀚贵赠兖州推官陈用原陈用原字志道东莞人性敏嗜学工诗文长于书翰陈陈江隂人以善楷书举歴官按察佥事李昶李昶字启明姑孰人以医名于时且好读书能吟诗善楷书王钖王钖字克刚长乐人仕归善知县工草书号醉樵林彬林彬长乐人宣徳中贡士任和州以善书预修大典谢克铭谢克铭太仓人宣徳间以草书驰名彭叙古彭叙古善书杨东里挽诗云年过二十工书法徃徃挥豪逼古人林宗林完林宗字思孝号世梅弟完字思勉号梅屋俱隐居事学并善楷隶世称二林先生林儒林傅林儒字应良傅字应祖俱宗子亦善篆隶陈景茂陈景茂宣徳五年林震榜进士题名碑金幼孜撰文礼部精膳司郎中陈景茂篆书王直王直字行俭泰和人永乐二年进士正统中为吏部尚书与王文安公英齐名时称二王赠太师谥文端王直善行楷结搆老成笔法精妙王英王英字时彦金谿人永乐二年进士庶吉士入翰林正统中为南京礼部尚书谥文安文章典赡尤善草书魏骥魏骥字仲房萧山人永乐乙酉举人正统中为南京吏部尚书致仕归求文者不絶篇章之富山刋板刻㡬徧天下谥文靖魏负书名虽圆健而不免俗金问金问字公疏呉县人永乐二年被荐为司经局正字正统中为南礼部侍郎文章雅健善书得魏晋笔法钱习礼钱习礼名干以字行吉水人永乐七年进士入翰林为庶吉士正统中为礼部右侍郎谥文肃习礼善行草张益张益字士谦呉县人永乐乙未进士选庶吉士改中书舍人正统中为侍讲学士谥文僖文章雅健有法楷书亦工髙谷髙谷字世用兴化人永乐乙未进士改庶吉士授中书舍人正统中为工部尚书谨身殿大学士谥文毅谷尝奉命入寺写经雨归而跣人曰病矣谷曰病直谷耳若阁老言上不写佛经不病甚矣谷书文弱秀润可爱而不甚着张楷张楷字式之慈谿人登永乐甲辰进士第正统中为右佥都御史为文有古法善行草篆隶尤耽于诗未尝一日废吟咏程南云程南云南城人永乐初以能书徴授中书舍人精篆隶为时所尚正统中为南京太常卿南云篆法得陈思孝之传隶真草俱有古则又善大字长陵碑正统初程南云奉命书赵敏赵敏字子聦汝阳人能文章工书画永乐庚子举于乡授兵部主事正统中擢吏部郎中从上北征陷于阵王一宁王一宁号节斋仙居人永乐十六年进士授工部主事改翰林修撰正统时入内阁草书深得懐素自叙法马愉马愉字性和临朐人宣徳二年进士第一正统中以礼部右侍郎兼学士直内阁赠礼部尚书王世贞国朝名贤遗墨有马愉书金湜金湜字本清号朽木居士鄞人正统辛酉举于乡以习古书法授中书舍人陞太仆寺丞篆隶行草绰有汉晋人风度李东阳古墨林卷跋云卷首三篆字太仆丞金湜本清书金善摹印篆亦不俗金溥金溥字本深湜之弟湜为中书时以书法荐仕至池州守张翔张翔字元龙性清介不茍善楷书篆隶尤工诗文正统初以材荐知欧宁仙居二县终泸州知州林文林文字恒简莆田人宣徳庚戌进士第三人授行在翰林编修正统初与修宣庙实録陞修撰英宗复位拜学士终太常寺少卿林学士文题张氏手泽记辞翰皆质胜张翰张翰安丘人正统间由进士授广东监察御史陞江西左参议致仕张翰草书法懐素清劲有骨张约张约翰弟亦善书张汝昌张汝昌字仲光正统辛酉举人为大名府同知能诗书法倣宋克号求已生徐观徐观字尚賔华亭人少工翰墨正统辛酉举于乡游国学才名益着交南朝鲜诸国使者至购其书以为荣授武选主事宋瑮宋瑮字克纯华亭人少游京师从妇翁俞宗大学楷书正统乙丑举进士拜御史数言事谪安福典史天顺初起知大庾调新淦未㡬谢病归治园莳菊更号菊存胡斆胡斆字孟文江山人䆳于经学为文近古尤善楷书正统三年领乡荐为国子助教陈勉陈勉字进之无钖人正统七年贡入太学歴官工部员外郎工大书张绅张绅字仲书正统间登商辂榜进士授行人终山东参政工书片纸只字人视之为拱璧张绰张绰字时裕为山东恩县教谕好学善书沈讷沈讷字文敏崑山人正统七年登进士第授大理评事天顺二年为福建按察副使善小楷得宋克笔意温良温良字允仁晋江人正统十二年举人能文章又工于书朝士乞书者至满屋壁片柬只字重于兼金终中书舍人蒋良蒋良字希玉全州人正统丁卯举乡贡选授河西知县改广东都指挥使司副断事读书求大义为诗裁取适意不事雕绘而教子务通博以古文草篆为法病革时召冢子昇于外手书数十字与之曽纉曽纉字廷器邵阳人正统戊辰进士授户部主事富于诗文善楷书邢让邢让字逊之善书得李北海体正统戊辰进士选庶吉士授检讨终礼部左侍郎陈助陈助字贤佐精率更书法旁晓篆隶正统初以荐授桐庐县丞陞知临江新淦县改金谿陈敏陈敏字思懋正统中为彭泽教谕工真草书文辞敏赡时辈推重岑俊岑俊字子英慈谿人隐云巖通经史百家工书学篆隶尤入妙正统间举经明行修以亲老辞庄琛庄琛字廷玺晋江人工四体书笔法遒劲正统时授大理评事擢广西按察佥事周鼎周鼎字伯器嘉善人博极经史为弟子师正统中大征闽寇沐阳伯金忠参賛军务辟置幕下授沐阳典史年近九十修杭州志灯下书蝇头字界画乌䦨信手与目不折纸为范豪髪不爽伯器结法亦萧洒韩定韩定威县人善书正统初入翰林授鸿胪寺序班累官至太仆寺少卿郑达郑逹正统中为盩厔尹书虞文靖公十三词有宋元遗法王麟王麟正统间山阳教谕诗文楷书妙絶一时擢四川山东提学佥事张昺张昺字徳逺永昌人善行草易恒易恒字可久长沙人正统中自滇徙居腾冲绩学笃行尤善书工诗文陈贽陈贽字惟成余姚人以荐为训导纂修宣宗实録称有史才任翰林待诏累迁太常少卿书法得晋人笔意苏鎕苏鎕字良璇别号守愚性敏好学善柳书法正统间人苏钲苏钲字良声鎕从弟工吟咏善楷书号竹坡胡应东胡应东龙溪人曲靖府经歴善诗文精篆隶真草书袭锜袭锜字台鼎一字良器建安人博学善诗字画遒劲官翰林编修朱绅朱绅字孟端建水州人嗜诗文工书画有竹坡集凌广凌广字仲杰建水州人号煮雪道人能诗工篆书余孜善余孜善字庆之临川人官给事中善行楷施达施达字徳孚号梅坡咸阳知县博学善楷书刘瑜刘瑜字尚美号西崖工诗文善行草书黄梅黄梅字时济号憨仙善行草书自成一家为海宁丞徐叔砺徐叔砺善诗能草书正统间荐于朝不起遂终身焉黄惟天黄惟天字景髙黄枢孙善于字学笔法纯粹沈恪沈恪字克敬㑹稽人为人孝友善题署魏骥林鹗皆重之今子孙犹世其楷法邹鲁遗邹鲁遗余姚人善署书法张即之今西兴渡庄亭古蹟是其所书书家谓入能品凌晖凌晖明崇福寺碑兵部左侍郎淳安商辂撰中书舍人钱唐凌晖书张天保张天保明慈源寺碑正统初太常少卿括苍潘辰撰中书舍人张天保书程学程学正统十年商辂榜进士题名碑曹鼐撰文中书舍人程学书于谦于谦字廷益钱塘人永乐十九年进士文如云行水涌有竒气诗清丽顷刻千言景泰时为兵部尚书加少保赠太傅谥肃愍王世贞国朝名贤遗墨有于肃愍公书俞山俞山字积之号梅庄秀水人永乐癸卯中乡试为崑山训导正统中奏为伴读擢鸿胪寺丞陞少卿寻拜吏部侍郎为文章根据经史诗歌清丽典则善大篆陈询陈询字汝同华亭人永乐戊戌进士选庶吉士授编修景泰五年为国子祭酒询工于草书兴至輙挥洒求者恒接踵焉杨翥杨翥字仲举景皇帝在邸时为宫僚以醇谨见重景泰初用旧臣为礼部侍郎奉身还呉宦槖清贫寓栖故人家诣阙表贺受尚书以归翥所书梅轩记辞翰皆頽然长者王谦王谦武进人领乡举为太常寺少卿景泰二年柯潜榜进士题名碑大学士陈循撰文太常寺少卿王谦书沐璘沐璘字廷章袭指挥佥事景泰间为右军都督同知镇云南天顺初陞右军都督好读书长于吟咏尤工篆籀草书大字汝讷汝讷字行敏呉江人景泰四年乡试中式屡试礼部不中素善书会修英宗实録选入史馆授中书舍人擢兵部员外郎再迁郎中出知南安书法清劲得晋人笔意汝君行敏其为书楷正有法表然出侪辈凡卿大夫士所得诰勅皆愿得君手笔故君书传于世日多张宁张宁字靖之海盐人景泰五年进士授礼科给事中成化时出为汀州知府张宁善书任道逊任道逊字克诚瑞安人七嵗能赋诗作字径数尺有法有司以神童荐宣宗闻而竒之靣试其书命为国子生景泰初授顺天府照磨仍以书艺供奉累迁至太常寺卿自号坦然居士又号八一道人曹泰曹泰字时和号九峰华亭人工行书亦善章草罗麟罗麟字仲祥性敏善书举景泰四年乡试累官广东参议刘昌刘昌字钦谟吴县人正统乙丑进士景泰初授南京虞衡主事终广东参政为文典雅诗尤温丽王世贞国朝名贤遗墨有刘昌书刘嘉䋭刘嘉䋭字协中钦谟之子也年数嵗据小几习书选古诗俨如成人十五丧父尽读其遗书年二十四而卒嘉䋭文笔如泉涌诗亦清逺与杨循吉颉颃一时尤善书最得古法聂大年聂大年临川人景泰间用荐起为仁和训导博渉羣书笃意古文及唐人诗书法李北海其名传于遐迩大年书法赵承㫖能自运俊爽可爱何观何观晋江人景帝初为中书舍人谪九溪卫经歴转知象山县致仕归善草书嫁女无以为奁与书一簏隐迹古𤣥山中不关俗务乡人髙焉罗琥罗琥字彦武茶陵人以楷书选入中书授南阳府通判景泰时擢南京户部郎中李淳李淳号憩菴茶陵人精通楷书东阳书先府君遗墨后云尝衍永字八法变化三十二势及结搆八十四例着论一道景泰间上之朝林春林春字孟阳代州人工古文词且精书翰景泰庚午领乡荐授应天通判性酷好书每暇輙磨墨伸纸挥汗呵冻不辍字体清劲遒丽得者皆珍袭之刘泰刘泰字世亨海盐人能诗文工行草书景泰中以庶吉士授监察御史张端张端将乐人少负才名景泰间以荐授铸印局使直南薰殿善楷草书尤工篆隶丘琼山尝作考隶辨以遗之沈性沈性字士彞一字克循号砥轩景泰时进士官至宁国守诗章字画皆有古意翟政翟政字以徳安阳人景泰时进士仕至山西佥事罢政归日诵诗学书取古帖临写刘侃刘侃字克刚景泰初领乡荐选知泾州擢知延平府谢病归授徒自给号乐闲公工楷书诗文亦清丽林宗道林宗道字仲学景定间领乡荐为文词气豪逸尤善隶书晩年用笔益苍劲封锦封锦字尚絅嘉定人景泰间嵗贡官东平州同知善篆隶亦能行草钱华钱华字允晖常熟人景泰间为浙江都司经歴能书真隶大字善吟常辟南皋别业有山水花竹之胜日与骚人觞咏自娯汪瀚汪瀚字以渊善真草书领景泰癸酉乡荐授福州通判终处州同知朱煜朱煜字寅仲建水州人能诗工书画都督沐璘重礼之董玙董玙景泰五年孙贤榜进士题名碑大学士陈循撰文吏部考功司郎中董玙书徐有贞徐有贞初名珵字元玉举进士改庶吉士授编修后迎太上皇于南城复辟进兵部尚书华盖殿大学士封武功伯于书少所不窥能诗歌善行草得长沙素师米襄阳风武功真书法欧阳率更而加以飘动微失之弱武功书法古雅雄健名重当时岳正岳正字季方别号䝉泉漷县人正统戊辰进士授编修英宗复辟直内阁宪宗时出知兴化府为文髙简峻拔追古作者诗亦雅健脱俗字法精䆳大书尤伟旁及雕绘镌刻悉臻其妙彭时彭时字纯道安福人正统戊辰赐进士第一天顺初为吏部尚书文渊阁大学士赠太师谥文宪王世贞国朝名贤遗墨有彭时书叶盛叶盛字与中崑山人正统乙丑进士授兵科给事中进都给事中迁山西参政天顺二年英宗驿召至京擢佥都御史终吏部侍郎谥文庄叶盛善行楷得苏文忠笔意刘铉刘铉字宗器长洲人永乐中以善书徴入翰林笔法温媚推重一时久之中乡试授中书舍人景帝时为国子祭酒英宗复辟擢少詹事赠礼部侍郎谥文恭周瑄周瑄字徳孚阳曲人宣徳乙卯乡举授刑部主事天顺二年为刑部侍郎终南京刑部尚书玉虚观碑礼部尚书呉濙撰刑部侍郎周瑄篆李绍李绍字克述江西安福人宣徳癸丑进士选庶吉士天顺中为礼部侍郎刻苦问学有异书及古碑文字必购求之字画出入晋唐间参以苏长公刚劲竒逸自成一家李绍与人评书必先法度见有稍不合则者曰是无师承不足观也黄谏黄谏字廷臣兰州人正统壬戌进士及第授编修天顺中为侍讲学士博渉诸经子史百氏之书为文根极理致尤工于诗兼善书工古隶篆黄谏博学工书着从古正文五卷艺林宗之赵昂赵昂字伯颙号竹溪常山人正统乙丑进士授中书舍人英庙复辟超擢通政使司左参议仕虽未达而姓氏甚着童儿隶卒皆称为赵伯颙先生无异辞尤博渉羣籍苦吟咏工书翰刘珏刘珏字廷美号完菴长洲人举应天乡试补太学生授刑部主事迁山西按察佥事老而嗜学不衰为诗清丽可咏书正行出赵呉兴刘珏书效云麾行草各极其妙官廉官廉字汝清东莱平度人登天顺甲申进士授工部主事终户部郎中楷行草书颇得二王法官廉最好晋人遗帖虽疾犹临倣不懈孔公恂孔公恂字宗文颖敏絶人能诗善书天顺丁丑进士给事中礼科陞少詹事胡信胡信字宗实丹徒人天顺元年进士授户部主事迁知鹤庆军民府为诗文温润典则书法得晋人体左賛左賛字时翊旴之南城人学书于程南云以词翰名于时天顺丁丑登进士第擢吏部主事成化中为广东右布政左賛书法兼诸体而尤精于隶得二蔡笔意丘霁丘霁字时雍鄱阳人天顺丁丑进士歴官知苏州府能诗文工懐素草法负才子名朱贞朱贞字惟正天顺元年进士知磁州进四川参议幼工楷法晩变为行益妙沈钟沈钟字仲律上元人天顺庚辰登进士授验封主事终山东按察副使所至诗成輙大书遒劲盈咫竟壁无攲斜张泰张泰字亨父太仓人天顺八年进士选庶吉士授检讨迁修撰喜为诗虽不学书亦翩翩可喜马愈马愈字抑之嘉定人天顺甲申进士官止刑部主事能诗善书纵佚不羁人号为马清痴王徽王徽字尚文号辣斋南京人天顺丁丑举进士选庶吉士除南京刑科给事中𢎞治初拜陜西左参议文章师韩欧诗傚王维刘长卿笔札遒劲鉴别古书画器物尤称精博尚文工小楷左明善左明善字复初四川富顺人天顺丁丑进士为临安知府善书翰人得片纸只字至今珍重徐忭徐忭字徳充号云崖嘉定人天顺中举人善楷书行草宗圣教序叶藻叶藻字惟洁华亭人善行草天顺中乡举官至太仆寺丞卢儒卢儒字为巳号重斋崑山人博学能文善笔札文学韩柳书法欧颜自负甚髙诚亦时流罕及伍福伍福字天钖临川人正统甲子领乡荐授咸宁教谕天顺间荐为陜西按察佥事迁副使诗文典雅篆隶真行草书流丽俊美吴与弼呉与弼字子传崇仁人潜心理学善为诗天顺元年用忠国公石亨荐特勅召见授左谕徳固辞不拜康斋书迹竒怪自成一家洪昌洪昌字汝言晋江人为常州府学训导经学纯正议论雅古长诗文善草书姜立纲姜立纲字廷宪瑞安人七嵗以能书命为翰林院秀才天顺中授中书舍人歴官太常少卿善楷书清劲方正中书科写制诰悉宗之立纲书体自成一家宫殿碑额多出其笔日本国门髙十三丈遣使求扁立纲为书之其国人每自夸曰此中国惠我至寳也尝临湖舍作皆春二字适有操舟过其前冲涛骇浪遂成风波行舟之势法书行于天下称曰姜字立纲小变二沈为方整就其体中可谓工至而不免俗累马绍荣马绍荣字宗勉太仓人慕范仲淹之为人号景范苏之常熟人登天顺壬午乡举成化元年试书中选授中书舍人至太常寺少卿与永嘉姜立纲并以能书名姜善子昂绍荣善宋克为一时宗柳楷柳楷字文范永嘉人与廷宪同直内阁诗文书画皆佳妙赵荣赵荣字孟仁闽县人正统间以楷书生员授中书舍人直文渊阁迎英宗还为工部左侍郎俞纲俞纲上元人以生员善书由中书舍人天顺中官南礼部左侍郎袁彬袁彬江西人英宗北狩以校尉见上察其能书留之累迁都指挥使苏致中苏致中字雪瑕蜀郡人官至太守以墨妙流声景顺间评者谓其出入钟王懐素而自适天然之趣苏雨苏雨致中四代孙亦善书张翼张翼字文翔太仓人慷慨尚气节善书宗欧颜其书龙门谏院题名记尤超伟天顺间谪戍开平故其书名岭北章瑾章瑾字公瑾号采芝华亭人宋庄敏公之后能诗善草书学二王而硬健骨立自成一家钱进钱进字景升别号菊菴呉县人攻书法始授学呉太常既乃精思摹索晋唐诸名帖尝曰法者迹也巧者所以神妙也吾将心致其巧终不至泥古法迹故其书成一家而士大夫珍之天顺间有荐之朝者不报许廉许廉字清夫睂州人三嵗过州治憩城下仰见城扁睂州二字因以手画地宛然成书自是资性朗悟日诵数百言试以诗皆立就稍长通诗书春秋旁渉百氏尤工书法有司举贤良不就徜徉山水间杜琼杜琼字用嘉家呉城之乐圃里孝友退让为乡人表率世称东原先生又称鹿冠道人杜琼善书闾丘观闾丘观字賔用长洲人少好学长益喜习书攻诗诗平实有理致书得晋人笔意黄暹黄暹字孟东莆田人为祁阳县儒学训导善书画能吟咏李厚李厚字文山云南思明人为三吾驿丞善楷书陆鑪陆鑪字国馨号筠台嘉定人书宗钟王小楷遒劲沈着八法俱备人争爱重行草章草亦入矩度余谦余谦天顺元年黎淳榜进士题名碑吏部尚书李贤撰文顺天府丞余谦书陈翀陈翀明安国寺碑天顺元年礼部尚书胡濙撰中书舍人陈翀书凌耀宗凌耀宗天顺四年王一夔榜进士题名碑吏部尚书李贤撰文礼部仪制司员外郎凌耀宗书谢宇谢宇天顺七年彭教榜进士题名碑吏部尚书兼华盖殿大学士李贤撰文礼部祠祭司员外郎谢宇书呉谦呉谦明天庆寺碑天顺戊寅尚寳司卿重庆蹇英撰礼部员外郎钱唐吴谦书商辂商辂字𢎞载淳安人宣徳乙卯发解乙丑㑹试廷试复举第一为翰林修撰成化中歴少保兼吏部尚书谨身殿大学士赠太傅谥文毅王世贞国朝名贤遗墨有商辂书刘珝刘珝字叔温号古直夀光人正统戊辰进士改庶吉士授编修成化中为户部尚书谨身殿大学士赠太保谥文和公书法飘逸行草尤长钱溥钱溥字原溥华亭人正统四年进士试蔷薇露诗大见称赏授检讨成化中为南京吏部尚书谥文通溥小楷行草俱工原溥书盖宋仲温派也硁硁负峭骨所乏者姿耳钱博钱博字原博溥之弟正统乙丑进士授南京刑部主事终四川按察使工古人词善楷书行草钱博真行出自宋仲温国朝楷草推三宋首称仲温然未免烂熟之讥又气近俗但体媚恱人目尔二沈两钱承之益就纤浓遂成云间字习韩雍韩雍字永熙呉人正统七年进士成化中为右都御史緫督两广军务谥襄毅摛词洒翰风生泉涌天才逸发夏时正夏时正字季爵仁和人正统十年进士成化初为南京大理卿博学髙才工诗文书写最善多着述尤详礼文之事陈鑑陈鑑字缉熙长洲人正统戊辰进士成化中为国子祭酒平居无声色之好好止藏书并古书画器物而已为文才赡而气完善笔札临摹古人真蹟殆不可辨鑑日临褚摹禊帖故似之而原本过佻不若鲁男子之善学耳鑑作大字劲健竒古当代珍之林鹗林鹗字一鹗太平人景泰二年进士成化中为刑部侍郎赠尚书谥恭肃秉礼植义造次必恭慎公余輙危坐阅书史临古帖作楷书余子俊余子俊字士英青神人景泰二年进士成化中为兵部尚书赠太保谥肃敏王世贞国朝名贤遗墨有余子俊书倪谦倪谦字克让上元人成化中为南京礼部尚书赠太子少保谥文僖倪文僖公与僧求竹帖却无意而有笔沐琮沐琮字廷芳号益菴又号东山居士成化乙酉嗣爵镇云南善草书歌诗乐府瑰丽可观赠太师谥武僖江玭江玭字用良仁和人景泰辛未进士授礼科给事中成化时出为山东参议迁参政浙江布政司重建贡院记户部尚书大学士淳安商辂文山东左参政致仕仁和江玭书陈献章陈献章字公甫新㑹人居白沙村人称之曰白沙先生正统丁卯中乡试两赴礼闱不第从呉聘君讲伊洛之学宪宗时授翰林检讨能作古人数家字山居笔或不给束茅代之晩年专用遂自成一家时唿为茅笔字得其片纸藏以为家寳交南人购之每一幅易绢数疋陈徴士献章作诗脱略凡近其书法得之于心随笔㸃画自成一家罗伦罗伦字彞正永丰人成化二年进士第一为翰林修撰谪副提举福建市舶复官改南京寻辞疾归闭门授徒日以注经为业伦善行楷法文信国笔力清健结搆端严评者谓为翰墨中珊瑚玉树庄㫤庄㫤字孔旸号木斋又号定山居士江浦人成化丙戌进士授检讨上疏忤㫖调湖广桂阳判未行改南京行人司副陞吏部郎中白沙先生曰定山草书逈然自成一家㫤为诗握唐人机轴变幻百出往往近踵风雅其字画亦然定山深解书法或问张汝弼草书曰好到极处俗到极处问如何则可曰写到好处变到拙处曰何居曰所谓行墨因调性者是也张弼张弼字汝弼成化丙戌进士授兵部主事进员外郎出守南安为文自立一家言诗多警句往往为人传诵其草书尤多自得酒酣兴发顷刻数十纸疾如风雨矫如龙蛇攲如堕石瘦如枯藤狂书醉墨流落人间虽海外之国皆购其蹟世以为颠张复出也张东海草书名一世诗亦清健有风致尝自评其书不如诗诗不如文予戏之曰英雄欺人每如此不足信也东海张先生守南安时各郡收兵议赏武夫悍卒乃惟愿得侯墨妙而过客亦往往以是罢诛永焉嵗以笔札佐郡费类此东海在当时以气节重其书学懐素名动四夷自是呉中书家辈出声价少减然行押书尤佳今见者少耳张𢎞宜张𢎞宜字时措号后乐南安守东海公之仲子成化辛丑进士官至广西按察副使词翰得东海遗法尤长于署书居然朱晦翁体张骏张骏字天骏号南山华亭人工书法行草隶篆入妙入神与东海齐名时号二张景泰癸酉举于乡成化初为中书舍人直文华殿后以礼部尚书致仕天骏用南安体更变轻弱骏草书宗懐素得其龙蛇战鬭之势论者病其伤于雕琢故居张东海之下萧显萧显字文明号履菴更号海钓永平山海卫人成化戊辰进士擢兵科给事中终福建按察佥事为诗清简有思致书尤沉着顿挫自成一家卷轴徧天下传至外国萧显与张南安同时以狂草称王献王献字惟臣号退菴仁和人景泰辛未进士成化中为太常寺卿兼学士作诗文有竒气作字飘逸类其为人林章林章字以成钱唐人以大书荐于朝景泰初授中书舍人成化中为太常寺少卿书法遒劲尤精鉴赏姚黼姚黼字廷章自号松云博渉书史工草书尤善五七言诗筑室数楹中列古彞鼎器金石遗文法书名画优游自乐人皆以可闲先生称之姚绶姚绶字公绶嘉兴人天顺中英宗赐为进士以监察御史事宪宗寻出知永宁解官归所居在大云里东饶水竹作室曰丹丘啸咏其中人称丹丘先生又作沧江虹月之舟游泛呉越间甚适善书法钟王劲婉咸妙画初学水墨后遂进学唐品得古意姚绶书类张伯雨姚旬姚旬字用宣别号可竹晩号观颐诗宗杜字学沈民则宪宗时以善书荐直仁夀殿授鸿胪寺序班蒋文藻蒋文藻与姚丹丘同隐大云执师资之礼书画歩趋丹丘桑琳桑琳字廷贵常熟人好学工诗善书法性恬澹喜黄老术桑恱桑恱字民怿别号鹤溪道人领成化乙酉乡荐三试得乙榜除泰和训导迁长沙通判调柳州书法赵子昂其俊秀实祖二王圆劲方正又得北海遗法恱行楷宗晋人草书流畅法懐素朱应祥朱应祥字岐鳯号凤山松江人与桑民怿并以文名成化丁酉以嵗贡荐南畿书兼数家遒劲有法度尤长于题壁应祥博学工诗善于行草陈旦陈旦字武臣太仓卫学生号易斋更号甘隐桑恱负才尚气不轻与人接见惟与旦交甚密旦亦爱桑书法摹写之多逼真李承箕李承箕字世卿人称大厓先生嘉鱼人成化中领乡举不肯㑹试往见白沙久之归日端坐一室客至相与剧饮赋诗醉起书之札草濡墨斜斜整整无不如意陈钢陈钢字坚逺号迟宜子鄞人徙南京举成化乙酉乡试授黔阳知县擢长沙通判书法褚河南所摹兰亭奕奕有致薛穰薛穰字有年鄞人成化壬午举应天乡荐授涿州知州改滦州博学能文诗宗唐人书法学钟王杨茂元杨茂元字志仁鄞人成化五年进士授刑部主事正徳中为刑部右侍郎工篆隶草书字画遒劲匪特临池之功抑亦正毅之气随寓而见也林俊林俊字待用莆田人成化十四年进士授刑部主事迁署员外郎僧继晓以祕术幸上发内帑数十万为建永昌寺西华门太监梁芳主之台谏莫敢言俊上疏直声大震都下传草有绘图而鬻者世宗时为刑部尚书赠少保谥贞肃俊书宗苏米颇得笔势涂瑞涂瑞字邦祥番禺人成化丁未进士授编修陞修撰以文学着声性豪宕不羁尤善书法呉佐呉佐平湖人成化乙酉举人授岳州通判工书法善吟咏华清华清字廉夫应城人成化八年进士为苏州府推官工书画善吟咏史琳史琳字天瑞余姚人成化丙戌进士官至右都御史赠太子少保善书翟瑛翟瑛字廷光江宁人成化丙戌进士歴官太常卿作字运笔如飞结体流丽可爱奚昊奚昊字时亨别号干东子华亭人登成化己丑进士官至刑部郎中性嗜书手未尝释卷口未尝絶吟兴至则临汉晋法书书輙盈几邵珪邵珪字文敬宜兴人成化己丑进士官至严州太守善书工棊诗亦有新意有半江帆影落尊前之句人称为邵半江珪善草书小楷得晋唐人笔意曹时中曹时中初名节以字行号定菴又号晩宜居士华亭人登成化己丑进士官至浙江按察副使喜为懐素草书竟日不倦时中以诗名尤工书晋唐名家皆能以意㑹懐素宋克则爱而摹倣者晩年益精小楷尝曰自少至老已觉世味浅薄惟学书一事可以消日陶成陶成字懋学寳应人成化辛卯举人工诗画篆隶号云湖仙人黄谦黄谦字撝之号紫芝江宁人成化壬辰进士授工部主事工诗善书法碧峰寺额其笔也黄谦行草遒劲古雅榜书更妙何洪何洪上虞人官鸿胪寺序班崇夀寺碑成化十二年翰林国史院编修仁和汪谐撰文何洪书张西铭张西铭字希载宁州人工诗文字颇类晋而加劲健成化乙未进士官至河南道御史杨荣杨荣字时秀余姚人成化壬辰进士为户部主事长于诗书学懐素沈瀚沈瀚字东之号敬斋归徳人成化甲辰举进士授西安府推官正徳中为建宁知府工正书好为诗长于歌行李经李经字士常号力斋临淮人成化戊戌进士入翰林为庶吉士拜河南道御史善楷书赵寛赵寛字栗夫世居呉江之雪滩因号半江成化辛丑㑹试第一人仕终广东按察使为文雄浑秀整行草亦清润尹荩尹荩字廷臣成化中以进士拜监察御史谪判澧州擢知郧阳府博学工诗尤工书人以为得晦翁笔法李汉李汉字充昭号方塘南昌丰城人成化进士官至工科都给事中平生喜追晦菴书法久乃逼真陆渊之陆渊之字克深上虞人成化中进士授礼部主事出知叙州府后参政河南进右布政使笃行好学诗文有古意书善行草李旻李旻字同仁益都人善行草书成化中领乡荐授同州守改潞州马瓛马瓛字公信官郎中书法赵孟頫屠勲屠勲字元勲籍平湖后居秀水成化乙丑进士授工部主事累官至刑部尚书加太子太保嘉善刘侯去思碑平湖刑部尚书屠勲书陈钦陈钦字亮之号自菴成化二十三年进士官广东提学副使自菴工书人寳爱之施槃施槃字彦器号新斋成化甲辰进士官至山东按察副使工草书人共珍之陈大章陈大章字明之号月陇旴𣅿人官至太仆少卿有诗名尤工行草陈炜陈炜字文曜号耻菴闽县人成化时官浙江左辖志髙行洁妙翰墨善吟咏片言只字为人寳惜陈㷆陈㷆字文厚闽人成化辛卯乡贡性豪宕疎旷工诗善行草书达宦贵人求不能得至具酒脯属田父野叟反得之自号栖云叟赵子禧赵子禧字庆夫鹤庆府人成化十四年由举人为建水州儒学训导有文学习章草字清劲可爱张钖张钖成化时贡士善草书尝云观二王法帖极信子敬不及逸少盖逸少圣而神者变化无所不足献之虽云至妙其大而未化者邪徐博徐博嘉定人成化中以监察御史出知巴东县卓有声誉工书法周庚周庚字原巳初名京呉县人家世业医而庚善读书工古文词善行楷成化中以名医徴歴官太医院院判顾谦顾谦成化时贡士以楷书荐举官主事陆銮陆銮字克和七嵗能诗歌成化间以善书徴授鸿胪序班洪钟洪钟四嵗能作大书宪宗召见命书圣夀无疆钟握笔久之不动上曰汝容有不识者乎钟叩头曰臣非不识第此字不敢于地上书耳上命内侍舁几一挥而就崇仁洪钟四嵗随父入京至临清见牌坊大字题额索笔书之遂得字体至京师设肆鬻字宪宗闻之召见沈应竒沈应竒字天瑞七嵗能大字以神童荐宪宗召试命书皇帝字应竒俯伏奏曰书皇帝字乞赐一几上竒之字复称㫖命授中书舍人时内阁万安奏当令读书不宜使有官遂改送顺天府学中正徳己卯乡试与修武宗实録成复授中书舍人呉东升呉东升成化间为百户善楷书刘士亨寄之诗云墨花香满研池头尽説能书老戸侯顾兔分豪犀授管冷金笺上字双钩杭城十门皆东升书额净慈寺壁书南屏二大字结搆尤佳支鑑支鑑字汝同崑山人小楷学夏仲昭支鑑整洁自喜都不与世作縁每旦起拂拭几案手界乌丝栏作百十楷字绳头蝉翼具有寻丈势或请书宫庙墟墓碑版庄体匀画无异小楷人以为得书中三昧云陈谦陈谦字士谦姑苏人居京师能楷行书专效赵松雪华媚可人时染古纸伪作赵书猝莫能辨购书者踵接户外张翔张翔字腾逺泽州人工书善记诵入州学为弟子员以例贡礼部授朝邑训导胡钟胡钟字应律号澹菴抚州丰城人好学工书法以山水琴书自娯封监察御史朱夏朱夏字日南别号勉斋呉人元儒学提举徳润之曽孙以授徒为业为诗文语皆平澹如其人尤精于书甚得楷法蔡桂芳蔡桂芳字徳馨崑山人居京师攻书翰所摹东坡三刻用意精到与真蹟不差豪发郁琼郁琼字文佩号松坡上海人文体好为连珠书如赵文敏而遒劲有加焉李元夀李元夀号鹿野翁崑山人少工书尝书诸经四书小本楷法精善三原王端毅公廵抚江南见而爱之唿为李生使侍舟中为人淳笃而又善书以是为缙绅所重碑石多其所书王瑛王瑛字廷辉美容仪工书画陈文陈文字汝明号谨斋性嗜学为文出人意表书法晋人小楷亦自拔俗倪祚倪祚攻诗善真行书莫懋莫懋字云楼无钖人好为张旭狂草王佑王佑字彦贞雅尚文学所交皆一时才俊尤善草隶吟咏别号𤣥谷道人张干张干字惟健太仓人能作大字州初立时题额多出其手以荐入直仁智殿史循史循咸阳人成化十八年输粟济边拜散官善书翰通子史大略教乡社子弟二百余王旸王旸字时晖慈溪人乡举在髙选五试礼部不售居国学余十稔渔猎百氏作古文近体诗辞及晋人书日益工将擢中书舍人遽以疾不起无不痛惜之刘苍刘苍字伯春鹰扬卫千户九嵗嗣官十五入武学笃志刻励通书史又能书沈本初沈本初字大中诗有韦孟风小楷絶类颜平原时称二絶张晟张晟字徳斋嗜学好古能大书官千户蒋主孝蒋主孝工小楷项麒项麒孤山三贤祠重修记南京大理寺卿致仕夏时正文南京刑部郎中项麒书石璞石璞字元素崑山人性翛然不乐仕进书法蔡君谟有肖神处周禋周禋字维敬为府掾补乐平簿改兴国寻告归登临眺咏好着述工草书方炯方炯字用晦莆田人学医于蜀人虞仲文能诗工书自号杏翁孙适孙适号东巖老人钱塘人隐居甘泉里有诗名善行草陶玻陶玻字仕珩缙云人七嵗能赋诗善楷书后厌科举究心圣贤着仁家训诸録洼尊见鸣诸藁叶绶叶绶字叔章上虞人中江西乡试仕应州学正学问该博尤善古篆梁淮梁淮字伯海泰宁人工诗文善真草篆隶书教授乡里号云麓樵者沙洪沙洪字文逺临髙人从呉琦学豁达坦夷善书大笔尤遒劲沙廷梧沙廷梧洪子官汀卫经歴作楷有父风规邝海邝海右所人书名独歩一时称入品尽得擫押钩格抵之法㸃画生动不茍傅佐傅佐字秉忠右所人善书小楷尤峻密成化间任鸿胪寺序班陞中书舍人后以武功为广东后卫百户吴震呉震琼山人善真草篆隶书为左卫经歴柳济柳济字孟渊别号耕叟徳化人善楷书吴鉴呉鉴字宗道为医学训科庄定山劝令读书遂从讲学能诗善草书张顺张顺字𢎞裕钱唐人成化中为定州学正草楷篆隶靡不精佳余孟拳余孟拳无钖人善小楷仕保定新城训导陈纲陈纲成化二年罗伦榜进士题名碑大学士陈文撰文礼部郎中陈纲书王礼王礼明隆安寺碑成化中礼部郎中关西倪让撰中书舍人广昌王礼书御定佩文斋书画谱卷四十一御定佩文斋书画谱卷四十二目録钦定四库全书御定佩文斋书画谱目録第四十二卷书家传二十一明李东阳吴寛吴奕谢迁邵宝徐溥李应祯何乔新何乔福何宗王㒜童轩徐琼沈晖周经陆釴罗璟刘大夏傅瀚傅潮倪岳谢铎戴珊屠滽程敏政罗玘吕献戴经廖辅乔瑛张凤翔张元澄钱仁夫刘挺曾琮周佩蔡潮张文渊杨武张𢎞至张其湜周宣胡锦辂张潜邓杞沈周呉纶张鈇张渊王纶雷鲤朱存理王一鹏皇甫信黄云马时旸陈厚赵式张翼刘棨詹复礼詹僖杨节杜堇盛安王佐邹忠吴鸣翰秦霖方干顾培夏礼汪道全郑时雍程瑎钟礼李进萧慈周时勑董元周璇王敷若陈廷泰沈天禄吴爟李橘方绚邵文恩温恭李璧周令王蕃林宣汤敬柴登杨碧吴应周文通王鏊王延陵杨廷和李杰郭勋梁储杨一清李璲洪钟储瓘张志淳乔宇王鸿儒刘春陆完钱承徳毛澄王瓒张嘉谟王守仁祝允明唐寅都穆文奎文征明文彭文嘉王同祖蔡羽王守王宠陈淳钱谷王韦王逢元徐霖葛浒李梦阳何景明徐祯卿顾璘顾郑善夫陈沂孙一元景旸胡纉宗杨慎孙承恩汪必东孙绍祖张潮常伦胡松虞守随顾可乆林达王廷陈林黼张孚一孙存杨应奎成周王讴王凤灵于鏊华爱李赞姚惟芹郑天鹏江巨石曾屿涂澂郑雍言张允中金琮金鱼刘穉孙朱治登胡师闵朱贞孚彭昉王朝佐谢承举顾元庆沈仕严賔杨珂王洪张诗李祐张含林钺周梁石陶楷董宜阳髙瀔杨黼瞿汝臣张錂朱正陆平宋显章崔深朱端司马伯通杜君泽李㫤李穆陈世英詹贵蒋能林㷆张炜诸夏吴楚王时任黄源丘山林渠罗黻朱唐柴世需徐潮冯济钱润严雍严芸张奉何翠谷王徳明李士实傅亨章寳臣张节张士寔徐墱许伯贞陆顾潘谦郑公佐陈谟杨士廉范绅陈宣金勉陆勉周文褒何暹凌夀栁济卷四十二钦定四库全书御定佩文斋书画谱卷四十二书家传二十一明李东阳李东阳字賔之茶陵人四嵗能大书景帝召见加诸膝赐寳镪举天顺八年进士授编修𢎞治八年入内阁十六年加太子太保户部尚书谨身殿大学士赠太师谥文正涯翁篆胜古隶古隶胜真行草东阳草书笔力矫健成一家小篆清劲入妙吴寛吴寛字原博成化壬辰会试第一人试大廷又第一授翰林修撰𢎞治中为礼部尚书兼学士赠太子太保谥文定为文不事追琢独严体裁为诗沉着髙壮一洗近世尖新之习作书姿润中时出竒倔虽规模于蘓而多所自得吴奕吴奕字嗣业号茶香居士文定公从子亦善书笔法类文定公谢迁谢迁字于乔余姚人成化十一年进士授修撰𢎞治八年与长沙同入内阁十八年加少傅太子太傅礼部尚书武英殿大学士赠太傅谥文正王世贞国朝名贤遗墨有谢迁书邵寳邵寳字国贤无钖人成化二十年进士𢎞治中为礼部尚书赠太子少保谥文庄文庄善行草深得颜鲁公笔意徐溥徐溥字时用宜兴人孝宗时入内阁歴少师兼太子太师吏部尚书华盖殿大学士赠太师谥文靖王世贞国朝名贤遗墨有徐溥书李应祯李应祯名甡以字行更字贞伯长洲人景泰癸酉举乡试入太学授中书舍人𢎞治中为太仆少卿博学好古篆楷俱入格文征明曰家君寺丞在太仆时公为少卿征明以同寮子弟得朝夕给事左右所承绪论为多一日书魏府君碑顾谓徴明曰吾学书四十年今始有得然老无益矣子其及目力壮时为之因极论书之要诀累数百言凡运指凝思吮豪濡墨与字之起落转换小大向背长短疏宻髙下疾徐莫不有法盖公虽潜心古法而所自得为多当为国朝第一其尤妙能三指尖搦管虚腕疾书今人莫能及也少卿书人有求者多怒不应以故传世少少卿真行草隶皆清润端方如其为人少卿书法自成家盖轶唐而上然每耻以是见名何乔新何乔新字廷彦广昌人景泰五年进士𢎞治中为刑部尚书谥文肃乔新楷法极谨细无一笔茍何乔福何乔福字廷钖读书不事章句率其意为歌诗晚精草书得顚素笔法何宗何宗字本茂盱之广昌人颖敏好学性喜书初师欧阳率更晚更兼颜栁之体邑之山鑱冢刻多出其手王㒜王㒜字廷贵武进人生有异质十嵗能作诗景泰辛未进士授编修孝宗时为南京吏部尚书赠太子太保谥文肃真行书皆遒劲脱俗童轩童轩字士昂应天人景泰辛未进士拜吏科给事中𢎞治中为南京礼部尚书致仕为文渊博雄丽诗有唐人体裁书法遒劲徐琼徐琼字时庸号东谷金谿人天顺丁丑进士第二人授编修𢎞治中为礼部尚书加太子太保圭峰罗公谓琼之量𢎞矣而无量名文优矣而无文名书善矣而无书名有三不近名赞沈晖沈晖常州宜兴人天顺庚辰进士𢎞治中为南京兵部侍郎诗有魏晋风楷书得鲁公笔意周经周经字伯常阳曲人举天顺庚辰进士入翰林为庶吉士授检讨𢎞治中为户部尚书赠太保谥文肃为诗文及书丽而有则陆釴陆釴字鼎仪号静逸又号凝菴崑山人天顺癸未试礼部第一甲申廷试第二授编修𢎞治初擢太常少卿兼翰林侍读为文章周慎雍裕诗调髙古尤嗜书清劲可爱罗璟罗璟字明仲江西泰和人天顺癸未进士及第除编修𢎞治中为南京国子祭酒氷玉笔法颇欲学宋仲温而未成长然当其时亦铮铮不知何故逺让长沙刘大夏刘大夏字时容华容人天顺八年进士为庶吉士出为职方主事歴郎中𢎞治十五年为兵部尚书致仕尝预作夀藏记书而勒诸石赠太保谥忠宣傅瀚傅瀚字曰川天顺甲申进士入翰林为庶吉士授检讨宪宗见古帖只字百余函走中使令编次为韵二律顷刻而就𢎞治中为礼部尚书赠太子太保谥文穆博学强记为诗文峻整有格书法亦遒羙傅潮傅潮瀚之弟成化辛丑进士为中书舍人瀚弟潮亦工书时称一家二妙倪岳倪岳字舜咨上元人天顺甲申登进士入翰林为庶吉士授编修𢎞治中为吏部尚书赠少保谥文毅王世贞国朝名贤遗墨有倪岳书谢铎谢铎字鸣治号方石太平人少颖敏能为韵语天顺甲申登进士第选庶吉士授编修孝宗时为礼部右侍郎掌祭酒事赠尚书谥文肃王世贞国朝名贤遗墨有谢铎书戴珊戴珊字廷珍浮梁人天顺八年进士𢎞治九年为南京刑部尚书改左都御史赠太子太保谥恭简王世贞国朝名贤遗墨有戴珊书屠滽屠滽字朝宗号丹山鄞县人成化丙戌举进士试监察御史𢎞治中为吏部尚书加太子太傅赠太保谥襄敏李东阳屠丹山诗卷跋云右太子太傅丹山屠公手书长歌一卷以遗赠太保周文端公者也虽言语词翰皆文献之所在程敏政程敏政字克勤休宁人以竒童荐入翰林登成化二年进士淹贯经籍学最博赡𢎞治中以太常卿进礼部侍郎兼翰林学士敏政书合处不减李賔之罗玘罗玘字景鸣南城人成化丁未进士歴官吏部右侍郎赠礼部尚书谥文肃李宗易建亭曰午风罗景鸣隶书其上吕献吕献字丕文号甲轩绍兴新昌人成化甲辰进士授刑科给事中孝庙登极命使交趾𢎞治十年擢应天府丞终南京兵部侍郎诗文沖淡纯粹善草书跌宕竒伟戴经戴经字孟常秀水人成化丙午举人歴延平九江二府推官陞泰安知州致仕有双湖集行世碧梧秋月诗序𢎞治十一年双湖居士戴经书廖辅廖辅字舜元号东山长汀人𢎞治二年贡知夀州善诗工草书有张东海笔意为时所珍董宣赠以歌云夀州草书天下雄翰林风月罗心胸笔锋清劲夺天巧造化到此全无功乔瑛乔瑛字汝修云南通海千户所人𢎞治己未进士仕至衡州知府诗文髙古字学颜楷张凤翔张鳯翔字光世洵阳人左手横书作字瞬息满纸𢎞治五年举乡试后成进士仕至主事张元澄张元澄字静夫号东山𢎞治甲子中乡试以能书荐诏脩孝庙实録入中书时逆瑾遣小奄索楷书不为礼寻补南昌倅楷书逼二沈草法怀素与东海并驱时有安南太守南昌倅东海东山配两翁之句钱仁夫钱仁夫字士𢎞常熟人𢎞治己未举进士授都水司主事迁缮部贠外郎字学四体皆善号东湖居士刘挺刘挺字咸卓万安人𢎞治庚戌登进士第授武选主事累官河南布政古章句歩骤栁州字画类颜甚伟曽琮曾琮字石卿号丹崖壬午领省荐授酆都令性嗜书未尝一日释手风日清和则又临摹法帖故文辞既富而字画亦精周佩周佩字鸣玉别号北野华亭人𢎞治庚戌举进士授工部主事升员外郎转刑部郎中刘瑾擅政乞身归隐日玩周易一卦课诗一首字数幅嵗以为常诗学唐字倣晋皆有法蔡潮蔡潮号霞山临海人𢎞治乙丑进士仕至河南右辖善作大书巨坊名扁取称遐迩张文渊张文渊𢎞治己未进士授工部主事终南京礼部郎中善真草笔力遒劲得朱文公书法杨武杨武字文宗岐山人善大书𢎞治丙辰进士官至副都御史张𢎞至张𢎞至字时行号龙山东海翁季子草书得三昧法有父风时比之芝旭羲献𢎞治丙辰登进士改庶吉士授兵科给事中后以户科都给事中致仕张其湜张其湜字季琰弼孙𢎞至子善诗草书有祖风周宣周宣字彦通号秋斋清浦人𢎞治进士仕终广东左辖能诗文书法端劲有体格海内重之胡锦辂胡锦辂字大载工诗善行楷𢎞治五年领乡荐仕为右府都事张潜张潜字用昭号东谷华州人𢎞治丙辰进士授户部主事累官山东左叅政善吟咏工书邓杞邓杞字思贞𢎞治十六年贡为国子典簿善草书有才名沈周沈周字启南世称之曰石田先生家长洲之相城里景泰间已有重名汪郡守浒欲举应贤良不果王端毅公廵抚南畿尤重之一时名人皆折节内交后学好事者日造其庐而请焉书法涪翁遒劲竒倔吴纶吴纶字大本宜兴人创别墅于溪山间南曰樵隐西曰鱼乐自号心逺居士喜作书得法书名蹟必日临数过其书往往为乡人取去藏之至蘓必过沈石田流连浃旬乃去张鈇张鈇字子威慈谿人博学强记综贯经史攻古诗文兼工篆隶真草燕居独处必正襟危坐髙风逸致傲睨物表张渊张渊字子静号孟嘏吴兴布衣守道安贫隐居鸿村之野与沈石田友善行楷规模玉局翩翩有致王纶王纶字理之以字行师事沈启南称入室工篆隶楷书不减率更令雷鲤雷鲤字自波建安人善诗工篆隶朱存理朱存理字性甫长洲人从杜琼先生游闻人有竒书輙从以求以必得为志其诗精工雅洁务出新意尤精楷法手録前辈诗文积百余家着铁网珊瑚性甫爰自弱龄夙勤文学书闚晋户吟升宋堂接先曹之典刑畅遗民之风格存理工篆籀王一鹏王一鹏字九万号西园野夫华亭人𢎞治十一年应贡授泰顺县训导致仕性寥廓潇洒绰似晋人工诗善书画尤长于署书郡中扁额多出其手王西园字学赵文敏皇甫信皇甫信字成之长洲人𢎞治戊申贡入太学少负竒气为文章数千言立就作诗有警语尤工书法行师赵文敏楷师张即之以上逼颜鲁公瓌玮峭劲求者日填户吴中公府学校斋坊多出其手黄云黄云字应龙崑山人家贫力学文宗坡老书法山谷𢎞治中以嵗贡授瑞州训导马时旸马时旸名暄以字行会稽人博通经史尤善古篆隶孝庙初徴入华盖殿供御授锦衣卫镇抚陈厚陈厚字良载𢎞治间以楷书选入史局供事预修会典书成授翰林序班赵式赵式字训夫𢎞治中为中书舍人迁大理寺正工真行篆隶张翼张翼字鹏飞号北林肃宁人七嵗善书𢎞治中贡入太学为河南按察检校刘棨刘棨江西安成人谕徳刘戬之子𢎞治三年钱福榜进士题名碑大学士丘濬撰文大理寺右寺副刘棨书詹复礼詹复礼詹僖之父故善书僖寔过之詹僖詹僖字仲和号铁冠道人鄞人初为县诸生已而弃去学书师王右军乐毅论东方朔赞及赵子昻度人经金丹四百字七观焦君碣诸帖皆逼真年七十余灯下作小楷如蝇头遒劲可法两京俱有碑刻人皆珍焉僖名动公卿而亢洁自好终不屑丐一官人以是益重之仲和生𢎞治时行草法赵文敏一㸃一画必有祖述自云刻意书学五十余年心记腹画方悟㫖趣尝以子昻欵式落之识者卒不能辨詹和倣赵吴兴体酷似之尝作赝书以鬻又别作李懐琳扬补之得盲儿价甚伙仲和法赵承㫖几得其十之七但笔法不精偏锋一律不能生变杨节杨节字居俭余姚人𢎞治末以善书直内殿为序班书效颜鲁公更加瘦劲杜堇杜堇字惧男有柽居古狂青霞亭长之号丹徒人占籍京师勤学经史及诸子集録举进士不第遂絶意进取为文竒古诗精确通六书盛安盛安字行之号雪蓬字学晦翁颇得其似王佐王佐字仁甫自号古直老人黄巖人善草书游京师客公卿间李西涯作王古直传又赠诗曰长安信脚自来往醉醒不信东君谁其风度可知也邹忠邹忠字显之无钖人雅好鍊养之术因自号林泉晚嗜周易乆而有得卦赋一诗櫽括大㫖书法两沈搨本数十皆庄重缜楷吴鸣翰吴鸣翰东洞庭人为县学诸生工书属文尤长于诗诗成必亲书小楷輙为人持去秦霖秦霖字润孚号卑牧子无钖人教授乡里人敬之称必曰卑牧先生学既该洽尤精于史喜为歌诗有唐人风致为文长于启札所着述多成卷帙至于作书有法又其余事也方干方干余杭人善书顾培顾培字起元以字行工篆隶夏礼夏礼年七嵗能书斗大字人称为书小史沈周作长歌赠之汪道全汪道全婺源人以能书名郡中清婉可爱郑时雍郑时雍歙人乡进士诗文清新典赡工草书程瑎程瑎婺源人好学能书为里塾师钟礼钟礼字钦礼少孤力学书法赵子昻𢎞治中直仁智殿李进李进字孟昭嘉兴人博极羣书为文舂容宏辩尤工楷隶行草为郡学训导萧慈萧慈将乐人为邑诸生有文名尤工楷书周时勑周时勑字钦甫别号古山华亭人𢎞治间累举不第会孝宗徴能书者俾直文华供内制因以书进士大夫评之者谓遒劲有古法造请无虚日武宗初授鸿胪寺序班迁光禄寺丞董元董元更名玘绍兴人九嵗真楷草书皆能之周璇周璇无钖人以能诗工楷书名里中以子子义贵赠吏部左侍郎兼翰林院侍读学士王敷若王敷若三山人少有志于用世既而以疾废遂舍科举之学益务博览无所不窥发为诗歌新丽可喜尤工行草书陈廷泰陈廷泰闽之连江人好学能诗字画亦遒劲可爱沈天禄沈天禄字亲仁里称僖逸先生钱唐人工书法临欧阳率更能吹洞箫好与黄冠游吴爟吴爟字次明以县学生贡入国子书法宗颜鲁公尤精篆刻善鉴古器物书画李橘李橘字庭贡顺徳人博学善书仕为太平训导再领阌乡方绚方绚字君素永定人䔍学力行好古文工词赋书篆晚以八行举辞不就隐居西山草堂门人称濯锦先生邵文恩邵文恩字仁甫闽县人工行草选直诰敕房累官尚宝卿温恭温恭晋江人笃志经史善楷书鼔琴举贤良方正李璧李璧自号介石晋江人敎授乡里工诗辞尤善草行笔画遒劲若老干枯藤深得宋翼字法周令周令字㢲之瑞安人工栁楷书法郡守以竒童荐为翰林秀才𢎞治戊午令修累朝实録授直秘书监歴官太常卿通政使兼正字王蕃王蕃思南人自号一瓢斋工篆隶为诗清逸林宣林宣钱唐人家贵阳有才行书法遒劲隐居以终汤敬汤敬字克恭歴城人善楷书通经史𢎞治中为龙江大使柴登柴登南和人精真草篆隶书弗求仕进乡里称为隐者杨碧杨碧琼州右所人工诗善真草篆隶呉应吴应字允吉政和人能诗尤工篆隶周文通周文通祝允明书述云谈者谓迩日周文通宜攀詹沈盖亦依稀𢎞治六年毛澄榜进士题名碑大学士刘健撰文大理寺左寺副兼司经局正字周文通书王鏊王鏊字济之吴县人成化乙未进士武宗时入内阁进户部尚书文渊阁大学士加少傅改武英赠太傅谥文恪文规模昌黎以及秦汉诗萧散清逸有王岑风格书法清劲得晋唐笔意王延陵王延陵字子永鏊季子鏊还山小搆其扁书未当意延陵方髫年操管立就诸名家皆叹为不及䕃为中书舍人杨廷和杨廷和字介夫成都人成化戊戌进士改庶吉士授检讨正徳中为吏部尚书华盖殿大学士明昌运宫碑大学士李东阳撰杨廷和书李杰李杰字世贤常熟人成化丙戌进士选庶吉士授编修正徳二年为礼部尚书赠太子少保李杰字画遒逸得黄米法郭勋郭勋正徳三年嗣武定侯进封翊国公崇夀寺碑吏部右侍郎温仁和撰文武定侯郭勋篆额梁储梁储字叔厚顺徳人成化戊戌进士改庶吉士授编修正徳中为吏部尚书华盖殿大学士赠太保谥文肃王世贞国朝名贤遗墨有梁储书杨一清杨一清字应宁丹徒人年八歳以竒童荐入翰林为秀才成化壬辰登进士授中书舍人正徳中为吏部尚书华盖殿大学士赠太保谥文襄一清善行草李璲李璲字时器汤隂人成化壬辰进士授都水主事武宗时为工部尚书赠太保谥恭敏明大慧寺碑大学士李东阳撰工部尚书李璲书洪钟洪钟字宣之钱唐人成化乙未进士授刑部主事正徳己巳为刑部尚书兼左都御史谥襄恵王世贞国朝名贤遗墨有洪钟书储瓘储瓘字静夫泰州人成化二十年进士正徳中为南京吏部左侍郎谥文懿瓘书拙而㣲有笔张志淳张志淳字进之江宁人成化甲辰进士正徳中为南京户部侍郎致仕着书自娱尤究意诗文书画咸造名家乔宇乔宇字希大号白巖太原乐平人成化甲辰进士武宗时为吏部尚书为文出入六经诗多自得语通篆隶有二李风晚精鉴赏名书古帖一见知之徐霖尝语人有明以来乔宇篆法第一他人莫敢望也篆书几失其传西涯翁极力振其衰而复之古白巖先生实同斯志王鸿儒王鸿儒字懋学南阳人成化二十三年进士聪悟天成书过目成诵作字端劲有古法正徳中为南京户部尚书谥文庄鸿儒书得欧颜法刘春刘春字仁仲号东川一号樗菴四川巴县人成化丁未进士及第授翰林编修正徳中为礼部尚书赠太子太保谥文简为诗文力追古作晚益简劲字画规模于欧而自成一家宛如冠冕佩玉有心画焉陆完陆完字全卿长洲人成化丁未进士擢监察御史正徳中为吏部尚书王世贞国朝名贤遗墨有陆完书钱承徳钱承徳字世恒常熟人成化十二年进士知阜平县擢广东道御史正徳初为福建盐运司同知词业清美善楷法座有竒石五峰号五峰居士毛澄毛澄字宪清崑山人𢎞治六年进士第一人授修撰正徳十二年为礼部尚书赠少保谥文简王世贞国朝名贤遗墨有毛澄书王瓒王瓒字思献永嘉人博学雄文下笔数千言不滞𢎞治丙辰进士第二授编修正徳十六年为南京礼部左侍郎赠尚书谥文定瓒书学髙闲𧦬光张嘉谟张嘉谟字舜卿宁夏卫人𢎞治辛酉举于乡正徳中授兵部主事终山东按察佥事好书学篆隶行草各得其妙王守仁王守仁字伯安余姚人𢎞治十二年进士正徳中为佥都御史廵抚南贑擒宸濠封新建伯南京兵部尚书谥文成古人论右军以书掩其人新建先生乃不然以人掩其书新建善行书出自圣教序得右军骨第波竖㣲不脱张南安李文正法耳然清劲絶伦祝允明祝允明字希哲长洲人徐有贞外孙也生而右手指枝因自号枝指生以举人授兴宁令稍迁应天府通判亡何乞归其书出入晋魏晚益竒纵为国朝第一文徴明曰吾乡前辈书家称武功伯徐公次为太仆少卿李公李楷法师欧颜而徐公草书出于顚素枝山先生武功外孙太仆之壻也早嵗楷笔精谨寔师妇翁而草法奔放出于外大父盖兼二父之美而自成一家者也李公尝为余言祝壻书笔严整而少姿态盖不及见晚年之作耳希哲书学精工自急就以逮虞赵上下数千年变体㒺不得其结搆若羲献真行懐素狂草尤臻笔妙京兆楷法自元常二王永师秘监率更河南吴兴行草则大令永师河南狂素顚旭北海眉山豫章襄阳靡不临写工絶晚节变化出入不可端倪风骨烂熳天真纵逸直足上配吴兴他所不论也枝指山人书如緜裹铁如印印泥祝先生天资卓越临池之工指与心应腕与笔应故其所学㒺不逼真即草草数行亦必动符轨则唐寅唐寅字伯虎更字子畏吴人戊午试应天府録为第一人往㑹试时有冨子载与俱北既入试有仇富子者抨于朝言与主司有私幷连子畏黜掾于浙藩归心佛氏自号六如治圃舍北桃花坞日般饮其中伯虎书入吴兴堂庑差薄弱耳都穆都穆字𤣥敬吴县人𢎞治己未进士歴礼部主客郎中加太仆少卿七嵗能诗及长泛滥羣籍奉使至秦中搜访金石遗文摹搨缮写作金薤琳瑯録文奎文奎字征静后以字行别字静伯有田在阳城沙湖之间因号双湖居士读书善笔札聪明彊解达于事理平生气义自胜不为贵势诎折文征明文征明名璧以字行更字征仲长洲人以世本衡山号衡山居士贡至京师授翰林待诏少拙于书刻意临学亦规模宋元既悟笔意遂悉弃去专法晋唐其小楷虽自黄庭乐毅中来而温纯精絶虞褚而下弗论也隶书法钟繇独歩一世生平雅慕赵文敏公每事多师之论者谓诗文书画虽与赵同而出处纯正若或过之徴明初㳺郡学时学官以严厉束诸生辨色而入张灯乃散诸生皆饮噱啸歌壶奕消晷徴明独临写千文日以十本为率书遂大进公于书未尝茍且或答人简札少不当意必再三易之不厌故愈老而愈益精妙有细入豪发者或劝其草次应酬曰吾以此自娱非为人也李文正公东阳以篆自负及见公隶曰吾之篆文生之隶蔑以加矣征仲常自负隶法则不尚古文而歉于篆然余得其千文一本亦在吴兴堂庑也文太史自书所作七言律皆闲牎日课乃尔端谨如对客挥毫不以耗气应想见前辈风流待诏小楷行草深得智永笔法大书倣涪翁尤佳评者云如风舞琼花泉鸣竹涧文彭文彭字夀承号三桥待诏征明子也少承家学善真行草书尤工草隶咄咄逼其父以诸生乆次贡授秀水训导擢国子助教于南京先生字学钟王后效懐素晚年则全学过庭而尤精于篆隶索书者接踵不断往太史翁以书名当代然有时不乐书虽权贵人不敢强先生手不停挥求者无不当意文彭篆分真行草并佳体体有法并自成家不蹈父迹才似胜之工力逺不及父文嘉文嘉字休承彭之弟也其书不能如兄工而画得待诏一体以诸生乆次贡授乌程训导擢和州学正嘉小楷轻清劲爽宛如痩鹤稍大便疎散不结束迳寸行书亦然皆不逮父王同祖王同祖字绳武崑山人文太史甥为诗清丽有唐人风善草𨽻二十四荐南宫明年始廷试改翰林授编修终国子司业蔡羽蔡羽字九逵居吴之洞庭山因自号林屋山人工属文能为歌诗正行书亦遒劲间临兰亭十七帖人或从旁指擿其离者曰不然吾非临右军吾乃敎之为诸生与文待诏齐名贡入太学授南京翰林孔目蔡书以秃笔取劲姿尽骨全蔡林屋行押书遒美有逸韵王守王守字履约号涵峰吴县人为诸生时与其弟宠俱工艺文笔札之事而名不如弟成进士授南昌府推官入为吏科给事中终右副都御史王守书倣李懐琳王宠王宠字履仁后字履吉为邑诸生累试輙不利贡入太学诗好建安三谢及盛唐文学迁固甚似之书始摹永兴大令晚节稍稍出己意以拙取巧婉丽遒逸为时所趣几夺京兆价衡山之后书法当以王雅宜为第一盖其书本于大令兼之人品髙旷故神韵超逸逈出诸人上陈淳陈淳字道复后以字行别字复甫号白阳山人长洲之大姚村人从太史衡山文公逰涵揉磨琢器业日进凡经学古文词章书法篆籀画诗咸臻其妙称入室弟子廵抚都御史陈公知君精于篆法开馆礼聘俾书五经周礼镂板置学名益大震道复正书初从文氏欲取风韵遂成媚侧行书出杨凝式林藻老笔纵横可赏陈淳小篆潇洒而劲钱谷钱谷字叔寳师文太史家故贫以好客故益贫室无长物太史题其楣曰悬磬因自号磬室手録古文金石书几万卷善书行法眉山篆法二李小楷法虞欧每得其妙于法外识者以为真有渴骥奔猊漏痕折钗之势然为画掩世罕知者王韦王韦字钦佩金陵人𢎞治乙丑进士改庶吉士授吏部主事擢河南提学副使以母老乞休加太仆少卿王钦佩真草清雅有法王逢元王逢元字子新楷法元常草法逸少父子顾璘云王子新英年遹起遂擅海内书名或者议其真书稍肥余谓庄重沉着脱去佻巧独得钟王遗法逢元书初学王右军永禅师晚出入山谷老人王韦父子俱善书人遂以大令唿子新徐霖徐霖字子仁南京人篆登神品余若真行皆入精妙碑版书师颜栁题榜大书师詹孟举并絶海内日本使臣得者什袭为珍武宗南廵召见行宫两幸其宅子仁故长髯武宗手剪之以为拂子因自号髯翁霖好堆墨书神采烂然徐子仁九嵗作大书操笔成体正书出入欧颜大书初法朱晦翁几乱其真后喜赵松雪笔力遒劲布搆端饬成一家书至于篆字得法于异人更造阃奥西涯李相国白巖乔太宰时号篆圣见则以为不及篆法乆㣲自周伯琦后惟李文正东阳逺续其绪霖躬诣堂室蚤尚雄丽晚益朴古殆登神品葛浒葛浒字希渊号秋泉四明人侨居南昌能篆书时徐霖在金陵径往访之语以误从偏傍者数事霖敬服遂相友善李梦阳李梦阳字献吉系出开封籍庆阳𢎞治六年进士授户部主事擢郎中武宗时谪布政司经歴起江西提学副使为古文词与何景明徐祯卿边贡顾璘郑善夫陈沂朱应登康海王九思号十才子王世贞云尝见李先生写七尺碑大有颜平原笔何景明何景明字仲黙信阳人年十九举进士授中书舍人武宗时为陜西提学副使景明书倣李长沙而指小滞徐祯卿徐祯卿字昌谷蘓州人仕至国子博士幼精文理不由敎廸长宿惊叹称为文雄专门诗学成一家之言祯卿诗甲海内而书极少行笔遒雅在文蔡间顾璘顾璘字华玉上元人举进士方弱冠敏赡嗜学多交名侣嘉靖中为南京刑部尚书诗篇清丽文辞雅质多传于世华玉书翩翩有晋人意璘善行草笔力高古东桥真草皆清彻可爱顾顾字英玉华玉之从父弟也正徳甲戌进士授南京工部主事歴官河南副使罢归槖萧然无以给昕夕临街一小楼扁曰寒松训蒙童数人以自给英玉真草皆有晋人风味郑善夫郑善夫字继之闽县人初为户部主事刘瑾用事告归筑少谷草堂巖居六载起为礼部员外郎复告归嘉靖改元荐起吏部郎中善夫署书倣晦翁而自得善夫书法入神真行斟酌圣教狂草奔放纵横烂熳顚素而下弗论也陈沂陈沂初字宗鲁后字鲁南鄞人正徳十二年进士改庶吉士除编脩嘉靖中以行太仆卿致仕少好蘓氏学自号曰小坡与顾璘王韦称金陵三俊沂书学蘓长公旁及篆隶绘事皆称能品孙一元孙一元字太初不知何许人自称曰闗中人好老氏书辞家入太白山因号太白山人工为诗与名流倡和太初性喜学书景旸景旸字伯时金陵人正徳戊辰举进士第二人授编修仕至左中允南京国子司业工行书尤善小篆与周伯琦埒为文以意胜诗萧散有致胡纉宗胡纉宗字孝思一字世甫秦安人正徳戊辰进士授检讨歴官右副都御史纉宗书法笔力清劲古雅唯乏风韵耳杨慎杨慎字用修新都人正徳辛未举会试第二廷试第一授翰林修撰两上议大礼疏谪戍云南尝醉胡粉傅靣作双了髻插花诸伎拥之游行城市诸酋以精白绫作裓遗诸伎服之酒间乞书醉墨淋漓诸酋輙购归装潢成卷慎以博学名世书亦自负吴兴堂庑孙承恩孙承恩字贞甫别号毅斋松江人正徳辛未登进士考庶吉士授编修以礼部尚书致仕赠太子太保谥文简书法遒劲无纤媚态叅之古意尤多汪必东汪必东字希浍崇阳人正徳辛未进士邃于经史能为古文词善草书累官河南叅政孙绍祖孙绍祖字逺宗号我山广徳人正徳辛未进士官至中允工书法为时所尚张潮张潮字惟信号亭溪更号玉溪内江人正徳辛未进士改庶吉士授编修终礼部尚书能诗文尤工楷书常伦常伦字明卿泽州沁水人正徳辛未进士仕大理评事以诗名书潇洒遒劲直与晋争上下胡松胡松字茂卿号承菴绩溪人正徳甲戌进士官至工部尚书行草流俊有法虞守随虞守随字惟贞正徳甲戌进士特授四川御史谪州判善真行草书号茂巖顾可乆顾可乆字与新别号洞阳无钖人正徳甲戌进士拜行人左迁国子学正嘉靖初拜户部员外郎终广东按察副使好染翰作钟王书尽得其髓林达林达字志道号愧吾正徳甲戌进士歴官南京吏部考功郎中工篆隶能诗文王廷陈王廷陈字稚钦黄冈人正徳丁丑进士𨕖庶吉士解馆拜吏科给事中出为裕州知州稚钦书法故不必成就而翩翩自赏宛有征仲中年以前笔林黼林黼字质夫号石峰闽县人通篆籀登正徳丁丑进士授大理评事张孚一张孚一号云川弼之孙正徳丁夘领乡荐知建阳县喜作小楷或署书咸工孙存孙存字性甫滁人正徳进士仕至河南左辖书法以清媚见称杨应奎杨应奎字文焕益都人正徳间进士授仁和尹征兵部主事转礼部员外郎博览羣籍工右军书法成周成周无钖人正徳二年进士官佥事善歌诗工书丰腴流宕得眉山法王讴王讴字舜夫西安人正徳丁丑进士授工部主事陞佥事有才力学赋诗追逐古人善楷行书似颜栁王鳯灵王凤灵字应时顺徳之耕原人正徳丁丑进士仕淮南太守终陜西提学字法右军人珍慕之淮诸生称曰笔峰先生于鏊于鏊字器之号云心滁州人正徳戊辰进士授户部主事终贵州按察使究心六书之学年八十烛下犹能作蝇头楷书华爱华爱字仁卿号石牎栎阳人正徳时官桂林守精于书法尤工义献行草评者谓其遒劲美泽变化若风云翺翔若龙凤李赞李赞字惟诚号平轩芜湖人正徳时官浙江左辖草书遒劲得蘓长公笔意姚惟芹姚惟芹字惟诚别号东斋正徳戊辰贡入太学好古帖名画时时摹写得意处莫辨其为东斋笔也手书御史稾数篇勒诸石或以唐诗晋字拟郑天鹏郑天鹏诸暨人正徳中举于乡书法为世所珍令弋阳手书文告每为好事者窃去江巨石江巨石正徳时为礼部主事好为钟鼎大篆斯邕以下耻而不为曽屿曽屿号少岷四川泸州人举进士正徳十二年为建昌知府博通羣籍善书法工古文词涂澂涂澂字维新城人正徳中嵗贡习钟王书法选入内庭写诰授徽府同知迁刑部郎中郑雍言郑雍言四明人举进士官中书舍人工行草小楷篆书张允中张允中字道宗忻州人正徳乙夘举人知大兴县醖借有文书法遒美金琮金琮字元玉金陵人尝逰浙之赤松山爱其佳徘徊不能去因自号赤松山农善书初法赵子昻晚年学张伯雨精工可爱文待诏极喜之得片纸皆装潢成卷题曰积玉元玉家有极髙明楼每夜学书然烛一枝月然三十枝寒暑无间金鱼金鱼字慕桢书得家学笔力稍软刘穉孙刘穉孙字复孺文待诏以兄之子妻之字学蘓眉山尤工秦汉篆名擅一时朱治登胡师闵朱治登胡师闵并师文待诏书法待诏遗蹟世所珍藏大半二人之笔朱贞孚朱贞孚与文征明同时为景宁教谕书画兼美彭昉彭昉字寅之初有盛名选择为吏南粤举止多轻躁不能其官罢归初年少游于文征仲之门名日以着所为诗若文一时靡焉向风争相慕书迹遒劲贵于时王朝佐王朝佐字邦翰晋江人能诗善书画文征明见而赏叹曰此人生在泉州可谓黄金与土同价谢承举谢承举字子象初名濬字文卿储柴墟在南考功引与同社累十举不第退耕国门之南自号野全子谢髯九子象出于蘓黄两家笔力清硬顾元庆顾元庆字大有长洲人以图书自娱闲㳺戏翰墨潇洒夷旷得作者遗意故居埭川后徙通安里规大石坞为夀藏因自号大石山人顾元庆好古法书尝作瘗鹤铭考云其师南濠先生家藏碑刻甲于东南録其文悉皆品题为金薤琳瑯凡数十卷独恨此铭为山僧所匿乃放舟京口冒雪渡江始得于山石之下亲搨以归由是复传人间沈仕沈仕字子登自号青门山人岳岱曰翰墨丹青游艺王道思序其诗云顾东桥以为江湖诗人第一流严賔严賔字子寅一字鹤丘金陵人字法米帖能诗及画所蓄古法书名画颇多徃来东桥衡山诸公之门杨珂杨珂字汝鸣余姚诸生从王文成学隐居秘图山养母以孝闻为诗潇洒不羣书得晋人笔法杨珂初亦习二王后益放逸柔笔疎行了无风骨所谓南路体也王洪王洪字宗范海盐人容貌修伟能书攻诗善谈吐游阳明先生门张诗张诗北平人自号崑崙山人学诗文于何景明与诸豪俊交游倡和重于都下为文雄竒变怪览者不敢以今人待之字书放劲得其一幅揭之壁间可以惊人亦足驱鬼李祐李祐字宗吉别号三川安定人善大书草书张含张含字愈光保山人少举于乡不乐仕进游梁宋间为李梦阳所知与杨慎友善学者称禺山先生张禺山晚年好纵笔作草书不师法帖殊自珍诧林钺林钺字宏用晋江人官南户部郎中出守太平与闗西吕柟相友善诗能书周梁石周梁石抚州太守书效朱文公体甚竒伟陶楷陶楷字文式号菊亭秀水人平生购竒书蓄名画甚富吟诗作文思致隽永真草书得古人笔意董宜阳董宜阳字子元号紫冈复号七休居士上海人屡试不第遂弃举子业专攻诗古文词楷书法虞永兴行草法僧智永顾司宼璘文待诏征明许奉常谷皆推奖之髙瀔髙瀔字宗吕侯官人早嵗善属词不乐举子业孤洁一世知名海内善隶草八分杨黼杨黼云南太和人素好学工书善篆籀庭前有大桂树缚板树上题曰桂楼偃仰其中躬耕数畆以供甘㫖註疏孝经数万余言皆小古篆作字片砚砚干欲下桂楼取水砚池中忽已盈矣自是为常人谓孝感瞿汝臣瞿汝臣号古村赠翰林编修字类沈度张錂张錂字寳之苦爱欧阳真帖暇则临之敝笔积者种种故字学多可观朱正朱正字守中长洲人正徳初以名医征字画秀润知者珍爱之陆平陆平字以和别号竹坡松江上海人善笔札真行草书皆有晋唐人风致宋显章宋显章字文光号藻汀濮人以孝行着正徳时人称宋孝子作字用草竹笔体画遒劲自成一家宋显章工草书善临古帖崔深崔深字静伯吴江人正徳中以字学荐授中书舍人朱端朱端字克正海盐人正徳间以画士直仁智殿亦善书司马伯通司马伯通𢎞正间杰材也草书倣圣母帖仕业亦豪俊其诗多清豁杜君泽杜君泽号小痴姑蘓人善楷书嗜酒流寓髙邮李㫤李㫤字光逺号柯耕衢之西安人工楷书授礼部司务李穆李穆字元载吉之泰和人官南乐训导罢闲后踪迹多在荆楚间因以寄寄为号所作真行篆隶诸书学者争藏去以为法陈世英陈世英上虞人通尚书史记善楷法詹贵詹贵字存中休宁人行书似蘓子瞻而酷似子由其法赵承㫖亦宛然似之蒋能蒋能号竹坡道人长洲人精小楷古篆由嵗贡官福建盐运使司经歴改长芦俱有政绩林㷆林㷆字惟大闽县人工署书迳丈逾佳林㷆署书学松雪而少劲张炜张炜字徳南闽县人官刑部郎善诗工署书得法于朱晦翁而叅以己意其所题识至逾寻丈莫不极天然之趣诸夏诸夏号彪湖能法书古文词与海内名公游吴楚吴楚休宁人善草书制墨得李廷珪遗法文待诏尝记其墨法为神品王时任王时任字泽民华州人好酒工书黄源黄源清流人由举人为汝宁敎授能文善书多有述作丘山丘山字安重莆田人知瑞安县擢监察御史终云南按察副使雅妙书法刻石崖州大忠祠一时重之林渠林渠莆田人宿州同知工书罗黻罗黻思南水徳司人好吟诗工书大字至二尺楷法可观朱唐朱唐姑苏人善小楷流寓汴梁凡碑铭皆唐书之柴世需柴世需字元功阳谷人以词赋名尤善真草隶书选入中祕纂修国史迁工部贠外郎徐潮徐潮字以同居洞庭西山好学不倦诗章字画迥出流辈冯济冯济字子舟能诗善书钱润钱润字惟霖性髙旷喜近林薮与善诗者为吟社诗温丽可诵书倣宋仲温严雍严雍常熟人有隐节工篆隶严芸严芸字允芳雍子善大书篆隶有家法张奉张奉字伯承张丑跋文徴明少峰图云右文太史赠大父少峰图一方其后大父撰述二篇宗老伯承用隶古书之各得汉魏唐人遗风何翠谷何翠谷云间人业于医登乡举其书翰深得晋唐气态王徳明王徳明明陈先生学政序碑正徳六年知嘉善事清苑王徳明书李士实李士实字若虚江西丰城人成化丙戌进士正徳中为右都御史附逆濠伏诛士实书瘦险丑怪而一时声甚着傅亨傅亨号芝山工小楷篆隶章宝臣章寳臣号丹崖官祥符县尉能书张节张节官礼科给事中能书张士寔张士寔官中书舍人能书徐墱徐墱官中书舍人能书许伯贞许伯贞官铅山县主簿善楷书陆顾陆顾官主簿善书潘谦潘谦官中书舍人能书郑公佐郑公佐官渑池尉能书陈谟陈谟字古训江西南昌人官给事中善书杨士廉杨士㢘号思夷常熟人工草书斲琴雕漆亦皆能之范绅范绅字朝仪号节斋嘉定人真行宗圣教亦善隶书陈宣陈宣字以昭号桂轩嘉定人善章草宗宋仲温金勉金勉字希贤松江人官中书舍人善行楷陆勉陆勉字懋成号竹石无钖人善书周文褒周文褒永嘉人举进士官河南布政使善楷书何暹何暹松江人官按察使工书法凌夀凌夀钱唐人官大理评事工篆隶栁济栁济字孟渊徳化人善楷书御定佩文斋书画谱卷四十二御定佩文斋书画谱卷四十三目録钦定四库全书御定佩文斋书画谱目録第四十三卷书家传二十二明李时夏言顾鼎臣许纉张治徐阶严讷严澍严泽严济秦金罗钦顺顾清朱希周刘麟周伦周用刘节湛若水魏校顾应祥陆深邵锐周金许成名韩玉徐江山许宗鲁徐献忠张文宪丰坊徐兰苏若川冯世雍王愼中马呈道杨仪袁褧袁袠袁尊尼顾闻罗洪先唐顺之王电沈恺吴子孝王问张合陈垲方元焕潘徳元吴山张瀚陈凤许谷莫如忠莫云卿陈鎏陈尔见呉维岳冯惟重陆师道陆安道王谷祥许初沈应元黄文梯吴逵陆树声邢一凤张寰皇甫濂朱曰藩罗汝芳周思兼周绍元周裕度张天复马一龙罗鹿龄马汝徯周思久王可大胡汝嘉魏学曽晁东吴郭斗姚汝循张桥戚元佐沈𤣥华张嵿章公美潘恩徐文溥连鑛华钥左国玑梁怀仁蔡一槐吴元恭王问臣曽乔张景贤林应禧杨子亨白恱梁典朱俊格朱致槻朱拱枘朱多彭年顾徳育陆中行黄姬水陆治周天球王穉登张凤翼张献翼张燕翼文肇祉王山孙得原孙克𢎞谈志伊项元淇项元汴项徳纯俞允文盛时泰陈芹顾源姚淛徐渭沈明臣陈鹤萧翊黎民表黎民懐黎邦琰林承芳方登徐令张逊业吴南梁孜张允孝章文章藻吴锦张电浦泽张拙张思曹学顾亨陆九州王如王国相徐枢赵性鲁吴君懋郑文贤唐世美李凤李惟柱冀孚苏洲张书绅谈相张广李孟桢徐松年钱仲李麟康学诗陆旅携王樗全沈文桢沈大中木青梁桂茂黄珍宋椿唐成钱寳韦椿林天骏夏霦成希召郭岱周仕任杰甘彦华恩孙官陆昞何錞罗辂顾瑶顾从义姚章林应龙王埜王仪朱俸王文桢陈言吴应卯吴三畏汪徽莫拙余重谟康诰胡介江恩张惟正彭灿俞宪张徳让贾澄张懋英林大桢周鲲方淇陈寿徴陈自然浦博周光程大伦毛文焕张尧民髙松刘传陈祼吴昻吴应凤王槐顾从礼丛恕程道南李中金光初黄猷吉顾大典汤焕郑梦祯许光祚张应雷吴撝谦李登常信章国舜梁辰鱼吴自成尹校徐继申卷四十三钦定四库全书御定佩文斋书画谱卷四十三书家传二十二明李时李时字宗易任丘人𢎞治壬戌进士改庶吉士嘉靖三年进侍读学士陞礼部侍郎歴少傅兼太子太师吏部尚书华盖殿大学士赠太傅谥文康明资福寺碑嘉靖初山西按察使司佥事钱俊民撰书之者礼部左侍郎任丘李时也夏言夏言字公谨贵溪人少警敏能属文尤长笔札正徳丁丑举进士嘉靖十五年为吏部尚书华盖殿大学士隆庆初赐谥文愍文愍以才隽居首揆天下重其书贞珉法锦视若拱璧正行亦遒美但肥过而滞老过而稚耳㮄署书尤可观顾鼎臣顾鼎臣字九和崑山人𢎞治乙丑举进士第一授修撰嘉靖中为礼部尚书武英殿大学士赠太保谥文康王世贞国朝名贤遗墨有顾鼎臣书许纉许纉字廷美河南灵寳人𢎞治丙辰进士嘉靖中为吏部尚书文渊阁大学士加少傅平生寡慾于古稀之年犹作细楷政暇阅经史典籍老而不倦赠少师谥文简张治张治字文邦茶陵州人七歳挥墨成巨字稍长诸史百家靡不综贯正徳庚辰举进士第一入翰林为庶吉士嘉靖二十八年以礼部尚书兼文渊阁大学士赠少保谥文隐徐阶徐阶字子升华亭人嘉靖初及第第三人授翰林编修累迁吏部尚书建极殿大学士赠太师谥文贞公名臣不拟以诗翰名然亦自稳密严讷严讷字敏卿常熟人嘉靖二十年进士授编修四十四年以吏部尚书兼武英殿大学士赠少保谥文靖工文善书文靖好习钟王书严澍严澍字道时文靖公第三子长于书偶得虞永兴米南宫眞蹟临池竟日忘倦往徃得两家之妙邑之慧日寺殿㮄道时笔也笔势飞动识者赏其逸韵严泽严泽字道溥文靖公子仕中书舍人神宗见泽书称善人多寳之严济严济字道行文靖公子善书得曹娥碑笔意严济书学钟元常而多姿态好写佛经乞者如市秦金秦金字国声无钖人𢎞治癸丑进士嘉靖二年为户部尚书六年为南京兵部尚书赠少保谥端敏崇寿寺碑大学士费宏撰戸部尚书秦金书罗钦顺罗钦顺字允昇泰和人𢎞治癸丑进士授编修嘉靖六年为吏部尚书赠太子太保谥文庄王世贞国朝遗墨有罗文庄公钦顺书顾清顾清华亭人𢎞治癸丑进士嘉靖中为南京礼部尚书谥文僖顾文僖公书与罗文庄公笔俱清劲朱希周朱希周字懋忠其先崑山人徙居吴初释褐为翰林修撰累迁南京吏部尚书赠太子少保谥恭靖公生平不作一行草笔书极谨细刘麟刘麟字元瑞号南坦饶州人家金陵𢎞治丙辰进士嘉靖七年为工部尚书致仕好楼居力不能营索文徴明绘神楼圗字之曰髙明所集古诗十六题以自况书法宗羲献尺牍片简人争寳之刘司空书醇古简足可砭今人好竒作异之病周伦周伦字伯明别号贞菴崑山人𢎞治己未进士官至南京刑部尚书赠太子少保谥康僖善大书有眉山豫章风骨康僖公性嗜书善行草今刑部壁有其书识者谓似山谷周用周用字行之号白川吴江人𢎞治壬戌进士拜行人司行人孝宗时为吏部尚书赠太子太保谥恭肃公喜为诗动盈卷帙书法俊逸刘节刘节大庾人𢎞治乙丑进士嘉靖十一年为刑部右侍郎刘节书倣颜鲁公湛若水湛若水字元明初名露字民泽避祖讳改今名居广之増城甘泉都学者称甘泉先生从㳺陈白沙以斯文属之𢎞治乙丑进士选庶吉士授编修嘉靖中为兵部尚书若水倣陈白沙天然不及也唯署书差有骨魏校魏校字子才号庄渠崑山人𢎞治乙丑进士世庙初以太常少卿监国子祭酒谥恭简着六书精藴太常卿庄渠魏公常着六书精藴因古人以正小篆之伪又参大篆及择小篆之可者以补古文之阙顾应祥顾应祥初名梦麟字惟贤长洲人家吴兴举进士授饶州府推官累迁南京刑部尚书赠太子少保诗似白少傅书似赵吴兴陆深陆深字子渊号俨山华亭人𢎞治乙丑举进士改庶吉士授编修嘉靖中为詹事致仕赠礼部侍郎谥文裕书法妙逼钟王比于赵松雪而遒劲过之唐锦俨山陆公行状云国初吾松多以书学名天下久已絶响公近奋起遂凌蹵前人而处其上张电以书学际遇实出公所指授识者谓公赵文敏后一人非䛕词也陆文裕自言吾与吴兴同师北海海内人以吾为取法于赵是意不安于赵也究论其风力实出吴兴之上陆宫詹以书名家虽率尔作应酬字俱不茍且曰即此便是学字何得放过陆深眞草行书如鐡画银钩遒劲有法颉颃北海而伯仲子昻一代之名笔邵锐邵锐仁和人正徳戊辰进士改庶吉士授编修嘉靖十一年为太仆寺卿谥康僖王世贞国朝名贤遗墨有邵锐书周金周金字子庚号约菴武进人徙南京正徳戊辰进士擢给事中嘉靖时为南京户部尚书善字书有晋人风骨赠太保谥㐮敏许成名许成名字思仁聊城人正徳辛未进士选庶吉士授编修嘉靖初为礼部左侍郎书初学逸少已沉酣吴兴小变之遒逸飞动甚为海内鉴赏成名作眞行笔颇简劲然结搆疎而丑韩玉韩玉字廷瑞通许人举于乡拜郯城知县弃官归称寄傲子嗜古诗奇字嘉靖二年七十歳矣尚作蝇头楷字即片纸未见一画茍也徐江山徐江山字六桥钱塘人正徳辛未进士官尚寳卿工眞草法世宗爱其书御制诗文必命江山书之许宗鲁许宗鲁字伯诚咸宁人正徳丁丑进士选庶吉士嘉靖中为右佥都御史终太常少卿以善书名海内宗鲁书有圣教遗意徐献忠徐献忠字伯臣号长谷华亭人徙居吴兴嘉靖乙酉举于乡知奉化县谢政归葺旧庐治梅圃读书其中眞草书法蘓赵伯臣本非当家用笔圉圉而时吐钟意张文宪张文宪字廷鑑殳山人流寓桐乡七歳工八法孝宗召试干坤二大字称旨令读书翰林院嘉靖癸未举进士终工部尚书丰坊丰坊字人叔号南禺外史鄞人为人逸出法纪外而书学极博五体并能诸家自魏晋以及国朝靡不兼通规矩尽从手出盖工于执笔者也以故其书大有腕力特神韵稍不足丰考功晩痺而趺株连臂于书不无少妨坊家藏古碑刻甚富临摹乱眞为人撰定法书以眞易赝不可穷诘坊草书自晋唐而来无今人一笔态度唯喜用枯笔乏风韵耳徐兰徐兰字芳逺号南塘其先余姚人后徙鄞为郡诸生累举不第遂潜心书法正书师钟繇宣示表行草师王献之授衣天宝节过鵞还等帖皆淳古遒劲度越流俗尤精六书考究㸃画正其讹谬作古文竒字得边鲁生笔法八分初法蔡邕淳于长碑不失矩度而晚年参以己意时人谓其书与程南云并驰逺近求者无虚日兰亦髙自矜负间有挟势位使舆隶致之輙白眼叱去曰吾岂祇役者邪人以是益重之徐兰与丰坊同时好作隶字不师汉人而师宋庐陵朱协极苏学尝有协极所书敬斋箴石刻字画无法俗恶可厌后之人乃有好之如徐氏者亦其所遭然也苏若川苏若川字君楫休宁人受笔法于文待诏及南禺外史其书得外史为多径寸草书临二王清洒可爱冯世雍冯世雍字子和一字三石江夏人嘉靖癸未进士博学工书及诗古文辞由吏部郎中出为杭州知府调徽州王愼中王愼中字道思号南江更号遵巖嘉靖丙戌进士授户部主事为古文词与唐顺之陈束軰号八才子仕至河南参政愼中行草亦遒逸而不谙八法未脱尘气马呈道马呈道号南江嘉靖二年贡士四体俱工极有书学杨仪杨仪字梦羽常熟人嘉靖五年进士授工部主事以山东按察副使移疾归构万卷楼多聚宋元旧本名人墨蹟鼎彞古器之属江左推为博雅王世贞国朝名贤遗墨有杨仪书袁褧袁褧字尚之吴县人晩耕谢湖之上因以自号博学善属文尤长于诗书法入米元章之室袁袠袁袠字永之号胥台举进士选庶吉士左官刑部主事改兵部论戍湖州袠工文章精笔札而湖当山水间讽诵着述传逺近虽在戍而名益重起南武部主事迁广西提学佥事永之诗名噪一时无能举其书者而书却有风态可赏袁尊尼袁尊尼字鲁望袠子文待诏引为忘年交性善书书亦在能品嘉靖乙丑成进士授刑部主事以山东提学副使致仕归顾闻顾闻字行之吴县人举嘉靖戊子乡试上公车辄不利寄傲诗歌号九嵕山人闻才华玮丽铺序丰长至于染翰人并称美罗洪先罗洪先字达夫吉水人嘉靖八年进士廷试第一人授修撰进左春坊賛善罢黜家居闭关习学求端性命有时能前知事赠光禄少卿谥文恭洪先书颇秀润出圣母帖而丰肉少骨秾媚有之苍老不足唐顺之唐顺之字应徳一字义修武进人嘉靖己丑㑹试第一人授兵部武选主事改翰林院编修用胡宗宪荐超拜佥都御史廵抚淮扬谥㐮文顺之书王明斋卷云明斋以古文书六十四卦名遗余而索余为之草书旧诗于册用以相报草书出东汉芝象以后昌黎氏鄙之以为俗书逞姿媚者也君恵我以科斗颉氏太古之书而余乃报之以效近俗姿媚之书其不相称甚矣王电王电字明斋崑山人博学励行尝取古文诸书正小篆之谬名曰同文备考王明斋精史颉氏之学尝以古文书六十四卦名以还科斗之旧沈恺沈恺字舜臣别号凤峰华亭人嘉靖己丑进士授刑部主事穆宗时以太仆少卿致仕书倣张顚有龙蛇飞动之势吴子孝吴子孝字纯叔别号海峰晩更号龙峰长洲人嘉靖己丑进士选为翰林庶吉士出为湖广右参议字学虞欧稍变戈法王问王问字子裕学者称为仲山先生常之无钖人嘉靖壬辰进士授户部主事歴车驾郎中擢广东按察佥事行至桐江徘徊不欲去赋诗十二章投劾而归筑亭于湖濵宝界山焚香读易兴至则为诗文或行草书数纸用自娱恱人称其书类米芾又类黄涪翁问有髙名作行草及署书无所师承而风骨遒劲渴笔纵体往往与醉翁亭记法同张合张合字懋观永昌府人十六举乡试第一壬辰登进士歴湖广副使性嗜学手不释卷善书画权贵造请辄谢却之陈垲陈垲字山甫别号宅平又称紫㣲居士嘉靖壬辰进士官至湖广右参政诗文尔雅书法亦精尝为人跋智永千文后江陵闻而欲得之或持赝帖求跋垲曰昔人谓孔光不识进退字张禹不识刚正字许敬宗不识忠孝字柳宗元不识节义字今江陵兼之宁识我字邪竟不为跋方元焕方元焕字晦叔山东人作行草自矜以为雄伟有力而疎野粗放署书稍胜潘徳元潘徳元字邻玉崑山人领嘉靖甲午乡荐仕至应天府治中能诗兼工书翰为归太仆所称吴山吴山髙安人嘉靖十四年及第第三人末年为礼部尚书祐圣观碑大学士余姚李本撰礼部尚书髙安吴山书张瀚张瀚字子文别号元洲仁和人嘉靖乙未进士官至吏部尚书谥恭懿书法大令智永最喜为人书陈凤陈凤字羽伯金陵人嘉靖乙未进士官至陜西参议与许仲贻齐名陈羽伯行书笔笔晋人许谷许谷字仲贻上元人嘉靖乙未㑹试第一人官至南京尚宝司卿仲贻工行书莫如忠莫如忠字子良号中江华亭人嘉靖戊戌进士授南缮部主事累官浙江布政书法以二王为宗尤工草书势若龙蟠虎卧如忠行草风骨朗朗亦善署书董其昌云吾乡莫中江方伯书学右军自谓得之圣敎序然与圣教序体小异其沉着逼古处当代名公未能或之先也予每询其所由公谦逊不肯应及见王右军官奴帖眞迹俨然莫公书始知公深于二王中江书法自右军大令而下不废夫李处州赵承旨残行断楮人莫不夺之螙鱼之口而袭之箧笥之腹莫云卿莫云卿初名是龙后以字行改字廷韩别号后朋又号秋水方伯子良之子也补郡博士弟子攻诗古文书法无所不窥而独宗羲献宗米楷宗钟繇于画宗黄大痴然亦极意倣摹不轻落笔是龙小楷精工过于婉媚行草豪逸有态陈鎏陈鎏字子兼别号雨泉吴县人嘉靖戊戌进士除工部营缮主事累官至四川右布政使诗文沖逺有致书法尤精絶牋疏㮄署得者以为荣陈鎏工小楷出入钟欧自行草擘窠以逮榜署书尤丰媚遒逸有天然趣雨泉于书法为最工小楷篆隶出入晋唐其他行草及方尺以上丰媚绰约有惊鸿㳺鹄之态雨泉善行草尤工㮄署书陈尔见陈尔见鎏子亦能书吴维岳吴维岳字峻伯孝丰人嘉靖戊戌进士以佥都御史廵抚贵州维岳正行取丰媚而少遒劲冯惟重冯惟重字汝威号芹泉广宁人嘉靖戊戌进士授行人工诗善书陆师道陆师道字子传号五湖长洲人嘉靖戊戌成进士拜都水主事改仪部入直内阁以母老乞归起爲尚寳少卿师事待诏刻意爲文章及书画皆入能品师道工小楷及古隶陆子传全得麻姑坛法而以色泽傅之遂爲一时书家冠陆安道陆安道师道弟亦善书王谷祥王谷祥字禄之长洲人嘉靖己丑进士改庶吉士授工部主事转吏部文选贠外郎乞归家居二十年隆庆初起南吏部不受美姿容善书画词致清雅钞録古文籍至数百千卷咸精好令人不忍触手人以书画求者不辄应一室之内琳瑯金薤谧如也谷祥书倣晋人不坠右军大令之风篆籀八体并臻妙品许初许初字复初一字元复以县学生序贡授教职书法师二王尤工篆籀誉重公卿间擢南京太仆寺主簿迁汉阳府通判许初工小篆庄整而秀兼善楷草初颇自髙伉不屑下人有文学工大书不轻与人书沈应元沈应元字子春常熟人五六嵗能作径尺大书嘉靖庚子举人黄文梯黄文梯沙县人学问该博善古文词工草书嘉靖庚子举于乡知余干县改保昌吴逵吴逵字近光号云泉新淦人嘉靖己丑进士授兵部主事终四川按察副使长于歌词草书陆树声陆树声字与吉号平泉华亭人嘉靖己丑进士选庶吉士授编修隆庆中爲礼部尚书称病乞归树声曰余晩年知慕八法然衰老指腕多强复懒放不能抑首临池每屈意摹倣拙态故在邢一凤邢一凤字羽伯一字雉山嘉靖辛丑进士第三人爲翰林编修累官侍讲迁太常少卿左迁参政罢归小篆师徐子仁张寰张寰字允清崑山人豋嘉靖辛丑进士知济宁州陞刑部贠外郎至通政司右参议致仕归惟以图史自娱临摹法书挥翰竟日不倦皇甫濂皇甫濂字子约嘉靖甲辰进士除工部主事谪河南布政理问迁兴化同知投劾不赴家居好养生家言省撰述惟诗不废间临晋唐人帖皆臻佳妙朱曰藩朱曰藩字子价宝应人举嘉靖甲辰进士爲乌程令终九江知府常闭户读书素工笔札门外持缣素求词翰者纚纚不絶九江颇临晋法书絶喜祝希哲而以己意出之婉秀潇洒絶有姿态而结法失之踈罗汝芳罗汝芳字惟徳南城人学者称爲近溪先生豋嘉靖甲辰进士仕至云南大参小楷有钟元常笔法周思兼周思兼字叔夜号莱峰华亭人嘉靖丁未进士授平度知州超拜广西提学副使私谥贞靖先生善行草周绍元周绍元字希安思兼子隠居藻里工八分精篆刻周裕度周裕度字公逺绍元子工楷篆张天复张天复字复亨山隂人登嘉靖二十六年进士仕至行太仆卿博洽工文亦善书马一龙马一龙溧阳人嘉靖丁未进士爲南京国子司业一龙用笔夲流迅而乏字源浓淡大小错综不可识拆看亦不成章一龙法素师圣母文颇得笔法一龙作字悬腕运肘落管如飞顷刻满幅自谓懐素以后一人然评者谓其奇怪爲书法一大变罗鹿龄罗鹿龄书师马一龙稍变爲圆美而多作俗笔马汝徯马汝徯字诚望江宁人嘉靖壬子领乡荐任庆元令书法逼右军诚望刻意圣敎序幼年者佳周思久周思久字柳塘麻城人嘉靖癸丑进士任琼州守抗志希古品诣卓荦其治行见称于海刚峰工诗善书法王可大王可大字元简嘉靖癸丑进士初授刑曹出补琼州转台州知府书法赵松雪大数寸者尤佳胡汝嘉胡汝嘉字𢡟礼号秋宇嘉靖癸丑进士官编修隶书师钟元常草书师张伯英崔子玉尝取三人书之在阁帖者从宋搨夲手摹刻之秋宇得意之笔酷似枝指生胡懋礼书爲金陵名品行草出二王父子隶书规模元常大令古雅中天趣溢发魏学曽魏学曽字惟贯号确菴泾阳人嘉靖癸丑进士授戸部主事歴兵部尚书兼副都御史文宗司马子长书宗晋俱得其逸趣晁东吴晁东吴字叔泰开州人嘉靖癸丑进士改庶吉士善搨古书法每自心得偶临作赵松雪书散置卷中见者莫能辨郭斗郭斗字应秀云南府人嘉靖癸丑进士歴浙江左辖致政归赋诗作书搆小楼于进耳山扁舟徃来㑹心自适者十余年姚汝循姚汝循字叙卿江宁人嘉靖丙辰进士知杞县擢南刑部主事出守大名左迁桂阳同知知嘉定州汝循善眞行书张桥张桥字衡如云南府人嘉靖己未进士授水部主政擢宁夏兵备佥事罢归精心坟典自六经子史旁及眞诠释典稗官小説靡不研究尤精书法至今得其只字争宝之戚元佐戚元佐字希仲秀水人嘉靖壬戌进士仕至尚宝卿长于诗文又善书画戚中岳精楷法与文徴仲颉颃沈𤣥华沈𤣥华字邃伯嘉兴人嘉靖壬戌进士杜门着述善饮左持觞右执卷伊吾至丙夜字法赵松雪仕至南京大理寺卿张嵿张嵿字子谦世家盱城南金斗窠别号斗阳工古文词及眞草书嘉靖戊辰成进士爲苏州府通判章公美章公美字道华吴人嘉靖进士官四川宪副书倣祝京兆潘恩潘恩字子仁华亭人嘉靖癸未进士累官南京工部尚书改都察院左都御史赠太子少保谥恭定嵩岳道中诗嘉靖丙辰华亭笠江潘恩书徐文溥徐文溥初名凤更名溥字可大自号岳峰又号梦渔数歳善草书后成进士嘉靖时官广东宪副连鑛连鑛字伯金号白石更号明山永年人文追先秦诗歩盛唐字法端劲如其爲人嘉靖丙戌进士选庶吉士仕至都察院右副都御史华钥华钥字徳启别号水西无钖人嘉靖癸未进士授戸部主事终职方郎中尝筮易得贲之明夷更号白贲子博学明诸经文章精健古诗似魏晋律似杜书法似虞柳左国玑左国玑字舜齐大梁人嘉靖中举于乡性嗜酒作诗赋古文出语辄惊人字画遒劲竒古梁懐仁梁怀仁字宅之晋江人生而慧絶週嵗识字三歳诵书四歳善草书吟诗子史经传无不能读十六贡礼部二十登嘉靖己丑进士奉命赐归娶授南吏部验封主事居三月死年二十三蔡一槐蔡一槐字景明晋江人嘉靖己未进士除戸部郎出爲湖广佥事迁广东参议善小楷行草吴元恭吴元恭字仲内嘉靖乙夘举于乡六上公车不第潜心六艺百家尤喜圗史丹青彛鼎以自娱工书得右军之法常寄迹僧舍混于田夫野老中人莫之识也王问臣王问臣字正叔号郯川嘉靖间进士累官吏部文选贠外郎书善行篆曽乔曽乔字子木号六柱生长于古文词善草书有晋人之致嘉靖中以贡爲浔州推官转路南州知州张景贤张景贤眉州人世庙时爲右佥都御史博古好奇诗文书法俱妙絶一世林应禧林应禧钱唐人林章子能世其家学以楷书儒士授鸿胪寺序班与修武宗实録累官顺天府丞杨子亨杨子亨字履卿号南溟华亭人嘉靖乙酉举于乡为顺天府推官终工部郎中楷书行书摹拟北海白恱白恱字贞夫号洛原武进人少从阳明王先生学嘉靖壬午举顺天乡试官至尚宝司丞为古文歌诗行草小楷皆有法意兴所到濡笔引纸徃徃屈其坐人梁典梁典字惇伯顺徳人嘉靖中举于乡为南康通判博古工诗翰喜谈名理今得其隶书者竞珍之朱俊格朱俊格代简王之裔孙也嗜学善属文聚书数万卷尤好古篆籀墨蹟手模六十余卷勒石名崇理帖朱致槻朱致槻益阳王宠淄季子也封鎭国将军览渉书史善爲章草朱拱枘朱拱枘号白贲瑞昌王孙封奉国将军嘉靖时上大礼颂一章赐勅褒奨行草得晦翁体格名重一时朱多朱多字宗良号贞湖一号密菴拱枘从子封鎭尉博雅好修以辞赋名草书宗孙䖍礼笔法茂美彭年彭年字孔嘉号隆池吴人以文行举爲郡诸生寻谢病免书初法晋人已爲楷其小者信本大者清臣行草则子瞻顾徳育顾徳育初号少潜晩称安雅生吴县人抱瓮灌蔬以资朝夕暇则垂帘焚香趺坐尤好读书得异本必手抄至数十百册诗法岑嘉州字法钟太傅徳育书法酷似徴仲唯老密处有别耳陆中行陆中行字伯与华亭人慕阳羡山水迁阳羡未几迁姑苏事文太史与顾徳育彭年善吴人目爲三髙书法大令每得乞书钱即付酒家多则斥之黄姬水黄姬水字淳父长洲人五岳山人省曽之子也生而幼敏山人出入必携之俱有所占属每令同赋五岳拙于书命淳父学书于祝京兆遂传其笔法陆治陆治字叔平号包山长洲人隠支硎治圃不出善行楷周天球周天球字公瑕号幼海长洲人少逰文待诏门下习爲书法待诏亟许可之曰他日得吾笔者周生也及籍诸生不喜治帖括独好古文辞日夜切劘久之其业乃成书法亦日有名爲吴人所宗公瑕善大小篆古隶行楷皆模范文太史晚能自得蹊径一时丰碑大碣无不出其手太师张文忠公要公瑕至长安以布衣书金匮之首简欲言于上官之禁近逡廵谢归归而其名益显重王穉登王穉登字伯谷先世江隂人移居吴门十嵗爲诗长而骏发名满吴㑹间妙于书及篆隶吴门自文待诏殁后风雅之道未有所归伯谷振华启秀嘘枯吹生擅词翰之席者三十余年闽粤之人过吴门者虽贾胡穷子必蹖门求一见乞其片缣尺素然后去王伯谷隶书遒古大胜眞草张凤翼张凤翼字伯起长洲人与其弟献翼燕翼并有才名吴人语曰前有四皇后有三张老于公车善书晚年不事干请鬻书以自给伯起平生临二王最多退笔成冢虽天趣小竭而规度森然张献翼张献翼字幼于凤翼之弟弃诸生不就试以诗豪七子中负性髙举行事骇凡俗楷书不入法而澹逺之气令人意消张燕翼张燕翼字叔诒凤翼献翼之弟偕凤翼领乡荐亦善书文肇祉文肇祉字基圣号鴈峰国博公彭长子十试有司不售就选上林苑録事诗文草隶髣髴国博公王山王山字静之号海槎华亭人能医补医学正科家多藏书所爲诗及楷书行草皆出入诸体妙契精奥孙得原孙得原字本卿别号鴈洲楷宗颜平原八分法钟太傅小篆倣李丞相诗句出入陶谢元白诸家操行甚卓缙绅雅重之孙克𢎞孙克𢎞字允执号雪居文简公承恩子以父任爲应天治中擢汉阳知府正书倣宋仲温八分宗秦汉谈志伊谈志伊字思重歴官中府经歴字学曹娥碑项元淇项元淇字子瞻别号少岳补诸生寻逰南太学谒选得上林録事雅非其好爲古文辞时逼秦汉诗更隽永好临摹法书小楷严整尤工草圣项元汴项元汴字子京檇李人好收金石遗文圗绘名蹟凡断帧只行悉输其门所与㳺皆风韵名流翰墨时望如文寿承休承陈淳父彭孔嘉丰道生軰或把臂过从或遗书问讯久而弥笃书法出入智永赵吴兴号墨林居士项徳纯项徳纯名穆以字行墨林子官中祕书法擅长与少岳齐名徳纯书于晋唐名家罔不该㑹而心摹手追者逸少稍稍降格亦不减率更令故其于兰亭圣教必日摹一纸以自程督虽勐热竺寒不暂休顿着书法雅言上下千载品第周赡进乎技矣俞允文俞允文字仲蔚崑山人少工临池久而益擅之小隶骎骎欧柳而上登吴兴堂行书出入褚河南稍纵之则米㐮阳八分自谓得西岳碑体以方韩蔡蔑如矣盛时泰盛时泰字仲交号云浦金陵人行书学米学苏可谓絶妙小楷学倪元鎭仲交隶字更优有𤣥牍记一册品题古今名帖事陈芹陈芹字子野家金陵弱冠举于乡与盛仲交诸人结青溪社谒选知奉新县调宁乡陈芹冩章草亦斐然子野法钟王俊逸可爱顾源顾源字清父世居金陵少豪隽不羣诗与书画皆不泥古法其论书曰书须古法四分己意六分乃妙不然纵笔笔似古终成奴书不足贵也源号丹泉更号寳幢居士书法李怀琳顾宝幢清父法孙过庭笔力遒劲古雅姚淛姚淛字元白力学好古㳺情翰墨居秦淮上辟市隠园日与名贤赏咏其中诗宗大歴书法赵黄弱冠入太学谒选授鸿胪姚秋涧元白行书出入于黄山谷赵松雪两派而得于松雪者爲多徐渭徐渭字文长山隂人爲邑诸生胡少保宗宪督师淛江招致幕府管书记行草书精伟竒杰尝言吾书第一诗二文三画四识者许之其论书主于运笔大槩昉诸米氏云文长喜作书笔意奔放如其诗苍劲中姿媚跃出在王雅宜文徴仲之上不论书法而论书神诚八法之散圣字林之侠客也沈明臣沈明臣字嘉则鄞县人爲博士弟子胡少保宗宪督师平倭偕徐渭辟置幕府尝䜩将士烂柯山上酒酣乐作请爲铙歌十章援笔立就少保命刻石置山上要沈明臣善书陈鹤陈鹤字鸣埜一字九臯山隂人颖悟絶羣年十余已知好古置竒帙名帖穷日夜诵览十七袭其祖军功官得百戸郁郁负竒疾弃其所授官着山人服其所作爲古诗文若骚赋词曲草书圗画能尽效诸名家间出己意工赡絶伦鹤眞书得晋人位置法颇有韵第太肥乏锋颖自云出钟太傅其径四五寸以上者劲秀絶伦草效狂素亦枯硬结搆未宻萧翊萧翊字汝臣号云莱子性绝聪明亦絶疎落卤莽薄世俗有物外想不喜举子业独喜秦汉古文老庄诸子仙释经録及古书法以故楷甚精黎民表黎民表字惟敬从化人嘉靖间乡贡进士选入内阁爲制勅房中书舍人仕终布政司参议隶书师文待诏得其家法民表篆隶行草俱入妙品黎民怀黎民懐字惟仁民表弟嘉靖乙丑膺歳荐廷试后遽拂衣归絶意仕进诗清旷闲逸不减王孟书绘出入晋宋时称三絶黎邦琰黎邦琰民表之子举进士歴官布政司参政亦能其父书而小楷法王大令雅秀而润林承芳林承芳字开先民表之甥举进士授翰林编修学舅各体似之方登方登字啸门建业人慕孙登之爲人故以爲名及字爱冶城林木幽邃即其麓家焉自号樵城子书摹云麾间爲小诗以自适徐令徐令号榆菴善书魏恭简公校极重其品张逊业张逊业字有功别号瓯江永嘉人张文忠公敬孚子以恩入太学官至太仆寺丞诗歌宏丽又能纵笔爲行草吴南吴南号方塘崑山人世宗时中书中格官鸿胪左降江西建昌府幕官梁孜梁孜大学士梁储孙官礼部主事能诗善书梁孜楷书得文徴仲结法张允孝张允孝更名初字太初人称贞白先生少㳺文徴仲之门工六书长于诗晩居沙冈不踏城市章文章文字简甫后以字行长洲人楷法絶类文待诏兼工镌刻待诏所书石非简甫刻石不快章藻章藻字仲玉简甫之子能习父业书法尤精吴锦吴锦字有中休宁人受笔法于许元复书各体俱能分书入妙几逼文待诏号六松山人张电张电字文光号賔山上海人书宗李北海有烟飞雾结之形楷字以二沈爲模亦称妙品夏文愍公见其书而赏之以儒士荐于朝受知世庙供奉馆局官至礼部侍郎赠工部尚书张电以布衣入都受知世庙其得君甚专尝命书古赋一萹电书完即欢饮大醉上遽召内侍掖之而行上视所书赋甚恱见其醉状连唿酸子而已遣之归电学书于陆文裕能通其秘笔法宗李北海而规模沈氏首爲杨邃菴夏桂洲所称电书极圆熟妍美所取显重者特姜氏体耳浦泽浦泽字时济号小痴上海人有慕逸民之风终身不娶嗜晋唐古帖无不临摹穷其波磔之妙以能书着名一时浦泽少与张电学书于陆文裕张拙张拙字汝吉能诗善篆隶隠居不仕陆文裕公引爲社友张思张思字永思博学善楷书与徐文贞公爲文字交曹学曹学字行之号太狂蜀人嘉靖初客游滇西性豪放能诗草书遒劲性嗜酒居榆之中和峰日系钱与壶于驴背遣入城市酒人知爲曹之驴也取钱贮酒复遣而归后同杨愼寓居䝉顾亨顾亨字汝嘉长洲人行草篆隶并入能品眞楷爲一时之冠以书事肃皇帝歴官至太常寺丞嘉靖三年上命夏言撰显灵宫碑顾亨书丹上嘉其书法令附名于碑陆九州陆九州字一之号修吉无钖人嘉靖初爲博士弟子善书王如王如字玉如号阗西乌鎭人性狷介能安贫工书法嘉靖中授四夷馆通事舍人与丰坊友善王国相王国相晋江人嘉靖二十五年举于乡官知县善书法得苏黄体徐枢徐枢邵武人嘉靖间爲雷州通判工书法善吟咏赵性鲁赵性鲁字师曽乐清人以善书受知世宗授鸿胪寺序班进大理寺副吴君懋吴君懋字徳懋别号髙河宁阳人嘉靖贡士官顺庆府判工篆籀行草郑文贤郑文贤字宗儒福安人嘉靖十九年贡士博学善诗赋尤精书法仕湖广布政司都事唐世美唐世美号月楼武进人草书穷极竒变开辟闪缩上逼怀素诗歌有唐人风嘉靖中年七十余诏赐冠带李凤李凤祁州人嘉靖中爲象山训导博学能书坐斋舍中日肃诸生课讲多所发明李惟柱李惟柱号本石京山人领乡荐嘉靖中爲常熟敎谕书宗颜鲁公冀孚冀孚遂平人爲陜西宁夏训导工楷书苏洲苏洲号雪蓑道人杞县人幼落魄江湖嘉靖中寓居章丘工琴善草书洲作方丈以外大书浓沈数斛信手飞歩倐忽而成矫健有势张书绅张书绅行草似方元焕而少加圎利谈相谈相禾人世宗朝命书望月亭书法嫌犯避者屡矣相依六书正譌从亡从月从壬爲望字遂擢中书张广张广字秋江无钖人善书画嘉靖中徴入京待诏内庭李孟桢李孟桢字子吉汝阳人爲济阳训导学朱晦翁书逼眞其墨迹遗士夫家视爲拱璧徐松年徐松年字贞甫曹县人长于诗文眞楷草隶纵横自得钱仲钱仲字子仲慈溪人善诗歌精篆籀学有李阳冰笔意尝㳺陆詹事深文待诏徴明之门嘉靖戊子应六书试仲居首选发史舘修録大学衍义书成授中书舍人李麟李麟字应祯号西薮江陵人读书善解悟尤工字书得子昂体爲王族馆甥授仪賔康学诗康学诗字伯正华亭人以春秋举乡试爲饶州府推官好读书工诗能署书陆旅携陆旅携初名应节更名鸣仆爲诸生有声辄试不利乃益读左史诸书又好爲诗工于书王樗全王樗全初名鼎字康生太仓人书法健利有致晚得钟太傅受禅碑习之至忘寝食以故于八分尤精沈文桢沈文桢字时干鄞人家芙蓉江上足鱼蟹兴至輙钓因自号渔江工书能作方丈大字沈大中沈大中归有光卅有堂记云沈大中以善书名里中及爲歌诗意洒然不俗也木青木青号松鹤木公恕之曽孙也能诗善书梁桂茂梁桂茂善八分书官临安知府黄珍黄珍字懐季书学徐九峰能乱眞宋椿宋椿字子元号沙衢善属文尤精大字草书人咸称重可追羲献唐成唐成字惟敬号天慵子诗有晚唐风书得晋人笔意尝搆蒲竹清居蓄名帖古画终日吟玩钱寳钱寳字文善号复斋诗多藻思工小楷行书又精于医韦椿韦椿字大年丹徒人究心理学无复宦情工于诗善行草初师索靖后更学眉山考亭林天骏林天骏字守良嘉靖间人官胶州知州小篆学李斯夏霦夏霦字徳润海盐人好诗工篆隶成希召成希召山隂人三嵗即能诵古人诗五六嵗渐及书史属文尚竒古工草书善皷琴刑名术数无不通晓年十四卒郭岱郭岱华州人书颜体有名籍礼部儒士周仕周仕字用賔号草冈庐陵人爲古文诗歌不道唐宋以下语又多识篆籀工书法难字称引艰僻不可流诵任杰任杰字汉臣华州人能诗文善楷书谢去诸生诵读书史终身不忘甘彦甘彦字士美永新人尝搆屋丛竹之间自懋于学人称之曰竹屋先生诗得唐体字得颜体华恩华恩字承之号愚坦书法宗沈大理篆隶行草种种有体孙官孙官字徳懋平湖人能爲古文辞楷书甚遒劲大字亦雄俊有神采陆昞陆昞字华甫隠居毕泽因号毕渊少从文徴明逰书画得其遗意尤工于诗何錞何錞字子端号言山常熟诸生性好书得即钞较朱黄不去手工书法有石刻金刚经行世罗辂罗辂字木夫山原人善诗楷书宗颜氏皆有法度顾瑶顾瑶字士辉号藴菴扬之通州人爲博士弟子寻入太学七试竟不第遂厌弃举子业纵观经史百家爲文学马迁诗宗李杜书倣晋宋诸名家尤识古文竒字赠都察院右副都御史顾从义顾从义字汝和上海人性好石尝得米元章研山而宝之遂以爲号肃皇帝诏选善书者入殿直应试称旨拜中书舍人直文华殿擢大理评事楷书逼钟尚书行草宗右军父子径尺大字则倣颜平原赵承㫖摹勒诸帖有淳化阁帖阁帖释文十七帖张旭烟条帖右军兰亭帖柳公权兰亭玉泓馆兰亭姚章姚章字尚絅诗有陶谢风书法宗黄鲁直林应龙林应龙字翔之永嘉人精于篆隶爲印局大使王埜王埜字贞翁山隂人筑室卧龙山南教授自给号蜕巖道人爲诗沖澹自得书法逼赵吴兴王仪王仪字汝仪自称古铁生诗法陶孟字法怀素即之朱俸朱俸字思㢘海盐人攻字学得六书大旨倣管夫人书七十二篆金刚经人多珍重王文祯王文祯海盐人善行草挟诗卷㳺齐鲁间老爲衡府记室陈言陈言字国桢无钖人书倣曹娥吴应卯吴应卯字三江祝允明外孙习允明书辄能乱眞吴三畏吴三畏字常惺无钖人能诗工作怀素草书荐授武英殿中书尝作钖山遗响十二卷汪徽汪徽字仲徽婺源人诗极壮丽工八分书性傲岸时以方卢次楩云莫拙莫拙嘉靖时人善草书余重谟余重谟将乐人善飞白大者如葢宗考亭东坡法楷草似祝枝山陈白沙海内传宝之康诰康诰昆明人出着破鞾人称康破鞾好读书性嗜酒善洞箫书法祝允明居尝以玉屑和泥置袖中团弄陶作砚坚润类未央铜雀人名康砚亦不多作贵介求之终不可得胡介胡介字汝方工小篆笔法遒劲举戊子乡试知邹平县调祁阳江恩江恩字世禄袭职爲千戸日临二王帖数过又嗜书辄手録之讽诵不辍张惟正张惟正号野云鄞人隠于耕稼工汉隶羲献行草书法爲诗潇洒出羣彭灿彭灿字玉莹号海渔工六书碑轴多出其手俞宪俞宪字汝成号是堂无钖人官至按察使善署书张徳让张徳让字士美号西岳华亭人爲郡诸生好吟咏工眞草书宗李北海师陆文裕公悉授以祕诀遂成名笔莫方伯中江亦推重焉后跂足作病鹤赋以自况贾澄贾澄字夲清掖人渉书史工颜帖笔力遒劲知登封县张懋英张懋英贵州平越卫人性孝工书博学能文林大桢林大桢字及甫初名宅逺晋江人爲平阳敎谕书苍劲有黄山谷之致喜爲人书日贮墨汁以应人求周鲲周鲲莆田人官江西按察副使工文翰精书法方淇方淇莆田人善楷书陈寿徴陈寿徴以字行莆田人工数体书尤善八分陈自然陈自然寿徴子爲四㑹令亦工书浦博浦博嘉定诸生善楷隶周光周光字韬叔吴人书出陈道复程大伦程大伦字子明吴人书法全摹徴仲毛文焕毛文焕字豹孙书亦楚楚张尧民张尧民字从仁治毛诗累举不第善字法髙松髙松字守之号南崖又号我山文安人能书兼真草篆隶大字甘贫不仕刘传刘传字良习号月川含山人诗文书法不爲近习陈祼陈祼字诚将初名瓉字叔裸吴县人亦善楷书吴昻吴昻嘉靖二十六年李春芳榜进士题名碑礼部尚书顾可学撰文大理寺左寺正吴昻书吴应凤吴应凤嘉靖二十九年唐汝楫榜进士题名碑吏部尚书李黙撰文大理寺右评事吴应凤书王槐王槐嘉靖三十二年陈谨榜进士题名碑礼部尚书徐阶撰文山东布政司参议王槐书顾从礼顾从礼嘉靖三十八年丁士美榜进士题名碑吏部左侍郎郭朴撰文中书舍人顾从礼书丛恕丛恕嘉靖四十一年徐时行榜进士题名碑大学士知制诰袁炜撰文大理寺右寺正丛恕书程道南程道南嘉靖四十一年选善书人礼部儒士程道南等百人重録永乐大典一部命髙拱张居正等校理之李中李中嘉靖四十四年范应期榜进士题名碑大学士严讷撰文大理寺左评事兼翰林院侍书李中书金光初金光初字𤣥予江宁人隆庆丁卯举于乡仕爲奉新令补永平迁安县光初善真行书黄猷吉黄猷吉山隂人隆庆戊辰进士官至佥事善书大字顾大典顾大典字道行吴江人隆庆戊辰进士官至山东按察副使工书汤焕汤焕字尧文仁和人隆庆庚午举人爲江隂教谕工翰墨持缣素索者应之无倦色独不可以金帛致后徴爲翰林待诏转郡丞吴越间比之文待诏焉焕书楷学虞行学赵草学懐素并入能品郑梦祯郑梦祯字开甫别号龙山福清人隆庆庚午举于乡除宁晋教谕擢南国子助敎爲蕲州知州酷爱草书学怀素大得神解许光祚许光祚字灵长与汤焕同郡得其书法时人号曰汤许举于乡知太平县张应雷张应雷字思豫号顺斋金谿人隆庆辛未进士授湖州府推官多着作工韵语兼善书画吴撝谦吴撝谦字汝亨号文台临川人隆庆辛未进士官至按察佥事善大书李登李登字士龙上元人隆庆初以选贡充太学生授新野令精六书之学直探其奥李登善眞行草钟鼎小篆李登行书学圣教序结搆不失小篆学峄山碑于钟鼎文尤妙说者以爲丰南禺之后一人常信常信字国寳世居常之江隂家贫攻苦力学不少怠精考六书南宫以书学校士国寳爲第一人隆庆改元授南印局使晋抚州照磨章国舜章国舜字伯𤣥号秀南新昌人隆庆改元贡入太学选得闽之政和令书法喜颜苏工汉隶独不好爲草书梁辰鱼梁辰鱼字伯龙崑山人以诗及行草名嘉隆间吴自成吴自成隆庆二年罗万化榜进士题名碑大学士李春芳撰文尚寳司少卿兼翰林院侍书吴自成书尹校尹校大兴县题名记光禄少卿新安尹校书隆庆四年立徐继申徐继申隆庆五年张元忭榜进士题名碑大学士申时行撰文太仆寺少卿兼司经局正字徐继申书御定佩文斋书画谱卷四十三御定佩文斋书画谱卷四十四目録钦定四库全书御定佩文斋书画谱目録第四十四卷书家传二十三明申时行王钖爵王衡王家屏王世贞王世懋袁福徴王泮张元忭邢侗余孟麟余世奕赵南星林尧俞陈泰来冯大受陈璋臧懋循温显张萱董嗣成秦可贞朱国祚于若瀛刘黄裳董其昌董原正黄辉焦竑焦尊生沈天启王肯堂何湛之何淳之陆彦章蒋杰张民表李日华李肇亨刘一焜沈凤翔万寿国朱之蕃米万钟王思任范允临尹伸张文晖卜履吉曹征庸陈勲冯𤣥鑑刘世敎傅淑训张以诚徐光启李流芳赵崡尹嘉賔宋奎光王心一俞琬纶蒋如竒杨嘉祚来复曹履吉沈嗣选姚履旋李开芳黄汝亨傅光宅朱多煴朱多炡朱多朱谋㙱朱谋垔朱谋㙔朱统锽朱谋埩宋之儒金殿谢肇淛朱音顾履中范文明詹景凤袁表黄道充林凤华张仁卫可徴胡宗仁郭天中王逢年邬佐卿沈春泽曺大同周之冕华之芳周芝山罗文瑞周炳文沈熈程福生赵仕祯李宁俭吴元满文元善陈继儒赵宧光赵均葛云蒸孙谋欧阳序欧阳廪许伯伦许无念蒋之芳张元举浦融璩之璞陆万里陆万言方元懐陆从龙冯其隆周履靖沈启南汪钛周梓周叔宗顾澄先朱賔沈庭训周宣钱伯升朱廷刚张应唯陆长庚葛符葛一龙强存仁彭汝谐邹谦周之士朱期昌温如玉赵之璧苏睂山李世屿白仲梁山龙德化髙元雅髙孟超彭天祦宋九德郭汝宣谷淮朱完马元震黄之璧尤道恒王应賔王愼修穆光𦙍张东白沈仲亨杜大中杜大绶薛明益文从先姚之裔罗万象李世泽林景旸郭惟诚吴钺黄叔遁康时万张朗项拱辰杜士基潘纬詹希贤詹万里朱履徐俞安期魏之璜朱庆斯杨学诗顾端冯敏効陆曽晔葛晓金汤车时俊梁思年黎永正徐昆萧端岳洪珠张环章冕邓良佐王衍相汤应龙周承禹林潮李开藻王士崧成楫马继文唐尚忠赵应宿徐图章如珽刘世学黄道周洪周禄诸清臣许用敬娄坚宋珏归昌世朱应佐葛应典陈元素鲁得之何白吴周生钟快韩治朱茂曙朱茂晥汪淮俞可进李永昌洪度沈瑞徴徐𢎞泽沈叔淳髙道素陆鸣和吴秋林陆元厚沈行叔朱缨安绍芳李坤李彞仲严衍沈𢎞嘉项真顾听宋臣熈宋献童朝仪沈如封吴潜沈甲秀诸文星孙幼如王雯东张振英髙松声王淑吴惟英吴髙莭洪墨卿官贤车素潘云翼文震孟文震亨文从简文葆光文谦光文宠光傅汝循陈师泰王一翥陶汝鼐陈丹衷鲁宪学林曰本邵弥程𠂻素浦大冶严调御黄应僖房宏中戴笠景辉陈振琦周珽吴应箕顾杲范文光钱邦芑曹函光蒋元龙洪邦基俞塞刘世鵾邝露胡靖王琦朱国诏玉华山樵黄生友松处士固穷居士鼎文周郎昊十九贫极道人萧敬吴亮郑同崔淀张君寳卓晚春张宇初张迪哲吴伯理张复周祯黄裳释徳祥释宗泐释来复释惠熈济上人释大智释惟寅释无辨释康雪庭释知释道聮释妙清释守仁释万金释定征释宗奎释戒襄释福懋释定皑释完敬释徳清释宏株释洪恩释彬公释宗公释如濓释智舷释同六释智讷释永杰释如晓释道生游僧髙妙莹蔡氏徐氏马氏黄氏金元賔妻邢慈静黄氏姚氏陆氏徐媛袁氏沈伯姬叶纨纨张徽卿云涛月液女士徐范何玉仙张天骏厮飬婢姜舜玉马如玉朱无瑕顾文英梁小玉杨宛薛素素卞赛王少君杨蕙孃沙宛在郝艺娥杨叔卿卷四十四钦定四库全书御定佩文斋书画谱卷四十四书家传二十三明申时行申时行字汝黙号瑶泉吴县人嘉靖壬戌赐进士第一累官少师兼太子太师吏部尚书中极殿大学士赠太师谥文定时行廷试时上见所对策词札兼美亲擢第一文定善眞行草书有赐闲堂帖行世王钖爵王钖爵字元驭太仓人嘉靖壬戌进士万歴十二年以礼部尚书兼文渊阁大学士进太子太保吏部尚书建极殿大学士谥文肃学士自挹不主墨池盟笔法秀颕依稀有翡翠兰苕状文肃深于书书尤深于唐碑晚年犹悬碑刻满四壁特不欲以书名耳文肃书小楷清整秀劲大可径寸者尤骨重脉和特为合作王衡王衡字辰玉号缑山文肃公子戊子顺天举首辛丑㑹试第二廷试亦如之授编修劭令清举飘飘若霞外人诗文有权度铢两书法出颜平原苏眉山辰玉虽不沾沾论书乃眼白一世鲜所许可其天骨旣尔秀絶而盘旋唐晋间工力兼至或以为学苏子瞻子瞻实不能尽辰玉也编脩君天授既优工力日深小自指顶而上至径可二寸皆极娟好更饶风骨又大而四五寸或大至尺余皆不烦绳削而趣溢出更假之年直可追蹑北宋名蹟王家屏王家屏字忠伯大同山隂人隆庆戊辰进士歴官礼部尚书文渊阁大学士赠少保谥文端显皇帝尝命讲臣书扇王文端家屏书讫误用私印窜灭其迹上问故谕文端复用私印而手择十扇畀文端书毎唿为王黑子王世贞王世贞字元美太仓人嘉靖二十六年进士授刑部主事万歴中为南京刑部尚书赠太子少保元美虽不以字名顾吴中诸书家唯元美一人前知古法世贞书学虽非当家而议论翩翩笔法古雅王世懋王世懋字敬美别号麟州又号损斋或曰墻东生举进士官至南京太常少卿专精古文辞余事乃及笔札世懋书无俗笔多从晋帖中流出敬美书右军分甘青李二帖摩诘辋川疏东坡种橘帖弇州谓用黄庭小法出入洛神袁福徴袁福征字履善号太沖华亭人嘉靖甲辰进士授刑部主事左迁南阳王长史与王元美李于鳞并驰海内文法颜延之诗宗杜工部行草倣苏端明王泮王泮字宗鲁山隂人嘉靖乙丑进士万歴中为湖广参政居官廉洁㷊香静坐若禅室诗辞沖雅书法遒丽有其家右丞右军之致王泮书宗二王善小楷大幅草书如龙蛇夭矫世皆寳之张元忭张元忭字子尽别号阳和其先蜀人徙家山隂隆庆辛未进士第一人授翰林修撰万歴中为左谕德兼侍读李元昭岣嵝山房记张元忭撰并书邢侗邢侗字子愿临邑人甲戌成进士授南宫令终行太仆寺少卿书法钟王虞褚颠米秃素而深得右军神体极为海内所珍内竖以字扇进览上欣赏命女史学其书邢司马平倭至髙句丽有李状元妻託致意子愿愿为弟子朱宗伯出使从人适携其字二幅购之黄金同价琉球使者入贡愿小留买邢书去侗法书工诸体章懐钟索虞米褚赵规橅肖像咄咄逼人而其最㑹心慊意尤在右军居然有龙跳虎卧之致试取临池妙墨错杂诸名帖中不辨蝇头真楷遒媚如舞女低腰仙人啸树它擘窠大书体势洞精奕奕生动䧺强如劒㧞弩张竒絶如危峰阻日孤松单枝而一种秀活又如扬州王谢人共语语便态出也邢子愿书模二王几于夺真而自运故佳邢侗以词翰着称临倣法帖虽未能尽合古人但笔力矫健圎而能转时亦有得余孟麟余孟麟字伯祥江宁人万歴二年进士第二人授编修官至南京国子祭酒孟麟善真草余世奕余世奕真草师阁帖笔势遒羙行列古雅较乃祖司成当有出蓝之誉赵南星赵南星字梦白髙邑人万厯甲戌进士歴官考功郎中削籍里居起拜吏部尚书遣戌大同谥忠毅赵梦白书沉浑鸿博秀色可餐林尧俞林尧俞字咨伯莆田人万厯己丑进士由庶吉士官至礼部尚书好学束修雅负物望尧俞善书法魏忠贤敦请不与忠贤矫诏命公题扁公大书畏天堂三字题曰礼部尚书某奉㫖书陈泰来陈泰来字伯符别号贠峤万歴丁丑进士累官礼部员外郎抗疏谪饶平典史书法有晋人风冯大受冯大受字咸甫少负才名工书法深为王世贞莫如忠所噐重万歴七年中乡荐知庆元县陈璋陈璋字公献光州人七嵗举竒童稍长工词赋精右军书弱冠登髙第终刑部郎中李于鳞王元美皆推许之臧懋循臧懋循字晋叔长兴人万厯庚辰进士风流任诞官南亰国子监博士晋叔书一意临摹而时苦生意之不足温显温显字公宣号纯菴良之𤣥孙万厯庚辰进士官户部员外郎工楷书行草张萱张萱字孟竒博罗人万歴壬午举于乡官至户部郎中真草篆𨽻皆工董嗣成董嗣成字伯念乌程人万歴庚辰进士善行楷秦可贞秦可贞字季章咸宁人万厯五年进士改庶吉士出知富阳县善临池残牍败箑人争寳之朱国祚朱国祚字兆隆秀水人万歴癸未进士第一人授修撰熹宗时为戸部尚书武英殿大学士赠太傅谥文恪为文醇雅宏畅书法遒劲于若瀛于若瀛字元絅济宁人万歴癸未进士授凤阳推官歴官陜西廵抚报恩寺三藏殿娑罗馆扁济宁于若瀛书刘黄裳刘黄裳字𤣥子光州人七岁能摹逸少书十嵗寓长安赋京都诸篇登万歴丙戌进士授刑部主事迁兵部贠外郎黄裳草法二王兼倣张长史黄太史董其昌董其昌字𤣥宰华亭人万歴十六年进士选庶吉士授编修出为湖广提学副使起太常少卿天启二年改兼侍读学士歴迁礼部尚书赠太子太傅谥文敏天才㑓逸善谈名理少好书画临摹真蹟至忘寝食中年悟入微际遂自名家行楷之妙跨絶一代四方金石之刻造请无虚日尺素短札流布人间争购寳之其昌云吾学书在十七嵗时初师颜平原多寳塔又改学虞永兴以为唐书不如晋魏遂倣黄庭经及钟元常宣示表力命表还示帖丙舎帖凡三年自谓逼古不复以文徴仲祝希喆置之眼角乃于书家之神理实未有入处徒守格辙耳比游嘉兴得尽覩项子京家藏真蹟又见右军官奴帖于金陵方悟从前妄自标评自此渐有小得今将二十七年犹作随波逐浪书家翰墨小道其难如是其昌又云余书与赵文敏较各有短长行间茂宻千字一同吾不如赵若临倣歴代赵得其十一吾得其十七又赵书因熟得俗态吾书因生得秀色吾书往往率意当吾作意赵书亦输一筹苐作意者少耳谢肇淛云今书名之振世者南则董太史𤣥宰北则邢太仆子愿其合作之笔往往前无古人董𤣥宰挥毫楮素簇簇如行蚕闪闪如迅霆飞电董𤣥宰先生字画之妙超轶前代世所共寳章都谏鲁斋令华亭日精印朱丝乌丝长笺金笺斗方云母笺大小副启俱以细料洁白棉纸印裁极工者送备先生文房之用葢知先生文字不假手于人而人亦无能争巧于化工也董原正董原正字伯长少有逸才临池特妙与莫廷韩同时风骨髙华已度骅骝前黄辉黄辉字平倩一字昭素南充人万歴己丑进士选庶吉士授编脩官止詹事府少詹事己丑同馆者诗文推陶周望书画推董𤣥宰而平倩之诗与书与之齐名辉楷法钟元常亦作行书黄昭素独操机杼而置古帖中亦不可复辨焦竑焦竑字弱侯号漪园学者称为澹园先生南京人万歴己丑进士廷试第一人授修撰赠宫谕焦弱侯真行结法眉山散朗多姿而古貌古骨有长劒倚天孤峰削日之象焦尊生焦尊生字茂直善眞行书沈天启沈天启字生予万歴十四年进士知奉新晋江二县生予真书师晋诸王而披拂㸃画具有㧞山之力王肯堂王肯堂字宇泰金坛人万歴己丑进士选庶吉士授检讨降补行人司副转福建参政书法深入晋人堂室辑欝冈斋帖数十卷手自钩搨为一时石刻冠何湛之何湛之字公露万歴己丑进士授戸部爲浙江参政书法遒美湛之行草法二王入品何淳之何淳之字仲雅湛之弟万歴丙戌进士司李中州召授御史书画为流辈所推淳之行书得晋人意陆彦章陆彦章字伯达华亭人万歴己丑进士仕至光禄寺卿工诗文书法妍雅小楷尤工蒋杰蒋杰字美若普安人万歴己丑进士以比部郎出守南雄后罢归流寓荆州诗文清丽书法效颜眞卿张民表张民表字林宗中牟人万歴辛卯举于乡性嗜古文词藏书数万卷手自㸃定喜饮及草书饮少许即頽然挥洒放笔如有神助李日华李日华字君实嘉兴人万歴壬辰进士除九江推官累迁太仆寺少卿能书画善赏鍳一时士大夫风流儒雅好古博物者祥符王损仲云间董𤣥宰为最君实书画亚于𤣥宰博雅亚于损仲而微兼二公之长李肇亨李肇亨字会嘉号珂雪太仆日华子书摹褚刘一焜刘一焜字元丙号石闾江西南昌人官至中丞本恬淡之思出偏侧之势笔笔萧疎颇饶晋韵所谓无风之水自然成文元丙之翰类焉沈凤翔沈凤翔字孟威上元人万歴二十年进士官兵科给事中凤翔善草书万寿国万寿国字荩卿秀水人领万歴甲午乡荐志行髙洁闭门着书诗文喜韩杜书法本欧虞朱之蕃朱之蕃字元价金陵人万歴乙未状元官终礼部右侍郎元价爲史官出使朝鲜尽却其赠贿鲜人来乞书以貂参爲贽槖装顾反厚尽斥以买法书名画古器收藏遂甲于白下之蕃眞行师赵魏公间出入颜鲁公与文徴仲日可万字运笔若飞小则蝇头大则径尺咄嗟而办米万钟米万钟字仲诏其先关中人徙京师万歴乙未进士仕至太仆少卿性好石人谓无南宫之顚而有其癖号为友石先生行草得南宫家法与华亭董太史齐名时有南董北米之誉尤善署书擅名四十年书蹟遍天下米万钟着篆𨽻考譌二卷王思任王思任字季重号遂东山隂人万歴乙未进士知兴平当涂青浦三县袁州推官稍迁刑工二部主事出为九江府世称其诗歌书法与董思白陈仲醇相伯仲范允临范允临字长倩呉县人万歴乙未进士授工部主事累官至福建叅议工书逺近购者虽寸缣尺幅悉藏弆以爲拱璧与华亭董其昌齐名尹伸尹伸字子求宜賔人万歴戊戌进士仕至河南左布政读书汲古精于鉴赏日课楷书五百字寒暑不辍张文晖张文晖字孚之万歴二十三年进士知台州府文晖善真行卜履吉卜履吉字中立号讷斋登万歴戊戌进士官兵宪卜中立行书师章草简劲无媚骨望之肃然类其为人曹征庸曹徴庸字逺生别号积雪万歴戊戌进士官至山西汾郡守为人清疎隽逺雅有洁癖书法亦遒逸为世推重陈勲陈勲字元凯闽县人魁庚子辛丑乡会榜歴文学博士戸部郎谢病归终日扄门却埽诗入唐人室字与画皆精妙人寳贵之冯𤣥鑑冯𤣥鑑字三峩万歴庚子举人授合肥敎谕陞涪州知州乞归结庐双溪之濵生平髙雅善文尤工书法刘世敎刘世教字少彞海盐人万歴庚子举北闱谒选授闽清令为诗沨沨唐音文彷六朝俪体兼工行草尺牍小文更隽永多寳藏者傅淑训傅淑训字咨伯万歴辛丑进士崇祯中为户部尚书书法晋唐小行楷尤工得洛神十三行风味张以诚张以诚字君一华亭人万歴辛丑进士廷对第一人授翰林修撰官至右谕德文章宗苏诗拟孟襄阳小楷规模大令清劲有法徐光启徐光启字子先上海人万歴甲辰进士选庶吉士尝学声律工楷𨽻及是悉屏去习天文兵法屯盐水利诸策授检讨崇祯中为礼部尚书文渊阁大学士赠少保谥文定李流芳李流芳字长蘅嘉定人万歴丙午举于乡再上公车不第絶意进取书法规摹东坡赵崡赵崡字子函一字屏国盩厔人万歴己酉领乡荐所居近周秦汉唐故都古金石名书多在焉援据考证略彷欧阳公赵明诚洪丞相三家名曰石墨镌华自谓穷三十年之力多都𤣥敬杨用脩所未见也赵崡云余八岁时朱秉器先生手虞伯施书使予临摹余私心窃慕古人每获一名碑必摩㺯累日不忍释去片石只字輙疏记之尹嘉賔尹嘉賔字孔昭江隂人万歴庚戌进士除中书舎人歴兵部郎中陞湖广提学副使字画瘦劲晚更杂篆𨽻出之宋奎光宋奎光字培巖常熟人万歴壬子举人能诗文工书法知龙川县改宁海王心一王心一字纯甫别号𤣥珠又号半禅野叟万歴癸丑进士授行人累迁刑部左侍郎署尚书事书祖坡仙极精妙俞琬纶俞琬纶字君宣长洲人万歴癸丑进士任西安令风流文采掩映一时临池最胜蒋如奇蒋如竒字一先号盘初宜兴人万歴丙辰进士官湖广参政书法潇洒絶俗董思白称其天骨超逸功力复深所镌有晋唐宋诸大家帖行世杨嘉祚杨嘉祚字邦隆号寨云江西太和人文贞公之后也中万歴丙辰进士官至广西副使书法清古与王雅宜笔法相类来复来复字阳伯三原人万歴丙辰进士历官布政使备兵扬州性通慧诗文书画之外琴棋劒器百工伎艺无不通晓曹履吉曹履吉字提遂当涂人万歴丙辰进士官光禄少卿诗字有晋唐遗韵沈嗣选沈嗣选字仁举万歴甲午举人志行髙洁不仕书法本欧虞姚履旋姚履旋字允吉万歴四十六年贡士为扬州学博陞巴东知县允吉真行法率更稍益以己意简峭中微带风貌故自彬彬李开芳李开芳字伯东别号还素闽永春人万歴中成进士授主事累迁南太仆卿临池之技纵横跌荡不减素师开芳好以篆𨽻八分作署书自谓得斯邈遗意体势虽渉奇怪袤丈之字略无怯涩亦人所难黄汝亨黄汝亨字贞父号寓庸居士武林人万歴进士仕至江西学宪行草合苏米之长傅光宅傅光宅字伯㑓别号金沙居士聊城人万歴进士仕终四川学宪书模黄豫章苍郁有致光宅善榜书所过祠庙刹院多爲题额朱多煴朱多煴字中美瑞昌荣安王曽孙也封奉国将军行草得钟王书法亦自珍惜之毎一纸出好事者重价购去比之兰亭禊帖云朱多炡朱多炡字贞吉号瀑泉弋阳王孙封奉国将军诗才警敏行草宗米南宫杂以古字自成一体朱多朱多字垣佐号崇谦一号觉菴乐安靖庄王孙封奉国将军力学不倦书法初师赵文敏后法圣敎序朱谋㙱朱谋㙱字𢎞之博学工诗行草法圣敎序楷法欧阳询朱谋垔朱谋垔字隠之号八桂封奉国将军特擅临池鸾锵虎跃标帜一家屏障榜额得手笔为重又喜陶氏书史会要有益书家乃摭有明一代续其卷后朱谋㙔朱谋㙔字欝仪石城王孙封镇尉万歴中理藩政博雅好古尤研精于六义所着有六书贯玉等书又考订大禹碑周宣石鼓比干墓铭手自摹临而诠释之曰三古文释朱统锽朱统锽字孝穆谋㙔第三子封辅尉博雅能如其父喜书法以悬腕中锋为贵于诸帖能淹贯故作字必有所本盖以学胜者朱谋埩朱谋埩字素臣号谦山瑞昌王之枝孙封辅国中尉雅好草书逺宗懐素近法张东海间用淡墨枯笔出己意廹视之若云篆烟书口噤不能读宋之儒宋之儒字文衡号梅川吴江人好诗弈善为摹画颜欧以下书法金殿金殿字子镇号后林上元人万歴时贡士官处州府教授金殿小楷师文征仲行书师圣教序谢肇淛谢肇淛字在杭官工部草圣如张伯英行书如王右军蚤嵗释褐宦情泊如朱轮停时即携一编髙坐匡牀命侍姬焚龙涎吸清茗半盏临兰亭一过朱音朱音金陵人官太守行书师铁门限圆媚流丽翩翩动人顾履中顾履中字云楼工署书篆𨽻诸体以事抵法万歴初营建皇极殿成题棹楔者輙议辟大学士张居正荐之笔法应对称㫖擢内阁中书赐名复中范文明范文明字晦叔万歴时人嫺诗赋攻六书着草诀辨疑詹景鳯詹景鳯字东圗休宁人初为南丰掌教终吏部司务深于书学用笔不凡如冠冕之士端庄可敬狂草若有神助变化百出不失古法论者谓可与祝京兆狎主当代所着书有詹氏小辨并千文等帖行世景鳯于文章师二京时出入庄左于书师右军父子袁表袁表字景从闽县人万歴初授中书舍人迁户部郎终黎平知府袁表善书黄道充黄道充字于泰号楚源歙人官中书舍人工诗文好竒字及异书僻事书宗钟王以染翰拜神庙赐者再又好古书画器物品题鉴别䏻一一指所从来可谓淹博矣林鳯华林鳯华字子夏号丹壶居士平湖人精楷法在右军大令间张仁张仁字守性沙县人居贫力学善诗精楷书万歴中为南雄训导卫可徴衞可征山阳人万歴十五年为髙淳训导善古文词工大小书法胡宗仁胡宗仁字彭举上元人隐于冶城山下生而伟壮美髯晚年衲衣拄杖反手徐歩须髯从风飘飏市人皆目为神仙宗仁善汉𨽻得中郎遗法彭举师魏受禅碑简劲方正中雅气逼人郭天中郭天中字圣仆先世莆田人其祖以避寇徙秣陵不事生业专精篆𨽻之学穷厓㫁碑搜访模搨寝食都废晚年隶书益进师法秦汉最为逼古王逢年王逢年字舜华初名治字明佐崑山人少为诸生试经义多入古文竒字为有司所黜作五敌诗谓慢世敌嵇康缀文敌马迁赋诗敌阮籍述骚敌屈宋书法敌二王逢年书学十九体必归晋法尝自号小王右军邬佐卿邬佐卿字汝翼丹徒人楷书临黄庭经诗工唐律不与人争长用自娱恱而已沈春泽沈春泽字雨若常熟人才情焕发䏻诗善草书移居白门曹大同曹大同字子贞通州人贡入太学授光禄寺丞书法亦遒婉可爱周之冕华之方周之冕华之方王世贞云古隶自文待诏父子殁几遂絶絃而二君子颇抉许昌孔庙之祕周芝山周芝山年八十时两目俱枯令人以手拟笔即縦意为之出入䨇井襄阳风骨伟然罗文瑞罗文瑞歙人王世贞题其所书医无闾碑后云万歴甲戌少司马梁公梦龙奉命犒师勒绩于医无闾山而歙士罗文瑞书之结法自清臣诚悬是以遒荘而不骩骳周炳文周炳文字伯从别号明宇仕为都察院都事好吟咏雅意临池摹欧虞真蹟一时海内名公如王元美吴明卿辈称善相属沈熈沈熈号晋斋华亭人善书学钟学王又学为欧种种成家蓄古书画捜剔水石莳花种竹不问门外事程福生程福生字孟孺江西玉山人篆法夀承隶法征仲小楷法麻姑仙坛又法黄庭草法章草赵仕祯赵仕祯字彦卿乐清人官中书舍人楷法欧率更行法圣敎序分法文太史皆成章而致亦清李宁俭李宁俭金陵人少保惟寅弟径寸草法孙过庭大草法文寿承并有佳致吴元满吴元满字敬甫歙人好六书自三代及秦汉鼎彞碑铭皆淹贯于中所着有六书正义等书文元善文元善字子长号虎丘和州公嘉子书画逼真和州公陈继儒陈继儒字仲醇华亭人为髙才生与同郡董其昌齐名年二十九取儒衣冠焚弃之结茅崑山之阳后居东畲山工诗文虽短翰小词皆极风致继儒书法苏长公故于苏书虽㫁简残碑必极捜採手自摹刻之曰晚香堂帖赵宧光赵宧光字凡夫太仓人卜居寒山所着书几数十种尤专精字学说文长笺其所独解也宧光笃意仓史之学创作草篆盖原天玺碑而小变焉繇其人品已超书亦不蹑遗蹟赵均赵均字灵均凡夫之子从其父传六书之学又从燕山僧见林授大梵字并诸国字母移日分夜父子自相讲习葛云蒸葛云蒸字如龙为郡诸生屡试不利乃谢去隐于凤凰台畔云蒸楷书学欧阳率更孙谋孙谋字燕贻一字五城隠居金陵十庙山下善书䏻诗文与王百谷陈古白友善谢去诸生着髙冠重履短袖市人笑之不顾也每卖字得钱即付酒家欧阳序欧阳序字惟礼江宁人能诗词工篆籀仕福州府幕官罢归结茅于姑塘之麓终老焉维礼真师率更篆八分师二李与梁鹄结搆不疎古雅有意欧阳廪欧阳廪序弟亦䏻大小篆官松潘通判许伯伦许伯伦江宁人行书师孙过庭劲媚错出圎熟温茂如王谢儿郎皆有体韵许无念许无念伯伦长子真行似乃父而秀逸过之蒋之芳蒋之芳字士荣号适菴华亭人万歴中为崑山训导工草隶张元举张元举字懋贤陈道复外孙书法文待诏端逸有体浦融浦融字通詹吴县人书法倣晋人笔意璩之璞璩之璞字君瑕上海人楷法妍雅人品髙洁不趋荣利士论多之陆万里陆万里字君羽华亭人善书于时莫云卿早逝而董文敏其昌后起故万里称独歩其昌少贫尝作万里书市之人以为赝弗售也陆万言陆万言字君䇿万里弟万歴五年乡举亦䏻书方元懐方元怀号两江歙人善书隆万间名噪一时陆从龙陆从龙杭州诸生善书法万歴中诏天下工书者试为官从龙再试称㫖授中书舍人直武英殿冯其隆冯其隆字景云桐乡人善书神宗朝书宣圣庙碑笔法有唐人逸致周履靖周履靖字逸之嘉兴人去经生业专力为古文诗词编茅引流杂植梅竹读书其中自号梅癫道人工篆隶章草行楷与文休承王元美相友善沈启南沈启南字道明号志崇又号巢云澄源居士嘉兴人闭户读书博综载籍间为诗歌书法宗李北海得句染翰徃徃入作者之室汪钛汪钛字公良别号次岳世居新安之䨇溪壮游太学交多名士工诗赋草书所至以觞咏自娱周梓周梓字启孝巴陵人工法书善吟咏官贵溪县丞周叔宗周叔宗初名祖以字行入南成均连蹶秋试遂弃去为山人装游佛徒间书法初喜希哲已学漫仕又进学颜晚遂一意山隂父子书名大噪然不轻为人作顾澄先顾澄先字慧晓与周叔宗同时工欧阳书体尝倣叔宗笔意徃徃酷肖而气不如识者以此别真赝朱賔朱賔字元賔吴江人有经学书法赵孟頫沈庭训沈庭训字子承别号玉岑山人长洲人为诸生有声好为古文词又喜为诗尤工书法自晋唐以来名人墨刻手摹皆逼真或按其时世先后辨真赝巧拙皆如目击吴人士争蹐门请求书册卷轴充塞案几慨然应之终日无倦容周宣周宣莆田人书絶似米南宫尝为常德推官钱伯升钱伯升雅士也精医工草𨽻朱廷刚朱廷刚字天德好读书尤深于易习晋唐书法自号九峰先生张应唯张应唯字汝契浦江人善二王体喜为人书世外事自署为清樾逸叟而不名陆长庚陆长庚檇李人万歴间人善草书葛符葛符字君信吴之西洞庭人事莫公逺传其书法葛一龙葛一龙字震甫符子嗜古力学书法亦遒古可传强存仁强存仁字善长学周天球书独有深解彭汝谐彭汝谐字原素号蔚菴万歴丙辰进士善书邹谦邹谦字仲撝号自牧博学善吟好钟王书人皆推之周之士周之士字士贵号四明居士齐兴人工诗文䏻书翰逼真晋魏嗜慕古人之蹟佳搨妙墨所在輙终年精玩朱期昌朱期昌字辰翁与周之士同邑亦善书温如玉温如玉字白雪长洲人侨寓青州工真草𨽻篆尤善钩临法帖有肃府石刻传世赵之璧赵之璧字十五后改名珣字枝斯莆田人善草书苏眉山苏眉山字志干莆田人领顺天乡荐知新㑹县万歴初卜居于沙长于吟咏尤善临池李世屿李世屿广东顺德人生万歴甲午二嵗不言善书大字如白沙先生体四嵗时贵阳马御史文卿按广东召之见抱膝上令写手甚小握甚固作字如碗口大挥洒甚疾盖神童也白仲白仲字子中晋陵人康敏公孙落魄䏻饮酒学晋人书甚工梁山梁山字静卿好称诗尤善临池万歴中为龙门县训导龙德化龙德化武陵人为徽州判官工诗善书高元雅高元雅嘉兴人汪砢玉云万歴中来吾郡书家首推髙元雅高孟超高孟超字公𤣥元雅之子䏻擅其传彭天祦彭天祦字禔卿号念溪为高州府经歴书学二王宋九德宋九德字士吉别号官虞笃志博古工诗文善楷书为万安县训导郭汝宣郭汝宣字賛明号月塘万厯乙巳嵗荐博通经史善楷书谷淮谷淮字文东秦中贾人子客于淮扬佣书颇好博览兼善音律仿文征仲书法朱完朱完字季美号白岳南海诸生万厯时人隶书严整清劲独歩一时楷书作颜体行草亦佳马元震马元震字伯起南海诸生隶书与朱完争名用笔虽古体势多怪黄之璧黄之璧字白仲上虞人攻词章书画与屠隆相友善名重一时尤道恒尤道恒䏻楷书字体遒劲王应賔王应賔太仓人书学娜如子亦䏻窥藩王慎修王慎修王履吉之从孙䏻书穆光𦙍穆光𦙍王世贞题其所临七姬帖云与真本对覈之几不可辨张东白张东白赵宧光云前軰张东白作草篆近于迂怪亦有不可及处沈仲亨沈仲亨虞部志心二王之间雅以诗翰称南署杜大中杜大中姑苏人官主簿善书杜大绶杜大绶字子纡吴郡人善书薛明益薛明益字虞卿楷书衡山后一人也文从先文从先字用之号岷阳肇祉子工书画姚之裔姚之裔真行学松雪罗万象罗万象字惟一草书学懐素李世泽李世泽号半野工飞白林景旸林景旸号乳泉善真行郭惟诚郭惟诚字成也真行学朱射陂吴钺吴钺临川人尝为御史诗与字俱有法黄叔遁黄叔遁行书法章草而清劲特甚康时万康时万字孟修号郎山晚更号了子居士隐居不出诗必宗唐字必宗晋挥毫染墨有大歴永和之风张朗张朗性孤介不乐与俗伍家贫以医自给䏻诗善行楷书项拱辰项拱辰字惟忠善大小楷书杜士基杜士基号筏城博雅嗜古善楷书尝手钞二十一史精好絶伦潘纬潘纬字象安歙人善诗工𨽻书官中书舍人詹希贤詹希贤休宁人善篆隶诸体书着书筌极论书法四方多师之由儒士授江西检校詹万里詹万里希贤子以善书重一时朱履朱履字与白仁和人善属文亦工书篆隶皆可观徐徐字惟起又字兴公闽县人博学工文善草隶书万歴间与曹䏻始狎主闽中词盟后进皆称兴公诗派俞安期俞安期字羡长吴江人徙阳羡老于金陵尝以长律一百韵投赠王元美元美为之倾倒安期不独擅骚坛抑亦工临池魏之璜魏之璜字考叔上元人起孤贫业丹青以餬口魏考叔真书师黄庭经结搆微密神采流丽朱庆斯朱庆斯字仲望生贵介孳孳向学笃好称诗又工书凡篆𨽻行草心摹手追无不习杨学诗杨学诗字可言号琴台子精骑射通音律书画俱工顾端顾端海盐人工诗画精六书义为上舍生冯敏効冯敏効字忠卿平湖人善属文杜门着述工大小行书着字学一卷陆曽晔陆曾晔字章之㑹稽人精于字学博採诸家作字原私谥曰毅真葛晓葛晓字云岳上虞人长于诗文工书法金汤金汤字维垣浙人善鼓琴能诗尤工颜鲁公书法青州碑碣多出其手车时俊车时俊将乐人博物洽闻以楷草书名梁思年梁思年顺德人博古工诗翰得其隶书者竞珍之黎永正黎永正番禺人举孝亷博学善文工楷𨽻徐昆徐昆莆田人善篆𨽻萧端岳萧端岳字镇之江西泰和人工篆书洪珠洪珠字玉方号西淙山人官参政善行草张环张环乐清人以神童举入翰林为中书舍人八嵗时能作径丈大字章冕章冕字尚周号服斋嘉定诸生善楷书行草尤工大字邓良佐邓良佐字损菴南海人工隶书王衍相王衍相闽人摹刻圣教序一通于岳庙颇欲乱真汤应龙汤应龙万歴二十三年朱之蕃榜进士题名碑大学士陈于陛撰文通政司经歴汤应龙书周承禹周承禹万歴四十一年周延儒榜进士题名碑大学士叶向高撰文通政司知事周承禹书林潮林潮千佛寺建于明万歴中有长沙杨守鲁安阳乔应春二碑皆镇阳林潮书李开藻李开藻龙华寺碑金陵朱之蕃撰永春李开藻书王士崧王士崧中岳庙法王寺少林寺面壁石四诗万歴丁亥天台王士崧书结法凝整成楫成楫万歴二年孙继皋榜进士题名碑大学士王钖爵撰文光禄寺少卿兼司经局正字成楫书马继文马继文万歴五年沈𢡟学榜进士题名碑大学士许国撰文太仆寺少卿兼司经局正字马继文书唐尚忠唐尚忠万歴八年张𢡟修榜进士题名碑大学士叶向高撰文通政司知事唐尚忠书赵应宿赵应宿万歴十一年朱国祚榜进士题名碑大学士王钖爵撰文大理寺右寺副赵应宿书徐图徐圗圣安寺碑万歴十八年上谷参军张寿朋撰江西道监察御史徐圗书章如铤章如铤万歴二十年翁正春榜进士题名碑大学士张位撰文通政司经歴章如铤书刘世学刘世学字石屏山隂人精钟王书法泰昌登极以殊恩授职不仕礼部郎中张夬颜其庐曰字隐黄道周黄道周字幼𤣥一字螭若号石斋漳州人博捜广览书无不通诗文隶草皆自成一家天启壬戌进士选庶吉士授编修歴官礼部尚书洪周禄洪周禄字半石黄冈人天启壬戌进士授户部主事出知常州府解绶归里肆志诗文行草书妙絶一时为董思白所赏诸清臣诸清臣字清之㑹稽人日临魏晋隋唐诸帖輙忘其疲许用敬许用敬字孟舆䏻诗工书落笔遒逸邢侗以为弟子娄坚娄坚字子柔嘉定人经明行修学者推为大师五十贡于春官不仕而归书法妙天下风日晴美笔墨精良方欣然染翰不受促廹宋珏宋珏字比玉莆田人善八分书规橅夏承碑苍老雄健骨法斩然归昌世归昌世字文休崑山人能诗文书法逼晋唐朱应佐朱应佐字宸卿居灵脂粉塘工诗善真草书与朱鹭赵宧光辈相唱和纵游佳山水间葛应典葛应典字贞白少孤读书以孝义自砥为县诸生有声性喜临池行楷入羲献之室陈元素陈元素字古白书法欧阳率更精楷入神鲁得之鲁得之字孔孙为太仆李日华入室弟子工写竹兼工欧颜书法何白何白字无咎永嘉人幼时为郡小史龙君御为郡司理异其才为加冠集诸名士赋诗以醮之为延誉于海内遂有盛名西游酒泉南穷湘沅归隠梅屿山中䏻书善画吴周生吴周生新安人董其昌墨禅轩説云周生坐拥万卷博雅好古尤精八法钟快钟快竟陵人长斋事佛通书画韩治韩治字君理长洲人八嵗䏻书径尺大字董其昌目之为神童举于乡知云和县调黄巖朱茂曙朱茂曙字子蘅秀水人文恪公国祚之孙为县学生工行楷书为董文敏所称私谥安度先生朱茂晥朱茂晥字子芾号芾园补诸生以学古闻雠经纠史蚕头细书盈箧满笥未尝少暇息汪淮汪淮字禹乂休宁人好称诗尤工书法尝书阳山寺额董宗伯其昌过休宁见之叹曰此中有人俞可进俞可进字于渐婺源人精钟王书法云间董𤣥宰陈眉公见其所书黄庭心经惊为絶品李永昌李永昌休宁人善书与董思白齐名思白雅重之所书如董笔云洪度洪度黄梅人精书法一日洪涛浮敝箧发之乃宋僧道肯集篆金刚经字久磨灭精思七昼夜重临刻石宗伯董其昌释以小楷藏京师摩诃菴沈瑞征沈瑞征字灵绎号𤣥圃博学工诗文书法钟元常见知董文敏徐𢎞泽徐𢎞泽字润卿号春门书法从吴兴取途晚爱张伯雨遂与姚丹丘颉颃沈叔淳沈叔淳更名自新字曼倩擘窠字学眉州䨇井又䏻篆籀高道素髙道素字𤣥期号明水嘉兴人歴官工部屯田郎中善鉴古工字学陆鸣和陆鸣和字三孺隐竹桥里李日华六君咏云七嵗诵骚赋十年摹右军艺翰两竒絶卓哉超軰群吴秋林吴秋林歙人寓春波里门无杂賔时时幞被就羽人释子假榻焚香煮茗意萧如也书法赵吴兴陆元厚陆元厚家贫为童子师性方严行止举举喜蓄异书书摹急就婉逸有态沈行叔沈行叔富有六书之学其所剖析务极于微眇上遡篆籀下逮隶分有遘必收有蓄必竒朱缨朱缨字清父嘉定人书工小篆及行草不多为诗而间一书其中所欲言悠然之味常在言外安绍芳安绍芳字茂卿居无钖之胶山山有涤砚亭因自号砚亭居士字临曹娥碑李坤李坤将乐人年少不羁傲睨物表工诗善草书游吴越燕赵间钟伯敬林茂之皆器重之李彞仲李彞仲诗才清敏书法遒古尤长于㝷丈大字美标格有玉树临风之槩严衍严衍字永思博学好竒隠居教授善书法作擘窠大字更竒伟沈𢎞嘉沈𢎞嘉字叔雅嘉兴人工篆𨽻八分董氏戯鸿堂帖其手摹勒石也项真项真字不损嘉兴人汪砢玉云不损为吾郡书家龙鳯惜其作李北海尽头耳顾听顾听字元方精于字学赵宧光纂説文长笺相与考订宋臣熈宋臣熈号起巖溧阳人官广东新安令改郴州学正善书小楷宗黄庭宋献宋献字献孺号如园官山东参议行草遒劲尤善榜额晚年写各体臻妙童朝仪童朝仪字令侯山隂人天启壬戌武进士歴官后军都督工书画善诗词文采风流一时名公鉅卿竞相推服沈如封沈如封字慰先工诗文尤精八法吴潜吴潜字餐霞书法得米南宫笔意沈甲秀沈甲秀字凝芝石门人长于诗文博通篆学诸文星诸文星字紫邻善诗工篆𨽻楷书孙幼如孙幼如真书如玉环丰艶而有致行草师米元章芜湖学记碑几如优孟之视叔敖王雯东王雯东字坦窝为人方正和介䏻诗工行草张振英张振英字𤣥度为诸生有声家徒四壁而左圗右史焚香埽地秩如也字法云麾碑尝于隙地种竹数十竿因号苦竹髙松声髙松声字谷传嘉兴人志行峻洁一介自严搆水肥斋于西郊焚香埽地栽竹赋诗淡如也书法直入二王堂庑王淑王淑字子逸嘉兴人书法宗赵魏公髙松声故姓王淑为松声从弟世以䨇隐目之吴惟英吴惟英药王庙碑吴惟英书吴髙节吴髙节字希夷小楷行书入赵吴兴神境与文衡山倣赵书及停云馆摹赵帖如出一手洪墨卿洪墨卿休宁人善书径丈大字以尺量壁涂抹而成极飞舞生动之致官贤官贤字子选将乐人仕温州府推官博学多才工草书善吟咏车素车素将乐人楷书学欧阳询潘云翼潘云翼护国灵佑宫碑大学士福清叶向髙撰湖广道御史晋阳潘云翼书文震孟文震孟字文起别号湛持待诏之曾孙生而竒伟眉稜上指目光射人与世所传文信国像无异年五十始成进士为熹庙改元之嵗廷对大魁天下崇祯初拜礼部左侍郎兼东阁大学士谥文肃书蹟遍天下一时碑版署额与待诏埒文震亨文震亨字启美文起之弟风姿韵秀书画咸有家风为中书舍人给事武英殿文从简文从简字彦可元善子书法北海最得其神迟暮始膺嵗荐需次待选不就归文葆光文葆光号停云从龙子䏻书文谦光文谦光字去盈为县学生善临池行楷倣晋人神骨俱肖文宠光文宠光字仲吉谦光弟亦善书傅汝循傅汝循字孟博为泰州训导崇祯初陞济南通判书摹晋唐宋诸名家俱有法陈师泰陈师泰字交甫黄冈人崇祯庚午举于乡累官苏州知府好吟咏书法直逼大苏王一翥王一翥字子云黄冈人天启时游京师魏珰欲邀为记室一夕遁归崇祯庚午举于乡后隐庐山智林䏻诗善真草书陶汝鼐陶汝鼐宁乡人崇祯癸酉举于乡高尚不仕诗宗汉魏书法钟王一时名隽乐与之游陈丹衷陈丹衷字旻昭崇祯癸未进士为文闳奥自成一家诗原本离骚出入少陵长吉工书䏻画鲁宪学鲁宪学字尔章南漳人崇祯中领乡荐博学善属文工诗善书画林曰本林曰本字原长崇祯间辟为中书不就楹边多植梅人称为梅隐善诗歌亦工书酒酣挥翰縦意所之徐渭之流亚邵弥邵弥字僧弥清羸颀秀好学多才艺于诗宗陶韦于画仿宗元于草书出入大小米而楷法逼虞褚称絶工平生挥洒小帧尺幅人皆藏弆以为重或购之累数十金程衷素程衷素字阿白精于书曲尽古法尤善大字自负直于钟王把臂颜栁而下不屑也无生人产业以书自给终其身浦大冶浦大冶字君镕无钖人少颕异攻诗文楷书法欧阳率更遒劲有骨法徙家虞山葛巾梲杖游行山泽间城市之中足迹可数严调御严调御字印持余杭人以髙才为诸生祭酒博雅好古䏻琴善书黄应僖黄应僖闽人诗文字画兼工房宏中房宏中字子润一字湄善古文诗词貌颀晳而癯嗜酒能书崇祯丁丑弃妻子飘然长徃后有清凉寺僧西度于匡山见之云戴笠戴笠字曼公杭州人博学䏻诗兼工篆隶崇祯中从番禺人乗桴入海后不知所终景辉景辉不知何许人或曰景清之后也崇祯间从㐮汉游楚擕一琴夜嘈嘈弹又为诗善饮酒好与文士交书法类懐素陈振琦陈振琦号二韩黄巖人博洽䏻诗尤精钟繇书法结社为文一时风雅宗之崇祯末年任安宁州守周周字原博性敏好读书善行楷秀媚中饶有骨力一时纸贵吴应箕吴应箕字次尾号楼山贵池人县学生行草书早学黄山谷中学米元章颜鲁公皆曲尽其工顾杲顾杲字子方无钖人工草书大字负豪气死于兵范文光范文光内江人草书有髙致钱邦芑钱邦芑草书遒劲曹函光曹函光字瞻明号闲止居士书学钟蒋元龙蒋元龙字神卿华亭人书法与莫云卿一体洪邦基洪邦基字庆之䏻文工小楷俞塞俞塞字吾体婺源人少孤客游金陵不䏻归自更其姓为独孤精䆒易理工楷书善医刘世鵾刘世鵾字北生山阴人隠遁山中沉酣翰墨有以诗赋及临池干者輙挥豪罔倦邝露邝露字湛若南海诸生工大小篆八分行草书诗曰峤野集手书开雕极精楷胡靖胡靖南平人工书画后为僧名澄雪王琦王琦字玉振昆明人隠安宁山中以诗酒自放醉甚索笔作书淋漓遒健类李北海朱国诏朱国诏崇祯庚辰将下第举人与廷试贡士史惇等一百六十三人吴康侯等一百人尽留特用惇等上疏请援进士例立石题名上如所请大学士周延儒奉勅撰文太仆寺少卿兼翰林院侍书朱国诏奉勅书并篆额玉华山樵玉华山樵或自称大呆子性天然永乐初寓金华东阳县东山仪容俊伟与之游饮者每得其诗画诗画虽未过人亦不尘俗其邑里姓名终莫知之尝见其歌及称王姓者曰宗兄是必王其姓而建文朝忠臣也黄生黄生周忱跋褚河南倪寛賛云学士解公题此卷效河南笔意题毕自谓与平日所书迥异有黄生学书于公熟识公字公戏以手掩其名召生试观问为谁书生错愕莫䏻辨友松处士友松处士姓申屠氏博物好古善吟咏工书尤善写生尝凿池搆轩其上环植松数株人唿曰友松处士因以自号固穷居士固穷居士王问曰居士幼哭父失聪长拙生理以善楷法游于贵卿之门鼎文鼎文未详其姓里半轩王止仲尝作二王书帖辨勉必其善书者也周郎周郎八嵗书兰亭曹娥端劲风逸有二王笔意虽纸成堆笔成冢者未䏻过也昊十九昊十九者浮梁人䏻吟书逼赵吴兴隠陶轮间所制精磁妙絶人巧自号壶隠老人贫极道人贫极道人年可三十余面頳色日披髪走市中䏻以稻草心作笔为署书后不知所之萧敬太监萧敬南平人英宗初以长随侍便殿孝宗朝入掌司礼遍观典籍䏻诗好草书吴亮太监吴亮明法华寺碑太监吴亮撰并书郑同郑同高丽人其国王李祹贡入中国得仕宣宗后复使高丽至金刚山见千佛绕毘卢之式归结圎殿供毘卢表里千佛面背相向自为碑文自书之崔淀崔淀字彦沉别号杨浦高丽海州人工诗文隶书祖述东晋草书逼真懐素张君寳张君寳字全一一字𤣥𤣥别号保和容忍三丰子人目为邋遢张辽东懿州人金时修炼寳鸡县之金台观元时学道鹿邑太清宫洪武初复来寳鸡太祖闻其名四求不得成祖靖难后至京师天顺末或隠或见英宗闻之封为通㣲显化真人张三丰洪武间寓平越髙真观今礼斗亭其故址手书亭聨碑词尚存卓晚春卓晚春莆田人生嘉靖间自号无仙子亦曰上阳子人唿为小仙幼孤行乞言休咎事皆竒中初不识字十四䏻诗十六善草书唐顺之作小仙草书歌有瓌璚东海黄公符苍古太庙姬王瑑藤纒老树千尺挂鹰攫寒厓百鸟愞之句张宇初天师张宇初字子璇五嵗读书十行并下洪武十年方髫丱袭掌道教篇章翰墨各极精妙张迪哲道士张廸哲字如愚号朋山福州长乐人篆隶书俱精洪武十七年为上清宫提㸃吴伯理道士吴伯理号巢云子居广信龙虎山永乐中来郡访张三丰后居嘉定之鹤鸣山博通经史工诗书精篆隶张复道士张复字复阳居南宫自幼学书耑法古人䏻运帚作大字周祯道士周祯字世昌号虚白善诗文工书法䏻习道书精五雷法黄裳道士黄裳字丹霞号尘外道人读书明理善诗章习张即之字释德祥释德祥号止菴仁和人书法擅名一时有铁画银钩之妙诗刻苦髙处逼郊岛姚广孝祥老草书歌云祥师只今为巨擘上与闲素争巑岏钱塘山水甲天下秀气毓子为楩楠十年不出笔成冢中山老兔愁难安晴轩小试乌玉玦䨇龙随手掀波澜昨将一纸逺寄我天孙机锦千花攒愿师勿置鐡门限从他须索来千官搢绅相与叹莫及便欲夺去加巾冠厥声已播不知息箱箧盛贮光烂烂其为一时推重如此释宗泐释宗泐字季潭临海人族姓周氏寓意词章尤精隶古虞文靖黄文献张潞公皆推重为方外交洪武初诏举髙行沙门师居其首释来复释来复字见心号蒲菴族姓黄氏洪武初与泐季潭用髙僧召至京除僧録寺左觉义诏住鳯阳槎牙山圆通院来复书法似赵吴兴释惠熈释惠熈字本明祝发于慧山寺善书有诗名与髙季廸为友自号芝菴济上人济上人字𤣥津以解吟工书鸣于禅林释大智释大智字南溟住天台工正书释惟寅释惟寅号樗菴太仓人永乐中与修三藏赐法服工书亦䏻诗为士林推重释无辨释无辨名觉同号雪岑大同人姓康氏攻诗文尝立就善化寺记数千言洒翰作草书镂诸乐石龙掀鳯舞人称之曰诗禅草圣释康雪庭释康雪庭书法学松雪极有笔力释知释知住嘉兴本觉寺善书永乐中召校藏典宠异甚厚释道聨释道聨杭州人两被召纂修大典游戯翰墨缁白咸重之后坐逝英宗悼之勅𦵏于藕花居之旁释妙清释妙清明万寿寺碑正统十一年住持妙清碧潭篆额释守仁释守仁字一初号寄傲轩富春人䏻文辞草书宗晋亦䏻篆𨽻释万金释万金字西白吴江人居吴之寳积寺诗文字画皆精絶释定征释定征喜读儒书词翰俱妙有前人风释宗奎释宗奎杭州人祝允明奎上人署书賛曰雄颖伟墨突如其来云谁之为缁师宗奎佛有三昧散在百观子以其余戯入书翰天宫寳树截万桢余昆刀瑚珠钩钺鏁锥縦横阖辟缔搆辗转按规捬矩束帯顶冕千力万气曳斫不㫁平原风骨溥光首面耳目警耸谁敢䙝玩衆夫瞻仰老史作赞释戒襄释戒襄姓李氏从文征仲游䏻书释福懋释福懋字大林竹堂寺僧少有戒行尝游文太史征明之门书学智永释定皑释定皑字东白嘉定人成化中任僧録司善书𢎞治间写经第一擢左善世释完敬释完敬号碧菴长于染翰师法虞世南深造其妙诗才清俊名播于时释德清释德清号憨山初住曹溪万歴时说法匡庐文字妙敏一冩千言善行草释宏株释宏株号莲池俗姓沈氏万厯时人住越之云栖寺以修浄土宏范一世书法端楷可宗释洪恩释洪恩号雪浪金陵黄氏子年十二出家长干寺博通经史攻习翰墨雪浪善诗书法遒媚通名理有江左支郎风韵释彬公释彬公字化仪号慧空克振宗风旁通翰墨释宗公释宗公䏻诗善颜鲁公书释如濓释如濓号竹堂性僻洁居一小楼明牕四围一榻一几不置杂物作小诗有澹致书法颜栁释智舷释智舷字苇如别号秋潭晚更号黄叶头陀俗姓周氏嘉兴长水乡人䏻诗工书黄叶老人书力祖颜行稍渉䨇井风义成就如霜后擘柑香味俱絶释同六释同六黄叶老人亲弟禅戒精苦临黄庭经足躐跻山隂堂奥释智讷释智讷石门人性颕悟佛书一览即通尤工书住持径山释永杰释永杰字斗南扶桑人书宗虞永兴释如晓释如晓字萍踪萧山人失其姓幼不知书年二十余以罪逃临安山中独栖古庙十余年深山月朗见竹影在地豁然有省折桂画鑪灰遂善书崇祯间结茅乌石峰侧名曰巖艇释道生释道生字九竒楚之黄梅人住静庐山崇祯初来游江城以诗着名右手胎挛䏻以左运笔如飞纸上端楷超逸有铁门限之风游僧游僧不知何许人嘉靖初尝于南寺化墨年余聚无算一暮忽于殿壁上书五大字曰心虚灵之觉字径数丈笔法遒劲初不知墨汁贮于何器用何物作笔也晨起相惊失僧所在髙妙莹髙妙莹字叔琬觧缙母也通经史传记善小楷晓音律算数女工极其敏妙蔡氏蔡氏隠士韩弈妻也读书通大义善笔札尝书经刻以行世徐氏徐氏裔出吴之天平山归水东陆舆读书通大义知楷法子霁入翰林封孺人马氏马氏名闲卿字芷居金陵人陈翰林鲁南之继室也书法苏长公得其笔意颇与鲁南相类黄氏黄氏遂宁黄简肃公珂之女新都杨修撰用修之继室也博通经史工笔札闺门肃穆用修亦严惮之金元賔妻金元賔妻万厯时人元賔为履吉上足故书法亦因之绵丽多态而闺之气未除邢慈静邢慈静贵州左布政马拯妻少卿邢侗妹也书宗李卫慈静善仿兄书黄氏黄氏编修赵景妻也少工楷法读书通晓大义姚氏姚氏号青峨居士秀州人姚𤣥瑞女归范君和日读汉魏以来诸集摹晋诸家书法吟咏多散佚不尽传陆氏陆氏名卿子姑苏尚寳卿师道之女太仓赵宧光凡夫之妻也凡夫弃家庐墓与卿子偕隠寒山手辟荒秽疏泉架壑善自标置引合胜流而卿子又工于词章翰墨流布一时名声籍甚以为髙人逸妻如灵真伴侣不可梯接也徐媛徐媛字小淑副使范允临之室也多读书好吟咏与寒山陆卿子唱和称吴门二大家鐡近代名阃以书表着者吴中为范夫人徐小淑袁氏袁氏名九淑字君嫕通州人钱良𦙍之妻四川左布政袁随之女也少读经史尤深内典诗文清丽书法遒媚沈伯姬沈伯姬聘黄履素年十八早亡书法似欧阳率更叶纨纨叶纨纨字昭齐三嵗䏻朗诵长恨歌十三䏻诗书法遒劲有晋风归赵田袁氏张徽卿张徽卿清漳人柯孝亷配寓白下善书云涛月液云涛月液徽卿女弟子清瑶君赠诗云妙橅乐毅衍波牋铁画银钩字様圎姊正临池洗端石妹先题叶弄轻烟女士徐范女士徐范嘉兴人十三龄䏻摹诸家体卖字自活徐范缩书圣敎序无一笔不肖亦无一豪羞涩闺帏态何玉仙何玉仙号白云道人史痴翁之妾䏻篆书张天骏厮养婢张天骏有厮养婢善书观者啧啧嗟赏姜舜玉姜舜玉号竹雪居士隆庆间旧院妓工诗兼楷书马如玉马如玉字楚屿本张姓家金陵南市楼徙居旧院熟精文选唐音善小楷及八分书朱无瑕朱无瑕字泰玉桃叶渡边女子幼学歌舞长而淹通文史工诗善书时人以方马湘兰云顾文英顾文英善书以碧丝作小行楷绣之盛镜囊以遗所欢梁小玉梁小玉武林人七嵗依韵赋落花诗八嵗摹大令帖长而游猎羣书作两都赋半载而就着嫏环集三卷杨宛杨宛字宛叔金陵名妓也䏻诗有丽句善草书归苕上茅止生止生重其才以殊礼遇之董其昌云杨宛书非直娟秀取姿而回腕出锋絶无媚骨薛素素薛五素素姿度妍雅䏻书作黄庭小楷尤工兰竹下笔迅埽各具意态又善驰马挟弹䏻以两弹丸先后发使后弹击前弹碎于空中卞赛卞赛字赛赛自号玉京道人莫详所自出或曰秦淮人知书工小楷䏻画兰䏻琴侨虎丘之山塘所居湘帘棐几严浄无纤尘䨇眸泓然日与佳墨良纸相映彻晚依良医保御氏刺舌血为书法华经既成自为文序之王少君王少君名曼容白晳而庄清扬巧笑殊有闺阁风其居表以长杨人遂唿为长杨君学字于周公瑕学诗于宗汉学琴于许太初争以文雅相尚杨蕙孃杨蕙孃名晓英秦淮女郎精黄庭小楷沙宛在沙宛在名彩姝擅临兰亭郝艺娥郝艺娥名宛然工写宣示帖杨叔卿杨叔卿名婉素善学麻姑坛一染齐纨可易百锦大足掩映林下风御定书画谱卷四十四御定佩文斋书画谱卷四十五目録钦定四库全书御定佩文斋书画谱目録第四十五卷画家传一黄帝时人史皇周封膜宋画史画荚者公输班敬君秦烈裔秦工人汉毛延夀陈敞刘白龚寛阳望樊育后汉张衡蔡邕赵岐刘褒刘旦杨鲁魏杨脩桓范徐邈吴曺不兴蜀汉诸葛亮诸葛瞻李意其晋衞协荀勗张墨嵇康张收温峤王廙王羲之王献之谢安王蒙康昕顾恺之史道硕夏侯瞻范宣戴逵戴勃谢巖曺龙丁逺杨惠江思逺葛洪第三子释惠逺后凉徐麟宋陆探微陆绥陆𢎞肃顾寳光袁倩袁质顾景秀王微宗炳戴颙谢灵运谢惠连谢稚谢荘谢约顾骏之刘𦙍祖刘绍祖刘璞江僧寳吴暕张则史敬文史艺刘斌尹长生蔡斌濮万年濮道兴史粲康允之朱僧辩褚灵石范惟贤南齐宗测刘系宗刘瑱殷蒨毛惠逺毛惠秀毛稜谢赫沈标章继伯蘧道愍姚昙度周昙研范懐珍钟宗之王奴王殿戴蜀陈公恩陶景真张季和沈粲丁光虞坚丁寛智积菩萨僧觉僧珍梁张僧繇张善果张儒童焦寳愿陆杲陶𢎞景袁昻萧贲嵇寳钧聂松解倩陆整僧威公吉厎俱摩罗菩提陈顾野王杜缅袁彦魏蒋少游髙遵王由杨乞徳祖班北齐曺仲达萧放杨子华刘杀鬼殷英童髙尚士徐徳祖曺仲璞周田僧亮冯提伽袁子昻隋展子䖍董伯仁郑法士郑法轮郑徳文陈善见刘乌孙尚子王仲舒杨契丹李雅阎毗夏侯朗江志阎思光解悰程瓉尉迟跋质那蔡生释䟦摩释𤣥畅释迦佛陀释昙摩拙又卷四十五钦定四库全书御定佩文斋书画谱卷四十五画家传一黄帝时人史皇史皇黄帝有臣史皇始造画龟字効灵龙图呈寳轩辕氏得于温洛中史皇仓颉状焉史皇与仓颉皆古圣人也仓颉造书史皇制画书与画非异道也其初一致也周封膜封膜周时人善画见穆天子传宋画史宋元君将画圗衆史皆至受揖而立舐笔和墨在外者半有一史后至者儃儃然不趋受揖不立因之舎公使人视之则解衣槃礴臝君曰可矣是真画者也画荚者客有为周君画荚者三年而成君观之与髹荚同状周君大怒画荚者曰筑十版之墻凿八尺之牖而以日始出时加之其上而观周君为之望见其状尽成龙蛇禽兽车马万物之状毕具周君大恱公输班公输班百家书云公输班之水见蠡曰见汝形蠡迩出头般以足画圗之旧有忖留神像此神尝与鲁班语班令其人出忖留曰我貎狞丑卿善圗物容我不能出班于是拱手与言曰出头见我忖留乃出首班于是以脚画地忖留觉之便还没水故置其像于水唯背以上立水上敬君敬君齐王起九重䑓召敬君圗之敬君久不得归思其妻乃画妻对之秦烈裔烈裔骞霄国人善画始皇元年献之含丹青以漱地即成魑魅及诡怪羣物之象以指画地长百丈直如绳墨方寸之内画以四渎五岳列国之圗又画为龙鳯骞翥若飞皆不可㸃睛或㸃之必飞走也秦工人秦始皇扵海中作石桥海神为之竖柱始皇求为相见神曰吾形丑莫圗吾形当与帝相见乃入海四十里见海神左右莫动手工人潜以脚画其状汉毛延夀毛延夀杜陵人画人形丑好老少必得其真元帝后宫既多不得常见廼使画工圗形案圗召幸之诸宫人皆赂画工独王嫱不肯遂不得见后匈奴入朝求羙人为阏氏上案圗以昭君行及去召见貌为后宫第一帝悔之而名籍已定乃穷案其事画工毛延夀等皆同日弃市陈敞陈敞安陵人工为牛马飞鸟衆势人形好丑不逮延夀刘白刘白新丰人工为牛马飞鸟龚寛龚寛工为牛马飞鸟阳望阳望下杜人亦善画尤善布色樊育樊育亦善布色后汉张衡张衡字平子南阳西鄂人也少善属文通五经贯六艺徴拜郎中迁侍中出为河间相建州浦城县山有兽名骇神豕身人首好出水边石上平子往冩之兽入潭中不出或曰此兽畏人画故不出也可去纸笔兽果出平子拱手不动潜以足指画兽蔡邕蔡邕字伯喈陈留圉人工书画善鼓琴有讲学图小列女图传于代灵帝诏邕画赤泉侯五代将相于省兼命为讃及书邕书画与讃皆擅名于代时称三羙赵岐赵岐字邠卿京兆长陵人初名嘉字台卿后避难故自改名字示不忘夲也岐少明经有才艺拜为太常年九十余先自为夀藏图季札子产晏婴叔向四像居賔位又自画其像居主位皆为赞颂刘褒刘褒汉桓帝时人官至蜀郡太守褒画云汉圗人见之觉热又画北风圗人见之觉凉刘旦杨鲁刘旦杨鲁并光和中画手待诏尚方画扵洪都学魏杨脩杨脩字徳祖𢎞农华隂人也谦恭才博建安中举孝亷除郎中丞相请署仓曺主簿脩有西亰圗严君平像吴季札像并晋明帝题字𫝊于代杨脩与魏太祖画扇悮㸃成蝇桓范桓范字元则世为冠族正始中拜大司农桓范善丹青徐邈徐邈字景山燕国蓟人也封都亭侯正始中拜司空谥穆侯魏明帝游洛水见白獭爱之不可得邈曰獭嗜鰿鱼乃不避死遂画板作鰿鱼悬岸羣獭竞来一时执得帝嘉叹曰卿画何其神也荅曰臣未尝执笔人所作者自可庶㡬吴曺不兴曺不兴善画权使画屏风误落笔㸃素因就以作蝇既进御权以为生蝇举手弹之与皇象书等谓之八絶云吴赤乌元年冬十月帝游青谿见一赤龙自天而下凌波而行遂命弗兴圗之帝为之赞至宋文帝时累月亢旱祈祷无应廼取弗兴画龙置扵水上应时蓄水成雾经旬霶霈谢赫善画尝阅祕阁叹伏曺不兴所画龙首以为若见真龙连五十尺绢画一像心敏手运湏㬰立成头面手足胷臆肩背亡遗失尺度此其难也曺不兴能之不兴有杂纸画龙虎圗纸画青谿龙赤盘龙南海监牧十种马夷子蛮兽様龙头样四并传于前代不兴画兵符圗极工然不见诸传记蜀汉诸葛亮诸葛亮字孔明琅琊阳都人也封武乡侯诸葛亮善画诸葛亮为南夷作圗先画天地日月君臣城府次画神龙及牛马驼羊后画部主吏乗马幡盖逺行安䘏又画夷牵牛负酒赍金寳诣之以赐夷夷甚重之诸葛瞻诸葛瞻字思逺亮之子也工书画为行都䕶卫将军平尚书事李意其李意其蜀人也先主欲伐吴问意其求纸笔画作兵马器仗数十纸又画一大人掘地埋之晋卫协卫恊以画名扵时作道释人物冠絶当代卫协师扵曺不兴卫协张墨并为画圣七佛及夏殷大列女二皆卫协手伟而有情势北风诗亦卫手巧密扵情思世所并贵上林苑圗协之迹最妙又七佛圗人物不敢㸃睛协有史记伍子胥圗醉客圗神仙画张仪象鹿圗诗黍稷圗白画卞荘子刺虎圗吴王舟师圗并传于代又有小列女协有穆天子䜩瑶池圗荀勗荀勗字公曽颍川人多才艺善书画有大列女圗小列女圗钟㑹学荀手蹟作书与母取劒不还后钟以千万起一宅始成荀极善画乃潜往画钟门堂作太傅形像衣冠状貎如平生钟入门便大感恸宅遂空废张墨张墨风范气韵极妙参神但取精灵遗其骨法可谓微妙张墨有屏风一维摩诘像杂白画一擣练圗传于代荀勗张墨师于卫协嵇康嵇康字叔夜谯国铚人能属词善鼔琴工书画有狮子击象圗巣由圗传于代张收张收晋太康中益州刺史益州学馆记云周公礼殿梁上画仲尼七十二弟子三皇以来名臣耆旧云西晋太康中益州刾史张收笔成都周公礼殿张收画三皇五帝三代至汉以来君臣贤圣人物灿然满殿令人识万世礼乐故王右军恨不克见温峤温峤字太真性聪敏有识量博学能属文咸和初为江州刾史苏峻灭拜骠骑将军开府封始安郡公赠侍中谥忠武峤善画见孙畅之画记王廙王廙字世将琅邪临沂人工书画晋室过江王廙书画为第一画为明帝之师时镇军谢尚于武昌昌乐寺造东塔戴若思造西塔并请廙画廙有异兽圗列女仁智圗狮子击象图吴椘放牧圗鱼龙戯水绢圗村社齐屏风犀兕圗并𫝊于代厯王羲之王羲之字逸少廙从子也书既为古今之冠冕丹青亦妙有杂兽圗临镜自冩真圗扇上画小人物传于前代王廙画孔子十弟子赞云余兄子羲之始年十六学艺之外书画过目便能就余请书画之法余画孔子十弟子圗以励之王献之王献之字子敬羲之子工草隶善丹青桓温尝使书扇笔误落因画作乌駮牸牛甚妙大令渥洼马圗一卷白麻纸风神超越王献之画符及神一卷咒小字五斗米道也谢安谢安字安石尚从弟也封建昌郡公赠太傅王献之谢安石皆善画不以画行然胜于画行者或什伯倍蓰也王蒙王蒙字仲祖晋阳人放诞不覊书比庾翼丹青甚妙蒙常往驴肆家画轜车自云我嗜酒好肉善画但人有饮食美酒精绢我何不往也康昕康昕字君明画又为妙絶孙畅之云胜杨恵有五兽圗𫝊于代顾恺之顾恺之字长康晋陵无钖人也博学有才气尤善丹青圗冩特妙谢安深重之以为有苍生以来未之有也恺之每画人成或数年不㸃目睛人问其故荅曰四体妍蚩夲无阙少于妙䖏传神写照正在阿堵中尝恱一隣女廼圗形于壁以棘针钉其心女遂患心痛去针而愈恺之每重嵇康四言诗因为之圗恒云手挥五絃易目送归鸿难每写起人形妙絶于时尝圗裴楷象頬上加三毛观者觉神明殊胜又为谢鲲象在石巖里云此子宜置丘壑中欲圗殷仲堪有目病固辞恺之曰明府正为眼尔若明㸃瞳子飞白拂上使如轻云之蔽月岂不羙乎恺之尝以一㕑画煳题其前寄桓𤣥𤣥发㕑后窃取画而缄闭如旧以还之绐云未开恺之直云妙画通灵变化而去亦犹人之登仙了无怪色故俗𫝊恺之有三絶才絶画絶痴絶义熙初为散骑常侍兴宁中瓦官寺初置僧衆设㑹请朝贤鸣刹注䟽其时士大夫莫有过十万者既至长康直打刹注百万长康素贫衆以为大言后寺衆请勾疏长康曰宜备一壁遂闭户往来一月余日所画维摩诘一躯工毕将欲㸃眸子乃谓寺僧曰第一日观者请施十万第二日可五万第三日可任例责施及开户光照一寺施者填咽俄而得百万钱恺之尝画中兴帝相列像妙絶一时着魏晋名臣画赞评量甚多又有论画一篇皆摸写要法有异兽古人圗桓温像桓𤣥像苏门先生像中朝名士圗谢安像阿谷处女扇画招隠鵞鹄圗笋圗王安期像列女仙三狮子晋帝相列像阮修像阮咸像十一头狮子司马宣王像刘牢之像虎豹杂鸷鸟图庐山㑹圗水府圗司马宣王并魏二太子像凫鴈水鸟圗列仙画木鴈圗三天女圗行三龙圗绢六幅图山水古贤荣启期夫子沅湘并水鸟屏风桂阳王羙人圗荡舟圗七贤陈思王诗并传于后代顾公运思精微襟灵莫测虽寄迹翰墨其神气飘然在烟霄之上不可以圗画间求象人之羙张得其肉陆得其骨顾得其神神妙无方以顾为最顾恺之师于卫协史道硕史道硕兄弟四人并善画道硕工人马及鵞道硕古贤圗金谷圗鵞圗牛圗七贤圗七命圗蜀都赋圗三马圗八骏圗服乗箴圗酒徳颂圗琴赋圗嵇中散诗圗田家十月圗马图王骏戈船圗梵僧圗燕人送荆轲圗并传于代江陵龙寛寺剡中夲纪寺皆有史道硕画夏侯瞻夏侯瞻气韵不足精密有余擅名当代事非虚羙瞻有郢匠圗髙士圗倕山圗椘人祠鬼神圗𫝊于代范宣范宣字宣子陈留人也少尚隠遁博综羣书徴并不就谯国戴逵等皆闻风宗仰自逺而至戴安道从就范宣学视范所为范读书亦读书范抄书亦抄书唯独好画范以为无用不冝劳思扵此戴乃画南都赋圗范㸔毕咨嗟甚以为有益始重画戴逵师于范宣荀卫之后范宣第一戴逵戴逵字安道谯国人也能鼔琴工书画其余巧艺靡不毕综逵善圗画穷巧丹青安道年十余嵗在瓦官寺画王长史见之曰此童非徒能画亦终当致名安道中年画行像甚精妙庾道季㸔之语戴云神明太俗由卿世情未尽戴云唯务光当免卿此语耳逵画有阿谷处女圗孙绰髙士圗畨人弄猿画濠梁圗董威辇诗圗孔子弟子圗金人铭三马伯乐圗三牛圗尚子平白画嵇阮像嵇阮十九首诗圗五天罗汉圗名马圗渔父圗狮子圗吴中溪山邑居圗杜征南人物圗并传前代逵又善铸佛像及雕刻曽造无量夀木像髙丈六并菩萨潜坐帷中密听衆论褒贬輙加详研积思三年刻像乃成迎至山隂灵寳寺郄超观而礼之撮香誓告既而手中香勃然烟上极目云际戴勃戴勃逵长子有父风义熙初以散骑常侍徴不起寻卒戴勃山水胜顾勃有曺长儒像三马圗九州名山圗秦皇东游圗朝阳谷神圗风云水月圗并传于前代谢巖曺龙丁逺杨惠江思逺谢巖曺龙丁逺杨惠江思逺已上五人并见孙畅之画记思逺陈留圉人有孝行髙节征西将军庾亮请为儒林参军其他辟召皆不就葛洪第三子葛洪第三子大歴初钟陵客崔希真见一老人避雪门下请入见其非常敬之崔入宅老父于帏幄前素上如有所圗瞬息罢少顷已去视幄中得圗有三人二树一白鹿一药笈皆非常意所及后将问茅山李含光曰此葛洪第三子所画也释惠逺释惠逺姓贾氏鴈门楼烦人幼好学博综六经尤善荘老太元六年至庐山立精舎号东林着庐山集逺公画江淮名山圗画谱寳鑑竟不知逺公善画也逺公能画工诗又注诗经后凉徐麟徐麟周密云郭北山藏山水一轴甚古上有五小字后凉徐麟笔画谱中未闻其名也宋陆探微陆探微吴人也宋明帝时常在侍从丹青之妙最推工者有宋孝武像宋明帝像孝武功臣竹林像豫章王像严龙像宋元微像羊𤣥保像宋景和像蝉雀圗建安山阳王像巴陵王像江陵王像江夏王像建平王像江智渊像王恱像王粹像王嗣像阮佃夫像勲臣像孙髙丽像一人像勲贤像沈庆之像顾庆之像栁元景像王道隆像王翼之像沈昙庆醉像范恵景母子像髙丽赭白马像阿难维摩圗鸂鶒圗王荣像朱异像麻超之徐僧寳像十一人圗五白马圗刘亮騧马圗猕猴圗齐髙帝像孔子像十弟子像宋元微像钟期圗荣启期孔颜圗竟陵王像殷洪像任侯伯像释僧䖍像徐爰李献王凯像孙夐着髙丽衣圗刘硕钱灵度像徐爰周饰之像谢超宗像宋桂阳王宠姬像刘牢之板像王献之板像天安寺惠明板像擣衣圗施脩林摇钖像江智渊刘季之像太宰像灵基寺瑾统像蔡姬荡舟圗诗新台圗鬭鸭圗萧史圗叙梦赋圗服乗箴圗并传于代伏曼容羙风采宋明帝恒以方嵇叔夜使吴人陆探微画叔夜像以赐之浙西甘露寺内有陆探微菩萨在殿后面陆公参灵酌妙动与神㑹笔迹劲利如锥刀焉秀骨清像似觉生动令人懔懔若对神明陆探微画人物极其妙絶至扵山水草木麤成而已陆探微作一笔画连绵不断画有六法自古鲜能足之至探微得法为备穷理尽性事絶言象包前孕后古今独立陆绥陆绥探微子体运遒举风采飘然一㸃一拂动笔皆竒传世盖少希见卷轴故为寳也近代陆绥足称画圣绥有朝臣像王晏萧寅像周盘龙麻纸画立释迦传扵世绥麻纸释迦像为时所珍盖麻纸缓肤饮墨不受推笔亦丹青家所难陆𢎞肃陆𢎞肃绥之弟早借庭训虽复所得不多犹有名家之法探微子绥𢎞肃并师于父顾寳光顾寳光吴郡吴人大明中为尚书水部郎寳光善画全法陆探微寳光有射雉圗豫章王像泰始名臣圗宋竟陵王像瑾公像鸂鶒圗张兴像泰始勲臣像王翼之像勲贤像褚渊衣架圗天竺僧麻纸画洛中车马圗鬪鸡圗越中风俗圗并传于世袁倩袁倩比方陆氏最为髙逸象人之妙亚羙前脩袁倩有徐令麻纸豫章王像张畅等像王抗棊圗㑹献圗正声伎圗御临轩圗朝臣十二人圗吴楚夜蹋歌圗豫章王宴賔圗天女白画东晋髙僧白画二龙圗貎三人像并行扵世又维摩诘变一卷百有余事运思髙妙六法备呈置位无差若神灵感㑹精光指顾瞻仰威容使顾陆知慙张阎骇叹又有苍梧圗传于前代袁倩师于陆探微袁质袁质倩之子风神俊爽不坠家声曽见荘周木鴈圗卞和抱璞圗笔势劲健继父之羙倩子质师于父画记顾景秀顾景秀宋武帝时画手也在陆探微之先居武帝左右有宋文帝像宋谢鲲兄弟四人像晋中兴帝相像王献之竹圗刘牢之小儿圗鸂鶒圗王孙绰像蝉雀麻纸圗鹦鹉画扇杂竹様懐香圗孙公命将圗名臣圗刺虎圗小儿戯鵞圗王谢诸贤圗陆机诗圗并传于代宋孝武赐何戢蝉雀扇善画者顾景秀所画时吴郡陆探微顾彦先皆能画叹其巧絶王微王微字景𤣥琅邪临沂人少好学无不通覧能书画兼解音律医方隂阳术数微荅何偃书云吾性知画缋盖亦鸣鹄识夜之机盘纡纠纷咸记心目故兼山水之爱一往迹求皆彷像也微常住门屋一间寻书玩古如此者十余年微作叙画一篇宗炳王微皆拟迹巣由放情丘壑各有画序意逺迹髙不知画者难可与论宗炳宗炳字少文南阳涅阳人也妙善琴书圗画精扵言理每逰山水往輙忘归元嘉中频徴并不应凡所游履皆圗之于室谓之抚琴动操欲令衆山皆响宗炳造画瑞应圗千古卓絶宗公髙士飘然物外情不可以俗画传其意㫖有嵇中散白画孔子弟子像狮子击象圗颍川先贤圗永嘉邑屋圗周礼圗惠持师像并传于代凡七夲蘓轼书宗少文一笔画诗云宛转回纹锦萦盈连理花何湏郭忠恕匹素画缫车戴颙戴颙字仲若谯郡铚人也父逵兄勃并隠遯有髙名征并不就逵善铸佛像颙亦参焉宋世子铸丈六铜像于瓦官寺既成面恨瘦工人不能治乃迎颙看之颙曰非面瘦乃臂胛肥耳既错减臂胛瘦患即除无不叹服焉汉时佛像形制古朴后晋明帝卫协未尽其妙戴氏父子皆善丹青又崇释氏范金赋采动有楷模谢灵运谢灵运陈郡阳夏人为临川内史浙西甘露寺内有谢灵运菩萨六壁在天王堂外壁谢惠连谢惠连陈郡阳夏人书画并妙谢稚谢稚宋宁朔将军西阳太守稚有稚子列女康侯像列女母仪圗列女贞节圗列女贤明圗列女仁智圗列女传一游仙翡翠篇列女辩通圗三马伯乐圗鸂鶒圗孝子圗十弟子圗三牛圗濠梁圗轻车迅迈圗列女圗秋兴圗孝经圗列女圗大列女圗康侯圗晋宣王及魏名臣像杂画一楚令尹泣岐蛇圗孟母圗游仙圗秦王游海圗洛阳门翻车迸水圗汾隂醮鼎圗狩河阳圗并𫝊于代谢荘谢荘字希逸陈郡阳夏人分左氏经传随国立篇制木方丈圗山川土地各有分理离之则州别郡殊合之则区宇为一荘作画琴帖序自序其画谢约谢约综弟也为卫尉参军善山水有大山圗并声伎乐器圗传于代顾骏之顾骏之宋人常结搆髙楼以为画所每登楼去梯家人罕见若时景融朗然后含豪天地隂惨则不下笔骏之有严公等像并传于代永嘉法王寺有顾骏之画骏之师于张墨刘𦙍祖刘𦙍祖官至尚书吏部郎𦙍祖蝉雀特尽微妙笔迹超越爽俊不凡刘𦙍祖师于晋明帝刘绍祖刘绍祖𦙍祖弟官至太康太守绍祖善于传冩不闲搆思至于雀鼠笔迹厯落往往出羣时人为之语号曰移画刘璞刘璞𦙍祖之子少习门风至老笔法不踰前制体韵精研亚扵其父绍祖及璞皆师于𦙍祖江僧寳江僧寳师于袁陆及戴江长于画人僧寳有临轩圗御像职贡圗小儿戯鹅圗并有陈朝年号𫝊于代江陵长庆寺江宁景公寺皆有江僧寳画吴暕吴暕体法雅媚制置才巧擅羙当年有声京洛吴暕师于江僧寳张则张则意思横逸动笔新竒师心独见鄙于综採巧变不竭景多触目张则师于吴暕史敬文史敬文有黄帝昇仙圗梁冀人马画张平子西京赋圗并传于代史艺史艺有屈原渔父圗王羲之像孙绰像并传于代刘斌刘斌有诗黍离圗传于代尹长生尹长生有骆简像山隂公主像南朝贵戚圗车马圗并传于代蔡斌蔡斌有游仙圗苏武像并传于代濮万年濮万年有苏门先生圗名臣像传于代濮道兴濮道兴万年弟有列女辩通圗传于代史粲史粲有上马势白画八骏圗传于代康允之康允之画下品中朱僧辩朱僧辩画下品下褚灵石褚灵石画下品下范惟贤范惟贤诸家并不载品第唯南齐髙帝集名画曰十二人自陆至范惟贤亦未见其迹南齐宗测宗测字敬微一字茂深少文之孙也家居江陵少静退永明三年诏徴不就欲游名山乃冩祖少文所作尚子平圗于壁上遂往庐山止祖少文旧宅侍中王秀之令陆探微圗其形与己相对贻书曰昔人有圗画侨札轻以自方耳测亦自圗阮籍遇苏门于行鄣上坐卧对之又画永业寺佛影台皆为妙作刘系宗刘系宗丹阳人也少便书画为宣城太守刘瑱刘瑱字士温勔子彭城安上里人也篆隶丹青并为当世所称时有荥阳毛惠逺善画马瑱善画妇人并为当世第一瑱有擣衣圗刘长史圗少年行乐圗朝臣圗吴中行舟圗并传于代成都刺史刘悛再修玉堂礼殿悛弟瑱性自天真时推妙手画仲尼四科十哲像并车服礼器殷蒨殷蒨陈郡人善写人面与真不别刘瑱妺为齐鄱阳王妃王为齐明帝所诛妃追伤成疾瑱令蒨画王形像并圗王平日所宠姬共照镜状妃视唾之病亦差毛惠逺毛惠逺荥阳阳武人善画马时刘瑱善画妇人并当代第一曽见酒客圗是宫卷后有题记笔迹之外颇有风格意匠师扵顾酒客圗刀㦸圗中朝名士圗刀㦸戯圗七贤藤纸圗赭白马圗骑马变势圗叶公好龙圗并传于代毛惠逺师于顾恺之毛惠秀毛惠秀永明末武帝欲北侵使毛惠秀画汉武北伐圗圗成上置琅邪城射堂壁上游幸輙观焉惠秀有併除圗剡中谿谷村墟圗胡僧圗释迦十弟子图二踈圗传于代毛稜毛稜惠逺之子便㨗有余真巧不足善于布置略不烦草若比方叔父则牀上安牀惠秀及稜并师于惠逺皆不及惠逺谢赫谢赫写貎人物不俟对看所湏一覧便归操笔㸃刷研精意存形似目想豪髪皆无遗失别体细微多自赫始委巷逐末皆类效颦然中兴以后象人莫及谢赫有安期先生圗传于代沈标沈标无所偏擅触类皆渉性尚铅华甚能留意虽未臻全羙殊有可观㑹稽王观寺有沈标画沈标师于谢赫章继伯章继伯有籍田圗绢长三丈传于代蘧道愍蘧道愍章继伯并善寺壁兼长画扇人马数分毫釐不失蘧道愍师于章继伯蘧后胜于章也姚昙度姚昙度画有逸才巧变锋出魑魅鬼神皆为妙絶周昙研周昙研齐人师塞北勒法曺仲达比曺则不足方塞则有余范懐珍范懐珍或作懐粲或作懐坚有渥洼马圗孝子屏风行于代钟宗之钟宗之有王攸之等像王栁等像王献之像行于代王奴王奴有啸赋圗行于代王殿王殿有曺长孺真列女圗母仪圗三马圗败舂圗传于代戴蜀戴蜀有孝子圗息妫圗传于代陈公恩陈公恩有列女贞节圗列女仁智圗朱买臣圗传于代陶景真陶景真有孔雀鹦鹉圗虎豹圗传于代张季和张季和有游清池圗传于代沈粲沈粲笔迹调媚専工绮罗屏幛所圗颇有情趣丁光丁光擅名蝉雀江陵光相寺有丁光画虞坚虞坚下品下丁寛丁寛下品下智积菩萨研石山在吴县西梁天监三年置寺十五年有僧自画梵相于佛殿壁间后有西天僧见之云此智积菩萨也僧觉僧觉姚昙度之子惠觉有殷洪像白马寺寳台样行于代僧珍僧珍蘧道愍之甥珍有姜源等像豫章王像康居人马传于代梁张僧繇张僧繇吴中人也天监中为武陵王国侍郎直祕阁知画事厯古军将军吴兴太守武帝崇餙佛寺多命僧繇画之时诸王在外武帝思之遣僧繇乗传写貎对之如面也江陵天皇寺明帝置内有柏堂僧繇画卢舎那佛像及仲尼十哲帝怪问释门内如何画孔圣僧繇曰后当頼此耳及后周灭佛法焚天下寺塔独以此殿有宣尼像乃不令毁拆张僧繇常于金陵安乐寺画四龙而不㸃睛每云㸃之则飞去矣人以为妄固请㸃之湏㬰雷电破壁见二龙飞去未㸃睛者如故初吴曺不兴圗青谿龙僧繇见而鄙之乃广其象扵龙泉亭太清中雷震龙泉亭遂失其壁乃知疑于神也苏州崑山华严寺殿基或曰鬼工有僧繇画龙每风雨如腾跃状僧繇画锁以钉固之僧繇绘二天竺僧后遭剖割分而为二其一在唐右常侍陆坚䖏陆公婴笃疾忽梦此僧曰我有同侣一人离析已百余年矣今在洛阳故城东李君家能为我求之再得㑹合当以法力扶助陆遽求访以俸钱十万赎而合焉即日疾瘳又润州兴国寺苦鸠鸽栖梁上秽污尊容僧繇乃东壁上画一鹰西壁上画一鹞皆侧首向檐外看自是鸠鸽等不复敢来张画所有灵感不可具记彦逺家有僧繇定光如来像元和中进入内曽见维摩诘并二菩萨妙极者也又有清谿宫水怪圗吴王格虎圗维摩诘象横泉鬭龙圗昆明二龙圗行道天王圗汉武射蛟圗杂人马兵刀圗朱异像羊鸦仁跃马圗摩衲仙人圗梁北郊圗梁武帝像梁宫人射雉圗定光佛像醉僧圗田舎儿舞圗咏梅圗并传于代者也僧繇善圗塔庙超越羣工朝衣野服今古不失竒形异貎殊方夷夏皆参其妙顾陆人物衣冠信称絶作未睹其余至于张公骨气竒伟师模宏逺岂唯六法备精寔亦万类皆妙张公思若涌泉取资天造笔才一二像已应焉周材取之今古独立喻之书则顾陆比之钟张僧繇比之逸少张善果张善果僧繇子既渐过庭之训犹是名家之驹摽置㸃拂殊多佳致时有合作乱真于父若长辔逺途迹不迨意一篇之中自有玉石善果有悉达太子纳妃圗灵嘉寺塔样传于代江陵陟屺寺江宁栖霞寺江都静乐寺恵日寺皆有张善果画张儒童张儒童善果弟有释迦㑹圗寳积经变传于代张僧繇子善果儒童并师于父㑹稽报恩寺江都兴圣寺东安寺皆有张儒童画焦寳愿焦寳愿虽早游张谢而靳固不传衣文树色时表新意㸃黛施朱轻重不失江宁草堂寺有焦寳愿画焦寳愿师于张谢陆杲陆杲字明霞吴郡吴人也少好学工书画陶𢎞景陶𢎞景字通明丹阳秣陵人梁武屡加礼聘不出唯画作两牛一牛散放水草之间一牛着金笼头有人执绳以杖驱之着圗像集要隠居画品超迈笔法清真惟南阳宗少文范阳卢鸿一其遗蹟名世差堪鼎足袁昻袁昻字千里陈郡阳夏人昻夲名千里齐武帝改名为昻即字千里仕齐至吴兴太守大通中位司空谥穆正袁昻颇善画萧贲萧贲字文奂齐竟陵王子良之孙也幼好学有文才能书善画于扇上圗山水咫尺之内便觉万里为遥矜慎不传自娱而已起家湘东王法曺参军嵇寳钧聂松嵇寳钧聂松二人无的师范而意兼真俗若辨其优劣则僧繇之亚聂松有支道林像传于代解倩解倩全法蘧章笔力不及通变巧㨗寺壁最长解倩有丁贵人弹曲项琵琶圗五天人像九子魔圗传于代解倩师于聂松蘧道敏道敏不及解倩陆整陆整有御像传于代江宁何后寺江都逮善寺皆有陆整画僧威公僧威公雅躭好此法下笔之妙颇为京洛所知闻吉厎俱摩罗菩提吉厎俱摩罗菩提并外国比丘无以定其差品陈顾野王顾野王字希冯吴郡吴人也野王又善丹青宣城王于东府起斋令野王画古贤命王褒书賛时人称为二絶野王画草木尤工御府所藏草虫圗一杜缅杜缅员外散骑常侍宣帝使圗毛喜母墓田上亲与缅按圗指画袁彦袁彦陈主知文帝貎异世人使副使袁彦圗像而去魏蒋少游蒋少游乐安博昌人也性机巧以规矩刻缋为务大蒙恩赐永明九年魏使李道固及蒋少游至崔元祖言臣甥少游有班倕之巧今来必令摹写宫掖少游果圗画而归髙遵髙遵字世祖常撰太和安昌二殿画圗进爵安昌子孝文时为齐州刾史王由王由字茂道工摹画为时人所服王由善摹画佛像杨乞徳杨乞徳封新乡侯归心释门施身入寺善画佛像价陵昙度祖班祖班东魏人善画北齐曺仲达曺仲达夲曺国人也北齐最称工能画梵像官至朝散大夫国朝宣律师撰三寳感通记具载仲达画佛之妙颇有灵感又有卢思道斛律明月慕容绍宗等像弋猎圗齐武临轩对武骑名马圗传于代上都开业寺有曺仲达画萧放萧放字希逸父祇梁武帝弟南平王伟之子放随父至邺武平中待诏文林舘放性好文咏善丹青因在宫中披览书史及近世诗赋监工作屏风等杂物见知遂被眷待累迁太子中庶子散骑常侍后主因画屏风勅通直郎兰陵萧放及晋陵王孝式録古名贤烈士及近代轻艳诸诗以充圗画杨子华杨子华世祖时任直阁将军员外散骑常侍尝画马扵壁夜听啼啮长鸣如索水草圗龙于素舒卷輙云气萦集世祖重之使居禁中天下号为画圣非有诏不得与外人画时有王子沖善棋通神号称二絶阎立夲云自像人以来曲尽其妙简易标羙多不可减少不可踰其唯子华乎子华有斛律金像北齐贵戚游苑圗宫苑人物屏风邺中百戯狮勐圗并传于代邺中北宣寺长安永福寺皆有杨子华画刘杀鬼刘杀鬼与杨子华同时世祖俱重之画鬭雀于壁间帝见之以为生拂之方觉常在禁中钖赉鉅万邺中大定寺有刘杀鬼画殷英童殷英童善画兼楷隶髙尚士徐徳祖曺仲璞髙尚士徐徳祖曺仲璞三人并是当时名手周田僧亮田僧亮官至三公中郎将入周为常侍当时之名髙于董展田氏野服柴车名为絶笔田僧亮师于董展上都大云寺塔西壁田僧亮画长安光明寺皈依寺皆有田僧亮画冯提伽冯提伽北平人也官至散骑常侍兼礼部侍郎志尚清逺后避周末之乱佣画于并汾之间提伽之蹟未甚精密山川草树宛然塞北车马为得意人物非所长冯提伽寺壁皆有合作风格精密动若神契袁子昻袁子昻周人禀训郑公殆无失坠妇人一絶超彼常伦上都空观寺夲周时村佛堂遶壁当时名手画东西门上袁子昻画洛阳恩觉寺有袁子昻画隋展子䖍展子䖍厯北齐周隋在隋为朝散大夫帐内都督有法华变白麻纸长安车马人物圗弋猎圗杂宫苑南郊白画王世充像北齐后主幸晋阳圗朱买臣覆水圗并传于代展子䖍作立马有走势卧马则腹有腾骧起跃势子䖍善画台阁写江山逺近之势尤工有咫尺千里之趣展子䖍画人物描法甚细随以色晕开人物靣部神彩如生意度具足可为唐画之祖上都定水寺内东西壁及前靣门上并似展画甚妙前靣三员光皆突生壁牕间菩萨亦妙崇圣寺东殿展子䖍画海觉寺䨇林塔西靣展画东都龙兴寺西禅院殿东头展画八国王分舎利浙西甘露寺展子䖍菩萨两壁在大殿外江都东安寺长安灵寳寺光明寺天女寺洛阳云华寺皆有展子䖍画董伯仁董伯仁汝南人也多才艺乡里号为智海官至光禄大夫殿中将军初董与展同召入隋一自河北一自江南初则见轻后乃颇采其意伯仁有周明帝畋游圗杂画台阁样弥勒变𢎞农田家圗隋文帝上廏名马圗传于代厯伯仁楼台人物旷絶今古杂画巧赡髙祖孙田乃变化万殊何止屛风一种董与展皆天生纵任亡所祖述动笔形似画外有情但地䖏平原阙江山之助迹参戎马少簪裾之仪此是所未习非其所不至若较其优劣则董有展之车马展无董之台阁汝南今多画迹是其絶思上都崇圣寺西殿内董伯仁画海觉寺小殿前靣董画像汝州白雀寺江陵终圣寺洛阳光严寺皆有董伯仁画郑法士郑法士在周为大都督左员外侍郎建中将军封长社县子入隋授中散大夫有禽卢明月像阿育王像陈𤣥英像贵戚屏风洛中人物车马隋文帝入佛堂像北齐畋游像杨素贺若弼像并游春苑圗并传于代法士伏道张门谓之髙足气韵标举风格遒劲江左自僧繇以降郑君是称独歩郑法士善画师张僧繇当时已称髙弟其后得名益着尤长于人物至冠缨佩𢃄无不有法而仪矩风度取象其人虽流水浮云率无定态笔端之妙亦能形容上都海觉寺䨇林塔后靣郑画尤妙西南院门北壁画神或云郑法士永泰寺东精舎郑法士画灭度变相开业寺清禅寺延兴寺裴録皆有郑法士画郑法轮郑法轮法士弟属意温雅用笔调润精密有余髙竒未足舆马之际难与比肩比其兄为劣上都龙兴寺佛郑法轮画纪国寺西禅院小堂郑法轮画甚碎大云寺东壁北壁郑法轮画郑徳文郑徳文法士子笔迹纤懦英灵销歇与法轮刘乌同法士弟法轮子徳文并师于法士不及法士也上都崇圣寺殿西北郑徳文画长安东禅寺有郑徳文画陈善见陈善见准的郑公触途成擅遒媚温润斯人所长二阎袁陆张之外陈善见王知慎之流万得其一固未及于风格尚汲汲于形似上都禅定寺有陈善见画刘乌刘乌学于郑不少风格但未遒耳长安兴善寺有刘乌画孙尚子孙尚子睦州建徳县尉有美人圗屋宇鬼神传于代孙郑共师于张郑则人物楼台当雄霸伯孙则魑魅魍魉参灵酌妙善为战笔之体甚有气力衣服手足木叶川流莫不战动唯䰅发独尔调利他人效之终莫能得孙尚子师于顾陆张郑尚子鞍马树石㡬胜于法士上都定水寺殿内东壁孙尚子画维摩诘中间亦孙尚子画总持寺佛殿内西靣孙尚子画西禅寺裴孝源云有孙尚子画王仲舒王仲舒北靣孙公风骨不逮精熟婉润名辈所推王仲舒师于孙尚子杨契丹杨契丹官至上仪同有隋朝正㑹圗幸洛阳圗豆卢宁像贵戚游宴圗杂佛变传于代昔田僧亮杨契丹与郑法士同于京师光明寺画小塔郑圗东壁北壁田圗西壁南壁杨画外邉四面是称三絶杨以簟蔽画䖏郑窃观之曰卿画终不可学何劳鄣蔽又求杨画夲杨引郑至朝堂指宫阙衣冠车马曰此是吾画本也郑深叹伏李雅李雅佛像鬼神法士以下僧繇之亚契丹善见未可比之上都永泰寺殿及西廊李雅画神僧开业寺延兴寺裴録云皆有李雅画李雅师于张僧繇阎毗阎毗榆林盛乐人也能书又善画为当时之妙夏侯朗夏侯朗开皇二十年勅有司撰三礼圗左武候执旗官夏侯朗画江志江志笔力劲健风韵顿挫模山拟石妙得其真阎思光解悰程瓉阎思光解悰程瓉并隋朝名手尉迟䟦质那尉迟䟦质那西国人善画外国及佛像当时擅名今谓之大尉迟有六畨圗外国寳树圗又有婆罗门圗传于代上都慈恩寺塔下南门尉迟画西壁千钵文殊尉迟画光宅寺东菩提院内北壁东西偏尉迟画降魔等变兴唐寺西院中三门内东西偏两壁尉迟画安国寺东廊大法师院塔内尉迟画东都大云寺门东两壁鬼神佛殿上菩萨六躯净土经变阁上婆叟仙并尉迟画黄犬及鹰最妙蔡生蔡生隋朝以善画闻兴福寺西北隅佛堂壁有画十光佛笔势甚妙为天下摽冠释䟦摩释䟦摩増敬寺有寳月殿䟦摩于殿北壁手自画作罗汉像及定光儒童布发之形象成之后每夕放光久之乃歇释𤣥畅释𤣥畅适成都止大石寺手画作金刚密迹等十六神像释迦佛陀释迦佛陀禅师天竺人学行精悫灵感极多初在魏魏帝重之至隋隋帝于嵩山起少林寺至今房门上有画即是迦佛陀之蹟迦佛陀有菻国人物圗器物様外国兽圗鬼神画并传于代释昙摩拙叉昙摩拙叉天竺人亦善画隋文帝时自本国来徧礼中夏阿育王塔至成都雒县大石寺空中见十二神形便一一貎之及刻木为十二神形于寺塔下至今在焉御定佩文斋书画谱卷四十五御定佩文斋书画谱卷四十六目録钦定四库全书御定佩文斋书画谱目録第四十六卷画家𫝊二唐阎立徳阎立本殷令名殷闻礼窦师纶尉迟乙僧陈庭王定张孝师范长夀何长夀檀智敏郑俦靳智翼刘孝师康萨陀梁寛吴智敏王韶应杨须跋赵武端范龙树周乌孙杨徳绍宋令文尹琳李仲昌李嗣真王𢎞周古言严杲杨徳本殷仲容王知慎曹元廓王绍宗阎𤣥静刘行臣刘茂徳窦𢎞果毛婆罗孙仁贵李逖赵龛张法受董忠皇甫节陈庶子薛稷郎余令蒯廉贝俊李韶魏晋孙李思训李昭道李思诲陈静心陈静眼呉道𤣥卢稜伽杨庭光李生张藏翟琰王耐儿王陀子牛昭皇甫轸姚景仙裴寛姜皎李林甫李凑冯绍正卢鸿一韦旡忝韦旡纵张萱殷季友杨昇杨宁董萼穆修己宋之望王熊王象石抱玉刘方平陈义殷许琨髙江车道政钱国养左文通朱抱一任直亮邵齐钦吉旷梁令瓒倪麟田琦李平钧郑逾李果奴谈皎解奉先杨恵之员名程进张仙乔武静藏程维杨坦杨爽杨仙乔解倩畅䛒畅明瑾程逊董好子陆庭曜张遵礼陈庆子苏思忠杨朏何墨君王雄段去惑杨整陆悫刘智敏荆元成任质李国相马光业马树应周子朝蔡金刚史晟王岳曹伯崇胡宗卷四十六钦定四库全书御定佩文斋书画谱卷四十六画家传二唐阎立徳阎立徳雍州万年人隋殿内少监毗之子也毗初以工艺知名立徳与弟立本早传家业武徳中累除尚衣奉御贞观初封大安县男歴将作大匠迁工部尚书进封为公阎立徳画文成公主降蕃图玉华宫圗鬬鸡圗阎立徳职贡图异方人物诡怪之质自梁魏以来名手不可过也常乐坊赵景公寺三阶院门上白画树石颇似阎立徳予携立徳行天祠粉本验之唐阎立徳有封禅图李嗣真云博陵大安难兄难弟自江左陆谢云亡北朝子华长逝象人之妙号为中兴至若万国来庭奉涂山之玉帛百蛮朝贡接应门之位序折旋矩度端笏奉簪之仪魁诡谲怪鼻饮头飞之俗尽该豪末备得人情二阎同在上品二阎师于郑张杨展兼师于毗阎立本阎立本显庆中以将作大匠代立徳为工部尚书緫章元年拜右相博陵县男初太宗与侍臣泛舟春苑池见异鸟容与波上悦之诏坐者赋诗召立本侔状合外传唿画师阎立本是时已为主爵郎中俯伏池左研吮丹粉望坐者羞怅流汗归戒其子曰吾少读书文辞不减侪軰今独以画见知与厮役等若曹慎毋习然性所好虽被訾屈亦不能罢也时姜恪以战功擢左相故时人有左相宣威沙漠右相驰誉丹青之嘲咸亨元年改中书令谥曰文贞立本有应务之才而尤善图画工于写真秦府十八学士圗及贞观中凌烟阁功臣圗并立本之迹也时人咸称其妙立本兼能书画朝廷号为丹青神化时天下初定异国来朝诏立本画外国圗又鄠杜间有苍虎为患虢王元凤一矢毙之诏立本写貎以旌雄勇田舍屏风十二扇位置经略冠絶古今元和十一年彦逺大父相国镇太原诏取之西域圗王知慎亦搨之永徽朝臣圗昭陵列像圗传于代立本尝奉诏写太宗御容后有佳手传写于𤣥都观东殿以鎭九冈之气职贡圗卤簿等圗与立徳皆同制之慈恩寺画功徳亲手设色不见其踪迹凡画人物冠冕车服皆神妙也立本以画显尝至荆州得张僧繇画初犹未解曰定虚得名耳明日又往曰犹是近代佳手明日又往曰名下定无虗士十日不能去寝卧其下对之张僧繇曽作醉僧图道士每以此嘲僧羣僧于是聚镪数十万求立本作醉道图并传于代立本师于郑法士实亦过之后有王知慎者亦师范于立本甚得其笔力殷令名殷令名陈郡人父不害累代工书画殷闻礼殷闻礼字大端书画妙过于父武徳初为中舍人赵王友兼侍读𢎞文馆学士窦师纶窦师纶字希言太宗秦王府谘议相国録事参军封陵阳公画内库瑞锦对雉鬬羊翔凤游麟图师纶性巧絶草创之际乗舆皆阙勅兼益州大行䑓检校修造凡创瑞锦宫绫章彩竒丽蜀人至今谓之陵阳公様尉迟乙僧尉迟乙僧于阗国人父跋质那乙僧国初授宿卫官袭封郡公善画外国及佛像时人以跋质那为大尉迟乙僧为小尉迟画外国及菩萨小则用笔紧劲如屈铁盘丝大则洒落有气概尉迟乙僧贞观初其国王以丹青竒妙荐之阙下又云其国尚有兄甲僧未见画踪乙僧今慈恩寺塔前功徳又凹凸花面中间千手眼大悲精妙之状不可名焉光泽寺七寳台后面画降魔像千怪万状寔竒踪也凡画功徳人物花鸟皆是外国之物像非中华之威仪前軰云尉迟乙僧阎立本之比也乙僧善攻鬼神攻改四时花木尉迟乙僧作佛像甚佳用色沉着堆起绢素而不隠指尉迟乙僧善绘凹凸花尉迟乙僧师于父陈庭陈庭师于乙僧乙僧外国陈庭次陈庭圗山水曲尽其能王定王定贞观上方令图本草训诫圗王定为中书常僻于画公政之外每圗像菩萨髙僧士女皆冠于当代每经画处咸谓惊人胜光寺西北院小殿王定画行僧及间间菩萨员光张孝师张孝师为骠骑尉善画地狱气候幽黙吴道𤣥见之因效为地狱变相庐山归宗寺刻吴道𤣥画地狱变相无为杨次公叙其后曰张孝师入冥得识所见为画阴刑阳囚衆苦具在酸惨悲恻使人畏栗吴生就其画増益成此圗吴道𤣥师于张孝师范长寿范长夀国初为武骑尉善画风俗田家景候人物之状人间多有今屏风是其制也凡画山水树石牛马畜产屈曲逺近放牧闲野皆得其妙各尽其微张僧繇之次也范长夀学张僧繇画范长夀画风俗圗醉道士图赵景公寺三阶院西廊下范长夀画西方变及十六对观寳池尤妙絶谛视之觉水入浮壁何长夀何长夀与范齐名范长夀何长夀并师于张东京敬爱寺大殿北壁佛㑹及山水何长夀描大院中门东立神及神之东西两鬼圣歴后有神英法师令何长夀描檀智敏檀智敏为振武校尉画游春戯艺圗智敏时号檀生屋木楼台出一代之制檀智敏师于董伯仁郑俦郑俦屋木楼䑓师于檀生靳智翼靳智翼祖述仲达改张琴瑟在范长夀上靳智翼师于曹曹创佛事画佛有曹家様刘孝师刘孝师㸃画不多皆为枢要鸟雀竒变甚为酷似彦逺云不止鸟雀曾见画他物皆好康萨陀康萨陀为振威校尉亡所服膺虗心自悟初花晚叶变态多端异兽竒禽千形万状康萨陀画人马措意非髙梁寛吴智敏梁寛吴智敏僧琮云智敏师于寛神襟更为俊逸王韶应王韶应画鬼神深有气韵韶应善山水人马宣阳坊静域寺禅门内外游目记云王昭隠画门西里面和修吉龙王有灵门外之西大目药义义及北方天王甚竒勐门东里面贤门也野义部落鬼首上蟠蛇汗烟可惧东廊树石险怪髙僧亦怪西廊万菩萨杨须跋赵武端范龙树周乌孙杨徳绍杨须跋赵武端范龙树周乌孙杨徳绍已上五人国初擅名宋令文宋令文汾州人髙宗时为东䑓详正学士令文书画皆善尹琳尹琳善佛事鬼神寺壁髙宗时得名笔迹快利今京师慈恩寺塔下南面师利普贤极妙李仲昌李仲昌西京緫持寺堂内李仲昌画恩大师影仲昌以写真最得其妙李嗣真李嗣眞与李仲昌并琳弟子善佛道鬼神王𢎞王𢎞太原人永徽时画人马尝见纸上画一人一骑甚佳后题永徽年月日太原王𢎞画周古言周古言中宗时善写貌及妇女有宫禁寒食圗秋思图传于代唐周古言有谢安石携妓东山圗严杲杨徳本严杲杨徳本并吴人善杂画殷仲容殷仲容天后时申州刺史善书画工写貌及花鸟妙得其真或用墨色如兼五采殷仲容攻花鸟人物亦边鸾之次也王知慎王知慎太原人知敬弟工圗画官至祕书少监当时双絶与仲容齐肩知慎师于阎写貌及之笔力爽利风采不凡曹元廓曹元廓天后朝为朝散大夫左尚方令工骑猎人马山水善于布置武后铸九州鼎置于明堂之庭鼎上圗写本州山川物产之像令左尚方署令曹元廓图画之曹元廓画后周北齐梁陈隋武徳贞观永徽等朝臣圗髙祖太宗诸子图秦府学士圗凌烟阁图曹元廓画马筋骨气力如真王绍宗王绍宗瑯琊人修礼子官至祕书少监王绍宗师于殷仲容画迹与仲容相类阎𤣥静阎𤣥静李嗣真为太常丞尝引工展噐于庭后竒其风度应对召相王府叅军阎静𤣥圗之吏部郎中杨志诚为赞祕书郎殷仲容书时以为宠刘行臣刘行臣师于王韶应善画鬼神精采洒落东都敬爱寺山亭院西壁有鬼神抱野鸡实为妙手刘茂徳刘茂徳圣歴后有神英法师令何长夀描却欲重描神英京兆党何生洛下衆僧党刘行臣时人以何生虽善山水至于画神不如刘为闗东独步与西京长夀齐名洛下之意抑何进刘不许神英之请还遣行臣之子茂徳续其父画今中门东神及两鬼腰已上新接者亦不迨其父矣窦𢎞果毛婆罗孙仁贵窦𢎞果毛婆罗天后时尚方丞孙仁贵天后时苑东监并学画迹皆精妙格不甚髙李逖李逖工画蝇蝶蜂蝉之类赵龛赵龛东都敬爱寺大殿维摩诘卢舍那并刘行臣描赵龛成张法受张法受东都敬爱寺西禅院北壁华严变张法受描门西山水等张法受描赵龛成董忠董忠东都敬爱寺西禅院西方弥勒变幷行道僧并神龙后王韶应描董忠成皇甫节皇甫节东都敬爱寺大殿维摩诘卢舍那刘茂徳皇甫节共成陈庶子陈庶子东都敬爱寺大院纱廊外面并圣歴以后刘茂徳描陈庶子成薛稷薛稷字嗣通蒲州汾阴人以书名天下画又絶品歴太子少保礼部尚书稷尤善人物杂画画鹤知名薛稷画踪如阎立本今祕书省有画鹤时号一絶曽旅游新安郡遇李白因相留请书西安寺额兼画西方佛一壁笔力潇洒风姿逸秀曹张之匹也二迹之妙李翰林题赞具在杜甫观薛稷少保书画壁诗云又挥西方变发地扶屋椽惨淡壁飞动到今色未填通泉县署屋壁后薛少保画鹤诗云薛公十一鹤皆写青田真画色乆欲尽苍然犹出尘尚书省考功员外郎㕔有薛稷画鹤宋之问为赞工部尚书㕔有稷画树石东京尚书坊岐王宅亦有稷画鹤皆称精絶府衙院西㕔薛少保画鹤与青牛今改旧制无画踪矣唐故宰相薛公稷画入神品成都静徳精舍有壁二堵杂绘鸟兽人物态状生动乃一时之尤者也郎余令郎余令定州新乐人博于学擢进士第授霍王元轨府参军事孝敬在东宫余令以梁元帝有孝徳传更撰后传数十篇献太子太子嗟重改着作佐郎卒郎余令有才名工山水古贤撰自古帝王圗按据史传想像风采时称精妙余令善画唐祕书省内落星石薛稷画鹤贺知章草书郎余令画凤相传为四絶元和中韩公武为校书郎挟弹中鹤一眼乃谓之五絶蒯廉蒯廉性野尝爱画鹤后师于薛稷深得其妙贝俊李韶魏晋孙贝俊李韶魏晋孙并工花鸟俊尤工鹰鹘李思训李思训宗室孝斌子髙宗时江都令武后革命思训弃官潜匿中宗复宗社以思训旧齿骤迁宗正卿开元初歴左武卫大将军封彭国公思训尤善丹青迄今绘事者推李将军山水思训早以艺称于当时一家五人并善丹青书画称一时之妙其画山水树石笔格遒劲时人谓之大李将军思训用金碧辉映为一家法后人所画着色山往往宗之思训山水絶妙鸟兽草木皆穷其态天寳中明皇召思训画大同殿壁兼掩障异日因对语思训曰卿所画掩障夜闻水声通神之佳手也国朝山水第一唐李将军思训作明皇摘𤓰圗嘉陵山川中帝乗赤骠起三騣与诸王及嫔御十数骑出飞仙岭下初见平陆马皆若惊而帝马见小桥作徘徊不进状李思训溪山满卷皆小景甚竒李思训画一鱼甫完未施藻荇之类有客扣门出看寻入失去画鱼使童子觅之乃风吹入池水拾视之唯空纸耳后尝戏画数鱼投池内经日夜终不去唐时始分画之南北二宗北宗则李思训父子着色山水流传而为宋之赵干赵伯驹伯骕以至马逺夏圭軰李昭道李昭道思训子太原府仓曹直集贤院昭道变父之势妙又过之世上言山水者称小李将军昭道图山水鸟兽甚多繁巧智慧万安观公主影堂李昭道画山水李思诲李思诲思训弟扬州参军思诲林甫之父也善丹青陈静心陈静心善寺壁陈静眼陈静眼静心弟善地狱山水陈净心陈净眼画山水功徳皆竒前世画工如陈静眼传于寳敎卢楞伽传于化度画在吴生前吴道𤣥吴道𤣥字道子东京阳翟人也少孤贫天授之性年未弱冠穷丹青之妙浪迹东洛时明皇知其名召入内供奉开元中驾幸东洛吴生与裴旻将军张旭长史相遇各陈其能时将军裴旻厚以金帛召致道子于东都天宫寺为其所亲将施绘事道子封还金帛一无所受谓旻曰闻裴将军旧矣为舞劔一曲足以当惠观其壮气可助挥毫旻因墨缞为道子舞劒舞毕奋笔俄顷而成有若神助张旭长史亦书一壁都邑士庶皆云一日之中获覩三絶又画𤣥元庙五圣千官宫殿冠冕势倾云龙心归造化明皇天寳中忽思蜀道嘉陵江水遂假吴生驿驷令往写貌及回日帝问其状奏曰臣无粉本并记在心后宣令于大同殿圗之嘉陵江三百余里山水一日而毕时有李思训山水擅名帝亦宣于大同殿图累月方毕明皇云李思训数月之功吴道子一日之迹皆极其妙画内殿五龙其鳞甲飞动每天欲雨即生烟雾凡画人物佛像神鬼禽兽山水台殿草木皆冠絶于世道𤣥好酒使气每欲挥毫必须酣饮学书于张长史旭贺监知章学书不成因工画曽事逍遥公韦嗣立为小吏因写蜀道山水始创山水之体自为一家张懐瓘云吴生之画下笔有神是张僧繇后身也杜甫冬日洛城北谒𤣥元皇帝庙诗云画手看前軰吴生逺擅塲森罗移地轴妙絶动宫墙五圣聨龙衮千官列鴈行冕旒俱秀发旌斾尽飞扬自注云庙有吴道子画五圣图天寳五载于太清像设东刻石为李林甫陈希烈之形后又制杨国忠而瘗林甫知吴生所画千官皆生面也吴画明皇受箓圗十指钟旭传于代段成式云常乐坊赵景公寺南中三门里东壁上吴道𤣥白画地狱变笔力劲怒变状阴怪覩之不觉毛战门南吴生画龙及刷天王䰅笔蹟如铁有执炉天女窃眸欲语平康坊菩萨寺食堂前东壁上吴道𤣥画智度论色偈变偈是吴自题笔蹟遒劲如磔鬼神毛发次堵画礼骨仙人天衣飞扬满壁风动佛殿内后壁呉道子画消灾经事树石古险佛殿内槽壁维摩变舍利佛角膝而转初㑹觉上人醸酒百石列瓶瓮于两廊下引呉道𤣥观之因谓曰檀越为我画以是赏之吴生嗜酒且利赏欣然而许永安坊永夀寺三门东吴道子画崇仁坊资圣寺浄土院门外相传呉生一夕秉烛醉画就中㦸手视之恶骇中门牕间呉画髙僧韦述赞李严书两京耆旧传云寺观之中圗画墙壁凡三百余间变相人物竒踪异状无有同者上都唐兴寺御注金刚经院妙迹为多兼自题经又慈恩寺塔前文殊普贤西面庑下降魔盘龙等壁及诸道观寺院不可胜纪皆妙絶一时景𤣥每观吴生画不以装背为妙但施笔絶踪皆磊落逸势又数处图壁只以墨踪为之近代莫能加其綵绘凡圗员光皆不用尺度规画一笔而成景𤣥元和初应举住龙兴寺犹有尹老者年八十余尝云吴生画兴善寺中门内神员光时长安市肆老幼士庶竞至观者如堵其员光立笔挥埽势若风旋人皆谓之神助又尝闻景云寺老僧传云吴生画此寺地狱变相时京都屠沽渔罟之軰见之而惧罪改业者往往有之率皆修善所画并为后代之人规式也呉道子画钟馗衣蓝衫鞹一足眇一目腰笏巾首而蓬发以左手捉鬼以右手抉其鬼目笔迹遒劲实绘事之絶格也苏子瞻收吴道子画佛及侍者志公十余人当面一手精彩动人㸃不加墨口浅深晕成故最如活汝州龙兴寺吴道子画两壁一壁作维摩示疾文殊来问天女散花一壁作太子游四门释迦降魔笔法竒絶苏子由曽施百缣修之唐吴道子有朱云折槛圗唐人説呉生尝画驴于僧壁夜起尝蹋碎其用具宋黄庭坚云呉道子作墨竹加月青已极形似呉道𤣥笔法超妙为百代画圣早年行笔差细中年行笔似莼菜条人物有八面生意活动其傅采于焦墨痕中略施微染自然超出缣素世谓之吴装张彦逺云亲叔祖主客员外郎谂有呉画説一篇吴道𤣥师于张僧繇又师于张孝师卢稜伽杨庭光李生张藏并师于呉各有所长稜伽庭光为上足卢稜伽卢稜伽吴弟子也画迹似呉颇能细画咫尺间山水寥廓物像精备经变佛事是其所长吴生尝于京师画总持寺三门大获泉货稜伽乃窃画庄严寺三门锐意开张颇臻其妙一日呉生忽见之惊叹曰此子笔力常时不及我今乃类我是子也精爽尽于此矣居一月稜伽果卒释敎画源传于代卢稜伽善画佛于庄严寺与呉生对画神本别出体至今人所传道明皇帝驻跸之日卢楞伽自汴入蜀嘉名髙誉播诸蜀川当代名流咸伏其妙至徳二载起大圣慈寺干元初于殿东西廊下画行道髙僧数堵颜真卿题时称二絶汉州何耕家有卢楞伽小本十六罗汉图杨庭光杨庭光与吴道子同时善写释氏像与经变相旁工杂画山水皆极其妙时谓颇有吴生体其画佛像多在山林中杨庭光画道像真仙与庖丁开元中与呉道子齐名又画佛像其笔力不减于吴生也天寳中庭光潜写呉生真于讲席衆人之中引呉生观之一见便惊谓庭光曰老夫衰丑何用圗之因斯叹服千福寺塔北普贤菩萨鬼神相𫝊云是杨庭光画画时笔端舍利从空而落李生李生失名亦吴弟子善画地狱佛像兴唐寺净土院呉弟子李生画金光明经变张藏张藏亦呉弟子裁度麤决思若涌泉寺壁十间不旬而毕翟琰翟琰吴生弟子也呉生每画落笔便去多使琰与张藏布色东都敬爱寺禅院日藏月藏经变及报业差别变吴道子描翟琰成浓淡无不得所翟琰师呉生笔法惟得傅色之法尝见孔雀明王像甚佳王耐儿王耐儿平康坊菩萨寺中三门内东门神张善继云是吴生弟子王耐儿之手也王陀子王陀子山水独运别是一家絶迹幽居古今无比陀子善山水幽致峰峦极佳世人言山水者称陀子头道子脚牛昭牛昭亦善山水皇甫轸皇甫轸宣阳坊净域寺三阶院门里南壁皇甫轸画鬼神及鵰鵰势若脱轸与呉道𤣥同时呉以其艺逼己募人杀之姚景仙姚景仙能画寺壁西京资圣寺大三门东南壁姚景仙画经变裴寛裴寛绛州闻喜人性通敏工骑射弹棊投壶略通书记景云中为润州参军事刺史韦诜妻以女寛衣碧瘠而长族人皆笑唿为碧鹳雀举拔萃为河南丞天寳初拜范阳节度使召为戸部尚书兼御史大夫迁礼部尚书裴寛画小马作山水间小马十数萧散闲适笔墨甚闲雅真竒作也姜皎姜皎秦州上邽人长安中为尚衣奉御𤣥宗在藩邸皎识其有非常度委心焉及即位自润州长史召授殿中少监出入卧内陪燕私以功进殿中监楚国公寻迁太常卿开元五年诏放归田里久之复为祕书监姜皎善画鹰鸟杜甫姜楚公画角鹰歌云楚公画鹰鹰戴角杀气森森到幽朔观者贪愁掣臂飞画师不是无心学此鹰写真在左绵却嗟真骨遂虗传梁间燕雀休惊怕亦未抟空上九天李林甫李林甫初为千牛直长舅姜皎爱之开元初迁太子中允歴拜黄门侍郎同中书门下三品进兼中书令封晋国公林甫亦善丹青髙詹事与林甫诗云兴中唯白云身外即丹青余曽见其画迹甚佳山水小类李中舍也李凑李凑林甫之姪也初为广陵仓曹天寳中贬明州象山尉尤工绮罗人物为时惊絶本师阎令但笔迹疎散言其媚态则尽美矣刘长卿观李凑所画美人障子诗云爱尔含天姿丹青有殊智无间已得趣象外更生意冯绍正冯绍正开元中任少府监八年为戸部侍郎尤善鹰鹘鸡雉尽其形态觜眼脚爪毛彩俱妙冯绍政善鸡鹤龙水时称其妙开元中闗辅大旱京师渴雨尤甚亟命大臣遍祷于山泽间而无感应上于龙池新创一殿因诏少府监冯绍政于四壁各画一龙绍政乃先于四壁画素龙其状蜿蜒如欲振涌绘事未半若风云随笔而生上与从官于壁下观之鳞甲皆湿设色未终有白龙自詹间出入于池中风波汹涌云电随起侍御数百人皆见白龙自波际乘气而上俄顷阴云四布风雨暴作不终日而甘泽遍杜甫杨监又出画鹰十二扇诗云近时冯绍正能画鸷鸟様明公出此圗无乃传其状段成式云尝见卫公圗中有冯绍正鸡圗当时已画牡丹矣卢鸿一卢鸿一字浩然洛阳人隠于嵩山开元六年徴至东都授谏议大夫固辞放还山赐草堂一所卢鸿一髙士也善画山水树石卢颢然在开元中官为营草堂廼广其学庐聚肄业其居之室号宁极鸿尝自圗其居世共传之当时号山林胜絶鸿善画与王右丞埒韦旡忝韦旡忝侍郎京兆人也明皇时以画鞍马异兽独擅其名时人称韦画四足无不妙也开元天寳中外国曽献狮子既画毕酷似其状后狮子放归本国唯画者在焉凡展图观览百兽见之皆惊惧又明皇射猎一箭中两野猪诏于𤣥武门写之异兽圗后流落于人间往往见之今京都寺观之内或有画处凡攻马兽者皆称妙絶殷韦旡忝画皇朝九圣图髙祖及诸王圗太宗自定辇上图开元十八学士圗韦旡忝善马鹘象鹰圗杂兽皆妙韦旡纵韦旡纵乃旡忝弟善写貌张萱张萱京兆人也尝画贵公子鞍马屏障宫苑士女名冠于时善起草㸃簇景物位置亭䑓树木花鸟皆穷其妙画长门怨词摅思曲槛亭䑓金井梧桐之景也又画贵公子夜游圗宫中七夕乞巧圗望月圗皆多幽思画士女乃周昉之伦其贵公子宫苑鞍马皆称第一张萱画伎女圗乳母将婴儿圗按羯鼔图秋千圗萱好画妇女婴儿有虢国妇人出游圗传于代张萱画妇人以朱晕耳根以此为别翊善坊保夀寺本髙力士宅天寳九载舍为寺河阳从事李涿性好奇古与僧智増善尝俱至此寺观库中旧物忽于破瓮中得物如被幅裂汚坌触而尘起涿徐视之乃画也因以州县圗三及缣三十获之令家人装治之大十余幅访于常侍栁公权方知张萱所画石桥圗也𤣥宗赐髙力士因留寺后为鬻画人宗收言于左军寻有小使领宣卒数十人至宅宣勅取之即日进入先帝好古见之大悦殷季友殷季友践猷弟歴祕书郎善画杨昇杨昇开元馆画直画望贤宫圗安禄山真杨昇尝写朙皇与肃宗像深得王者气度葢昇以写照专门又当时亲见竒表宜乎传之甚精杨宁杨宁开元十一年为史馆画直杨宁杨昇张萱三人并善画人物宁开元间写史馆像风神气骨独工其难遂擅专门董萼董萼字重照开元人画盘车圗董萼开元中多在上方善杂画车牛最推其妙穆修己穆修己开元中善画得进谒𤣥宗上不甚礼以画者流拟之㑹暮春内殿牡丹开上问修己曰今京邑盛传牡丹诗谁为首出修己曰公卿间多吟赏中书舍人李正封诗曰国色朝酣酒天香夜染衣上嗟赏移时宋之望宋之望张九龄宋使君写真赞云使君族兄曰之望者亦贾生之谪居有顾君之画絶伟公之貌作为是圗意得神传笔精形似王熊王熊官至潭州都督尝与张燕公唱和诗句善湘中山水似李将军王象王象画卤簿圗石抱玉石抱玉唐大相国寺阁内西头有陈留郡长史乙速孤令为功徳主时令石抱玉画䕶国除灾患变相为一絶刘方平刘方平河南人邢襄公政㑹之后元鲁山与之善方平不仕萧颕士云山东茂异有河南刘方平刘方平工山水树石汧国公李勉甚重之皇甫冉刘方平壁画山诗云墨妙无前性生笔先回溪已失逺嶂犹连侧径樵客长林野烟青峰之外何处云天陈义陈义国初丞相叔逹之𤣥孙尤工写貌𤣥宗少与之善特承恩遇为武徳南薫中尚等使银青光禄大夫少府监殷许琨殷许琨并开元中善写貌常在内庭画人物海内知名开元十一年勅令写貌丽正殿诸学士欲画像书赞于含象亭以车驾东幸遂停初诏殷季友韦无忝等分貌之髙江髙江车道政二人并善写貌车道政车道政大相国寺西库有朙皇先勅车道政往于阗国传北方毗沙门天王様来至开元十三年封东岳时令道政于此依様画天王像为一絶道政尤善佛事迹简而笔健钱国养钱国养开元中善写貌海内推服国养衣裳凡鄙未离贱工格律自髙足为出衆左文通左文通善写貌朱抱一朱抱一开元二十二年直集贤善写貌写张果先生真为好事所𫝊任直亮邵齐钦吉旷任直亮开元中直集贤时有画直邵齐钦书手吉旷皆解画梁令瓒梁令瓒或云蜀人开元中工画人物宋祕阁有五星二十八宿真形圗一卷李伯时云甚似吴生倪麟倪麟开元中集贤画直工人物田琦田琦鴈门人徳平之孙工图画写洪崖子张氲云栖幷雪木行于世田琦善写貌人物写橘术圗李平钧李平钧淮安王神通曽孙妙山水冠絶一时郑逾郑逾迁季弟善画山水天寳中知名梁宋李果奴李果奴笔迹调润天寳中写貌人物及僧佛为妙谈皎谈皎善画人物有态度衣裳润媚大髻寛衣亦当时所尚与李凑小相类谈皎画武惠妃舞圗佳丽寒食图佳丽伎乐圗解奉先解奉先洛阳画匠开元中为嗣宁王家画象杨恵之杨惠之开元中与吴道子同师张僧繇笔迹号为画友巧艺并着而道子声光独显恵之遂都焚笔砚毅然发忿专肆塑作能夺僧繇画相乃与道子争衡时人语曰道子画恵之塑夺得僧繇神笔路其为人称叹也如此西京千福寺东塔院涅槃鬼神杨恵之画员名程进员名程进张彦逺云杨恵之善塑像员名程进雕刻石像并学画迹皆精妙张仙乔张仙乔学呉画不成便为捏塑𤣥宗御笔改名仙乔杂画虫像亦妙武静藏武静藏善画鬼神有气韵东都敬爱寺东山亭院地狱变画甚妙程维程维善杂画杨坦杨坦崇仁坊资圣寺西廊北隅杨坦画近塔天女朙睇将瞬杨爽杨爽垣子垣好圗佛寺鬼神子爽亦善之杨仙乔杨仙乔长安人好圗佛寺鬼神西京开元观天尊殿门西牕上下杨仙乔画解倩解倩善鬼神西京咸宜观殿前东西二神解倩画定水寺殿内七神及下小神并解倩画畅䛒畅䛒善山水似李将军畅朙瑾畅明瑾䛒子妙过于父程逊程逊善寺壁禽兽东都昭成寺香炉两头净土变药师变程逊画董好子董好子善人物董奴子以花鸟松石写真为能河南邵溥侍郎家有董奴子丛花圗广都宇文时中龙图家有董奴子鸡冠花圗陆庭曜陆庭曜东郡人善人物鬼神有气韵陆庭曜画功徳时称第一画天卿寺神亦继踵于卢张遵礼张遵礼善画鬭将鞍马戈矛噐械用笔堑差小画尤佳陈庆子陈庆子东都敬爱寺殿间菩萨及内廊下壁武净藏描陈庆子成苏思忠苏思忠东都敬爱寺东壁西方变苏思忠描陈庆子成杨朏杨朏学呉生㸃睛髭发有意衣纹差员李嗣真画録云空有其名不见踪迹不可定其品格者凡二十五人何墨君王雄段去惑杨整陆悫刘智敏荆元成任质李国相马光业马树应周子朝蔡金刚史晟王岳曹伯崇胡宗御定佩文斋书画谱卷四十六御定佩文斋书画谱卷四十七目録钦定四库全书御定佩文斋书画谱目録第四十七巻画家传三唐王维郑䖍张通祁岳曹覇韩干孔荣陈闳孟仲晖杜景祥王允之张志和毕宏韦鉴韦銮韦偃王宰刘单郑审韩志清张諲刘整刘之竒崔希真陈子昂杨岫之崔阳元李炅张惟亘李滔耿昌言耿昌期杨炎韩滉裴谞齐皎齐映于邵房茂长张璪刘商顾况项容王墨周昉王朏赵博宣赵博文程伯仪程修己髙云卫宪郑寓朱审戴嵩戴峄张符邉鸾陈庶梁广陈昙沈宁辛澄郑华原李真甯采李放李该张敦简金忠义萧祐李则李渐李仲和田𢎞正梁洽李方叔李约李洪度崔膺李灵省韦旻萧悦白旻李士昉左全赵公祐杜宗敬周助范琼陈皓彭坚张腾陈式项信卢卓项洙卷四十七钦定四库全书御定佩文斋书画谱卷四十七画家传三唐王维王维字摩诘太原祁人歴尚书右丞书画特妙笔踪措思参于造化而创意经图即有所缺如山水平逺云峰石色絶迹天机非绘者之所及也晚年得宋之问蓝田别墅在辋口辋水周于舍下别涨竹洲花坞与道友裴廸浮舟往来弹琴赋诗啸咏终日尝聚其田园所为诗号辋川集维有髙致信佛理以水木琴书自娱工画山水体渉今古清源寺壁上画辋川笔力雄壮王维画品妙絶于山水平逺尤工今昭国坊庾敬休屋壁有之维山水松石踪似吴生而风致标格特出今京都千福寺西塔院有掩障一合画青枫树一图复画辋川图山谷鬰鬰盘盘云水飞动意出尘外怪生笔端慈恩寺东院与毕庶子郑广文各画一小壁时号三絶王维过郢州画孟浩然像于刺史亭因曰浩然亭咸通中刺史郑諴更署曰孟亭唐贞元年太子文学陆羽序云余有王右丞画㐮阳孟公马上吟诗图并其记此亦谓之一絶王维画小辋川人物好张少卿家有辟支佛下画王维仙桃巾黄服合掌顶礼乃是自冩真摩诘画两丛竹于开元寺王维为岐王画一大石有天然之致王寳之时独坐注视作山中想悠然有余趣数年之后益有精彩一旦大风雨雷电俱作忽㧞石去屋宇俱壊后见空轴乃知画石飞去耳宪宗朝髙丽遣使言神嵩山上飞一竒石下有王维字印王不敢留遣使奉献上命羣臣以维手蹟较之无毫发差谬上始知维画神妙徧索海内藏之宫中维善画破墨山水尝自制诗曰宿世谬词客前身应画师不能舍余习偶被时人知宋苏轼云味摩诘之诗诗中有画观摩诘之画画中有诗王维山水诀一卷文人之画自王右丞始其后董源巨然李成范寛为嫡子李龙眠王晋卿米南宫及虎儿皆从董巨得来至元四大家黄子久王叔明倪元镇吴仲圭皆其正传又云南宗则王摩诘始用渲淡一变抅研之法郑䖍郑䖍郑州荥阳人天寳中广文馆博士䖍善图山水尝自冩其诗并画以献帝大署其尾曰郑䖍三絶后与张通王维并囚宣阳里三人者皆善画崔员使绘斋壁䖍等极思祈觧于员卒免郑广文能画鱼水山石时称竒妙人所降叹杜甫送郑十八䖍贬台州司户诗云郑公樗散鬓成丝酒后常称老画师又存殁口号云郑公粉绘随长夜曹霸丹青已白头天下何曾有山水人间不觧重骅骝唐圣善寺木塔有郑广文书画张通张通河间人曹州刺史通工山水杂画尤精瞻祁岳祁岳杜甫刘少府新画山水障歌云岂但祁岳与郑䖍曹霸曹霸魏曹髦之后髦画称于后代覇在开元中已得名天寳末每诏写御马及功臣官至左武卫将军杜甫丹青引赠曹将军霸云将军魏武之子孙于今为庶为清门英雄割据虽已矣文彩风流犹尚存学书初学卫夫人但恨无过王右军丹青不知老将至富贵于我如浮云开元之中常引见承恩数上南薫殿凌烟功臣少颜色将军下笔开生面良相头上进贤冠勐将腰间大羽箭褒公鄂公毛髪动英姿飒爽来酣战先帝天马玉花骢画工如山貎不同是日牵来赤墀下迥立阊阖生长风诏谓将军拂绢素意匠惨澹经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋䘮将军画善葢有神必逢佳士亦冩真即今飘泊干戈际屡貎寻常行路人途穷反遭俗眼白世上未有如公贫但㸔古来盛名下终日坎壈纒其身唐人善画马者甚衆而韩曹为之最韩干韩干蓝田人少时常为卖酒家送酒王右丞兄弟未遇每贳酒漫游干尝徴债于王家戯画地为人马右丞竒其意趣乃嵗与钱二万令干画十余年韩干善冩貎人物尤工鞍马初师曹霸后自独擅𤣥宗好大马御廏至四十万遂有沛艾大马西域大宛嵗有来献诏于北地置羣牧筋骨行歩久而方全调习之能逸异并至骨力追风毫彩照地不可名状号木槽马时主好艺韩君间生遂命悉图其骏则有玉花骢照夜白等时岐薛宁申王廏中皆有善马干并图之遂为古今独歩禄山之乱沛艾马种遂絶韩君端居亡事忽有人诣门称鬼使请马一匹韩君画马焚之他日见鬼使乗马来谢其感神如此韩干明皇天寳中召入供奉上令师陈闳画马帝怪其不同因诘之奏云臣自有师陛下内廏之马皆臣之师也上甚异之寳应寺三门神西院北方天王佛殿前面菩萨及净土壁资圣寺北门二十四圣皆竒踪也画髙僧鞍马菩萨鬼神等并传于世韩干画龙朔功臣图姚宋及安禄山图相马图𤣥宗试马图宁王调马打毬图资圣寺观音院两廊四十二贤圣韩干画元中书载賛建中初有人牵马访马医毛色骨相马医未尝见笑曰君马大似韩干所画者真马中固无也忽值干干亦惊曰真是吾设色者乃知随意所匠必冥㑹所肖也遂摩挲马若蹶因损前足干心异之至舍视其所画马本脚有一㸃黑缺方知是画通灵矣唐开元天寳之间承平日久世尚轻肥三花饰马韩干画贵戚閲马图有三花马兼画三花御马白乐天诗云凤笺书五字马鬛剪三花唐韩干图于阗国所进黄马一轴马翘举雄杰宋嘉祐中一贵人使江南携韩马一匹行及回渡采石矶风大作三日不可过欲过又大作于是祷于中元水府庙典祀也是夕梦神告留马当相济翌日诣庙献之风止乃渡至今留于庙中孔荣孔荣韩干弟子孔荣为上足陈闳陈闳为永王府长史善画写貎工鞍马与韩同时陈宏画安禄山图𤣥宗马射图上党十九瑞图陈闳善写真及画人物士女明皇开元中召入供奉每令写御容冠絶当代又画明皇射猪鹿兔鴈幷按舞图及御容皆承诏写焉又写太清宫肃宗御容龙颜凤态日角月轮之状笔力滋润风采英竒国朝阎令公之后一人而已今咸宜观内天尊殿中画上仙及图当时供奉道士庖丁等真容皆竒絶曾画故吏部徐侍郎本行经幡十二口皆在焉明皇照夜白封泰山回令陈闳图之韩干陈闳师于曹霸孟仲晖杜景祥王允之孟仲晖善写貎笔迹类陈闳又似阎令时有杜景祥王允之并工画迹与仲晖相近也西京褎义寺西禅院殿内杜景祥王允之画张志和张志和字子同婺州金华人始名龟龄擢明经以䇿干肃宗特见赏重授左金吾卫録事参军因赐名后以亲䘮不复仕居江湖自称烟波钓叟着𤣥真子亦以自号善图山水酒酣或击鼓吹笛䑛笔輙成张志和尝渔钓于洞庭湖颜鲁公典吴兴知其髙节以渔歌五首赠之张乃为卷轴随句赋象人物舟船鸟兽烟波风月皆依其文曲尽其妙为世之雅律深得其态昔人以逸品置神品之上歴代惟张志和可无媿色毕宏毕宏天寳中御史善画古松后见张璪于是阁笔毕宏大歴二年为给事中画松石于左省㕔壁好事者皆诗咏之改京兆少尹为左庶子树石擅名于代树木改歩变古自宏始也杜甫戯为䨇松图歌云天下几人画古松毕宏已老韦偃少慈恩寺大殿东廊第一院郑䖍毕宏王维等画沈括收毕宏画两幅一幅作柱天髙半峰满八分向下作斜凿开曲栏约峻崖一瀑落下两大石塞路头一幅作一员平山半腰云遮下碛石数磈一童抱琴由曲栏转山去一古木卧竒石竒古至今常在梦寐韦鉴韦鉴工龙马妙得精气韦銮韦銮鉴弟工山水松石虽有其名未免古拙韦銮善图花鸟山水俱得其深㫖可为邉鸾之亚韦鉴次之韦偃韦偃京兆人寓居于蜀善画山水竹树人物思髙格逸居闲尝以越笔㸃簇鞍马人物山水云烟千变万态或腾或倚或龁或饮或惊或止或走或起或翘或跂其小者或头一㸃或尾一抹山以墨斡水以手擦曲尽其妙宛然如真亦有图骐驎之良尽衔勒马之饰巧妙精奇韩干之匹也韦鉴子鶠工山水髙僧竒士老松异石笔力劲健风格髙举又善小马牛羊山原俗人空知鶠善马不知松石更佳也咫尺千寻骈柯攅影烟霞翳薄风雨飕飗轮囷尽偃盖之形宛转极盘龙之状天竺胡僧图渡水僧图小马放牧图并传于代鶠虽家学过其父逺甚杜甫戯为䨇松图歌云韦侯韦侯数相见我有一匹好东绢重之不减锦绣段已令拂拭光凌乱请公放笔为直干又题壁上韦偃画马歌云韦侯别我有所适知我怜君画无敌戯拈秃笔埽骅骝歘见麒麟出东壁韦侯松千枝万叶非经嵗不成鳞文一一如真韦偃戯作羣驴图法善寺诸卢恶之岂以配马而为之邪观杜子美诗则松石人马皆其所能故其画名于今偃之余画殆絶矣惟以此名然逺㟁长坂丛林灌木笔力有余而景象不穷知偃之能也韦偃红鞯覆背验马图笔力劲健骏尾可数如颜鲁公书法王宰王宰蜀中人多画蜀山玲珑嵌空巉嵯巧峭杜甫戏题山水图歌云十日画一水五日画一石能事不受相促廹王宰始肯留真迹王宰家于西蜀贞元中韦令公以客礼待之画山水树石出于象外景𤣥曽于故席䕫舍人㕔见一图障临江䨇树一松一栢古藤萦绕上盘于空下着于水千枝万叶交植曲屈分布不杂或枯或荣或蔓或亚或直或倚叶叠千重枝分四面达士所珍凡目难辩又于兴善寺见画四时屏风若移造化风候云物八节四时于一座之内刘单刘单杜甫奉先刘少府新画山水障歌云闻君埽却赤县图乗兴遣画沧洲趣画师亦无数好手不可遇对此融心神知君重豪素岂但祁岳与郑䖍笔迹逺过杨契丹郑审郑审郑州荥阳人湖州刺史繇子善诗咏干元中任袁州刺史郑审事具彦逺所撰彩笺诗集韩志清韩志清官侍御史以学艺书画之美闻于天下上元辛丑三月以王事客豫章与尚书右丞徐公同舍于慧明寺尝以暇日写徐公之貎陈于公之座隅美目方口和气秀骨豪釐无差张諲张諲官至刑部员外郎善草隶工丹青与王维李颀为诗酒丹青之友尤善画山水王维诗曰屏风误㸃惑孙郎团扇草书轻内史李颀诗曰小山破体闲支䇿落日棃花照空壁诗堪记室妬风流画与将军作劲敌宋贾似道家有张諲春山游赏图刘整刘整任秘书省正字善山水有气象曼殊院西廊壁有刘整画䨇松亦不循常辙御史台殿中㕔将作监刘整画山水胜光寺塔东南院周昉画水月观音自在菩萨掩幛菩萨圆光及竹并是刘整成色刘之竒刘之竒亦能山水崔希真崔希真大歴初客钟陵家于郡西善鼓琴工绘事陈子昂陈子昂曼殊院东廊大歴中画人陈子昂画庭下象马人物一时之妙也杨岫之杨岫之大歴中工鬼神道政坊寳应寺东廊北面杨岫之画鬼神齐公映嫌其笔蹟不工崔阳元李炅张惟亘李滔耿昌言耿昌期崔阳元李炅张惟亘李滔耿昌言耿昌期并工山水杂画杨炎杨炎字公南凤翔天兴人羙须眉峻风㝢文藻雄蔚豪爽尚气河西节度使吕崇贲辟掌书记迁中书舍人徳宗在东宫雅知其名及即位拜门下侍郎同中书门下平章事贬崖州司马谥曰平厉炎善山水髙竒雅赡余观杨公山水图想见其为人魁岸洒落也炎画松石山水出于人表初称处士谒卢黄门馆之甚厚久而知其丹青之能意欲求未敢发言炎遽欲辞去卢公复苦留之知其家洛中衣食乏少乃潜令人将数百千至洛供之取其家书回以示炎炎极感未知所报卢从容言欲求一踪为子孙家寳尔意尚难之遂月余图一障松石云物移动造化观者谓之神异韩滉韩滉字太沖京兆长安人徳宗贞元初检校左仆射同中书门下平章事封晋国公画与宗人干相埓尝自言不能定笔不可论书画以非急务故自晦不传于人韩滉天纵聪明尝以公退之外雅爱丹青词髙格逸在僧繇子云之上画则师于陆书则师于张能图田家风俗人物水牛曲尽其妙议者谓驴牛虽目前之畜状最难图惟晋公于此工之能絶其妙人间图轴往往有之或得其纸本者其画亦薛少保之比韩滉工杂画颇得形似牛羊最佳唐韩滉有尧民撃壤图韩晋公五牛图神气磊落希世名笔也裴谞裴谞字士明绛州闻喜人寛子擢明经迁考功郎中代宗幸陜谞徒歩挟考功南曹印赴行在拜河东租庸盐鐡使徳宗时歴兵部侍郎至河南尹东都副留守赠礼部尚书裴谞画山水极有思齐皎齐皎瀛州髙阳人善外蕃人马工山水建中四年官至泽州刺史彦逺大父髙平公有重名皎每以书画及篇章求知焉至今予家箧笥中犹有齐君少年时书画观其意趣虽髙笔力未劲后见其功用至者则雄壮矣齐映齐映瀛州髙阳人举进士中博学宏词补河南府参军事徳宗出奉天授御史中丞映为人白晳长大言音鸿爽故帝常令侍左右或前马胪传诏㫖进中书舍人贞元二年以舍人同中书门下平章事俄改中书侍郎封河间县男谥曰忠映性雅正好学善山水彦逺曽祖魏国公为河南尹兼留守爱其艺每加奨焉于邵于邵字相门京兆万年人徳宗时为太子賔客于邵贞元中进画松竹图表云今月十九日陛下降诞之辰臣輙率鄙思绘松竹图一面并陈賛颂愿跻圣祚伏贡阙庭房茂长房茂长清河人韦渠牟商山四皓画图賛序云故人清河房茂长刺商山成简静之化曰隠居之类也画兹图以贶予缅乎沉吟想似之不足故为文以懿之张璪张璪字文通吴郡人初相国刘晏知之相国王缙奏检校祠部员外郎盐鐡判官坐事贬衡州司马移忠州司马尤工树石山水自撰绘境一篇言画之要诀初毕庶子宏擅名于代一见惊叹之异其唯用秃豪或以手摸绢素因问璪所受璪曰外师造化中得心源毕宏于是阁笔彦逺每聆长者説璪以宗党常在予家故予家多璪画曽令画八幅山水障在长安平原里破墨未了值朱泚乱京城骚扰璪亦登时逃去家人见画在帧苍茫掣落此障最见张用思处又有士人家有张松石障士人云亡兵部李员外约好画成癖知而购之其家弱妻已练为衣里矣唯得两幅䨇栢一石在焉嗟惋久之作绘练纪述张画意极尽张藻员外衣冠文学时之名流画松石山水当代擅价惟松树特出古今能用笔法尝以手握䨇管一时齐下一为生枝一为枯枝气傲烟霞势凌风雨槎枒之形鳞皴之状随意纵横应手间出生枝则润含春泽枯枝则惨同秋色其山水之状则髙低秀丽咫尺重深石尖欲落泉喷如吼其近也若逼人而寒其逺也若极天之尽所画图障人间至多今寳应寺西院山水松石之壁亦有题记精巧之迹可居神品也符载江陵陆侍御宅观张员外画松石序云尚书郎张藻丹青之下抱不世絶俦之妙初公盛名赫然居长安中好事者卿相大臣既廹精诚乃持权衡尺度之迹输在贵室他人不得覩也居无何谪官为武陵郡司马官闲无事士君子往往获其寳焉荆州从事监察御史陆澧字深源陈䜩宇下樽爼静嘉庭篁霁景踈爽可爱公天縦之思歘有所诣暴请霜素愿撝竒踪是时座客声闻士凡二十四人在其左右皆岑立注视而观之昔𤣥覧师得心外法张璪尝画其庭作古松以为观羙符载闻而賛之卫象以诗繋其后世谓三絶翌日𤣥览见而墁之曰无事疥吾壁也钱醇老收张璪松一株下有流水涧松上有八分诗一首断句云近溪幽湿处全借墨烟浓又有璪荅诗南宗则王摩诘传为张璪刘商刘商字子夏彭城人擢进士第歴台省为郎好道术隠义兴胡父渚世传其仙去公酷尚山水着文之外妙极丹青好事君子或持氷素越淮湖求一松一石片云孤鹤获者寳之虽楚壁南金不之过也刘商官为郎中爱画松石树木格性髙迈时有毕庶子亦善画松树水石时人云刘郎中松树孤标毕庶子松根絶妙刘商初师于张璪后自造真为意自张贬窜后尝惆怅赋诗曰苔石苍苍临涧水谿风袅袅动松枝世间惟有张通㑹流向衡阳那得知刘商有观奕图石刻行于世顾况顾况字逋翁吴兴人况不修检操颇好诗咏善画山水初为韩晋公江南判官入为着作佐郎贬饶州司户居茅山以寿终着画评一篇顾况尝攻小笔求知新亭监人诘之曰余要貌海中山耳仍辟画省王黙为副任职半年落笔有竒趣项容项容善画山水作松风泉石图笔法枯硬而少温润然挺特巉絶亦自是一家王墨王墨不知其名善泼墨画山水时人故谓之王墨多游江湖间常画山水松石杂树性多疎野好酒凡欲画图障先饮醺酣之后即以墨泼或笑或吟脚蹙手抹或挥或埽或淡或浓随其形状为山为石为云为水应手随意倐若造化图出云霞染成风雨宛若神巧俯观不见其墨汚之迹皆谓奇异也王黙师项容风颠酒狂画松石山水虽乏髙奇流俗亦好醉后以头髻取墨抵于绢画王黙早年授笔法于台州郑广文䖍贞元末于润州殁时人皆云化去顾生乃其弟子耳云山不始于米元章葢自唐时王洽泼墨便已有其意周昉周昉字仲朗京兆人也节制之后好属文穷丹青之妙游卿相间贵公子也兄皓善骑射随哥舒翰征吐蕃收石堡城以功为执金吾时徳宗修章敬寺召皓云卿弟昉善画朕欲宣画章敬寺神卿特言之经数月果召之昉乃下手落笔之际都人竞观寺抵园门贤愚毕至或有言其妙者或有指其瑕者随意改定经月有余是非语絶无不叹其精妙为当时第一今上都有画水月观自在菩萨大云寺佛殿前行道僧广福寺佛殿前面两神皆殊絶当代昉任宣州别驾于禅定寺画北方天王尝于梦中见其形像又画士女为古今冠絶又画浑侍中宴㑹图刘宣按武图独孤妃按曲图粉本仲尼问礼图及文宣王十弟子卷轴等至多贞元末新罗国有人于江淮以善价收市数十卷持往彼国其画佛像真仙人物士女皆神品也周昉画扑蝶按筝杨真人降真五星等图各一卷唐周昉有杨妃架雪衣女乱䨇陆局图周昉西施图其浓纤疏淡可得按而求之郭汾阳壻赵纵侍郎尝令韩干写真衆称其善后又请周昉长史写之二人皆有能名令公尝列二真置于坐侧未能定其优劣因赵夫人归省令公问云此画何人对曰赵郎也又云何者最似对曰两画皆似后画尤佳又问何以言之云前画者空得赵郎状貎后画者兼移其神气得赵郎情性笑言之姿令公问曰后画者何人乃云长史周昉是日遂定二画之优劣令送锦綵数百段与之周昉初效张萱画后则小异颇极风姿全法衣冠不近闾里衣裳劲简彩色柔丽菩萨端严妙创水月之体金陵赏心亭丁晋公出镇日重建也秦淮絶致清在轩楹取家箧所寳袁安卧雪图张于亭之屛乃唐周昉絶笔王朏王朏太原人官至剑州刺史喜丹青之习师周昉然精宻则视昉为不及一时如赵博文皆昉髙弟也然朏过博文逺甚王朏画子女菩萨赵博宣赵博宣冀州人尚书左丞涓子擢进士第藻翰豪迈沉于酒傲忽少检陈许曲环辟署于府诬受吴少诚金诏流康州赵博宣亦觧画赵博文赵博文画子母犬兔善写貎应进士不第博文博宣皆师周昉程伯仪程伯仪画东封图为时所寳程修己程修己冀州人祖大歴中仕越州医博士父伯仪少有文学时周昉任越州长史遂令修己师事凡二十年中师其画至六十画中有数十病既皆一一口授以传其妙诀寳歴中修己应明经擢第太和中文宗好古重道以晋明帝朝卫协画毛诗图草木鸟兽古贤君臣之像不得其真遂召修己图之皆据经定名任意採掇由是冠冕之制生植之姿逺无不详幽无不显矣又尝画竹障于文思殿文皇有歌云良工运精思巧极似有神临牕时乍覩繁隂合再明当时在朝学士等皆奉诏继和自贞元后以画艺进身累承恩称㫖京都一人而已尤精山水竹石花鸟人物古贤功徳异兽等首冠于时髙云卫宪髙云卫宪程伯仪并师周昉尽造其妙冠于当时然卫宪花木蜂蝉雀竹以为希世之珍郑寓郑寓善果之后也学昉画天王菩萨有思朱审朱审吴兴人工画山水深沈瓌壮险黒磊落湍濑激人平逺极目建中年颇知名朱审得山水之妙自江湖至京师壁障卷轴家藏户珍又唐安寺讲堂西壁最其得意其峻极之状重深之妙潭色若澄石文似裂岳耸笔下云起峰端咫尺之地溪谷幽䆳松篁交加云雨暗淡虽出前贤之胸臆实为后代之模楷也戴嵩戴嵩韩晋公之镇浙右署为廵官师晋公画善水牛田家川原亦有意戴嵩尝画山泽水牛之状穷其野性筋骨之妙戴嵩画牛得其性相尽处画録至谓牛与牧童㸃睛员明对照形容着目中至饮流赴水则浮景见牛唇鼻相连戴峄戴峄嵩弟亦以画牛得名善作奔逸之状张符张符善画牛颇工笔法有得于韩滉亦滉之派也张符以画牛得名于唐曾见渡水牛一卷在戴嵩下符自号烟波子邉鸾邉鸾京兆人也少攻丹青最长于花鸟折枝草木之妙未之有也或观其下笔轻利用色鲜明穷羽毛之变态夺花卉之芳姸贞元中新罗国献孔雀觧舞者徳宗诏于𤣥武殿写貎一正一背翠彩生动金羽辉灼若连清声宛应繁节后因出宦遂致疎放其意困穷于泽潞间写玉芝图连根苖之状精极见传于世近代折花居其第一凡草木蜂蝶雀蝉并居妙品邉鸾善画花鸟至于山花园蔬无不徧写花鸟冠于代而有笔迹资圣寺团塔上四面花鸟邉鸾画当药上菩萨顶戎葵尤佳邉鸾作牡丹图其下为人畜大小六七相戯状推鸾絶笔陈庶陈庶扬州人师邉鸾花鸟尤善布色陈庶以花鸟松石写真为能梁广梁广工花鸟善赋彩笔迹不及邉鸾顾况梁广画花歌云上元夫人最小女头面端正能言语手把梁生画花看凝嚬掩笑心相许郑谷海棠诗云莫愁粉黛临牕嬾梁广丹青㸃笔迟陈昙陈昙字𤣥成国初丞相叔达之后明经出身河南尹严武荐为参军昭义军节度使李抱真辟为从事贞元十四年官至衡州刺史邕管经略使兼御史中丞工山水有情趣但峰峦少奇往往繁碎陈谭攻山水徳宗时除连州刺史令写彼处山水之状每嵗贡献野逸不羣髙情迈俗张藻之亚也沈宁沈宁亦善松石山水有格律师张藻刘商酬道芬寄画松诗云闻道松华学沈宁辛澄辛澄建中元年大圣慈寺南畔创立僧伽和尚堂请澄画焉才欲援笔有一胡人云仆有泗州真本一见甚竒遂依様描冩及诸变相普贤阁下五如来同坐一莲花及邻壁小佛九身阁里内如意轮菩萨并澄之笔见存郑华原郑华原于邵吴使君㕔郑华原壁画松树賛云美华原之墨妙能入室而思禅李真李真招福寺库院鬼子母贞元中李真画往往得长史规矩把镜者犹工资圣寺团塔院李真画四面花鸟甯采甯采贞元末有画人甯采图为竹林㑹甚工李放李放写真最得其妙白居易自题写真诗云我貎不自识李放写我真自注云时为翰林学士李该李该广陵人吕温地志图序云广陵李该博逹士也学无不通尤好地理乃裂素为方仪据书而画命之曰地志图观其粉散百川黛凝羣山元气剖判成乎笔端张敦简张敦简清河人白居易记画云张氏子得天之和心之术积为行发为艺予在长安中闻甚熟乃请观于张张为予尽出之有山水松石云霓鸟兽暨四夷六畜妓乐华虫咸在焉凡十余轴无动植无小大皆曲尽其能张始年二十余致功甚近予意其生知之艺与年而长则画必为希代寳人必为后学师恐将来者失其传故以年月名氏记于图轴之末云贞元十九年清河张敦简画金忠义金忠义新罗人以工巧幸擢少府监䕃子补斋郎韦贯之不与曰是将奉郊庙祠祭阶为守宰者安可以贱工子为之又劾忠义不宜污朝籍忠义竟罢金忠义巧絶过人学画迹精妙萧祐萧祐字祐之夷澹君子也少贫窭隠居以孝养闻累迁右散骑常侍精画及书自钟王萧张以来皆能识其真赝然不以尘事自䝉故韦温号山林友云萧祐画山水甚有思李则李则凉武昭王十三世孙善画李渐李渐官至沂州刺史善番人番马骑射射鵰放牧川原之妙笔迹气调古今亡俦虎则唐有李渐李仲和李仲和渐子善画番马人物有父遗风但笔力有所不逮也相国令狐公奕代为相家富图画即沂州外孙家有小画人马障是尤得意者宪宗曽取置禁中后却赐还田𢎞正田𢎞正字安道平州人幼通兵法善骑射承嗣爱之以为必兴吾宗名之曰兴宪宗时诏检校工部尚书充魏博节度使穆宗立兼中书令谥曰忠愍𢎞正性忠孝好功名起楼聚书万余卷通春秋左氏与賔属讲论终日客为着沂公史例行于世田𢎞正工丹青尤善图人形表梁洽梁洽大兴善寺行香院堂后壁上元和中画人梁洽画䨇松稍脱俗格太常寺太卿后㕔梁洽画山水梁洽以花鸟松石写真为能李方叔李方叔元和中工山水人物自号西河山人李约李约字存博汧公子兵部员外郎先是魏国公与汧公雅㑹灵襟琴书相得髙平公与爱弟主客员外郎及汧公爱子纉纉弟约更叙通旧遂契忘言约与主客皆髙谢荣宦琴尊自乐终日陶然士流企望莫及也李约善画梅李洪度李洪度蜀人也元和中府主相国武公请于大圣慈寺东廊下维摩诘堂内画帝释梵王两堵笙竽吹鼓天人姿态笔踪姸丽时之妙手莫能偕焉崔膺崔膺博陵人也性狂及长能文常在张建封书院怜其才引为上客善为画时因酒兴偶画得一匹马为诸小儿窃去一旦将行营大呌称膺失马张公令捕之厢将问毛色应云膺马昨夜犹在毡下李灵省李灵省落托不拘检长爱画山水每图一障非其所欲不即强为也但以酒生思傲然自得不知王公之尊贵若画山水竹树皆一㸃一抹便得其象物势皆出自然或为峰岑云际或为岛屿江邉得非常之体符造化之功不拘于品格自得其趣尔韦旻韦旻京兆杜陵人河南府叅军唐徳州刺史王倚之子绍孙所居乃卢氏旧宅在洛中归徳坊南街㕔屋西壁有韦旻郎中画散马七匹东壁有长史草书数行萧恱萧恱协律郎工竹一色有雅趣白居易画竹歌序云协律郎萧悦善画竹举时无伦萧亦甚自秘重有终嵗求其一竿一枝而不得者知予天与好事忽写一十五竿恵然见投予厚其意髙其艺无以荅贶作歌以报之云植物之中竹难写古今虽画无似者萧郎下笔独逼真丹青以来唯一人白旻白旻白居易画鵰賛序云寿安令白旻予宗兄也得丹青之妙传写之要毛羣羽族尤是所长长庆九年以画鵰贶予白旻工花鸟鹰鹘觜爪纤利甚得其趣旻善歌常醉酣歌阕便画自娱李士昉李士昉敬宗时待诏隠士周息元至京师帝馆之于山亭问以道术自言识张果叶静能诏写真待诏李士昉问其形状图之以进元和中有李士昉即果奴之孙笔迹及其祖写貎极妙在翰林集贤左全左全者蜀人也世传图画寳歴中声驰阙下于大圣慈寺中殿画维摩变相师子国王菩萨变相三学院门上三乗渐次修行变相降魔变相文殊阁东畔水月观音千手眼大悲变相极乐院门两金刚西廊下金刚经验及金光明经变相前寺南廊下行道二十八祖北廊下行道罗汉六十余躯多寳塔下倣长安景公寺吴道𤣥地狱变相大中初又于圣寿寺大殿画维摩诘变相一堵楼阁树石花雀人物冠冕蕃汉异服皆得其妙左全有佛道功徳五帝三官等像传于世赵公祐赵公祐长安人也寳歴中寓居蜀城工画人物尤善佛像天王鬼神初賛皇公李徳裕镇蜀之日賔礼待之自寳歴太和至开成年公祐于诸寺画佛像甚多㑹昌年一例除毁唯存大圣慈寺文殊阁下天王三堵阁里内东方天王一堵药师院师堂内四天王并十二神前寺石经院天王部属并公祐笔公祐天资神用笔夺化权名髙当代时无等伦数仭之墙用笔最尚风神骨气唯公祐得之六法全矣赵公祐正坐佛三十六相八十种好皆具而慈悲威重有巍巍天人师之容笔迹劲细用色精宻杜宗敬杜宗敬白居易画西方帧记云居易当衰暮之嵗中风痺之疾命工人杜宗敬按阿弥陀无量寿二经画西方世界一部髙九尺广丈有三尺弥勒尊佛坐中央观音势至二大士侍左右楼台妓乐水树花鸟七寳严饰五彩彰施周助周助白居易画水月观音讃注云周助画范琼范琼开成年与陈皓彭坚同时同艺寓居蜀城三人善画人物佛像天王罗汉鬼神三人同手于诸寺图画佛像甚多㑹昌年除毁后余大圣慈一寺佛像得存洎宣宗再兴佛寺三人于圣寿寺圣兴寺净衆寺中兴寺自大中至干符笔无暂释图画二百余间墙壁天王佛像髙僧经验及诸变相名目虽同形状一无同者圣寿寺大殿释伽像行道北方天王像西方变相殿上小壁水月观音浴室院傍西方天王大悲院八明王西方变相圣兴寺大殿东北二方天王药师十二神释迦十弟子弥勒像大悲变相其中西方一堵甚着竒工精妙之极也焉刍瑟磨像两堵设色未半笔踪俨然后之妙手终莫能继自圣寿圣兴两寺佛僧范琼亲描大悲观音像唐大中年范琼所画躯不盈尺而三十六臂皆端重安稳所执诸物各尽其妙笔迹如缕而精劲温润妙穷毫釐其卢楞伽曹仲宣之徒与叶助收蜀范琼画梁武帝写志公图文潞公家寺积庆院有移置壁画婆叟仙一躯乃范琼所作陈皓彭坚陈皓彭坚开成中与范琼寓止蜀城大中年府主杜相公悰起净衆等寺门屋相国知三人中范琼年齿虽低手笔称冠因请陈彭各画天王一堵各令一客将伴之以幔幕遮蔽不令相见欲验谁之强弱至画告毕之日相国与诸府寮彻其帏幕南畔仗剑振威者彭笔北畔持弓奋赫者陈笔笔力相似观者莫能昇降大约宗师吴道𤣥之笔而傅采拂澹过之张腾张腾大和末偶止蜀川于诸寺壁图画亦多圣寿寺大殿画文殊一堵普贤一堵弥勒下生一堵大圣慈寺文殊阁下画报身如来一堵并腾之笔陈式陈式方干陈式水墨山水诗云立意雪髥出支颐烟汁干世间从尔后应觉致名难项信项信方干观项信水墨诗云小年师祖过今祖异域应传项姓名卢卓卢卓方干卢卓山人画水诗云常闻画石不画水画水至难君得名项洙项洙方干项洙处士画水墨钓台诗云画石画松无两般犹嫌瀑布画声难虽云智慧生灵府要且工夫在笔端御定佩文斋书画谱卷四十七御定佩文斋书画谱卷四十八目録钦定四库全书御定佩文斋书画谱目録第四十八卷画家传四唐杜牧徐表仁陈诜史瓉周太素韩嶷宇文肃于钖强颖陈恪陈积善戴重席侯莫陈厦郑町吴恬刘阿祖张李八张志唐凑李纶竺元标毛嵩杨树儿耿纯崔霞李蛮子潘细衣周子敬刘之章邵武宗麴庭檀章侯造黄谔李衡齐旻韩伯达田深程邈卫芊吴玢乐峻裴辽萧溱张渉张容陆滉卢弁杨辨姚彦山冷元琇张正言刘罄尹澄赵立言郑珽卢少长赵温其常粲常重𦙍孙位唐彦谦陈惟岳张南本张询尹继昭吕嶤竹䖍赵德齐麻居礼刁光𦙍李琼张賛王浃姚思元吴侁周滉杜庭睦钟师绍张立李桓言桓骏周迈令元素李察张昱韦叔方元俊卢珍李绍张桂李奉珪樊守素苗龙于舎人崔山人刘单两儿顾生梁司马包评事周先生杜秀才范山人赵侍御徐正字方着作陆山人清溪道人李长史段賛善温䖏士崔䖏士王䖏士孙鲂父崔祕监李䖏士修䖏士师奴司马承祯裴翛然李尊师毌丘元志吴子张素卿陈若愚释辩才释智瑰释金刚三藏释法明释杨法成释思道释道芬释皎然释义全释道玠释楚安释梦休释徽江僧瓌师释智俨薛媛崔徽卷四十八钦定四库全书御定佩文斋书画谱卷四十八画家传四唐杜牧杜牧字牧之京兆万年人歴中书舎人宋米芾云颍州公库顾恺之维摩百补是唐杜牧之摹寄颍守本者置在斋龛不复携去精彩照人前后士大夫家所传无一毫似余因题其画幅上云米芾审定是杜牧之本余与颍签善託寻善工摹凡三寄蜡本无一笔似者或可上之御府乞国工摹赐世间为千年之传如唐文皇兰亭岂非一代盛羙徐表仁徐表仁初为僧号宗偃师道芬则入室吴兴郡南堂有两壁树石张彦逺甚赏之云观其潜蓄岚濑遮藏洞泉蛟根束鳞危干凌碧重质委地青岚满堂盖得意深竒之作张祜招徐宗偃画松石诗云凭君画取江南胜留向东斋伴老身宗偃寓于吴兴郡侧年未衰而笔力奋疾茶山水石奔异境与性㑹乃召于山中写明月崃陈诜陈诜杜相国悰真在浄衆寺两任护军从事皆陈诜笔史瓒史瓒官至省郎善画鞍马人物周太素周太素终尚书郎善花鸟佛像韩嶷韩嶷工妇女杂画善布色宇文肃宇文肃善小画金玉镌刻之様禽兽葩叶之能于钖于钖善画花鸟及鸡于钖有雪梅䨇雉牡丹䨇鸡强颖强颖善水鸟陈恪陈恪工山水师张郑有气韵人物鞍马虫禽并精陈积善陈积善恪子善山水妙过于父西京崇福寺壁陈积善画山水戴重席戴重席工子女极精细侯莫陈厦侯莫陈厦字重构工山水用意极精郑町郑町䖏士荥阳人画山水淡雅吴恬青州吴恬䖏士恬有画山水録记平生所画在绢素者凡百余面传之好事自云初梦寐有神人指授画法恬好为顽石气象深险能为云而气象蓊裕刘阿祖刘阿祖东都敬爱寺十六观及阎罗王变刘阿祖描张李八张李八东都敬爱寺讲堂内金铜幡十三口张李八写并成画绢幡十三口张李八写并成张志张志东都𢎞圣寺张志画唐凑唐凑浙西甘露寺唐凑十善十恶在三门外两头李纶李纶西京千福寺西塔院佛殿内有李纶画普贤菩萨竺元标等九人竺元标毛嵩杨树儿耿纯崔霞李蛮子潘细衣周子敬刘之章张彦逺云已上皆唐朝以来名手画士有同兰菊丛芳竞秀踪迹布在人间姓名不可遗弃邵武宗邵武宗灵华寺圣画堂中构大枋为壁设色焕缛本邵武宗画不知何以称圣麴庭麴庭善山水檀章檀章图山水曲尽其能西京资圣寺檀章画中三门东牕间侯造侯造工折枝并牛黄谔黄谔画马独善于时今菩提寺佛殿中有画自后难继其踪李衡齐旻李衡齐旻俱能画蕃马戎夷部落鹰犬鸟兽之类尽得其妙韩伯达田深韩伯达田深画马筋骨气力如真程邈衞芊程邈衞芊皆以花鸟松石冩眞为能不相让也吴玢乐峻裴辽吴玢乐峻裴辽皆图山水曲尽其能裴辽善鹭鹚并牛萧溱张渉张容萧溱张渉张容皆士女之特善也陆滉陆滉功德卢弁卢弁猫儿杨辨等九人杨辨姚彦山冷元琇张正言刘罄尹澄赵立言郑珽卢少长已上各负其志并极其妙赵温其赵温其成都人也父公祐以画称温其幼而颖秀家学益工大中初温其于大圣慈寺继父之踪画天王帝释笔法臻妙世称髙絶常粲常粲长安人咸通中路巖侍中牧蜀日粲入蜀路賔礼之善画人物喜为上古衣冠有伏羲画卦神农播种陈元达锁谏等图则亦诗人主文而谲谏之义也常粲善𫝊神杂画为后学师范常重𦙍常重𦙍粲之子僖宗幸蜀囘銮之日蜀民奏请留写御容于大圣慈寺其时随驾写貎待诏尽皆操笔不体天颜陈太师敬瑄遂表进重𦙍御容一写而成内外官属无不叹骇谓为僧繇之后身矣宣令中和院上壁及写随驾文武臣寮真伪通王宗裕性多猜忌或于媵嬖意欲写貎恶人久见谓常待诏曰颇不熟视审观可乎常公但诺之王曰夫人至矣立斯湏而退翌日想貎姿容短长无遗豪髪其敏妙皆此类也王建既下蜀城谒僖宗御容于时绘壁百寮咸在惟不见田令孜陈太师因问何不写貎彼二人左右对以近方涂灭建曰吾与陈田本无雠恨岂与丹青为参商乎遽命工重写之待诏常生重𦙍曰不必援豪乃挼皁荚水洗壁而风姿宛然建嘉赏之赐以金帛常生传神素号絶手自云我画壁除摧圮塌烂外雨淋水洗断无剥落先是诗僧贯休能画谓常生曰贫道观画多矣如吾子所画前无来人后无继者其见赏如此孙位孙位东越人也僖宗车驾在蜀自京入蜀号㑹稽山人性常疎野襟抱超然虽好饮酒未尝沉酩禅僧道士常与徃还豪贵相请礼有少慢纵赠千金难留一笔唯好事者时得其画焉光启年应天寺无智禅师请画山石两堵龙水两堵寺门东畔画东方天王及部从两堵昭觉寺梦休长老请画浮沤先生松石墨竹一堵倣润州髙座寺张僧繇战胜一堵两寺天王部衆人鬼相杂矛戟鼔吹纵横驰突交加戛击欲有声响鹰犬之类皆三五笔而成弓弦斧柄之属并掇笔而描如从䋲而正矣其有龙拏水汹千状万态势欲飞动松石墨竹笔精墨妙雄壮气象莫可记述非天纵其能情髙格逸其孰能与于此邪唐孙位春龙启蛰图笔势超轶气象雄放唐彦谦唐彦谦字茂业并州晋阳人歴晋绛二州刺史彦谦博学多艺书画无不出于辈流陈惟岳陈惟岳宋董逌云画者陈惟岳作送穷图当唐僖宗咸平二年七月惟岳画妙于形似状简古至有余意尽藏笔画内使人以意测者随求得之无穷尽信非庸工俚师所能造也其画穷女形露溾涹作跉䟓态束刍人立曵棘船行䌫引䩖鞄颿击栙裹以荐之周遍室居开门送之为富女作嫈嫇象裁槻为衣缕木为质载之舰饰以璎珞主人当户反导欲行引堦升堂拜献唯谨迺知此在唐为盛礼至以图像见之张南本张南本工画佛道鬼神兼精画火尝于成都金华寺大殿画八明王时有一僧逰礼至寺整衣升殿骤覩炎炎之势惊怛几仆时孙位画水南本画火水火之形本无定质惟于二子冠絶古今又尝画寳歴寺水陆功德曲尽其妙后来为人摹写窃换真蹟鬻与荆湖商贾今所存者多是伪本别有勘书诗㑹髙丽王行香图传于世张南本攻画佛像人物龙王神鬼有金谷园图勘书图诗㑹图白居易叩齿图髙丽王行香图今圣夀寺中门賔头卢变相东廊下灵山佛㑹大圣慈寺华严阁下东畔大悲变相竹溪院六祖兴善院大悲菩萨八明王孔雀王变相并南本笔张南本辟支佛火周其身笔气炎鋭得火之性太原少卿何麟家有张南本勘书图张询张询南海人也自乡荐下第乆住帝京精于小笔中和年随驾到蜀与昭觉梦休长老故交遂依托焉忽一日长老请于本寺大慈堂后留少笔踪画一堵早景一堵午景一堵晚景谓之三时山盖貌吴中山水颇甚工画毕之日遇僖宗驾幸兹寺尽日欢赏张询善画吴山楚岫枯松怪石有山水卷轴传于世询尝画雪峯危栈图极工尹继昭尹继昭工画人物台合冠絶当世尹继昭有雪宫图有移新丰阿房宫吴宫图𫝊于世吕嶤吕嶤京兆人也唐翰林待诏自京随僖宗车驾至蜀授将佐郎守汉州雒县主簿赐绯鱼袋今大圣慈寺华严阁上天王部属诸神及王波利真并嶤之笔竹䖍竹䖍雍京人也攻画人物佛像闻成都创𧺫大圣慈寺欲将吴道𤣥地狱变相于寺画焉广明年随驾到蜀左全已在多寳塔下画竟遂与华严阁下后壁西畔画丈六天花瑞像一堵吕嶤竹䖍工画佛道人物长安成都皆有画壁吕嶤竹䖍并尹继昭弟子赵德齐赵德齐温其之子袭二世之精艺竒踪逸笔时辈咸推伏之光化中诏许王建于成都置生祠命德齐画西平王仪仗车辂旌纛法物及朝真殿上画后妃嫔御皆极精致昭宗喜之迁翰林待诏干宁初王建于大圣慈寺大殿东庑起三学延祥之院请德齐于正门西畔画南北二方天王两堵竹溪院释迦十弟子并十六大罗汉崇福禅院帝释及罗汉崇真禅院帝释梵王及罗汉堂文殊普贤皆德齐笔麻居礼麻居礼蜀人师张南本光化天复间声蹟甚髙资简卭蜀甚有其笔蜀州圣夀寺偏门北畔麻居礼画八难观音一堵刁光𦙍刁光𦙍雍京人也天复年入蜀攻画湖石花竹猫兔鸟雀性情髙洁交游不杂入蜀之后前辈有攻花雀者顿减价矣有师问笔法者黄筌孔嵩二人亲授其诀孔类昇堂黄得入室光𦙍居蜀三十余年笔无暂暇非病不休非老不息年八十豪贵之家及好事者収得其画将为家寳传视子孙大圣慈寺炽盛光院明僧録房牕傍小壁四堵画四时雀竹广政中黄居寀重装雀蝶精竒转甚三学院大㕔小壁花雀两堵光𦙍画时年已耄矣光𦙍工画龙水亦有图轴传于世李琼李琼僧齐已观李琼䖏士画海涛歌云巨鳌转侧长䲡翻狂涛颠浪髙漫漫李琼夺得造化本都卢缩在秋豪端张賛张賛河阳人工画佛道人物雒中有寺壁王浃王浃工画人物钱忠懿家有导引图姚思元姚思元林泉人也画道释一时知名作紫㣲二十四化皆警悟世俗非止于游戏丹青而自娱恱者画佛亦多取因地爲图传世罕见吴侁吴侁作泉石平逺溪友钓徒皆有幽致世传其萧翼赚兰亭图人品辈流各有风仪一时行记歴歴在目周滉周滉善画水石花竹禽鸟作逺江近渚竹溪蓼岸四时风物之变出于画史一等杜庭睦杜庭睦画道释人物最工复喜写故实画明皇斫鲙图人物品流见之风神气骨间钟师绍钟师绍蜀人画释道人物犬马颇工师绍妙丹青作尚齿图张立张立蜀中画蹟甚多亦能墨竹成都大慈寺灌顶院有张立墨竹画壁张晚唐人李翙李翙工花鸟桓言桓骏桓言桓骏皆善屋木周迈周迈工人马令元素令元素工古仙事迹李察张昱李察张昱并善画鸡韦叔方韦叔方进士也工画马元俊元俊善画牛及山坡草野之景卢珍卢珍为内供奉工人物及佛经变李绍李绍工花鸟张桂张桂西川人工杂迹李奉珪樊守素李奉珪樊守素俱善人物苗龙苗龙唐初人失其名能画龙人以苗龙唿之后得道仙去今㑹稽龙瑞宫东南一峯崛起上平如砥相传为苗龙上昇䖏于舎人于舎人王季友观于舎人壁画山水诗云野人宿在人家少朝见此山谓山晓半壁仍栖岭上云开帘欲放湖中鸟独坐长松是阿谁再三招手𧺫来迟于公大笑向予説小弟丹青能尔为崔山人崔山人李白求崔山人百丈崖瀑布图诗云闻君写真图岛屿备萦回石黛刷幽草曽青泽古苔幽缄傥相传何必向天台刘单两儿刘单两儿杜甫奉先刘少府新画山水障歌云刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貎得山僧及童子顾生顾生段成式云大歴中吴中顾生画山水甚竒怪先布绢于地研调采色使数十人吹角击鼔噉呌顾子着锦袄锦纒头饮酒半醉取墨汁写绢上次写诸色以大笔开诀为峯峦岛屿之状曲尽其妙也王蔼祖二疎图记云吴郡顾生能写物笔下状人风神情度甚得其态自江以东誉为神妙有好事者先贿以良金细帛必避而不顾设食精美亦不为之谢乃曰主人致殷勤岂无意邪何不醉我斗酒乗其酣逸当无爱惜乃张素坐隅前即置酒一器初沉思想望摇首撼颐忽饮十余杯揖主人曰酒兴相激吾将勇于画矣午未及夕而数幅之上有帐于京城之外此汉公卿祖二疎也主人叹曰旣不为利易已之能絜也嗜酒而混俗何其髙也图二疎以遗于时俗劝也梁司马梁司马工画马顾况梁司马画马歌云画精神画筋骨一团旋风瞥灭没仰秣如上贺兰山低头欲饮长城窟此马昂然独出羣阿爷是龙飞入云黄沙枯碛无寸草一日行过千里道展䖏把笔欲描时司马一騧赛倾倒包评事包评事皇甫冉酬包评事壁画山水见寄诗云一官知所傲本意在云泉濡翰生新兴羣峰忽眼前黛中分逺近笔下起风烟周先生周先生鲍溶周先生画洞庭歌云江南客水为乡舟爲宅能以笔锋知地脉闲分楚水入丹青不下此堂临洞庭水交不浪烟不动木末稜稜山碧重帝子应哀窈窕云客人似得婵娟夣杜秀才杜秀才善画牛图顾况杜秀才画立走水牛歌云杜生知我恋沧洲画作一障张牀头范山人范山人善画山水顾况范山人歌云山峥嵘水泓澄漫漫汗汗一笔耕一草一木栖神明忽如空中有物物有声复如逺道望乡客梦遶山川身不行赵侍御赵侍御韩愈画记云贞元甲戌年余在京师甚无事同居有独孤生申叔者始得此画而与余弹棊余幸胜而获焉意甚惜之以爲非一工人之所能运思盖丛集衆工人之所长耳虽百金不愿易也明年出京师至河阳与二三客论画品格因出而观之座有赵侍御者君子人也见之戚然若有感然少而进曰噫予之手摸也亡之且二十年矣余少时常有志乎兹事得国本絶人事而模得之游闽中而丧焉居闲䖏独时徃来余懐也以其始爲之劳而夙好之笃也今虽遇之力不能为已且命工人存其大都焉余旣甚爱之又感赵君之事因以赠之徐正字徐正字元稹咏徐正字画青蝇诗云误㸃能成物迷眞许一时笔端来已乆座上去何迟方着作方着作善画竹方干题方着作画竹诗云向月本无影临风疑有声吾家钓台畔似此両三茎陆山人陆山人善画水方干题陆山人画水诗云豪末用功成一水水源山脉固难寻逡巡便可见波浪咫尺不能知浅深清溪道人清溪道人李仲庶有汉武帝祭李夫人图书曰唐大中二年七月清溪道人制之其画虽残缺不完然甚有妙䖏笔下直取意思自是作手李长史李长史善写眞李逺赠写御眞李长史诗云初分龙准山河秀乍㸃重瞳日月明宫女卷帘皆暗认侍臣开殿尽遥惊段賛善段賛善郑谷诗序云予尝有雪景一絶为人所讽今段賛善小笔精微忽为图画以诗谢之诗云賛善贤相后家藏名画多留心于绘素得事在烟波属兴同吟咏功成更琢磨爱予风雪句幽絶写渔蓑温处士温䖏士郑谷诗序云温䖏士能画鹭鸶以四韵换之诗云昔年吟醉绕江蓠爱把鱼竿伴鹭鸶闻説小毫能纵逸敢凭轻素写幽竒崔处士崔处士郑谷西蜀浄衆寺松溪寄小笔崔处士诗云此景吟难尽凭君画入京王处士王处士李洞送醉画王䖏士诗云几年乗兴住南吴狂醉兰舟夜落湖别后鹤毛描转细近来牛角饮还麤孙鲂父孙鲂南昌人鲂父画工也王彻为中书舎人草鲂诰词云李陵桥上不吟取次之诗顾凯笔头岂画寻常之物鲂终身恨之崔祕监崔祕监唐髙无际汉武帝后庭秋千赋序云臣无际才非马融位叨麟阁属祕书监博陵崔公画秋千障而得一观皓齿蛾眉徧于后庭秋千之观乐焉李处士李处士唐外郎荥阳郑賛宰万年日有以贼名而荷校者賛命所盗以视则烟煤古丝三四幅齐罽裁褾斑鼈皮轴之曰是画也太尉李公所寳惜有賛皇图篆存焉賛不得决时延夀里有水墨李䖏士精别画品游公卿门召使辨之李瞪目三叹曰韩展之上品也修处士修处士工花鸟师奴师奴东都敬爱寺大院中门内五僧师奴描司马承祯道士司马承祯字子微开元中自天台征至天子师之十五年至王屋山勅造阳台观居之尝画于屋壁裴翛然道士裴翛然楚州刺史思训之子为人诙谐强学不成一名好诗酒善丹青解丝竹开元中尝夜醉卧街犯禁乃为诗曰遮莫冬冬动湏倾满满盃金吾如借问但道玉山頽官不罪之也李尊师道士李尊师杜甫题李尊师松树障子歌云老夫清晨梳白头𤣥都道士来相访握髪唿儿延入户手提新画青松障毌丘元志道士毌丘元志白居易为忠州刺史花木多竒居易在郡为木莲荔枝图寄朝中亲友曰元和十四年夏命道士毌丘元志写之惜其遐僻因以三絶赋之有天教抛掷在深山之句咸传于都下好事者喧然模写吴子道士吴子费𤣥眞者成都双流县兴唐观道士也大中末有道士自称吴子止观中养气絶粒时亦饮酒忽谓𤣥眞曰吾欲为师写眞可乎𤣥真笑曰夫欲写真先湏自写吴子如其言引镜濡毫自写其貎下笔惟肖顷刻而毕复自为賛兼诗二章张素卿道士张素卿简州人也少孤贫性好画在州主谯国夏侯公孜宅多见隋唐名画艺成之后落拓无羁束遂衣道士服唯画道门尊像豪贵之家少得其画者干符中居青城山至中和元年僖宗遣使与赐紫道士杜光庭封丈人山为希夷公素卿上表改封五岳丈人为希夷眞君素卿赐紫素卿有老子过流沙图五岳朝真图九皇图五星图老人星图二十四化真人像太无先生像素卿于诸图画能敏速落锥之后下笔如神自始及终更无改正张百子堂板龛内门两畔龙虎两躯素卿笔王建修青城山丈人观请素卿于丈人真君殿上画五岳四渎十二溪女山林溪沼树木诸神及岳渎曹吏诡怪之质生于笔端上殿观者无不恐惧又于简州开元观画容成子董仲舒严君平李阿马自然葛𤣥长夀仙黄初平葛永璝窦子明左慈苏躭十二仙君像各写当初卖卜卖药书符导引时真笔踪洒落彩画因循当代名流皆推画手益陈若愚道士陈若愚左蜀人师张素卿得其笔法成都精思观有青龙白虎朱雀𤣥武四君像释辩才释辩才姓袁氏梁司空昂之𤣥孙辩才博学工文琴棊书画皆得其妙释智瑰僧智瑰善山水鬼神气韵洒落释金刚三藏金刚三藏狮子国人善西域佛像运笔持重非常画可拟东京广福寺木塔下素像皆三藏起様释法明同州僧法明开元十一年勅令写貎丽正殿诸学士欲画像书賛于含象亭以车驾东幸遂停初诏殷季友旡忝等分貎之粉本旣成迟囘未上绢张燕公以画人手杂图不甚精乃奉追法明令独貎诸学士法明尤工写貎图成进之上称善藏其本于画院释杨法成释杨法成开元初有尼魏八师者双流县百姓刘乙意儿年十一事魏尼常白魏云先天菩萨见身此地因谒画工随意设色悉不如意有僧杨法成自言能画意儿指授之以匠十稔五方就后塑先天菩萨凡二百四十首首如塔势分臂如意蔓其膀子有一百四十日鸟树一鳯四翅水肚树所题深怪不可详悉画様凡十五卷柳七师者崔宁之甥分三卷住上都流行时魏奉古为长史进之后因四月八日赐髙力士今成都者是其次本释思道释思道吴道子弟子长乐坊安国寺木塔院西北廊五壁释思道画释梵八部不施彩色尚有典刑释道芬㑹稽僧道芬画山水格髙顾况稽山道芬上人画山水歌云镜中真僧曰道芬不服朱审李将军释皎然吴僧皎然亦名画释义全释义全尚书韦公作镇于蜀四方之士麏至幕下有沙门义全者善丹青尤攻写眞诸公博雅好事皆使图画之释道玠僧道玠图山水曲尽其能释楚安僧楚安蜀州什邡人也俗姓句氏攻画人物楼台有明皇幸华清宫避暑图吴王宴姑蘓台图此二图皆画于墙壁图簇团扇之上其墙壁图簇团扇大小虽殊功夫并无减者竒巧如此当时公侯相重皆称妙手释梦休释梦休画竹疎放自属方外僧梦休雪竹一幅巨石倒影下落叶数片浮水靣旁一枯木亦倒影今蔡胜道有六幅长丈余竒甚大屋梁方可挂森森如坐竹下释徽僧徽五羊人齐已谢徽上人惠二龙障子诗云近有五羊徽上人闲工小笔得意新画龙不夸头角及鬛鳞只求筋骨与精神江僧江僧郑谷传经院壁画松诗云危根痩盖耸孤峰珍重江僧好笔踪瓌师瓌师唐大相国寺九门下瓌师画梵王帝释及东廊障日内画法华经二十八品功德变相为一絶释智俨释智俨唐大相国寺西库北壁有僧智俨画三乘因果入道位次图为一絶薛媛薛媛濠梁南楚材妻楚材旅游陈颍受颍牧之眷无返旧意媛写真寄之曰欲下丹青笔先拈寳镜端已经颜索寞渐觉鬓凋残泪眼描将易愁膓写出难恐君浑忘却时展画图看夫妇遂偕老焉崔徽崔徽河中倡也唐裴敬中为兴元察官奉使蒲中与崔徽相从敬中囘徽以不得从为恨乆之成疾自写其眞以寄裴曰崔徽一旦不及卷中人矣御定佩文斋书画谱卷四十八御定佩文斋书画谱卷四十九目録钦定四库全书御定佩文斋书画谱目録第四十九卷画家传五梁于兢赵嵓胡翼王殷刘彦齐荆浩关同朱繇赵乔李霭之张图跋异李罗汉郑唐卿厉归真后唐李从曮郑汝弼韩求李祝左礼张南袁㠖东丹王李賛华胡瓌胡虔李𤣥应李𤣥审释从允释智晖李夫人晋王仁夀胡严征周施璘狂生释智藴释徳符吴浔阳画工南唐徐熙韩熙载顾闳中竹梦松陶守立陆晃髙太沖朱澄李景道李景游周文矩曹仲𤣥衞贤朱悰何遇杜韬梅行思王齐翰顾徳谦赵干郭干晖郭干祐钟隠郭权唐希雅杨辉觧处中丁谦李颇耿先生童氏前蜀髙道兴房从真杜子瓌李昇滕昌祐宋艺张𤣥杨元真张景思支仲元刘賛杜齯龟姜道隠释贯休黄崇嘏后蜀赵徳𤣥赵忠义蒲师训蒲延昌张玫阮知诲阮惟徳杜敬安髙从遇杜措杜𢎞义黄筌黄居寳孔嵩周行通丘文播丘文晓丘余庆李文才徐徳昌董从诲景朴赵才程承辩李夀仪释令宗释惠坚福感寺僧吴越钱仁熙钱侒罗塞翁王耕释藴能胡擢李羣朱简章唐垓张质杜霄史琼王乔士程凝王道古王道求宋卓冨玫黄延浩阮郜燕筠张及之韦道丰王伟李仁章赵𢎞成处士卷四十九钦定四库全书御定佩文斋书画谱卷四十九画家传五梁于兢于兢梁相国善画牡丹幼年从学因覩学舎前槛中牡丹盛开乃命笔放之不浃旬夺真矣后遂酷思无倦动必増竒贵达之后非尊亲㫖命不复含豪有人赠诗曰看时人步涩展处蝶争来有写生全本折枝传于世赵嵓赵嵓善画人马挺然髙格非衆人所及有汉书西域传骨贵马小儿戏舞钟馗弹棊诊脉等图传于世胡翼胡翼字鹏云安定人工画道释人物至于车马楼台种种臻妙赵嵓都尉以画着一时见翼礼遇喜临摹古今名笔目之曰安定鹏云记有秦楼吴宫盘车等图传于世王殷王殷工画佛道士女尤精外国人物与胡翼并为赵嵓都尉所礼他人无及也有职贡游春士女等图并粉本佛像传于世刘彦齐刘彦齐梁左千牛衞将军善画竹颇臻清致有风折竹孟宗泣竹湘妃等图传于世人物多假胡翼之手荆浩荆浩字浩然河南沁水人博通经史善属文五季多故隐于太行之洪谷自号洪谷子尝画山水树石以自适着山水诀一卷藏之书府尝于京师双林院画宝陀落伽山观自在菩萨一壁荆浩山水为唐宋之冠作山水诀为范寛辈之祖荆浩善为云中山顶四面峻厚浩尝语人曰吴道子画山水有笔而无墨项容有墨而无笔吾当采二子之所长成一家之体故关同北面事之有四时山水三峰桃源天台等图传于世关同关同长安人工画山水从荆浩学有出蓝之美驰名当代无敢分庭有赵阳山居溪山晚霁四时山水桃源等图传于世关同初师荆浩刻意力学寝食都废意欲逾浩后俗谚曰关家山水同之画也上突巍峰下瞰穷谷卓尔峭拔者能一笔而成其竦擢之状突如涌出而又峰巖苍翠林麓土石加以地理平逺磴道邈絶桥彴村堡杳漠皆备故当时推尚之关同石木出于毕宏有枝无榦仝尤喜作秋山寒林与其村居野渡幽人逸士渔市山驿使其见者悠然如在灞桥风雪中三崃闻猿时不复有朝市抗尘走俗之状盖仝之所画脱略豪楮笔愈简而气愈壮景愈少而意愈长也仝画山水入妙然于人物非工每有得意者必使胡翼主人物朱繇朱繇长安人工画佛道酷类吴生雒中广爱寺有文殊普贤像长夀寺并河中府金真观皆有画壁朱瑶尝客游雍洛间时河南府金真观请瑶画经相及周庑中门列壁世称神笔赵乔赵乔朱繇弟子亦知名一时李霭之李霭之华隂人善画山水泉石尤善画猫雅为罗绍威所厚建一亭为霭之援豪之所名曰金波时以霭之为金波处士张图张图字仲谋洛阳人朱梁太祖在藩镇日图掌行军资粮簿籍故时人唿为张将军图好丹青善泼墨山水皆不由师授亦不法今古自成一体尤长大像梁龙徳中洛阳广爱寺沙门义暄置金币邀四方竒笔画三门两壁时处士跋异号为絶笔乃来应募异方草定画様图忽立其后长揖而语曰知跋君敏手固来賛贰异方自负乃笑而答曰顾陆吾曹之友也岂湏赞贰图愿绘右壁不假朽约搦管挥冩倏忽成折腰报事师者从以三鬼异乃瞪目踧踖惊拱而言曰子岂非张将军乎图捉管厉声曰然异乃雍容而谢曰此二壁非异所能也遂引退图亦不伪让乃于东壁画水神一座直视西壁报事师者意思髙逺视之如生今并存焉尝于武宗元第观图所画十王地藏一轴绰有善护慈悲相尝见寇忠愍家有张图释迦像一轴锋铓豪纵势类草书实竒怪也跋异跋异汧阳人眉目踈秀举止详雅而性沉厚善画佛道鬼神及大像尝于广爱寺为张图排斥后福先寺请异画大殿护法善神异方朽约忽一人自称曰吾姓李滑台人有名善画罗汉故乡里唿吾为李罗汉当与汝对画角其拙巧异恐如张图者遂固譲西壁与之异乃竭精竚思意与笔㑹屹成一神侍从严毅又设色鲜丽此盖平生之所未能者李氏乃纵观异画见其精妙入神非己所及遂手足失措由是异大有得色遂夸诧曰昔见败于张将军今取捷于李罗汉李罗汉李罗汉滑台人善画罗汉人唿为李罗汉郑唐卿郑唐卿工画人物兼长冩貌有梁祖名臣像并故事人物传于世厉归真道士厉归真异人也莫知其乡里善画牛虎兼工鸷禽雀竹绰有竒思惟着一布裘入酒肆娼家每有人问其所以辄大张口茹其拳而不言梁太祖召问云君有何道理对曰衣单爱酒以酒御寒用画偿酒此外无能梁祖然之尝游南昌信果观中有三官殿夹纾塑像乃唐眀皇时所作体制妙絶常患雀鸽粪秽其上归真乃画一鹞于壁间自是雀鸽无复栖止有渡水牧牛牛虎鹞子柘竹野禽等图传于世尤氏藏厉归真牛题云庚辰十月锦溪迂疎子作后唐李从曮李从曮岐王茂贞子善书画唐庄宗时拜凤翔节度使郑汝弼郑汝弼李克用时为副使工书画韩求李祝韩求李祝不知何处人皆倜傥不拘有经略才能唐祚陵季遂退藏不仕以丹青自汚而好游晋唐间李克用命徃陜郊画龙兴寺回廊列壁二百余堵求祝乃对手画摄摩腾竺法兰以经来大各八尺洎三门上神数十身皆髙二丈又画九子母及罗叉变像宛有步武之态天下画流云集莫不鼠伏虬祝同学吴道元声誉并驰人以韩李称左礼张南左礼张南并工佛道笔意不相逺有二十四化图十六罗汉三官十真人等像传于世五代左礼与韩虬同时各画佛像入妙曽见画十六身小罗汉坐巖石中笔意甚工不在韩虬下袁㠖袁㠖后唐侍衞亲军河南登封人善画鱼穷其变态得噞喁游泳之状东丹王李賛华东丹王契丹天皇王之弟号人皇王名托云后唐长兴二年投归中国明宗赐姓李名賛华善画本国人物鞍马多写贵人劲装戎服鞍勒率皆珍华然而马尚丰肥笔少壮气东丹王賛华善画马之权竒者梁唐及晋初凡北邉防戍及𣙜易商人尝得賛华之画工甚精致至京师人多以金帛质之予于賛善赵公第见賛华画马骨法劲快不良不驽自得穷荒步骤之态胡瓌胡瓌山后契丹人善画蕃马骨格体状冨于精神其于穹庐部族帐幙旗斾弧矢鞍韀或随水草放牧或在驰逐弋猎而又遥天惨冽沙碛平逺能曲尽塞外不毛之景趣瓌画蕃马虽繁富细巧而用笔清劲有阴山七骑下程捉马射雕等图传于世胡瓌画畨部人马用狼豪制笔疏渲騣尾紧细有力至于穹庐什物各尽其妙司徳用家啗鹰图真妙品也胡䖍胡䖍瓌子有父风李𤣥应李𤣥审李𤣥应洎弟𤣥审并工蕃马专学胡瓌有放马白本胡乐饮会茀林等图传于世释从允释从允泉州人长兴三年省询禅师来闽从允参谒一言而契通文二年五月取笔写伽佗像而没火浴后得舍利数百粒释智晖释智晖姓髙氏咸秦人颇精吟咏得骚雅之体翰墨外工小笔尤嘉粉壁兴酣云山在掌李夫人李夫人蜀人也善属文尤工书画郭崇韬帅兵来取蜀掠得之夫人以崇韬武人悒悒不乐月夕独坐南轩竹影婆娑辄起濡豪摹冩牕楮上明日视之生意具足世人效之多有墨竹云晋王仁夀王仁夀汝南宛人工画佛道鬼神兼长鞍马始师王殷后学精吴法晋末为契丹所掠太祖受禅放还相国寺文殊院有净土弥勒下生二壁净土院有八菩萨及有征辽猎渭等图传于世仁夀尝于京师大相国寺净土院画八菩萨今见存焉耆旧传是云吴道子笔其精致如此胡严征胡严征晋天福间工神佛周施璘施璘字仲寳京兆蓝田人善画生竹为当时絶技予尝观璘画十幅竹图凡老根薄石笋枝附箨扶疎交映青翠满庭宛得三湘髙秋之野色后周起居郎韦重过留题曰枯箨危根缴石头千竿交映近清流堪珍仲寳穷幽笔留得荆湘一片秋狂生狂生晋明帝歩辇图南齐谢赫画虽经传摹意象髙古首题云广顺癸丑季夏狂生摹释智藴释智藴河南人工画佛像人物学曹体雒中天宫寺讲堂有毘卢像广爱寺有定光佛福先寺有三灾变相数壁周祖时进舞钟馗图赐紫衣释徳符释徳符善画松柏气韵萧洒曽于相国寺灌顶院㕔壁画一松一柏观者如市贤士大夫留题凡百余篇吴浔阳画工浔阳画工庚寅歳江西节度徐知諌以钱百万修庐山使者庙浔阳令遣吏召画工负荷丹彩杂物从之南唐徐熙徐熙钟陵人世仕伪唐为江南名族熙善画花竹林木蝉蝶草虫之类多游园圃以求情状虽蔬菜茎苖亦入图写意出古人之外尤能设色絶有生意李煜集英殿盛有熙画后卒于家及煜归命尽入内府太宗因閲图书见熙画安榴树一本带百余实嗟异乆之曰花果之妙吾独知有熙矣其余不足观也徧示画臣俾为标准徐熙画花果多在澄心纸上至于画绢绢文稍麤元章谓徐熙绢如布是也徐熙风牡丹图叶几千余片花只三朶一在正面一在右一在衆枝乱叶之背画花赵昌意在似徐熙意不在似意不在似者太史公之于文杜少陵之于诗也韩熙载韩熙载字叔言北海人分书及画名重当时顾闳中顾闳中事元宗父子为待诏善画人物是时韩熙载好声伎专为夜饮賔客糅杂后主欲见其尊俎镫烛觥筹交错之态度命闳中夜至其第窃窥之目识心记图绘以上故世传有韩熙载夜宴图竹梦松竹梦松建康溧阳人潜心图画长于人物子女洎宫殿景致仕南唐主李璟为东川别驾画春景士女布景命意绰约体态宛得周昉之格陶守立陶守立池阳人少通经史能属文南唐李璟保大九年春程文不利退处齐山琹棊诗酒外以丹青自娱长于神像鬼神庭院殿阁子女奴隶车马山水靡不精妙于所居草堂画山路早行及建康清凉寺浴室门侧画水识者钦叹尝画罗汉一堂为人所得献于后主煜煜生辰张于后苑金山水阁以资供养陆晃陆晃嘉禾人性疎逸好交尚气每沉湎于酒亦善丹雘多画村野人物凡酒兴情逸遇笔挥洒出于临时略不预构南唐李璟尝闻晃名欲召之侍者譛之以谓晃好把酒歌舞无臣子之体璟由是疎逺之陆晃善人物多画道像星辰神仙等而又喜为数称者如三仙四畅五老六逸七贤与山隂㑹仙五王避暑之类是也陆晃画人物极工余尝从同里叶氏见之描法甚细而有力又有觧厄天官像等数图皆麤盖其画自有二种细者为上髙太沖髙太沖江南人工传写事李中主为翰林待诏尝写中主真得其神思朱澄朱澄事江南李中主为翰林待诏工画屋木尝与髙太沖等合画雪景宴图时称絶手元宗友爱之分备极天伦登位之初太弟景遂江王景逷齐王景达出处游宴未尝相舍军国之政同为参决保大五年元日天忽大雪上召太弟以下登楼展宴咸命赋诗令中使第赐进士李建勲建勲方㑹中书徐铉勤政殿学士张义方于溪亭即时和进元宗乃召建勲铉义方同入夜分方散侍臣皆有兴咏徐铉为前后序太弟合为一图集名公图绘曲尽一时之妙御容髙沖古主之太弟以下侍臣法部丝竹周文矩主之楼阁宫殿朱澄主之雪竹寒林董元主之池沼禽鱼徐崇嗣主之图成无非絶笔李景道李景道伪主昇之亲属景道其一焉金陵号佳丽地山川人物之秀至于王谢子弟其风流气习尚可想见景道善丹青而无贵公子气盖亦余膏賸馥所沾丐而然作㑹友图颇极其思故一时人物见于燕集之际不减山阴兰亭之胜李景游李景游亦伪主昇之亲属与景道其季孟行也一时雅尚颇与景道同好画人物极胜作谈道图风度不凡飘然有仙举之状璟嗣昪而诸昆弟皆王独景游不见显封其画世亦罕得其本周文矩周文矩建康句容人美风度学丹青颇有精思仕李煜为待诏能画冕服车器人物子女伪昇元中命图南庄最为精备开宝中煜贡之藏于祕府江南周文矩士女面一如昉衣纹作战笔此盖布纹也惟以此为别仕女之工在于得其闺阁之态唐周昉张萱五代杜霄周文矩下及苏汉臣辈皆得其妙在不施朱傅粉镂金佩玉以饰为工余尝见宫女图文矩笔也置玉笛于腰间带中目视指爪情意凝竚知其有所思也又见文矩画髙僧试笔图在钱塘民家一僧攘臂挥笔旁观数士人咨嗟啧啧之态如闻有声真竒笔也曹仲𤣥曹仲𤣥建康丰城人事江南李后主为翰林待诏工画佛道鬼神始学吴不得意遂改蹟细宻自成一格尤于傅彩妙越等夷江左梵宇灵祠多有其蹟曹仲元尝于建业佛寺画上下座壁凡八年不就李氏责其缓命周文矩较之文矩曰仲元绘上天本様非凡工所及故迟迟如此越明年乃成当时江左言道释者称仲元为第一曹仲元画三官及五方如来像余曽见之闻江南伍氏家有白衣观音像未见大抵曹师灵生不得其法晚自作细笔以自别为一家在支仲元下衞贤衞贤京兆人仕南唐为内供奉初师尹继昭后刻苦不倦执学吴生长于楼观殿宇盘车水磨于时见称予尝于富商髙氏家观贤画盘车水磨图及故大丞相文懿张公第有春江钓叟图上有南唐李煜金索书渔父词二首衞贤为髙崖巨石则浑厚可取而皴法不老为林木虽劲挺而枝梢不称其本论者少之然至妙处复谓唐人罕及要之所取为多焉朱悰朱悰不知何许人与衞贤并师尹继昭而衞为髙足何遇何遇河南长水人善画宫室池阁窃慕衞贤笔法声华大振尤善山水树石杜韬杜韬京兆人少为富商师卫贤深得其要后延为东榻所画与贤相伯仲但竒巧不老耳梅行思梅行思江夏人工画鬭鸡天下最着者是陈康肃家笼鸡一轴号为神絶兼工人物有十才子河岳精灵集举人过关谢女咏梅寇豹骑牛等图传于世梅行思能画人物牛马最工于鸡以此知名世号曰梅家鸡为鬭鸡尤精其赴敌之状昂然而来耸然而待磔毛怒瘿莫不如生至于饮啄闲暇雌雄相将衆雏散漫唿食助叫态度有余曲尽赤帻之妙王齐翰王齐翰金陵人仕南唐李煜为翰林待诏画道释人物多思致好作山林丘壑隠巖幽卜开宝末煜衔璧请命歩卒李贵者入佛寺中得齐翰画罗汉十六轴为商贾刘元嗣髙价售之载入京师质于僧寺后元嗣偿其所贷愿赎以归而僧以过期拒之元嗣讼于官府时太宗尹京督索其画一见大加赏叹遂留画厚赐而释之閲十六日太宗即位后名曰应运罗汉王齐翰画佛像神仙山水笔法入细者胜易元吉徐熙后一人而已画花鸟如生人但以獐猨名顾徳谦顾徳谦江宁人善绘人物多喜冩道像杂工动植王维不能过后主李煜曰古有恺之今有徳谦二顾相继为画絶矣最着者有萧翼赚兰亭图横轴风致特异松江张万戸藏顾徳谦乳牛图祐陵题凡三牛二犊一牧童顾徳谦萧翼赚兰亭图在宜兴岳氏家后有米元晖毕少董诸公跋赵干赵干江寕人善画山水林木长于布景李煜时为画院学士今度支蔡员外家有干江行图一轴深得浩渺之意赵干画山水多作江南景杭人收秋涉图上有宣和题印佳甚郭干晖郭干晖北海人工画鸷鸟杂禽踈篁藁木格力老劲巧变锋出旷古未见其比有秋郊鹰雉并逐禽鹞子架上鹞子等图传于世干晖常于郊居畜其禽鸟每澄思寂虑玩心其间偶得意即命笔格力老劲曲尽物性之妙郭干祐郭干祐青州人兄干晖有画名干祐善花鸟名虽不如其兄然所学同门亦相上下又能画猫虽非专门亦有足采钟隠钟隐字晦叔天台人少清悟不婴俗事好肥遯自处尝卜居闲旷结茅室以养恬和之气亦好画花竹禽鸟以自娱凡举笔冩像必致精絶时无伦拟者尤喜画鹞子白头翁鹖鸟班鸠皆有生态尤长草棘树木其画在江南者悉为南唐李煜所有煜亲笔题署及以伪玺印之升元中齐安张校尉得隐画鹖鸟二轴张之賔次时金昌宗题诗曰为厌翻翔下苇丛戢翰侧脑思何穷侍童莫便褰帘过只恐惊飞入碧空其为人珍赏之多此类钟隐师郭干晖深得其㫖干晖始祕其笔法隐变姓名趋汾阳之门服勤累月干晖不知其隐也隐一日縁兴于壁上画鹞子一只人有报干晖者干晖亟就视之且惊曰子得非钟隠乎隐再拜具道所以干晖喜曰孺子可教也乃善遇之丈席以讲画道隐遂驰名海内兼工画山水人物有鹰鹞杂禽周处斩蛟山水等图传于世郭权郭权江南人又师钟隠亦有图轴传于世唐希雅唐希雅嘉兴人曽祖而上家于河北五代迁江右希雅善丹青伪唐李煜好金索书希雅常学之乗兴纵竒因其战掣之势以写竹树其为荆槚柘棘翎毛草虫之类多得郊野真趣江南絶笔徐熙唐希雅二人而已杨辉杨辉江南人善画鱼不务末节但奋其噞喁形势尤多涵泳之态亦工水草苹蘩之画真若秋景甚可爱也觧处中觧处中江南人俗唿为解将军不知何谓善画雪竹有冒寒之意其间多作禽鸟或羣聚或孤立如畏凛冽足有可观处中于画竹尽婵娟之妙但间泊翎毛颇亏形似耳丁谦丁谦晋陵义兴人初工画竹后兼善果实园蔬傅彩浅深率有生意而虫蠧残蚀之状具能模写尝画葱一本为江南李氏赏激亲书丁谦二字于其上盖欲别其非常画耳后寇准藏之以为珍玩丁谦始师萧恱杂画后专冩生竹时号第一予尝览谦画倒崖及病竹笔法快利根节瘦缩得危挂彫瘁之状可列能品李颇李颇南昌人善画竹气韵飘举不求小巧而多放情任率落笔便有生意耿先生耿先生军大校耿谦女好书善画为诗徃徃有佳句雅通黄白之术能拘制鬼魅竒瑰怳忽莫知其所由来为女道士自称天自在山人保大中因宋齐丘以入宫元宗处之别院号曰先生尝被碧霞帔手如鸟爪题诗墙壁又自称比大先生童氏童氏江南人莫详其世系所学出王齐翰工道释人物当时搢绅家妇女徃徃求写照焉有文士题童氏画诗曰林下才华虽可尚笔端人物更清妍如何不出深闺里能以丹青冩外邉后不知所终童氏画六隐图见于宣和画谱今藏山阴王子才监簿家乃画范蠡至张志和等六人乗舟而隐居者山水树石人物如豆许亦甚可爱前蜀髙道兴髙道兴成都人攻杂画尤善佛像髙僧光化中授待诏赐紫先主受敕置生祠命道兴与赵徳齐同画西平王仪仗车辂旌旗礼服法物及朝真殿上皇姑帝戚后妃女乐百堵别画大慈寺両廊髙僧六十余躯华严阁东畔丈六天花瑞像道兴用笔神速触类皆精谚曰髙君坠笔亦成画房从真房从真成都人工甲马人物鬼神冠絶当时有宁王猎射图𦍑人移居图陈登斫鲙图冷朝阳王昌龄常建冒雪入京图蒲师训师其笔法王蜀先主于浣花龙兴寺修圣夫人堂合水津𧺫通波侯庙请从真画甲马旍旗从官鬼神授翰林待诏赐紫金鱼袋今寳歴寺五丈天王阁下天王部属诸神并其笔从真尝于蜀宫版障上画诸葛武侯引兵渡泸水人马执戴生动如神蜀主每行至彼驻而不进怡然叹曰壮哉甲马杜子瓌杜子瓌成都人擅于赋采拂淡偏长王蜀时于龙华泉东禅院画毗卢佛据红日轮乗碧莲花座每夸同辈云某装此圆光如日初出浅深莹然无笔玷之迹杜子瓌工画佛道尤精傅彩调铅杀粉别得其方承天院吕相真堂后佛像四堵杜子瓌笔东律院壁八明王西方变相释迦如来十六罗汉亦子瓌笔李昇李昇成都人小字锦奴弱冠生知不从师授初得张藻员外山水一轴玩之数日弃去曰未尽妙也遂出意冩蜀中境山川平逺心思造化意出先贤数年中创一家之能尽山水之妙如桃源洞图武陵溪图青城山图峨眉山图二十四化山图好事者得之为箱箧珍明皇时有李将军思训者擅名山水称李将军蜀中乃唿昇为小李将军于圣夀寺殿壁画三崃图一堵雾中山图一堵又于大圣慈寺真堂内画汉州三学山图一堵彭州至徳山图一堵李昇得李思训笔法而清丽过之笔意幽闲人有得其画者往往误称为王右丞滕昌祐滕昌祐字胜华先本吴人随僖宗入蜀以文学从事不婚不仕书画是好情性髙洁常于所居树竹石杞菊种名花异草木以资其画初工画无师唯写生物以似为功而已有虫鱼图蝉蝶图生菜图折枝花图折枝果子图杂竹様造夹纻果子随类傅色并拟诸生其画蝉蝶草虫则谓之㸃画盖唐时陆果刘褎之类也其画折枝花用色鲜妍盖唐时邉鸾之类也昌祐画花鸟蝉蝶未尝专于师资其后又以画鹅得名复精于芙蕖茴香兼为夹纻果实随类傅色宛有生意宋艺宋艺蜀郡人工写貌事王蜀为翰林待诏常写唐朝列代御容及道士叶法善一行禅师沙门㑹海内臣髙力士等像于大慈寺张𤣥张𤣥简州金水石城山人工画人物尤善罗汉当王氏偏霸声迹赫然时唿为张罗汉杨元真杨元真不知何许人工画佛道善为曹笔尤精布色始居蜀后召入邺中不囬蜀川颇有画迹杨元真工画佛像罗汉兼善妆鸾今四天王寺画五台山文殊菩萨变相一堵见存张景思张景思张𤣥之裔也张之族世传佛像罗汉王氏永平年景思于圣夀寺北廊下画降魔变相一堵支仲元支仲元凤翔人画人物极工多画道家与神仙像又喜作棋图松下林间率有思致仲元有老子诫徐甲萧翼赚兰亭商山四皓等图传于世支仲元画神仙人物多作奕棋之势笔法师顾陆紧细有力人物清润不俗每见髙宗题作晋六朝髙古名笔者多仲元所作刘賛刘賛仕王衍为嘉州司戸时学士韩昭狎宴后宫賛绘陈后主三阁图并作歌以諌衍不能用亦不罪之杜齯龟杜齯龟其先本秦人以避禄山之乱居蜀齯龟涉猎经史后师常粲冩真杂画而妙于佛像罗汉王蜀少主念髙祖受唐深恩命齯龟冩二十一帝御容于殿之四壁又命写先主太妃太后真于青城山之金华宫授翰林待诏赐紫金鱼袋大圣慈寺鲜于院小阁上壁画毘卢佛吉安院十二面观音揭谛院释迦佛二菩萨观音势至十六罗汉俱待诏杜齯龟笔姜道𨼆姜道隐绵竹人也年才龆龀尽日不归父母寻之多于神佛庙中有画处及长不务农桑唯画是好不畜妻孥孑然一身常戴一竹笠随身布衣草履笔墨而已虽父母兄弟亦罕测其行止人皆唿为猱头伪相赵国公昊闻之使画屏风因问姓名则蜀语对云姜姓无名相国曰既无名是以道隐也自此名为道隐焉宋王赵公庭隐于净衆寺创一禅院请道隐于方丈画山水松石数堵王与诸侍从观其运笔道𨼆未尝回顾旁若无人画毕王赠之十缣置僧堂前拂衣而去今绵竹诸山寺观多其画壁释贯休释贯休字徳隐婺州金溪人俗姓姜氏天福年入蜀王先主赐紫衣号禅月大师诗名髙节宇内咸知善草书图画时人比诸懐素师阎立本画罗汉十六帧龎眉大目者朶颐隆鼻者倚松石者坐山水者胡貌梵相曲尽其态或问之云休自梦中所覩尔又画释迦十弟子亦如此类人皆异之黄崇嘏黄崇嘏临邛人善琴奕工书画黄使君女也后蜀赵徳𤣥赵徳𤣥雍京人天福年入蜀工画车马人物屋木山水佛像鬼神楼台殿阁向背低昂代无比者有朱陈村图丰稔图汉祖归丰沛图盘车图赵元徳得隋唐名手画様百余本故所学精博赵忠义赵忠义徳𤣥子徳𤣥自雍京襁负入蜀及长习父之艺宛若生知孟氏明徳年与父同手于福庆禅院画东流传变相一十三堵位置铺舒楼殿台阁山水竹树番汉服饰佛像僧道车马鬼神王公冠冕旌旗法物皆尽其妙冠絶当时蜀主知忠义妙于鬼神屋木遂令画关将军𧺫玉泉寺图于是忠义画自运材斸基以至丹楹刻桷叠拱下㭿皆役鬼神为之图成蜀主令内作都料看此画图枋栱有准的否对曰此画复较一座分明无欠其妙如此授翰林待诏赐紫金鱼袋先是每年杪冬末旬翰林攻画鬼神者例进钟馗丙辰岁忠义所进以第二指挑鬼眼睛蒲师训所进以拇指剜之钟馗相似而用指不同蜀主问黄监孰为优劣筌优师训蜀主曰师训力在拇指忠义力在食指也二者笔力相敌难议昇降并厚赐之六祖院南壁佛㑹变相一堵待诏赵忠义笔蒲师训蒲师训蜀人也幼师房从真画人物鬼神番马后唐庄宗长兴年值孟令公改元兴修诸庙使师训画江渎庙诸葛庙龙女庙授翰林待诏赐紫金鱼袋甲寅嵗春末蜀主夜梦一人破帽故襕龎眉大目方颐广颡立于殿阶跋一足曰请修理之言讫寝觉翌日因检他籍见一古画是前夕所梦者故绢穿损画之左足遂命师训验是唐吴道𤣥笔明皇之时此画见梦为痁神也因令修缀呈进后蜀主复梦前神谢曰吾足履矣虑为祟焚之青城山丈人观真君殿内五岳四渎部属诸神为张素卿笔广政中山水泛溢冲损数堵蜀主命师训曰素卿之笔君徃继之今新图四堵其笔也蒲师训师房从真尝携画诣从真从真髙蹈拊膺曰子之所得非吾所授也画蜀中祠庙鬼神兵仗冠冕幢葆皆尽其美蒲延昌蒲延昌师训养子也广政中进画授翰林待诏赐绯鱼袋时福感寺礼塔院僧模冩宋展子䖍狮子于壁延昌见之曰但得其样未得其笔尔遂画狮子图献通进时王昭逺公有嬖妾患痁以之悬于卧内其疾顿减怪而问之对云宋展氏子䖍于金陵延祚寺殿壁画二狮患者坐壁下或有愈者又梁昭明太子以张僧繇狮子愈疾名曰辟邪其来乆矣延昌画于诸葛庙壁为多圣夀寺青衣神庙鬼神人物数堵见存张玫张玫成都人父某授蜀翰林写貌待诏赐绯玫有超父之艺尤精写貌及画妇人铅华姿态绰有余妍议者比之张萱俦也孟先主明徳年于大圣慈寺三学院置真堂欲使玫画以玫曽与故东川董太尉璋冩真乃命阮知诲独写已真而文武臣僚则玫之笔也授官如父玫有自汉至唐治蜀君臣像三卷张玫有长门醉客按乐擣衣等图传于世阮知诲阮知诲成都人工画女郎笔踪妍丽及善冩真王氏干徳年冩少主于大圣慈寺三学院经楼下孟氏明徳年写先主于三学院真堂内又冩福庆公主玉清公主于内庭累授翰林待诏银青光禄大夫检校尚书左仆射兼御史大夫上柱国阮惟徳阮惟徳与父知诲同时入内供奉所画贵公子夜宴图宫中赏春图宫中戯秋千图宫中七夕乞巧图宫中熨铁图宫中按舞图宫中按乐图皆画当时宫苑亭台花木之巧皇妃帝后冨贵之事授翰林待诏试太常寺斋郎赐绯广政初荆湖商贾入蜀竞请惟徳所画川样美人卷轴将归本道以为竒物杜敬安杜敬安子瓌子美继父踪妙于佛像大圣慈寺普贤阁下北方天王三学院罗汉阁下无量夀尊并敬安笔蜀城寺院敬安父子图画佛像罗汉甚衆蜀偏霸时江吴商贾入蜀多请其画归孟氏明徳年授翰林待诏赐紫金鱼袋髙从遇髙从遇道兴之子袭成父艺事孟蜀为翰林待诏曽于蜀宫大安楼下画天王队仗甚竒杜措杜措蜀人幼慕李昇山水长亦勤学廿年中昼夕不舍今大圣慈寺六祖院旁地藏菩萨竹石山水一堵并院内罗汉阁上小壁翠微寺禅和尚真三学院经堂壁太子舍身餵饿虎一堵善惠仙人布发掩泥一堵并措之笔楷工山水多作老木悬崕回阿逺岫殊多雅思有秋日并州路诗意图并山水卷轴传于世夀圣院有画十六罗汉皆杜楷笔杜𢎞义杜𢎞义蜀州晋原人工画佛像罗汉蜀人相传杜老朱罗汉老朱𢎞义小字成都宝歴寺有杜𢎞义文殊普贤并水陆功徳黄筌黄筌成都人幼有画性长负竒能刁处士入蜀授之竹石花雀又学孙位龙水松石斆李昇山水竹树曲尽其妙筌早与孔嵩同师嵩但守师法别无新意筌既兼宗孙学力因是博赡损益刁格遂超师艺后唐庄宗同光年孟令公知祥到府厚见礼重及改元授翰林待诏权院事赐紫金鱼袋至少主广政甲辰嵗淮南通聘信币中有生鹤数只蜀主命筌冩于偏殿之壁警露者啄苔者理毛者整羽者唳天者翘足者精彩态度更愈于生往往致生鹤立于画侧蜀主叹赏遂目为六鹤殿寻加至内供奉朝议大夫检校少府少监上柱国先是蜀人未曽得见生鹤皆传薛少保所写为竒及筌写此鹤之后而少保声价顿减矣广政癸丑歳新构八卦殿又命筌于四壁画四时花竹兎雉鸟雀其年冬五坊使于此殿前呈雄武军所进白鹰误认殿上画雉为生掣臂者数四蜀主叹异乆之遂命翰林学士欧阳炯撰壁画竒异记以旌之筌有春山图秋山图山家晚景图山家早景图山家雨景图山居诗意图潇湘图八夀图今石牛庙龙水一堵见存后主衍尝诏筌于内殿观吴道𤣥画钟馗乃谓筌曰吴道元之画钟馗者以右手第二指抉鬼之目不若以拇指为有力也令筌改进筌于是不用道𤣥之本别改画以拇指抉鬼之目者进焉后主怪其不如㫖筌对曰道𤣥之所画者眼色意思俱在第二指今臣所画眼色意思俱在拇指后主悟乃喜筌所画不妄下笔筌资诸家之善而兼有之花竹师滕昌祐鸟雀师刁光山水师李昇鹤师薛稷龙师孙遇然其所学笔意豪赡脱去格律过诸公为多黄居宝黄居寳字辞玉筌之次男也少聦警多能与其父同事蜀为待诏后累迁水部员外郎亦工画花鸟松石年未四十而卒居宝工画得传家之妙兼以八分知名书画本出一体宜居宝之名于世也孔嵩孔嵩一名景蜀人也幼工花雀长遇刁处士入蜀师其笔法至晚年巾裹衣服言论动止俱斆刁公在蜀公侯门四十余载图画甚多一枝一翎人皆宝之先是黄筌于石牛庙画龙一堵黄居宷亦画于诸葛庙嵩乃呈技于广福院之壁蜿蜒怪状不与常同逼视逺观势欲躩跃于时异之此三人画龙宗孙位位宗顾恺之曹弗兴周行通周行通蜀人工画人物鬼神番马戎服器械毡帐鹰犬羊鴈之类及川原放牧尽得其妍有李陵送苏武图夺马图三困图射雕图隂山七骑图蜀人皆传周胡番马为妙行通多髯故也丘文播丘文播广汉人又名潜与弟文晓俱以画得名初工道释人物兼作山水其后多画牛龁草饮水卧兴奔逸乳牸放牧皆曲尽其状尝为衔果鼠一时称为竒絶新都干明禅院六祖汉州崇教禅院罗汉紫极宫二十四化神仙皆丘文播笔丘文晓丘文晓文播弟也工道释一时与文播齐名山水亦工成都广汉间文晓笔蹟尤多亦喜画牧牛文晓工画花雀人物佛像净衆寺延夀禅院天王祖师及诸髙僧竹石花名二十余堵广政癸卯岁文晓与僧令宗合手描画丘余庆丘余庆文播之子善画花竹翎毛兼长草虫初师滕昌祐晚年遂过之人谓得意处不减徐熙也事江南李氏后随李氏归朝李文才李文才华阳人工画人物屋木山水善冩真周昉之亚蜀广政中荆南髙大王令丁晏入蜀请文才冩兴义门两双石笋将归本道广政末蜀主置真堂于大圣慈寺华严阁后命文才冩诸亲王文武臣僚等真授翰林待诏将仕郎试太子司议郎赐绯鱼袋李司议文才继阎立本冩真妙絶当代徐徳昌徐徳昌成都人事孟蜀为翰林祗候工画人物士女墨彩轻媚为时所称董从诲董从诲成都人世本儒家心游绘事佛道人物举意皆精成都福感寺有画壁景朴景朴蜀人蜀广政年于广天寺门西畔画西方天王及部从両堵以对孙遇笔识者比之蹄涔巨浸未得万分之一五代欧阳炯应天寺门左壁天王画歌曰匡山处士名称朴头骨髙竒连五岳曽持象简累为官又有蛇珠常在握昔年长老遇竒踪今日门师识景公兴来便请泥髙壁乱抢笔头如疾风赵才赵才蜀人工画人物鬼神甲马广政年才与蒲师训父子较敌其艺程承辩程承辩睂州彭山人工画人物鬼神当孟氏广政中与蒲师训蒲延昌赵才递相较敌皆推妙手兼善雕刻机巧人物鬼神怪异禽兽之类竒絶当时李夀仪道士李夀仪邛州依政人壮年慕道于县之有徳观为道士斋醮之外专精画业人唿为李水墨多画道门尊像往来青城山丈人观宗师张素卿笔法每㸃簇五岳四渎部属归家习学之如此数年简州开元观有张素卿画十二仙君一堂广政中夀仪往彼焚香斋戒模冩将归试笔于邛州天师观西院壁上穷其精粹虽笔力因于素卿神彩气韵或过之释令宗释令宗文播异姓弟也工画山水人物佛像天王大圣慈寺三学院下经楼院下两畔四天王两堵放生池揭谛堂内六祖并令宗笔浴室院有蜀僧令宗画达磨西来六祖师人物皆妙絶其山川草木毛羽衣盂诸物画工能知之至于人有懐道之容投机接物目击而百体从之者未易为俗人言也释惠坚释惠坚蜀人好图画广政中为三学院僧画姑苏台一堵对楚安避暑宫图福感寺僧福感寺礼塔院僧蜀广政中模冩宋展子䖍狮子于壁吴越钱仁熙钱仁熙忠献王从子颇读书能丹青尤工水牛多写于纨扇上钱侒钱侒吴越文穆王传瓘之养子官至秀州刺史精于画艺罗塞翁罗塞翁乃钱塘令隐之子为吴中从事善画羊𨼆以诗名于时而塞翁独寓意于丹青亦词人墨客之所致思也塞翁画羊世罕有其蹟惟余姚陆家曽收一卷精妙卓絶王耕王耕吴越人善画尤精牡丹遂为一时丹青之冠释藴能释藴能浙人工杂画善画佛像胡擢胡擢不知何许人善状花鸟气韵甚髙博学能诗飘然有物外之志尝谓其弟曰吾思苦于三崃闻猿又尝吟曰瓮中每醖逍遥药笔下闲偷造化功其髙情逸兴如此有鸂鶒图全株石榴四时翎毛花果等图传于世李羣李羣字文干唐宗室工画人物为世所称羣有𤣥中法师像孟説举鼎赤松子八戒醉客等图传于世朱简章朱简章工画人物屋木有禹治水神仙传胡笳十八拍凤楼十八怨烟波渔父等图传于世唐垓唐垓善画野禽生菜水族诸物世称精妙有柘棘野禽十种生菜鱼鰕海物等图传于世张质张质工画田家风物有邨田鼔笛邨社醉散踏歌等图传于世杜霄杜霄工画士女冨于姿态妙得周昉之㫖有秋千扑蝶吴王避暑等图传于世史琼史琼善画雉兎竹石有雪景雉兎竹下引雏野雉等图传于世王乔士王乔士工画佛道人物尤爱画地藏菩萨十王像凡有百余本传于世程凝程凝善画鹤竹兼长逺水有六鹤图并折竹孤鹤湖滩逺水等图传于世王道古王道古善画雀竹有四时雀竹并引雏鬭雀等图传于世王道求王道求工画佛道鬼神人物畜兽始依周昉遗范后类卢稜迦之迹多画鬼神及外国人物龙蛇畏兽当时名手叹伏大相寺有画壁今多不存矣有十六罗汉挟鬼钟馗茀林狮子等图传于世宋卓宋卓工画道释志学吴笔不事傅彩有白画菩萨粉本坐神等像传于世冨玫冨玫工画佛道有弥勒内院图白衣观音观珠地藏慈恩法师等像传于世黄延浩黄延浩工画人物有明皇吹玉笛五王同幄春园宴㑹乞巧等图传于世阮郜阮郜不知何许人入仕为太庙斋郎善画工冩人物特于士女得意凡纤秾淑婉之态萃于豪端作女仙图有瑶池阆苑风景之趣阮郜画人物士女极工钱唐人家有贤妃盥手图尤佳絶燕筠燕筠不知何许人工画天王笔法以周昉为师颇臻其妙张及之张及之京兆人画犬马花鸟颇工世传其骑射图擎苍牵黄挽强驰驱笔力豪逸韦道丰韦道丰江夏人善画人物寒林逸思竒僻经岁月方成一图成则惊人王伟王伟工画道释李仁章李仁章并州人学吴画长于神鬼当时论非卢稜迦无以并辔赵𢎞赵𢎞字徳彰善画花鸟变邉鸾古体而夺真像生也成处士成处士江南人善冩真御定佩文斋书画谱卷四十九御定佩文斋书画谱卷五十目録钦定四库全书御定佩文斋书画谱目録第五十卷昼家𫝊六宋李成范寛董源郭忠恕王士元黄居宷黄惟亮王瓘王霭孙梦卿赵元长石恪赵光辅髙益董羽吴进吴懐厉昭庆郝处王晓傅文用毋咸之夏侯延祐张戡陈臯顾大中汤子昇刘永祁序孙可元陆瑾王凝朱羲朱莹甄慧刘梦松刘文惠李符李怀衮张钤杨斐杨丹包贵包鼎辛成冯进成丘士元李茂王延嗣申屠亨曹访陈文顼李穆袁仁厚顾洪祝王崇钱昱钱昆钱仁熙钱易钱铧林逋徐崇嗣徐崇勲徐崇矩唐宿唐忠祚燕文贵髙文进高懐节髙懐寳王道真李用及李象坤孙知㣲赵云子童仁益牟谷李雄陆文通侯翼陶裔蔡润孙白丁谓邢敦杜衍王曽李端懿屈鼎许道宁李宗成翟院深武宗元王兼济王拙王居正孙懐说髙元亨杨朏杨圭南简刘文通赵昌王友镡宏易元吉龙章龙显张昉冯清李隐龎崇穆荀信卑显曹仁希戚文秀刘常燕肃刘永年髙克明王端陈用志宋澥宋道宋廸李玮任从一裴文睍胡九龄孟显陈士元叶进成叶仁遇纪真黄懐玉商训丘讷郝锐董赟侯封符道隐郝澄武洞清毛文昌尹质欧阳黉支𨕖梁忠信来松孙仲方郭熙蒲永昇郭元方李延之崔白崔悫吴元瑜艾宣李祐丁贶葛守昌李吉李元济勾龙爽侯文庆董祥钟文秀田景王易陈坦阎士安徐易徐白徐臯江惟清张宗古何霸张经邓隐赵裔徐友宋永钖赵克夐赵叔傩刘宷髙洵何渊冯旷胡钖台亨何充王可训田和司马光蔡襄王安石文同苏轼苏过李公麟王诜蔡肇李植晁补之晁说之赵令穰赵令松赵令晙赵叔盎赵士暕张敦礼张舜民刘明复蒋长源李甲李世南李皓赵宗闵章友直文勋刘延世李颀陈偕陈直躬朱象先宼君玉郭焕刘继勲张敏行许中正黄斌老黄子舟刘明仲黄与廸杨吉老陈修己马贲周曽张无惑刘国用陈自然李明蔡规雷宗道能仁甫费宗道成宗道吉祥李士云程懐立刘宗道李宗晟尹白陈常陶缜李遵易段吉先孟仲宁刘琮李汉举张大同张子谦宋处秦湛髙述刘仲懐程坦妙颐真牟仲甫卷五十钦定四库全书御定佩文斋书画谱卷五十画家传六宋李成李成字咸熙本京兆长安人唐末徙家青州性旷荡嗜酒喜吟诗善琴弈画山水尤工人多𫝊秘其蹟周枢密使王朴将荐其能㑹朴卒鬰鬰不得志干德中司农卿卫融知陈州闻其名召之成因挈族而徃日以酣饮为事成幼属文能画山水林木当时称为第一开寳中孙四皓者延四方之士知成妙手不可遽得以书招之成曰吾儒者粗识去就性爱山水弄笔自适耳岂能奔走豪士之门与工技同处哉遂不应孙甚衔之遣人徃营丘以厚利啖当涂者卒获数圗后成举进士来集于春官孙卑辞坚召成不得已徃之见其数圗惊忿而去章圣每见成笔必嗟赏之故声益甚成之为画精通造化笔尽意在埽千里于咫尺写万趣于指下峰峦重叠间露祠墅此为最佳至于林木稠薄泉流深浅如就真景思清格老古无其人景祐中成孙宥为开封尹命相国寺僧惠明购成之画倍出金币归者如市故成之蹟于今少有成画平逺寒林前所未尝有气韵潇洒烟林清旷笔势颖脱墨法精絶髙妙入神古今一人真画家百世师也虽昔称王维李思训之徒亦不可同日而语其后燕文贵翟院深许道宁軰或仅得一体语全则逺矣李成所画山林泽薮平逺险易萦𢃄曲折飞流危栈㫁桥絶涧水石风雨晦明烟云雪雾之状一皆吐其胸中而写之笔下凡称山水者必以成为古今第一至不名而曰李营丘焉李成善摹写山水得意处殆非笔墨所成人欲求者先为置酒酒酣落笔烟云万状国初营丘李成画山水前无古人后河阳郭熙得其遗法李成画山上亭馆及楼塔之类皆仰画飞檐李营丘惜墨如金范寛范寛名中正字仲立华原人性温厚有大度故时人目为范寛居山林间常危坐终日纵目四顾以求其趣虽雪月之际必徘徊凝览以发思虑学李成笔虽得精妙尚出其下遂对景造意不取繁饰写山真骨自为一家故其刚古之势不犯前軰由是与李成并行宋有天下为山水者惟中正与成称絶至今无及之者时人议曰李成之笔近视如千里之逺范寛之笔逺望不离坐外皆所谓造乎神者也然中正好画冒雪出云之势尤有气骨范寛山水嶪嶪如恒岱逺山多正而折落有势晚年用墨太多土石不分本朝自无人出其右溪出深虚水若有声其作雪山全师世所谓王摩诘寛画山水始师李成又师荆浩山顶好作密林水际作突兀大石既乃叹曰与其师人不若师诸造化乃舍旧习卜居终南太华徧观竒胜落笔雄伟老硬真得山骨而与关李并驰方驾也董源董源字叔达钟陵人事南唐为后苑副使善画山水水墨类王维着色如李思训兼工画牛虎肉肌丰混毛毳轻浮具足精神脱略凡格董源工秋岚逺景多写江南真山不为竒峭之笔董源平淡天真多唐无此品在毕宏上近世神品格髙莫与比也峰峦出没云雾显晦不装巧趣皆得天真岚色鬰苍枝榦劲挺咸有生意溪桥渔浦洲渚掩映一片江南也董源小山石谓之矾头山上有云气坡脚下多碎石乃金陵山景皴法要渗软下有沙地用淡墨埽屈曲为之再用淡墨破董元多作山石龙水龙虽无以攷按其形似之是否然升降自如出蛰离洞戯珠吟月自有喜怒变态之状使人可以遐想大抵元画山水下笔雄伟有崭絶峥嵘之势重峦絶壁使人观而壮之故于龙亦然又作钟馗氏尤见思致董源又工人物后主坐碧落宫召冯延巳论事至宫门逡廵不敢进后主使趣之延巳云有宫娥着青红锦袍当门而立未敢竟进使随共谛视之乃八尺琉璃屏画夷光于上盖源笔也郭忠恕郭忠恕字恕先河南洛阳人善画所圗屋壁重复之状颇极精妙多游王侯公卿家或待以美醒豫张纨素倚于壁乗兴即画之茍意不欲而固请之必怒而去得者藏以为寳忠恕善画屋木林石格非师授郭从义镇岐下每延止山亭张素设粉墨于旁经数月忽乗醉就圗之一角作逺山数峰而已郭氏亦珍惜之岐有富人主官酒酤其子喜画日给醇酎设几案绢素及好纸数轴屡以情言忠恕俄取纸一轴凡数十畨首画一丱角小童持线车纸穷处作风鸢中引一线长数丈冨家子不以为竒遂谢絶郭忠恕侨寓安陆郡守求其画莫能得因以缣属所馆之寺僧时俟其饮酣请之乃令浓为墨汁悉以泼渍其上亟携就涧水涤之徐以笔随其浓淡为山水之形势此与封氏闻见所说江南吴生画同但彼尤怪耳郭恕先画重楼复阁间见叠出善木工料之无一不合规矩郭忠恕画天外数峰略有笔墨使人见而心服者在笔墨之外王士元王士元汝南宛丘人父仁寿亦能丹青至士元尤精其艺好读书为儒者言有局量乡里器之与国子博士郭忠恕为画友文懿张公奏摄南阳从事郭忠恕于人物不深留意徃徃自为屋木假士元写人物于中王士元善画天廏马虽驽骀疲劣亦能为之骨气髙卑皮毛上下随笔所定较无差处至衔勒之饰饲秣之所皆有可观士元灵襟萧爽画法特高人物师周昉山水学关同屋木类郭忠恕皆造其㣲士元山水中多以楼阁台榭院宇桥径务为人居处窗牖间景趣耳乏深山大谷烟霞之气议者以此病之黄居宷黄居寀字伯鸾筌之季子也工画花竹翎毛黙契天真冥周物理始事孟蜀为翰林待诏与父筌俱蒙恩遇图画殿庭墙壁宫闱屏障不可胜纪徐光溥尝献秋山圗歌以美之曽于彭州栖真观壁画水石一堵自未至酉而毕观者莫不叹其神速且妙也干德乙丑嵗随蜀主至阙下太宗尤加睠遇供进圗画恩宠优异仍委之捜访名踪铨定品目居寀状太湖石尤过乃父筌居寀画法为一时标准较艺者视黄氏体制为优劣去取自崔白崔悫吴元瑜既出其格遂大变黄惟亮黄惟亮筌弟隶翰林圗画院擅名一时王瓘王瓘字国器河南洛阳人美风表有才辩少志于画家甚穷匮无以资游学北邙山老子庙壁吴生所画世称絶笔焉瓘多徃观之虽穷冬积雪亦无倦意有为尘滓涂渍处必拂拭磨刮以寻其迹由是得其遗法又能变通不滞取长舍短声誉籍甚动于四逺王公大人有得瓘画者以为珍玩末年石中令以礼召瓘画昭报寺廊壁厚酬金币干德开寳间无与敌者虞部武贠外宗元亦河南人每叹曰观国器之笔不知有吴生矣翰林待诏髙克明亦谓人曰得国器画何必吴生本朝丹青名者惟瓘为第一王瓘工画佛道人物深得吴法世谓之小吴生王霭王霭京师人工画佛道人物长写貌晋末与王仁寿皆为契丹所掠太祖受禅放还授圗画院祗候遂使江表潜写宋齐丘韩熙载林仁肇真称㫖改翰林待诏今定力院太祖御容梁祖真像皆霭笔也又画开寳寺文殊阁下天王及景德寺九曜院弥勒下生像最为竒出孙梦卿孙梦卿郓州须昌人少有精鉴家世豪右志于圗绘常曰吾所好者吴生耳余无所取故尽得其法里中目为孙脱壁又曰孙吴生与王霭对画开寳寺文殊阁下西壁为西方毗楼勒叉天王像及金枪道菩萨相赵元长赵元长字虑善蜀中人通天文仕蜀为灵台官亦善丹青凡星宿纬象皆命画之从昶赴阙下太祖特原之配文思院为匠人常备禁中之役画驯雉于御座㑹五坊人按鹰有离鞴欲举者上命纵之径入殿宇以搏画雉上惊赏乆之召元长入图画院为艺学诏画东太一宫贵神之像元长实督之及命摸冩王齐翰应运国寳罗汉深得其法石恪石恪蜀人性滑稽有口辩工画佛道人物始师张南本后笔画纵逸不专规矩蜀平至阙下尝被㫖画相国寺壁授以画院之职不就坚请还蜀诏许之石恪攻古体人物斆张南本笔法虽豪贵相请少有不足图画之中必有讥讽焉恪性不羁滑稽玩世所以作形相或丑怪竒崛以示变赵光辅赵光辅华原人工画佛道兼精蕃马笔锋劲利名刀头燕尾太祖朝为圗画院学生故乡里唿为赵评事长于佛画及人物蕃马等许昌开元龙兴两寺皆有画壁浴室院地狱变尤佳赵光辅尤善画蕃马凡欲为之必心潜虑密视听皆㫁方肯草本然后㸃窜增减求具完备始上缣素故光辅无一毛之失得者如有至寳古今为蕃马者亦可数胡瓌得其肉东丹得其骨光辅兼有之至于戏风拽䋲吃草饮水奔走立卧嘶啮跑蹶瘦壮老嫩驽良疲逸羁絷疾病之状莫不精至髙益高益本契丹涿郡人太祖时来中国初于都市货药有来赎者輙画鬼神犬马借药与之得者惊异有孙四皓者广延艺术之士益徃客之为礼甚厚画鬼神捜山图一本以酬其意嵗初复画钟馗一轴为献孙遽张于賔馆或曰鬼神用力此伤和重益闻之乃睨目奋笔画一异状者举石狻猊以击厉鬼复张于旧所观者惊其劲㨗握手滴汗尝于四皓楼上画卷云芭蕉京师之人摩肩争玩孙乃神宗近戚进益前所画捜山图上叹赏移刻遂待诏圗画院勅画相国寺廊壁㑹上临幸见益写阿育王战像诏问卿晓兵否对曰臣非知兵者命意至此上善之后画崇夏寺大殿东西二壁善神虽长于大像但称其笔凡画坐神则用意最善髙益亦善画蕃马于分数尽得身段肥瘠蹄踠疏数皆取形似尤富气燄相国寺旧画壁乃髙益之笔有画衆工奏乐一堵最有意人多病拥琵琶者误拨下絃衆管皆发四字琵琶四字在正絃此拨乃掩下絃误也予以为非误也盖管以发指为声琵琶以拨过为声此拨掩下絃则声在上絃也益之布置尚能如此其心匠可知也董羽董羽字仲翔毗陵人吃语不能出故有哑子之目善画龙鱼尤长于海水仕李煜为待诏写香花阁帏牀屏并积水圗大见称誉建康有隋大司空陈仁杲庙堂后水一壁至今犹存清凉寺画海水及有李煜八分题名李肃逺草书时人目为三絶随煜归京于学士院壁为戏水龙于开寳寺东经藏院壁为弄珠龙皆为精笔董羽善画水太宗作端拱楼命羽四壁画龙水羽极其精思凡半年而毕羽时为翰林艺学衣禄意望恩赏太宗与宫中嫔御登楼皇子尚幼遥见画笔惊畏唿哭不敢视亟令圬墁之羽卒不获赏羽画水于玉堂北壁汹涌澜翻望之若临烟江絶岛间咫尺汗漫莫知其涯涘宋白击节称赏赋诗谓回眸陡觉三山近满目潜惊六月寒吴进吴进江南人善画龙水吴怀吴懐江南人善画龙水其最佳处据孤岛凭老木伏平碐拏怒浪唿云自蔽有夭矫肉飞之势厉昭庆厉昭庆建康丰城人工画人物事江南为翰林待诏后随李后主至阙下授圗画院祗候昭庆攻佛像尤长于观音凡画古今人物至于衣纹生熟亦能分别前軰殆不及每欲挥笔必求虚静之室无尘埃处覆其四靣止留尺余始肯命意其専谨如此人有问者以陆探微去梯之事答之故其笔精色泽久而如新郝处郝处江南人工画佛道鬼神兼长写貌本一商贾酷好图画因而家产荡尽惟学画耳王晓王晓泗水人善画翎毛酷好郭权辉鹞子卒至于妙而精神筋骨尤近于郭傅文用傅文用京师人俗以三翁目之每见禽鸟飞立必凝神详视都㤀他好遂精于画其为鹑鹊能分四时毛羽颇有黄筌风槩至有误收者今画院僚属尝议曰傅三翁翎毛浑得生意较其真者如鑑中见之毋咸之毋咸之江南人善画鸡其毛色明润瞻视清爽大有生意夏侯延祐夏侯延祐字景休蜀中人师黄筌画翎毛花竹仕孟昶为待诏后随昶至京师得圗画院艺学为流軰推重张戡张戡瓦桥人画蕃马居近燕山得北人形骨之妙尽戎衣鞍勒之精然则人称高名马亏先匠今时为独歩矣陈臯陈臯漠州人长于蕃马张戡之甥也顾大中顾大中江南人也善画人物牛马兼工花竹尝于南陵廵捕司舫子卧屏上画杜牧诗殊有思致见者爱之而人初不知其名未甚嘉重后为过客窃去乃更叹息然其他画在世者不多汤子昇汤子昇蜀人画山水人物颇工志慕髙逸多绘方外事作文箫彩鸾圗铸鑑圗𫝊于世至理所寓妙与造化相参非徒为丹青而已刘永刘永京师人工画山水始师僧德符画松石后遍求诸家山水採其所长而傚之及见荆浩之蹟乃知诸家有所未尽一日复覩关同画俄叹曰是乃得名至艺者乎遂捐弃余学专法关氏果遂升堂驰名当代矣祁序祁序江南人工画花竹翎毛兼长水牛鬰有髙致祁序画牛有戴嵩遗风画猫近世亦罕有其比孙可元孙可元不知何许人善画吴越间山水笔力虽不至豪放而气韵高古喜图髙士出入巖居渔隐之趣陆瑾陆瑾江南人善画江山风物落笔潇洒殊无尘埃布置物像无不精确可以追踪名手王凝王凝不知何许人为画院待诏工画花竹翎毛下笔有法颇得生意又工为鹦鹉及狮猫等朱羲朱羲江南人以画牛得名作斜阳芳草牧笛孤吹村落荒闲之景无朝市奔逐之趣虽望戴嵩为不及亦后来之名家也朱莹朱莹与朱羲同族善画人物牛马得名画牧牛尤极其妙甄慧甄慧睢阳人善画佛像帝释脱略世间形似具天人威仪故以此得名于时亦工牛马而留意甚精刘梦松刘梦松江南人善画水墨翎毛及草木花竹等亦精于墨竹梦松善以水墨作花鸟于浅深之间分颜色轻重虽彩绘无以加自成一种气格又作䊸竹图甚精致刘文惠刘文惠不知何处人善画翎毛花竹京师人贵之至携金玉换而不得者故四方少见李符李符㐮阳人工画花竹翎毛髣髴黄体而丹青雅淡别是一种风格李懐衮李懐衮蜀郡人工画花竹翎毛学黄氏与夏侯延祐不相上下李怀衮亦善山水又能为水石翎毛其常所居及寝处皆置笔虽夜中酒醒睡觉得意时急起画于地或被上迟明模写之则优于平居所为也张钤张钤豳国人一名翼善画蕃马及人物皆师赵光辅其运笔落墨有刀头燕尾之状深得其法杨斐杨斐京师人性不拘有气槩多游江浙间后居画院攻画佛像宗吴生笔于泗州普光王寺画鬼神于方丈其容色威势有足观者杨丹杨丹洛阳处士善写像包贵包贵宣城人善画虎名闻四逺世号老包也包鼎包鼎世以画虎名家而鼎最妙今子孙犹以画虎为业而曽不得其髣髴辛成辛成不知何处人籍隶军中攻画虎有精神气骨当时许其得威厉之势都下时复有之冯进成冯进成江南人工画犬兔思虑精巧故于冩物能全其精神尤善染泽丘士元丘士元不知何许人工画水牛精神形似外特有意趣李茂李茂不知何许人善画人物清丽可爱王延嗣王延嗣国初工鬼神申屠亨申屠亨画山水宗黄筌曹访曹访画栁塘家鵞学徐熈陈文顼陈文顼泉州仙游人归朝为登州刺史改舒州颇知书亦工画李穆李穆字孟雍开封府武阳人工画袁仁厚袁仁厚蜀人早师李文才干德中至阙下未久还蜀因求得前贤画様十余本持归平居以画自适终老乡闾蜀川亦有遗蹟顾洪祝顾洪祝不知何许人工画人物王崇王崇李成看碑圗成画树石王崇画人物钱昱钱昱字就之吴越忠献王佐长子聪敏能覆棋工琴画钱昆钱昆字裕之吴越王俶之子归朝仕至祕书监自画寒芦沙鸟于纨扇人竞寳之钱仁熈钱仁熙武肃诸孙颇读书善丹青尤工水牛多写于纨扇上归朝歴信泰光三州倅钱易钱易字希白仕至翰林儤直自画十六罗汉极古怪钱铧钱铧字辅轩武肃第五子善丹青林逋林逋字君复杭州钱塘人赐谥和靖处士处士林逋居杭州西湖之孤山工书画善为诗和靖亦善绘事徐崇嗣徐崇勲徐崇嗣崇勲者熙之孙也善画草虫时果花木蚕茧之类尤喜为连树及坠地枣备得形似无有及者士大夫谓二徐有祖之风崇嗣剏造新意不华不墨卷直叠色渍染号没骨花徐崇矩徐崇矩熙之孙也崇嗣崇勲其季孟焉熙画花木禽鱼蝉蝶蔬果之属极夺造化之妙一时从学者莫能窥其籓而崇矩兄弟遂能不坠作士女益工曲眉丰脸盖写花蝶之余思也唐宿唐忠祚唐宿唐忠祚皆希雅之孙也善画翎毛花竹俱有能格京师贵人家多有之燕文贵燕文贵吴兴人隶军中善画山水及人物初师河东郝惠太宗朝驾舟来京师多画山水人物货于天门之道待诏髙益见而惊之遂售数畨輙闻于上且曰臣奉诏写相国寺壁其间树石非文贵不能成也上亦赏其精笔遂诏入圗画院端拱中勅画臣面进纨扇上览文贵者甚恱尝画七夕夜市圗状其浩穰之所至为精备富商髙氏家有文贵画舶船渡海像一本大不盈尺舟如叶人如麦而樯帆橰橹指唿奋跃尽得情状至于风波浩荡岛屿相望蛟蜃杂出咫尺千里何其妙也于山水不师古人自成一家而景物万变观者如真临焉画流至今称曰燕家景致髙文进高文进从遇之子工画佛道曹吴兼备干德乙丑嵗蜀平至阙下太宗在潜邸多访求名艺文进徃依焉后授翰林待诏未几重修大相国寺命文进倣髙益旧本画行廊变相及太一宫寿宁观启圣院暨开寳塔下诸功德墙壁率皆称㫖又勅令访求民间圗画继蒙恩奖国初髙益名大高待诏文进名小髙待诏今为翰林画工之宗小髙落笔髙妙名不虚得也高懐节髙怀节文进长子太宗朝为翰林待诏颇有父风尝与其父同画相国寺壁兼长屋木为人称爱也髙怀寳髙懐寳怀节之弟工画花竹翎毛草虫蔬果颇臻精妙与兄懐节同时入仕为图画院祗候王道真王道真字干叔新繁人善丹青太宗朝待诏高文进甚有声望上问谁如卿者文进曰新繁人王道真出臣上遂召入图画院为祗候与文进等传移相国寺髙益画壁及于大殿西偏门南面东壁画寳志化十二面观音相又与文进对画寺庭北门东面大神迁待诏及同文进计度玉清昭应宫壁当时称之道真亦善画鱼得杨辉之奥祥符中写金鱼一轴献丁朱崖甚见称赏亦能画盘车尝为惠子五车书圗及挽粮济水圗皆为精备道真工画佛道人物兼长屋木李用及李象坤李用及李象坤并工画佛道人马尤精鬼神尝与髙文进王道真同画相国寺壁并为良手李用及能画天廐马深得韩干笔法为病马尤有功古未有也画鬼神体格雄赡筋力魁壮既无所羁束又不专诡怪独宗吴生之笔曽画相国寺壁至今称之孙知㣲孙知㣲字太古彭山人一云眉阳人通论语老氏学尤善杂画师沙门令宗凡牧伯所至必与之相款髙谈剧辩皆出人意蜀中寺观多有亲笔画释老则徃山墅不茹荤经时方成晚居青城白侯坝之赵邨爱其水竹深茂以助逸兴马公知节子元知成都酷嗜图画蜀有髙士孙知㣲以画得名然实非画师也公欲见之而不可得知㣲与寿宁院僧善一日于其阁上画惠逺送陆道士药山见李习之二壁僧宻以告公公径徃从之知㣲不得已掷笔而下不复终画公不一为忤礼之益厚知㣲亦愧其意作蜀江出山图俟其罢去追至劒门赠之李廌云知㣲华阳真人有尊行寓意于画𨼆者也笔墨神妙度越衆人乖崖公镇蜀雅闻其名欲一见之终不可致闻在僧舍饮亟损车骑却鸣驺徃诣之即投笔遁去及乖崖还朝道出劒关逢一村童持知㣲书负一箧迎道左曰公所喜者画也今以二图为献问知㣲所在则曰适一山人以书授我信去已逺矣张公益叹其髙蜀人重孙知㣲画笔东坡独曰工匠手耳赵云子赵云子善画道像于青城文人观画诸仙竒絶孙太古尝隂使人问已画赵云孙画虽善而伤丰满乏清秀气孙由是感悟赵云子画笔略到而意已具工者不能然託于椎陋以戯侮来者此栁下惠之不恭东方朔之玩世滑稽之雄乎童仁益童仁益蜀中人工画人物尊像出自天资不由师授乃孙知㣲之亚尝画青城山丈人观诸仙淳化末以成都天庆观仙游阁下旧有石恪画左右龙虎君仁益遂抒思援豪于天庆观前亦画龙虎君两壁及画大慈寺中佛殿汉孝明帝摩腾竺法三藏保福院画首楞严二十五观笔力尤健颇有圗轴𫝊于辇下好事者徃徃误评为知㣲之笔也牟谷牟谷不知何许人工相术善传写太宗朝为图画院祇候端拱初诏令随使者徃交趾写安南王黎桓并诸陪臣真像留止数年既还居阊阖门外久之真宗幸建隆观谷乃以所冩太宗正面御容张于户内上见之勅中使收赴行在诘其所由谷具以实对上命释之时太宗御容已令元霭写毕乃更令谷冩正面御容㝷授翰林待诏能冩正面惟谷一人李雄李雄北海人略有艺文尤好丹青之学太宗时祗候于图画院上一日徧诏籍在院中者出纨扇令各进所画雄曰臣之技不精于此所学者不过鬼神虽三五十尺亦能为之上怒索劒欲诛雄亦无屈意俄得释去后遁还乡曲陆文通陆文通江南人画山水道释楼台得名于时山水学董元巨然画道释尤工侯翼侯翼安定人工画佛道人物夙振吴风穷乎奥㫖长安雒汭寺壁尤多兼有三敎圣像故事人物等传于世陶裔陶裔京兆鄠人幼警悟多巧思隶后苑造作所为匠者组织珠翠为副珈歩摇花奁璎珞之饰及结花钿为羽仙仪仗太宗嘉赏之且曰以此意移于丹青安知无后世名裔感上言潜志营学遂得祗候于图画院精于写生召入画御座扆屏极其精神两嵗方毕又画大殿十二幅屏多作祝寿之意迁待诏裔笔法与黄筌相近故时人语曰西蜀黄筌东京陶裔蔡润蔡润建康人善画舟船及江河水势随李煜赴朝籍为八作司赤白匠太宗尝览润舟车图因问画者名氏左右进曰八作匠人蔡润笔也上亦悟曰首江南归命者邪遽诏入圗画院为待诏勅画楚襄王游江圗尤为精备上嗟异久之孙白孙白画水剏意作㶘浚原平波细流停为潋灎引为决泄尽出前人意外别为新规胜槩不假山石为激跃而自成迅流不借滩濑为湍溅而自成冲决使夫萦纡曲直随流荡漾自然长文细络有序不乱此真水也丁谓丁谓字谓之更字公言苏州长洲人淳化二年登进士甲科累官平章事封晋国公谓机敏过人文字累数千百言一览輙诵善谈笑尤喜为诗至于圗画博弈音律无不洞晓邢敦邢敦字君雅家雍丘躭玩经史工绘画里中号邢夫子真宗幸亳诏敦许州助教敦让不受杜衍杜衍字世昌越州山隂人官至集贤殿大学士太子太傅封祁国公谥正献公自少好学工书画王曽王曽字孝先青州益都人仁宗时为右仆射同门下侍郎平章事谥文正王文正书画皆合格李端懿李端懿字元伯开封人官镇潼军节度使喜为诗工书画屈鼎屈鼎京师人仁宗朝为圗画院祗候工画山水得燕贵之髣髴泰人有屈鼎者乃许道宁之师善分布涧谷间见屈曲之状然有笔而无思致林木皆晻霭而已道宁气格似过之学不及也许道宁许道宁河间人学李成画山水林木初市药于端门前人有赎者必画树石兼与之无不称其精妙由此有声遂游公卿之门多见礼待相国张文懿公令道宁画其居壁及屏风等文懿深加赏爱作歌赠之道宁所长者三一林木二平逺三野水皆造其妙而又命意狂逸自成一家道宁学李光丞始尚矜谨老年唯以笔画简快为己任故峰峦峭拔林木劲硬别成一家体张文懿赠诗曰李成谢世范寛死唯有长安许道宁非过言也李宗成李宗成鄜畤人工画山水寒林学李成破墨润媚取象幽竒林麓江臯尤为尽善翟院深翟院深营丘人名隶乐工善击鼓师乡人李成画山水喜为峰峦之景时人议得李成之画者三人许道宁得成之气李宗成得成之形院深得成之风后成孙宥为开封尹日购其祖画多误售院深之笔翟院深营丘伶人师李成山水颇得其体一日府宴张乐院深击鼓为节忽停挝仰望鼓声不续左右惊愕太守召问之对曰适乐作次有孤云横飞淡行可爱意欲圗写凝思久之不知鼓声之失节也太守笑而释之武宗元武宗元字总之河南白波人世业儒父道与丞相文惠公为布衣交将宗元诣之时方成童大被称赏文惠妻以外孙用其廕得太庙斋郎年十七文惠请画北邙山老子庙壁颇为精絶景德末章圣营玉清昭应宫募天下画流逾三千数中程者不减百人分为二部宗元为左部之长丁朱崖为宫使语僚佐曰适见靡旗乱辙者悉为宗元所逐矣中岳天封观置百金以求名手宗元乗兴挥冩无毫发遗恨洛中南宫三圣宫东壁画十太一皆丈余又于河南广福院写廻廊壁今并存焉宗元亦不常奋笔虽贵人名臣日走于门求之甚勤未尝肯诺京师富商髙生有画癖常刺拜于庭下迨十余年欲得水月观音一轴宗元许之又三年方成携诣髙生生已殂矣焚画垂泣而去丞相文懿张公生辰宗元献消灾菩萨二轴公张于千嵗堂甚祕重焉歴官至虞部贠外郎武宗元比部学吴道子画佛菩萨鬼神得其髣髴王兼济王兼济西京洛阳人简傲嗜酒不修人事学吴生为画得其余趣武宗元长于大像当世称絶兼济尝与对手同于本京南三圣殿画太一兼济乃西壁焉中岳天封观西壁圣帝入队亦兼济笔王拙王拙字守拙河东人大中祥符初营玉清昭应宫募天下画流拙为右部第一人与宗元为对时人多许之乃画本宫五百灵官衆天女朝元等壁王居正王居正拙之子也俗以其小字多唿为憨哥学丹青有父风师周昉士女略得其妙尝于苑圃寺观衆游之处必据高隙以观士女格态凡欲命笔则澄祕思虑故于形似为得孙懐説孙懐説安定灵台人任侠不事产业喜丹青学吴生略得其奥乗兴命笔徃徃称絶多为好事者取去故人间少见其本文同题孙懐説纸本乱石云孙老抱竒笔临纸恣挥洒从头埽乱石磥砢随墨下焦顽与圎润无一不精者谁信万钧重卷之不盈把高元亨高元亨字彦德京师人一名怀寳端愿拘礼法尝褒衣大带引奚奴行人以儒者视之真庙时为圗画院祗候尝画从驾两军角抵戏塲圗写其观者四合如堵坐立翘企攀扶俯仰及富贵贫贱老幼长少缁黄技术外夷之人莫不备具至有争怒解挽千变万状求真尽得古未有也元亨工画佛道人物兼长屋木杨朏杨朏京师人后家泗上工画佛道人物尤于观音得名天下然而手足间时或小失停分盖于骨法用笔跨迈伦等是其小疵不足以累大醇亦爱画波斯妙得其㫖杨圭杨圭朏子有父风南简南简平凉人性简傲不肯从亲旧游闭门独居以画自乐太宗朝待诏髙元亨奉使过渭川覩简画得其名氏遽召之尽礼相遇因求简笔简遂披纸运思挥染如埽穷百番无相犯者元亨益重之刘文通刘文通京师人善画楼台屋木真宗时入圗画院为艺学大中祥符初上将营玉清昭应宫勅文通先立小様圗然后成葺丁朱崖命移写道士吕拙郁罗萧台仍加飞阁于上以待风雨画毕下匠氏为准谓之七贤阁者是也赵昌赵昌劒南人性傲易虽遇强势亦不肯下之游巴蜀梓遂间善画花果初师滕昌祐后过其艺时州伯郡牧争求笔迹昌不肯轻与故得者以为珍玩大中祥符中丁朱崖奉白金五百为寿昌感其意亲徃谢之朱崖延于东合求画生菜𢾗窠及烂𤓰生果等命笔遽成而去晚年还蜀尤有声誉多出金购其旧画以自祕有门生王友亦知名赵昌善画花每晨朝露下时遶阑槛谛玩手中调彩色写之自号写生赵昌人谓赵昌画染成不布采色验之者以手扪摸不为采色所隐乃真赵昌画也其为生菜折枝果尤妙赵昌花写生逼真时未有其比王友王友字仲益蜀人师赵昌画花不由笔墨专尚设色得其芳艳今豪贵家得友之笔徃徃目为赵昌王有者汉州卒也州将每令赵昌画则遣有服事供应久之其画遂亚于昌其为人亦清洁有巧思非卒之流辈也镡宏镡宏成都人工画花果复师王友初云齿敎后即肩随矣易元吉易元吉字庆之长沙人灵机深敏画制优长花鸟蜂蝉动臻精奥始以花果专门及见赵昌之蹟乃叹服焉后志欲以古人所未到者驰其名遂写獐猿尝游荆湖间入万守山百余里以觇猿狖獐鹿之属逮诸林石景物一一心传足记得天性野逸之姿寓宿山家动经累月其欣爱勤笃如此又尝于长沙所居舍后疏凿池沼间以乱石丛花疎篁折苇其间多蓄诸水禽每穴牕伺其动静游息之态以资画笔之妙治平申辰嵗景灵宫建孝严殿乃召元吉画迎釐斋殿御扆其中扇画太湖石仍写都中有名鹁鸽及雒中名花其两侧扇画孔雀又于神游殿之小屏画牙獐皆极其思易元吉徐熈后一人而已善画草木叶心翎毛如唐徐后无人继世但以獐猿称可叹或云画孝严殿壁画院人妒其能只令画獐猿竟为人鸩龙章龙章字公绚京兆人善画虎兔亦攻佛道及冕服等尤长于装染祥符中玉清昭应宫成召令彩绘列壁外有玉皇尊像犹未装饰画院僚属争先创意至于团科斜枝莫不详画主者中贵人刘承珪曰天帝法服岂如是邪命检寻道藏及真境録无有晓其仪者上不怿宫使丁朱崖置赏募工章应之曰京兆府长洛乡北乐村古太华观有玉皇像乃唐人杨惠塑被九色螭罗帔可为法丁朱崖闻于天子遣使验之如章言由是得装其像工毕乞还田里复本户租赋久之不报诏入圗画院非其好也尝游食于京师时乐游坊市药人杨氏锁活虎于肆章熟视之命笔成于一挥识者惊赏之平生所画止有六虎龙显龙显章子有父风张昉张昉字升卿汝南人学吴生得其法大中祥符中玉清昭应宫成召昉画三清殿天女奏音乐像昉不假朽画奋笔立就皆丈余髙于本郡开元寺画护法善神最为精致冯清冯清阌乡人真宗时入圗画院所居城南相近逆旅多槖驼清常遇之虽身务所廹必引视不已求其情状然后命笔遂致声誉景灵宫北廊墙壁道经变相乃清之笔李隠李隠五原人工画山水大中祥符末营㑹灵观命隠写五岳山形于壁及画山水于五殿屏扆观其危峰叠嶂逺水疎林可谓尽美矣然而钩描笔枪淡墨焦斯为未至尔龎崇穆龎崇穆字季和右北平人大中祥符初营玉清昭应宫召入画山水列壁而林峦草竹溪谷嶝道莫不精备又于空穴间作游云直上之状为风所驾卷舒聚散其势不拘诏入圗画院崇穆不就而去荀信荀信江南人真庙时为翰林待诏攻画龙水天禧中㑹灵观凝祥池御座殿扆上写吐雾龙蟠伏蹲据波涛旁涌使人惊赏后移入禁中卑显卑显不知何许人真宗朝翰林待诏画马有韩干之风而笔力劲健曹仁希曹仁希字企之毗陵人善画水无与敌者凡为惊涛怒浪万流曲折以至轻波细熘于一笔自分浅深之势以为佳耳曹仁熙水今古无及四幅图内中心一笔长丈余自此分去髙邮有水壁院戚文秀戚文秀工画水笔力调畅画清济灌河圗中有一笔长五丈自边际起通贯于波浪之间与衆毫不失次序刘常刘常金陵人画花木名重江左家治园圃手植花竹日游息其间每得意輙索纸落笔遂与造物为友染色不以丹铅衬傅调匀深浅一染而就刘常花气格清秀有生意固在赵昌王友上燕肃燕肃字穆之其先燕蓟人徙家曹南位龙圗阁直学士以尚书礼部侍郎致政文学治行外尤善画山水寒林澄懐味象应㑹感神蹈摩诘之遐踪逼咸熙之懿范太常寺有所画屏风玉堂刑部景宁坊居第暨许雒佛寺中皆有画壁康㝎元年赠太尉燕公之笔浑然天成粲然日新已离画工之度数而得诗人之清丽也燕肃始作生竹超然免于流俗文同遂能极其变态刘永年刘永年字君钖章献明肃皇后之姪也才敏有神力兼于画笔错总万类非常格可拟官深州防御使永年丹青之学皆出人意表作鸟兽虫鱼尤工道释人物得贯休之竒逸用笔非画家纎豪细管得意处虽垩帚可用此画史所不能及也髙克明高克明绛州人喜幽黙多行郊野间览山林之趣箕坐终日归则求静室以居沉屏思虑神游物外景造笔下景徳中游京师大中祥符中入图画院与太原王端上谷燕文贵颍川陈用志为画友上尝诏入便殿命画图壁迁至待诏守少府监主簿赐紫景祐初上命画臣鲍国资画四时景于彰圣阁国资战惧不已不能下笔诏克明代之淮海富商陈永以百千求春龙起蛰图克明坚让不从时軰多之克明亦善佛道人马花竹翎毛禽虫畜兽鬼神屋宇皆造其妙克明工画山水採撷诸家之美参成一艺之精团扇卧屏尤长小景但矜其巧宻殊乏飘逸之致仁宗即位方十嵗章献明肃太后临朝命儒臣冯章靖元孙宣公奭宋宣献绶等采摭歴代君臣事迹为观文览右一书祖宗故事为三朝寳训十卷每卷十事又纂郊祀仪仗为卤簿图三十卷诏翰林待诏髙克明等绘画之极为精妙叙事于左令𫝊姆辈日夕侍上展玩之王端王端字子正瓘子善丹青长于𫝊写及山水花竹等写真庙御容无及之者勅入图画院譲而不受止乞国子监书各一部上嘉之特授奉职转右班殿直王端山水专学关同得其要者惟刘永与端耳王端学关仝人物益入俗陈用志陈用志许州郾城人天圣中为图画院祇候景祐初上营慈孝寺勅用志及待诏等笔东殿御座侧其间王华希宫中别赐幈上为龙水饰以花竹用志不乐因私遁去人间多求用志画日走于门用志但以半幅纸绢信笔自适故其迹甚少用智工画佛道人马山川林木精详巧赡但意务周勤格乏清致居小窑镇多谓之小窑陈宋澥宋澥字则未闻长安人故枢密湜之弟司封道之从祖也姿度髙洁不乐从仕圗书之外无所婴心善画山水林石凝神遐想与物㝠通遇兴登楼有时操笔故人间不多见其蹟有烟岚晓景奔滩怪石等圗传于世宋道宋道字公达洛阳人以进士擢第为郎善画山水闲淡简逺取重于时但乗兴即寓意非求售也故传于世者絶少宋廸宋廸字复古道之弟以进士擢第为郎山水师李成又喜画松或高或偃或孤或䨇以至于千万株森森然殊可骇宋复古山川草木妙絶一时度支贠外郎宋廸工画尤善为平逺山水其得意者有平沙鴈落逺浦帆归山市晴岚江天暮雪洞庭秋月潇湘夜雨烟寺晚钟鱼邨落照谓之八景好事者多传之徃嵗小窑村陈用之善画廸见其画山水谓用之曰汝画信工但小失趣用之深伏其言曰常患其不及古人者正在于此廸曰此不难耳汝先当求一败墙张绢素记倚之败墙之上朝夕观之观之既乆隔素见败墙之上高卑曲折皆成山水之象心存目想高者为山下者为水坎者为谷缺者为涧显者为近晦者为逺神领意造恍然见其有人禽草木飞动徃来之象了然在目则随意命笔黙以神㑹自然皆天就不类人为是谓画笔用之自此画格日进李玮李玮字公炤钱塘人尚仁宗女兖国公主玮善作水墨画时时寓兴兴阑輙弃去不欲人闻知以是传世者絶少任从一任从一京师人仁宗朝为翰林待诏工画龙水海鱼为时推赏裴文睍裴文睍京师人仁宗朝为翰林待诏工画水牛骨气老重刷渲谨密亦一代之佳手也隋唐而下画牛者止三人戴嵩厉归真与裴文睍也胡九龄胡九龄绛人工画水牛笔弱于裴而意特潇洒爱作临水倒影牛人多称之韩琦观胡九龄贠外画牛诗云绛台胡掾文章外偏向画牛其好酷海内驰名三十年得者珍藏过金玉孟显孟显字坦之华池人画佛像人物车马等出于己意自成一家笔无少滞转动飘逸观者不能穷其来去之迹孟显多谓之小孟亦云红楼孟家关东小孟人谓之今吴生以壁画笔上绢素一一如刀划道子界墨讫则去弟子装之色盖本笔再添而成唯恐失真故齐如划小孟遂只见壁画不见其真至于㸃晴皆用浓墨愈光愈失神彩不活又画人面耳边地阔口鼻眼相近武宗元亦然陈士元陈士元京师人初名允喜丹青之学尤好王士元笔遂改其名至于屋宇亭榭阑楯车骑子女皁隶及人家景物若太湖石芭蕉花之类皆如王士元之迹叶进成叶进成江南人工画人物尝见杨褒虞曺家醉道士图颇得阎令之体叶仁遇叶仁遇进成族弟工画人物多状江表市肆风俗田家人物唐紫㣲家有仁遇维扬春市图状其土俗繁浩货殖相委徃来疾缓之态至于春色骀荡花光互照深得淮楚之胜纪真纪真工画山水学范寛逼真黄怀玉黄懐玉华原人有足疾时人目为跛子学范中正画山水颇得其格商训商训工画山水亦学范寛但皴淡山石圗写林木皆不及纪与黄也商训善鼓琵琶学闗仝山水颇为切近丘讷丘讷河南雒阳人工画山水体近许道宁笔气不逮而用墨过之郝锐郝锐不知何许人工画山水人或称之而未见其蹟董赟董赟颍川长社人工画山水寒林学志精勤豪锋老硬但器类近俗格致非髙侯封侯封邠人为图画院学生工画山水寒林始学许道宁不能践其老格然而笔墨调顺自成一体亦郭熙之亚符道隐符道隠长安人工画山水寒林学无师法多从己见当其合作亦有可观郝澄郝澄字长源江宁句容人世为右族至澄以丹青自乐不事赀产人多求澄画者赖以资给于佛道鬼神尤长郝澄学通相术精于传写武洞清武洞清长沙人工画佛道人物特为精妙有杂功德十一曜二十八宿十二真人等像传于世洞清最长于天神道释等像布置落墨广狭大小横斜曲直莫不合度而坐作进退向背俯仰皆有思致尤得人物名获誉于一时至有市㕓人以画刻石着洞清姓名而求售者毛文昌毛文昌字则之蜀中人好画郊野村堡人物能与真逼又为村童入学图其行歩动止拜立诵写备其风槩尹质尹质字化元成都人攻冩貌善佛像尤精于真人药王凡伎艺倡优人所识者质皆能画之无分毫异处燕共肃王召质写真特优礼之欧阳黉欧阳黉京师人工传写宗侯贵戚多所延请其艺与僧维真相抗无出其右者支选支选不知何处人仁宗朝为图画院祗候工画太平车及江州车又画酒肆边绞縳楼子有分疎界画之功兼工杂画梁忠信梁忠信京师人仁宗朝为圗画院祇候工画山水体近高克明而笔墨差嫩又寺宇过盛栈道兼繁人或讥之也来松来松欧阳修月石砚屏歌序云张景山在虢州命治石桥小板一石中有月形石色紫而月白月中有树森森然其文黑而枝叶老劲虽世之工画者不能为景山留以遗予予令善画工来松写以为圗孙仲方孙仲方梅尧臣得孙仲方画美人诗云因观壁间画笔妙仍竒絶郭熈郭熙河南温人为御书院艺学画山水寒林施为巧赡位置渊深虽复学慕营丘亦能自放胷臆巨障髙壁多多益壮今之世为独絶矣熙于髙堂素壁放手作长松巨木回溪㫁崖巖岫巉絶峰峦秀起云烟变灭晻霭之间千态万状论者谓独歩一时蒲永昇蒲永昇成都人性嗜酒放浪善画水人或以势力使之则嘻笑舍去遇其欲画不择贵贱苏子瞻内翰尝得永昇画二十四幅每观之则隂风袭人毛髪为立子瞻在黄州临臯亭乗兴书数百言寄成都僧惟简具述其妙谓董戚之流为死水耳郭元方郭元方字子正京师人官至内殿承制善画草虫备䆒蜚蠉潜分造化宜矜妙艺蔼播佳名然而着意者不及疎略盖或㸃缀过当翻为失真李延之李延之喜画鱼虫草木得诗人之风雅写生尤工官至右班殿直崔白崔白字子西濠梁人工画花竹翎毛体制清赡虽以败荷凫鴈得名然于佛道鬼神山林人兽无不精絶凡临素多不用朽复能不假直尺界笔为长絃挺刃熙宁初命与艾宣丁贶葛守昌画垂拱殿御扆鹤竹各一扇而白为首出后恩补圗画院艺学白自以性疎阔度不能执事固辞之崔悫崔悫字子中白之弟也为左廷直工画花竹翎毛状物布景与白相类崔悫尤善作兔自成一家吴元瑜吴元瑜字公器京师人画学崔白能变世俗之气所谓院体者故其笔特出衆工之上自成一家累官武功大夫合州团练使艾宣艾宣钟陵人工画花竹翎毛孤标高致别是风规败草荒榛尤长野趣鹌鹑一种特见精絶艾宣画翎毛花竹为近嵗之冠既老笔迹尤竒虽不复精匀而气格不凡李祐丁贶李祐河内人丁贶濠梁人皆工画花竹翎毛各有所长求之才格难乎其人也葛守昌葛守昌京师人为图画院祇候工画花竹翎毛兼长草虫蔬果李吉李吉开封人尝为画院艺学工画花鸟学黄氏李元济李元济太原人工画佛道人物精于吴笔熙宁中召画相国寺壁与崔白为勍敌议者以元济学遵师法不妄落笔遂推之为第一勾龙爽勾龙爽蜀中人好丹青神宗时为图画院祇候善作中古人物其状质野有返朴之意勾龙爽工画佛道人物善为古体衣冠精裁密致亦一代之竒笔也勾龙爽尤善婴孩得其态度侯文庆侯文庆京师人为翰林待诏工草虫及冩蔬菜体尚精谨殊乏生气董祥董祥京师人为翰林待诏工画花木有琉璃瓶中杂花折枝人多爱之钟文秀钟文秀京师人为翰林待诏工画佛道人物兼学关仝山水有功田景田景庆阳人工画人物有竒思尝得一扇面画三教作二童弈碁于僧前一则乗胜而矜夸一则败北而悔沮僧临视而笑瞻顾如生惜景孤贫声闻不显后之陈留不知所终王易王易鄜州人亦工画佛道人物学邻元济时同画相国寺壁陈坦陈坦晋阳人工画佛道人物都下奉先普安二佛刹尤多功德墙壁相国寺北廊髙僧乃坦所画其于田家固为独歩有村医村学田家娶妇村落祀神移居丰社等圗传于世阎士安阎士安宛丘人习医术善为墨竹及草树荆棘土石蜝蟹燕子等皆不用彩绘为时辈所推王冀公德用好蓄花竹之画士安献墨竹一图甚是称赏奏为试四门助敎士安之竹千怪万状有带风烟雨雪之势者尤尽其景士安墨竹笔力老劲名着当时毎于大卷髙壁为不尽景或为风势甚有意趣徐易徐易海州人画鱼兼工杂画徐白徐白易弟亦画鱼徐臯徐臯乃白之族工鱼江惟清江惟清工佛道人马张宗古张宗古工山水何霸何霸不知何许人工画船水其名尤着有潇湘逢故人舶客等图传于世张经张经姑苏人善杂画尤精传模邓隠邓隠梓州人工杂画兼佛像鬼神本州州宅有画天王壁并牛头寺画罗汉皆妙又有山水花鸟传于世赵裔赵裔不知何许人工杂画兼长佛道人物学朱繇用笔少亚而傅彩为精徐友徐友于太平寺壁画清济贯河一笔纡遶长数十丈不㫁却立而观涛澜汹涌目为之眩仰首近之凛然若飞流之溅于面也杨万里太平寺水诗云太平古寺劫灰余夕阳雅照一塔孤偶逢老僧聼僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只么是分明是画不是水中有清济一线波横贯万里浊浪之黄河雷奔电卷尽巨勐独清元自不随他波痕尽处忽掀怒搅动一河秋水暮分明是水才是画老眼向来元自误宋永钖宋永钖蜀人画花竹禽鸟鱼虾学梁广善傅色赵克夐赵克夐戏弄笔墨画游鱼尽浮沉之态官止右卫大将军漳州团练使累赠保康军节度使追封髙宻侯赵叔傩赵叔傩善画多得意于禽鱼下笔皆黙合诗人句法或铺张圗绘间景物虽少而意常多官至濮州防御使赠少师刘宷刘寀字道源少时流寓都下狂逸不事事放意诗酒间亦能为长短句与贵游侠少相从无虚日善画鱼深得戏广浮深相忘于江湖之意为士人所推誉漂泊不得志曳裾侯门一夕大雪拥九衢阖户不出后数日友生候之意其僵仆矣因大呌出户谓友生曰我阻雪不死拥褐壊屋下无所为得封事一通可献天子或有遇合同辈皆笑之俄上所陈事神考加叹而官之歴任州县令为朝奉郎高洵高洵京师人工山水师髙克明尤长于湖石以画院多学克明故洵晚年复师范寛何渊何渊在图画院不知何处人专师克明徃徃逼真然失之繁碎也冯旷冯旷河内人工画山水体制不类前人自成一家设色苍老峰峦秀润驰名于熙宁间画鹘精神态度曲尽其妙胡钖胡钖钱塘人熙丰间以画道释像得名台亨台亨夏县人工画元丰中朝廷修景灵宫调天下画工诣京师撰试其优者待诏翰林畀以官禄亨名第一以父老固辞归养闾里贤之何充何充秀才不知何许人能写貌坡有赠诗云问君何苦写我真君言好之聊自适元丰二年春扬州新学成而陈成肃公薨州人以币如吴使画者何充图公之像设于经史阁朔望行礼如先师云王可训王可训京西人熙丰待诏也工山水自成一家曽作潇湘夜雨圗田和田和陜人学李成意韵深逺笔墨精简熙丰间罕能及者司马光司马光字君实陜州夏县人尚书左仆射兼门下侍郎谥文正司马公尝写山水小景酷倣李思训余家有其独乐园图张即之题语云公自作验楮色墨采与其格度果非南渡以后物蔡襄蔡襄字君谟兴化仙游人为端明殿学士谥忠惠君谟工于书画颇自惜不妄为人作蔡襄后世咸不称其善画岂为书名所掩邪王安石王安石字介甫抚州临川人中书门下平章事加尚书左仆射谥曰文王安石山水一小纸幅极工致全法李昭道后赵千里酷似之上作十余本柏㸃叶如针杪许柏身拳曲纒纠极诸巧态下写古桂十余本俱精极而多间以大枯株独写人物则人俱矮面俱大欵题曰皇祐壬辰王安石写天香深处文同文同字与可梓州梓潼人善画竹初不自贵重四方之人持缣素请者足相蹑于门同厌之投缣于地骂曰吾将以为韤文同墨竹冨潇洒之姿逼檀栾之秀疑风可动不笋而成者也复爱于素屏髙壁状枯槎老枿风㫖简重识者所多昔时与可墨竹见精练良纸輙奋笔挥洒不能自已坐客争夺持去与可亦不甚惜后来见人设置笔研即逡巡避去人就求索至终嵗不可得或问其故与可曰吾乃者学道未至意有所不适而无所遣之故一发于墨竹是病也今吾病良已可若何文湖州晚霭横卷潇洒大似王摩诘而工夫不减关同与可亦善山水苏轼苏轼字子瞻眉州眉山人自号东坡居士官至端明殿翰林侍读学士礼部尚书谥文忠米芾云子瞻作墨竹从地一直起至顶余问何不逐节分曰竹生时何尝逐节生运思清拔出于文同与可自谓与文拈一瓣香以墨深为面淡为背自与可始也作成林竹甚精子瞻作枯木枝干虬屈无端倪石皴硬亦怪怪竒奇如其胸中蟠鬰也东坡居士作枯槎寿木丛篠㫁山笔力跌宕于风烟无人之境子瞻作寒林尝以书吿王定国曰予近画得寒林已入神品兰陵胡世将家收所画蟹琐屑毛介曲隈芒缕无不备具释德洪题东坡画应身弥勒云东坡居士游戏翰墨作大佛事如春形容藻饰万象又为无声之语致此大士于幅纸之间笔法奇古遂妙天下殆希世之珍瑞图之寳相传始作以寄少游卿上人得于少游之家二老流落万里而妙观逸想寄寓如此可以想见其为人东坡曽以蔗滓画石苏过苏过字叔党坡公之季子也元祐中公知杭州叔党年十九预计偕七年公为兵部尚书任承务郎后公谪英州贬儋州移㢘永二州叔党皆侍行叔父栾城公毎称其孝禁锢三十年晚除中山倅而卒善作怪石丛篠咄咄逼翁坡有观过所作木石竹三絶以为老可能为竹写真小坡解与竹𫝊神者是也晁以道志其墓亦云书画之胜克肖其先人又时出新意作山水逺水多纹依巖多屋木皆人迹絶处并以焦墨为之此出竒也李公麟李公麟字伯时舒州人第进士为中书门下后省删定官元符三年归老于龙眠山雅善画自作山荘图为世寳𫝊写人物尤精识者以为顾凯之张僧繇之亚龙眠居士雅好画心通意彻直造𤣥妙士大夫以谓鞍马愈于韩干佛像可进吴道𤣥山水似李思训人物似韩滉非过论也公麟给事博学精识用意至到凡目所覩即领其要始学顾陆与僧繇道元及前世名手佳本乃集衆善以为己有更自立意专为一家尤工人物能分别状貌使人望而知其廊庙馆阁山林草野闾阎臧获台舆皁隶至于动作态度颦伸俯仰小大美恶与夫东西南北之人才分㸃画尊卑贵贱咸有区别非若世俗画工混为一律大抵公麟以立意为先布置縁饰为次其成染精致俗工或可学焉至率略简易处则终不可近也伯时留意画马每欲画必观羣马以尽变态有僧劝其不如画佛后遂絶笔龙眠居士尝作长带观音其绅甚长过一身有半又为吕吉甫作石上卧观音盖前此所未见者又画自在观音跏趺合爪而具自在之相曰世以破坐为自在自在在心不在相也乃知髙人达士纵施横设无施而不可者公麟作画多不设色独用澄心堂纸为之惟临摹古画用绢素着色笔法如云行水流有起倒王诜王诜字晋卿太原人能诗善画尚英宗女蜀国公主为利州防御使王诜虽在戚里攘去膏粱黜逺声色从事于书画作寳绘堂于私第之东以蓄其所有东坡为之记其所画山水学李成皴法以金碌为之似古今观音寳陁山状小景亦墨作平逺皆李成法也故东坡谓晋卿得破墨三昧晋卿以尚主之贵日在绮罗絃管之间而濡豪嬉戏乃皆风尘表物非其胸中自有丘壑何以及此王诜学李成山水清润可爱又作着色山水师唐李将军不古不今自成一家画墨竹师文湖州蔡肇蔡肇字天启润州丹阳人初事王安石见器重又従苏轼游声誉益显第进士元祐中为太学正张商英当国引为礼部贠外进起居郎拜中书舎人罢为显谟阁待制知明州蔡肇工画山水人物尤好作枯槎老树怪石奔湍颇多古意蔡天启中书集中有跋画一叚云余官京师十五年日有薮泽之思偶得尺素作平冈老木以其余地授伯时请加逺水归鴈以扁舟载仆因题诗其左曰鸿鴈归来水拍天平冈老木尚寒烟付君余地安渔艇乞我春江聴雨眠伯时唯唯然懒不能竟他日彦舟取去以示令戬即取笔㸃染如诗明年冬余补常倅归过彦舟壁间见颇有佳思初夏泛小舟至村舎归泝珥渎河至十八里店遇雨宿横塘埭下闭卧蓬中夜兮不寐闻归鴈声因记曩时复作絶句云平野风烟入梦思殷勤作画更题诗扁舟卧聴横塘雨恰值江南归鴈时自作诗画至今六年而竟践之念旷荡之可乐悼嵗月之不留于是怅然者甚久舟过丹阳宿北山僧舎因书以遗令戬且寄彦舟以跋前画云李植李植字化光京兆人观察使士衡之孙自少年好道不乐㛰宦自放田野往来闗中洛阳汝州人以为有道之士也刘贡父过寳应僧舍与昭禅师者语壁有画山水极妙昭语贡父乃化光所画贡父率然賛之曰昆仑有名瑶池非实在梦暂觏变幻旋失惟是墨妙半壁萧瑟﨑㠖坎壈云舒川疾是心中象非笔端物大士观化四海一室晁补之晁补之字无咎济州鉅野人官至礼部郎中出知河中府补之有自画山水留春堂大屏上题云胸中正可吞云梦盏里何妨对圣贤有意清秋入衡霍为君无尽冩江天又题自画山水寄人云虎观他年清汗手白头田亩未能闲自嫌麦壠无佳思戏作南斋百里山陈无巳独爱重其蹟亦尝咏其扇云前身阮始平今代王摩诘偃屈盖代气万里入咫尺又尝増添莲社图様自以意先为山石位置向背作粉本以授画史孟仲宁令传模之菩萨倣侯昱云气倣吴道𤣥天王松石倣闗同堂殿草树倣周昉郭忠恕卧槎垂藤倣李成崖壁痩木倣许道宁湍流山岭骑従鞬服倣魏贤马以韩干虎以包鼎猿猴鹿以易元吉鹤白鷴若鸟䑕以崔白集彼衆长共成胜事今人家往往摹临其本晁无咎闲居济州金乡葺东臯归去来园楼观堂亭位置极潇洒尽用陶语名之自画为大图书记其上书尤妙晁说之晁说之字以道少慕司马温公之为人自号景迂未三十东坡以着述科荐之靖康初自休致中召为着作郎后试中书舍人兼东宫詹事建炎初以待制侍读而终山谷尝题其雪鴈云飞雪洒芦如银箭前鴈惊飞后回盼凭谁说与谢元晖休道澄江静如练又无咎题四弟横轴画云黄叶满青山枯蒲净寒水凫鴈下陂塍牛羊散墟里担获暮来归儿迎妇窥篱虎头无骨相田野有余思赵令穰赵令穰字大年官光州防御使雅有美才髙行读书能文少年诵杜甫诗见唐人毕宏韦偃志求其蹟师而冩之不嵗月间便能逼真其所作多小轴甚清丽雪景类王维笔汀渚水鸟有江湖意每出一图人或戏之曰此必朝陵一畨回矣盖讥其不能逺适所见止京洛间景不出五百里内故也大年学东坡先生作小山丛竹殊有思致赵令松赵令松字永年大年弟亦善丹青浮休居士谢大年江天晩景图杂言云神妙独数李将军安知伯仲非前身黄庭坚题永年画云调麝煤作花果株难工永年遂臻此殊不易又云永年作狗意态殊逼赵令晙赵令晙字景升封嘉国公师李伯时善画马赵叔盎赵叔盎字伯充善画马尝以其艺并诗投东坡东坡次其韵云天骥徳力备马外龙麟中皇天不遣言兀与画图同驽骀饱官粟未受一洗空十驾均一至何事籋云风赵士赵士字明发读书能文元符初试宗室艺业合格者八人独眀发赐进士出身兼工画艺陈师道题眀发髙轩过图云今代风流数大年含毫落笔开山川忽忘朽老尘底却怪凫鸿堕目前尔来八二复秀出万里河山才咫尺眼前安得有突兀复似天地初开辟明忩冩出髙轩过便逐愈湜同吟哦晚知书画真有益却悔歳月来无多张敦礼张敦礼汴梁人哲宗壻也画人物树石并倣顾陆笔法紧细神采如生赠太师张舜民张舜民字芸叟号浮休居士绍圣入党贬均州绍兴初追复直学士生平嗜画题评精确虽南迁羇旅中每所经从必搜访题识东南士大夫家所藏名器悉载録中亦能自作山水有自题扇诗云忽忽南迁不记年二妃祠外橘州前眼昏笔战谁能画无奈霜纨似月圆又题邓正字家刘眀复秋景末句云我有故山常自冩免教魂梦落天涯刘明复刘明复善画山水师李成官至直龙图阁冯山求刘忱明复龙图为画山水诗云晋唐诸公重小笔髙价直与才名俱然多华丹少泉石清格往往人间无至今百存无一二存者真伪难分区营丘李成称絶迹峰巖秀拔非常模穆之洒落亦其亚玉堂屏上潇湘图董屈许范凡数辈隐隐俗气藏肌肤乃知山水系絶品笔墨造化非功夫要之文章之绪余世上真巧归吾儒益昌台府少文字见性文空谈毗卢龙门雪景生坐隅山潜水奥争奔趋倚空直干鬭孤耸縁险古道盘萦纡拥衲禅僧对寂寞携琴朝士来崎岖主人肆笔聊自娱新言黙与天机符公家清白传数世经济满腹氷霜壶一言不用輙掉臂五年蜀使甘驰驱时将素毫写胸臆宁复意外分精粗复古虽许格与可亦壮非燕徒岂如公思脱羁束破碎嵩华倾江湖穷冬従公熟窥看爱重不觉声嗟吁灵峰北菀助萧爽雪不到地风号枯平生好画已成僻宁借不喜临与摹出公门下见公笔有类海客遗明珠愿公乗兴一挥洒束绢数幅光芬敷异时解组还故庐皎洁将伴林泉躯蒋长源蒋长源字永仲官至大夫作着色山水山顶似荆浩松身似李成叶取真松为之如灵䑕尾大有生意石不甚工作凌霄花纒松亦佳李甲李甲字景元自号华亭逸人作逸笔翎毛有意外趣东坡以李甲比郭恕先善画而有文李世南李世南字唐臣安肃人眀经及第终大理寺丞尝与晁无咎同试诸生无咎有求横幅长篇又有题扇诗盖长于山水也东坡亦尝题其秋景平逺云人间斤斧日创夷果见龙蛇百尺姿不是溪山曽独往何人解作挂猿枝野水参差落涨痕疎林欹倒出霜根浩歌一棹归何处家在江南黄叶村予尝见其孙皓云此图本寒林障分作两轴前三幅尽寒林坡所以有龙蛇姿之句后三幅尽平逺所以有黄叶村之句其实一景而坡作两意又浩歌字雕本皆以为扁舟其实画一舟子张颐鼔枻作浩歌之态今作扁舟甚无谓也李皓李皓字云叟唐臣孙避乱入蜀居成都其所作山水取前軰成様合而为一故能羙观一时翕然称之赵宗闵赵宗闵为尚书郎山谷载铜官僧舎墨竹一枝笔势妙天下为作小诗云省郎潦倒今何处败笔风生双竹枝满世阎刘专翰墨谁为真赏拂蛛丝又云独来野寺无人识故作寒崖雪压枝想得平生藏妙手只今犹在鬓成丝章友直章友直字伯益善画龟蛇以篆笔画亦有意又能以篆笔画棋盘笔笔相似文勋文勋字安国元祐末作太府寺丞福建漕东坡跋其画扇云道子画西方变相观者如堵作佛圎光风落电转一挥而成尝疑其不然今观安国作方界略不抒思乃知传者之不谬刘延世刘延世公是先生之犹子少有盛名元祐初游太学筑堂业讲名曰抱瓮尝作墨竹题诗云酷爱此君心常将墨㸃真豪端虽在手难写淡精神又云静室焚香盘膝坐长廊看画散衣行趣尚之髙如此李颀李颀字粹老少举进士当得官弃去乌巾裘为道人遍歴湖湘间晚乐吴中山水之胜遂隐于临安大涤洞天徃来苕溪之上遇名人胜士必与周旋素善丹青而间作小诗东坡倅钱塘日粹老以幅绢作春山横轴且书一诗其后不通姓名付樵者令俟坡之出投之坡展视诗画盖已竒之矣及问樵者谁遣汝也曰负薪出市始经公门有一道人与我百钱令我呈此实不知何人也坡益惊异之即散问西湖名僧辈云是粹老久之偶㑹于湖山僧居相得甚喜坡因和其诗云诗句对君难出手云泉劝我早抽身陈偕陈偕淮南广陵人见古今画虽敝缣裂素未尝不学一不可于意輙复易之䑛笔濡毫欣然忘劳陈直躬陈直躬偕子世其学苏轼题陈直躬画鴈诗云野鴈见人时未起意先改君从何处看得此无人态朱象先朱象先字景初松陵人驰名绍圣元符间坡跋其画云能文而不求举善画而不求售文以达吾心画以适吾意而已以其不求售也故得之自然世亦罕见不知其所长也朱象先少时画笔常恨无前人深逺润泽之趣一日于鵞溪绢上作小山觉不如意急湔去之故墨再三挥染即有悟见自后作画多再涤去或以细石磨绢要令墨色着入绢缕宼君玉宼君玉工蟹文同画厨十咏有题宼君玉郎中大蟹云蟹性最难图生意在螯蛫伊人得之妙郭索不能已郭焕郭焕文同捕鱼图记云豳有郭焕者善搨写余亦令为之郭之于画有尺寸甚可爱与余为此尤尽其所学刘继勲刘继勲为左藏库使知宁州善画张敏行张敏行彭州人俊慧通博善画许中正许中正蜀人工鬼神及龙晁补之题许中正捕龙雷诗云彼龙胡为被天谪不肯为天行雨泽天勅雷公恣捜索龙藏何所忽尔获提之满空若曵帛雹风电火相卷射雷张两翅但拍拍首尾挽之足䨇磔龙力与雷固不敌雷转威怒龙褫魄须臾定见肝胃拆万力千气凡㡬画斯人斯品入神格黄斌老黄斌老潼川府安泰人文湖州之妻姪也登科尝任戎倅适山谷贬戎州与定交且通谱善画竹山谷有咏其横竹诗又谢斌老送墨竹十二韵云吾子学湖州师逸功已倍预知更入神后出遂无对黄子舟黄彛字子舟斌老弟其名字初非彛与子舟也山谷以其尚气故取二器以规之自后折节为粹君子终朝郎郡倅山谷用赠斌老韵谢子舟为余作风雨竹両篇前篇云嵗寒十三本与可可追配后篇云森削一山竹牝牡十三辈谁言湖州没笔力今尚在而与可每言所作不及子舟刘明仲刘明仲善作竹黄庭坚刘明仲墨竹赋云子刘子山川之英骨毛粹清用意风尘之表如秋髙月明游戏翰墨龙蛇起陆尝其余巧顾作二竹黄与廸黄与廸善墨竹山谷次韵谢与廸所作竹五幅云吾宗墨脩竹心手不自知但不知为何人任子渊诗注亦不及之杨吉老杨吉老文潜甥文潜尝云吾甥杨吉老本不好画竹一旦顿解便有作者风气挥洒奋迅初不经意森然已成惬可人意其法有未具而生意超然矣无咎亦有赠文潜甥克一学与可画竹诗克一吉老字也陈修己陈修己通城人元祐八年为智嵩上座写晦堂老师絶妙诸本马贲马贲河中人长于小景作百鴈百猿百马百牛百羊百鹿图虽极繁伙而位置不乱本佛像马家后写生驰名于元祐绍圣间周曽周曽不知何地人与马贲同时差髙于贲又长山水张无惑张无惑山人也善画山水浮休赠诗云西征已度故关山秋雨霖零路屈盘受尽艰辛心不足解程又展画图看刘国用刘国用汉州人工画罗汉壁素之传甚多在丘杜金水张之下也陈自然陈自然工画佛山谷题云陈君以佛画名京师作秋水寒禽甚可观李明李明善山水坡以其画送吴逺游云近李明画山水有名颇用墨不俗辄求得一横卷甚长可用牀上绕屏蔡规蔡规建昌军人谢无逸观其画山水有蔡生老江南山水涵眼界挥洒若无心笔端出万怪之句雷宗道雷宗道商州人工杂画尤长于佛像山水䨇流张庭坚家有两横幅人以为郭熙也能仁甫能仁甫以字行本画院出身官至县令长于佛像山水世多观音费宗道费宗道蔡州人来京师画太一宫中主火神顷刻而成衆工疾之告监牧中使曰画太速成殊不加意中使遂令墁毁一夕愤怒而卒成宗道成宗道长安人工画人物兼善刻石凡长安壁传吴笔皆临模上石其迹细如丝髪而不失精神体段有所集吴生三清像与左右侍衞宛如吴作或云因能勒石后转而为画也又改武洞清长沙罗汉与三元皆能舎短求长自出新意过于长沙逺矣吉祥吉祥平阳人工佛道笔墨轻清又能布景作佛像星辰多在山水中后人罕及山水亦佳李士云李士云金陵人𫝊荆公神赠诗曰衰容一见便疑真李氏挥毫妙入神欲去钟山终不忍谢渠分我死前身又善山水荆公赠古风有李子好山水而常寓城郭毫端出窈窕心手初不着之句程怀立程怀立南都人东坡作𫝊神记谓𫝊吾神尔得其全怀立举止如诸生萧然有意于笔墨之外刘宗道刘宗道京师人作照盆孩儿以手指影影亦相指形影自分每作一扇必画数百本然后出货即日流布实恐他人𫝊模之先也李宗晟李宗晟作水帘图坡题云宗晟一轴水帘图寄与南舒李大夫未向林泉归得去炎天酷日且令无尹白尹白汴人专工墨花坡尝赋之云花心起墨晕春色散豪端陈常陈常江南人以飞白笔作树石有清逸意折枝花亦有逸气一株以色乱㸃花头意欲夺造化本朝妙工也陶缜陶缜荆公有题所画果示徳逢诗所作花果精致可玩李遵易李遵易不知何郡人无咎有跋画鱼图甚详段吉先段吉先不知何地人晁无咎有题其小景三絶孟仲宁孟仲宁说之云白莲社图余自以意先为山石位置向背物皆作粉本以授画史孟仲宁使摸写润色之刘琮刘琮庐陵人以写真名一时玉局老人自海上归尝赠以言由是士大夫益称之李汉举李汉举工画竹黄庭坚题李汉举墨竹云如虫蚀木偶尔成文吾观古人绘事妙处类多如此张大同张大同能写真张子谦张子谦能写真宋处宋处邢州人善画山水曽摸郭熙满溪春熘图秦湛秦湛字处度少游子善着色山水髙述髙述丹阳人学东坡书及竹石皆逼真刘仲怀刘仲怀山隂人元祐徙居诸曁善画墨竹笔法师文湖州程坦程坦善杂画松竹颇佳人物甚俗米元章谓能汚茶坊酒肆者此论真是妙颐真妙颐真南阳人画墨鬼晕淡有功山谷甞跋之牟仲甫牟仲甫随州人画猿獐㺅鹿与易元吉相似湖广多有之牟仲甫作鸡有意趣御定佩文斋书画谱卷五十御定佩文斋书画谱卷五十一目録钦定四库全书御定佩文斋书画谱目録第五十一卷画家传七宋米芾米友仁刘泾刘松老宋子房程堂范正夫任谊任粹李时雍李时敏王谷范坦黄齐李公年梁师闵赵士雷赵孝颖赵仲佺赵仲赵士腆赵士表周纯髙焘黄伯思颜博文韩拙郭思王持李逺兼至诚张希颜任源费道宁杨宠王道亨张逺张明郝士安路皋郝章王逸民韩若拙戴琬徐兢贺真任安朱宗翼甯涛甯久中赵宣陈尧臣谢堂赵士衍郑天民倪涛司马冦刘益富燮薛志黄宗道朱渐田逸民李诞赵廉侯宗古孟应之宣亨卢章周照张戬战德淳石珏张择端郭道卿郭游卿髙大亨王元通乔仲常孔去非冯久照张昌嗣张贲杨道孚刘履中刘铨宋庄贾公杰李景孟邵少微李元崇李蕃刘翼杨祁李猷李希成胡竒鲍洵鲍洋刘浩刘显杨威刘坚郝孝隆李达杨杰龚吉吴九洲张举赵林夏奕杨安道贾行恭周与权田松王登仕张武翼张永年张康年傅逸王晟卢道宁丁睎颜叶汉卿薛彦晦王佐才陈珍何澄郭信吕渐王藻洪子范赵伯驹赵伯骕单邦显扬无咎扬季衡刘梦良朱敦儒钱端囬翟汝文㢘布亷孚王利用靳东发靳咏魏燮李觉司马槐马和之毕良史赵士安赵子澄连鳌李长茂李时泽蒙亨郑希古刘仲先李昭赵子云钱服道王宗元左建曹申甫林彦祥陈善李唐徐改之徐明萧照刘宗古李端朱光普杨士贤李廸王安道卫光逺曹莹张纪李安忠李瑛王定国苏汉臣徐珂朱鋭朱森张浃顾亮胡舜臣张着李从训李章阎仲吴炳周仪周左贾师古梁松王训成焦钖林俊民马兴祖马公显马世荣韩祐刘思义陶忠游昭李祐之王洪龙祥武克温执焕徐本徐世昌周珏陆仲仁范徽猷董亨道余瑾徐涛洗仁杰江叅李石雍巘王㑹张通徐确刘清之徐履王清叔阎次平阎次于苏焯毛松毛益鲁庄陈椿陈禧何世昌林椿彭杲李珏王思恭赵山甫朱熹俞徴颜直之张彦悦黄某张森刘讷王温叔郭拱辰李千䏻叶光逺季友直张训礼刘松年张茂陆青李嵩汤正仲汤叔用赵与懃鲁之茂吴琚吴瓌马逺马逵马麟徐京夏珪夏森黄益苏坚陈居中梁楷李确冯大有于清言苏显祖髙嗣昌白良玉杜大春苏元龙赵弁祝次仲王三钖闵廷俊林希逸林泳李仲永冯安民王䏻甫胡潜杨简丁权单炜杨镇裴叔泳毛存陈容陈珩艾淑茅汝元陈天民张翼赵师睪水丘览云赵芾戚仲孙觉陈宗训陈左胡彦龙张翠峰鲁宗贵俞珙史显祖顾兴裔崔友谅吴俊臣李德茂孙必达陈清波乔钟馗乔三教叶肖巖马永忠张仲朱懐瑾朱玉范安仁陈可乆陈珏陈琳王华白辉曹正国顾师颜宋碧云徐道广谢昇丰兴祖毛允昇钱光甫方椿年李东韩侂胄牟益王辉王用之周鼎臣杨瓒陈虞之王柏赵葵马宋英毛信卿李权楼观李永年赵彦张镃何青年范彬刘朴刘耀曾世贤许廸周尧敏张瑞衡杨公杰朱绍宗周询王友端秦友谅毕生姚亨吴廸罗仲通田宗源陆懐道陆琮时光时建亨张镒赵宗夀盛师颜王鼎张万成周吉言龙升卷五十一钦定四库全书御定佩文斋书画谱卷五十一画家传七宋米芾米芾字元章吴人礼部贠外郎知淮阳军画山水人物自名一家芾人物萧散被服效唐人所与游皆一时名士尝曰伯时病右手后余始作画以李常师吴生终不䏻去其气余乃取顾髙古不使一笔入吴生又李笔神采不髙余为睛目面文骨木自是天性非师而䏻惟作古忠贤像也又尝与伯时论分布次第作子敬书练裙圗复作支许王谢于山水间纵歩自挂斋室又以山水古今相师少有出尘格因信笔为之多以烟云掩映树木不取工细有求者只作横挂三尺惟寳晋斋中挂双幅成对长不过三尺褾出乃不为椅所蔽人行过肩汗不着更不作大圗无一笔闗同李成俗气米元章善画䏻以古为今妙于薰染米友仁米友仁字元晖亦善书画世号小米仕至兵部侍郎敷文阁直学士元章便殿赐对因上友仁楚山清晓圗旣退赐御书画各二轴友仁宣和中为大名少尹天机超逸不事绳墨其所作山水㸃滴烟云草草而成而不失天真其风气肖乃翁也每自题其画曰墨戯被遇光尧官至工部侍郎敷文阁直学士日奉清闲之燕方其未遇时士大夫往往可得其笔旣贵甚自秘重虽亲旧间亦无縁得之衆嘲曰觧作无根树䏻描蒙鸿云如今供御也不肯与闲人年八十神眀如少壮时陈叔达善作烟峦云巖之意吾子友仁亦䏻夺其善刘泾刘泾字巨济简州人熙宁六年进士中第王安石荐为经学所检讨历太学博士因讲诗为诸生所服后罢诸生乞留不报终职方郎中泾米元章之书画友也善作林石槎竹笔墨狂逸体制㧞俗刘松老刘松老字荣祖画师东坡成都李才元家有四轴山水上有印文云巨济震子名松老者八字可见其髙怪不随俗也成都佛掌骨记实荣祖笔特借米老名耳宋子房宋子房字汉杰郑州荥阳人少府监选之子复古之犹子也官至正郎坡公䟦其画谓不古不今稍出新意若为之不已当作着色山也又云观士人画如閲天下马取其意气所到乃若画工往往只取鞭策皮毛槽枥刍秣无一㸃俊发看数尺许便倦汉杰真士人画也又云假之数年当不减复古初崇观盛时大兴画学余大父中书公见其江皋秋色圗甚珍爱之首荐为博士然其人乃贤胄子不独以画取也所着六法六论极其精到程堂程堂字公明睂人举进士为驾部郎中善画墨竹宗𣲖湖州出湖州之门者独公明入室也好画鳯尾竹其稍极重作囬旋之势而枝叶不失向背又登峩睂山见菩萨竹有结花于节外之枝者茸密如裘即写其形于中峰干明寺僧堂壁间俨如生也又象耳山有苦竹紫竹风竹雨竹好事者已刻之石成都笮桥观音院亦有所画竹且题絶句云无姓无名逼夜来院僧根问苦相猜携灯笑指屏间竹记得当年手自栽又作园蔬尝见紫芥紫茄二轴夺真也范正夫范正夫字子立颖昌人文正公之诸孙长于水墨杂画标格髙秀余家与之同居潩水多藏其得意之作如访戴圗嵴令圗竹石圗寄兴清逺真士人笔也任谊任谊字才仲宋复古之甥也尝为协律郎后通判澧州经历江山佳处䑛笔吮墨輙成圗轴髣髴浓淡清润可喜邵泽民为春官才仲正在太常与之同部今其家富有才仲手迹有南北江山圗平芜千里圗四更山吐月圗唐功臣圗斗山烟市圗松溪深日圗又取平生所见兰花数十种随其形状各命以名如杏梁归燕丹山翔鳯之类皆小字隶书记其所见之处邵氏名曰香圃任粹任粹才仲之姪䏻作着色山水李时雍李时雍字致尧成都人崇寕中为书学谕寓意丹青皆不凢作墨竹尤髙遂将与文同并驰官至承议郎殿中丞李致尧早以书画名于时李时敏李时敏字致道时雍之弟也妙丹青之学官至朝请王谷王谷字正叔颍川郾城人儒学之外寓意丹青多取昔诗辞中意趣写为圗㑹铺置率皆潇洒居郾城邑之南城有小亭下临㶏水榜曰㶏亭南通淮蔡北望箕颍川原明秀甚类江乡景物谷常逰其上得助甚多时发其妙于毫端谷佐京尹又为大理卿范坦范坦字伯履洛阳人以父䕃入官善丹青作山水师闗仝李成兼模写花鸟下笔老健以承议郎徽猷阁待制致仕黄齐黄齐字思贤建阳人擢进士第寓兴丹青作风烟欲雨圗非隂非霁如梅天雾晓霏微晻霭殊有深思曾历大司成任朝散郎兵部侍郎李公年李公年不知何处人善画山水运笔立意风格不下前軰写四时之圗甚有水云余思至于写朝暮景趣作长江日出疎林晩照真若物像出没于空旷有无之间尝为提㸃江浙刑狱公事梁师闵梁师闵字循德京师人以资䕃补缀右曹䏻诗什长于花竹翎毛取法江南人多就规矩绳墨任左武大夫忠州刺史提㸃西京崇福宫赵士雷赵士雷以丹青驰誉于时作鴈鹜鸥鹭溪塘汀渚有诗人思致至其絶胜佳处往往形容所不及作花竹多在风雪荒寒之中落笔便与画家背驰官至襄州观察使赵孝颖赵孝颖字师纯端献魏王第八子也翰墨之余雅善花鸟颇有思致凡池沼林亭所见犹可取像至于模写陂湖之间物趣则得之遐想有合乎目击而亲寓之者此亦人之难宣和元年十一月冬祀圆坛前二日宿大庆殿宗室宿卫于皇城司宗正㕔事孝颖在焉尝赐所画鹡鸰圗以报其进课画又以示诗人兄弟之意实异眷也为德庆军节度使赵仲佺赵仲佺字隐夫太宗皇帝元孙也明敏无他嗜独好汉晋人文章作诗平易效白居易体至于写难状之景则寄兴于丹青故其画中有诗至作草木禽鸟皆诗人之思致也官至润州管内观察使持节润州诸军事润州刺史赠开府仪同三司追封和国公谥孝惠赵仲赵仲字存道雅好绘画每嵗成都士大夫有园圃者花时必纵人游观仲载酒行乐以笔簏粉墨自随见髙屏素壁随意作画率有佳趣或求则未必应也尝于华阳郡主王宪家林亭间作鸳鸯浦溆顷刻而就往来观者无不赏激官至保康军节度使留后赠开府仪同三司追封荣国公谥嘉惠赵士腆赵士腆善画写寒林晴浦得云烟晦明之状甚多思致往时苏舜钦有寒雀喧喧满竹枝轻风浙沥玉花飞之句士腆作寒禽畏雪圗类此其他竹石等亦称是官至武节郎赵士表赵士表宋宗室善山水喜作墨竹思致如郓王秀润过之周纯周纯字㤀机成都华阳人后依解潜乆留荆楚故亦自称楚人少为浮屠弱冠游京师以诗画为佛事都下翕然知名士大夫多与之游而王宷辅道最与相亲后坐累编管惠州不许生还适郡建神霄宫本路宪旧知其人请朝廷赦䏻画人周纯来作绘事从之于是凭借得以自如其山水师思训衣冠师凯之佛像师伯时又䏻作花鸟松竹牛马之属变态多端一一清絶画家于人物必九朽一罢谓先以土笔扑取形似数次修改故曰九朽继以淡墨一描而成故曰一罢罢者毕也独㤀机不假乎此落笔便成而气韵生动每谓人曰书画同一闗棙善书者又岂先朽而后书耶初宷未败㑹朝士大尹盛章在焉谓㤀机曰子䏻为我作圗梅状遥知不是雪为有暗香来之意乎㤀机曰此临川诗湏公自有此句我始为之盛恨甚未几宷败而盛犹为京尹故㤀机被祸独酷髙焘髙焘字公广沔州人自号三乐居士作小景自成一家清逺净深一洗工气眠鸭浮鴈衰桞枯枿最为珍絶黄伯思黄伯思字长睿邵武人河南府户曹参军伯思尝模顾恺之桓温像阎立本文㑹图惟不出已意颜博文颜博文字持约德州人政和八年嘉王榜登甲科长于水墨宇文季蒙龙圗家有横披十六罗汉其笔法位置如伯时颜持约昔以诗画擅名京师虽登甲科而卒遭窜逐颜博文长于人物又善墨花韩拙韩拙字纯全南阳人善画山水窠石着山水纯全集韩拙山水纯全集序云余世业儒萦名薄宦赋性疎野惟志所适慕于画探前贤之模范究古今之糟粕自幼而嗜好至今白头尚孳孳无倦惟患学之日短自为成癖尔郭思郭思熈子亦善画崇观中应制作山海经圗其中瑞马颇得曹韩遗法王持王持字正叔长安人长于翎毛学崔白尝于邵氏见竹棘雪禽二轴极清雅上题云正叔为伯起作崇宁甲申伯𧺫名振其兄也李逺李逺青州人学营丘气象深逺崇观间驰名兼至诚兼至诚不知何许人大观初得㫖以至诚进所画山水意匠精深笔法髙古特补将仕郎张希颜张希颜汉州人初名适大观初累进所画花得㫖粗似可采特补将仕郎画学谕希颜始师昌后到京师稍变从院体得蜀州推官以归不胜士大夫之求多令任源代作故复似昌任源任源汉州人少隶军籍从希颜乆尽得其法费道宁费道宁懐安人大观中以丹青召入画院尤善花卉多作交枝杨宠杨宠成都人善画花可亚费道宁王道亨王道亨郫人七嵗䏻画大观间置画家道亨入学试官以蝴蝶梦中家万里杜鹃枝上月三更二句为题乃画苏武牧羊于北海被氊枕节而卧双蝶飞飏其上又画林木扶踈上有子规月正当中木影在地果入首选徽宗命为画家録张逺张逺字行之太原榆次人本士人隐居山间政和中有河东漕宋姓者亲访其庐邀至公署令画绢八幅逺请屏去左右且约漕无相见独与弟子郝士安评议酣寝数日忽𧺫下笔颇竆天真両幅不如意遂焚之以六幅与宋宋大喜赠送甚厚髙谢还庐张明张明逺姪也亦以山水擅名比季父则差肩矣郝士安郝士安太原榆次人张逺之弟子也事其师甚敬常执杖屦侍立左右路皋路皋并门人画槖駞兼长鬼神每醉则画駞不过数笔捽擉而成颇全生意郝章郝章汾州人长于人马河东称三絶者谓路皋槖駞郝章人马张逺山水也兵火后居阆州已八十每画一人一骑则自云虽老矣他人亦做不到也王逸民王逸民字逸民永康导江人初为僧名绍祖诗画俱傚周㤀机而气韵悬絶也生平颇负气政和间改德士则云我生不背佛而从外道取祠部焚之自加冠巾韩若拙韩若拙洛人善作翎毛每作一禽自觜至尾足皆有名而毛羽有数政宣间而京推以为絶笔又䏻传神宣和末应募使髙丽写国王真㑹用兵不果行年八十余戴琬戴琬京师人政宣间在翰林㤙宠特异工翎毛花竹尝入阁供奉后因求者甚衆徽宗闻之封其臂不令私画故传世者鲜徐兢徐兢字明叔歴阳人宣和书学博士亦善画徐兢画入神品山水人物俱冠絶尝作平逺山水以遗中书舍人韩驹驹曰明叔诗为画耶画为诗耶虽濡豪潄墨成于湏㬰而张之绢素或经嵗不顾世人所藏多出他手贺真贺真延安人出自戎籍专门山水宣和初建寳真宫一时名手毕呈其技有忌真者推为讲堂照壁实难下手真亦不辞日醉酒于门衆工皆毕中使促真真以幕围壁挥却其徒不数日成作雪林髙百尺观者叹赏衆工歛衽任安任安京师人入画院工界画每与山水贺真合手作圗轴一日安先作横披当中界楼阁分布亭榭满中以困真真止作坡岸于下上则层峦叠嶂出于屋杪由是不䏻困朱宗翼朱宗翼画院人尝与任安合手画慕容夫人宅堂影壁神州圗楼观屋木任安主之山水人物宗翼主之甯涛甯涛华隂敷水人师范寛多作闗右风景其巧过寛而浑厚藏蓄不及也但楼观人物纤悉毕呈失于太显正如髙克明人谓马行家山水也甯久中甯久中涛子又兼画人物深得出俗之态笔意不减其父但多平逺道路之景不起峰顶耳赵宣赵宣用飞白笔作人物宣和元年试中画人陈尧臣陈尧臣婺州人善丹青宣和初登科为画学正王黼荐于上擢水部贠外郎假尚书使辽尧臣即挟画学生二员俱行绘天祚像以归幷圗其山川险易以上上大喜擢右司谏谢堂谢堂号恕斋善画竹拂兰松石窠木清雅可爱官至枢密使赵士衍赵士衍号花一相公长于着色山水宣和初进十圗特转一官犍为王瑾家有扇面意韵诚可喜少见于世瑾其甥也故得之郑天民郑天民字先觉宣和中为郎官山水师巨然倪涛倪涛字巨济宣和间为都司一日访其友戏画三蝇壁间自题云何人刻狝猴老眼觑荆棘不如丹青手快意风雨疾我穷坐诗豪九鼎扛笔力偶然一㸃汚着纸生羽翼千言走蚍蜉宁为寸纸逼还当写君诗十袭同藏羃今李文正之孙有所画蜥蜴蝀蟾甚佳倪涛善画墨戯草虫司马冦司马冦汝州人佛像鬼神人物种种䏻之宣和间称第一手多画翊圣真武于云雾中现半身观者骇敬士大夫奉事皆有灵应刘益刘益京师人字益之以字行宣和间专与富燮供御画其自得处多取内殿珍禽谛玩以为法不师古本故多酷似尤长小景作莲塘背风荷叶百余独一红莲花半开创意可喜富燮富燮京师人宣和间与刘益同供御布景运思过于益薛志薛志字子尚画院出身长于水墨杂画然翎毛不逮花果志不善设色尝学于刘益益不肯尽授以非志所长也明达皇后阁初成左廊有益所画百猿后志于右画百鹤以对之举动各无相犯颇称上㫖黄宗道黄宗道宣和画院待诏工蕃马人物师胡瓌东丹王胡画马得肉东丹得骨宗道二法俱偹画上写京师黄宗道朱渐朱渐京师人宣和间写六殿御容俗云未满三十嵗不可令朱待诏写真恐其夺尽精神也田逸民田逸民济南人长于墨竹宣和画院人其所作极美观多作敧风冒雪𢃄雨含烟之状李诞李诞河间人多画丛竹笋箨鞭节色色毕具宣和体也赵廉赵廉东都人工山水宣和末甚得幸侯宗古侯宗古本画院人宣和末罢诸艺局退居于洛画西京大内大庆殿御屏面升龙杰作也孟应之孟应之不知何许人入圗画院精于翎毛尝见其画扇作秋老海棠子着枝已干而不枯犹𢃄生意坐一白头翁生动宣亨宣亨京师人久在画院承平时入蜀终普州兵官精花鸟初离院时徽宗留之亨辞去旣出当涂命画者甚衆不胜烦劳颇厌苦之每云上尝戒我勿出必为措大所殃今果然也卢章卢章京畿人久在画院多画禁中物象如白杏花緑萼梅白鹦鹉皆其本也周照周照画院人专画狗作竹石獃子殊有生意张戬张戬不知何许人志尚清虚每以琴自娱工画山水应奉翰林日徽宗遣其乘舟往观山水之胜作八景圗战德淳战德淳本画院人因试蝴蝶梦中家万里题画苏武牧羊假寐以见万里意遂魁䏻着色山人物甚小青衫白袴乌巾黄履不遗毫髪又作红花緑桞清江碧岫一扇之间动有十里光景真可爱也石珏石珏家青社父祖并䏻界画珏兼画山水意欲歩趋古人宣和时购求古画置画学珏亦画学生也张择端张择端字正道东武人幼读书逰学京师后习绘事尤嗜舟车市桥郭径别成家数郭道卿郭游卿郭道卿字仲常游卿字季䏻熈诸孙皆为郡守颇有家学仍善画马其笔法真季孟也今成都正法保福両院有壁传窠植湖滩与渡水龁草𢃄鸦病马等迹遂宁官圃中亦有松鹿石竹髙大亨髙大亨字通叟宣仁圣烈之族长于山水泽民邵侍郎尝邀致于家同郭季䏻兄弟合手画圗障后卒于泸王元通王元通工山水沧州人师李成为人豪逸每画竟大唿竒竒数声乃得意笔也乔仲常乔仲常河中人工杂画师龙眠围城中思归一日作河中圗赠邵泽民侍郎至今藏其家又有龙宫散斋手轴山居罗汉渊明聼松风李白捉月𤣥真子西塞山列子御风等圗传于世乔仲常善画而不易得一贵人待之三年一日欣然索匹纸为作应真数日而成衆像之外人物鬼神山水树石无不毕备以琉璃瓶贮花藕小龟缘茄而上童子隔瓶注视末有大蛇横碍水帘中节节间断而意象自全皆新意也孔去非孔去非汝州宁极先生之后长于小笔清雅可玩尤工草虫作蚁蝶蜂蝉竹雀甚可观平生极留意于此凡翘飞动之物必募小儿求之捜索无遗以类置其翅羽册叶中按形为之纤悉毕具冯久照冯久照字明逺汾州人少游太学兵乱入蜀寓居渠州其山水初颇繁冗后因郭熙之孙游卿来为太守尽以其家学传之遂一变赵相鼎与之有太学之旧荐于川路监司由是益得名张昌嗣张昌嗣字起之与可外孙笔法旣有所授每作竹必乗醉大唿然后落笔不可求或强求之必诟骂而走张贲张贲字元明池之青阳人为宣州司理工画杨道孚杨道孚工画竹吕居仁杨道孚墨竹歌云君不见渭川之隂卧龙横千秋貎取者谁文湖州十年笔意闭黄壌只今妙手惟杨侯杨侯画竹尽真迹功夺造化令人愁满堂囬首看下笔扰扰云烟乱晴日大丛纵横髙入云斜风落叶秋纷纷小丛攲倾病无力旁水长根走苍石门无车马污前川何得隂风动髙壁杨侯嘻笑辞未工此意不与丹青同粉黛初无一钱费酒炙䏻使千家空韤材逺寄动盈屋我知子画无由穷剡溪寒藤不难致湏君放手为双丛与我俱隐南山中刘履中刘履中字坦然汴人寓遂寕灵泉山趾壁传人物笔势雄特今遂宁后土祠殿庑内外尽出其手仙佛圗轴亦其所长刘铨刘铨字真儒成都人性好画所居对圣寿寺寺多唐蜀名迹真儒终日谛玩至㤀饮食久而自䏻所画山水多以布纹印科叶者唐旧制盖得于壁间也尤精佛像描墨成染与李道明无异清劲则过之宋庄宋庄字临仲汉杰孙于山水气韵得家法贾公杰贾公杰字千之文元公昌朝诸孙侍郎炎之子学马贲而标格过之又作佛像极精细衣缕皆描金而不俗官至半刺而终李景孟李景孟字仲淳善画马于其圗轴鍳别精确盖中原故家闻见之多也邵少微邵少微字叔才泽民侍郎之子也放旷不羁不乐从宦初为马曹不一月弃官去则取补官敕牒尽画飞潜走伏之物已乃抵于地笔墨草具而有余意睂倅㕔壁有烟林窠石对宋颐仲所作松石皆存李元崇李元崇字季姚文正公裔无尽之甥也官止县令生平好画成癖师范寛清润可喜尤工雪景士友求之欣然下笔顷刻而就李蕃李蕃字元翰成都人才元曽孙李氏世以书鸣蕃得其家学转而为画种种䏻之寳相院门天王二壁实出其手全体圣寿寺范琼様但蕃不善布色以俗工代之反晦其所长后十年用青城山长生观门龙虎君様翻天王二壁于青莲院门自傅彩遂胜于前刘翼刘翼耀州唿为刘评事学范寛而有自得处不知者以为寛笔杨祁杨祁彭州崇宁人善画竹翎毛有百禽帐又画笼鸡如生昭觉寺超然堂旧有倦翼知还等壁李猷李猷河内人长于鹰鹘精神态度曲尽其妙世所作多搏搦狐兎凫鹭之属流血淋漓颇乖好生之意猷尽反之尝见其画二鹰坐于枯株之上貎甚闲暇略无鸷勐惨烈之状而不失英姿劲气可尚也李希成李希成华州人慕李成遂命名初入圗画院䏻自晦以防忌嫉比已补官始出所长衆虽睥睨无及矣胡竒胡竒长安人长于芦鴈何丞相文缜家有四幅圗可观鲍洵鲍洵京西人工花鸟尤长布景小景愈工鲍洋鲍洋洵之弟真鲁卫也刘浩刘浩居华隂爱作雪驴水磨故事人物多布景致意象幽逺笔法轻清刘显刘显浩子世其业杨威杨威绛州人工画村田乐每有贩其画者威必问所往若至都下则告之曰汝往画院前易也如其言院中人争出取之获价必倍刘坚刘坚潇湘人颇柔媚师范寛楼阁人物种种皆工多作小圗无豪放之气郝孝隆郝孝隆太原人师李成今成都信相寺有所画四壁李达李达京师人尤长位置好作沙汀逺岸含蓄不尽之意一时妙手也杨杰杨杰阆州人长于鬼神每下笔必先画手足四支然后用三両笔成就全体龚吉龚吉不知何许人长于画兎人所不及吴九州吴九州燕人善画鹿穷尽番鹿之态牛鹿马鹿养茸退角老嫩之别无不曲尽其似张举张举懐州人亦山水家其性不羁好饮酒与羣小日游市肆作鼓板社每得画货必尽于此尤长溅瀑赵林赵林字子安懐州人李士举提刑家有林所画不凋圗歩骤营丘夏奕夏奕不知何地人工翎毛双流张庭坚家有野鸭鸂鶒両轴极精详鸂鶒作对而皆雄盖求脱俗也杨安道杨安道九江人学范寛山水用焦墨太重耳贾行恭贾行恭北地人善佛道鬼神尤长于巨人大马周与权周与权长沙人善佛道鬼神田松田松舞水人工画道释人物笔法劲健傅染轻淡王登仕王登仕画佛道像别具一体衣𢃄飘薄张武翼张武翼名谅工道释人物其蹟为画家格范世所称院体是也张永年张永年武翼子后事刘益学花岛张康年张康年武翼子有父风傅逸傅逸京师人工画人物师张谅善描染王晟王晟景陵人师张谅长而变法尤善山水初学张戬而后变体卢道宁卢道宁少事张谅工画人物尤精傅染作山水师贺真多作寒林古木用墨恬淡丁睎颜丁睎颜字令子书画皆精全似李伯时尝有所画孝经叶汉卿薛彦晦王佐才叶汉卿薛彦晦王佐才俱善墨竹陈珍陈珍蜀人画花竹学徐熙何澄何澄长沙人工画神佛因其祖曽收武洞清画本甚多观习久之得其遗意然后落笔自幼及长无日不作老而愈勤傅染简净不假重色郭信郭信京师人补画院赐绯待诏或云熙之裔工画道释落笔细秀亦善山水得李成惜墨法气象清旷其皴抢又类贺真亦一代竒笔也吕渐吕渐洛阳人工画佛像威仪雄伟尤善山水窠石深得位置王藻王藻工牛马洪子范洪子范东京人工人物山水赵伯驹赵伯驹字千里优于山水花果翎毛光尧皇帝尝命画集英殿屏赏赉甚厚多作小圗流传于世官至浙东路钤辖宋宗室如千里希逺皆得丹青之妙赵伯骕赵伯骕字希逺伯驹弟和州防御使少从髙宗于康邸以文艺侍左右伯骕长山水花木着色尤工赵公希逺及其兄千里博渉书史皆妙于丹青以萧散髙迈之气见于豪素尝耳其论画写人物动植画家类䏻具其相貎但吾軰胸次自应有一种风规俾神气翛然韵味清逺不为物态所拘便有佳处况吾所存无媚于世而䏻合于衆情者要在悟此故二公以一圎墨舒卷万象俱受圣知凡所落墨皆缥囊玉轴为上方珍玩单邦顕单邦显学赵千里画林木山水不及师花卉蜂蝶粗可髣髴扬无咎扬无咎字补之号逃禅老人南昌人也祖汉子云其书从才不从木髙宗朝以不直秦桧累徴不起又自号清夷长者水墨人物学李伯时梅竹松石水仙笔法清淡闲野为世一絶扬补之作纸梅下笔便胜花光仲仁尝游临江城中作折枝梅于乐工矮壁至今往来士夫多往观之江西人得补之一幅梅价不下百千金扬季衡扬季衡补之姪画墨梅甚得家法又䏻作水墨翎毛刘梦良刘梦良与扬季衡同邑亦善写墨梅朱敦儒朱敦儒字希真河南人官至鸿胪少卿秦桧当国有携希真画山水谒桧桧荐于上颇被眷遇与米元晖对御辄画而希真耻以画名辄退避不居常告亲友曰吾非善画者所画多出钱端囬之手其实非也钱端囬钱端囬戚里人也善写平逺朱希真每借其名自讳曰敦儒非善画者皆出端囬手也翟汝文翟汝文字公㢲丹阳人绍兴初叅知政事尤善画有佛道像及楚天春晓圗传于世廉布廉布字宣仲山阳人妙年登科官至武学博士以聫贵姻坐累遂废终身后居绍兴专意绘事山水林石种种飘逸师东坡㡬于升堂廉孚廉孚布子亦有父风王利用王利用字賔王潼州人举进士终䕫宪书画皆䏻光尧皇帝颇爱其书画则山水长于人物精谨而已不及其书也靳东发靳东发字茂逺官止州倅其性多䏻尤工画艺人目之为靳百㑹集古今谏诤百事以为圗号百谏圗靳咏靳咏字少张东发子也主簿于郫长于山水尤为多䏻魏燮魏燮字彦宻北人长于水墨杂画光尧见之喜动天颜除浙西参议李觉李觉京师人字民先自号方平九友尝为明节皇后合掌牋后流落于广州长于山水每被酒则绷素于壁以墨泼之随而成象曲尽自然之态司马槐司马槐字端衡官参议以画得名于绍兴初马和之马和之钱唐人绍兴中登第善画人物山水笔法飘逸务去华藻自成一家髙孝両朝深重其画毛诗三百篇母篇俱画一圗官至工部侍郎毕良史毕良史字少董绍兴间进士善作窠木竹石云龙赵士安赵士安长于墨竹不遵川派好作筀竹殊秀润与石室体制大异赵子澄赵子澄字处度廉介脩洁流落巴峡四十年借添差禄以自给长歌诗䏻画绍兴末官秭乡士子重其风度每载酒从之游一日乘醉入小肆见素壁可爱案上拈秃笔作溅瀑势欲动屋笔力极遒壮连鳌连鳌字仲举吉州人自号石䑓居士精于长短句工画鱼几于徐白绍兴间人李长茂李长茂汶阳人为蜀使者以画山水称李时泽李时泽遂寕人初为僧受业于成都金地院熟游中原多观古壁见武洞清所画罗汉豁然晓觧得其笔法兵乱归蜀即以画名圎悟住昭觉日大殿旣成命画十六罗汉及文殊普贤药师菩萨等像蒙亨蒙亨华州人初为僧兵火后偶其兄从军遂置军中屯绵州学其乡人甯涛得典刑也郑希古郑希古河东人长于平画毎出新意辄过人初未甚精绍兴初遇郝章于阆州居相近一日章病希古视候甚谨病已章感其诚尽传其法刘仲先刘仲先成都人善山水照觉方丈僧堂内外皆仲先笔李昭李昭字晋杰鄄城人李文靖之曾孙蔡文忠公曾外孙也以恩廕任江州德化尉长于墨竹自云他人以萧踈为䏻余以重宻为巧吾之墨竹一派不譲湖州又善墨花小笔亦䏻山水学范寛绍兴间死于江南赵子云赵子云江西人䏻作一笔画凡写人面及手描画颇工至衣折则如草符篆一笔而就盖不欲蹈袭自成一家尔钱服道钱服道画潮出海门圗䏻于笔墨间同功造化置万里波涛于一堂之上王宗元王宗元不知何许人家居石桥人遂目为石桥王专学惠崇作池塘小景颇有野趣左建左建西京人用逸笔画村田乐曹申甫曹申甫工木石风竹与梵隆为画友林彦祥林彦祥绍兴间人临卢鸿草堂圗小米跋其后陈善陈善绍兴间人学易元吉画猿獐禽鸟花果颇䏻逼真傅色轻淡过于林吴李唐李唐字睎古河阳三城人徽宗朝曽补入画院建炎间太尉邵渊荐之奉㫖授成忠郎画院待诏赐金带时年近八十善画山水人物笔意不凡尤工画牛髙宗雅爱之尝题长夏江寺卷上云李唐可比唐李思训徐改之徐改之山水学李唐徐明徐明改之之子画山水似其父萧照萧照濩泽人颇知书亦善画靖康中流入太行随李唐南渡唐尽以所䏻授之绍兴中入画院其画山水人物异松怪石苍琅古野惜用墨太多书名于树石间刘宗古刘宗古京师人宣和间以待诏官至成忠郎后归江左朝廷方寻访车辂式而宗古进本称㫖除提举车辂院其画人物长于成染不背粉水墨轻成但笔墨纎弱耳刘宗古画人物山水佛像李端李端汴人宣和画院待诏绍兴间复官作梨花鸠子得法朱光普朱光普字东美汴人南渡补入画院学左建画村田乐及农家迎妇等圗亦善山水杨士贤杨士贤宣和待诏绍兴间至钱唐复旧职赐金带工山水人物师郭熙多作小景山水林木劲挺可取李迪李迪河阳人宣和莅职画院授成忠郎绍兴间复职画院副使赐金带工画花鸟竹石颇有生意山水小景不迨李迪亦画犬王安道王安道宗李迪花鸟卫光逺卫光逺画花鸟师李迪曹莹曹莹画花鸟师李迪张纪张纪钱唐人师李迪工画花竹禽兽不及其师李安忠李安忠居宣和画院历官成忠郎绍兴间复职画院赐金𢃄工画花鸟走兽差髙于迪尤工捉勒山水平平李瑛李瑛安忠子画花竹禽兽绍兴年画院待诏王定国王定国汴人随吴郡王渡江居临安花鸟师李安忠亦学二崔笔法傅色轻浅清雅不凡后郡王荐入仕赐金紫蘓汉臣蘓汉臣开封人宣和画院待诏师刘宗古工画释道人物臻妙尤善婴孩绍兴间复官隆兴初画佛像称㫖补承信郎徐珂徐珂苏汉臣婿学妇翁画人物得其遗意朱鋭朱鋭河北人宣和画院待诏绍兴间复职授迪功郎赐金𢃄工画山水人物师王维尤好写骡纲雪猎盘车等圗形容布置曲尽其妙笔法类张敦礼朱森朱森鋭之弟亦工山水人物凡布置行笔俱不逮兄张浃张浃宣和画院待诏画人物山水师郭熙绍兴间复官赐金𢃄顾亮顾亮宣和待诏师郭熙画山水人物与张浃同流落江左绍兴间复职赐金带胡舜臣张着胡舜臣张着俱学郭熙山水与张浃顾亮同门各得熙之一偏亮䏻作大幅巨轴浃喜布置着画重山叠巘颇繁冗舜臣谨宻虽皆不逮其师然后人亦无及之者李从训李从训宣和待诏绍兴间复官补承直郎赐金带工画道释人物花鸟位置不凡傅采精妙髙出流軰李章李章杭人从训之后善画人物着色山水阎仲阎仲宣和百王宫待诏工画人物绛色山水尤工画牛绍兴间复官补承直郎画院待诏赐金带笔法颇粗俗吴炳吴炳毗陵人画折枝花鸟巧夺造化绍兴间为画院待诏钖赉特厚吴炳采绘精致富丽周仪周仪宣和画院待诏善画人物谨守法度清秀入格承应摹唐画有可观绍兴年复官赐金带周左周左山水人物师周仪贾师古贾师古汴人善画道释人物师李伯时绍兴画院祗候其白描人物得闲逸自在之状梁松梁松隶画院师贾师古描写飘逸青过于蓝王训成王训成山东人为人物山水描写粗恶绍兴画院待诏名饼王当时上方所尚萧李之迹故训成不得志而死焦钖焦钖宣和院人绍兴复旧职为画院待诏师石恪画人物林俊民林俊民绍兴画院待诏习范寛山水马兴祖马兴祖河中人贲之后绍兴间待诏工花鸟人物山水髙宗每获名迹卷轴多令辨验马公显马世荣马公显弟世荣兴祖子俱善花禽人物山水得自家传绍兴间授承务郎画院待诏赐金带韩祐韩祐石城人尤善写生小景花鸟草虫染色笔法可并石头王绍兴画院祗候刘思义刘思义绍兴间待诏专画青緑山水拙于布置善于傅色亦不足观陶忠陶忠工水墨山水绍兴中人游昭游昭木石师李唐画牛乃其所长李祐之李祐之东京人绍兴间居临安写佛像鬼神尤工牛马王洪龙祥王洪龙祥俱蜀人绍兴中习范寛山水武克温武克温上京人绍兴间工蕃马执焕执焕绍兴中殿前使臣以人物名徐本徐本绍兴时人工杂画徐世昌徐世昌石城人本之从子工花鸟周珏周珏绍兴时人专画水陆仲仁陆仲仁髙邮人画王右军支道林许逺游三髙圗以献晁以道苑徽猷苑徽猷字箕叟善墨竹董亨道董亨道画吴江圗余瑾余瑾曹勋有题余瑾画八景诗徐涛徐涛善写真王庭珪有赠写真徐涛诗序云世言画工喜作鬼魅谓荒诞易圗也故传神写照为难闻徐涛画云溪老子作幅巾芒鞵萧散之状见者以为甚似作诗求之洗仁杰洗仁杰髙登有洗仁杰为祖云翼写真賛江叅江叅字贯道江南人长于山水形貎清癯嗜茶以为生初以叶少藴左丞荐于宇文湖州季蒙今其家有泉石五幅圗一本笔墨学董源而豪放过之江叅居霅川深得湖天之景平逺旷荡尽在方寸山水学董源而豪放过之赵叔问居三衢治园筑舘取楚词之言名曰崇兰尝与陈简斋程致道从容其中贯道为之圗命画史各绘像其上乃赋诗焉曾被召至临安有㫖馆于府治李石李石字知几资州人少负才名旣登第以赵逵庄叔荐任太学博士出主石室就学者如云闽越之士万里而来刻石题诸生名几千人蜀学之盛古今鲜俪今倅成都醉吟之余时作小笔风调逺俗盖其人品旣髙虽游戏间而心画形矣雍巘雍巘字幼山兴元人善山水作巖崖枯木云气墨梅尤佳举进士屡免巘善墨竹王㑹王㑹字元叟为朝请大夫工花竹翎毛颇拘院体蕊叶枝茎觜爪毛羽竆极精细不遗毫发张通张通鄜延人长于仙佛初居利州今居兴元徐确徐确不知何许人居临安供应御前传写名播中外刘清之刘清之字子澄临江人孝宗时太常寺主簿耸寒圗刘子澄所作徐履徐履淳熙间省元徐履殿试用卷子写一枝竹题曰画竹一竿送上试官王清叔王清叔号惺斋开封人干道间进士学廉宣仲枯木竹石阎次平阎次于阎次平弟次于皆仲之子䏻世其学而过之画山水人物工于画牛次平髣髴李唐而迹不逮意次于又次之孝宗隆兴初进圗画称㫖补次平将仕郎次于承务郎画院祗候赐金带苏焯苏焯汉臣子䏻世其学隆兴画院待诏毛松毛松崑山人善画花鸟四时之景毛益毛益松子干道中画院待诏工画翎毛花竹尤䏻渲染似欲飞鸣有黄鹂出谷荷塘桞燕等圗传于世鲁庄鲁庄杭人工人物干道间祗应修内司陈椿陈椿杭人习郭熙山水干道间祗应甲库陈禧陈禧金陵人干道时工杂画何世昌何世昌淳熙画院人工花鸟林椿林椿钱唐人工花草翎毛𤓰果皆师赵昌傅色轻淡生意蔼然淳熙中待诏画院赐金带以宠之彭杲彭杲钱唐人师林椿画花果写生李珏李珏从训子䏻世其业淳熙待诏王思恭王思恭写周必大真又绘平园圗赵山甫赵山甫京口人淳熙中习老米山水朱熹朱熹字元晦一字仲晦徽州婺源人追封徽国公谥曰文文公亲传已像刻于徽州笔法衣折深得道子家数今世尚有传本俞征俞征字子清吴兴人作竹石得文苏二公遗意清润可爱光宗朝任大理少卿号且轩颜直之颜直之字方叔号乐闲吴郡人以人物名张彦悦黄某张彦悦黄某俱建阳人朱子文集云乡人新作聚星亭欲画荀陈遗事于屏间而穷乡僻陋无从得本张黄二生䏻考究车服制度想像人物风采观者皆叹其工张森张森字材叔建人以䏻模写晦菴翁名江湖间艺工也而多从名公卿游气象犹士也非若世之庸手但䏻看人颜面㺯粉墨材叔之笔䏻传文公所不可传刘讷刘讷字敏叔杨万里题三老圗序云刘讷敏叔秀才写乗成先生平园相国及余为三老因署其后云刘君写照妙通神三老圗成又一新只道老韩同传好被人指㸃也愁人王温叔王温叔善写真杨万里有赠写真水鑑处士王温叔诗郭拱辰郭拱辰三山人登晦菴之门游戏丹青善写照李千䏻李千䏻江西人䏻和墨及画梅叶光逺叶光逺䏻写照楼钥云顷在朝行叶处士光逺为余写照置于山林中旣挂冠再寄一圗为老人星状季友直季友直为范成大作氷天桂海二圗氷天画使北渡黄河时桂海画佛子游巖道中也张训礼张训礼旧名敦礼避光宗讳改今名学李唐山水人物恬洁滋润时軰不可及刘松年师之着色青緑如赵千里笔法刘松年刘松年钱唐人居清波门俗唿为暗门刘绍熙画院学生师张敦礼工画人物山水神气精妙过于师宁宗朝进畊织圗称㫖赐金带院人中絶品也张茂张茂杭人光宗朝隶画院作山水花鸟俱精致小景更佳陆青陆青师李唐作山水得笔法用墨清秀简易不凡喜用浓墨木叶不分唯风雨圗最佳绍兴画院待诏李嵩李嵩钱唐人少为木工颇逺绳墨后为李从训飬子工画人物道释得从训遗意尤长于界画光宁理三朝画院待诏汤正仲汤正仲字叔雅江西人扬补之甥后居黄巖号闲菴开禧年贵仕善画梅竹松石清雅如傅粉之色水仙兰亦佳墨梅类以白黒相形汤君始出新意为倒晕素质以反之得舅氏扬补之遗法醖借敷腴青出于蓝汤叔用汤叔用叔雅之弟亦工墨梅赵与懃赵与懃号兰坡居处州青田嘉熙间知临安府以右文殿修撰奉祠善临摹古画作墨竹亦佳鲁之茂鲁之茂号雪村善画梅竹宁宗朝仕为郎吴琚吴琚字居父号云壑汴人庆元间以镇安节度使留守建康作墨竹坡石品自不俗吴瓌吴瓌琚弟工画竹马逺马逺兴祖孙世荣子画山水人物花禽种种臻妙院人中独歩也光宁朝画院待诏马逵马逵逺兄得家学之妙画山水人物花果禽鸟疏渲极工毛羽灿然飞鸣生动之态逼真殊过于逺他皆不逮马麟马麟逺子䏻世家学然不逮父逺多以已画上题作麟画盖欲麟得誉故也为画院祗候徐京徐京宗马逺山水夏珪夏珪字禹玉钱唐人宁宗朝待诏赐金带画人物醖醸墨色如傅粉之色笔法苍老墨汁淋漓雪景全学范寛院中人画山水自李唐以下无出其右者夏森夏森珪子亦工山水黄益黄益画山水学夏珪蘓坚蘓坚焯子庆元间待诏工道释人物陈居中陈居中嘉泰年画院待诏专工人物蕃马布景着色可亚黄宗道梁楷梁楷东平相义之后善画人物山水道释鬼神师贾师古描写飘逸青过于蓝嘉泰年画院待诏赐金带楷不受挂于院内嗜酒自乐号曰梁风子院人见其精妙之笔无不惊伏但传于世者皆草草谓之减笔李确李确白描学梁楷冯大有冯大有宋承事郎居吴门七嵗䏻文善画莲为隂晴风雨四种闲情寄写精巧入神放情山水时称髙士于清言于清言晋陵人工画荷花独歩一郡寕宗朝以荷花障进特㫖授承节郎浙西安抚司计议官青年嘉定间专画荷花草虫世号于荷苏显祖苏显祖钱唐人嘉定待诏工山水人物与马逺同时笔法亦相类但少弱俗唿其画为没兴马逺髙嗣昌髙嗣昌珣从子师李唐作山水寒林古木嘉定间画院待诏白良玉白良玉钱唐人工画道释鬼神宁宗朝画院待诏杜大春杜大春蜀人善画梅笔墨无几如在篱落苏元龙苏元龙号野塘戴复古题姚雪蓬使君所藏苏野塘画云此我故人野塘苏元龙之墨蹟中有石屏老泪痕又与野塘添一笔赵弁赵弁字祖文东郡人至临安诸公贵人爱之凡秘书省及新作政府所画照壁多出其手今存雪图风度可想祝次仲祝次仲字孝友善画山水朱文公最嘉其丹青为之题咏王三钖王三钖善传神魏了翁有赠画工王三钖传神诗闵廷俊闵廷俊以善画待诏翰林于人物为工内出古诸名贤像于资善堂尝模得之唯肖林希逸林希逸字肃翁号竹溪又号鬳斋福清人官考功员外郎林希逸善绘事林泳林泳希逸子善墨竹自号艮斋李仲永李仲永善画墨梅姜特立诗云写竹如草书患俗不患清画梅如相马以骨不以形墨君曩有文夫子蝉腹蛇跗具生意当时一𣲖属苏公雨叶风枝畧相似花光道人执天机信手埽出孤山姿陈𤣥幻却西子面此妙俗士那䏻知近时赏爱扬补之补之妩媚不足竒李生于梅却有得髙处自与前人敌倒晕疎花出古心暝云暗谷藏春色我一见之三叹息意足不暇形模索君若欲求之㸃画胡不去看江头千树白冯安民冯安民得圗像三昧未见伦比且䏻自持不茍取悦于人顇泽丑好直与造物者同坯冶于笔端而无敢设焉王䏻甫王䏻甫温润博雅噐局髙逺探古之余感物寓意见诸挥洒之间莫不种种髙妙胡潜胡潜善画鹤刘弇题胡潜画鹤歌云薛公鹤手髙唐世其人已逐东波逝傥得胡生肖似归古人未必今人非杨简杨简字敬仲慈溪人干道五年举进士寳歴元年以寳谟阁学士大中大夫致仕赠正奉大夫慈湖喜作墨竹有石本横枝传世丁权丁权字子卿㑹稽人善画竹自述竹谱单炜单炜字炳文好古博雅与姜白石友善画竹杨镇杨镇字子仁严陵人号中斋尚理宗周汉国公主墨竹在郓王员大夫间藴借可观裴叔泳裴叔泳字德游号静菴居士钱唐人与杨中斋驸马为书画友善写兰竹枯木怪石上有嘉善堂印毛存毛存杭人父伯益坐韩侂胄党流岭表存乃䟦渉数千里函骨归𦵏人称笃孝善墨竹水石如杨中斋裴德游诸人皆宗之号勿斋人但谓之毛门司陈容陈容字公储自号所翁长乐人端平二年进士历郡文学倅临江入为国子监主簿出守莆田诗文豪壮善画龙得变化之意泼墨成云噀水成雾醉余大呌脱巾濡墨信手涂抹然后以笔成之或全体或一臂一首隐约不可名状曾不经意而得皆入神妙时为松竹学桞诚悬铁钩锁之法寳祐间名重一时垂老笔力简易精妙绛色者可并董羽陈珩陈珩字行用号此山所翁之弟善龙水时亦作水墨枯荷折苇虫鱼蟹鹊墨极有生意官至朝请郎艾淑艾淑字景孟建安人早游太学善画龙与陈所翁同舍时称二妙亦工竹石仕为海宁军节度判官茅汝元茅汝元号静斋进士善墨梅人以艾竹茅梅为称陈天民陈天民福清人幼随父游泰山学日观道士知归子葡萄尽得其妙张翼张翼字性之号竹林金陵人初学画于胡彦龙成于盛师颜人物道像杂迹外尤工逸笔居杭时尝为巨珰罗大节作导引四圗各系以自制小赞罗上直时张于直舍中理宗顾见之曰此画格工致可于阁下开版竟不问谁笔赵师睪赵师睪字从善伯骕子举进士第除寳谟阁直学士师睪善画花水丘覧云水丘覧云杭人善效米南宫作山水逼真又善写照赵芾赵芾镇江人作人物山水窠石江势波浪金焦二山有气韵笔力师古人无院体惜乎仅作一郡之景意不逺耳戚仲戚仲寳庆年殿司军士善绛色山水师杨士贤兼画虎师李迪左手书戚仲字多喜作江海圗扇面孙觉孙觉善水墨白描毛女笔力细巧寳庆待诏陈宗训陈宗训杭人师苏汉臣画道释人物仕女描染未精人唿为铁陈绍定年画院待诏陈左陈左仕女宗陈宗训胡彦龙胡彦龙仪真人画人物天神寒林水石描法用大落墨自成一家格法绍定间以荐为待诏张翠峰张翠峰淮阳人师胡彦龙专画龙神雷部天将鲁宗贵鲁宗贵钱唐人花石鸟兽描染极佳尤长写生鸡雏鸭黄最有生意绍定待诏俞珙俞珙钱唐人师梁楷画人物山水布景着色逼真但笔法纤弱绍定间画院待诏史显祖史显祖杭人工人物士女青緑山水端平间画院待诏顾兴裔顾兴裔钱唐人专师马和之笔法设色俱不逮淳祐年画院待诏崔友谅崔友谅金陵人画道释人物绛色山水多作大幅雪景及小簇淳祐待诏吴俊臣吴俊臣江南人淳祐间画院待诏善人物山水多作雪景师朱鋭李德茂李德茂迪子䏻世其业淳祐待诏孙必达孙必达钱唐人善画释道鬼神师苏汉臣淳祐间待诏陈清波陈清波钱唐人多作西湖全景乔钟馗乔三教乔钟馗乔三教寳祐待诏叶肖巖叶肖巖杭人寳祐间作人物小景类马逺专工传写马永忠马永忠钱唐人寳祐待诏出李嵩之门嵩多令永忠代作张仲张仲工画花禽笔法可并林椿亦善人物山水寳祐待诏朱懐瑾朱懐瑾钱唐人寳祐间画院待诏转福王府使臣工山水人物树木窠石作雪景用墨全师夏珪谨守规矩不敢肆笔朱玉朱玉钱唐人号桞林朱善画天神雷部兵将寳祐年待诏范安仁范安仁钱唐人寳祐间画院待诏善画鱼俗唿为癞子陈可久陈可久寳祐间待诏工画鱼四时花木师徐熙上花下鱼笔力意浅用色鲜明陈珏陈珏钱唐人号桂巖善画人物着色山水寳祐年待诏陈琳陈琳珏子䏻世其学王华王华景定间画院待诏工花鸟白辉白辉良玉子䏻世其学寳祐年画院待诏曹正国曹正国字良有景定待诏工道释人物顾师颜顾师颜杭人师李嵩画道释人物景定间待诏宋碧云宋碧云景定间画院待诏工花鸟兼善人物徐道广徐道广杭人花鸟师楼观景定待诏谢昇谢昇杭人善画花竹仕女景定间待诏丰兴祖丰兴祖钱唐人工画人物山水界画花禽师李嵩景定画院待诏毛允昇毛允昇益子景定中画院待诏工花鸟钱光甫钱光甫杭人专科画鱼带景精妙如法可爱景定间画院待诏方椿年方椿年钱唐人工人物道释着色山水神仙故实景定祗候李东李东不知何许人理宗时尝于御街鬻其所画村田乐常酣圗之类仅可娱俗眼耳韩侂胄韩侂胄字节夫魏忠献王琦曾孙以父任入官历阁门祗候宣赞舍人开禧中平章军国事封平原郡王加太师韩侂胄善水墨竹石所画大叶琅玕自称太师竹卷轴上用安阳开国印记牟益牟益字德彩理度朝人画入䏻品王辉王辉钱唐人理度朝画院祗候人物道释颇工亦䏻作山水尝用左手描写遂目为左手王王用之王用之辉子画道释人物周鼎臣周鼎臣杭人师王辉画道释人物杨瓒杨瓒字继翁号守斋度宗朝女为淑妃官列卿好古博雅善琴䏻作墨竹陈虞之陈虞之字云翁号止所温州人咸淳初进士深于易作墨竹每见竹折小枝就日影视之皆欲精到历官扬州教授终奉议郎王柏王柏字㑹之婺州金华人号长啸更鲁斋尝从黄干得朱熹之传聘为丽泽上蔡両书院师谥曰文宪鲁斋梅竹之妙不妄与人世罕知之赵葵赵葵字南仲咸淳二年授少师武安军节度使进封冀国公赠太傅谥忠靖赵冀公墨梅石刻在中吴虎丘寺马宋英马宋英温州人放达䏻诗至钱唐游净慈寺写古松于壁题云磨出一锭両锭墨埽出千年万年柏月明乌鹊误飞来蹋枝不着空归去丁大全丞相赏其诗画急命索之人忌其䏻閟不令出作墨梅竹俱妙毛信卿毛信卿失其名温州人屡试无成放意诗酒画竹自给号篔山杭人得其片幅转售于市輙争取之自言大竹画形小竹画意得法于赵牧之李权李权钱唐人咸淳祗候工山水人物师梁楷楼观楼观钱唐人工画花鸟人物山水得夏珪笔法傅色亦絶似之咸淳间画院祗候与马逺齐名李永年李永年嵩之姪世其家学咸淳画院祗候赵彦赵彦汴人居临安不入画院开市画扇得名作人物山水细碎深逺张镃张镃字功父号约斋清标雅致为时闻人诗酒之余䏻画竹石古木何青年何青年钱唐人善画释道人物范彬范彬钱唐人善画人物山水师李权刘朴其弟子也刘朴刘朴画人物师范彬又师梁楷刘耀刘耀朴子画人物世其学曽世贤曽世贤工山水翎毛㸃染绰有神气传真亦臻妙境许迪许迪毘陵人工草虫师居宁作黄花紫菜妙臻神品周尧敏周尧敏字禹卿号学山画竹宗文湖州颇有逼真处张瑞衡张瑞衡镇江人画木石有名以进士调句容县尉杨公杰杨公杰不知何许人画小景禽鸟得荒闲之趣朱绍宗朱绍宗画人物猫犬花禽描染精邃逺过流軰隶籍画院周询周询钱唐人善界画楼阁占籍后邸少与人书故所传不多王友端王友端不知何许人工画猎犬亦善花鸟秦友谅秦友谅毗陵人少为县吏善草虫其花卉未可言工特于蝉蜨之类傅色轻妙人颇称之毕生毕生文简公诸孙寓居吴郡工牡丹甚有生意姚亨姚亨毕生婿䏻传其业吴迪吴迪字泰之杭人画梅兰竹石萧散可喜号心玉道人罗仲通罗仲通汴人好画墨竹颇自珍惜故传世絶少所作殊精致但类院体行笔巧妙乏萧散气象田宗源田宗源字子济东京人习范寛山水尤工杂画后居金陵陆懐道陆懐道通州人习田宗源山水作溅瀑出而无源流而不散陆琮陆琮工山水蕃马学田宗源时光时光大名人习贺真山水笔蹟细碎喜作短松怪石宻林茅树后居镇江时建亨时建亨光子小字乌郎亦䏻画张镒张镒字季万北人后居滁州水口善草书尤工山水得破墨法赵宗寿赵宗寿临安人工传写及仕女盛师颜盛师颜金陵人工杂迹及道释像仕女泥面每用北螺青或烟墨水淡开谓之青蛾粉白有一种富贵气象王鼎王鼎北人善人物仕女山水宗徽庙颇粗俗张万成张万成花鸟宗林椿周吉言周吉言仕女宗李嵩龙升龙升善小景花竹山水学夏珪马逺御定佩文斋书画谱卷五十一御定佩文斋书画谱卷五十二目録钦定四库全书御定佩文斋书画谱目録第五十二卷画家传八宋三赵孟坚赵孟淳赵孟奎赵子厚赵师宰皇甫子昌郑思肖龚开周密黄庚周苍崖刘可轩周东卿唐子良叶森吕源陈广睢世雄施义董琛周白宋良臣徐世荣霍适李明友黄广吴璜何浩李焕师永钖房敛储大有孙用和林谷成赵賔王万济宋永年陆仲明李思贤张思义王公道员真吕元亨卫昇章程王世英来子章刘兴祖徐凯之侯必大包寀毛政侯守中李春李遵夏东叟夏子文熊应周王木黄庭浩俞居安于逢辰徐弁何源王齐叟李交髙彦实宋纯曾达臣任抚干谭季萧李次山白思恭时叔逺刘古心张师饧吴隐之胡良史宋京戚化元董常马隐张敏叔卢象先李郁刘汉卿张徳新谢大昌白昌李友直李益刘允文陈扬吴真孙玠曹虚白张咸熙皮简周弼赵邈龊路衙推鄢陵王主簿薛判官眉山老书生雍秀才成子闾丘秀才于氏杭士林生王生张秀才权生胡处士和成忠老麻郗七杜孩儿郭铁子老成池州匠老侯赵楼台郭待诏鑑湖嬾民老戴陈秀才朱处士雷殿直阙生勾处士任生纲兵朱张团练黄承务彩郎中贺六待诏赤目张蒋太尉尹大夫闻秀才何阁长杨八门司刘门司李苑使儒衣陈其姓寿皇御前画工杨日言童贯刘瑗梁揆罗存冯觐贾祥乐士宣李正臣李仲宣任源魏观察王介赵广赵大亨卫松赵元昊甘风子三朶花回喑者葛长庚危道人靳青牛戬吕拙李徳柔李八师罗胜先王显道徐知常程若筠杨大明林灵素范子泯李怀仁武道光左幼山丁野堂欧阳楚翁欧阳雪友萧太虚田白杨世昌朱大洞戴道成何尊师刘尊师李道士刘道士魏道士张道人李方士许龙湫释巨然释继肇释传古释徳饶释无染释元霭释令宗释维真释择仁法相大师闽师释居宁释象微释昙素释恱躬释惠崇释梦休宝觉和尚释真慧释惠洪释妙善释仲仁释道臻释道宏释法能释智平释祖鉴释虚巳释觉心释智源释智永释真休平上人释徳正超师称上人释敏传释徳源释表祥因师释智融释超然释梵隆释法常释月蓬释静賔释莹玉涧释萝牎释子温释若芬释仁济释圆悟释慧舟释太虚释智什释真惠释希白释徳止释修范释志坚释彦深释明川释了宗画僧法隆师行上座老悟镜潭照藏主释慧郭氏李氏曹夫人和国夫人王氏文氏章友直女胡夫人汤夫人方氏祝次仲女谢夫人卢氏姚月华艳艳翠翘苏氏写竹妓辽耶律托色耶律褭履萧瀜陈升卢宝金王竞虞仲文蔡珪耶律防张珪赵秉文任贵任询王庭筠王曼庆杨邦基张汝霖李仲略钱过庭伊喇履龎铸赵滋李早李遹张永淳张公佐武元直马天来马云卿马云汉完颜璹李澥武伯英马光尘黄谒耶律浩然杜文李元素赵霖周济川李仲华陈道辅周廉则段志贤徐荣之李汉卿大简之刘谦刘器之李山杜锜胡先生龙门翁秀隐君斌韩将军重阳真人王寿释𤣥悟释归义谢宜休妻乔夫人卷五十二钦定四库全书御定佩文斋书画谱卷五十二画家传八宋赵孟坚赵孟坚字子固号彞斋居士居海盐广陈镇宝庆二年进士脩雅博识人比米南宫东西游适一舟横陈雅玩意到吟弄至忘寝食遇者望而知为赵子固书画船尝与周公谨诸好事家各携书画放舟湖上相与评赏子固脱帽以酒晞发箕踞歌离骚旁若无人薄暮入西泠掠孤山舣棹茂树间指林麓最幽处絶呌曰此是洪谷子董北苑得意笔也邻舟皆骇絶以为真谪仙人善水墨白描水仙梅兰山矾竹石有梅谱传世官至朝散大夫严州守赵子固以诸王孙负晋宋间标韵少游戏翰墨爱作蕙兰酒边花下率以笔砚自随晚年歩骤逃禅工梅竹咄咄逼真片纸可直百千赵孟淳云幼侍彞斋兄游见其得逃禅小轴及闲菴横卷卷舒坐卧未尝去手是以尽得杨汤之妙赵孟淳赵孟淳字子真子固之弟继秀安僖王后自号竹所墨竹可观赵孟奎赵孟奎字文耀号春谷画竹石兰蕙官至祕阁修撰赵子厚赵子厚作小山丛竹有思致赵师宰赵师宰字牧之号随菴居天台临海登真西山门学墨竹得徐熙之妙皇甫子昌皇甫子昌能画水仙梅兰为子固表弟得子固亲传妙处往往过之青出于蓝郑思肖郑思肖字所南世家三山太学上舍应博学宏词科㑹元兵南隐吴下有田三十畆邑宰素闻其精墨兰不妄与人因绐以赋役取之怒曰头可得兰不可得宰竒而释之嗜诗题兰云玉佩清风挽不回暮云长合楚王台青春好在幽花里招得香从笔砚来龚开龚开字圣予号翠巗淮隂人山水师二米人物师曹霸描法甚麤尤喜作墨鬼钟馗等画圣予坐无几席一子名浚每俯伏榻上就背按纸作唐马图风騣雾鬛豪骭兰筋备尽诸态周密周密字公谨号草牎齐人寓居吴兴寘业弁山号弁阳老人周密诗极典雅善画得意輙自题其上黄庚黄庚太学生能文章尤工丹青宋亡即不仕有樵吟集行世周苍崖周苍崖入吾山作图文天祥以诗赠之云三生石上结因缘袍笏横斜学采颠刘可轩刘可轩文天祥赠写真刘可轩诗云燕颔鸳肩都易写从前只道㸃睛难周东卿周东卿文天祥赠周东卿画鱼诗云观君潇湘圗起我濠上心唐子良唐子良谢翺赠写照唐子良诗云吴中衆史今代画不独画人兼画马唐生家住金华云对予独肯画古人叶森叶森善山水吕源吕源工花鸟陈广陈广宣城人工画鱼师徐白睢世雄睢世雄工画鱼施义施义金陵人善山水习李唐董琛董琛金陵人善山水习施义周白周白平之曾祖善山水宋良臣宋良臣工花鸟徐世荣徐世荣工蕃马界画兼工婴儿霍适霍适字南仲渭州人善画竹李明友李明友字题孺成都人善画竹黄广黄广字彦晖靖州人善画竹吴璜吴璜延陵人画竹师文湖州何浩何浩工花鸟宗李迪李焕李焕工道释人物师永钖师永钖蜀人尝画老木枯竹房敛房敛工画花竹储大有储大有工画花竹孙用和孙用和工道释人物林谷成林谷成师范寛人物山水树石平逺秀丽清润赵賔王赵賔王鄂渚人工传写万济万济工墨竹宋永年宋永年临江人后居金陵善写梅陆仲明陆仲明画山水窠石李思贤李思贤画人物山水张思义张思义善画人物花竹王公道王公道画山水人物小景员真员真字光祖一字胜之金陵人善画墨竹坡石吕元亨吕元亨金陵人工花鸟衞昇衞昇画花鸟甚佳章程章程画人物山水王世英王世英字才仲号颐斋不知何许人效东坡作墨竹来子章来子章不知何许人作墨竹但叶失之太短刘兴祖刘兴祖工花鸟师江伯清后习韩祐徐凯之徐凯之画人物窠石侯必大侯必大不知何许人工画花竹包宷包寀宣城人家世画虎能绍其业毛政毛政庐江人工神佛及山水侯守中侯守中画花竹翎毛李春李春画神佛李遵李遵画人物有女孝经图传世夏东叟夏东叟画道释人物夏子文夏子文画山水熊应周熊应周金陵人习小米山水兼工花鸟王木王木画蕃马黄庭浩黄庭浩工人物俞居安俞居安徳清宰有自画渊明图于逢辰于逢辰善画山水徐弁徐弁苏州处士能画山水何源何源秀才能画山水王齐叟王齐叟善画梅影形影相直豪釐不差又作万荷图状极纤细生意各殊李交李交善图猫世人珍之髙彦实髙彦实开封人画佛像学吴道子宋纯宋纯花果染色极似赵昌曾达臣曾达臣号归愚居士江西人工草虫任抚干任抚干不知何许人工山水谭季萧谭季萧画水墨梅竹絶清润坡石亦佳李次山李次山工山林人物白思恭白思恭工画神佛时叔逺时叔逺道像人物亦可取刘古心刘古心工梅竹鸟雀张师饧张师饧工花竹禽鸟吴隐之吴隐之工仕女胡良史胡良史工山水宋京宋京工山水戚化元戚化元毗陵人家世画水化元兼工鱼龙董常董常嘉兴人工道释像笔力细而劲拔马隐马隐东都人画花师刁光𦙍工而不化张敏叔张敏叔工花木卢象先卢象先工道释人物李郁李郁平阳人人物精赡刘汉卿刘汉卿工山水张徳新张徳新善花鸟谢大昌谢大昌嘉兴人工平画白昌白昌华亭人工平画李友直李友直工山水李益李益渭川人工画刘允文刘允文广汉人工佛像陈扬吴真孙玠陈扬吴真孙玠并工杂迹曹虚白张咸熙皮简曹虚白张咸熙皮简并工画周弼周弼字伯㢸汝阳诗人善墨竹赵邈龊赵邈龊亡其名性质鲁不善修饰故人号为邈龊工画虎有伏崖啸风䑛掌等虎传于世路衙推路衙推亡其名不知何许人善画鱼体制纯古鄢陵王主簿鄢陵王主簿未审其名长于花鸟东坡有书所画折枝二诗其一云论画以形似见与儿童邻为诗必此诗定知非诗人诗画本一律天工与清新边鸾雀写生赵昌花𫝊神如何此两幅疎淡含精匀谁言一㸃红解寄无边春二云痩竹如幽人幽花如处女低昂枝上雀摇荡花间雨双翎决起时衆叶纷自举可怜採花蜂清蜜寄两股若人富天巧春色入豪楮悬知君能诗寄声求妙语薛判官薛判官不得其名浮休题其所作秋溪烟竹云深墨画竹竹明白淡墨画竹竹带烟髙堂忽尔开数幅半隐半见如自然眉山老书生眉山老书生作七才子入闗图人物各有意态以为赵云子之苗裔摹写物象渐密而放浪闲逺则不逮也雍秀才雍秀才不知何许人坡有咏所画草虫八物诗诗意每一物讥当时用事者一人如升髙不知回竟作拈壁枯以比介甫初来花争妍倏去鬼无迹以比章惇今诗与画俱刋石流传于世又作画捕鱼图賛载集中成子成子不得其名山谷诗云成子写浯溪下笔便造极徐师川亦有成生画山水歌云成子貌古心亦古造化为工笔端取𤣥冬起雷夏造水翻手为云覆手雨闾丘秀才闾丘秀才江南人不记名长于画水无所宗师自成一家尝画五岳观壁凡作水先画浪头然后画水纹顷刻而成惊涛汹涌势欲掀屋于氏于氏不记名河东人寓阆州工佛道像兼画鬼神杭士林生杭士林生作江湖景芦鴈水禽气格清絶南唐无此画可并徐熙在艾宣张泾寳觉之右人罕得之王生王生苏辙题王生画三蚕蜻蜓诗云君画三蚕意还知使者谁又云蜻蜓飞翾翾向空无所着张秀才张秀才苏辙有张秀才见写陋容诗云劳君为写支离状异日长看老病初权生权生洪觉范有题权生所画岳麓雪晴图诗胡处士胡处士陈造题胡处士猿麞图诗云画工神品今代无祁岳一脉𫝊醉胡几年傲睨不落笔乗兴埽出赤县图今君所寳亦第一我疑神遇非有笔青林红叶晚未暝遥山逺水秋一色五猿踞石相因依两猿挂树松枝低仰睇侧顾麞善疑其二行齿如不知和成忠和成忠京西人宣和待诏不记名成忠其官也学李成笔墨温润老麻老麻闗中人熙宁间以花鸟称郗七郗七不知其名亦画院人退居于洛画西京大庆殿御屏皆拏云吐雾龙比宗古有笔力杜孩儿杜孩儿京师人在政和间其笔盛行画院衆工必转求之以应宫禁之须郭铁子郭铁子太原榆次人学李成善锻铁作方响故号为铁子老成老成洺州临洺人熙丰间工杂画尤长山水其性沉静终日兀坐似不能言者笔法谨细如其为人池州匠池州匠作秋浦九华笔有清趣师董源老侯老侯泸州合江人善画猿鹿驰名两蜀兼长花果颇有生意赵楼台赵楼台不得其名相州人卖画中都屋宇深邃背隂向阳不失规矩绳墨郭待诏郭待诏赵州人每以界画自矜云置方卓令衆工纵横画之往往不知向背尺度真所谓良工心独苦也不记名鑑湖嬾民鑑湖嬾民贺方回裔孙作平逺细竹潇洒可爱老戴老戴忘其名吴郡崑山人亦学二赵林木山水可追踪赵大亨衞松花卉谬甚与单邦显相反陈秀才陈秀才善传神洪适有赠传神陈秀才诗朱处士朱处士善画龙黄希旦赠诗云神龙变化在恍惚入无出有非形相僧繇笔力本通神固向人间彰厥状后之学者徒纷纭叶公虽爱宁知真泥蟠髙飞世未见寒潭黯淡闲烟云迩来偶遇朱处士绘画有名传自祖等闲逸兴忽飞腾墨池一泼壁数堵怒鳞飜鬛随手生似待时来向空举观者纷纷莫敢前直疑堂上兴风雨请君速为㸃双睛即看拏攫凌云去雷殿直雷殿直工画竹阙生阙生不知何许人作古木雪景梅花寒鸦冻鹊深得其意勾处士勾处士不记其名在宣和间鉴赏第一眷宠甚厚凡四方所进必令品定赐处士之号令待诏画院任生任生建康人工仕女纲兵朱纲兵朱画山水窠石张团练张团练山水人物颇清润黄承务黄承务工道释人物兼写照彩郎中彩郎中河南人工画贺六待诏贺六待诏海州胊山人家世专画观音至其身于艺尤工忽观音化为丐者求画遂得真相其名益彰赤目张赤目张善山水师夏珪蒋太尉蒋太尉善山水尹大夫尹大夫遗其名髙宗朝画院待诏善画竹闻秀才闻秀才善梅兰竹石何阁长何阁长工画鱼杨八门司杨八门司画兰石窠木刘门司刘门司以墨戏名李苑使李苑使以墨戏名儒衣陈其姓儒衣陈其姓工于画牛马鱼寿皇御前画工寿皇御前画工写曽海野喜容带牡丹一枝寿皇命徐本中作賛云一枝国艳两鬓东风杨日言杨日言字询臣开封人喜经史于小笔尤得其趣写貌益精神考识之拔擢为左右𫝊写古昔君臣贤哲绘像钦圣宪肃及建中靖国追写钦慈皇太后俨然如生作山林泉石人物荒逺萧散气韵髙迈官至中亮大夫晋州观察使致仕赐昭化军节度使谥庄简童贯童贯性巧媚给事宫掖徽宗立置金局于杭贯以供奉官主之政和元年进检校太尉为陜西河东河北宣抚使领枢密院事进太尉泾国公贯父湜雅好藏书画一时名手如易元吉郭熙崔白崔悫辈往往资给于家贯侍其父游戏作山林泉石命思潇洒笔简意足刘瑗刘瑗字伯玉京师人父有方性喜书画家藏万卷故能考覈真伪论辨古今亦能放笔作云林泉石颇复潇洒官至通侍大夫武胜军承宣使赠少师谥忠简梁揆梁揆字仲叔京师人以䕃入仕喜刻琱及绘事花竹人物一一能之任左武大夫达州防御使直睿思殿罗存罗存字仲通开封人喜作小笔烟涛雪浪扁舟翻舞咫尺天际坡岸髙下人骑出没披图便如登髙逺望悠然与鱼鸟相往还任武徳大夫文州团练使殿中省尚食局奉御冯觐冯觐字御卿开封人少妙丹青作江山四时隂晴旦暮烟云缥缈之状至于林樾楼观颇极精妙任武翼大夫永泰陵都监贾祥贾祥字存中开封人丹青颇极其妙保和殿新成其屏当画龙水诸画史皆不当意上命祥笔之作竹石草木鸟兽楼观皆工官至通侍大夫保康军节度观察使赠少师谥忠良乐士宣乐士宣字徳臣祥符人莅职东太一宫留心沖漠一意于诗书画花鸟得生意晚年尤工水墨屡以画上进实为北省絶艺也官至䖍州观察使赠少保李正臣李正臣字端彦写花竹禽鸟颇有生意翔集羣啅各尽其态作丛棘疎梅有水边篱落之趣官止文思使李仲宣李仲宣字象贤始专于窠木后喜画鸟雀当时画工亦叹服之官至内侍省供奉官任源任源字道源自号真常子政宣宦者死于绍兴间作枯木怪石又作小景麤可观魏观察魏观察宣政宦寺善墨竹王介王介号黙菴庆元间内官太尉善作人物山水似马逺夏珪亦能梅兰赵广赵广合肥人本李伯时家小史伯时作画每使侍左右久之遂善画尤工作马几能乱真建炎中陷贼贼闻其善画使图所掳妇人广毅然辞以不能画胁以白刃不从遂断右手拇指遣去而广平生实用左手乱定惟画观音大士而已又数年乃死今士大夫所藏伯时观音多广笔也赵大亨衞松赵大亨衞松赵伯驹伯骕之皁隶也两人供其画事多获遗藁且熟其用意傅色每倣千里晞逺图写皆多乱真世传大亨之蹟多青緑山水神仙故实赵元昊赵元昊夏州人性雄毅多大略善绘画甘风子甘风子闗右人阳狂垢汚恃酒好骂落泊于㕓市间酒酣耳热大叫索纸以细笔作人物头面动以十数然后放笔如草书法以就全体顷刻而成妙合自然多画列仙之流题诗其后𫝊观既毕往往毁裂而去好事者藏匿仅存一二豪富求之唾骂不与或经年不落一笔故流传于世者极少三朶花三朶花房州人许安世通判其州以书遗坡谓吾州有异人尝戴三朶花莫知其姓名郡人因以三朶花名之能作诗皆神仙意又能自写真坡作诗曰画图要识先生面试问房陵好事家回喑者回喑者貌寝而明目常卧于江州景徳寺之庑下喜饮酒而不能言有所言必以书自达俄告人曰为尔画此壁可乎则许诺初若不经意卷纸濡墨立语间而画已就自此不复见矣葛长庚葛长庚字白叟福之闽清人弃家游海上号海琼子至雷州继白氏改姓白名玉蟾字以阅又字象甫号海南又号琼山道人蠙菴武夷散人神霄散吏紫清真人兼善篆隶尤妙梅竹而不轻作间自写其容数笔立就工画者不能及危道人危道人不知其名住麻姑山盖有道者工画鱼靳青靳青号野处绛之驿卒也遇异人得道画猫能逼鼠牛戬道士牛戬字受禧居本郡注生观貌古性野不修人事轻财贿重信义嗜酒自乐尤好画所长者破毛之禽与寒雉野鸭每于酒肆间饮至一斗索纸一番画以为质及至醒后必购而毁去之吕拙道士吕拙京师人工画屋木至道中为图画院祇候时方建上清宫拙因画郁罗霄台様进上恩改翰林待诏不就愿于本宫为道士寻得披挂仍赐紫衣拙画屋木絶妙然多以人物繁杂为累李徳柔道士李徳柔驾部员外郎宗固孙宗固景祐中良吏守汉州有道士尹可元精练善画以遗火得罪当死缓其狱㑹赦获免时可元年八十一自誓且死必为李氏子以报可元既死二十余年而宗固子世昌之妇梦可元入其室生徳柔小名蜀孙幼而善画长读庄老喜之遂为道士赐号妙应其写真妙絶一时李徳柔写貌甚工落笔有生意写神仙故实嵩岳寺唐吴道元画壁内四真人像其睂目规矩见之使人遂欲仙去徳柔设色所设朱铅多以土石为之故世俗不能李八师道士李八师亡其名卭州依政人工画道门尊像罗胜先睂山道士罗胜先自号云和山长善山水有古意然布置景物多越嶲夜郎所见盖其人善地理遍歴诸山所以曲尽形势又多作雨余螮蝀可观王显道道士王显道汉州人本饼师后学道专心画龙格制雄壮今成都三井观三寳院有画壁存徐知常道士徐知常字子中建阳人能诗文通道儒典教画神仙事迹明其本末为沖虚大夫蕊珠殿侍宸程若筠道士程若筠宣政间居太乙宫善作古木老棘殊峭劲兼写花竹翎毛疏渲颇工花则每树只作数花亦颇清雅杨大明道士杨大明字民瞻号至乐子闗中将家弃䕃走方外善画龟蛇今丈人山道院藏经阁后壁有所作龟蛇广丈余最雄杰尝为之罘蔡迨肩吾作息龟龟之六藏画者止能为神屋而已而其妙处头爪皴皵见于殻间鼻窍深润观者疑真息也林灵素道士林灵素温州人少从浮屠学去为道士往来淮泗间政和末赐号元妙先生金门羽客沖和殿侍宸灵素善画竹湖州𤣥妙观有石刻一枝范子泯道士范子泯中兴异人也楼钥诗云中兴道士以牛鸣淡墨百果尤着声妙入神品仍有灵我不识之钦其名曽得乌犍两横轴又有石榴才一幅台州天庆观壁有范子珉所绘牛及来禽人称其妙李怀仁姑苏道士李怀仁酒豪不羁尝唿龙松江之上狎而观之遂画龙入神品过天庆观大醉索墨浆数斗曳苕帚裂巾袂濡墨号唿奋掷斯须龙成观者失声辟易惧将攫也怀仁后不知所终武道光道士武道光钱唐人居东太乙宫善潜补六朝古名画又能作花鸟竹石左幼山道士左幼山住钱唐景灵宫善花鸟山水人物师阎次平丁野堂道士丁野堂名未详住庐山清虚观善画梅竹理宗因召见问曰卿所画者恐非宫梅对曰臣所见者江路野梅耳遂号野堂欧阳楚翁道士欧阳楚翁字无尘居龙虎山善画山水窠木竹石水墨梅花四时之景尤工画龙欧阳雪友欧阳雪友楚翁子亦臻其妙萧太虚道士萧太虚画墨竹墨梅松柏杂树每画须用浓墨作枝梢其上榦晕梅花有山林清幽气象自作一格清竒可爱田白道士田白兖州人竹石学东坡杨世昌道士杨世昌字子京武都山人与东坡游善山水朱大洞道士朱大洞钱唐人山水人物宗萧照戴道成道士戴道成善画武仙童书碑上刻仙童小像乃道成画何尊师何尊师江南人亡其名善画猫儿罕见其比所画有寝者觉者展膊者戏聚者皆造于妙其毛色纯犂体态驯扰尤可赏爱何尊师工于花石尤以画猫专门为时所称刘尊师紫微刘尊师伪齐豫之孙工山水人物李道士李道士善写真苏辙赠诗云君不见景灵六殿图功臣进贤大羽东西陈能令将相长在世自古独有曹将军嵩髙李师掉头笑自言弄笔通前身百年遗像谁复识满朝冠劒多伟人刘道士刘道士亡其名建康人工佛道鬼神落笔遒怪尤善山水师董源与巨然同时画亦同但刘道士在左巨然则以僧在左以此为别耳魏道士魏道士画道释人物张道人张道人画虎探三昧摹写形状蹲踞出伏横行妥尾不下包贵父子世以张画虎目之兼善花木翎毛李方士李方士画松竹梅兰山石于南堂之照壁方是闲主人见而赋之许龙湫许龙湫江南术士山水师米元晖用笔自成一家设色清润释巨然释巨然江宁人受业于本郡开元寺攻画山水伪唐李煜归命巨然随至京师居于开寳寺投谒在位遂有声誉画烟岚晓景于学士院壁当时称絶度支蔡员外挺家有巨然画故事山水二轴而孤峰峭拔宛立风骨又于林麓间多为卵石如松柏草竹交相掩映旁分小径逺至幽墅于野逸之景甚偹巨然祖述董源皆臻妙理释继肇释继肇吴人工画山水与巨然同时体虽相类而峰峦稍薄怯也释传古释传古四明人天资颖悟画龙独妙太祖建隆间名重一时垂老笔力益壮皇建院有所画屏风当时号为絶笔释徳饶释徳饶传古弟子臻其妙释无染释无染传古弟子臻其妙释元霭释元霭蜀中人幼来京师相国寺落发授大具足戒通古人相法遂能写真太宗闻之召元霭传写时上幸后苑赏春方还乌巾插花天姿和畅霭一挥而成略无凝滞上优赐之由是巨贵人争求其笔亦尝画本寺西经藏院后大悲菩萨章圣即位诏霭写先帝侧座御容恩赐甚厚元霭禁中供奉一日在御书院中写粉本中官皆来观看霭公每成染颜色毕懐中别出一小石研磨所色盖覆肉色之上然后遂如真衆工所以不及者正为此特髙其日用石讫忽见一小黄门怀之而去喧唿索之方置旧处又以非语凌辱然后奔走而去因遍询中官同列无肯言其姓名画其颜貌求谒李都知哀诉以窃石毁辱之事李曰不知姓名谁当其责霭公因怀中探出头子言此可以验之李一见大笑曰此杨懐吉也何仓卒间图写笔法如是精妙因延坐嗟赏召杨责让伏罪致谢而退自此传神声价蔚为独歩矣朱文济风骨清秀若神仙中人上令供奉僧元霭写真留禁中霭公来自蜀以写真事求见上上爱之自上而下王公卿大夫士闻于时者皆写之上命曰若能自写乎曰能既成观曰善柳开见之为作讃云他人写真能写他人霭公自写如他人也蜀僧元霭传神得妙柳仲涂谓其至艺天与纤无差忒写太宗龙颜天为之笑宠荣冠一时品题连篇不止释令宗释令宗广汉人工画佛道人物成都大慈寺三学院幷揭谛堂有画壁释维真释维真嘉禾人工传写尝被㫖写仁宗英宗御容赏赉殊厚元霭之继矣名公贵人多召致传写尤以善写贵人得名释择仁释择仁善画松其初遍求诸家画松采其所长而学之有善画松身者朽皮者布枝柯者画针者根石者择仁尽得其意一夕梦吞数百条龙自是遂臻于神妙絶嗜酒每醉挥墨于粉堵绢之上醒乃添补之千形万状极于竒怪曾饮酒永嘉市肆醉甚顾新泥壁取拭盘布濡墨洒其上来日少増修为狂根枯枝善画者皆伏其神法相大师法相大师林逋寄辇下传神法相大师诗云禁寺诸供奉如师艺学稀粉轻昏古本罗重坼秋衣闽师闽师林逋有闽师见写陋容诗云顾我丘壑人烦师与之写北山终日悬风调一何野林僧忽焉至欲揖顷方罢复有条上猿惊窥未遑下释居宁释居宁毗陵人妙工草虫其名籍甚尝见水墨草虫有长四五寸者题云居宁醉笔虽伤大而失真然笔力劲俊可谓稀竒梅圣俞观居宁画草虫诗云毗陵多画工图写空盈幅宁公实神授坐使羣辈伏草根有纤意醉墨得已熟释象微释象微景祐初广福寺法堂间画水一派甚工号象微水释昙素释昙素广福寺西庑殿后壁有嘉祐间惠大师昙素画梁武帝召张僧繇写志公变相图笔力遒健神气欲生见者惊悚释恱躬释恱躬梅尧臣赠传神恱躬上人诗云子诚丹青妙巧夺造化深释惠崇释恵崇建阳人工画鵞鴈鹭鸶尤工小景善为寒汀逺渚潇洒虚旷之象人所难到也恵崇善为寒汀烟渚潇洒虚旷之状世谓恵崇小景画家多喜之故鲁直诗云恵崇笔下开江面万里晴波向落晖梅影横斜人不见鸳鸯相对浴红衣东坡诗云竹外桃花三两枝春江水煖鸭先知蒌蒿满地芦芽短正是河豚欲到时舒王诗云画史纷纷何足数惠崇晚出吾最许沙平水澹西江浦凫鴈静立将俦侣皆谓其工小景也释梦休释梦休江南人学唐希雅作花竹禽鸟烟云风雪尽物之态寳觉和尚寳觉和尚翎毛芦鴈不俗尝画一鹤王安上纯甫一见以谓薛稷笔取去元章画史屡称其能释真慧释真慧杭人画山水佛像近世佳品翎毛林木有江南气象释恵洪释恵洪觉范能画梅竹每用皁子胶画梅于生绢扇上灯月下映之宛然影也其笔力于枝梗极遒健释妙善释妙善长写貌尝写御容坡赠诗云天容玉色谁敢画老师古寺昼闭房梦中神授心有得觉来信手笔已忘幅巾常服俨不动孤臣入门涕自滂元老侑坐鬓睂古虎臣侍立冠劒长释仲仁释仲仁会稽人住衡州华光山一见山谷出秦苏诗卷且为作梅数枝及烟外逺山山谷感而作诗纪卷末雅闻华光能墨梅更乞一枝洗烦恼写尽南枝与北枝更作千峰倚晴昊又见其平沙逺水题云此超凡入圣法也每率此为之当冠四海而名后世华光长老酷爱梅花方丈植梅数本每花放时移牀其下吟咏终日偶月夜见牎间疎影横斜萧然可爱遂以笔规其状因此好写得其三昧山谷见而美之曰嫩寒清晓行孤村篱落间但欠香耳往往士大夫有索数年而未下笔者有不求而自得者华光每写时必焚香禅定意适则一埽而成及其临老纵心笔墨愈作愈髙于时宗写六人补之亦在其列释道臻释道臻嘉州石洞讲师也能墨竹山谷赠序云道臻克意尚行自振于溷浊之波故以墨竹自名释道宏释道宏峨睂人姓杨受业于云顶山相貌枯瘁善画山水僧佛晚年似有所遇遂复冠巾改号龙巗隐者寄迹旅店每往人家画土神其家必富画猫则无鼠往往言人心事辄符合后坐化店中八十余成都正法院法堂有所画髙僧释法能释法能吴人作五百罗汉图秦观为之记曰昔戴逵常画佛像人有所否臧辄窃听而随改之积年而就法能研思亦非率意而为之者释智平释智平住成都清凉寺善画观音南商毛大节得其像以归过海风浪大作开展恳祈光相忽见如大月轮良久之间已数千里侯溥贤良载之观音仪中今水陆院普贤阁所画像其徒虚己作水石见存释祖鉴释祖鉴成都僧住不动尊院师智平画观音大慈超悟院佛殿有十观音又于卭州凤凰山画观音一日忽现方圆相直阁计敏功为作瑞像记释虚己释虚已成都柏龄院僧善山水有图轴𫝊世释觉心释觉心字虚静嘉州夹江农家少好游猎一日纵鹰犬弃妻子出家游中原作从犊图诗孔南明崔徳符见而爱之招来临汝连住叶县东禅及州之天宁香山三大刹兵乱还蜀邵泽民刘中逺两侍郎复喜之请往毗卢凡十八年初作草虫南僧称为心草虫后因宣和待诏一人因事匿香山心得其山水诀陈涧上称之曰虚静师所造者道也放乎诗游戏乎画如烟云水月出没太虚所谓风行水上自成文理者也陈去非亦称其诗无一㸃僧气释智源释智源字子丰遂宁人𫝊法牛头山攻杂画尤长于人物山水尝见看云图画一髙僧抱膝而坐石㟁昻首竚目萧然有出尘之姿使人敬仰不暇风格其忘机之亚欤释智永释智永成都四天王院僧工小景长于传模宛然乱真其印相之匹亚欤初宇文季蒙龙图喜其谈禅欲请住院永辞曰亲在未能也于是售已所长专以为养不免狥豪富㕓肆所好今流布于世者非其本趣也尝作潇湘夜雨图上邵西山西山即题云尝拟扁舟湘水西蓬牎剪烛数归期偶因胜士挥豪处却忆当年夜雨时西山既咏诗问永云前辈曾有此诗否永因诵义山问归篇西山矍然急取诗以归翌日乃复改与之曽拟扁舟湘水夜雨牎听雨数归期归来偶对髙人画却忆当年夜雨时释真休释真休汉嘉人山谷所与游清闲居士王朴之子善摸搨人物如真平上人平上人善𫝊神李觏有谢𫝊神平上人诗云衰陋徒烦妙笔𫝊释徳正释徳正信州人徐兢之兄登科为平江教官弃而为僧能画山水人物种种清絶专师李伯时超师超师北地人宣和画院名手工道释人物称上人称上人画橘洲断岸平逺之图华光墨梅别馆之儿稚也释敏传释敏𫝊工诗善丹青释徳源释徳源绘三寿图周必大赠诗云香山已写丹青像洛诵仍凭副墨𫝊释表祥释表祥妙髙台壁间有坡公画像初公族成都僧表祥画公像求賛公题云目若新生之犊心如不系之舟要问平生功业黄州惠州崖州因师因师善画陈造题因师蒲桃诗云因师写物三昧手公取天机付笔端释智融释智融俗姓邢名沚世居京师以医入仕南渡居临安万松岭号草菴邢郎中官至成和郎出入禁庭赏殊渥年五十弃官谢妻子祝发入灵隐寺人不知其能画山深多蛇忽作二竒鬼于壁一吹火向空一蹋蛇而掣其尾蛇患遂除尝画龙首半体祷旱辄应遇其适意嚼蔗折草蘸墨以作坡岸巗石尤为古劲间作物象不过数笔生意飞动尤好作牛自号老牛智融作诗不多语意清絶字画亦无俗韵释超然释超然不知何许人善作山水其峰峦矾头酷似郭熙至于屋宇林石坡滩水口笔法孱弱与巨然殊不相类今人多以巨然超然连称莫晓所谓释梵隆释梵隆字茂宗号无住吴兴人善白描人物山水师李伯时髙宗极喜其画每见辄加品题之然气韵笔法皆不迨龙眠释法常释法常号牧溪画龙虎猿鹤芦鴈山水人物皆随笔㸃墨而成意思简当不费粧饰但麤恶无古法诚非雅玩释月蓬释月蓬不知何许人貌古怪亦不知止宿何地画观音佛像罗汉天王得古人体韵其画不妄与人人罕有之释静賔释静賔号白云作异松怪石如龙腾虎踞上写草字释莹玉涧释莹玉涧西湖慈静寺僧师惠崇山水释萝牎释萝牎不知名居西湖六通寺与牧溪画意相侔释子温释子温字仲言号日观作水墨葡萄自成一家法人莫能测又号知归子释若芬释若芬字仲石婺州曹氏子为上竺寺书记模写云山以寓意求者渐衆因谓世间宜假不宜真如钱唐八月潮西湖雪后诸峰极天下伟观二三子当面蹉过却求玩道人数㸃残墨何邪归老家山古涧侧流苍壁间占胜作亭扁曰玉涧因以为号又建阁对芙蓉峰号芙蓉峰主尝自题画竹云不是老僧亲写晓来谁报平安释仁济释仁济字泽翁姓童氏玉涧之甥书学东坡墨竹学俞子清梅学杨补之自谓用心四十年作花圈少圆耳山水亦得意释圆悟释圆悟号枯崖能诗喜作竹石释慧舟释慧舟号一山叟天台人居西湖长庆寺能诗作小丛竹或三二竿或百十成林不见其重复冗杂释太虚释太虚江西人竹学郓王楷释智什释智什白描佛像人物释真惠释真惠善花果释希白释希白白描荷花释徳止释徳止号清谷工画尝画庐山寻真观二壁朱文公题其上释脩范释脩范润州人工湖石释志坚释志坚蜀人工山水释彦深释彦深工佛像尤精观音释明川释明川工山水释了宗释了宗吴人为谢伋写药园图以淡墨作云林室庐人物草木鸟兽笔迹甚可喜画僧法画僧法雪菴禅师从瑾之弟子隆师隆师作山水笔墨略到而逺意有余行上座行上座作维摩问疾图僧士珪题诗云道人眈眈痴虎头了然电转开双眸枯木已死寒巗秋定中霹雳推四牛起来下笔不能休新诗字字蟠银钩发其余者漫不收散而纵横为九流我观此画真其尤病维摩诘小有瘳文殊大士从之游彼上人者难对酧老悟老悟裘万顷题老悟画卷云中兴以前作山水只说李成与郭熙谁知淳熙有此老健笔不减巨然师镜潭照藏主镜潭照藏主草虫水墨出竒便觉兰陵画手风斯在下当如伯乐相马取其神骏遗其牝牡𤣥黄释慧释慧南禅寺上座得画法于里之名手留京师复得传神法于异人歳为星源神像轴若干四方游山上者无画以归谓为徒行争致馈槖中约隔歳取偿慧遂为例独传神秘其术不轻售郭氏郭氏能读书史善书画选归皇从孙世单封武昌县君李氏南昌县君李氏尚书公择之妹朝议大夫王之才妻能临松竹木石等画见本即为之卒难辨黄庭坚有姨母李夫人墨竹诗观崇徳墨竹歌李公择山房在庐山有其妹墨竹曹夫人宗妇曹夫人善丹青作临平藕花图宗妇曹氏所画皆非优柔软媚取恱儿女子者真若得于游览见江湖山川间胜槩以集于豪端尝画桃溪蓼㟁等图和国夫人王氏和国夫人王氏显恭皇后之妹宗室仲輗之室也善字画能诗章兼长翎毛每赐御扇即翻新意彷成图轴多称上㫖一时官邸珍贵其蹟文氏文氏湖州第三女张昌嗣之母也居郫湖州始作黄楼障欲寄东坡未行而湖州谢世遂为文氏奁具文氏尝手临此图于屋壁暮年尽以手诀𫝊昌嗣章友直女章友直之女煎能如其父以篆笔画棊盘笔笔相似胡夫人胡夫人胡元功之女黄由之夫人善笔札时作诗文亦可观至于琴棊写竹等艺皆精自号惠斋居士汤夫人汤夫人叔雅之女赵希泉妻写梅竹每以父闲菴图书识其上方氏方氏桐庐人陈晖晦叔经略子妇也作梅竹极清逺祝次仲女祝次仲女嫁常山徐堪亦善画谢夫人谢夫人谭文初妻颍川汝隂人居家鸡晨以兴家之事无不遍视舍此则读书观古文无事则书画二事皆精至而于水墨尤有闲淡之趣卢氏卢氏许州人能作墨竹梅尧臣云许有卢娘能画竹重抹细拖神且速如将石上萧萧枝写向笔间天意足姚月华姚月华笔札之暇时及丹青花卉翎毛世所鲜及然聊复自娱人不可得而见尝为杨达画芙蓉匹鸟约略浓淡生态逼真艳艳艳艳任才仲妾良家子有絶色善着色山翠翘翠翘洪内翰侍人能画程大昌题诗云戏作风枝斜再恼玉堂宿苏氏苏氏建宁人淳祐间流落乐籍以苏翠名尝写墨竹旁八分书题如倚云拂云之类颇不俗亦作梅兰写竹妓写竹妓陈造有陈緫管席上赠写竹妓诗辽耶律托色耶律托色字胜隐北府宰相乌里之孙善射工画统和间败贺令图于定安授西南面招讨都监尝从北院枢密使击宋宋将有因伤而仆题子绘其状以示宋人咸嗟神妙耶律钮斡哩耶律钮斡哩字海兰六院额尔竒木博果济之后风神爽秀工于画重熙间累迁同知㸃检司事后以事觉有司以大辟论钮斡哩善画写圣宗真以献得减坐长流边戍复以写真召拜同知南院宣徽事使宋贺正写宋主容以归清宁间复使宋宋主赐宴瓶花隔面未得其真陛辞仅一视及境以像示饯者骇其神妙萧瀜萧瀜辽之贵族官至南院枢密使政好读书辄亲翰墨尤善丹青慕唐裴寛边鸾之蹟凡奉使入宋者必命搆求有名蹟不惜重价装潢既就而后携归本国临摹咸有法则兴宗清宁中以义宗千角鹿图赐焉陈升陈升圣宗翰林待诏尝奉诏写南征得胜图卢宝卢宝兴宗近侍伪学御画金王竞王竞字无竞彰徳人官至礼部尚书兼翰林学士承㫖王竞作墨竹亦古怪虞仲文虞仲文字质夫武州定逺人七歳知作诗官至侍讲学士正隆二年赠特进濮国公仲文善画人马墨竹学文湖州蔡珪蔡珪字正甫松年子官至潍州刺史蔡珪画墨竹学文湖州耶律防耶律防善画持礼南朝写圣容以归张珪张珪正隆中工人物珪工人物形貌端正衣褶清劲笔法从战掣中来而生动勾勒直欲驾轶前辈赵秉文赵秉文字周臣磁州㵚阳人也官至翰林学士秉文画梅花竹石笔力雄健命意髙古任贵任贵询之父易州人有才干喜谈兵善画任询任询字君谟号南麓易人字入圣画入神性尤嗜画杜门终日坐下观之得趣之三昧者黄华师其画克入室君谟山水在王子端下王庭筠王庭筠字子端河东人官至翰林脩撰黄华老人善山水古木竹石上逼古人论者谓胷次不在米元章下王曼庆王曼庆庭筠子仕至行省左司郎中号澹游曼庆善墨竹树石絶佳亦能山水然不迨墨竹杨邦基杨邦基字徳懋华隂人官至祕书监礼部尚书能属文善画山水人物邦基画比李伯时杨邦基画人物兼马尤善山水师李成赵秉文题杨祕监画马诗云杨侯诗人寓于画后身韩干前身霸骅骝万匹落人间一纸千金不当价曽貌先帝麝香骢纸上飞出天池龙至今画史比良乐一洗万古凡马空时于画皮叹竒蹟二百年来无此笔艰难常恨少神驹掩图独抱龙媒泣张汝霖张汝霖字仲泽辽阳人少聦慧好学贞元进士大定八年除刑部员外郎中谥文襄汝霖善墨竹师黄华李仲略李仲略字简之聦敏力学登大定进士官至河平军节度使改知河中府事谥清献着狂愚集二十卷仲略画山水尝临米元章楚山图钱过庭钱过庭画山水甚善以米老楚山清晓图为法伊喇履伊喇履字履道官至尚书右丞博学多艺精厯算书绘事履道善画兰兼善画鹿及人马龎铸龎铸字才卿辽东人明昌中官至京兆路转运使龎铸善山水禽鸟赵秉文有题龎才卿画长江图诗赵滋赵滋字济甫汴人画入能品尝过长清一禅寺与僧谈僧言五派传授图大不易作济甫笑曰易与耳因索笔作图坐中他日以旧本证之不差毫末也李早李早画人物甚佳树石不称明昌间有盛名张翥尝题其三马图云金原六叶全盛年明昌政似宣和前寳书玉轴充内府时以李早方龙眠李存题李早三马扇面图诗云溪官熟闲秋马健秋草青青河练练谁知万里欲风尘写入时人手中扇李遹李遹字平甫栾城人少擢第有能声工诗善画与屏山诸公游自号寄菴老人南渡授东平府治中后致仕居钓台李遹工画山水龙虎亦入妙品遹尝为元裕之画系舟山图得前辈不𫝊之妙张永淳张永淳善画鴈元徳明观西巖张永淳画鴈诗云惨澹经营下笔难画成不似卷中㸔知君连夜江湖梦折苇萧萧沙水寒张公佐张公佐幷州人工山水明昌泰和间推为独歩武元直武元直字善夫明昌中名士能画有巢云曙雪等作赵秉文题武元直画乔君章莲峰小隐图云武君非画师胜槩饱胸臆太华五千仞驱写入盈尺飞泉峰顶来落我松下石清风忽吹散琴上溅余滴唿儿急写之指下淋漓湿马天来马天来字云章介休人黄裳榜进士博学多技能画入神品百年以来无出其右者官至国史院编修马天来为人诡怪好异又喜为惊世骇俗之行人莫测焉麻绦草履沈浮闾里殊无朝士风杂学通太𤣥数又善绘画及塑像虽居官辄为人塑画天騋能画作小竹石潇洒可喜马云卿马云汉马云卿云汉天来弟皆善画完颜璹完颜璹本名寿孙字仲宝一字子瑜家藏法书名画几与中祕等封密国公密国公喜作墨竹自成规格亦甚可观李澥李澥字公渡相州人王黄华门生也自号六峯居士工诗及字画皆得法与黄华赵闲闲谢公游连蹇科塲竟不第至六十余病终时人言公渡赋不如诗诗不如字字不如画武伯英武伯英崞县人少日举进士官至观州同知有诗名为人多伎巧山水杂画斲琴和墨皆极其工尝得宣和湖石窍窍穿漏殆若神劖鬼凿炷香其下则烟气四起有烟江叠嶂之韵吾乡衣冠家所藏法书名画亦有伯英相上下者伯英独恃宝石以擅竒汾晋间耳马光尘马光尘马资深之子十许歳画山水有逺意甫成童而卒王子端内翰题其画云珠璧佳城下丹青败藁间残年两行泪絶笔数重山人谓童丱而以画称且为名流所嗟惜古亦不多见也黄谒黄谒精蕃骑尝见雪猎图题大金国御前应奉黄谒耶律浩然耶律浩然工山水杜文杜文字萃老云中人以山水名李元素赵霖周济川李元素赵霖周济川善画李仲华李仲华善画湍流髙树陈道辅陈道辅京兆人自号夜江散人善墨竹周廉则周廉则善画鹰尝之海上见孤鹰立石上挥豪模拟沉摰甚劲如真段志贤段志贤工画龙徐荣之徐荣之工花鸟李汉卿李汉卿东平人工草虫大简之大简之渤海人工松石小景刘谦刘谦字光甫号东轩以山水名刘东轩工画刘器之刘器之祁阳人善墨竹兼精小景李山李山官祕书监画风雪松杉图用笔潇洒清絶有致出蹊径外杜锜杜锜金州人为宣政详稳官善画马胡先生胡先生又号胡叟不知何许人工山水龙门翁龙门翁独工墨竹秀隐君秀隐君不详其姓氏贞祐中于檀州善果寺画初祖面壁图观者云集欢喜賛叹因求再画笑而不答明日访之已无迹矣斌斌正大中有画江潮者署名斌而不着其姓韩将军韩将军未详其名善墨竹重阳真人王寿重阳真人王寿字知明咸阳人大定中得道登真初度马丹阳夫妇日尝画髑髅天堂二图幷自写真及作松鹤图与史宗密真人释𤣥悟释𤣥悟禅师得大鑑不𫝊之真印寓意诗画既工山水复善墨竹释归义释归义博通内典亦善山水谢宜休妻谢宜休妻遗其姓小字阿环山水学李成精妙合格竹学黄华亦可观乔夫人乔夫人工墨竹御定佩文斋书画谱卷五十二御定佩文斋书画谱卷五十三目録钦定四库全书御定佩文斋书画谱目録第五十三卷画家𫝊九元赵孟頫赵雍赵奕赵鳯赵麟赵孟吁髙克恭钱选李衎李士行李仲方张逊王伯时陈仲仁陈琳张孔孙赵淇和尔果斯刘贯道何澄顾正之刘敏刘世亨商琦商璹刘融李澄叟金应桂史杠郭敏李有乔逹王英孙李倜田衍张衡王士熙班惟志李章王振鹏刘伯熙杨叔谦俞子清胡廷晖沈孟坚赵伯显柯九思杨维翰朱徳润杜本宋敏房大年王渊唐棣邵思善郭卑任仁发石巖范庭玉柴桢信世昌胡瓉韩公麟牛麟张徳琪刘徳渊韩绍晔张敏夫髙吉甫周尧敏王鼎王泰之谢显孙君泽呉梅山呉梅溪冯君道杨月涧杨说巖许择山沈月田朱梅间熊太古呉古松贾策顾安谢庭芝李升盛昭顾逵陈君佐李容瑾林士能朱裕沈麟郑禧张义上李士𫝊戴淳呉垕呉瓘张文枢李沖张逺陈鑑如陈芝田林伯英周如斋沈月溪边武王迪简陶铉谢佑之朱邱华岳潘桂戈叔义赵天泽臧良夏迪衞九鼎李希闵王胜甫王起宗王奇峰霍元镇申屠子迈旦景初郑铿陈立马竹所佟士明周怡刘敏叔罗若川聂空山张明徳王庭钰赵良佐姚安仁李进臣李肖巖白汝明王本中刘伯希俞伯澄梅鼎李兼善白贲彭南溟康月天俞巖隐郎子云叶仲舆陈俞刘尊徳镏尧辅周伯宁朱璟汪罕周耕云褚氷壑娄仲英王梦麟卢师道杜士元从子龙朱叔重尚雨鲍敬刘广之沈雪坡姚雪心赵云巖王仲元朱淳甫焦善甫颜辉郑彝戴仲徳程政卷五十三钦定四库全书御定佩文斋书画谱卷五十三画家𫝊九元赵孟頫赵孟頫字子昻号松雪道人湖州人官至翰林学士承㫖谥文敏以书名天下其画山水木石花竹人马尤精致他人画山水竹石人马花鸟优于此或劣于彼公悉造其微穷其天趣至得意处不减古人赵文敏公画入逸品髙者诣神子昻作画初不经意对客取纸墨游戏㸃染欲树即树欲石即石陶宗仪曰尝见公自题画马云我自幼好画马自谓颇尽物之性友人郭佑之尝赠余诗云世人但解比龙眠那知已出曹韩上曹韩固是过许使龙眠无恙当与之并驱耳然往往阅公所画马及山水人物花竹禽鸟等图无虑数十百轴又岂止龙眠并驱而已哉魏公书真行篆籀皆造古人地位复能以飞白作石金错刀作墨竹则又古人之所鲜能者赵荣禄少时绘事歩武云麾摩诘营丘皆缣素滃染之笔呉兴画法有唐人之致去其纤有北宋之雄去其犷赵雍赵雍字仲穆文敏子也官至集贤待制同知湖州总管府事山水师董源尤善人马花石赵奕赵奕字仲光号西斋孟頫子以书画知名赵鳯赵鳯字允文画兰竹与乃父乱真集贤每题作已画故其名不显赵麟赵麟字彦徴以国子生登第为江浙行省检校善画人马赵孟吁赵孟吁字子俊文敏弟官至知州画人物花鸟颇佳髙克恭髙克恭字彦敬其先西域人后占籍大同至元十二年由京师贡补工部令史至大中大夫刑部尚书好作墨竹妙处不减文湖州画山水初学米氏父子后乃用李成董源巨然法造诣精絶殁后购遗墨者一纸率千百缗房山老人初用二米法写林峦烟雨晩更出入董北苑故为一代竒作然不轻于着笔遇酒酣兴发或好友在前杂取缣楮研墨挥豪乗快为之神施鬼设不可端倪髙尚书山水人家多有之珍蔵什袭其价甚髙为大元能画者第一青山白云甚有逺致髙尚书尝写竹自题云子昂写竹神而不似仲賔写竹似而不神其神而似者吾之两此君也克恭墨竹学黄华赵集贤画为元人冠冕独推重髙彦敬如后生事名家而倪迂题黄子久云虽不能梦见房山鸥波特有笔意则髙尚书之品㡬与呉兴埒矣髙乃一生学米有不及无过也钱选钱选字舜举号玉潭霅川人宋景定间郷贡进士元初呉兴有八俊之号以子昂为称首而舜举与焉及子昂被荐登朝诸公皆相附取宦达独舜举龃龉不合流连诗画以终其身人物山水花鸟师赵昌青緑山水师赵千里尤善作折枝其得意者赋诗其上呉兴钱选能画嗜酒酒不醉不能画然絶醉不可画矣惟将醉醺醺然心手调和时是其画趣画成亦不暇计较往往为好事者持去今人有圗记精明又旁附缪诗猥札者盖赝夲非亲作设亲作亦非得意笔也舜举善画髙者至与古人无辨尝借人白鹰圗夜临摹装池翌日以临本归之主人弗觉也湖之人经舜举指授类皆以能画称张雨云呉兴公早嵗得画法于舜举舜举多写人物花鸟故所圗山水当世罕𫝊舜举山水师赵令穰人物师李伯时皆称具体赵文敏尝从之问画法李衎李衎字仲賔世为燕人起家将仕佐郎太常太祀皇庆元年为吏部尚书拜集贤殿大学士翰墨余暇善圗古木竹石庶㡬王维文同之髙致而达官显人争欲得之求者日踵门公弗厌也赠翰林学士承㫖追封蓟国公谥文简赵孟頫云吾友仲賔为此君写真冥捜极讨盖欲尽得竹之情状二百年来以画竹称者皆未必能用意精深如仲賔也文与可苏子瞻仙去二百年墨竹一派蓟丘李公得之其用意命笔天趣冥会等而置之未易优劣也李衎少时见人画竹从旁窥其笔法始若可喜旋觉不类辄叹息舍去后从黄华子澹游学已观华所画墨蹟又迥然不同乃复弃去至元初来钱唐得文同一幅欣然愿慰自后一意师之兼善画竹法加青緑设色尝曰墨竹画竹皆起于唐自呉道子以来名家才数人王右丞妙蹟世罕其𫝊萧协律虽𫝊昏腐莫辨黄氏神而不似崔呉似而不神惟李颇形神兼足法度该备然文湖州最后出不异杲日升空爝火俱息黄钟一振瓦釜失声矣后使交趾深入竹郷于竹之形色情状辨析精到作画竹墨竹二谱凡黏帧矾绢之法悉备李士行李士行字遵道集贤大学士蓟文简公之子謌诗字画悉有前軰风致娯意翰墨泛舟江湖见疎篁老木断渚崩崖辄推篷舣棹临观游衍心与境合仁庙召之以所画大明宫圗入见嘉其能命中书与五品官李士行画竹石得家学而妙过之尤善山水李仲方李仲方张伯淳题其墨戏云仲方尝为仲賔作此墨戏张逊张逊字仲敏号溪云呉郡人善画竹作钩勒法妙絶当世山水学巨然则不逮竹溪云张仲敏与李息斋同时画墨竹一旦自以为不及息斋即弃墨竹而用钩勒张仲敏双钩竹往往得摩诘遗意其松石坡陀又有董北苑法王伯时王伯时早嵗从学于张溪云故其能事皆有师法陈仲仁陈仲仁江右人官至阳城主簿善山水人物花鸟为湖州安定书院山长日与赵文敏论画法文敏多所不及后见其写生花鸟含豪命思追配古人叹曰虽黄筌复生亦复尔尔其见重如此陈琳陈琳字仲羙山水人物花鸟俱师古人无不臻妙见画临摹咄咄逼真盖得赵魏公讲明多所资益故其画不俗论者谓宋南渡二百年工人无此手也张孔孙张孔孙字梦符官至集贤大学士工画山水竹石赵淇赵淇字元徳忠靖公葵次子也七嵗以郊恩补承奉郎举童子科至元十五年署广东宣抚使入见世祖拜湖南道宣慰使赠湖广行中书省参知政事䕶军追封天水郡公谥文惠尝飘然有神仙之思斲琴度曲为文辞圗画以自乐遂终身焉赵淇作墨竹长竿劲节风致甚佳和尔果斯和尔果斯至元十五年命承㫖和尔果斯写太祖御容十六年复命写太上皇御容与太宗旧御容俱置翰林院刘贯道刘贯道字仲贤中山人道释人物鸟兽花竹一一师古集诸家之长故尤髙出时軰亦善山水宗郭熙佳处逼真至元十六年写裕宗容称㫖补御衣局使中山刘贯道画悉宗晋唐故其于应真人物变化态度尤雅一展玩间恍然置身入五台国与阿罗汉对语眉睫鼻孔皆动真神笔也虽呉道子王维亦当无忝矣何澄何澄岳柱方八嵗观画师何澄画陶母剪发圗指陶母手中金钏诘之曰金钏可易酒何用剪发为也何大惊顾正之顾正之不知何许人善墨竹学乐善老人有酷似处人莫能辨刘敏刘敏字有功宣徳青鲁人太祖赐名玉出于出入禁闼授安抚使刘敏善画墨竹学顾正之有风烟夕翠圗𫝊于世刘世亨刘世亨宪宗即位命刘敏与牙鲁瓦赤同政敏请以子世亨自代帝许之赐世亨银章佩金虎符赐名塔塔儿世亨亦善墨竹商琦商琦字徳符曹州济隂人成宗召备宿衞授集贤学士泰定元年迁祕书卿善画山水商琦山水师李营丘得用墨法墨竹自成一家商璹商璹字台元琦之从弟自号逊斋安恬不仕山水得破墨法窠石最佳刘融刘融字伯熙蓟丘人官至祕书郎善画山水师郭熙李澄叟李澄叟湘中人自幼观湘中山水长游三崃䕫门或水或陆尽得其态写之水墨甚有妙悟作山水诀一卷金应桂金应桂字一之号荪壁钱唐人画学李龙眠尝作巖居上真出尘观音刻石史杠史杠字柔明号橘斋道人官至行省左丞读书余暇弄笔作人物山水花竹翎毛咸精到郭敏郭敏字伯逹杞县人幼读书长好丹青工画人物山水喜武元直画师其意不师其法至花卉墨竹亦臻妙官至州倅李有李有字仲芳先名立义燕人官两浙运司经歴善古木竹石乔达乔逹字达之燕人官至翰林直学士善丹青山水学李成墨竹学王庭筠后更学文同王英孙王英孙字才翁号脩竹绍兴人为宋将作监簿入元隠居不仕作墨竹兰蕙雅洁不凡李倜李倜字士𢎞号员峤真逸官至集贤侍读学士喜作墨竹宗文湖州田衍田衍字师孟其先京兆醴泉人后徙太康再徙蒙城初以才选为中书掾歴主事员外郎知河中府酷爱古书画竒蹟真一时佳士田衍画墨竹学王澹游颇得雅趣张衡张衡字士衡乐陵人为中书左司员外郎山水学荆关墨竹不师古人自成一家王士熙王士熙字继学东平人官至御史中丞善画山水班惟志班惟志字彦功号恕斋大梁人官集贤待制善墨戏李章李章字君章东平人晩年画墨竹有髙致王振鹏王振鹏字朋梅永嘉人官至漕运千戸界画极工致仁宗眷爱之赐号孤云处士振鹏之学妙在界画运笔和墨豪分缕析左右髙下俯仰曲折方员平直曲尽其体而神气飞动不为法拘尝为大明宫圗以献世称为絶王孤云画虽入纤细而格力超腾非院中人所能刘伯熙刘伯熙孟頫题其所画山水圗云籍甚丹青誉益知书画功杨叔谦杨叔谦孟頫农桑圗叙云延祐五年大学士臣邦宁大司徒臣源进农桑圗上问作诗者何人对曰翰林承㫖臣赵孟頫作圗者何人对曰诸色人匠提举臣杨叔谦上嘉赏久之俞子清俞子清呉兴人官侍郎俞琰题其山水圗云子清翁山水自是一等家数既经子昂品题则夜光之璧不复为荆山石矣胡廷晖胡廷晖呉兴人写山水赵文敏家蔵小李将军摘𤓰圗歴代寳之尝倩廷晖全补晖私记其笔意归写一幅质公公大惊赏乱真由此名实俱进沈孟坚沈孟坚画花鸟师钱舜举往往逼真赵伯显赵伯显善画马祖常有求赵伯显画家山圗诗柯九思柯九思字敬仲号丹丘生台州人官至奎章阁鉴书博士博学能文墨竹师文湖州亦善墨花九思画竹木笔势生动论者谓文与可后一人丹丘槎牙竹石全师东坡其大树枝干皆以一笔涂抹不见有痕迹处柯九思写竹必傧以古木烟梢霜樾与丛篠相暎亦有竒趣杨维翰杨维翰字子固自号方塘越之暨易人筮仕郡文学帅府檄为慈溪邑校陞饶之双溪山长文嗜三苏字帖喜双井黄氏晩年游戏墨兰竹石极精妙兴至即挥洒侍笔札者给弗之暇人求者无贵贱悉为作时监辨博士柯九思自以为弗及推曰方塘竹云朱徳润朱徳润字泽民睢阳人着籍于呉秀异絶人读书一过辄能记每以诗文自喜善书札尤工画山水人物有古作者风呉兴赵文敏公子昂荐之马太尉沈王表授镇东行中书省儒学提举睢阳朱泽民诗师谪仙笔札师逸少画则规矩出入李昭道父子之间朱泽民为童子师时得许道宁画谩尔涂抹适臻其能朱徳润画山水学郭熙其合作者甚佳朱泽民画苍润清逸在子久叔明之间杜本杜夲字伯原清江人官至翰林待制杜本画墨牛蒲萄甚可观亦善山水宋敏宋敏字好古善墨竹宋好古工写竹石有进于明宗者明宗语左右曰此真士大夫笔天歴中为艺文监照磨京师人名其竹为勅赐士大夫竹房大年房大年文宗居金陵潜邸时命房大年画京都万嵗山大年辞以未尝至其地上索纸运笔布画位置令按藁圗上大年得藁敬蔵之意匠经营格法遒整虽积学専工所莫能及王渊王渊字若水号澹轩杭人幼习丹青赵文敏多指教之故所画皆师古人无一笔院体山水师郭熙花鸟师黄筌人物师唐人一一精妙尤精墨花鸟竹石当代絶艺也若水之画天机溢发肖古而不泥古唐棣唐棣字子华呉兴人由茂才为呉江令能绘事尝画嘉熙殿壁为上所知呉兴唐侯子华以儒名江左其画为人所贵重子华学画于松雪公得其华润森欝之趣邵思善邵思善号青门唐子华宰少宁得以笔墨给事左右尝嗜画学之有年遂大进㡬能与子华所为相埒莫可辨郭畀郭畀字天钖京口人画竹木窠石钖山弓河上𤣥元道馆钖麓𤣥丘精舍天钖画壁甚多郭天钖世家京口故其所画全倣米南宫最为得法任仁发任仁发字子明号月山松江人官至都水庸田副使以画马得名任仁发善绘事尝奉㫖入内画渥洼天马圗着水利书十卷今人止称任水监画马盖以艺掩之石巖石巖字民瞻京口人官至县尹朱徳润有题石民瞻所画山圗诗范庭玉范庭玉保定人善画竹师乐善老人柴桢柴桢字君正东平人自号适斋善画山水才思天赋不习而工信世昌信世昌字云甫东平人自号中隠善画山水学于沈士元有出蓝之誉墨竹别成一家盖黄华之后又一变者也胡瓉胡瓉字元礼京兆人官至衡州路同知善丹青墨竹韩公麟韩公麟字国瑞号雪谷真定人为太医副使善养生之学留情翰墨喜写竹笔意简当殊有生意牛麟牛麟字伯祥太原人墨竹意亦萧散张徳琪张徳琪字廷玉画墨竹梅花学王澹游有佳趣刘徳渊刘徳渊字仲渊官至蓝山县尹善墨竹学刘自然韩绍晔韩绍晔字子华燕人官至御衣局使山水学武元直墨竹学乐善老人张敏夫张敏夫燕人喜画墨竹学顾正之髙吉甫髙吉甫燕人喜画竹石宗刘自然亦无大过人者周尧敏周尧敏字禹卿号学山海盐当湖人画竹宗文湖州颇有得处王鼎王鼎字徳新海盐人好写竹学丁子卿深悟笔意王泰之王泰之号竹趣能绍父业谢显谢显字耀卿号隠麓大名人画竹宗员大夫孙君泽孙君泽杭人工山水人物学马逺夏珪呉梅山呉梅山工山水人物呉梅溪呉梅溪工花鸟杂画冯君道冯君道钱唐人画花竹翎毛性酷嗜鹌鹑每袖养之观其饮啄以资画笔杨月涧杨月涧画花鸟龙虎杨说巖杨说巖画道释尤工写貌许择山许择山工画神佛沈月田沈月田工画林木树石朱梅间朱梅间善画花竹熊太古熊太古亦善画呉古松呉古松杭人山水学郭熙贾策贾策字治安中州人尝为杭仁和尹画花竹禽鸟得其飞鸣翔集之状顾安顾安字定之泉州路判官善墨竹元统中淮东顾定之以写竹得名行笔遒劲风梢云榦得萧协律之法定之悬崖竹法文湖州谢庭芝谢庭芝字仲和号雪村平江崑山人善画墨竹李升李升字子云号紫篔生濠梁人画墨竹亦能窠石平逺盛昭盛昭字克明扬州人竹石师文湖州顾逵顾逵字周道中呉人画山水人物并能写貌陈君佐陈君佐宿州人居扬州山水师马逺夏珪墨戏师徽庙李容瑾李容瑾字公琰界画山水师王孤云林士能林士能字若拙画山水无浑厚秀润之气朱裕朱裕字敏道延陵人画山水师李成沈麟沈麟字秋涧杭人画山水学郭熙兼能写貌郑禧郑禧字熙之呉郡人山水学董源笔法用墨清润可爱墨竹禽鸟全法赵文敏张义上张义上字师䕫善画山水李士𫝊李士𫝊字仲芳蓟丘人山水人物学李伯时尤善摹徽庙墨戏戴淳戴淳字厚夫钱唐人善画山水呉垕呉垕字从礼杭人临摹院画咄咄逼真呉瓘呉瓘字莹之嘉兴人多蔵法书名画能作窠石墨梅学扬补之颇有逸趣呉瓘画寒雀爪啄生动不下钱玉潭张文枢张文枢字石隠湖州徳清人幼尝为僧能画山水学巨然亦善墨竹钱惟善送张石隠过东阳诗云余不溪上张公子一日乗槎过婺州客遍江湖成落魄才兼书画擅风流李沖李沖字用之善画山水学李成荆浩张逺张逺字梅巖华亭人山水人物学马逺夏珪至于全补古画无出其右临摹亦能乱真陈鑑如陈鑑如居杭州精于写神国朝第一手也陈芝田陈芝田能世其业林伯英林伯英嘉兴魏塘人工画花鸟师楼观周如斋周如斋杭人画山水学髙房山沈月溪沈月溪华亭青村人以稜作为业画山水人物学马逺往往乱真人莫能辨边武边武字伯京京兆人善墨戏花鸟边伯京为瑞应宫呉提㸃作枯木竹石圗王迪简王迪简字庭吉号蕺隠越人善画水仙陶铉陶铉号菊村金陵人画山水师李成谢佑之谢佑之居都下善画折枝傅色差厚盖欲倣赵昌而未能升堂者朱邱朱邱蜀人善画竹木华岳华岳善山水杨载诗云华岳能诗世有名学画丹青亦疏放潘桂潘桂金陵人宋末张翼孙壻也善写貌戈叔义戈叔义善画墨竹赵天泽赵天泽字鑑渊蜀人画梅竹臧良臧良字祥卿钱唐人画花竹翎毛师王若水夏迪夏迪字简伯温州人画山水竹石王冕题夏迪双松圗云夏迪画松得松趣箇箇乃是廊庙具衞九鼎衞九鼎字明铉天台人界画山水师王孤云李希闵李希闵字克孝蓟丘人画山水竹石王胜甫王胜甫婺源人善𫝊神王起宗王起宗画山水树石杨载题王起宗画松巖圗云始知王宰用意髙使人观圗鄙吝消世间未必有此景涂抹变幻凭秋豪王竒峰王奇峰善画张伯淳题其所画明秀圗云观王君此圗胷次不止一丘一壑而已当至元戊子己丑间识君于越后八年重逢知君道贾日起然则圗岂徒哉霍元镇霍元镇规模董北苑米南宫父子写山水云物殊有标致申屠子迈申屠子迈善画马旦景初旦景初官佥司虞集题其画云旦公山堂城东南画图古桧何毵毵城中无山有山癖直借豪墨穷幽探郑铿郑铿将乐人嗜学工诗尤长于画陈立陈立尝画龙眠山圗虞集题其后云苕苕龙眠山一士独可尚髙懐託千载妙画罗羣象马竹所马竹所善画虞集有题马竹所照磨捕鱼圗诗佟士明佟士明工写貌虞集赠写真佟士明诗云佟郎居上京阅人如风花拈笔写其似千嵗留英华周怡周怡善画虞集有题周怡临韩干明皇出游圗诗刘敏叔刘敏叔工写貌虞集云刘敏叔画故端明潜斋王公于梅雪之间其髙风胜韵如在罗若川罗若川善画松虞集诗云暮春多雨昼冥冥罗生画松当素屏老蛟化为劒气黒白鹤下啄苍苔青聂空山聂空山善画虞集有题聂空山画扇诗张明徳张明徳官经歴范梈题其松石圗云张君画手天下奇往者京城曽见之王庭钰王庭钰字良仲广信人尝汎彭蠡见龙见遂肆意墨龙悟解变化赵良佐赵良佐字子有善画竹石姚安仁姚安仁善画山水蒲道源跋其画云余寓京师闻秋谷李韩公言昔尝于奉元髙左丞飞卿家坐间有画师姚安仁适至髙询所为画山水安仁应曰人言画山水易事某甚以为苦每作一幅必往来胷中经营累日然后敢落笔亦如文字得题而苦思也当其未得时局促无聊虽囚之桎梏无以踰此及其豁然有得方脱然而释矣髙为之大笑观其所作此幅仅三尺许渺然有千万举武之气象其山川之开阖树林之疎密楼阁之掩映景色之晦明石润而雨冥水舒而空阔扁舟舣岸渔者必出或聚而分或挈而往其天趣之入眼怳然坐我于沧洲烟渚之间则古人之所谓画工之辛苦并安仁所言不为过矣李进臣李进臣号絅斋蒲道源题南褒草亭圗手卷云褒邑之东宫曰玉虚旁有溪园地形爽垲仲巖道録取干坤一草亭语意诛茅搆其上西郷令絅斋先生李进臣为写此圗李肖巖李肖巖善𫝊神蒲道源赠诗云画师笔厎要真似妙想乃与天机通肖巖后出独超诣睥睨衆史如儿童白汝明白汝明字横舟蒲道源有白汝明秋江晩渡卷诗王本中王本中善画萨都拉有题呉闲闲京馆王本中醉作竹石壁上诗刘伯希刘伯希善画傅若金题其所画古木圗云刘侯学李成画手称独歩时见作古松盘屈任形势俞伯澄俞伯澄画士梅鼎梅鼎淮隂人朱徳润有题淮隂梅鼎画蜀山圗诗李兼善李兼善善画李存诗云偶逢临汝李兼善家世素儒心甚厚平生游艺及山水两卷青囊常在手白贲白贲善画马李存题其所画二马云数笔写来千里意只今惟有白忻州彭南溟彭南溟善𫝊神康月天康月天官録事善画墨竹俞巖隐俞巖隠善画鱼龙相城灵应道院屏风俞巖隐画郎子云郎子云画明皇看马图叶仲舆叶仲舆善墨竹岑安卿有求叶仲舆写墨竹扇面诗陈俞陈俞字舜卿号草亭进士善画龙刘尊徳刘尊徳善琴工画刘诜赠诗云刘郎善画如郑䖍落笔飞雨大化悬镏尧辅镏尧辅善画丁复题其所画观瀑圗云镏侯校书天禄阁向人辄作山水画长峦老树翠盖欹转瀑崩崖练花泻周伯宁周伯宁隐于王官谷善画朱璟朱璟字景玉爱梅其小字也人唯唿曰朱爱梅少时读书郡斋郡学官有蔵米元晖画者日张壁上爱梅时从旁窃观之至挞之不肯去久乃得其妙及长又爱髙彦敬青山白云之作遂合二公之法自成一家得意时即为之然祇以自娯也不为人所役汪罕江罕官主簿善画周耕云周耕云为萧元泰画龙虎仙巖圗褚氷壑褚氷壑善画牛娄仲英娄仲英善画成廷珪题其所画山居图云近代㡬人画山水郭畀无人朱敏死后之作者徒纷纶得骨得皮谁得髄闻君埽却山居圗令我见之心独喜王梦麟王梦麟善画成廷珪题画史王梦麟卷云何人最得沧洲趣麟也于今称独步卢师道卢师道钱唐人画学郭熙尝写溪山春霁圗秀劲不俗杜士元杜士元字元甫画学郭熙遒劲朗畅而有逸气从子龙从子龙画学郭熙纯用搨笔豪爽而有奇致亦入于雅朱叔重朱叔重呉人善绘画朱叔重儒者而工画每赋一诗得摹写之妙辄肆笔绘之尝曰王右丞水田白鹭夏木黄鹂之诗即画也李思训数年呉道元一日其工夫学力所到者画即诗也尚雨尚雨字仲彬善山水杂画松石师郭熙墨竹潇洒可爱鲍敬鲍敬字原礼善画人物亦善花木禽鱼尝为人画牡丹姿态天然画牛得李迪法刘广之刘广之燕人善写墨竹沈雪坡沈雪坡嘉兴魏塘人好写梅竹姚雪心姚雪心台州黄巖人画墨竹宗文湖州赵云巖赵云巖温州人寓华亭青龙镇花鸟设色有法亦善墨戏墨竹王仲元王仲元不知何许人専门花鸟尤善作小景得用墨之法温润可喜朱淳甫朱淳甫济隂人居曹之乐平坊世业丹青山水人物树石俱精亦写梅竹有佳致焦善甫焦善甫燕人工杂画花竹人物尤善写貌颜辉颜辉字秋月江山人善画道释人物秋月画鬼尤工笔法奇絶有八面生意郑彞郑彞官教授私谥孝庄善作草虫兰蕙人争购之戴仲徳戴仲徳绩溪人善画尝写骏马于驿旁古祠壁马见之皆辟易汪克寛称其博洽而画马尤工㡬夺造化程政程政绩溪人能诗善画山水人物兼花草翎毛御定佩文斋书画谱卷五十三御定佩文斋书画谱卷五十四目録钦定四库全书御定佩文斋书画谱目録第五十四卷画家𫝊十元黄公望王䝉倪瓉吴镇盛洪盛懋曹知白曹庆孙张以文张中庄麟崔复王珪朱玉王绎陶复初陶宗暹陈立善陈处亨郯韶赵元陆广陈植崔彦辅毛伦李中明柴浩陈亦所缪佚徐恺曾瑞周文质赵良弼张观赵清涧冷起巖胡钦亮孟玉涧莫廷玚姚彦卿巴延布哈持嘉君实萧鹏抟丁野夫李康周朗黎仲瑾谢仲和何思敬崔旭金汝霖杨清溪吴伯昭杨文昭曾云峰刘宗海谢君绩莫庆善冯文仲虞瑞巖吴筠轩宋元凯倪骧叶可观叶清支谢伯诚李立熊夣祥赵涣陈贞张渥束宗庚倪宏边鲁杨周卿髙暹林子文陈肖堂毛楚哲董旭邓觉非堵简焦白瞿智巴延守仁徐贻束遂菴沈复费松年姚淡如王麟陈彦徳张明卿陈大伦韩介玉支叔芳陈昇王熙赵希逺夏文彦黄周田景延孔叔平赵𠂻任子昭吴近仁陈可复方君瑞金润夫金质夫姜清叟陆厚魏颙叶梓素吴大素于元鼒阎骧顾伯髙钱君用赵安道金禹瑞杨仲开吕仲李士安李道行李师孟周巽卿汤有吉李端堵信卿南宫文信张心田孟仲良陈公望莫士元金徳谦吴宗起朱大年吴若水李良心张定郑録朱肃夏子言陈公才曾勉焦粲伍元如沈瑞曹焕章张英于务道陈寳生王立中持嘉希曾陈岳卞仲子卞珏李通张令乔戚里自然老人牛老写真张翁简生何大夫吉学士孙写真马郎中水东山人沈处士蘓大年夏汲清宋嘉禾王正贞宋汝志张羽材张嗣成张嗣徳方从义吴霞所张彦辅张雨简天碧马臻赵元靖丁清溪王景昇徐太虚卢益修萧月潭李道士周愚彭道士莫起炎萧得周郎𤣥隠邹复雷邹复元康鍊师曾道士释溥光释溥圆释海云释妙圆释智浩释道隠释允才释时溥释智海释普明释柏子庭释维翰释慧甄释絶照释性天然释枯林释镜塘释无诘释南岳云释莲释海释宗莹释大䜣释亮释用释鑑释方厓释本诚释慧梵释仲山释樵枯子松菴上人瑞上人管夫人李夫人刘氏蒋氏张氏卷五十四钦定四库全书御定佩文斋书画谱卷五十四画家𫝊十元黄公望黄公望字子乆其父九十始得之曰黄公望子乆矣因而名字焉号一峰又号大痴道人平江常熟人幼聪敏应神童科经史二氏九流之学无不通晓开三教堂于蘓之文徳桥后隠于富春山水师董源巨然晩年变其法自成一家山头多矾石别有一种风度倪瓉题子乆画云本朝画山林水石髙尚书之气韵闲逸赵荣禄之笔墨峻㧞黄子乆之逸迈王叔明之秀润清新其品第固自有甲乙之分然皆予敛袵无间言者外此则非予所知矣唐棣云一峰道人晩年学画山水便自精到黄公望画入逸品其所作山水诀亦有理致公望居富春领略江山钓滩之概性颇豪放袖携纸笔凡遇景物輙即模记后居常熟探閲虞山朝暮之变幻四时隂霁之气运得于心而形于笔故所画千丘万壑愈出愈竒重峦叠嶂越深越妙其设色浅绛者为多青緑水墨者少虽师董源实出于蓝大痴画格有二一种作浅绛色者山头多矾石笔势雄伟一种作水墨者皴纹极少笔意尤为简逺元季四大家以黄公望为冠而王䝉倪瓉吴仲圭与之对垒王蒙王蒙字叔明吴兴人号黄鹤山樵赵松雪之外孙也素好画得外氏法然不求妍于时惟假笔意以寓其天机之妙为文章不尚矩度顷刻数千言可就王蒙山水师巨然甚得用墨法秀润可喜亦善人物叔明师王维秾郁深至王蒙生平不用绢素惟于纸上写之其得意之笔常用数家皴法山水多至数十重树木不下数十种径路迂廻烟霭微茫曲尽山林幽致叔明自是写图手逺近位置歴然不为山林烟霭之所汨没为陶宗仪写南村图凫鸭猫犬纺车舂碓家人噐具一一毕备若子久浑厚云林疎简虽各极所擅而施之图似终逊黄鹤王叔明画从赵文敏风韵中来故酷似其舅又汎滥唐宋名家而以董源王维为宗故其纵逸多姿又徃徃出文敏规格之外若使叔明専门师文敏未必不为文敏所掩也倪瓉倪瓉字元镇云林其自号也家故饶于资轻财好学尝筑清閟阁蓄古书画于中人罕迹其所爱写溪山竹石攻词翰皆极古意性甚狷介好洁絶类海岳翁尤善自晦匿尽弃其所蓄扁舟独坐与渔夫野叟混迹于五湖三泖间又类天随子元镇好僧寺一住必旬日篝灯木榻萧然宴坐时操纸笔作竹石小景客求必与一时好事者购之价至数十金壮年有巨幅雅宜山图为当世所珍张士诚弟士信闻元镇善画使人持绢缣侑以币求其笔元镇怒曰予生不为王门画师即裂其绢而却其币云林画林木平逺竹石殊无市朝尘埃气写山水不着人物顾谨中云倪迂初以董源为师及乎晩年愈益精诣一变古法以天真幽淡为宗所谓渐老渐熟者若不从北苑筑基不容易到耳元镇极简雅似嫩而苍宋人易摹元人难摹元人犹可学独元镇不可学也迂翁画在胜国时可称逸品古淡天然米痴后一人也云林山水早嵗学北苑乃自成一家图绘寳鑑以为师冯觐觐阉人耳云林负气节必不师其画云林山水着色者甚少间作一二绘染深得古法吴镇吴镇字仲圭号梅花道人嘉兴魏塘人工词翰尤善画山水竹木臻极妙品不下许道宁文与可与可以竹掩其画仲圭以画掩其竹为人抗简孤洁其画虽势力不能夺唯以佳纸笔投之欣然就几随所欲为乃可得也故仲圭于绢素画絶少吴镇画山水师巨然其临摹及合作者絶佳而徃徃𫝊于世者皆不専志故极率略亦能墨竹墨花吴仲圭本与盛子昭比门而居四方以金帛求子昭画者甚衆而仲圭之门閴然妻子颇笑之仲圭曰二十年后不复尔果如其言盛虽工实有笔墨蹊径非若仲圭之苍苍莽莽有林下风气所谓气韵非邪仲圭忍贫孤隠极不喜为人作画至于写像尤所靳者盛洪盛洪字文裕子昭之父临安人侨寓嘉兴画人物翎毛山水各臻工巧盛懋盛懋字子昭善画山水人物花鸟始学陈仲羙略变其法精致有余特过于巧曹知白曹知白字又𤣥别号云西华亭人至元中为崐山教谕意甚不乐遂辞去隠居读易或放笔图画掀髯长啸人莫窥其际曹云西山水师冯觐笔墨差弱而清气可爱吾松善画者在胜国时莫过曹云西其平逺法李成山水师郭熙盖郭亦本之李成也笔墨清润全无俗气曹庆孙曹庆孙字经善号安稚生云西族姪官浮安教谕善画张以文张以文松江人董其昌云吾乡画家元时有曹云西张以文张子正诸人皆名笔张中张中字子正松江人画山水师黄一峰亦能墨戏庄麟庄麟字文昭江东人居京口书画与郭畀齐名崔复崔复赵雍壻有学行善绘事王珪王珪字君璋尝以材异辟同知辰州辞不起筑室于虞山之间澄心观道善鼔琴又工画布置繁宻意趣幽逺号中阳老人朱玉朱玉字君璧崑山人喜绘事闻佳山水毎翛然独徃永嘉王振鹏在仁宗朝以界画称㫖玉从之游尽得其技尝奉命图藏经佛像引首以进方不盈矩曲尽其妙而意度横生不束于绳墨人言王君盖不之过云君璧作紫雾龙宫翠蓬神阙二图十年始就人谓其妙入神品元季海寇犯境邑人弃家避难君璧独抱二图坐楼上寇遥望城中虹气贯月踪迹而至虹自君璧楼中出疑有至寳攘之见二图大怒裂碎而去杨鐡崖名其楼曰虹月楼王绎王绎字思善自号痴絶其先睦人居杭之新门年十二三已能丹青亦觧写真于小像特妙着采绘法授人王绎长于小像不徒得其形似兼得其神气陶复初陶复初字明本号介轩老人天台人官台州儒学教授善墨竹师李蓟丘父子及着色竹甚佳亦能山水陶宗暹陶宗暹一名文昭字晋生官江浙儒学提举书画并擅一时陈立善陈立善黄巖人至正中为庆元路照磨工梅花与㑹稽王冕齐名陈处亨陈处亨号方山立善子墨梅妙得其𫝊郯韶郯韶字九成吴兴人至正中尝辟试漕府掾不事奔竞澹然以诗酒自乐自号云台散吏又号苕溪渔者日徃来于玉山与诸君相倡和素不善画偶捉笔为山水图烂熳竒诡坐客咸啧啧称叹赵元赵元字善长山东人画山水师董源赵善长氏妙于绘事以荆关法为逊学周君画天香深处图赵善长山水雄丽可鴈行叔明其墨竹尤得简贵一法陆广陆广字季𢎞号天㳺生吴人画倣王叔明落笔苍古用墨不凡其写树枝有鸾舞蛇惊之势陆天㳺在幼文云西间以萧散幽淡为宗陈植陈植字叔方号慎独痴叟纯行笃孝又能力学其为诗刻苦精练至于画思之盘礴祼跣山林泉石幽篁怪木各尽其变态然贵富以挟而求之者虽百金不以予一笔陈植画树石甚有意趣陈慎独写江浦树石苍莽疎宕有子久气韵崔彦辅崔彦辅钱塘人号云林生与王蒙俱吴兴赵氏甥画亦超诣毛伦毛伦字仲庠诸暨人居贫自乐放情吟啸或写木石或作墨牛与游者多名人或劝之仕则张目不答李中明李中明工山水甚为乡人黄镇成所推柴浩柴浩字飬吾永嘉人尝寄迹于鄞师米南宫写云山烟峦变灭浑然天成陈亦所陈亦所失其名陈容四世孙亦善画龙龙得容笔法缪佚缪佚字叔明侃弟能诗善画尝写林塘图倪云林杨廉夫并为题咏徐恺徐恺字士元湖州南浔镇人画山水师李成曾瑞曾瑞字瑞卿大兴人羡钱唐景物之盛因而家焉志不屈物故不愿仕自号褐夫善丹青瑞卿工画山水学范寛曾瑞卿有神龙卧沙图周文质周文质字仲彬其先建徳人后居杭州学问该博文章新竒善丹青赵良弼赵良弼字君卿东平人补嘉兴路吏迁调杭州善丹青张观张观字可观松江枫泾人画山水学夏珪马逺特长于模倣可观与吴仲圭游故其笔力古劲无俗弱之气赵清涧赵清涧淮人工画人物仕女冷起巖冷起巖居京师工𫝊神至正间尝写御容称㫖胡钦亮胡钦亮乌程人以画名孟玉涧孟玉涧字季生号天泽与胡钦亮同学善花鸟翎毛为当世珍重尤长山水莫廷玚莫廷玚归安人与孟玉涧同时亦以画名姚彦卿姚彦卿与孟玉涧同时亦能画姚彦卿写山水师郭熙笔劲健而近熟乏髙旷之趣巴延布哈巴延布哈号苍巖官至江东㢘访副使工画龙持嘉君实持嘉君实女真人居燕城画竹学刘自然颇有意趣萧鹏抟萧鹏抟字图南本契丹人诗书画三事皆追宗黄华尤长山水亦善墨写梅竹丁野夫丁野夫囘纥人画山水人物学马逺夏圭笔法颇类李康李康字宁之桐庐人书画琴奕冠絶一时周朗周朗至正二年七月帝御慈仁殿拂郎国进天马勅周朗貌以为图图成揭傒斯为賛黎仲瑾黎仲瑾号碧山工画欧阳𤣥赠诗云碧山画欲入神品谢仲和谢仲和善画竹石郯韶题其画云江南谢老独风流爱写晴云竹树幽絶似玉堂残月夜数枝晴雪映髙秋何思敬何思敬官祕书监丞戴良题其画山水云至正以来画山水祕监何侯擅其羙帝御宣文数召见抽毫㡬动天颜喜有时诏许閲内储名笔班班世所无王吴李范已心识余者山堆皆手摹崔旭崔旭字行之张翥题其所画云巢图云崔郎胷次竒突兀兴来从人索纸笔斯须千峰万峰出底用一石画五日金汝霖金汝霖新安人才俊之士也薄声名而慕闲旷从容山水间㳺戏翰墨咸有深趣自号曰藤溪钓叟李祁藤溪钓叟歌云有时欲写苍龙姿雷轰电掣风雨驰髙堂素壁见挥埽凛凛毛髪寒生肌有时直向梅花下弄笔摇豪恣描写新条旧干总横斜嫩蕊疎花亦潇洒杨清溪杨清溪善画竹吴伯昭吴伯昭善画黄镇成题吴伯昭红莲緑幕图云延陵公子昔称贤画手复见今道𤣥杨文昭杨文昭善画贡性之诗云杨生好画亦成癖醉墨淋漓不停笔逺山近水漫涂抹铁干虬枝俨行立曾云峰曾云峰善画草虫陈深题其画云云峰笔底超畦迳描写草虫得其性刘宗海刘宗海善山水傅与砺题刘宗海山水歌云吾郡山水邑材艺皆絶伦昔时稚川善㳺戏妙墨徃徃追前人后之作者非一士刘生妙年下笔亲谢君绩谢君绩官参军郭钰题秋江送别图云问谁画者谢君绩莫庆善莫庆善工画鹰郭钰诗云笔力精到天机微莫生所画诗我题冯文仲冯文仲善画姚文奂有题冯文仲画秋亭野望诗虞瑞巖虞瑞巖善画姚文奂有题虞瑞巖描水仙花诗吴筠轩吴筠轩海宁人舒頔题其山水窠木卷云松萝山下延陵裔自号筠轩咏淇澳明牕净几泚霜豪暖日晴风弄苍玉有时乗兴写山水复貌时人真面目一丘一壑胷次竒万貌万形心匠蓄宋元凯宋元凯善画郑洪有题宋元凯画溪山晩钓图诗倪骧倪骧字子举吴兴人絶仕宦志登山吟水忽有所得则写之于琴琴不足又写之于画识者谓其画与今髙吏部争拙法于海岳菴叶可观叶可观天台人尝写天颜被命为提举梵像监叶清支叶清支绍其家𫝊杨维桢送写神叶清支序云清支尝为予写鹿冠吹笛之象于五湖之间谈者谓非徒得予形骨而又得予神明不在长康之下谢伯诚谢伯诚任阳人画法絶轶得董北苑风致李立李立吴人其画法多傚小李将军尝为顾阿瑛作玉山雅集图熊梦祥熊梦祥字自得号松云道人江西人乗兴写山水尤清古无庸工俗状赵涣赵涣字季文由宪掾陞湖州从事从政之暇放情诗画皆为时所重陈贞陈贞字履元钱塘人善画郑元祐题陈履元所画玉山草堂图云故人陈孟公辞如春云气如虹画法师海岳山如鶱鹏树如龙张渥张渥字叔厚时用李龙眠法作白描前无古人张叔厚博学而多艺尤工写人物束宗庚束宗庚字章孟吴郡人章孟善画人物倪宏倪宏字原道顾仲瑛题黄氏佳城图云命画生倪原道写小图于前边鲁边鲁字至愚号鲁生善墨戏花鸟鲁生儒者画名雅重江湖间杨周卿杨周卿善画有金谷园图髙暹髙暹善画马詹同赠诗云蜀人髙暹能画马令人徃徃愁龙化凡支肉眼匪方歅世间谁是识龙者前年晓御慈仁殿拂郎之国天马献兰筋虎嵴渥洼姿长风西来起雷电侍臣𫝊敕貌真龙周郎为图图最工玉堂学士揭曼硕早朝奏赋蓬莱宫当时观者集如堵勅赐金盘五色露天马出驰海子东但见中天黒烟雾君不闻太宗奔虹赤𤣥宗照夜白唐初曾数江都王今之名画亦难得吾闻髙暹善草书墨池向复飞龙驹黄鹤楼中献马图藩王一见极所娱天机剪取云锦叚玉盌分赐葡萄珠好去京师谒周郎应见挥豪九天上翠华所驾皆龙媒何事江南绘屏障林子文林子文钱唐人以星术医药画术游食江湖陈肖堂陈肖堂善写照毛楚哲毛楚哲善画葡萄董旭董旭字泰初至正时人善画有金焦图𫝊于世邓觉非邓觉非善画兰堵简堵简字无傲能书画官浙省掾王逄寄堵无傲诗云新比郑䖍诗画好草堂野趣莫辞挥焦白焦白字任道本淮人迁长于吴材志不羁张氏初辞湖学教授避客泖海上兴到作诗画率不凡醉或濯风弄泉曵影月下俗目之迂自若也张亡在所蒐儒遂变名徳乙郎浮寄冗食僧舍瞿智瞿智字睿夫娄江人博学善诗以书法钩勒兰尤妙絶累迁文学官摄绍兴録判巴延守仁巴延守仁蒙古氏为平江教授时张士信柄政守仁遂放游九峰三泖间托写竹石以自见志节在寒苦内士咸髙之徐贻徐贻号醉墨生王逄赠诗云生也醉墨心醉画落笔迥夺天人精首法米南宫继习北苑董试临老阎职贡图头飞鼻饮欲活动去年传马大夫黄冠野服贺监湖今年写钟进士絶行髙名鲁男子不图木落黄龙湾写我弄月扁舟间醉墨生复何有胸中鱼鸟在沼囿所愿淳风化日囘上为至尊千万夀束遂菴束遂菴合淝人官学正王逄题其所画君山酹月图云束卿想像作此图如见当时眼为豁沈复沈复字复之嘉定人旧为僧名慧王逄题其所画畹亩同芳图云爱吟楚词画楚兰宿世应为独醒客费松年费松年善画王逄鴈门秋意图诗序云郝云表命松年写此以寓乡里之思姚淡如姚淡如王逄有题姚淡如画双松平逺图诗王麟王麟字文明山隂人王千户振鹏麟之母姨夫以画名于朝麟尝从之游故遂工绘画陈彦徳陈彦徳括苍人刘基酬陈彦徳赠画歌云括苍处士身姓陈小郎英俊尤可人欲收大地入掌握笔意所到如有神张明卿张明卿字子晦天台人善画竹石韵度清洒颇近文湖州陈大伦陈大伦字彦理其先居襄阳之宜城后徙居杭之万松岭屡试不中益攻古文词善写竹树萧萧有苍劲之意写已竞取为清玩自号尚雅韩介玉韩介玉张仲举门人张羽题其画云我识河东老词客鹤骨伶俜长八尺白头徒歩拾公卿人生变化谁能测将军跋扈山为倾公持寸管力与争当时直气动朝野至今文采𫝊诸生诸生白面今已老三载儒冠空潦倒罢归百事无所为万壑千巖恣挥埽丹山𤣥圃落眼前涧水松风鸣浩浩由来絶艺出天机肉眼纷纷争丑好支叔芳支叔芳嘉兴人世称幽斋先生文藻髙洁善绘事陈昇陈昇张静居有陈昇画马歌王熙王熙胡俨有题故元端本殿臣王熙临宋徽宗雪鴈图诗赵希逺赵希逺王蒙香光居士图笔势飘举皴法有极细者㸃苔用秃笔正锋赵希逺爱而临之夏文彦夏文彦吴兴人后居云间精图画着图绘寳鑑五卷行于世黄周黄周字仲文建阳人工墨竹元季擢本邑令寻判邵武田景延田景延清苑人自幼有巧思山水人物花鸟下笔逼真尤工写真孔叔平孔叔平未详何许人尝为史官善画古木竹石赵𠂻赵𠂻字原初吴江人号东吴野人善画白描人物任子昭任子昭仁发之子画人马能绍父业吴近仁吴近仁号栁原能诗善画山水陈可复陈可复未详何许人善画方君瑞方君瑞毘陵人画草虫宗僧居宁兼工花鸟金润夫金质夫金润夫名璧蘓州人画山水人物学马逺弟质夫工画道释人物姜清叟姜清叟不知何许人程文宪常作画格赠之陆厚陆厚字景周号狂狷生工写生花鸟魏颙魏颙字伯昂天台人工山水叶梓素叶梓素字楚材不知何许人善画山水徐幼文曾题其画吴大素吴大素字季章号松斋会稽人善画梅有梅谱𫝊世尤能画山矾水仙于元鼒于元鼒字仲实嘉兴人善画山水阎骧阎骧字仲彬余姚人山水学郭熙顾伯髙顾伯髙定之子画墨竹窠石得家𫝊钱君用钱君用毘陵人善画禽鸟尝作败荷鹭鸶甚佳赵安道赵安道号西林善画山水金禹瑞金禹瑞钱唐人王元章作诗赠之云钱唐有道金隠居风流不让今古人文章学古画师古落笔正似萤之亲杨仲开杨仲开不知何许人善画王元章诗云杨君绰有隠者风䰅长骨瘦两耳聋作诗作画不比意造化不与常人同吕仲吕仲善墨竹学李息斋李士安李士安至正间人画山水学董元李道行李道行古魏人画山水学郭熙李师孟李师孟画山水学僧巨然周巽卿周巽卿嘉定人善画道释人物汤有吉汤有吉常熟人工写生李端李端字彦章画山水学李成郭熙堵信卿堵信卿毘陵人善画草虫南宫文信南宫文信字子中号懒心斋工画墨戯禽鸟枯木竹石张心田张心田崑山人善书画孟仲良孟仲良工画山水陈公望莫士元陈公望莫士元俱工山水金徳谦金徳谦昆阳人工花鸟吴宗起朱大年吴若水吴宗起朱大年吴若水俱工写照李良心李良心古魏人画山水宗二米张定张定号松巖嘉禾人善画花竹翎毛郑録郑録字克敬三山人画枯木竹石朱肃朱肃字敬之钱唐人画枯木竹石平逺夏子言夏子言不知何许人号聼鹤画白描人物陈公才陈公才至正间人画山水宗米元晖曽勉曾勉号楂居又号偃月斋楂溪人画水仙山矾墨梅焦粲焦粲陈基题其山居图云故人焦粲妙丹青为写山居悬素壁伍元如伍元如延平人工山水爱作烟云出没竹木变怪之势沈瑞沈瑞华亭人得画法于黄公望常为杨维桢作君山吹笛图木石幽润山水清逺人物噐具㸃缀絶工曹焕章曹焕章号采芝生云间人好古博雅善书画曹焕章善写生徃徃逼真见者相视而笑常写席㡌山人像陶九成骑牛及濯足图张英张英字仁杰诸暨人善写花鸟于务道于务道毘陵人善画陈寳生陈寳生字彦亷有才名作怪体诗兼善绘事交徃多一时名流与黄子乆尤契宻王立中王立中字彦强吴人以䕃授开化尉长于词善画立中为刘性功画破牕风雨图持嘉希曾持嘉希曾肃慎贵族读书为诗善鼓琴且工墨菊有新意陈岳陈岳字甫申不着里籍隠居天台委羽山善书画卞仲子卞仲子善画花木卞珏卞珏字仲寳仲子子着色花木绰有父风李通李通乡里莫考见元人画册张令张令虞集题张令鹿门图云张侯襄阳人深知襄阳乐十年宦学懐襄阳故托豪缣写山郭乔戚里乔戚里名字出处未详画梅竹石建安白鹤山岳祠东庑中壁有其画自然老人自然老人姓刘氏真定祁州人兵后居燕工墨竹禽鸟牛老牛老大名人自少居市㕓间作丝绢牙郎号窝丝牛能画墨竹得于巧性不师古人亦麤可观写真张翁写真张翁居京城南年八十一神清眼碧盖进于其技而无求于世以自足焉者也简生简生蜀人善山水虞集题简生画云简生与我皆蜀人留滞东南凡几春毎拂齐纨作山水使我感慨懐峨岷何大夫何大夫工画人马虞集题何大夫画马云国朝画手何大夫亲临伯时阅马图吉学士吉学士工墨梅杜本诗云临牕喜见横斜影却有王孙翰墨香孙写真孙写真李存赠孙写真诗云平生嬾照镜不自见其老孙子偶写之嗒焉一枯藁马郎中马郎中刘永之题马郎中画鹤云郎中画鹤称第一江海十年多见之水东山人水东山人亡其名字奕父工山水沈处士沈处士未详其名精𫝊神蘓大年蘓大年字昌龄以字行真定人侨居扬州元末官翰林编修避兵居吴张氏开籓特见知遇用为参谋称为蘓学士竹石师东坡松木师廉宣仲画家称之夏汲清夏汲清曹云西仆也亦能画宋嘉禾宋嘉禾上党人伶优也画人物学石恪减笔好作利市仙官和尚骨格态度俗工莫及亦能墨竹小景絶佳王正贞王正贞先名瓉字承之号竹斋又号筠溪杭人以宋内侍奉谢后北觐上命佩虎符一旦辞入道山水墨竹学毛勿斋宋汝志道士宋汝志钱唐人宋景定间画院待诏入元为开元观道士号碧云人物山水花鸟师楼观张羽材天师张羽材字国梁号薇山别号广微子封留国公居信州龙虎山画竹与龙羽材善画龙变化不测了无粉本求者鳞集晚年修道嬾于举笔人有绢素辄唿曰画龙来顷之忽一龙飞上绢素即成画矣张嗣成天师张嗣成号太𤣥能画龙亦尝见其所画庐山图张嗣徳天师张嗣徳号太一画墨竹禽鸟方从义道士方从义字无隅号方壶贵溪人性好画人以礼求之始为出其一二皆萧散非世人所能及尝言太行居庸天下之巖险其雄杰竒丽皆古之名画余所愿见者今皆见之而有以慊吾志充吾操吾非若世俗者区区而至也方壶盖学仙之颖然者由无形而有形虽有形终归于无形画能如是其至矣乎非仙者孰与于此方壶画山水极潇洒峰峦髙耸树木槎枒云横岭岫舟泊莎汀墨气冉冉非尘俗笔也遇兴挥豪故𫝊世不多耳方方壶品之逸者也吴霞所道士吴霞所居龙虎山善画龙张彦辅道士张彦辅从𤣥徳真人学道特精绘事为其友天台徐中孚用商集贤家法作江南秋思图张彦辅画拂郎马图自出新意不受羁绁超轶之势见于豪楷间张彦辅多居京师善画山水张雨道士张雨字伯雨号句曲外史一名天雨号贞居子钱唐人张外史素不善画醉墨戏写张洞竒石颇有一种逸韵张伯雨独于画未工或引败笔㸃缀木石人物亦自赏适盖论意不论象也姚伯雨善画用笔古雅深得六朝气韵使北苑复生不能为也简天碧道士简天碧善画有西山南浦图虞集有赠道人简天碧画士诗马臻道士马臻字志道别号虚中少慕陶贞白为人着道士服隠于西湖之濵手画桑干龙门二图𫝊于世马虚中善画花鸟山水赵元靖道士赵元靖不知何许人浪游闽浙间以墨竹有名所至淋漓墙壁虽颇近繁重亦有可观丁清溪道士丁清溪钱唐人工画道释人物师李嵩王辉马麟尤善写貌王景昇道士王景昇杭人居开元宫善画道释人物学王辉李嵩徐太虚道士徐太虚不知何许人善画山水卢益修道士卢益修天台人善画水仙学赵子固萧月潭道士萧月潭淮人善白描道释人物李道士李道士宋旡题南岳李道士画双龙图云道士醉卧天柱峰睥睨石上千年之老松松精相感入梦寐化作苍髯双老龙酒肠空洞生鳞角飞出两龙醉不觉须臾霹雳撼五岳丰隆缩手不敢捉神灵顷刻归虚无壁上但见双松图松邪龙邪莫能诘栋梁霖雨藏秃笔周愚道士周愚字藴古居龙虎山善画龙彭道士彭道士丁复有题茅山彭道士画梅花仙子诗莫起炎道士莫起炎字月鼎幼习举子业尝三试弗利遂究心𤣥学放浪江湖间纵酒任狂徃徃作字类霞僪云佹灵异惚怳使人莫测其所为至元戊子世皇徴如上京祈雪验上悦赐上尊命典其教固辞归吴萧得周道士萧得周号自愚翁善画龙至今称自愚龙有名盖得之太𤣥子有𫝊受也郎𤣥隠道士郎𤣥隠洮湖人居三茅山善画兰得明雪牕笔法邹复雷道士邹复雷斋居蓬荜琴书余兴以写梅自乐得华光老人不𫝊之妙邹复元道士邹复元杨维桢云雷鍊师与其兄复元皆能诗画既见元竹复见雷梅康鍊师康鍊师善画陈泰天岳图歌序云云间康鍊师来自岳阳称其友蔡素蟾好道之笃乃作天岳图以寄曾道士曾道士善画龙释圆至赠玉龙曾道士诗云我求写龙真画仙许我不释溥光释溥光字𤣥晖号雪菴俗姓李氏大同人特封昭文馆大学士赐号𤣥悟大师山水学关仝墨竹学文湖州俱成趣释溥圆释溥圆字大方号如菴俗姓李氏河南人雪菴法弟山水墨竹俱学黄华释海云释海云墨竹学樗轩释妙圆释妙圆墨竹颇有法度释智浩释智浩号梅轩墨竹虽少藴借脱洒简略得自然趣释道隠释道隠字仲孺号月涧俗姓李氏兰石学赵子固墨竹宗王翠巖当湖人也释允才释允才号雪岑受业嘉兴石佛寺墨竹似丁子卿释时溥释时溥字君泽号雨巖华亭人通经律作诗亦画墨竹三梢五叶而已释智海释智海居燕中善画墨竹学海云禅师释普明释普明号雪牕住承天寺以画兰与柏子庭齐名释柏子庭释柏子庭嘉定人尝讲台教于赤城性好浪迹云游乞食村落对人不作长语间杂谐谑喜画石菖蒲题句甚多释维翰释维翰字古清江右人画龙学所翁释慧甄释慧甄善画虞集有题慧甄腐𤓰行蚁图诗释絶照释絶照善画龙释性天然释性天然善画龙释枯林释枯林天台叶西涧丞相之后有才气能诗以画兰名世颇勇侠或不舟渡水盖隠于浮屠者释镜塘释镜塘善写神贡师泰有赠写神镜塘上人归京口诗释无诘释无诘善画兰竹释南岳云释南岳云慈报寺长老画山云图松图释莲释莲善画王逄题其松桧图云莲公画称东吴精草蔓花房未尝写常州貌得劔井松劔气曣温相鬰葱释海释海字一舟长芦人工画人物释宗莹释宗莹字仲黙画兰蕙竹石亚于雪牕释大䜣释大䜣字笑隠南昌人能诗善画墨竹释亮释亮字虚白崑山人墨竹枯梅宗文湖州释用释用字汝舟工画山水释鑑释鑑字明仲号湛然住惠山寺善画释方厓释方厓墨竹淅沥黙坐对之如有声释本诚释本诚字道元号觉隠元僧四隠之一品局髙洁能书画託称蜀畤坾翁笔而已特题之然实其自笔也山水学巨然翎毛竹石俱有洒脱之韵是有得于道而簸弄精光于笔墨间者释慧梵释慧梵字竺卿石门顾氏子受具澄寂院性至孝缚茆奉母榜曰蓬居居侧遍树梅水仙间写二花亦极其妙得梵隆茂宗笔法释仲山释仲山刘基题仲山和尚羣鱼图云濠梁之乐谁能写袁蚁死后无画者上人安知身非鱼援豪貌出态更殊释樵枯子释樵枯子所画罗汉虽非贯休比亦得其髣髴松菴上人松菴上人善画墨蒲萄傅与砺赠诗云南岳山僧工学幻空庭长爱翠婆娑若教亲见宛西种醉墨淋漓意更多瑞上人瑞上人刘基题其山水图云上人性癖耽山水应是王维第二身管夫人管夫人道昇字仲姬赵文敏室封魏国夫人作墨竹笔意清絶管夫人善画墨竹梅兰晴竹新篁是其始创寸绡片纸人争购之后学为之模范管夫人尝画悬崖朱竹一枝杨廉夫题云网得珊瑚枝掷向篔筜谷明年锦绷儿春风生面目管夫人亦工山水佛像李夫人李夫人名至规号淡轩宋状元黄朴之女长适尚书李珏子善抚琴画兰为郎中孙荣父作九畹图自序其后云予家䨇井公以兰比君子父东野翁甚爱之予亦爱之每女红之暇尝写其真聊以备闺房之玩初非以此求闻于人也刘氏刘氏号尚温居士喜吟小诗写墨竹效金显宗亦麤可观蒋氏蒋氏汴人完颜用之室嫠居以清浄自守好作墨竹张氏张氏乔徳玉室善写竹御定佩文斋书画谱卷五十四御定佩文斋书画谱卷五十五目録钦定四库全书御定佩文斋书画谱目録第五十五卷画家传十一明陈遇陈逺杨基张羽徐贲宋克朱芾王冕吴云朱同张绅詹俨刘崧邵谊邵孜章横塘王行顾禄乌斯道朱应辰唐肃陆闿陆颙陆瑄陆琰陆钖周砥宋杞陆行直莘野薛穆虞堪马琬华晞颜张文昱陈汝秩陈汝言董荆徐敬沈元素陈珪陈允文朱祺朱佐朱侃朱䝉王賔王履张尗起周位孙文宗盛着王直翁章葆沈希逺王仲玉张彦材马良相礼王葯徐良甫陈敬止胡秋碧许舟朱月鑑王立本王继宗金润甫周孟容杨彞史谨韩㢘胡唯鲍原礼浦源陈太初顾琳赵仲容李石楼夏义甫滕逺蒋月鍳蒋玉泉徐景旸李西山苏照蓝瑜陈徳颜堵炳余仲扬许如圭陈举善李克隽尚仲份尚仲良茅泽民姚继华陈仲美徐子修罗小川虞鲁瞻程玉泉钱均羽李元中毛元升俞景山钱叔昂袁子初顾囦朱士谦俞凝清朱自方胡仲厚吴景行史均民傅子英卢景春萧澄金黼范摹范川荘周是修郑恕徐原父姚广孝胡俨王璲陈继王绂夏㫤夏昺张益钱复张绪屈礿吴瓛林垍魏天骥朱孔昜髙廷礼林铭金铉夏衡郑阎林遵性黄䝉郑昭甫王彦真过仪过永曕周号彭勗茹洪卓廸苏伯厚髙淮髙景度周冕罗雅周原庆朱亮范暹张子明苏致中郭纯郭鼎谢晋苏复章瑾吴子陵上官伯达李福智殷善殷偕蒋子成赵㢘边文进边楚芳边楚善俞存胜张克信钱永善阮福胡隆巩庸周庸沈遇张子絃袁廷玉邹明边孟屯陈撝陈以诚萧以徳萧士信萧于乔萧于京朱孟渊马景约林景时胡旻胡昱胡昂胡昊王毓觧琇觧珙盛虞王肇罗理张僊童李时刘祥林真士顾寅郑彦初陆复柴昆陵赵廸林宏显李焲林质斋金文琎沈士廉张徳辉薛绩范礼董常王养䝉罗汝文张徳辅詹仲至髙维端许俊李明逺潘宗绍魏以敬郑克修何景髙洪泽怤懋菴黄希谷王恭张世禄胡元素赵夀刘凭姚继宗董太初盛叔大沈观汪文李子安弓力本史政李芳许端季賔吕端俊吕敬甫朱孟约倪宗器睦坦吴归山王元道曾沂沈巽陈九成沈彦诚夏鼎梁叔刚杨云林郑山辉顾文叙赵友髙旭于竹屋赵从吉顾叔润李彬张南伯陈希尹林森赵子深谢子徳虞谦卫靖陈勉谢宇谢汝明何澄卢瑛张柷王田孙隆黄暹王超叶澄戴进戴泉王世祥方钺夏芷夏葵仲昂谢环倪端石鋭李在周文靖周鼎马轼商喜商祚韩秀实林广陈景初陈鳯陈玑杨子英郑时敏郑文英张士达林辅郑克刚陆宣顾应文张涣滕杲莫藏壶敏曹侃张锦张铎许宏俞鹏刘瑜周永新周璇苏季雅雷济民张子俊裴日英陈公辅陈公佐闻人绍宗曹仲賔彭舜卿沈诚傅礼郑春郑堂马俊许昂王挹真卷五十五钦定四库全书御定佩文斋书画谱卷五十五画家𫝊十一明陈遇陈遇字中行金陵人天资沉粹笃学博览自名静诚人称之为静诚先生上定金陵召见与语大悦三幸其第与官輙辞不就既即位再除翰林学士礼部侍郎礼部尚书皆固辞静诚先生善山水曽写太祖御容妙絶当时陈逺陈逺字中复一字中孚善摸写人物过四明爱风尚敦厚遂家焉太祖召写御容为文渊阁待诏陈中复先生少力学通易经歴宦江海晚寄居四明其所得者皆一发之于画识者谓其画可比伯时杨基杨基字孟载号眉菴其先蜀人徙居吴中官至山西按察使善山水竹石徐贲题杨孟载画竹诗云君心饱有渭川思挥洒风烟意闲散髙杨张徐四先生惟太史不善画张羽张羽字来仪更字附鳯号静居由浔阳徙居吴郡画法米氏父子笔意最妙仕终太常丞羽好着述工诗善画张来仪不独能诗兼亦善画曽临髙房山小幅感而作歌有云我纵有心嗟欲老又云干坤浩荡江湖阔纵我执笔嗟何从盖深心于是者徐贲徐贲字㓜文自蜀徙苏州官至河南布政画法董源贲善图染有山泽间意徐㓜文画山水林石濯濯可爱宋克宋克字仲温长洲南宫里人善写竹虽寸冈尺堑而千篁万玉雨垒烟生萧然无尘俗之气仲温唯写细竹尝见其作鸡栖石丛篠一幅题语极自满意有艺成不觉自敛手之句盖谓不可复得也朱芾朱芾字孟辨松江人官中书舎人善山水白描人物王冕王冕诸暨人屡举进士不第竟弃去买舟下东吴渡大江入淮楚歴览名山川北游燕都既归越携妻孥隐于九里山善画梅不减扬补之求者肩背相望以缯幅短长为得米之差人讥之曰吾借是以养口体岂好为人家作画师哉皇帝取婺州将攻越物色得冕寘幕府授以谘议叅军吴云吴云字友云宜兴人洪武五年拜刑部尚书吴云善画山水朱同朱同字大同号朱陈村民又号紫阳山樵官至礼部侍郎文才武畧图绘丹青无所不精时称为三絶张绅张绅字士行洪武中累官浙西布政善写墨竹詹俨詹俨字以寛休宁人洪武初官翰林学士画马师唐人亦工但少韵以故与松雪分蹊水墨者胜刘崧刘崧字子髙泰和人洪武三年以材学举职方郎中出为北平按察副使十四年为国子司业刘崧善写梅竹集多自题诗邵谊邵谊字思宜休宁人洪武初训导工山水尤精红梅墨菊自号𤓰圃鉏云邵孜邵孜字思善谊弟聪敏能文善梅竹山水县尹唐子华画擅当时孜尽得其妙章横塘章横塘号丹霞仙客有稽古之学善画兰家贫鬻兰为食不茍取与洪武初召拜知府辞弗就宋濂以诗赠其行王行王行字止仲避迹吴山之石湖称淡如居士梁国蓝公荐于朝以其阔于事不能用王行喜泼墨成山水时人谓之王泼墨顾禄顾禄字谨中松江人官太常典簿善杂画亦能钩勒竹石国初士人犹有前辈之风都喜学画顾谨中经进集有自题画竹诗乌斯道乌斯道字继善慈谿人国初为永新令善写竹朱应辰朱应辰字文奎号寄翁吴江人洪武中举明经授苏州府训导善白描人物唐肃唐肃字处敬山隂人洪武中供奉翰林文字书画皆能尝自作梅石图赋诗题之陆闿陆闿字伯旸兴化人洪武中仕为楚府伴读画山水木石为当时所重陆颙陆颙闿之弟官礼部员外郎能画人物与其诗字称为三絶陆瑄陆瑄颙之子善山水人物花鸟草虫杂品极其精妙以贤良方正辟举陆琰陆琰颙之季子善唐马苍茫败素时人获之视为拱璧陆钖陆钖颙之孙瑄之子善花鸟有吕廷振之风能诗号东村外史周砥周砥字履道号匊熘生吴郡人工画山水周匊熘善山水能于叔明大痴两家法度外独标平淡清逺之趣宋杞宋杞字授之钱唐人举进士国初以考礼召授官知全州未及任旅死于涂通易于史学尤邃兼善画陆行直陆行直字季衡吴江人洪武中授翰林典籍诗画清劲为人所称莘野莘野字叔耕归安人洪武初由本县儒学训导迁枣强知县致仕后改丽波廵检卒官张羽题莘野寒林云好画谁如莘枣强堕马折肱犹未忘何年写此寒林趣精絶未数左手王薛穆薛穆字公逺号澹园吴江人洪武中为郴州通判亦精于画虞堪虞堪字克用一字胜伯宋丞相雍公诸孙也后家长洲好为诗兼能写山水洪武中为云南府学教授马琬马琬字文璧秦淮人少有志节尤工诸画学春秋于铁崖国朝仕为抚州知府文璧工诗与书画每遇佳山水必託之豪素有董北苑米南宫之法輙自题其左时号三絶华晞颜华晞颜字以愚洪武初辟举以老辞隐居东湖作诗画自娱华以愚善画山水华以愚祖法巨然而奄有云西㓜文之趣盖一时能手也张文昱张文昱金陵人洪武五年知邵武善诗文尤精于画号蒲塘散人后官刑部侍郎陈汝秩陈汝秩字惟寅安贫力学工诗文性嗜古每购书画倾赀弗惜洪武初以人才征至京师以母老辞归惟寅苏门髙士绘法宗唐宋傅采着色有李思训李营丘之标致陈汝言陈汝言字惟允与兄汝秩齐名工诗兼善绘事洪武初以荐任济南经歴坐事免惟允善画山水宗赵魏公清润可爱惟允溪山秋霁卷全学董巨慈母手中线小幅全学马和之董荆董荆字宗楚新昌人博学好古长于诗文尤善画洪武十七年举博学宏辞授县丞辞不就董宗楚善画觧衣盘礴挥洒淋漓王维郑䖍之风盖可追也徐敬徐敬字敬仲清江人洪武中为监察御史歴官春坊喜写墨梅为海内所称重别号梅雪沈元素沈元素懐安人工画洪武初举授本县训导后擢佥宪陈珪陈珪字伯圭常熟人务学不仕师米氏父子作山水笔意髙雅颇自爱不轻为人作洪武中尝居京邸陈允文陈允文珪子居乡有隐徳能诗亦善写生朱褀朱褀字孟褀行已方雅有髙韵画山水兼诸家所长名籍甚号拙菴居士朱佐朱佐字廷辅褀子精于人物朱侃朱侃字廷直祺子亦精人物山水师夏珪尤超逸朱䝉朱䝉佐子亦以画名王賔王賔隐晦不仕尝于天平山作龙门春晓图遂知名于绘事王履王履字安道崑山人博通羣籍教授乡里能诗文工绘事游华山作图四十幅安道画少师夏圭评者谓行笔秀劲布置茂密作家士气咸备及游华山见竒秀天出乃知三十年学画不过纸绢相承指为某家数于是屏去旧习以意匠就天则出之张尗起张尗起善画元张师䕫髙弟洪武初有盛名两浙清介凛然不茍接人周位周位字𤣥素太仓人博学多材艺尤工绘事洪武初取入画院宫掖山水画壁多出其笔孙文宗孙文宗字仲文祥符人善丹青尤善𫝊神洪武三年召至京𫝊写太祖御容盛着盛着字叔彰嘉兴人盛懋之姪能全补图画运笔着色与古不殊洪武中供事内府王直翁王直翁字子愚少从周耕云游耕云専写神尽得其术章葆章葆字徳玉金华人蚤嵗北游尝仕祕府年七十余流落梁宋间时写翎毛花果生意入神沈希逺沈希逺崑山人山水宗马逺亦善𫝊神洪武中写御容称㫖授中书舎人王仲玉王仲玉洪武中以能画召至京师张彦材张彦材善𫝊神杨廉夫常主其家为诗画交马良马良字子善临安人来学于吴因家焉自㓜巧慧于绘事尤精晚移崑山尝作四天王像于僧寺甚竒特卢公武为作𫝊相礼相礼字子先华亭人能诗善画尤精于奕当世无敌洪武中召至京师厚赐遣还诚意伯常为文赠之相子先学黄大痴画輙逼真王葯王葯字子约金华人善画竹多用钩勒苏伯衡尝为钩勒竹歌以美之徐良甫徐良甫兰溪人善画梅陈敬止陈敬止清江人尝有志于学问文章而尤寓意于画鸟兽鱼虫之情性云烟山水之变态莫不精究为人𫝊形写照犹能得其神胡秋碧胡秋碧海盐人善传神尝欲画楚石禅师像千幅画将半而师化俄日本人至见之皆罗拜曰此吾国祖师也竞以金售之秋碧由此致饶许舟许舟字子载石门人工画山水初学盛子昭后倣黄子久其得意处皆逼肖朱月鑑朱月鑑亡其名兰溪人国初以善画荷花得名所居之旁有小池可半畆许植荷数品作亭其上终日坐观以察荷之生长荣悴苗叶花实容色态度为之写真笔妙入神王立本王立本嘉善人山水人物师梁楷山水则麤笔逺意有㣲茫烟雨之状王继宗王继宗立本子画师盛懋笔法精细金润甫金润甫画史明初谪大理绘武安王庙壁大理之工画自润甫始周孟容周孟容嘉定人工写神王常宗尝叙其聚英图杨彞杨彞字宗彞余姚人别号银塘生乘牛出入四明洞天遇风景林壑之美即箕踞长啸状其草木水石题诗于上墨光动盪史谨史谨字公谨少从倪瓉髙启游博学好古工诗什善丹青洪武末用翰林学士王景荐授应天府推官左迁湘隂丞既谢政侨居金陵自号吴门埜樵史谨长于寒林雪景韩廉韩亷字仲廉婺源人博学工书善画号樵野胡唯胡唯字贯道婺源人工诗善书尤善画山水云龙梅竹人称三絶尝採六经子史之要诗文书画之法名曰致和编永乐中访求遗书其从子士沂上之鲍原礼鲍原礼画菜若生四明鲍原礼山水人物花鸟一卷国子博士临安钱宰伯均为之序原礼无所见伯均在国初与宋景濂诸公俱以文显浦源浦源字长源工诗与福建林鸿为诗友号十才子尤善画举授晋府引礼舍人号东海生浦长源云林弟子善画陈太初陈太初刘伯温谓其善画松亦能墨竹顾琳顾琳号云屋上虞人仕为知州读书政治之暇游戏绘事为世所重吴郡顾云屋工山水画郑山辉称其有出尘之趣吕不用题顾云屋云山图云我识东吴顾文学早嵗丹青动黄阁挥豪得意傲王侯霜刮虬髯面如削赵仲容赵仲容会稽人以绘事游山海间李石楼李石楼太守写竹有书法夏义甫夏义甫鄣南人博学好古筑室天目杜门隐居与张羽诸君子相为师友每有所得輙为吟咏又喜绘事天目山房图盖其得意笔也滕逺滕逺吴郡人朱景春安分轩卷洪武辛酉滕逺画蒋月鉴蒋玉泉蒋月鉴金坛人善写照子玉泉得其𫝊徐景𤾉徐景旸南徐人工书史善吟诗旁通绘事有士韵而无俗姿一时贤公卿皆与之游有荐于朝者以母老不仕李西山李西山未详何许人宋太史景濂尝题其古木图苏照苏照字明逺建安人为黄叔旸作墨菊图侑之以竹石蓝瑜蓝瑜旴江人宋濂题柏菴图后云上党马君庭坚其㓜也父名之以柏长遂筑室而居曰柏菴及主事勲曹转闽省检校官不至菴中者颇乆乃命旴江蓝瑜画为图时展玩之陈徳颜陈徳颜松阳人善描真宋濂赠𫝊神陈徳颜序云京都之间天下艺能之所萃止如徳颜者什百之中仅一见焉堵炳堵炳字文明官郎中善画山水南溪耕渔图刑曹郎中堵文明所作余仲扬余仲扬善山水刘崧题其画云金华仙人余仲扬笔墨萧疎开老苍许如圭许如圭刘崧题许霍州如圭所画誉溪图云许侯作画如作字㸃缀清妍极风致陈举善陈举善㤗和县丞工山水李克隽李克隽兵曹善作墨竹尚仲份尚仲份善画为陈孔硕作松岸轻舟图尚仲良尚仲良张以宁题其画鹭卷云沧江雨疎疎翻飞一舂锄老树如人立欲下意踌躇明年栁条长遮汝行捕鱼茅泽民茅泽民号臞叟髙太史季廸题其夏山过雨图云茅翁素有丹青才新图一片似海岳髙堂未展凉先来嗟余乆逐挥汗客席㡌障日趋黄埃问翁㡬欲东游去如此画图安在哉姚继华姚继华以文学被征任河间都转运使张羽有题姚运使画溪山仙馆图诗陈仲美陈仲美张羽题其夏木圗云陈郎笔力能扛鼎写此千章夏木寒徐子修徐子修善画山水袁凯题其画云襄阳小米师董源妙处不受绳墨牵顷刻万里皆自然房山尚书世称贤化为白云满晴巅李家将军极清妍畏避退缩不敢前至今海内人争𫝊卿惟得此二家意损益往往无留滞意思元居造化先笔力正在苍茫际罗小川罗小川豫章人善画虞鲁瞻虞鲁瞻贝琼题其所画山水云御史新来水石工数峰依约米南宫试添茅屋新林下着我江南鹤发翁程玉泉程玉泉詹同题程玉泉竹云玉泉公子能写竹曾动天颜丹禁中今观此图亦清絶琅玕个个生秋风昔日辋川王摩诘后来吴兴赵子昂古今名笔两竒絶玉泉欲与争辉光钱均羽钱均羽善画李元中李元中唐肃题其画竹云城南初识李姚江笔底风生鳯尾双只许丹渊相伯仲开门合受蓟丘降毛元升毛元升工画花卉唐肃题毛元升画蔷薇云色是昭阳第一人缕金衣薄不胜春毛生能画非延夀不得黄金也逼真俞景山俞景山钱宰题其所画山水幛云俞君作画时雅有山林癖朝登秦望山万壑千巖净横臆暮上香炉峰海色秋清上遥碧归来放笔倣董源笔底丹青浩无迹钱叔昂钱叔昂唐肃停云春思图记云吴郡陆振文从事督府既而授官司廪于鳯阳同府钱叔昂惜其行也乃託之豪素为图以赠题曰停云春思孙蕡题钱叔昂潇湘图云钱郎毛骨清写此兼衆妙袁子初袁子初字叔言号雪斋上虞人流落江西写梅得王元章法花多剜白不甚繁顾囦顾囦尝为元官明初遁迹善绘事每见竒山水及树石佳者瞪目㣲睇心与境会輙恣挥洒初师董元出入诸家尤工设色亦号大痴朱士谦朱士谦常熟人工写人物设色精古俞凝清俞凝清善画董佐才题凝清小楼诗有画幅遥临列岫来之句朱自方朱自方号梦菴临江人家奉化性尚沖澹喜写水墨山水晩年出入郭熙范寛而自成一家胡仲厚吴景行胡仲厚吴景行俱鄞人画青緑山水师董源亦自祕惜人罕得之史均民史均民善画水仙傅子英傅子英善摸写人物卢景春卢景春字以和居城西绕屋种梅善写花竹翎毛梅入佳品号燕居萧澄萧澄以画水名尝于波涛转折处寓一萧字或一澄字以为款识金黼金黼字用文常熟人画山水墨竹兰石有佳趣号竹泉生范摹范摹字行式渉猎经史善诗歌多艺能凡金石款识篆刻书画之类皆能着其时代辨其真赝工画山水人物笔力潇洒立趣幽逺范川荘范川荘崇安人家贫善丹青变态时出曲尽物状国初有欲荐为金门画史川荘自谋曰巖廊画工必极天下之选岂易应邪径游金陵访金门画客有程姓者范求见请曰川荘贫无以活生愿身佣门下供薪水暇则洗砚研墨以执事左右程许之川荘观其画出已下一日昧爽往汲奔归惊愕口不能言若佯狂然程急询之对曰适见羣怪不能形容请纸一幅貌之备写幽怪屈伸奔跳牵挽之状精入神妙程即下拜曰子吾之师也愿执弟子礼范辞避遂遁去抵家嵗暮无以供腊其邻嘲之范曰吾有一鹅劳子市之邻曰诺乃取纸画鹅张翼威颈作将鬭状邻曰除夕矣孰用此也范曰汝候富家有鹅归者汝黏之壁人必取之如其言见童子驱鹅者随之黏诸壁鹅见画鹅即雄声展羽作鬭状既近画遂戢翼垂头而走主人重价求之相𫝊为神笔云周是修周是修吉水人善画龙郑恕郑恕字本忠仙居人建文时知萧县善书画徐原父徐原父金华人方孝孺画梅賛曰潜溪公致仕家居时尝以郡人徐原父所画梅寄余兄希学笔法清劲有出尘之意姚广孝姚广孝长洲人㓜名天禧至正间为僧名衍字志道靖难后为太子少师少师自题画竹云永乐六年夏六月余因病不出独坐于夀椿堂之南牕忽想长洲旧业之竹归心油然而坐也故作短梢并诗以记其事云翠叶䙰褷拂水云凌霜劲节不同羣荒村寥落无人处谁谓茅菴有此君戴冠题姚少师画竹即次其韵云北地风髙卷塞云惊沙吹起雁成羣客边偶写龙孙谱忘却江南有此君胡俨胡俨字若思号颐菴南昌人官至国子祭酒以水墨秃笔写羊鹿甚有生动亦能竹石兰蕙王璲王璲字汝玉以字行号青城山人其先蜀之遂宁人从父宦游占籍吴中永乐时官翰林检讨直内阁能书亦能画陈继陈继字嗣初吴县人从王行俞贞木游贯穿经学人唿为陈五经初开𢎞文阁用杨士竒荐召授翰林五经博士进检讨陈嗣初以文章擅名翰林写竹尤竒仲昭士谦皆师事之王绂王绂字孟端号友石又号九龙山人髙介絶俗沐黔公行金帛求画谢絶之后忽作一幅遗其所厚同官转致之曰姑以是塞黔公意毋言我为公也月夜闻邻笛乘兴画幅竹访遗之其人乃大贾喜甚与羢绮各二更求配幅却其币手裂画壊之画竹为国朝第一孟端善于绘事长江逺山丛篁怪石随意所适无不妙絶芾平逺竹石师倪云林其合作者甚佳山水师王叔明自有一种风度文征明曰友石先生画品在能之上评者为作家士气皆备然其人品特髙能不为艺事所役虽片纸尺缣茍非其人不可得也王孟端山水用笔精到超出㓜文天游之上而与叔明并驾夏㫤夏㫤字仲昭崑山人以进士自中书舎人累进太常寺卿直内阁画竹石师王绂至逺夷亦购之画家唯墨竹颇寓书法近时得其妙者莫过于毘陵王孟端舎人而夏太常仲昭尝师之早嵗类其笔意其后稍变而崑山之人师之者更数辈独屈约处诚颇类之而今人家所得往往出其手也夏太常画竹为当时第一有夏卿一个竹西凉十锭金之謡所作竹枝烟姿雨色偃直浓疎动合榘度盖行家也夏昺夏昺字孟旸太常卿仲昭兄作画师髙房山平生不多作故世惟知太常墨竹而不知孟旸孟晹画萧萧有林壑之气仲氏有所不逮张益张益字士谦与仲昭同郡同登第官至学士写竹亦妙张益初与夏㫤同年及见陈嗣初王孟端俱善作文写竹后㫤见益作石渠阁赋出已上遂不复作益见㫤竹妙絶亦不复写竹竟各以其所能名世钱复钱复常熟人清逸不覊亦能书画山水师董源入能品张绪张绪字廷端常熟人为㑹昌侯府教授墨竹亚于夏太常㫤屈礿屈礿字处诚能读先世遗书隐居不仕喜画山水多深逺秾丽之致尝受竹于夏太常而太常故不喜向人写竹欲见其挥染弗得也故张绢素于壁从太常饮俟其酣放时自为之太常既醉輙驰去公乃纵意泼墨为风雨竹数竿他日太常见而讶曰吾何从作此礿以酒酣对太常谛视良乆曰醉也乃忘结索笔埽数叶其顶上觉雨骤风旋竹情顿倍公乃自念吾终不能写吾竹当作太常竹耳去学写松遂臻其妙吴瓛吴瓛字惟贡崑山人画竹师夏太常亦知名于时林垍林垍字惟坚侯官人善墨竹及夏㫤出名遂稍逊魏天骥魏天骥字应祥善墨竹得夏仲昭正𫝊朱孔昜朱孔昜名寅以字行华亭人永乐初以能书被选官至顺天府丞亦善画孔昜善山水写东里少师归田图人称絶笔髙廷礼髙廷礼初名棅字彦恢号漫士长乐人永乐初为翰林典籍工书画廷礼善书画客有求者輙曰欲我作无声诗邪世称三絶廷礼善画山水笔力苍古墨气秀润得米南宫髙房山之法自成一家林铭林铭字良箴长乐人号琴乐子工山水竹石得宋元遗意金铉金铉字文鼎别字尚素华亭人作书画皆造极诣金铉山水倣黄子乆髙房山夏衡夏衡字以平松江人自中书舎人进太常寺卿作画有黄子乆之妙以平竹石亦精郑阎郑阎字公望闽县人能诗善画登永乐壬辰进士官至广信教授林遵性林遵性名泉长乐人举永乐甲午乡荐隐居屿南董山之下善墨竹黄蒙黄蒙字养正瑞安人永乐中授中书舎人山水得黄子乆笔意郑昭甫郑昭甫善画有节操尝有驸马都尉偕郡马王恭逼致图其像投笔径去因大哭二公无如之何郑昭甫闽县人善山水兼写真王彦真王彦真建安人善墨竹写嵗寒烟雨图王典籍恭为之题诗过仪过仪字廷章无钖人善词翰有司常荐于朝不就放情诗酒画松特妙山水小景亦佳人以方之王绂过永瞻过永瞻仪子亦善画松周号周号字徳元号草庭崑山人写梅超絶王元章之后一人而已彭勗彭勗字徳勉号世竹周草庭之甥墨梅得舅氏之𫝊茹洪茹洪字仲宏一字樊明作窠石竹木法郭熙为山水气韵竒古永乐中召入都名重公卿间卓廸卓廸字民逸奉化松溪人善写水墨山水尝师朱自方得其心妙而笔法精致实过焉永乐中召入翰林南京报恩寺涌壁有民逸笔云苏伯厚苏伯厚名坤建安之璜溪人永乐时检讨书画俱妙髙淮髙淮字秦仲号竹所又号采芹子长乐人水墨山水逺追房山近方漫士登永乐丁酉乡荐髙景度髙景度淮之族子亦工山水周冕周冕字服卿鄞人善画梅竹山水永乐中预修大典除正字迁右春坊号讷菴罗雅罗雅字正伯沙县人永乐间以嵗贡为户部郎中歴官山东参政善山水髙待诏题罗正伯画米家山水云豫章贤俊裔二米是前身周原庆周原庆丽水人永乐间由人材授广东程乡知县终刑部郎中画得青山白云之趣又善松石朱亮朱亮字伯亮东吴人善写山水时不厌人之数求能别识古器物及画格之髙下借商以给衣食尝汎舟江湖间自号曰商潜晩年置田淞南筑室娄水之上又号娄东散人范暹范暹字启东号苇斋东吴人永乐中取入画院花竹翎毛人多尚之启东善花鸟有谈论馆阁名公多重之老于京师人称范苇斋先生云张子明张子明彦材子亦善画永乐间征至京师有名公卿间苏致中苏致中蜀人尝官郡守画山水宗马逺夏圭行笔如草书法畧不经意草草而成亦得其妙非浅近所能及郭纯郭纯永嘉人初名文通精绘事事太宗文皇帝赐名纯擢营缮所丞洪熙初陞阁门使长陵于书独重云间沈度于画最爱永嘉郭文通以度书丰腴温润郭山水布置茂密故也有言夏珪马逺者輙斥之曰是残山剰水宋僻安之物也何取焉郭文通充内供奉宣庙尝面促之画不即执笔以死憷之对曰苦书乐画宁死不能草草上为霁威郭纯山水学盛子昭郭鼎郭鼎纯之后亦善琴画谢晋谢晋字孔昭别号兰庭生亦称深翠道人晩自称葵丘翁画师王蒙赵原既精诣则益以烂漫千巖万壑愈出愈竒寻丈之轴不日而成画遂名世谢晋性耿介里人疾之以绘工起贡京师侨居金陵廿余年以目眚放归鐡苏复苏复字性初郡人仕绵州知州作画师盛懋后宦游归画趣尽变旧习然不茍作终嵗不能脱一帧殆与孔昭迟疾不同矣章瑾章瑾字公瑾号采芝华亭人善草书尤长于画师法夏珪马逺盖张可观以后一人而已为人雅淡有髙致日登山临水所至成趣遇知己觞咏竟日画或顷刻可成或数日不欲着一笔章瑾写寒山拾得像春江送别图皆不媿古人吴子陵吴子陵与章瑾同里善画山水亦有名于时子麟山水学盛仲昭亦能作枯木竹石上官伯达上官伯达邵武人善写山水人物永乐间召诣京师直仁智殿作百鸟朝鳯图帝説之除官不受以年老请归伯达神佛人物傅色既精神采亦备能使人起敬李福智李福智释道人物可继上官伯达殷善殷善字从善金陵人花果翎毛极精致殷偕殷偕字汝同善子亦専其业蒋子成蒋子成宜兴人善画山水人物傅彩精致尤长于水墨大士像永乐间征入京师时以赵廉虎边景昭翎毛并子成人物为禁中三絶子成㓜工山水中年悔其习遂画佛像为有明第一手子成善画道释人物尝命画真相赐番国名重当时有潘烂头者浼子成作瘟元帅像乆之弗与一夕召瘟帅至子成家子成恐旋画与之烂头讶之曰神像旧所悬金字碑书出入天门四字君何易曰无拘霄汉子成曰旬日每夕吾见神所悬者如此赵廉赵廉湖州人善画虎人称赵虎边文进边文进字景昭沙县人为人夷旷洒落善绘事尤精于花鸟永乐间召至京师授武英殿待诏边景昭善翎毛花果花之娇笑鸟之飞鸣叶之正反色之藴借不但钩勒有笔其用墨无不合宜宋元之后殆其人矣诸画谱皆谓景昭为陇西人盖边姓旧出陇西题款或署其故郡遂至𫝊讹边楚芳边楚芳景昭长子善花果翎毛后占籍锦衣边楚善边楚善景昭次子亦善花果翎毛工致可爱俞存胜俞存胜景昭之甥画师舅氏张克信张克信景昭之壻得边氏粉墨门法遂为沙县翎毛之祖钱永善钱永善花鸟宗边景昭阮福阮福北海人道释物像亚于子诚胡隆胡隆字必兴蒋子诚门人工于神鬼巩庸巩庸字友常早从张世禄学丹青写人物山水綵鸾随笔有意永乐问应诏至京名动公卿周庸周庸字叔常常熟人徙家崑山精于丹青而好吟咏沈遇沈遇字公济号臞樵吴县人善山水浅绛丹青种种能之晩工雪景永乐末尝召见归以髙年终吴原博曰余数过雅趣堂臞樵翁出见客衣冠雅而言貌古宛有前辈风雅非今世所谓画史也沈遇水墨山水师马夏浅绛法李唐深色摹赵伯驹皆逼真常好画古忠节孝义之迹置坐间使人观感有求者輙与之张子絃张子絃闽人工画梅林膳部鸿有题子絃画梅歌袁廷玉袁廷玉名珙以字行鄞县人得相法于别古崖洪武间识长陵于潜邸登极后召拜太常寺丞于九流百氏靡不渉究好为歌诗人称为栁荘先生严氏画品有袁栁荘画竹邹明邹明字启东善𫝊神得意时丝发无不肖者边孟屯边孟屯沙县人善山水人物陈撝陈撝字仲谦武昌人永乐中写太宗御容称㫖陈以诚陈以诚秀水人善诗画尤精于医永乐间为太医院判萧以徳萧以徳道士萧自愚姪善画天神古佛菩萨萧士信萧士信以徳之子以写真游两京萧于乔萧于京萧于乔士信子益精其父之艺尝至南京大夫士求之者衆弟于京来北京其艺加精于写貌酷似一时京师之写真者皆称其难临摹唐李杜宋欧阳司马周程邵张及胡澹菴诸君子皆精妙朱孟渊朱孟渊闽县人善画人物番马效李伯时独得其奥朱孟渊作西园雅集图用水墨清韵洒洒可爱马景约马景约字自牧闽县人善山水逼真髙彦敬出入董米间峰峦结构烟云变幻水木去就错综万态谈笑挥洒曲臻其妙与髙廷礼王偁辈友善私谥曰安素先生林景时林景时长乐人自号虚白子工山水専学二米间效商髙竹木林泉有意外趣胡旻胡昱胡昂胡昊胡旻嘉兴人父奫永乐中以善卜为刻漏博士旻及弟昱昂昊皆弃占筮而学画遂以善画名山水人物尤精王毓王毓字用贤鄞人尝慕宋广平林和靖之为人植梅庭下因寄之模写标格劲瘦诗工于长歌隶书亦有新意时称三絶自号香雪坡老人解琇解琇兴化人能旋佛光不以规矩成祖选绘报恩寺廊壁解珙解珙善山水人物杂科极其精妙号一壑盛虞盛虞字舜臣号秋亭无钖人慕其乡倪征君云林之画尤喜其秋亭野兴一幅毕力摹之又取以为号其所作大都与王舎人孟端相上下因倨傲不轻与人作其蹟𫝊者遂少王肇王肇字开若侯官人修撰王襃子也永乐宣徳间以文学屡征不起少学诗于林鸿膳部学书于王偁检讨学画于髙棅待诏棅送肇诗有云玉堂笑我金壶墨北苑真源竟谁得好凭南雁寄相思为写吴航故山色今画在人间百无一二罗理罗理真宁人工于画每作动物俨有生气魏国公尝见所画真武像愿以百金购之张僊童张僊童安化人少从罗理凡寺庙墙壁经其画者咸称神妙兴教寺有罗汉十八幅并寒山拾得像俨然如生李时李时字居中北京人善画姚少师赠以诗云北苑当年下笔竒浪𫝊千载亦堪悲天机烂漫无人悟谁道燕山有李时刘祥刘祥字瑞初号雪溪长乐人精医善画龙虎林真士林真士长乐人工山水与髙棅友善棅题真士画云楚云天外数峰青春水桃花满洞庭落日楼台明镜里欲停瑶瑟候湘灵顾寅顾寅字叔明号友云苏州人善画山水竹石松树孙宁题半塘寺润公房顾叔明所画松壁云顾君叔明善写松妙处直与韦偃同片缣幅纸不易得人争一覩清双瞳郑彦初郑彦初闽县人永乐初工墨梅陆复陆复字明本吴江人善画梅自号梅花主人柴昆陵柴昆陵李孝谦题柴昆陵越山春晓图云柴侯晚年天机精酒酣泼墨为予写赵廸赵廸字景哲闽县人工水墨山水师法二米王恭题其画云濡豪不见米南宫墨客犹𫝊寳晋风应有离情何处着尽随残雨上清枫可以知其风㫖矣林宏显林宏显号洞阳山人长乐人工画梅石笔力苍古效杨补之王元章世称洞阳梅李焲李焲字纯正号十洋长乐人善画龙虎以能诗重林质斋林质斋闽县人进士林玭之父善山水人物清幽潇洒王恭赋无声诗趣以赠金文琎金文琎字彦辉号筠石苏州人有行义写墨竹多喜作丛篠之类沈士廉沈士廉尝官御史善画墨梅张徳辉张徳辉字秋蟾号云巢老人居慈谿大寳山麓少学画龙飞云惊电变化万状极于神妙可追踪陈所翁神祠梵宇古壁尚存其迹薛绩薛绩字汝嘉号古巖吴江人善山水范礼范礼字宗嗣常熟人山水师马逺董常董常嘉兴人工道释像笔力细而劲拔王养蒙王养蒙鄞人画蒲萄障乘醉着新草履渍墨乱歩绢上就以为叶布藤缀实天趣自然罗汝文罗汝文沙县人善山水张徳辅张徳辅长乐人善画鱼詹仲至詹仲至福宁人善山水王修撰襃有题长溪詹仲至画明月一方图诗髙维端髙维端号正翁髙棅之族善画蒲萄得陈天民体许俊许俊金陵人画道释人物李明逺李明逺画菊花潘宗绍潘宗绍吴江人业医画枯木竹石魏以敬魏以敬善画花竹禽鸟郑克修郑克修清江人工画人马虽未能追迹古人殊无尘俗气何景髙何景髙不知何许人画界画宗朱君璧洪泽洪泽不知何许人画道释人物怤懋菴怤懋菴工墨梅黄希谷黄希谷不知何许人工画松王恭王恭杭人画山水宗马逺无大过人者亦自可观张世禄张世禄仪封人善画山水人物道释名重当世亦精写照胡元素胡元素不知何许人工画山水赵夀赵夀字南山工画人马刘凭刘凭不知何许人画古木姚继宗姚继宗淮扬人善写照董太初董太初未详何许人善画山水客死天台盛叔大盛叔大不知何许人画山水学盛子昭沈观沈观字用賔钱唐人画山水学马逺盛子昭亦工杂画汪文汪文不知何许人工画花鸟颇善设色殊欠生动李子安弓力本李子安弓力本俱常熟人善𫝊神史政李芳史政扬州人李芳云中人俱能写照许端许端工于画龙但无蜿蜒飞动之势季賔季賔字汝和绍兴人官主事善画菊花吕端俊吕端俊善画竹吕敬甫吕敬甫毘陵人画草虫师居宁朱孟约朱孟约临川人善画兰蕙竹石倪宗器倪宗器江右人善画兰睦坦睦坦字履道京口人善画山水吴归山吴归山善画花鸟王元道王元道越人工于山水曾沂曾沂善画水沈巽沈巽字士偁号巽翁吴兴人山水宗胡廷辉稍变其法尤工杂画陈九成陈九成吴兴人山水师沈士偁亦工花鸟沈彦诚沈彦诚钱唐人山水宗髙房山夏鼎夏鼎苏州人善白描人物亦工山水梁叔刚梁叔刚工小景山水杨云林杨云林工花鸟郑山辉郑山辉工画兰顾文叙顾文叙苏州人山水宗盛子昭赵友赵友括苍人工花鸟髙旭髙旭莆田人善画山水于竹屋于竹屋画墨梅赵从吉赵从吉号云斋善画墨梅顾叔润顾叔润常熟人山水学盛子昭李彬李彬字文中四明人工写意人物张南伯张南伯工墨梅陈希尹陈希尹善写照亦能画虎林森林森清江人工山水赵子深赵子深清江人工山水谢子徳谢子徳工山水兼工花鸟亦能𫝊神虞谦虞谦字伯益金坛人洪武乙亥繇太学生擢刑部郎仁宗即位拜大理寺卿以诗名于时喜写山川木石幽淡简逺有倪云林风致虞谦诗文政事为世推重家多蓄法书名画公余写金错刀竹卫靖卫靖字以嘉崑山人官中书舎人善画枯木竹石陈勉陈勉字进之为工部员外郎写山水初倣王孟端后法夏珪俱妙谢宇谢宇字伯寛号容菴湖广衡阳人宣徳中以中书舎人直内阁累进工部左侍郎掌通政司事山水法诸大家花木鸟兽无不能者皆到妙处谢汝明谢汝明字晦卿号东巖谢宇仲子官中书舎人亦善山水何澄何澄字彦泽江隂人永乐癸未举于乡同知蕲州迁刑部郎中改文选谪武当宣徳间以荐擢袁州牧号竹鹤老人工绘事每月出梯墙望平楚苍茫之景天欲雨扶杖登山眺羣峰大江烟云郁浡状然后参以意匠飞洒缣缃神韵生动不减房山巨然何澄作梧竹蒲石尤佳澄山水宗米元章烟云满纸用墨亦佳然未脱去浙中之派卢瑛卢瑛字克修宣徳五年进士工墨竹夏太常每语人吾墨竹一派近在玉润瑛太常壻也终刑部主事张柷张柷字起韶号赐闲长洲人宣徳五年进士官大理评事终保定知府工画竹石王田王田字舜耕山东济南人以县佐请老归田材敏喜为乐府词脍炙人口逺近𫝊播山水学髙房山不失矩度者孙隆孙隆字从吉为新安知府作梅花得㑹稽王冕笔法孙隆写禽鱼草虫自成一家号没骨图黄暹黄暹字孟东莆田人为祁阳县儒学训导善书画能吟咏王超王超字景昇宜兴人衣冠朴雅风致可并古人善画适意处輙题写人争求之叶澄叶澄字原静其先吴人画山水倣董北苑戴文进之师也戴进戴进字文进钱塘人临摹精博为本朝画流第一宣庙善绘事一时待诏有谢廷循倪端石鋭李在皆有名及进入京衆工妒之一日仁智殿呈画进首幅为秋江独钓图一红袍人垂钓水次画家惟傅红色最难而进独得古法廷循曰此画佳甚恨野鄙耳宣庙叩之对曰红品官服色也用以钓鱼失大体矣宣庙颔之遂挥去余幅不复閲放归以穷死死后而人始重之戴进山水得诸家之妙大率摸拟李唐马逺居多神像人物走兽花果翎毛俱极精致而神像之威仪鬼怪之勇勐衣纹设色重轻纯熟亦不下于唐宋先贤也至于临仿旧人而无款者法眼观之莫辨真伪此能品也戴进喜作蒲萄以配钩勒竹蟹𤓰草竒甚戴进画尊老用铁线描间亦用兰叶描其人物描法则蚕头鼠尾行笔有顿挫盖用兰叶描而稍变其法者自是絶技逺出南宋以后诸人之上山水师马夏者亦称合作乃院体中第一手戴泉戴泉字宗渊进子山水得其家𫝊王世祥王世祥进壻亦善画稍胜于泉方钺方钺与戴进同邑学进画已造阃域惜其早卒评者谓戴门颜子夏芷夏芷字廷芳钱塘人从游戴静菴克勤于学笔力逼其师芷善画山水风雨图甚佳夏葵夏葵字廷晖芷弟山水人物皆工致仲昂仲昂杭人亲学戴门笔力雄健得意之作亦能乱真谢环谢环字庭循永嘉人知学问喜赋诗吟咏自适善画师张尗起驰名于时永乐中召在禁近宣宗妙绘事供奉之臣特奨重庭循恒侍左右进官锦衣千户谢廷循山水宗荆浩闗仝米芾倪端倪端字仲正善画道释人物山水宗马逺亦工花卉石鋭石鋭字以明钱塘人画得盛子昭金碧山水界画楼台及人物皆傅色鲜明温润名着于时李在李在字以政莆田人山水细润者宗郭熙豪放者宗夏珪马逺多摹倣古人笔气生动四方贵其尺缣宣庙时与戴文进谢庭循石鋭周文靖同待诏直仁智殿李在自戴文进以下一人而已有夏禹开山治水图𫝊世周文靖周文靖闽人善山水苍润精密笔力古健醖酿墨色各臻其妙山水学夏珪吴镇人物花卉竹石翎毛楼阁牛马之类咸有髙致宣徳间以隂阳训术征直仁智殿御试枯木寒鸦第一授大庾县典史歴官鸿胪序班周鼎周鼎文靖子亦善画征袭锦衣卫镇抚马轼马轼字敬瞻嘉定人明天文宣徳中仕钦天监刻漏博士旁精绘事与戴文进谢廷循同擅画名于京师马轼画宗郭熙髙古有法商喜商喜字惟吉善山水人物画虎得其勇勐之势宣庙中授锦衣卫指挥商喜山水人物花木翎毛全摹宋人笔意无不臻妙超出衆类故明初士林之所首重也商祚商祚字天爵喜孙能世其学韩秀实韩秀实涿州人与商惟吉同被宠渥人物亦佳尤善画马林广林广广陵人山水人物学李在得潇洒活动之趣陈景初陈景初号草庭海盐人善绘事与钱塘戴文进同时笔法亦类之苍老可爱陈鳯陈鳯景初孙尤善李伯时白描陈玑陈玑字天器初受业陈景初后游钱塘故家多戴进名蹟由此入悟所绘山石云树各成一家尤工写照杨子英杨子英𫝊陈玑术亦有名郑时敏郑时敏将乐人善山水宣徳间应召至京称㫖官锦衣卫镇抚郑文英郑文英工人马学赵承㫖颇得其大畧张士达张士达长乐人善龙虎芦鴈用墨设色俱入神妙林辅林辅字叔弼长乐人张士达授以笔法山水花竹龙虎芦鴈皆臻其妙郑克刚郑克刚福清人善人马得韩干赵仲穆笔法宣徳间征入京师赐御画陆宣陆宣字廷旬华亭人号节菴能诗善画尤长于𫝊神山水不甚工而清淡萧散无尘俗气一时名人多与游顾应文顾应文号石泉松江人善画人物山水尤精释道像脱去习气识者贵之宣徳中征至京未㡬谢病归张涣张涣字文甫号云心秀水人画宗赵千里赵松雪石鋭诸家种种逼真滕杲滕杲字宏甫嘉善人性恬静不慕仕宦以笔墨自娱山水花木妙絶一时莫藏莫藏字用行号佩觽更号素轩海盐人作墨花清润可喜莫藏善绘花木禽鱼水仙壶敏壶敏字中行尝乘舟玩水号浮澜先生宣徳时人能诗工画山水草虫曹侃曹侃字仲雍号竹斋乌程人永宣间人善画山水竹石张锦张锦庆阳卫人能画张铎张铎锦之弟为儿时见其兄作画即领悟长遂以画名家画翎毛尤精许宏许宏字宗道建安人隐于医又工诗文写山水花卉皆臻其妙俞鹏俞鹏字汉逺上虞人善画游两京名重公卿间性耿介其画亦不易得兴至乃写刘瑜刘瑜字尚美号西崖全椒人善水墨山水气韵生动有天然趣周永新周永新王直题其所画山水云括苍周永新作画有竒趣京师为我写此图髣髴乡园昔游处周璇周璇善画松杨士竒题其所画障子云当代画松谁最精王绂卓廸俱有名两生以来鲜继者鳯池周璇新得名苏季雅苏季雅闽人善画菊雷济民雷济民杜琼题其画云蜀中有士雷济民天机之精如有神逺追顾陆得深趣近于马夏尤相亲张子俊张子俊号古淡浙江人由中书舎人至礼部员外郎山水宗荆闗杨文贞公曾以诗求画云不尽平生山水兴劳君健笔写幽情裴日英裴日英字文璧台人精绘事着色花鸟悉臻其妙墨竹坡石尤不可及陈公辅陈公辅号江村居士吴江人涉猎书史画山水宗盛子昭亦能写照兼工杂迹陈公佐陈公佐号石泉公辅弟亦能画山水闻人绍宗闻人绍宗画水墨松桧曹仲賔曹仲賔画九鸾图𫝊世彭舜卿彭舜卿号素仙长兴人画人物亦工山水沈诚沈诚字文实别号味菜居士金陵人喜绘事兴到落笔自成一家傅礼郑春郑堂傅礼字公绪与同时郑春郑堂皆善禽鸟花木布景染色三人如出一手马俊马俊字惟秀号讷轩山水倣唐宋人最古雅独以鬼神驰名许昂许昂字世颙梅花清楚不俗王挹真王挹真江右人山水宗二米笔法欠老故𫝊之者鲜御定佩文斋书画谱卷五十五御定佩文斋书画谱卷五十六目録钦定四库全书御定佩文斋书画谱目录第五十六卷画家传十二明程南云金湜赵敏张璞陈助金润苏钲朱绅朱晔詹漴俞山莫胜张翔温良颜宗张宁聂大年李叔义任道逊沈政唐宗祚刘珏杜琼徐有贞马愈沈贞吉沈恒吉周琇陈寛岳正黄諌姜立纲黄璨栁楷张祐张禄顾翰陈骐江济王谦王应竒陈录陈英王抚林良林郊计礼孙龙陈瑞刘鑑钟雪何寅陈宣桑荣陈颐朱重光陆澐任材张继徐杰吴纯马盛郑麟郑环杨埙胡龄袁璘张伦刘俊史旦钱世庄徐文珍杨体秀沈鸣逺卢东牧陈叔谦周颂沈奎陈献章姚黼姚绶蒋文藻史琳吴珵杨荣华清陈大章陶成张泰成性陈晦朱崇儒陈钢莫懋盛安支鑑陆寛朱应祥李孔修陈谦王佑吴伟张路朱春亭朱勤施雨邵文恩沈政张翚张干林时詹许伯明詹林宁丁玉川王瑛艾方师张天瑞邵南沈周沈豳雷鲤吴麟李着王纶陆文孙艾史忠杜堇陈复陈后钱仁夫陈伯献余泰都维明毛良魏时敏赵式詹仲和王一鹏蒋贵杨廷端裴奭陈暹宋臣石璞桑华郭诩郭岩叶元静瞿杲钱祖萧完吕纪胡昺吕文英马时旸蒋宥王鳯张宏儒钟礼汪质王谔陈玉杨节孙堪顾璇王蕃林纪史大方谢賔举陈㦃顾培麋宗伯张玘刘进朱南一刘鹏丁文暹邓文明罗绩刘琦卢朝阳俞恩俞舜臣刘昌叔欧阳观逺萧公伯唐寅周臣仇英张灵朱生周官吴延孝祝允明朱凯文征明文彭文嘉文台文伯仁王宠陈淳陈括吴枝钱谷居节居懋时朱朗王干徐霖髙鑑髙濲金琮金璇乐大頀沈仕严賔王朝佐朱贞孚王延陵李葵张志淳郑善夫陈沂常伦姚惟芹崔深张钦孙天祐汪龙蒋珙黄珍陈铎王建极陈子和陈穉吴爱蕉王潼张纪王孟仁车明舆邵龙朱端曽和萧琛蔡世新夏美顾仁效蒋晓山董九华吴雪崖瞿汝臣张靖孙玘孙锦胡大年王尚贤刘志寿李昶赵丹林徐柱伍槩周全杨瑗王彦孔福禧姜济王世昌朱铨朱鑑姜隠杜君泽马稷许缙薛仁许通邹鹏刘廷敕毛世济黄九霄姚宗卷五十六钦定四库全书御定佩文斋书画谱卷五十六画家传十二明程南云程南云字清轩号逺斋正统中为南京太常卿南云作雪梅雪竹极佳金湜金湜字本清号太痩生又号朽木居士四明人写竹石甚佳其钩勒竹尤妙官至太仆赵敏赵敏字子聪汝阳人官吏部郎中工书画张璞张璞字廷采别号友山刻志于学躬耕陇畆手一编以自随工诗善画正统中为陈州学正改沂州陈助陈助字贤佐能写乔柯竹石正统初以荐授桐庐县丞陞知临江新淦县改全溪金润金润字伯玉上元人正统间乡贡授兵部司务为安南知府致仕于书无不读精通音律善画山水金太守润工山水神会天出传世者絶少苏钲苏钲字良声建安人工吟咏善楷书能写竹石花木山水皆极其妙号竹坡朱绅朱绅字孟端建水人嗜诗文工书画朱晔朱晔字宣仲建水人能诗工书画都督沐璘重礼之詹漴詹漴字子源浦城人善画竹菊正统中贡入太学官潮州教授俞山俞山字积之号梅荘秀水人正统中为吏部侍郎工墨梅莫胜莫胜字景刚别号恱清华亭人正统六年嵗贡仕止虎贲左卫经歴雅工书画尺牍流布为好事所珍尝有绘鱼献之英庙亟蒙褒赏张翔张翔字元龙崑山人正统初用荐授按察司照磨终泸州知州间作乔柯竹石方尺之纸具有生韵温良温良字元善号敬斋晋江人正统丁卯举于乡官中书舍人嗜六书兼精画笔颜宗颜宗字学渊南海人永乐癸卯举于乡知邵武县景泰中擢兵部主事转员外郎善画山水为世所重一时名画若林良犹逊之张宁张宁字靖之号方洲海盐人官汀州知府书画皆有名宁早智遄归养髙磵壑赓写烟月绘染林丘片楮有传艺苑争寳李日华云张黄门靖之先生负海内重名与时不能俯仰拂衣早退性喜绘事不轻与人㸃染余少时曽见其海天落照石梁飞瀑二帧极诡丽竒伟之致近又见李白看庐山瀑布圗泉壑树石纵横森布一唐帽红衫人仰面掀䰅豪态溢出知其有倾河倒崃之气鬰盘于胷也抑先生假以自寓乎余但有其一小帧一老维舟倚树笔法类子昻而特饶姿逸耳聂大年聂大年临川人景泰间用荐起为仁和训导大年诗文书绘世皆珍祕之大年山水宗髙房山落墨不凡颇得清淡之趣李叔义李叔义字文宜闽人为广昌训导选南御史终贵州佥事工诗善丹青任道逊任道逊字克诚瑞安人官至太常寺卿直文华殿善写梅沈政沈政字行之云南通海人景泰四年领乡荐任太常寺卿善图画有宋宣和笔意唐宗祚唐宗祚海盐人善𫝊神景泰时人刘珏刘珏字廷美号完菴长洲人官山西按察佥事山水出王叔明刘廷美画山水烟岚草树緜缈幽迥有董巨余意佥宪刘公写山水林谷泉深石乱木秀云生緜宻幽媚风流蔼然髙者攀鳞巨老庶乎升堂特未入室耳刘珏以书画显天顺间同时杜琼徐有贞马愈沈贞吉恒吉并能写山近世莫及杜琼杜琼字用嘉家吴城之乐圃里好为诗间喜画山水人物故其诗于评画尤深世称东原先生又称鹿冠道人杜琼明经博学家贫道尊贞澹醇和粹然为丘壑之表画亦遒丽效南唐董北苑徐有贞徐有贞字元玉以复辟勲封武功伯山水清劲不凡马愈马愈字抑之嘉定人官刑部主事人号为马清痴画登逸品沈贞吉沈恒吉沈贞吉字南斋弟恒吉号同斋相城故家皆工唐律兼善绘事每赋一诗营一障必累月阅嵗乃出不可以钱帛购取故尤以少得重家庭之间自相唱酬下至仆隶悉谙文墨并年八十余贞吉恒吉皆善绘素貌人畜工絶沈贞吉恒吉二处士并善丹青风格明秀壎箎相映时谓赵文敏同流恒吉之画师杜征君贞吉画师董源可亚刘廷美其弟恒吉更虚和潇洒不在宋元诸贤下第其遗迹絶少故不为世所知周琇周琇字公瓉长洲相城人学诗于沈隠君贞学画于小隐君恒陈寛陈寛字孟贤检讨嗣初之子沈贞吉兄弟学于嗣初石田又受业于孟贤吴中称经学者皆宗陈氏陈寛善画与杜琼刘珏沈贞吉恒吉马愈名品相同岳正岳正字季方别号蒙泉漷县人英宗时直内阁出知兴化府尝戏画葡萄遂称絶品黄谏黄谏字廷臣髙邮人徒置兰州天顺中为侍讲学士工诗善书旁及宋元画家吮豪运思一一臻妙能对镜写真黄谏在翰林能各体书尢精绘事馆中壁旧写白菜其上题者先后数百人一日圮衆共惋惜谏一一书之并绘白菜如旧姜立纲姜立纲字廷宪号东谿永嘉人天顺中授中书舍人累官至太常少卿画得黄子久家法姜太常立纲世𫝊其楷法严整未尝知其善画余偶得其一幅萧疎耸秀全以黄鹤山人为宗特笔意稍未化耳黄璨栁楷黄璨字藴龢栁楷字文范号万竹山人俱永嘉人与廷宪同直内阁书画并皆佳妙张祐张祐字天吉鳯阳人爵袭隆平侯为人和易如儒者作梅花清气逼人天吉志尚髙洁所至有花木水石之娱而尢以墨梅重一时张禄张禄字天爵祐从弟亦世其爵梅花有其兄之妙顾翰顾翰字维周号雪坡道人夏国公成曽孙也父兴祖嗣镇逺侯翰当嗣固逊其弟好读书工绘事有吴仲圭米元章倪元镇风而自得于绳墨蹊径之外尝作戏墨十七幅或曰雪坡道人或曰雪庐中人或曰雪或曰维周或曰怡乐不署姓名陈骐陈骐字梦祥南海人工画能医登天顺丁丑进士拜大理评事终云南副使江济江济字汝楫本姓郑浮梁人天顺乙卯举云南乡试歴官同知善山水王谦王谦字牧之号氷壶道人作梅花清竒可爱天吉之师也王应竒王应竒谦子作梅得家𫝊陈录陈录字宪章以字行号如隐居士会稽人善墨梅松竹兰蕙笔意儒雅与王牧之齐名评者以二家虽格意不同宪章笔力实过牧之陈英陈英录子作梅亦佳王抚王抚字思存姑熟人能诗画天顺间至临安因爱山水之胜乃擕家寓居焉林良林良广东人善画花果翎毛官锦衣指挥林良放笔作水墨禽鸟树木皆遒劲如草书人皆不及林郊林郊字子达良之子也擅水墨翎毛诏取天下画工郊考第一授锦衣卫镇抚直武英殿计礼计礼字汝和浮梁人天顺进士选庶吉士才艺辨洽终刑部郎中善写菊天顺中语云林良翎毛夏昶竹岳正葡萄计礼菊礼画笔皆草书法孙龙孙龙王世贞云良取水墨为烟波出没凫雁嚵唼容与之态颇见清澹而无神采同时有孙龙者尢甚陈瑞刘鑑钟雪陈瑞刘鑑钟雪与林良同时瑞以驴名鑑以松着雪以春草称皆不及良名之盛何寅何寅官知府善人物陈宣陈宣尝临赵松雪五马图为武功伯徐有贞所称赏桑荣桑荣字文耀常熟人为诸生善病絶意进取性嗜竹时写竹寄兴陈颐陈颐字克养苏州人山水人物花草皆能朱重光朱重光浮梁人以赀选任经歴善画喜鹊数十年后有彭生者粘于壁鹊忽鸣噪其妻怪而焚之陆澐陆澐兴化人善画鱼任材任材善水墨禽鸟松竹有林良夏昶过庭章之风张继张继燕山人宣英时名手也有画释迦授记慈尊圣会图及兜率院天内院三图皆瑰丽侈贵之观徐杰徐杰未详其居里尝官御史画墨梅吴纯吴纯字正希东阳人官至中书舍人能𫝊神马盛马盛建水州人能诗善画郑麟郑麟福清人以画名于时郑环郑环麟子世其家学杨埙杨埙字景和善以彩色漆作屏风器物极其精巧皆以泥金书题于上由其能书画也杨埙以髹笔妙绘染凡屏几器具上山水人物花鸟无不精絶即古来名画手莫能过也胡龄胡龄善水墨禽鸟宗林良袁璘袁璘字廷器善人物鬼神张伦张伦字秉彛善人物鬼神刘俊刘俊字廷伟人物山水俱佳史旦史旦嵊人画禽鸟甚精所为芦花羣鴈率爱重之钱世庄钱世庄嵊人工画驴色态飞动如生徐文珍徐文珍豫章人张元弼题其筠窗图云此君何可一日无徐君为绘筠窗图杨体秀杨体秀江右人善画兰蕙竹石沈鸣逺沈鸣逺钱塘人工画释道神像名品入妙流軰罕及卢东牧卢东牧钱塘人工画云山雪景清润不俗陈叔谦陈叔谦武林人玩古器识名画其价值纎毫不爽画学倪云林周颂周颂字宗盛鄞人仕为广东幕僚年五十余即解绶居杭善写春草兰竹盎然有生意可爱沈奎沈奎字士荣杭人花果翎毛学王若水傅色鲜丽可爱陈献章陈献章字公甫号石斋广东人隐白沙村讲性命之学征授翰林检讨善墨梅姚黼姚黼字廷章别号松云能写山水姚绶姚绶字公绶嘉兴人官监察御史出知永宁号丹丘生又号谷菴子云东逸史善图画谷菴雅工翰札出其绪余为图画亦在逸品姚绶画初学水墨后进学唐品得古意姚绶画法吴仲圭圗成或售于人遂厚价返收之其自重如此姚云东喜临摹其临赵松雪王叔明二家墨气皴染皆妙间写梅道人竹石亦潇洒可爱姚云东小景好作沙㘭水曲孤钓独吟其阔幅重林逺汀着四五渔船而已此公壮嵗入中台不及揽辔骖鸾晩年好道向平之愿早毕三山五岳之屐悬而未试直以逸趣自写胷中而已未可以文沈作略槩之也蒋文藻蒋文藻书画歩趋丹丘有酷肖者所作丛竹老木尢苍劲有致史琳史琳字天瑞余姚人成化丙戌举进士授工科给事中𢎞治中为右都御史赠太子太保博闻多艺尢工墨竹有求者无贵贱皆欣然应之吴珵吴珵字元玉吴江人成化巳丑进士拜南京工部主事歴贠外郎中性好学诗文未尝属草又善画吴珵山水法戴文进杨荣杨荣字时秀余姚人成化壬辰进士善写竹清风爽籁如其为人华清华清应城人成化八年进士为苏州府推官工书画善吟咏陈大章陈大章字明之号月陇盱眙人官至太仆少卿菊花有云湖之妙陶成陶成字孟学号云湖仙人寳应人中应天府乡试以事不果会试天性落魄然多才艺画山水多用青绿尢喜作钩勒竹兔与鹤鹿皆妙由其胸中洒然也成随意作山水花鸟人物逼肖南宋人得其画者奉为拱璧尝寓某氏园芙蓉甚茂绘十数纸付主人主人出银杯以赠成怒索画尽焚之张泰张泰字国泰成化癸卯举人为临湘知县有声学王绂画出畦径之外尝作水北山庄图邵寳题其上有云近来善学孟端画眼中吾许张临湘成性成性字大章成化中贡官敎谕工山水人物风度潇洒笔法出范寛夏珪之间号草亭陈晦陈晦字待征莆田人成化丁未进士官江西参政以忤刘瑾致仕善写山水为时所重朱崇儒朱崇儒字辉之号忆云善水墨人物山水草率挥豪略不介意自得天趣之妙陈钢陈钢字坚逺号迟宜子鄞人徙南京成化时官长沙通判善画蒲桃莫懋莫懋字云楼无钖人任侠有勇力壮嵗折节读书游贤豪长者间画法郭熙髙克恭晩作一松巨石图最自爱赏令王仲仪貌已像于松下盛安盛安字行之号雪蓬善写梅花萱草竹石支鑑支鑑字汝同崑山人戏作丛篠涧蒲苍翠如滴一时写生家争传寳之陆寛陆寛善画竹李东阳诗云江南陆郎痩于竹种竹城东玉河曲近从画竹得篆法坐对凉隂刻寒玉朱应祥朱应祥字岐鳯号玉华外史松江人草书为时重写竹尢竒李孔修李孔修字子长粤人也好周易善诗画与陈献章游破庐败甑蔬食不赡未尝出户或出逺近环视以为竒物儿童妇女皆称子长先生子长作诗写字自为一家或观眺山水间归而图之见者争爱而酬之曰李子长画云孔修所写禽鸟尝遇火辄见有物从烟火中飞去写猫能屏鼠陈谦陈谦字士谦号讷菴逸人书画皆学赵松雪王佑王佑字彦贞建阳人善墨竹别号𤣥谷道人吴伟吴伟字次翁江夏人画山水人物苍劲入神品宪宗召授锦衣卫镇抚待诏仁智殿伟好剧饮命妓人欲得伟画者则载酒擕妓往一日被诏正醉中官扶掖入殿中上命作松泉图伟跪翻墨汁信手涂抹上叹曰真仙笔也孝宗命画称㫖授锦衣百戸赐印章曰画状元吴伟龆年收养布政钱昕家侍其子于书斋中便取笔画地作人物山水状弱冠居金陵其画遂入神品成化中成国朱公延伟至幕下以小仙唿之因以为号尝游杏花村酒渴从老妪索茗明年复过之老妪已谢世援笔追写其像其子见之大恸不已乞而藏之又尝饮友人家酒间作画戏取莲房濡墨印纸上数处莫测其意忽起纵笔挥洒成捕蟹图最为神妙吴伟作山水落笔健壮白描尤佳观者自然起兴吴伟画人物出自吴道子纵笔不甚经意而竒逸潇洒动人山水树石俱作斧噼皴亦大遒𦂳宜画祠壁屏障间至于行卷单条恐无取也吴伟临绘用墨如泼云旁观者甚骇俄顷挥洒巨细曲折各有条理若宿搆然张路张路大梁人学戴进学顾进于神鬼佛像尢多乃不足贵而路绘人物兼有吴伟焉张路见吴道子人物最钟爱之遂以善画鸣于汴笔力苍劲山水鸟兽花卉兼工传吴伟法者平山张路最知名然不得其秀逸处仅有遒劲耳北人重之以为至寳朱春亭朱春亭宗室受业于张路画尽得其𫝊朱勤朱勤工书画与春亭并鸣于世施雨施雨泗州人寓梁园善画与张平山争鸣号石泉邵文恩邵文恩字仁甫工山水师法北苑古雅可观累官尚寳卿沈政沈政字以政闽人官至顺天府丞直仁智殿工花竹翎毛张翚张翚字文翥太仓人山水宗夏珪李崆峒歌云张翚有名成化间大涂小抹成山水树石燥硬笔意古往往人间落片纸张干张干字惟健太仓人画宗马夏得意处人谓过张翚以荐入直仁智殿林时詹林时詹兴化人长于绘事山水尢精成化初直仁智殿除工部文思院副使许伯明许伯明与林时詹同时被召善写花鸟竹石亦为文思院副使詹林宁詹林宁字必泰浦城人自幼酷好丹青弱冠遂精其业绘画山川楼阁人物之类逺近浓淡萦回曲折皆出新意天顺间召入京师成化改元授工部文思院副使直仁智殿丁玉川丁玉川江右人山水宗马夏刘珝题丁玉川画云彼美玉川子素慕青溪翁逺浓近淡不停手神机所到天然工王瑛王瑛字廷辉美容仪工书画艾方师艾方师罗伦赠艾方师歌云有客貌古䰅眉苍灵台倒湛秋天光运笔通神超顾郑泼墨无迹齐黄王为予挥洒一峰亭雅懐一叚何可当金牛洞府𤣥云间分明移来静观堂观之无厌爱无足此人此画今无双变化无穷杳难测妙无言兮纸一张行看应诏賔上国麒麟阁写鸿鴈行张天瑞张天瑞陈璚求张天瑞墨竹诗云竹如老可解传神邵南邵南字岐民苏州人山水宗马逺沈周沈周字启南世称之曰石田先生家长洲之相城里间作绘事峰峦烟云波涛花卉鸟兽虫鱼莫不各极其态或草草㸃缀而意已足成輙自题其上时称二絶先生髙致絶人而和易近物贩夫牧竖持纸来索不见难色或作赝作求题以售亦乐然应之近自京师逺自闽浙川广无不购求其迹以为珍玩风流文翰照映一时其亦盛矣石田先生风神𤣥朗识趣甚髙自其少时作画已脱去家习上师古人然所为率盈尺小景至四十外始拓为大幅粗枝大叶草草而成沈周先生绘事为当代第一山水人物花卉禽鱼悉入神品其画自唐宋名流及胜国诸贤上下千载纵横百辈先生兼总条贯莫不揽其精微每营一障则长林巨壑小市寒墟髙明委曲风趣洽然使夫览者若云雾生于屋中山川集于几上下视衆作真培塿耳一时名士如唐寅文璧之流咸出龙门往往致于风云之表信乎国朝画苑不知谁当并驱也沈启南父亦善画能起雅去俗矣至启南而造妙凡宋元名手一一能变化出入而独于董北苑僧巨然李营丘尤得心印稍以已意发之遇得意处恐诸公未必便过也石田绘事初得法于父叔于诸家无不漫烂中年以子久为宗晩乃醉心梅道人酣肆融洽杂梅老真蹟中有不复能辨者石田先生于胜国诸贤名蹟无不摹冩亦絶相似或出其上独倪迂一种澹墨自谓难学盖先生老笔宻思于元镇若淡若疎者异趣耳有曹太守者新搆察院成欲图画其楹庑籍画史周名在籍中隶摄之周曰毋惊老母旦夕画不敢后客曰太守不知公何贱公也谒贵游可勿往周曰往役义也岂为贱哉谒而得勿往乃贱耳沈豳沈豳字翊南白石翁弟亦善画雷鲤雷鲤号半窗山人建安人以诗画名与沈石田同时江以西重之比于江左之石田雷鲤写山水花草老笔苍然吴麟吴麟字瑞卿常熟人性温谨善清言从沈周游识度开朗宋元名家多所窥倣临笔尤精沈周题吴瑞卿临王叔明太白山图云吴生学丹青不但许能事又题染墨牡丹云吴生又与花𫝊神纸上生涯春不老李着李着字潜夫号墨湖童年学画于沈启南学成归家每倣吴次翁笔以售王纶王纶字理之以字行伟貌修髥喜吟善画为沈石田入室弟子王理之善写像沈周有王理之写六十小像诗陆文陆文字汝学性恬退有古髙士风尝从沈石田游间作小画善饮既醉题险韵立就孙艾孙艾字世节常熟人学诗于沈石田兼工绘事初学黄子久晩好王叔明所居有园亭水石之胜在琴川西自号西川翁史忠史忠字廷直号痴翁本姓徐名端本又号痴痴道人金陵人善画似方方壶长于云山图潇洒不羣其山水树石纵笔挥写不拘家数痴翁尝访沈石田于吴门沈他出堂中有素绢泼墨成山水巨幅不通名姓而出石田曰必金陵史痴也要之归留三月而别史痴喜画山水人物花木竹石有云行水涌之趣不可以笔墨畦径求之杜堇杜堇字惧男有柽居古狂青霞亭长之号丹徒人占籍京师善绘事山水人物草木鸟兽无不臻妙由其胸中髙古自然神采活动宜乎宗之者衆堇善白描人物设色山水笔法秀劲古狂界画楼阁人物严雅深有古意而山水树石不甚称亦是白描第一手也花卉颇精雅陈复陈复字启阳号坦坦居士燕山人诗文清竒尤长作画山水松石皆有矩度亦精冩照由儒士任鸿胪序班理铸印局事用荐改国子典簿陈后陈后字启先号寓斋复弟也诗文书画与兄齐名用荐任钦天监博士李东阳博士陈后寓斋铭云少游东南壮居帝京藏修息游于画是名朝豪暮缣是究是营体物之妙以发我情钱仁夫钱仁夫字士𢎞号东湖居士常熟人官至膳部员外郎画山水竹石有逸致陈伯献陈伯献字惇贤莆田人𢎞治己未进士官吏科给事中画宗古人翩然絶俗俞泰俞泰字国昌号正斋无钖人𢎞治壬戌进士仕户科给事中写山水絶类黄子久王叔明为人温雅诗文书画皆似之都维明都维明吴人博学多艺务为韬晦偶乘兴画一梅悔曰有一能当蔽一能何自表暴耶维明南濠先生都穆之父也毛良毛良字舜臣号两山居士爵袭南宁伯北平人写山水师米元章云霞出没有天然之妙魏时敏魏时敏莆田人少游乡校以才辟为邑从事谒选除无钖县丞复除桃源丞致政里居年八十余多与名流酬唱兼工山水赵式赵式字训夫𢎞治中为中书舍人迁大理左寺正画芙蓉松菊竹兎之类种种清絶每应制挥豪刻时立办逺近购请无虚旬日詹仲和詹仲和四明人学赵子昻吴仲圭写墨竹亦善白描王一鹏王一鹏字九万号西园野夫华亭人𢎞治中以明经授泰顺训导其画輙寄兴而作天趣萧疎气韵生动有子久叔明仲圭元镇之风一鹏山水学董北苑皴法稍长亦善学黄大痴吴仲圭有天然之趣董其昌云王西园为吾郡先軰名流盖与钱鹤滩同时詶唱甚有髙韵每遇书画题咏随手记录山水画亦老笔纷披似启南本色写生拙中有巧非时师所能凑泊也蒋贵蒋贵号青山仪真人宗吴小仙人物逼真山水近似杨廷端杨廷端常熟人数试于乡不利壮游京师多才艺性尢喜饮酒酒中写竹石最得夏玉峰笔法一时若孙太傅袁锦衣争遣仆马迎致之盘礴挥洒酣歌淋漓裴奭裴奭字师召以能诗名兼工绘事写竹尤佳程篁墩学士有赠写竹裴生诗陈暹陈暹字季昭吴县人艺画六十年非古人无师非定见无发若限而不滞若质而有味亦艺之成者性气悫简不喜亲世事寡出庭戸仕者请画多不予𢎞治初年八十诏赐冠𢃄季昭善设色山水人物季昭山水始学陈公辅后变旧习自成一家若临倣古人真赝难辨李原徳曰友人问余以吴中丹青名家余称相城翁为最又欲一一次第数之闻余称陈公季昭怪谓未闻此人也余笑谓之曰陈公在当时虽以丹青垂名六十年然不喜亲世事所莫逆者惟杜东原先生宜乎今世莫之称也祝枝山曽志其墓甚称说之周东村臣与季昭同居郡城为邻因通贽请业𫝊其法以名世东村又以其业𫝊仇英宋臣宋臣号二水字子忠秣陵人善山水人物臣画山水人物逺宗马逺李唐近傚戴进吴伟临摹极妙宋元名笔皆能乱真石璞石璞字元素崑山人性翛然不乐仕进写竹石寄意笔兴闲放桑华桑华常熟人攻诗沖澹有逸思画善墨竹郭诩郭诩泰和人也自号清狂少从事学官弟子业稍试遂去而体极其能于画遍歴名山曰岂必谱也画在是矣同时江夏吴伟北海杜堇姑苏沈周俱以画名莫不延颈愿交天下竞𫝊清狂画购之百金有贵人欲多得诩画诩瞠目数屋梁不对固索辄跮跖狂趋叫奡跳号去𢎞治中征天下善画者应诏京师宸濠召与语辄辞谢之往依王守仁献画题诗以见志郭诩善杂画信手作人物輙有竒趣郭岩郭岩能𫝊其业叶元静叶元静燕人亦善画其遁迹类诩瞿杲瞿杲字炳旸常熟人嗜酒落魄自号醉渔画花鸟有名芦鴈入髙品亦能诗后隠于澄江之龟山钱祖萧完钱祖萧完与翟杲同里杲以艺𫝊之祖性趣类杲芦鴈亦佳完次之吕纪吕纪鄞人攻翎毛间作山水人物厉志汉唐以莱名笔兼集衆长𢎞治中应例入御用监益造精诣凡草木花鸟生意流动泉石波景㸃染烟润有造化之妙陞至锦衣卫指挥应诏承制多立意进规孝宗尝称之曰工执艺事以谏吕纪有之纪为禽鸟如鳯鹤孔翠鸳鸯之类俱有法度生气奕奕当时极贵重之胡昺胡昺字景明号松轩嘉善人善画工诗及写真𢎞治间以画士取入京师因病归更号雪蕉道人吕文英吕文英括苍人工绘事孝宗朝以指挥同知直祕殿孝宗朝画士吕纪以翎毛吕文英以人物皆被宠渥人唿文英为小吕静马时旸马时旸名暄以字行幼颖悟博通经史兼善丹青孝庙初征入华盖殿供御授锦衣卫镇抚蒋宥蒋宥字朝恩常熟人善画人物𢎞治中都御史朱瑄荐入京应制写御容王鳯王鳯字舜仪师于蒋宥亦精人物兼工杂画笔有逸思张宏儒张宏儒与王鳯同时画学赵千里钟礼钟礼字钦礼上虞人精绘事𢎞治中直仁智殿钟钦礼善画云山草虫所居门对南山古松䕃翳日箕踞其下玩峰峦云气之变遇得意輙起奋笔李空同题其画云钟生始学戴文进后来颇自出机轴汪质汪质字孟文浙人流寓南京山水専师戴静菴但用墨太浓耳王谔王谔字廷直奉化人尝师里人萧鳯尽其术乃肆力于唐宋名家凡竒山怪石古木惊湍之类尽摹其妙孝宗好马逺画亟称曰王谔今之马逺也官锦衣千户王廷直以画名东南其画树石多着烟霭之态势如泼墨而无四面枝榦丛生疎宻之意陈玉陈玉𢎞治间居海宁塔下善画山水杨节杨节字居俭余姚人𢎞治末以善书直内殿为序班画菊有草书法孙堪孙堪字伯子善画菊初受法于舅氏杨节晩年乃时出新意性本爱菊所居輙种菊日夕玩之故画每得其神其画格亦与衆别顾璇顾璇字良玉无钖人其祖从戍贵阳遂家焉不求闻达善吟咏精于绘事王蕃王蕃思南人自号一瓢斋善写梅林纪林纪字廷肃闽人知石城县工画山水能诗每尺幅题咏人竞寳之史大方史大方工山水谢子象题其画云朱桥画舸系神都翠篠黄茆覆酒垆好似石头城外景隔溪歌舞莫愁湖谢賔举谢賔举字子隠人物歩骤戴静菴具体而微画毕其兄子象即题诗于上其略云图成便索老丑作每幅空处题一篇我诗借君画増价君画资我诗并𫝊陈㦃陈㦃黄巖人善医工墨梅顾培顾培字起元崑山人善写竹麋宗伯麋宗伯吴江人以医显能诗善墨梅张玘张玘𢎞治十二年十二月兵部尚书马文升奏张玘軰绘技画工何至槩授武职全註锦衣径准袭替刘进刘进善画鱼李东阳诗云鱼为水族类最稠近时画手安成刘生绡如云笔如雨恍惚变态不可求朱南一朱南一字徳修休宁人潇洒闲逸至老不娶喜画山水梅兰竹石刘鹏刘鹏上虞人官侍郎精于染翰尝作云山图人竞珍之丁文暹丁文暹号竹坡弄笔作墨戏禽鸟枯木颇为精到笔失之弱邓文明罗绩刘琦卢朝阳邓文明罗绩刘琦卢朝阳俱沙县人善翎毛工巧处似景昭俞恩俞恩字天钖钱塘人号江村居士善画人物花鸟性疎散描染移时輙复中止故所𫝊不多俞舜臣俞舜臣字治甫恩子喜观长流叠嶂号海峰子工山水人物翎毛花草尤精刘昌叔刘昌叔福安人善绘画其写貌尤神欧阳观逺欧阳观逺得刘昌叔笔法亦名世萧公伯萧公伯泰和人善写照其染色处可占人荣枯不但肖之而已时有画师寓邑之普觉寺公伯往事之尽得其法一日汲水故迟至师责之公伯曰适见二鬼鬬因忘归遂以水画地作状师大惊服遂有名唐寅唐寅字子畏自号六如吴人戊午试应天府録为第一人其学务穷研造化于应世文字诗歌不甚措意竒趣时发或寄于画下笔輙追唐宋名匠四方慕之无贵贱贫富日诣门征索唐寅画法沉郁风骨竒峭刋落庸琐务求浓厚连江叠巘洒洒不穷信士流之雅作绘事之妙诣也评者谓其画逺攻李唐足任偏师近交沈周可当半席伯虎材髙自宋李营丘范寛李唐马夏以至胜国吴兴王黄数大家靡不研觧行笔极秀润缜宻而有韵度唐寅山水人物无不臻妙虽得刘松年李希古之皴法其笔资秀雅青于蓝也董其昌云唐伯虎虽学李晞古亦深于李伯时故人物舟车楼观无所不工唐子畏名成而身废闲居作美人图好事者多𫝊之览其遗迹未尝不叹其志之有託也唐子畏画师周臣而雅俗迥别或问臣画何以俗曰祗少唐生数千卷书周臣周臣字舜卿吴郡人画山水人物崃深岚厚古面竒妆有苍苍之色一时称为作者若夫萧寂之风逺澹之趣非其所诣周东村画法宋人学马逺者若与戴静菴并驱则互有所长未知其果孰先也亦是院体中一髙手仇英仇英字实父太仓人移家郡城画师周臣而格力不逮特工临摹粉图黄纸落笔乱真至于发翠豪金丝丹缕素精丽艳逸无惭古人仇英尝为周六观作上林图人物鸟兽山林台观旗辇军容皆臆写古贤名笔斟酌而成可谓绘事之絶境艺林之胜事也仇实父是赵伯驹后身即文沈亦未尽其法张灵张灵字梦晋家与唐寅为邻两人志气雅合茂才相敌又俱善画以故契深椒兰灵画人物冠服𤣥古形色清真无卑庸之气山水间作虽不由闲习而笔生墨劲斩然絶尘多可尚者灵性落魄简习礼文得钱沽酒不问生业嘐嘐然有古狂士之风为郡诸生竟以狂废梦晋善小竹石花鸟朱生周官朱生周官并攻豪素官画人物无俗韵然过尔纎弱稍不逮灵朱生树石不减唐寅周官善山水于白描尤精絶吴延孝吴延孝善花卉而以早逝故少𫝊世祝允明祝允明字希哲号枝山又号枝指生长洲人以举人授兴宁令迁应天府通判汪砢玉云余有枝山义犬记即图其状殊肖故知书画合一也朱凯朱凯字尧民长洲人与朱性甫齐名人称之曰两朱先生祝允明题尧民小笔诗云隠者髙居不在城闲来搦笔写平生藤枝策策从何去葑水东头弔古行文征明文征明名璧以字行更字征仲长洲人号衡山居士贡至京师授翰林待诏性喜画然不肯规规模拟遇古人妙蹟惟览观其意而师心自诣輙神㑹意解至穷微妙处天真烂漫不减古人沈周博学善画征明师之得其髣髴益以神采更出周上人称其兼有赵孟頫倪瓉黄公望之体文先生画师李唐吴仲圭翩翩入室大图小轴莫非竒致海宇钦慕缣素山积喧溢里门寸图才出千临百摹家藏市售真赝纵横一时砚食之士沾脂浥香往往自润年龄大耋神明不凋断烟残楮篝灯夜作故得者益深保爱奉如珪璋文征仲逺学郭熈近学松雪而得意之笔往往以工致胜至其气韵神采独歩一时有商人以十金求作画者公面斥曰仆非画工汝勿以此汚我其人大慙而去凡富贵者来求多靳不与贫交往往持以获厚利至有待而举火者衡山先生在翰林大为姚明山杨方城所窘时昌言于衆曰我衙门不是画院乃容画匠处此惟黄泰泉马西𤣥陈石亭与相得酬唱甚欢二人只会中状元更无余物衡山数公长在天地间今世岂更有道着姚涞杨维聪者耶文彭文彭字寿承号三桥征明伯子也任南京国子博士亦善写花果彭画苍鬰似梅花道人文嘉文嘉字休承号文水征明仲子也画精山水嘉画疎秀似云林髙士文台文台字允承号祝峰待诏公叔子慷慨豪侠有国士风画师李龙眠文伯仁文伯仁字徳承号五峰善画山水人物效王叔眀伯仁山水笔力清劲巖峦鬰茂擅名不在衡山之下王宠王宠字履仁后字履吉别号雅宜山人吴县人为邑诸生贡入太学履吉不以画名偶然兴到随笔㸃染深得大痴云林墨外之趣可见髙人胸中无所不能陈淳陈淳字道复又字复甫号白阳文衡山门人也善花卉山水亦淋漓疎爽不落蹊径王世贞曰道复少年作画亦学元人为精工中嵗忽斟酌二米髙尚书间写意而已其于花鸟尤有深趣而浅色淡墨久之渐无矣家弟一日问待诏道复尝从翁学书画邪待诏微笑谓吾道复举业师耳渠书画自有门径非吾徒也意不满之如此陈道复天才秀发下笔超异山水师米南宫王叔明黄子久不为效颦学歩而萧散闲逸之趣宛然在目尤妙写生一花半叶淡墨欹豪而疎斜歴乱偏其反而咄咄逼真倾动羣类若夫翠辨红寻葩分蕊析此俗工之下技非可以语髙流之逸足也陈括陈括字子正号沱江道复之子善花卉雷震后人见地横一枝梅大书沱江二字遂以雷神代笔有仙风焉名遂大振括饮酒纵诞有竹林之习画虽放浪终非俗流王世贞曰人谓括之视淳颇足跨灶不若崇嗣之脱骨有愧于熙也吴枝吴枝与陈淳同时写生祖其笔法钱谷钱谷字叔寳少孤贫失学迨壮始知读书家无典籍游文待诏门下日取架上书读之以其余功㸃染水墨得沈氏之法叔寳先生师文太史授书授诗文皆习至于画更心通曰夫丹青者镕以神模以天吹嘘吐抹纎秾空有之间惟吾指笔所向而曽是拘拘意设方置哉于是翩翩不名其师学而自腾踔于梅花九峰石田间其妙处骎骎更且度越声日以起而车辙履迹与文太史中分吴矣居节居节字士贞吴人少从文待诏游学其书画待诏之门人未能或先也画法简逺有宋人之风画家多称之居节僦居虎丘屋数椽萧然自适或絶粮则旦起写疎松逺岫一幅令童子易米以炊居懋时居懋时节子亦善画朱朗朱朗字子朗师文待诏为画称入室倣待诏笔毕肖凡有所作多託待诏名故世知之者少金陵一人客苏州遣童子将币于子朗求征仲赝本童子误送征仲宅致主人意征仲笑而受之曰我画真征仲聊当假子朗可乎一时𫝊以为笑子朗多作青緑山水峰岫皴法不清树无摇动之势板刻之病恐不免耳王干王干字一清号天峰临海人以轻墨浅彩作禽虫花卉间出山石林薮尤妙寒塘野水拍泳之态徐霖徐霖字子仁号九峰晩号髯仙金陵人善画花卉松竹蕉石髙鑑髙鑑侯官人正徳中为清逺敎谕髙鑑工水墨山水间出花竹气韵超逸出人意表子濲世其业而工过之髙濲髙濲字宗吕号石门子又号霞居子善画家贫嗜酒日酣饮醉则散发赤脚飘然举舞又自号髯仙乡有宋子者疟一嵗弗愈一日濲造问之饮之酒酒酣宋出素请画濲写菊数本倒垂悬崖香姿隠隠有飘拂流动之态宋泠然疎爽因再请复写竒石亭立双竹凌空萧萧数叶风韵若有闻焉宋跃起视之毛发俱竦是日疟就差时人语曰少陵有佳句不若霞仙笔髙濲工山水花卉人物翎毛用墨浓润运笔古雅出入宋元四大家各造其妙濲画自取适意不受促迫遇其酣畅以绢素投之虽小夫稚子可掩而得也金琮金琮字元玉金陵人自号赤松山农画梅有逃禅老人笔意金璇金璇字元善号松居精于医旁及绘事曽写袁安卧雪图兄元玉题乐大頀乐大頀字伯声沙县人正徳间为济南府经歴博雅有文精于墨竹专师夏太常沈仕沈仕字懋学号青门仁和人雅好诗翰多蓄古法书名画朝夕展玩久之有得乃援笔挥洒花卉山水风神气韵殊胜专门严賔严賔字子寅一字鹤丘与文征仲交画小景酷似征仲王朝佐王朝佐字邦翰晋江人能诗善书画文征明见而赏叹曰此人生于泉州可谓黄金与土同价朝佐工山水学董北苑米南宫自成一家朱贞孚朱贞孚与文征明同时为景宁敎谕书画兼美王延陵王延陵字子永文恪鏊季子䕃为中书舍人兴寄丹青人得其寸楮尺幅咸寳藏之延陵画山水笔法俊逸清润可观李葵李葵字诚伯上元人正徳五年乡举见人绘画輙能模倣虽百物象貌无不曲尽张志淳张志淳字进之江宁人正德中为南京戸部侍郎书画咸精造名家郑善夫郑善夫字继之号少谷闽人仕祠部郎创意㸃缀花草丛篠怪石得象外趣然絶不名其业以此人亦鲜知者善夫间㸃染山水松石师法古人不落画家蹊径尝戏作墨菊大如盆瓮自题其上云太华峰头玉井莲开花十丈藕如船世间有此莲安得无此菊时人珍之陈沂陈沂字鲁南鄞县人六七嵗便搦笔模倣古人画后在翰林与文征眀讲论其画更进凡宦游所歴名山大川皆图成卷最得马河中夏禹玉之妙常伦常伦字明卿泽州沁水人官大理评事能文辞兼工诗画姚惟芹姚惟芹字惟诚号东斋绶之孙正徳戊辰贡入太学好古帖名画时时摹冩得意处莫辨其为东斋笔也姚崔深崔深字静伯吴江人正徳中授中书舍人画梅入品张钦张钦字士敬祥符人号震斋善山水花竹得古人之风官至都阃宁阳恭靖王懋之长子孙天佑孙天佑安国公之孙翎毛兰竹清致可爱汪龙汪龙号润轩宁波人正徳中为金谿主簿精诗画墨竹花鸟备极生动深得古名家法蒋珙蒋珙字信国溧阳人进士正徳中知桐乡县工诗画画尤珍重官至湖广按察佥事黄珍黄珍字懐季正徳二年贡士官敎谕花草有黄筌笔意陈铎陈铎字大声下邳人家于金陵以世袭官指挥风流倜傥以乐府名于世山水倣沈启南王建极王建极字用五工山水陈子和陈子和建安人自号洒仙专工人物笔意散逸不隋俗格山巖树木竒怪苍润评者谓在吴伟郭诩之间陈穉陈穉字有实能诗及画为花鸟入黄筌古纸中几不辨正徳庚辰邵文庄寳乞其萱草图为母夫人寿见容春堂集吴爱蕉吴爱蕉嘉善布衣𢎞正间人画法吴仲圭笔意王潼王潼字本澄钱塘人阳明先生讲道箕山负笈从游工绘画善讽咏张纪张纪字文正海盐人工士女衣折矮鬌与唐伯虎相上下面色浅染三停用积粉法三停谓额鼻颏此古法也今画家不知矣王孟仁王孟仁字元甫山水清润有法文征仲极喜之车明舆车明舆号埜云长葛人善画山水人物尤善画牛有百牛图世传以为寳生一月即能言自称吕纪后身其画不假师授盖得之天性云邵龙邵龙号云窝休宁人工画山水人物妙得唐宋名人法朱端朱端字克正海盐人正徳间以画士直仁智殿授指挥俸赐一樵图书遂号一樵画宗马逺山石水口效吕纪甚为时重朱端画竹得夏昶法端人物学盛子昭评者以为可倣辋川亦善花卉翎毛曽和曽和与朱端同时以画士直仁智殿笔法甚髙萧琛萧琛将乐人以山水名得唐伯虎笔意尤善画马蔡世新蔡世新号少壑䖍南人王文成镇䖍日世新为写貌能得其真延之幕府名以是起亦善钩勒竹世新画像㸃次若飞夏美夏美字宗美号半村慈谿人知浔州贵县善吟咏兼及绘事亦如其诗顾仁效顾仁效王鏊阳山草堂记曰顾仁效结庐阳山之下弃去举子业独好吟咏兼工绘事坐对阳山拄颊捜句日不厌或起作山水人物悠然自得人无知者蒋晓山蒋晓山善画山川花鸟竹石董九华董九华闽人善画像吴雪崖吴雪崖丰城人善写竹瞿汝臣瞿汝臣号古村画类王右丞张靖张靖山东人道释人物得吴道子之奥尤善写照孙玘孙玘字廷瑞能山水人物孙锦孙锦字大绅玘曽孙写照有其祖之妙胡大年胡大年工葡萄王尚贤王尚贤梅溪人善戏墨人物年至九十笔益妙刘志寿刘志寿字伯龄宻县人聪颕能诗以世业任南京钦天监五官灵台郎善写翎毛尤长虾蟹落笔潇洒活动可爱李昶李昶字光逺号柯耕衢之西安人礼部司务善写松竹有过庭章张廷端笔意赵丹林赵丹林善作龙角鳯尾金错刀竹徐柱徐柱字梦节东吴人善写葡萄伍槩伍槩字廷节临川人工书寄禄中书科善花竹翎毛周全周全工画马杨瑗杨瑗当涂人为儒学敎谕善画菜有生意王彦王彦字存拙沔阳人善作梅花孔福禧孔福禧先圣之裔工山水姜济姜济浮梁人寓蜀写山水无墨痕有云烟出没之竒王世昌王世昌号歴山山东人工山水人物朱铨朱铨字文衡号樗仙长沙人工山水人物钩勒竹及菊兔亦能诗朱鑑朱鑑字文藻号墨壶樗仙之弟也山水人物清竒姜隠姜隠字周佐山东黄县人善人物士女花果细润工致得古人之妙杜君泽杜君泽号小痴姑苏人工山水嗜酒流寓髙邮马稷马稷字舜举号醉狂江东人善山水人物花木竹石许缙许缙字尚文工山水薛仁薛仁字子良山水人物花草専学吴小仙故又号半仙许通许通善画牛可乱戴嵩之笔晩年自悔用心之悮乃専工佛像邹鹏邹鹏字逺之号筠石金陵人善画山水刘廷敕刘廷敕江右人善白描佛像人物毛世济毛世济余姚人善画菊尤工傅色英蕊干叶各臻其妙黄九霄黄九霄与毛世济同邑画菊亦称妙品姚宗姚宗淮扬人善写照御定佩文斋书画谱卷五十六御定佩文斋书画谱卷五十七目録钦定四库全书御定佩文斋书画谱目録第五十七卷画家传十三明周用王问王鑑侯钺张合蔡一槐张瀚陆师道陆士仁王谷祥皇甫濓袁褧张燕翼谢时臣陈天定陆治陈柱鲁治朱朴顾祖辰周天球呉应卯王复元陆昞姚沾岳岱王逢元陈鹤黎民表徐渭方登杜大成陈芹盛时泰姚淛顾源黄克晦呉孺子茅宠宋登春沈一鸣项元汴项徳新项圣谟郑本陶贺黄尚质黄昌言吕鸣珂王问臣周思兼胡汝嘉戚元佐梁孜张允孝徐兰袁达蒋嵩蒋干陈动简诏李阳景卿唐竹牎黄漳王皋伯周兆通钟眀杰朱鹤王磐詹仕显汪肇时俨陈有寓程逹刘世儒刘应龙陈询王仪罗素杨英谭翀张广张一竒林旭朱希文呉河张金陈言周访汪徽常信呉孟熙呉钊贾志贾谦曹学余重谟蓝文豹周缮王显周舫俞必兴俞恩李源闻人益韩方苏祥髙松刘传杜冀龙季如太何适朱邦沈昭沈鼎叶竹泉王梅夫黄久菴王人佐姚子清林文卿林有台黄用中李宗谟钟尚端童养静童养亷孙万益孙克𢎞莫是龙宋旭关思顾正谊李绍箕宋懋晋赵左沈士充曹文炳陈谷陈仪任海村王翘谈志伊李开芳顾大典顾庆恩张复周之冕郁乔枝陈祼强存仁尤求周鳯仪殳质甫髙阳王维烈许寳朱南雍王心一王士昌呉彬何淳之沈宣来复雷瀛何乔福杨学诗陈勲詹景鳯曹履吉陆万言周时马明瑞沈襄郝敬朱蔚姚裕朱多炡朱谋朱谋卦朱谋朱谋毂朱多朱谋壡张萱王元燿欧阳廪姚履旋邵穆生璩之璞沈春泽徐伯龄顾谡葛一龙文元善文从简朱昌孙刘原起侯懋功陈焕沈硕陈粲宗周林存义林梅张元举沈完李士达陈遵陈熙魏之璜魏之克浦融王上宫谢茂昌姚俊胡宗仁胡宗信童珮曽鲸丁云鹏呉廷熊茂松程胜袁源王舜国汪都韩景昇郭仁李存箕朱国华翟文英赵希抃周亷史朝定傅金山徐九牧顾瑞唐恩周珽王敞陈文徽金汤张应召赵之璧王中立钱贡周纶仰廷宣沈继祖袁登道朱庆棸黄之璧呉治杨一洲喻希连万国桢朱完赖汝迁呉序华鳌张恭父呉东生沈柏溪史元昭姚衍舜江潮宗王允恭郑道光朱睿爚朱睿朱知盛事刘迈朱晖俞希允向昌林裕髙坤刘滋周信刘叔雅邬昆戴缙唐日昌程环刘爵杨宗白李芳黄希宪曹羲谢道龄戚勲陆履谦刘竒蒋龙管稚圭何雪涧徐昆姚仲祥刘世珍郑元勋顾骢髙友袁文可马青邱呉继序马电朱之士邹春阳徐秀王舜之王淳之吕芝金士龙冯晓陆仪吉戚仲陞唐士良顾时启金如初王异呉时培蒋羽化陈士金爵王𤣥孙世良孙有知孙玮呉习朱竺袁𤣥王彬陶冶文室浦鲸姚贞呉冠呉稚戴云朱𦙍达许九枝汤时倬姚元治朱𦙍俊戚伯坚王祖槐邹之孟杜𤣥礼袁丽眀钱序沈咸真语张存仁卷五十七钦定四库全书御定佩文斋书画谱卷五十七画家传十三明周用周用字行之号白川呉江人嘉靖中为吏部尚书善绘事白川师白石翁得其指授王问王问字子裕学者称为仲山先生常之无钖人官至广东按察佥事㸃染山水人物花鸟皆精妙王问善画山水人物花卉毎登眺乗兴运笔如飞其画得于山水间人求之者盖多不可得王仲山画极苍古王问官南曹时迎其父泽泽不行命问画三十扇扇各一诗自朔至晦日持其一以代子之侍于前也王问作丹青变云林子久体别具神巧所积宦资尽给杼轴家织绢供画潇洒之韵不可一世王鑑王鑑字继山问之子登进士官至太仆寺卿善画白描人物鑑画人物有龙眠之遗侯钺侯钺字义甫东阿人嘉靖辛丑进士授工部主事后拜佥都御史廵抚大同侯中丞钺性能写人形举进士同榜三百人皆图其貎为一册藏之再见即数十年无不识者尝请告行山中羣盗劫而质之钺使从者入城取金自与盗欵语因熟视其貎既归悉图以送有司按图擒之无一免者张合张合字懋观永昌人官至湖广宪副工书画蔡一槐蔡一槐字景眀晋江人为广东参议作墨兰石竹具有意态张瀚张瀚字子文别号元洲仁和人官至吏部尚书谥恭懿少擅丹青晚尽弃之陆师道陆师道字子传长洲人号元洲更号五湖官至尚寳少卿绘事简淡咄咄逼倪元镇陆士仁陆士仁字文近号澄湖师道之子山水笔法雅洁不失文待诏遗意王谷祥王谷祥字禄之号酉室长洲人善书画官吏部员外郎谷祥善绘事㸃染花卉意致独到即一枝一叶亦有生色谷祥少写生渲染有法度为士林所重中年絶不肯落笔凡人间所传者皆赝本也皇甫濂皇甫濓字子约一字道隆长洲人嘉靖甲辰进士拜缮部主事间图花竹木石并臻佳絶袁褧袁褧字尚之呉县人任意写竹枝花朶饶有生趣晚耕谢湖号谢湖居士张燕翼张燕翼字叔贻长洲人鳯翼献翼之弟伯仲皆善诗则亦善诗伯氏善书则亦善书而时时作猗兰丛篠怪石出其表也谢时臣谢时臣号樗仙呉人善山水得沈石田意而稍变焉笔势纵横设色浅淡人物㸃缀极其潇洒尤善于水江潮湖海种种皆妙樗仙能画屏障大幅有气槩而不无丝理之病此亦外兼戴呉二家派者也陈天定陈天定字定之号甦菴太仓人家多名画故画花草翎毛皆能逼真古人其山水则学沈石田陆治陆治字叔平居包山因号包山好为古文辞尤心通绘事所传写山水折衷胜国名家竒伟秀㧞过之㸃染花鸟竹石往往天造叔平工写生得徐黄遗意山水喜倣宋人而时出己意晚年贫甚有贵官子因所知某以画请作数幅荅之其人厚其贽币以谢叔平曰吾为所知非为贫也立却之叔平画请之而强必不可得不请之乃或可得包山游祝文二先生门其于丹青之学务出其胷中竒以与古人角一时好称㡬与文先生埒陈柱陈柱能画尝自题其画云客有餽樱桃者兼遗一雀名曰樱桃雀遂图之以纪兴鲁治鲁治号岐云东呉人善画着色花草治善花卉翎毛朱朴朱朴字元素号西村为人修挺而臞音琅琅清絶尘少好诗以至终老未尝一日废声律兼善小幅山水似子久仲圭西村善绘绘成悬壁间玩之作蝇头楷题诗其上顾祖辰顾祖辰字子武世居呉之临顿里老屋三间破榻竹几净无纤尘蒲团茗椀相对静好埽地焚香翛然自得间作小诗及画不必甚工自娯而已周天球周天球字公瑕号㓜海呉人亦善画兰乃文人余事耳写兰草法自赵文敏后失传复于公瑕仅见呉应卯呉应卯字三江祝允眀外孙亦能画作小景平湖逺屿得李嵩家法文嘉以为过其草书王复元王复元号雅賔㓜为黄冠得事文徴仲稔其议论风㫖因精鉴古书学米漫仕画山水类陈道复写生倣陆叔平陆昞陆昞字华甫隐居毕泽因号毕渊少从文徴眀游书画得其遗意姚沾姚沾字惟恩号墨仙锦衣千户余姚人能诗精妙兰石游呉门与诸名士友善戏写竹木古树意颇清逺岳岱岳岱字东伯先世以军功隶苏州衞至其父始好读书辟草堂于阳山东伯结隐其中自称秦余山人又以系出相台号漳余子能诗善画王逢元王逢元字子新上元人画法赵松雪得其神骏子新无画家谿径踈秀可爱盖风韵骨力出自天成也陈鹤陈鹤字鸣野山隂人硏精词翰名重一时又善画水墨花草独出己意最为超絶黎民表黎民表字惟敬号瑶石南海人写米家云山景气深润㸃缀苔树间以大緑加浓墨上更极精彩徐渭徐渭字文清更字文长山隂人画花草竹石皆超逸有致方登方登字啸门建业人自号樵成子画倣史痴翁杜大成杜大成字允修金陵人嗜声诗工音律善画禽虫花木埽除一室焚香酌醴以待四方之士自号为山狂生人亦以称之陈芹陈芹字子野家金陵乗兴写竹枝醉墨欹斜沾湿衫袖文徴仲尝戒门下士往南京慎勿写竹彼中有人也举于乡知宁乡县陈芹工写竹间作花卉山水皆入逸品子野墨竹花草絶无一㸃俗气盛时泰盛时泰字仲交上元人以诸生久次得贡工诗文善画水墨竹石文徴仲题其轩曰苍润以沈启南有笔踪要是存苍润画法还须入有无之句也时泰画竹石枯木苍然映人时泰画山水木石效倪云林云浦盛仲交画有逸才有妙赏姚淛姚淛字元白号秋涧江宁人晚年工画梅枝顾源顾源字清甫号寳幢居士金陵人少负儁才髙自位置非胜流名僧不与梯接山水师小米顾清甫究心禅理而画自成一家谿径迥絶人不可及黄克晦黄克晦字孔昭晋江人家贫学画复肆力为诗髣髴颜谢画笔苍劲闭户经月成者尤可传世呉孺子呉孺子字少君别号𤣥铁又号嬾和尚金华人善画鸡鹜水鸟芙蕖芦藻幽峭闲适嫣然有致絶不渉丹青家蹊迳呉少君善画有洗砚图于踈林下略露滩碛委一砚草中更不作人物茅宠茅宠号赤川渔父山隂人为栾城簿挂冠以归钓赤川上戴笠披簑狂歌以啸于世所好一切不以顾独好画画佳山水处輙欣然神移者终日宋登春宋登春字应元赵郡新河人壮歳髪白自号海翁晚居江陵天鵞池更号鵞池生性嗜酒慕侠能挽强驰骑发愤读古人书为小诗画师呉伟皆不肯竟学里中唿为狂生沈一鸣沈一鸣字平叔号同渔子海宁人教授乡里躭诗画布衣箨冠餔糜自适古逸民之流也项元汴项元汴字子京号墨林居士檇李人画山水学黄公望倪瓉尤醉心于倪得其胜趣毎作缣素自为韵语题之元汴山水古木墨竹梅兰天真雅淡颇有逸趣项徳新项徳新字复初工绘事得荆关法尤善写生流传最少海内得其片纸珍为拱璧项圣谟项圣谟字孔彰亦以书画名家贫志洁毎鬻画以自给然意有不可虽纁帛羔鴈未尝顾也项孔彰树石屋宇花卉人物皆与宋人血战山水又兼元人气韵虽其天韵自合要亦功力深至项子京有此文孙不负好古鉴赏百年食报之胜事矣郑本郑本字如渊寳应人贡入太学名振六馆尤精画格意兴所至吮豪染素纵其所如而横斜偃仰靡不各臻其妙评者谓其纤秾如黄昌老劲如呉仲圭陶贺陶贺乐平人嘉靖初以歳贡为扬州府学训导迁通州学正善画蒲萄常用泥金巨幅献上官获荐为绍兴府教授黄尚质黄尚质余姚人以郷荐仕景州守善画山水人物古色黯然黄昌言黄昌言嘉靖时人官吏部有山水大幅传世不在衡山之下吕鸣珂吕鸣珂字声甫号苍南文英之孙嘉靖乙未成进士授刑部主事终工部侍郎赠尚书文英故以丹青擅名鸣珂少而精其业间一染翰人争寳之谓置之米王两君子间不多让王问臣王问臣字剡川长洲人官至吏部文选员外郎画得写生之趣周思兼周思兼字叔夜号莱峰华亭人官至广西提学副使私谥贞靖先生工小画周贞靖先生小景云山类米虎儿髙尚书胡汝嘉胡汝嘉字懋礼号秋宇金陵人官翰林编修山水脱去尘俗但所画者不多耳戚元佐戚元佐字希仲号中岳秀水人嘉靖壬戌进士仕至尚寳卿善书画戚中岳画法巨然笔力苍劲梁孜梁孜字思伯号浮山官礼部主事善书画梁孜画追宋元浮山画出董北苑呉仲圭杂得文氏三之一张允孝张允孝更名初字太初人称贞白先生少游文徴仲之门善绘画徐兰徐兰字秀夫余姚人善水墨葡萄风烟晴雨曲尽其妙袁达袁逹字徳修号佩兰子闽县人官至贵溪令间写兰竹一枝一叶不入俗品蒋嵩蒋嵩号三松金陵人善山水人物多以焦墨为之蒋干蒋干字子健山水过于父隐居苏之虹桥破屋半间一介不茍八十年如一日也陈动陈动善戏墨山水逼真三松简诏简诏兴化人山水人物脱去俗调笔势飞动勃勃有生气李阳李阳号海逸长垣人嘉靖中为省祭官精于画理尤工翎毛景卿景卿字梦弼善小景花草自写杏花题一絶句甚佳今白下无知之者矣唐竹牎唐竹牎武进人善画尤以草虫名一时黄漳黄漳莆田人岳州通判能诗工文翰善画王皋伯王皋伯字宗舜号梦松闽县人官南陵教谕工山水精宻秀雅摹倣文待诏周兆通周兆通善画仕女钟眀杰钟眀杰号东川家于巴陵以善山水知名朱鹤朱鹤字松隣从华亭徙居嘉定为陆祭酒深客以髙雅有名精雕镂图绘之技王磐王磐字鸿渐髙邮人有隽才好读书纵情于山水诗画一时名重海内詹仕显詹仕显邵武人司敎如皋能诗兼通绘事秋夜见盆菊影落屏纸扶踈动摇濡墨就影写之生态具足汪肇汪肇字徳初休宁人工绘事尤长于翎毛豪放不羁自谓其笔意飘若海云因自号海云肇山水人物出入于戴文进呉次翁但多草率之笔时俨时俨号晴川开化人以焦墨作山水人物皆可观陈有寓陈有寓休宁人精敏多能善绘仙姬山水而云烟尤为长技初号墨泉晚更号水云道人程达程达歙人善绘事人物山水能尽六法刘世儒刘世儒字继相号雪湖少时见王元章画梅而悦之柔宻踈简俱臻其妙刘应龙刘应龙字眀吾别号问心道人世儒孙亦善画梅陈询陈询字士问海盐人能诗及山水画饮酣泼墨巧夺生态王仪王仪字汝仪自称古铁生海盐人画法呉伟夏㫤罗素罗素号墨狂进贤人嘉靖中以画游江右作吕廷振花鸟设色写生俱能逼真山林树石笔障亦大倣呉伟人物亦能乱真杨英杨英宁化人精楼阁嘉靖间屡徴直画院不往自伤其目谭翀谭翀字子羽号平桥一号曲江道人嘉靖时人山水写呉仲圭亦善花卉张广张广字秋江无钖人善书画嘉靖中徴入京待诏内庭世宗见其万福图赏之命尽进所画于是宦者共属广为图将献以邀宠广辞疾不可眀日探之已南归矣张秋江写芙蓉花卉极妙张一竒张一竒字彦卿沙县人自号散仙善翎毛山水名闻于时嘉靖间至京师召画便殿称㫖授锦衣千户林旭林旭字景初善画山水品格甚髙尤精于传真朱希文朱希文善画梅与林旭同时呉河呉河字万水大呉人善墨菊作傲霜团露二体尤尽其妙张金张金字徳纯隐居梅里以画猫自给猫悬室中真猫见而怒与之鬭陈言陈言字国桢无钖人画法赵千里周访周访字龙溪与白阳山人陈道复善因工画花鸟既而作山水师王蒙贫甚不以狥人求者非其人终不可得汪徽汪徽字仲徽婺源人工画山水常信常信字国寳江宁人官抚州府照磨精六书旁及绘事呉孟熙呉孟熙临淮人善写山水不轻售人得之者如拱璧呉钊呉钊字文逺号月江临淮人精于草虫花鸟年八十笔愈清丽贾志贾志字廷真工画山水人物尤善写真贾谦贾谦志弟亦能得其业而略变其法尤称精致名画一过目即能模写曹学曹学字行之号太狂蜀人客游滇西能诗更精于画余重谟余重谟将乐人工墨竹蓝文豹蓝文豹浮梁人善山水竹石又工写真周缮周缮福安人精画笔以雅淡见称王显王显字希文邵武人怡情泉石尤工丹青事母以孝闻周舫周舫善绘事俞必兴俞必兴沙县人工翎毛俞恩俞恩必兴子亦能画李源李源号小山又号松山上杭人善作风雨归舟图笔气潇散闻人益闻人益字仲玑余姚人山水笔法潇洒无俗气韩方韩方字中直号鹤仙归徳卫指挥善写墨竹草虫苏祥苏祥号小泉扬州人善人物山水髙松髙松字守之号南崖子又号我山文安人写山水小景并梅菊兰松墨竹钩勒竹甚佳刘传刘传字良习号月川含山人工云山出入髙房山何澄之间笔势遒劲意虑深逺时出己意杜冀龙杜冀龙字士良呉县人山水宗沈石田而稍变动季如太季如太花鸟布置有深思何适何适字天游亦号天台山人东莞伯何真后也徙蕲州画得戴静菴笔意朱邦朱邦字正之别号九龙山樵隐叟山水人物草草用笔墨汁淋漓与郑颠仙张平山相髣髴沈昭沈昭字秋萼长洲人善山水大噼斧着青緑者尤佳沈鼎沈鼎昭之兄也善山水叶竹泉叶竹泉好竹植竹数竿独吟哦其下毎兴发辄呵笔濡墨胸中竒气一于图焉发之风雨晦冥枝叶下上横斜纵直鸾翔鳯舞变化百出莫窥其妙尝扁舟游海上海上人得尺幅若获竒寳王梅夫王梅夫善写梅牟嘉叙赠诗云吾闻新安孙太守国初写梅独称右一百年来谁复闻王子于今堪敌手黄久菴黄久菴善画牟嘉叙题其所画辋川图云久翁先生酷爱画绢素如山收满架歘观一幅悬中堂新墨淋漓衆争诧云是王维辋川景当时笔墨真相亚王人佐王人佐字良才号梅泉将乐人善画梅人佐画梅枝叶㸃缀多师王冕笔稍近俗耳姚子清姚子清建安人善山水傅山人汝舟赠诗云姚君俗事一不着却敛多能入画图大涂小抺态俱尽髙挂徐看格每殊林文卿林文卿号五台侯官人工山水笔气清劲浓淡得宜亦精于写照花竹人物之类林有台林有台字徳基号南山闽县人官至刑部员外郎精赏鉴多蓄古人名蹟间作山水竹木简洁可爱黄用中黄用中字道行号古山闽县人能诗善书时作山水竹石天趣不羣当入逸品李宗谟李宗谟号小樵又号古栟子永安人工人物间写山水白描亦精致秀雅钟尚端钟尚端武平人善画尤工传神童养静童养亷童养静养亷兄弟也连城人俱工画孙万益孙万益归化人善写翎毛孙克𢎞孙克𢎞字允执文简公承恩子也以父任为应天府治中擢汉阳知府画山水学马逺花鸟似徐熙赵昌又善以水墨写生及竹石兰草无不臻妙逺近造请常满户外其傚米氏云山作仙释像世尤珍之汉阳太守雪居士好游戏于丹青花鸟生意下笔辄得其妙晩好写梅竹盖亦有雅尚云汉阳竹倣文湖州兰倣郑思肖时写人物兼带梁楷写石兼𢃄米芾写水兼𢃄马逺纵横㸃缀皆有根据非画史市宫苑者所敢望也克𢎞天资髙敏下笔苍古石之玲珑树之老干花之飞舞绚丽叶之反正攲斜从来作手亦当退舍克𢎞名重一时求绘事者填塞多命门士应之其笔则用枯老之笔行干作花或着色或水墨皆极古淡莫是龙莫是龙字云卿以字行更字廷韩号秋水华亭人善书画是龙云余于绘事时时自适意偶所合作辄亦妄自矜重不轻示人是龙善山水学黄大痴另得蹊径其雅秀处人莫能及宋旭宋旭字石门博综内外典通禅理工画山水与云间莫廷韩入殳山社绘白雀寺壁时称神妙旭山头树木苍劲古拙巨幅大障颇有气势关思关思字何思号虚白乌程人善画骨法气韵入二李三王之微万厯间名重海内与宋旭齐名关思善画山水仿唐宋拟王叔眀倪云林更妙初年蹊径水口犹多重叠至晚年山头石面麤踈数笔林树离披略加墨叶人物飘然舟室古雅令人阅之眼界肃清顾正谊顾正谊字仲方华亭人仕为中书舍人画宗黄公望家多名人蹟又与嘉兴宋旭同郡孙克𢎞友善穷探㫖趣遂自名家晚居濯锦江上构小园林木清幽终老其间自号曰亭林顾仲方雅好胜国时四大家笔法以故所藏真蹟甚富暇则展玩临摹辄得其精意咄咄逼真董其昌云吾郡画家顾仲方中舍为最着其游长安四方士大夫求者填委㡬欲作铁门限以却之正谊画山多作方顶层峦叠嶂少着林树自然深秀是为华亭之派李绍箕李绍箕字懋承从妇翁顾正谊学画仕为南京鸿胪寺序班佐江西幕转江西都昌主簿渉歴多山川之胜故运笔益苍老宋懋晋宋懋晋字眀之松江人㓜见牧童驱牛从壁上图之辄神似既长不乐为经生言去而学画穷日夜临摹古蹟从宋旭受业参以宋元遗法富有邱壑若仙山楼阁之属经营位置莫能过也赵左赵左字文度华亭人与宋懋晋俱学于宋旭懋晋挥洒自得而左不轻渉笔其画宗董源兼有黄公望倪瓉之意神韵逸发为士林所珍文度山水笔墨雅秀烟云生动烘染得法间用焦墨枯笔为之苏松一派乃其首创门庭也沈士充沈士充字子居华亭人出于宋懋晋之门亦学赵左兼得两家法时名最盛郡人能画者多师之曹文炳曹文炳字徳常华亭人学于孙克𢎞善画花鸟又从宋旭游受画水法及写竹石皆入能品陈谷陈谷字粟余华亭人与曹文炳同师为着色花木鸟兽甚工丽陈仪陈仪字象之谷子能继其业兼画人物任海村任海村嘉善诸生有诗名与云间孙太守雪居同以画称王翘王翘号小竹嘉定人少为诸生不遂去而学画工草虫其画花草蛱蝶丛菁蔓藤而蚱蜢络纬隐跳其间或巨蟹踉跄行乱苇沙渚中虾行鼓水作势又水荇一帯羣小鱼攅㑹其厎大约运笔似麤率而生气奕发絶得其神势云间孙雪居极好之以为逸品王翘亦时倣米芾为山水谈志伊谈志伊字思重无钖人以父任歴官中府经歴精绘事作花卉翎毛㸃缀娟秀出宋人法外李开芳李开芳字伯东号还素闽永春人成进士授主事累迁南太仆卿㳺戏山水气韵风生顾大典顾大典字道行呉江人隆庆二年举进士为绍兴府教授迁处州府推官万厯十二年为山东按察副使谪禹州知州善绘事能词赋顾庆恩顾庆恩字世卿号纶堂大典子为澂江通判亦善画名亚于父张复张复字元春太仓人山水初以石田为宗晚年稍变己意自成一家隆万间吾呉中丹青一派断矣所见无踰张复元春者于荆关范郭马夏黄倪无所不有而能自运其生趣于蹊迳之外吾尝谓其功夫不及仇实父天真过之周之冕周之冕字服卿号少谷长洲人写意花鸟最有神韵设色亦鲜雅家蓄各种禽鸟详其饮啄飞止故动笔具有生意胜国以来写花草者无如吾呉郡而呉郡自沈启南之后无如陈道复陆叔平然道复妙而不真叔平真而不妙周之冕似能兼撮二子之长特以嗜酒落魄如李邈卓不甚为世重耳郁乔枝郁乔枝周之冕婿师之冕亦擅名陈祼陈祼初名瓉字叔祼后以字行去叔更字诚将呉县人喜读离骚文选游戏绘事善写山水能肖摹古人笔法名贤入呉者竞购其缣素晩遁迹虎邱以吟咏自适强存仁强存仁字善长善画山水得黄公望笔意存仁写兰效周天球风韵殊劣尤求尤求字子求号鳯邱长洲人移居太仓工写山水兼人物尝画小西门关庙壁作行军势又画弇山藏经阁壁作诸佛像皆絶技尤子求学刘松年钱舜举而精妙不及周鳯仪周鳯仪字仲来后改名牧尤求之壻亦精画殳质甫殳质甫呉县人王世贞题其画云质甫为叔寳休承入室髙足有出蓝之美髙阳髙阳字秋甫四眀人善花鸟画石极精如太湖锦川英石蜡石皆妙形似王维烈王维烈字无竞呉郡人花鸟在周之冕下髙阳之上许寳许寳南直人作山水细石短树千巖万壑攅簇而成大幅笔气亦秀劲万厯初年人朱南雍朱南雍山隂人隆庆戊辰进士知泰兴县选刑科给事中万厯八年为太仆寺卿南雍善画山水木石法出沈周亦效倪瓉清劲絶俗王心一王心一字纯甫别号𤣥珠又号半禅野叟万厯癸丑登进士授行人累迁刑部左侍郎署尚书事画倣大痴王士昌王士昌字永叔号斗溟浙临海人万厯时官至都御史抚闽中山水得黄大痴笔意亦能水墨折枝呉彬呉彬字文中莆田人善山水工人物万厯中召见授工部主事人得其片纸如获竒珍彬山水布置絶不摹古最为出竒彬人物形状竒怪迥别旧人自立门户白描尤佳笔端秀雅神宗故称赏之御府有藏外传甚少文中人物佛像逺即不敢方道子近亦足力敌松雪何淳之何淳之字仲雅官至御史工山水戏写兰竹最有清趣沈宣沈宣字眀徳仁和人万厯中为安庆府学训导攻古文辞尤长于诗晚年好画山水多兴致所图绘者人争藏之来复来复字阳伯三原人官至布政使善画雷瀛雷瀛字时登丰城人官至工部员外郎才藻妍赡又长绘事为艺林所珍何乔福何乔福字廷钖旴之广昌人读书不事章句率其意为歌诗暇日写花竹水石禽鱼皆臻其妙墨竹尤精评者以为夏太常之后独歩当世求者纷至然不自贵重虽田夫村叟无少靳杨学诗杨学诗字可言号琴台子好武精骑射通音律书画俱工陈勲陈勲字元凯闽县人仕至户部郎字与画皆精妙人寳贵之詹景鳯詹景鳯字东图号白岳山人休宁人以南丰掌教入为吏部司务写墨竹痩劲絶伦山水倣大痴云林亦能折枝花草曹履吉曹履吉字提遂当涂人官光禄少卿山水师倪元镇笔力髙雅逸格中第一人也陆万言陆万言字君䇿万厯五年郷举能书画万言山水收景甚丰用笔极简其为巖岫多用轻緑染之略皴数笔觉眀秀可贵周时周时号蟠溪为华州通判家杯湖即唐元孟泛浮处工诗善画有云林大痴之致焉眀瑞马眀瑞字道桢平湖人万厯辛卯举于郷为上虞教谕善画竹有文与可遗意沈襄沈襄号小霞山隂人少卿錬长子善墨梅干随笔生枯润咸有天趣郝敬郝敬字仲舆号楚望京山人万厯己丑进士知缙云县调永嘉拜礼科给事中降宜兴丞迁知江隂郝敬善画朱蔚朱蔚字文豹华亭人万厯二十九年武进士善画兰董其昌云吾郷朱文豹以韬钤为冠军常待诏阙下仰画兰以自给画兰深得文太史风韵姚裕姚裕字启宁善画草虫有陈淳遗意朱多炡朱多炡字贞吉号瀑泉弋阳僖顺王曽孙封奉国将军善画山水花鸟及传神写照好游自诡曰来相如曰澹游子问俗弔古有慨于中或歌或泣人莫测其故多炡精绘事见古人墨蹟一再临之如出其手山水得二米家法写生更妙朱谋朱谋字太沖号鹿洞贞吉子山水花鸟兼文沈周陆之长朱谋卦朱谋卦字象吉贞吉子花石肖鲁岐云朱谋朱谋字履中号西浒贞吉姪嫺于文藻写山水用呉仲圭谢樗仙笔法朱谋毂朱谋毂字用虚贞吉姪花鸟纤秀擅名蚤岁朱多朱多字垣佐号崇谦乐安靖庄王孙家有清晖楼法书名画盈积几架善写墨菊亦喜作仙道人物朱谋壡朱谋壡字文之号四溟多子花鸟得岐云少谷之神张萱张萱字梦竒号九岳别号西园惠州人官太守不以绘事名家偶一为之颇饶别趣王元燿王元燿字潜之金陵人工山水元燿万厯中以赀郎官四川藩幕画从文氏父子入门后学郭熙巨然倪迂皆有其家法鉴画亦有独见欧阳廪欧阳廪字惟功江宁人以诗画名官松潘通判姚履旋姚履旋字允吉工画折枝梅花邵穆生邵穆生字汝宣隐灵鹫山中筑阁祀许由及唐宋名贤善画有求画者辄不与曰吾岂画师邪璩之璞璩之璞字君瑕上海人善画山水亦画翎毛及水墨花竹笔致矜贵萧然清逺沈春泽沈春泽字雨若常熟人善画兰竹得赵文敏意徐伯龄徐伯龄嘉兴人举于郷为瓯江教谕善诗画顾谡顾谡字从振大石山人元庆第四子能丹青葛一龙葛一龙字震甫呉县人居洞庭东山仕云南布政理问能诗亦善写生有白阳陈氏风文元善文元善文嘉子妇翁王穉登铭其墓曰画品第一诗品第二文从简文从简字彦可元善子绘事在云林黄鹤伯仲之间从简用枯笔皴斮作方方壶笔法脱尽时人蹊径朱昌孙朱昌孙字庆余朱朗子亦能画有古人风刘原起刘原起初名作以字行更字子正师钱谷颇肖其神时亦重之侯懋功侯懋功字延赏呉县人师钱谷画后宗王蒙黄公望入元人之格为世所珍陈焕陈焕字子文号尧峰寄情翰墨兴至挥洒能入沈周之室遂以画名焕作山水用笔苍老势极空逺侯懋功早世未竟其业陈焕私淑之声闻籍甚沈硕沈硕字宜谦号龙江长洲人善画山水人物有呉镇之风尤善画白梅翎翅硕流寓金陵学画三年不下楼工于临摹陈粲陈粲字兰谷号雪菴长洲人画花鸟法宋人院本万厯间人宗周宗周字思兼号鲁山子闽县人官余姚主簿工山水专学石田间倣髙房山不堕俗格林存义林存义字敬坡工花鸟类陈道复林梅林梅存义子亦能画张元举张元举字懋贤呉县人画得外祖陈道复之传气韵生动人以金帛请辄拒酒酣兴至纵笔挥洒逺近购其缣素以为珍玩沈完沈完字全卿绘人物入仇英之室李士达李士达号仰槐呉人画人物山水名世万厯间隐居新郭碧瞳秀腕举体欲仙陈遵陈遵字汝循嘉兴人少博雅寄情翰墨壮岁来呉居城西写花鸟如生而笔更老海内赏鉴家不惜重金购之履盈户然非其人弗屑也暇辄鼓琴自娯尤喜清谈饮酒饮至酣陶然忘世陈熙陈熙字子眀号五陵家枫桥之僻野画山水得宋元名人笔意性豪旷畏尘嚣兴至挥染购者必坐候乃得魏之璜魏之璜字考叔上元人起孤贫业丹青以餬口一部郎见之赏其笔意稍稍知名杜门匿影日事盘礴天性孝友养老亲抚诸弟胥取给于十指不以干人之璜写山水不袭粉本自剏规制巖壑树石特标灵异晚用浓墨突笔意贵苍老稍输风韵魏之克魏之克字和叔考叔之弟也山水克肖其兄考叔与弟和叔工山水笔法秀美姿颜輭媚有不胜罗绮之态此皆近日行家以画名者浦融浦融字通侯善画临摹古人莫辨喜作诗酒酣浩歌不辍士大夫多乐与之友王上宫王上宫画罗汉用笔缥缈轻飏似游丝之袅空细发之拂面而慈威相好无不具足谢茂昌谢茂昌画鬼入神恒自珍秘不轻与人姚俊姚俊字叔乂家金阊喜吟咏尝挥染山水饶有古意自称𤣥散道人胡宗仁胡宗仁字彭举上元人隐于冶城山下作画师云林子久老而食贫不谒时贵尝咏唐六如诗闲来自写青山卖不使人间造业钱殊自得也胡彭举画自文五峰伯仁来晚出入王叔眀黄子久二家其笔意古质颇有五代以前气象胡宗信胡宗信字可复宗仁之弟山水最秀润童珮童珮字子鸣一字少瑜龙游人从其父以鬻书为业往来呉越间能为诗清俊可诵又善考证书画金石彛敦之属童珮花鸟与吕纪髣髴曽鲸曽鲸字波臣莆田人流寓金陵写照入神鲸写照妙入化工道子虎头无多让焉鲸善写貎俨然如生得笔墨之灵丁云鹏丁云鹏字南羽休宁人善白描人物山水佛像无不精妙南羽白描酷似李龙眠丝发之间而睂睫意态毕具非笔端有神通者不能也呉廷呉廷字左千南羽同郡人画亦精雅俞安期呉左千画佛歌云呉郎善画能画佛僧繇道子与髣髴神化稍譲顾长康其师丁生堪比方当年呉伟事麤放丑怪惟开罗刹相仇英工致差足珍妩媚或失如来真国朝画佛有数子丁呉两人称絶技呉郎昨图接引师西土庄严开寳池莲花叶叶住千佛行树泠泠鸣六时又图释迦説法舍衞国缨幢百寳玲珑饰法界全归妙有身豪光普放神通力呉郎呉郎汝非夙学无生来安能下笔划然心巧开似曽亲与如来遇宛然示我菩提路我今且叩最上层不烦次第求三乗请貎震维老居士傍添直指西来僧熊茂松熊茂松字汝辰号蘅皋瑞州人官员外郎山水师黄子久佛像师丁云鹏程胜程胜字仲竒号六无歙人工山水程胜以焦墨写蕉兰肆笔草草晴雨风烟各臻神妙袁源袁源呉人画着色人物王舜国王舜国号桂宫南京人万歴间来居太仓麤墨笔画人物意踈古絶肖尝为周百户画龙张壁间一日大雨雷电绕屋雨定惟见烟楮龙已脱去汪都汪都字瀛海婺源人为薄州吏目工书画文词而画尤絶技晚年以双筯代笔山水人物㸃染颇佳韩景昇韩景昇善画不修世人威仪而尤妙于酒境每颂王摩诘科头箕踞之语抚掌笑悦盖以其业隐者也郭仁郭仁号水村工写大幅山水布置渲染具有成法李存箕李存箕金陵人山水草树绰有胜情骨法不凡䆒为能品朱国华朱国华齐王孙工写生绘棃花白燕鸜鹆锦鸡翩然有生动之状翟文英翟文英号三楚山人蕲诸生万厯间人以诗名尤工画人物笔墨潇洒辄有生气赵希抃赵希抃字宋卿瓯宁人家贫尚气节工绘画善鼓琴长于诗徐中行子与来闽甚加敬礼周亷周亷福宁州人善绘工翎毛自重不轻售史朝定史朝定晋江人善画美人及写真傅金山傅金山南安人善画菜徐九牧徐九牧海盐人善绘事顾端顾端海盐人工诗画为上舍生唐恩唐恩号南埜万歴中人工画能貎海中神山蓬水即禽鱼卉木罔不探讨意象游情物表名重当时周珽周珽字青羊隐居硖川雅吟咏工画以葡萄擅名蜿蜒生动尺寸有寻丈之势王敞王敞后所人善画唐马传神诸品俱竒而写判尤妙游南畿有武弁眇一目者求图行乐敞机变即作发弩䁲省括状就之其人喜甚谢金数斤陈文徽陈文徽字允谐喜墨竹而祕其长凡见墨竹者知好之而不知为何人所作金汤金汤字维垣浙人能诗画张应召张应召字用之胶州人画山水人物尤工写真墨竹法苏长公文与可赵之璧赵之璧字十五后改名珣字枝斯莆田人善丹青王中立王中立字振之呉县人作花鸟笔力亦老钱贡钱贡号沧洲呉人善山水人物不甚髙雅而位置可观周纶周纶号龙泓京口人善大幅山水万厯时人仰廷宣仰廷宣号筠石维扬人凡作山水先以水噀浄几铺纸于上用笔㸃染以取烟润之态万厯中来豫章不甚得售乃弃去隐名市肆沈继祖沈继祖字公绳后以字行更字宜孙呉郡人作山水谿山宛转林木森欎写闺阁中人亦有态万厯时人袁登道袁登道字道生号强名东莞人山水宗胡宗仁朱庆棸朱庆棸金陵宗室字仲贤号似碧山水与枯木竹石清雅可观黄之璧黄之璧字白仲上虞人攻辞章书画与屠隆相友善往来公卿间名重一时呉治呉治字孝甫呉郡人学赵子固墨梅枝干盘折花蕊踈秀清寒之气沁人肺腑万厯中游豫章杨一洲杨一洲字伯海扬州人山水小幅可观谢茂秦赠以诗有画逼辋川工王维信可同之句喻希连喻希连字鲁望号素痴江西玉山人慕尚庄老兼通内学山水法沈启南皴法麤略不堪近观十歩之外亦觉巖岫苍郁万厯时尝游京师万国桢万国桢字伯文万厯末南海贡生善水墨花卉写竹自谓得玉局遗法亦作翎羽朱完朱完字季美南海诸生与万国桢同时以墨竹擅长自谓得玉局之法赖汝迁赖汝迁南康人善貎人无弗肖者呉序呉序字季长善楷法不以画闻偶写树石却有深致浓淡有无极映带之妙华鳌华鳌章邱人以绘事妙天下每落笔辄题咏其上云空尘诗画天下称曰华空尘张恭父张恭父汪元恭题其画柳云近代何人能画柳东呉张生称国手沈周陆治不复作艺苑声名生独有呉东生呉东生汪砢玉云武英祕史呉君东生为先公及余传小照真三豪妙伎当今鸾尉也沈柏溪沈柏溪善墨竹袁宗道诗云柏溪先生二室英手抉云汉披瑶琼牀头百斗自浮湛胷中五车鬭纵横兴来和墨埽生绢幅幅宛出淇园清古色莽苍风雨黯元气淋漓鬼神惊珍重一竿世希有已觉渭川无千畆瑟瑟霜叶动秋涛冥冥烟干蟠苍虬瞥睹寒气生两腋白云冉冉堕虚牖遥想盘礴落笔时潇湘失色神龙走吁嗟沈翁直节似此君翛翛得意兼得神湖州太常非其伦史元昭史元昭工山水姚衍舜姚衍舜字光虞工写竹枝江潮宗江潮宗字容夫天分甚髙诗文可立就顾役志于画友人规之则曰世宁有冻馁之江生乎中年家落窭甚尝日晏未炊妻孥有愠色犹持笔伸纸作小景忽友人持钱米至乃付之曰此岂徒得者邪其达如此王允恭王允恭字谦父号秋巖为和阳教谕工写竹枝郑道光郑道光字元韬号谦居善写梅花朱睿爚朱睿爚号渤海齐王孙山水师倪元镇朱睿朱睿字翰之画笔清逺迥无俗尘朱知朱知字思逺为诸生后弃去隐溧阳山中能画为诗数百首卓然不羣盛事盛事字不朽工山水刘迈刘迈字种徳工花草朱晖朱晖工花草俞希允俞希允折枝花学宋人向昌向昌以诗画自娯不事生产林裕林裕善画髙坤髙坤工画尤长于梅刘滋刘滋善画鹰尤长于竹周信周信字惟实号草庭天长人善画山水竹石及烟雨图种种入妙刘叔雅刘叔雅髙邮人隐居湖濵以髙洁称画放牛图入妙时人比之戴嵩邬昆邬昆号石浮山人山水人物不失宋元遗意戴缙戴缙字冠卿苏州人以绘事称唐日昌唐日昌字尔炽以绘事称程环程环徽州人善青绿山水人物其派多从仇十洲出刘爵刘爵字子修号易湖淮南人作米氏小景颇佳杨宗白杨宗白新安人善白描李芳李芳号湘洲㤗州人山水宗文待诏黄希宪黄希宪字千顷通州人善山水花草曹羲曹羲号罗浮长洲人人物山水倣傚宋元种种逼真但未脱院体谢道龄谢道龄字形台善折枝花鸟戚勲戚勲字世臣号曲泉花卉得踈野之趣陆履谦陆履谦字道卿常熟人善山水刘竒刘竒字问之武林人山水花鸟人物用笔精工善于设色蒋龙蒋龙善花鸟管稚圭管稚圭官中书善山水何雪涧何雪涧画龙虎妙得气韵徐昆徐昆善画山水姚仲祥姚仲祥鳯阳人善画墨梅刘世珍刘世珍字武夷仪真人以绘事名郑元勋郑元勋扬州人以绘事名顾骢顾骢字云车通州人以绘事名髙友髙友字三益四眀人善画袁文可袁文可善山水人物马青邱马青邱秣陵人善山水呉继序呉继序字季常休宁人流寓金陵工山水佛像仕至中书马电马电字元赤金陵人工山水大幅朱之士朱之士字元士金陵人山水花卉皆有生趣而花卉尤工邹春阳邹春阳善画山水徐秀徐秀画蒲桃极虬龙夭矫之势王舜之等四十人王舜之王淳之吕芝金士龙冯晓陆仪吉戚仲陞唐士良顾时启金如初王异呉时培蒋羽化陈士金爵王𤣥孙世良孙有知已上十八人俱工人物花草孙玮呉习朱竺袁𤣥王彬陶冶文室浦鲸姚贞呉冠呉稚戴云朱𦙍达许九枝汤时倬姚元治朱𦙍俊戚伯坚王祖槐邹之孟杜𤣥礼袁丽眀已上二十二人俱工山水钱序等四人钱序沈咸真语张存仁御定佩文斋书画谱卷五十七御定佩文斋书画谱卷五十八目録钦定四库全书御定佩文斋书画谱目録第五十八卷画家传十四明董其昌邢侗范允临邹廸光李日华李肇亨王思任朱之蕃米万钟钟惺钟快范迂程嘉燧李流芳李杭之宋珏归昌世朱敬韬张维陈永文董孝初顾懿德顾善有陈继儒何白吴振吴昌文震亨文从昌文从忠文承光文世光安绍芳陈元素甄求野徐𢎞泽秦舜友薛志沈叔淳项承恩诸清臣毕本吴拭黄道周倪元璐胡皋李永昌童朝仪钟士昌朱统唐志契唐志尹吴秋林陆元厚盛徳潜潘在衡朱缨朱稚征卞文瑜髙道素王綦盛茂煜盛年袁孔璋孙枝张宏张文元张翀郑重朱实韩旭李麟李仲芳俞臣赵备张尧恩张钖兰姚允在王醴张誉邹之麟张鹏朱曰非范公亮陈丹衷凌必正萧逺吴继善鲁得之杨文骢鲁宪学张尔葆陈洪绶崔子忠杨芳蓝瑛邵弥沈颢朱鹭顾凝逺周治盛尧民张风邹典武光辅朱茂曙朱素臣沈甲秀诸文星葛垓朱洪图舒忠谠赵甸翁逸胡靖李茂枝徐白蒋志和陈嘉言吕定僧虞麟伯周道行王允龄谢成盛𦙍昌施霖戈汕徐崃王载仕张凤仪凌云翰王式陈尚古汪建邵坚李辰袁楷俞之彦赵洄吴令习𤣥刘广李良叶芬汪澄方宗赵谷戴缨李遴赵化龙江文斗周恺朱质徐尚徳陈天台保甸吴士冠孔复贞董策冯梦桂范霁盛绍先恽道生商孟和方叔毅朱瑛戴晋陈墉徐荣姚潜朱大定万祚亨吴𢎞猷吴必荣赵珂周志陆海沈煜范明光褚素民王烈项毂松菴道人周画史坦率子庭祐骆指挥可菴老人友松处士快园叟一瓢道人詹大陈喜崔淀冷谦周颠张君寳卓小仙万玉山张宇初张宇清张𤣥庆张澹然张子言彭𤣥明吴伯理髙道士彭𤣥中沈明逺张复阳翁孤峰沈礼唐道时释寳金释笑印释日章释晓菴释华朴中释雪心释草菴释昇日南释律天如释普大云释玉庭释福懋释广礼释可浩释戒襄释海湛释雄鑑释妙琴释常莹释解如释湛一释寂澜释白汉释愿菴释墨生超上人龙上人端上人通上人戴氏金夫人马氏卢氏仇氏孙氏沈氏许氏方氏孟式邢慈静文淑李夫人林天素王友云叶小鸾梁孟昭周淑祐周淑禧吴兴老儒女何玉仙朱玉耶李佗那吴浄鬘李因林金兰朱斗儿马湘兰葛姬马文玉马如玉唿文如杨璆姬薛素素林雪吴梅仙顿喜徐女郎安生卷五十八钦定四库全书御定佩文斋书画谱卷五十八画家传十四明董其昌董其昌字𤣥宰华亭人官至礼部尚书谥文敏好书画临摹真蹟至忘寝食其画集宋元诸家之长行以己意论者称其气韵秀润潇洒生动非人力所及也其昌云余画少学黄子乆山水中复去而为宋人画其昌又云余画与文太史较各有短长文之精工具体吾所不如至于古雅秀润更进一筹矣其昌山水树石烟云流润神气具足而出以儒雅之笔风流藴借为本朝第一其昌最矜慎其画贵人巨公郑重请乞者多倩他人应之或㸃染已就僮奴以赝笔相易亦欣然为题署都不计也家多姬侍各具绢素索画稍有倦色则謡诼继之购其真蹟者得之闺房者为多自元末以迄国初画家秀气略尽成𢎞嘉靖间复钟于吾郡至万厯末而复衰董宗伯起于云间才名道艺光岳毓灵诚开山祖也惜学之者未探宗旨徒貎皮肤两郡气习亦骎骎乎强弩之末也邢侗邢侗字子愿临邑人官至行太仆寺少卿画入黄赵董马堂奥侗偶作意写卷石莎草长松修竹游戏㸃缀罗罗见其清踈大抵仿元章叔明笔意侗善作荆草拳石笔之古秀烟润庸史孰能及焉范允临范允临字长倩吴县人官至福建叅议允临跋自画云余胸中有画腕中有鬼少时曽留心绘事以领青衫不可得退而屈首受书遂弃之今老矣追忆往年笔墨隠隠在目间偶一拈弄竟不类青山靣孔然随意涂抹亦自有致絶无画家谿径观者聊以当无絃之琴邹廸光邹廸光字彦吉无钖人万厯甲戌进士官至副使提学湖广罢官时年才及强卜筑惠钖之下极园亭歌舞之胜廸光写山水脱尽时格一树一石必求精妙李日华李日华字君实嘉兴人官至太仆寺少卿书画亚于董𤣥宰日华云余绘事万不足称然有留意者亦颇溺之尝有题句云画成未拟人将去茶熟香温且自看亦可笑也李肇亨李肇亨字㑹嘉号珂雪又号醉鸥精画理王思任王思任字季重号遂东山阴人官主事出知九江府思任间作画仿米家数㸃云林一抹饶有雅致朱之蕃朱之蕃字元介号兰嵎金陵人官至侍郎善画山水花卉元介所摹古人有南宫夺真之妙米万钟米万钟字仲诏关中人徙京师性好石号友石先生仕至太仆少卿山水得倪迂法花卉似陈白阳钟惺钟惺字伯敬竟陵人万厯庚戌进士授行人迁南京礼部主事歴郎中提学福建所撰古今诗归盛行于世钟惺善画钟伯敬寄谭友夏寒河图多其位置竹树陂岸不寒河不已后偶作一古树不觉髙出于纸茅斋之外不益一物空处忽露半舟曰此寒河也题而寄之钟快钟快惺弟长斋事佛通书画范迂范迂字曼翁嘉兴诸生素不习画年踰不惑始託好焉画輙题诗其上程嘉燧程嘉燧字孟阳侨居嘉定刻意为歌诗善画山水兼工写生酒阑歌罢兴酣落笔尺蹏便靣笔墨飞动或诒书致币郑重请乞摩挲缩瑟经歳不能就一纸李流芳李流芳字长蘅嘉定人万厯丙午举南畿再上公车不第遂絶意进取性好佳山水中歳于西湖尤数诗酒笔墨淋漓挥洒山僧榜人相与欵曲软语间持绢素请乞欣然应之画出入元人尤好吴仲圭长蘅以山水擅长其写生又有别趣出入宋元逸气飞动李杭之李杭之字僧筏流芳之子画笔酷似其父宋珏宋珏字比玉莆田人画出入二米仲圭子久不名一家归昌世归昌世字文休常熟人善画墨竹朱敬韬朱敬韬号云来董其昌题其画云敬韬作米虎儿墨戏不减髙尚书张维张维字叔维常熟人工画善吹箫度曲诗亦落落清泚张叔维画笔宗董壮苑吴仲圭生于虞山游迹终岁多在西湖自号西泠寓客故烟峦出没善得吴越诸山之神诗才清逸程孟阳数称之陈永文陈永文号寳斋善画花鸟能诗文董孝初董孝初字仁常华亭人为诸生久不得志遂弃去放浪山水间中年作画笔墨简逺为时所称顾懿徳顾懿徳字原之画倣王蒙行笔秀洁屏居东郊罕所酬应得者寳爱之顾善有顾善有懿徳子亦能画陈继儒陈继儒字仲醇别号睂公华亭人善冩水墨梅花仲醇能画山水气韵空逺董其昌云睂公胸中素具一丘虽草草泼墨而一种苍老之气岂落吴下画师恬俗魔境何白何白字旡咎永嘉人词赋擅名山水得方方壶笔意清老可尚竹石亦最烟润吴振吴振字振之华亭人工山水笔墨秀润为董文敏所称赏吴昌吴昌字昌伯振子能世其业文震亨文震亨字启美待诏曽孙书画咸有家风为中书舍人文从昌文从昌号南岳伯仁之孙质朴古雅以画名从昌落笔娟秀志存法祖流风余韵往往似之文从忠文从忠号华岳从昌从弟能画文承光文承光字象贤从昌子能画文世光文世光字仲英从昌子善画花鸟安绍芳安绍芳字茂卿自号砚亭居士无钖人画摹大痴嬾瓒旁冩兰竹别具一种清芬里中儿购不易得姑以自寄其潇洒标韵而已陈元素陈元素字古白吴人善画兰甄求野甄求野非画者居恒读书十之七徙倚竹树十之三酒茗纵谈琴弈自恣十之五或竟月不画连月书不休人或踵门申恳未必为画或不俟求辄自喜为画淋漓酣肆出入董巨徐𢎞泽徐𢎞泽字润卿号春门画出入子久叔明仲圭三家昭代则石翁征仲白阳丹丘一洒墨即在笔端秦舜友秦舜友字心卿号氷玉宣城人徙钱塘摹右军书右丞诗绘钱塘人无出其右者秦心卿喜用鹿柱笔不得精纸不以涂抹其画自入天台后松针石脉迥然有异薛志薛志字子尚长于水墨云山树石小近李成沈叔淳沈叔淳更名自新字曼倩弄笔作烟樾渚柯沙屿坡麓奄有元人风格项承恩项承恩字宠叔新安人为杭州府学生屡上不第遂隐西湖岳坟倣石田画苍莽淋漓直得子久家法诸清臣诸清臣字清之㑹稽人善画置之赵子昂黄子乆王叔明倪云林之间几不能辨毕本毕本字子务号昆山淄人嗜琴工诗善画山水人物吴拭吴拭字去尘别号逋道人休宁人为诗清古澹隽工书画又精琴理制墨及漆器精妙人争寳之黄道周黄道周字幼𤣥一字螭若号石斋漳州人歴官礼部尚书黄石斋善画人初不知也临难前作水墨大画三幅长松怪石极其磊落倪元璐倪元璐字玉汝号鸿寳上虞人天启壬戌进士改庻吉士授编修终礼部尚书翰林院学士谥文贞倪鸿寳善画竹石水云山草集多题画诗胡皋胡皋字公迈婺源人画追顾陆天启中诏从将军赵佑宣抚朝鲜李永昌李永昌休宁人善书画与董思白齐名童朝仪童朝仪字令侯山阴人歴官后军都督工书画钟士昌钟士昌字汝朴通海人敏慧絶人善书画及北游两都笔墨益妙天启间试画品中书朱统朱统字仲韶写花卉无尘俗气唐志契唐志契字𤣥生海陵诸生躭绘事自谓得趣之深着绘事微言四卷唐志尹唐志尹字聘三志契弟亦能画吴秋林吴秋林歙人绘事宗周东村兼善兰竹陆元厚陆元厚画工草虫不多为人作盛徳潜盛徳潜号杞菊老人性癖嗜古所着有存古録皆札记鼎彛竒物书绘真蹟若周公谨云烟过眼之属画清贵简逺如倪迂若不肯为人作间㸃笔又辄自碎之潘璇潘璇字在衡无钖人善画朱缨朱缨字清父嘉定人画尤长于气韵长卷小幅各有异趣朱缨刻竹木为古仙佛像鍳者谓胜于吴道子所绘又间仿王摩诘诸名家所画山川云树纡曲盘折尽属化工他人竭力效之终不能及朱稚征朱稚征清父季子亦工图绘卞文瑜卞文瑜号浮白苏州人善山水文瑜树石勾剔甚有笔意髙道素髙道素号明水嘉兴人歴官工部即中㸃染豪素临摹逼真惯作倪迂小景王綦王綦字履石吴郡诸生写山水结搆竒幻人物树石略写形似不拘拘于画法盛茂煜盛茂煜号念菴善山水盛年盛年字大有茂煜子亦善画袁孔璋袁孔璋字叔贤吴县人山水精秀用笔不茍孙枝孙枝吴人善山水法文待诏张宏张宏字君度吴县人善山水张文元张文元姑苏人工画美人俗笔中神手也张翀张翀号图南江南人善人物茟墨豪迈着色古雅时人争重之山水亦佳郑重郑重字千里歙人流寓金陵好楼居日事香茗善冩佛像必斋沐而后举笔亦画山水小景朱实朱实字肖海嘉兴人临摹元人旧本精妙入神韩旭韩旭浙人善草虫其翎毛深学林良李麟李麟字次公四明人善佛像下笔如莼叶用焦墨而不觉其枯尤长写貎亦以焦墨粗钩为之李仲芳李仲芳麟子能绍父艺俞臣俞臣字臣哉杭州人寓维扬善兰竹得赵松雪正派赵备赵备字湘兰江南人善画墨竹雨露者居多烘染最为得法张尧恩张尧恩字孺承杭州人善山水笔意与文氏相似张钖兰张钖兰尧恩子亦能绍艺姚允在姚允在字简叔㑹稽人山水学荆关笔墨遒劲思致不凡王醴王醴字三泉嘉兴人善花鸟学周少谷张誉张誉字仲实号峩石南海人工画山水人物花鸟草虫白描出李龙眠之右笔法精妙邹之麟邹之麟字臣虎武进人举进士画摹黄子久张鹏张鹏字应秋号云程瓯宁人画擅百家之长尤工山水花草翎毛特其余事耳朱曰非范公亮朱曰非笔清墨秀范公亮亦画道中轶材相与鼓行而前子乆营垒悉入吴越间矣陈丹衷陈丹衷字旻昭号渉江金陵人能画不名一家凌必正凌必正字贞卿太仓人崇祯辛未进士官至广西副使善画花鸟萧逺萧逺字槐征曲江人崇祯丙子举于卿诗文下笔立就尤工绘事吴继善吴继善字志衍太仓人崇祯丁丑进士知成都县博闻辨智风流警速工诗歌善尺牍尤爱图绘有元人风鲁得之鲁得之字孔孙号千巖钱唐人工写竹孔孙墨竹从吴仲圭得法而上窥文湖州苏玉局所谓骎骎欲度骅骝者此道今人灭裂披猖可厌孔孙逺宗独绍崛起千古之下真翰墨中精勐之将孔孙写兰竹正如文与可初不自贵重人人可乞当其最入意者则又鐍而藏之曰吾将留以自验少壮生熟进长之不同也得之晚患臂疾以左手写竹风韵尤佳杨文骢杨文骢字龙友贵州人官至兵部郎博学好古善画山水龙友生于贵竹独破天荒所作台荡等图有宋人之骨力去其结有元人之风雅去其佻出入巨然惠崇之间鲁宪学鲁宪学字尔章南漳人善书画张尔葆张尔葆字葆生松江人弱冠即有名画苑写生入能品后善山水与李长蘅董思白齐名其婿陈洪绶得其画法陈洪绶陈洪绶字章侯诸暨人以明经不仕赋性狂𣪚研心书画所作古人物世所罕及洪绶甫四龄就妇翁家见新垩壁登案画汉前将军关侯象长八九尺盖绘事本天纵也崇祯间与北平崔青蚓齐名号南陈北崔崔子忠崔子忠字道母初名丹字开予又字青蚓顺天府学诸生形容清古言辞简质望之不似今人文翰之暇留心丹青规摹顾陆阎吴遗蹟唐人以下不复措手居京师阛阓中蓬蒿翳然凝尘满席莳花飬鱼杳然遗世兴至则解衣盘礴一妻二女皆从㸃染设色相与摩挲指示共相娱恱间出以贻相善者若庸夫俗子用金帛相购虽穷饿掉头弗顾也雀青蚓细描设色能自出新意杨芳杨芳字青之浮沉里中三十年口无雌黄遇酒辄笑生平喜作画而不自贵重蓝瑛蓝瑛字田叔浙江人善画老而弥工苍古颇类沈启南邵弥邵弥字僧弥长洲人画山水极古秀之致吴伟业画中九友歌云风流已矣吾𤓰畴一生迂癖为人尤童仆窃骂妻孥愁瘦如黄鹄闲如鸥烟驱墨染何曽休盖指邵弥也沈颢沈颢字朗倩吴县人性豪放好竒工书画朱鹭朱鹭字白民吴县人结茆华山莲子峰贫甚不受人一钱唯写竹枝卖以自给顾凝逺顾凝逺号青霞吴郡人少负惊才长而好学于古今坟典艺志无所不窥而又精于画理好事者得其寸峦尺壑辄护为百结木难周治周治字之治工为诗歌间涉绘事髙秀絶尘力贫自给终身不娶盛尧民盛尧民吴人贫而侠工丹青张风张风字大风上元人少为诸生后遂焚帖括衣短后佩蒯缑走北都出卢龙上谷覧昌平天夀诸山风故善画至是乃益工画尾署真香佛空四字或称昇州道士邹典邹典字满字吴县人客游金陵遂家焉贫苦有志节喜读禹贡考工离骚南华诸书善绘事武光辅武光辅性至孝以母老不忍仕好游山水善画竹每以自娱不为人所强朱茂曙朱茂曙字子蘅秀水人能画山水竹石为董文敏所称朱素臣朱素臣字去尘善写竹筑屋于幽篁间与名流觞咏其中曹太史勲赠诗有中有道人癯似竹之句遂以竹屋为号沈甲秀沈甲秀字凝芝石门人善画花鸟草虫诸文星一诸文星字紫邻善丹青葛垓葛垓字长熙初名杰南州社中名儁也善写水墨人物花卉山水浓淡数笔不露㸃画之㾗朱洪图朱洪图字定逺南昌卫世指挥使嗣宗子也善画落笔潇洒逼真云林舒忠谠舒忠谠字鲁直舒芬之曽孙庚午郷荐第二人翰墨诗画无不尽之美赵甸赵甸字璧云山阴诸生善画山水得云林笔意翁逸翁逸字祖石余姚人工山水胡靖胡靖南平人后为僧名澄雪工书画尝泛海至琉球覧岛屿风景绘图志槩刻画精妙李茂枝李茂枝永安人放情诗酒喜画墨莲尤精于人物人谓道子复生徐白徐白字介白嘉兴人徙吴江以诸生乆须当贡遭乱弃去隐灵巖之上沙无子女不蓄僮仆手一鎌种蔬艺果捃拾自给暇则坐小楼作画吟诗诗幽秀得晚唐风致画萧踈无俗韵蒋志和蒋志和陈继儒题其画卷云自唐宋元名家皆撮其精微染于豪端岂惟气吞时流即董宗伯见之几下卫夫人之叹陈嘉言陈嘉言字孔彰嘉兴人善写花卉吕定僧吕定僧所写纤禽香草陆离偃蹇有青虬白螭之气虞麟伯虞麟伯善写真周道行周道行吴县人以绘事知名王允龄王允龄字延卿摸傚各家皆有生气谢成谢成字仲美冩真逼肖山水花鸟皆擅长盛𦙍昌盛𦙍昌字懋开作画颇拘尺幅而持身髙洁绰有古风施霖施霖字雨咸画山水不屑屑景色间有元人风度可称逸品戈汕戈汕字荘乐能诗善书画作画钩染细密人谓其得北宋画院笔意徐崃徐崃字石臣善书画品甚孤介王载仕王载仕字浮玉邑诸生志尚髙雅隠于丹青一时名流咸推重之张凤仪张鳯仪长洲人善人物凌云翰凌云翰字五云善山水王式王式字无倪长洲人陈尚古陈尚古字彦朴长洲人汪建汪建字元植徽州人邵坚邵坚字不磷吴县人李辰李辰字奎南四明人袁楷袁楷字雪隠无钖人俞之彦俞之彦字章施吴县人赵洄赵洄字行之华亭人吴令吴令字信之吴县人习𤣥习𤣥字又𤣥吴县人刘广刘广字元博长洲人李良李良字痴和闽中人叶芬叶芬字清之松江人汪澄汪澄字澹然徽州人方宗方宗字伯蕃𤓰州人赵谷赵谷字云石㤗州人戴缨戴缨字清之长洲人李遴李遴字振振江都人赵化龙赵化龙字云门四明人江文斗江文斗字焕之徽州人周恺周恺字晋卿长洲人朱质朱质字吟余长洲人徐尚徳徐尚徳字仲修江都人陈天台陈天台字阆仙闽中人保甸保甸字君平通州人吴士冠吴士冠字相如苏州人孔复贞孔复贞字凫生扬州人董策董策字清寰四明人冯梦桂冯梦桂字丹芬长洲人范霁范霁字梦符四明人盛绍先盛绍先字克振扬州人恽道生商孟和恽道生商孟和并善画山水方叔毅方叔毅字百里上海人工貎人物朱瑛等十七人朱瑛戴晋陈墉徐荣姚潜朱大定万祚亨吴𢎞猷吴必荣赵珂周志陆海沈煜范明光禇素民王烈项毂松菴道人松菴道人写墨菊幽兴宛在山巖中周画史周画史未详其名工画花鸟坦率子坦率子不知何许人徐幼文谓其善画庭祐庭祐遗其姓作墨竹间有可观者骆指挥骆指挥善画人物马得赵吴兴笔意可菴老人可菴老人史鑑题其画竹云国初写竹王舍人笔端生动妙入神风流太常继其后片纸一出人争珍可菴老人得此传声价在人尤赫然江南贤豪动百数家家屏障生风烟友松处士友松处士姓申屠氏善写生快园叟快园叟许谷画鹿行云古来写鹿谁最贤耶律以后皆无传吾郷近推快园叟毫端物态俱天然一瓢道人一瓢道人不知其名姓尝持一瓢浪游鄂岳间人遂唿为一瓢道人出语颠狂多竒中发药有效又为人画牛信口作诗有异语詹大詹大詹景凤云吾家詹大画牛亦足与学士马敌陈喜太监陈喜字仲乐鞑靼人工人物鸟兽下笔无痕为一代之妙崔淀崔淀字彦沈别号杨浦髙丽海州人旁通绘事善梅竹翎毛㸃画入神冷谦冷谦字启敬武陵人元中统初与刘秉忠从沙门海云游无书不读尤深于易尝游霅川与赵孟頫同观李将军画顷然效之遂得其法又加精焉遇异人淮阳授以中黄大丹元末则百数岁矣而緑髪童颜如年少髙帝初为协律郎郊庙乐章多所撰定周顚周颠建昌人举止非常行乞南昌市常趋省府曰告太平人异其言唿颠仙太祖取南昌将还建业拜送马首曰告太平颠无正语若行军有髣髴言辄白及征汉至马当太祖投之江旦与衆偕来更召与同食食已即去莫知所之周颠仙自写一像在皇城五凤楼上张君寳张君寳字全一一字𤣥𤣥别号保和容忍三丰子人目为邋遢张天顺末封为通微显化真人张三丰自画一像在临淮侯家卓小仙卓小仙蜀人善画好吟咏举止异常嘉靖间寓畨易时饮连盏吞复吐出或纳片石于口须臾成银以给贫人一日别衆去竟不知所之万玉山万玉山名福敦罗田人攻举子业辄厌弃之童髪投塔山寺为僧法名道玑邑令徐君召与语大器之命蓄髪访道四方号为玉山人语人祸福多竒中绘兰竹清逸有韵世宗时赠清微神霄演法真人张宇初天师张宇初字信甫号无为子四十三代天师能诗工书翰冩墨竹自成一家亦精兰蕙张宇清真人张宇清善写山水张𤣥庆天师张𤣥庆博学能文长诗画张庆𤣥善画兰蕙竹石张澹然天师张澹然号九归道人山水宗二米布景清雅亦能作枯木竹石张子言天师张子言号静渊善画山樊水仙墨梅彭𤣥明道士彭𤣥明居华阳镏司业崧题其所画秋山图云我不识华阳彭炼师见画云山想句曲吴伯理道士吴伯理号巢云子居广信龙虎山工画枯木竹石髙道士髙道士李昌祺题髙道士所画山水云伊谁丹青擅能事画出羣山与山似树杪如闻雪瀑泉林间疑有云门寺杖藜桥上知何人抱琴可望不可亲髙师指㸃笑相语我昨图成殊逼真彭𤣥中道士彭𤣥中号桧亭江阴人山水学何彦泽沈明逺道士沈明逺浙江人画竹石张复阳道士张复阳初业儒弃去从朱艮菴学道善诗工画仿吴仲圭苍欝淋漓张复阳善画山水人物可入能品翁孤峰道士翁孤峰工于画鱼沈礼冶城道士沈礼山水亦清唐道时冶城道士唐道时字子贞学画于胡长白释寳金释寳金姓石氏号碧峰干州永夀人游五台山建灵鹫菴游学之僧多至千余人洪武戊申居大天界寺碧峰善画山水似彭𤣥中而不逮释笑印释笑印住南岳工画蒲萄释日章释日章蜀成都人画山水学唐子华释晓菴释晓菴东吴人画蒲萄释华朴中释华朴中浙中诗僧师戴静菴作画得名释雪心释雪心善画墨梅释草菴释草菴住嘉禾三塔寺工诗画释昇日南释昇日南号照菴浙江人宗倪云林画竹石枯木日南善画水仙尤善音律永乐中人释律天如释律天如号片玉吴县人画师日南亦能作兰蕙竹石释普大云释普大云画水仙学赵子固茟法日南天如俱不逮之释玉庭释玉庭松江人居超果寺善墨梅释福懋释福懋字大林竹堂寺僧画学倪迂释广礼释广礼号大镜报恩寺僧陈子野授以画竹之法释可浩释可浩号月泉灵谷寺住持画蒲萄不减温日观释戒襄释戒襄字平野海盐天宁寺僧幼得事文征仲画云山亦斐亹不轻为人作戒襄兼善兰竹释海湛释海湛不知何许人画法萧闲简澹大非时流所及释雄鑑释雄鑑号瘦石居杭之烟霞洞善画释妙琴释妙琴字无絃华阳人善诗工书画又以画牛得名称牛和尚画梅入妙自号梅屋老人释常莹释常莹字珂雪华亭人画蒲萄释解如释解如学二米云山释湛一释湛一为汪珂玉画摩诘句图释寂澜释寂澜为汪珂玉画摩诘句图释白汉释白汉工画山水释愿菴释愿菴画山水笔墨髙逺释墨生释墨生画倣梅沙弥超上人超上人刘崧题其所画墨菊云露香秋色浅深中青蕊黄花自一丛最忆南园微雨过短篱扶杖看西风龙上人龙上人善画龙水端上人端上人善画山水通上人通上人善画释智舷赠诗云我爱通师不住縁疎疎落落衆人前一生心事慿谁说写向孤峰祗自怜戴氏戴氏文进之女山水人物效其父有笔力金夫人金夫人陈别驾钢之配也善水墨画所写蕃马峭劲如生马氏马氏名闲卿号芷居陈鲁南夫人善山水白描画毕多手裂之不以示人卢氏卢氏名允贞字徳恒号恒斋倪文毅公之妻白描精妙有九歌图璇玑图二卷藏于家仇氏仇氏英之女号杜陵内史能人物画绰有父风仇氏画山水人物精工秀丽笔意不凡无一㸃尘俗气仇氏着色白衣大士像无论相好荘严而璎珞上堆粉圆凸宛然珠颗灿灿女手见称仅仅水墨斯诚丹青独擅者欤孙氏孙氏任克诚之妻也善写墨梅人以孙梅花称之沈氏沈氏沈宜谦之女杨伯海妻工折枝花黄姬水题其杏花诗云燕飞修阁帘栊静纨扇新题春思长妙绘一经仙媛手海棠生艶复生香许氏许氏汝宁君之母雅善绘事吴兴人以为管夫人复出方氏孟式方氏孟式字如耀桐城人山东布政张秉文之妻也志笃诗书备有妇徳绘大士像得慈悲三昧邢慈静邢慈静临邑人邢侗之妹善画白描大士慈静画宗管道昇文淑文淑字端容衡山公其髙祖父也父彦可以名行世其家赵灵均少而受业遂以娶焉性明惠所见幽花异卉小虫怪蝶信笔渲染皆能抚写性情鲜妍生动图得千种名曰寒山草木昆虫状摹内府本草千种千日而就又以其暇画湘君擣素惜花美人图逺近购者填塞贵姬季女争来师事相传笔法李夫人李夫人名道坤作山水花卉北方画学自李夫人创发亦书家之有李衞道坤倣倪迂山水觉清淑之气果钟于妇人林天素王友云林天素王友云俱杭州人董其昌云山居荏苒几三十年乃闻闺秀之能画史者一再出又皆着于武林之西湖初为林天素继为王友云天素秀絶友云澹宕特饶骨韵叶小鸾叶小鸾字琼章一字瑶期沈宛君第三女四岁能诵楚辞工诗多佳句能摸山水写落花飞蝶皆有韵致梁孟昭梁孟昭字夷素钱塘人茅九仍室能诗工画花鸟周淑祐周淑禧周淑祐周淑禧江隂周荣公二女临文淑画本草亦成絶品淑禧写大士像十六幅陈仲醇谓其十指放光直造卢楞伽吴道子笔墨之外吴兴老儒女吴兴老儒女小字瑞丸解琴理能冩山水竹石何玉仙何玉仙号白云道人史痴翁妾能小画朱玉耶李佗那朱玉耶李佗那俱郭天中之姬玉耶工山水师董北苑佗那工水仙直逼赵子固吴浄鬘吴浄鬘陈洪绶妾善花草李因李因武林葛无竒侍御家姬山水写生俱擅长林金兰林金兰自号秋香亭中人南都妓也画山水人物宗马逺茟力虽未至亦女流所难得秋香学画于史廷直王元父二人茟力清润朱斗儿朱斗儿号素蛾画山水小景陈鲁南授以笔法马湘兰马姬名守真小字元儿又号月娇以善画兰故湘兰之名独着所居在秦淮胜处葛姬葛姬号晓云本出教坊雅善琵琶兼通翰墨尤工于写兰马文玉马文玉名珪善讴善琴善画游西湖作忆旧诗四章武林词客属和盈帙缙云郑士𢎞叙曰品似芙蕖才过栁絮弄墨则花牋㸃就惯自描兰裁诗则竹简题残曽无窜草尤工乐府停吴云于双声最善丝桐挹湘水于十指马如玉马如玉字楚屿家金陵南市楼徙居旧院善绘事唿文如唿文如万厯间江夏营妓知诗词善琴能画兰杨璆姬杨璆姬平康才人世以玉貎善音律拟之楚璆姬雅好翰墨又尝游戏丹青得九畹生态时称逸品薛素素薛素素吴人能画兰竹作小诗善弹走马以女侠自命林雪林雪闽中妓善绘事吴梅仙吴梅仙金陵妓女也善丹青顿喜顿喜号西来金陵妓善作兰竹飞白石徐女郎安生徐女郎安生善绘事作六君子图俨然云林再见御定佩文斋书画谱卷五十八御定佩文斋书画谱卷五十九目録钦定四库全书御定佩文斋书画谱目録第五十九卷歴代无名氏书一夏古钟琱戈钩带方鼎帝启剑商商钟三商钟庚鼎辛鼎癸鼎仲作辛鼎子鼎二公非鼎饕餮鼎象形鼎济南鼎二箕鼎瞿父鼎父子鼎乙卯鼎乙鼎寳鼎父甲鼎綦父乙鼎子父丁鼎子父己鼎禾父己鼎子父癸鼎月鱼基鼎虎父丁鼎子孙父丁鼎二兕父癸鼎子孙父癸鼎申鼎秉仲鼎足迹父子鼎伯申鼎夔鼎父辛鼎父丁鼎召父鼎册命鼎若癸鼎父乙鼎象尊父丁尊鬲父己尊亚人辛尊父癸尊执刀父癸尊单癸尊单从尊商兄丁尊商兄癸尊人癸尊寳尊子朋父乙尊祖戊尊文戊祖丁尊子父己尊蜼尊谏尊辛未父癸尊甚父戊尊丁亥父山尊祖丁彞己举彞主孙彞虎方彞父乙彞父甲彞父乙彞父丁彞子孙彞鹰父癸彞虎首彞子孙拱日彞孟祖辛彞单父丁彞单从彞彞孟孙武丁彞主父己足迹彞父己人形彞言父癸彞父辛旅彞父乙彞父乙尊彞古父丁彞铭伯作父丁寳尊彞铭伊彞乙酉父丁彞己酉戌命彞父癸方彞兄癸彞兕卣册卣田卣三戈卣史卣执匕父丁卣执爵父丁卣执干父癸卣世母辛卣祖更史卣辛父举卣立戈父己卣内言卣子父癸卣父乙卣木父己卣亚父乙卣子孙父癸卣寳卣二贝父辛卣父己足迹卣举册父癸卣母乙卣子孙父乙卣父丙卣祖乙卣祖丁卣子父己卣冀父辛卣祖辛卣丙寅卣妇庚卣兄癸卣弓壶蛟篆壶欱姬壶足迹罍龙爵雷篆爵素爵中爵斧爵车爵辛爵休爵单爵篆带爵父乙爵祖乙爵祖己爵己举爵父壬爵父癸爵父庚爵丁举爵尊癸爵言父爵象形父乙爵父戊丁爵守父丁爵饮父丁爵子父壬爵秉仲爵舟父己爵子父丁爵父辛爵主人举爵祖丙爵象形子爵子父己爵招父丁爵子爵伯爵祖庚爵龙觚孙觚木觚甲子觚父庚觚奕车觚父舟觚亚形觚亚父乙觚合孙祖丁觚子乙父丁觚女乙觚二癸举辛举父辛举三父己举立戈觯子父辛觯二父己觯父己敦己孙敦己丁敦丙甗庚甗鬲甗见父己甗子虎父乙甗祖己甗父己甗丁父鬲仁鬲鬲父己鬲母乙鬲齐鬲妇康鬲阜父丁盉父癸盉启匜祖戊匜伯戋馈伯戋颒盘父辛盘史孙盘鸟篆戈夹剑定光剑照胆剑商镜周宋公䪫钟寳和钟虢州古钟楚卭仲南和钟楚钟曾侯钟二盄和钟聘钟迟父钟齐侯镈钟齐侯钟鄦子钟蛟篆钟周钟窖磬象鼎鲜鼎节鼎举鼎䜌女鼎得鼎东宫方鼎益鼎子父举鼎太叔鼎中鼎伯鼎单冏父乙鼎王伯鼎单从鼎伯员鼎尹考鼎龙生鼎伯父鼎唯叔鼎丰鼎宋公栾餗鼎宋君夫人餗飦鼎伯咸鼎鲁公鼎周方鼎威君鼎宋右君田鼎师寏鼎丝驹父鼎言肇鼎楚鼎乙公鼎氏鼎君季鼎圆寳鼎二孔文父饮鼎尊鼎铭趠鼎叔液鼎叔夜鼎齐莽史鼎仲称父鼎文王命疠鼎文王鼎虿鼎癸亥父已鬲大夫始鼎南宫中鼎季㜏鼎公缄鼎师秦宫鼎伯硕父鼎史頙父鼎微栾鼎叔䜌鼎伯姬鼎晋姜鼎穆公鼎其鼎商雒鼎周鼎铭乙父鼎言鼎羙阳鼎王伯硕鼎驹父鼎焦山鼎智囊鼎荀况鼎定蜀鼎王子吴飤中朝事后中尊月季尊乙举尊器市尊伯克尊师艅尊召公尊髙克尊龎尊孙卣伯寳卣州卣大中卣师淮父卣乐司徒卣单癸卣尹卣公卣史卣召仲考父壶仲丁壶二饕餮立戈壶黄季舟子乙斚二父丁斚束斚父贝觯双弓角师艅象彞彞五彞伯宋彞云雷彞雷文彞鸡单彞虢叔彞篆带彞冏从彞父丙彞司空彞召父彞叔寳彞品伯彞季㜏彞伯映彞己酉方彞亚乳彞卷五十九钦定四库全书御定佩文斋书画谱卷五十九歴代无名氏书一夏古钟往在翰林见古钟二枚髙二尺许有古文三百余字纪夏禹功绩皆紫金钿似大篆神彩惊人琱戈铭六字钿紫金为文不可尽识江西漕使蒋宣卿云后三字乃作琱戈王仲庚以琱为用误矣然第一字主字无疑下二字未详庾肩吾书品论曰蛟脚旁舒鹄首仰立正此书也钩带铭三十三字皆钿紫金为文不可尽识龙虎虫鸟书也方鼎铭藏岐山冯氏张侍郎舜民云夏时器也字画竒怪不可识帝启剑夏禹子帝启在位十年以庚戌八年铸一铜剑长三尺九寸后藏之秦望山腹上刻二十八宿文有背面面文为星辰背记山川日月商商钟三右三铭一出维阳石本一出古器物铭一出博古録识音并同皆钿紫金为篆商钟铭藏董武子家一字未详庚鼎辛鼎癸鼎按史记夏商未有谥其君皆以甲乙为号此三鼎疑皆夏商之器自庚至癸一体每变以大而文有加庚癸二字与説文小异许慎云庚者秋时万物庚庚有实今庚作无垂实之象此本字乃有之今癸作具四屮而此癸字一屮三包癸次丑而居寅之前有纽而未达之象仲作辛鼎仲作辛鼎其可考者以名知之辛壬丁甲惟殷为序而伯不配甫者亦殷道也子鼎二二名同而后一鼎作立戈形盖子为父作鼎以铭其有武功耳公非鼎按史记有公刘五世孙公非者考其时正与祖甲相近则作此鼎者当为公非无疑矣饕餮鼎按鼎铭一字竒古不可识亦商器也愚谓铭字疑作戊盖乙鼎庚鼎之属商画多取诸物以为形似如鱼鼎以贝为鱼虿鼎以为虿之类皆是书法象形鼎按鼎之字二从二一而口之下从折木一隂一阳之谓道鼎者器也而道寓焉一则成象一则如法故从二一木巽火亨也故从折木此䁀其文虽异而下皆左右戾有折木之意深得古书之体盖此铭者古人所以正名也易考之革去故鼎取新又见其新新不穷之意济南鼎二右二铭一出古器物铭一出向繙𫝊本字画竒怪未容训释以鼎出济南姑以名之箕鼎古器物铭并淮阳石刻并考作箕字瞿父鼎商器以父铭者多矣瞿则未详其为谁然瞿作两目与商瞿祖丁卣两目相似未易以名字考也父子鼎鼎铭曰父子盖为父作此鼎而言其父子者亦子子孙孙相承之意乙卯鼎鼎铭曰乙卯博古録云是鼎盖毛羮之用于是乙卯目之然以愚考之毛其姓乙乃其号耳乙鼎右得于邺郡亶甲城按鼎铭乙下一字不可识考其形制文字及所从得盖商器也寳鼎鼎铭曰作寳父甲鼎铭曰子父甲作此鼎以追享其父也子字或作立戈或作横戈皆所以铭武功耳綦父乙鼎铭曰綦父乙盖綦乃国名也子父丁鼎铭曰子父丁盖子为父丁作此鼎耳子父己鼎父己雍己也禾父己鼎是器铭三字一字作禾形二字作父己歴观商器类取诸物形似以为铭识盖书法未备而篆籀未分故尔禾有养人之实凡取以为饰者当以是为义父则商之雍己也子父癸鼎铭曰子父癸盖子为父癸作此鼎子作立戈之状月鱼基鼎基者无经见惟説文以为荐物之基盖象形也虎父丁鼎鼎铭亚形内着虎象凡如此者皆为亚室亚室者庙室也父丁者商君之号也子孙父丁鼎二右二铭前一器上一字作持刀之状者孙也盖子与孙同为父丁作此祭享之器耳后一器上一字曰祁有诒厥子孙之意兕父癸鼎铭作子执弓者谓其有武功也旁作象形兕子孙父癸鼎铭子之字作横戈与立戈之意同申鼎铭曰申作寳鼎乃作鼎之名氏耳秉仲鼎秉仲者书𫝊无考然字画竒古两旁二字亦左右相戾有折木之意盖鼎之为字下从折木耳足迹父子鼎铭上作足迹之状又言父子作禾鼎盖父子同作此鼎足迹者言能继迹于父祖也伯申鼎铭曰伯申作寳彞夔鼎夔乃作鼎者之名耳此鼎也而谓之彞盖彞者法度之器非六彞之彞也父辛鼎与率同盖作器者之名也率与子孙同作父辛祭享之器耳父丁鼎铭一字未详乃作器者之名也召父鼎召父者于经𫝊无所考商册命鼎亦着此名册命鼎昔周穆王命毕公而曰作册毕则册命者为册书以命之也亚形中作召夫而继以室家则为庙器明矣若癸鼎鼎铭于亚形中上作一若字铭其作器之人也旁作旂斾之势于左旌其位也又作两子互执物状于右以着荐献之象而且昭获助也四隅作癸丁甲乙杂然陈布者纪其日也父乙鼎此商人作以享父乙于寝庙此鼎制作最古而铭言最竒特篆尤髙雅商器皆简此又最文可称第一象尊尊铭全作象形头目尾足皆象形篆也父丁尊尊铭父丁盖子为父丁作此尊耳父丁者商君之号也鬲父己尊铭作鬲象形篆也疑作器者之名耳亚人辛尊铭曰亚人辛亚者次也亦宗庙之器也父癸尊铭上一字未详必作器者之名也执刀父癸尊铭上一字乃子执二刀盖子为父作此庙器耳单癸尊铭二十九字音诳又音问单从尊铭曰作从者谓从器也犹品之有从单姓也商兄丁尊铭云兄丁大下一字作鸡形当是其弟为兄丁作此尊也商兄癸尊右得于邺盖底皆有铭铭皆廿有六字按河亶甲居相即邺郡其文又称九祀为商器无疑云兄癸者商以兄弟相及之辞也人癸尊铭上一字作立戈形人癸则谓商之主癸也寳尊铭云作寳尊彞与商寳卣相似两字画一不同形制未传但得其款识于古器物铭耳子朋父乙尊凡人君赐有功必为册书以命之此子为父作而亦曰册者盖谓其有勤王之功然后得作彞器而铭之也祖戊尊此尊为大戊作字画不拘偏旁位置或左而右或右而左㸃画烦简亦不较耳文戊祖丁尊铭乃孙之尊文戊者为祖丁作此尊耳子父己尊子执刀者以其有定武功而后世享其宗庙者必铭其器如乐之武舞也父己者雍己也雍己之子是为大戊也蜼尊盖铭曰五纪其器之数曰周作父乙者盖商有太史周任乙则商之君名乙者岂非作之者则任邪谏尊铭亚下一字未详言谏则作器者之名为父已作尊彞以荐于考庙也辛未父癸尊铭亦子为父癸作寳尊彞后一字未详必作器者之名甚父戊尊一铭周一器甚则其名耳后一字似而非未详丁亥父山尊铭字画竒古不容尽识乃丁亥夀子为父乙作此尊耳祖丁彞铭之可辨者祖丁商之十四帝祖丁也已举彞已者在商八世君有雍己疑谓是也昔李公麟得古爵于夀阳紫金山腹有二字曰己举王玠获古爵于洛亦有二字曰丁举字体正与此同主孙彞铭曰主孙明其主祭者为孙也虎方彞铭上一字象虎皮之形乃虎字也父乙彞按乙之号在商有天乙有祖乙有小乙有武乙惟太乙之子止曰乙且此言父乙者盖不知其为何乙也父甲彞言父甲不知其为何甲也子字正作立戈之形父乙彞父丁彞右二铭皆上一字未详必作器者之名氏也子孙彞铭前二字曰子孙后一字未详鹰父癸彞铭前一字正作鹰之状象形篆也乃作器者之名氏耳虎首彞是器不书名而曰作寳彞然耳作虎首得非所谓虎彞者邪子孙拱日彞是器铭曰子孙而孙作两首拱戴日之状盖取日以象君道也孟祖辛彞孟言名或氏也乃孙为祖辛作此器耳单父丁彞单其姓也上作立戈之状者子也挟腹两旁者孙也单氏子孙为父丁作此器耳单从彞铭三字彞铭曰者盖莫知其名与氏也孟孙武丁彞孟孙为武丁作此彞又言者未详其义主父已足迹彞若足迹者如手形之为左右也李氏又有一罍为左足疑古之左右字如此父己人形彞铭五字彞字纯作画象盖造书之始其象形者如此后世弥文渐更笔画此便于书其文有若大小人形者盖谓孙与子也小者孙大者子如称子孙永寳之类言父癸彞按考古云藏京兆吕氏上一字曰言者名氏也为父癸作此尊彞彞字极古父辛旅彞铭七字父乙彞铭三字未详父乙者商君之号也父乙尊彞李丕绪得古彞铭曰作父乙尊彞其下为蜼形或疑其制余曰此古宗彞也古父丁彞铭铭曰古者或氏也商以丁为号者六此曰父丁不知其为谁也伯作父丁寳尊彞铭伯作父丁殆以名着伊彞铭文二字未辨后云用作父尊彞山山作三峰之状象形篆也又一字三禾恐是象形禾字如禾父已鼎作三禾同意乙酉父丁彞铭文甚古云惟王六祀四日又曰作父丁尊彞其为商器无疑也己酉戌命彞铭三十有七博古第为周器然铭文全类商兄癸卣殆一时器也姑列于列彞之末父癸方彞铭六字兄癸彞兄癸彞铭藏颍昌韩氏盖底皆有铭凡商器款识多者不过数字而此器独二十余字尤为竒古兕卣盖器皆有铭作兕形册卣盖器皆有铭曰册者所以承君之钖然后享于祖庙之器田卣底盖皆有铭铭皆一字铭曰田疑人名三戈卣铭一字作立戈盖亦示戒之义史卣曰史者史言其官有以史为氏族者因其官而受氏焉执匕父丁卣铭曰父丁又作手执匕形于其上执爵父丁卣铭三字上一字如手执爵形説文谓右手也执干父癸卣上为人形两手各持干铭曰父癸世母辛卣盖器上皆有铭其五字上一字作三乂説文世字从三十故以此为世字祖更史卣铭曰祖更史则祖更时之卣也辛父举卣铭三字曰辛父举立戈父己卣铭三字按此器文作立戈状未详内言卣铭三字惟中一字未详子父癸卣子执戈者子为父癸作此器父乙卣铭五字木父己卣按父己即其名或字云木者恐氏族也亚父乙卣此名亚形中作父乙盖子为父乙作庙器也子孙父癸卣按王楚集韵以立戈横戈并释为子孙字吕氏考古又云大者为子小者为孙父癸者商君之号也寳卣二右二器皆卣后一器皆有铭不书作者之名而直谓之尊彞盖不可考也贝父辛卣博古録云盖器皆有铭铭皆四字曰贝父辛上一字格上置三矢父己足迹卣藏卢江李氏铭五字举册父癸卣此卣作册而围木之文作两人四手共举之状母乙卣子为母乙作卣子亦作立戈之形子孙父乙卣李伯时所藏子孙父乙卣作非而此作非皆析字也博古録云析子孙有贻厥子孙之意父丙卣铭如弓形并手执二矢祖乙卣孙象形而手执刀祖丁卣铭曰瞿商有瞿父鼎亦作两目相并正与此同实一时之制中为牺形下为两册皆取象于物而书画未分子父己卣铭言父己者商君也子象形而右手持刀按商祖之卣铭文皆类此冀父辛卣冀者国名也后以为氏父辛商号也旅彞者旅举其象也其后作亚形祖辛卣博古録云铭七字曰祖辛作寳尊彞又象人形右执木左执㦸者孙也丙寅卣是卣乃王钖臣工以追享其母氏妇庚卣铭七字其一字泯灭不可考余曰子孙妇甲庚丁其泯灭髣髴一束字未详其义兄癸卣铭曰丁子疑隂阳刚柔不相配或曰商人尚质如言甲子丁丑也又下文云丙申未详其义弓壶此器以弓铭之壶酒之下尊也商之酒器间有以弓铭者盖射者未尝不继之以饮也蛟篆壶壶铭一字鹄首蛟足全类夏琱戈铭中藏一字髣髴如月欱姬壶铭曰欱姬作寳彞足迹罍此器在洹水之濵亶甲墓旁得之中有右足迹与主父右足迹彞相似龙爵铭一字象龙形即龙字也政和丙申北海县民道经临朐其岸圯出数器此其一焉以龙铭爵盖取夫尤而有悔以示其饮不可过过则有悔之义雷篆爵右铭乃象形爵字博古録云文镂四转若古雷文故铭之曰雷篆爵素爵铭象人拱物形近类子字中爵铭一字极古博古録云乃中字斧爵铭一字作斧形车爵铭一字曰车先王之时凡诰诫于酒无所不致其严爵铭车者以示其有覆车之戒尔辛爵铭一字曰辛字画竒古器藏卢公裔家今不在矣铭止一字如李氏所藏庚鼎癸鼎铭亦一字休爵铭一字曰休字画极古得于向巨源𫝊本爵名曰休未详何义单爵铭一字曰单考古云单姓也王楚云是觯耳篆带爵铭一字在左柱父乙爵上一字人形者与父己彞同亦疑为子字祖乙爵铭曰祖乙祖己爵铭二字曰祖已按商之君有雍己而无祖己此曰祖己以见其孙所作也已举爵铭二字在腹当耳铭曰已举者商之雍己也举者因献酬而举之故名其器曰举至于尊罍鼎彞通谓之彞盖此类耳父壬爵铭曰父壬父癸爵铭曰父癸父庚爵按商纪有太庚盘庚祖庚而此谓父庚必其子为父而铭之丁举爵博古云王玠得古爵于洛而名之曰丁举字画古拙丁亦商君之号其为商器无疑也尊癸爵铭曰尊癸癸者成汤之父此商器也言父爵铭二字曰言父如瞿父招父信父之类考古録云此爵有足无文盖足爵也象形父乙爵上一字作象形爵字有象形鼎象形鬲前亦有象形爵盖商器之制多如此父戊丁爵戊者谓大戊也丁则纪其日耳守父丁爵饮父丁爵右二器一曰守父丁一曰饮父丁子父壬爵商之器大抵皆铭一子字者着国姓也曰壬则商之君有仲壬外壬此名父壬故知为商爵无疑秉仲爵前有秉仲鼎亦曰秉仲正一类耳舟父己爵铭上一字作横舟盖示沈湎之戒子父丁爵铭一字在左柱曰子二字在腹当耳曰父丁盖子为父丁作此爵耳父辛爵上一字当作子左执田而右执戈者有且耕且战之义立戈者子或孙也大者为子小者为孙主人举爵铭二字在耳祖丙爵铭上作矢形旁为一孙字其下着祖丙焉象形子爵上一字作象形爵下二字曰子作博古云子商姓也其中二字未详子父己爵上一字博古云是析字爵以饮福贻之子孙者故曰析子孙招父丁爵铭曰父丁尊彞盖商人作祀器多铭之曰彞义取有常而无变也是爵曰招者名也盖其人为父丁而作也子爵商之彞器以子铭之者为多然其説不过有二一则𫝊子孙之义一则着国也伯爵夫所谓伯者其类不一分等之爵则有侯伯之伯建诸侯之国则有方伯连率之伯而又于谥于名于字于序皆可称之古之彞器多铭以伯者必有一于此也祖庚爵祖庚商号也博古图载庚口之字作又有庚爵作芃与此庚字形皆不同盖世之相去先后故字画亦因时而为损益耳龙觚铭一字作龙形龙善养人者也孙觚铭一字曰孙而字形小异是器通体纯素与商子孙已爵商已举爵大畧相似必商物也木觚博古録云铭一字曰木甲子觚盖子为父甲作此觚而子之字正作立戈之形所以铭武功也父庚觚商父庚爵与此铭同皆一时之制也但字画少异奕车觚铭上一字曰奕古无以奕受氏者殆作器者之名耳下一字作挽车之形父舟觚此觚也而谓之舟盖水能载舟亦能覆舟觚饮器也酒能成礼亦能败徳所以有舟之义焉亚形觚亚形内一字曰节以示节饮之戒下一字近如画像不可辨铭文多作圈如亚形者皆庙器也亚父乙觚亚次也又亚乃藏主石室是亦宗庙之器耳合孙祖丁觚铭作两孙相向故曰合孙亦子子孙孙之义也子乙父丁觚太丁之子独曰乙则知父丁子乙者正太丁之子耳女乙觚二二器铭文皆曰帚兹女乙曰乙者商君之号兹女者盖女子作是器以享其考癸举铭二字在足辛举铭曰辛举父辛举三右三铭政和丙申嵗北海县民道经临朐见岸圯得之铭曰父辛后一器又曰举父辛殆一人所作父己举举字按集韵云音举支鬲也立戈觯铭作立戈王楚云是子字子者商之国姓也立戈所以铭武功耳子父辛觯二二器铭各三字曰子父辛而子字皆作立戈之状父辛者称其号父已觯铭作两册所以纪君命商之彞器类多作此父己敦铭曰父己已亦商君之号耳已孙敦铭藏南丰曽氏上为已孙下为孙已已丁敦铭六字盖曰孙已丁器曰已孙丁丙甗甗铭曰丙如鼎之铭辛铭癸之类庚甗铭六字曰庚午为应姊彞鬲甗铭一字作象形鬲字见父己甗铭曰见者盖以祭神如神在僾然必有见乎其位故也子虎父乙甗铭曰子父乙虎子则商器类铭之以彰国姓也乙则商君之号曰虎则取似其形耳祖已甗铭曰作祖己尊彞癸此癸字亦作一草三包与商癸鼎之字同父己甗铭曰亚者庙室之形也曰无俦者作器者之名也曰父己者商君之号也丁父鬲尔雅款足曰鬲此器自腹所容通足间若股膊然三体合为一丁父所作商器也仁鬲铭作仁者李氏所藏父己卣有析字作形此乃其半耳亦作析字无疑旁一字竒古未可考鬲上为亚者庙室也中作者名氏也父己鬲铭三字母乙鬲铭亚形中作执㦸形曰母则知其执㦸者为子也齐鬲铭八字妇康鬲铭七字阜父丁盉是器盖器皆有铭皆曰阜父丁上一字曰阜诗所谓如山如阜取其髙大富盛之意父癸盉上一字作人形左执戈者子也盖子为父癸作此器启匜按商太丁之子曰乙乙之子曰启此名启者乙之子也祖戊匜铭六字曰祖戊辛余未详伯戋馈铭三十有一字在脣十有四字在盖説文馈滫饭也瓿甂也大口而卑用食又皿部有覆盖也徐铉谓今俗作非是细详字音头酉足而加于皿定非瓿字乃是馈盦以捧连汤饭而加覆盖尔商末器以字非模范中来故也伯戋颒盘铭二十有三字此器与馈二物皆曰卭仲之孙伯戋自作同得于河内太行山石室中父辛盘此铭极古商盘铭也下一字曰彞史孙盘铭五字鸟篆戈铭一字曰戈如飞鸟之形盖商初接虞夏之器也夹剑孔甲在位三十一年以九年嵗次甲辰採牛首山铁铸一剑铭曰夹古文篆书长四尺一寸定光剑殷太甲在位三十二年以四年嵗次甲子铸一剑长二尺文曰定光古文篆书照胆剑武丁在位五十九年以元年嵗次戊午铸一剑长三尺铭曰照胆古文篆书商镜背有铭二十有二字字兼科斗篆籀周宋公䪫钟铭曰宋公成之䪫钟寳和钟此铭文字皆古文为周以前所作无疑虢州古钟虢州所上古钟铭曰王叔伯髙作其字磨灭不可复识楚卭仲南和钟铭二十有九字按类编云賸送女也嬭娣也盖楚之送女之器谓之南和钟者乐县在南也楚钟政和三年获于卾州嘉鱼县以献字画竒怪友人王夀卿鲁翁得其墨本见遗铭文云楚公自作曽侯钟二右二铭前一器藏方城范氏皆得于安陆前钟铭后有一穆字两商字后钟铭后亦有卜反宫反五字其义未晓然恐宫商乃二钟之声律耳盄和钟此钟铭一百四十二字藏在御府皇祐间尝摸其文以赠公卿杨南仲为图刻石者也聘钟铭十有四字迟父钟铭三十有七字是钟迟父为齐姜作也齐侯镈钟镈钟比特钟为小编钟为大今此钟铭曰镈考其形制乃大于钟制器之时盖齐之中世其实周钟也齐侯钟宣和五年青州临淄县民于齐故城耕地得古器物数十种其间钟十枚有款识尤竒最多者㡬五百字今世所见鼎钟铭未有踰于此者初钟既出州以献于朝又命工图其形制及临倣此铭刻石既非善工而字有漫灭处皆以意增损之以此颇失真今余所藏乃就钟上摸拓者最得其真也鄦子钟铭六十有五字鄦音许鄦许文异而音义同蛟篆钟铭五十二字极古简作鸾鹄蛟螭之形其铭不可辨者凡九字周钟款识字形颇类博古图所载周蛟篆钟而此又竒怪不可识然考其制作当是周物无疑窖磬铭五十七字择其吉日乃用润泽之石古人用字固不拘耳象鼎铭一字作象形鲜鼎铭一字作鱼形款识简古节鼎铭一字曰节必作器者之名也举鼎铭一字曰举䜌女鼎按䜌于经𫝊无所见䜌与栾同即名字也女者栾之女也王楚释作子字恐未然得鼎铭二字曰得鼎东宫方鼎铭二字益鼎铭四字曰益作寳鼎子父举鼎铭曰子父太叔鼎是器乃太叔居京而作其为周器无疑中鼎渭南宫中耳后有数鼎皆一时之制而铭刻详畧不同伯鼎铭曰伯作槃鼎单冏父乙鼎铭曰父乙盖乙非独商之号如齐有乙公之谓也王伯鼎王伯者疑其为王之伯父也曰寳齍者考诸周礼虽有掌王齍之官然形制讫无所考以其方而有四足与诸方鼎悉类故附之于鼎云单从鼎铭曰单冏作从彞伯员鼎鼎乃伯员所作尹考鼎铭曰尹考钖季姬盖父钖此鼎于其季女耳龙生鼎此鼎虽古而铭识曰年已非商夏之制伯父鼎铭曰晋司徒伯父作周姬寳尊鼎其万年永寳用唯叔鼎铭曰唯叔从王南征唯归惟八月在皕位诲作寳鬲鼎丰鼎铭曰丰用作玖䵼彞宋公栾餗鼎铭六字曰宋公䜌之餗鼎宋君夫人餗釬鼎铭八字按釬字疑作銒伯咸鼎铭藏全椒吴氏曰伯咸父作寳鼎鲁公鼎按鲁字説文云从两省象监形即鲁字也古之文字形声假借周公之时去商未逺故篆体未有变省周方鼎按古寳器鼎之方者多矣以其铭款考之鲁公文王方鼎则谓之尊彞单子方鼎则谓之从彞王伯方鼎则谓之寳齍惟陀员庚申方鼎乃谓之鼎威君鼎威内君考诸经𫝊无所见然饲鼎者盖饷粮也宋右君田鼎按古器物铭云得于青之临朐疑田猎所用也右君不知为何人㪍则名也师寏鼎铭云师寏父作季姞尊鼎丝驹父鼎丝字颇浸灭未详言肇鼎铭曰言肇作尊鼎其永享保用楚鼎鲖阳县有葛陵城东北有楚武王冢汉时民谓之楚王瑟城城北祝社里下土中得铜鼎铭曰楚武王是知武王隧也乙公鼎铭曰乙公作尊鼎子子孙孙永寳氏鼎铭十三字按姓祝融之后亦作妘君季鼎按古器物铭云此器藏李成家然字画浸灭有君季字姑以铭之未可考也圆寳鼎二右二铭文不少异上一字乃十有三月合成一字不显其名而曰用吉金自作寳鼎孔文父饮鼎铭曰惟三月孔文父作饲鼎子孙寳用尊鼎铭李保年得鼎于长安耕者其铭曰集作尊鼎万夀无疆子子孙孙永寳趠鼎铭文云惟王来格于成周年镐言镐则王在镐京之义也趠其名也而曰作乃文考父辛寳齍而后一字曰癸亦与商祖已甗癸字相类恐商末周初器也叔液鼎铭云惟五月庚申叔液自作饙鼎用祈眉夀万年无疆永夀用之叔夜鼎铭云叔夜衅其饙鼎以征以行用饘用羮用祈眉夀无疆齐莽史鼎铭云齐莽史喜作寳鼎其眉夀万年子子孙孙永寳用仲偁父鼎铭云惟王五月初吉丁亥周伯臯及仲偁父伐南淮节孚金用作寳鼎其万年子子孙孙永寳用此鼎铭字最为精密定中周之物宣王曾伐淮夷而此云伐南淮也文王命疠鼎铭文言王在丰唿虢叔召疠钖驹两丰其地也王使虢叔召厉而钖之以驹两又曰拜稽用作皇祖文考盂鼎盖形制不𫝊故考之未详耳文王鼎铭七字铭识文画尚类于商周公之时去商未逺故篆体未有变省右文王尊彞铭绍圣间宗室仲忽获此器以献有㫖下祕阁考騐而馆中诸人皆以为后世诈伪之物不当进于御府于是仲忽坐罚金然其器犹藏祕阁兹器制作精妙文字竒古决非伪物识者当能辨之虿鼎铭一字全象虿形疑人名若公孙虿之类周景王十三年郑献公虿立癸亥父己鬲观其铭文乃周鼎也而曰父己寳鬲盖商末周初之器大夫始鼎铭曰惟三月初吉壬寅王在和宫大夫始钖作彞又曰王在辟宫献工钖彞钖章又曰大夫始敢对扬天子休用作文考寳鼎孙孙子子永寳用南宫中鼎南宫其氏也中其名也南宫为氏在周有之文王位在射圃而射字极古如宰辟父敦射字正作挽弓之形而此鼎射字亦然岂三代之遗法邪季㜏鼎铭四十有九字结密而小公缄鼎铭云惟十有四月古器多有是文师秦宫鼎铭四十七字磨灭不可考者十有二字伯硕父鼎可识者四十有三字不可见五字而已史頙父鼎是器与前伯硕父鼎言其考妣谥号大率相类然此鼎特以纪其嵗月虽词有详畧器有小大不害其为同实一时之物也㣲栾鼎铭文与虢姜敦相类皆一时物也叔䜌鼎叔䜌作鼎考其制形则宗器也铭曰二十有三年王在宗周王命叔䜌伯姬鼎右鼎铭与前㣲䜌鼎铭相类晋姜鼎字画絶妙可为一时之冠右原父既得鼎韩城遗余以其铭而太常博士杨南仲能读古文篆籀为余以今文写之而阙其疑穆公鼎按宣和重修博古图録云铭一百八十二字湮灭不可辨者八十二字是鼎得于华隂乃秦故地其鼎余考此鼎无铭识有刻在盖曰甘以书文考于古在篆为箕在籀为期在古文为其然未少异也刻画朴古款识深重与虿鼎相类书至精非后世可议自汉以后工力渐改无复款文如三代时故悉刻凿为之今视其文如木蠧虫行以此知为周秦间寳器商雒鼎右商雒鼎铭者原甫在长安时得之上雒其铭云惟十有四月既死霸至在下都雝公作鼎用追享丁于皇且考用气麋夀万年无疆子子孙孙永寳用雝公不知为何人原甫谓古丁宁通用盖古字简畧以意求之则得尔而蔡君谟谓十有四月者何原父亦不能言也周鼎铭右鼎铭藏蜀人邓氏铭有云王格太室即立乙父鼎按成汤字天乙后世以乙为氏鼎是周器也而谓之乙父者岂其苗裔尚存为家庙而作邪然则乙其氏也父则徳劭之称与父乙异矣言鼎铭一字美阳鼎美阳得鼎中有刻书曰王命尸臣官此栒邑赐尔旂鸾黼黻琱戈尸臣拜手稽首曰敢对扬天子丕显休命王伯硕鼎此铭曰齍而收之者类之于鼎铭五字甚竒拔驹父鼎铭九字焦山鼎今在丹徒县焦山寺中铭九十三字皆古文蚀一字外为云雷之形其人莫考曰王格于周曰司徒南仲殆周时器也智囊鼎秦丞相樗里子作一鼎文曰智囊古文大篆书荀况鼎荀况在嵩溪作一鼎大如五石瓮表里皆纪兵法大篆书定蜀鼎张仪伐蜀铸一鼎髙三尺文曰定蜀大篆书王子吴飤铭三十有一字铭云作飤字字书所不载其形制则鼎也字体与鄦子钟相似盖周末接战国之物中朝事后中尊铭五十有七字月季尊月季者月遡日以为明臣道也季疑其为名氏盖季字上从禾而下从子耳或云是月星上下为禾稼之形月有遡明之道星有拱北之理禾有养人之实凡取以为饰者当以是为义焉乙擧尊按字书云擧从手从与以手而与人之意献酬之义也器市尊器其姓氏也市则其名耳中一字未详伯克尊鬳不知其为名与氏也商有彞旁加字曰伯克者伯其序也克其名也师艅尊字书徳字从彳而此器从辵盖徳出于道从辵亦篆籀之本意由此于金石遗文每得以考正其字画之谬云召公尊博古图云此器乃周王褒大召公之族至于庙之器也详考此尊乃召命之召非周召之召也召公尊其盖细花款文极精妙尊腹五指中有款数十字真三代之竒物也博古图有之俗名搯控尊髙克尊博古云铭五十八字曰克敢对扬天佑用作朕穆考后仲尊髙克用丏眉夀卫文公时有髙克即斯人欤龎尊按宣和博古图有龎敦其铭款与此无异惟彼曰王既命汝而此曰王尊命汝彼曰寳尊敦此曰寳尊彞所不同者二字耳为一时所作无疑孙卣右铭一字曰孙状尸形伯寳卣铭曰伯作寳尊彞州卣右卣盖器皆有铭曰州者不知其为名与氏也卣非庶人可有必当时公侯卿士世禄之家所用耳大中卣大中当时父丁之子言丁者商君之号配以十干恐周初接商末器耳师淮父卣博古録云其曰穆从师淮父戍于古者谓穆从淮父以戍役于古也曰文考盖后世追享之器耳曰日乙者举其日之吉也乐司徒卣铭曰乐者则姓氏也宋戴公四世之孙有曰乐宫而后世子孙因以为氏又曰司徒子象之子𢎞作旅卣盖言司徒之孙作是器也单癸卣铭曰夙夕飨尔宗则是享礼所用之卣是器乃单冏作父癸卣尹卣是器盖尹休髙对扬君命而作公卣古之彞器铭载不一或但纪其夀而不言氏族姓名者如周寳卣曰伯作寳尊彞此器曰公作寳尊彞是也纹缕华缛烂然溢目史卣史者言其官也有以史为氏族者因官而受氏也商卣亦有铭之曰史者其意殊类是邪是器通体作饕餮雷纹设饰甚华而色若苍玉盖晚周精工所制也召仲考父壶铭三十五字小篆壶作上为盖中为耳下为足象形篆也而此文更竒古体类大篆周宣以后物也仲丁壶二一器铭八字一器铭三十七字按周有召伯召虎最为着姓此曰召仲丁父岂其苗裔乎壶字小篆作上为盖中为耳下为足皆象形也今此壶字作体类大篆文省而意足尤为竒古饕餮立戈壶铭二字上为立戈形下作鸟形观其文缕精致通体作雷纹饕餮实为周物黄季舟右铭云黄季之季用其吉金自作舟其永用之舟亦酒器以着沈湎之义子乙斚二右二铭惟子乙字稍异前器乙向左后器乙向右当是同用之器若旅簋列鼎之类也父丁斚右铭曰宁父丁者其作器者之名也旁一字乃象形矢字束斚铭二字亚形内作束字夫亚者乃藏主石室之形束则有所未喻然商妇庚卣曰束子孙妇甲庚丁周乙酉方彞亦有束字见于铭识之末岂皆其氏邪是器纯素典古緑花可爱虽曰周物而有商之遗风焉父贝觯右铭曰作子父贝丁辛尊彞而子作执木形稽之爵卣或以父举或以父庚为号此云父贝书其名也双弓角铭中作双弓者弜字也玉篇音渠良切疆也作器者之名也盖弜为祖乙作此器耳㫄有两册亦着人君册命之意亚者如商器所谓庙室也亚形中作立戈之象者子执也亦宗庙祭享之器耳铭识与文全类商器师艅象彞铭三十有二字彞铭五字五彞右铭一字曰五者乃其次序耳伯宋彞右铭二字曰伯宋伯者伯仲之次也宋即其姓氏耳云雷彞右铭三字曰作寳彞是以云雷为号故博古名之曰云雷彞雷文彞铭三字亦曰作寳彞字画竒古而不书名即云雷之类也鸡单彞右铭三字曰旗鸡单曰单者叔向所谓周其再兴乎其有单子也故知单所以为姓曰旗则穆公旗也虢叔彞周器言虢叔甚多有所谓虢叔作尊鬲者有所谓虢叔作叔殷鬲者虢言其姓也叔言其序也篆带彞铭云作寳尊彞不着名氏器类敦盖而名曰彞彞者法度之器也冏从彞铭曰冏作从彞父丙彞铭旧藏祖择之舍人家后归故人王儞唯盖存已破缺此周器也而犹称父丙者当是周初接商时器司空彞铭云司空作寳彞空则借用工字盖三代之时未必字字皆有必依声託事假借而用之耳召父彞召父则召公奭也凡周器彞有六而因形以为用见于铭载者类书钖命孝享此曰作乃寳彞铭简篆古真周初之物也上一字磨灭未详以愚观之即考字讹缺耳实孝享之器也叔寳彞铭云叔作寳尊彞上一字磨灭品伯彞铭曰品伯作寳尊彞品作三口而一覆其下古人作字左右反正不拘偏旁位置品伯者不可知其谁何也季㜏彞铭字画与大篆小异盖古文也当是周初接商时器予遍閲商周诸器所谓古文者大率如此而唐人所书皆别作一体笔画疎瘦与彞鼎间字絶异虽李阳冰亦为之不知何所依据予以为学古文当以彞鼎间字为法伯映彞伯映者于经𫝊无所见大槩与周叔彞相似字画更髙古可爱己酉方彞铭三十七字此周器而曰祀説者以为不忘本今观是器形模方正文镂华好而中藏简古意尚有商之遗风亚乳彞铭二字古之彞器凡作亚形者皆庙器也御定佩文斋书画谱卷五十九御定佩文斋书画谱卷六十目録钦定四库全书御定佩文斋书画谱目録第六十卷歴代无名氏书二周季姬匜父癸匜叔匜孟皇父匜弡伯旅匜寒戊匜司㓂匜文姬匜义母匜齐侯匜杞公匜孟姜盥匜田季加匜仲姞旅匜兕匜盘周伯吉父匜盘兕敦三虎敦䖍敦仲言父旅敦达敦叔旦敦伯庶父敦伯冋父敦史张父敦蒯仲敦师望敦雁侯敦刺公敦二屈生敦叔敦仲驹敦肇父敦散季敦敦毛伯敦秦公敦铭孟姜敦虢姜敦敦宰辟父敦三龙敦师敦师敦牧敦敔敦井伯敦周敦铜敦终南敦周寳敦弡生敦仲申敦盖史黎簠二鄀子斯簠二刘公铺太公缶弡中史㓿缶师奕父旅簋叔邦父簋京叔簋师望簋叔髙父旅簋伯考父簋鬻簋宋公寳簋寅簋小子师簋单疑生豆齐豆姬寏豆单从盉伯王盉加仲盉凫盉伯温父甗仲酉父甗方寳甗仲信父方旅甗方甗铭父乙甗慧季鬲伯鬲帛女鬲师鬲虢叔鬲叔殷彀鬲聿逺鬲亦鬲蔑敖鬲仲父鬲京姜鬲某父鬲仲斯鬲匕旅鬲诸旅鬲南宫鬲周鬲杜嬬铺史孙槃鲁正叔槃卬仲槃齐侯槃二冀师槃宋穆公孙盘季姜盂卬仲盦凤栖铎平陆戈临淄㦸镇岳劒骏大劒景王钱沂州银刀西王母镜古钟铭古铎铭古景钟铭古伯彛古敦铭古车敦铭古盘铭古爵铭古鎗铭古铁印铭秦秦钟秦权秦度量秦劒秦半两钱汉周阳家钟食鼎武帝鼎元平鼎酒鼎神鼎黄帝膳鼎成帝鼎醴鼎蟠虺雷文鼎药鼎李氏鼎鲍氏鼎汾隂侯鼎定陶鼎汾隂宫鼎上林供官铜鼎好畤共厨鼎神雀鼎丞相博山侯鼎太尉鼎孝子鼎侈耳区鼒髙奴鼒齐安鑪莲勺鑪博山鑪丞相府漏壶大官壶绥和壶延光铜壶款识建光巵汉律管铭汉巴官铁量铭谷口铜甬铭武安侯钫阳嘉洗双鱼四钱大洗双鱼洗素洗双鱼洗列钱洗铭双鱼洗平周钲新莽候钲注水匜上林荣官镫首山宫镫甘泉上林宫行镫林华观行镫甘泉内者镫龙虎鹿卢镫耿氏镫廪邱宫镫鴈足镫羊镫宜子孙镫虹烛锭车宫承烛槃有柄凤龟镫周阳侯甗鍑馆陶釜轵家釜轵家甑梁山鋗龙首鱼书言府弩机赤霄劒神龟劒八服劒毛字劒贵字劒衎字劒神胜劒更国劒威斗铜枓铜钲新莽权铭荚钱八铢钱四铢钱三铢钱五铢钱大钱小钱货泉契刀汉刀十布货布大黄布刀蒙城古刀男钱后汉建元鼎永平鼎谷洛鼎镇地鼎承露鼎儒鼎柱鼎千里鼎司徒鼎司空鼎太师鼎元嘉刀铭秀霸劒安汉劒中兴劒董氏二洗欵识中平兽洗款识修官二铁盆款识盐铁盆驺氏二镜铭李氏镜铭十二辰鑑十二辰鑑十二辰鑑四神鑑四神鑑三神鑑神人鑑神像鑑神人三兽鑑尚方鑑长生鑑仙人不老鑑豳颂周商鑑始青鑑清白鑑宜君公鑑宜官鑑尚方宜子孙鑑四宜鑑九子鑑十六花鑑蟠螭鑑鼍龙鑑海兽鑑册礼镜青盖镜𤣥钖镜侯王镜𦍑服镜丹阳镜日月镜文龙镜右旋镜虎符魏魏武鼎孝鼎受祚鼎万夀鼎五熟釜孟徳劒太乙刀思召刀郭维刀铭吴彭蠡鼎豹尾鼎镇山鼎蒋山鼎顾元凯鼎破备鼎大呉劒流光劒孙皓劒周瑜刀铭司马刀幼平刀固陵刀安国刀大泉五百钱大泉当千钱蜀汉克汉鼎蜀二鼎定军鼎八阵鼎孔明釜闗侯刀铭张飞刀铭晋钟铭房山五劒铭铜澡槃款识司马刀铭歩光劒铭兴国刀铭前凉张寔刀铭西凉百胜刀铭前赵元熙刀铭后赵鼎铭石勒刀铭季龙刀铭伪赵钱丰货钱燕慕容隽铜马铭慕容隽刀铭建平刀前秦苻坚刀铭后秦姚苌刀铭后蜀李雄刀铭后凉吕光刀铭西秦建义刀北凉永安刀夏铜鼔赫连刀铭宋纪功鼎鰕鱼鼎宫亭湖鼎武帝刀铭少帝刀铭孝武帝劒铭废帝劒铭孝建钱景和钱齐龙鼎古钖趺篆文金革带钩篆文明帝劒铭无为观铁磬文太平百嵗钱梁武帝劒铭甘露寺铁镬文直百五铢钱大吉钱大通钱大富钱陈元勲鼎大货六铢钱后魏昭成刀铭宣武刀铭道武劒铭明元劒铭太和五铢钱永安五铢钱北齐常平五铢钱广宗郡钱后周布泉钱大布钱永通万国钱隋象日镜十六符铁鑑唐栖霞寺铜像背记通元观铜钟铭紫极观钟铭太清宫钟铭铜柱南山寺题钟䕶圣寺钟铭武徳镜停空镜停空小镜九子镜万春鑑二莹质鑑莹质鑑瑞图鑑十二辰鑑二十八宿铁鑑八卦铁鑑八卦铁鑑十二辰铁鑑日月铁鑑千秋万嵗铁鑑玉堂铁鑑自明铁鑑晋阳龙铁鑑铁马鞭刻字干封钱大厯钱建中钱开元钱背文咸通钱长平古刀长平异布撒帐钱后唐天成钱晋天福钱汉汉通钱周周通钱南唐永通钱唐国钱大唐钱铜牌篆后蜀广政钱南汉铜佛识干亨钱楚干封钱天策钱闽铁钱建州王氏钱卷六十钦定四库全书御定佩文斋书画谱卷六十歴代无名氏书二周季姬匜铭四字曰季姬作匜昔晋文公重耳母曰季姬齐悼公娶季康子之妹亦曰季姬则此曰季姬必有一于斯焉父癸匜昔之匜通用于神人此铭父癸则其祭祀宗庙之器也此匜也而铭有曰爵者岂诗所谓洗爵奠斚之意欤叔匜铭云叔作旅匜如伯作寳鬲特以伯仲第其次耳孟皇父匜孟乃仲孙之氏而姓则姬也曰皇父其孟之字欤弡伯旅匜铭十有二字按弡字依前弡仲簠当作张匜其名曰张伯作旅彞张伯不知何世人右匜铭刘原父既以前一簠为张仲所作又以此匜为张伯器曰仲之兄也尢无所据原父学号称精博惟以意推之故不能无失尔寒戊匜铭云寒戊作寳匜寒戊必作器者之名也司㓂匜右铭三字未详司㓂有大小之异是器铭文曰维之百寮则非大司㓂不足以当是语也文姬匜铭二十一字初曰丙寅纪其时也次曰钖龟贝作文姬寳着其名也旁作析子孙者亦贻厥子孙之义义母匜铭曰仲姞义母作旅匜其万年子子孙孙永寳用齐侯匜铭曰齐侯作楚姬寳匜其万年子子孙孙永保用杞公匜铭曰杞公作为子叔姜盥匜按㠱者古国名衞宏云与杞同虽形制未传而字画奇古文辞典雅极为可寳孟姜盥匜铭叔上一字未详云子孟姜盥匜铭文字画与杞公匜絶相类盖一时物也孟姜盥匜铭余所录古器款识有叔匜铭匜字作后又得伯公父匜铭字作今此铭作盖古书不必同文然三字意义皆通田季加匜此匜脣与器各有铭二十一字曰田季加者田姓也季序也加即其名耳仲姞旅匜铭十有七字兕匜盘是器铭文上为屋宇之状而下作兕形与周兕敦款识略无少异盖宗之器也周伯吉父匜盘铭一百三十三字伯吉父不见于𫝊记考其铭识颇有周书誓诰之风兕敦三右三器制作一律盖底皆有铭铭各一字上为屋室之状下一字曰已当读曰兕古人用字或如此前二器旧藏御府后一器宣和间获于长安水中其制度款识悉同惟阙其盖耳虎敦铭曰周䖍旅车䖍敦铭曰周䖍作旅车敦仲言父旅敦右不知所从得唯盖存铭六字达敦铭云达作寳敦其万年子孙永寳用叔旦敦铭一十五字得于兰亭法帖中形制未𫝊不可得而考矣伯庶父敦此器嘉祐中刘原父得于扶风其铭曰伯庶父作王始周姜尊敦伯庶不知为何人伯冋父敦伯冋敦铭曰伯冋父作周姜寳敦用夙夕享用蕲万夀尚书冋命序曰穆王命伯同为周太仆正则此敦周穆王时器也后张伯铭曰张伯作煮其子子孙孙永寳用张伯不知何人也二铭皆得之原父周姜敦铭本二器其一原父以遗欧阳公伯下一字集古録读为冋曰此书所载伯冋穆王时人也而吕氏考古图训作首皆未详史张父敦铭曰史张父者史着其官也张称其氏也曰父则又见其尊焉蒯仲敦铭曰蒯仲奠父作尊敦师望敦是器与周师望簋铭文政同殆一时物邪雁侯敦按周室武王第四子曰雁侯其后乃有雁姓刺公敦二二器铭悉同一时宗庙之器皆曰用享用孝也屈生敦屈其姓也韐其名也曰生如龙鼎称龙生之类后言用享如在乃宗庙之器有祭神如神在之义叔敦叔生者叔则伯仲之序也则其名耳曰生则如龙生屈生之类仲驹敦铭曰仲驹父其国氏及世次皆未详肇父敦肇父作姬甗賸敦按肇从聿而此从子既曰姬甗又曰賸敦形制未传故未可考也散季敦考其名乃散季为王母叔姜作也散季敦铭藏长安吕微仲丞相家厎盖皆有铭考古图以太初歴推之为武王时器未知是否又云武王时散氏惟有宜生季疑其字者亦何所据哉敦按此器乃敦而铭谓之彞者彞器之总名故不言敦必诸侯也毛伯敦此敦原父得其盖于扶风而有此铭原父为予按其事云史记武王克商尚父牵牲毛叔郑奉明水则此铭谓郑者毛叔郑也铭称伯者爵也史称叔者字也敦乃武王时器也其后二铭一得盩厔曰龚伯尊彞其一亦得扶风曰伯庶父作舟姜尊敦皆不知为何人也三器铭文皆完可识毛伯敦铭凡四其一惟盖存藏刘原父家其一厎盖具藏京兆孙氏其一不知所从得铭文皆同原父释祝下一字为郑今究其㸃画殊不类郑字而吕氏考古图释为皆莫可考秦公敦铭商人堌中得铭曰秦公作敦其制簋也孟姜敦铭云叔孙父孟姜尊敦绾绰眉夀永命弥久生万年无疆子子孙孙永寳用享虢姜敦铭曰用禅追孝于皇考恵仲者宗庙祭享之器也祈匃康祀纯佑通禄永命文全与微栾鼎相类殆一时器邪敦其铭与敦相似文云正月乙子及商癸彞亦曰丁子日辰刚柔不相配疑乙子即甲子丁子即丙子世质人淳取其同类未甚区别不然殆不可考宰辟父敦三三器形制款制俱同乃一时物也龙敦龙乃其名也郑有大夫公子龙周鼎亦有龙生鼎公子龙者尝为大夫此谓册命龙作宰司王家而钖之以𤣥衮衣赤舄想非所谓公子龙也师敦铭文二百一十二字曰师者官也则其名耳师敦此铭伯和父者和衞武公也牧敦其铭与敦敦相似所钖有秬鬯一卣及虎冕练衷之类与寅簋相似敔敦铭一百四十字井伯敦井伯敦铭云惟六月既生覇戊戌旦王格于太室师某父即位井伯右内使册命钖赤芾对扬王休用作寳敦其万年子子孙孙其永寳用古器铭文字难尽通故时有断续不可次第处今此铭四十余字所不识者一字而已因并载其语周敦右不知其所从得铭七十有四字铜敦铭曰宰辟父右周立王册命周周顿首奉扬王休命用作文考寳敦其制与周姜敦异终南敦大理评事苏轼为凤翔府判官得古器于终南山下其形制与今三礼图所画及人家所藏古敦皆不同初莫知为敦也盖其铭有寳尊敦之文遂以为敦尔寳敦是器敦也而识曰作寳彞盖先王之于器用未有不以常法为贵耳观其制作精巧文缕精华非周盛时不能有此也弡生敦弡生者恐其姓也如曰弡仲作簠弡伯作旅匜则又知其为一族耳皆周物也称生者亦犹韐敦曰屈生龙生鼎曰龙生之类仲申敦盖仲申经传无所见而曰旅者盖取其旅衆之义以明非一器也史黎簠二二器一出古器物铭一藏扶风乞伏氏铭文同而字画小异史黎二字皆籀文鄀子斯簠二二器一出向本一出古器物铭云藏宗室仲爰家铭文详略不同刘公铺簠之字小篆作口籀文作口盖小篆而籀文筌今铺字从金从甫则为簠无疑也太公缶按旧图云咸平年同州民杨善徳获于河濵以献此器与弡中及史㓿二器形制全相类铭皆从而文不同此器从缶弡中器从夫史㓿器从亦缶字字即古簠字与簠声相近又形制皆如簋而方文虽不同疑皆簠也弡中脣盖有铭铭皆五十有一字刘原父弡仲铭以隶写之弡字原父误释为张字遂以为张仲之器欧公从而文之以数百言盖失之矣古器中又有弡伯敦岂仲之兄乎大观元年刘仲冯以其家藏古器上之余尽模其铭其曰弡仲寳考其文方中作汞以古校之则为与簠同史㓿缶右得于扶风铭四字师奕父旅簋厎盖有铭铭皆六字叔邦父簋寅簋铭亦曰叔邦父岂非一种器邪京叔簋诸簋铭款有言旅簋有言寳簋此曰飨簋师望簋铭曰太师小子师望作彞训煮熟食簋也叔髙父旅簋右煮簋铭曰叔髙父作煮簋其万年子子孙孙永寳用原父在长安得此簋按古文髙当作郭煮当作旅伯考父簋陈氏得古簋其文曰伯考父作此寳簋形制与原父所得甚异不知其为何代器也䰞簋先秦古器有䰞簋杨氏古器图有䰞甗永叔集古皆存其名考其文当为旅字学诸书可考不知诸公皆以为䰞何也宋公寳簋河南王氏得铜簋六铭曰宋公作寳簋寅簋右得于京兆铭一百五十七字寅者不见于经传即其铭文所载其殆有功于王室故有赤舄驹辇华轩朱号虎冕练衰之钖其铭文典雅字画奇古尢非他器之比小子师簋铭九字按铭曰鼎彞而其制簋也大师小子师或官号其名也字书所不载不知其音单疑生豆铭曰单疑生作养豆用享齐豆熙宁中得于扶风铭三十字姬寏豆铭曰姬寏母作太公郭公鲁仲览伯孝公静公豆用祈睂夀永命多福永寳用单从盉单氏之器种种不一有舟有鼎有彝与此二器其形不同其铭皆曰从彞盖彞以言其常从以言其有继是器特与盉为类耳伯王盉铭十有四字按盉不见于经説文曰盉调味也盖整和五味以共调也加仲盉铭曰加仲诸友用其吉金自作盂子子孙孙其永用之凫盉是器铭一字作象形凫字盖之上亦以凫为饰盖凫出入于水而不溺以况则习于礼者也伯温父甗铭曰伯温父作旅甗伯父铭曰伯父作旅甗考古图以作温今校籀书温之文若此仲酉父甗周有敦盖亦曰仲酉父作旅敦皆一时物也肇作甗者言始作此器耳方寳甗此铭与前二圆鼎同出于安陆之孝感铭识悉同惟十有三字合作一字甗字尢极奇古左右上下不拘偏傍位置仲信父方旅甗咸平三年好畤令黄郓获是器诣阙以献诏勾中正杜镐详其文方甗铭李氏献无秫铭曰方鬳父乙甗形制精妙款识奇古曰父乙者盖商末周初之器尔慧季鬲按慧与惠通伯鬲铭云伯作寳彞帛女鬲铭曰帛女作齐鬲帛女疑宫氏之有职者师鬲铭曰师鬲制作简古虽周之物殆有商之遗意焉虢叔鬲铭五字铭曰虢叔作尊鬲叔殷彀鬲铭八字疑与虢叔鬲同铭少异耳聿逺鬲铭云聿逺作尊鬲永寳用亦鬲右铭亦下一字浸灭未考然铭文纯朴字画奇古殆商末周初之器蔑敖鬲右铭十有一字所可辨者九字而已敖上髣髴若蔑字仲父鬲右铭十有一字仲下一字不可辨京姜鬲铭曰京姜庚仲作尊鬲其永寳用某父鬲右铭文上两字未详仲斯鬲右铭曰仲斯匕旅鬲铭二字按周憬功勲铭鸿字工作匕疑此作工旅鬲诸旅鬲右铭曰诸旅作尊鬲子子孙孙永寳用下有一敕字得非君所赐而着其敕命邪南宫鬲铭十二字与周仲父鬲相似其为周物无疑周鬲铭十三字是器不着名氏但纪嵗月设饰无华藻唯作直纹上下通贯而已制作纯古有商之余风焉杜嬬铺右得于京师铭十字按公食大夫礼大羮清不和实于鋀鋀文从金即金豆也此器从金从甫其形制似豆而卑以为簠则非其类以为豆则不名铺古无是器皆不可考史孙槃铭云史孙作槃而则未详其音槃作者象形篆也犹之槃圆则水圆耳鲁正叔槃铭曰鲁正叔之穸作槃其御口子子孙孙永夀用之邛仲槃邛仲之孙伯琖又作饙盦与此铭合字画各为一体皆奇古可爱齐侯槃二右二铭字画稍异而文则同皆云齐侯作楚姬寳槃与齐侯匜名识相类冀师槃铭云冀师季移用其吉金自作寳槃字画奇古文词典雅宋穆公孙盘元祐间临淄县民于齐故城得数器此其一也赵元考内翰家验其文盖送女器季姜盂铭十有五字曰伯索史作季姜寳盂其万年子孙永用邛仲盦右二铭形器虽不同皆云卭仲之孙伯琖自作饙盦凤栖铎右铭一字作凤栖木之状平陆戈右戈铭曰平陆临淄㦸或得㦸于临淄故城铭曰阙书文犹为科斗镇岳劒周昭王瑕在位五十一年以二年嵗次壬午铸五劒各投五岳铭曰镇岳尚方古文篆书长五尺骏大劒简王夷在位十四年以元年嵗次癸酉铸一劒长三尺铭曰骏大篆书景王钱景王患钱轻更铸大钱文曰寳货沂州银刀王公和学士罢沂州得银刀一有齐大公杏九字九字中阙不相属刀上又有隐起圜形疑是九府圜法也西王母镜铭六句各七字篆法精工古钟铭古铎铭古钟铭五十二字藏宗室仲爰家象形书不可尽识以其书竒古故列于诸器铭之首后又得一钟铭文正同一铎铭字画亦相类古景钟铭御府藏大钟不知其出何时铭曰景钟其下刻识皆灭没不可辨古伯彞古伯彞正如一青𤓰色碧可汤仲谋云余至顺壬申见南康总管赵伯昂所收古伯彞盖色光莹如漆内有文曰古伯彞古敦铭藏宗室仲爰家铭文凡二百余字余所录诸器铭文字之多无踰此者古车敦铭其文曰作旅车敦莫详其义古盘铭古盘铭得之河南巩氏其铭为举盖而进之此其义也朴质不饰有足以承此殆古之匜盘古爵铭大观中潍之昌乐丹水㟁圯得此爵及一觚古鎗铭田仲方得古铜器于白马河㟁其识曰互考之古字当读为亚鎗古铁印铭琅邪王溥穿井得铁印铭曰佣力得富钱至亿庾一土三田军门主簿秦秦钟是器字画皆作鸾鹄蛟螭之形颇类周蛟篆钟铭多有不可辨识角比周制短而无旋且无钲鼔枚篆之饰形制若铎而絶小尔雅谓大钟曰镛中曰剽小曰栈此钟岂栈之属欤秦权今世人家所藏秦权至多铭文悉同集古録载文同家有二铭其一乃铜镮上有铭循环刻之亦权也古权亦有与今称锤相似者形制不一秦度量文同游长安买得二物其上刻二铭其一乃铜锾其上有铭循环刻之乃前一铭也其一乃铜方版可三四寸许所刻乃后一铭也后又于陆经家得一铜版所刻与前一铭同秦劒秦昭王稷在位五十二年以元年嵗次丙午铸一劒长三尺铭曰诫大篆书秦半两钱秦兼天下铜钱质如周钱文曰半两重如其文汉周阳家钟藏欧阳公家铭曰周阳家金钟汉器亦有周阳侯瓯盖一时器也食鼎汉孝景帝铸一鼎名曰食鼎中元六年造其文曰五熟是滋君王膳之小篆书武帝鼎武帝登㤗山铸一鼎髙四尺铜银为之其形如瓮有三足太始四年造其文曰登于泰山万夀无疆四海宁谧神鼎传芳大篆书元平鼎昭帝元平元年于蓝田覆车山铸其文曰宜君王调滋味去腥伤小篆书酒鼎废帝贺铸一小鼎贮酒其形若瓮其文曰长满上小篆书神鼎宣帝甘露元年于华山仙掌铸其文曰万国伏贻长久铸神鼎承天酒小篆书黄帝膳鼎元帝初元二年铸其文曰黄帝膳鼎小篆书成帝鼎成帝绥和元年铸其文曰㓂盗平黄河清八分书醴鼎哀帝元夀元年铸其文曰羣臣元日用醴鼎小篆书蟠虺雷文鼎盖与器铭共五十六字是鼎虽孝成庙器乃造于孝哀即位之三年又有曰建平三年十月工王褒造药鼎平帝元始五年铸其文曰药鼎八分书李氏鼎铭二字曰李氏此器质素无纹与汾隂宫鼎相类其字画亦作汉蹟鲍氏鼎右铭二字曰鲍氏汾隂侯鼎右鼎得于鄠县民家井中鼎小似古陪鼎刻其侧曰汾隂侯定陶鼎盖与器铭共十六字盖间有髙庙二字其字画复有变篆为隶之体是其为髙庙祀器无疑汾隂宫鼎盖与器铭共五十四字考其款识既曰汾隂供宫铜鼎二十枚又曰汾隂宫铜鼎一者二十所以举供官之数而一者举其隶于宫者也又曰平阳一斗鼎盖平阳有铁官此乃纪所铸之地耳曰第二十三者总其器之在汾隂者为之次不必言鼎也上林供官铜鼎铭有监工李负刍按后汉人絶无二名此鼎盖西汉器也好畤共厨鼎有铭五十字在腹二十有二字在盖神雀鼎黄霸为颍川守神雀集遂刻鼎记之丞相博山侯鼎孔光拜丞相铸一鼎文曰丞相博山侯大篆书太尉鼎杨震为太尉作一鼎其文曰太尉鼎古隶书孝子鼎胡广铸一鼎其文曰孝子鼎八分书侈耳区鼒右铭二字曰吴寔髙奴鼒右铭二字曰髙奴髙奴上郡地名也齐安鑪铭云齐安宫铜熏炉容五升其盖重五斤六两神爵四年曲官啬夫忠佐史工司马譲造第百廿一莲勺鑪博山鑪右林华宫行镫铭一莲勺宫铜博山炉下槃铭一皆汉五凤中造刘原父出守长安遗此二铭丞相府漏壶铭二十有一字视其铭文则汉器也大官壶铭三十二字体制类壶铭曰钟绥和壶铭四十三字全用汉篆体兼有八分之致延光铜壶款识安帝时作款识二行十三字字从左起云延光四年铜二百斤直钱万二千建光巵铭六字曰建光中室有四是器盖于建光中造也汉律管铭右铭藏晁无咎学士家云始建国元年正月癸酉朔日制汉巴官铁量铭铭云巴官永平七年三百五斤第二十七谷口铜甬铭其前铭曰谷口铜甬容十其下灭两字始元四年右冯翊造其后铭曰谷口铜甬容十斗重四十斤甘露元年十月计掾章平左冯翊府下灭一字右谷口铜甬旧藏刘原父家一器而再刻铭始欧阳集录金石遗文自三代以来法书皆备独无西汉文字原父得斯器及行镫博山香鼎模其鼎文以遗欧阳公于是西汉之书始传于世矣武安侯钫武安侯钫铭不知所从得铭无年月未知谁所作也阳嘉洗铭云阳嘉四年朔令字之右状鱼之刊字之左便鹭鸶习水而捕鱼双鱼四钱大洗铭七字曰大富贵昌宜长乐䨇鱼洗形制与大洗同而差小有宜子孙三字素洗双鱼洗列钱洗铭政和元年饶州得素洗二双鱼洗六列钱洗一其四铭云永元元年其二曰元和二年又有隐起篆富贵昌宜侯王字唐开元九年许昌唐祠得古铜尊隐起双鲤篆书文曰长宜子孙殆亦洗也双鱼洗有铭其在脣曰梁山铜二斗鋗重十斤元康元年造外复有一扶字平周钲铭云平周金铜钲重十六斤八两背文云平定五年受圜隂新莽候钲候钲四十二字阙二字王莽地皇二年所作绍兴中出于金州此器所书有波画字尢清劲与汉末笔法无异孰谓西都隶字皆古拙乎注水匜铭二十二字曰始建国元年正月癸酉朔日制予于闗中得一铜匜其背有刻文二十字曰律人衡兰注水匜容一升始建国元年一月癸卯造皆小篆律人当是官名王莽𫝊中不载上林荣宫镫铭云上林荣宫雁足镫下有槃并重六斤黄龙元年民工李常造第四首山宫镫铭云蒲反首山宫铜鴈足八寸镫重六斤永始四年二月工贾庆造甘泉上林宫行镫铭云河东为甘泉上林宫造行镫重六斤十两五凤二年王回夫山工谊作第二林华观行镫铭云林华观行镫重一斤十四两五凤二年造第一甘泉内者镫铭云内者元康二年三月河东安邑守者宣王轩造重廿五斤十一两龙虎鹿卢镫铭云宜子孙吉上有龙虎为之饰耿氏镫延光四年所作两汉器物铭存于今者皆是篆文独此镫用隶廪邱宫镫铭云廪邱宫铜镫重二十斤八两甘露三年李定造盖宣帝时物也鴈足镫制作精巧辨其刻黄龙元年所造羊镫熙宁中得于凤翔盩厔髙三寸八分深三寸二分径五寸六分容二升铭十有二字曰仲父作尊鬲子子孙孙永寳用盖仰以承烛羊镫同制即羊镫也宜子孙镫尝见汉鑑多以宜君公宜侯王宜子孙为铭皆善颂之辞也是器髣髴龟形上设闗纽反其背屹立以为镫虚其腹容水以沃烬制作铭载真汉物也虹烛锭铭一十八字字画与汉五凤镫款识相类实汉物也説文以锭为镫则登而有用者铭曰虹烛者取其气运如虹之义车宫承烛槃铭云车宫铜承烛槃重三斤八两五凤四年造扶有柄凤龟镫此镫以凤为柄龟为趺上下有铭皆四字周阳侯甗鍑铭三十有一字按説文鍑大口釜也鍑上有甗曰甗鍑此西汉时器在文潞公家字画细浅难椎拓今以搨书纸帖器铭上就摹之殊不失真也馆陶釜铭云长信赐馆陶家轵家釜铭廿有一字轵家甑铭一十有九字按轵家不考釜甑皆汉器也梁山鋗有铭在脣曰梁山鋗重十斤元康元年造外复有一扶字龙首鱼铭共二十一字字画奇古宜比于周书言府弩机铭二十有七字延光三年闰月书言府作赤霄劒前汉刘季在位十二年以始皇三十四年于南山得一铁剑长三尺铭曰赤霄大篆书及贵常服之此即斩蛇劒也神龟劒文帝恒在位二十三年以初元十六年嵗次庚午铸三剑长三尺六寸铭曰神龟多刻龟形以应大横之兆八服劒武帝彻在位五十四年以元光五年嵗次乙巳铸八劒长三尺六寸铭曰八服小篆书嵩恒霍华太山五岳皆埋之毛字劒贵字劒宣帝询在位二十五年以本始四年铸二劒长三尺一曰毛二曰贵以足下有毛故为之皆小篆书衎字劒平帝衎在位五年以元始元年嵗次辛酉掘得一劒上有帝名因服之大篆书神胜劒王莽在伪位十七年以建国五年嵗次庚午造威斗及神劒皆练五色石为之铭曰神胜万里伏小篆书长三尺六寸更国劒更始刘圣公在伪位二年自造一剑铭曰更国小篆书威斗张永开𤣥武湖遇古冢冢上得一铜斗有柄文何承天曰此亡新威斗永又启冢内更得一斗铜枓韩玉汝家有一铜枓其铭云新始建国天凤上戊六年铜钲绍兴中郭浩知金州田夫耕得一钲其铭云新始建国地皇上戊二年新莽权铭铭曰律权石重四钧同律度量衡有新氏造晋末校尉王和掘得圜石其铭如是参军续咸曰王莽时物也荚钱文曰汉兴小篆文八铢钱髙后时更铸八铢钱文曰半两四铢钱孝文五年更铸四铢钱其文为半两三铢钱建元以来更铸三铢钱重如其文五铢钱张台曰此钱品数最多有传形者名蜀钱肉好有郭者名梁钱背文四出者名角钱及有赤侧当两女钱之类文皆五铢大钱王莽居摄变汉制造大钱文曰大钱五十小钱王莽建国元年春更作小钱径六分文曰小钱与大钱一直五十者为二品并行货泉王莽天凤元年罢大小钱改作货泉文右曰货左曰泉契刀王莽造契刀其环如大钱身形如刀长二寸文曰契刀五百汉刀王莽以黄金错其文曰一刀直五千张晏曰刻之作字以黄金填其文上曰一下曰刀十布王莽铸大布次布弟布壮布中布差布厚布幼布幺布小布小布长寸五分重十五铢文曰小布直一百自小布以上各相长一分相重一铢文各为其布名直各加一百至大布长二寸四分重一两而直千钱合是为布货十品货布王莽天凤元年罢大小钱改作货布其文右曰货左曰布与货泉并行大黄布刀此亦王莽所铸文曰大黄布刀蒙城古刀宣和五年郭僎为亳州蒙城令村人得之田中柄端有方寸十三字髣髴隶书背有孔不透身形如刀文曰货布五百疑王莽所铸男钱悬针书文曰布泉人谓之男钱言佩之则生男也字体与货泉略同疑王莽时铸后汉建元鼎光武建元元年铸其文曰定天下万物伏小篆书永平鼎明帝永平十年铸其文曰蛟龙伏大篆书谷洛鼎明帝铸于谷水其文曰谷洛小篆书镇地鼎章帝元和二年于北岳铸一鼎髙四尺无足其文曰镇地鼎小篆书承露鼎安帝延光四年铸于少室山其文曰承露鼎小篆书儒鼎灵帝嘉平元年铸一大鼎埋之鸿都门其文曰儒鼎古书柱鼎开阳门夜直楼上帝因作一鼎其文曰柱鼎千里鼎王允字子师郭林宗见而器之允自铸一鼎曰千里八分书司徒鼎王仲子为大司徒铸一鼎其文曰司徒鼎大篆书司空鼎王朗为司空铸一鼎其文曰司空鼎复篆书太师鼎董卓为太师铸一鼎其文曰太师鼎古隶书元嘉刀铭元嘉四年作秀霸劒后汉光武秀在位三十三年未贵时在南阳鄂山得一劒文曰秀霸小篆书帝常服之安汉劒顺帝保在位十九年以永建元年铸一劒长三尺四寸铭曰安汉小篆书后改年号中兴劒灵帝安在位二十二年以建宁三年铸四劒文曰中兴一劒无故自失并小篆书董氏二洗款识一款其右曰董氏雅好一款其左曰董氏器中平兽洗款识款识一行云中平三年八月造作用富修官二铁盆款识干道中陆务观监汉嘉郡得之字画无篆体盖东汉初年所作盐铁盆在巫山县黄嗣直摄邑事堂下有大盐盆有款识盖汉时物也其末曰永平二年驺氏二镜铭铭七言五句二镜虽有大小而铭文无异同惟大镜有两人相乡坐其旁小隶云东王公西王母黄长睿审定以为汉器其説见东观余论李氏镜铭铭亦七言五句与驺氏镜相类十二辰鑑铭五十五字十二辰鑑铭三十七字十二辰鑑铭一十六字四神鑑铭十二字四神鑑铭四字三神鑑铭五十六字神人鑑铭十八字神像鑑铭十二字神人三兽鑑铭十二字尚方鑑铭五十三字长生鑑铭四十字仙人不老鑑铭三十七字豳颂周商鑑铭二十字始青鑑铭一十六字清白鑑铭三十四字宜君公鑑铭八字宜官鑑铭四十字尚方宜子孙鑑铭四十六字四宜鑑铭四字九子鑑铭十字十六花鑑铭八字蟠螭鑑铭一十字鼍龙鑑铭二字海兽鑑铭四十八字册礼镜汉凡有册立必周制其器具故镜亦各有铭铭四十八字青盖镜铭五句各七字汉物也𤣥钖镜铭三十四字侯王镜铭五句各七言末足以宜侯王兮四字羌服镜铭有云观衣服视容貌羌服之以为信羌训为始楚骚之法乃谓之服羌镜误矣丹阳镜铭四十二字外周四句各七字日月镜铭四句各七字释者目为清明镜文龙镜铭三言六句右旋镜十二辰皆左旋惟此右旋铭二十六字亦右旋篆法奇丽是汉人最杰之作虎符叶森曽见先师吾眞白收虎符一丈有一尺五寸广四寸上剡首下平一靣作虎蹲在上下有汉款识字云第一至第五皆靣上作身通垂下有磨灭不可辨剡首二边有字刋年月磨灭难辨魏魏武鼎魏武帝铸一鼎于白鹿山髙一丈纪征伐战阵之能古文篆书孝鼎魏武帝更作鼎于太子名曰孝鼎画刻古来孝子姓名小篆书受祚鼎文帝黄初元年铸其文曰受祚鼎小篆书万夀鼎明帝太和六年铸名曰万夀鼎小篆书五熟釜文帝在东宫赐繇五熟釜为之铭于赫有魏作汉藩辅厥相唯钟寔干心膂靖恭夙夜匪遑安处百寮师师楷兹度矩孟徳劒魏武帝曹操以建安二十年于幽谷得一劒长三尺六寸上有金字铭曰孟徳王常服之太乙刀钟㑹克蜀于成都土中得一刀文曰太一㑹死入帐下王伯昇伯昇后渡江刀遂飞入水思召刀袁绍在黎阳梦有一人授一寳刀及觉果在卧所铭曰思召绍解之曰思召绍字也郭维刀铭郭维于太原得一刀文曰宜为将后遂为将军及与蜀将战败失此刀吴彭蠡鼎孙权黄武兀年于彭蠡水沉一鼎其文曰百神助阳侯伏大篆书豹尾鼎孙权猎于樊山见一姥问得何兽答曰得一豹曰何不截尾遂为姥立庙并作一鼎文曰豹尾鼎镇山鼎孙亮建兴元年于武昌铸一鼎其文曰镇山鼎小篆书蒋山鼎孙皓铸一鼎于蒋山纪吴之厯数八分书顾元凯鼎顾邕铸一鼎其文曰顾元凯之鼎八分书破备鼎陆逊破刘备军铸一鼎纪功其文曰破备鼎大吴劒吴王孙权以黄武五年採武昌铜铁作千口劒万口刀各长三尺九寸刀头方皆是南铜越炭作之文曰大吴小篆书又赤乌年中有人得淮隂侯韩信劒帝以赐周瑜流光劒孙亮以建兴二年铸一劒文曰流光小篆书孙皓劒孙皓以建衡元年铸一劒文曰皇帝吴王小篆书周瑜刀铭周瑜作南郡太守造一刀背上有盪㓂将军字八分书司马刀蒋钦拜列郡司马造一刀文曰司马隶书幼平刀周幼平击曹公胜拜平虏将军因造一刀铭背曰幼平固陵刀潘文拜偏将军为擒闗侯拜固陵太守因造一刀铭曰固陵安国刀朱理君少受征讨黄武中累功拜安国将军作一佩刀文曰安国大泉五百钱孙权嘉禾五年春铸文曰大泉五百大泉当千钱孙权赤乌元年铸文曰大泉当千蜀汉克汉鼎蜀先主章武二年于汉川铸一鼎名曰克汉鼎埋之丙穴中八分书蜀二鼎蜀章武二年先主作二鼎一与鲁王文曰富贵昌宜侯王一与梁王文曰大吉祥宜公王并古隶书定军鼎诸葛亮杀王双还定军山作一鼎埋于汉川其文曰定军鼎大篆书八阵鼎亮又作八阵鼎沉之永安水中大篆书孔明釜平谷县民耕得一釜有诸葛行窝字关侯刀铭关侯为先主所重不惜身命自採都山铁为二刀铭曰万人及侯败惜刀投之水中张飞刀铭张飞初拜新亭侯自命匠鍊赤朱山铁为一刀铭曰新亭侯蜀大将也后被范强杀强将此刀入于吴晋钟铭太兴初㑹稽剡县人于井中得一钟长七寸二分口径四寸半上有古文奇书十八字云㑹稽岳命余字时人莫识之房山五劒铭穆帝聃以永和五年于房山造五口劒曰五方单符隶书铜澡槃款识晋武帝作款识云㤗始元年月七日右尚方治御府故二斗五升铜澡槃重九斤八两第二字甚小而遒劲司马刀铭晋武帝以咸宁元年造八千口刀铭曰司马歩光劒铭懐帝炽以永嘉元年造一劒长五尺铭曰歩光小篆书兴国刀铭成帝衍以咸和元年造十三口刀铭曰兴国前凉张寔刀铭前凉张寔造刀百口无故刀尽失文曰霸西凉百胜刀西凉李暠以永建元年造珠碧刀一口铭曰百胜隶书前赵元熙刀铭前赵元熙二年造一刀长三尺九寸文曰灭贼隶书后赵鼎铭石勒得一鼎铭十三字篆书不可晓藏之于永丰仓石勒刀铭后赵石勒以建平二年造一刀用五百金工用万人头尖长三尺六寸铭曰建平隶书勒未贵时耕地得一刀铭曰石氏昌篆书季龙刀铭石季龙以建武十四年造一刀长五尺铭曰皇帝石氏隶书伪赵钱泰始中建徳校尉王和掘得一器容四斗中有大钱三十文曰百当千千当万丰货钱勒铸丰货钱旧谱曰世人谓之富钱言收此钱令人丰富余按此钱径九分重三铢轮深好阔靣文有丰货二字篆书燕慕容隽铜马铭慕容廆有骏马赩白有奇相逸力至隽光夀元年四十九矣而骏逸不亏隽奇之命铸铜以图其像亲为铭賛镌颂其傍象成而马死矣慕容隽刀铭前燕慕容隽以元玺元年造二十八口刀铭曰二十八将隶书建平刀南燕慕容𤣥明以建平元年作刀四口文曰建平隶书前秦苻坚刀铭前秦苻坚以甘露四年造一刀用五千工铭曰神术隶书后秦姚苌刀铭后秦姚苌以建初元年造一刀铭曰中山长三尺七寸隶书后蜀李雄刀铭后蜀李雄造刀五百口文曰腾马隶书后凉吕光刀铭后凉吕光以麟嘉元年造一刀铭背曰麟嘉长三尺六寸西秦建义刀西秦乞伏国仁以建义三年造一刀铭曰建义隶书北凉永安刀北凉沮渠蒙逊以永安三年造刀百口铭曰永安隶书夏铜鼔陈叔夏得铜鼓甚大铭曰龙昇元年七月大匠涣按龙昇为大夏纪年而鼔全似西南夷所作崔鸿十六国书赫连勃勃以铜为大鼔及飞亷翁仲铜驼龙虎以黄金饰之列于宫殿之前疑即此也赫连刀铭夏州赫连勃勃以龙昇二年造五口刀背刃有龙雀环兼金缕作一龙形长三尺九寸铭曰古之利器吴楚湛卢大夏龙雀名冠神都可以懐逺可以柔迩如风靡草威服九区宋王刘裕破长安得此刀后入于梁宋纪功鼎刘裕从秦中还纪功铸一鼎于九江其文曰沸秦洛伏大漠古篆书虾鱼鼎宋文帝得虾鱼遂作一鼎其文曰虾鱼宫亭湖鼎顺帝昇明元年有人于宫亭湖得一鼎上有古文洵漠二字武帝刀铭宋武帝刘裕以永初元年铸一刀铭其背曰定国小篆书长四尺后入于梁少帝刀铭少帝义符以景平元年造一刀铭曰五色小篆书孝武帝劒铭孝武帝昌明以大明元年于华山顶埋一劒铭曰神劒隶书废帝劒铭宋后废帝昱以元徽二年于蒋山顶造一劒铭曰永昌篆书孝建钱文曰孝建背文曰四铢孝建则薤叶四铢则大篆景和钱废帝景和元年铸其文小篆齐龙鼎齐髙祖于齐中池内见龙鬬闻箫鼔声遂埋一鼎其文曰龙鼎真书古钖趺篆文齐髙帝修淮隂城得古钖趺九枚下有篆文莫能识金革带钩篆文吉士瞻为荆府城局参军浚万人仗库防池得一金革钩隐起镂甚精巧篆文曰钖尔金钩且公且侯明帝劒铭明帝鸾以建武二年造一刀铭曰朝仪长四尺小篆书无为观铁磬文在道州永明十年四月五日造铁磬十二枚太平百嵗钱世祖治盆城得一大钱文曰太平百嵗梁武帝劒铭梁武帝萧衍以天监二年即位至普通中嵗在庚子命𢎞景造神劒十三口用金银铜铁钖五色合为之长短各依劒术法文曰服之者永治四方并小篆书甘露寺铁镬文天监十八年造以供佛者佛字皆作直百五铢钱梁武帝铸文曰直百五铢大吉钱普通四年铸文曰五铢大吉大通钱普通四年铸文曰五铢大通大富钱普通四年铸文曰五铢大富陈元勲鼎陈武帝即位铸一鼎文曰元勲鼎沉于淛江大货六铢钱宣帝太建十一年铸文曰大货六铢篆书后魏昭成刀铭后魏昭成帝拓跋犍以建国元年于赤冶城铸刺刀十口金镂赤冶字宣武刀铭宣武帝恪以景明元年于白鹿山造一刀文曰白鹿隶书道武劒铭道武帝珪以登国元年于嵩阿铸一劒铭曰镇山隶书明元劒铭明元帝嗣以㤗常元年造一劒长四尺铭背曰太常至真君元年有道士继天师白为帝造劒长三尺六寸隶书因改元真君太和五铢钱髙祖诏天下用钱十九年公铸麤备文曰太和五铢永安五铢钱孝庄永安二年秋诏改铸文曰永安五铢北齐常平五铢钱天保四年春正月乙丑铸新钱文曰常平五铢广宗郡钱北齐文宣帝天保元年正月即位十月广宗郡献瑞钱文曰归于圣帝后周布泉钱保定元年铸其左曰布右曰泉皆玉筯篆大布钱建徳三年铸五行大布钱其文上五下行左大右布又有大布字翻在上下者永通万国钱大象元年铸永通万国钱背面皆有此四字隋象日镜铭十句计四十字详其语意为隋物无疑故曰长悬仁夀释者以为唐不合矣十六符铁鑑铭三十四字唐栖霞寺铜像背记景龙二年通元观铜钟铭开元十五年陈郡袁懐先撰紫极观钟铭在饶州天寳九载上官经野文太清宫钟铭冯宿撰太和五年铜柱贞元四年岭南都䕶本管经略使马緫于汉所立铜柱之处特铸二柱刻书唐徳以继伏波之迹南山寺题钟龙纪元年䕶圣寺钟铭龙纪二年节度使顾彦晖铭武徳镜铭五十三字武徳五年中秋扬州緫管府造停空镜此唐镜也铭十句四十字停空小镜此镜视大者小三寸三分铭字少其八九子镜铭周十字笔画甚雅唐物也万春鑑二皆铭四十字莹质鑑铭四十字莹质鑑铭三十二字瑞图鑑铭四十三字十二辰鑑铭十二字二十八宿铁鑑铭六十一字八卦铁鑑铭二十二字八卦铁鑑铭二十八字十二辰铁鑑铭二十四字日月铁鑑铭四十字千秋万嵗铁鑑铭八字玉堂铁鑑铭一十六字自明铁鑑铭二十字晋阳龙铁鑑铭四十六字铁马鞭刻字铁马鞭长庆二年义成军节度使曹华进献曰得之汴水有字刻云贞观五年尉迟敬徳李昌符诗云汉将临流得马鞭鄂侯名字旧雕镌干封钱干封元年封岳之后改造新钱文干封泉寳大厯钱大厯是代宗年号计此时所铸字画遒劲建中钱文曰建中通寳徳宗时铸开元钱背文以本州郡名为背文京兆府以京字在穿上洛阳以洛字在穿上扬州改以昌字在穿上西川以益字在穿上蓝田县以蓝字在穿右襄州以襄字在穿上江陵府以荆字在穿右越州以越字在穿下宣州以宣字在穿左江西以洪字在穿上湖南以潭字在穿左兖州以兖字在穿上浙西以润字在穿上鄂州以鄂字在穿上平州以平字在穿上兴元府以兴字在穿上梁州以梁字在穿右广州以广字在穿右东川以梓字在穿上福州以福字在穿上丹州以丹字在穿上桂阳监以桂字在穿右咸通钱咸通十一年桂阳监铸钱官王彤进新铸钱文曰咸通𤣥寳长平古刀天寳元年西河郡别驾李幼奇于长平溪涧中所得状如小刀背靣俱有字不可识长平异布亦幼奇所得也字类科斗书撒帐钱其形五出穿亦随之文曰长命守富贵景龙中中宗出降睿宗女荆山公主特铸此钱用以撒帐后唐天成钱天成元年铸文曰天成元寳晋天福钱晋天福三年十一月诏三京邺都诸道州并许铸钱以天福元寳为文左环读之汉汉通钱干祐元年铸文曰汉通元寳周周通钱显徳二年铸文曰周通元寳南唐永通钱李景铸大钱文曰永通泉货此钱有三品八分书者径寸五分篆文者径寸三分又有靣为篆文背为龙凤形者皆李氏所铸唐国钱元宗即位铸唐国钱其文曰唐国通寳此钱制度大小各殊有径九分者字类大唐钱有径寸二分者文皆篆字有径八分者字含八分及隶体大唐钱元宗铸文曰大唐通寳铜牌篆沈彬将𦵏穴其处乃古冢也其间获一铜牌上镌篆文又云佳城今已开虽开不𦵏埋漆灯犹未爇留待沈彬来后蜀广政钱字八分书南汉铜佛识昭州光孝寺铜佛一躯五代伪刘时所铸后有识云维大汉大寳四年干亨钱文曰干亨重寳楚干封钱马殷置铁冶铸大钱文曰干封泉寳天䇿钱马殷据湖南八州地建天䇿府因铸天䇿府寳闽铁钱王审知铸大铁钱亦以开元通寳为文建州王氏钱靣文天徳重寳背文穿上有殷字御定佩文斋书画谱卷六十御定佩文斋书画谱卷六十一目録钦定四库全书御定佩文斋书画谱目録第六十一卷歴代无名氏书三唐虞尧碑舜碣石虹山尧碑巫山峯顶古篆崐崘室题字周佳城铭秦诅楚文赣榆刻石庐山刻石始皇碑秦刻石舜井断碑那湫碑文扶蘓墓碑于潜县刋字汉杨君残碑四皓碑四皓神位胙机刻石郑三益阙铭五鳯二年残字阳朔甎字建平郫县碑居摄坟坛刻石二刚卯员石铭司徒甄邯墓石后汉扈君甎蜀郡太守何君阁道碑治道记㑹稽东郡都尉路君阙铭永平甎文开通褒斜道碑孝子王立碑张賔公妻穿中二柱文汝伯宁甎文曹叔文甎文谢君甎南武阳功曹阙铭章和石记戚伯着碑司徒袁安碑永元十六字南安王君平乡道碑王子香庙颂雒阳令王稚子二阙桂阳太守许荆颂永初甎文青衣尉赵孟麟羊窦道碑延年椁字永初官墼文谒者景君墓表碑隂郯令景君阙铭嵩山太室神道石阙铭赐豫州刺史冯焕诏孝子蕫蒲阙幽州刺史冯焕神道冯焕残碑碑隂开母庙石阙铭少室神道石阙铭大匠翟鬴碑窆室铭山阳麟鳯碑孝女叔先雄碑幽州刺史䍧牱太守张子阳碑汉安长陈君阁道碑国三老袁良碑永建刻铭谒者王诲碑洛阳桥右柱铭太学碑太学賛碑弟子賛碑西岳石阙铭北海相景君铭碑隂窦贵人碑法真刻石司马迁碑武氏石阙铭炖煌长史武班碑吴郡丞武开明碑司𨽻校尉杨孟文石门颂广汉长王君治石路碑漳河神坛碑孔子庙碑班孟坚碑张公神碑县三老杨信碑祝长严䜣碑冯君开道碑曹娥碑从事武梁碑广汉蜀国都尉丁鲂碑彭山庙碑郎中王政碑平都侯相蒋君碑李母冢碑孔庙置守庙百石孔龢碑孔谦碣东海祠碑益州太守无名碑碑隂孔君碣吉成侯州辅碑碑隂州辅墓石兽膊字宗资墓前石兽膊字韩勅造孔庙礼噐碑碑隂鲁相勅复颜氏繇发碑韩勅修孔庙后碑碑隂韩勅孔林别碑两侧题名孔君徳碑郎中郑固碑王君造四县邸碑费县令田君碑议郎元賔碑张休崖涘碑楚相孙叔敖碑碑隂中常侍樊安碑夀张侯樊宏碑中常侍曹腾碑碑隂江原长进徳碣丹阳太守郭旻碑冀州刺史王纯碑碑隂封丘令王元賔碑碑隂日南太守胡着碑河东地界石记杨公碑隂题名苍颉庙人名成臯令任伯嗣碑碑隂淮源庙三碑平舆令薛君碑广野君庙碑山阳太守祝睦碑蜀郡属国辛通逹李仲曾造桥碑封龙山碑真道冢地碑泰山都尉孔宙碑碑隂孝子严擧碑碑隂颍川太守曹君碑祝睦后碑泗水亭髙庙碑司徒盛允碑温令许续碑延禧塼济隂太守孟郁修尧庙碑碑隂荆州刺史度尚碑车骑将军冯绲碑武荣碑太尉杨震碑碑隂沛相杨统碑碑隂髙阳令杨着碑碑隂堵阳长刘子山断碑邠州刺史赵融碑司空孔扶碑卫尉衡方碑浚仪令衡立碑冀州从事张表碑竹邑侯相张夀碑广陵县令王君神道鲁相晨谒孔子冢文史晨飨孔庙后碑鲁相史晨祠孔庙奏铭金乡长侯成碑孝㢘栁敏碑杨公震使𫝊记郎中马江碑宋子浚碑武都太守李翕西狭颂李翕黾池五瑞碑博陵太守孔彪碑碑隂河东太守孔雄碑慎令刘修碑沇州刺史杨叔恭碑石门铭武都太守李翕天井道碑北军中候郭仲竒碑成阳灵台碑碑隂尧庙碑桂阳太守赵越碑乐成令太尉掾许婴碑崔瑗墓碑崔实碑东海庙碑廷尉仲定碑故民吴仲山碑门生沛国萧刘题名司空宗俱碑碑隂太傅胡广碑广汉属国侯李翊碑李翊夫人碑司𨽻校尉杨淮碑张道陵碑桂阳太守周憬功勲铭碑隂繁阳令杨君碑碑隂𤣥儒先生娄夀碑碑隂武都太守耿勲碑帝尧碑郑子真舍宅残碑幽冀二州界石文沇州刺史薛季像碑太傅桥载碑梧台石社碑广汉太守沈子璩緜竹江堰碑苍颉庙碑豫州从事尹宙碑梁相费汎碑堂邑令费鳯碑费鳯别碑斥彰长断碑长水校尉曹炽碑谒者曹𦙍碑秦君碑首司农刘夫人碑桓彬碑太尉桥𤣥三碑金广延母徐氏纪产碑金恭碑处士金恭阙太尉郭禧断碑碑隂郭禧后碑丹阳太守郭旻碑碑隂西岳华山亭碑樊毅修华岳碑樊毅复华下民租碑太尉陈球碑陈球后碑碑隂禹庙碑碑隂舜子巷义井碑碑隂冀州从事郭君碑右侍无名人墓阙三公山碑无极山碑童子逄盛碑碑隂凉州刺史魏元丕碑殽阬君神祠碑碑隂敬仲碑藁长蔡湛颂碑隂溧阳长潘干校官碑安平相孙根碑碑隂梁相孔耽神祠碑白石神君碑成阳令唐扶颂碑隂上谷太守张平仲碑单父令杨彦碑尚书郎杨禅碑拓令许君颂文穆碑八都神庙碑外黄令髙彪碑种氏石虎刻字司徒从事郭究碑都乡正卫弹碑幽州刺史朱龟碑碑隂郃阳令曹全碑碑隂范冉墓碑南阳太守秦颉碑荡隂令张迁碑尉氏令郑季宣碑碑隂太丘长陈实坛碑陈度碑司空掾陈君碑额赵相刘衡碑尹俭碑司空掾陈实残碑巴郡太守张纳碑碑隂大石岭碑不其令董恢阙圉令赵君碑学殿嵗月记江州夷邑长卢丰碑巴郡太守樊敏碑益州太守髙颐二阙益州太守髙颐碑绥民校尉熊君碑司徒掾梁休碑黄龙甘露碑二碑隂舜庙碑二妃祠碑许由庙碑夷齐庙碑太公庙碑季札子碑范蠡碑屈原庙碑程坚碑髙祖庙三碑东平宪王碑虞诩碑贾彪庙碑郑康成碑李云碑赵徴碑司马文预碑张伯雅碑皇毓碑临睢长王君碑曹嵩碑郭奉孝碑左伯豪碑孙嵩碑孙賔硕碑樊重碑司徒袁滂碑张敏碑卫为碑焦立碑张仲瑜碑张明府祠碑绎幕令匡碑道儿君碑熹平君碑华君铭冠盖里碑河南石柱洛阳南界碑洛阳北界碑冀州北界碑司空残碑张侯残碑河南尹蘓府君碑益州刺史薛君巴郡太守刘君碑临朐长仲君碑光禄勲刘曜碑相君小吏夏堪碑富春丞张君碑郎中郭君碑荆州从事苑镇碑督邮斑碑仙人唐公房碑中部碑益州太守城垻碑是邦雄杰碑中秋下旬碑鲁相谒孔庙残碑防东尉司马季徳碑处士严发残碑任君残碑隂举吏张𤣥残碑犍为太守杨洪碑五大夫碑残碑三十二字秦君碑太尉许䤋庙碑西平令杨期碑征西大将军杨瑾碑边让碑董袭碑上谷太守张碑敏朂碑贾敏碑李固碑刘班碑蘓武功碑太守樊演碑司徒刘竒碑刘党碑敬歆碑丁仪碑兖州从事丁仲礼碑御史孔翊碑博士孔志碑陈留太守程封碑执金吾髙褒碑太尉髙峻碑彭府君碑刘熙碑御史大夫郑君碑尊士倪夀碑少傅何君碑古司马城鐡碑山阳太守碑筑阳侯相景豹碑侍中王逸碑仆射荀公碑光武皇帝碑封观碑蔡昭碑秦始皇碑中令杨畅墓碣严君平庙前碑二王褒墓碑南昌太守谷所碑青州刺史刘焉碑胡腾碑罗含志杨侯伯墓碑罗训墓志刺史李顼碣张翼碣马援庙碑马融墓碣沛相劔门范皮墓阙文上庸长阙文永乐少府贾君阙铭髙直阙鉅鹿太守金君阙平阳府君六字贞女罗鳯墓碑蜀郡太守任君神道蜀郡都尉王君神道绵竹令王君神道益州太守杨宗墓道清河相张君墓道上庸长司马孟台神道韦氏神道交阯都尉沈君神道二平阳府君叔神道涪陵太守龎厷神道汝南上蔡令神道征南将军刘君神道侍中杨文父神道逄府君墓石柱篆文丁房阙平原东郡门生蘓衡等题名学师宋㤙等题名故吏应酬残题名掾杜峻等题名酒泉题名博士题名洪农太守张君题字髙朕石室六题名龙门禹庙题名公乗伯乔残题名公乗校官王幽题名禹庙窆石遗字凉山吕保藏汉篆武氏石室画像繁长张禅等题名诏赐功臣家字五君桮柈文交阯刺史石羊字胶东令王君庙门断碑赵相雝劝阙碑郭先生碑卷六十一钦定四库全书御定佩文斋书畵谱卷六十一歴代无名氏书三唐虞尧碑舜碣崆峒山有尧碑舜碣皆籀文伏㴞述帝功徳铭曰尧碑舜碣歴古不昧石虹山尧碑石虹山尧碑在余干县凡三十八字巫山峯顶古篆巫山峯顶古篆邑人向万言云尚存崐崘室题字题崐崘室字方一丈其体四今垂芒云脚书秦用刻符书有云脚体周佳城铭葛洪杂记序夏侯婴得佳城铭世无知者惟秦博士叔孙通能读其文此科斗书也后世疑自孝恵时上推三千年当在洪荒之世盖未有书契今其文乃与秦小篆相类昔临淄得桐棺前和外隠起为铭齐太公六世孙胡公惟三字是古文余同汉𨽻秦诅楚文右秦祀巫咸神文今流俗谓之诅楚文其言首述秦穆公与楚成王事遂及楚王熊相之罪秦自文世有三石初得大沈湫文于又得巫咸文于渭最后得亚駞文于洛其词尽同惟所用以质于神者则随其号以异书尽竒古间存钟鼎遗制亦或杂有秦文盖书画始变者也嵗久渐以刓缺因据旧本得其完书文辞简古犹有三代余习非之罘琅邪可况后先此其为可𫝊也赣榆刻石赣榆县北东侧巨海有秦始皇碑在山上去海一百五十歩八寸一行一十二字庐山刻石庐山之南有上霄石髙壁缅然与霄汉连接始皇三十六年叹斯岳辽逺遂记为上霄焉上霄之南大禹刻石志其丈尺里数今犹得刻石之号耆旧云昔禹治洪水至此刻石纪功或云秦始皇所勒然嵗月已久莫能辨之也始皇碑九州要记云始皇登秦望山以望海今始皇碑在嘉兴县秦刻石劔南诗藁登鵞鼻山至絶顶访秦刻石有诗舜井断碑舜井断碑秦时𨽻书在随州那湫碑文在固原州扶蘓墓碑在宁州于潜县刋字秦皇所刋于潜县石柱山石杵十数字汉杨君残碑碑云当刘项之际有杨武者家于兹邦奕世载徳扶而兴汉碑多残阙名字不存独有元年字上缺不可考四皓碑三辅旧事云汉恵帝为四皓作碑于其所隐处此神坐及胙机岂亦当所立邪四皓神位胙机刻石四皓神位胙机刻石四在恵帝陵旁验其字画盖东汉时书郑三益阙铭郑三益阙铭武帝建元二年自刘聪后屡以建元纪年此铭字画非晋已后人书五鳯二年残字此石金髙徳裔修孔庙掘得之太子钓鱼池中石曰五鳯二年鲁三十四年六月四日成西汉石刻𫝊者极少此字简质古朴存之以示后人阳朔甎字甎字云尉府灵辟阳朔四年正朔始造设己所行字画竒古西汉文字世不多有此字完好可喜西汉字见于彛噐者皆是篆文此甎分行作棋局大眼数字略有𨽻体与㑹稽路都尉阙颇相似建平郫县碑建平五年立干道初始出在永康其石三面髙卑凸㘭刻随其势即蔡迨刻记所谓范功平磨崖碑也复斋碑目作建平范功平治道碑建平者哀帝之纪年其五年已改为元夀矣此云建平五年者与周公礼殿碑相类殆蜀道未知改元耳此碑却无篆体乃西京之佐书也居摄坟坛刻石二居摄坟坛刻石二其一云上谷府卿坟坛其一云祝其卿坟坛皆居摄二年三月造刚卯刚卯长一寸广五分四方当中央从穿作孔以采丝葺其底如冠缨头㽔刻其上面作両行书文曰正月刚卯既央灵殳四方赤青白黄四色是当帝令祝融以教䕫龙庻疫刚瘅莫我敢当其一铭曰疾日严卯帝令䕫化顺尔固伏化兹灵殳既正既直既觚既方庻疫刚瘅莫我敢当贠石铭建徳挍尉王和掘得贠石铭曰律权石重四钧同律度量衡有新氏造参军续咸曰王莽时物也司徒甄邯墓石张永常开𤣥武湖遇古冢有一石铭大司徒甄邯之墓后汉扈君甎乙甎其文云持节使者北宫卫令扈君千秋之宅建武二十八年五月丙午工李邑作乙甎其文云北宫卫令扈君万秋宅皆篆文蜀郡太守何君阁道碑光武中元二年刻此碑蜀中近出东汉𨽻书斯为之首字法方劲古意有余如瞻冠章甫而衣逄掖者使人起敬不暇虽败笔成冢未易窥其藩篱也蜀人以为尊楗阁碑治道记在永康军永平元年㑹稽东郡都尉路君阙铭路君阙铭二其一云会稽东郡都尉路君阙永平八年四月十四日庚申造其一云君故豫州刺史路君不知为何人永平甎文四行九字云永平八年七月卄日作开通褒斜道碑永平九年立在兴元府绍兴甲寅帅章徳茂得之于褒斜谷中孝子王立碑安喜县有汉明帝时孝子王立碑张賔公妻穿中二柱文张氏穿中记二本张賔公之妻之穴也其间云建初二年则章帝年号字古而拙在㑹稽都尉路君阙之后眉州李治中云武阳城东彭亡山之巅石阙如屋大执烛视之得题识三所一在门旁为土所蚀仅存其上十许字穿中沙石不坚观者揩摩悉皆漫灭其二在两柱前稍髙故可拓时绍兴丁丑年也汝伯宁甎文六行十八字建初三年作曹叔文甎文八行行四字建初七年作谢君甎元和三年造南武阳功曹阙铭阙铭云南武阳功曹乡啬夫又云以为国三老又云章和元年其他族系名字皆磨灭不可考究墓在今沂州有两阙其一铭元和中立文字尤残缺难读章和石记章和二年戚伯着碑嘉祐中宿州浚汴得之泥沙中其字画古怪偏旁増减亦有不可辨者世祖建武三年章帝章和元年威宗建和元年献帝建安十二年皆丁亥也碑有太嵗丁亥字当是建武或章和年所刻者司徒袁安碑永元四年永元十六字在永康军蔡迨刻记云在范功平磨崖之西五十余歩去地数寸复斋碑目作永元六年攻石题南安长王君平乡道碑永元八年立嘉州夹江县泾口磨崖复斋碑目作平乡明亭开道碑王子香庙颂枝江县有陈留王子香庙颂以永元十八年立庙设祠刻石铭徳号曰枝江白虎王君雒阳令王稚子二阙雒阳令王稚子二阙名涣字稚子广汉郪人也和帝元兴元年卒今成都新都县有涣墓此墓前之双石阙也桂阳太守许荆碑许荆字少张和帝时迁桂阳太守在事十二年父老称歌卒于官桂阳人为立庙树碑永初甎文永初元年作青衣尉赵孟麟羊窦道碑近嵗始出于眉州赵君孟麟以安帝永初六年穿崖易道故刋石以志其事字画甚拙非何君阁道碑之比嘉州夹江县又有磨崖四百余字云扶风王君遣椽何章修治故书崖以颂之盖和帝永元八年也笔札亦拙又崖石增长字体失真无可取者延年椁字永初七年造永初官墼文永初七年作眉人掘武阳故城得之谒者景君墓表碑隂景君任城人以安帝元初元年卒石磨灭可读者才数句碑隂有诸生服义者十五人即立碑之人也其分行布字已井井有法题首七字波势清逸有八分之体景谒者碑隂义士一人曰北海张敏余人皆称弟子郯令景君阙铭安帝元初四年立墓有双石阙其一刻此文在济州任城县南嵩山太室神道石阙铭八分书元初五年四月今在登封县中岳庙南百余歩铭八行年月及职官姓名共十三行赐豫州刺史冯焕诏安帝元初六年首云告豫州刺史冯焕者其石下断惟存上八字孝子蕫蒲阙永宁二年立幽州刺史冯焕神道今在渠州冯绲𫝊云父焕安帝时为幽州刺史建光元年卒冯焕残碑碑隂冯焕残碑三十九字末有永寕二年四字建光之元即永宁二年是嵗七月改元焕以四月终故碑尚用旧年也冯焕残碑隂诸曹史及帐下司马武刚司马十余人开母庙石阙铭篆书延光二年今在嵩山启母庙南避景帝讳改启为开叶封嵩阳石刻记云石质甚粗劣篆文亦未尽善少室神道石阙铭篆书今在登封县西十里叶封嵩阳石刻记云凡二十一行行四字其所刻丞薛政等与启母庙同其为一时所立无疑也大匠翟鬴碑翟鬴为大匠上言太学頽废宜更修缮诱进后学顺帝从之遂起太学更开拓房室学者为鬴立碑铭于学云窆室铭顺帝永建元年五月山阳麟鳯碑麟鳯二物共一石像下有賛碑隂有记云永建元年山阳太守河内孙君新刻瑞像最后有铭词皆篆文也胡承公云其石两旁有𨽻书六十九字赵氏但得其篆予所藏亦然麟鳯图半篆半𨽻以九字九行为率余题曰非篆非科璞已彫孝女叔先雄碑孝女叔先雄父泥和堕湍水尸丧不归雄于父堕处投水死后六日与父相持浮于江上郡县表之为雄立碑图像其形焉幽州刺史䍧牱太守张子阳碑在懐安军唐化镇沿江五里许求建四年造汉安长陈君阁道碑永建五年立在资州内江县国三老袁良碑在开封之扶沟袁君名良顺帝永建六年卒其孙卫尉滂立此石滂以光和年为相其作九卿当在灵帝之初水经云扶沟有袁梁碑者误也永建刻铭元祐二年永城下得石如丰碑其上刻铭永建六年五月谒者王诲碑荥口石门南际河有碑云惟阳嘉三年二月丁丑使河堤谒者王诲䟽逹河川刋石记功垂示于后陈留浚仪边韶字孝先颂石铭嵗逺字多沦缺洛阳桥右柱铭洛阳建春门右桥建两石柱桥之右柱铭曰阳嘉四年乙酉壬申使中谒者魏郡清渊马宪监作石桥梁柱太学碑石经东有一碑是汉顺帝阳嘉八年立碑南面刻颂表里镂字犹存不破太学賛碑弟子賛碑陆机言太学賛别一碑在讲堂西下列石龟碑载蔡邕韩説髙堂谿等名太学弟子賛复一碑在外门中今二碑并无西岳石阙铭铭曰永和元年五月癸丑朔六日戊午𢎞农太守常山元氏张勲为西岳华山作石阙髙二丈二尺永和汉顺帝晋穆帝姚泓皆有此号穆帝时华隂不为晋以此碑字画验之恐非姚泓时盖汉刻也北海相景君铭碑隂济州任城有景氏三碑皆不着其名字顺帝汉安二年卒碑隂凡三列后一列下云行三年服者凡八十七人窦贵人碑顺帝初窦章女年十二能属文以才貌选入掖庭有宠为贵人早卒帝追思之无已诏史官树碑颂徳章自为之辞法真刻石法真顺帝时四徴不屈友人郭正等共刋石颂之号曰𤣥徳先生司马迁碑在夏阳永嘉四年汉阳太守殷济立碑武氏石阙铭铭云建和元年三月四日孝子武始公弟绥宗景兴开明使石工孟李李弟卯造此阙炖煌长史武班碑在济州任城武君名班字宣张冲帝永嘉元年卒碑者后三年同舎郎史恢曹芝六人所立吴郡丞武开明碑碑云君字开明名已灭缺建和二年十一月十六日卒其他磨灭不能尽读司𨽻校尉杨孟文石门颂在兴元威宗建和二年汉中太守王升立水经及欧赵皆谓之杨厥碑蜀中晩出杨淮碑云司𨽻校尉杨君厥讳淮大司𨽻孟文之元孙也始知两碑皆以厥为语助此乃后政颂其勲徳故字之而不名墨寳云杨君石门颂褒地县北五里磨崖广汉长王君治石路碑碑以一表字题其上在今汉州威宗建和二年杨子钦所作漳河神坛碑鉅鹿县铜马祠侧有碑述河内修武县张导字景明以建和三年为鉅鹿太守通正水路功绩有成题云漳河神坛碑庙为铜马刘神祠是碑因震裂余半不可复识矣孔子庙碑孔子庙前有一碑西面是陈相鲁国孔畴建和五年立班孟坚碑东太山成人班孟坚碑建和十年尚书右丞拜沇州刺史从事秦闰等刋石颂徳政张公神碑在黎阳威宗和平元年立碑云朝歌长郑郴为张公建阙作碑铭谒者李君又作歌九章刻之石皴剥不明仅能辨其梗槩县三老杨信碑碑今在蜀中石已刓剥鲜有成章者惟官氏名字俱存其中有惟子和平大汉元年之文祝长严䜣碑政和中下邳县民耕地得之碑云和平元年年六十九又云讳䜣字少通其后有铭铭为五言颇残缺难读云冯君开道碑冯君开道碑和平元年立曹娥碑曹娥父盱溺死娥遂投江死元嘉元年县长度尚改𦵏娥于江南道傍为立碑焉从事武梁碑碑云讳梁字绥宗元嘉元年卒其后有铭其他刻画皆完可读碑在济之任城崇宁初尝得此碑爱其完好后十余年再得此本则缺其最后四字矣广汉蜀国都尉丁鲂碑今在巴州威宗元嘉元年立丁君名鲂字叔河其碑仅有数句成文彭山庙碑彭山庙前有彭山碑汉桓帝元嘉三年杜仲长立郎中王政碑在济州元嘉三年立字虽残阙尚多可读者欧阳公云磨灭不复成文名字官阀卒葬年月皆莫可考盖察之不详尔小欧阳以为其字季辅赵氏以为光和元年立皆非也平都侯相蒋君碑平都侯相蒋君碑文字残缺其名字官阀皆不可考元嘉二年卒其文有云礼毕祥除瞻望坟茔则此碑乃后来所立李母冢碑李母冢冡东有碑是永兴元年谯令长沙王阜所立孔庙置守庙百石孔龢碑在兖州仙源县威宗永兴元年立嘉祐中郡守张稚圭按图经云钟繇书钟繇以魏太和四年卒去永兴盖七十八年图经所云非也孔谦碣永兴二年立在兖州集古録金石録作孔徳譲碑东海祠碑永夀元年东海相桓君立益州太守无名碑碑隂碑首云永夀元年三月十九日益州太守某君卒其姓独刓灭或有谓之冯君者岂予所藏偶不明邪碑隂有牧靡故史三人题名在趺之右孔君碣在孔子墓林中其额题孔君之墓文已残缺其前云元年乙未元年上阙二字按东汉自建武以后惟桓帝永夀元年嵗次乙未其他有三乙未皆非元年然则此碣所阙二字当为永夀也吉成侯州辅碑碑隂题额云汉故中常侍长乐太仆吉成侯州君之铭辅见后汉书宦者𫝊水经云犨县水南有汉中常侍长乐太仆吉侯苞冢冢前有碑其碑云六帝四后是谘是诹今验其文实有此语独以辅为苞盖水经之文误州辅碑隂京兆尹延笃叔坚而下题名者凡四十余人州辅墓石兽膊字水经注云州君墓有两石兽已沦没人有掘出一兽独不全破制作甚工右膊上刻作辟邪字董之明守官汝颍见寄其一辟邪道元所见也其一乃天禄字差大皆完好可喜之明又云天禄近城为邨民所毁辟邪虽存然字画已残缺难辨宗资墓前石兽膊字汉天禄辟邪四字在宗资墓前石兽上按后汉书宗资南阳安衆人也今墓在邓州南阳界中墓前有二石兽刻其膊上一曰天禄一曰辟邪韩勅造孔庙礼噐碑碑隂永夀二年立其文杂用䜟纬不可尽通韩勅碑隂六十有二人不称字者一人不称名者二十一人鲁相勅复颜氏繇发碑永夀二年韩勅修孔庙后碑碑隂威宗永夀三年立其间云修饬旧宅改画圣象立礼乐噐车舆荐席墙室坛井皆修庙事也韩勅孔庙后碑隂永夀三年孔从事所立韩勅孔林别碑两侧题名沈虞卿名为韩勅碑两侧题名孔君徳碑永夀三年故婺州从事孔君徳于孔子墓祠坛前立在仙源县郎中郑固碑文字磨灭莫可考其仅可见者云君讳固字伯坚延熹元年立在济州任城县学王君造四县邸碑陈县城内有汉相王君造四县邸碑文字剥缺不可悉识其畧曰惟兹陈国故曰淮阳郡云云王清惠着为百姓畏爱求贤飬士千有余人赐与田宅吏舍自捐奉钱助之成邸五官掾西华陈箕等二百五人以延熹二年云云费县令田君碑延熹二年今在沂州其名字皆已磨灭残缺不可次第而隐隠可见有故吏薛咸等立石勒铭之语乃费县令长徳政去思碑尔议郎元賔碑在亳州碑无额故不得其姓石缺又失其名延熹二年卒张休崖涘铭延熹二年立或作磨崖险路铭楚相孙叔敖碑碑隂今在光州延熹三年固始令段光为叔敖作庙所立孙叔敖碑隂与前碑皆延熹三年五月所作中常侍樊安碑樊君名安字子仲威宗永夀四年卒其子以延熹三年仲冬始刻此碑其末又载延熹元年八月丁酉赠骑都尉诏赵氏遂以碑为元年所立而欧公云字子佑皆误也夀张侯樊宏碑夀张侯者名宏碑在唐州湖阳三五十年来椎拓已漫灭其半矣治平中县令乐京亦尝为之再刻中常侍曹腾碑碑隂曹嵩阙北有圭碑题云汉故中常侍长乐太仆特进费亭侯曹君之碑延熹三年立碑隂又刋诏䇿二碑文同江原长进徳碣延熹三年造丹阳太守郭旻碑碑云君讳旻字巨公延熹元年十月卒三载礼阕乃羣相与刻石勒铭冀州刺史王纯碑碑隂王君名纯以威宗延熹四年卒水经云须句西有冀州刺史王纷碑中平四年立年与名皆误也碑在郓州中都县碑隂前题门生人名自东平冯定伯而下文字完好可识者百九十人字画淳劲可喜封丘令王元賔碑碑隂延熹四年立集古金石并作元赏𨽻释云元賔字画分明非是测度延熹四年立集古作修庙碑隂金石作王元赏日南太守胡着碑湖阳有汉日南太守胡着碑庙堂皆以青石为阶陛庙北有石堂延熹四年立石勒铭于梁河东地界石记延熹四年杨公碑隂题名无名氏题名可见者十五人皆称故吏在阌乡杨氏墓侧不知何人碑隂也延熹五年立苍颉庙人名延熹五年正月字画不甚精又无事实可考姑疑其名号以俟知者成臯令任伯嗣碑碑隂碑首已残缺字伯嗣南郡人延熹五年迁来临县碑在今汜水县盖成臯令徳政颂任伯嗣碑隂大观初获此碑置于汜水辇运司廨舍壁间淮源庙三碑桐柏山南有淮源庙庙前有碑是南阳郭苞立又二碑并是汉延熹中守令所造碑今在唐州载延熹六年南阳守躬祠淮庙事平舆令薛君碑碑文字完好云延熹六年春二月乃建碑石于墓之侧其后有铭三百余言惟不载其名字世系广野君庙碑延熹六年十二月雍丘令命县人长照为文用章不朽之徳山阳太守祝睦碑碑云君讳睦字元延熹七年八月卒睦有二碑皆在今南京虞城县后碑颇完故録于次蜀郡属国辛通逹李仲曾造桥碑其上横行有数字惟府卿明府四字不毁二人之下又横刻二十有六字兼篆𨽻之体汉碑无如是模式者首行云惟延熹龙在甲辰盖威宗延熹七年也石损字拙颇难想象封龙山碑封龙山碑二在获鹿县南四十五里山上延熹七年立真道冢地碑延熹七年立在万州泰山都尉孔宙碑碑隂孔君名宙即融之父也威宗延熹六年正月卒碑以次年七月立门生故吏名孔宙碑隂也汉碑多有隂然稀少有额独此刻以五大篆表其上孝子严擧碑碑隂延熹七年立在梁山军𨽻续云蜀人谓之浮澜滩记不知何义严举碑隂有主吏督邮八先书其姓于主吏督邮之上而继之以讳某字某他碑所未有颍川太守曹君碑曹腾兄冢东有碑题云汉故颍川太守曹君墓延熹九年卒而不刋树碑嵗月祝睦后碑与前碑皆在应天府虞城县祝君以延熹七年卒故吏王堂等三年礼阕相与刋此石则延熹之九年也泗水亭髙庙碑泗水亭有髙庙庙前有碑延熹十年立司徒盛允碑虞县有汉司徒公盛允碑允字伯世梁国虞人也延熹中立温令许续碑过水之北有汉温令许续碑续字嗣公陈国人也举贤良拜议郎迁温令延熹中立延熹塼前为古篆后作分书济隂太守孟郁修尧庙碑碑隂汉威宗永康元年立是嵗春阳为沴孟府君行县谒庙即获膏雨遂缮治大殿成阳令吕亮丞王苌共作殿前石阶陛栏楯尧庙碑隂皆载仲父祖兄弟子孙所终之官独有一董永为异姓荆州刺史度尚碑度君名尚山阳湖陆人末有题字一行云永康元年丁未盖是记立碑之嵗即延熹九年之次年也此碑在湖陵荒野政和壬辰廵检王当世见之始迁于官𪠘其后邑令腾君欲徙碑于沛舟三载而三覆继因大水涨没不出乙未年刘宗仪摄事乃立之使星亭云车骑将军冯绲碑在永睦县绲薨于威帝之永康元年其文了然可读武荣碑不着书撰人名氏荣字含和桓帝末官至执金吾丞碑不书其乡里及卒𦵏年月太尉杨震碑碑隂杨氏墓在陕州阌乡所存𨽻碑凡四此碑乃其孙沛相统之门人汝南陈炽等所立沛相以灵帝建寕元年卒此碑盖建宁以后刻者去杨公物故时已四十余年碑隂题名者二百九十人其余磨灭不完者又十余人𨽻法精妙沛相杨统碑碑隂碑缺不知其名髣髴有富波君字按杨震碑云长子牧富波侯相牧子统金城太守沛相则知此为杨统碑也集古録云碑在阌乡杨震墓侧以灵帝建宁元年卒故吏戴条等共立此碑词翰俱妙杨统碑隂凡十五人不称郡皆沛人也髙阳令杨着碑碑隂杨君名着太尉震之孙常山相让之子也其名得之于震碑石损亡其年杨着碑隂其间有沛君门生者沛相统也后公门生者太尉秉也非皆着之门生故不名堵阳长刘子山断碑建宁元年立子山字也其名疑是松字邠州刺史赵融碑郁夷县有汉邠州刺史赵融碑灵帝建安元年立司空孔扶碑阙里祖庭记孔林有司空孔扶碑碑録云司农孔峡碑在仙源县墓前建宁元年立农峡二字乃𫝊冩之讹卫尉衡方碑建宁元年立赵氏误以为三年末有小字门生朱登题名浚仪令衡立碑在郓州衡君名立字元节欧阳公以为元节碑赵氏曰碑有额题浚仪令衡君之碑予亦未之见也石多缺惟铭尚可读冀州从事张表碑建宁元年立诸道録云在澶州府衙都㕔上集古金石𨽻释云在冀州竹邑侯相张夀碑张君名夀以孝亷为郎尝相竹邑灵帝建宁元年卒广陵县令王君神道建寕元年十月造鲁相晨谒孔子冢文文已断裂略可见者云建宁元年三月十八日丙申鲁相晨有两碑皆在孔子庙中史晨飨孔庙后碑前碑载奏请之章此碑叙飨礼之盛其补墙垣治渎井种梓守冢皆在飨庙之后字画亦大小不等盖史君孔林中事不一书也鲁相史晨祠孔庙奏铭鲁相史晨祠孔庙奏铭灵帝建宁二年立金乡长侯成碑建宁二年立在单州单父县墓侧孝亷栁敏碑今在蜀中栁君名敏本初元年再为郡守所举后二十三年县令赵台念其墓无碑志故为立石时灵帝建宁二年也杨公震使𫝊记建宁二年郎中马江碑马君名江元嘉三年卒此碑字体古拙而行间踈密不等其间载建宁三年夫人曹氏卒盖相去十七年矣当是因夫人卜兆以马君同茔宋子浚碑介休县有徴士郭林宗宋子浚二碑宋以有道司徒徴林宗县人也建宁四年正月丁亥卒四方同好树碑表墓昭铭景行云武都太守李翕西狭颂在成州李君治武都桥道前后三处磨崖栈险架桥则郙阁凿崖治路则西狭天井此碑灵帝建宁四年刻彼两碑皆次年刻者欧得其一赵得其二天井一碑是时未出南丰曾子固跋此碑云翕与功曹史李旻定䇲勅衡官掾仇审治东坂有秩李瑾治西坂作颂刻石其文有二所识一也其一刻于四年六月十三日壬寅其一是年六月三十日刻近嵗武都樵人斩刈藤蔓始见石上有天井刻字倚崖缚架椎拓甚艰李翕黾池五瑞碑李君昔治黾池臻此瑞物及西狭磨崖因刻于前非碑隂也博陵太守孔彪碑碑隂孔君名彪歴下邳守以灵帝建寕四年卒赵氏云孔君自博陵再迁河东而碑额题博陵莫晓其何谓予观碑隂有故吏十三人皆博陵之人相与刋立碑表故以本郡题其首也河东太守孔雄碑建宁四年在兖州慎令刘修碑在应天府下邑县刘君名修以孝㢘为郎终于宰邑灵帝建宁之四年也沇州刺史杨叔㳟碑沇州刺史茂阳杨叔恭碑从事孙光等以建宁四年立石门铭荥阳有浚仪渠建寕四年于敖城西北垒石为门以遏渠口谓之石门西去河三里石铭云建寕四年十一月黄塲石也而主吏姓名磨灭不可复识武都太守李翕天井道碑今在成州建寕五年造北军中候郭仲竒碑建寕五年立在孟州济源县𨽻释云汉𨽻之神品成阳灵台碑碑隂灵台建宁五年五月立与尧母二碑在成阳皆有隂灵台碑隂治黄屋者二十八人作碑十五人凡诸仲三十一人异姓者四人尧庙碑平阳县汾水东原上有小台台上有尧神屋石碑桂阳太守赵越碑获嘉县西有汉桂阳太守赵越墓冢北有碑越字彦善县人也守河南尹建寕中卒碑东又有一碑碑北有石柱石牛羊虎俱碎沦毁莫记乐成令太尉掾许婴碑婴字虞卿司𨽻校尉之子建宁年立崔瑗墓碑初寔父卒剽卖田宅起冢茔立碑颂崔寔碑寔建宁中卒大鸿胪袁隗树碑颂徳东海庙碑灵帝熹平元年立在海州永夀元年东海南阳君崇饰殿宇厥后山阳满君踵其武为作碑颂而二君名皆沦灭矣别有数句载秦东门事廷尉仲定碑在今濮州雷泽其额题汉故廷尉仲君之碑碑云君讳定熹平元年孟秋刋石勒铭故民吴仲山碑宣和中知鄢陵县穆延年得之于民间碑无其名仲山其字也灵帝熹平兀年十二月立其字画谲怪兼有篆笔门生沛国萧刘题名山桑城东南有一碑碑文悉破无验惟碑背故吏姓名尚存熹平元年义士门生沛国萧刘定兴立司空宗俱碑碑隂有隂碑文皆已残缺惟名字郡邑父祖独存官秩尚可见宗公名俱为司空熹平二年宗俱碑隂额篆门生立碑人名六大字太傅胡广碑一作交趾太守胡宠碑熹平二年广汉属国侯李翊碑翊孝于奉亲宦游之日鲜自即位才为属国侯以灵帝熹平二年卒李翊夫人碑李翊之配也两碑今在渠州欧赵时皆未出司𨽻校尉杨淮碑熹平二年同郡下玉过其墓为勒此铭绍兴中此碑方出欧赵皆未之见张道陵碑在洪雅县有熹平二年三月一日等字桂阳太守周憬功勲铭碑隂熹平三年立在韶州乐昌庙内与栁州接界集古云碑文磨灭名不可辨图经但云周使君后汉书无𫝊及得碑隂方知名憬题云神汉独此碑尔周憬碑隂宰曲红者一人贯曲红者十六人繁阳令杨君碑碑隂逸其名杨君者太尉震之孙自郎中除右都侯迁繁阳令以灵帝熹平三年卒碑隂凡百三十有四人不书郡邑皆繁阳之人也𤣥儒先生娄夀碑碑隂今在光化军娄君名夀以灵帝熹平三年卒国人相与谥之曰𤣥儒先生碑首所篆娄字颇异图经谓之翟先生碑娄夀碑隂可见五十四人漫灭者四人此碑在光化而欧赵不云有隂以前碑合之大小与中穿适相等然后知为娄君碑隂决也武都太守耿勲碑熹平三年造在成州同谷县帝尧碑灵帝熹平四年立蔡邕集有王子乔碑凡六十字与此同正此碑之阙文也郑子真舍宅残碑所存其上十数字余石碎矣有嵗月云平四年上存四㸃必熹平也幽冀二州界石文北平县界有汉熹平四年幽冀二州以戊子诏书遣冀州从事王球幽州从事张昭郡县分境立石标界具揭石文沇州刺史薛季像碑昌邑县有沇州刺史河东薛季像碑以郎中拜郯令甘露降园熹平四年迁州明年甘露复降殿前树从事冯廵主簿华操等相与褒树表勒棠政太傅桥载碑睢城南有汉太傅掾桥载墓碑载字元賔梁国睢阳人也睢阳公子熹平五年立梧台石社碑临淄梧台西有石社碑犹存汉灵熹平五年立其题云梧台里广汉太守沈子璩緜竹江堰碑今在汉州灵帝熹平五年立沈君字子璩其名不可辨虽石多剥缺文句断续其间指意犹可推寻蜀人谓之緜竹江堰碑姑因其名云苍颉庙碑文字残缺其略可辨考其嵗盖熹平六年立豫州从事尹宙碑八分书熹平六年四月今在鄢陵县梁相费汎碑今在湖州费君名汎堂邑令鳯九江太守政之父也鳯以威宗熹平中卒碑载费君二子所终之官此盖其孙均所立故铭有穆穆显祖之句堂邑令费鳯碑今在湖州费君名鳯以灵帝熹平六年无射之月其妻之弟卜君追诔之乃作此碑碑中无名字见之石君诗其后有门下功曹题名者九人费鳯别碑费鳯别碑刻舅家中孙甘陵石诗一篇费氏父子三碑今并列于吴兴校官之壁不知者指此为碑隂赵氏亦有斯误斥彰长断碑碑在华隂已断裂惟存下一段最后题熹平六年十月九日辛酉造长水校尉曹炽碑颍川太守坟北有其元子炽冢冢东有碑题云汉故长水校尉曹君之碑熹平六年造谒者曹𦙍碑曹炽弟𦙍冢东有碑题云汉谒者曹君之碑熹平六年立秦君碑首熹平中碑在南阳界中字已磨灭不可识独其碑首字大仅存其笔画颇竒伟蔡君谟甚爱之汉碑今存者少此篆亦与今文小异势力劲健可爱蔡君谟题文字已磨灭惟其额十大字尚完好名字嵗月皆莫可考或云此即颉碑也水经注载颉墓及碑皆在宜城此碑乃在南阳或是郡人所立徳政碑尔司农刘夫人碑司农刘夫人碑汉太尉许彧之室也碑之立在光和之前桓彬碑桓彬少与蔡邕齐名光和元年卒蔡邕等以为彬有过人者四夙知早成岐嶷也学优文丽至通也仕不茍禄絶髙也辞隆从窳洁操也乃共树碑而颂焉太尉桥𤣥三碑睢阳有汉太尉桥𤣥墓列数碑一是汉朝羣儒共刋石立碑一碑是故吏勒石一碑以桥公尝牧凉州乃树碑颂光和元年主记掾李友字仲辽作碑文碑隂有右鼎文建宁三年拜司空又有中鼎文建宁四年拜司徒又有左鼎文光和元年拜太尉鼎铭文曰文徳铭于三鼎武功勒于征钺书于碑隂以昭光懿又有钺文称是用镂石假象作兹征钺金广延母徐氏纪产碑碑今在云安其辞云光和元年五月中旬其石半灭所存者其下段尔金恭碑其石剥缺残章少有可句者金掾季本即其父也二弟曰广延曰雍直其母徐氏有纪訾产碑处士金恭阙子下一字惟存一笔以墓碣及金广延母碑参之知其字子肃也近嵗出于云安军土中太尉郭禧断碑碑隂所存其上一段字画方劲前后数行仅有数十字可认其中强半剥落禧以光和二年薨禧之子五原守奉柩归葬旧乡郭禧碑隂其首有四大字云故吏人名其下列百余人字画完好甚多笔法淳古可爱郭禧后碑汉郭禧后碑残缺尤甚其略可辨者惟光和二年夏五月甲寅大中大夫故太尉郭公薨其额题字画尚完云丹阳太守郭旻碑郭君名旻太尉禧之兄也以威宗延熹元年卒三载礼阕诸子已刻墓道之铭矣而碑石狭小加有瑕瘢后十余年当孝灵光和之二年其从子五原太守鸿因𦵏太尉公遂与其孙范不改旧文重立此碑西岳华山亭碑光和二年立在华州樊毅修华岳碑光和二年立在华州樊毅复华下民租碑光和二年立在华州碑乆堙没唐兴元元年华隂令卢倣求得而为之记八分书于碑末集古録目作修西岳庙复民赋颂太尉陈球碑陈公名球下邳淮浦人灵帝光和二年卒陈球后碑碑隂两碑之前㡬二百字可读末则文字凋落陈球碑隂故吏故民凡四十人陈公两碑书法皆不精此则远过之陈公两碑皆在淮阳赵氏但有一碑隂而水经谓墓前有三碑似亦指碑隂为一也此碑有两裂文与前一碑同故附之其后禹庙碑碑隂光和二年十二月丙子朔十九日甲子皮氏长南阳章陵刘寻孝嗣丞安定乌氏樊璋𤣥孙其后铭文多残缺不能尽识碑在龙门禹庙禹庙碑隂数十人姓名官爵具存在今龙门禹庙残碑之隂集古録云在阌乡杨震墓侧又云杨氏子孙当时皆葬阌乡此不知为谁碑者盖误也舜子巷义井碑碑隂碑石理皴剥其间有光和三年字知为汉碑也碑在隋之舜子巷元祐丁卯年郡守许觉之始徙于后圃识其隂云𨽻书字杂科虫体义井碑隂题名之下又有数十字盖是纪事之辞残缺无成文者冀州从事郭君碑名字已残缺碑云光和二年终三年十月葬右侍无名人墓阙光和三年立三公山碑两旁又有封龙君灵山君六𨽻字颇大此碑光和四年左尉樊子义立在真定府石氏集古以为北岳碑金石録云恐欧公未见其额无极山碑碑在真定此山与三公山封龙山灵山白石山皆在元氏男子盖髙范迁援三公龙灵有请于太常乞官给珪璧四时祠具诏从之吏民更造庙宇而立此碑灵帝光和四年也童子逄盛碑碑隂碑在潍州灵帝光和四年立童子名盛年十二而夭门人孙理等立此碑俗云董孝碑元在昌邑政和三年徐修之迁于倅治之墨妙亭逄盛碑隂后升已右曰县中士大夫者其父党也故不名凉州刺史魏元丕碑碑损其名有其字曰元丕出刺凉州以灵帝光和四年卒故吏云中守门生曹君共立此碑殽阬君神祠碑碑隂碑在郑县碑文已磨灭初不可辨以面填其刻稍寻其㸃画命工镌治之乃可读汉碑今在者类多磨灭不完故独斯碑歴歴可见也自晋魏以来谓之五部神庙碑之末有题名六十六人云殽阬神碑隂三百四十二人其磨灭不可见者三十余字小而劲汉𨽻之神品也敬仲碑碑姓名字不可见惟其初有敬仲二字尚可识疑其人姓田氏也文字磨灭比其他汉碑尤甚藁长蔡湛颂碑隂在镇府故天章阁待制杨畋尝为余言汉时𨽻书在者此为最佳在真定有隂灵帝光和四年立蔡君名湛治藁三载而迁髙邑吏民思其惠政故栗尹等共刋斯石颂后又志其并州之除盖续书也蔡湛碑隂载出钱人名溧阳长潘干校官碑光和四年立其石沦于固城湖中绍兴十三年溧水尉喻仲远得之辇置㕔事之侧今在县圃安平相孙根碑碑隂碑在密州孙君名根尝为谏大夫相安平以灵帝光和四年卒此碑体丰而势逸字法与汉代他碑絶不类唯华山亭一碑差相近尔唐韩择木史惟则軰盖得此笔意孙根碑隂字画茍且尚不及魏末诸刻殆类吴晋间下品书札尔似是孙根后裔衆多谱其名于上世之碑隂也梁相孔耽神祠碑灵帝光和五年立在亳州永城县孔君名耽此碑笔法颇古怪其文又自左而右数行之后字画顿小其末又有小字数十叙孔君之年及其子歴官与石工姓名白石神君碑碑在真定灵帝光和六年立成阳令唐扶颂碑隂在濮州雷泽县有隂唐君自成阳令换治昌阳邑人慕恋既行之后处士闾蔡班等共立此碑灵帝光和六年也汉人分𨽻固有不工者或拙或怪皆有古意此碑虽布置整齐略无纎毫汉字气骨全与魏晋间碑相若虽有光和纪年或后人用旧文再刻者尔唐君碑隂载出钱造碑人上谷太守张平仲碑卢奴县有汉上谷太守议郎张平仲碑光和中立单父令杨彦碑尚书郎杨禅碑鄢县水次有单父令杨彦尚书郎杨禅字文节兄弟二碑汉光和中立拓令许君颂拓县城内有拓令许君清徳颂石碎字紊惟此文见碑城西南里许有汉阳种天下碑録作翟令许叔台碑光和中立文穆碑山桑县东有文穆碑冢光和中卒故吏涿郡太守彭城吕䖍等立八都神庙碑碑在镇州元氏县西北十里庙坛下光和中立外黄令髙彪碑碑绍兴中吴郡取土于郭外而得之今碑在郡斋名字皆剥缺不可考碑云光和七年龙在困敦月次鹑火六日丙申卒盖灵帝甲子年六月也是嵗十二月改元中平文苑𫝊有髙彪字义方吴郡无钖人详史之所书甚与碑合家无钖而𦵏姑蘓盖不逺也则知此乃髙彪之碑无疑种氏石虎刻字种氏石虎刻字光和七年造司𨽻从事郭究碑在河阳郭君名究仕郡诸曹史辟司𨽻从事灵帝中平元年𦵏碑歴叙其诸父与郭仲竒碑同都乡正卫弹碑灵帝中平二年立在汝州昆阳城中赵氏误认卫为街遂云莫晓其为何碑幽州刺史朱龟碑碑隂碑云字伯灵光和六年卒水经云故吏牟化中平二年造碑碑在今亳州界中后余守亳州徙碑置州学中朱龟碑隂文字残缺水经云朱龟碑隂故吏姓名多上谷代郡人郃阳令曹全碑碑隂万厯初郃阳县旧城掘得此碑中平二年造碑文𨽻书遒古碑且完好无一字缺壊真可寳也曹全碑隂共五十六人范冉墓碑范冉中平二年卒何进移书陈留太守累行论谥佥曰宜为贞节先生刺史郡守各为立碑表墓焉南阳太守秦颉碑灵帝纪中平三年二月江夏兵赵慈反杀南阳太守秦颉其间有光和三年字盖是述其前事荡隂令张迁碑中平三年二月故吏韦萌等刋石立表盖其去思碑也八分书今在东平州儒学欧阳赵洪三家皆无此碑山东通志曰近掘地得之岂好事者得古本而摹刻之邪尉氏令郑季宣碑碑隂中平三年立名已残缺季宣字耳郑季宣碑隂横刻篆八字于其上曰尉氏处士故吏人名太丘长陈寔坛碑陈君名寔以灵帝中平三年卒蔡中郎凡作陈君三碑其第一碑云立庙旧邑则知太丘有此碑勒其文皆已亡缺无可读者惟其首云君讳寔字仲躬尚存陈度碑文字残缺不完最后题中平四年九月二十日己丑立云司空掾陈君碑额碑已残缺不可辨惟其首八大字尚完字画竒伟在颍川陈太丘墓侧世説注引海内先贤𫝊曰湛字季方寔少子也司空掾公车徴不就然则斯碑岂非陈湛碑乎赵相刘衡碑碑在齐州歴城县刘君名衡字元宰歴张掖属国都尉仪郎辽东属国都尉赵相再为议郎以灵帝中平四年卒尹俭碑彭水西北有汉安邑长尹俭墓冢西有石庙庙前有两石阙阙东有碑中平四年立司空掾陈寔残碑中郎作太丘第一碑云中平三年卒汉史误作四年此碑作五年者乃豫牧立碑之年也巴郡太守张纳碑碑隂灵帝中平五年立今在巴州张君名纳渤海人此碑乃掾属李元等为之张纳碑隂题名七十有四人大石岭碑新城大石山上有大石岭碑河南隠士通明以汉灵帝中平六年八月戊辰于山堂立碑不其令蕫恢阙碑録云济州任城有蕫恢墓䨇石阙字一云童恢琅邪人一云汉故不其令童君东汉循吏有童恢𫝊云恢字汉宗琅邪姑幕人辟公府除不其令其为令在杨赐罢相之后则恢盖孝灵时人也圉令赵君碑名字俱缺其卒以灵帝中平五年又二年献帝初平元年立此碑学殿嵗月记在成都府学殿建于东汉之初平汉人以大𨽻记其修筑嵗月刻于东楹天下栋宇之古无过于此者江州夷邑长卢丰碑建安七年立蜀人谓之汉夜郎碑巴郡太守樊敏碑今在黎州樊君名敏碑云八十有四嵗在汁洽盖献帝建安八年癸未嵗也卒后二年立此碑重刻本字甚拙恶益州太守髙颐二阙二阙今在雅州髙颐字贯方有墓碑以献帝建安十四年卒碑石沦碎官不尽见此两阙一有髙君名字一不称名而字阙益州太守髙颐碑今在雅州绥民校尉熊君碑碑云君讳乔建安二十一年卒司徒掾梁休碑碑録云襄州谷城有司徒掾梁君碑建安二十七年立此黄武前一年也岂吴人尚用汉厯乎否则误字也黄龙甘露碑二碑隂墨寳云建安二十四年黄龙见武阳赤城蜀人以为刘氏瑞应凡二碑大小不侔碑首皆有黄龙甘露之碑六字甚伟其内无一可辨在眉州彭山县即汉武阳县地碑首有十九字又一小碑亦题黄龙甘露之碑其首云惟建安二十六年余皆磨灭舜庙碑九疑山南有舜庙前有石碑文字缺落不可复识山之东北泠道县界又有舜庙县南有舜碑碑是零陵太守徐俭立二妃祠碑湘水上黄陵庙民为立祠于水侧荆州牧刘表刋石立碑树之于庙许由庙碑颍川箕山有许由庙碑阙尚存是汉颍川太守朱宠所立夷齐庙碑首阳山上有夷齐庙前有二碑并是后汉河南尹广陵陈导洛阳令徐循与处士平原蘓腾南阳何进等立太公庙碑汲县有太公庙庙前有碑云太公望者河内汲人也县民故㑹稽太守杜宣白令崔瑗曰君与髙国同宗今临此国宜正其位以明尊祖之义遂立坛祀为之位主季札子碑奉髙县有吴季札子墓前有石铭一所汉末奉髙令所立范蠡碑宛县三公城侧有范蠡祠蠡宛人祠即故宅也后汉末有范曾字子闵为大将军司马为蠡立碑屈原庙碑程坚碑屈潭即罗渊也渊北有屈原庙庙前有碑又有汉南太守程坚碑寄在原庙髙祖庙三碑沛县有汉髙祖庙庙前有三碑后汉立庙基以青石为之阶陛尚存东平宪王碑无盬县有东平宪王苍冢碑阙存焉虞诩碑武平县有汉尚书令虞诩碑题云虞君之碑文字多阙不复可寻贾彪庙碑新息北门内有新息长贾彪庙庙前有碑郑康成碑髙密县有厉阜阜上有汉司农卿郑康成冢石碑犹存李云碑广宗县清河之右有李云墓冀州刺史贾瑶使行部过祠云墓刻石表之今石柱尚存俗犹谓之李氏石柱赵徴碑安平县城内有汉冀州从事安平赵徴碑司马文预碑灞陵明渠北有汉京兆尹司马文预碑张伯雅碑绥水东南流迳汉𢎞农太守张伯雅墓冢前有石庙列植三碑碑云徳字伯雅河内密人也皇毓碑临睢有豫州从事皇毓碑临睢长王君碑城内有临睢长左冯翊王君碑善有治功累迁广汉属国都尉吏民思徳县人公府掾陈盛孙郎中儿定兴刘伯鄜等共立石表政以刋远绩曹嵩碑谯城南有曹嵩冢冢北有碑郭奉孝碑阳翟县有郭奉孝碑水侧有九山祠碑左伯豪碑涅阳县南有二碑碑字紊灭不可复识云是左伯豪碑孙嵩碑朱虚县汶水东北汉青州刺史孙嵩墓西有碑碣孙賔硕碑安丘县牟山之西南孙賔硕兄弟墓碑志并存樊重碑湖阳东城中有樊重碑悉载吏人名司徒袁滂碑大扶西成之东北悉诸袁旧墓碑字倾低羊虎碎折惟司徒滂蜀郡太守腾博平令光碑字所存惟此自余殆不可寻张敏碑冠军县有汉太尉长史邑人张敏碑卫为碑鲁阳县有南阳都乡正卫为碑焦立碑鲁阳牛兰水侧有汉阳侯焦立碑张仲瑜碑筑阳县阙林山之东有碑守长冠军张仲瑜与邦人筑断故山道作此铭张明府祠碑平舆县有神庙谓之张明府祠水旱之不节则祷之庙前有圭碑文字紊碎不可复寻绎幕令匡碑䝉县有汉故绎幕令匡碑匡字公辅鲁府君之少子也碑字碎落不可寻识不知所立嵗月道儿君碑髙门一里余道西有道儿君碑是鲁相陈君立熹平君碑睢阳县襄乡坞襄乡浮图汉熹平君所立死因𦵏之弟刻石树碑以旌厥徳华君铭武当县有一碑文字磨灭不可复识俗相𫝊是华君铭亦不详华君为何代之士冠盖里碑宜城县有太山山下有庙汉末名士居其中刺史二千石卿长数十人朱轩华盖同㑹于庙下荆州刺史行部见之雅叹其盛号为冠盖里而刻石铭之河南石柱洛阳南界碑汝水出南山北流迳石碣东柱侧刋云河南界又有一碣题云洛阳南界碑柱相对既无年月竟不知何代所表也洛阳北界碑洛县河水之南岸有一碑北面题云洛阳北界上旧有和平侯祠祠前有碑今不知所在冀州北界碑代郡灵丘县髙氏山上有石铭题云冀州北界世谓之石铭陉司空残碑政和乙未嵗得于洛阳天津桥之故基首尾已不完所存四十五字字画竒伟碑隂有故吏题名百余人尤完好笔法不减蔡邕石经云张侯残碑张侯者子房也碑已断裂其额尚完在今彭城古留城子房庙中验其字画盖东汉时所立河南尹蘓府君碑碑额在许州道旁碑无文词惟此十字其额也益州刺史薛君巴郡太守刘君碑碑已断裂不完其额尚全古无两人共立一碑者惟见于此尔临朐长仲君碑文字磨灭其粗可见者云君讳雄光禄勲刘曜碑碑在郓州有隂刘君名曜汉之公族也故吏门生立此碑其石碎裂失其所终之年相君小史夏堪碑碑在亳州文则崛竒字则怪陋有难以意㑹者富春丞张君碑碑在亳州张君之名髣髴如泳永贡字土人以为张湛亦非也碑云三年癸亥考东都歴年凡三癸亥永平与光和之六年延光之二年是也建光有三年则嵗在癸亥但次年壬戌已改延光此碑先已装剪不无颠倒弃去三年之下盖有阙文也郎中郭君碑碑名字皆缺文辞亦有可句者荆州从事苑镇碑苑君名镇碑无所终嵗月督邮斑碑碑云讳斑字子翁碑无额故不𫝊其姓石既碎落故不知其所终仙人唐公房碑智水川有唐公祠唐君字公房固城人也学道得仙百姓为之立庙于其处刋石立碑表述灵异也中部碑碑在均州凡题名五十余人如汉世碑隂而有额石理漫灭名字㢙有存者益州太守城垻碑碑末有方三百里围二尺字及用人用日数似是记版筑事是邦雄杰碑此碑之首云是邦峻生雄杰峻之上下各阙一字碑今在西州字画类李翊碑中秋下旬碑字画清逸颇类故吏所立刘寛碑但石损字缺所余无㡬鲁相谒孔庙残碑首尾上下皆碎裂余石才有数行或题为驻跸亭前断碑此亭盖在阙里赵氏着録有鲁相谒孔子碑而无其説疑即此也防东尉司马季徳碑其名阙其字季徳有所终之日月而其年则磨灭处士严发残碑所存十有二行行凡十字此碑不见年月疑其非汉刻虽字画不工却不类魏晋以后书法任君残碑隂蜀人谓之武帝先生任君碑隂碑可辨者不盈百字而纪年及名氏皆阙举吏张𤣥残碑汉碑称举将者有二髙彪碑称文君为举将三公山碑称冯君为举将其自称举吏者独于此碑见之犍为太守杨洪碑在彭山县磨灭不可考究五大夫碑在梁山军界上字尤漫灭然字乃汉𨽻残碑三十二字不知姓名惟见碑中𨽻字三十二甚完体质淳古故録之秦君碑八分书无年月滕县东四十里马山后有古城半圯于河土中得此碑太尉许䤋庙碑义兴有汉太尉许䤋庙庙碑即许劭所立字乆磨灭开元中许氏诸孙再刻之西平令杨期碑在尉氏县西南四十里三亭乡杨方村墓南二十歩文字磨灭唯有首尾征西大将军杨瑾碑在尉氏县三亭乡路村边让碑在开封县董袭碑在开封县东北墓前上谷太守张碑在定州安喜县东六里敏朂碑在冀州贾敏碑在枣强县东北三十里李固碑在懐州山阳城内刘班碑魏文帝为兖州刺史封为白马侯在澶州县三十里墓下蘓武功碑在京兆府武功县墓下太守樊演碑在河中府临晋县内墓前司徒刘竒碑在华隂县刘党碑在华隂县墓下文字磨灭敬歆碑在正平县北二十里墓侧丁仪碑在虞城县墓前兖州从事丁仲礼碑在楚丘县北三里御史孔翊碑在仙源县墓前博士孔志碑在仙源县孔墓东陈留太守程封碑在开封府封丘县东二里墓下执金吾髙褒碑在雍丘县南五十里墓乡墓下太尉髙峻碑在雍丘县彭府君碑在中都县刘熙碑在徐州萧县二十五里御史大夫郑君碑在龚丘县墓下尊士倪夀碑在仙源县南七十歩鲁城内少傅何君碑在任城县墓下古司马城鐡碑在金乡县东南四十里云汉浮阳侯司马耀所封邑山阳太守碑在谷城县西一里古筑城东文字磨灭筑阳侯相景豹碑在谷城县西一里侍中王逸碑在宜城县南三里仆射荀公碑在长社县东北七里墓前磨灭光武皇帝碑在汝州汝坟镇封观碑在项城墓前蔡昭碑在随州光化县墓前秦始皇碑东海相任恭修理祠于碑背刻于朐山中令杨畅墓碣在嘉州夹江县东南古贤乡严君平庙前碑二在绵竹县文字磨灭王褒墓碑在资州资阳县北二十五里墓前文字磨灭南昌太守谷所碑在耒阳县东北青阳刺史刘焉碑在耒阳县十五里墓下胡腾碑在耒阳县南四里罗含志在耒阳县南四里杨侯伯墓碑在犀城墓北罗训墓志在衡州耒阳县南六十里刺史李顼碣在绵州巴西县今在开元寺文字磨灭张翼碣在州东四十歩马援庙碑无年月马融墓碣在什邡县字有磨灭今亡沛相劔门范皮墓阙文在劔州梓潼县东墓前字不甚多记名目而已上庸长阙文在徳阳县灵龛镇永乐少府贾君阙铭集古録引章懐太子注云汉官仪长乐少府以宦者为之遂以贾君为宦者亦未必然也髙直阙九字今在蜀中字画甚不工鉅鹿太守金君阙七字今在蜀道不知其人也平阳府君六字汉神道所刻者石缺不全莫知为何人贞女罗鳯墓阙笔势甚清逸类景谒者墓表蜀郡太守任君神道九字字画壮伟然不着名字乡里嵗月莫详其为何人也蜀郡都尉王君神道在南阳水经注淯水南道侧有二石楼制作精妙题云蜀郡太守姓王字子雅南阳西鄂人有三女各出钱五百万一女筑墓二女建楼今此碑后有唐向城令张璇之撰孝女双石楼记与水经注合惟水经误以都尉为太守耳绵竹令王君神道九字微杂篆体绵字作曰下木略与县字相混故赵氏误作广汉县令而谓其借苓为令也益州太守杨宗墓道十六大字今在西州清河相张君墓道一碑甚大其中但存此数字惟河相𢎞农君五字㸃画具尔上庸长司马孟台神道石文皴刻而字札甚精韦氏神道右文中断似若韦字尔交阯都尉沈君神道二在梁山君此字及冯焕王稚子阙皆是八分书张懐瓘所谓作威投㦸腾气扬波者也平阳府君叔神道在绵州八字字为一纸盖刻于石阙椽首涪陵太守龎厷神道两行十一字今在资州汝南上蔡令神道在阆州蜀人谓之汝南令阙征南将军刘君神道字大小与王稚子阙相类而刚劲过之侍中杨文父神道字体略与冯幽州阙相似必西州所刻者逄府君墓石柱篆文篆文云汉故博士赵傅逄府君神道不载其名皆莫可考丁房阙在临江县其刻漫灭有汉丁房等字尚可认平原东郡门生蘓衡等题名题名三十余人姓名多已沦灭或云碑在孔里驻跸亭前或题云孔府君碑隂学师宋恩等题名今在成都周公礼殿门之西序蜀人谓之学师题名成都又有左右生题名一巨碑盖左学右学诸生也其间江阳宁蜀晋原遂寕乃蜀晋所置郡欧阳公以为汉文翁学生题名非也故吏应酬残题名题名共三十人盖蜀郡太守碑隂也掾杜峻等题字在髙公石室总目作先生任君等题名今不见任君字酒泉题名碑九列毎列三十二人博士题名在髙朕石室中洪农太守张君题字亦在石室中髙朕石室六题名成都府学礼殿刻于梁楹石壁间龙门禹庙题名此碑二列有四十一人姓名公乗伯乔残题名所存者一列二人公乗校官王幽题名永熹元年立淳熙二年卭州蒲江县僧寺治地得之古无此年号复斋碑目作公乗校官掾王幽阙禹庙窆石遗字直寳文阁王顺伯复斋金石録定为汉刻凉山吕保藏汉篆凉山保有吕保藏在絶崖半腹有一穴人迹所不到汉末赤眉之乱有吕保藏縁木而上凿崖以居绍熙中有樵夫得一劵于崖侧非铜非鐡其声锵然有古篆云西汉之末赤眉邂逅黄金千両坑埋而走羔豚十祭其财自阜武氏石室画像五卷武氏有数墓在今济州任城墓前有石室四壁刻古圣贤画像小字八分书题记姓名徃徃賛于其上文词古雅字画遒劲可喜繁长张禅等题名一石三横今在蜀道诏赐功臣家字五大字今在蜀中似是汉人所书其事不可详也五君桮柈文宣和殿藏碑録为汉碑名曰真人君石樽刻石与四老神祚机刻石同帙交阯刺史石羊字在彬州止五字刻于墓道石羊膊上胶东令王君庙门断碑碑中虽有景武孝昭沖质之文却有魏后黄初之字而题额以汉者岂胶东是其祖庙没于汉代者乎赵相雝劝阙碑汉故赵国相雝府君之阙十𨽻字今在梓潼此碑全类魏晋间所书刘备及刘渊国中所刻碑亦题为汉存于今如车骑将军阙成献王碑是也此刻甚可疑但无年嵗可证赵氏又寘诸汉碑中故存之郭先生碑郭先生碑集古録以为汉碑水经注云碑无年号不知何代人余以字画验之疑魏晋时人所为既无嵗月可考姑附于汉碑之次云御定佩文斋书画谱卷六十一御定佩文斋书画谱卷六十二目録钦定四库全书御定佩文斋书画谱目録第六十二卷歴代无名氏书四魏孔庙碑封孔羡碑横海将军章陵太守吕君碑下豫州刺史修老子庙诏大向记残碑新野侯碑典论刻石豫州刺史贾逵碑范式碑黄权碑叶公庙碑刘盆碑太仆荀君碑三体石经左传遗字南郡太守卞统碑太妃郭氏碑襄州刺史刘君碑孙炎碑曹仁记水碑曹真祠堂刻石虞歆碑徐庶碑张詹碑刘熹学生冢碑管宁碑钟繇碑征鲁将军南州刺史王贤思碑御史大夫袁涣碑酸枣令母丘悦碑隐士程沖墓碑节妇白氏碑三断碑中山太守常通碑邴原碑羊续碑车骑将军穆祚碑幷州刺史王恒碑武州山耿氏三冡志冯勍墓碑陆严墓碑太保任公神道太尉满宠碑呉大帝黄武二年刻字大帝碑思贤碑九真太守谷府君碑六里山石刻国山碑阳羡山封禅碑陶基墓碑征西将军陆祎碑蜀诸葛亮纪功碑姜维碑晋南乡太守司马整颂南乡郡建国碑北岳祠堂颂大长秋游君碑碑隂兴元新路记右军将军郑烈碑虞舜二妃碑太公吕望表䕶羌校尉彭祈碑碑隂晋砖云南太守碑司马骏碑羊祜堕泪碑唐彬碑阎徳碑金乡长薛君颂议郎陈先生碑太子詹事裴权碑裴权后碑光禄勲向凯碑鸿胪成公重墓刻陆喈碑皋亭山冯氏井古砖篆刻字闗内侯广昌长暨逊碑陶侃碑郭文碑谷昕墓碑孝妇严氏碣老父严氏碑路君墓石阙文公安县二圣记太山君改髙楼碑石柱文夜郎太守母稚碑青山君神颂赤松子山石铭丰年碑陆云墓碑潘岳碑王戎碑龚𤣥之碑诸葛武侯故宅碣顺阳王碑益州刺史罗君碑云南太守叚宗仲徳政碑张麟夫人墓表谢太傅塘碑右将军曹横墓碑王祥墓碑庐陵太守吕府君神道碑冠军将军史爽墓石柱刻杨府君墓碑征南将军胡奋碑王右军祠记髙原碑巴西太守卢茂碑纪穆侯碑遂州刺史李豪碑陈夀墓碑西平将军葛府君碑周祚墓石柱题司马士㑹碑魏兴郡太守覃毅徳政碑张恺碑丁议碑尉氏令陈君单碑邢邵碑条令孔栩清徳颂思平县侯竺使君碑桓温墓碑榆次令茍藐碑大中大夫包府君神道碑征虏将军杨亮碑安邑令徐君碑学生题名汉司徒刘雄碑赵浮图澄造释迦像碑横山李君神碑西门豹祠殿基记程婴墓碑公孙杵臼墓碑后秦邓艾庙碑宋武帝受命坛碑隂武帝檄谯纵文凌歊台碑王琳碑庐陵王铭宗悫母夫人墓志罗含碑司空刘勔碑石帆铭谢涛夫人王氏墓碑齐芸亭碑石佛像铭褚伯玉碑淮南王安碑梁太祖文皇帝神道碑刘瓛碑闗内侯盛绍逺碑秦住山寺碑萧秀四碑衡州刺史兰钦徳碑檀溪寺禅房碑士林馆碑废汶阳观碑钟山圹中铭石柱记重立羊祜碑贞白先生陶𢎞景碑萧懿墓碑智者法师碑本生寺碑麒麟碑招隐刹铭齐侍中尚书令巴东献武公碑兖州刺史史府君墓石柱刻永阳昭王墓志铭临川清恵王神道碑侍中呉平忠侯萧公碑建安敏侯碑永阳敬太妃墓铭项羽井铭孝敬寺刹下铭幷发愿文江淹碑简寂观碑陈善慧太守碑善知阇黎碑恵集法师碑蔡景歴碑顾野王祠古碑徐陵报徳寺塔铭周𢎞报徳寺碑孝义寺碑张慧湛墓志铭后魏氷固堂碑诸岳庙碑明元密皇后杜氏碑卢鲁元碑阙广徳殿碑碑隂大代修华岳庙碑崔浩碑中岳碑保大后碑衞操碑孔宣尼庙记文成太后碑造三级浮图碑孝文弔比干文碑隂孝文北廵碑穆崇碑祇洹碑韩麒麟碑太尉于烈碑金乡县令徐公碑元成碑石门碑瑶光寺碑郑羲碑郑羲上碑张夫人墓志车骑大将军邢峦碑宣武皇帝御讲碑王子晋碑淮阳太守梁峰碑齐兖二州刺史傅公碑兖州刺史元匡碑刘使君徳化颂碑隂叱闾神宝修阙城铭安东将军孙君墓志定州刺史崔亮颂兖州刺史贾司伯碑赠司空元晖碑神龟造碑像记塼浮图石盖铭尧母碑碑隂鲁郡太守张勐龙碑碑隂郭太妃碑望都令侯宗碑一千人造像记孟思文等造像碑孝女碑房昙渊等造像记侍中广平穆王碑范阳王诲碑御史台双塔颂贺拔岳碑圣㫖寺碑岐州刺史王毅墓志化政寺石窟铭造像记司空匡穆周公碑北海王详石碣尔朱荣双兔碑镇东将军刘干碑汝南王碑如君颂中山太守常通碑汝南文宣王碑末帝碑升仙太子碑松滋公兴温泉颂骊山温泉颂庚戌造教戒经幢记司徒斛律斯公碑景王碑大鸿胪卿郑𦙍伯碑崇先寺记东魏东平太守刘霸碑相州刺史徐雅碑中岳嵩阳寺碑铭胶州刺史祖淮碑孝侯碑张烈碑髙翻碑贾思同碑张早墓志孔子庙碑碑隂魏兰根碑瀛州刺史李公碑乐陵太守刘公碑刘起贵造像记逢元彦造像记任城王造浮图记佛像碑安州刺史赫连栩碑造石像记敬君像记颂太公吕望碑冀州刺史闗宝颙纪徳碑康王妃郭氏碑北齐石刻佛经相里寺碑碑隂九级塔像铭造像记郭道尊等造像记孙士渊造像记建陵士修靖馆碑郁久闾业碑石当门等造像记碑东兖州须昌县玉像颂碑楼寺碑常山义七级碑孔子庙碑造像碑石像颂石浮图记救疾经偈华阳公主碑造石像记权法师碑邑义人造像记造双塔碑佛龛碑太祖大师正觉寺重修佛殿二记镇国大铭像碑赵智和造像碑少林寺碑陇东王孝感碑帝尧碑碑隂观世音石像碑造像记唐邕造像碑长乐王尉景碑冯翊王平等寺碑白长命碑南阳寺碑大安乐寺碑开明寺弥勒像碑贾罗侯等造像碑邸珍碑龙门山造像记宋恱和等造像记㑹善寺碑司空赵起碑赫连子恱清徳颂赠司空赵奉碑宜阳国太妃傅氏碑临淮王造像碑造释伽像碑朗公道塲碑造寺碑宋使君像碑髙隆造像记造像碑徐州张长史碑楚阳太守张乐碑大将军兖州刺史刘杰碑天柱山铭临清王假黄钺碑二祖大师碑二圣寺龙华赞佛碑永乐十六角题名后周仪同碑宇文衆造像碑延夀公碑颂太学生拓拔府君墓志常乐寺浮图碑席肃公神道碑宇文泰纪功碑同州刺史普六如忠墓志云州刺史胡归徳碑温州刺史乌丸僧墓志大像碑黄罗刹碑夌积山应干寺重修七佛龛铭折克行墓碑豆卢恩碑杨忠碑隋源使君碑吕龟碑上邽山石铭尔朱敞碑天龙山碑临漳赵令清徳颂龙藏寺碑安定县官寺碑太平寺碑修舍利塔碑平陈碑齐国太夫人杨氏墓志午卯寺碑潞州颂徳碑鄂国公造镇国大像碑李康清徳颂梁洋徳政碑贾普智造像碑董明府清徳颂贾春英浮图碑正解寺造像碑刘景韶造像碑赵君宝塔碑紫微观碑信行禅师碑化善寺碑碑隂骠骑将军杨端墓志造像碑韩擒虎碑李氏像碑车骑将军卢瞻墓志安喜公李使君碑王明府造像碑梁州使君陈茂碑原国大夫人郑氏墓志江夏县縁果道塲塼塔下舍利记兴国寺碑天宁寺塔幢景阳井栏铭辱井铭舍利石塔铭蒙州普光寺碑贾使君墓志张光墓志大将军梁恭墓志幽州智泉寺舍利塔诏仁夀元年碑同州塔铭舍利塔记栖巖道塲舍利塔碑愿力寺舍利宝塔铭浙州南乡县塔记张先生碑恒岳寺舍利宝塔铭碑文儒先生刘炫碑湾州使君江夏徐公碑杨素碑李渊为子祈疾疏唐髙祖造像记贺兰才墓志荥泽令常丑奴墓志鹰扬郎将义城子梁罗墓志汎爱寺碑文帝舍利塔显崇观碑李刺史墓碑钳耳君清徳颂西平太守上官政墓志海州长史刘瑶墓志黄门侍郎柳旦墓志开府郑涣墓志陈明府修孔子庙碑青城山碑潞县令叚君碑平都治碑大都督袁君碑西林道塲碑善宝寺碑故州碑令狐熙碑房彦谦碑包恺墓碣凤林寺碑大兴国寺碑滏山石窟碑上仪同楷缙墓志虞世则造像记造登身像记髙隂郡隂胜道塲碑姚察夫人萧氏志贵州总管侯莫陈颖墓志司隶大夫赠临河县公碑县令梁执威徳政碑尚书左丞郎茂碑北綘公夫人萧氏墓志勅改罗汉院碑縁果道塲塼塔舍利铭宝积寺塔铭杨将军墓碑天宁寺塔碑海陵公贺若谊碑智泉寺舍利感应记楞伽寺碑秦王告少林寺主教卷六十二钦定四库全书御定佩文齐书画谱卷六十二歴代无名氏书四魏孔庙碑魏黄初二年文帝令郡国修起孔子旧庙置百户吏卒庙有夫子像列二弟子执巻立侍穆穆有询仰之容汉魏以来列七碑二碑无字封孔羡碑魏志文帝以黄初二年正月下诏以孔羡为宗圣侯及令鲁郡修起旧庙今以碑考之乃黄初元年当以碑为正八分书黄初元年今在曲阜县孔子庙中后人刻其下曰陈思王曹植辞梁鹄书缪也横海将军章陵太守吕君碑吕君名字皆刓剥以黄初二年卒魏隶之佳者惟钟梁之碑四若范式碑则又次之此刻差胜贾逵刘熹尔姑存之下豫州刺史修老子庙诏黄初三年大向记残碑此碑二百余字损者四之一所存之文殆不可晓独有黄初三年字其书法魏受禅相近新野侯碑黄初七年典论刻石文帝作典论明帝立诏三公曰先帝昔着典论不朽之格言其刻石于庙门之外及太庙与石经并以永示来世典论石在太学者尚存庙门外无之晋初受禅即用魏庙移此石于太学非两处立也豫州刺史贾逵碑贾逵为豫州刺史吏民追思之为刻石立祠青龙中帝东征乘辇入逵祠诏曰昨见贾逵碑像见之怆然范式碑在济州汉独行𫝊范式字巨卿或云蔡邕书法书要録唐李嗣真作书品云蔡君诸体惟范巨卿碑风华艳丽古今冠絶隶释诋之以为藻鑑之缪金石録云以碑考之乃魏青龙三年立非邕书也黄权碑预山南有魏车骑将军黄权夫妻二冡其冡前有四碑其二魏明帝立二是其子及臣吏所树者叶公庙碑叶公有公子髙诸梁碑令长汝南陈晞以魏正始元年立刘盆碑正始二年太仆荀君碑碑已残缺正始五年夏六月立其名字乡里磨灭不可考三体石经左传遗字正始年在西安府学南郡太守卞统碑碑在今曹州宛句县嘉平二年十一月太妃郭氏碑正元二年在西京襄州刺史刘君碑正元三年有碑隂孙炎碑甘露五年在淄州曹仁记水碑鲁城南有曹仁记汉水溢碑曹真祠堂刻石曹真祠堂在北邙山刋石既精书亦甚工虞歆碑虞歆字文肃歴郡守节操髙厉魏曹植为东阿王东阿先有三十碑铭多非实植皆毁除之以歆碑不虚独全焉徐庶碑彭城内有魏中郎徐庶碑张詹碑冠军县有魏征南军司张詹墓墓有碑刘熹学生冡碑碑在襄州谷城县界中图经云学生冡在县东北水经注云魏济南刘熹立碑载生徒百余人其不终业而卒者葬于此号学生冡碑虽残缺熹与生徒名字尚可见管宁碑在密州钟繇碑在东京征鲁将军南州刺史王贤思碑在东京御史大夫袁涣碑在东京酸枣令母丘恱碑在东京隐士程沖墓碑节妇白氏碑在东京节妇白氏碑沖妻也晋咸熙中建二碑同处三断碑三断碑皆漫灭二碑无字在西京中山太守常通碑在祁州邴原碑在莒州一云在安丘羊续碑在兖州府车骑将军穆祚碑隶书在介休县幷州刺史王恒碑隶书在州东南二里墓傍武州山耿氏三冡志在大同府仅存银青光禄昭勇数字冯勍墓碑在潞州府陆严墓碑在潞州府太保任公神道太尉满宠碑吴大帝黄武二年刻字在杭州栗山大帝碑在湖州思贤碑孙子墓在南郡永安中太守夏侯嵩于墓邉立思贤碑九真太守谷府君碑鳯皇元年无书撰人名氏六里山石刻在海盐天册元年旃蒙协洽之嵗孟冬阳月日惟壬寅朔石篑神遗忽自开发拾得青玉玺蒋文呉直皇帝共三十八宇国山碑孙皓天册元年禅于国山改元天玺因纪其所获瑞物刊石于山隂阳羡山封禅碑吴志天玺元年吴兴阳羡山有空石长十余丈曰石室郡表为瑞遣兼司徒董朝兼太常周处封禅国山大赦改明年为天纪山后有封禅碑士人目曰囤碑以其石圆八出如米廪云字画竒古嵗久多磨灭陶基墓碑在当涂横山征西将军陆祎碑泰宁三年立在秀州蜀诸葛亮纪功碑南宁夷叛史万嵗击破之行数百里见诸葛亮纪功碑铭其背曰万嵗后胜我者过此姜维碑在南康军吹角埧今已磨灭晋南乡太守司马整颂整以魏咸熙二年为南乡太守泰始三年徙南阳南乡人为整建此碑此碑今在光化军泰始四年己巳建书为隶古气质浑厚与鸿都石经可一二挍也南乡郡建国碑碑已断裂不完其额题南乡郡建国之碑碑有云河内司马府君者整也尝守是郡自有碑此碑既无建立年月因附整碑之次北岳祠堂颂泰始六年大长秋游君碑碑隂碑云君讳述字庶祖咸宁中建兴元新路记凡七十字其刻曰太康元年按其刻乃晋武平吴时由此路耳右军将军郑烈碑郑君名烈仕于晋初以太康二年八月卒故吏申杨等立此碑四年之七月也虞舜二妃碑黄陵庙有断碑太康九年立太公吕望表八分书太康十年三月今在汲县西门太公庙䕶羌校尉彭祈碑碑隂碑云君讳祈字子𤣥陇西襄武人太康十年三月卒故吏刊石勒铭焉西晋石刻见于今者絶少又多残缺此碑完好可喜彭祈碑隂题名者凡三百十二人晋砖在永康军钵盂泉因垦地得一砖上有太康年号云南太守碑碑文字残阙不可考最后题太熙元年正月上旬造司马骏碑司马骏镇闗中善抚驭西土百姓为之树碑长者见碑无不下拜羊祜堕泪碑襄阳百姓于岘山祜平生游憩之所建碑立庙望其碑者莫不流涕杜预因名为堕泪碑唐彬碑唐彬为幽州百姓追慕彬功徳生为立碑作颂阎徳碑唐彬初受学于东海阎徳徳目彬有廊庙材及彬官成而徳已卒乃为之立碑金乡长薛君颂碑在今济州云君讳颂字公谋其他文字皆完好验其辞盖县长徳政颂虽无建立年月而有吴㓂燿威之语知其为晋碑也议郎陈先生碑元康二年在长葛太子詹事裴权碑元康九年有碑隂在西京裴权后碑有碑隂光禄勲向凯碑碑云君讳凯字士伯河内山阳人元康九年四月卒鸿胪成公重墓刻墓刻云永平二年四月恵帝时人也陆喈碑碑以咸和七年立陆氏有二碑余皆有之臯亭山冯氏井古砖篆刻字砖凡八十四其刻云晋咸和八年十月丁丑朔冯氏作闗内侯广昌长暨逊碑在余杭县西北三十里逊字茂言以孝行着闻咸康五年旌表门闾咸和中湖州刺史孔彭立陶侃碑咸和中陶侃故吏刊石碑画像于武昌西郭文碑咸和中立在杭州谷昕墓碑在莱阳县咸康五年孝妇严氏碣在余杭县咸康六年立老父严氏碑咸熙五年在杭州路君墓石阙文永和元年在济州公安县二圣记永和年间王粲撰太山君改髙楼碑升平三年石柱文太元十八年在劔州夜郎太守母稚碑隆安三年青山君神颂永安元年赤松子山石铭在富阳县孙文度铭仅有义熙八年三月壬寅朔九日庚戌庐江县清都乡承贵里何秀之字景叔二十八字丰年碑在重庆府江岸谓之义熙碑每水落而碑出则年丰人争摹打数十年不一见陆云墓碑陆云门生故吏修墓立碑潘岳碑在东京王戎碑惟存数十字在西京尝见南朝王戎墓铭凡数百言其首书晋司徒尚书令安丰元公之铭龚𤣥之碑临沅县南有晋征士龚𤣥之墓石铭诸葛武侯故宅碣在襄阳府晋李兴撰顺阳王碑在固王古城益州刺史罗君碑在成都府云南太守段宗仲徳政碑在通泉县叚宗仲墓下张麟夫人墓表在叙州庆符县谢太傅塘碑旧碑在谢公乡今在墨妙亭右将军曹横墓碑在晋陵县东三十五里王祥墓碑在江宁县之城西南何城寺之北断缺不全庐陵太守吕府君神道碑在溧阳县冠军将军史爽墓石柱刻在溧阳县杨府君墓碑名亮𢎞农人为雍州刺史有石碑二一在泊山一在河涧碑隂各有巴蜀故吏姓名征南将军胡奋碑在鲁山王右军祠记在戒珠寺髙原碑髙闾五世祖原晋安北将军上谷太守闗中侯有碑在蓟中巴西太守卢茂碑在绵州纪穆侯碑在建康府遂州刺史李豪碑在绵州陈夀墓碑在果州西平将军葛府君碑在建康府周祚墓石柱题在单州司马士㑹碑在亳州魏兴郡太守覃毅徳政碑在均州张恺碑在陜州丁议碑在南京尉氏令陈君单碑在长葛邢邵碑在兖州府条令孔栩清徳颂在景州思平县侯竺使君碑在金陵乡张阵湖桓温墓碑在太平府榆次令茍藐碑在榆次县大中大夫包府君神道碑征虏将军杨亮碑安邑令徐君碑学生题名集古録以为汉文翁学生余独疑其非是盖以为西汉时立则字画不类以为东汉则东汉无二名者以字画验之疑其为晋以后人所立汉司徒刘雄碑刘元海弟也碑后题嘉平五年嵗在乙亥二月六日建赵浮图澄造释迦像碑唐封演闻见记云内丘孙西古中丘城寺有碑后赵石勒光初五年立史作佛图碑碑作浮图二字音相近尔横山李君神碑此碑及西门豹祠殿基记并六年建西门豹祠殿基记记云赵建武六年嵗在庚子秋八月庚寅造程婴墓碑在忻州今残缺公孙杵臼墓碑在忻州后秦邓艾庙碑鄄城南有魏使节征南将军太尉方城侯邓艾庙南有艾碑秦建元十二年广武将军沇州刺史闗内侯安定彭超立宋武帝受命坛碑隂在安丰军武帝檄谯纵文颜有意书成都学馆庙堂记云石室北壁有晋义熙九年刺史朱龄石勒宋髙祖檄谯纵文其字磨灭不可备识凌歊台碑孝武时立唐李白已不可读王琳碑宋元嘉颜延之为王琳碑石庐陵王铭庐陵王铭叙述惟谨微觉烦碎然书画简古为足贵也宗悫母夫人墓志不着书撰人名氏有志无铭乃大明六年作罗含碑在衡州司空刘勔碑芍陂渎东有东都街街之左道北有宋刘勔庙宋元徽二年建于东乡孝义里庙前有碑是年碑功方创齐永明元年方立石帆铭鲍昭文谢涛夫人王氏墓碑在应天府齐芸亭碑在安福县永明二年立其文磨灭石佛像铭永明六年造在㑹稽石佛妙相寺褚伯玉碑褚伯玉有隐操齐髙帝勅于剡白石山立太平馆以居之孔珪尝从伯玉受道法为于馆侧立碑淮南王安碑八公山上有淮南王刘安庙安与八公登山白日昇天所昇之处践石皆陷人马迹存焉庙前有碑齐永明十年所建梁太祖文皇帝神道碑在丹徒县之三城港文帝陵下镇江志云欧公集古録以为宋文帝碑非是宋文帝自葬蒋山见沈约宋书苐见此八字与宋帝谥号偶同遂指以为宋帝不知梁武帝又追尊之号亦同刘瓛碑天监元年下诏为刘瓛立碑谥曰贞简先生闗内侯盛绍逺碑在余杭县西北进贤里按古图经称碑刻云天监二年聚徒数百人以授业殁后门人相与立碑以旌徳业秦柱山寺碑天监二年八月二十三日树今破碎失字不知何人作萧秀四碑安成康王秀卒游王门者东海王僧繇吴郡陆倕彭城刘孝绰河东裴子野各制其文咸称实録遂録四碑并建衡州刺史兰钦徳碑在英徳府天监七年立湘东王萧绎文其石断裂文字磨灭檀溪寺禅房碑刘建之撰沙门道安重建天监十一年立士林馆碑梁武帝于城西置士林馆虞茘乃制碑奏上帝命勒之于馆废汶阳观碑在逺安县大通五年荆州刺史湘东王绎碑钟山圹中铭梁太常任昉大同四年七月于钟山圹中得铭当时莫能辨者因藏之戒诸子曰世世以铭访通人昉五世孙升之写以授郭钦说钦说出使得之于长乐驿至敷水三十里而悟升之服其智石柱记大同七年在光州普明寺重立羊祜碑梁大同十年以旧碑残缺再书而刻之碑隂载其事贞白先生陶𢎞景碑萧纶文分书在江陵府萧懿墓碑简文为太子时撰书法遒劲可爱智者法师碑本生寺碑在义乌县梁太子纲文麒麟碑梁简文帝陵有麒麟碑尚存招隐刹铭晋安王萧纲撰不着书人名氏王后即位为简文帝碑以普通三年立齐侍中尚书令巴东献武公碑普通三年在应天府黄城村兖州刺史史府君墓石柱刻在溧阳县永阳昭王墓志铭徐勉撰在应天府临川清恵王神道碑在应天府北城乡侍中吴平忠侯萧公碑在应天府花林村建安敏侯碑在应天府淳化镇西永阳敬太妃墓铭徐勉立项羽井铭石崇撰在邳州孝敬寺刹下铭并发愿文二碑并在真州灵巖山法义禅院江淹碑在越州简寂观碑太子仆射沈璇撰陈善慧大寺碑大建五年善知阇黎碑大建五年恵集法师碑大建六年蔡景歴碑祯明二年重赠景歴侍中中抚军将军于墓所立碑顾野王祠古碑晋僧于水际得古断碑云野王于此修舆地志即今宝云寺东徐陵报徳寺塔铭在长兴县大雄寺周𢎞报徳寺碑在长兴县大雄寺孝义寺碑徐陵撰在卞山下今在墨妙寺张慧湛墓志铭陈隋之间字书之法极于精妙自开皇仁夀而后至唐髙宗已前碑碣所刻往往不减欧虞而多不着名字如钳耳君清徳颂慧湛陈人至唐太宗时改葬其铭刻字画遒劲有法玩之忘倦惜乎不知何人书也后魏氷固堂碑方岭上有文明太皇太后陵陵之东北有髙祖陵二陵之南有氷固堂堂之内外四侧结两石扶帐青石屏风以文石为縁并隐起忠孝之容题刻贞顺之名庙前镌石为碑诸岳庙碑始光二年少室道士宼谦之议建大道塲坛庙兼诸岳庙碑亦多所署立明元密皇后杜氏碑真君元年明元密皇后杜氏葬崞山立寝庙于崞山建碑颂徳卢鲁元碑阙卢鲁元真君三年卒帝甚惜之葬于崞山为建碑阙广徳殿碑碑隂帝幸朔北杨难当重译拜阙陛见之所故殿以广徳为名魏太平真君三年刻石树碑勒宣时事碑隂题宣成公李孝伯等从臣姓名大代修华岳庙碑兴光二年三月甲午立魏自道武天兴元年议定国号羣臣欲称代道武不许乃仍称魏今魏碑数数有之崔浩碑兴光二年在华州中岳碑太安二年十二月有碑隂保大后碑和平元年文成乳母常氏乳帝有劬劳保䕶之功尊为保大后葬磨笄山树碑颂衞操碑衞操字徳元立碑于大邗城南以颂功徳皇兴初维州别驾叚荣于大䢴掘得此碑文孔宣尼庙记在今懐州界中太和元年立其额又有延兴四年太上皇帝祭孔子文者孝文之父献文帝也文成太后碑太和五年起作夀陵刊石立碑颂太后功徳太后立文宣王庙于长安又立思燕佛图于龙城皆刊石立碑造三级浮图碑孝文太和十二年七月孝文弔比干文碑隂太和十八年十一月车驾幸邺甲申经比干之墓亲为弔文树碑而刊之比干碑隂尽纪侍从羣臣官爵姓名孝文北廵碑碑云太和二十一年修省方之典北临旧京碑无题首故依本纪为北廵碑穆崇碑髙祖追崇勲令着作郎韩显宗与崇子真撰定碑文建于白登山祇洹碑平城东郭外太和中阉人宕昌公钳耳处时立祇洹舍扵东皋庭中有祇洹碑碑题大篆韩麒麟碑歴城县魏明寺中有魏公碑太和中所造也魏公曽令人遍録州界石碑言此碑词义最善常藏一本于枕中故家人名此枕为麒麟函韩公讳麒麟太尉于烈碑宣武景明四年四月金乡县令徐公碑景明中立在济州元成碑正始五年在祁州石门铭铭云此门汉永平中所穿自晋氏南迁斯路废矣皇魏正始元年刺史羊祠开创旧路永平二年正月毕功瑶光寺碑宣武永平三年八郑羲碑永平四年碑在今莱州南山上磨崖刻之盖道昭为光州刺史刻其父碑于兹山郑羲上碑初予为莱州得羲碑于州之南山其末云上碑在直南二十里天柱山之阳此下碑也因遣人访求在胶水县界中遂摸得之其子道昭永平中为光州刺史为其父磨崖石刻二碑焉张夫人墓志延昌元年十月车骑大将军邢峦碑延昌三年十月宣武皇帝御讲碑延昌四年王子晋碑延昌四年十月立淮阳太守梁峰碑延昌四年十月立齐兖二州刺史傅公碑孝明熙平元年十二月立兖州刺史元匡碑熙平二年立刘使君徳化颂碑隂熙平三年十一月建叱闾神宝修阙城铭神龟元年嵗次戊午十一月修治阙城幷作馆第敬造三级浮图安东将军孙君墓志其名字乡里年寿皆不载魏书儒林𫝊有孙恵蔚所书事蹟𫝊与志皆合定州刺史崔亮颂亮为定州既去郡人立碑颂徳神龟二年建兖州刺史贾司伯碑神龟二年在西京赠司空元晖碑碑云孝文时为主客郎中神龟二年卒神龟造碑像记魏神龟三年立此碑字画时时遒劲砖浮图石盖铭正书嵩山㑹善寺掘地得此石盖铭曰神龟三年七月三日魏故太傅侍中太尉公世子元亶元奉为建七层砖浮图一区谨铭函盖今存寺中尧母碑碑隂正光元年八月有碑隂鲁郡太守张勐龙碑碑隂行书正光三年正月今在曲阜县孔子庙其隂书阳原县义士州主簿王人生造颂文多剥缺郭太妃碑正光三年四月望都令侯宗碑正光三年六月一千人造像记正光五年四月孟思文等造像碑正光六年四月孝女碑河东姚氏女字女胜正光中母死不胜哀遂死太守崔游请西茔墓立碑自为朱文表其门闾比之曹娥改其里曰上虞里墓名孝女冡房昙渊等造像记庄帝永安三年十月侍中广平穆王碑俗云陵家碑太昌元年在西京范阳王诲碑孝武帝太昌元年十二月御史台双塔颂永熙二年贺拔岳碑永熙三年正月圣㫖寺碑永熙三年在北京岐州刺史王毅墓志大统元年十月化政寺石窟铭杞疑造文帝大统七年十二月造像记大统十五年六月司空匡穆周公碑无名氏隶大统十三年立在县东北十五里墓前隶书甚工近上已断字存十七背螭中凿龛佛像制刻精古真六朝遗迹也北海王详石碣滱水自灵丘县又西流南转东屈迳北海王详之石碣尔朱荣双免碑尔朱荣猎有双兔起马前应弦而殪三军咸恱命立碑于其所号双兔碑镇东将军刘干碑无年月汝南王碑无年月如君颂字画如后魏时人中山太守常通碑在定州汝南文宣王碑在西京末帝碑在西京升仙太子碑梁雅文在西京松滋公兴温泉颂在京兆府骊山温泉颂在临潼县庚戌造教戒经幢记裴思顺造司徒斛律斯公碑无年月景王碑无年月大鸿胪卿郑𦙍伯碑无年月崇先寺记无年月东魏东平太守刘霸碑孝静天平元年四月相州刺史徐雅碑天平二年二月中岳嵩阳寺碑铭八分书天平二年四月今在嵩山㑹善寺末有正书一行曰大唐麟徳元年从嵩阳观移来㑹善寺立胶州刺史祖淮碑天平三年十月碑云君胶州平昌安丘人也六世祖逖又云卒赠胶州刺史孝侯碑天平三年在东京张烈碑碑在今青州界中文字磨灭青州图经称卒于元象元年云髙翻碑魏书本传云以元象中追加赠谥碑后题建立嵗月文字残缺惟有魏元字可辨又云嵗次己未盖元象二年建也贾思同碑兴和二年在青州张早墓志兴和二年十月孔子庙碑碑隂后魏北齐时书多若此笔画不甚佳然亦不俗而往往相类疑其一时所𫝊当自有法又其㸃画多异故録之今在曲阜县庙中魏书李仲璇𫝊除兖州刺史以孔子庙墙宇頽毁遂修改焉即此碑也其文一行之中有篆有分有隶有草魏兰根碑史云天平初以开府仪同归本乡武定三年卒而碑云天平二年当以碑为正瀛州刺史李公碑武定二年二月乐陵太守刘公碑武定二年二月刘起贵造像记武定二年五月逢元彦造像记武定二年十二月任城王造浮图记不着其名云武定四年建佛像碑武定四年安州刺史赫连栩碑武定五年四月造石像记碑云大魏武定七年嵗次己巳武定孝静年号也敬君像记颂武定七年太公吕望碑穆子容撰正书武定八年四月今在汲县西北三十里太公庙冀州刺史闗宝颙纪徳碑武定八年在平定州康王妃郭氏碑无年月北齐石刻佛经天保二年太原县西五里有山曰风峪风峪之口建石佛于内环列所刻佛经凡石柱一百二十有六书法非近代所及相里寺碑碑隂八分书天保三年正月今在汾阳县太相里崇胜寺碑刻佛像其下方及两旁皆题名碑隂有文幷颂一通漫灭九级塔像铭不见书譔人名氏盖北齐时人所作也其年号见于文者三曰真君九年者后魏太武号也又曰武定四年者东魏孝静号也又曰天保三年北齐文宣号也其字画多异往往竒怪録之以备广览造像记文宣天保四年五月郭道尊等造像记天保四年八月孙士渊造像记天保四年八月建陵士修靖馆碑天保六年十月郁久闾业碑天保七年五月石当门等造像记碑天保七年十二月东兖州须昌县玉像颂天保八年十二月碑楼寺碑天保八年丁丑立其碑盖纪刘碑为首造碑之縁起也今在本寺俗称刘碑寺常山义七级碑不着书譔人名氏文为声偶颇竒怪字画亦佳往往有古法碑云天保九年造孔子庙碑八分书干明元年今在曲阜县庙中造像碑石像颂皇建元年石浮图记记云河清二年北齐髙湛年号也笔画清婉可喜救疾经偈河清二年二月华阳公主碑河清二年八月造石像记河清二年九月权法师碑河清二年十月邑义人造像记天统二年七月造双塔碑天统三年三月佛龛碑天统三年立武平三年刊在西京太祖大师正觉寺重修佛殿二记正觉寺重修佛殿二记一后魏武定四年一北齐天统三年建镇国大铭像碑天统三年字画颇异虽为讹谬亦其𫝊习时有与今不同者赵智和造像碑天统五年十一月少林寺碑正书武平元年正月今在本寺大殿前刻佛像与相里寺碑制略同书法甚劣㑹善寺大殿前有武平七年十一月造像记其制亦同陇东王孝感颂陇东王者胡长仁也武平中为齐州刺史道经平隂有古冡询访耆旧以为郭巨之墓遂命僚佐刻此颂焉帝尧碑碑隂武平二年有碑隂观世音石像碑武平二年八月造像记武平二年九月唐邕造像碑武平三年五月长乐王尉景碑武平三年七月冯翊王平等寺碑冯翊王名润齐神武子也碑云寺魏广平王懐所立永平中造定光铜像在寺外齐髙祖始迁像入寺润又増修殿宇焉白长命碑此碑在青州北门外大佛寺中髙齐武平四年建其书不能大佳然犹有汉晋隶分法南阳寺碑八分书武平四年六月今在青州府北门外龙兴寺大安乐寺碑题广业王大安乐寺碑广业王者尉苌命之子破侯也碑云魏末苌命尝营䕶此寺其后破侯与其弟兴敬复加营葺故立此碑开明寺弥勒像碑武平五年八月贾罗侯等造像碑武平五年十月邸珍碑武平六年二月龙门山造像记正书武平六年六月后魏胡太后崇信浮屠凿崖为窟中刻佛像大者丈余凡十余处惟此武平六年者书法差可画方格如棊局而其半已磨灭宋悦和等造像记武平七年七月㑹善寺碑武平七年立司空赵起碑北齐书云起天统二年除沧州刺史武平中卒于官今以碑考之起自沧州还封南泉郡王乃卒赫连子悦清徳颂赫连为郑州刺史政为天下之最邻人请立碑颂徳诏许焉赠司空赵奉碑彦深父也碑云父讳奉字奉伯宜阳国太妃傅氏碑额题齐故女侍中宜阳国贞穆太妃傅氏碑傅氏赵彦深之母有贤操事载于史临淮王造像碑临淮王者娄定逺也造释伽像碑无年月朗公道塲碑无年月造寺碑无年月宋使君像碑无年月髙隆造像记无年月造像碑刘之遴撰四年四月立徐州张长史碑九年十月楚阳太守张乐碑在澶州大将军兖州刺史刘杰碑在澶州天柱山铭在胶州临清王假黄钺碑二祖大师碑二圣寺龙华赞佛碑永乐十六角题名不着年月列名人甚多不知为何时碑其字画颇怪似是东魏北齐人所书其后又书云造十六角镇国大浮图则知其为塔矣谓之十六角只见此碑后周仪同碑周元年宇文周碑今在襄阳县民董氏家宇文衆造像碑闵帝武成元年十月延夀公碑颂保定元年三月太学生拓拔府君墓志周𢎞正譔保定元年十一月常乐寺浮图碑常乐寺浮图碑周保定四年立其辞云襄州刺史王秉字孝直建长乐寺砖塔七层其碑今在襄州开元寺塔院席肃公神道碑在襄阳府保定四年宇文泰纪功碑在简州同州刺史普六如忠墓志天和三年七月云州刺史胡归徳碑天和六年十月温州刺史乌丸僧墓志天和七年三月僧修姓王氏梁南城侯神念之子太尉僧辩之弟归后周为温州刺史赐姓乌丸大像碑大象二年宇文氏之事迹无足采者惟其字画不俗亦有取焉黄罗刹碑虞世南撰罗刹事周为行军緫管其子君汉唐初为将有功武徳中为父追立此碑夌积山应干寺重修七佛龛铭夌积山应干寺重修七佛龛铭庾信文在秦州折克行墓碑在府谷县西豆卢恩碑八分书今在咸阳县碑云恩字永恩今北史附见其兄豆卢宁𫝊杨忠碑忠隋文帝父碑在象山隋源使君碑开皇元年吕龟碑开皇二年十一月上邽山石铭蜀王承检干徳时筑防蕃城至上邽山下获石刻篆字大隋开皇二年渭州刺史张崇妻夫人王氏铭尒朱敞碑敞者荣从弟彦伯之子也按敞𫝊云字干罗而此碑字天罗文虽残阙然班班尚可读开皇五年立天龙山碑八分书开皇五年今在太原县天龙寺临漳赵令清徳颂开皇六年龙藏寺碑张公礼撰不着书人名字字画遒劲有欧虞之体隋开皇六年建在今镇州安定县官寺碑开皇八年五月太平寺碑开皇九年八月修舍利塔碑开皇九年平陈碑薛道衡文在江陵府齐国太夫人杨氏墓志开皇十年三月夫人字季姜仆射髙颎母也午卯寺碑开皇十年五月潞州颂徳碑开皇十年十一月鄂国公造镇国大像碑开皇十一年九月李康清徳颂不着书撰人名氏文为声偶而字画竒古可爱于废九门县城中得此碑字多讹阙其后题十一年辛亥二月十二日建上有二字阙乃开皇也梁洋徳政碑碑在今蔡州新息隋开皇十一年参军裴玉与州人为息州刺史梁洋建宝塔表徳政碑贾普智造像碑开皇十一年董明府清徳颂开皇十二年三月贾春英浮图碑开皇十二年七月正解寺造像碑刘昇卿撰开皇十二年刘景韶造像碑开皇十三年四月赵君宝塔碑开皇十三年十月紫微观碑在巢县开皇十四年刘颖制铭其碑皴剥难读信行禅师碑开皇十四年正月化善寺碑碑隂开皇十五年正月碑隂有郎余令题记云隋尹式撰骠骑将军杨端墓志开皇十五年三月造像碑开皇十五年九月韩擒虎碑开皇十五年十月不着书撰人名氏李氏像碑开皇十六年七月车骑将军卢瞻墓志开皇十六年十一月安喜公李使君碑八分书开皇十七年二月今在马嵬堡北五里王明府造像碑开皇十七年八月梁州使君陈茂碑开皇十八年不着书撰人名氏而字画精劲可喜原国大夫人郑氏墓志开皇二十年二月江夏县縁果道塲塼塔下舍利记开皇廿年六月无书撰人氏兴国寺碑李徳林制开皇中立天宁寺塔幢塔髙十三寻塔前一幢书体遒羙开皇中立景阳井栏铭分书开皇中在江陵府辱井铭辱井有篆文共十八字在井石槛上不知谁为文又有景阳楼下井铭又有陈后主叔宝辱井记云江宁县兴巖寺井石槛铭莫知谁作也舍利石塔铭在鄂州胜縁寺仁夀初立蒙州普光寺碑仁夀元年建无书撰人名氏笔画遒羙开皇仁夀以来碑碣字画多妙而往往不着名字贾使君墓志仁夀元年七月张光墓志仁夀元年八月大将军梁恭墓志仁夀元年十月幽州智泉寺舍利塔诏仁夀元年内史令王臣暕宣仁夀元年碑在安州无撰书人名同州塔铭八分书仁夀元年十月今在同州舍利塔记舍利塔记仁夀二年三月栖巖道塲舍利塔碑仁寿二年愿力寺舍利宝塔铭仁寿三年相州刺史薛胄建愿力寺双七级浮图铭是年正月在此铭前浙州南乡县塔记仁寿四年张先生碑张文诩河东人博览羣书特精三礼苏威劝令从官固辞仁寿末策杖归终于家乡人为立碑颂号曰张先生恒岳寺舍利宝塔铭碑大业元年文儒先生刘炫碑大业元年湾州使君江夏徐公碑大业二年郝王威撰杨素碑大业二年素卒帝下诏立碑以彰盛羙李渊为子祈疾疏行书大业二年正月今在鄠县草堂寺唐髙祖造像记唐髙祖造像记太宗造像记附大业二年贺兰才墓志大业三年二月荥泽令常丑奴墓志正书大业三年八月今在兴平县崇宁寺鹰扬郎将义城子梁罗墓志正书大业四年八月今在西安府城外杜曲此志正书犹带八分凡隋以前之书法多如此汎爱寺碑大业五年文帝舍利塔李伯药撰书人姓名残缺大业五年四月显崇观碑大业五年为至尊皇后祝寿所记在郧乡县李刺史墓碑大业五年葬在废狠山县南钳耳君清徳颂不着书撰人名氏其碑首题云大隋恒山郡九门县令钳耳君清徳之颂大业六年建字画有非欧虞之学不能至也碑在今废九门县中西平太守上官政墓志大业六年三月海州长史刘瑶墓志大业六年十一月黄门侍郎柳旦墓志大业六年十一月开府郑涣墓志大业六年十二月陈明府修孔子庙碑仲孝俊撰八分书大业七年七月今在曲阜县庙中青城山碑在常道道观轩辕石龛之下大业七年立太常博士隂道文潞县令叚君碑大业八年十二月平都治碑大业十一年八月大都督袁君碑大业十二年二月西林道塲碑渤海公撰公为隋太守博士时作不着书人名氏而字法老劲疑公之书也此碑大业十三年建颜鲁公寓题隂百余字尤竒伟今附于碑后善宝寺碑大业中立在东京故州碑吉水县东北二十五里有故州城堞尚存有龟趺在沙碛石碑半在江秋冬水清人尚见大业等字令狐熙碑令狐熙拜沧州刺史吏人追思相与立碑颂徳房彦谦碑房彦谦为长葛令有恵化百姓立碑颂徳包恺墓碣包恺精汉书教授数千人卒门人起坟立碣焉鳯林寺碑庾信撰大兴国寺碑无年月㵚山石窟碑无年月上仪同楷缙墓志许善心撰序虞世基铭无年月虞世则造像记无年月造登身像记无年月髙隂郡隂胜道塲碑虞世南撰在台州姚察夫人萧氏志在京兆贵州总管侯莫陈颕墓志隋书有颖𫝊以其事考之多合司隶大夫赠临河县公碑在绛州县令梁执威徳政碑在绛州尚书左丞郎茂碑在镇州北绛公夫人萧氏墓志在京兆府勅改罗汉院碑隋初立在资州法云院縁果道塲塼塔舍利铭隋人撰近时民家掘得之寳积寺塔铭在吴县横山隋人所书碑石全好字画秀整絶类虞褚杨将军墓碑在成州天宁寺塔碑在宛平县海陵公贺若谊碑在兴平县崇宁寺智泉寺舍利感应记王邵撰在房山县楞伽寺碑书人名氏未详碑甚古在苏州秦王告少林寺主教行书今在寺中其文刻于裴漼碑之上方末云四年卅日世民二字草书特大乃太宗亲书又按金石録载唐太宗赐少林教主八分书武徳二年与此不同或别是一教御定佩文斋书画谱卷六十二御定佩文斋书画谱卷六十三目録钦定四库全书御定佩文斋书画谱目録第六十三卷歴代无名氏书五唐大海佛寺石记陈平庙碑徳州长寿寺碑鲁府君庙碑刘亮墓志太宗赐少林寺教书武徳帖观徳王扬雄碑相如故宅石记刘徳威碑镇岳灵仙寺碑燕府君碑郑孝王亮墓志豳州昭仁寺碑吕州普济寺碑等慈寺碑正解寺碑杜如晦碑衞尉卿窦庆墓志孝子张常侑旌表碣王悦等造像碑黄君汉碑丹州刺史张崇碑逸民裴髙士碑无量寿佛大像碑宕渠令孟略碑赠髙颎礼部尚书铭诸葛武侯行庙碑姜宝谊碑韦作观鱼记龙门令皇甫忠碑𢎞济寺碑叚志𤣥碑乐乡县令长孙迥墓志神劔碑独孤使君碑樊知迁碑殷元嗣墓志相州刺史侯莫陈肃碑淤泥禅寺心经孔颖逹碑长广长公主墓志张慧湛墓志铭晋州刺史裴府君碑太府卿李袭誉墓志乐彦玮碑什钵苾碑庭州勒石思摩碑九嵕山昭陵庙碑悟本寺记光禄大夫豆卢寛碑瘿陶县令李明府清徳颂闻喜县令江彦碑宜州别驾杨旻墓志左骁衞大将军翟仵碑宗城令薛宝徳政碑邓慈碑房仁裕母李夫人碑光化县主墓志衡州刺史李公孝儒之碑龙纪道碑定州刺史张万福墓志张令浮图铭桂州都督李袭志墓铭谷州刺史裴君清徳颂右衞将军豆卢承基墓志薛收碑棠棣碑永徽甲寅碑润州刺史窦志寂墓志中书令崔敦礼碑赠左仆射杨逹碑散骑常侍张后𦙍碑乞伏士干墓志隋辛紊墓志尉迟敬徳碑纪公碑兰陵长公主碑岱岳观造像记李汪墓志齐兴寺碑许洛仁碑改造弥勒阁碑招屈亭碑云麾将军燕峦碑乙速孤晟碑孙仁师百济班师碑骑都尉李文墓志铭㑹善寺造像记后魏郢州刺史刘宾碑兰长史碑县令丁君徳政碑㑹善寺碑隂老子册文舒州刺史杨承仙碑蒲州刺史李公徳政碑纪国先妣陆氏碑𢎞文馆学士顾君墓志郭君碑相州刺史许圉师徳政碑古戎道记宝义寺碑永福县髙盖名山院碑髙智周颂曹王府典军刘公碑齐州刺史薛宝积清徳颂歴城令刘彦恪清徳颂洪州都督吴广碑紫阳观王先生碑武师模碑兴昔亡单于阿史那弥射碑张士相墓志幽州都督卢承庆碑金刚经太常卿裴君妻韦氏墓志瑞气观天尊像碑阿史那忠碑智乐寺碑郑恵王石塔记延福寺碑越州长史李基碑尹府君碑李徳携造像碑黔南节度使赵国珍徳政碑北平山碑上柱国任君碑任丘县令王君碑裴行俭碎叶城碑金刚经修孔子庙诏表观音十大愿品经岱岳观造像记孝昌公许君墓碑成恵纪功碑恒岳岭路铭任城令元明府清徳颂善化府折冲张君墓志阳翟侯夫人陆氏墓志刘黒仁等造徘徊碑司马山弥勒石像碑启法寺金铜无量寿像碑永泰寺石幢恒州刺史陶云徳政碑褚亮碑狄仁杰宁州碑髙宗安乐山取丹经诏碑髙宗赐进经道士诏碑清义何氏碑襄州孔子庙堂碑羙原神泉诗序八都坛实録沐州古碑㑹真法师纪徳碑奉礼郎岑子舆墓志魏载墓志铭弥勒尊佛碑舍利塔铭建兴寺弥勒像碑赤松巖寺碑麴君碑大度山纪功碑邛州刺史狄知愻碑武后封中岳碑赠箕州刺史成公碑祭𤣥元皇帝碑岱岳观造像记周密州司马康遂诚墓志金泉寺碑冬官尚书李冲𤣥墓志大徳昉法师塔铭少林寺敕书襄州静真观碑南宫昌墓志尹氏阙文尹孝子旌表文岱岳观造像记珍州崇徳县丞梁师亮墓志铭龎君碑长安主簿龎君碑渭南令李君清徳碑岱岳观造像记䕶军王君碑永和故寺碑杳冥君铭柏仁令郑君纪徳碑浔阳县丈人像碑明堂令于大猷碑洋州司马李正亮墓碑舍利宝函记平蛮刻岱岳观造像记陪敕使麻先生祭岳诗久视中古碑闵居士夫人塔铭心经岱岳观造像记司刑寺碑铭稷山县梁君孝义碑房州刺史崔敬嗣墓志大周圣徳勒石文碑髙延贵造佛像赞韦均造佛像赞萧元眘造佛像赞李承嗣造佛像铭思简律师塔铭幸闲居寺诗岱岳观造像记姚元景光宅寺造佛像铭石柱铭幽林思光武皇帝碑圆测法师塔铭秋日宴石淙序渑池县令宗人为髙宗造像碑祝府君碑岱岳观造像记飞泉山院碑大通禅师碑安乐公于鑑像碑懐宁县令慕容府君碑衞州司马杨恪碑崔仁纵碑工部尚书姚璹碑州学庙堂颂王仲详等造像碑叶县令宋君遗爱颂兵部侍郎崔兢墓志韦景骏碑将军功徳记唐处士墓碑徐有功碑岱岳观造像记襄阳李公碑宗圣观主尹文操碑骑都尉刘君墓志岱岳观造像记陶狄碑姚崇扬州纪徳碑白鹤观碑韦抗遗恵碑王隂二真君碑平都山二仙君铭长安县丞萧思亮墓志铭赐道士杨太希敕元通居士张万迥墓志崇禧观碑圣感颂𤣥宗授上清箓碑韦维善政论司农卿卢万石碑台州司马韩光乘真赞冯本残碑荆王神祠记元公浮图祠堂碑净居尼元机圆明塔碑中书舍人王无兢碑开元皇帝封文宣王诏遵善寺大像碑梁文贞孝感石记安乐府典军田孝𦙍碑南亭记辨机法师塔铭韦公夫人王氏墓志尹孝子妻韦夫人墓志李聼修尧祠记周公祠集州紫极宫记延州刺史赠幽州刺史太常卿孙公碑千嵗和尚碑左仆射太子少保睦杭二州刺史刘公碑卢藏用碑法藏禅师塔铭宣州溧阳县永仙观元宗先生碑铭赠歙州刺史叶慧明碑尹知章碑造太山御碑记唐兴寺碑郁林观东嵒壁记善逹法师碑于知微碑益州府学孔子庙堂碑瑯琊王冲墓志髙士杨府君墓志裴公碑侍御史王瑜墓志洛阳尉赠朝散大夫马允中碑万回法师碑蕲公遗爱碑吴季子庙碑西巖禅师受戒碑序杨将军新庄像铭歙州刺史郭府君碑净业法师塔铭延庆移观手诏碑汉阳太守赵承碑都督陇右羣牧使赠太仆卿韦公碑东封朝觐颂玉清观四等碑云居寺石浮图铭李邕端州石室记武临令慕容公徳政碑薛王府典军李无虞墓志堂阳令元府君徳政颂大云寺丈八佛像碑龙兴观碑城隍庙记白知节告身石刻敬节法师塔铭比邱尼法澄塔铭贞法师旌徳碑记新兴院讲堂碑胶水令徐公徳政碑太平观使者灵庙记歙州刺史郭茂贞碑赤岭碑景阳井铭工部侍郎赵国公碑泾州刺史牛意碑冶山祇园寺碑长丰县兴城碑白鹿石刻西山广化寺三藏无畏不空法师塔记嵩山闲居寺珪禅师碑颖王府司马萧擢墓志崔慧爽𫝊合州刺史上官济墓志扶阳郡太君韦夫人碑檀法师塔铭明皇诫牧宰敕金刚经石幢述灵记忠武将军王暕墓志长孙君夫人李氏墓志幽州刺史元懐景碑将军慕容嘉朂墓志𤣥元皇帝应现碑崇福观魏尊师碑扶沟令马光淑颂掖县令赵公徳政碑彭思义建父至徳碑老君真容碑济源令萧公墓志房山汤记韩公井记龙池颂宋璟广州懐恵颂令长新戒龙门西龛石像铭屯卫将军东都留守卢府君碑昌利观记栖神山记赵冬曦祭尧庙文赵冬曦祭仲山甫文难江公山威恵庙记谏议大夫兴州司马王府君碑丹稜县龙鹤山成鍊师植松碑道振禅师塔铭襄封四子敕薛仁贵碑蒙泉汤记崇寿观碑圣寿寺碑唐俭碑封孔子弟子诏陈隐王祠堂记道超和尚精徳碑同昌郡驿碑西河太守杜公遗爱碑尉氏县令李良清徳碑净藏法师身塔铭放生石柱记兴福寺捣练石记洛祠志明禅师院石灯台颂太乙寺功徳颂林虑县记靖居寺大和尚碑尊胜陀罗尼经度人经孝女双石楼记安天王碑隂少林寺禅像记蜀先主碑郑预注多心经哥舒翰纪功碑华阳颂陈隐王祠碣瑶台寺敕书尊胜陀罗尼经张恶子庙碑金城寺放生池碑放生池石柱记处子瑗墓志尚书省门碑长孙公崔夫人墓志哥舒翰等造阿弥陀经大蓬山碑施灯功徳经淮阴太守赵悦遗爱碑碑阴少陵寺还天王师子记𤣥元皇帝道徳铭刺史㕔记渭南令路公遗爱表云门山投龙诗紫阳先生塔铭溧阳贞义女碑泰华二山碑白石山张九龄诰辞崔圆遗爱碑明威将军田府君碑石柱字总管道国公周法明墓志任城尉韦公遗爱记大徳禅师迁葬记岑先生铭古佛龛石刻苏公甘井碑西墉记灵源山碑陈允昇徳政碑楚王祭淮坛碑滑台记鄂州长史游浦碑夏侯宋容墓表净居寺碑魏少游碑崇徽公主手痕灵石并李山甫诗恵公禅居表前县令李复碑栖霞寺律大师碑南城县客馆记琅瑯溪述谢公碑隂记聪明山神记题谢公诗天柱山司命真君庙碑黄公石祠记灵巖记髙力士残碑白鹤庙记杜佑志思碑开元寺三门楼碑宝花尼寺碑慧山寺碑陈子昂旌徳碑李勉碑李刺史墓神道碑北巖院碑孙宿信州碑福田寺经藏记魏郡太守苗晋卿徳政碑董淑妻岑夫人墓志鴈门王田氏神道碑僧恵干乞题大通大照塔额表并肃宗批答重摹延陵季子墓侧刻宝林寺禹庙诗张中丞𫝊饶娥碑萧和尚灵塔记建中二年同官记扶阳郡君韦氏墓志严武题龙日寺西龛石壁诗罗汉院石刻流杯亭侍宴诗碑隂严将军庙记㑹稽山永兴公祠堂碣大觉禅师国一影堂碑开国王碑定光上人塔铭汾阳王庙碑宝歴寺记韦君碑西山风雨池记石桥寺诗先主庙碑岐国杜公淮南遗爱碑铭左衞亲府中郎赠左仆射嗣曹王碑曹王皋出师碑正晦先生碑安国寺大徳律师塔铭秋日登戏马台诗下石龙浮胜院磨崖心印铭新鹳鹊楼记郑叔清碑内供奉道士吴筠碑荆山郭桥记江陵府官石幢记兵部郎中韦晊墓志清河崔公碑阆州武陵县令翟府君墓铭席相新六曹都堂记三公亭记银台亭门碑圮桥铭崔淙谢广利方表刘居简归乡拜髙庙诗顾少连张式嵩山聨句济渎庙祭噐铭宁逺将军李公墓铭李公亭记政行箴李吉甫神女祠诗任要谒夫子庙诗周氏墓碑王头陀塔铭恵昕大师碑重修金铜菩萨像记三星院石塔刻唐土州耆老思旧记阳武复县记鹦鹉舍利塔记李固墓碑鉅鹿时墓志铭寳峰院记送李愿归盘谷序谏议大夫万州刺史公碑韦皋宝国寺记韩晋公春秋通例刻石景徳观三真人碑尉迟祠祈雨碑李劒州碑顾少连谥议乘广禅师碑大𧦬禅师碑祷聪明山记智者大师修禅林道塲碑武侯碑隂记宣州响山新亭新营记马懿公壁记二圣金刚碑汉髙祖颂道一禅师塔铭封崇孔宣父故事僧灵澈诗国子助教薛公达墓志国子司业辛璇碑呉兴丘氏墓碑梁山庙碑涿鹿山石经堂记杜岐公郊居诗韦南康纪功碑房太尉遗爱碑阴记天台禅林寺碑东都天女寺尼性空大师塔铭白将军庙碑扶风马氏墓铭淛东观察判官㕔壁记石壁寺甘露义坛碑睦州録事参军㕔壁记池州大㕔壁记岑公洞记支提石塔记毬塲山亭记尚书省石幢记华州新㕔堂记永兴寺僧伽和尚碑智源禅师塔铭𢎞和尚石坟六祖赐谥碑孔子弟子赞刻庾肩吾经禹庙诗恵林寺新修轩廊记果业寺开洞谷记颍州庾府君夫人徐氏墓志海涛志草衣寺记兴果寺凑公塔铭崔融题东林寺诗郓州刺史㕔记宝幢院记禹庙记隐仙巖留题感化诗湖州刺史凌凖墓志张天师灵庙碑髙崇文鹿头山碑于夐神道碑王处士引瀑泉记杜亭碑湖州纪功记灵皎城山寺碑明禅师塔铭元和碑李白青山诗碑灵巖院石刻礼部侍郎郑府君神道碑江州南湖隄铭新修虞舜庙碣文宗城令衞知全徳政碑资福院记冷泉亭记瞿相亭记卢舍那佛二菩萨记张九龄碑胡良公碑江西使院小史记赠太保李良臣碑题怪石诗平卢薛公纪绩述题东林寺影堂碑隂少府监胡珦碑左仆射牛公碑江阴县令武登碑田布碑西湖石函记灵鹫山碑演教院碑杨元卿徳政碑洞虚观记石壁法华经记还珠记碑郑权碑李翺奏田税表大海寺玉像碑熙悟大师石坟志大徳和尚石塔碑铭玉蕊诗唱和茅山三像记圣祖碑涵碧亭碑桂阳巖铭重巖寺记辨石钟山记放生记誓文岑禅师舍利塔碑重建兴建寺碑罗泰石城记乌重𦙍碑状嵩髙灵胜诗清泉寺大藏经记衡岳寺大徳瑗公碑塔隂文裴度白居易聮句三茅山记殷佑徳政碑枝江县南亭记淮南都梁山仓中记节堂记秋日望赞皇山诗将作监韦文恪墓志东山圣泉法华院记灵居寺碑小洞庭五太守燕集记白居易游济源诗冯宿诗附三藏法师𤣥奘塔铭净土院碑幽州丹甑记宁贲禅师塔铭栖霞寺斋㑹记金泉山仙居述游王屋山诗西林齐明和尚碑魏公碑佛窟禅师碑四望亭记散骑常侍张昔墓志升元刘先生碑太仓藏画龙记禁山碑胡府君夫人朱氏墓铭冯府君纶墓铭法华寺诗丞相检校司空李公碑修龙宫寺碑赛阳山文常州刺史孟简重开孟渎记李绅题少林寺诗赠太尉王智兴碑太子賔客孟简碑白龙寺经幢武侯碑隂记文宣王新庙碑黄公纪古罗汉塔记检校金部郎中崔稹碑姜夫人墓铭周先生住山碑淮南监军章元素碑处士韫墓铭潜山真君庙左真人仙堂记包山神景观林屋洞碑奚奖尊圣经国庆寺经藏记龙兴寺大藏经碑菖蒲涧记𤣥元观三洞韩尊师道徳碑淄王傅元公碑宣州观察使王质碑陶母碑香城寺碣荆南节度判官㕔壁记没货舍利𫝊震觉大师碑宣公律院碣毗沙门天王祠堂记仇士良纪功碑张仲武卢龙碑崔浮碑灵应庙碑京兆阿史那夫人墓志法华寺碑广福院佛殿记荇溪新亭记昊天观碑张宏靖祭唐叔文巴南新置屋宇什物记巴州守裴祎修廨宇记李贻孙神女庙碑修文宣王庙记髙庙诗碑彭山县记㑹昌投龙文李徳裕大孤山赋故鄂墓志重换司空庙殿记相国李凉公碑茅山孙尊师碑灵光寺僧灵祐塔铭贵溪王表巖题名渠江县冲相寺碑朱买臣祠堂记白居易与刘梦得唱和诗太子太傅刘沔碑般若心经白苹洲五亭记巴州紫极宫记栖霞观碑蜀丞相诸葛公碑颖亭记醉吟先生𫝊并墓碑赠太尉李固言碑靖居寺碑和太尉墓碑幽州纳降军使李巖碑上生院记阴平县记岭南节度使韦正贯碑魏公謩先庙碑萧颖士庭莎赋龙门十二韵诗裕碑四证堂碑福縁寺碑獠泽水石记东峰亭记观音院记元鲁山琴台记朂复真记重阳亭铭汉光武新庙祝文改堕泪碑径山禅师碑淮南节度使崔从碑邓先生墓志铭劝农敕闽迁新社记濠州劝民栽桑敕碑玉垒闗碑好道庙碑阳翟县水亭记宾佐记忠烈公新庙记南渎黄源公碑杨涤妻张氏墓志兵部尚书卢纶碑定州文宣王庙记儒宫碑万石君庙记吴行鲁碑劝农勅卢府君碑礼部尚书许康佐碑郑恒暨夫人崔氏墓志铭广济院石幢万敬儒孝行状碑四靣山大中寺碑桃林塲记廻车院碑周公祠灵泉碑宣宗悼安国寺悟空禅师碑洋山庙记移县碑韦丹碑司空扶风公写真记仙巖寺碑铭吴武陵墓石刻天王庙碑禅恵院记三祖大祖碑隂记沈懐逺碑悟空禅师行业碑慧山泉记戒珠寺记平察微墓志大庆寺尼粥田记永兴寺冥道记应福寺弥勒佛记孟亭记新修神光寺碑懐安县天王堂记天宝寺碑东海徐公徳政颂天竺寺灵隐二寺记转轮经藏碑伏波庙碑郑薫雪霁开沟诗相国徐公辞立碑表云麾将军宋公墓志天威径新凿海派碑俱胝石幢记自鸣山记孔温裕修孔庙碑平羌江绳桥碑大庆寺复寺记潜溪记修繁城庙记张孝子旌表碣陆文学𫝊延庆禅院碑延庆洞行记晋闗内侯广昌长暨让碣集圣院记仙坛记兵部尚书王承业墓志沙门神纵墓志韶州重修东㕔壁记陈松司马墓碑陈司徒庙碑观音院记总持寺碑古大悲堂碑重云大师真身碑郑畋谒昇仙太子庙碑宝丰院记鼓角楼记修武安君白公庙记广济院石幢大姥山记道元院记僧冲莅开山文枞碑铭茱茰山存制大师碑铭劒门碑武威侯庙记水心院石幢记大㕔再建记壁州山寺记丰州三官堂碑孚贶侯庙碑徳尖山院塔记髙骈筑城记总持寺碑圣居院碑海晏寺记天宫寺金铜释迦像记慈云寺断碑千福院水泉记台州刺史杜雄墓碑雪峰真觉大师碑庐州重建巢湖太姥庙记雄石镇请僧帖刺史刘公重修水亭记眉州剏罗城记重修舍利塔记修大悲堂碑灭黄巢纪功碑韦君碑丞相李绅墓碑恩赐琅琊郡王徳政碑蜀先主庙碑杜夫人墓志云汉广福教院记华州城隍庙碑改封诸葛亮为武灵王庙记龙华院山门路记重修忠懿王庙碑禅林碑筑城记新兴寺藏记朱全忠迎銮纪功碑王审知徳政碑李彦琛修经阁碑卷六十三钦定四库全书御定佩文斋书画谱卷六十三歴代无名氏书五唐大海佛寺石记荥阳大海佛寺有髙祖为隋郑州刺史日为太宗祈福于此寺造石像一躯凡刊勒十六字以志之嵗久刓缺荥阳令李光庆重加修饰郑州刺史张仲方再刊石记之以闻陈平庙碑正书无书撰人姓名武徳四年徳州长寿寺碑八分书无书撰人姓名武徳六年五月鲁府君庙碑在宣城县南六十里有断碑载武徳六年鲁之嵓以宣城降刘亮墓志正书失姓氏武徳八年十二月太宗赐少林寺教书八分书无书人姓名髙祖武徳二年疑后人重书武徳帖黄庭坚跋武徳帖云武徳中省曹符移字画犹有钟元常笔法观徳王扬雄碑唐初立相如故宅石记在相如县光圣佛寺漫不可读父老尚知为陈子昂所作之文刘徳威碑贞观初刘徳威为緜州刺史以㢘平着称百姓为之立碑镇岳灵仙寺碑薛收撰正书失姓氏太宗贞观元年燕府君碑李俨撰在霍邑郑孝王亮墓志正书失书撰人姓名贞观二年豳州昭仁寺碑贞观二年在豳州碑文朱子奢撰而不着书人名氏字画甚工吕州普济寺碑许敬宗撰正书失姓名贞观三年等慈寺碑颜师古撰正书失姓名贞观三年正解寺碑李百药作八分书无姓名贞观四年正月杜如晦碑虞世南作八分书无姓名贞观四年衞尉卿窦庆墓志贞观四年刻其小楷工妙不减欧虞惜其不着名氏也孝子张常洧旌表碣贞观五年文字磨灭仅可见其髣髴其文辞笔画亦自可佳王悦等造像碑贞观六年正书无姓名黄君汉碑贞观六年李百药撰正书无姓名丹州刺史张崇碑贞观八年正书无书撰人姓名逸民裴髙士碑贞观八年正书无书撰人姓名无量寿佛大像碑贞观十年正书无书撰人姓名宕渠令孟略碑正书无书撰人姓名赠髙颎礼部尚书铭贞观十一年正书无姓名诸葛武侯行庙碑在兴元府贞观十一年姜宝谊碑贞观十二年正书无书撰人姓名韦作观鱼记贞观十三年在军城五里北山朝天寺龙门令皇甫忠碑贞观十四年着作佐郎李俨撰𢎞济寺碑贞观十四年在汾州李百药撰正书失姓氏叚志𤣥碑正书失书撰人姓氏贞观十六年乐乡县令长孙迥墓志正书无书撰人姓氏贞观十七年九月神劔碑正书无书撰人姓氏贞观十七年九月独孤使君碑正书无书撰人姓氏贞观十九年八月碑云君讳某字延夀而其名残缺不可辨延寿陁子也隋书外戚𫝊元和姓纂皆不着其名樊知迁碑在江原县净居寺颜师古文殷元嗣墓志正书无书撰人姓名贞观二十一年相州刺史侯莫陈肃碑正书无书撰人姓氏贞观二十一年淤泥禅寺心经正书贞观二十二年孔颖逹𫝊贞观二十二年于志宁撰世𫝊虞永兴书据碑云颖逹卒扵贞观二十一年时世南之亡久矣然验其法盖当时善书者规摹世南而为者也长广长公主墓志正书无书撰人姓名贞观二十二年张慧湛墓志铭不着书撰人名氏贞观二十三年晋州刺史裴府君碑上官仪撰正书姓名残缺贞观二十三年太府卿李袭誉墓志正书无书撰人姓名贞观二十三年乐彦玮碑刘袆之撰什钵苾碑太宗诏岑文本为突利可汗什钵苾碑文庭州勒石太宗时西突厥遣其叶䕶屯兵于可汗浮图城与髙昌相影响至是惧而来降以其地为庭州于是勒石纪功而旋思摩碑颉利族人思摩入朝授右武衞将军从征辽东为流矢所中太宗亲为吮血未几卒于京师赠兵部尚书诏为立碑于化州九嵕山昭陵庙碑在醴泉县悟本寺记在故临津县范阳卢照邻撰文不着书人名氏光禄大夫豆卢寛碑李义甫撰正书无姓名永徽元年瘿陶县令李明府清徳颂永徽元年正书无书撰人姓名闻喜县令江彦碑永徽二年正书无书撰人姓名宜州别驾杨旻墓志永徽二年正书无书人姓名左骁衞大将军翟仵碑永徽二年在东京宗城令薛宝徳政碑永徽二年在北京邓慈碑永徽三年正书无撰人姓名房仁裕母李夫人碑永徽三年八分书无书撰人姓名光化县主墓志永徽三年正书无书撰人姓名衡州刺史李公孝儒之碑永徽三年在真符县龙纪道碑永徽四年定州刺史张万福墓志永徽五年正书无书撰人姓名张令𨼆浮图铭永徽五年张士贵撰正书无书人姓名桂州都督李袭志墓碑永徽五年许敬宗撰在真符县谷州刺史裴君清徳颂永徽五年正书无书撰人姓名右衞将军豆卢承基墓志永徽六年正书无书撰人姓名薛收碑永徽六年于志宁撰正书无姓名棠棣碑棠棣在河南县西修行寺永徽初贾敦颐弟敦实前后为洛州长史并有恵政百姓立二碑扵此时人号为棠棣碑永徽甲寅碑在道州天庆观润州刺史窦志寂墓志显庆元年八分书无书撰人姓名中书令崔敦礼碑显庆元年于志宁撰正书无姓名赠左仆射杨逹碑显庆元年正书无书撰人姓名散骑常侍张后𦙍碑显庆三年正书无书撰人姓名乞伏士干墓志显庆三年正书无书人姓名隋辛紊墓志显庆三年正书无书撰人姓名尉迟敬徳碑显庆四年正书无书撰人姓名纪公碑显庆四年正书无书撰人姓名兰陵长公主碑显庆四年李义甫撰正书无姓名岱岳观造像记正书显庆六年李汪墓志龙朔元年正书无书撰人姓名齐兴寺碑龙朔二年正书无书撰人姓名许洛仁碑正书龙朔二年十一月今在醴泉县改造弥勒阁碑龙朔三年行书无书撰人姓名招屈亭碑龙朔中县令蔡朝英重修刻石以纪其事云麾将军燕峦碑麟徳元年正书无书撰人姓名乙速孤晟碑麟徳元年正书无书撰人姓名孙仁师百济班师碑麟徳元年马大斌撰正书无姓名骑都尉李文墓志铭正书麟徳元年今在同州㑹善寺造像记八分书麟徳元年后魏郢州刺史刘賔碑麟徳二年八分书无书撰人姓名兰长史碑麟徳二年正书无书撰人姓名县令丁君徳政碑在于潜县西市内麟徳二年立㑹善寺碑隂隶书麟徳三年老子册文干封元年行书无书人姓名舒州刺史杨承仙碑干封元年张昌龄撰正书无姓名蒲州刺史李公徳政碑干封元年正书无书撰人姓名纪国先妣陆氏碑干封元年正书无书撰人姓名宏文馆学士顾君墓志干封二年正书无书撰人姓名郭君碑干封二年今在汾阳北七十里郭社村相州刺史许圉师徳政碑干封二年正书无书撰人姓名古戎道记在叙州天苍山崖壁间唐人所书笔画劲正乃干封二年詹君秀复修此道而为之记宝义寺碑干封三年正书书撰人姓名残缺永福县髙盖名山院碑干封嵗王蟾撰髙智周颂髙智周爲费县令与丞尉均分俸钱政化大行人吏刊石以颂之曹王府典军刘公碑总章二年赵务元撰正书无姓名齐州刺史薛宝积清徳颂总章二年正书无书撰人姓名歴城令刘彦恪清徳颂总章二年正书无书撰人姓名洪州都督吴广碑总章二年不着书撰人名氏而字画精劲可喜紫阳观王先生碑总章二年立武师模碑总章三年崔松客撰正书姓名残缺兴昔亡单于阿史那弥射碑咸亨四年正书无书撰人姓名张士相墓志咸亨四年正书无书人姓名幽州都督卢承庆碑咸亨四年八分书无书撰人姓名金刚经咸亨四年正书无姓名太常卿裴君妻韦氏墓志咸亨四年正书无书撰人姓名瑞气观天尊像碑咸亨四年何彦先撰正书无姓名阿史那忠碑咸亨四年正书无书撰人姓名智乐寺碑咸亨四年郑恵王撰郑恵王石塔记行书咸亨四年今在潞安府延福寺碑在郧乡县干眀寺上元元年王府功曹沈长卿撰越州长史李基碑上元二年张太素撰行书无姓名尹府君碑上元二年正书无书撰人姓名李徳携造像碑上元二年正书无书撰人姓名黔南节度使赵国珍徳政碑上元二年北平山碑在彭山县之北平山大书北平山治之碑余不可读碑隂有大唐上元二年道士施仕衡等字上柱国任君碑正书上元三年任邱县令王君碑仪鳯元年崔融撰八分书无姓名裴行俭碎叶城碑仪鳯二年裴行俭为安抚大食使诸部酋长悉来请命将吏已下立碑于碎叶城以纪其功金刚经正书无姓名仪凤三年四月修孔子庙诏表八分书仪鳯二年观音十大愿品经仪鳯三年正书无姓名岱岳观造像记仪鳯三年三月孝昌公许君墓碑安陆之东三十里乃唐许氏之茔域俗谓之相公林旧有孝昌公碑髙六七尺阔三尺余白石也村民輙异之或遇水旱则就祷焉治平中县令张墪言于太守周君燮且以为玉碑辇而视之非玉也栖乡校之南庑已而有欲用者方磨去十余字㑹郑獬以内相还里卜葬遽止之得不尽灭其文字后余游宦归见其碑悉为人磨治惟其额大书大唐孝昌公许君墓碑九字甚恨无墨本以藏朱又叔乃出一本遗余所存者序四百字铭二百六十八字有曰公以仪凤三年正月日薨于汾州之官舍按唐书许绍唐初为崃州刺史封安陆郡公以破萧铣功擢其子智仁为温州刺史智仁初以勲封孝昌县公绍卒继守夷陵终凉州都督用是考之此碑乃智仁之墓碑也成恵纪功碑在循州仪鳯中刻恒岳岭路铭调露二年正书无书撰人姓名任城令元明府清徳颂调露二年八分书无书撰人姓名善化府折冲张君墓志永隆二年正书无书撰人姓名阳翟侯夫人陆氏墓志开耀二年周思茂撰正书无姓名刘黒仁等造徘徊碑永淳二年行书无书撰人姓名司马山弥勒石像碑永淳二年篆书无书撰人姓名启法寺金铜无量寿像碑张昌龄文永淳二年建在襄阳龙兴寺永泰寺石幢永淳二年立恒州刺史陶云徳政碑永淳三年申州録事张义感撰字为行书笔蹟遒丽不着书者姓名褚亮碑八分书无书撰人姓名髙宗时立狄仁杰宁州碑髙宗时狄仁杰为宁州刺史抚和戎夏人得欢心郡人勒碑颂徳后为豫州刺史时越王贞称兵汝南事败縁坐者六七百人籍没者五千口司刑使逼促行刑仁杰缓其狱密表奏特敕原之配流丰州豫囚次于宁州父老迎而劳之曰我狄使君活汝軰耶相携哭扵碑下斋三日而后行豫囚至流所复相与立碑颂狄君之徳髙宗安乐山取丹经诏碑在泸州髙宗赐进经道士诏碑在泸州清义何氏碑在劒门县光宅中建襄州孔子庙堂碑于正之撰正书无姓名垂拱元年美原神泉诗序韦元旦撰篆书无姓名垂拱元年四月八都坛实録撰人名元质不见其姓又不着书人名字其字书亦可爱垂拱三年立沐州古碑垂拱三年玉津令马元庆等杀贼纪功㑹真法师纪徳碑垂拱二年冯内直撰正书无姓名奉礼郎岑子舆墓志垂拱三年弟羲撰正书无姓名魏载墓志铭垂拱三年弥勒尊佛碑在淮隂县南天宁寺垂拱四年宋宝积文蒋之竒题碑隂曰宝积碑字字竒古惜乎不载名氏也舍利塔铭垂拱四年陈思顺造正书无姓名建兴寺弥勒像碑垂拱四年薛宝积撰行书无姓名赤松巖寺碑垂拱四年麴君碑垂拱六年正书无书撰人姓名大度山纪功碑永昌三年曷苏率贵川部与党项种三十万降后以右玉钤衞将军张元遇为安抚使即其部置叶州刻石大度山以纪功邛州刺史狄知愻碑载初元年书撰人姓名残缺武后封中岳碑碑已残缺书撰人名氏皆不可考赠箕州刺史成公碑天授二年杨炯撰正书无姓名祭𤣥元皇帝碑天授二年行书无姓名岱岳观造像碑天授二年周密州司马康遂诚墓志行书小字无书撰人姓名则天长寿三年三月窆于离渚山金泉寺碑徳安军有石浮图九级上镌数百字延载元年所建冬官尚书李冲𤣥墓志证圣元年正书无书撰人姓名大徳昉法师塔铭证圣元年武三思撰正书无姓名少林寺敕书万嵗二年八分书无姓名襄州静真观碑登封元年何彦先撰正书无姓名南宫昌墓志通天元年正书无书撰人姓名尹氏阙文在㐮州题云唐孝子尹仁恕阙万嵗通天二年旌表尹孝子旌表文嵗月阙岱岳观造像记万嵗通天二年珍州崇徳县丞梁师亮墓志铭正书万嵗通天二年龎君碑神功元年行书无书撰人姓名长安主簿龎君碑与前碑同渭南令李君清徳碑圣厯元年马吉甫撰正书无姓名岱岳观造像记圣厯元年䕶军王君碑圣厯二年行书无书撰人姓名永和故寺碑圣厯二年僧仲英撰正书人名残缺杳冥君铭书作失姓氏柏仁令郑君纪徳碑圣厯三年李羲仲撰正书无姓名浔阳县大人像碑圣厯三年行书无书撰人姓名明堂令于大猷碑圣厯三年正书撰人姓名残缺洋州司马李正亮墓碑圣厯中舍利宝函记久视元年篆书无姓名平蛮刻久视元年在融州岱岳观造像记久视二年陪敕使麻先生祭岳诗久视二年久视中古碑元丰癸亥通道于广西于溪旁得古碑乃唐久视中碑闵居士夫人塔铭大足元年正书无书撰人姓名心经正书大足元年僧有晦建岱岳观造像记长安元年司刑寺碑铭长安二年阎朝隠撰稷山县梁君孝义碑长安三年李泰授文八分书无姓名房州刺史崔敬嗣墓志长安三年行书无书撰人姓名大周圣徳勒石文碑在荥州长安三年立韦綨撰髙延贵造佛像赞正书长安三年韦均造佛像赞正书长安三年萧元眘造佛像赞行书长安三年李承嗣造佛像铭正书长安三年思简律师塔铭长安四年正书无书撰人姓名幸闲居寺诗长安四年髙宗睿宗太平公主诗八分书无姓名岱岳观造像记长安四年姚元景光宅寺造佛像铭正书长安四年石柱铭裴谈撰八分书无姓名武后时立幽林思韩覃撰书无姓名光武皇帝碑正书无书撰人姓名武后时立圆测法师塔铭宋复撰秋日宴石淙序张易之撰正书今在嵩山石淙南崖渑池县令宗人为髙宗造像碑神龙元年郡林撰正书无姓名祝府君碑神龙元年子钦明撰正书姓名残缺岱岳观造像记神龙元年飞泉山院碑神龙元年立在隆州超觉寺大通禅师碑唐僧谓神秀为北宗慧能为南宗神秀以神龙二年赐谥大通禅师岐王范张説及征士卢鸿皆为其碑文安乐公于鑑像碑神龙二年懐宁县令慕容府君碑神龙二年徐坚撰正书无姓名卫州司马杨恪碑神龙二年张柬之撰八分书姓名残缺崔仁纵碑神龙二年正书无书撰人姓名工部尚书姚璹碑神龙二年正书书撰人姓名残缺州学庙堂颂神龙二年史焘撰文王仲详等造像碑神龙三年正书无书撰人姓名叶县令宋君遗爱颂神龙三年吴师道撰正书无姓名兵部侍郎崔兢墓志神龙三年正书无书撰人姓名韦景骏碑神龙中韦景骏为肥乡令时河北饥景骏躬抚合境村闾必通赡恤贫弱独免流离及去任人吏立碑颂徳将军功徳记八分书景龙元年唐处士墓碑景龙二年刻字画如欧阳询剥落不可辨徐有功碑景龙二年徐彦伯撰正书姓名残缺岱岳观造像记景龙二年㐮阳李公碑景龙二年宗圣观主尹文操碑员半千撰在鳯翔骑都尉刘君墓志景龙三年正书无书撰人姓名岱岳观造像记景龙三年陶狄碑在彭泽县景龙中马泽撰姚崇扬州纪徳碑中宗时姚崇为扬州长史政条简肃人为纪徳于碑白鹤观碑八分书无书撰人姓名中宗时立韦抗遗恵碑景云初韦抗为永昌令不务威刑政令肃一都辇繁剧寛勐得中迁右台御史中丞吏人立碑通衢纪其遗恵王隂二真君碑薛镜一作书失氏景云二年平都山二仙君铭景云二年薛湜撰长安县丞萧思亮墓志铭顾惟贞撰正书景云二年赐道士杨太希敕景云二年元通居士张万迥墓志太极元年崔湜撰正书无姓名崇禧观碑太极元年立圣感颂睿宗时大旱帝遣武三思攸暨祷干陵而雨郑愔上圣感颂帝为刻石𤣥宗授上清箓碑在华阳洞韦维善政论先天元年着作郎杨齐哲撰维先天中为坊州刺史齐哲所撰其实徳政碑也特异其名尔司农卿卢万石碑先天元年李义甫撰分书无姓名台州司马韩光乗真赞先天元年在崇道观冯本残碑阎朝隠撰八分书先天元年荆王神祠记先天二年正书无书撰人姓名元公浮图祠堂碑先天二年八分书无书撰人姓名净居尼元机圆明塔碑在永嘉县先天中立中书舍人王无兢碑姚汭撰行书无姓名开元皇帝封文宣王诏在安吉州学遵善寺大像碑开元元年罗邈撰行书无姓名梁文贞孝感石记梁文贞结庐墓侧有甘露降茔前树白兎驯扰乡人以为孝感所致开元初县令崔季友刊石以纪之安乐府典军田孝𦙍碑开元二年王澂撰正书无姓名南亭记开元二年王翼撰八分书无姓名辨机法师塔铭开元二年赵冬曦撰正书无姓名韦公夫人王氏墓志开元二年正书无书撰人姓名尹孝子妻韦夫人墓志开元二年正书无书撰人姓名李聴修尧祠记开元二年在滑州周公祠开元二年立在西京集州紫极宫记开元二年牛仙客作延州刺史赠幽州刺史太常卿孙公碑开元二年千嵗和尚碑开元二年在浦江宝严寺左仆射太子少保睦杭二州刺史刘公碑开元三年卢藏用碑开元四年在容州报恩寺法藏禅师塔铭田休光撰正书开元四年宣州溧阳县永仙观元宗先生碑铭开元五年赠歙州刺史叶慧明碑八分书开元五年尹知章碑开元六年国子博士尹知章卒门人孙季良等立碑于东都国子监之门外以颂其徳造太山御碑记孙文庆作书失姓氏唐兴寺碑开元六年许景先撰无书人姓名郁林观东嵒壁记开元七年崔逸文八分书无姓名善逹法师碑开元七年郭庭诲撰正书无姓名于知微碑开元七年姚崇撰正书无姓名益州府学孔子庙堂碑开元七年周颢撰正书姓名残缺琅琊王冲墓志正书无书撰人姓名冲越王贞子也开元六年陪葬昭陵髙士杨府君墓志开元八年行书无书撰人姓名裴公碑开元八年建在岘山侍御史王瑜墓志开元九年八分书无书撰人姓名洛阳尉赠朝散大夫马允中碑开元九年万回法师碑开元十年徐坚撰行书无姓名蕲公遗爱碑张九龄撰在岘山吴季子庙碑开元十年八分书书撰人姓名残缺西巖禅师受戒碑序普州刺史韦忠开元十年建杨将军新庄像铭正书开元十年歙州刺史郭府君碑开元十二年净业法师塔铭毕彦雄撰正书开元十二年今在西安府城南香积寺延庆移观手诏碑在延庆观后絶峰之上石龛中开元十二年立汉阳太守赵承碑秦府法曹杨景撰开元十二年都督陇右羣牧使赠太仆卿韦公碑开元十三年东封朝觐颂苏颋撰开元十四年玉清观四等碑开元十五年云居寺石浮图铭王大悦撰开元十五年李邕端州石室记开元十五年李邕撰不着书人名氏武临令慕容公徳政碑开元十六年正书书撰人姓名残缺薛王府典军李无虞墓志开元十七年贾彦璇撰正书无姓名堂阳令元府君徳政颂开元十七年正书无书撰人姓名大云寺丈八佛像碑开元十七年段履氷撰行书无姓名龙兴观碑开元十七年李邕撰行书无姓名城隍庙记开元十七年在溧阳县白知节告身石刻在滁州琅琊寺乃开元十七年也敬节法师塔铭正书开元十七年比丘尼法澄塔铭行书开元十七年贞法师旌徳碑记开元十八年八分书无书撰人姓名新兴院讲堂碑在滁州全椒县颜元孙撰正书不着书人名氏胶水今徐公徳政颂开元十九年封利建撰序杜暐铭正书姓名残缺太平观使者灵庙记开元二十年李泚撰文歙州刺史郭茂贞碑开元二十年贺知章撰八分书姓名残缺赤岭碑开元二十一年九月金城公主请树碑于赤岭定蕃汉界树碑之日诏张守珪李行祎与吐蕃使莽布友同往观焉景阳井铭开元二十一年一八分书一正书书撰人姓名残缺工部侍郎赵国公碑开元二十一年泾州刺史牛意碑开元二十二年张九龄撰八分书姓名残缺冶山祇园寺碑在六合碑开元二十二年建长丰县兴城碑开元二十三年沙门邈文撰八分书无姓名白鹿石刻白鹿山开元二十三年二白鹿出见扵此山因以为号时雷乡县令杜楚宾靳斯永记此石刻之文也后立于龙川县治西山广化寺三藏无畏不空法师塔记无名氏楷开元二十五年刊嵩山闲居寺珪禅师碑开元二十三年颖王府司马萧擢墓志开元二十四年正书无书撰人姓名崔慧爽𫝊薛仅作书失姓氏合州刺史上官济墓志书撰俱失姓氏扶阳郡太君韦夫人碑开元二十五年韩休撰八分书姓名残缺檀法师塔铭姜立祐撰正书开元二十五年明皇诫牧宰敕开元二十六年八分书无书撰人姓名金刚经石幢开元二十六年建在襄阳龙兴寺述灵记开元二十七年张嘉祐撰行书无姓名忠武将军王暕墓志开元二十七年行书无书撰人姓名长孙君夫人李氏墓志开元二十七年正书无书撰人姓名幽州刺史元懐景碑开元二十八年皇甫彬撰正书无姓名将军慕容嘉朂墓志开元二十八年冯璩撰正书无姓名𤣥元皇帝应现碑开元二十九年八分书无书撰人姓名崇福观魏尊师碑开元二十九年宋遥撰八分书姓名残缺扶沟令马光淑颂开元二十九年崔颢撰八分书姓名残缺掖县令赵公徳政颂开元二十九年行书无撰人姓名彭思义建文至徳碑书失姓名老君真容碑开元二十九年在台州天庆观济源令萧公墓志权徴作书失姓氏房山汤记张嘉贞作书失姓氏韩公井记正书开元中立龙池颂龙池兴庆宫池也明皇潜龙之地张九龄撰龙池颂刊石兴庆宫𤣥宗以为不称更命嗣泽王璆为颂建花萼楼北宋璟广州懐恵颂𤣥宗时宋璟为广州都督广州旧俗皆以竹茅为屋屡有火灾璟教人烧瓦改造店肆自是无复延烧之患人皆懐恵立颂以纪其政令长新戒唐开元之治盛矣𤣥宗尝自择县令一百六十二人赐以丁宁之戒其后天下为县者皆以新戒刻石今犹有存者余之所得者六世人皆忽不以为贵也𤣥宗自除内难遂致太平世徒以为英豪之主然不知其兴治之勤用心如此可谓为政知本末矣新戒凡六其一河内其二虞城其三不知所得之处其四氾水其五穰其六舞阳龙门西龛石像铭开元中张九龄撰八分书姓名残缺屯卫将军东都留守卢府君碑开元中昌利观记在懐安军延祥观开元年金堂尉沛国武揵撰栖神山记开元中立在资州法钵池前刺史房涣文赵冬曦祭尧庙文八分书赵冬曦祭仲山甫文八分书难江公山威恵庙记天宝改元田彦识撰諌议大夫兴州司马王府君碑天宝元年丹稜县龙鹤山成鍊师植松碑天宝元年嵗次庚寅建道振禅师塔铭正书天宝元年襄封四子敕正书天宝元年薛仁贵碑天宝二年蒙泉汤记天宝二年赵冬曦撰八分书姓名残缺崇寿观碑在资州天宝二年建御史中丞宋浑文圣寿寺碑綦母潜文在兰溪县唐俭碑行书天宝三载封孔子弟子诏吕巖说作记正书天宝三载陈隐王祠堂记张谓撰八分书无姓名天宝三载道超和尚精徳碑在隆州古城山平等寺中天宝四载薛兼金撰同昌郡驿碑天宝四载西河太守杜公遗爱碑书撰人姓名残缺天宝五载尉氏县令李良清徳碑天宝五载在东京净藏法师身塔铭天宝五载立无撰书人姓名在㑹善寺放生石柱铭天宝六载在襄州兴福寺捣练石记天寳六载洛祠志行书在同州天宝六载明禅师院石灯台颂天宝六载正书无书撰人姓名太乙寺功徳颂裴炫撰八分书天宝六载林虑县记天宝六载正书无书撰人姓名靖居寺大和尚碑天宝六载尊胜陀罗尼经天宝七载正书无书撰人姓名度人经天宝七载八分书无姓名孝女双石楼记张璇之撰正书天宝七载安天王碑隂八分书天宝七载少林寺石像记天宝八载蜀先主碑在晋原县房琯文郑预注多心经天宝九载不着书人名氏开元天宝之间书体类此者数家如捣练石韩公井记洛祠志皆一体而皆不见名氏此经字体不减三记而注尤精劲哥舒翰纪功碑在舒州华阳颂天宝九载陈隠王祠碣天宝九载衞凭撰八分书无姓名瑶台寺敇书天寳九载八分书无姓名尊胜陀罗尼经天宝九载刻于㑹善寺庭西石幢无书人姓名张恶子庙碑王岳灵天宝十载为监察御史撰张恶子庙碑金城寺放生池碑天宝十载八分书书撰人姓名残缺放生池石柱记天宝十载李憕记在襄阳处子瑗墓志行书无书撰人姓名天宝十一载尚书省门碑𤣥宗天寳十二载选人郑怼等二十余人以杨国忠铨注无滞设斋于勤政殿下立碑于尚书省门长孙公崔夫人墓志行书无书撰人姓名天宝十二载哥舒翰等造阿弥陀经天寳十二载正书无姓名大蓬山碑在良山县秀立观元祐中何彦国诗云谁向山隂漫刻镌雨淋日炙隶文全依稀记得昇平事天寳犹题十二年施灯功徳经正书天寳十三载淮隂太守赵悦遗爱碑碑隂天寳十四载张楚金撰行书无姓名碑隂记王昕撰少陵寺还天王师子记正书天寳十四载元元皇帝道徳铭李华作刺史㕔记李华撰在常州渭南令路公遗爱表苏源明作云门山投龙诗赵居真作天寳中立紫阳先生塔铭李白撰在废光化县溧阳贞义女碑李白撰无书人姓名在溧阳县泰华二山碑元宗时安金藏擢右骁卫将军诏鑱其名于泰华二山碑以为荣白石山张九龄诰辞𤣥宗至蜀毎思张曲江则泣下遣使韶州祭之兼赉货币以恤其家其诰辞刻于白石山屋壁间崔圆遗爱碑天宝末𤣥宗幸蜀劒南节度崔圆増修城池建置馆宇储备什器及乘舆至殿宇牙帐咸如宿设𤣥宗甚嗟赏之肃宗即位𤣥宗命圆与房琯韦见素并赴肃宗行在所𤣥宗亲制遗爱碑于蜀以宠之明威将军田府君碑在西京石柱字在耒阳县西五十里字今磨灭所可读者天寳二字总管道国公周法明墓志至徳中在黄州任城尉韦公恵爱记干元二年苗藏诸撰正书无姓名大徳禅师迁葬记沙门义宣撰行书干元二年岑先生铭干元三年严浚撰正书无姓名古佛龛石刻干元三年在巴州苏公甘井碑在泸州干元中立西墉记宝应间徐方回撰灵源山碑上元二年刻在唐县东北陈允昇徳政碑在余杭县上元二年立舍人李纾文楚王祭淮坛碑在寿春县北四十里永泰元年立滑台记永泰元年在滑州鄂州长史游浦碑永泰二年八分书书撰人姓名残缺夏侯宋容墓表元结撰在武昌县净居寺碑在上髙县大厯三年施肩吾文魏少游碑徐浩作大厯三年崇徽公主手痕灵石并李山甫诗大厯四年汾州恵公禅居表元结撰前县令李复碑在余杭县大厯四年立祕书郎蒋志文栖霞寺律大师碑大厯四年南城县客馆记独孤及撰琅瑯溪述在滁州大厯六年谢公碑阴记大厯七年行书无书撰人姓名聪明山神记大厯七年张造撰正书无姓名题谢公诗大厯七年湖州天柱山司命真君庙碑在安庆府大厯八年黄公石祠记大厯八年李卓撰八分书姓名残缺灵巖记不着书人名氏大厯十二年刻石髙力士残碑行书大厯十二年白鹤庙记大厯十三年杜佑志思碑在抚州大厯十三年建包吉文开元寺三门楼碑封演作八分书大厯十三年宝花尼寺碑今碑刻犹存仅可读大厯丙申嵗夏五月七日慧山寺碑独孤及撰陈子昂旌徳碑大厯中东川节度使李叔明立陈子昂旌徳碑于梓州而学堂至今犹存李勉碑大厯中李勉为广州刺史在官累年器用车服无増饰及代归至石门停舟悉捜家人所置南货犀象诸物投之江中耆老以为可继前朝宋璟卢奂李朝隐之徒人吏诣阙请立碑代宗许之李刺史墓神道碑刺史名鳯在信阳军郡城东南隅大厯中为申州刺史有神道存焉字漫灭不可读北巖院碑院有唐碑其嵗月乃大厯时重修云孙宿信州碑代宗时孙宿为信州刺史有恵政郡人请立碑颂徳优诏褒美福田寺经藏记大厯中崔龟从文魏郡太守苗晋卿徳政碑王维文在北京董淑妻岑夫人墓志大厯中在吉州鴈门王田氏神道碑营田副使裴杭撰僧恵干乞题大通大照塔额表幷肃宗批答大厯中立重摹延陵季子墓侧刻大厯中立据张从申记云旧石湮没开元中元宗命殷仲容搨本遂𫝊于世其后贞元中郑播又为记卢国迁建堂树碑今本又非仲容所摸者字亦竒伟不知何人所书宝林寺禹庙诗大厯中立张中丞𫝊李翰撰饶娥碑饶娥字琼真饶州乐平人生小家勤织纴颇自修整父勣渔于江遇风涛舟覆尸不出娥年十四哭水上不食三日死俄大震电水虫多死父尸浮出乡人异之归赗具礼葬父及娥鄱水之隂县令魏仲光碣其墓建中初黜陟使郑叔则表旌其闾河东柳宗元为立碑云萧和尚灵塔铭建中元年正书姓名残缺建中二年同官记在长安扶阳郡君韦氏墓志建中四年杜黄裳撰正书无姓名严武题龙日寺西龛石壁诗行书无姓名罗汉院石刻在阳安县兴元元年流杯亭侍宴诗碑隂陆长源作八分书无姓名贞元元年严将军庙记在巴州贞元元年韦曽撰㑹稽山永兴公祠堂碣贞元元年大觉禅师国一影堂碑在绍兴府城大庆寺贞元元年开国王碑在隆州唱车山贞元元年贵平令王觉记定光上人塔铭贞元元年吉中孚撰行书姓名残缺汾阳王庙碑贞元二年髙参文宝歴寺记贞元三年崔祐甫撰在滁州韦君碑贞元三年立在玉宸观西山风雨池记贞元三年权徳舆撰石桥寺诗贞元三年在衢州先主庙碑贞元四年苏瑞撰在昭烈帝庙中岐国杜公淮南遗爱碑铭权载之撰左衞亲府中郎赠左仆射嗣曹王碑贞元四年嗣曹王戢碑赵赞撰行书无姓名曹王皋出师碑戴叔伦撰在黄梅县衆造寺中不着书人名氏正晦先生碑先生姓陈名融贞元五年东平吕温述安国寺大徳律师塔铭徐岘作贞元七年秋日登戏马台诗贞元七年侯莫陈遂等正书无姓名下石龙浮胜院磨崖心印铭翰林学士梁肃文新鹳雀楼记贞元九年陈翊撰正书无书人姓名郑叔清碑贞元九年内供奉道士吴筠碑贞元十年在杭州荆山郭桥记贞元十年郢州长史刘丹撰江陵府官石幢记贞元十年吴仲舒撰兵部郎中韦晊墓志贞元十一年宇文邈撰正书无姓名清河崔公碑贞元十一年阆州武陵县令翟府君墓铭贞元十一年席相新六曹都堂记贞元十一年欧阳詹撰三公亭记欧阳詹撰银台亭门碑徳宗贞元十二年四月左右十军使奏去年冬车驾幸诸营欲于银台亭子门外立碑以纪圣迹从之圮桥铭梁肃撰在邳州崔淙谢广利方表贞元十二年行书无书撰人姓名刘居简归乡拜髙庙诗贞元十三年顾少连张式嵩山聮句贞元十三年济渎庙祭器铭贞元十三年张洗撰宁逺将军李公墓铭贞元十三年李公亭记在潮州贞元十三年立政行箴贞元十四年徳宗撰八分书无姓名李吉甫神女祠诗贞元十四年任要谒夫子庙诗贞元十四年周氏墓碑在海盐贞元十四年王头陀塔铭在懐安军云顶山塔院贞元十五年薛倕撰文恵昕大师碑贞元十七年齐推撰正书姓名残缺重修金铜菩萨像记韦皋作贞元十七年三星院石塔刻在当阳县东莒堰其石柱刻云唐贞元十七年葬智寿和尚舍利铭唐土州耆老思旧记贞元十七年段文昌记阳武复县记贞元十九年唐衢文鹦鹉舍利塔记韦皋作贞元十九年李固墓碑韦臯撰鉅鹿时墓志铭刘通明撰行书贞元二十一年宝峰院记在靖安县北石门山权徳舆撰送李愿归盘谷序贞元中正书无姓名谏议大夫万州刺史公碑贞元中韦臯宝国寺记贞元中立韩晋公春秋通例刻石陆龟蒙作皇甫先生𫝊云贞元中韩晋公尝进春秋通例刻之于石注云今在润州文宣王庙景徳观三真人碑贞元中李吉甫修碑石莹润号曰玉石碑尉迟祠祈雨碑此碑唐张嘉祐祈雨于尉迟勤之祠应而属吏纪者也书法絶似蔡有邻而少放李劒州碑长史名广业曽祖淮安王神通父云麾将军澻子为都统国贞贞子庶人锜也以锜显故立碑碑立之未五年而锜用叛僇矣夫一𫝊而子死事再𫝊而孙死叛不亦大径庭哉碑辞多泐阙不可读书撰人有曰尚书刑部侍郎上柱国原武男有曰使持节华州诸军事者而皆不可考矣书法极清婉可翫集古金石诸书俱遗之因志其略顾少连谥议元和元年正书无姓名乘广禅师碑刘禹钖作元和二年大𧦬禅师碑元和二年张靖撰八分书姓名残缺祷聪明山记卢顼撰元和二年智者大师修禅林道塲碑元和二年在大慈寺武侯碑隂记崔伦撰元和二年武元衡刻宣州响山新亭新营记权载之撰元和二年马懿公壁记元和二年马总撰在泉州二圣金刚碑翟参作元和三年汉髙祖颂晋陆机作元和三年道一禅师塔铭权载之撰封崇孔宣父故事在吉安州学元和四年记僧灵澈诗元和四年庆歴中天章阁待制许元为江淮发运使因修江岸得斯石于池阳江水中国子助教薛公逹墓志元和四年韩愈撰正书无姓名国子司业辛璇碑元和四年姪宗撰正书无姓名呉兴丘氏墓碑在乌程县西霅水乡淋谷元和四年立梁山庙碑在常徳府元和四年董挺撰涿鹿山石经堂记刘济撰元和四年杜岐公郊居记元和五年权徳舆撰正书无姓名韦南康纪功碑元和五年刺史张九宗立碑隂载南康谢赐表字画大半磨灭房太尉遗爱碑隂记元和六年石洪文天台禅林寺碑元和六年在大慈寺东都天女寺尼性空大师塔铭元和六年于志言文白将军庙碑在巢县元和七年立扶风马氏墓铭元和七年淛东观察判官㕔记李元宾文石壁寺甘露义坛碑李逢吉撰正书元和八年睦州録事叅军㕔壁记元和八年皇甫湜撰池州大㕔壁记元和八年齐暎为守日建裴晋公作记今不存岑公洞记元和八年段文昌记在万州支提石塔记在三学山节度使段文昌撰毬塲山亭记元和八年冯审记在福州尚书省石幢记胡証作元和八年华州新㕔堂记吴丹作元和八年永兴寺僧伽和尚碑在归安县鹿苑寺元和九年立智源禅师塔铭元和九年立在钟离县𢎞和尚石坟元和十年白居易撰六祖赐谥碑柳宗元撰元和十年立孔子弟子赞明皇与宋璟等作元和十年刻庾肩吾经禹庙诗元和十一年孟简立行书无姓名恵林寺新修轩廊记元和十一年果业寺开洞谷记元杰撰元和十一年立颍州庾府君夫人徐氏墓志在㤗州务本坊干道六年武烈帝庙筑墻得石乃唐元和十一年刻好事者模数十本复藏故处海涛志窦叔蒙撰其书六篇一曰海涛志二曰涛厯三曰涛日时四曰涛期五曰朔望体象六曰春秋仲月涨涛解余向在扬州得此志甚爱之张于座右之壁兾于朝夕见也已而夜为风雨所壊其后求之凡十五年而复得斯本以示京师好事者皆云未尝见也草衣寺记在信州城下南巖权徳舆记兴果寺凑公塔铭元和十二年白居易撰崔融题东林寺诗元和十三年正书无姓名郓州刺史㕔记马总撰八分书元和十四年寳幢院记元和十四年在青城海晏寺禹庙记元和十四年彭晁记在濠州隐仙巖留题在南留县壁上有元和十四年来游字余不可考感化诗元和十五年窦牟撰正书无姓名湖州刺史凌准墓志在新城县柳宗元文张天师灵庙碑元和十五年知陵州李正卿撰髙崇文鹿头山碑元和中髙崇文为东川节度使成都北有鹿头山扼两川之要刘辟筑城以守又连八栅以拒王师崇文遣髙霞寓郦定进倍道追之辟自投岷江擒于涌湍之中西蜀平诏刻石纪功于鹿头山下于夐神道碑元和中卢景亮撰王处士引瀑泉记元和中武少仪撰正书无姓名杜亭碑在钟离县元和中杜牧作湖州纪功记在甲仗库元和中纪刺史辛泌平李琦也灵皎城山寺碑在长兴县慈氏院元和中撰明禅师塔铭灵皎撰在长兴县空隐院元和碑在永丰之宝积院蒋颖叔诗云旧碑聊一读唯有记元和李白青山诗碑李白至姑孰悦谢家青山欲终焉及卒葬东麓元和末宣歙观察使范𫝊正祭其冡禁樵采访后裔惟二孙女嫁为民妻泣曰先祖志在青山顷葬东麓非本意𫝊正为改葬立二碑焉灵巖院石刻在平泉县西南二十五里院中石刻字乃元和长庆间礼部侍郎郑府君神道碑裴度撰在溧水县江州南湖隄铭李翺撰新修虞舜庙碣文岭南东道节度推官谢楚撰长庆元年立宗城令衞知全徳政碑长庆二年在北京资福院记长庆二年立李徳裕撰冷泉亭记长庆二年白居易文瞿相亭记长庆二年刺史温造刻在辰州卢舍那佛二菩萨记在石照县三北巖长庆二年刺史刘温作张九龄碑长庆三年胡良公碑长庆三年韩愈撰良公者名珦韩之门人张籍妻父也江西使院小史记崔祐甫作长庆三年赠太保李良臣碑李宗闵作长庆三年题怪石诗李徳裕作长庆三年平卢薛公纪绩述柏元封作长庆三年题东林寺影堂碑隂李渤作长庆三年少府监胡珦碑韩愈作长庆三年左仆射牛公碑长庆三年江隂县令武登碑长庆三年田布碑长庆四年庾承宣撰西湖石函记长庆四年白居易文灵鹫山碑刻于长庆中演教院碑在繁昌县有长庆二字杨元卿徳政碑穆宗时杨元卿为泾原渭节度观察等使奏置屯田五千顷毎屯筑墻髙数仞键闭牢密卒然寇至尽可保守六年泾人论奏为立徳政碑洞虚观记在延陵县陶村陶隐居之故庐也有长庆中石记存焉石壁法华经记在广化寺元稹文还珠记碑元稹文在义乌县郑权碑宝厯元年李翺奏田税表不着书撰人名氏宝厯元年立大海寺玉像碑张仲方作宝厯二年熙悟大师石坟志侯髙作寳厯二年大徳和尚石塔碑铭白居易撰玉蕊诗唱和沈𫝊师李徳裕撰正书无姓名茅山三像记寳厯二年李徳裕撰圣祖碑寳厯二年涵碧亭碑寳厯二年在东阳县桂阳巖铭李涉撰八分书寳厯中立重巖寺记在兴国军景徳寺太和元年舒元舆撰辨石钟山记李渤撰正书无姓名太和元年放生记誓文在懐安军中江岸上太和二年令狐紃撰岑禅师舍利塔碑髙通理文太和二年立在㑹善寺重建兴建寺碑太和二年郁羣老撰今在慈云寺罗泰石城记在当涂县太和二年乌重𦙍碑裴度作太和三年状嵩髙灵胜诗尉迟汾撰正书太和三年清泉寺大藏经记韩杍材作太和三年衡岳寺大徳瑗公碑皇甫湜作太和三年塔隂文杨承和作太和三年裴度白居易聮句正书无姓名太和三年三茅山记太和三年殷侑徳政碑太和四年殷侑为沧齐观察使劝课多方民吏胥悦上表请立徳政碑枝江县南亭记皇甫湜撰淮南都梁山仓中记沈亚之撰节堂记刘三复作太和四年秋日望赞皇山诗李徳裕作太和四年将作监韦文恪墓志庾敬休作太和四年东山圣泉法华院记太和四年刘轲记在福州灵居寺碑在六合县太和四年河南孙叔矩文小洞庭五太守燕集记苏源明作后序令狐楚作太和五年白居易游济源诗冯宿诗附太和五年三藏法师元奘塔铭刘轲撰净土院碑在昌元县太和五年幽州丹甑记太和五年李郃撰宁贲禅师塔铭太和五年建在山隂昭福寺栖霞寺斋㑹记太和五年在应天府金泉山仙居述在顺庆府太和五年果州刺史韦公肃文游王屋山诗白居易作太和六年西林齐明和尚碑在江州太和六年魏公碑太和六年佛窟禅师碑太和六年在天台县四望亭记李绅作太和七年散骑常侍张昔墓志冯宿作太和七年升元刘先生碑冯宿作太和七年太仓藏李商隠作太和七年画龙记在长洲县㕔事李绅记禁山碑太和七年在玉宸观胡府君夫人朱氏墓铭太和七年在鄂州冯府君纶墓铭太和七年在鄂州法华寺诗太和八年越州刺史李绅撰丞相检校司空李公碑太和八年在西京修龙宫寺碑李绅作太和九年赛阳山文刘端夫祷阳山文凡五首不着书人名氏太和九年立常州刺史孟简重开孟渎记在武进李绅题少林寺诗开成元年赠太尉王智兴碑裴度作开成元年太子宾客孟简碑开成元年白龙寺经幢在宁国府水阳镇开成元年武侯碑隂记开成二年崔备撰文宣王新庙碑刘禹钖作开成二年黄公记李汉作八分书开成二年古罗汉塔记开成二年建在余姚县检校金部郎中崔稹碑李绛作开成三年姜夫人墓铭开成三年在鄂州周先生住山碑在洞庭山令狐楚撰淮南监军章元素碑丁居晦作开成三年处士韫墓铭开成三年潜山真君庙左真人仙堂记开成三年张虚白撰包山神景观林屋洞碑开成三年建奚奖尊圣经开成四年建在余姚县国庆寺经藏记在庐陵开成四年郭京记龙兴寺大藏经碑在隆州报恩寺开成四年吴商撰菖蒲涧记开成四年或云苏味道遗迹也𤣥元观三洞韩尊师道徳碑开成四年淄王傅元公碑李宗闵作宣州观察使王质碑刘禹钖作陶母碑皇甫湜文香城寺碣皇甫湜作在吉州景徳寺荆南节度判官㕔壁记皇甫湜撰没货舍利𫝊崔璹撰正书无姓名开成五年震觉大师碑白居易撰宣公律院碣严厚木作毗沙门天王祠堂记开成丁巳郢州刺史崔耿撰仇士良纪功碑武宗初车驾幸昆明池赐仇士良纪功碑诏右仆射李程为其文张仲武卢龙碑张仲武为幽州大都督始回鹘常有酋长监奚契丹以督嵗贡因诇刺中国张仲武使裨将石公绪等厚结二部执谍者八百余人杀之名王贵种相继降捕几千人仲武表请立石以纪圣功帝诏李徳裕为铭掲碑卢龙以告后世崔浮碑白居易撰灵应庙碑㑹昌元年建在钱清镇祠下京兆阿史那夫人墓志㑹昌二年在绍兴府法华寺碑㑹昌三年在东阳县广福院佛殿记㑹昌三年王钦说记荇溪新亭记李濆作㑹昌四年昊天观碑王起作㑹昌四年张𢎞靖祭唐叔文李徳裕撰正书无姓名㑹昌四年巴南新置屋宇什物记㑹昌四年巴州刺史裴袆撰巴州守裴袆修廨宇记㑹昌四年李贻孙神女庙碑正书无姓名㑹昌五年修文宣王庙记裴坦作㑹昌五年髙庙诗碑㑹昌五年立彭山县记㑹昌五年楼旦撰文㑹昌投龙文㑹昌五年李徳裕大孤山赋篆书无姓名㑹昌五年故鄂墓铭㑹昌六年在鄂州重换司空庙殿记㑹昌六年在溧阳县相国李凉公碑李徳裕撰文字残缺不可识茅山孙尊师碑李徳裕文在玉宸观灵光寺僧灵祐塔铭沈亚之文贵溪王表巖题名㑹昌中唐人大篆渠江县冲相寺碑立于㑹昌之后朱买臣祠堂记太守李频撰在巖州白居易与刘梦得唱和诗在苏州无书人姓名太子太傅刘沔碑韦博作般若心经徐璋作白苹洲五亭记白居易作巴州紫极宫记大中元年军事判官进士萧珦记栖霞观碑在象山县大中元年孙諌卿撰蜀丞相诸葛公碑大中三年李景逊撰今在隆中颖亭记陈寛作正书无姓名大中四年醉吟先生𫝊并墓碑白居易作赠太尉李固言碑李珏作靖居寺碑在庐陵之青原山大中五年段成式记和太尉墓碑大中五年在文州幽州纳降军使李巖碑正书撰人姓名残缺大中六年上生院记在福州西南乌石山大中六年隂平县记大中六年郭茵撰岭南节度使韦正贯碑萧邺作魏公謩先庙碑崔绚作萧颖士庭莎赋正书无姓名大中七年龙门十二韵诗白居易作无书人名氏四证堂碑李商隐撰正书无姓名大中七年福縁寺碑在蓬池县大中七年蓬州刺史吴延述獠泽水石记在隆州石门崖壁大中七年吴行鲁记东峰亭记冯宿文在兰溪团寺观音院记段成式撰元鲁山琴台记朱整撰正书无姓名大中七年朂复真记自撰正书无姓名大中八年重阳亭铭李商隠撰正书无姓名大中八年汉光武新庙祝文大中八年李景逊撰今在襄阳之八叠改堕泪碑大中九年李景逊重立在岘山径山禅师碑李吉甫作淮南节度使崔从碑蒋绅作邓先生墓志郑畋撰劝农敕正书无姓名大中十年闽迁新社记濮阳宁撰大中十年濠州劝民栽桑敕碑大中十年玉垒闗碑大中十年白敏中帅蜀日建好道庙碑在丽水县东十里大中十年刺史段成式作记阳翟县水亭记魏庾撰宾佐记杜祐作忠烈公新庙记顾云文南渎黄源公碑李景让作杨涤妻张氏墓志涤自撰兵部尚书卢纶碑卢言撰定州文宣王庙记卢肇撰儒宫碑沈佐黄撰万石君庙记石晏撰吴行鲁碑在隆州鬬鸡台字画磨灭大中十一年治隶彭州时长史吴行鲁所建劝农敕不着书人名氏大中十一年立卢府君碑大中十一年礼部尚书许康佐碑书撰人姓名残缺大中十一年郑恒暨夫人崔氏墓志铭泰贯撰正书大中十二年广济院石幢在芜湖县大中十二年万敬儒孝行状碑大中十三年知州卢潘立四面山大中寺碑在太湖县北十五里大中十三年建桃林塲记大中十三年盛均撰在泉州廻车院碑刺史盖巨源撰大中十三年立周公祠灵泉碑周公祠灵泉涌出凡十二处观察崔珙奏状勒石事在大中间石前刻奏状中刻宣宗批答后刻珙谢表文词宛至有盛世风书亦遒健有法且其叙列大似汉人碑例如此等碑以后恐不能得也宣宗悼安国寺悟空禅师碑在盐官县洋山庙记在定海县东北五里大中间黄洽记移县碑在南充县大中年立文字磨灭不可详辨韦丹碑宣宗读元和实録见韦丹政事卓然他日与宰相语元和时治民孰第一周墀对臣尝守江西韦丹有大功徳被八州殁四十年老幼思之不忘乃诏观察使纥干臮上丹功状命刻功于碑司空扶风公写真记李澄作仙巖寺碑铭司空表圣文呉武陵墓石刻在梧州桂芳桥上有石刻云咸通二年七月五日吴武陵之墓天王庙碑在贑州咸通二年刺史李振撰禅恵院记在当涂县禅岳山咸通二年刻石三祖大祖碑隂记咸通二年张彦逺撰沈懐逺碑咸通二年在漳州悟空禅师行业碑咸通二年卢求文慧山泉记陆羽撰戒珠寺记咸通三年平察微墓志咸通三年在诸暨县大庆寺尼粥田记咸通三年永兴寺冥道记在归安县鹿苑寺咸通四年应福寺弥勒佛记咸通四年立在定逺县干明寺孟亭记咸通四年皮日休撰江陵寄居李耆寿嘉定庚午于郢州白雪楼之仓侧得断石一块上有六十五字乃唐率更体文理断续不可读其间有孟先生三字终于波动岳阳城五字则知其为孟亭记今石尚存新修神光寺碑咸通五年李勲撰懐安县天王堂记咸通六年何蟾记天寳寺碑咸通六年军事判官陶师文东海徐公徳政碑李隙撰咸通六年在岘山天竺灵隠二寺记陆鸿渐文僧遵式立转轮经藏碑咸通八年在义乌县伏波庙碑咸通八年左武衞兵曹叅军崔遂文郑薰雪霁开沟诗正书无姓名咸通九年相国徐公辞立碑表咸通九年在岘山云麾将军宋公墓志咸通九年立天威径新凿海派碑在匽州咸通九年净海军营书记裴钏撰俱胝石幢记咸通十年自鸣山记在安仁咸通十年欧阳澄文孔温裕修孔庙碑贾防撰咸通十年平羌江绳桥碑在巖道县咸通十年上官朴所撰碑字亦隶体今在江渎庙大庆寺复寺记咸通十一年立孙汝玉记潜溪记杜宣猷撰正书无姓名潜溪在洛阳龙门山侧地有溪谷之胜旧为宰相李荡别墅宣猷购得之加葺治焉修繁城庙记曹分撰篆书无姓名咸通十二年张孝子旌表碣咸通十三年陆文学𫝊咸通十五年鸿渐自撰延庆禅院碑蒋系撰在襄阳延庆洞行记咸通中蒋系卢滔等游山新题碑今在延庆寺晋闗内侯广昌长暨譲碣咸通中湖州刺史孔彭立在杭州集圣院记在赤水县之龙多山咸通间李嵇作仙坛记咸通中刘史撰兵部尚书王承业墓志郑言作沙门神纵墓志干符四年在筠州韶州重修东㕔壁记干符元年刺史谢肇撰陈松司马墓碑在丽水县干符二年任省公文陈司徒庙碑干符二年观音院记在青城县干符二年记总持寺碑干符三年牒在隆兴府古大悲堂碑在隆州报恩寺干符三年周宋莒撰重云大师真身碑干符三年在义乌县郑畋谒昇仙太子庙碑正书无姓名干符四年宝丰院记干符四年朱朴撰鼓角楼记在威州髙测文干符五年修武安君白公庙记干符五年无书人姓氏字亦遒劲可观广济院石幢在芜湖县干符六年大姥山记干符六年唐林嵩记道元院记干符六年在天台僧冲莅开山文枞碑铭干符六年在衢州定业院茱茰山存制大师碑铭在崇阳之金界院干符乙未赵撰劒门碑广明元年武威侯庙记广明元年在金华县水心院石幢记在芜湖县广明间刻大㕔再建记在婺州广明二年壁州山寺记中和癸卯丞相郑畋作丰州三官堂碑中和元年忠州刺史陈侊撰孚贶侯庙碑在铜陵县中和二年立徳尖山院塔记在咸宁院中和三年剙髙骈筑城记中和四年翰林王徽记在成都府总持寺碑中和五年牒在隆兴府圣居院碑中和中建海晏寺记中和年天宫寺金铜释迦像记在景徳院光启二年慈云寺断碑即澧阳药山寺光启二年立千福院水泉记光启中太守张濬立台州刺史杜雄墓碑文徳元年碑隂有蔡大王庙记今在临海蔡王庙中雪峰真觉大师碑僖宗时王滔撰庐州重建巢湖太姥庙记龙纪元年雄石镇请僧帖龙纪中在贵溪之资国寺刺史刘公重修水亭记大顺元年刘崇鲁述眉州剙罗城记大顺三年卢拯撰文重修舍利塔记正书景福元年修大悲堂碑在隆州景福二年僧承徽记灭黄巢纪功碑景福二年韦君碑在昌州干宁二年靖南令胡密所作丞相李绅墓碑在乌程干宁三年立恩赐琅琊郡王徳政碑干宁三年王兢撰蜀先主庙碑正书干宁四年杜夫人墓志光化二年在临海县云汉广福教院记在慈谿县光化二年杨适撰华州城隍庙碑光化二年改封诸葛亮为武灵王庙记光化五年今在隆中龙华院山门路记在隆州天复元年重修忠懿王庙碑天复元年钱昱撰在福州禅林碑天复四年在遂宁府鹤鸣山福胜寺李仁表文筑城记天祐二年新兴寺藏记天祐二年僧浩澄撰在宣城县朱全忠迎銮纪功碑天祐二年七月赐朱全忠迎銮纪功碑文立于都内王审知徳政碑天祐二年闰十二月福建百姓僧道诣阙为节度使王审知立徳政碑从之李彦琛修经阁碑天复七年在成州鳯皇山天复七年即天祐四年是年二月唐禅于梁御定佩文斋书画谱卷六十三御定佩文斋书画谱卷六十四目録钦定四库全书御定佩文斋书画谱目録第六十四卷歴代无名氏书六唐霍公修斋记昭觉寺碑金字般若经冬日陪羣公汎舟诗柘城令李公徳政碑寂照寺双浮图碑孟浩然碣法玩禅师塔铭椒陵陂诗灵迅禅师塔铭通神寺鳯阳门铭知制诰郭慎㣲碑法皇寺大徳惠演塔铭伍子胥碑冯驩碑花林宴别记宋思礼颂杨公史𫝊记教戒经梵纲经夏日登戏马台诗赫连子悦清徳颂郗昂光福寺诗王右军祠堂记沙门湛然题井陉山壁诗吴兴太守歴官记李幼卿题琅琊山诗无名碑然灯经费亭临涣之碑滑州新井铭净飞禅师塔铭髙臣墓志张徳墓志大唐花寺碑司马山弥勒佛石像记东平王写真院记颜颙题记大徳利正法师墓志铭要栅湫神祠碑修北岳庙碑成克构碑许康佐碑桃源县山界记王仙君庙碑符离县濉水石桥碑颍阳令㕔记金字波罗碑考城令王列徳政碑长垣令郑堙清徳颂酸枣令母丘悦碑南乐令郑信臣碑潘孝子碑韩王碑赠太尉上党公碑愿力寺碑护法寺碑师陁寺碑文宣王庙碑齐博沧景节度使李祐墓志道法禅师志静塔铭石柱铭灵寳县令李良弼徳政颂登幼楼赋七佛铭杨正公徳政碑华岳神庙之碑述圣碑四皓新庙记修武关驿记渭南令成克立碑大云寺碑朝散大夫王公徳政碑泽州晋城县令卢俊碑薛氏先宗文碑龙门县令王公善徳政碑太常寺礼院请创夏禹庙事山南西道节度掌书记右补阙裴公碑廵狩碑万年县令裴君徳政碑祭禹庙祈雨文右厢兵马使母府君碑石桥记微子庙碑广成子庙碑张懐英碑望江令麴信陵碑正觉大师碑万孝子碑淮南观察崔公颂徳碑前余杭县令刘元恭徳政碑天目山铭测景台记真堂记忠烈公庙香炉賛中书侍郎兼黄门侍郎同三品孙公碑蓟州刺史静塞军使张公碑使院石柱记燕子楼赋薛南阳春亭诗沂州刺史徐孝徳清徳碑韦君清徳颂城门楼颂太子賔客赠尚书孔府君碑徐武臣碑权公碑尊胜经幢心经幢子唐王公碑孙真人飬生铭十哲賛越王碑庐州司马刘府君碑秦公碑般若心经礼部侍郎信州刺史刘太真碑赠太子少师崔公碑伊州刺史卫府君碑贪泉铭仙人唐公碑南角山诗纪泉府君碑洪州録事参军赵道先碑随州録事参军狄公碑窦公碑法华和尚焚身碑嵩岳太师朝堂记鸟窠禅师塔铭崇福团寺记无着禅师賛宁寺碑记陆府君碑齐景公庙碑华亭吴征北将军碑宣城内史碑嘉禾王总管守城记曹史君庙记髙史君庙记张皓禅窟寺碑太光和尚道蹟碑古山索靖庙碑重置兴国寺碑大慈寺钟记天台大徳元浩和尚灵塔颂城隍庙碑阿难经碑煑茗台字楞伽寺石记紫府观记光州刺史郭道瑜徳政碑魏法师碑戴叔伦神道碑㑹善寺安和尚塔铭启大圣塔真身记董孝子庙记心镜大师舍利塔铭延庆寺修法堂碑杜叔伦去思碑永泰寺修古塔记和安寺碑张法夀造石像记宣公律院记青田县尉杨光于作隠难记潘城寺碑慈姥矶唐刻东能仁院水陆㑹记石中丞庙断碑兴唐寺碑越国公庙记傅菩萨戒颂㞳山观碑玉石寺简寂观碑改修灵寳殿并记简寂观修立石路记楚王谷景徳观记太清宫斋醮记旧石柱记新石柱记浛元县开元佛寺顶心经栖霞观记梅仙观碑修尧舜二祠祭器碑灵仙寺碑重修灵渠记元畏墓志李百药碑兖州刺史元巨碑节度使杨公墓碑真如寺碑二良牧碑朱鳯山观铭屈突公徳政碑仙林观碑程仙师蝉蜕偈皁䇲碑石龛佛像记都督戎州李通破贼碑黎干墓表如舜禅师碑铭赤城山中严寺碑禹庙碑刺史房公式善状碑义成军节度使曹公碑兠率寺碑放生潭三字惠义寺碑道安和尚舍利塔铭太守杜敏生祠碑永泰寺碑大辩法师塔铭泰山君改髙楼碑中允华府君墓志南城县罗城记赤松子铭曹君墓碑刘枣强碑京兆泮宫修学记兴唐寺石经像賛故将军田君碑金仙公主奏请庄田记修董子祠碑封龙山碑正觧寺造神佛龛像碑𢎞农杨府君墓志孝子蔡顺墓碑法如禅师行状慈恩基公塔铭张龙公碑左难当墓碑鸡田刺史李良臣残碑河中薛正修家庙碑前夏县令刘晏徳政颂虢国公主花台铭南溪池亭记长子令崔元靖碑陈居士残碑司马山弥勒佛石像记瑶畏塔铭修孔庙诏表碑魏博节度使韩克中墓碑修尧庙碑孝源泉碑左监门将军王君碑石鼓经呪净住寺文殊像铭宜城公主碑修经阁碑天井山磨崖碑㑹善戒坛记张阿难碑重修柏谷寺记晋王墓二残碑净住寺文贤劫像铭董宣𫝊梁镇东军墙隍庙记罗给事墓志唐灵泉院碑贵平县牟尚书墓志普济院碑新修岘山亭记王仁裕墓碑孟知祥修城记修劔门关石刻冥福院牒刺史修𪠘断碑晋新刱卧龙山武灵王学业堂记铜柱铭经藏修造记万安院碑汉龙夀院记周明招院夀塔碑普济院碑南平髙王庙碑景范墓碑永宁院碑辅顺庙碑永安县记吴问政先生碑罗汉寺记慈云院石幢杨溥浮桥记南唐史祖庙祷雨记重修巢湖太姥庙记舒州丹霞府新泉记重建巢湖神庙碑重光院铭龙沙章江院碑王氏刺史㕔壁记光瑛院瑞像殿记寳云寺碑新建州记招隠院钟楼记题陶隠居铭青元观殿碑吉祥院记汉洞院碑简寂先生陆君碑保大中勅书石刻能仁寺菩萨堂记灵溪观碑贞风观碑元寂禅师塔碑追封庆王碑古书堂记禾山大舜二妃庙碑紫阳观新兴佛记崇福寺碑栖霞寺殿记方山寳华宫碑寳华宫功徳什物记易夫人墓志额开善寺井记练胡碑前蜀誓火碑双谿观记龙兴寺碑咸康碑后蜀白帝庙碑僧晓微碑鐡骑将军碑显教大师碑㳺仙观老君碑田真人殿记南汉盘御室记南海干和白石秀林之记吴越崇觉院钱武肃王开山碑吴越王立功碑钱塘龙王庙碑观音尊圣幢贡院前桥柱杜太师稜筑城记石马洞碑迎祥寺钟楼刻字宋建善寺碑南平髙武信王神道碑新开肥河记五县均田记石佛院碑天庆观北极殿记润徳泉碑太一宫碑囘山王母宫碑衣锦亭记彼岸寺碑灵巖寺李廸诗明教院释迦殿记知保顺州田承恩誓状讲学堂碑修五贤堂碑金丝堂铭立四皓墓碑建齐桓公庙碑文宣王庙记梦野亭记江渎南庙碑㢟丰仓古砖𨽻书王逵千佛殿记灵津庙碑翊圣真君祕诰田朝奉墓铭李公颜金像记卞育游山记孝女碑灵泽侯庙碑丰泽侯庙碑灵山寺碑易运碑大观圣作碑郭思游山记净照和尚诫文思政堂记无私堂记修孔融祠碑竻竹城记髙唐观石刻大洪山慈忍灵济大师碑文大洪山灵峰禅寺十方记升元观牒忘归亭记白云菴记蒋山寺道原泉记蒋山寺八功徳水记子隠堂记萧帝寺记华阳洞碑慈云寺碑虞允文祠碑相儒堂记枤华堂碑舜井碑薫风楼记修鲁太史墓碑枢密赵瞻碑同州龙兴寺塔碑吏隠堂碑五龙泉碑灵应泉碑范仲淹祠记江汉堂记修公刘庙碑金华观飞帛书金华山𨽻字燕儿礲石刻道徳经天涯海角亭碑辽云居寺续镌石经记云居寺续祕藏石经塔记西望山舍利碑金睿徳神功碑真人郭志空赋诗刻石并碑记咸阳县令题名记普照寺牒碑思潜亭碑灵巖寺田园记都统经略郎君行记懐范楼碑香山寺碑大兴隆寺碑戒坛波离尊者碑洸河桥碑感化寺番字碑试劔石颂边元忠墓碑髙汝励墓碑后宿山寺碑阳城尹张格去思碑芦山真君宫碑临洮尹龎廸政绩碑元三至碑加封文宣王诰碑勅赐孔庙田宅碑尼山孔子像记手植桧铭长春观牒碑圣㫖碑大元国师法㫖碑帝师法㫖碑天童照和尚黙照铭希声堂碑刘汾诗灵湫碑孙晸碑贾氏墓碑贾氏墓碑吏部尚书清河郡伯张公神道碑尹公碑幽巖禅师碑自公堂记葭州守毕浩政绩碑安定县尹李徳源遗爱碑武仪神道碑景贤书院碑嘉山碑瑞巖泉篆刻流星园碑紫阳书院记云日楼碑学古书院记粹经楼记燕申堂记修东方朔庙碑弦歌书院碑清风堂记明真空寺碑万夀寺碑卷六十四钦定四库全书御定佩文斋书画谱卷六十四歴代无名氏书六唐霍公修斋记不着书人名氏其文但称滑亳节度使霍公而不着姓昭觉寺碑萧遘作金字般若经正书无姓名冬日陪羣公汎舟诗诗在润州瘗鹤铭傍题谪丹阳上曹掾而不见其名诗与书皆工柘城令李公徳政碑封利建撰寂照寺双浮图碑单江撰孟浩然碣樊泽撰正书无姓名法玩禅师塔铭无书撰人名氏椒陵陂诗韦瓘作灵迅禅师塔铭无书撰人名氏通神寺鳯阳门铭八分书书撰人无名姓知制诰郭慎微碑姪汭撰八分书法皇寺大徳惠演塔铭无书撰人名氏伍子胥碑胥门本伍子胥宅石碑见存冯驩碑冯驩宅在吴县东北今有弹铗巷石碑见存花林宴别记窦常撰在滁州全椒县宋思礼颂宋思礼事继母孝㑹大旱井池涸母羸疾非泉水不适口思礼忧惧且祷忽有泉出诸庭味甘寒日不乏汲县尉栁晃为刻石颂其感杨公史𫝊记行书无姓名教戒经梵纲经正书无姓名夏日登戏马台碑郑遂文卢僎撰八分书无姓名赫连子悦清徳颂无书撰人名氏郗昂光福寺诗行书无姓名王右军祠堂记王师干撰正书无姓名沙门湛然题井陉山壁诗正书无姓名呉兴太守歴官记正书无姓名李幼卿题琅琊山诗八分书无姓名栁遂皇甫智诗附无名碑正书然灯经正书无姓名费亭临涣之碑无书撰人名氏滑州新井铭在滑州浄飞禅师塔铭无书撰人名氏髙臣墓志在洛州永年张徳墓志在洛州永年大唐花寺碑在和州含山司马山弥勒佛石像记在泽州晋城东平王冩真院记在东京相国寺颜颙题记无书撰人名氏大徳利正法师墓志铭无书撰人名氏要栅湫神祠碑房晋撰修北岳庙碑无书撰人名氏成克构碑马干撰许康佐碑在偃师桃源县山界记无书撰人名氏王仙君庙碑在延昌符离县濉水石桥碑房晋撰颍阳令㕔记无书撰人名氏金字波罗碑在香山寺考城令王列徳政碑在东京长垣令郑堙清徳颂在东京酸枣令母丘悦碑在东京南乐令郑信臣碑在北京潘孝子碑在东京韩王碑在北京赠太尉上党公碑在北京愿力寺碑在北京䕶法寺碑在北京师陁寺碑在北京文宣王庙碑在北京齐博沧景节度使李祐墓志分书道法禅师志静塔铭在鳯翔府石柱铭在陕州灵寳县令李良弼徳政颂在陕州登幼楼赋在河中府七佛铭在河中府杨正公徳政碑在华州华岳神庙之碑在华州述圣碑在冀州四皓新庙记在商州修武关驿记在商州渭南令成克𤣥碑在京兆府大云寺碑在绛州朝散大夫王公徳政碑在绛州泽州晋城县令卢俊碑在绛州薛氏先宗文碑在绛州龙门县令王公善徳政碑在绛州太常寺礼院请创夏禹庙事在绛州山南西道节度掌书记右补阙裴公碑在绛州廵狩碑在绛州万年县令裴君徳政碑在绛州祭禹庙祈雨文在绛州右厢兵马使母府君碑在绛州石桥记在邢州㣲子庙碑在南京广成子庙碑在汝州张懐英碑在西京望江令麴信陵碑在舒州正觉大师碑在蕲州万孝子碑在庐州淮南观察崔公颂徳碑在庐州前余杭县令刘元恭徳政碑在杭州天目山铭在杭州测景台记在西京真堂记在西京忠烈公庙香炉賛在常州中书侍郎兼黄门侍郎同三品孙公碑在西京蓟州刺史静塞军使张公碑在西京使院石柱记在徐州燕子楼赋在徐州薛南阳春亭诗在徐州沂州刺史徐孝徳清徳碑在沂州韦君清徳颂在沂州城门楼颂在淄州太子賔客赠尚书孔府君碑在西京徐武臣碑在西京权公碑分书尊胜经幢篆书心经幢子篆书唐王公碑分书孙真人飬生铭分书在嘉州十哲賛在越州越王碑在越州庐州司马刘府君碑在西京秦公碑在西京般若心经篆书在江寕府礼部侍郎信州刺史刘太真碑在江宁府赠太子少师崔公碑在西京伊州刺史卫府君碑在西京贪泉铭一篆书一分书在广州仙人唐公碑在兴元府南角山诗纪在集州泉府君碑在西京洪州録事参军赵道先碑在西京随州録事参军狄公碑在西京窦公碑在西京法华和尚焚身碑在昭信县彭村市南妙明院嵩岳太师朝堂记在灵隠寺鸟窠禅师塔铭在定业院崇福团寺记在崇徳县无着禅师賛宁寺碑记在崇徳县陆府君碑在海盐县北五十五里齐景公庙碑在海盐县齐景公乡华亭吴征北将军碑在嘉兴府宣城内史碑在嘉兴府嘉禾王总管守城记侯涣文曹史君庙记吴感文髙史君庙记崔珙臣文张皓禅窟寺碑在定逺县太平兴国禅院太光和尚道蹟碑在乌程法华寺古山索靖庙碑在乌程本庙重置兴国寺碑在归安县无为寺大慈寺钟记县令韩章撰天台大徳元浩和尚灵塔颂太原少尹崔恭撰城隍庙碑城隍庙其初春申君也唐碑具在阿难经碑无年月在襄阳龙兴寺煮茗台字在英徳府涵晖谷中楞伽寺石记在吴县西南绍兴间瓦砾中得房琯所作寺碑紫府观记在金坛县马迹山唐上元令王仲康记光州刺史郭道瑜徳政碑无年月魏法师碑在镇江府仁静观胡楚賔文戴叔伦神道碑在金坛县南三里梁肃撰㑹善寺安和尚塔铭无书撰人名氏启大圣塔真身记无书撰人名氏董孝子庙记崔殷作在庆元府碑云黯后汉人孝行着于乡邑孝和召拜郎中不起厥后世为名族故以董孝子名乡心镜大师舍利塔铭在鄞县之崇夀寺刺史崔琪状其事延庆重修法堂碑碑皆残阙杜叔伦去思碑在东阳县前逹州刺史陆长源文永泰寺修古塔记无书撰人名氏和安寺碑邵郎文在兰溪县张法夀造石像记无书撰人名氏宣公律院记无书撰人名氏青田县尉杨光于作隠难记在丽水县北六十里之东巖大略言袁晁黄巢之乱民避难于此获免者甚衆潘城寺碑刘驩文在溧水县西九十里兹心姥矶唐刻在当涂县北四十里慈湖镇之北矶上有界碑二字唐刻也东能仁院水陆㑹记在芜湖县石中丞庙断碑庙在寕国府石中丞仲览宣州人兴唐寺碑吕渭文在歙县越国公庙记江台符文在歙县𫝊菩萨戒颂无书撰人名氏㞳山观碑无书撰人名氏玉石寺在安仁逄汝舟文简寂观碑改修灵寳殿并记御史大夫王路撰简寂观修立石路记掌元师表奏徐宪撰楚王谷景徳观记朝奉郎栁宏撰大清宫斋醮记无书撰人名氏旧石柱记严譔记在隆兴府新石柱记来某撰浛元县开元佛寺顶心经字画遒劲似虞柳所书栖霞观记在靖安载刘懿真登仙事郑安靖为之记梅仙观碑在新建今名阳灵观昔梅子真尝于山上筑坛朝斗后人立观以奉之修尧舜二祠祭器碑赵观文在静江府灵仙寺碑无书撰人名氏重修灵渠记刺史鱼孟威撰在静江府元畏墓志铭无书撰人名氏李百药碑在江原县万嵗寺文字残阙兖州刺史元巨碑无书撰人名氏节度使杨公墓碑隆州井研县道傍有石刻云唐银青光禄大夫检校御史中丞上柱国节度使杨公墓其旁多杨姓乃其子孙也真如寺碑在泸州二良牧碑在顺庆府马兼孟撰载唐二刺史事朱鳯山观铭长史息袁玘文在顺庆府屈突公徳政碑在西川县资福寺中河南府陆浑尉崔晟撰文仙林观碑在西充县列真观中书侍郎赵彦昭撰程仙师蝉蜕偈皁筴碑在西充县降真观石龛佛像记在相如县县令陈子良撰都督戎州李通破贼碑在叙州字亦残缺黎干墓表在叙州石马溪之上今石马尚存如舜禅师碑铭在金堂龙槐院节度使杜琮撰赤城山中严寺碑无书撰人名氏禹庙碑在忠州字画漫灭刺史房公式善状碑在唐土州上普宁院中今在郡庠义成军节度使曹公碑在西京兠率寺碑寺废而碑存碑字不可辨放生潭三字巴州东五里有一潭潭中有石刻放生潭三字毎水落石出方见字意亦唐刻也惠义寺碑无书撰人名氏道安和尚舍利塔铭无书撰人名氏太守杜敏生祠碑在蕲州永泰寺碑无书撰人名氏大辩禅师塔铭无书撰人名氏泰山君改髙楼碑无书撰人名氏中允华府君墓志无书撰人名氏南城县罗城记刀尚能撰赤松子铭在富阳县曹君墓碑庆元三年上饶尉陈庄发土得碑乃妇人周氏为夫君所作君姓曹名因祖父皆仕于唐髙祖之朝惟君三举不第居家以礼义自守刘枣强碑皮日休撰去襄阳郭五里曰栁子关襄之人只知孟浩然墓不知有先生墓京兆泮宫修学记在西安府学兴唐寺石经藏賛在长安故将军田君碑在西安篆书碑半存金仙公主奏请庄田记王守泰撰在房山县修董子祠碑在景州封龙山碑李公绪记无书人姓名正觧寺造神佛龛像碑在定州无撰书人姓名𢎞农杨府君墓志篆书今在龙巖寺孝子蔡顺墓碑在渭南县法如禅师行状无书撰人名氏慈恩基公塔铭李𢎞度撰张龙公碑在庐州左难当墓碑在寕国府碑与石兽俱存鸡田刺史李良臣残碑在榆次县河中薛正修家庙碑在夏县前夏县令刘晏徳政颂在夏县虢国公主花台铭申屠液撰正书南溪池亭记蔡曙撰在同州长子令崔元靖碑在长子县陈居士残碑在武功县司马山弥勒佛石像记在泽州瑶畏塔铭无书撰人名氏修孔庙诏表碑在孔庙魏博节度使韩克中墓碑在莘县修尧庙碑朱诞撰在青州府孝源泉碑为孝子孙既立在莒州左监门将军王君碑在醴泉县石鼓经呪在醴泉县净住寺文殊像铭在西安府学宜城公主碑在西安修经阁碑韦汶撰在成县天井山磨崖碑耿勲作在巩昌府成县㑹善戒坛记无书撰人名氏张阿难碑正书今在醴泉县重修柏谷寺记李愚撰正书晋王墓二残碑正书浄佳寺文贤劫像铭八分书今在西安府不着书撰人姓名无年月董宣𫝊碑前有四字篆书汉董宣𫝊𫝊作中楷结法俱精雅有方圆意而不具人姓名当是唐能书者书之也余尝怪郅都董宣其清彊不屈凛凛至今有生气而班范列之酷吏使与义纵减宣等后世将何所取𠂻哉梁镇东军墙隍庙记钱镠撰开平二年罗给事墓志开平四年沈崧文唐灵泉院碑在隆州同光三年贵平县牟尚书墓志同光五年普济院碑在上髙县同光中立新修岘山亭记贞明二年记在岘首王仁裕墓碑在西和州孟知祥修城记天成二年李昊记修劔门关石刻天成五年冥福院牒长兴四年刺史修廨断碑无年月究其官称乃后唐之刺郡者晋新剏卧龙山武灵王学业堂记李光图撰天福三年记在襄阳之伏龙铜柱铭在㑹溪城天福五年溪州刺史彭士愁纳上求铭楚王马元范请于朝以立之学士李皋为之铭五代史谓之彭士然者字之讹也当以铜柱铭为正经藏修造记在江陵府金銮寺天福六年万安院碑天福八年在兰溪县汉龙夀院记在象山今名延夀院干祐二年置有记周明招院夀塔碑广顺二年在武义院普济院碑显徳二年在义乌县南平髙王庙碑显徳二年孙光宪撰景范墓碑显徳三年扈载文邹平县西南五里永宁院碑显徳四年在兰溪县辅顺庙碑在吉州永和镇显徳五年永安县记显徳七年在都昌县吴问政先生碑顺义中方䛆文在歙县罗汉寺记在安仁顺义六年慈云院石幢在江夏县干贞二年建杨溥浮桥记干贞二年南唐史祖庙祷雨记昇元三年在溧阳县重修巢湖太姥庙记保大二年舒州丹霞府新泉记保大二年在安庆府重建巢湖神庙碑保大二年庐州刺史周邺记重光院铭僧自西撰保大三年龙沙章江院碑保大四年韩熙载文王氏刺史㕔壁记保大五年黄㴞撰光瑛院瑞像殿记保大六年僧崇肇撰寳云寺碑在新奉县保大六年祕书郎陈用寛记新建州记在瑞州鳯凰山之碧落堂保大十年立招隠院钟楼记保大十一年丁道𢎞撰题陶隠居铭保大十四年青元观殿碑保大十五年吉祥院记在庐陵保大十五年薛良记汉洞院碑保大中简寂先生陆君碑保大中立唐寳应中翰林供奉吴筠撰保大中勅书石刻在安庆府三祖干元寺能仁寺菩萨堂记边镐文灵溪观碑祕书正字宋涣撰贞风观碑韩熙载撰碑隂有当时嫔御姓氏十余人元寂禅师塔铭在吉水县之龙华寺韩熙载撰追封庆王碑在建康府娄湖桥东南路侧古书堂记李古为江州刺史刻于崖下禾山大舜二妃庙碑西昌令张翊撰紫阳观新兴佛记张翊撰崇福寺碑在宁都县裘愉文栖霞寺殿记髙陟撰方山寳华宫碑在应天府寳华宫功徳什物记在崇真观易夫人墓志额在应天府土山浄铭寺开善寺井记在蒋山寺练胡碑南唐时立在镇江府前蜀誓火碑永平五年建在顺庆府双谿观记在安仁干徳二年叶窰文龙兴寺碑前蜀王氏时所立咸康碑在阆州太霄观其石光莹前后可鉴人号透明碑后蜀白帝庙碑白帝庙有数碑皆孟蜀时立僧晓微碑在隆州寳林院明徳元年鐡骑将军碑在隆州广政二年显教大师碑广政四年游仙观老君碑在中江县集虚观广政六年田真人殿记广政六年南汉盘御室记在碧落洞干和七年钟尤章撰南海干和白石秀林之记干和三年嵗次乙酉奉勅镌石玉皇仪像侍卫九躯并修金箓斋庆讃记臣吴可一撰吴越崇觉院钱武肃王开山碑在临安县吴越王立功碑干化三年立钱塘龙王庙碑正明二年建观音尊圣幢在九里松寳大二年建贡院前桥柱刻云寳正六年嵗在辛卯造杜太师稜筑城记在新城县寳大元年罗隠文石马洞碑在荆州军花溪之下淯溪之上五代间有断碑尚存迎祥寺钟楼刻字在𨗳江县不记年月唐末五代间刻也宋建善寺碑在长溪县建隆四年吴谨辞撰南平髙武信王神道碑在江陵县干徳六年陶谷撰新开肥河记在庐州开寳四年立五县均田记在庐州开寳四年立石佛院碑在蓬池县开寳六年天庆观北极殿记知州宋坦雍熙三年记润徳泉碑雍熙中立在岐山县太一宫碑陈抟撰在盩厔县囘山王母宫碑陶谷撰在泾州衣锦亭记天禧间张君房作以马亮两守乡国故名彼岸寺碑在汝宁上蔡县宋真宗时建此碑今剥落多矣不知撰书人姓名中书舍人陈登思孝以篆书擅名于今数称此碑之善灵巖寺李廸诗小石刻在长清县灵巖山寺中明教院释迦殿记天圣三年范仲淹撰知保顺州田承恩誓状天圣五年刻石在尖木寨讲学堂碑成昂撰景祐四年在孔庙修五贤堂碑孔道辅撰景祐五年在孔庙金丝堂铭王禹偁撰在孔庙立四皓墓碑王禹偁撰在啇州建齐桓公庙碑景祐间立在临淄县文宣王庙记在江隂军景祐三年范仲淹撰梦野亭记在复州景祐五年郡守王琪撰江渎南庙碑江渎南庙有碑前进士曾华旦撰言因山崩石壅为州害于是着令自十月至二月禁行舟皇祐三年也延丰仓古砖𨽻书聂世卿监延丰仓掘地得古砖有𨽻书字半漫灭王逵千佛殿记在灵巖寺嘉祐五年灵津庙碑神宗立在开州城南翊圣真君祕诰嘉祐五年崇福宫立石无书人姓名笔法似颜鲁公田朝奉墓铭在石门县元丰五年蘓颂文李公颜金像记在灵巖寺元丰庚申卞育游山记在灵巖寺元祐壬申孝女碑在犍为清溪口元祐中重立灵泽侯庙碑元符三年临朐县仰天山丰泽侯庙碑崇宁五年临朐县仰天山灵山寺碑在诸城县昆山易运碑道君皇帝大观二年御制易运碑刻之延福殿东壁大观圣作碑在西安府学郭思游山记在灵巖寺大观戊子浄照和尚诫文在灵巖寺政和元年思政堂记郑彦文撰在干州无私堂记石月先生撰政和三年在菜州修孔融祠碑政和四年在潍县竻竹城记绍兴二十年郡守黄济遣人取竻竹以为城胡賔为记髙唐观石刻髙唐观在来鹤峰上庙中石刻引庸城记瑶姬西王母之女称华夫人助禹斩石疏波有功封妙用真人庙额曰凝真观大洪山慈忍灵济大师碑文杨杰撰大洪山灵峰禅寺十方记张商英撰升元观牒碑在泰山东南麓升元观大字草书甚遒劲不知何人笔忘归亭记陈师道撰在兴安州白云菴记王安国撰在应天府蒋山寺道原泉记王安国撰蒋山寺八功徳水记梅挚撰子隠堂记梅挚撰萧帝寺记元绛撰华阳洞碑张商英撰在句容县慈云寺碑刘宰撰在金坛县虞允文祠碑滕宗卿立在采石山相儒堂记程元鳯立在徽州府枤华堂碑李清臣撰在太原府舜井碑王钦若撰在蒲州薫风楼记陈尧叟奉勅撰在蒲州修鲁太史墓碑盛琳撰在定陶县枢密赵瞻碑在盩厔县同州龙兴寺塔碑在同州吏隠堂碑石彦政撰在淳化县五龙泉碑王谏撰在麟游县灵应泉碑夏世昌撰在两当县范仲淹祠记在庆阳府碑久剥落惟穆衍賛存江汉堂记晁补之撰在庆阳府修公刘庙碑王庻撰在宁州金华观飞帛书金华观三洞上为朝真中为氷壶下为双龙三石扁皆飞帛书立下洞口观有天下名山四大字金华山𨽻字金华山中萧闲楼有减笔𨽻物化二字极佳燕儿礲石刻燕儿礲上山数十歩有石洞刻云刘公巖道徳经天台桐柏崇道观有衆妙台盖以篆𨽻八分三体写道徳经于巨幢置台上故云天涯海角亭碑辽云居寺续镌石经记赵遵仁撰清宁四年云居寺续祕藏石经塔记沙门志才撰天庆八年西望山舍利碑在宣府金睿徳神功碑金太祖天㑹十三年立开天启祚睿徳神功之碑于燕京城南真人郭志空赋诗刻石并碑记蒲台县东南太清观咸阳县令题名记大定五年张浃记无书人姓名在县后宇壁楷亦可观普照寺牒碑大定五年有尚书礼部之印大篆文思潜亭碑大定中立在镇原县灵巖寺田园记在长清县灵巖寺明昌六年都统经略郎君行记在干州懐范楼碑泰和中立懐范仲淹也在长山县香山寺碑在宛平县李晏撰大兴隆寺碑在宛平县李晏撰戒坛波离尊者碑在宛平县洸河桥碑在汶上县感化寺番字碑碑隂译以汉字在蓟州北二十里本寺试劔石颂樊伦撰在元氏县边元忠墓碑在大同府髙汝励墓碑在应州后宿山寺碑王珙撰在大同山隂县阳城尹张格去思碑在阳城县芦山真君宫碑县尹陈撰在登州府黄县临洮尹龎廸政绩碑在临洮府元三至碑史弼字君佐三官扬州人喜刻石颂之号三至碑加封文宣王诰碑大徳十一年勅赐孔庙田宅碑欧阳𤣥撰元统元年尼山孔子像记司居敬撰手植桧铭张撰长春观牒碑丁亥年有尚书礼部之印大篆文圣㫖碑在岳庙西偏延禧殿前又有至正四年圣㫖碑其文略同大元国师法㫖碑在长清县灵巖寺蛇儿年帝师法㫖碑在长清县灵巖寺至元龙儿年天童照和尚黙照铭在长清县灵巖寺大徳六年希声堂碑八分书延祐二年朱象先撰刘汾诗在华岳説经台左八分书不着年月灵湫碑天厯中立在隆徳县孙晸碑张徳翥文邹平县西北十五里孙家庄贾氏墓碑刘敏中文邹平县西三十里贾氏墓碑张临文邹平县东北六十五里吏部尚书清河郡伯张公神道碑乐陵县城北二里张刚庄尹公碑在青县幽巖禅师碑在永宁县自公堂记吉莘撰在合水县葭州守毕浩政绩碑在葭州安定县尹李徳源遗爱碑在安定县武仪神道碑姚枢撰在临洮府景贤书院碑在宣府嘉山碑在盱眙县瑞巖泉篆刻在盱眙县流星园碑在亳州紫阳书院记陈浩撰云日楼碑吕思诚撰在平定州学古书院记萧㪺撰在三原县粹经楼记程文撰在长子县燕申堂记张翰撰在东平州修东方朔庙碑阎复撰在髙唐州弦歌书院碑张起巖撰在武城县清风堂记吕革撰在寳鸡县明真空寺碑真空寺在广宁门外明景泰中建正徳年圯世宗时太监李某捐金修之大学士张治撰碑万夀寺碑万夀寺在广源闸之西万厯五年大监冯保奉命作中大延夀殿寺碑大学士张居正奉勅撰御定佩文斋书画谱卷六十四御定佩文斋书画谱卷六十五目録钦定四库全书御定佩文斋书画谱目録第六十五卷歴代无名氏画上殷伊尹九主图周周公相成王图周公图穆王八骏图汉周公负成王图休屠王阏氏图赵充国图像吴孙子兵法图齐孙子图楚兵法图孙轸图王孙图魏公子图黄帝图风后图鵊治子图鬼容区图别成子望军气图鲍子兵法图伍子胥图苖子图耿昌月行帛图后汉兵云图胡广黄琼画像蔡邕画像陈纪画像三君画像延笃画像髙彪画像李业画像许杨画像杨竦画像赖乡孔子像鸿都文学图赞孝女叔先雄像皇甫规妻画像李刚石室画像鲁恭祠庙画像武梁祠堂画记雍丘令画像孔子见老子画像功曹史残画像伏尉公墓中画像蜀郡石室老子画像朱浮墓石壁画麒麟鳯凰碑山阳麟鳯碑瑞像益州太守无名碑益州太守碑隂李翕五瑞碑殽阬君神祠碑广汉属国造桥碑是邦雄桀碑额不其令蕫恢阙雒阳令王稚子二阙豫州刺史路君画像处士金恭阙沛相范君阙画像邓君阙画像魏君阙画像黄尚石阙邓君阙画像交阯都尉沈君二神道无名人墓阙画像人物碑郭巨墓石室画授经图魏贾逵像仓慈画像吴邵畴画像黄盖画像张温中妹画像蜀汉谯周图晋陆云画像陶侃画像尔雅图宋纎图山海图志公像葛稚川像卤簿图赵西门豹祠殿基记凉靖恭堂图宋刘韫出行卤簿图王寛图齐功臣图孝子图西邸士林图豫章郡明堂图七寳画图扇梁张缅像冯道根像夏侯亶像桞仲礼图乐贤堂图康绚像陈卤簿图后魏李平孔子及七十二子图履虎尾图刘道斌像嵩阳寺碑佛相捍虎图后周杨震像陈平渡河归汉图隋西域图张须陀罗士信战阵之图周官礼图周室王城明堂宗庙图乐悬图诸卫左右厢旗图様五姓登坛图瑞应图祥瑞图芝英图祥异图张掖郡𤣥石图明堂孔六图灵秀本草图芝草图引气图道引图庐山图唐孔雀画屏西域图太宗破阵图太宗写真图𤣥奘取经图檀州孔子庙七十二子画像孙承景战图髙士图洛出寳图开元东封图山水粉图夀阳王花烛图山水障六图屏风杨妃上马图虢国夫人夜游图舞马图蜀宫图画天育骠骑图十眉图明皇真妃图杜子美骑驴图邢房悟前生图贺监归越图奏乐图混元皇帝像风后八阵图阙特勒战阵状画钟馗浑令公燕鱼朝恩图画孝友𫝊山海图岷山沲江画图九疑山图三湘图九僧图望云骓图陇右山南图海内华夷图青蛇图崖州图画鵰归降图麟食嘉禾图元和郡国图龙马图鹭鸶图驺虞图西极图处州孔子庙画像庐山六人图木莲花图桃源图穆宗打毬图杭州郡楼图萧史图五台山图黠戛斯朝贡图筹邉楼画画海中曲龙山画桐华鳯扇江山小图东封图九老图貘屏怪松图唐兴节士文人图金陵图竹苑仙碁图击壤图阿房宫图乐昌公主分镜图扬子云图磨崖金刚经图唐人出游图猩猩图韦渠牟天竺诗图长孙无忌画像张知謇兄弟画像张始兴画像张果画像大厯十才子图李惟简画像杜佑写真王起画像韦山甫画像白乐天写真佛光和尚真水鸟芦花六幅图画脱殻笋被发观音变相西域图飞燕姊弟图扪蝨图吉日图房杜小像陆宣公画像唐人马卷卷六十五钦定四库全书御定佩文斋书画谱卷六十五歴代无名氏画上殷伊尹九主图伊尹从汤言素王及九主之事注刘向别録曰九主者有法君専君授君劳君等君寄君破君国君三嵗社君凡九品图画其形周周公相成王图孔子观乎明堂覩四门墉有周公相成王抱之负斧扆南面以朝诸侯之图焉周公图有周盛时褒赏功徳或藏在盟府或纪于太常或铭于昆吾之鼎独周公有大勲劳于天下廼绘象于明堂之墉穆王八骏图旧称周穆王八骏日驰三万里晋武帝时所得古本乃穆王时画黄素上为之腐败昏溃而骨气宛在逸状竒形实亦龙之类也汉周公负成王图上使黄门画者画周公负成王朝诸侯以赐光颜师古注曰黄门之署职任亲近以供天子百物在焉故亦有画工休屠王阏氏图金日磾母教诲两子甚有法度上闻而嘉之诏图画于甘泉宫署曰休屠王阏氏日磾每见画常拜乡之涕泣然后廼去赵充国图像初充国以功徳与霍光等列画未央宫成帝时西羌尝有警上思将帅之臣追美充国廼召黄门郎扬雄即充国图画而颂之吴孙子兵法图吴孙子兵法八十二篇图九卷师古曰孙武也齐孙子图齐孙子八十九篇图四卷师古曰孙膑楚兵法图楚兵法七篇图四卷孙轸图孙轸五篇图二卷王孙图王孙十六篇图五卷魏公子图魏公子二十一篇图十卷名无忌黄帝图黄帝十六篇图三卷风后图风后十三篇图二卷黄帝臣依託也鵊治子图鵊治子一篇图一卷鬼容区图鬼容区三篇图一卷师古曰即鬼臾区也别成子望军气图别成子望军气六篇图三卷鲍子兵法图鲍子兵法十篇图一卷伍子胥图伍子胥十篇图一卷苗子图苗子五篇图一卷耿昌月行帛图耿昌月行帛图二百三十二卷后汉兵云图杨申有兵云图时窦宪将兵在外太守髙安遣工从申写图以进胡广黄琼画像熹平六年灵帝思感旧徳乃图画广及太尉黄琼省内诏议郎蔡邕为颂蔡邕画像邕死年六十一缙绅诸儒莫不流涕兖州陈留闻皆画像而颂焉陈纪画像纪字元方寔之子也遭父忧虽衰服已除而积毁消瘠殆将灭性豫州刺史嘉其至行表上尚书图象百城以厉风俗三君画像陈寔子纪纪弟谌父子并着髙名时号三君注先贤行状曰豫州百城皆图画寔纪谌形像焉延笃画像延笃遭党事禁锢卒于家乡里图其形于屈原之庙注屈原抱忠贞而死笃有志行文章故图其像而偶之焉髙彪画像髙彪迁内黄令帝敕同僚临送祖于上东门诏东观画彪像以劝学者李业画像公孙欲以李业为博士持毒酒刼令起业饮毒死蜀平光武下诏表其闾益部纪载其髙节图画形像许杨画像建武中汝南太守邓晨署许杨为都水掾复修鸿郄陂后卒晨于都宫为杨起庙图画形像百姓思其功皆祀之杨竦画像安帝时蜀郡夷叛益州刺史张乔遣从杨竦击破之竦厚加慰纳余种皆降论功未上㑹竦病创卒张乔深痛惜之乃刻石勒铭图画其像赖乡孔子像汉桓帝立老子庙于苦县之赖乡画孔子像于壁孔畴为陈相立孔子碑于像前鸿都文学图赞乐松江览为鸿都文学诏敕中尚书为松等三十二人图象立赞孝女叔先雄像孝女叔先雄父泥和堕湍水尸䘮不归雄于父堕处投水死后六日与父相持浮于江上郡县表之为雄立碑图像其形焉皇甫规妻画像皇甫规妻为董卓所酷骂卓死卓车下后人图画号为礼宗云李刚石室画像鉅野黄水南有荆州刺史李刚墓其碑有石阙祠堂石室三间椽架髙丈余镂石作椽瓦屋施平天造方井侧荷梁柱四壁隐起雕刻为君臣官属龟龙麟鳯之文飞禽走兽之像作制工丽不甚毁伤鲁恭祠庙画像戴延之西征记曰焦氏山北数山有汉司隶校尉鲁恭冢前有石祠石庙四壁皆青石隐起自书契以来忠臣孝子贞妇孔子及弟子七十二人形像像边皆刻石记之文字分明武梁祠堂画记自伏戏至于夏桀齐公至于秦王管仲至于李善及莱子母秋胡妻长妇儿后母子义浆羊公之类合七十六人其名磨灭初无题识者又八十六人雍丘令画像所存者八车十三马未有一车不全见车上之人十有六马上之人四奔走于车马之前者四人孔子见老子画像人物七车二马三标榜四惟老子后一榜漫灭孔子面右贽鴈老子面左曳曲竹杖中间复有一雁一人俛首在雁下一物拄地若扇之状石有裂文不能详辨侍孔子者一人其后双马驾车车上一人马首外向老子之后一马驾车车上亦一人车后一人回首向外史记鲁昭公予孔子一乘车两马一竖子同南宫敬叔适周问礼于老子此画圣舆两骖似是据此功曹史残画像功曹史残画像为傍行者四第一行凡五车中车而坐者一人御者亦一人自第二车后复有一人踵其后右执杖左执一物如扇之状最后别有一人石缺不能尽见第二行导者二人左执管而吹之其右则石缺凡三车车后不复有人最后又一车才见其马之半第三行导者四人右持铙左执管凡两车最后又一车则见其人之半面第四行一人乘马在前次二车其前车亦有一介随其后最后又一车亦见其马之半车各一马有盖左方通下三行为一可见者二大车后有二马奴隶凡六人其前则缺矣伏尉公墓中画像在资州内江县蜀人谓之燕王墓人物未知何据蜀郡石室老子画像汉画老子于蜀郡石室有圣人气象想去古近当是也朱浮墓石壁画济州破朱浮墓有石壁上刻车服人物平生随品所乗曰府君作令时车是曲辕驾一马车轮畧离地上一盖坐一人三梁冠面与马尾平对自执绥马有裙遮其尾一人御又曰作京兆尹时四马辕小曲车差髙盖下坐仪卫多有曰鲜明队又某队队十人骑马作一队内一队背持铙多不能纪也从者皆冠麒麟鳯凰碑麒麟鳯凰碑凡二石其像髙二尺余图写甚有生意所题四字颇大山阳麟鳯碑瑞像右鳯而左麟其下各刻一赞其隂又刻铭辞益州太守无名碑益州太守碑以朱雀为额龟蛇为趺龙虎衔璧在其两旁益州太守碑隂碑刻五玉三兽下有牛首蜀中汉碑如是者有栁敏碑隂冯绲墓道双排六玉碑又有单排六玉碑与此凡四栁敏冯绲两碑六者皆同此碑无璜单排碑两璜而无瑁碑有瑁者三独无六器之琥尔此碑刻瑁圭璋于上琮璧于下其中则鼎列三兽栁敏碑则一禽图于首一兽为之趺六玉之中其下一牛首六玉之下又刻两兽有一人跨其右者单排碑则上朱雀而下𤣥武其六玉则右璋左圭又双璜相向如珮次之璧与琮又次之蜀人名之单排六玉未知何人冢前物也此碑之圭瑁冯绲之璧琮璜则白余皆黒也绲墓前又有一碑亦上朱雀而下𤣥武其中无文谓之六物碑李翕五瑞碑所图者黄龙白鹿连理嘉禾有一人承甘露于乔木之下殽阬君神祠碑阬君祠今谓之五部神庙其像有石隄西戎树谷五楼先生东台御史王翦将军广汉属国造桥碑有二人坐于上若宾主之容盖辛李二君也中有一器其后有使令者二人画像之下横刻二君官氏是邦雄桀碑额以天禄为额其下刻一牛首又有碑隂上朱鸟而后𤣥武其中则没字碑也不其令蕫恢阙此阙刻一冢冢上三物植立若木叶然二男子拜于前其后有一妇人二稚子又有六妇人鱼贯于后冢旁有一大树其下有一马立于木下及马后者各一人马前有数物如鸡鹜之状者不其令蕫君阙所画者子孙展墓之状雒阳令王稚子二阙雒阳王稚子二阙其上各刻车马之状一则二人乘马一则二人乘车豫州刺史路君画像豫州前后各一人执杖负剑字立东部之前亦一人执杖负剑又有一人正面立腰下垂佩两手各有所执末亦一人执杖负剑而其前又有一人侧面向字立手中亦有所执盖是墓前双阙如王稚子髙贯方之类处士金恭阙此石圭首甚鋭其上刻三足乌其下有一人执扇而乘马两旁有螭衔环近嵗出于云安军土中沛相范君阙画象三车四马人物九凡三段邓君阙画象二车五马人物十四凡三段魏君阙画像人物五飞鸟一凡二段黄尚石阙印县有黄家墓墓前有双石阙雕制甚工俗谓之黄公石阙黄公名尚为汉司徒邓君阙画像在剑州交阯都尉沈君二神道今在梁山军其上各刻朱雀其形相向下又刻龟蛇虎首所画甚工无名人墓阙画象三车六人皆驾一马乘马于车前者一人横旗于车后者二人人物碑所勒皆车马人物或云古者修车马备器械之图也郭巨墓石室画郭巨墓在平隂县东北官道侧冢上有石室制作工巧其内镌刻人物车马似是后汉时人所为授经图后汉永平七年明帝梦金人既寤以问羣臣傅毅对曰臣闻西方有神其名曰佛陛下所梦将必是乎因诏使者秦景等十四人如天竺至月支遇沙门摄摩腾竺法兰等𫝊其经像摩腾竺法兰入汉献经像图人物十有一治平丁未在山阳傅史中煇家藏本云其本搨成都佛寺古殿画壁相𫝊汉魏间笔观其衣冠服用若后魏周隋制度疑彼时画工剏意所造耳魏贾逵像贾逵死豫州吏民追思之为刻石立祠青龙中帝东征乘辇入逵祠诏曰昨过豫州见贾逵碑像念之怆然仓慈画像仓慈为炖煌太守卒官吏民悲感图画其形思其形像吴邵畴画像邵畴为㑹稽太守郭诞功曹诞以不白妖言见収畴为己罪自杀以证之孙皓嘉畴节义诏郡国图画形庙堂黄盖画像盖病卒官国人思之图画盖形四时祠祭张温中妹画像温姊妹三人皆有节行为温事已嫁者皆见録夺其中妹许嫁丁氏成婚有日遂饮药而死乡人图画为之赞颂云蜀汉谯周图益州刺史董荣图画周像于州学命从事李通颂之晋陆云画像陆云为浚仪令去官百姓追思之图画形像配食县社陶侃画像陶侃薨故吏刊石碑画像于武昌西尔雅图郭璞注释尔雅别为音义图谱尔雅图十卷郭璞撰宋纎图宋纎敦煌效谷人不应辟命太守杨宣画其象于阁上出入视之作颂赞焉山海图陶渊明读山海经诗云汎览周王𫝊流观山海图志公像志公碑在齐州章丘县常白山醴泉寺中碑隂有志公像葛稚川像在苍溪县云台之书巖卤簿图晋卤簿图一卷赵西门豹祠殿基记建武六年造其下刻物像甚多如土长强良顾章舒悽雀之类其名颇异凉靖恭堂图凉昭王立靖恭堂图画赞自古圣帝明王忠臣孝子烈士贞女亲为序颂以明鉴戒之意宋刘韫出行卤簿图韫为明帝所宠在湘州雍州使善画者图其出行卤簿羽仪常自披翫王寛图王寛𤣥谟子为随郡太守弃郡自归以母在西为贼所执请西行袭破随郡収其母明帝嘉之使图寛形以上齐功臣图上图功臣像赞刘僧副亦在焉孝子图王慈年八嵗外祖施寳物恣所取慈取素琴石砚及孝子图西邸士林图齐竟陵王子良开西邸延才俊以为士林使工图其像豫章郡明堂画王纶之为豫章太守图画陈蕃华歆谢鲲像于郡朝堂七寳画图扇丘巨源咏七寳画图扇诗云表里缕七寳中衔骇鸡珍画作景山树图为洛水神梁张缅像张缅居宪司号为劲直武帝乃遣图其形于台省以励当官冯道根像冯道根字巨基广平酇人天监十六年复为豫州将行武帝引朝臣宴别道根于武徳殿召画工使图其形夏侯亶像夏侯亶字世龙天监中为吴兴太守在郡有恵政吏人图其像立碑颂美焉桞仲礼图梁武帝思桞仲礼使画工图之乐贤堂图昭明太子起乐贤堂使先图孝绰康绚像绚字长明华山蓝田人身长八尺容貌絶伦虽居显职犹习武艺帝幸徳阳殿戏马敕绚马射抚弦贯的观者悦之其日上使画工图绚形遣中使持以问绚曰卿识此图不其见亲如此陈卤簿图陈卤簿图一卷后魏李平孔子及七十二子图履虎尾图李平行相州事图孔子及七十二子于堂亲为立赞前来台使颇好侵取平乃画履虎尾践薄氷于客馆注颂其下以示诫焉刘道斌像刘道斌在恒农修立学馆建孔子庙堂图画形像去郡故吏追思之复立道斌形于孔像之西而拜谒焉嵩阳寺碑佛相碑上截刻佛相雕镂层叠佛相隆起余地镌平捍虎图太平真君五年上御虎圈敕虎士効力生制勐兽故魏有捍虎图后周杨震像申徽为襄州刺史性廉慎乃画杨震像于寝室以自戒陈平渡河归汉图武陵王纪称制于蜀使工画陈平渡河归汉图以遗刘璠隋西域图裴矩字𢎞东闻喜人炀帝时撰西域图记依其本国服饰仪形王及庶人各显容止即丹青摸写共成三卷帝大悦后归唐授左庶子转詹事户部尚书张须陀罗士信战阵之图大业中齐郡通守张须陀率兵讨击山贼罗士信固请自効每战须陀先登士信为副炀帝令画工写须陀士信战阵之图上于内史周官礼图周官礼图十卷周室王城明堂宗庙图祁谌撰乐悬图乐悬图一卷诸卫左右厢旗图様诸卫左右厢旗图様十五卷五姓登坛图五姓登坛图一卷瑞应图瑞应图二卷祥瑞图祥瑞图十一卷又八卷芝英图芝英图一卷祥异图祥异图十一卷张掖郡𤣥石图髙堂隆撰又一卷孟衆撰明堂孔六图明堂孔六图三卷灵秀本草图原平仲撰六卷芝草图芝草图一卷引气图引气图一卷道引图三卷立一坐一卧一庐山图宗室仲仪収古庐山图一半㡬是六朝笔位置寺基与唐及今不同石不皴林木格髙挽舟人色舟制非近古今所惜不全也唐孔雀画屏髙祖窦后隋定州总管毅之女毅曰此女才貌如此不可妄以许人当为求贤夫乃于门屏画二孔雀诸公子有求婚者輙与两箭射之潜约中目者许之前后数十辈莫能中髙祖后至两发各中一目毅大悦西域图髙祖时裴矩知帝勤逺畧乃访诸商胡国俗山川险易撰西域图合四十四国凡裂三道奏之髙宗遣使分往康国吐火罗访其风俗物产画图以闻诏史官撰次许敬宗领之太宗破阵图唐太宗平髙丽名所幸山为驻跸山领将作造破阵图命中书侍郎许敬宗为文勒石以纪其功太宗写真图开元十八年奚契丹犯塞以上为河北道元帅总管兵以讨之仍命百寮设次于光顺门与上相见左丞相张説退谓学士孙逖韦述曰尝见太宗写真图忠王英姿颖发仪表非常雅类圣祖此社稷之福也𤣥奘取经图𤣥奘自五天竺得经六百五十七部西京翻经院尝写𤣥奘游西域道路所经此图岂传是耶檀州孔子庙七十二子画像显庆中韦机为檀州刺史以边人陋僻不知文儒贵乃修学宫画孔子庙七十二子汉晋名儒像自为赞敦劝生徒由是大化孙承景战图万嵗通天二年监察御史孙承景监清边军战还画战图以奏毎阵必画承景躬当矢石先锋御贼之状则天叹曰御史乃能尽诚如此髙士图张易之昌宗尝命画工图写武三思及纳言李峤鳯阁侍郎苏味道夏官侍郎李迥秀麟台少监王绍宗等十八人形像号为髙士图毎引朱敬则预其事固辞不就洛出寳图崔融为文华婉当时未有辈者朝廷大笔多手敕委之其洛出寳图颂尤工开元东封图唐集贤御书院有开元东封图晋国公裴度得其本以进且曰祖宗盛事绍复有期所以写成此图輙敢上献征史氏之失纂礼容之要唐之诸臣如裴度者知所以事君矣山水粉图陈子昂山水粉图诗云山图之白云兮若巫山之髙丘纷羣翠之鸿溶又似蓬瀛海水之周流信夫人之好道爱云山以幽求夀阳王花烛图宋之问夀阳王花烛图诗云仙媛乘龙日天孙捧雁来可怜桃李树更绕鳯皇台烛照香车入花临寳扇开莫令银箭晓为尽合欢杯山水障张九龄题画山水障诗云良工适我愿妙墨挥巖泉变化合羣有髙深侔自然六图屏风李颀题崔五六图屏风各赋一物得乌孙佩刀诗云主人屏风写竒状铁鞘金镮俨相向回头瞪目时一看使余心在江湖上杨妃上马图余家旧画杨妃上马图乃明皇幸骊山时故事侍御之人无他仗卫但有两珰各挟弹前导意其燕游戏具非有谓也后乃闻乘舆燕游前以击弹代鸣鞘大抵古无有据而不茍用器物制度固有不能言传因画乃见者虢国夫人夜游图佳人自鞚玉花骢翩如惊燕蹋飞龙金鞭争道寳钗落何人先入明光宫宫中羯鼓催花栁玉奴絃索花奴手坐中八姨真贵人走马来看不动尘明眸皓齿谁复见只有丹青余泪痕人间俯仰成今古吴公台下雷塘路当时亦笑张丽华不知门外韩擒虎舞马图舞马图唐人所作也唐记千秋节舞马于勤政楼下当时歌曰试听紫骝歌乐府如何骐骥舞华阳上既幸蜀马散人间田承嗣内之廏下他日乐作军中马舞枥上以为不祥杀之然唐之为戏尚矣蜀宫图画𤣥宗幸蜀时旧宫置为道士观内有𤣥宗铸金真容及乘舆侍从图画先是节度使每至皆先拜而后视事郭英乂以观地形胜乃入居之其真容图画悉遭毁壊天育骠骑图杜甫天育骠骑歌云吾闻天子之马走千里今之画图无乃是是何意态雄且杰騣尾萧梢朔风起毛为騄骠两耳黄眼有紫燄双曈方矫矫龙性合变化卓立天骨森开张伊昔太仆张景顺监牧攻驹閲清峻遂令大奴守天育别养骥子怜神俊当时四十万匹马张公叹其材尽下故独写真𫝊世人见之座右久更新年多物化空形影呜唿健歩无由骋如今岂无騕褭与骅骝时无王良伯乐死即休十眉图唐明皇令画工画十眉图一曰鸳鸯眉又名八字眉二曰小山眉又名逺山眉三曰五岳眉四曰三峰眉五曰垂珠眉六曰月稜眉又名却月眉七曰分梢眉八曰涵烟眉九曰拂云眉又名横烟眉十曰倒晕眉东坡诗云成都画手开十眉横云却月争新竒明皇真妃图此图是名画言少时摹取闗中旧画人物相配合作之杜子美骑驴图杜子美放于酒者也当其乘驴歴市望旗亭逐曲车餔糟饮醨攲倾顿委其子捉辔持之吾意其当在长安旅食时也邢房悟前生图宋苏轼破琴诗序云旧説房琯开元中尝宰卢氏与道士邢和璞出游过夏口村入废佛寺坐古松下和璞使人凿地得瓮中所藏娄师徳与永禅师书笑谓琯曰颇忆此耶琯因怅然悟前生之为永师也故人栁子玉寳此画云是唐本贺监归越图归越图唐王松所记天寳二年知章以老入道归乡里诏许之皇太子诸王就见于第以拜羣臣赋诗上制序所司供帐百职饯宴祖西都门外观者错聚为一时异事此图髣髴见之奏乐图人有得奏乐图不知其名王维视之曰霓裳第三叠第一拍也好事者集乐工按之一无差咸服其精思混元皇帝像在归州天寳元年刘守滔刻之石风后八阵图独孤及风后八阵图记云唐天寳中客有为韬钤者得其遗制于黄帝书之外篇裂素而图之阙特勒战阵状𤣥宗时阙特勒死诏立庙像四垣图战阵状诏髙手工六人往绘写精肖其国以为未尝有画钟馗张説谢赐钟馗及厯日表云中使至奉宣圣㫖赐画钟馗一及新厯日一轴屏祛羣厉缋神象以无邪允授人时颁厯日而敬授浑令公燕鱼朝恩图宋苏轼诗云咸宁英气似汾阳夜饮军容出红妆不须纒头万匹锦知君未办作吕强画孝友𫝊李栖筠为常州刺史大起学校堂上画孝友传示诸生人人知劝以治行进山海图李白莹禅师房观山海图诗云真僧闭精宇灭迹含达观列嶂图云山攒峰入霄汉丹崖森在目清昼疑卷幔蓬壶来轩牎瀛海入几案烟涛争喷薄岛屿相凌乱征帆飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里揭歩沧洲畔即事能娱人从兹得消散岷山沲江画图杜甫观严郑公㕔事岷山沲江画图诗云沲水流中座岷山到此堂白波吹粉壁青嶂插雕梁直讶杉松冷兼疑菱荇香雪云虚㸃缀沙草得㣲茫岭雁随毫末川蜺饮练光霏红洲蕊乱拂黛石萝长暗谷非闗雨丹枫不为霜秋成𤣥圃外景物洞庭傍绘事功殊絶幽襟兴激昂从来谢太傅丘壑道难忘九疑山图元结九疑山图记云九疑山九峰相似望而疑之谓之九疑故图画九峰𫝊于好事以旌异之三湘图郎士元题刘相三湘图诗云昔日醉衡霍迩来忆南州今朝平津邸兼得潇湘游稍辨郢门树依然芳杜洲㣲明三巴崃咫尺万里流飞鸟不知倦逺帆生暮愁涔阳指天末此绪空悠悠枕上见渔父坐中常狎鸥谁言魏阙下自有东山幽九僧图钱起观壁画九僧图诗云一世荣楛无异同百年哀乐又归空夜䦨乌鹊相争处林下真僧在定中望云骓图徳宗幸梁洋唯御骓马号望云骓者驾还京饲以一品料暇日牵而视之至必长鸣四顾若感恩之状后老死飞龙廏中贵戚多图写之陇右山南图贾躭好地理学凡四夷之使及使四夷还者必与之从容讯其山川土地之终始自吐蕃䧟陇右积年国家守于内地旧时镇戍不可复知躭乃画陇右山南图兼黄河经界逺近表献徳宗览之称善海内华夷图贞元十七年贾躭撰成海内华夷图表献之曰兴元元年令臣修撰国图旋即充使魏州汴州出镇东洛东都间以衆务不遂専门绩用尚亏近乃力竭衰病思殚所闻见圗于丹青谨令工人画海内华夷图一轴广三丈从三丈三尺率以一寸折成百里青蛇图建中十三年杨朝晟军次方渠无水师旅嚣然遽有青蛇乘髙而下视其迹水随而流朝晟命筑防环之遂为渟泉军人仰饮以足图其事上闻诏置祠焉崖州图韦执谊自卑官常忌讳不欲人言岭南州县名为郎官时尝与同舎诣职方观图毎至岭南州执谊遽命去之闭目不视及拜相还所坐堂见北壁有图不就省七八日试观之乃崖州图也以为不祥甚恶之及坐叔文之贬果往崖州画鵰裴延龄恃恩轻躁班列惧之唯顾少连不避延龄尝画一鵰羣鸟噪之以献上上知衆怒如是故益信之而竟不大用归降图宪宗元和二年四月岭南节度使赵昌进琼官儋振万安六州六十二洞归降图麟食嘉禾图宪宗元和七年十一月东川观察使潘孟阳奏龙州武安县嘉禾生有麟食之麟之来羣鹿环之光彩不可正视使画工图之以献元和郡国图宪宗元和八年二月宰相李吉甫进所撰元和郡国图龙马图栁宗元龙马图赞序云始吾闻明皇帝在位灵昌郡得异马于河而莫覩其形好事者涿人卢遵以其图来示余其状龙鳞虺尾拳髪环目肉鬛马之灵怪有是耶鹭鸶图白居易诗序云河阳石尚书破廻鹘迎贵主过上党射鹭鸶绘画为图诗自注云尚书将入潞府偶逢水鸟鹭鸶引弓射之一发中目三军踊跃其事上闻诏下美之驺虞图白居易驺虞画赞序云驺虞仁瑞之兽也其所感所食暨形状质文孙氏瑞图具载其事元和元年夏有以驺虞图赠余者余爱其外勐而威内仁而信又嗟旷代不觌引笔赞之西极图元稹进西北边图状云臣先画圣唐西极图三面前于思政殿面奉圣㫖云诸家所进河陇图勘騐皆有差异并检寻近日烽镇城堡不得令臣所画稍须精详伏縁臣先画西极图疆界阔逺郡国繁多若烽镇馆驿尽言即山川牓帖太密臣数日之间别画一京西北州镇𤇺戍道路等图已毕纎毫必载尺寸无遗处州孔子庙画像处州刺史邺侯李繁至官既新作孔子庙又令工改为颜子至子夏十人像其余六十子及后大儒公羊髙左丘明孟轲荀况伏生毛公韩生董生髙堂生扬雄郑𤣥等数十人皆图之壁庐山六人图李渤与仲兄渉偕隐庐山乃摭古聨徳髙蹈者以楚接舆老莱子黔娄先生于陵子王仲孺梁鸿六人图像赞其行因以自儆木莲花图白居易画木莲花图寄元郎中诗云花房腻似红莲朶艳色鲜如紫牡丹唯有诗人能觧爱丹青写出与君看桃源图韩愈桃源图诗云神仙有无何渺茫桃源之説诚荒唐流水盘廻山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境怳惚移于斯穆宗打毬图排牙错彩锦茵绣幕绀绞倒茝玉壁珠㡘下设三丈氍毺房列丈二师子钵乗乌牝马驰拂菻狗百歩千迹衔烛俯仰星奔雷击风疾电转势若鸷鸟出没进复不留辙迹其盛如此杭州郡楼图张籍答白杭州郡楼登望画图见寄诗云画得江城登望处寄来今日到长安乍惊物色从诗出更想工人下笔难萧史图鲍溶萧史图歌云霜绡数幅八月天綵龙引鳯堂堂然小戴萧仙穆公女随仙大归玉京去仙路迢遥烟㡬重女衣清净云三素胡髯毵珊云髻光翠㽔皎洁琼华凉露痕烟迹清江貌疑别秦宫初断肠此天每在西北上紫霄洞客晓烟望五台山图敬宗初吐蕃遣使求五台山图黠戛斯朝贡图李徳裕黠戛斯朝贡图𫝊序云黠戛斯者本坚昆国也贞观二十一年其酋长自身入朝授以将军印拜坚昆都督逮于天寳季年朝贡不絶今诏太子詹事韦宗卿秘书少监吕述往莅賔馆以展私觌稽合同异覼缕阙遗𫝊蛮貊兜离之音载山川曲折之状条贯周备文理洽通臣輙因韦宗卿吕述所纪异闻饰以绘事筹边楼画太和中李徳裕徙剑南西川建筹边楼按南道山川险要与蛮相入者图之左西道与吐蕃接者图之右其部落衆寡馈餫逺迩曲折咸具乃召习边事者与之指画商订凡虏之情伪尽知之画海中曲龙山李徳裕述梦诗云画壁看飞鹤仙图见巨鳌自注云内署垣壁皆画松鹤先是西壁画海中曲龙山宪宗曽欲临幸中使惧而涂焉画桐华鳯扇李徳裕画桐华鳯扇赋序云成都夹岷江矶岸多植紫桐每至春暮有灵禽五色小于𤣥鸟来集桐华以饮朝露及华落则烟飞雨散不知其所往有名工缋于素扇以偿稚子余因作小赋于上者也江山小图大中时于兴宗以御史中丞守绵州兴宗以江山小图寄李朋朋诗云巴江与雪山井邑共廻环图写丹青内分明烟霭间移居名郡兴助我小斋闲日想登临处髙踪不可攀东封图马戴观开元皇帝东封图诗云俨若翠华举登封图乍开冕旒明主立冠剑侍臣陪九老图白乐天退居洛中作尚齿九老之㑹其序曰胡吉刘郑卢张等六贤皆多年夀余亦次焉偶于东都敝居履道坊合成尚齿之㑹七老相顾既醉且欢静而思之此㑹希有因各赋七言六韵诗一章以记之或𫝊诸好事者时㑹昌五年三月二十四日乐天云其年夏又有二老年貌絶伦同归故乡亦来斯㑹续命书姓名年齿写其形貌于图右与前七老题为九老图貘屏白居易貘屏赞序云貘者象鼻犀目牛尾虎足生南方山谷中寝其皮辟瘟图其形辟邪余旧病头风每寝息常以小屏卫其首适遇画工偶令写之怪松图陆龟䝉怪松图赞序云有道人自天台来示余怪松图披之甚骇人目根盘于巖穴之内轮囷偪侧而上身大数围而髙不四五尺儡磈然蹙缩然干不暇而枝枝不暇而叶有若龙挛虎跛壮士囚缚之状唐兴节士文人图司空图居中条山王官谷遂隐不出作亭观素空悉图唐兴节士文人名亭曰休休作文以见志金陵图韦荘金陵图诗云谁谓伤心画不成画人心逐世人情君看六幅南朝事老木寒云满故城竹苑仙碁图竹苑仙碁图一卷击壤图画出于唐中世然在一时为名手意释心放皞皞如也阿房宫图阿房宫图唐世善工所𫝊结构密致善于位置屋木石甓自有尺度可求无毫髪遗恨处信全于技者也乐昌公主分镜图董逌为陈彦郛书乐昌公主分镜图后云此画唐人为之盖据本事説也扬子云图余家収唐人麻纸画扬子云腰下悬一兕觥细转绦索磨崖金刚经图在长江县南二十里唐人出游图此㢧写唐人出游状据以名题或有弗同时者而扬镳并驱睇眄相语求画者主名弗可知要非俗手作也猩猩图猩猩者好酒与屐人有取之者置二物以诱之猩猩始见必大骂曰诱我也乃絶走逺去乆而复来稍稍相劝俄顷俱醉其足皆绊于屐因遂获之或有其图而赞曰尔形唯猿尔面唯人言不忝面智不周身淮隂佐汉李斯相秦何如箕山髙卧养真韦渠牟天竺诗图权徳舆谏议大夫韦君集序云京兆韦君尝着天竺寺作十六韵鲁郡文忠公序引而和之使画工图于仁祠摘句配境偕为胜絶长孙无忌画像髙宗亲幸长孙无忌第见其三子并擢授朝散大夫又命图无忌形像亲为画赞以赐之张知謇兄弟画像天授后张知謇歴房和舒延徳定稷晋洺宣贝十一州刺史所涖有威严人不敢犯通天中弟知泰为洛州司马知黙为秋官郎中知謇自徳州入计则天重其才干又目其状貌过人命画工写之以其本赐曰人或有才未必有貌卿家昆弟可谓为两絶时人称之张始兴画像吕温文体富艳有丘明班固之风所着张始兴画赞颇为文士所赏张果画像张果隐中条山𤣥宗遣中书舎人徐峤赍玺书邀礼至东都亲问治道神仙事诏图形集贤院大厯十才子图大厯中钱起与韩翃李端辈十人俱以能诗出入贵游之门时号十才子形于图画李惟简画像李公从幸梁州得见徳宗于盩厔西及幸还録功封武安郡王号元从功臣图其形御阁杜佑写真符载淮南节度使灞陵公杜佑写真赞序云丞相灞陵公以虎符龙节清镇淮海凡十五年矣有盛徳美化加于民可以刻金石可以图仪形遂于龙兴佛庙大修绘事自相国洎监军使樊常侍賔僚将校罗乎素壁森然也有部从事殿中侍御史穆赏作灞陵志太常寺奉礼郎符载作写真赞以颂之王起画像文宗上文好古学是时郑覃以经术进王起以敦博显帝题诗太子笏以赐诏画像便殿号当世仲尼其宠遇如此韦山甫画像韦山甫世谓神仙唐人称其与陶贞白同坛受箓亦莫得而考也长庆中江西观察使王仲舒谓山甫老病而殁无少异于人者后人犹图像以𫝊则人之惑于神仙也甚哉白乐天写真白居易香山居士写真诗序云元和五年余为左拾遗翰林学士奉诏写真于集贤殿御书院时年三十七㑹昌二年罢太子少傅为白衣居士又写真于香山寺藏经堂时年七十一前后相望殆将三纪观今照昔慨然自叹者久之佛光和尚真白居易佛光和尚真赞序云㑹昌二年春香山寺居士白乐天命缋以写和尚真而赞之和尚姓陆氏号如满居佛光寺东芙蓉山兰若因号焉水鸟芦花六幅图长沙富民収水鸟芦花六幅图乃唐人手妄题作韦偃押字后人题也画脱殻笋刘泾巨济収唐人画脱殻笋如生被发观音变相在水中石上袭衣寳络被发按剑而坐非近世所能为必五代或晩唐名辈所作笔细而有力似吴道元独设色太重衣上花纹不类吴笔或云朱繇疑或是也观世音闻声以示现今此形相世所罕作吾弗知其为何等身得度故现此身而为説法也西域图唐画西域图一卷卷凡四则每则各先书其国号风土不同而同为羌种画者又特举其槩每国书一王而一二奴于后挟持之王皆借皮坐于地侍者皆立一王掀掌倨语员皮头帽如钵项组铁下垂至借皮服衣裘牛脚鞾胸悬一员金花一奴小员皮帽敛袂受事一奴曳幕罗手上下奉酒壶若俟而进裘鞾与王同者蜀郡西北二千余里附国良夷也一王皮韬小髻余髪垂双辫如缕皮裘𤣥鞾㣲觧交手按膝一奴布韬发余垂独辫朱裘𤣥鞾者吐谷浑之南白兰之北弥罗国也一王乌氊冠如首绖上标白牦牛尾旁軃二雕翎皮裘朱带𤣥履緑韤二奴一冠饰裘带屦韤与王同而绀縪一绀带素韤而朱韠者又西于白兰数千里伫贬欲归国也一王二奴皆垂髻王白皮裘黄毛鞾坐而偻指数曲奴青襦黄屦者拍手为节而歌面有酒色丹襦皮束项者与王同目右注而盼衣皆及项者又党项之西千碉国也所借皮或毛或不毛色或素或淡紫或绚燄或红波人物肤肉溢生纸面顾揖向背动止迟速诸态观之娈然如生余器藻精润功参神鬼不可探度余考唐史诸国名俱不经见当由史官追书不能谙知当时事也飞燕姊弟图李尚书有唐画飞燕姊弟为娇困相倚之态扪蝨图扪蝨图唐人笔也笔如丝缕意度精到扪蝨乃王勐隐华山桓温入闗勐披褐谒之一面谈当代事扪蝨而言旁若无人吉日图此图古矣意其出于唐人是时六经未版行本各不同故沧浪録旧文而以今本证之前有壮士驱犀丑而前以待王射得悉率左右以燕天子之意然御者当居中以执辔主将居左必择勇者为右此画御者或在左或在右殊未晓也房杜小像友人许诰廷纶所藏房杜小像意为唐人所作陆宣公画像余偶得唐陆宣公像于楚中绢素极古行笔有昉干意而幞头作折上盖贞元末公卿大夫已盛行军容様独袍色惨淡似紫而已黯尽或忠州别驾将服也唐人马巻此卷唐人笔题跋翦截已去幸人马尚存江隂王麟郊所藏御定佩文斋书画谱卷六十五御定佩文斋书画谱卷六十六目録钦定四库全书御定佩文斋书画谱目録第六十六巻歴代无名氏画下梁七寳上帝像王彦章画像南唐李后主昭惠后画像李建勲等画影耿先生真李长者画像钱亮画像戏珠龙画障障子画南唐剔耳圗前蜀王建画像功臣画像花木图后蜀画鹤图吴越钟馗击鬼图宋西蜀江山图洛阳宫殿图下江南图禅㑹图汉武封禅图赵氏神仙图陈抟画像种放山居图退思巖画优钵罗华图七贤圗许子春东园圗洛阳牡丹圗盘车图异兽圗唐介画像广州清刺史画像画文殊普贤嵩山圗鎻諌圗渡水罗汉画济南伏胜圗谢灵运盘足像李冠卿所收画紫极宫画十客圗小儿迷藏圗双蝶队蚁图辟邪兽圗秦妙观图放光二大士像百牛圗駮马圗列子御风图吴王斫鲙圗素法师行化图波利献马圗织女图张季鹰还吴江图娵鱼图列仙图兵车图月宫圗古鹞圗画维摩石碑石城钓月圗重屏圗骑牛涧谷圗天王托塔圗虎丘四贤像八马图石鼎聨句圗杨通老移居圗石虎礼佛圗毕少董繙经圗溪山风雨图绍兴瑞应圗二王石刻像圣哲圗谢灵运出浴圗宋人传灯图北宋画卷耕织图粉本辽招諌图观音像太宗驰骑贯狐画像金临安湖山图元职贡图蚕麦图云南圗七星堂画纺绩图觳觫图孝经古画图千里马图题醉图御骠出廏圗煮茶圗痩马圗邨田乐圗老子度函谷关圗华山圗太真春睡图剪纸惜花春起早图太乙真人图石勒问法图崔莺莺真西戎郊马图明太祖示子孙圗天闲百马图宋国兴像宋讷像豳风图虎顾衆彪图古圣贤功臣像匡庐社图羲之写经换鵞图洛神圗江山万里图蓝关图明妃写照图禽鸟图七贤过关图任彦昇访阮孝绪图进马圗樊素小蛮图毘卢寺壁画水轩辕图洛神图卷六十六钦定四库全书御定佩文斋书画谱卷六十六歴代无名氏画下梁七寳上帝像石刻在天庆观干道中开斋堂掘得王彦章画像欧阳修王彦章画像记云岁之正月过铁枪寺得公画像而拜焉歳久磨灭隠隐可见亟命工完理之画已百余年矣完之复可百年南唐李后主昭惠后画像周必大至庐山荆林寺登至乐亭观李后主及昭惠后画像李建勲等画影李建勲等画影皆輭裹公服一如盛唐耿先生真耿先生为女道士玉貎鸟爪后不知所终金陵好事者至今犹有耿先生写真云李长者画像烈祖图写李长者像班之境内钱亮画像钱亮江南布衣时有图亮之貎者亮见曰吾反不若此常对圣人未几一僧取图置志公塔中已而南唐先主取入宫陈于内寝戏珠龙画障胡元龟居永新少有俊才尝谒本邑令见其风貎瓌杰因障间绘戏珠龙属元龟咏之障子画元宗时有献画障子者僧文益问曰汝是手巧心巧曰心巧文益曰谁是汝心其人黙然无对南唐剔耳图宋苏轼跋南唐剔耳图云定国所藏挑耳圗云得之晋卿前蜀王建画像永平五年起夀昌殿于龙兴宫画王建像于壁功臣画像永平五年起扶天阁画诸功臣像花木图前蜀王承休献花木图盛称秦州山川土风之美后蜀画鹤图广政二十二年西班将军黎徳昭献画鹤圗诏授雅州刺史吴越钟馗击鬼图歳除画工献钟馗击鬼圗钱倧以诗题图上宋西蜀江山图太祖命王全斌伐蜀诏孙遇等指画江山曲折之状及兵砦戍守之处道里逺近俾画工圗之以授全斌洛阳宫殿图韩重赟筑皇城东北隅且令有司绘洛阳宫殿按图修之下江南圗曹翰贬汝州有中使来翰泣曰衆口食贫不能活以袱封故衣一包质十千中使回奏之太宗开视乃一画障题曰下江南圗禅㑹图李遵勗杨亿刘筠常聚髙僧论宗性遵勗命画工各绘其像成圗目曰禅㑹汉武封禅图大中祥符初夏侯晟上汉武封禅图缋金匮玉匮石䃭石距之状皆有注释上覧而善之赵氏神仙图王钦若为景灵宫使阅道藏得赵氏神仙事迹四十人绘于廊庑陈抟画像大中祥符四年真宗幸华隂至云台观阅抟画像除其观田租种放山居图咸平六年种放表谢归故山诏命馆阁官饯于琼林苑十月遣使就山抚问图其林泉居处以献退思巖画鲁宗道中书罢归私宅别居一小斋绘山水题曰退思巖优钵罗华图祕阁有圗画世不能名自昔号陀罗华考索帐目自大中祥符六年京兆府进入崇宁三年曝书庑下出其图考名识之盖优钵罗华也七贤图欧阳修七贤画序云先人为绵州军事推官三年不营一物罢官有绢一匹画为七贤图六幅后歳时祭祀张此图于壁许子春东园图许子春以职事走京师图其东园者来以示予洛阳牡丹图欧阳修洛阳牡丹图诗云洛阳地脉花最宜牡丹尤为天下竒我昔所记数十种于今十年半忘之开图若见故人靣其间数种昔未窥盘车图欧阳修和圣俞盘车图诗云自言昔有数家笔画古传多姓名失后来见者知谓谁乞诗梅老聊称述异兽图昔人好怪者指是方朔所说纂録海荒之外部禽怪兽图而寳之或得凤之一毛麟之一角肖人而体杂混滉丑怪总命曰异兽图唐介画像神宗以唐介画像不类命取禁中旧藏本赐其家广州清刺史画像张田知广州作钦贤堂绘古昔清刺史像日夕师拜之画文殊普贤苏辙诗云谁人画此二菩萨趺坐花心乘象狻弟子先后执盂缶老僧槎牙森比肩山林修道几世劫颜貎伟丽如开莲重崖宛转𢃄林树野水荒荡浮云天峨眉髙处不可上下有絶涧锢九泉朝阳未出白雾起有光升天如月圆灵仙居中粗可识有类白兔依清躔游人礼拜千万万迤逦渐逺如飞烟五台不到想亦尔今之画图谁所传吾兄子瞻苦好异败缯破帋收明鲜自从西行止得此试与记録代一观嵩山图葆元法师蹇君未尝至嵩山欲往游焉元祐九年春磐桓都下得古画一幅以示其客客曰此嵩山图也锁谏图锁諌图画笔入能品渡水罗汉画右摹写唐人画行脚僧渡水已渡而休与泛济而未及济者渉深水者老惫极少者扶持几欲不济者有临流未渉者有见险在前依石坐卧者颇极其情状明牕净几𣪚髪解衣而纵观之亦是幻法无真假济南伏胜图御史晁大夫号为峭直刻深观所写形质似未至也然作伏胜宛然齐之老书生耳又作胜女子鬰然是儒家子此亦丹青之妙谢灵运盘足像钱世京家谢灵运盘足坐像亦竒古李冠卿所收画李冠卿收两幅楼台甚古上有三十余宫人唐装约略行笔髪彩生动又收六幅大龙旁画龙王不知何人笔精彩动人云五郡祈輙雨紫极宫画楚州紫极宫有画沐㺅振索以戏马顿索以惊圉人不测从后鞭之人言沐㺅宜马而今为累十客图张敏叔有十客图小儿迷藏图无名子从学鲁直题扇上画小儿迷藏诗云路郎有意嘲轻脱只有迷藏不入诗双蝶队蚁图山谷居黔有以屏图遗之者绘双蝶翾舞罥于蛛丝而队蚁憧憧其间题六言于上曰胡蝶双飞得意偶然毕命网罗羣蚁争收坠翼策勲归去南柯辟邪兽图山海经图南方山谷中有兽曰貘人寝其皮辟湿图其形辟邪昔白乐天尝作小屏图而賛之今观此画与山海图乐天集所载同秦妙观图秦妙观宣和名娼也色冠都邑画工多图其貎售于外方放光二大士像髙安龚徳荘出画轴有二比丘像皆梵帔相好上有化佛下布雨花熟视之有光影灭没如日在苍苍凉凉之间于是大惊自失徳荘曰始僧繇画于汉州徳阳善寂寺之东壁自是有光世传神异唐麟徳中有僧摸之亦有光以授资州牧王纪纪奉之舟行风涛覆他舟而纪舟进止自若夜泊津次舟人聚语嗟异有商妇孕踰二年不乳闻之从纪求摹像祷之一昔而乳垂拱三年则天迎置内道塲光尤猖狂中宗嘉叹此为我家瑞唐祚其昌乎今朝治平丁未嘉禾陈舜俞令举为湖州获之作賛藏为家寳政和六年春献于京师有诏摸传禁中而光犹益竒变京师争售之画工致冨者比屋百牛图一百牛形形不重出非形生有异所以使形者异也画家于此殆劳于知矣駮马图刘原父使敌中㑹有兽马形出道间食虎豹敌人不知原父曰此駮也令画工圗其形象列子御风图列子御风世有图其说者崇宁五年官试画学生俾试者图之吴王斫鲙图博物志言吴王尝弃余江中至今吴江有鱼如断鲙其名为鲙鱼则吴王斫鲙其传久也素法师行化图素禅师事智者禅师不事威仪而能建立一切功用世敬其教故画工得传其像以警发流俗波利献马图祕阁帐有波利献马图画入能品织女图此图与他本小异用笔圜成得简要趣张季鹰还吴江图吴江秋老霜干木脱宜骚人行子去国千里起江湖浩渺之思娵鱼图成都府官给娵鱼圗陈于宴㕔此图大小为鱼数十列仙图此图笔力超诣而意象得之兵车图李子西出兵车圗左人持弓右人持矛主御者在中乃知昔之画者能深观其隠察于制度此有稽于成器者盖不妄作丹墨也月宫图李惟玉所收古鹞图程氏世收古鹞图文简常喜其神俊迅发谓毛色有异处画维摩石碑绍兴间北山刻云郡之惠因寺藏殿壁阴有水墨画文殊诣维摩问疾一堵意全相妙合经所说恐浸漫灭故石刻于此石城钓月图楼钥石城钓月圗诗云石城江头可怜月曽照六朝清夜猎古往今来知若何长江衮衮萧萧叶谪仙去后诗盟寒王孙诗瘦清栾栾诗情浩荡坐无奈扁舟笑把磻溪竿重屏图右重屏图其一图薾然衰疾人也识者以诗知其为自传无疑其一图衣冠容貎甚伟必王公大人而莫知之者骑牛涧谷图姚镛姚古次孙以祖父勤王功除赣州太守命工绘己像为骑牛涧谷图天王托塔图马子卿所藏宋天王托塔图不知名虎丘四贤像周必大游虎丘谒陈省华王禹偁叶参蒋堂画像八马图范浚诗云何年画工搦毛锥貎此八马姿权竒石鼎聨句图此必是临李伯时周忘机本子其摸写侯刘二子始而倨傲继而倡詶俄而起立又俄而屈伏又俄而避席鞠躬欲罢不能末而困睡睡起觅道士不见与道士终始雍容崛彊之状极得韩序之意杨通老移居图一㡌而跣者荷药瓢书卷先行一髫而牧者负布囊驱三羊继之一女子蓬首挟琴一童子肩猫一童子背一小儿一奴荷荐席筠篮帛槌之属又继之处士㡌𢃄执卷骑驴一奴负琴又继之细君抱一儿骑牛别一儿坐母前持箠曳绳殿其后处士攅眉凝思若觅句然虽妻子奴婢平生服用之具极天下之酸寒繿缕然犹蓄二琴手不释卷其迂阔野逸之态每一展玩使人意消旧题云杨通老移居图不知通老乃画师欤或即卷中之人欤石虎礼佛圗石氏自勒已敬重澄公至虎尤加崇奉澄公坐磐石假寐一胡合爪致恭二胡雏一持香合一持帨巾立其后合爪者当是季龙二雏当是宣韬兄弟此画乃夹漈公旧物毕少董繙经图毕敷文少董名良史绍兴初居汴闭户着春秋正辞论语探古书有宋哲夫李愿良軰执经师之好事者写为繙经圗宋执一卷书背立且读且指李执一卷书向其师若有问者而少董坐一榻上后有二女奴各有所执而阿冬者坐其间少董之季子也女奴之髽者孙寿冠者马惠真哲夫名城愿良名师魏云溪山风雨图溪山风雨图一卷无题识有私印曰容斋清玩官印曰绍兴省试总辖诸司印绍兴瑞应图陆全卿侍御以家藏瑞应圗见示此必髙宗禅位后画史追述其事图有十二各有賛词不知作于何人独其画手精妙非俗工可到二王石刻像晋二王帖右军二巻大令一卷前为二像扶持者各二盖宋临江石刻也圣哲图右宣圣并十哲像乃宋人之笔卷尾糢灭数字当是重和元年写真谢灵运出浴图何元朗藏宋人画谢灵运出浴图绢已黑矣不铺景惟写一大人手持一卷子跣足着屐䰅长几及于屐亦无画者名欵宋人传灯图昔人多画古圣贤图蹟谓文弗尽经纬不能形容乃託之于画其用意逺矣叅禅者必当攷其源委此卷咫尺中诸祖传灯大意已自了然善巧方便之颜度生利世之范可一寓目而得之自是熏修之一助微独以画重也北宋画卷绢素黝黑而布置精谨成一段景物者必北宋物也其法始于卢鸿一王右丞而宋之营丘河阳竞祖述之若张择端则太着境矣此卷予不能定为何人然断非南渡后院本可及也耕织图粉本此宋人作耕织图粉本也自问卜播种以至刈获飏簸自育蚁条桑以至络纬絍织而终之以酬愿佞佛赛神醵饮树石分䟽屋舍屈折与人物意态种种俱絶或云出马和之手验其纸紧薄无帘纹信宋物也辽招谏图太祖神册六年五月诏画前代直臣像为招諌图观音像太宗幸𢎞福寺为皇后饭僧见观音画像乃大圣皇帝应天皇后及人皇王所施乃自制文题于壁太宗驰骑贯狐画像大同元年世宗有骑猎于祖州大山中见太宗乘白马独追白狐射之忽不见但获狐与矢后于其地建庙又于州之凤凰门绘太宗驰骑贯狐之像金临安湖山图金主亮有南侵意隠画工图临安湖山以归元职贡图世祖二十五年礼部言会同馆蕃夷使者时至宜令有司倣古职贡绘而为图及询其风俗土产去国里程籍而録之实一代之盛事从之蚕麦图至治二年八月诏画蚕麦图于盝顶殿壁以时观之可知民事云南图至元十一年帝谓赛音廸延齐曰云南朕尝亲临比因委任失宜使逺人不安欲选谨厚者抚治之无如卿者赛音廸延齐即访求能知地理者画其山川城郭驿舍军屯夷险逺近为图以献帝大恱遂拜平章政事七星堂画元统三年达尔玛除大都留守帝命修七星堂先是修缮必用赤緑金银装饰达尔玛独朴素命画工图山林景物车驾自京还入观之乃大喜以手抚壁叹曰有心哉留守也纺绩图昔时守令之门皆画耕织之事岂独劝其人民哉亦使为吏者出入观览而知其本徒为箧笥之玩咏叹之资则亦末矣觳觫图客有持觳觫图过余者作而言曰渔阳严君大徳中为川州判官州有屠牛者诈为病牛诣州上状君临视之则牛自其家逸出昻首屈膝望君悲鸣若有所诉盖牝牛始孕不病也廼按致屠者罪牛母子获全今所画骑而立者严君也持文书跪牛前屠者也右顾受屠者文书若拥骑者后趋骑者旁君所从吏卒也里父老既为之图且率士友为赋诗孝经古画图孝经盖圣人以孝道而告诸曽参者也昔人之所注释儒先之所刊正亦甚详矣未闻图之以为画者此卷水墨像曲尽其情若亲拜尼山劒履日观曽子所以罄折答问之状使人容肃气荘不敢以䙝而知圣人之教人也严则其亲炙也可知矣千里马图马以千里名竒马也物之竒者世不常有有则见竒于世亦宜矣然汉文帝絶献者而不受武帝喜得之而作歌其遇与不遇盖如此嗟夫优游六闲食粟一石备乘御者又不必皆竒者也乃独有善画者得神骏之意而寄诸毫缣焉噫亦微矣题醉图古醉圗坐而饮者三人从旁卧者一人坐而背相倚者三人抱琴而行不进者一人扶曳蹁蹮顾而笑者二人一人俯而倾凭者在其前一人仰而頽僮从后拥一人弛衣跣足偃者横体若毙两童举而迁之凡醉者十三人僮四人良工心苦徒发醒者之笑御骠出廏图王恽御骠出廏图诗云何人拂绢素冩此房驷精煑茶图袁桷题煑茶图诗云何人丹青悟天巧落笔毫芒研妙理瘦马图蒲道源题瘦马图诗云谁写骅骝草野间身行万里骨如山邨田乐图虞集题邨田乐图诗云何人画此畎畞闲二三老人若相识老子度函谷关图华岳说经台之左有老子度函谷关图元大徳庚子刻华山图张翥题华山图诗云何人想像图真形叠崖隂洞髙林青太真春睡图岑安卿诗云丹青谁写春睡图后世不须箴大寳翦纸惜花春起早图岑安卿题张彦明所藏翦纸惜花春起早图诗云谁将妙意寄工巧溪藤雪莹金刀小丹青退舍松煤枯剪出天真数分杪太乙真人图是图摹写之妙较诸龙眠笔法人无间然其必善学而得其传乎石勒问法图右石勒问法于佛图澄图一叚元人遗制也崔莺莺真崔娘莺莺真像乃元人名手之所摹也西戎郊马图元人多作西戎郊马图此其矫然者也枯槎在野铣然懔慄寒鸦数㸃似掠似窥情景宛其在目明太祖示子孙图洪武元年绘古孝行及身所歴艰难为图示子孙天闲百马图鄱湖之战陈友谅遣吴彻闲行觇我有縳以献者上素闻彻名释彻縳使题天闲百马图彻应声上诗曰闻渠何日渡江来百骑如云画鼔催九十九中皆汗血当头一箇是龙媒上竒之度其不为我用乃刺诡谲秀才四字于靣遣之还宋国兴像髙祖画国兴像赐其家衣白龙袍画傍常开平方为小校从捉刀宋讷像上使画工瞷讷而图其像讷方公服危坐靣有怒色讷朝上问讷昨者何怒因出图示讷豳风图上御无逸殿东室召费宏曰今日闲暇庻几君臣同游之雅命出观殿宇殿东壁书无逸篇北壁则皇考所作农家忙诗上跋其后转观豳风亭东壁书七月诗北壁则上所题豳风图长句东西小亭二壁上制文自儆兼述创造之故宏顿首称颂虎顾衆彪图解学士缙应制题虎顾衆彪图曰虎为百兽尊谁敢触其怒惟有父子情一歩一回顾古圣贤功臣像胡拱辰尝绘画古圣贤功臣像数十幅日挂三幅于全莭堂三日一换每日必焚香再拜匡庐社图匡庐十八贤图一卷上有博古堂印识不知何人所作描法学马和之人物布置则髣髴东林石刻而韵度过焉羲之写经换鵞图右王羲之写道经图笔意精妙非近代画者所能髣髴洛神图洛神图圆径八寸许不知何人笔江山万里图吾宗伯仁兄出其所得佳画一幅相与展而观之云烟苍茫而江山万里忽在几席间不知为何人之笔真老杜所谓尤工逺势古莫比者欤蓝关图沈周题蓝关图诗云卷中谁貎蓝关雪瘦马凌竞寒切骨明妃写照图此明妃写照图图凡十二人上一人䄖祎翟冠一手指侍儿一手托几而坐一侍儿侍立看画工画工緑衣博𢃄持北向又三美人迤逦来一人以扇掩口而一人扯袂附语一人后行正簮一小姬抱象板随焉傍又有二姬一立而持兔一插扇拽裾向执兔者姬后又有二人服如三美人方舁盘持盂至曲尽意度禽鸟图右平湖禽鸟图一卷吾弟民秀所藏不知何人笔太常卿夏衡题写生清玩四大字于前观其鸣者如有声吾疑耳塞飞者若进退吾疑目眩其平沙漫波野树芳草生意泼泼屡视几案又疑身置薮泽之畔而欠扁舟钓竿也七贤过关图右画雪景谿山树石间为关门下自关门骑而乗者七人为黄牛一为骡凡五为马之苍者一从人八各有所负持为琴书囊箱之类皆日用所需物若移居然位置笔意颇有佳趣衣冠似魏晋间岂世传所谓七贤过关图邪任彦昇访阮孝绪图此卷传为任彦昇访阮孝绪图不着作者姓名进马图右进马图一人戴皮冠冠上悬赤丸一大如菽冠檐则縁文贝为饰穿窄䄂袍袍用文绮为之缕金縁襕着乌衣鞾鞾様尖而直制若一字北向拱手立容甚恭肃盖主进马者一人拱手立于其后容亦恭肃袍鞾同而冠不悬丸不縁贝必其从者也一人童颅辫髪而不加冠牵一马而前其马毛色皆黑自颈至膊黒沈深润如𤣥云蒸雨独鼻梁隆起而白状若玉陇盖白鼻騧也一人亦不冠童颅椎结而鼻加髙牵一马随之其马昂首长鸣欲追前马马身皆旋纹如用綖缳钱匀敷可以枚数而贯盖连钱騘也一人大略如前牵一马出于其后马耳若批竹尾若拥篲两蹄拏空而出欲追前马牵者死挽之而力不能制靣有努力容而马之背则微赤自腹以下皆浅白色盖赭白马也相马法曰彤白杂毛曰驳即赭白也此三马者神骏之气有一空凡马之意不知此图摸何代所进之马独羡画师运思之精写人物如生亦一竒也樊素小蛮图石沆题主人壁间樊素小蛮图诗云江州司马两红妆水墨何人画此堂毘卢寺壁画水定州毘卢寺壁上画水影波纹活动若涌髙尺许不知何人所画轩辕图此轩辕问道图写图手颇纎谨傅彩鲜匀亦必画苑应奉所为但轩辕古帝不应作唐帽盖俗工不知考古者洛神图昔余见梵隆所画七佛皆用吴道子水荇战掣之法极有古韵其旁不作树石别景与梁风子异调此洛神卷乃写种种然皆草草不求工致而意在布置经营实画家粉本也御定佩文斋书画谱卷六十六御定佩文斋书画谱卷六十七目録钦定四库全书御定佩文斋书画谱目録第六十七卷御制书画跋书懋勤殿法帖序跋世祖章皇帝御书正大光明四大字跋世祖章皇帝御书陋室铭石鼔赞跋王右军书曹娥碑跋王羲之快雪时晴帖书兰亭帖后王右军洗砚池赞跋虞世南墨蹟后跋颜真卿墨蹟后跋苏轼墨蹟后跋黄庭坚墨蹟后跋米芾墨蹟后跋朱子墨蹟后跋宋搨淳化阁帖后跋赵孟頫墨蹟后跋董其昌墨蹟后跋董其昌书画画马赞题周文矩画说劔图诗题苏轼墨竹诗题张择端清明上河图诗陈所翁画龙赞老子出关图赞仇十洲青緑画诗卷六十七钦定四库全书御定佩文斋书画谱卷六十七御制书画跋书懋勤殿法帖序朕惟书契既兴歴代相传自篆籀变而为隶楷行草古人徃徃积嵗月殚学力结体运思以务臻其妙所由来逺矣尝于机政之暇游心翰藻观晋人所书体尚圆润结搆天然风采流奕歛锋藏锷而自能雄劲故歴代重之逮唐以后或格法谨严或笔势轩翥类皆神明于昔人之矩矱而变化出之以自成一家之书亦代不乏人在昔右文之君得一名蹟每使当世之能书者排类摹仿镌诸文石以广其流传为策府艺林之所共寳如圣教兰亭以及淳化淳熙诸墨刻皆其最着者也朕念古帖嵗久渐湮近时转相摹刻者多失其真因取内府所藏旧搨与名人墨蹟逺自上古以迄本朝编次橅刻题曰懋勤殿法帖凡二十有八卷帝王法书自汉以后咸在简牍有明诸帝之善书者亦搜辑其遗楮以列于后洪惟我世祖章皇帝聪明天亶深心典学时洒宸翰雄奇髙古体格浑成神彩炳焕洵足卓越前代谨以登诸琬琰昭示子孙臣民垂诸不朽朕自幼习书豪素在侧寒暑靡间歴年以来手书敕谕诗文跋语以及临摹昔人名蹟屡盈笥箧每思字学渊微虽精研日久正欿然未敢自信縁诸臣敦恳再四勉从其请用识嗜古之夙志云尔皇太子皇子亦晨夕侍朕习学因并附焉以策励其意夫书列六艺之中兼八体之妙唐太宗论笔法谓欲书之时当收视返听絶虑凝神心正气和则契于微妙昔人评右军书乐毅论有忠臣烈士之象曹娥碑有孝子顺孙之象逍遥篇有抱素拔俗之象画像赞有矜庄严肃之象由是观之学书之道亦非仅操觚染翰之为其通于学问性情有如是哉后之览者考源镜流由今溯古临池之学具在斯帙矣故于刻石既成而序之跋世祖章皇帝御书正大光明四大字世祖章皇帝御笔书正大光明四字结搆苍秀超越古今仰见圣神文武精一执中发于挥毫之间光昭日月诚足嫓美心传朕罔不时为钦若敬摹勒石垂诸永久为子孙万世法康熙十五年正月吉旦㳟跋跋世祖章皇帝御书陋室铭我皇考世祖章皇帝以上圣之资抚兴王之运躬处九重心周蔀屋盖真所谓养其民以致贤人矣至于亲简册洒翰墨无时而不存此念也今恭覩御笔书陋室铭一卷陋室者何山间水涯之居诗人之所谓考槃空谷也以万乗之崇髙不忘草茅之卑末于其所居若有取焉而亲为书其辞则圣心之所存于此亦可见焉康熙十六年九月四日万善殿记石鼓赞朕释奠先师于国学观石鼓于庙门之两庑缅懐周宣迄今二千余年而中兴之烈岐阳之蒐俯仰如昨鲁壁汲冢缺有间矣此文此石独焕然与日月争光是三代法物之仅存者也今列在太学实斯文之盛尝寻绎搨本推详其遗义有㑹于心焉乃为赞曰猗欤周宣缵绪文武一时从臣方叔召虎蒐于岐阳陈列斨弩镌功告成伐石作鼔以歌以铭载规载矩岂备考击致烦蒙瞽鼓鼙思将义盖有取歴二千年铄日蚀土蝌斗失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶几文治再见三古跋王右军曹娥碑曹娥碑相传为晋右军将军王羲之得意书今覩真蹟笔势清圆秀劲衆美兼备古来楷法之精未有与之匹者至今千余年神采生动透出绢素之外朕万几余暇披玩摹倣觉晋人风味宛在几案间因书数言识之跋王羲之快雪时晴帖晋右军将军王羲之真蹟存于世者尠矣快雪时晴尝见刻之搨本中今覩其真蹟可为希代之寳藏之箧衍不时观阅恍接其人于千载以上也书兰亭帖后唐文皇嗜兰亭帖至竭万乗之力多方以购之又时橅善本赐其臣僚可谓勤矣而卒无妨于治国理民之政盖其纳谏受言力行仁义所图者大举凡游艺之事不足以累之况寄心翰墨于几务之余岂非前王之令轨哉推考其时贞观之风几与三代比隆其仁心善政可施于后世者多矣髙山在望景行行止宁独于兰亭一事哉王右军洗砚池赞并序沂州治西南池水一泓涟漪清浅在断垣荒草中朕甲子己巳南廵两经其地咨访土人曰此晋右将军王羲之泽笔池也一名洗砚池相传即其故宅傍有晒书台嵗久芜没今为淄流所宅祠宇三楹面离背坎上设右军像风神隽爽俨然晋代衣冠墀庑碣石鳞次中为瑯琊十七帖余皆后人凭弔诗文及纪载祠宇兴废始末旧有洗砚池三大字断阙不全尝考晋书右军虽系瑯琊自其父旷已南迁右军未歴江北或者以王氏旧居所在遂傅㑹之未足深辩朕万几余暇日事临池雅爱其笔法近复命新兰亭故址以表彰之夫右军懐经世大略遭时多故用违其才观其与桓温书其人品学问槩可想见使得行其志于以毗辅晋室振挽頽风岂仅以书法见长哉乃为之赞曰右军于书禀生知质仍不废学功专且壹临池浣墨池水如漆艾山何髙沂河有泌山城古祠人传遗蹟缅懐大夫士林之特究厥生平乃心王室经济可名奚止艺术虎卧龙跳其人其笔跋虞世南墨蹟后虞世南仕贞观朝为太宗所赏称其五絶一曰徳行二曰忠直三曰博学四曰文词五曰书翰今考唐史所载世南言论行事果有卓然足多者其书法少师智永专心不懈晚年遂造羲之之室当时与欧阳询并以书名议者谓欧虞智均力敌然虞则内含刚柔欧则外露筋骨君子藏器以虞为优诚笃论矣但世南墨蹟稀如麟凤黄庭坚云孔庙虞书贞观刻千两黄金那购得想当时民间鲜有藏蹟故云然也朕万几余暇雅好临池宫中旧藏虞书时出披览摹倣其意輙有神㑹爰濡笔而识之后以示珍重云跋颜真卿墨蹟后史称颜真卿立朝正色刚而有礼非公言直道不萌于心天下不以姓名称咸曰鲁公而独为权奸卢杞所忌遣谕李希烈竟被贼害观其赴火骂逆何其烈也平生善正草书宋祁称其笔力遒婉今披閲遗蹟凝重沉欎奇正相生如锥画沙直透纸背觉忠义之气犹勃勃楮墨间朕重其人益爱其书不啻逾于球璧矣跋苏轼墨蹟后论者谓宋四家书皆从颜鲁公入然亦其天分髙出一时神明变化于古人耳实不尽拘于成法也观苏轼前后论书诗可知矣轼题孙莘老墨妙亭诗云颜公变法出新意细筋入骨如秋鹰题石苍舒醉墨堂诗云我书意造本无法㸃画信手烦推求故其生平所书以跌荡取势以雄秀取态殆变化于古而不专主于颜者世又谓轼书亦学徐浩今浩书刻帖具在亦不相似也郭畀云东坡晚嵗自海外挟大海风涛之气作字如古槎怪石如怒龙喷浪今观其真蹟信然岂区区成法之是拘耶跋黄庭坚墨蹟后黄庭坚秦观晁补之张耒軰游于苏轼之门当时称苏门四学士而庭坚为尤着时人至以配轼称苏黄其文章学问固卓荦不羣而行草书亦自成一家元祐中尝作草书于僧舍轼赏叹再四钱勰从旁曰君见自叙真蹟当更有得后谪黔获见之遂深契藏真之妙尝自云元祐间笔意痴钝用笔多不到晚入崃见长年盪桨乃悟笔法此其草书之所以异也至所作行书剽去姿媚独存风骨直欲与苏轼分道扬镳不肯俯循其辙间或雄姿勐气逸出常度亦无伤其为神骏故朕恒玩之跋米芾墨蹟后米芾书在宋四家中特为雄秀史称其沉着飞翥得王献之笔意或云芾始学颜书已而宗李邕又弃而学沈传师数数改业遂成名家今世沈传师书絶少其与米之优劣无可考要以得法于献之为确论也朱熹曰米老理㑹得字故所论皆实是朱子盖亦心折之其为书豪迈自喜纵横在手肥瘦巧拙变动不拘出神入化莫可端倪洵堪与晋唐诸家争衡昔人谓右军如龙北海如象然则芾其在龙象之间欤跋朱子墨蹟后尝观朱子论书一则有曰字被苏黄冩壊近见蔡君谟一帖字字有法度如端人正士方是字考亭固大儒其平日于栁公权心正笔正及程子冩字主敬之说盖必有取也然观其墨蹟亦间有苏黄笔意考亭之论或出于其门人所附㑹未可知尔苏黄笔法原从颜栁得来考亭书沉着古劲当亦本于颜栁故时有不期而合之处耶跋宋搨淳化阁帖后宋太宗皇帝尝遣使购歴代君臣书蹟命侍书王着模刻法帖十卷搨以澄心堂纸李廷珪墨大臣登两府者方得赐焉盖其重之如此当时本不可多得况歴数百年之后乎此本乃赐翰林学士毕士安者神采焕发波磔明润汉晋以来翰墨风规宛然犹在者尚赖此帖之存也朕几政余闲启帙披卷如晤徃昔心意融洽洵可寳而藏之也跋赵孟頫墨蹟后宋濓作赵孟頫传云篆籀分隶真行草书无不冠絶古今鲜于枢云子昂诸书皆为当代第一而小楷又为诸书第一胡长孺云上下五百年纵横一万里其称赏之者至矣盖书自宋四家尽变唐法而兰亭玉润诸帖之意寖逺孟頫起而矫之全用二王矩矱心摹手追神契无迹故一时矜为度越前代然相传其尝作米书輙自弃去以为不及良由米芾以天胜孟頫以人胜故尔苐天分得之性生不可勉强人功尽则天自见右军学书池水尽黒如此安得不神朕于古人诸法书无不展玩临摹而于米赵墨蹟尤珍爱不忍释手倣成卷轴动至盈千用冀天人交尽得古人微意而自忘其握管濡翰之劳也跋董其昌墨蹟后华亭董其昌书法天姿迥异其髙秀圆润之致流行于楮墨间非诸家所能及也每于若不经意处丰神独絶如微云卷舒清风飘拂尤得天然之趣尝观其结搆字体皆原于晋人盖其生平多临摹阁帖于兰亭圣教序能得其运腕之法而转笔处古劲藏锋似拙实巧书家所谓古钗脚殆谓是耶颜真卿苏轼米芾以雄奇峭拔擅能而根柢则皆出于晋人赵孟頫尤规模二王其昌渊源合一故摹诸子輙得其意而秀润之气独时见本色草书亦纵横排宕有古法朕甚心赏其用墨之妙浓淡相间更为敻絶临摹最多每谓天姿与功力俱优致此良不易也因临池之暇遂书此于简末跋董其昌书米芾书天马赋纵横骞翥前无古人董其昌所临既得其形似且极游行自如之妙朕尝爱翫掲之屏风因题数语志真赏焉朕观古人墨蹟华亭董其昌书昼锦堂记字体遒媚于晋唐人之中独出新意制以为屏列诸座右晨夕流览宁不逺胜镂金错彩者欤此屛装潢既成尚余缣素詹事沈荃亦华亭人素学其昌笔法题跋数语命之续书以志朕意时康熙壬戌二月八日画画马赞大梁韩干古之笔精写此骏足千载如生红光耀脣紫艳承睫削玉霜蹄团花雾鬛干维叶象房宿効形体中仪式法合图经鹄起鸾停风猋电驶不遇九方孰致千里我闻在昔文徳诞敷飞黄服皁騕褭驾车览物心怡披图神徃曽是权奇曽是俶傥南浮滇水北絶玉山利兹地用充我天闲题周文矩画说劒图诗鵞溪尺幅衣冠古貌出蒙庄辩论新劔客满前毛发动湏知绘事亦通神题苏轼墨竹诗径尺篔筜墨浅深雪堂健笔势千寻纵饶凝露春梢色不比凌霜挺节心题张择端清明上河图诗天津桥下水粼粼栁外盘舟夹画轮想见汴京全盛日春游多少太平人陈所翁画龙赞云龙骙骙衆物之灵暂行万里少息千龄飞潜应候变化无形干爻九五取象君徳时乗六位周流八极云行雨施品彚生殖爰有哲匠绢素经营僧繇砥笔董羽研精蜿蜒夭矫巧若天成嗟此好手声价超越得水能飞㸃睛斯活波涛腾涌烟雾灭没逺宅江海亦游名都夏王逺驾虞舜受图命官纪年用表祯符徳至泉水神物乃下驯扰可豢奚俟摹冩秘藏斯卷以验真者老子出关图赞修身养寿古隠君子掌藏室书为柱下史清静自正是其大㫖宗周式微羣雄龙战逝将去此八荒周徧徐甲负笥青牛服韅关尹望气物色候门和光抱一目击道存少留着书虚无是论𤣥文既宣解人亦寡入于无垠广莫之野去住两忘物无害者吴兴学士绘事肖神既写道徳又貌仙真髙古肃穆髣髴伊人神龙见首变化莫同乗云上下孰知其终至圣所名斯言我从仇十洲青緑画诗流莺百啭起烟槐细雨油云㸃翠苔松竹青青山色静游人倚杖尚徘徊御定佩文斋书画谱卷六十七御定佩文斋书画谱卷六十八目録钦定四库全书御定佩文斋书画谱目録第六十八卷歴代帝王书跋夏禹治水碑周穆王坛山刻石汉章帝书晋武帝书晋武帝我师帖梁昭明太子书隐山寺榜碑唐太宗真蹟唐太宗晋祠铭唐太宗屏风帖唐髙宗登封纪号文唐睿宗书昇中述志碑唐睿宗书武士彟碑唐明皇书陜州卢奂㕔事讃唐明皇书鹡鸰颂唐明皇谒𤣥元庙诗唐明皇书裴光庭碑唐明皇凉国长公主碑唐明皇金仙长公主碑唐明皇书太山铭唐明皇书孝经唐武后书昇仙太子碑南唐李后主书南唐李后主蚌帖南唐李后主书太白诗宋太宗书急就章宋太宗御书歴子宋太宗御书宋太宗赐张齐贤御札宋太宗行书蔡行勅宋太宗至道御书帖宋太宗御书飞白宋真宗先天太后賛宋仁宗御书飞白宋仁宗赐王太尉手书宋仁宗赐魏家刑政二字宋神宗赐沈括御札宋徽宗御书修禊序宋徽宗御书宋徽宗大观五礼记宋钦宗御书宋髙宗御书宋髙宗书乐毅论宋髙宗书翰墨志宋髙宗御书史实宋髙宗真草神翰宋髙宗赐胡直孺御札宋髙宗临颜鲁公乞米帖宋髙宗书便面宋髙宗书先圣先贤图賛宋髙宗赐刘大中御札宋髙宗御书神女赋宋髙宗御书杜少陵诗宋髙宗书徽宗御集序宋髙宗石经残本宋髙宗养生论宋孝宗书千字文宋孝宗御书心经宋孝宗书用人论宋孝宗䘏刑御笔宋孝宗书阿房宫赋宋孝宗书贞观遗事宋孝宗御书王褒贤臣颂宋光宗御书宋光宗宸翰宋宁宗宸翰宋理宗御书律诗元文宗书奎章阁记明太祖赐蕲春侯卷明成祖宸翰卷明仁宗御书明宣宗赐谢庭循御笔诗卷明宣宗书緑竹引明孝宗御书明世宗御书明神宗御书卷卷六十八钦定四库全书御定佩文斋书画谱卷六十八歴代帝王书跋夏禹治水碑云宻峰有禹治水碑皆蝌蚪文字碑下有石坛流水萦之最为胜絶云宻峰半有禹碑禹王至此量之髙四千一十丈皆蝌蚪之书曩有樵者见石壁有两虬相交碑上双睛掣电字石光莹目不可正视怖畏走之不已此后了无见者刘禹钖寄吕衡州诗云传闻祝融峰上有神禹铭古石琅玕姿祕文龙虎形崔融云于铄大禹显允天徳龙画傍分螺书匾刻韩退之诗岣嵝山尖神禹碑字青石赤形模竒又云千搜万索何处有森森緑树猿猱悲古今文士称述禹碑者不一然刘禹钖盖徒闻其名矣未至其地也韩退之至其地矣未见其碑也崔融所云则似见之盖所谓螺书匾刻非目覩之不能道也宋朱晦翁张南轩游南岳寻访不获后晦翁作韩文考异遂谓退之诗为传闻之误盖以耳目所限为断也王象之舆地纪胜云禹碑在岣嵝峰又传在衡山县云宻峰昔樵人曽见之自后无有见者宋嘉定中蜀士因樵夫引至其所以纸打其碑七十二字刻于夔门观中后俱亡近张季文佥宪自长沙得之云是宋嘉定中何政子一模刻于岳麓书院者斯文显晦信有神物䕶持哉韩公及朱张求一见而不可得余生又后三公乃得见三公所未见一竒矣禹碑凡七十七字舆地纪胜云七十二字误也其文云承帝曰嗟翼辅佐卿洲渚与登鸟兽之门参身洪流明发尔兴久旅忘家宿岳麓庭智营形折心罔弗辰往求平定华岳㤗衡宗疏事裒劳余伸禋郁塞昏徙南凟衍亨衣制食备万国其宁窜舞永奔子又考述异记云空同山有尧碑禹碣皆科斗书淳化阁帖首有禹篆十二字舆地志江西庐山紫霄峰下有石室室中有禹刻篆文有好事者缒入模之凡七十余字止有鸿荒漾余乃檋六字可辨余叵识后复追寻之已迷其处矣福建莆田县陈嵓山有自然仙篆以纸模之形类禹刻何翥诗鸟书虫文不可识如读岣嵝神禹碑禹之遗迹灵閟如此号曰神禹抑有由矣余来为礼部尚书之明年传闻衡山有神禹碑发于地中即欲往观之而未能又明年为嘉靖乙未之秋楚士有摹神禹碑来遗者快覩而谛观之字画竒古与后来篆籀手笔迥别而碑石复剥落虽习于古篆者仅能辨其一二字既不可识其中所云独于碑末有小楷书右帝禹刻四字意者以后来汉唐人因见此碑别有所考据而题之及考韩昌黎岣嵝山诗云岣嵝山尖神禹碑字青石赤形模竒科斗拳身薤倒披鸾飘凤泊挐虎螭事严迹祕鬼莫窥道人独上偶见之我来咨嗟涕涟洏千搜万索何处有森森緑树猿猱悲而刘禹钖寄吕衡州诗亦曰尝闻祝融峰上有神禹铭古石琅玕姿祕文螭虎形盛𢎞之荆州记云南岳周回数百里昔禹登而祭之徐灵期南岳记云夏禹导水通渎刻石书名山之髙南岳文云髙四千一十丈由数説合禹贡而观之则大禹由岷山导江歴湖入海过南岳登祭而刻石此山即此碑无可疑者然韩刘二公盖皆闻而不及见今余幸见之而其所谓科斗拳薤倒披鸾凤飘挐虎螭悉知此碑字画之形状岂所谓道人之偶见者所流传而碑末四字或即此时题之欤至于二公所云祕文祕迹则理固有然者夫宇宙内神物固当天寳而地藏之藏之则必复见而余幸当其数载复见之㑹又获观之则视二公之不获见而悲诧涕洏者顾不幸欤虽然又安知此兆非我国家休嘉之治而文明之运益当大启以复三代之隆乎则又非特余之私幸已也门下太学生新㑹容璊既请精搨而翻刻之于扬州甘泉山书院而府庠生南京张生襄见而悦焉又请捐赀而重刻之合二碑为一幅置于新泉精舍格物之中堂使来学者得共观焉虽不必识其字义覩其形模竒古想见古圣人之心画如覩古圣人之仪形因以得古圣人之心精一之妙岂但供玩好而已邪夫天地之文虫鸟之篆伏羲之画因象而得焉亦何有于文字哉周穆王坛山刻石右周穆王刻石曰吉日癸巳在今賛皇坛山上坛山在县南十三里穆天子𫝊云穆天子登賛皇以望临城置坛此山因以为名癸巳志其日也图经所载如此而又别有四望山者云是穆王所登者据穆天子传但云登山不云刻石然字画亦竒怪土人谓坛山为马蹬山以其字形类也庆歴中宋尚书祁在镇阳遣人于坛山模此字而赵州守将武臣也遽命工凿山取其字龛于州廨之壁闻者为之嗟惜赵之賛皇有吉日癸巳四字在坛山崖石间世传为周穆王书宋皇祐四年九月宋景文公自亳迁镇阳过赵始遣人访得之今刘庄者因凿移郡㕔笔力确峭有剑拔弩张之势其吉日字往往与周淮父卣伯硕父鼎齐侯镈钟诸款识合实二千年竒迹也欧阳文忠公家藏金石遗文甚多其最逺者唯毛伯伯冏二敦铭及此文而已赵明诚继着金石録独以笔画类小篆为疑今用周宣王时石鼓文考之其字形多如小篆恐当时与古文科斗书兼行至李斯始以此擅其名尔明诚已信石鼓为周人之书何独于此而疑之邪濂既手摹刻于浦阳山房恐人惑也又不得不辩汉章帝书章草本汉章帝书也今官帖有海咸河淡其书为后世章草宗取其名如此晋武帝书昨日阁下见晋武帝书甚有英伟气乃知唐太宗书时有似之晋武帝我师帖武帝书纸糜溃而墨色如新有墨处不破吁岂临学所能欲令人弃笔研也古人得此等书临学安得不臻妙境独写唐人笔札意格尫弱岂有胜理其气象有若太古之人自然滈野之质张长史懐素岂能臻其籓篱邪昔归公跋赵令畤家古帖得之矣欲尽举一奁书易一二帖恐未许也今日已嬾开箧但磨墨终日追想一二字以自慰也晋武帝我师帖真蹟宣和祕府官本今在震泽王氏笔势雄健髙古絶伦当为帝王书法之冠此无上妙帖也梁昭明太子书隐山寺榜碑建徳县隐山寺有梁昭明太子书榜隐山之寺四大字昭明性爱山水尝至池往往有遗迹处或亦渉县境中此书传是其亲作余八百年而宛然独存亦异矣宋崇宁褒封有牌墨犹存之语宣和二年尉张畀摹本以刻于郡城西庙中淳熈守袁説友又取真蹟龛置神殿侧其崇敬如此所传信不诬某丙子秋以视旱抵寺寻访在东庑室隅尘土翳蚀徙以出拂拭谛观叹其笔势雄秀庄重因语僧某曰此何惜一石而不为永久计邪间稍剥落俾模池庙中石本参订刻之庶几完善明年春以赈饥复至已买石砻治未几来视则石断为二不可用矣仍语某毋以是懈当决成之又明年六月某来告曰前之月寺傍溪水暴溢岸崩出一巨石髙七尺许阔几半碑制具而无文容字位置且有余殆神明之灵隂有以相之发端实自公愿纪其槩某欣然为书使併刻于下方云是嵗为至元重纪之四年龙集戊寅九月壬戌朔具官吴师道题唐太宗真蹟唐太宗躬擐甲胄出入行阵亲与羣雄搏战而胜之计其勇健虓武岂复翰墨间人也官法帖帝王部中有太宗书真行千余字观其用笔精工法度粹美杂之二王帖中不能辨也而其雄迈秀杰之气则冠诸书者呜唿盛哉宜其备文武之大美兼圣贤之能事除隋之乱比迹汤武致治之美庶几成康虽数千载慨然可想也此书画目是其真蹟前数行亦自有法可爱乙酉仲夏柯山东堂书唐太宗晋祠铭右唐晋祠铭太宗撰并书晋祠者唐叔虞祠也髙祖初起兵祷于叔虞祠贞观二十年太宗为立碑焉唐太宗屛风帖右唐太宗屏风书余从凡季平家所藏盖从祖绍兴初为江西漕属以重赂得于北人之南渡者凡十一幅皆绢素也其上杂绘禽虫水藻之文犹隐可认按唐㑹要正观十四年四月二十二日上自为真草书屏风以示羣臣笔力遒劲为一时之絶诚可寳也淳熈九年冬十一月祝寛夫公济跋文皇尝作真草书古帝王龟鑑语为二屏风示羣臣今所存者草书耳轻俊流便宛然有右军永兴风度惜天骨小乏戈法犹滞后有祝寛夫姜夔王允初跋亦佳姜遂题字荒伧不知体大可笑也唐髙宗登封纪号文右唐登封纪号文凡两碑皆髙宗自撰并书其一大字磨崖刻于山顶其一字差小立于山下然世颇罕传政和初余亲至泰山得此二碑入録焉唐睿宗书昇中述志碑右周昇中述志碑武后自撰睿宗书碑极壮伟立于嵩山之巅其隂钟绍京书字画皆工妙政和中河南尹上言请碎其碑铭从之唐睿宗书武士彟碑右周武士彟碑武后时追尊士彟为无上孝明皇帝命李峤为碑文相王旦书石焉戎幕闲谈载李徳裕言昔为太原从事见公牍中有文水县牒称武士彟墓碑元和年忽失龟头所在碑上有武字凡十一处皆镌去之碑髙大非人力所及未几武元衡遇害今此碑武字最多皆刻画完好无讹缺者以此知小説所载事多荒诞不可信类如此唐明皇书陜州卢奂㕔事讃卢奂㕔事讃唐𤣥宗撰并书奂为陜州刺史𤣥宗行幸过陜州书其㕔壁而刻之唐明皇书鹡鸰颂当皇祐至和之间余在广陵有勅使黄元吉者以唐明皇自书鹡鸰颂本示余把玩久之后二十年获此石本于国子博士杨衷又三年来守青州始知刻本在故相沂公宅熈宁三年五月二十八日书唐明皇谒𤣥元庙诗谒𤣥元庙诗唐𤣥宗撰并书余尝见世有𤣥宗所书鹡鸰颂与此字法正同碑在北邙山上洛阳人谓之老君庙也唐明皇书裴光庭碑裴光庭碑张九龄撰𤣥宗御书按唐书列传云光庭素与萧嵩不平及卒博士孙琬希嵩意以其用循资格非奖劝之谊谥曰克平帝闻特赐谥曰忠宪今碑及题额皆为忠宪传云撰摇山往则而碑云往记光庭以开元二十一年薨二十四年见此碑𤣥宗自书不应误皆当以碑为是治平元年三月二十日书唐明皇凉国长公主碑右唐凉国长公主碑苏颋撰明皇书公主睿宗女也新唐书列传云字华庄而碑云讳㝹字花粧传云下嫁薛伯阳而碑云嫁温彦博曽孙曦按新史睿宗第三女荆山公主已嫁薛伯阳当以碑为正右凉国长公主碑小许公撰而开元帝御书书法过肥然㸃画间自有异趣要之自唐变此体帝为最也碑辞大半可读攷之唐史睿宗第六女字华庄始封仙源下嫁薛伯阳今碑内封爵先后同而字乃从花粧非华庄也又称归故丞相虞公温彦博曽孙曦及攷彦博𫝊曽孙曦尚凉国长公主伯阳传尚仙源公主坐父稷诛流岭表自杀然则公主固嫁薛伯阳再嫁温曦史遗曦而碑讳伯阳也唐明皇金仙长公主碑右唐金仙长公主碑徐峤之撰明皇御书据唐书本传云太极元年与玉真公主皆为道士而碑云丙午嵗度为道士盖神龙二年也唐明皇书太山铭记太山铭者唐𤣥宗皇帝御撰及书字径可六寸许虽小变汉法而婉缛雄逸有飞动之势余尝登太山转天门则见东可二里穹崖造天铭书若鸾凤翔舞于云烟之表为之色飞既摩娑久之惜其下三尺许为搨工人恶寒篝火焚蚀遂阙百余字傍有苏丞相颋东封颂正书闽人林㷆以四大字刻其上恶札题名纵横漶灭不可读怅然而下后人事事可憎殆不特此唐明皇书孝经唐𤣥宗书孝经后有太子亨右相林甫左相适之等题名韦郇公陟称彭城县男盖自吏部侍郎出为河南採访始袭公爵此本封耳韦斌封平乐郡公可补本传之阙书法丰妍匀适与太山铭同行狎亦雄俊可喜当其时为林甫所蛊媚极矣犹知有是经邪三子同日就陨属镂南内凄凉废食循览遗迹为之慙慨王世贞唐武后书昇仙太子碑右周昇仙太子碑武后撰并书昇仙太子者王子晋也是时张易之昌宗兄弟方有宠谄谀者以昌宗为子晋后身故武后为葺其祠亲铭而书可发万古之一笑也南唐李后主书观江南李主手改表草笔力不减栁诚悬乃知今世石刻曽不得其髣髴余尝见李主与徐铉书数纸自论其文章笔法政如此但歩骤太露精神不及此数字笔意深穏盖刻意与率尔为之工拙便相悬也南唐李后主蚌帖江南当五代后中原衣冠趋之以故文物典礼有尚于时观此帖下属州责蚌酱犹有古义知以宗庙为重恐滋味䤔䣸其下惶遽供命不敢宁固知礼有贵于行事者也汉律㑹稽嵗献鲒酱二升以説文求之鲒为蚌知此为宗庙祭久矣然谓汉有旧仪岂以此邪南唐李后主书太白诗李后主书太白诗出于欧阳率更蔡京师之所题徽宗书画皆用此笔意余家有雪江归棹图楚公跋正同要得散卓方可为也宋太宗书急就章轼近至终南太平宫得观三圣遗迹有太宗书急就章一卷为妙絶自古英主少有不工书鲁君之宋唿于垤泽之门守者曰非吾君也何其声之似吾君也轼于书亦云宋太宗御书歴子京朝官中选三十人充知州而赐以御书歴子臣得此可以为荣矣而审官任其事盖犹有古者选部激浊扬清之风也非太宗皇帝知钱若水之深若水亦自信不疑则三十人者独获此赐其能使人心服而无疑乎元祐四年四月十九日龙图阁直学士臣轼书宋太宗御书日行于天委照万物之上光气所及或流为庆云结为丹砂初岂有意哉太宗皇帝以武功定祸乱以文徳致太平天纵之能溢于笔墨摛藻尺素之上弄翰团扇之中散流人间者几何矣而三槐王氏得之为多子孙世守之遂为希代之寳文正之孙懿敏之子奥出以示臣轼敬拜手稽首书其后熙陵以武定四方载櫜弓矢文治之余垂意翰墨妙尽八法当时士大夫皆亲承指画尝称奖忠懿王笔法入神品中外书学不能出其右仰观英鉴大不可诬宋太宗赐张齐贤御札宋制天子御札付外谓之内批又谓之御笔其词多词臣所拟进而皆内夫人所代书所谓御寳札者则或上批或内夫人批皆用御寳也所谓亲笔者则上所亲书或加押字不用寳也今观熙陵赐丞相张文定公齐贤母子二札前一札辞意字画甚古质且不用御寳盖亲笔也后一札词既温畅字亦秀润复识御寳其后盖御寳札也习典故之学者必有考于斯宋太宗行书蔡行勅此卷乃太宗皇帝御笔勅一道盖不允蔡行辞中书省事者觌兹字画飞动若虎踞龙腾风云庆㑹正以见圣天子生知不测逺异常流当时在廷之臣得之为至寳中书公非问学忠勤有素曷承宠钖若是哉诚金玉锦绣奚足比其直乎蔡氏子孙当知其所重永永其藏用是书之以志景仰云淳祐丙午三月望日郑清之顿首书于养鱼庄宋太宗至道御书帖右至道御书法帖凡十一卷六十一条宋太宗晚年笔也太宗以淳化之三年勒晋唐名蹟于枣木又二年而书此其歩趋诸名家遂无一笔脱衔髙处可逼唐文皇第不能超乘而上耳书辞多格言亦类屏风帖每条下一敕字似亦倣文皇故事搨手纸墨皆精媺可寳也宋太宗御书飞白醴陵县东二十里有宫曰登真其前有山世传仙人王乔炼药于此唐开元间神仙道家之説兴天子为书六大字赐而揭焉太宗皇帝时诏求天下前世名山异迹而尤好书法闻登真有开元所赐字甚竒乃取至京师閲焉已而还之又赐御书飞白字使藏焉其后登真大火独飞白书存康定元年道士彭知一探其私笈以市工材悉复工之旧建楼若干尺以藏赐书予之故人处士任君为予言其事来乞文以志凡十余请而不懈予所领职方悉掌天下图书考图验之醴陵老佛之居凡八十而所谓登真者其説皆然乃为之记宋真宗先天太后賛真宗此书在亳州龙徳官遒逸有致盖以其年正月谒龙徳耳先天太后者老子母也唐系自老子尊徽号曰𤣥元皇帝故太后之号因之乃宋亦尔邪宋仁宗御书飞白治平四年夏五月余将赴亳假道于汝隂因得閲书于子履之室而云章烂然辉映日月为之正冠肃容再拜而后敢仰视盖仁宗皇帝之御飞白也曰此寳文阁之所藏也胡为于子之室乎子履曰曩者天子宴从臣于羣玉而赐以飞白余幸得与赐焉予穷于世久矣少不悦于时人流离窜斥十有余年而得不老死江湖之上者盖以遭时清明天子向学乐育天下之材而不遗一介之贱使得与羣贤并游于儒学之馆而天下无事嵗时丰登民物安乐天子优㳺清闲不迩声色方与羣臣从容于翰墨之娱而余于斯时窃获此赐非惟一介之臣之荣遇亦朝廷一时之盛事也子其为我志之余曰仁宗之徳泽涵濡于万物者四十余年虽田夫野老之无知犹能悲歌思慕于壠亩之间而况儒臣学士得望清光蒙恩宠登金门而上玉堂者乎于是相与泫然流涕而书之夫玉韫石而珠藏渊其光气常见于外也故山辉如白虹水变而五色者至寳之所在也今赐书之藏于子室也吾知其将有望气者言荣光起而烛天者必赐书之所在也问世之治乱必观其人问人之贤不肖必以世考之孟子曰诵其诗读其书不知其人可乎是以论其世也合抱之木不生于歩仞之丘千金之子不出于三家之市臣尝逮事仁宗皇帝其愚不足以测知圣徳之所至独私窃览观四十余年之间左右前后之人其大者固以光明儁伟深厚雄杰不可窥较而其小者犹能敦朴恺悌靖恭持重号称长者当是之时天人和同上下驩心才智不用而道徳有余功业难名而福禄无穷升遐以来十有二年若臣若子罔有内外下至深山穷谷老妇稚子外薄四海裔夷君长见当时之人闻当时之事未有不流涕稽首者也此独上之泽与凡在廷者与有力焉太子少傅安简王公讳举正臣不及见其人矣而识其为人其流风遗俗可得而称者以世考之也熙宁六年冬以事至姑苏其子诲出庆厯中所赐公端敏字二飞白笔一以示臣且谓臣记之将刻石而传之世臣官在太常职在太史于法得书且以为抱乌号之弓不若藏此笔寳曲阜之履不若传此书考追蠡以论音声不若推㸃画以究观其所用之意存昌歜以追嗜好不若因褒贬以想见其所与之人或藏于名山或流于四方凡见此者皆当耸然而作如望旄头之尘而听属车之音相与勉为忠厚而耻为浮薄或由此也夫仁宗皇帝飞白书乃圣人不可穷之大艺而无所拟之絶学者也法传之于天义授之于神渊情睿思下寓豪墨挥洒变动函负藏蓄齐隂阳之功合造化之巧宜乎世人莫得窥其至精极妙之端涯者已若夫皇居奥瑑贵室珍刻有容摹肖时亦飘堕其能于此以幸而获之者自将别为祕尽略他玩流畀后嗣传于无极而况密繇严从躬被宠钖将宜何如以奉其休荣者哉嘉祐七年冬十二月戊申帝召侍臣二十有八人观书于龙图天章阁又幸寳文阁是日上亲御寳跗纵写华楮貂珰递荐簪笏环视云飞雾散之状龙蟠凤矫之势震耸惊眩流动衆目既而遂命以书分赐左右太子賔客掌公禹钖时预此集乃蒙帝予之殊渥焉懐归有光展对犹湿观其㸃分玺角下压秦寳画立圭植髙掩周瑞仰惟祥符之书氏阳之诏始可相与配其瓌丽而并其崇严者欤熙宁五年十月其孙文纪为陵州贵平县令袭衍复椟载以临治愿将刋镂布示于逺谋奉坚琰留寘佛庙见求短引以着其下懿哉侈君之赐扬祖之美乃文纪为人臣子之道于是乎至矣故为题此初八日谨序宋仁宗赐王太尉手书大同王侍中力战䧟没为卤所生得遂富贵于卤庭而能不忘藩邸旧恩数以忠信回豺狼之心受金帛之惠休兵息民功赏不浅不惟卤人称道沙间王乃能尽忠于两主当时士大夫亦有微管之叹者臣恭惟章圣皇帝以天下为度责臣子之节不一而足録其修睦之义恩给其孙云而仁宗皇帝以诸子㓜小不问存殁不絶其禄赐所以能使君子尽心小人竭力者也惟二圣好生之心不杀之武至于今天下归心宗庙之灵当福万代不但卜年八百又过其厯而已元符三年十一月丁亥故史官臣黄庭坚谨记宋仁宗赐魏家刑政二字臣尝幸备员中祕恭睹仁皇奎画凡五十有五轴亦既盛矣以今见魏家刑政二字又以叹散落人间夷夏山川之藏不知其几也恭惟景祐以来上意日趋于寛任子至于及员郎治狱至于贷赃吏理财至于弛茶禁盖后来新法之士谓之失刑政者以今所见帝虽燕闲与疎逺小臣亦未尝不讲此二事然后知帝所谓刑政在是不在彼也呜唿仁哉宋神宗赐沈括御札臣仰惟神宗皇帝经略西事纎悉周宻万里风烟俱入长驾时四明沈公括帅鄜延閲月才十有六承宻诏至二百七十三道元祐编裕陵御集悉已上送官此祕贮所存者尽元丰五年十月盖以永乐事而公亦归矣臣顷在都下尝恭视宣谕杨公绘宸翰笔法与此卷絶类仓猝戒谕边臣而字体庄重庙谟逺矣再拜钦叹谨识于后视张丞相魏公后潭州旧题恰六十年矣宋徽宗御书修禊序臣尝观兰亭修禊序草本流传千载唐太宗求之尤勤自谓心摹手追一人而已唐人作字无不效之者故南唐后主谓善法书者各得右军之一体若虞世南得其美韵而失其俊迈欧阳询得其力而失其温秀褚遂良得其意而失其变化薛稷得其清而失于窘拘颜真卿得其筋而失于麤鲁栁公权得其骨而失于生矿徐浩得其肉而失于俗李邕得其气而失于体格张旭得其法而失于狂独献之俱得之而失于惊急无藴借态度观此言则是终无有得其全者恭惟徽宗皇帝天纵多能笔力超迈髙掩前古自出机杼真书禊序虽曰出于薛稷而楷法精妙何止青出于蓝而已臣世受国恩先臣大父某受不世之知俾守四明乡郡者几五年宠光俾至细书方国之赐聨翩而下虽遭兵燬遗刻犹存者兹焉恭覩于有签书枢宻院事绍节家藏御书真蹟昭回之光照耀九日感叹不足谨流涕再拜书于左方归其书于宇文氏宋徽宗御书徽宗皇帝宸翰宣和以前京师贵人皆得寳而藏之靖康中清都九关虎豹失呵䕶当时御槖往往自禁中坠落人间断纸窜墨粲然犹新名卿大臣识而祕之以遗子孙为无穷之荣耀绍兴丙寅三月望日臣王庭珪谨书宋徽宗大观五礼记大观五礼记石刻在大名旧城字画不甚宻而遒朗可取或云徽宗御笔也徽宗能作瘦金书于楷法不足或是蔡京耳宋钦宗御书臣靖康初误蒙渊圣皇帝识擢承乏政府凡半年被命宣抚两河自出师至以疾丐罢凡五十余日前后祇受御笔七百余件装褫成七十轴寳藏私家谨以诏书宣谕批答五道摹刻于石绍兴五年八月五日具位臣李纲谨跋宋髙宗御书皇帝以丁未嵗五月朔自康王大元帅登寳位前数日以御书遣官赍至荆湖北路赐臣迨今九年矣臣以衰病屛伏海濵今年春被受诏㫖令条陈边防利害来上臣具奏以闻七月十七日伏奉亲笔诏书所以褒宠者甚渥臣不胜感恩荣幸惶惧战越之至谨摹勒上石以示万世绍兴五年八月五日具位臣李纲谨跋臣某少时与胡尚书之子杞同学于云门山中见髙皇帝赐尚书御题扇曰文物多师古朝廷半老儒盖黄体也与此手诏絶相类后数年蒙收召得面天颜距今四十四年矣伏读霣涕不知所云嘉泰癸亥五月一日史官臣陆游谨题宋髙宗书乐毅论臣伏读髙宗皇帝翰墨志云魏晋以来笔法无不临摹又云每得右军之书手之不置初若食蜜少甘则已味橄榄真味久愈在也故尤忘于手绍兴三四年间尝临羲之所书乐毅论以赐枢臣韩公肖之谓世传髙氏石本间节三十余字得非御府别藏真蹟自不同邪后六十有三年枢臣之孙前韶州守臣亚卿示臣使记嵗月恭惟龙鸾飞动衆所共窥天日清明臣何敢绘庆元丙辰四月二十八日具位臣周必大谨再拜稽首书其后宋髙宗书翰墨志恭惟光尧寿圣宪天体道太上皇帝端命穆清化周绵㝢尽无穷之能事覆有截而研几物之不齐固藴万变道合至妙㑹以一心或于话言宜付以笑谈或于翰墨必诏以可否莫传于世肆笔成书彰盛旦之嘉言重帝王之懿徳法宫多暇明牎净几四方万物时一志之不爱珠玉不迩声色迺独并寒儒刻意圣学不滞古制不狥今为惟断以向善悉归于雅正质文相济为一代格言题曰翰墨志又特洒宸翰书以赐臣顾无显绩获兹假宠不敢徒藏私室谨拜手稽首勒诸石用广尧文之焕以永下臣之荣宋髙宗御书史实绍兴二十八年三月中澣日有㫖以御书史汉事实赐臣曹勋寳章奎画焜耀天壤岂以臣羁绁之旧特被以不世之遇俾为非常之恩顾臣草芥何可负荷恭惟皇帝陛下聦明濬哲抚宁函夏崇儒宪古茂建丕图谓懿则嘉言流风善政有补治道者肆笔成书妙奎光璧彩之神极龙蟠凤翥之势储思渊黙作之君师于皇伟哉用以诏天下后世臣一介疎逺无文以形容圣谟神藻之懿然叨荣过重抚已懐慙命工刋石上以广缉熈之光明次以贲子孙于奕世宋髙宗真草神翰恭惟光尧寿圣宪天体道太上皇帝早以神武抚宁寰区恢渊黙而宅衷扩易简而敷化体元抱一将圣多能考八法之楷模略为典则该二王之秀劲冠以风神髙揽前踪擅场百代暇日伏蒙圣恩念臣羁绁之旧特以真草御书为赐捧拜睿藻仰奉尧文岂应云汉之章俯降蓬茅之室谨摹宸翰刻于翠珉用为子孙之传期答崇深之贶宋髙宗赐胡直孺御札髙宗皇帝垂精翰墨始为黄庭坚书今戒石铭之类是也伪齐尚存故臣郑亿年辈宻奏豫方使人习庭坚体恐缓急与御笔相乱遂改米芾字皆夺其真尝覩写诗自周南至商颂全袠上有帝笔命记天纵多能人固莫及圣度协然其视使臣下为掘笔书者霄壤矣宋髙宗临颜鲁公乞米帖前代待士大夫礼意极厚禄称其官不至乏絶况其贵者乎茍有贤者安忍使之有食粥乞米之事于当日乎思陵慨想河北能无感于斯文于乎此自有国家者言之耳士大夫有恒节有不待夫重禄之劝者涿郡卢公以此卷表章刘君达夫之善子孙可不知所自乎宋髙宗书便面前代端午赐扇内庭戚畹至于馆阁皆有之此蘐草诗当时已亡其画徒存扇背者尔然戒殢酒祝以忘忧岂黄发为期之意乎宋髙宗书先圣先贤图賛右孔子幷七十二弟子像上有宋髙宗賛附以尚书左仆射同中书门下平章事秦桧记不知何人书桧所谓搢绅之习或未纯乎儒术顾驰骋狙诈权谲之説以徼幸于功利盖指当时言恢复者昔齐襄公复九世之讐春秋大之则夫言恢复者未必与孔子异意也讵可一切以功利目之乎桧作此记时距其卒仅七十六日其罔上诬民之心至死而不已也今其説犹与图賛并存庸表而出之以俟览者详焉宋髙宗赐刘大中御札光尧宸翰初倣黄庭坚时刘豫亦使人习庭坚书近臣邹亿年恐缓急或致乱真奏止之遂改学米芾体至绍兴初又改法二王往往皆能逼真今观与刘大中御札尚类庭坚书考其嵗月其当在建炎之初邪大中参知政事时与赵忠简公鼎不主和议贼桧遂使萧振劾之则大中者其亦君子也夫宋髙宗御书神女赋右宋思陵所书神女赋法度全类孙过庭且善用笔沉毅之中兼有飘逸之态然思陵极留心书学九经皆尝亲写故其用功为最深此卷乃禅位后所书时春秋已髙而犹弗之废诚可谓勤也已使其注意于虞夏商周之治父雠不至不报王业未必偏安抑又可叹哉卷首有奎章阁鉴书博士印盖天台柯敬仲为是官时所鉴定云宋髙宗御书杜少陵诗右宋髙宗御书杜少陵诗四章予友太学生方渊家藏旧物也相传渊九世祖金紫光禄大夫誾休致陛辞日髙宗适书此诗因以钖之时绍兴辛亥嵗也以其诗考之良是誾仕歴右文殿修撰而阶金紫光禄者阶进而官不进也龙章御寳光彩如新观此可以想见当时君臣相得之意然説者谓髙宗是时金耻未雪宜诘戎兵以陟旧服翰墨非其所急殊不知文事武备不可偏废光武投戈讲艺前史美之髙宗惟不用儒而已使其真能向用儒术则中兴之业当不在光武之下而如金紫公者亦安能奉身而退得以直遂其山林之趣也哉渊字向本学识卓异先世遗物能珍惜若是诚方氏贤子孙云宋髙宗书徽宗御集序宋髙宗御制徽宗御集序云右宋髙宗御书序文一首前有断简后称臣称名盖御制徽宗御集序也按绍兴二十四年九月己巳宰臣进呈徽宗皇帝御集凡百卷上自序之权奉安于天章阁今叙文无嵗月岂即当时所上邪后有龙舒故史胡珵跋亦无嵗月但云书于袁桷清容斋盖元袁文清公伯长所藏伯长自跋亦缺其后按伯长生咸淳二年宋亡时才十有四嵗胡跋盖作于易世之后故不书年观其书龙舒故史而不称臣可见已又云集藏敷文阁而史云天章按杭宋内府寳文等十阁并贮诸帝御集而敷文实徽宗集所在天章则属真庙而史云权奉安者岂当时敷文未成邪然前此侍臣已有带敷文学士者而当时秦熺实为奉安御集礼仪使郑重如此不应阁尚未成此皆不可晓也惟宋多右文之主自真宗而下皆有御集多至数百卷今皆不传而其所以为世轻重实不在此髙宗翰墨尤号名家此文皆典雅而翰札尤精然胡袁题识皆微致不满之意诚以帝王之学自有所重也宋髙宗石经残本右小字石经残本百叶约万有五千言前后断缺无书人名氏余考之盖宋思陵书也按绍兴二年帝宣示御书孝经继书易书诗春秋左传论孟及中庸大学乐记儒行经解緫数千万言刻石太学后孝宗建阁奉安名曰光尧石经之阁即此是也盖思陵平时极留意字学尤喜写经尝曰写字当写经书不惟学字又得经书不忘此书楷法端重结搆浑成正思陵之笔但所书惟易春秋左传又皆不全视全本百分之一耳宋髙宗养生论右太史姚君继文藏宋思陵手书嵇中散养生论一篇行楷真草相间后有徳寿御书印徳寿思陵为太上时所居宫也思陵初拟豫章在青氷之间晚始刻意山隂傍及铁门限此尤其得意笔正书时于督策露章法一二盖欲以拙救熟耳行草翩翩二王堂庑间而不能脱蹊迳然要当于六代人求之宋孝宗书千字文臣以绍兴丁丑中词科今上皇帝在普安邸数对宫寮称其试程逮庚辰九月召试馆职太上皇帝喜所对䇿谕宰相陈康伯参政朱倬欲除校书郎宰执奏选人只当为正字偶不记前朝李邴等例耳上又宣谕他日当令掌制康伯亲为臣言如此未几自依格改秩而校书丞郎着作阙员进拟皆不及虽简记然非侍从台谏未尝亲批壬午夏察官陈良祐引执政汪澈荐举之嫌出台为郎五月御笔监察御史寻阙諌官同僚为臣必选臣测圣意不在此果就下用袁孚为正言今上受禅累月遂擢左史兼外制此则两宫本指也后十七年叨贰大政表谢太上云銮坡召试金口褎扬许以能文欲其掌制乏援助庙堂之上甘滞留馆阁之中㑹台察之虚员简宸𠂻而亲擢皆记实也暨入谢徳寿宫太上尽记本末面赐御书千字文一轴前者执政罕尝得此退而伏读太上御制翰墨志云智永禅师逸少七代孙克嗣家法居永兴寺阁三十年临逸少真草千文择八百本散在浙东后并禊帖传弟子辨才唐太宗三召恩钖甚厚求禊帖终不与善保家传抑可重也余得其千文藏之今观宸奎所临疑皆是本渊民旦之外又缺才字按米芾云吴郡滕元发家藏辨才弟子所书并缺永字以尊智永兹拜赐书却有永而无才字岂非辨才门人别本欤谨刻于石歴叙遭遇之由以示后世淳熙七年七月日通议大夫参知政事荥阳郡臣周必大恭题宋孝宗御书心经淳熙十四年嵗在丁未孝宗皇帝元命之年也二十二日㑹庆圣节亲洒翰墨书心经于禁中观堂先是上天竺山再建观堂既成住山妙珪求记于臣尝既登之石矣嘉定二年孟夏之十日珪又来言蒙皇帝赐以孝宗所书真蹟愿得跋语併刻之山中臣仰惟孝宗皇帝圣学髙明度越前古是时在位已二十有六年不倦于勤治体已定而进徳不已退朝余暇游心内典深味禅悦比户五千余卷而此经独名以心盖千经万论之至要也列圣在御相传以仁忠厚积累福祚延永苏轼有云惟佛与佛乃识其真臣谨书于下方以诏后世宋孝宗书用人论正献公以干道五年秋八月升昭文相其冬对选徳殿诏撰用人説今载在集中与所被宸翰文虽异而指则同猗其盛哉君以是戒其臣臣以是复其君开诚布公兼衆尽下孜孜若弗及焉凡以敕时几而釐帝命云耳诗曰鸢飞戾天鱼跃于渊岂弟君子遐不作人猗其盛哉后五十又八年靖州逐臣魏某获拜观于公之子宿追惟一时明良之㑹不胜忾慕谨拜手稽首书于下方宋孝宗卹刑御笔臣案王制大司寇以狱之成告于王王命三公参听之三公以狱之成告于王王三宥然后制刑然则听狱议刑者真宰相事也古之论刑者曰惟克天徳自作元命配享在下君相之所以祈天永命正在于此宜孝宗皇帝以属之二府大臣与洪文惠公时以宰相承诏命当是时龎恩厚泽渗漉海㝢和气融液如嵗方春此孝宗之徳而公与其僚奉行之功也呜唿盛哉宋孝宗书阿房宫赋臣闻有心法有书法心法见于所书之文书法见于字画之际恭惟皇帝陛下挺生知之圣躬天纵之能万机余闲不以声色为娱珍玩为好惟留神翰墨恬养天和所书之文必圣贤格言所作之字备古今衆体宸奎藻丽与雷霆风云同变化之用岂特以翔鸾翥凤下与钟王辈较能于位置㸃画间哉今书杜牧赋圣意所寓尤䆳于兴寄盖欲敦舜禹之俭监亡秦之侈以安养斯民混一区宇为心非止㳺戯笔墨三昧而已臣寔何人乃获斯荣拜赐荣耀蔀屋亦光感幸之情无以自见谨昧死拜手稽首賛述于右复鑱琬琰传示子孙垂诸无穷以无忘圣明之休命宋孝宗书贞观遗事昔宋裕陵尝以唐太宗问其臣王安石安石对曰陛下当法尧舜既南渡国势削弱阜陵慨然有志于当世其手书贞观数事盖有所奋发也患盗而推本亷耻忧国而防乎欲盛论政而谨于择臣其尧舜之事也本之以尧舜之心不其盛乎此阜陵之意也传曰君子多识前言往行以畜其徳有天下国家者所宜鉴哉至顺史臣虞集谨书宋孝宗御书王褒贤臣颂右王褒圣主得贤臣颂干道八年先忠定王守福唐孝宗皇帝御书遣使繇郡治所赐也始忠定为直讲时尝沐是赐实署御名且书王字于后是后缴帖以进遂复被是赐焉猗欤盛哉惟圣主之得贤臣唯髙宗傅説事相脗合方王之为直讲訏谟定计盖已见于三善之陈告监先王之成宪惟孝宗足以承式克钦承旁招俊乂惟忠定足以继旧学之素夫岂若持守希阿光禹辈然哉故其在相位也知恢复为正论时有未至则宁受衆诮而不避相位三月正色引去未几符离溃师张魏公首乞速定和议则昔之未敢出师盖实在是家居十年王之心事露白于天而昔之言恢复者皆大言取官位一无所成就至是君臣交孚过阙入对寳画森着实彰厥㫖非偶然也桷之外大父敷文户部为王嫡孙是生㑹稽郡君桷实亲出学术荒薄为国朝史官十五年获纂金宋旧史简帙繁广犹未克就五世孙公升王之大宗获寳是卷他日愿上于太史俾有考焉延祐七年十月己酉外曽孙具官袁桷拜手顿首谨书宋光宗御书干道壬辰春臣佐春官兼直翰林苑坐不草新除两签枢答诏以外祠罢光宗在储极对官僚数惜臣去淳熈乙未召还孝宗简注方厚自兵部侍郎选兼端尹光宗实賛之陪侍六年凡御制御书或面赐或签名封送真行粲然室藏多矣逮戊申嵗独在揆路孝宗将内禅屡令留身讨论典礼初仪己酉春北使出门即择日传授偶闻太史局言二月旦太阳蚀九分臣密奏云太子听政浃旬不应便讲之礼可少展否孝宗大以为然曰朕亦可以当灾遂定上旬壬戌吉因奏太子生于丁夘是日天地徳合犹陛下生于丁未而壬午嵗受禅也退不敢以语人至正月末春坊姜特立相过云宫中人人知上元后举典礼今悄然何也但逊谢云此非外庭敢与闻特立不悦而退间言或自此入辅初政之二月内外相睥睨遂请罢政绍熈庚戌起镇乡部避言官恳免明年三省拟郑侨帅长沙光宗曰周某前宰相合先除授乃知天心念旧非我可度甲寅巽位后数月臣亦谢事君臣契合固岂偶然比敬裒髙宗孝宗御书一二大者刻石附以光宗翰墨各为之跋恭念绍兴庚辰孝宗封真王三皇子共置小学教授一员専差馆职选较书郎王十朋充顷之十朋轮对力攻杨存中又在王邸议賔主礼异同十二月壬子选小解兼职徙越之宗丞而去馆职多阙臣任正字为之首宰执不欲自下越进他人特降云今后王府小学教授阙馆职学官通差殆为臣设明日遂用国子博士刘藻丙辰擢藻祠部郎中当解教授而不解新制墨未干也是则光宗就傅臣不得一至讲堂讵知六年居詹省乎敬书以示子孙使知被遇三朝本末如此为臣不易虽幸免于大戾归美报上老矣无能为也抑诗有之倬彼云汉为章于天言天子为法于天下也又曰追琢其章金玉其相言万民观而乐之也臣之志愿不在兹乎嘉泰四年二月旦宋光宗宸翰光宗皇帝受禅凡一话言一举措必视太母慈颜禀寿皇慈训观其以倪公草伯圭制为惬寿皇之意以徼吴瑊除郎为契两宫之心故骤自庶僚擢登禁从他可想见异时小愆常度盖疾病则乱贵贱所同而近臣无如韩魏公者小臣辱赐第龙飞之初尝瞻日月之末光读此感涕不知所云宋宁宗宸翰尚书之镇当涂泉南抚摩其民不啻慈父母之于子故京口命下阖境欣然引领南望曰庶抚我乎而竟改命天下三百余州那得一时邦伯皆尚书者恭覩宁宗宸翰重为乡邦惜宋理宗御书律诗右宋御书律诗一首序曰朕诞节再临集英钖燕其后题曰赐郑丞相识以二玺其一文曰庚戌集英杭宋殿名庚戌则淳祐十年也然宋自南迁后凡三歴庚戌此何以知之盖建炎四年绍兴元年皆无郑丞相有之者淳祐也按宋史郑清之以端平乙未拜左丞相丙申享明堂以灾异免淳祐甲辰为少保奉朝请丁未复为右丞相己酉转左赐诗盖在明年春又明年封齐国公致仕越六日而卒此其证也或者不考指为徽宗诗夫当时虽有郑居中为省长然不名丞相至孝宗朝始改尚书左右仆射同中书门下平章事为左右丞相借使用古官称之集英之署不古也况诗有青阳闿动之语徽宗则以十月生且在位二十五年亦无庚戌嵗此又易辨者若宋君多能书其字画识者自能鉴之又不暇论也故此诗知为理宗钖清之无疑夫清之以旧学故致位宰辅既免倏起眷遇益加翰墨之赐史家尝载其显徳谟明阁扁至于诗篇徽宗不胜纪録此特流落人间者耳然片纸挥洒官而不名即此足以见当时宠异之恩矣世之览者必将慨然于斯后二百三十七年为皇明成化丁酉嵗冬十二月己酉史官吴寛书右宋理宗诞节赐郑丞相诗吴文定公鉴定为清之详且审矣按宋史理宗开禧元年正月癸亥每正月五日为天基圣节紫宸殿上寿集英殿大宴又青阳闿动其左验之明者其为清之无疑清之预史弥逺废立之谋骎骎遂秉钧轴理宗恩数无亦徳其立己之功而岂为社稷计邪然清之为相亦有可观者端平初召用正人时谓小元祐清之有力焉至其汲引徐清叟排抑程公许其功过亦足相当予独病其初进之不以正耳史谓清之堕名于再相恐不独再相而已使理宗移待清之之恩以待天下之贤如真徳秀魏了翁崔与之辈相业宁止是乎元文宗书奎章阁记天厯二年春三月上肇开奎章阁延登儒流入侍燕闲冬十月臣多尔济作颂以献至顺二年春正月御制阁记成秋某月某甲子大学士泰禧宗禋使臣阿荣传㫖以刻本赐焉臣多尔济抃蹈而退袭藏惟谨以臣溍待罪太史属俾记其嵗月于下方臣窃闻前侍书学士臣集为臣言皇上以万几之暇亲洒宸翰书奎章阁记刻寘禁中凡墨本悉识以天厯之寳或加用奎章阁寳应赐者必阁学士画㫖具成案持诣榻前四复奏然后予之非文学侍从近臣为上所知遇者未尝轻畀臣多尔济当上践祚之初以保宁等处万户召对明仁殿持诏发兵河东陜西寻以前锋迎敌遂巡镇拊安河南山东又被㫖督诸将平云南陛辞之日既赐之弓矢及它服用贵珍之服以重其行逮凯旋而复命也顾以辞艺进而特预是赐殊常之恩夐絶前比兹盖时清主圣弛武而隆文示之意向以风厉于四方将使中林兔罝之士莫不鼓舞变化于云汉昭回之下甚盛徳也一嚬一笑岂虚乎哉臣多尔济以周通之才出入文武动协上意抑可谓不辱君赐矣臣是用备着之若夫天纵圣能心画超诣有非疏贱下愚所得而窥测者不敢賛一辞也御书奎章阁记初刻石蒙赐摹本者甚少应赐者阁学士画㫖具成案然后持诣榻前申禀而后予之盖慎重之至此一卷今侍书学士臣图喇以签书枢密院事充承制学士时所被受者也文宗皇帝以天纵之圣歴试诸难既践帝位海内思治乃稽典礼述文章躬祠郊庙増建官仪黼黻治化咏歌太平万几多暇命作奎章之阁陈列图书怡心养神勅文儒制阁记亲洒宸翰镂诸乐石臣于时执事史馆不获一登文陛钦覩云章之昭回及待罪南台御史召入中堂未至除授经郎而鼎湖上仙第有攀号而已今上皇帝入正大统学士臣言延阁之建本以缉熙帝学辅养圣徳宜开经筵日陈圣贤谟训祖宗典则制可于是讲官仪制进説经义凡所讨论臣窃与焉即命兼经筵译文官尝为宰臣言今所进説当指事据经因以规谏不可悠悠嵗月徒为观美无何再擢六察建言讲官宜赐坐设几雍容延纳迨忝右曹复有经筵参賛之命屡尝执经劝诵瞻望天威穆然渊黙而臣才能谫薄不能内积诚敬敷宣典训仰答圣明之万一比者学士臣请模阁记识以奎章天厯之寳颁赐讲官臣亦获赐焉谨述列圣右文典学之盛徳书诸左方以示后世至元三年丁丑秋七月壬子大中大夫礼部侍郎臣苏天爵拜手稽首记明太祖赐蕲春侯卷洪武六年夏六月十又三日皇上幸大本堂堂乃储君讲道之所而诸亲王肄业于左右当时勋旧之子亦听执经入侍上既至召开平忠武王之子郑国公常茂蕲国武义公之子蕲春侯康铎列于堦下慰勉再三复勅奉御具觚翰亲书二帖一赐茂一赐铎帖皆八字其赐铎者云谨承祖业爱尔勤功铎稽首再拜而受乃命良工用黄绢玉轴装潢成卷珍袭以示子孙铎尝受经于臣濓来请识之臣伏覩国家之遇勲旧义虽君臣情逾父子上下相孚脗合无间蕲国公值四海雄争之初多树竒功不幸蚤世不得见今混一之盛宸衷悯悼朝夕弗忘既勅近臣经纪家事复令其子习学禁中且以承祖业为勗其恩数至优渥也夫祖业未易承必勤功之人乃克能之圣谟所及正合书中业广惟勤之义铎宜拳拳服膺而弗失庶几上不负君师之训下可以保前人之功业矣铎尚勗之哉铎尚勗之哉帖旁书康铎二字者以别与茂也二子铎与其兄鑑鑑今佥广西䕶衞指挥使司事云九年秋七月二十二日翰林学士承㫖嘉议大夫知制诰兼修国史兼太子賛善大夫臣金华宋濓谨识明成祖宸翰卷臣观于革命之际君臣之间何其难也盖英明神武之君其驾驭者必雄伟跅之士然后操纵驱使得以展其欲为舍是而就亷退则其恩威必有所不及恩威不及则权轻权不欲轻则交必不终而亷退者鲜有能合志固交使上之人不责其力而且遂其逺蹈此非才足以结主智足以藏身又能澹然无求不为荣名之所制束其必不可以倖免然是人也世不常有即有之亦必不逃于英明神武之所驾驭于乎岂不难哉阆中何源初为燕府奉祠受知成祖皇帝爱礼出诸臣上尝亲御书忠恕二字赐之靖难师起源独谢病归阆中至今御书存其家臣往待罪史官至成祖好文喜书书甚竒崛凡有宠眷出特恩必赐亲御书故一时诸臣起幽潜附光景莫不多所蒙幸于乎源蒙幸于靖难之前与诸臣同而亷退于靖难之初与诸臣异臣不知其当延揽之秋得何遭以免也将所谓驾驭者各从所好以为鼔舞若风雷乎亦雄伟亷退者并蓄兼容若天地乎抑文事武备用之有时投之有机若隂阳乎源曽孙其髙为吉安知府时追感特恩装袭御书传示来世间以语臣臣愚诚不能测谨拜手书所见使天下知成祖英明神武固有大度而不屑屑于报礼之重何氏食禄于承平之日得以从容旬宣者固当知有所自且宜庆有遭也明仁宗御书永乐七年太宗皇帝初廵北京翰林修撰王直留侍仁宗皇帝监国与闻密务甚见奖重仁庙屡顾大臣论近侍贤而文者曰王直何可多得十一年直当扈从北京其后监国侍臣有不能了事者睿意未尝不思直直父琼州知府伯贞入见以直故恩意曲尽臣士竒时为春坊谕徳皆所目覩惟圣明知人而至仁如天有非言语所能髣髴于戏龙驭逺矣右宸翰四纸直所寳藏今装潢为卷永示子孙以臣当时旧人属志之其第二纸寔臣奉命赍赐者追思往昔何胜怆然敬为之志南京人蒋用文永乐中官太医院判侍仁宗昭皇帝于东宫上时出手札示证取药以进函封印押精密慎重之意宛然在笔楮间中有称正字号顺字号柔字号亲字号者似是宫掖中人至于为賛善徐善述老疾勉用文等加意调治崇礼辅导尤为优贤盛典若老乳媪之病亦特垂睿谕亟图拯疗圣泽含𢎞盖无微不被己庙号为仁不亦宜乎后用文卒上心悯悼赐祭葬谥以恭靖遣中官䕶其丧入都城更称异数其家裒所赐御书为册世寳藏之臣顷从友人借观因册久弛落手为装饬归之俾览者知盛世泰交下济虽医卜亦回天眷若此至御书之美干文奎画落在人间荣光异气真有辉山川而贲草木者而臣九朝之后获从田间恭覩之尤不可谓非生平之竒觏也明宣宗赐谢庭循御笔诗卷昔我宣宗皇帝万几之暇讲论道徳之余间游艺书画时非厚重端雅之士不得给事左右永嘉谢庭循独见爱重恒侍燕闲盖庭循清谨有文每承顾问必以正对尤精绘事每有所进必荷褒钖此卷其一也上素重官职不轻授未几进庭循五品为锦衣衞千戸盖亦兼重其为人也庭循珍袭此卷甚谨以臣士竒宣徳旧臣间出示之臣拜稽瞻诵感恸歆艳并发于中有不能已焉嗟夫是赐也非庭循不能得亦非庭循不足以当猗欤盛矣若龙光寳气上烛云汉必有神物䕶持于永逺谢氏之荣岂有穷乎明宣宗书緑竹引国初当天兵下徽时朱升请留宸翰以光后圃书屋上亲书梅花初月楼赐之自后则代擅奎藻万厯间玉应试留都见圣母御笔于瓦官寺之青莲花阁天启间在燕京见神庙御书于李戚畹之清华园今复覩章皇帝御蹟足可压阁帖帝王书也臣珂玉识明孝宗御书于穆孝皇深明广厚一十八年物蒙在宥徳惟日新艺乃天授奋豪落纸思入混茫气吞颜栁势压钟王渊渟岳峙玉质金相噫嘻近臣奎章侍立登牀或縁抱弓莫及石室金縢藏之什袭明世宗御书伏蒙皇上亲洒宸翰赐臣居正元辅大字一幅良臣大字一幅臣调阳辅政大字一幅臣等恭捧天章不胜钦戴仰惟皇上天纵睿资日勤圣学至于操觚染翰虽作圣之余功亦莫不究精微穷其墨妙一㸃一画动以古人为法臣等每侍帷幄輙欣仰钦服不能自已兹者所赐大至盈尺运笔尤难乃裁自圣心不由摹拟比之常日所书更为佳妙且笔意遒劲飞动有鸾翔凤翥之形信所谓云汉之章翰墨之寳也顾臣等浅薄谬蒙眷奖恭覩之余欣愧交至谨各摹临入悬扁居第晨夕瞻仰如对天颜其御书真蹟当什袭珍藏永为世寳明神宗御书卷恭惟圣上冲年御极崇儒向道时时亲洒宸翰以赐近臣万厯丙子臣位臣慎行题补讲官一日上御文华内殿顾谓阁臣二新讲官尚未赐与大字阁臣对曰请上乗暇一挥翌日内侍濡墨伸纸陈于别案上出见之即取挥成受赐㑹极门下时圣龄方十五耳而天豪遒劲具鸾回凤翥之姿真册府上瑞也章句小臣叨承日星之辉宠荣何已惟是执经献纳十有四年终无万一补塞至今尊捧圣谟但有慙汗尔然自戊寅大婚以后上益劳心万几罕渉文墨惟时作扇头草书流传禁中而辅弼文学之臣无复受御书飞白之赐如初年光景者则愚臣向日遭逢可谓一时之盛而于艺文翰墨之间仰窥圣心之勤怠亦不能无关于治道也山居暇日偶尔瞻捧感激之余继以慨叹惟祝天启睿衷清心向道毋替有初老臣伏在丘壑永有欣戴敬书数语卷末以传示后昆永保无斁云万厯甲辰十月朔日礼部尚书翰林学士臣于慎行顿首谨跋御定佩文斋书画谱卷六十八御定佩文斋书画谱卷六十九目録钦定四库全书御定佩文斋书画谱目録第六十九卷歴代帝王画跋晋明帝画穆天子燕瑶池圗梁元帝画职贡圗南唐李后主江山摭胜圗南唐李后主墨竹宋仁宗画马宋徽宗雪江归棹圗宋徽宗摸卫协髙士圗宋徽宗摹唐人明皇训子圗宋徽宗着色山水宋徽宗竹禽卷宋徽宗画瑶池马圗宋徽宗画翎毛宋徽宗墨竹宋徽宗红栏鸂鶒圗宋徽宗三马圗宋徽宗画水圗宋徽宗漫游化城圗宋徽宗双鹊圗宋徽宗双蟹圗宋徽宗荷鹭惊鱼圗宋徽宗画十八学士圗金显宗墨竹卷明宣宗九鸶芦鴈二圗明宣宗墨兔圗明宪宗山水小景卷六十九钦定四库全书御定佩文斋书画谱卷六十九歴代帝王画跋晋明帝画穆天子燕瑶池圗宋忠僖家画本以穆天子燕瑶池圗为第一神品上上系明帝眞笔乃眞朝官本即贞观公私画史所载也梁元帝画职贡圗梁元帝为荆州刺史日所画粉本鲁国而上三十有五国皆写其使者欲见胡越一家要荒种落共来王之职其状貌各不同如丁简公家凌烟功臣孔子七十门人小様亦唐朝粉本形性态度人人殊品画家盖以此为能事也此圗题字殊妙髙昌等国皆注云贞观某年所灭又落笔气韵阎立本所作职贡圗亦相若得非立本摹元帝旧本乎或以谓元帝所作传至贞观后人因事记于题下亦未可知然画笔神妙不必较其名氏或梁元帝或阎立本皆数百年前第一品画也纸缝有褚长文审定印章长文鉴画有名于古定然知此不凡也梁元帝鎭荆州作职贡圗首卤而终蜑凡三十余国今才二十有二其一曰鲁国南史及通典太平御览皆无鲁国与丙丙国其下二十国则有之河南中天竺师子北天竺渴盘陀武兴蕃滑波斯百济龟兹倭因古柯呵䟦檀胡宻丹曰题末林邑婆利宕昌狼牙修皆朝贡于梁者武帝纪中又有扶南邓至于阗蠕蠕髙丽于陁利新罗盘盘丹丹九国岂圗之所遗邪亦不见所谓蜑者疑丙丙与苪苪相类即蠕蠕也南唐李后主江山摭胜圗范菴李贞伯藏南唐李后主江山摭胜圗水墨短卷笔趣深长兰坡赵都丞故物也丑按后主画宣和殿収九本有杂迹而无山水故作谱者仅列之花鸟门亦何异井蛙之论欤南唐李后主墨竹昔之画墨竹者称苏学士文湖州二公之笔可谓妙矣予犹恨形似之拘也此幅余家旧物骤而阅之但见其老干霜皮烟梢露叶而离披偃蹇若古木然谛玩乆之始知其为竹也世之评画者谓后主墨竹清爽不凡别为一格殆得之矣宋仁宗画马仁宗皇帝天资颕悟圣艺神竒遇兴援毫超逾庻品若虚旧家藏御画御马一疋其毛赭白玉衔勒上有宸翰题云庆厯四年七月十四日御画兼有押字印寳后因伯父内藏借观不日赴杭钤之任既乆假而不归居无何伯父终于任所此寳遂归伯母表兄张湍少列今不复可见为终身之痛宋徽宗雪江归棹圗臣伏观御制雪江归棹水逺无波天长一色羣山皎洁行客萧条鼓棹中流片帆天际雪江归棹之意尽矣天地四时之气不同万物生天地间随气所运炎凉晦明生息荣枯飞走蠢动变化无方莫之能穷皇帝陛下以丹青妙色备四时之景色究万物之情态于四圗之内盖神智与造化等也大观庚寅春朔太师楚国公致仕臣京谨记宣和主人花鸟鴈行黄易不以山水人物名世而此圗遂超丹青蹊迳直闯右丞堂奥下亦不让郭河中宋复古其同云逺水下上一色小艇戴白出没于淡烟平霭间若轻鸥数㸃水穷骤得积玉之岛古树槎蘖皆少室三花快哉观也度宸逰之蹟不能过黄河艮岳一舍许何以得此景岂祕阁万轴一展玩间即晓本来面目邪后有蔡楚公元长䟦虽拖沓不成文而行笔极楚楚与余所藏题聼阮圗同结搆一时君臣于翰墨中作俊事乃尔令人思艺祖韩王椎朴状琅邪王世贞题朱太保絶重此卷以古锦为褾羊脂玉为籖两鱼胆青为轴宋刻丝龙衮为引首延吴人汤翰装池太保亡后诸古物多散失余往宦京师客有持此来售者遂鬻装购得之未几江陵张相尽収朱氏物索此卷甚急客有为余危者余以尤物贾罪殊自愧米顚之癖顾业已有之持赠贵人士节所系有死不能遂持归不数载江陵相败法书名画闻多付祝融而此卷幸保全余所乃知物之成败故自有数也宋君相流翫技艺已尽余兄䟦中迺太保江陵复抱沧桑之感而余亦几罹其衅乃为记顚末示儆惧令吾子孙毋复蹈而翁辙也吴郡王世懋敬羙甫识甞见雪江归棹长卷暨此圗皆大设色髣髴唐人其铺叙经营超轶画家矩度要非画流窥其堂奥也惜皆破如鱼鳞神彩犹在叹赏弥日子京宣和主人写生花鸟时出殿上捉刀虽着痩金小玺眞赝相错十不一眞至于山水惟见此卷观其行笔布置所谓云峰石色迥出天机笔意纵横参乎造化者是右丞本色宋时安得其匹也余妄意当时天府収贮维画尚伙或徽庙借名而楚公曲笔君臣间自相唱和而翰墨一段簸弄未可知耳王元羙兄弟藏为世寳虽权相迹之不得季白得之若过溪上呉氏出右丞雪霁长卷相质便知余言不谬二卷足称雌雄双剑瑞生莫生嗔妒否戊午夏五董其昌题王敬羙氏甞以百千购藏宋徽宗雪江归棹圗卷绢本细着色御题玺押全其布景用笔大有晋唐风韵当为宸翰中第一宋徽宗摸卫协髙士圗晋卫协所作世人莫能及故摸写其本然行笔用意不可得其万一数百年间未有继者伏蒙宣示圣作妙笔神智不见施为之迹协岂足尚哉臣京谨题徽庙画卷眞迹皆命蔡京䟦于卷末余所见非一二若雪江归棹圗其一也蔡书米海岳谓为得意笔未可赝作此卷眞迹无疑董其昌题道君集古今名画一千五百件列为四门题曰宣和睿览喜写山水花鸟自谓于人物至此摸画追法晋唐即此时五岳观诸博士寳箓宫授题应制者皆不能其纎毫髣髴如临卫协此卷是也乙亥五月得观于顽仙庐眉道人陈继儒题宋徽宗摹唐人明皇训子圗宣和帝手摹唐明皇训子圗设色不甚深而人物古雅笔意精巧圗中隠几而坐者天颜肃穆目力注视奕奕有生气童子媚好静秀展卷畏笃一武将拱立丰下而谨若不敢肆者然可想其搴旗杀将之力余一侍童一介士皆各得其意风神态度可与顾陆争衡眞英笔也后䟦亦出手书所谓痩金体天骨遒羙逸趣蔼然细玩之信不在李重光下诚足珍矣元贞四年八月既望吴兴赵孟頫书宋徽宗着色山水画以人物花竹鸟兽禽虫为神妙宫室台榭园池器用为精巧独山水清雄竒富变态无穷为难九重之笔浑然天成粲然日新已离画工之度数而得诗人之清丽也绍兴九年五月二日襄阳米友仁书宋徽宗竹禽卷道君聪明天纵其于绘事尤极神妙动植之物无不曲尽其性殆若天地生成非人力所能及此卷不用描墨粉彩自然宜为世寳然蕞尔小禽蒙圣人所録抑何幸邪孟頫㳟䟦徽宗万机之暇雅好书画兴学校艺如取士法丹青卷轴眞天纵之妙有晋唐逸韵尤善墨花丛宻处微露白道自家成趣不履袭古人轨辙极注思花鸟㸃睛每用墨黒漆隠然豆许髙出缣素间几欲飞动画中押字天水及宣和政和小玺或用瓢印虫鱼篆文汴也重购得此竹禽圗展玩不忍释手为其有生气也墨林主人项元汴谨题宋徽宗画瑶池马圗黄之池其马歕沙黄之泽其马歕玉龙种之与世马不同如此仰惟陛下託于笔墨记其骨相具存太蒙之遗种不在探前趹后蹄间三寻此殆得于歴崑崙宴瑶池之上时邪非摹拟展子䖍曹霸軰以见巧也臣某幸得识之敢不谨书宋徽宗画翎毛圣人以神运化与天地同巧寓物赋形随意以得盖自元造中笔驱造化发于毫端万物各得全其生理是所寓而见宣和六年五月臣某宋徽宗墨竹论画者谓宋祐陵墨竹丛宻处露微白自成一家不遵古人轨辙今观此幅信然乌乎古人轨辙物理存焉小者且不可无而况大者乎祐陵于是乎缪矣宋徽宗红栏鸂鶒圗宣和帝游后苑龙翔池见双鸂鶒翘足红栏之上因戏为此圗设色不甚深而目睛羽文骈栖自得之状描写都尽复作数百言叙其事书眞所谓痩金体乍看不得佳结法亦时时露疎稚而天骨遒羙逸趣蔼然于细玩得之信不在李重光下也按邓公寿画继称宣和五年赐宰臣以下燕琼林侍从皆预酒半遣中使持大杯宣劝因以此圗示羣臣靡不环立耸叹称服神妙然则当其时帝固自寳爱之若此而四百余年后乃入吾手为游目助不大幸邪宋徽宗三马圗里人顾君出宣和帝三马圗示余或以行笔稍露蹊迳疑为临本顾其饮龁腾嘶之态溢出缣素间纵尔亦是隆凖公的裔耳似非邯郸子舆也当宣政时青𦍑赤狄千里之贡日至天廏万匹徃徃吾师而祕府所藏曹韩神品不下数千百轴宜其妙也宋徽宗画水圗宋徽庙长于绘画圣艺天纵余甞见其所作花鸟无虑数十而山水则仅见溪山雪霁圗在故太傅朱公家叹其絶妙此卷画水全作平波无一笔溅瀑而汪溏漾瀚有咫尺千里之势信乎卓荦不羣竒之又竒者矣溪山卷有米南宫长歌此圗亦南宫䟦二卷可当太白残月皆生平快观者也卷首有奎章后有天厯二印盖元文宗好古置奎章阁以虞集为学士柯九思为博士鉴定书画一时所藏号称武库此卷出自尚方无疑天厯者文宗所纪年也万厯癸未秋仲十又一日太原王穉登敬书宋徽宗漫游化城圗宋徽宗自画漫游化城圗人物如手小指数千人城郭宫室麾幢鼓乐仙賔眞宰云霞霄汉禽畜龙马凡天地间所有之物色色备具观之令人起神逰八极之想不复知有人间世眞竒物也今在嘉兴陈氏又见其临李琚蜀道圗旧在张受益家今闻在京师某人处画明皇骑三骏照夜白出栈道飞仙岭乍见小桥马惊不进逺地二里见人摘𤓰后有数骑渐至眞竒蹟也宋徽宗双鹊圗宋帝水墨双鹊栖山查枝上极生动之趣余向见项又新家后归呉友叔符举以易无尘墨余因得之竟为竹懒翁所有迺宣和初何文缜为中书舍人帝以御画双鹊赐之苍时为校书郎赋诗二章曰君王妙画出神机弱羽争巢并占时想见春风鳷鹊观一双飞上万年枝又舍人簪笔上蓬山辇路春风从驾还天上飞来两乌鹊为传喜色到人间宋徽宗双蟹圗道君善画花鸟尤善昆虫此圗写蟹腹背两面飘逸若神固不徒形肖已也刘须翁题亦佳卷内装池尚是宋手曽入晋藩邸印识可验足珍已项笃寿识宋徽宗荷鹭惊鱼圗徽庙荷鹭惊鱼圗有邓把䟦全倣江南落墨写生遗法其百合竒石圗尤妙乃宣和年间紫宸殿御笔卷后有倪瓉张绅等䟦右圗运笔竒伟设色如生眞异制也宋徽宗画十八学士圗唐太宗得杜如晦房元龄等十八人佐命兴邦臣考其施为皆不能稽古立政然终致其君至太平者盖唐承大乱之后饥易为食渴易为饮故事半古人功已倍之也太宗甞曰秦汉不足袭三代损益如何房杜不能对遂命魏徴与𤣥龄等宿中书省讲议终不能定太宗曰礼废乐壊朕甚闵之有志不就古人攸悲对曰非陛下不能行乃臣等无素业何愧如之徴与𤣥龄如晦慙慄而出𤣥龄相谓曰有元首无股肱诚可叹也盖𤣥龄如晦学非尧舜三代其所操知秦汉蹇浅卑近使太宗无乡举里选制礼作乐之功后之学者未甞不掩卷太息今天下去唐又五百余嵗皇帝陛下睿圣生知追述三代于是乡举里选制礼作乐以幸天下足以跨唐越汉犹慨然缅想十八人圗其形寄意于诗什有廱泮育贤今日盛彚征无复隠蒿莱之句求贤养士可见于此则成人有徳小子有造当如圣志十八人不足道也大观庚寅季春望太师鲁国公臣京谨记金显宗墨竹卷显宗去东坡与可未逺自得汴后渐染文物典章之道所以金之初政济济可观君在汤氏偶见此卷欣然市之俾予书之后延祐丙辰春正月望日畴斋张仲寿明宣宗九鸶芦鴈二圗章皇帝圣能天纵一出自然若化工之于万物因物赋形不待矫揉而各遂生成也敬观二圗柳丝鸟毣细过于髪一种生动之致又居然写意家神逸品明宣宗墨兔圗墨兔圗宣皇帝御笔也圗以淡墨微围其旁似碧空满月上有丹桂花子垂垂下有瑞草作紫白色兎居中间意态安闲眞是神物万厯九年上御文华殿宣召入直史臣王家屏沈懋学张元忭刘元震邓以讃入见取圗示之令赋诗复命曰辅臣以下皆可赋亲书于轴并得自用圗记越三日诗成自大学士张居正而下三十有五人进御上览之甚喜常熟赵固圗其副勒之石眞熈朝之盛事也明宪宗山水小景宪庙御笔皆神像及金瓶金盘牡丹兰菊梅竹之类今观此山水小景潇洒出尘宛然胜国气韵盖圣能天纵自各极其妙也臣珂玉谨识御定佩文斋书画谱卷六十九御定佩文斋书画谱卷七十目録钦定四库全书御定佩文斋书画谱目録第七十卷歴代名人书跋一周史籀石鼓文秦李斯峄山碑秦李斯泰山刻石秦李斯㑹稽刻石秦程邈篆书后汉张芝帖后汉崔瑗张平子墓铭后汉蔡邕石经后汉蔡邕陈仲弓碑后汉蔡邕陈仲弓碑隂后汉蔡邕酸枣令刘熊碑后汉蔡邕夏承碑后汉蔡邕西岳华山庙碑后汉蔡邕太尉刘寛碑后汉蔡邕鲁峻碑后汉蔡邕小黄门谯君碑后汉蔡邕老子铭后汉张昶华山祠堂碑后汉蔡琰胡笳引魏钟繇上尊号奏魏钟繇受禅表魏钟繇贺㨗表魏钟繇力命表魏钟繇荐季直表魏钟繇墓田丙舎帖魏钟㑹周公礼殿记魏梁鹄大飨碑魏梁鹄修孔子庙碑魏曹植帖吴皇象急就章吴皇象吴大帝碑吴皇象文武帖蜀汉诸葛孔眀书蜀汉张飞刁斗铭晋索靖月仪帖晋索靖章草急就篇晋索靖出师颂晋嵇康帖晋山涛山公启事帖晋庾亮帖晋庾翼真迹晋王洽帖晋王洽仁爱帖晋王蒙帖晋王珣真蹟晋谢安中郎帖晋谢安六十五字真蹟晋桓温书晋桓温旱燥帖晋顾恺之女史箴真蹟晋杨羲黄素黄庭经卷七十钦定四库全书御定佩文斋书画谱卷七十歴代名人书跋一周史籀石鼓文石鼓文初不见称于前世至唐人始盛称之而韦应物以为文王之鼓至宣王刻诗韩退之直以为宣玉之鼓在今凤翔孔子庙中鼔有十先时散弃于野郑余庆置于庙而亡其一皇祐四年向傅师求于民间得之十鼔乃足其文可见者四百六十五磨灭不可识者过半余所集録文之古者莫先于此然其可疑者三今世所有汉桓灵时碑往往尚在距今未及千载大书深刻而磨灭者十犹八九此鼓按太史公年表自宣王共和元年至今嘉祐八年实千有九百一十四年鼓文细而刻浅理岂得存其可疑者一也其字古而有法其言与雅颂同文而诗书所传之外三代文章真迹在者惟此而已然自汉以来博古好竒之士皆畧而不道其可疑者二也隋氏藏书最多其志所録秦始皇刻石婆罗门外国书皆有而独无石鼓遗近録逺不宜如此其可疑者三也前世传记所载古逺竒怪之事类多虚诞而难信况传记不载不知韦韩二君何据而知为文宣之鼓也隋唐古今书籍粗备岂当时犹有所见而今不之见邪然退之好古不妄者予姑取以为信尔至于字画亦非史籀不能作也欧阳文忠公谓今世所有汉桓灵时碑往往而在距今未及千载大书深刻而磨灭者十有八九此鼓自宣王时至今实千有九百余年鼓文细而刻浅理岂得存以此为可疑余观秦以前碑刻如此鼓及诅椘文泰山秦篆皆麄石如今世以为碓臼者石性既坚顽难壊又不堪他用故能存至今汉以后碑碣石虽精好然亦易剥缺又往往为人取作柱础之类盖古人用意深逺事事有理类如此况此文字画竒古决非周以后所能到文忠公亦以为非史籀不能作此论是也欧阳集古所録其文可见者四百七十有四磨灭不可识者十二三盖予先世所藏夲犹在集古之前也国朝崇宁中蔡京作辟雍取十鼓置讲堂后予尝见之辟雍废徙置禁中而岐下有摹夲殊失古意并録之以见三代书踪非后世摹写所能及也石鼓文周宣王之猎碣也唐自贞观以来苏勗李嗣真张懐瓘窦臮窦蒙徐浩咸以为史籀笔蹟虞世南欧阳询禇遂良皆有墨妙之称杜甫八分小篆歌叙歴代书亦厠之苍颉李斯之间其后韦应物韩愈称述为尤详至夲朝欧阳修作集古録始设三疑以韦韩之说为无所考据后人因其疑而增广之南渡之后有郑樵者作释音且为之序乃摘㞼殹二字以为见于秦斤秦权而指以为秦鼓伪刘词臣马定国以宇文泰尝蒐岐阳而指以为后周物呜唿二字固不足为石鼓重轻然近人稍有惑其说者故予不得不辨集古之一疑曰汉桓灵碑大书深刻磨灭十八九自宣王至今为尤逺鼓文细而刻浅理岂得存予谓碑刻之存亡系石质之羙恶摹拓之多寡水火风雨之及与不及不可以年祀之乆近论也且如诅椘文刻于秦恵王时去宣王为未逺而文细刻浅过于石鼓逺甚由始出于近嵗戕害所不及至无一字磨灭者颜真卿干禄字刻于大厯九年显暴于世工人以为衣食业摹拓为多至开成四年才六十六载而遽已讹阙由是言之年祀乆近不足推其存亡无可疑者二疑以谓自汉以来博古之士略而不道三疑以谓隋世藏书最多独无此刻予谓金石遗文溷于瓦砾歴代湮没而后世始显者为多三代彛器或得于近嵗其制度精妙有马融郑𤣥所不知者又诅椘文笔蹟髙妙世人无复异论而歴秦汉以来数千百年湮沈泉壤近世始出于人间不可谓不称于前人不録于隋氏而指为近世伪物也予意此鼓之刻虽载于传记而经歴乱离散落草莽至唐之初文物稍盛好事者始加採録乃复显于世及观苏勗叙记尤喜予言之为得也则夫隋之不録又无足疑者况唐之文籍视今为甚备而学者不敢为臆说自贞观以来诸公之说若出一人固不特起于韦韩也而韦应物又以为文王时鼔宣王时刻言之如是之详当时无一人非之传记必有可考者矣小篆之作夲于大篆㞼殹二字见于秦器固无害况㞼字従山取山髙奉㞼之义着在说文字体宜然非始于秦也唐初去宇文周为甚近事语尚在于长老耳使文帝镌功勒成以告万世岂细事哉宜时人共知之况蘓勗之祖邳公绰用事于周文物号令悉出其手岂得其贤子孙乃不知其祖之所作者乎呜唿三代石刻存于世者坛山吉日癸巳刻与此耳而吉日癸巳无所攷据独此鼓昔人称说如是之详观其字画竒古足以追想三代遗风而学者因可以知篆隶之所自出好异者又附㑹异说而诋訾之亦已甚矣其鼓有十因其石之自然粗具鼓形字刻于其旁石质坚顽类今人为碓硙者其初散在陈仓野中韩吏部为博士时请于祭酒欲以数槖驼舆致太学不从郑余庆始迁之凤翔孔子庙经五代之乱又复散失夲朝司马池知凤翔复辇至于府学之门庑下而亡其一皇祐四年向传师捜访而足之大观中归于京师诏以金填其文以示贵重且絶摹拓之患初致之辟廱后移入保和殿靖康之末保和珍异北去或顷济河遇大风重不可致者皆弃之中流今其存亡特未可知则拓夲留于世者宜与法书并藏讵可轻议也哉绍兴己夘嵗予得此夲于上庠喜而不寐手自装治成帙因取薛尚功郑樵二音参校异同并攷覈字书而是正之书于帙之后其不知者姑两存之以俟博洽君子而质焉大都国子监文庙石鼓十枚其一已无字其一但存数字今渐磨灭其一不知何代人凿为臼而字却稍完此鼓据传闻徽宗时自京兆移置汴梁贵重之以黄金实其字金人得汴梁竒玩悉辇至燕京移者初不以此鼓为何物但见其以金涂字必贵物也亦在北徙之列置之王宣抚家后为大兴府学大徳之末集为大都教授得此鼓于泥土草莱之中洗刷扶植足十枚之数后助教成均言于时宰得兵部差大车十乗载之于今国子学大成门内左右壁下各五枚为砖坛以承之又为疏櫺而扃鐍之使可观而不可近然三十年来摹搨者多字画比当时已多漫灭者然移来时已不能如薛尚功钟鼎欵文所载者多矣大抵石方刓而髙略似鼓耳不尽如鼓也石鼓文前人音辨多矣然皆以断文连属曲取意义其字有不可识者亦强为之辞质诸真刻或前后相逺十余字何其陋邪余旧藏甲秀堂小谱圗画鼓形随缺补字以意想像则我车既攻维杨及栁之句不止乎此因取真刻置几上列钱为文以求章句叅以薛氏欵识及古文苑等书隐度成章因影得表其阙文不敢以己意填补依穆天子传例补以围方其有重文亦注于右不可识者阙音惟郑樵音训最为乖诞因削去不用昔淳熙间杨文昺以诅椘石鼓泰山峄山碑作周秦刻石释音其琅邪之碑不类秦文亦与收入似未尽善今皆删定止存泰山峄山刻字併二世诏文正诅椘绊沓二字共成一卷仍以周秦刻石为题号云右石鼓文十其辞类风雅然多磨灭不可辨世传周宣王猎碣初在陈仓野中唐郑余庆始迁之凤翔宋大观中徙开封靖康末金人取之以归于燕圣朝皇庆癸丑始置大成至圣文宣王庙门之左右岂物之显晦自有时耶鼓之所自先儒辨证已详固不敢妄议然其文曰天子永寕则为臣下祈祝之辞无疑又曰公谓天子则似是畿内诸侯従王于狩臣述其君语天子之言吁鼓之时世虽不可必但其字画髙古非秦汉以下所及而习篆籀者不可不知也廸自为诸生往来鼓傍每抚玩弗忍去距今才三十余年昔之所存者今已磨灭数字不知后今千百年所存又何如也好古者可不为之爱护哉间取郑氏樵施氏宿薛氏尚功王氏厚之等数子之说考订其音训刻诸石俾习篆籀者有所稽云至元己夘五月甲申奉训大夫国子司业潘廸书乌乎三代之文字存于今者惟禹治水文穆王吉日癸巳史籀石鼓夫子比干盘铭延陵墓碣及法帖所载皇颉文二十八字间见商周鼎彛欵识而已夫苍夏之文漫不可考吉日癸巳延陵墓碣数字而已比干盘铭世复罕用商周欵识又不多得法帖所载翻摹失真然严正婉润端姿旁逸铦利钩杀自然而无涯生动而神冯机发秀出惟石鼓文焉耳矣窦臮所谓逺则虹伸结络迩则琼树离披旨哉言也惜其嵗乆剥落至唐始显遂至纷纷疑议欧阳文忠谓其书非史籀不能作但疑其自宣王至今实千有九百余年理岂得存是不然也夫石刻之易漫者以其摹搨者多故也今石鼓委置草莱泥土之中兀然不动至唐始出以故完羙如初况其石之质顽性坚若世为碓硙者哉此不足疑一也郑渔仲谓是秦篆因其以殹为也见于秦斤以㞼为丞见于秦权其文有曰嗣王有曰天子天子可为帝亦可为王秦自恵文称王始皇称帝以为恵文之后始皇之前所作也余按易书经文无也字则知古转用殹㞼字正当从山取奉㞼髙意六月宣王之诗也曰王于出征以佐天子吉日宣王田猎之诗也曰天子之所曰以燕天子祈父刺宣王之诗也曰予王之爪牙此不足疑二也温彦威使三京以为后周文帝猎于岐阳所作盖因史大统十一年西狩岐阳之语而云也尤为谬妄夫自秦汉晋宋隋唐以来苟能书者如斯冰瑗邕诸人皆名后世岂后周时有能书若此而不名乎况其诗词严古尤非南北朝时所能到者且苏勗韦韩诸公去后周未逺不应谬称如是此不足疑三也故今断然以为宣王田狩之诗而史籀之书也盖宣王田狩岐阳之时従臣赞羙刻词出于一时若车攻吉日则田猎东都时所作者其词多与石鼓同如我车既攻我马既同修备之词一也麀鹿麌麌麀鹿趍趍兽多之词同也车攻曰四牡龎龎四牡奕奕吉日亦曰四牡孔阜盖即石鼓六马四马其写之谓也他如驾言徂东驾言行狩即我其用道之谓也曰之子于苖即君子之求之谓也曰选徒嚣嚣徒御不惊即徒孔庶从既简之谓也曰建旐设旄悠悠斾旌即其斿鼎斿之谓也其曰赤芾金舄即华勑填填之谓也曰㑹同有绎即来乐天子之谓也曰决拾既佽弓矢既调即秀弓孔硕彤矢镞镞之谓也曰两骖不倚不失其驰即左骖旛旛右骖騝騝之谓也曰助我举柴即我鹿允异之谓也曰大庖不盈即我公谓大害不余及之谓也曰允矣君子展也大成以燕天子即君子乃乐天子永宁之谓也曰吉日维戊吉日庚午即日维丙申之谓也曰田车既好即田车既安我车既好之谓也曰从其羣丑瞻彼中原其祁孔有即我以隮于原我戎止射其来大有其来䢱䢱之谓也曰儦儦俟俟即田若反之谓也曰既张我弓既挟我矢即秀弓时射射之族族之谓也曰漆沮之从即于水一方之谓也曰殪此大兕即我敺其特之谓也又况石鼓漫灭者其词繁而不杀不若车攻二诗严肃简洁足该十篇之意故偶见删削也古诗三千余篇而夫子定为三百十一萹此类是也若以不见收録遽以是疑之则论语所引素以为绚兮偏其反而之句皆逸诗也岂可以是而尽疑论语乎前人音辨者多皆有得失或前后相逺者有之或多寡不同者有之欧阳集古所録可见者四百六十有五胡世将资古所録虽后出可见者四百七十有四吾衍氏比资古又加三字余得宋时搨夲虽不能如集古资古吾氏所载然比今世所有者极为精好因装潢成轴毎鼔后以释文谱之其阙文依吾氏潘廸补以围方末书杜甫以下诸贤诗文时一观焉则俨如对古人矣时洪武乙丑夏五月朔后学赵古则书永乐之初余与余姚柴广敬同被简入翰林讲学之暇因论及石鼓文广敬为道其师赵撝谦得善夲审定为周宣王时诗史籀所书无疑永乐十一年予从太宗皇帝来北京乃得见石鼓于太学门下亟摹搨成卷间一展玩惜其讹阙已多时广敬去世七八年欲求赵先生所藏卷一观庶稍补其阙文而不可得今稽勲贠外郎柴兰广敬姪也忽持此卷示予閲之信为善夲而赵先生之文援引切当辨论精覈真博雅君子哉广敬纯谨该洽不媿其师而兰亦甚似之先生之所以教者可知矣卷留予阁中凡两日得从容观览俯仰今昔为之慨然石鼓文并音训在今北京国子监先圣庙门内始余欲求之而未知鼓之所在永乐七年来北京乃见之于此欲摹拓其文未暇及而归后四年扈从再至又明年始摹得之深加爱惜乃令工人装潢成卷并録韦韩苏之诗欧阳公王顺伯䟦尾于后以藏于家盖自宣王至今二千二百六十余年矣而犹存此刻信物之竒古莫有先于此者然考其文之所存则其漫灭剥落已十之八九当欧阳公为集古録时尚存四百五十六字后二百二十八年当元后至元己夘国子司业潘廸为音训时所存犹三百三十九字当时已惜其剥落之甚又后有七十有六年至今永乐十二年甲午则仅余二百七十八字矣就二百七十八字中昏缺难辨字或存半体証以音训而后可识者又九十八字盖其嵗月益深则磨灭益甚加以摹拓椎击之多其不能无损缺亦理势然也昔王顺伯居宋南渡后不获见此鼓而甚贵其文以为难得况至于今又二百余年其可寳贵当何如也故并述其年嵗之乆近其文之多寡使后乎今者得以此参考周宣王石鼓文十其义与车攻吉日之诗相类而辞亦间有同者鼓距今垂二千三百余年散而复合晦而复明意者神物䕶持如韩昌黎之所言哉不然何歴年之逺若是也宋薛氏尚功郑氏樵施氏宿王氏厚之各为训释不能无议焉者如以时作畤矢作尖作雾舛譌甚多不可殚举然诸家皆为摸夲所误石鼓盖未之见也元潘氏廸取诸家说重为考订间亦以垐作即坂作夫廸亲见之犹混鲁鱼矧诸家乎滋躬诣鼓旁详加摩玩文之漫剥者犹隐然有迹可辨也乃笔之以归沈潜其义参考诸说是者取之误者正之其未详者不敢强为之说鼓之所自诸家考辨已眀不复容喙乃以王氏辨疑及古今歌咏附载于后以见是鼓也直为周宣之物好异者不烦哓哓云正徳戊寅秋九月望古绛陶滋序秦李斯峄山碑秦相李斯书峄山碑迹妙时古殊为世重故散骑常侍徐公铉酷躭玉箸垂五十年时无其比晚获峄山碑摸夲师其笔力自谓得思于天人之际因是广求己之旧迹焚掷略尽文寳受学徐门粗坚企及之志太平兴国五年春再举进士不中东适齐鲁客邹邑登峄山求访秦碑邈然无覩逮于旬浃怊怅于榛芜之下惜其神踪将坠于世今以徐所授摹夲刻石于长安故都国子学庶博雅君子见先儒之指归淳化四年八月十五日承奉郎守太常博士陕府西诸州水陆计度转运副使赐绯鱼袋郑文寳记右秦峄山刻石者郑文寳得其摸夲于徐铉刻石置长安此夲是也封演闻见记载此碑云后魏太武帝登山使人排倒此碑然而歴代摸拓之以为楷则邑人疲于供命聚薪其下因野火焚之由是残缺不堪摹写然犹求者不已有县宰取旧文勒于石碑之上置之县廨今人间有峄山碑者皆是新刻之夲而杜甫诗直以为枣木传刻者岂又有别夲欤按史记夲纪二十八年始皇东行郡县上邹峄山立石与鲁诸儒生议刻石颂秦徳而其颂诗不载其他始皇登名山凡六刻石史记皆具载其词而独遗此文何哉然其文词简古非秦人不能为也秦时文字见于今者少此虽传摸之余然亦自可贵云府城西北隅有摹峄山秦碑极精制旁刻云峄山秦刻磨灭乆矣宋初惟江南徐铉有摹夲赞皇李建中传写得之遗余曾祖金紫公传子孙四世踰百年靖康建炎兵火相寻旧藏文籍散落殆尽独此刻仅存命善工勒于青社郡舎阜昌甲寅河南李仲坦志石虽舋校邹峄摹夲有间矣右峄山碑青社夲断裂多矣余得之习礼检讨尝见陈思孝论峄山翻夲次第云长安第一绍兴第二浦江郑氏第三应天府学第四青社第五蜀中第六邹县第七然余于蜀中夲未之见也秦李斯泰山刻石右秦二世诏李斯篆天下之事固有出于不幸者矣茍有可以用于世者不必皆贤圣之作也蚩尤作五兵纣作漆器不以二人之恶而废万世之利也篆字之法出于秦李斯斯之相秦焚弃典籍遂欲灭先王之法而独以己之所作刻石而示万世何哉按史记秦始皇帝行幸天下凡六刻石及二世立又刻诏书于其旁今皆亡矣独泰山顶上二世诏仅在所存数十字尔今俗传峄山碑者史记不载又其字体差大不类泰山存者其夲出于徐铉又有别夲云出于夏竦家以今市人所鬻校之无异自唐封演已言峄山碑非真而杜甫直谓枣木传刻尔皆不足贵也余友江邻㡬谪官于奉符尝自至泰山顶上视秦所刻石处云石倾不可镌凿不知当时何以刻也四面皆无草木野火不及故能若此之乆然风雨所剥其存者才此数十字而已夲邻㡬遗余也比今俗传峄山碑夲特为真者尔右秦泰山刻石大中祥符嵗真宗皇帝东封兖州太守摸夲以献凡四十余字其后宋莒公摸刻于石欧阳公载于集古録者皆同盖碑石为四面其三面稍磨灭故不传世所见者特二世诏书数十字而已大观间汶阳刘跂斯立亲至泰山絶顶见碑四面有字乃摸以归文虽残缺然首尾完具不可识者无几于是秦篆完夲复传世间矣以史记夲纪考之颇多异同史云亲廵逺方黎民而碑作亲逺黎史云大义休眀而碑作着眀史云垂于后世而碑作陲于后嗣史云皇帝躬圣而碑作躬听史云男女礼顺而碑作体顺史云施于后嗣而碑作昆嗣史云具刻诏书刻石而碑作金石刻皆足以正史氏之误然则斯碑之可贵者岂特玩其字画而已哉碑既出斯立摸其文刻石自为后序谓之泰山秦篆谱云右秦二世东行诏书李斯篆其篆甚佳余在两京廿余年求之不能得比连得于洪遵道而楮墨亦佳京师四方之所趋也而好古博雅之士皆在其所收畜周秦以来金石刻皆富然余独见邹仲熙髙庭礼陈思孝有斯刻固其难得如此也余既得泰山秦篆又求得刘跂此谱遂附于后以见秦刻在泰山者其未磨灭盖不止于今之所传墨夲也应天府学有此谱石刻余得之张士谦云余家旧藏此刻仅五十一字乃二世诏即欧阳公所谓江邻几夲赵氏所谓兖州及宋莒公摹夲是也近得刘谱视前加九十三字后序谓篆石埋植土中崇四五尺五十一字在南面稍平故常为人摹搨其三面皆残阙蔽闇跂刮磨垢蚀而字始出盖刻文起西面而北而东而南共二十二行其末行制曰可三字复转刻西南稜上由是篆文首尾㡬于复完而俾之传世此则跂之功也欧阳文忠宋莒公皆不知峄山碑四面有字盖在刘谱未出之前元吾衍子行号称博洽其学古编云石皆剥落惟二世诏一面稍见岂亦未尝见刘谱邪秦李斯㑹稽刻石秦颂徳碑丞相李斯小篆史记始皇三十七年上㑹稽祭大禹望于南海立石刻颂徳二世元年春行郡县至㑹稽尽刻始皇所立刻石石旁着大臣从者名以彰先世成功盛徳越絶云秦皇东游至㑹稽以正月甲戌到大越舎都亭取钱唐岑石长丈四尺南北面广六尺三寸东面广四尺西面广尺六寸刻于越东山上其道九曲去越二十一里水经云秦始皇登稽山刻石纪功尚在山侧梁书竟陵王子良为㑹稽太守范云为主簿以山上有始皇石刻三句一韵多作二句读之并不得韵又有字皆不详云夜取史记读之眀日登山读之如流张守节史记正义云㑹稽刻李斯书其字四寸画如小指圎镌今文字整顿是小篆也姚令威丛语云尝上㑹稽东山自秦望山之岭并黄茒无树木复自小径别至一山俗名鵞鼻山山顶有石如屋大挿一碑于其中文皆为风土所剥隠约就碑可见缺画如禹庙没字碑之类不知此石果岑石欤非始皇之力不能挿于石中此山险絶罕有至也绍兴二十八年王詹事为签书判官莫舎人教授府学梁寺丞为㑹稽尉用令威所记锐意捜抉三公各赋三十四韵以纪其事王公诗叙云秦颂徳碑世传在秦望山莫知所在教授莫子齐好竒嗜古捜访甚力有言在何山者莫以语十朋何山见圗经在秦望东南疑其真秦望十朋语县尉梁次张劝其亲往梁慨然而行命工登山梁得之碑石仅存字磨灭已尽墨片纸而还作诗具记始末因次其韵且记吾三人好事之癖永以示后人莫公诗叙云秦㑹稽石刻唐人如张守节司马贞皆尝援以证史记绍兴初舅氏姚令威删定登山弔古见碑石犹存后二十余年分教是邦以语签判王龟龄勉邑尉梁君求之则石已缺字不可见矣以诗记其事龟龄既赓以济首发其端书以示济按㑹稽秦颂徳碑凡二百九十六字视秦世泰山之罘诸刻独此碑字为最多唐李嗣真云斯小篆之精古今妙絶秦望诸山及皇帝玉玺犹千钧强弩万石洪钟岂徒学者之宗匠亦是传国之遗寳周越法书苑独载封禅碑数十字而已至欧阳公赵徳父集録天下金石遗文殆尽亦不复有秦望山碑姚令威纪鵞鼻山顶石屋所挿一碑今石屋故在碑盖无有梁次张所摸片纸指为秦碑乃在何山其去鵞鼻尤为隔絶尽记夲末以俟后之君子李斯书峄山颂淳化间守太常博士郑文寳以徐铉所授夲刻于长安国学泰山颂至元间行台侍御史李处㢲获刘跂所摸夲刋于建邺郡庠由是其迹仅存而所传浸广予攷诸记载始皇及二世抵越取浙江岑石刻颂于山亦斯笔也磨灭乆矣好古博雅者盖愿见而不可得予乃以家藏旧夲摸勒置于㑹稽黉舎庶与峄泰等文并贻于后但史记攸长作修长丗字作三十追道作追首又作追守轨度作度轨今则俱依石刻至正元年辛巳嵗夏五月望日承徳郎绍兴路总管府推官东平申屠駉识右秦㑹稽刻石按史记始皇三十七年上㑹稽祭大禹望于南海立石刻颂秦徳后其石人称秦望山碑山在㑹稽县东南四十里宋书载竟陵王子良刻日登秦望山主簿范云以山上有始皇石刻人多不识乃夜取史记读之眀日登山云读如流子良大恱以为上賔则晋宋以来石固无恙欧阳公赵眀诚皆好集古文不应此独见遗郑夹漈通志金石畧虽尝载之而云疑在越州亦无真见此皆予之所未晓者元至正初东平申屠子廸为绍兴路推官以家藏旧刻刻于路学即今之所传是也然不知其先何从得之予观其字画与峄山碑絶类岂亦出徐鼎臣郑文寳之所摹而申屠氏尝藏之欤秦程邈篆书李季忱示余程邈篆四简简十二字余考之自汉以后书篆书所不至也篆法贵得竵匾应势故笔力常有余此书尽之或谓书家但言邈在云阳狱初从简便作书主于𨽻徒故号隶文当多事时用之适当遂公行之邈不更为篆文篆自史籀后李斯因之作为小篆由汉逮今不能改岂邈与斯当秦之世固尝为此篆文不可考也张懐瓘曰古文谓孔子壁中书篆书史程邈作也隶书程邈所献也初未信此言逮得季忱所藏铭刻于是信之知唐世书多懐瓘自有据也后汉张芝帖伯英书小纸意气极类章书精神照人此翰墨妙絶无侣者章草髙古可爱真伯英之妙蹟后汉崔瑗张平子墓铭右汉张平子墓铭世传崔子玉撰并书按范晔汉书张衡传赞云崔子玉谓衡数术穷天地制作侔造化此铭有之则真子玉作也其刻石为二夲一在南阳一在向城天圣中有右班殿直赵球者知南阳县事因治县署毁马台得一石有文验之迺斯铭也遂龛于㕔事之壁其文至凡百君子而止其后亡矣其在髙第者登尚书及员外郎谢景初得其半于向城之时自凡百君子以下则亡矣今以二夲相补续其文遂复完而间其最后四字然则昔人为二夲者不为无意矣据徐方囘所记二十有一字迺赵球所得南阳石之亡者今不复见则又亡矣惜哉后汉蔡邕石经右汉石经遗字者藏洛阳及长安人家盖灵帝熹平四年所立其字则蔡邕小字八分书也其后屡经迁徙故散落不存今所有者才数千字皆土壤埋没之余磨灭而仅存者尔按后汉书儒林传叙云为古文篆隶三体者非也盖邕所书乃八分而三体石经乃魏时所建也又按灵帝纪言诏诸儒正五经文字刻石立于太学门外蔡邕传乃云奏求正定六经文字既已不同而章懐太子注引洛阳记所载有尚书周易公羊传论语礼记余今所藏遗字有尚书公羊传论语又有诗仪礼然则当时所立又不止六经矣洛阳记又云碑上有谏议大夫马日磾议郎蔡邕等名今论语公羊后亦有堂谿典马日磾等姓名尚在据邕传称邕以经籍去圣乆逺文字多谬俗儒穿凿疑误后学乃奏求正定自书于碑于是后儒晚学咸取正焉今石夲既已磨灭而嵗乆转写日就讹舛以世所传经书夲校此遗字其不同者已数百言又篇第亦时有小异使完夲具存则其异同可胜数邪然则岂不可惜也哉而后世学者于去古千百嵗之后尽绌前代诸儒之论欲以己之私意串通其说难矣余既録为三卷又取其文字不同者具列于卷末云后汉蔡邕陈仲弓碑右汉陈仲弓碑其额题云汉文范先生陈仲弓之碑碑文字已漫灭蔡邕字画见于今者絶少故虽漫灭之余尤为可惜以校集夲不同者已数字惜其不完也后汉蔡邕陈仲弓碑隂右汉陈仲弓碑隂故吏姓名多以刓缺蔡邕小字八分惟此与石经遗字耳石经字画谨严而此碑隂尤致逸可爱后汉蔡邕酸枣令刘熊碑隶释谓欧阳公不知碑在酸枣无以名其官遂谓之俞乡侯季子碑而引王建题此碑诗云不向圗经中旧见无人知是蔡邕碑而又疑其非中郎笔法予则以为建生于唐其云蔡邕碑者盖夲之圗经而非凿空而言洪氏不当于此而疑之也后汉蔡邕夏承碑蔡邕书夏承碑如夏金铸鼎形模怪谲虽蛇神牛鬼厖杂百出而衣冠礼乐已胚胎乎其中所谓气陵百代笔阵堂堂者乎予由是始知为中郎之蹟碑在今广平府学予承乏广平见府治后堂有碑仆地閲之乃汉北海淳于长夏承碑建宁三年蔡邕伯喈所书八分体按古者天子诸侯士𦵏必斲木树丰碑凿孔贯绳繂以悬棺而下圹秦汉以下始易石臣子因书君父之功于其上今碑额有孔政古制也及考文字自苍颉鸟迹之后变化不一由大小篆至八分书若秦丞相李斯汉议郎蔡邕皆足以师古传后下此不闻矣然则邕之书胡可易得哉于戯光和苦邑之刻予固未及见之今观此书风神骨立想亦逼真矣计自东汉灵帝建宁三年至今凡一千三百五十有五嵗而此刻尚存岂非神物守䕶之至邪因与诸同寅谋复树于堂之东隅创一小轩以覆之扁曰爱古志书法也若承之功徳与夫墓之所在碑之所从来因不暇考论但碑之下截凡一百一十字年乆藓蚀系后人摸刻览者当自择之成化己亥春三月望日南舒秦民恱䟦于碑隂后汉蔡邕西岳华山庙碑此碑后题云新丰郭香察书杨文贞公䟦谓汉魏之碑多不载书刻人氏名此独详焉遂因之有闻于今而文贞惟以为郭香书而不曰香察其意盖疑香察不类人名故也隶释云东汉循王莽之禁人无二名郭香察书者察涖他人之书其说为得此文贞之所未知然洪氏亦不言为何人书也按徐浩古迹记以碑为蔡中郎书浩深于字学且生唐盛时殆非凿空而言者洪氏失之于不考耳后汉蔡邕太尉刘寛碑汉太尉刘文饶碑二故吏李谦等立一门生商苞等立一在今西都上东门外官道之北洛阳尉射圃中近世好事者亭以覆之目其亭为寳刻盖以是碑为蔡中郎书故名焉二碑隂各有题名唐湖城公刘爽修碑记亦存焉予官洛五年毎过上东必裵徊碑下想文饶之髙风玩中郎之妙楷与欧阳信夲之观索靖碑坐卧不能去何以异云因令工椎拓二碑及隂文装为三帙而时观之政和二年七月初吉黄某长睿父书后汉蔡邕鲁峻碑右汉司隶校尉鲁峻碑水经注以峻为恭赵氏谓方舆志寰宇记皆作峻而辨水经之误予家旧藏此碑峻字眀白可识赵氏果有其夲何乃不知而必欲証之以地里书也欧阳公谓峻最后为屯骑校尉而碑首题云司隶校尉莫晓其义隶释云汉人碑志或以所重之官掲之司隶官尊而职清非列校可比故书之也此足以祛欧公之惑郑夹漈又谓此碑书于蔡邕按徐浩古蹟记其叙邕书惟三体石经西岳光和殷华冯敦数碑及考其他字书亦未闻邕尝书此不知郑氏何所据也后汉蔡邕小黄门谯君碑近世有信安何籀者以隶书知名目是碑为蔡中郎书未知何据自谓学此法清劲有古意与梁孟皇行笔正相反予谓汉世隶法至魏大变不必梁蔡势自尔也此碑意象古雅在樊常侍蔡藁长二碑上借非中郎自可师法大观三年八月癸未西都掾廨装长睿书后汉蔡邕老子铭右汉丞相边韶撰字为隶书不着名氏世以为蔡邕书据碑延熹八年八月桓帝梦见老子尊而祀之韶时典礼因而为铭碑在亳州卫真县太清宫右汉老子铭旧传蔡邕文并书盖杜甫李潮小篆八分歌有曰苦县光和尚骨立书贵痩硬方通神世云此碑是也今騐其词乃边韶延熹八年作非光和中所立未知甫所见是此碑否而夲朝周越书苑遂以为韶撰文而邕书初无所据后汉张昶华山祠堂碑华隂县华山下有汉魏文帝三庙庙有石阙数碑一碑是建安中立汉镇逺将军段煨更修祠堂碑文汉给事黄门侍郎张昶造昶自书之元帝又刋其二十余字二书有重名传于海内又刋传中司隶校尉钟繇𢎞农太守毋邱俭姓名广六行郁然循平是太康八年𢎞农太守河东卫叔始为华隂令河东裴仲恂役其逸力修立坛庙引道树柏迄于山隂事见永兴元年华百石所造碑后汉蔡琰胡笳引蔡琰胡笳引自书十八章极可观不谓流落仅余两句亦似斯人身世邪魏钟繇上尊号奏右公卿将军上尊号奏篆额在颍昌相传为钟繇书其中有大理东武亭侯臣繇者乃其人也曺氏父子睥睨汉祚非一朝夕势极事就乃欲追大麓之踪窃箕山之节后世果可欺乎又自比沩汭纳汉二女丰碑至今不磨所以播其恶于无穷也当时内外前后劝进之词不一此盖刻其最后一章魏志注中亦载此文有数字不同非史臣笔削之辞也皆当以碑为正碑自造于华裔之后石理皴剥字迹晻昧今世所传者多是前一段尔魏钟繇受禅表右魏受禅表篆额在颍昌亦曰钟繇书所谓表者盖表揭其事非表奏之表也碑云黄初元年十月辛未受禅于汉汉纪作乙夘魏志作十一月庚午裴松之注所载甚详盖是月十三日乙夘汉帝使张音奉玺绶诏册禅位于魏魏王辞者三及汉册四至乃以二十九日辛未升坛受命碑之所载是也水经云繁昌城内有三台人谓之繁昌䑓坛前有二碑其后六字生金论者以为司马金行故曺氏六世迁魏而事晋此盖附㑹符命之谈也魏钟繇贺㨗表右魏钟繇书其辞云戎路兼行履险冒寒因述曺仁徐晃破闗侯事其后题云建安二十四年闰月九日南蕃东武亭侯臣繇上按建安二十四年冬曺公军于靡陂而仁等破侯后未尝出征履险冐寒之役又古人牋启不书年此二事可疑又云侯已被矢刄据三国志侯围曺仁于樊为仁所败而走后为孙权害扵临沮与此帖不同今考魏志是年十月曹操自汉中还洛阳孙权上书乞讨侯自效王军靡陂至正月始还孙权传侯首至吴志称闰月权征侯十二月获之按操以闰十月南征以正月还洛往复正当寒际此繇表所谓履险冐寒正是也操未至而闰月中徐晃已破侯走之此繇表所谓征南将军与徐晃并力而侯已被矢刄者正是也则此表与魏志所书正合非伪也征南将军即权耳其矢刄者谓侯为晃破虽未即杀之而侯已被创矣至十二月权始追获之盖徐晃之破侯在闰十月孙权之杀侯在十二月今繇以闰十月上操表乃贺是月之破侯非贺十二月杀侯也因此致疑则此表与史书正合非伪眀甚又按古人牋启多不用年至表奏则用年者有之若刘琨上晋元帝表称建兴元年是也又魏志是年九月相国钟繇免故闰十月表但称东武亭侯耳皆与史合其曰南蕃者蕃音皮谓南蕃郡也东武南蕃之属故并着之或读为蕃镇之蕃误矣戎路表宣和御藏所记最为琅琅黄伯思董逌攻守若输墨毋复余论第余所见两石夲皆劲而纎长又不无剥蚀此刻独完好纸墨皆精翩翩有宣示风然是思陵手搨似不无肉胜之叹魏钟繇力命表始顺伯示余以定武兰亭叙书赐官奴乐毅论谓无以复加矣顺伯笑曰未也又有过此者乃出钟繇力命表谛观乆之心为之醉字画精到乃至是乎顺伯博雅好古畜石刻千计单骑赋归行李亦数箧家藏可知也评论字法旁求篆隶上下数千载衮衮不能自休而一语不轻发先钟后王字家固有定论以此三者坐判优劣岂为知者道邪魏钟繇荐季直表右钟繇荐季直表真迹髙古纯朴超妙入神无晋唐插花羙女之态上有河东薛绍彭印章真无上太古法书为天下第一予于至元甲午以厚资购得于方外友存此山后因飘泊散失经廿六年不知所存忽于至正九年六月一日复得之恍然如隔世事以得失嵗月考之歴五十六载嗟人生之㡬何遇合有如此者后之子孙宜寳藏之吴郡陆行直题成侯在魏铭功五熟釜为魏宗室岂独勲业为不可及其楷法传于世者亦不可企及若戎路表是也此卷荐季直表其法度与戎路表无少异汉季楷法全似隶其古雅可见于后二王为翰墨宗匠顾岂能外此哉分湖陆隠君酷嗜古今浙右法书名画多出于其家此卷尤隐君所寳者更五六十年而复归于隐君信神物去来真有神护云遂昌郑元祐袁昻论书云钟书有十二意外巧妙实亦多竒又李嗣真谓钟元常正隶如郊庙既陈俎豆斯在又比寒涧壑秋山嵯峨虞世南云钟繇驰骛曺喜蔡邕倣学而致一体真楷独得精妍夫能书之士其评品钟书如此其重也然唐文皇论书体则古而不今字则长而逾制黄长睿谓逸少所临钟书尚书宣示及破闗羽等帖字皆匾阔殊无长体岂文皇误以广为修乎长睿又云汉隶用笔结体圎劲雅淡字皆匾而弗楕今传世者若钟书力命表诸帖古隶典刑具存夫真赏之士其推察钟书如此其至也此卷钟元常荐季直表真蹟世不多有仔细观之果符诸贤之论而其㸃画之间多有异趣可谓幽深无际古雅有余盖其楷书去古未逺纯是隶体非若后人妍媚纎巧之态也或疑此帖唐人所书其间民字缺而不全夫民字之不全特唐人避讳而剜拨之非不全书也痕迹犹存端可察识观者亦观其笔势字体与夫英气雅韵不可舎夲而求末遗精而究粗也要当鉴以心目至正十八年戊戌五月望日袁泰题右钟繇荐季直表真蹟黄初到今千二百余年矣而纸墨完好不渝信希世之寳也应祯往年在天府得见二王真蹟今复于相城沈启南所观此区区余年何多幸也𢎞治四年人日长洲李应祯记史载钟太傅事魏殊有伟绩此荐季直表又见其为国不蔽贤之羙其书平生所见特石刻耳若真蹟之存于世者则仅止此启南所藏法书甚多吾固知其不能出此上也吴寛𢎞治初客从越来持钟元常书荐焦季直表示予察验真伪将售诸博文家予未敢决亦以嵗月緜阁已甚不能不传疑也后乃归之沈先生启南家先生长子云鸿为予中表姊夫更诹于予予应之犹是也他日外舅太仆李公阅而赏叹不置特为鉴定题曰此千二百年之真蹟希世之寳也然后衆论乃定公又言曩于祕府见二王书二王书则人间未闻影响二十年前有以十八字为右军书嘉兴人以重价购去然固亦未能决者也右钟元常荐山阳太守闗内侯季直表宣和书谱及米史黄论与他名家品目皆不见记载惟张士行法书纂要尝一及之且与戎路力命尚书宣示并称但戎路诸帖咸有石刻传世而此帖不传刻夲殆不可晓而陆行直郑元祐袁仲宣在元世皆博学名能书家其题语珍重如此必有所据先友李公应祯尝亲为余言其妙谓虽积笔成冢不能髣髴其一波拂也公书法妙一世其言如此余又安能置喙其间哉但诸公题语皆称焦季直余騐焦字实侯字之误盖侯字上有关内两字实闗内侯也至后但称直而不言季盖季姓直名闗内侯其爵也若以为焦姓则上闗内字似无所属以为地名不应荐人而直举其郡望且当时亦无所谓关内郡者故余定为侯字无疑而华氏入石直标为荐季直表云征眀识魏太傅钟成侯元常书世不多见见者唯淳化间数帖及戎路力命二表而已宣示乃右军临笔长风白骑识者有疑戎路力命纷纷若讼独此荐季直表最后出由分湖陆归荡口华复为之刻石以传自华氏之刻行而天下之学钟书者不复知有淳化阁帖矣此表小法楷法十各得五觉㸃画之间真有异趣所谓幽深无际古雅有余昔人故不欺我也华氏藏为大戎胁取夤縁佐朱提权相复见法籍入天府寻用代禄转落缇帅家缇帅没余乃偶得之贾人手亦云幸矣好事者意此神品无上法书不应歴唐宋间寥寥乃尔又歴千五百年而完好若未触手甚或以纎媚疑之第此正纯绵裹铁书家三昩也庸讵知非其时卧江左深山中不得排金门入紫闼而亦用此故不堕兵燹邪借令李懐琳宋儋白首临池办此结体否咀赏之余因敬题于后魏钟繇墓田丙舎帖庆元二年孟冬壬子见余姚施令尹盖司谏之子也出其家所藏墓田帖碑石余诵山谷之诗曰平生半世看墨夲摩挲石刻鬓成丝为之三叹魏钟㑹周公礼殿记髙朕修周公礼殿记初平五年立初文翁为蜀郡立学安帝永初中火灾被焚献帝时太守髙朕重修立之今碑在成都府学礼殿东南柱上形方上下小其木坚若金石木碑传逺者唯此尔集古并録目并误作石柱天下録云钟㑹书魏梁鹄大飨碑右大飨之碑篆额在亳州谯县魏文帝延康元年立相传为梁鹄书碑字有不眀者唐大中年亳守李暨再刻故有文可读汉献帝建安二十五年正月魏王曹操死其子丕嗣位改元延康魏志云丕以七月甲午军次于谯大飨六军是时汉鼎犹未移也丕为人臣而自用正朔刻之金石可谓无君之罪人也武王载西伯神主于军中者弔民伐罪之师也丕以姦贼之心欲吞吴翦蜀遂攘神器耳操之肉未寒而置酒髙㑹酣饮无算金奏间作祕戯毕陈夸辞谀语无所忌惮可谓无父之罪人也士大夫椟藏其碑者特以字画之故尔碑云八月至谯而史作七月亦不必多辨也魏梁鹄修孔子庙碑右鲁孔子庙之碑篆额嘉祐中郡守张稚圭按图经题曰魏陈思王曹植词梁鹄书魏志黄初二年正月诏以议郎孔羡为宗圣侯奉孔子祀令鲁郡修起旧庙置吏卒守卫碑云元年而史作二年误也后汉孔僖传注以羡为崇圣矦亦误也文帝履位之初首能尊崇先圣刋写琬琰知所夲矣使其味素王之言行六经之道则岂止鼎峙之业而已哉魏隶可珍者四碑此为之冠甚有石经论语笔法大飨盖不相逺若繁昌两碑则自是一家亦有以为鹄书非也魏曹植帖按隋祕府所藏有魏黄初萹其书至唐初已亡莫知为何等书也以类推之如子建之遗文在当时固多有存亡者奚独鹞爵等赋云乎唐太宗出御府金币致天下古夲命魏元成及虞禇定其真伪萹各有印印以贞观为文今鹞爵赋及赠王仲宣诗皆有此印疑为唐秘府所藏矣亡何遽为武氏子脂泽所得良为可惜最后在建业文房而后归之浮休张氏盖㡬于屡脱而仅脱者一缣素之传固亦有幸不幸哉今自隋炀帝至浮休居士所题其为帖凡五虽乏精神颇多态度或疑赝伪或谓临模固亦在疑信间然迹其所由来则源流固自可考今藏于新普安史君任公之家嘉定八年春王正月临邛魏某得以寓目辄题其后吴皇象急就章右章草汉黄门令史游急就章二千二十三字相传为吴皇象书摹张郡公家夲象书惟官夲法帖所载文武将坠等四帖其余不复多见而章草自唐以来无能工者其法盖仅存世传独吴越钱氏所藏萧子云出师颂最为近古他如索靖月仪等未必尽真此书规模简古气象沉逺犹有蔡邕钟繇用笔意虽不可定为象书决非近世所能伪为者自李斯作仓颉其后爰歴博学凡将元尚与急就五家继作皆为小学所宗故字书略备今仓颉而下皆亡独此书有颜师古注夲尚在乃相与参校以正书并列中间临搨转写多不无失实好事者能因其遗法以意自求于刻画之外庶㡬絶学可复续也宣和二年上巳日知颍昌军府事缙云叶梦得题吴皇象吴大帝碑皇象书吴大帝碑在江宁府书虽夲汉隶然探竒振古有三代纯朴气自是絶艺非如东汉遗书循一矩律借蹈缀袭窃而自私也自王愔志定録古今书而象已在着録中至庾肩吾以象品入上中其后李嗣真因之不改不知当时所定果何据也羊欣称象善草书世称沉着痛快而张懐瓘惟称象小篆入能品其他不见称于人今官书有象章草帖故自精深竒崛前世独不言象为隶字何也意谓既以书入品第则或不尽着其言又诸人或有兼数书着者此又不可知也余疑此碑近出书画尚完故是前人未见当其评书时不得睥睨于其间也不然书隶至此而可遗其品目哉象尺书曰太子屏风在此已乆而未得之又曰想必醉令作鳢鱼梅羮相待其自矜持如此右吴孙皓天玺元年段石冈纪功徳碣八分书相传出皇象极髙古而其文缺壊不可见者已三之一盖宋元祐中此碣已断为三在天禧寺门外时转运副使胡宗师徙置漕䑓今在应天府学又不知何时所徙也考吴志天册元年吴郡言掘地得银上有年月字遂改眀年为天玺元年是年鄱阳言歴阳上石文理成二十字云椘九州渚吴九州都扬州士作天子四世治太平始又吴兴阳羡山有石寳之瑞又改眀年为天纪以协石文此碑不见于志考其文有天发神䜟等语则亦当时瑞应之事然天纪四年王濬遂入吴矣吴皇象文武帖皇象文武帖盖写东观校书郎髙彪送幽州督军御史第五永箴耳结字亦古史夲云吕尚七十此云师尚七十史夲云眀其果毅此云昭其果毅盖作史者避晋讳当以此为是五将三门下当云地有九变邱陵山川人有计䇿六竒五间縂兹三事谋则谘询无曰已能务在求贤淮隂之勇广野是尊勿谓时险不正其身勿谓无人莫识己真忘富遗贵福禄乃存枉道依合后无所亲先公髙节永越可尊佩藏斯戒以厉终身时蔡邕辈并赋诗送永独彪作此箴邕等甚羙之以为莫尚也全章见东汉书此段轶之象书人间殊少惟建业有吴时天发神䜟碑若篆若隶字势雄伟相传乃象书也张懐瓘目以沉着痛快真得其笔势云蜀汉诸葛孔眀书武侯手翰惟此数十字嗟乎钟繇梁鹄之迹布寰区至老瞒秽滓犹有余氛而独无表章及此者余于无信二国诸帖未尝不薫沐正襟拜启于前流涕于后也蜀汉张飞刁斗铭涪陵有张飞刁斗铭文字甚工飞所书也张士环诗云天下英雄只豫州阿瞒不共戴天仇山河割据三分国宇宙威名丈八矛江上祠堂严劔佩人间刁斗见银钩空余诸葛秦州表左袒何人复为刘晋索靖月仪帖晋人评书以索靖比王逸少近世惟淳化官帖中有靖书其后购四方得月仪十一章今入续帖中其笔画劲宻然与前帖中书亦异不知谁定之李嗣真曰靖有月仪三章观其趣尚大为遒竦今月仪不止三章或谓昔人离析然书无断裂固自完善殆唐人临写近似故其书剞劂迳出法度外有可贵者今年冬得黄熊所携索幼安月仪帖一卷按幼安真迹为宣和殿所藏而先已刻之祕阁续帖中米元章与其友人书谓月仪帖不能佳而黄长睿遂未信以为赝物独董逌称其笔画劲宻他人不能睥睨然亦是唐人临手也月仪有正二三九凡十一章俱称具告君白了不可晓其辞亦错杂絶不类晋人尺牍而中得一二古雅如黄初时语然终不可晓也此夲刻颇精楮墨亦佳有古色或是阁帖真夲故存之晋索靖章草急就萹自秦同书文丞相斯作仓颉萹中车府令髙作爰歴萹太史敬作博学萹至文园令相如作凡将萹黄门令游作急就萹皆书文之林苑欲识字者不可不知惜哉凡将以上不可复见特急就存焉者以昔贤多喜书之故也其文虽出小学家而亦西京文气未衰之际词致雅驯故颜籀赏其清靡籀注此书尝得皇象钟繇卫夫人王㑹稽等萹夲备加详覈今世所传惟张芝索靖二家为真皆章草书而伯英夲祇有凤爵鸿鹄等数行至靖所书乃有三之二其阙者自母繜而下才七百五十字此夲是已盖唐人摹而弗填者神韵笔势古风宛然予遂手搨一通陶隠居谓之填郭书近世谓之䨇钩书盖欲知笔径所自故尔予既手搨复补其遗字于㢧终因以备忘云右索靖章草急就萹一千四百五十字阙七百五十九字余闻世有此唐人硬黄临夲旧矣不知藏谁氏求之乆不获绍兴甲子偶得祕书郎黄长睿䨇钩所摹于福唐凡西晋前钟张卫索书帖存于今者大抵无复真迹流传腾搨既多仅见其㸃画尔长睿好古善隶楷能得古人用笔意其气韵精采尚可髣髴其典刑兵兴以来剽剥煨烬之余故家名流所藏殆尽幸有遗者不可无传于世闽无羙石乃使以版刻置之燕堂以示好事者杜子羙云峄山之碑野火焚枣木传刻肥失真古今所恨云石林叶梦得书晋索靖出师颂史孝山出师颂系古章草法在宋时有两夲天府志索幼安所谓银钩之敏而人间则盛推萧子云余旧于文夀承所见一卷上有祐陵泥金御题征西司马索靖书与宣和瓢印盖天府夲也第黯不甚可别细翫其行笔处亦似微蹇涩往往有枫落吴江之恨今年秋家弟敬羙购得一卷其大小行模相髣髴而结法特加遒宻古雅墨气如新又有太平公主胡书王涯仆射永存珍祕二印越国公钟绍京半印楮尾米友仁敷文鉴定以为隋贤书遂入绍兴内府余窃谓二蹟皆自幼安临出特绍兴之所入者佳而宣和之所藏当小次耳小米不能别所以而槩以隋贤目之大似暗中摸索余良幸获再觏此希世之珍所小不满者子云竒迹遂以永絶令人慨叹钟太傅书自晋渡江时止传宣示表百余年间妙蹟已絶宁知今世有索靖出师颂邪此书在檇李项子京家故是甲观其昌晋嵇康帖絶交书文徴仲以尾有右军字疑为逸少此非知书者张懐瓘言家有叔夜草写此书常寳惜人与两纸王书不易繇此言之实嵇之手蹟特懐琳临倣之耳懐瓘又言王少縦逸乏丈夫之气故评草书登品者八人嵇亚而王殿今以此卷并观良非过论唐人䨇钩下真蹟一等顷幸得见于京师㑹四眀王生以廓填擅塲因命为二夲一自随一遗无功闲中时一展翫雨散风行頽然天放龙章凤姿犹若得其髣髴者无功其善有之晋山涛山公启事帖此卷有山公启事使人爱玩尤不与他书比然吾尝怪山公荐阮咸之清正寡欲咸之所为可谓不然者矣意以谓心迹不相闗此最晋人之病也晋庾亮帖吴道子始见张僧繇画曰浪得名耳已而坐卧其下三日不能去庾征西初不服逸少有家鸡野鹜之论后乃以谓伯英再生今不逮子敬甚逺正可比羊欣耳晋庾翼真蹟晋庾翼稚恭真蹟在张丞相齐贤孙直清汝钦家古黄麻纸全幅无端末笔细弱字相连属古雅论兵事有数翼字上有窦蒙审定印晋王洽帖燕石入笥卞和长号玉石亦自有辨但知者絶少则昩者衆矣真赝相昡则伪者常胜后有真者不复察也余观王敬和帖而伤之仁庙时购法书四方洽之书落简挥豪有郢匠成风之势其帖已具寳章集今入祕阁者不求真伪谓真洽书也余尝察其书正唐所摹以留御府者岂知世复有旧札遗纸存乎今观李氏所收帖然后可以辨矣世反疑为临家者是岂不使卞和长号也晋王洽仁爱帖王导行草见贵当世洽在诸子中又最知名而书不减父风下笔有新意此帖当是以其兄散骑常侍恬之亡也语故切至笔锋鲜润加之结宻未必不氷寒于水晋王蒙帖观王蒙书想见其人秀整㡬所谓毫髪无遗恨者王荆公尝自言学蒙书世间有石刻南涧楼者似其苖裔但不觧古人所长乃尔难到晋王珣真蹟米南宫谓右军帖十不敌大令蹟一余谓二王蹟世犹有存者惟王谢诸贤笔尤为希觏亦如子敬之于逸少耳此王珣书潇洒古澹东晋风流宛然在眼用卿得此可遂作寳晋斋矣晋谢安中郎帖右谢太傅书一十六字申屠子廸家藏也子廸言宋亡时府库悉官取北来书悉为兵士剔取犀玉标轴文字委借泥土间其先君忍斋御史偶得诸弃遗中信知神物护持邪昔王子敬毎作佳书以遗太傅太傅輙题其后还之敬甚懊恨盖太傅是右军軰行也㐮阳米芾所谓寳晋斋者政为谢公书在也某获观中祕甚多乃不曾见太傅书当是遗轶如此者尚多也绍兴中中原旧收法书名画往往复购之精鉴尤当纸墨印识一一可据子廸善寳之晋谢安六十五字真蹟右晋太傅南郡公谢安字安石书六十五字四角开元小玺御府书也永存珍祕印入唐相王涯家翰林之印建中御府所用更兵火水土之劫者八百年歴代得以保之必有神护元祐中见晋十三帖于太史李玮第云购于侍中王贻永家太宗皇帝借其藏书摸阁帖但取郄愔两片余王戎陆云晋武帝王衍及此谢帖谢万帖共十二帖皆不取模版余特爱此帖欲博以竒玩议十年不成元符中归翰长蔡公建中靖国二月十日以予笃好见归余年辛夘今太嵗辛巳大小运丙申丙辰于辛夘月辛丑日余生辛丑丙申时获之此非天邪米芾记谢太傅六十五字真蹟后有米元章行楷百余字米自贵其小楷云不轻为人写惟跋古帖与前贤墨迹用之所谓狮子捉象必全其力今在嘉禾项晦夫家若王右军奉橘期小女修载等真蹟皆项氏之传贵者晋桓温书蜀平天下大庆东兵安其理当早一报此桓元子书蜀平盖讨谯縦时也仆喜临之人间当有数百夲也晋桓温旱燥帖右旱燥帖晋臣温手迹字法淳古无俗韵亦一代佳札臣之事君以忠而已非贵乎虚拘苛礼也古者奏事乃用亲札而不以繁文尽恭盖君臣之义同于父子各无所疑通其情实之为羙于温此帖可见绍兴戊午四月初四日臣米友仁恭题晋顾恺之女史箴真蹟虎头与桓灵寳论书夜分不寐此女史箴风神俊朗欲与感甄赋抗衡自余始为拈出千载快事也其昌晋杨羲黄素黄庭经黄素黄庭经陶谷跋以为右军换鵞书米芾跋以为六朝人书无虞褚习气惟赵孟頫以为飘飘有仙气乃杨许旧迹而张雨题吴兴过秦论直以为学杨义和书吴兴精鉴必有所据非臆语也按真诰称杨书祖效郄法力同二王述书赋亦云方圎自我结搆遗名如舟楫之不系混宠辱以若惊其为书家所重若此顾唐时止存带书六行今此经行楷数千字神采奕然传流有绪岂非墨池竒遘耶元时在鲜于枢家余悉从馆师韩宗伯借摹数行兹勒以冠诸帖杨在右军后以是神仙之迹不复系以时代耳其昌御定佩文斋书画谱卷七十御定佩文斋书画谱卷七十一目録钦定四库全书御定佩文斋书画谱目録第七十一卷歴代名人书跋二晋王羲之黄庭经晋王羲之乐毅论晋王羲之东方朔画賛晋王羲之孝女曹娥碑晋王羲之兰亭修禊序晋王羲之告誓文晋王羲之十七帖晋王羲之借船帖晋王羲之竹叶帖晋王羲之稚恭帖晋王羲之破羌帖晋王羲之月半帖橘帖晋王羲之与周益州帖晋王羲之笔阵图晋王羲之来戏帖晋王羲之尚书帖晋王羲之升平帖晋王羲之甘䉀帖晋王羲之论诸葛昬书晋王羲之治头眩方晋王羲之貍骨帖晋王羲之荅庾元规帖晋王羲之快雪帖晋王羲之二谢帖晋王羲之思想帖晋王羲之雨晴帖晋王羲之瞻近帖晋王羲之野凫帖晋王羲之游目帖晋王羲之此事帖晋王羲之袁生帖晋王羲之干呕帖晋王羲之鹘不佳帖晋王羲之三帖晋王羲之清晏帖晋王羲之积雪凝寒帖晋王羲之霜寒帖晋王羲之此郡帖晋王献之洛神赋晋王献之保母帖晋王献之十二月帖晋王献之送棃帖晋王献之授衣帖晋王献之辞中令帖晋王献之中秋帖晋王献之杂帖晋王献之帖晋王献之𤣥度帖晋王献之耆旧帖宋羊欣帖宋谢灵运古诗帖宋谢庄诗帖齐谢脁海陵王墓铭梁萧子云飞白萧字梁萧子云别帖梁萧挹智藏法师碑梁陶𢎞景瘗鹤铭梁陶𢎞景奏章藁梁陶𢎞景帖梁孙文韬茅君碑梁刘灵羊祜碑陈僧智永书千字文陈僧智永眞草千文陈僧智永倣钟元常宣示表陈韦霈金陵栖霞寺碑后魏沈馥定鼎碑东魏韩毅大觉寺碑后周赵文渊华岳庙碑后周赵文渊河渎碑隋梁恭之老子庙碑隋丁道护启法寺碑隋丁道护兴国寺碑隋史陵禹庙残碑卷七十一钦定四库全书御定佩文斋书画谱卷七十一歴代名人书跋二晋王羲之黄庭经世疑黄庭经非羲之书以传考之知尝书道徳经不言写黄庭也李白谓黄庭换鵞其说误矣然羲之自写黄庭授子敬不爲道士书此陶贞白曰逸少有名之蹟不过数首黄庭为第一贞白论书最精不应误谬今世所传石本笔画反不逮逸少他书观开元中陆元悌奉诏检校言右军眞行惟有黄庭告誓知非楷字矣天宝末又为张通儒盗去莫知所在迺知旧书不传今所见者特后世重搨叠摹不得其眞久矣蜀本黄庭笔墨麤工皆非可贵第以其名存之蕲水吕君得黄庭经最为异者见使评之余谓今世所传黄庭经多唐临黄庭之亡久矣后人安所取法以传邪张懐瓘谓逸少佳蹟自永和后而黄庭经永和十二年书也字势不聮翩而㸃画多少虽摹搨相授有失其初若无胜槩可存縦传授有据亦何取哉吕君得石书署其年永嘉支离其字尤不近古其永字等颇效王氏变法皆永嘉所未有余是以知其非也黄庭世有数本或响搨或刋刻皆正书盖六朝及唐人转相摹放所以不同此临学殊工字势源放欧率更固自合作殊可佳叹陶隠居与梁武论书表云右军名蹟合有数首黄庭经曹娥乐毅论是也当时临搨伪写已多况今日乎此刻尤有笔意眞可宝也倪瓉晋王羲之乐毅论乐毅论者正书第一梁世摸出天下珍之自萧阮之流莫不临学陈天嘉中人得以献文帝帝赐始兴王王昨收禁中即以见示吾昔闻其妙今覩其眞阅翫良久匪朝伊夕始兴薨后仍属废帝废帝旣没又属余杭公主以前王所重恒加宝爱陈氏诸王皆求不得及天下一统四海同文永处处追寻累载方得此书刘运公特尽神妙其间书误两字不欲㸃除遂雌黄治定然后用笔陶贞白云大雅吟乐毅论太史箴等笔力妍媚纸墨精新斯得之矣智永记贞观十三年四月九日奉勅内出乐毅论是王右军眞蹟令将仕郎直𢎞文馆冯承素模写赐司空赵国公长孙无忌开府仪同三司尚书左仆射梁国公房𤣥龄特进尚书左仆射申国公髙士廉吏部尚书陈国公侯君集特进郑国公魏徴侍中护军安德郡开国公杨师道等六人于是在外乃有六本并笔势精妙备尽楷则褚遂良记王羲之书旧传惟乐毅论乃羲之亲书于石其他皆纸素所传唐太宗裒聚二王墨蹟惟乐毅论石本其后随太宗入昭陵朱梁时耀州节度使温韬发昭陵得之复传人间或曰公主以伪本易之元不曽入圹本朝入髙绅学士家皇祐中绅之子髙安世爲钱塘主簿乐毅论在其家予尝见之时石已破缺末后独有一海字者是也其家后十余年安世在苏州石已破爲数片以鐡束之后安世死石不知所在或云苏州一富家得之亦不复见今传乐毅论皆摹本也右晋乐毅论石在故髙绅学士家绅死家人初不知惜好事者往往就阅或摸传其本其家遂祕藏之渐为难得后其子弟以其石质钱于富人而富人家失火遂焚其石今无复有本矣益为可惜也后有甚妙二字吾亡友圣俞书也论与文选所载时时不同考其文理此本为是惜其不完也髙绅为湖北转运使道中闻砧声清远因得此本于其覆而已断裂矣遂载以归完理缉缀椟以木箱所可辨者如此后世之传布皆止于海字则其碎而不缉者良可惜也乐毅论石本旧藏髙绅学士家集古録云火焚其石者非也元祐间余侍亲官徐州时故郎官赵竦被㫖开吕梁洪挈此石随行已断裂用木为匣贮之竦尤珍惜亲友有求墨本者必手摸以遗之竦没今遂不知所在乐毅论旧石刻断轶其半者字痩劲无俗气后有人复刻此断石文摹传失眞多矣完书者是国初翰林侍书王着写用笔圜熟亦不易得如富贵人家子非无福气但病乏韵耳乐毅论世无全文髙绅所藏石至海字止以史记校之四才得其一尔今世所传又其摹于此者盖无取也观梁武帝评书谓此论微麤健恐非眞蹟陶𢎞景亦疑摹本梁去东晋六十年其书不存况今去梁后又数百嵗中间冯承素已见六本今世所传亦莫能辨先天中太平败后咸阳老妪投书灶下是𢎞景所评已亡矣后世存者可求其眞邪乐毅论世传为羲之正书第一此阁老宜兴公所藏其前有褚氏小印后云贞观六年十一月十五日中书令河南郡开国公臣褚遂良奉勅审定及排类上复有绍兴幷米芾贾似道诸印张宣公敬夫跋谓细观行笔知爲眞蹟无疑按徐浩古蹟记云贞观十三年十二月太宗以二王书装成部帙命起居臣禇遂良排署则云贞观六年者非也徐氏又云太平公主爱乐毅论以织成锦袋盛之及没窃于咸阳老妪县吏捕妪妪惊投之爨下书述记云长安神龙之际太平公主奏借乐毅论出外搨写遂失所在其说与徐氏合则眞蹟在唐已不存矣然余又尝见僧智永题乐毅论谓自梁世摹出天下珍之他日遂良记搨本乐毅论贞观十二年四月九日内出乐毅论眞蹟命直𢎞文馆冯承素摹赐长孙无忌等于是人间始有其本观二说则乐毅论之传世皆后人所摹而此特其一欤宣公道学君子赏鉴恐非所长或题语出其一时而不暇详考亦未可知也都穆跋晋王羲之东方朔画賛东方曼倩画賛笔圜净而劲肥痩得中但字身差长盖崔子玉字形如此前辈或随时用一人笔法耳画賛世传晋右将军王羲之书考其笔墨蹊迳辄不类知后人爲之託之逸少以传也昔王蒙子修尝求书右军王羲之为写东方朔画賛与之敬仁亡其母见平生所㤅内棺中故知此书不传久矣唐自贞观购书逮开元捜访亦既尽矣校定大王书二卷黄庭第一画賛第二告誓第三韦挺以画賛是伪蹟夫画賛已亡而更出者可知其为伪也今世所传疑不在韦挺论中彼得存于贞观而入録当亦有可乱眞处今之传者不能便入贞观録也李阳冰上李嗣眞论右军诗有云画像賛洛神赋姿仪雅丽有矜庄严肃之象视之信然晋王羲之孝女曹娥碑右小字曹娥碑越州石氏所刻古雅纯质不失右军笔意余平生所阅不下数十本俱不及此张云门倪元镇皆好古博雅之士其题语珍重如此可宝也元鎭题爲辛亥歳盖洪武四年在当时已不易得况今嘉靖壬子相去百八十一年又可多得邪太仓顾君出以相示漫识如此是歳冬十一月十日徴明时年八十有三右军曹娥碑搨法近古而精又文氏停云馆物昔人谓此书如幼女漂流于波浪间今求所谓漂流波浪之势了不可得意者其外弱而中劲庶几得孝女意于形似之表欤曹娥碑眞蹟宋髙宗有跋元文宗以赐鉴书博士柯九思赵吴兴再跋余馆师韩公得之长安有歴代题识宋髙宗但题曰晋贤书曹娥碑绢黯墨渝仅可想见字形耳晋王羲之兰亭修禊序右兰亭修禊序世所传本尤多而皆不同盖唐数家所临也其转相传摹失眞弥逺然时时犹有可喜处岂其笔法或得其一二邪想眞蹟宜如何也世言真本葬在昭陵唐末之乱昭陵为温韬所发其所藏书画皆剔取其装轴金玉而弃之于是晋魏以来诸贤墨蹟遂复流落于人间太宗皇帝时购募所得集以爲十卷俾摹传之数以分赐近臣今公卿家所有法帖是也然独兰亭眞本亡矣今予所得皆人家旧所藏者虽笔画不同聊并列之以见其各有所得至于眞伪优劣览者当自择焉其前一本流俗所传不记其所得其二得于殿中丞王广渊其三得于故相王沂公家又有别本在定州民家其四得于三司蔡给事君谟世所传本不出乎此其或尚有所未传更俟专採王右军禊饮序草号称最得意书宋齐以来以藏在秘府士大夫间未闻称述岂未经大盗兵火时盖有墨蹟在兰亭右者及萧氏宇文焚荡之余千不存一永师晩出所见妙迹唯有兰亭故爲虞禇辈道之所以太宗求之百方期于必得其后公私相盗今竟失之书家晩得定武石本盖髣髴存古人笔意耳右米姓祕玩天下兰亭本第一唐太宗获此书命起居郎褚遂良检校冯承素韩道赵模诸葛贞汤普彻之流橅赐王公贵人着于张彦远法书要録此轴在苏氏题爲禇遂良模观其意易改误数字眞是禇法皆率意落笔余字钩塡咸清润有秀气转折毫铓备尽与眞无异非深知书者所不能世俗所收或肥或痩乃是工人所作正以此本爲定熠熠客星岂晋所得巻器泉石流腴翰墨戏着谈标书存马式郁郁昭陵玉椀已出戎温无类谁寳眞物水月何殊志专用一绣缫金鐍瑶玑锦綍猗欤元章守之勿失壬午闰六月大江济川亭舣寳晋斋艎对紫金羣山迎快风避暑九日手装兰亭序在唐贞观中旧有二本其一入昭陵其一当神龙中太平公主借出搨摹遂亡其后温韬发诸陵兰亭复出太宗朝留神书学尝出使购求艺文诸书当时已无兰亭矣仁祖复尚书篆求于四方时关中得兰亭墨书入録字画不逮逸少它书其后祕阁用此刻石爲后法帖今诸处兰亭本至有十数惟定州旧石爲胜此书虽知皆唐人临搨然亦自有佳致若㸃画校量固有胜劣惟彷像得眞爲最佳也兰亭自唐太宗刋在玉石后流落定武民间世以定本爲贵伯常尊君道祖世以米薛名者侍其先枢密守定武别以玉石刋一本易民间太宗以归薛道祖道祖长安人也自此天下以长安薛家本爲贵道祖又留刋一石在使宇留刋一石在谯门计之民间所易者一石只定武自有三本然皆经道祖手元用太宗碑本便上石皆善本也及之与伯常游数于其家参之曲折精微得兰亭妙处一开不能逃也隽道此本眞薛家好本也然伯常又说玉石本惟背后有五色莲花记者爲贞观时本耳此石后来亦不在长安薛家盖道祖死其弟尚书嗣昌奏之宣和之间已取归汴京龛在宣和殿上靖康丁未载归沙漠呜唿中国所存者亦可知矣隽道妙于翰墨方能珍玩之他人有之未必能披玩法书如此也道祖讳绍彭其幼子伯常讳经绍兴二十八年八月十三日钱及之中叟书定武兰亭叙凡三本其一李学䆒本传为智永所模薛氏别刻本易以归长安宣和间归御府其二字肥有薛道祖别刻留定武与前本方驾人多误爲旧本非也其三断字差痩得于修城役夫后藏康伯可家旧刻与岐阳石鼔俱载以北宋元功云尝从使北闻在中原杨伯时云与薛氏爲婣家定武本以玉石刻背舒元舆牡丹赋幷记之以广异闻淳熈十三年五月十三日右北平荣芑书世传王羲之书兰亭叙惟定武所藏石刻独得其眞乃欧阳询所摹刻之唐内府者也熹尝见三本纸墨不同而字蹟无异缙绅题者剖析毫末议论纷然大约竒秀浑成无如此搨陈舎人至淛东极论书法携此本观之看来后世书者刻者不能及矣亦可爲一慨云淳熙壬寅嵗淛东提举常平司新安朱熹记兰亭出于唐诸手所临固应不同然其下笔皆有畦町可寻惟定武本锋藏画劲笔端巧妙处终身效之而不能得其髣髴世谓此本乃欧率更所临予谓不然欧书寒峭一律岂能如此八面变化也此本是眞蹟上摹出无疑学右军书者至兰亭止矣今世所传石本刓一角者皆定武所自出也然其工拙妍丑如人靣之不同览者自当具眼耳又定武一石前辈纷纷各有异论旣有眼必知所择定不向人言下转也此卷有山谷题字山谷之言云尔迺知当时眞赝混淆矣山谷之孙字子迈今爲农丞过予见后题欲令去予不忍与以爲去此题则兰亭废矣周翰者文及之字多见其名于书帖后雅尚如许亦足以赎粉昆之疵矣嘉泰壬戌十有二日白石道人姜䕫尧章书兰亭帖自定武石刻旣亡在人间者有数有日减无日増故博古之士以爲至寳然极难辨又有未损五字者五字未损其本尤难得此盖已损者独孤长老送余北行携以自随至南浔北出以见示因从独孤乞得携入都他日来归与独孤结一重翰墨縁也至大三年九月五日孟頫跋于舟中独孤名淳朋天台人兰亭帖当宋未度南时士大夫人人有之石刻旣亡江左好事者往往家刻一石无虑数十百本而眞赝始难别矣王顺伯尤延之诸公其精识之尤者于墨色纸色肥痩秾纤之间分豪不爽故朱晦翁跋兰亭谓不独议礼如聚讼盖笑之也然传刻旣多实亦未易定其甲乙此卷乃致佳本五字鑱损肥痩得中与王子庆所藏赵子固本无异石本中至宝也至大三年九月十六日舟次宝应重题子昂仆曩时侍赵文敏公学书暇日尝论禊帖定武本佳者絶难得僧独孤本见存更有赵子固及越人倪中刚武唐吴静心此三本流落人间不知何如至正甲申谒莹之于竹庄出此本见示乃其祖静心先生所藏文敏公题跋甚详诚可宝也句曲外史张天雨薛绍彭自为一书辨定武石刻号称详密李学究本最所宝惜当时士大夫家有此刻者可偻指数而苏才翁所蓄则钱惟演家物也后陈季常得之后曽觌得之最后子固得之尝江行覆舟入水濒死犹手握之高出水而不置曰吾性命可弃也而此不可弃其见宝惜如此子固遂流落江东予闻诸陈子山陈子山闻之张伯雨云此卷意度与今御府藏唐人响搨盖相似而周君自言得之江东印章题跋具可徴其为李本何疑哉洪武四年嵗在辛亥冬十月癸巳睂山苏伯衡识学书家视兰亭犹学道者之于语孟羲献余书非不佳惟此得其自然而兼具衆美譬之徳盛仁熟而动容周旋中礼者非勉强求工者所及也此卷刘㑹孟诸公鉴定以为定武旧本初见未觉其妙久玩之令人有悟入处眞可宝也哉姜尧章所记定武兰亭五字或损或不损偏旁结搆与在明祕藏本不必尽合然一展閲间纸色搨法知为北宋时物无疑也恱生堂一百十七刻以修城为甲而定武诸本次之古懿永兴宣城又次之在明其自保爱故当不出此数种也兰亭叙六朝时已有刻石余收开皇本是隋时刻者唐文皇因见刻本遂访眞蹟于越州辨才得之命汤普澈冯承素禇遂良欧阳询各摹一本原与隋时本相似不知宋代何以独称定武为欧阳询摹下眞一等羣公聚讼縁此而起以至㸃画波撇之间各加辨証又有五字损本七字损本及㑹字首行有阙有全纷纷同异如王顺伯尤延之軰而吴兴踵之为十三跋十七跋独尊定武不知右军肯㸃头否也晋王羲之告誓文王羲之告誓文今之所传即其藁本不具年月日朔其眞本云维永和十年三月癸卯朔九日辛亥而书亦眞小开元初润州江宁县瓦官寺修讲堂匠人于鸱吻内竹筒中得之与一沙门至八年县丞李延业求得之上岐王岐王以献便留内不出或云其后却借岐王十二年王家失火图书悉为灰烬此书亦焚矣逸少为王述所困自誓去官超然于事物之外尝自言吾当卒以乐死然欲一游岷岭勤勤如此而至死不果乃知山水游放之乐自是人生难必之事况于市朝眷恋之徒而出山林独徃之言固已疎矣告誓文今入晋书传中昔逸少为王懐祖徼也当时以不能堪㸃摘细事遂脱帻自投朝廷以其誓苦故不强以官开元中此书得于润州瓦官讲堂䲭尾其书一字为数体一体别成㸃画不可一槩求之实天下奇作李延业献之岐王十二年岐王宅焚则宜世不得传今碑字刻画过于严重无复前法似是唐妙手搨摸以传陶𢎞景论书谓逸少自吴兴前书犹未为称凡厥好迹皆是永和十许年中自失郡告归不仕后略不复自书然告誓文当时已出知鸱尾得者别本也贞观书目已列告誓文武平尝见于小函同乐毅论黄庭经共藏便知此本不一传摹相承不能辨其真赝也晋王羲之十七帖逸少谓吾书比钟繇当抗衡比张芝草犹当鴈行后世论者或异其说至唐然后无异辞信其书出钟张右也庾肩吾以芝为工夫第一繇天然苐一而逸少工夫不及张天然过之天然不及钟工夫过之然尝考之芝临池学书池水尽黒繇卧画穿被于工夫至尽不可谓繇工夫特后于逸少也今观其书卓荦天成者盖逸少所能其谓积学而至者恐不得笔力妙处观十七帖者当以是求之右王逸少十七帖迺先唐石刻本今世间有二其一于卷尾有勅字及禇遂良解如意挍定者人家或得之其一即此本也洛阳李邯郸家所蓄旧本颇与此相近其余世传别本盖南唐后主煜得唐贺知章临写本勒石寘澄心堂者而本朝侍书王着又将勒石势殊疎拙又有一版本亦似南唐刻者第叙次顚舛文为十七帖而误目为十八帖摹刻亦痩弱失眞独勅字本及此㢧本乃先唐所刻右军笔法具存世殊艰得诚可喜也按张彦逺法书要録与余所着法帖刊误论此帖本末颇完今并列于左方云政和二年五月初吉黄伯思书逸少书自六朝以降一人而已故歴代寳之以为大训唐太宗殊加爱重至为亲作传绍兴天子尤喜之以千金易一字眞蹟遂多又为书其传千载之下何其幸也此十七帖乃江南李氏墨本字不失眞形范髙古思贤宜珍藏之官本法帖号为佳玩然其眞伪已混殽矣如刘次庄有能书名其所刻本亦有中分一字半居前行之厎半处后行之顚者极为可笑唯此十七帖相传眞的当时虽已入官帖卷中而元本故在人间得不殽乱此本马荘甫所摹刻也玩其笔意从容衍裕而气象超然不与法缚不求法脱眞所谓一一从自已胷襟流出者窃意书家者流虽知其美而未必知其所以美也书词问讯蜀道山川人物屋宇图画至纤至悉盖深有意于游览而竟不遂岂所谓不朽之盛事信难偶邪因念顷年庐阜终更诸公议遣使蜀而孝庙记怜不欲使之逺去议乃中寝然东留讫无补报而徒失西游之便每以为恨今观此帖重以慨然又念仙游之日逺无复有意于人世也熹记唐贞观元年诏京官职事五品以上子嗜书者二十四人隶𢎞文馆习书出禁中法书以授之寻又置搨书三人此馆本之始也开元六年命整理御府古今工书钟王等蹟得一千五百一十卷视贞观时无所増减龙朔三年装进馆内法书至九百四十九卷然则当时馆本必不止十七帖此十七帖特以世所共传而其后有勅勒充馆本故名之曰馆本十七帖耳卷尾僧权二字不完是粱之徐僧权云右军十七帖因首有十七日字故名八碑共二十九帖中间多与淳化法大同小异佐家藏者是木版絶妙但不能考其所从来宣徳中佐见大理寺丞苏州仰瞻所藏石本后有唐文皇押字疑其为馆本也宋黄长睿云右军草书十七帖最为可师此书中龙也佐识右十七帖不全石刻在关中近时蒋侍御伯宣亦刻石于吴下顾不若此刻犹存拙意也黄伯思亟称此帖为书中龙盖妙在行欵耳此本行欵当为模勒者展促亦失之矣昔唐太宗购二王书右军书有三千余纸取其迹以类相从率一丈二尺为卷此帖亦一丈二尺凡百七行九百二十三字余收有淳熙修内司帖一卷行欵正同后复得赵松雪对临墨蹟皆神采焕然可寳也徃时周府东书堂晋府寳贤堂各用入刻皆不复知此矣漫记于此晋王羲之借船帖王羲之借船帖书之尤工者也故山北卢匡寳惜有年卢公致书借之不得云只可就看未尝借人也卢出潞州旌节在途才数程忽有人将书帖就卢求售閲之乃借船帖也惊异问之云卢家郎君要钱遣卖耳卢叹异移时不问其价还之后不知落于何人京师书侩孙盈者名甚着盈父曰仲容亦鍳书画精于品目豪家所寳多经其手眞伪无所逃焉公借船帖是孙盈所蓄人以厚价求之不果卢公时甚急切减而赈之日久满伯千方得卢公韩太沖外孙也故书画之尤者多閲而识焉晋王羲之竹叶帖王逸少竹叶帖长安水丘氏传寳之今不知所在三十年前见其摹本于䨓夀晋王羲之稚恭帖晋右将军㑹稽内史王羲之行书帖眞蹟天下法书第二右军行书第一也帖辞云羲之死罪复想朝廷清和稚恭遂进鎭东西齐举想克定有期也羲之死罪长庆某年月日太常少卿萧祐鍳定在王珪禹玉家后有禹玉跋以门下省印印之时贵多跋后为章惇子厚借去不归其子仲修専遣介请未至是竹丝干笔所书锋势郁勃挥霍浓淡如云烟变怪多态清字破损予临得之晋王羲之破羌帖王羲之桓公破羌帖有开元印唐懐充跋笔法入神在苏之纯家纯卒其家定直久许见归而余使西京未还宗室仲爰力取之且要约曰米有其直见归即还余遂典衣以増其直取回仲爰已使庸工装背剪损古跋尾参差矣痛惜痛惜破羌帖今在米淮阳家崇宁癸未春米在都下以泉十五万得之后有开元印记及陶谷等题字余尝䟦之云晋穆帝永和十二年秋桓温破姚襄于伊水遂至洛时将以谢尚镇之属病不行此帖所叙桓公摧破羌贼及喜仁祖小差正当时事也是时逸少去㑹稽内史已嵗余方遁迹山水间宜不复以世务经懐而此书乃叹宣武之威略悲旧之始平忧国嗟时志犹不息盖素心如此惜其一愤逺引使才猷约结弗光于世独区区遗翰见寳后人覧之深为兴叹破羌帖寳晋斋谓之王略帖洵是右军名蹟然今之所传或是老顚临得者羌字落笔入头太轻不似内史骨力惟戏鱼堂乃极神隽八面变化几与禊帖埒晋王羲之月半帖橘帖右军月半帖褚爱州所论序也橘帖余曩在都见数家有此墨本或肥或痩眞伪为不可知要皆有数笔佳可爱韦苏州诗云怜君卧病思新橘试摘才酸亦未黄书后欲题三百颗洞庭湏待满林霜盖取诸此晋王羲之与周益州帖右军与周益州书凡三十许帖铨次者误置両卷中耳按周抚字道和穆帝永和三年桓温攻成都李势降以抚为益州刺史彭模击范贲获之益州平封建城公在官十年卒蜀人庙祠之晋王羲之笔阵图王右军笔阵图前有自写眞纸𦂳薄如金叶索索有声赵竦得之于一道人章惇借去不归王右军书家谓在山隂县王氏右军东方朔画賛糜破处欧阳询补之在丁讽学士家归宗室令畤刘泾以僧繇画梁武帝像易云晋王羲之来戏帖王羲之来戏帖黄麻纸字法清润是少年所书满一幅其间数字难辨六朝写经褊字注之后人复以雌黄涂盖嵗久胶落字见五分在丁晋公孙受绘像恩泽者方下云晋公故物也欲以二十千见归予即以其直取君以予与来徃议此帖书黏于后质于其邻大姓贾氏得二十千盖意其可赎也今十五年矣犹在贾氏曽经人用薄纸搨书墨即透数行仍汚静地深可叹惜晋王羲之尚书帖王逸少尚书十二帖凡六十二行五百十有三字黵二灭一注五缺七字大观戊子嵗八月二十六日癸卯洛阳官廨装云林子书晋王羲之升平帖晋史称王逸少书暮年方妙此帖升平二年书讵其终才三载正暮年迹也故结字比乐毅告誓诸帖尤古质殊类钟元常浑浑然有篆籀意非遇眞意未易遽识也长睿父题晋王羲之甘䉀帖此帖中云甘䉀十丈初不可晓因思曹子建诗云都䉀虽甘杖之必折十丈云者恐若木千章竹万箇之类䉀似竹于文从焉此帖以之俗从草非是晋王羲之论诸葛昬书此卷有论诸葛昬书案晋谢石尝求昬诸葛恢稚女恢不许及恢亡乃成昬于时王右军徃谢家看新妇犹有恢之遗则威仪端详容服光整王叹曰我在遣女裁得尔耳始不知此何与逸少事而嗟赏若此及观此帖乃云二族旧对故欲结援诸葛若以家穷自当供助昬事又云欲速知决始知右军为主兹事故观谢妇发此叹也己丑嵗十一月十九夜长睿书晋王羲之治头眩方治头眩方世传王逸少书今綘州石帖中有此帖甚着于世政和丁酉嵗六月七日㐮州教授丹阳陈君孝友见过云崇宁间彭諌议君时守浔阳役兵于山间劚石得一大石中空内有小石若碑版然视之有刻文即此碑也大石未破时坚完无际不觧縁何中有此碑殊可异也陈之父时亦官浔阳得此拓本陈因以见遗视之比绛帖差纵逸结字互有工拙要之此本当在綘刻前但不知何世所刻按逸少尝在江州岂晋以后好事者因移写于斯石欤意其薶没已久土或变石故是刻藏于石间理不足怪或以此帖为虞永兴书恐未必然或虞尝临此书故微翻其体今世所有魏晋诸帖中徃徃唐人临橅尔洪纤拘放结体不一眞赏者自能辨之是月九日黄某于丹阳东斋书晋王羲之貍骨帖貍骨方今官帖中定为晋右将军王羲之书唐人谓此本苟兴治劳之方右将军临之至今谓貍骨帖梁武帝常以古书杂蹟一卷问于陶隐居对以貍骨方是子敬书亦似摹蹟在梁已疑其伪今定为右将军书果何据邪虽然右军尝写此帖或子敬临之亦不可知也晋王羲之荅庾元规帖逸少于书自谓眞出钟草出张后生雷同失其当䖏敬元谓古肥进之谓今痩书至痩硬似是逸少迥絶古人处若更论势巧形宻意踈字缓皆不足者也世传谓羲之书初不胜庾翼郗愔及其暮年方妙尝以章草荅亮而翼遗书曰张伯英章草十纸过江颠狈遂乃亡失常叹妙迹永絶忽见足下荅家兄书焕若神明顿还旧观羲之书法正自然功胜岂待积学而至哉议者不知书有天机自是性中一事而学习特求法度规矩尔至于离方遁圜不守绳墨自作胜槩谓非天徳不可也但见庾翼此语便谓初不若翼愔不知此语何所慿借而知其昔不逮二子邪晋王羲之快雪帖晋右军将军㑹稽内史王羲之字逸少书快雪帖见张彦逺法书要録本朝参知政事苏公太简家故物故有翰林学士院印唐赐魏丞相徴传之子孙故有郑公之后印又传于禇遂良之孙长史故有禇印予在都下以好玩十种易于苏太简孙祕书激字志东志东与余徳友也苏才翁子美有跋及国老押署绍圣丙申以示翰林学士蔡公仍以翰林印印之即太简作翰林时所用一日驸马都尉王晋卿求之不与已乃剪去国老署及子美䟦着于摹本乃见还因详録得之之自绍圣丁酉海岱楼题米芾审定快雪帖相传为右军正书今在眞行之间米老亦有此疑米老有小楷跋语未知其论何如也晋王羲之二谢帖右军眞蹟近世渐少观二帖纸札尚完殊可爱也案正观日録洎淳化法帖皆不收此岂当时为好事者祕藏不出邪熙宁丙辰冬至日丹阳苏颂子容余杭郡西阁题右军书法万世所宗昔人称欧虞之体谓如壮士美人者但能精于一偏尚且传之后代而况得其全者哉是知此字当使好事寳之也元丰乙丑五月望日西安县斋丹阳崔希仲徳举题正观尤爱右军书访求殆尽其后并葬昭陵今所存法帖人谓皆哀疚之问故不复进上得传于后岂其然乎此书亦然又法帖之所遗也当用文锦玉轴重装以遗子孙寳之海陵曹辅子方信安郡斋书晋王羲之思想帖大徳二年二月廿三日与霍公谨集鲜于伯几池上郭右之出右军思想帖眞蹟有龙跳天门虎卧凤阁之势观者无不叹赏神物之难遇也孟頫书右军眞蹟世所罕有此思想帖与余旧平安帖行笔墨色略同皆奇蹟也平安帖有宋海岳籖题此帖无签题而有赵魏公跋同观者自霍清臣而下凡十有三人皆鍳赏名家咸咨嗟叹赏神物之难遇若此余何幸得附名其后哉嘉靖丁巳冬十一月十有三日长洲文徴眀题时年八十有八晋王羲之雨晴帖羲之与子姪軰书草草似不经意及寻绎之笔笔皆有位置如大辩智人虽语黙无常悉证于道此帖是也千载间虽有作者徃徃得彼失此曷能集大成也晋王羲之瞻近帖右羲之瞻近帖行书之狎隣于草者也典午沖靓放旷之风乌衣诸王富贵居养之素蔼然见豪楮间宜其名百世也第宋淳化宣和似捜罗晋帖靡遗而此帖独不见有表识岂非金源得宋故物易故以新而然欤明昌七印签帖金书全倣宣和其篆籀朱法精麤不侔后世了然在目假令当时不相师法政未为失观辨章良公成甫家清玩见右军眞蹟二帖当亚快雪至正丁酉闰月己未庐陵欧阳𤣥识此晋王羲之野凫帖昔年危内翰大朴出示羲之野凫帖且云别有喜色帖在江右出自丞相周益公家传授次第一一有据湏溪刘㑹孟平之谓如兰亭裹鲊尤为佳絶濂恨未见之近豫章人士来求墓文忽持此帖为贽湏溪题识宛然居后因惊喜曰此殆太朴所言者徧示中朝善书者咸定为眞蹟无疑或取唐临者比之神气夐然不侔鄱阳刘彦炳最号精鑑法书日閲此而不厌狂欲起舞眞伪之辨固自有异哉湏溪所书名中藏三代人物字伪署者輙易别谩幷及之晋王羲之游目帖余在京师数见右军墨蹟率皆窘束羞涩类钩摹而成者决知其非眞也今观此帖寓森严于纵逸蓄圆劲于蹈厉其起止屈折如天造神运变化倏忽莫可端倪令人惊叹自失世之临者虽积笔成山吾知其不能到非右军谁足以与此哉或以纸笔未故为疑祕阁有唐初诰文纸色如新则此帖之尚完不足怪也浦江郑君仲辨最博雅善书亦谓为右军眞蹟无疑相与熟玩久之因识其后晋王羲之此事帖右王右军此事帖凡二十字盖尝为金源氏物章宗数印犹烂然楮墨间签题亦其手书信可寳也成化戊戌嵗五月壬午吴寛观于徐太守维亨为题晋王羲之袁生帖右袁生帖曽入宣和御府即书谱所载者淳化阁帖第九卷亦载此帖是又曽入太宗秘府而黄长睿阁帖考尝致疑于此然阁本较此微有不同不知当时临摹失眞或淳化所収别是一本皆不可知而此帖五玺烂然其后贉纸及内府图书之印皆宣和装池故物而金书标签又出裕陵御笔当是眞蹟无疑此帖旧藏吴兴严震直家震直洪武中仕为工部尚书家多法书名画后皆散失吾友沈经时购得之尝以示余今复观于华中甫氏中甫尝以入石矣顾此眞蹟无前人题识俾余疏其本末如此嘉靖九年腊月三日文徴眀识晋王羲之干呕帖晋右军王逸少书干呕帖其字画圎劲雄雅而纸亦古色是知唐初人所临也于书行空间直界成路益为久而卷舒恐致禙绢丝纹磨损字面故置之书筒而祕之乃知前人寳爱如此之笃太宗时已尝刻诸淳化古帖石中上有南唐内合同并集贤院印及卷首尾古印朱文十数又鵞溪黄素革首前后皆用宣政内府图书印之当必数帖成轴不然何以革首外邉各亦有印文邪今存者此帖耳是以书谱止载其首帖之号云皇庆二年十二月朔乔篑成仲山父题右晋右将军王羲之干呕帖尝刻之淳化帖中以石刻较之分豪无异眞至寳也或者谓其纸墨萧瑟或又谓其为唐摸政不必计也其笔法髙古断非后人所及今见石刻一行半段皆寳惜之况此帖典刑具存非水月镜象可比者乎其直界成路乔仲山以为置书筒中者非也古人寳爱名帖尝以自随如王世将得索靖廿四日帖置之衣𢃄中至宣和间折㾗犹在即此类也其週遭诸印多用赭墨亦非后人伪为长洲文彭谨题晋王羲之鹘不佳帖鹘当是右军诸孙小字右军自誓墓后谓我卒当以乐死然间语凝之軰蓝田望不逾我而位遇辽邈当由汝曹不如坦之邪今又云鹘等不佳都令人弊见此軰吾衰老不复堪此曹公有云生子当如孙仲谋人于子孙虽贤豪不能忘情剧可叹也此帖连白石枕邺中战塲诸蹟为濮中李少师柬之家物米元章之父阿奢以弈胜获之遂为米氏物后有尊徳乐道印见元章书史甚详今则割为一卷而有开成二年栁公权记一条岂全卷题字亦随之而割邪结体比他蹟形势稍廓落而遒耸雄迈有威凤翔霄神骥追影势余老矣后先所见右军父子手笔唐临至八本譬之𤣥奘入五印度覩薄伽梵金光明相能不悲喜敬题于后晋王羲之三帖余前得先右军大热此月二帖于崑山顾氏乃黄琳美之家物转入陆太宰全卿顾氏其外孙也大热帖更世久纸墨已尽揭而犹有揾入肤理者细翫之极纯雅可爱当是眞蹟此月帖笔势圜逸而间有襄阳意疑为米南宫临本后得淡闷干呕帖于慧山谈氏印识题䟦甚衆结法精美有度而发笔微怯据鍳定以为唐人临本也眞蹟纵潦倒如裴叔则病剧回眸犹足掩映数人临帖从眞蹟上翻出优孟抵掌尚近于王孙隆准薛绍彭云古囊织缥可复得白玉为躞黄金题况为之后者乎珍重珍重右军大热帖纸纹磨灭几尽而墨色黯然犹具完字政如李夫人游魂居帏帐中可望而不可即此一竒也且锋势纯熟无纎豪作意摹拟态定临本淡闷帖在宋时黄秘书即有定论以为非后人伪作此本则非出过庭临盖唐人草得二王法无踰孙者其落脚差近前而直皆孙笔也此月帖王长公鍳为米家风非入书家三昧者不能断此语世间无论有晋魏几人觧识眞唐隋当时薛米诸人第得见我軰不至矜诩若尔晋王羲之清晏帖此帖致佳乃释之者最可笑或作有异产已可捧腹至云所使有丰一郷是何言语况并出亦改为使愈不可觧细绎之乃所出有无一乏也始涣然明了盖所出者地产之也所有者非地产而聚于此者皆无一乏也文义草法无一牵强右军诸帖如此等处多有之不尽能辨晋王羲之积雪凝寒帖此六十三字表里莹润骨肉和畅有法有致最为合作乃载在长沙本者今阁帖盛传而他帖皆不闻海内收之者古哲名蹟可惜矣而赏鍳之苦心灵识亦与之俱澌均可惋怅后世有大力者一蒐而表章之庶不致洪钟瓦缶之叹耳晋王羲之霜寒帖右军诸书果无有纯于眞者唯此收于綘帖驯雅整栗寄巧于拙藏老于嫩有不可尽之妍米谓右军无眞字而以快雪帖为眞快雪今盛传未见眞体故又疑米所见另一帖果尔则此𢃄行者谁复能为之必老顚误忆以此为快雪帖耳快雪之为行书既审则眞书之此为第一又何疑乎晋王羲之此郡帖余知右军非晋贤兹观其治郡大略苦于逋滞是必清理无留难也舍逸而就劳是耐鞅掌不鄙俗役也至于人事请托则又近情善处不致乖迕而独坐一语又非深明于得人先有司之心法者不能道恐先哲之美为字学所盖故于评字而推言之不以为烦焉晋王献之洛神赋献之洛神赋蹟遗头尾外得一十三行都二百五十字重加整背祥符八年八月十日周越记子敬能作方丈字观其细书巧妙方丈不足为大令右军法虽同其放肆豪迈大令差异古人用功精深所以絶迹也治平三年三月廿八日襄今世所传洛神赋予见者四本惟王和甫家者号最胜结字疏宻得法然不若此书亦自与周子发家者稍异子发谓子敬爱书洛神赋人间宜有数本似未见其余也昔马澄评右军书谓劝进洛神赋诸书十余种皆作今体知逸少尝书此赋子敬当是习其家学尔然书录不记子敬洛神赋其传之失实将后人摹搨邪字法端劲是书家所难偏旁自见不相映带分有主客趣郷整严非善书者不能大令好书洛神赋而李阳冰论右军书与画像賛同称右军之蹟不复可见不知更胜此否栁公权记于前璨题其后何止公慙卿邪晋王献之所书洛神赋十三行二百五十字人间止有此本是晋时麻牋字画神逸墨彩飞动绍兴间思陵极力捜访仅获九行百七十六字故米友仁䟦作九行定为眞蹟宋末贾似道执国柄不知何许复得四行七十四字欲续于后则与九行之䟦自相乖忤故以绍兴所得九行装于前仍依绍兴以小玺款之却以续得四行装于后以悦生葫芦印及长字印款之耳孟頫数年前窃禄翰苑因在都下见此神物託集贤大学士陈公灏委曲购之既而孟頫告归延祐庚申忽有僧闯门持陈公书并此卷数千里见遗云陈公意甚勤勤也陈公诚磊落笃寔之士不失信于一言岂易得也因併及之至治辛酉既装池适老疾不能䟦壬戌闰五月十八日雨后稍凉力疾书于松雪斋又有一本是宣和书谱中所收七玺完然是唐人硬黄纸所书纸略高一分来亦同十三行二百五十字笔画沈着大乏韵胜余屡尝细观当是唐人所临后却有栁公权䟦两行三十二字云子敬好写洛神赋人间合有数本此其一焉寳厯元年正月廿四日起居郎栁公权记所以吾不敢以为眞蹟者盖晋唐纸异亦不可不知也赵吴兴曽得洛神十三行于陈集贤灏自题此晋时麻牋思陵极力捜访仅获九行百七十六字故米友仁䟦作九行宋末贾似道复得四行七十四字欲续于后则于九行之䟦不相属遂以四行别装于后以悦生印及长字印款之今此本不知犹在人间否余所摹秀州项子京藏是宣和谱中所收吴兴云更有唐人临本后有栁公权䟦亦神物也视世所传十三行宋搨何啻霄壤邪其昌晋王献之保母帖右嘉泰癸亥越人掘地得古碑乃晋兴宁三年乙丑嵗王献之保母李意如圹志也云善为文能草书王谢奴婢定小异耳又有小砚背刻王献之永和五字二者以致行都别镌此本四眀楼尚书钥摹以相示字画固妙其辞则有望于八百余年后守官之人自兴宁距今适八百三十余年预知如此盖当时卜地如郭璞軰固不乏也五月二十八日记保母碑虽近出故是大令当时所剜较之兰亭眞所谓固应不同世人知爱兰亭不知此也丙戌冬伯机得一本继之公余丈得此本令诸人赋诗然后朋识中知有此文丁亥八月仆自燕来还亦得一本又有一诗僧许仆一本虽未得然已可拟世人若欲学书不可无此仆有此独恨驱驰南北不得尽古人临池之工因公余出示令人重叹孟頫右王献之保母帖说者谓胜于定武兰亭初刻盖此帖乃献之亲书于甎而又晋工刻之若兰亭则冯承素等钩摹而又唐工镌之所以精神气韵夐然不侔也或者不知犹妄有所疑姜尧章乃作辨评一篇设为问荅援据甚详传雅君子宜取而覧之正不必求题识之多也晋王献之十二月帖晋太宰中书令王献之字子敬十二月帖黄麻纸辞云十二月割至否中秋不复不得想未复还恸理为即甚省如何然胜人何庆等庆等大军下一印曰铎书是唐相王铎印后有君倩字前有绢小帖是禇遂良题曰大令十二月帖此帖运笔如火筯画灰连属无端末如不经意所谓一笔书天下子敬第一帖也元与快雪帖相连苏太简家物上有国老才翁子美题跋云卤僧守一所藏先令以命服得之子美子激字志东与余分藏以书画寳玩易之晋王献之送棃帖王献之送棃帖云今送棃三百颗晩雪殊不能佳上有黎干黎氏印所谓南方君子者跋尾半幅云因太宗书卷首见此两行十字遂连此卷末若珠还合浦劒入延平太和三年三月十日司封员外郎栁公权记后细题一行曰又一帖十二字连之余辨乃右军书云思言叙卒何期但有长叹念告公权误以为子敬也缝有正观半印世南孝先字跋孝先是本朝王曽丞相字刘季孙以一千置得余约以欧阳询眞蹟二帖王维雪图六幅正透犀带一条砚山一枚玉座珊瑚一枝以易刘见许王诜借余砚山去不即还刘为泽守行両日王始见还约再见易而刘死矣其子以二十千卖与王防唐太宗书窃类子敬公权能于太宗书卷辩出而复误连右军帖为子敬公权知书者乃如此其跋冯氏西昇经唐经生书也乃谓之褚书者同也盖能书者未必能鍳余既跋定之苏子瞻于是跋诗曰家鸡野鹜同登俎春蚓秋蛇緫入奁君家两行十二字气压邺侯三万签盖以晋史太宗賛贬子敬也然唐太宗力学右军不能至复学虞行书欲上攀右军故大骂子敬耳子敬天眞超逸岂父可比也敬美弟自燕中归得大令此卷后有栁诚悬文与可二跋考诚悬跋盖併右军思言叙卒何期但有长叹念告不二字俱误以为大令故有劒合延平珠还合浦语米元章鍳定之遂析为二卷而子瞻所题家鸡野鹜同登俎春蚓秋蛇緫入奁君家两行十二字气压邺侯十万签盖右军思言帖尾也元章左袒大令故不谓为然而诚悬跋后细题又一帖十二字连之语皆为元章所削去恐后覧者以诚悬跋语致疑备记于此若大令笔虽稍有剥轶而存者犹自煜煜射人眉睫间元章所称天眞烂熳故不虚也诚悬搆结淳古生平锋锷敛尽隠然有羹墙思吾弟其善有之子敬后几百年而为栁诚悬诚悬又几百年而为文与可前者纸渝故当墨敝后者笔近乃宜色鲜然而墨色浓淡文不及栁栁不及王前后几如倒置乃知古今人不相及非独用笔用墨亦然仲将之墨一㸃如漆吾不得而见之矣幸有子敬片楮在持是以观凡称右军墨蹟墨沈昏淡者皆赝品也晋王献之授衣帖右摹本王大令献之授衣帖一卷七十二行有徐僧权陈惠辨押尾盖梁御府法书也笔势闳放实子敬书之合作者政和二年夏四月洛阳官舍装晋王献之辞中令帖子敬称州民当是上扬州刺史耳盖㑹稽王时为扬州秉政故也书法遒逸疎爽然右军家范不无少变北海吴兴皆其滥觞少可惜耳大令辞中令帖书家不甚传或出于米元章黄长睿之后耳观其运笔则所谓凤翥鸾朔似奇反正必非唐以后诸人所能梦见也李北海似得其意晋王献之中秋帖米姓晋唐法书眞蹟祕玩目有献之中秋帖赵松雪以为寳晋刻石即此余因出石刻校之间有不类处夫形似且失况其精神气韵欲得之难矣此眞蹟所以可贵而恨世不多见也晋王献之杂帖子敬书如河间少年自不拘束此当行草中也宋孝武学书或眞行草书杂在一纸或作数字或学前軰名人能者而子敬诗赋賛论亦入此书谢太傅善书不重子敬每作好书必谓被赏太傅輙题后以荅之尝问子敬君书何如右军曰故当胜太傅曰物论殊不尔子敬曰世人那得知此帖超轶陵突似欲出其家学宜诸人有逸气过父之语也晋王献之帖告姜秀还二帖及得柰如告至晩或成伤皆子敬书广袤肥痩后先不同乃尔岂稚老结字固自异乎抑具诸家法别作体乎长睿父观张懐瓘云子敬草书幼师父而后法张芝仆谓献之行草亦然模矩虽出于逸少而笔气飘飘已面元常庭域矣故自谓与尊故当不同人那得知非夸辞也观此帖纵轶若此而唐文皇目以拘挛饿隶无乃太贬乎晋王献之𤣥度帖大令之书极易辨大扺无右军八面变化故其辞多复间架不茂实所以贵于人间者笔画劲利态致萧踈无一㸃尘土气无一分桎梏束缚非勉强仿傚可以梦见诸如此等皆是其眞蹟无疑晋王献之耆旧帖余幼习二王帖见其释文为栁六惠盖縁帖中下字多一带笔而误也及得刘氏释文乃知误自宋人刋误辨正皆不及之则并官帖中亦唿之为六惠矣宋羊欣帖此帖在王文惠公家轼得其摹本于公之子锴以遗吴兴太守孙莘老使刻石置墨妙亭中宋谢灵运古诗帖伯英妙蹟永絶之后隋唐能书者论草圣惟言永禅师张长史而已今观此卷始知元气在天壤间代不乏人但艺有専兼流传有顕晦耳岂谢公以佳诗雅韵掩其书名邪况宣和宸翰内外签题玉玺玉轴干皆全谱中论评又备极推奨庆仰神物感惠难胜值而有之此生之倖㑹也不媿恶拙僭书卷末时至正庚午㽔賔节日前翰林国史院检閲官荣僧肇薫香敬题宋谢荘诗帖谢荘词翰传自高祖广平王闻得于南唐字画遒劲势若飞动荘六朝文翰俱美元祐己巳十一月望日石碛戍镜湖遗老贺方回云瑞雪咏山夜忧懐园引长笛弄庄集中不载诚祕异之文故庄手书珍惜不传于世也之肖再识谢荘诗帖于新都汪景淳得摹本未见眞蹟书法似阁帖所谓萧子云者小加妍隽宋髙宗书近之其昌齐谢朓海陵王墓铭海陵志在沈翰林括家沈庆歴中在金陵厨人以方石镇肉视之有文刻乃此志也后为人借去不还遂亡所在此本今世殊难得然海陵乃齐世而沈云宋海陵王非也又云谢朓撰并书而志但云朓立耳然𤣥晖自以草隶名当时后人目以飞华满目残霞照人此志结字高雅必朓书也沈载此文于其书亦小异如温文着性石本云着性嗣徳方衰石本云方褰晩夜何长石本云晓夜当以石本为是政和元年正月十一日黄某长睿父书梁萧子云飞白萧字壁书萧字者梁侍中萧子云之所飞白也韩晋公领浙西之嵗得于建邺佛寺置之南徐官舍函以屋壁俯瞰坐隅及晋公入賛庙謩启于私第朱方官吏俟其代者完葺旧府圬墁故堂吏人以壁字昬䝉方以垩扫涂上时故殿中李侍御士举为部从事以晋公翰墨代无等俦自护壁书施搨于下耽玩研味略无已时士举重焉绐而方得及士举府除职停寓壁字于小吏之舍至甲申嵗士举为江西从事通好江淮时李评事约盛閲图书以示寮友士举方以壁字言于座中李君因而求之士举云得卿皇象羊欣萧纶各一帖大郑画屏一扇即辍与之不尔当自持去李君富于图书酷好遐异遂以所求三帖并法士画屏一扇易焉后十余日壁书自吴负来士举于道病卒向若李君不閲雅迹士举不言此书即壁字为朽壤于小吏之家逸品絶前贤之蹟固知兴亡继絶后不乏人工极艺精中必有物加以子云与国同姓所书萧字圜卷侧掠体法备焉信衆贤之妙门实后代之茂范其飞白书起于蔡中郎其后张敬礼王逸少子敬并称妙絶子云曲尽其法欧阳率更云萧侍中飞白轻浓得中如蝉翼掩素其为前贤所重如此嗟乎景峤此书今访天下絶矣惟此萧字在乎旧都三百年间竟无頽圯俾后之传授似隂有保持余与李君寓家南徐隣而友善获覩妙蹟感有将壊之壤晋公出之方絶之蹟李君维之用徴其事故以字志之唐崔备梁萧子云别帖今世所传萧子云书或见之碑转相拓搨刻深画重去眞逺矣虽况以春蚓秋蛇人不谓过也丽正所藏盖自唐贞观入録后散亡民间张河东初购得之五代入江南李氏江南平始还内府今视其书与世所闻异矣劲特挺拔更无后世俗态求于纤痩浓淡未尝有遗恨昔传子云作笔而心用胎髪故得纤细不失或疑非兔翰不足称劲是不然丰狐之柱路扈尝用之但不知胎毛非壮发可用以作笔此予未之考也梁萧挹智蔵法师碑右梁智蔵法师碑梁湘东王萧绎撰铭新安太守萧几作叙尚书殿中郎萧挹书世号三萧碑法师者姓顾氏几挹皆称弟子衰世之弊遂至于斯予于集古録不忍遽去者以其字画麤可佳舍短取长可矣此楷法自钟元常后唯江左诸贤颇得之故萧殿中书是碑古雅可喜然下至隋唐其法遂亡虞褚欧薛弗能逮也此可与识者论云政和癸巳嵗四月二十七日黄某长睿父书梁陶𢎞景瘗鹤铭右瘗鹤铭资政邵公亢尝就焦山下缺石考次其文如左其不可知者阙之故差可读然文首尾似麤可见虽文全亦止此百余字耳而欧阳文忠集古録谓好事者往往只得数字唯余所得六百余字独为多矣盖印书者传讹误以十为百当时所得盖六十余字故云比数家本为多此铭相传为王右军书故苏舜钦子羙诗云山阴不见换鵞经京口新传瘗鹤铭文忠以为不类王法而类颜鲁公又疑是顾况云道号同又疑是王瓉仆今审定文格字法殊类陶𢎞景𢎞景自称华阳隠居今曰眞逸者岂非其别号欤又其着眞诰但云己夘嵗而不着年名其它书亦尔今此铭壬辰嵗甲午嵗亦不书年名此又可証云壬辰者梁天监十一年也甲午者十三年也按隐居天监七年东㳺海岳权驻会稽永嘉十一年始还茅山十四年乙未嵗其弟子周子良仙去为之作传即十一年十三年正在华阳矣铭后又有题丹阳尉山阴宰数字又唐王瓉诗字画亦颇似瘗鹤但笔势差弱当是效陶书故题于石侧也或以铭即瓉书误矣王逸少以晋恵帝大安二年癸亥嵗生年五十九至穆帝升平五年辛酉嵗卒则成帝咸和九年甲午嵗逸少年方三十二至永和七年辛亥嵗年三十八始去会稽而闲居则不应三十二年已自称眞逸也又未官于朝及闲居时不在华阳以是考之此铭决非右军也审矣宋曹士冕云焦山瘗鹤铭笔法之妙为书家冠冕前辈慕其字而不知其人最后云林子以华阳眞逸为陶𢎞景及以句曲所刻𢎞景朱阳馆帖参校然后衆疑释然其赏鉴可谓精矣以余考之一本山樵下有书字眞宰下有立石二字一本我传尔铭作出于上眞尔其蔵灵作纪尔嵗辰张峃本作丹阳外仙邵亢本作丹阳仙尉又有作丹阳外仙尉者且中间辞句亦多先后不同尚俟拏舟过扬子手自摹印以稽其得失之一二可也右梁陶𢎞景正书瘗鹤铭刻京口焦山西南之麓下临江水予𢎞治甲子尝游焦山问僧铭之所在则云已崩裂堕江虽水落亦不复见予信之载其语游山记中正徳丁丑冬再至京口钱逸人徳孚为予言尝识其处予既惊喜且自笑昔为僧所诳遂与徳孚及郷贡士俞贞眀渡江登山踏雪寻之果得于石壁之上可读者仅二十字因搨以归未至铭数十歩崖上有宋嘉熙二年陆放翁题字云踏雪观瘗鹤铭乃知昔人好竒已先于予铭残阙而録其全文好竒之士庶几同一快也瘗鹤铭见称于世不在兰亭之下但以其僻在荒寂山僧惮于摹搨绐云崩裂堕江人间既少其本虽京口士大夫往来山中亦以僧言为信吾师南濠先生家蔵碑刻甲于东南尝録其文悉加题品为金薤琳琅凡数十卷独以未得此铭为恨迩者放舟京口冒雪渡江果得于山石之下亲以归由是此铭复传人间而僧亦不能隠矣昔姜白石有兰亭考俞夀老有兰亭续考元庆敢窃其义取古今论辨缉为一编名之曰瘗鹤铭考天下后世岂无同予之好者乎正徳戊寅正月十日姑苏顾元庆谨书梁陶𢎞景奏章藁陶隠居书故自入流其在华阳得杨许三眞君眞迹最多而学之故萧逺澹雅若其为人今金陵有许长史旧馆坛碑最先一行乃隠居书又世有画版帖四十三字与碑字笔势同今观其为杨琼瑶作奏章藁与前二书虽眞行不同要非异手作也袁昻论书以隠居若吴兴小儿形状未成长而骨体甚峭快今审其疏比之钟王为未成就然神韵闲旷那可以峭快目之独窦臮谓其髙爽自然逸轨奋举颇近实云政和乙未嵗二月二十二日黄某长睿观梁陶𢎞景帖陶𢎞景年四五嵗以荻为笔灰中草书后遂工草𨽻縁求宰不遂脱朝服挂神武门而去评书谓𢎞景师祖钟王采其骨气至眞草体势反合欧虞此帖清髙闲澹雅有秀韵是知欧虞作略得六朝韵为深帖语似邀屈画工故其说颇详云梁孙文韬茅君碑茅君碑三茅者盈太元眞君固定録眞君衷保命仙君皆汉景帝中元间人盈天汉四年道成至元帝初元五年来江左句曲之山哀帝元夀二年乘云而去至梁普通三年五百四十四年矣固至孝元时拜执金吾卿衷宣帝地莭四年拜上郡太守五更大夫并解任还家修学成帝永始三年固为定録眞君衷为保命仙君梁普通三年道士张绎建此碑孙文韬书梁刘灵羊祜碑右羊祜碑梁大同中以旧碑残缺再书而刻之碑阴具载其事刘之遴撰刘灵正书陈僧智永书千字文右千字文今流俗多传此本为浮屠智永书考其字画时时有笔法不类者杂于其间疑其石有亡缺后人妄补足之虽识者览之可以自择然终汨其眞遂去其二百六十五字其文既无所取而世复多有所佳者字尔故輙去其伪者不以文不足为歉也蔡君谟今世知书者犹云未能尽去也嘉祐八年十月十八日书永禅师欲存王氏典刑以为百家法祖故举用旧法非不能出新意求变态也然其意已逸于绳墨之外矣云下欧虞殆非至论若复疑其临放者又在此论下矣智永千文唐粉蜡纸搨书内一幅麻纸是眞蹟末后一幅上有双钩摹字与归田赋同意也料是将眞蹟一卷各以一幅眞蹟在中为数十轴若无钩塡一字固难辨也是贾安公物作润笔送王荆公其弟安国得之今在叶涛处安国婿也有古跋云契濶艰难不敢失坠学欧阳询行体智永搨梁所集千字至八百本江淮诸寺各留其一至唐眞伪并出蔵书者已病其难得也观右军书记永和世谓黙符圣典有郷背之宜而智永取名谓潜印𤣥踪尽其家法故侧勒弩踢策掠啄磔虽尽其法度而纵擒缓急自出法度外此岂可求于书侩画贩而论眞伪耶千字其初本得右军遗书梁武帝尝令殷铁石搨一千字毎字一纸杂碎无序因命周兴嗣次为韵语其成时一夕䰅髪尽白当世甚重诏令萧子云写进而后世以书名者率作千字以谓体势尽备可以见笔力然非书得成法者亦不能尽工杨文公谓勅当为梁字本后人作草书笔画转移误耳陈时朝廷命令未加勅字其说诚然知为字谬也陈僧智永眞草千文智永眞草千文旧有石刻今阁老长沙公所蔵乃其眞蹟较之石本字大而肥气韵飞动优入神品为天下法书第一穆辱逰公门公尝示穆清眀上河圗继复出此一日之间获观二妙何其幸与何其幸与智永眞草千文崔氏所蔵眞迹薛嗣昌刻之长安漕司者翻本尚完好但太瘦生且波发处多有可恨此纸晚得之徽人汪生是枣本耳而肥以长安石本较之不啻江妃之望玉环也刻手工拙固如此哉今智永千文独推史家碑疑此即是也陈僧智永倣钟元常宣示表此永师倣钟元常宣示表每用笔必曲折其笔宛转回向沉着收束所谓当其下笔欲透过纸背者唐以后此法渐澌尽矣陈韦霈金陵栖霞寺碑正徳丙子余以应试始至南畿若清凉牛首灵谷雨花台及聚宝门外诸胜处无不游而摄山则未一到嘉靖癸卯岁得交于云浦盛君君雅有栖山之志寄余栖霞二大字围竟五尺许妙甚然无书者姓名或是蔡君谟笔甲子之岁偶得栖霞寺碑乃陈韦霈书后爲宋僧怀则翻刻字画全拟怀仁集右军书体而篆额题刻云僧有朋暇日雨牕因手制成册是歳乙丑九月霜降后三日谢湖老懒漫记于嘉趣堂后魏沈馥定鼎碑右魏定鼎碑景明三年建在今怀州流俗谓之定鼎碑也景明魏宣武年号也碑云定鼎迁中之十年按魏孝文以太和十七年迁都洛阳至此景明三年盖十年矣右后魏御射碑在今怀州按北史及魏书宣武纪景明三年十月庚子帝躬御弧矢射逺及一百五十歩羣臣勒铭于射所即此碑也碑云维魏定鼎迁中之十载又云皇上春秋一十有七据史及孝文弔比干文皆云太和十八年迁都洛阳至景眀三年盖九年矣而碑作十载恐误又史云宣武以太和七年生景明四年当年二十而碑言年十七则当以碑爲据然则宣武终于延昌四年盖寿三十五歳而史以爲寿三十三者亦误也予按礼记问天子国君之年对者皆不敢斥言今魏人乃书其君之年于碑岂礼也㢤东魏韩毅大觉寺碑右东魏大觉寺碑在洛阳碑隂题韩毅书据北史毅鲁郡人工正书神武用爲博士以敎彭城景思王攸当时碑碣往往不着名氏毅以书知名故特自着之也然遗迹见于今者独此碑尔右大觉寺碑隂题银靑光禄大夫臣韩毅隶书盖今楷字也庾肩吾曰隶书今之正书也张怀瓘六体书论亦云隶书者程邈造字皆眞正亦曰真书自唐以前皆谓楷字爲隶至欧阳公集古録误以八分爲隶书自是举世凡汉时石刻皆目爲汉隶有一士人力主此论予尝出汉碑数本问之何者爲隶何者爲八分盖自不能分也因览此碑毅自题为隶书故聊志之以祛来者之惑后周赵文渊华岳庙碑右后周华岳庙碑万纽于瑾撰赵文渊字徳本书按后周书列传有赵文深字徳本盖唐初史官避髙祖讳故改渊爲深耳万纽于瑾者唐瑾也周文帝时赐姓名文复以于谨与同姓更万纽于云后周赵文渊河渎碑右河渎碑后周天和二年建内史大夫琅琊王褒字子渊造文赵兴郡守赵文渊字徳本奉敕书余尝读杨大年谈苑云千字文题敕员外散骑侍郎周兴嗣次韵敕字乃梁字传写误尔当时帝王命令尚未称敕至唐显庆中始云不经凤阁鸾台不得称敕敕之名始定于此按此碑及唐瑾撰华岳庙碑皆文渊奉敕书后周去梁时未远又隋薛道衡撰老子碑唐初虞世南撰孔子庙堂杜如晦碑欧阳询书昭陵九成宫碑皆作奉敕如此之类甚多略举一二要知不独始于显庆大年之论非也然则唐人所谓不经凤阁鸾台不谓之敕者盖言命令当繇庙堂出非谓敕之名始于此也然文渊奉敕书碑而自着其字何哉隋梁恭之老子庙碑右老子庙碑隋开皇二年薛道衡撰道衡文体卑弱然名重当时今所取者特其字画近古故録之其碑石所题唐人姓名字皆不俗亦可也隋丁道护启法寺碑此书兼后魏遗法与杨家本微异隋唐之交善书者衆皆出一法道护所得最多杨本开皇六年去此十七年书当益老亦稍縦也莆阳蔡襄右启法寺碑丁道护书蔡君谟博学君子也于书尤称精鉴余所藏书未有不更其品目者其谓道护所书如此隋之晩年书学尤胜吾家率更与虞世南皆当时人也后显于唐遂爲絶笔余所集録开皇仁寿大业时碑颇多其笔画率皆精劲而往往不着名氏每执巻惘然爲之叹息惟道护皆自着之然碑刻在者尤少余家集録千巻止有此尔有太学官杨褒者喜收书画独得其所书兴国寺碑是梁正明中人所藏君谟所谓杨家本者是也欲求其本而不知其碑所在然不难得则不足爲佳物古人亦云百不爲多一不爲少者正谓此也隋丁道护兴国寺碑右隋兴国寺碑隂丁道护书道护所书兴国启法两寺碑皆在襄阳欧阳公尝得启法寺碑列于集古録中而于太学官杨褒处见兴国寺碑以不得入録爲恨今碑隂又有襄州镇副緫管栁止戈以下十八人姓名字画尤完好欧阳公所未见也蔡君谟题其后云在杭州日坐有客曰小说称丁真永草永固知名丁何人也予谓道护岂其人邪按法书要録丁觇与智永同时人善隶书世称丁真永草非道护也丁道护书启法寺碑一兴国寺碑一皆隋开皇中立启法寺今爲龙兴寺在襄阳城西兴国寺今爲延庆寺在望楚山欧阳永叔云兴国寺碑不知所在特见其摹本于太学官杨衷家而此碑隂又有道护书襄州镇副緫管府长史柳止戈而下十八官号姓名其字犹可喜得之自余始世盖未有传之者也隋史陵禹庙残碑右隋禹庙残碑其文字磨灭十五六而其末隐隐可辨云㑹稽郡史陵书笔法精妙不减欧虞按张怀瓘书断云褚遂良尝师史陵盖当时名笔也今此碑磨灭而仅存世之藏书者皆未尝有非余收録之富则遂不复见于世矣御定佩文斋书画谱卷七十一御定佩文斋书画谱卷七十二目録钦定四库全书御定佩文斋书画谱目録第七十二卷歴代名人书跋三唐欧阳询皇甫诞碑唐欧阳询姚恭公墓志铭唐欧阳询周罗㬋墓志唐欧阳询元夀碑唐欧阳询九成宫醴泉铭唐欧阳询化度寺邕禅师塔铭唐欧阳询虞恭公碑唐欧阳询房彦谦碑唐欧阳询杜如晦碑唐欧阳询司空窦抗墓志唐欧阳询昭陵刻石文唐欧阳询昭陵六马赞唐欧阳询临帖唐欧阳询鄱阳帖唐欧阳询度尚庾亮二帖唐欧阳询梦奠帖唐欧阳询子奇帖唐欧阳询千文唐虞世南道塲碑唐虞世南夫子庙堂碑唐虞世南汝南公主墓铭唐虞世南千文唐虞世南别帖唐虞世南书心经唐虞世南真蹟唐虞世南破邪论序唐虞世南奏草唐虞世南积时帖唐虞世南东观帖唐褚遂良圣教序唐褚遂良行书圣教序唐褚遂良孟法师碑唐褚遂良三龛记唐褚遂良枯树赋唐褚遂良哀册文唐褚遂良模褉帖唐褚遂良书隂符经唐褚遂良儿寛赞唐褚遂良临右军文赋唐褚遂良千文唐褚遂良清娱墓志铭唐褚遂良灵寳经变字唐褚遂良心经唐李靖上西岳书唐李百药汎爱寺碑唐殷令名裴镜民碑唐殷令名书头陀寺碑唐薛纯陀辨法师碑唐薛纯砥柱铭唐宋才郎颕碑唐诸葛思祯李孝同碑唐李懐琳倣晋嵇康絶交书唐赵模摹集晋人千文唐赵模髙士㢘茔兆记唐冯承素临本乐毅论唐陆柬之千文唐陆柬之兰亭诗巻唐髙正臣眀徴君碑唐欧阳通道因法师碑唐欧阳通别帖唐颜有意益州学馆庙堂记唐武尽礼宁照寺钟铭唐赵仙客徐王元礼碑唐宋之愻襄州刺史封公碑唐孙过庭书谱唐孙过庭草书千文唐孙过庭书景福殿赋唐钟绍京襄州徧学寺禅院碑唐钟绍京杨歴碑唐钟绍京书千文唐钟绍京书遁甲神经唐殷仲容书流盃亭侍宴诗唐卢藏用苏许公碑唐颜惟贞书武承规墓志唐贾膺福大云寺碑唐贾膺福修封禅坛记唐唐奉一中兴圣教序唐刘升华岳昭应碑唐李承福智乘院碑唐郭谦光崔敬嗣碑唐郭谦光尹尊师碑唐郭谦光池州刺史冯公碑唐徐峤之孝义寺碑隂记唐魏华王夫人墓志唐薛稷封中岳碑唐薛稷郑府君碑唐薛稷杳冥君铭唐薛稷书唐薛稷杂碑唐郑万钧草书心经唐殷𤣥祚契苾明碑卷七十二钦定四库全书御定佩文斋书画谱卷七十二歴代名人书跋三唐欧阳询皇甫诞碑右隋皇甫诞碑余尝得诞墓志又得此碑以攷北史及隋书列传传云诞字𤣥虑而碑志皆作𤣥宪传云隋髙祖受禅为兵部侍郎数年出为鲁州长史开皇中复为比部刑部刑曹二侍郎迁治书侍御史为河南道大使及还奏事称㫖令判大理少卿明年迁尚书右丞以碑志叅攷诞自司徒主簿出授长史俄除益州总管府司法徴授比部侍郎盖未尝拜兵部而其为河北河南安抚大使乃任右丞时皆史家之谬惟墓志称诞尝为司徒主簿而碑不载传与墓志皆云为鲁州长史而碑作广州则疑碑之脱漏墓志乃葬时所述然碑亦贞观中其子无逸追建不应差谬何也渤海公以险劲易王体故碑石照耀四裔大小皆合宜右军世传皆小楷霜寒帖稍展至笔阵图则疑非真再传为千文为庙堂碑确守绳墨稍广拓非欧不能余尝评欧书化度第一皇甫碑与温恭公伯仲临池积年必领其妙余幼不学书酷喜藏歴代金石览此益重自弃之叹隋光禄大夫皇甫君碑唐于志宁文欧阳询书骨气劲峭法度严整论者谓虞得晋风之飘逸欧得晋之规矩观此其振发动盪岂非逸哉非所谓不踰矩者乎初学者师此以立本而后入虞入永入钟王有所持循而成功不难也率更书皇甫府君碑比之诸帖尤为险劲是伊家兰台发源石刻在西安虽小苔剥差可诵耳皇甫君名诞仕隋死于汉王谅之难者䘏典殊不薄后以子无逸贵于唐始克树碑噫逝者有知能无麦秀之叹乎唐欧阳询姚恭公墓志铭右隋左屯衞大将军姚辩墓志铭虞世基撰欧阳询正书志称辩精于邉事屡立大功盖老将也其官至大将军谥恭公爵亦尊矣而隋史不为立传向非率更之书后世不复知有辩此古人墟墓之文所以必託之名笔岂无意邪唐欧阳询周罗㬋墓志右隋周罗㬋墓志无书人姓名而欧阳率更在大业中所书姚辩墓志元长夀碑与此碑字体正同盖率更书也往时书学博士米芾善书尤精于鉴裁亦以余言为然罗㬋名将隋史有传今以墓志考之罗㬋在陈自钟离太守迁秦郡而史不载又史云开皇中自豳州刺史转泾州母忧去职复起授豳州辽东之役征为水军总管进为上将军而墓志自豳州为水军总管进上将军然后为泾州其迁拜次第皆不同又史云拜东宫虞候率而墓志为左监门率史云转右衞率而墓志为右监门武侯率史云自右武侯大将军进授上将军而墓志不载盖未尝拜此官也皆当以墓志为据唐欧阳询元夀碑右隋元夀碑虞世基撰欧阳询书按隋史夀开皇中为尚书主爵侍郎而碑云主爵郎碑云从晋王伐陈时兼扬州长史授行军总管长史平陈遂为扬州总管府长史迁尚书左丞而史但云自元帅府属平陈入为左丞尔又为太常少卿时兼雍州司马史亦不载其卒赠尚书左仆射光禄大夫封博平侯而史但云赠右仆射皆其阙误史云夀在周封仪陇县侯而碑作仪龙侯今按隋书地里志有仪陇县属巴西郡而无仪龙未知孰失也唐欧阳询九成宫醴泉铭右九成宫醴泉铭唐祕书监魏征撰欧阳率更书九成宫即隋仁夀宫也太宗避暑于宫中而乏水以杖琢地得水而甘因名醴泉焉贞观初欧虞褚薛以王佐才弄翰追配二王谨严痩劲欧阳絶出流落天壤间者何限独化度寺记醴泉铭最为珍玩习之者往往失其韵致但贵端庄如木偶死于活处鲜不为吏牍之归假刻误人人亦罕识真忽见此本殆未易得反复数日书以归之长沙欧阳信本书在唐评为妙品郑樵金石畧所载凡二十三种而醴泉铭居其一铭刻于贞观六年自贞观至今七百有余岁石剥泐已久世之所传完善者多非真此本乃昆陵胡秦公武平故物神韵生动其为初刻无疑可寳蔵也欧阳率更书米海岳称其真到内史石刻惟醴泉铭化度寺二碑特妙化度缺其半醴泉铭文字可读者皆后人重摹此本虽有缺文乃宋搨致佳下真一等者也董其昌观于墨华阁因题唐欧阳询化度寺邕禅师塔铭唐贞观间能书者欧阳率更为最善而邕禅师塔铭又其最善者也至大戊申七月中袖此刻见过为书其后吴兴赵孟頫吾家率更流传人间甚多邕禅师塔铭乃其絶佳者此帖临摸镌搨又其絶精盖是旧本至元庚辰二月丁亥欧阳𤣥题李宗道所藏欧阳率更姜白石以为追踪钟王今观此石刻尚使人惊絶矧真迹哉因知白石之论为信然此化度寺碑盖旧本收者宜寳蔵之至元六年岁庚辰三月十六日康里巎书右欧率更书化度寺邕禅师塔铭石本王鲁斋先生自言儿时见其兄以此临学时二百四十余字其兄亡后鲁斋求补为全文而姸媸自见景定庚申人日所为跋如此至咸淳己巳春又得河南范谔隆兴初跋尾云庆歴初其髙王父开府公讳雍举使闗右厯南山佛寺见断石砌下视之乃此碑称叹以为至寳既而寺僧误以为石中有寳破石求之不得弃之寺后公他日再至失石所在问之僧以实对公求得之为三断矣乃以数十缣易之以归置里第赐书阁下靖康之乱诸父取蔵之井中兵后好事者出之椎搨数十本已乃碎其石恐流散浙右者皆是物也则以是为范公家本矣今又百三十年而鲁斋六代孙文英寳蔵之如旧比今西安府学本清劲文采相悬絶矣大抵书法有轻重之势而近无石本类皆一体填凑字内筋脉举无存者余与他人言多不省今见此本乃知古人自有真也长沙欧阳信本书在唐许为妙品郑渔仲金石畧所载凡二十三种而行于南北者惟僧邕塔铭而已二铭多所翻刻南本失于痩北本失于肥殊无精絶之本予尝于越见胡文恭公所蔵醴泉铭肥痩适均精彩焕发识者定为初刻今观此塔铭其精神絶与之类诚可寳玩也然塔铭尤信本得意书姜尧章谓胜于醴泉骎骎入于神品其亦知言哉元诸大老寘品评于其间者凡十有三人濂尚何言庸掇拾绪论而书于左方云予儿时亟闻先憩菴府君称化度寺帖妙出九成宫右而未获见每以为恨今太师英国张公廷勉出所蔵旧帙乃驸马李子期家物铭叙略备其空缺处率用印识若文书家所谓盖印者帖后若赵松雪揭曼硕巎子山诸公皆有题识惟谢端所谓蔵锋王沂所谓神气深穏者最为得之周驰云石刻羽化久矣则此固二百年前物也张公博雅好文事尤重世泽其永寳之不独如李氏所识也正徳五年八月十日长沙李东阳识赵子固以欧阳率更化度醴泉为楷法第一虽不敢谓然然是率更碑中第一而化度尤精紧深合体方笔圆之妙而残缺尤甚昔年得一本仅二百余字后又致一本虽剥蚀其可读者几再倍之当是前百年物而字意小缓散不能如前本之精劲也岂搨手微劣故邪因合而识之俟明窗细展究其所以异可也唐欧阳询虞恭公碑右唐欧阳询书虞恭公碑欧阳唐人楷法第一此与化度寺九成宫又欧阳书法第一三者之中此与化度又第一也石本皆在陜西近时陜西人苦于应酬日窃残毁势将不可永矣此本今江西布政使陈公为宪使时所惠予者予寳之如拱璧乐君象干爱而能教子者求遗其长子辉学书且属题识其后记予少时何尝见此盖不独予虽乡郡士莫不然也今有此者不知寳之寳之而不知学其自弃孰甚焉辉其勉之唐欧阳询房彦谦碑右唐房彦谦碑彦谦𤣥龄父也在隋任司隶刺史出为泾阳县令卒官不大显而隋书立传二千余字者盖修史时𤣥龄方为宰相故也彦谦自曽祖而下三世皆封壮武侯隋唐史𤣥龄碑所书皆同独此碑作庄武未知孰是碑李百药撰欧阳询八分书在今齐州章邱县界中世颇罕传唐欧阳询杜如晦碑右唐杜如晦碑虞世南撰验其字画盖欧阳询书也如晦唐伟人史家立传不应草草今以碑考之颇多异同传言如晦大业中尝以选补滏阳尉弃官去而碑言在隋起家为雍州从事及炀帝幸江都代王使君判留守事盖如晦未尝为滏阳尉而亦未尝弃官去也传言秦王为皇太子授左庶子而碑作右庶子传言为检校侍中摄吏部尚书而碑作摄侍中吏部尚书传云其祖名杲而碑所书乃名徽传云谥曰成而碑所书乃诚也盖此碑乃太宗手诏世南勒文于其石其官爵祖父名讳不宜有误皆可以正史氏之失矣唐欧阳询司空窦抗墓志右唐窦抗墓志欧阳询撰并书其所歴官新旧史所书颇多阙畧盖抗在隋自岐州刺史迁冀州又迁定州又为辽东道行军总管改朔州道遂授持节幽易燕澶四州诸军事幽州总管幽州刺史而史直云自岐州转幽州总管其归唐为𢎞化道安抚大使迁光禄大夫又为左武侯大将军时以本官领同州刺史史皆不载其卒史言谥密而志作容新史言赠司徒而志作司空旧史亦为司空与志合唐欧阳询昭陵刻石文右唐昭陵刻石文太宗为文徳皇后立欧阳询书其文载太宗实録今石刻已磨灭故世颇罕传唐欧阳询昭陵六马赞右唐昭陵六马赞初太宗以文徳皇后之葬自为文刻石于昭陵又琢石象平生征伐所乘六马为赞刻之皆欧阳询八分书世或以为殷仲容书非是至诸降将名氏乃仲容书耳今附于卷末云唐欧阳询临帖右率更临帖吾家率更兰台世有清徳其笔法精妙乃其余事岂止士人模楷后裔勉旃庶几不陨其美也唐欧阳询鄱阳帖欧阳率更鄱阳帖用笔妙于起倒林夫临摹殊不失真亦翰墨中异人也系舟樊口萧散于寒溪西山之上携此书往来研味髣髴见古人同观者潘邠老仲达李文举陈元矩何斯举唐欧阳询度尚庾亮二帖右唐𢎞文馆学士兼太子率更令渤海县开国男欧阳询字信本书度尚帖余元丰官长沙获于魏泰庾亮帖壬戌岁过山阳获于钟离景伯各着半古印适合缝文曰清河图籍之印乃昔一书也究延年之化岂不有神参孔壁之遗孰云致误元祐庚午冬至萧闲外舍装赞曰渤海光怪字亦险絶真到内史行自为法庄若对越俊若跳掷后学莫窥遂起尫劣唐欧阳询梦奠帖右唐银青光禄大夫太子率更令渤海郡欧阳询字信本书仲尼梦奠帖七十八字前后御府法书二小印后有绍兴小印合缝处古印甚多下跋一吉字未晓谁氏庚寅十月购于杨中斋家悦生图书亦曽入贾秋壑文府率更初学王逸少书后渐变其体笔力险劲为一时之絶人得其尺牍咸以为楷范张懐瓘云欧阳真行出于大令自羊薄已后畧无勍敌独永师恃兵精练议欲旗鼔相攻欧惟勐锐长驱永则破胆夺气法书苑亦云信本行书蝉聨起伏凝结遒耸裁萧永之柔懦拉羲献之筋髓比之诸势出于自得此本劲崄刻厉森森然若武库之戈戟向背转折浑得二王风气世之欧行第一书也辛卯二月辛未重装九日丁丑跋于严陵官舍金城郭天钖审定真蹟祕玩欧阳信本书清劲秀健古今一人米老云庄若对越俊若跳掷犹似未知其神奇也向在都下见劝学一帖是集贤官库物后有开元题识具全笔意与此一同但官帖是硬黄纸为异耳至元廿九年闰月望日吴兴赵孟頫韦续墨薮欧阳正行书在中上品欧教作书有八诀最利初学学者观古人书必观墨蹟乃见妙处此梦奠帖七十八字真人间絶无仅有希世寳也盖尝入宋御府矣赵文敏公所题考碑志是三十七八岁笔故与后来特异吾家蓄古墨迹此为最久正统八年四月六日杨士奇谨书唐欧阳询子奇帖右唐银青光禄大夫𢎞文馆学士太子率更令欧阳询字信本书新序子奇帖行书见于淳熙祕阁书目御府帖也欧阳平生爱书故事度尚帖予家梦奠帖皆是故事梦奠帖暮年所书纷披老笔殆不可攀此帖精谨中岁书惜不刻石以永其传也乙酉获于广陵甲午三月命工重装于钱塘金城郭天钖祐之审定真迹祕玩率更所书梦奠及子奇帖尝获观于祐之郭公山房今三十年矣俛仰畴昔为之慨然泰定乙丑十二月廿又六日巴西邓文原书率更令欧阳公书法在李唐朝居褚河南薛少保右则其妙可知矣拜观新序一帖其笔力端重遒丽足为万世法程学者乌可以片楮忽诸不特此耳呉兴赵公书籖巴西邓先生手跋亦足清玩也识者寳之大梁班惟志谨书唐欧阳询千文右率更令所书千文杨补之家蔵本书家以分行布白谓之九宫元人作书经云黄庭有六分九宫曹娥有四分九宫是也今观信本千文真有完字具于胸中若搆凌云台一一皆剂而成者米南宫评其真书到内史信矣此本为杨补之家蔵勒其全文欲学书先定间架然后纵横跌宕惟变所适也唐虞世南道塲碑髙阳郡隆圣道塲碑隋祕书郎虞世南撰次书石世南以书名隋唐间而此碑最显世竞以摹本传今其碑在定州龙兴寺或疑为摹本以髙阳郡在中山也考大业杂记九年闰月幸博陵以定州为先皇歴试所基遂改为髙阳今世南谓大业龙集癸酉有诏改郡以记王业所兴则与杂记合矣夫隋改寺为道塲观为𤣥坛贞观十二年复寺观旧名则当世南时隋谓道塲必矣以此知碑非后世所摹也草书妙处须学者自得然学久乃当知之墨池笔冢非传者妄也虞永兴常被中画腹书末年尤妙贞观间亦已耄矣而是书之工唐人未有逮者元丰乙丑五月戊申平原监郡赵正夫会食于西斋出以示余谛玩无斁唐虞世南夫子庙堂碑右孔子庙堂碑虞世南撰并书予为儿童时尝得此碑以学书当时刻画完好后二十余年复得斯本则残缺如此因感夫物之终弊虽金石之坚不能以自久于是始欲集録前世之遗文而蔵之殆今盖十有八年而得千卷可谓富哉顷见摹刻虞永兴孔子庙碑甚不厌人意意亦疑石工太逺今观旧刻虽姿媚而造笔之势甚遒固知名下无虚士也荣咨道尝以二十万钱买一碑即此碑旧刻其中缺字亦畧相类唯额书大周孔子庙堂之碑八字为异耳又碑末长安三年太岁癸卯金四月壬辰水朔八日己亥木书额相王书也又云朝议郎行左豹衞长史直凤阁钟绍京奉相王教搨勒碑额雍州万年县光宅镌字又卷尾昔人题云咸通七年七月七日于二十二姉处得龙兄来认今福夷无大费而甚爱之虽无前后数十字非寳蔵是书之本意顷年观庙堂碑摹本窃怪虞永兴名浮于实及见旧刻乃知永兴得智永笔法为多又知蔡君谟真行简札能入永兴之室也元祐四年在中都初见荣辑子雍家一本绍圣元年在湖隂又见张威福夷家一本其十二月在陈留又见蔡寳臣致君家一本以石本未刓缺不以摹本补缀则荣本第一张本第二蔡本第三亦尝于他处见数本新旧杂揉所谓海图拆波涛旧绣移曲折天吴及紫凤颠倒在短褐者也然尚有典刑亦不可废也陈留净土院书右唐孔子庙堂碑虞世南撰武徳时建而题云相王旦书额者盖旧碑无额武后时増之耳至文宗朝冯宿为祭酒请琢去周字而唐史遂以此碑为武后时立者误也睿宗所书旧额云大周孔子庙堂之碑今世蔵书家得唐人所收旧本犹有存者云永兴公守智永旧法故唐能书人尽变唯永兴号为一以右军谱系犹在也余尝见大周本于故家精神遒整其云仍散落不复可考此当在嫡孙行唐人唯魏华得正传孔颕达碑与虞相似或云孔卒时永兴下世已久右唐孔子庙堂碑虞世南撰并正书在今陜西西安府学乃宋王彦超翻本字之缺者凡一百七十有九予家蔵旧搨唐刻因参校以足其文尝记在京师时见世南真蹟谓以此文石本进呈太宗特赐王羲之黄玉印一颗则世南之书贵重于当时者固已如此但世之人不见真迹故鲜有知是说者唐虞世南汝南公主墓铭世南汝南公主铭起草洛阳王护处见摹本云真迹在洛阳好事家有古跋后十年见真迹在故相张公孙直清处其后止贞观十年十一月丁亥朔十六日旁小字注云赫赫髙门在裴丞相家是其铭然此幅文但至半而止行下有空白纸犹空十一字此盖卒日犹未言葬也阙文尚多安得便言赫赫髙门不当后幅却与前幅不相连属也其前褾红绫色如新有名几𤣥题其褾云故祭酒崔十八丈绰尝与寇章贺拔惎皆以赏鍳相寻每称服膺虞书多歴年所自㑹昌以来时覩斯帖因致其真隶有加顷年崔丈每送予兄弟下第东归必云此去获见汝南帖亦何减于昇第邪所惜者阙其铭文耳咸通二年春于存神室辍献子凝良足啬爱也几𤣥不知何人也虞帖为时所重如此今好事家絶不曽见真迹摹本枕卧积时蚛牙头风四摹帖一闗中刻石帖今法帖所载耳世最少者子敬虞帖今好事家一字亦无耳虞永兴汝南公主墓志起草真迹先宋时蔵洛阳好事家后归张直清米元章尝见之元初在郭祐之处后不知所在亦不知何年入石按元章云予临汝南帖浙中好事者以为真刻石今观此刻字势长而肥颇类米笔又张氏本十六日下有阙文校之良是然无旁注小字赫赫髙门等语及几𤣥题字云烟过眼録记郭本有米跋今亦不存盖米喜临晋唐书往往逼真而一时题记多畧不録况此帖世无别本必米蹟也予以孔子庙碑易于朱君性甫都𤣥敬见而称爱遂题以归之昔人于永兴率更书俱登品神妙间而往往左袒永兴余初不伏之以虞之肉似未胜欧骨盖谓正书也晚得永兴汝南公主志铭草一阅见其萧散虚和风流姿态种种有笔外意髙可以并兰亭诗叙治头眩方卑亦在枯树上游则非鄱阳薄冷险笔所能并驾矣此草吾乡陆太宰完所蔵而李文正东阳为识其后且云太宰见此本三十年往来于懐其弟长卿始购得之以为快然余考米襄阳书史云先于洛阳王护见摹本后十年真迹在故相张公孙直清处其后止贞观十年十一月丁亥朔十六日与今文正相合但所云旁小字注赫赫髙门在裴丞相家是其铭及前褾红裬色如新有名几𤣥者题云云又宣和书谱已入祕殿而前后御题寳识今皆无之此岂即王护之本抑果真迹而流转兵燹失褾识邪襄阳又自言尝临汝南墓志浙中好事者以为真虞本此书虽妙极戈法而不无襄阳结搆或即米所临未可知也窃以为右军之宣示大令之白骑即一转故自佳耳何必钟太傅哉唐虞世南千文虞世南所书言不成文乃信笔偶然尔其字画精妙平生所书碑刻多矣皆莫及也岂矜持与不用意便有优劣邪唐虞世南别帖虞伯施手帖谕儒学不使一日失业恐子弟堕其家声观北堂书钞大见功力子纂虽识书学而文业衰矣故知应氏九世文名为儒林所叹可以为难也方隋时伯施以文学推选任祕书郎来护儿以武畧任将帅至唐来氏有恒济反以文显而虞氏子昶以不能世其业入杖宿衞故陆元方戏曰来护儿儿把笔虞世南男帯刀云唐虞世南书心经虞书石刻虽不尽有尚多见之心经精妙始见此本章二卿自言家蔵已百余年矣柳诚悬苏浩夫人志铭此本奇甚只一叠字真欲照人小字难于寛绰而有余不如此不足为楷法户簉李公诚之示以大父参政文肃公草堂所蔵懐素自叙嘉定九年闰四月丙子同观于道山堂有疑为临本者然亦妙矣未易轻议唐虞世南真蹟永兴公书接晋魏之绪启盛唐之作六七百年来真蹟世已絶少存者墨本人间想望髣髴岂复见此神妙造极者子山公临池之嗜追配昔人殆神物留之以遗真知真好者非偶然也某家学荒落加以目昏抚卷感叹子山命识其后故輙书之唐虞世南破邪论序右破邪论序唐虞世南撰并小楷书世南之笔惟孔子庙堂碑行世此文虽欧阳公赵明诚皆未之见而予乃得见之岂非幸哉破邪论今载释氏蔵经其说不暇深究若世南书则予之所嗜好故録之虞永兴世南书蹟本自希而楷法尤不易得小者唯破邪论序稍大者孔子庙堂碑而已破邪精能之极几夺天巧所以不入二王室犹似不能忘情于蹊径耳唐虞世南奏草右唐虞世南奏草真蹟中云伏蒙圣慈以臣进呈孔子庙堂记石本特赐臣晋右将军王羲之黄银印一颗臣已祇受尽在贞观七年十月后有宋人题名及贾丞相悦生印今蔵宜兴徐氏乃阁老公故物也世南所书庙堂记予碑跋中尝及之但羲之有黄银印及太宗以之而赐世南此皆后人所未知故表而出之唐虞世南积时帖此卷或疑米临然其研笔处特为痩劲米书以态胜不办此也王元美家有虞永兴汝南公主墓志客亦有谓米临者元美自题曰果尔则买王得羊于愿足矣此帖则当出其右具眼者自能识取唐虞世南东观帖虞永兴尝自谓于道字有悟盖于发笔处出锋如抽刀断水正与颜太师锥画沙屋漏痕同趣前人巧处故应不传学虞者輙成算子笔阵所诃以此余非能书能解之耳其昌唐褚遂良圣教序褚河南书本学逸少而能自成家法然疎痩劲鍊又似西汉往往不减铜筩等书故非后世所能及也昔逸少所受书法有谓多骨微肉者筋书多肉微骨者墨猪多力丰筋者圣无力无筋者病河南岂所谓痩硬通神者邪余旧蔵褚登善圣教序记婉媚遒逸波拂如铁线盖善本也后陜省致一纸轻弱不足言或以为翻刻或以为有二本第俱有可疑者旧蔵本称龙朔三年建按遂良以永徽六年贬汉州永庆二年徙桂州未几贬爱州岁余卒盖未尝生及龙朔也岂遂良常书之至是始摹搨上石邪陜省本则云永徽四年中书令臣褚遂良书攷之本传宰相表遂良贞观末为中书令后罢永徽三年以吏部尚书同中书门下三品四年进尚书左仆射疑皆后人附益之耳三蔵圣教序世传二本余尝评之以为王书如千狐聚裘痕迹俱无褚书如孤蚕吐丝文章具在然今蔵书之家右军之刻多有而中书之搨仅见简翁此帙纸墨两精原溥可以保矣甲寅三月十八日束髪毕题字唐褚遂良行书圣教序褚河南书在唐人中极为富豓是碑之立在懐仁集右军书时二十余年前后宋道君杨小妹师之其所谓痩金书者此其权舆也已唐褚遂良孟法师碑孟法师碑唐岑文本撰褚遂良书法师名静素江夏安陆人也少而好道誓志不嫁隋文帝居之京师至徳宫至唐太宗十二年卒年九十七此孟法师碑乃中书侍郎岑文本文谏议大夫褚遂良书也首脱唐京师至徳观主八字尾脱年月衔名三十三字碑叙脱百余字词脱二十七字当是割裱后歴世久逺贉池零落故耳第的然唐刻唐搨本波拂转折处无毫髪遗恨真墨池中至寳也攷褚公以贞观十六年书时尚刻意信本而微参以分隶法最为端雅饶古意余尝于黄熊所见而絶爱之今归曹进士绳武相去里舍不百武得朝夕寓目一何幸也碑目见赵明诚金石録又余有旧翻本证之辨为褚书不然世不以为信本者鲜矣昔闻之陶九成云赵魏公以书法称雄一世尝见千文一卷以为唐人字絶无一㸃一画似公法度阅至卷尾方知为公书公自题云仆廿年来写千字文以百数此纸殆数年前所书当时学褚河南孟法师碑故结字搆体规模八分盖公于古人书无帖不习褚河南尤其所钦尚者也余观褚书传世者甚衆如圣教序儿寛賛哀册文隂符经度人经各各臻妙并已着称惟孟法师碑以公之言益以见重于世而东坡尝评书云褚河南书清逺萧散微有隶体正谓此帖云唐褚遂良三龛记右三龛记唐兼中书侍郎岑文本撰起居郎褚遂良书字画尤竒伟在河南龙门山山夹伊水东西可爱俗谓其东曰香山其西曰龙门龙门山壁间凿石为佛像大小数百多后魏及唐时所造惟此三龛像最大乃魏王泰为长孙皇后造也唐褚遂良枯树赋枯树赋故龙阁夀春魏公家传云褚河南书其卷末题识止云正观四年为燕国公书而无书人姓名余按徐浩书品云中宗时中书令宗楚客恩倖用事尝赐二王真蹟二十轴因制为十二屏以褚遂良枯树赋为脚大会羣贤张以示之薛稷崔湜辈见之皆废食叹息验此赋河南书明矣然既用作屏而今本乃横卷岂非后之好事者重装褙以便缄蔵邪抑河南书此赋自有别本邪不可复知也观其笔力遒媚颇逼二王非河南不能为也而学者多云燕公于志宁也按志宁曽祖谨仕周开国封燕志宁正观末始袭祖封而此赋乃在未封前岂当时公卿自有封燕者而史失其传邪或志宁嗣封当在前而书传记之误邪又不可得而详也予爱玩其书因究其本末而志于后右枯树赋世皆以夀春魏氏为真丹阳苏丞相辨识之墨帖既蔵魏氏今所传苏丞相跋尾者亦摸勒也至或以雍元直所临倣为魏本而系苏跋其后余此本得之壻汶阳梁正夀正夀雅好笔墨且自精赏魏郑公尝云褚河南下笔遒劲甚得逸少体资此本皆兰亭笔法识者寡云开封丁禹钖毗陵胡承之以勒石大野晁无咎记旧见陈了翁笔法清劲尝疑其创自为家今乃知髣髴出枯树赋耳豫章金陵所刻何曽有毫髪似哉晁补之字仅见以跌宕亦自有意况经前辈鍳定重以省印郡记累累无不可考胡氏世家在东南为盛世将摹刻又不一所此真蹟尤其所寳故所在用意识之歴官大畧备焉壬午五月庐陵刘辰翁题河南存笔在人间者数十年来特传有禊叙一本在故祭酒陈缉熙先生家号为真蹟而今亡矣此外虽赝本亦罕经见此枯树赋殆是元人繙搨其中不胜褰裳濡足之苦其外正若桓大将军之于刘司空甚多似而多遗恨者后有晁补之跋却是真手笔辞气笔势皆极超拔矫然游龙金陵人家蓄之请予鍳玩因书云尔予见晁书前此止一小牍不知其精絶如此也唐褚遂良哀册文褚遂良书在唐贤诸名世士书中为秀颕得羲之法最多者真字有𨽻法自成一家非诸人可以比肩此书盖其晚年笔绍兴丙辰十二月初五日臣友仁审定天台詹君国器嗜古如嗜利近于汴梁市中购得褚登善所撰唐太宗哀册文一卷旧尝藏相台岳珂倦翁家后有北燕乔篑成所题定为唐人书詹君既自识其左复请濂一言之若论字画当为登善所书登善初师虞世南晩入右军之室故唐之能正书者仅二十八人而登善居三四之间此卷温润似虞其结体则多法右军世之人徒见登善所书或与薛稷类者遂疑之殊不知先哲有兼人之才而其作字初不拘一体张颠善草书至其小楷极端谨有法传其学者惟颜真卿得之耳观登善者宜以是求之篑成虽号能鉴古其言似不足征也国器尚永寳之翰林学士金华宋濂题褚河南书太宗哀册文旧得之先友登州教授郭敬守先生书家论古名贤遗蹟河南传世之佳者三龛碑儿寛賛及此帖耳三龛碑未得见尝见㑹稽邓宗经有儿寛賛墨蹟真妙絶此帖亦今世所罕见者余家诸帖此当为冠晋宋间人以风度相髙故其书如雅人胜士潇洒醖借折旋俯仰容止姿态自觉有出尘意陵夷至于中唐法度森然大备而怒张挺勃之气亦已露矣唐初诸贤去古未逺故犹有晋宋遗风观褚公所书哀册岂后人所可髣髴哉古人所为常使意胜于法而后世常法胜于意意难识而法易知颜柳之书余一见即知其美此书八九年中凡三见矣今始识其用意之妙正犹有道君子泊然内运非久与之居不足知其所藴也褚公初以善书见知文皇后数直谏补益国事殊多遂受顾命以大节着为唐名臣卒之书为余事此其书文皇哀册文藏于吴江史明古明古喜读史能阳秋古人不独贵其书也然于古人所爱则得其摹刻之语亦深味之况其手蹟哉则虽谓贵其书亦可也右故相河南公褚登善书唐文皇哀册文得之吴江史氏家盖九百年而纸素完好墨色烂然刺眼真神物也评书者谓河南如瑶台婵娟不胜罗绮第状其美丽之态耳不知其一钩一捺有千钧之力虽外拓取姿而中擫有法此晚年笔似非虞永兴所能低昂也卷初落江南深山中且讳避故不登宣和御府及入海岳长睿诸君眼然亦用是得脱金烬为光尧帝阿晖赏识显晦固有时耳宋景濂尝为詹国器跋一卷云似河南笔然中落八字又无诸贤欵识其为赝本无疑阿晖既当上夸其父余之所得视景濂不既多乎唐褚遂良模禊帖右唐中书令河南公褚遂良临晋右将军王羲之兰亭宴集序本朝丞相王文惠公故物辛未岁见于晁美叔斋云借于公孙辛巳歳购于公孙巘黄素两幅至欣字合缝用证摹本僧字果徐僧权合缝书也虽临王帖全是褚法其状若巖巖奇峰之峻英英秾秀之华翩翩自得如飞举之仙爽爽孤鶱类逸羣之鹤蕙若振和风之丽雾露擢秋干之鲜肃肃庆云之映霄矫矫龙章之动彩九奏万舞鹓鹭充庭锵玉鸣珰窈窕合度宜其拜章帝所留赏羣贤也至于永和字全呈其雅韵九觞字备着其真标浪字无异于书名由字益彰其楷则若夫临倣莫称于魏薛赏则不闻于欧虞信百代之秀规一时之清鉴也壬午四月二十二日寳晋斋舫手装襄阳米芾审定真蹟祕玩右唐褚遂良所临王羲之兰亭褉帖永乐八年上在春宫得墨本命工刻之于石时大臣及近臣侍监国者各赐摹本得者裁六七人非恭慎端厚有文学者不预盖贵重之也此本都察院右副都御史虞谦所被赐者间出属臣士奇识于后臣侍上最久盖尝窃闻赐帖之㫖非独矜重法书要在奖励其人焉谦初为大理少卿上嘉其儒雅且明正寛厚志存泽物有大臣体特奏太宗皇帝以为右副都御史无几又命署刑部尚书而谕之曰余知卿无忝也既嗣大统廷臣虽有进官者然悉兼旧职独以大理平天下刑狱非谦不可遂改大理卿谦感知遇之厚孜孜尽心若宋欧阳观所为求生道于死狱者谦盖有焉凡人之丽于辟者往往心诚服之而无憾今九重惓惓夙夜图惟好生之徳洽于民心谦亦图惟厥终用永彰皇上知人之明而不忝明良千载之遇则家藏此帖固子孙万世之寳呜唿尚敬之哉米元章书史云唐摹兰亭有二其一为王文惠家褚遂良黄绢上临本其一刘泾收唐绢临本今此本是元章所题手笔审定真迹以为褚法之妙薛魏欧虞所不能及殆即黄绢本也大理以十三百千购之仍详订其始末复以示余已无能赞叹聊补其未备云唐人临右军褉帖自汤普澈冯承素赵模诸葛贞外其严整者必欧阳率更而佻险者咸属褚河南河南蹟尤多米襄阳既于书史称得苏沂家第二本以为出他本上然考之是双钩廓填耳书史又云右军笔精大令日寒二帖薛丞相居正故物后归王文惠家文惠孙居髙邮并收得褚遂良黄绢上临兰亭一本乏赀之官约以五十千质之后王以二帖质沈存中而携褚书见过请售因谢不复取后十年王君卒其子居髙邮欲成姻事因贺铸持至髙邮以二十千得之此本藏深山民间落黄拾遗熊手以百三十金售予后有襄阳题署备极推与且云是王文惠公故物辛巳岁购之公孙巘与书史语合按苏家本于崇宁壬午闰六月手装此则壬午之八月手装耳书法翩翩逸秀㸃画之间真有异趣襄阳所称庆云丽霄龙章动米庶几近之盖山隂之喆嗣而苏本则其仍孙何得甲彼乙此邪今年为万厯丁丑上距装裱之歳盖七甲子少三正朔耳安得不六倍其直也又有李伯时一跋虽真蹟而似非题此卷故剔之以戒蛇足行书兰亭序褚河南临澄心堂纸米元章跋在海宁陈家缺三行又兰亭褚临墨迹绢本王弇州家藏复归新都汪太学有米元章小行楷跋今在广陵唐褚遂良书隂符经隂符经说者甚衆以文义不贯颇费牵合盖尝疑也唐李筌传骊山老母之舍曰此符三百余言百言演道百言演法百言演术上有神仙抱一之道中有富国安民之法下有彊兵战胜之术分为三章又有六注谓太公范蠡鬼谷张良诸葛亮及筌也系以正义不言谁作后序中谓出于骊山老母亦间有无主名者畧计太公之言八张良之言九鬼谷六诸葛五范蠡才一见而筌及正义尤详又与世所版行注本不同后有断章三賛又士希严不知何许人作賛三道十九首可谓备矣或总题其后云观注者粗得一二若賛者畧无髣髴信其奥妙不可以智知而言说姑存之耳诚哉是也比岁于都下三茅宁夀观见褚河南真蹟注本始知上古真仙谷出语一二以至三四自愚人以天地文理圣而后不言为谁其间有若相应答亦㫖意全不聨属者将由羣仙之集而为之邪抑髙真会粹而成此经邪初有道流携以求售索价不赀未几羽化于观中遂为三茅寳藏摹得其本以归兹因徐粹中醇一为慈谿至道宫建藏手写以遗之凡见河南所书三本其一草书贞观六年奉勅书五十卷其一亦小楷永徽五年奉㫖写一百廿卷及此盖书百九十本矣二者皆见石刻惟此真蹟尤为合作字豆小而楷法精妙河南卒于显庆三年年六十有三永徽所书则五十有九矣岂惟笔力不可跂及亦安得此目力邪然三本详畧亦自不同草书本又冠以黄帝隂符经要当以此本为善仍命长子淳细书临摹于后尚存旧本之万一云唐褚遂良儿寛賛河南三龛孟法师二刻早年所书房公乔圣教序记长安同州本并晚年书此儿寛賛与房碑记序用笔同晚年书也容夷婉畅如得道之士世尘不能一毫婴之观之自鄙束缚于毫楮间耳诸王孙赵孟坚子固书褚河南汉儿寛賛正书三百四十字中刮去字盖国讳也河南书岂待賛而显子固所谓容夷婉畅者殆得之矣至顺四年闰三月廿四日柳贯识子固以此賛与三龛孟法师碑用笔不同定为河南晚年书碑有岁月诚可信不疑然石刻视真蹟自不无少异盖其转折精神处有非摹勒之巧所能尽也至正元年夏四月二十三日黄溍记褚河南书清劲峻㠜平生大节盖已见笔墨之间古谓书类其人信哉豫章掲汯记潜溪宋先生题褚河南书云登善初师虞世南晚入右军之室故唐之能正书者仅二十八人而登善居三四之间其温润似虞结体则法右军人徒见所书或与薛稷类者疑之不知先哲有兼人之才而作字初不拘一体张颠善草书至其小楷极端谨有法传其学者惟颜真卿得之观登善者宜以是求之此题识唐太宗哀册文也余尝见之此所书儿寛賛笔意正同赵子固柳道传先生黄文献公掲伯防跋语皆真蹟但柳先生以刮去五字为宋国讳则又见宋以前文字亦讳此不知何也此书非深识者不达其妙又试以余书求之翰林学士解缙识褚河南工隶楷尤为当时所重近世罕见真蹟此有以枯树赋墨本示余殊不足以启人意见其伪无疑今观此书笔势翩翩神爽超越大胜家姪帖诸刻诚可为希世之玩也永乐辛卯春正月庚寅庐陵胡广观毕拜手谨识褚遂良善书与虞齐名世南尝荐之文皇世南死登善独擅大名当时御府所收右军真蹟赝者相半他人不能识登善輙能辨之至纎悉不爽后遇有所购必经审鉴为定及其自书乃独得右军微意评者谓其字里金生行间玉润变化开合一本右军其诸帖中西昇经是学黄庭度人经学洛神隂符学画像湖州独孤府君碑越州右军祠记同州鴈塔两圣教序记是其自家之法世传兰亭诸本亦与率更不类盖亦多出自家机轴故也今观永新文学邓仲经甫所藏儿寛賛正与兰亭圣教序记诸帖相似笔意婉美似瘠而腴似柔而刚至于三过三折之妙特加之意诚褚法也后有赵子固及柳道传黄溍卿掲伯防诸公跋尾皆信而可征柳公谓中间刮去𢎞字为宋国讳信然宋人以𢎞为弘是也永乐辛卯二月独山王偁观毕书于钟山书屋褚河南博雅通识工隶楷初师虞永兴晚得右军笔法正书遒劲直班欧虞贞观中谏议大夫兼起居注文皇尝问曰朕有不善卿亦记邪对曰守道不如守官职在载笔君举必书其为人忠直贞亮可知矣观此书儿寛賛瑶台青琐春林罗绮之喻不虚也而刚方正直之气溢于翰墨之间诚类其为人千载之下其流风余韵即此可想见矣山东宪使云间黄汝申出以见示不胜喜幸杜子美有云金钟大镛在东序氷壶玉鑑悬清秋余于褚书亦云汝申其寳之正统四年正月丙戌豫章胡俨谨题此卷旧藏故人邓宗经所宗经为庐陵永新潜山三县学官皆携以自随洪武壬午予获观于庐陵永乐丁亥又获观于永新是时学士解公赴桂林任予送至彼解公题此卷深欲效河南笔意题毕自谓与平日所书迥异从行有黄生学书于公熟识公字公戏以手掩其名召生试观问为谁书生错愕莫能辨因抚掌大噱后五年辛卯春宗经携至南京寓余官舍中翰林诸公俱来就望而检讨王公孟阳欣然许题其后且以就望为不足借归观之往返数四一日大雨中学士胡公肩舆来索而卷适留孟阳所亟命院吏二人荷毡衫往取留其家二日所题字亦异平日书盖观此而有以启其新意也今少傅东里杨先生时在春坊以少暇未及观最后始与宗经携卷诣其私第值暮秉烛展玩良久㑹公冗弗果题识宗经常阙然于懐宣徳乙巳予至潜山宗经袖此卷欲以遗予且曰君子不留意于物吾老矣付之得人则于此卷无负矣予辞以素不善书当求善书者付之庶几不负今年冬予至云间大参黄公汝申忽出此卷示予自言前此两月过安庆得之秀才李生生名善尝从宗经游岂宗经属以择人而授生生知黄公好古博雅而又长于法书故竟以归乎黄公然李生可谓能知人宗经亦无负于此卷矣展玩之余俯仰今昔非但河南之墨蹟足为寳玩而当时二三君子之余韵犹可想见因详着于卷尾正统二年丁巳十一月晦庐陵周忱书于云间之三陆书院唐褚遂良临右军文赋余在黔南未甚觉书字緜弱及移戎州见旧书多可憎大槩十字中有三四差可耳今方悟古人沉着痛快之语但难为知音尔李翘叟出褚遂良临右军书文赋豪劲清润真天下之奇书也唐褚遂良千文褚遂良书见于石刻者世亦甚鲜况其真蹟乎今观所书千文柔劲险真如铁线萦结而成或者评为柳诚悬所临褚书似则似矣其入神处恐非诚悬所至也唐褚遂良清娱墓志铭褚河南刺同州时梦一女子自称司马迁侍妾姓随名清娱因迁出游携清娱居此㑹有事出都清娱遂侨居于同后迁故清娱以悲死梦中特乞河南一言铭墓以垂不朽其书尤秀婉可爱子长足迹半天下岂游毕犹置妾近地入都而后谋归之邪然考子长遭腐刑退而着书年月颇久清娱终不归至子长死而后一身殉之观子长君臣朋友之间一深情人也独何忍于清而不为定其去留是不能无疑在河南非妄言者至曰为天帝所闵得赐血食一州乃知处伦常之变用情得其正虽屈而必伸不当愤激借青蝇为弔客也唐褚遂良灵寳经变字余家旧藏褚遂良灵寳经变字一卷纸墨淳古字画闇而俱完精神如新以之较衡山先生停云初刻多廿有八字岂当日所搨互有明晦遂因之为存亡邪可以信古刻之当多收也然于此益见衡山先生之苦心也以二刻并观如出一石若非多少不同无縁知此为宋搨矣先生摹临之妙盖千古之絶技进乎道矣恐后之览者亦疑停云为文家一笔书幸有此证故特表而出之以信百世或可为停云重否唐褚遂良心经懐仁所集序记后殿以心经虽不能遍及三藏然六百五十七部以般若为宗般若以心经为宗系之未为不韪也而褚序记则无有非阙典与乃褚自有独本心经以天寳元年刻于河北道宣慰使陈令望者尤为峻拔比之序记字差缩而精神风度不似两时书岂褚见懐仁之集又贾其余力邪而无复好事者合刻为完璧其搨本海内亦遂少𫝊岂不久为贼所据当遂不存邪而此本亦必其初出日所搨是以笔法神气不失毫末视今日之序记不啻天壤幸为余寳可望不幻去矣輙以为唐人真书第一合不逊懐仁本也唐李靖上西岳书世传扶余国事类若劒侠而衞公从之似以任纵自喜然考其行事则动以礼法自约又若老书生此书豪武自将亦既放矣或疑其伪将其暴侮神羞求合于杳冥者乎亦当时愤激感慨豪气未除而然邪刘餗尝言衞公诉神且请告以官位所至词色抗厉后有声曰仆射好去后果如言此书殆似或真有是邪将后人因此附益之乎餗在开元中其说似有据若可信也右唐李衞公布衣时上西岳书真蹟盖厌隋乱已极负济世之志奋欲有为而咨之神明之辞也士重乎立志养气衞公此书志已先定而气盖宇内矣是以卒能辅明主而建功业焉其书亦佳石刻在广西余得之刘长吾佥事云唐李百药汎爱寺碑李百药字仅存其下磨灭而书字犹可辨疑此碑百药自书字画老劲可喜秋暑郁然览之可以忘倦唐殷令名裴镜民碑右唐裴镜民碑殷令名书令名与其子仲容皆以能书擅名一时而令名遗迹存者惟此碑耳笔法精妙不减欧虞惜不多见唐殷令名书头陀寺碑右唐殷令名书头陀寺碑齐王简栖所撰録于文选令名之子仲容官礼部郎据法书要録云仲容奕世工书精妙旷古令名尝书济渡寺额后代程式父开山也武徳中为尚书故阙山字而李氏讳不及淳日照基诵者正在贞观永徽间跋尾书惟则者集贤待制史惟则小泥滉字即唐相晋国忠献韩公所寳书也元祐戊辰集贤林舍人招为苕霅之游九月二日道吴门以王维画古帝王易得龙图阁待制俞献可字昌言之孙翌日与葛藻字季忱捡阅审定五日吴江舣舟垂虹亭题唐薛纯陀辨法师碑右辨法师碑李俨撰薛纯陀书纯陀唐太宗时人其书有笔法其遒劲精悍不减吾家兰台意其当时必为知名士而今世人无知者然其所书亦不传于后世余家集録可谓博矣所得纯陀书祇此而已如其所书必不止此而已也盖其不幸埋沈泯灭非余偶録得之则遂不见于世矣迺知士有负絶学髙世之名而不幸不传于后者可胜数哉可胜叹哉治平元年闰五月晦日书右唐辨法师碑薛纯陀书欧阳公集古録云纯陀太宗时人其书有笔法意其当时必为知名士而今世人罕知者集古所得纯陀书祇此而已余按法书要録云薛纯陀学欧草微伤肥钝亦通之亚也然则纯陀当时真知名矣余又得纯陀八分书比干碑欧阳公所未尝见也与纯陀同时有薛纯唐太宗命书砥柱铭者其笔法与纯陀絶相类疑即一人盖唐初时人名姓多如此尔辨法师碑薛纯陀书昔欧阳公尝评其不减率更然所书不传永叔所得唯此纯陀贞观十二年奉勅书铭砥柱其字磊落如山石自开隠鳞而出可以见方丈之势固无牵强以成当时如虞伯施褚登善号能书者皆避而让之其后柳诚悬爱其书恐失其次第则又别书于石后世得纯陀所书砥柱铭者皆碎杂丛叠必按此序之砥柱铭为薛纯而此碑为薛纯陀尝为祕书正字本名纯陀后以纯自列于时余于类书见之唐薛纯砥柱铭唐砥柱铭贞观十二年特进魏征撰祕书正字薛纯书其字因山鑱凿就其洼平随多少置字故不成行序宛转索于嵚崎间以摹故石虽存而颇难得世知贵之唐以书学相髙刻石之文此其最大者也笔力有余㸃画不失尚多隶体气象奇伟犹有古人体法其后柳公权书刻招提今已譌缺不可读惟纯所书在浊河间得完盖摹击之工不至故耳唐宋才郎颕碑唐郎颖碑李百药撰宋才书字画甚伟颖父名基字世业而李百药书颖世次但云父世业又书颖兄茂碑亦然考其碑文有皇基缔构之言则基字当时公私无所讳避而于书世次字而不名不详其义也是以君子贵乎博学嘉祐八年九月二十四日书唐诸葛思祯李孝同碑孝同者淮安靖王神通之子史但附名神通传末碑亦磨泐可读者才半中有云太宗为秦公孝同隶焉承间启王曰秦公瞻视非常功业又大虽非储贰必膺寳厯靖王心然之云云此亦可为先见矣撰文姓氏已不可求书者据赵明诚为诸葛思祯今亦磨蚀但其笔法虬健波拂处大类褚河南可寳也唐李懐琳倣晋嵇康絶交书右唐李懐琳倣晋嵇康絶交书真蹟具载唐窦蒙述书赋注宋周越法书苑等书歴代传赏者也此书筋肉丰壮位置典古如云行水流浑然无迹髙出懐琳所作衞夫人七贤等帖上盖叔夜书唐世尚存懐琳得以倣之宜其髙于自作至于等古字亦有所本也刘焘无言以能书名宋亦尝摸刊于续帖中辨论之详见黄伯思东观余论此帖又经韩平原赏阅图印具存渔阳鲜于伯机宝爱终世行草之源亦出于此唐初名手书文赡字妙如此者世不多见况是法书中恒爀者也徳常其保藏之东楚汤垕君载书于燕山张氏清容斋延祐庚申四月五日右唐胄曹参军李懐琳所摹絶交书今监察御史安成张公鳌山所藏双钩廓填笔墨精絶无毫发渗漏盖唐摹之妙者按海岳书史及东观余论并言懐琳好作伪书世莫能辨今法帖中七贤衞夫人等帖皆出其手而唐窦氏述书赋亦云爰有懐琳厥蹟踈壮假他人之名字作自己之形状观此则懐琳在当时已推其摹搨之工矣此书相传临嵇康本而此卷后有右军字不知何也续法帖虽载此书亦不言其临何人惟张彦逺云尝见叔夜自书絶交书云云故黄长睿以为此书唐世尚存懐琳见而倣之且谓中有古字非能自作愚按此帖字蹟多类右军在前若刘伶阮籍字画虽佳然皆疎宕纵逸非若此帖精神沓拖行间茂密卓然名家也且其文与文选所载微有不同尤不可晓而长睿云此书去七贤衞夫人逺甚盖亦有所疑也岂右军尝书此帖而懐琳摹之邪抑懐琳好右军之迹倣而为之邪正徳庚辰十一月晦跋唐赵模摹集晋人千文赵供奉所书千文如谨勅士不敢毫发自纵在绳束外至今见者为之敛衽退步及观困学翁跋则如神龙天马殆不可羁其间法度出于自然噫此笔亦不可多得矣我辈何敢仰望下风因乘兴效颦值子玉千文卷録以还延祐庚申夏五玉霄滕宾拜手左右内率府録事参军赵模集右军行书为千文模在唐有能书名尝与韩政诸葛贞冯承素等奉勅临摹兰亭逮今犹有存者予于祕府颇见之最喜其善用笔而正锋恒在画中所以度越诸人也欤此本系鲜于奉常家蔵者神采尤沉着不露可寳也晋人之书见于今日者大抵石刻耳如赵公去晋未逺其所摹集多予平生所未见者固宜盖褒鄂已没庶几见其英姿飒爽于缣素间者曹将军之功也明古其谨蔵唐赵模髙士廉茔兆记右唐髙士㢘茔兆记唐史及元和姓綦皆云士㢘父名励而北史作劢今此碑与北史合盖唐史及姓纂转写误尔许敬宗撰赵模书模字画甚工盖贞观中太宗命临兰亭序者唐冯承素临本乐毅论右搨本乐毅论是贞元十二年四月九日勅内出乐毅论是王右军真蹟令将仕郎直𢎞文馆冯承素模写赐司空赵国公长孙无忌开府仪同三司尚书左仆射梁国公房𤣥龄特进尚书左仆射申国公髙士㢘吏部尚书侯君集特进郑国公魏征侍郎护安徳郡开国公杨师道等六人于是在外乃有六本并笔势精妙备尽楷则也褚遂良记彦逺家有冯承素兰亭元和十三年诏取书画遂进入内今有承素乐毅论在并有太宗手批其后张彦逺记唐陆柬之千文陆柬之当唐太宗髙宗之朝故书千文阙渊明治三字少学书于其舅虞世南晩乃习二王法故体象与世南殊不类张懐瓘谓一览未察沉研始精则王虞神气柬之笔下为可分矣唐陆柬之兰亭诗卷柬之为颜平原外甥书法足当宅相真蹟絶少曾见兰亭诗五首于项子京宅书法絶似定武本禊帖凡二百六十字漫漶者廿余字墨气若新精彩飞动大是神物后归余前有赵字后有神品二字印记当是魏国故物唐髙正臣明征君碑右唐明征君碑征君者梁明山宾也髙宗朝其裔孙崇俨以方技进故立此碑旧唐史言髙宗自制文而书之非也盖髙宗撰文髙正臣书耳右髙宗御制王知敬篆碑隂有栖霞二大字乃大中庚子岁所立今碑乃景子此即米芾所谓手摩一丈玉读尽上元记者书自圣教序中出极有风骨可爱唐欧阳通道因法师碑唐道因法师碑中台司藩大夫李俨撰兰台郎骑都尉欧阳通书通率更令询之子书法出家学矩矱森严意度飘逸但少含蓄之趣耳道因与𤣥奘同译经者见髙僧传碑文亦宏丽饶其家言然去简栖头陀不啻一小劫耳评者谓欧阳兰台痩怯于父而险峻过之此碑如病维摩髙格贫士虽不饶乐而眉宇间有风霜之气可重也余尝谓皇象文武索靖载妖帖章草中鸟迹笔者颜真卿家庙茅山碑正书中玉筯笔者兰台道因碑正书中八分笔者此未易为俗人言也唐欧阳通别帖今世所见通书惟三碑其别帖殆存此也笔力劲健尽得家风但微伤丰浓故有媿其父至于惊奇跳骏不避危险则无异也书家论通比询书失于痩怯薛纯比询书伤于肥钝今视其书可信也唐颜有意益州学馆庙堂记右唐益州学馆庙堂记成都县令颜有意书撰人题法曹陈王文学太子詹事待诏𢎞文馆陵州长史而姓名残缺不可辨集古録直以为有意撰非也碑隂载当时官僚姓名后人题云此记贺遂亮撰未知果是否记文叙述前世遗迹考究同异文词古雅甚可喜也唐武尽礼宁照寺钟铭武尽礼笔法精劲当时宜自名家而唐人未有称之见于文字者岂其工书如尽礼者往往皆是特今人罕及尔余每得唐人书未尝不叹今人之废学也唐赵仙客徐王元礼碑右徐王元礼碑崔行功撰赵仙客书元礼唐髙祖子也以碑考传年夀官阀悉同而碑云使持节徐谯泗三州诸军事徐州刺史又云赠太尉使持节大都督冀相贝沧徳棣魏博等八州诸军事冀州刺史传云为徐州都督又云赠冀州大都督传既简畧又都无法而碑之所书亦失也盖刺史非兼州之官都督非一州之号碑云持节徐谯泗三州诸军而传独为徐一州刺史此其失也当如前史持节秦凉州诸军事秦凉二州刺史乃为得尔其书赠官则如碑之书是矣盖为一州刺史而兼督八州军事尔都者有所兼总之名也此特小故而余区区辨之者前史失之久矣又国朝自削方镇之权而节度使都督无复兼州而旧名不除是节度都督自施于己此不可不正其失也治平甲辰中元日书唐宋之愻襄州刺史封公碑右唐襄州刺史封公碑宋之愻书字画颇佳之愻之问弟也唐孙过庭书谱孙䖍礼书谱刻石凡三其一祕阁续帖末有宣政印记者最为完文今不可复得矣余游燕中有伪作古色以鬻者其刻亦佳而中有两讹字盖祕阁之帖遗于后而纸敝墨渝刻者承之赖以辨耳其一末有宣政印记而前缺一二十字盖自内府出而卷首稍刓破然自真蹟上翻刻故独佳中间结搆波撇皆在其三为文氏停云馆刻则影响耳䖍礼书名烺烺一时独窦臮贬曰凡草闾阎之类此帖浓润圆熟几在山隂堂室后复纵放有渴猊游龙之势细玩之则所谓一字万同者美璧之微瑕故不能揜也因书于第二本后唐孙过庭草书千文右衞胄曹参军孙过庭字䖍礼唐垂拱时人草书専学二王余初得郭仲微所藏千文一轴笔势遒劲虽觉不甚飘逸然比之永师所作则过庭已为奔放矣而窦臮谓过庭之书千纸一类一字万同余固已深疑此语既而复获此书研穷之久视其兴合之作当不减王家父子至其纵任优游之处仍造于疎此又非臮所能知也颜鲁公与夫人书今亦在吾家皆苏子由吉祥阁所见因复记之保宁赐第王诜晋卿昔人评孙书谓千字一律如风偃草意轻之也余谓书谱虽运笔烂熟而中蔵轨法故自森然顷用卿出千文真蹟观之尤可以见晋人用笔之意禅门所称不求法脱不为法缚非入三昧者殆不能办此用卿其永宝之孙䖍礼千文真蹟吴謇叔所蔵首有干卦圆印则宋禁中物中有赵魏国大雅印钤缝又江表黄琳等印盖皆收蔵家䖍礼书法有名于唐所传有千文书谱但见石刻而已今观千文真蹟出入规矩姿态横生如蛟龙之不可方物似从右军大令换骨来视宋元人逺隔几弱水三千矣内孔懐二字倒切磨下缺至承字桓公匡合桓字作齐余素不善草愧未尝学三复此卷见其笔势飞动有游刃弄丸之妙不觉心折书谱真蹟傥在天壤间又不知终能寓目不謇叔名士谔余友人康虞之子时万厯乙巳夏四月上澣日寓溪南吴氏翠帯楼跋此孙过庭真蹟也观其结字犹存汉魏间法盖得之章草为多即永师千文亦尔乃知作楷书必自八分大篆入门沿流讨源见过于师方堪传授学过庭者又自右军求之可也唐孙过庭书景福殿赋书家评孙过庭章草用笔隽拔如丹崖絶壑笔势坚劲予不能无疑观此帖用笔稽古有汉魏之风终卷结字无㸃画差谬书赋云千纸一类一字万同盖知非虚谈也近见王内翰所蔵书谱真蹟与此赋极相类又有墨本千文差不逮矣建中靖国元年春三月曽肇题于玉堂之西轩唐钟绍京襄州徧学寺禅院碑襄州徧学寺禅院碑黄门侍郎修国史韦元庆撰太子少詹事钟绍京书开元二年立其文云襄州人将仕郎阮𢎞静与其属人建徧学寺禅院故立此碑承庆有辞学张易之败时承庆以附託方待罪衆推令草赦书承庆援笔而成衆壮之绍京景龙中以苑总监从讨韦氏有功惟嗜书家蔵王羲之献之褚遂良书至数十百卷以善书直凤阁武后时榜诸宫殿明堂及铭九鼎皆绍京书也其字画妍媚遒劲有法诚少与为比然今所见特此碑尚完尤为可爱也徧学寺于宇文周为常乐寺于今为开元寺唐钟绍京杨歴碑右唐杨歴碑题云义男光禄大夫前中书令上柱国越国公太子右谕徳颍川钟绍京撰铭并书歴中官杨思朂父也绍京出于胥史无他才能特以夤缘附㑹致位宰相固无足道者然屈于阉竖至以父事之而者之金石畧无愧耻亦甚矣新旧史皆阙焉故余详録之唐钟绍京书千文唐越国公钟绍京书千文笔势圆劲在丞相恭公孙陈并处今为宗室令穰所购诸贵人皆题作智永余验出唐讳阙笔及以徧学寺碑对之更无少异大年于是尽剪去诸人跋余始跋之唐钟绍京书遁甲神经右钟绍京书遁甲神经有宣和政和小玺宋徽宗标识倪元镇家蔵有元镇跋语笔法精妙回腕蔵锋得子敬神髓赵文敏正书实祖之余从真蹟临写数行钟书世无传本自可以意求耳唐殷仲容书流盃亭侍宴诗右流盃亭侍宴诗者唐武后久视元年幸临汝阳留宴羣臣应制诗也李峤序殷仲容书开元十年汝水壊亭碑遂沉废至正元中刺史陆长源以为峤之文仲容之书絶代之寳也乃复立碑造亭又自为记刻其碑隂武后乱唐毒流天下其遗蹟宜为唐人所弃而长源当时号称贤者乃独区区于此何哉然予今又録之盖亦以仲容之书可惜是以君子患乎多爱唐卢蔵用苏许公碑苏许公瓌武功人景云元年十一月葬于武功碑隶书剥蚀过半存者才十三书法犹有汉魏遗意金石畧云卢蔵用书而金石録云蔵用撰书攷文苑英华蔵用撰序张说撰铭今碑后犹有范阳张说字郑赵二公未见邪唐颜惟贞书武承规墓志右唐武承规墓志苏颋撰颜鲁公家庙碑载鲁公之父名惟贞字叔坚尝为太子文学今此志题太子文学颜叔坚书岂非以字行乎家庙碑又称叔坚受笔法于舅殷仲容氏特以草隶擅名云唐贾膺福大云寺碑右周大云寺碑贾膺福撰并八分书其笔法精妙可喜按旧唐史云武后铸九鼎图写山川物象命工书人贾膺福薛昌容李元振钟绍京等分题之绍京之书世固多有膺福笔蹟虽仅存然世亦未有称之者如昌容等书遂不复见以此知士所以自着于不朽者固在徳而不在艺也唐贾膺福修封禅坛记右唐修封禅坛记贾膺福书初余得膺福八分书大云寺记爱其笔法后又得此记字为小楷尤工妙可喜云唐唐奉一中兴圣教序右唐中兴圣教序中宗为三蔵法师义净所作唐奉一书刻石在济南长清县界四禅寺寺在深山中义净真身塔尚存余屡往游焉得此文入録按御史台记奉一齐州人善书翰武后时为御史后坐诛翦皇族废唐刘升华岳昭应碑右碑序颂华隂主簿盛廙为故相许国苏文宪公颋祈雨获澍而作者也侍御史刘升书按赵明诚金石録于唐碑捜访殆徧而独遗此升书亦仅一见于此碑而已书法八分颇遒美可仲季惟则升卿而乏汉意聊为録之唐李承福智乘院碑长子县智乘院碑唐郑王文学阮立徳撰李承福书碑成于咸亨中则文帝时也考次郑王元懿唐髙祖第十三子武徳四年分国于滕出刺沅州贞观七年徙郑十七年持潞州节改绛州一年再持节潞州复持节绛州所至以能称善决大狱髙宗褒以优诏当其时郑王名重于朝廷为宗室表显庆元年持节安沔随郢安州刺史此其所歴也唐书惟叙郑潞绛三州不言再持潞绛节其为安州刺史亦不着也子敬嗣国新旧书皆作璥盖因其弟琳显名疑皆从玉也唐在中世宗子皆以材任职而敬之三世为夷简为宗闵琳之再世为勉皆位宰相其在当时至显而史所书若此其可胜考邪然琛珪琰璇璲珩碑皆不具而别见于龛石此宜史官不能备録也唐郭谦光崔敬嗣碑右唐崔敬嗣碑胡皓撰郭谦光书崔氏为唐名族而敬嗣不显皓为昭文馆学士然亦无闻其事实文辞皆不足多采而余録之者以谦光书也其字画笔法不减韩蔡李史四家而名独不着此余屡以为叹也治平元年七月三十日书唐郭谦光尹尊师碑右唐尹尊师碑郭谦光八分书谦光八分初不见称于唐人独欧阳公盛称之以谓不减韩蔡李史四家余因访求久得崔敬嗣及此碑着録焉唐郭谦光池州刺史冯公碑右碑在县东四十里汉长陵西下里许野中字八分书剥落过半存者尽有可玩近下半入土中北望平衍莫识墓之所在拂拭苔藓辨别形似读之如右郭监丞当时名笔又分书唐太子右庶子韦维碑古碑考载在京兆向未捜得见是碑亦差慰想并记唐徐峤之孝义寺碑隂记右唐孝义寺碑隂记初陈徐陵为孝义寺碑至开元二十二年徐峤之为湖州刺史再书刻之因记其事于碑隂峤之自云陵十世孙按陈书陵以后主至徳元年卒距开元二十二年才百五十余年不应已有十世孙又据峤之父髙行先生碑云曽祖俨梁岳阳王参军则是俨与陵同时而在其前不应为陵五世孙以此碑隂所书可疑然其笔法精妙非峤之不能为特恐书时误耳唐魏华王夫人墓志右唐王夫人墓志夫人魏叔瑜妻华之母也志无书撰人姓名验其笔法盖华自书华以草隶擅名一时然石刻见于今絶少此志世尤罕传云唐薛稷封中岳碑右周武后封中岳碑已残缺书撰人名氏皆不可考然验其笔蹟盖薛书也唐薛稷郑府君碑右洛阳令郑敞碑薛稷撰并正书碑称敞上世皆为显官而敞之为令绰有政绩惜乎唐史无传稷撰此碑在武氏久视元年故碑中之字如地作埊天作人作臣作国作圀授作正作日作年作之类皆武氏所制故当时臣下用之非天子不考文此亦可见武氏僭窃之罪唐薛稷杳㝠君铭右杳㝠君铭凤阁舍人薛稷撰并正书此铭集古録不载欧阳公盖未之见赵氏金石録虽列其目而云无书撰人姓名则亦不知其为稷也铭文但云悠悠洛邑眇眇伊瀍又云灵蹟难访莫知其状则稷未尝真知墓地盖汎然而铭之耳后读陈子昂集见其冥寞君坟记云皇帝因登缑山望少室寻古灵蹟得王子晋之遗墟在永水之层曲欲开石室营夀宫庀方兴得古蔵焉内有甓瓦长二丈二尺濶八尺中有古劔一铜椀一瓦器二又有古五铢钱朱漆片及枨拨之应手灰灭即具物备容还定旧圹哀其铭志磨灭姓位不显乃钖之名曰冥寞君云观子昂文则坟尝发于武氏揜而钖之以名亦武氏也唐薛稷书薛稷书刻石者余家集録颇多与墨蹟互有不同唐世颜柳诸家刻石者字体时时不类谓由模刻人有工拙昨日见杨褒家所蔵薛稷书君谟以为不类信矣凡世人于事不可一槩有知而好者有好而不知者有不好而不知者有不好而能知者褒于书画好而不知者也画之为物尤难识其精麤真伪非一言可达得者各以其意披图所赏未必是秉笔之意也昔梅圣俞作诗独以吾为知音吾亦自谓举世之人知梅诗者莫吾若也吾尝问渠最得意处渠诵数句皆非吾赏者以此知披图所赏未必得秉笔之人本意也唐薛稷杂碑书贵得法然以㸃画论法者皆蔽于书者也求法者当在体用备处一法不忘浓纎健快各当其意然后结字不失疏密合度薛稷于书得欧虞褚陆遗墨至备故于法可据然其师承血脉则于褚为近至于用笔纎痩结字疏通又自别为一家刘景升书家祖师钟繇胡昭皆受其学然昭肥繇痩各得其一体云唐郑万钧草书心经此草书心经刻之长安中云右军书非也虽遒逸而疎纵不入格不中懐素作奴况右军乎见唐文粹乃驸马都尉郑万钧书张说有序万钧尚睿宗女代国公主字华婉者也于书家不甚琅琅宜其然唐殷𤣥祚契苾明碑明契苾何力子也娄师徳制文殷𤣥祚书笔法亦痩劲可观碑中契苾何力作河力史谥曰烈碑谥曰毅疑史为误碑中叙明子前曰长男嵸后曰耸二字自相牴牾且明长子嵸袭封凉公而后云孤子息凉国公嵩立又何也明葬于万岁通天元年碑立于先天二年仍称大周革命仍用武氏制字都不可晓御定佩文斋书画谱卷七十二御定佩文斋书画谱卷七十三目録钦定四库全书御定佩文斋书畵谱目録第七十三卷歴代名人书跋四唐李邕云麾将军碑唐李邕岳麓寺碑唐李邕有道先生叶公碑唐李邕臧懐亮碑唐李邕大云寺禅院碑唐李邕淄州开元寺碑唐李邕东林寺碑唐李邕娑罗树碑唐李邕法华寺碑唐李邕大照禅师碑唐李邕永康帖唐李邕胜和碑唐李邕缙云三帖唐李邕荆门行唐张庭珪夫子庙碑唐吕向述圣颂碑唐裴漼少林寺碑唐梁昇卿御史台精舎记唐韩择木桐柏观碑唐韩择木昭告华岳碑唐韩择木荥阳王妃墓志唐蔡有邻张嘉正碑唐蔡有邻卢舍那珉像碑唐蔡有邻兴唐寺石经藏讃唐蔡有邻崔潭龟诗唐蔡有邻植栢颂唐蔡有邻尉迟迥碑唐蔡有邻章仇𤣥素碑唐顾诫奢吕諲表唐宋儋道安禅师碑唐萧诚裴大智碑唐萧诚独孤府君碑唐苏灵芝田仁琬徳政碑唐苏灵芝梦真容碑唐苏灵芝易州鐡像碑唐蘓灵芝悯忠寺寳塔颂唐胡霈然七祖堂颂唐胡英嵩岳寺碑唐李慈张尊师碑唐张杰少林寺戒坛铭唐胡履虚六公咏唐陈懐志行书北岳碑唐王子言任城县桥亭记唐邬繇杨仲昌碑唐张旭郎官石记唐张旭春草帖唐张旭干元帖唐张旭千字文唐张旭草书酒徳颂唐张旭率意帖唐张旭草书真蹟唐张旭草书兰馨帖唐张旭宛陵帖唐张旭真蹟唐张旭肚痛帖唐李阳冰裴公纪徳碣铭唐李阳冰缙云孔子庙记唐李阳冰城隍神记唐李阳冰庶子泉铭唐李阳冰滑州新驿记唐李阳冰忘归台铭唐李阳冰阮客旧居诗唐李阳冰四絶碑首唐李阳冰篆千字唐李阳冰琴铭唐李阳冰篆书谦卦爻辞唐李阳冰书三坟碑唐李阳冰先茔记唐李白三帖唐王缙王忠嗣碑唐李潮弥勒像碑唐吴郁浄土堂碑唐史惟则大照禅师碑唐史惟则舞阳侯祠堂碑唐史惟则造像记唐史惟则凉国夫人碑唐史惟则大智禅师碑唐史惟则大智禅师碑隂记唐史惟则书山隂述唐王遹虞城李令去思颂唐张从申𤣥静先生碑唐张从申王师干神道碑唐张从申慎律师碑唐窦臮正书华阳三洞景昭大法师碑唐王嵒羙原夫子庙碑唐陈知温开元圣像碑唐包文该兖公之颂碑唐戴伋𤣥元宫碑唐张少悌武穆王碑唐徐浩𤣥隐塔铭唐徐浩张九龄碑唐徐浩开河碑唐徐浩严浚碑唐徐浩题经唐徐浩寳林寺诗唐徐浩不空禅师碑唐徐浩嵩阳观碑唐徐浩心经唐徐浩道徳经唐徐岘辨正禅师塔院记卷七十三钦定四库全书御定佩文斋书画谱卷七十三歴代名人书跋四唐李邕云麾将军碑右唐李秀碑李邕撰并书碑在幽州按眀皇以天寳三年改年为载今此碑元年正月立而称元载何哉李北海云麾将军碑永乐丙申用之在北亰以寄余者此碑出良乡县北海所书有两云麾将军碑其一在陕西陜西者李思训良乡李秀也陜西者书法差胜然余蓄北海书独此及岳麓寺碑其纸墨又此碑差胜也李北海书云麾将军碑为第一其融液屈衍纡徐妍溢一法兰亭但放笔差增其豪丰体使益其媚如卢询下朝风度闲雅萦辔回策尽有藴借三郎顾之不觉叹羙云麾碑刻在长安良乡县有拓夲逺不如也今长安碑已亡惜哉古墨斋记云良乡县学有云麾将军碑盖唐北海刺史李公邕所书也云麾将军名秀幽州人事迹具载碑中天寳三载正月建公书云麾将军碑二其一为左武尉李思训其一此碑也旧置官廨不知何时为校官裂为柱础墨夲遂不见于世好古者深惋惜之近复修学舎更以新砥置而不用推之瓦砾中过者不睨也友人邵生正魁董生凤元往经其地踪迹之则古础存焉规如鐡鑑字尚未泐也以语宛平李侯于羙侯喟然兴叹寓书县令辇致都下将为亭以覆之视寝室之右有别馆可庋亟涂塈之纳础其中属藩叅王子世懋署之曰古墨斋志存旧也按公仕武后朝为郎官辨魏元忠事以直节自见终其身不变盖社稷之臣也当时不能用而媢嫉者忌之以死可以知唐祚之不竞矣独其书法之妙出入二王而竒伟倜傥类其为人杜工部所谓碑版照四裔李集贤以为书家仙手其流品可知已是虽摧剥之余见之犹令人起敬况其觧衣盘礴时邪良乡亰师衢术之交为吏者疲于奔命宜其不知护惜彼竖儒从而斧之庸妄纷如亦何诛焉侯以隽雅善文章浩穰繁剧戴星出入乃能庇覆于散落之余使先贤妙蹟顿还旧观不惟好竒多爱而兴废补敝亦可以槩其为政矣且宛平赤县也宜有金石志其兴作之嵗月周视廨宇迄无传焉侯始亭而碑之俾采风者得以故事列于纪载文献将有徴焉非侯之功邪亭成侯歌以落之和者自博士欧子大任而下凡若干人民表从铅椠之后因记其事甘棠之爱庶㡬勿翦焉侯名䕃南阳人万厯六年嵗次戊寅夏六月岭南黎民表撰并书承徳郎知宛平县事南阳李䕃建李北海翩翩自肆乍见不使人敬而久乃爱之如蒋子文侥㒓好酒骨青竟为神也吴兴习之加媚似犹未得其遒此云麾将军碑尤着者将军名思训画品在神妙间碑辞絶不之及岂古人以艺为讳耶北海书逸而遒米元章谓其屈强生疎似为未当此碑是其得意者虽剥蚀过半而存者其铓铩凛然碑在蒲城杨用脩谓已断正徳中刘逺夫御史以鐡束之又谓已亡朱秉器又谓良乡亦有此碑蒲城者为赵文敏临书今蒲城碑尚在未断无有鐡束事且蒲城李思训葬处北海真蹟的非文敏所能良乡夲肥媚文敏书无疑杨朱二公未尝至蒲城而朱公尤为瞽断此碑文多不全独此刻前后读之皆有伦次当是石未泐时拓夲殊可寳蔵欧阳金石録毎有不以书家见收者况北海为书中仙乎唐李邕岳麓寺碑岳麓寺碑李邕书石刻在长沙余前后得十数夲皆纸墨煳涂甚至不可辨识盖打碑必得善工而湖湘善工独难遇长沙同知李吉特为余致此夲故视前所得差胜也余友俞仲蔚为余言李北海岳麓寺碑胜云麾余亟购得之仅可读耳其钩磔波撇虽不能复寻览其神情流放天真烂熳隠隐残楮断墨间犹足倾倒睂山呉兴也题名称前陈州刺史按邕谒上太山还献词赋上恱㑹有仇人发其赃者张说忌之下狱论死许昌男子孔璋救之得免谪尉遵化此其赴谪时道书也碑文颇庸陋又于杜拾遗集见其一诗穉语殆不可晓何以负干将莫邪称于世耶米元章评其书如乍富小民屈强生疎此语殊未当书故佳小佻耳邕以纤文获名以虚名获死以佳书获訾皆所不虞者因附识之是碑笔势雄健在云麾之上刻字亦出公手大凡李公书言黄鹤仙伏灵芝元省已者皆託名也唐李邕有道先生叶公碑右有道先生叶公碑李邕撰并书余集古所録李邕书颇多最后得此碑于蔡君谟君谟善论书为余言邕之所书此最为佳也北海分隷固自遒逸虽于汉人不无小逊而与梁昇卿韩择木軰逐鹿未知死谁手矣又赵眀诚録二碑一为邕行书一为韩择木八分书此正分书而曰邕不知何故岂后世翻夲者未见邕碑而以韩书附㑹邕名耶书以俟考唐李邕臧懐亮碑右唐臧懐亮碑李邕撰并书臧氏世墓在耀州三原有教碑余尽得之元和姓纂云懐亮生希譲为渭北节度使此碑具载懐亮诸子无名希譲者以余家所有颜鲁公书懐恪碑考之希譲盖懐恪子云唐李邕大云寺禅院碑右唐大云寺禅院碑李邕撰并书初武后时有僧上大云经陈迹符命遂令天下立大云寺至开元二十六年诏改为开元寺此碑十一年建故犹称大云也唐李邕淄州开元寺碑右唐淄州开元寺碑李邕撰并书碑初建于夲寺后人移置郡廨败屋下余为是州迁于便坐用木为栏楯以护之云唐李邕东林寺碑北海此书夲小束法度再经摹刻虽鼻目无异脂泽有加而天骨埽地矣所谓韩生貌赵郎不得情性者也余晚自庐山归东林程孟儒驰视之以为絶竒即此碑也庐山自逺公开社殷仲堪作记后北海此碑最佳故裴中丞题有览北海词翰想见风彩之叹此后又有米元章蒋之竒题名合三公观之可以知李公书价当与匡庐并永矣嘉靖甲寅四月七日借渊泉兄所收夲临之方一週而卖茶人适至遂热火试泉书此记事北海碑版布弥天下惟东林今完元日重刻也元刻固佳此更未经改刻之先宋搨夲也较之元刻精神倍之中残壊者异益等数字及末十余字耳而元所补此诸字则大不称余毎欲摹元刻以补此夲又恐为古搨之累尚俟临池得力之后于临夲中补之耳篆题四字古雅藴借不显姓氏岂即北海手乎或古装日失之乎东林古名地自太元逺师唿延同徳清风髙韵㡬与首阳严濑同仰恨不足蹑其藩一想髣于梦寐延今将二千年尚庇余庥揽此当一卧游天唘癸亥十二月之七日唐李邕娑罗树碑娑罗树碑是北海笔遒逸丰羙而不伤佻卞当是合作书也唐李邕法华寺碑近于中书舎人刘素家见北海秦望山法华寺碑温润清丽法华故在绍兴府寺及碑皆久燬甚可惜也李北海以岳麓云麾娑罗为胜而是夲重刊于木故丰神稍失末称刻石人东海伏灵芝乃公所托名也余犮渊泉兄出所收夲以观敬为题其后如此唐李邕大照禅师碑金陵俞仲茅先生藏李泰和行书大照禅师碑二千余字硬黄纸笔法精整清栗有欧虞风味视他书攲侧疎豪者大不同先生云此书自唐以来即为髙丽所藏以故絶无宣和政和等玺羣玉秋壑等印与苏米等跋神庙末年一弁得之平壌将献之幕府媒进余䇿辽事之必败戒其毋遽往已而果然此卷遂留余处稍酬之金帛不能满其意也而终无肯昂直应者故尚为余物耳世传北海石夲娑罗云麾率以宕逸取竒与此絶不类乃知古人胜处初不可以一途取如菩萨神变散入诸趣在具眼者熟叅之萧然有得也唐李邕永康帖宣和内府所藏李公十帖此其一也今人往往喜效李书而罕得见其真蹟余幸获见之而又不能学安得相求而相值哉右李邕永康帖米芾家故物也上有亲迹等印具在芾以摹夲刻之甚为寳惜而此真夲其子友仁绍兴中进之藏之秘府今卷首唐李邕永康帖六字髙宗御书也宋亡归于元国初流落于凤阳某家洪武庚午余里人侯成章得之殁后余兄简约购得以为觧氏之寳好事可以一览而足兼有装潢题识其左右皆为人褫去盖售其伪此真者正不湏也唐李邕胜和帖右唐袐书监李邕字太和墨蹟五十字易于吕文靖丞相家戸部尚书穉卿之孙端问有三帖第一帖有张子有字淡墨昏第二帖有晋云字纸揭帧此第三帖也精彩动人墨渴笔劲想运笔神助丁丑嵗涟漪郡斋手装唐李邕缙云三帖黄长睿评张从申书出于北海赵子固又以北海学子敬病在攲侧若张从申即无此矣然従申书寔似北海之法华寺碑而北海出竒不穷故当胜云余尝谓右军如龙北海如象世必有肯余言者董其昌题唐李邕荆门行李北海书荆门行刻于羣玉堂帖余疑李北海在太白集中者皆沉郁髙古无此流易及观王建诗有荆门行乃知宋人所集云麾碑等石刻蒙之北海也羣玉堂帖有虞永兴天马赞亦见栁州集唐张庭珪夫子庙碑夫子庙碑为渝州刺史李邕撰宋州刺史张庭珪书邕语亦似知尊夫子者第任书可耳不当遂任文也庭珪官至太子詹事着直声家藏二王墨蹟甚伙书小史谓邕所撰碑碣必请庭珪书此亦其证也第所谓古木崩沙闲花映竹者尚未得尽其致耳唐吕向述圣颂碑碑在华隂县岳庙中达奚珣撰序吕向撰颂并书不着年月考吕向开元中召入翰林此碑称集贤殿直学士当是开元中立碑云藻翰自天发挥神化建碑于庙以光宠焉又云树之平地嶷若断山六龙盘礴纠其上羣神离立负其下当是颂𤣥宗所建华岳碑也今其碑已裂趺尚存如山上存二字大可径四寸许分隶不减太山铭而吕向此书尚完在一道士院中向书昔人称其草隶峻巧又能一笔环写百字号连緜书又云欧钟相杂自是一调筋骨干枯精神崄峭今观此碑虽劲健自喜然不堪与登善作衙官唐裴漼少林寺碑右唐嵩岳少林寺碑守吏部尚书裴漼撰并正书少林寺在河南登封县少室山麓去嵩岳二十里嵩岳一称太室故有少室而此寺曰嵩岳者统于尊也余正徳癸酉尝游嵩岳访少室留宿寺中见殿后有立雪堂相传昔达摩之徒惠可欲嗣其法雪深至腰不去此即其处寺右上山三里有达摩洞洞有石达摩面壁九年形宛然石上其事甚异达摩为释氏西来初祖可称二祖碑虽及其人而二事皆不之载寺复有太宗与僧教书石刻盖太宗为秦王时寺之僧禽王世充以献故太宗赐书褒羙而碑云僧执世充姪仁则以归与教书不同余故书之以见古人之文不无缺误如此然非余之亲歴则亦莫能知也裴懿公漼书少林寺碑开元十六年建又在嵩山而金石録不载何也裴少时负文笔号霹雳手而雅不以八法名此碑辞至沓拖不可读而书颇秀劲多媚态得非时代为之耶传不载阶封此书银青光禄大夫正平县子亦可补传之阙唐梁昇卿御史台精舎记御史台精舎记崔湜撰梁昇卿书读其文则湜于佛可为笃信者矣唐书列传云桓彦范等当国畏武三思使湜隂伺其姦而三思恩宠日盛湜反以彦范等计告之遂劝三思速杀彦范等以絶人望因荐其外兄周利正以害彦范等又云湜贬㐮州刺史以谯王事当死赖刘幽求张说救䕶得免后为宰相䧟幽求岭表讽周利正杀之不果又与太平公主逐张说其余倾邪险恶不可胜纪世言佛之徒能以祸福怖小人使不为恶又为虚语矣以斯记之言騐湜所为可知也故録之于此其碑首题名多知名士小字颇佳可爱也治平元年三月九日书御史台精舎记唐中书令崔湜撰梁昇卿八分书汉承秦制御史为丞相贰其后以寺隶之然立精舎以居书传所见最先包咸东海立精舎教授在西汉末顾湜谓此佛之所舎昔汉处摩腾洛阳西建精舎为始误也按释书以静居为精舎致一为精不使杂也古之斋心服形其居必有可黙存者今人犹辟屋为斋谓如斋戒以守独不可以精舎名乎萧摹之请兴塔寺精舎诣二千石庾子舆造佛寺因立精舎岭南原眀僧绍住弇榆山栖云精舎此皆诸𣑽所居然书生立学昔传此名岂致道之所惟精一得之邪昔魏武尝曰谯东五里卜筑精舎秋夏读书其后徐度折节学问精舎唐僧渊立精舎豫章阮孝绪以一鹿车为精舎徐伯珍立精舎祛蒙山陈寔立精舎讲授张郡戴颙立黄鹄山竹林精舎张汉直其弟出精舎数里遇之伯珍蒙山立精舎则古人于其居以名自警思致其精也后世便以为精舎皆寺湜之嗜利蔑学其可责以此哉汉史列传具载包咸刘淑檀敷李充所立精舎而唐御史䑓精舍史阙弗録盖彼四人者皆以讲授诸生则此以奉浮屠氏故略之耳幸有此碑可存当时故事也唐韩择木桐栢观碑右唐天台山桐栢观碑尚书祠部郎中崔尚撰翰林学士韩择木八分书眀皇正书题额碑称司马鍊师居此而曰鍊师名承祯一名子微唐书隠逸传谓司马承祯字子微则子微非鍊师之名碑误书耳余昔游王屋山至阳台宫宫乃子微脩仙之所中有碑上刻睿宗与子微书及送还天台诗一首传但云睿宗尝召子微问其术赐寳琴霞帔还之不云有书与诗此则传之疎脱乎新桐栢观碑唐崔尚文韩择木书桐栢即天台别名道家所谓金宫玉庭洞天真境览兴公一章觉此颂寂寥耳择木书于汉法虽大变然犹屈强有骨眀皇酷嬖太真无所不似𨽻分体不免作丰容艳肌时状老杜云书贵痩硬方通神盖有感也计此碑当为拾遗君印可者唐韩择木昭告华岳碑右唐补阙韩赏告泰华府君文韩择木书赏所以盟于神者严矣士夫君子立志操节笃于内而已岂必盟神然后固哉必俟眀于神者盖由其内之不足也韩择木以八分名昔人评之曰虽姿宇不至峻茂而严正可畏杜子羙云尚书韩择木骑曹蔡有邻开元以来数八分观此碑良是碑文韩赏为补阙祷华岳而作大要与神盟欲忘身奉国其辞则余无取焉唐韩择木荥阳王妃墓志右唐朱氏墓志韩择木正书择木以八分名家石刻存者尚多而此志独为正书笔法清劲可爱择木正书见于世者惟此耳唐蔡有邻张嘉正碑张嘉正碑李邕撰蔡有邻立书李綘论事集言吐突承璀欲于安国寺为宪宗立纪圣徳碑乃先立碑建楼请学士撰文绛疏论以为不可宪宗遽命以牛百头拽碑倒盖未撰文而先立碑建楼此碑有邻又云立书亦应先立石矣今人立碑湏镌刻成文然后建立盖今昔所为不同各从其便尔治平元年七月二十日书唐蔡有邻卢舎那珉像碑右卢舎那珉像碑蔡有邻书在定州唐世名能八分者四家韩择木史惟则世传颇多而李潮及有邻特为难得庆厯中今昭文韩公在定州为余得此夲余所集録自非衆君子共成之不能若此之多也卢舎那佛像记蔡有邻书今见于世者三碑惟尉迟迥庙与此存尔书法劲险驱使笔墨尽得如意当与鸿都石经相继也唐志称有邻于八分夲怯弱至天寳间遂至精妙相卫中多其迹然则当时盖不止三碑惜今亡之也唐蔡有邻兴唐寺石经藏讃右兴唐寺石经藏讃皆其作者自书而八分者数家惟蔡有邻着其姓氏有邻名重当时杜甫尝称之于诗其为苑咸所书小字与三代器铭何异可谓名实相称也余家集録有邻书颇多皆不若此讃故尤寳之余初不识书因集古着録所阅既多遂稍识之然则人其可不勉强于学也治平元年三月晦日书唐蔡有邻崔潭龟诗右崔潭龟诗蔡有邻书唐世以八分名家者四人韩择木蔡有邻李潮史惟则也韩史二家传于世者多矣李潮仅有存者有邻之书亦颇难得而小字尤佳若石经藏讃崔潭龟诗与三代彛鼎铭何异右唐崔潭龟诗蔡有邻小字八分书欧阳公称之以为与三代彛鼎铭无异而元祐间守亰兆者取其石为柱础世遂不复传可惜也唐蔡有邻植栢颂唐世八分四家而已韩择木史惟则之书见于世者颇多蔡有邻甚难得而李潮仅有亦皆后人莫及也不惟笔法难工亦近时学者罕复专精如前辈也唐蔡有邻尉迟迥碑尉迟迥碑成伯玙撰世以蔡有邻书特贵其叙迥事与周史略同然迥之死节不得显方周之兴迥已为蜀国公矣隋公总政天下寃愤郁结不得其死宜其出灵响以自见也唐说自迥之死而相州都督死者前后相继张嘉祐既治事夜整冠危坐迥自西庑出谓其遣骸尚存愿得毕葬前牧守惊悸逝非所害也指其女子曰同瘗于此眀日嘉祐发得改葬既夕出谢嘉祐以闻请置庙嵗时血食今考周纪韦孝寛既平邺城则移相州守安阳至于碑则谓武徳中朝制改葬逮开元丁丑张嘉祐问俗郡言多公曰蜀相公独为纯臣阙脩殷荐其取戾宜哉观此自是武徳改葬至嘉祐则庙而祀之矣亦不因诏行也唐蔡有邻章仇𤣥素碑唐淮阳司马赠东太守章仇𤣥素碑为翰林学士内供奉蔡有邻书取法以时趣不能甚古而于严劲中微有情似胜韩择木𤣥素者劒南节度使兼琼父以子贵恩封其文骩琐纪诏辞门阀而已兼琼利臣龌龊李杨二右相门不足道第天寳七载之碑见于金石録者凡八而有邻书独有名而独见遗所不可晓唐顾诫奢吕諲表右吕諲表元结撰顾诫奢八分书景祐三年余谪夷陵过荆南谒吕公祠堂见此碑立庑下碑无趺石埋地中势若将踣惜其文翰遂得斯夲而入于地处字多缺灭今世传元子文编亦有此文以碑考之集夲首尾不完中间时时小异当以石夲为是然石夲亦自多亡缺可不惜哉右唐吕公表元结撰前太子文学翰林院待诏顾诫奢书杜甫集有赠顾八分文学诗即诫奢也诫奢八分不多见余所得者卫密撰吕公庙碑并此表郭英竒郭慎微碑为四耳甫诗称其最工小字而此表字画甚大尤壮伟可喜按唐书帝纪及宰相表皆云干元二年七月辛夘諲以母䘮罢十月起复上元元年五月壬子复罢为太子宾客今此表乃云干元二年六月丁内忧上元元年七月复罢相月日小不同未知孰是少陵送顾八分文学诗云中郎石经后八分盖顦顇顾侯运鑪锤笔力破余地昔在开元中韩蔡同赑屓𤣥宗妙其书是以数子至此诗盖谓诫奢也观其遗蹟乃知子羙弗虚称之碑首倒䪥亦自竒古不独八分可赏云政和三年六月丁丑黄某长睿唐宋儋道安禅师碑右道安禅师碑宋儋撰并书在戒坛寺西南按志载傅梅云道安禅师碑广平宋儋撰并书文尚可读字遒劲多骨而风致超逸出李北海上末云建塔僧破灶下损一字袁中郎谓为神僧破灶堕余细辨损处下从木不似堕字岂嵩山有两称破灶者乎可疑也余谓此书虽有风致然用笔倾侧殊逊北海书史评儋书如寒鸦栖木平沙走兔是为似之耳至淳化阁帖误列儋书于秦程邈之后絶胜于此而黄山谷亦称儋书笔墨精劲又称儋书姿媚尤宜于简札惜不多见则固当时名笔也今碑已于万厯时雷轰为两截矣其下截为土所瘗踰二尺许掘地得之文甚糢煳不可读唐萧诚裴大智碑右裴大智碑李邕撰萧诚书诚以书知名当时今碑刻传于世者颇少余集録所得才数夲尔以余之博采而得者止此故知其不多也然字画笔法多不同疑模刻之有工拙惟此碑及独孤册碑字体同而最佳册碑在襄阳而不完可惜也二碑皆李邕撰而诚书治平元年清眀后一日书唐萧诚独孤府君碑右独孤府君碑李邕撰萧诚书诚书世多有而此尤佳碑在岘山亭下余自夷陵徙干徳令常登岘山读此碑碑为四面而一面字完今人家所传纸祇有一面而余所得有二面故其一面颇有讹缺也府君讳册字伯谋河南人也其文不完故不见终始唐苏灵芝田仁琬徳政碑此苏灵芝书灵芝武功人生开元天寳间书与胡霈然齐名霈然书评者谓其格力不扬今霈然书不可见见此碑可以得其槩矣大都源出圣教而肥媚为多尚不及王缙书王清源公碑而宣和谱拟之季海伯施季海不足论但恐伯施于地下笑人唐苏灵芝梦真容碑此苏灵芝书按碑开元帝梦老子真容求得之中南之楼观博州刺史李成裕奏准诸州同勒石则此碑天下皆刻之金石略载之云未详所在余此碑并田仁琬碑得自乡人之守易州者或在易州今中南楼观亦有此碑亦灵芝书文同而易州碑称奉𠡠旨宰相牛仙客楼观碑称张九龄按碑此事在开元二十九年闰四月九龄自二十四年罢相二十五年左迁荆州长史二十八年薨未尝生至二十九年也似当以易州碑为是楼观碑经宋翻刻字画不及易州三舎岂亦谬易其姓名耶唐苏灵芝易州鐡像碑右易州鐡像碑颂开元卄七年崇文馆校书郎王端撰行易州録事苏灵芝书端此文多颂故太守卢晖徳政词猥旨琐不复可觧灵芝此书遒劲有逸气然令景龙间虚和之度扫地矣宣和谱谓其有成就顿放当与徐浩雁行戈脚复类世南夫季海诚有之以拟二王永兴吾未之敢信也谱又谓灵芝尝为易州刺史郭眀肃书候台记宋时入于北北人毎以墨夲诣𣙜塲需绢十端始易一夲妬者竟碎之今此碑幸尚完而求其所谓十绢之直理不能得一也物完毁贵贱要自有时然亦有不可觧者唐苏灵芝悯忠寺寳塔颂宋文惟简卤庭事实曰燕亰城东壁有大寺一区名曰悯忠唐太宗征髙丽回念忠臣义士没于王事者建此寺为之荐福东西有两砖塔髙可十丈是安禄山史思眀所建此碑称御史大夫史思眀奉为大唐光天大圣文武孝感皇帝敬元垢浄光寳塔颂者是也春眀梦余録曰此碑盖建于思眀初归附之时其碑完好近日刘同人作帝亰景物略谓碑上半断裂不可读且苏灵芝书名甚着当时乃谓为李北海自镌名尤误之甚不知北海自镌名乃伏灵芝也此碑书丹于石故以左为前唐胡霈然七祖堂颂右龙兴寺七祖堂颂陈章甫撰胡霈然书霈然笔法虽未至而媚熟可喜今上党佛寺画壁有霈然所书多为流俗取去匣而藏之以为竒翫余数数于人家见之其墨蹟尤工非石刻比也唐胡英嵩岳寺碑嵩岳寺碑唐淄州刺史李邕撰胡英书英之书世所重也其文云寺后魏孝眀帝之离宫初名闲居寺仁夀二年改为嵩岳寺也唐李慈张尊师碑右西岳大洞张尊师碑王延龄撰李慈书尊师名敬忠其事迹余无所取所録者以慈书尔慈之书体兼虞禇而遒丽可喜然不知为何人以其书当时未必不见称于世盖唐人善书者多遂不得独擅既又无他可称遂至泯然于后世以余集録之博慈所书碑秖得此尔尤为可惜也治平元年七月卄日书唐张杰少林寺戒坛铭少林戒坛铭开元三年为学生张杰书当是时杰应尚少且不以书名而笔法老成乃尔又时未尽习帝书故犹有痩劲意唐胡履虚六公咏右唐六公咏李邕撰胡履虚书初余读杜甫八哀诗云朗咏六公篇忧来豁蒙蔽恨不见其诗晚得石夲入録其文辞髙古真一代佳作也六公者五王为一章狄丞相别为一章云李北海六公咏今泰和集中虽有诗而无其姓名或遣余荆州六公咏石刻故得具载于此按中宗复位以彦范王扶阳晖王平阳𤣥暐王博陵柬之王汉阳恕已王南阳世谓五王然皆梁公所进故邕叹其成大功者六人诗尤竒伟豪气激发宜老杜有云昔卢藏用谓邕如干将莫邪难与争锋史官谓碑颂是所长余见他文亦不若是序言邕为荆州今新旧书不书也唐陈懐志行书北岳碑陈怀志此碑在李北海云麾之下法华之上盖以其筋骨有余而丰度微涩尔渊泉富有唐世遗刻试较之当自知也甲寅三月二十七日题是日立夏风雨萧瑟如髙秋读是文恍若从恒山麓下遇氷雹交作山谷晦冥时从羽人仙客问投宿处景象也唐王子言任城县桥亭记右任城县桥亭记唐开元卄六年任城尉游芳撰王子言隶书虽出唐人古意苍然后之人能若此者甚少吾家唐隶独有纪信及此二碑耳唐邬繇杨仲昌碑右唐杨仲昌碑席豫撰邬繇篆仲昌有两碑其一韩择木八分书刻于此碑之隂文皆同仲昌元琰子也唐书元琰别传与崔沔所撰元琰碑皆云汉太尉震十八代孙此碑乃以仲昌为二十代唐世士人谱牒犹班班可考今元琰仲昌父子碑刻不应差其世次不同如此莫可晓也唐张旭郎官石记唐右司贠外郎陈九言撰张旭书旭以草书知名此字真楷可爱记云自开元二十九年已后郎官姓名列于次而此夲止其序尔尚书省郎官石记序陈九言撰张颠书记自开元二十九年郎官石名氏为此序张颠草书见于世者其縦放可怪近世未有而此序独楷字精劲严重出于自然如动容周旋中礼非强为者书一艺耳至于极者乃能如此其楷字盖罕见于世则此序尤为可贵也赤骥白一驾千里当其披崑崙上羽陵时求其逸景于逐足下殆无遗踪矣至于在六辔间和銮在前鋈续在后则过君表而舞交衢进退履绳旋曲中规求其毫釐跌宕无遗恨也长史之书殆尽于此及郎官记则备尽楷法隠约深严筋脉结密毫髪不失乃知楷法之严如此夫守法度者至严则出乎法度者至縦世人不知楷法至疑此非长史书者是知骐骥千里而未尝知服㐮之在法驾也右唐尚书省郎官石记序右司贠外郎陈九言撰张长史正书欧阳公谓长史以草书知名此字真楷可爱曾南丰谓其精劲严重出于自然如动容周旋中礼非强为者元王文定公谓张公得草圣不传之妙其真书在唐乃复精絶颜鲁公书学气侔造化楷法盖得之于公又谓其字体似出欧虞自成一家宋龚眀之中吴纪闻云长史苏人承平时碑在苏学中堂之后已渐刓剥兵火后不复存矣元商徳符云石刻旧在亰兆今亡观眀之及商氏之说则此刻在宋元固已艰得余家所藏夲未知其出于苏学或出亰兆皆不可知但歴年久逺而纸墨完好诚希世物也张长史郎官壁记天下止此一夲吴中尚有一伪夲亦在余兄所薫莸故易辨也济之阁老述山谷老人言唐人正书无出其右者又云无辙迹可寻其重之如此然余细玩此碑中如容字极字皆取法虞永兴孔子庙堂碑未可谓无所夲第今所见虞书皆王彦超重刻张书实有出蓝之观余尝于姻家韩侍郎家见唐刻虞碑神彩焕发生动大异翻夲宜唐人重之以为青箱至寳乃知名下定无虚士耳长史郎官壁记世无别夲唯王奉常敬羙有之陈仲醇摹以寄余知学草必自真入也唐张旭春草帖余尝见怀素书云邺下见颜平原曰吾书传得长史八法其平原尚师之而张草之圣则不待言而可知矣今春草帖即宣和书谱所载者宋内府收附不存及前贤印章数处亦皆磨灭后有元祐以降诸公题跋惜乎嵗逺纸损不幸失于䕶持致令字画细㣲断裂此可为恨然精妙之神具存诚为世寳皇庆改元十二月朔日乔篑成仲山书右张长史草书春草帖锋颕纤悉可寻其源而麻纸松煤古意溢目真足为唐人法书之冠晋迹不可复见得见此迹亦末世之希世寳乎颜平原书家之集大成者犹言杜诗韩文颜法亦出于此也因与袁君子英获观陈彦廉氏赏叹竟日壬子人日倪瓒题少陵观张旭草圣极叹其妙东坡题王逸少帖则诋张为书工昌黎石鼓歌又诋王为俗书是三公之言何戾耶盖王之于石鼓张之于王其书固不可同语然诗人词气抑扬不无太过论者遂欲以为口实未为知书者也亦未为知诗者也世人不以韩言而短王又可以苏言而少张与因观长史春草帖偶书洪武纪元渤海髙启识右唐张旭春草帖有宋名臣题识其一微仲观于东府之东斋在元祐壬申其一师朴观于枢府之前㕔其一器之观于承旨㕔之东轩皆在元祐癸酉其余乃绍圣宣和靖康时人盖壬申癸酉间吕公为左相韩公为枢密刘公为枢密都承旨一时君子在朝共成元祐之治自此嵗后即非复元祐矣于是为绍圣为宣和靖康而宋运中圯此帖遂随南渡入张循王家故有臣俊等印然则一纸之显晦与宋之治乱相仍欤披玩之余不胜叹息时洪武壬子之秋稽岳王彛识昔人评张长史草书虽竒怪百出而求其源流无一㸃画不该规矩者今观陈彦㢘氏所藏春草帖信然彦廉尝作堂奉其母节妇庄甚孝颜曰春草适得此帖于他方与名堂之义相符岂因孝感而致是耶抑物各有所遇而偶然耶他日有子若孙因斯帖也而思与堂符名则油然而兴夫孝思自不能不以此帖为寳藏也后学张适识长史诗云春草青青千里余边城落日见离居情知海上三年别不寄云间一纸书此帖书用白麻纸宋秘府物元季藏于吾郷陈彦㢘家彦㢘尝为搆春草堂人多诗之今归嘉兴王廷槐长史余同县人余平生阅唐人墨蹟凡十数卷长史书所见惟嘉陵帖及此而已宛陵余窃疑其非真若此帖者当为唐人法书第一信竒宝也唐张旭干元帖察观张长史与颜鲁公论笔法尝疑其用意处多观干元二年帖与琵琶诗乃知文不虚生皆有落花之方易足固天机动尔卢文纪叶清泰之卜遂掌枢极初亦有所建眀方事之棼乃能留意翰墨耶唐张旭千字文张长史书智雍㕔壁记楷法妙天下故作草草如寺僧懐素草工痩而长史草工肥痩硬易作肥劲难得也长史于书天也其假笔墨而有见者是得其全而加之手尔岂知曲直法度自成斲削闲邪观其书者如九方皋见马不可求于形似之间也方其酒酣兴来得于㑹意时不知笔墨之非也忘乎书者也反而内观龙蛇大小络结胸中暴暴乎乗云雾而迅起盲风异雨惊雷激电变怪杂出气蒸烟合倐忽万里则放乎前者皆书也岂初有见于豪素哉彼其全于神者也至于风止云息变怪隠藏循视其蹟更无径辙时一豪不得误矣是昔之昭然者已䘮故邪始观张旭所书千字文至母图隶散等字怪逸过甚好事者以长史喜狂书故效其蹟及反覆徐观至雁门云亭愚蒙瞻仰等字与后题月日则雄隠轩举槎枿丝缕千状万变虽左驰右骛而不离绳矩之内犹縦风鸢者翔戾于空随风上下而纶常在手撃劔者交光飞刄歘忽若神而器不离身驻目视之若龙鸾飞腾然后知其真长史书而不虚得名矣世人观之者不知其所以好者在此但视其怪竒従而效之失其指矣昔之圣人縦心而不踰规矩妄行而蹈乎大方亦犹是也尝观庄周书其自谓谬悠荒唐而无端涯然观其论度数形名之际大儒宗工有所不及其道之所以无为而无不为矣于戏观旭书尚其怪而不知入规矩读庄子知其放旷而不知其入律皆非二子之钟期也唐张旭草书酒徳颂张颠苏人吴君斗南实与之同郡宝藏其书固宜然莫子齐云章申公家有酒徳颂甚竒伟绍兴间入御府兹岂别夲邪淳熈乙未八月旦唐人之书藏于秘阁者颇多惟颠张真蹟甚鲜今观所书酒徳颂出幽入眀殆类鬼神雷电不可测度其真所谓草圣者邪唐张旭率意帖此一帖在故签书枢密王伦家伦出使时得之故都余少日尝见之绍兴改元五月甲子甫里陆游识时年六十有六距初见时四十有五年矣唐张旭草书真蹟东坡论长史草书頽然天放略有㸃画意态自足山谷论长史性虽颠逸字字入法度懐素工于痩长史工于肥痩劲易能肥劲难工持二公之说以勘是帖有若符契颠而法肥而劲放而意足其为长史真蹟无疑况又有君谟之私印可証乎其间多屋漏痕笔蹟识者当自知之唐张旭草书兰馨帖右草书帖云兰虽可焚廿一字相传为稽叔夜书余騐笔意疑为张长史书山谷云颠工于肥素工于痩而奔轶絶尘则同此书肥劲古雅非长史不能又余尝见公所书濯烟宛陵春草等帖结体虽不甚同而其妙处则与此实出一闗钮也但其文义不可觧盖唐文皇好二王书故屏幛间多晋人帖语一时化之或长史书叔夜帖语亦未可知然今不可考矣嘉靖丙辰三月长洲文徴眀题右张长史文绫上所书兰馨帖二十字其为真蹟无疑盖草书不入晋人格輙终成下品颠素之所以得名者在此今观其夺字气字佳字足下字人字皆従晋人中来余阅书多矣未有如此卷之佳者世人重耳轻目不可语此昔素师緑绢两行因元章所题而重他日必有以余言为是也者漫书以记嘉靖四十年辛酉正月立春日文彭书唐张旭宛陵帖张长史宛陵帖有李建中苏舜钦易简三公题跋郁屈瑰伟气沓欧虞长史虽以醉继颠终无此精魄然所谓不可无一不可有二吾师韩宗伯所藏以为甲观唐张旭真蹟项𤣥度出示谢客真蹟余乍展卷即命为张旭卷末有丰考功跋持谢书甚坚余谓𤣥度曰四声定于沈约狂草始于伯髙谢客时都无是也且东眀二诗乃庾开府歩虚词谢安得预书之乎𤣥度曰此陶𢎞景所谓元常老骨更蒙荣造者矣遂为改跋文繁不及具载其昌唐张旭肚痛帖肚痛帖长史名书也清臣书家周孔而服膺长史不敢有忘后世传者真书谨严颜为胜之而草书宏肆实亦具张之精神焉有宋一代大家只分用得坐位帖中果地其于长史笔意犹未数数然也盖自张芝之后右军以笔学宋主当自谓不减而已人或谓之草不如张自长史出而稾法之统绰为闻知矣天启乙丑九月十九日唐李阳冰裴公纪徳碣铭右裴公纪徳碣铭唐越州刺史王密撰国子监丞集贤院学士李阳冰篆裴公儆为眀州刺史密代之为作此文其文云皇唐御神器一百四十二年天下大康海隅小寇结乱瓯越因言眀州当出兵之冲民物残弊儆抚绥有恵爱而人思之尔按唐自戊寅武徳元年受命至己亥干元二年乃一百四十二年是时肃宗新起灵武上皇自蜀初还史思眀僣号于河北是嵗洛阳汝郑等州皆䧟于贼不得云天下大康而海隅小寇也考于史传又不见其事惟台州贼袁晁攻䧟浙东州郡乃宝应元年当云一百四十五年又据密代儆为眀州刺史至大厯十四年移湖州则儆密相继为刺史宜在代宗时然密当时人推次唐年不应有失余友王回深父曰唐自武徳至大厯八年实一百五十六年中间除则天称周十四年则正得一百四十二年是时天下初定文人着辞以为大康理亦可通是时广州哥舒晃作乱海隅小寇岂谓此欤余以谓晃之乱唐命江西路嗣恭讨平之不当自眀州出兵深父曰然兵家出竒眀州海道去广不逺亦或然也故并着之唐李阳冰缙云孔子庙记右缙云孔子庙记李阳冰撰并书孔子庙像之制前史不载开元八年国子司业郭瓘奏云先圣孔宣父以先师颜子配其像为立侍配享宜坐弟子十哲虽得列像而不在祀享之位按祠令何休范寗等二十二贤犹蒙従祀十哲请列享在何休等上于是诏十哲皆为坐像据阳冰记云换夫子之容貌增侍立者九人盖独颜回配坐而闵损等九人为立像矣阳冰修庙在肃宗上元二年其不用开元之诏何也唐李阳冰城隍神记右城隍神记唐李阳冰撰并书阳冰为缙云令遭旱祷雨约以七日不雨将焚其祠既而雨遂徙庙于西山阳冰所记云城隍神祀典无之吴越有尔然今非止吴越天下皆有而县则少也李阳冰为缙云县令值旱祷于城隍约五日不雨将焚其庙及期而雨乃迁庙而记其事书固竒事亦竒余观其篆痩细而伟劲飞动若神欧阳公以为视阳冰他篆最痩余谓佳处正在此又云世言此石与忘归台孔子庙三石俱活嵗久渐生刻处㡬合故细若然今去欧公又四五百年宁不为无字碑乎记云祀典无城隍神吴越有之至欧阳公云天下皆有县犹少则今无县无之矣且记云自西谷迁庙于山巅又以见城隍庙前朝不在城中也今西安府西邨落大者多有城隍是其遗意唐李阳冰庶子泉铭右庶子泉铭李阳冰撰并书庆厯五年余自河北都转运使贬滁阳屡至阳冰刻石处未尝不裵回其下庶子泉昔为流谿今为山僧填为平地起屋于其上问其泉则指一大井示余曰此庶子泉也可不惜哉唐李阳冰滑州新驿记右新驿记李阳冰篆碑在今滑州驿中其隂有铭曰斯去千载冰生唐时冰今又去后来者谁后千年有人吾不知之后千年无人当尽于斯呜唿郡人为吾寳之不知作者为谁然贾躭尝为李腾序说文字源盛称阳冰此记躭为滑州刺史因见斯记而称之耳阳冰所书世固多有可爱者不独斯记也嘉祐八年十二月二十六日书右唐滑台新驿记李勉撰李阳冰篆其隂有铭欧阳公云不知作者为谁余尝考之乃舒元舆玉筯篆志后赞也其文载于唐文粹及元舆集中欧阳公偶未见之尔新驿记唐秘书少监李阳冰书阳冰在唐以篆学名世自秦李斯后号能书者不得伯仲间见也今世壮碑巨碣尚多有之其诣絶处更无蹊辙可索碑隂有颂谓斯去千载冰生唐时冰今又去后来者谁后千年有人吾不得知之后千年无人当尽于斯呜唿郡人为吾寳之欧阳公尝疑唐相贾耽为之盖耽爱阳冰书尝为序其说文字源耽后又为滑州刺史其为刻此或可信也余考其言盖舒元舆所为玉筯篆志谓斯去千载冰复去矣谁能得之当尽于斯呜唿至人则与今碑隂或异盖后人因其文改定以合此记也虽然阳冰篆字其甚工处不尽于此而刻元舆颂者独见此碑耳元舆又谓阳冰其格峻其力勐其功备光大于秦斯矣则亦屡进而不止也唐李阳冰忘归台铭右忘归台铭唐李阳冰撰并书铭及孔子庙城隍神记三碑并在缙云其篆刻比阳冰平生所篆最细痩世言此三石皆活嵗久渐生刻处㡬合故细尔然时有数字笔画特伟劲者乃真蹟也右唐忘归台铭集古録云此铭及孔子庙城隍神记三碑并在缙云其篆刻比阳冰平生所篆最细痩世言此石皆活嵗久稍生刻处㡬合故细也恐无是理若果尔更加以嵗月则遂无复有字矣此数碑皆阳冰在肃宗朝所书是时年尚少故字画差疎痩至大厯以后诸碑皆莫年所篆笔法愈淳劲理应如此也唐李阳冰阮客旧居诗李阳冰阮客旧居诗云阮客身何在僊云洞口横人间不到处今日此中行阮客者不见其名氏盖缙云之隠者也彼以遁俗为髙而终以无名于后世可谓获其志矣然圣人有所不取也阳冰欲称其人而不显其名字何哉岂阮客见称于当时而阳冰不虑于后世邪夫士故有显闻于一时而泯没于万世者矣顾其道何如也阳冰篆字世传多矣此磨灭而仅有尤可惜也治平元年四月二十有六日书唐李阳冰四絶碑首四絶碑首者李阳冰篆法慎律师碑额也在扬州龙兴寺唐李华文张从申书李阳冰篆额律师者淮南愚俗素信重之谓此碑为四絶碑律师非余所知华文与从申书余亦不甚好故独録此篆尔唐李阳冰篆千字阳冰于书授法张旭世疑长史游于颠冥之地所以离遁绳墨而自放者也岂有迹可求哉观阳冰此帖得书法三昧虽规合矩应不遁方圜至其神眀合离殆无蹊径可蹈而循固知与长史异者形迹之间也书家以法相授其律甚严非心融神㑹未尝以付始求于法终不参流动如羚羊挂角更无形迹逮其游于法之外斯可语成法矣唐李阳冰琴铭唐李袐监琴铭十字特竒古阳冰小篆惟见于此琴在太常昔陈仪为协律郎尝出以示客余因摹其书今琴入禁中故世以其书贵也沈存中书曰南溟岛上得一木名伽佗罗纹如银屑其坚如石命工斲此琴且谓琴材欲轻松脆滑木坚如石可以制琴所未谕也观此是括未尝见琴其铭亦不尽见也今铭曰以为临岳等此岂为琴材者邪或曰琴之临岳何据曰昔孙绰云回风临岳刈饰流离成公绥亦曰临岳则济州之丹林颜黄门曰琴首更絃者名临岳琴必以坚木借絃欲其不刻入也世人既不见琴而铭又少得传括以其书行于世则余不得不辨唐李阳冰篆书谦卦爻辞阳冰唐人以小篆着者也其书谦卦爻辞谦字二十余多别体乃以代谦按说文多语也从言冉声地名有邯县汝阎切谦敬也苦嫌切音义不同相去千里乃以充乏衒竒徒以此学人所罕习是以欺人如此岂知千载而下为识者所勘邪少温书犹蹈孔轨潜心改作当时谓为苍颉后身观其上某大夫书其自任可知矣此刻旧藏芜湖民家近世始出简翁此夲乃旧搨可寳李阳冰此刻虽再登石居然有残雪滴熘之状是廷尉正脉至于谦卦当人置座右一纸唐李阳冰书三坟碑按此碑为李曜卿兄弟三墓其人皆有文学早仕宦而不夀以殁㝡少弟季卿撰表而宗人阳冰以玉筯刻之也其石犹故物故无传改之譌舒元舆所谓虫蚀鸟歩鐡石隔壁龙蛇骇觧鳞甲活动庶㡬于此见其一班此季卿表曜卿三墓阳冰书碑虽无翻刻字字画法具而神亡似与前碑同王元羙乃谓石犹故物故无传改之譌岂别一碑邪抑未见前碑邪元羙自任识书恐于此碑失之矣唐李阳冰先茔记此李氏卜塟李曜卿兄弟三人而弟季卿记从子阳冰书卜地人为邵权记云偏得管郭之道管谓公眀郭则景纯也书玉筯经大中祥符间翻刻故不及缙云碑唐李白三帖胡文穆记李白三帖其一云乗兴蹋月西入酒家不觉人物两忘身在世外其二云夜来月下卧醒花影零乱满入襟䄂疑如濯魄于氷壶也其三云楼虚月白秋宇物化于斯凭䦨身势飞动非把酒自忘此兴何极余亦见其一帖云吾头懵懵试书此不能自辨贺生为吾读之虽其字蹟真赝有不可必者然词语豪爽趣韵自别信非太白不能道也唐王缙王忠嗣碑唐朔方河东河西陇右节度使清源公王忠嗣碑中书侍郎元载撰门下侍郎王缙书载其女夫也所记事与史不甚异其文词琐冗无足多者缙于书称名家与李邕相伯仲评者谓其过薛少保今其结法清婉老劲不在岳麓云麾下览者自当得之忠嗣殁于天寳初碑立于大厯十年元载撰文王缙书载忠嗣女夫缙王摩诘兄也缙名能书结法老劲真可与李邕伯仲然姿态婉媚唘后世如赵承旨诸人书者此等碑也唐李潮弥勒像碑右唐惠义寺弥勒像碑李潮八分书潮书初不见重于当时独杜甫诗盛称之以比蔡有邻韩择木今石刻在者絶少惟此碑与彭元曜墓志尔余皆得之其笔法亦不絶工非韩蔡比也唐吴郁净土堂碑唐安乡郡开元寺卧禅师净土堂碑铭监察御史张鼎撰雍县尉吴郁书天寳九载庚寅立称卧禅俗姓辛氏名顺忠陇西狄道人陇右按察使崔昇进奏住河南开元寺右胁而卧诸漏已无开元中诏陇右节度使张守珪为就寺造净土堂故为铭自河陇没于羌夷州县城郭官寺民庐莫不毁废唯佛寺与碑铭文字载佛寺者往往多在世皆以为西方幽逺殊类异俗不知礼义出于天性故夷之然其于佛皆知信慕以其有罪福报应之说余以谓西夷虽恣睢甚者及晓之以曲直是非恱且从也固不可谓其天性无欲善之端是以虞夏之世东渐于海西被于流沙朔南暨声教则能令其信慕者亦非特有佛而已也彼以罪福报应之说动之未若不动之利害而使之心化此先王之徳所以为盛也唐史惟则大照禅师碑右大照禅师碑唐吏部贠外郎卢僎撰伊阙县尉集贤院待制兼校理史惟则书碑天寳元年立唐世分书名家者四人而已韩择木李潮蔡有邻及惟则也唐史惟则舞阳侯祠堂碑右舞阳侯祠堂碑唐王利器撰史惟则八分徐浩篆额天寳二年县令张紫阳修樊哙庙文及书篆皆可爱也唐史惟则造像记右唐陈留尉刘飞造像记史惟则小字八分书按封演闻见记云𤣥宗尝幸骊山登朝元阁命羣臣赋诗正字刘飞诗最清㧞特蒙激赏右相李林甫怒飞不先呈已出为一尉而卒士子寃之今此记有云顷校文金殿赓歌柏梁叨沐锦衣之赐遂有长沙之役又云圣恩广被移官大梁如此则演所记为不诬矣记在洛阳龙门上字画甚工而世颇罕传唐史惟则凉国夫人碑右唐凉国夫人李氏碑李郭子仪夫人也碑韩云卿撰史惟则八分书并篆额文词颇简古而字画工妙可喜或云碑今亡矣故世罕传云卿乃退之叔父科斗书后记所谓大厯中以文词独行中朝者唐史惟则大智禅师碑此碑为唐史侍御惟则书窦臮述书赋称史书古今折衷大小应声价变极不落莫也其行笔絶类太山铭而缜密过之知开元帝润泽所自耳大智师北宗之铮铮者严挺之粗能其家言俱可存也史惟则分隶书窦臮称其古今折衷大小应变如因髙而瞩逺俯川陆而必见今观此碑信是开元间分书第一手严挺之文亦丽则可观大智师见唐方技传传云开元二十年卒碑云二十四年唐史惟则大智禅师碑隂记碑隂阳伯成撰记施净财事而惟则书书法痩而少态与前碑异何也唐史懐则书山隂述右唐宇文颢山隂述杜陵史懐则书懐则与史惟则同时必其晜弟也惟则以八分着名懐则之书盖不减惟则而初不见称于当时者岂非其位不显乎以此知士负其艺能或以垂名于不朽或遂湮没而无闻者盖亦有幸不幸也唐王遹虞城李令去思颂右虞城李令去思颂李白撰文王遹篆唐世以书自名者多而小篆之学不数家自阳冰独擅后无续者其前惟有碧落碑而不见名氏遹开元天寳时人在阳冰前而相去不逺然当时不甚知名虽字画不为工而一时未有及者所书篆字惟有此尔世亦罕传余以集録求之勤且博仅得此尔今世以小篆名家如邵不疑杨南仲章友直问之皆云未尝见也治平元年二月七日书右唐虞城令李公去思颂李白撰王遹书碑侧题云元和四年二月重篆盖遹不与白同时此碑后来追建尔欧阳公集古録云遹在阳冰前者误也唐张从申𤣥静先生碑右𤣥静先生碑栁识撰张従申书李阳冰篆额唐世工书之士多故以书知名者难自非有以过人者不能也然而张从申以书得名于当时者何也从申毎所书碑李阳冰多为之篆额时人必称为二絶其为世所重如此余以集録古文阅书既多故虽不能书而称识字法从申所书弃者多矣而时録其一二者以名取之也夫非衆人之所称任独见以自信君子于是慎之故特録之以待知者从申书法出二王而与李北海髣髴昔人评其书独歩江外此碑在茅山盖唐行书之得名者余得之道録司官袁止安唐张从申王师干神道碑王师干神道碑张从申书余初不甚以为佳但怪唐人多称之第録此碑以俟识者前嵗在亳社因与秦玠郎中论书玠学书于李西台建中而西台之名重于当世余因问玠西台学何人书云学张从申也问玠识从申书否云未尝见也因以此碑示之玠大惊曰西台未能至也以此知世以鍳书为难者诚然也从申所书碑今絶不行于世惟余集録有之者吴季子碑隂记崔圎颂徳碑并此才三尔熈宁三年十月二十七日书唐张从申慎律师碑张从申书其原出于王大令笔意与李北海同科故名重一时书苑云从申结字缜密近古未有弟従师从义従约并工书皆得右军风规时人谓之四龙书赋云张氏四龙名扬海内厥有季弟工夫少对右军风规下笔斯在季谓从申也又云从申近古所无恨于闻见不多右军之外一歩不窥余观従申虽学右军其原出于大令笔意与李北海同科名重一时宜不虚得但所短者抑扬低昂太过又真不及行耳然唐人而有晋韵殊可佳尚近世欧阳文忠为集古録而雅不爱从申书故此碑见弃而特取其篆首至其书王师干碑以见称于秦玠故聊存焉信乎真赏之难值也唐窦臮正书华阳三洞景昭大法师碑臮字灵长词藻雄赡草隶精深晩年着述书赋七千余言盖深于字学者书此碑在唐人中别有一种风韵骨力有瘗鹤之遗意碑在贞元三年为韦公师立歴叙世系及师授甚详又言法师至行稽乎𤣥化通识合于灵造与其有也万物不得而不有与其无也万物不得而不无得䘮以春秋为死生盈虚以天地为旦暮其推尊可谓至矣而后又言身纒世故迹混俗尘发忠孝以餙躬演信义而旌行盖随时而不器岂常道之可师若然则其人似亦可取此所以昔人以道门华阳方之儒门洙泗也与友人陈元晋游三茅搨此见贻余手粘为册因题之留轩中云嘉靖戊午九月卄二日雨中对菊记唐王嵒羙原夫子庙碑右羙原夫子庙碑县令王嵒字山甫撰并书碑不知在何县嵒天寳时人字画竒怪初无笔法而老逸不羁时有可爱故不忍弃之盖书流之狂士也文字之学传自三代以来其体随时变易转相祖习遂以名家亦乌有定法邪至魏晋以后渐分真草而羲献父子为一时所尚后世言书者非此二人则皆不为法其艺诚为精絶然谓必为法则初何所据所谓天下孰知夫正法哉嵒书固自放于怪逸矣聊存之以备博覧治平元年八月十一日书唐陈知温开元圣像碑右开元圣像碑陈知温书此碑所载梦真容事㝡备故特録之唐包文该兖公之颂碑兖公颜回也字子渊碑避髙祖讳作子泉都督李庭诲命县令张之宏撰颂包文该正书书遒劲有法石恶多泐耳唐戴伋𤣥元宫碑此碑建于天寳元年而阙碑额考其辞当在盩厔为𤣥元宫玉真长公主寔主之公主睿宗最㓜女也碑序为仓部郎中戴璇颂为戸部郎中刘同昇撰末云开府仪同三司尚书右仆射曾孙戴伋书则建碑年号盖追成颂序之日而称者也伋官至仆射而世系年表列传俱无之赵眀诚金石録亦失不收俱不可晓者书法八分颇秾艳第以肉胜盖兼开元徐史之法而加损益者也唐张少悌武穆王碑张少悌书在当时不大知名而此碑殊劲㧞清圎深得右军行草遗意惜残缺不完且于李公中兴伟略不得一一证之唐史耳唐徐浩𤣥隠塔铭右𤣥隠塔铭徐浩撰并书呜唿物有幸不幸者视其所託与其所遭如何尔诗书遭秦不免煨烬而浮屠老子以託于字画之善遂见珍藏余于集録屡志此言盖虑后世以余为惑于邪说者也比见当世知名士方少壮时力排异说及老病畏死则归心释老反恨得之晩者往往如此也可胜叹哉唐徐浩张九龄碑右唐张九龄碑徐浩撰并书欧阳公集古録云按唐书列传所载大节多同而时时小异碑长庆中立而公薨在开元二十八年至长庆三年实八十四年所传或有同异至于年夀官爵子孙当不谬当以碑为是今考之浩撰碑时为岭南节度使在大厯间距曲江之卒未逺至长庆中其家始刻石尔刘禹钖读曲江集诗序以谓曲江燕翼无似终为馁鬼而碑载公嗣子拯孙蔵器碑后又载曾孙敦庆𤣥孙景新景重然则曲江为有后矣不知禹钖何所据乎碑又云公一名博物而史不载唐徐浩开河碑书家贵在得笔意若拘于法者正似唐经所传者尔其于古人极地不复到也观前人于书自有得于天然者下手便见笔意其于工夫不至虽不害为佳致然不合于法者亦终不可语书也观兰亭叙乐毅论便知逸少于法度备矣此皆已出后人摹勒以传不能尽得当时下笔意至其合处犹度絶前軰备有书法可考则知书到古人地位自可以法度论也昔蔡邕受法于神人传于崔瑗瑗传之文姬文姬传之钟繇繇传之卫夫人夫人传之逸少自此而下各有师授逮于张旭其书分故蔡有邻法为篆惟颜清臣徐季海守旧法而真行尽合于古之作者至韦玩崔邈授其法而絶矣考其源流正如禅家宗风相承各有主也后人积学不及古人而授受又无传嗣宜其不知古人笔意可胜叹邪开河碑令狐绹文字季海所书也书法该备而尤妙他石知其法度所从来逺矣唐徐浩严浚碑右唐严浚碑徐浩书题礼部尚书㐮阳县开国子席某撰而其名残缺不可辨按天寳中席豫尝为此官而碑末有云豫平生交好知其为席豫撰也唐书列传云浚华州华隂人而碑言冯翊临晋人碑文字剥落所存无㡬惟其首大字十二尚完好笔法竒伟可爱也唐徐浩题经书家论徐㑹稽笔法怒猊抉石渴骥奔泉以余观之诚不虗语如季海笔少令韵胜则与稚恭并驱争先可也季海长处正是用笔劲正而心圎若有工不论韵则王着优于季海季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人睂目也三折肱知为良医诚然哉季海暮年乃更摆落王氏规摹自成一家所谓卢㜑其髪甚短而心甚长惜乎当时君子莫能以短兵伐此老贼也前朝翰林侍书王着笔法圜劲今所藏乐毅论周兴嗣千字文皆着书墨蹟此其长处不减季海所乏者韵尔题经楷法最密殆于乐毅论得其结字妙处至形密势疏字细画短故当在伯仲间然方而有规圎而蔵矩未尝刓角耀锋搆成觚稜正如大匠抡材斲木就器绳墨既陈潜刄其间求砻削之迹殆不可见况㾗瑕节目可得而求之邪季海于此可以忘情笔墨矣顾法度存者世知什一岂论三四哉唐徐浩寳林寺诗李邦彦出㑹稽寳林寺诗黄庭坚书其后曰法士多瓌能迺是僧为鼈尔孤岫龟形在谓山有穴而特不可谓山余评曰此诗未有工处特以书贵季海书名唐世而此石迺公平生书不得不尚如髙阁无恢炱迺诗人㑹意误处黄子抉而警之是一快事谓瓌能孤岫不害于诗黄子求人已细张子曰因进非衰表贤选能冯相观祲祈禳攘灾古人已如此音况能有所合谓之能自有据邪尔雅曰山有穴岫不必谓如神瀵凡山有窍穿可见者皆是故谢康乐言牕间列逺岫𤣥晖言云表吴岫㣲杜甫言自多穷岫雨韩愈言㸃㸃露数岫岂尽失也若白居易言岫合云初吐则不可谓山耸而出者世人多託人见闻以为已是黄子说尝胜人亦未深考余不得不辨唐徐浩不空禅师碑和尚不空也碑徐浩书浩传曰父峤之善书以法授浩世状其书曰怒猊抉石渴骥奔泉尤为司空图所爱又尝论书曰鹰隼乏彩而翰飞戾天者骨劲而气勐也翚翟备色而翺翔百歩者肉丰而力沉也若藻曜而髙翔书之凤皇矣可谓夸诩之极今观此碑虽结法老劲而微少清逸在唐书中似非其至者唐徐浩嵩阳观碑嵩阳观圣徳感应颂乃道士孙太冲为眀皇炼丹六转而移缑氏山九转而李林甫纪其瑞徐浩书其碑者也碑作于天寳三载是时开元之政已弊而林甫以姦佞为辞夲无足採但浩分隶与史惟则辈㡬欲伯仲矣唐徐浩心经季海书名譟一时有渴猊奔骥之喻此帖意近而法慢米颠斥为吏楷诚尔然不能不为睂山小庇之耳唐徐浩道德经徐浩道徳经上卷在无钖华学士家黄花绢精薄乍见似纸素谛观知为绢夲全学钟元常世传苏玉局学季海若以此卷品之全不相似以苏用偃笔此卷皆正锋下卷不知落何处若得半卷临写经月可补其缺此惟梦志之者唐徐岘辨正禅师塔院记右辨正禅师塔院记徐岘书诚能行笔而少意思也往时石曼卿屡称岘书曼卿多得颜栁笔其书与岘不类而逺过之不知何故喜岘书也余当曼卿在时犹未见岘书但闻其所称曼卿没已久始得此书遂録之尔御定佩文斋书画谱卷七十三御定佩文斋书画谱卷七十四目録钦定四库全书御定佩文斋书画谱目録第七十四卷歴代名人书䟦五唐颜真卿中兴颂唐颜真卿宋文贞公碑唐颜真卿宋文贞碑侧记唐颜真卿家庙碑唐颜真卿元次山铭唐颜真卿杜济神道碑唐颜真卿杜济墓志铭唐颜真卿颜勤礼神道碑唐颜真卿臧尚书碑唐颜真卿欧阳琟碑唐颜真卿张敬因碑唐颜真卿王密碑唐颜真卿张仁藴徳政碑唐颜真卿鲜于仲通碑唐颜真卿李抱玉碑唐颜真卿郭敬之家庙碑唐颜真卿𤣥靖李先生碑唐颜真卿多寳塔感应碑唐颜真卿放生池碑唐颜真卿八闗斋功徳记唐颜真卿书干禄字様唐颜真卿射堂记唐颜真卿湖州石记唐颜真卿书东方朔画賛唐颜真卿画賛碑隂唐颜真卿麻姑仙坛记唐颜真卿小字麻姑仙坛记唐颜真卿与郭仆射争坐位帖唐颜真卿李大夫帖唐颜真卿蔡明逺帖唐颜真卿刘中使帖唐颜真卿鹿脯帖唐颜真卿与桞冕帖唐颜真卿二帖唐颜真卿送刘太冲序唐颜真卿朱巨川诰唐颜真卿祭姪季明文唐颜真卿祭濠州刺史伯父文唐颜真卿送裴将军诗唐颜真卿竹山潘氏堂联句唐颜真卿志公像賛唐颜真卿靖居寺题名唐颜真卿东西二林题名唐颜真卿金天王庙题名唐颜真卿奉使题字唐颜真卿颜氏残碑唐颜真卿颜黙残碑唐颜真卿开元寺僧残碑唐颜真卿㫁碑唐颜真卿二十二字帖唐颜真卿真蹟唐颜真卿书摩利支天经唐李华题阮容旧居诗唐李莒怡亭铭唐瞿令问书元结洼罇铭唐瞿令问书元结阳华巖铭唐张増叚行琛碑唐陆贽贺兰夫人墓志唐韩愈题名唐韩愈与颠师书唐陈谏书韩愈南海神庙碑唐郑余庆百巖大师碑唐彭朝议书王粲石井栏记唐呉通微鱼朝恩碑唐呉通微行书楚金禅师碑唐戴叔伦书抚州六咏唐林藻深慰帖唐李贻孙书隂真人诗唐薛希昌游济渎记唐张谊书姜嫄公刘庙碑唐元稹修桐柏宫碑唐李绅书乐毅论唐栁宗元般舟和尚碑唐栁宗元弥陀和尚碑唐刘禹钖崔羣碑唐沈传师黄陵庙碑唐沈传师书罗池庙碑唐沈传师游道林岳麓寺诗唐沈传师栁州井铭唐沈传师出塞诗帖唐皇甫镈昭懿公主碑唐张𢎞靖魏博田绪遗爱碑唐崔从书崔能神道碑唐李翺书李干墓志唐张籍墨蹟唐樊宗师綘守居园池记唐欧阳詹马寔墓志铭唐韩秀实李光进碑唐韩秀弼书臧希晏碑唐韩秀弼书李元谅昭徳懋功碑唐黎煟书阳公旧隐碣唐徐放书徐偃王碑卷七十四钦定四库全书御定佩文斋书画谱卷七十四歴代名人书跋五唐颜真卿中兴颂右大唐中兴颂元结撰颜真卿书书字尤竒伟而文辞古雅世多模以黄绢为图障碑在永州磨崖石而刻之模打既多石亦残缺今世人所传字画完好者多是传模补足非其真者此夲得自故西京留台御史李建中家盖四十年前崖石真夲也尤为难得尔中兴颂刻永州浯溪上斲崖石书之刺史元结撰结自以老于文学故颂国之中兴颂成乞书颜太师太师以书名此尤瑰玮故世贵之今数百年藓封莓固逺望云烟外至者仰而翫之亦天下之伟观邪尝谓唐之文敝极矣结以古学为天下倡首芟擢蓬艾奋然㧞出数百年外尝曰山苍然一形水泠然一色大抵以简洁为主余谓唐之古文自结始至愈而后大成也书至于颜鲁公鲁公之书又至于中兴颂故为书家规矩准绳之大匠河朔尝见三数夲皆完好而森森如劒㦸有不可犯之色今得此夲颇为残缺既装褙则反得古中韵胜乃知崖角刓弊夲真全露有李白所谓秋水出芙渠天然去雕饰者尤可赏激也元次山有文名唐人所推重中兴颂又其得意之作乃其韵俱用平声弥见弱夫宫商经纬依永乃和尽用仄必噍杀矣尽用平必滞伏矣陆平原所谓偏絃独张清奏靡应此颂不无此疵焉此颂大厯六年镌于永州浯溪石崖已八百㡬十年不遽泯徒以颜鲁公正书能使山灵诃䕶若此耳李阳冰琅琊庶子泉铭亦摩崖字已不可辨余亲见之或谓此颂是再模则不可知矣宋庐陵罗大经诧叹肃宗即位灵武事遂谓节判前叙数语止言大业而不及盛徳以为节判亦不满之罗君读此不及竟邪颂中固已有盛徳字以补叙文之阙作文固有称停庶免复累此又庐陵之所不识也唐颜真卿宋文贞公碑右唐宋璟碑颜真卿撰并书唐书载广平六子曰昇尚浑恕华衡今此碑言公有七子曰复昇尚浑恕延华衡乃八子也鲁公所撰广平碑侧记亦曰公之第八子衡谪官沙州盖广平实有八子唐书阙复延二人而此碑鲁公误书八字为七尔又碑云广平自吏部侍郎兼摄尚书左丞而史不载后自楚州刺史歴魏兖冀三州兼河北按察使迁幽州都督复为魏州而史但言歴兖冀二州刺史河北按察使进幽州都督而已史又载广平为广州都督时郡人为璟立遗爱颂璟上疏辞譲有诏许停而碑乃云燕公张説尝为碑颂今燕公集中实有此文岂已为文而未尝刻石与唐颜真卿宋文贞碑侧记右唐宋广平碑侧记颜鲁公撰载广平任御史时持服于沙河县属突厥㓂赵定州河朔兇惧邢州刺史黄文䡄投艰于公公以父母之邦金革无避及贼至城下公为晓陈祸福其徒有素闻公威名者相率而去之开元末安西都护赵含章冐于货贿多以金帛赂朝廷之士九品以上悉皆有名后节度范阳事觉有司以闻𤣥宗将加黜责公一无所受乃进谏焉𤣥宗纳之遂御花萼楼一切释放举朝皆谢公衣冠俨然独立不拜翌日𤣥宗谓公曰古人以清白遗子孙今卿一人而已公曰含章之贿偶不及臣门非不受也𤣥宗深嘉之又云公第八子衡因谪居沙州叅佐戎幕吐蕃入㓂䧟于贼庭素闻太尉名徳曰唐天子我之舅衡之父舅贤相也其可留乎大厯十一年以三百骑尽室护归此皆广平逸事有以见其清徳冠当世威名动夷狄如此而新旧史皆不载故并録之于此俾覧者得详焉右唐宋文贞公碑并碑侧记皆颜鲁公撰并书文贞墓在沙河县碑久埋没土中近余友方思道作县出之重树于墓以搨夲见示金石録谓碑与新史不同者二事又谓碑侧记载文贞逸事甚详而新旧史皆无之予家藏鲁公文集中有此碑因得比较以补石夲之缺但其文时有小异如集夲云建一言而天下倚平碑一言作一阳集夲云曽祖𢎞俊碑作𢎞峻集夲云尝梦大鸟啣书吐公口中公吐之碑作大鸟衔书吐公口中而咽之集夲云优游自免碑作乡里集夲云左右震竦碑左右作天后集夲云勅使驰救之碑救作赦集夲云与执政通同碑作与执政通问集夲云𤣥宗将幸西蜀碑作中宗将幸西京集夲云公盛气诘之碑气作色集夲云东宫有大功宗庙社稷主也安得异议碑作春宫有大功主安得异议集夲云驾幸洛阳碑作驾逹东都集夲云驰道险隘行不得前碑作驰道隘稽车驰骑不得前集夲云以臣免之碑臣字下有言字集夲云母宠爱子碑作母宠子异集夲云勅公按覆碑无勅字集夲云置之座右碑之作诸集夲云仲冬十九日碑作十有九日集夲云䘮葬官供碑䘮葬作器葬集夲云戊寅嵗五月碑无嵗字集夲云叨太仆之下烈碑烈作列集夲云义形言色碑言作颜集夲云既迁邺城碑迁作还集夲云汗洽流浆碑流作如其不同者又如此此赵氏之所未及也唐颜真卿家庙碑颜氏家庙碑颜真卿撰并书真卿父名惟贞仕至薛王友真卿其第七子也述其祖福羣从官爵甚详此唐颜氏家庙碑为鲁公真卿撰并书按跋尾此碑遭兵乱仆于野宋太平兴国七年都院孔目李廷袭始移置府城孔庙中而碑幸完予知碑名久矣恨不可得同年周公瑞都宪廵抚陜西始寄至犹恨缺其额耳盖以碑额为无用多不搨或碑穹工人艰于搨而置之不知碑无额如物无首为完物乎况此额为李阳冰篆书可谓二絶何可缺邪陆士龙有言文以述祖徳为美故三代彞器皆孝子慈孙为其祖父而立者鲁公此碑盖近之矣又此碑后有太平兴国七年八月二十九日重立李廷袭记十七字篆书乃梦英手笔盖此碑倒于郊野廷袭告于上官移载入于府城立于文庙故自託之也夫以颜氏之物子孙不能守而后之人为之移徙树立则不惟颜公之名节可重而字画亦不容冺矣然则为人子孙思以称述先徳而异世之后欲啚不朽者可以思矣右颜鲁公家庙碑石刻四面环转在闗中后庙燬宋初有李廷袭者语郡移置之结法与东方朔画像相类而石独完善少残缺者覧之风稜秀出精彩注射劲节直气隐隐笔画间吁可重也天寳间安氏蹴天柱折而力扶之者郭尚父张睢阳平原与常山四耳颜氏独擅其二碑之所以重者是宁独书哉唐颜真卿元次山铭右元次山铭颜真卿撰并书唐自太宗致治之盛㡬于三代之隆而惟文章独不能革五国之弊既久而后韩桞之徒出盖习俗难变而文章变体又难也次山当开元天寳时独作古文其笔力雄健意气超拔不减韩之徒也可谓特立之士哉右唐元结碑颜鲁公撰并书按唐书列传结后魏常山王道十五世孙而碑与元氏家録序皆云十二世盖史之误又碑与元和姓纂皆云结髙祖名善袆而家録作善禘未知孰是也唐颜真卿杜济神道碑右杜济神道碑颜真卿撰并书艺之至者如庖丁之刀轮扁之斲无不中也颜鲁公之书刻于石者多矣而有精有麤虽他人皆莫可及然在其一家自有优劣余意传模镌刻之有工拙也而此碑字画遒劲岂传刻不失其真者皆若是欤碑已残阙铨次不能成文第録其字法尔嘉祐八年中元假日书右颜鲁公书撰杜济神道碑沉着端重真可入木八分友人曽三异无疑寳藏之按六一先生集古䟦谓残缺不能成文今乃粲然可读得非摹拓有先后邪济盖鲁公友壻故又志其墓六一先生亦有䟦云颜撰而不云书笔法非鲁公不能为世颇以为非颜书更俟识者辨之今考鲁公文集大抵碑详而志略亦微有异同如碑以济祖仕明堂丞志则云令碑以济为惠第二子志作第三又碑与志并歴渭南宰而文集于碑中乃以为尉皆传写之误当以此碑为正庆元乙邜六月二十日周必大书唐颜真卿杜济墓志铭右杜济墓志铭但云颜真卿撰而不云书然其笔法非鲁公不能为也盖世颇以为非颜氏书更俟识者辨之予观此志字画竒伟决非他人可到欧阳公信小字麻姑仙坛记以为真蹟而尚疑此志何哉唐颜真卿颜勤礼神道碑右颜勤礼神道碑颜真卿撰并书序颜温二家之盛云思鲁大雅在隋俱事东宫愍楚彦博同直内史省游秦彦将皆典祕阁按唐书云温大雅字彦𢎞弟彦博字大临弟大有字彦将兄弟义当一体而名大者字彦名彦者字大不应如此盖唐世诸贤名字可疑者多封徳彞云名伦房𤣥龄云名乔髙士㢘云名俭颜师古云名籀而皆云以字行伦乔俭籀在唐无所讳不知何避而行字余于中书见颜氏裔孙有献其家世所藏告身三卷以求官者其一思鲁除仪同制其一勤礼除詹事府主簿制其一师古加正议大夫制思鲁制云内史令臣瑀宣者萧瑀也侍郎臣封徳彞奉舍人臣彦将行不应内史令书名而侍郎舍人书字又必不称臣而书字则徳彞彦将皆当为名师古制有尚书左仆射梁国公𤣥龄右仆射申国公士亷又有吏部尚书君集者侯君集也侍郎纂者杨纂也四人并列于后不应二人书名二人书字也则𤣥龄士亷亦皆当为名矣又师古与令狐徳棻同制不应徳棻书名而师古书字则师古当为名也然余家集録有申文献公茔兆记是髙宗时许敬宗撰云公讳俭字士亷敬宗与士亷同时人而为其家作记必不缪误则士亷又当为字也然告身书字在理岂安今新唐书虽云房𤣥龄字乔颜师古字籀以富俭茔兆记为名则乔籀果为字乎又按元和姓纂封氏蓨人隋通州刺史绣生四子曰徳润徳舆徳如徳彞又云徳彞更名伦亦不知果是否唐去今未逺事载文字者未甚讹舛残缺尚可考求而纷乱如此故余尝谓君子之学有所不知虽圣人犹阙其疑以待来者盖慎之至也右唐颜勤礼碑鲁公撰并书元祐间有守长安者后圃建亭榭多辇取境内古石刻以为基址此碑㡬毁而存然已磨去其铭文可惜也唐颜真卿臧尚书碑右唐臧尚书墓碑颜鲁公撰并正书尚书墓在陜西之三原县颜公此刻人间少传予向以使事道陜得之尚书七子希崇希旭希忱希愔希景希晏希譲皆为显官而希譲至鲁国公颜公文集复有臧氏紏宗碑书七子官爵与此不同臧懐恪碑颜鲁公撰并书懐恪再为王晙萧嵩兵马使积官右武卫将军封上蔡县侯三赠而至工部尚书则以子希譲贵故也兄懐亮至左羽林大将军懐恪有子七人咸显而希譲至尚书节度使鲁国公碑称兄弟子姓勋贤间出自天寳距于开元乗朱轮而拖珪组者数百人而唐史不为立传故聊载之书法伟劲不减家庙茅山而石完不泐尤可喜也金石録又载韩择木书第三子太子賔客希忱碑及希晏碑皆韩秀弼书之希譲胄士也而能为不朽计乃尔诚有过人者矣唐颜真卿欧阳琟碑右欧阳琟碑颜真卿撰并书余自皇祐至和以来颇求欧阳氏之遗文以续家谱之阙既得颜鲁公欧阳琟碑又得郑真义欧阳谌墓铭以与家所传旧谱及陈书元和姓纂诸书参较又问于吕学士夏卿夏卿世称博学精于史传因为余考正讹舛而家谱遂为定夲然独琟碑所失者四颜公书穆公封山阳郡公吕学士云陈无山阳郡山阳今楚州是也当梁陈时自为南兖州而以连州为阳山郡然则陈书及旧谱皆云穆公封阳山公为是而颜公所失者一也旧谱皆云坚石子质南奔长沙颜公云自景逹始南迁其所失者二也欧阳生自前汉以来诸史皆云字和伯而颜公独云字伯和二字义虽不异然当从衆又颜氏独异初无所据盖其缪尔其所失者三也元和姓氏及谌铭皆云𦙍约之子而颜公独以为纥子其所失者四也琟之世次不应舛乱如此盖谌之卒葬在咸亨上元之间去率更未逺真义所志宜得其实琟卒大厯中唐之士族遭天寳之乱失其谱系者多颜公之失当时所传如此不足怪也治平元年夏至日书铭阙其末数句不补唐颜真卿张敬因碑右张敬因碑颜真卿撰并书碑在许州临颍县民田中庆厯初有知此碑者稍稍往模之民家患其践田稼遂撃碎之余在滁阳闻而遣人往求之得其残阙者为七叚矣其文不可次第独其名氏存焉曰君讳敬因南阳人也乃祖乃父曰登曰运其字书尤竒甚可惜也唐颜真卿王密碑太师于书天得也尝学折钗股谓得古人书法隐处余见此碑特尽之矣故为世絶艺太师名徳伟然为天下第一忠义之发出于天性今人不得尽知惟书法入石流传于后故世无贤不肖皆得知之盖以公为善书人也今书艺所学皆深墨重笔如指画木印状皆谓能学公之书矣昔夫子能拓闗而不以力闻盖以慎其所习也公于书自喜常患后世不传则其䧟流俗中亦自取其累耳唐颜真卿张仁藴徳政碑右唐醴泉县令张仁藴徳政碑长夀三年立醴泉尉颜真卿书按鲁公虽尝为此官然在开元间而鲁公以贞元元年为李希烈所害年七十六上距长夀三年实九十余嵗是时犹未生也又笔法与鲁公他书不类以此疑有姓名同者然碑武后时立而不用当时所制字或云碑虽建于长夀中至鲁公为尉重书而刻之未可知也唐颜真卿鲜于仲通碑右唐鲜于仲通碑颜真卿撰并书仲通以多财结杨国忠荐为劔南节度使讨南诏蛮大败国忠为讳之再荐为京兆尹其始卒无他可称见于史者惟尝表请国忠兼领劒南节制及为国忠立碑颂功徳耳鲁公为此碑称述甚盛以此知碑志所载是非褒贬果不可信虽鲁公犹尔况他人乎明皇实録称仲通以漏禁中语贬邵阳司马而碑言为国忠所忌贬小人之交初以利合卒以利败理固然也唐颜真卿李抱玉碑右凤翔泽潞行营副元帅凉国武昭公李抱玉碑杨文贞绾撰颜文忠真卿书见赵明诚金石録余得之乃一旧拓夲最精好而中缺两处㡬二百许字盖成帖后脱落见残非石泐也杨公衔称赠司徒当是文成而卒于位其家乞颜公追书之故耳大厯中名臣无如二公者而一撰文一书丹在凉公诚幸也第公起邉将中兴名位差肩李郭而能守忠节以显融终介弟承之又大开方面勲且公一武弁能力辞王爵辞司空辞左仆射以视仆固懐恩軰不天壌哉然则微二公公故不朽也非幸也唐颜真卿郭敬之家庙碑碑在今陜西布政司御题额颜鲁公撰并书敬之汾阳忠武王父也夫以汾阳家庙得鲁公手书千载而下犹有生气其文与书又非所论也但其碑在役人杂沓之所虽岿然壁上而不无磨蚀之忧然以二公之灵鬼神呵䕶有由来矣唐颜真卿𤣥靖李先生碑右唐𤣥靖李先生碑颜鲁公撰并正书碑称隐居先生以三洞真法传升𤣥先生升𤣥付体𤣥先生体𤣥付正一先生正一付先生自先生距隐居凡五叶矣今考之隐居先生者梁陶𢎞景升𤣥为王逺知体𤣥为潘师正正一为司马子微三人唐书有传惟𤣥靖无之予尝游茅山至玉晨观其前有雷平池池南为伏龙冈𤣥靖葬其上碑今在观中四周皆刻文字道士以亭覆之鲁公好仙术不特书麻姑坛已也按李含光者陶隐居裔凡五世其事絶无可纪独人谓其𨽻法胜乃父遂㫁不作𨽻差近厚耳鲁公结体与家庙同遒劲鬰浡故是诚悬鼻祖然视虞永兴禇河南誾誾气象不无小乏右结体与家庙碑一同后有小䟦云绍兴丁巳五月十四日大风折颜碑云溪沈作舟扶起之唐颜真卿多寳塔感应碑右唐多寳塔感应碑岑勋撰颜真卿书多寳塔者僧楚金所造楚金尝写法华经千余部寘塔中今犹有存者余于士大夫家数见之余亦得其一卷乃干元二年肃宗所造卷首佛像绢素画蹟尚如新也右千福寺多寳塔碑颜公之书多矣惟此碑盛传人间欧阳公作集古録䟦尾而此独见遗惟赵氏金石録有之谓多寳塔者僧楚金所造楚金尝写法华经千余部寘塔中赵氏复谓于士大夫家数见之则楚金之书至宋犹有存者碑今在陜西西安府学颜鲁公多寳佛塔碑石刻在西安旧搨完善可读公书如东方画像家庙碑咸天骨遒峻风稜射人此帖结法尤整密但贵在藏锋小逺大雅不无佐史之恨耳多寳佛塔事在法华经中歴过去未来阿僧祗劫世尊説法此佛即现寳塔空中賛美大抵皆寓言也佛惟空是以常在常现常满今以有为迹求之得无去之愈逺乎一念发菩提心即证菩提即现多寳塔称善哉人自不见闻耳鲁公书多寳佛塔碑最窘束而世人最喜正如杜少陵诗佳处满卷而学者徒取其便涩此殆曹子建所谓兰茝馨香人之所嗜而海畔有逐臭之夫者也嗟嗟世人若不具只眼而随人语言以评古书此又曷足以言心赏邪余故聊为渊泉道破必且能为我下一转语也鲁公正书惟此碑最着以其字比诸碑稍小便于展玩耳而结法视东方赞家庙碑似觉少逊王元美曰贵在藏锋小逺大雅不无佐史之恨信然碑旧在兴平千福寺不知何时移立西安府学中唐颜真卿放生池碑湖州有颜鲁公放生池碑载其所上肃宗表云一日三朝大昭天子之孝问安侍饍不改家人之礼鲁公知肃宗有愧于是也故以此谏孰谓公区区于放生哉颜太师以书自娯晩年尝载石以行砻而藏之遇事以书随所在留其所镌石监视而考之自公之没名徳虽在人然世岂尽知惟书于石者人得见之故今独以书名世或谓公以书传流俗间至野人田老皆得名之大抵人于其所嗜必伤至其所甚蔽则贱理之必然者也肃宗之放生煦煦小仁无足称者当时池多至八十余所而此碑独以鲁公词翰而传则夫天下之可恃者果在乎尊荣也哉公之书人皆知其为可贵至于正而不拘荘而不险从容法度之中而有闲雅自得之趣非知书者不能识之要非言语所能喻也唐颜真卿八闗斋功徳记右八关斋碑颜鲁公书唐河南节度使田神功寝疾宋州刺史徐向等为禳祈报恩者也唐书神功传亦槩见其事碑在今归徳州城外僧寺中永乐丁酉秋进士尹崇髙奉使河南为余致此夲而每行下缺四字盖打碑时为夏潦所渰也唐世藩镇跋扈之患所不忍言只如此碑乃因田公之病而为之者当时所费不下千万然当时有烜耀于此者今皆澌灭而田公之事独以鲁公之书而传余尝评此书在颜碑者最为竒伟盖以其气象森严而又不窘束故尔右颜鲁公书字径可二寸许方整遒劲中别具姿态真蚕头䑕尾得意时笔也此书不甚名世而其格不在东方家庙下然非余子所及也唐颜真卿书干禄字様右干禄字様模夲颜真卿书杨汉公模真卿所书乃大厯九年刻石至开成中遽已讹阙汉公以谓工人用为衣食之业故模多而速损者非也盖公笔法为世楷模而字书辨正譌谬尤为学者所资故当时盛传于世所以模多尔岂止工人为衣食业邪今世人所传乃汉公模夲而大厯真夲以不完遂不复传若颜公真蹟今世在者得其零落之余藏之足以为寳岂问其完不完也故余并録二夲并藏之亦欲俾覧者知模夲之多失真也欧阳文忠言汉公模夲多失真则不然今观此书精隐劲媚殊得颜真杨自以为不差纎豪信矣然文忠又云干禄之注持重舒和而不局促余輙易之曰持重而不局促舒和而含劲气廼尽鲁公之笔意也崇宁壬午嵗九月十二夜试姑苏仲璋笔右颜鲁公干禄字书辨别字之正俗及通用亦间有析其义者云干禄者盖唐以书取士也而公真书小字之传于后者亦独见此耳此颜鲁公干禄字也按成都句咏跋公尝刺湖州此刻初在其宅东㕔后翻刻蜀中予所得乃全帖然缺平声字虽上声亦不完岂是二石或一石而两面书之予所得者乃其半邪或所谓刓缺而不可推究者邪然不应缺之之多也书盛于晋顾多破壊其体鲁公此夲特正其缪误以恵学者则其书名岂特妙于笔墨而已咏所书与公书颇类岂尝师公而得其髣髴者邪唐颜真卿射堂记右射堂记颜真卿书鲁公在湖州所书刻于石者余家集録多得之惟放生池碑字画完好如干禄字书之类今已残阙每为之叹息若射堂记者最后得之今仆射相公笔法精妙为余称颜氏书射堂记最佳遂以此夲遗余以余家素所藏诸书较之惟张敬因碑与斯记为尤精劲惜其皆残阙也唐颜真卿湖州石记右湖州石记文字残缺其存者仅可识读考其所记不可详也惟其笔画竒伟非颜鲁公不能书也公忠义之节明若日月而坚若金石自可以光后世传无穷不待其书然后不朽然公所至必有遗蹟故今处处有之唐人笔蹟见于今者惟公为最多视其鉅书深刻或托于山崖其用意未尝不为无穷计也盖亦有趣好所乐尔其在湖州所书为世所传者惟干禄字放生池碑尚多见于人家而干禄字书乃杨汉公摹夲其真夲以讹缺遂不复传独余集録有之惟好古之士知前人用意之深则其湮沉磨灭之余尤为可惜者也唐颜真卿书东方朔画赞东方朔画賛晋夏侯湛撰唐颜真卿书賛在文选中今较选夲二字不同而义无异也选夲曰弃俗登仙而此云弃世选曰神交造化而此云神友颜鲁公平生写碑唯东方朔画讃为清雄字间栉比而不失清逺其后见逸少夲乃知鲁公字字临此书虽大小相悬而气韵良是非自得于书未易为此言也东方曼倩画賛昔鲁公守平原时书今其石刓剥后世复为摹搨以传然鲁公于书其神明焕发正在笔画外若弮朱墨而印于石者此待诏书耳果有道邪此碑久毁东明穆先生得古搨重刻之石其期立等字多譌想其元搨漫灭者时有之矣余前过平原留意踪迹之迄不可得后乃购得此夲字更明悉何尝有譌字且其篆题兼存尤古雅峻峭全无钝质俗态此时阳冰称髙手乃其文采风流不及此十二字也其賛字眎颜他书独瘦劲恬适与家庙碑相上下盖公中年制作最为得意想此搨在穆先生所收数百年之前可见世之罕物时时在人家但不易遇耳唐颜真卿画賛碑隂画賛碑隂唐颜真卿撰并书湛賛开元八年徳州刺史韩思复刻于庙天寳十三载真卿始别书之余既得先生画賛自记希有之遇矣其后又得此记字比画賛更大而笔尤丰伟锋芒转换一一如新盖搨更在前者遂成完璧其题乃八分鲁公分书更少见尤可寳也唐颜真卿麻姑仙坛记右麻姑坛记颜真卿撰并书颜公忠义之节皎如日月其为人尊严刚劲象其笔画而不免惑于神仙之説释老之为斯民患也深矣右唐麻姑仙坛记颜鲁公撰并书在抚州又有一夲字絶小世亦以为鲁公书验其笔法殊不类故正字陈无已谓余尝见黄鲁直言乃庆歴中一学佛者所书鲁直犹能道其姓名无已不能记也小字夲今録于后使覧者详其真伪云唐颜真卿小字麻姑仙坛记右小字麻姑坛记颜真卿撰并书或疑非鲁公书鲁公喜书大字余家所藏颜氏碑最多未尝有小字者惟干禄字书法最为小字而其体法与此记不同盖干禄之注持重舒和而不局蹙此记遒峻𦂳结尤为精悍此所以或者疑之也余初亦颇以为惑及把翫久之笔画巨细皆有法愈㸔愈佳然后知非鲁公不能书也故聊志之以释疑者治平元年二月六日书作字大至方丈小至粟粒其位置精神不差豪发然后为尽如以此字与中兴颂参较当知予言为信右唐小字麻姑坛记颜真卿撰并书在今江西南城县之麻姑山欧阳公谓或者疑其非真而复以为笔画有法非鲁公不能书也赵明诚谓陈无已尝见黄鲁直言此乃庆厯中一学佛者所书鲁直能道其名及观陆放翁云鲁公麻姑坛记有大小二夲盖用羊叔子岘山故事通志金石略载鲁公书亦有小字麻姑坛记则欧阳公之疑与鲁直之言又似不足信元桞待制道传云麻姑坛碑小字楷法尤精紧比闻旧石焚毁山中虽重刻无复当时笔意则亦以小字为颜书但谓石已不存非也呉文正公云麻姑碑在吾乡旧为雷所破重刻至再字体浸失其真则被焚者乃临川大字夲而南城之石至今固无恙也唐颜真卿与郭仆射争坐位帖昨日长安安师文出所藏颜鲁公与定㐮郡王书草数纸比公他书尤为竒特信乎自然动有姿态乃知瓦注贤于黄金虽公犹未免也鲁公与郭令公书论鱼军容坐席凡七纸而长安安氏兄弟异财时以前四纸作一分后三纸及乞鹿脯帖作一分以故人间但传至不愿与军容为佞柔之友而止元祐中余在京师始从安师文借得后三纸遂合为一此书虽竒特犹不及祭濠川刺史文之妙盖一纸半书而真行草法皆备也鱼朝恩挤郭令公折元载摇相里造侵王缙一时权燄熏灼若此鲁公秉义以夺其骄至今几五百年尚凛凛有生意猗其伟与但其间称誉朝恩尚数千言大半于行间増入岂犹未免于危行言孙邪鲁公作字多擘窠大书端劲而秀伟黄鲁直云此所期无不欲髙照千载者此帖草略匆匆前所未见开轴未暇熟视已觉粲然忠义之气横溢而㸃画所至处便自竒劲公尝谓卢杞曰朝廷法度岂更堪公破壊也于此又曰朝廷纲纪须共存正凛然想见其为人盖公所遭之时如此而所守之道不得不然故仓卒未敢忘国之纲纪也余私有感于中者因记于此坐位帖真蹟在京兆安氏家尝刻以传世呉中复守永兴谓安氏石未尽笔法因再模刻此二夲余家咸有之安氏子孙分析坐位帖乃剖为二此帖至行香寺仆射指后不复有盖呉安石刻夲卓头髙指后别为一行遂由是平分为两是安氏兄弟不学之谬东坡见安师文时帖尚全尝手搨数十夲余得坡公搨夲于东平王氏无纎豪失真旁用睂阳苏氏及赵郡苏轼印记米㐮阳年少尝临之邵伯温亦云安氏析后不复见全夲此卷笔法絶类米老往见乞米帖墨迹于子昂家子昂以重资得之余心有疑而不敢言今得此帖纸色行墨絶相类遂定为米老所临无疑延祐二年八月丁丑袁桷记颜鲁公争坐位书用先丰县先天广徳中牒起草真蹟缝中有颜氏守一图书字印米元章所谓诡形异状得于意外定为颜书第一者是也宋时与季明文鹿脯帖俱藏安师文家后来季明文归聂氏文待诏题识极诵其妙余不及见曽见吾友项又新所藏坐位帖神色秀朗微似宋人摹夲要亦书家甲观矣近来墨刻陜夲漫漶不足目戏鸿堂所勒宋搨亦未能精且行款割裂不无失古人纵横徐疾之势不若此夲笔笔生动位置俨然信可寳也争坐帖有陜刻字形已漫余家有宋搨精好因摹入石此颜书之烜赫者唐颜真卿李大夫帖颜帖为刑部尚书时乞米于李大夫云拙于生事举家食粥来已数月今已罄乏实用忧煎盖其贫如此此夲墨蹟在余亡友王子野家子野在于相家而清苦甚于寒士尝模帖刻石遗于朋友故人云鲁公为尚书其贫如此吾徒安得不思守约颜真卿学褚遂良既成自以挑踢名家作用太多无平淡天成之趣此帖尤多褚法石刻醴泉尉时及麻姑山记皆褚法也此特贵其真蹟尔非争坐帖比大抵颜桞挑踢为后世丑怪恶札之祖从此古法荡无遗矣安氏鹿肉干脯帖苏氏马病帖浑厚淳古无挑踢是刑部尚书时合作意气得纸札精谓之合作此笔气郁结不条畅逆旅所书李大夫者名光颜唐功臣也唐颜真卿蔡明逺帖右蔡明逺帖寒食帖附皆颜鲁公书鲁公后帖流俗多传谓之寒食帖其印文曰忠孝之家者钱文僖公自号也希圣钱公字也又曰化鹤之系者丁崖相印也润州观察使者钱惟济也蔡明逺帖是鲁公晩年书与邵伯琭谢安石庙中题碑傍字相类极力追之不能得其髣髴唐颜真卿刘中使帖右唐太师颜鲁公书刘中使帖真蹟着载宣和书谱南渡后入绍兴内府至元丙戌以陆柬之兰亭诗欧阳率更卜商帖真蹟二卷易得于张绣江处此帖笔画雄健与蔡明逺寒食等帖相颉颃而书㫖慷慨激烈公之英风义节犹可想见于百世之下信可寳也三月十有二日大梁王芝再拜谨题于寳墨斋北燕乔篑成仲山观颜太师之书世多不见不肖生平见真迹三夲祭姪季明文马病及此帖祭姪行书马病行真皆小而此帖正行差大虽体制不同然其英风烈气见于笔端一也此语岂可为不知者道哉鲜于枢拜手书右颜鲁公刘中使帖徴明少时尝从太仆李公应祯观于呉江史氏李公谓鲁公真蹟存世者此帖为最徴明时未有识不知其言为的及今四十年年逾六十所閲颜书屡矣卒未有胜之者因华君中甫持以相示展阅数四神气爽然米氏所谓忠义映发顿挫郁屈者此帖诚有之乃知前辈之不妄也帖后跋尾六通首王英孙次鲜于太常又次张彦清白湛渊田师孟最后亦彦清书盖此帖曽藏于彦清所后易于英孙考观跋语可见英孙所跋嵗月宜在后不知何縁出诸公之前初疑装池之悞欲令改易而张公钤印宛然不可拆裂姑记于此以俟博识嘉靖九年庚寅菊月望日徴明识鲜于伯机题祭季明文天下书法第二吾家法书第一此又题刘中使帖渔阳笔法信有所自名不虚得此卷余已刻之戏鸿堂帖中董其昌观因题唐颜真卿鹿脯帖鹿脯帖真迹与宋搨夲不惟字形大小不伦乃其文亦小异宋搨政自不足据也十七帖清晏嵗丰又所使有丰一乡故自名处余不觧丰一乡作何语及得髙䴡刻夲乃云所出有异产读之豁然因知王着但慿倣书入石耳犹忆辰玉初得此帖于蒙隂公氏亟报余展玩如得连城辰玉书法为此一变今日重观于徳隅斋感慨系之矣唐颜真卿与桞冕帖鲁公草书摹传于世者多矣此帖尤竒虽笔势屈折如盘钢刻玉劲峭之气不少变盖类其为人桞冕唐名士也鲁公名唿之而自称老夫亦可以见当时士契之梗概云唐颜真卿二帖唐太师颜真卿不审乞米二帖在苏澥处背缝有吏部尚书铨印与安师文家争坐位帖责崃州别驾帖缝印一同争坐位帖是唐畿县狱状磓熟纸韩退之以用生纸録文为不敏也生纸当是草上所用内小字是于行间添注不尽又于行下空纸邉横写与刻夲不同此帖在颜最为杰思想其忠义愤发顿挫郁屈意不在字天真罄露在于此书石刻麤存梗概尔余少时临一夲不复记所在后二十年寳文谢景温尹京云大豪郭氏分内一房欲此帖至折八百千衆乃许取视之缝有元章戏笔字印中间笔气甚有如余书者面喻之乃云家世收久不以公言为然予观鲁公乞米及醋二帖知其不以贫为愧故能守道虽犯难不可屈刚正之气发于诚心与其字体无以异也紫元翁题唐颜真卿送刘太沖序送刘太沖序碧牋书王钦臣故物后有王参政名印王云因与唐垧两出书各误收卷去垧以将才不偶命而徳其无邻字剪去碧牋宜墨神彩艳发龙蛇生动覩之惊人不装背揭去背纸以厚纸散卷之略一出即卷去其子云与智永千文桞公权书桞尊师志欧阳鄱阳帖并同葬矣亦可太息也或谓密为王诜购去颜鲁公送刘太沖叙郁屈瑰竒于二王法外别有异趣米元章谓如龙蛇生动见者目惊不虚也宋四家书派皆出鲁公亦只争坐帖一种耳未有学此叙者岂当时不甚流传邪真迹在长安赵中舍士桢家以余借摹遂为好事者购去余凡一再见不复见矣淳熈祕阁续帖亦有刻唐颜真卿朱巨川诰朱巨川告颜书其孙灌园屡持入秀州崇徳邑中不用为䕃余以金梭易之又一告类徐浩书在邑人王衷处亦巨川告也刘泾得余颜告背纸上有五分墨至今装为祕玩然如徐告麤有徐法尔王诜与余厚善爱之笃一日见语曰固愿得之遂以韩马易去马寻于刘泾处换一石也此书至今在王诜处唐告多出善书者之手亦足以见一代文物之盛矧鲁公道义风节师表百世其所书尤可寳也至大卒亥仲春廿又二日古涪邓文原书右颜鲁公书朱巨川告即宣和书谱所载者上有髙宗干卦绍兴图书而鲁公之书盖东坡先生已尝论之矣不惟爱玩抑见唐代典故之式尤为可尚龙集辛亥仲秋朔乔篑成题鲁公此书古奥不测是学蔡中郎石经平视钟司徒所谓当其用笔每透纸背者仲醇得此自题其居曰寳颜斋昔米㐮阳得王略帖遂以寳晋名斋颜书固不减右军王略而仲醇鍳赏雅意又不独在纸墨间也壬辰春二月董其昌题唐颜真卿祭姪季明文鲁公祭季明文文章字法皆能动人与夫人书廹切而有礼意与郭灵运书送刘太沖序余未之见也颜惟贞兰陵夫人告佳笔也峻㧞一角潜虚半股此于书法其体裁当如此矣至于分若抵背合如并目以侧映斜以斜附曲然后成书而古人于此盖尽之也鲁公于书其过人处正在法度备存而端劲荘持望之知为盛徳君子尝问懐素折钗股何如屋漏水曰老贼尽之矣前人于其隐处亦自矜持不以告人其造微者然后得之此二体又在八法六体外廼知书一技而其法之衆至此公祭兄子文殆兼存此体者也颜鲁公唐朝第一等人公字画雄秀奄有魏晋而自成一家前軰云书法至此极矣予尝见公为叔书告身一通其楷法严甚闻公行书尤佳不可得见但时摩挲乞米石刻想象风致耳今王君出示公祭姪季明文藁一纸详翫此帖纵笔浩放一㵼千里时出遒劲杂以流严或若篆籀或若镌刻其妙觧处殆出天造岂非当公注思为文而于字画无意于工而反极其工邪苏文忠谓见公与定㐮王书草数纸比公他书尤为竒特信夫如公忠贤使不善书千载而下世固爱重况超逸若是尤宜寳之抚卷三复敬叹因题其末柔兆涒滩秋八月望呉郡陈深识右鲁公祭兄子季明帖前十二行甚遒婉行末循尔既事字石转至言字左转而上复侵恐字右旁绕我字左出至行端若有裂文适与褙纸缝合自尔既至天泽逾五行殊郁怒真屋漏蹟矣自移牧乃改吾承至尚飨五行沉痛切骨天真烂然使人动心骇目有不可形容之妙与褉叙藁哀乐虽异其致一也承字掠䇿啄磔之间嗟字左足上抢处隐然见转折势摧字如泰山压而底柱鄣末哉字如轻云之卷日飨字蹙衂如惊龙之入蛰吁神矣观此见真蹟无疑按史公自冯翊太守转蒲州刺史封丹阳县子而帖自署开国侯盖史误也杲卿为公从父兄而季明谓公从祖叔父涂从父字加第十三于叔上公之处名义一字不茍可法也季明杲卿之少子以死事赠五品官则賛善大夫是已天寳末杲卿为苑阳户曹安禄山表假常山太守禄山叛公为平原太守遣甥卢逖约起兵时杲卿长子泉明方往返真定内丘间计事报卢逖使平原属之季明宜也𤣥宗不识真卿为何如人而颜氏兄弟子姓戮力王室如此一门忠义其有自来邪𤣥宗拜杲卿中丞因传檄河北阳言王师大至遂请土门十七郡同日推公为盟主兵势振矣贼惧急攻常山太原尹王承业不救于是杲卿父子被执刃加季明颈谓曰若降活汝子不荅遂杀季明杲卿至洛阳乃遇害明年史思明归国又明年则干元元年也泉明自常山䧟后客夀阳清沟之败复䧟思明至是归公于蒲州以公命购杲卿季明尸于洛阳河北杲卿仅得一足于张凑所归髪葬长安凤栖季明同茔据此帖季明归榇唯首而已哀哉此帖作于泉明购尸还蒲之日死生亦大矣士大夫平居抵掌髙议视死宜若易然观史及此帖髪肤有所不敢遽忍残身至此邪兄弟子姓骈首就死岂易易哉颜氏出鲁国子渊平日循循如和风庆云及畏于匡孔子意其必死则其履严霜烈日之变坦如康庄圣人既信之矣一门忠义可不谓有所自来邪至治三年十一月廿日呉兴陈绎曽书米元章以颜太师争坐位帖为颜书第一谓其字相连属诡异飞动得于意外最为杰思而黄山谷谓祭姪季明文文章字法皆能动人正类坐位帖二帖宋时并藏安师文家安氏之后不知流传何处坐位帖世有石夲而米氏临夲尚在人间余尝见之与此帖正相类然元章独称坐位者盖尝屡见而祭姪则闻而未覩今寳章録可考宜其并称坐位而不及此也世论颜书惟取其楷法遒劲而米氏独称其行草为剧致山谷亦云竒伟秀㧞奄有魏晋隋唐以来风流气骨回视欧虞禇薛軰皆为法度所窘岂如鲁公萧然出于绳墨之外而卒与之合哉盖亦取其行书之妙也况此二帖皆一时藁草未尝用意故天真烂熳出于寻常畦径之外米氏所谓忠义愤发顿挫郁屈意不在字者也聂君文蔚出以相示俾为鍳定后有陈深陈绎曽二跋深字子微号宁极翁宋季呉人绎曽字伯敷元呉兴人二人并以字学知名而跋语考订精审余复何言姑取黄米之论以备二帖折衷亦补二陈之遗云嘉靖四年乙酉十一月朔长洲文徴明书于金台寓庐唐颜真卿祭濠州刺史伯父文此帖与祭季明姪藁法同而顿挫郁勃小似逊之然风神奕奕则祭季明姪藁小似不及也末有缁郎题名唐颜真卿送裴将军诗鲁公集中不见此诗裴将军不知为谁既言劒舞疑为裴旻曽子言有若无实若虚犯而不校昔者吾友尝从事于斯矣初不指名为何人而后世皆以为颜子不疑此书不见姓名具劒㧞弩张之势非忠肝义胆不能为此所谓言言如严霜烈日真可畏而仰哉右颜鲁公送裴将军诗多感慨踔厉是公合作语而不见集中钖山安国续刻之故应是安氏物也书兼正行体有若篆籀者其笔势雄强劲逸有一掣万钧之力拙古处㡬若不可识然所谓印印泥锥画沙折钗股屋漏痕者盖兼得之矣裴将军当是裴旻旻劒舞与张长史书呉道子画为开元第一公于时年尚少甫得法长史其书此歌时旻岂亦锦鞴紫膜盘马跳跃为惊雷掣电状邪不然何公书之酷似道子画也䟦尾曹武惠王林和靖处士俱亦自有笔意可观唐颜真卿竹山潘氏堂联句唐太师鲁郡文忠公在呉兴日宴客于竹山潘氏堂聨句而手书之凡十九人如处士陆羽僧皎然李观房䕫辈皆知名士而所谓粲颛须者于公为子姓皆有文行官爵具家庙碑中公此书遒劲雄逸而时时吐姿媚真蚕头䑕尾得意笔大较与家庙颉颃而此乃手迹又当逺胜之第宣和书谱寔载之目録而考无祐陵御题及宣和瓢印前仅冠以缉熈殿章而后有米元晖鍳定按缉熈殿理宗朝所建也虽隆凖宛然能无邯郸子舆之惑乎哉不知靖康之变玉盌金鱼散在人间虽以光尧悬勇爵饼金购摹而应者拆洗去之小米能别书不能别所以或为讳其自至理宗日始加以祕殿章识耳此事与杨少师神仙起居法极相类晋府图书则当见收于恭王以永乐之籍入纪纲手而后佚之如髙克明雪霁山行之类不可胜纪余既书此人或笑余直当以八法定真赝不当琐琐出处令后人目以为黄长睿也唐颜真卿志公像賛志公像賛今灵谷寺有石刻呉道子画李白賛颜真卿书世称三絶旧刻已壊此重刻者而不复见书法之妙矣碑隂有赵松雪篆书甚佳然余未之得也唐颜真卿靖居寺题名右靖居寺题名唐颜真卿题按唐书纪传真卿当代宗时为检校刑部尚书为宰相元载所恶坐论祭器不修为诽谤贬硖州员外别驾抚州湖州刺史载诛复为刑部尚书而此题名云永泰二年真卿以罪佐吉州与史不同据真卿湖州放生池碑隂所序云贬硖州旬余再贬吉州盖真卿未尝至硖遂贬吉而史氏但记初贬书于纪传耳真卿大厯三年始移抚州当游靖居时犹在吉也唐颜真卿东西二林题名余尝评鲁公书独得右军父子超轶絶尘处书家未必谓然惟翰林苏公见许近观郭忠恕序字源后云家君授以张颜笔法乃知人中常自有精鍳耳唐颜真卿金天王庙题名颜鲁公金天王庙题名极遒伟而三戈法不无可恨后题行笔尤老劲有逸趣所云奉命来此事期未竟止縁忠勤无有旋意末又作二语人心无路见时事只天知盖可悲矣当是又二十年使李希烈而重题者也公一厄李辅国再厄元载三厄卢杞其初题名自蒲下迁饶寔用载故至使希烈而死矣公之祸固杞为之其获死义亦杞成之也覧毕三叹唐颜真卿奉使题字鲁公行书奉命来此事期未竟止縁忠勤无有旋意又作二语人心无路见时事只天知宋刻同州下有公小像不知原刻在何处然观其词意乃使李希烈时也亦足悲夫唐颜真卿颜氏残碑颜氏残碑以家庙碑考之是颜允南碑也家庙碑云允南歴殿中膳部司封郎中司业金乡男此碑云肃宗入中京迁司封寻封金乡县男又云迁国子司业此碑云二子颍颎颎好为五言诗授校书郎早卒家庙碑亦云颎好五言校书而此碑又云与弟允臧同时台省则为允南可知不疑惟书颍事家庙碑云侍郎蒋冽赏其判此碑云为崔器所赏小不同尔治平元年寒食日书唐颜真卿颜黙残碑右唐颜黙残碑者初颍川人家以其石为马台皇祐中王回深父之弟冋容季见而识其为鲁公书因模夲以传深父为文以记之黙仕晋为汝隂大守故大厯中鲁公追建此碑于汝隂焉唐颜真卿开元寺僧残碑右唐开元寺僧残碑虽书撰人姓名残缺然以字画验之为颜鲁公书无疑也初仁宗朝呉长文参政在京师僦居治地得之当时文士皆为赋诗今其石尚藏汶上长文家云唐颜真卿断碑华州王氏掘地得石一片云员外郎瑯琊颜真卿书又有云都官郎中东海徐浩篆其余数十字则不成文不可知何碑但其字法虽严正而钩磔处不及鲁公他碑存之以俟考唐颜真卿二十二字帖斯人忠义出于天性故其字画刚劲独立不袭前蹟挺然竒伟有似其为人唐颜真卿真蹟友人林思源近得颜鲁公真蹟一卷其文前后脱落字尚完整持示予观之予曰此非鲁公不能书也其用夫𨽻书澁进法乎今之人但求形似之美譬如美女徘徊花月之下遇者孰不叹称其视颀然古君子髙情古貌放浪苍松乔柏间知之者㡬何人哉思源其谨藏之伺识者然后出焉唐颜真卿书摩利支天经此经与东方朔賛家庙碑政是一軰书耳劲㧞严重如入宗庙中循廧皆礼乐器而秀媚流利有翩翩欲飞浩然独往之趣公生平拒禄山诮卢杞叱希烈直气塞天地至与陶八八逰得尸觧之术証位上真又有浮游埃壒之表者其扶人纪而阐𤣥风皆可于公笔札中见之昔谓笔为心画可以观人于公尤足信也康虞善鍳字且善鍳人其以余此言为何如唐李华题阮容旧居诗右题阮容旧居诗小篆书集古録以为阳冰作今验其姓名乃缙云令李华非阳冰也其字画亦不工盖阳冰肃宗上元中尝令缙云其篆字石刻尚多有存者欧阳公亦误以此诗为阳冰作耳唐李莒怡亭铭怡亭在武昌江水中小岛上武昌人谓其地为呉王散花滩亭裴鶠造李阳冰名而篆之裴蚪铭李莒八分书刻于岛石常为江水所没故世亦罕传鶠不知何人蚪代宗时道州刺史韩愈为其子复墓志云蚪为谏议大夫有宠代宗朝屡谏诤数命以官多辞不拜然唐史不见其事李莒华弟也治平二年正月十日孟春荐飨摄事致斋中书东阁书唐瞿令问书元结洼罇铭右洼罇铭元结撰瞿令问书次山喜名之士也其所有为惟恐不异于人所以自传于后世者亦惟恐不竒而无以动人之耳目也视其辞翰可以知矣古之君子诚耻于无闻然不如是之汲汲也唐瞿令问书元结阳华巖铭右阳华巖铭元结撰瞿令问书元结好竒之士也其所居山水必自名之惟恐不竒而其文章用意亦然而气力不足故少遗韵君子之欲着于不朽者有诸其内而见于外者必得其自然颜子萧然卧于陋巷人莫见其所为而名髙万世所谓得之自然者也结之汲汲于后世之名亦已劳矣嘉祐八年十二月二十六日书唐张増叚行琛碑此碑名不着而书法遒逸丰美极是当家书者为张増増无书名亦可以知唐人能书者多矣非此碑则后世不知有増也按碑行琛者忠烈公秀实父忠烈兄弟四人长祥颕次公次秀成次同颕史传不着因为拈出碑又不署撰文者姓名岂即张増邪忠烈公汧阳人碑在汧阳完好可搨赵明诚金石録又有一碑云杨炎撰萧王书与此不同而却无此碑岂叚公有二碑邪书之以俟考唐陆贽贺兰夫人墓志贺兰夫人墓志唐陆贽撰或云贽书也题曰祕书监陆公夫人墓志铭而贽自称姪曽孙此石在常州唐韩愈题名右韩退之题名二皆在洛阳其一在嵩山天封宫石柱上刻之天圣中余为西京留守推官与梅圣俞游嵩山入天封宫裴回柱下而去遂登山顶至武后封禅处有石记戒人逰龙潭者毋妄语笑以黩神龙龙怒则有雷恐因念退之记遇雷意其有所试也其一在福先寺塔下当时所见墨蹟不知其后何人模刻于石也治平元年三月二十二日书右唐韩退之题名在嵩山天封观柱盖退之自书又一夲与石洪等题名在洛阳福先寺乃同逰者所书尔世间又有退之与大颠书乃国初一学佛者伪作而欧阳公集古録以为非伪永叔平生为文宗师退之且力诋释氏而独言此书何邪唐韩愈与颠师书右韩文公与颠师书世所罕传余以集録古文其求之既勤且博盖久而后获其以易繋辞为大传谓着山林与着城郭无异等语宜为退之之言其后书吏部侍郎潮州刺史则非也盖退之自刑部侍郎贬潮州后移袁州召为国子祭酒迁兵部侍郎久之始迁吏部而流俗相传但知为韩吏部尔颠师遗记虽云长庆中立盖并韩书皆国初重刻故谬为附益尔治平元年三月十三日书唐陈谏书韩愈南海神庙碑右南海神庙碑韩愈撰陈谏书以余家旧藏集夲校之皆同惟集夲云蜿蜿蜒蜒而碑为蜿蜿虵虵小异当以碑为正今世所行昌黎集类多讹舛惟南海碑不舛者以此刻石人家多有故也其妄意改易者颇多亦頼刻石为正也唐郑余庆百巖大师碑百巖大师懐晖碑权徳舆撰文郑余庆书归登篆额又有别碑令狐楚撰文郑絪书懐晖者吾不知为何人而彼五君者皆唐世名臣其喜为之传道如此欲使愚庸之人不信不惑其可得乎民之无知惟上所好恶是从是以君子之所慎者在乎所学楚之文曰太师泥洹茶毗之六年余以门下侍郎平章事摄太尉泥洹茶毗是何等语宰相坐庙堂之上而口为斯言皋䕫稷契居尧舜之朝其语言尚书载之矣异乎此也治平元年七月十三日雨中书唐彭朝议书王粲石井栏记魏侍中王粲石井栏记贞元十七年山南东道节度使于頔撰掌书记胡证书记一参谋太子舍人甄济撰判官彭朝议书云上元三年山南东道节度使来瑱移井栏置于㐮州刺史官舍故为记甄济者韩愈所谓阳瘖避职卒不汚禄山父子事者也其文得之为可喜而朝议书尤善皆可爱者也唐呉通微鱼朝恩碑右唐鱼朝恩碑呉通𤣥撰通微书朝恩虽以谴死然其徒如窦文塲焦奉超犹居中用事故徳宗朝诏为立碑通𤣥兄弟于陆贽谤毁抵排无所不至至为朝恩碑则称颂功徳如此可以见其为人矣按贾氏谈録言通微为学士工行草然体近吏中州士大夫效习之谓为院体此碑清圆有余遒劲不足即所谓院夲体非邪得颜尚书小许钩磔便脱此病夏热偶题呉通微为学士工行草然有讥其近吏者此碑清圆婉逸虽钩磔小减而亦微有晋之风度观者当自得之唐呉通微行书楚金禅师碑学书之盛莫踰李唐今世虽纸烂墨渝而收者得其一字犹凤毛麟角不嫌于少多寳佛塔鲁公之书遍天下而通微此刻仅见之即此可以想见当时之盛矣故世人有言者曰収藏贵富赏鍳贵精二者我今见之印翁夫子矣原溥其世守之甲寅三月十八日记唐戴叔伦书抚州六咏陈公逺得戴容州临川六咏笔画疏瘦娆䴡劲疾不在唐诸子下然世不以能书名也盖叔伦自以词学着闻世少见其书宜其不为人知其后识曰龙沙或疑叔伦燕人者今考新旧书皆曰豫章或曰其先盖幽都又戴自宋出无相及也豫章记言章江东岸沙势如卧龙状故叔伦诗曰邻里龙沙北以沙岸如龙故云唐林藻深慰帖唐林藻书世不多见今观此帖意韵近古字字圆熟甚可崇尚当寳惜之勿忽延祐丁巳閠正月八日员峤真逸河东李倜敬题唐林藻深慰帖曽入宣和御府今书谱中止存此帖予获收之爱其不经意中天真烂然诚可法也畴斋张仲夀题于有何不可之堂时延祐戊午九月望日古人能书皆善用笔故举措即有一种风致此卷世不多见识者宜寳之也黄中敬观林藻书迹世所罕见此帖遒劲浓纎间杂参错如冠冕珮玉之士慷慨论议于庙堂之上壁立万仞而以慈祥岂弟发之唐人中丁丁者也杂之魏晋书中未易优劣严陵邵亨贞识宣和所藏唐林藻深慰帖即此卷也祐陵谓其书婉约丰妍得智永笔法当时博采止得此帖况后世乎彦㢘当慎寳诸汝阳袁华识唐自太宗置𢎞文馆为教飬之地故一时习书者随所见闻能造其妙林藻盖得智永之法而精者也此卷不经意书而婉约丰妍纎悉俱备孙过庭云书时有乖有合此盖得其时之合也宜寳藏之句呉张适识右林藻深慰帖藻字纬干莆田人父披为华阳郡守有子九人世所称九牧林氏者也藻贞元七年进士尝试珠还合浦赋人谓之神助官至岭南节度副使有书名而传世甚尠宋宣和书谱所载惟此而已今唐帖如欧虞颜桞世所盛传者皆不复多见况其余乎此帖仅一纸歴数十纪而不失可谓难矣匏翁其永寳之李东阳志右唐林藻深慰帖元人䟦者五李倜士𢎞河东人官侍读学士谥章肃张仲夀希静夲内臣带学士承㫖邵亨贞复孺睦人寓华亭袁华子英崑山人国初郡学训𨗳张适子宜长洲人终宣课大使按诸䟦谓此帖即宣和书谱所载今验无祐陵印记惟有绍兴二小玺似为思陵所藏盖南渡后购収先朝书画民间藏者或有内府印记即拆裂以献又当时多属曹勋龙大渊鍳定二人目力苦短往往剪去前人题语此帖或民间所献或经曹龙之手皆未可知也又有柯九思陈彦亷名印柯字敬仲天台人官奎章鍳书博士此帖印记特多且有祕笈字盖其所藏也而仲夀所题亦云尝藏之彦㢘名寳生泉州富商元末居太仓家有春草堂所蓄书画极富袁张二人尝主其家此䟦又为陈氏题者则此帖经三氏收藏无疑后归呉江史明古而吾师匏菴先生得之故某数获观焉今疏夲末如此其详则俟博雅君子唐林纬干书学颜平原萧散古淡无虞褚軰妍媚之习五代时杨少师特近之唐李贻孙书隂真人诗鄷都宫隂真人祠刻诗三章唐贞元中刺史李贻孙书元丰四年转运判官许安世即祠下尽閲其石谓此三诗真隂氏作如还丹等皆后人託之廼属知䕫州呉师孟书既成送观中于是尽破其余石故今世不得传余尝得旧石夲然独存此也真人名长生新野隂氏夲儒生有才思善着书其学类左元放尝授太清神丹故世传其丹经賛文甚古雅亦异东汉时人不知尝为此诗也此诗虽然与汉人异不知安世何据而知余益知前所毁弃未必皆非长生所述葛洪曰长生服金液半齐其止世间㡬千年然后仙去殆古强所谓洪亦不省也唐薛希昌游济渎记右游济渎记唐吏部侍郎逹奚珣撰兵曹参军薛希昌八分书济渎在今河南济源县西三里嵗癸酉仲冬予亦尝获游渎有祠以祀大济之神其殿北复有北海神殿北海之前有池周七百歩其西一池周与之等而中通焉即济水所聚盖其源自王屋山天坛之颠伏流百里至此复见东南合流至温县歴虢公台入于河禹贡所谓导沇水东流为济是也东池俗传间能出物以应人之求然率始于三月至四月望而止余月则否盖春夏之交泉脉腾沸而济尤劲疾物随沸而上人或不取须臾复沉予之游也黙祷于神愿出物以彰灵异道士云隆寒水泉不动物不能上予笑曰岂有灵神而畏寒者乎尔姑为我祷久之物竟不能出道士之言始信而世俗所云皆诞妄也唐张谊书姜嫄公刘庙碑右唐姜嫄公刘新庙碑中书舍人髙郢撰试大理评事张谊行书庙在今邠州城南唐邠宁节度观察使张献甫所迁故当时称曰新庙而髙郢为文予昔以尚书郎出使宁夏道邠谒庙其后稍上有履迹平乃姜嫄履巨人迹所在予为大书履迹平三字俾州官刻寘庙侧盖州人但知有庙而少知乎此故表而出之碑在邠州张献甫为节度作庙祀姜嫄公刘者也髙郢撰张谊书郢事李懐光能引譬忠义不为势屈卓然名臣独为相时不能制王叔文軰耳文尤冗弱殊无足称张谊于书家不甚着此书不及王缙而略似桞公权亦足存也唐元稹修桐柏宫碑右唐元稹撰文并书其题云修桐柏宫碑又其文以四言为韵语既牵声韵有述事不能详者则自为注以觧之为文自注非作者之法且碑者石柱尔古者刻石为碑谓之碑铭碑文之类可也后世伐石刻文既非因柱石不宜谓之碑文然习俗相传理犹可考今特题云修桐柏宫碑者甚无谓也此在文章诚为小瑕病前人时有忽略然而后之学者不可不知自汉以来墓碑多题云某人之碑者此乃无害盖目此石为某人之墓柱非谓自题其文目也今稹云修桐柏宫碑则于理何稽也唐元稹修桐柏庙碑昔欧阳永叔谓刻铭于碑谓之碑铭后世伐石刻文既非因柱已不宜谓之碑则稹书此为碑过矣古者朝中庭谓之碑故以碑为节然独不可以石刻文遂谓之碑尝见伏㴞功徳铭曰尧碑禹碣歴古不昧范云亦谓尝见异书尧碑禹碣皆为籀文在崆峒山中此果足信哉余谓稹为此碑亦因是为据唐李绅书乐毅论李公垂短小精悍诗最有名时号短李其在翰林与李徳裕元稹同时又号三俊传称以文艺节操见用余固尝见石刻文字不知其小楷精到如此今世以海字夲为第一残阙已多此卷比右军所书甚小墨蹟具全尤为可珍详视邸事固不侔词意亦卓然过之唐桞宗元般舟和尚碑右般舟和尚碑桞宗元撰并书子厚所书碑世颇多有书既非工而字画多不同疑喜子厚者窃借其名以为重子厚与退之皆以文章知名一时而后世称为韩桞者盖流俗之相传也其为道不同犹夷夏也然退之于文章每极称子厚者岂以其名并显于世不欲有所贬毁以避争名之嫌而其为道不同虽不言顾后世当自知欤不然退之以力排释老为巳任于子厚不得无言也治平元年三月二十二日书右唐般舟和尚碑桞宗元撰并书子厚颇自矜其书然亦不甚工今见于世者惟此与弥陀和尚碑尔虽字画小大不同然笔法絶相似欧阳公以为不类又疑他人借子厚之名者非也唐桞宗元弥陀和尚碑右南岳弥陀和尚碑桞宗元撰并书自唐以来言文章者惟韩桞桞岂韩之徒哉真韩门之罪人也盖世俗不知其所学之非第以当时軰流言之尔今余又多録其文惧益后人之惑也故书以见余意右唐弥陀和尚碑桞宗元撰并书以集夲校之不同者十余字皆当以碑为正唐刘禹钖崔羣碑右唐崔羣碑裴晋公撰刘禹钖书字画讹缺处多其可考者羣为武宁军节度使检校礼部尚书而唐史夲传作兵部其自荆南节度使召拜检校左仆射太常卿遂为吏部尚书以卒而传但云召拜吏部尚书而已皆当以碑为正羣在宪宗朝号称贤相是时皇甫镈方有宠羣力排其姦然宪宗竟逐羣而相镈何邪唐沈传师黄陵庙碑右黄陵庙碑韩愈撰沈传师书昌黎集今大行于世而患夲不真余家所藏最号善夲世多取以为正然时时得刻石校之犹不胜其舛谬是知刻石之文可贵也不独为翫好而已黄陵碑以家夲校之不同者二十余事如家夲言降小君为夫人而碑云降小水之类皆当以碑为正也嘉祐八年十月十八日书黄陵碑世以其书为重石久缺剥字灭㡬半矣近人以其完夲售至数万谓传师此书特谨重有法不与他石并也欧阳永叔尝得其碑谓降小君为夫人据碑为定其余犹有可证于书者今考于礼如夫人之为小君自不失正岂书犹可疑也又若陟方等语大不合于书矣退之于文严整致密故语妙天下余于黄陵碑疑之词不整比而辨事谬误其谓张愉曰且使后世知有子名加此于人其谁受之邪穆宗诏曰张愉学古人仕甚修饰河西有政声次于李谅则愉之名不待愈而后世知之矣唐沈传师书罗池庙碑右罗池庙碑唐尚书吏部侍郎韩愈撰中书舍人史馆修撰沈传师书碑后题云长庆元年正月建按穆宗实録长庆二年二月传师自尚书兵部郎中翰林学士罢为中书舍人史馆修撰其九月愈自兵部侍郎迁吏部碑言桞侯死后三年庙成明年愈为桞人书罗池事子厚以元和十四年卒至愈作碑时当是长庆三年考二君官与此碑亦同但不应在元年正月盖后今传模者误刻之尔今世传昌黎先生集载此碑文多同惟集夲以歩有新船为陟茘子丹兮蕉黄蕉下加子当以碑为是而碑云春与猿吟而秋鹤与飞则疑碑之误也嘉祐八年六月二日书唐沈传师游道林岳麓寺诗右岳麓寺诗沈传师撰并书题云酬唐侍御姚员外而二人之诗不见不知为何人也独此诗以字画传于世而诗亦自佳传师诗非一体此尤放逸可爱也长沙之湘西有道林岳麓二寺名刹也唐沈传师有道林诗大字犹掌书于牌藏其寺中常以一小阁贮之米老元章为微宦时游宦过其下舣舟湘江就寺主僧借观一夕张㠶携之遁去僧亟讼于官官为遣健歩追取还世以为口实也政和中上命取诗牌而内诸禁中亦效道林而刻之石遍赐羣臣然不若道林旧碑要不失真唐沈传师桞州井铭右唐桞州井铭桞宗元撰沈传师书字画颇不工疑后人伪为然以子厚集夲校之不同者数字此夲为善又恐工人模刻不甚精好尔更俟识者辨之唐沈传师出塞诗帖沈传师出塞诗鲜于伯机故物见云烟过眼録中按海岳书评称传师遗迹有龙游虎踞之势尤精题署真实録也唐皇甫镈昭懿公主碑昭懿公主碑孟简撰皇甫鏄书公主代宗女也号昇平公主嫁郭氏公主之号自汉以来始有谓天子之女礼不自主婚以公主之因以为名尔后世号某国公主者虽实不以国公为主而名犹不失其义唐世始别择佳名以加之如昇平之类是也已失其夲义矣今此碑乃云讳昇平公主字昇平公主斯莫可晓也已治平元年八月八日书唐张𢎞靖魏博田绪遗爱碑右唐魏博田绪遗爱碑裴垍撰张𢎞靖书政和中与桞公权所书何进㴞徳政碑俱为大名尹所毁唐崔从书崔能神道碑右崔能神道碑李宗闵撰能弟从书碑云拜御史中丞持节观察黔中仍赐紫衣金印按唐世无赐金印者官制古今沿革不同而其名号尚或相袭自汉以来有银青金紫之号当时所谓青紫者绶也金银者乃其所佩印章尔绶所以繋印者也后世官不佩印此名虚设矣隋唐以来有随身鱼而青紫为服色所谓金紫者乃服紫衣而佩金鱼尔宗闵谓赐金印者缪也今世自以赐绯银鱼袋赐紫金鱼袋结入官衔而阶至金紫光禄大夫者遂于结衔去赐紫金鱼袋皆流俗相承不复讨正久矣故因宗闵之失并记之治平元年七月二十日书唐李翺书李干墓志唐太学博士李干志河南李仲微得其碑以传然其文自见昌黎集中惟碑少见故仲微贵之其书李翺亦可臧也志曰字子渐集无此又以桞贲为泌与集夲异者唐宪宗纪自作桞泌知李道古志与此皆误此志甚罪干以丹砂受贲之术以死且以为世戒也又叙归登食水银火射窍节以出李虚中服硫黄致疽发于背李逊且死始知药误孟简自以得不死药二年卒卢垣溺出血肉李道古亦以桞泌药死海上观其説者自令耸惧震恐可终身守之且世亦知尊生矣其夀宜不死卒以得死虽甚暗庸不此为也或传退之晚嵗颇嗜硫黄卒以此死白居易曰退之服硫黄一病竟不痊居易言可信也立论以戒世求世必信公乃自蹈于此何哉余意以气血既耗不得如向之时方幸扶衰救疾以冀朝夕近功不知其患已如干也可以一叹哉唐张籍墨蹟张籍书世罕传者予顷游歴阳见僧寺有收得其墨蹟与诗刻今覧此帖疑昔所见者唐人大率能书籍虽非以书名然其用笔皆有法尤可佳也丹阳苏颂子容题唐樊宗师绛守居园池记绛守居园池记唐樊宗师撰或云此石宗师自书呜唿元和之际文章之盛极矣其怪竒至于如此唐欧阳詹马寔墓志铭马寔墓志铭唐欧阳詹撰并书其文辞不工而字法不俗故録之寔之事迹亦无足纪也唐韩秀实李光进碑李光进碑杨炎撰韩秀实书唐有两李光进其一光颜之兄其一光弼之兄弟也此碑乃光弼弟也唐史书此两人事多误新书各为传以附颜弼遂得其正唐韩秀弼书臧希晏碑右金吾卫将军臧希晏碑朝议郎守衞尉少卿淮阳县开国男赐紫金鱼袋韩秀弼八分书文多糢煳不可读所可辨者其卒以广徳二年八月五日及有懐恪懐亮语考懐恪碑希晏其长子也书法亦清劲可喜其能不因开元帝之好而变者乎撰文为银青光禄大夫行兵部侍郎清河郡开国公而缺其名当以史証之唐韩秀弼书李元谅昭徳懋功碑李元谅者骆元光赐姓名也以朱泚之乱能镇定华州将徙治陇右故华州人感之行军司马董叔经请于天子立碑述颂也张蒙撰韩秀弼分书秀弼手笔固是君家尚书公嫡派而碑颂骆公词无虚溢并可重也骆公封武康郡王谥庄威旧史不收见新唐书此所谓事増于前者乎唐黎煟书阳公旧隐碣右阳公旧隐碣胡証撰黎煟书李灵省篆额唐世篆法自李阳冰后寂然未有显于当时而能自名家者灵省所书阳公碣笔画甚可佳既不显闻于时亦不见于他处以余家所藏之博而见于録者惟此虽未为絶笔亦可惜哉呜唿士有负其能而不为人所知者可胜道哉唐徐放书徐偃王碑徐偃王碑昌黎韩愈撰徐放书碑故在集中以其文相校不失盖碑近而传者衆故得不误愈于此碑序事淹该华实不似黄陵等碑错杂无序骎骎上薄汉周不造其极不止魏晋宋齐糠粃殆尽略无余习可谓至矣昔人尝谓公于文浑然一出于己不蹈借前人横骜直肆恢竒衍溢今考其言曰徐不忍鬭其民北走彭城武原山下百姓随而从之万有余家因号其山为徐山此即范晔汉书全用其语偃西王母事尽録穆天子传朱弓赤矢采祥瑞志然则愈于文盖亦未尝不用前人语但使人不觉如已出也其曰故制朴角昔人常改为桷淮南子曰尧朴角不斲素题不枅愈于书无不用也御定佩文斋书画谱卷七十四御定佩文斋书画谱卷七十五目録钦定四库全书御定佩文斋书画谱目録第七十五卷歴代名人书跋六唐柳公权西平王碑唐栁公权何进滔徳政碑唐柳公权李石神道碑唐柳公权康约言碑唐柳公权髙重碑唐栁公权起居郎刘君碑唐柳公权尚书冯宿碑唐柳公权书苏夫人墓志唐栁公权𤣥祕塔碑唐栁公权复东林寺碑唐柳公权楷书度人经唐柳公权小字清净经唐柳公权阴符经序唐柳公权书金刚经唐栁公权书驿路记唐柳公权书嵇叔夜絶交书唐柳公权兰亭书帖唐栁公权谢紫丝靸鞋帖唐柳公权赤箭帖唐柳公权谢人恵笔帖唐柳公绰武侯祠记唐姚向书郑权碑唐唐𤣥度李藏用碑唐唐𤣥度十体书唐杜牧书张好好诗唐温庭筠书湖阴曲唐裴休圭峰禅师碑唐颜稷靖居寺碑唐董景仁杜顺和尚碑唐俞珣书陈果仁告身并舍宅造寺疏唐髙骈书磻溪庙记唐于僧翰尊胜经唐于范书唐任廸处州夫子庙碑唐栁知微孔府君神道碑唐唐彦谦张将军新庙记唐唐彦谦王重荣徳政碑唐韩偓墨蹟唐韩偓手简十一帖唐柳懐素济安侯庙记唐王説梁公儒碑唐王奂之润州陀罗尼经幢唐杨承和邠国公功徳铭唐释懐仁集王羲之书圣教序唐释懐仁圣教序真蹟唐释翘微正书岑君徳政碑唐释懐素自序帖唐释懐素千文唐释懐素绢本草书千文唐释懐素洪州诗唐释懐素北亭草笔唐释懐素逐鹿帖唐释懐素七帖唐释懐素别本六帖唐释懐素草书清净经唐释懐素客舍等帖唐释懐素酒狂帖唐释懐素食鱼帖唐释懐素圣母帖唐释懐素醉僧帖唐释懐素髙坐帖唐释懐素四帖唐释齐已名茶记唐释髙闲草书唐释髙闲千字文唐释懐恽实际碑唐释齐操行书大泉寺新三门记唐释无可寂照和尚碑唐吴彩鸾书唐韵唐房璘妻髙氏书安公美政颂唐房璘妻髙氏书石壁寺铁弥勒像颂五代杨凝式题名五代杨凝式诗碑五代杨凝式墨蹟五代杨凝式滩院记五代杨凝式侍御帖五代杨凝式起居帖五代杨凝式韭花帖五代杨凝式夏热帖五代王文秉小篆千字文五代王文秉紫阳石磬铭五代王仁恭法门寺重修塔庙碑五代李鹗书汾阳王真堂记五代徐锴紫极宫石磬铭五代徐锴隶书贞素王君碑五代任徳筠本业寺碑卷七十五钦定四库全书御定佩文斋书画谱卷七十五历代名人书跋六唐柳公权西平王碑右唐李晟碑裴度撰碑载西平子十二人愿聪緫愻凭恕宪愬懿听惎慇唐史宰相世系表所书亦同而新旧史列传皆云晟十有五子旧史云侗伷偕无禄早世岂以侗等早世故碑不载欤又李石撰李听碑云西平有子十六人疑更有未名而卒者尔元和姓纂载西平子十人以碑校之姓纂阙聪緫凭懿四人而愻慇二子墓碑旧史皆无之又其伦次差谬亦以碑为正右唐西平郡王李晟碑裴晋公撰栁公权正书晟在唐功盖天下可谓伟矣唐书列传叙其官时与碑不合碑谓晟由左清道率歴三府右职累迁光禄太常卿传则云授特进试太常卿碑谓晟为泾原四镇北庭节度都知兵马使代宗征之以左金吾衞将军为神䇿兵马使传则云以右金吾卫大将军为泾原四镇北庭兵马使碑谓晟平蜀还授检校太子宾客而传不书碑谓建中二年以晟为神䇿先锋都知兵马使加御史中丞寻拜左散骑常侍兼御史大夫传则云晟为神䇿先锋加检校左散骑常侍兼魏府左司马寻授御史大夫碑谓皇居失守授晟检校工部尚书充神䇿行营节度传则云诏拜神䇿行营节度使碑谓大驾再迁加检校右仆射寻转左仆射同平章事兼京兆尹神䇿军京畿鄜坊节度观察等使管内及商华等州副元帅复诏晟兼河中晋绛慈隰节度使又兼京畿渭北鄜坊丹延节度招讨使又进京畿渭北鄜坊商华兵马副元帅传则云进晟尚书左仆射同中书门下平章事复诏晟兼河中晋绛慈隰节度使又兼京畿渭北鄜坊丹延节度招讨使又进京畿渭北鄜坊商华兵马副元帅碑谓銮辂爰归拜司徒兼中书令俄以本官兼凤翔尹凤翔陇右节度观察等使及四镇北庭泾原等州副元帅改封西平郡王传则云拜晟司徒兼中书令寻拜凤翔陇右泾原节度使兼行营副元帅徙王西平郡晟之碑作于当时而史成于后代要当以碑为是唐栁公权何进滔徳政碑何进滔徳政碑唐翰林学士承㫖兼侍书栁公权撰并书进滔唐书有传开成五年立其髙数丈制度甚闳伟今在河北都转运使公廨园中右唐何进滔徳政碑进滔事迹固无足取而栁公权书法为世模楷此碑尤为雄伟政和中大名尹建言磨去旧文别刋新制好古者为之叹惜也唐栁公权李石神道碑李石碑栁公权书余家集録颜栁书尤多惟碑石不完者则其字尤佳非字之然也譬夫金玉埋没于泥滓时时发见其一二则粲然在目特为可喜尔熙宁三年季夏既望书唐栁公权康约言碑康约言碑栁公权撰并书约言宦者为河东监军唐自开元以后职官益滥始有置使之名歴五代迄今多因而不废世徒知今之使额非古官袭唐旧号而不知皆唐宦者之职约言在太和开成间尝为鸿胪礼宾使又为内外客省使以此见今之使名自枢宻宣徽而下皆唐宦官职也又以见鸿胪卿寺亦以宦者为使于其间约言又为宣徽北院副使又见当时南北院宣徽皆有副使也治平甲辰秋社前一日书唐栁公权髙重碑右髙重碑元裕撰栁公权书唐世碑刻颜栁二公书尤多而字体笔画徃徃不同虽其意趣或出于临时而亦系于摸勒之工拙然其大法则常在也此碑字画锋力俱完故特为佳矧其墨蹟想宜如何也治平元年正月二十五日书唐栁公权起居郎刘君碑右唐起居郎刘君碑刘氏世墓在彭城丛亭里绍圣间故陈无已学士居彭城以书抵余曰近得栁公权所书刘君碑文字磨灭独公权姓名三字焕然余因求得之碑残缺然可识者犹十三四不忍弃故録之唐柳公权尚书冯宿碑此碑柳书结字小差胜𤣥祕塔碑尚不堪与薛稷鴈行杨用修云亚于庙堂碑过矣大都栁书筋骨太露不免支离宜米南宫之鄙为恶札而宣城陈氏之笑其不能用右军笔也唐柳公权书苏夫人墓志近世注杜诗者数十家无一字一义可取盖欲注杜诗须去少陵地位不大逺乃可下语不然则勿注可也今诸家徒欲以口耳之学揣摩得之可乎书家以钟王为宗亦须升钟王之堂乃可置论耳尔来书法中絶求栁诚悬軰尚不可得书其可遽论哉然予为此言非独触人亦不善自为地矣览者当粲然一笑也嘉定元年四月己酉陆游书唐栁公权𤣥祕塔碑右唐大逹法师𤣥祕塔铭裴休文栁公权书石刻在西安府学㑹昌元年所建唐法书家前有欧虞褚薛后有颜栁而栁所论心正则笔正虽一时格君之言要为书法第一义也大逹法师𤣥祕碑栁公权正书欧阳公尝谓物之所遭有幸不幸诗书遭秦不免煨烬而浮屠老氏以託于字画之善遂见珍蓄若此碑是已呜唿缁流之借文字以传后世如予之所録盖不止于一𤣥祕也𤣥祕塔铭石刻在闗中㑹昌元年建栁学士公权书裴观察休撰又十二年休始以盐铁使入相所着楞严义解诸所叅㑹妙入𤣥宗出彼法中居士长者之流邪此碑栁书中之最露筋骨者遒媚劲健固自不乏要之晋法亦大变耳唐柳公权复东林寺碑唐湖州观察使崔黯撰栁公权书东林寺㑹昌中废之大中初黯为江州刺史而复之黯之丈辞甚遒丽可爱而世罕有之复东林寺碑栁河东书是年为大中丁丑河东自太子宾客复拜常侍又二载以太子少师元㑹占奏耄谬夺俸书碑时盖已㡬八十矣中多作率更体而小变遒劲为文弱亦可爱矣唐栁公权楷书度人经硬黄小字临黄庭曩曽见之独小字度人经未之见此开成年栁诚悬得意细楷也有宣和题标可证时一展诵便到黍珠郁罗萧台又何必太清顶𩕳之表前集贤待制冯子振奉皇姊大长公主命题正书之擅名者自魏钟繇而至于宋仅得四十四人而唐栁诚悬实铮铮乎其间则夫墨妙笔精有不待賛矣其入宋祕府凡六帖而书度人经者二此卷特其一尔是经乃晋宋人伪作至诚悬时相传稍乆故信而书之近代紫阳方回则谓五季蜀王建时道士王乔始造且确然弗自疑不几于甚可笑欤使回见诚悬书此吾知其颡有泚矣唐栁公权小字清净经右唐栁公权小字清净经予得旧搨本于四明丰解元坊丰得之乡人徐兰兰好作隶字不师汉人而师宋庐陵朱协极苏学尝有协极所书敬斋箴石刻字画无法俗恶可厌后之人乃有好之如徐氏者亦其所遭然也因识此漫及之余曽见栁诚悬小楷度人经遒劲有致蔡君谟茶録颇倣之世未有传者此清净经似永兴破邪论海上潘氏所藏宋帖也其昌唐栁公权阴符经序右阴符经序郑澣撰栁公权书唐世碑碣颜栁二家书最多而笔法徃徃不同虽其意趣或出于临时而摸勒镌刻亦有工拙公权书髙重碑余特爱摸者不失其真而锋铓皆在至阴符经序则蔡君谟以为栁书之最精者云善藏笔锋与余之説正相反然君谟书擅当世其论必精故为志之治平元年二月六日书栁诚悬书至此极矣然人之好尚亦难齐矣李西台爱栁尊师志欧阳公爱髙重碑惟君谟独喜此序谓善藏笔锋自是书家所共恐不能尽其妙处观其平时论曰尖如锥捺如凿不得出只得却文宗问之曰凡缚笔头极紧一毛出即不堪用然藏锋在得笔意非极工于笔亦不能也宜公权戒此唐栁公权书金刚经诚悬以书闻四方史谓当时中外大臣家书碑刻铭不烦手笔者子孙以为孝敬不足故昔时髙丽百济入贡多赍货贝以购书名之重后世莫及然此经本书于西明寺后亦屡改矣经石幸存不坠兵火栁玭谓备有钟王欧虞禇陆之体今考其书诚为絶艺尤可贵也唐栁公权书驿路记公权书徃徃以摸勒失其真虽然其体骨终在也唐柳公权书嵇叔夜絶交书余幼年来崇仁得栁诚悬所书嵇叔夜絶交书石本云是中书梅亭李公携归蜀物是时余未识栁公笔法亦不知此石镌勒之精否摹搨之工拙也后官成均与郓人曹彦礼先生同馆见其所藏栁公易赋灵寳经真蹟非惟笔精墨妙严劲缜宻神采飞动至于界画黏缀硬黄捣练各极其工之精者矣留几格临玩仅半歳博古好雅者以重金购诸曹氏后虽数见不能乆矣归田以来百虑消尽时忆故物了然心目之间则亦不可谓全无累于尘影者矣而谌致荣乃得絶交书墨迹与石本并卷亦云是李公蜀物也而余目障成痼略不能辨波磔㸃画于茫眇之际传曰盲者无以与乎五色之观虽有至寳邈然不知深以为怅惘书其后而归之唐栁公权兰亭书帖自禊叙出右军笔玉匣兰亭龙孙定武外石刻何啻百千本而孙兴公文及诸贤诗寥寥无传者独栁诚悬少师尝一録之见宣和书谱栁法遒媚劲健与颜司徒嫓美书家谓惊鸿避弋饥鹰下鞴不足喻其鸷急去山阴室虽逺大要能师神而离迹者也余从顾氏所骤见之怳然若未识乆看愈妙因捐一歳俸获之仍为歌志于后栁少师书兴公后序及诸贤诗而不书禊帖政自不敢与逸少抗衡耳供奉不复题黄鹤楼意邪古人虚心服善类如此顾其书每于险中生态枯润纎秾掩映相发非复世所能髣髴夫以晋人霏霏玉麈之谈又得公书遂成兼美譬诸絶代人快歌阳春使人心愉耳摄应接不暇耳卷初归吾郡顾汝修家以得诸市盲儿钱不满百元美先生竟以十万钱购去其珍赏好事如此始拂拭武陵之手继长价琅邪之门㑹其时哉可存一慨唐柳公权谢紫丝靸鞋帖栁公权谢紫丝靸鞋帖笔势徃来如用铁丝纠纒诚得古人用笔意唐柳公权赤箭帖唐栁公书当时自九重至外夷无不爱重史称其结体劲媚盖笔諌之意先形心画此所以为贵亦犹魏元成忠直而妩媚邪后世真蹟日少赖石刻仅存典型予官行都有朝士杨文昺蓄公碑三十余种徃徃来自西北其在东南者山南西道修驿路记和州陋室铭赣州闲禅师碑台州国清寺额翠屏院天台佛三字题僧清观简及江州复东林寺碑耳东林近又煨烬或重惜之予笑曰赵明诚金石録载何进滔徳政碑在栁书中尤竒伟政和间太和尹磨去别刋新制厄㑹至此殆不若东林之一炬太和萧知节示赤箭帖求予一言夫颜筋栁骨古有成説此帖字痩而不骨露沉着痛快而气象雍容欧虞褚薛不足进焉昔欧阳文忠公最爱髙重碑以为摹刻之工锋铓皆在而蔡忠恵公则谓隂符经序善藏笔锋栁书之最精者二説正相反每推忠惠善书而自云论此不同况晩軰寡学乎宣择良工刻石传之以俟识者微知节儒雅好事其孰能与此庆元六年九月辛巳唐柳公权谢人恵笔帖栁尚书极力变右军法盖不欲与禊帖面目相似所谓神竒化为臭腐故离之耳凡人学书以姿态取媚鲜能解此余于虞禇颜欧皆曽髣髴十一自学栁诚悬方悟用笔古淡处自今以徃不得舎栁法而趋右军也其昌唐栁公绰武侯祠记右记裴晋公度撰栁尚书公绰书是时在武相元衡幕中三公勲业年位虽小异要之不愧忠武侯者栁于书不得称名独米元章谓其胜诚悬今观其行笔飘洒雄逸无拘迫寒俭之态真足埙箎第结搆小踈不能运铁腕捺磔间耳碑在成都可七百年矣完好尚如新得非以僻故存邪右裴度撰文乃成化中重镌者有御史荣华䟦言子寛此书如端人正士笔法遒劲裴公文首称秉事君之节者无开国之才得立身之道者无治人之术四者备矣惟武侯有之信如跋所言也玉泉公自蜀还见贻因记其后嘉靖丁巳六月八日雨中记也唐姚向书郑权碑姚向书笔力精劲虽唐人工于书者多而及此者亦少惜其不传于世而今人莫有知者惟余以集録之传得此而已熙宁辛亥孟夏清心堂书唐唐𤣥度李藏用碑李藏用碑王源中撰唐𤣥度书𤣥度以书自名于一时其笔法柔弱非复前人之体而流俗妄称借之尔故存之以俟识者唐唐𤣥度十体书唐𤣥度十体书前本得于苏氏后本得于李丕绪少卿丕绪长安人名家子喜收碑文二家之本大体则同而文有得失故并存之览者得以自择焉唐杜牧书张好好诗杜牧之书张好好诗末有洒尽满襟泪短歌聊一书字漫不可摹樊川此书深得六朝人风韵余所见颜栁以后若温飞卿与牧之亦名家也唐温庭筠书湖阴曲湖阴曲温飞卿书似平原书而遒媚有态米元章从此入门昔年殷司马之孙持至长安留于案上两月余以温庭筠温字颇漫疑是王黄华书黄华亦名庭筠字迹近米家父子故耳川中黄昭素乃谓此必曽入梁内府梁讳温家遂磨去意或有之唐裴休圭峰禅师碑圭峰禅师碑唐相裴休撰并书其文辞事迹无足採而其字法世所重也故録之云圭峰禅师宗宻法门龙象第以多所游讲着述一时不能无疑于逹摩慧能之宗㫖而裴丞相休独能知之然至累千言而为之辨则亦赘矣自心而证者为法随愿而起者为行行有殊法则一即四语已尽之是时栁诚悬铭书名天下仅以之篆额而自书文者深欲有效于宻也书法亦清劲萧洒大得率更笔意裴能如宻为四依十地人其自待当亦不逺而没后为于阗王子愿姓名于背岂犹未能离轮回邪抑亦所谓随愿而现者也记于此俟耆宿质之唐颜稷靖居寺碑段柯古博综坟素着书卓越可喜尝与张希复軰敖上都诸寺丽事为令以段该悉内典请其独征皆事新对切今观靖居碑亦昼上人以其博渉三学故诿録寺讃也文伤太拥酿要为不凡虽奇涩不至若樊绍述绛碑之甚然亦轧轧难句矣碑大中中作而左金吾长史颜稷所书殊有楷法唐中叶以后书道下衰之际故弗多得云政和六年十月十八日黄某长睿父于楚栖凤堂书唐董景仁杜顺和尚碑碑在开佛寺董景仁行书亦清劲但小弱耳唐俞珣书陈果仁告身并舍宅造寺疏陈果仁告身并妻轸静縁舍宅造寺疏附疏后题云明政二年按隋书炀帝本纪大业十一年十月东海贼帅李子通拥衆渡淮僭称楚王建元明政则明政二年乃大业十二年也唐髙祖实録武徳二年四月隋御卫将军陈稜以江都降即以稜为总管九月李子通败稜䧟江都国号吴建元明政则明政二年是武徳三年矣二説不同如此吕夏卿为余言若以大业十二年为子通僭号之二年则江都方乱炀帝安得南幸而唐实録陈稜事可据则明政二年当为武徳三年也隋书谬矣果仁终始事迹不显略见于隋书云唐初为隋太仆丞元祐将炀帝已遇弑沈法兴果仁共杀祐起兵据江表法兴自称总管大司马録尚书事承制置百官以果仁为司徒其事止见此尔开元中僧徳宣为果仁记舍宅造寺载其世家颇详而其功阀官爵歳月多谬徳宣言中毒以死而宅疏言见屠戮当以宅疏为是徳宣文辞不足録独採其世次事迹终始着之俾览者覈其真伪而少益于广闻炀帝本纪髙祖实録皆唐初人所撰而不同如此何哉唐髙骈书磻溪庙记磻溪庙记张翔撰髙骈书骈为将尝立战功威惠着于蛮蜀笔研固非其所事然书虽非工字亦不俗盖其明爽豪隽终异庸人至其惑妖人吕用之诸葛殷等信其左道以冀长年乃骑木鹤而习凌虚仙去之势此至愚下品皆知为可笑而骈为之惟恐不至者何哉盖其贪心已动于内故邪説可诱于外内贪外诱则其何所不为哉唐于僧翰尊胜经右尊胜经于僧翰书僧翰笔画虽遒劲然失分隶之法逺矣所以録者亦自成一家而为流俗所贵故聊着之庶知博采之不遗尔唐于范书于范书险痩自有体裁唐人书大抵有法而于文则或不工末者胜也范书自序感恋増怀皆书词所避咸通间唐制不行于天下乆矣后生不习典礼可増叹也梁制牋书有増懐语者不得荅书荅中彼此感思乖错者州望湏刺大中正处入清议终身不得仕唐红亭记立制凡称感者徒二年其法至重梁制至唐虽未必尽用然陆贽所定行于贞元不应咸通间尽废也唐任廸处州夫子庙碑处州夫子庙碑任廸行书咸通四年刺史王通古重立以传考之李繁作学官处州当元和二年至僖宗而碑以废后世以昌黎公文故又刻石于学存之唐栁知微孔府君神道碑孔岑父碑郑絪撰栁知微书其碑云有子五人载戣戡戢戵按新唐书宰相世系表岑父六子戵之下又有威表据孔氏谱谱其家所藏碑文郑絪撰絪自言与孔氏有世旧作碑文时戣等尚在然则谱与碑文皆不应有失而不同者何也予所集録与史传不同者多其功过难以碑碣为正者铭志所称有襃有讳疑其不实至于世系子孙官封名字无情増损故毎据碑以正史惟岑父碑文及其家谱二者皆为可据故并存之以俟来者治平元年三月二十二日侍上御崇政疎决繋囚退遂家居谢客因书唐唐彦谦张将军新庙记张将军新庙记李巨川撰唐彦谦书张鲁事史传详矣巨川文辞匪工所録者彦谦书尔彦谦书颇知名于世故略存其笔迹也唐唐彦谦王重荣徳政碑王重荣徳政碑归仁泽撰唐彦谦书重荣当唐之末再逐其帅遂据河中虽破黄巢平朱玫之叛有功于一时而阻兵召乱为唐患者多矣碑文辞非工而事实无可采所以録者俾世知求名莫如自修善誉不能掩恶也考重荣之碑岂不欲垂美名于千载而其恶终暴于后世者毁誉善恶不可诬故也彦谦以诗知名而诗鄙俚字画不甚工皆非余所取也治平元年清明前一日书唐韩偓墨蹟唐韩偓为诗极清丽有手写诗百余篇在其四世孙奕处偓天福中避地参州之南安县子孙遂家焉庆厯中予过南安见奕出其手集字极淳劲可爱后数年奕诣阙献之以忠臣裔得司士参军终于殿中丞又予京师见偓送𧦬光诗亦墨蹟也与此无异唐韩偓手简十一帖余观韩致尧出内庭后诗忠义感激诗语亦清壮超一时体律未尝不叹赏也今观十一帖字字笔到乱离中借衣乞米真复可怜嘱李右司状情至曲折可喜元祐元年十月己亥黄庭坚唐韩致尧手简十一帖计其歳月四百余年矣观古人率尔而作八法俱备今人虽尽思为书不能到也中有杨学士一帖兰斋慕其姓职相同因以市之为什袭之藏暇日出示命识其后云延祐丙辰冬十月既望后三日张仲寿题于有何不可之阁唐栁懐素济安侯庙记济安侯庙记在华州盖昭宗自华归长安褒赏节度使韩建而及于城堭之神者也记为諌议大夫李巨川撰拾遗栁懐素书其所载七月甲午建迎上于富平丙午至华州命建与丞相参大政固辞其年为大京兆光化元年加太傅兴徳尹与史皆合特巨川所䛕建辞过当后梁兵下华州以建所为表檄书奏皆出巨川手又为建画策杀十六宅诸王逐禁旅歛藩镇资数而僇之距碑成仅一年耳吾故记其事以戒夫文人之贰心而脂辞者唐王説梁公儒碑梁公儒碑于广撰王説书公儒者世为成徳军将公儒当王镕时为冀州刺史以卒其碑首题云唐故成徳军内中门枢宻使特进检校大保使持节冀州诸军事冀州刺史团练守捉等使军器作坊使其余所领事职甚多皆当时方镇常事不足书惟枢宻使唐之末年内官之职其后方镇遂亦僭置于此见之军器作坊五代之际号内诸司使皆朝廷官然不见其始置时而今见于此岂方镇之职朝廷因而用之邪将方镇之盛亦僭置也公儒事迹无所取特以此録之治平元年五月十八日书唐王奂之润州陀罗尼经幢陀罗尼经幢今在润州寳墨亭中唐云阳野夫王奂之书字画颇为世俗所重故録之以备广採唐杨承和邠国公功徳铭右唐邠国公功徳铭右神策军䕶军中尉杨承和撰并书邠国公者内侍梁守谦也攷之唐史宦者守谦无傅惟宪宗十五年书中尉梁守谦王守澄者共立太子杀吐突承瓘及澧王恽而韩文公平淮西碑亦载守谦在帝左右尝命之徃抚蔡师夫守谦以一宦者而爵至上公予之録此盖将为天下后世之戒而非徒取其文字也此宦者梁守谦造经于兴唐寺而䕶军中尉杨承和为铭之书之者也书全法欧阳兰台方整老劲所不及者结搆小疎耳但颂宦者功徳乃谓淮蔡之功十居其七将令裴李诸公何处生活唐释懐仁集王羲之书圣教序书苑云唐文皇制圣教序时都城诸释诿𢎞福寺懐仁集右军行书勒石累年方就逸少真迹咸萃其中今观碑中字与右军遗帖所有者纎微克肖书苑之説信然近世翰林侍书軰多学此碑学弗能至了无髙韵因自目其书为院体由唐吴通微昆弟已有斯目故今士大夫玩此者絶少然学弗至者自俗耳碑中字未尝俗也非深于书者不足以语此政和四年四月二十四日黄长睿书圣教序书法为百代模楷病之者第谓其结体无别构偏傍多假借盖集书不得不尔仲蔚谓出文皇手又经于志宁等润色不无失真是不知咸亨中沙门懐仁摸集勒石而心经末有志宁等润色题字盖𤣥奘方于洛中总译西域所赍经藏以志宁等领其事故云尔唐世宰相有兼译经润文使者即其职也凡唐藏经卷尾皆有诸公名姓此何与于书而仲蔚乃以是病之陋一至此乎展册为之失笑圣教序虽沙门懐仁所集书然从髙宗内府借右军行笔摹出备极八法之妙真墨池之龙象兰亭之羽翼也余生平所见凡数十百本无踰于此者其波拂钩磔妙处与真蹟无两当是唐时搨本耳去歳嘉平得此本今年伏中复得定武兰亭为自快自赏者乆之穷措大余生一何多幸邪右军书兰亭为最然定武本不可复得其次莫如圣敎序虽本缉集自唐迄今碑故在长安学无恙也余两至长安摩挲其下不能去虽断碑恶搨以为尚有典刑况此是宋元间搨本学者易得蹊径宜其为书家珍袭也第搨乆则刻残刻残则画细学者又当求之言外唐释懐仁圣敎序真蹟古人摹书用硬黄自运用绢素此卷首有宋徽宗金书缥字与内景经同一黄素知为懐仁一笔自书无疑书苑所云杂取碑字右军剧迹咸萃其中非也黄长睿书家董狐亦以书苑为据恨其不见真蹟輙随人言下转耳董其昌此书视陜本特为姿媚唐时称为小王书若非懐仁自运即不当命之小王也吾家有宋舍利塔碑云习王右军书集之为习正合余因此自信有㑹其昌又题唐释翘微正书岑君徳政碑右岑君徳政碑乃唐雍州録事参军张景毓字烛㣲撰按碑岑君名祯字徳茂南阳人也祖文本父景倩解褐为参军又为蒲州司戸参军又调补衢州司仓参军乃擢授润州句容县令是碑因其去而立也碑今在县治二门外今年秋予以试事赴句容既失意日夕游衍崇明寺託居民搨数碑以还栁汧江君指示此及寺中仆地石幢云是李北海所书又检书史㑹要以示句容隐士若江君者可谓难得矣是日出少时与祝京兆徃复诗藁及宋刻句容县志自言逺祖江宾王与朱文公同年家有当时试録在乡中不及取后予迫试事归昨始寄至因得摩挲墨本恍忆徃事故记之云嘉靖戊午十月廿一日记唐释懐素自序帖世传懐素书未有若此完者绍圣三年三月予谪居髙安前新昌宰邵君出以相示予虽知其奇然不能尽识其妙予兄和仲特善行草时亦谪恵州恨不令一见也眉山苏辙藏真自叙世传有三一在蜀中石扬休家黄鲁直以鱼牋临数本者是也一在冯当世家后归上方一在苏子美家此本是也元祐庚午苏液携至东都与米元章观于天清寺旧有元章及薛道祖刘巨济诸公题识皆不复见苏黄门题字乃在八年之后遂昌邵宰疑是兴宗诸孙则苏氏皆丹阳里巷也今归吕辨老辨老父子皆喜学书故于兵火之间能终有之绍兴二年三月癸巳空青老人曽纡公卷题苏黄门题此帖时恨不令吾兄一见后东坡得见之则曽空青所谓冯当世家本也偶得坡翁跋语而山谷观于石扬休家又得其説于名臣言行録因具録于后见苏黄为一代书宗所以评自叙者如此以为博古者之助耳跋语云僧藏真书七纸开封王君巩所藏君侍亲平凉始得其一二而两纸在张邓公家其后冯当世又获其三虽所从得异者不可考然笔势奕奕七纸意相属也君邓公外孙而与当世相善乃得而合之余尝爱梁武帝评书善取物象而此公尤能自誉观者不以其过信乎其书之工也然其为人傥荡本不求工所以能工如此如没人操舟无意于济否是以覆却万变而举止自若其近于有道者邪言行録云元祐中与子瞻穆父饮寳梵僧舍因作草书数纸子瞻赏之不巳穆父无一言问所以但云恐公未见藏真眞迹某心窃不平绍圣中贬黔中得藏真自叙于石扬休家谛观数日恍然自得落笔便觉超异回视前作可笑然后知穆父之言不诬且恨其不及见矣唐释怀素千文右懐素唐僧字藏真特以草书擅名当时而尤见珍于今世余尝谓法帖者乃魏晋时人施于家人朋友其逸笔余兴初非用意而自然可喜后人乃弃百事而以学书为事业至终老而穷年疲弊精神而不以为苦者是真可笑也懐素之徒是矣治平元年八月八日书藏真此卷欧阳文忠公家物后有公䟦语与集古金石録所载同内缺百四十一字文征仲太史手补之亦仅虎贲之似耳藏真书虽从二张草圣中来而结法极谨宻微有不可识者或从心时波磔不应手也此卷字字欲仙笔笔欲飞是行世第一本由文忠而歴王文恪家转入余手为拈出差不为负矣公瑕叙其由来甚详且谓不让吾家河南哀册或以为知言云唐释怀素绢本草书千文右唐释懐素绢本草书千文真迹旧藏嘉兴姚公绶家公绶所藏法书甚多尝自诩此卷为第一云一字直一金故当时目为千金帖公绶没石田先生屡遣人物色之不可得后复流传数家皆不赏识嘉靖丁亥人日忽有持示者余展卷惊叹恍然若失者累日因倾赀购得之按米元章书史及寳章待访録俱载有懐素绢本千文云沈遘所刻板本是也今板本不传未知即是元章所见者不而宣和书谱载有懐素千文四此卷后有政和宣和三玺而贉尾茧纸中有内府图书之印盖即当时四卷中之一也又谱序称素晩年所书评者谓与张芝逐鹿且云比其少作有加无巳今观此卷笔法谨宻字字用意脱去狂怪怒张之习而専趋于平淡古雅其后题云贞元十五年六月十七日于零陵书时六十有三正其晩年之作也此卷共用黄素八方毎交接处以汉军司印钳记而书名及题年月处亦以是印印之且素理精宻墨蹟如新真希世之寳也是歳冬十一月二十五日文嘉休承识余家有懐素千文真蹟仅九百字飞动奇逸为诸法书冠今得豫章宗侯所藏绢素千文閲之圆熟丰美又自具一种姿态大要从山阴派中来而间有李懐琳孙过庭结法或以素生平遒放疑之当是种芭蕉浓沈染叶时笔不然恐亦非周越髙闲軰所辨也吾两家其善有之斗女间双紫气不在干将莫邪矣余雅好懐素草书时从搨本摹绘其形神端倪其变化终莫能得之巳从朱司成象𤣥闻有千文真蹟在司成姻家姑苏陆氏欲徃索观弗果然好事者以余良好之从觅赝本进余览輙弃去冀遇其真焉至是仕浙右辖王元美以参藩来出所携诸玩观余而终及此卷稍葆笥祕之期三日而后发余病弗能徃也元美乃遗余廨中竟日披对如握骊珠不忍释手其㸃画变态意匠纵横初若漫不经思而动遵铏范契合化工有不可名言其妙者余为霍然而起信古今名品固自有真宜祕弗轻发而不如司成云陆氏之藏与之更谁雄长也览巳志之唐释懐素洪州诗懐素似不许右军得名太过谓汉家聚兵楚无人也其与阮籍言世无英雄使竖子成名气亦略等矣观李广射石秦人扑虎皆在气全未分时使心一改而气巳移虽有勇决刚果何施于用邪懐素气成乎技者也直视无前而能坐收成功天下至莫与争胜其气盖一世乆矣故能致一而终身不衰也唐释懐素北亭草笔懐素于书自言得笔法三昩观唐人评书谓不减张旭素虽驰骋绳墨外而回旋进退莫不中节至旭则更无蹊辙可拟超忽变灭未尝觉山谷之险原隰之夷以此异尔今其书自谓真出钟草出张真字不见于世惟草独传当其手笔调和时忘神定气徐起而视所乡无前故能迥出唐诸子右奄薄刘宋齐隋而兼有之其体制该备顾后世不能加也北亭所书适当其逐鸿䝉而问太虚时矣至其㑹处迺假浪岷山放乎江之津也唐释懐素逐鹿帖懐素字画名唐中盖用意甚笃加以琢削砻砺㑹于瓌奇故此帖自喜至以所能欲逐鹿中原则其自负岂此扛鼎计旭闻之不惮并驱也賛曰藏真书法末视公卿草圣欲来以酒为兵意并逐鹿雄杰可矜旭颠素狂弄翰之英唐释懐素七帖书法相传至张颠后则鲁公得尽于楷懐素得尽于草故鲁公谓以狂继颠正以师承源流而论之也然旭于草字则度絶绳墨懐素则谨于法度要之二人皆造其极斯可以语善学矣昔鲁男子以其不可学栁下恵之可素于张旭吾知出此唐释懐素别本六帖李丕绪旧藏懐素别本六帖笔力险絶而法度尽应比他书若异盖古人于用笔时一法不立故衆技随至而于见空时得无字相此其不落世检而天度自全也世人方将捉三寸柔豪借之缇油心量形象而暗度逺近疏宻随歩武之后蹑其遗尘岂复有全书者邪邬融尝问素胡不学雨霤痕良乆而省又问拨镫法如何曰如人并乗镫不相犯剜锋事宻射如何曰不可言也观其书知此法从来乆矣唐释懐素草书清净经懐素居零陵以蕉叶代书目菴曰緑天自叙云醉来得意两三行醒后却书书不得又云人人来问此中妙怀素自云初不知皆透彻向上一歩语所谓一拳打透虚空不为律缚者也禅与书念头逸发故宜其然哉大梁刘世昌谨题右唐僧懐素草书清净经笔法髙古其为真迹无疑先君子于石田先生处尝见之每与余言其妙云后有刘世昌跋尾者是也石田没归邹氏屡欲物色一观不可得邹氏没又不知流落何处己未秋客来有示者精神焕发真有骤雨旋风之势惜乎先君不得再见为憾卷后有苏耆家藏四字耆字国老其父子兄弟赏鉴精确所藏法书名画甚多素师自叙亦尝在其家又有绍兴小玺曽入思陵祕府韩平原当国时内府珍祕多入其家昼锦堂印是也在元为乔仲山所藏故有乔氏篑成印仆平生最好素书所閲甚多未有如此之妙者也展卷累日不忍释手因题其后而归之长洲文彭记唐释懐素客舍等帖懐素小草客舍等帖唐代絶伦世亦罕见子孙宜寳之干徳二年五月四日开封曹用家藏懐素唐朝草圣超羣所谓笔力精妙飘逸自然非学之能至也熙宁九年二月一日河东薛绍彭唐释懐素酒狂帖王逸少临钟繇书后跋尾是唐僧懐素书杨凝式鉴定寳宁寺玩记王诜寳宁赐第书倪瓉八月十一日观于耕渔轩时积雨初霁残暑犹炽王季耕自其山居折桂花一枝以石罂注水插花着几格间户庭闲寂香气郁然展玩此卷乆之如在世外也癸丑唐释懐素食鱼帖素公草书超妙自得笔老而意新在当时已为独歩虽流散人间甚盛然自唐迄今二百余年士大夫家所藏罕有完者而此帖首尾皆具尤可珍也宣和甲辰七月中浣竹西吴喆书藏真既食鱼食肉公然举以向人计其胸中当无一毫讳吝所以书法超妙至于如此士大夫日拙于伪遮䕶百出乃欲以其余力办天下事何可得邪靖康二年四月丙子李璜题藏真书多见四五十幅亦皆唐僧所临而罕有真蹟一二知书者谓此幅最老烂因锦袭祕藏之延祐元年十一月朔日集贤大学士荣禄大夫张晏珍玩懐素书所以妙者虽率意颠逸千变万化终不离魏晋法度故也后人作草皆随俗缴绕不合古法不识者以为奇不满识者一笑此卷是素师肺腑中流出寻常所见皆不能及之也延祐五年十月廿三日为彦清书吴郡沈右唐释懐素圣母帖素师诸帖皆遒痩而露骨此书独匀稳清熟妙不可言唯姿态少逊大令余翩翩近之矣唐释懐素醉僧帖此诗载东坡集然宣和谱有懐素醉僧图诗或东坡曽书此诗遂为人误入集中耳其昌唐释懐素髙坐帖米元章云祝融髙坐两行素书入神其前尚有四行未见此帖共六行然亦未全也其昌唐释懐素四帖藏真书余所见有枯笋帖食鱼帖天姥唫冬热帖皆真迹以淡为宗徒求之豪宕竒怪者皆不具鲁男子见者也颜平原云张长史虽天姿超逸妙絶古今而楷法精详特为真正吁素师之本钵学书者请以一瓣香供飬之唐释齐己名茶记齐己诗人不以书称在唐季二道既衰然此诗脱洒不俗笔札亦善信乎名称于人必有可尚者子容题唐释髙闲草书髙闲草书审如此则韩子之言为实録矣永丰欧阳修唐释髙闲千字文闲之书不多存于世其学出张颠在唐得名甚显韩退之尝谓张旭喜怒忧悲必于书发之故能变化若鬼神观闲书者知随歩置履于旭之境矣彼投迹无差者岂复循已弃之辙迹而求致之哉正善学旭者也唐僧多能书如髙闲其一人也闲又得韩昌黎文其名益显盖缣素易壊不必传世惟载之名人之文则传也乆观懐素自叙多援士大夫语可见闲之书予特见此知书者必能鉴之唐释懐恽实际碑右隆阐法师碑僧懐恽撰及书颇亦能为其家言笔法尤圆媺有圣教遗意后称天寳二年至明年则改年为载矣赵明诚金石録极详备而遗此似不可晓唐释齐操行书大泉寺新三门记右乡贡进士姚謩撰文乃唐开成三年所立者今在句容崇明寺山门内按志大泉寺在句容县东北五十里乃宋开明二年邑人颜继祖舍宅为之者今徙置县北唐巷村碑阴有崇明寺庄功徳记则元符庚辰山阳李潜书是此碑自元符时巳移在崇明故题为崇明尔但不知今之崇明可即志所谓唐巷村否尔碑两旁尚有镌记惜不及观操所书有岳麓遗意潜书不甚佳篆额上刻大士像精妙絶伦戊午十一月二十日记唐释无可寂照和尚碑右碑楷书遒劲无可名僧有诗集浪仙从弟碑旧在县西卅里马跑泉镇今移置县寺阶下夫物之善合往闻未覩碑初出失趺土人以碌䃚承之不相宜移来方虑寺阶下方石刻云覆宛然以碑合之脗然原趺不知何相逺也遇亦奇矣闻初康牧识而出之土中牧号小山对山子也亦奇并记此碑在咸阳西马跑泉地中武功康子秀先生过而识之以语土人竖于道旁其后王咸阳移之咸阳城中寺以碑有安国寺字遂改名其寺为安国寺按碑叚成式撰僧无可书成式文笔自奇此文为佛言尤奇无可贾岛从弟有诗集传世其书法出栁诚悬而优孟者子秀名梣太史徳涵子也唐吴彩鸾书唐韵右仙人吴彩鸾书孙愐唐韵凡三十七叶此唐人所谓叶子者也按彩鸾隐居在钟陵西山下所书唐韵民间多有余所见凡六本此一本二十九叶彩鸾书其八叶后人所补气韵肥浊不相入也唐房璘妻髙氏书安公美政颂右安公美政颂房璘妻髙氏书安公者名庭坚其事蹟非竒而文辞亦非佳作惟其笔画遒丽不类妇人所书余所集録亦巳博矣而妇人之笔着于金石者髙氏一人而已然余尝与蔡君谟论书以谓书之盛莫盛于唐书之废莫废于今余之所録如于頔髙骈下至陈游瓌等书皆有盖唐之武夫悍将暨楷书手軰字皆可爱今文儒之盛其书屈指可数者无三四人非皆不能盖忽不为尔唐人书见于今而名不知于当时者如张师丘缪师愈之类盖又不可胜数也非余録之则将遂泯然于后世矣余于集古不为无益也治平元年正月十三日书唐房璘妻髙氏书石壁寺铁弥勒像颂右太原府交城县石壁寺铁弥勒像颂者林鹗撰参军房璘妻髙氏书余所集録古文自周秦以下讫于显徳凡为千卷唐居其十七八其名臣显逹下至山林幽隐之士所书莫不皆有而妇人之书惟此髙氏一人尔然其所书刻石存于今者惟此颂与安公美政颂尔二碑笔画字体逺不相类殆非一人之书拟摸刻不同亦不应相逺如此又疑好事者寓名以为奇也识者当为辨之治平元年端午日书五代杨凝式题名右杨凝式题名并李西台诗附自唐亡道丧四海困于兵戈及圣宋兴天下复归于治盖百有五十余年而五代之际有杨少师建隆以后称李西台二人者笔法不同而书名皆为一时之絶故并録于此五代杨凝式诗碑余尝评近世三家书杨少师如散僧入圣李西台如法师参禅王着如小僧缚律恐来者不能易予此论也少师此诗草余二十五年前尝得之日临数纸未尝不叹其妙少师此书本题于西都长寿寺华严院东壁仆近歳官洛因览宋次道三川官下记知之亟徃观焉墨踪石本皆不复存院僧云三十年前有士人寓是院数歳及徙居他郡壁与石亦弗之见岂非好事者负之而趋乎今忽得此本殊可欣也政和三年六月二十八日黄某书五代杨凝式墨蹟杨公凝式墨蹟甚多在洛阳城佛寺中今存者广爱长寿天宫甘露兴教凡六处皆题于壁公在洛或与人为铭记皆不自书公之书无刻于石者论书者以公之笔其驰骋自肆盖得于巳意刻之其似可尽其得意不可尽岂其然哉予非善书者莫能知已公所题壁距今踰八十年字颇缺落不可辨者十有三四天王院僧继明虑公之书乆遂无传命僧某择字之最完者得长寿甘露两壁緫八十七摸刻于石寳元二年月日尹洙记五代杨凝式滩院记唐人多善书者隶楷行草往徃各尽其妙渉五代而字体衰矣独杨公凝式号得笔法洛中碑志石刻官寺僧舍多其题识至今尚存校之一时墨迹固不类矣伯镇所临中滩浴室记是其书撰文格虽不甚髙而词气宏赡犹有唐人之风范亦可嘉也五代杨凝式侍御帖杨少师劝其父不以社稷与人此与鲁公拒安禄山斥李希烈何异故其书虽承唐末五季余习犹有承平纯正气象此侍御帖乃有鲁公座位帖笔法论书当论其人工拙不足论也况其工如是邪五代杨凝式起居帖杨少师书山谷比之散僧入圣其微妙可知矣殆与李太白识郭子仪同道至元戊子立春日左山商挺题米元章云杨凝式字景度书天真纵逸类颜鲁公争座位帖余家收楮纸上书纷披老笔王荆公少尝学之人不知也野斋新得神仙起居法一帖喜以见示野斋有美疢在两膝能依此法用工乆当获奇效也至元戊子暮春既望信安留梦炎右杨少师神仙起居法八行南宫书史东观余论宣和书谱皆不载余验有绍兴小玺及内殿祕书诸印盖思陵故物后有米友仁审定跋尾及译文四行按绍兴内府书画并令曹勋龙大渊等鉴定其上等真蹟降付米友仁跋而曹龙诸人目力苦短往往剪去前人题识此帖缝印十余皆不全是曽经剪拆者其源委授受莫可得而考也标绫上有曲脚封并閲生葫芦印是尝入贾氏盖似道枋国御府珍秘多归私家最后有商左山参政留中斋丞相跋留称野斋者元翰林学士承㫖李谦受益号野斋居士博雅好古虞文靖诗所谓五朝文物至于今者又有广东宣慰使郭昂彦髙亦号野斋而其出差后李在世祖时为应奉文字正与商留同时商又同郡人此帖必李氏物也五代杨凝式韭花帖大徳壬寅忠宣后人张晏尝收宣和书谱载杨凝式正书韭花帖商旅舡渡绍兴以厚价购得之故传之于江南可与参政淛西囬携来相恵大徳八年歳在甲辰三月初十日集贤学士嘉议大夫兼枢宻院判张晏敬书此帖元奎章阁旧蓄也颁赐与封巨鹿王元社屋时王弟携避通许芦氏里国初希朱髙祖文藁中有此题跋决唐物无疑也今其孙塘与其壻崔应奎秀才始售之闻被赐时有苏武牧羊图一玉壶印一今存此帖云正徳壬申夏通许人贾希朱记杨凝式少师韭花帖宣和谱载正书今在嘉禾项氏略带行体萧散有致比杨少师他书攲侧取态者有殊然欹侧取态故是少师佳处五代杨凝式夏热帖右杨凝式墨蹟一纸字画奇古笔势飞动天地间尤物也公字与颜公一等俱称絶异然公素不喜作尺牍后人罕能见之益可寳也紫微阁王钦若定戜题右杨景度行书山谷有云俗书祇识兰亭面欲换凡骨无金丹谁知洛阳杨风子下笔便到乌丝䦨为前軰推重如此王钦若在祥符天祝节尚有暇及此邪此帖絶无发风动气处尤可寳也大徳五年七月十九日直寄道人鲜于枢获观信笔书五代王文秉小篆千字文右小篆千字文者江南人王文秉书其后题云大唐庚申岁者建隆元年也伪唐李煜自周师取淮南画江为界以称臣遂削去年号奉周正朔然世宗特许其称帝故文秉犹称唐而不书年号直书庚申歳也文秉在江南篆书逺过徐铉而铉以文学名重当时文秉人罕知者学者皆云铉笔虽未工而有字学一㸃一画皆有法也文秉所书独余集録屡得之此本得于太学杨南仲紫阳石磬铭者张献撰亦文秉书也五代王文秉紫阳石磬铭右紫阳石磬铭余独録于此而不附他书者文秉之书罕见于今也小篆自李阳冰后未见工者文秉江南人其字画之精逺过徐铉而中朝之士不知文秉但称徐常侍者铉以文章有重名于当时故也歳在辛酉晋天福六年李昇之昇元五年也五代干戈之际士之艺有至于斯者太平之世学者可不勉哉五代王仁恭法门寺重修塔庙碑碑称天祐十九年是时唐亡已乆李茂贞尚称唐年号又二年而庄宗取梁茂贞称臣又一年而茂贞死战争之时得作此佛事者以梁晋搆兵茂贞偷安故也按传茂贞先称岐王庄宗改封秦王据碑则已先称秦王矣碑王仁恭书亦精劲有法五代李鹗书汾阳王真堂记右后唐汾阳王真堂记李鹗书鹗五代时仕为国子丞九经印板多其所书前軰颇贵重之余后得此记其笔法盖出欧阳率更然窘于法度而韵不能髙非名书也五代徐锴紫极宫石磬铭右南唐紫极宫石磬铭徐锴撰并小篆书锴与其兄铉在江南以文翰着名王师南征锴卒于围城中铉随后主归朝贵显以寿终欧阳公集古録云宋兴违命侯来朝二徐皆得为王臣者误矣五代徐锴隶书贞素王君碑右贞素王君碑乃徐铉撰文锴书丹者简翁既装为册而又附以裴质方诗朱九徳黄石公庙碑盖简翁爱道徳重山水故随所得而类收之元孙渊泉能世守之予得观故为题其后嘉靖甲寅四月七日也五代任徳筠本业寺碑右僧契抚撰东山任徳筠书乃南唐干徳五年所立者按记言天鉴九年僧净玉舍宅为寺保大五年宣义开宁两乡人周俊周裼等请开善僧令安修之碑乃为安而立者予尝记志言谢灵运谢恵连墓近本业寺地名谢塘屡欲游之甲寅同友人自栖霞至寺入门石径甚幽而殿正与钟陵之阴相对寺后乱石蹲踞如万羊问寺人以谢墓不知所在作诗弔之以还今回思之都忘其景象惟碑内言东接文园昔是储君之主西连蒋峤今兹萧帝之踪者髣髴其形胜尔丁巳五月十八日记御定佩文斋书画谱卷七十五御定佩文斋书画谱卷七十六目録钦定四库全书御定佩文斋书画谱目録第七十六卷歴代名人书跋七宋赵普书宋徐铉书双溪院记宋徐铉篆项王亭赋宋徐铉摹峄山碑宋徐铉篆书千文宋袁正已书摩利支天经隂符经宋尹熙古书汾隂坛颂宋张仁愿书唐宪宗庙碑宋张仁愿书后周太祖庙碑宋孙崇望书嵩岳庙碑宋李建中书千文宋李建中和马侯诗帖宋李建中帖宋李建中六帖宋李建中书宋苏易简临兰亭序诗宋杨亿书宋杨亿书玉溪生诗宋杨亿书遗教经宋李宗谔书宋郭忠恕小字说文字源宋郭忠恕书隂符经宋郭忠恕文宣王庙记宋郭忠恕髙祖庙碑宋郭忠恕三体隂符经宋章得象书遗教经宋周越书王龙图桞枝辞后宋周越帖宋石延年书笔宋石延年书筹笔驿诗宋石延年诗帖宋石延年楷书古松诗宋石延年帖宋种放墨蹟宋林逋与通判帖宋林逋帖宋林逋二帖宋林逋手书杂诗宋彭太素行书等觉院记宋吴郢书大相国寺碑铭宋杜衍墨蹟宋杜衍草书宋杜衍与欧阳文忠公帖宋杜衍诗帖宋杜衍草书帖宋晏殊二帖宋宋绶楷书千文宋韩琦与欧阳文忠公帖宋韩琦书义鹘行后宋韩琦书北岳庙碑宋范仲淹书伯夷颂宋范仲淹书道服賛宋范仲淹与朱校理手帖宋范仲淹荅翰长学士帖宋范仲淹许下帖宋范仲淹与尹舍人帖宋范仲淹手墨宋范纯仁与司马温公手简宋富弼与王龙图帖后宋富弼十二帖宋文彦博眞蹟宋文彦博三帖宋薛奎诗帖宋欧阳修帖宋欧阳修与挺之郎中帖宋欧阳修书宋欧阳修集古録序真蹟宋欧阳修集古録跋宋欧阳修九帖宋欧阳修墨蹟宋欧阳修诗帖宋欧阳修二小帖宋宋祁墨蹟宋邵雍书逢春诗宋邵雍手写陶靖节诗宋苏舜钦宝奎殿颂帖宋苏舜钦四时歌真蹟宋苏舜钦诗帖宋苏舜钦二诗真蹟宋苏舜钦临懐素自叙帖宋苏舜钦留别王原叔古诗帖宋苏舜钦草书杜诗真蹟宋苏舜元草书宋苏舜元帖宋苏舜元二帖宋江休复墨蹟宋梅圣俞真蹟宋苏洵与孙叔静帖宋慎东美帖宋李唐卿篆千文宋蔡襄书集古録序宋蔡襄书茶録宋蔡襄书牡丹记宋蔡襄书海㑹寺记宋蔡襄飞白书宋蔡襄书赋宋蔡襄草书宋蔡襄书陇西王碑宋蔡襄献夀仪帖宋蔡襄书前出塞诗宋蔡襄临真草千文宋蔡襄书哀册宋蔡襄书唐人诗帖宋蔡襄荔枝帖宋蔡襄白莲帖宋蔡襄谢赐御书诗真蹟宋蔡襄书蹟宋蔡襄书栁子厚吐谷浑词宋蔡襄书杭州府治记宋蔡襄书寒蝉赋宋蔡襄万安桥记宋蔡襄书昼锦堂记宋蔡襄真书有美堂记宋蔡襄秋暑帖宋蔡襄草书二帖宋赵抃帖宋赵抃遗帖宋司马光帖宋司马光隶书宋司马光与邢和叔帖宋司马光与范忠宣帖宋王安石二帖宋王安石帖宋王安石手书宋王安石诗刻宋王安石书金刚经宋王安石正书楞严经要㫖宋王雱书宋曾巩帖宋文同草书宋文同草书李贺金铜仙人辞汉歌宋苏颂临阁帖宋钱公辅书遗教经宋唐垧帖宋钟离景伯小字千文卷七十六钦定四库全书御定佩文斋书画谱卷七十六歴代名人书跋七宋赵普书萧相国守闗中因鲍生说遣子孙昆弟能胜兵者悉诣军所汉王大说当楚汉相距京索间髙帝方暴衣露盖有疑萧公心故忻其此举若夫我艺祖太宗则不然圣度𢎞廓任贤弗疑佐命之臣类以功名宠禄始终而忠献王梁楹丕基为国宗臣雍熙中四方底定久矣承平之际偃息近藩岂复见疑而因妇子取信以自明哉其遣夫人朝京师贺诞节盖忠顺之至诚见于礼非谓位髙多惧而然也至其家问中指撝审细字画谨严又以见王之克勤小物如此政和五年三月二十一日黄伯思谨书宋徐铉书双溪院记右双溪院记徐铉书铉与其弟锴皆能八分小篆而笔法颇少力其在江南皆以文翰知名号二徐为学者所宗盖五代干戈之乱儒学道丧而二君能自奋然为当时名臣而中国既苦于兵四方僭伪割裂皆褊廹扰攘不暇独江南麤有文物而二君者优㳺其间及宋兴违命侯来朝二徐得为王臣中朝人士皆倾慕其风采盖亦有以过人者故特録其书尔若小篆则与铉同时有王文秉者其笔甚精劲然其人无足称也治平元年上元日书宋徐铉篆项王亭赋旧见岸老笔诞载骑省匾之说近有敷原王季中彦良实襄敏诸孙余及见其暮年尝问古人篆字真蹟何以无燥笔季中笑曰罕有问及此者盖古人力在不尽用笔力今人以笔为力或烧笔使秃而用之移笔则墨已燥以今观此轴信然子孙非不甚工惜其自壊家法反以端直安售一时后进竞倣之古意顾尽但可为知者道耳骑省自言晚乃得匾法今观此卷纵横放逸无豪发姿媚意态其为老笔无疑淳熙辛丑仲冬乙酉新安朱熹观汪伯时所藏于西安浮石舟中宋徐铉摹峄山碑欧阳公谓峄山无此碑观杜子羙赠李潮诗则欧阳公之前无此碑已久新斋李公尝以摸本刻于金陵郡学其石今亦弗存此是徐鼎臣摸刻旧本可寳也昔贤评徐散骑有字学而书法不能工今所橅斯相峄山碑仅得其状耳求所谓残雪滴熘鸿鹄羣逰之妙徒想像于荒烟榛草间重以增慨宋徐铉篆书千文此宋右散骑常侍邠州行军司马徐铉鼎臣篆书千文宋夀皇以赐魏仆射把者后有诸名贤题跋按骑省篆法朱长文肩之妙品以为能继李祕监絶学于丧乱之余其行笔㸃画皆精严有法度今此千文虽未敢谓得岐阳峄山之祕而螺匾隐然文武兼济其为真蹟无疑独寿皇称赐尚书左仆射同中书门下平章事魏杞而系载淳熙考之杞以干道二年十二月拜右仆射同中书门下平章事至三年十一月而罢八年改左右仆射为左右丞相眀年为淳熙改元以后固无所谓左仆射而把于其时已卒未尝为左仆射也得非好事者为画蛇之足邪老谬多遗忘聊记所闻于后俟眞赏者鉴定焉宋袁正己书摩利支天经隂符经袁正已所书摩利支天及隂符经立于干徳在亰兆国学以太学刻二教之经不必论宋初文字徐以篆梦英以杂体袁正已以楷皆得郭忠恕之一端而此袁得意之作古淡闲雅尚有李氏之遗风焉蔡襄稍为变调继以苏黄各出新意陵夷至于颠老古法埽地尽矣余于宋初犹有取焉尔宋尹熙古书汾隂坛颂汉武帝封泰山还祀汾隂何所取义而唐𤣥宋眞皆因之良可笑也颂文为王文贞旦撰亦天书之绪谈耳尹熈古者书院待诏差有圣教笔而不能免通微院体聊为志之宋张仁愿书唐宪宗庙碑宪宗陵庙葺于开寳六年其撰者为宗正丞赵某书者为待诏张仁愿俱沓拖不足观当是时艺祖方经营海内祀典之不遑而首注心于宪宗者盖深有感于帝之威略与藩镇之横而赵韩王之说所由进也天下从此定矣宋张仁愿书后周太祖庙碑后周太祖庙碑盖宇文氏也其文与书亦出赵宁张仁愿书行笔殊草草意小胜耳丹石之不能谨严始自李太和滥觞于仁愿至二米极矣故志之宋孙崇望书嵩岳庙碑右嵩岳中天王庙碑卢崖州撰有唐季衰薾之风孙崇望盖以书待诏者运笔固圎熟毋乃通微院体之遗邪宋李建中书千文西台书世不多见此卷千文结体遒媚行笔醇古存风骨于肥厚之内按黄文节公庭坚评西台书肥不剰肉如羙女丰肌而神气清秀又谓其字中有笔如禅家句中有律今观此书信不诬也惟是题名爲隐语或以为疑然宋元题识数人皆极称赏而所谓柱史裔孙者固寓李姓其间也此其事虽不可考要之为西台书无疑其中殷敬匡恒字皆有阙笔盖翼宜艺真四庙讳也建中真宗时人故所讳止此然𤣥朗字真庙以之事神尤所深禁而不避者盖祥符五年始上圣祖尊号诏天下不得斥犯二字而此景徳二年书实前五年也邹君光懋世寳此卷余借留斋中数月因题而归之宋李建中和马侯诗帖姑苏名士朱长文谓唐书余学废坠非也时人作字尚不茍特气体少卑薾耳李西台独能拔乎其萃是以古今贵之熙丰以后学者争言道徳性命之理翰墨一艺固在所忽躐等凌节岂惟笔法之絶乎此可与善学下惠者道而难与失歩邯郸者论也淳熙丙午七月一日孟享致斋东里周必大题宋李建中帖嘉祐三年三月晦日和叔携以过余因得览之不能释手嗟今之人清尚如西台君者何少也遂书其后而还之西台本学王大令书而拘挛若此犹韩非之学黄老李斯之师荀卿也然余观笔势尚有先贤风气固自佳西台书在当时为有法要不可与唐中叶以前笔迹同日而语也细观此帖亦未见如延之所云也新安朱熹仲晦父涪翁称西台书出羣拔萃肥不剰肉如美女丰肌而神气清秀但恨摹手失其笔意耳今获观此眞迹而窥见其笔意宁复有涪翁之遗恨乎西台书今存者少匏菴出示此帖清丽圆熟姿态横生可谓深得二王笔法者而或者犹病其稍肥吾以为不然东坡云短长肥痩各有态玉环飞燕谁敢憎宋李建中六帖予近得华山图题曰崧髙维岳欧阳公所记清神之洞及李西台隐居之地在焉轴尾载西台卜筑始末甚详此帖出于西台逸笔无可疑者前史官文及翁书西台书三十年前极罕得见近数数见之大槩雄实笃厚如其人涪翁伤肥之论无乃太严此六帖信意行笔天眞烂熳尤可爱世谓平园攻媿后村不善书輙欲评书予之谓欤杭仇逺李西台书与林和靖絶相类涪翁评之谓西台伤肥和靖伤瘦和靖清枯之士也痩之伤为不诬西台之书类其为人典重温润何肥之伤也哉莒溪唐氏易安室所藏凡六帖观者自能评之当以余言为然时至正二十五年夏六月朔㑹稽抱遗老人杨维祯在云间草𤣥阁试老陆鐡颖书宋李建中书唐诗文体凡屡变晚季遂不逮惟书字迄三百年犹有贞观永徽以来风骨气韵李西台虽在宋初实唐人书法之终也过此则益变而下矣乃知古人法度能世守之未有不善者笔札细事尔可以考世变焉宋苏易简临兰亭序诗有若象夫子尚兴阙里门虎贲状蔡邕犹旁文举樽昭陵目一闭真迹不复存予今获此本亦可比玙璠翰林学士承旨中书舎人苏易简于玉堂北轩题苏易简题兰亭轴诗以其官考之当淳化二三年或四年中距今淳熙五年十月始一百九十年翰林学士中奉大夫周必大题于行在玉堂之东轩宋杨亿书杨文公相去未久而笔迹巳难得其为人贵重如此岂以斯人之风流不可复见故邪元丰戊午四月十六日题宋杨亿书玉溪生诗此吾乡文公书也国朝南方人物之盛自浦城始浦城人物之盛自文荘公及公始当咸平景徳间公之文章擅天下然使其所立独以词翰名则不过与骚人墨客角逐争后先尔惟其清忠大莭凛凛弗渝不义冨贵视犹涕唾此所以屹然为世之郛郭也欤徳秀生晚恨未识公蓬藋之居距公故第不数里盖尝徘徊终日想公遗风而不得见今迺从公之孙零陵史君获观其眞蹟斯亦幸矣呜唿前辈之典刑日逺乡邦人物既寥寥其可数而杨氏之后如史君者复㡬人其不可叹也夫其可不更相勉励也夫宋杨亿书遗教经了翁自结发游圣人之门穷益深测益逺今发星星矣大惧年数之不足其于他道盖未暇及也今伏观内翰文公手书遗教经叹先贤余力所及犹若此谨拜手书于下方宋李宗谔书昌武笔画遒峻盖欲自成一家宜其见称于当时也修览其书知此道寂寞久矣向时苏梅二子以天下两穷人主张斯道一时士人倾想其风采奔走不暇自其沦亡遂无复继者岂孟子所谓折枝之易第不为耶览李翰林诗笔见故时朝廷儒学侍从之臣未尝不以萹章翰墨为乐也宋郭忠恕小字说文字源右小字说文字源郭忠恕书忠恕者五代汉周之际为湘隂公从事及事皇朝其事见实録颇竒怪世人但知有小篆而不知其楷法尤精然其楷字亦不见刻石者盖惟有此耳故尤可惜也五代干戈之际学校废是谓君子道消之时然犹有如忠恕者国家为国百年天下无事儒学盛矣独于字书忽废几于中絶今求如忠恕小楷不可得也故余每与君谟叹息于此也石在徐州嘉祐八年十二月二十一日书宋郭忠恕书隂符经右隂符经郭忠恕书篆法自唐李阳冰后未有臻于斯者近时颇有学者曽未得其髣髴也实録言忠恕死时甚怪岂亦异人乎其楷书尤精也嘉祐六年九月十五日宴后歇泊假偶览因题宋郭忠恕文宣王庙记右文宣王庙记题县令郭忠恕撰并书按国史忠恕为汉湘隂公从事周祖徴为周易博士国初贬干州司户太宗朝复任国子主簿流登州卒不载其尝为县令也记云县在汝水之汭嵩山之阳不知其为何县最后题甲寅四月十五日建盖周世宗干徳元年也或云此记在汝州界中宋郭忠恕髙祖庙碑右汉重修髙祖庙碑郭忠恕八分书余年十七八时巳喜収畜前代石刻故正字陈无巳徐人为余言丰县有此碑託人访求后数年乃得之然字画颇软弱余家有忠恕八分懐嵩楼记墨蹟乃其暮年所书笔力老劲非此碑之比亦尝刻石今録于次宋郭忠恕三体隂符经右郭忠恕三体隂符经其二大小篆其一隶也忠恕篆笔㡬与徐铉埒而尤以工小楷名畵品入妙仕宋为国子主簿用酒狂得罪贬能自卜死日或云仙去不死也隂符最为唐人所重禇河南前后奉𠡠书至累百卷中亦多精语是老子以下鬼谷以上人作但非黄帝书耳忠恕既谪仙人宜其有㑹屡书之而不足也宋章得象书遗教经章文简公楷法尤妙足以见前人笃实谨厚之余风也宋周越书王龙图桞枝辞后周氏书苑十卷歴叙古文篆隶而䧏凡五十四种古今能书四百九十余人笔法论叙二十余家字画之变略尽于此及观其眞草二体书婉媚遒劲皆中规矩信其书之不徒作也龙图王公栁枝辞格韵超逸追古作者不然周书岂浪得邪宋周越帖王着临兰亭叙乐毅论补永禅师周散骑千字皆妙絶同时极善用笔若使胸中有书数千卷不随世碌碌则书不病韵自胜李西台林和靖矣盖羙而病韵者王着劲而病韵者周越皆渠侬胸次之罪非学者不尽功也颜太师称张长史虽姿性颠佚而书法极入规矩也故能以此终其身而名后世如亰洛间人传摹狂怪字不入右军父子绳墨者皆非长史笔蹟也盖草书法壊于亚栖也宋石延年书笔范文正公祭曼卿文其略曰曼卿之才大而无媒不登公卿善人是哀曼卿之诗气豪而竒大爱杜甫酷能似之曼卿之笔颜筋桞骨散落人间实为神物曼卿之心浩然无机天地一醉万物同归不见曼卿忆矣如生希世之人死于神眀方此时世未有言曼卿为神仙事后十余年乃有芙蓉城之说不知文正公偶然之言乎抑亦有以知之也元符三年十月十六日书宋石延年书筹笔驿诗予家藏石曼卿大书筹笔驿诗宛类颜鲁公心画今友人曽无疑又示其行草二十字絶似栁诚悬范文正公云曼卿之笔颜筋桞骨谅哉嘉泰元年七月癸丑右驿在蜀中绵州石曼卿爲诸葛武侯赋也寳元二年大书以遗朱复之后二年朱为四明节度推官遂刻石于㕔事中更兵火碑仆于榛莽间凡百余年刘伟至出而函置南堂壁间且以名其堂阙一角失十五字绍熙元年守林采得曼卿集而补之且举范文正公诔石学士书于后云曼卿之诗气雄而竒大爱杜甫酷能似之曼卿之笔颜筋桞骨散落人间实为神物今观此诗此字则所谓实为神物非虚器也青萍劔名杜诗秦州见勅目除薛毕有谁定握青萍之句宋石延年诗帖右石公曼卿诗自书曼卿与苏公子羙齐名两人皆欧阳文忠公所畏澄心堂纸诗所谓曼卿子羙皆奇才者也又曼卿墓表其略曰曼卿先世幽州人少以气自豪读书不治章句独慕古人奇节伟行非常之功顾不合于时乃一混于酒文章劲健称其意气云文忠公一代儒宗曼卿于补之辈行濶四五诗工字妙不当从补之议当如文忠公语也曼卿以天圣四年来令金山故诗为此邑人作者多刘君一也如题张氏园亭诗云乐意相闗禽对语生香不断树交花尤为佳句其地在邑东郭近秦城古寺盖太宗时御史张公穆之别业园诸子之所营也逮补之寓此盖七十年而荒墟废址狐鼠之所跳嗥独两大桧苍然犹在其枝半死半生蟠拏奇怪想见山隂品彚之盛微咏诗句为之太息归御史曽孙大方曰尝试复之﨑立两亭当为子名之以其语一曰乐意一曰生香以记曼卿甞醉此亦知先世于曼卿厚于今不可得也大方曰唯歳再春大方率清晓出郭门或问之曰东园壅培事恐后㑹大方犹子刍与同里郭力又以曼卿此诗刻石欲补之书数字石上乃摭文忠公诗文幷附题园亭诗事其末为夫后来益逺前辈竒伟有如石公至不知其名字志行终始何如人故详出之大方字廷贤刍字尧询力字进道皆里良士而尧询自云藏曼卿书诗犹十数大观二年二月己巳颍川晁补之无咎题宋石延年楷书古松诗曼卿上世家幽州燕俗劲武少以气自豪书体兼颜桞前辈谓愈大愈竒余三见真蹟礼部尤尚书家西师诗有旗光秋晓起甲色夜江横之句欧阳氏筹笔驿诗有意中流水逺愁外旧山青之句今又见此诗影摇千尺声撼半天尤为人脍炙皆警䇿也欧阳公称文章劲健称其意气余以为字画犹有劔拔弩张之势吾乡郡从事官舎中先有筹笔驿诗石已久矣今赵君致逺又欲刻此是为二妙也四明楼钥宋石延年帖寳元定康间上方励精政事招徕天下贤俊故得人之盛超轶前古其遗风余烈使后之人一歴耳一到眼莫不頺然追诵耸然兴起恨不得亟与之俱而遂相上下也曼卿用虽不尽其才然文词笔墨照映流辈人有得之者不异南金大贝什袭珍藏以为子孙不朽之传况其先世游从之旧迹同而情相好者哉宜其尺牍交驰委曲展转尤足以见其倾尽而一时传玩不独其风流趣尚可以互相表发且以知当时文物之胜信非前世所能先后也宋种放墨蹟种明逸天下髙士郭有道之流辈也使其翰墨无以过人得其遗蹟犹可想其风度况笔精墨妙耶宋林逋与通判帖通判不知何如人承平无事时佐钱塘佳郡又得此老为州民乐哉宋林逋帖祥符天禧间士之风节文学名天下者陜郊魏仲先钱塘林君复二人又皆工于诗方是时天子脩封禅告太平有二人在天下麟凤芝草不足言矣君复书法又自髙胜絶人予每见之方病不药而愈方饥不食而饱忽得观上竺广慧法师所藏二帖不觉起敬立法师能捐一石刻之山中使吾辈皆得墨本以刮目散懐亦一竒事也嘉泰甲子歳十二月丁邜山隂陆游务观书宋林逋二帖此和靖眞蹟聂卫公帅蜀时所得也观其笔势遒劲无一㸃尘俗气与暗香踈影之句标致不殊此老胷中深有得梅之清故其发之文墨者类如此当袭藏之以为珍玩元统甲戌夏五谢升孙书于南牎宋林逋手书杂诗右和靖林处士君复手书七言近体五首其语沖夷可咏而结体尤峭劲然有韵态不作嵓嵓骨立也蘓长公一歌其推许此君至矣然至诗如东野不言寒书似留台差少肉二语便是汝南月旦何尝少屈狐笔也留台者李建中也尝分司御史台考之集称西台以偶东野当更称耳长公书法匀隐妍妙风神在波拂间而丽句层出尤刺人眼始钱唐人即孤山故庐以祀和靖游者病其湫隘因长公诗后有我笑呉人不好事好作祠堂傍脩竹遂徙置白香山祠与长公配故迨于今香火不絶乃其遗蹟与长公同卷价踊贵十倍太史公有云伯夷叔齐得夫子而名益彰若君复者抑何其多幸也欤宋彭太素行书等觉院记此碑刻于眞宗改元之嵗当是时四家之书未行故犹有唐人行狎之势览之翩翩自可喜也宋呉郢书大相国寺碑铭右寺碑在大梁为翰林承㫖宋白撰待诏吴郢书完好若新立者白亦颇有文学名而辞芜杂不工不敢与江总持作奴何论简栖郢虽不能脱祗候习颇遒劲自赏殆类诚悬集书聊为存之宋杜衍墨蹟右杜祁公墨蹟公当景祐中为御史中丞时余以镇南军掌书记为馆阁校勘始登公门遂见知奨后十五年余以尚书礼部郎中龙图阁直学士留守南都公已罢相致仕于家者数年矣余岁时率僚属候问起居见公福夀康宁言笑不倦嵗余予遭内艰去居于颍服除来京师䝉恩召入翰林为学士与公书问徃还无虚月又二嵗公以疾薨于家予既泣而论次公之功徳而铭之又集在南都时唱和诗为一卷以传二家之子孙又发箧得公手书简尺歌诗类为十卷而藏之予与时寡合辱公之知久而愈笃宜于公有不能忘矧公笔法为世楷模人人皆寳而藏之然世人莫若予得之多也嘉祐八年六月晦日宋杜衍草书正献公晚乃学草书遂为一代之絶公书政使不工犹当传世寳之况其清闲妙丽得昔人风气如此邪髙适五十始为诗而与李杜抗行正献公莫年乃学草书笔势翩翩遂逼魏晋孰谓秉烛不迨昼游哉于戏公之用也忠猷亮节着于朝廷其退也直心劲气寓于翰墨故观此书者可以得公之为人宋杜衍与欧阳文忠公帖杜公以草书名家而其楷法清劲亦自可爱谛玩心画如见其人庆元丁巳十月丁丑新安朱熹观宋杜衍诗帖右杜祁公酬九华吴殿院鼠须笔古律诗各一篇吴名宗复字仲庶至和甲午秋自殿中侍御史因论大臣出倅䖍州未至改守池阳乙未冬复入台公诗作于此嵗时年七十有八又二年而薨实録夲传云晚年喜为草书而欧阳公亦云言无俗韵精而劲笔有神锋老更竒皆纪实也蒋公颖叔心慕手追跋语数十字盖得其髣髴云先是淳熙初元公四世孙立道已刻石祁阳今其弟新㑹昌宰至道复示真蹟敬推嵗月题其后绍兴二年嵗次辛亥八月六日宋杜衍草书帖杜公草字既纵而有法已自成宜传于后世龙津黄裳观杜公笔法其妙入神永叔以草圣称之真不诬矣政和乙未夹钟月既望梅川陈旸笔正献公尝和孙珪祕丞诗曰老来楷法不如初试向闲斋习草书落笔何曽见飞动雕章果已过吹嘘公楷法端劲如其为人暮年始学草书而欧蔡蘓黄诸公皆盛许之岂非大本先立则縦横造次无往不合邪寳庆元年冬十月丁巳魏了翁获观于陈正甫前二跋如黄冕仲陈晋之眞蹟亦可寳也宋晏殊二帖右观文殿大学士兵部尚书晏元献公二帖公为人眞率其词翰亦如其性是可佳也宋宋绶楷书千文宋宣献公名绶字公垂楷法为宋初第一极得黄庭经乐毅论遗法长洲黄氏藏其小楷千文一卷原系宋潜溪故物即天章阁所贮旧本也按宣和书谱称其笔法清癯而不纤弱轻活秀润在李建中之上殆非过许云宋韩琦与欧阳文忠公帖张敬夫尝言平生所见王荆公书皆如大忙中写不知公安得有如许忙事此虽戏言然实切中其病今观此卷因省平日得见韩公书蹟虽与亲戚卑㓜亦皆端严谨重略与此同未尝一笔作行草势盖其胸中安静详宻从容和豫故无顷刻忙时亦无纤介忙意与荆公之躁扰急廹正相反也书札细事而于人徳性其相闗有如此者熹于是窃有警焉因识其语于左方庆元丁巳十月辰朱熹宋韩琦书义鹘行后右韩忠献王琦所书杜甫义鹘行端严厚重古所谓颜筋栁骨殆无以过之展卷熟视则夫垂绅正笏不动声色而措天下于泰山之安者其气象犹可想见其髣髴也朱文公有云韩公书蹟虽与亲戚卑糿未尝有一笔作行草势以此观之王之为人出中逹外无斯须不本于诚故其建功立事凝定不摇徳在生民而名着史册宜也视彼倾欹偃仆常若大忙中书者则其躁急寛易相去何如哉宋韩琦书北岳庙碑北岳庙在曲阳中有一白石梁相传云是舜时从岳飞至者因祀于此其说迂诞不可信然古树遒竦有二塑鬼竒甚皆千年外物碑刻亦称是魏公此书全法颜平原而时时露桞骨锋距四出令人不可正视公之受遗二世以身系轻重此亦可窥一班矣宋范仲淹书伯夷颂范文正公书伯夷颂极得前人笔意盖正书易为俗而小楷难于清劲有精神如斯人不必以书立名于来世也然翰墨乃工如此盖喜多能虽大贤不免焉文正公以寳元元年赴润道谒狄梁公庙为之作记立碑又十三年皇祐三年鎭青社用黄素小楷书伯夷颂寄苏才翁盖去公薨半嵗耳于是公屡以言事忤㫖出殿外服知其道之莫可行也将以仰晞古人而于伯夷之清风梁公之大节窃深慕焉揽公之迹可以谅公之心矣所谓百世以俟圣人而不惑者兹非其徴乎东阳桞贯谨题范文正公为苏才翁书伯夷颂后有秦㑹之太师贾师宪太傅两人图记宋南渡后此卷必流落江左而尝入其家至李侯戡得之于燕则宋亡之明年也范氏所居近在吴中两人不能举而归之卒有待于李侯而公之子孙乃获敬受寳藏焉岂偶然哉盖自西方兵寝不用公归而均逸外藩因得以暇日㳺心于艺事才翁善书而深服公楷法之妙求公为干卦而公以字数多眼力不逮故为写此颂卷末第云书法亦要切磋未是处无惜赐教而已后来一二大老乃推广其说谓公书此实爲天下万世纲常计至哉言乎末学之士毋庸赘述也右范文正公楷书韩文公伯夷颂石刻其后独有纯仁纯粹二子跋语而文潞公以下诸贤之语不在盖初刻本也在吾乡范荘其眞蹟尝获见于公裔孙从规尚多元人题识未之刻也此颂尝入秦桧贾似道家二人者固未足以为公污然桧独系之诗曰韩范不时有此心谁与论则读者未尝不发笑也范文正公之学莫知其师承然每有所事知要而不泛得圣门遗法如在韩文中独取伯夷颂书之隐然立懦廉贪之志与先忧后乐之语如出一辙其余小者若弹琴止记履霜一曲大者摘中庸于经礼中授横渠张子尤秦汉以来未有也然则学不知要而欲大有所立于天下后世乌见其可哉走过姑苏晋谒祠下缅仰风烈不胜懐思既谒之眀日公嗣孙从规携此颂眞蹟至舟中得拜观焉窃附鄙意宋苏才翁以书独歩一时其草圣多得之懐素而山谷陈嬾散人又出于才翁也与苏子羙齐名宋裕陵尤重之然深服文正范公楷法之妙尝求冩干卦公以字数多眼力不逮故以小楷冩伯夷颂归之近见石刻于吴中范家园极端劲秀丽无毫芒纵逸之态其视浮佻之徒贵轻扬而贱持重者岂直睢阳苏合弹与蜣蜋粪丸比哉宋诸老皆题志之谓此书实为天下万世纲常计非谀语也宋范仲淹书道服賛希道比部借示文正词笔观之若侍其人之左右令人既喜而且凛然也熙宁壬子孟夏丙寅陵阳守居平云阁题石室文同与可范文正公祥符八年进士也其为同年许比部作道服賛词荘义舒悫乎有徳之言哉南北分合余二百年而贠幅疆理复混为一区公之孙曽嗣守先业不懈益恭得公书遗苏才翁韩文公伯夷颂眞蹟而寳蓄之且摹刻于石今年至正元年益都宗人复自北携此賛幷公侍祠像来南而归之合浦之珠曲阜之履得于既失所以委重宗祊藩饰世绪者夫岂偶然之故有相之矣熙宁间文公与可题识云希道比部而不着其名宋登科记当自可考也卷中有东汉太尉祭酒家学即髙阳及仙系小印皆縁许氏则是賛之为许氏物盖已久矣不知何时而遂失之也邪作賛时许公为平海掌书记耳熙宁始转至比部其恬于进取如此于以见许公亦盛徳之士不然公岂肯轻以清其意洁其身者而许之哉昔公书伯夷颂以遗才翁今复见公为希道撰书此賛则希道亦才翁一等人哉宋三百年文运休明泰治熙洽自景徳祥符而始盛观公此賛则公与许公之聮芳科甲信人才与时升降者为不诬矣元年冬十有一月二十七日东阳桞贯书右范文正公为同年许书记作道服賛眞蹟道服之制不可考许公为此其意萧然物外非不臧之服也不然文正公岂率易为人下笔者哉此卷今藏范氏义荘賛后又有文与可诸贤跋语亦不可得者也宋范仲淹与朱校理手帖先公旧藏文正范公与朱校理手帖墨刻一卷某以示汶上刘君子驹一见咨叹不忍去手即摹本寘之箧笥且属某志其后某窃惟文正公平生事业光明伟特如此及观此帖味其辞意而有以知公处事之周宻玩其书画而有以见公日用之谨严此岂非其事业渊源所自邪晩生何足以形容万一然尝反复于此而复有感焉公盖生二嵗而孤随其母育于长山朱氏既第始归姓范氏今所与书者即其朱姓时从子行也公虽以义还本宗而待朱氏偹极恩意既贵则用南郊㤙赠朱氏父以及其诸子之丧皆为之收𦵏嵗时奉祀则别为飨朱氏以公䕃为官者二人此载在遗事世所知也详观是帖其亲爱惇笃之意发于自然盖与待其本族何异其于天理人情可谓得其厚矣只此一事表而出之闻其风者盖可使鄙夫寛薄夫敦也诚盛徳哉淳熙元年六月既望张某谨题宋范仲淹荅翰长学士帖荅翰长学士帖不知为谁作也言近以北事谒见今闻彦国之好亦甚减忧盖庆歴中郑公再使契丹和好始定中国于是息兵垂五十年公之先忧后乐为何如哉彦国郑公字也所云边上乏人且勉从事或稍寕息即有邱园之请则公为西帅时耳至恐门户一变有悖出悖入之祸不惟公家子孙所当服膺而凡士大夫皆当写置坐右以比盘杅几杖之戒者也至顺四年夏六月晦东阳柳贯道传识文正公作此帖以复翰长学士虽莫详其姓氏要是一逹官无疑若张去惑着作则尝㳺公门从事幕府公薨背时为淮南转运使见于祭文可考也公之片言只字流落人间者学士大夫咸以为法况其词旨及于家国者乎呜唿边上乏人西北之忧后世卒不免此又志士仁人之所为深嘅者也元纪二年春正月九日后学金华胡助敬题宋范仲淹许下帖祁留吴郡城中毎从范静翁先生阅其家藏文正公手帖凡若干卷今得许下帖读之富哉范氏之藏也静翁先生力承宗绪至老弥笃凡遇其先公片纸只字即购藏之以为家寳嗟乎公之翰墨留天地间如精金美玉人咸知爱重而况公之孙子哉是宜先生之寳之也使子孙之来者皆如先生之用心焉则公之遗泽将百世不泯矣盖相与懋戒之至正十年嵗在庚寅夏五月后学茶陵李祁谨题宋范仲淹与尹舎人帖方范文正因与吕文靖争论上前贬饶州时尹舎人实上书愿得俱贬监郢州酒税此一卷帖情义谆谆不啻兄弟盖二公爱君忧国道合志同其相与之厚自应尔耳淳熙乙巳清眀日梁谿尤袤敬观范公二帖皆是师鲁谪汉东时书后一帖却当在前或是自均过邓託范公以死时问讯之书与衆云云之戒可见也贤者困厄至此人到于今伤之藏之深固之宻石可朽名不灭欧公铭文尽之矣洪迈书景祐二年公上论迁都事与吕文靖异议黜知饶州祕书丞集贤校理余靖言加罪言者非太平之政坐落职监筠州酒税而太子中允馆阁校勘尹洙又言范某义兼师友乞従降黜亦坐贬崇信军节度掌书记监郢州酒税此二帖皆尹公在郢时所遣问若曰日给外月月有横费家家如之至于收检邠酒候送邓醖合花蛇散和方送上见朋友有救恤通财之义而惟君子乐道而能尽之也其后公鎭邓尹公再贬监均州酒税舁疾来邓以存殁託公则公之于尹公可谓生死不易其谅矣然杨洪二公跋语以第二帖是自均州来南阳时且有不须与衆云云之戒今帖中乃无此语然以动止休嘉及报他贫且安也等言证之则非疾时矣恐此跋非此帖也前帖衔缝有王厚之顺伯隂文十六字印知为顺伯所藏顺伯临川王和父之孙好古博物为中兴第一徽文公与之友善集中载其书问可考也田元均讳况益谥宣简云东阳后学柳贯谨识尹公自谓与范公义兼师友而其言谈罕及于性命至尹公处死生之变尤人所难能非知道者不足以与于此盖是时风俗醇厚士大夫多不言而躬行未至立名字以相髙此宋三百年极盛之际也伏观范公遗帖安得不为之抚卷而三叹乎宋范仲淹手墨文正公书落笔沉着雅近晋宋间书昔苏才翁笔法妙天下不可一世人独推重公书与乐毅论同法荘严清彻信如其品心之精微亦露其倪矣想当钩指回腕优入古人法度之中自有别解今士大夫喜公书不第学其笔法更观所教戒故旧亲戚者皆天下长者名言傥能深味其义推以渉世不为端人正士则吾不信也昔杨二山司马镇延州还以范公所书后署榜聮髙堂森画㦸燕寝凝清香者临勒诒余今又得此因敛袵披览盥手珎函之九月之望宋范纯仁与司马温公手简四百五十三字无一笔作草则其忠诚信悫根于其中者可知己永昌元年其岁壬午晋元帝即位之五年也自正月王敦作乱至十二月慕容皝入令支而还每事第书发端一二字或四五字其下则以云云摄之校今通鑑是年所书凡目时有异同此或初藁而后更删定之欤始公辟官置局前后汉则刘贡父自三国七朝而隋则刘道原唐讫五代则范淳父至于削繁举要必经公手乃定此永昌一年事公不以属道原而手自起草何欤然则文正忠宣之手泽所存犹足企想元祐一时际㑹之盛岂因翰墨争长为可传哉至顺二年嵗次辛未夏四月乙丑东阳桞贯题司马温公编通鑑用范忠宣公手帖起草方晋之南渡多事晋书多引小书世说新语之类极丛冗此载永昌之初一年或加之以润色之词矣公尝自言编阅旧史旁采小说岂果为晋史故邪此则未之见也至顺二年秋八月朔浦江吴莱谨跋张南轩跋荆公书谓丞相平生何得有许忙事此言深中其病今观温公此藁笔削顚倒讫无一字作草其谨重详审乃如此诚笃忠厚气象凛然见于心画之表彼浮躁急廹者安能如是邪后学宇文公谅书宋富弼与王龙图帖后晋唐书帖遣辞简少而情致有余韩公好义善交翰墨中绰有古人风度虽不及形识面龙图公然韩公端人也观其取友则公之名徳可知矣宋富弼十二帖右韩国富文忠公手帖一十有二其第一帖公为昭文相时所遣当是嘉祐三年公自至和二年与潞国文忠烈公并相及是始进昭文馆大学士监脩国史帖所称集贤相公则魏郡韩忠献王也其第二帖公服阕时所遣当是嘉祐八年公自嘉祐六年三月以母忧去位至此服除其年三月辛未昭陵升遐故帖中有甫毕家祸又遭国䘏之语而第三帖谓罪逆不死已及除禫要当与第二帖同时也其第四帖第五帖公为枢宻使时所遣当是治平元年公既除母䘮即召入西枢帖中所称昭文相公亦是魏王无疑宋承唐制以同平章事为真相之任其上相为昭文馆大学士监修国史其次为集贤殿大学士或置三相则昭文集贤二学士并监脩国史各除此三大馆皆宰相兼之而亦以次而升魏王自集贤进昭文故帖中随时而异称也其第六帖公在宥府时所遣亦当是治平元年武举之罢在皇祐元年十月己未五年八月乙丑虽擢祕阁旧经试者五十一人用之而其制犹未复至是方议举行故帖中有武举文字始托西廰侍郎等言是年九月丁邜卒诏行之也其第七帖当是熙宁元年初判汝州时所遣四五月间河朔大水民皆流离南郊礼毕两府臣故事当有恩赐宰臣因菑而奏止之公念念不忘民故帖中亦有河朔水潦为患之云也其第八帖当是熙宁四年冬归洛时所遣公以不行青苗之法为提举官赵济侍御史邓绾所奏六月甲戌落使相以左仆射再出判汝州七月赴郡十月中引疾还家故帖中有赴汝海治事及归洛养疾之语也其第九帖至十二帖所遣之时与第八帖同而第九帖当是与潞公时荆国王文公方得君羣小翕然附和最惮公之刚直欲阴中之故帖中有足疾七年又积忧畏心气不宁之叹潞公素敬爱公思欲荐起之故帖中又有曲䝉推假恐惧无地之恳也大抵贤者之出处实有闗于时政之得失今以此数帖观之则君子小人进退之间一治一乱昭然可见有不待论而后明至若公之徳行勲业则载在国史播于天下贤士大夫之口虽妇人女子亦皆识公为贤亦不俟言而始知也此卷有宋宇文虚中跋语谓装褫无次故濂为详着所遣之时以足其未备更为序次如右虚中字叔通成都广都人以黄门侍郎使金见存仕为翰林学士承㫖皇统初欲南奔不果竟被害云宋文彦博眞蹟右潞忠烈公三帖皆元祐初公以师垣便章军国时也帖所谓腹疾则元年九月也公以是久在告不克陪宗祀时年八十一得疾稍间而笔力遒劲若此且其辞气谦厚惟恐失一士之心卫武之诗曰抑抑威仪惟徳之隅眎其隅而有诸中者可知矣后一帖虽史牍而缄封乃公花书唐人初未有押字但草书其名以为私记故号花书如韦陟五云体是也国朝大老亦多以名为押而圈其下今其可考者如赵清献王文公皆然而熙宁间至有花书尽作桊之语益可推见今併存此幅以识前辈典刑云宋文彦博三帖右潞公手札三札不过数十字而辞意蔼然资政一帖国谋友谊尤见素懐字虽不甚置意亦时有唐人风致非无师法者蘓文忠公谓公综细务虽精练少年不如贯古今虽专门不逮二者于此帖亦皆可见宋薛奎诗帖右薛简肃公诗幷书其背乃天圣四年司农卿李湘门状是嵗丙寅至今丁未实四十二年矣偶得于家人箧中因标轴而藏之公之清节直道余既铭之而有传在国史此不复书治平四年闰月十八日宋欧阳修帖此数十纸皆文忠公冲口而出纵手而成初不加意者也其文采字画皆有自然絶人之姿信天下之竒蹟也宋欧阳修与挺之郎中帖欧阳文忠公书不极工然喜论古今书故晚年亦少进其文章议论一世所宗书又不恶自足传百世也建中靖国元年冬至观于荆州沙市舟中雪晴大寒捉笔不能字钟陵黄庭坚题宋欧阳修书欧阳文忠公书清劲自成一家公尝言学书如逆风行舟用尽气力不离本处盖不以书自许士夫寳藏其蹟非以名节可贵故邪意外得谤无如公者赖韩富诸公辨明之乃得自白于世故陈莹中尝跋其书云使嘉祐前见此书者皆如今日则朋党之论何由而兴东坡亦以梦奠之后履传千祀证之艰危多在于生前而是非常定于身后可胜慨哉宋欧阳修集古録序眞蹟集録金石于古初无盖自欧阳文忠公始今顺伯嗜古无厌又有甚于公之所为而复得公此序真蹟藏之其不偶然矣淳熙壬寅禊饮㑹稽西园暮归书此朱熹仲晦父宋欧阳修集古録跋右欧阳文忠集古録跋石刻三卷中有杨博士南仲刘敞原父释各一通刘复有跋一通尺牍如之蔡襄君谟跋二通与裴煜如晦尺牍各一通公复自与君谟尺牍一通余皆公手书跋公文章妙天下而于考究小不能无憾其持论亦有近迂者居恒谓辨古文竒字全得杨南仲章友直力而又盛推原父博学无所不通原父却谓人好一欧九惜不读书耳得非以是哉余见公墨蹟凡三所与此结法同而不能如其神采当又全得石工力也目録计亦有刻石而序书出君谟手吾弟当徐访之宋欧阳修九帖右文忠九帖皆与其姻戚者宣和后简板盛行日趋简便亲旧往来之帖遂少使前辈时已如此安得翰墨流传百世邪淳熙辛丑季春三月周必大书宋欧阳修墨蹟𤣥生平所见兖国文忠公眞蹟甚多其篇帙大者于同年许安阳家见毘陵胡文恭公墓铭藁百丈辉上人所见州郡名急就章胡氏碑行草急就章皆微渉行楷余家所藏佳者曰与杜祁公苏明允书及晩年三乞致仕表草皆笔法如一独祁公书端谨结体颇若苏氏父子岂非苏氏感公之至初年倣公之书后充拓自为一家体兹来叙族至早禾田欧氏见集古题名碑跋而欧氏在枫树下者又出与留守学士书见示皆名墨也第书中贶字两用虽贶况古文通然意若有所谓留守学士者得非田元均乎旅寓乏文字考订姑识此说以竢博古之君子宋欧阳修诗帖太子少师荣国恭靖姚公尝得欧阳文忠公酬苏子羙诗墨蹟甚爱之自谓如获夜光明月不胜忻喜遂书付孙贻公之子继持以示予予观文忠公诗称道子羙者以其气之豪才之雄语之竒不牵世俗诚卓荦不羣之士也然子羙在当时以酒食微过竟坐流落不偶而文忠他日序其文志其墓深致意焉夫不矜细行君子不能无惜于子羙而文忠好贤育才之心见诸文词者乂拳拳焉为当时诸君子惜也此诗之作子羙未卒前七年于今三百七十余年矣荣国书此已八年而遗世亦三年矣人生几何嵗月如驰抚卷惘然永乐十八年春二月己巳朝议大夫国子祭酒兼翰林院侍讲豫章胡俨书右欧阳公酬苏子羙古诗眞蹟为吾乡姚荣公孙廷用所藏廷用近出示余言洪武间荣公以髙僧住北平之庆夀寺一旦过戌卒家见其煳牕纸有字视之乃此诗也荣公且惊且喜掲之以归装潢成卷既自为跋而当时大老如杨东里胡豫章辈亦皆有题识此诗閲世㡬四百年不幸而落戍卒之手然竟遇荣公复自谓寳之如夜光明月则神物之卫护公诗又可知矣宋欧阳修二小帖欧公尝云学书勿浪书事有可记者他日便为故事且谓古之人皆能书惟其人之贤者传使颜公书不佳见之者必寳也公此二帖仅仅数语而传之数百年不与纸墨俱泯其见寳于人固有出于故事之上者邪宋宋祁墨蹟桞子厚作司马刺史词章始极其妙后世益信穷人诗乃工之说常山景文公出藩入从终身荣显而述懐感事之作迳逼子厚赠杨慿等诗自非机杼既殊经纬又至安能厎此殆未可以穷达论也绍兴三十年十二月二十一日宋邵雍书逄春诗先生妙极道数从容于义理之㑹虽形诸余事无问精麤莫非实理秦汉以来诸儒鲜能及之此所谓豪杰之士也陵阳牟君铉得其所书逢春诗尝以遗临卭魏某辞不敢有仍书而归诸宋邵雍手冩陶靖节诗康节先生藴先天经世之学顾独手抄靖节诗集是岂专取词章哉盖慕其知道也宣和末临汉曽絃谓旧本续山海经诗形夭无千嵗当作刑天舞干戚某初喜其援証甚眀已而再味前篇专咏夸父事次篇亦当专咏精卫不应旁及他兽今观康节只从旧本则絃言似未可凭矣开歳倐五十或作五日近嵗初觉谓五十则与辛丑不合今康节只作五日尚何疑焉淳熙己酉重眀节舟次临江芗林向公之孙士虎出观因表而出之宋苏舜钦寳奎殿颂帖仁宗朝摹太宗御书大相国寺额于石即寺为殿而藏之御飞白名曰寳奎殿舜钦此颂当是召试馆职时所作年方三十余也其云上宰宗更为辞章者为吕夷简作记章得象题额之类欤淳熙十年二月五日周必大书而归之玉山汪氏宋苏舜钦四时歌眞蹟同时则妒贤嫉能异世乃哀穷悼屈古今殆一律也使刘元喻辈见子羙词翰于百年之后则所谓一网之举安知不转为什袭之藏乎淳熙甲辰十二月三日宋苏舜钦诗帖崇文北轩有子美书数行在壁又见所传诗轴遗墨如新而斯人殁久矣为之慨叹宋苏舜钦二诗真蹟老米评公之字以五陵年少方之亦太贬矣观其神韵意度终非南渡后人所及三复二诗尚想幅巾小舟洒然沧浪之上其人逺矣墨犹新也悲夫宋苏舜钦临懐素自叙帖懐素自叙帖忆尝见之吏部侍郎吴公座上天下竒蹟也今不知所在忽覩此卷爽然神明复还旧观其为沧浪翁之作无疑或云此卷末题云舜钦亲装殆非子羙作乎而予终以为子羙者亦以其用笔超妙不渉畦径纵而法劲而润古而竒其他予所不知也宋苏舜钦留别王原叔古诗帖右宋苏子羙古诗百五十言留别原叔八文盖王洙原叔也诗语俊拔意气悲壮欧阳公谓其废放时发愤闷于歌诗殆是类也字画出于颜鲁公徐季海之间而端劲沉着得于颜公为多当时评者谓为花发上林月滉淮水岂有然乎按子羙庆厯四年丙戌十一月坐监进奏院㑹客事除名徙苏州此诗后题清眀日则是被放之三阅月也时原叔以天章阁侍讲史馆检讨黜知濠州正坐子羙事故诗云遂令老成人坐是亦见斥时子羙年三十八原叔五十一故有老成及八文之称又有今来濠州涯及明日又告行等语当是随原叔至濠及是乃别耳其后子羙竟以庆厯八年卒于苏凡居蘓四年宜其遗蹟流传吴中为多去今数百年所谓沧浪亭者虽故址犹存亦惟荒烟野草而已至于文章翰墨不少槩见宣和书谱谓断章片简人争传播岂在当时亦不易得邪此诗虽非苏事而实赴苏时作少宰徐公子客以为郡中故实因重价购之俾徴眀䟽其大略如此若其志节履行具正史者兹不复云嘉靖乙未文征眀跋宋苏舜钦草书杜诗真蹟苏沧浪子羙草书少陵漫兴八絶句而遗其一后不着姓名或有谓为山谷道人及杜祁公者南宋诸君子以书法及寓吴之歳考之定为沧浪无疑也按懐素自叙帖前六行为公所补与此颇相类此更頽然自放而气亦不乏山谷与公后先俱服膺素师公得法而微病疎山谷取态而微病缓公劲在笔中山谷劲在笔外以此不能无堂庑也公为杜祁公爱壻公殁而祁公始学素草颇有氷玉之誉然此卷谓祁公书尤误也宋苏舜元草书才翁草书真蹟当为歴世之寳然李白草书歌乃唐末五代効禅月而不及者云牋麻绢素排数箱村气可掬也宋苏舜元帖余治平末尝见太学直讲杨褒家藏唐髙闲上人二帖石本欧阳文忠公书其末以谓髙闲之书如此则韩叙乃实録矣后余官秘书且十年凡秘府所藏与一时士大夫家所有晋唐以来名书妙墨皆获见之而髙闲书絶未尝见岂闲自重其艺不妄为人书故后之传者少邪崇寕乙酉孟秋始见范伯履所藏千千进想褒石本真出一手足知退之之言不妄也谯郡张文潜书宋苏舜元二帖二苏草圣独歩本朝裕陵絶重才翁书得子羙书輙弃去书家谓才翁笔简惟简故妙听蛙方氏所藏二帖前一幅眞才翁笔后幅録杜诗者稍断裂以为才翁邪笔意欠简以为君谟邪字法差纵莫能定其为何人书也然君家自河东转运公珤藏至君凡四世自熙宁甲寅至今将三甲子可谓之故家旧物矣宋江休复墨蹟往时见欧阳永叔梅圣喻石曼卿苏子羙诗喜称道江邻几常想见其人后二十余年乃得与起居君之孙端礼季共㳺季共甚艺而强于学盖前人之风声气习犹在也今又得起居遗墨观之忠厚之气蔼然江氏当寳传之宋梅圣俞眞蹟右都官梅公眞蹟也本朝以诗名家自公始庐墓于斯去今二百年邦人尊事如一日访其遗蹟惜无存者通守尹君唯晓博雅好古求越中所藏鑱之置于祠继是登斯堂者瞻其像诵其诗如见其人亦可以油然兴起矣嘉熙庚子莫春晦前三日天台杜范宋苏洵与孙叔静帖嘉祐治平间先君编脩太常因革礼在京师学者多从讲问而孙叔静兄弟皆笃学能文先君亟称之先君既殁十有八年轼谪居于黄叔静自京师过蕲枉道过轼出先君手书以相示轼请受而藏之叔静不可遂归之先君平生往还书疏多口占以授子弟而此独其眞迹信于叔静兄弟厚善也邪元丰六年七月十五日轼记宋慎东羙帖治平中钱塘元积中子发守山阳乐士喜谈笑山阳介东南舟车之冲以故客至殆不容馆谷伯筠尝岸幅巾着芒鞋见子发于清晨盛服听览之际子发为之倒屣即谢他客辍所事命酒三斗挹大觥以沃之语谆谆劳苦钦拥之不已伯筠直视取釂了不与酬对酒尽翻然引去州人讙传曰吾史君有是客可不往敬邪戸外之屦至无少间伯筠多作字出腴词为谢而口未尝启也予为儿童时亦往见之輙谓予曰家何在将奉报明日既至索酒满引挥满壁而去方时子发募州人作新桥甫成矣请伯筠记之适据一大几随请题几上州人亟摸之石相与率百金为谢伯筠怒目叱去清晨拏小舟径归子发走十余辈挽之不回呜唿世岂复有斯人哉宋李唐卿篆千文学书在法而其妙在人法可以人人而传而妙必其胷中之所独得书工笔吏竭精神于日夜尽得古人㸃画之法而摸之浓纤横斜豪髪必似而古人之妙处已亡妙不在于法也而谢侯所藏幅纸书千字文特竒巧圆方不失而飞扬自如过其流辈逺甚盖一时絶艺也然谢侯好玩甚多书画砚墨类皆第一室中之所藏固有精妙过于此者览其一知其他称是也宋蔡襄书集古録序蔡君谟既为余书集古録序刻石其字尤精劲为世所珍余以鼠须栗尾笔铜绿笔格大小龙茶惠山泉等物为润笔君谟大笑以为太清而不俗后月余有人遗余以清泉香饼一箧者君谟闻之叹曰香饼来迟使我润笔独无此一种物兹又可笑也宋蔡襄书茶録善为书者以真楷为难而真楷又以小字为难羲献以来遗蹟见于今者多矣小楷惟乐毅论一篇而已今世俗所传出故髙绅学士家最为真本而断裂之余仅存者百余字尔此外吾家率更所书温彦博墓铭亦为絶笔率更书世固不少而小字亦止此而已以此见前人于小楷难工而传于世者少而难得也君谟小字新出而传者二集古録目序横逸飘发而茶録劲实端严为体虽殊而各极其妙盖学之至者意之所到必造其精予非知书者以接君谟之论久故亦麤识其一二焉治平甲辰余所见茶録凡数本暮年乃见绢本岂非自喜此作亦如右军之于禊帖屡书不一书乎公吏事尤髙发奸摘伏如神而掌书吏辄窃公藏藁不加罪亦不穷治意此吏有萧翼之癖与其他作奸犯科者不同邪可发千古一笑淳祐壬子十月望日克庄书时年六十六蔡端眀书评者谓其行草第一正书第二然宣和书谱载御府所藏独有正书三种岂不足于行草邪欧公云前人于小楷难工故传于世者少而难得君谟小字新而传者二谓集古録序及龙茶録也端明亦云古之善书者必先楷法渐至行草某近年粗知其意而力已不及观此则其行草虽工而小楷尤为难得当时御府所收仅有三种而茶録在焉盖此书尤当时所贵尝刻石传世数百年来石本已不易得况真蹟乎侍御王君敬止不知何缘得此间以示余盖希代之珎也按公以庆厯四年为福建转运进小龙茶时年三十有四后三年爲皇祐三年入脩起居注选进此録后知福州失去藏藁懐安令樊纪购得刊行当是至和二年再知福州时至治平元年始定正重书相距皇祐又十余年公年五十有三遂卒晦菴评蔡书谓嵗有蚤暮力有深浅公书至是盖无遗法矣元人卢贵纯跋云欧公最爱公书而此书晚出惜不及见余按欧公云集古録序横逸飘发而茶録劲实端严结体虽殊各极其妙则此书必尝入其品题矣且后题治平甲辰即元年重书之嵗也又按刘后村云茶録凡见数本则当时所书宜不止此此帖南渡后尝为蔡修斋所藏脩斋永嘉人名范字遵甫㓜学尚书之子仕终吏部侍郎尝官闽中与端眀家通谱因得此帖不知即御府藏本或后村所见诸本今不可考矣元人题语二十余皆记脩斋之孙宗文授受收藏之故而不及书之本末余因疏其大略如右其详则俟博雅君子宋蔡襄书牡丹记右蔡君谟之书八分散𨽻正楷行狎大小草衆体皆精其生平手书小简残编断藁时人得者甚多惟不肯与人书石而独喜书余文也若陈文惠公神道碑铭薛将军碣眞州东园记杭州有羙堂记相州昼锦堂记余家集古録目序皆公之所书最后又书此记刻而自藏于其家方走人于亳以摸本遗余使者未至于闽而凶讣已至于亳矣盖其絶笔于斯文也于戏君谟之笔既不可复得而余亦老病不能文者乆矣于是可不惜哉故书以传两家子孙宋蔡㐮书海㑹寺记君谟写此时年二十八其后三十二年当熙宁甲寅轼自杭来临安借观而君谟之没已六年矣明师之齿七十有四耳益聪目益眀寺益完壮竹林桥上暮山依然有足感叹者因师之行又念竹林桥看暮山乃人间絶胜之处自驰想耳宋蔡襄飞白书物一理也通其意则无适而不可分科而医医之衰也占色而画画之陋也和缓之医不别老少曹吴之画不择人物谓彼长于是则可曰能是不能是则不可世之书篆不兼𨽻行不及草殆未能通其意者也如君谟眞行草𨽻无不如意其遗力余意变为飞白可爱而不可学非通其意能如是乎宋蔡襄书赋余评近嵗书以君谟为第一而论者或不然殆未易与不知者言也书法当自小楷出岂有未能正书而以行草称也君谟年二十九而楷法如此知其本末矣宋蔡襄草书唐明皇有飞白散𨽻赐上已曲水宴大字今尚存已为竒迹矣而君谟又作飞草尽风云龙蛇之变态非曲江字可比也少有得其眞迹者说之此卷遂为竒寳矣丹阳苏某题宋蔡襄书陇西王碑欧阳公作蔡君谟墓志云公工于书画颇自惜不妄与人书仁宗尤爱称之御制元舅陇西王碑文诏公书之其后命学士撰温成皇后碑文又敕公书则辞不肯曰此待诏职也国史传所载盖用其语比见蔡与欧阳一帖云曏者得侍陛下清光时有天旨令冩御撰碑文宫寺题牓至有勲徳之家干请朝廷出敇令书襄谓近世书冩碑志则有资利若朝廷之命则有司存马待诏其职也今与待诏争利其可乎力辞乃已盖辞其可辞其不可辞者不辞也然观蔡公之旨意如此虽勲徳之家请于朝出敕令书亦辞之不止一温成碑而已其清介有守后世或未知之故载于此宋蔡襄献夀仪帖蔡忠惠公书蹟徧天下而此帖独未布今嵗南来始得见于其来孙谊之家乃知昔之君子所以事其亲者如此其爱且敬也孤露余生无所孝飬捧玩摧咽不能仰视遂请其眞摹而刻之以视世之为人子者庶以广蔡公永钖尔类之志非独以其字画之精而已然又偶得善工且属诸生黄干临视唯谨知书者亦以为不失其用笔之微意云绍熙庚戌腊月既望丹阳朱熹书于漳浦郡斋宋蔡襄书前出塞诗蔡公大字盖多见之其行笔结体往往不同意以年嵗有蚤晩功力有深浅故邪巖壑老人多见法书笔法髙妙独称此为劲健竒作当非虚语庆元三年十月戊寅朱熹宋蔡襄临眞草千文艺未有不习而工者右军书禊帖至数十本智永临千文凡八百本辨才年八十余日临兰亭数过忠惠蔡公书法为本朝第一然二王帖眞草千文乐毅论皆有临本而千文尤为妙絶岂非备衆体而后能自成一家欤宋蔡襄书哀册文皇帝除乱致治功徳尽可形容使班马秉此笔必甚奇伟斯作稍似不称然沙塲罄翦斗极咸羁狼山入囿潮渚归池东旌若木西斾条支龙乡委鸟服来仪亦佳诏也今人恐不能道宋蔡襄书唐人诗帖右蔡公书唐人四絶句刘禹钖一李白二杜牧一后题庆厯五年季冬廿有九日甘棠院饮散偶作新字是嵗公年三十五以右正言直史馆知福州初疑甘棠院在何处而嵗除前一日觞客结字其间后访知院在郡圃㑹稽亭之后公集中别有饮甘棠院三诗则在郡圃无疑矣此一轴大字极端劲秀丽不减洛阳桥记沖虚观诗在普照㑹饮帖之上刘诗二十八字浓墨淋漓固作大字常法及李诗则笔渐瘦墨渐淡至牧诗愈痩愈淡然间架位置端劲秀丽与浓墨淋漓者不少异在书家惟公能之故公自云盖前人未有又云珍哉此字墨林君家藏蔡字多矣小楷以茶録为冠真草以千文为冠大字以此帖为冠内淮水东边旧时月今作唯有淮东旧时月云想衣裳花想容今作叶解释东风无限恨脱恨字往往饮后口熟手误耳宋蔡襄荔枝帖学书生于行笔茍不知此老死不免背驰虽规摹前人㸃画不离法度要亦气韵各有所在略不系其工拙也君谟自少以能书得名至老以作字为恱然行笔迟肉胜骨而此帖乃反是疑得之仓猝间或粉纸枯澁运墨不胜而然其如坚劲不挠备尽衆体信一代之师表也宋蔡襄白莲帖书家论永字法迟涩峻疾要使笔锋行字画中如人骨骼既立虽丰瘠不同各自成体近时临书方尽力㸃画间圆锐斜直惟恐失之奚暇议笔行何如邪持此为验真伪不足辨矣蔡君谟公白莲四帖久归李正臣家后人得赝本珍重印可更相传玩至今不悟如贫家子见他寳器不知其所可寳也是非之能乱人乃尔嗟夫宋蔡襄谢赐御书诗眞蹟予尝读蔡端眀文集载其所上谢赐御书诗一首后有荅诏宋仁宗皇祐四年距今永乐四年丙戌三百五十有余年今此卷当其时所上真迹必藏之祕府此诏当在彚聚文集者故得之此诏存亡不可知而此本又不可知何时流落人间独为人所爱惜夫岂非其书之善哉彼若蔡元长父子书非不工偶有传者人必不能以此易彼且论之者非有慨然而叹则必丑诋之矣又安能如此书之合口一辞敬羡而无间也安可谓书之羙恶不系于人也哉蔡忠恵公书名重当时上尝令冩碑志则以例有资利辞曰此待诏职也与待诏争利可乎力辞不从竟已其人品如此其书之荘重凡落笔皆然岂以御前表疏始不茍耶宫傅谦斋先生得此甚加珍惜盖非特重其书重其人尔宋蔡襄书蹟观蔡襄之书如读欧阳脩之文端严而不刻温厚而不犯太平之气郁然见于豪楮间当时朝廷之盛盖可想而知也自崇宁以来以文章字画为天下主盟者校之仁庙之时贤否如何人才盛衰信乎其可卜治乱也事至今日但可恸哭耳建炎三年己酉宋蔡襄书柳子厚吐谷浑词蔡忠恵书洛阳桥记与吐谷浑词皆大书之冠冕也淳熙癸邜月日宋蔡襄书杭州府治记杭州府治旧在鳯凰山之右至和元年郡守孙沔重建蔡端明襄撰记并书刻石于门之右今石刻在和宁门内宋蔡襄书寒蝉赋右蔡君谟书寒蝉赋眞蹟观其大似禇河南书法乃御府收藏之物也先朝评书者称苏子瞻蔡君谟黄鲁直米元章为四大家并驰海内只字片纸亦不易得今阅此帖楷法咸精殆髙驾三公而优入于神诚翰墨中之至宝也京兆宇文公亮杨宗道云先朝蔡君谟楷书最可为师端劲髙古落笔如削鐡此书中龙也张彦逺法书要録有云唐太宗购二王书右军草书有千纸取其迹类相从率一丈二尺为卷临学遂得右军笔也余友黄圣仪好读异书驰心翰墨家藏此帖为师然于楷法大得其神韵耳近世君谟楷书絶少然已归内府民间亦不可复得也善藏之善藏之广陵呉元善书宋蔡襄万安桥记万安天下第一桥君谟此书雄伟遒丽当与桥争胜结法全自颜平原来惟䇿法用虞永兴耳书锦堂差近之荔枝茶谱不足道也瑯琊王世贞宋蔡襄书昼锦堂记右宋欧阳文忠作昼锦堂记蔡君谟书君谟书甚重于当时刻石四方多矣今余家独有此碑得之钱习礼检讨云韩魏公以上相作昼锦堂于相州时欧阳文忠以参政为之记而蔡忠惠以三司使书之时称三絶又谓忠恵每一字必写数十赫蹏竢合作而后用之以故书成特精絶世所谓百衲碑者是也今观其用笔特遒劲伟䴡出入清臣诚悬间而不无叚师琵琶之诮然自宋书家当以襄为首云蔡忠惠公书此记凡一字数十更存其合者才得颜碑什七耳今日得宋榻徐季海书洺州府君碑以其意为此如黄金铸范少伯一铸而就止以速成自喜不计工拙也宋蔡襄真书有羙堂记右字大如钱隶题美茂宋世称能书者四家独盛然四家之中苏醖借黄流丽米峭拔皆令人歛袵而蔡公又独以浑厚居其上岂非以荘严简重望之如有徳之士而自令人心服虽欲凌驾其上而自不能者哉宋蔡襄秋暑帖康虞所藏蔡端明秋暑帖妍媚遒俊之致溢出楮墨中所谓字里金生行间玉润者殆此类也观其结形取态似以柔翰而发之劲腕故姿颜绰约而钩勒婉健有骏马转缰之势米元章评公书谓如懐春女子体态妖娆访云寻雨岂自负刷书作此諆语耶余谓宋人书得晋唐形似者惟公为然双井犹然中郎之虎贲至眉山天中外史虽规倣前人不免别开一世界矣康虞试相与评之宋蔡襄草书二帖宋人皆称蔡忠惠书为本朝第一颇自珍惜不妄与人流传五百余年得公眞蹟者不数家王弇州最号博收仅得安乐扶护二帖秀水项氏亦广蓄前代法书亦只二帖文太史临刻停云馆则公之真蹟不啻龟须兔角矣公吾闽人闽人得公书尤少此帖草书二诗神采笔锋一见夺魄宋纸御印触手如新即停云所摹逺不及也欧苏二公意不可一世而独推毂君谟善书载观此帖名下无虚信哉谢在杭多藏墨妙此又为谢家第一宝宋赵抃帖清献公世号鐡面观其与小金紫公四帖情词缜宻如此与青云得路而隔同年之靣者异矣然金紫公所以为清献所敬岂专以同年之故帖中如废𣙜酤一节宜清献之心服也时清献守䖍故有贵部犹尔赣州可知之叹后二百年赣宿重兵州计颛仰于酤日𣙜至数倍旧额未知有金紫清献辈人稍弛张弓之势否览卷慨然宋赵抃遗帖赵清献公清忠之节孝友之行冠映古今非賛叹之可及今年自长沙趋朝屡得见其遗墨皆家问也此卷藏其族孙遵家尤见慈祥雍睦之意独恨三亭芜没不得追寻晚歩遗迹不胜髙山仰止之叹遵温谨好学能业其家其必有以复之绍熙甲寅中冬八日新安朱熹题于祥符方丈云宋司马光帖绍兴七年歳次丁巳初夏中澣彭城郑顾道经从豫章出示温公帖观于精忠堂凛然如对盛徳君子瞻其仪形靣其语论也使人钦慕不能自已武阳李伯纪书宋司马光隶书公砚已瘗姦魂夜悸公墨霑池潜来湘累假其余声所感如此矧公眞笔劔㦸交倚挂之髙堂浮虑尽死我观公书识公胷次天地输诚风霜荐厉吐而发之兹其余事公之立朝营营仇敌不𠞰其刚不披其殖障海一篑排风孤翮始訾继斥卒伸其直世衰道圯喏喏唯唯有笔如椽微公莫使我铭其尾吁嗟已矣宋司马光与邢和叔帖熙宁间温公居洛公从崇徳县再入崇文元丰四年兼史事以所藏温公帖知是时相与甚厚也后一百十有二年某得见之于其曽孙遵仲修宋司马光与范忠宣帖右司马温公与范忠宣书一通藏楚郡龙云从家云从间请题其后濂闻哲宗初立崇庆太后同聴政起公知陈州过阙留为门下侍郎忠宣亦从庆州召还为右谏议大夫俄迁给事中此书正此时所遣其殆元丰乙丑之冬或元祐丙寅之春乎夫公自熙宁辛亥居洛再任留司御史台四任提举崇福宫至是始司政柄故书中有闲居十五年之言公年盖已六十有七新法方盛行小人附和者衆公度不可止遂絶口不言事故又有更求一任散官守候七十即如礼致事之言当是时章惇蔡确黄履邢恕等蛇蟠蚓结牢不可解公新自外至孑然独立故又有如一黄叶在冽风中几何而不危坠之言公之志为可悲矣然公与忠宣素相知居洛日忠宣方丐罢齐州之政判西京留台乃同为眞率㑹则其志同道合固非一日之故熙宁之法又皆共怒其为害而其设施或不同者忠宣则欲去其泰甚公则欲锄刬而絶其本根虽书有随时示谕勿复形迹之请二贤之见猝有未易合者岂天未欲平治天下故使之然欤公遣此书后仅及数月且观化冥冥之中忠宣继公为左仆射务以博大开上心忠笃革士风四海方翘首望治曽未㡬何颍昌之命亦遽下矣不亦重可悲夫閲此帖者当知治乱之机所系初不可以寻常简牍视之也宋王安石二帖王荆公书字得古人法出于杨虚白虚白自书诗云浮世百年今过半校他蘧瑗十年迟荆公此二帖近之往时李西台喜学书题少师大字壁后云枯杉倒桧霜天老松烟麝煤隂雨寒我亦生来有书癖一回入寺一回看西台真能赏音今金陵定林寺壁荆公书数百字未见赏音者宋王安石帖先君子自少好学荆公书家藏遗墨数纸其伪作者率能辨之先友邓公志宏尝论之以其学道于河雒学文于元祐而学书于荆舒为不可晓者今观此帖笔势翩翩大抵与家藏者不异恨不使先君见之因感咽而书于后朱熹书宋王安石手书丞相荆公与人书问每有匆匆字先儒谓丞相何缘有许多忙廹时今此帖亦云俗事纷纷灭裂上问岂以为信笔常语而不之察耶公书字学王蒙要为萧散髙逺非余人所可及也宋王安石诗刻王荆公与其弟平甫此君堂咏竹二首相传皆公所书石刻在今应天府学公书气韵飘逸势若率然而未甞无从容整暇之意亦自成一家昔人论公书类忙时所作此说非也但学书者不可为法耳宋王安石书金刚经骨多肉少则痩肉多骨少则肥惟骨肉相称然后为尽或谓荆公知骨而不知肉今见此经则知传者不识荆公书遽以常所见清劲爲痩也宋王安石正书楞严经要㫖霜筠雪柏钟山寺投老归欤寄此生王介甫既赋此诗元丰八年四月竟罢政而归书经乃其时也继遂为元祐矣假本道原即刘祕丞恕也经中十二者欲令法界衆生求男得男是时雱已卒介甫之意端有所为后舎半山所居为寺申其荐拔可叹也作字有斜风疾雨之势亦其性急使然然不妨得书法陵阳耄叟牟献之书观世音菩萨发妙耳门从闻思修入三摩地与眼耳口舌身意日刼相倍此一节楞严经之法髓也荆公暮年深悟佛理故特于是经提出而亲书之所以深惊禅学之士岂复有心较世间之荣辱是非及字画之工拙也哉后学王蒙叹慨而敬书之宋王雱书昔人论荆公多淡墨疾书类忙时作今观元泽书亦然盖㸃画转折意到而己未尝有法而亦不可谓之无法也其得于家传者耶议者又谓公书类王蒙又谓类杨凝式又谓萧散之趣公所自得非有所本也不知元泽亦尚进于是邪宋曽巩帖熹未冠而读南丰先生之文爱其词严而理正居常诵习以为人之为言必当如此乃为非茍作者而于王子发舍人所谓自比刘向不知视韩愈如何者窃有感焉今乃得于先生之族孙潍见其亲笔不胜叹息文昭公字顷尝于长乐僧舍见之至于湘潭文肃之书则亦今始得观也绍熙甲寅夏四月二十二日新安朱熹书扵宜春昌山渡之客舍南丰先生早从欧阳文忠余襄公㳺素为王文公所敬而与苏文忠公友其门弟子则陈无已也今观遗墨恨不执鞭嘉泰壬戌二月丙申平原老叟周必大书而归之南城吴氏宋文同草书李公择初学草书所不能者輙杂以真行刘贡父谓之鹦哥娇其后稍进问仆吾书比来何如仆对可谓秦吉了矣与可闻之大笑是日坐人争索与可草书落笔如风初不经意刘意谓鹦鹉之于人言止能道此数语耳十月一日宋文同草书李贺金铜仙人辞汉歌苏文忠公谓亡友文与可有四絶诗一楚词二草书三画四世少知音惟予一见识其妙处又有诗云斯人定何人游戏得自在诗鸣草圣余兼入竹三昧他日覩其飞白复恨知与可之不尽况当百年之后不以苏公之言求之可乎嘉泰元年降圣书而归之宗人愚卿兄弟宋苏颂临阁帖此苏魏公所临阁帖也谭训云尝于相国寺置得阁本法帖十卷甚竒毕文简公赐本也魏公记诵絶人固由天分博极羣书盖出学力观此卷临摹之工其勤可知中人自怠而欲进及前辈可乎宋钱公辅书遗教经人貎有好丑而君子小人之态不可掩也言有辩讷而君子小人之气不可欺也书有工拙而君子小人之心不可乱也钱公虽不学书然观其书知其为挺然忠信礼义人也轼在杭州与其子世雄为僚因得观其所书佛遗教经刻石峭峙有不囘之势孔子曰仁者其言也讱今君倚之书盖讱云宋唐垧帖余于唐家子弟䖏得林夫临摹欧阳询书帖笔劲而秀润余以为此林夫得意书也坐客或不谓然后于振之处得一帖形体皆是殊乏神气然后颇以余为知言此数帖工拙相半可收藏者政以知用笔是衆所不及处宋钟离景伯小字千文少时喜作草书初不师承古人但管中窥豹稍稍推类为之方事急时便以意成乆之或不自识也比来更自知所作韵俗下笔不浏离如禅家黏皮带骨语因此不复作时有委缣素者颇为作正书正书虽不工差循理尔今观钟离夀州小字千文妩媚而有精神熟视皆有䋲墨因知万事皆当师古往时翰林侍书王着补永禅师千文笔圜意足至书家尊之此书正当鴈行然公序小楷尤妙更于行间置小楷使文质彬彬当更胜尔御定佩文斋书画谱卷七十六御定佩文斋书画谱卷七十七目録钦定四库全书御定佩文斋书画谱目録第七十七卷歴代名人书跋八宋苏轼书水陆賛宋苏轼书远景楼赋宋苏轼书寳月塔铭宋苏轼书兰皋园记宋苏轼书富文忠公神道碑宋苏轼书桂酒颂宋苏轼书远㳺菴铭宋苏轼书赵徳麟字说宋苏轼书归去来辞宋苏轼书四达斋铭宋苏轼九歌卷眞蹟宋苏轼书离骚九辨卷宋苏轼飬老篇墨蹟宋苏轼书醉翁亭记宋苏轼书乳泉赋宋苏轼书寳绘堂记眞蹟宋苏轼书黄楼赋宋苏轼书王仲仪哀辞宋苏轼书表忠观碑宋苏轼行书表忠观碑宋苏轼书罗池铭宋苏轼书洞庭春色中山松醪二赋宋苏轼书乳母铭宋苏轼书赤璧赋宋苏轼书六观楼讃宋苏轼书圆觉经十一偈后宋苏轼书多心经宋苏轼书金刚经宋苏轼书蔡州道中和子由雪诗宋苏轼自书所赋诗宋苏轼书对客醉眠诗宋苏轼书玉盘盂诗宋苏轼书张志和渔父词大字宋苏轼书陶靖节诗宋苏轼书李杜诸公诗宋苏轼书平山堂词宋苏轼大字书渊明饮酒诗宋苏轼书唐方干诗卷宋苏轼书欧阳公鹎鵊词宋苏轼草书端砚诗墨蹟宋苏轼书睂子石砚歌宋苏轼书罗池庙迎享送神诗宋苏轼书武昌西山赠邓圣求诗蹟宋苏轼书醉翁操宋苏轼遗张平阳诗眞蹟宋苏轼书连昌宫辞帖宋苏轼行书洋州园池诗宋苏轼行草定惠院海棠诗刻宋苏轼书黄州二词宋苏轼书烟江叠嶂歌宋苏轼书煎茶听琴诗宋苏轼大字卷宋苏轼小字两轴宋苏轼眞蹟宋苏轼临钟繇书宋苏轼临明逺帖宋苏轼书秦少㳺龙井题名宋苏轼草书宋苏轼草书千文宋苏轼学士院批荅宋苏轼叙英皇事帖宋苏轼与李商老帖宋苏轼黄州寒食帖宋苏轼成都讲堂画像帖宋苏轼与苏丞相颂五帖宋苏轼与徳叟帖宋苏轼与佛印元师二帖宋苏轼与荆公帖宋苏轼与佛印帖宋苏轼与佛印书宋苏轼楚颂帖宋苏轼病眼帖宋苏轼惠州帖宋苏轼韩舍人勤禅师二帖宋苏轼五帖宋苏轼与治平二大士帖宋苏轼告史全节语帖宋苏轼马劵帖宋苏轼黄柑帖宋苏轼海外帖宋苏轼墨蹟宋苏辙帖宋苏辙与顺老帖宋苏辙荅曽君帖宋苏过帖宋苏过书黄山谷慈氏阁诗宋黄庭坚小书尔雅宋黄庭坚书践阼篇宋黄庭坚书范滂传宋黄庭坚书文赋宋黄庭坚书长杨赋宋黄庭坚书飬正堂记幷鲁侯帖宋黄庭坚緑茹賛眞蹟宋黄庭坚书戒石铭宋黄庭坚书狄梁公碑宋黄庭坚书墨竹赋宋黄庭坚书摩诘诗宋黄庭坚草书渔父词十五章宋黄庭坚书香山七徳舞宋黄庭坚与杨君全诗帖眞蹟宋黄庭坚书唐人诗宋黄庭坚书隂眞君诗宋黄庭坚草书秋浦歌宋黄庭坚草书太白诗宋黄庭坚草书文选后诗宋黄庭坚书赠祖元师诗宋黄庭坚书昌黎诗宋黄庭坚书中兴颂碑后诗宋黄庭坚行书缺月挂踈桐词宋黄庭坚书东坡大江东去帖宋黄庭坚书此君轩宋黄庭坚书七祖山诗宋黄庭坚行书游青原山诗宋黄庭坚书南华玉篇宋黄庭坚书金刚经宋黄庭坚书发愿文宋黄庭坚书楞严经眞蹟宋黄庭坚书头陀賛宋黄庭坚书布袋颂宋黄庭坚行书七佛偈宋黄庭坚行书黄龙晦堂和尚开堂疏宋黄庭坚草书宋黄庭坚草书千文宋黄庭坚宜州帖宋黄庭坚大字宋黄庭坚伏波帖宋黄庭坚赠笔工严永帖宋黄庭坚与赵景道帖宋黄庭坚食时五观帖宋秦观草书帖宋秦观帖宋王诜书宋黄正叔书宋鲜于侁帖宋李康年篆心经宋李康年篆宋文勋篆卷七十七钦定四库全书御定佩文斋书画谱卷七十七歴代名人书跋八宋苏轼书水陆賛东坡此书圜劲成就所谓怒猊抉石渴骥奔泉恐不在㑹稽之笔而在东坡之手矣此数十行又兼董孝子碣禹庙诗之妙处士大夫多讥东坡用笔不合古法彼盖不知古法从何出尔杜周云三尺安出哉前王所是以为律后王所是以为令余尝以此论书而东坡絶倒也徃时栁子厚刘禹钖讥评韩退之平淮西碑当时道听途说者亦多以为然今日观之果何如邪或云东坡作戈多成病笔又腕着而笔卧故左秀而右枯此又见其管中窥豹不识大体殊不知西施捧心而颦虽其病处乃自成妍今人未解爱敬此书逺付百年公论自出但恨封徳彞辈无如许夀及见之耳余书自不工而喜论书虽不能如经生辈左规右矩形容王氏独得其义味旷百世而与之友故作决定论耳宋苏轼书远景楼赋东坡书随大小真行皆有娬媚可喜处今俗子喜讥评东坡彼盖用翰林侍书之绳墨尺度是岂知法之意哉余谓东坡书学问文章之气郁郁芊芊发于笔墨之间此所以他人终莫能及尔宋苏轼书寳月塔铭塔铭小字如季海得意时书书字虽工拙在人要须年髙手硬心意闲澹乃入㣲耳庭坚书宋苏轼书兰皋园记世传兰亭纵横运用皆非人意所到故于右军书中为第一然而能至此者特心手两忘初未尝经意是以僚之于丸秋之于弈轮扁斲轮庖丁解牛直以神遇而不以力致也自非出于一时乗兴淋漓醉笑间亦不复能尔故曰以瓦注者全以钩注者巧以黄金注之则昏东坡此字其亦得之于是欤不然岂复度越常日之书逺甚也宋苏轼书富文忠公神道碑富文忠之使辽所谓肃肃王命仲山甫将之也苏文忠之翰墨也所谓吉甫作诵穆如清风也大雅烝民兹可无媿富公孙枢密苏公犹子侍郎皆题名卷末亦所谓臧孙有后于鲁者嘉泰癸亥四月戊申宋苏轼书桂酒颂东坡自海南归文章翰墨所谓毫髪无遗恨波澜独老成者桂酒颂其一也今闽浙川本皆以心服为心腹御瘴为御瘴辅安五藏为五神殆随手有所改定邪绍熈五年四月五日故人徐思叔赴曲江幕官携以相示敬题其后他日或呈似韩使君刻石寘九成台铭之侧亦竒事也周必大子充甫公之文宜作宋一经以传无穷藏之名山副在京师顾乃书桂酒法刻寘罗浮铁桥下以俟后之居夷者后公百年徐思叔以所藏酒颂示予相对叹息予性不善书故不复賛宋苏轼书远游菴铭右吴子野逺㳺菴铭庐陵乡僧知显顷在广东得之富胥之家自云传授皆有据寳藏数十年淳熈丙午住通州琅山大病垂死嘱其徒从余易钱二十万为塔费㑹病愈相访前举是说予笑曰与其死后求售孰如生前践言既归遂以为寄且谓人多指为赝公能识眞不暗投矣然予亦未敢自信以贑兄书鉴极精走介求辨得报云初看亦甚疑反复细观乃大佳虽老少不同却笔意严谨非名笔不能为然后可信不疑明年七月二日必大谨记宋苏轼书赵徳麟字说赵徳麟始以僚属受知于苏公今苏集有倡醻字说与秋阳春色二赋世之贤徳麟者以此虽然嘉祐元祐之苏公孰不知趋而和之迨苏公度岭诸贤皆坐废锢徳麟与焉而犹卷卷于片文遗墨之是寳于是有以知徳麟之所存者逺矣予归自谪所今安徳节度赵公之子与洸武叔携字说真蹟相眎安徳以儒科发身器周才裕而局不得施而有子是绍兹其为麟不已多乎呜唿武叔其尚勉之哉宋苏轼书归去来辞东坡谪岭南故旧少通问者在蜀惟巢元修在吴则僧契顺皆徒歩万里访之于荒陬絶徼之外元修以是登名青史号称卓行契顺亦託此以传眞可敬哉契顺之言曰惟无所求故来惠州盖有求则有欲有欲则失其本心是非颠倒有不自知者世之小人疾视君子至欲挤之死者岂皆其本心正坐有欲故尔赵公珍藏此帖间出以示人所补多矣己夘嵗除前十日书于南昌郡斋宋苏轼书四达斋铭东坡先生人中麟鳯也其文似战国䇿间之以谈道如庄周其诗似李太白而辅之以名理似乐天其书似颜鲁公而飞扬韵胜出新意于法度之中寄妙理于豪放之外窃尝以为书仙屹然屓赑巨鳌之欲前轩然飞动大鹏之孤骞很石当道长松临渊其严劲之象雄浑之状大臣正色一不可屈懔然如见其叱希烈而诮禄山也千石之钟万石之虡铿鈜鍧俨然如见其宫庙之悬也如偃而复植如堕而反妍秋风水波春山云烟此犹可略而言至于字外匠成风之妙笔端透具眼之禅盖不可得而传也观其胷中空洞无物亦如此斋廓焉四达独有忠义数百年之气象引笔着纸与心俱化不自知其所以然而然岂非得古人之大全也邪宋苏轼九歌卷真蹟东坡先生书楚辞乃黄州时书世人多购晩年书先生晩年字书老劲雄放元丰中作字华丽工妙后生不见前作徃徃便谓赝本先生昔与犹子书论作文敎其师法应制时文章且曰至于书字亦然也松年自蚤嵗尊慕先生家藏先生之文甚富近年购先生之书尤多独此乃先生旧所书耳信可寳也宣和四年二月初八刘沔书宋苏轼书离骚九辨卷东坡先生中年爱用宣城诸葛丰鸡毛笔故字画稍加肥壮晩嵗自儋州回挟大海风涛之气作字如古槎怪石如怒龙喷浪竒鬼搏人书家不可及也郭畀拜观于灵寺山谷云坡书中年圆劲而有韵大似徐㑹稽至扵老大精神可与颜鲁公杨少师方驾观此帖者当有味其言云泰定丁卯端阳日髙邮龚璛子敬甫书于甫里书堂之西序宋苏轼养老篇墨蹟坡翁此卷笔意似徐季海尤觉天眞烂熳也癸丑中同王学耕观于徐良夫之耕渔轩倪瓉宋苏轼书醉翁亭记此宋学士苏公东坡之笔赵子固家藏旧物也今为伯田冯先生所得余在京时尝见此卷于髙仁卿家前后有子固印识今业已乏想为俗工裁去讵谓神物而灾亦见侵如是然而字画未损犹幸甚耳夫有志于法书者心力已竭而不能进见古名书则长一倍余见此岂止一倍而已不识伯田之所自得又几何元贞二年四月一日持来求跋聊为书之吴兴赵孟頫新郑公家藏苏书醉翁亭记今刻之石结法遒美气韵生动极有旭素屋漏痕意第不类苏长公余见苏行草不少唯渴笔一二得似耳正书遂无豪髪且公此书既不登石不应复用前跋岂公没后有王逸老者居恒欲出懐素上乃其笔邪或南渡诸公如陆务观张温甫辈覩瑯邪石刻戏书之邪又念三君不办此妙境令人怳怳跋尾赵吴兴小愞慢而疎不应称宋及赵子固并沈启南吴原博跋恐亦未为眞耳区区不能随人悲笑因记于此以俟夫识者宋苏轼书乳泉赋苏长公以绍圣四年丁丑二月责授琼州别驾安置儋州六月渡海七月十三日至儋侨寄城南隣于天庆观观有乳泉故公为援笔赋此元符三年庚辰公居儋已四年㑹正月祐陵登极大赦天下五月移公廉州六月还琼复渡海至廉七月又以皇长子生国有大庆迁舒州团练副使量移永州八月终方自廉启行赋后题云庚辰嵗七月十三日书则正在廉时也十一月行至英州又复朝奉郎提举成都府玉泉观任便而居公遂度岭南还明年为建中靖国元年辛巳五月至毘陵六月因疾告老以本官致仕七月二十八日遂薨公之书是赋时年已六十有五距其薨仅隔一嵗实为晩年之笔李侍郎㣲之谓其笔老墨秀挟海上风涛之气当为海内苏书第一诚知言也哉濂尝见漳水郦元玙跋公睂子石砚歌四十五字断简谓日百阅而弗之厌使其见此吾知其必日百拜而不止也然公之薨未几辞翰皆为世大禁而狗䑕之徒如霍汉英辈犹鸣吠不已磨刬焚无所不用其极而斯卷无纎豪不完岂公妙墨所在或有鬼物呵䕶之邪宋苏轼书寳绘堂记真蹟苏长公翰墨余夙好之但闻即徃请阅此卷十年前在都下观于云村之寓予凂朱翼云圗之不得故甞想之不意过石田见卷在几格间取观之则长公书寳绘堂记也甚怪之问其所从来石田曰乃崑山龙白泉之子顷携来欲售人者予遂购之可谓与长公有翰墨縁矣石田所得长公远景楼赋一卷明古所有长公书二卷一卷醉翁操一卷与李商老帖又有手札二纸幷余家旧藏长公书飬生论一卷较量相赏惟此卷为尤也友人邵二泉欲钩此卷刻石流传予已䨇钩将半谁虞北行王事靡盬世寳不与世共之终玷缺也及还家明古乞书遂摹此记与之后明古深爱此卷将燕文贵山水一幅徐㑹稽禹庙诗一卷与余易之余固不允石田云岂不观卷中烟云之过眼余一笑而易之故识其尾如此癸丑四月六日延陵呉寛宋苏轼书黄楼赋此苏子由所作黄楼赋而其兄子瞻所书也石刻在徐州为方柱周遭书之其后磨灭一面其首相接处复失其半行遂不全相传为雷所击耳宋苏轼书王仲仪哀辞长公王仲仪哀辞淡黄绫界兰亭行书前题武宁军节度推官苏某体度荘安气象雍裕中和大成书之圣者也宋苏轼书表忠观碑表忠观碑苏文忠公撰幷书结法不能如罗池老笔亦自婉润可爱铭词是苏诗之佳者余尝怪钱氏起羣盗非有大功徳于民而能制一方传数世穹爵崇奉迨于大明爝火自若纳叛之后圭组映带者又百余年乆而人思之何也武肃王初有国将筑宫望气者言因故府大之不过百年填西湖之半可得千年武肃笑曰世有千年而中不出眞主者乎奈何困吾民为遂弗改此其智有足多者五代史故欧阳氏怼笔未尽徴也宋苏轼行书表忠观碑苏文忠公故有书表忠观碑噼窠大字者行于世今陈于吉士复出所䥴文忠行书碑文示予字仅拇指大视前书若别开一境者谛视之此特以行草故㩎笔少耳其姿态骨力以絶去排束转自神骏能知裴叔则于麤服乱头时者是真知叔则者也盖余尝歴武陵泛钱塘徘徊武肃王之故墟其所为锦衣挂树强弩射潮者已草湮木瘁矣惟此表忠观碑独存渐嵗乆漫漶而二百年后寄生之裔孙复以此片石续之可贵哉名贤之迹也夫天地间最夀者河山最易败者楮墨以今观之不朽之寄竟安归哉吾有感于斯文矣宋苏轼书罗池铭东坡公书栁子厚罗池铭辞遒劲古雅是其书中第一碑内歩有新船秋鹤与飞昔人证之已明无足论者子厚英秀郁郁未吐没为明神亦是常理独怪嫚客死当是附伾文态未洗尽耳宋苏轼书洞庭春色中山松醪二赋洞庭春色中山松醪二赋实此公酒经之羽翼成而絶爱之徃徃为客书所谓人间合有数十本者余与敬美所见石本一则草而痩一则楷而放与此迹颇不同此迹不惟以古雅胜且姿态百出而结搆𦂳宻无一笔失操纵当是睂山最上乗观者毋以墨猪迹之可也赋语流丽伉浪亦自可儿计此公将过岭留襄城恰得五十九歳与余正同余不赴刑部侍郎庶可免岭外游第断米汁来仅旬日已与二赋无縁不知此公而在能首肯否宋苏轼书乳母铭此刻在黄州近有人于土中得之盖子瞻亲书于石者以故比之他书尤淳古遒劲其用墨过豊则颜平原之遗轨也宋苏轼书赤壁赋余偶过东武山与寳林师语已觉精神萧散又出苏长公自书前赤壁赋对山展玩无异泛舟从公之快此亦一时之竒遇也坡公书多偃笔亦是一病此赤壁赋庻几所谓欲透纸背者乃全用正锋是坡公之兰亭也真蹟在王履善家每波画尽处隐隐有聚墨痕如黍米珠恨非石刻所能传耳嗟乎世人且不知有笔法况墨法乎宋苏轼书六观楼讃大慧禅师尝以东坡语提唱宗风洪觉范亦然因其深入禅悦故文字光燄万丈直掩韩欧此賛与白太傅六渐偈并观是转一部大藏经也宋苏轼书圆觉经十一偈后诸佛菩萨以慈闵故发大誓愿度脱一切有情随所因地而出见于世是以愿力昭示不谋而同种种利益无一豪髪自吝老人以文学议论师表一代忠孝强果独立不惧盖其尊主爱民之心笃于诚悫岂非愿力昭示随其所因而出见者欤不然安得雍容纯熟略无退转之如是也政和五年四月二十三日门人李之仪谨题宋苏轼书多心经苏少公尝为其先公书是经施人以荐㝠福长公则因张安道述梦中所作楞伽经已镂版矣今在金山其他皆未尝见公谓予曰早有意写华严经不谓因循今则眼力不逮矣良可惜者子能勉之否予亦仅分黒白每有愧于斯言也后偈近似郭功甫家张长史帖宋苏轼书金刚经论书者云多似其人苏文忠人逸也而书则荘文忠书法颜至比杜少陵之诗昌黎之文吴道子之画盖颜之书即荘亦未尝不逸也金刚楞伽二经并达磨首举以付学人者而文忠并两书之金刚此帖是也楞伽以付金山参寥予过金山问文忠玉带所传镇山门者亦为顽僧质钱充口腹矣况经乎傥得如此帖摹勒传人间亦幸也惜过时失问坡书金刚经刻石者二本其一后有甘昇提举跋为甘刻其一前有篆书十余字凡坡书撆法多拂起是右军临宣示笔意甘本失之今此旧本也第石理麤漫锋铩多中断耳宋苏轼书蔡州道中和子由雪诗此字和而劲似晋宋间人书中有草书数字极佳每能如此便胜文与可十倍盖都无俗气耳宋苏轼自书所赋诗东坡少时规摹徐㑹稽笔圜而姿媚有余中年喜临写颜尚书眞行造次为之便欲穷本晩乃喜李北海书其豪劲多似之徃时唯唐林夫学书知古人笔意少所许可甚爱东坡书此与泛泛好恶者不可同年而语矣宋苏轼书对客醉眠诗公自言我书意造本无法㸃画信手烦推求然豪逸迈徃如此者不多见每每言酒气从十指间出而饮正自不多岂所谓醉中醒时邪宋苏轼书玉盘盂诗东坡守东武得异花于芍药品中既已名之又即席赋二诗以志其事异时闻其语并得其诗花则未之见也崇宁四年冬至后七日阳翟人傅君仲训偶出花图相示而东坡小楷二诗于其下盖当日本也予得此花又见其字泫然流涕因次其韵宋苏轼书张志和渔父词大字文忠公自谓作大字不如小字虽亦有之然其英姿杰气有非笔墨所能管摄者则无问大小一也宋苏轼书陶靖节诗东坡云吾于诗人无所甚好独渊明诗质而实绮癯而实腴自曹刘鲍谢李杜诸人皆莫及盖尝和其诗尤喜此四篇再三书之嘉㤗癸亥四月戊申平园老叟周必大题而归之马氏宋苏轼书李杜诸公诗东坡此卷考其印章乃绍兴御府所藏不知何故流落人间捧玩再三不胜敬叹但其所写李白行路难阙其中间八句道子胥屈原陆机李斯事者此老不应有所遗忘意其删去必当有说老翁井诗在老苏送蜀僧去尘之前必非他人之作然不见于嘉祐集亦不省其何说也彼欲井中老翁改颜易服不使人知而后篇遽有嫌瘦废弹之叹何邪然其言怨而不怒独百世以俟后贤而不惑则其用意亦远矣哉庆元丁巳十月丁丑新安朱熹观玉山汪季路所藏而识其后如此云宋苏轼书平山堂词东坡登平山堂懐醉翁作此词张嘉甫谓予曰时红妆成轮名士堵立看其落笔置词目送万里殆欲仙去尔余衰退得观此于祐上座处便觉烟雨孤鸿在目中矣宋苏轼大字书渊明饮酒诗右坡翁大字书渊明饮酒诗一卷乃过海后北归时所作已骎骎絶笔矣曩昔醉翁亭记等书皆当退舍第𤣥黄牝牡能令凡目生华愿武乡珍藏什袭以俟九方皋勿轻出以贻俗子嗤也绍熙改元良月上澣尹猷识宋苏轼书唐方干诗卷此宋学士苏文忠公手书唐方干诗也干在咸通干符广明中和间为诗家工匠江之南未有及者五代人评其诗为髙坚峻拔故坡公手书六十余章为赵子固家藏旧物今为仇清父所得余在京时尝见此卷或有议公书太肥而公自云短长肥痩各有度玉环飞燕谁敢憎又云余书如绵裹铁余观此书虽肥而无墨猪之状外柔内刚眞所谓绵裹铁也清父其寳之元贞三年五月一日水晶宫道人题苏文忠公早师颜鲁公大书醉翁亭袁州学记不改鲁公家法晩喜李北海则稍去圭角今观公手书唐𤣥英先生方干诗变为圆熟旧时方刚笔仗不能尽脱故小字难于寛绰有余此书俊逸神雅颜李交杂赵文敏跋为绵裹铁信然洪武辛亥五月十日李善长右苏长公真行小字方干诗有赵文敏李学士鉴定真蹟无疑然小字笔画艰于踈爽此卷全类九歌楚颂笔法余昔年见小字前后赤壁赋于钖山华氏与此卷相似而内多糢煳字想在当时有所避讳也后学文徴明跋宋苏轼书欧阳公鹎鵊词右草书欧阳公鹎鵊词一卷建业翁舜咨得于姑孰士大夫家从来以为山谷书渔阳鲜于伯机以为东坡草书世人见者絶少余尝见所藏书秋声赋笔法与此略相髣髴盖皆书欧阳公所作一时师友心相乡徃风流映带自古未之有也夏鸡者京西人以名鹎鵊南衙捉伏事出唐书南字不作两今人以捉字为促字之误皆非也宋苏轼草书端砚诗墨蹟书法大抵拘则取俗纵则失度苏长公深知此法上追秦汉次造晋唐宋元来称为诸名家班首今观所书端砚铭胜于平昔他书宜传后也至正三年上月望日呉兴唐棣谨题宋苏轼书睂子石砚歌右苏长公所书睂子石砚歌一卷卷后题云开府密国公家藏后有跋文一通中引漳水野翁言甚悉末但书樗轩二字亦不着其名氏郑君仲舒以读者或未之知也持以相示俾濂得以详识之濂按苏公此歌为胡誾作傅藻述公纪年其所为诗嵗月多可知独在翰林日莫能定其先后盖公以元祐元年丙寅十月十二日入翰林知制诰四年己巳二月三日上章乞越州三月始得㫖以龙图阁学士左朝奉郎知杭州此歌之作龙溪钱氏谓在元祐初年其必有所考矣宻国公者金之宗室名璹字子玙兴陵之孙越王之长子所谓樗轩即其号也能诗文家藏法书名画几与中祕等赵侍读杨礼部雷御史诸公皆推重之漳水野翁者武宁军节度使郦琼之子名权字子舆安阳人故以漳水自称亦能诗文以门资叙官不达朝廷髙其材明昌初以着作郎召之是两人者皆尊尚苏学故寳爱其书尤为至观其所鉴赏之言盖可见矣然自海内分裂洛学在南川学在北金之慕苏亦犹宋之宗程又不止寳爱其书而已呜唿士异习则国异俗后之论者犹可即是而考其所尚之正偏毋徒寘品评于字画工拙之间也宋苏轼书罗池庙迎享送神诗右东坡书罗池庙迎享送神诗笔意甚佳然较沈传师所书碑不同者十数字当以桞碑为正亦得之长吾云宋苏轼书武昌西山赠邓圣求诗蹟宫保都宪陆君全卿得坡翁此诗乃为岑象求书赠邓圣求者岑跋云子瞻谪黄冈游西山观圣求墨蹟时圣求巳处北扉不二年对掌诰命作诗感叹楼大防和章并及元次山遗蹟有二公先后摉访同念旧游之语今坡集载此诗序之嘉祐中圣求为武昌令居黄相望常徃来溪山间元祐元年十一月㑹㝛玉堂偶语旧事而其诗乃有金銮相望不可见之句意者圣求先入坡亦随召其题武昌西山者则赋旧事为赠非山游时作也集又载次韵一首序云和者三十余人今皆不复见楼诗反出其后而坡亦不之见矣圣求名璧其在翰林为学士承旨云正徳八年七月四日长沙李东阳书宋苏轼书醉翁操予尝得坡翁此纸纸尾八印烂然莫知为何人藏也一日偶阅虞邵菴先生文集至李梅亭续类藁序谓梅亭为宋中书舍人直学士院寳章阁待制临川李公刘字公甫偹述其入蜀歴守荥眉进緫漕事并緫蜀帅成都守本路宪四川都大卖茶买马等司凡八印谓公平日所得图书輙以八印识之予因出此纸视其印文皆合乃知其尝为李公所藏无疑邵菴又云公所藏近时或散失民间犹及见什伯于一二安知此纸非及见者邪然类藁序邵菴为其孙积而作去公尚未逺已有散失之语顾予乃欲聚而得之岂非愚哉坡翁翰墨知书者必能品评未暇论予独喜知其所自出而尤有可叹息者在故题之宋苏轼遗张平阳诗眞蹟东坡遗张平阳村醪诗眞蹟旧藏光福徐良夫家据东阳黄晋卿题识诗凡六首今耕学翁得之已亡其半可惜也然吾闻良夫所藏髙编大册甚富今则一字不存矣则此卷虽脱落为幸已甚且徐皆出偃王春秋时徐子章羽被执子孙散处掦徐间今耕学与良夫同姓同里此卷之在耕学犹在良夫也为幸益甚呜唿楚人得失孔子鄙之吾恐故家子孙得以借口也故拘拘于徐云若夫坡老声画之妙前辈论之详矣区区末学何足以知此宋苏轼书连昌宫辞帖元㣲之连昌宫辞人以为胜长恨曲非虚讇也坡此书作行草极有姿态而中不无穉笔长庆集中百官队仗避岐薛宋人多讥之谓岐薛二王物故以久为微之误用事今书作岐路盖眞本也宋苏轼行书洋州园池诗此帙乃东坡为石室先生书者周府重临故有兰雪轩笔意宋苏轼行草定恵院海棠诗刻坡公好书定惠院海棠歌真蹟留人间凡十数本而此其醉书赠张房元明者于疎纵跌宕间自𦂳宻有态大槩如良马春原骄嘶自赏故不作款段駊騀歩也余以壬戌七月望登赤壁歌公前后二赋旋访定恵遗阯求海棠而不可得览公此刻不觉怅然或谓公自爱其诗或谓公蜀人以海棠蜀种时俱滞齐安故屡书之以志感公又尝有赠妓李宜絶句云东坡居士黄州乆何事无言及李宜却似西川杜工部海棠虽好不吟诗其託物寓意或怨或适不可指数也宋苏轼书黄州二词坡书此黄州二词行模大小絶似表忠观碑遂无一笔失度恐好事者若圣敎之勒石也内百年强半来日苦无多语人或忧之而公敭歴禁从节帅又十六年而后殁四百年后乃为唐伯虎作谶无情之能感有情也如此宋苏轼书烟江叠嶂歌苏长公此书极醇古妙在藏锋而秀气又自不可遏乃至大令辞尚书永兴孔子庙堂法亦时时见之岂定国晋卿皆公所深爱而晋卿画又足发之邪时万厯改元初秋宣城道中展此卷觉九𣲖九子诸江山各出所有来争胜也宋苏轼书煎茶听琴诗陈仲醇既摹子瞻南华妙髙二帖他日复得煎茶听琴诗各一萹余亦得三马图賛皆竒絶㑹勒石已竣藏之笥中仲醇曰君岂书家抵鹊村邪宋苏轼大字卷东坡先生常自比于颜鲁公以余考之絶长补短两公皆一代伟人也至于行草正书风气皆略相似尝为余临兴蔡明逺委曲祭兄濠州刺史及姪季明文论鱼军容坐次书乞脯天气殊未佳帖皆逼眞也此一卷字形如东方朔画賛俗子喜妄讥评故具之宋苏轼小字两轴此一卷多东坡平时得意语又是醉困已过后书用李北海徐季海法虽有笔不到处亦韵胜也昔轩辕弥明不觧世俗书而无一字东坡先生不解世俗书而翰墨满世此两贤隐见虽不同要是魁伟非常人也王右军书妙天下而庾穉恭初不信况单见浅闻又未尝承其言论风㫖者乎刺讥嗤㸃盖其所也崇宁四年五月丙午观于宜州南楼佃夫自龙城携来也宋苏轼眞蹟昔东坡守彭门尝语舒尧文曰作字之法识浅见狭学不足三者终不能尽妙我则心目手俱得之矣观其用笔凌厉驰逐出入二王之畛域而不见其辙迹晩年独与颜鲁公周旋并驱而歩不许退也长牋大幅风吹雨洒如埽败壁十目注视排肩争取神气不动兀如无人譬诸解衣磅礴未尝见舟而操之莫知为我莫知为人非神定气闲孰能为之必曰三折为波隐锋为㸃正如团土作人刻木似鹄复何神明之有宋苏轼临钟繇书古者临书多取其意而不专求其形似予所见唐人临二王书无不然非独苏公此帖为然也今之善为形似者可谓极天下之工矣岂古今之智巧未足以臻此邪宋苏轼临明逺帖古人临书不求形似而能得其遗意今则愈工愈不近也好事者盍于此帖乎观之宋苏轼书秦少游龙井题名元丰元年东坡先生谪黄州少㳺以二年秋至龙井三年秋先生乃为书此题名而记其后言与儿子迈棹小舟至赤壁西望武昌山谷乔木苍然云涛际天而先生作赤壁赋则五年之秋冬也溍儿时即能诵少㳺题名不意垂老获见先生眞蹟因考其嵗月而谨志之宋苏轼草书右苏文忠公眞蹟一卷公之书纵横斜直虽率意而成无不如意深赏识其妙者惟涪翁一人圜活遒媚或似颜鲁公或似徐季海盖其才徳文章溢而为此故絪緼郁勃之气映日奕奕耳若陆柬之孙䖍礼周越王着非不善书寘之颜鲁公杨少师苏文忠公之列则如神巫之见壶丘子矣癸丑八月八日倪瓒宋苏轼草书千文北鄙之夫居邻大阅之塲旬朔见大将军帅数百士入塲校猎数骑张弓发矢驰马回旋几匝鼔进而金退顷刻而止曰战陈如是已甚则弯桑折桞效之自以为不大相远一旦此将军统十万衆出塞横行匈奴中鱼丽鹤列噏忽开阖变化若神戈矛弓矢之具击刺向背之法与向来故歩如不相闗者鄙夫见之然后魄陨魂越始知兵法乃如此今之学坡书者故未尝见其槀法使观此帖其陨越失措何可免也帖在练川沈文元因出共阅辄附此语何日相与请正于阁老延陵先生必有敎吾二人者宋苏轼学士院批答右苏文忠公学士院批荅五道赐枢密安焘辞免恩命三赐户部侍郎赵瞻门下侍郎孙固各一按文忠内制集载赐焘不允批荅凡十有三此前二首元祐二年六月作后二首元年七月作赵瞻者作于三年三月孙固作扵四月按固以元祐三年四月壬午守门下侍郎而焘为右光禄大夫依前知枢宻院事瞻为枢密院直学士签书院事三人同日被命先是焘以元年闰二月乙夘自同知枢密进知院事为言官论列三月遽罢至次年六月竟被初命此二首盖当时之词也后人以三人并命因列于此而实非也后乃同知枢密乞退时所荅当在二首之前不知何故反刻于后而其词与集㣲有不同瞻所赐乃户部侍郎求外补时所荅而集中别有赐瞻辞免荅书二首寔与固同日月而此首当是未受佥书之前宜其与固前首日月不同也最后祈雨道塲斋文亦载内制集中而其文亦微有不同仰惟天命集作天人之师当以集本为是也按文忠元祐元年十二月入为中书舍人寻迁翰林学士知制诰至是恰两年耳明年三月遂出知杭州于是公年五十有四矣此卷旧为宁波袁尚寳家所藏余徃嵗尝见乃是册子不知何人聨属为卷遂至顚错因李君仁甫出示余疏其略如此若公文章翰墨之妙固不待区区之论述也宋苏轼叙英皇事帖东坡此帖甚似虞世南公主墓铭草余尝评东坡善书乃其天性徃尝于东坡见手泽二囊中有似柳公权褚遂良者数纸絶胜平时所作徐浩体字又尝为余临一卷鲁公帖凡二十许纸皆得六七殆非学所能到手泽袋盖二十余皆平生作字语意类小人不欲闻者輙付诸郎入袋中死而后可出示人者也宋苏轼与老商老帖东坡晩年书与李北海不同师而同妙汉庭皆不能出其右㤗山其頺吾将安仰寔同此叹庭坚书宋苏轼黄州寒食帖东坡此诗似李太白犹恐太白有未到处此书兼颜鲁公杨少师李西台笔意试使东坡复为之未必及此他日东坡或见此书应笑我于无佛处称尊也黄庭坚宋苏轼成都讲堂画像帖东坡笔力雄健不能居人后故其临帖物色牝牡不复可以形似校量而其英风逸韵髙视古人未知其孰为先后也成都讲堂画像一帖盖屡见之故是右军得意之笔岂公亦适有㑹于心欤庆元己未三月八日朱熹仲晦父观永福张氏所藏墨蹟叹赏不足因记其左方宋苏轼与苏丞相颂五帖山谷云东坡简札字形温润无一㸃俗气观此卷真所谓笔圆而韵胜也前一帖借金带乃初除从槖时第二帖获谴时升沉转眼荣辱兼之由今而观并可一笑百世人物固不可磨也宋苏轼与徳叟帖苏公翰墨为世寳藏故流俗多伪作者余家有其与徳叟先辈书两纸词意超然笔势飞动观者尚或疑之余亦不能辨也今观作肃所藏源流有自而二公赏识又如此其亦可以无疑矣五月朔日朱熹书宋苏轼与佛印元师二帖圜极老僧彦岑年八十坐亡于湖州道塲山留手书并以坡字寄予为诀时淳熈乙巳腊月二十七日也昔佛印元师两住金山东坡徃来数见之尝以玉带衲帬相唱和计平时书问甚多殆元祐中所作邪明年正月十五日必大题宋苏轼与荆公帖予尝见东坡与荆公帖谓少㳺曰愿公称扬之使増重于世又举鲁直自代表曰魁垒之才足以冠絶天下孝友之行足以追配古人是四老俱登鬼録览此翰墨尚足以増山川之胜气也宋苏轼与佛印帖东坡平生文章流落世间者所在神物护持然士大夫罕蓄之多见山人野士之室汝水旼禅者出此帖示予虽其一时酧酢之语而谦光爥人三复之想见幅巾杖屦翛然行儋石水溢间如渊明在柴桑斜川时宋苏轼与佛印书右小碣在金山乃淳熈戊戌所立者内言仆不知大顚如何人若果出世间岂一退之能轻重哉味此语似有讽元公意故前云今承示喻知世外人尚劫劫如此吾辈何足道邪则其意可见矣丁巳五月二十六日记宋苏轼楚颂帖东坡公欲买园种橘于荆溪之上然志竟不遂岂造物者尚有所靳邪而楚颂一帖传之后世为不朽则乂非造物者所能靳也孟頫题予旧藏坡翁楚颂帖石刻而缺其后三行颇以为恨盖其石已亡也李兵部贞伯一日得其眞蹟来示岂胜快然盖嘉祐初公登进士第与同年蒋之竒聨宴席蒋阳羡人也谈及其乡山水之胜遂有终老此地之约公既谪居此帖则元丰七年量移汝海过阳羡时作者其后公归自海外而薨周益公题其后以种橘之约竟堕𣺌茫若独为公深惜呜唿公之志大矣所欲为于天下者特区区一园一亭三百木奴而已乎世传苏文忠喜墨书至有墨猪之诮而此实用淡墨盖一时草草弄笔而后世遂寳以为奇玩宋元题识凡九人而周益公加详予徃时尝蓄石本比在滁始得观于太仆少卿李公所其先藏金陵张氏李以十四千得之尝欲归阁老宜兴公未果而卒卒后宜兴託家君寺丞致之凡留予家半歳盖宜兴公以其乡故事致意特勤石本即公所刻无豪髪失真但去曽从龙庄夏仇逺三跋而益以买田奏状二帖题其后云文忠尝爱吾乡山水之胜而欲居之今所存惟斩蛟桥八字而已按桥题经崇宁禁锢沉石水中今十二字乃天台谢采伯家真蹟绍定间其子奕修宰义兴携以入石者非当时之物也宋苏轼病眼帖昔山谷老人云蜀人极不能书而东坡独以翰墨妙天下观其字画已无尘埃气盖其天资所发此岂与今世翰墨争衡哉如是翁周景逺书苏长公居黄州自号东坡居士在城南筑一白雪堂四百三十歩前有桃李林泉后有果菜堂下大冶长老徃还惟徐得之陈季常张懐民参寥子干明寺中菴可谓莫逆余者皆先辈也此札在黄州与徐得之者公为人风流𢎞畅日以诗酒骋雄所谓强支嵗月是也又梦中杭人多惠龙团尽食复守杭食龙团作记盖其验云甲辰二月既望乐山髙殿识东坡先生在当时诸公间第一品人也余每于人家见尺牍片纸未尝不爱赏得其遗迹犹可想其风度况笔精墨妙邪紫芝生俞和宋苏轼惠州帖东坡先生饱喫惠州饭虽患难流落而忠义之气终不可屈折故字画视平生为尤伟叔党尝谓先生笔法师颜鲁公而潘延之语颍滨亦然此帖实援蔡明逺例岂独其事之偶同所谓字画之妙名节之重盖于公无媿焉陵阳牟巘书宋苏轼韩舍人勤禅师二帖右苏长公二帖其一与韩舍人议论切当合乎经传笔势翩翩若行云流水略不介意千载之下想见其风采使人起敬起慕其一与勤禅师虽病中信笔而书亦不易得子固题道塲二诗附于后诗律字体别有一种风韵亦自可观颙上人持以见示俾题于左方展读数四勉书以归之时永乐七年己丑秋姑苏释得完识宋苏轼五帖右苏文忠五帖其一与郭廷平二与中玉提刑廷平不知名提刑不知姓所言报荅小事外献蚝帖极言蚝之美至令叔党勿宣传北方君子恐求谪海南以分其味苏钧秀才帖言歙研发墨滑润虽非絶品亦不必它求闵仲叔不以口腹累人公人品絶世岂以一蚝秘于人大率寄其髙逸之韵如以啖荔欲长作岭南人㳺事竒絶而不恨死皆此意也然复以此望于人可见其视世满目皆同志君子也即品研之㫖亦然此帖在朱子儋所后一纸为叔党题郭熈平逺三絶气度正尔与乃公相缀属尤可敬爱宋苏轼与治平二大士帖右苏文忠公与乡僧治平二大士帖赵文敏以为早年眞蹟按公嘉祐元年举进士六年辛丑中举制科遂为鳯翔佥判越四年治平辛巳召判登闻鼓院寻丁忧还蜀至熈宁二年己酉始还朝监官诰院四年辛亥出判杭州此书八月十六日发中有非久请郡之语当是熙宁中居京师时作盖公治平中虽尝居京然乙巳冬还朝而老泉以明年丙午四月下世中间即无八月又其时资浅不宜为郡故定为熙宁时书于时公年三十有四矣公书少学徐季海姿媚可喜晩嵗出入颜平原李北海故特健劲浑融与此如出二人矣帖故有二纸元季为吴僧声九皋所藏九皋尝住石湖治平寺以此帖亦有治平字遂留寺中且刻石以传而实非吴中治平也九皋既没此帖转徙他所而失其一吾友张秉道世家石湖之上谓是山中故实以厚直购而藏之畀余疏其大略如此宋苏轼告史全节语帖坡老言诗至杜工部书至颜鲁公画至吴道子天下之能事毕矣能事毕而衰生焉故吾于诗而得曹刘也书而得钟索也画而得顾陆也为其能事未尽毕也噫此未易道也宋苏轼马劵帖右大字甚佳方叔遇子瞻不偶而落第即此刻观之不徒见当时友谊之笃亦足以知李公人品矣宋苏轼黄柑帖坡公黄柑帖骨法凝重而肌肉丰妍黄长睿谓书纵易横难古今惟钟太傅一人效之者非浊则俗蜀中一人是矣盖指坡言也宋苏轼海外帖东坡海外一帖字如五铢钱行草法相杂渇润兼出一任天行竒品也曰余在白鹤新居邓道士忽叩门时已三鼔家人尽寝月色如霜其后有伟人衣桄榔叶手携斗酒丰神映发如吕洞賔曰子尝真一酒乎就坐三人各饮数盃撃节髙歌合江楼下海风振水大鱼皆出袖出一书授予乃真一法耳及修飬九事末云九霞仙人李靖书既去恍然宋苏轼墨蹟坡公书肉丰而骨劲态浓而意淡藏巧于拙特为秀伟公诗有云守骏莫如跛盖言其所自得于书者如此此卷为北归时荅谢书予所见公遗迹独楚颂帖用笔与此相类彼似少纵而此则稳重皆可想见纯绵裹铁也今为辰玉太史收藏惜卷首脱数行属予补之公书自不容轻补特以此书极文章之妙致得展卷即一诵公全文亦大快也今世之重公文又十倍于翰墨至其悟解处或似好事家多不辨公书真赝抑又何邪末段然则则字盖公名之误今装潢迹分明非笔误也宋苏辙帖苏氏兄弟平生大节在于临死生利害而不可夺其厚于报知己勇于疾非类则歴熙丰祐圣之变如一日而后知世之以文词知二苏者末也此际文书疏凡八纸距今一百三十有四年一时风谊尤可想慕抚卷太息书而归之畨阳张氏宋苏辙与顺老帖子由每多疾病则学道宜多忧患则学佛宜常坐党人两谪髙安多与山林有道者语知其为排遣忧患者也顺老予时拜之又吾云菴贤之泫然流涕而书云宋苏辙荅曽君帖予被召北上道出毘陵太守庐陵曽君望宏见访舟中出其所藏宋颍濵苏公帖一纸相阅盖颍濵归自岭表过庐陵与其上世司法公者帖中言温夫受知山谷移忠受知东坡司法之父兄也温夫名肃移忠名安止司法名安强父子兄弟当诸公放斥时不畏党祸礼见请益惟恐后宛然家风可想见也彼据髙享大仇视忠贤挤扼下石惟恐不力者何人哉而好贤秉义乃出于地逺位下之人于此可观世变矣东坡字刻徧海内流传至今颍濵字少见于世殆専于文而不数数于此邪颍濵尝为徽之绩溪宰亲书诗刻尚存较此亦有不侔者岂以老壮而异邪太守君能寳之三百年余将俾其后人考观世好可谓贤子孙矣岂在书法哉右颍濵先生荅司法庐陵曽君安强书一通先生归自岭表道庐陵而北司法君兄弟见之且致书求教此先生之书所为荅也书中称温夫之清髙并及移忠之禾谱温夫讳肃尝举进士不第归而读书教子不复仕司法君之父也移忠讳安止登进士第为彭泽令尝着禾谱东坡先生读而喜之司法君之兄也父兄之贤如此司法君之贤盖有自矣然而三复此书而有感焉先生见忌于时宰台谏乗风排撃逺窜瘴疠必死之乡当是时门生故吏皆畏党祸无敢进音问者而司法君廼能款接无所顾诚哉所谓贤者也世之为士者勤学好问为利禄计耳一登第则视故所业若敝屣然其习至今犹然也司法君登第且有官矣而知王氏新学之非犹欲求益于先生不贤而能如是乎即此二事可见其卓乎不可及也司法君之裔孙望宏为刑部主事寳藏此书不啻崇磬离鼎然间持以示予请识之予既感曽氏先世之多贤又喜其后裔趾美承休不坠其家声也因识而归之宋苏过帖斜川侍坡翁至儋耳父子相对如霜松雪竹坚劲不摇而作诗结字乃尔润丽其襮顺里方者乎王子敬童稚时作字行草已超故方引纸着腕右军从后掣其笔不获乃叹曰是儿他日名当大成予观叔党行草皆蝉蜕坟尘之类笔法通亚乃翁矣惜其早世不秋庸讵不以此郎嫓子敬邪邵阳俭上人雨歇携此帖见过翛然如见父子角巾竹杖行小港榕林之下不胜清絶建炎二年三月十八日宋苏过书黄山谷慈氏阁诗右涪翁慈氏阁诗斜川居士苏过叔党书而翁又自题其后初翁作承天院塔记朝廷谓其幸灾谤国以崇宁二年癸未自鄂谪宜州十二月十九日发鄂渚三年甲申二月二十一日过洞庭经潭衡至永州三月游太平寺登阁而赋是诗已而寓家于永独赴贬所五六月间至宜四年乙酉九月三十日而翁竟卒至若斜川随父文忠公谪海上则元符三年庚辰五月量移廉州七月又移永州八月自廉启行十一月至英州既更赦度岭南还明年为建中靖国元年辛巳五月至毘陵七月而文忠公殁遂营葬于汝州之郏城因家颍昌窃考斜川发濂州日翁尚在戎州五月始复官十二月自戎过江安明年三月方出峡则斜川已将至毘陵及翁谪宜过永赋诗乃后斜川南还之四年仅踰一十八月而翁又没矣不知何地相传为翁书此而翁又自题之邪闻见不广兼之老病多忘无以索知其故可愧也然濂见斜川书颇多此纸尤精采焕发却决为眞蹟无疑翁诗自注晩与曽公衮同登公衮南丰人名纡曽鲁公布之子时编置永州亦三年矣宋黄庭坚小书尔雅鲁直以平等观作攲侧字以眞实相出㳺戏法以磊落人书细碎事可谓三反宋黄庭坚书践阼篇绍熙甲寅闰十月十日饯范文叔于张功父南湖之上功父出此为赠云旧得其真蹟藏之近以主上践阼已训释并上御府矣因省数日前入侍讲筵上语尝及此也熹谨记大戴礼践阼篇学者罕读东坡妙语闻所未闻山谷翰墨世共寳之可谓三絶大和彭惟孝字孝求好古嗜学谋刻之石颇疑元祐甲戌四月改元不应仲春先云绍圣窃意山谷或以仲夏书此误作春耳六一先生集古跋谓钟繇贺破关羽表当在汉廷庚子春乃作己亥闰十月唐罗池庙碑据书撰官蓄在长庆三年乃题元年立石世既盛行姑俟识者予于此亦云嘉泰辛酉四月丙午上古之文幸不泯者率非后世所可及不必壊鲁壁发汲冡而得之乃可信也丹书之辞如此武王之铭如此虽㣲大戴礼载之可置疑哉某乡先生傅公子骏为学者言洪范自无偏无党至归其有极三十二字皆古所传为人君之常训箕子申以告武王吴棫才老着尚书禆传以为得此说于虞仲琳少崔少崔学于傅公此三十二字与丹书三十九字一传于箕子一传于师尚父武王敬受力行之卜世卜年之永有所自矣开禧三年五月辛卯故史官陆㳺识于黄太史所书践阼篇后以遗庐陵彭君孝求宋黄庭坚书范滂传党祸东都最惨唐次之本朝又次之固乔皆社稷臣伏刑都市膺滂诸贤率身贯五木骈颈就僇所杀天下贤俊数千人其幸而得免如陈寔申屠蟠之流仅一二数使孟徳仲谋不生汉亦必亡唐末当举世清流尽投之浊河而国随之矣本朝党论屡兴事与汉唐同而治乱与汉唐异盖列圣至仁至明静观徐察竦夷简指富范为党魁而昭陵随悟章蔡请斵君寔晦叔棺族莘老而泰陵不听桧欲按诛赵元鎭等家族上頼思陵保全侂胄诬䧟忠定王禁道学因而废锢名胜茂陵一旦奋发雪忠定弛学禁而羣贤复用矣三百余年之间邪说终不能以胜正论小人终不得以胜君子虽更阳九百六之㑹适以开一马渡江之业歴丙午丁未之厄晏然享太乙临吴之福有以也夫余尝谓前世党人有刀锯之祸若本朝则烟瘴而已若前世或自系于狱或谊不独生或以齐名李杜为荣同于为善同于嫉恶同于舍生取义乌虖盛矣哉季世风俗不然随好恶而改化视胜负为向背首畔大防者有之反噬安石者有之范忠宣诸子多贤尚劝乃翁求出籍而斩颐万段恕亦不捄者皆是也此风既成窃意未必乐与范尹欧余同贬况甘与君厨俊及同死乎豫章公逺窜不悔囚宜州谯楼上犹书此传无愧于孟博矣忠定子吏部孙尚书当庆元初阖门避谤絶口不自明尤贤于忠宣之家矣彼雍容立朝进无刀锯之祸退无烟瘴之忧而不能自强于善者览卷亦有媿色山谷在宜州尝大书后汉书范滂传字径数寸笔势飘动超出翰墨迳庭意盖以悼党锢之为汉祸也后百年眞蹟逸人间赵忠定得之寳寘巾箧搢绅题跋如牛腰焉宋黄庭坚书文赋右山谷元丰壬戌嵗年三十八宰太和县书陆士衡文赋及半兴尽而止以遗晁仲询仲询传其孙胜之寻归庐陵士人杨仁仁以遗太和严端礼端礼将刻寘山谷旧治偕万安郭澥求跋语昔王右军距士衡属耳已重其赋书之唐太宗时独褚河南能辨右军帖眞伪爱而临其本至国朝藏蜀中季翘叟家元符间山谷自黔移戎见之谓豪劲清润天下竒书益悟古人沉着痛快之语今观此卷书法娟秀不减晋宋诸贤自足名世或乃疑山谷元祐以后每恨向来字中无笔遂谓四十年前书非其所喜殊不知前辈为学日益新而又新晩欲自成一家岂遽矜夸满假是殆痴人前不得说梦也庆元六年庚申九月甲戌宋黄庭坚书长杨赋山谷书此赋三十年而曽纡公衮跋其后又五十年而东里周必大题于行在所淳熙甲辰十一月十七日宋黄庭坚书养正堂记并鲁侯帖右冀州飬正堂记幷与鲁侯帖山谷为北京教授时所作年方三十有五自云比平时书札似差老劲明年调太和宰秋归江南眞积力乆词翰又非前比所谓九万里风斯下矣绍熙元年五月晦周必大观于宗人虞卿兄弟家宋黄庭坚緑茹賛眞蹟山谷草圣不下顚张醉素行楷弗逮也然皆自成一家法如王谢子弟不冠不袜虽流俗人盛服振衿不如也右緑茹賛疑其宜州腕力潜㣲时作不然何以绰约柔缓也如此宋黄庭坚书戒石铭右宋黄文节公庭坚书戒石铭有吕忠穆公颐浩题识戒石铭本蜀王孟昶所作宋太宗摘其中四句令天下郡县皆刻石寘公署之前覆以小亭长吏坐则正对之此盖髙宗绍兴二年六月复颁庭坚所书摹本于郡县命长吏刻石置坐右是时军旅之务方殷庙堂日不暇给而能用意于此可见君相急于所重而民心所以不去宋也忠穆前年九月自开府仪同三司拜少保尚书左仆射同中书门下平章事兼知枢密院事是年四月奉诏都督江淮荆浙诸军事如镇江开府七月召还此当是还朝后所题于今二百九十有五年矣当时郡县所刻石者今多不存余犹及见士大夫家所藏建康及绍兴石刻拓本此本莫究所出而忠穆九世孙大理少卿升间以见示为书其后以归之宋黄庭坚书狄梁公碑昔人谓狄梁公事范文正公文之黄文节公书之为海内三絶然文篇法既俳书势亦倾侧未足絶也黄正书不足存有韵无体故也梁公复英王荐张相所称潜授五龙夹日以飞千载而后犹凛凛生色然史称王及善王方庆亦与谏复英王者柬之以梁公荐自益州拜洛州再迁秋官后以姚崇荐入相世知姚着绩开元不知其荐张至二王愈泯泯矣余故附着之王钦佩先生谓此碑如刘阮之徒章甫爼豆盖谓涪翁不善眞书故不免反拘于规矩中无超然处也宋黄庭坚书墨竹赋石室先生以书法画竹山谷道人乃以画竹法作书其风枝雨叶则偃蹇攲斜踈稜劲节则亭亭直上此卷为刘克荘书墨竹赋尤是当家试一展览淇园秀色在目睫间矣宋黄庭坚书摩诘诗曽子固谓苏明允之文丰而不余一言约而不失一辞虽春秋立言亦不过如是槩而论之惟明允可以当此非子固亦不能形容至此也鲁直以摩诘大言诗方得其法乃眞知摩诘者惟其能知之然后能发明其祕要湏咀嚼久始信其难然则何独诗邪凡落笔皆能如明允斯可与论文矣鲁直此字又云比他所作为胜盖尝自賛以谓得王荆公笔法自是行笔既尔故自为成特之语至荆公飘逸纵横略无凝滞脱去前人一律而讫能传世恐鲁直未易到也宋黄庭坚草书渔父词十五章家贫不办素食事忙不及草书此特一时之语耳正不暇则行行不暇则草盖理之常也间有蔽于不及之语而特于草字行笔故为迟缓从而加驰骋以遂其蔽久之虽欲稍急不可复得今法帖二王部中多告哀问疾家私徃还之书方其作时亦可谓廹矣胡不正而反草邪此其据也然而非所造直与神遇则安能至是亦足以自成一家而名于世也崇宁二年九月三十日宋黄庭坚书香山七徳舞黄太史得书之变者今此帖又因观海怪图以发其趣故视他书尤更沉着痛快然不出其氏名称号岂犹有所靳于戴纯师邪此诗旧本子夜作天子今来作尔来治定作理定以子夜对辰日则今本为是惟廿有九廿有五以字书及秦汉铭文证之只当作一字读今乃併二字为一成六言其偶然邪今藏于资中李氏诚为可寳云宋黄庭坚与杨君全诗帖真蹟右二诗一帖笔意清赡与世所藏者絶异盖元符三年所作公晩年书也后此者五年而公下世公尝自谓年衰病侵百事不进惟觉书倍増胜前辈进学之功虽书翰余事犹然今藏之杨氏之孙齐㢲余同年友也嘉定九年春二月携以过余于梓州因书其后宋黄庭坚书唐人诗右山谷大书一轴绍兴末外舅御史王公彦先守汉或帅泸时得之今将四十年其孙绍祥携以相示昔山谷谪居多作字以遗蜀人中兴后凡东南士大夫之为监司郡守者徃徃有所获而归嵗月既久遇其良輙取之郡无留良焉诗不云乎尚有典刑庆元戊午五月十四日宋黄庭坚书隂眞君诗此石刻在䕫州漕司白云楼下黄书无出其右者嘉定己巳四月辛卯放翁书隂长生此诗非山谷书之几没于世然此卷卒为世所重者岂以其诗哉抑之刑曹好藏古法帖能识其妙此又其先传士公时已藏又其家之故物云山谷老人书后汉隂长生诗三首今藏刑部马公抑之山谷题其后云忠州本都山仙都观朝金殿西壁有天成四年人书隂眞君诗三章余同年许少卿以为眞汉人文章也以余考之信然偶得佳纸为钞此诗穆观道家书徃徃言及隂君今併观其诗诚不凡之仙也诗词㫖髙古而人间少传故録之其一维予之先佐命唐虞爰逮汉世紫艾重纡予独好道而为匹夫髙尚素志不事王侯贪生得生亦又何求超迹苍霄乗飞驾浮青鸾乗翼与我为仇入火不灼蹈波不濡逍遥太极何忧何虑遨戏仙都顾闵羣愚年命之逝如彼波流奄忽未㡬泥土为俦驰走索死不肯蹔休予之圣师体道知眞昇腾变化松乔为隣其二维予同学一十二人寒苦求道歴二十年中多怠惰志让五经辟世自匿二十余年名山之侧寒不遑衣饥不暇食思不敢归劳不敢息奉事圣师承颜恱色面垢足胝乃见衰识遂传要诀恩深不测妻子延年咸享无极黄白已成货行不坚痛乎诸子命也自天天不妄授道不归贤勤加精研勿投幽壤何时可还嗟尔流俗富贵所牵神丹一成昇彼九天夀同三光何但亿千其三维予垂髪少好道徳弃家随师东西千亿役使鬼神玉女侍侧子得度世神丹之力右山谷书隂真人诗三章自题云书以与王泸州之季子而不着其名末云绍圣四年四月丙午禅月楼中书按公绍圣元年谪涪州时王献可帅泸遇之甚厚献可字补之尝遣其少子至黔省公公集中有与其少子王秀才书云车马逺来将父命以厚逐客者是已盖王尝遣其季子至黔此书相见时书故不及于简札耳观其称与而不云寄可见矣黄㽦作公年谱尝援以为据而不得详予因略疏之此书初作方寸字后皆拳许大书盖用败笔草草写成瓌伟跌宕一出颜东方朔賛但字字剪辏成卷必是大轴经庸人装截耳宋黄庭坚草书秋浦歌字学至唐最胜虽经生亦可观其传者以人不以书也褚薛欧虞皆太宗之名臣鲁公之忠义公权之笔谏虽不能书若人如何哉豫章先生孝友文章师表一世咳唾之珠闻者兴起况其书又入神品宜其传寳百世恭闻徽宗皇帝评公之书谓如抱道足学之士坐髙车驷马之上横钳髙下无不如意圣人之言经也晩学小子尚安所云张安国跋右太史黄公书李白秋浦诗凡十七首笔势潇洒皆超轶絶尘观公所自题谓写此时云日流焕移竹西牖下旋添新翠有携幽禽至者时弄新音翏翏可听则其情景相融盪而生意逸发于豪素间至今如欲飞动当是时公方谪涪州别驾自常情言之必憔悴无聊所见花鸟溅泪惊心公乃能借之㳺戏翰墨无一髪陨获之意非行安节和夷险一致者有弗能也昔人称公以草木文章发帝杼机花竹和气验人安乐虽百世之相后使人跃跃兴起者岂欺我哉绍圣二年公年已五十二故此书苍劲比举学官丞祕书时如出二手当时钱穆父不能深知犹病公为拙公尝谓李致尧云书要拙多于巧近见少年作字如新妇子妆梳百种㸃缀终无烈妇气呜唿公言其有所感也夫山谷书太白秋浦诗笔法颇不类故常或疑非真蹟此不知书故也公尝自评元祐间书笔意痴钝用笔多不到晩入崃见长年盪浆乃悟笔法又云绍圣甲戌在黄龙山中忽得草书三昧则晩年之笔与少时固异矣安得以故我求之其间笔阵所至勐气轶出常度然不害其为神骏也宋黄庭坚草书太白诗南丰谌氏收山谷草书李太白歌行一卷殆中年笔也予家数卷亦太白诗盖非谪仙妙语不足发龙蛇飞动之势耳今江西豫章庐陵宜春皆刻山谷真草惟蜀中刘氏十卷中草圣尤奇实暮年笔也始颍昌刘昱字晦叔与山谷友善暨其子瓌孙伯虎三世相继持节于蜀日裒月聚固宜得之之富其间二说学者不可不知乃命小吏録于左山谷书法晚年大得藏眞三昧此笔力恍惚出神入鬼谓之草圣宜焉尝记元祐中子瞻苏公穆父钱公同观公挥翰作草于寳梵僧舍子瞻赏叹再四穆父从旁曰君见自序眞蹟当更有得公一时心有所未平绍圣谪黔中始见石扬休自序帖纵观不已顿觉超异乃服穆父之言也观此信是绍圣后所书者几与藏眞合作但篇后有阙文当时藏眞自叙有二本一为石扬休所蓄是矣一蓄苏舜钦所苏本前亦有所遗后世以为惋惜今此卷之不全殆天亦欲㝠契之也尚古宜寳藏之正徳改元清明日长洲沈周跋䨇井之学大抵以韵胜文章诗乐书画皆然姑论其书积功固深所得固别要之得晋人之韵故形貎若悬而神爽𠖇㑹欤此卷驰骤藏眞殆有夺胎之妙非有若据孔子比也其故乃是与素同得晋韵然耳今之师素者率卤莽求诸其外动至狂恶又是优孟为叔敖抵掌变幻眩乱人鬼只能惑楚竖子耳亦独何哉可恨可恨卷蹟英气横发于其本书故是平生神品尚古光禄藏护过于至寳老谷不死之神在华氏矣宋黄庭坚草书文选后诗涪翁参黄龙禅有倒用如来印手段故其书得笔外意如荘周之谈大方不可端倪如梵志之翻着韈刺人眼精一夫九首方相四目䕫一足能三足猿枭籐虫食木巨石很老枿秃恢诡谲怪千态万状然涪翁自谓中年以草书名世惟东坡以为俗此其暮年书也能知东坡之所谓俗则知涪翁之不俗矣宋黄庭坚书赠祖元师诗黔安居士书自绍圣乙亥谪黔中之后得藏眞自序于石扬休家落笔顿觉超异此卷乃召还时所书居士年已五十七矣其为絶妙有不容言者至若其诗则为祖元大师而赋师和义人族王氏能用五行书察人休祥性尤嗜琴学之二十年弗厌搆霜钟堂畜雅琴十余遇嘉賔至欣然鼔一再行或坐此君轩对竹啸咏居士尝寄诗题轩中及闻东还师自三荣追至泸川饯之居士嘉其勤因叠前韵赠焉夫居士之在中朝惇卞辈平日以士大夫自居反不相容至扵摈斥五溪蛮蜑之乡而师以一浮屠氏乃能不逺七百里而送之则其尊贤尚徳为何如要不止精于琴学而已也诗中第五句有孤臣䝉恩已三命之言按居士辞免吏部员外郎状元符庚辰自戎州起废五月复宣徳郎监鄂州盐税十月改奉议郎签书宁国军节度判官十二月发僰道建中靖国辛巳三月出峡州始改朝奉郎知舒州或疑居士之赋是诗在于辛巳之正月九日辛未当时仅授二阶不应前两月遽云三命殊不知僰道初发之时已闻有守舒之擢第未尝被诏命尔不然其和丹稜杨皓诗亦未出崃所作何以有老作同安守之句邪此盖不难知者也诗序云幷简周彦公周彦公名庠皇祐进士梦易之子师之羣从弟程遵海之门人七嵗能文后举八行大司成考定为天下第一诏旌其门授潼川府敎授辞殁谥贤节先生东坡颍濵及范忠宣公皆称其人所着有氷壶集二十卷亦一知名之士漫附及之非惟见居士择友之精而师之昆季清标雅望足以承居士崇奨之重庶㡬览之者有所发哉杨子云之杨文宜从手今改而从木者其偶误也或别是一人邪宋黄庭坚书昌黎诗生平见山谷书以侧险为势以横逸为功老骨顚态种种槎出独此録昌黎送符城南读书诗小行体尽歛其怒张之气而为虚婉与兰亭异体同用尤可寳也昌黎木强语山谷爱之其示相与送符事相类第昌黎晚节贵盛故其谈读书之效津津然山谷以笔札得罪流离放逐生儿愚鲁亦是佳事何必强之读书邪放笔一笑宋黄庭坚书中兴颂碑后诗山谷中兴颂碑后诗是论宗语俯仰感慨不忍再读廹急诘屈亦令人易厌书法翩翩有致惜摹搨乆遂多失真者余谓坡笔以老取妍谷笔以妍取老虽侧卧小异其品格固已相当跋尾云惜不得秦少㳺妙墨劖之崖石少㳺当亦善书尔时谪藤州故谷念之邪宋黄庭坚行书缺月挂疎桐词右大字有丰神涪翁书出色者骨与肉兼到宋黄庭坚书东坡大江东去帖铜将军铁着板唱大江东去固也然其词跌宕感慨有王处仲挝鼔意气傍若无人鲁直书莽莽亦足相发磊块时阅之以当阮公数斗酒涪翁此书不如缺月挂疎桐后有跋语已糢煳宋黄庭坚书此君轩先骑曹子猷云何可一日无此君吾家小祗园竹万箇中有轩三楹不施丹垩纯碧而已零雨微飔朝暾夜月峭蒨青葱映带眉睫间令人神爽陈子兼方伯为题署曰此君轩今年归自楚得山谷老人大书此君轩诗一卷怒笔勃掣有箨龙坼石势悬针下垂则轻梢遏云槎牙外向则䰅节奋张居然墨池傍兔苑因留寘山房中异日乞公暇䨇钩入石壁之轩为此君传神也宋黄庭坚书七祖山诗山谷登七祖山次周元翁韵诗其书本得意笔而为再刻故且石顽而工拙所用峭侧取老取媚笔意殆尽其仅存者偃蹇桀骜之态耳诗亦颇自负得意语而类若为拙工顽石所侵者何也人苦不自知何縁复寄王子骏宋黄庭坚行书游青原山诗右碑遣笔俊伟惜刻手不佳有失真处然风神固在余尝谓涪翁二诗如后首钓鱼台云笋林塘晚丝缗嵗月除绰有唐意但以前篇观之则用韵既险而说理又晦率多牵强饾凑欲令人以意解之此所以谓江西𣲖也宋黄庭坚书南华玉篇黄庭外景一篇世传魏晋时道家者流所作自王逸少以来髙人胜士皆善书之此三十六篇乃其义疏名曰内景盖飬生之枢要也芗林居士藏山谷先生所书有年数矣其孙士虎逺以相示笔势秀杰何待称賛惟所用字校光尧皇帝赐宁夀观本差殊颇多如首句虚皇尊今作虚皇前末句此其文今作此真文当以御书本为正淳熙十五年二月旦日宋黄庭坚书金刚经此经最贵徐柳所书今或漫或燔所可致者独灌溪本但恨传刻失真耳山谷遗蹟自当盛行于世故四明别驾陈篆藏而未刻者为其非全书也然经复语类而次之计所欠无多山谷翰墨满江南匡庐又产药石取诸人而补华衮攻他山而传副墨斯无难矣此孝子慈孙所宜勉也干道丁亥十二月二十三日敬观于天池院文殊亭宋黄庭坚书发愿文此书藏河南李彦将家豪劲端重所谓入颜杨鸿鴈行者今已刻石庐陵郡斋然可传者位置形势而已若乃浓淡纤妍体备衆妙则副墨之子亦如佩夫子象环耳干道元年二月二十六日彦将自赣上来仆具脱粟请少留遂出示此轴献豚蹄而得禾车者邪山谷与佛印㳺在黄龙晦堂室中闻桂芗有省故其造诣穏宻迥出流辈而文词翰墨焜燿一世若不自有今观亲书发愿文精诚眞切誓为衆生代受诸报深入普贤悲智愿海非㝛具大乗根器孰能尔邪今时士夫不务已学惟訾佛毁敎为事视此宁无愧乎姑苏无量夀院净妙上人家世寳藏几二百载盖亦愿力所持哉前有金章宗瘦书金御书筌题首尾明昌七印钳识读者当求其深心大愿难于能行无徒夸词翰之美也洪武甲寅春前浄慈懐渭题宋黄庭坚书楞严经真蹟余在翰林时暇日同曼硕揭公过看云堂吴大宗师以古铜鸭焚香尝新杏因出示黄太史真蹟适松雪赵公亦至谓山谷公得张长史圆劲飞动之意今观此卷信不诬矣余以老病空山安得同诸公同一赏玩即临风执笔益重懐贤之思云青城山樵者虞集谨识右山谷黄文节公书楞严经眞蹟一卷潜心兰亭进以钟张锋芒圆劲犹神龙之自试韵度飘逸如天马不可羁黄公行髙天下于一艺亦造古法观斯遗墨从可概见宗𤣥得敬而爱之不啻已出其风裁之峻整又可知展玩数四为之叹服洪武丙辰立秋金华宋濓书玉堂之署凡事至于入神之境则自不可多有盖其发之亦自不易非一时精神超然格度之外者不尔也山谷书如此卷则眞所谓神品矣捕龙蛇搏虎豹乗风霆而上下太清谁得而袭其踪迹也汪宗道居留都繁丽之下博雅好古收蓄唐宋遗墨甚富此其尤祕重者间出相示赏叹弥日輙记嵗月如此𢎞治癸亥秋九月既望苏人祝允明书山谷眞蹟流世者余及见凡三种在李氏王氏华氏皆大草笔势牵连不絶人谓皆绍圣以后之笔盖公尝因钱穆父谓未见自序帖心有所未平绍圣二年谪黔获见之遂深契藏真之法而自入神矣此元祐九年四月戊申书者当是穆父初言时也山谷人品髙诣集诸家之成若虞道园宋潜溪谓其造钟王及张长史之域而未及藏真者亦见诸先辈不徒言也道园跋漫言此卷未指其所书何段文字潜溪虽云楞严经而子仁辨之谓乃清公颂据山谷与叔震手札云寄送清公颂颇见志愿不忘般若中也以颇见二字似美叔震之意疑乎清公颂叔震所作者后云手抄去观音賛论所抄当出其手书尚未知果否宗道好古之士宜更覈之可矣后学长洲沈周宋黄庭坚书头陀賛山谷老人祖瘗鹤之名书写头陀之妙句乃至逸其姓字岂大观初禁天下不得传苏黄辞翰故削之以避祸邪然楷法姸媚笔势纵横絶胜菊坡待制所藏发愿文也时至元壬午阳月晦日济南张谦受益父题黄文节公书头陀賛荘肃典重左颜右柳览之有垂绅正笏之象非若平时率意之作也此吾郷吴文定家旧藏后归一时贵最后乃入上海顾廷尉汝和斋中廷尉之子出以售人将营负郭仆方修头陀行正当购此惜子母青蚨萧瑟不能偿十五秦城楚人之弓未知竟入谁手此间世名蹟得之者幸毋惜七寳庄严耳后学王穉登敬书宋黄庭坚书布袋颂黄涪翁起豫章分宁筮仕为泰和令故翁墨妙在下邑为多其着者缺月挂疎桐与市声在耳二章家传人翫宋元之季邑罹兵燹眞蹟逸存亡者什一东阳卢岳伯公博古精六书太夫人郑出义门故族尤嗜墨翰携其家世藏涪翁书玉泉皓禅师布袋颂手授公公珍之重离寝处其来观察潮阳子章请得而纵观之卷凡二百九十六字缺一字风神洒荡笔锋苍劲端严处如梁松亭亭千载尖秃处如渇伽兽稜稜一角沉莹如孤月流天而云絶翳嗟驻如千里驰坂而神更闲鎗折翻飞而欲动盘诘回聨而若续宛而不媚刚而不涩至于抝者让者疑者掬者不离于晋而不局于晋窃意宋人笔翁当称上乗翁手书此卷已入三昧尝试评之朱苍痩而色未腴苏敦重而肉稍肥米襄阳豪而神锋太峻蔡端明整而结搆似踈乃宣和书谱遗翁不録而当时复有苏黄写坏一语嗟乎此非夏虫疑氷则美女入而下陈者嫉矣子章读佛祖统记布袋唐僧客闽中或问师年几何师曰我此袋与虚空齐年师既化复有人见于东阳山中涪翁颂此似得尝如来法味而笔力扫素无所触娆则此卷又当与此袋齐年而师之神与涪翁之笔流落人间千百年不出东阳竟望赤巖白鹿之间山川爽垲古今人物徃徃依之邪宋黄庭坚行书七佛偈右遣笔纎刻手不佳失真多学者恐流于媚宋黄庭坚行书黄龙晦堂和尚开堂疏文节此书骨月俱到胜七佛偈百倍宋黄庭坚草书昙秀来海上见东坡出黔安居士草书一轴问此书如何坡云张融有言不恨臣无二王法恨二王无臣法吾于黔安亦云他日黔安当捧腹轩渠也丁丑正月四日宋黄庭坚草书千文绍圣史祸诸公置对之词今皆不见于文集独尝于苏魏公家得陆左丞书十数条皆诋元祐语也其间记黄太史欲书王荆公勿令上知之帖而已力沮止之黄公争辨甚苦至曰审如公意则此为佞史矣是时陆为官长以是其事竟不得书而黄公犹不免于后咎然而后此又数十年乃复頼彼之言而事之本末因得尽传扵世是亦有天意矣惜乎秉史笔者不能表而出之以信来世而顾独称其词笔以为盛美因观此卷李端叔跋语为之感慨太息輙记其后若其书法则世之有鉴赏者自能言之故不复及云庆元己未十一月既望云谷老人朱熹记宋黄庭坚宜州帖山谷宜州书最为老笔自不当以工拙论但追想一时忠贤流落为可叹耳云谷老人因览窃识庆元己未三月八日宋黄庭坚大字能鼓琴者识琴能击劔者识劔故必能书然后知古人笔法叔元出示豫章公墨蹟一卷余手拙不能书何足以识之但见其行草变态纵横势若飞动而风韵尤胜非得夫翰墨三昧其孰能臻此公尝谓蓄书者以韵观之当得其髣髴今反复此帖知公言为确论宋黄庭坚伏波帖山谷晩年书法大成如此帖豪髪无遗恨矣心手和调笔墨又如人意譬泰豆之御内得于中外合马志六辔沃若两骖如舞钖鸾肃雍自应武象既不入驰驱之范亦非诡遇者之所知也范成大至能题于此右黄文节公书刘賔客伏波词诗雄伟絶伦真得折钗屋漏之妙公尝自言绍圣甲戌黄龙山中忽得草书三昧又云自喜中年字书稍进此诗建中靖国元年五月乙亥荆南沙尾书于时公年五十有七正晚年得意书且题其后云持到淮南示余故旧何如元祐中黄鲁直书也按公自评元祐中书云徃时王定国尝道余书不工余未尝以服由今观之定国之言诚为不谬盖用笔不知擒纵故字中无笔耳字中有笔如禅家句中有眼非深解宗趣岂易言哉此书岂所谓字中有笔者邪公元符三年自贬所放还建中靖国元年四月抵荆南崇宁元年始赴太平凡留荆南十阅月常有解免恩命状云到荆州即苦痈疽发于背脇毒痛二十余日今方稍㿉而此帖云新病疡不可多作劳正发奏旹也嘉靖十年辛卯冬腊月三日徴明书宋黄庭坚赠笔工严永帖山谷老人赠笔工严永帖盖在戎州时公尝手书煎茶赋云试严永笔即其人也此纸乃摹本后有杜氏绾印章绾字季阳仕至知英州其祖父与正献公为兄弟绾好法书名畵见王洋子渤所为墓志此其所摹者也黄公好书故笔工姓名徃徃见诗帖如元道宁吴希照林为之张通辈可考也夫善书之得佳笔犹良工之用利器应心顺手是亦一快彼谓不择笔而妍㨗者岂通论哉他如蔡忠恵之纪诸葛渐苏文忠之取吴政父子朱文公之称蔡藻三公皆深于书故尔吁一技之精犹获附贤者以不朽况其大者乎宋黄庭坚与赵景道帖山谷老人与赵景道帖幷絶句八首今藏海虞钱工部士𢎞家前有贾丞相似道恱生印及长字印盖宋末尝入似道家恱生乃其堂名也闻之昔人似道藏法书名畵甚富其妙品輙用二印识之后宋人三跋中有石湖居士者余乡先生范文穆公也宋黄庭坚食时五观帖涪翁食时五观乃小乗经觕语耳然不可不时使何太宰王侍中读之笔法极轻弱而鲜余味宋秦观草书帖少㳺近日草书便有东晋风味作诗増奇丽乃知此人不可使闲遂兼百技矣技进而道不进则不可少㳺乃技道两进也宋秦观帖黄豫章秦淮海皆学颜平原眞行豫章晚尤自称许淮海则退避不肯以书自名亦各行其志也嘉定改元四月己酉山隂陆㳺书宋王诜书余尝得蕃锦一幅团窠中作四异物或无手足或多手足甚奇怪以为书囊人未有能识者今观晋卿行书颇似蕃锦其竒怪非世所学自成一家宋黄正叔书正叔髙标清致虽在烈日尘埃中见其字想见其人清风飒然不召自至然其少所许可介洁不挠独扵鲁直委曲倾尽每见一语必手録故因其字所流传者多鲁直语正叔既病目废而鲁直死矣读之惨然流涕宋鲜于侁帖公字子骏阆中人终于集贤修撰知陈州裕陵称其文学司马文正公称其政事苏文忠公称其词章泰山孙先生称其经术公之为人大略可覩矣今观此帖虽㳺戏翰墨而大要使人内观返照以求其在巳者学者循是而有得焉则知此诗不但为纪老设也宋李康年篆心经江夏李君康年好古博学而小篆尤精以私忌日篆般若心经为其亲追福而求余为跋尾余闻此经虽不离言语文字而欲以文字见欲以言语求则不可得篆画之工盖亦无施于此况所谓跋尾者乎然人之欲荐其亲必归于佛而作佛事当各以其所能虽画地聚沙莫不具足而况篆字之工若此者邪独恐观者以字法之工便作胜解故书其末普告观者莫作是念元丰五年十二月十三日宋李康年篆余尝论二王以来书艺超轶絶尘惟颜鲁公杨少师相望数百年若亲见逸少又知得于手而应于心乃轮扁不传之妙赏㑹于此虽欧虞褚薛政湏北面尔自为此论虽平生翰墨之友闻之亦怃然瞠若而已晚识子瞻评子瞻行书当在颜杨鸿鴈行子瞻极辞谢不敢虽然子瞻知我不以势利交之而为此论李乐道白首心醉六经古学所着书章程句断絶不类今时诸生身屈于万夫之下而心亨于江湖之上晩寤籀篆下笔自可意直木曲铁得之自然秦丞相斯唐少监阳冰不知去乐道逺近也当是传其家学观乐道字中有笔故为乐道发前论蔡君谟行书世多毁之者子瞻尝推宗之此亦不传之妙也宋文勋篆景修谈金陵近事亹亹皆可人意非䌷绎展转不能中程度谐律吕文安国余与之逰三十年善论难剧谈切中尤得于罇俎间为多尝谓其㝛畴预计不如是必有脱落可指议处然篆笔方严劲正未尝妄立一笔岂舌端笔次自应相契故如是抑机警爽悟不谋而然邪听言观书如㑹兹境可胜慨叹御定佩文斋书画谱卷七十七御定佩文斋书画谱卷七十八目録钦定四库全书御定佩文斋书画谱目録第七十八卷歴代名人书跋九宋米芾书参星赋宋米芾书天马赋宋米芾书崇国公墓志铭宋米芾行书鲁公碑隂记宋米芾行书章吉老墓志及表宋米芾行草易説宋米芾手植桧赞宋米芾篆书徽宗御制孔子赞宋米芾行书太平州芜湖县学记宋米芾书龙井记石本宋米芾行书离骚经宋米芾行楷隂符经宋米芾书储子椿墨梅诗宋米芾书秦少游词宋米芾多景楼诗宋米芾湘西诗帖宋米芾中岳诗卷宋米芾诗翰宋米芾墨蹟宋米芾草书画山水歌并絶句宋米芾小词真蹟宋米芾壮观台诗真蹟宋米芾摹平章帖后宋米芾临兰亭宋米芾临颜鲁公坐位帖宋米芾临羲之七帖宋米芾临鹡鸰颂宋米芾与刘思道帖宋米芾三帖宋米芾二帖宋米芾帖宋米芾焦山帖宋米芾小楷宋米芾墨蹟宋米芾帖宋米芾长者明公二帖宋米芾与李邍手帖宋米芾书蹟宋米芾泛海等九帖宋米芾乐圃帖宋米芾评纸帖宋米芾方员菴石刻宋米友仁书海岱楼诗宋米友仁帖宋米友仁帖宋米友仁墨蹟宋米友仁书夫子庙记宋薛绍彭临兰亭叙宋薛绍彭三帖宋薛绍彭帖宋薛绍彭真蹟宋薛绍彭书宋李时雍墨蹟宋刘次庄书戏鱼堂记宋刘次庄真书仁夀县君墓志宋邵䶵行书安民堂记与梁彦通碑宋王昇饮中八仙歌宋王昇草书宋李公麟二帖宋张闳道草书宋蔡京元祐党籍碑宋蔡京正书集贤赵公大观神道碑宋蔡卞灵巖寺疏宋蔡卞书曹娥碑宋尹焞手书欧阳文忠公三志宋尹焞帖宋张九成帖宋薛尚功摹钟鼎彛器欵识真蹟宋胡安国帖宋陈与义法帖奏稾宋陈与义帖宋岳飞帖宋岳飞墨蹟宋张孝祥草书宋张孝祥帖宋张孝祥真蹟宋吴説游丝书宋呉説千字文宋呉説帖宋吴説书宋吴説书九歌宋苏庠诗帖宋朱敦儒书乐毅报燕王书宋朱敦儒小楷道徳经宋喻樗遗墨宋徐兢篆赤壁赋宋虞允文钧堂帖宋周必大书艾轩神道碑宋周必大退传帖宋范成大书田园杂兴卷宋呉琚书宋朱熹书出师表宋朱熹与方耕道帖宋朱熹与东莱先生帖宋朱熹手帖宋朱熹与姪手帖宋朱熹真蹟宋朱熹手帖宋朱熹墨蹟后宋朱熹二帖宋朱熹昼寒诗卷宋朱熹书城南诗宋朱熹小行书卷宋陆游与曽原伯帖宋陆游帖宋陆游手简二帖宋卓景福临淳化集帖宋魏了翁与杜范李心传手札宋真徳秀与王周卿手简宋杨简手书孔壁孝经宋张即之书老柏行宋张即之大字宋张即之墨蹟宋张即之书进学觧宋张即之正书金刚经宋张即之书莲华经宋文天祥手帖宋文天祥遗墨宋文天祥札子宋文天祥过小青口诗墨蹟宋文天祥墨蹟宋文天祥家书宋道士张有篆金刚经宋道士陈景元书相鹤经宋释梦英书夫子庙堂记宋释梦英篆书偏旁字源宋释梦英千文宋释照黙墨蹟宋释彦修草书宋释温日观书心经宋邢庆国夫人手书金党懐英隶书孔庙碑金党懐英书竹溪诗金王庭筠书服胡麻赋金王庭筠帖金王庭筠书先主庙碑金王庭筠真蹟金王庭筠行书博州重修庙学记金王庭筠书博州庙学碑阴记金王庭筠行书太原重修学记卷七十八钦定四库全书御定佩文斋书画谱卷七十八歴代名人书跋九宋米芾书参星赋右米礼部参星赋筠州集本以为首篇其间意同辞异者多具列如上今秘阁有石刻字画稍大此卷収敛豪逸秀杰痛快尤可爱重纸背题诗一聫不敢慢也嘉泰癸亥秋池州故人文思提辖叶楠之子之真自所居鐡圈山附递夀予其意厚矣乃标轴而识之七月望日平园老叟周必大题宋米芾书天马赋南宫与眉山豫章莆阳擅声宋室近时学者寡师王氏宗祖必先事四家为襄阳之学者大抵歩入狂狠允故亦愿学而资力兼之乃不易尔而亦不易以语人此天马帖为梁溪钱氏世藏其孙昌言出示舒玩未终苐觉法度森出与㝷常之论大异髙阳冯几之口不几于误人邪昌言请识跋稍附尔尔异时谛观着力或得畦径一二当为再议以易此语凡书之道无论㸃画波拂皆当尽其势政如狮子搏象搏兎皆用全力故昔之名书家随笔所到无茍作者南宫此赋其下笔痛快如骏马斫阵健利难方而徘徊俛仰备态极妍又毫发无遗恨信其生平最得意书也今墨池中竞师南宫康虞寳此可谓独得骊龙之珠矣苐不知余所言者于此书当不至河汉否书以问之襄阳书天马赋余所见已四本一为擘窠大字后题云为平海大师书后园水邱公观特为雄杰在嘉禾黄履常叅政家一在新都吴氏后有黄子久诸元人跋子久云展视之时有大星贯斗而坠其声如雷宋本余已摹取刻石吴本多枯笔别自一种米书然皆真蹟也米赋材乃强弩之末而子瞻称其寳月赋以为知元章不尽乃曾无一本传世何也因背临及之宋米芾书崇国公墓志铭故事宗室墓志例属翰苑撰述尝观欧阳公王华阳李淇水王临川所撰殆得玉牒之五六而其蕃衍盛大一一皆然今观崇公墓志多有可书故郑太宰所作得尽制作之美噫京城括索尽籍以行独太祖之孙号为疏逺渡江勃兴皆得奉朝请人事之不可料襄阳此卷龙跳虎卧不尽赞述太宰此文亦称合作惜与王将明蔡元长同传讫蔽其名可为叹息宋宗室崇国公墓志铭翰林学士郑居中撰知淮阳军米芾书今题曰元章真蹟者世知寳爱其书而已夫以公胄裔之贵爵秩之尊子孙又衆多且光显若是而今无称焉独頼此书为好事者所存传而不废故其官阀世绪犹可考见呜唿士君子所恃以不朽者书云乎哉泰定四年十一月八日金华黄溍识古之铭其先世功徳撰文书册必求诸大手笔者葢因其文与书之传而吾先世之功徳与之俱传也宋宗室崇国公墓志铭当世代革易之余而为人所寳爱者米南宫之书也崇国公遂同不朽矣后世乃不求必传之文与书止慕其人官爵之崇以为可荣其先世岂知古人之意哉至正二十六年四月辛未豫章掲汯书宋米芾行书鲁公碑隂记宋世书称蔡苏黄米然南宫虽自晋唐诸名家出而其法亦少变焉此帙笔势犹端谨无怒张秾纤之失其亦因鲁公而变之者欤甲寅三月望日题印冈太守所藏本以贻元孙原溥宋米芾行书章吉老墓志及表右二碑墓表字大于志然佳不及于志吉老以医名于时元章既为书志又为述表拳拳而不厌其复此虽其子之自致亦以吉老为人可称也观其志之所述数事葢亦笃行而隠于医者也今人于亲之没自为志文刻以示人茍且完事惜费而忘义岂以今之时无米颠邪吾于此深有所感宋米芾行草易说予观米襄阳为天竺大士书易义数语深得干造坤化之奥世每以能书称襄阳而其学识乃如此岂知米公者哉苏君昌龄请篆读易堂三字以补其阙用镇山门遂书于左方鄱阳周伯温识后二百六十一年当大元至正十五年三月朔旦也米南宫于书无所不读生承平时以絶伦之资日接贤士大夫绪言余论故其造诣益深使其仅能字学则当时诸贤岂肯前席也世言王右军能书而已殊不知其卓识伟见贻书殷深源劝其交驩桓温使深源从其言则温不至于跋扈而晋室尚可扶持襄阳豪逸乃肯与佛印同访中天竺至为之书读易堂岂以少林指心单传固与羲皇周孔元无间邪襄阳论易以及于洪范五行五位五性五味然所谓五行具五味人皆可知独金曰从革从革作辛辛为辛辣使以金银铜鐡百计鬻之不能辛也此虽细事然子朱子门人固常以为问终不能折其为何如今已矣恨不能起襄阳于九原而质之吴人李君士明寄游老子法中而嗜古好学出此卷以求题故粗书襄阳之为人而非敢及于读易也洪恕宋米芾手植桧赞右孔圣手植桧赞宋米芾撰并书碑在孔林余得之衍圣公彦缙陆伯昜常为余言宋人书米为优而余家米书独此与露筋碑为优云宋米芾篆书徽宗御制孔子赞南宫篆书世不多见此刻殊有遗意但微伤于软宋米芾行书太平州芜湖县学记此碑在米书中最为瓌玮吾乡严子寅酷爱南宫书每日临千百字敝则更易一帖此本不知是第几次装者今归元白余得厌观之遂书以记宋米芾书龙井记石本天水尹希宾尝蓄米老所书秦太虚龙井记石本字画雄放但其文惜多缺处其子寛因録全文于前以便读者託吾友史明古求余题之尹君之意虽为故物重然亦重乎米书而又不无不重乎太虚之文也君如重其文则太虚又尝有龙井题名记及东坡跋语更録以附于后则不独全龙井之文且并龙井之事全矣余方与明古约同游杭预期日月而龙井者杭之胜处也至则当按记文所载次第登览亦将为数语以续古人归其为君再书以附之宋米芾行书离骚经米元章行书离骚宜兴吴民部所藏民部乃吴文肃公之冢孙其未第时靳固不出示人近始装潢成册米书鲜有二千余言璠玙夜光烂漫抵鹊真海内竒观方当今人摹取米芾之书观止于此宋米芾行楷隂符经右米元章行楷隂符经世无别刻惟晋陵唐君俞有宋搨余友陈懿卜摹之入石米老自称书课平生不知几千本顾于经文时有脱误独所谓三盗既宜者改作既冥最佳此亦必有所自非能凿空信笔也宋米芾书储子椿墨梅诗予尝评元章书囘旋曲折气古而韵髙上攀李泰和颜清臣为不足而下方徐季海栁诚悬为有余未易只尺论也宋米芾书秦少游词借眼前之景而含万里不尽之情因古人之法而得三昧自在之力此词此字所以传世干道己丑五月二十四日宋米芾多景楼诗海岳老人书惟华陀帖与多景楼诗最为豪放偃然如枯松之卧涧壑截然如快劔之斫蛟鼍奋然如龙蛇之起陆矫然如鵰鹗之盘空乌获之扛鼎不足以比其雄且壮也飬由基之贯七札不足以比其沈着痛快也千石之钟万石之虡其重厚有如此者浙江之潮涿鹿之战其喷薄蹴蹋有如此者钟王之清润欧虞之简洁颜栁之端严诚为鲜俪至于雄入九军气凌百代而于古人有一日之长其笔阵之堂堂者乎宋米芾湘西诗帖逸少尝自书表上晋穆帝専精任意帝索纸色类长短阔狭与王表相似令张翼写效一毫不异乃题后答之逸少初不觉后更详视乃叹曰小人乱真耳宋米礼部作字有晋唐风流自言学书贵㺯翰把笔轻自然手心虚振迅天真出于意外也其次要得笔意谓骨觔皮肉脂泽风神皆欲要全今观此帖使毫行墨浑然天成虽不元章吾知其元章矣叔成其寳之元统甲戌六月上澣斤玉山人顾厚书欧阳询初见索靖所书碑唾之后见悟其妙卧其下者十日阎立本常至荆州视僧繇画忽之次见略许三见坐卧留宿其下者十日书画之妙以询立本之真识尚未能造次窥况下几等能辨之乎米礼部书法逺绍王右军擅名一代当时寸纸数字人争售之以为真玩此帖宜寳也然举世岂乏欧阳率更莫我知也元统二年六月望日庐陵李简士廉父书自天粟昼零之后洒染翰墨代不乏人必其不蹈故常始可以永其传襄阳米礼部生平无他嗜好独游神心画始学颜书已而厌其俗闻有李邕法又恶之遂学沈传师自后数改遂成名家麻纸十万散失多矣故知八法之妙者请于是观焉淳熙丙申暮冬申吕企中书宋米芾中岳诗卷宋室名书輙称苏黄米蔡余无论焉然米南宫多为行草原其书皆从真楷来故落笔不茍而㸃画所至深有意态非若今人不识欧虞径造颠素为无本之学也此卷真蹟徐君臣寛当珍爱之徐有贞识宋米芾诗翰右米元章诗翰有绍兴及睿思殿图印其子友仁题其后称先臣芾盖君前臣名之义也元章书极精妙而友仁亦有家法父子并美自羲献以后亦鲜闻之书法真赝每相混淆如米氏者江南伪本不知其几此卷妙处望而可知太宰水村陆先生检之故箧重加装餙物之显晦故自有数哉先生方操黜陟之柄振幽起滞天下之士頼以不汨没者多矣识者幸毋以一事观之正徳丙子二月十二日长沙李东阳题宋米芾墨蹟右米元章跋颜鲁公真蹟颜文盖为节度李光颜作者而今亡矣米称颜栁挑踢用意太过无平淡天成之趣固宜乃以为后世丑怪恶札之祖其所遗书曰海岳名言者屡屡言之嘻亦过矣苏东坡尝言书至颜鲁公天下之能事毕矣苏米皆名家而其言若此何哉苏称米书为超逸入神而米对神宗訾苏为画字其取舍又各不同不可知也匏庵苏学而蔵米帖谨以是质之宋米芾草书画山水歌并絶句米海岳风度髙朗神情舒畅故下笔便与人不同或言其书自沈传师来晚学李北海尝观名言书史则其于古人书未尝不学然每以不及古人为言或曰真者在前气燄烁人或曰若见真蹟惭惶杀人惟其不自满假所以书入能品今观此卷出入颜平原无一笔北海则此老胸中磈磊未易窥测也卷中书画山水歌后絶句一首寄汉中王皆子美诗想所记忆而书者内有御府瓢印及羣玉中秘等印曾入金章宗赏鉴后有赵魏公印曾入松雪斋在本朝则袁忠彻家物也今归谿阳史君史君好古博雅诚得所矣其永寳之嘉靖甲午十月十日长洲文彭敬跋宋米芾小词真蹟南宫自谓其书为刷书当自言其运笔之迅劲耳而人多以偏敧槎枒间求之如玺帚之埽壁老颠有知宁无抚几絶呌邪此幅研笔如鐡而秀媚之气奕奕行间风华类得大令之神是南宫得意时笔也公诗有云棐几延毛子明牕馆墨卿功名皆一戏未览负生平观此书如亲见其寂寥所慕矣寳林顾起元宋米芾壮观台诗真蹟米海岳有壮观台诗真蹟余刻于续戏鸿堂帖中亦真州诗竟与多景楼南北相望甘露海岳菴皆一时风流所託米尝以京口拟潇湘楚山清晓图于鐡瓮城取之书画故当超耳宋米芾摹平章帖后右米襄阳芾摹逸少平章帖笔趣翩翩固自佳但肆笔搨放殊不填郭非古也昔人搨书欲如水月镜像者故应郭填乃造㣲耳宋米芾临兰亭临禊帖者得其貌似优孟之效孙叔敖也得其意似鲁男子之学栁下惠也世所传三米兰亭乃是以右军书摹勒上石此则元章临右军书貌不必同意无少异可寳也禊序真本自温韬弃掷人间虽淳化之君购募而不得故不列于阁帖当时士大夫各以所见本临搨各因其材所偏近者而得之然每披阅未尝不见右军之一班葢如大成之圣为其徒者具体一支皆有益于后人老米此本全不缚律虽结体大小亦不合契葢彼以胸中气韵稍歩骤乃祖而法之耳上下精神相为流通吾辈试窥其同异之际必有可言者此正轮垩妙处也今欲拈出噫欲识栁下惠只看鲁男子宋米芾临颜鲁公坐位帖坐位帖真蹟在京兆安氏尝刻以传世吴中复守永兴谓安氏石未尽笔法因再摹刻二本余家咸有之安氏子孙分析坐位帖乃剖为二此帖至仆射指下平分为两以石刻较之正居其半苏公见安师文时帖尚全尝手搨数十本书遂大进余得坡公搨本于东平王继学无毫发失真旁用眉阳苏氏及赵郡苏轼印米襄阳少年常临之邵伯温亦云安氏析后不复见全本此卷笔法絶类米老往见乞米帖于子昂昂以重资得之心有疑而不敢言今得此帖纸色行墨絶相类遂定为米老所临无疑至治二年秋桷记米海岳自序于古名家书学之几遍故其临摹之际往往逼真此颜鲁公坐位帖元袁文清公定为海岳所临者夫鲁公平日运笔圆活清润能兼古人之长米则勐厉竒伟终堕一偏之失以孔门方之其气象真有回路二子之别故此书则如既见孔子后欲效陋巷自乐而行三军当一队之故态时复一发于词气间也宋米芾临羲之七帖羲之七帖先臣芾中年手临此字有云烟卷舒翔动之气非善双钩者所能得其妙精刻石者所能形容其一二也绍兴丙辰十二月初七日臣友仁审定宋米芾临鹡鸰颂书法自晋唐沛然大兴上及至尊下及士庻无不潜心究奥创异立竒唐如太宗髙宗𤣥宗临轩之暇輙精研八法揣摩六书𤣥宗天资既迈积学有源故落笔神采秀发膏润无穷余在洛阳常其钦家见御书笔势论一卷极与此帖相肖至唐末䘮乱人物寥落风流埽地矣宋初善书者稍复间出犹有五代衰飒之气至崇宁间苏米诸家雄杰有二王颜栁之余惟元章早年得游内府见歴代名蹟孜孜摹学一戈一㸃得意外之㫖出入规矩中行草飞白变化无穷有翔龙舞鳯之势虽曰神锋太峻其间仪刑自在正使不工处愈见其妙用也此摹𤣥宗鹡鸰颂帖体度宏缓笔韵遒美其精劲敏妙更可寳也华秋白君珍蓄此帖并欧阳文忠公草书一卷出以相示谨为识之东吴髙翔仆游江陵仲巖沈学士招饮于嬾宜堂出右帖求仆题识时石斋鲍君同坐私属余曰余见米书多矣未有超逸絶尘若是颂者纯以圆劲为主时露本来锋颖当为米书上乗不识肯为余设竒转购之乎但仲巖爱䕶甚笃焉能夺之媿不知书安能妄为损益因録石斋之语以呈赵璧彦昭昔米老尝从人借古书画临搨竟并以真赝归之俾之自择而莫能辨故论善临摹者千古惟米老一人而已右唐元宗鹡鸰颂原本在河南程九卿处绢素已腐蠧文亦不全后有吕大防诸跋笔法固肖而精爽失矣反不若此卷之神采也至正壬辰中秋与王赤城关客凡同观于莺叶轩中余因知梗槩而附识于尾张继孟宋米芾与刘思道帖是非邪正亦可以移于好恶至黑白曲直则不得而移也于是乃有以曲为直以白为黑者往往从而和之葢不得而诘非诘之难知所诘为难元章作字信所谓曲直白黑而好恶輙为之易位余尝病之近吾友张文潜评其书几在钟王季孟间然后余所病者不药而愈思道好古喜善类蔵其书过于尺璧寸珠异时非其人勿妄出一出当使击节不已则余与文潜实在末光焉崇宁五年正月二十四日宋米芾三帖孔融遗张纮书曰前劳手章多篆书每举篇见字欣然独笑如复覩其人以是知古人作书亦有以篆者寳晋行书妙絶一世此卷四十三字尤髙而不善用二短何邪宋米芾二帖米老精收由兹而下笔墨之外自成一家故得名本朝为海内所宗然有早年晚年改名未改名之别览者当加意焉因公求跋乃书于此米襄阳此帖犹是早年若后此所书则英风义槩笔蹟过六朝逺甚然前人用意多推奖若一颦笑一言动可道者必誉之足以激昂士风皆归于厚是宜蔡公珍蔵当不惮频以示人也宋米芾帖米老书如天马脱衔追风逐电虽不可范以驰驱之节要自不妨痛快朱君所蔵此卷尤为犇轶而所写刘无言诗亦多奇语信可寳也淳熙乙巳三月晦日朱熹仲晦父观于建阳西山景福僧舍宋米芾焦山帖米老此铭不独笔法超诣文亦清拔想见挥毫时神游八极眼空四海宋米芾小楷寳祐丙辰元夕后五日邵君出示米南宫小字诗稾一册再三属余为之序余不善书何足以知此寳晋之字几满天下而小楷不多见浓墨大书以逞其逸迈竒倔之势是其长也人亦以是爱之至于蝇头细字而闲暇平安篇什虽多而始终如一何此老之不惮烦也非故态时露一斑几不能辨静轩先生所指其精神风格亦正在故态中若夫収蔵跌宕之气运功于毫芒如观鱼紫砚间而甲胄森然如走马蚁封内而动中规矩此寳晋之异事而余之所独爱也邵君又言其所自来得于米氏之子孙此固其家藏之物无疑子孙不能保而他人是保此不足深怪政不必子孙保而得他人常保之乃所以为可贵也邵君力学自好其所寳者何止此哉余将次第而请观焉宋米芾墨蹟米南宫书神气飞扬筋骨雄毅而晋魏法度自整然也汉人只知程不识用兵纪律精严不知李广之无斥候为合作也宋米芾帖元章负其才气傲睨一世而推服道祖如此道祖之为人可知也世徒以其善书并称之曰米薛而此帖无一语及之则其可推服者岂真翰墨之工而已宋米芾长者明公二帖右米南宫长者明公二帖刚健端庄之中而有婀娜流丽之态苏文忠公谓其超迈入神评语不虚后帖逺字宛然金错刀法但知府大夫不知为谁字阙㸃疑有所为耳吴郡钱逵题宋米芾与李邍手帖余尝评海岳翁书如李白醉中赋诗虽其姿态倾侧不拘礼法而口中所吐皆成五色文今观与李邍手帖因书其语而归之邍字夷旷公择子也大观间尝为显宦云宋米芾书蹟右米南宫书七言律絶四首后有毕长史张抡二跋断为真蹟无疑米书与苏黄并价而各不相下大抵苏黄优于藏蓄而米长于奔放今观此帖则奔放之外有藏蓄之风焉予所见米书似此絶少评书者当自知之宋米芾泛海等九帖范至能説米书初自沈传师来后入大令之室此九帖当时已入秘苑后有元晖跋今在黄轻车家前后具完尚昔之粘缀也其一帖评唐人始言草法不入晋格徒为下品此固通论殆亦其实録邪麝煤鼠尾熏染终歳所成若此今之学者亦知之乎米九帖中其一乃所作海岱楼望月絶句三四云天上若无修月户桂枝撑破向东轮一诗凡书三过最后者又绕书其旁云凡四五写方有三两字佳信书亦一难事其用意如此海岱即海岳之谓又知尝有此楼东字旁又作西字犹自未定海岳翁此卷尝入绍兴秘府后有其子元晖识题盖海岳平生得意书也其中有登海岱楼诗一首下小字注云三四次写间有一两字好信书亦一难事夫海岳可谓入晋人之室而其自言乃尔后之作字者当何如邪宋米芾乐圃帖米元章书沉着痛快直夺晋人之神少壮未能立家一一规摹古帖及钱穆父诃其刻画太甚当以势为主乃大悟脱尽本家笔自出机轴如禅家悟后拆肉还母拆骨还父呵佛骂祖面目非故虽苏黄相见不无气摄晚年自言无右军一㸃俗气良有以也此为乐圃书志遒劲奔轶又是平生得意笔太史公作信陵君传蔡中郎为陈仲弓志皆以得意人不轻赞誉正似此书耳宋米芾评纸帖米元章评纸如陆羽品泉各极其致而笔法都从颜平原幻出与吾友王宇泰所藏天马赋同是一种书临写弥月仍归用卿其宝之宋米芾方员菴石刻此米字之最有声合作者乃以菴之増修好事者适得米老旧搨以补亡而恰遇一颠倒装潢者错其先后遂据之入石虎林游人如织莫有为之是政者余早得此本亦以为装家误旋入杭摩挲石下依然误也因另搨一纸为之改装则文从理顺不致诮一公为伧胡颠士为煳目矣欲再一正其石而匆匆北归当賖此恨因识于此嗟乎余所手正之本或未必传而此叚傥不泯泯则后来见者岂遂乏一慧心之彦为了吾恨者余之汲汲老而为此者半欲为后人一二眼耳用寄示此一寸于永永岂区区夸蠧鱼之架哉天启乙丑九月三日宋米友仁书海岱楼诗右米侍郎元晖书先大父题海岱楼诗一首春秋公羊传曰山川有能润于百里者天子秩而祭之触石而出肤寸而合不崇朝而徧雨乎天下者惟泰山尔故大父云起为霖雨从肤寸盖言徧雨天下之泽自肤寸而始也米所书误以从为成遂失本意可为太息嘉泰四年秋八月壬寅山阴陆游书于三山老学菴宋米友仁帖米南宫大字雅逸细书结密皆有可法至好为小篆则有不知而作者元晖虽不逮其父然如王谢家子弟竟自有一种风格也宋米友仁帖翟耆年伯寿好古博雅君子也元晖因伯寿识桂勋而传其术则勋之为术精矣不知今亦有传其术者乎宋米友仁墨蹟尝见文敏公画题云待次平江作于大姚村妹家此帖有自到村居之语而且流落吴中岂亦在妹家时作邪宋米友仁书夫子庙记米元晖书夫子庙记石刻在吴城中书亦秀颖可爱但结法既不古又乏变态耳黄鲁直赠之诗虎儿笔力能扛鼎敎字元晖继阿章取羲之献之故事书家不愧箕裘者有大小钟大小衞大小王大小欧阳大小米惟小米差弱耳宋薛绍彭临兰亭叙右薛绍彭临兰亭叙一卷至元二年在郡城与友人丰城揭君子丹寓舍同巷得见其所藏绍彭临本上有𢎞文之印又有杭朱㢲印月舩小印若宋末在钱塘惟㢲与贾似道家所蓄古书画甚冨且精好宋之名书者有蔡君谟米南宫苏长公黄太史吴练塘最着然超越唐人独得二王笔意者莫绍彭若也今绍彭书亦絶少则见其所临犹盆盎之櫑洗也赵承㫖尝曰时流易趋古意难复揭君之爱重此帖也宜矣绍彭字道祖近见其晚憇监㕔所赋诗清丽沈着有魏晋人风所居有清閟阁详着楼氏攻媿集云九月甲子在兴鲁坊聋子巷写临川危素记唐人摹搨钩临最精今晋帖存者皆唐本也宋人遽不能精相去逺甚惟薛米两家独擅其能宋南渡后言墨帖多米氏手笔而薛书尤雅正禊叙帖临搨最多出其手必佳物然世亦鲜也雍虞集伯生书宋薛绍彭三帖书法自古至今皆有沿袭繇魏晋六朝隋唐以至于宋其遗蹟可考而知惟米元章英资髙识力欲追晋人絶轨同时如薛道祖足其同盟者也故能脱略唐宋齐踪前古岂不伟哉孟頫宋薛绍彭帖长安薛道祖与米元章刘巨济为三友朝夕议论晋唐杂蹟图画然其作字则各自成一家绍兴中购薛米书最急率以小玺印缝后御府刻米帖十卷而道祖书不得入石客杭见道祖书一巨卷于驸马都尉杨公家精神峻整遂深疑绍兴不入石之故问于子昂子昂曰薛书诚美微有按摸脱墼之嫌余不能书而深识其语私尝谓米襄阳书政如黄太史作书之变芒角刷掠求于匵韫川媚则蔑有矣学鲁独居之男子于道祖见之至治二年八月乙亥袁桷记宋薛绍彭真蹟思陵称北宋时唯米襄阳薛河东得晋人遗意虞道园则谓黄长睿知古法书不逮所言绍彭最佳而世遂不传米氏父子举世学其竒怪弊流金朝此卷多写其生平得意句结法内擫锋藏不露而古意时溢豪素间不作倾险浮急态内一诗絶似右军几令人有张翼之叹然则予之幸不大胜于道园哉道祖襄阳同时人与刘泾俱好收古书画翠微居士其号也宋薛绍彭书待访録有智永不全本千文一余昔于宋光禄见永师千文后有永师押字薛绍彭收藏印及是摹绍彭书乃赵令穰欲以王维雪山易智永千文语也今见第三卷其昌宋李时雍墨蹟思陵翰墨志谓熙丰以后蔡襄李时雍体制方入格律繇是绍兴初年二公字画俱用绍兴小玺印缝此卷政初年所收宋世诸贤笔法终不逮唐陇西公书深有怀素气象观此足以知其源委宋刘次庄书戏鱼堂记刘御史书最妙小楷其原盖出王大令褚河南而能兼採羣书为一家虽体本媚弱行草差劣然求之今世亦非多有此帙所録鱼记最善其后数刻皆不逮也石苍舒书虽有骨气而失于麤俗视刘逺矣宋刘次庄真书仁寿县君墓志正德中祈泽寺修佛堂此志背嵌墙角僧欲碎以为路东桥顾公见而止之遂传于世予向见兹石在露地讽寺僧移向屋下然比久不至山中今不知果移否也又龙池边有宋时移文墓刻极精印岗公当不应反遗之也余既借观此帙而并以是告原溥原溥有别业在湖西他日转搨之以归亦一竒事也嘉靖甲寅三月十八日净信居士盛时泰仲交记宋邵䶵行书安民堂记与梁彦通碑右邵䶵书二碑其一前有飞白安民二字乃仁宗书以赐钱晦者世称飞白始自蔡中郎而右军称善然今都不可见书学者即此观之亦可以见其飞翥之遗意矣按书䶵字仲恭丹阳人曽知苏州工正行字体清劲二书可称能品嘉靖甲寅四月七日题宋王昇饮中八仙歌朱巖壑跋逸老草书兰亭禊序云逸少作行书逸老为草字外人那得知当家有风味逸老以草圣擅名其为名公称道如许寓居戍是时先太师岐国公为监镇与之往还日亦得其八仙歌此本改从九从日字为盖长史素有此颠称也羔羊居士乃其自号圣采为所居之堂得柳轩岂亦其家邪山随侍时当绍兴十一二年间及识其人此卷书于庚午嵗自言年七十有五则知生于丙辰余生于丁巳后公六十一年方识公时才五六岁嘉定此书则亦七十五矣感今怆昔为之然凡艺始于学而卒于悟学而工不若悟之神此张旭观公孙大娘舞劒器遂进于草书也宋王逸老亦以草书名世先人守中处士尝藏二纸于家余少时尚及见之后为好事者持去今张宗儒来京师以所书杜少陵饮中八仙歌示余盖尤豪宕有法真有旭之悟者乎李白诗称怀素飘风骤雨落花飞絮之态虽非白作亦曲尽怀素之变者余于逸老亦云宋王昇草书宋太宗刻秘阁法帖晋魏书法后世犹得见之者以其有此至大观益精妙矣学书者始知上求古法于后南渡解和即安思陵临池之好尤笃一时内外大小之臣闻风而起若王逸老草书殊有旭颠转折变态尤为内廷称赏然是后飞云之祸虽惨而志恢复者愈坚禁伪学者虽严而求性理者弥笃若逸老之书士大夫道之者絶少亦可念哉当是时吴兴张谦仲亦髙年篆法甚古隐于黄冠龟山先生尝叙其所为书故其人名尤重焉宋李公麟二帖米海岳云少时未能立家但规摹法帖谓之集古字今观九歌良然左方有伯时画画史所称与伯时经营九歌者是已伯时孝经力追钟法宣和谱谓书逼魏晋不虚耳二帖皆节文其昌宋张闳道草书王简穆以书名齐世窦臮谓其密致丰冨神髙气全今遗蹟可见者有刘伯宠谢宪王琰三帖尚传其论书一篇具载本传意当时必自书之惜哉今亡矣张闳道游心翰墨追为之书殊可喜也仆见前辈效钟王书自羊薄以还类多规规然虽精而弗肆至张融自谓不恨已无二王法乃恨二王无已法乃知一艺之至亦当克自植立融之言不为过也今观闳道真草亦矫然自作一家风范宜诸贤叹赏之多云政和四年十二月庚午黄伯思观宋蔡京元祐党籍碑元祐党籍碑一卷蔡京元长所书也崇宁初京在相府追憾元祐诸贤乃籍司马光以下三百九人指为奸党请徽宗书而刻之又自书颁于天下俾各刻石以示后世京之意盖欲汚蔑诸贤使其子孙亦有余辱也抑岂公论之在人心者终不可泯至于摩挲遗刻歴数姓名粲然若繁星之丽天虽其子孙亦以祖父得与洓水伊川聮名为荣曽不以为辱也呜唿爱憎之私果何以掩是非之公邪京可谓谬用其心矣碑之所列德业无闻者居多然赖此碑之存而天下后世知其为君子之党是则京之诋之乃所以誉之也欧阳子有言彼谗人之致力乃借誉而揄扬岂不信哉霅川沈暐以其祖干名在党籍惧久而磨灭特取家藏搨本重刻于石行人司副姑苏周君得此卷出以示余瞻仰之余肃然起敬因识于下方呜唿世之恶直丑正髣髴于京者览此碑尚亦自省哉旴江何乔新识此碑自靖国五年毁碎遂稀传本今获见之犹钦宝箓矣当毁碑时蔡京厉声曰碑可毁名不可灭嗟乎乌知后人之欲不毁之更甚于京乎诸贤自涑水睂山数十公外凡二百余人史无传者不頼此碑何由知其姓氏哉故知择福之道莫大乎与君子同祸小人之谋无往不福君子也石工安民乞免着名今披此籍诸贤位中赫然有安民在倪元璐宋蔡京正书集贤赵公大观神道碑此乃黄羙之故物签题是徐子仁所书流传几许乃归元白郑子经言蔡公书令人掩鼻而过元白収此无乃采菲之意乎宋蔡卞灵巖寺疏米南宫谓卞得笔此书圎徤遒羙有兼人之力而时以己意叅之盖有书笔无书学者要之不可以人废也宋蔡卞书曹娥碑北海曹娥真碑传世甚少皆摹刻也此蔡卞于元祐间书颇得其神而精采胜之以其宋人弗贵也且石在越迄今尚为完善此搨更早字更全尤觉奕奕射人岂孝女之神常在山川间有志为书者则精英即附助之邪抑其地石佳而刻手工自昔已然邪由此观之则卞胜于京京又胜于襄今知有襄而不知有他蔡名之有幸不幸如此若具目当家则一字便有定评宁复向人言下转天启癸亥九月廿日宋尹焞手书欧阳文忠公三志河南尹君来自临川出示其大父和静先生遗象及手书欧阳文忠公所作三志仰瞻伏读不胜敬叹既橅其象以藏于家尹君又俾记于志文之后熹惟尹氏世徳之盛既得欧阳公之文以发挥之而和静手书惟谨是亦足以传世矣孤愚晚学何敢僭易輙赞一辞顾其请不已乃别书幅纸以附卷尾云绍熙壬子十月二十五日新安朱熹记宋尹焞帖东坡谓先生书似李西台西台书葢屡见之而先生书顾不多见山隂僧舍有先生所书诗数十首多集中所无此帖字画与正同可寳也宋张九成帖世未有言无垢先生善作字者而笔势如此令人起敬呜唿岂但字画哉予尝闻吕伯恭父云某从无垢学最久见知爱最深至今亡矣念无以报独时时戒学者无徒诵世所行论语解以为无垢之学尽在是也始予与伯恭父有为言之也今见求仁先大夫与往还书说论语事甚悉葢雍也以前无垢已恨早出余所着未尝示人无垢无多着书而论语解要非成书学者但尊信之以此窥见无垢宜伯恭云尔也则世之知无垢者何如哉予少时方省事无垢来为郡守闻见乡人父老数百人以滛雨害稼诉郡无垢若不省然俄而驶足来索状而数百人者皆以不满解去状亦不知安在矣旦日还乡下自城以南达瑞安凡闸者堰者皆已决捕鱼蟹箪笱凡可以梗水者亦已彻去不数日水落是歳大熟无垢永嘉之政初非赫然有声也而敏事若此则世之不知无垢者不但其问学也无垢摈斥流落道不为世用以死其不为人知者何可胜道余因求仁先大夫説论语事且有助于永嘉之政故并着之宋薛尚功摹钟鼎彞器款识真蹟钱塘薛尚功摹集三代彞鼎欵识文凡廿焉较其器之墨蹟笔精墨妙过之又其讨论有出于博古考古诸书之外前辈博雅精诣如此彼困而不学窃好古之名自比于米颠者得不有愧方外张天雨老学斋观宋胡安国帖浙间人家家有春秋传而罕见公字画余记为儿时从乡先生学同学数十儿儿各授程易胡春秋范唐鑑一本是时三书所在未锓板往往多手抄诵也晚官湖湘间每过士大夫家輙见公遗帖皆甚贵惜然为春秋学者顾少如浙间何因见向氏所藏帖书以勉之宋陈与义法帖奏稾徳夀皇帝常论近世绛帖已少钱希白所临潭帖为胜临江帖失真逺矣又淳化帖大观帖当时以晋唐善本及江南所収帖择善者刻之风骨意象皆存今观故参知政事陈公与义为侍从时奉诏定法帖十卷释文一册其间稍辨刘次荘之误殆临江或潭帖欤陈公字画清简类其诗文绍兴初歩中朝故特承善诱知人尧哲兹可观其绪余淳熙七年正月十四试吏部尚书兼翰林学士承㫖周必大为起居舍人木待问题宋陈与义帖绍兴乙亥歳某初仕王畿陈公之子本之为郎为监家藏手泽甚富每休务輙求观竟日今踰三十年本之之子仁和宰复示此轴前辈翰墨愈久则愈可敬而本之墓木已拱又可叹也淳熙丙午二月十三日宋岳飞帖王之讨杨么也过师吾里留题东松菴壁上老墨飞动忠义之气奕如所谓因邀后军王团练者葢后来告变之王贵号王雕儿者也天兵濯征偏裨之在行者多矣独邀斯人者饭其爱之必异于余子孰谓其报知己一至此极哉司马文正公之邢恕王荆公之吕惠卿世固不少而逄蒙杀羿孟轲氏顾舍蒙而羿之责又何也淳祐九年六月朔敬观于庐山郡圃之爱莲堂附此叹息宋岳飞墨蹟武宁汤盘蔵其先世文林君军中文书岳武穆王绍兴元年所署也文林始以太学生上书论备御之策崎岖兵间以功致文林之命观此牒知文林倡忠义击叛溃保乡里甚直而壮噫可以见其人心之一士气之盛而其将又有若武穆者宜其足立国于摧败危亡之余也盘言武穆之死文林上书论列遂并受害文丞相尝题其家之堂曰忠节遗墨故在而张循王刘大尉所署别为卷俯仰二百年而感慨系之矣近年集在馆中将纂修辽金宋史馆中以遗书亡轶为説若此者可徴尚多乎哉宋张孝祥草书安国此字尤为清劲如枯松折竹架雪凌霜超然自放于笔墨之外虽醉中亦不忘般若岂箇中自有一种习气略无间断又此观音心呪而曰释迦其示不二门安国得之深矣宋张孝祥帖安国天资敏妙文章政事皆过人逺甚其作字多得古人用笔意使其老夀更加学力当益竒伟建阳张大夫珍藏此纸间以视予展玩恍然如接谭笑书其后而归之庆元己未三月八日宋张孝祥真蹟张于湖有英姿竒气着之湖湘间未为不遇洞庭所赋在集中最为杰特方其吸江酌斗賔客万象时讵知世间有紫微青琐哉余客唐安湖上计孟甫袖以见访是日八月既望后此者盖四十有七年矣抚卷太息书而归之宋吴说游丝书钱塘吴传朋游丝字前无古人黄给事仲乘钧尝称蜀士仲明举诗云春吞一缕来不断石钧笔力归毫芒佳句也然未若参汉滨先生王公瞻叔之诗为工伯父杨州尝得二纸于吴公从子深求书王公之诗于后宋吴说千字文尚书郎吴傅朋王逢源先生外孙也往见其论唐孙氏书谱自言总角以来徧参博考始悟筋脉相连之理盖与近世不知而作者异矣皇诸孙从季家藏古帖甚富又求千文于傅朋而刻之非乐善好事安能若此某于书懵然而季兄子中笔法絶髙常问道焉共评此字虽未至颠张醉素之雄放而圆美流丽亦书家之韵胜者也干道己丑九月世称吴傅朋书一笔尽一行不断目曰游丝书今观此千文殊不然始知得名之误也东坡云唐太宗评萧子云书行行若萦春蚓字字如绾秋蛇信虚得名耳东坡取其比象之不类特表而出之人莫悟尔余于游丝亦然盖善书者随手万变安可指一物而求尽其妙赵从季亲得此本于傅朋亦其晩年笔力纵横得意时书者也宋吴说帖王逢原遗腹女是生吴傅朋书法固有自来此帖往复殆小乘僧之流非髙蹈大方者也不倚文字外人乃能寳之于百五十年之后岂徒玩其笔墨之精世之人以杀为戏以业为果观傅朋此帖井荣之良砭者欤宋吴说书予幼过豫章见滕王阁扁吴傅朋公所题也裴回顾瞻叹其深稳端润非近时怒张筋脉屈折生柴之态后闻宋阜陵欲易其九里松题至十数御笔墨而卒不能及因使涂字以金而署之当时固善人君之服善无我而亦深知吴公之书之真不可及也大抵宋人书自蔡君谟以上犹有前代意其后坡谷出遂风靡从之而魏晋之法尽矣米元章薛绍彭黄长睿诸公方知古法而长睿所书不逮所言绍彭最佳而世遂不传米氏父子书最盛行举世学其竒怪不惟江南为然金朝有用其法者亦以善书得名而流弊南方特盛遂有于湖之险至于即之之恶谬极矣至元初士大夫多学颜书虽刻鹄不成尚可类鹜而宋末知张之谬者乃多尚欧率更书纤弱仅如编苇亦气运使然邪自吴兴赵公子昂出学书者始知以晋名书然吾父执姚先生曰此吴兴也而谓之晋可乎此言盖深得之予比过吴越见傅朋书最多皆随分賛叹且图来者守正法云耳此卷又以李唐山水继之亦好事者盖书画同一法耳后来画者略无用笔故不足观此书乃直如书字正得古象形之意甚为可嘉然所作隶书乃殊不知而作大可怪也然当时有临江萧大山政作此体时甚贵之非此人之罪也因刘椽执笔求题为坐客言如此悉书之云宋吴説书九歌昔人称吴傅朋説真书为宋朝第一今观九歌应规入矩深得兰亭洛神遗意髙宗洞精书法至为阁笔叹赏不虚也左方有马和之侍郎图此必当时有李伯时画九歌米元章作书而二公复倣之耳伯时书乃全用钟法宣和谱谓其追踪魏晋今始见之当与米元章并传者宋之小楷名家尽此矣宋苏庠诗帖后湖居士歌诗清腴盖江西之𣲖别又字画健逸又老坡之苖裔也吾宗徳友丈寳其遗墨殆且百纸可谓富矣仆生也后不及从居士游今以徳友数十年染指之勤一旦得大嚼焉正使亲见扬子云所获未必如是之冨也欣玩弥日拱揖不暇姑识嵗月而归之绍兴戊寅十二月既望后湖先生仙去已久残章坠稾不为六丁取去流落世间者尚或有之未有若吾徳友所藏如是之多也先生少不就举老不就徴盖神仙中人非世之所能羁绁者故语带烟霞嚼松风非食烟火人所能到此尤可寳也见徳友説未经散亡时其家所得词与诗与尺牍堆案盈箱迁徙十亡八九则不为世之所见何以寳而藏之者又不可胜计也伏读钦叹久之绍兴庚辰汝隂李夀臣书宋朱惇儒书乐毅报燕王书余尝恨右军不冩此书而冩夏侯之论今观玉山汪季路所藏伊水老人手笔老人得无亦有余之恨乎季路将刻之石以贻永久余知有志之士当复有废书而泣者矣淳熙壬寅十二月庚申新安朱熹书宋朱惇儒小楷道徳经巖壑老人小楷道徳经二篇精妙醇古近世楷法如陈碧虚之相鹤黄长睿之黄庭皆所不及唯湍石喻公之典引诸书为可方驾耳季路得之逺以相示恨目已昏盲不得尽见其妙处把玩不足因记其后而归之季路能攻石传刻以与好事者共之即大幸盖此书难得善本读此数章似少譌谬又为可传也庆元丁巳十月庚辰云台子私记宋喻樗遗墨喻公子材䆳于经学敏于词艺绍兴初馆阁多俊杰视题名可考也干道壬辰予自小宗伯奉祠过无钖子材老矣用两夫肩舆廷劳于途议论洒洒使人聼之忘倦其谓自天子至庶人皆有朋友三代而上每措之父子兄弟之间后世此道殊废予至今绅书之汪季路其外孙也出示公遗墨因题其后宋徐兢篆赤壁赋才知之士满天下而书学不得其传许叔重稽诸通人作説文解字犹未能无阙误李少温中兴篆籕而所刋定尚多臆説信书学之难能也徐鼎臣楚金兄弟最有能称一时如郑仲贤郭恕先皆号善书皆自许氏非谓许氏果能尽字书之藴盖舍是则放而无据耳旧闻徐明叔善篆今观其遗墨则説文解字之外自为一家虽其名兢字见于印文者亦与篆法不同又有保大骑省之文保大为南唐年号骑省乃雍熙职秩亦所未喻姑识所疑以俟识者宋虞允文钧堂帖虞忠肃公采石之战日星晦蒙江水震荡功烈赫然疑其平日为人有喑哑叱咤千人皆废之状及观其手帖词语详雅气象雍容乃真一书生耳公之子孙居吴中者世藏此帖今为葑门朱性甫得之夫性甫虽好文事藏此吾固知其意不在笔墨间也宋周必大书艾轩神道碑平原晩作益自磨砺然散语终是洗涤词科气习不尽惟艾轩志铭极简严有古意今祠堂本乃复斋陈公所书而园真蹟蔵外孙方之泰巖仲家巖仲他日有佳石当并平园小楷刻之祠中宋周必大退传帖益公之字端重谨宻如其为人此犹中年之作也每观退传帖无异往昔此其常徳尤可叹服于此又识前軰后进爱敬两尽其道足为世之法矣宋范成大书田园杂兴卷右范文穆田园杂兴絶句六十首公好纪事帅广右有桂海虞衡志帅蜀有呉船録此盖罢金陵阃以大资领洞霄官归隐石湖时作即诗无论竹枝鹧鸪家言已曲尽吴中农圃故事矣书法出入眉山豫章间有米颠笔圆熟遒丽生意鬰然真足二絶余不敏何敢望公然视公挂冠幸尚少息黔补劓之暇安知不能为公增一叚呉语邪因识其末以俟右范石湖行书后有周伯琦䟦云公以文学知遇思陵阜陵遂登执政此诗盖谢事后所作曲尽呉中郊居风土民俗不惟词语脍炙人口而笔墨标韵歩骤苏黄之下使人健羡名不虗得讵不信然余向读石湖志慨想之不可得今观元白所收墨本为之怃然然吴中近为海寇剽刼痛非昔日矣纵使石湖老人见之吾恐不赋田园而赋洗兵马也宋吴琚书吴琚书自米南宫外一歩不窥京口北固山有天下第一江山牓书即其笔也始于都下见七言絶一幅不欵名姓但有云壑居士印偶閲宋经籍志云壑集吴琚撰知为琚书已于新安白岳下山客持晦翁书归去来辞廼絶似米元章后有云壑二字因得审定今藏于家此诗没于焦山江中润州守霍君为余拓墨本然已在若晦间不可临摹矣宋朱熹书出师表余自少读出师表輙为之喟然感涕呜唿世无忠臣志士坐视国家之倾覆而莫之救也悠悠千古此恨何穷今观文公之字画飞动其一时慷慨激烈之气尚可想见使九原可作舍二公吾谁与归嘉熙己亥立秋后十日京兆杜范书于宛陵郡斋闻昔朱文公酒每酣多朗诵出师表而或书之以赠友人今见刻本想其慷慨兴起之意犹烨然㸃画间文公尝曰孔明有王佐之心而道则未尽学者固不可徒赞叹于文字之间而已要当知其心之所存道之所未尽庶或有得于文公所以书之之意宋朱熹与方耕道帖吾里前軰方耕道耒干道二年擢第歴任有亷直声受学朱张之门尝从宣公辟为湖北帅属文公与之书云既为辟客有见闻当宻言又云当斟酌量度有益而后言又云若一言不契即欲忿然引去则不可文公性方峻与他人言多勉其刚烈激发而与耕道言更欲其委曲和缓若耕道者可谓直谅之友矣按宣公少从忠献兵间所交皆大儒名卿相耕道晩出一书生尔所见岂有超出宣公者哉然宣公懐必竭事必咨不以耕道之卑而不即也耕道感激知己遇事无隐或因杯酒輙发或欲搢笏显诵不以宣公之贤而不諌也昔孔明下教许州平㓜宰之参署韩愈送河阳从事愿处士无图利于大夫长必求属以自助属必尽忠于其长古之道也若夫长之贤未至于宣公属之贤未至于耕道各宜録文公遗墨一通置之座右宋朱熹与东莱先生帖集尝见文公与东莱先生一帖云福建人刘氏兄弟爚炳同预荐送乃翁亦以免举试礼部皆欲见于门下某新阡与其居宻迩两年相从甚熟知其嗜学其教幸与之进盖东莱时在馆阁也此书所谓晦伯爚也韬仲炳也十千所买之山岂即所谓新迁之近而季通之所择乎昔者野人有食芹曝暄而美者特以献其君野人犹然而况君子之于其君也心知其善而忍后其事而弗告哉绍兴山陵改卜之议季通竟坐贬死孰知君子之于君亲盖无二致也得于亲而不得于君其势然也观买山之帖新阡之好岂胜慨然文公之书岂欲以此艺成名者而子昂仲章氏举以为言岂子昂独举所知深觧者而仲章賛之耶公少年盖尝学曹操书而刘共父诮之公以时之古为觧然则其可以书求公乎宋朱熹手帖国朝善书者称秋磵黄公评考亭朱子之书曰道义精华之气浑浑灏灏自理窟中流出又曰道义之气葱葱欎欎散于文字间其评书如此则其善书岂直㸃画之工而已盖自许魏公推眀朱学而立其说于学宫且用以取士朔南声教所暨咸知尊信之㒺有异时至其翰墨之妙类以儒者细事寘而弗论秋磵公可谓目击道存者矣道传赴玉堂之召携考亭手帖北上玉堂诸老善书如秋磵公者为不少幸求其说评之宋朱熹与姪手帖余记十年前与焕章氏题先谱推其六世祖为考亭夫子家蔵夫子手泽甚富约至其家閲之今年冬予始至横溪焕章仲子垕出视夫子与其姪六十秀才书一纸兵燹之余仅留手泽者是帖也书中墓木事丁宁告戒望之至而责之颛又言析居事闵其失馆地勉之以忍耐二字其家教之槩如此垕时时披展于读书之室非朱氏子孙之座右铭乎至正二十年冬十月八日㑹稽杨维桢谨识右新安朱夫子与所亲手简真蹟一卷词语真淳气谊周密婣睦之厚着于当时笔画之精粲然传世诚为后进之楷式也鄱阳周伯琦敬题子朱子继续道统优入圣域而于翰墨亦加之功善行草尤善大字下笔即沉着典雅虽片缣寸楮人争珍秘不啻玙璠圭璧此帖乃与姪家书略不用意出于自然尤可寳也展读一过敬识诸卷尾天台陶九成宋朱熹真蹟右晦菴先生真蹟笔精墨妙有晋人之风大贤无所不能固非可一艺名也当时先生由建中回新安时所书流落人间文传薄㳺婺源得之携以归呉中尝同仁夫一观余不以示他人也近伯广自琴川来访病中不及款曲别后思所以见意念他物皆不足以凂伯广因书于卷尾令渊持赠之转似仁夫仍题数语云吴郡千文传宋朱熹手帖太师徽国朱文公帖一纸韵度润逸比他日所书人以为尤可玩濂虽不敏则非特玩其字画而已也盖有所感也帖中云恭叔尚未至只文叔到已两日矣见约诚之在此相聚也文叔名友文恭叔名友恭姓潘氏二人实为兄弟恭叔通礼乐文公之修三礼以仪礼与礼记相参通为一书其不合者分为五类周官则别为一书恭叔实与讨论之列文叔尤善问辨文公与论大学致知格物之义虽反覆数四而弗措诚之逰澹轩也澹轩蚤从张宣公游晚复事文公文公遇之如黄直卿则三人者皆其髙第弟子计其一时师友相从之盛聚精㑹神徳义充洽如在泗沂之上自今道隐民散时观之不啻应龙游乎𤣥闗欲一见之而不可得徒以贻有识者之感慨不亦悲夫此帖无嵗月不知何年所发其或学禁未兴讲道于竹林精舎时邪宋朱熹墨蹟后右晦菴先生书小宛诗夙兴夜寐四大字今兵部尚书钱唐方公之所蔵也先生上承周孔道统之传故凡一言皆将为天下后世之法而亦皆本于圣人之经与易之自强不息书之无逸同理盖人无贵贱大小未有不由斯理而能有成至于为子为臣其宜务于此加切故曰夙兴夜寐无忝尔所生又曰夙夜匪懈以事一人今公为国大臣承宠眷之隆二亲具庆跻耄期之夀为天下所歆羡仰望而惓惓于宝此书者其将佩古人之格言笃忠孝之大节将以示法天下之为臣子者乎此公之所宜勉也因拜观此卷谨识其后而归之宋朱熹二帖右徽国文正公考亭夫子手帖一以辞譔墓志一以致问起居而以编缉通鑑纲目义例得失取正于人皆不书官职名氏其谦已诲人之意蔼然见于言表至今三二百年后风范犹在目前先生文章事业昭在简册又岂后学窥其涯涘又奚待于称扬褒美哉今京口何彦征得之于其外祖郭畀天钖彦征宝而藏之亦庶几知道者翰林学士士奇杨公复识其后均得拜观文正公之手泽诵之反复起敬时永乐庚子仲春清明后五日临川吴均端肃书京口何彦征氏所藏文公先生墨蹟得观者以为至幸而题识之者互相发明殆无余藴矣然通鑑一书上下数千百年则本春秋为万世公论而于契家事蹟乃以性命之忧为说而辞之岂耳目所及不及简册欤抑彼此所施有不可同者欤大贤君子必有以处之此则学者所当讲求也诗曰鱼潜在渊或在于渚其斯之谓欤宣德三年岁次戊申秋八月望日南郡杨溥识此卷手书凡二三书如前所云一书则折简道问安者京口何彦征宝藏之以示余于戏先生片纸只字流传于世不啻拱璧之难得况此晩年之笔其所言尤后学所当矜式者邪拜观之余谨识岁月于后云宣德四年岁己酉夏四月己卯临江后学金幼孜谨识右宋朱夫子晦菴先生手书二通观其于撰述张魏公铭志与他书所载不同不免悔之至其所修通鑑纲目十年而后成然汲汲尚欲求正于人则知前贤于为文及着书二事其不敢忽如此后进之士率尔妄作者观于此可不少致其谨乎此卷今藏何彦征氏间以请予识把玩之余遂书此于末简以归之宣德四年己酉秋七月庚午后学杨荣谨识宋朱熹昼寒诗卷成化丙申仲夏之望集惟谦年丈廨中积雨新霁出晦翁手墨见示展读之二十过韵亮节清一洗尘俗而笔法尤遒劲端重目所罕覩所惜者其先有元人跋十八家惟谦尊人贞孝先生恶之悉为屏去犹存倪元鎭一絶盖髙其品耳虽然世不乏人而严于取亦足以见贞孝先生之正大眞足以继晦翁之芳躅矣把玩不忍置因识其末翰林编修吴釴志观晦翁书笔势迅疾曽无意于求工而㸃画波磔无一不合书家矩矱岂所谓动容周旋中礼者邪翁书自言初学魏武为蔡端明所诮曰余学鲁公乃唐忠臣公所学汉奸相也及考魏武本传云汉世安平崔瑗与子寔𢎞农张芝与弟昶并善草书而操亚之则魏武之善书信不诬矣今此诗帖眞有汉魏风骨视唐宋以下自别展卷再三不胜慨恤吴下王世贞题宋朱熹书城南诗朱子与南轩先生友善此城南二十咏和南轩而作者穆闻之先工部君言在元吾乡尚书于公文传尝尹婺源婺源朱子阙里也公得此于其五世孙光后秩满归常熟钱伯广者爱之公辍以赠伯广乃搆城南斋因以城南自号金华黄文献公为记伯广没卷为乡友虞子贤所得子贤复构轩二十楹各颜其诗于上兵变后卷流落不知所在穆近于致政侍郎阳羡沈公家见之不觉大喜卷后有于公跋杨廉夫复为子贤补书南轩原倡最后子渊一跋与先君之语正合渊字资深尚书公孙也晦菴先生潜心圣贤之学探索至道其于词章字画盖有不暇留意者今观先生自书所和张宣公城南杂咏二十首其词浑厚和平有盛唐风致其字如孤松老柏晋宋间以书名家者未易及也是虽大贤多能所到其所以然者亦本于心耳先生之学以正心为本夫诗心声也字心画也心得所养则发之于诗形之于字卓乎絶俗岂世之惫精疲神以学诗学字者所可髣髴哉善学先生者咏其心声玩其心画则放心自复鄙吝自消固可得其心法于词句㸃画之表矣方伯沈公时旸得此卷宝之不啻悬藜照乗之珍间出示余拜观之余肃然起敬谨识其后而归之宋朱熹小行书卷世但知晦翁扁书作松枯石老以取苍劲不知其草草狎书乃天眞秀异若此盖由沉浸于禊帖中得眞神而偶然出之若稍加意即是李广第二番射石矣宋陆游与曽原伯帖余大父着作为京敎考浙漕试明年考省试吕成公卷子皆出本房放翁与曽原伯帖云主司刘某天下伟人也故足以得之家藏大父与成公往还眞蹟大父则云上覆伯恭兄成公则云拜覆着作丈时犹未唿座主作先生也成公父仓部娶茶山女原伯茶山长子名逢官至大理卿仲躬次也名逮官至侍从皆成公母舅放翁学于茶山喜成公得荐书贺原伯如此余为仪真掾原伯孙黯字温伯为扬子宰出此帖于县斋余曰君收放翁帖千百纸此幅关我家门户盖辍以见惠温伯不与后与温伯同朝求之复不与晩使江左与温伯书曰初见帖时余才三十今遂六十君且八十不得帖死有遗恨温伯亦怆然缄帖饷余帖内云叔迟者茶山季子也名迅乐道者温伯父也名槃温伯擢第人物髙雅词翰精丽有晋唐风韵放翁常举自代今挂冠居越上初茶山深于禅学厚勤杲二公故叔迟入山访杲茶山有诗哭勤前辈不独笃于师友其于物外髙人亦极其惓惓今士大夫不复然矣宋陆游帖镜湖一曲皆翁吟啸提封翁所自有非若贺秘监请而有也遂与山僧巷友争渔樵席翰墨淋漓人争得之是三帖遂为勤上人所藏宋陆游手简二帖放翁以诗名重天下受知周益公范文穆为中兴大家尝读其劒南集爱不忍去手思见其人而不可得今得观此二帖恍然如侍左右何其幸哉然放翁在当时不以书名而遒严若此真所谓人品既髙下笔自不同者也二帖一与仲信议婚一为明远题卿禅师遗墨放翁到今不为久远而此三人者皆不可知昔蔡明远鄱阳一卒尔以鲁公之书而传仲信既与翁结婚而禅师遗墨有见晩之恨则二公要皆非寻常流辈人矣而余皆不知之鄙浅可叹此卷既归墨林墨林博雅好古而蓄书极冨必能考以补余之不逮也嘉靖戊子仲冬念日后学文彭谨题宋卓景福临淳化集帖自蔡公僊去里中书学遂絶近岁二陈出焉崇清宜大字愈大愈奇复斋字可至二三尺而小楷行草端劲秀丽在崇清上寸纸流落人争宝藏至今后生辈结字运笔十人中九作复斋体然复斋本学欧后谓余曰少时寔师九成宫记今五六十矣当向上作工夫岂必尚寄率更篱下邪所跋卓君临淳化集帖凡一百十有五字老气森严殆欲埽去欧虞褚薛而自为一家者卓君盖其中表亲授笔法今亦以能书名闻之奕家子弟必髙师一着岂惟奕哉逸少卫夫人弟子也突过其师大令逸少子也与父齐名卓君勉旃复斋可作必有咄咄逼人之叹矣宋魏了翁与杜范李心传手札了翁在理宗朝与眞德秀齐名皆深于理学以直道不为时宰所容杜李二公亦皆一时名臣则其手札为世所重非但以其字画之工以其贤也按理宗嘉熙二年以李心传为秘书少监史馆修撰心传有史才通故实弟道传尤明河洛之学性传位至同知枢密院事淳熙五年以杜范为右丞相兼枢密使范抗言时政无有所隐初为殿中侍御史劾奏郑清之李鸣复其后不肯与鸣复共政卒辟位去其为人如此宋眞德秀与王周卿手简周卿讳德文吾乡王氏之先也仕宋虽不甚显然其学实出于其曽伯祖信伯先生帖中所谓先着作是也故西山真先生也特与之游他如魏参政了翁游丞相似杜丞相范王待制遂亦尝举荐陵阳李侍郎心传因谓其所交皆天下正人然则此帖岂非其一左证也哉惟颙其善藏之吴寛谨题西山先生书似草草作谛观之乃非草草者虽不全用晋人笔法而亦不出于法之外岂胸次髙故落笔便自不同邪然南渡诸公如魏鹤山李心传兄弟书亦往往相似岂亦习尚然邪盖苏黄笔法至是又一变云宋杨简手书孔壁孝经司马文正公平生未尝草书虽造次颠沛间一㸃一画必如法度观其书者即知公之为人慈湖先生杨公道德学问追嫓前修而于翰墨尤极严谨嘉定初获侍公于着廷见其酬答四方书问无一字作行狎体盖其斋庄中正表里惟一故形于心画亦絶类文正公而清劲过之傅君侹所藏孔壁孝经又其得意书也呜唿先生不可作矣学者即此而观之犹足以窥大贤气象而知立德之本云宋张即之书老柏行温夫特善大书扁额字如作小楷不烦布置而清劲絶人余屡见所书楞严道德经虽甚纤小皆得笔兴此卷老柏行规格絶类但此卷中策掠进止转折间殊不自遂岂温夫书时因笔墨未惬自加补缉哉彦晖善书者必有定见矣宋张即之大字即之作大字如写小楷而笔意兼行转折作止之态如老生作礼虽骨格强硬而意度调熟见之者自当叹重此卷三字尤为卓絶非常所见宋张即之墨蹟昔人谓八音与政通而文章以时髙下岂惟文章哉字画亦然故因时可以知书因书可以验时有不可逃者张即之生宋南渡后书名在当时甚盛此所书杜诗已不完开化徐敦夫得以示余盖书之变至此已极当时所以重之则世变亦可知矣夫即之欲自成家故其书法如此若以虞道园之说断之则亦太甚矣乎宋张即之书进学解右宋张即之书韩文公进学解即之字温夫别号樗寮叅政孝伯之子仕终太子太傅直秘阁歴阳县开国男其书当时所重完颜有国时每重购其蹟史称即之博学有义行而袁文清师友渊源録亦言即之修洁喜校书经史皆手定善本语干道淳熙事先后不异史官书蔽其名按皇宋书録即之安国之后甚能传其家学安国名孝祥仕终显谟阁学士所谓于湖先生孝伯之兄即之之伯父也其书师颜鲁公尝为髙宗所称即之稍变而刻急遂自名家然安国仅年三十有八而即之八十余咸淳间犹存故世知有樗寮书而于湖书鲜称之者此书无嵗月可考而老笔健劲大类安国所书卢坦河南尉碑岂所谓传其家学者邪周诰商盘下缺一字寔徽宗御名韩文商本作殷岂亦以讳避就邪故浙江叅政崑山张公敬之旧藏此册公卒无子圗书散失从孙比部员外允清以重直购之允清所谓惓惓于此岂直字画之妙而已后之子孙尚知所宝哉宋张即之正书金刚经昔吴关外门有驻节字大可二尺许古雅遒劲极得大书之体余少时见而爱之先主事都水公曰此张即之笔也复于一统志和州下载即之特善大书以是知先君盖有所见云若细书则未之闻也兹偶见此经大不过指尤俊健不凡乃知樗寮不独善大书已也书史㑹要记樗寮歴阳人歴阳隶和州即今含山明隆庆庚午春三月吴下陈鎏识宋张即之书莲华经四明有宋刻张即之妙法莲华经一袠其木今不识为何材中虽有蛀孔字皆坚致如石似有物诃禁之者歴世灵显不可一二举余宦四明得廿余袠往岁佛屋灾像经皆灰余惊痛不已火后拨燎烬乃得二三袠完者周缘焦糜字幸无损岂比地天龙未习瓌宝既取诸有余而又不忍尽邪乃为装褙成帖以存数百年之遗樗寮昔人斥为恶札今详其笔意亦非有心为怪惟象其胸怀元与俗情相违逆不知有匀圎之可喜峭挺之可骇耳自开天以来千奇万异日新不已何独字法不得任情哉宋文天祥手帖予尝见文山公与黄伯正手帖云贑州大姓起义旅相从者如欧阳冠侯等凡二十三家史多不载其名今莫可考矣宁都陈蒲塘父子亦二十三家之一乃因从子景茂请铭于公答书仅存而其氏名因借以弗泯不亦幸哉观公兴言夙昔为之哽涕之言则其有感于蒲塘者深矣宋文天祥遗墨右文信公遗墨前叅知政事本斋王公所藏公没已久家人理筐书尺丛积顾是纸损烂将裂以拭巵匜公之子季境适至识为信公书咄唶惊异亟命装池以完呜唿岂非有神物守护之欤不然英灵之气不泯而致之欤先贤尺牍人尚皆藏弆之矧信公之精忠伟烈震耀古今翰墨光芒垂示臣子者乎不惟王氏宝之百世而下固夫人之所同宝也史官河东张翥书宋文天祥札子右宋丞相文信公札子一幅盖贺包公宏父迁官时书也其中言在瑞阳时尝遣一介人往候先生者盖公为刑部郎官上疏论董宋臣之恶不报束装将出关时相遣人谓其不可差知瑞州故公在瑞州与宏父通问也其曰郡未一考被召除郎即丐香火以归不从反得乡节者盖公以癸亥为瑞州甲子十月召赴行在除礼部郎十一月除江西提刑也其曰以先人本生母之䘮解印归里者盖公甲子为提刑乙丑伯祖母梁夫人殁实公尊府本生母也其曰宏斋先生尝为乡漕者盖宏父尝知隆兴府兼江西转运也其曰先生当是时适在绿野者盖宏父为刑部侍郎知平江府以言事召赴阙辞改知绍兴又辞疑是时罢归正在景定末年公解印时也其曰先生以新天子蒲轮束帛之勤为时一出进长六卿典事枢者盖度宗初即位召宏父为刑部尚书签书枢密院事封南城县侯故公贺以此书也其曰谤毁之余赖君相保全无大督过束礼书入深林温理故读自是浩然方外之想者盖是时台臣黄万石以公不职论罢之公于是辟文山筑居第为山水之游故云然也反覆观之其忠正之气凛然见于言辞之间俯仰慨慕之余若将见之况当时亲炙之者能不感激发奋也欤是书今建阳县尹张君光启所家藏者装潢以示予留玩数日敬书于后以归之宣德六年秋七月望日后学李时勉拜手敬书宋文天祥过小青口诗墨蹟右宋文丞相信国公诗墨蹟一首其诗今见指南録中初公自奉使伯颜军前被留得间亡眞州浮海以逹行在后屯潮阳师溃被执自广州传至燕狱所至有诗昔钟仪幽而楚操庄舄病而越吟或者犹谓之仁况公流离颠沛有感必发于诗诗必归于忠义读其集未尝不为之流涕也于戏可不谓仁乎此盖公被执北去将至桃源五十里而作文君征明出以示余余谓公之精忠大节焯焯天地间独念公时在缧绁动止当不自由其感慨不平之气发之诗可也而字画精妙虽纸墨之微亦皆不茍何从容如是岂公之贤能使蒙古待之以礼邪无亦公之所养有定力故临难如平时不少动于中邪然则公之大节不待柴市而后知也观于此诗亦可以知之矣今去公且三百年片纸遗墨人传宝之又况其后之人乎又况征明之贤不霣其世者乎虽然忠义所在自当有神物护持之宋文天祥墨蹟昔余在吴下曽见文山墨蹟凡十余条中说空坑兵败之事较详其后载徐妳环嬢流落之由与此本相类其字画月日亦相类时同观者数人三读欷歔为之泣下余友殷近夫跋云使公少用于德祐之前国尚可为使公不死于景炎之后身无所安时读其词咸愿为之执鞭不可得者初不暇论其真与赝也今观一峰之论岂此本得之毛氏者乃其真蹟而吴下所见者诚所谓虞褚兰亭邪于乎百世之士片文只字流落人间虽伪为者亦能使人兴起其他可论哉宋文天祥家书文信国家书一纸具当时江西流离颠沛情事去宋亡无几何时矣兰虽可焚香不可灭当与正气诗作注脚宋道士张有篆金刚经谦中之篆自成一家近当跋复古编颇详此盖其真蹟也然坡公有与赵清献公帖示表忠观碑额可用张子野之孙有书之子野吴兴人名先而此云追荐亡父张三先生何邪更当详考其间以祖为但以转为熙以萨为薛之类是终不欲书篆法之所无也宋道士陈景元书相鹤经自秦易篆为佐隶至汉世去古未远当时正隶体尚有篆籀意象厥后魏钟元常及士季晋王世将逸少子敬作小楷法皆出于迁就汉隶运笔结体既圜劲淡雅字率扁而弗撱今传世者若钟书力命表尚书宣示世将上晋元帝二表逸少曹娥帖大令洛神帖虽经摹拓而古隶典刑具在至江左六朝若谢宣城萧挹辈虽不以书名世至其小楷若齐海陵王志开善寺碑犹有钟王遗范至陈隋间正书结字渐方唐初犹尔独欧阳率更虞永兴易方为长以就姿媚后人竞效之遽不及二人远甚而钟王楷法弥远矣隋世善书者多其间丁道护者不今不古遒媚有法今观碧虚子陈君小楷殊得道护笔势亦可谓有意于古者也按隋经籍志唐艺文志相鹤经皆一卷今完书轶矣特马惣意林及李善注鲍照舞鹤赋钞出大略今此本是矣而流俗误録着王丞相集中且多舛午今本虽非全篇然比世传他本最精善真可垂永云政和七年十月十一日于山阳衮华堂观武阳黄长睿父书宋释梦英书夫子庙堂记右夫子庙堂记唐驾郎中程浩撰宋宣太师梦英书世多喜诵此文而梦英书法一本栁诚悬然骨气意度皆弱不能及也宋释梦英篆书偏旁字源右篆书偏旁字源宋宣义太师梦英书此碑咸平二年立于长安学中后有英自题又附载郭忠恕所答书梦英篆书偏旁字源自谓秦斯虽妙尽方圆而㸃画简略直以墨宝归之李监而已与郭忠恕能继其美复録忠恕报书于后第吾子行诸君絶不取英篆以为少师承而忠恕书末所谓何人知之惟英公知之亦大含讥讽何也然英篆笔亦自整劲跋语正书出信本皇甫君碑骨稍露耳聊记而留之宋释梦英千文右梁周兴嗣次韵千文宋释梦英以篆体书之干德三年刻石在今西安府学前此释之徒以书名者多矣而以篆古名始见于英也宋释照黙墨蹟余还自海南馆于道林道人朱公破雨自云盖来坐未定出照黙书一轴予久去箴诲初见必辄熟视之不自觉意消也秦少㳺至钱塘见功臣山政禅师书叹以为非积学所至其纯美之韵如水成文出于自然照黙暮年臻妙其以是哉颜平原有大节于唐而以书名识者惜之予以谓斯人德髙而名往就之耳借使此老书不工尤当宝祕况工乎愈可宝也然与其门人书语多以见及余衰退流落又自恨生所知遇不能不短气耳宋释彦修草书自怀素以草名唐后梦英复以篆隶闻然草未闲也知解梁郡李丕绪所刻僧彦修书絶句二首乃其自媿风尘思抉樊而出者诗仅成语然英公于缙绅一语之奖即亟亟自述以夸人此诗于君之赐号赐院视之若凂惟以自悯其勤苦其人之贤不肖何如也字亦自杨少师出十得其六七焉然少师亦宋人标榜之耳非定评也天启乙丑九月十三日宋释温日观书心经温上人面目严冷人欲求一笑不可得亦不肯轻謟人而遇其性所喜悦驩然自留得钱出户即散施贫者或多则袖携以访失职贤士大夫而与之布袍葛屦放浪啸傲于西湖三竺间五十年吾观其人视策名货利为何等物故其翰墨流落人间足堪把玩又善以意写蒲萄游戏遇物立成至有气力者具纸素邀之辄又一笔不与闻东昌徐仲彬云时时过其家倾怀尽兴淋漓挥洒皆不求而作此卷心经乃其行书尤为难得徐氏幸宝藏之宋邢庆国夫人手书余与天台谢杰景英为忘年交谢赵出也为余言外氏丞相家法甚悉今见邢氏赵夫人手书戒妇子一纸往往与景英语合邢尚书赵丞相事具国史至其故家典刑要自令人起敬金党怀英隶书孔庙碑右字画在西岳碑之上金党怀英书竹溪诗右党怀英篆书竹溪四絶句金章宗明昌六年刻石济州普照寺今在州学中金王庭筠书服胡麻赋右服胡麻赋苏文忠公所作黄华山主王子端之所书也子端在金源事章宗为翰林修撰是时金有国已久士大夫舍干戈从事翰墨之间如党竹溪赵黄山诸人各擅所长以名家子端行草则取法黄山能变而之古者也余往在燕都尝于市上购得子端过蟠桃山和二兄诗二首词翰皆非近人可比遭值戊戌兵燹之变散逸不存意犹惜之及来太末复于民家见此卷楮墨零落幸而存耳意欲售人而人不知其可贵独余寓目之顷如覩旧物然亦不复求之今乃归于吾乡人任氏卷后有元遗山题识以渊珠膏火之喻为不可晓盖金人传写误以珠在渊作在渊珠也独未审膏火所喻昔朱子尝取文忠此赋以续骚余不复尚论子端书法气韵似米南宫妙处不减晋人自明昌距今垂二百年当土宇分合之后寥寥不可多得矣虽有拱璧宁能过之金王庭筠帖米襄学段季展得其刷掠奋迅故作大字悉祖之考诸右军笔阵实未有是体萧斋丈二盖其鼻祖季展之变繇是始沈传师实为云仍米良有所本矣黄华老人百一帖评品悉祖宝章故其大字超轶抗衡桷旧阅金帝实録老人为修撰时坐擅议朝政受杖噫使在庆厯元祐宁有是邪至治三年二月史官袁桷书金王庭筠书先主庙碑涿州有昭烈庙王庭筠撰记及书篆庭筠在金与党赵辈俱负能书名行笔絶类南宫父子正书稍存廉隅虽筋骨不乏而姿态远逊矣金王庭筠真蹟右黄华老人书三十三字吾外舅蒙翁先生所藏翁及天全翁徐公所题皆在焉老人本金人姓王氏名庭筠字子端号黄华举进士官至翰林修撰书学宋米元章论者谓其胸次不在米下此诗已断裂不能读而字画遒逸可玩蒙翁题五字笔意浑成天全幷称为得意信然而天全此书亦奇伟絶俗虽称三絶可也某将南归时蒙翁指此书谓曰比至姑苏必见此翁某未至数日而翁已卒归见蒙翁已卧病不能语呜唿异代不足论二翁虽异尚殊见皆盖世人豪而亦不可作矣可胜慨哉可胜慨哉金王庭筠行书博州重修庙学记右黄华行书全学南宫史言老人仪观秀伟善谈吐胸次不在元章下观之信可见矣元白收法书极富长夏坐鵞羣阁临摹不辍予每借阅之故为题此金王庭筠书博州庙学碑阴记黄华老人此书骎骎遂侵凌米颠只欲与之分庭抗礼虎儿在堦下便当缩项尔嘉靖甲寅六月十八日睡起题金王庭筠行书太原重修学记老人此书笔势在博州二碑之下吾乡严子寅性嗜米书兼蓄学米得名者盖亦从流遡源之意今乃都归元白元白其勿厌观也哉洗砚矶边夏水正涨日临百过足矣御定佩文斋书画谱卷七十八御定佩文斋书画谱卷七十九目録钦定四库全书御定佩文斋书画谱目録第七十九卷歴代名人书跋十元赵孟頫书灵隐寺碑元赵孟頫茅山崇禧万夀宫碑元赵孟頫翔鸾寺记元赵孟頫永福寺碑元赵孟頫御服碑元赵孟頫书番君庙碑元赵孟頫楷书湖州妙严寺记元赵孟頫书𤣥教宗传碑元赵孟頫书孙真人碑元赵孟頫书大通阁记元赵孟頫行书头陀寺碑元赵孟頫书济禅师塔铭元赵孟頫书𤣥妙观重修三门记元赵孟頫书光福重建塔记元赵孟頫裕公碑元赵孟頫演公碑铭元赵孟頫行书能仁菴记元赵孟頫灵瑞塔碑元赵孟頫临兰亭元赵孟頫兰亭十三帖元赵孟頫临东方朔画象賛元赵孟頫临十七帖元赵孟頫快雪时晴大书元赵孟頫临大令四帖元赵孟頫临张长史京中帖元赵孟頫临智永千文元赵孟頫二体千文元赵孟頫四体千文帖元赵孟頫篆书千文元赵孟頫楷书千文元赵孟頫书洪范元赵孟頫临洛神赋元赵孟頫秋兴赋卷元赵孟頫真行文赋元赵孟頫书招隠卷元赵孟頫书归去来辞元赵孟頫书滕王阁记元赵孟頫书欧阳氏八法元赵孟頫书浮山逺公传元赵孟頫书杜秋兴五诗元赵孟頫书蘓诗真蹟元赵孟頫书东坡定恵院海棠诗元赵孟頫书茅屋秋风诗元赵孟頫书团扇赋元赵孟頫书韩诗元赵孟頫书襄阳歌元赵孟頫枯树赋真蹟元赵孟頫书秋声赋元赵孟頫书归田赋元赵孟頫书龙门三自省偈元赵孟頫书唐诗元赵孟頫书中峰老人行道歌后元赵孟頫书过秦论元赵孟頫书阴符经元赵孟頫书灵寳经元赵孟頫楷书叅同契元赵孟頫书大洞玉经元赵孟頫书道德经元赵孟頫书度人经元赵孟頫书勉学赋元赵孟頫心经真蹟元赵孟頫小楷法华经元赵孟頫书四十二章经元赵孟頫小楷圆觉了义经元赵孟頫书圆觉经后元赵孟頫书玉枢经元赵孟頫书金碧古文龙虎妙经元赵孟頫七观帖元赵孟頫书渼陂行元赵孟頫与丈人节干月窗判簿二帖元赵孟頫简觉轩路教诸蹟元赵孟頫乞药手帖元赵孟頫诗卷元赵孟頫于归帖元赵孟頫碎金帖元赵奕梅花杂咏元喀喇库库草书栁子厚谪龙说元喀喇库库书杨仲𢎞墓志元喀喇库库遗墨元范梈隶书元范梈墨蹟元鲜于枢与严䖏士翰墨元鲜于枢遗墨元鲜于枢诗帖元鲜于枢书迎诏三诗元鲜于枢书兰亭记元鲜于枢草书后赤壁赋元鲜于枢诗墨元鲜于枢真草千文元鲜于枢草书千文元鲜于枢墨蹟元鲜于枢帖元鲜于枢游髙亭巗诗记元鲜于枢行书进学解元吾衍书素书元吾衍小篆卷元吾衍小篆杜诗诸帖元吾衍书招雨师文元吾衍书古文篆韵二帙元吴叡篆书东山精舍记元李倜临右军帖元李处㢲行书范文正公祠记元邓文原临急就章元姚燧书重阳仙蹟记元贯云石书归去来辞元虞集书拟砚台记元虞集书诛蚊赋元虞集书庐山东林禅寺记元虞集隶书元虞集书赐碑賛元虞集诗蹟元揭傒斯书千文元柯九思隶书十九首元陈旅书安晚轩记元朱德润録范致能四时田园杂兴诗卷元郭畀诗卷元陆友书世说元托克托书白麟溪三大字元杜本书清真观碑元台哈布哈自书所作诗元台哈布哈真书祈泽治平寺佛殿碑铭元余阙篆书元吴志淳𨽻书国清禅寺兴修记元钱良右书春游诗卷元钱良右四体千文元吴炳摹淮源庙碑元杨维祯遗墨元杨维祯书真境菴疏元杨维祯书棠城曲元倪瓉二帖元王蒙书溪南醉归诗元李祁真蹟元杨翮隶书瞻仪堂记元周伯琦书相鹤经元周伯琦四体千文元饶介草书元饶介诗册元饶介草书韩栁二文元道士张雨自书杂诗元道士李道谦书王重阳碑元道士孙德彧书马丹阳碑元释溥光书杜诗元释溥光大字元释溥光书茶榜卷七十九钦定四库全书御定佩文斋书画谱卷七十九歴代名人书跋十元赵孟頫书灵隐寺碑天地间至坚固者莫如金玉木石脆薄者莫如简毕缣纸礲石攻木范金坏土以成室其成也难其传也冝其可久操笔书纸率然而成文非假金石以刻之冝其易毁灭也然而世之为坚固之具者常託其传扵易毁之物则岂不以其所託之人为足恃邪钱塘佛寺最鉅丽者曰灵隐当元皇庆壬子尝改而新作之距今洪武癸酉仅越八十二春秋求其一榱一瓦皆已毁燎无遗而金华石塘胡公及吴兴赵文敏公所撰而书之文述寺之创始与其山水之胜栋宇之丽仅盈尺之纸耳诵而观之当时之事犹俨乎如在则夫天下之可恃以永久者果安属哉亦可以慨然而有感矣石塘在元位最不显而行最笃文最竒赵公名重宦髙毎得其文必欣然为之书于是又可见茍有足恃固不以外物为重轻而二公之过乎人必有出乎文词翰墨之外者而世之尊二公者方拘拘然求之于此而不知求之扵彼不亦重可感夫翰林修撰练君子寕以此卷示予子寕多学而甚文必以余言为然元赵孟頫茅山崇禧万夀宫碑右三茅山崇禧万夀宫记元镇江路録事王去疾文翰林承㫖赵孟頫行书并篆额行书特佳元赵孟頫翔鸾寺记鸡林人为此文简洁髙古信知何地无才冝太尉之求而文敏之书也间驸马都尉赵公出以见示遂题于后元赵孟頫永福寺碑按至元十三年常福生以饶州降授其路縂管建此寺至延祐六年而碑始立相去四十三年矣其文与事俱不足道独赵文敏书为晚年笔其规模李北海遂无一笔失度不止优孟虎贲之似而已也往事已非那可说想文敏丹石时不能少此感元赵孟頫御服碑元成宗感异梦致御服于终南之万夀宫赵㕘政世延记之集贤孟頫书之集贤此书乃承制又中年以后笔当最妙而出入北海有不胜其婉媚者何也元赵孟頫书番君庙碑番君庙碑者祀故长沙文王吴芮也芮以故番令不能为秦死而从乱特以寛厚得物情能取国于虣项保爵于猜刘歴数代而卒以善絶垂二千年而人祝之有加不亦幸哉为元学士明善文赵承㫖孟頫书皆暮年笔故老劲而书尤可喜也元赵孟頫楷书湖州妙严寺记右湖州妙严寺记一通盖赵文敏公墨蹟端雅而有雄逸之气在其意欲託之金石故不草草湖州公桑梓之乡岂昔寺僧与公善而得之然得此自不凡矣灵芝主僧雨菴得而寳焉又乞余书数语亦岂凡僧也邪惜余语不能超凡有媿于公之书耳成化戊子十月七日永寕一客公绶松雪记妙严寺中有云妙严乃佛心所见之事相也观此书端妙严重知为松雪心中所见之事相焉又云幻十八开士于殿中金碧眩耀以此文此字勒坚珉树诸殿中其光彩与开士争先不直眩耀一时而已灵芝瞻上人得其真蹟可不寳藏之乎张震跋元赵孟頫书𤣥教宗传碑碑为集贤修撰虞集撰学士承㫖赵孟頫书盖叙真人张㽞孙𤣥教之所由始自张闻诗而下及其徒陈义髙凡八人皆赠真人㽞孙位已至开府而其孙吴全节亦阶特进元之名器滥觞至此哉且虞公修撰集贤而㽞孙寔知院事其文与书虽美不足论也元赵孟頫书孙真人碑孙真人德彧碑邓集贤文原撰赵承㫖孟頫书德彧即书重阳真人碑者也承㫖此书不甚取骨而姿韵溢出于波拂间盖能用大令指于北海腕者也元赵孟頫书大通阁记仙人称五通所不能通者出轮廻之外耳佛法则六通丰丽遒逸肉骨停整其学李北海殆如玉环之于飞燕虽任吹多少而霓裳一曲足掩前调后当有题名及胜国诸公跋惜为俗子益以松雪道人伪及印章污其前后遂成蛇足聊为拈破㽞之勿令览者有兰亭之讼也元赵孟頫行书头陀寺碑右军大令俱书洛神大令风华俊丽妍态溢出而右军苍秀卓峙姿法具备赵文敏平日醉心大令而此碑独摹肖右军㸃画頋盼纤毫不失乃知书家正行旁行严祖亲祢自分铢黍不偶然也乙亥清和月晴牕展閲印此宻谛遂为拈出元赵孟頫书济禅师塔铭右济禅师塔铭誾禅师撰二僧皆南渡后法门龙象也毋论其文辞工拙要之是夲色语耳赵文敏既夙精临池诣极八法而又服膺西来深入三昧故其所书视他蹟尤妙盖夲右军骨调以大令肉即北海跳踉不露一笔也千八百骊珠入我槖中月来卖文钱为之一洗恐儿軰厌不能浮大白快赏之第以一瓣香展供耳元赵孟頫书𤣥妙观重修三门记越石于天启之元得文敏所书殿记扵清溪曺起莘家展至后叚觉语脉龃龉深以为惑后三年又得三门记扵五茸何氏阅之乃悟其首尾互装向非越石嗜古徇竒遇即收之则延津之合难矣文敏此书有太和之朗而无其佻有季海之重而无其钝不用平原面目而含其精神天下赵碑第一也不易得不易得元赵孟頫书光福重建塔记荐福兴福二碑俱集右军书而有神会天成之趣非拘拘刻画求肖者逺胜懐仁圣教以懐仁嗜竒偏扵王蹟中择其峭刻顿挫者聨贯以布之虽于钩掣映带极意求其血脉而平懐澹宕之致不存矣以故二碑乃千载碑书模楷下是而欧颜栁褚非拘即纵若太和益放矣松雪翁此书正用荐福遒紧之笔视他夲倣太和者大不类也倍冝珍袭云元赵孟頫裕公碑右裕公碑程鉅夫奉勅撰赵孟頫书在少林寺按文敏书法为元朝第一此碑奉勅书不当假手乃觉肥愞少风力何邪然笔自有致元赵孟頫演公碑铭唐李北海书碑版最多赵光禄继之亦然此碑骨肉兼到可以鴈行李公矣嘉靖甲寅七月五日午后睡起晒药适有遗墨因书此评以还姚元白书府元赵孟頫行书能仁菴记右沙门祖瑛撰庵在吴江夲居士陈无心所施始名顺心以居其夲公之徒祖震者后果菴居士吴志因佐之改为能仁盖震先隐扵皖夲公至愿为役终身从游匡庐金陵旋至天目震既没以其弟子正性领之故为是记也按记拟震若亢桑之扵老聃薛勤之于郭林宗明大禅之扵妙喜盖亦有以厌服其心者欤松雪公此书絶佳内畆字作畆他本所未见也名之下各有私印至顺三年所立者戊午十一月二十四日拥炉呵冻记日色烘牕上甚适也元赵孟頫灵瑞塔碑泗州圣塔之灵扵㝢内昭昭矣此松雪所书元赐名而纪之石者字视他刻更大而精神矩度亦越寻常直与北海上下而时复过之真如风火飙赫天地洞赤而圣塔飞行于海上波湍中又如金碧晃日铃铎唿风而金象苔龛闪烁揺曳赵书之最有致者僧伽木乂固合消此寳章也览此心驰扵围绕矣天启甲子七月初五日元赵孟頫临兰亭吴兴公临褉帖予所见亡虑数十夲此其最佳者然尝观唐冯承素所临极萧散朴拙殊与此不类好事者能合而求其同则王氏笔意所在可得矣兰亭自褚河南双钩以还未有能传其神者即阁帖间有所摹复是影上捕影文敏公以书名家其视右军自谓能腕不负心故亦歩亦趋似不媿优孟叔敖而运笔布形不免露本来面目然吴兴此帖犹屓赑负山勐力竭尽矣真神品也偶扵友人明古处见此遂以定武兰亭易之而箧中寳録知当为此书夺气也延陵吴寛元赵孟頫兰亭十三帖近世以书名家者惟松雪翁最得二王笔法㡬所谓未逹一间者二王真蹟元世上不多见观翁得定武兰亭喜不自制如此使得昭陵真夲又当何如其书法亦当遂逼真邪兰亭本真赝前人之鉴不遗余力矣余复何言元赵孟頫临东方朔画象賛赵松雪临王右军东方朔画象賛跋云右军小楷存扵代者唯乐毅论黄庭经及东方朔画賛耳余深爱此墨本画賛笔意清古思齐有此以情求之不我靳也乃为临此夲归之王敬美谓当时魏公临以与思齐深恐不得当寕知今日赵蹟昂扵古搨数等邪然元美跋赵临黄庭经又以为古搨有飞天仙人之致赵虽极意终为所形何也元赵孟頫临十七帖子昂临右军十七帖非子昂不能为此书然观者掩卷知为吴兴笔也大抵效古人书在意不在形优孟效孙叔敖法耳献之尝窃效右军醉笔右军观之叹其过醉献之始愧服以为不可及此其形体当极肖似而中不可乱者如此能书者当自知之学书者师晋王氏乃为善学若近代吴兴赵公又其髙第弟子也公于右军书尤喜临十七帖此则马抑之刑曹所藏一日持示适客有自钖山来者亦出一夲观之笔画肥痩稍异然俱出公手无疑客又言吾族人尚藏其一亦真蹟也扵一日之间所闻见者已得三夲乃知此帖盖为公平日书课所谓弊精疲力以学书为事业用此终老而穷年不免如欧阳子之所讥者然欧阳子又谓古人作书初非用意逸笔余兴淋漓挥洒使人骤见惊絶徐而察之愈无穷尽夫其书之妙如此岂一举笔而遂能哉盖其功已用于平日久矣故世传右军临池学书池水尽黒因有墨池之名事之有无固不足辨然果欲其书法之妙虽由天资人品而学力所至亦不可诬观扵吴兴公足以验之矣元赵孟頫快雪时晴大书赵公展快雪时晴为大书与昔人触兰亭同一机括如画龙者胸中先有全龙则或小或大随时变化在我矣此四字公为黄君子久作子乆以遗莫君景行遂以名其斋云至正五年九月二十日黄溍观右军张侯帖唐人硬黄所临米南宫定为神品并叙其传者夲末而字多朽阙赵文敏公为书于后帖中快雪时晴一语最为佳絶复展书之笔势结宻咄咄逼真使南宫复起见当歛祍二者俱藏景行氏嗟乎径寸之珠盈尺之璧小大或殊皆至寳也得而合之是岂偶然也邪河南张翥敬题于武林史局晋尚清言虽片言只字亦清快雪帖首尾廿四字耳字字非后人所能道右军之髙风雅致岂専于书邪赵文敏公以松雪名斋特表章首四字而大书之亦岂无谓欤此幅可与帖并传天地间散落异䖏何幸而合于莫君寳之寳之汴段天祐晋人为书毎能径丈一字方寸千言盖其胸中自得全牛故或大或小皆有逰刃之地若赵文敏书法虽特起今代而其所造诣实追晋人及观快雪时晴四字信乎与右军帖髙致无异想当其运笔之时意合手从亦不自知有今昔大小之间故能得其神趣之妙使第以形骸索诸古人恶足以及是哉藁城倪中敬书于武林安国里之和陶轩古人临帖妙在得其意度不特规规于形似而已赵文敏公临右军帖为尤多余家蔵快雪帖久矣公反覆题识于上可见其珍重之深也又摘此四字展书之虽大小形似之或殊其意度则得之矣遂掲之斋中以并传不朽云南屏隠者莫昌识元赵孟頫临大令四帖赵魏公留心字学甚勤羲献帖凡临数百过所以盛名充塞四海者岂无其故哉后生小子朝学操觚暮辄欲擅书名者可以一笑矣今观张唯编修所藏临大令四帖聊书其末以示解事者元赵孟頫临张长史京中帖右赵文敏公所临张长史京中帖笔法操纵骨气深穏为真蹟无疑且不用本家一笔故可寳也闻公尝背临十三家书取覆视之无毫发不肖似此公所以名世也观此帖信然嘉靖九年禊饮日陆深䟦于舟中元赵孟頫临智永千文书法甚难有得于天资有得于学力天资髙而学力到未有不精奥而神化者也赵松雪书笔既流利学亦渊深观其书得心应手㑹意成文楷法深得洛神赋而揽其标行书诣圣教序而入其室至于草书饱十七帖而变其形可谓书之兼学力天资精奥神化而不可及矣此种千文又非平日率意之书若以铁门限相并较之虽永师复作不能为之髙下矣钦哉斯人钦哉斯人虞集识古今人书千文甚多如赵魏公此卷尤秀润可贵者按方学正跋语宋舎人仲珩尝评此以为公中年得意书仲珩为国初书家第一手其言如此岂特他人言哉此卷初为临海叶夷仲惠仲昆仲物今文太仆宗儒得之太仆之子璧好文而能书必有以识其妙矣永禅师书千文八百本赵魏公所书当不减此此卷大徳五年为韩定叟书定叟㑹稽人与公厚善集中赠㝎叟及留别诗可考公以大徳三年为江浙儒学提举此当是为提举过㑹稽时书是歳公四十有七正中年书也跋者四人韩性字明善定叟诸姪道徳文学为元中世名儒宇文公谅字子贞元统进士为史官张伯雨茅山隠道士所谓句曲外史也三公并有盛名而祖铭亦禅宗大老所着有四㑹语録其字石鼎杭州径山僧其云四明者本奉化人也元赵孟頫二体千文宋之季年书学埽地荡尽而诗尤壊烂不可收拾赵文敏公生其时而能脱去陋习上师古人遂卓然以二者名家正书尤为当世所贵重此卷千文洪武初鬻金陵市中而金华宋公仲珩称为公中年得意书故刑部主事叶公夷仲因购而藏于家公之弟恵仲父预修先朝寳録出以见示于是叹文敏公之学古舎人之精识刑部之好竒皆不可得也元赵孟頫四体千文帖右赵文敏公四体书千文惜不见司马子㣲五体书道徳经较此何如也近代是书为最张雨记文敏公真草𨽻篆平日未尝多写观此卷必为焦侯好事而书惜其九原不复作矣唐棣敬题元赵孟頫篆书千文书家者流篆独为诸体之祖大较有字笔有字学不可废一者也二李逺矣仅徐骑省兄弟郭恕先有字学而不得笔梦英而下亡论也新安吴孝父示余赵文敏此卷余不解篆学第覩其配割匀整行笔秀润出矩入规无烦造作恍若所谓残雪滴熘蔓草含芳之状肃然歛容者久之然读王氏䟦衙官峄山竖子阳冰语又未尝不为一笑至错喉喷卷也元赵孟頫楷书千文此本犹是吴兴中年书永师所书八百余本其早歳真蹟当亦称是学书白首有不能窥其籓果系人品哉张雨元赵孟頫书洪范右赵文敏公书尚书洪范并画箕子文王授受之意为图画既古雅而小楷精絶殆无遗恨但无歳月可考尝见公所书荘子马蹄篇乃初被召为兵部郎中时书其笔法与此正同疑此亦当时之作维公以宋之公族仕于维新之朝议者毎以为恨然武王伐纣箕子为至亲既受其封而复授之以道千载之下不以为非然则公独不得引以自益乎公素精尚书尝为之集註今皆不书而独书此篇不可谓无意也因崦西徐公出示为着此语以备折衷不知公以为何如元赵孟頫临洛神赋栁诚悬云子敬洛神赋人间合有数本今世所见唯自嬉至飞十三行耳蔡君谟云子敬放肆豪迈与右军差异临学之家必谨其辨矣松雪翁一笔全文好事者欲考王氏父子之法此其可观者乎延祐中集从公在翰林尝出此赋真蹟九行见示有阜陵题字甚谨又三行别得之云是贾似道购求北方者也计其歳应是后此书十余年乃得之耳洛神赋当屡书之世传十三行者以其所见入石非可遂以为据也栁诚悬谓人间合有数本则固不止是岂他本诚悬亦未之见邪此松雪老人所书全篇虽自用其体然应规合矩抑可谓善学大令者欤今人触目赝本一见便疑其非不知其中固有不可伪为者矣微仲长盖未足以语此东阳栁贯识赵公用意楷法穷极精密故其出而为行草纵横曲折无不妙契古人不善学者下笔辄务为倾侧之势而未尝窥其用意䖏是以愈工而愈不及也此赋笔法尤森严学书家冝守为律令仲长尚寳藏之泰定元年六月八日金华黄溍书元赵孟頫秋兴赋卷齐兴朱康侯以使事至留都过予草堂出此相示开卷之际风神烨然照耀左右陆士衡有云秀色若可餐殆谓此也徐而玩之其波磔转折取法取态无一不合度者而意况萧逺更有寝䖏山泽间仪当是松雪得意之笔寻其结法小拓于雒神微擫于兰亭离合之间髣髴见之虞李而下勿论也坐遯园中展閲数过叹未曽有追忆生平所见吴兴墨迹可谓回头一顾粉黛无色因识以归之年来万事不挂胸中独于此卷妮之不休不能作昔人烟云过眼观也昔人言有字学不可无性有字性复不可无学吴兴功力笃挚为书家指南其不可及䖏正在韵胜耳大抵下笔无一㸃尘气而古人书法无不悬合此胸次使之然也世人效之多肉而少骨力至贻墨猪之诮观此赋遒美俊逸而中藏锋锷凛然与秋色争髙倘无此胸次虽尽力临摹岂能及哉以此论之非独评赵庶㡬尽古今书同一关纽耳朱民部出此示余乃大父一溪公所世寳者子孙其善有之元赵孟頫真行文赋右晋陆士衡文赋元赵文敏公子昂为其友杨仲𢎞所书士衡年二十作此赋吴亡因杜门积学太康末晋徴为郎中令成都王兵败被害子昂宋昌陵后寓家湖州元初程鉅夫荐为集贤学士延祐三年仁庙超拜翰林承㫖阶荣䘵大夫六年己未得请归老仲𢎞名载宋杨文公裔孙登进士第授浮梁州同知七年正月迁寕国推官归杭省墓道谒子昂霅上书此子昻人品甚髙书法晋人元初克变晚宋诗体上接于唐始乎公也继以仲𢎞二公名重一时此赋晚年合作尤为世寳㐮城伯李公世济忠孝功载彛鼎以此卷求题余考士衡之殁距今千有一百五十载而子昻仲𢎞下世亦已一百又十年矣海桑迁变匪一然遗文賸墨流传至今三君子之名耿耿在人耳目孰谓词翰非不朽之事又况立徳立功立言之在天壌间者乎有志者其可不自勉朂而甘同草木之泯灭乎予重㐮城公之请因书梗槩后之览者亦将有感斯言也宣徳十年乙夘春正月中顺大夫都察院右佥都御史海虞吴讷书元赵孟頫书招隠卷右赵魏公所书招隠士一篇公自大徳三年八月改集贤直学士行江浙等䖏儒学提举至七年十月已阅五载而公年亦五十矣乡先生方君夀甫从其父巖南翁游杭提举官署时寓于杭府故先生得见公而请书此卷也卷左有翰林待制栁公长芗山长吴公题识二公皆濂所尝师事者九泉不可作矣披玩数四不觉泪落纸上元赵孟頫书归去来辞赵吴兴书归去来辞极多独此为第一本妙在藏锋不但取态往往笔尽意不尽与余所寳枯树赋结法相甲乙余平生见蘓长公鲜于伯机及公书此辞不少然见輙愧之自已夘冬决䇲不出明年弃家作道民稍堪一舒卷然陶公好酒乏酒资余好酒酒资颇不乏而年来厌谢杯勺以此竟输公一筹人间贵人嗜书画若渇独此辞以见讳得免近始属吾弟敬美敬美倦游且归矣归则逺出吾上再能作赵公书歩陶公辞苐畏酒一筹亦恐不免输却因戏题于后元赵孟頫书滕王阁记右赵孟頫书滕王阁记刻板不知何在此本永乐十三年七月廿五日臣士竒侍文华殿所被赐者也笔意精妙絶伦后得孟頫书此记墨蹟㕘较之乃不及此逺甚其亦得善刻者之助乎签题当时睿翰所书谨识而珍藏之元赵孟頫书欧阳氏八法近世钱唐金氏一之以善为欧书得名暨赵魏公出学者争慕效焉欧学遂废而不知公之教子实用其八法頼此帖故存本末源流尚可考也虽然梓匠轮舆能与人以规矩不能使人巧父子不传之妙必有出于此帖之外者矣临学之家冝深造而自得焉元赵孟頫书浮山逺公传赵魏公之书凡三变初临思陵中学钟繇及羲献诸家晚乃学李北海此卷视北海最为逼真诚絶代之寳也元赵孟頫书杜秋兴五诗前軰云松雪作书初规模钟元常后欲展大字乃入李北海而终主于右军余及见公作白驹图书白驹之诗四章在后笔意皆出钟此书杜秋兴诗其又在习钟之前欤而视公后来所书夐异曽子固论右军书亦出学力非天成也盖非学无以成名观公此书尤信元赵孟頫书蘓诗真蹟右蘓子瞻寄吴徳仁兼简陈季常诗一首赵魏公子昂所书公时年六十又四其从集贤学士进拜翰林学士承㫖亦仅十有四月耳公自是更不迁官又五年而公薨矣公之书传世者真赝相半非有识未易辨盖真者猝难入目笔意流动而神藏不露愈玩愈觉其妍赝则其气索然不待终览而厌之矣此帖寔公晚年妙笔老气翩翩逼人黄口小儿日百临摹虽近终不近也公自题为月江学士书月江乃昭文馆大学士张克明云元赵孟頫书东坡定恵院海棠诗定恵院在黄州海棠在院东小山之上公初谪黄毎歳花盛时必携客载酒往游公未去黄而园已易主然至于今读此诗者如亲㳺其䖏物因人而传信哉评者谓此海棠诗千载所无此纸又赵文敏所书岂非二妙而宋学士梁石门表然人望皆有题焉可寳也已元赵孟頫书茅屋秋风诗右杜子美茅屋秋风诗贺给事克恭所藏云赵子昻书今按此书累有俗笔当非子昻真迹无疑呜唿读是诗者可与兴矣书不足论也唐室中兴疮痍未复子美以一布衣衣不盖两肘食不饱一腹不愁朝夕冻饿死填沟壑乃嘐嘐然开口长叹为天下苍生计其事若迂其志亦可哀矣使开元之世海内富庶边尘不生唐之君与相能以子美为心岂有成都之祸哉岂惟开元古之人皆然呜唿漆室妇死狂人病子之诮半天下孰可与言是计者哉君卧病环堵间展卷呻吟之暇尚有味于予言哉元赵孟頫书团扇赋子昻书团扇赋近来顿见两本此小字者先出精微妙丽所谓不能賛一辞元赵孟頫书韩诗韩公山石句浩烂豪擅非细软笔墨能发之而学士此笔亦复襟宇跌荡情度浓至脱去平常姿媚百倍譬如圣后封岳省方徳容正大琚衮和博摈相明习仪履安闲所谓从心所欲不踰矩可望不可学也元赵孟頫书㐮阳歌太白圣于诗者魏公书此真可谓诗之勍后之学书者虽奋力追之吾知其不能及也元赵孟頫枯树赋真蹟褚河南枯树赋为武延秀作二王屏风脚欧虞之迹不与焉其在当时珍贵可知赵吴兴更取二王结法临之茂宻秀润视其真蹟不知孰叩山隂堂室耳画树全得古籀法真吾山房中二絶也元赵孟頫书秋声赋赵承㫖此书英标劲骨谡谡有松风意要当与秋声鬭雄而行间茂宻丰容缛婉春气融融波拂间故赋所不能兼有也承㫖书与欧阳少师文皆中古而后最鲜令标举者惜不能脱本来面目尽脱之何必减羊中散褚爱州元赵孟頫书归田赋赵吴兴子昻书张平子归田赋有以为类宋人者当是见其取态谓米㐮阳见其藏锋谓薛河东耳不知结法自二王来而大今分数独胜其视二子居然有闭门造车开门合辙之妙与余家所藏天马图賛杂诗蹟正同大较髙䖏在肉不没骨筋不外透虽姿韵溢发而波澜老成譬之豊肌玉环作霓裳舞谁不心醉平子此赋殆是觧太史令五年内作聊以寓其萧散跌宕意耳春秋至六十三尚作尚书典枢要岂若渊明之真能咏归去来者史固称其少工属文贯六艺善机巧以后身之蔡中郎始究八法而兼综之千载而得呉兴其才技风流大有相赏契者而丰生老誖不学仅取归田之名而恣其甚口于宋王孙宁非所谓蜉蝣撼大树邪且呉兴卒于至治二年年六十九而今谓延祐以后七十余时笔结法妙脱蹊迳唯祝希哲十九首略近之而蚩其頽笔老态遇杀风景人无可奈何因附志于此元赵孟頫书龙门三自省偈隋僧智永字画精妙尝写真草千文八百本散于江东诸寺其意盖为学书者设耳近世吴兴赵公亦以字画名世其写龙门三自省偈自谓无虑数十百本且曰愿一切见闻悉皆成佛此岂専为学书者设邪二公一儒一墨所见不同如此必有能辨之者元赵孟頫书唐诗余尝评吴兴作北海书往往刻意求肖似胜而不及独此数诗笔以自然发之风骨秀逸天机烂漫佻而能紧真有出蓝之媺六观堂藏赵书无不佳者阴符经枯树赋及此而三今皆为九友斋中物矣书此以志沾沾元赵孟頫书中峰老人行道歌后中峰老人行道歌真得游戏三昧第谓不学赵州上门寻谑似小过也赵州竿木随身要勘破天下禅和子本相出圣入凡不可踪迹老人昻藏九尺躯圆顶嶷嶷踏尺二革履所至人天供奉当输一筹耳松雪居士为老人入室上足毎得法语輙不惮传写所谓人间合有数百本此其一也余尝见其大洞玉枢经墨迹于浙东一荐绅家与此结搆正同不必置雌黄也元赵孟頫书过秦论吴兴此书学黄庭内景经时年三十八嵗最为善者机也成名以后隤然自放亦小有习气于是赝书乱之钝滞吴兴不少矣论二篇止勒其一元赵孟頫书隂符经隂符託黄帝以为名而寔非其书无可疑者或曰战国时人文字亦未可信也或曰是李荃所为此近是哉然褚河南已有奉敇书本则其来亦久矣世人忽明白简易之言好以诡祕不可觧之说相尚岂独阴符哉吴兴公书妙一世此卷盖盛年所作波澜老成不及暮嵗而法度整整未容无所师匠者知之也隆山翁吾鄊先生博学玩世所谓醉人语不可了了真语邪果醉语邪元赵孟頫书灵寳经承㫖公作小楷着纸如飞毎谓欧褚而下不足论此经尾题距下世才两月痛当作恸元赵孟頫楷书叅同契子昻楷书叅同契一卷笔法寛和流利不甚荘栗有轻裘缓带之风而从首迄终无一惰笔又起伏聨贯若一时书完者纯熟之极㡬于化矣款云至大三年嵗在庚戌春仲吴兴赵孟頫书頋金粟一跋亦作精楷如永兴破邪论皆墨笥中瓌寳也䟦云古之善书者虽下笔辄妙然纸墨不佳终多滞涩此孙过庭所谓书有五乖其为病一也余见松雪公书多矣此卷独得白宋纸坚细润滑莹然如玉冝其书之化而不覊终七千余言而无一滞笔也书法本师二王而出入北海如老将用兵竒正沓出并皆神妙岂不为希世之珍哉玉山頋仲瑛识元赵孟頫书大洞玉经昔华阳洞中仙经多杨许二君手书结字画符之妙所以为洞天千载祕寳近世呉兴赵公子昻书法絶伦善小楷又尝亲授洞诀于茅山刘真人所以书此其可寳不愧古人矣仆参学以来忽焉老至得隐地于临川华盖浮丘坛东麓仙人茅公修行故䖏将结龛诵经得见此卷犹记是年与赵公同在京师今廿三春公与刘君各已仙去遡瞻回风俯仰慨然大洞三境弟子虞集书此卷乃赵魏公六十三嵗所书至精至妙非言辞賛美可尽盖公之字法凡屡变初临思陵后取则钟繇及羲献末复留意李北海此正所谓学羲献者也旧常获见周侍御家侍御既坐贬窜窃意必归天上不知复流落人间今得披玩累日抑何幸哉殷卣周彛可得而此卷不可得博雅君子尚思谨秘而传焉右赵松雪小楷大洞经后题云大徳九年十月八日书按元成宗大徳九年嵗在乙巳公时年五十二嵗先是公被召金书藏经许举能书者自随书毕所举廿余人皆受赐得官执政将㽞公入翰苑公力请归己亥改集贤直学士行江浙等䖏儒学提举正其时所书也但其体専宗元常与公平时书㣲有不同而用笔之精转折之妙则无毫发少异盖公于古人书法之佳者无不倣学如元魏常侍沈馥所书魏定鼎碑亦尝傚之谓其得钟法可爱则其于元常固惓惓矣至其晚年乃専法二王自右军黄庭子敬十三行之外不杂他人一笔所以深造自得为一代书学之祖也嘉禾子京项君以重价购得此卷特来求䟦遂为书此然余又甞见翰林孔目何君元朗所藏一卷乃金陵王南原旧物字小如黍纸髙五寸余精妙不可言今已归之天府不可得而见矣犹幸得见此卷而明窗浄几时一展玩不惟尘眼为开而沖襟遐抱亦为之畅适古物日少子京其寳之万厯三年四月十一日茂苑文嘉书于归来堂允文尝以大洞经乃晋宋时人捃拾叅同契黄庭内外㬌诸经为之託之降神欲以取信然其文清㫖飘飘真若有出于埃壒之表故毎喜诵之时撰㳺仙十章用以寄志大参永嘉王公遣示赵承㫖所书此经命使题识窃谓承㫖书于内外典为最多而此书似特整洁岂亦美其文邪承㫖初学二王晚入北海而此书无北海法疑其为中年笔也琼笈金书寔称秘籍受命兢悚仍加叹慕固以局狭罔觌幽深独尘慁篇题以为幸耳元赵孟頫书道徳经赵魏公书此卷年始四十故笔力极妙极精有未易形容者时自集贤出佐济南已阅十八月矣其谓士𢎞学士即李章肃公倜自号负峤居士性最爱道家言故求公写老子而藏之尔世好赵书女取其媚也责以古服劲装可乎盖帝胄王孙裘马轻纤足称其人矣他书率然而道徳经为尤媚然可以为藁涩顽麄如世所称枯柴蒸饼者之药元赵孟頫书度人经昔唐人好写道释家书以其书流俗之所恭事字画或託之以传今赵文敏公则不然盖因其嫔魏国夫人管道昇仲姬之薨书度人上品经以资冥福耳然道家诸书多宼谦之吴筠杜光庭王钦若之徒所撰文多鄙俚独度人经号为雅驯唐艺文志颇着其目公岂以其真可以度人邪公自承㫖翰林以延祐乙未五月谒告南归舟次临清镇而夫人薨明年庚申公为书是经年已六十七越二年当至治壬戌六月辛巳而公亦薨矣观其天机逸发出入右军大令间寔为晚年妙笔区区小夫唯见公蚤嵗书概以揷花美女为病使其覩此必将吐舌而走矣元赵孟頫书勉学赋右赵松雪书中峰勉学赋真蹟松雪生平深得意于中峰之道余家所刻停云帖中松雪手札一十三纸与中峰者言言皆有道味故甞书此赋谓闇室之薪烛迷途之鄊导此卷余曩见在白下徐碧泉䖏先待诏欲假刻石最后为一竖子谋去殊为梦想今得复觉慨恱不胜敬识数语昔胡汲仲谓松雪之书上下三百年縦横一万里举无此书不虗耳隆庆丁夘春三月朔日文嘉元赵孟頫心经真蹟般若宻多心经是王舎城中无上三昧语呉兴书是兰亭室中无上三昧笔昔有开士学殷扬州咄咄法写莲华经能使方丈地毕劫不被四风雨今㽞此经山房中邺侯三万卷皆頼护持矣珍重珍重元赵孟頫小楷法华经松雪居士平生善以笔砚作佛事所书经当不下数十百本兹法华固其一耳旧闻有草本在王奉常敬美䖏已轶其半此为真书独完好若此且字势遒紧劲媚异居士他书而首尾七万余言无一笔失度真龙藏中之墨寳也昔栁诚悬所书诸经石泐墨渝人犹等之于吉光片羽矧此经邪书已三百年不知歴㡬地更㡬人而今始落吾雪浪师之手奉之以镇长干𤣥奘塔殿亦可谓有大因縁出现于世矣固知韦䭾诸天共作护持不负师殷勤嘱累意也世言子昻书初临思陵中学钟王晚学李北海亦其大端耳书病至衆唯积学渐成以次觧脱乃入三昧世徒见公一种趂姿媚书而不知其他繇见书不广也此经为公大徳元年笔时自集贤出佐济南年才四十有三精谨遒劲有初唐虞薛风与余书絶异相传出毛宫保所藏诸鄊荐绅欲多方购之以还其家而未果㤙公偶得之将置长干奘公塔院以充常住噫此经诚得其所归而吉州诸公其亦可息喙也夫元赵孟頫书四十二章经右四十二章经摩腾法兰自中天竺携来以梵书纪梵音至吴兴赵承㫖孟頫乃以汉语作汉字要之能受如来心印作东震旦功徳先后一也承㫖精八法咄咄逼晋人而此书尤遒媚肃散有王㑹稽父子风若能乞精手如章藻拓作石木二本搨之则尤我如来千百亿化身之一证也得之者慎无秘为筐笥间物哉元赵孟頫小楷圆觉了义经圎觉了义经是婆伽婆入道三昧赵文敏为中峰和尚书之以资管夫人㝠福冝其结法之精圎媺润如此也书至文敏是如来夀命品不可思议非复圆觉修持时矣吾家弟有文敏法华六卷行笔草草骨似胜而肉小不足此卷旧属于钤山氏今落梁谿吴子可谓得所近于恵山道中怱怱见之今得再展恍忽如苏长公踏五祖道塲且熟且疑至䟦尾始了然老衰之态可叹也元赵孟頫书圆觉经后余于钖山道中华生出此卷见示乃宋纸之絶佳者独讶其结法之圆熟而波发过媚运腕少弱拟于吴兴犹在疑似之际再为华所强漫尔署题别后忽忽记得曽见此䟦于呉兴木夲盖书于行书圆觉之后为管夫人营福于中峰禅师而中峰为梓之仍手䟦法语于后偶遇张仲玉道其事仲玉色沮谓一飞凫偶得呉兴与中峰一札言送经事盖真蹟也因乞仲玉作此小楷赝本而书木夲之䟦质之呉氏子得五十金而去余因失笑老年鉴赏破败若此而王百谷尤甚然吴兴木夲更自廓落无竒真龙似龙何常之有所叹者末俗之狡狯而已元赵孟頫书玉枢经玉枢经称雷声普化天尊法语是杜光庭軰拟撰耳赵文敏好为人书佛经又奉勅缮冩㡬满藏至道经独有黄庭常清净洞玉诸经洞玉余所见有两夲其一属何元朗内翰一属王阳德大参皆神品也此经称道子弟后转奉某为人削去以供养礼诵故尚作折近始装池成卷而世亦未有识之者休承谓小变孟法师体恐亦未是大要李北海出入耳结法极𦂳宻而力大遒劲披拂之际咸有妙趣而数百字中得一二字不称者或意忙笔迅故也当与余栁河东禊诗同识赏元赵孟頫书金碧古文龙虎妙经予昔年游燕市尝见赵文敏书龙虎经半是行草其人即携去真赝不暇辨也此㢧疑是晚年所书得心应手非浅学可以髣髴予何幸获观于檇李汪长公家惜归廹不能手録此经潜心笔法聊题数语以志鸿泥之感万厯乙未杪秋呉下杜大中书元赵孟頫七观帖右七观帖元袁文清公所作以赠程文宪公致仕南归而赵文敏公之所书也余家有公小楷帖如黄庭乐毅皆临古文书独此帖出公自然之趣惜纸墨未甚佳耳此刻今在四明余得之陈孟颙秀才余多得七观帖独此本纸墨差胜彭百鍊浙东还所惠者程文宪之归袁文清之文赵文敏之书皆所谓得意者也而具于斯盛哉所惜当时刻手不及耳余所得者独此本差明白盖鄞士呉友麟所恵者元赵孟頫书渼陂行赵文敏公书多从二王法中来其体势紧宻则得之右军姿态朗逸则得之大令至书碑则酷倣李北海岳麓娑罗体此其大概也如此卷书渼陂行神气奕奕备有二王致岂俞紫芝詹孟举能办邪元赵孟頫与丈人节干月窗判簿二帖今人观赵承㫖书但见其晚笔纵逸为胜殊不知妙年应规入矩有如此帖者不由规矩而纵逸是犹疾行无善歩也识者试与评之至治三年九月廿五日后学钱良右敬题松雪老人书法在中年时一笔不茍怡怡然得天趣此唯识者能知之泰定元年八月二十日陇西李皓见于吴氏文房呉兴公字画之妙不待賛咏而知是帖盖在兵部时所与江南故人者王谢沓拖风气不可复作抚卷为之太息呉郡陆友记李西台书名重一时而东坡乃谓虽可爱终可鄙虽可鄙终不可弃予尝妄意借为子昻方寸大字之评闻者翟然固难为浅见寡闻者道也至其尺牍挥洒奕奕有晋人一种风气亦不可掩岂易及哉未能上下古今书画之变而窥其妙遂欲出意品题恐不免纷纭儿軰之侮也泰定甲子季秋蜀梁子寅书呉兴松雪公名髙当代而书法之妙盖牢笼今古出入羲献也此二帖虽盛年所书然其轻清流丽之画得超妙入神之变有非后人所可及者淳卿寳之无泰定五年三月一日梁谿生王礼賔观松雪先生翰墨之妙名贯一代其下笔之势出规入矩洒落超逸非钟王不足与议也至其晚年笔蹟尤为妙絶金石所刻后学之士多所师法今观此二帖前人流风余韵典型具在不觉启敬呉门丘宗书法自唐颜栁以来多尚筋力而乏风韵然尚筋力者则失于狂喜风韵者则过扵软媚求其兼善而适中者亦难矣至宋李建中蔡君谟軰追踪六朝见称于时论者犹谓未能尽善本朝赵魏公识趣髙逺跨越古人根柢钟王而出入晋唐不为近代习尚所窘东海内书法为之一变后进咸宗师之或缄之箧笥或传之金石不能悉数也此二帖规摹羲献其第一帖絶与圣教序同类非有墨池笔冡之功者岂易及此披玩叹伏因识其后至正二十五年秋七月既望卢熊书右赵魏公丈人节干月窗判簿二帖节干即公舅氏管公直夫月窗不知何人想亦是管姻家䟦者十有三人陆友仁谓兵部时书按帖意以除授未定欲遣二姐归侍二姐管夫人仲姬也公以至元丙戌入亰除兵部郎中后二年始以夫人北上不应先有是语或是元贞元年自济南赴史馆时而是歳竟归呉兴意者未归时所遣不可知也二帖行笔秀润与他书殊不类是早年学思陵书如此其署名犹循宋习或谓出圣教序者非也管公无子公奉之甚至既殁建孝思道院以主其祀亦厚矣哉沈润卿氏藏魏公书甚富疑此帖有异特以相示余为考订嵗月定为史馆时书甲子衡山文璧元赵孟頫简觉轩路教诸蹟赵荣禄与觉轩先生手简共六纸以交谊之深家世之旧也先生学行纯正为宋琅邪王字仲寳之后仕至兰溪州判官今获观于其孙光大之彞斋老成典型不可复见矣尚赖翰墨文章有以见其风流哉至正二十年歳在庚子二月望日倪瓉谨题余闻荆溪有觉轩先生由文学起家仕至兰溪州判官生晚不及识闻之四十年见其孙光大出松雪与先生手笔共六纸内谓楼居仙人眺八极而自得者真可企仰光大乞书楮尾扵是乎书至正乙巳冬十月廿有四日㑹稽抱遗叟杨维桢义兴旧阀之家得交松雪翁者元初惟王氏岳氏两家而已治生唐门幼学之时多得见之到今五十年来讫无片纸存者而岳氏之后盖亦寥寂无闻焉今覩彛斋所藏六帖皆翁与其先大父往还书纸墨尚新则知王氏子孙之贤视他族所守厥有间哉因感而识之壬戌嵗九月廿有二日为冬至日马治古者书志凡嘉言善行闻见必録故经传皆曰志莫非修齐平治不徒夸多识资谭柄是尚其不经者若齐谐志怪之类反以资惑圣人无取后世无传焉魏晋而下其脍炙人口如世说者亦纯駮相半务博者多资之然去经传逺矣近世惟宋代特盛客谭笔録何啻数百家若近思典刑敦伦诸録虽不敢侪诸经传然敦伦美俗亦足为风化助彼夷坚酉阳无稽浮诞适足蛊愚导姦则又甚于齐谐者以是观之志録可茍作乎宗人景周博学好古闻善必録皆使言者自书其事大率皆当代贤士大夫嘉言善行将以为循省资志亦善矣然善可法恶可戒与否则在客之见与景周之自择至正甲辰云间陆居仁松江陆蒙者家富而好礼收蓄古书画彛器甚多一时名人无不获交有友闻録者杨㢘夫陆宅之皆为之序余亦尝书数书与之蒙既死家破扵兵此文流传竟归扵余前松雪书亦其家故物因合作一轴异时当访其子孙有识者还之时洪武四年七月十一日吴门杨基孟载氏记赵魏公书于规矩之中自有神仙蜕骨风度杨鐡崕狂怪不经而歩履自髙陆宅之学藏真而自出机局三公虽髙下不同然皆能以其文辞翰墨豪扵一时陆㬌周不知何人乃能笔而得之流落之余复为吾鄊杨先生所辑观其题识宛然忠厚可掬皆足重也元圣髙士寳此卷数年矣间出相示囙评数语于右东海徐有贞元赵孟頫乞药手帖华亭陆恱道以医名扵前元松雪赵公尝有手帖乞药观宋潜溪先生䟦其后以医为不受官蒙赐号䖏士而归盖其髙致如此非特以医名者自其孙景深以未能世其业至扵今又得文质以医学教授太医院成就后学为多家藏旧物虽断烂数行保守不坠䖏士可谓有后矣元赵孟頫诗卷赵松雪书法片楮只字人无不知寳重者世传松雪尝临右军十七帖得其风韵最多此幅笔势流转品格精髙知非松雪莫之能也松雪诗复名家集行扵世已乆頋鲜有以诗知松雪者字掩之也钖山故按察使呉公喜学赵字藏其真蹟颇富余囙扵其子尚质鸿胪君䖏见之其家文献亦可徴已元赵孟頫于归帖赵呉兴于归帖淳雅有古法是合作者然此青鳯一毛耳生独寳爱之若周人不知其得吉光全裘当更何如也苏长公尝书赫蹏云吾此纸可以劖钱祭鬼后五百年当受百金之享古人自负定不虚耳元赵孟頫碎金帖往余授经秀州包氏曽渡泖过崇福古刹见梁栋楣柱多松雪手书寺僧寥寥不复如元时蜂房蟸室矣宋末泖西多巨室好賔客嗜图史故避兵者归焉如曹云西子弟园林荘舎见扵贞溪海编可攷今丁氏蒋氏邹氏相望犹有云西之风碎金帖为邹元恺世藏家塾此亦松雪之功臣也流通人间作泖上一叚佳话快甚元赵奕梅花杂咏赵仲光书虽不脱文敏家法而行墨结字微有不同王子敬云外人那得知要之不可臆论也今世传文敏及仲穆书不少而仲光书独不多见至其诗尤不易得金陵许彦明藏其梅花杂咏多至五十首亦可谓冨矣仲光号西斋晚居吴中与崐山頋仲瑛交仲瑛称其风流文雅有王孙风度而无纨绮故习观扵此诗有可想者文敏三子长亮次即仲穆仲光其季也或以为次子岂以亮早卒无所见邪己夘秋题元喀喇库库草书栁子厚谪龙说谪龙之事甚竒河东之文尤竒喀喇公之书益竒可谓三竒矣喀喇公标望絶人简交际重然诺虽不倦与人作书然非其人终不得也彦中公交契之素于是乎见之鄱阳周伯琦记章文简孙伯昌氏所藏喀喇库库为叶判府书栁河东谪龙说判府乃伯昌外族而得之余尝闻韩昌黎评栁子厚文雄深雅健崔蔡不足多也而子山平章书似公孙大娘舞劔噐法名擅当代前后相去数百载而具美扵卷中展玩之如秋涛瑞锦光采飞动可谓妙絶古今矣伯昌冝寳之庚子七月廿八日髙平瞿智董识谪龙之说栁河东在南荒时意有所激而云彦中公少年登朝赫然有声晚乃仕于郡县平昔交好扵子山独密其于是说岂无意乎伯昌其外孙也多钟爱于外大父故得公中朝诸公书尺最冨皆一一寳藏之不独此纸而已六一翁云视其所好可以知其人余于伯昌亦云辛丑夏五越人胡悌书元喀喇库库书杨仲𢎞墓志右杨仲𢎞墓志黄晋卿撰库库书仲𢎞晋卿皆先待制同年进士余甞録此文附置题名碑阴又得此扵王汝玉賛善汝玉以为佳物赠余惜其纸墨颇劣也元喀喇库库遗墨故翰林学士承㫖喀喇公遗墨四帖其后两帖乃公在宣文阁时所书以贻某而某转以予頋君仲瑛者今年孟春过玉山草堂仲瑛出以见示伏而玩之恍如见公与王右军父子翺翔于天门鳯阁之上而蛟龙鸾鹤为之后先也九原不可复作尚幸数从仲瑛游时一披展俯仰今昔得不重为感慨乎元范梈隶书乡先生范公隶书八字风月自清氷霜相㸔乃清江傅氏二亭名也何谦伯逊于兵后得之民家如崐山之玉拾之于抵鹊之余为之主者固不必识而有之而又使人一得而见焉物之可珍者固常如是无足怪也梁寅谨识元范梈墨蹟昔人称道所美于其人则曰风尘物表于其文则曰不食烟火语扵其字画则曰萧然有林下风今观范君徳机词翰而想其人真足以当之矣至治元年某试礼部君时为封弥官事已往谒则已赴江西宪幕矣遂不获识至今以为恨耳元鲜于枢与严䖏士翰墨大徳延祐间渔阳吴兴巴西翰墨擅一代而严氏琴亦见称道年来无一存者得此卷则四人具在惜乎集之目力已病不足穷其波磔之妙徒讽其辞以想见其遗音雅趣扵湖波山水之间也元鲜于枢遗墨伯机于书法用功极深至毎数日相见辄云近见子某帖孰离孰合言语必相劘切率以为常伯机仙去十载非特书法如伯机者不可得而朋友箴规之道亦使人慨然此诗乃元贞乙未逰髙亭广严寺所作用笔遒劲与诗律精严是或一道卷中所及巗翁井西无逸亦相继云亡交㳺凋谢雅道寥落益増陨涕至大辛亥十二月望日巴西邓文原书于素履斋书法不讲百余年至元间伯机子昻二妙特起古意复见扵今予甞谓后有尚论国家文艺之盛必来取斯伯机殁既久时人购藏殆欲家有其书而其合作未有如此卷者昔人云不恨臣无二王法恨二王无臣法非邪诗逼王半山叙事类崔德符予评岂妄盍就子昻学士正之延祐五年四月二日髙邮龚璛书元鲜于枢诗帖尝闻故老云鲜于公蚤嵗学书愧未能若古人偶适野见二人輓车行淖泥中遂悟书法盖与昔人观舞劒噐者同一机也公生燕赵宦吴越而词翰有晋唐风屡荐名馆阁不果一试卒沈抑外官命矣夫呜唿士有懐异负竒不克显扵世者可胜叹哉彼居要官偶擅书名扵一时百世之公议弗然也夫唐人工书故以书名世者难近世工书者鲜故书易名世矧公书极工冝有名以传后世矣元鲜于枢书迎诏三诗鲜于伯机自书其迎诏三诗其行草之精固吴兴赵公平昔所推逊者而此纸笔意尤妙固非率遽而书之邪抑亦天机之精到虽出扵率遽非他人之所及也梁寅书元鲜于枢书兰亭记鲜于奉常公尝见叶秋䑓书反覆谛视至欲下拜秋䑓之书人颇讥其陋公独知其用笔之妙字学虽浅艺非功力精到亦不足以相知况其他者乎予藏公所书济石砚赋自谓可入妙品今观此卷寔可与之抗衡非真知书中意者未必以予言为至当也元鲜于枢草书后赤壁赋鲜于困学书名在当时与赵吴兴邓巴西各雄长一方困学多为草书其书从真行来故落笔不茍而㸃画所至皆有意态使人观之不猒不若今人未识欧虞径造颠素其散漫连延之势终为飞蓬蔓草而已钖山邹永章蓄此后赤壁赋观之数行后益可把玩然自愧非书家不能深知其妙处耳元鲜于枢诗墨书家例能文词不能则望而知其笔画之俗特一书工而已困学翁平生以善书掩其诗名余每读其诗輙叹其妙若此篇概亦可见盖世之学书者如未能诗吾未见其能枢也都宪頋公示此因以谂之元鲜于枢真草千文鲜于伯机书当时与赵文敏公齐名两人相与甚厚而鲜于蚤没故其遗迹之传者甚少此真草千文刻板今在南亰太学所谓真草书盖兼行也元鲜于枢草书千文智永千文号得羲献家传心法学草书者必由是入始不失古人矩矱困学此卷其为初学发者邪亦得永禅师笔法者邪蔡中郎不可见矣得见虎贲氏亦可矣此卷千文予屡见之其一勒石于四川按察司后堂其一表弟頋世安所收京师见一本乃临书也与此卷结搆行款俱同困学前元时书名与赵文敏松雪相埒或谓遒劲过之好事者至云松雪毎以巳书三幅易困学一幅焚去以其轧己也斯言何谓而学书家乃有发冢呕血之事将后人之谈柄邪頋松雪书法盛传扵时而升堂入室者往往有人其甚乃有夺胎乱真至不可辨诘而困学之法传者落落此卷䟦尾所云南方士大夫以予北人麤识㸃画固是撝谦若云雪寒晨起笔墨不调䓁语岂容一朝之顷连书三四本殊以为疑而未之觧但笔力当以此卷为胜壬寅巧夕试笔俨山陆深元鲜于枢墨蹟元史称赵子昻篆籀分隶真行草书无不冠絶古今又云孟頫之才颇为书画所掩子昻不易得矣然子昻尝云与伯机同学草书伯机过余逺甚极力追之而不能及伯机已矣世乃称仆能书所谓无佛䖏称尊耳推重伯机如此伯机尤不易得也伯机大德二年过京口为髙孝贤书兰亭记一卷余得之见其笔锋遒劲风神凛然谓不易得昔人谓作字墨淡则伤神采絶浓必滞笔锋又谓古墨迹必表古而里新余扵是乃知为真伯机无疑也嗟夫禊序笔墨之妙髙出千古人或病其丝竹管絃天朗气清之语此与以耳食无异不知东都赋已有布丝竹钟鼓铿锵管絃烨煜之句张衡赋已有仲春之月时和气清也伯机此卷岂为右军杀耻邪或谓困学面带河朔伟气酒酣作字竒态横发今观所作良是也但未知酒酣与否其谓蚤年曽作吏不免间有俗气谬矣若然何文敏公推重之至不敢与齿其自序恶札污几案不可以示人前軰君子艺愈妙而心愈下如此哉士亨能寳此其趣向可知矣予尝见松雪赵公䟦鲜于先生所书归去来辞后谓其同学书而过仆逺甚诚非过言也盖二公皆由晋帖中来而各自成一家何世人但知赵而不知有鲜于也及观此书笔意遒劲而机椷妙用婉转无穷赵公之言岂欺予哉予所以识此者特嘉赵公之推美同列而嗟世人之不识也蒋生其寳藏之元鲜于枢帖困学老人善廻腕故其书圆劲或者议其多用唐法然与伯机相识凡十五六年间见其书曰异胜人间俗书也大徳壬寅长至后三日袁裒元鲜于枢游髙亭巗诗记鲜于困学氏博学负材气貌伟而髯类河朔伧父余见其行草往往以骨力胜而乏姿态略如其人以故声称渐不敌赵呉兴人谓呉兴以己书三纸易困学一纸焚之恐未必尔也此㳺髙亭巗记及诗凡一千六百五十六字见铁网珊瑚中字兼正行体大小如宣示而备有褚栁笔法其文亦典赡可喜独所纪浄师草圣以为钱唐人家所收王逸老合作皆其笔却大误逸老名升别号羔羊居士宣和中尝献草书称㫖得官至绍兴时年八十余乃终杨用修着墨池璅録谓逸老南唐人名文秉又误也逸老不合狂拟右军両见诬作僧俗人可发一笑元鲜于枢行书进学觧顷见鲜于伯机绢书唐人诗二轴笔势如猿啸苍松鹤鸣老桧以兹刻视之用笔虽同而丰神稍异学书者必多求之墨蹟而后览乎石刻庶可以悟古人笔法之妙嘉靖甲寅三月十八日晓起题元吾衍书素书道备扵六经语孟学者舎是则无所归周衰老聃最先出其言不能合乎中庸然平阳尝用之于汉盖其清静为宗而以柔道行之所守者亦约之故也世传黄公素书其老氏之徒欤子房千载伟人精忠贯日月英气盖宇宙时然后言动中机㑹功成志遂明哲保身三代而下一人而已自今观之子房之心学果尽得之此书乎昔时圮上授受果今之书乎不必深论也明之潘君学道本扵经而旁通曲究见素书而喜之盖景慕子房之为人而併及其书也道在天地间亘古今若一贤人君子得之者若合符契惟其所遇之时不同故其设施有异耳傥使子房生三代盛时亦必兴礼乐致文明功业不止如是而已故效先觉者当探其心不当泥其迹沙丘之马牝而黄九方臯可谓善相者矣明之之意岂果书云乎哉明之所藏本武林吾丘衍书衍以小篆妙今世此卷尤可观元吾衍小篆卷古者噐物皆有铭三代制作亦有损益丹书所载噐亡文存所尤可思者笔书之不可复见也处士吾子行小篆精妙当代独歩书此诸铭尚友古人之志盖不止秦唐二李间也元吾衍小篆杜诗诸帖故人吾子行手蹟十二纸皆前后得于书夹所藏集而存之其为人见石塘胡先生所为墓铭后三十年为至元五年己夘九月九日江邨民钱良佑元吾衍书招雨师文子行名衍元武林人天性髙抗读书攻古文辞兼精篆籀音律之学宋学士王忠文公皆作传其平生着述甚富行于世者有学古编楚史梼杌晋文春秋三书此文盖书以遗吾郷钱翼之者旧尝见于友人朱尧民家今归沈津氏元吾衍书古文篆韵二帙此卷为吾子行先生笔也先生名丘衍住杭之先花坊时年二十七即不下楼楼上下分业子弟客至僮輙止不便登通焉使登乃登先生好古变宋末钟鼎图书之谬寸印古篆实自先生倡之真第一手赵吴兴又晚效先生法耳所着有学古编字源七辨篆品三十八则私印有竹素山房吾氏子行我最嬾懐真乐飞丹霄数印印鼻小韦带常在手㺯之盖欲和其四稜令有古意是夲真子行専业秋巗得而证写之者焉至正七年歳次丁夘五月望嘉禾陶九成识吾子行为钱唐人不仕不娶离世异俗好古博雅隠居教授四方之士相倾慕者冠履交于户内而子行不以贵贱为低昻可者与之不可者拒之居仅容膝迎送未尝下楼㽞心古道乐志箪瓢不与世俗争妍盖亦尚友千载者𢎞治初得说文解字篆韵扵沈石田氏所少者古文篆韵耳今复得子行手迹不惟㸃画足法且合之成全书良足快心耳嘉靖甲午中秋菽园庸史王鸿羽识元呉叡篆书东山精舎记右虞集文苏天爵题额唐棣立石字起落笔䖏俱尖盖自古文钟鼎中出也元李倜临右军帖右集贤侍读学士李公士𢎞手临晋王右军眀府等帖真蹟一卷士𢎞名倜河东太原人好学尚气劬神苦思务求博洽而后已故其㳺戏笔墨皆超悟不羣此卷虽临倣古人而清新婉丽自有一种风度是可珍也泰定四年七月壬辰呉郡陆友仁书贠峤作画息斋伯仲间其临摹又颉颃扵松雪困学二老斯时有三君子而能追及之可谓难矣贠峤至今存虽独歩可也翰墨特其余事至扵立身宦途而志趣常超然扵物表此吾所以起敬者也至顺辛未仲春望日后学黄公望论书至扵孙过庭姜白石尽善尽美矣他皆未足为评也姜谓临书多得其笔意而失其位置今再观贠峤所临兼无位置之失非其胸中熟扵二家之论恐未易致也良右题公在延平日政事之余㽞意翰墨故临帖为最多此卷又其精妙者亦何憾扵古人邪呉兴赵雍题元李处巽行书范文正公祠记徐琰文章处巽字百年碑板未莓苔行人莫道追崇过谁似当年范秀才徐琰过杭州折节吾子行李䖏巽重刻峄山碑今在尊经阁下二公皆胜国时博雅之士即此文章字画可以想见仪刑矣嘉靖甲寅三月二十日记元邓文原临急就章急就篇汉黄门令史㳺作盖推本苍颉爰歴博学凡将等篇而广之也今石刻相传为呉皇象书比颜师古所着者无焦灭胡以下六十三字又颇有讹脱始东汉人以用藁法写此章故又号章草此卷前元邓文肃公所临公繇房山髙公荐入掌制诰出示宪节斯乃应奉翰林时为仲雍所书观其运笔若神蜦出海飞翔自如仲雍名熈于阗人好古博雅为吴郡判官建言助后法民便之𢎞农杨子纶出示求题故并及之洪武十二年三月清明日后学袁华书于鳌峰精舎尝论急就篇此小学家之说汉史㳺傚凡将为之也末叙长安泾渭街术后或増以齐国山阳二章宋欧阳修居史馆日以余力及扵是篇取州名裒次之然是篇去古逾逺脱漏舛讹不无人欲辨其失得而増补亦徒自劳耳汉人以藁法书之故曰章草此草书之祖也近世多尚草真行未始学而先习草如人未能立而欲走盖可笑也况章草之来作扵科斗籀篆观其运笔圎转用意深妙焉有不通籀篆而能学者哉茍有聡明之人虽不通籀篆能髣髴其形似犹可奈刻鹄不成者邪自东汉以降臻乎妙者惟皇象钟繇王右军而已唐宋间人临钟王所书亦不多见欲习之者不通籀篆诚难乎哉此卷巴西邓文肃公所临公在元时独以文章名世而以能书名世号称三大家公与焉观公运笔用意甚合古人之妙此卷实希世之寳也亮上人出示乞余题余故以草书之难习併録扵卷末非但以警扵人而有以自警也洪武二十七年苍龙甲戌秋七月独菴道衍冩扵海云东轩元姚燧书重阳仙蹟记重阳仙蹟记金翰林修撰刘祖谦撰而姚牧菴燧至元世祖朝以安西文学为书书法全学宋文贞碑比之孙李不作墨猪气而文亦能略去幻化语稍藴借不为其徒张帘也重阳得无师智近六祖而悬谶若志公踪迹又似万回真异人哉元贯酸斋书归去来辞酸斋公如㝠鸿逸骥不受缯缴羁靮而其蝉脱秽浊逍遥放浪而与造物者游近世盖未有能及之者其自谓平日不写古今人诗草而独慕陶靖节之为人书其归去来辞观者殆不可以寻常笔墨蹊径求之也至正十年五月二日临海陈基识元虞集书拟岘台记右奎章阁侍书学士虞公书曽文定公拟岘台记及公自作新建曽公祠堂记附以王文公台诗以遗临川危素太朴甫积昔从公扵京师自天厯以后公日在阁下而又总裁史事非大制作多不及亲书又苦目昏今观此㢧遒粹整宻所罕见也至元三年正月十又六日门人九江方积同豫章杨谧观扵邬子柴明年夏五廿又六日晚生清江谕丘同庐陵文容敬观扵金陵护龙河僧舎右虞邵菴先生八分拟岘台记四字篆南丰曽氏新建文定公祠堂记十二字楷书记文一通诗䟦各一首书家者流所谓人品髙师法古者殆兼有之此危太朴家物屡传至左庶子吴君原博盖百四十年于今矣祠堂记及䟦皆先生所着文意髙雅台记出文定世所传诵固不俟论而王荆公诗笔亦与近时俗学不同虽谓之三絶可也原博博古能文且精书法其以予言为将无同乎卷后有黄晋卿题名宋景濂陈衆仲吴师道䟦语又出三絶之外诗所谓尚有典刑者窃有慨焉姑识卷末以俟后来君子元虞集书诛蚊赋右邵菴虞公手书其先丞相诛蚊赋藁也赋藁初藏扵侯颐轩家后为韩大则所得献于公之先君子井斋先生后公至呉侯道士因龙兴闲上人谒公扵寓所一见具言赋藁公轩然而笑曰我已得之矣侯道士为之惘然盖大则初假之扵侯而即以归扵公家而侯初不知也元统乙亥间上人谒公扵西江遂书以赠焉颐轩本洞庭仙坛道士其度师杨紫霞与侯亦蜀人宋季来吴一时名士之寓吴者若中书刘公丞相吴公皆与之交游名重扵时寳祐间自吴逰天台中书公为之唱首作诗以钱其行而先师平舟先生亦次韵焉先子与侯交逰粗深尝出以示之先子求至恳切而侯迄不出先子殁后三年侯亦相继而逝其徒李碧山与椿相知因予之请即以归之至正甲子冬十月闲上人因持此卷访予于家而徴予言予惟侯之平日靳吝扵两家遗墨眎若永为其有既而卒归扵其后人岂故家文献不絶如线而天固假侯靳吝以待我后人邪所惜者公之先君子犹克亲得赋藁而予先子虽获一见平舟遗墨而终不能得之扵生平也今公既即世而闲上人已老予恐事之或湮故为详着扵此云眉山杨椿䟦元虞集书庐山东林禅寺记右记为奎章阁侍书学士虞公集撰及书所志寺颠末颇详而书亦圆婉可爱特少遒耳余尝过东林叹其日就荒落为之怃然盖元时赋敛薄江淮间有余力得以从事小果今自贵珰外无能继之者矣非尽其教之衰然也元虞集隶书元柯博士九思在文宗朝最受知遇观训忠一碑可见后博士失宠退居扵吴相传今城东胭脂桥即其故第此卷流落呉中已百余年为郡士沈津所得虞公文翰妙絶一世其隶书之传人间者特少沈氏之寳之也冝哉元虞集书赐碑賛道园先生正书八分俱入能品此卷为柯九思博士作赐碑賛用笔若草草而中自遒劲有古挑截法其文辞尤雅浄可诵虽然令舜华一经意亦自到也元虞集诗蹟道园先生书法可甲乙巙赵此书笔虽遒而结法小疎诗语亦不甚经意独结尾使事押韵皆狙骏可喜耳元揭傒斯书千文余与萧氏交旧矣元统甲戌乙亥间扵孚有家见今翰林学士掲公手书千文正直端楷如刀画玉心甚重之时坐有善书者张汉英尤称善之不置后三年孚有酷攷其所藏书画不得复见汉英一日于他人家偶见此卷曰噫此故人孚有所藏也问其所从来则孚有之竖童盗而鬻之也乃归其值丏而藏诸家又四年汉英出示此卷求尝与孚有徃来者叙其故余念朋友死生离合物之变迁流落皆有可感者此卷藏扵汉英犹幸为不失所也元柯九思隶书十九首柯丹丘敬仲扵四体八法俱能起雅去俗此以古隶书古选冝其合作也十九首中多叹荣华不能久人命之难期敬仲始受知人主司书画考功晚途肮脏流落江左盖扵篇中有深慨焉是以波拂虽古雅而不无圉圉意昔人谓右军书告誓则情怫郁柯生殆近之矣元陈旅书安晚轩记杭佑圣有安晚轩记石为元日儒学提举陈旅所撰书其论安不始扵晚而基扵未晚词㫖甚精而字亦可取此时子昻名方譟而能不依傍又可谓中有主独立之士矣凉国篆未见而记末篆书年月甚雅或其一班乎缁黄二氏淡扵势利而名根尚数数然卒之势利灰灭而清事反被伊卷而收去往往能言能书之士转借之以存名扵世悲夫天启甲子八月朔元朱徳润録范致能四时田园杂兴诗卷范文穆公在宋淳熈戊戌自礼部尚书拜㕘知政事甫两月而罢此其田园杂兴诗六十首序称作扵丙午盖公退居吴中石湖之上已七年其扵邨野景物人事亲睹而熟谙之悉从笔端貌出真有声之画也公在干道中奉使辽庭执节不屈虽辽主亦称其忠孝宗噐公可大用寔兆扵此然甫用而亟罢岂当时之不幸欤或谓孝宗欲相公以公未知稼穑之事故公作此以见志考其时世殆不然欤旧传夀栎堂有石刻笔力遒劲辞翰兼美惜未之见是卷乃元镇东儒学提举存复朱先生所手録先生以诗文书画名一时为赵文敏虞文靖诸公所称许録此亦可以见其髙山景行之意矣先生之𤣥孙进士天昭出以求予题予世农家深知田园之趣少喜讽诵此诗况先生笔札尤所爱玩披閲之余不忍释去敬书此以附名卷末云李杰识扵石城山房御史姑苏朱天昭视予以其髙祖存复先生泽民手书一卷盖范石湖四时田园杂兴诗也先生胜国名士世多得其画而罕见其书虞邵菴谓其文为画所掩书固未暇论也今存复集刋夲有大星记跋载予先提举希蘧府君事予家亦有府君题先生遗墨予与朱氏虽称通家可也石湖集世不传浦阳呉清老尝作月泉社为诗试寔用春日田园杂兴为题乃四时之一时东南名士尽在选中而拘扵律体亦未有能出石湖之外者冝先生之重是诗也况天昭之扵世泽有念祖修徳之义又岂独以诗而已哉予又闻天昭有睢阳五老图真蹟遡是以往其世泽尤有甚逺者尚当扵他日考之元郭畀诗卷了堂上人方外友如天钖者情为至矣故其手迹盈箧毎皆惜之不令有所散逸虽俗士有不及之者冝勤师拳拳不忘欧公扵冥冥中也钱良佑跋元陆友书世说此卷予旧藏又尝杂书纸尾把玩山泽间后为元镇持去至正丁亥十二月四日与元镇同㳺梁鸿山携在行笈因得重观故友陆友仁隶书世说数则语感慨歳月予老矣能㡬把卷重题而归诸清閟阁海昌张羽元托克托书白麟溪三大字右白麟溪三大字前中书右丞相托克托为浦江郑大和书溪旧号香严在县东二十八里白麟则大和二十六世祖之名也有惠淮者字季渊实白麟十九世孙由遂安迁溪上易以今名示有先也淮之孙绮至大和凡六世大和从子鑑至某又三世皆同居共财朝廷表为孝义门于乎溪流无终时公特书是以宠之者盖将朂其门相为悠久哉字画方毅酷类颜真卿观者孰不改容不待賛也元杜夲书清真观碑右赵承㫖郡学碑杜待制清真观碑各一通併为一帙杜规摹赵遂无一笔失度政犹羊敬元之扵小王耳迩来文待诏擅名吴下纷纷奴书令人厌开眼丈夫宁为鸡口无为牛后惜哉元台哈布哈自书所作诗白野尚书向居㑹稽登东山泛曲水日与髙人羽客㳺间遇佳纸妙墨輙书所作歌诗以自适清标雅韵蔚有晋唐风度予犹及见尚书先考郡侯敦龎质寔宛如古人而扵华言尚未深晓今有子如此信乎国家文治之盛然人知尚书才华之美而不知其政术之可称也毎当论大事决大疑挺正不阿凛然有直士风而贡举得贤之效益可徴焉元泰身居方外而与之友寳其词翰亦有识之士哉元台哈布哈真书祈泽治平寺佛殿碑铭金陵惟栖霞最多石刻次则祈泽今年秋同友人顾清甫姚元白陈叔行共宿次日由宫氏泉逹虎洞再宿天宁而返因命寺僧员夀搨此按不华字兼善元名逹普化状元及第后御为易名余向见清风岭碑篆书极妙盖学徐铉张有而稍变其法者此碑自欧阳率更中出圆活姿媚风骨中存可寳也元余阙篆书右四大篆豳国忠宣公余阙为浦阳戴君叔能书至正九年公持使者节来镇浙部濂偕叔能往见公奨励甚至且各书斋扁为赠公去浙后江南大乱荆楚之域皆为伪汉陈友谅所据公时以淮南行省右丞分治安庆安庆前后皆盗区公独守六年小大二百余战未尝败北不幸粮絶城陷公遂赴水死君子称其大节与日月争光信哉公文与诗皆超逸絶伦书亦清劲与人相类然其忠义之气可以惧乱贼清恶厉天地因之以位君臣借之以定斯岂细故虽所书不工犹当传之万世况能臻其妙者乎此纸所在定有神物呵护见者当如张中丞之诗叚太尉之笏耸然起敬不可徒以翰墨视之公唐兀氏余阙其名也字廷心一字天心元统元年进士世居武威今为合肥人翰林学士金华宋濂谨题元呉志淳隶书国清禅寺兴修记国清禅寺兴造记乃胜国时张翥文周伯琦篆吴主一书者后有章草小䟦云国清寺兴造记张太史为宗勉公制之主一吴隐君书之适时多故未遑入石今宗勉主岳林予间㑹舒汝论徐自牧诸公扵契此堂因请视斯文恐久而湮没乃合志命勒石他日国清山中或能复刻岂不谓之习岘山故事乎况别石心二老尝抚诵而叹美之兹石之立诚其志也洪武元年十月既望大子谨识内数字不甚明右徐九峰故物世称吴公书是学孙叔敖向见闽人陈少峰所藏墨本正与此相类元钱良右书春逰诗卷右诗一卷律絶共四十有五篇辞㫖清丽书法遒美盖前元时吴夀民仲仁者㳺吴中与诸文士春逰倡和之作而书笔悉出钱良右翼之翼之吴人号江村民雅以书学名家而诗律尤精有髙行年六十七卒扵至正七年此至元三年书时已六十余矣真行间出姿态横生不少衰竭呉人徐宗毓氏藏此使人持以示余余惟呉中山水深秀自昔多文人㳺寓扵时未被兵故得从容文酒如此夀民吴兴人出䖏夲末不少概见惟赵文敏尝叙其诗所谓南山樵吟者称仲仁不以家事废学故其诗清新华婉有唐人余风然其诗竟亦不传非此卷之存固不能识其妙也元钱良右四体千文右四体千文一卷吴中钱翼之先生书也古精扵书者莫如晋如王如庾谢皆称书圣篆𨽻真草犹鲜能兼况其下者乎翼之道学而善书备四体且精到书此以遗其佳婿张性之盖望于性之者其有深意乎性之儒而医好古博学者也暇则临池日不下千余字虽造次颠沛一㸃一画不茍骎骎逼翼之而窥古人之域自是不止其当何如哉由笔法得三昧持敬以飬其心言动举措无不求其至而一如用笔然此又何止扵论书也古所谓心正则笔正其不谓兹乎至正丁丑二月集贤同同书吴兴赵公早年学书用功至精宻迨其得扵心而应扵手纵横曲折无不如意之所欲出以公之学名其家者务扵速成徃往摹倣公暮年所书而求其形似如不由其户而欲升其堂入其室也得公之用功精宻又㕘以古人而别出新意自为一家如吾翼之者殊不多见此卷千文四体皆其得意书尤不易得今翼之已不可作而有子逹能传其业亦以予言为然否乎至正六年六月十五日黄溍书予观吴中钱君翼之书四体千文其用工可谓精至矣四体之字出有先后当时各工一体今以一人而欲兼之难矣哉夫篆籀实字之原隶真草其流派也体虽不同凡下笔当务方圆雄劲则风神完足而结缔之工拙不足计也临池积久必自有得翼之其有见扵此欤惜其宰木已拱而不得握手剧谈也此卷乃其女夫张性之提举家藏尤其着意所书性之以通儒精卢扁之学佳士也能知寳此其东床之选不茍矣至正十八年腊日鄱阳周伯琦书元呉炳摹淮源庙碑淮源庙碑乃汉延熹六年淮阳太守为民祈福而民作者碑已漫漶不可读元人杜昭守唐州新其词乃延待制呉炳㕘用汉隶释法书旧文扵石而刻之余初怪其文词殊尔雅可读书法杂有西岳碑体而不能洗开元习见炳䟦始了然䟦书作正行亦得李北海王黄门遗意乃知胜国时临池不乏人也元杨维祯遗墨大将班师三军奏凯破斧缺斨倒载而归此书或似之清痴笔翰好竒冝其珍重若予之浅陋则未能学也元杨维祯书真境菴疏浙西儒学提举杨先生㢘夫元季寓扵吴中多往来僧庐道院此真境菴疏之所由作也菴在上海县东北二十里其曰募縁天隐子者唐司马承祯字子微乃道家者流而先生之书之者大抵古人作疏率多借重如是元杨维祯书棠城曲杨铁竒人也不遇其时不偿其志遂竒其歌辞并竒其踪迹此曲之因则踪迹与歌辞竒甚矣聊以舒其懐抱不平之气然天壌间无此事则已有之而非此等人为之谁更为之者或谓其为此以拟芙蓉城文人结习耳然千古骚客亦尝为之以自广乃胸无是磊块所欲舒者何物如有之则天上人间无往不寔何独仙境一仙官足以为道人重况靳予之哉字亦竒为书此天启丙寅五月后元倪瓉二帖倪先生人品髙轶风神𤣥朗故其翰札语言奕奕有晋宋人风气雅慎交㳺有所投赠莫非名流胜士右二帖一与慎独有道一与寓斋先生慎独为陈植叔方寓斋为袁泰仲长皆呉人陈之父曰宁极先生名深字子微袁之父曰静春先生名易字通甫二父皆先宋遗老抱渊宏之才髙不仕之节故二公渊源之学皆岿然为吴中师表特与倪公相善倪游吴中多扵二陈氏及周正道家二陈其一为陈惟寅汝秩其一即慎独也慎独之孙绍先尝仕为王府教授袁之孙某尝仕为都察院检校三十年前犹存余雅不及识然闻其人皆有前軰典刑今其子孙零废理言遗事往往散落人皆得而寳之此则吾友黄郡博应龙所藏间徴予题为疏其略如此元王蒙书溪南醉归诗此元人王蒙所书溪南醉归诗而吾里李氏所藏也蒙字叔明自号黄鹤山人为赵文敏公外孙𤣥度𤣥寔则张氏为冝兴人兄弟并尚文雅一时士大夫多与之交故蒙书此遗之蒙以画名今读其诗甚流丽而其书颇亦似舅可藏而玩也吴寛题曰人尝见黄鹤山人画皆称再世王维山人之学书间见此纸尤为悚人当不在赵魏公下魏公信居不有之誉而山人亦尽曷有之美矣后学沈周䟦元李祁真蹟右希蘧府君题朱泽民山水图长句真蹟有名及字印各一而无画崐山许翀鸿髙所藏鉅卷皆元诸人诗翰此其一也原博呉先生见而说之曰此在子卷不过三十之一无之不为阙在其子孙则千金之寳也子何惜三十之一以为千金之馈乎他日以诺告且曰为我作海月菴记即可致矣记成而诗果至又数日陆先生㢘伯以泽民画一轴为赠上有空楮取是诗较之不爽分寸即裱扵其上覩者不能辨其为二物也呜唿干将镆鎁千载离合世间此事似亦有鬼神之力虽府君有灵不能不为之怃然况为之子孙者乎轴颇旧不复装饰所以存故寔彰竒异使来世益爱护永不散失而二先生各题其傍以识其所从得云元杨翮隶书瞻仪堂记唐时字学甚盛而独佐书不渝汉魏岂以当时人皆习扵真草行狎故遂不工之邪今以此帖观之虽严劲古拙不及古人而布置美茂风神骨力反有一种韵度学者可以观矣原溥乃祖印冈太守公藏汉刻甚富而犹兼收乎此其亦有取扵斯也哉元周伯琦书相鹤经元周伯琦书相鹤经自称谷阳生䟦云右经一卷廼浮丘公授王子晋之书也崔文子学道扵子晋得其文藏嵩山石室中淮南王采药得之遂传扵世又系一诗云江南羽化张天雨海上神交宋仲温楷法钟繇称独歩草临皇象已専门折钗未坠风前股漏屋先凝雨后痕寄语临池诸俊彦蚓蛇驰骛莫湏论元周伯琦四体千文右周伯温四体千文刻板在鄱阳中书舎人朱季宁仲子为乐平教官以见贶者也苏州旧亦有刻板视此颇胜元之工篆书者多矣伯温最用功其作字结体盖出泰山李斯旧碑其着书发明斯义有说文字原六书正譌云元饶介草书余尝怪古人评书而草独以圣名夫书而至扵圣亦精矣然夷攷其人皆有超世絶俗之才不得尽用扵世故扵是焉发之昔韩文公论书至与尧舜禹汤治天下并称有以哉临川饶公介之学问器识卓然为士大夫翘楚而其向用扵世盖所谓鸷鸟举而风廹之也书特其余事耳然近来所书尤瓌诡逸羣可喜公岂欲以书擅当世哉然观其势殆不至扵圣不止也元饶介诗册饶介字介之号醉樵尝仕张士诚能诗攻书法擅名当时宋仲温宋昌裔皆出其门此册介之手笔余得之庐陵刘彦信元饶介草书韩栁二文韩栁文妙絶今古送孟东野序梓人传乃其尤者元临川饶介之为易久成书此盖有深意不特字画之妙而已介之名介仕伪呉淮南行省㕘政号华盖山樵又号醉樵此曰华盖洞酒史兼二号而云也久成名恒读书工诗吾郡之崐山人元道士张雨自书杂诗右句曲外史与袁子英所写诗凡五十五篇其首两章廼此老道人効余铁崖者也如道言清斋涧阿诸诗皆其道趣中流出者若奔月巵则又顽仙之横出者吁道人仙去已一纪矣铁崖之友属之何人开卷怆然不胜山阳之感云至正二十有一年花朝日抱遗叟杨维桢在清真之竹洲馆书贞居先生清诗妙墨飘飘然自有一种仙气信非尘俗中人也此卷手书以遗予者屡经兵燹似若有神物护持泉南陈君彦㢘好古博雅与予同志故割爱以赠壬子夏六月望后三日汝阳袁华书贞居早学书扵赵文敏后得茅山碑其体遂变故字画清遒有唐人风格诗则出扵苏黄而杂以已语其意欲自为家也唐宋以来浮屠氏之能诗与书者虽衆然亦不能两美况道流之久乏人哉此其自书杂诗也古律行草各臻其妙宜子英之慎与而彦㢘之喜得也髙启识贞居真人诗文字画皆为本朝道品第一虽获片楮只字犹为世人寳藏况彦㢘所得若是之富且妙邪舒展累日欣慨交心噫师友沦没古道寂寥今之才士方髙自标致予方忧古之君子终陆沉耳吾知前人好修不以为贤扵流俗而遂已不患人之不知栗里翁志不得遂饮酒赋诗但自陶写而已岂求传哉倪瓉题壬子初月八日张贞居生平慕米南宫之为人尝为着中岳外史传故其议论襟度往往类之独其诗句字画清新流丽有晋唐人风流不蹈南宫狂怪怒张之习岂非独其学问使然亦由贞居寄迹方外不为声利所累而又居东南形胜之邦获见故都文懿优㳺林壑以飬其真气故其发于词藻者如此今去贞居卅余年耳使人望而企之若古仙人可胜叹哉友人陈彦㢘氏得其翰墨一帙皆平生得意作也予家与贞居世契展味之余益増感旧之思云寻阳张来仪识仆平生最嗜外史诗集中诸律略皆上口僭评其髙处当为元人第一家妄论自信不必世人之同也故其真蹟所在特深贵之唯姚侍御家有藁一册时获寓观以为乐事其他所见简短寂寥无足充余嗜者戒卿何幸乃富有之如此当知贞居真迹流落人间虽有存者断不能与之为敌矣使仆时时来过出而閲之味其㸃画求其兴致以开余情不亦畅乎晚学杨循吉奉题元道士李道谦书王重阳碑右碑为金宻国公璹撰至元而道流李道谦书之亦遒伟有法按重阳名嚞初业儒不成去业武不就偶以遇异人得度遂为全真教祖张大其说而行之者皆其徒丘䖏机力也其说颇类禅而稍麤独可以破服金石事铅汞之误人与符箓之怪诞而其徒不尽尔也重阳所为说未尝引钟吕而元世以正阳纯阳追称之盖亦䖏机意所谓张大其说而行之者欤元道士孙徳彧书马丹阳碑丹阳真人初名从义后名钰重阳上足也其所云心不驰则性定形不劳则精全神不扰则丹结然后灭情扵虚寕神扵极亦是第所谓丹与极者何物也丹阳初有家为重阳所导至再三乃弃之与其妻孙各行化得道碑为元学士王利用撰而道流孙徳彧书文颇详腴而书尤劲有鲁公遗意元释普光书杜诗前元士大夫多善书者其大字独称雪菴学士为第一此卷老杜送孔巢父诗乃雪翁真蹟其荘重遒劲如端人节士莫可狎玩真有得乎颜氏家法后之作大字者见之当不止扵退三舎也元释溥光大字雪菴俗姓李名溥光以善书遥授昭文馆大学士溥光通儒书能古文词大书视小字尤胜寔有可传者不系其官也故凡有所书及着作皆不系衔其所见亦过人矣彼负艺不精及非所当艺而业之以躐等倖进者又此衲之罪人也哉元释溥光书茶榜右茶榜释溥光撰并书至大二年刻扵戒坛寺为石四両面刻凡八幅今移立在城西峻极下院按王世贞䟦云元僧溥光书茶榜风骨颇遒劲惜胸中无卍字骨令天趣流动笔端结习未㤀超洒不足又周叙记云元雪菴所书茶榜字径三寸许遒伟可观今观其书笔虽过丰而结体遒𦂳有清臣诚悬之风书史亦称其工大字録之御定佩文斋书画谱卷七十九御定佩文斋书画谱卷八十目録钦定四库全书御定佩文斋书画谱目録第八十卷歴代名人书跋十一朙宋濓手书郑生名解眀宋濓手帖眀危素炬法师塔铭眀危素书𨽻书歌朙宋璲篆书朙宋璲草书自作诗眀宋璲雪月轩三篆字明宋璲草书眀宋璲篆文金刚经后眀宋璲书千文朙宋克书七姬志眀宋克墨蹟朙宋克草书朙宋克书陶诗眀宋克书急就章眀宋克书前后出塞诗朙宋克书画帖眀詹希元千文朙詹希元书昼锦堂记明詹希元书王光菴叙字眀陈璧通波阡表朙张扆书宋清传玉连环歌明张扆书金刚经眀俞和楷书悟真篇明俞和书急就章朙俞和书四体千文眀刘永之书赠方壶道士诗朙刘永之遗墨朙袁飬福书郭有道碑文眀姚广孝书刘太保诗朙解缙书茟舫铭眀解缙墨蹟眀解缙书黄庭经朙胡广草书杜诗眀杨士竒书宣宗御制诗朙沈度临乐毅论眀沈度书先贤格言眀沈粲草书千文朙沈粲书姜尧章续书谱朙程南云千字文明徐有贞诗卷朙徐有贞二札眀叶盛手书眀姜立纲书四子全文朙张弼草书卷眀张弼杂书明张弼草书朙桑恱书朙李东阳字刻眀李东阳诗翰卷眀李东阳书风雨叹眀李东阳书苦热行眀李东阳书长江行朙吴寛及第后谢恩表稾朙吴寛临懐素自叙帖眀吴寛与沈石田手札明吴寛自书诗卷眀吴寛书大石聮句眀吴寛书朙李应祯手帖朙李应祯书石湖诗眀李应祯帖眀王鏊书蹋莎行词朙王守仁墨蹟眀王守仁手简朙王守仁书君子亭记眀祝允朙草书月赋卷明祝允眀手稾眀祝允朙十九首帖眀祝允明小楷黄庭经朙祝允眀楷书卷眀祝允明书祖廷贵墓志真蹟朙祝允眀书夷坚志朙祝允朙书成趣园记明祝允眀书王文恪公墓志铭明祝允朙味泉赋帖朙祝允眀真蹟明文征眀小楷周召二南诗二王目録眀文征朙楷书原道眀文征眀书进学觧眀文征明书杜阳编明文征眀书杨南峰墓志眀文征朙书华氏义田记眀文征明草书卷眀文征眀欧体千文朙文征朙千文眀文征明四体千文眀文征眀三体书朙文彭𨽻书卷朙文嘉书后十九首眀王宠白雀帖眀王宠墨蹟眀王宠真蹟眀陈淳武林帖眀陈淳草书卷朙陈淳书李青莲宫词眀周天球书道徳经眀徐霖三体千文卷眀徐霖手蹟眀金琮手蹟眀严讷临赵文敏四十二章经后眀陆深书朙丰坊书卷眀丰坊论书真蹟眀王问墨刻眀莫如忠崇兰馆帖眀莫是龙书茟麈眀俞允文书金刚经眀王钖爵书黄庭经明王钖爵书朙邢侗法帖眀邪侗尺牍眀董其昌字卷朙董其昌书诰眀董其昌倣颜清臣杨景度书眀董其昌与沈侍御书牍朙董其昌手书家诰明董其昌书明董其昌书道公碑朙董其昌书法华经眀董其昌尺牍眀黄辉书朙陈元素书海岳菴小记卷八十钦定四库全书御定佩文斋书画谱卷八十歴代名人书跋十一朙宋濓手书郑生名觧右包叅军家藏宋太史书郑生名觧示余按书述称太史父子不失邯郸此书行笔极萧散而有纯绵裹鐡之意似非规规学歩者跋尾如乌伤王子充金华胡仲申豫章揭汯号能文章家初不以临池名而结法翩翩自佳皆可重也汯故曼硕应奉子太史名濓郑生亦名濓岂古所谓慕蔺齐荘之遗邪则其文该洽辨覈固宜尔昔斛律丞相至不能署其名而更之犹以为繁若太史者得无乃愧其简乎此语颇有意然当不免叅军一胡卢也眀宋濓手帖某年二十时获见先生扵翰林遂受业扵门及先生致事还金华侍左右者数年每蒙奨与以为易教所以陶冶鞭䇿之者甚至此帖乃庚申嵗谪蜀将辞京师时所发词意重厚拳拳以古贤哲之事见勉若诚以为可望者朙危素炬法师塔铭寳石山荪师以临川危公所撰炬法师塔铭装潢成卷持以示余曰此危公垂没之笔也其文总若干字而㸃窜又计若干字字大如蝇头而兼用行草其孤㫃识其后曰此文洪武五年正月十日先君子所作是月廿又五日以疾终今以此文寄其徒秋巖昆仲用见先君子之意㫃今为安庆府教授秋巖则荪师字也余以此夲乃公未脱稾之文行草兼用且加㸃窜读者难认取今天界寺住持泐公所为行状正其差讹命诸生方质録扵稾夲之后以便读者且属荪师请善书者登其文扵右而以稾夲留扵山中使人见公当垂殁之际其文与字画不茍如此公以文章翰墨名世着作既髙而楷行草三体并臻扵妙凡世臣大家释老寺观穹碑短碣多出公手至扵遐方裔壤得其片言只字莫不寳以为玩当时号称辞翰两絶公凡为文既脱稾类皆楷书登石此文如其孤所志去捐馆之日十又五日尔葢以病仅克属稿不及别书也因识扵卷末以归荪师八年十月眀危素书隶书歌学必博而后所见精非惟诸经奥㫖皆当研摩至扵隶书之学汉魏以来其运笔结䋲多不同茍不歴考其变何以充其知识而袪流俗之陋哉吾友危先生太朴作隶书歌一篇赠四朙汪君大雅备括诸碑之所自且歴疏之亹亹千余言不休呜唿世以空虚之学浮谈强辨如蠭起泉涌者视此曷知愧哉大雅方以𨽻学知名扵时复能惓惓扵先生之诗装潢袭藏惟谨则其尚徳之心为不可及矣朙宋璲篆书篆书以清圎劲拔为髙秦唐二李皆以是名世其用心至矣自江南徐鼎臣始变而肥已稍逺扵古然能不失其意故论者尚之近代赵魏公子昂爱鼎臣书所作大小篆多类鼎臣繇是学者翕然效之甚至彭亨浊俗如腯豕然不知魏公天资髙迈故所书自过扵人俗子辈麄胸陋质欲逐其迹无怪其谬也金华宋君仲珩病古学之不振学大小篆匪二李不师其用心甚久故所作骎骎逼真此王荆公刻漏铭为李思问书亦其一也呜唿古人不可见矣欲识其遗意者尚扵宋君观之朙宋璲草书自作诗近代善书尤着者称吴兴赵文敏公及康里子山文敏妙在真行奕奕得晋人气度所乏者格力不展子山善悬腕行草逸迈可喜所缺者沈着不足金华宋君仲珩兼得二公之妙而加以俊放如天骥奔行不蹑故歩而意气闲羙有踧蹋凡马之势当今推为第一乃余在金华时自亰师书其所作诗寄余者诗与书皆翩然有尘外意诚希世竒玩也朙宋璲雪月轩三篆字右雪月轩三篆字前中书舎人宋君仲珩书也仲珩讳璲金华宋学士景濓先生仲子名能诗歌而小篆之工国朝第一初学巙子山行草书而篆师张有讲扵宋季子吴志淳孙子林朱孟辨及见太朴危公乃合师献之行草而篆法以李斯为宗尝见梁朝有草堂法师墓篆字竒古及吴天玺中皇象书三段石刻皆真蹟观之至㤀寝食遂悟笔法絶出流辈学士君亦甚爱其书每见佳处便曰写老夫名足可传世矣此三字余友萧君世英得之余犹及见有学士姓名印识萧君与余别㡬二十年中间亦播迁南北兹幸会扵桂林复以相示则姓名印识不知为何人裁去萧君甚惋惜之俾余追书其事以示后之人若夫雪月名轩则有贤士大夫诗文所以称羙萧君而劝之备矣余但祝颂君之必有以副其所期耳朙宋璲草书宋舎人草书余游南都时屡观之今复观扵此披玩数四殊不猒也眀宋璲篆文金刚经后従曲江过韦曲宿牛头寺汪右辖以虚出是卷卷首有伯时绘子昂篆皆极精工而金刚经则宋仲珩篆书也仲珩草书为当代第一而篆不多见今见此卷劲如屈铁丰道生不及也景濓一跋叙实详委此公邃扵禅而教典尤博紫阳圭峰分身入流者也卷尾有姚少师书极遒逸少师书数变而晚更秀余尝见其自题画像及跋乐天竹窓诗隽气见扵笔端复可皆髙禅两书俱出他手可不善书而复有临池之誉不知何以借捉刀人也若余不能书者然每见佳卷辄书此亦可发一笑雨中至兴教寺小史设长案山僧出麄石砚鸡尾笔强余书以虚曰仲珩必屏处书子岂亦有此癖邪余曰彼工书畏败名耳余亦何畏也遂笑而识之朙宋璲书千文仲珩此书颇得晋唐人笔圎熟流便有弄丸运斤之势惟结法小踈耳尝见方逊志评其草云如天骥行中原一日千里起涧度险不动气力初以逊志为太史公故未免曲笔覧而信其非妄也明宋克书七姬志七姬厝志张来仪文宋仲温书余得之姑苏王汝玉七姬皆潘妾不负其主俱死扵一日之间可谓烈矣而其文其书亦皆竒也国朝真行书当以宋克为第一所书七姬帖文真冠絶也然其事则可疑七姬之死葢出扵潘之逼之谓不幸则可非狥节也宋之书人多珍之故其帖盛传适以播潘恶耳朙宋克墨蹟国初书家称三宋谓璲克广也克字仲温号南宫生其书出魏晋深得钟王之法故笔墨精妙而风度翩翩可爱或者反以纎巧病之可谓知书者乎仲温为吴人其墨蹟在吴中者顾少开化徐君惇夫乃有此巨册而真行草章草皆具信可寳也朙宋克草书右索靖草书势宋仲温书葢得其妙而无愧扵靖者也今人或肆妄议则以学之者之过而未见其真蹟耳眀宋克书陶诗乡先生宋仲温氏书法师钟元常后竟以是妙絶天下其书今人间徃徃有之余所阅殆不止此独元常书世逺罕传幷刻石者亦不多见曩成化间尝观元常荐焦季直表真蹟始知仲温之诚有得扵元常而今岂易得哉眀宋克书急就章余徃与徐献忠先生论书法叹章草自二王后仅一萧子云即颜桺苏米以至赵吴兴负当代能声而不一及之黄长睿刻意其学而无其法国初宋南宫仲温可备述者然波险太过筋距溢出遂成佻卞先生笑谓余家藏仲温急就章二百年矣差不露筋距举以乞余贉池零落若追蠡而绢墨幸不败结意纯羙余欣然重表饰之以为征诛之后获覩揖譲而后偶取叶少藴刻皇象石夲阅之大小行模及前后缺处若一惟波撇小异耳此岂亦仲温手临象夲邪然一二傍释小字圎稳有藏蓄与仲温他书不类而仲温别自补急就阙文与张梦辰则小而劲此恐或非仲温笔也然因是得覩皇象渥洼之种逺出仲温蹀躞上语曰买王得羊不失所望夫宁啻不失而已眀宋克书前后出塞诗宋克书此诗及后一帖皆合作者其精巧更胜古章法乃所以终不及耳朙宋克书画帖宋仲温在胜国时以书名云间其源出章草后二沈扬波云间士人比比学之至钱原博辈滥觞㡬以仲温为恶札祖此世人不多见宋书従其末流论也仲温七姬帖石夲㝡精诸为急就章者皆赝此一帖乃不经意天真殊自烂漫且谈书画津津因以知古书家未有不溺情古蹟不独米颠癖也今人信笔作字字那得佳生其识之朙詹希元千文右中书舎人詹希元大字千文刻板在蜀中余得之礼部胡侍郎国朝大字希元为第一葢兼欧虞颜栁之法而有冠冕佩玉之风者也眀詹希元书昼锦堂记韩公之功烈欧公之文章皆世所甚重此记自出入将相至社稷之臣数语古今言韩公者未有能逼真若此也当时书石是蔡君谟至今传世为寳詹君此书不减君谟亦可寳也眀詹希元书王光菴叙字右詹中书孟举书吾乡王光菴先生叙字一首叙为沈学菴及其子贵成作学菴名宗学字起宗隐扵鍊墨又自号墨翁髙太史为作传称其能书径尺大字贵成字志道隐扵栉髪皆博学善书抱竒崛之行学菴尤精扵医故与光菴善所着书有夲草发挥精华十二经络治疗溯源外科新録墨法集要増补广韵七音字母今皆不传传者新録耳然独王氏有之孟举婺源人仕元为供奉监照磨麻善用库副使洪武初授吏部奏差铸印局副使后为中书舎人卒其书评者谓兼欧虞颜桺之法而有冠冕佩玉之风为国朝书家第一此纸沈氏物光菴従𤣥孙云偶购得之装池成卷俾余疏其事詹书近时絶少此文既有闗王氏而又家集所不载云之寳此尚可以寻常翰墨论哉光菴名宾字仲光其行能之详自具家传兹不复着云𢎞治辛酉征朙眀陈璧通波阡表右通波阡表余得之张氏之孙户部主事宾阳其文杨亷夫撰其书真篆二体皆出陈文东而用太朴伯温名者太史公所谓附青云之士施扵后世者也文东极力晋唐其书姿媚醖借自成一家所未足者骨力耳眀张扆书宋清传玉连环歌右小楷宋清传一通行草玉连环歌一通南翔张翰宸先生书姚文光照所藏装池成卷以示余二文皆医客言而文光亦好书习医故尤爱之翰宸尝署嘉定校官国初以能书名在宋仲温陈文东之间今观其行笔用锋楚楚有法前辈自可想也夫书学必穷㸃画波磔之妙方能成家其犹医也必知望闻问切之道乃可济世谚云学书止扵废纸学医将至扵废人呜唿可不慎哉文光其宝之朙张扆书金刚经嘉定张先生翰宸在洪武中以母夫人生日手书是经用以资福此可以见其孝而字书之劲徤清羙则又可以颉颃古人而不多让呜唿若先生者可谓有徳有文之士矣惜乎甫官训导而遽罹扵非辜故百余年来其名罕传虽以穆为乡后进而所阅墨蹟亦惟此而已穆尝谓天之生才甚艰宜其爱䕶保惜而先生乃独不然其亦可悲也夫其亦可感也夫朙俞和楷书悟真篇张平子悟真篇仙道指南道光子野所着不知能得其㫖意否此卷为俞紫芝所书深得松雪笔意而圭角稍露比之松雪正如献之之扵羲之也清癖刘君深知书法试共商确之𢎞治壬戌正月廿日海虞桑恱书朙俞和书急就章钱唐俞和子中颇得赵魏公三昧此帖以宋经笺纸用章法书急就章觉古色蔼然令人不忍释手按章法自王象索靖后惟右军父子豹奴孙权二帖至唐荡尽黄长睿始振之然徃徃笔下不逮意子中独能寻考遗则扵断墨残楮遂与仲温并驱昔孔北海思蔡中郎见虎贲貌类者辄引与同饮曰虽无老成人尚有典刑俞此纸覧之能不兴北海之赏乎朙俞和书四体千文俞和元末人紫芝其别号也刻意吴兴颇称优孟此四体尤精然不免露本色耳宋俞秀老号紫芝此君亦号紫芝吾友俞允文絶不称号近刻一私印亦曰紫芝三君子皆俞姓皆善书亦大竒事也眀刘永之书赠方壶道士诗仲修刘先生文章识量节槩凛然不慕声利国初征集贤礼书常拜官以瞶辞宋公景濓极畏服之其生交友若季大父求我礼部侍郎曽公得之文学掾金公守正皆乡里莫逆也今刘先生无后人曾氏亦落莫独余家藏其手书若干本数年去家亦不知存否矣此其为金公书赠方壶道士诗金公令子幼孜宝藏每以示余为好事者持去情不能已遂俾书之幷识嵗月传之后世古人交友之际可以想见也眀刘永之遗墨仲修先生词翰之羙独歩江右先生初不自贵重有求者輙与之世俗亦不知其可宝先生没后数年而擅斯羙者殆不多见矣故片楮寸墨士大夫莫不秘袭之以为久逺之玩焉呜唿文章翰墨自有定价固有忽乎近而贵乎逺者矣矧先生之节行有足以髙世者邪然则区区字画之工葢其浅者尔邑庠钱伯淳氏得先生所书苏文忠杂说二而无题识惧嵗月之久而或泯其自也谒余识之余因慨慕先生之风而恨其不可作者遂不辞而书其后亦以见先生之可贵者此特其万一耳朙袁飬福书郭有道碑文前辈下笔便有典刑虽行草不茍况正书乎此吾徒所当媿者袁君飬福元石洞山长静春先生之孙也而郡学教授仲长之子所书郭有道碑文端劲清峭深得欧阳率更茟意以其字画之妙如此宜有书名扵时然吴人固不知有袁飬福也使余不见此幅亦㡬失之乃知前辈能书者尚多而失之者不少矣其曾孙㫤字以昭者持示余请题一言以昭之意在乎先世手蹟耳初不计其书之何如也飬福字能伯仕国初为福建宪史髙太史季廸有诗赠行而陈检讨嗣初称其行洁负才气有诗声葢不特能书而已其书碑文外又有九歌藏扵家朙姚广孝书刘太保诗元刘太保诗一絶国朝姚少师所书也刘姚俱隐扵僧刘瑞州人名子聪号藏春居士改名秉忠佐世祖建号立国为国朝驱除今亰都地是也姚苏州人名道衍号逃虚老人洪武间以髙僧征事文庙潜邸参谋赞成大业其改名广孝世传以为御笔所定也两翁虽遭际不同迹颇相类观姚书刘作有契㑹之意焉陈锦衣用眀持以视余两翁皆天下竒士其学余则不能知后有具法眼者不知作何等观也姑书此以俟朙解缙书茟舫铭茟之用扵世久矣自韩文公作毛颕传其名始起文字间吴兴张文宝在国初业擅制造因名其舟当时士大夫多为诗文遗之而学士解公大绅特为作铭葢公之书妙固资其用而赏之也文宝之孙士行侨居吴中能传其业持公铭文求余题识余以文字为职而亦资其用者惜书不若解莫能赏其妙而文不若韩可以増重其名然念毛颕之功不可负而士行之意不可拂也聊题数语归之眀解缙墨蹟永乐时人多能书当以学士解公为首此册真行草小楷皆具而纸墨并佳故其下茟圎滑纯熟尤为得意乃公传家物也观公前后题识所以示其族人者可见今为吾乡薛朝英得之朝英保爱甚其亦识公之意者欤学士解公才名葢世其翰墨奔放而意向特谨严如此卷前辈正自可敬也姚文学文光携示阅之累日不忍释手别有李文正吴文定王文恪三跋正为此卷乃知为薛二守朝英物今为南翔张子竒所藏可宝也朙解缙书黄庭经觧春雨才名噪一时而书法亦称之能使赵吴兴失价百年后寥寥乃尔然世所多见者狂草其所以寥寥者亦坐狂草故今此纸小楷黄庭全摹临右军茟婉丽端雅虽骨格少逊要不输詹孟举陈文东也按右军所书黄庭是外景非内景与南真所传扬司命者虽理同而句字小异亦微有断缺当是渡江以前南真受之景林真人者偶尔逸出行世故右军得而书之今大藏中内外景经则陶贞白访寻司命手书的派也数年内与黄长睿分析甚苦今可以无辨矣朙胡广草书杜诗三十年来士大夫以书名家者光大之行草民则之八分皆独歩当世两人时同在禁林亦交相推慕常出所有以易所无此诗光大为民则书跌宕雄伟得意之迹也作书必尽临池之工而非天趣自得不臻扵妙二公皆有萧闲简逺之趣故髙出衆作光大谢世已一纪民则间出此书见示昔人有言怀旧惟顾念之悽怆葢仆扵光大亦然朙杨士竒书宣宗御制诗宣宗章皇帝之在位也天下晏然号称至治亦惟有若少师杨文贞公实左右之今四十年矣一时君臣既不可见而独见文贞手书御制诗慨想当时朙良相逢之盛一徳一心雍容和乐㡬事之余彂扵声画葢与虞舜作歌皋陶赓歌同一意也呜唿休哉是诗今为都御史钖山杨公所藏翰林修撰臣寛获观而谨识之时成化九年夏四月辛未也眀沈度临乐毅论沈学士度以书鸣永乐中杨文贞公谓其婉丽飘逸雍容矩度一时翰林善书者如觧胡辈与之齐名而度书尤为上所爱凡一切大制作必命书之今观其所临乐毅论无一茟不合右军遗意解之草法胡之行体殆不能及也眀沈度书先贤格言此葢翰林学士云间民则沈先生书宋南轩先生之言为余南亰太常少卿行时赠者也因忆先君子知上髙县事时亦尝朱文公书是言刻扵瑞州府学者示而且属之曰学者能服膺是言体而行之则不患不为贤人君子故谨识之不㤀已今学士公复书此以为赠则余安得不重惟先君子之遗训而感学士之所爱以益佩服先贤之格言哉朙沈粲草书千文大理少卿华亭沈公粲兴其兄学士度皆以能书擅名天下称我朝羲献然学士特妙扵楷少卿特妙扵草今片楮只字流落人间者争寳爱之不啻金玉此卷藏扵练川刘氏为少卿行草葢其晚年得意茟也眀沈粲书姜尧章续书谱事固不可知沈民望以一书遇人主备法従更百五十年乃不能与操觚少年争价问之人有不识者然此卷行茟圎熟章法尤精足称宋南宫入室而所书乃姜尧章续书谱为临池指南皆可玩也因收而志之眀程南云千字文致堂胡先生作叙古千文朱子谓其足以飬正扵蒙是则初学之士所当诵习乎此也周兴嗣所次韵者可同年语哉姑苏姚鍊师可𢎞得南云程公楷书夲而板刻之请识嵗月余谓鍊师年盛业广葢非初学者也刻此诚为初学之所便云朙徐有贞诗卷右前一纸为聨句诗仅失诗题耳后一纸为水龙吟慢句词半已不全皆天全翁手茟故特存之人谓翁书由米颠来非也其遒放波险全得长沙面目神彩风骨亦自琅琅惜结体少疎耳眀徐有贞二札天全翁出入长沙襄阳间余尝评其书如剑客醉舞僛僛中有侠气此二纸皆真蹟而盘谷一章尤横逸不可当岂所谓遇其合者耶眀叶盛手书成化初鏊以童子逰学亰师时文荘公为礼侍陆叅政文量初第进士简中所称用光者张姓为太学生亟称鏊扵文荘所间以所业见扵礼部之厢房公奨励备至有将来忠肃之许葢以鏊与王忠肃同嫌名故云成化十一年鏊始登第则文荘已下世叅政时为兵部郎徃来相好也𢎞治壬子嵗余校文南畿叅政子伸名在选中未㡬叅政亦故今年为𢎞治十二年伸来㑹试礼部出其父所得文荘手书一卷覧之慨念今昔为之泫然敬书其后归之朙姜立纲书四子全文故姜太仆立纲书此四子全文句读各有圈甚精当是先朝春宫进读本也结法圎熟端劲妙不可言初见絶以为沈度学士书徐觉其波磔处小露锋铩乃敢定为姜茟噫嘻今两制诸君不复能办此矣朙张弼草书卷张汝弼尝自评其草书以为大者胜小者余谓英雄欺人每如此不足信也及观韩黄门此卷则其大字果胜贤者固不可测邪曩余问东海索书辄谢曰待偶然有得意者当举以为赠不敢取应酬者塞命也然竟不获其所谓得意者恒以寘憾乃若倡和诗篇徃返书札则所得甚富每一展玩疑所谓得意者或在其中虽东海亦或不能自知邪时行黄门持此册见过摩挲再三恍然如见其笑语而东海之不作久矣噫时行尚谨䕶之安知不有好事者以为得意之茟伺其傍而㧞其尤者以去邪东海先生以草圣葢一世喜作擘窠大轴素狂旭醉震盪人心目而此卷矮纸疎行尤擅清丽况诗律散语俱有闗系处不但其子孙当宝之也后有吴文定公为陈冷菴跋识葢冷菴所得今为先生之孙敷善所收祖武手泽不但寻常所当宝之书画也冷菴名琦字粹之罢察官归至口食不给余少时犹及识焉清癯鹤立望而可敬又闻文定公起嵗贡先生独识之曰嵗贡中亦有此人邪遂以状元及第卒为名臣五六十年前先生风范如此㝡后东桥顾华玉衡山文征仲文翰有法皆吴产也语云鲁无君子斯焉取斯深扵是为之敛衽敷善其尚宝之敷善名其性后乐先生之长子涵飬粹深慨然有求道之志又不但以辞翰世其家而已朙张弼杂书东海张公守南安时杂书数纸郡掾刘暹得之成卷公之子时行黄门持以示余中有公与余诗一首葢公写而未发者余欲取之因感楚弓得失之语书其后而还之朙张弼草书右诗七首故南安守张公汝弼书以遗濮武库者张公草书师宋昌裔昌裔名广洪武初与宋克仲温宋璲仲珩俱以善书擅名人称三宋然许者谓昌裔书较之二宋不逮以其茟聮续不断非古法也眀桑恱书桑民怿才名噪一时㡬有雕龙绣虎之称此卷为盛秋官书者尤多生平得意语其书似不胜文文似不胜诗大要不能去俗耳盛举髙第后至广宪以亷名眀李东阳字刻西涯公徳行文章重天下其书在金石者天下之人重之若珪璧琬琰固无容賛矣但刻工有髙下故其精神之妙或不能无异公尝谓近时亰师惟阎杰刻为第一汴梁郝升篆文亦颇合古意后寄示扬州琼花诗不知何人刻又极称许余皆未满公意刻工之难有如是㢤太原陈君邦瑞以所得公金石书若干通萃为一册邀宝观之宝出公门下闻公评书每及扵刻因附数语俾观者知之公真行草书皆自古篆中来晋以下特兼取而时出之耳故所成如此若不求其原而惟迹之逐岂知公书者㢤朙李东阳诗翰卷太师李文正公词翰擅声馆阁间此卷为宗易太史书当谢首揆之次嵗而卷端有牧羝撃贼笏二曲岂意有所不足邪今年为甲戌距公书时正一甲子当此可无感也宗易为任丘李文康公时亦以首揆赠太傅偶与元驭语次及此因举赠之以比扵䖍刀之义云尔眀李东阳书风雨叹长沙公以壬辰为此风雨叹后二十年为苦热行又后十有八年因书一卷前以茅茟书苦热后另以豪茟追书此诗考其年皆公为史官宫坊日所作而扵天序民情汲汲以为已忧已有相天下之槩焉彼其时而依违委曲扵其间葢亦潜为补救之苦心而论者不察岂欲人各自顾其声迹而置国事扵不恤所云末之难者又足硕乎此字更谨严有体即不如苦热之横逸而古雅过之皆翰圃之瑰宝也眀李东阳书苦热行长沙公大草中古絶技也玲珑飞动不可按抑而纯雅之色如精金羙玉豪无怒张蹈厉之态葢天资清澈全不带渣滓以出然公他作即刻石者乃多有一种习俗之气是以评者多不与之若皆如此纸则何处可容其抨弹焉公振起文运令后来之隽逺陋宋元世人又多以绕指病之大抵人各有品论世者宜另具心胸眼目也天启乙丑首夏三日朙李东阳书长江行西涯先生天资髙朗爱才喜引接后进海内文章之士翕尔归之名日益尊然诗乐浮靡字以自出机轴为佳人漫谓之台阁体自尔以来遂致与海内才士分涂不相通转相诮者若而年今稍稍契合乃才士之力多矣长江行正其本色余收有先生长卷大草二韵致与此殊然彼佳矣金山诸刻以此葢先生或未尽先生之羙识者当知长沙自有大全在天启辛酉九月八日朙吴寛及第后谢恩表稿成化壬辰科进士凡二百五十人而状元为吾乡吴文定公故事状元宴礼部受冠服之后当率诸进士上表谢恩此则公所作表稾而藏扵其子中书舎人与公领乡荐时名列第三是科会试第一及廷试复居榜首入翰林为修撰至学士进大宗伯专典内制天下之人无不知有公者穆谓公之所以重扵天下岂直科第与官而已其道徳足以师乎后学述作足以匹乎古人至扵书翰之妙识者亦以为不减大苏国家自设科以来前乎公者状元凡三十人为学士至大官葢不知其㡬道徳文章如公者可多见哉而况此表为公荣遇首作当与廷对策并传扵世可也朙吴寛临怀素自叙帖文至荘诗至太白草书至怀素皆兵法所谓竒也正有法可循竒则非神解不能及观文定所临怀素此书用茟结体谲诳恍惚㡬不可为象矣若真蹟不知又当何如邪令人遐想无已眀吴寛与沈石田手札闻之王秋涧云字画亦可以观人之夀夭文定以甲子七月十日奄逝此札作扵是月之六日相去四日耳㸃画法度具在言辞温润谆切与平日无异也秋涧之言岂欺我哉昔曾子临终所以告孟敬子者也谨扵容貌颜色词气之间文定此札久要之诚恬退之节葢略见焉其所飬可知矣公扵石田㝡厚徃来简牍尤多而此札则若与永诀然者故尤重之宝之装潢成卷俾余书其后于戯公之茟扵是乎絶矣朙吴寛自书诗卷匏翁此诗余二十年前尝见之今世宏复持以相示窃有感焉翁诗如汉循吏所至无赫赫声而去思不已世或模拟之鲜能似也翁逝矣诗失扵彼而传扵此余亦何知哉正徳六年正月十三日朙吴寛书大石聨句原博诸君子大石聨句久为吴中盛事原博书法第一此书又生㝡合作者重以嗣响聨翩触目琳琅江南文献尽在是矣事既竒胜蹟复完富便是我朙兰亭永为世宝妙物通灵傥及捜剔异日山东书生过访恐此非先生有也朙吴寛书匏翁吴中前辈行谊擅絶不直文翰之工尔也书法法苏学士浓颜厚面祛去吴习亦毕竟赵宋本色耳超箸实难朙李应祯手帖故太仆少卿李贞伯㝡喜交㳺然非其人辄怒见颜色不与接一言此手帖一卷皆遗今孙太常志同者葢非志同契合之厚何以得此而志同重其为人虽贞伯没久片纸数字及琐细事者亦不忍弃又所谓一死一生乃见交情者欤眀李应祯书石湖诗右宋叅知政事齐国范文穆公诗一律故太仆少卿李公应祯所书李公与文穆同为吴人其云夏日雨坐因书是诗则文穆诗语似为李公今日而发此可以见古今之同心而李公崇重乡贤之意抑又可知非特字书之妙而已穆尝洒扫李公之门今而九原不作怀想典刑为之慨然朙李应祯帖家君寺丞在太仆时公为少卿某以同寮子弟得朝夕给事左右所承绪论为多一日书魏府君碑顾谓某曰吾学书四十年今始有得然老无益矣子其及目力壮时为之因极论书之要诀累数百言凡运指凝思吮豪濡墨与字之起落转换大小向背长短疎宻髙下疾徐莫不有法葢公虽潜心古法而所自得为多当为国家第一其尤妙能三指尖搦筦虚腕疾书今人莫能为也余虽知之而心手不逮葢数年未始有得今公已矣尝欲粹其言为李公论书録而未暇也今日偶阅此帖不觉感怆畴昔用记如此自书学不讲流习成弊聪达者病扵新巧笃古者泥扵规模公既多阅古帖又深诣三昧遂自成家而古法不亡尝一日阅某书有渉玉局茟意因大咤曰破却工夫何至随人脚踵就令学成王羲之只是他人书耳按张融自谓不恨已无二王法但恨二王无已法则古人固已规规为耻矣此帖为郎中时书其转折处锋芒削利葢早年尝学虞恭公碑如此后五日又题朙王鏊书蹋莎行词右蹋莎行词一阕阁老震泽先生所作而书以遗乡之人者穆观词中之语可以知先生之髙情雅致飘然物外而富贵不足以累之若夫词翰之妙此直先生之余事然亦岂他人之所能及哉眀王守仁墨蹟古人论右军以书掩其人新建先生乃不然以人掩其书今覩兹墨蹟非不翩翩然鳯翥而龙蟠也使其人少亚扵书则书且传矣而今重其人不翅扵镒称其书仅得扵铢书之遇不遇固如此哉然而犹得号扵人曰此新建王先生书也亦幸矣马君博古君子也裒先生之书如此其多将重先生之书邪抑重先生之人邪长集眀王守仁手简王文成公素所私淑者道徳耳未尝覩其翰墨今过沈叔敷许会施懋伯见其三纸与其王父臬大夫西亭公相闻者法度不尽师古而遒迈沖逸韵气超然尘表如宿世仙人生具灵气故其韵髙㝠合非假学也右军子孙在㑹稽书法独不传文成当其苖裔邪观其骨气雅有祖风然而功业昌厥祖多矣其所未至有以也不朽之三艺能不与焉曰㳺可耳眀王守仁书君子亭记阳朙先生谪龙塲用王猷张廌例为亭竹间而手书记扵壁后人为摹刻之其书与辞皆工眀祝允眀草书月赋卷吾乡前辈书家称武功伯徐公次为太仆少卿李公李楷法师欧颜而徐公草书出扵颠素枝山先生武功外孙太仆之壻也早嵗楷茟精谨实师妇翁而草法奔放出扵外大父葢兼二父之羙而自成一家者也李公尝为余言祝壻茟严整而少姿态葢不及见晚年之作耳昔人评张长史书惊蛇入草飞鸟出林而郎官壁记乃极严整世固无有能草书而不能正书者因观九畴所藏枝山月赋为拈出之征眀题祝亰兆书法当时无辈而或者评其不出正锋葢谓此老目视短不能悬茟运肘耳此卷藏毛氏不克见尝见其刻本细騐扵㸃画间皆正锋也丙寅冬获观手蹟窃谓所鍳不谬因识其末周天球题眀祝允朙手稾右应天倅祝君希哲手稾一轴诗赋杂文共六十三首皆癸邜甲辰嵗作扵时君年甫二十有四同时有都君𤣥敬者与君并以古文名吴中其年相若声名亦略相下上而祝君尤古邃竒奥为时所重又后数年某与唐君伯虎亦追逐其间文酒倡酬不间时日扵时年少气锐僴然皆以古人自期既久困塲屋而忧患乗之志皆不遂惟都君稍起进士仕为徒官唐君虽举扵乡亦皆不第君后虽仕亦不甚显寻皆相继下世余视三君㝡为庸劣而仕亦最后呜唿三君已矣其风流文雅照映东南至今犹为人歆慕余虽老病幸存而潦倒无闻不足为有无也此卷虽君少作而铸词发藻居然𤣥胜至扵茟翰之妙亦在晋宋之间诚不易得也嘉靖十五年丙申上距成化癸邜五十有四年而祝君下世亦十有一年矣是嵗三月二十二日征明题时年六十有七集朙祝允眀十九首帖祝亰兆书落茟辄好此卷尤为精絶翩翩然与大令抗衡矣宠従休承处持归临摹数过留案上三阅月㡬欲夺之以义自止休承其再勿假人㦲丙戌夏五端阳日王宠识书法初见茟阵圗至孙过庭姜白石尽矣大抵拘则乏天趣縦则无法度加之矜持又生俗气不可观须完字具扵胸中则下茟之际自然従容中道今人惟祝枝山文衡山得此法知音者希也今观休承所请枝山书古诗十九首为之怃然自恨骨格已定爱之不能学在休承诸君勉之耳朙祝允眀小楷黄庭经余尝见赵文敏所临黄庭经刻夲虽时一露妩媚而右军堂室已称优入葢不啻为叔敖之优孟中郎之虎贲而已此卷为祝亰兆晚年所书不必㸃画惟肖而结搆疎宻转运遒逸神韵具足要非得书家三昧者不能苐令右军复起且当颔之矣岂独追踪文敏哉设有好事儒者摹勒登石以嗣王赵二帖即以本一纸易一鵞谁曰不可万厯甲辰孟冬八日张鳯翼跋古今临黄庭经者不下数十家然皆泥扵㸃画形似钩环戈磔之间而已昔贤所以有脱堑之讥也枝指公独能扵榘矱绳度中而具豪縦犇逸意气如丰肌妃子着霓裳羽衣在翠盘中舞而惊鸿游龙徊翔自若信是书家絶技也太原王穉登书扵快雪亭上朙祝允明楷书卷吴人言祝亰兆希哲书至身后始贵是卷为太末徐仪部可绳得之同县方棠陵家棠陵尝令崑山与希哲为文字之交特相善希哲故无訾省数以居闲干棠陵棠陵无不应之以是收其手札甚多今观卷中尽一时率易之茟而书法逼古自非今人所及宜棠陵珍惜之以遗其子孙也然则希哲之书不待身没始贵朙矣昔相如为临卭客太史公不以琴台之故贬其词赋希哲无临卭之行大都跎落魄人也乃其书传玩缙绅间即片纸只字䓁之零金碎玉固知度外之士所恃以不朽者葢自有在而区区亷隅不足以束縳之也嘉靖己未冬日识眀祝允朙书祖廷贵墓志真蹟祝亰兆此书虽倣睂山而微堕樗寮堑然斤斤有古意其文吃吃期期极歩趋古而乏古意可谓两反也眀祝允朙书夷坚志祝亰兆手书夷坚丁志凡三卷皆小楷虽不甚经意而结体出吴兴时时有晋人法计此例之为卷尚当有九十七今不知所在矣夷坚志在诸说家中尤为卑猥庸杂即刻本覧一过便舎之不足留何至作此不急事邪亰兆任诞好怪与景卢臭味合宜其尔也比之待诏杜阳春风斯下矣朙祝允明书成趣园记祝亰兆希哲为华光禄尚古成趣园记㡬三千言状其峰峦池馆纡余曲折之胜不遗余力其书法颇出赵吴兴然吴兴遒而媚亰兆遒而古似更胜之余初得一夲付骏儿为楷式八月自金陵过里中华之宗人叔达强以投余辄去追而返之不肯纳稍间校前本行欵大小不甚逺而结搆㣲有出入然各遵其妙岂光禄有二子亰兆各为书一本邪华之园余八十载不复可踪迹而此记尚存言之不可以已也如此朙祝允眀书王文恪公墓志铭此书方扵晋而不疎圎扵欧而不局开卷时古雅之气照人睂睫间是祝金石中第一手朙祝允眀味泉赋帖此书二十行外𨽻分溢出古雅有余虽大得兰台道因茟不作寒俭态若钩剔之际少加含蓄便是大家明祝允眀真蹟枝指山人书吴中多赝本此书律诗二十首如緜裹铁如印印泥方是本色真虎非裴将军先射诸彪也朙文征眀小楷周召二南诗二王目録文待诏后先书周召二南中字谊之类诂者及临江二王帖目録中之有元章长睿考订语者皆作蝇头小楷精工之甚第毛诗全传当更有数百千条二王帖当更有大令而今不知落何所矣待诏此书在正徳己邜业五十嵗而吃吃作老蠧鱼不休当是通徳里翁张乌巾合作一人前辈用力精审廼尔真使人慨羡衡山先生初名璧时作小楷多偏锋太露芒颕年九十时犹作蝇头书人以为仙然行茟未免涩强其㝡称合作者以字行后五六十时也是书三纸据其孙上林君肇祉所跋俱正徳十四年书正先生盛年之作然二南疏体匾而尚作尖茟犹带少年之意二王帖目録释则纯用正锋微加丰肉又时吐拙意余生平所见先生楷书未有竒古如此者葢是书虽为稾草而实刻意学古兼有逸少元常之趣未可以二南疏同年而语也右军兰亭记叙亦是醉后属稾此岂先生神来时茟邪是卷已分授儿子骃暇日取视复为识扵纸后骃雅好楷𨽻即此便是指南毋他求也朙文征明楷书原道葢世懋年甫十有七而见文先生先生谬谓竒颕而爱之因手写是笺为赠纸尾所唿季羙葢先君初命字也已复改称今字云嘉靖戊午年世懋举北畿先生犹在人间笑指贤书曰此子果如余所料邪已未举南宫而先生已仙逝矣宝惜此册葢终身不去目焉尝为懐旧诗云总角谒大贤握手唿小友葢纪实也万厯丁亥冬十二月世懋以南奉常归飬疴小圃再阅此册恍然卅余年事矣恐后吾见者不知季羙为何人病中手题以志弱龄之遇云眀文征朙书进学觧史称昌黎为进学觧执政怜而竒之遂以省郎知制诰令昌黎今日出此文三日内不得囬首望春朙门鸱吻矣然此文虽跌宕终不能如东方子云雅质而饶古意文待诏书法出圣教序亦然眀文徴朙书杜阳编苏鹗杜阳编乃郭子横洞冥王子年拾遗之类而自诡胜之以其颇杂时事也文待诏征仲小时以精楷録之无一笔失度昔人称孟蜀王仁锴好手録书至数千卷卷皆白藤纸细书极为端好每候朝囬扵檐子上得一二畨若待诏与仁锴真可谓笃好书者也第公以诚实心信侈诞事以精谨茟书狂肆语大若相反者聊识扵后朙文征眀书杨南峰墓志文征仲先生以古𨽻书杨君谦先生自草生志若可谓二絶者第君谦负古文声毋论其辞枝而不修即生平轩豁得意在𢎞治己酉挂冠而数语极为牢落㝡骫顿无状在正徳庚辰冄趣行在试乐府嘉靖丙申献九庙颂及华阳求嗣仪而叙致津津不容口老誖一至此邪曷不扵庚辰前亲三尺土邪然则文先生此书之佳故不为此老幸也眀文征朙书华氏义田记华従龙先生此举是范氏家法应徳此记宋文之有致者征仲此书汉隶之有锋者聊为存之朙文征眀草书卷文内翰衡山书体姿媚至其锋藏处亦遒劲此卷为冯山人书前后凡两茟尽一卷山人従内翰学书及门久故所得书蹟为多第观者谓卷中后一茟结体小异遂定以笔力衰壮不同不知内翰晩年多作山谷体茟意少縦葢书家游戯茟墨间用拙笔写变体类若此昔人谓崔白画好处㡬到古人不用心处观者殆未可轻于置评也朙文征朙欧体千文文待诏不多作率更体所见惟张奉直墓表石刻及此千文手蹟耳石刻小扵皇甫碑茟近肥千文细扵化度铭茟稍縦于整栗遒劲中不失虚和舒徐意致佳夲也唯彭孔嘉中嵗书有出蓝田之羙晚莭则一束楚耳夏日三四舒展令人忘暑弇眀文征朙千文文衡山先生扵书无所不学而行书出扵圣教序今学先生书者目不覩圣教序惟规模刻画以为优云间人乃谓敝邑惟有圣教序一路不亦寃乎先生少时学书清晨笼首书千文毕然后下楼盥洗见宾客如此其勤也此卷其未梳洗时书邪抑停云馆无事时书邪不可知己戊子距今又经一戊子八十年所而纸墨完好如新则知宝先生书者当愈重愈严矣眀文征朙四体千文文待诏以小楷名海内其所沾沾者𨽻耳独篆茟不轻为人下然亦自入能品此卷千文四体楷法极精工有黄庭遗教茟意行体苍润可称玉板圣教𨽻亦妙得受禅三昧篆书斤斤阳冰门风而皆有小法尤可宝也自兴嗣成此文后独元时赵承㫖及待诏能备此衆体惜少章草耳朙文征明三体书蘓文忠书钱唐伎女诸絶句真蹟字颇小文太史特以意临写不拘拘形似而古徤遒伟隐然为睂山传神抵掌老优当自色恧后三体书拟豫章尤妙唯作米家茟差不似耳昔人谓右军临摹宣示胜扵自运又云茟秃千管墨磨万定不作张芝作索靖信然信然朙文彭𨽻书卷汉唐人𨽻法结撰古特宋则整矣文氏父子稍稍以秀羙出之㡬似宋书元画顾揆之两家抑亦睂山云林之选也夀承曽掌故吾郡其书流传颇多此卷闻入一俗子手且覆酱瓿得荩卿见而宝之应是夀承有灵耳眀文嘉书后十九首昔闻祝亰兆欲有所贷文休承故置茧纸室中亰兆喜为书古诗十九首大获声价世以休承谲得此书为萟苑一谑然余以为京兆书虽佳欲与此诗旗鼔相当须令右军父子复生耳休承晚年书竒进㡬不减亰兆而为于鳞书后十九首亦尠愧色于鳞吾故人九原有知当不平吾语然可与士衡并驱争长终隔两汉一尘世自有公论在王孙当以为何如朙王宠白雀帖王履吉先生飬疴白雀寺访故人王元肃虞山不值作此歌元肃拏舟追及之因以二丈许桑皮縦茟满卷为赠虽结法小疎而天骨烂然姿态横出有威鳯千仭之势葢月余而履吉物故当是絶茟也又二十余歳而元肃为䨇钩入石尝乞余言跋尾居数歳元肃亦殁又二歳而有以此卷质者诘之知非王氏有也无何赎去又数歳而复得之他所流落宛转真如传舎失弓得弓何必在我因为题其后以俟后之君子主斯卷者时庚午之夏伏日也朙王宠墨蹟王履吉书元自献之出疏拓秀媚亭亭天拔即祝之竒崛文之和雅尚难议鴈行矧余子乎余三十许时实谙此法久之易辙改涂茫然故歩殊不任年华之感也此轴阳丘铨部胡公家藏神朙焕彂校别作更觉精㛠若无论世代真可登子昂上估矣百糓向余言履吉品清夷简贵乌衣龙鳯俦拊今念昔愿执厮役扵斯人朙王宠真蹟雅宜先生余自少则闻之兹幸従近复兄把玩真蹟可谓希世之珍矣本学大令乃自成家兹其所以善也夫文亦然韩苏诸公追的左国下乃史汉初不袭其字句夫政亦然民田井地之遗也府兵乗田之义也重二千石久任封建之制也莽奉周官斯陋也已故学书而似谓之茟奴推此而百物尽可知也近复为九岳大夫之才子文擅一时咸出匠心他日従政我知其不羣也已因书以归之朙陈淳武林帖吾苏陈白阳先生素以文翰自命其豪畅之怀跌宕之气每扵唫诗作字中发之诗歩晋唐书则出入米蔡而时有幻态葢勾吴之宗匠也此卷皆武林逰覧诸作櫽括湖山胜槩而挥毫体势俨若崖谷巅烟霞呑吐亦生平适意茟也昔司马子长逰名山大川而文遂肆先生葢尽揽武林之胜云陈道复少有逸气作真行小书极清雅晚好李怀琳杨凝式书率意縦茟不妨豪举而临池家尤重其体骨陆君持示此结搆特宻岂其锐意咏胜当神与景适之际邪钱唐山水之胜为此老助一筹矣朙陈淳草书卷陈道复花卉豪一世草书飞动似之独此帖既纯完又多而不败葢余尝见闽楚壮士裘马剑㦸则凛然若熊罴及觧而当绣刺之绷亦頽然若女妇可近也非道复之书与染邪朙陈淳书李青莲宫词陈征君书李青莲宫词一卷笔气縦横天真烂熳如骏马下坂翔鸾舞空较之米家父子不知谁为后先矣曺驾部北行擕以自随舟过髙邮得一快覩扵云涛缥缈中政自令人有天际真人想也眀周天球书道徳经晋史右军传及书断俱云为山隂道士写道徳经笼鵞以归而梁武陶隐君所评右军遗蹟则称有黄庭经青莲居士诗直谓黄庭换白鵞黄长睿则以右军有道徳而无黄庭为诗误洪景卢则以右军有黄庭而无道徳为史误又有云诗史两不误者然今世黄庭之蹟依希尚存而道徳则自古絶响矣今年六月望后友人周公瑕避暑弇州园为作小楷二经道徳极精严有古意而黄庭真蹟之仍孙矣此子吾吴城一时右军仆之得此亦何异买王得羊㢤惜无昙白鵞作润茟因题扵后以志吾快眀徐霖三体千文卷余友宣光䕃多蓄古书画余数过花屿山房中披览竟日夕此卷乃吾乡徐九峰先生书以贻光䕃助其少歳学书者余尝闻九峰篆书直继周玉雪之后李西涯乔白巖推为当代一人真书有欧阳率更遗意行狎出入李北海赵松雪二公之中岂徒二百年来江南杰出之士葢亦海内翩翩善书者也况此又暮年之书笔力尤为劲丽极为光䕃珍秘久㽜余苍润轩昨自游摄山还忽扵笥中检得敬为题右云尔嘉靖甲寅中秋前五日浄信居士盛时泰记朙徐霖手蹟余生平所得近代名蹟如仲温希哲征仲履吉辈至多独扵徐髯仙子仁颇爱之而不能多得以为恨久栖靖室扵一切豪翰付之乌有矣而新都汪仲嘉忽以此卷见示皆书青莲居士作为蜀道难梁父吟天马阳春二歌前有尊酒行凡五章书正草得二体其体乃有古𨽻茟似欧阳兰台草书半得章法而实歩趋㑹稽其精雅姸媚使人啧啧生赏惜腕力少弱以登兰台堂则有余叩㑹稽室或不足耳漫题其后付儿辈藏之以备一种明金琮手蹟王可大比部亟为余言金元玉书法胜徐子仁问之吴中人不识也亡何购得此卷元玉茟橅倣吴兴老意縦横神爽奕奕可爱惜结茟小未去俗耳视子仁堆墨不啻诚过之眀严讷临赵文敏四十二章经少保严文靖公故精八法苐扵魏国赵文敏公书不甚规规效颦今覩所摹文敏佛说四十二章经墨妙譬之周昉貌赵郎殆得其神彩情性固公临池之力深要扵此经有神解冥契者固不觉其转蜣中鹄之妙至此也公虽不名佛其操行制念与此经亦慈悲平实鲜不合者睂山氏谓范蜀公为学佛作家而自诧临成都讲堂帖为得右军三昧则文靖公㢤经云以此深心奉尘刹是则名为大报恩公之子有焉朙陆深书陆文裕公俨山先生书法雅宗赵松雪晚镕李北海西晋风格宛然具存足传不朽人言先生平居虽尺简裁答必精铅椠必工结搆即扵所甚暱者造次应之不废也其用力葢勤如是今观东滨朱君所藏诸帖信㢤而秦君鸿胪后沙东滨壻也寔彚缉成卷以备珍赏则公虽徃而神标辉暎已在二君氷玉间矣朙丰坊书卷昔王逸少人品为书法所掩天下知其书不能尽知其人丰人翁实有笔人望不副天下恶其人并废其书非也今观诸帖虽多老年頽茟然时出入二王兼存米颠风致玉山程孟孺㝡善钟颜二家书故特宝存此老遗茟亦宋人不废亰卞书意眀丰坊论书真蹟本朝知书者推丰吏部而吴人徃徃短之四朙李生子初出此帖相示楷篆八分行凡四体大都论书法及举魏晋人名墨而未终者然其议论刻核非精其技者不能也余茟札㝡拙亦愿以暇日临摹古人而未及安能窥丰先生藩篱㢤姑跋数语以塞子初之请眀王问墨刻赋中有苏长公前后赤壁余尝谓如文中之有漆园书中之有飞白画中之有董巨要不可用湘累蜀赘捃摭诘曲例之今王子裕先生乃能縦茟以飞白写其辞遒逸劲迅神采飞动真可谓两合矣余家藏陈道复书赤壁后赋其坚伟庶㡬并驾然飞而不白终当譲先生一头地也王先生登武林晴晖楼歌起颔两韵全是青莲家法中颇出入唐人然雄逸爽劲诵之如食哀家棃快不可言若行草则多渇茟神采飞动令人思颠旭醉素先生之子汝朙石斋中以寓羮墙之思仆谓曷不龛之楼壁与西湖对当两髙云起雷电轰掣时方知此歌与此书之妙王子裕先生手书玉芝翁歌其八灋絶得坡仙三昧若吴原博先生为之风骨虽有余神观似不足品故当在先生下也诗歌婉润飘逸寘之坡集中唯烟江叠嶂赠画御容师二歌可具宾主余俱避舎呜唿先生徃矣所谓仙而谪者非邪朙莫如忠崇兰馆帖今天下墨池一派推重三吴而吾乡独以工书遇主前有二沈后有二张沈公度至学士粲起翰林至大理少卿张公天骏至大宗伯电至少宗伯其后如张南安东海以草书胜得颠素茟陆学士俨山以行楷胜得李括州赵吴兴茟自莫方伯父子出声寔烜赫掩其上今展翫崇兰馆帖神眀焕然名不虚得真莫氏之山隂羲献也吾乡书家如任子朙仁发王伯静黙朱孟辨芾陈文东壁卫立中徳辰章共辰弼曽心传遇顾谨中禄皆名载书史而以子孙彫零无従简括其一㸃一画若后有贤者如君全兄弟岂至泯灭不传㢤故吾表而出之庶㡬托莫氏以不朽云朙莫是龙书茟麈廷韩作散语有苏黄之致书灋米颠亦咄咄逼人此数则乃得之不经意草草者而天真朗然中载天上立世宗敕尤为竒话晴牎一展为之拍拍竹懒李日华识致堂集眀俞允文书金刚经褚登善书隂符桺诚悬书度人二经余见褚石本又扵项吏部处见桺真蹟皆小楷而桺尤劲挺有风骨今年春仲蔚为余书金刚经一册微用米颠茟而八法种种不乏其得桺为尤深此经是佛㝡妙语破一切着比之隂符度人故不与易也凡书金刚经者睂山吴兴幷仲蔚而三皆法宝兼墨宝故志之朙王钖爵书黄庭经元驭学士书法在虞褚间而过自谦抑不肯与墨池盟间兴到作一薄蹏竟则裂之或有求者复不应以故行世絶少今年乃为华亭徐长孺书黄庭内景经神采风调翩翩出蹊径外吾不知扵汝南公主志枯树赋如何书隂符者信本登善度人者诚悬金刚者子瞻法华大洞玉者子昂余皆获寓目焉昔许黄民所藏杨司命书内景已散佚贞白先生间闗访购久而后得之长孺仅一叩而得元驭手授不亦大幸㢤今人知宝右军残误之外景而不知司命有内景惜其灵翰永秘聊为拈出之以元驭书作司命隆凖可也眀王钖爵书太原相公书繇圣教孙䖍礼出大是书家而靳不与人书此其为州大夫今观察韩公书初觉风骨凛然久之顿成妩媚太原一瓣香真为韩南宫明邢侗法帖余少得古十七帖为邢子愿先生鉴定又缀语其后知先生书法断以山隂为宗唐宋名家不以屑意已又得杂札数通古澹圜浑上掩钟索昭代文祝诸公无是调度也此刻大都与冯青方先生徃来㳺戯翰墨之语气酣神肆有类中散絶交书者有类虚白神仙起居法者情韵逾廓轨度逾超桢卿使君携以入苕而刻石署中正如甓社之珠泳波而达震泽照耀南天光景煜煜其禆益我南士不浅使君神朙此特政之刄余顾琳瑯宝祕即与嘉胏二石并垂谁曰非可明邢侗尺牍邢子愿为友人作扇头书多青李来禽语意其人必善临池者流恨云山间之无繇见其人之风流藻翰顷従姚百雉卷中见其遗牍政如桓南郡坐㕔事上一时雪飞五版并答皆粲然有章而惜乎子愿已矣九泉下顾安所得知己其人百函相徃复乎虽然子愿非常人也生而为才子死而为才鬼叠韵千嶂清唫一湾月下歌之当必如刘妙容婉转可聼而物既多姿态复屡迁恨不随珠襦玉椀流播向人间也朙董其昌字卷仆生平见𤣥宰真蹟㡬百种此卷大有李邕徐浩风虽小下晋人一䓁总之名世书也是日广川刺史北卿先生饟至彩毫遂濡墨为题此此时波撼河楼不减岳阳惜茟势不堪作敌朙董其昌书诰蔡忠恵公书法妙一世而风裁自持至郄温成书碑之命以为职非侍书欧阳六一集古目録成得公书叙以为厚幸元赵文敏为其宗人书诰敕皆变用小楷亦欲稍别中翰体耳唯唐颜鲁公自书诰恭谨如式今董宗伯为吴观察公书纶诰一如鲁公自书例无一茟越縦者葢观察公才品文学宗伯素所推重不啻欧蔡之交故乐为濡染而无猒斁也书法圎劲苍秀兼有颜骨赵姿而顾盻雄毅加精采焉观察得此诚瓌宝矣集眀董其昌倣颜清臣杨景度书颜杨书扵唐人中可谓絶去绦旋身青冥不可唿致者矣其于右军灵和一脉终有瞠若之叹𤣥宰扵书无所不淹而少年得力在兰亭圣教序所以妙㑹处多未可一途取也余友孙茂叙雅善鍳极重𤣥宰此书故相与许之朙董其昌与沈侍御书牍思翁书法吾朝米㐮阳也未经特召反繋袍袖跳跃飞㨗落茟如云烟博金砚匣玉镇纸之赐又不如王岐公宣入坐便殿宫嫔求诗与学士润茟各取头上珠花装幞头簮不尽者纳入袖中旋取鍼线缝聨袖口宴罢以金莲烛送归世传为天子请客葢国朝君臣礼严故应尔尔若翰墨流传朝野不减米博士王岐公独复菴沈侍御能宝扵未遇之前梁叔出入扵懐袖之内直是真正赏鉴家家藏两学士翰札也新思翁题曰御墨堂为吾松第一名胄梁叔博雅坚守清白不佞事之在师友间矣明董其昌手书家诰宋制诰与敇多兼给髙宗诏文武官自大夫正任观察以上始命辞给诰余则令吏具抄降敇而已唐㝡重诰命开元二十三年加皇子荣王以下官诰张九龄萧嵩等十三人就集贤院人书一通以进三相各赐绢三百匹余官二百匹其爱重如此颜鲁公太子少师依前充礼仪使敕牒及父惟贞赠诰皆公自书不他属也大宗伯𤣥宰董公徳首四科学综六艺神考㧞之中祕光庙擢之讲帷今皇帝追念甘盘累登禁近八座正席三代疏荣雅知誉命之方新犹叹遯思之甚久歴按差次迁除诰敇其升沉歳月大约可覩矣公七十一时手书数通用以发皇祖徳对扬王庥而冢孙贡士庭则请砻石而传之此公碑版中第一烜赫之书也昔包宗礼藏熈陵诰词则孝肃公十五代孙欧阳齐藏庆厯知谏院官诰则文忠公十四代孙今庭能流通见在之祖蹟不待数世而家谟国宝焕然揭日月而行声价㡬与颜鲁公自书诰等岂商伯乙鼎周淮父卣乃足以传之无穷哉贤者必有后其庭之谓矣朙董其昌书𤣥宰太史精诣八法不择纸茟辄书书辄如意此帖摹米㐮阳书秦太虚龙井记大都以有意成风以无意取态天真烂漫而结搆森然徃徃有书不尽茟茟不尽意者龙虵云物飞动腕指间此书家㝡上乗也昔人谓伯英书价可以敌国今太史片楮单牍人争宝之语不虚㢤门人张清臣氏䨇钩廓填因以石葢扵其书法加意珍爱而谋以永其传如此余生无所不拙而更独拙扵书然迩来颇亦觧书跋此聊以破俗朙董其昌书道公碑右道公碑董其昌撰幷书在少林寺按宗伯为当世名茟而此书过扵丰腴岂其壮年如是邪眀董其昌书法华经董宗伯书法擅天下作小楷玅法莲华经风流藴借掩映一时余曾见之扵程云岫家三十年矣王君慈现近得此见示如旧相识古贤士大夫栖心大乗每以茟墨而作佛事大藏经函裴丞相皆为手题白太傅所书金刚曾着灵异余未及见仅见苏学士石刻耳在毗陵日有泥金书法华云是赵承㫖茟恨力薄无由得之张大尉书法华经秀劲絶伦犹是洪武间印本郑翰林宝之其公子素居赠余归镇山门一乗大法理须尊敬名手遗蹟出自精诚广大流通尤当祕重若仅作法书观便失却一只眼况扵展转轻䙝则风雷之变亦不待夙誓相持也谨书标首幷题其前庶使来者知儆眀董其昌尺牍荣咨道费千金聚天下竒书而所作乃不能入中品为识者笑此未得窥古人用心处亦繇其胸襟柴棘不尽除耳故凡文章茟墨必须内外相应始许蹋飜前人窠臼武夷道士王夀安年八十余徒歩负笈来逰云间欲觅董宗伯真蹟证其生平所见余家藏尺牍三纸是其乱头麤服时意致特举以赠之昔尝游武夷即一丘一壑之间前后左右各自为景夀安得宗伯书试归而求之何如朙黄辉书先师黄平倩学士化去余始购其遗墨蜀友曾平仲寄一卷皆日试茟残纸而苍奥之气出剡楮外録髙子业二诗渊逸生动想其风行腕指时竟陵谭元春友夏雨雪入辰阳割此纸遗之先师豁达好推天下士得秦亰而惊喜数赠以诗文使见友夏又当何如也书不落款具眼人自能辨之书尽待款识而定浅矣董𤣥宰书可赝而先师书不可赝葢草草具有深心全力故也友夏对此即见余幷可见先师李太白月影成三人未如今日之确也子业慧人诗魂当亦称快明陈元素书海岳庵小记此菴在北固山下乃丹徒赵令君所自记者陈太学古白既为书碑石而又缩小书此以便学者古白天心茟阵不下长公而狷介不茍有米老之洁其扵笃志之君子千古可无愧色已御定佩文斋书画谱卷八十御定佩文斋书画谱卷八十一目録钦定四库全书御定佩文斋书画谱目録第八十一卷歴代名人画跋一晋顾恺之勘书图晋顾恺之画桓宣武像晋顾恺之画维摩像晋史道硕八骏图卷宋陆探微师子画宋陆探微姜后免冠图南齐谢赫画晋明帝歩辇图梁张僧繇画僧隋展子䖍画马唐阎立夲画洪崖仙图唐阎立夲校书图唐阎立夲渭桥图唐阎立夲二十八宿真形图唐阎立夲画列帝图唐阎立夲画兰亭唐阎立夲画五星唐阎立夲画唐文皇训子图唐阎立夲画十八学士真像唐阎立夲画西升经唐阎立夲职贡师子图唐李思训摘𤓰图唐李思训三騣马图唐李思训御苑採莲图唐李昭道秦王独猎图唐李昭道落照图唐李昭道幸蜀图唐呉道子画唐呉道子地狱变相图唐呉道子画护法神唐呉道子画人物唐呉道子画驴唐呉道子画卷唐卢鸿草堂图唐王维辋川图唐王维袁安卧雪图唐王维画黄梅出山图唐王维蓝田烟雨图唐王维捕鱼图唐王维画维摩文殊不二图唐王维画孟浩然骑驴图唐王维画山水唐王维山水真蹟唐王维秋林晚岫图唐王维画渡水罗汉唐王维画伏生像唐王维真蹟唐王维演教罗汉唐王维雪溪图唐王维江山雪霁卷唐曹霸马图唐曹霸汗血马图唐曹霸照夜白图唐曹霸人马图唐曹霸马图唐韩干御马图唐韩干马图唐韩干三马图唐韩干画郭家师子花唐韩干饮马图唐韩干五马图唐韩干二马图唐韩干八马图唐陈闳人马图唐陈闳杨妃并马上马图唐韦鶠十马图唐韦鶠马图唐韦偃放驴圗唐韩滉画牛图唐韩滉画子母犊唐韩滉五牛图唐韩滉画七才子图唐周昉按乐图唐周昉西施图唐周昉按筝图唐周昉大内图唐周昉袁安卧雪图唐周昉明皇吹箫图唐周昉画美人琴阮图唐周昉擘阮图唐戴嵩画牛唐戴嵩牛图唐戴嵩放牧图唐邉鸾画华唐赵公佑画唐赵公祐画正坐佛唐孙位画春龙起蛰图唐张南夲大佛像唐范琼大悲观音像卷八十一钦定四库全书御定佩文斋书画谱卷八十一歴代名人画跋一晋顾恺之勘书图此画旧传顾虎头而画録不具世有疑者或曰凡物以求名者常蔽于实观画者如口察味甘酸辛苦自以实得此可异而惑邪虎头笔墨世人不复见虽其録有可求者亦莫察其真伪特以其后世不可及故贵之而画録乃出自后人采缀又未必能尽当时所见世人何必信耳而不信目以自蔽哉然画手简古笔力圜成窊隆色理傍直向背生意隠显至与塑工争胜不似笔墨中来至于神明焕发意态随出顾非画入三昧不能到此地纵非虎头当亦是其流品尔跋画者作义寕二年十一月洛州太守赞皇公文房今以隋唐书参校则此年五月唐受命改元四年然后举东都始改豫为洛与此皆异以大业杂记河洛记武徳起居録考之洛州其初石季龙分州七都建于河南之河东义寕元年以𢎞农为洛州窦轨为其守进封赞皇公则此当时为窦轨书也唐武徳改元为是年六月则洛州不应尚用隋号今考刘仁轨书其年十月二日犹作义寕则当时隋之臣子亦有以此自列者江淮间书记至称大业十五年则此与用汉伏腊以自见何异故箕子于武王亦称祀者商礼也然义寕虽隋恭帝所建而义旗之所假立难称为唐当时如此者衆矣晋顾恺之画桓宣武像窦蒙南齐画目中有桓温像一上之上后题云上品上正此画也但长康乃晋陵无钖人此云谯国人不知何谓袁倩毛惠逺宋人沈炽文姚懐珍梁人当时祕府书画多此诸人题但此以袁毛姚题于唐褚令后恐误録也晋顾恺之画维摩像张彦逺古今名画记所载顾长康传云兴寕中瓦官寺初置僧衆设刹㑹请朝贤鸣刹注其疏时士大夫莫有过十万者长康素贫打刹独注百万衆以为大言后请勾疏长康曰宜备一壁遂闭户往来一月余日画维摩诘一躯工毕将㸃眸子乃谓僧曰第一日观者请施十万第二日可五万第三日任例责施及开户光照一寺施者填咽俄而得钱百万又论画体工用云顾生首创维摩诘像有清羸示病之容隐几忘言之状陆探微张僧繇效之终不及至唐寺废杜紫薇牧之为池州刺史过金陵叹其将圯募工搨写十余夲以遗好事者其一乃汝隂太守某人也不敢携去至今置于州廨丞相晏临淄公镇颍日尝语从事鑱石以记其始末嘉祐壬寅予领郡事暇日数取以观之案长康晋人故所画服饰器用皆当时所尚其意态位置固非常画之比也或云杜夲已为后人窃取今所存者盖再经誊搨矣然而气象超逺髣髴如见当时之人物已可爱也况牧之所传乎况长康之真蹟乎想慕不足因命工人即其夲移写藏之家楮又题于像旁丹阳苏子容记晋史道硕八骏图卷谢赫画品谓史道硕师曹卫与王微齐名而王得其意史得其似不无甲乙至李嗣真续画品虽屈第中上然在二曹顾陆前则与赫异矣贞观公私画史称史有八骏图为隋朝官夲宋宣和帝因之遂入画谱此卷首虽残破然有祕殿印记即赵呉兴白钱塘亦定其为史夲无疑也余尝考图画见闻志谓晋武帝临御得穆王时八骏图夲令道硕摹写之厯宋齐梁陈以为国寳至隋破台城为贺若弼所有齐王暕以骏马四十蹄美锦四十段购得之寻献炀帝至唐贞观中敕借魏王泰因而传摹于世今此卷无贞观小印当是人间摹夲第其绢素精古笔力髙妙与郭若虚所记騣鬛腹项蹄尾色状无不脗合虽神彩小剥落而騀駊蹀躞权竒灭没之态固可按而想见也少陵咏曹霸与后世所称二韩陈闳龙暝呉兴较之不知当何如耳万厯初黄金台买此以为差胜骏骨遂识于后宋陆探微师子画陆生板画天下惟此夲初留建康境中唐太和间李文饶镇浙西徙置镇江甘露寺余犹及见焉元符初甘露火板亦随烬常恨絶蹟世不复见忽有得东坡所摹以献㑹府治草堂成因传写为照壁屏之隂笔墨之妙虽不可追然尚可想其髣髴亦以存建康故事之一云宋陆探微姜后免冠圗右免冠进谏图周宣王姜后故实也刘宋时呉人陆探微所作其法遒劲傅色清润人品端荘神气超越六法具备出乎天成盖世传探微乃画中之圣者也此卷希世之珍画入神品其故实诚有补于风敎观之者使齐家治国咸有助焉驸马都尉公当以什袭珍藏使子孙永保珍贝珠玉不足贵也元祐三年八月提举太平兴国宫赐紫金鱼袋王至跋南齐谢赫画晋明帝歩辇图右晋明帝歩辇圗南齐谢赫画虽经传摹意象髙古但所画辇上设一几傍施双扛殊无辇制余按辇自汉以来始为人君之乘魏晋小出则御之过江遂亡制度太元中谢安率意造焉及破苻秦获京都旧辇形制无差时人服其精记则明帝时辇无制度宜矣又东晋时鞾袍尚未盛行而此图侍臣服之岂当时值汉赵之后江左已袭其风欤首题云广顺癸丑季夏狂生摹常见陶谷家逸少帖后有显徳初酒狂题字与此正同广顺显徳相接当是此人苐未能名之耳梁张僧繇画僧天竺僧画像者梁直阁将军张僧繇之真蹟也张公绘事之始厥有二僧后属侯景师至金陵江南丧乱此画流离散落多歴年所遂遭剖割分而为二其一在唐故右常侍陆坚处即此僧也陆公尝婴笃疾殆将属纩忽于梦寐覩此故僧谓公曰我有同侣一人自从离析已百余年今在洛阳故城东李君家深所寳玩举世莫知若能为我求之再得㑹合当以法力扶助令尔无忧陆公既寤遽以求访果如梦中之㫖获见斯人而僧亦俱在乃以俸钱十万赎而合焉即日陆公疾瘳勿药有喜信知造思之巧通于神祗识者以为干将镆铘散而复合亦其类也嗟乎陆公已没子孙不守有姬鬻之于市为校书郎宋儋所得开元中儋服药过度因而丧明其李氏之僧复失所在惟入梦者巍然独存儋卒传故人刘杰杰居之室不求闻达天寳末遭禄山之难避地淮隂与道士魏审交深相结纳无何杰以老卒传乎审交审交传楚州刺史李阳阳传睦州司马刘长卿今为刘氏之寳藏矣隋展子䖍画马展子䖍作立马而有走势其为卧马则腹有腾骧起跃势若不可掩覆也不知观者曽得求于此乎世有伯乐喜相马弟子九方皋得其妙解谓可与相真马马之真者将以有而为之其趣伪矣则其谓牡而黄者是求人见而有知者也不可谓已尽伯乐术矣立説者于此亦有分也岂可不求其趣讵谓方皋到伯乐地哉能知此者曹将军将军去展子䖍其间亦自是地矣长安薛翁于马得一种妙明其得于妙解者未有能遗此者也唐阎立夲画洪崖仙图洪崖先生不知何许人也姓张名藴字藏真风神秀逸志趣闲雅仙书秘典九经诸史无所不通开元中已千嵗矣盖古之髙仙明皇仰其神异累诏不赴多逰终南泰华或往青城王屋与东罗二大师为侣每述金丹华池之事易形鍊丹之术人莫究其微妙焉先生戴乌帽衣红蕉葛衫乌犀带短靿鞾仆五人名状各怪曰橘术栗葛柮有白驴曰雪精日行千里复有随身之用白藤笠六角扇木如意筇竹杖长盈壶蒲杯自然流酌每跨驴领仆㳺于市㕓酒酣笑傲自若明皇诏图其像庶朝夕得瞻观之元祐四年东坡苏轼书唐阎立夲校书图唐右相阎君粉夲北齐校书图士大夫十二员执事者十三人坐榻胡牀四书卷笔砚二十二投壶一琴二嬾几三搘颐一酒榼果櫑十五一人坐胡牀脱帽方落笔左右侍者六人似书省中官长四人共一榻陈饮具其一下笔疾书其一把笔若有所营搆其一欲逃酒为一同舍挽留之且使侍者着鞾两榻对设坐者七人其一开卷其一捉笔顾视若有所访问其一以手拄颊顾侍者行酒其一抱膝坐酒旁其一右手执卷左手据搘颐其一右手捉笔拄颊左手开半卷其一仰负嬾几左右手开书笔法简者不缺烦者不乱天下竒笔也右故奉议郎知冨顺监京兆宋元夀所藏初得之荥阳盛孟适盖文肃公家旧物也建中靖国元年二月甲午江西黄庭坚自戎州来将下荆州泊舟汉东市始识富顺君之子兆吉长观此画叹赏弥日吉长举以见恵余不忍取为书其大槩使并藏之此笔墨之妙必待精鉴乃出示之亷者必不取贪者必不与也赵润甫家烛下书唐阎立夲渭桥图渭桥图汉受唿韩邪朝正月于渭上者也绍圣三年邵仲恭出其图且访其画长阔逺近或不可料至芙蓉李杏亲见一时人马屋木全失形似大不与今世画工所见相类此其理何哉余曰世之论画谓其似也若谓形似长説假画非有得于真象者也若谓得其神明造其县解自当脱去辙迹岂嫓红配緑求衆工摹写卷界而为之邪画至于此是解衣槃礴不能偃伛而趍于庭矣恐时人未能以此求其下笔时也立夲是以画显当在荆州时得张僧繇画初犹未解曰定虚得名耳明日又往曰犹是近代好手明日又往曰名下定无虚士十日不能去寝卧其下对之夫画至于出辙迹者其难悟如此后人画未能辨笔画而学不知形像所主见解又非得若立夲极其功用至于论画一望而县断是非得失者妄也但恐世之所论非真得殊絶而不留者当是平平者尔若在四五间者犹可意识求之其遇于什一者果可辨其真伪哉若谓出于一二而得非数者恐非立夲不能言也唐阎立夲二十八宿真形图祕阁所藏五星二十八宿真形图唐阎立夲画五星独有金火土二十八宿存者十三余亡失疑守藏吏盗易于外尝见毕文简公家所收与此同苏舜钦书其后比此完具知其为榻夲也道藏传五曜图金为女形火为童子形木为帝王形土为老人形而此画金形若美女两鬓如羽翼乘飞鳯而翔洋土为道人不知何据经説昴形如梯毕形如芝参形如妇人井如足迹鬼如佛胸柳如蛇张如瞿昙轸如人手房如璎珞心如大麦尾如蝎此图皆异惟翼形如牛头斗为人形虚如鸟娄如马与经相合不知经之所云如是矣而画者又异于经果得言有据邪立夲以画名世后人顾莫及其妙絶天下不当诘其所画是非也唐阎立夲画列帝图右阎立夲画列帝图凡十三人嘉祐名胜杨之美裒藏之后入呉幵内翰家呉氏子孙今寓贑贫质诸市过期不能赎予兄子中为守用钱二十万鬻以相示初展视而断烂不可触亟以四万钱付工李谨葺治乃可观十三人中惟陈宣帝侍臣两人从者并执扇各两人洁舆者四人笔势尤竒绢亦特敝是阎真迹无疑余似经摹传故稍完好自冨韩公而下皆有题识往往缺落破碎第一跋文虽具而年月姓名俱漫灭赖绍圣间张励引六一先生戏扬直讲诗两句而印纵有之美及四世三公之家两印然后知其为裒也古帝王多矣绘事必不止此无乃后人欲献宫禁而削其偏方不令之主故间得流传于世如晋人弔丧帖邪然汉文光武俨然卷首何也文帝而曰昭文殊不可晓岂题者误邪林叔豹谓孝文庙乐曰昭徳颇以迁就或云载记李夀在蜀尝以汉王僭位改元汉兴其死也谥昭文帝庙曰中宗岂其然乎必有能辨之者东里周某书是日延和奏事退皇太子初决庶务于议事堂盖淳熙十五年正月二日也唐阎立夲画兰亭右图写人物一轴凡五軰唐右丞相阎立夲笔一书生状者唐太宗朝西台御史萧翼也一老僧状者智永嫡孙㑹稽比丘辩才也唐太宗雅好法书闻辩才寳藏其祖智永所蓄晋右将军王羲之兰亭修禊叙真蹟遣萧翼出使求之翼至㑹稽不与州郡通变姓名易士服径诣辩才朝暮还往情意习洽一日因论右军笔蹟悉以所携御府诸帖示辩才相与反复折难真赝优劣以激发之辩才迺云老僧有永禅师所寳右军兰亭真蹟非此可拟藏之梁间不使人知与君相好因取以相示翼既见之即出太宗诏札以字轴置懐袖阎立夲所图盖状此一段事蹟书生意气扬扬有自得之色老僧口张不呿有失志之态执事二人其一嘘气止沸者其状如生非善写貌驰誉丹青者不能办此上有三印其一内合同印其一大章漫灭难辨皆印以朱其一集贤院图书印印以墨朱乆则渝以故唐人间以墨印如王涯小章李徳裕賛皇印皆印以墨此图江南内库所藏簪顶古玉轴犹是故物太宗皇帝初定江南以兵部外郎杨克知昇州时江南内府物封识如故克逊不敢启封具以闻太宗悉以赐之此图居第一品克逊蔡人寳此物传五世以归其子壻周氏传再世其孙谷藏之甚祕梁师成请以礼部度牒易之不与后经扰攘谷将逺适以与其同郡人谢伋伋至建康为郡守赵明诚所借因不归绍兴元年七月望有携此轴货于钱塘者郡人呉説得之后见谢伋言旧有大牙籖后主亲题刻其上云上品画萧翼籖今不存此画宜归太宗神府而乆落人间疑非所当寳有者呉説记此图世多摹夲或谓韩昌黎见大颠或谓李王见夲平皆非也使是工者不应僧据禅牀而客在下座正是萧翼耳呉公傅朋云书生意气扬扬有归全璧之色老僧口张不胁有遗元珠之态亦非也翼以权谋被选逺取兰亭首奏乞二王杂帖三数通以行至越衣黄衫极寛长潦倒得山东书生之体方卑辞以求见衔袖之书乃是御府所赍野童自随亦携书帙此正画其纳交之时后既得兰亭则以御史召辩才晓然告之不复作此儒酸态矣且其时此僧为之絶倒良乆何止口张不胁而已右相不惟丹青精妙其人物意度曲折尤非后人可及也唐阎立夲画五星宣和内府所藏阎相画三十有二予尝于故祕书少监吕公家观其房宿盖大徳中先朝所赐宣和旧物也今乃获覩此五星东海徐公谓所见三夲皆不逮此则其所画宜非一夲此卷虽无内府印章而徐公在宣和间已鉴定为真蹟诚可寳矣唐阎立夲画唐文皇训子图右一卷相传为唐文皇训子图阎侍中立夲画元故恒阳文正王手定为神品第一图中隠几而坐者天颜肃穆目力注视奕奕有生气童子娟好静秀展卷畏笃一武将拱立丰下而谨若不敢肆者然可想见其搴旗挟将之力余一侍童二介士皆各得其意上有宣和殿印初翳若雾余令善工洗之则朱色隐透光彩射睂睫间而器物之妙绢素之精断有非后人所能赝者第文皇面頳而髯虬挺发可畏以故世称之曰日表曰髭圣今像颇不甚合且尔时教承干则不应命立夲图教髙宗则已长亦似未通而余又尝考宣和画谱立夲所遗无此图仅有伪蜀黄筌勘书图二卷此岂其一邪盖宋初诸降王中独孟昶有天人相见于花蕊夫人所供其童子为元喆武士为赵廷隠而当时进御者以胜国故不敢具其实故目之为勘书图理稍近耳第其冠服类六朝不甚似五代则有未可晓者姑阙以俟精鉴博识之士唐阎立夲画十八学士真像阎立夲画十八学士真像一卷于志寕赞沈存中跋绢纸剥落其画意与近时所传全不同当是立夲真蹟卷藏山西蒲州监生魏希古家嘉靖癸卯甲辰间希古携以㳺京师京山侯崔都尉以二百金购之不与希古因条陈边事并以此卷封进意图进用㑹世宗不好翰墨其所言边事又无当疏入不省谩以其疏并卷俱发兵科而此卷遂留藏科中近有好事者乃言成祖得此卷仁庙与汉王争求成祖难两与遂发该科收藏殊为可笑也右十八学士图督府参军李子获阎中令旧夲摹勒上石所谓周昉貌赵郎并得情性者也内薛收不早死何减房杜许敬宗得早死不与李猫同传生亦有幸有不幸耳余旧尝为朱司空题此图末句云诸公诘朝且虚左隽州流人来上坐意谓王魏两侍中也不知此图今在司空所否然此十八文学之士以庶僚为秦王参预谋议耳髙武朝始有北门学士及崇𤣥集贤渐以官着闻盖至于今而极矣当李子兄少师公为学士时至十余人併英宗朝李文达公軰亦十余人为我明前后盛事焉知后世有不託之绘史也邪余为李参军书十八学士石刻之明嵗而公瑕以画夲见遗云自青琐摹得者其人物极为精雅服有绯紫青緑四色皆巾裹而独苏世长黄冠秃无髪脑傍有七黒黡若星者极肥而短颔胡鬖鬖被口与虞世南面皆皱纹盖二公仕隋代甚乆年可六十房杜少而泽与史合也其间有牴牾者图称房𤣥龄字乔年薛收字元敬陆元朗字徳明姚柬字思亷颜相时字师古而唐书称姚思亷字简之房乔字𤣥龄以字行陆徳明薛元敬字即名也沈存中欲以是画而证史之误余又考之史苏典籖名朂今曰旭颜相时亦不当字师古师古相时兄也又唐武徳中制三品服用紫五品以上朱八九品用青緑腰带搢垂头于下用挞尾勲官随品加佩刀砺纷帨贞观初始以深緑为六品浅緑七品深青浅青八九品服今所不可晓者房杜既勲邸元僚官品并等不宜杜青而房绯岂房封临淄侯而如晦仅建平男邪苏世长以陜府长史为军谘祭酒故宜紫然不宜于志寕陆徳明亦紫二君官甚卑传可考又助教盖文达緑而佩印𤣥龄虞世南绯而佩纷帨世长志寕兼佩印及纷帨徳明亦佩纷帨而它无之也衣皆窄袖短下束带遒紧无委蛇寛博之象岂其时服制尚未定邪存中博极羣书其易持论固宜然吾意尚未敢以史而废图今欲以图而纠史亦未之敢也姑识以俟知者唐阎立夲画西升经阎立夲在唐以丹墨名世而后画録谓其入神解而此经示相粉墨经昧不能得其神态意度然笔力圜劲存规模可以知也唐阎立夲职贡师子图此职贡师子图也唐阎立夲寔为之宋宣和中尝祕之内府按唐史贞观九年四月壬寅康国献师子太宗珍其逺来诏虞世南作赋编之东观而张九龄等咸为之賛立夲时以图画见知其秦府十八学士图凌烟阁功臣图与春苑池异鸟图当时以为絶妙余意此图必与世南九龄等赋賛一时为之偶未着耳余观其所图师勐异状雄诡俊特真能肉视犀象孩抚熊罴有非他兽可比至其敛尾弭耳柔驯服御与羣胡并驰又若有依仁率舞之态揆之赋賛所称往往而合是以知其出于一时无疑也唐李思训摘𤓰图元稹望云骓歌云明皇当时无此马不免骑驴来幸蜀信如稹言岂有此权竒蹀躞与嫔御摘𤓰山谷间如思训之图乎然禄山之乱崔圆在蜀储设甚备骑驴当时虚语耳唐李思训三騣马图唐李将军思训作明皇摘𤓰图嘉陵山川帝乗赤骠起三騣与诸王及嫔御十数骑出飞仙岭下初见平陆马皆若惊而帝马见小桥作徘徊不进状不知三騣谓何后见岑嘉州诗有卫节度赤骠歌云赤髯胡雏金剪刀平明剪出三騣髙乃知唐御马多剪治而三騣其饰也唐李思训御苑採莲图右唐李思训採莲图内有宫殿台阁赤栏桥青龙舟盖写禁中景物非泛然图江湖之笔也按思训有唐宗室官至左武卫大将军妙极丹青最为当时所重其设色布景皆极超絶得烟霞缥缈难写之状时其子昭道亦善画故人有大小李将军之称大则思训小谓昭道然余前在豫章屡见其父子之笔然昭道不及思训此卷可称重也万歴乙亥春正月观扵归来堂中因题其后茂苑文嘉大李将军采莲图一卷楼观房栊衣裳舟檝精巧细密妙入毫芒而山光掩映湖波浩𣺌朱华冒水緑树羃云又有濠濮之思唐人去晋未逺犹有顾陆遗风非后代画手所能髣髴也此卷夲赵宋尚方间物思陵好古图史而鉴定乃出曽觌龙大渊軰名流题识往往翦削不留一二若此图者嶷然独立如鲁灵光使览者不胜扼腕耳太原王穉登书唐李昭道秦王独猎图山谷题摹燕郭尚父图云往时李伯时为余作李广夺健儿马挟儿南驰取健儿弓引满以拟追骑观箭锋所直发之人马皆应弦也伯时笑曰使俗子为之当作中箭追骑矣余因此深悟画格此文皇独猎图唐小李将军之笔建炎间内府宣取扵宗室家奉以非所敢惜但以前射一豕而上生于亥故不敢进复令取之亟摹一夲而以真者进御三马一豕皆极奔骤弓既引满而箭锋正与豕相直岂山谷龙眠俱未见此画邪唐李昭道落照图落照图宋祕府物尝入贾丞相家洪武中崑山有道士王𤣥微者寳祕是图今藏琴川刘氏唐人画之入神品者若阎立夲大小二李王摩诘呉道子其真笔余皆尝见之是图歴年数百而气韵不失当为唐人第一名画神品唐李昭道幸蜀图友人湖州沈不疑有横轴明皇幸蜀图一幅出令余勘之其山水树木桥彴工妙无比而人物顾盻俯仰髣髴如生真絶笔也上有王百谷张伯起二跋语并题为仇实父摹赵千里谛视之殊不类赵作因取归悬壁上细㸔之见左方山石内有金书李昭道三小字嵗乆漫漶不易可覩为之大快呌絶信吾不负吾眼也其下又有宣和小玺因定为唐夲无疑因考蔡绦鐡围山记书宣和帝常以小李将军唐明皇幸蜀图一横轴赐阁下不知即此夲否此图今藏余归鸿馆中因漫纪其由于此俟如李伯时米元章軰辨赏之唐呉道子画知者创物能者述焉非一人而成也君子之于学百工之于技自三代歴汉至唐而备矣故诗至于杜子美文至于韩退之书至于颜鲁公画至于呉道子而古今之变天下之能事毕矣道子画人物如以灯取影逆来顺往傍见侧出横斜平直各相乘除得自然之数不差毫末出新意于法度之中寄妙理于豪放之外所谓㳺刃余地运斤成风盖古今一人而已余于他画或不能必其主名至扵道子望而知其真伪也然世罕有真者如史全叔所藏平生盖一二见而已元丰八年十一月七日书唐呉道子地狱变相图道子画圣也出新意于法度之内寄妙理于豪放之外盖所谓㳺刃余地运斤成风者邪观地狱变相不见其造业之因而见其受罪之状悲哉悲哉能于此间一念清净岂无脱理但恐如路旁草野火烧不尽春风吹又生耳元丰六年七月十日齐安临臯亭借观呉道𤣥作此画视今寺刹所图殊弗同了无刀林沸镬牛头阿旁之像而变状隂惨使观者腋汗毛耸不寒而栗因之迁善逺罪者衆矣孰谓丹青为末技欤政和七年嵗丁酉十二月二日武阳黄某长睿父书同观者外弟鄱阳侯张熹子昭建安翁招士修时寓楚之衮华堂一技所得虽以艺自列必致一者然后能造其微至于妙解投机精潜应感则械用不存而神者受之其有辙迹而可求哉呉生初为此图请裴旻纒结舞劒因其陵厉条通幽冥至于腾太白之光徴蓐收之耀踔猎风辉英精互绕劒击电光透空而下执鞘承之衆大怪骇于是贾其逸艺潜发神明寓之于画魔魅化出恢诡形见李光谓道𤣥平生得意在是夫以道子书画自号絶艺不可以绳尺约之况此得之县解者世可复睥睨于其间哉三阶旧墨废毁乆矣赖此夲见其位置虽搨临不得尽其妙用然物形械具犹有尺度可校则功用之力当有得其余习者可以谕其形似也唐呉道子画护法神诸佛于过去世振大法音作狮子吼其破聋抉聩如天鼔雷音裂山发地于是天龙神各司其方咸出护持以左右大法又尝发大誓愿以救末法其考于经名在诸神不可胜数也呉生作护法神止在一象以经考者知其非护佛而持法者也特护经而来尔故不为衆相而特以焉缠为象者也当元徽间法献自西方来得诸佛设法传之震方有神伽蓝毗罗护持佛牙与其经説皆东至末而求反其国献即图其形留之后入荘严寺则呉子于画盖稽于经矣非如后世绘工塑师于僧坊下冠冕相者岂止无所据邪唐呉道子画人物呉生之画如塑然隆颊丰鼻眣目陷脸非谓引墨浓厚面目自具其势有不得不然者正使塑者如画则分位皆重叠便不能求其鼻目颧额可分也杨惠之与呉生俱出开元时惠之进学不及乃改其塑自画为塑易工若塑者由彩绘设饰自不能入缣素为难呉生画人物如塑旁见周视盖四面可意㑹其笔蹟圜细如铜丝萦盘朱粉厚薄皆见骨髙下而肉起陷处此其自有得者恐观者不能于此求之故并以説彩者见焉此画人物尤小气韵落落有宏大放纵之态又其难也唐呉道子画驴范鲁公旧藏横幅画首末缺烂中图羣驴跋者皆曰呉生客疑韦偃以此得名余谓此图全于生意固是名手若必曰某所为某所为则余不能知也唐人説呉生尝画驴于僧壁夜起蹋踤其用具然呉生尝优为之矣唐呉道子画卷顷年见张敬夫家藏呉画昊天观壁草卷与此絶相类但人物差大耳此卷用纸而不设色又有补画头面手足处应亦是草夲也张氏所藏夲出长安安氏后有张芸叟题记云其兄弟析产分而为二此特其半耳顷经临安之火今不知其在亡而此卷断裂之余所谓龙天八部者亦不免为焦头烂额之客岂三灾厄㑹仙圣所不能逃邪是可笑也呉笔之妙冠絶古今盖所谓不思不勉而从容中道者兹其所以为画圣与季路所藏法书名画甚冨计无出其右者既以得观为幸因记嵗月于其后时庆元丁巳十月十日己夘也朱熹仲晦父唐卢鸿草堂图卢颢然在开元中尝赐隐居服官为营草堂逮还山迺广学庐聚徒肄业其居之室号寕极则取所谓深根而反一者也鸿尝自图其居以见世共传之其夲尝在叚成式家当时号山林胜絶不知逮今存不髙希中尝出此图考之古夲则有樾馆等而无寕极者又景物増多致多烦碎此后人追想胜槩而浪为之也卢鸿草堂图旧藏中贵人刘有方家余往有庆厯中摹夲亦名手精妙犹记后载唐人题跋云相国邹平段公家藏图书并用所歴方镇印记咸通初余为荆州从事与柯古同在兰陵公幕下閲此轴今所歴嵗时倏踰二纪洊罹多难编轴尚存物在时迁所宜兴叹丁未年驾在岐山涿郡子謩记又书己酉嵗重九日专谒太仪遂载览阅累经多难顿释愁襟子謩再题邹平公段文公也柯古其子成式字也子謩不知何人涿郡盖亦卢氏望兰陵公或云萧邺其罢相出为荆南节度使咸通初成式终太常少卿则所谓太仪也丁未僖宗光启二年己酉昭宗龙纪元年此画宣和庚子余在楚州为贺方回取去不归当时余方自许昌得请洞霄思卜筑于此山之下视图中草堂樾馆桃烟馆羃翠亭渺然若不可及今余东西两巖略有亭堂十余所比年松竹稍环合每杖䇿登山竒石森耸左右诘曲行云霞中不知视鸿居为如何但恨水泉不壮无云锦淙金碧潭耳唐王维辋川图王摩诘自作辋川图笔墨可谓造微入妙然世有两夲一夲用矮纸一夲用髙纸意皆出摩诘不疑临摹得人犹可见其得意于林泉之髣髴元祐丁夘余为汝南郡学官夏得肠癖之疾卧直舍中所善髙符仲携摩诘辋川图示余曰閲此可以愈疾余夲江海人得图喜甚即使二儿从旁引之閲于枕上怳然若与摩诘入辋川度华子冈经孟城坳憇辋川荘泊文杏馆上斤竹岭并木兰砦絶茱茰沜蹑槐陌窥鹿柴返于南北垞航攲湖戏栁浪濯栾家濑酌金屑泉过白石滩停竹里馆转辛夷坞抵漆园幅巾杖履棊奕茗饮或赋诗自娯忘其身之匏系于汝南也数日疾良愈而符仲亦为夏侯太冲来取图遂题其末而归诸髙氏辋川集緫田园所为诗分序先后可以意得其处古传辋水如车缚头因以得名维自罢官居辋口者十年日与裴廸浮舟往来弹琴赋诗此图于像见之然诗有南垞北垞华子冈攲湖竹里馆茱茰沜辛夷坞此画颇失其旧当依其説改定其后维舍此地为浮图居今清原寺是也辋川二十境胜槩冠秦雍摩诘既居之画之又与裴生诗之其画与诗后得赞皇父子书之善并美具无以复加宜为后人寳玩摹传永垂不刋然此地今遗趾仅存园湖垞沜率为畴亩未有髙士踵兹逸懐使人慨想深政和二年六月五日常山宋烜武阳黄某于河南官舍同观宋景文公着唐书列传文法严简其势无由汎及散漫而摩诘备载华子冈攲湖竹里馆栁溪茱茰沜辛夷坞之目何所不惮烦邪君子隠居以求其志行义以达其道随所寓而自得焉必欲山水花木之胜则其志荒矣是故文艺絶人髙韵天放而无卓然节操者志荒之罪也宋公之意其殆有儆于玩物者乎善观是图者併以是求之唐王维袁安卧雪图彦逺画评言王维画物多不问四时如画花往往以桃杏芙蓉莲花同画一景余家所藏摩诘画袁安卧雪图有雪中芭蕉此乃得心应手意到便成故造理入神迥得天意谢赫云卫协之画虽不该备形妙而有气韵凌跨羣雄旷代絶笔唐王维画黄梅出山图王仲至阅吾家画最爱王维画黄梅出山图盖其所图黄梅曹溪二人气韵神检皆如其为人读二人事迹还观所画可以想见其人唐王维蓝田烟雨图味摩诘之诗诗中有画观摩诘之画画中有诗诗曰蓝谿白石出玉川红叶稀山路元无雨空翠湿人衣此摩诘之诗或曰非也好事者以补摩诘之遗唐王维捕鱼图右画捕鱼一卷或云王右丞草也纸广不充幅长丈许水波渺弥洲渚隐隐见其背岸木葭菼向揺落草萋然始黄天惨惨云而风人物衣裘有寒意盖画江南初冬欲雪时也两人挽舟循厓一人篙而下之三人巾帽袍带而骑或马或驴寒峙肩拥袖者前扬鞭顾后揽辔语袂翩然者僮负囊尾马背而荷若拥鼻者三人屈竹为屋三童子踞而起大网一童从旁出者缚竹跨水上一人立旁维舟其下有笱者方舟而下四人篙而前其舟坐若立者两童子曳方罟行水间者縳竹跨水上一人巾而依蘧蒢坐沈大网旁笱屈竹为屋缚竹跨水上童子跪而起大网者一人屈竹为屋前有瓶盂可见者篙者桨者俛下罩者三人皆笠方舟载大网行且渔两儿两盖依蘧蒢坐有巾而出网中得者操楫一人缚竹跨水上顾而语前有盃盂者方舟载大网出网中得者缚竹跨水上两儿沈大网旁维艓者两人篙其舟甚力有帷幙坐而济若妇人可见者方舟依渚一人篙一人小而三童子若饮食若寐前有盃盂者一人推苇间童子俛而曳循厓者人物数十许目相望不过五六里若百里千里右丞妙于诗故画意有余世人欲以语言粉墨追之不似也常忆楚人云帝子降兮北渚目渺渺兮愁予袅袅兮秋风洞庭波兮木叶下引物连类谓便若湖湘在目前思顷时嵗晩道呉江如此渔者男子妇女童稚舟楫梁笱网罟罾罩纷然在江然其业亷而事佚故无市㕓争利意此与画二大夫去国其色无别恨奚以异元祐元年四月二十日李希孝出之欲摹写无善工乃借韩退之序画人物意识之朱景𤣥画断曰王维画山水松石似呉生而风标特出京师西塔院有辋川图山谷郁盘云水飞动山谷诗丹青出右辖诗句妙九州物外常独往人间无所求袖手南山雨辋川桑柘秋胸中有佳处泾渭㸔同流此诗足以气吞右辖笔墨今所见者摹夲不足道也余与徐渊子同㸃检南宫出右丞捕鱼图一卷如旡咎公所题者余曰此善摹者为之徐不以为然一日得一卷仅存三分之一徐图葭苇之外意其为水耳此特波涛浩弥水痕浪迹一一毕具人物尤精絶渊子必欲易之余有难色已而又有一卷题曰摩诘寒江钓雪上施祕阁之印此迺淳化以前未更祕书省印篆也画笔竒古全不类世间所见山水图也唐王维画维摩文殊不二图王辋川以凝碧诗见知当世余事丹青亦造神品晩年长斋刻意空门学室中唯绳牀经案退朝之后焚香独坐大有所契证三复斯画知其不茍毗邪一㑹俨然目中观者要当于黙然处惊海涛春雷之作始不负渠唐王维画孟浩然骑驴图孟浩然以诗称于时亦以诗见弃于其主然䇿蹇东归风袂飘举使人想慨嘉叹一时之弃适以重千古之称也明皇虽善扬相如忠佞之言而积忤生増也萌于此此力争之九龄所以得罪媚柔之林甫所以见用而卒以危社稷也欤唐王维画山水世言摩诘笔踪措思参于造化而剏意经图即有所缺如山水平逺云峰石色絶迹天机非绘者所及观此图便知古人之论为得正使后之评者不能加此余见或以画名者无复生动气象不过聚石为山分画写水又岂可与论人家在仙掌云气欲生衣者邪唐王维山水真蹟自崇寕兴画学名笔间出有赐紫待诏髙克明者颇得摩诘用笔意当时甚重之今已不易致况唐朝真蹟乎淳熙丁未八月八日过史院翰林洪公景卢出示此轴辄记其后唐王维秋林晩岫图王右丞生平画卷所称最者惟辋川雪溪捕鱼等图耳吾意以为絶响不谓太朴于中州友人家又得此卷而用笔之妙布置之神殆尤过焉固知右丞胸中伎俩未易测识而千竒万变时露于指腕间无穷播㺯岂非千载一人哉唐王维画渡水罗汉此轴必有十六僧所存者卷末三僧尔王摩诘三字恨无摩诘他字可参校上用圆角印其文为埜释岂摩诘别号邪世画渡水僧或乗龙或履龟鼋类多诡怪恍忽不近人情今最后一僧先登于岸虽目视云际孤鹤然脱衣在磐石上欠伸垂足若休其劳苦者前一僧未渡才数寸浅水而中一僧乃倒钖杖以援之三僧者皆至人大士而涉川之际谨重如彭祖之观井曷尝以芦渡杯渡为神哉呜唿此固非摩诘不能作欤三僧者抑禅家所谓老古锥云唐王维画伏生像右唐王维画济南伏生像宋祕府物今藏金陵王休伯家余官金陵闻休伯所藏书画甚富一日与顾吏部华玉过之休伯张燕余戏谓之曰必出书画乃饮始出宋元者亦有唐人笔余与休伯笑而不答遂出此及维着色山水一卷余不觉惊伏以为平生之未见也但古人之坐以两膝着地未尝箕股而秦汉之书当用竹简今像乃箕股而坐冯几伸卷此则余所未晓抑余闻维尝画雪中之蕉毋乃类是而不必拘拘于形似者邪唐王维真蹟嗟乎魏晋六朝之蹟余不得而见之矣入唐固当以辋川为宗祖山西有摩诘四景山水石夲四方方尺有只薛尚功軰题识徧其上绘事岂金石所能办亦存其骨肉大都耳可见在当时已稀阔珍贵之至故谋及琢磨而况于今乎傥能见之非人生大庆快邪迩来闻有一轴在亲军黄君所昨者乃得捧阅大内后宰门有丹漆巨挺一以支北扉不知㡬何年矣成化间挺偶堕地破乃髹竹也中藏卷三其一即此事闻进御重瞳一阅明日左右请所归掌时亲军伯父司礼侍侧上遂以赐之亲军云尔图用细练髙尺二寸长四尺竒前后周完末下正书三言曰王维制唐王维演敎罗汉摩诘演教罗汉图一轴上有徽宗御题押按宣和画谱摩诘罗汉凡四十六轴此其一也公绘事既妙絶而奉佛尤笃所画罗汉于端严静雅外别具一种慈悲意袈裟文织组秀丽千载奕奕有生色此君当云夙世自禅伯前身应画师乃称耳唐王维雪溪图蓬莱道山人间风日不到玉金钥典祕甚严有平生畜眼未尝见者天旋地转散落委弃故人李君祥得之出以示余其犀玉已被剔取所幸画无恙耳展玩之余不觉涕泪䦨干盖叹是图之不遭也请靳固之以待异日万金之购云蓬山道人刘诩题唐王维江山雪霁卷画家右丞如书家右军世不多见余昔年于嘉兴项太学元汴所见雪江图都不皴擦但有轮廓耳及世所传摹夲若王叔明劒阁图笔法类李中舍疑非右丞画格又余至长安得赵大年临右丞湖荘清夏图亦不细皴稍似项氏所藏雪江卷而窃意其未尽右丞之致盖大家神品必于皴法有竒大年虽俊爽不耐多皴遂为无笔此得右丞一体者也最后复得郭忠恕辋川粉夲乃极细皴相传真夲在武林既称摹写当不甚逺然余所见者庸史夲故不足以定其画法矣惟京师杨髙邮州将处有赵呉兴雪图小幅颇用金粉闲逺清润迥异常作余一见定为学王维或曰何以知是学维余应之曰凡诸皴法自唐及宋皆有门庭如禅灯五家宗派使人闻片语单词可定其为何派儿孙今文敏此图行笔非僧繇非思训非洪谷非闗全乃知董巨李范皆所不摄非学维而何今年秋闻广陵有王维江山霁雪一卷为冯宫庶所收亟令友人走武林索观宫庶珍之自谓如头目脑髓以余有右丞画癖勉应余请清斋三日始展阅一过宛然呉兴小幅笔意也余用是自喜且右丞自云宿世谬词客前身应画师余未尝得覩其迹但以想心取之果得与真肖合岂前身曽入右丞之室而亲览其盘礴之致故结习不昧乃尔邪庶子书云此卷是京师后宰门拆古屋于折竿中得之凡有三卷皆唐宋书画也余又妄想彼二卷者安知非右军蹟或虞褚诸名公临晋帖邪傥得合劒还珠足办吾两事岂造物妒完聊畀余于此卷中消受清福邪老子云同于道者道亦乐得之余且珍之以俟呉崑麓夫人与余外族有葭莩之亲偶携此卷见示述其先得之管后宰门小火者火者家有一鐡枥门闩或云漆布竹筒揺之似有声一日为物所触逐破堕三卷此其一也余初未深信翻阅再三不觉神王因闭戸焚香屏絶他事便觉神峰吐熘春浦生烟真若蚕之吐丝虫之蚀木至如粉缕曲折毫腻浅深皆有意致信摩诘精神与水墨相和蒸成至寳得此数月以来每一念及辄狂走入丈室饱阅无声出戸见俗中纷纭殊令人捉鼻也真实居士记于南翰林院之寄乐亭此冯真实先生物昔年假予披阅留春波草阁中者三四浃嵗先生没余以义归长公权竒权竒寓春波里第值居人不戒于火沿爇㡬付烈燄而此卷独存不胜厚幸然而权竒不能终有也今于季白所得再展阅如苏卿絶域重逢李陵圆泽隔世再㑹洪井喜庆寕可筹量季白云亦假之石交呉瑞生瑞生多蓄精鉴又善绘事兹卷得所託矣二君臭味此卷得盘旋其间余或因季白得交瑞生则清晨暇日时请出而观之定不致向之沈沦莫可问也题毕余又为之深喜唐曹霸马图曹霸画马与当时人絶迹其径度似不可得而寻也若其以形似求者亦马也不过类真马耳杜子美谓人间又见真乗黄夫乗黄其状如狐背上有角霸之马未尝如此将论其神骏语大而夸不知其形状异也唐曹霸汗血马图余书李氏曹霸马图矣明日复持古夲汗血马图以示与前画异余考之汗血神马也前记虽屡言然其状卒未得知此画汗血发于华毛似与古异夫宛邱有良马其大二丈鬛至膝委于地蹄如汗腕可据日中而汗血乗者当以緜絮缠头要小腹汉武帝亲得天马见血从前膊上小孔中出今考説者终不可同今世又无汗血马得据以断衆説则画者将何从哉唐曹霸照夜白图论天下之马者不于形骨毛色中求彼得其白体者若搏执绊羁不可离也且将以形容骨相而求画吾知天下无马矣况若得若丧其一而见之恍惚难穷哉观者不能尽知于此也谓画者能之将託之神遇而得其妙解者邪曹霸得此诚于马也放乎技矣彼以无托于外者或未始见有也其守以形似而得其骨相者果其马乎照夜白玉花騘此良马也可以形容毛骨求也于良马而论形似者其神遁矣其得于兰筋初成肉翅已就此千里马也神驹天马有常形其异者角相翅力赭流吻下血出膊中霸皆不及也是真有意于马乎夫能忘心于马无见马之累形画倏忽若灭若没成象已具寓之胷中将逐逐而出不知所制则腾骧而上景入缣帛初不自觉而马或见前者真马也若放乎象者为真马也岂复有马哉唐曹霸人马图余尝读杜少陵丹青引今观此图乃曹将军真蹟所谓一洗万古凡马空者其在是欤唐曹霸马图昔米元章得韩干马绢素断裂四蹄俱无而走不辍盖得其神也弟子曹霸尽干之道而尤以为未足曰臣自以廏马万匹为师艺益超越此卷骨气深穏神采腾翥的系霸笔且从滇南来滇俗醇古不学呉人狡狯既无装缀亦无㸃污莹然白璧良快心耳唐韩干御马图盖虽天廏四十万匹亦难得全材耳今天下以孤蹄弃骥可胜叹哉唐韩干马图世传韩干凡作马必考时日面方位然后定形骨毛色大抵以马为火畜而南为离方其色青骊驒骆皆以支干相加故得入妙又以为画得马之神骏故能如是云天移神景写照寓神自是夺物精魄茍造其微得于𤣥解则物有寓者马之疑于神者其㡬于是邪夫以刻鸢而飞为像而行削胡僧而能语作偃师而歌应律此其得于妙用者将神运之而不知也画独不可至是哉方干以画名时遽有𤣥冠朱衣者鬼使也愿赐匹马画而焚之数日有揖而谢者曰蒙惠得免山水跋渉之苦夫以一用之极通于神者必物有託焉则以画参妙託于鬼神者未足过异也唐韩干三马图龙眠马于今未易得况干马乎以画家记载考之干仕至太府寺丞此题云韩将军笔干画马师曹霸霸仕至左武卫将军然则称将军者霸也疑子中误记按子中元丰间为礼官当使髙丽辞行谪监杭之楼店务清献饷画当在此时或曰清献亦厚子中耶余曰子中在绍圣以前其议论未尝不是涑水而非荆舒厚坡公而薄亶定未出元祐老姦之语也未掷笔而发名节埽地之叹也清献安能逆料其晩节乎因子中父子题识反为名画之累唐韩干画郭家师子花韩干画郭家师子花此画夲江南故物自腕而下绢素烂脱李伯时得之马忠肃家补足之唐韩干饮马图右唐韩干用黄麻纸画饮马图真蹟画马开元中独称江都王绪曹髦之父子得骨肉匀停法于戏笔处称裴绛州天寳间虽陈闳名擅一时而韩干不肯师谓其徒摹写形似唯曹家沉着神采生动有自然风格所谓竒也惟元朝赵松雪深得曹韩之法今观此图风致纵横随意所如称为神手且题识盈卷极诸名公鉅儒珠玉锦绣云蒸雾蓊诚为希世之寳也永乐丁酉仲秋月朔庐陵周岐鳯题唐韩干五马图右五马图宋时尝入内府苏子美赵徳麟题识以为韩干真蹟近藏临海钱氏兵乱马失其二而题识犹存钱君克邦重装褫之恐后人不知其故也俾着其语干于斯艺可谓精矣而杜甫以画肉少之世以为名言余谓观画之法山川草木当求其精华所聚不必计其巨细疎密鸟兽虫鱼当求其意态性情于笔墨之外不必较其肥瘠大小推而至于文章之繁简字画之重轻莫不皆然甫论字则贵瘦硬论画马则鄙多肉此自其天资所好而言耳未足为通论也览此图者尚以斯言求之唐韩干二马图右唐韩干所画二马今藏松江一友士家后有米元章王尧臣薛绍彭苏子由秦少游诸名胜题名及东坡翁絶句坡诗今见集中但集夲以余姿作妍姿为不同耳近余又于冡宰石淙公处见干马性图亦是真笔惜无题识盖世之售书画者或为赝夲必移置题识以规厚利若书画既真人览之自知虽无题识可也唐韩干八马图右八马深家太史公竹坡先生购得之以呈先大父筠松翁翁目之曰八骏图最所欣赏长兄友琴先生受而藏之深儿时影略记其如此盖吾邑一士夫家故物仓卒流落后有题识甚富尚藏其家正徳戊辰南归明年理先世旧物友琴先生持以见畀是时筠松府君即世余一纪矣相与捧泣装为横卷每以自随因诵东坡所题韩干十四马诗按图而索正为是作是殆韩画也惜自后渉而下亡其六焉庚辰之嵗因有损脱付之重装而先兄友琴亦复小祥矣感悼之余乃録苏文忠公诗跋其后以示子孙夫法书名画果入神妙犹为无益于世而巧偷夺胎祸以累徳者不少君子之所为殷鉴也徒以是卷击吾家世泽所以重者有不在区区艺能之末亦复以示子孙是嵗秋七月朔日唐陈闳人马图世以韩干马为第一然明皇犹怪其无闳笔力令师之今观此卷虽破烂而人马精神犹存信出干之上也唐陈闳杨妃并马上马图有持二画求售乃杨妃并马上马图题陈宏二字笔力甚清壮又如有两墨蹟如飞燕状全类鳯尾者殊不可晓徐考之迺江南李主花书陈宏者㑹稽人天寳间妙于画尝写明皇御容与太真二图笔墨之妙不可賛叹韩子苍诗翠华欲幸长生殿立马楼前待贵妃尚觅君王一回顾金鞍欲上故迟迟即此二图也蔡天启集中亦有此诗程子山题宋㬇景晋待制所藏陈宏画明皇太真聮镳图太真上马图诗并辔春风禁籞游外间底事上心头骑驴后日嘉陵道料得君王始欲愁阿环百巧专恩宠自是三郎騃不知上马未应浑乏力要回一顾特迟迟余所得二图即此夲也唐韦鶠十马图韦鶠十马后有元和李丞相吉父题字真佳蹟也少陵有韦偃画马诗偃当作鶠盖转写之误合中集名画记唐志皆作鶠云大观戊子嵗三月初吉黄某书唐韦鶠马图张彦逺谓鶠善画川原小马牛羊今晋玉所藏夲皆沛艾余谓杜子咏鶠秃笔埽骅骝骐驎出东壁即不特善小驷而已盖曹将军画马神胜形韩丞画马形胜神鶠从容二人间第笔格差不及耳昔余见嘶囓二马小图于江左人家笔势骎骎亦若此此夲鶠画不疑四月八日唐韦偃放驴图青嵴绛身长颈广额尾旌揺曳耳大磔磔龎然类有徳者而又其能可以回衡其智有以随时艰难定乱有济师旅之功㩻䧢救患有载重负乗之力则虽任为令仆託之俳戏可也岂止一宫亭侯哉画者之意深矣汉骊当前子后逐其生有封其死有弔至其超桀变化者而谓仙矣则广野茂林丰草甘水齅地仰天饮啮自若应候长鸣前跳后踢羣嬉而对跃尽白日以为娯求清夜之俛息无服驾负囊之忧者是庐山公之全其性者也此画得之唐韩滉画牛图余居镜湖北渚每见村童牧牛于风林烟草之间便觉身在图画自奉诏䌷史逾年不复见此寝饭皆无味今行且奏书矣奏后三日不力求去求不听辄止者有如日嘉泰癸亥四月一日笠泽陆某务观书唐韩滉画子母犊余平生见三尤物王公明家韩干散马呉子副家薛稷小鹤及此子母牛是也不知未死间尚复眼中有此竒伟否开禧二年四月甲子陆务观老学菴北窗书唐韩滉五牛图程季白蓄韩滉五牛图虽着色取相而骨骼转折筋肉缠裹处皆以粗笔辣手取之如呉道子佛象衣纹无一弱笔求工之意然乆对之神气溢出如生所以为千古絶蹟也赵文敏再三题之真其所寳秘者初题云余南北宦游于好事家见韩滉画数种集贤官画有丰年图醉学士图最神张可与家尧民击壤图笔极细鲜于伯机家醉道士图与此五牛皆真蹟初田师孟以此示余余甚爱之乃知为赵伯昂物因託刘彦方求之伯昂欣然辍赠时至元廿八年七月也明年六月携归呉兴重装又明年济南东仓官舍题二月既望赵孟頫书右唐韩晋公五牛图神气磊落希世名笔也昔梁武欲用陶𢎞景𢎞景画二牛一以金络首一自放于水草之际梁武叹其髙致不复强之此图殆写其意云子昂重题此图仆旧藏不知何时归太子书房太子以赐唐古台平章因得再展抑何幸邪延祐元年三月十三日集贤侍读学士正奉大夫赵孟頫又题善相马者不于骊黄牝牡而于天机余谓观画亦然海虞邹君君玉示余五牛图有歩者龁者纵跱而鸣者顾而舚者翘首而驰者其天机之妙宛若见之于东皋西垄间亦神矣哉呉兴赵文敏公以为唐韩晋公所画也品题再三至称为希世名笔盖有得于此矣君其寳之至正十二年二月七日鲁孔克表题唐韩滉画七才子图右七才子图盖唐检校左仆射同中书门下平章事韩滉所作滉善书得颠旭笔意画则与宗人韩干齐名其妙不待赞也宋宣和间尝入御府故用小玺识于前后其第六玺乃帝笔二字见林罕偏傍记或者以此图乃祐陵所临祐陵作画固有晋唐风致然画后必有署押余于中祕屡见之因知其非也或又归之丘文播文播虽亦画七才子其运思平凡乌足以敌是哉黄金白璧可得而此卷未易得尚永宝之唐周昉按乐图周昉丹青始以道佛像及写真知名故画章敬寺壁图赵纵像画史称之今洛城南宫有杨真人降真及琼楼仙人等画盖妙絶一时今世但传其子女而已是可叹也此图尤有思致而设色浓淡得顾陆旧法故可珍爱唐周昉西施图余谓若耶溪中采薪者恃其甚美以见尔世亦以其絶丽传焉其浓纤疏淡可得按而求之今世传古女人形貌尽出一槩岂可异而别哉古人有言画西施之面善而不可说规孟贲之目大而不足畏君形者亡焉若昉之画不特取其丽也正以使形者犹可意色得之更觉神明顿异此其没世不复加也唐周昉按筝图龙眠居士知自嬉于艺或谓画入三昧不得辞也尝得周昉画按筝图其用功力不遗余巧矣媚色艳态明眸善睐后世自不得其形容骨相况传神写照可暂得于阿堵中邪尝持以问曰人物丰穰肌胜于骨盖画者自有所好哉余曰此固唐世所好尝见诸说太真妃丰肌秀骨今见于画亦肌胜过骨昔韩公言曲睂丰颊便知唐人所尚以丰肌为美昉于此时知所好而图之矣唐周昉大内图有国之化每自内以及外然下以承上从风而靡矣周昉能仿像禁密绘以为图则用心于美化欲作世范志意亦广矣是宜藏之况丹青人物之妙深造原抵盖有唐名笔也唐周昉袁安卧雪图金陵赏心亭丁晋公出镇日重建也秦淮絶致清在轩槛取家箧所寳袁安卧雪图张于亭之屏乃唐周昉絶笔凡经十四守虽极爱而不敢辄觊偶一帅遂窃去以市画芦鴈掩之后君玉王公琪复守是郡登亭留诗曰千里秦淮在玉壶江山清丽壮呉都昔人已化辽天鹤旧画难寻卧雪图冉冉流年去京国萧萧华发老江湖残蝉不㑹登临意又噪西风入座隅此诗与江山相表里为贸画者之萧斧也唐周昉明皇吹箫图此周昉画家旧有南唐摹夲笔蹟如屈发今亡之矣其傍有海棠一株寕王坐其左执板者黄幡绰也此夲出梁仲谟家仅存其五六尔绍兴庚申二月十二日乆隂初晴为山亭与何彦发同观唐周昉画美人琴阮图髙子勉诗序云龙眠李亮功家藏周昉画美人琴阮图兼有宫禁冨贵气象旁有竹马小儿欲折槛前栁者亮功官长沙山谷谪宜州过之叹爱弥日大书一诗于黄素上丹青有神艺周郎独能兼图画絶世人真态不可添却怜如画者相与落谁手想像犹可言两重烟笼栁此画后归禁中流落何许而诗亦世不传独仆旧见之位置犹可想象病中追和其诗当令善工细图之唐周昉擘阮图擘阮图相传为周昉画一人坐而擘阮即蔡京诗所谓左弹右擘㺯清音者也一坐而持扇若拍口若启所谓手捻轻蕉口自吟者也一坐而倾听意甚専所谓侧耳含情披月影者也京不足道其诗亦长语苐奉宣和帝命题此诗而帝手署三字用瘦金体极遒美押法尤妙考宣和画谱不载昉擘阮图仅周文矩有之文矩五代人亦一时名手此图设色运笔风神态度㡬可与顾凯之陆探微争衡似非文矩所办若文矩画帝亦不令京题咏也岂谱成而昉此画最后得之者邪记以俟夫鉴识者唐戴嵩画牛蜀中有杜处士好书画所寳以百数有戴牛一轴尤所爱锦囊玉轴常以自随一日曝书画有一牧童见之拊掌大笑曰此画鬬牛也牛鬬力在角尾搐入两股间今乃掉尾而鬭谬矣处士笑而然之古语有云耕当问奴织当问婢不可改也唐戴嵩牛图戴嵩画牛得其性相尽处画録至谓牛与牧童㸃晴圜明对照见形容着目中至饮流赴水则浮景见牛脣鼻相连余见嵩画至多求其如画録所説无有也且牛与童子之形其大小可知也眸子㸃墨不过仅如脱殻彼安能更复作人牛形邪嵩画牛不过妙于形似非有他异至于鼻上故作润泽它异者思之不得其术相趋之意不能效然又不可便按此为嵩絶艺嵩非工人夲士子仕为浙西推官韩滉从之受其法唐戴嵩放牧图戴嵩放牧图作三子母牛一牧儿踞其背一壮者牵牯笔墨极草草得简古之趣衰栁四五树尤横斜纵恣有态固知象物者不在工谨贵得其神而㨗取之耳元人呉从正一歌亦殊洒落歌云牧牛儿逺陂牧逺陂牧牛芳草緑儿怒掉鞭牛不触涧边栁古南风清麦深蔽日田野平乌犍砺角逐草行老㹀卧噍饥不鸣犊儿跳梁没草去隔林应母时一声老翁念儿自携饷出门先向岗头望日斜风雨湿蓑衣拍手唱歌寻伴归逺村放牧风日薄近村放牛泥水恶珠玑燕赵儿不知儿生但知牛背乐唐边鸾画华边鸾作牡丹图而其下为人畜小大六七相戏状妙得世意推鸾絶笔于此矣然花色红淡若浥雨疏风光色艳发披多而色燥不失润泽凝结信设色有异也沈存中言有辨画日中华者若葳㽔倒下而猫目睛中有竖线世且信之此特见叚成式説尔目睛竖线㸃画殆难见矣然花色妥委便絶生意画者不宜为此也鸾名最显而于猫睛不能为竖线相余工决不能然唐赵公佑画黟川吕太渊藏此画以为赵公佑画也以余观之诚妙于笔非俗工所能办也余初未尝识画然参禅而知无功之功学道而知至道不烦于是观图画悉知其巧拙工俗造微入妙然此岂可为单见寡闻者道哉唐赵公祐画正坐佛唐赵公祐所作余逺祖相国卫公为浙西观察使幕中僚也世俗画佛菩萨者或作西域像则拳发虬髯穹鼻黝目一如金人或作荘严相妍柔姣好竒衣寳服一如妇人皆失之矣公祐所作三十二相八十种好皆具而慈悲威重有巍巍天人师之容笔迹劲细用色精密缣素暗腐而丹青不渝真可寳也唐孙位画春龙起蛰图孙位所作山临大江有二龙自山下出龙蜿蜒骧首云间水随云气布上雨自爪鬛中出鱼鰕随之或半空而陨一龙尾尚在穴前踞大石而蹲举首望云中意欲俱徃怒爪如腥草木尽靡波涛震骇涧谷弥漫山下桥路皆没山中居民老小聚观扶戸阚牖人人惊畏若屋颠坠笔势超轶气象雄放非其胷中磊落不凡能窥神物变化穷究百物情状未易能也位后名异盖遇异人得度世法信乎非俗士也唐张南夲大佛像世之画史但能写物之定形故水火之状难尽其变始张南夲与孙位并学画水皆得其法南夲以为同能不如独胜遂専意画火独得其妙今此辟支佛结跏趺坐火周其身笔气焱鋭得火之性观者以烟飞电掣烈烈有焚林燎原之势佛以定慧力坐其间安然不动则岂毫末小利害足以动其心乎予为之偈曰大士坐禅心若水月火周其身炽燄炎烈静观无始火夲不热与火相忘何生何灭吾观若人孰惧烧劫唐范琼大悲观音像唐大中年范琼所画像躯不盈尺而三十六臂皆端重安穏如汝州香山大悲化身自作塑像襄阳东津大悲化身自作画像意韵相若盖臂手虽多左右对偶其意相应混然天成不见其有余所执诸物各尽其妙笔迹如缕而精劲温润妙穷毫釐其卢楞伽曹仲宣之徒欤御定佩文斋书画谱卷八十一御定佩文斋书画谱卷八十二目録钦定四库全书御定佩文斋书画谱目録第八十二卷歴代名人画跋二五代赵巖神骏图卷五代荆浩楚山秋晚图五代荆浩交泰图五代闗仝侧作泰山图五代闗仝层峦秋霭图五代闗仝仙游图五代张图紫㣲朝㑹图五代厉归真画渡水牛出林虎五代厉归真夕阳图五代李賛华画千角鹿五代胡瓌报尘图五代胡瓌番骑图五代徐熈鹤竹图五代徐熈牡丹图五代顾闳中画韩熈载夜宴图五代顾闳中六逸图五代周文矩唐宫春晩图五代周文矩画狄梁公谏武后图五代李昇出崃图五代李昇潇湘烟雨图五代释贯休应真髙僧像卷五代黄筌画雀五代黄筌寒龟曝背图宋李成画松石宋李成画营丘图宋李成画宋李成晴峦萧寺图宋李成江山雪眺图宋范寛山水图宋范寛雪景宋范寛画卷宋范寛山水卷宋范寛长江万里卷宋董源画宋董源画卷宋董源潇湘图卷宋董源秋山行旅图宋董源仙山楼阁图宋郭忠恕摹开元按乐图宋郭忠恕画宋郭忠恕画轴宋郭忠恕画夲宋郭忠恕摹辋川图宋郭忠恕避暑宫图宋郭忠恕楼居仙图宋王蔼乞巧图宋石恪玉皇朝㑹图宋石恪钟馗氏小妹图宋张戡歇骑图宋朱羲桃村雨牧图宋包鼎乳虎图宋徐崇嗣没骨华图宋燕文贵山水宋燕文贵画宋孙知㣲画雪钟馗宋孙知㣲画水图宋孙知㣲十六罗汉像宋赵昌菡萏图宋易元吉猩猩图宋王拙纺车图宋许道宁画宋燕肃写蜀图宋燕肃山居图宋燕肃楚江秋晓卷宋髙克明雪意卷宋宋迪画宋宋迪潇湘八景图宋宋迪巩洛小景宋郭熈画山水宋郭熈隂崖宻雪图宋郭熈长江万里图宋郭熈画树色平逺图卷宋崔白画风竹上鸜鹆宋崔白蝉雀图宋勾龙爽普陀观音像宋蔡襄荔枝图宋文同画䊸竹宋文同墨竹宋文同竹宋文同晩霭图宋文同画竹上鸜鹆宋文同竹卷宋文同画竹宋文同画怪木疎篁宋文同画盘谷图宋蘓轼画竹石宋苏轼画蟹宋苏轼画枯木竹石宋苏轼自画背靣图宋苏轼枯木疎竹图宋苏轼墨竹图宋苏轼竹卷卷八十二钦定四库全书御定佩文斋书画谱卷八十二歴代名人画跋二五代赵巖神骏图卷右调马图乃后梁驸马都尉赵巖笔也巖喜丹青工于人马而胸次不凡能脱去笔墨畛域故其所作与㝷常画手不同图后松雪所题笔法精警异于他书岂亦重其画而然耶此图旧藏余友何翰林元朗处今始见之因题其后时万歴丁丑三月二十日茂苑文嘉五代荆浩楚山秋晚图洪谷子有云吴道子画山水有笔而无墨项容有墨而无笔吾当採二子所长成一家之格以此则知其未尝不好古而亦未尝不好学今太朴先生近购所画楚山秋晚图骨体敻絶思致高深诚有合于斯语非南宋人所得梦见也五代荆浩交泰图世论洪谷子画为唐末之冠此幅得之于髙友明家树石苍古三羊有生动之趣因相传为交泰图真有笔有墨不独善为云中山顶以山水专门也汪砢玉识五代闗仝侧作泰山图以匠石极巧以贲育极力或谓不能败泰山之体吾将假夀千嵗令之操规矩举绳墨挺干将而求正则韩子亦知终身不得矣不可败者体也其不可正者势也今观此画则且人败之既正之矣且谓彼何施见巧而至耶吾尝背泰山西之导灵巖而东乡则虽与蹈其背嵴可以坐而察之闗仝于画其有见于此则亦何必举墨索而游乎而下求其反而正哉世人不知天下有自然者何徃而不适邪乃谓极盛于夀尽力于巧反泰山于笔下是韩子之説也五代闗仝层峦秋霭图闗仝此卷虽祖洪谷子而间以王摩诘笔法融液秀润正其中嵗精进之作也人谓有出蓝之美讵不信夫五代闗仝仙游图唐闗仝所作故相国丁公印章在焉仝画山水入妙然于人物非工每有得意者必使胡翼主人物此图神仙翼所作也大石丛立矻然万仞色若精铁上无尘埃下无粪垠四靣斩絶不通人迹而深巖委涧有楼观洞府鸾鹤花竹之胜杖履而遨游者皆羽毛飘飘若仰风而上征者非仙灵所居而何石之并者左右视之各见其圆鋭长短逺近之势石之坐卧者上下视之各见其方圜广狭薄厚之形笔墨畧到便能移人心目使人必求其意趣此又足以见其能也五代张图紫微朝㑹图朱梁时将军张图所作帝被衮执圭五星七曜七元四圣左右执侍十二宫神二十八舎星各居其次乗云来下其容色皆端敬其服章皆严谨道家谓玉皇大帝为衆仙天子紫㣲大天帝为衆星天子观此图者知君臣之义虽九天之上亦未尝废也图作衣文不师吴带当风曹衣出水之例用浓墨麤笔如草书颤掣飞动势极豪放至于作靣与手及诸服餙仪物则用细笔轻色详缓端慎无一欹仄亦一家之妙用五代厉归真画渡水牛出林虎朱梁时道士厉归真所作缺岸平波逺山坡青林浅草牛与牧人情味俱适笔闲意尽气韵萧爽与戴嵩韩滉所画未知其孰贤也归真画虎毛色明润其视躭躭有威加百兽之意尝作棚于山中大木上下观虎欲见真态又或自衣虎皮跳踯于庭以思倣其势今观此图非心识意解未易得其自然也五代厉归真夕阳图此画不待模写青山犹衔半边日之句而卷中自有苍然暮色画家以韩滉戴嵩牛为神品厉道士唐未五代间亦以此技擅名其妙不减韩戴非近时范颠辈所敢望但轻蓑短笠日与觳觫君相周旋乃在野民农者之事竹溪方当驾天廏之飞黄行緑槐之御路顾宝惜戴厉之二画嗜好如此毋乃侵余之疆乎昔徐师川拜内相子苍寄诗云尚忆平生故人否夜驱黄犊在田间竹溪他日坐摛文堂草制罢展卷观画毋忘老矣五代李賛华画千角鹿祕阁有李賛华画鹿角直而岐出若斜籐相扶而生长三倍其身觵鬭立羣角森列故画録号千角鹿其实则角上横出者衆也崇寕四年诏下祕阁收其画以入使者疑其状且求其説古有是类者当得其名以备顾问所及余谓邪希有鹿两头而角且千云南郡有神鹿一身两头而角衆列合浦有鹿额带斜藤一枝四条直上各大人以为角条支桃杖一角者为天鹿两角者为辟拔道书有五头鹿其角且十皆古之异鹿也此画得之殆为瑞应而出者邪条録谨上五代胡瓌报尘图胡瓌报尘图事具画史此作腾趠精迅豪缕罅缝间俱有动意是其真蹟无疑报尘者异时边以尘起计马数多寡数骑疾驰东首鸟举电抹前无行羣后脱追者壮哉五代胡瓌番骑图唐胡瓌畨骑图一卷先师翰林学士吴文定公所藏也瓌画番骑铺叙巧密至于穹庐什器无不毕具可谓善于体物者矣余尝官主客凡四译之使日接乎前暨出使寕夏经西戎出没之境见其山緜亘起伏状如坡陀上无寸木四顾惟黄沙野蒿行路之人有欲求勺水而不可得鞭马疾驰惟恐边骑突至今见斯卷不觉惘然然非余之目击则亦莫能知其妙也五代徐熙鹤竹图南唐朝覇府之库物旧有集贤院印章梅翰林询涂去故印复用梅昌言印以盖之徐熙所作也丛生竹篠根干节叶皆用浓墨麤笔其间节比畧以青丝㸃拂而其梢萧然有拂云之气两雉驯啄其下羽翼鲜华喙欲鸣距欲动近时画师作翎毛务以疏渲细密为工一羽虽似而举体或不得其大全虽羽毛不复疏渲分布衆采映带而成生意真态无不具非造妙自然莫能至此五代徐熙牡丹图世之评画者曰妙于生意能不失真如此矣至是为能尽其技尝问如何是生意曰殆谓自然其问自然则曰能不异真者斯得之矣且观天地生物特一气运化尔其功用妙移与物有宜莫知为之者故能成于自然今画者信妙矣方且晕形布色求物比之似而效之以成者皆人力之后先也岂能以合于自然者哉徐熙作华则与常工异也其谓可乱本失真者非邪若叶有乡背花有低昻絪緼相成发为余润而花光艳逸晔晔灼灼使人目识昡耀以此仅云生意可也赵昌花妙于设色比熙画更无生理若绣屏帐者五代顾闳中画韩熙载夜宴图南唐中书侍郎韩公熙载后主时知国祚将废放懐杯酒间以自许后主欲用为相而闻纵逸不检每伺其家宴令画工顾闳中丹青以进其卷首即与公门生朱铣紫微郎粲状元及敎坊副使李嘉明并其妹按胡琴又公自击鼓妓王屋山舞六么王屋山俊慧非常公最怜爱每醉须乐聒之乃醒幼令二婢出家号凝酥素质后主复信小人之谮遂黜公以左庶子分司南京受命日尽逐羣婢单车即路后主怜之留为尚书不数日羣婢复集饮逸愈甚后主叹曰孤不得熙载为相矣既而薨于私第后主哭之恸赠平章事谥曰文元丰己未孟夏二十日洛阳祖无颇题顾闳中南唐人事后主为待诏善画独见于人物是时中书舍人韩熙载以贵游世胄多好声伎専为夜饮虽宾客揉杂欢唿狂逸不复拘制李氏惜其才置而不问声传中外颇闻其荒纵然欲见樽俎灯烛间觥筹交错之态度不可得乃命闳中夜至其第窃窥之目识心记图绘以上之此图乃闳中之所作者也其不化为神物也幸矣宜宝藏之泰定改元仲秋既望天水赵昇识彦昇五代顾闳中六逸图闳中写六人像皆取其旷逸而渊明非其伦也露卧者其刘伯伦乎所谓枕曲借糟吹篴者其桓伊乎所谓卧吹三㺯题以为孝先马融非其时矣缺题者其嵇叔夜乎所谓目送归鸿妄意如此惜不及与石田评之五代周文矩唐宫春晩图周文矩宫中图妇人小儿其数八十一男子写神而装具乐器盆盂扇倚席鹦鹉犬蝶不与文矩句容人为江南翰林待诏作士女近周昉而加纎丽尝为后主画南荘图号一时絶笔他日上之朝廷诏籍之祕阁宫中图云是真迹藏前太府卿朱载家或摹以见餽妇人髙髻自唐以来如此此卷丰肌长𥜗裠周昉法也余在峤南于端溪陈髙之裔见其世藏诸帝像左右宫人梳髻与此畧同而了鬟乃作两大鬟垂肩项间虽丑而有真态李氏自谓南唐故衣冠多用唐制然风流实承六朝之余画家者言辨古今当先问衣冠车服盖谓此也绍兴庚申五月乙酉澹嵒居士张澂题五代周文矩画狄梁公谏武后图右狄文惠公谏天后图相传为长安周景元作以笔法重轻较之盖建业周文矩尔非景元也余于祕府多见二子真迹故敢鉴定若此未知赏识之家以为何如也若夫狄公拳拳存唐之忠史书之天下士大夫皆能道之余尚何言哉五代李昇出崃图是卷雪景山头皆衬金着色法度森整而笔墨清润极为精工心知为唐人之作而卒未能定其名氏旧有籖题小李将军纸最古而字问草率因未之信予购得之京师间示知画者以为当出王摩诘予家所有王维雪溪图并小幅鳯舟图与此皆不类又曽见辋川图与髙士奕棋小幅惟奕图用笔与此同因题为王摩诘而禠去旧籖见者同声以为摩诘无疑闲居以来校勘颇勤遂定为李昇出崃图云昇唐末成都人也初得法于李思训思训时号大李将军其子昭道号小李将军皆唐宗室至昇画与昭道并誉故亦名小李将军载在宣和画谱者论序如此乃知前人题识虽小亦未易轻也又按画谱记御府所藏昇画五十有二出崃图在焉流传数百载而完好如新意必经好事之手或有神物呵䕶以至于予大抵法书名画所贵收藏茍存宪古艺游之意其于检心蓄徳未为无助彼徒以为文具玩物则丧志之戒攸在吾子孙其念之宣和书画谱皆出蔡京之手其识鑑自系人品已难尽据至称昇笔意幽闲清丽过于思训徃徃误为王右丞者殆有自来云观于是卷可以神㑹矣五代李昇潇湘烟雨图李昇潇湘烟雨图笔意潇洒浓淡有无含不尽之妙甲午南翰署中与王维雪霁卷同日寓目措大薄福不能并嬖毛嫱西施遂任李卷流落然去今十年无日能遣诸懐也今嵗避暑湖上骥儿嚢致二卷其一即李昇烟雨图也五代释贯休应真髙僧像卷此卷相传为十六罗汉及观题揭皆初祖以后应真髙僧作者岂深于禅宗不屑果位者邪画法亦非伯时以后有也贯休之徒方能为之董其昌题靣目手腕描法如春蚕吐丝衣折用玉箸篆也王子才亦叅禅有得者又跋梵隆十散圣衣纹用水荇描法气韵古澹余最喜其颂金华圣者云李日华五代黄筌画雀黄筌画飞鸟颈足皆展或曰飞鸟缩颈则展足缩足则展颈无两展者验之信然乃知观物不审者虽画师且不能况其大者乎君子是以务学而好问也五代黄筌寒龟曝背图蜀黄监所作即黄筌也笔墨老硬无少柔媚监平时所作雀竹鱼鳖龙亦皆淡色鲜华以示其巧此独为水墨枯林之下一龟盘跚曵尾而行若春雷已动余寒未去负朝阳以曝其背有舒缓弯跧之态其趣甚乐顷在丞相尤公家见监一龟笔与此无异但其色光泽水旁之草方茂盖方自水中出又非寒时其状不得不殊故观者当审其画时用意处也宋李成画松石余家所收李成至李冠卿大扇爱之不已为天下之冠既购得之背于真州昭宣使宋用臣自舒州召还见之太息云慈圣光献太后于上温凊小次尽购李成画贴成屏风以上所好至輙玩之因吴丞相冲卿夫人入朝太皇使引辨真伪成之孙女也内以四幅拆奉上别购补之敕用臣背于内东门正与此类因语泫然嘱吾爱惜余亦甚珍之及得盛文肃家松石片幅如纸干挺可为隆栋枝茂凄然生隂作节处不用墨圈下一大㸃以通身淡墨空过乃如天成对靣皴石圆润突起至坡峰落笔与石脚及水中一石相平下用淡墨作水相凖乃是一碛直入水中不若世俗所效直斜落笔下更无地又无水势如飞空中使妄评之人以李成无脚盖未见真耳刘泾自以李成真笔多于是出示之乃良久曰此必成师也宋李成画营丘图望之旧国都者畅然増重彼知求其本心者能得其未尝离者乎见之真城社者悲心更㣲彼知失其本心者能反其未尝丧者乎二者其于得失有辨矣而迷妄相蒙不知解时求心之本原已失当处而不知求复其初今人知重畅然者失于真见微悲心者得于疑见时其有此累邪李咸熙作营丘山水图寓象赋景得其全胜溪山萦带林屋映蔽烟云出没求其图者可以知其处也余去国十年矣官系于朝不得归每升髙东顾想在家山而神驰意到自有见闻宾想既悟而悲悼随之及观正夫所示图真得乡路矣反若不敢识者亦似失其本心者也咸熙画手妙絶今世共知之至营丘之寓于画者余独知之它人恐不能尽识也敢问主者长河千里应无断处愿借竹叶浮之上游当泛泛而下无所疑阻吾从此去矣宋李成画王无逸聚画既多真伪相乗除余得尽为考之此画李成所出也虽其临视而别出自为一种然陵突抗立几欲乱原隰之平山谷之险皆得望而尽之故知形范既正金钖不耗剖形而出岂不莫邪似哉此知其所从来逺也子尽而求之徐察其深识之要其至处虽观三山于云外犹足见蓬莱之人而上下者邪宋李成晴峦萧寺图宋时有无李论米元章仅见真蹟二本着色者尤絶望此图为内府所收宜元章画史未之及也石角有臣李等字余藏之二十年未曽寓目兹以汤生重装潢而得之本出自文夀承归项子京自余复易于程季白季白力能守此为传世珍令营丘不朽则画苑中一叚竒事戊午夏五之望𤣥宰题宋李成江山雪眺图绘雪者无非在峰头树杪积粉堆素而已斯时清焦墨成黯淡之色觉雪意恍然一云古人最喜画雪如王摩诘林亭雪岫赵干江行初雪闗仝闗山积雪宋徽宗雪江归棹黄大痴九峰雪霁现在人间皆守常法惟李营丘作峰峦林屋皆以淡墨为之而水天空处全用粉填此其超衆长而独自标竒即吾家江山雪眺变局也故当年吴功甫极珍此册价颇不赀乐卿宋范寛山水图伯乐以御求于世而所遇无非马者庖丁善刀藏之十九年知天下无全牛余于是知中立放笔时盖天地间无遗物矣拂隆施所从自来忽乎太行王屋起于前而连连若不可掩计其功当与夸娥争力吴尝夜半求之石破天惊元气淋漓谓蒲城之所过而问者不可求于冀南汉隂矣观中立画如齐王嗜及鸡跖必千百而后足虽不足者犹若有跖其嗜者专也故物无得移之当中立有山水之嗜者神凝智解得于心者必发于外则解衣磅礴正与山林泉石相遇虽贲育逄之失其勇矣故能揽须弥尽于一芥气振而有余无复山之相矣彼含墨咀毫受揖入趋者可执工而随其后邪世人不识真山而求画者叠石累土以自诧也岂知心放于造化鑪锤者遇物得之此其为真画者也潞国文公尝谓寛于山水为写生手余以是取之宋范寛雪景范寛画不可摹见真者輙能辨之刻削穷丝发而行笔坚劲铁屋石人无能及者非其天性甚寛亦不能为此也宋范寛画卷范寛本名中立其为人简率故人以寛名之所画山皆写秦陇峻拔之势大图濶幅山势逼人真古今絶笔也子昻题宋范寛山水卷范中立画与李营丘甲乙俱在神品此卷层峦叠嶂掩映向背自有条理与宋人评逺望不离坐外者诚相合哉燕中投刺作劳归获一展閲尘襟如洗宋范寛长江万里卷昔在苑西有吴太学持范中立长江图见示位置正如此卷犹心疑为裴旻之虎今见真本快心洞目之观始信鉴裁不谬史官董其昌宋董源画翰林沈存中笔谈云僧巨然画近视之几不成物象逺视之则晦明向背意趣皆得余得二轴于外弟杜天逹家近存中评也然巨然盖师董元此董笔也与余二轴不类乃知自昔与者皆师心而不蹈迹唐人最名善书而笔法皆祖二王离而视之观欧无虞覩颜忘柳若蹈迹者则今院体书无以复増损故曰㝷常之内画者谨毛而失貎乙酉十一月二十六日晁补之书宋董源画卷右董源画一卷卷首画古松泉石松节处作㸃盘错萧森树木五株可爱来者三人一人扶笻且前一抱琴随之一以篙插船将陟岸丛襍麓浓淡二人扶杖去滨水茅檐下頫视一人若手持器物者渡桥一骑驴者状畏怯仆童担右手顾其后一人牵举巨网一举小网小罩捞网中三艇泊岸下一艇钓一橛其艇负鱼登岸过芦苇中隐隐有小屋数椽作平沙无岸草木丛薄倒悬作风雨势三艘举颿坐船尾一人有快然自适意楼观髙出树杪古杉细泉云雾吞吐一人持雨盖走沙际风揭其盖力持之厓下有居室雉堞隐隐若江城者一人蓑笠而輓辂前曵后推之柏聚生泉下瀑桥渡一扶笻一骑驴者才数㸃人离情状具层楼出山崃间林下坂杖而下者有艰难匮乏意两浦水亭一杖伛偻且登一怅而旴衡者疑皆闲老人也两岸下艇相徃来疑歌相和者茅亭泉上修竹掩映行者幅簉若闻其语笑树林髙下烟横抹之隐显有无势入平野岸絶楼阁云雾中萝下垂拂江石疑若动者渔船店泊青帘白屋雁阵纵横忽不可数疑若嘹喨山石潇洒丁香枝亚淡波倒侵微茫平逺纵笔肆意略无雕镌愈玩愈觉其精到令人忘倦浑然天造霄壌丹青盖源画无疑他人不能至也画四十余尺无所脱略衆体备焉噫人之学问亦若源之画亦庶几哉宋董源潇湘图卷此卷余以丁酉六月得于长妄卷有文夀承题董北苑字失其半不知何图也既展之乃定为潇湘图盖宣和画谱所载而以选诗为境所谓洞庭张乐地潇湘帝子游耳忆余丙申持节长沙行潇湘道中蒹葭渔网汀洲丛木茅菴樵迳晴峦逺隄一一如此图令人不动歩而重作湘江之客昔人乃有以画为假山水而以山水为真画者何颠倒见也董源画世如星凤此卷尤竒古荒率僧巨然于此还丹梅道人尝其一脔者余何幸得卧游其间邪𤣥宰携示北苑一卷谛审之有二姝及鼓瑟吹笙者有渔人布网漉鱼者𤣥宰曰潇湘图也盖取洞庭张乐地潇湘帝子游二语为境耳又云余曽游潇湘道上山川竒秀大都如此而是时方见伯时潇湘卷亦复效之作一小幅今见北苑乃知伯时虽名家殊乏苍茫之气耳宋宣和谱有北苑潇湘图云宋董源秋山行旅图北苑画米南宫时止见五本余家所藏凡七本以为观止矣都门又见夏口待渡卷吴阊泊舟又见此本皆世之罕物其昌题宋董源仙山楼阁图河南俞氏藏董源仙山楼阁图一幅绢本浅绛色用笔最为疎逸不惟树石古雅人物生动而中间界画精妙不譲衞贤郭忠恕軰余每展玩如从山隂道上行令人应接不暇始知汤垕评源夏山图者端非虚语乃沈存中云北苑多写江南真山不为竒峭其用笔极草草近视之几不类物象逺观则景色粲然是未许其秀润也宋郭忠恕摹开元按乐图开元按乐图周昉画是本盖国初郭忠恕所摹中有髯者乃恕先自写真也黄某书宋郭忠恕画龙门李偃藏郭恕先寒林晩山图虽託李咸熙旧本自出新规胜槩风干木老沙明水静烟开雾合盖是江皋旧游使人有忧愁穷悴之叹也笔蹟天放不入畦畛然气摄万山随意取之徃徃得于胜似外人以见有而索之恐不得尽也此画虽与长安寒林大小并行而各有至到处恐不能伯仲间譬若转崑崙而陵九陂不尽一级虽是未极五山然既已穷河源也宋郭忠恕画轴郭恕先神仙也事蹟见于国史史亦载能画入神品然世罕有得其画者予家藏此轴三世虽屡遭惊恐唯不失此岂神仙䕶持得珍玩以永世邪宋郭忠恕画本恕先髙贤絶艺世所共知其笔墨精妙蝉蛇变化夀臣父叔记之矣然恕先要为难知以为异人邪自应㑹意物表不当复宾宾效世俗为者而此画本范模闗吴辈一二曲折毫发㸃缀惟谨不谬岂大匠诲人必以规矩者欤其遗迹不多有世传图上一角数峰尺素本末作童子纸鸢中引线满之离絶匠意此又岂规矩笔墨可求者哉弥明道士云吾不解人间书而石鼎聫句极唐诗之巧语侯刘辈以谓吾就汝所能者为之恕先其近是哉宋郭忠恕摹辋川图王右丞辋川图与余昔在杭苕故家见者一様前有集贤院御书印内合同印题摩诘本后书河北郭忠恕奉命复本则知为江南李后主时临本也虎贲中郎更无辨处郭亦妙笔矣右丞唐开元天宝朝士名维字摩诘工诗画辋川其所居自写为图精密细润在小李将军着色山水上今如鲁宝玉大弓絶无仅有吾昻霄珍之重之携上天京名公相一见赏识鉴定价増十倍大徳戊戌冬至庐陵民八十叟李珏元晖敬跋宋郭忠恕避暑宫图画家宫室最难为工谓须折算无差乃为合作盖束于绳矩笔墨不可以逞稍渉畦畛便入庸匠故自唐以前不闻名家至五代衞贤始以此得名然而未为极致独郭忠恕以俊伟竒特之气辅以博文强学之资游规矩凖绳中而不为所窘论者以为古今絶艺此卷水殿图千榱万桷曲折髙下纎悉不遗而行笔天放设色古雅非忠恕不能也宣和御府所藏三十四种有明皇避暑宫图四此岂其一邪旧传此为钓鳌图按赵与时宾退録载唐人酒令有钓鳌图一卷刻木为鳌鱼沉水中钓之以行劝罚此图有鳌鱼之类浮水靣岂避暑时用以行酒邪其事不可考而此图则避暑宫无疑矣忠恕字恕先洛阳人通九经尤精小学仕汉为湘隂令从事谢去周世宗召为周易博士贬干州司户秩满不仕宋初复召为国子监主簿后竟尸解事具东坡集而画谱称忠恕字国宝不知何许人与坡集所记不同要为怪诞不经之人然其画法之妙则不可掩也中书舎人王君子贞出以相示遂为记此正徳十四年己卯七月既望书宋郭忠恕楼居仙图郭忠恕恕先所作中书令赵韩王普思黙堂印相国王冀公钦若太原钦若图书作石似李思训作树似王摩诘至于屋木楼阁恕先自为一家最为独妙栋樑楹桷望之中虚若可蹑足阑楯牖户则若可以扪歴而开阖之也以毫计寸以分计尺以尺计丈増而倍之以作大宇皆中规度曾无小差非至详至悉委曲于法度之内者不能也然恕先仕于朝所弛不羁放浪玩世卒以傲恣流窜海岛中道仆地蜕形仙去其图写楼居乃如此精密非徒精密也萧散简逺无尘埃气东坡先生尝为之赞长松参天苍壁插水缥缈飞观慿阑谁子空蒙寂歴烟雨灭没恕先在焉唿之或出非神仙中人孰能知神仙之乐而审于画也余尝见恕先清泰元年所作盘车图粉本水磨大图今并此图最能知其妙处孔子所谓从心所欲不踰矩荘子所谓猖狂妄行而踏乎大方者乎其为人无法度如彼其为画有法度如此则知天下妙理从容自能中度使恕先规度量而为之则亦疲矣恕先亦为是乎宋王蔼乞巧图既为李氏书乞巧图明年閲祕阁书画得丁晋公没入乞巧图幅书曰王蔼制之蔼有能名世谓神品阁下新定止入能品然画已有笔力而为人物状深得圜成法与世之画者异矣其遂进而品于张吴顾陆非也图所见大致与李氏所収相类多有椒香粉铺地及椒花空中者又其上画天汉白气光曜又有五色云其下望拜如行宫仪此其异者后检周处记乃知其画不妄作处谓守者咸懐私愿见天汉中有奕奕正白气有光曜五色然则其説皆出处之记也夫画工以技艺取求售悦世俗以期易入惟恐其异不见要于世也今乃能以书为证不与世俗合则非庸人窜名丹墨者儒馆旧学陋矣未尝考如此画有据为之方且訾诮诋讥其失可不为蔼之徒嗢噱哉宋石恪玉皇朝㑹图蜀石恪所作天仙灵官金童玉女三官太一七元四圣经纬星宿风雨雷电诸神岳渎君长地上地下主者皆集于帝所玉皇大天帝南靣端扆而坐衆真仰首承望清光见之者神爽超然如在乎通明殿中也恪性不羁滑稽玩世故画笔豪放出入绳检之外而不失其竒所以作形相或丑怪竒倔以示变水府官吏或系鱼蟹于腰目以侮观者顷见恪所画翁媪甞醋图褰鼻撮口以明其酸又尝见恪所作鬼百戯图钟馗夫妇对案置酒供张果肴乃执事左右皆极其情态前有大小鬼数十合乐呈伎俩曲尽其妙此图玉皇像不敢深戯然犹不免悬蟹欲调后人之一笑也宋石恪钟馗氏小妹图遯斋闲览云宋皇祐中掘地得宋宗悫母墓志刻石载其妹名钟馗此钟馗氏小妹之始见于简録也今观石恪所画一年少妇人四女鬼相从岂谓是邪其行笔老劲传色妍丽犹有唐人遗韵故可赏也宋张戡歇骑图良马世不易得良画者尤不易得人恒称曹覇韩干絶艺观此戡固未相逺也此翰林侍讲金君家旧物殆欧阳氏七贤画也既以予鼎贞固侍讲之心不累于物耶鼎贞宝之不下拱璧夫一艺之精见重于人若此古之君子其精义妙道在人不可一日无者其宜宝重何如哉鼎贞方明经饬行潜心古人因金君求题此图故书其后宋朱羲桃村雨牧图北宋朱羲江南人画牛得名作斜阳芳草村落荒闲之趣虽望戴嵩不及亦自名家此为桃花村舎烟雨中緑蓑牵犊而过正羲得意笔也桃花潭水人跋宋包鼎乳虎图宣城包鼎所作绢素虽破而色毛精润如新包氏以虎世其家而鼎之所画居最虎天下之至勐于牵制父子牝牡之情则虽威而不怒荒榛赤草鸟噪其上两虎引子而行意甚安佚其雄前行观其意中亦有御衞之意小虎牙爪未备已有食牛之气但吞噬之兽夫妇父子相从而羣行人或遇之诚可惧也宋徐崇嗣没骨华图沈存中言徐熙之子崇嗣剏造新意不华不墨弮直叠色渍染当时号没骨华以倾黄居宷父子余尝见驸马都尉王诜所收徐崇嗣没骨华图其花则草芍药也自其破萼散叶蓓蕾露蕊以至离披格侧皆写其花始终盛衰如此其他崇嗣画花不一皆不名没骨华也唐郑䖍着胡本草记芍药一名没骨华今王晋卿所收独名没骨然则存中所论岂因此图而得之邪宋燕文贵山水风雨图本出于李成超轶不可及也近世郭熙时得一笔亦自难得宋燕文贵画图画见闻志载燕文贵本𨽻尺籍工画山水不専师法自立一家规范预玉清昭应宫之役偶画山水一幅人有告多知者廼补图画院祗候实为精品此卷不入家数而布置精工别有一种风气岂具是邪宋孙知微画雪钟馗破巾短褐束縳一鬼荷于担端行雪林中想见武举不第胸中未平又恐鬼物扰人擒捕击搏戯用余勇也皆孙知微所作知微华阳真人有尊行寓意于画隐者也笔墨神妙超然度越衆人乖崖公咏镇蜀雅闻其名欲一见之终不可致张公闻在僧舍饮亟损车骑却鸣驺徃诣之即投阁遁去乖崖公还朝出剑闗逄一村童持知微书负一箧迎道左书曰公所喜者画也今以二图为献问知微所在即曰适一山人以书授我今去已逺矣张公益叹其高余外曽祖正惠马公知节守成都知微日居府中相从甚善得画最多马公解所服金带赠之即系于苎袍上人见其标韵萧散白衣金带皆以为孙思邈李太白也马公在前朝贵人中最名识画一时公卿家画徃徃聼其审定盖久与知微语得辩之要故也宋孙知微画水图观水有术必观其澜然则污池潢潦渟滀涓熘果可胜而寄心赏邪孙生为此图甚哉其壮观者也初为平漫横汪洋淳㶏依山占石鱼龙出没至于抰太山前直冲飇卒风暴雨横发水势坡落而陇起想其磅礴解衣虽雷霆之震无所骇其视聼放乎天机者也岂区区吮笔涂墨求索形似者同年而语哉宋孙知微十六罗汉像孙太古画十六罗汉一卷前元赵子昻故物后有蘧菴陈忠诗跋今在城西王氏其长三丈有竒乃禇纸真迹此图树石髙古人物清逸望而知为良史也宋赵昌菡萏图昌善画花设色明润笔迹柔美国朝以来有名于蜀士大夫旧云徐熙画花传花神赵昌画花写花形然比之徐熙则差劣其后谭宏王友之辈皆不逮也莲荷花生泥污之中出于水而不着水昌此花标韵清逺能识此意耳宋易元吉猩猩图此言猩猩取其血可以染朱罽猎者既得于朴击使自道升斗皆如其数余每疑此説尝得杜幽公谓遍问胡商元无此事今人之论犹为国志为然传误韵谬不必论也广志独言猩猩唯闻其啼不闻其言永昌武平今在东蜀广南尽王封之内也人易知者此説不可谓谬至谓交趾贡能言鸟反以猩猩供庖膳此説尤不足信当俟知者讯知此图盖朴击斟酌以求升斗之数者也尝闻叚成式言狒狒饮其血可以见鬼力负千金笑輙上吻掩额状如猕猴作人言如鸟声血可染绯发可为发宋建武中髙城郡进雌雄二头猎者言无膝睡常倚物今世尽以谓猩猩岂误以此况之邪宋王拙纺车图王拙河东人也大中祥符间父子以画驰名海内延祐四年七月余客燕都有持此卷相似者因以五十金购之乃贾师相故物也图虽尺许而气韵雄壮命意髙古精采飞动真可谓神品者矣是嵗中秋日松雪道人赵孟頫识宋许道寕画秦人有屈鼎笔者许道宁之师善分布涧谷间见屈曲之状然有笔而无思致林木皆晻霭而已道宁气格似过之学不及也宋燕肃写蜀图山水在于位置其于逺近阔狭工者増减在其天机务得收歛衆景发之图素惟不失自然使气象全得无笔墨辙迹然后画妙故前人谓画无真山活水岂此意也哉燕仲穆以画自嬉而山水犹妙于真形然生平不妄落笔登临探索遇物兴懐胸中磊落自成丘壑至于意好已传然后发之或自形像求之皆尽所见不能措思虑于其间自号能移景物随尽故平生画皆因所见为之此图世人不能知纵复能知未必识其意也宋燕肃山居图吴郡之地广袤沃衍逺于崇山峻岭拙上人禅居髙闲罕事杖履时独手燕侍郎墨于眀牎之下以自记其登临髙逺之意信夫天台衡岳徃来者之良劳也虞集题宋燕肃楚江秋晓卷燕龙图在王府以徳业自励后世乃以能画称观此足见其艺之不凡但恨为此所掩噫以颜鲁公之政事而世亦以书称可见学之不可以不慎也乙丑二月门山老樵齐郡张绅燕尚书生有巧思能奋志功业图画特其一事耳在燕府侍书时王求画一笔不肯与盖恐王之志尚偏也故其画尚见于世此卷笔力遒媚其在早年所制无疑也吴郡张适识宋髙克明雪意卷画谱称髙克明得李成笔意苍古清润为北宗丹青名家思陵尝有评诗云克明徃道宁逝郭熙遂得新成名则其品第皆出熙上也而其真迹世不多见此雪意卷廷美佥宪得之于道逊太仆图不盈丈而三逺备焉诚不易得者余题之为刘氏山房所藏第一云题竟廷美复强余诗余适游雪湖得一律犹能记之湖山胜趣自难穷雪后登临兴倍浓大地化成银色界一尘不到水晶宫舟移月洞云庭外人在氷壸玉鑑中我欲题诗谁属和惜无鲁望与逋翁成化己丑春仲天全翁有贞书于虞山尚湖舟中宋绛州髙克明受眷仁庙累官至少府监主簿赐紫仍画院供奉大梁刘道醇第其格鴈行李营丘范华原虽屈居妙品第一而谓其端愿谨退尤喜幽黙多行郊野间博山水之趣箕坐终日归则求静室以居沈屏思虑神游物外景造笔端所请豪举之士即势迫利购弗应也今世称二马刘夏要亦以易知之耳若克明殆犹顾陆之于张吴此可同日语哉此卷雪霁溪山图其飘瞥窅窕映带深浅曲尽灞桥剡溪象态而笔力苍古风格遒劲妙出丹青蹊径真神物也卷尾二跋为徐武功吴文定书亦是素师首坐苏长公入室当武功时卷在刘完菴所文定为沈石田周题已不无楚弓之叹今又再易主属之家弟矣弓之得失何足计但令此神物在在䕶持天地间岂不快哉作一歌仍题其后宋宋廸画旧闻房琯开元中尝宰卢氏与道士邢和璞出游过夏口村入废佛寺坐古松下和璞使人凿地得瓮中所藏娄师徳与永禅师书笑谓琯曰颇忆此邪琯因怅然悟前生之为永禅师也故人柳子玉宝此画曰是唐本宋复古所临者元祐六年三月十九日余自杭还朝宿吴松江梦长老仲殊挟琴过余弹之有异声熟视琴颇损而有十三弦余叹息不已殊曰虽损尚可修曰奈十三弦何殊不答诵诗曰度数形名岂偶然破琴今有十三弦此生若遇邢和璞方信秦筝是响泉今梦中了然识其所谓既觉而忘之明日昼卧复梦殊来理问再诵其诗方惊觉而殊适至意其非梦也问之殊盖不知是嵗六月见子玉之子子文于京师求得其画乃作诗并书所梦其上子玉名瑾善作诗及行草书复古名廸画山水草木盖妙絶一时仲殊本书生弃家学佛通脱无所着皆竒士也诗曰破琴虽未修中有琴意足谁云十三弦音节如佩玉新弦虽髙张丝声不附木宛然七弦事动与世好逐陋矣房次律回循堕流俗悬心董廷兰不识无弦曲宋宋廸潇湘八景图宋迪山水长于平逺近好事家収其潇湘八景一卷秀雅清润冠絶一时每幅有印文曰云谷寓物雍熙寺僧所藏真蹟也迪以进士擢第善画林木得李成遗法运思髙古笔墨神竒迪兄道尤精山水闲澹简逺取重一时但传世不多耳宋宋迪巩洛小景宋迪字复古洛阳人由进士为郎善山水松石此卷林径深窈烟岚开合盖即巩洛之景而模写也曾入绍兴内府故思陵题识尚存世传宣和所藏未免白玉微瑕非若绍兴皆极精选复有刘宸妃奉华宝藏之印又神品上上今图后有奉华瑶晖堂印信为真玩也彦亷其保诸汝易袁华书于陈氏之春草轩复古运意髙妙笔墨清润大抵多师法李成议者谓山之体貎古今第一则复古之髙妙有自来矣袁子荣先生精于鉴画以有奉华堂印知为思陵所藏时刘夫人侍髙宗掌内翰文字居奉华堂故以识之后为陈氏彦亷所得自季迪诸公题识以来又几十年矣先观复古之画复观诸公之作恍然寘我于林壑窈冥间与行旅相逐归途也品在神妙不亦宜乎东吴张洪识宋郭熙画山水郭熙元丰未为显圣寺悟道者作十二幅大屛髙二丈余山重水复不以云物映带笔意不乏余尝招子瞻兄弟共观之子由叹息终日以为郭熙因为苏才翁家摹六幅李成骤雨从此笔墨大进观此图乃是老年所作可贵也元符三年九月丁亥观于青神苏汉侯所宋郭熙隂崖密雪图河阳郭熙以善画山水寒林名盖得营丘李咸熙笔法其所作隂崖密雪图大隂霮䨴而皓素淋漓使人玩之肌肤累累然起粟矣或者强指为杨士贤相类者殆未见其冲气机也宋郭熙长江万里图此卷长江万里图为张夏山大叅所藏予于京口见米元章澄心堂纸一卷笔力竒怪有意外象家居时吴人持至一卷夏圭墨气古劲可爱此卷则规模郭熙而平逺清润有不尽之趣宋室倚长江为汤池故当时画手多喜为之卒不能守而铁骑飞渡矣乃相与为之浩叹夏山家金华山中景物絶胜而宦嚢半贮此物将行住坐卧不离邪复相与为之大笑宋郭熙画树色平逺图卷右郭熙树色平逺图一卷按熙河阳温人渠宗若虚称其施为巧赡位置渊深虽复学慕营丘亦能自放胸臆巨障髙壁多多益壮至宣和帝则盛推李成而谓熙与范寛王诜虽自成名仅得一体然熙之传世者多号平逺与若虚所记颇不同余尝得戴文进倣熙卷絶爱之时置几案间以当卧游之乐今览熙此图乃觉文进尚有蹊径也孤亭木未平楚苍然遥艇小桥时自映带若深若浅或晦或明几欲置身此间文进应退三舍矣卷尾赵松雪虞道园冯海粟柯丹丘辈皆胜国名士恨语不甚称耳宋崔白画风竹上鸜鹆风枝调调鸜鹆翛翛迁枝未安何有于巢崔生丹墨盗造物机后有识者恨不同时宋崔白蝉雀图顾恺之论画以人物为上次山次水次狗马台榭不及禽鸟故张舜宾评画以禽鸟为下而蜂蜨蝉虫又次之大抵画以得其形似为难而人物则又以神明为胜茍求其理物各有神明也但患未知求于此耳崔白为蝉雀近时为絶笔非居宁牛戬辈可颉颃其间世以画评为据不知此亦何所主哉宋孝武赐何戢蝉雀扇顾景秀所画时陆探微顾彦先皆有能名欲其巧絶今画録虽叙蜂蜨蝉虫不为极品便是不考古人遗迹况景秀妙絶一世而舜宾不知考者岂可与论古人画邪宋勾龙爽普陀观音像蜀勾龙爽所作具天人种种殊相寳珠缨络铢衣绀髻使人瞻之敬心自起笔气清润意通幻妙所居普陀伽山在海岸孤絶处烟峦蒙密佳气蔼然余尝与徳麟雨后望㐮阳凤林诸山气象略相似颇恨是中无此大士也宋蔡㐮荔枝图右宋端明殿学士蔡君谟画荔枝一卷详观笔墨精谨绢素缜密乃其进呈谱图也盖蔡君谟工于书画颇自惜不妄为人作见欧阳公墓志然奏伎人主之前未有不殚竭生平造诣者今此卷行笔清劲傅色浓古既非庸史可及而泥金小楷标题次第悉与谱合其出君谟之手益无疑耳但遭靖康兵火得不化为乌有先生足称幸甚似难免乎前后之残阙矣厥后绍兴南渡人主重修宣和故事潜命搜访图书一时断缣残墨咸蒙收録由是君谟荔枝六种复为天府珍竒呜唿盛哉奈何守约诸公漫不加考因见绍兴御书等印遂题为思陵所作例不满焉此类认陶作阮得毋为有识者所嗤乎是以丑虽不敏直摅鄙见如右定为君谟真迹纵未敢曰破千古之疑沾沾自喜较之买王得羊不失所望差堪轩轩豪举也邪庚戌开嵗三日真赏斋冻笔谨跋清河张丑青父审定真迹秘玩宋文同画䊸竹䊸竹生于陵阳守居之北崖盖岐竹也其一未脱箨为蝎所伤其一困于嵌嵓是以为此状也吾亡友文与可为陵阳守见而异之以墨圗其形余得其摹本以遗玉册宫祁永使刻之石以为好事者动心骇目诡特之观且以想见亡友之风节其屈而不挠者盖如此云宋文同墨竹昔时与可墨竹见精练良纸輙愤笔挥洒不能自已坐客争夺持去与可亦不甚惜后来见人设置笔研即逡廵避去人就求索至终嵗不可得或问其故与可曰吾乃者学道未至意有所不适而无所遣之故一发于墨竹是病也今吾病良已可若何然以余观之与可之病亦未得为已也独不容有不发乎余将伺其发而掩取之彼方以为病而吾又利其病是吾亦病也熙寕庚戌七月二十一日子瞻书宋文同竹与可所至诗在口竹在手来京师不及岁请郡还乡而诗与竹皆西矣一日不见使人思之其靣目严冷可使静险躁厚鄙薄今相去数千里其诗可求其竹可乞其所以静厚者不可致此余所以见竹而叹也宋文同晩霭图吴君惠示文湖州晩霭横卷观之叹息弥日潇洒大似王摩诘而工夫不减闗仝东坡先生称与可下笔能兼衆妙而不言其善山水岂东坡亦未尝见邪此画初入手心欲留玩数月乃归之㑹余逺窜宜州亟遣光山之仆自此往来余梦寐中耳石室先生人知其妙于墨竹而不知山水之妙乃复如是且山谷老人亲为题识尤可寳爱余旧甞见石室竹卷有元邓善之诗其后诗云客京师时获观是图以为絶品而余今复见之亦信昔贤之能事非后人之所及也宋文同画竹上鸜鹆建中靖国元年发箧㬥书画乃见文湖州之妻姪黄斌老所惠与可竹上鸜鹆此所谓功刮造化窟者也文湖州竹上鸜鹆曲折有思观者能言之许渠具一只眼宋文同竹卷笑字从竹从夭而字书不迹其义李阳冰云竹得风其体夭屈如人之笑坡公亦曽用其説湖州两枝开卷一閲真欲向人而笑者妙处可得而云哉宋文同画竹仆平生笃好文笔所至必求披玩所见不啻数百卷真者十余耳其真伪可望而知之文蘓同时徳业相望墨竹之法亲授彭城故湖州之作多雪堂所题若必东坡题志而定真伪则胶柱鼓瑟之论也此卷文画苏题遂成全美余旧尝见之每徃来胸中未忘今复于益清亭中披閲令人不忍释手故为之识同观者倪元镇至正二年七月十九日丹丘柯九思书宋文同画怪木疎篁文湖州墨竹世所通识不闻其喜作他画也州倅番易吴侯熙载家世雅素乃能宝藏怪木一纸湖州自是日尝并写疎篁而熙载偶逸之矣蓟丘李侯仲宾作竹来自湖州笔力足以追配因请为补遗而合刋于奉化学宫以与好事者共之异时风流润泽衣被照映于是邦文献为有助云宋文同画盘谷图文湖州以写竹名天下而山水人物世固未之覩甲寅之秋夏叔宜兄弟出其所作盘谷图相示曰此盖湖州得意时笔也余为之把玩不释手盖湖州胸次之髙足以冠絶天下翰墨之妙足以追配古人去之四百余年览此一图尚足使人油然感动如李愿初入盘谷韩昌黎与酒作歌时也此图乃袁文靖公家旧物鉴定真蹟无疑九灵山人书于嚣嚣亭宋苏轼画竹石石润竹劲佳笔也恨不得李伯时发挥耳宋苏轼画蟹翰林东坡公画蟹兰陵胡世将得于开封夏大韶以示补之补之曰本朝初以辞律谋议参取人东坡公之始中礼部第一也其启事有博观䇿论精取诗赋之言言有所纵者有所拘也其谢主司而誉其能如此曰竒文髙论大或出于绳检比声恊句小或合于方圆盖公平居胸中闳放所谓吞若云梦曽不芥蔕者而此画水虫琐屑毛介曲隈芒缕具备殊不类其胸中岂公之才固若是大或出于绳检小或合于方圆邪抑孔子之敎人退者进之兼人者退之君之治气养心亦固若是邪尝试折衷于孟子之言曰观水有术必观其澜日月有明容光必照焉归墟盪沃不见水端此观其大者也墙隙散射无非大眀此观其小者也而后可以言成全或曰夜光之剑切玉如泥以此挑菜不如两钱之锥此不善用大者余于公知之宋苏轼画枯木竹石苏公此纸出于一时滑稽诙笑之余初不经意而其傲风霆閲古今之气犹足以想见其人也以道东西南北未尝寕居而能挟此以俱宝玩无斁此其意已不凡矣且不以视王公贵人而独以夸于畸人逐客则又不可晓者云谷老人因览为识时庆元己未仲秋既望宋苏轼自画背靣图画举扇障靣并作元祐罪人写影示迈八字杨廷秀有跋宋苏轼枯木疎竹图此图王眉叟真人所藏也东坡先生用松煤作古木拙而劲疎竹老而活政所谓羙人为破颜恰似腰肢袅此图亦同此意真佳作也髙昌正臣旧有东坡墨竹图一轴与此岂同时作者共向背位置若合璧然真人因辍此以赠正臣神物㑹合各自有时其是之谓乎奎章阁学士院鉴书博士柯九思书于钖训堂宋蘓轼墨竹图右东坡先生苏文忠公墨竹图墨竹圣于文湖州文忠亲得其传故湖州尝云吾墨竹一𣲖近在彭城然文忠亦少变其法文忠云竹何尝节节而生故其墨竹自下一笔而上然后㸃缀而成节目为得造化生意今此圗政合此论余家亦藏苏竹一幅临摹数百过虽得其髣髴终莫能及也观此圗令人起敬奎章阁学士院鉴书博士柯九思识于髙昌正臣之芳云轩宋苏轼竹卷坡翁墨竹其法得之文与可与可云吾墨竹一𣲖近在彭城然坡每自谓不如可特作老干磊砢数叶萧疎而其意已足盖其胸次不凡故落笔便有超妙处此幅新篁卷石婀娜苍润岂其法之变乎御定佩文斋书画谱卷八十二御定佩文斋书画谱卷八十三目録钦定四库全书御定佩文斋书画谱目録第八十三卷歴代名人画䟦三宋李公麟孝经图宋李公麟画前代君臣事实宋李公麟女孝经图宋李公麟列女图宋李公麟长带观音像宋李公麟画天女宋李公麟画罗汉宋李公麟画华严变相宋李公麟㑹海图宋李公麟西岳降灵图宋李公麟姑射仙像宋李公麟白描罗汉渡海图宋李公麟星官图宋李公麟九歌图后宋李公麟莲社横卷宋李公麟东山图宋李公麟洛神图宋李公麟明皇聼乐图宋李公麟商山四皓图宋李公麟画李密迎秦王图宋李公麟白描渊明图宋李公麟临刘商观奕图宋李公麟画王荆公骑驴图宋李公麟阳闗图宋李公麟石鼎聮句图宋李公麟贤巳图宋李公麟山庄图宋李公麟憩寂图宋李公麟卜居图宋李公麟县霤山图宋李公麟西园雅集图宋李公麟醉道士图宋李公麟醉僧图宋李公麟画十国图宋李公麟鬼章効马图宋李公麟飞骑习射图宋李公麟画骑牛图宋李公麟五马图卷宋李公麟马图宋李公麟飞骑图宋李公麟临韩干马宋李公麟马性图宋李公麟画马卷宋李公麟追彘图宋王诜画水石云林宋王诜江山秋晚图宋王诜湘卿小景宋王诜烟江叠嶂图宋赵令穰画小山丛竹宋赵令穰秋村暮霭图宋赵令穰画宋赵令穰鹤鹿图宋赵令穰小景画宋赵令穰江干雪霁图宋赵令穰江乡清夏卷宋赵令穰江乡雪意图宋章友直画虫宋文勋扇画宋李遵易画鱼图宋孟仲宁白莲社图宋米芾云山卷宋米芾下蜀江山图宋米芾着色桃花障子宋米芾云山宋米芾画文徳皇后遗履图宋米友仁潇湘长卷宋米友仁大姚江图宋米友仁云山图宋米友仁烟峦晓景宋米友仁潇湘竒观宋米友仁潇湘八景卷宋米友仁湖山烟雨图宋米友仁山水图宋米友仁逻钓图宋米友仁水墨云山图宋米友仁云山卷宋米友仁潇湘白云图宋米友仁海岳菴图宋米友仁云山宋宋子房画山宋李时雍墨竹宋张择端清明上河图卷八十三钦定四库全书御定佩文斋书画谱卷八十三歴代名人画跋三宋李公麟孝经图观此图者易直子谅之心油然生矣笔迹之妙不减顾陆至第十八章人子之所不忍者独寄其髣髴非有道君子不能为殆非顾陆所及李伯时画超然尘土之外其精致微密㡬与造化争衡岂凡流所可髣髴犹恨其不深考孝经微意此乐道君子所以为之痛惜也戊辰上已范阳张九成书李龙眠善画固其一癖常见诗豳风图离骚九歌图商山四皓图此孝经图皆有益于世士大夫游戏翰墨而不可茍世俗但称其描写之工安知其用意之逺是岂立本道子軰可比邪右李公麟所画孝经图一卷至正中着作郎永嘉李孝光进入秘府顺帝诏翰林学士承旨临川危素逐章补书经文元社既屋皇明受命图入晋王邸王下教俾濂题识其左濂闻史皇作画仓颉制字本出于一源圣人因字以着经而善绘事者则因经而作图故古之人或绘诗与春秋或像论语或画尔雅而图孝经尤多人观之者有若亲逢其事感悦而歆慕不待辞説而意趣自显则其于经似不为无助也公麟集顾陆张呉诸家之长为宋画第一其图是经葢取法于顾恺之势如云行水流自然有起伏之态诚希世之寳也然而王者之所寳在孝不在画也歴代贤王其声光流于无穷鲜不以能孝而致之载诸史册尚可考见经曰昔者明王事父孝故事天明事母孝故事地察长幼顺事故上下治斯言至矣愿王日加之意焉右龙眠居士李伯时所画孝经一十八事盖摘其中入相者而图之按画谱所载御府伯时画一百有七中有孝经相此卷葢宣和所藏然无当时印识而有绍兴小玺岂南渡后又常入秘府邪伯时喜画古贤故事每薄着训戒则孝经相当非特一本此殆别本也伯时之画论者谓出于顾陆张呉集衆善以为长能自立意不蹈习前人而隂法其要其成染精致俗工或可学至于率畧简易处终不及也此昔人定论余不容赘言若其文学人品在东坡山谷之间而博学精识出刘贡父之上官京师数年不一迹权贵之门佳时胜日载酒出游坐石临流翛然终日山谷谓其风流文雅不减古人而为书画所掩然而卒亦不能掩也宋李公麟画前代君臣事实此卷吾友钦谟刘大叅所藏龙眠真迹汉晋唐朝君臣典故可为法戒者八事未有龙眠自署妙絶矣而观龙眠固有志于正君谋国者岂阎立本軰可比哉古所谓工执艺事以谏龙眠之谓欤覧者尚敬之哉癸巳冬子月旦叶盛宋李公麟女孝经图昔人论文章不闗世教虽工无益余以为图画亦然此卷写女孝经四章而其事蹟则每章图之初不知作于何人独其上有乔氏半印可辨启南得之定以为李龙眠笔及观元周公谨志雅堂杂钞云己丑六月二十一日同伯机访乔仲山运判观画而列其目有伯时女孝经且曰伯时自书不全则知为龙眠无疑启南真知画者哉图中为女妇軰所以共职进戒者皆闺门之法家国之利而其容气端荘详雅覧之使人竦然起敬足以消其滛媟戏嫚之心非特女子之有家者当为监戒也所谓闗世教者此类是已宋李公麟列女图此图自密康公母至赵括母凡十五考之刘向传乃仁智一卷世传龙眠李公麟所作然按隋朝官本有卫协画列女图一卷隋王广有列女仁智图一卷陈公恩有列女贞节图仁智图李氏之笔固当祖述于此又按后汉顺烈梁皇后常以列女画于左右以自监戒又后汉宋𢎞常燕见御座新屏风图画列女帝顾视之𢎞正容言曰未见好徳如好色者光武即命撤之观此则列女图又始于汉矣宋李公麟长带观音像龙眠居士李伯时名公麟登进士第以文学有名于时学佛悟道深得微㫖立朝籍籍有声博求钟鼎古器珪璧寳玩森然满家雅好画心通意微真造𤣥妙盖其天才轶举皆过人也士大夫以谓鞍马愈于韩干佛像可近吴道𤣥山水似李思训人物似韩滉非过论也今观此像固非世俗可以髣髴而绅带特长一身有半盖出竒立异使世俗惊惑而不识其胜絶处也比见伯时为延安吕观文吉甫作石上卧观音像前此未闻有此样亦出竒也唐阎立本杨炎能画不害其为贵人王维郑䖍能画不害其为贤士国朝燕龙图穆之宋郎中复古与伯时皆能画何愧于古耶宋李公麟画天女此天女者意伯时作华严中善知识相尔知命藏箧中数年乃以赠金华俞清老有所欲则富者取之有所畏则贵者夺之清老离此二病则长有之宋李公麟画罗汉前世名画如顾陆呉道子軰皆不能不着色故例以丹青二字至龙眠始埽去粉黛淡毫轻墨髙雅超诣譬如幽人胜士褐衣草履居然简逺固不假衮绣蝉冕为重也于乎亦可谓天下之絶艺矣宋李公麟画华严变相李伯时初喜画马曹韩以来未有比也曹辅为太仆少卿太仆视他卿寺有廨舍国马皆在其中伯时每遇之必终日纵观有不暇与客语者法云圜通秀禅师为言衆生流浪转徙皆自积刧习气中来今君胸中无非马者得毋与之俱化乎伯时惧乃教之使为佛像以变其意于是深得呉道子用笔意晚作华严经八十卷变相李冲元书其文备极工妙不及终而以未疾废重自太息既不复能画乃反厚以金帛求其所画在人世者藏之以示珍贵宣和间其画㡬与呉生等有持其一二楮取美官者踵相继而伯时无恙时但诸名士鉴赏得好诗数十篇尔龙眠居士宿慧通亲覩华严法界观手画毘卢妙相好灵智所现非幻作诸神勇识以次来衣冠缨络严饰具乃至诸天诸大天福徳贵神八部等威慈并承佛恩力各随因地见形势我思法云顶中寳紫金光聚超衆地一毛孔中一切见半月满月诸寳王香云鬘云宫殿云重重单复牙含摄悲愍衆生故在世今我愚蒙得瞻仰愿如童真法王子弹指开门入寳阁普礼普讃尽未来与佛长住金刚定邵菴道人虞集伯生賛宋李公麟海㑹图李龙眠既弃画马之嗜亶作补陀大士相以施缁徒垂老得匹楮戏笔五百应真像㡬年乃成平生绘写具大三昧仅此轴耳宋李公麟西岳降灵图降灵笔墨自龙眠此图之工致开卷即知为龙眠老手布置人物杂以鬼怪洎妙丽乘跨皆不失㓜长贵贱之序进退向背之冝云中卷舒出没非全完而全完出人意外至于豪芒琐屑出竒䇿胜疑其为老刘或其徒刘朝圭所能盖尝见诸白玉楼画于临川陆伯敬伯敬象山之子自言得之于荆门而豪芒琐屑出竒䇿胜与此无有二可寳也已纸绢之寿千年半千不足计不幸落浮俗冨贵家藏以十袭肆羽鱼宅于中与尘壒俱尽岂若遇名流时一鉴赏之为愈譬夫朝闻夕死岂不佳于十袭一千半千载寿于羽鱼宅哉宋李公麟姑射仙像宋之龙眠居士工画人物仙鬼即唐之吴道子也笔法入妙非庸史所能摹拟此东山相家所藏姑射像人疑徽庙所临然古茂简要非龙眠不能到乐闲居士意为龙眠真蹟是也绍熙至今二百有余年而墨蹟若新东山氏其寳之哉至正己亥冬十月抱遗叟杨维祯识于璜溪书院宋李公麟白描罗汉渡海图白描罗汉渡海图一卷凭灵御怪状入能品然无题识可验评者为是李伯时作伯时在宋熙宁间登进士第书画独歩当时画非临摹多不设色每每用澄心堂纸为之是即白描盖画莫难于白描犹书莫难于小楷银鐡线圈家数亦犹银钩鐡画元人又谓伯时佛像可追吴道子岂多得哉且伯时与东坡善东坡题四菩萨世称二絶此画不减四菩萨恨无东坡笔力与之争光顾披图三叹睿览之余珍藏什袭卷锦以归第海门潮涌六通人物凌风化去矣宋李公麟星官图古作画人物第一溪山次之花卉禽鸟为下盖圣贤仙佛使人因敬而得悟非苟然也唐以后独龙眠不失此意宋祥符以来尚道家者言此卷盖当时应制为之精致中韵致具存故是合作用卿其寳之宋李公麟九歌圗后楚词九歌凡十一篇九神而梁昭明取六章载于文选故是圗贝阙珠宫乘鼋逐鱼亦可施于绘素后人或能补之当尽灵均之清致也宋李公麟莲社横卷余得莲社圗高三尺横二尺笔力精劲五彩焕发妙絶一世龙眠真笔也此为横轴大畧相似时有不同元中之记云童子蹲而汲水者一人而有二书猿一麞一而猿亦有二麞则鹿也元中书甚工既非其亲书疑别为一圗作记余所藏童子汲水及猿皆一而麞亦鹿也龙眠为此圗妙意非一自知爱重或纵或横意必有数今恨未能尽见也此卷谢康乐不为长鬛捕蛇翁亦欠朴意之状必有能辨之者宋李公麟东山圗龙眠李伯时画许𤣥度王逸少谢安石支道林四人像作东山图𤣥度超然万物之表见于眉睫逸少藏手袖间徐行若有所观安石肤腴秀泽着屐反首与道林语道林羸然出其后引手如相酬酢皆得其意于俯仰走趋之间笔墨简逺妙絶一时无住道人少规模伯时为余临冩真赝殆不可辨更数十嵗安知天下不有两伯时宋李公麟洛神图洛神赋有楚骚求宓妃湘君遗意骚云贯薜荔之落蕊落蕊细初蕊尤细贯之良难此画毫端入细难也洛神风情逸韵冩在笔外尤难也宋李公麟明皇聼乐图右龙眠李伯时画明皇聼乐圗一卷乐壊乆矣至于新声异曲衒耀动荡未有如此图者宣和诸公凭陵冨盛祖述梨园霓裳遗制而为之伯时不得不任其责此圗岂平生沈着得意趣邪宋李公麟商山四皓圗尝观李伯时画商山四皓圗意趣幽逺笔力精妙宛然千数百载如见其人因念少时读西汉传四君子避秦乱以去采芝赋诗若遗世者至汉高欲易太子大臣不能止吕后用留侯计延致四君子复出遂从太子见止此卷谓马逺作余虽不能识然韵度高古亦足为佳观其三人离立矍铄蒿目若深忧攅眉若共语一人仰空曳杖去之岂计欲出山三人已相唯诺其一人尚未定邪将昔人之见与余同固因画以寄意邪毋乃画者不省其布置偶若是邪是足以发予𠂻而已宋李公麟画李密迎秦王圗龙眠居士画用澄心堂纸作白描人物惟临摹古画乃用绢而加以傅染余见其画多矣率皆白描如静伯所藏是幅盖本生之仅见耳宋李公麟白描渊明图右歙人朱克绍所藏宋龙眠白描渊明图圗凡十有二此其一也渊明之事有程朱二夫子定论后学冝无所复置喙者吾友翟少卿廷光忽大书一跋并和归去来辞欲自学孔子而以不仕无义责备渊明余读之为之大骇夫渊明自以晋朝世辅耻复屈身刘宋故始终托诗酒以自晦而人莫之知也朱子纲目大书晋徴士陶潜卒于南宋之朝可谓得渊明本心于千载之上者矣渊明平日诗最冲澹至于咏荆轲则激烈之气奋然如不可遏以秦谕宋也平日与物无竞至于檀道济馈粱肉则峻却之以道济事宋为心膂也此其心事当何如哉而以孔子不仕无义讥之大失言矣朱子楚辞深罪杨雄而右渊明雄之罪正坐以孔子自任而误认不仕无义之语遂失身于莽尔惜吾友生程朱之后而为此言故不得不一订之宋李公麟临刘商观奕图余所藏刘商观奕图繇唐迄今二百年绢素剥烂粉墨萧瑟伯时为余临之茅君勒之皆絶笔也噫刘商之画非伯时则失其真伯时之笔非茅生则不能寿茅生之名岂以余言而遂传欤眉阳苏轼谨识宋李公麟画王荆公骑驴图荆公晩年删定字説出入百家语简而意深常自以为平生精力尽于此书好学者从之请问口讲手画终席或至千余字金华俞紫琳清老尝冠秃巾衣埽墖服抱字説追逐荆公之驴徃来法云定林过八功徳水逍遥游亭之上龙眠李伯时曰此胜事不可以无传也宋李公麟阳闗圗元祐初作此诗题伯时所作阳闗圗崇宁元年五月见此草于赵升叔家殊妙于定本升叔伯时壻也时俱系舟于大云仓之逹观台下宋李公麟石鼎聫句圗昌黎公诗中有画李伯时画中有诗此虽临本亦可见吴生逺擅场之意右石鼎聫句圗一卷凡八叚每叚摘韩文公序语分书其次纸缝有小御书印后有宋学士跋语定为宋思陵书李公麟画观其苦吟傲睨潜行怅望风神意态各极其妙而笔势圆活若真有契㑹然者谓为公麟真迹固冝思陵书意度整暇且当国讳则阙其㸃画间有遗误不复窜补揆之事体亦有冝然宋李公麟贤已圗元祐间黄秦诸君子在馆暇日观画山谷出李龙眠所作贤已圗博奕樗蒲之俦咸列焉博者六七人方据一局投迸盆中五皆玈而一犹旋转不已一人俯盆疾唿旁观皆变色起立纎秾态度曲尽其妙相与叹赏以为卓絶适东坡从外来睨之曰李龙眠天下士顾乃效闽人语邪衆咸怪请其故东坡曰四海语音言六皆合口惟闽音则张口今盆中皆六一犹未定法当唿六而疾唿者乃张口何也龙眠闻之亦笑而服宋李公麟山庄圗或曰龙眠居士作山庄圗使后来入山者信足而行自得道路如见所梦如悟前世见山中泉石草木不问而知其名遇山中渔樵隐逸不名而识其人此岂强记不忘者乎曰非也画日者常疑饼非忘日也醉中不以鼻饮梦中不以趾捉天机之所合不强而自记也居士之在山也不留于一物故其神与万物交其智与百工通虽然有道有艺有道而不艺则物虽形于心不形于手吾尝见居士作华严相皆以意造而与佛合佛菩萨言之居士画之若出一人况自画其所见者乎龙眠居士博学嗜古志尚清逺笔端余力溢而为画王荆公雅重之数赠以诗又从苏黄诸公游盖文与可一等人也龙暇山荘图匹休辋川张右丞逹明鴈峰谈録云正本为中贵梁师成取去今所临摹盖初本也居士出处具蔡启作志文一子讳硕字天老湖南提举常平是生四子余识其二长讳琥字西羙通敏善议论终于郡倅季曰瑜字季周尝为理掾能传乃祖笔法余屡得之今亡矣西美之孙咎如出此轴请余题其后庆元三年十月壬午平园老叟周某徃年备官京都从吴兴公入道山延阁书题装潢画卷见王摩诘辋川荘图草后又见图本郝参知家有四川宣抚司都大茶马司官印位置纎悉俱备公首玩赏顾余言曰兰亭叙草为古今法书所宗正若此耳此龙眠山荘图草全用其法而行笔细润迺有超越之意古人翻案法正当于此求之重纪至元之三年秋九月十又九日柳贯访百丈和上于灵源山中因题龙舒李伯时作山荘图为世所寳传南渡后名笔多临摹之濂所见数本独此卷思致精婉殆将逼真可玩也盖伯时自为御史检法遂以病痺致其事实元符三年庚辰伯时既归老肆意龙眠山巖壑间素善画尝为此图以冩其倘徉之趣然其所自序云元丰纪号嵗在丁巳月在涂即买山于龙眠以基以堂庚辰上距丁巳凡歴二十四年矣计此买山之日伯时始尉长垣去第进士时甚为不逺则其高情逺韵雅志石泉有非一朝一夕之故也丁巳乃熙宁之十年其冬十二月壬午诏自明年正月朔改元为元丰则戊午年也其序书于诏下之后既难称熙宁又不可前期曰元年所以但书元丰纪号而已图后有澹巖居士张澂所题识澂字新仲其视伯时为舅氏建炎三年己酉时为御史中丞二月己巳上疏劾黄潜善汪伯彦大罪二十条未几除守尚书右丞夏四月癸丑罢知江州以资政殿学士兼江东湖北制置使七月甲申以朋附苖傅刘正彦责授秘书少监分司西京居衡州澂谓自右辖得请浔阳荐窜回鴈者盖指此也伯时襟度超轶风流不减古人澂亦竒士博学工文辞有不待言而后知故濂惟掇拾绪余以附氏名于左方云三李即伯时公寅元中大小山即梁何㸃及其弟𦙍尝与东山何求同隠于㑹稽世称何氏三高时以比龙眠三李故澂举之以为言耳因幷着之龙眠山荘图绢本者余见其二一为沈𤣥初明府一为吴康虞太学所藏皆非真本盖龙眠自运用澄心堂纸惟临本乃用绢余家莲社图系的笔又有卢鸿草堂图虽命之鸿实龙眠以意造也又观此卷益信矣龙眠又有定林萧散图与此卷同一笔法苍古变幻的传山水之神觉赵吴兴犹有取妍之态小逊伯时也宋李公麟憩寂图元祐元年正月十二日苏子瞻李伯时为柳仲逺作松石图仲逺取杜子美诗松根胡僧憩寂寞龎眉皓首无住着偏袒右肩露䨇脚叶里松子僧前落之句复求伯时画此数句为憩寂圗子由题云东坡自作苍苍石留取长松待伯时只有两人嫌未足兼收前世社陵诗因次其韵云东坡虽是湖州派竹石风流各一时前世画师今姓李不妨题作辋川诗文与可尝云老夫墨竹一派近在徐州吾竹虽不及石似过之此一卷公案不可不令鲁直下一句或言子瞻不当目伯时为前身画师流俗人不领便是语病伯时一丘一壑不减古人谁当此痴计子瞻此语是真相知宋李公麟卜居图定国求余为冩杜子美寄赞上人诗且令李伯时图其事盖有归田意也余本田家少有志丘壑虽为缙绅奉飬犹农夫然欲归者盖十年勤请不已仅乃得郡士大夫逢时遇合至卿相如反掌惟归田古今难事也定国识之吾若归田不乱鸟兽当如陶渊明定国若归豪气不除当如谢灵运也宋李公麟县霤山图伯时于画天得也尝以笔墨为游戯不立守度放情荡意遇物则画初不计其妍媸得失至其成功则无遗恨毫发此殆进技于道而天机自张者邪尝作县霤山图遂画其山林胜势使人见靣如在山中不假他求也尝谓此山近延陵之茅山是洞庭西门潜通五岳陈安世茅季伟尝所游处昔许映叔𤣥构舍于此而徃来茅岭之洞室者将求终焉其后闻伯时至龙舒不起考其地盖灊通潜山而衡岳之旧也今观此图疑伯时出入其间与郭氏争胜可想而求也宋李公麟西园雅集图昔李伯时西园雅集图有两本一作于元丰间王晋卿都尉之第一作于元祐初安定郡王赵徳麟之邸余从长安买得团扇上者米襄阳细楷极精但不知何本又别见仇英所摹文休承跋后者宋李公麟醉道士图此图文休承司谕鉴定以为李检法公麟所作叙其家世收藏甚详且谓张僧繇曾作醉僧图传于世懐素有诗云人人送酒不曽沽终日松间系一壶草圣欲成狂便发真堪画入醉僧图道士每以此嘲僧羣僧于是聚镪数十万求阎立本作醉道士图并传于代于是范长寿亦为之而公麟继焉考郭若虚图画见闻志及坡公所临懐素絶句信然然求其所谓为公麟不可得也后閲坡公外集尝题一图云仆素不喜酒观正父醉道士图甚畏执杯持耳翁也章子厚题其后云仆观醉道士图展卷末诸君题名至子瞻所题发噱絶倒坡公再题云熙宁元年十二月二十九日再过长安㑹正父于毋清臣家再观醉道士图见子厚所题知其为予噱也持耳翁余故畏之若子厚乃求其持而不可得者他日再见复当一噱子厚复题云酒中固多味恨知之者寡耳若持耳翁已大苛矣子瞻性好山水尚不肯渡仙游潭况于此而知味乎冝其畏也按仙游潭事别见一小説所谓拚命能杀人者二公一好酒一不能饮而又俱工谑故耳然譬之两讼师子厚尤嚚也此图所载道士醉者二十矣从而醉者十有七为醉之事称之曲尽潦倒落魄情状而独少执杯持耳翁亦大阙典余故补二公相谑语记之以为壶史一叚佳话也宋李公麟醉僧图余尝见李龙眠山荘图用墨妍秀设色精工真入摩诘之室若其画人物佛像如以灯取影逆来顺徃若游丝廻还无迹虽吴道子顾虎头不能过于此卷可见此卷因老泉先有醉僧诗伯时乃为补图正所谓合之䨇美也董其昌观于恵山舟次宋李公麟画十国图十国者日本即倭国于阗在葱岭北三童国人眼皆有三晴童瞳通用此误题为三肿日南古越裳氏唐为驩州天竺即汉身毒国拂菻一名大秦一名犁鞬女国有二一在扶桑东一在葱岭南坚昆在康居西北波斯在逹曷水之西又一国名其名皆去汉唐旧都万余里然日本日南波斯至今犹与中国相闻则所圗亦非虚幻恍惚意貌为之者其王或蓬首席地或戎服踞坐或翦髪露骭或了髻跣行或与羣下接膝而饮或瞑目酣醉曲尽鄙野乞索之态惟天竺者乘象徃徃国俗皆然不必文殊普贤也荒逺小夷非有衣冠礼乐之敎而其国人所以奉其主者甚恭或执盖或奏伎或献珤或雅舞或膜拜或进酒或扶上鞍其笙箫鼓笛罇罍牲果之类亦与今同又一国不知名者为鸷兽将犯穹庐或张弓抽矢或徒手欲抟之状华人尊君亲上无以加也画外国人物非一家精妙鲜有及此旧题云李伯时学吴道子画按梁元帝自画职贡图至唐犹存似非道子作古窃意此画源流甚逺留观数日以归竹溪宋李公麟鬼章効马图行人司正黄宗载持其友蒋伯辉所藏宋李公麟画鬼章効马图求余识一言图之右有苏文忠公叙赞今世士大夫相继为诗称道之余不能复有加矣然图之妙亦不必后之人数数称道独反覆文忠公叙言不能无嘅焉者元祐初文潞公吕正愍范忠宣诸贤共执政柄时朝廷清明推仁布泽嘉恵天下汲汲惟恐不及不事游畋不寳逺物而蛮夷四方之贡却絶复至充溢于庭视如无有天下之人欢喜庆告有太平之望未㡬潞公诸贤尽斥而章蔡之徒复用蔽塞耳目䜛逐忠良隔絶上下浊乱正经天下之人困其荼毒驯至徽钦之世祸遂不救向使潞公诸君子终其身在朝廷之上不去岂至乎此也小人之能败人国家也如是果孰执其咎哉凡为天下国家得人则治否则乱元祐之世虽蕞尔邉陲备御之寄所用如游师雄之徒尚有可称曾不数年虽辅相天子理天下亦不暇问可否而一畀之匪人则国之安危理乱又岂待他日而后见哉于乎国家可以鉴矣自古以来其人光荣贵冨其身既死遂湮没无迹一也茍其行不臧后世闻其名犹贱恶之若文忠公辈其身虽死后之人闻其名起敬起爱或得其一纸一墨于数百年之后珍袭贵重以为家寳如此图之类者盖好善恶恶之心古今无异也于乎人之为贤不肖者又可以鉴矣伯辉之竒七世孙能保藏此图虽重其有先人之名在亦好善之心有诸中乎宋李公麟飞骑习射图濂屡见李伯时飞骑习射图其描冩位置如一所画锦袍乘马者四人前一人㨗而驰反首左顾右手拽绣毬于马后箭中毬上次一人弯弧斫鬉作放箭势手犹高举未下楼大防诗所谓前骑长缨拖绣毬后骑射中如星流者是也次一人左执弓右持三矢其马如飞似欲追射毬者最后植青杨枝于平沙系以綘绡一人跃马向前斜睨而射之章良能诗所谓红绡低系柳枝碧满满弯弓斫鬉射者是也盖伯时应奉廷试时所见卫士班中飞骑习射拖毬杨柳之戯故追图若此其精神流动全用篆籀笔冩成固不俟赞美惜乎此卷但存第二骑余皆失之终不得其全璧濂因据所见备书之使读者了然如见画亦补亡之一义云宋李公麟画骑牛图陈仲举贤良熙宁中言新法不便谪南康酒税豢两黄犊时与刘凝之跨之游庐山李伯时绘为图今藏其家宋李公麟五马图卷余尝评伯时人物似南朝诸谢中有邉幅者然朝中士大夫多叹息伯时久当在台阁仅为喜画所累余告之曰伯时丘壑中人蹔热之声名傥来之轩冕此公殊不汲汲也此马驵骏似吾友张文潜笔力瞿昙所谓识鞭影者也黄鲁直书余元祐庚午嵗以方闻科应诏来京师见鲁直九丈于酺池寺鲁直方为张仲谟笺题李伯时画天马图鲁直谓余曰异哉伯时貌天廏满川花放笔而马殂矣然神骏精魄皆为伯时笔端取之而去实古今之异事当作数语记之后十四年当崇宁癸未余以党人贬零陵鲁直亦除籍徙冝州过余潇湘江上因与徐靖国朱彦明道伯时画杀满川花事云此公卷所亲见余曰九丈当践前言记之鲁直笑云只少此一件罪过后二年鲁直死贬所又廿七年余将漕二浙当绍兴辛亥至嘉禾与梁仲谟吴徳素张元览汎舟访刘延仲于真如寺延仲遽出是图开卷错愕宛然畴昔拊事念往逾四十年忧患余生巍然独在彷徨弔影殆若异身也因详叙本末不特使来者知伯时一叚异事亦鲁直遗意且以玉轴遗延仲俾重加装餙云空青曾纡公卷书宋李公麟马图曹霸于马诚进乎技也然不能无见马之累故马见于前者而仅具百体此不能尽于道者乎夫寒风相口史朝相颊子女厉相目卫忌相鬛许鄙相睨投代褐相胸胁管青相膹肳陈悲相股脚秦牙相前赞臣相后皆天下相之工也能各见一体而不能相通足以称世而伯乐能兼之也于马无相曰若灭若没若亡其一此得马于倐忽变灭间而不留也相者诚知止矣而神视者独未尝得全马邪此岂非真得马者邪伯时于马盖得相于十百者本能得其无相者也余将问曰夫子于马其果能得其亡马者哉若诚亡矣不留相矣茍未能入于两亡自有正于心者求之至于无所求而自得者吾知真马出矣宋李公麟飞骑图观龙眠飞骑图及读延之廷秀大防三君子佳句因思法云秀公语尤物移人甚可畏也庆元三年孟冬八日朱熹仲晦父宋李公麟临韩干马此画元中题老杜赞于前伯时自跋其后元中小楷有名伯时行书间见诸帖叅校与此轴字无小异字真则画真矣或言伯时画以纸不以绢以墨不以丹青而此用绢又着色何也余曰临韩干马欲其肖干若用素纸不着色是伯时马也岂曰临干马哉宋李公麟马性图元丰七年李公麟冩马性图云赠龙山友人李元中当是时公麟犹未举进士而其家桐城抵彭蠡为近故尝过焉见野马千百其羣而为此图貎其自得之性也自元祐中擢第尉南康累迁至御史检法十年之间画事不暇时讲而其心终不忘去逮元符末遂以病痺谢事归隠龙眠山庄益潜心弗懈笔意之精超入妙品识者至比之顾长康张僧繇则公麟之名能传于世也固冝然黄庭坚言其风流不减古人以画为累世因以艺名之此又不得不为公麟惜也呜唿学士大夫择术之不可不慎也如此夫龙山即龙眠山在桐城西北元中公麟弟也传记谓公麟及二弟公寅元中咸以文学着时人目之为龙山三李今公麟称元中友人殊不能晓岂元中者或其同姓之疏属邪传记之讹亦未可知也宋李公麟画马卷李公麟画如云行水流固当为宋代第一其所画马君子谓踰于韩干者亦至论也丁晞韩赵景升虽极力学之仅得其形似而其天机流动者则无有也观此卷足以见之矣宋李公麟追彘图苏长公谓有唐之盛文至于韩愈诗至于杜甫书至于颜真卿画至于吴道元天下之能事毕矣识者以为知言宋三百年文章大手笔如欧阳公诸君子不待言矣至于书画名品如李伯时辈盖亦极天下之能者今观蔡君彦文所藏追彘图人马态度极唐人以来番骑之妙冝其为世所寳玩也至正二十一年五月甲子跋宋王诜画水石云林王晋卿画水石云林缥缈风埃之外他日当不媿小李将军其作乐府长短句踸踔而清丽幽逺在江南诸贤季孟之间近见书戒坛院佛阁碑文句与笔画皆顿进所谓后生可畏者乎宋王诜江山秋晚图宋大夫闻襄王之梦孙兴公见天台山图皆想像为之赋文章之妙如此若丹青非亲见景物则难为王晋卿图自名胜然方其以金狨游冶都城嫩寒中安知江山秋晩时事不有南州之行宁能画冩浩然词意邪宋王诜湘乡小景国家盛时禁脔多得名贤而晋卿风流尤胜顷见雅集图坡谷张秦一时鉅公伟人悉在焉淮海词所谓忆昔西池㑹鸳鹭同飞盖者又有诗云梦入平阳旧池馆隔花槐口吐清寒皆为此也尝画孙浩然金陵离亭燕词多少六朝兴废事尽入渔樵闲话曲尽其妙今有见湘乡小景着身冨贵不以平阳池馆为恋而乐荒闲之野虽尝因谪居而见之四时草木羣飞皆有生意胸次可想而知宋王诜烟江叠嶂图余既已和蘓长公韵题此卷后续览宣和画谱目有秘藏晋卿烟江叠嶂图及考圣朝名画谱则又称烟江叠嶂图行于世然则晋卿作此画有二本其行世者为王定国画而长公作歌者也当宣政间诏天下断公文及墨迹进御之本岂应复留公歌于后而画首乃有秘阁图印盖定国之本仅余公墨迹而画已失矣御藏晋卿别本又有江山平逺及千里江山图安知不流落人间好事者取以配公书为一卷作艺林竒玩邪若以为延津之合则吾未敢盖歌辞与画境小牴牾耳至于分布搆结纡徐掩映之状妙极工致断非南宋胜国人所能办而蘓长公笔法精纯古雅为平生冠又不当参置蜉蝣之足也书此以俟夫真赏鉴者宋赵令穰画小山丛竹大年学东坡先生作小山丛竹殊有思致但竹石皆觉笔意柔嫩盖年少喜竒故耳使大年耆老自当十倍于此若更屛声色裘马使胸中有数百卷书便当不愧文与可矣宋赵令穰秋村暮霭图右赵令穰所画秋村暮霭图曾属徽庙题识其为真蹟奚疑令穰字大年宋宗室游心经史戯弄翰墨丹青多得不传之秘笔法清丽景象旷絶絶去供奉品格常闻前人盛称其惯为平湖旷荡之景讵不信夫偶观此图不胜仰羡宋赵令穰画大年贵公子也而喜作江湖山林人物窠窟画平林逺水凫鴈晚景使人一见如行江南断岸木落石出沙鸟容与波上若欲惊起此岂规规积水墨所能至邪世言大年得王摩诘李思训江都王之典刑故无画工气信哉宋赵令穰鹤鹿图赵令穰与其弟令松以宋宗室子精于文史而旁通艺事所以皆无尘俗之韵今观令穰所画鹤鹿图丛竹幽汀长林丰草其思致宛如生成余隠居仙华山中时与麋鹿为友每坐白云磴上教鹤起舞故得其情性为真开卷视之使人恍然自失宋赵令穰小景画右赵大年冩小景故蘓人章仲华所寳藏者大年名令穰宋太祖五世孙官至崇信军观察使多蓄隋唐以来法书名画大年悟解颕敏书画一入览輙得古人用意妙处近代画家所纪称大年山水多设色又称其喜冩江南小景寒汀烟渚之趣甚为当时所重宣和御府秘藏亦多今此图园庐坡树淡云水鸟仅尺余而澄明潇洒幽澹简逺之趣臻极其妙信如画家所推可为希世至寳也图后有袁文清公杨鐡崖诸君子题咏金舂而玉应又有元璞诸老释之作亦皆不在灵彻皎然下所可寳又不独于画也金珠玉璧世之人争寳之仲华独此为重非清尚絶俗之士哉仲华乆谢世今其孙孟昇念其祖之重乎是也重之亦如其祖之心孟昇殆孝者欤重祖父所爱物者重祖父之推也吾身祖父之遗也吾重其所遗不敢斯须行之盩乎又孝之至也吾未尝识孟昇左赞善陈公视此图且语其故求题輙为书此宋赵令穰江干雪霁图右赵大年摹王右丞江干雪霁圗一卷上有宋缉熙殿寳贾秋壑米南宫赵仲穆私记顾仲瑛俞石涧题盖思陵御府之物经诸家收藏赏鉴灼然希世之珍也大年本王孙而水墨丹青清森古澹无寳玦珊瑚纨绮豪贵之习可谓蝉脱汚泥皭然髙映者矣冝其遗赏千秋若璆琳乎太原王穉登昔人评赵大年画谓得胸中千卷书更竒古又大年以宗室不得逺游每朝陵回得胸中丘壑不行万里船不读万卷书欲作画祖其可得乎此在吾曹勉之无望庸史矣董其昌宋赵令穰江乡清夏卷赵令穰江乡清夏卷笔意全倣右丞余从京邸得之日阅数过觉有所㑹赵与王晋卿皆脱去院体以李咸熙王摩诘为主然晋卿尚有畦迳不若大年之超轶絶尘也宋赵令穰江乡雪意图赵大年江乡雪意图卷项晦甫物也尝託盛徳潜为媒致之而不可得耿耿于中者二十五六年矣今崇祯庚午之二月晦甫卧疾忽令所善鲍老归余既成购而晦甫即治后事若相付者余庆物之来而怅友之速化也越月陈眉公先生顾余清樾堂出观终日赞叹大年与蘓米狎交东坡每见其画则以朝陵回嘲之盖宋宗法严不令宗子出城故耳此卷初作四五大树根株错互梢干萧森中叚半𢃄云气出没掩敛极有竒状其余层沙起伏烟樾凄迷水鸟戢翼藏身散布芦洲草棘间备空寒荒逺之思一片江乡物色也宋章友直画虫近时文与可工行草篆隶飞白溢而为画章伯益盖同时人也后题无碍居士即米元章元章亦兼嗜书画尤有好古之癖使此轴出晋唐间当在巧偷豪夺之数邪淳熙元年三月二十四日宋文勋扇画旧闻吴道子画西方变相观者如堵道子作佛圆光风落电转一挥而成尝疑其不然今观安国作方界畧不抒思乃知传者之不谬宋李遵易画鱼图鱼之丑以千百类且一物而极巨细之形者惟鱼天池之鲲其大不知其㡬千里豪素之窘不能追也长塘之水一斛而鱼半斛其小如针锋豪素可追不能工也则夫可追而工者不过于九泽之所同有九罭之所常萃鲿鲤鳟鲂颁首莘尾之间盖见者能识之然世犹以为画师喜为鬼神而惮为狗马鬼神怪幻易以罔人而狗马与鲿鳟所常覩者夫人而能指其失故工此尤难是不然夫鲲以海运而针锋若灭没世固无覩鲲首尾之目针锋鳞之眼则欲穷巨细之倪至此而能者俱废且凡鱼亦不一状则画之难工又非若狗马比然尝试遗物以观物物常不能廋其状尽得一鱼之意则铺几尺纸曰此天池也此长塘也广狭不移而皆在一以为鲲则稽天之涯覩不见其不足一以为针綘则蹄涔之态具不见其有余大小惟意而不在形巧拙繄神而不以手无不能者而遵易亦时隠几翛然去智以观天机之动蚿以多足运风以无形逺进乎技矣庚辰三月六日晁补之题宋孟仲宁白莲社图周礼百工之事皆圣人作用智不分乃凝于神张颠观公孙大孃舞劒而草书长进此岂笔墨蹊径间得之邪齐鲁俗朴工技世守知变通者寡画史孟仲宁独善学知余得意缋事中惠聼余言使集吴道𤣥闗仝韩干魏贤李成郭忠恕许道宁数子精笔为白莲社图甚似舒城李伯时作莲社图士大夫传以为佳玩谓可与辋川并驰颍川晁无咎复得遗意颇加损益集古名笔以缗工孟仲宁为之曰可曰否如左如右猎竒撷妙变化随出虽摩诘复生恐不能过也夫意之所诣为难了人之意亦非易伶人吹管假工捻窍直肆横出抗厉厌抑终不如律使其心运指应皆与神㑹则无不谐矣古之任事者尝患不得其人为用用或非其人故余于此画特有取焉耳宋米芾云山卷元章早年渉学既多晚乃则法钟王此元祐初作也风神萧散所谓天成者非世间墨工椠人之可髣髴伯玉出以相示因书其后绍兴壬午仲冬晦日平丘曾觌纯父李琪家藏子孙永为寳用铜印米老此图初藏于茗川李振叔后入严尚书府今宫保闵公得之盖严与李同郡而宫保为尚书外孙流传有自而收蓄得所此老亦无所恨矣𢎞治癸亥九月既望长洲吴寛书宋米芾下蜀江山图米老下蜀江山尝见数本大畧相似当是此老胸中丘壑最殊胜处时一吐出以寄真赏耳蘓文粹中鉴赏既精笔语尤胜顷嵗尝获从游今观遗墨为之永叹庆元己未三月八日新安朱熹仲晦父宋米芾着色桃花障子元章画故未见一日过阊门姜氏壁间县桃花图一轴漫即视之见其绢极缜细郄看其笔正作树一本上发花叶茂密丹粉傅染莹然妍烂气势盎郁甚异之徐见下左角一印察之方仅二寸作缪篆其文曰楚国米黻始知为公之笔更缔玩之益悟其妙以语主人亦始知珍祕后㡬日过之不在壁矣今其人已亡便从其家索之料亦不可见矣暇日意其笔法以世不多见其画漫志云尔宋米芾云山此画法谓之泼墨王洽作祖意老米时犹及见之不则米老虽狂无此大胆独创也旁有薛氏家藏印殆是老米为绍彭墨戯者邪𤣥宰题宋米芾画文徳皇后遗履图余读书秀州项穉玉阁中姚叔祥出视唐文徳皇后遗履为米元章冩圗左方有小跋称臣米芾度是元章为博士召入内庭鉴定书画奉命所作其跋云右唐文徳皇后遗履以丹羽织成前后金叶裁云为饰长尺底向上三寸许中有两系首缀二珠盖古之岐头履也臣米芾圗幷书按唐太宗皇后长孙氏武徳九年八月二十一日立为皇后贞观十年五月二十六日崩于立政殿年三十六谥曰文徳皇后葬昭陵因九嵕山以成后志咸亨五年八月追谥文徳圣皇后天寳八载六月加尊号文顺圣皇后此履不知何縁传流宋朝又入祕府或元章别摹他本皆未可知宋米友仁潇湘长卷米元晖作逺山长云出没万变古未有辈安得匹纸以尽其笔墨之妙乎至林麓近而雄深冈峦逺而挺拔木露干而想高茂水见涯而知𣺌弥皆发于笔墨之外此常人所难元晖之所易也逹功它日以此示之傥以为知言则当得山川之胜卧以游之绍兴五年七月二十日㑹稽闗注书顷在京师时方允廸尝示仆以和人求米元晖画楚山清晓图诗恨未见其画也今观元晖此画自云夜雨初霁晓烟既泮其状类此岂其所谓潇相千变万化久落人间亦楚山图中之一也㑹稽韩浒懋遵书丘壑之士久寂寞则起朝市之念朝市之士久喧嚣则懐丘壑之放古今之理也余赞治丹丘虽环郛皆山可以拄颊而霞城云屿亦得驾言穷览然尘缨之所羁束终不能莹心而醒目米西清所作潇湘图曲尽林阜烟波之胜遐想鸥鸟之乐良不可及绍兴十七年三月廿二日鄱阳洪适书蔡天启作米襄阳墓志言元符初进其子所画万里长江图时元晖年尚少其小笔已知名当世矣方此老亡恙时诸公贵人求索者日填门不胜厌苦往往多令门下士傚作亲识元晖二字于后尝自言遇合作处浑然天成荐为之不复相似此卷寂寥简短不过数笔而浅深浓淡姿态横生使人应接不暇盖是其得意笔自其云亡画亦难得矧题识皆一时名胜之士终日把翫不能去手也淳熙辛丑二月梁溪尤袤题建阳崇安之间有大山横出峰峦特秀余尝结茅其颠小平处每当晴昼白云坌入窗牖间輙咫尺不可辨尝题小诗云间云无四时散漫此山谷幸乏霖雨姿何妨媚幽独下山累月每窃讽此诗未尝不怅然自失今观米公所为左侯戯作横卷隠隠旧题诗处似已在第三四峰间也又得幷览诸名胜旧题想像其人益深叹息淳熙己亥中夏廿九日新安朱熹仲晦父书于江东道院宋米友仁大姚江图大姚去姑蘓城东南二十里临诸江湖江则吴淞江姚城江白蚬江小龙江湖则有陈湖叶宅湖车坊漾独墅淹是也大姚地可百畆浮诸水之间有小山高不满数丈上有古刹依山之顚曰文殊院正殿有文殊坐师像甚竒古周围有深渠数匝乃诵经行道之迹也唐宋名公留题甚多皆刻诸石以置于壁间米南宫弟兄尝居于其地旧址犹可考余别业数椽在笠泽姚澄江之北与大姚隔小龙江相望咫尺时复往焉至正甲申余在燕京忽得此卷因拾以归吴丙申之变余避地入闽丁酉归家业一空而此卷仅存戊申吴复兵燹余亦流离濠梁己酉复归田里故居焚荡荒榛破砾不堪举目又复得此卷于野人家事物之遇岂偶然哉辛亥秋七月暇日展卷太息因识于后以记嵗月云耳云浦道人米氏父子本襄阳人而寓居京口尝观海岳翁表吾乡朱乐圃先生墓云余昔居郡与先生游则海岳又尝寓苏而其女因以嫁大姚村人此倣大姚江图所由作也修宋史者直云吴人而后之论撰者遂以为吴县人失之矣宋米友仁云山图往年过京口登北固眺金焦俯临大江时春雨初霁江上诸山云气涨漫冈岭出没林树隠见恨无老杜盪胸之句为之发挥乃今倐见此图知海岳菴中人笔力之妙能尽得予当日所覩掩卷追念不觉惘然书法画法至元章元晖父子而变盖其书以放易庄画以简代密然于放而得研简而不失工则二子之所长也宋米友仁烟峦晓景昔米芾尝谒宋帝于宣和殿帝乃从容顾芾问曰闻卿复工画然乎否乎芾适置友仁所笔楚山清晓图在懐袖间因即出以献御览则称羡今观元章墨帖谓吴江宰同寮语陈叔逹善作烟峦云巖吾子友仁亦能夺其善駉遂知元章沉痼于誉儿癖矣至正十五年己未八月十二东原申屠駉敬书于越州寓邸之戒得斋宋米友仁潇湘竒观右将仕郎米友仁画潇湘竒观一卷且自识之盖其父元章为礼部员外郎先居太原后徙襄阳过润州羡山川佳丽于是结菴于城东号曰海岳宣和间尝进友仁所画楚山清晓图上悦因得名当世然其笔意大率图与竒观相似却无画工习故士大夫寳之嗟乎一门清适自宗荐许亦可以见其父子之能矣上清外史薛羲题米氏父子书画擅当世是卷沉着痛快字如其图尤合作也临川葛元喆题江南竒观在北固诸山而北固竒观在东冈海岳晴雨晦明中执笔模冩非其人胸中先有千巖万壑者孰能神融意适收景象于豪芒咫尺之间哉米家父子何夺天巧之多也宣城贡师泰题细观米友仁潇湘竒观笔墨温粹㸃染浑成信夫钟山川之秀而复发其秀于山川者也其后跋语若贡公㤗甫葛公元喆刘公守中言之尽矣至于上清外史薛公𤣥卿素与吴兴赵松雪评论书画尤为精到且知其父元章宣和间尝进友仁所画楚山清晓图为当时称赏况竒观者尤晩年之作也居贞其寳之雪鹤山人邓宇志余家藏倪迂遗集有与陈叔方书云海岳菴图旦晩临毕既全璧以归而集中复附载陈书云海岳菴图谨授山甫卢君以逹云林胸次清旷笔意萧逺当咄咄逼真矣暇日能寄小帧如对可人也因展观録之其昌小米墨戯余所见潇湘白云图沈启南跋云三十年耳闻求一见而主人靳不出晚嵗始得观则无及矣其尊重如此此亦潇湘之流亚也壬寅至日董其昌书宋米友仁潇湘八景卷战国而下治皆茍且之治也战国而下学皆茍且之学也治固有任之者矣学至宋亦可观焉然尽道而未尽制如有王者孰可以为名世哉不独此也孟子曰工不信度则百工自战国而下亦皆茍且矣尝观考工记一车一弓而为之尽制如此而设色缋画要之不与世教也亦尽制如此然则君子之于天下也可一事而或茍且为之哉傅君梦求得米元晖所画潇湘八景㩦过闽余閲之计今四百年无剥落者此纸墨之工不足竒也然神采思致意态有今之名画不能寘一毫者可见去古益逺而事益茍且不特如孟子所谓不信度而已有世敎之忧者观此宁不重有所感也夫宋米友仁湖山烟雨图米元晖眼中阁烟雨胸次有丘壑故含毫和墨即澄心堂纸为此图四明袁文清公居馆阁时所尝收蓄者也后为郡人夏叔冝家所得叔冝兄弟争相寳秘每袖以相夸秦割十五城以求璧而荆山之人则用之而抵鹊岂非物以罕见为贵世固无定情邪文清久游京国厌饫冨贵之余思𣣔一覩家山而不可得见夫画笥所有而收蓄之冝矣叔冝兄弟居江山胜处一开户牖则千厓万壑不唿而登几格其于是图亦收蓄而寳秘之如此何乃兼人之所好哉九灵山人题宋米友仁山水图自古极盛之世天下之间和同无间粹英秀杰之气充盈洋溢是以贤才之生多骈发递见父子兄弟俱以所长称于时者衆矣而宋东都为甚相业功名则吕氏范氏道徳之纯则程氏文章则苏氏曽氏王氏孔氏刘氏其他至不可胜数而米氏父子各以画名家亦皆擅一时之妙岂人力所及哉天欲固人之国家必生才以植其本使之扶而立之辅而翼之或从而藻绘润饰之不如此不足以见盛大之美也元晖此图乃避地新昌时作山川林麓吐吞开辟有排斡元气之势实可与古作抗衡不特追配先人而已当人物凋谢之余洞视今昔慨叹久之宋米友仁逻钓图吴淞秋晚羣渔集小舟捕鱼渊中谓之起丛今观史文鉴户曹藏小米此图览之景物宛然其间渔具数种余不能识安得陆鲁望者为一一赋之宋米友仁水墨云山图首楞严经云不知色身外泊山河虚空大地咸是妙明心中之物由是则知画工以豪端三昧冩出自己江山耳不然何曲尽其妙也邪观此图者当如是观可也玉芝巖老人题米元晖自称有设色袖珍卷为生平第一当时已为翟伯寿所豪夺此卷在水墨游戯中深入北苑三昧可称神品矣董其昌题宋米友仁云山卷米敷文书画歩骤阿翁而画为胜邓公寿称其天机超逸不事绳墨㸃滴烟云草草而成而不失天真观此图知公寿之妙有鉴裁也昔人谓山水之变始于吴成于二李树石之状妙于韦鸥穷于张适厥后荆闗顿造其㣲范李愈臻其妙自米氏父子出山水之格又一变矣譬之书家殆如杨少师之散僧入圣者耶妄子有曰善画无根树能为朦胧云信斯言也则山之冰澌斧刃树之刷脉镂叶者佳处安在敷文寿至八十神明不衷陈仲醇谓得画中烟云供养吾为之击节矣宋米友仁潇湘白云图米元晖作潇湘白云图自题云夜雨初霁晓烟欲出其状若此此卷余从项晦伯购之携以自随至洞庭湖舟次斜阳篷底一望空濶长天云物怪怪竒竒一幅米家墨戯也自此每将暮輙卷帘看画卷觉所将卷为剩物矣湘江上竒云大似郭河阳雪山其平展沙脚与墨沈淋漓乃似米家父子耳古人语郭熙画石如云不虚也宋米友仁海岳菴图前代画山水至两米而其法大变盖意过于形苏子瞻所谓得其理者是图山峰隠映林木惨澹长江千里之势宛然目中胸次非有万斛风雨不能下笔安得此笔尽画洞庭三崃石城赤壁使未至者若履其地邪吾尝见真本于新安郑出正家他皆临本米元晖又作海岳菴图谓于潇湘得画境其次则京口诸山与湘山差类今海岳图亦在行笈中元晖未尝以洞庭北固之江山为胜而以其云物为胜所谓天闲万马皆吾师也但不知云物何以独于两地可以入画或以江上诸名山所凭空阔四天无遮得穷其朝朝暮暮之变态耳此非静者何繇深解故论书者曰一须人品高岂非品高则闲静无他好萦故耶宋米友仁云山曹周翰出示大父公所藏米卷余虽不知画观其云山烟树走笔而成萦纡蓊郁之致超然脱去蹊径知为真蹟无疑也展卷至后题輙语周翰此元晖笔耳曽之一跋盖题元章他书好事者装池时误缀其后匏菴先生未暇深考因定以为元章余既凭笔蹟臆断其非又按元章本传终于徽宗朝其年仅四十有九而此题距绍兴乙卯盖三十年又他本供御为元晖所鉴定者皆在绍兴中其寿至八十余与所云老境者适相合夫笔墨之辨世已不能知独恃嵗月可据而乃失之于匏翁题识可不慎欤又考蔡肇所撰元晖墓铭卒之嵗为崇宁则其必非父蹟又不待辨而了然矣宋宋子房画山唐人王摩诘李思训之流画山川峰麓自成变态虽萧然有出尘之姿然颇以云物间之作浮云杳蔼与孤鸿落照灭没于江天之外举世宗之而唐人之典刑尽矣近嵗唯范寛稍存古法然㣲有俗气汉杰此山不古不今稍出新意若为之不已当作着色山也宋李时雍墨竹右墨竹二幅行草三幅皆廹近文湖州乃李致尧笔也双鱼印为时雍二字圆印文为致尧而方印则云李大醉墨致尧隲之长子故自谓李大致尧早以书画名于时元符初黄鲁直在戎州致尧尝从乞书黄甚予之距元祐四年盖十年耳其后为尚书郎冯澥书奏疏由是被遇为书学博士云宋张择端清明上河图翰林张择端字正道东武人也㓜读书游学于京师后习绘事本工其界画尤嗜于舟车市桥郭径别成家数也按向氏评论图画记云西湖争标图清明上河图选入神品藏者冝寳之大定丙午清明后一日燕山张着跋金燕山张着以此图为张择端笔必有所据至后人乃以择端作于宋宣政间今画谱具在当时有如斯人斯艺而独遗其名氏何邪大卿朱公藏此已久余始得展阅恍然如入汴京置身流水游龙间但少香尘扑靣耳朱公云此图有槀本在张英公家盖其经管布置各极其态信非率易所能成也是图藏阁老长沙公家公以穆游门下且颇知书画每暇日輙出所藏命穆品评此盖公平生所寳秘者观其位置若城郭市桥屋卢之逺近高下草树马牛驴驼之大小出没以及居者行者舟车之往还先后皆曲尽意态毫髪无遗盖汴京盛时伟观可按图而得而非一朝一夕之所能者其用心亦良苦矣圗有金大定丙午燕山张着跋云翰林张择端字正道东武人也㓜读书游学京师后习绘事工于界画自成一家又引向氏图画记谓择端复有西湖争标图与此并入神品元至正壬辰西昌杨准跋则谓前有徽庙标题后有金诸老诗及私印若干今皆不存长沙公自为诗细书其后周氏所藏清明上河图乃故宋宣政年间名笔也笔意精妙固自冝入神品观者见其邑屋之繁舟车之盛商贾财货之充羡盈溢无不嗟赏歆慕恨不得亲生其时亲目其事然宋祚自建隆至宣政间安养生息百有五六十年太平之盛盖已极矣天下之势未有极而不变者此固君子之所寒心者也然则观是图者其将徒有嗟赏歆慕之意而已乎抑将犹有忧勤惕虑之意乎噫后之为人君为人臣者冝以此图与无逸图并观之庶乎其常守冨贵也张择端清明上河图皆南宋时追摹汴京景物有西方美人之思笔法纎细亦近李昭道惜骨力乏耳御定佩文斋书画谱卷八十三御定佩文斋书画谱卷八十四目録钦定四库全书御定佩文斋书画谱目録第八十四巻厯代名人画跋四宋赵伯驹兰亭图宋赵伯驹江山图宋赵伯驹刘宠一钱图宋赵伯驹大禹治水图宋赵伯驹画船子和尚卷宋赵伯驹仙山楼阁圗宋赵伯骕桃源图宋杨补之墨梅宋杨补之画秋兰宋杨补之墨梅卷宋杨补之梅宋司马端衡画传灯圗宋马和之觅句图宋马和之清谿㸃易图宋马和之鹑奔图宋马和之定中图宋马和之鸡鸣风雨图宋李唐摹邢和璞悟房次律图宋李唐伯夷叔齐採薇图宋李唐虎谿三笑图宋李唐长江雨霁卷宋李唐关山雪霁图宋苏汉臣子卿持节图宋江参画山水宋江参山水图宋江参百牛图宋江参江山长图宋江参画卷宋江参霅川秋意宋江参霅川雪景宋阎次平画宋刘松年便桥图宋刘松年三生图宋刘松年画卢仝烹荼图宋刘松年大厯十才子图宋刘松年丝纶图宋刘松年长乐清吹图宋李嵩观潮圗宋李嵩尧民击壤圗宋李嵩西湖图宋汤正仲墨梅宋马逺三敎图宋马逺画潇湘八景宋马逺画水卷宋马逺柳塘聚禽图宋马逺画卷宋马逺山月弹琴图宋马逺鹤荒山水图宋马麟蛱蝶图宋马麟髙山流水图宋夏珪长江万里图宋夏珪山水卷宋夏珪钱塘观潮图宋夏珪画卷宋梁楷羲之观鵞图宋梁楷叅禅图宋梁楷说劒图宋赵弁雪图宋陈容画二龙宋陈容画龙宋赵孟坚水墨䨇钩水仙长卷宋赵孟坚画兰蕙宋赵孟坚墨兰宋赵孟坚水仙兰石图宋赵孟坚画水仙宋郑思肖竹卷宋龚开画孟浩然诗意图宋龚开中山出游图宋龚开髙马小儿图宋牛戬介葛卢图宋释巨然画山水宋释巨然画卷宋释巨然山寺图宋释居宁草虫图宋释惠崇九鹿图宋释惠崇江南春意宋释仲仁山水横卷宋释仲仁鑑湖图宋释仲仁画湘山树石宋释仲仁橘洲图宋释仲仁画湖山平逺宋释仲仁墨梅山水图宋释智融牛轴宋释智融散圣画轴宋释梵隆画十六罗汉宋释梵隆画宋释梵隆六髙僧像宋释灋常画花果翎毛宋释温日观蒲萄宋艳艳着色春山图金王庭筠嵗寒三友图金李山风雪松杉图卷八十四钦定四库全书御定佩文斋书画谱卷八十四歴代名人画䟦四宋赵伯驹兰亭圗右兰亭圗赵千里作永和禊集四十有二人其不见于史传者世或莫知其姓名千载之下乃有能摹写其仪刑风度以补史氏之阙者非直可资一时之清玩而已李伯时有觞咏圗好事者已为刻石以传此圗纤丽微密虽有善工亦未易刻尤可贵也宋赵伯驹江山圗洪武八年孟秋将旣入装背所背者以圗来进见题名曰赵千里江山圗于是舒卷着意于方幅之间用神微㳺于笔锋巖岚穹窿幽壑之际见赵千里之意趣深有秀焉若观斯之圗比诚游山者不过减筋骨之劳耳若言景趣岂下上于眞山者邪其中动藏情状非止一端如山髙则有重岚叠嶂以水则有湍流蟠溪树生偃蹇若出水之苍龙遥岑隐见如拥螺髻于天边近峰峻拔露掩僧寺之楼台碧巖万仞临急水以飞云架木昂霄为栈道以通人致有车载驴䭾人肩舟櫂又目樵者负薪牧者逐牛士行策杖老幼相将观斯画景则有前合后仰动静盘桓盖为旣秋之景兼肃气带红叶黄花壮千里之羙景其为画师者若千里安得而易邪宋赵伯驹刘宠一钱圗周公曰平易近民民必亲之刘宠之受一钱其平易之政可以想见若时苗留犊则清而激矣然今仕者宁有留犊之心虽一钱不受可也吏部郎中东河刘君博之出为河南参政以所藏赵千里此圗相示博之向慕前贤其为政必知所愼矣宋赵伯驹大禹治水圗秋日马用昭参军出赵千里写大禹治水圗见示命题百谷画家董狐以为得周文矩笔非千里所能办而吾弟敬羙自陜归尝纵观砥柱辨其治龙门三崃时事余不善鉴画又不获砥柱之观唯有叹赏惊絶而已吾家夷甫论人物以经阿平品目则不复措意今有两阿平在予复何言跋后复从马君索阅一过其人物古雅之甚眞有非赵千里所能办者千里秀丽而小緜弱去此尚在寻丈外此北宋以前人作但不必周文矩耳宋赵伯驹画船子和尚卷船子和尚得南泉游戏三昧者此圗不甚精而稍具言外意后先题赞者毋虑数十人皆名僧而语不了了余乃为作一转曰千里墨蹟奕奕若新和尚自茶毘后顿絶影响然究竟不知谁在谁无也宋赵伯驹仙山楼阁圗仙山楼阁固翠水芙蓉境也是圗红峰碧峦瑶台琼岛琪树金花眞人飘渺霞际觉精神清润使人望而知其详焉非赵千里其谁髣髴欤辛亥汪砢玉题宋赵伯骕桃源圗宋赵伯骕桃源圗后有髙宗书渊眀诗文眞蹟上上按伯骕乃伯驹之兄髙宗时尝奉诏写天庆观样命吴中依样造之今𤣥妙观是也其画世多不见此圗旧藏宜兴吴氏尝请仇实父摹之与眞无异其家酬以五十金由是人间遂多传夲然精工不逮仇作矣宋杨补之墨梅予少时有落梅诗为李定舒亶辈笺注几陷罪罟后见梅花辄怕见画梅花亦怕然不能不为补之作跋小儿观傩又爱又怕予于梅花亦然墨戏之作盖士大夫词翰之余适一时之兴趣与夫评画之流大有寥廓梅与竹自石室先生花光大士发扬妙用时所崇尚者衆逃禅老人变黒为白自成一家后人虽云祖述巧以形似流连忘返渐近评画写生务求逼眞尝观陈简斋墨梅诗云意足不求颜色似前身相马九方臯此眞知画者也歴百年后唯彞斋先生有题已作云逃禅一派流入浙西唯赵子固继而嗣之又题云试欲自由又愆法度及守绳规龌龊无取武林唐明逺持子固梅求聮子固题识诗中备详家数信乎古人之作命意岂茍然哉吾乡达竹庄人得逃禅鼎中一脔咀之嚼之餍之饫之深有所得写竹外一枝索拙作继和余自弱岁游于砚池嗜好成癖至老无倦年入从心极力不能追古人骥尾之万一自笑东邻之效颦久矣庄子曰朝菌不知晦朔蟪蛄不知春秋岂可执寒氷而语夏虫者哉后之览者得无诮焉至正八年冬十月梅花道人吴鎭仲圭宋杨补之画秋兰乡人徐丙字汉章博于学而赡于文示予杨旡咎手画香草题曰秋兰后有兵部侍郎章茂献国子博士汤君寳跋语其说特未定也予老而学圃问诸园丁则曰春兰夏芷秋蕙冬荪叶茎花色徃往多寡不同予异其说徧以古书考之屈原离骚经纫秋兰以为佩张衡东京赋秋兰被涯又思𤣥赋幽兰可喻潘尼赠河阳诗流声秋兰之类言兰以秋而花也屈原九歌春兰秋菊陆机庭中奇树诗劝友兰时往注春时也梁元帝诗春兰本无絶唐太宗诗春晖开紫苑淑气媚兰汤之类此言兰以春而花也宋玉招魂光风转蕙汜崇兰抱朴子春蕙秋兰陆机悲歌行春芳伤客心蕙草饶淑景是蕙亦可言春矣本草圗经蕙七月中旬开花至香是蕙亦可言秋矣故骚经曰兰蕊变而不芳荃蕙化而为茅盖合四者而言之湘君歌亦云薜荔柏兮蕙绸荃桡兮兰旌湘夫人则并言荪壁兰橑蕙穆芷葺司马相如长门赋抟芬若以为枕席荃兰而茝香乃知四时香草同出异名叶常青而花随时自屈宋至汉唐皆于兰蕙互言春秋岂特邵伯温见闻録证黄氏之误而已然则园丁之说未为无据所言礼失求之野欤嘉泰壬戌下元节平园老叟周必大书宋扬补之墨梅卷靳陈氏多法书名画此补之墨梅卷其一也坚逺来京携以自随不蹔舍岂以此花奇絶傲兀有类于已邪霜雪贸贸中一展玩俨然孤标雅韵之相对也屈原作橘颂坚逺试为此兄一援笔焉比他人当亲切有味幸勿让成化丁酉腊中二十四日题于岁寒堂吴郡李应桢识宋杨补之梅予乡先辈杨君补之世家清江所居萧洲有梅树大如数间屋苍皮藓斑繁花如簇补之日临画之大得其趣间以进之徽庙徽庙戏曰村梅因自署奉勅村梅更作疎枝冷叶清意逼人而徽庙不及见矣南渡后宫中以其梅张之壁间有蜂蝶集其上惊怪求补之而已物故不可得矣其平生耿介不慕荣利故不俯仰时好不得而知也侍郎王君得此绍兴中作正其奉勅村梅已居晚年得意之笔重可寳也宋司马端衡画传灯圗司马六十五丈抱负才气絶人逺甚方少壮时以党家不获施用于时欲有以寓其胸中浩浩者遂留意于画落笔髙妙有顾陆遗风某尝以通家之旧亲闻其论画衮衮终日如孙吴谈兵临济赵州说禅何其妙也每恨是时不能记録一二以遗后之好事者今获观传灯圗怳如接言论风㫖时稽首太息不能自己开禧丁卯歳十月丁未山隂陆游谨题宋马和之觅句圗夜䦨漏尽冻鹤先睡苍头奴屈两髐煨残火此翁方假寐冥捜前有缺脣瓦缾贮梅花一枝岂非极天下苦硬之人然后能道极天下秀杰之句邪使销金帐中浅斟低唱人见此必发一笑宋马和之清谿㸃易圗右马和之画相传为清谿㸃易圗盖写唐人髙骈诗意按荆州记临淮有清谿山山东有泉泉侧有道士舍所谓清谿道士也此圗一羽人趺坐榻中一人褰裳回顾若有所指陈二从者却立一执卷一捧古鼎二鹤一飞一止初无所谓洞门碧窗滴露研朱之状疑自写他事而后人目为清谿耳若其笔法之妙则非和之不能和之绍兴间人画师吴道𤣥好用掣笔所画多经书故事思陵尤爱其画每书毛诗虚其后令和之为圗此或其遗简不可知也宋马和之鹑奔圗马侍郎写衞风鹑奔章不写宣姜妷事但写鹑雀奔疆树石动合程法览之冲然由其胸中自有风雅也宋马和之定中圗登丘相度得文公营徙之状子来趋事得国人恱复之象其苍莽攸郁则树之榛栗椅桐梓漆也定宿在中于以作室可想见矣此眞千古句圗乐卿宋马和之鸡鸣风雨圗马和之毛诗圗余见鹤鸣伐檀等篇此景色似为风雨鸡鸣而设苏躭句或南邨翁别有为而后来诸公不复置辨然杜陵诗亦堪入画世间事将错就错者多矣但观笔法以自畅恱可也宋李唐摹邢和璞悟房次律圗毕文简公得唐本邢和璞房琯前世事和璞神疑示悟琯沈思如眞有想者久之则亦有若悟也璞悟以怕琯悟以欲此其异也乃掊师得永师还师徳书以信其说此画深观其隐而能得其趣决非常工所能知也崇宁二年其孙完官于潞子莆田方宙召画人李唐摹为别本以藏属予书其后曰惟公深达佛慧得死生说求入无倪则变灭起伏不足论也观师徳为唐臣深功隐徳及物多矣智如梁公犹不能知其善藏深矣岂世得而窥邪吴再出而为房琯以名徳显世任宰柄此何怪哉若为正因者不遇正果则非理之常也永禅师入总持三昧能为一切无碍与世脗合不离圎融而后其道为和璞知道之所假果无有二也世人信羊叔子探环而未信永禅师事岂以非出于史官而便为稗说遽有分邪此又不求于理者之论也昔昙彦与𤣥度同造二塔于㑹稽𤣥度亡后彦若有待者异为萧詧王荆之岳阳实二十年来领越州曰许𤣥度来也遂揺手命入室席地以三昧力加被王忽悟造塔事殆如今日也此岂可诬哉昔人记崔彦武圜泽再生事皆谓不忘愿力故以愿求者可坐而待之诚得此说者可以知念力坚固如精金之不可改虽百錬而性存者也宋李唐伯夷叔齐採薇圗宋髙宗南渡萃天下精艺良工画师者亦与焉院画之名盖始诸此自时厥后凡应奉待诏所作总目为院画而李唐其首选也唐河阳人在宣靖间已着名入院后遂乃尽变前人之学而学焉世为东都以上作者为髙古良有以夫余总角时见乡里七八十老人犹能道古语谓唐初至杭无所知者货楮画以自给日甚困有中使识其笔曰待诏作也唐因投谒中使奏闻而唐之画杭人即贵之唐尝有诗曰雪里烟村雨里滩为之如易作之难早知不入时人眼多买胭脂画牡丹可槩见矣至正壬寅余获此于沈恒氏爱其虽变于古而不逺乎古似去古详而不弱于繁且意在箴规表夷齐不臣于周者为南渡降臣发也呜唿深哉昔米南宫嗜画病世无眞李成乃拟无李论以去其惑余他日见唐画太多率皆抱南宫之忏而此画者所谓吾无间然者也因书顚末于左且以告夫来者云是歳九月旣望乡贡进士钱塘宋把授之记宋李唐虎溪三笑圗余尝游匡山至虎溪未入东林寺首见一亭扁曰三笑因问其故谓晋逺师以陶渊眀陆修静且语且别握手相忘遂犯送客不过虎溪之戒乃相顾各掀髯而去今观李唐此圗千载遗风具存人生不与路为讐二三子何哂之有绍兴庚午季春十一日陈寿题宋李唐长江雨霁卷李唐山水落笔老苍但恨乏古意耳然自宋南渡以来未有能及之为可宝也子昂宋李唐关山雪霁圗李唐关山雪霁圗一卷人物树石笔势苍古冲寒渉险之态曲尽其妙非后人所能髣髴也题款着枯干中甚奇精密几不能辨恨此卷不经好事赏鉴犹然泥沙令入薛米诸人手必倾囊见珍矣予尝见临本于都下一贵戚家装潢絶富金玉灿璀意极宝惜顾非眞蹟使叶公信好龙恐此卷终当化去宋苏汉臣子卿持节圗开封苏承信画师刘宗古制作极工人物尤着色鲜润体度如生而有嫌以笔端微滞者岂但见其冩意草草如此圗者邪宋江参画山水故参政庄敏龚公家有江贯道山水一巨轴用疋绢作其布置疎密㸃缀浓淡与竹溪此卷皆合但巨轴之后有叶石林陈简斋诗跋龚画今在其外孙方君采处贯道名参衢人其画因石林得名南渡召至杭未见一夕卒彼挟一艺而进使见思陵不过待诏尚方或赐金帛蒙天一笑而已然命薄如是士之遇合有大于此者果可以智力求哉宋江参山水圗老江画山水造微入妙一时好事者访求遗墨几与隋珠赵璧争价不知平仲安所得此宜善藏之无使通灵之物变化而去宋江参百牛圗海野道人家藏墨牛圗因请示仆形势百状奔鸣起卧逼眞自非三昧手之所作而画工毛颖不可得而及也云月庄叟书百牛圗不见典故岂黒牡丹之遗习或江贯道祖百爵百鹿为之邪后有绍兴二字必经裕陵乙览中兴创残之余生意未复九重邃居不以声色自娱乃以原隰耕稼物情态度细入睿思不忌田野眞中兴英主也延祐改元七月初三山南遗老元熙题山中人有以百牛圗相示予谓宣王考牧于阿于池九十其犉已诧其牛之多况湿湿之耳满二百邪田舍翁每以多牛为富安得一黄犊归耕南山下予所爱一牛耳掩卷一粲山邨老农书宋江参江山长圗予方病齿卧陈太仆眀之使小僮持画卷入迫观之就枕展尺许即知为宋人笔不觉蹶然起称赏至圗穷未已盖宋江贯道所作曽入元御府柯博士敬仲所鉴定者也贯道之笔少见况其后有叶石林陈简斋林希逸诸公题识益可贵重眀之好古博雅此卷得所归矣宋江参画卷右元季诸人题江贯道画卷贯道名参南宋人居霅川画师董巨画法之妙余虽不能识而诸贤题咏皆清丽可喜至于字画亦皆精谨不茍视近时大书狂语动辄满卷者有间矣诗凡二十有五篇其尤知名者十有八人青丘子为髙启季廸长洲人国初与修元史官翰林编修终户部侍郎张适字子宜号甘白生仕终宣课大使王彞字常宗本蜀人流寓嘉定与修元史不仕而归后与髙启皆死魏观之祸徐贲字幼文自毘陵徙居吴之齐门号东郭生仕终河南布政周南老字正道濂溪之后居常州仕元浙省理问国初召议太常郊祀礼发临安居住韩宜可字伯时越人仕终陜西参政杜环字叔循庐陵人随父居金陵仕为賛礼郎终晋王府録事有行谊事具宋濓所作小传金问字公素一字公遡仕宣德中为礼部侍郎钱绅字孟书仕终鄞县敎谕陈绍先字宗述元儒陈述方之子仕终王府纪善年九十余张伦字文伯仕为太医院御医青城山人为王璲汝玉傅仁庙为太子賛善卒赠太子賔客谥文靖陈继字嗣初召为五经博士终翰林检讨倪瓉字元鎭号云林子无钖人陶际字彦行云间人卞同字孟符张肎字继孟号梦菴南郭氓为许观澜伯与卞张俱吴人有髙行已上五人皆不仕而倪卞同时别有许观亦字澜伯洪武状元及弟仕建文时侍中后守安庆死靖难时乃安庆人与此许观不同而皆有文学不知此诗谁作也宋江参霅川秋意霅川为江参所居深得湖天之趣平逺旷荡尽在方寸此则兼层峦叠嶂秋意无穷不下三衢崇兰圗也宋江参霅川雪景江郎形貎清臞嗜香茶以为生其写彼中雪景髙洁之况可想见其抚絃不弹时矣夗水菰芦中人宋阎次平画元季崑山顾仲瑛氏好文重士家有玉山草堂多客四方名流所蓄书画悉经品题此画仲瑛物也自题其后目为阎次平笔诗之者四人于立彦成钱惟善思复袁华子英释良琦元璞彦成仲瑛特厚之为设行窝于家彦成至如归焉思复钱塘人号心白道人尝领郷解以所赋罗刹江有名称钱曲江子英崑山人隽敏长于歌诗杨铁崖称为才子洪武中被累卒于京元璞吴僧住浙之龙门寺有禅学诗笔尤俊仲瑛后亦以事徙临濠卒书画散落人间甚衆此为吾友沈润卿所藏眞赝余不能辨然而诸公题品具在可爱也暇日从润卿借观因疏其后而归之宋刘松年便桥圗突厥控弦百万鸱张朔野当时非免胄一见几败唐事读史者至此不觉肤栗毛竖于以见太宗神武戡定之勲蛮夷率服之义千古之后画史圗之凛凛生色此卷为宋刘松年所作便桥流水六龙千骑山川烟树种种精妙非松年不能为也孟頫以少时曾观于临安之睦宗院兹复瞻对于普花平章之宅回首三十余年感慨系之矣敬题其后大德五年秋日吴兴赵孟頫书此刘松年便桥圗丹青焕赫布置闲雅辇中旌旗氊裘戎屋尘沙云树具见当时景象良工苦心哉前有松雪道人遗墨而絜缝印章似又曾入裕陵内府者是可宝也正德庚辰十月旣望文璧题宋刘松年三生圗右三生圗赵松雪鉴为刘松年笔其后题咏者二十人皆近代名僧盖亦有慕于泽者欤宋刘松年画卢仝烹茶圗玉川子嗜茶见其所赋茶歌松年圗此所谓破屋数间一婢赤脚举扇向火竹炉之汤未熟而长䰅之奴复负大瓢出汲玉川子方倚案而坐侧耳松风以俟七椀之入口可谓妙于画者矣茶未易烹也予尝见茶经水品又尝受其法于隐人始知人之烹茶率皆漫浪而眞知其味者不多见也呜唿安得如玉川子者与之谈斯事哉宋刘松年大厯十才子圗潘子过余示此卷乃刘松年绘大厯十才子其树石琴阮茶灶之类皆精密人物尤姸雅有韵与此君所圗西园雅集颇埒毋论眞蹟临本翩翩伯时子昂季孟间矣十才子为钱左司刘随州郎贠外独孤常州卢郎中孙舍人崔集贤之属其诗名脍炙人口不已而流溢丹青致足羡也虽然名者造物所忌诗以陶写性灵抒纪志事而已要不必有此名即无论邺中沦谢而是十才子无一登三事者岂所遘人人绛灌邪追昔抚今不觉然宋刘松年丝纶圗长松覆前逺山耸后庭槛缀花石殊幽旷檐间一姬抝轮一妪治丝一侍儿捧茶不襦而露纤红故是北妆笔法细润有生气标题作马逺万厯壬子秋余在白下得之润州吴汝廷歴三十余年无有知其非逺者今崇祯壬午秋付装潢渊儿于松身识其款曰松年蝇头小楷杂鳞纹墨渍间不复可辨有如当时称之为暗门刘者今一旦豁然恍覩其人可胜抚掌称快檇李汪砢玉乐卿甫题于韵石斋宋刘松年长乐清吹圗钱塘暗门刘在宁庙时以进耕织圗称㫖赐金带此作宫中鼓吹景纤悉在目未识曽经宸览否乐卿宋李嵩观潮圗四海惟浙江潮最险虽勇悍强厉如秦始皇帝犹畏从狭中渡宋自庆厯以来杭海屡溢嘉定中潮冲盐官平野二十余里外论皆以畿甸切近为忧当时每遇潮盛候倾宫出观顾反以为太平乐事张思亷与二杨所题皆谓李嵩之画嵩本钱塘人歴光宁理三朝画院待诏出于目击丹青藻绘宜有浮于世景者今所画略无内家人物仪衞供帐与吴俗文身戏水之流惟空垣虚榭烟树凄迷平波逺山上下与帆樯相映而已披阅中欲使人心目迟回有感慨弔惜之懐无追攀壮浪之想嵩意匠经营情留象外岂亦逆见将来预存后监邪杜子羙诗曰江头宫殿锁千门细柳新蒲为谁緑殆为此圗题咏也宋李嵩尧民击壌圗右尧民击壤圗相传韩滉本为南宋李嵩所摹嵩在画院最善界画昔人谓其折算无遗今观其人物各尽态度俨然太平气象信乎非滉不能作非嵩不能摹也文征眀题宋李嵩西湖圗此卷购得之长安当是西湖圗苐有苏堤而无岳坟岂思陵时画邪或云李嵩手笔然无题识可考观其粉金题额非宋人不能书也予夙有山水之好颇留意钱塘之西湖昨歳出持浙宪舆舫往来若为已有旣去而未能忘之今嘉靖戊戌腊日邂逅此幅恍如再到时适有有山陵扈从之行表弟顾世安黄甥从旁賛赏以为人世等鸿雪尔正可卧游神往槖中自合贮湖山也予笑曰吾老矣不复能有登临之兴傥遂归休得从二三子于江海之上左右圗书以乐余年是卷也宁非予鑑湖之一曲邪聊记于此宋汤正仲墨梅墨梅诗自陈简斋以来类以白黒相形逮其末流几若禅家五位正偏圗颂矣故汤君始出新意为倒晕素质以反之而伯谟因有冰雪生靣之句也然白黒未分时一句毕竟未曽道着诗社髙人试各为下一转语看汤君自云得其舅氏杨补之遗法其小异处则又有所受也观其醖借敷腴诚有青出于蓝者特未知其豪爽超拔之韵视牢之为何如尔病眼眵昬不能论覈故愿与诸君评之戊午三月病起戏书宋马逺三敎圗江文忠公賛马逺三敎圗有坐地立地笑倒在地之语世传以嗢噱今观此画瞿昙氏前行曳踵却顾而吾夫子与柱下史比肩趋其后若犹有逺余意惜世无江公为作賛也㤗定元年八月二十义六日金华黄溍书宋马逺画潇湘八景潇湘八景圗始自宋文臣宋廸南渡后诸名手更相髣髴此卷乃宋淳熙间院工马逺所作观其笔意清旷烟波浩𣺌使人有怀楚之思宋马逺画水卷右马逺画十二幅状态各不同而江水尤竒絶出笔墨蹊迳之外眞活水也予不识画格直以书法断之长沙李东阳马逺不以画水名观此十二幅曲尽水态可谓多能者矣全卿家江湖间盖眞知水者宜其有取于此戊申十月晦日吴寛在海月菴题山林楼观人物花木鸟兽虫鱼皆有定形独水之变不一画者每难之故东坡以为尽水之变惟蜀两孙两孙死其法中絶今观逺所画水纡余平逺盘廻澄深汹涌激撞输泻跳跃风之涟漪月之潋日之洞皆超然有咫尺千里之势所谓尽水之变岂独两孙哉戊申岁长至后十日王鏊题马河中逺画水逺不以水名而所画曲尽其情状吾不知于吴道子李思训孙知微若何然自崑崙西来至弱羽之沼中间变态非一无复遗致矣画凡十二帧帧各有题字如云生沧海层波叠浪之类虽极柔媚而有韵下书赐两府三字其印章有杨娃语长辈云杨娃者皇后妹也以艺文供奉内庭凡逺画进御及颁赐贵戚皆命杨妹子题署云然不能举其代及徧考画记稗史俱无之独往往于逺他画见杨蹟如一按逺在光宁朝后先待诏艺院最后宁宗后杨氏承恩握内政所谓杨娃者岂即其妹邪又后兄石谷俱以节钺领宫观位至太师时称大两府二两府则所谓赐大两府者疑即石也此卷初藏陆太宰全卿家李文正吴文定王文恪俱有跋而不能详其事聊记以备再考题画后考陶九成书史㑹要杨娃者果宁宗恭圣皇后妹也书法类宁宗凡御府马逺画多命之题所谓大两府者果杨石也因记于后宋马逺柳塘聚禽圗柳塘水漫羣鸟翔集咫尺中似来亲人晋简文帝云㑹心处不在逺其言妙矣宋马逺画卷古人作画多尚细润唐至北宋皆然自逺与夏圭始肆意水墨彼笔粗皴不复师古而画灋几废今人赏识者少故马夏得见重于世使其多阅古画则二子之笔不得而前矣宋马逺山月弹琴圗马河中画笔意殊楚楚秀骨天发不堕蹊迳所小恨者若孙䖍礼之于书耳此圗一道人焚香鼓琴于山月清泉间尤自超絶孔炎王孙走使二千里索余题鉴余方清斋谢客拈笔为作数语试于夹池读之此琴或能与衆山皆响也宋马逺鹤荒山水圗评画者谓逺画多剰水残山不过南渡偏安风景耳又世称马一角乃此独大幅淋漓满志瀑布从天而下洄旋曲涧波涛汹涌水纹作孙位笔灋亭台竹树间幽人掀髥吟眺山半立鹤昂然者所云鹤荒也崇祯丁丑为黄越石持来余以仇英南极呈祥圗及宋板国策一部易之汪砢玉识宋马麟蛱蝶圗右蝶戏长春圗乃院人马逺子名麟者所画羙人扑头蝶笔势圎劲意非李伯时不能到二画皆絶品也旧时曽落宫掖故其间有上兄永阳郡王及杨妹子之字妹子纵能工书作画未必能及此题者专指祐陵以为言则恐不然也宋马麟髙山流水圗人谓马麟之画不逮父犹夏森之于珪也逺爱其子多于已画上题作马麟此幅则为麟自欵作抚琴者于髙山流水间一松横偃如虬龙盘龙笔意髙古奚必借重阿翁延誉邪宋夏珪长江万里圗宋宁宗朝画院待诏夏珪山水师李唐用墨如傅粉今观长江万里圗往往泼墨纵笔浓淡醖酿出于自然真竒笔也夫大江发源于岷山而珪画泉流回互跳珠喷雪可骇可愕至于滥觞之后直下一泻舟楫纵横旅店隐见渡口渔舠林边雅㸃烟峦云树戌楼城郭无不极其精妙所谓李唐以下无出其右者非邪唐宋以来君臣俱游心艺文皆有画院以延揽名士良工宋之马夏南渡称首若禹玉者其可多得长幅如此卷又可多得哉览阅旣毕为题其后至于弧矢四方曽经风波江涛之险者又余素所习见不觉其身之飘然于三崃间云尔翰林承㫖王汝玉此卷长江万里圗为今大参张夏山先生所藏予尝于京口见米元章澄心堂纸一卷笔势竒怪有意外象家居时吴人持至一卷夏珪墨气古劲可爱此卷则规模郭熙而平逺清润有不尽之趣宋室倚长江为汤池故当时画手多喜为之乃相与为之浩叹夏山字用载家金华山下景物絶胜而宦囊半贮此物将所谓行住坐卧不离这个邪复相与为之大笑是岁嘉靖甲午八月吉观于江西布政司之紫薇楼下遂书云间陆深予尝见李伯时长江圗于陈太仆子有家笔法精絶及观此卷廼宣和御府所收小玺具在定为北宋以前名手非马夏等所能比肩后有吾乡陆文裕题跋书灋秀整足与画为二絶殊可宝也己未秋后五日董其昌宋夏珪山水卷观夏珪此画苍洁旷迥令人舍形而恱影但两接处墨与纸俱不交必有遗矣惜哉云䕶蛟龙支股必间断亦在意㑹而已宋夏珪钱塘观潮圗此幅画钱塘江观潮乍见之即定为阎次平及谛视始得细款于树梢则夏珪也又复展之于石角中亦注夏圭名意禹玉自爱不欲以姓名借客者与然次平之去夏珪亦不盈咫尺矣丁酉秋九廿一日龙游舟中书𤣥宰宋夏珪画卷画家长幅难于深逺褊幅难于深髙此卷上下互见前后相照髙低逺近深浅小大隐显纡直夷险静躁各得其宜类不失一而意趣之妙能使观者神游眞所谓竒作予平生仅见二卷一近为海盐某家物一故在温州致仕都阃陈彦章所意景皆不如此卷而笔墨似尤老烂但少观老忆不复亲切汝辉尚珍藏之宋梁楷羲之观鵞圗染楷东平相义之后善画人物鬼神学于贾师古宋宁宗时为画院待诏赐以金带不受挂于院中而去君子许有髙人之风或者但知笔势遵劲为良画师且又谓其师灋李公麟皆误矣宋梁楷叅禅圗圗中苾刍为宰官说灋大有态苐未见的然为梁楷笔攷栾城公集亦不见此三偈结灋秀逸潇洒缝篆乃柯奎章家物印文眉山苏氏云云恐苏后人收藏私识耳伯起多米顚伎俩强标之曰梁楷画同叔书欲博余新集两部而休承复依违其间但令佳足矣何必眞同叔梁楷哉宋梁楷说劒圗按说劒为秦人薛烛对越王允常说所铸五劒而取纯钩湛卢为独良者也越䀻欧冶子作之盖因破赤堇之山而出钖涸若耶之溪而出铜合二物于水火之齐五精之陶用隂阳之候取刚软之和而后成焉者也劒器古所以防检非常备威仪故君子之国其人衣冠带劒然庄子因赵文王喜劒而规之其所说又出乎劒器之外则君子之所尚抑又可知矣此圗本出宋梁楷其危然肃者越王也坐而伛恭而详者薛烛也侍王而耸听佩劒而肃然者以礼承君者也曼胡之缨短后之衣逺在堂阶彪立虎视者侍衞之力也其规画布列如是而神气不足以充之识者一见知其摸本鳯林吴氏宗伯藏此因识其详云宋赵弁雪圗赵弁祖文往至临安诸公贵人爱之凡祕书省及新作政府所画照壁多出其手迄今固存观此雪圗风度可想十六弟竒字祖颕绍兴中屡为监司王初寮之壻文采似氷清安静有家灋盖其祖吏部郎讳偁东郡人元丰末知登州民宜其政元祐末以河北转运使权中山府两得苏文忠公为代故祖文祖颖字画亦皆慕蔺云嘉㤗壬戌三月甲子庐陵户掾赵公括仲肃以示周某为题卷末宋陈容画二龙右二龙陈所翁自题云六合县斋所作也士君子受民社之寄岂以弄戏翰墨为能事哉其必有託兴者矣吾闻君子之治乎斯民也作而新之如震斯惊时而化之如泽斯溥于以致雷雨满盈之功于以成天地变化之造是故勇以发至仁之心诚以通至神之迹则善体物者矣欲观龙之所以为龙陈侯之所以妙试以此求之也乎宋陈容画龙所翁画龙虽近出眞者世不多有其灋当欲画时游戏取人缣素用墨澜泼有及有不及乗快隐隐数笔龙藏其中矣冯陵傲兀恍忽变灭盖君自以寄意为乐龙成傍附题述辞翰散朗与画相入眞竒物也世人见其易就辄亦造次拟为之不满一笑此卷微澜细霭弥漫通幅前冲后拥略具鳞鬛㸃染精致殆非一时信手之作姚氏谨藏之宋赵孟坚水墨双钩水仙长卷吾自少好画水仙日数十纸皆不能臻其极盖业有专工而吾意所寓辄欲写其似若水仙树石以至人物马牛虫鱼肖翘之类欲尽得其妙岂可得哉今观吾宗子固所作墨花于纷披侧塞中各就条理亦一难也虽我亦自谓不能过之子昂宋赵孟坚画兰蕙吾友赵子固以诸王孙负晋宋间标韵少游戏翰墨爱作蕙兰酒边花下率以笔研自随人求画与无靳色往往得之易求之多人亦未之宝也晚年歩骤逃禅工梅竹咄咄逼眞予自江右归颇悟逃禅笔意将与之是正而子固死矣乡人云子固近日声价顿伟片纸可直百千予未敢谓信一日鬻书者携数纸来少室果印所闻岂人情不贵于所有而贵于所无邪皇甫君歩骤子固者也出子固论画眞蹟一卷及其所自作蕙兰跃然而观感慨系之吁子固不可作矣髣髴子固者斯可矣皇甫君其勉之咸淳丁卯五月晦日隆礼书于春咏堂宋赵孟坚墨兰前辈作画意在笔墨蹊径之外以故无尘俗气观赵子固墨兰宛然如坐我于湘潭澧浦间也而诸公所题皆有楚骚风致书画两絶矣宋赵孟坚水仙兰石圗赵彞斋为宋宗室画名在前元虽不若松雪翁之盛然胸中自有九畹百畞幽姿秀色溢出腕指间亦无声之楚骚也容轩隐君积学不仕盖同宗之贤者其藏此卷固吾家旧物之可惜亦气味相投而相好也邪宋赵孟坚画水仙子固为宋宗室精于花卉平生画水仙极得意自谓飘然欲仙今观此卷笔墨飞动眞不虚语兰雪坡刘易水仙花前人画者罕见尝见平原公子之笔灋而疎甚可爱也今此卷繁而不俗尤觉可观盖疎则易清繁则易俗然则此作其可草草观邪东吴林钟宋郑思肖竹卷所南先生贞节之士有夷齐之风者书画散落人间政自不少虽片纸不盈数寸或兰或竹必有题咏然其意深密非髙识韵士岂容易窥见哉予自童稚至壮时得承颜接辞而先生去世几二十载今获观小轴如在其右展卷悬情慨想甫里陆行直书于壶中天宋龚开画孟浩然诗意圗先生盛年客于信国赵公颇欲以竒伟非常之功自见遭值盛时海宇为一老无所用浮湛俗间其胸中之磊落轩昂峥嵘突兀者时时发见于笔墨之所及后生小子乃欲一切律以寻常书画之品式宜其传于世者少也某以大徳戊戌春见先生于钱唐今已五十年因观先生所为孟浩然诗意圗聊识其后云宋龚开中山出游圗翠巖龚先生负荆楚雄俊才不为世用故其胸中磊磊落落者发为怪怪竒竒在豪端游戏气韵笔灋非俗工所可知然多作汗血老骥伏枥态度先生盖志在千里也写中山出游圗髯君顾盼气吞万夫舆从诡异杂沓魑魅束縳以待烹使刚正者覩之心快姦佞者见之胆落故知先生之志在埽荡兇邪耳岂徒以清玩目之噫先生已矣至今耿光逼人后学象山周耘识宋龚开髙马小儿圗易不云乎小人乘君子之器盗思夺之矣龚开圣予作髙马小儿圗盖出于此其自为诗则姑文致委曲而略于末语见意不敢尽也愚辄不揆申极其词以着戒且以賛奇产之不终厄云尔宋牛戬介葛卢圗道人牛戬修武人善作毛羽妙得物态其画介葛卢来朝而知鲁用三牺于一牛郑子章得而有之谓戬絶笔于此可以贵也夫以祀天用牺其与犒军劳师奚重以礼用牛其与屠脍而代豕羊其祸孰衆哉观其悲鸣怨哀求申于人不胜衆也列子曰东夷之国数数解六畜语者盖偏智之所得夫中方之国得妙观者故人于听则专岂待偏智于东方之国哉杨翁伟乗蹇马而田间马鸣声相应知言中之驹也李南尝乗赤马逢白马南去知此马鸣者为黄为育者其子在后也二者皆中国人其知马如此盖聪聼者察于音声而得之岂待介葛卢论偏智哉宋释巨然画山水巨然山水擅名江表归朝尤为当时贵重然而亦靳其笔故今传者甚少惟学士院北壁特为奇作前贤诗记中多称之烟岚晓景是其措意向见好事家一二小圗皆题此名说之收特佳也子容题宋释巨然画卷董北苑多画江南山水得其要领者唯巨然一人耳故其笔意清逺积墨深润㸃染之间咫尺千里正如幽人逸士登髙览逺境接心㑹与之俱化者岂泥于丹青之流所可同日语哉虞阁老诗云幽人闲看巨然山岂浪许乎此卷缣素缜密收藏得地故精神具在尤可宝尚也因赋诗以寓叹赏云洪武乙亥三月旣望后学易恒志宋释巨然山寺圗此卷在梁谿华氏家余求之数载不得一观今为公甫所有得展玩竟日其墨灋笔灋似右丞范寛与巨然平日淡墨轻烟少异盖唐宋人画派如出一家不可以格数辄较量也卷末诸名手论之备矣余何容賛甲辰六月三日过南湖观因题董其昌巨然山寺圗余及见其眞者峰峦雄浑林木蔽亏极曲折逶迤之致而于绢素上用笔颇燥絶无滃染之迹乃气象磅礴自然圜厚昔人谓之干笔巨然亦其罕作也虞奎章行草一诗亦其晚年目眚后信手挥运而波磔意连笔断处滋有奇态信知得眞者驾空凌虚不拘拘凭借形象也余尝有句云云林薫心忽欲吐此时合眼取亦得岂虚语哉宋释居宁草虫圗是圗宋僧居宁所作印大小三括苍名卿叶公梦得家故物也草虫四其三皆蜩蝉类其一则螳螂奋臂于其后疑有俟而未发者方其飞鸣动跃生气纷然而杀机顾伏于左右噫隂阳之轇轕祸福之倚伏天生天杀其无心邪抑有意邪浮屠泊然为心万境俱灭岂因酣醉偶动于中而感于物邪抑亦游戏笔墨偶然而然邪公于物其亦有所感非特爱其笔精絶而已也予观是圗盖亦有感于中矣宋释惠崇九鹿圗惠崇与宝觉同出于长沙而觉妙于生物之情态优于崇至崇得意于荒寒平逺亦翰墨之秀也宋释惠崇江南春意惠崇诗僧也画品不能当荆闗半而今所覩平湖小屿汀花水禽渔舟茅舍便娟映带种种天趣故非南渡后人所及者老米谓五季以来画江南景稍清逺者辄为王摩诘而实非使不作惠崇题识将无以为摩诘邪此卷自杨先生应宁而归之陈从训从训亦京口人也春时唤小刀焦山北固间出圗而歌张志和桃花流水按之当与江山俱响应矣宋释仲仁山水横卷髙眀深逺然后见山见水此盖关仝荆浩能事花光懒笔磨钱作镜所见耳宋释仲仁鑑湖圗予建中靖国游西湖航西兴游浙东以病不果甚以为恨读东坡诗见山川之精神如儿稚对蜜知其甜今观鑑湖圗如华光戏以蜜置我舌间耳涌师俄收之而去儿稚虽痴然亦知蜜不可如饭常食之也宋释仲仁画湘山树石予习湘山者也日与树石为伍华光画树石而不画我何哉公翼仕宦三十年而贫在我上簏中唯墨梅树石数轴其人品可以想见宋释仲仁橘洲圗公翼爱橘洲而使华光圗之予家于湘西开门则渔汀断岸不唿而登几案间盖湘西皆吾画笥书此以夸公翼云宋释仲仁画湖山平逺好在华光眞子过于云屋之间春色都随谈笑䄂中仍有湖山宣和元年十二月初五日惠子出其师所作湖山平逺曰此盖老人得意时笔也予平生无所嗜山水少年游戏钱塘眷湖山之胜欲老焉以诗写之不能肖逮今衰暮虽与华光善得其戏笔必为人持去惠子呵予不能善祕之予曰凡四海九州山川烟云皆吾画笥也奈何为儿戏畜纸墨间乎惠子笑曰公戃怳大言盖其天性然为题此纸于是书六言付之宋释仲仁墨梅山水圗华光老人眼中阁烟雨胷次有丘壑故戏笔和墨即江湖云石之趣便足春色不可收畜也而此老人藏于耐寒冻枝头一时髙韵譁于士林而其所畜又其尤精选也以病举以付其子涌涌如获夜光照乗千里以书夸于予不有是父安得此子哉欧阳率更见索靖碑因留不去竟寝其下三昔文字画刻是中安得美味而嗜好有如此者予初大怪之及视涌之好尚率更要不足怪也宋释智融牛轴画牛至戴嵩能事毕矣雪窦老融则又出于规矩准绳之外晴春自牧如超方之士得友得师心平气定有日新之功露地而眠则饱道足学片石深云燕晦自若不动声气物来斯应新生之特不受控勒方其解衣盘礴想像乎寻牛访迹其旣成也庶几乎人牛两忘已而不复自惜与好事者共之不见笔墨畦畛则又何以异夫转位回机圣凡所不能测或者以秀关西让龙眠之说绳之不直老子一笑宋释智融散圣画轴自普化金华至蚬子凡十辈意绪情态皆不失传记所载非髙怀逸想经营盘礴不见笔墨畦畛若老融自成一家者未易摸写曩留四眀最久间得之好事者辄取去今仅存觳觫一纸议者以其微茫淡墨不足以永久遂目之曰罔两画行辈中寿此山一时名德作诗尚竒涩时号梵语诗良金华玉市有定价浮俗不知也因书融卷后解嘲寿云宋释梵隆画十六罗汉袁汝阳歌谓梵隆以画名一时思陵称其与李龙眠伯仲此卷画十六大应眞及山神罗刹狻猊龙虎之类行笔极精细古雅而精彩焕发一展卷间恍然觉此身如入五台国亲与阿罗汉对语眉睫鼻孔皆动吾不知于尉迟乙僧吴道元如何信不在龙眠下也独怪此僧笔妙絶乃尔而画继不详不审其故题语多宋元名僧是石霜赵州棒喝派后三跋出武进薛应旂太原王道行与余虽颇掇拾禅门砾屑譬之穷措大把刀箭手势不似也宋释梵隆画此梵隆之笔盖龙眠髙足如北苑之有巨然皆不让于师者凡得四轴而有端平间一题偈实非端平间画师所能措也宋释梵隆六髙僧像梵隆写髙僧灋本李伯时不规规刻画独于神检措意此六大士一蛮奴十四眸子炯炯如寒星晓月芒采互注英竒哉古云至人每不言而相喻以道此特颊舌无翕张耳安见老宿鑪不具是中也先师冯司成公宝此有年今得重展已十五周星矣宋释灋常画花果翎毛右宋僧灋常别号牧谿喜画龙虎猿鹤芦鴈山水树石人物皆随笔㸃墨而成意思简当不假妆饰余仅得墨戏花卉蔬果翎毛巨卷其状物写生迨出天巧不惟肖似形貌併得其意象爱不忍置因述其本末以备参考墨林项元汴书于天籁阁宋释温日观蒲萄温日观吾郡人寓武陵玛瑙寺与赵松雪兄弟友善写蒲萄似破袈裟余购得一画卷卷末题诗云往往来来旧破瓢此心未了漫徒劳如今不作轮回梦只走人间这一遭此诗怀净土也余録之因写蒲萄于上宋艳艳着色春山圗庚子谷日偶从金昌常卖舖中获小袖卷上作着色春山虽气骨寻常而笔蹟秀润清逺可喜谛视之见石间有艳艳二字莫晓所谓然辨其绢素实宋世物也越数日检阅画谱始知艳艳为任仲才妾有殊色工眞行书善青緑山水因念仲才北宋名士艳艳又闺秀也为之命工重装以备艺林一种雅制云亭亭山人张丑识金王庭筠岁寒三友圗京城好古之家多见澹游所作自是髙古无俗气皆未若此卷天眞烂熳尽从书灋中来絶去笔墨畦径乃妙品也仲常其珍藏之庐陵欧阳𤣥题中州人物独黄华父子画诗书逸出氊裘之表爲可尚也观澹游此卷笔意萧然有蔡天启风流盖髙尚书之所祖述而能氷寒于水者欤卷后有欧阳承㫖所赋诗不揆因次第其韵至正丙午六月晦日倪瓉金李山风雪松杉圗右金祕书监李山画风雪松杉圗而黄华老人王庭筠题参寥诗于后二君皆宋名家子为完颜氏禁近有声余偶得二絶句题其后云云令二君而在不免泚颡然李用笔萧洒清絶有致出蹊径外庭筠翩翩遂入海岳菴三昧皆可寳也此君仅四十有七而殁然时时自称黄华老人极可笑跋后所谓万庆者庭筠子仕至行省右司郎中金史误作曼庆当以此为正御定佩文斋书画谱卷八十四御定佩文斋书画谱卷八十五目録钦定四库全书御定佩文斋书画谱目録第八十五卷厯代名人画䟦五元赵孟頫画豳风图元赵孟頫九歌图元赵孟頫袁安卧雪图元赵孟頫画谢㓜舆丘壑图元赵孟頫白描渊明像元赵孟頫画陶靖节事元赵孟頫画𤣥元十一子像元赵孟頫庐山观瀑图元赵孟頫重江叠嶂图元赵孟頫画秋江待渡图元赵孟頫画鹊华秋色圗元赵孟頫水村圗元赵孟頫画𤣥真观圗元赵孟頫摹龙眠飞骑习射圗元赵孟頫秋郊饮马圗元赵孟頫画马图元赵孟頫画马元赵孟頫天闲五马圗元赵孟頫画两马元赵孟頫双马圗元赵孟頫天马圗元赵孟頫八骏圗元赵孟頫二羊圗元赵孟頫墨竹元赵孟頫画竹石元赵孟頫画竹元赵孟頫墨梅元赵孟頫三世画人马圗元赵雍画山水元赵雍临李伯时凤头騘元赵雍马圗元赵雍药王像元髙克恭冩山村圗卷元髙克恭画云林烟障元髙克恭夜山图元髙克恭烟岭云林圗元李衎墨竹元李衎墨竹卷元李衎冩木石细竹元钱选浮玉山居圗元钱选列女圗元钱选摹董北苑画元钱选画竹林七贤卷元钱选醉女仙卷元钱选女仙图元钱选观鹅圗元钱选竹深荷浄圗元钱选明皇击梧桐圗元钱选临龙眠九歌圗元钱选洪崖先生圗元钱选画陶徴君归去来辞圗元钱选画李白观瀑圗元钱选画花鸟元钱选䑕食𤓰圗元钱选水仙图元张逊钩勒竹卷元王振鹏画大安阁圗元王振鹏水亭圗元柯九思墨竹元柯九思画竹谱元柯九思墨竹元柯九思晴竹元朱徳润秀野轩图元宋敏竹石元王渊画十三雀元王渊画花鸟元王渊画鹰元唐棣画卷元郭畀山居图元郭畀云山卷元郭畀云山过雨图元顾安画竹卷元申屠子迈画马图元颜辉元夜出游图卷八十五钦定四库全书御定佩文斋书画谱卷八十五厯代名人画䟦五元赵孟頫画豳风圗臣濓侍经于青宫者十有余年凡所藏圗书颇获见之中有赵魏公孟頫所画豳风前书七月之诗而以圗继其后皇太子览而善之谓圗乃方帙恐其开阖之繁当其折处丹青易致损壊命工装褫作卷轴以传悠乆屡下教令俾臣题其末臣闻之七月一诗序者谓周公陈王业以告成王故备志稼穑之艰难自于耜而举趾自播谷而涤场以至上入执宫功莫不纎悉备具而功女蚕绩之勤继焉呜唿国以民为本也而民之至苦莫甚于农有国家者宜思悯之安之宋之儒臣真徳秀有见于斯尝请于朝欲绘农夫红女劳勚之状揭之宫掖布之戚里使六宫嫔御外家近属知衣食之所自来盛矣其用心也恭惟皇太子殿下天赋懿徳仁孝温文而尤留意于农事每于禁中艺植麦禾以观其成则其悯小民勤劳固不待周公之告而后知然而此心易发而难持自古贤君恒存敬畏至以朽索驭六马譬之愿殿下之心朝夕如览图时则四海乂安无一夫而不被其泽盛徳大业必将度越成王无疑矣臣年虽耄日切望之因推徳秀之意备书篇中以竭犬马之诚云洪武九年冬十一月壬午宋濓谨记元赵孟頫九歌圗楚三闾大夫屈原爱君忧国惓惓之忠邅罹谗邪放逐以卒古今所悲予尝于祕府见李伯时画九歌今又见赵文敏之画于李祭酒时勉所大同而小异亦各极其趣也元赵孟頫袁安卧雪圗唐人得意袁安卧雪圗宋真宗出诸内府以饯相国丁谓之守昇州其被召也留之赏心亭而去后有馋太守者窃而易之莫知流落何许尤物之嗟惜如此松雪作此幅极有思致非能烹陶家冻茗者安能味之此可与识者道海粟赵松雪为袁通甫作卧雪图老屋疎林意象萧然自谓颇尽其能事而龚子敬题其后乃以不画芭蕉为欠事余为袁君与之临此遂于墙角着败蕉似有生意又益以崇山峻岭苍松茂林庶以见孤髙㧞俗之藴故不嫌于赘也壬辰六月二十日文徴明识元赵孟頫画谢㓜舆丘壑图昔顾长康画谢㓜舆于巖石里人问其故荅曰㓜舆一丘一壑自谓过之故宜置此子于丘壑中也观其清逸标致固足嘉尚然能确守臣节当时同幕罕有及之者今松雪翁后数百载心领神㑹作为此圗最是位置有方笔意竒妙使长康复生见此必当㸃头东庐王琦咸亭侯风流任达赵文敏用六朝笔法作是圗格力似弱气韵终胜披卷之余令人遐想缺窬公清歌鼓琴于千载之上王阮之徒有不及者至正辛丑三月廿有六日㑹稽抱遗老人杨维桢在春梦轩试郭玘墨元赵孟頫白描渊明像右元赵文敏公手摹晋处士陶靖节先生像兼録其归去来辞翰墨精妙楮隙复补以竹石且谓渊明亦当爱此岂谓其辞中偶不及此耶读其辞想见其为人文敏公之尚友吾亦想及之矣第靖节之孤松卓有定见而文敏公之爱或博而不专非后学可轻议也钖山邹松石翁珍圗书甚冨而于此尤珍之吾亦想见其尚友矣然独出以示予岂亦谓知辞中趣耶书以质诸有识者𢎞治中秋后二日华亭后学钱福志松雪书归去来辞前作渊明像后余兴未尽又作竹石其风流萧𣪚可以想见余曽见人得一墓石乃东坡作铭自书后亦作小竹以尽兴二公之文采情致大略相类然也此松雪卷有王行题王行元末人殁于难诗亦清雅钖山邹氏家藏正徳癸酉四月朔鄞陈沂志渊明旷世逸才出处卷舒匹之者鲜矣然耻向官折腰达人每恨其褊岂先生託此以发归来之兴耶抚故园而不归殉微官以自失先生固亦齿冷也此卷乃松雪真蹟旧为钖山邹氏珍藏今归之杨氏七桧山房癸巳夏蘓门山人叔嗣赴山西省灯下醉题松雪作渊明像予见者数幅矣皆不若此卷为佳所书归去来辞用笔尤精不类他本其纸亦松雪斋自制笺粉中隐起有八分书子昂二字可证也卷末复作小竹石能令人想见古人雅致极为可爱旧为钖山邹炫家藏嘉靖戊子夏予寓蘓王氏水阁中作溪光诗成炫从弟煌偶见之求书一通以去更嵗余煌忽来予家自言㩗此诗归得消其家门骨肉之祸其事有出意料之外者因以此卷为赠予辞之再四委之而去琼瑶之报甚可愧也甚可笑也癸卯嵗十月廿日五川居士杨仪书于万卷楼中元赵孟頫画陶靖节事赵承㫖好圗陶靖节髙逸事及归去来辞余先所覩凡十本皆不能如此圗之妙其工力与李伯时抗衡而曲尽潇洒夷穆之度令人宛然有北牎羲皇上人想所貌王檀二江州龎参军皆极意模冩唯貌颜始安延之作丰肥而髯为不得沐㺅态疑承㫖未见世说一段语耳标署书亦甚𦂳宻是中年笔故圣教十七北海仅十三管将军藏之家二百年矣一日于海飓震撼戈甲戛札中袖以示余相为叹赏者乆之因语将军一饭斗米秤肉挂五两乗长风破万里浪安用此物为将军笑曰不然尉迟鄂公一部清商送老韩蕲王策蹇衞西湖六桥何必减紫桑风致审尔题尾者当亦不甚媿承㫖元赵孟頫画𤣥元十一子像𤣥元十一子像吴兴赵承㫖手摹画赞登石者今虽稍剥落其意像之古雅与书法之精工尚可据而想见也其人与事仅见于荘列所称欲以配吾孔氏十哲耳佛髙弟子亦十人事事模仿乃尔元赵孟頫庐山观瀑圗成化十有四年戊戌秋仲姚子购得吴兴赵孟頫所制李白庐山观瀑圗尺纸而匡庐五老宛如目击妙入神品国朝鉅公珠玉辉映诚古圗史中之竒品也元赵孟頫重江叠嶂圗右松雪重江叠嶂圗一卷为李舍人家藏旧物间以示予见翁之画多矣此纸尤觉入神一时如虞伯生石民瞻桞道传诸大老题咏殆徧而予复置喙其间非敢为画之重轻亦以附一名于不朽焉尔后学古吴陈鑑志赵文敏公此圗沖澹简逺意在笔外不知于李营丘如何骎骎欲度荆郭前矣吾歌所云直将清逺苕霅趣冩出滉瀁金焦竒公故吴兴人聊用为戏耳其于海门吞扬子浮天浴日怒雷惊涛之势固少逊至杳霭澹荡出有入无润气在眉睫间不致作公家大年朝京观也䟦尾诸诗虞伯生桞道传胜国名流陈敬宗吴原博先朝学士精八法者而启南尤画史中董狐言故足重也元赵孟頫画秋江待渡圗蔡尚书鹤江公常从友人家见有赵文敏画秋江待渡图意甚爱之命能者肖其笔予闻此画向入权室以赂败𣪚落人间流转数处几不复取踪迹而尚书公以清白世业临本宛然犹存余与公闻孙世卿善北游过其家世卿出索予题识顾此小物尚书之好古世卿之善藏贻谷守成足观其大矣元赵孟頫画鹊华秋色图吴兴此圗兼右丞北苑二家画法有唐人之致去其纎有北宋之雄去其犷故曰师法舍短不如书家以肖似古人不能变体为书奴也万厯三十三年晒画武昌公廨题元赵孟頫水村圗胜国时华亭隶我秀秀与蘓湖相错壤余尝渡泖过大小蒸其地有管公楼知为赵集贤游歴处盖宋既南跸以湖秀为扶风冯翊诸王孙邸第棊布焉子昂兄弟尤以风流翰墨相映带钱徳钧所栖分湖正子昂书画舫出没啸咏其间者徳钧淮楚士不知江南处处水村处处是此景色乃谓得圗在先卜筑在后景适相肖以为竒絶亦何异得公马圗已走冀北牧塲符兆耶季白既居我秀兼得是卷即连雨甚雪独坐斗室亦与此种清景不隔譬之兜率院人感果既胜横股掷足无非寳地断不似徳钧作两截见也书竟适泼顾渚初芽野薇风拂拂从篱薄送香并成消受元赵孟頫画𤣥真观圗赵子昂𤣥真圗不流外郡予慕之乆观在玲珑山去郭北一十八里相传其山产玉怪石万数旅乎如林孤峰㧞秀缭绕云峦中多洞壑悬厓厓上有沈休文书洞天福地四字后为取石者凿损旧有雨花菴𤣥真观长夀坞韵石书院巅有漏月峰子昂筑一精舍于其旁供飬中峰大师必小憩𤣥𤣥堂故得子昂遗蹟甚冨飞甍华屋钟鼓相闻迄今并废按观建自吴越王世出得道真人号𤣥𤣥子者讳龙字云卿乃妙应渊徳慈济元君之裔子昂族叔也能诗好道中年弃家入山集道藏得黄白异术善唿唤风雨而武宗屡聘不就遂采药海上不知所终至元间谷翁真人从天台忽遇师于山隂道上叩𤣥乞道黙无片言惟授丹一粒而去故谷翁亦得蝉脱云此圗向镇藏观中后为氷壶先生赚出复易数姓今得覩于幽兰轩树石精雅墨妙诗清可为子昂生平得意之作也寳诸寳诸乙酉谷日弁山老人髙辉志元赵孟頫摹龙眠飞骑习射圗右赵子昂摹李龙眠飞骑习射圗一卷子昂故诸王孙家无画种其艺之至此盖天机所激一学便似非如他人疲精竭力而能者也每画成子昂亦自爱重张景亮是其外甥人欲得之者多从景亮索觅故亮虽朝暮见画而未尝得留此卷初本龙眠元丰间试院所作子昂摹时犹未渉世故学问之气可掬开玩数四令人洒然元赵孟頫秋郊饮马圗右赵文敏公秋郊饮马图真蹟予尝见韦偃暮江五马圗裴寛小马圗与此气韵相望岂公心慕手追有不期而得者耶至其林木活动笔意飞舞设色无一㸃俗气髙风雅韵沾被后人多矣奎章阁学士院鉴书博士柯九思䟦元赵孟頫画马圗赵魏公自云㓜好画马每得片纸必画而后弃去故公壮年笔意精絶郭祐之作诗至以出曹韩上为言公闻之微笑不答葢亦自负也此圗用篆法冩成精神如生诚可寳玩也元赵孟頫画马右赵魏公画马元人自张绅而下诗之者四人绅字士行青州人号云门山樵洪武初仕终浙江布政使郑元祐字眀徳遂昌人以脱骱任左臂号尚左生任元季浙江儒学提举钱惟善字思复号心白道人以赋罗刹江得名又称钱曲江仕终儒学副提举王畦字季耕福清人仕浙江行省宣使士行所称季野都司即季耕之兄名畛畛与畦俱参政王都中之子与张郑诸公皆尝流寓吴中此圗葢王氏物也转而为吴人沈孟嘉氏所有寻又失去其孙世应购复之目为玩徳圗而使予题其后魏公尝云郭祐之赠予诗世人漫说李龙眠那知已出曹韩上曹韩固不敢望使伯时尚在当与之抗衡也夫魏公自许如此后人尚敢置喙其间哉顾世应之所贵有不専在于马者而祝君希哲已详之予无可言姑疏四人本末俾观者可考焉元赵孟頫天闲五马圗赵承旨孟頫天闲五马圗或谓临李伯时笔奚官二紫衣杖而立者端严有威度朱衣而刷者与马受刷者一马龁草者二齿相齮痒者二各极意态垂桞朱䦨怳然若飞龙天廏之在目窃谓阎右相韩晋公合为此圗不必伯时本也王处仲击唾壶时以此佐之当更神王耳元赵孟頫画两马吴兴画两马其前马从容细歩与前人顾盼唿侣之意后人攀鞍欲上不得后马搐尾顿蹄欲驰而后隐忍态描冩殆尽偶一开卷宛然若生故不必以龙鬐凤臆嘶风逐电为快也元赵孟頫双马圗赵吴兴画马真与韩曹抗衡此卷尤为合作后有云东题咏必江南好事家所藏可寳也其昌元赵孟頫天马圗赵文敏画马虽以伯时为师而其古淡浑成若无意标竒处实得物态之自然昔人谓圗鬼魅者易竒冩狗马者难巧然狗马之中亦有出竒取异者是亦鬼趣也元人画马任月山太庸龚翠巖太竒惟子昂得马之真葢其性喜画马少时遇片纸輙画而后弃去精能之极合乎自然非浅造者可窥也丁卯八月汤慧珠㩗公天马图来玩平立颙视絶无顿掣之意而神气雄岸屹然如山奚官长身武姿与马并髙如献轩墀时也元赵孟頫八骏图文敏性喜画马自云少时见片纸輙画而后弃去盖其神骏英逸之气暗相流注遂擅此好耳予友戴升之曽㩗一马相示圉官洗刷持浆饮马马雄矫顿掣意态欲絶后有宋景濓小楷数字徃来予懐乆矣今茂叙复以公八骏图向予评赏笔意圆洁秀整视戴所㩗又为一格岂天闲之选虽脱衔𣪚牧时亦自驯雅絶去覂驾蹄龁之习耶茂叙负材缮行称名家千里血驹此卷适落其手不可谓非邅也题而归之元赵孟頫二羊圗予尝读杜工部画马讃云良工惆怅落笔雄才未尝不叹世之画者难其人也晋唐而下姑未暇论至如近代赵文敏公书画俱造神妙今观此圗后复题曰虽不能逼近古人气韵有得非公夸言真妙品也好事者其慎保诸吴龙门山樵良琦寓玉峰逺緑轩题时为洪武十有七年秋七月十九日赵文敏公为仲侣冩二羊图展卷间如行河湟道中与旃裘索择之牧羝奴逐水草而栖止昔称廊庙材器稽古入妙者信矣汝阳袁华书于鳌峰寓舍昔李伯时好画马遇大比丘戒堕马胎乃画一切佛得三昧妙松雪翁亦善画马今披此图又善画羊观龙门所题想含此意予又惜其丹青之笔不冩苏武执节之容青海牧羝之景也为之三叹东郭牧者张大本冩崐山客馆与琦龙门同观书此子昂肖物之妙无所不造极此二羝乃其偶作而宛然置人于黄沙白草间评者纷纷徴蘓卿事我恐此妙趣正复当面蹉过也吾深叹其亡羊竹嬾李日华元赵孟頫墨竹黄山谷云文湖州冩竹木用笔甚妙而作书乃不逮以画法作书则孰能御之吴兴乃以书法冩竹故望而知其非他人所能及者云元赵孟頫画竹石昔文敏公初赴京过毘陵止宗人东臯先生家人多求公翰墨后仕于朝徃来霅上时先生数从之㳺日得公书画凡数幅内竹石一纸公题小诗絶类此卷吁公初以书名于时其画与诗本皆絶妙今此卷备焉有区区未易賛述者特以予家藏旧物皆亡于兵眎今又隔一宇宙捧玩再三不胜慨惜魏公书真行篆籀皆造古人地位复能以飞白作石金错刀作墨竹则又古人之所鲜能者呜唿书法至公可谓备矣俗工不知书乃欲效其形似真若楚优叔敖令人不觉发笑此卷竹石皆佳诗亦不茍可为文房清玩书此以见书画同途不可岐而二也云门山樵张绅元赵孟頫画竹湖州之竹真而不妙彭城之竹妙而不真湖州疎疎宻宻彭城不宻而疎二君直气凛凛是以笔底劲多和少森然劔㦸琐牎猗傩无有也子昂此幅于至和处见笔至宻处见墨未尝不劲未尝不踈所谓瑶台缓歩罗绮骄春或足拟之予家旧藏管夫人蛱蝶一枝犹之芳天和畅丽人临风亸袖醉娇袅袅殊不胜情此花此竹差足当荣禄朝回仲姬衣紫绫半臂援瓯酌茗嬛姗相盼时也元赵孟頫墨梅赵文敏公蚤嵗喜画墨梅印以水晶宫图书因浙中有玛瑙寺或戏以为对遂不用此图书而梅亦少画闻之髙竹闇季常近得此纸有钱选舜举䟦语其为公早年画无疑及观公所题二首追懐惋惜未尝咎少之作不工者葢其才情之出下笔过人有自得之妙亦必有自得之喜固不足以尽识公之为人然亦可想见公之为人也季常其永寳之元赵孟頫三世画人马圗吴兴赵公文章政事见重前代又以其余适情于翰墨之内故字画之工㸃染之神妙天下而子孙亦克承其志焉清江王氏希和持其所藏公家三世所作人马圗以示予盖自子昂公为之祖仲穆公为之子彦徴公为之孙覩其顾视随立尊卑秩然亲谊蔼然然后知名贤措思运笔虽于圗冩之末而寓天理人心之正然后人子一展卷之顷孝敬之心自不能不兴起于其衷也况兰筋曲膝方首厚蹄目如悬铃光流紫电竒情妍态宛如锵如晔如翔如实可以充天闲而鸣和鸾也又何必伯乐之经九方臯之法然后可以见之哉希和今世名家素勤诗礼之教乡先生称道之者日益着是犹骥有其徳而又得其所飬者他日充天闲鸣和鸾今将于此圗而徴希和之所至也载阅是圗敬书于后时永乐元年冬十一月五日将仕佐郎临江府儒学敎授钱唐沈大年清江王均希和所藏松雪斋三世人马图暇日持以示予予获拜观先朝文献之懿继述之雅亘古今而希有也楚书曰楚国无以为寳唯善以为寳希和寳此以传家其亦善人也三肃以还珍重珍重永乐三年春龙在乙酉三月廿日前进士胡诚拜书右湖州路緫管赵公仲穆其子莒州知州赵彦徴所画二马气韵精神各得其妙总管笔法得曹将军为多知州笔法得韩干为重独文敏公兼曹韩而获其神妙此所以名重千古无媿前人雪庭禅师与緫管公为心交父子之间同为知己王蒙在文敏公为外祖总管为母舅知州为表弟岂敢品题哉实识悲感耳王蒙谨书郭祐之题赵文敏画云世人但说李龙眠那知已出曹韩上文敏见之谓曹韩固不敢当使龙眠在固当与抗衡也其自许如此钖山安君尝得其子集贤诸孙彦徴画聨马轴王叔明题其后并论其父子笔法所自而尤盛称文敏得曹韩之妙顾卷中无文敏之笔非阙典欤安君乃别购文敏一马标诸卷首遂成合笔持来示予俾题其后于戏曹韩龙眠盛矣然其后皆无闻岂若赵氏祖子孙三轴具于一轴之中而并臻其妙殆古今一见耳岂曹韩诸人所得而拟耶若安君者其亦知所尚哉安君名国字民太号桂坡钖山人嘉靖壬辰三月既望文徴明题元赵雍画山水昨自杭回道经茅山西墅时夕阳也松如偃盖水若鸣琴青山万重白云千顷山下有乗骏马者出没于其间乃天然一图画心有所得以目疾未愈不能举笔因命子雍代之至大四年五月既望识于鸥波亭云白山青几万重溪邉游子马如龙眼前有景画不尽归去鸥波命阿雍子昂元赵雍临李伯时凤头騘家兄知州为奕临李伯时凤头騘今作紫花马此老杜所谓五花变作云满身者是也真家藏之寳可与知者道耳弟奕谨题元赵雍马圗予尝观唐陈闳马圗叹其精絶今见仲穆临李伯时之作真能继之至于蕃人牵马尤极其态所谓心合意会又不止于云满身者此图仲穆冩寄其弟奕者后入崑山顾仲瑛家今为文侍御宗严得之盖自古千里之足骨朽无遗而二百余年飒爽之气犹宛然尺素间又何天闲十二之足夸哉元赵雍药王像赵仲穆用龙眠法冩药王像坐藤竹牀手执葫芦在芭蕉林中喻是身之非坚也脚下靡靡细草俯覸之喻大地皆药草也倪迂作精楷賛曰耆婆大医王能疗诸疾苦视虗实表里施补利汗吐设或有心病非针砭能愈世尊安心法一弹指病去是画者賛者俱觧入深法者也元髙克恭冩山村图卷彦敬所作山水真杜子羙所谓元气淋漓者邪仁近得之可谓平生壮观也孟頫大徳初元九月十九日清河张渊甫贰车㑹髙彦敬御史于泉月精舍酒半为予作山村圗顷刻而成元气淋漓天真烂漫脱去画工笔墨畦町予方栖迟尘土无山可耕展玩此圗为之怅然而已南阳仇逺仁近右山村圗卷故尚书髙克恭彦敬为御史时为仇先生作于泉月精舍舍乃故宋漳州佥判张逢甫之坟菴渊甫即句曲外史伯雨之大父也先生一为溧阳敎授即不仕仇山在余杭溪上因号山村民栖霞岭在西河北山先生墓在焉弁阳则草牕周公谨之别号弁山在武康溪上先生翥师也大徳初元予甫十有一常从先生出入诸公间今再三十矣景宁尚书得此卷以属题伤年运之既迈感事物之非昔怆然于懐以叙卷末庶几览者知文献之徴也至正昭阳赤奋若夏五之望河东张翥谨书于京师所寓虚游轩右髙文简公画赵文敏公题识仇山村周草牕诗皆絶无而仅有者河东张承㫖尝为赋诗吾友蒲菴复和之予欲效颦老病未能也姑书此以识媿金华宋濓题元髙克恭画云林烟障房山老人初用二米法冩林峦烟雨晚更出入董北苑故为一代竒作然不轻于着笔遇酒酣兴发或好友在前杂取缣楮研墨挥亳乗快为之神施鬼设不可端倪今俗工极意临摹岂能得其髣髴哉昔米元章嗜石见輙再拜予所甚爱其能无修容乎元髙克恭夜山圗彦敬郎中髙君读书穷理外留心绘事所谓吴装山水者尤得意焉左右司秩满之后闲居武林不求仕宦日从事于画心愈好而技愈进虽专门名家有弗逮也行省照磨李君公略性沖澹乐山水寓居吴山之颠南向开小阁俯瞰钱唐江及淛东诸山歴歴可数如几案间物彦敬每相过未尝不流连徙倚以展清眺公略谓夜起登此阁月下看山尤觉殊胜彦敬闻之跃跃以喜遂援笔而为是圗公略持以示予且请着语聊为道其梗槩云至元甲午阳月望日徐琰子方父䟦于武林官舍之方润堂元髙克恭烟岭云林圗房山画山水无不佳者未若此幅大有米家意趣静菴张别驾持此索予拙作故赋一篇时洪武庚戌嵗三月五日渤海髙启题元李衎墨竹仆观息斋墨竹多矣此卷老嫩荣瘁风晴备尽意度尤可寳玩吴兴赵孟頫题息斋画竹虽曰规模与可盖其胸中自有悟处故能振迅天真落笔臻妙简斋赋墨梅有云意足不求颜色似前身相马九方臯予于此公墨竹亦云大徳七年闰五月望雪菴道人溥光谨题元李衎墨竹卷文与可苏子瞻仙去二百年墨竹一派今蓟丘李公得之其用意命笔天趣冥会等而置之未易优劣也或谓二公在当时虽贵重而困悴流落亦不少竹讵能救之哉李公今方以此上当天意宠誉赫奕抑荣矣愚谓士之用世以学术政业而艺事乃其余三君子之道一致也遇不遇有命此君何与焉同览此卷并识其语元李衎冩木石细竹东坡尝谓与可胸中自有成竹乃见于笔下今观仲賔所作修篁劲节猗猗生意无尽非胸中有成竹者其能若此耶大徳壬寅中元日金应桂题元钱选浮玉山居圗舜举少年爱弄丹青冩花草宛然如生人争欲得之其晚年益趋平淡多作山水此卷虽规摹董北苑然又自成一家可谓前无古人矣赵孟頫书霅溪翁吴兴硕学其于经史贯串于胷中时人莫之知也独与敖君善讲明酬酢咸诣理奥而赵文敏公常师之不特师其画至今古事物之外又深于音律之学其人品之髙如此而世间徃往以画史称之是特其戏游而遂掩其所学今观贞居所藏此卷并题诗其上诗与画称知诗者乃知其画矣至正八年九月八日大痴学人黄公望稽首敬题时年八袠廿年前予阅钱舜举山居图于璜溪沈悦梅宅生纸用笔得王右丞家法緑浅墨深细腻清润真与唐人争衡圗为张贞居伯雨所得和诗一篇词㫖甚逺书法精妙殆非时制予初学贞居书以悦梅为吾壻张训舅氏从其乞得之置古墨林卷中书虽存而圗则阙每有神劔异处之叹成化癸卯二月四日恱梅之子志行以义新授承事郎载酒往贺出圗赠余兼得黄子乆郑明徳琦楚石倪元镇仇仁近诸作展诵之余不忍释手篝灯沧江虹月舟中且阅且和得凡四首惟志所喜罔知形秽不可与古并也虽然古今人未必不可相及故韩退之送杨巨源尝一言之予可无言以附尾耶神劔合并岂亦系之天也予之后人尚保勿失后学姚绶记钱舜举画品甚髙人以花鸟见称葢未尝多见其山水故也观此山居图七分用墨三分设色笔法絶类辋川复入顾恺之之域赵松雪素所师资岂真阿私所好哉况贞居于书肆中一见此圗而赏识之复和其诗语意沖淡字画清逸无慙是翁大痴云知诗者乃知其画亦名言耶故予大书特书不一书而足也是日绶过石云桥记元钱选列女圗钱舜举年少时嗜酒好音声善画髙者至与古人无辨尝借人白鹰图夜临摹装池翌日以所临本归之主人弗觉也今老矣其画益不可得湖之人经舜举所授类皆以能圗称然而舜举髙矣此三图舜举所临诚古名本刘向书序记古之列女多矣古人因之以为之图此独取邓曼许穆夫人括母岂非以其识微知逺也耶妇人之于父母夫若子之间不失孝贞亦已多矣今楚魏赵之事未见几微三人者固已言之非言之讐无毫末差若符合谷应渊澄而日出凡于形声之内举不能以自遁则三人者之明其于妇人独不甚贤也哉大徳四年龙集庚子七月望金华胡长孺书元钱选摹董北苑画米颠称董源画平淡天真多唐无此品在毕宏上此卷为钱舜举所摹一披阅之觉近代粉黛无色信乎其格之髙妙无与比也老颠又言牛马人物一摹便似山水摹皆不成山水心匠自得理固如此乃吾观近代人画唯临倣则胜自运者往往不及因后人摹拟之工益信前人之登峰造极也智与师齐减师半徳智过于师方堪传授非髙手不能画亦不能摹观此圗者于董钱二家之得处试一拈出辨之元钱选画竹林七贤卷吴兴钱舜举作七贤圗轻豪淡墨不假丹青之饰似有取于晋代衣冠雅素之羙想其仪形摹其乐趣观嵇康之友六人或歌或饮或书或琴仰天席地优游自得吁曲肱饮水浴沂舞雩岂外是哉珍藏之哲马鲁丁载拜元钱选醉女仙卷右舜举绘诸醉女仙其雅鬓宫妆者约是玉源夫人軰其披发卉服者殆是华隂宫人軰其炫晢暴腻者或是女几宛若軰至頽首舜姿而袍而束而纎鞾露其股殊不可觧岂天魔舞遗艳耶故相与沉酣红翠耶抑玉潭临橅旧本耶此画正如仙花示幻观者应作蒲团水月观锦窝老人题元钱选女仙图古人善画者多图人物至唐而山水始盛赵宋因之玉潭翁以嵗贡士而妙于绘事今观刘氏温甫所藏女仙图有以知其逺宗乎古而非后人之所能及也尝闻道家言女仙多遨逰太清次则居于洞府或尘縁未断复谪降人间数满乃去苐未知玉翁之所图其天仙欤地仙欤抑降谪而来者欤九原可作吾将叩之玉翁元钱选观鹅圗善用物者天下无遗物夫茍无遗物则凡飞走动息之类接乎耳目者悠然会乎心皆足以助我天机孰可非用者乎世称王逸少爱鹅鹅何足深爱逸少固有以取之尔事物之变天地之蹟隂阳鬼神之藴奥心之所得冩之于书其所取者岂特一端哉盈两间者皆逸少之书法也鹅盖其一物而已观钱舜举之画风流闲逺之趣犹溢于目中此岂易与世俗言耶元钱选竹深荷净圗李晞古树石李龙眠人物画史中俱到妙品只此圗能兼二絶真钱玉潭得意笔也邓文原题予家有玉潭翁三仙对奕圗每眀牕浄几辄与友人展玩觉有生气勃勃兹于民瞻斋中更得覩此恍若置虗舟于渭川泽畔清风习习自涧谷中来也直令人有遗世之想陆辅之吴兴钱舜举画种种臻妙独是卷冩少陵诗句务脱铅华归之沖澹竹树扶疎冠裳啸咏而当时一段纳凉景色宛具笔端诚佳品也昔人谓王右丞画中有诗吾于舜举亦云云间沈粲元钱选眀皇击梧桐圗赵飞燕舞在掌上杨玉环比昭阳微有肌为盘中舞宜也谢阿蛮等奏乐其旁而潞州别驾所按与之谐则其素习可知虽微杨玉环独无一盘中之人哉来渔阳之鼙鼓不专在羽衣一婆娑也吾惜杨玉环受诬已乆漫因钱吴兴为一举末减之元钱选临龙眠九歌圗右九歌圗乃龙眠居士李伯时之笔而元吴兴钱舜举所橅然不必计也但楮素洁白而用笔精妙有可爱玩虽然求龙眠而不得得舜举斯可矣其上隶古且是虞学士伯生所书盖当时虞公以隶法名天下宜其书于此也万厯戊寅四月六日茂苑文嘉元钱选洪厓先生圗此吴兴钱选舜举所冩洪厓先生像也神采秀发意象闲逺望而知其非人间人家弟尝寄予一本乃宋人笔更佳而后缺一帧题以为葛稚川移居圗予辨以为洪崖像弗信也得此本证之乃屈按列仙诸史传谓先生长七尺五寸眉目如画常御乌纱帽红蕉衣黒犀带短靿鞾㩗笻竹杖今像正尔而后一人短而阔若叚柯古所云弄臣者其执即六角扇也余四人大小不一即橘木葛律拙也其挽而不前者一白骡即雪精也肩者即铁如意长盈壶常满杯文榴酒榼自然榴杓一云垂云笠方木櫈二𤣥书葛木如意魏惠壶木柏杓也盖靡不合者舜举拙于书而最后有题句云去嵗无田种今春乏酒材从他花鸟笑佯醉卧楼台此先生诗也然先生又有二诗云下调无人采髙心又被嗔不知时俗意敎我若为人又入市非求利过朝不为名何时陪俗物相伴且营营语甚浅而有味舜举似不知也始予嗜古书画器物几成癖乃先生更甚焉而一时名士若李太一赠孔子木履郭翰复赠孔子二仪履杨炯复赠孔子石砚与扬雄铁砚田游巖赠尹喜龟王戎如意杖杨齐哲赠嵇康鍜锥刘守章赠四皓六角枕司马子微赠淮南王药杵臼魏肃赠陶潜琴隐居芙蓉冠刘长新赠王乔笙张守珪赠尺八寸海虾蟇牙秦休荘赠河上公注道徳经槀本周子恭赠古帝王图元亭赠谢灵运䰅僧翛然赠迦叶头陀钵智逺赠蔡邕焦尾琴葛洪刮药箆予始而笑以为何所辨真赝既而私喜以为灵真嗜好若此何况我軰苐今年秋尽捐所藏付儿曹仅荷一被一瓢佛老书十余卷入城南精舍此身洒然觉先生之尚有累也先生讳氲一讳藴字藏真晋州神山人赵道一谓其年九十三四月八日尸觧于洪崖古坛至八月复见于晋州复尸觧而徐慧谓其初乗白驴从五童入洪崖古井后复不知所终道一谓其慕古洪崖先生因自号洪崖先生而慧则谓即古洪崖先生也夫洪崖先生固张氏乃黄帝之臣伶伦也一见于卫叔卿传再见于班孟坚赋三见于郭景纯诗四见于陶贞白真诰盖遐逖之灵真而希夷之妙迹也张氲先生出处灵幻故静能公逺之俦而博综艺尚庶几贞白伯仲耳且使古洪崖而在则吾孔子尚当称东家丘桐柏真人当称吹笙少年而何器物之足羡故须以道一所纪为正元钱选画陶徴君归去来辞圗吴兴钱选舜举画陶元亮归去来辞独多予所见凡数夲而此卷最古雅翩翩有龙眠松雪遗意第少却僮仆欢迎稚子候门三径就荒松菊犹存一段柴桑景当是兵燹时不免破镜耳宋南宫仲温以章法书此辞遒宻劲媚却堪作三絶也钱太宰溥谢少宗伯宇马太常绍荣竭蹷而趋仲温尚不至邯郸歩马初冒周姓后始复故予病痁初起值小凉䟦此忽忆南史载元亮与彭城刘遗民鴈门周续之同隐匡庐旁时谓之浔阳三隐元亮任真乐天冥迹隐显故当推为龙首遗民迹挂尘外而栖心浄土犹渉趣舍聊屈称腹续之金华之学着声九重竟接万乗虽不膺蝉冕而移止钟山以殁犹恐不称尾耳今世三尺儿知有元亮而无能举遗民续之者故附志于此观此画是钱舜举倣龙眠靖节诸图笔意盖篮舆入白莲社一帧非专冩归去来辞也当时绢素流落好事者重之或请仲温书以成三絶耳仲温此书最为急就章合作钱原溥诸君皆傚之至今松人犹搆兹体世懋曽畜有赵承㫖归去来辞予兄元羙䟦云人间世贵人嗜书画若渴独此卷以见讳落吾弟手此舜举仲温合璧声价可亚承㫖而为太宰良弼赵公所有公独非当世贵人乎能不讳贵人所讳宜其为急流中勇退人也宋梅询见致仕告身闭目推去之曰币重而言甘诱我也如此人安肯畜归去来辞邪偶书此博公一粲元钱选画李白观瀑圗右钱选舜举写李青莲观开先瀑布圗毋论此君神采欲飞动即一骑一从亦见生色唯两瀑不甚雄乏直下三千尺势当由小窘边幅耳圗后缀舜举一诗不免蛇足又有刘文成宋文宪胡文穆题诗皆名手而首则觧大绅印记及小楷五字絶佳当时刘宋题后归大绅而文穆始题之耳后为上海朱太学邦宪家物邦宪予故人也白晳美姿容酒态絶出青莲上诗亦鴈行没可二十年矣嗣子上林家敎举以遗予噫在人间世作太白观在上林所作邦宪观亦可也予何所与为成二歌题后还之上林聊寓雪鸿之迹而已元钱选画花鸟昔人评书法有所谓龙游天表虎踞溪旁者言其势其曰劲弩欲张铁柱将立者言其雄其曰骏马青山醉眠芳草者言其韵其曰羙女揷花増益得所者言其媚斯评书也而予以之评画画之与书非二道也然书之为道性情则存乎八法义理则原乎六书昔之习书者未必不本乎此无他术也而善书者固不得不同而亦不能不异犹耳目口鼻人之所同而状貌之殊则万有不齐也画则取乎象形而已而指腕之法则有出乎象形之表者故有儿童观形似之说虽然徒取乎形似者固不足言画矣一从事乎书法而不屑乎形似者于画亦何取哉斯不可以偏废也吴兴钱舜举之于画精巧工致妙于形似其书法之媚者欤笔法所自本乎小李将军木石遒劲虽未之及而人物居室舟车服御之精巧殆可颉颃居吴兴三絶之一其以是欤且其折枝啼鸟翠袖天寒别有一种娇态有非他人所能及者禅家有五眼观是画者又别具一眼不可以没骨律之也缪君仲礼得是画于觧绶之时因忆吴兴旧游且有感于其诗有所谓莫言倦客多牢落正是诗人觅句时之语欲得能言之士相与咏歌之而求予书其说于卷首然则仲礼之有取于是者岂徒以其媚而已哉故不复辞而书此以告观者元钱选䑕食𤓰圗右钱舜举作鼠食𤓰图其一盗啮𤓰而𤓰苦及其皮尽而苦至则更啮其他以求餍为若有知也其一猝然而捷至目动而屡顾若有畏也亦黠矣哉夫人之豢于世味也甘其所甚苦乐其所可畏忽然以陷于害恬而莫之知也岂其智顾不若物之微哉噫予观其圗有感焉元钱选水仙圗钱舜举在胜国以丹青名一时几与吴兴鴈行而卉草尤自超骎骎度骅骝前矣此卷水仙为华氏世藏零乱中有绰约迎风承露种种姿态百出盖舜举得意笔也后有款识而失之华生以为恨乞予题尾噫待款识而后真浅之乎真矣元张逊钩勒竹卷王君伯时早嵗从学于张溪云先生故其能事皆有师法今观所藏张先生松竹圗益信伯时所学之有成后之学先生非伯时其谁与归伯时兄仲和持卷索仆画辞不获已为作竹梢深媿美玉左右而寘珷玞也凡观张先生双钩竹当与古人并列故不复缀言天游生陆广季𢎞自唐王摩诘双钩竹法传于江南而世之画者多宗蜀主故黄筌父子擅名当代国朝黄华老人而下如澹游房山蓟丘二李吴兴赵魏公诸人皆工墨竹钩琐之法殆若絶响予来吴中始见张仲敏双钩往往得摩诘遗意此卷乃为其友王君伯时所作其松石坡陀向背前后又有董北苑法诚可爱也云门山樵张绅识予官翰林几六年每与院中羣公商㩁其乡里之好事者予必以吾沛郡朱永年氏为称首因出同郡张溪云先生为予内人从叔父王伯时父所画竹观之座中啧啧声不絶口乃知名品当不逃乎鉴赏也予在童丱时则尝闻先生善画竹然未知有此精絶耳此盖深得江南铁钩琐三昧近代则未之见也噫故家文献凋落散失子孙不能守其所藏之物者多矣今此卷获归永年独何幸耶盖是日同观者侍讲邹仲熈右賛善王汝玉检讨蘓伯厚宗人府经歴髙孟升待诏滕用亨余则典籍梁用行也时永乐六年夏六月二十八日书于玉堂之斋室云昔人画竹咸钩勒若王辋川黄筌父子辈尤臻其妙山谷云墨竹起于近代不知所师后人遂不事钩勒矣溪云张仲敏与李息斋同时画墨竹自以为不及一旦弃去而用钩勒此卷画与学子王雨伯时者今归朱氏永年矣观其松石坚确不渝之姿此君贞节后彫之操有似其人或云溪云尝从黄冠故清雅若此永年保诸浚仪张肯识溪云张仲敏既为其友王伯时画双钩勒竹并松石一卷不啻犀然牛渚献竒露怪万寳毕出炫心夺目莫此为快天游陆季𢎞复为伯时之兄仲和作烟梢数笔雅淡中有竒致则又若太羮𤣥酒不假调剂功至味自然爽人牙頬是卷也诚所谓百不为多一不为少岂非人间之至寳也耶况自元迄今宗工鉅儒题识满卷尤足珍袭可知今年春予访刘公以则于穿山之阳因以出示予方病酒繙阅之际不觉宿酲之顿觧信一代之竒也因书其后以归之时成化丙戌三月望日长洲陈鑑缉熈识元王振鹏画大安阁圗世祖皇帝在藩以开平为分地即为城郭宫室取故宋熈春阁材于汴稍损益之以为此阁名曰大安既登大寳以开平为上都宫城之内不作正衙此阁岿然遂为前殿矣规制尊稳秀杰后世诚无以加也王振鹏受知仁宗皇帝其精艺名世非一时侥倖之伦此圗当时盛称上意观其位置经营之意宁无堂构之讽乎止以艺言则不足尽振鹏之惓惓矣元王振鹏水亭圗此水亭圗乃永嘉王朋梅为吾吴朱泽民冩者攷圗绘寳鑑王振鹏字朋梅得幸元仁宗赐号孤云处士旧吴志泽民以文学为赵承㫖荐授国史编修迁镇东儒学提举再起浙省参谋摄守长兴以终按朋梅于字义无取恐亦别号而孤云则仁宗所特赐也䟦语俱称征东提举元故无此官镇东或路名然亦不可考矣朱之后若宪副公尚书公能大其宗世世奕叶无事乔木而为之子孙者再失再复愈寳而爱之求诸名公诗什以侈大其事宋时郡有祕校者其乐圃之胜闻东南然再易代而不可究迹至读元少保卢賔客诸咏而若新即画力亦仅五百年耳所託以不朽者文也勗之哉元柯九思墨竹柯九思善冩竹石尝自谓冩干用篆法枝用草书法冩叶用八分或用鲁公撒笔法木石用金钗股古漏㾗之遗意水晶宫道人元柯九思画竹谱右竹谱一册元奎章阁鉴书博士柯九思敬仲所画晴雨风雪横出悬垂荣枯穉老各极其妙今监察御史句容张公孟弼得之朱需予题其后宋文与可善作墨君苏子瞻亦尝效而为之至今名于世或谓其所冩皆以意而不以形盖以意则髣髴于理不以形则非胶滞于物噫不拘于物而惟求乎理者此致知之功君子之所当务敬仲此谱其亦有志于前人者欤岂研书吮丹之所伦张公得此而珍藏之且时取适于目其所尚者有在矣岂真玩物耶用归而书其后天顺元年二月初吉朝列大夫国子祭酒兼经筵讲官长洲刘铉识予同年友监察御史句容张公孟弼家藏元柯丹丘竹谱一册予览而叹曰当是时也李息斋画竹似而不神赵松雪画神而不似然得神于运笔之表求似于有迹之余其丹丘乎孟弼尚寳爱之以俟能辨之者天顺元年夏东吴钱溥书于玉堂之署抱遗道人谓丹丘生为天厯一文学士至比之东方朔司马相如或以丹丘生之遇于天厯也职列鉴别特一函史耳何取乎文学予窃疑之乃今见丹丘生竹谱于京兆尹张公孟弼所其言竹之晴叶破墨曰此法极难非积学之乆不能到又曰凡踢枝当用行书法古人能书者惟文苏二公又自以为髙彦敬赵子昂后独觧其趣以蘓文忠公之文章髙追前古而不废于此然则丹丘生之以文学称固有自哉况世传其所自着建储论招岛夷文又多为知者所称则岂画史所能尽哉而张公之寳重此谱亦岂真以其竹而已哉姑蘓刘昌谨识古之画竹者多矣宋时论者独以文湖州蘓东坡为首称岂非以其得竹之理趣而不拘拘于形似者然耶前元盛时若赵松雪髙房山李蓟丘皆留意于此求其所以继文蘓之妙则为间矣其时鉴书博士柯公躅继古作其视文蘓骎骎乎可谓升其堂而入其室者呜唿一艺之微茍非有自得之妙趣卒莫能造其妙况其大者乎监察御史张公孟弼家藏博士竹谱一帙其有阙者复求太常夏公仲昭为补之夏公工冩竹自王孟端之后独歩一时其运笔虽与博士不同而潇洒清润之趣亦自可重正所谓珠聨而璧合也间以示予姑以识于后御史公尚其珍袭之天顺元年秋九月望后淮南蒋主忠书元柯九思墨竹文湖州画竹以浓墨为面淡墨为背东坡谓此法始于湖州柯奎章此幅颇竒人多不知其夲盖全法湖州也虞文靖云丹丘虽师湖州而坡石过之但时世所传湖州竹絶少予两见又皆小幅无坡石可验用书伯生之论以荅宗瀛聊当评语敬仲名九思号丹丘生天台人仕元文宗时为奎章阁鍳书博士颇见宠礼画有训忠之家印盖文宗题其父墓有训忠之碑故云元柯九思晴竹柯南宫晴竹一帧立竿亭亭枝叶皆疏散略无堆堕蔽翳处又不作枯木蔓草与陂麓沙砾只是行枝布叶合于生竹之数自然精采生动此非有成竹于胷中者不能也昔人论国色不借铅黛纨绮所谓西施毛嫱净洗面与天下妇人鬭羙此地位未易到也南宫题句云嵗寒有贞姿孤竹劲而直虗心足以容坚节不挠物可比君子人穷年交不易晔晔桃李花旦暮改颜色丹丘柯九思并题书法雄逸振动大得颜鲁公坐位三昧较之平日倣欧整栗者大不侔矣戊辰二月雨中对此欣欣如有霁色元朱徳润秀野轩圗秀野轩者吴周景安眺览之所也番阳周公为题其颜我先公为冩而圗之复从而记之盖轩与我先垄宻迩景安乃先公之爱友非若是又孰从而得哉先公暮年每倦于此明年遂即世此絶笔也景安亦己物故景安之壻何幼澄氏时以示予拜观圗后题者多吴中秀士俛仰之间已四十余年矣诸公亦多沦没岂易得哉且夫名之着者因以徳境之胜者由乎人他日何氏子孙传示永乆亦足以侈外家之雅集矣㓜澄其寳藏焉予既赋之以诗又求识之于后遂书而归之永乐庚寅二月望日朱吉识朱徳润泽民为周景安徴士冩秀野轩圗苍润清逸在子久叔明之间又为作记文采斌郁字画遒丽亦颉昂鲜赵泽民为江浙提举校文行之美冠冕一时特性㢘重不轻狥人求是以流传有限此卷真吉光片羽也周左丞相琦为篆秀野轩三字亦极伟观题者数人悉名笔也末则其嗣君识语亦见世羙元宋敏竹石宋好古魏郡人元天厯中为艺文监照磨揭文安公称其疏通而知学好交而不茍合居官必尽其守临事必㫁以义真用世之才而尤工竹石独臻其妙尝有进于明宗者明宗语左右曰此真士大夫之笔京师之人遂取杨补之村梅故事名其竹为勅赐大夫竹予偶得宋笔遂识揭语元王渊画十三雀右元人王若水十三雀总戎郭公彦和之所藏也雀之丛鬪者三飞而欲赴者一掩映于竹间者九或见其啄或露其尾飞鸣转折曲有思致时春雨舟暗兼病目披阅数之不能得其多寡童子以豆识之方得其寔亦可谓工矣学士钱先生鉴定为若水之笔有小沈隶首诸公题咏而东海半江乆不禄其辞翰尤可惜也彦和读儒书喜圗籍其所藏葢不止此庶几慕济阳之清风而兴起者乎元王渊画花鸟甲戌予初释褐从娄江髙氏张复望壁间见王若水秋海棠一枝上栖白头翁二深钩浅渲真逸品也此轴艳冶中见淡致肖似处去㾗态骨韵兼絶工士两擅源自冨燮夏奕来不直师承黄要叔赵荣禄而已公名渊钱塘人元王渊画鹰若水王渊作新篁竹石石上立双鹰其雄者头有两角面如怒虎胷纹绣错可异即杜工部所咏二角鹰目如愁胡视天地也雌者则局形如雉有松鸡竹兔俱可狎耳万厯己未汪砢玉鉴藏并识元唐棣画卷至正五年吴兴唐公子华宰吾邑予客其门相与处甚善也公时时出古今名画及其所自画者示予且讃赏其趣予懵于此道故不知嗜好若无闻无见者公不悦其心曰岂其明于他而独暗于此耶是殆薄吾画也予察之稍以留意一日与公同访提茗㢘父壁间有公所笔画四幅予观而喜之公曰此吾二十年笔也是殆不佳予心计若从公求指其不佳者在某处某笔宜若得其槩然不欲亟渎之及再往则卷而藏之矣予素与县东门邵桂堂翁友善其孙孜思善时从予读书见公画輙恱慕之不瞬目不释手若予之有味于天地之化圣贤之学也公大喜进而教之宦满挟之归邵生尽去余事用能得公之意趣四方闻人称能鉴识者赠之诗许与交至信乎生之妙于画矣画之为道宜求其似也今曰似则不超宜以巧为精也今以拙为古殆必自有其说予藏思善旧所为画数幅假我数年得毕婚嫁尽除书生气习然后袖而出之好山水佳风日中请思善指其昔非今是在某处某笔使昔之不得于唐公者得之思善亦大好事故第书之卷帙之末以识焉嵗辛卯秋九月既望朱升拜手䟦元郭畀山居圗天钖掾郎与予交最乆死别忽忽二十余载念之悢悢如何可言钖山弓河上𤣥元道馆钖麓𤣥丘精舍其画壁最多今或为军旅之居或为狐兔之窟頽垣遗址风景亦异虽予之故乡乃若异乡矣不归吾土亦已十年因胜伯徴君携此卷相示为之展玩感慨并叙述其畴昔相与之所以然者其中有不能自己也投笔凄然乆之至正二十三年嵗在癸卯十二月十日夜笠泽蜗牛庐中冩倪瓉元郭畀云山卷米公元晖昔游径坞登含晖亭揽山青云白树色水光之胜悟得豪端三昧为郑王杨吴董宋郭范羣公擅长初闻是说实讶之及元贞丙申春予寓山中禅余偕二三友纵歩是亭目击真态亦有感发乃信元晖悟是而得天巧非浪说也大徳癸卯秋既下峰顶及今至顺癸酉逾三十年每想旧逰之乐不可复追为之慨叹适又三月十有五日姑胥良禅人出示郭公天钖所作乱山隐秀轻云抹淡矮屋藏林短桥横涧朝曦夕霭千状万貌把玩至再不觉宿懐一时脱焉恍如身临亭际神游物表殆不知人为耶天就耶抑郭得于米耶米得于天耶善豪素者辨之庶几吾言得之矣寉林释契了元郭畀云山过雨圗右云山过雨圗乃京口郭天钖用米元晖笔法而作也峰峦糢煳林木清润宛然宿雨初霁吾不识画而亦以其可配前人是圗作于至顺辛未当时名公若虞邵菴柯鉴书皆有题咏距今百有余年而为其同姓尝熟尹世南所得物固有定遇哉世南为尹有善政较其忧民之心甚于爱圗特为表着云元顾安画竹卷赵松雪冩竹九叠法后世惟九龙山人得之息斋而下弗论此幅顾定之所冩挥毫用墨澹润老烂今百余年相对如雨牕凝睇之时虽孟端恐未易与卷首苍雪轩古篆鄱阳周伯琦笔惟陈登可庶几余不足比可谓具羙矣元申屠子迈画马圗徐容斋先生题子迈十八时所画马其言忠厚而严正得前軰之体吴兴之言微婉茍用其言致力于读书而有得焉则自然不暇于逐物矣清河之言正而毅笔墨之间犹足见其掀髯之气而皆不可复见矣俯仰可胜慨然子迪以其先兄手笔甚寳藏之蔼然孝弟之意故可与诸老之言并传子孙也元颜辉元夜出游圗沙公彦徳挟张华之识犹能精鍳古人名画凡入神品者靡不购得之而拙工模倣形似者不能以欺其明焉故家藏唐宋元三代名蹟甚冨士大夫之好画者必先经彦徳鉴定而后收蓄以是人益器重之今夏隆暑中彦徳持一卷示予曰此颜秋月所绘钟进士元夜出㳺图也披而观之乃冩衆鬼作小队前导有鸣金者有擎大石者有颠立而欲饮者有肘瓮而行者有持鎗者有挥刃者有舞盾者有卓大刀者有执壶浆者有捧觞进者有负椅者有携琴书笔砚者钟馗于后三鬼载之而行又数鬼拥从后有张葢者鸣鼓者吹笛击板者诡态异状各尽形势彦徳求予题其后予闻世传钟馗者终南人也不第而死阶下因以进士袍笏赐之既而示形于𤣥宗梦中曰臣当为陛下除天下虗耗之孽今是圗也其所谓梦中者耶且鬼神无形视之不见何其有形之若是耶岂画者扬其巧擅其妙穷其怪状而其实无有耶终南进士死有灵爽尚为天下翦除妖孽彼明为人者视此圗宁不惕然警省哉然则良工用心之苦盖有讽于世道者深矣洪武己巳夏六月紫芝山人识元夜出游圗笔法竒絶有八面生意展阅间令人骇目非深得造化之妙者曷克臻此拱璧世守勿失延陵吴寛御定佩文斋书画谱卷八十五御定佩文斋书画谱卷八十六目録钦定四库全书御定佩文斋书画谱目録第八十六卷歴代名人画跋六元黄公望溪山雨意元黄公望春山欲雨图元黄公望山水元黄公望江山胜览图元黄公望画元黄公望天池石壁图元黄公望阳明洞天图元黄公望陡壑宻林图元黄公望山水元黄公望秋山林木元黄公望富春山图元黄公望春林逺岫小幅元黄公望骑马看山图元黄公望二十幅画册元黄公望小幅山水卷元王蒙竹趣图元王蒙天眞像元王蒙萝壁山房图元王蒙山水卷元王蒙乐琴书所图元王蒙听雨楼图元王蒙画水墨丹台春晓图元王蒙阜斋图元王蒙云林小隐图元王蒙湖山清晓图元王蒙谿桥玩月图元王蒙破牕风雨卷元王蒙倣巨然山水元王蒙秋林书屋图元王蒙琴鹤轩图元王蒙太白山图元王蒙会稽书屋图元王蒙仿董北苑风雨萧寺图元王蒙清渰垂钓图元王蒙花溪渔隐图元王蒙铁网珊瑚图元倪瓉画竹树秀石元倪瓉画幅元倪瓉竹石图元倪瓉梧竹草亭图元倪瓉西园图元倪瓉山隂丘壑图元倪瓉惠山图元倪瓉师子林图元倪瓉画卷元倪瓉荆蛮民卷元倪瓉松坡平逺图元倪瓉六君子图元倪瓉䨇松图元倪瓉秋林山色图元倪瓉水竹居图元倪瓉渔庄秋色图元倪瓉龙门独歩图元倪瓉园林书屋图元倪瓉着色山水元倪瓉耕云图元呉镇墨竹元呉镇墨竹谱元呉镇渔父图元呉镇古木居士图元呉镇水石竹枝图元盛懋葛稚川移居图元曹知白山水轴元曹知白画山水元曹知白画呉淞山色元曹知白倣郭熈笔元陆广谿山清眺图元朱玉摹劫钵图元倪宏林屋山图元张渥三径图元张渥太乙真人画像元道士方从义壶里干坤图元道士方从义松亭山色图元道士方从义云山卷元道士张雨山水元释雪牕画兰卷元管道昇墨竹元管道昇佛像元管道昇着色兰花卷明张羽云山图明徐贲惠山图明徐贲师子林图明徐贲画归去来辞卷明宋克墨竹明宋克水墨丛竹卷明陆行直碧梧苍石图明马琬云林隐居图明陈汝言荆溪图明陈汝言溪山秋霁图明王履崋山图明王履画苍崖古树明堵炳秋江送别图明王绂江山秋霁图明王绂湖山书屋图明王绂画竹明王绂湖山佳趣卷明王绂江山万里图明王绂山水长卷明王绂竹卷明王绂山水明夏㫤墨竹卷明夏昺云山图明夏昺江村图明屈礿墨竹卷明金铉渔乐图明戴进临李嵩画明戴进菊花卷明戴进山水图明戴进城南茆屋图明戴进山水平逺明戴进七景图明刘珏小洞庭图明刘珏仿卢鸿一草堂图明刘珏夏山欲雨图明刘珏秋山水阁图明杜琼南村十景图明姚绶亲情聚别图明姚绶画卷明呉伟临李龙眠白描渊明图明呉伟杨妃春睡图卷八十六钦定四库全书御定佩文斋书画谱卷八十六历代名人画跋六元黄公望溪山雨意黄翁子久虽不能梦见房山鸥波要亦非近世画手可及此卷尤其得意者甲寅春倪瓉题元黄公望春山欲雨图一峰道人晩年学画山水便自精到数年来笔力又觉超絶与衆史不侔矣今铁崖先生出示此图披玩不已当为之敛衽也呉兴唐棣子华题元黄公望山水眉菴杨孟载评浙右名画其称黄子久如老将用兵不立队伍而颐指气使无不如意今观画中峦嶂层叠移夺真宰与笔势争雄知其言不爽元黄公望江山胜览图近来呉子辈争先觅胜国赵承㫖黄子久王叔明倪元镇画几令宋人无处生活余甚为扼腕今观子久江山图仅寻丈耳而有万里之势且用笔极简而意恒有余真西施洗铅粉立苎萝时状我见犹怜况老奴乎因题而寳藏之戊辰夏五月极热于蓠薋园书王右丞诗云江流天地外山色有无中是诗家极俊语却入画三昩黄子久江山胜览图是画家极秀笔却入诗三昩吾尝挟短笻登北固于轻隂薄暮时置眼黯澹间逺树若荠人家若蜃市怳然此卷之在目归从青箱中拈出列之几案亦似此身复在北固取右丞二语髙咏之都非人世间物也元黄公望画大痴老人黄子久作此图罨霭戍削各极其致而秀润苍古之气自出尘表盖自荆关中来而微采马夏者也余故游钱塘桐庐诸山大都类是披卷怳如见故人便欲卜一㕓其间而不可得故于诗三致意焉诗韵本铁笛道人杨亷夫欲以竒胜故取险韵而遂无一语合作歩之者王逢姚公绶辈皆名手亦为韵所牵塞白而己余笑之而复歩之将使后人复笑后人也第亷夫名压东南书法亦自老劲一时耳鉴之士至忌大痴而争趋铁笛余谓顾子其姑无论铁笛而寳大痴可也顾子字汝善故相文康公诸孙以文学世其家元黄公望天池石壁图画家初以古人为师后以造物为师吾见黄子久天池图皆赝本昨年游呉中山䇿笻石壁下快心洞目狂呌曰黄石公黄石公同游者不测余曰今日遇吾师耳元黄公望阳明洞天图此吾松顾中舍名正谊之所藏也中舍持入长安为川中郭民部所购顾舍人每向余惋惜忽忽二十年客有游蜀者得之归江南舍人已千古矣楚弓楚得以故复收之元黄公望陡壑密林图此幅余为庶常时见之长安邸中已归云间复见之顾中舍仲方所仲方诸所藏大痴画尽归于余独存此耳观大痴老人自题亦是平生合作张伯雨评云峰峦浑厚草木华滋以画法论大痴非痴岂精进头陀而以释巨然为师者邪不虚也元黄公望山水子久论画凡破墨须由淡入浓此图曲尽其妙平淡天真从巨然风韵中来余家所藏富春山卷正与同参也甲寅春三月董其昌题元黄公望秋山林木大痴学北苑多作森梢劲挺之树老杜云请君放笔为直干此图是矣𤣥宰观于东雅堂因题元黄公望富春山图黄子久富春山图水墨纸本袖卷今在宜兴呉氏后有李贞伯沈启南二跋极称许之在吾家溪山雨意图上或以简澹少之过矣元黄公望春林逺岫小幅黄子久春林逺岫小幅在郡城汤氏全学倪元镇清疎可重上方题咏作蝇头细楷生平罕覩其词曰至正二年十二月廿一日明叔持元镇春林逺岫并示此纸索拙笔以畀之老眼昏甚手不应心聊塞来意并题一絶云春林逺岫云林画意态萧然物外情老眼堪怜似张籍看花𤣥圃欠分明大痴道人时年七十四画元黄公望骑马看山图此黄子久学董北苑之笔其家有铁崖图似之其昌元黄公望二十幅画册黄大痴过板画册二十幅为陈彦亷作永嘉张公子贻之檇李沈季山季山出示余飞动幽淡大异本色季山论江陵夺情廷杖遣戍江陵败起官至戎政少司马其人磊落雄快酒后耳热尝岸帻张拳浮大白不龂龂苛礼初招余饮修四六启见投己赠余诗云门多长者频投辖气夺凡夫不下楼余不敢当也季山没无子董𤣥宰出四百七十金从其继子购之今藏于家余得以时时饱玩陈彦亷曾藏张旭春草帖建春草堂人多题咏清鑑可知故大痴不惜抛撒墨寳如此元黄公望小幅山水卷大痴绘法以磅礴雄肆为宗此独萧洒简逸絶去纵横蹊径所谓神竒之极乃造平淡者邪近日俗喜装缀尺缣至费螺子黛四五铢或丑怪偪塞略无舒眼处观此可以一洗胸臆矣茂叙博雅多蓄试取此杂置时流中一参之何如元王蒙竹趣图叔明公子文敏公之外孙也天姿神品其于翰墨深入晋汉至于鉴裁尤所精诣鸥波之宅相非子而谁邪至正壬辰冬公望一峰道人年七十有三元王蒙天真像叔明图天真像笔力精到非天真莫能致非叔明莫能图诚所谓一代人杰也石门山人明秀拜观元王蒙萝壁山房图山房以萝壁名者乃昔济上人禅息之所也上人字𤣥津性粹清雅以觧吟工书鸣于禅林当时名公多重之者王君叔明为绘山房图题诗识之全室存翁具菴同菴止菴诸老师皆声诗咏𤣥津既殁余五十年诗卷今为西宗意藏主所有予南来一日西宗出卷示余且曰意生也晩志慕古人当宗门全盛时诸老宿以道学相倾意以是时不得身侍巾舄于其间为歉巗居谷处草座麻衣世虑澹如独慕古之心时徃来于懐也忽处与有好事者以萝壁山房诗卷见遗展卷欣然如亲接对古老颜色因自喜以所居山房就名萝薜其图与诗如予素有而复归于予者也夫道目击耳闻无乎不在顾力行何如耳岂不闻灵云师之于桃花乎孚上座之于画角闻击竹声见弄师子皆足以发明向上一着子慕古人志在古道盍以灵云辈自任岂求于彼而不察乎此必俟得古道于古人邪子其朂诸若乃山房名实今昔不二诸老师所赋诗见之矣是为记宣德五年秋九月初吉净慈住山天台沙门释正需书元王蒙山水卷王叔明为文敏外孙而其画法自立门户别具一种姿态与文敏无一笔相似其品格不下文敏宜矣髙启黄鹤山樵精于绘事为古今独歩故此卷不越寻丈而山川掩映溪谷萦纡林木森茂屋宇参差俨然有千里绵延之势且用笔遒媚神彩烂然倪云林称其笔力能扛鼎五百年来无此君观此岂不益信临川危素元王蒙乐琴书所图清河张公有秩蚤以明经登第为天子耳目官退食之余不忘琴书之趣故颜其燕息处曰乐琴书所而叔明为图之洪武廿三年十月望益斋王彦文跋元王蒙聼雨楼图胜国之季兵变之余前辈翰墨存者无几间或获一见如遇蜼彛兕敦不由不使人忻艳也听雨楼诗句曲外史及一时名流所作词翰兼羙亦希世之寳也呉中卢士恒甫藏于箧中一日出示于余余展卷观之卷中作者多余故友兹覩其词翰俨若觌彼风度而不忍释手也士恒宜珍藏于家慎勿轻示于人焉洪武二年春二月初二日呉僧道衍书右听雨楼诗画一卷元季及国初诸名公为吾苏卢山甫父子之所作也永乐间流落钖山沈诚甫氏诚甫尝求王内翰逹善记卷中诸公出处之大略藏之以为至寳中念淳熬擣珍非遇易牙不足以知其味之羙云门韶濩非遇师旷不足以知其音之妙使后或非其人不视为箧中之故纸而覆诸酱瓿者鲜矣闻吾相城沈翁孟渊博雅好古其子若孙多贤而且才必能鍳赏乎此可以寳藏于永久不逺百里持以奉翁翁一见之迺喜以厚礼荅之旣而即濒溪小楼扁以听雨置卷座右暇日辄游玩讽咏恍若接诸公之光仪而聆其謦欬也一时名人胜士登斯楼披斯卷未尝不心醉神怡斯楼之名遂擅胜于东南是虽翁之髙致所就然亦岂不以斯卷之所在乎或曰诸公无恙日翁多亲炙之者惜乎此卷不为翁作而为卢氏故物也余谓不然夏后氏之璜封父之繁弱岂为鲁国而制邪鲁之先公所得公噐子孙世守之以为至寳斯卷也其璜也其繁弱也翁之子孙寳而守之又奚知为卢氏物邪翁之孙启南出以示余讃赘于左方云成化庚子清明日长洲陈颀识元王蒙画水墨丹台春晓图右篆题后篆书云至正十有四年五月呉兴王叔明为子安作上无题佳品也元王蒙阜斋图黄鹤山樵画阜斋图有二帧当是一向一背以极其趣耳松鬛极得米海岳所称李营丘刚针法峰峦竹木室榭秾丽详宛大是本色佳境及读沈启南歌所云此图髣髴竹里馆茨茅翛然傍川水倚牀张册白日长似题前帧复有孤桐置髹几则后帧也阜斋不知何许人启南比之辋川应亦不俗吾家小祇园宁减此第此中暂阙主人耳曹茂来先辈持以贽余又览之不觉怃然元王蒙云林小隐图黄鹤山樵王叔明为钱塘崔彦晖作云林小隐图叔明所长在重巖复嶂枫丹栗黄宏丽之致耳而此图则清逺滃欝大有北苑襄阳妙致骤见之以为大痴老人又疑老人不办是也图后意似小未尽问之王百糓云犹及见全本盖少有浥澜为装师裁去耳题署者僧泐季潭叔明旣手书所撰云林辞而同时为辞赋记叙诗歌者凡廿七人多佳士而余所知仅山隂王裕金华苏伯衡始丰徐一䕫嘉兴鲍恂桐庐俞和临安钱宰会稽唐愚士而已沈道祯戏谓余惜不及文待诏生当一一为攷以报盖待诏最能详胜国先朝士大夫始末故也归而书之以志余陋元王蒙湖山清晓图叔明成文敏宅相故于丹青独妙冠一时余所见多矣独此卷最为超絶晓色初动湖翠山紫直扑人眼睫间其树皆作白莲社中法尤见古雅非近峰数拳断以为摩诘不亦公麐矣叹赏之不足故歌之而仍题其后元王蒙谿桥玩月图王叔明为松雪甥居呉兴最近太湖屡游东西洞庭两山尝见其谿桥玩月图又名具区林屋图皆摹王右丞石穴嵌空树枝刻画为未变唐法也原之精于绘理自出笔意一洗黄鹤老人气习苍莽秀润君家顾长康真有种邪元王蒙破牕风雨卷王叔明画卷有听雨楼与此卷絶类但此图更清润有赵呉兴法尤可寳也跋者十余人皆名士铁崖语甚竒惜不传于遗集董其昌观于金阊官舫因题丙寅仲春望元王蒙倣巨然山水余见山樵画多矣无不䂓摹古人遂足掩映古人者云林所谓五百年来无此君不虚也然诸格中以倣董巨为最此幅彷巨然又叔明平生第一得意笔画家以皴法为第一义皴法中以破网觧索为难惟赵呉兴得董巨正传要用此皴法脱尽画院庸史习气叔明是承㫖甥故犹似舅此幅置呉兴画中不复可辨也其昌元王蒙秋林书屋图元季四大家黄鹤山樵小幅絶少予有青弁图为叔明得意笔晩而获此图莽苍飞动董其昌元王蒙琴鹤轩图新都徐晋逸购得王蒙琴鹤轩图卷为钱以良髙士作运笔古朴设色浑厚种种皆可寳藏惜后书记不甚称故未为世所知乃耳食者谓出临摹人手持论似此甚矣士俗不可医也卷前有杨尹铭篆署后有沈梦麟记释法震董存等十诗皆真蹟元王蒙太白山图王蒙太白山图长卷精细之极亦复萧洒大类王右丞笔后有宗泐道衍等跋又水墨青弁图巨幅全学董北苑雄浑可爱相去如出二人也元王蒙㑹稽书屋图王叔明㑹稽书屋图树石酣欝云气蓬勃如在千巖万壑中忽一段开霁处作精屋数十间屋左右巉削之石飞溅之流若相映带此叔明极得意之笔神营心搆不必取之现境也余尝谓古人绘事如佛说法纵口极谈所拈徃劫因果竒诡出没超然意表而总不越实际理地所以人天悚听无非议者绘事不必求竒不必循格要在胸中实有吐出便是矣武林钱嗣善跋云黄鹤山樵会稽书屋图盖为张思亷而作后为天台葛仲祥购去恨不得一览今九华先生作天台游得此卷于僧舍擕归示余种种骇目神竒之作也元王蒙仿董北苑风雨萧寺图王叔明倣董北苑风雨萧寺图气韵掀簸物象俱备不知较北苑所作相去几何顾叔明自是写图手逺近位置歴然不为山林烟霭之所汨没余又见其为陶宗仪写南村图凫鸭猫犬纺车舂碓家人噐具一一毕偹若子久浑厚云林踈简虽各极所擅而施之图似终逊黄鹤矣云间沈良者题曰墨云拥髙山顷刻风雨至划然海潮声草木争偃地旷野少人行山僧独归去衲衣尽沾湿敲户何急事仓皇前村民乗屋一何亟一婢已抱瓮一妇更持噐重茅惜被卷破屋家所寄戴笠者渔郎理网屈䨇臂老翁若望家担物终不弃陆走尚甚危水行可无畏前溪风雨恶篙折水流驶行者当蚤归居者不豫备北苑为此图黄鹤师其意想见晩来晴云凈山横翠始信霎时间真宰特相戏予家有董北苑风雨萧寺图是思陵所题笔法髙古精絶叔明相访出以示之称赏不置予辄以赠之叔明为临此卷予展赏题此俚言时至正庚寅秋七夕次日也华溪沈良俞焯题云郎娘屋破葺茅茨风雨谿山树欲飞出世不知休歇去缁郎何事始知归俞焯题于都城寓舍张逺题云吾师一峰道人曾有摹董元风雨萧寺图今见此可谓䨇劒神物须合子中其藏之以俟云间张逺竹懒曰余憾不得见一峰作合参两家笔法元王蒙清渰垂钓图此图为姑苏寒山赵氏家藏其女孙字子惠者于癸未菊月擕过禾中尚有宋人西王母像冠服殊古雅元顾定之墨竹潇洒多出尘之致赵仲牧画羙人题笺得苏汉臣姿态而锦文絶非庸笔可到周东村画武王梦卜图疑是周官白描仇实父作钟馗䇿蹇虽赝乃后随鬼卒肩一大筐筐内缚诸魑魅有数小鬼挣筐外幻甚又子惠写生种种是没骨设色纤艳若移香影不下其母端卿也余时得其过墙红杏便面及绢素花石题蝴蝶花间蝴蝶舞款书扶风马昭德隐戏墨更许补右丞诗意云元王蒙花溪渔隐图此图有二在吾里项氏者笔气髙纵意态苍逺较胜新安王氏所藏而余有文五峰临幅自题云漫迹为渔已息机青山緑水日相依一年好景惟春昼柳絮桃花燕子飞玉水记元王蒙铁网珊瑚图图作两枯树古干嶙峋俨然积翠池所植后见宋人网鱼图爱其景色幽妍而售画者欲余此幅遂举以相易未几网鱼图又归之盛彦修矣烟云过眼可胜三叹封禺外史玉记元倪瓉画竹树秀石熊君元脩徴余诗云林过而见之讶曰此余旧所作今忘之矣仆因戏之曰对面不识梁武违机优孟善为孙叔敖识者骇其抵掌谈笑然九方皋具眼当不在骊黄牝牡间也遂相与一笑且赋诗曰相思喜似人相对忆风神亲见云林面分明识主賔时至正癸卯二月一日姜渐题元倪瓉画幅元镇此幅又入巨然之室谓二米所不迨也张雨阅元倪瓉竹石图云林子当元末不与陈敬初辈食张氏禄避地云间以全其身盖鸿飞冥冥不丽于鱼网者也此竹石图作于乱定之后乃国朝建元洪武之岁而云林为书甲子其意欲效陶靖节邪然不知云林出处与靖节同否范斋先生俾余题识因以质之元倪瓉梧竹草亭图潘松泉愈倪云林之子之疾云林写梧竹草亭图并题诗以赠之越四十年王中书友石见而赏焉谓其运意入妙品题识之余追想不已前辈风流固如此哉玉林松泉之𤣥孙也请志于予玉林徒知松泉之名以云林之图而重云林之图以友石之赏而重而不知予之言未足为诸轻重也汲汲于志无乃惑欤松泉妙于医云林髙于隐友石贤于介其所为重者固于是乎在元倪瓉西园图玉遮亲家所藏倪元镇真蹟最多俱得之梁溪谈公子此西园图亦谈君所遗用笔遒劲直是荆关再生目中所罕见者也庚午春暮衙斋寂寥玉遮过苕上访余出此见示为之欣赏焚香相对令人俗想多忘真异品也茂苑文嘉题于乌程县学之碧湖精舍云林此图乍看不似西园而细求之乃无不合作其用笔似弱而老似浅而深工力最多是得意笔也元倪瓉山隂丘壑图云林生平不作青緑山水仅二幅留江南此其最精者也若近若逺若浓若澹若无意若有意西施轻妆临緑水不胜其态仓卒见之靡不心折据题初写寄赵士瞻后入邹惟一家惟一所托以殁者书法亦遒婉雅胜其生平时元倪瓉惠山图惠山图纸墨如新世不易得又云林书法最上笔意严整画中最上乗也名下有白文倪瓉之印画边有朱文云林二字印𤣥素先生陆𤣥素也居呉淞江之上元倪瓉师子林图倪元镇师子林卷书法娟秀跋语清真所画柴门梵殿长廊髙阁丛篁嘉树曲迳小山老僧古佛无不种种絶伦元倪瓉画卷此倪元镇画余于海上顾氏见之书作欧阳信本体画作董北苑体亭中着两人有小印云林字皆与他云林画不类今日姜神超以粉本见示遂临之元倪瓉荆蛮民卷云林生平不画人物惟龙门僧一幅有之亦罕用图书惟荆蛮民一印者其画遂名荆蛮民今藏余家元倪瓉松坡平逺图九滩在荆溪倪迂游踪多在焉此图当是其中年所作以书法最工晩年字不称画矣董其昌观元倪瓉六君子图余家有荆蛮民乔林古木图为天下倪画之冠晩得六君子图亦堪鬭胜也𤣥宰题此画因大痴诗有居然相对六君子句遂名其图乃松柏樟楠槐榆六树行列修挺疎密掩映位置得宜而皆在平地且气象萧索有贤人在下位之象岂感当时髙流隐遁而为是欤元倪瓉䨇松图云林山水无纵横习气内景经云淡然无味天人粮殆于此发窍此图是已其昌元倪瓉秋林山色图倪元镇秋林山色图乃吾郡程篁墩得之于唐伯虎者也幼时一见之寤寐数十载忽程山人擕赠仲淹二弟三传而至吾家故非易得信有夙因什袭藏之愿子孙世守毋斁万厯戊子仲秋汪伯玉识倪元镇秋林山色图倣巨然笔意上有悬壁旁带逺岭逶迤出没下方作平陆髙低四五层各作丛树参差㸃缀以分层数亭屋居其隈盖大入意匠者非寂寥散笔也元倪瓉水竹居图倪云林水竹居图卷两树夹坡有平屋二间上方低峦余俱细竹碎石笔极萧散后有俞焯作记以赠仲和处士者倪题句云呉下人多水竹居俞公染翰笑谈余记文固已澜翻甚啸咏应当雨霁初篇什漫劳陈组绣园池无复有禽鱼只今潇洒南湖上种玉疏流孰侮予元倪瓉渔庄秋色图王云浦有渔庄倪云林写渔庄秋色赠之下层作五树参差疎密相映极有态一亭在其隈上层平峦逺渚望而知其为铜宫离墨间也元倪瓉龙门独歩图倪元镇龙门独歩图为复菴和尚写山轮廓颇巨用笔极细墨法亦澹一松轩仰一栎傍之而当路隅一僧昂然行其下盖写张伯雨诗中所谓断江恩公也云林题云恩公昔住天平日林下相迎壊色袍行到龙门无脚力右肩褊但喫樱桃此诗乃伯雨外史访断江恩公诗也余与外史有师友之义己巳岁余访复菴留山中者数日复菴诵此诗不辍口余旣写图遂书于其上云倪瓉元倪瓉园林书屋图倪云林园林书屋图大小作六树分三重屋后多细竹平坡夹以竒石逺近廓落相映容人游意其间所以萧疎而不凋残旷淡而有实际此君真绘事中仙品也题句云緑野䜩游官济济习池清响珮珊珊髙桐初引流晨露宻竹通幽度碧湾童冠咏归春服后龟鱼潜跃夕波间北牕应到羲皇上石枕藤牀卧看山乙巳七月写赠熙云学士元倪瓉着色山水倪云林着色山水余见五六幅各有意态戊辰三月在金陵王越石示余一幅乃为周南老作者云岚霞霭尤极鲜丽所写松皆枯豪渴笔就意为之而天趣溢出周南老题云云林小景着色者甚少尝客寒斋间作一二观其绘染深得古法殊不易也拙逸叟周南老题按南老北人之渡南者宋遗黎也学精三礼寓姑苏行极髙洁有重望以故元镇徃来其家元倪瓉耕云图倪云林耕云图卷作乔林三丛八树直下石壁四堵旁有洞穴内层逺峦起伏俱有沙脚树间一田舍舍后丛竹萧旷清逺营丘家法也题云芝田耒耜闲石廪吐云满渚际荷衣翻巖前萝带缓垂露霭轻帷芳池沃清盥霞飱非腥腐物化自修短空囷未足忧服食滋桢干癸丑八月访耕云髙士于西巖因写耕云图又为之诗十五日倪瓉识宋景濓题云看院留黄鹤耕云种紫芝天下书读尽人间事不知澂江赵觐题云天风起云林衆树动秋色仙人招不来空山倚晴碧元呉镇墨竹嘉禾呉镇仲珪善画山水竹木臻极妙品其髙不下许道寕文与可与可以竹掩其画仲珪以画掩其竹近世画出呉中赵文敏父子外仲珪其流亚也仲珪于画世无贬议惟论墨竹或訾其有酸馅气仲珪为人抗简孤洁髙自表标号梅花道人从其取画虽势力不能夺惟以佳纸笔投之案格需其自至欣然就几随所欲为乃可得也故仲珪于绢素画絶少余留秀州三年遍访士大夫家徴其笔蹟蔑有存者然则更后百年知好其画复当几人邪至正甲辰夏余友张君翔南持其族人𤣥辂所藏墨竹示余曰君尝嗜仲珪画愿为记之余观仲珪隐者也其趣适尝在山巖林薄之下故其笔类有幽逺闲放之情殊乏贵游子弟之气议者少之其以此乎且世赖笔墨以传者非一物而竹之可传岂以声色臭味为足嗜与是则幽逺闲放是其竹之性耳今使人指其画曰是有山僧道人之气则仲珪于竹宜得其天者顾欲以是非之可乎渭川千畆多如蓬麻其挺然修拔郁然茂遂识不识皆知其可爱至于荒濵寂徼烟梢露叶凌雨暴日悬崖拂云偃仆植立之势生枯稚老之态斯则非髙人逸士窥之岁月之间不能悉也以衆人之未喻求衆人之必知何异夸昌羊枣于鼋鼎之侧与事物之殊意见之异世有甚于此者余固不得不为之辨也遂书以为记元呉镇墨竹谱余观梅花道人画竹如羣鳯为鹘所掠翎羽腾闪捎捩变灭之诡虽鳯亦不得而知而评者或谓其赝岂理哉梅道人人品卓轶其写竹笔意豪宕有王景略见桓征南气象至其汪洋纵恣则庄子秋水篇落笔㸃缀天然入妙则运斤成风恢恢游无间矣元呉镇渔父图梅花道人呉仲圭画师巨然多似船子和尚以拨棹诗题之呉门王文恪家藏其渔乐图入妙品本与盛子昭比门而居四方以金帛求子昭画者甚衆而仲圭之门閴然妻子颇笑之仲圭曰二十年后不复尔果如其言盛虽工实有笔墨畦迳非若仲圭之苍苍莽莽有林下风气所谓气韵非邪余昔于戴上舍敬雩所得覩一卷景物与此正合题云姚丹丘临梅沙弥沧州渔舫烟波浩淼之趣常在梦中盖三十年所矣今得沙弥此卷又云倣荆浩笔而荆浩亦得自唐人乃知绘事唯创意之难如其成就今古相师所不讳也唐人重摩诘辋川皆乞本传写士大夫家有一本唯元人贵气韵而轻位置以为一临倣即失生动耳姚御史名绶别号丹丘子吾郡魏塘人半生云水烟林不为珪组所困吾师也有一舟名沧江虹月故周伯器跋中及之对此不能不忆姚临为之三叹竹懒日华元呉镇古木居士图呉仲圭忍贫孤隐极不喜为人作画至于写像犹所靳者然有古木居士图一帧为陈海屋先生作者先生髙隠有道术年九十余而健饮头无二毛盖神仙中人其图作古桧三株荣茂者浓欝如藏风雨槎枒彫蚀者崛强纽裂若经严霜苦雪野火烧余者多则千年少亦数百年物也林间一老长裾曳袖气韵澄澹望之知为世外仙癯梅老杰思也陈五云者题云海屋先生别号古木居士与余同庚壮年偕游海上朝夕饮酒赋诗谈𤣥论道余作滇南之役先生避兵苕溪皆年九十又二先生令嗣石渠先生望重中祕今已七袠有三与毘陵倪元镇嘉兴呉仲圭文墨徃还故得此图观其古木如龙拏怪石如虎踞先生拱立如闲云出岫飘飘有曼倩丰度八年之后添筹増筭余当赍诗奉贺识此为劵九十二翁五云老人陈䇿又姜宠题云古木居士与五云老人同姓同庚同里同学得海外之术有仙风道骨之态余昔放浪五湖每遇两翁一叶轻舠随潮顺落髙唱新词逍遥于三泖皆唿其为神仙两翁合梦藁行世今将百岁皆头无二毛日饮数斗可谓不梦之陈抟矣乃见五云跋语云尔钓月叟姜宠敬题时年八十有一元呉镇水石竹枝图此幅余得之青浦曹氏后以易髙明水乳窑纸槌瓶歴崇祯戊辰秋见石刻仲圭墨竹八纸为李氏鉴藏而此其一焉因忆昔年尚有梅沙弥推篷竹亦为先荆翁易呉益之汉玉麻姑仙并去黄鹤山樵䨇笋图每开帘风动追忆恍然今崇祯壬午秋得梅花老人翠竹黄华真蹟觉顿还旧观凌翠漫士汪砢玉元盛懋葛稚川移居图盛子昭画葛稚川移居图余于项氏见阔幅悬轴绢素沉厚布置雄伟树石竒诡烟沙出没翁媪骑乗一牸一牯家具一二挑琴阮卷轴杂置无序婢仆四五人蓬头赤脚不施严饰一力奋而前驱意皆望莽苍进发盖移居在途景也今又覩此卷气象发舒人物伟丽侍从什器皆有加又作室宇堦墄𢎞厰轩豁侍女肤发秀腻不徒祖述稜伽道子而实兼恕先周昉之能盖子昭笔之絶不易得者然谛视之卷虽长而前后作大树五六分占界址卉木华滋鹤鹿驯扰有洞府仙居之象盖移而已到之景也古人重复作图必临时匠意不泛不袭斯其为杰制也块居简出之人耳目寥寂方思与溟涬者游以求观物之窍妙何意胜友转致妙蹟得纵横快覩如是哉幸矣幸矣元曹知白山水轴云老与仆年相若执笔濡墨旣有年矣老而益进于今诸名胜善画家求之乃画者甚多至于韵度清越则此翁当独歩也至正九年五月廿五日大痴学人公望题识时年八十又一云西吾松之浈溪人与倪迂大痴以画相倡和胜国之末髙人多隐于画云西为多田翁盖其家足置郑庄之驿以延款名胜者其昌题元曹知白画山水吾乡画家元时有曹云西张以文张子正诸人皆名笔而曹为最髙与黄子久倪元镇颉颃并重曹本师冯觐郭熙此帧则倣巨然尤异平时之作藏此以存故乡前辈风流以文画乃有絶肖大痴者予得之长安今合此乃䨇美也元曹知白画呉淞山色曹云西吾郡人与倪迂同时以画相倡和山水师冯觐觐宣和时宦官大都似右丞之媚秀𤣥宰元曹知白倣郭熙笔徐节之擕画一轴来就鉴定乃故朱山人肖海物也余廿年前见之矣作两松耸挺一松横偃贯其脇枝梢上下笼罩松针乱撒极有古气内层作墨叶树一樛枝栎树一中段低峦映带坡畔一翁横舟而钓余定为元人笔而松根露白处已有作李成二小字矣盖特剪去上幅原题而以此眩价耳因试唿儿亨示之曰此曹云西倣郭熙笔也余深赏其鉴真元陆广谿山清眺图陆天游画一幅好事者离为二轴玉水先得一幅凡十余年又得其副遂若雌雄之劒复聚延津亦竒矣过长水鉴赏永日因题此以俟观者董其昌陆天游画品在幼文云西间以萧散幽澹为宗若阔幅雄肆之笔絶不易得也玉水此幅乃聮素为之者先得其左复得其右脗然延津之合也大竒大竒日华元朱玉摹劫钵图劫钵图呉中有二本此本为元朱君璧所摹宣和祕藏蹟相传鬼子母有五百子在人间食人精血殆尽佛愍之乃摄其所爱最少子置之琉璃钵中母求佛出其子不得则竭魔力与其魔衆举此钵复不得则四百九十九子各以所从鬼兵数万排山倒海掣雷电以击佛鎗刃矢石所抵皆化为莲花盖愈恚愈不得技穷而后改意廻向誓不食人迺以其子还之与此图合第考之大藏中鬼子母经则谓佛游大兜国时有一女多子而喜盗人子与其子共噉之亡子家亦不知阿谁取里哭巷议如是非一阿难闻而白佛佛言此非凡人故现鬼子母是母有千子半在天上半在世间皆为鬼王一王从数万鬼上娆诸天下娆人民吾当伏之便勅诸沙门竢其夜出掩取十数子闭精舍中母还不见子号哭寻子乃复勅沙门导使见佛佛为委曲开譬示以罪福俾皈依五戒即时得须陀洹果结约千子皆从䕶法今二十诸天中所貌鬼子母天是也即不闻有刼钵事岂好事者以魔波旬娆佛与佛摄毒龙归钵二事传㑹而成邪将法显奘公辈自西域来别有所受邪余皆不敢论独念佛以大慈心行坚忍力化强暴若转圜鬼子母以一念廻向脱万劫罪而立证初果可勐省也若其笔力之精劲入神则有顾马湖张银台二跋何容喋喋元倪宏林屋山图右佳城图观于玉峰黄应龙氏应龙盖先为林屋山人也此物遂为家寳自郑东之记而下凡二十人如杨铁崖张句曲郑遂昌辈皆名作也倪宏作图并为山人写像笔法清古可观宏字元道尝于顾玉山氏文翰中见之朱存理元张渥三径图张渥字叔厚元人画工白描学梁风子见其写陶元亮三径图神宇澄茂无藜藿气所谓战胜而肥者邪作乱菊于石际㸃叶如苔间露花蕋亦深有古韵元张渥太乙真人画像呉郡张渥画太乙真人像大梁班惟志书韩子苍诗一卷余姚严宗道所藏也按渥白描法宗李公麟子苍正为公麟作也予忆幼时于翰林待制申屠駉家见公麟真迹太乙手执书卷所乗舟乃荷叶非花瓣也嗣后屡见临本皆无画荷叶者此卷亦然而又手执如意不知果何所本申屠先生受宋祕府画宋亡因私取之其为李笔无疑岂公麟别有他本而渥得摹之邪虽然神仙荒忽之说非如实事实理之有不可易者又庸较其同异也因题予说而归之宗道云元道士方从义壶里干坤图龙虎山道士钱允中出游金华洞天方方壶先生为作山水画赠之题曰壶里干坤允中道过㑹稽遇予玉笥峰下出图以示且求识其左方子曰嘻此所谓壶里干坤者道家者流之言也夫一壶至小也可以函干坤而有余干坤至大也可以内一壶而无碍斯言也殆隐语而有所喻非壶公变幻小术之类之推也盖吾尝思而得而人心之虚灵空洞廓乎有容其壶之体乎太极隂阳五行万物皆具于心其壶之所以函干坤乎以一壶之小而函干坤之大则太极隂阳五行万物举圃乎吾心而莫之遁况山水木石之小小者乎方壶先生有得于此故其心与道俱知与神通挥洒翰墨之际千态万状不假摹拟浑然天真而超出乎丹青畦畛之外非特可以奴𨽻衆史而土苴俗品虽道亦无乎不寓也允中之与先生其道同其居同宜必有契于是谓徒以画观画哉允中旦夕归山中幸持吾言质诸先生以为何如元道士方从义松亭山色图此图实吾苏贵游家物尝目击其人之爱䕶比珠玉人徃物移今为淮阳赵文羙所得文羙号赏识其致重将逾于前而保于久也云林先生戏墨在江东人家以有无为清俗此笔先生疎秀轶常然非丹青炫燿人人得而好之于此而好者非古雅士不可先生之道殆见溢于南而流于北矣文羙持来求跋因次先生韵为诗庸遇得失之叹云长洲沈周元道士方从义云山卷方方壶在胜国于赵呉兴辈亡所推让画家者流登之逸品此卷江山秋兴从董巨大小米来而遒劲古雅别有搆结非凡笔也留余山房时一展翫以当卧游方壶名从义字无隅贵溪道士也与张伯雨齐名元道士张雨山水张贞居髙逸振世文絶诗清韬光山水间黙契神㑹㸃染不羣然懒于应酬遗画正少余曩在梁溪周子仲处曾见灵峰山寺图则逸而简吾郡徐君羙家见拟苏长公竹石则秀而竒余未尝见也余观此图笔力圆润髙古惊人其山頽突其树纵横大得董北苑之意即同时黄王不能措手其气韵苍兀不逊赵荣禄宜乎飘飘然若羽化而登仙也锦川老人王瑞书于芝溪草堂元释雪牕画兰卷予留姑苏时雪牕翁住承天寺日与余相徃来当时逹官要人徃徃求翁为写兰石翁恒苦之而余所得于翁者凡数幅或时相过从焚香煮茶辄取雪色纸为余作摘竒掇芳小幅尤极萧洒可爱予常置斋阁中乱来荡失俱尽恒眷眷于懐近乃于呉君书室中见此幅位置萧逺真此老得意笔也感念之余就题其后元管道昇墨竹魏国夫人墨竹世所罕见而况待制之笔聨为一卷岂不尤可寳哉元管道昇佛像管夫人墨竹世多有之余见山庐绣佛图亦工山水今复见此佛像及小楷皆有法度虽文敏续书数十行无能逺过也白石翁跋笔法不减涪翁垂始当作无始或偶然笔误耳元管道昇着色兰花卷善画兰者故宋推子固吾元称子昂堪为伯仲兹卷管夫人所绘非固非昂复有一种清姿逸态出人意外且以承㫖手笔六法并臻尤称䨇璧得未曽有以余仲蔚蓬蒿而获击此于目顿觉埃垢尽洗五体俱香矣徃复披玩不能释手敬识而归之陆源管夫人画竹与大士像恒多兰亦仅见一斑今于李梦然获观六种种种精妍碧叶丹英玉茎水石掩映葳㽔荏苒恍若翩翩于湘江楚畹间幽芬可挹堪与盈川赋子昂书争工公其什袭祕之勿轻视俗眼也徐缅明张羽云山图静居先生洪武初任太常司丞与髙太史季廸杨宪使孟载徐方伯幼文为文字友而皆产于呉世称髙杨张徐以方唐之王杨卢骆四先生惟太史不善画宪使方伯予尝见其画笔一二先生此卷盖饰采敷文而入其室者世之人第知先生诗之妙而不知其画之妙乃若此此可以见昔贤之能事而今岂易得哉甲戌十月获观于崔鸿胪静伯盖静伯呉人宜其尤寳爱也明徐贲惠山图徐幼文居姑苏北郭时称十才子幼文其一也诗书文章妙冠一时画则余事耳今见为道机长老写惠山图肆笔遒丽清润而带书法幼文已矣而画独存道机徴题感叹赋此幼文所制乐府诗文若干卷籖题悟澹集漪澜即惠山堂扁也无钖县庠吕志学题实洪武庚申七月也明徐贲师子林图此卷师子林图徐幼文作凡十二叚段有题名以古篆𨽻写之独损其一按图当是雪堂云各系以五言诗凡十二首不书名氏后有少师姚荣公跋尾想见一时之文雅可补后来之郡乗荣公称余友幼文洪武间为师林如海作十二景余尝题其上颇有称誉卷中之诗当出荣公无疑而词翰尽皆简健按幼文名贲仕至河南左布政工诗能画呉门四杰其一也师子林在呉城东北隅本元僧维则之道塲最号竒胜维则好聚竒石类狻猊故取佛语名菴首图一石题狮子峰者是已或云维则得法于本中峰本时住天目之师子巖盖以识授受之原也姑苏新志维则字天如姓谭氏至正初人而跋尾称如海师岂即其人与但荣公跋于永乐丁酉似为其徒擕至京师而作故有四十余年之叹而兴感于幼文如海之谢世矣尝闻荣公以少师还呉访其师于师子林为所拒至夜漏深以微服徃叩后门求见有僧瞑目端坐止以手扪其顶曰和尚留得此在盖荣公功成贵显犹本僧服故不曾蓄发徐云和尚撇下自己事却去管别人家事恁么荣公怃然而去可谓本敎中之喝棒手乃大善知识岂即维则与又闻荣公法名道衍尝学于相城之灵应观道士席应真者尽得其兵法机事执弟子礼岂还呉所见乃应真邪顾风㫖严峻粃糠事功异学中自有之不必深求其人亦可也暇日偶阅此卷因重装之聊记于此若师子林之题咏尚多而幼文亦自有作天如诗尤可诵併録于后以资闲中之一览徐幼文所画十二景后有陆詹事子深手书前人诗文而独无髙王两先生作今在云间曹太学所余后得此卷于崑山周氏以为二卷在异时必有延津之合犹恨开山天如师未有着作其间以为阙典乃余兄元羙掩关之暇拈藏得师别録具有即景诸诗亟袖示余作小楷録卷后胜事也惜余目昏腕拙大愧诸贤览者即不谓抛粪佛头将无贻诮蛇足邪若师以五灯三昩游戏巵言故自超超𤣥着耳明徐贲画归去来辞卷靖节归去来辞是千古宦谱中佳话每披诵之不知扑去东华面上輭红尘几许虽然南山捷径北山移文彼且入而不能出安问五斗米折腰事哉徐幼文先生为国初呉中四杰之一髙杨张三子第专门诗名幼文独兼工㸃染为无声之诗其风格尤可慕向也此图十六帧烟峦水石𤣥澹髙逸多王晋卿米元章倪元镇之风而吾所目传记中皆不载幼文能画岂其善自祕惜人不能窥其所至邪抑亦为诗名所掩或佹得之戏墨醉笔人遂不知其挟此技也夏中苦疡意况忽忽乍披此图病魔如濯摩挲指画遂忘饵芝术丘壑中寳此足以傲卢鸿一草堂十志王摩诘辋川诸图矣明宋克墨竹世知南宫生善书而不知其写竹入妙若此尝观其自叙墨竹云写干法篆籀叶法分隶枝法真草华实法急就章详观行笔固自书法中来也能者不专一长信夫明宋克水墨丛竹卷呉郡夏彦哲氏博雅好古尝于市肆中购得手卷一枚出示于余乃故人宋公仲温之所作万竹图也观其笔笔臻妙萧闲幽逺多而不繁叶叶不茍作颇似淡游房山意味公平日好鼔琴有伯牙之趣况能乎其书得二王笔诀又善鸟身之术公极聪明好多为之以其所能种种不在人下乃莫不有所敬也董昶明陆行直碧梧苍石图碧梧苍石一幅姑苏汾湖湖天居士陆行直甫之所作行直有家妓名卿卿者以才色见称友人张叔夏为作古词赠之所谓多情因为卿卿是也后二十一载行直以翰典籍致政归作此碧梧苍石复与其宗人冶仙话旧因记忆叔夏之赠则张公卿卿皆杳隔尘世矣故并书张词于卷端当时诸公仍踵而和之其辞㫖抑扬悽惋似寓乎悼惜无涯之意然自至治到今又百余年矣而此图无恙墨色如新岂非有类岐阳石鼔昭陵蠒纸人人得而珍之邪乡先生朱公暇日特示余索赋遂书以续貂后公字孟寛号緑畴轩吾乡诗礼右族其风流藴借不减行直云缓轩刘稽书陆季道作碧梧苍石图盖追写故友张叔夏之词意也按季道载叔夏清平调一词于图左云云且识其后曰至治月日与冶仙西牕夜坐偶语及此转瞬二十一载卿卿叔夏皆成故人卿卿叔夏词中云不知所指者谁疑是当时妓妾之类但不宜序叔夏之上元室士大夫诗画絶有可观梧石清润大似云林盖季道人品亦与云林相上下恨予生晩不能论其世徒赏其词画而击节三叹也正统己未花朝前三日饮桂林朱孟寛第同观者屠氷壶陶畊学云明马琬云林隐居图昔余客云间与今抚州太守秦溪马侯文璧居相近志相合未始一日相违焉文璧工画山水能兼董北苑米南宫笔法视今人蔑如也读书之暇徃徃託兴豪素三呉人以重价购之尝为余作云关晓度髣髴游青城太白间而位置神气若出造化不见其为巧而巧自形焉兵变之余东西散处洪武三年文璧以召至京师遂有抚州之命后二年余继起为国子助敎相望千有余里六阅霜暑求如向之在云间时穷日夜为乐何可得邪儒者詹明初自西江来文璧贻余近诗读之恍然如梦明初且言其耳聪目明公退不辍笔但发少白耳乃出隐居图相示观其山之若有若无而髙下云气戎戎疑欲飞动如天之将雨玉女曝衣也下有伏流曲折小桥横卧桥外人家皆草屋荆扉前后古木不根着者数十株殆无刻画视南宫未可优劣已复题其老亦有归老之志焉余久思林壑即其诗画而益増感慨第窃禄于朝未能引疾而退耳然老不任事亦何能为邪徒使龙湫虎穴之盟久寒而也因以志余之心使山灵有知尚无拒于他日云明陈汝言荆溪图东坡先生尝曰一入荆溪便觉意思豁然欲买田其间种橘作小亭名以楚颂卒不遂其志杜樊川作水榭正当荆溪之上其遗址僧结菴以居至今歴歴可考见盖荆溪山水之胜善权离墨铜棺诸山冈陇之起伏云霞之吞吐具区滙于其左苕霅引于其前凡仙佛之所宫髙人逸流之所宅殆不可以计数也觉轩王先生韫真潜徳于其间修天爵以恒贵去人欲以求仁垂子若孙皆循循雅饬弗违先生志也其曾孙允同静而有智简而能文与予有姻契故予知义方之训有自来矣河之始逹也才滥觞焉楩楠松栢千尺之材出于萌蘖之微由其源长而本深耳允同命余友陈君惟允绘为荆溪图以示不忘乡都之意它日指图而叹曰某树也吾祖之所封植也某丘也吾父之所游登也寕无愓然有感于中乎若允同一举足话言而不敢忘其祖若父者非敎之有素而能然哉吾固知其中多隐君子旣乐善于一世又能使其将来之未艾盖亦山川之钟秀粹羙而致然乎岁己亥五月十三日东海倪瓉漫书明陈汝言溪山秋霁图右溪山秋霁图故乡先生陈汝言所画汝言字惟允号秋水本临江人父天倪先生明善得呉草庐之传流寓呉中二子汝秩汝言并有文学汝言尤倜傥知兵至正末张士诚旣受招安辟为太尉参谋贵宠用事国初为济南幕官坐事卒妻金氏守节敎其子继以文学名于时仁庙召为五经博士终翰林检讨所谓嗣初先生也此画惟允未仕时作一时题识者二十有三人皆知名之士今可考见者二十人郑元祐字明德遂昌人寓呉少脱骱任左手号尚左生元末老儒尝仕为平江路学敎谕终江浙儒学提举所着有侨呉集遂昌杂録朱徳润字泽民宋睢阳五老朱贯之后博学能文尤工画赵文敏公荐入翰林终征东儒学提举所着有存复斋藁今尚书玉峰先生五世祖也倪瓉字元镇元季髙士清真絶俗所谓云林先生也张鑑字天民丹阳人寓呉中二子经纬皆仕张氏有名陈植字叔方寕极先生子微之子性孝有文亦能书画元季不受徴辟以隐约终饶介字介之番阳人号华盖山樵自翰林应奉出佥江浙亷访司事张氏承制以为淮南行省参政工诗尤以学行擅名蒋堂字子中泰定乡试举人元季不仕国初为嘉定州学敎授周砥字履道号菊熘生呉人寓居无钖后与马季常避兵宜兴有荆南倡和集陈季民字庶子号寄亭又时称四明山道士博学善书仕张氏为学士院学士秦约字文仲其先淮人后徙崇明洪武初应召试慎独赋拜礼部侍郎改溧阳敎谕所着有海樵集王蒙字叔明号黄鹤山樵赵文敏外孙善书画洪武中官泰安知州坐事卒陆仁字友仁崑山人张宪字思亷号玉笥山人有玉笥集岳榆字季坚宜兴人顾阿瑛字仲瑛号玉山樵者崑山人有文学家富好客时称豪士元季削发读佛书以避张氏国初徙鳯阳卒陈汝秩字惟寅即惟允兄不仕张氏倪元镇所谓外混光尘中分泾渭者盖独行之士也王行字止仲博学知兵洪武中为郡学训导后游京师坐蓝玉党卒先是惟允贵显时行为门下客惟允卒后其子继从行学故其辞稍距惟允壻刘政见之骂曰此吾外父食客那得称吾友以笔抹之今抹笔隐然犹存刘政字用理建文己夘觧元方正学门人尝草平燕䇿病未及上闻壬午之变呕血死无子祭酒刘文恭其嗣子也俞贞木本名桢后以字行别字有立石涧先生玉吾之子元季不仕国初知乐昌都昌知县清苦笃学敦行古道建文中坐事卒袁华字子英崑山人能诗尤长于乐府洪武中郡学训导以子被罪坐累卒所着有耕学藁此卷世藏陈氏今归吾友江西参议王君直夫盖陈氏婿也其画尝为妄人裂其半直夫以余尝见元本俾为补之而题其后并疏诸人事行如此明王履崋山图始余读溯洄集知安道之深于医不知其能诗也及修苏州志知其能诗不知其又工于文又工于画也观此图文辞绘事皆絶人逺甚而名不甚着何哉于乎崋山之胜竒矣惜吾不获从斯人游然得此图时阅一过亦可神游于其间矣畸叟学术渊䆳吐露竒杰沧洲武将军家藏得其华山图子凡数十段诗文数百首首尾烂然完整发卷便如擕人到异境诗句巉窅模象深古叙记脱迈人间世艺事有如此者俊哉近代当有几何许西岳雄诡精神与人踪迹言语间相警发者韩公杜老潘子陈先生后乃始得叟右崋山图一册前后序记跋语凡十二通杂体长短诗共一百五十首诗内阙题者七阙文者二乃崑山王履安道所作也安道国初人有文学通于医者医说累百卷行于世世多以医称之而遗其文与绘事也然不知兹二事尤其所长及观其好游之心名山胜迹徴于此图岂非竒士也哉因过沈维时有竹庄间出示之图仅盈尺许笔意纵放出自绳墨之外若诗若文皆蝇头小字书满鳌簮然其天真之妙烂然可挹不待诵其言则于一览间知其用心良苦也维时以所録副墨相假以归见録于此凡四十二翻图尚闻藏于太仓城中人家游太华山者徃徃至青柯坪而止至韩退之登其颠不能下恸哭与家诀其语闻于人而仙掌莲花间永絶搢绅先生之迹而仅为樵子牧竖所有洪武中吾州王履安道独能以知命之岁挟䇿冐险凌絶顶探幽宅与羽人静姝问答归而笔之记若诗又能托之画而天外三峰之竒旷奥之胜尽矣画册凡四十幅絶得马夏风格天骨遒爽书法亦纯雅可爱安道殁归之里人武氏而失其四后于长干酒肆见之宛然延津之合也倾槖金购归为武家雅语垂二百年而吾友人李宪使攀龙复能登其颠所至书吾姓名于石而吾又托友人王参政道行刻石莲花峰今年夏复从武侯所借观安道画册及诗记磅礴累日太华旣两有吾名姓而吾胸中又具一太华矣是何必减三君子邪为大粲笑识其末明王履画苍崖古树王安道名履娄江人精于医不譲丹溪访药秦中不得遂游华山作诗纪竒絶有华山图四十幅尚在武挥使家王弇州先生曾令陆叔平摹二十许幅及俞质父録其诗与序此图细润古雅非华山图笔法更自超也𤣥宰题明堵炳秋江送别图右秋江送别图处士陶九成东归左司郎中堵文明作而赠之也处士始居赤城值天下兵变遂蹈海入呉隐云间之鳯凰山后又徙山阳之南村皇明洪武六年或以处士之名荐者松江守亷公即隐所起之至京师以疾辞许之或疑其上下相比之时独隐而不仕何也盖髙者恒不屑于事虽万钟千驷有弗顾者非薄万钟千驷也违已而狥物非其志也此处士终于隐亦遂其志而不屈焉京师之士喜其归而惜其别追而祖之龙江之上而文明工绘事因写而为图观其舣舟于岸者行人欲发而未发也引骑或前或却者賔客之咸集也波涛汹涌云山惨淡相与置酒劳劳亭上俯仰金陵之景无穷而今古之离思亦无穷也凡能诗者咸系于后而国子助敎檇李贝琼即赋十四韵复序以冠其首云明王绂江山秋霁图姑苏张廷义以所藏江山秋霁图求记于余图数纸为一幅广不盈尺长数倍蓰之有题识印记知其为九龙山人王孟端所作者也其空阔澄明或沦或澜或涌而浪激而涛荡而潋滟漫衍而涟漪者为大江江之中或举网而渔或乱流而度或缆而泊橹而进篙而退遡帆而风御者为舟楫之多其渊泓而纡廻者为江潭凫鴈翔集菰蒲芦荻萦被而映带者为江渚其或连绵而屋比纷而阁架列而市肆分张篱而园圃隔塍而田区委而巷蔽者为江村其或平田漾沙崩崖陡絶而昂伏不齐者为江浒去浒渐逺而渐髙其或岭耸而坡平巖巉而壁立或障而屏蔽峰而秀出巘而竒叠或壑而有容谷而能虚麓而丛薄冈阜而蜿蜒其或逺而黛抹近而劒植旣断而复续迤逦重杳杳莫究其所极者为㟁江之诸山山有泉或悬或注山有石或蹲或卧或深而涧熘或曲而溪萦危而桥横或草莽翳而雉兔跧伏或林木欝而禽鸟巢栖或佛寺或道院或樵或牧或士女之嬉游其掩映蔽亏吞吐隐约千态万状得之心想而口舌不能道者不与也昔者余尝奉使南服由汉沔出浔阳乗流而下直抵扬子而凡简册所记载辄跻攀以极其胜虽流连累日不辞也今观是图一瞬千里坐而致之能不使予恨相见之晩而追悔夫曩昔之劳也邪嗟乎山人之作其亦可谓竒矣世称作字作画在人品髙下山人之草书墨竹世之所共知者也而未必尽知其人方文皇尚治时诸贤彚进而山人之位才中书舍人竟落魄不竞以死盖其髙风峻节睥睨一世有可慕而不可追者使其少贬寻尺俛眉承睫之间立致于通显之地不难矣虽然吾闻之也心之为用攻于此者必略于彼其心攻于禄位者将低昂俯仰伈伈昵昵以干誉就俗之不暇胷次之间乌能容江山之广如此哉山人之作甚是珍惜非其趣意所㑹虽千金不少顾故真蹟鲜留于世世得其一竹一石者莫不什袭以为至寳若此图者岂易得邪廷义亦知之乎否也或曰廷义于呉下号称博雅岂徒玩物而不尚徳者哉遂为之记明王绂湖山书屋图友石先生画品在能之上评者谓作家士气皆备然其人品特髙能不为艺事所役虽片纸尺缣茍非其人不可得也此湖山书屋图聮六幅而成修三十尺畊渔出没村舍近逺云烟变灭种种臻妙非累月搆思不可成岂独今之所少哉子和藏此真希世之珍正德丙子三月旣望衡山文徴明题毗陵王友石此图文公尝为次第其品今观其巖峦杳霭岞崿纷披参差出没于苍烟白浪之中以至溪桥林屋疏峰抗馆农田渔艇畯父村樵幽踪徃复恍若别在世外真可谓深诣湖山之致者矣读书于此必能絶冥离类殊使人遥想而存之谈太常思重性好博雅相示此图辄遂题其后云隆庆二年夏六月十有八日俞允文记明王绂画竹孟端竹为国朝第一手有石室居士梅花道人遗意而清标髙格又似过之余尝记其二事其一沐黔公行金帛求孟端画谢絶之后忽作一幅遗其僚素厚黔公者使致之曰姑以是塞公意毋言我为公也其二月夜闻隣笛乗兴画幅竹访遗之其人乃大贾甚喜具驼绒文绮各二求孟端一配幅孟端却其弊手裂画壊之鸣唿即无论孟端竹求其人可更得否明王绂湖山佳趣卷得一卷初阅之以为黄鹤山樵也清思直扑人眉睫间应接不暇至题尾知为九龙山人王孟端孟端在永宣间声价不下黄鹤山樵今来渐寂寂然使有真鉴赏者望而窥其胸中富丘壑也吾东呉菰芦人歩武之外皆卷中境界晩途复作吏不觉自逺聊置此卷案头于春明退朝之暇时一展看不令衿裾烟霞色尽也卷初属陆太宰时乞李文正篆额呉文定题字邵文庄作歌其为名士所推如此明王绂江山万里图项子京家藏王孟端江山万里图一卷长四丈余尝见之真希世之寳也今此卷后虽失主名余以为非孟端不能作此余家永师书千文八百本乐此能不惮烦乃尔此安知非孟端山水之兴勃勃于不能止奋忘倦之笔再图此卷以豁胷中未尽之丘壑也邪不然何笔意相肖至此汪黄梅擕此过余竹中览毕书此黄梅博雅好古未审以余言为当否智舷明王绂山水长卷王舍人画以幽澹简逺为宗出入鹤樵懒瓉间多逸笔小帧此卷独铺舒四十余尺平生所不常有也每一展阅如江行一番洲渚之佳者𤓰歩栁林桑落俱入指㸃山则低峦秀壁九子二姑若是若非隐露颿樯之下所少夷陵之蟇颐鱼腹之石阵与各都㑹之粉堞耳舍人其长房邪能缩地其邯郸翁邪能引人渉异境其麻婆邪能以两葫芦载人入风涛噫抑何荃绵澶衍之若是也然余借得每不欲辄开何者晦处养道无故而游其神于连山巨浪中亦非余不出之意也明王绂竹卷孟端写竹于倪徴君柯博士两家斟酌多寡浓淡而为之是以有倪之逸无其疎野有柯之雄无其伉浪若夫蓄雨含云舞风弄日秀姿妍态又其偏长者丈夫瞠目翰墨间岂真有成法足拘哉石室眉山仲圭用其法不失尺寸得孟端萧散自在可贵也孔孙当以此意参之明王绂山水王孟端赠黄叔洪山水一帧用笔精到超出幼文天游之上而与叔明并驾平生所絶少者耐轩居士王逹一诗亦佳诗曰万古山川一鑑开层层曲曲见楼台云随晓月峰前堕鸥逐春溪树里来两岸落花人荡桨半汀残雨客衔杯寰区何处有此地物外四时无㸃埃岂但右军多笔法要知黄石是仙才奔滩触浪飞赪鲤絶壁凝岚䕶翠苔玉室金堂疑太华紫芝瑶草忆蓬莱相看六月不知暑一榻清风真快哉明夏㫤墨竹卷画家惟墨竹颇寓书法近时得其妙者莫过于毘陵王孟端舍人而夏太常仲昭尝师之早岁类其笔意其后稍变而崑山之人师之者更数辈独屈约处诚颇类之而今人家所得徃徃出其手也然真赝固自能辨如此卷阅之即知其为夏公所作无疑画家以竹为难凡山水楼台禽鱼花木皆可以像求而竹以意得为其超然有出尘之思挺然有昂霄之气苍然有傲岁寒之节故君子贵之贵之故髙人逸士多喜作之而名家者为难难者非他得其意为难也自昔画竹者文洋州为圣其论须有成竹于胷中熟视而后下笔如兔起鹘落少缓则失之盖其难如此国朝以画竹名者惟王舍人孟端夏太常仲昭盖得洋州笔法此幅乃太常为故少保于忠愍作今中丞屠公元勲得之保爱有加间以示余余惟中丞之保爱岂徒为耳目玩好盖重其有超然之韵挺然之节苍然之姿与玩物䘮志者异矣夏太常墨竹名价重夷裔虽近小损亦不减彭城袜材余尝题一卷云云今年秋复从明辅所见此卷掩映斐亹大有好致而木石复妙余因辍以赠之且戏明辅曰晋人不识竹尝谓是有节薥吾太常里人也盍以归我明辅笑不答明夏昺云山图右云山图崑山夏孟旸作孟旸名昺太常卿仲昭兄能书作画师髙房山初未知名洪武季年为永寕县丞谪戍云南永乐乙未仲昭以进士简入中书科习字一日上临试亲阅仲昭书称善仲昭顿首谢因言臣兄昺亦能书召试称㫖与仲昭同拜中书舍人时称大小中书旣而谢事终于家其书画平生不多作故世惟知太常墨竹而不知孟旸予徃年见所书西铭颇有楷法此轴为王世寳所藏亦不易得也明夏昺江村图江村图一卷中书舍人夏公孟旸笔也其画不茍作不妄与不为富翁豪吏所役十日一山五日一水非佳兴弗御楮墨性好奕佳兴多为奕所夺此卷迟迟十年始得入手公自视颇为平生得意者太仓沈东轩游两京有能诗声极好清事数附杂物见寄彼谓博我诗文不应若是之多也余儒者无可为答持过赠之胜于弹棋负于人者逺矣明屈礿墨竹卷屈可菴作此四纸遗呉惟谦刑部尽其所长者矣惟谦外舅为太常夏公公以墨竹名世惟谦得之旣多然复有取于可菴岂非欲兼收而并蓄者邪明金铉渔乐图先友金文鼎先生松江人风流文雅髙尚不羣诗文字画皆重当世应祯生后不及识先生幸得接先生之子礼部君敦重质直动作不茍居然前辈风致逝去二十余年常切念之此图为先生得意之笔自题其上诗凡一十六首观其画玩其辞可以想见其人今为御史徐用羙所藏用羙礼部君子婿也图后诸作今号称名士者所题观之益重前修之感呉郡李应祯记金文鼎永乐中以绘事名海内为吾松先辈风流宗此卷墨气欝勃不减胜国时诸大家至其笔力苍古便是石田先生门户孰谓无风气开先之助邪前有范菴跋书法甚佳金公之笔益重于九鼎矣云卿观于由庚堂中明戴进临李嵩画宋钱塘李嵩待诏画院工画人物山水而人物尤妙文进嵩同郡人在宣徳正统间以画擅名天下此盖摹嵩之笔虽歩骤轨范而天趣溢发若无逊乎嵩者可谓妙矣但其后题字以为春社图非也吾乡崔静伯善鉴古画为予言尝见嵩画村落之景村巫降神人有拜跪及环坐以饮聮布障之一丐者曳囊乞食其侧人与丐食犬羣吠欲啮丐抵以杖有老人醉走媪掖之而归且诚春社图而此乃不然予疑为朱陈村嫁娶图而未敢定其是否同年少参陈君藏此见示陈君善画其必有以辨乎此矣明戴进菊花卷菊花一卷前一截为墨菊后一截为五色菊相传为钱塘戴文进所作今休寕县幕朱君所藏也君间持以过予予观其位置错综极有思致而水石尤竒因题其首曰晩香丛緑而归之抱朴子云南阳之甘谷水左右生菊花落其中人饮其水者多寿因号菊潭此卷殆拟其景而作之者欤寿徴之象朱君后人宜寳之明戴进山水图右通州刘君廷器所藏戴文进山水图凡三丈余其流峙盘回逺近夷险开阖向背之状一伸卷间而数千里景象尽在目睫使人有凌虚御风历览八极之兴何其快也若夫村桥野店樵夫牧子之所经别浦断潢渔翁钓叟之所寓仙宫梵宇隐见于林薄风帆浪桨出没于渺茫以至巖穴幽人磵蹊行客摹写情态无不曲尽其妙又何其可爱也舟中阻雨独坐无聊玩阅数过援笔书此明戴进城南茆屋图此图乃钱塘戴文进作有程南云篆额杨文贞诸公题咏文进自谓倣陈仲梅而中间大有米襄阳笔意唯落色稍过浓润耳茆屋中红袍人岂秋江独钓例邪文贞一絶作古𨽻颇峻整呉余庆及南云皆以书名而不能佳有鲍相者书甚婉媚有韵而不以书名皆所不可晓也明戴进山水平逺钱塘戴文进生前作画不能买一饱是小厄后百年呉中声价渐不敌相城翁是大厄然令具眼观之尚是我明最髙手此卷奕奕秀润境意似近而逺尤可寳也明戴进七景图戴文进作图凡七帧曰浣溪春行卧听松泉竹溪夜泊雷峰夕照凭栏待月西湖雨霁东篱秋晩余初阅之以为沈启南作见题字不工及騐其印章而始知为文进也然无一笔钱唐意苍老秀逸超出蹊迳之外乃知此君与启南无所不师法妙处亦无所不合耳吾乡陆太宰全卿各系以诗其跋后乃云岁乙亥七月寒疾卢院判宗尹愈之未有以报而卢君素轻阿堵物乃举以遗之选事稍暇当为君每景赋一诗以寄兴然则七诗盖为庐补书也今年乙亥忽得此于友人而予与陆公后先丁未进士各一甲子其事颇竒陆公在政府尚能以其间成此雅话而余饱饭山镇中其容忞忞邪因感而次于后明刘珏小洞庭图完菴先生以文章风节名天下其词翰画笔尤为呉中所寳盖不易得也致政归时不修世事惟筑山凿池于第中日与徐武功韩襄毅祝侗轩沈石田诸老游号曰小洞庭实寄兴于三万六千顷七十二峰间也毎集多聮句之作而先生为之图其胷中丘壑已自竒絶故见之笔底者莫不臻妙此虽小幅而石田称许如此不亦重乎先生之孙都水公布曽孙鸿胪君逊咸能世其家而于先生片楮数笔皆购藏之可谓贤矣晩学彭年识明刘珏仿卢鸿一草堂图刘完菴珏以参藩致政家居茸园寄傲倣唐卢鸿一草堂图自为绘册十幅一曰笼鵞阁诗云谁知轩后阁宛在水之濆牖外树交合阶前萍即分鸟窥书影静鱼伺墨波勤岂有山隂帖人言此右军一曰斜月廊诗云廊传踏月久更获此为竒不在照能徧无妨影乍攲槛承花始韵檐阁树微亏何以添幽致恰当弦上时一曰四婵娟堂诗云婵娟何以署到果趣无涯隙地留移竹曲䦨不辍花暂延人意惬久坐客心赊剥啄无妨静深山讵有差一曰螺龛诗云竟日䨇扉掩其中草色新石幢门外树法相壁间寻借渡石微窄凿渠雨始深一灯绵昼夜萧寂了无音一曰玉局斋诗云戒时非作态入室自悠然作古宛如古可传无意传才情因以胜位置佐之縁方识命名者前身玉局仙一曰啸台诗云空台超以旷而畆未能盈缀石仅留意栽花不在名借池崇地势待月望山情长啸丰林下恒思起歩兵一曰扶桑亭诗云虚亭立水面问树乃称竒不谓虬龙影能于隙地垂互承栏并槛交接涧通池长日披襟坐摊书尤所宜一曰衆香楼诗云花扉深不测危立有层楼遥瞩盈庭树宛然别一丘坐堪邀月下登或当山游桂影趋檐际清芬却想秋一曰绣铗堂诗云丽景旁相映庭空水一湾借庑通竹迳留石让松关客逺定须到诗卑必痛删暗香浮磵外恍若在深山一曰旃檀室诗云不来深处坐何以涤吾愁古井汲苔绣石牀吟素秋幽香天际发竒致室中求僮仆谙清事支扉谢俗俦沈石田先生系以长句云余亦村居日久矣有时兴到来城市委巷深街行几何独闻芳袭此中多因之驻足芬芳底花木婵娟鬭容止长廊斜月夜生凉孤亭观日抟桑起树下披襟风谡谡池边䃲礴波弥弥虽云乍入城堙来恍疑原在深山里图史瑶华玉局中临池琴瑟自能工已知丘壑胸中富转讶愚公无足慕乗风今日且归来山中芳草逐时栽莫令独占香风晩争採游蜂不知晩此册为岳石梁中丞所藏中丞筑园西郭先月亭故址有茂林清池虚亭厰阁以延揽烟月涤除尘芬萧然有逺寄也一日邀余作图不知余绘事草草㸃染即倪迂所云聊写逸气耳非作图手也中丞乃出此相对评阅慨然共叹前辈为不可及云明刘珏夏山欲雨图黄淳父藏刘廷羙佥宪夏山欲雨图上有沈启南徴君题咏足称真蹟逸品上上盖云山月峤晓烟暮霭雨弄晴晴欲雨古今画流所难非若晴峦云岭萧洒风林淋漓雨榭犹可纵笔而成者也今廷羙之为此图也不特上掩仲圭足可比肩北苑且启南长謌言言实际字字珠玑真是诗中画画中诗较之家藏放鹤图相去何啻倍蓰邪明刘珏秋山水阁图廷羙秋山水阁一轴一名天影阁图以遗福公者水墨纸本兼祖仲圭子久笔法为之极清逸可重旧藏东禅寺中诗文书画皆妙足称四絶当时老宿孟渊而下题者三世尤为冠絶他作不腆梦寐日久丁酉阳月乃倣关把故事从寺僧宛转购得之谨録题咏于左以纪其胜米菴丑志明杜琼南村十景图陶九成南村图余见叔明云西辈数本矣今又见杜东原南村十景图磅礴苍秀极得北苑遗法其景曰竹主居蕉园来音轩闿阳楼拂镜亭罗姑洞蓼光菴鹤台渔隐猬室杜自题云余少游南村先生之门清风髙致领略最深与其子纪南最相友善不意先生去世忽焉数载偶从笥中得南村别墅十咏吟诵之余不胜慨慕聊图小景以志不忘图成即置之故瓿中一日纪南过访检出相示欣然谓先君可从此不朽传之后世犹令人知胷中丘壑强欲持去遂命録先生诗于后并题数语而归之正统己亥春三月旣望九成陶隐君品望絶髙与云林惟寅辈名重一时其南村别墅最着人耳目东原先生从游甚久亲炙其髙风余恨不获见九成而幸与东原交知犹可想像遗范然不得游别墅未免生不同时之叹纪南持此册索题披其图读其诗不啻置身蕉园渔隐君品行亦恍然展玩中并知东原之师九成不独以同堂已也题识之余弥深景仰云成化辛丑春二月旣望延陵呉寛书明姚绶亲情聚别卷是卷乃吾乡糓菴姚侍御公为其母党许氏聚别而作也予展阅之叹曰侍御公之诗之画之字殆不减昔人之三絶矣乎即其聪明过人蚤岁博古髙甲科着风节名动天下书画又其余也今卷中连篇累牍诸体咸备曾不惮烦是岂夸才擅艺游戏文墨邪盖厚于母党故其别而聚聚而别随感而发富丽之中警䇿寓焉矧廷冕于侍御为中表兄弟同举进士拜夏官主事亦侈声于时宜其聚别有言矣鼎也景仰之余赓赘一二虽曰珠玉在侧觉我形秽奚暇顾哉公鼎明姚绶画卷细竹一派赵鸥波倪幼霞俱擅其妙要在沙水映带陂石拥培位置得所而已宋仲温八法精诣书家宗匠不闻其善绘事而所作鸡栖石竹一卷针芒粟颖皆含怒生之气书法所云银钩虿尾具于笔端见之今云东此作正可与宋相匹以二公俱从临池证入故耳明呉伟临李龙眠白描渊明图陶渊明以世受晋恩不仕异代辞彭泽令而归赵孟頫为宋宗室而乃仕元出处正相反矣今观孟頫题李龙眠白描渊明诸图岂亦有羡慕之意邪此卷为呉小仙所临小仙于他画多不合作而白描独可观东湖当取节焉可也明呉伟杨妃春睡图余于别驾午谷君所见杨妃春睡图是呉伟笔无疑伟天资超放落笔即脱凡界此图有小慊乃是讲授未至其劲健飘逸俗匠安可望其藩篱邪后题乃繁昌徐元定书元定初名杰字兴之举成化甲辰进士豪岸不覊仕为淄川令落职遂以字行更字元定文辞俊拔风神爽朗放言负气意不可测虽于道义匪宜视龌龊突梯之流虽千百何用耳文徴仲性狷介文辞不作艳语乃有此篇又注意作章草要亦有取于二子然与观者当鉴于骊黄之外毋但指㸃形似使驽骀窃幸也御定佩文斋书画谱卷八十六御定佩文斋书画谱卷八十七目録钦定四库全书御定佩文斋书画谱目录第八十七卷历代名人画跋七明沈周画卷明沈周古木慈乌圗明沈周湖山卷明沈周有竹居画卷明沈周临王叔明小景明沈周金焦二山图明沈周大石山聨句图明沈周虞山七星桧图明沈周虎丘图明沈周涤斋图明沈周赠呉文定行卷山水明沈周临梅花道人秋江待渡图明沈周林居图明沈周春山欲雨图明沈周呉会溪山卷明沈周载酒图明沈周画隆池阡明沈周钱塘山行图明沈周临黄鹤山樵太白图明沈周临倪迂画明沈周湾东草堂图明沈周栁洲烟艇图明沈周渔庄邨店圗明沈周安老亭图明沈周南屏山卷明沈周雪景长卷明沈周倣宋人画十六帧明沈周南湖草堂图明沈周阳冈图明沈周雪馆情话图明沈周画卷明沈周画干坤四大景明沈周鸡雏图明沈周画杂花果册明沈周綵卉卷明沈周梅花图明沈周雪梅卷明沈周写生册明沈周墨荷明杜菫画天神明王一鹏写生卷明郭诩画醉仙明唐寅画王文恪公出山图明唐寅风雪归窑图明唐寅野望悯言图明唐寅画梅谷卷明唐寅赤壁图明唐寅画賔鹤图明唐寅晓行图明唐寅仙山楼阁图明唐寅水亭午翠图明唐寅越城泛月图明唐寅画卷明唐寅黄茅小景明唐寅倦绣图明唐寅絶代名姝图明唐寅写生册明周臣賔鹤图明周臣画韩熙载夜宴图明周臣画九世同居图明仇英摹松雪沙苑图明仇英雪栈图明仇英九歌图明仇英海天落照图明仇英临西园雅集图明仇英洛神图明仇英摹辋川图明仇英桃源图明仇英仙奕图明仇英临赵伯驹光武渡河图明仇英揭钵图明仇英白描畨马卷明仇英子虚上林图明仇英职贡图明仇英湖上仙山图明仇英莲溪渔隐图明仇英画阿罗汉卷明文征明居竹卷明文征明劝农图明文征明𤣥墓四游图明文征明云山卷明文征明画册明文征明十景画册明文征明兰卷明文征明画卷明文征明倣赵文敏沧浪濯足图明文征明倣燕穆之山水卷明文征明横塘诗意明文征明画寒林明文征明白描老子像明文征明郭西闲泛图明文征明山园图明文征明松窗试笔图明文嘉倣米云山卷明文嘉蛱蝶图明文嘉米山小卷明文伯仁燕台八景明文伯仁溪山自适卷明文伯仁万壑松风图明文伯仁友竹图卷明王宠倣云林笔意明陈淳倣米氏云山明陈淳烟峦疉嶂图明陈淳水仙梅卷明陈淳画牡丹明陈淳水墨画卷明陈淳薜荔园图卷明钱谷溪山深秀图明钱谷纪行图明钱谷钟馗移家图明钱谷夏山欲雨图明郑善夫画卷明谢时臣画卷明谢时臣画渊明卷明谢时臣山水图卷明陆治临王安道华山图明陆治游洞庭诗画十六帧明陆治溪山余霭卷明陆治写生卷明徐渭荷花图明项元汴花草册明项元汴荆筠图明孙克𢎞摹米氏研山图明孙克𢎞写生册明孙克𢎞朱竹明孙克𢎞梅花册明孙克𢎞画梅竹卷明孙克𢎞画石卷明孙克𢎞画册明顾正谊山水小幅明顾正谊倣一峯道人册明顾正谊山水册明莫是龙山水明莫是龙画卷明莫是龙画明赵左云山明张复画明张复画东谿卷明周之冕花卉册明尤求华清上马图明朱蔚兰竹卷明丁云鹏八生花卷明丁云鹏白描罗汉明董其昌倣米画明董其昌倣烟江叠嶂图明董其昌临巨然画明董其昌倣三赵画明董其昌横云秋霁图明董其昌画小赤壁明董其昌云海三神山图明董其昌江山秋思图明董其昌幽亭秀木图明董其昌孤烟远邨图明董其昌寒林远岫图明董其昌庐山读书图明董其昌山庄清夏图明董其昌画杜樊川诗明董其昌画卷明董其昌画明邹廸光画卷明李流芳画卷明李流芳西湖梦游图明李流芳画册明杨文骢画明项圣谟画册明项圣谟倣叔明画明项圣谟写生册明项圣谟五牛图明冷谦蓬莱仙奕图明道士张复阳山水明薛素花里观音卷八十七钦定四库全书御定佩文斋书画谱卷八十七歴代名人画跋七明沈周画卷沈启南以诗画名呉中其画格率出诗意无描写界画之态画家者流乃以分寸绳墨指而病之岂未知芭蕉为雪中物邪亚卿杨公贯之得此卷于赵中美氏赵与沈有连当为眞笔近呉人所携赝本充人事似此卷者盖少指彼而议此又可乎哉予不深于画每爱启南之诗见其屋乌若无不可爱者故为一辨明沈周古木慈乌图石田作此盖偶写其西庄景物耳其子云鸿遂藏䕶谨甚以予父之执也奉以乞言夫其哑哑而鸣翩翩而集相覆以羽相哺以食者云鸿固有感于乌之孝矣若夫扶疎纠结轮囷离奇上耸旁撑其大数围者非木邪世之故家莫不有此木子孙不能保其先业伐而薪之而乌止于他人之屋者多有之云鸿视此而有感焉讵非孝之深者乎明沈周湖山卷呉中多湖山之胜予数与沈君启南往游其间尤胜处辄有诗纪之然不若启南纪之于画之似也大理杨公方向用于时顾有山水之好得此卷爱之而以示予予去呉中数年矣山水胜处虽尝往来于怀然其景象特如梦寐中不复了了閲此何异短舆孤棹穿云涉涧徜徉终日而凡市桥田舍林亭溪阁与夫渔樵所集仙佛所居鱼鸟之闲暇烟霞之晻霭几案间一览殆徧而且免夫登顿之劳何其乐哉明沈周有竹居画卷武功伯徐公始归呉时首为沈氏落笔志墓自后与白石公父子遂有忘形之交故其翰墨留于有竹居者为多也此卷中诸诗皆武功同时一班人物亦有稍后者虽不能尽出于呉中然远亦不在嘉湖之外也闻之前辈惟洪武间有此一盛至今时始复见也南濠杨循吉题石田先生人品既高文章敏赡而学力尤深出其绪余以供游戏要非一时庸工俗匠所能及也先生早师叔明子久旣而无所不学学皆逼真晚岁得高尚书粉本十三段喜其高雅浑融气韵生动得米氏父子之趣间有所作不啻过之若此卷是也是岂可以艺言哉嘉靖乙巳三月十又三日征明题米襄阳父子作画一扫画之谬习元则高彦敬我朝则沈启南先生时时烂漫写之观此卷笔法纵逸若有元气淋漓在毫素间宜太史公之嗟赏也王穉登题明沈周临王叔明小景石田先生风神𤣥朗识趣甚高自其少时作画已脱去家习上师古人有所摹临辄乱真蹟然所为率盈尺小景至四十外始拓为大幅粗株大叶草草而成虽天眞烂发而规度㸃染不复向时精工矣汤文瑞氏所藏此幅亦少时笔完菴诸公题在辛卯岁距今廿又七年矣用笔全法王叔明尤其初年擅塲者秀润可爱而一时题识亦皆名人今皆不可得矣明沈周金焦二山图昔人有诗云长江如白龙金焦双角短自诡以为善名状盖两山之对雄久矣而未有图之者白石翁乃能于三尺赫蹏中写沈深滃郁之势一开卷而此身若登铁瓮城东西指顾皆奇观也然考公题句实未尝登焦山今郭五游次父剪茅于焦之最胜处而杖履往来金山若家圃顾舍而宝爱兹图出入必与偕不忍释手岂幻者眞眞者幻邪明沈周大石山聮句图余始从呉兴凌𤣥旻所获覩李贞白先生所书大石山与呉文定张子定史明古三君子聮句其结法精劲遒密为生平冠而诗亦险刻有昌黎城南鬬鸡遗调后则杨君谦和章祝希哲文征仲徐昌谷徐子仁署尾尤可爱而独轶沈石田启南图𤣥旻乃託钱谷叔宝补意钱固佳手𤣥旻意若有所不足者而乞余题以解嘲未几而家弟敬美偶购得沈图一閲之则墨气秀润如欲滴罨霭掩映大有致觉顾长康王子敬山隂下语为不远间与𤣥旻之父大夫及之缓颊欲为延津之合不得也此图后聮句则呉文定书似不能当贞伯而沈亦自和一五言古体余老且倦游矣大石在屋檐下尚阻一蹑屐而启南画贞伯书百年内竒物既分散数百里外而后先寓目焉事固不可晓也敬美善秘之明沈周虞山七星桧图今天下阙里桧已焚秦松非旧独虞山致道观有昭明太子手植七星桧然其存者三耳幽竒怪崛种种横出意表且在理外余俱宋人补者虽自遒伟方之蔑如矣余尝欲令钱叔宝尤子求貌之袖手莫敢先晚得沈石田翁画独其最旧者三株且为诗歌纪之与余意甚合余家小祇园缥缈台望山顶苍翠一株今复得此箧笥中又有虞山矣明沈周虎丘图沈石田先生此图为虎丘写而读先生手书诗与匏翁歌似皆以游灵巖雨兴败而次日得虎丘足之者盖以灵巖不可雨故也若虎丘则风雪花月之境无不与人宜者余尝再游灵巖其一亦遇雨委顿返而雨中宿虎丘兰若汲第三泉拾松枝煮茗啜之取所携酒脯从僧雏作起曲饼供赋诗小酌至夜分后犹闻四山歌声隐隐出檐熘树滴外若灵巖有此当不得二公败兴语也明沈周涤斋图范良父出所藏涤斋图图为白石翁沈周笔而吾乡毛文简公记之诗者三人余所知文待诏潘司空也白石翁与待诏以书画名天下余无所复赘独文简公所造皆笃实近里语不作后人孟浪而书法亦精谨如司马文正无一笔造次尤可重也明沈周赠呉文定行卷山水白石翁生平石交独呉文定公而所图以赠文定行者卷几五丈许凡三年而始就草树水石桥道无一笔不自古人而以胸中一派天机发之千竒万怪种种有眞理至于气韵神采触眼若新落墨皴㸃独絶蹊迳予所閲此老画多矣无如此者令黄鹤山樵梅道人见之却走三舍董北苑僧巨然当惊而啼曰此子出蓝掩吾名矣鉴赏者亦以予为知言否明沈周临梅花道人秋江待渡图石田先生秋江待渡图是其临梅花道人笔耳老气纷披皴法峭挺而墨色秀润山容水态若峙若流不独似董巨之遒劲也至其位置清远眞有旷朗弥高一碧万顷之意昔人称画有可游者此当是其一矣先生之画于古人无所不摹摹者多胜于自运至作水墨偏好学梅道人得毋亦其性之所近邪康侯胸贮江山而鉴定如海岳外史宜其宝此于笥中不啻宗家之卧游也启南秋江待渡图朱民部所藏自其大父一溪公而来不啻百余岁矣启南画于北苑巨然诸名家无不撮其胜而奄有之此卷落墨皴㸃气韵生动观其悬崖断岸江流逶迤桥彴参差云烟变灭无一笔不自古人而以胸中一片天机发之如身坐扁舟出入于峦容川色中令人应接不暇眞明兴第一手也昔人得先世一画扇辄缄藏之时出为感思之助民部以此索题意亦犹此非独楮墨之玩而已明沈周林居图此图乃白石翁沈启南早岁为北山僧作其倣黄鹤山樵遂无一笔失度图成垂二十余年而始题诗又三十年而始弃僧而归文待诏所杨君谦蔡九逵王履吉白贞夫皆和之又六十余年而始归余余又和之后有属者和者定皆非凡士也明沈周春山欲雨图石田画卷无过春山欲雨其源出巨然僧梅花道人而加以秀润不作惊风怒霆勃怒战掣之状而元气在含吐间峯峦出没草树滃郁頽然若玉环醉西凉蒲桃后将赐温泉沐者卷距今垂百年每一展览觉风格若生墨沈犹湿眞神品也夏日九宜堂与沈山人嘉则舍弟敬美曹甥子念相约为此歌虽咄咄赏新语犹自后尘明沈周呉会溪山卷予少有栖遯之志每于传记中见前贤之适意溪山者辄歆慕不置弱冠遵家君命出践塲屋仕朝着忽忽几三十年虽生于呉会而于溪山之胜固未尝得徧览也而况得登临其间以偿夙昔之素志乎节推樊君舜举以沈启南此画求题展玩之余不胜慨叹明沈周载酒图石田诗落句云主人昨夜载春酒酌月还须唤老夫似未得与此会也其描写风物情景乃尔佳知此老胸中丘壑矣烟波画舫垂杨曲㟁事事髣髴小祗园独眞山磊块竒胜耳然吾园两高对耸湖石嵌空若罗刹窈窕曲折花竹台榭又似过之恨不与此老同生作天然一段真色也明沈周画隆池阡石田先生游支硎之隆池阡有记记中有诗至其为图则后三百日而始成以此知先生之易于文而不易于画也一展卷际便觉苍翠秀润之气入人眉睫间余游其中再矣不知视画孰胜也明沈周钱塘山行图余尝从桐庐陆行至钱塘诸山不甚遒耸而掩映草树出没庐井甚有意态峰峦翠色欲滴白云间之时时道坌江上沿廻渺弥帆樯相望又别一境界也王子猷云山隂道上行使人应接不暇岂欺我哉比时有公事不能出一语传其胜忽忽往来胸中今得沈启南先生所图閲之顿还旧观置山房中比于宗生之游不让矣明沈周临黄鹤山樵太白图白石翁笔底走董巨何况黄鹤山樵此画太白山图不知视老樵原本如何当自胜之唯翁亦云榾榾追三月极拟加精致便欲无此卷后辈岂可易其自负出蓝亦不浅矣远浦良畴扁舟矮屋出没于云雾杳霭间连峯障天竒石插地枫丹楸碧应接不暇茂来出示之几欲移家此间买两豢角犊垦十双也明沈周临倪迂画石田先生于胜国诸贤名蹟无不摹写亦絶相似或出其上独倪迂一种淡墨自谓难学盖先生老笔密思于元鎭若淡若疎者异趣耳独此帧萧散秀润最为逼眞亦平生得意笔也明沈周湾东草堂图沈石田湾东草堂图酣浓蓊郁纯法董源有题句云爱子别业湾之东去家仅在一里中蔽门遮屋树未大矮檐但见麻芃芃频年一意躭诗酒翻然改与耕夫耦赤脚馌饭走细塍戴笠牵牛映新柳时人喃喃笑子愚阿翁尽有髙明居何至妻子嫌侧陋何信兄弟专锱铢从人自说渠自好力田养亲殊有道强于远宦窃升斗手种长腰使亲饱力田养亲乐已多兄弟妻子如予何我与题诗解嘲骂门外雨来蛙满河成化壬辰五月二日为德韫弟作沈周明沈周栁洲烟艇图石翁倣董元写栁洲烟艇极有气骨而苍莽萧淡处又似江贯道海岸观者漫谓倣梅沙弥正未梦见此老脚根也题云江上浮云拨不开故人今雨却能来人生离合未容易起拂松花浸酒杯𢎞治乙未四月八日惟寅扶惫能过我林屋余亦病起各不能事酒浅酌沾脣而已然谈谑之乐不减剧饮时也时有雨作雨汎长卷识别云沈周明沈周渔庄邨店圗石田渔庄邨店圗乘兴数笔酷似北苑非许道宁所能及也以其愈率澹愈眞愈简愈远耳题句亦妙云渔庄蟹舍一丛丛湖上成邨似画中互渚断沙桥自贯轻鸥远水地俱空舡迷杨栁人衣緑灯隔蒹葭火影红全与我家风致合草堂亦有此渔翁𢎞治庚申秋八月偶游石湖道经邨居野店遂作此圗并系以诗沈周明沈周安老亭圗石田安老亭圗倣梅道人洒落成就晚年笔也题云老人欲得安老具草堂之资空复空买书无处可映雪持疏覔钱如捕风预先种竹须十箇及早诛茅当一弓他时会遇王录事大庇风雨何愁翁沈周明沈周南屏山卷沈石翁长卷写南屏诸山淋漓欲滴逼眞梅沙弥也用黄双井法大书一诗亦雄岸有气此老眞书画中狮子也诗云抱衾两夜宿北山忽梦南山即飞去出门草露拂衣裳鼻观晴薰百花气一登一顿复岭间猿洞龙湫探不畏縁竒更到虎泉头吟肺久枯思灌漑夹城刘郎负宿约泉为酒多应薄味山僧煮茶一再熟目断松行日移未不知歌舞何处边欲寄清泠醒醉尉我来此地本为客握手日谈何足慰便追好事李节推三日先期岂云费别泉有诗兼柬刘三匝讽歌泉或沸正德二年八十翁长洲沈周明沈周雪景长卷沈石田雪景长卷雄肆浑厚意倣巨然公亦殊自满志后擘窠作黄双井书一歌以贻呉匏翁太宰歌曰眼中飞雪作竒观江山一夜皆玉换前冈陂陀带复岭小彴凌兢连断岸水边疎柳似华发忽有微风与飘散绀宫几簇林影分白鸥一箇江光乱老渔簔笠祗自苦氷拂冻须茎欲断江空天远迥幽踪只有一竿聊作伴此时此景凭谁领亦笑此渔从我玩图成一笑寒战腕万里江山在吾案成化腊月呉中归途遇雪所见竒甚呵冻作此图以寄匏翁老友长洲沈周明沈周倣宋人画十六帧昔元微之读杜工部诗称其尽得古今之体势而兼人人之所独专我明以画名世者毋逾启南先生盖能集诸家之大成而兼撮其胜拟之于诗当与工部并驱者今观此册举唐宋以来名人之体势一一挥洒于豪翰间合之则竞秀争妍离之则孤鶱独出所谓分其才艺足了十人至是乃信斯道之有所总萃也先生题墨标赏其自珍惜可知向为吾师具区先生所宝今在次公云将笥中吾师家无籯金独以是贻其子云将祕而藏之视彭渊材之李廷珪墨欧阳公五代史草囊中不啻富十倍矣明沈周南湖草堂圗董𤣥宰太史尝言石田山水其用界画者絶少自当饼金悬购近于相城施氏获公南湖草堂图卷笔法精细盖用界画而成珍重何异尺璧邪明沈周阳冈圗启南之画故法大痴亦是其本色乃所圗阳冈亭子独作老米笔苔㸃更圆活生动尝闻翁积画盈箧俱未㸃苔语人曰须清明澄彻时为之盖山水林石家以苔为睂目古人极不草草时董太史欲以子久山水相易而未果乐卿记明沈周雪馆情话圗寒林森耸石坡重复林下多作翠篠縁坡雪屋数椽二老促膝于其下屋后林背复作一亭纯用子久画法卷端大书雪馆情话极类徐季海明沈周画卷启南先生画法高一代所谓阔帧巨轴位置稳密水墨淋漓天工人巧蔑以加矣宜呉阊光价登伯虎衡山上也此卷都倣董北苑长且二丈许靡一笔不惬可顿之米家船恐蛟龙攫之而去北卿其善有之勿令向日禁脔臭咄咄逼人合作旃檀供养为得明沈周画干坤四大景石田翁作山水好衍为长卷此其一也翁胸藏丘壑妙合造化出之笔端不烦意而自有无穷之趣且四景摹古人笔法锵锵然如对前人靣目也览此卷不觉慨然有所兴起墨池王涣明沈周鸡雏图昔五代梅行思善画鸡世遂称为梅家鸡而周此图所画鸡雏能各极生态假令在当时亦岂后于行思哉此图出于王府博家而魏子购得之珍于金玉携以相示余以鸡特常畜一㸃染于豪端便使人嗜玩之不已其神妙眞有出于形似之外者因留几间数日题其后而归之而知尤物之能移人也明沈周画杂花果册此册白石翁杂花果十六纸折枝鸟三纸鵞一纸渡溪虎一纸秋蝉一纸其合者往往登神逸品按五代徐黄而下至宣和主写花鸟妙在设色粉绘隐起如粟精工之极俨若生肖石田氏乃能以浅色淡墨作之而神采更自翩翩所谓妙而眞者也意足不求颜色似前身相马九方臯语虽俊似不必用为公解嘲明沈周綵卉卷白石翁折枝自徐熙易元吉来不作成都派以故种种有生气此十五花望而知其非凡笔也陆文裕以领解之三年秋游大学跋此结法疎俊妍美隐然有陶贞白呉兴小儿评是二絶足富小祗园老圃矣明沈周梅花圗燕山雪花大如掌蓟门而北一白万里而恨无梅罗浮大庾间梅花满天地参横梦醒翠禽啁哳别是一境界而苦无雪独呉越诸山水间在在不乏沈启南先生画雪不下摩诘巨然梅虽作本色然亦能攀杨无咎弟畜王冕陈宪章此图一时遂为二种传神致足赏也今年冬晴遂不见滕六公而甔瓶一枝寥落不快意偶获寓目兹卷觉眉宇间朗朗神王九咽为爽不佞老矣无暇蹑不借横玉汎水晶叵罗结孤山铜坑一段胜縁小盘礴时尚能谓宗生之不我诬明沈周雪梅卷世懋往从家兄及呉下诸名士游光福虎山桥诸胜处行铜坑万梅花下醉十五日不醒眼中糢煳望诸山间梅尽如六花笼羃不必从天堕也瞬息廿载来掩关萧然无复曩态昔人所谓去此虽近邈若山河矣霁巖陈公出示沈征君卷玉鳞弥漫梅雪一色青雀中奚奴人手一枝綘玉焕若旧观为之怃然动色遐想当年鉅公卿下榻高人相携湖山间氷壶意兴宁复有异今日人代湮隔赖此斐亹仅存故事王右军山阴之慨良有以也陈公于此意当求之丹青外矣明沈周写生册写生与山水不能兼长惟黄要叔能之余所藏勘书图学李昇金盘鹁鸽学周昉皆有夺蓝之手我朝则沈启南一人而已此册写生更胜山水间有本色然皆眞虎也明沈周墨荷沈石田墨荷一花一叶一房一蕊下连折藕一段先以墨汁浓淡渍成后以焦笔辨其筋缕孔窍气象浑化生意奕然题句云为爱南塘好倩郎种绿荷秋时来踏藕兼听踏呉歌此老清眞寡慾絶无冶艳之好而笔端风调如此明杜菫画天神杜古狂菫为徐髯仙写天神一幅长尺余形貌怪诡有持巨斧者有执火炬者有握霹雳砧者盖雷部鬼神也髯仙每遇端午日七月十五日中堂设之诧人曰此古狂辋川圗也余亦有古狂陶靖节白乐天二像靖节曵杖五栁之下乐天逍遥步履似对永丰坊垂栁皆衣冠雍雅神韵静深望而知其为有道名公较之髯仙余所得多矣明王一鹏写生卷王西园为吾郡先辈名流盖与钱鹤滩同时詶倡甚有高韵余得其日纪数册每遇书画题咏随手记录如周密云烟过眼録之类想见其人絶去俗事山水画亦老笔纷披似启南本色此写生四种拙中有巧非时师所能辏泊也后有孙汉阳周山人宋居士各为写生似欲与争席恐非野老所堪然古质今妍各有独诣未可抹杀前人草创之力余不工花草画以意定如此明郭诩画醉仙清狂生好写醉仙其笔意天放得醉中三昧予闻仙人骛轻举化形物外如入醉乡游无何有此忘形而任神者也画史所寓意若此览者徒作醉观谓神仙家多沉湎託愦愦以混世其于识画殆餔糟而啜其醨者耳明唐寅画王文恪公出山图王文恪公济之为呉中名宰相无论学术科第德业声望载在传志者照映千古即其门人交友周旋于公者莫非名流韵士此卷一圗七诗乃正德改元公方大拜诏起之洞庭此出山圗咏之所由作也圗中树石斆李唐人物倣公麟而车中传神不减长康乃子畏用意笔佐以希哲京兆精楷昌谷廷韩古调足称三絶而梦晋以下诸作亦皆翩翩一展玩间如入山隂道中应接不暇也辛亥春公之四世孙伯贞命工装潢出以相示俯仰今昔甲子再週而纸墨如新虽鬼神呵护而亦可以占云仍之善保矣故为识之长洲后学张凤翼明唐寅风雪归窑圗右风雪归窑圗子畏先生笔也先生此卷全法宋李唐行笔如屈铁丝而一种寒冻之状宛在目前眞颖端有化工者也岂惟冠絶一时自当不朽千古耳后学文嘉题明唐寅野望悯言圗野望悯言一卷为宗让校书作也卷中为圗者一为诗跋者三后先皆名笔凡三年而归于施民素氏民素传子若孙历四世七十六年而始归茂实府君此其相传之自也府君云当正德己巳呉中大水时有宗让者适居相城不无牢愁骚屑之感一时士大夫若王文恪辈争为謌诗慰借之独子畏先生旣成有声之画复购无声之诗殆是诗中画画中诗恐摩诘复生子畏无多让也暇日出示张进士伯起伯起谓其天眞烂发逸趣宛然一段萧疎清旷之气出没于烟波柳岸间使人应接不暇借令营丘北苑松雪翁极意为之亦自不远眞神笔也顾其诗往往自成一家语比于唐人篇什为不类耳府君服其知言而卒无以复之又云此卷在施子所时方买田相城东恒从主人借观焉叹赏之诚见乎辞色几欲作米顚据舷狡狯未有因也万厯丁亥呉中复大水施子以此卷来质米尔时极喜戏语之曰昔宗让以水厄得此卷吾子以水厄失之是何彼此不类与施子曰主臣有之不闻人亡弓人得之夫复奚恨与我传之后人而不知所重何如归于识者邪为一笑而留之卷首故有野望悯言四大字亦子畏书曩者犹及见之惜已失矣屡欲倩名手补其亡复计虎贲之似未若延津之合也遂虚右以俟后七年府君析箸谦得田籍在相城东有难色府君出此卷示不肖曰以此当污邪十畆可善䕶持毋为人所豪夺宁非吾家一雅语乎遂百拜受之而识其顚末于卷后时又明年丙申九月十二日张谦德谨书明唐寅画梅谷卷梅谷者当是吾呉德靖间名士唐六如伯虎为作图祝京兆希哲题署而王太学履吉选部禄之各赋一诗殊足三絶偶以示文休承休承谓尚有京兆一序及待诏一语不知何縁脱落因补书旧和杨补之柳梢青词于后甫成而信阳王𦙍昌太史书来以元章补之梅竹为赠因举以报之古人折梅寄远故诗中用驿使语为雅事苐不知仙骨寒香一辞条后所存几何故不若邮筒中尺素之堪远也自今后南北山房各留之以备岁寒一友生如玉川子所云忽到窗前疑是君犹足代靣明唐寅赤壁图吾尝以七月望登赤壁酒酣耳热歌坡老所作二赋飘然欲仙者久之然坡后赋所纪及伯虎此图俱与景不甚似当相赏有象外意耳伯虎才气髣髴此老而穷逹絶不埒却有一事相关坡于黄冈作中吕满庭芳词结句有百年强半来日苦无多见者缩舌以为诗䜟无几而入銮坡领巖部出入贵要者十余年而后谪又八年而后逝伯虎祈梦九仙得中吕满庭芳五字至年五十三骤见坡石刻词而恶之趋令彻去寻病卒夫词语不䜟于作者而䜟于见者何也以其为二君子且黄冈故事因漫及之明唐寅画賔鹤图友人张㓜于以故唐伯虎先生为其王父写賔鹤图乞余跋伯虎丹青妙天下独此图一叟乌巾白袷据坐大树傍一朱顶鹤窦荆扉而出于賔鹤意小不伦岂叟为賔鹤顾为主邪然度叟羽化之日今已踰七十年有如一旦坐幼于先人壠华表而鸣唳者焉知非叟也邪又焉知鹤之为叟也賔之为主也伯虎之昔非而今是也邪余又焉能辨之图首有文征仲古隶可宝他图及文辞鹳雀伍耳幼于去之可也明唐寅晓行图唐子畏晓行图在玉峰顾氏潇湘夜雨图在钖山邹氏诗画款识皆精此等挥洒足称妙絶一世矣亦何必古人欤评定书画今人多以款识为据不知晋魏字蹟唐宋画本有款者十无一二间有出后人蛇足者在慧眼自不难辨如近年启南子畏二公往往首题他人画笔为应酬之具倘非刻意玩索徒知款识雅士亦为其所眩矣明唐寅仙山楼阁图仙山楼阁一题创自李思训宋元名手多作之向从王龙冈家购得子畏横披青緑大幅原系写寿履吉母氏者其布景用笔全法王右丞虽精细层叠稍让蔡氏白石翁卷然树石古雅屋宇壮丽实子畏用意作也左方署书仙山楼阁晋昌唐寅凡八字后有诗云何处碧桃雨飞花渺去津山中自流水物外有长春路转通幽处云深隔世尘洞天曾不远或有避秦民征明题其字全倣圣教尤足嘉赏耳或云征明盛年亦曾画成一卷乃是倣傚伯驹遗法笔墨精妙金碧辉映凡经岁而始就近闻得六十千归洞庭人家惜未及见明唐寅水亭午翠图施氏旧藏子畏水亭午翠一帧见仆纂修稗官家言卷以见赠上题云小亭如笠水飔寛一卷开窗了稗官停午树隂深合翠篆丝袅袅下清湍唐寅画兼诗凡三十三字此图树石高古峰峦朴茂当为子畏遗蹟第一品惜乎绢素弊坏不入好事家目耳即使完好其笔法亦非俗士所能识也明唐寅越城泛月图次兄仲服收得唐寅越城泛月小幅水墨天成景色最为深远觉与承受先世野望悯言画卷笔趣正同品格不相上下足称化工之笔越城泛月𤣥宰公谓其有墨无笔至野望悯言公又赏其笔法类赵大年非平时画本可及持论不同乃尔明唐寅画卷子畏画法虽祖李河阳而笔踪秀韵务取清旷然其经营似以人物屋木为主故其局近而不远俛仰眺适庭除沼沚而已此卷独写老树寿藤烟壁沙浪于荒江之濵是以有无映带浓淡相发控搏吐吞有濯足万里之槩所以为奇客于首署一标云天下唐卷第一诚第一也明唐寅黄茅小景黄茅小景唐子畏画太湖濵幽絶处名曰熨斗柄昔柳子厚作游钴鉧潭记钴鉧者即熨斗义也题句云震泽东南称巨浸呉郡繁华天下胜衣食肉帛百万户樵山汲水投其剩我生何幸厠其间短笠扁舟水共山黄茅石壁一百丈熨斗湖水三十湾北风烈烈耳欲堕十里梅花雪如磨地炉通红瓶酒热日日蒲团对僧坐四月清和雨乍晴杨梅满树火珠明岸巾高屐携小伎低唱并州第四声人生谁得常如此此味唯君曾染指若还説与未游人生盲却把东西指呉趋唐寅为丘舜咨题明唐寅倦绣图唐伯虎解元于画无所不佳而尤工于美人在钱舜举杜柽居之上盖其生平风韵多也此倦绣图从赵文敏公摹来故设色之豓位置之工迥胜他日作至其雅韵风流意在笔外则伯虎自有伯虎在览者当自得之沔阳陈玉叔为诗人玉台之儁得此图甚珍之以世懋伯虎乡人也命书数语于后明唐寅絶代名姝图相如之赋昔人称为劝百风一此册子畏之画似劝希哲之诗似风又几于詈矣若夫王嫱以女兵报汉薛涛以才媛娯賔不在亡国败家之列当置轻典否则不免重台之诮明唐寅写生册人以为徐熙之野逸胜黄筌之富豓品遂分矣吾呉中写生无过白石翁而伯虎次之此十六幅种种臻妙盖得徐氏三昧而稍兼筌笔不在白石翁下山斋时一展玩觉干坤一种生气落翰墨间为之欣然独赏也征仲待诏有折枝小鸟二履吉题句附于册后足称聮璧矣明周臣宾鹤图周东村臣为宾鹤翁作图文太史题字称二絶偶有长康之化几五十年而翁诸孙幼于复购得之诸公啧啧叹赏幼于兄伯起至以唐伯虎为其曾大父画西园图失之不能复以为痛恨为我谢伯起公家司空飞去古干将劒呉中老人家藏长史批诺丞相燕公馈九公主鸡林夜光帘可併覔也幼于不忘其先故当自愉快人得人失伯起亦姑置之何如明周臣画韩熙载夜宴图韩熙载夜宴图乃李主遣国手顾宏中于熙载第偷写得者曲尽其纵狎跌宕之态宏中别写本行人间宣和帝收得凡四本俱宏中笔而又有顾大中二本亦佳帝自着谱云大中应是宏中昆季也𢎞治间杜菫古狂稍损益之寻落江南好事大姓家以百斛米遗祝希哲为作一歌八絶句手题其后称呉中三絶此则东村周臣摹菫图而白阳陈淳书祝诗周行笔精工不减杜而陈书亦在逸品盖第四佳本也熙载事絶不足道顾其意欲自污有出于长卿犊鼻之上者昔严续仆射为其父可求索熙载神道碑以千金双鬟为赆熙载不肯作谀辞重相苦欲删润立郄其婢题一絶泥金带曰风栁揺揺无定枝阳台云雨梦中归他年蓬岛音尘断留取樽前旧舞衣宋人传竒所载陶学士风光好事此老风流中耿介权谲种种不乏也明周臣画九世同居图家有唐张公艺九世同居图一轴相传以为姑苏周臣作也自祖传先君数十年先君性落落无嗜欲诸凡家什物美丽无所取顾独取此画亦非必知丹青赏其品格神理也然独徘徊盼视不休画可值数十金方先君贫居至鬻田宅为朝夕独不忍鬻画盖有以金来者先君愕眙且笑谢曰吾尚欲得吾画画人物马匹多不可纪皆跃然飞扬至室屋严饰环佩缤纷山林杳霭原麓驰亘各曲极其变周旣国工説者以为是平生最胜者也明仇英摹松雪沙苑图余见赵松雪所画唐马一卷纵观之其态有立者伏者走者饮者浴者嘶者奔者逸者归者戏而骈者或寝或起奋发精神各能穷其状今者閲十洲此卷其运墨设色风韵气骨断断乎自一手者不然何天闲之若是邪时嘉靖丁未仲冬之望许初明仇英雪栈图王右丞劒阁图余尝见叔明临本乃古尺小幅石田先生广二图余皆曾摹今俱不能记矣偶见实甫此幅不觉有似人之喜因题其上万厯乙亥六月文嘉识明仇英九歌图仇实父图九歌凡九章章各有征仲待诏书余所见数本皆阙招魂而此则併国殇去之其仪从人物都不详仅云中君有少云气河伯持杖御一龙山鬼乗赤豹乃类虎而已山鬼殊窈窕令人消魂其他种种有生气待诏书似草草而笔势汎澜可爱余尝谓屈子偶歌此以下神后人各自出意摹写其繁简工拙之不同宜也此卷笔虽简而意足视他本不啻胜之因识于尾明仇英海天落照图唐李将军父子画世不多有王大理元美遗示仇实父所为汤氏摹昭道海天落照图特为竒絶若其晴蛟蒸云不能弥天而怪气曛黄悉变初色海岛潋滟村树晶荧参差缕分如出幻景措意着色尤非平时落照可比今摹本若此不知昭道之蹟又当何如邪昭道本已入内府经煨烬矣则此本宜为人间所宝缀书其后云唐李思训海天落照图往岁于姑苏富民家为有力者夺去以赂贵人贵人败此图没入天府不复流落人间矣而是卷为郡人仇英摹本其精巧工致亦非近时画家所能余故不知画即以此谓为李思训眞蹟亦何从而辨识之邪世人贵远而忽近好事者往往破产以收畜朽楮败墨不者则相目为俗客然其子孙多不能守而竟为有力者所夺乃珍异玮怪之物又不能久处于有力者之家必归于天府而后已前事如此者历历可鍳也是卷以近蹟不为人所艳羡故得独存于陈上饶之箧陈君宦游江浙必携之以行当其政务龎壅气烦虑乱一披展之霞日掩映风涛澒洞千艘万舶往来于睂睫间陈君固有自得于心者在若必欲区区辨识于翰墨之眞假不为幻人之説幻邪陈君当一笑而藏之矣明仇英临西园雅集图余尝见杨东里先生所题西园雅集圗乃临李检法伯时笔有崇山絶壑云林泉石之致与此图略不同此图仅一古桧一怪石一立壁捉笔书者为子瞻学士从旁喜观者王晋卿按卷对竚者蔡天启倚树睨者李端叔彼图则有张文潜而无端叔此图据方石画渊明归去来辞者即伯时握麈尾观者苏子由握蕉扇者黄鲁直抚肩立者晁无咎捉石者张文潜按膝者郑靖老彼图有端叔而无靖老益以陈无已若摘阮之陈碧虚与听阮之秦少游説法之圆通大士与听法之刘巨济题壁之米元章与傍观之王仲至则所同也彼图有名姬二曰云英春莺而此皆削之杨先生又云曾见刘松年临本无文潜端叔无咎器物小异而僧梵隆赵千里亦尝摹之此图吾呉郡仇英实父临千里本也余窃谓诸公踪迹不恒聚大梁其文雅风流之盛未必尽在此一时盖晋卿合其所与游长者而图之诸公又各以其意而传写之以故不无牴牾耳实父视千里大有出蓝之妙其运笔古雅髣髴长康探微元祐诸君子人人有国士风一展卷间觉金谷富家儿形秽因为之识尾明仇英洛神图陈思王洛神赋妙极形容遂为千古絶调王子敬好写此赋谓其书姿态似之也文太史规模二王此书是其合作即未可目惊鸿游龙亦庶几于仪静体闲柔情绰态矣仇实父图之雅得神光离合之趣足称二絶族孙定鼎舟中出示此卷为之击节而题其后才情二字久为道民屏谢忽复作此伎俩如支遯畜马览者得无笑其不韵邪明仇英摹辋川图右王摩诘辋川图临之者郭忠恕再临者仇英实父也其二十絶句书者文待诏征仲也余尝谓读摩诘絶句更一览辋川图觉便如上下华子冈斤竹岭骋于宫槐陌汎南北垞欹湖柳浪徙倚木兰柴茱萸沜即文杏馆而休焉酌金屑之泉与裴廸秀才对语不知我之为摩诘摩诘之为我与否也然则摹本何必实父而书亦何必征仲哉明仇英桃源图此仇实父摹赵千里桃源图忆吾呉二三月间湖中盘螭桃与甪里棃俱烂发如海云蒸霞初日照雪山中人往往取花瓣杂茶芽中待游客而士女多旦夕醟酒虎阜片塲无肯以一苇航者由是推之虽桃源在前渔人揖而入之问津者亦不多见也明仇英仙奕图仇十洲蓬莱仙奕图乃冷谦本谦学小李将军所谓心死方得神活仙家之秘藏也仇实父以赵伯驹为之自当远肖董𤣥宰明仇英临赵伯驹光武渡河图右仇实父临赵伯驹光武渡河图衷于李伯时单骑免胄与陈居中文姬归汉二图之间位置古雅设色妍丽为近代高手第一明仇英揭钵图顷过崑山忆昔所与俱来者强半已非其故况客中之旧好乎独于王以宁兄得共从容间又携示仇实父揭钵图盖临李伯时本也然譬犹未识其人偶覩画像而妄言肖否其孰信之所据呉沈二跋耳而文定首言五代人所绘即非摹李沈又及于着色即非白描岂装潢之或误欤余昔于京口识新安丁南羽见其画佛像老笔纷披于简澹中出奇古叹曰此其为学呉道子者欤比归又于友人沈公路处得见罗汉渡海图一卷变幻百出莫可端倪而纎细妍妙极于毫发则又叹曰不知李龙眠更当何如凡余所未获见而髣髴焉者其持论每如此以宁兄试别以示识者不知于鄙言亦有取焉否也即据所称此绘賔伽罗故事当必有考而释典或载賔伽罗此云青目盖论主之一人亦不详其为波旬也当更于翻绎名义一编求之率尔献疑诚所未暇耳明仇英白描畨马卷余于京师曾见唐胡瓌畨马虽古素断裂注视良久则勐迅之意如在蹄尾令人慨然有烟沙雪碛之想盖所貌初不在肥瘠论也自世以羸瘠求竒至为隐肋可数然而灭没之气亡矣予蓄伯时二马骨肉亦匀此正是摹胡瓌者而休承以为临伯时岂其转相傚者邪沈伯远作文务雄骏而薄于腴藻故论马以寓其意唯伯远念之明仇英子虚上林图仇英字实父号十洲尝执事丹青周臣异而教之遂知名于世壮岁为崑山周六观作子虚上林图卷长几五丈历年始就所画人物鸟兽山林台观旗辇军容皆臆写古贤名笔斟酌而成可谓图绘之絶境艺林之胜事也兼有文征仲小楷二赋在后其家称为三絶岂过许邪后归之严氏明仇英职贡图仇实甫诸夷职贡图卷在姚氏绢本大着色布景甚奇或云倣阎令笔也前有许元复题署后有文征仲彭孔嘉跋尾极称许之云明仇英湖上仙山图又见实甫湖上仙山图一名洞庭春色本青绿大横披也按款乃是写寿崦西徐公者精细层累非历日不可了山石师王维林木师李成人物师呉元瑜设色师赵伯驹资诸家之长而浑合之种种臻妙或云实甫画刘松年殆拟非其伦矣明仇英莲溪渔隐图徐晋逸藏实甫莲溪渔隐图一轴绢本浅綘色细润之极亦复清逸超羣实为仇画第一品今归其弟太沖矣至今尚在梦想明仇英画阿罗汉卷龙眠画马铁靣秀禅师诃其洞入马腹中遂改写佛像今实甫摹临长卷千二百五十人俱向指头重来出现若不落仇欵竟疑龙眠手笔要之二人者皆千二百五十人中以画説法者也咄咄竒哉灵山一会俨然未散明文征明居竹卷右居竹卷皆呉中一时闻人为海宁王君作者王君不详为何人观其绢素精好交无杂賔亦可尚已不知何缘流落京师震川先生得之先生雅好种竹而亦姓王亦可以为奇矣偶携过敝寓因叹物之得其所归而卷中诸人震川所交几半时一展玩殆若为震川而设者题此以记岁月盖自戊子至今已三十九年又不胜存没之感于诸公也嘉靖丙寅秋七月三桥文彭书明文征明劝农图文待诏作劝农图潇洒冲𤣥往往有意外色是孟襄阳韦苏州诗境令田父览之亦解忘风雨作劳跋尾从兰亭圣教来视暮年结法小涉佻耳祝京兆文吾所不敢论其书絶类褚河南而老徤过之是平生最合作者噫二百年无此笔矣明文征明𤣥墓四游图𤣥墓者昔宋青州刺史郁泰𤣥墓在山中初泰𤣥为人仁恕德感鸟兽葬日有羣燕数千衔土冡上时人异之遂以郁名命其山其山巖峦回复翠竹苍松蓊蔚岚雾靣挹太湖又远离城市有奥絶之胜余尝至光福云有山径可数里抵𤣥墓时雨气昬甚不果往遂出虎山至铜阬而还今观文太史所为与陆仪部画四游小幅益知其胜非他山可比悔当时之不能往也为题四絶遥纪其胜云明文征明云山卷文太史征仲诸生时为黄博士应龙作此卷画倣老米气晕生色遂不减高彦敬书法圎熟翩翩出晋人比之晚年笔少骨而多韵诗虽大厯以后语亦自楚楚应龙絶寳爱之戒其后人勿为饼金悬购者所得去六十年而其诸孙强以留余得厚直而去余聊以寓吾目而已平泉庄草木不能毕文饶身人失弓人得之吾又安能预为子孙作劵邪文太史生九十年名播海内旣没而名弥重丹青一纸购者重若玙璠其实胜也此卷以元章淋漓之趣兼子昂秀润之色重以呉下风流题咏略备着巾箱中寳爱有年矣友人李纳言伯玉好古博雅兼妙太史兰竹和璧燕石莫逃鉴别出按关中不佞先已归田秦云呉月相望各天辄割所爱遗之屈指击节之辰沥酒相瞩也明文征明画册文待诏所图十六帧多东南名山水虽间以险絶奇胜为功而不离清远萧散之致稍一展视觉秀色幽韵直扑眉睫间此翁眞易仙宫中人也帧各有周公瑕陆子传一絶句内补公瑕阙者王百谷三君子故竭其心思腕力而趋后尘以拟三絶则吾未之敢许此图为朱子朗作今属徐建甫氏要余题其后赖余老仅作云霞观耳不然几令三日不成寐明文征明十景画册文征仲先生画妙集诸家此册十景取法赵承㫖为多而首作特倣夏圭尤为竒出至其千里方幅平远闲逸之趣又多出于蹊径外者盖生平得意作也书法中行草是其下驷而此册题字独尽遵美之致岂亦自珍其画邪昔范宣素不重画见戴安道画始咨嗟以为有益故梅都官诗云晚知书画眞有益却悔岁月来无多余少谙书画之趣年过五十而病游戏其中颇不作东流之悔儿子骃亦同斯好怜其侍疾谨暇中为题此册赐之且训之曰而不幸有若翁癖要当似若翁之好而不留也不尔昔人所谓益将无为若累邪明文征明兰卷文待诏画兰品髙甚几欲出赵承㫖上同年友纳言李公夙禀清尚酷爱画兰与余论次亟欲得待诏兰余偶忆箧中有两种兰石是待诏及陈太学道复手笔因出案头相赏虽草草都不经意而天真烂然又有徐子扩充朱子儋承爵者诗画错列其后公笑而视曰此故吾江隂名士何所得相值余因谓公雅好兰是卷两以兰冠家本江隂而江隂人遗墨具在此故非王生物也天以乞李公者吾安得有是为书其尾而归之明文征明画卷文征仲此卷在高尚书米氏父子间墨沈淋漓笔势苍润絶胜其平日当是得趣时作今征仲谢世后画品遂登上古若此卷尤难得沈开府什袭藏之奚囊余获观于清眞馆中时吾友陆君䇿同赏余与陆皆知绘事或其言足信也开父因属题其后明文征明倣赵文敏沧浪濯足图文征仲画大类赵承㫖苐微尖利耳同能不如独胜无取絶肖似所谓鲁男子学栁下惠其昌题明文征明倣燕穆之山水卷文征仲先生绘事从宋入李营丘燕穆之方幅小景辄具百里之变贵于几端卷舒而游趣足也此作是其倣燕着王履吉诗行草楚楚秀逸若来与画竞爽眞双璧也春寒无事从玉水假过恣玩旬日意犹未饱会玉水治入燕装促归囊中系此李日华明文征明横塘诗意花光惠崇喜用王洽泼墨法写湘西山水极有神韵二米实祖述之非创作也衡山公此卷苍秀婉逸直追二衲不入南宫庑下诗笔亦以涪翁手腕鼓国初高徐口颊俱可寳也明文征明画寒林文衡山先生寒林捎空戳云有从地一涌而出者断不可以手追焚香黙坐对之如在荒江野岸维舟霜柳之下而已明文征明白描老子像犹龙公道貌𤣥言吾夫子以为不可测识者而征仲先生以笔墨追之几得影响此不复当以艺事目矣必焚登流眉香一铢乃可开卷壬戌十二日李日华敬题明文征明郭西闲泛图文太史郭西闲泛小幅绢本青緑山水精细全法赵千里而逸趣不减松雪翁足称合作且上方行书一律大类荳子而能纵横自恣尤为可爱其词曰雨足新蒲长碧芽野塘十里抱村斜青春语燕归游舫白日流云漾浅沙湖上修眉远山色风前薄靣小桃花老翁负汲归何处深树鸡鸣有隐家征明此画旧藏琴川徐氏今归余家明文征明山园图太史公为黙川先辈作山园图长卷绢本大着色前后位置泉石楼阁极古雅中间襟写桃杏芙蕖拒霜橙橘之属一图皆备尤为绯娓絶伦识者称其远师右丞遗法以成之眞仙品也征仲先辈摹李成寒林图有大小二本在长兄伯含所笔墨精鋭树石幽竒得而藏之足可压倒元白矣明文征明松忩试笔图文太史松窗试笔图一轴纸本浅綘色妙絶无双不惟画笔勾研极细精温雅兼所题诗句作蝇头行草宛然圣敎遗法详观题辞盖为金小溪作也明文嘉倣米云山卷米南宫眞迹所见不过二三卷往从西呉闵氏见者大率与文休承所临本相类呉文定有题语尝记诵其诗云云山烟树总糢煳此是南宫鹘突图自笑顶门无慧眼临窗墨迹淡如无苕上人藏画絶少惟此人共知寳余得一目甚幸甚幸休承是作不特墨气之佳而八十老人用笔精妙可方驾南宫即友仁亦当是退舍也六止生周天球题明文嘉蛱蝶图文休承作蛱蝶图萧远高逸非近世丹青之士所得梦见也同时题咏并濯濯名流今不可复作矣此扇出入懐袖髣髴犹生薝卜香也王穉登明文嘉米山小卷天空沙虚浪涌石没白云苍山相负而出此米氏创起法门也然其峰势低回树影单复细披之悉有位置无一笔漫作者余尝有诗云虎儿若到精微处仍落营丘意地中正于顶𩕳上剔此一眼耳米蹟渐不可得休承此作是其法印试尝以余意求之必有会耳明文伯仁燕台八景永乐中人主移跸大都而一时馆阁诸先生扈从者光侈其事分胜标咏大抵损益胜国之遗如所传金台八景然往往多七言近体汤王孙所以见屈于刘尚医者此也自李何后诗格絶不作谰长语而丹青之託则杜菫古狂外亦不复再见文德承薄游燕市久取王蓝田画中诗法别贮奚囊隐隐有卢龙龙虎气览者果公子牟邪江湖间亦足慰魏阙思矣明文伯仁溪山自适卷东南佳山水太湖之抱于三呉者最号清远然大较山不胜水自富阳而溯新安之黄山白岳尤竒峻然往往水不能胜山五峰文伯仁家呉中足以穷水之胜矣而犹未快乃因游新安遂尽擥其竒而发之于丹青余近得一寓目眞若坐篮轝翠微间使人应接不暇区区山隂道上行乌足以当之哉此君秽而好骂坐不知胸中何以富此一段丘壑也明文伯仁万壑松风图写层峦叠巘棼瀑重林在层数明折搭辨稍加以烟霭出没则能事具矣然非有吞海雄襟荡云竒思即极意施设未必能合乎自然之数也余家有衡老寒林一幅势若攒空此则借松枝披拂有动摇山岳之意眞所谓惊天动地之作也己巳闰四月霪潦弥旬空斋坐闷焚香展对借以自壮玉水使来敬题还之顾画味回环在念终不去也明文伯仁友竹图卷吾山居极有好竹独喜杜少陵诗露洗娟娟净风吹细细香以细香榜其亭不意五峰老人写此图先获我心此图全摹三赵盖千里令穰子昂也余与君余展玩宛似六逸中人物适新篁解箨细隂映带窗下曾未染世间一㸃纎尘擘茗煮香觉清福消受不过视友竹先生差过之昔贤在辇下题竹云我亦有亭修竹里也思归去听秋声见卷时将无妬色明王宠倣云林笔意履吉不以画名此幅乃偶然兴到随笔㸃染耳然深得大痴云林墨外之趣可见高人胸中无所不能从伯谷斋中见之为之心热文嘉明陈淳倣米氏云山尺素中作长山大江画家所难我呉中惟沈石田先生得此竒淡他未能及偶閲此卷乃白阳得意之笔谿山云壑将数十尺连画似万里观者不觉有远心使石田复起未必不展卷啧啧也宝之呉门陈鎏题陈白阳作画天趣多而境界少或残山剩水或远岫疎林或云容雨态㸃染标致脱去尘俗而自出畦径盖得意忘象者也此作长卷乃独穷尽山川之状重叠变幻实而复虚断而复续烟云吞吐草木蔽亏景有尽而意无穷也又非若平日所作而已若此卷岂可多得哉观者当自识之酉室王谷祥题昔米南宫女嫁呉中大姚村某氏故敷文每过呉必往视妹尝作云山卷留其家越四百年而先逹中丞陈公大姚人也乃于京得之甚以为竒西涯匏菴石田俱有题咏白阳先生即中丞之孙幼而笃好日就临搨领其眞趣逸思故所作多烟峦云树约略㸃染而已独此卷连楮寻文备极画家诸法有江贯道江山千里之势岂非高人博古既无所不见而亦何所不学旧呉彭年题钱君子仪亦颇能画其请白阳写画盖欲以为规式耳故白阳为之㸃笔与平时所作太异诸公题语极其称许则与残山剩水似有如无之笔大不同矣文嘉陈白阳先君门人也其家藏不惟有大姚村图又有海岳菴图所以得二米笔法为多尝为余作匹纸长卷又尝于灯下以纸蘸墨作云山此何异张旭以发作书哉偶閲此卷因题于后隆庆戊戌六月廿三日文彭白阳此卷专摹荆浩洪谷子洪谷子笔法倪元鎭王叔明特窥三昧余未能梦见也不见荆浩画不知此卷来历若以南宫大姚村海岳菴许之此老尚未心服华亭陈继儒题明陈淳烟峦叠嶂图予尝见米南宫父子云山特臻𤣥妙而倣之者如元之方壶国初时钱塘戴进虽各底其极亦特具体而微戴聊窥其一斑耳未之拟也如我白阳陈先生用笔潇洒览如汗漫无统而波澜有绪识者云纵横二米之间者此卷也予以为然不知鉴者亦与之否江夏黄学曾明陈淳水仙梅卷清池新月下看梅花水仙全似苎罗女为呉王缟素时状道复此卷併其神情得之当作百花中周昉也明陈淳画牡丹陈复甫作墨本牡丹甚得徐熙野逸之趣记宋有去非先生者作墨梅絶句至今艺林以为与梅传神复甫岂其苖裔邪何无声之诗与无色之画两相契也明陈淳水墨画卷余少閲白阳山人画花卉为多大都不经意乃自佳妍蚩眞赝故易辨也覩画后题诗遒逸不羣掩卷叹赏定为名家笔已乃见俨山二字始信名下定无虚士耳然一之所得呉画小幅至能使大老津津赏识如此其为人贤而好事可知矣书此以归一之佳儿知余所属意不在画而在题不在题而在所藏人也子闻其识之明陈淳薜荔园图卷薜荔园既徐氏胜处白阳画亦爽爽有神力题咏诸公如献吉仲黙华玉君采皆一时辞家之选而命笔则隆池与寿承休承兄弟杂为之皆为可宝也明钱谷溪山深秀图余近获高丽贡茧洁白如玉夏月钱叔宝见过令作矮行长帧浅色溪山深秀图结法一𣲖流自黄子久而间以启南老笔苍古秀润絶出蹊径之外一时呉中名士俱在歌赏羡之眞胜事也人或谓余有所寄则不然大丈夫好山水便当谢去朝市安用役役寄此为然人生有义命要不当以一端成出处也譬如见佳画輙云是眞山水见佳山水輙云一幅眞画究竟何所归书此志感且以解嘲明钱谷纪行图吾家太仓去神都为水道三千七百里自吾过舞象而还往者十二而水居其八得失忧喜之事相错接淅卜夜所经由都会繁盛若云烟之过眼而已去年春二月入领太仆友人钱叔宝以绘事妙天下为余图自吾家小祗园而起至广陵得三十二帧盖余尝笑叔宝如赵大年不能作五百里观也叔宝上足曰张复附余舟而北所至属图之为五十帧以贻叔宝稍于晴晦旦暮之间加色泽或为理其映带轻重而已昔宗少文图五岳名山于斋壁曰鼓琴动操欲令衆山皆响吾请老之日以此册置书斋阿堵得之不自笑令泪出邪然终南山有㨗径又安知长安道中之无隐沦也且吾与二子俱幸而不死是不能为向子平亦终当为少文矣因题于后明钱谷钟馗移家图钟馗事仅见唐传竒中杨用修以为乔钟葵字辟邪后人因而附会之恐亦非也李伯时旧戏作嫁妹图或云即移家图余尝见其副本叔宝虽髣髴其意而所增饰过半作魈魑虚耗得志跳踉之态深得小人情状昔谓桥神貌丑畏张平子图之不敢见异日叔宝可免勾摄之苦矣明钱谷夏山欲雨图余未冠则侍文太史先生先生设小供张一纸画乃岭南梁思伯写赠先生者尔时已知思伯名矣后二十年而余与思伯为莫逆友先生仙去十载余门下士钱叔宝画遂有大名几欲出其师上此夏山欲雨图叔宝合作也两人皆先生门下投赠故应不凡余亦雅厚叔宝覩此画眞不减先生恍忆廿载前事为之怃然然余生亦多幸矣夏山欲雨意余兄业已道之余不能为越客解嘲姑置勿论明郑善夫画卷余少年不喜画以为无关性情特小技耳已而闻其笔意则与书法相似其摸形措意则又近于诗家于是始寓目其间然卒不能深解也少谷有物外之逸兴视世间秽浊一若不屑廼独兼长乎此将以游其心邪夫论百技者不专精皆不能有成而精易耗莫甚巧思由是言之吾不能不致恨于少谷之兼长矣明谢时臣画卷吾人之于绘事古固尚矣茍非出于天资之妙则运笔之际不免有蹶求其心手相应左右逢原历代以来不多见也樗仙谢子业儒而丹青故其所作往往近古其人物尤精此卷其得意之作玩毕叹赏久之嘉靖癸巳仲冬一日明谢时臣画渊明卷呉中画多惜墨谢老用墨颇侈其乡讶之观场而矮者相附和十几八九不知画病不病不在墨重与轻在生动与不生动耳飞燕玉环纤秾县絶使两主易地絶不相入令妙于鉴者从旁睨之皆不妨于倾国古人论书已如此矣矧画乎谢老尝至越最后至杭遗予素可四五并爽甚一去而絶笔矣今复见此能无慨然明谢时臣山水图卷盖骚人以微言相感而良工执艺以通其意凡民有心静躁殊分故仕进则卑山林巖穴之士亦慁轩冕子贡大贤也结驷连骑而羞瓮牖庄生洸洋自恣亦轻千乘道不同不相为谋也李君膺鸿渐之期然顾感恬旷澹泊之语躭丘壑放浪之好此其致可与浅陋沉溺者言邪嗟乎谁为为之孰令听之非樗仙子乌能为是绘哉明陆治临王安道华山图余旣为武侯跋王安道华山图意欲乞钱叔宝手摸而未果踰月陆叔平来访难其老待之至暮口不忍言摹画事也陆丈手其册不置曰此老遂能接宋人不至作胜国弱腕苐少生耳顾欣然谓余为子留数日存其大都当更为究丹青理也陆丈画品与安道同故特相契合画成当彼此以意甲乙耳不必规规骊黄之迹也吾友人俞仲蔚周公瑕莫云卿辈特妙小楷吾悉取安道叙记及古近体诗託仲蔚唐人杂记并诗託云卿李于鳞一记六诗乔庄蕳一记一赋託公瑕都𤣥敬一记託程孟孺别书一册附于后此册成安道有灵不免作卫夫人泣矣甲戌夏日琅邪王世贞题明陆治游洞庭诗画十六帧余以壬申之秋九月游洞庭而陆丈叔平时亦从诸少年往盖七十七矣而簪履在云气间若飞归日始草一记及古体若干首以贻陆丈存故事耳居明年之五月而陆丈来访则出古纸十六幅各为一景若採余诗之景不重犯者而貌之其秋骨秀削浮天渺弥的然为太湖两洞庭传神无爽也妙处上逼李营丘郭河中马夏而下所不论矣陆丈画品高天下远近望里间而趋者求一水一石而不可得今乃举太湖全洞庭之胜而赠我且复㢲辞以其画将託余诗而不朽也余固有偏幸陆丈毋亦有偏嗜邪问之陆丈自言至八十二画当大成审尔吾于其时上章乞道士服䇿一杖从探未竟之胜归而吾二人者合作摩诘一身毋谓绘少年得陇望蜀也明陆治溪山余霭卷呉溪阳先生者新安人其所居里名溪南先生溯流结庐因以溪阳自号岁辛丑呉门陆叔平作溪阳图贻之迄今癸未先生下世且十年所矣其长君惟明复丐邑人丁生补图于后常挈之旅橐中时一寓目不胜太行白云之悲惟明与游多一时名流竞为诗歌题赠而不佞为记其颠末如此是岁重阳前一日江都陆弼书于白下长千里石字菴中明陆治写生卷画家写生右徐熙易元吉而小左黄氏父子政在天眞人巧间耳宣和主稍能斟酌之明兴独吾呉沈启南入熙室而唐伯虎于黄氏有出蓝之美陈复甫后出以意为之高者几无色下者遂脱胎矣叔平此卷卉草果蓏之属四十二种种有天趣而不至出骊黄外庶几能斟酌者印文甚古雅而署字不类岂所为蛇足也邪漫题不觉满纸明徐渭荷花图青藤道人诗字画一代三絶此莲花图叶叶如在八靣风中百折不回具有千钧力势花即宴然不用力势如屋里人不知屋外事险刻亦用力势字頽放亦不用力势应照应处各不相照应不照应处恰好照应且道是什么境界明项元汴花草册写生至宣和殿画院诸名手始具衆妙亦由徽庙自工此种画法能品题甲乙耳元时惟钱舜举一家犹传古法呉中虽有国能多成逸品墨林子醖酿甚富兼以巧思闲情独饶宋意此诸册如入山隂道应接不暇也董其昌题明项元汴荆筠图余家季父画兰竹树石颇妙絶至山水间亦佳胜然完璧甚难惟此卷墨气笔法俱自有神当入元鎭孟端堂奥矣是或缘慧空上人之请而荆筠翩翩典雅足可重之谓邪荆筠其寳之万厯癸巳八月潮日项德裕识明孙克𢎞摹米氏研山图孙汉阳写苏长公石供四种并手録诸作为斋头清赏体物摹态如有生气昔苏公宝爱仇池石惟恐为人所夺而晋卿又珍重韩马往来酬和大费脣吻笔札钱穆父兼取二物颖叔至欲焚画碎石可发一笑壶中九华长公谋重价购求竟落他手今汉阳以方寸纸画收之抑又逸矣夫以道眼等观一切有相皆幻影空尘读参寥辨証语觉有会心焉余既为题其卷后而手摹米氏研山图及元章易宅事于左方合为一帙以见古人雅好之同若僧孺德裕辈所聚洛阳泉石一朝失势遂成瓦砾无复后人仰止之思则几于悖矣汉阳先生何以教我邪右録米元章一帖观此知米薛相易事诚有之铁围丛谭或传讹耳然余又于宋光禄家得米元章所画研山云根雪浪直凿混沌吾乡雪居先生又图为卷可与元章竞爽余将以米画赠之惟欲易东臯草堂前一片烟霞便意足也江右马鹏扬得雪居先生研山图持以眎余漫为书识今先生所自为图复出相眎因理前语书之米老以研易宅事未论有无苐研山为米老所爱当亦具衣冠拜之自是云霞最上品而先生好石之癖不减米老即其提笔为图峰峦之状宛然天成殆不徒肖其形似而已腕间信有神哉先生其秘藏之毋令好事者所见恐亦征入九禁中不得为东臯雪堂几案前物矣不然又恐如丰城之劒或从风雨中飞去明孙克𢎞写生册雪居士写生入妙此笔作自禅院向禅悦游戏中得之故笔端幻出姿态生动溢有眞趣夫世间何幻非眞眞即是幻云上人宝藏是册禅余展玩划然一下将不有如灵云得悟邪虽然悟后则眞幻两忘何烦着语明孙克𢎞朱竹孙汉阳笔端三昧幻出朱竹萧散有高韵卷中用戏笔追和之者复一二辈暇日就几展玩惟恐收去君自谓世无朱竹复挽前人名胜作始者实之不知大化中色肖何者非幻茍心与象会则作者自命何暇步邯郸也明孙克𢎞梅花册雪居先生藏巧在心借书于手所图梅花六十帧即不出方寸之纸而布景种种神竒无论近代丹青家不能染指恐前有作者其标韵变态亦未易过之赏鉴者谓先生为化工之笔不虚耳明孙克𢎞画梅竹卷羣卉多以艳态争妍独梅花清芬古劲有士大夫之风故非驱俗絶尘不能写其神韵汉阳太守雪居士好游戏于丹青花鸟生意下笔辄得其妙晚好写梅竹盖亦有雅尚云此幅尤得马氏父子笔法可宝也明孙克𢎞画石卷唐李德裕採天下怪石聚之平泉别墅遗诫后昆曰有以平泉石轻予人者非佳子弟也内一醒酒石尤珍爱之醉则踞焉今汉阳之宝七石似不少逊而石疑较胜唐诗云寒姿数片奇突兀曾作秋江秋水骨又云雪尽身还瘦云生势不孤此颇足以状石明孙克𢎞画册汉阳竹倣文湖州兰倣郑思肖时写人物兼带梁楷写石兼带米芾写水兼带马远纵横㸃缀皆有根据非画史市官苑中者所敢望也汉阳写生古则赵昌黄筌父子近则沈石翁陆叔平皆能抗衡至于文房诸玩随意拈写不肖不止十指间眞有陶冶虽宋画苑名手未能梦见也所居东郭草堂多列法书名画于秋琳阁中盘礴觞咏客至如归退则游戏为此无纎尘留于胸中此卷尤其得意壮年之笔今广陵散矣明顾正谊山水小幅先辈尝言画以气韵为胜故第逸品于神品之上其説以为失于自然而后神此县解之论也顾仲方人品师法翩翩超诣游戏三昧便登作者之堂覩此小笔居然江山万里之趣其韵之妙眞当求之元季大家伯仲间矣武林陈征君我党胜流使能如宗少文所云澄怀观道卧以游之即时有烟霞发襟袖中也明顾正谊倣一峰道人册顾仲方写一峰道人笔意册子既赠余复为宋伯灵所乞余谓伯灵方远游名山大川且在耳目乃复爱此画其用意何为仲方笔全写江南诸竒胜伯灵事此游宛然作旧林想也其画精致絶伦更宜宝藏之明顾正谊山水册米元章论画曰纸千年而神去绢八百年而神去非笃论也神犹火也火无新故神何去来大都世近则託形以传世远则託声以传耳曹弗兴卫协辈妙迹永絶独名称至今则千载以上有耳而目之者矣薛稷之鹤曹霸之马王宰之山水故擅国能即不擅国能而有甫之诗歌在自足千古虽谓纸素之寿寿于金石可也神安得去乎君画初学马文璧后出入黄子久王叔明倪元鎭呉仲圭无不肖似而世尤好其为子久者明莫是龙山水莫廷韩山水小景得白石翁笔意此卷为宋光禄安之写即其洄流沓嶂烟霏云树开合隐映山居风致宛然余家九山中朝夕无非画境自来城居此景为樵人牧竖所干没展卷顿还旧观复起余芒鞵竹杖之想光禄君家有泉石之胜而蓄此也好事无乃多取邪明莫是龙画卷莫廷韩为宋光禄作此图在己卯之秋时余同观咄咄称赏今已二十年事矣仲文爱之䕶惜特甚自苏过松周捡袭藏备至不忍转入他氏手亦交谊也明莫是龙画廷韩摹倣大痴画十年必坐密室染就不令左右賔友知之及工甚乃輙出以眎人其潜心如是此帧神情秀润墨采淋漓一日得从晋叔先生舟次披阅凛有生气恨不能起之九原也试杂之大痴眞蹟中恐亦未易识别明赵左云山米虎儿云山在似山非山之间赵文度云山在似米非米之间余曾和𤣥宰一絶欲出不出云山巅欲断不断村树烟欲见不见林中僧欲渡不渡林外川可谓与云山传神矣明张复画万厯九年春余有关中之役张子元春送余京口袖出此图为别其画境则自渡江始厯淮汴河洛抵潼关止其画思则始宗黄鹤山人中杂倣董北苑黄大痴至赵承㫖松雪终焉大都穷研极搆尽平生所长以暴酬德之感翩翩可称合作矣今人亲见张子行事不能异人未便许超呉子辈然后世有知画者赏之当不啻拱璧也万里单行奚囊不办有他物携此时一展视因为记顚末使览者知画意所自云明张复画东谿卷阳羡东谿之胜甲于江南櫂舟而入者辄有游汗漫登蓬瀛之想张元春此卷大意师王叔明而其用笔用墨妙得古人藏锋透纸三昧不独布置之高胜气韵之生动一洗向来文沈二家残沈而已是足以当卧游矣昔李伯时作山居图见之者后践其境髣髴如所曾到画之夺眞其妙如此元春得似之乎之矩家有东谿即今方羽仪廊庙而松风之梦自在第携此卷以往时一披之不必如谢太傅起楼墅以象东山矣明周之冕花卉册盛国以来写卉草者无如吾呉郡而呉郡自沈启南之后无如陈道复陆叔平然道复妙而不眞叔平眞而不妙周之冕似能兼撮二子之长特以嗜酒落魄如李邈卓不甚为世重耳日坐弇园与花事周旋此卷遂来争胜聊题数语不觉芳英烂熳笔端明尤求华清上马图杨太眞华清上马图旧有粉本而寂寥不甚称尤子求善白描会余得蜀笺乃乞子求作图而以意增损之遂妙其太眞上马时态与三郎停鞭顾盼之状俨有生色太眞及诸姨应俱善骑观丽人行所称足下何所着红蕖罗袜穿银蹬又当轩下马入锦茵故自可想也当其乗照夜白扈从入蜀尚自谓得䇿六师一小停而马嵬之骑不复前矣呉中善书者俞仲蔚连昌宫词彭孔嘉长恨歌周公瑕津阳门行黄淳父清平调八首及袁鲁望张伯起王百谷王元驭华㓜圜舍弟辈各以小楷书宫词遂成佳本其他固所不暇论也明朱蔚兰竹卷朱将军文豹名蔚别号香城上海人与乔伯圭将军同时气谊甚笃后伯圭死东事文豹度无可为乃日纵诗酒间写兰竹尝曰伯圭作草书不啻神龙鬭海鳞甲翕张又如百丈老藤悬崖络壁一种夭矫坚劲之状莫得而形容之吾写兰竹亦用此法虽风狂雨横极摧折中固自挺然夫兰竹之法不尽于此而文豹自道其胸臆固尔伯圭以死事建祠于乡有司岁时祭祀文豹则悲愤无聊第託之笔墨可悲也矣桐乡钱君某宝藏此卷而未悉将军本末故题二百余字归之近时杜撰百出人竞爱之谓之海盐派得文豹卷示之所谓尚有典型也明丁云鹏八生花卷丁南羽为毕生与权写生花八品自名为八生花卷其傅粉染色描写皆得品物眞态足追古人画成而毕生逝矣夫良友物化而空花尚存可为慨矣今南羽装付其子庶几延陵之劒哉明丁云鹏白描罗汉此罗汉娄水王弇山先生所藏乃吾友丁南羽游云间时笔当为丙子丁丑年如生力驹顺风鸿非复晚岁枯木禅也诗文书画少而工老而淡淡胜工不工亦何能淡东坡云笔势峥嵘文采绚烂渐老渐熟乃造平淡实非平淡绚烂之极也观此卷者当以意求之衆生有胎生卵生湿生化生余以菩萨为毫生盖从画师指头放光拈笔之时菩萨下生矣佛所云种种意生身我説皆心造以此邪南羽在余斋中写大阿罗汉余因赠印章曰毫生馆明董其昌倣米画米元章作画一正画家谬习观其高自标置谓无一㸃呉生习气又云王维之蹟殆如刻画眞可一笑盖唐人画法至宋乃畼至米又一变耳余雅不学米画恐流入率易兹一戏倣之犹不敢失董巨意善学下惠颇不能当也明董其昌倣烟江叠嶂图右东坡先生题王晋卿画晋卿亦有和歌语特奇丽东坡为再和之意当时晋卿必自画二三本不独为王定国藏也今皆不传亦无复摹本在人间虽王元美所自题家藏烟江图亦自以为与诗意无取知非眞矣余从嘉禾项氏见晋卿瀛山图笔法似李营丘而设色似李思训脱去画史习气惜项氏本不戒于火已归天上晋卿蹟遂同广陵散矣今为想像其意作烟江疉嶂图于时秋也辄临秋景于所谓春风揺江天漠漠等语存而弗论矣明董其昌临巨然画上元后三日友人以巨然松隂论古图售于余者余悬之画禅室合乐以享同观者复秉烛扫二图厥明以示客客曰君参巨公禅几于一宿觉矣明董其昌倣三赵画余家有赵伯驹春山读书图赵大年江乡清夏图今年长至项晦甫以子昂鹊华秋色卷见贻余兼採三赵笔意为此圗然赵呉兴已兼二子余所学则呉兴为多也明董其昌横云秋霁图此倣倪高士笔也云林画法大都树木似营丘寒林山石宗关仝参以北苑而各有变局学古人不能变便是篱堵间物去之转远乃由絶似耳横云山吾郡名胜本陆士龙故居今敬韬构草舍其下敬韬韵致书画皆类倪高士故余用倪法作图赠之明董其昌画小赤壁吾郡九峰之间有小赤壁余顷过齐安至赤壁其高仅数仞广容两亭耳吾郡赤壁乃三四倍之山灵负屈莫为解嘲昔齐安名人卤莽如是因画赤壁一正向来之谬然予以是并疑吾郡有小崑山未知去扺鹊村路几许使余得凿空游之或亦如小赤壁不须多逊也明董其昌云海三神山图李思训写海外山董源写江南山米元晖写南徐山李唐写中州山马逺夏圭写钱塘山赵呉兴写霅苕山黄子久写海虞山若夫方壶蓬阆必有羽人传照余以意为之未知似否明董其昌江山秋思图余与平原程黄门以使事过江南一日阁舆道上陂陀廻复峯峦孤秀下有平湖碧澄万顷湖之外长江吞山征帆㸃㸃与鸟相没黄门曰此何山也余曰其齐山乎以江涵秋影句测之果然明董其昌幽亭秀木图幽亭秀木古人尝绘图世无解其意者余为下註脚曰亭下无俗物谓之幽木不臃肿经霜变红黄者谓之秀昌黎云坐茂树以终日当作嘉树则四时皆宜霜松雪竹虽凝寒亦自堪对明董其昌孤烟远村图山下孤烟远村天边独树高原非右丞工于画道不能得此语米元晖犹谓右丞画如刻画故余以米家山写其诗明董其昌寒林远岫图昔人评王右丞画以为云峰石色逈出天机笔思纵横参乎造化余未之见也往在京华闻冯开之得一图于金陵走使缄书借观既至凡三薰三沐乃长跽开卷经岁开之复索还一似渔郎出桃花源再往迷误怅惘久之不知何时重得路也因想像为寒林远岫图世有见右丞画者或不至河汉明董其昌庐山读书图余既为君䇿作畸墅诗复作此补图然画中剰水残山不能尽畸墅之胜命之曰庐山读书圗云明董其昌山庄清夏图小庄清夏三啇而起捡所藏法书名画鉴閲一过极人间清旷之乐作此图以记事明董其昌画杜樊川诗杜樊川诗时堪入画南陵水靣漫悠悠风紧云繁欲变秋正是客心孤逈处谁家红袖倚高楼陆瑾赵千里皆图之余家有呉兴小册故临于此明董其昌画卷董宗伯喜以翰墨到处结縁晚年行草洒落终日至不停腕若墨戏则虽片纸未易得请也此卷沉着秀媚断非赝手可作董于绘事宿有重名其值日昂今又当其祕惜时得此者应作千黄金想也明董其昌画东坡以书法写一木一石柯丹丘学之不能髣髴正为坡老气韵胜耳𤣥宰按贾耘老故人公据写此相赠如有烟云风雨出入其中恨不使老坡见之明邹廸光画卷邹彦吉使君画称一代名手此卷作溪山平远之势白水翠巖互相映发人物萧散往往有山泽间意披之者何异入山隂道中邪呉中图绘家竞传石田衡山衣钵此卷独出入辋川伯虎而窈窕幽深更在笔墨蹊径之外非胸中具一丘壑者未易及此也炎蒸中对此毛骨冷然乃知刘襃画北风图见者觉寒画云汉图见者觉热画之𤣥微能移人意理自应尔非虚语耳明李流芳画卷李孝亷长蘅清修素心人也平生交有二孟阳一为程孟阳善画一为邹孟阳善鉴画过于程盖程以能画故不受法缚而邹孟阳居六桥三竺湖山间每长蘅游屐所至必与之俱乗頽然微醉有意放笔时輙以纸墨应无论合作与否收贮如头目脑髓果有以十五城易者知其必不为割好也长蘅以山水擅长余所服膺乃其写生又有别趣如此册者竹石花卉之类无所不备出入宋元逸气飞动嗟嗟其人千古其技千古而孟阳为荆卿之渐离其交道亦足千古可传也明李流芳西湖梦游图长蘅与邹孟阳有水乳之契过西湖必与孟阳偕为写西湖梦游图跋数行于后皆清异可喜独江南卧游尚阙数幅每思续成之巳巳病不起骑箕上天矣孟阳展图泪渍纸上又恐为好事借观如落束薪手中特诣呉门装潢之祕藏香龛将六乙泥封口惟恐穿厨飞出耳孟阳挟此册游天台十三日蹑履奇险处大唿李大安在松光云气间髣髴有长蘅应声而出但为数万丈掷空瀑布召唿五百毒龙横作搏攫之状一时截断两人安能摄长蘅坐之笔端泼天台数幅生绡也虽然吾度长蘅墨仙也决不死宿世再生当为孟阳补完江南图如张安道楞伽经邢和璞地中藏瓮相似证明者为睂道人异日见之一笑于三生石上梦游西湖此梦尚未即了明李流芳画册长蘅富八斗才懐万斛愁而以一病为之糵生平所着翰墨淋漓酣肆悉是物也此卷稍入平淡然亦长吉诗之可解者耳奇趣不乏也宝之明杨文骢画画家尽态极妍祇如义学沙门文人之画则西来直指也龙友于笔墨畦迳脱落都尽故千山秀色现清净身明明祖师意只在里许然亦有自诩别传不谙敎相者欲离画家死法又堕文人活计如龙友深探南北二宗方能脱离一切未许通宗不通敎者横拳竖指明项圣谟画册古人论画以取物无疑为一合非三十科全备未能至此范寛山水神品犹借名手为人物故知兼长之难项孔彰此册乃衆美毕臻树石屋宇花卉人物皆与宋人血战就中山水又兼元人气韵虽其天骨自合要亦功力深至所谓士气作家俱备项子京有此文孙不负好古鉴赏百年食报之胜事矣乙丑秋董其昌题明项圣谟倣叔明画世人学叔明止肖其罨蔼滃润一种其别行苍峭荒率饶古趣者实本于常粲呉道𤣥诸人图佛菩萨衬景不易拟也唯孔彰此卷得之可贵可贵明项圣谟写生册尔雅笺虫鱼古人以为非壮夫事又谓摘剔刻削穷物情状恐犯造化之忌夫技至犯造化亦不可谓非壮矣孔彰此册大抵半部尔雅顾余性歴落不耐细入终当以丑石怪松自见虽然亦姑言之耳未能践也一笑明项圣谟五牛图韩晋公节度时见疑于帝李邺侯百口保之适输米数万石入京师帝父子相庆得更生此唐之功臣也不意工于体物至此人知有韩干马不知有韩滉牛项孔彰摹临一卷笔力高古正类三代牺尊间篆隶非戴嵩所能劲敌也李冏卿小赋直压栁宗元刘禹钖后宜倩名手写相牛经一篇而以李涉牧牛词张文潜陈去非永叔子瞻诸公继之无令烟蓑雨笠踯躅于丰草乡耳明冷谦蓬莱仙奕图三丰遇老题是图云蓬莱仙奕图乃龙阳子冷君所作君武陵人字启敬龙阳子其别号也中统初君年尚少与邢台刘秉忠从沙门海云游书无不读尤䆳于易及邵氏经世天文地理律歴衆伎皆能通之至元间秉忠入拜太保参中书事君乃弃释业儒游于霅川与故宋司户参军赵孟頫于四明史卫王府观唐李思训之画忽发胷臆效之不月余山水人物悉得其法而傅彩尤加纎细神品幻出由此以丹青鸣于时隶淮阳遇异人授以中黄大丹出示平叔悟真之指悟之如己作至正间百数岁矣緑鬓童颜如方壮时值红巾之乱避于金陵以方药济人如神天朝维新君有画鹤之诬隐壁仙逝此卷乃至元六年五月五日为予作者予方将访君于十洲三岛恐后人不识其奇仙异笔混之凡流故识之奉遗元老太师淇国公丘公三丰此跋盖永乐二年四月也冷君名谦字启敬洪武初以善音律任太常协律郎今名启敬或以字行亦未可知跋谓至正间启敬已百数岁及谓其隐壁而逝诚神仙也三丰张姓名𤣥𤣥跋谓至元五年端阳日得此至永乐二年始輙以赠人计其齿当过冷君其为眞仙亦无疑矣予尝于王屋山遇三丰徒孙所谓陈铁牌者言三丰辽东人正统间犹在后不知所之盖二公我朝神仙之最显者儒先君子槩以为世无神仙岂通论哉故协律郎冷启敬以画鹤之诬瓶隐其所图仙奕张三丰道人已详记之今年春有携售者以直太昂不能应聊为摹其大都因戏谓石室仙奕太迟取滑待诏天人奕太速孤山仙姑妇奕太巧恒山仙奕太拙吾不知此仙人于巧迟拙速何似有粲者姝乐于橘中叟远矣漫为题尾明道士张复阳山水余弄鸠车时见先荆翁斋阁悬山水二幅云以墨洒之而成为张复阳笔复阳当湖人业儒弃去从朱艮菴学道妻亦为尼善诗攻画倣呉仲圭苍郁淋漓喜作云水游止金陵朝天宫与尹蓬头为侣复担书住余杭洞霄宫凡廿年丹就还里南宫有司建一枝堂栖𤣥楼以居之𢎞治三年复阳八十有八矣竟尸解去仙乐满空香气经月不散举棺甚轻至今以铁索悬后堂如空器焉思白董老尝见此画曰仙眞遗蹟不可不珍祕也蠡湖南白痴散仙水玉磊珂者记明薛素花里观音薛姬能挟弹调筝鸣机刺绣又善理睂掠鬓人间可喜可乐以娯男子事种种皆出其手然花繁春老后人情不免有緑隂青子之思姬无可着力今又以绘法精写大士代天下有情夫妇祈嗣此又是于姬已分上补一段大阙䧟也乃欢喜以赞曰慧女春风手百花指端吐菩萨现花中自结眞实果日华御定佩文斋书画谱卷八十七御定佩文斋书画谱卷八十八目録钦定四库全书御定佩文斋书画谱目録第八十八卷书辨证夏禹岣嵝山碑穆王坛山刻石石鼓文比干墓字孔子季札墓十字峄山刻石之罘山刻石汉石经孙叔敖碑周府君碑大飨碑公卿上尊号奏受禅表钟繇贺㨗表鹞雀赋王羲之兰亭序智永临本陆临兰亭唐人模本定武本玉枕本淳化本褚兰三米本都下木本成都本宝月本悦生堂本大业石本复州本豫章本江州本鄱阳本处州本石氏本不知处本淡墨本刘无言本永嘉本北京本金陵清凉本考兰亭兰亭集刻永乐内府本周邸兰亭东阳本颍上本黄庭经黄庭内景经东方朔画賛遗教经十七帖貍骨帖笔阵图理头眩方右军杂蹟瘗鹤铭唐碧落碑唐石经蜀石经宋石经卷八十八钦定四库全书御定佩文斋书画谱卷八十八书辨证夏夏禹岣嵝山碑夏禹导水通渎刻石书名山之高衡山实无此碑韩诗所纪盖当时传闻之误故其卒章自为疑词以见㣲意刘禹钖寄吕衡州温亦云尝闻祝融峰上有神禹铭古石琅玕姿祕文螭虎形盖亦得于传闻也古今文士称述禹碑者不一然刘禹钖盖徒闻其名矣未至其地也韩退之至其地矣未见其碑也崔融所云则似近之盖所谓螺书匾刻非目覩之不能道耳宋朱晦翁张南轩游南岳寻访不获其后晦翁作韩文考异遂谓退之诗为传闻之误盖以耳目所限为断也王象之舆地纪胜云禹碑在岣嵝峰又传在衡山县云密峰昔樵人曾见之自后无有见者宋嘉定中蜀士因樵夫引至其所以纸打其碑七十二字刻于䕫门观中后俱亡近张季文佥宪自长沙得之云是宋嘉定中何致子一模刻于岳麓书院者斯文显晦信有神物䕶持哉禹碑凡七十七字舆地纪胜云七十二字误也自韩以前未见此碑何子一始得之祝融峰下手摹以后及衡山令搜访已迷其处字竒而不合法语竒而不中伦韵竒而不合古可断其伪禹碑七十七字在衡岳云峰杨用修得之张佥宪云宋嘉定中何致子一游南岳脱其文刻于岳麓书院用修又刻于滇中安宁州近世杨时乔又刻于栖霞山天开巖予所收二本其一稍泐跋数十字尤不可辨隐隐有何致字当是子一旧本其一则杨时乔刻也用修谓韩愈刘禹钖朱熹张栻诸人求之不得而已得之以为竒而王元美复疑之谓铭词未谐圣经类汲冢穆天子语何也用修金石古文并杨时乔皆注隶释互有不同元美亦有二本释亦不同时乔本出在元美后元美所得岂即何子一杨用修二刻邪何其牴牾同也但其文所谓龙画螺书鸾漂鳯泊虽经摩刻犹可想见古人惜不得衡岳石上蹟耳周穆王坛山刻石吉日癸巳四字世传周穆王书按穆王时所用皆古文科斗书此字笔画反类小篆文吉日字与周淮父卣伯硕父鼎齐侯镈钟诸款识合字形多类石鼔明诚已信石鼓为周人书不当于此而疑之石鼓文石鼓文在天兴县南二十里许石形如鼓其数有十盖纪周宣王畋猎之事其文即史籀之迹唐贞观中吏部侍郎苏朂纪其事云虞褚欧阳共称古妙虽嵗久譌阙然遗迹尚有可观而歴代纪地理志者不存纪録尤可叹惜石鼓文谓之周宣王猎碣共有十鼓其文则史籀大篆也年代斯逺字多讹阙旧存岐山石鼓村今移置凤翔府夫子庙古之石刻存于今者惟石鼓也本露处于野司马池待制知凤翔日辇置于府学之门庑下外以木櫺䕶之国朝崇宁中蔡京作辟雍取十鼔置讲堂后予尝见之辟雍废徙置禁中石鼓文旧在岐阳孔子庙大观中自凤翔迁入辟雍后入保和殿宋大观中徙开封靖康末金人取之以归于燕圣朝皇庆癸丑始置大成至圣文宣王庙门之左右大都国子监文庙石鼔十枚据传闻徽宗时自京兆移置汴梁贵重之以黄金实其字金人得汴梁竒玩悉辇至燕京移者初不知此鼓为何物但见其以金涂字必贵物也亦在北徙之列置之王宣抚家后为大兴府学大徳之末集为大都教授得此鼓于泥土草莱之中后助教成均言于时宰得兵部差大车十乗载之于今国子学大成门内左右壁下各五枚为塼坛以承之又为疏櫺而扃鐍之使可观而不可近然三十年来摹搨者多字画比当时已多漫灭者然移来时已不能如薛尚功钟鼎款文所载者多矣大抵石方刓而髙略似鼓耳不尽如鼓也石鼔文初不见称于前世至唐人始盛称之而韦应物以为文王之鼔至宣王刻诗韩退之直以为宣王之鼓予所集録文之古者莫先于此然其可疑者三今世所有汉桓灵时碑徃徃尚在距今未及千载大书深刻而磨灭者十犹八九此鼔按太史公年表自宣王共和元年至今嘉祐八年实千有九百一十四年鼓文细而刻浅理岂得存其可疑者一也其字古而有法其言与雅颂同文而诗书所传之外三代文章真蹟在者唯此而已然自汉以来愽古好竒之士皆略而不道其可疑者二也隋氏藏书最多其志所録秦始皇刻石婆罗门外国书皆有而独无石鼓遗近録逺不宜如此其可疑者三也前世传记所载古逺竒怪之事类多虚诞而难信况传记不载不知韦韩二君何据而为文宣之鼓也隋唐古今书籍麤备岂当时犹有所见而今不之见邪然退之好古不妄者予姑取以为信尔至于字画亦非史籀不能作也石鼔文笔法如圭璋特逹非后人所能赝作欧阳文忠公谓今世所有汉桓灵时碑距今未及千载大书深刻而磨灭者十有八九此鼓自宣王时至今实千有九百余年鼔文细而刻浅理岂得存以此为疑予观秦以前碑刻如此鼔及诅楚文泰山秦篆皆麤石如今世以为碓臼者石性既坚顽难壊又不堪他用故能存至今况此文字画竒古决非周以后所能到文忠公亦以为非史籀不能作此论是也周宣王石鼓欧阳文忠公以为有可疑者三惟唐以来韦应物韩退之尝盛称賛予谓不特二公老杜固尝有李潮八分小篆歌云陈仓石鼔久已讹况苏朂载记亦言石鼓文谓之猎碣共十鼔其文则史籀大篆则知石鼔称为周宣王所创者在昔不止三公也石鼓文唐张彦逺法书録载处士张懐瓘书断叙籀文周太史史籀作其迹有石鼓文存焉又古蹟记云史籀石鼔文不知徐浩何据也韦左司应物歌云周宣大猎岐之阳刻石表功炜煌煌石如鼓形数止十风雨缺剥苔藓涩飞喘委蛇相糺错乃是宣王之臣史籀作韩退之又从而作歌云周纲凌迟四海沸宣王愤起挥天戈镌功勒成告万世凿石作鼓隳嵯峨辞严意宻读难晓如此至宝存岂多岂亦以浩为证乎欧阳公云言与雅颂同字古而有法非史籀不能作言固同矣但篆画行笔当行于所当行止于所当止今位置窘涩促长引短务欲取称如柳帛君庶字是也意已尽而笔尚行如以可字是也十鼓略相类姑举一隅识者当自神悟以器惟字参鼓刻惟何惟鲤之惟则晓然可见矣盖字画无三代醇古之气吾是以云前辈尚疑系辞非夫子所作仆于此书直谓非史籀迹也欧阳永叔疑此书不见于古唐乃得于韩愈韦应物而愈谓此为宣王时应物以其本出岐周故为文王鼔论各异出尝攷于书田猎虽嵗行之至于天子大蒐非常事也宣王蒐于岐山不得无所书此其可疑也传曰成有岐阳之蒐杜预谓还归自奄乃大蒐于岐阳然则此当岐阳则成王时矣吕氏纪曰苍颉造大篆后世知有科斗书则谓篆为籀是大篆又与籀异不得定为史籀书古字可参列者五子之歌即大禹贻后之训伊尹之三风十愆又皆成汤之本语也则古语偶同车攻安得便云宣诗也大篆未必创于史籀古载又有可考舎此二説则无所执据以名宣鼔矣如予所见则谓此鼓不为宣鼓而当为成王之鼓也左氏昭四年椒举言于楚子曰成有岐阳之蒐杜预曰成王归自奄大蒐于岐山之阳即石鼔所奠之地也然则鼓记田渔其殆成王之田之渔也与宣王固尝出镐而东猎矣其地自属东都故曰四牡龎龎驾言徂东徂东云者以方言之则自镐出洛也岐在丰西三百余里安得更云徂东也则鼓辞不为车攻之辞亦已明矣何据而云宣王之鼓也三代而上惟勒鼎彞秦人始大其制而用石鼓世言石鼔者周宣王之所作前代皆患其文难读樵今所得除漫灭之外字字可晓十篇皆是秦篆秦篆本乎籀籀本乎古文石鼓间用古文以篆书之所本也秦人虽创小篆实因古人籀书加减之其不得加减者用旧文也秦自惠文称王始皇称帝今其文有曰嗣王有曰天子天子可为帝亦可谓王故知此则惠文之后始皇之前所作也石鼓文考三卷郑樵撰其説以为石鼓出于秦其文有与秦斤秦权合者石鼓文韦应物以为周宣王臣史籀作韩退之苏子瞻皆以为然而后或以为后周宇文时所刻则疑之卑之甚矣子按宣王之世去古未逺所用皆科斗籀文今观説文所载籀文与今石鼓文不同石鼓乃类小篆可疑一也观孔子篆比干墓及吴季札墓尚是科斗则宣王时岂有小篆乎又案南史襄阳人伐古冢得玉镜竹简古书江淹以蝌斗字推之知为宣王时物则宣王时用科斗书可知矣巩丰云岐本周地平王东迁以赐秦襄公矣自此岐地属秦秦人好田猎是诗之作其在献公之前襄公之后乎地秦地也字秦字也其为秦物可知此説有理予窃信之书以俟知者温彦威使三京得伪刘词臣马定国文云石鼓非周宣王时事乃后周文帝猎于岐阳所作也史大统十一年猎于白水遂西狩岐阳石鼓自唐以来无定论茌平马子卿以字画考之云是宇文周时所造作辨万余言出入传记引据甚明金人马子卿以字画考之谓是字文周所造作辨万余言出入传纪引据甚明其全文今不可见据北史苏绰传云周文帝为相欲革文章浮华之弊因魏帝祭庙羣臣毕至乃命绰为大诰奏行之是后文章皆依其体而魏文帝十一年十月尝西狩岐阳其子武帝保定元年十一月丁巳狩于岐阳五年二月行幸岐州由此言之则石鼓文为宇文周所造无疑文旣仿书则诗体仿诗亦无疑观武帝太和元年正月考路寝命羣臣赋诗亦其一证也金人马定国尝攷石鼓字画以为宇文周时所造作辨万言予按元魏景明二年帝躬承弧矢射逺及一百五十歩羣臣勒铭射所此北史宣武本纪所载今世尚有碑刻其词有云慨岐阳之未训又有彼岐阳由此观之石决非宇文周之物也石鼓文周宣王之猎碣也唐自贞观以来苏朂李嗣真张懐瓘窦臮蒙徐浩咸以为史籀笔蹟虞世南欧阳询褚遂良皆有墨妙之称杜甫八分小篆歌叙歴代书亦厠之苍颉李斯之间其后韦应物韩愈称述为尤详至本朝欧阳修作集古録始设三疑以韦韩之説为无所考据后人因其疑而增广之南渡之后有郑樵者作释音且为之序乃摘㞼殹二字以为见于秦斤秦权而指以为秦鼔伪刘词臣马定国以字文泰尝蒐岐阳而指以为后周物然近人稍有惑其説者故予不得不辨集古之一疑曰汉桓灵碑大书深刻磨灭十八九自宣王至今为尤逺鼔文细而刻浅理岂得存子谓碑刻之存亡系石质之美恶摹拓之多寡水火风雨之及与不及不可以年祀久近论也且如诅楚文刻于秦惠王时去宣王为未逺而文细刻浅过于石鼓逺甚由始出于近歳戕害所不及至无一字磨灭者颜真卿干禄字刻于大厯九年显暴于世工人以为衣食业摹拓为多至开成四年才六十六载而遽以讹阙由是言之年祀多近不足推其存亡无可疑者二疑以谓自汉以来博古之士略而不道三疑以谓隋世藏书最多独无此刻子谓金石遗文溷于瓦砾歴代湮没而后世始显者为多三代彞器或得于近歳其制度精妙有马融郑𤣥所不知者又诅楚文笔蹟髙妙世人无复异论而歴秦汉以来数千百年湮沉泉壤近世始出于人间不可谓不称于前人不録于隋氏而指为近世伪物也子意此鼓之刻虽载于传记而经歴乱离散落草莽至唐之初文物稍盛好事者始加采録乃复显于世及观苏勗叙记尤喜予言之为得也则夫隋世之不録又无足疑者况唐之文籍视今为甚备而学者不敢为臆説自贞观以来诸公之説若出一人固不特起于韦韩也而韦应物又以为文王鼓宣王时刻言之如是之详当时无一人非之传记必有可考者矣小篆之作本于大篆㞼殹二字见于秦器固无害况㞼字从山取山髙奉㞼之义着在説文字体宜然非始于秦也唐初去宇文周为甚近事语尚在于长老耳使文帝镌功勒成以告万世岂细亊哉宜时人共知之况苏勗之祖邳公绰用事于周文物号令悉出其手岂得其贤子孙乃不知其祖之所作者乎石鼔至临川王顺伯之説尽矣其駮郑渔仲以为非秦篆然许叔重説文解字本出小篆顺伯信石鼓非小篆而取以为据何也俟博古者更攷之欧阳氏有石鼓三疑终则曰观其字画髙妙非史籀不能作眉山苏氏石鼓诗则曰勋劳至大不矜伐文武未逺犹忠厚又曰自从周衰更七国竟使秦人有九有登山刻石颂功烈后者无继前无偶皆云皇帝廵四国烹灭强暴救黔首合二公之词观之则石鼓为宣王时物不必多辨矣石鼓有説成王时又有説宣王时然其辞有似车攻甫田诗辞恐是宣王时未可知郑夹漈谓石鼓至唐始出于岐阳郑余庆取置凤翔孔庙而亡其一皇祐四年向传师求于民间得之十鼓遂足王顺伯谓五代之乱鼔复散失司马池复辇致府学其一已亡向传师搜访足之二説皆同予近见传师跋谓数内第十鼔较之文亦不类访于闾里果获一鼓字虽半缺验之书体真得其迹遂易而置之其数方备乃知第十鼓其先盖尝有伪为者至传师而真鼓始复出此皆王郑之所未及岂其未尝见向跋邪郑复谓大观中鼔置之辟雍复取入保和殿经靖康之变未知其迁徙与否王则谓大观中鼓归京师诏以金填其文靖康之末保和珍异北去或传济河遇风弃之中流而存亡未知后王子充题此谓金人入汴剔取其金而弃去之至元乃辇至京师置于国学庙门之下予按胡世将资古録云崇宁中蔡京作辟雍取十鼓置讲堂后辟雍废徙置禁中则置之辟雍者蔡氏而所谓禁中即保和殿也若王郑之説未知其迁徙存亡盖当是时北方非中国所有而二公又皆南人故云然也及观之虞伯生云金人得汴梁鼓亦北徙留王宣抚宅宅后为大兴府学伯生助教成均言于时宰得置之国学大成门内则沦入济河与夫金人弃之之説皆不足信不知二公何从而得此也鼔今在北京国子监即元之旧地予官礼部时尝命工搨之字多漫灭较之宋本仅十之二三而已石鼔髙二尺广径一尺有竒其数十其文籀其辞颂天子之田元大徳十一年虞集为大都教授得之泥中始移国学大成门内言鼔者人人殊谓周宣王之鼓韩愈张懐瓘窦臮也谓文王之鼓至宣王刻诗韦应物也谓秦氏之文宋郑樵也谓宣王而疑之欧阳修也谓宣王而信之赵明诚也谓成王之鼓程大昌董逌也谓宇文周作者马子卿也鼔文剥漫宋治平中存字四百六十有五元至元中存字三百八十有六据今搨本则甲鼔字六十一乙鼓字四十七丙鼓字六十五丁鼔字四十七戊鼔字一十二已鼓字四十一庚鼔字八壬鼔字三十八癸鼓字六共三百二十五字存惟辛鼓字无存者比干墓字殷比干墓四字水经云朝歌县牧野比干冢前有石铭隶云殷大夫比干之墓今只四字复不完石公弼跋云殷比干墓四字在今卫州比干墓上世传孔子书然隶始于秦非孔子书必矣字画劲古当是汉人书比干墓在卫辉府汲县西北十五里旧府志云墓前有殷比干墓四字石断字缺世以为孔子书见旧搨本体势与周穆王吉日癸巳类虽非先圣所书谅为古笔无疑秦观以为唐人书丹铅续论以陶潜为賛曰夫子戾止爰诏作铭似又不是而实夫子者也但陶集未见其賛其先圣所篆比干墓铜盘铭开元中固已为耕者所得此外不闻墓前有何古刻续博物志又云墓前有隶刻商大夫比干之墓七字意此汉以下之刻欤铜盘铭啸堂集古録并汝帖所摹刻者迥有不同证以三代款识秦汉碑刻则啸堂尚似而旧体亦未可必也若今所传差识左右字本尤为可笑孔子季札墓十字延陵季子墓字世传仲尼书今入淳化官帖中其字如书简牍不类丰碑石柱上所刻也书亦少异于籀文疑当吴季子时书文宜尽从籀又夫子未尝至吴其书是非不可攷也唐人刻此十字籀字极大不知一书而传于世者大小不同何哉张燕公谢碑额表云孔篆吴札之坟秦存展季之壠言孔子篆者始见于此延陵季子十字碑人谓孔子书其文曰呜唿有吴延陵君子之墓按古法帖止云呜唿有吴君子而已篆法敦古可信今此碑妄増延陵之墓四字除之字外三字是汉人方篆不与前六字合又且音君子字作季子汉器蜀郡洗郡字半丬正与此碑君字同盖用此法也以季字音君字显见其谬比干墓有汉人篆碑亦有此説洪氏隶释及汉隶字源辨之甚明矣京口有十字碑世传为孔子书曰呜唿有吴延陵季子之墓而季字作蜀予攷篆文皆无之得曾敀元丰中编润州类集乃曰君子之墓后湖居士李仲殊题季子庙诗亦曰溪边君子墓始悟为君字非季字也六一先生谓古以竹简书今字濶盈尺必非孔子作然古法帖有鲁司㓂仲尼书仅十有三字内有有吴君子之五字与此碑字画如一或者后人衍此题墓上要知夫子盖尝为是书尔此书流传已久故陶渊明季札賛云夫子戾止爰诏作铭唐张从申云旧石湮灭𤣥宗命殷仲容模搨大厯中萧定重刻于石又有谓李阳冰学峄山碑得此而后变化者据此数説则真仲尼书也欧阳公疑仲尼未尝至吴且其字大非古简牍所宜又有谓延陵之墓四字后世妄增即黄长睿董广川皆以为疑卒未有敢定其真伪者但淳化帖所収字小而镇江石刻字大不伦不晓何故姑存之以俟博识君子秦峄山刻石峄山始皇刻石其文李斯小篆后魏太武登山使人排倒之然而歴代摹拓以为楷则邑人疲于奔命聚薪其下因野火焚之由是残缺不堪摹写然犹上官求请行李登渉人吏转益劳弊有县宰取旧文勒于石碑之上凡成数片置之县廨须则拓取今间有峄山碑皆新刻之碑也秦峄山碑始皇帝东廵羣臣颂徳之词至二世时李斯始以刻石今峄山实无此碑而人家多有传者各有所自来此本郑文宝云是徐铉所摹宝又言尝亲至峄山访秦碑莫获遂以铉所摹刻石于长妄世多传之予家集録别藏李斯所书数十字尚存以较模本则见真伪之相逺也邹峄山秦二世刻石以泰山所刻校之字之存者颇多而磨灭尤甚金石刻凡二十九字多于泰山存者峄山字差小又不类㤗山存者刻画完好附録于此盖集録成书后八年得于青州而附之之罘山刻石秦篆遗文才二十一字其文与峄山碑泰山刻石二世诏语同而字画皆异惟泰山为真李斯篆尔此遗者或云麻温故学士于登州海上得片木有此文岂杜甫所谓枣木传刻肥失真者邪按史记本纪始皇二十九年登之罘山凡刻两碑今皆磨灭独二世诏二十余字仅存后人凿石取置郡廨集古録以为非真此论非是盖杜甫指峄山碑非此文明矣欧阳公谓其刻与泰山峄山文同而字画皆异吾子行撰周秦石刻音释亦谓其与琅琊石文皆不类秦刻而不收録及考之董氏书跋谓峄山刻字与泰山似异疑古人于书形类不一则此又有不当疑者予又安能定是非于其间哉汉汉石经汉碑五经立于太学讲堂前悉在东侧碑上悉刻蔡邕等名魏正始中又立古篆隶三字石经于堂西四十八枚广三丈魏文帝又刋典论六碑附于其次汉国子学堂之前有三种字石经二十五碑表里刻之作篆科斗隶三种字蔡邕笔之遗迹也犹有十八碑余皆残毁复有石碑四十八枚亦表里隶字又讃学碑一所并在堂前临汉石经与今文不同者殊多石刻在洛阳本在洛宫前御史台中年久摧散洛人好事者时时得之若骐骥一毛虬龙片甲今张焘龙学家有十版最多张氏壻家有五六版王晋玉家有小块洛中所有者止此予皆得其拓本论语之末题云诏书与博士臣左立郎中臣书上臣下皆缺当是着书者姓名或云此即蔡邕书姓名既亡无以辨之独刻者陈兴姓名甚完何其幸与又有一版公羊不知谁氏所得其末云谿典谏议大夫臣马日磾臣赵䧕议郎臣刘𢎞郎中臣张文臣蘓陵臣傅桢杂下谿上缺谿上当是堂谓堂谿典也此盖鸿都一字石经然经各异手书不必皆蔡邕也三字者不见真刻独此一字者乃当时所刻字画高古精善殊可宝重开元中尝藏拓本于御府以开元二字小印印之与法书名画同藏盖唐世以前未録前代石刻独此见收其可宝如此汉石经今不易得好古者所藏仅十数叶蜀中又以翻刋入石灵帝熹平四年所立其字则蔡邕小字八分书也后汉书儒林传序云为古文篆隶三体者非也盖邕所书乃八分而三体石经乃魏时所建也水经云光和六年立石于太学其上悉刻蔡邕名魏正始中又刻古篆隶三字石经盖诸儒受诏在熹平而碑成则光和年也隋志有一字石经七种三字石经三种其论云汉镌七经皆蔡邕书又云魏立一字石经其説自相矛盾新旧唐志有今字石经七种而注论语云蔡邕作又有三字石经古篆两种盖唐史以隶为今字也观遗经字画之妙非蔡中郎辈不能为以黄初后来碑刻比之相去不啻霄壤岂魏人笔力可到当以水经为据三体者乃魏人所刻儒林传云为古文篆隶三体者非也史称邕自书丹使工镌刻今所存诸经字体各不同虽邕能分善隶兼备衆体但文字之多恐非一人可办史云邕与堂谿典杨赐马日碑张驯韩説单飏等正定诸经今公羊论语之后惟堂谿日磾二人姓名尚存别有赵䧕刘𢎞张文苏陵傅桢左立孙表数人窃意其间必有同时挥豪者予详玩遗字公羊诗书仪礼又在论语上刘寛碑隂王曜题名则公羊诗书之鴈行也黄初孔庙碑则论语之苗裔也识者当能别之蔡邕本传称邕自书丹于石不言为何体书今世所传皆为隶体至儒林传序则云为古文篆隶三体书法以相参检注言古文谓孔氏壁中书以縯考之孔壁所藏皆科斗文字孔安国当武帝之世已称科斗书无能知者其承诏为尚书五十九篇作篆为隶古定不复从科斗古文邕独安能具三体书法于安国之后三百年哉汉建武时杜林避地河西得古文尚书一轴诸儒共传宝之一轴已为世所珍如此熹平距建武又几载乃谓六经悉能为古文非事情也或以邕以三体参检其文而书丹于碑则定为隶亦如孔安国之书传邪儒林传序疑字有误者初邕正定六经与堂谿典等数人同受诏今六经字体不一当是时书丹者亦不独邕也姑识其末以俟博识君子孙叔敖碑楚相孙若碑不见书撰人名氏攷史记本传列于循吏之首独载改币高梱事为详而碑则略之埋蛇隂徳仅书于刘向新序属子云云则在优孟传然其文意皆不同碑谓生于季未仕于灵王则谬矣且庄之后为共为康为郏敖歴三世凡五十年始为灵安得仕于灵卒后数年而庄复封其子邪六一先生跋喜其得叔敖之名兼以集録二十年求之博其勤乃得之故不暇订正耳周府君碑汉周府君碑六一先生凡三四跋最后方辨其名璟蒋颖叔作武溪深乃谓名煜且押之韵盖石古剥落以其形似求合于君光之字故云尔曾南丰集顾云从知韶州王之材得此碑书来曰按曲江县图经名晰则併与其形似而不辨何至遽信而以六一为未详考邪魏大飨碑魏文帝以延康元年幸谯大飨父老立坛于故宅坛前建石题曰大飨之碑相传为梁鹄书图经云曹子建文钟繇书公卿上尊号奏魏公卿上尊号奏唐贤多传为梁鹄书今人或谓非鹄也乃钟繇书尔未知孰是受禅表黄初元年立在颍昌府临颍县魏文帝庙内刘禹钖嘉话云王朗文梁鹄书钟繇镌字谓之三絶魏受禅碑世传为梁鹄书而颜真卿以为钟繇书莫知孰是钟繇贺㨗表钟繇法帖曹公破闗侯贺㨗表也其后书云建安二十四年闰月九日南蕃东武亭侯钟繇上魏志是歳冬十月下遂书孙权请讨关侯吴志书闰月权讨侯以魏吴二志参校是闰十月矣吴志又书十二月权获侯权以闰十月方征侯至十二月获之明年正月始传首至洛钟繇安得于闰十月先贺㨗也今世盛行复有二本字大小不同小字差类繇书然不知其果是否姑并存之以俟识者右魏钟繇书其辞云戎路兼行履险冒寒因述曹仁徐晃破闗侯事其后题云建安二十四年闰月九日南蕃东武亭侯臣繇上按建安二十四年冬曹公军于摩陂而仁等破侯后未尝出征履险冐寒之后又古人笺启不书年此二事可疑又云侯已被失刃据三国志侯围曹仁于樊为仁所败而走后为孙权兵侯于临沮与此帖不同欧阳文忠集古録谓世传钟繇贺㨗表称建安二十四年闰月以问孙思恭思恭以为闰十月良是但云据吴志权闰十月才征侯至十二月获之正月乃传侯首至洛阳则钟繇安得于闰十月先贺㨗也又再题云建安二十四年冬曹公军于摩陂而曹仁等破侯后未尝出征履险冐寒之后又古人牋启不书年此二事可疑今按魏志是年十月操自汉中还孙权上书以讨侯自効王自洛阳南征侯至来年正月始还则正当寒际故云履险冐寒也操未至而徐晃已攻侯破之侯走则此表所谓征南将军与徐晃并力而侯已被矢刃者正是也则此表与魏志所书正合非伪也盖此表特贺闰月徐晃之破侯非谓贺十二月权之杀侯也因此致疑又案古人牋启多不用年表奏则与牋启异其称年无疑又魏志是年九月相国钟繇免故此表于闰十月但称东武亭侯耳皆与史合其曰南蕃者蕃音皮谓南皮郡也东武南皮之属故并着之今人读为蕃镇之蕃误矣此表世传本有二字虽大小殊而其体小异不同盖后人临摹之变耳政和七年五月十三日昔人辨钟元常书谓字细画短而逸少学此书最胜处得于势巧形宻然则察真伪者当求之于此其失于劲密者可遥知其伪也贺表画疎体枝锋露筋絶不复结字此决非元常之为也永叔常辨此谓建安二十四年九月闗侯未死不应先作此表论辨如此正谓不识书者校其实尔若年月不误便当不复致辨邪辨书者于其书画察之当无遗识矣鹞雀赋顷传长安人有得思王真蹟鹞雀赋者及得张芸叟侍郎所刻本观之乃近代伪帖也按草法亦如真行孶乳寖多故后代草字有唐以前所无者如于字必字之类魏晋六朝人草此字止如行书扵必至隋唐以来始省为故前辈云于字必字无草书是也今伪书鹞雀赋三字皆如唐人草法此一妄又赋之首既书赋目复冠以曰字此殆妄人録类书中子建此赋书之故妄去曰字其陋如此今艺文类聚亦有此赋此二妄末有武攸暨题字乃作今市井人所作伪古篆仍云以永其传此近人语唐世未之有也此三妄又数印章云唐人印乃与今市肆所作印篆形模字画无异及末有静华二字乃摹法帖子敬字中动静及华新妇字此四妄其末又有子建画像神气甚俗衣冠笔势亦若今画院画史所为前人画不如此也此五妄也晋王羲之兰亭序晋穆帝永和九年三月三日逰山隂与太原孙统承公孙绰兴公广汉王彬之道生陈郡谢安安石高平郄昙重熈太原王藴叔仁释支遁道林并逸少子凝徽操之等四十有一人修祓褉之礼挥豪制序兴乐而书用蚕茧纸鼠䰅笔遒媚劲健絶代更无凡二十八行三百二十四字有重者皆搆别体就中之字最多二十许箇变转悉异遂无同者其时乃有神助及醒后他日更书数十百本无如祓褉所书者右军亦自珍爱留付子孙至七代孙智永遗付弟子辨才太宗购募兰亭知在辨才所以计取之命供奉搨书人赵模韩道政冯承素诸葛贞四人各搨数本以赐皇太子诸王近臣今赵模等所搨在者一本尚直钱数万也刘餗传记云兰亭序梁乱出于外陈天嘉中为僧智永所得至太建中献之宣帝隋平陈或以献晋王即炀帝也帝不知宝后僧智果借搨及登极竟不从索果师死弟子䛒才得焉文皇爲秦王日见搨本惊喜乃贵价市大王书兰亭终不至焉多知在辨才处使欧阳询求得之以武德二年入秦王府贞观十年搨十本赐近臣隋末广州好事僧有三宝宝而持之一曰兰亭书二曰神龟三曰如意唐太宗特工书闻右军之兰亭真蹟求之得其他本若第一本知在广州僧而难以力取故令人诈僧果得其书僧曰第一宝无矣其余何爱乃以神龟如意皆弃之智永临本右军兰亭修褉前序世传隋僧智永临写后序唐僧怀仁素牋麻所书共成一轴唐初虞禇軰多临兰亭而永禅师实右军来裔颇能传其家法故此书活动宛有逥鸾返鹄之意较之世间石本何啻九牛毛邪怀仁亦唐之书僧号爲能习右军书者首尾映带殊为尤物钱唐吴说题陆临兰亭唐司议郎陆柬之书头陀寺碑前少两幅书内空山字后笔以氏族志检之父名山才遂以爲定及王诜处收钱氏陆临兰亭遂皆空山字王仲孜收兰亭诗一卷词云悠悠大象运殆是一种分开物唐人模本陈齐之评唐人模本云平生三见唐人模本兰亭叙一见泗南山杜氏木刻者一是周延隽家本一是蘓中书家唯蘓氏本冠诸家本其传模不失真处决非定武石刻所能及然不善爲斲血指汗颜模书手未免有之定武本周勋云唐太宗旣得右军兰亭序真蹟使赵模等摹搨以十本赐方镇惟定武用玉石刻之文宗朝舒元舆作牡丹赋刻之碑隂事见墨薮今墨薮无之世号定武本薛师正向尚书之为帅求之不得其犹子绍彭徧索之无所得闻公㕑有石用以镇肉刻文不知云何亟取视之乃刻牡丹赋于背者绍彭别刻石以易之携玉石归长安私第宣和中诏于其家取之乃连夜墨搨冀得多蓄流传人间每叠三纸加氊墨焉故最下者近石字内为真在上二纸字画愈细庆厯中宋景文帅定武有举子携此石至郡死于营妓家本营吏号孟永清者见而识之取献景文景文喜甚不敢私有留于公帑世谓之定本后为薛道祖携以归长安宣和中有㫖取旧石置睿思殿尝以墨本分赐近臣时先君通籍殿中遂得此本间闗兵火之余迨今数十年祕藏不坠岂有物之䕶持因书所闻以告来者淳熈二年八月二十三日东平荣芑书宋濓云世之论定武兰亭其説颇不同有谓唐太宗诏欧阳询搨本刻石禁中至晋时契丹辇至杀狐林弃而北归宋庆厯中韩忠献公壻李氏者获之至宋景文公帅定武始从李氏之子购藏库中相传得于孟永清者盖非也熈宁中薛师正出守甚珍惜之别刻以惠求者师正之子绍彭又勒于他石潜易元刻以归长安是定武有三刻矣有谓太宗既葬茧纸兰亭而刻石亦见殉昭陵既发耕氓负石为擣帛用定武一士人见四周龙鳯文隐起知为禁中本以百金市之以归谓之古定本王君贶知长安移文索入公库又谓之古长安本既而公库火石焚冯当世再入石是定武则有二刻矣传闻异辞是二説者已不能归于一致况欲索于肥瘦完损之间邪信以传信疑以传疑事物皆然而字画为尤甚世之法书亘古穷今王逸少为称首永以为训不可复加然精麤真伪在当时在后世或犹有疑者逸少尝作意书表上穆帝帝使张翼择纸色长短相类者临写而题后荅之视亦不觉详视乃叹曰小儿乱真迺尔邪在当时已自疑如此唐初去永和犹未逺相传以叙草为遗踪之冠太宗寤寐求之以王氏家传在其孙智永弟子辨才处用房𤣥龄计得之及攷纪闻所载乃云元草为隋末时五羊一僧所藏誓与死守太宗以威驱势胁而后得之二説不同则此叙真蹟又有可疑如此自匣殉之后获见硬黄响搨者且为欣幸迨于明皇始刋之于学士院洎显宗朝又刋于翰林待诏所攷其二石一乃懐仁所临前痩而后肥一乃王承规模刻丰杀得所转搨精神至石晋时耶律辇藏北去遗是石于杀狐林遂号为定武本亦不知其为学士院本邪或待诏所本也后汴京书坊亦刻一石咄咄逼近而摹手差劣识者谓之赝本时人鲜克致察而墨本兹焉可疑宣政初薛绍彭易定武石归藏于家敲刷过多骎骎剥裂上之天府更以他石别镌其致疑滋甚二百年间博雅君子家模而户刻之无非根苗于定武本其庸工者駮乎无以议为而精致者得真十六七互相诋訾而收藏者为疑又将如何自非得之之正传之之的虽明察秋豪欲决其近似之惑亦恝乎其难哉䨇槐仙祖政和间为博士日得是本于定守之故家携归祕箧示为子孙矜式淳熈中入伯父位爱䕶惟谨近为鬻碑者所得不期而遇若有神明呵禁之者价惊喜之余亟以倍价复归较之所集兰畹数十本何啻骊珠之与鱼目瑜瑾之与碔砆笔势自然精微遒劲玩味不能释手信乎其为王承规旧本也嘉定己巳中秋郑价裕斋志右军兰亭叙古今所共寳而入石者非一大抵当以定武本为最胜然世之所传者每有肥痩之不同宋尤延之谓痩者为真定武而王顺伯则主肥者二公皆好古博雅其辨古今石刻真伪甚为当世所推重而于定武一帖所论不同如此戴良叔能题兰亭帖世以定武本为冠自薛向作帅别刻石易去于元石镌损天流帯右四字以惑人然元本亦有法可辨镌损四字一也管弦之盛字上不损处若八字小龟形二也是日也观宇宙两行之间界行最肥直界伸脚十字下出横开外三也管弦之盛盛字之刀锯利如钩四也痛字改笔处不糢煳五也兴感之由由字类申列叙之列其坚如铁钉此其大略然定武又自有肥痩二本而镌损者乃瘦本为真定武无疑何以知之今复州本以真定武本重摹亦镌损四字其字极痩王顺伯尤延之争辨如聚讼然痩本风韵竟胜岂能逃识者之鉴其痩本之石宣和间就薛珦家宣取入禁中龛于睿思殿东壁建炎南渡宗泽遣人䕶送此石至维扬宼犯维扬不知所在或云金人以氊裘褁之车载而去金人尽取御府珍玩以北此刻非所识独得留焉宗汝霖爲留守见之并取内帑所掠不尽之物驰进髙宗时驻跸维扬日置左右踰月卤骑大至仓卒渡江因此竟复失之向子固为扬帅髙宗尝令冥捜之竟不获欧阳文忠公集古不録定武本谓与王沂公家所刻不异自山谷喜定武本以为肥不剰肉痩不露骨于是士大夫争寳之其实或肥或痩皆有佳处此本差肥而最有精神号唐古本或云在永兴军唐人集王书碑多集修褉序中字皆与定武本相类盖此得其真宜其贵重于世薛氏所摹易者偶是缺本或者遂以完缺辨先后而谓薛氏鑱去五字以自别未为至论然较三本之优劣则肥而完者最得运笔意薛道祖籖题为唐古本临川王厚之跋夫以肥痩别定武先后本亦是妄论子留都下九年士大夫家所有兰亭帖幸数见之往往笔痩而刻画太朗者甚多校之肥本自永和九年而下只此一行其运笔自然气象深厚已不可及其间如㑹有咸流弦畅清可浪犹齐揽数字相去尤胜天渊他皆如此又肥本字画之傍石纹皴动如轻烟笼染抆拭未去之状俗语谓之纷纹此尤不可伪为前歳见范元卿所藏渠却未深信肥本者人固各有见也袁説友书苏耆家第二本少长字世传衆本皆不及长字其中二笔相近末后捺笔钩廻笔锋直至起笔处懐字内折笔折笔抹笔皆转侧褊而见锋蹔字内斤字足字转笔贼豪随之于斫笔处贼豪直出其中世之摹本未尝有也永字无画发笔处㣲折转和字口下横笔稍出年字悬笔上凑顶在字左亅反剔嵗字有㸃在山之下戈画之右字脚斜拂不挑流字内乙字就回笔不是㸃殊字挑脚带横是字下疋凡三转不断趣字波略反卷向上欣字欠右一笔作章草发笔之状不是捺抱字已开口死生亦大矣亦字是四㸃兴感感字戈边是直作一笔不是㸃未尝不不字下反挑脚处有一阙如此甚多略举其大槩持此法亦可以观天下之兰亭矣各处摹本兰亭石刻癸丑二字略小而相连崇山二字旁注因寄所託因字中改曾不知曽字旁注作僧字向之二字痛哉痛字悲夫悲字斯文文字皆改而笔重视昔之下圈去二字东观余论云晋史逸少传无曽字乃是徐僧权得之用名字小印押缝耳嵗久止存僧字后人不知误为曽字脱落増添此字耳因并记之王佐识我生适癸丑倒指十四周中间几今古沿革难泝流长歌繋颠末后山无与俦区区访寡陋欲陈难赘疣书家一词称定本审定由来有要领氊墨或因三叠纸针爪天成八段锦中古亭列九处剜最后湍流五字损界画八麤九更长空一尾行意不尽欧公集古莫之珍道祖懐璧西归秦云林宝晋最博雅肉骨喻借修江人近世王尤号多识肥瘦聚讼徒纷纭手追赖有吴姜辈麤于斯文能写真真伪要区别骊黄俱小节模拓偶浓淡岂足病竒絶取玉弃木石贵完次剥缺鉴裁当精深副以右方诀世间石刻无虑数十百本而共推定武本以为冠诸家辨别真赝其説不一或以薛绍彭刋石易旧本归其家鑱去湍流带右天五字今世所存本此五字不全者薛氏旧物也又仰字如针眼殊字蠏爪列字如丁形凡有此者皆望风以为真而未尝有确然辨其帖之所以善所以不善者夫世之所以贵定武本者以其镌刻精好不失右军笔意而已非以其能为针眼为蠏爪为丁形也使真能得其笔意虽无此三者不害为善本况此三者皆可以人力为而其笔意非真能者未易辨今不求其本而区区焉注目于其末此相马而惟记其骊黄牝牡岂不为九方臯所笑乎山谷论此帖以为无一字一笔不可人意摹写或失肥痩亦自成妍要皆存之以心㑹其好处此真能观书者也贑川曾槃乐道题欧阳公着集古録言定武二民家各有石较其本纎毫不异是则定武有二本从来久矣彼宋诸贤谓薛向之子嗣昌私易定武本别刻石以留公库此论千人一律今以欧公所论则明有二本薛守定武果易以归则民间犹有一本是公库本为第三本矣议者又谓嗣昌鑱损湍流带右天以乱真后入宣和曲水亭子尝毫发辨证亦㣲有不同此卷压角小印正嗣昌名印而米襄阳亲跋犹真旧藏张参政孝伯家其子寺丞即之以书名一时大变古体遂不能传印识犹可攷也今以予平昔所见本悉疏于后不损本赵明诚本前有李龙眠蜀纸画右军像后明诚亲跋明诚之妻李易安夫人避难寓吾里之奉化其书画散落往往故家多得之后有绍勲小印盖史中令所用印图画者今在燕山张氏家王顺伯本第一跋是王黼顺伯名厚之号复斋有金石録家藏石刻钟鼎篆籀鑑铭泉谱侔内府其家兵后不废近嵗丁未饥越新昌尤惨遂悉散落始归于龙翔道士黄石翁黄祕不示人后有顺伯为浙西提举时携入祕省诸贤题名皆有其最着者楼宣献刘文节今亦归张氏赵子俊孟吁得扵闽中有楼宣献跋翦碎作册叶与二本无异今归子昻承旨家苏承旨易简第一跋后有元丰诸贤同观于鄞之城南崇法院有舒信道字画然不着名在内侍谭氏家精神无豪发恨赵子固本舟过嘉兴遇风舟没子固疾唿曰兰亭在否舟人负以出子固作跋识其事复题八大字曰性命可轻此宝难得子固死入贾相家贾败籍于官有官印归济南张参政斯立今在集贤大学士李叔固家潘经略畤本题识皆徳鄜手书满轴予以有米跋本遂赠邓善之文原邓借田师孟师孟有借书不还癖因留之予跋乃翦去矣损本龙图阁学士刘公克荘本细书满纸后有贾相跋亦满纸括苍郑陶孙为福建儒学副提举得之为翰林应奉贫质于瓷器刘氏屡入子钱卒以逋重为刘氏所得损本多有叔信父篆印盖宣和曲水亭既成亟以御笔繇京兆薛嗣昌家宣取留内珰所暮以匮金纸叠三纸连印故下本肥中本着中上本㣲瘦然皆无异此本子昻得于都城装成册叶瓷器刘生手之不置以银壶杯盂易之翰林承旨赵孟頫家本得于霅溪陈侍郎振宗伯玉号直斋其家藏书冠东南今尽散落予家亦得其数十种此本亦有叔信父印翰林侍读学士张伯淳本有黄豫章跋予每疑鑱损与山谷差有先后然本无异前数本更俟他日以攷兰亭如聚讼自宋已然即以定武一石言之有肥者有痩者有五字未损者有五字损者何子楚王明清谓唐时诸供奉搨此帖独欧阳率更逼真石留之禁中他本在外争相摹搨而欧本独不出邪律徳光先入汴得而弃之杀狐林流传李学究家以至复入公库所谓未损本也定武薛帅子绍彭摹之他石以应世购潜易古刻于湍流落左右五字㣲劖一二笔藏于家大观中人主知之取进御龛之宣和殿壁师陷诸珍宝悉逐之北而此独留宗汝霖得之以进光尧至维扬而复失之所谓损本也然则绍彭之所别摹者亦得称未损本也未损本既有两种不易辨而先搨者又不可得盖不能不取极损本矣董逌谓定武非欧笔为汤普彻临亦未有据至所云肥痩本或以定武有二石或以搨法少异格之殊不知辨千里者不当在骊黄内也玉枕本兰亭帖自唐以后分二派其一出于褚河南是为唐临本其一出于欧阳率更是为定武本若玉枕本则河南始缩为小体或谓率更亦尝为之王佐云临江府有玉枕兰亭帖永乐中佐得之燬于火惜不知是何人所书近在南京李庄家见之云是赵子昻所书字皆蝇头小楷方四五寸字行如兰亭古本淳化本予尝蓄一二褉序近嵗得毕少董所藏义龙董氏淳化中本最胜少董跋其后甚详自言董氏有三百本取其尤者三此又其最佳者后多名士题跋而曰君秀实大篇亦以此为三本中第一故尤宝之与此本无一毫之差而此长半寸许当是装潢者用刷太重遂引而伸之尔褚兰山谷尝论褚河南所临反丰肥因及洛下张景元龙图所藏而云劚地所得者盖筑地则此石当为杵碎因筑得之中有柄窍纵横广仅数寸大都不过三十余字初号杵兰其字轻痩劲健与定武本不可高下神气飞动尤觉天成识者云此真褚河南所临也自是易名褚兰犹忆静躁诸字妙处不能形容以此知昭陵所藏盖可想见河南郭雍题米元章题永徽中抚本云永和九年暮春月内史山隂幽兴发羣贤题咏无足珍叙引抽豪取竒札好之写来终不如人助留为后世法二十八行三百字模写虽多谁定似昭陵竟发不知归尚有异形终可祕彦逺记模不记褚要録班班有名氏后生有得苦求髙俗説纷纷那有是三米本兰亭葬昭陵真蹟不复出摹勒岂无误拓本徒髣髴能解此意然后可与语兰亭也流俗不察独取定武本为真妄矣予顷见唐刻本有二一是贞观间石刻一是泗南山杜氏所藏板本崇宁初米老尝模刻于宝晋斋号为三米兰亭锋势笔法絶不类他本区区宝爱定武本者是不知有唐刻本也都下木本成都本兰亭褉饮诗叙二本前一本是都下人家用定武旧石刻摹入木板者颇得笔意按此即所谓棠棃板本一本以门下苏侍郎所藏唐人临写墨迹刻之成都者中有数字极痩劲不凡东坡谓此本乃絶伦也宝月本宝月刻兰亭序东坡为谱于后盖子由得于中山旧石故今所摹独传于蜀中州人或未知也予观世所传兰亭书虽衆其搨摹皆出一本行笔时有异处繋当时摹书工拙惟祕阁墨稍黒更无气象可求知后人所为不足尚也贞观中诏令汤普彻搨兰亭赐梁公八人而普彻亦窃搨出外以传普彻自能书识逸少笔意故虽摹搨自到极处逮褚河南欧阳率更临兰亭则自出家法不复随㸃画也故世以善归之普彻兰亭真本世不复知至普彻典刑犹有存者今所传皆本于此中山者盖其一也悦生堂本宋景定咸淳间贾似道枋国定武旧刻流落人间者尠不以资其清玩尝俾其客廖寺丞参校诸本异同择其字之尤精善者辑成一帖令婺之良工王用和刻之经年乃就寻补用和勇爵以酬其劳其石后入京师今在故执政吴公家宋濓云定武已有二刻其后又有棠棃板本洎冯当世钱仲畊曹冕范序辰悦生堂新塘李氏等本不翅五十余家虽皆祖定武而其笔意相去殆若天渊之悬隔矣王世贞云悦生堂一百十七刻以修城为甲而定武诸本次之古懿永兴宣城又次之大业石本龚圣予云褉序有大业间石本其后有隋诸臣衔位然则在智永未藏之前此帖亦当入御府复州本复州裂本首六行斜裂第一行阙㑹字又永字与二行㑹字三行毕字四行修字五行为流二字六行弦字正当裂处十三行因字改笔作小仲字十七行向之字差大二十五行视昔下二字作圈夫字上露初也宋末行文字稍重乃景陵郡斋旧物湮没民间宋绍兴丁丑郡守何文度搜访得之豫章本豫章裂本首行阙㑹字第二行亭字第三行羣字第六行列字第七行幽字第九行胜字俱有阙白又第九行观字第十行以游二字十一行乐也夫三字十二行抱悟言三字十三行形骸之外四字十四行其欣二字正当裂处余同复州本江州本江州裂本首行阙㑹字第五行湍字第六行坐其二字第七行咏亦二字第八行清惠风三字第九行之盛二字正当裂处余同复州本鄱阳本鄱阳汪相家裂本首行阙㑹字第二行亭字三行羣字四行流激二字七行幽字九行盛字十二行内字十七行随字十八行犹字廿二行若字廿三行生字皆有阙白又其裂处正与豫章本同后有图书二一云忠衞社稷之家处州本处州刘泾本云是巨济刻家藏绢本首行㑹字全末题模家本留刻仙都又题绍圣丁丑蜀人刘泾字皆全惟第三行毕字阙白石氏本石氏肥本云是石熙明摹刻石首亦阙㑹字笔画虽肥而意度亦有可取不知处本不知处本首行亦阙㑹字其中多有细裂而意度亦好淡墨本淡墨本前八行横裂第一行暮字二行亭字三行咸集字四行有字五行流字六行管字七行幽字八行畅字仰字正当裂处又十七行十八行有细裂文其原不知何处刘无言本刘无言本首行亦有㑹字笔势稍活动当是重刻禇本褚本在宋时初藏苏氏米元章以名画易得之极为宝爱后嘉熙庚子西秦张澂清淑摹刻上石不知无言何时又重刻也永嘉本永嘉本云是智永临写宋绍兴间太守程迈刻寘郡斋笔势虽纵逸而未免失真首行㑹字亦全末有孙绰后序是唐干封三年僧怀仁集书又有秦桧吴博朋题识具在北京本北京本近在天师菴土中规模意度与豫章本略同今在北京国子监中右兰亭诸本当以复州本为胜次豫章本次则刘无言重刻本次北京本其他皆不及也豫章胡俨记金陵清凉本兰亭帖世有定武本为第一金陵清凉本为第二其定武本宋建炎南渡不知存亡清凉本洪武初因寺废入官其石留天界寺住持僧金西白盗去后事觉其僧系狱死石亦不知存亡考兰亭书之有六义有八体有脱简阙文之疑有豕亥鲁鱼之辨考者考其字之讹谬也非考其字之妍媸也考其字之妍媸后世之末学也梁武评书按一时之遗迹蔽数语以形容庾肩吾又品第其髙下不过论其大略而已未有提出一碑一碣纵论其善恶者尤未有一碑变数十百碑如兰亭叙者也予因观兰亭考而有感焉推其源流辨其同异列其所自出萃前贤之论賛亦可谓好古博雅之士矣问其精者之所以为精不善者之所以为不善则未尝有决词也夫以一纸之字临摹响搨数十百本而刻之虽不能不失真犹可曰互有得失盖所传者之未逺也然一石之字槌拓之间且有纸墨工拙之异浓淡肥瘠之不同岂有一碑转相传禅变而为数十百种而有不失其真者乎一传而质已壊再传而气已漓三四传之后尚髣髴其流风余韵者鲜矣盍亦求其初乎本朝黄山谷最善评书其论此碑也则曰褚庭诲所临极肥张景元所得缺石极痩惟定武本则肥不剰肉痩不露骨三石皆有佳处又谓定州石入棠棃板者字虽肥骨肉相称观其笔意右军清真风流气韵映冠一世可想见也今时论书憎肥而喜痩党同而妒异曽未梦见右军脚汗气斯言慷慨激烈似亦审矣东坡则曰放旷自得郭河南则曰神气飞动殊觉天成或曰遒媚劲健或曰温润典刑或曰谢脱拘束皆未为精宻也米南宫之賛虽竒崛铿锵殊觉滉漾其曰永和字全其雅韵九觞字备着真标浪字无异于书名由字益彰其楷则亦庶几乎得其实也或谓定武本仰字如针眼殊字如蟹爪列字如丁形而为曾公乐道讥之曰恐为九方皐所哂然骊黄牝牡之不记则有之决不以犬豕豺狼麋鹿而谓之马也茍能于永和九觞浪由仰殊列九字之中开九方臯之目亦未为过近世如尤钖山王复斋皆喜评碑帖陆象山谓二公于兰亭一主肥一主痩二公犹尔其孰能决之惟高宗皇帝賛曰褉亭遗墨行书之宗真百世不易之训予尝味山谷之评以薛肥张瘦惟定武本不瘦不肥其论虽审而观者未悟其意后之翻刻者止求于不痩不肥之间则字画停匀反成吏笔尚何足以语兰亭乎其意盖曰定武本有肥有痩肥者不剰肉瘦者不露骨此右军之字所以为行书之宗也夫赏鉴识别之严各随人品而上下昧者贵耳贱目矜已忮善未易以口舌辨也间有雅尚君子挈长度短博览研校不过至定武重开本而止盖初本罕落东南未易见故也予见此序亦多矣虽不能尽知何处所刋每见善本亦未尝不为之跃然及见中原故家旧本于是心降虑消气融神畅又惧其见之未博也疑必有过于此者广采近时精鉴之士所共推为善本者十余家㸃㸃画画锱铢而考之未见其可以伯仲称也脱肥者必失之气浊瘦者必失之骨寒神痴而质俚者有之意纵而笔狂者有之或同儿戏不知其丑而疥于石者繁琐可羞也若后世再有王右军则后之兰亭或胜若后世未有王右军则兰亭当求初本无疑不见初本政自不必观兰亭也昔有所谓古兰杵兰褚兰今予作考兰四卷逐字疏于其下云兰亭集刻兰亭一百一十七刻装褫作十册乃宋理宗内府所藏每版有内府图书钤缝玉池上后归贾平章至国朝有江南八十余年之间凡又易数主矣往在钱唐谢氏处见之后陆国瑞携至松江因得再三披閲并録其目真传世之宝也甲集一十二刻修城本定武古刻定武阔行定武肥定武痩定武板刻定武缸石定武断石两京断石古懿郡斋永兴宣城乙集一十三刻旧梅花三衢板刻安吉古苔真草临川麻石临贺豫章二静江府复州鼎州古潭新梅花宣城南陵丙集一十刻苏州府治福州府治福州枣木道州隆州永嘉彬州古霅断石金陵三米兰亭重言丁集一十刻绍兴府治二绍兴仓司绍兴府学绍兴古刻余姚县治曲水诗兰亭曲水诗前曲水诗后婺州府治戊集一十刻高宗临定武唐贞观太清开皇祕省内殿内司四京师玉堂己集九刻玉枕花石柳诚悬唐人硬黄临唐人双钩晋唐刻孙过庭草彭城小字京师鹅黄枣木庚集一十刻蔡君谟临薛绍彭秦少游小子安定家藏辛道宗建康晁谦之绍兴汤氏南昌京氏庐陵胡氏蜀刘泾唐摹刻辛集一十四刻吴诜草书吴璜刘无言临龙潭潘氏方朔习写周平所藏临江张氏天台丁氏新安汪氏江西故家庐山甲秀堂九江陶氏循王家藏番易洪氏壬集一十四刻金陵毕氏庐山吴氏绍兴曾氏绍兴石氏毘陵尤遂初李忠愍所刻新唐李氏江陵丘氏东阳郭氏昌谷曹氏癸集一十四刻赵虚斋吕氏家藏建邺朱氏大梁曾朴陆子与韩松陆载之胡世将玉林赵菊坡不题名钱唐李和永乐内府本前翰林检讨王偁得兰亭墨本以进文华殿盖唐人钩摹者睿旨命刻石间赐大臣及近臣周邸兰亭兰亭禊序自陶九成所纪贾秋壑家藏修城定武一百十七刻又廿年而周邸之刻继之其声价剧出诸刻下虽有定武及肥痩褚摹唐赐五帖之不同而结构波拂一一出宪王指腕无山隂神骏意第龙眠画与王手书诸説却他本所无亦足称禊史东阳本近年扬州僧舎发地得二石皆兰亭旧刻一缺其前一缺其后盐运使何士英裁齐合之为一前所存者十八行止犹不二字后存者十行起能不二字两本肥瘠相近清韵可爱世传宋思陵驻跸于扬金人奄至所爱兰亭瘗之而去此岂是邪颍上本嘉靖八年颍上村民耕得此石送县治县官都不省视送之学官斋夫移置邻壁磨房逮丁酉清明孔文谷先生莅宪此邦闻而索之亟属姜尹龛诸明伦堂中黄庭另一石龛左右列黄庭经黄庭经一篇晋永和中刻石世传王羲之书书虽可喜而笔法非羲之所为黄庭经有数本或响搨或刋刻皆正书盖六朝及唐人转相摹仿所以不同世传黄庭真帖为逸少书仆尝考之非也按陶隐居真诰翼真检论上清真经始末云晋哀帝兴宁二年南岳魏夫人所授弟子司徒公府长史杨君使作隶字写出以传䕶军长史许君及子上计掾掾以付子黄民民以传孔黙后为王兴先窃写之始济浙江遇风沦漂惟有黄庭一篇得存盖此经也仆按甲子嵗逸少以晋穆帝昇平五年卒是年嵗在辛酉后二年即哀帝兴宁二年始降黄庭于世安得逸少预书之又按梁虞龢论书表云山隂昙村养鹅道士谓羲之曰久欲写河上公老子缣素早办而无人能书府君若能自屈书道徳经两章便合羣以奉于是羲之便停半日为写毕携鹅去晋书本传亦着道士云为写道徳经当举羣相赠耳初未尝言写黄庭经也以二书考之即黄庭非逸少书无疑然陶隐居与梁武帝启云逸少有名之迹不过数首黄庭劝进告誓等不审犹有存否盖此启在着真诰前故未之考证耳至唐张懐瓘作书估云乐毅黄庭但得几篇即为国宝遂误以为逸少书李太白承之作诗山隂道士如相见应写黄庭换白鹅茍欲随之耳初未尝考之而韩退之第云数纸尚可博白鹅而不云黄庭岂非觉其谬欤然今此帖始见于梁代盖晋兴宁以后或宋齐人书也伯思之论似若详悉矣以子考之其説非也盖书黄庭经换鹅与书道徳经换鹅自是两事伯思语黄庭之传在右军死后二年此最失于详审也道家有黄庭内景经又黄庭外景经及黄庭遁甲缘身经黄庭玉轴经世俗例称为黄庭经内景经乃大道玉晨君所作扶桑大帝君命赐各神王传魏夫人凡三十六章即真诰所言者外景经三篇乃老君所作即右军所书者与魏夫人所传者初不同予家旧藏右军所书外景经石刻一卷凡六十行末云永和十三年五月二十五日在山隂县写与小欧阳集古録目校之与文忠所藏本同则右军之写黄庭甚晓然縁诸公考之未详故未免纷纭如此黄伯思谓与梁武启在着真诰之前此乂曲为之辨也予又尝于道藏中得务成子注外景经一卷有序云晋有道士好黄庭之术意专书写尝求序人闻王右军精于草隶而复爱白鹅遂以数头赠之得其妙翰右军逸兴自纵未免脱漏但美其书耳张君房所进云笈七籖亦载此序此最为的据也盖道徳经是偶悦道士之鹅因为之写若黄庭是道士闻其善书且喜鹅故以是为赠以求其书此是两事颇分明缘俱以写经得鹅遂使后人指为一事而妄起异论唯李太白知其为二事故其书右军一篇云右军本清真萧洒出风尘山隂过羽客要此好鹅賔埽素写道经笔精妙入神书罢笼鹅去何曽别主人此言书道徳经得鹅也送贺賔客归越一篇云镜湖清水漾清波狂客归舟逸兴多山隂道士如相见应写黄庭换白鵞此言书黄庭经得鹅也太白于两诗亦各言之都未尝误乃后人自误也又程文简演繁露云王羲之本传以书换鹅者道徳经也文士用作黄庭人皆以为误张彦逺法书要録载褚遂良右军书自正书第二卷有黄庭经六十行与山隂道士其时真蹟故在既可以见其为黄庭无疑又武平一徐氏法书记亲在禁中见武后曝太宗时法书六十余函所记忆者扇书乐毅告誓黄庭又徐浩古蹟记𤣥宗时大王正书卷以黄庭为第一不闻道徳经则传之所云却误程云晋书传误者盖未详太白之诗故不知为二事也黄庭内景经黄庭内景经旧黄素书或以为右军迹非也晋书言右军写五千言遗山隂道士则黄庭尚在可疑况因黄庭又及内景经乎唐人临仿率用黄素据此以证是满世界皆右军矣董𤣥宰欲援陶秀实赵吴兴二跋定为杨羲和书亦属臆决予观宣和书谱明载道士梁元一写太上内景经见藏御府且言元一效钟王楷法其法严其气逸其格清严如秉简而立星坛逸如驭风而挥八极清如秋宵之饮沆瀣推许良亦不薄今遗蹟大约近之何必如骨董家尽归之右军以眩聋瞽邪东方朔画賛予尝观东方画賛墨蹟疑是吴通㣲兄弟书然不敢质也遣笔结字极似通㣲书黄庭外景经也如佛遗教经石刻止是经生书不可引与同列矣遗教经遗教经相传云羲之书伪也盖唐世写经手所书唐时佛书今在者大抵书体皆类此第其精麤不同尔仆尝见欧阳文忠公云遗教经非逸少笔以其言观之信若不妄然自逸少在时小儿乱真自不解辨况数百年后传刻之余而欲必其真伪难矣顾笔墨精稳自可师法佛遗教经一卷不知何世何人书或曰右军羲之书庭坚曰吾尝评此书在楷法中小不及乐毅论尔清劲方重盖度越萧子云数等董逌云欧阳永叔以此为唐写经手黄鲁直谓此书在楷法中小不及乐毅论乐毅论搨本皆摹画善者与写经手何异此书疏肥令宻宻痩令疏自得古人书意佛戒经碑乃比丘道秀书与此经一体率化衆缘共崇镌刻则知为比丘道秀所书道秀徳宗时人其书当建中三年壬戌盖永叔鲁直不见碑隂故所评如此遗教经欧公谓唐写经手所书明诚定着为唐遗教经则尚有可疑以世民二字俱如此写不空笔画恐非唐人书不若山谷之言不知何世何人得阙如之遗也十七帖王逸少十七帖先唐石刻本卷尾有敇字及褚遂良解如意校定世传别本盖南唐后主煜得唐贺知章临写本勒石寘澄心堂者而本朝侍书王着又将勒石势殊疎拙貍骨帖貍骨方今官帖中定为王右军书唐人谓此本荀舆治劳方右军临之至今谓貍骨帖梁武帝常以古书杂蹟二卷问于陶隐居对以貍骨方是子敬书亦似摹迹在梁已疑其伪今定为右军书果何据邪然右军尝为此帖子敬临之不可知也笔阵图右军笔阵图凡二本其一正书差小有率更之清劲而小怯其一行笔甚遒逸而不能脱俗气或以为江南李主笔或谓李主不办是断然非右军蹟也亡论非右军蹟即图説非右军所着也何者右军十二而过江所谓之许之洛者何语也此图之误也华岳碑乃张昶非张旭也此书之误也李衞公上华岳书麤豪不成语断亦后人附㑹之谈而结法却秀颖有唐人气以其皆宋搨极精㣲故合为一本置山房中配懐琳絶交书成赝古一故事云笔阵图有真行二本皆以为右军书予以为无论张昶作张旭字误而已其文亦非右军语乃六朝之好事者为之予此正书真宋搨笔力遒美髣髴信本而古雅胜之行书差纵佳处与俗处相错当亦是李重光以前物也杨用修谓笔阵图乃江南李后主伪作及览蔡子正跋尾谓陶谷学士得之李主所后谷之裔孙遗之盖陶性贪甚而寡识又以豪压李主所匄夺无厌李故用懐琳故事作伪书装潢古色以戏陶陶果不察而寳藏之其孙又赂子正于枢廷代朱提而蔡又不察最后降虏强作解事引沈学士饥鹰夜归渴骥奔泉语灾之石俱可笑也理头眩方虞世南理头眩药方双钩模本在鲍传师家后为俗人添入羲之两字传入晋州法帖以为羲之书聋瞽可笑右军杂迹陶隐居梁武帝启云二卷中有杂迹谨疏注如左第二十三卷是右军书者惟有八条前乐毅论书乃极劲利而非甚用意故颇有壊字太师箴大雅吟用意甚至而更成小拘束乃是书扇题屏风好体其余五片无的可称臣涛言一纸此书乃不恶而非右军父子不识谁人迹又似是摹给事黄门一纸治廉沥一纸凡二篇并是谢安衞军参军任靖书后又治廉沥狸骨方一纸是子敬书亦似摹迹右四条非右军书二十四卷是右军书者惟有十一条并非甚合迹兼多漫抹于摹处难复委曲前黄初三年一纸是后人学右军缪袭告墓文一纸是许先生书抱忧怀痛一纸是张澄书五月十一日一纸是摹王珉书被油尚想黄绮一纸遂结滞一纸凡二篇并后人所学甚拙恶不复展一纸是子敬书便复改月一纸是张翼书五月十五日繇白一纸亦是王珉书治欬方一纸是谢安书右一十条非右军书梁瘗鹤铭华阳真逸撰上皇山樵鹤夀不知其纪也壬辰歳得于华甲午嵗化于朱方天其未遂吾翔廓邪奚夺仙鹤之遽也迺裹以𤣥黄之币藏乎兹山之下仙家无我竹故立石旌其事篆铭不朽词曰相此胎禽浮丘予欲无言尔去鼓表留唯髣髴事亦㣲冥尔将何之解化入惟宁后荡洪流前固重扃右华亭爰集真侣瘗尔丹阳真宰鹤夀不知其几壬辰嵗得于华亭甲午嵗化于朱方天其未遂吾翔寥廓也邪奚夺予仙鹤之遽也迺裹以𤣥黄之币藏之兹山之下故立石旌事篆铭不朽词曰相此胎禽仙家之真山隂降迹华表留名真惟髣髴事亦㣲𠖇西竹法里宰耳嵗辰鸣语解化浮丘去莘左取曹国右割荆门后荡洪流前固重扃我欲无言尔也何明爰集真侣瘗尔作铭宜直示之惟将进宁丹杨仙尉江隂真宰立石鹤夀不知其纪也壬辰嵗得于华亭甲午嵗化于朱方天其未遂吾翔寥廓邪奚夺之遽也乃裹以𤣥黄之币藏乎兹山之下仙家有立石旌事篆铭不朽词曰相此胎禽浮丘着经乃征前事出于上真予欲无言纪尔嵗辰𤣥门去鼔华表留声我惟髣髴事亦㣲冥尔其何之解化惟宁后荡洪流前固重扃右割荆门未下华亭爰集真侣瘗尔作铭瘗鹤铭题云华阳真逸撰刻于焦山之足常为江水所浸好事者多伺水落时摹而传之往往只得其数字云鹤夀不知其纪而已世以其难得尤以为竒惟予所得六百余字独为多也按润州图经以为王羲之书字亦奇特然不类羲之笔法而类颜鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也右瘗鹤铭题华阳真逸撰莫详其为何代人欧阳公集古録云华阳真逸是顾况道号予徧检唐史及况文集皆无此号惟况撰湖州刺史㕔记自称华阳山人尔不知欧阳公何所据也欧阳文忠公以旧纪称王羲之书为非又疑顾况自号华阳真逸然碑书篆者上皇山樵也则谓况书不可矣集古録谓得六百字今以石校之为行凡十为字二十五安得字至六百疑书之误也予于崖上又得唐人诗诗在贞观中已列铭后则铭之刻非顾况时可知集古録岂又并诗系之也邪瘗鹤文非逸少字东汉未多善书惟隶最盛至于晋魏之分南北差异钟王楷法为世所尚元魏间尽习隶法自隋平陈中国多以楷隶相参瘗鹤文有楷隶笔当是隋代书焦山瘗鹤铭不着姓氏但称华阳真逸世因谓羲之书虽前辈名贤皆无异论独张子厚丞相不以为然缘石刻在崖下水滨非穷冬水落不能至其处其侧复有司兵参军王瓉题名小字数十与瘗鹤铭字画一同虽无嵗月可考官称乃唐人则张丞相可谓明鉴也宋尤文简公云瘗鹤铭侧一小碣云徒歩不知逺夕阳犹未回好花随意发流水逐人来无名氏与刻石之嵗月碣旁复一小石刻诗云江外水不冻今年寒苦迟三山在何处欲到引风归后题云丹杨掾王瓉作右瘗鹤铭资政邵公亢尝就焦山下缺石考次其文如左其不可知者阙之故差可读然文首尾似麤可见虽文全亦止此百余字耳而欧阳文忠集古録谓好事者往往只得数字惟予所得六百余字独为多矣盖书者传讹误以十为百当时所得盖六十余字故云比数家本为多此铭相传为王右军书故苏舜钦子美诗云山隂不见换鹅经京口新传瘗鹤铭文忠以为不类王法而类颜鲁公又疑是顾况云道号同又疑是王瓉仆今审定文格字法殊类陶𢎞景𢎞景自称华阳隐居今曰真逸者岂非其别号与又其着真诰但云己夘嵗而不着年名其他书亦尔今此铭壬辰嵗甲午嵗亦不书年名此又可证云壬辰者梁天监十一年也甲午者十三年也按隐居天监七年东游海岳权驻㑹稽永嘉十一年始还茅山十四年乙未嵗其弟子周子良仙去为之作传即十一年十三年正在华阳矣铭后又有题丹阳尉山隂宰数字又唐王瓉诗字画亦颇似瘗鹤但笔势差弱当是效陶书故题于石侧也或以铭即瓉书误矣王逸少以晋惠帝大安二年癸亥嵗生年五十九至穆帝升平五年辛酉嵗卒则成帝咸和九年甲午嵗逸少方年三十二至永和七年辛亥嵗年三十八始去㑹稽而闲居则不应三十二年己自称真逸也又未官于朝及闲居时不在华阳以是考之此铭决非右军也审矣黄伯思学士以瘗鹤铭示予世谓晋右将军王逸少书欧阳公疑华阳居士唐顾况道号尝考次其年羲之生晋惠帝大安二年癸亥嵗至穆帝升平五年辛酉卒当三十九年而太嵗在甲午逸少当三十二嵗逮四十八年辛亥始去㑹稽其时未尝至朱方华阳又非其郡邑所望不得以此为称顾况卒于贞元末当元和七年为壬辰九年为甲午上推壬辰嵗为天宝十一载况当儿穉其号华阳子盖自贞元以后皆不合于此昔陶𢎞景尝以其居华阳故自号华阳隐居贞白平时着书不称建元直以甲子纪其嵗今曰壬辰嵗得之山隂甲午嵗丧于朱方壬辰当天监十一年甲午则其十三年也隐居以天监七年游海岳往㑹稽来永嘉至十年还茅山十二年弟子周子良仙去贞白作传即十一年在华阳此可知也或曰茅山碑前一行贞白自书与今铭甚异则不得为陶君所书然华阳真逸特其撰铭若其书者上皇山樵也四人者各以其号自列固不得识其名姓疑皆隐君子也然其书在江巖石壁摹搨最难又石摧压其上人不得至风雨霜雪不及故字画至今尚完或疑梁世书传逮六百年不应书如新刻于石今求铭后王瓉书盖自贞观至今亦无譌缺贞观去梁未久可考而知也集古録疑华阳真逸前后有人同斯号者西清诗话云子读道藏陶隐居外传号华阳真逸此盖同斯号矣考铭引雷门鼔事按临海记昔有晨飞鹄入㑹稽雷门鼔中于是鼓声闻洛阳孙恩斫鼓鹤乃飞去恩起兵攻㑹稽杀逸少之子凝之盖在安帝隆安三年斫鼔必此时岂复有羲之谁肯遽取以为引证哉然则非晋人文不辨可知矣渔隐考订华阳真逸为陶隐居或庶几焉元曹士冕云焦山瘗鹤铭笔法之妙为书家冠冕前辈慕其字而不知其人最后云林子以华阳真逸为陶𢎞景及以句曲所刻𢎞景朱阳舘帖参校然后衆疑释然其鉴赏可谓精矣以予考之一本山樵下有书字真宰下有立石二字一本我传尔铭作出于上真尔其藏灵作纪尔嵗辰张峃本作丹杨外仙邵亢本作丹阳仙尉又有作丹阳外仙尉者且中间辞句亦多先后不同宋马古洲子严云予淳熙己酉嵗为丹阳郡文学暇日游焦山访此石刻初于佛榻前见断石乃其篇首二十余字有僧云往年崖间震而坠者予亦信然遂挐舟歴观崖间尚余兹山之下二十余字波间片石倾侧舟人云此断碑水落时亦可摹搨子因请于州将龙图学士张子顾出之张欣然发卒挽之既出则甲午嵗以下二十余字偶一卒复曰此石下枕一小石亦觉隐指如是刻画遂并出之疾读其文则与佛搨所见者其文一同持以较之第阙二字而笔力顿异乃知前所见者为寺僧所绐耳近观陶隐居诸刻反覆详辨乃知此铭真陶所书前辈所称者衆矣惟长睿之説得之此不复辨姑苏大石山人顾元庆作瘗鹤铭考断以为陶隐居书然尚少一证李石续博物志云陶隐居书自奇世传画板帖及焦山下瘗鹤铭皆其遗迹大石山人何不引此镇江志云铭之所余断石今在山之西南观音菴下濵江崩崖乱石间春夏水涨石没秋冬水落始可摹搨崖上者乃翻本也唐唐碧落碑绛州有碑篆字与古文不同颇为怪异李阳冰见而寝处其下数日不能去验其文是唐初不载书者姓名碑上有碧落二字人谓之碧落碑段成式谓碑有碧落字故以名之李肇谓碑在碧落观故名李汉谓终于碧落字而得名予至绛州龙兴宫考其记知旧为碧落观又篆文若未毕者终非碧落字则肇説是也李肇及李汉并言李阳冰见此碑裵徊数日不去又言阳冰自恨其不如以槌击之今缺处是也此説恐不然阳冰尝自述其书以谓斯翁之后直至小生于他人书盖未尝有所推许唐人以大篆当时罕见故妄有称説耳其实笔法不及阳冰逺甚也碧落碑在绛州龙兴宫宫有碧落尊像篆文刻其背故世传为碧落碑据李璇之以为陈惟玉书李汉以为黄公譔书莫知孰是洛中纪异云碑文成而未刻有二道士来请刻之闭户三日不闻人声人怪而破户有二白鸽飞去而篆刻宛然此説尤怪世多不信也碧落篆李肇得观中石记知为陈惟玉书欧阳永叔以李汉碑为黄公譔然字法奇古行笔精絶不类世传篆学惟玉于唐无书名于世不应一碑便奄有秦汉遗文径到古人絶处此后世所疑也又别本碧落篆州将不欲以槌击石像迺摹别石因封其旧石像今世所得皆摹本也虽横直圜方典刑有稽然遁其神者衆矣段成式言樊宗师作志令陈惟玉立太行山上此言险怪难知岂尝求得其当而妄为戏哉绛州碧落碑唐高宗咸亨元年庚午嵗韩王元嘉之子训等为其妣房氏造碧落天尊像于龙兴宫而刻其文于背故以名碑然不知何人书据李璇之玉京宫记以为陈惟玉李汉黄公记以为李训之弟譔殆莫能定而翠巖龚圣予则又以为宗室瓘岂或有所考邪唐韩王元嘉绛泽二州皆有子黄公为妣妃荐严作文立石以表孝诚文虽不同而俱名曰碧落在绛州者刋于天尊之背在泽州者立于佛龛之西吾子行谓碧落碑以籀文归小篆为妙絶恐未必然周伯琦疑其杂出诸体者得之盖其妙在笔不在体也唐石经大厯中名儒张参为国子司业始详定五经书于论堂东西厢之壁辨齐鲁之音取其宜考古今之文取其正由是诸生之师心曲学偏聼臆説咸束而归于大同积六十载崩剥汚蔑泯然不鲜今天子尚文章尊典籍国学上言遽赐千万时祭酒皥博士公肃遂以羡赢再新壁书惩前土涂不克以夀乃析坚木负墉而比之其制如版椟而高广其平如粉泽而洁滑背施隂闗使衆如一附离之际无迹而㝷堂皇靓深两屋相照申命国子能通法书者分章揆日悬其业而缮写焉初参拜诏与儒官校正经典乃取汉蔡邕石经许慎説文吕忱字林陆徳明释文命孝亷生颜傅钞撮疑互取定儒师部为一百六十非缘经见者皆略而不集唐人以説文字林取士其时去古未逺开元以前未改经文之日篆籀之学童而习之今西安府所存唐睿宗所书景龙观钟犹帯篆分遗法至于宋人其去古益逺而为説日以凿矣大厯中张参作五经文字据説文字林刋正谬失甚有功于学者刘禹钖新修五经壁记当作于太和年间自土涂而木板自木板而石壁凡三易矣乃今石刻其末曰干符三年孙毛诗博士自牧以家本重校勘定七月十八日书刻字人鱼宗㑹其字别体与朱梁所刻相类而本文不然当是开成中所刻其中有磨改数字者意自牧所为也唐文宗开成二年宰臣判国子祭酒郑覃进石壁九经一百六十卷时上好文郑覃以经义启导稍折文章之士遂奏置五经博士依后汉蔡伯喈刋碑列于太学创立石壁九经诸儒校正讹谬上又令翰林勒字官唐𤣥度复校字体又乖师法故石经立后数十年名儒皆不窥之以为芜累甚矣唐开成中唐𤣥度奉诏覆定太学石经文字以补张参之阙更作九经字様为七十六石经未有年月一行题名十行曰开成二年丁巳嵗月次于𤣥日惟丁亥书石学生前四门馆明经臣艾如晦书石学生前四门馆明经臣陈玠书石学生前文学馆明经臣书石官将仕郎守润州句容县尉臣叚绛校勘兼看书上石官将仕郎守四门助教臣陈庄士覆定字体官翰林待诏朝议郎权知沔王友上柱国赐绯鱼袋臣唐𤣥度校勘官兼专知都勘定经书检校刋勒上石朝议郎守国子毛诗博士上柱国臣章师道朝散大夫守国子司业骑都尉赐绯鱼袋臣杨敬之都检校官银青光禄大夫国子祭酒同中书门下平章事太清宫使监修国史上柱国荥阳郡开国公食邑二千户臣覃按旧唐书开成元年正月中书门下奏起居舍人集贤殿学士周墀监察御史张次宗礼部员外郎孔温业兵部员外郎集贤殿直学士崔球等同勘校经典释文又云令率更令韩泉充详定石经官新唐书亦列墀等四人而碑并不载九经者易书诗三礼春秋三传又有孝经论语尔雅其实乃十二经又有张参五经文字唐𤣥度九经字様皆刻之于石今在西安府学世乃指此为蜀本石经今石经未大书开成二年岂未之见而妄指为孟蜀邪梁天祐甲子嵗太尉许国公为居守移太学并石经于此石经旧在务本坊自天祐中韩建筑新城而石经委弃于野至朱梁时刘鄩守长安从幕吏尹玉羽之请辇入城中置于此地即唐尚书省之西隅也今龙图吕公领漕陜右以其处洼下命徙置于府学之北墉而建亭焉石经左传文公宣公卷成城字皆缺末笔谷梁襄昭定哀四公卷仪礼士昬礼皆然此为朱梁时所补刻考之宋刘从又黎持二记但言韩建刘鄩移石而不言补刻然成字缺笔其为梁讳无疑昔人固未尝徧读而博考也赵崡唐刻石经考云汉灵帝光和六年刻石五经文于太学讲堂此初刻也蔡邕以熹平四年与五官中郎将堂谿典议郎张训韩説太史令单飏求正定六经文字帝许之邕乃书丹刻石立于太学门外此再刻也魏正始中又立古篆隶三体石经古文用科斗鸟迹体篆用史籀李斯胡母敬体隶用程邈体此三刻也魏世宗神龟元年以王弥刘曜入洛石经残缺崔光之请补之此四刻也唐天宝中刻九经于长安礼记以月令为首从李林甫之请此五刻也文宗时郑覃以经籍刓谬建言雠刋准汉故事太和七年勅唐𤣥度覆定石经字体于国子监立石九经并论语孝经尔雅共一百五十九卷字様四十卷开成二年告成此六刻也按六朝以前用分隶今石经皆正书且多用欧虞笔法知其为唐人书矣礼记首月令尊明皇纯字讳尊宪宗又知其非天寳以前人书矣然则今西安府学石经乃唐文宗时石经也嘉靖乙卯地震石经倒损西安学生员王尧惠等按旧文集其缺字别刻小石立于碑旁蜀石经伪蜀孟昶有国其相母昭裔刻孝经论语尔雅周易尚书周礼毛诗仪礼礼记左传凡十经于石石凡千数尽依太和旧本歴八年乃成公谷则有宋田元均所刻古文尚书则晁公武所补也胡元质宗愈作堂以贮之名石经堂在府学唐贞观中魏徴虞世南颜师古继为祕书监请募天下书选五品以上子孙工书者为书手缮写成都石本诸经毛诗仪礼礼记皆祕书省祕书郎张绍文书周礼者祕书省祕书郎孙朋古书周易者国子博士孙逢吉书尚书者校书郎周徳政书尔雅者简州平泉令张徳昭书题曰广政十四年盖孟昶时所镌其字体亦皆精谨笔札犹有贞观遗风故不庸俗可以传逺唯三传至皇祐元年方毕工殊不逮前蜀本石九经皆孟昶时所刻其书渊世民三字皆缺画盖为唐高祖太宗讳也昶父知祥尝为庄宗明宗臣然于存朂嗣源字乃不讳知唐之泽逺矣石室十三经孟蜀所镌唯三传至皇祐初方毕故公羊传后书大宋皇祐元年九月十五日工毕干道中晁公武参校二本取经文不同者三百二科着石经考异亦刻于石张又校注文同异为石经注文考异四十卷宋石经仁宗至和元年八月十六日己酉以皇姪右屯卫大将军克继书国子监石经以上所写石经论语求书石国子监帝从其请二年九月十五日工毕上之高宗绍兴十三年三月出御书左氏春秋宣示舘职六月出御书周易尚书委加临安府张澄刋石颁诸州学十四年正月出御书尚书十月出御书毛诗十六年五月又出御书春秋左传上又书论语孟子皆刋石立于太学首善阁及大成殿后三礼堂之廊庑淳熈四年二月十九日诏知临安府赵磻老建阁奉安石经寘碑石于阁下墨本于阁上以光尧石经之阁为名五月二十四日磻老奏御书礼记中庸大学学记儒行经解五篇不在太学石经之数今捜访旧本重行摹勒以补礼经之阙从之六月十三日御书光尧御书石经之阁牌赐国子监汴学即昔时太学旧址九经石版堆积如山一行篆字一行真字陈基西湖书院书目序云杭西湖书院宋太学故阯也徳祐内附学废为肃政廉访司治所至元二十八年故翰林学士承㫖东平徐公持浙西行部使者节即治所西偏为书院后为尊经阁阁之北为书库实始收拾宋学旧版设司书掌之宋御书石经孔门七十二子画像石刻咸在焉御定佩文斋书画谱卷八十八御定佩文斋书画谱卷八十九目録钦定四库全书御定佩文斋书画谱目録第八十九卷书辨证淳化法帖卷八十九钦定四库全书御定佩文斋书画谱卷八十九书辨证淳化法帖第一帝王书汉章晋元晋武齐髙梁武梁髙简文右七帖并一人手写伪帖晋武当是孝武梁髙当是齐髙衞巨山云汉兴而有草书不知作者姓名至章帝时齐相杜度号善作草是章帝时已有草书矣然千字文者乃梁武帝得王羲之所书千字使周兴嗣以韵次之时南平王伟令萧子范亦制此文蔡逺浪释辰宿一帖兴嗣文也岂得爲汉章帝之书邪欧阳文忠以谓前世学书者已有此语不独始于羲之今急就篇之类尚有存者其词髙古读之不问可知爲汉人之文与兴嗣所作殊不类也文忠此说殆亦可疑尔凡草书分波磔者名章草似此者但谓之草犹古隶之生今正书故章草当在草书先然本无章名因汉建初中杜操伯度善此书章帝称之故后世目焉今此卷首帖偶章草便以爲章帝书误矣然此书亦前代作録书者集成千字中语耳米径以此辨之尚未中其病东书堂帖定爲杜度书千文章帝时旣未有而杜度亦汉人二说皆误或云是萧子云书米云晋武书当是孝武非也仆按省启帖与后谯王帖虽在疑録似非一家书续帖中炎报帖颇与此笔法同炎晋武名非孝武也然皆后人依放阿史病转差帖云晋宣帝亦未然安军破堽数朝三草书笔势糺绕若一其伪不疑仆幼时尝观世传七贤书末有白字皆连名作㸃七人所作了无小异虽当时笔法传授或同然人书不同亦如面焉不应乃尔无别因疑其伪是时宿辈长者或谓不然后观窦臮书赋始知七贤帖果李怀琳伪作此三帝草书亦是类也宋明帝帖云报休祜休范二家内人知祜晋平王也范桂阳王也宋史以休祜爲休祐盖册牍转写之讹当以祜为是梁武帝书数朝脚气脚字微摹转失笔米云梁髙当是齐髙非也此帖末云萧衍正梁武名梁武庙号髙祖此书目误以祖爲帝耳弔江叔帖非唐文皇书按髙宗永隆元年七月丙申江王元祥薨即此帖所谓江叔也髙宗多以国唿诸父如滕叔不须赐谓滕王元婴犹以元祥爲江叔此正髙宗书也叔艺韫多材帖亦髙宗书中云聊以示蔼谓鲁王灵夔之子范阳王蔼也灵夔亦髙宗叔史称其笃学善草隶此帖所谓叔艺韫多材慈深善诲蔼夙奉趋庭之训早擅临池之工者以此后有答进枇杷幷移营五桥南二帖皆髙宗书此数段并误入太宗帖中唐太宗临朝帖昨夜以下应是别日敕唐太宗废游甘泉帖只理㑹辽东一役陈文帝谓宣帝我名子以伯汝宜以叔此卷陈永阳王伯智书误録在长沙王叔怀后又据陈史长沙王但有叔坚而无叔怀其晜亦无此名观帖尾作名处疑是叔愼叔愼陈岳阳王也盖摹传之变第一卷汉章帝书当是后人集汉章草法如圣敎序类耳王着旣谬称章帝遂有谓千文不创自兴嗣者得无愈失之邪晋武帝书品谱断赋述俱所不载余尝见米芾所临其大小帖幽深无际出有入无自是衞索间风度赋述仅称元帝如发硎刃虎骇鹗视孝武如露滋蔓草风送骤雨文孝王雅薄绵密纤润至康哀宣明简文皆所不载览其遗墨尽是夙工晋世书法之盛如此宋明略见赋述齐髙颇着能品梁武晋安故是箕裘黄伯思谓安军破堽数朝三书糺绕若出一手定为赝作此殆未然帝王书多摹则前轨不解创搆结法偶同亦何縁悬断邪伯思谓弔江叔艺韫二帖爲髙宗书覈矣谓枇杷移营亦髙宗未有据也叔怀弟也不当先伯智且以人臣置之唐后则文孝王亦不必在宋明前皆着误也第二汉魏吴晋人书张芝后一帖是前五帖并张旭崔子玉钟繇长风齐梁人书皇象后臣象言王廙二十四帖同上谢安前一帖是后六月帖同上唐文皇右军传賛云伯英临池之妙无复余踪当是时逺购冥捜古帖毕出而御府所畜其富无伦尚无伯英书后世岂可复得非特唐也晋世见者亦寡故庾翼与右军书云昔得伯英章草十纸过江亡失常叹妙蹟永絶此卷章草芝白一帖差近古亦疑先贤摹放也前知汝殊愁以下五帖米云皆张长史书信然但帖中有云数徃虎丘祖希时而祖希张𤣥之字也𤣥之与大令同时虎丘地在江左当是长史书二王帖辞耳崔子玉书云数附书知闻以解其忧唐人书也字亦非汉伯英云吾上方崔杜不足下比罗赵有余则序崔当在张前尚书宣示钟书眞蹟本在王丞相导家导过江时藏衣带中以遗逸少逸少以遗王修修死其母以修平日所宝幷入棺眞蹟遂絶此本右军所临者白骑遂帖乃王大令临唐开元中在滑台人家幷逸少临宣示帖藏之故误録在钟部长风帖乃逸少早年书殊未变钟体故亦误寘此长风范母子等语二王帖间多有米云齐梁人书非也皇象文武帖盖写汉东观校书郎中髙彪送幽州督军御史第五永箴耳结字亦古象书人间殊少惟建业有吴时天发神谶碑若篆若隶字势雄伟相传乃象书也张怀瓘目以沈着痛快眞得其笔势云皇象后章草一表盖唐人伪作其体正与世传曹植书鹞雀赋同皆非眞蹟至若孙皓上晋武表亦章草字字画髙古与此有问矣王小令此年帖本唐人所畜与二钟虞松三帖为一卷珉帖末云辅国司马君笔势婉雅与有间矣此亦无后五字王世将二十四帖与第一卷数朝等伪帖字势无异惟后两表极古信能传钟氏笔意而右军学之也晋武帝王浑王戎王衍郗愔陆统桓温陆云谢安谢万等十四帖武帝王戎书字有篆籀体气象奇古墨色如漆内郗愔一帖即阁本法帖所録者昔使王着取溥家书与阁下书杂模此卷中独取愔两行余在所弃晋侍中郗愔第三帖毁当字作两行可笑谢安后一帖传摹逺眞米以爲伪者盖以惶恐再拜当时罕用然于尊老或有之陶华阳眞诰中有帖云许𤣥惶恐再拜正晋世体第二卷张有道书变章法创今草爲古今第一昔人谓其如淸涧长流萦洄崖谷交龙骇兽奔腾拏攫今此诸帖法具有之米元章以眞蹟久絶疑爲长史书恐长史不便解此耳书词祖希时面祖希张𤣥之也与大令同时其结体小疎亦在山隂之下余尝疑其爲大令书又以为张融思光巵言载之甚详八月一帖自古雅米元章黄伯思谓崔子玉爲唐人书无所据谓钟元常宣示帖爲右军临书白骑遂帖为大令临书长风帖爲逸少少年时书却琅琅可据虽然买王得羊尚可况赝元常眞右军大令哉皇象后一表云是唐人书亦以章法类有道八月帖耳张茂先王茂𢎞一时名臣然俱入能品二帖风稜髙利雅亦相当元子有眞淳之称似未若虎儿恨不及见耳髙平三世豪翰评者谓方回卓健逸发骩髀廉稜独表光絶览之故当尔尔衞公自夸得伯英骨与索靖一台二妙似不及索安石虚和流动着品不弱帖所云道民者五斗米道也皇恐再拜政是佞其师尊耳米顚不知便意非眞亦轻于持论矣张华称丞相王珉称司徒衞瓘位至太保止称尚书令皆王着不读书故也第三晋宋齐人书庾翼已向帖杜预亲故帖王循司马攸王劭刘瓌之刘穆之王廞张翼陆云山涛卞壶谢发羊欣右皆与汉章一手伪帖庾亮书云奉告书箱先为媞子作按江淮之间谓母曰媞此云媞子未知目何戚也庾翼帖称故吏从事中郎按翼尝为陶侃太尉府从事中郎此当是与陶侃启也杜预十一月二十四日帖云道逺书问又简间得来况非当时尺牍中语或是江左人书不特亲故帖伪也亲故末云数附书信以慰吾心亦近世流俗语耳晋刘超为人愼密自以书类元帝不敢与外书此帖不应尚传又字势与元帝大别其伪审矣谢庄首终仕宋而题曰晋大误刘瓌之乃东晋时善八分者大令旣不肯书太极殿榜谢安石遂令瓌之以八分题之今此帖非眞与王廙三十四日帖无异王着叙王坦之书列于逸少诸子间意以名皆从之殊不知坦之乃述子自太原王耳非琅琊族也非通古甚那至尔王氏凝操徽涣之四子书皆眞帖逸少七子上四人与子敬书具传惟𤣥之肃之遗蹟未见余皆得家范而体各不同是善学逸少书者凝之得其韵操之得其体徽之得其势涣之得其貌献之得其源然而大令之书特知名而与逸少方驾者盖能本父之书意所循者大故也眞行则法钟草圣则师张二家之法逸少所自出从而效之所以特髙于诸王犹鲁堂诸子由赐商偃皆以儒称卒之得其传者子渊而已余观凝之字法最密恨不多见索靖七月二十六日帖本七纸晋王平南廙每宝翫之值永嘉乱乃四叠缀衣中以度江唐蒲州桑泉令豆卢器得之叠蹟犹存今所録惟一纸耳摹传失眞无复意象索征西笔短意长诚不可及长沙古帖中有急就章数十字劣于此帖今人作字大槩笔多而意不足纪曕帖中有云贫家无以将意所谓物微意全也观此语不待见笔蹟可判其伪矣山涛启事与李怀琳所撰七贤书中涛书自相戈盾但此启事文是而书非七贤帖中笔语皆妄也陆士衡平复帖其书极似索靖笔法始知阁帖所刻陆云书亦后人爲之陆更古也晋太守山涛补吏部郎帖此下有十九字悞置羊欣书后宋特进王昙书王昙首失一首字此卷伪帖甚衆如庾翼后一帖与沈嘉王循司马攸刘穆之王劭王廞张翼陆云羊欣卞壶谢发与前杜预一帖及刘超刘瓌之纪瞻山涛等帖皆一体伪作孔琳之帖有恨恨脚中转剧近明散未觉益十二字偏小盖行侧注字摹帖者妄以入行耳当以本爲胜王僧䖍两启皆佳结字与拟王琰乞江郢所统郡启同书声信不虚得此卷伪帖过半自庾翼后一帖等十七家皆一手书而韵俗笔弱滥厠诸名蹟间始予观之但知其伪而未审其所从来及偹贠祕馆因彚次祕阁圗籍见一书函中尽此手帖每卷题云倣书第若干此卷伪帖及他卷所有伪帖者皆在焉其余法帖中不载者尚多并以澄心堂纸写盖南唐人聊尔取古人词语自书之尔文眞而字非故斯人者自目爲倣书盖但録其词而已非临摹也国初论次法帖时如王着辈不悟其非故但采其名杂载眞帖间可胜叹哉今列此卷内一手伪帖于左庾翼后一帖沈嘉杜预后一帖王循刘超司马攸刘瓌之刘穆之王劭纪瞻王廞张翼陆云山涛卞壶右十五家幷庾翼杜预后一帖皆一手伪书庾亮庾翼前一帖杜预前一帖谢璠伯王徽之凝之操之涣之索靖王坦之谢庄王䆳王恬王昙首孔琳之王僧䖍右十四家幷庾翼杜预前一帖皆眞帖其余尽一手伪书第三卷庾元规书媞子江淮间唿母爲媞书箱计是奉母作翼书法古雅启事似陶太尉者沈嘉字长茂窦臮评其势捷而疎鸷击失中杜预二帖米元章黄伯思以书辞疑之过矣伯思又谓刘超笔与元帝近因絶外交不应复有此帖絶外交语出自窦蒙然谓其一帖三行存者或即此耳怀祖乃有书名坦之不闻箕裘也今法亦似小拙司马攸即齐王也见能品刘瓌之御史中丞代王子敬题太极殿榜者索征西前一帖章法纯古虽经摹勒银钩宛然刘穆之评者比其类昂藏蹇谔之士纪札诚可疑所谓俗语也张翼逸少叹小人乱眞者临倣乃有余自运不足王敬豫导之子见能品陆士龙以下书不甚着羊敬元孔彦琳皆入妙品僧䖍两启结法与王琰乞江郢帖同此卷前辈评駮甚衆要之不足论其笔法非后人可及也第四梁陈唐人书阮硏萧确虞世南临乐毅论者俗人伪帖余皆眞欧阳询比年亦俗人伪作齐豫章王凝孙确子范之子在梁位司徒右长史此云征南将军不知何据恐是梁邵陵王纶之子确也其书孝经一章亦近世伪体非江左书阮研帖亦然萧子云有章草史孝山出师颂一章甚古雅与此卷正书列子逺矣纸中王蒙笔下徐偃信笃论也陈逵者晋西中郎将也此云陈朝陈逵书误矣褚河南潭府帖末云舅遂良报薛八侍中前外舅张知常以爲河南谪潭时无有薛姓爲侍中者仆尝攷之信然按遂良以髙宗永徽六年贬潭州都督前此上至神尧时爲侍中者裴矩齐王元吉杜如晦王珪魏元成杨师道刘洎张行成髙季辅宇文节韩瑗凡十一人未有薛姓者至仪凤中薛元超始作相旣在遂良后又不作侍中当时在外鎭未有兼此官者及观字势亦学褚作妩媚态其伪必矣后家姪至一帖乃眞河南得意书翩翩有逸敬体以前帖视之如蒹葭倚瑶林也山河帖乃褚河南所书枯树赋中钞出耳此庾子山作而褚书之后禇遂良述四字后人妄益虞永兴大运帖欧阳率更比年帖皆集二公碑中字爲之柳少师与弟帖末云诚悬呈人多疑之以颜籀注汉书丞相衡传云字以表德岂人所自称柳不当称字然尝观逸少敬谢帖自云王逸少白庐山逺公集卢循与逺书自云范阳卢子先叩头则古人称字盖或有之陆柬之帖云近得吿爲慰上下无恙不得吴兴近问悬心得药书散势耿耿尝也殊不类唐人语当是临晋宋人帖不尔效其语作此耳薄绍之宋世爲丹杨尹书与羊欣齐名时号羊薄此卷目爲唐人谬甚矣第四卷梁王筠沈约书诸书谱不载王结法殊散缓沈差有意耳阮交州在上下品行草入妙窦赋比之激熘悬磴张怀瓘云研行草出大王若飞泉交注此帖信有之黄长睿槩疑非眞过矣萧确者邵陵王子窦称其寛而壮赊而密所书孝经一则耳眞伪未可辨也萧思话庾品下上此帖亦佳梁武帝甚重萧子云今所书列子虽志在古雅如十月冻蝇何足师尚张怀瓘曰当世多影效子云肥钝无力者悉非也此本定赝作不然石本翻易失眞出师颂故应佳恨未之见耳率更行草圉圉寒俭吾未敢服膺怀瓘乃谓其羊薄以后略无劲敌岂吾见其杜德机邪徐峤之浩父赋述称其姹钟门逶迤王后陆柬之吴郡人书断入妙品谓其工于倣效劣于独断今二帖与薛稷帖皆佳李北海翩翩自肆虽行草不同亦云麾笔也第五杂帖李斯书程邈蔡琰同上何氏二帖敬祖鄱阳孤不度德亮白怀素同程邈旣移屋足下并羊欣末有欣白字自苍颉至程邈书皆伪史籀书传世者岐鼓耳今此书云扬州裴易德系字殊无三代体与其辞皆唐人笔也李斯书米云未知何人书仆案其文云田畴耕耨爲政朞月而致法令使父子爲邹鲁乃李阳氷篆王密所撰明州刺史河东裴公纪德碣中字也其碑略云惊逋复田畴辟敎以耕耨故爲政可朞月而致寛之则法令非行公之化夷俗爲邹鲁使父子长幼各得其宜此帖乃摹田畴等十八字爲斯书与碑中篆无铢黍差而米云未知何人书盖未尝见此碑耳法帖第五卷有斯篆十八字米南宫云未知何人书黄祕书着法帖刊误云案其文乃李阳冰篆王密所撰明州刺史河东裴公纪德碣中字米云不知何人书盖未见此碑也挍书考古精确类此然祕书又云自苍颉至程邈书皆伪史籀书传后世者岐鼓耳今此书云扬州裴易德系字殊无三代体与其辞皆唐人笔亦爲未尽盖所为史籀书者即此碑额中字也乃碧落碑第二字唐字也阳冰最碧落碑故用之祕书以为扬字殆未考尔州琶惠三字皆在系即纪字之半但无易字疑以明字叠而成之特以大为小岂祕书却未考此碑之额邪若谓字无三代体与其辞皆唐人笔亦可爲精鉴矣建炎三年此邦兵燬最酷旧物絶无存者待制仇公得此碑于榛莽中重刻之而或毁焉仅存其额识者深惜之二卿李公以台省旧德来临政成多暇访得墨本新知繁昌县玉牒善潼素工小篆专以属之辇石其家临视摹刻漫者阙之以成此一段奇事使裴公之政阳冰之笔与公之名俱传又俾某书其后按东武赵明诚德父金石録此碣又有八分书者今不知所在矣二卿名景和九江人也凡称古文者皆仓颉遗法也古文虽非科斗书而世常谓之科斗者以其类科斗尔此帖题曰苍颉书而了不与科斗相类乃近大小二篆盖可疑也鲁司寇仲尼书者吴季子墓铭也铭在季子墓上其字皆径尺余唐张从申记云旧本湮灭开元中𤣥宗命殷仲容摹搨其书以传至大厯中萧定又刻于石此小字者盖后人依效爲之者也欧阳文忠公谓孔子平生未尝至吴以史记世家考之其历聘诸侯南不逾楚推其岁月踨迹未尝过吴不得亲铭季子之墓又其字特大非古简牍所容然则季子墓铭其眞者犹疑非仲尼书又况依倣爲之者欤史籀之迹惟岐阳石鼓文李斯之书惟泰山诏爲眞蹟二世诏峄山之碑近世传者出于徐常侍夏英公家自唐封演已疑非眞杜甫直谓野火焚枣木传刻尔不知此谓史籀李斯二帖者何从得之也今汉碑在者皆隶字而程邈此帖乃是小楷观其气象岂敢遂信以为秦人书程邈在秦云阳狱作隶字乃今汉碑中字是也有此隶方生今正书不应邈已作之宋儋唐明皇时人学钟书但作侧戾殊失天势王着録此书不知乃唐士意爲逺古人故与斯邈并列其误至此儋有嵩山圭禅师等碑传于世字亦不甚工宋儋笔墨精劲但文词芜秽不足发其书此书妄庸人传作衞夫人耳晋人岂尔恶邪衞夫人书旣不甚工语意鄙俗而云奉勅敕字从力馆字从舎皆流俗所为耳刘泾倅莫王贻永侍中孙爲守得摹帖一卷乃胄曹参军李怀琳伪作七贤帖又有李氏衞帖云衞稽首和南近奉敇写急就章遂不得与师书耳但衞不能拔赏随世所学规摹钟繇遂多歴年二十着诗论草隶通解不敢上呈衞有一弟子王逸少甚能学衞眞书咄咄逼人笔势洞精字体遒媚师可诣晋尚书馆书耳仰凭至鉴大不可言弟子李氏衞和南此帖比今阁帖字亦多亦其所撰也次无名帖次郗超帖亦摹在阁帖中次陆机衞恒帖衞亦摹入阁帖也皆贞观间一种伪好物衞夫人帖盖唐初李怀琳作事见窦臮述书赋如续帖中嵇康絶交书世传七贤帖皆怀琳伪蹟也此与师帖尤疎缪按梁萧子云答武帝敕云臣昔不能拔赏随时所贵规摹子敬多歴年所年二十六着晋史至二王列传欲作论草隶法言不尽意遂不能成十许年始见敕旨论书一卷商略笔状洞彻字体始变子敬全范元常逮尔以来自觉功进此伪帖云但衞随世所学规摹钟繇遂歴多载年二十着诗论草隶又云笔势洞精字体遒媚皆窃取子云启中语欲小改之遂失其句读今世髙识岂无何不悟此又衞夫人乃晋李矩妻李充母名铄字茂猗旣与师书自当着名不但称夫族及姓也以数事考之其伪不疑又前辈论此帖以其敕字从力馆从舎爲伪未中其病盖自二王以来譌字甚多陈爲阵策爲筴皆二王辈自制不可据此定眞伪也隋诏书中敬字缺其波盖淳化中摹此书时特省去避讳耳或指此目为伪帖非也梁武帝书评乃命袁昂作者其答启云奉勅遣臣评古今书臣愚短岂敢辄量江海但天旨诿臣斟酌是非谨品字法如前此云梁武评书误矣袁昂不以书名而评裁诸家曲尽笔势然论者以其评张芝书云如汉武道凭虚欲仙则欲仙而已至况薄绍之书乃云如仙人啸树则眞仙也爲比拟失伦此亦一病也写此者字法局束天然太少疑非智果书果号得右军骨借誉浮其实亦不至尔黄长睿疑智果书不眞此不习南朝书法也何氏书若云何人耳或以爲何姓非也米以二帖为欧阳率更书良是蔡琰胡笳引自书十八章极可观不谓流俗仅余两句敬祖鄱阳二帖大令部中已有此重出耳敬祖王导子武冈侯协也与大令不同时恐非其书孤不度德量力与亮白董卓以来二帖皆诸葛传中与昭烈问答语有一段孙权据有江东以下与此文相接误寘第十卷王大令部中皆章草书虽字画大小微异而笔势若一大是全写亮传首语此文虽出亮言亦史家润色之又中云亮曰亦史家所记米遂谓亮书差千里矣仆谓此帖当是逸少书盖与此公章草豹奴帖笔法同右帖四前二具载王献之帖中后二帖亦与献之笔法同移屋有意适闲旷二帖眞羊中散书与唐薛邕家所畜笔精帖字势同与法帖本部中三月六日帖殊不类彼六日帖乃伪也笔精帖眞羊公得意书或以为逸少则过矣第五卷爲苍颉夏禹孔子史籀李斯程邈宋儋卫夫人古法帖随朝帖智果梁武帝评书及何氏二帖蔡琰一帖张旭晚后得足下二帖无名氏移屋及意适二帖着亦以时代错杂眞伪难辨故别爲一本耳颉文科斗祝融峰神禹碑絶无此法至史籀皆伪作无疑黄长睿谓李斯田畴一帖乃李阳冰明州刺史裴君纪德碑语其字体亦当尔谓程邈所作隶书今汉碑中字此爲伪搆果也宋儋开皇中人仕至校书郎窦蒙评其祖钟而体流着亦不晓邪智果书梁武帝评乃袁昂疏有梁武帝答诏耳书辞不同者深山道士帖爲柳产疏为袁崧舞女仙人爲萧思话疏为薄绍之龙跳虎卧帖爲梁鹄疏爲韦诞疏不载王右军评辞及遗李鎭东程旷平桓𤣥范惟均孔琳之帖不载孟光禄何者爲正耳吾尝怪其訾子敬薄伯英以爲未当何氏者长睿谓为不知何氏以爲欧阳率更亦以其书法近之耳敬祖一帖以爲子敬语法俱似之或是好事者摹其书若圣敎序之类孤不度德二帖极与子敬帖中章草相同而差小移屋二行及意适帖俱絶佳后有羊欣二字是欣书也第六王㑹稽书上适得书知欲差凉比奉对兄灵伏想㛐宰相无恙时又不能疾不退夫人想大小知足下连不快小佳是月也吾昨得追寻疾患二十日余可耳定登右不注出者皆伪自适得书至慰驰疎耳中闻诸帖除穆松及秋中二帖差似逸少书余并近世不工书者伪作耳非特笔无晋韵又宅上静眠过此如命等乃今流俗语不待观笔蹟已可辨之酸感至比加下及宰相幷噉豆鼠伏想㛐等亦伪作盖以逸少别帖垂三十年比加下㿃等语厠其间或云宰相安和帖乃郗愔书谓宰相者简文作相王时也殷生者殷浩也然此或是书郗愔帖语耳而结字实近世人伪作愔书自与逸少早年抗衡而此帖了无晋韵其非审矣宰相安和殷生无恙宰相当是简文帝殷生即浩也邪此卷有云伯赵鸣而戒晨爽鸠习而扬武此张说送贾至文也乃知法帖中眞伪相半王羲之饯行帖自成旅以从至开祖字当是虞永兴少年时书鲤鱼帖敬字行成帖殷字皆缺语在第五章夫人及蔡家二帖亦后人依放贾曽送张说赴朔方序中云备官而行成旅比从下云有诏具僚爰开祖宴且申后命宠以蕃钖此卷有此文自行字上祖字下皆亡之而作草书多不缀属当是集逸少书写此序耳先辈以爲张说送贾至文非也米亦以自是月下爲伪殊不知自行成下已伪盖此帖失其首尾而米未尝考贾曽文也王羲之阔别帖阔别以下七行当是永禅师得意书也阔别稍乆眷与时长帖末云遇信忽遽万不一陈字旣甚恶而笔语乃尔非逸少书无疑吾昨得一日一起帖米以爲张长史书有之但米论书多以草字差大者爲非二王书一槩求之理恐未竟追寻帖米以爲大令书非也字势圜紧旣非献之体而中云吾老矣余愿未尽惟在子辈耳案大令寿四十三初无后嗣与此不合又法书要録逸少帖内有此语固宜在此卷不得临川问帖亦非逸少书庾子嵩非同时人也朱处仁帖在十七帖间其中有云徃得其书信遂不取答谓昔尝得其书而信人竟不取报书耳而世俗遂误读爲徃得其书信殊不知信者乃使人也自连下语非若今之谓书信也第一篇晋武帖中已详辨之二十日以下二帖结体虽疎词笔皆有王氏风气殆是唐人纵笔临放非摹搨也第六卷爲右军书米元章黄长睿谓适得书至慰驰竦耳皆近世不工书者伪作中间结体小疎韵度落凡时或有之谓尽伪作则吾不敢惟殷生帖法浅促爲不得眞耳然亦非郗愔书也庾子嵩逸少伯父行今称子嵩似亦无害彦国老不得尔晋人固字其父况他人乎昔人谓右军内擫大令外拓此大凡也元章诸君子泥之故右军笔稍大者涉放者皆定其非眞蹟第七王㑹稽书中初月二日足下时事吾怪足下前从洛十月七日当力承足下荀侯足下家极知仆近修小园右不注出皆伪知足下故羸疾而冒暑逺涉而失一笔冒多一笔古帖或不可读类皆如此得都下九日帖中云蔡公者蔡谟也仁祖者谢尚也晋穆帝永和十二年秋桓公破姚襄至洛故此云久当至洛是时将以谢尚鎭司州以病止故此云得仁祖二十六日问疾更委笃与陶谷家所蓄逸少破羌帖中所书事正同其帖云知虞帅云桓公以至洛即摧破羌贼贼重命想必禽之王略始及旧都使人悲慨深此公威略实着自当求之于古眞可以战使人叹息知仁祖小差此慰可言适范生书如其语无异故须后问爲定今以书示君仆尝跋之云晋穆帝永和十二年秋桓温破姚襄于伊水遂至洛时将以谢尚鎭之属病不行所云桓公摧破羌贼及仁祖小差正当时事也是时逸少去㑹稽内史已歳余矣遯迹山水间宜不复以世务经怀而此书乃叹宣武之威略悲旧都之始平忧国嗟时志犹不息惜其一愤逺引使才猷约结弗光于世独区区遗翰见宝后人览之深爲兴叹此帖草法极工惜不载法帖间故附见此条蔡公遂逶笃又加㿃下日数十行观此语初和父所论疾证似是也当今人物眇然而囏疾如此令人短气今年每读此语便复意寒足下时事少可数来主人相寻以下十一行语鄙字画亦不韵非右军简札灼然不知那得滥次阿堵中与足下意政同政当作正盖逸少祖尚书郎名正故王氏作书正月或作初月或作一月他正字皆以政代之后人相承斆之非也王羲之初月二日以下四帖语不类晋人自初月以下十一行皆非右军手墨此或是集书时贵人戏作行布其间以待后之别者耳自初月二日至前从洛帖皆伪如初月有云羲之是耳愿知心素致使如然也愿足下莫见责乃俗人伪作第恐是着书观其所补永禅师千字格韵与此正同十月七日帖米以爲集成予谓昨见君帖亦然盖二帖字意皆不相属而十月帖颇取十七帖中足慰前可令必逹以副此志逺想慨然等帖中语厠其间如云足下尚停数日得吿承长平未佳足下小大佳也知比得丹阳书热日更甚期已至旦反想至七帖皆后人依倣中有云不易可得过夏知有患者早乗凉行皆非当时人语承足下还来一帖不论可见其伪荀侯帖云安好音信明公还得归洛也词笔皆如初月帖此卷有承足下还来一帖其后云不具释智永白而云逸少书余观其语云谨此代申唐末以来乃有此等语而书至不工乃流俗伪造永禅师书耳傥因行李愿存故旧鄙语非右军意书札亦相去逺甚此以下八行是智永书之不臧者此帖世多论爲差误盖太宗皇帝取其书类右军遂参取其间所以贵之耳太宗于草圣最爲深妙何乃特不晓此释智永字邪邢侗淳化帖右军书评云行李帖智果书二果字省笔乃押字刘次庄释文误作智永深以为慰晩复毒热二帖唐文皇所临者羲之白耳帖不论可见其伪仆近修小园子殊佳帖米以为子敬书仆谓处动静以下方是子敬笔前两行乃唐人书字势帖语与后迥殊第七卷右军书多神妙都下帖当今人物眇然而艰疾若此令人短气慨览今昔末运所乗贤俊併坠致足摧感黄伯思谓初月至前从洛帖皆伪毫发惝恍间非吾识所能辨也皇象帖杨用修谓勿勿非勿三也系石笔误然此三字甚明恐是三思之三因促还皇象草故止之勿三耳承足下还来帖后有释智永字流放无一笔铁门限法或云是智永临右军书亦非也自慰毒热二帖云唐文皇临本当别有据小园子帖米谓大令书似也右军父子俱在神品安得不交有结法岂因展笔小纵便尔致疑当由内擫之言误之耳七十帖游目汶岭又复谆谆必欲果此一段奇事然自谓年垂耳顺作书后不久当遂之岱矣不唯西游未果汶岭即岷岭用古字杨用脩辨之甚详第八王㑹稽书下此蒸湿月半同上尊夫人适欲遣书羲之死罪小大悉佳帖书殊恶末云因縁不多亦近代所爲耳足下各如常亦唐人作此初月帖差胜中云淡闷干呕淡古淡液之淡干古干湿之干今人以淡作痰以干作干非也阔转久帖末云卒未近縁如何非晋士语阮公故尔一帖非逸少书蒸湿帖米云大令代父书非也盖结字殊不同词亦异晋体脩龄王胡之也重熙郗昙也安西庾翼也其云一昨得安西六日书无他无所知说故不复付送让都共表亦复常言耳按翼之鎭荆州以石虎衰暴屡表请北伐康帝及朝士皆遣使譬止孙绰辈亦致书谏之则逸少所见之表殆亦论北伐事也翼之此举朝论弗以爲然故逸少以爲常言及闻其迁襄阳乃云稚恭遂进鎭东西齐举想尅定有期也则始虽同羣议而终以爲当犹赵充国之计䍐羌初是之者十三中十五最后十八有诏诘前言不便者皆顿首服无足怪也然翼有志无年徒奋十倍之气而蔑一统之功此志士所嗟慨者逸少所书进鎭帖唐张彦逺载于书録今闻在王仲脩家右军与周益州书凡三十许帖铨次者误置两卷中耳按周抚字道和穆帝永和三年桓温攻成都李势降以抚爲益州刺史彭模击范贲获之益州平封建城公在官十年卒蜀人庙祠之右军採药帖九日当採药至日欲共行也失一笔月半帖虽晋人语字不合作盖后人写二王尺牍中语耳适欲遣书帖非逸少书逸少谓此郡难治云吾何故舎逸而就劳当是爲怀祖所捡察耳苏耆书画纪述与凤师尝阅数日内史与王述书乃云此郡之弊不谓顿至于此诸逋滞非复一条不知何以爲治自非常才所济吾无故舎逸而就劳叹恨无复及尔交人事请託亦未见北都冀得小差须日当何理此帖刻在江南十八家帖中本朝以碑本刻入十卷中较之不差豪发此郡帖米谓与王述书非也逸少与蓝田方隙而爲属郡旣检察苛急主者疲于课对正救过不暇岂复尺牍间自彰其逋滞哉此帖官本传摹甚失眞如以就劳爲能劳小却爲小都皆转失草法也逸少十七帖本唐贞观御府中书张彦逺云王草书中烜赫着名帖也仆谓当时书卷首帖有十七日字故诸帖緫谓之十七耳非帖数也本二十七条今官法帖有其十五散寘逸少书三卷中又续法帖有五而卭竹杖丝布衣汉讲堂诸葛颙天鼠膏四果种虞安吉七条不载当是亡轶而世有完卷者传模殊精非此比也此卷有帖云周益州送此卭竹杖乡尊长或须今送仆按十七帖有云去夏足下致卭竹杖皆至此士人多有尊老者皆即分布令知足下逺惠之至以前帖观之即知此帖盖与周益州矣自昔相传十七帖乃逸少与蜀太守者未必尽然然其中间蜀事爲多是亦应皆与周益州书也但来禽一帖则或以爲与桓温而已本朝僧邦者有寄李昌武翰林诗云来禽简寄桓宣武不知何据按此帖有云今在田里惟以此爲事足下致此子者大惠也逸少视桓公位殊辽絶与书不当尔耳然当时眞长子猷辈犹嫚侮桓公彼亦能容逸少作书若交友盖无足怪温飞卿诗云画圗惊畏兽书帖得来禽此帖垂宝非一世也第八卷昔人谓死罪帖足下各如常帖爲非右军书蒸湿帖大令代父书吾皆不能辨然淡闷干呕咸古字须右军乃解作此蒸湿帖固一二有大令风又焉知非羲之偶爲之邪凝操徽涣咸有家学何据定为子敬代笔也第九王大令书上相过终无复月𤣥度何哉前告先以陈慕容薄冷益郎此卷王大令部伪者最少相过终无复日借匪献之韵自可赏绛帖第九卷大令书第四行内面字右边转笔全不成字正在石破处隐然可见今乃无其面字下一字与第五行第七字亦不同又第七行第一字旧本行书正字今本乃草书心字笔法且俗以此推之今之所见多非旧本鵞还慰姊意帖鵞者王氏子姓之小字耳犹袁羊顾虎之类或以此鵞即逸少所之鵞甚可鄙笑二十九日帖云昨遂不奉恨深此近世人语非子敬书静息帖云赖消息内外极生冷内外二字本行旁注故字差小而昧者摹塡着行中非也当依本爲胜诸帖中此例甚多如十七帖中逺想慨然孔琳之帖恨恨脚中转剧等字本皆侧注后人摹入行虽失格体犹于理未害至于读兰亭叙者以不知老之将至旁一僧字爲逸少作曽字之误借使摹入行中则害理矣按古兰亭叙本二十八行至第十四行间特阔者盖接纸处而不与知字适在此行之末梁舎人徐僧权于其傍着名当时谓之押缝梁御府中法书率如此而此帖僧字下亡其权字近世人殊不知此乃云僧者曽之误因读爲曽不知老之将至非也又按晋史逸少本传及书録第十卷皆载此叙但云不知老之将至而无曽字益可是正乃知善摹帖者勿问其黵灭注缺横斜细大一放其本而不小异乃不失眞矣今法帖多妄更易之至以注字入行太小旣殊体不缀属后人不晓从而效之一行之中洪纤顿异号子母体如第五卷近世伪作释智果书是也每一观之使人深慨授衣帖歴世所传自爲一卷法帖中亡其帖尾政在此耳下当云当今可复使不万全不愿其以多算难易得之便自可令不爲因累耳比者忉怛当不可言当不可言献之死罪法帖无此四十三字又其间多有燥笔及鱼食处而官帖不复依本其失多矣静息帖云礜石深是可疑事兄憙患散辄发痈散者寒食散之类散中盖用礜石是性极热有毒故云深可疑也奉对帖云方欲与姊极当年之足以之偕老岂谓乖反至此当是与郗家帖也梁中书郎虞龢表云逸少爲㑹稽子敬爲吴兴故三吴之地偏多遗迹又是暮年遒美之时今此卷中亦时有吴兴帖然大令帖传于世佳者尚多如乞假表庾公帖周姊帖洛神赋刘氏所藏十二字等帖官帖中皆遗之昨遂不奉恨深帖有秦汉篆笔中令自言故应不同眞不虚尔中令书中有相劳苦语极佳读之了不可解者当是牋素败逸字多缺尔𤣥度时来一帖米以爲无名人作仆谓此眞晋人语但笔势疎缓多失落耳谓大令书则非盖中云仁祖欲请爲军司按献之以晋孝武太元十一年年四十三卒上推谢尚于穆帝升平元年卒时献之方年十三请军司又在升平前大令是时才十许嵗安得已作书论时事殆是穆帝时他人书后𤣥度何来迟亦此类王献之薄冷沉痼帖薄冷以下至消息二十八字是欧阳率更书不但得之笔法其语气似隋唐间人薄冷益部二帖米以爲欧阳率更书实然但米误以益部字爲益郎盖下接耆旧传字此帖盖借陈寿所着益部耆旧传也咏史诗郁郁涧厎松数句乃集大令书一月二十九日黄门帖亦王氏书而非大令也第九卷中奉对帖是郗家离婚后语𤣥度帖长睿辨之极当但结法不类右军恐方回书耳薄冷益部二帖米辨爲欧阳率更其险劲率更手也如非六朝后尺牍语何长睿书絶不及米持论往往胜之者米以法黄以事差覈耳第十王大令书下吾当託桓江州消息疾不退省前书近与铁石知铁石𤣥度何来迟忽动承冠军复面悲复还此得西问海盐舎献之白不审鄱阳归第八此郡之弊苏大简子耆谓之与王述书及一昨得安西及增慨三帖正蹟自苏氏归吾家吾尝託桓江州助汝帖米以爲张长史书虽未必然要非大令书也案此帖不至恶但纵任近俗无晋世淸韵眞非大令书但殊不知亦写右军帖词耳张彦逺右军帖録有此语此卷亡其半其上略云汝决欲来下上方大枋想汝不过数枋足人方足不果尔可白吾当託桓江州助汝续帖逸少部中有前段结字殊应模矩盖王氏子弟临逸少书胜此逺矣疾不退至分张帖诸大草字语类江表人𤣥度何来亦似逸少语其字皆张长史藏眞辈伪作或自书二王帖语耳与第二卷知汝殊愁及藏眞长史部中诸帖一手也豹奴桓嗣也王氏甥故二王帖中时及之如云豹奴晚归家之类然此豹奴惟省一书帖亦后人依放梁武帝使殷铁石临右军书而此帖有与铁石共书语恐非二王书字亦不甚工览者可细辨也王献之忽动小行帖一字笔悞成十七月二日献之白七字人伪作也下章草云孙权据有江东以歴三世亦蜀志中语与第五卷章草不可争锋也语相接字虽大小异乃一人书语已见本章此段世字缺中画盖唐人临摹时去之以避讳犹今集法帖时殷敬二字多省其波也但东连吴㑹与用武之国连武二字章草体差相乱摹者谬互置之极热敬惟府君帖云来时几得问希此消息极闷闷又云意甚无頼君有好药极济事邪又服油帖云不至絶艰辛也皆近世俗言字势亦不至佳非王氏帖明甚复面悲积宋齐人书㛐等帖王氏书亦非大令右军写经换鵞时子敬尚幼少未必能作简此是好事者爲之耳如贞观初杨师道辈可作此字鵞羣帖前辈谓此墨帖乃大令眞笔仆观此书殊不恶但怒张狂劲无晋诸贤韵味而前辈乃云此帖笔势险逺如从空中数丈外掷下恐是眞笔此非仆之所敢知也又此帖词云崇虚刘道士鵞羣并复归也献之等须向彼谢之亦非当时尺牍体盖以大令父逸少尝书道德经换鵞而山隂昙村道士举羣赠之故以此事傅㑹作是帖耳按崇虗馆乃宋明帝泰始四年建子敬晋人相去亡虑五十余年何得已称之其伪可无疑又案魏收释老志太和十五年诏立道家寺宇于桑干之隂名崇虗寺去晋愈逺矣第十卷大令书吾当託桓江州疾不退至分张帖元章诸君子谓爲长史藏眞赝蹟吾不能辨第谓长史藏眞去此尚三舎耳合观伯英草与此结搆同恐是大令创草黄长睿所论崇虗观建自宋明帝泰始四年以此证书之譌亦得之然书笔郁劲遒发纵出自余子亦以爲快也淳化祖石刻太宗皇帝时常遣使购募前贤眞蹟杂爲法帖十卷镂板而藏之每有大臣进登二府者则赐以一本其后不赐或传板本在御府院徃时禁中火灾板焚遂不复赐或云板今在但不赐耳故人问尤以官法帖爲难得太宗皇帝留意翰墨尝借王氏所收书以集阁帖十卷熙陵出御府所藏歴代眞蹟命侍书王着模刻禁中釐爲十卷各于卷尾篆书题云淳化三年壬辰歳十一月六日奉圣旨模勒上石顷爲正字时见诸帖墨蹟有藏于袐府者字皆华润有肉神气动人非如刻本之枯藁也盖虽官帖亦其糟粕耳大梁刘衍卿世昌云大德己亥妇翁张君钖携余同观淳化祖石帖卷尾各有题识第一卷边髙平范仲淹曽观年月日题第五卷东坡张文濳等题又有姜白石小楷三四十字第六卷洛阳伊川老夫不知爲何人又太学博士陈士元云此正祖石又有苏舜钦题第七卷陈简斋奉㫖观于秋香亭下云魏晋法书非人间合有自我太宗皇帝刻石宠钖下方见不满十数臣与义顿首谨书第八卷苏颂云此帖世不多见是日赏牡丹得观于相君西斋张舜民题亦在此卷第十卷太宗书淳化四年六月廿二日赐毕士安赐字上宝后段毕丞相黄字书子孙保享等语百余字逐卷有髙宗内府印百余颗后有贾氏长字印又有一印合缝云是蔡太师印山和尚锦装褫籖头题云淳化祖石刻及见吴郡陆友仁又云尝观褚伯秀所记江南李后主命徐铉以所藏古今法帖入石名昇元帖此则在淳化之前当爲法帖之祖刘陆之说殊不相合偶读刘跂暇日记亦载此事云马传庆说此帖本唐保大年摹上石题云保大七年仓曹参军王文炳摹勒校对无差国朝下江南得此石淳化中太宗令将书馆所有増作十卷为版本而石本复以火断缺人家时收得一二卷然阁帖于各卷尾篆书题云淳化三年壬辰歳十一月六日奉圣旨摹勒上石此侍书王着笔也而陈简斋亦云太宗刻石则衍卿所谓祖石刻岂即南唐时帖乎抑太宗増刻者但不知南唐亦作十卷否徐铉马传庆二说又不同今世言淳化阁帖用银锭枣木板刻而以澄心堂纸李廷珪墨印者则传庆板本之说合故赵希鹄洞天淸録集亦云用枣木板摹刻故时有银锭纹用李廷珪墨打手揩之不汚手余尝见阁本数十止三本眞者其纸墨法度种种迥别妙在心悟固难以言语形容然又传仁宗尝诏僧希白刻石于祕阁前有目録卷尾无篆书题字所谓祖石刻者岂即此与昇元帖是南唐徐铉等所摹縁在淳化前故名爲祖帖余家有澄淸堂帖是竖竹帘纸墨色黯澹古香拂鼻镌手于转使处时露锋颖遂令逸少䰅麋宛然如在计知微亦曽见此二本以资近昇元乃摹採为多致伤肥重澄淸初不定何代本取质娄江尚书尚书以询顾廷尉研山研山大骇以爲是南唐官拓的本系贺监手摹淸润天授品列昇元上往入吾囊中今流在中原愿属邢君善宝之娄江公及廷尉两笺犹在恨知微乃置澄淸不擥采也王文肃公所藏淳化祖帖每卷有臣王着摹及汪俊陈知古等名纸墨极新好每卷法帖第一第二下有臣王着摹四字汉章帝书遐迩右有一二小字梁武帝下有一十三三小字唐太宗书下有横裂纹第二卷钟繇书多戎辂帖诸帖少见王珣少伯逺帖诸帖有张芝书处字不分二断另作一行宣示表后多戎辂表十二行张华书有横裂文谢安书安字是楷字诸刻皆草字第三卷王涣之书反侧左之等下有陈知古三小字又有三十八三小字山涛书有横裂纹羊欣书后有汪俊刻三小字在欲何之左孔琳书有横裂纹叹具傍増悒悒脚中四字何頼右有转剧近明散未觉盖八字悒悒十二字傍添与今刻不同第四卷陈逵书后有横裂纹又有四十三三小字欧阳书有横裂纹第五卷智果书书评索靖俱全第六卷汝不可言下有裂纹小佳更帖问字口有裂纹第七卷让未知如下有横裂纹七行篆书尾后有第十卷十六板终七字八卷发庐帖后有莆田陈知古五小字月半帖下有横裂纹六行尊夫人帖不字右有裂纹取卿帖知耳耳字有补痕第九卷思慈帖后有知古二小字思慈无往帖后有汪俊二十字第十卷臣王着模四字在献之书旁求耳后篆尾前有第十卷三字在追求左第字与追字并十五板终四字与辰歳十一四字并与七卷尾字稍大自太宗刻此帖转相传刻遂遍天下有二王府帖大观太淸楼帖绍兴监帖淳熙脩内司帖临江戏鱼堂帖利州帖黔江帖卷帙悉同又有庆厯长沙刘丞相私第帖碑工帖尚书郎潘师旦绛州帖绛公库帖稍加损益卷帙亦异其他琐琐者又数十家不可悉记而长沙绛州最知名要皆本此帖王柏淳化帖记云本朝太宗皇帝天下甫定即遣使购募前贤眞蹟集爲法帖十卷镂板于中禁每大臣登进二府者赐以墨本欧阳集古録云时禁中灾碑板被焚遂不复赐或云板今在但不赐耳故人间以官法帖爲难得然当时命王着辨精麤而着之识鉴不明眞伪莫察玉石杂糅遂爲全帖之累前人论此固多矣此虽不能无疵今彚萃古人笔千百年间一开卷而粲然在目使人击节赏叹不已岂不快哉后来未暇论其少缪政恨眞法帖之难见绛帖铨次不同希白长沙帖字行疎密亦异陈王本病于无精神临江本病于痩弱俱不足以比肩阁本不特字体变动而摸拓亦无精墨是以山谷云当时歙州贡墨摸打则色浓后用潘谷墨则色淡此墨色浓淡之分也李庄简云初时板完好不用银钉后来板渐拆裂然后用银钉此银钉有无之分也山谷又谓墨浓则痩墨淡则肥此字画肥痩之分也然非阁本则此皆不足辨予所见阁帖凡四本一爲李庄简旧藏此爲墨最浓而未见银钉一爲先伯文定家藏墨淡而肥已有银钉一爲闻人仲信家藏亦非先本一爲潘氏维屏得故家物疑陈王本也淳祐癸丑之夏予偶得鬻碑尘败之帖两卷人所不售者细视之眞李廷珪墨打者也精神体致絶出前四本手自装褫分为四册永爲阁本之式以予草茅下士觧后而得中原盛时难得之帖亦大过分矣而敢望其全乎惟其不全故予得而宝之钖山尤公有云凤皇一毛麒麟一甲终是希世之宝况已得十分之二邪二王府帖禁中板刻古法帖十卷当时皆用歙州贡墨墨本赐羣臣今都下用钱万二千便可购得元祐中亲贤宅从禁中借板墨百本分遗宫僚但用潘谷墨光辉有余而不甚黟黒又多木横裂纹士大夫不能尽别也余观近世所谓二王府帖者盖中原再刻石本非禁中板本也前有目録卷尾且无篆书题字盖显然二物矣大观太淸楼帖太淸楼续阁帖大观初徽宗视淳化帖石已皴裂且王着标题多误诏出墨蹟更定彚次併武帝一帖合于西晋武帝帖后择七卷后右军帖内误入智永书列在第五卷合首卷古帖三段併而归一及跻晋宣于晋武上之类使先后次序不紊迨名臣帖亦然俾蔡京书之及卷首末刊石太淸楼下此正国朝盛时典章文物灿然备具百工技艺咸精其能视淳化草创之始自然不同且当时尽出元藏眞帖临摹定其舛误非若外方但因石刻翻刊京虽骄吝字学恐出王着右是大观之本愈于淳化明矣大观中奉旨刻石太淸楼字行稍髙而先后之次亦与淳化帖小异其间有数帖多寡不同或疑用眞蹟摹刻卷尾题云大观三年正月一日奉圣㫖摹勒上石而又以建中靖国祕阁续帖十卷易其标题去其歳月与官属名衔以爲后帖又刻孙过庭草书谱及贞观十七帖緫爲二十二卷吾家收宣政间所拓前十卷字画有锋芒且无损缺开禧以后有𣙜塲中来者已磨去亮字矣续阁帖十卷元祐五年庚午祕省乞以淳化阁帖所未刊前代遗墨入石有㫖从之至徽宗建中靖国元年辛巳八月毕工歴十一年费缗钱一十五万乃成摸写者待诏邵彰上其事者祕书少监邓洵武孙谔也首卷晋唐帝后书二卷三卷悉王羲之书四又羲之曁其子操之等笔五又所书黄庭经乐毅论兰亭叙六又其家宝章集七卷乃晋索靖所书月仪八则虞世南贺知章柳公权帖后则无名人帖九则李怀琳书嵇康絶交书末卷唐无名人所书月仪诸帖多不入此刻盖徽宗朝碑方成诸郡翻本歳月在前惟鼎帖刊在绍兴故得取以搀入卷帙太淸楼续阁帖温陵刘焘无言摹刻工夫精致亚于淳化肥而多骨求备于王着乃失之麤硬遂少风韵绍兴国子监本绍兴中以御府所藏淳化旧帖刻板寘之国子监其首尾与淳化阁本略无少异当时御府拓者多用匮纸盖打金银箔者也字画精神极有可观今都下亦时有旧拓者元板尚存迩来碑工往往作蝉翼本且以厚纸覆板上隐然爲银锭痕以惑人第损剥非复旧拓本之遒劲矣淳熙脩内司本淳熙祕阁续帖淳熙间奉㫖刻石禁中卷帙规模悉同淳化阁本而卷尾乃楷书题云淳熙十二年乙巳歳二月十五日脩内司恭奉圣㫖模勒上石淳熙祕阁续帖十卷十二年三月被㫖摹勒入石皆南渡后续得唐朝遗墨首卷则钟繇王羲之帖次则羲献书内黄庭小楷后有臣遂良临四字三卷欧阳询萧瑀褚庭诲孙思邈狄仁杰张旭颜眞卿七贤书四卷则明皇批答裴耀卿等奏状五卷李白胡英李邕白居易帖六则张九龄三相曁李绅吿身七则李阳冰篆李德裕毕諴李商隐书八则怀素顚草九则髙闲亚栖齐已书末卷则杨凝式幷无名人帖上皆有内府圗书宣和及绍兴小字印章或睿思殿印如李绅吿身髙庙后有亲笔跋语黄庭经怀素顚草则有李主建业文房之印视今长沙所镌笔法迥殊庆歴长沙帖丞相刘公沆帅潭日以淳化官帖命慧照大师希白摹刻于石寘之郡斋増入霜寒十七日王蒙颜眞卿等诸帖而字行颇髙与淳化阁本差不同逐卷各有歳月第一卷题云庆厯五年季夏慧照大师希白摹勒第二卷庆厯八年重冬月慧照大师希白摹勒第三卷则五年六月第四卷八年重冬月第五卷戊子歳孟冬第六卷五年季夏第七卷五年重秋月第八卷五年季夏月摹勒上石第九卷八年重冬月第十卷五年重秋月每卷各有庆厯及慧照大师希白重摹字不复赘録长沙帖十卷实祕阁前帖翻本内羲献帖略有増入庆厯间慧照师钱希白摹镌自五年乙酉至八年戊子讫事尝观杂文中载东坡目儋耳移合浦见桂帅程钦之潭帖册各题其后第八卷云希白作字自有江左风味故长沙法帖比淳化待诏所摹爲胜世俗不察争访阁本误矣此逸少一卷尤妙容斋随笔谓坡仙遗墨今藏其家但二卷郗愔书第三卷帖何以断当字分两行希白善书者于此殆不可晓今长沙帖间不存希白临摹歳月或云土人又私翻木板有纹可辨曹士冕曰淳化阁帖旣颁行潭州即摹刻二本谓之潭帖予尝见其初本当与旧绛帖鴈行至庆厯八年石已残缺永州僧希白重摸东坡犹嘉其有晋人风度建炎中长沙守城者以爲砲石无一存者绍兴间第三次重摸失眞逺矣陈绎曽云希白摸刻潭帖风韵和雅血肉停匀但形势俱圆颇乏峭健之气盖淳化之子也刘丞相私第本刘丞相旣刻法帖于郡斋复依倣前本刻石十卷以归私第予顷在九江见故家所藏一本与长沙本絶相似而小异其后有人跋云此先丞相私第本也疑是刘氏子弟所跋后复见一本于姑苏与九江所见同纸墨皆与南碑不类而庆厯等题字止三两卷有之盖即刘氏本也长沙碑匠家本旧传长沙官本扃钥不可常得碑匠之家别刻一本以应求者予顷收一本与长沙古本首尾略无小异而字体形模小小不同疑其爲碑匠家本顷又藏一本凡旧石损缺者皆别刻数行以易之其余却只是旧石此必碑匠所爲也长沙新刻本旧刻燬于郁攸之变中兴以后复刻新石其间凡遇旧帖损缺处并不复刻字亦无卷尾歳月刻手甚缪殊不足观长沙别本嘉定间先君帅长沙予随侍在焉时碑房中有断石一片乃法帖第一卷尾段字行髙低正与淳化帖同而絶不类古潭末后亦有淳化篆字此石实不知所从来近歳三山林伯凤重刻于家直指爲古潭帖余未敢臆断也三山木板帖三山帅司书库有歴代帖板本盖好事者以长沙旧帙刊勒卷帙规摹皆同今已散失不全矣嘉熙庚子备贠帅幕尚及见之庐陵萧氏本右法帖十卷用十干爲号后崇宁五年萧公纶记其略云皇祐先伯父大博作邑和州之含山得墨帖于丞相兖国刘公摹刻未毕先君殿丞继之始终六年乃获成就迄今五十余年刓缺大半今续完之以藏于家盖用潭帖刻也庆元间已损失二十余段其少三百四十余行黔江帖秦子明常以里中儿不能书爲病其将兵于长沙也买石摹刻僧宝月古法帖十卷谋舟载入黔江壁之黔江之绍圣院刻石者潭人汤正臣父子详见山谷集中予淳祐甲辰道过三衢见好事家适有此帖其卷帙之多寡次序之先后字行之长短悉同淳化阁帖而纸墨髣髴似戯鱼堂中兴以前拓本其所以异者第一卷有淳化篆书三行其次有楷书一行云降授供备库副使充东南第八副将训练潭州诸军潭州驻札秦世章家本其后又二行云长沙汤正臣重摹男仙芝灵芝镌第二卷至八卷尾各题长沙汤正臣重摹勒八字却无淳化篆书及世章衔位又第八卷取卿女婿帖内第二行休字立人作两㸃第二卷钟繇宣示帖内再世荣名作荣名正与戏鱼帖同第九卷尾题长沙汤正臣摹勒七字第十卷题长沙人汤正臣重摹男仙芝爲一行此下似别有字偶裁损不可攷矣蜀本予顷得一帖凡数卷于蜀中次序先后髙低皆与长沙古帖同初亦疑为黔江帖今见秦氏眞本则显然二物矣大率此帖全用长沙古本摹刻而字行亦间有増减处旣不知所出未敢臆说姑附见于此临江戏鱼堂帖元祐间刘次庄以家藏淳化阁帖十卷摹刻堂上除去卷尾篆题而増释文故家所藏往年拓本犹有典刑近所拓者字多刓缺亦有补换新刻者矣曹士冕曰刘次庄摹阁帖临江用工颇精致且石坚至今不曽重摹独二卷略残缺然拓本旣多颇失锋芒今若得初本锋芒未失者当在旧绛帖之次新潭帖之上然其释文间有讹处此帖在淳化翻刻中颇爲有骨格者淡墨搨尤佳正统二年佐归省还家道过临江府学见数碑埋没路傍意其爲戏鱼堂碑也俾训导同邑杜思昭起之果法帖也其余碑刻度埋没学傍土中惜无贤守令寻获利州帖庆元中四川緫领权安节以戏鱼帖幷释文重刻石于益昌官舎石今已不存权緫江州德安人其家犹有当时墨本甚多释文字画较临江帖爲稍大北方印成本余顷歳道过临川时李编修伯髙宰是邑出所藏法帖见示乃板本印成者是北地厚皮纸印每段自成一板四围皆空白纸不施筐縁装表而自然整齐成册字画亦甚可泉帖以淳化阁帖翻刻于泉州郡庠洪武四年辛亥知府召任常性以刘次庄释文叙而刻之我仁宗皇帝命取入祕府人不可得而见矣澧阳帖澧阳旧有法帖石本其后散失仅存者右军数帖而已绛帖曹士冕曰绛州法帖二十卷乃潘舜臣用淳化帖重摹而参入别帖比今所见阁帖精神过之舜臣事力单微而自能镌石虽井阑堦砌皆徧刻无余所以段数最多或有长尺余者舜臣死二子析而爲二长者负官钱没上十卷于绛州绛守重摹下十卷足之幼者复重摹上十卷亦足成一部于是绛州有公私二本靖康兵火石并不存百年之间重摹至再庆元间予官守长沙尝见旧宰执家有南渡初亲自北方携得舜臣元所刻本未分析时二十卷其家珍藏非得二千缗官陌不肯与人乃北纸北墨精神焕发视金所摹者天渊矣单炳文博雅君子也其论绛帖至爲精宻顷刻石襄州有云淳化官本法帖今不复多见其次绛帖最佳而旧本亦已艰得尝以数本较之字画多不侔炜家藏旧本第九卷大令书一卷第四行内面字右边转笔正在石破缺处隐然可见今本乃无右边转笔全不成字其面字下一字与第五行第七字亦不同又第七行第一字旧本乃行书止字今本乃草书心字笔法且俗以此推之今之所见多非旧本临江帖大率与旧本同其间此一帖尤不差但字体颇肥不逮绛帖之遒劲也余旣获见炳文绛帖辨证然后知近世所藏二十卷帖多非旧物毎恨未识眞本而襄州所刻第九卷大令帖亦毁于王旻之变虑其遂至泯絶因以旧所藏本摹刻于家颇传诸好事者淳祐甲辰自霅川官满得阙遄归假道三衢始获观眞帖于沧洲毛监丞所不独第九卷与单说正合而二十卷首尾俱全亦可谓珍玩矣且云得之金华潘氏是殆师旦之苖裔也其帖之异同大略条列于后绛帖緫二十卷元无字号及段眼数目第二卷钟繇宣示帖第一行内报字右边直画勾起向左畔第二行茤字内下面夕字上画微仰曲第五行名字右角微有一㸃第十行当字上三旁有微损却在空处已欲日帖脚下有破石纹此卷内第一段与第三段右并缺角第九卷大令帖正与单炳文襄州所刻石本纤微弗差故家所藏未有其比右潘氏绛帖二十卷纸墨字画模印皆与今人所藏本不同而第九卷显然可见自非单公炳文表而出之亦将泯于无间矣北方所刻诸本往往南渡后北人转相传模无足深怪但武冈旧刻未知始于何年亦止用新本模刻爲可恨耳东库本世传潘氏析居法帖石分而爲二其后绛州公库乃得其一于是补刻余帖是名东库本第九卷之舛误盖姑乎此今好事之家所藏绛帖率多此本字画精神遒劲亦自可而衞夫人一帖及宋儋帖颇多燥笔有如兰亭叙羣字落笔之类此稍异于诸本其所以不及旧帖者以第九卷大令书石不破缺而炳文所论三字已误且逐卷逐段各分字号以日月光天德山河壮帝居太平何以报愿上登封书爲别此又异于旧帖也亮字不全本此帖与东库本絶相似或只是一石但庾亮帖内亮字皆无右边转笔盖避逆亮讳也新绛本右一帖二十卷首尾规模段眼字号并同东库本独衞夫人宋儋二帖无燥笔又字画较东库本微局促墨法虽与东库本同然实是两石吾家与毛希元皆有之绛帖前后各十卷相传驸马潘正夫以阁増损翻刊间摹淳化被㫖歳月于卷末然不见跋尾无自稽考编次多有不同阁以汉章帝书爲首列仓颉夏禹书于第五绛则仓颉夏禹书爲初卷寘歴代帝王书于后帖之二卷阁緫二王帖爲五卷绛则前后帖皆有之衍而爲十且以第二卷张芝王洽书析爲第二第五卷以第三卷庾元亮卞壸书析爲第三第四卷古帝王帖则删汉章帝晋宣帝明康哀简文帝梁髙帝简文名臣帖则削司马攸王劭王廞梁萧子云僧智永唐李邕等数帖却増入王蒙羊谘书后帖一卷全刊入本朝太宗宸翰二卷末冬晚书院偶成一章则当以吴越忠懿王书作标目犹前段髙宗皇帝书之类何由于谥号下花押如此是自称于生前九卷増入张旭千文四十五字藏眞草书乃素书跋顚旭语后云顚草之趣贵在雄逸藏眞乃云其辞又非专爲此卷千文但绛初入石定爲直行冈之与鼎爲横碑十卷増入颜鲁公王廙髙闲李建中书或谓他所刊之帖皆以横石而绛独立石印搨之际上下字蹟相聮旣裁爲经册手轴则何所考竟且匠者摹搨必通爲一碑无縁逐截横搨何由相缀又谓纱纸纹可辨要当自有眼目嘉定间李全在山东印搨绛帖以遗要人又有自𣙜塲贸易以来者殆古刻不存再翻新本谓即冈帖伪爲非也冈之梅斑麤率况其笔意予所见绛帖陆续几十觉藏眞草书笔势皆有截断处良由元系横书绛刻入石迁就移作直行冈以绛爲祖不敢有毫发异乃独此帖易直爲横鼎帖绍兴续刊者也亦舍绛而取法于冈是横刊之爲当矣至于以横碑剪爲直行装褙是又伪之拙者此以冈帖或鼎帖凑成其文自不甚顺但今之辨帖者执此以别眞赝北本右二十卷亲戚刘用甫处有之墨色与古本相近而第九卷大令书只同新本未知何处所刻又一本董良史家所藏本第九卷大令书字画亦误独面字有右边转笔异于他本且不与旧本同也绛帖残本绛帖十二卷第一卷孔子仓颉秦汉魏人书第二卷晋南朝唐宋帝王书第三第四卷晋人书第五第六卷右军书第七第八献之书第九卷南朝隋唐人书第十卷晋何氏衞夫人及隋唐僧人书第十一十二卷宋名贤书此刻歳久不完崇庆初髙汝砺爲节度使又补完之増入颜鲁公诸帖且题于后今又不完存者五十七幅碑入晋王府不易得矣元编修陈绎曽云骨法淸劲足正王着肉胜之失然駮马露骨又未免羸痩之病盖淳化之子今之学者不见古帖得此亦可宝矣惜不完也王佐记武冈旧本右二十卷不知刻于何时碑段稍长而日月光天德等字号问于行中字画亦淸劲可而第一卷衞夫人宋儋无枯笔第九卷大令帖诸字皆误信乎出于新绛也后帖之九卷张旭书其藏眞顚草数十字则横镌于石笔势淸劲蜿蜒立意本奇于绛之直行武冈新帖右二十卷帖即旧石也中厄于庸谬之人厌其字画淸痩颇修治遂失本眞其最可鄙笑者又第二卷钟繇帖内再世荣名今名字已修作谷字矣且拓匠不工凡损剥处凿痕宛然呈露而字画糢煳略不可辨帖之谬者莫甚于此曹士冕曰武冈军重摹绛帖二十卷殊失眞且石不坚易失精神后有武臣守郡嫌其字不精采令匠者即旧画再刻谓之洗碑遂愈不可观其释文尤舛谬然武冈纸类北纸今东南所见绛帖多武冈初本耳验其残阙处自可见彭州本曹士冕曰彭州帖亦刻歴代法帖十卷不甚精采纸色类北纸人多以爲北帖掘地得之字画淸劲颇类旧武冈而差优予家有之乌鎭本旧传湖州乌鎭张氏以绛阁二帖锓木家塾或遇良工摹拓亦有可观后闻板归新市人家每连纸一幅可打一段予在三山见一本于周氏后数卷板内时有直裂纹比到霅上获一本于向氏叔壑之裔偶缺两卷且以元祐间所拓戏鱼帖足之此刻字画差肥而极有笔意颇胜诸帖惜其间错误数字爲恨耳赵宰叔愚曰丙戌歳在宗庠有以法帖板质于斋舍旅人者偶不记爲何人疑是此板亦未可知曹士冕曰详见淳化帖条下此乃板本非石也长沙折府所藏二十卷摹刻颇精疑是此本第九卷复面帖字误而鵞羣帖止是微损字画尚完此稍异于新绛福淸本福州福淸县民家有旧本板刻绛阁急就章鴈塔题名四帖其刻稍精卖碑家得之往往驾名官帖以惑人但彼中匠者不善用蜡每每有砑光痕可以证验资州本资州以新绛前十卷刻石予家多有之前有目録元刻麻石上续拓者不逮旧所得本遒劲矣不知处本豫章士友董良史家有法帖拓本数卷与淳化帖规模相似而笔意差弱似不逮所见诸本且不知所出姑识于此以俟识者木本前十卷甲秀陈氏藏此墨本不知所出又木本前十卷右一帖顷获于都下不知所出稍不逮甲秀所藏虽皆出于新绛然亦自是一种蔡州帖蔡州临摹绛帖上十卷刻石出于临江潭帖之上曹士冕曰上蔡临摸绛帖上十卷虽比旧绛帖少下十卷而迥出临江长沙之上予尝见于长沙两府刘轙家汝帖顷在洛中闻汝州新镌诸帖谓之汝刻其名已弗典矣意谓其彚择必佳及见之乃大不然杂取法帖续帖中所有者时载之又珉玉间簉不能辨也此犹亡害至其集古帖及碑字中萃为伪帖幷以一帖省其文别爲帖语及强名者甚多稍识书者便可别之如以逸少帖春秋辄为患不得北军问逺近淸和等语乃摘取北军逺近春秋等字集爲一帖强爲王衍书以续帖中诸县故佳字强名爲王桢之书取汝州东汉州辅碑中数字强名爲蔡中郎书取衞州魏孝文弔比干文中数行强名爲崔浩书如北齐碑便目爲温子昇后魏碑便目爲沈法㑹如此者甚多且如弔比干文魏孝文作而崔浩之死在太武时乃目爲浩书其不稽古如此至若张华帖内杂以宝章集中王慈字薛稷帖中杂以法帖内子敬字皆集成之字意全不相属取王筠帖中和南淸豫一帖如是者不可具载幸世尚多古帖极有未传者自可刻其全篇何必区区作伪以误后学但贻识者嗤笑耳汝州旣以石十余刻之而越州复传其譌又刻之二州之石殊可弔也信知识眞者少何足怪云汝帖十二卷第一卷三代金石文八种第二卷秦汉三国人书十五种第三卷晋南朝帝王书第四卷魏晋九人书第五卷晋人王郗桓三氏书第六卷二王书幷洛神赋第七卷南朝十人书第八卷晋胡北朝十二人书第九卷唐三朝帝后书第十卷唐欧虞禇薛书十一卷唐李颜韩贺柳李六臣书十二卷韩愈及五代诸国七人书其石不佳诸帖中最低者也淳化阁帖出而其子裔最良者爲大观爲潭绛戏鱼堂修内司而其最下者爲汝盖王寀辅道守汝州因徧捜诸碑帖篆分隶草而节取之自皇颉夏禹以至钱忠懿郭忠恕得十二卷其所留淳化亦不过十之一二自以爲甚博而惎精而不知其所得者多虎贲重儓之类耳且自以险急偏倾之势发之石理麤而刻工拙第其刻在汝今尚可搨耳说者谓宋南渡以前帖有六本其后摸刻以传者益多而绛潭泉汝四帖在焉然泉汝不及绛潭今潭帖已燬而泉帖取归祕府不易得矣鼎帖武陵郡斋板本较诸帖増益最多博而不精殊无足取武陵帖二十二卷绍兴十一年辛酉十月郡守张斛集祕阁法帖合潭绛临江沙海诸帖参校有无补其遗阙以成此书后列郡官名衔王伯谷所藏宋搨绛帖疑爲澧州帖观其每数十行辄有武陵二字又疑爲鼎帖繙阅第一卷以宋太宗爲弁跋曰太宗皇帝御笔在绛州摹为诸帖之首后款名曰鼎州提举曰沅辰判事常武爲鼎州而武陵其附城邑也乃定爲鼎帖特以绛州二字所误而世人只知有绛帖遂误爲绛州帖耳星凤楼帖星凤楼帖刻于南康军虽以衆刻重摸而精善不茍并无今人书曹士冕摸刻工致有余淸而不秾亚于太淸楼续帖也玉麟堂帖汴人吴琚居父摸刻秾而不淸多杂米家笔仗宝晋斋帖宋曹之格摸刻星凤之子在诸帖中爲最下今佳帖难得学者赖此得见晋唐彷彿耳宣德九年佐録囚至无爲州学见此碑散亡不完命诸生拓其存者六七碑字多米芾元章所书米友仁题其后云羲之七帖先臣芾中年所临此字有云烟卷舒翔动之气非善双钩者所能得其精妙刻石者不能形容其一二也绍兴六年丙辰十二月初七日臣友仁审定凡卷首宝晋斋法帖卷第几俱篆字末有右曹氏家藏眞蹟识以大圗书羣玉堂帖羣玉堂帖十卷本平章韩侂胄自镌其家藏墨蹟阅古堂帖是也首卷全刊南渡以后帝后御书二卷则晋隋名贤帖三则唐名贤帖四则怀素千文五六曁九卷悉本朝名贤帖七卷全刊山谷书八卷全刊米元章书末卷则蔡忠惠石曼卿帖开禧末韩以罪籍嘉定改元被旨儗入秘省乃改今名星凤楼帖宋尚书赵彦约刻于南康陈绎曽云是帖南宋曹士冕摸刻亚于太淸楼续帖此外有利州帖宋庆元中刘次庄以戏鱼堂帖幷释文重刻石于益昌其释文字画较临江帖稍大又蔡州帖临摹绛帖上下卷刻石出于临江潭帖之上彭州帖亦刻歴代法帖十卷不甚精采纸类北纸东库本世传潘氏子析居法帖石本分爲二其后绛州公库乃得其上十卷绛州重刻下十卷足之一部名东库本其家复重刻上十卷亦足一部于是绛州有公私二本若赐书堂帖宋宣献公绶刻于山阳有古钟鼎识文絶妙但二王帖未精石已不存后有重摸本宝晋斋帖宋曹之格摸刻在诸帖中最下爲星凤之子玉麟堂帖汴人吴琚居父摸刻羣玉堂帖韩侂胄刻所载前代遗蹟最多后亦有宋人书至今有潘氏淳化阁帖乃潘九亮自摸入石顾氏淳化阁帖乃顾仲义借潘氏所藏宋本摹勒上石复刻淳化法帖释文考异最爲详确余刻玉泓馆兰亭柳公权兰亭十七帖兰馨烟条等帖潘氏亦镌宋本兰亭后有赵文敏公十八跋欲考阁帖者不可不知其支派也御定佩文斋书画谱卷八十九御定佩文斋书画谱卷九十目録钦定四库全书御定佩文斋书画谱目録第九十卷画辨证武梁祠堂画像毛诗北风图曹弗兴兵符图醉僧图醉道士图卫协画梁元帝职贡图盘线图三天女文㑹图道徳经出相种𤓰图王维画山居图呉道子画呉道子摹顾恺之画呉生画驴罗稜伽过海罗汉图呉淮画龙张萱画朋甲图留𤓰图陆羽㸃茶图唐画龙唐人画马画牛唐人捕鱼图牧牛图晋贤图武宗仙乐图周文矩士女山隂图歩辇图春郊牧马图晴峦萧寺北天王像无李论李成松石秋山萧寺图郭忠恕越王宫殿图蔡君谟荔枝图清明上河图翟院深临摹李成山水李嵩服田图汉髙祖宴丰沛图九歌图梦游瀛山图丝纶图夏圭钱塘观潮图覆局图春社图石勒问道图李唐牛巨然刘道士画辋川图衮尘马图宋人画花竹翎毛牧羊图七夕图摹本地狱变相九主图九都图七才子入关图题画卷古画图书裙图记石田先生画卷九十钦定四库全书御定佩文斋书画谱卷九十画辨证武梁祠堂画像武梁祠堂画像为石六其五则横分为二梁髙行蔺相如二段又广于他石所画者古帝王忠臣义士孝子贤妇各以小字识其旁有为之赞文者其事则史记两汉列女传诸书合百六十有二人有标题者八十七人其十一人磨灭不可辨又有鸟兽草木车葢噐皿屋宇之属甚衆水经云金乡有司隶校尉鲁恭冡冡前有石祠自书契以来忠臣孝子贞妇孔子及七十二弟子形像皆刻之四壁今此碑无阙里圣贤知其非鲁君石祠中物也又云鉅野有荆州刺史李刚墓其石室三间四壁雕刻为君臣官属龟龙鳞凤之文飞禽走兽之像今此碑不画四灵又知其非李刚石壁也赵徳甫虽云尝得鲁君石室所刻而题其所藏碑则云武氏石室画像其説云武氏有数墓在济之任城墓前有石室四壁刻古圣贤像赵君东人当知其实而不能辨此画为武氏谁人冡前者金乡鉅野皆隶山阳与任城接境必是东州阡垄当时竞有此制余案任城有从事掾武梁碑以威宗元嘉元年立其辞云孝子仲章季章季立孝孙子侨躬脩子道竭家所有选择名石南山之阳擢取妙好色无斑黄前设坛墠后建祠堂良匠卫改雕文刻画罗列成行摅骋技巧委蛇有章似是谓此画也故予以武梁祠堂画像名之帝王世纪称上古圣人牛首蛇身之类亦犹孔子四十九表所谓龟嵴虎掌世之言相者有犀形鹤形之比也俗儒作图谱遂有真为异类之状者此碑所画伏戏自要以下皆蛇然亦非也毛诗北风图魏髙贵乡公画隋朝官本梁太清作谢稚画曹弗兴兵符图曹弗兴古称善画作人物衣纹皴皱画家谓曹衣出水呉带当风宣和内府刻意捜访不过兵符图一本余尝见于钱塘人家止有绍兴题印笔意神采疑是唐末宋初人所为也醉僧图醉僧图唐説本出张僧繇以为戏僧图又谓顾长康尝以所见于寺而寓之图以发嗢噱今考张舜賔李嗣真朱景𤣥画者皆无此事不知其説果何据刘餗又谓阎立本添冠巾为道士此自为醉道士图非此谓也醉道士图范蜀公谓此本醉僧图阎立本加冠巾黄往道谓是顾凯之醉客图或疑其説谓蜀公得其传记往道以世所传便谓然今考于画记等诸书长康惟有西园图世犹有传摹得者与此异甚刘餗则谓阎令别作醉道图而醉僧图亦自见于世之二説者非也然衣服冠栉尊器皆晋隋间所尚疑亦当时人所为卫协画卫协晋人也专名画记品第在顾生之上世不多见其蹟画谱所传髙士图刺虎图余并见之乃唐末五代人所为耳真蹟不可见矣或云图是支仲元作梁元帝职贡图梁元帝职贡图一卷自且末中天竺师子北天竺渇槃陀武兴番髙昌及建平蜑临江蛮凡九国前图使者形状后列其土俗贡献嵗月而各国咸如之绢素剥蚀几若不可触古诚古矣然犹有可辨者据梁元帝即萧绎其字世诚武帝第七子也梁书称其任荆日画番客入朝图名画记遂因其説亦云画职贡图并序外国贡事又据裴孝源公私画録所载梁元帝画六卷并有题印而无职贡图又云职贡图三卷江僧宝画乃隋朝官本上有陈梁年号后来议者谓裴贞观中人官为中书舎人距绎时尚未逺其言当可徴洛阳任子羔一祖裴説而駮史氏之妄踰数百言则此图已不能定于何人所作矣况绎以湘东王镇江陵与岳阳王詧互相攻战曽无寕日詧遂降魏魏遣柱国于谨取江陵绎焚古今图书十四万卷叹曰文武之道今夕尽矣绎寻遇害窃计其时绎亦何暇娯情于绘画之事脱诚有之亦与十四万卷同归灰烬矣恶能至于今日哉此濓之所未喻也又据李龙眠手帖云梁职贡图首卤而终蜑凡三十余国而所谓三十余国又不与史合自晋氏渡江南北分统卤岂能越海而来贡邪嗜古之家又谓此图唯傅正字钦父所藏者为真首河南而终狼牙修凡二十二国其国与龙眠所言又有同异且似疑龙眠首卤之説而易为鲁鲁乃伯禽之裔东表元侯之国四夷之中亦岂有所谓鲁邪今以此卷较之传本又絶不同均号职贡图而乃复参差如此此又濓之所未喻也又据此卷题曰梁元帝画每段所写土俗贡献之事则云陶学士书岂绎画此时特留余地而候陶之书邪此又姑置之陶自跋其后初书广顺三年云云中间字多糜烂不可属读后复书云夏五月二十九日汴上两中书北海陶谷时具位珥貂三载也据陶名谷字秀实邠之新平郡人邠即豳也古在雍州之域汉属安定北地郡汉置新平郡今易北地为北海亦当有其説邪陶起家校书郎在周为翰林学士入宋歴礼刑户部三尚书迁承㫖年六十八卒赠右仆射陶尝自言头骨当珥貂因人笑之自悔不复言况在翰林日初不珥貂安肯自书以衒人邪陶博学善记以辞翰擅一世今所书字形体窘束絶无俊逸之气颇类书经手所为观其书佛作仏壻作聓葢未能猝变者此又濓之所未喻也然其画意浑璞而无世俗纎陋之态固不得为真梁物要亦为宋代名笔所作世之粗工涂青抹红以欺人者见之必循墙而避矣盘线图右盘线图唐王叡叙而传之以为唐诸王之遗蹟然予顷于呉中见刘季孙景文家有此画一卷古题云宋武帝东征刘毅道庐山隐士宗炳献一笔画一百事帝赐以犀柄麈尾与此本大同小异所画物像存者亦五十余种匠意简古笔势若出一手然后知是画非唐人能为王叡以为唐诸王画误矣三天女薛绍彭家三天女谓之顾恺之实唐初画文㑹图文㑹图世传阎令画然图中有奚官捧笏囊者予初疑之以为唐史载张九龄体弱有醖借故事公卿皆搢笏于带而后乗马张独使人持之因设笏囊自九龄始阎令之没距九龄作相凡六十年不当此画已作笏囊也然予按梁职仪云八坐尚书以紫裹手版通志云令録仆射尚书手版皮纸裹之梁中世以来惟八坐执笏者以紫囊之段成式酉阳误中尝引此以为不始于陈希烈则笏囊自萧梁以来有之不特从九龄始也阎令之画笏囊葢无足怪崇寕乙酉嵗三月十二日手摹此图因书卷末道徳经出相道徳经一卷出相不知何人画绢本字大小不匀真禇遂良书在范相尧夫家与冯京当世家西昇经不同虽有裴度柳公权跋非阎令画禇笔唐人自不鉴尔种𤓰图苏氏种𤓰图絶画故事蜀人多作此等画工甚非阎立本笔立本画皆着色而细销银作月色布地今人收得便谓之李将军思训皆非也江南李主多有之以内合同印集贤院印印之葢收逺物或是珍贡王维画张修字诚之少卿家有辟支佛下画王维仙桃巾黄服合掌顶礼乃是自写真与世所传关中十大弟子真法相似是真笔世俗以蜀中画骡纲图劒门关图为王维甚衆又多以江南人所画雪图命为王维但见笔清秀者即命之如苏之纯家所收魏武读碑图一同今在余家长安李氏雪图与孙载道字积中家画图一同命之为王维也其他贵族家不可胜数谅非如是之衆也山居图右丞画一帧宋徽庙御题左方笔势飘举捡宣和画谱此为山居图察其图中松鍼石脉无宋以后人法定为摩诘无疑向相传为大李将军而拈出为辋川者自余始呉道子画尝见呉道子画荧惑像烈炎中神像威勐笔意超动使人骇然上有金章宗题印祕在内府又见善神二㡠摩利支天像帝释像木纹天尊像及行道观音托塔天王毘沙门神等像行笔甚细恐其弟子辈所为耳呉道子摹顾恺之画顾恺之画如春蚕吐丝初见甚平易且形似时或有失细视之六法兼备有不可以语言文字形容者曽见初平起石图夏禹治水图洛神赋小身天王其笔意如春云浮空流水行地皆出自然傅染人物容貌以浓色㣲加㸃缀不求晕饰唐呉道𤣥早年尝摹恺之画位置笔意大能髣髴宣和绍兴便题作真蹟览者不可不察也呉生画驴范鲁公旧藏横幅画首末缺烂中图羣驴跋者皆曰呉生客疑韦偃以此得名余谓此图全于生意固是名手若必曰某所为某所为则余不能知也唐人説呉生尝画驴于僧壁夜起蹋踤其用具然呉生尝优为之矣卢稜伽过海罗汉图卢稜伽者呉道𤣥之弟子也道𤣥画格多种称难鉴定故气格笔力卢稜伽悉让其师而面相衣纹精细过之至佛像经变尤其所长前元司进徳用家藏罗汉二卷周密公谨并载云烟过眼録中真希世之宝也予好古成癖不惜破产以求唐宋书画然亦有天幸时致一二名卷近获卢生过海罗汉乃是白麻纸真蹟画品在呉道𤣥下李公麟之上不甚难辨后世品题者因见渊源类呉遂题为呉笔又见描写似李改题为李笔而好竒之廖俊不谈六法过信三印至题为周昉手笔此皆臆度之言展閲再三见其意度简古笔法圜成一一出自卢生而行间司子印识文与公谨文合特定为稜伽所作无疑周景元白描过海罗汉图卷见严嵩籍中后归武陵髙深甫家不腆定为卢稜伽画者是也文休承严氏书画记列之宋人无名氏葢误呉淮画龙霸史韩熙载尝有持画求售为邻人所得翌日鬻于釜中水势浪涌云蒸沸郁有二物若獭状穿屋而出验之则呉淮所画龙也今画録自为呉怀而前祕阁所上帐目误矣今御府所出乃作呉淮相传失也当为呉淮葢画録承缪并失其名故宜以熙载所记为证张萱画张萱工仕女人物尤长于婴儿不在周昉之右平生凡见十许本皆合作画妇人以朱晕耳根以此为别览者不可不知也朋甲图孙祖仁出古图人物衣冠作唐士服为举子者七十八人列二队立若相嘲竞指唿纷纭祖仁曰此旧无名但唿措大出队余曰此殆昔朋甲图也唐之士子中世最盛各立朋甲相为敌国至有东西甲东唿西为茫茫队言无所知也开成后又有遇韦罗甲汪巳甲又有四凶甲芳林十哲至此儒道衰矣是图之设得无患此邪留𤓰图祕阁收丁晋公籍入画曰摘𤓰图余视之此古留𤓰图也唐人尝图于刺史治事以戒多取故也昔苏琼为清河守赵隶送一𤓰琼受之置于㕔事梁上有贡新果者至门知𤓰犹在而去昔人为此图者将疾贪墨掊刻之政以着世戒者也陆羽㸃茶图将作丞周潜出图示余曰此萧翼取兰亭叙者也其后书跋衆矣余考之殿陛䆳严饮茶者僧也茶具酒在亦有监视而临者此岂萧翼谓哉观何延之记萧翼事商贩而求受业今为士服益知其妄余闻纪异言积师以嗜茶久非渐儿供侍不乡口羽出游江湖四五载积师絶于茶味代宗召入内供奉命宫人善茶者以饷师一啜而罢上疑其诈私访羽召入翌日赐师斋俾羽煎茗喜动颜色一举而尽使问之师曰此茶有若渐儿所为也于是欲师知茶出羽见之此图是也改曰陆羽㸃茶图唐画龙唐画龙图在东浙钱氏家绢十二幅作一帖其髙下称足中心画一龙头一左臂云气腾涌墨气如臂大笔蹟圆劲沉着如印一鳞如二尺盘大不知当时用何笔如此峻利上有呉越王大书曰感应祈雨神龙幷书事蹟旧题作呉道子要知是唐人无疑也唐人画马画牛马佳本所见髙公绘字君素二马一龁草一嘶王诜家二马相咬是一本后人分开卖苏激字志东家三匹王元规家一匹宗室令穰家五匹刘泾字巨济家三匹皆笔法相似并唐人妙手也刘所收白子母牛王仲修字敏甫家黒牛令穰家黒牛皆命为戴甚相似贵侯家多不同皆命为戴不可胜数唐人捕鱼图钖山华氏藏唐人捕鱼图一卷运笔古雅无名人画甚佳好事者谓为王维极谬维画原系单行小直幅元时在司进家见云烟过眼録有宣和明昌御题玺记也牧牛图呉水部牧牛图卷内作三大树为一丛下满地作丰草约三尺长卷尽处才作一石牧童二一放牛坐水次而吹笛一倒乗牛以绳挂肩立牛背而逆牵牛转势甚竒予观其㸃树叶界树身皴石与衣折并是唐人张翥跋为李唐非也晋贤图此画旧名晋贤图有古衣冠十人惟一人举杯欲饮其余隐几杖策倾聼假寐读书属文了无霑醉之态龙眠李伯时见之曰此醉客图也葢以唐窦蒙画评有毛惠逺醉客图故以名之焉伯时善画人所取信未几转相摹写徧于都下皆曰此真醉客图也非伯时畴能辨之独谯郡张文潜与余以为不然此画晋贤宴居之状非醉客也伯时易其名出竒以眩俗耳图中诸公了无醉态而横被沉湎之名岂伯时评此画时方在酩酊耶武宗仙乐图祕阁有武皇望仙图轩县业簴崇牙树羽升龙舞鹤卿云瑞雾按曲奏技者皆霞衣云练日月冠踪卷云履歩摇诸于垂佩错囊雁进蚁行罗布殿上旧传汉武帝㑹西王母也然庭下倡者复有武帝㑹王母设位庭上严深更得冠通天而袍绛纱者开轩正御意色遐想怆怳自失余以画考之殆唐武宗仙乐图也周文矩士女江南周文矩士女面一如昉衣纹作战笔此葢布文也惟以此为别昉笔秀润匀细山隂图考摩诘无山隂图图者为顾闳中周公谨云烟过眼载李伯时为米元章写山隂图时有米及诸名人跋歩辇图晋明帝歩辇图南齐谢赫画虽经传摹意象髙古但所画辇上设一几旁施双扛殊无辇制余按辇自汉以来始为人君之乗魏晋小出则御之过江遂亡制度太元中谢安率意造焉及破苻秦获京都旧辇形制无差时人服其精记则明帝时辇无制度宜矣又东晋时鞾袍尚未盛行而此图侍臣服之岂当时江左已袭其风欤卷首题云广顺癸丑季夏狂生摹尝见陶谷家逸少帖后有显徳初酒狂题字与此正同广顺显徳相接当是此人苐未能名之耳春郊牧马图春郊牧马图或曰赵王孙子昂或云仲穆余定以为五代人笔晴峦萧寺李成晴峦萧寺文三桥售之项子京大青緑全法王维今归余处细视之名董羽也北天王像呉明仲以呉生画天王示余因告之曰昔余尝得内典説四天王所执器皆自报应中出北天毗沙国王也尝兵鬪不利三逃于塔以免则方其困时愿力所全得无违碍报回乡则变相所成画者得以据之今以云物为执者非呉生所为也或曰何以知此以云物易塔之重自王衍始余往见孙知微于蜀中作天王相如此将无是邪无李论山水李成只见二本一松石一山水四轴松石皆出盛文肃家今在余斋山水在苏州宝月大师处秀润不凡松劲挺枝叶郁然有隂荆楚小木无冗笔不作龙蛇鬼神之状今世贵侯所收大图犹如颜柳书药牌形貌似尔无自然皆凡俗林木怒张松干枯痩多节小木如柴无生意成身为光禄丞第进士子祐为谏议大夫孙宥为待制赠成金紫光禄大夫使其是凡工衣食所仰亦不如是之多皆俗手假名余欲为无李论李成松石盛文肃家松石片幅如纸干挺可为隆栋茂枝凄然生隂作节处不用墨圈下一大㸃以通身淡笔空过乃如天成对面皴石圆润突起至坡峰落笔与石脚及水中不若世俗所效直斜落笔下更无地又无水势如飞空中使妄评之人以李成无脚葢未见真耳秋山萧寺图敏重近购荆浩秋山萧寺巨幅原系阜陵故物上有干卦图书下有绍兴小玺皴法与中立相似故米氏画史云范寛师荆浩其言信而有徴矣余谓此图绢素精细笔法尖鋭定出范寛之手好事者傅㑹而称荆浩亦何异买王得羊邪郭忠恕越王宫殿图右越王宫殿图卷郭忠恕画曽入严分宜家其后朱节菴国公得之流传至董𤣥宰处其长三丈有余皆没骨山也全图法度森严清逸之极细检乃画钱镠王宫殿非越也蔡君谟荔枝图宋端明殿学士蔡君谟画荔枝一卷详观笔墨精谨绢素缜密乃其进呈谱图也葢君谟工于书画颇自惜不妄为人作见欧阳公墓志此卷行笔清劲傅色浓古既非庸史可及而泥金小楷标题次第悉与谱合其出君谟之手益无疑耳靖康兵火前后残阙绍兴南渡重修宣和故事潜命捜访图书断缣残墨咸蒙收録君谟荔枝六种复为天府珍竒呜唿盛哉守约诸公漫不加考因见绍兴御书等印遂题为思陵所作认陶作阮得毋为有识者所嗤乎清明上河图相传张择端清明上河图卷原系白描之笔至世宗时命画院能手始设色焉恐好竒之谈非确语也翟院深临摹李成山水翟院深学李成画山水临摹逼真自作多不佳世所有成画多此人为之李嵩服田图崇祯己卯夏予至姑溪杨友翼真招饮山楼出书画鉴赏其一巻为韩太冲田家风俗图余谛审之故是李嵩服田图后半而髙宗御题与前卷无异其跋俱伪笔也因録诸诗如左以成全题云汉髙祖宴丰沛图汉髙祖宴丰沛图一卷约长三尺绢素如新无欵亦无跋尾细閲惟李伯时水纹常有此若他人则必不能享之乃强争为唐人必欲走题作唐不知伯时亦法唐也然唐画古雅失其拙矣九歌图古贤名笔流传赝蹟纷纭可厌龙眠九歌别本或疑为奕修手笔岂惑于借临等语邪殆是痴人前不得説梦也梦游瀛山图项氏藏王诜层峦古刹真本梦游瀛山图金碧绯映风韵动人不知者谓为李将军思训笔殊可发笑也丝纶图长松覆前逺山耸后庭槛缀花石殊幽旷檐间一姬抝轮一妪治丝一侍儿捧茶不襦而露纎红故北妆也笔法细润有生气标题作马逺万厯壬子秋余在白下得之润州呉汝廷厯三十余年无有知其非逺者今崇祯壬午秋付装潢渊儿于松身识其欵曰松年蝇头小楷襍鳞纹墨渍间不复可辨夏圭钱塘观潮图此幅画钱塘江观潮乍见之即定为阎次平及谛视始得细欵于树梢则夏圭也又复展之于石角中亦註夏圭名意禹玉自爱不欲以姓名借客者与然次平之去夏圭亦不盈咫尺矣覆局图祕阁有覆局图画法甚古雅犹是六朝旧制署其尾曰唐明宗覆局图非也宗子大摹本以传并王抗十七局图余为书曰此宋文帝棊图也抗仕齐官至给事中今局图谓棊吏非也春社图宋钱唐李嵩待诏画院工画人物山水而人物尤妙文进嵩同郡人在宣徳正统间以画擅名天下此葢摹嵩之笔虽歩骤轨范而天趣益发若无逊乎嵩者可谓妙矣但其后题字以为春社图非也吾乡崔静伯善鉴古画为余言尝见嵩画村落之景村巫降神人有拜跪及环坐以饮聫布障之一丐者曵囊乞食其侧人与丐食犬羣吠欲囓丐抵以杖有老人醉走媪掖之而归则诚春社图而此乃不然予疑为朱陈村嫁娶图而未敢定其是否同年少叅陈君藏此见示陈君善画其必有以辨乎此矣石勒问道图石勒问道图一卷石勒拱而问佛图澄踞石座以手支颐而寐背后作一石壁盘石松其上无侍从石勒背后乃有侍从数人描是铁线兼兰叶色则轻着青緑虽秀劲乃致不髙古黄溍陈绎曽跋以为唐人非也当是赵千里李唐牛李唐字晞古河阳三城人建炎间与马逺夏珪同为画院待诏赐金带善画人物山水笔意不凡尤工画牛得戴嵩遗法尊生斋收桃林纵牧小幅亦晞古笔不知者谓为戴嵩殊可笑也巨然刘道士画刘道士亦江南人与巨然同师巨然画则僧在主位刘画则道士在主位以此为别辋川图徐太常辋川图一卷多名䟦呉匏菴题其后云此卷宋人藏漆竹筒中以之拄门后启视乃辋川图也余观之即未必果出右丞然绢素极细却是雪景以浮粉着树上潇洒清韵应是宋人临本非后人可到也衮尘马图郝澄画马甚俗尝见人马图不过一工人所为殊无古意上有宣和题印又曽见衮尘马图后有篆文曰金陵郝澄极妙知是两手又见濯马图亦俗始悟衮尘马是无名人笔后人妄加篆文以取重不知反累画也宋人画花竹翎毛宋画苑人皆极天下之选而朝廷复优遇之故其艺精絶非后世所及此卷葢当时院中人作而不着氏名故题者误以为黄筌予尝谓画当观其神韵而不必究其谁何后之人见画牛必曰戴嵩见画马必曰韩干知世之画牛马者固不止于嵩干噫此未易为庸俗道也牧羊图牧羊图本曽鲁公子纡以罪没入袐阁画羊皆兽异状如坟墓间蹲羊伏兽牧者乃羽服道士初未有赏者以是不入校録明年少监罗畸始令工者就装轴列画録中同舎方会畀工图之既成三月有诏取入留禁中或疑其名余曰此金华牧羊儿也昔初平牧羊道士见之将入石室四十余年其兄索得问羊何在曰山东兄往视之但见白石平乃往言咄咄羊起于是白石皆起成羊衆曰然请书之七夕图图作乞巧自陆探㣲后皆为穿针镂采绮楼绣阁又为羙女错立谓织女善女工而求者得巧此图皆异惟衣冠伟男子拜空中乗车女子号曰七夕图闻郭子仪初从军沙塞至银州见左右皆赤光仰视空中见辎軿车自天而下子仪祝曰今七月七日必是织女降临愿赐夀贵神笑曰大富贵亦夀考冉冉升天而去疑此是也摹本地狱变相崇寕四年人有自长安持呉生画地狱变相练本求售谓卢阜石本葢摹搨所得于此陈珦中玉遂于石本后书以干缗可购当有快人意处余报之曰呉生尝画此于福先寺矣其作图素者曽为斐旻及之在唐已失惟有传摹余见唐诸人如李嗣真张彦逺朱景真皆知画者又尝叙画源流而进入録中岂道𤣥诚为此而独遗哉今观摹本是后人自大图蹙为小本者虽然此胆力奕奕壮哉非能㙭拽含元殿添修五凤楼手亦不敢拟议于此也九主图九主图本伊尹事世失其传或书以汉九君者误也夫以法君为髙祖以专为孝文以授为景以劳为武犹有类取也谓昭为等谓宣为竒则名与实戾元帝柔仁基祸汉室其谓破君理有信者及谓成为国谓哀为三歳社君又不可也昔伊尹干汤以素王及九主之事考其説是亦以人九主事要其君尔后世托之画图谓当时有此制也此説或然亦未可必其信岂可谓汉世诸帝哉九都图此图为宋宣和院画无疑卷首题云江山万里图缣尾题云米元晖笔皆眯目而道𤣥黄者也米氏父子同一笔法皆崇简易殊乏精工此图楼台城郭浮图水石绰有唐法恐非虎儿所能企也其云江山万里亦非也濵江安得有九都乎此葢九都赋图张平子之西都东都南都左太冲之蜀都呉都魏都及徐干之齐都刘邵之赵都庾阐之扬都也唐人以九都赋为一卷意必有图以配之此其粉本之遗邪七才子入关图眉山老书生作此七才子入关图作人物亦各有意态余以为赵子云之苖裔摹冩物象渐密而放浪闲逺则不逮也或谓七人者皆诗人此笔乃少丘壑邪山谷曰一丘一壑自湏其人胸次有之但笔间那可得论七贤过关图者多矣㑹稽刘孟熙霏雪録所载差详黄山谷尝题之元曹文贞公伯启集有诗曰清谈飘逸事陵迟七子髙风世所师公室倾危无砥柱服牛乗马欲何之意指当代清谈之流不知何据今观汉泉集乃无此诗不知有别本否也録文称虞邵菴有题孟浩然像诗曰风雪髙堂破㡌温七人图里一人存又称国初唐愚士有诗曰七骑从容出帝阍蹇驴骢马襟山犉瀛洲学士参差出十八人中一半人则是皆以为唐人矣予观雪楼程鉅夫集有诗曰长庚自是谪仙人子美逄时稷契臣风雪茫茫五君子醉吟犹得继清尘又尝闻吾友倪文毅公岳称其父文僖公尝见旧图人各有标目有王维史白者而不能悉记也吾甥崔礼部杰世兴近得舜卿白描卷自题曰七贤相顾度关时正是天寒雪又飞大抵功名俱有分跨鞍何事不知归卷后西河李进者题长句有曰开元天宝全盛时闾阎巷陌皆能诗又曰承平何事有行役况复冲寒欲何适又曰宋公七言变风雅崔李王岑各相亚谁言行辈不同时雪里芭蕉古曽画又海盐李孟璇题曰摩诘也知偏善画谪仙应是最能诗又三山秦懋题曰辋川图绘呉兴画太白文章檇李诗髙岑崔史总竒才岂少佳章纪行役大抵以为唐人也今此图摹写徧天下而牛驴羸马氊裘大㡌关山风雪之状皆略相似葢必有所本者而鉴赏考索之家竟不能得其本末何哉世传七贤过关图或以为即竹林七贤尔屡有人持其画来索题漫无所据观其画衣冠骑从当是晋魏间人物意态若将避地者或谓即论语作者七人像而为画尔姜南举又云是开元日冬雪后张説张九龄李白李华王维郑䖍孟浩然出蓝田关游龙门寺郑䖍图之虞伯生有题孟浩然像诗风雪空堂破㡌温七人图里一人存又有槎溪张辂诗二李清狂狎二张吟鞭遥指孟襄阳郑䖍笔底春风满摩诘图中诗兴长是必有所传云七贤过关事不经见于书传而画家乃传徧于好事者之家究其姓名未的其谁何先师文正李公尝辨之慎近见洪武中髙得旸题钱舜举寒林七贤图古风云尚疑髙李六君子当时未见潘逍遥道同气合志相感虽旷百世如同僚画史貌出有深意况自昔日传今朝屋梁落月见颜色妙处不待穷摹描又熊直题云七贤之名奚所徴七贤去国身何轻嵗晚征途天雨雪数骑连翩行欲歇不如㶚陵桥上翁破㡌吟诗自清絶惜哉命不偶奔走半道周人生遇坎坷穷苦奚足尤左迁与投散逝者良悠悠他人未足説所惜柳与刘天涯相聚一回首往事于人竟何有莫念𤣥都旧种桃且往愚溪賸栽柳风流画史真絶伦豪端㸃染太精神据此则髙适李白孟浩然与刘禹钖柳宗元不同时潘逍遥宋人又在后矣合而图之缪甚亦不足深辨也博雅之士赏其画则可必凑合姓名不亦凿乎题画卷此卷修颡深目衣裳而拱者一人服同而貌微瘠肩随于旁者二人题者皆以为孔氏师弟子似矣投器地上袒而舞者一人或以为楚接舆或以为荣启期则余不能知也余又有疑地上所投近饮器而此一人立饮而无席古又未有小冠及加巾而四人冠皆小而加巾则俱不可知也必有博识能定之者古画图是图不知谁氏作旧题以为晋公子复国图赵文敏则以为祖二疏图呉彦晖又以为相如使蜀图以余考之皆未必然也文公之复于晋也秦伯以兵纳之也不应图中但有旌麾车从而无甲胄兵戈之属其可疑一也又其复也以二月丁未即位是时绛地犹寒图中乃有挥羽扇者其可疑二也旧题之谬较然矣广受在地节间皆以宿徳为太子傅乞骸骨时年既老矣图中副乗乃有年少者可疑一也且又不见设为祖道而道边反有士女数行相迎可疑者二也是息斋不以文敏为然亦较然矣至于相如使蜀相如为正使王然于壶充国吕越人三人者为副使共发传车四乗今图中乗车者乃有五人而缣尽处犹隠隠露车葢形未已是又不止于五矣其曰蜀太守郊迎县令负弩矢先驱盖指其蜀之近郊而言耳恐正如华阳国志所谓蜀大城北十里有昇仙桥处也今图中桥虽有之而其迎谒导从乃絶无肖守令而负弩矢者是其隐隐车葢形非守令矣其曰卓王孙与临卭诸公皆因门下献牛酒以交驩葢相如既驻节而王孙及诸公自临卭至成都谒见尔非谓其初至时即赍牛酒半道邀之也今据图中偶有携酒肴者便谓其然是果然邪其曰王孙自以使女尚长卿晚其厚分与女财长卿便略定四夷皆请为内臣葢谓相如驻节后其事有如此也观本文曰分财曰略定必稽以日月乃办非一日二日事矣今以为父老之后列异服者即冉駹卭筰之人则是时相如尚未下车安得西夷之君长即率其巴童僰女来迓邪图与传不合者多矣而旧题谓于传无一不合者是邪否邪予既不能觧此为何图又不敢订三説为孰是姑识此以俟知者书裙图尝见鬻名画人持王子敬书羊欣白绢裙图迺就其卧榻掲裙以书且欣作三十余嵗人皆失考据子敬为呉兴日羊不疑为乌程令欣不疑子也时年十五亦能为子敬书子敬爱之往入县斋欣着白绢裙方昼寝子敬书其裙幅及带皆尽欣觉遂宝之后以上朝廷十五六当为未冠之容但既曰着又曰寝得非复言幅带皆尽恐是觧裙而卧故可尽书也记石田先生画沈先生周当世之望乞画者堂寝常充牣贤愚襍处妄求䙝请或一乞累数纸殊可厌恶而先生处之泰然其后赝幅益多片缣朝出午巳见副本有不十日到处有之凡十余本者时昧者惟辨私印久之印亦繁作伪之家便有数枚印既不可辨则辨其诗初有效其书逼真者已而先生又遍自书之凡所谓十余本者皆此一诗皆先生笔也遂珷玞满眼有目者虽自能识而亦重可叹笑矣或以问先生劝少止先生曰吾意亦有在耳人恳请者岂欲为玩适为知者赏为子孙之藏邪不过卖钱用使吾诗画易事而有㣲助于彼吾何足靳邪御定佩文斋书画谱卷九十御定佩文斋书画谱卷九十一目録钦定四库全书御定佩文斋书画谱目録第九十一卷历代鉴藏书一梁虞龢论书表晋右军王羲之书目唐朝叙书録唐卢元卿法书録唐徐浩古蹟记唐武平一徐氏法书记唐张怀瓘二王等书録宋欧阳修集古録序宋欧阳棐集古録目序宋宣和书谱卷九十一钦定四库全书御定佩文斋书画谱卷九十一歴代鉴藏一书梁虞龢论书表臣闻爻画既肇文字载兴六艺归其善八体宣其妙厥后羣能间出洎乎汉魏钟张擅美晋末二王称英二王为终古之独絶百代之楷式桓𤣥躭玩不能释手乃撰二王纸迹杂有缣素正行之尤美者各为一帖常置左右南奔犹以自随刘毅颇尚风流亦甚爱书倾意捜求卢循素善尺牍尤珍名法西南豪士咸慕其风人无长幼翕然尚之家赢金币竞逺寻求于是京师三吴之迹颇散四方羲之为㑹稽献之为吴兴故三呉近地偏多遗迹人间所祕往往不少新渝惠侯雅所爱重悬金招买不计贵贱而轻薄之徒锐意摹学以茅屋漏汁染变纸色加以劳辱使类久书真伪相糅莫之能别故惠侯所蓄多有非真然招聚既多时有佳迹如献之吴兴二牋足为名法孝武亦纂集佳书都鄙士人多有献奉真伪混杂臣谢病东臯游玩山水守拙乐静求志林壑造次之遇遂纡雅顾预陟泛之游参文咏之末其诸佳法恣意披览愚好既深稍有微解及臣遭遇曲沾恩诱渐渍𤣥猷朝夕谘训题勒美恶指示媸妍㸃画之情昭若发蒙于时圣虑未存草体凡诸敎令必应真正小不在意则伪谩难识事事留神则难为心力及飞龙之始方事经略未遑研习及三年之初始玩宝迹既科简旧祕再诏寻求景和时所散失及乞左右嬖幸者皆原往罪兼赐其直或有顽愚不敢献书遂失五卷多是戏学陛下爰凝睿思淹留草法拟效渐妍赏析弥妙旬日之间转求精祕字之美恶书之眞伪剖判体趣穷微入神机息务闲徔容研玩乃使使三吴荆湘诸境穷幽测远鸠集散逸及羣臣所上数月之间竒迹云萃诏臣与前将军巢尚之司徒参军事徐希秀淮南太守孙奉伯科简二王书评其品题除猥録美供御赏玩遂得游目瓌翰展好宝法锦质绣章烂然毕覩大凡祕藏所録钟繇纸书六百九十七字张芝缣素及纸书四千八百廿五字年代既乆多是简帖张昶缣素及纸书四千七十字毛𢎞八分缣素书四千五百八十八字索靖纸书五千七百五十五字钟㑹书五纸四百六十五字是髙祖平秦川所获以赐永嘉公主俄为第中所盗流播始兴及泰始开运地无遯宝诏龎沈捜索遂乃得之又有范仰恒献上张芝缣素书三百九十八字希世之宝潜采累纪隐迹于二王耀美于盛辰别加缮饰在新装二王书所録之外繇是搨书悉用薄纸厚薄不均辄好绉起范晔装治卷帖小胜犹谓不精孝武使徐爰治护随纸长短参差不同具以数十纸为卷披视不便不易劳茹善恶正草不相分别今所治缮悉改其弊孝武撰子敬学书戏习十卷为帙传云戏学而不题或眞行章草杂在一纸或重作数字或学前辈名人能书者或有聊尔戏书既不留意亦殊猥劣徒闻则録曽不披简卷小者数纸大者数十巨细差悬不相匹类是以更裁减以二丈为度亦取小王书古诗赋讃论或草或正言无次第者入戏学部其有恶者悉皆删去卷既调均书又精好羲之所书紫纸多是少年临川时迹既不足观亦无取焉今搨书皆用大厚纸泯若一体同度翦截皆齐又补接败字体势不失墨色更明凡书虽同在一卷要有优劣今此一卷之中以好者在首下者次之中者最后所以然者人之看书必锐于开卷懈怠于将半既而略进次遇中品赏恱留连不觉终卷又旧书目帙无次第诸帙中各有第一至于第十脱落散乱卷帙殊等今各题其卷帙所在与目相应虽相渉入终无杂谬又旧以封书纸次相随草正混糅善恶一贯今各随其品不徔本封条目纸行凡最字数皆使分明一毫靡遗二王缣素书珊瑚轴二帙二十四卷纸书金轴二帙二十四卷又纸书玳瑁轴五帙五十卷皆五帙金题玉躞织成带又有书扇二帙二卷又纸书飞白章草二帙十五卷并旃檀轴又纸书戏学一帙十二卷玳瑁轴此皆书之冠冕也自此以下别有三品书凡五十二帙五百二十卷悉旃檀轴又羊欣缣素及纸书亦选取其妙者为十八帙一百八十卷皆漆轴而已二王新入书各装为六帙六十卷别充备预又其中入品之余各有条贯足以声华四㝢价倾五都天府之名珍盛代之伟宝臣见卫恒古来能书人録一卷时有不通今随事改正并写诸杂势一卷今新装二王镇书定目各六卷又羊欣书目六卷钟张等书目一卷文字之部备矣晋右军王羲之书目褚遂良撰正书都五卷第一乐毅论第二黄庭经第三东方朔賛第四周公东征年月日朔小字尚想黄绮墓田丙舍第五羲之死罪前因李叔夷琅邪临沂羲之顿首顿首一日相省行三一之法尚书宣示孙权所求臣言琅邪新庙晋侯侈草书都五十八卷第一永和九年纒利害第二爰有猗人庾新妇九月二十三日羲之八日书十一月七日羲之报知少麛十二月六日羲之报一昨因暨主簿书臣羲之言伏惟皇太后臣羲之言严寒不审臣羲之言伏惟陛下雨凉佳得书问庶子哀摧第三第四七月二十五日羲之顿首期晚生不有五月二十四日羲之顿首二旬哀悼行羲之报曹妹羲之顿首违逺亡嫂积年昨殊不散殷中军奄忽哭之第五羲之死罪亡兄灵柩五月七日羲之顿首顿首昨便斩草亡嫂尚停此期小女四嵗暴疾不救秋中诸感切怀第六羲之白不审尊体比复何如得示慰吾频以服散二十三日发至长安羲之死罪不审何定尚扶持适逺告承如常第七羲之顿首舅夭殁羲之顿首奄承遘难羲之顿首君眼目六月十五日羲之顿首皇帝月半増感伤奈何第八谢新妇春日感伤羲之死罪无亦永往谢范新妇得富春还疏向书至也湏君至射堂第九五月二十七日州民王羲之死罪比夏交羲之死罪荀葛各一国佐命之宗君须复以何散怀第十七月十三日告离得兄弟延期官奴小女不图祸痛乃将至此日月如驰㛐弃背行近遣书想即至比书慰也汝不可第十一羲之顿首快雪时晴未复知问晴快即转胜去血有损不堪耿月行复半痛伤兼摧第十二六月十七日告循纪栁匏比问贼足下犹未佳羲之顿首卿佳不家中犹尔第十三遍热既一且盛农知龄家祖可悲慰山下多日不复意问晚复热想足下第十四都下二十六日书云中郎近絶不得新妇诸叔问九月十七日羲之报且行因孔侍中旣逼近羸劣第十五想大小悉佳谢新妇贤从弟隔日不知问二旬哀伤第十六省书知定疑来痛惜敬和寝息在心羣从彫落将尽第十七报恒何如二月二日汝归母虽问和笃疾比粗平安第十八二十二日羲之报近得书毒热疟斵未甚耿耿足下可不吾眼少劣再昔来热如小有觉第十九官奴小女一月二十五日大热得吿汝中冷褚侯遂至薨第二十过此燥鹪肉去龙牙复下向欲力视汝姉告慰驰情晩来复何如兄安厝情事长毕第二十一九日羲之顿首明二旬増感十月十五日羲之顿首月半哀伤得示知羲之报第二十二安西复问忽然夏中第二十三得阿遮书二十五日告期二十日告姜知庆等二十七日吿姜氏母子得书知卿第二十四初月一日羲之报忽然改年卿各何以先羸此上下不可耳出外六日告姜复雨始晴书未去得疏为慰第二十五行复二旬伤悼情深羲之死罪难信非牋九月二十五日羲之顿首便渉冬夫人遂善平康也羲之顿首节至逺感过一旬寻念伤悼五月九日羲之顿首顿首虽未叙第二十六敬祖足下如常慰之羲之顿首顿首从兄虽笃疾转热想足下耳王逸少顿首晩佳也第二十七八月十七日羲之报三十日告姜二十二日告姜三十日羲之顿首报信还之夜下第二十八曹丁妹未审大周㛐劫事当速第二十九二十九日告仲宗十四日告刘氏女人理之故十一月二十六日已摧退月行复旬感伤有哀惨送此鲤鱼诸妇小儿辈第三十羲之爱报复想㛐安和得书知汝问第三十一十一月十三日羲之顿首三月十九日羲之顿首末春哀痛羲之自想上下悉佳八月十五日具疏羲之再拜第三十二羲之顿首月半感慕抽切改月感慕抽痛当奈何昨欢宴可谓意向得信知足下疟第三十三张博士定何日去八月二十六日吿仲宗雨无复解足下可耳六月羲之报至节哀感初月一日告姜忽此年第三十四极有眷意九月十八日羲之报近问司州葬送第三十五十四日吿期明月半十三日羲之报月向半承上下不和反侧过一旬哀痛兼至昨慕遣信值足下以行诸哀毒兼至终日切心乃复送麞劳汝第三十六第三十七得示慰之吾迎不快九月二十五日羲之报祸出不图隂寒足下各可不五月二日告胡母甥幸夏中节除感逺兼伤第三十八四月五日羲之报七日告期痛念𤣥度妹转佳庆不乃啼不知静婢犹未佳悬心治墓下皆以集也第三十九三月十三日羲之顿首顿首过二旬哀悼羲之顿首顿首想冬盛念一旦感叹并哀穷十一月十八日羲之顿首顿首冬月感叹兼伤第四十十月二十二日羲之顿首顿首贤从陨逝想家悉佳吾未得便得效吏转辄与寛休第四十一二月州民王羲之死罪向书至也得示承尊夫人转平和五月十日羲之报夏中感逺时见贤子君家平前郡内及兄子家比有第四十二四月二日羲之顿首初月感怀得示慰之足下克致羲之白服见仲熊知汝故尔欲食第四十三纸一千僧逺遂佳也脯五夹羲之死罪不当有枉第四十四不知逺妹定何当至从兄弟一旦哀穷昨遣书今日至也第四十五知足下得吾书前比遣信想应妹普平安腊遂佳也悬念比承至也得二书得二日书具足下问足下在芜湖不图哀祸频仍第四十六第四十七道祖重能行十月二十日羲之顿首节近嵗终节除诸感兼哀四月二十日羲之顿首二旬期等小祥新嵗月感伤第四十八羲之顿首一旦公除羲之顿首从弟子歳尽诸感第四十九四月九日羲之顿首报腊日得二谢书司州丧二月六日羲之报昨书悉上下如常不承都开清和第五十二月二十五日羲之顿首一日有书事情无所不至惟有长叹雨后无巳不审体中各何如知贤弟并毁顿第五十一羲之顿首顿首何图祸痛繇白张白骑遂自猜疑晴便寒想转胜六月十九日羲之报仲熊夭折仲熊虽笃疾岂图奄忽第五十二汝母子比佳不十八日羲之顿首敬祖虽久疾谓其年少五月二十七羲之报五月十一日羲之敬问得且书吾贤之常事耳第五十三闰二月二十五日羲之白向书想至八月十四日告父许𤣥度昨宿七月六日羲之顿首省告犹示修年虽笃第五十四六月十六日羲之顿首羲之死罪告终二十九日羲之顿首九月二十八日羲之顿首昨第五十五前使还有书猥羲之顿首二孙女四日羲之顿首昨感寒八月二十五日羲之白顿首得书为慰汝转平复第五十六周氏上下悉佳亡王等便以去十月禫卿汝母子粗平安九月十三日羲之顿首追伤切割第五十七羲之顿首寻念痛惋长风一日哀穷得信知问敬祖虽久疾初月五日羲之顿首忽然此年第五十八省别具怀阿康少壮范中书奄至此妹复小进退羲之顿首昨暮儿疏晋右军王羲之正书行书目贞观年河南公褚遂良中禁西堂临写之际便録出唐初有史目实此之标目盖其类也唐朝叙书録贞观六年正月八日命整理御府古今工书钟王等眞蹟得一千五百一十卷张彦逺曰大宗初购求人间书凡眞行二百九十纸装为七十卷草二千纸装为八十卷毎听览之暇得临翫之神功元年五月上谓鳯阁侍郎王方庆曰卿家多书合有右军遗蹟方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一卷现在今进臣十一代祖导十代祖洽九代祖珣八代祖昙七代祖僧绰六代祖仲宝五代祖骞髙祖规曽祖褒九代三从伯祖晋中书令献之已下二十八人书共十卷并进上御武成殿示羣臣仍令中书舎人崔融为宝章集以叙其事复以集赐方庆当时举朝以为荣也唐卢元卿法书録晋平南将军荆州刺史琅邪王廙字世将书一卷沈炽文满骞徐僧权贞观十三年十二月十九日起居郎臣褚遂良司空许州都督赵国公臣无忌开府仪同三司尚书左仆射太子少师梁国公臣𤣥龄特进尚书右仆射申国公臣士亷特进郑国公臣征吏部尚书公中书令驸马都尉安德郡开国公臣杨师道左卫大将军武阳县开国公臣李大亮光禄大夫户部尚书莒国公臣唐俭光禄大夫礼部尚书河间郡王臣孝恭刑部尚书彭城县开国公臣刘德威兼太常卿扶阳县开国男臣韦挺少府监安昌县开国男臣冯长命银青光禄大夫行尚书左丞济南县开国男臣康皎齐髙帝姓萧氏讳道成字绍伯书一卷开元五年十一月五日陪戎副尉臣张善庆装文林郎直祕书省臣王知逸监宣义郎行左司御率府録事参军臣刘怀信监宣德郎行左骁卫仓曹参军臣陆元悌监承议郎行右金吾卫长史臣魏哲监右散骑常侍崇文馆学士上柱国舒国公臣褚无量祕书监侍读昭文馆学士上柱国常山县开国公臣冯怀素开府仪同三司上柱国梁国公臣姚崇银青光禄大夫行中书侍郎同中书门下平章事监修国史上柱国许国公臣苏颋银青光禄大夫守吏部尚书兼侍中兼修国史上柱国广平郡开国公臣宋璟右按工部侍郎韦公云贞观中捜访王右军等眞蹟出御府金帛重为购赏人间古本纷然毕集太宗令魏少师虞永兴褚河南等定其眞伪右军之蹟凡得眞行二百九十纸装为七十卷草书二千纸装爲八十卷小王张芝等亦合多少勒为卷帙以贞观字为印印缝及卷之首尾其草蹟又令河南眞书小字帖纸影之其古本亦有是梁隋官本者梁则满骞徐僧权沈炽文朱异隋则江摠姚察等署记太宗又令魏褚等卷下更署名记开元五年勅陆元悌魏哲刘懐信等检校换褾分一卷为两卷揔见在有八十卷余并坠失元悌等又割去前代名贤押署以已名氏代焉上自书开元二字为印记之王右军书凡一百三十卷小王二十八卷张芝张昶书一卷徐㑹稽云太宗大购图书内库有钟繇张芝张昶王羲之父子书四百卷及汉魏晋宋齐梁杂迹三百卷贞观十三年十二月装成部帙以贞观字印缝命起居郎褚遂良排署元卿见建中以后翰林中杂迹用翰林印印缝茹兰芳等署名又云贞元十一年正月于都官郎中窦臮兴化宅见王廙书钟繇书各一卷武都公李造押名又两卷并古锦褾玉轴每卷十余人书内一卷开皇十八年押署有内史薛道衡署名前后所见贞观十三年及开元五年书法跋尾题署人名或人数不同今具如前晋右将军㑹稽内史赠紫金光禄大夫琅邪王羲之字逸少书一卷四帖贞观十四年三月二十三日臣蔡撝装特进尚书右仆射上柱国申国公臣士㢘特进郑国公臣征逆人侯君集中书令驸马都尉安德郡开国公臣杨师道右屯卫将军上柱国通川县开国男臣姜行本起居郎臣褚遂良开府仪同三司尚书左仆射太子少师上柱国梁国公臣𤣥龄右前件卷是官库目録第三十共四帖都一百六十一字玳瑁轴古锦褾有贞观印字及李氏印谨具跋尾如前元和三年四月六日卢元卿记唐徐浩古蹟记自伏羲画八卦史籀造籀文李斯作篆书程邈起隶法王次仲为八分体汉章帝始为章草名厥后流传工能间出史籀石鼓文崔子玉篆吕望张衡碑李斯峄山㑹稽山碑蔡邕鸿都三体石经八分西岳光和殷华冯敦等数碑并伯喈章草并为旷絶及张芝章草钟繇正楷时莫其先卫瓘索靖章草王羲之真行章草桓𤣥草谢安王献之羊欣王僧䖍孔琳之薄绍之真行草永禅师萧子云真草虞世南欧阳询褚遂良果师述师真行草陆柬之临书臣先祖故益州九陇县尉赠吏部侍郎师道臣先考故洺州刺史赠左常侍峤之真行草皆名冠古今无与为比齐梁以后传祕此书跋尾徐僧权唐懐充姚懐珍满骞朱异等署名太宗皇帝肇开帝业大购图书宝于内库钟繇张芝芝弟昶王羲之父子书四百卷及汉魏晋宋齐梁杂迹三百卷贞观十三年十二月装成部帙以贞观字印印缝命起居郎臣褚遂良排署如后司空许州都督赵国公臣无忌开府仪同三司尚书左仆射太子少师梁国公臣𤣥龄特进尚书左仆射申国公臣士㢘特进郑国公臣征逆人侯君集初同署中书令驸马都尉安德郡开国公臣杨师道左卫大将军武阳县开国公臣李大亮光禄大夫礼部尚书河间王臣孝恭光禄大夫民部尚书莒国公臣唐俭兼太常卿扶阳县开国男臣韦挺从十三年书更不出外人莫见直至大足中则天太后赏纳言狄仁杰能书仁杰云臣自幼以来不见好本只率愚性何由得能则天乃内出二王真迹二十卷遣五品中使示诸宰相看讫表谢登时将入至中宗时中书令宗楚客奏事承恩乃乞大小二王真迹勅使二十卷大小各十轴楚客遂装作十二扇屏风以褚遂良闲居赋枯树赋为脚因大人贵要张以示之时薛稷崔湜卢藏用废食叹美不复宴乐安乐公主壻武延秀在坐归以告公主曰主言承恩未为富贵适过宗令别得赐书一席观之辍餐忘食及明谒见颇有怨言帝令开缄倾库悉与之延秀复㑹賔客举柜令看分散朝廷无复宝惜太平公主取五帙五十卷别造番书四字印缝宰相各三十卷将军驸马各十卷自此内库真蹟散落诸家太平公主爱乐毅论以织成袋盛置作箱裹及籍没后有咸阳老妪窃举袖中县吏寻觉遽而奔趂妪乃惊惧投之灶下香闻数里不可复得天宝中臣充使访图书有商胡穆聿在书行贩古蹟往往以织成褾轴得好图书臣奏集贤令求书画𤣥宗开元五年十一月五日收缀大小二王眞蹟得一百五十八卷大王正书三卷行书一百五卷草书一百五十卷小王书都三十卷正书两卷跋尾排署如后右散骑常侍崇文馆学士舒国公臣褚无量祕书监兼侍读昭文馆学士上柱国常山县公臣冯怀素开府仪同三司上柱国梁国公臣姚崇银青光禄大夫行中书侍郎同中书门下平章事监修国史上柱国许国公颋银青光禄大夫守吏部尚书兼侍中监修国史上柱国广平郡开国公臣璟至十七年出付集贤院搨二十本赐皇太子诸王学十九年收入内十八年十二月二十八日尚书左丞相集贤大学士燕国公张说薨明年二月以中书令萧嵩为大学士令访二王书乃于滑州司法路琦家得羲之正书扇书一卷是贞观十五年五月五日扬州大都督驸马都尉安德郡开国公杨师道进其褾是碧地织成褾头一行阔一寸黄色织成云晋右将军王羲之正书卷第四兼小王行书三纸非常合作亦既进奉赐路琦绢二百疋萧嵩二百疋其书还出令集贤院搨赐太子以下及潼关失守内库法书皆散失初收城后臣又充使捜访图书收获二王书二百余卷访黄庭经眞蹟或云张通儒将向幽州莫知去处侍御史集贤直学士史惟则奉使晋州推事所在博访书画悬爵赏待之时赵城仓督隐没公货极多推案承伏遂云有好书欲请赎罪惟则索看遂出扇书告誓等四卷并二王真蹟四卷问其得处云禄山下将过向太原停于仓督家三月余日某乙祇供称意有怀恱之心乃留此书相赠惟则将至阙下肃宗赐绢百疋擢授本县尉臣从中书舍人兼尚书右丞集贤学士副知院事改国子祭酒寻黜庐州长史承前伪迹臣所弃者尽被收买皆获官赏不复简退人莫知之及吐蕃入寇图籍无遗往往市㕓时有真迹代无鉴者诈伪莫分臣今暮年敢举所知其别书人谨録如右前试国子司业兼太原县令窦蒙蒙弟检挍户部贠外郎宋汴节度参谋窦臮并乆翰苑皆好图书辨伪知真无出其右臣长男璹臣自教授幼勤学书在于眞行颇知笔法使定古迹亦胜常人其余士庶之间应有精别之者臣所未见唐武平一徐氏法书记先贤所评子敬之比逸少犹士季之比元常言去之逺矣故二王之蹟历代宝之梁大同中武帝勅周兴嗣撰千字文使殷铁石摹次羲之之蹟以赐八王右军之书咸归梁室兵火之后多从湮缺历周至隋初并天下大业之始后主颇求其书往往有献之者及隋之季王师入秦又于洛阳擒二伪主两京祕阁之宝杨都扈从之书皆为我有太宗于右军之书特留睿赏贞观初下诏购求殆尽遗逸万㡬之暇备加执翫兰亭乐毅尤闻宝重尝令搨书人汤普彻等搨兰亭赐梁公房𤣥龄已下八人普彻窃搨以出故在外传之至髙宗又勅冯承素诸葛贞搨乐毅论及杂帖数本赐长孙无忌等六人在外方有洎大圣天后御极尤为宝啬平一龆龀之嵗见育宫中切覩先后阅法书数轴将搨以赐藩邸时见宫人出六十余函于亿嵗殿曝之多装以镂牙轴紫罗褾云是太宗时所装其中有故青绫褾玳瑁轴者云是梁朝旧迹褾首各题篇目行字等数章草书多于其侧帖以真字楷书每函可二十余卷别有一小函可有十余卷于所记忆者是扇书乐毅告誓黄庭当时私访所主女学问其函出尽否荅云尚有未知㡬许至中宗神龙中贵戚宠盛御府之珍多入私室先尽金璧次及书法嫔主之家因此擅出或有报安乐公主者主于内出二十余函驸马武延秀闻二王之迹强学宝重乃唿薛稷郑愔及平一评其善恶诸人随事荅称为上者登时去牙轴紫褾易以漆轴黄麻纸褾题云特健乐云是番语其书合作者时有太宗御笔于后题之叹其雄逸太平公主闻之遽于内取数函及乐毅等小函以归延秀之死侧闻睿宗命薛稷择而进之薛窃留佳者十数轴薛之败也为簿録官所盗平一任郴州日与太平子薛崇𦙍堂兄崇允连官说太平之败崇彻怀乐毅等七轴请崇允託其叔驸马璥贻岐王以求免戾此书因归邸第崇彻弟崇简娶梁宣王女主家王室之书亦为其所有后获罪谪五溪书归御府而朝士王公亦往往有之豫州刺史东海徐公峤之季子浩并有献之之妙待诏金门家多法书见託斯题其篇目行字列之如后詹事张庭珪之家抑其次也唐张怀瓘二王等书録夫翰墨之美多以身后腾声二王之书当世见贵献之尝与简文第十纸题最后云下官此书甚合作愿聊存之此书为桓𤣥所宝𤣥爱重二王不能释手乃选缣素及纸书正行之尤美者各为帙常置左右及南奔虽甚狼狈犹以自随将败并投于江晋代装书眞草浑杂背纸皱起范晔装治微为小胜宋孝武又使徐爰治护十纸为一卷明帝科简旧祕并遣使三呉鸠集散逸诏虞和巢尚之徐希秀孙奉伯等更加编次咸以二丈为度二王缣素书珊瑚轴二帙二十四卷纸书金轴二帙二十四卷又纸书玳瑁轴五帙五十卷并金题玉躞织成带又扇书二卷又纸书飞白章草二帙十五卷并旃檀轴又纸书戏字一帙十二卷并书之冠冕也自此以下别有二品书凡五十二帙五百二十卷并旃檀轴其新购获者为六帙一百二十卷既经丧乱多所遗失齐髙帝朝书府古蹟惟有十二帙以示王僧䖍仍更就求能者之蹟僧䖍以帙中所无者得张芝索靖卫伯儒呉大皇帝景帝归命侯王导王洽王珉张翼桓𤣥等十卷其与帙中所同者王恬王珣王凝之王徽之王允之并奏入祕阁梁武帝尤好图书捜访天下大有所获以旧装坚强字有损坏天监中勅朱异徐僧权唐怀充姚怀珍沈炽文㭊而装之更加题检二王书大凡七十八帙七百六十七卷并珊瑚轴织成带金题玉躞侯景平后王僧辩搜括并送江陵承圣末魏师袭荆州元帝夜聚古今图书十四万卷并大小二王遗迹遣后阁舍人髙善宝焚之历代祕宝并为煨烬矣周将于谨普六茹忠等捃拾遗逸凡四千卷将归长安大业末炀帝幸江都祕府图书多将从行中道船没大半沦弃其间得存所余无㡬并归宇文化及至辽城为窦建徳所破并皆亡失留东都者后入王世充世充平始归天府贞观十三年勅购求右军书并贵价酬之四方妙蹟靡不毕至勅起居郎褚遂良校书郎王知敬等于𤣥武门西长波门外科简内出右军书相共参校令典仪王行真装之梁朝旧装纸见存者但裁剪而已右军书大凡二千二百九十纸装为十三帙一百二十八卷真书五十纸一帙八卷随本长短为度行书二百四十纸四帙四十卷四尺为度草书二千纸八帙八十卷以一丈二尺为度并金缕杂宝装轴织成帙其书每缝皆用小印印之其文曰贞观大令书不之购也天府之内仅有存焉古之名书历代帝王莫不珍贵齐宋以前大有失散及梁武帝鸠集所获尚不可胜数并珊瑚轴织成帙金题玉躞二王书大凡一万五千纸元帝焚烧将尽文皇帝尽价购求天下毕至大王真书惟得五十纸行书二百四十纸草书二千纸并以金宝装饰今天府所有眞书不满十纸行书数十纸草书数百纸共有二百一十八卷张芝一卷张昶一卷并旃檀轴锦褾而已既所不尚散在人间或有进献多堆于翰林杂书中玉石混居薫莸同器然书惟不易不以宝之则工弃之则拙往在翰林中见古钟二枚髙二尺围尺余上有古文三百许字记夏禹功绩事皆紫磨金钿光彩射人似大篆而神彩惊人非其时不敢闻奏然弃于泥土中久与瓦砾同也张翼及僧惠式効右军时人不能辨近有释智永临写草帖几欲乱眞至如宋朝多学大令其康昕王僧䖍薄绍之羊欣等亦欲混其臭味是以二王书中多有伪蹟好事所蓄尤宜精审傥所宝同乎燕石翻为有识所嗤也干元三年五月日宋欧阳修集古録序物长聚于所好而常得于有力之彊有力而不好好之而无力虽近且易有不能致之象犀虎豹蛮夷山海杀人之兽然其齿角皮革可聚而有也玉出崐崘流沙万里之外经十余译乃至乎中国珠出南海常生深渊採者腰絙而入水形色非人往往不出则下饱蛟鱼金矿于山凿深而穴逺篝火糇粮而后进其崖崩窟塞则遂葬于其中者率常数十百人其逺且难而又多死祸常如此然而金玉珠玑世常兼聚而有也凡物好之而有力则无不至也汤盘孔鼎岐阳之鼔岱山邹峄㑹稽之刻石与夫汉魏以来圣君贤士桓碑彞器铭诗序记下至古文籀篆分隶诸家之字书皆三代以来至宝怪竒伟丽工妙可喜之物其去人不逺其取之无祸然而风霜兵火湮没磨灭散弃于山崖墟莽之间未尝收拾者由世之好者少也幸而有好之者又其力或不足故仅得其一二而不能使其聚也夫力莫如好好莫如一子性颛而嗜古凡世人之所贪者皆无欲于其间故得一其所好于斯好之已笃则力虽未足犹能致之故上自周穆王以来下更秦汉隋唐五代外至四海九州名山大泽穷崖絶谷荒林破冢神仙鬼物诡怪所传莫不皆有以为集古録以谓传写失真故因其石本轴而藏之有卷帙次第而无时世之先后盖其取多而未已故随其所得而録之又以谓聚多而终必散乃撮其大要别为録目因并载夫可与史传正其阙谬者以传后学庶益于多闻或讥予曰物多则其势难聚聚久而无不散何必区区于是哉予对曰足吾所好玩而老焉可也象犀金玉之聚其能果不散乎予固未能以此而易彼也庐陵欧阳修序宋欧阳棐集古録目序集古録既成之八年家君命棐曰吾集録前世埋没缺落之文独取世人无用之物而藏之者岂徒出于嗜好之僻而以为耳目之玩哉其为所得亦已多矣故尝序其说而刻之又跋于诸卷之尾者二百九十六篇序所谓可与史传正其阙谬者已粗备矣若撮其大要别为目録则吾未暇然不可以阙而不备也棐退而悉发千卷之藏而考之曰呜唿可谓详矣盖自文武以来迄于五代盛衰得失贤臣义士姦雄贼乱之事可以动人耳目者至于释氏道家之言莫不皆有然分散零落数千百年而后聚于此则亦可谓难矣其聚之既难则其久也又将遂散而无传宜公之惜乎此也于是各取其书撰之人事迹之始终所立之时世而着之为一十卷以附于跋尾之后夫此千卷之书者刻之金石託之山崖未尝不为无穷之计也然必待集録而后着者岂非以其繁而难于尽传哉故着其大略而不道其详者公之志也熙寕二年二月记宋宣和书谱歴代诸帝王晋武帝我师帖善消息帖唐太宗诏勅诏勅道德勅禊宴诗江叔帖艺韫帖好谦帖眞蹟帖枇杷子帖魏仲思改名勅九仙门勅晚来勅手勅无为帖唐明皇五王赞法空字喜雪篇太一字赐赵宣王等勅访道勅嘉賔勅赐李含光勅二批荅李含光表修斋二批荅李含光表谢赐批荅李含光表投璧批荅李含光表起居批荅李含光表香信批荅李含光表谢修功德批荅张九龄谢知制诰表批荅杨励俗等表批荅裴耀卿等雪篇表批荅裴耀卿等贺雨表批荅裴耀卿等奏谢宣示圣㫖赐裴耀卿等诗鹡鸰颂送虚已赴蜀川诗春台望杂言唐肃宗赐李含光勅二批荅郭子仪表批荅李季卿表批荅李含光表修斋批荅李含光表修功德批荅李含光表钖缣唐代宗南郊口号歳功赞守嵗诗秋中月夜诗秋日诗重阳诗春日雨晴燕诸王诗唐德宗批荅赵惠伯表唐宣宗赐李丛勅赐李丛手勅赐李丛手诏唐昭宗赐钱镠衣襟书唐则天皇后夜宴诗梁太祖御批祥瑞表梁末帝正明勅周世宗赐张昭诏篆书唐李阳冰孝德训新驿记千文唐衞包鹪鹩赋唐元度千文论书十体诗二唐释元雅二体千字文宋益端献王二十六体篆宋徐铉大道不器赋上下二蝉赋一篆隶二千文二宋章友直二经堂歌隶书唐韩择木桐柏观记张载劒阁铭曹子建表心经正书魏钟繇贺尅捷表宋萧思话奏事帖齐王僧䖍御史帖陈情帖隋薛道衡和南帖唐褚遂良谢表文帝京诗乐毅论石研帖大洞内祝应文枯木赋临王羲之永兴帖临王羲之中郎帖临王羲之二谢帖摹王羲之官舍帖唐颜真卿旌节勅颜允南父惟正赠告颜允南母商氏赠告潘丞竹山书堂诗朱巨川告疎拙帖争坐前帖争坐后帖送文殊碑文帖顿首夫人帖与李光颜太保帖蔡明逺鄱阳帖刘太沖帖刘中使帖开府帖卢侯帖瑶台帖篆籀帖中夏帖湖州帖送书帖乞米帖乞脯帖缣缃帖马病帖送辛晃序祭伯父濠州刺史文祭姪季明文唐徐浩朱巨川告小字存想法宝林寺诗唐元稹寄蜀人诗唐李商隐月赋四六本藁草唐桞公权度人经二清净经阴符经心经寄药帖宫相帖捡领帖兰亭帖紫丝鞵帖简启草藁唐萧遘景公帖幽公帖唐陆扆赠𧦬光草书歌唐李磎送𧦬光诗唐詹鸾唐韵上下唐顾绍孙儒素帖唐陆希声赠𧦬光诗唐杨鉅赠䛒光草书序唐崔逺送𧦬光诗唐张顗赠䛒光诗唐郑賨题经藏诗唐戎昱早梅诗唐赵模模集千文唐许浑今体诗上下唐张钦元金刚经上下唐杨庭五藴论唐景审黄庭经唐钮约小字三教经唐女仙呉彩鸾唐韵平声上唐韵平声下唐韵上声唐韵去声唐韵入声唐韵上下二唐韵六唐道士杜光庭送先辈诗唐道士梁元一太上内景神经唐释昙林金刚经五代呉越国钱镠贡枣帖五代南唐伪主李璟边镐奏状五代薛贻矩赠𧦬光草书序五代卢汝弼赠𧦬光诗五代豆卢革开讲帖友公大德帖郑长官帖王郎君帖大德帖吾师帖寒食帖买花帖顶辞帖田园帖五代王仁裕送张禹偁诗五代杨邠清潭等帖宋文臣宋绶草制草札密表杜甫谒庙诗和园池诗笔飞白书上下二千文宋文臣蔡襄南郊庆成诗茶録还颍诗宋文臣石延年西师诗宋文臣陆经蒲州诗武林謡萧相楼等诗郊居等诗宋文臣王子韶杜衍诗宋道士陈景元陶隐居传髙士传乐毅传相鹤经陈谌等墓志种玉故事巖栖赋试墨书等诗宋山人蒲云双钩道经双钩德经宋释法晖细书经塔行书晋王衍尊夫人帖晋谢奕秋月帖晋桓温东道表晋谢安中郎帖近问帖善护帖晋谢万贤妹帖鲠恨帖晋陆玩贺瑞星表晋张翌舅氏帖晋王蒙余杭帖晋王徽之僧伦帖至节帖仲宗帖蔡家帖晋王邃㛰事帖宋孔琳之日月帖梁陶𢎞景杨瑶密辞华阳洞天帖屈画帖茅山帖带名帖茅山仙蹟梁王筠至节帖陈陈叔懐梅发帖陈蔡凝明希帖唐虞世南积年帖借乳钵帖枕卧帖蔬㑹帖翰墨帖贤士帖三汝南公主铭藁论道帖关内帖前书帖临张芝平复帖唐欧阳询衞灵公论强弱论节封奕事节苏原事秋风辞周公帖邹穆公帖齐宣王帖十商读书帖荀公帖战国䇿帖子卿帖庾亮帖张翰帖度尚帖戴逵帖善奴帖三祭祀帖四时祭祀帖百家帖门籍帖自遣帖劝学帖海上帖隅隩帖祖讷帖守谦帖薄冷帖金兰帖北游帖讲书等帖千文孝经院君帖盈虚帖京路帖途路帖京兆帖唐欧阳通节陈髙祖本纪千文唐陆柬之兰若碑头陀寺记兰亭诗千文临王羲之兰亭序急就章唐李邕光王帖检校帖奂上人帖阎爵帖永康帖披云帖潭永帖胜和帖葛粉帖古诗帖唐呉通𤣥鱼朝恩神道碑藁上下度人经唐李白太华峰乘兴帖嵗时文咏酒诗醉中帖唐张籍希深帖唐裴潾大司宼帖唐杜牧张好好诗唐李景譲再拜郎中帖唐崔龟从宛陵帖唐白居易丰年帖洛下帖生涯帖刘郎中帖送敏中归邠寕幕等诗唐裴休判疏言状唐司空圗赠𧦬光草书歌赠𧦬光草书诗唐卢知猷送䛒光序唐吴融博士帖付虬帖赠辩光送别诗赠𧦬光草书歌二唐韩偓仆射帖芝兰帖唐任畴郎中帖唐林藻深慰帖唐徐凝黄鹤楼诗荆巫梦思等诗唐韦荣宗有德帖传教帖临钟繇中郎帖长风帖下笔帖执笔帖唐苏灵芝达摩铭唐妇人薛涛萱草等诗唐道士鱼又𤣥上崇道师书唐释怀仁圣教序临王羲之往还等帖唐释行敦乐府帖唐释齐已拟嵇康絶交书谢人惠笔诗怀楚人诗渚宫书怀等诗送氷禅姪诗寄氷禅德诗氷禅帖庐岳诗寄明上人诗五代罗隐外罗城记藁三十一郎帖喜慰帖华隐樵寄帖五代韦庄借书帖借乐章帖米团帖五代张徐州劝君诗五代潘佑许坚等诗五代孙昭祚四色牡丹赋终南山赋阳春曲等诗竹拄杖等诗朱陈邨等诗五代释应之曲直不相入赋即事等诗江南伪后主李煜淮南子春草赋义天秤尺记浩歌行克己处分批元奏状礼三宝衆圣贤仪八师经宫相诗李璟草堂等诗髙秋等诗牡丹等诗古风诗二论道帖招贤诗帖乐章罗帖乐府三临江仙杂文藁金书心经智藏道师真賛宋文臣李建中千题诗雪花诗韩见素致仕等诗画屏等诗宋文臣苏舜钦呉中诗草游山草学馆卧病等诗梦归等诗雉带箭等诗宋舒王王安石集句诗笔宋太师蔡京御制诗并和御制明节皇后传观明节皇后像诗奉安明节皇后诗刘贵妃制刘贤妃制刘淑妃制明达墓志文宣和殿召辅臣记琼兰殿壁山后记瑶林殿双竹后记澄漪殿观莲记玉宇洞后记延福宫题名记题澄庄等诗回溪泛舟题名留题栖云轩万年桥题名记万嵗山记游艮岳祝夀诗游艮岳诗艮岳噰噰亭题记题绛霄楼诗萧闲馆题名撷芳园记芳华馆赏花诗定鼎记额梅竹雪鴈诗二繁杏水禽诗二阅骏射序上下二观碑记题甘露䧏诗再䧏甘露记钖宴书题二对属题神霄宫诗听降题名歩虚词太清乐玉扶歩虚词柳真人歩虚词蓬莱仙步虚词大仙留题诗大仙诗曲春宫诗二雪诗二魏将军歌饮中八仙歌二歌元丰元丰行騘马行二古柏行二丹青引三送孔巢父诗二送西京提刑诗二曹霸画马诗二洗兵马诗三壶春堂观御题赏花诗谢赐承平殿曲宴记表宣和殿东阁屏山后记千文宋文臣蔡卞进神验记清净经庄子刻意篇杜甫骢马行千文二宋文臣刘正夫宣召记泛舟题名宋文臣米芾千文二宋内臣岑宗旦太上道德经晓赋书评崔白江湖等诗御定佩文斋书画谱卷九十一御定佩文斋书画谱卷九十二目録钦定四库全书御定佩文斋书画谱目録第九十二卷厯代鉴蔵书二宋宣和书谱宋米芾寳章待访録宋米芾书史宋赵眀诚金石録序卷九十二钦定四库全书御定佩文斋书画谱卷九十二厯代鉴蔵二书宋宣和书谱草书汉张芝冠军帖消息帖魏曹植鹞雀赋蜀诸葛亮逺涉帖呉皇象急就章晋张华得书帖闻时帖晋杜预十一月帖晋衞恒往来帖晋王浑近见帖晋王戎忻慰帖晋陆机平复帖望想帖晋索靖急就章月仪出师帖七月帖晋郗鉴兰陵帖晋郗愔谅弟帖逺近帖晋王廙仲春帖郑夫人帖贺雪表嫂何如帖晋王敦蜡节帖晋王导省示帖改朔帖晋王恬得示帖晋王洽叙还帖仁爱帖兄子帖承问帖晋王珣三月帖伯逺帖晋王珉力书帖镇抚书晋谢尚余寒帖晋庾翼步征帖盛事帖晋王羲之桓公帖朝廷帖宰相帖司徒帖中书帖侍中帖尚书帖司马帖太常司州帖太常帖二护军帖司州帖谯周帖参军帖谢二矦帖二朱处仁帖二谢帖荀矦帖阮生帖江生帖逺生帖道家帖龙保帖舅母帖母子帖贤姊帖姊告安和帖贤室帖诸贤帖逺妇帖儿女帖留女帖小女帖女孙帖官舍帖讲堂帖修园帖屏风帖门风帖气力帖胁中帖初月帖月半帖二月末帖二月帖四月帖末春帖去夏帖秋来帖季冬帖雨晴帖热日帖太热帖热甚帖异热帖差凉帖节日帖节气帖当日帖雪候帖数年帖草书帖飞白帖王畧帖临书帖数字帖三都帖二过京帖乡里帖永嘉帖成旅帖山川帖州中帖钱塘帖江州帖临川帖丹阳帖二山隂帖嘉兴帖余杭帖逺宦帖附农帖勿杀生帖方物帖旃罽胡桃帖胡桃帖山药帖祀物帖纯酒帖裹鲊帖海盐帖盐井帖送棃帖白石枕帖髙枕帖石班帖清宴帖情虑帖和书帖书问帖乐问帖知问帖北问帖得吿帖得书帖三二书帖遗书帖旦书帖二累书帖有书帖无书帖顿喜帖喜庆帖庆慰帖安慰帖清和等帖清和帖四安和帖平安帖安西帖安善帖小佳帖佳静帖小差帖奉对帖奉待帖大醉帖奉忆帖甚快帖有理帖万福帖造次帖方回帖省别帖二此辈帖瞻近帖二知逺帖逺近帖逺念帖逋滞帖内事帖先期帖举聚帖界内帖达亊帖慨然帖多义帖适为诸帖如命帖阿万帖悬量帖行穰帖送谢帖所论帖虞休帖速还帖数有帖得熙帖人理帖集理帖旧志帖重熙帖甚佳帖委曲帖当有帖晚善帖晚可帖还白帖君事帖此事帖平定帖大都帖致此帖昨有帖兼致帖东北帖念虑帖七十帖卞驸马帖十一月等帖临钟繇所懐帖豹奴帖乐毅论黄庭经东方朔画像赞定公帖报国帖口诀帖草命帖伯熊帖阮公帖蔡家帖家中帖夫人帖贤弟帖诸弟帖从弟帖曹妹帖诸贤子帖贤女帖此月帖六月帖九月帖十月帖三月帖快雨帖夏日帖极寒帖快雪时晴帖州民帖旧京帖安西帖山隂帖永兴帖建安帖噉豆帖青李来禽帖慈颜帖平安帖奉告帖小佳帖悉佳帖自慰帖叙慰帖廓然帖遣书帖省书帖宿昔帖十三帖书魏钟繇千文晋王献之洛神赋侍中帖马侍御帖裴员外帖裴九帖崔十九帖二妹帖从子帖左髀帖肾气丸帖服油得力帖铁石帖八月帖十二月帖秋冷帖秦中帖东阳帖二东县帖丹阳帖南阳帖江州帖广州帖二东山帖下山帖灞亭帖慰意帖转胜帖奉别帖晚际帖知汝帖久达帖皆佳帖当语帖潜处帖来迟帖胜常帖前书帖昼夜帖安石帖庆等帖数日帖逺书帖二吿帖事后帖西问帖复面帖法愿帖相送帖处分帖奉书帖欲发帖七月帖跨州帖量力帖洛神赋丙舍帖黄门帖李参军帖仲宗帖荐王徳祖帖府君帖阿姑帖阿姨帖贤弟帖斁奴帖外甥帖吾贤帖诸舍帖舍内帖东园帖鸭头丸帖地黄汤帖都邑帖鄱阳帖山隂帖安西帖呉兴帖冠军帖二鵞羣帖进退帖体中帖授衣帖思恋帖如意帖古诗帖二晋詹思逺清佳帖宋王昙首余念帖宋羊欣笔精帖宋谢灵运古诗帖宋薄绍之日寒帖千文齐刘珉承晚帖梁沈约今年帖梁萧子云千文进写古文启颜回问孝梁阮研宰相帖欣泰帖得书帖陈陈伯智习读帖陈蔡景厯寂然帖陈蔡证读经帖陈陆缮稽古帖陈毛喜从军帖陈江总余姚帖陈郑㐰民务帖陈陈逵嵗终帖眀愿帖隋释智永常侍帖参军帖故旧帖至通法师帖春雨帖千文七临王羲之言䜩帖月仪月仪献嵗帖千文七小字千文唐裴行俭千文唐贺知章孝经二洛神赋上下二胡桃帖上日等帖二千文五唐徐峤之天童经唐张旭竒怪书醉墨帖孔君帖皇甫帖大弟帖诸舍帖久不得书帖德信帖定行帖自觉帖平安帖承告帖洛阳帖永嘉帖清鑑等帖缣素帖华阳帖大草帖春草帖秋深帖王粲评诗长安帖酒舩帖千文唐孙过庭书谱序上下二千文唐周㠖赠懐素草书歌唐李霄逺隠士诗逺花诗唐张仲谋赴赴有感感诗唐裴素空鲙帖唐韦权论书帖画畏兽唐张庭范谢安帖相遇帖东阳帖造蠒纸法胡笳十八拍仁弟帖借书帖二唐胡季良题然公山房诗逸草障文赋帖说龙帖蔡瓌帖读元和文大乘寺诗孔山寺诗崑山寺诗陈智帖唐章孝规路鲁瞻云南木夹唐释懐素孝经四自叙鄂公鬭将赞三草书歌二秋风辞草圣诗早春诗自咏诗寄人诗忆人诗游山诗题酒楼诗酒船诗劝酒诗狂醉诗醉僧圗诗寄浩公诗回鴈诗论草圣帖论章草帖论书帖神仙帖游山帖下山帖寻道帖贫道帖玉壶帖仙杖帖长生帖临川帖二山水帖山亭帖早行帖松声帖花发帖上林花发帖奉李帖送人帖药物帖石膏散帖白石散帖寄药帖颠书帖二谢帖二谢等帖奉二谢帖奉书帖挥翰帖笔老帖遣兴帖清和帖近代帖久在帖动静帖临池帖凭事帖勤读帖天然帖本欲帖足下帖知命帖白首帖世人帖飞钓帖雄逸帖汝等帖还期帖客舍帖陶阮帖江公帖得书帖师古帖取歩帖衣钵帖河内诸子帖河东帖咸阳帖吴郡帖新安县帖醉颠帖草顚帖小草等帖行草笔法公孙大娘等帖临王羲之懐间帖千文帖梦游天姥山等歌五唐释亚栖对御草书歌观智永草书歌观懐素草书歌观髙闲草书歌二几何赋潇湘逢故人赋二罗汉賛开讲疏山寺诗谢真人帖六艺帖千文二唐释髙闲五原帖中丞帖雨雪帖唐释𧦬光赠登第等诗千文唐释景云将箴唐释贯休常侍帖千文六梦游仙诗唐释梦龟白莲歌粉团山水歌梁园吟襄阳曲重阳诗谢马鞭诗寄新罗劒帖临张颠千文千文二唐释文楚千文五代杜荀鹤云扃帖五代薛存贵应举帖西征帖秋热帖到城帖到任帖五代杨凝式古意帖韭花帖乞花帖神仙钟离权赠王定国诗宋钱俶国子直讲补牒手简宋文臣杜衍天隠子絶句诗宋文臣周越贺知章赋诗句千文八分书唐于僧翰千文上下唐张彦逺李将军征回诗维山庙诗宿僧院诗山行诗临王羲之初日帖临王羲之还问帖临王羲之思想帖临王羲之丹阳帖临王羲之清和帖临王羲之别纸帖临王羲之书问帖唐贝冷该蓬莱观碑唐释灵该种桞歌制诏告命补牒附诏汤开山告临后周颜之仪周法眀许圉师狄仁杰郭元振贺知章二魏处哲二魏处哲妻侯氏徐峤之张九龄考课二白知节马定苫严武库令望魏洽张庭询朱巨川张楚金李衎唐大国浑瑊齐抗汤从义白居易王审随二李徳裕许浑李丛李思郑凝绩朱全忠李能罗隠牒白寡辞白彦将王审随制后唐李彦超告蜀王宗绾二晋赵仁寳牒后唐赵仁寳南唐国导师告日本国康保伪告二大理国相国布爕告大理国督爽牒宋米芾寳章待访録晋右军王羲之书雪晴帖右真蹟在承务郎吴郡苏激处集贤校理舜钦子也帖尾有古跋君倩字及褚氏字印陈僧智永真草书归田赋右真蹟在蘘阳魏泰处故南昌人装题曰虞世南白麻纸有古跋曰开成五年白马寺临一过潭记某官潭泰游湖外携行赏跋累日唐率更令欧阳訽书衞灵公天寒凿池帖右真蹟麻纸在魏泰处唐彭王傅徐浩书张九龄司徒告右真蹟用一尺髙绢书多渴笔词云正大厦者柱石之力匡帝业者辅相之功生则保其雄名没犹称其盛徳今在其孙曲江人岭南县令张仲容处某官于桂林借留半月仍以纸覆裹欲为重背仲容惜其印缝古纸不许九龄神道碑亦浩书唐中书令褚遂良枯木赋右唐粉蜡纸搨书也在承议郎合肥魏伦处收以为眞蹟魏氏刻石某官杭过润借观于甘露寺唐太师颜真卿书送辛子序右真蹟楮纸书在寳文阁学士谢景温处前后为好事者以笔描二大印其文乱仍书铉字其中幸不合缝鉴非铉笔甚累墨寳某佐寳文于潭屡经赏阅陈僧智永千文右唐粉蜡纸搨书有古跋云契阔艰难不敢失坠信好事也在前国子监直讲杨襃处得于外舅王安国某元丰五年过金陵见之内二真字䨇钩填者然人犹未信为搨焉陈僧智永千文右楮纸书唐人临写在宣徳郎陈幵处恭公姪作梵夹册虽非真蹟秀润圎活逼眞今已罕得某尝三阅陈僧智永千文半卷右黄麻纸唐人临书在刑部尚书丹阳苏颂处王右军兰亭燕集序右唐粉蜡纸䨇钩摹本在苏激处精神笔力毫发毕备下真蹟一等此㡬冯承素辈搨赐大臣者舜钦父集贤校理耆购于蜀僧元霭某与激友善每过公必一出遂亲为背饰唐太师颜真卿乞米帖右真蹟楮纸在朝请郎苏澥处度支郎中舜元子也得于闗中安氏士人多有临搨本此卷古玉轴缝有舜元字印范仲淹而下题跋某尝十余閲唐率府长史张旭四帖右眞蹟在杭州陆氏大姓也旧有五帖第一秋深第二前发第三汝官第四昨日第五承须今所存四帖汝官后有一古印文记不可辨昨日承须二帖襞纸也陆氏子素从奉议郎闗景仁学关因借橅三大帖余丱见石本于镇戎军及冠官桂林朝奉大夫闗把为使者语及始知石在闗氏二十五官潭把通判邠州以石本见寄三十五官杭而景仁为钱塘令陆氏子登进士第者来谒与关谢而阅之既见真蹟独秋深一帖诘之良久颦蹙而言嘉祐中太守沈文通借观拆留不还自此不复借出因亦不复借閲遣工橅得之即归诘遘弟遫时为郡从事乃言在其姪延嗣处后复得阅今归余家王右军来戏帖右麻纸六朝人所临写旁注小真字数枚复以雌黄覆之在苏州故相丁谓孙景处后以一万质于郓州梁子志处故相梁适孙也又有唐䨇钩橅帖亦在丁景处某皆有题跋韩择木八分右真蹟楮纸在丁景处第二行书官位以大字改为中字唐太师颜鲁公书名两字右真蹟书岭南刺史绫告在朝奉郎临江许彦先处唐辩才弟子草书千文右黄麻书在龙圗阁直学士呉郡滕元发处滕以为智永书某阅其前空两才字全不书固以疑之后复空永字遂定为辩才弟子所书故特阙其祖师二名耳唐虞世南枕卧帖右䨇钩唐摸本在朝奉大夫钱塘闗把处上有储氏图书古印关尝谓某曰昔越州一寺修佛殿于梁栋内龛藏一函古橅数十本所可记者王右军十七帖世南枕卧帖十鬭九帖褚遂良奉书宁帖上皆有储氏图书字印致功精絶毫发干浓毕备闗与僧善购得枕卧十鬬九书宁三帖唐祕书少监虞世南积时帖右古䨇钩摹本在承议郎洛阳李熙处翰林学士维之孙亦缝有储氏印某借橅石唐僧髙闲草书千文右楮纸真蹟在承议郎李熙处唐礼部尚书沈传师书道林诗右在潭州道林寺四絶堂以杉板薄略布粉不盖纹故嵗久不脱裴休书杜甫诗只存一甫字某尝为杜板行以纪其事沈牌某官潭借留书斋半嵗搨得之石本为橅石僧希白务于劲快多改落笔端直无复缥缈萦回飞动之势唐太子率更令欧阳询书荀氏汉书节右楮册小楷在潭州南楚门胡世淳处唐欧阳询书道林之寺碑右在潭州道林寺笔力险劲勾勒而成有刻板本又江南庐山多裴休题寺塔诸额虽乏笔力皆种种可爱羲之千文右楮纸书字笔力圎熟在宣州观察支使王仲诜处故相珪之姪谬题贺知章书四字于韵字下非也颜鲁公顿首夫人右真蹟楮纸破烂过半在驸马都尉王晋卿家孙过庭草书千文右真蹟黄麻纸书缝有梁秀收阅字印王氏圗书四字随圈四转其异制也懐素诗一首右真蹟绢书在王晋卿家张长史虎儿等三帖右楮纸真蹟在王晋卿家晋武帝王浑王戎王衍郄愔陆玩桓温陆云谢安谢万等十四帖右真蹟在驸马都尉李公炤第武帝王戎书字有篆籀气象竒古墨色如漆纸皆磨破上有开元二字小印太平公主番书印世之竒书也王涯永存珍祕印殷浩之印梁秀收阅古书记字印内郄愔一帖即阁本法帖所録者昔使王着取溥家书与阁下书杂摸摸此巻中独取愔两行余在所弃谢安慰问帖字清古在二王之上宜乎批子敬帖尾也晋谢奕谢安桓温三帖右真蹟麻纸书在李公炤家上有钟绍京书印窦蒙审定字印谢安一帖为后人恐墨淡复用深墨填过使人惋怛与前卷并有绢帖书爵号自为名笔黄素黄庭经右同上字札古无褚薛体殆六朝人所作缝有钟绍京印后有陶谷汉时跋此书在李太师第固是甲观颜鲁公郭定襄争坐位第一帖右楮纸真蹟用先丰县先天广徳中牒起草秃笔字字意相连属飞动诡形异状得于意外也世之颜行第一书也缝有颜氏守一图书字印在宣敎郎安师文处长安大姓也为解盐池句当官携入京欲背予得见之安自云季眀文鹿脯帖在其家晋王右军稚恭进镇帖右麻纸书蹟后有太常卿萧祐题跋在前着作郎王仲修处晋王羲之官奴帖右䨇钩麻纸本亦在王仲修处唐张右史季眀贺八清鑑等帖右楮纸真蹟笔法劲古不类他书季明第一书也在承议郎苏液处懐素千文右绢书真蹟在苏液处沈遘刻板本是也懐素书任华草书歌右真蹟两幅绢书字法清逸歌辞竒伟在驸马都尉王晋卿第尚方有三幅乃其后幅适完尝请出第观复归尚方李邕多热要葛粉帖右白麻纸真蹟上有唐氏杂蹟字印陈氏图书字印勾徳元圗书记字印紫微舍人石扬休物今在其孙前宿州支使夷庚处前一帖与光八郎谢惠鹿帖直蹟余过甬上于夷庚处购得之懐素草书祝融髙座帖右绢书两行此字入神石紫㣲尝刻石有六行今不见前四行问夷庚云在王洙参政家此亦为其子弟购去矣陈贤草书帖右六七纸字竒逸难辨如日本书上亦有唐氏杂蹟字印在驸马都尉李公炤家颜眞卿祭叔濠州使君文右真蹟楮纸书改抹多在长安安氏子师文携至京颜真卿疎拙帖右麻纸书真字清劲秀发亦与李大夫时颜责硖州别驾此颜第一帖也懐素三帖右绢帖云贫道胸中如刀刺第二帖见颜公第三帖律公发懐素不与世之第一帖也亦见于师文懐素自序右在湖北运判承议郎苏泌处前一帖破碎不存其父舜钦补之庾翼帖全幅上有窦蒙审定印张芝王翼二帖非真虞世南汝南公王墓志欧阳询碧牋二帖草圣颜真卿与李大夫奏事张溆二帖懐素草书三幅杨凝式书三帖皇象急就唐橅竒絶右在故相张公齐贤孙名直清字汝钦处今为楚州山阳主薄王右军桓温破羌帖有开元印唐懐充跋右笔法入神竒絶帖与王仲修学士家稚恭帖同是神物有开兀印懐充跋在苏澄道渊之子之纯处今为歙州判官王献之送棃帖有黎氏印连柳公权跋王右军言叙帖两行有贞观半印徐僧权字右在左藏库副使刘季孙处据桞公权跋于唐太宗书前杂出献之书乃将其父书却黏于献之帖后云又一帖桞误以父为子矣况不知书者乎李邕四帖内一幅碧牋有唐氏杂迹印勾徳元圗书记印陈氏圗书印与石夷庚所藏多热帖同右在章子厚家王右军笔阵图前有自写真纸紧薄如金叶索索有声右同上章公自云借于赵竦今为蔡河拨发王右军纸妙笔精帖有贞观印王大令日寒帖有唐氏杂迹印右故相王曽家物在其孙景融处后为前龙圗待制沈括存中取之古跋右军作羊欣大令作薄绍之仍将大中嵗跋刮去数字塡为薛邕记之而故相薛居正题曰和傅遗余此盖和凝为薛氏故物归居正耳唐太宗雅不喜子敬书故时人以他名名之以应募所谓绍之书曰乃于耳字不刮去及不次献之顿首字犹在一分许可识大中所跋既不能辨复为不鉴之人所收遂使至寳永失其真吁可痛也唐僧懐素自序右在朝奉郎苏液处杭州沈氏尝刻板本泌激皆舜钦子苏氏自参知政事易简之子耆耆子舜钦舜钦子激四世好事有精鉴亦张彦逺之比已上三事并激云见之洪元眘集右军越州两碑右真蹟在越州僧正子文处尝通许借未果褚遂良书黄庭经右闻緑绫所书丁谓孙倩处质在无钖民家士多因邑官借出王右军书家谱右在山隂县王氏家越州教授王涣之以书抵某具言有此书虞世南书经右同上在越州上虞晋中令王献之已复此节帖右在朝请大夫新昌石元之家闗景仁屡见之尝橅石某见两本字札精妙虞世南书汝南公主铭起草右在通直郎洛阳王䕶处见橅本给事中举元子云真蹟在洛阳好事家有古跋欧阳询四帖右同上颜鲁公书韵海右闻大书朱字鲁公书小字他人作苏驹云在其父刑部尚书处柳公权书桞尊师墓志右真蹟在钱塘唐垧处张长史千文三帖右同上摸石乃李师中也洛阳人欧阳询鄱阳帖右同上摸石在灵隠寺褚遂良临王右军二帖右同上并垧自云未肯轻出老子西昇经褚遂良书阎立本画右在观文殿学士洛阳冯京处晋王浑真草帖晋张翼帖宋阮研帖宋萧思话表文帝批荅右在驸马都尉李玮处某并见石本后见李云在髙桥杨氏未获见颜真卿寒食帖右绫纸书在中书舍人钱勰处世多石本王右军玉润帖右苏州教授闾邱吁云在承议郎建安王寔处有古跋令装书人背乆不还及剪却半跋皆唐名公也付理不可得匠人愿陪四十千即知其窃真得金已多兰亭橅本右正议大夫章惇跋苏激所收兰亭云此与吾家所收同褚遂良奉书宁帖右在关杞某见石本晋葛𤣥飞白天台字右见石本真蹟闻在台州唐东宫长史陆柬之书十八学士赞右西京留台王瓘云在舍弟珪处唐髙闲书令狐楚诗右真蹟在戸部尚书康季常家某见石本在湖州欧阳询二帖右在朝议大夫晁端彦处其本与苏州进士周沔懐素书萧常侍日下三帖右同上宋羊欣宋翼二帖并褚令摸兰亭右见中书舍人苏轼云在故相王随之孙景昌处橅石在湖州墨妙亭屡见石本今在沈存中括家柳公权紫丝靸兰亭诗二帖右待制王广渊橅石跋云龙圗大諌李公帅府暇日出书请橅石李师中也洛阳人张长史全夲千文右见临淮令曽孝藴云在京师谢氏亦寳文公逺族也颜鲁公帖一轴五幅右见湖州廵检供奉官石裔驸马之孙云在其兄处王子敬帖右宣义王硕云其父所收未得将出宋米芾书史金匮石室汗简杀青悉是传録河间古简为法书祖张彦逺志在多闻上列沮苍按史发论世咸不传徒欺后人有识所罪至于后愚妄作组织神鬼止可发笑余但以平生目歴区别无疑集曰书史所以指南识者不㸃俗目余阅书白首无魏遗墨故断自西晋太宗皇帝文徳化成靖无他好留意翰墨润色太平淳化中尝借王氏所收书集入阁帖十卷内郄愔两行二十四日帖乃此卷中者仍于谢安帖尾御书亲跋三字以还王氏其帖在李玮家余同王涣之饮于李氏园池阅书画竟日末出此帖余题曰李氏法书第一亦天下法书第一也李玮有唐摹右军帖䨇钩蜡纸摹末后一帖是奉橘三百颗霜未降未可多得开皇十八年三月二十七日参军学士诸葛颖谘议参军开府学士桞硕言释智果跋其尾晋王献之十二月帖黄麻纸一印曰铎书是唐相王铎印后有君倩字前有绢小帖是褚遂良题元与快雪帖相连苏太简家物上有国老才翁子美题跋云僧守一所藏先令以命服得之子羙子激字志东与余分藏以书画寳玩易之王右军东方朔画赞糜破处欧阳询补之在丁讽学士家归宗室令峙刘泾以僧繇画梁武帝像易去乐毅论智永跋梁世摹出天下珍之其间书误两字遂以雌黄治定然后用笔今世无此改误两字本流传余于杭州天竺僧处得一本上有改误两字又不阙唐讳是梁本也濮州李丞相家多书画其孙直祕阁李孝广收右军黄麻纸十余帖一様连成卷字老而逸暮年书也后有先君名印下一印曰尊徳乐道今印见在余家先君尝官濮与李东之少师以碁友善意其奕胜之余时未生此帖一巻世未见其比故是右军名札也又有欧阳询故事十余帖老笔相连其子通书评书一卷张颠绢帖一巻七八帖乃少时书并在李孝广处中贵髙楼杨氏收数帖萧思话表一思话字有钟法此乃无而武帝批荅四字君臣笔气一同纸古后破前完此是唐人所为然亦佳作今人不能为也又王珉书真草是眞蹟有钟张法张翼当是作宋翼魏人非真又阮研草帖竒古非伪又一帖如竹片书亦好事者为之并无古印跋可考吕夏卿子通直君有欧阳询草书千文蔡襄跋为智永通直出示余后跋荅以必改评乃跋君欣然遂于古纸上跋正通直君失其名字苏耆家兰亭三本一是参政苏易简题赞第二夲在苏舜元房上有易简子耆天圣嵗跋范文正王尧臣参政跋云才翁东斋书尝尽览焉苏治才翁子也与余友善以王维雪景六幅李玉翎毛一幅徐熙棃花大折枝易得之豪发备尽少长字世传衆本皆不及长字其中二笔相近末后捺笔钩回笔锋直至起笔处懐字内折笔抺笔皆转侧褊而见锋蹔字内斤字足字转笔贼豪随之于斫笔处贼豪直出其中世之摹本未尝有也此定是冯承素汤普彻韩道政赵模诸葛贞之流搨赐王公者碾花真玉轴紫锦装背在苏氏舜元房题为褚遂良摹余跋曰乐毅论正书第一此乃行书第一也观其改误字多率意为之有褚体余皆尽妙此书下真蹟一等非深知书者未易道也第三夲唐粉蜡纸摹在舜钦房第二本所论数字精妙处此夲咸不及然固在第一本上也是其族人沂摹盖第二本豪发不差世当有十余本一绢本在蒋长源处一纸本在其子之文处是舜钦本一本归余家一本在之友处米姓祕玩天下兰亭法书第一唐太宗获此书命起居郎褚遂良检校冯承素韩道政赵模诸葛贞汤普彻之流摸赐王公贵人着于张彦逺法书要録此轴在苏氏题为褚摸观其意易改误数字真是褚法皆率意落笔余字皆钩填清润有劲秀气转折豪铓备尽与真无异非深知书者所不能到世俗所收或肥或瘦乃是工人所作政当以此本为定壬午闰六月文江济川洲亭舣寳晋齐艎对紫金浮玉羣山迎快风销暑几日手装宗室叔盎收兰亭遂不及吾家本在舜钦本上因重背易其后背纸遂乏精彩然在都门最为佳本王巩见求余家印本曰此汤普彻所摹与赠王诜家本一同今甚思之欲得此以自解尔钱唐闗景仁收唐石本兰亭佳于定本不及余家板本也泗州南山杜氏父为尚书郎家世杜陵人收唐刻本兰亭与吾家所收不差有锋势笔活余得之以其本刻板回视定本及近世妄刻之本异也此书不亡于后世者赖存此本遇好事者见求即与一本不可再得世谓之三米兰亭朱巨川告颜书其孙灌园屡持入秀州崇徳邑中不用为䕃余以金梭易之又一告类徐浩书在邑人王衷处亦巨川告也刘泾得余颜告背纸上有五分墨至今装为祕玩然如徐告粗有徐法耳王诜与余厚善爱之笃一日见语曰固愿得之遂以韩马易去寻于刘泾处换一石也此书至今在王诜处颜书送刘太冲序碧牋书王钦臣故物后有王参政名印或谓密为王诜购去苏子才收碧牋文殊一幅鲁公妙蹟又有与夫人帖一幅当是其㛐今在王诜家懐素绢帖一轴杂论故事后人分剪为二十余处王诜累年遂求足元数又一云史陵者绢帖以六朝古贤一帧易与王诜冯京家收懐素绢上诗一首张伯髙少时绢上草书两幅张书今归薛绍彭薛绍彭有懐素一轴绢书肃宗行书绫纸千文购于钱景湛处又王仲至处褚书麻纸一幅杨凝式小字黄麻纸一幅余皆见之欧阳询孝经一卷薛临寄钱公未见真蹟张伯髙五帖黄经纸少时书在杨杰家杰父学草故收得逐语断处即剪作一轴黄油拳经纸与王仲至千文一同并无古印跋苏子纯藏张颠草书又苏泌房所藏词云国士何日得至南中皆非伯髙真蹟亦无古印跋唐垧处黄楮纸伯髙千文两幅与刁约家一同是暮年真蹟刁氏者后有李王徐铉跋为人伪刻建业文房之印印之连合缝印破字每见令人叹息虞世南头眩药方双钩摸本在鲍思传家后为俗人添入羲之两字传入晋州法帖以为右军书聋瞶可笑李錞收唐人欧行书兵箴刘冲之丞相家物刘泾倅莫王贻永侍中孙为守得摹帖一卷乃胄曹参军李懐琳伪作七贤帖后人所撰也后余以画易于刘泾分前四帖与李錞皆贞观间一种伪好物杨凝式书类颜鲁公争坐位帖秘阁校理蘓澥家有三帖与薛绍彭家所蔵正书相似余三次易得后以第一易于王诜第二易于刘泾张直清家杨凝式数帖真行甚好刘瑗收碧牋王帖上有勾徳元图书记保合太和印及题显徳嵗尝爱吾家顾恺之净名天女欲以画易吾荅以若有子敬帖便可易伯玉答曰此犹批沙拣金此语甚妙余收子敬范新妇唐摹帖获于蘓激家后有倩仲跋余题诗黄庭坚和题于后蒋子竒和三首吕升卿和二首刘泾和两首余章和二首余后二首又再和者共成一轴林子虚借去未还刘泾收许浑乌丝栏手写诗一百篇字法极不俗第一篇湘潭云尽暮烟出巴蜀雪消春水来尽是靣覩西南世界一段物色自有识者知之剪前一幅易与杜介一幅在王诜处刘泾在宿州平生初收白麻纸临颜书太冲序乃其秘笈第一物至润收封敖行李文饶太尉告许浑诗次得智永板本千文其后得余家十七帖日本书及日告本吴融司空图赠𧦬光歌张颠𧦬光亚栖等书韩马戴牛刘泾于杨杰处得贞观御府内史官奴帖余以十七帖以下诸物易归余家先于唐垧处得右军尚书帖云得于僧清道亦有正观印印文遂复合仍帯元截纸痕一条故一物也林希见余家此轴叹云祕府所有殆不过是尝见阁下一卷贞观字印相去五寸许不相连若真印印则四枚理无平均若伪雕必只一钮用皆齐一也余闻之愠甚懒展阅愠极试取视之左右上下无一相当者疾唿林过与语所以公击节曰公此书愈妙也方是时刘泾不信世有晋帖后十五年始得子鸾字帖云是右军余云恐陈子鸾未经余目后薛绍彭亦云六朝书薛绍彭以书画情好相同尝寄书云书画间久不见薛米余荅以诗云世言米薛或薛米犹言弟兄与兄弟四海论年我不卑品定多知定如是刘泾过薛见书大呌书来云云余荅以诗云唐满书奁晋不收却縁自不信双眸发狂为报豢龙子不怕人称米薛刘刘君旧不收晋帖云无真只收唐帖故有是句余临大令法帖一卷在常州士人家不知何人取作废帖装背以与沈括一日林希㑹章惇张询及余于甘露寺净名斋各出书画至此帖余大惊曰此芾书也沈勃然曰某家所收久矣岂是君书芾笑曰岂有变主不得认物邪余居苏与葛藻近居每见余学临帖即收去遂装黏作二十余帖傚名画记所载印记作一轴装背一日出示不觉大笑葛与江都陈叟友善遂赠之君以为真余借不肯出今在黄材家余临张直清家虞永兴汝南公主墓志浙中好事者以为真刻石右军帖尤多右军唐摹四帖一帖有裹鲊字薛道祖所收命为裹鲊帖两幅是冷金硬黄一幅是楮薄纸摹右军暮年更妙帖也其一幅云欲与彦仁集界上平自可且何所谘人乃王道平平其平字音便又见晋人语气上有𢎞文印印在帖心面上不印缝四边亦有小开元字印御府帖也宋子房收得唐开元摹右军帖末有李林甫等臣跋今归王诜翰林印皆在也内异热一帖归薛绍彭王诜收勅一道是赐浙西节度旌节与颜鲁公前中书门下如今制后郭子仪书名许彦先有南州刺史告真卿二字吏部尚书时字甚淳劲苏耆书画记述与凤师赏阅数日内史与王述帖刻在江南十八家帖中本朝以碑本刻入十卷中较之不差豪发又二帖云増慨安西是也上有笔精墨妙印蘓耆题二字余得于王诜以文皇手诏易之文皇诏宋素臣尚书家物晁端彦收懐素与皇少卿柬大纸一轴笔势简古吕昌道家有懐素两帖少年所书也今归钱勰家又王钦臣有懐素以诗代懐寄浩公碧緑地杂色缬上草书老笔特妙吕穆仲侍郎收李阳冰白麻篆一卷笔细与缙云石刻相似文勋有一轴黄麻篆阳冰少时书苏台文收张从申墨蹟一卷是唐垧言余未见唐𤣥度诸体诗粗有古意李玮家一様有两册关景辉家刻石子敬帖节过触事云云甚竒妙云真蹟在越州石元之大夫家今在其子县尉处苏州邵元伯收蘓沂所摹张颠贺八清鉴帖与真更无少异又摹懐素自叙尝归余家今归吾友李錞一如真蹟程师孟语余四十千置得古摹兰亭一本白玉轴欲出示竟不曽取今在子宏处王安上曽见之唐人摹右军丙舍帖暮年书在吕文靖丞相家淑问处法书要録载是临钟繇帖薛绍彭摸得两本一以见赠桞公权书隂符经有㑹昌日月姓名为马玘借去未还今知其子永稽䏻保惜在合肥江南文房物也王仲修收唐湖州刺史杨汉公书有钟法与襄阳罗譲能书碑同余家亦收一纸后题㑹昌年临写钟表今易归薛绍彭家唐司议郎陆柬之书头陀寺碑前少两幅获于吴郡世未有此书内空山字后笔以氏族志检之父名山才及王诜处收钱氏陆临兰亭皆空山字王仲孜收兰亭诗一卷余以头陀碑一幅及智永帖换宗室令穰欧书语箴一幅与薛绍彭分收李邕胜和帖余以六朝画古贤韩马银博山金华洞天石古鼎复忘记数物易得于吕公孺孙端问处余尝以碧牋临李三帖与真无异吕携去装褫矣有人收得虞永兴与圎机书一纸剪开字字卖之至矾卿二字得麻一斗鹤口二字得铜研一枚房邨二字得芋千头随人好之浅深李氏卫帖云卫稽首和南近奉勅写急就章遂不得与师书耳但卫不能拔赏随世所学规模钟繇遂多歴年二十着诗论草隶通觧不敢上呈卫有一弟子王逸少甚䏻学卫真书咄咄逼人笔势洞精字体遒媚师可诣晋尚书馆书耳仰凭至鉴大不可言弟子李氏卫和南此帖比今阁帖字亦多亦其所撰也次无名帖次郄超帖亦摹其阁帖中次陆机卫恒帖卫亦摹入阁帖也后余以画易于刘泾分前四帖与李錞皆正观间一种伪好物双钩摹欧帖上有印云清河张廷范印余跋曰唐人所摹欧阳询黄麻纸草书孝经是马季良龙圗大夫直温所收今归薛绍彭家宗室令穰收欧阳询三轴第一轴苏彦语箴次幅故事两段有开元缝印翰林之印李林甫臣等跋及知书楼官名字末后唐贼蒋元晖题宣徽两院使印余以智永三行帖陆柬之头陀寺碑一幅易得语箴第二轴草帖五纸第三轴行书故事皆有开元姚宋印跋草帖乃暮年书精彩动人行书少时书也智永临右军五帖获于吴郡因託薛绍彭书考妣会稽公襄阳丹阳二太夫人告贽为润笔薛以书画还往出处必同每以鉴定相髙得失评较薛书来云购得钱氏王帖余荅以李公炤家二王以前帖宜倾囊购取薛书来云新收钱氏子敬帖献之字上刮去两字余以为操之字后人恐以为操之故刮去无钖唐氏有双钩右军十七帖有精彩钱唐僧了性收一卷楮纸一同唐垧家有一卷是钱氏物纸白唐氏又收碧绫黄庭经云是褚遂良书非也上有江南李重光清辉二字小印云是丁晋公家族人所质钱氏所收浩博帖云臣节分严外无典掌之所故不簿上而诸位咸有法书临搨甚多常州使君㬌湛房下往往为人购去薛绍彭收肃宗千文字上皆有希圣字印忠孝之家圎钱印钱氏书堂印钱勰房下有史孝山出师颂题作萧子云亦竒古又有写白乐天诗一首是唐人书亦秀润天气殊未佳颜鲁公帖緑枣花绫是唐人勾填圈深墨浅王诜每余到都下邀过其第即大出书帖索余临学因柜中翻索书画见余所临王子敬鵞羣帖染古色麻纸满目皴纹锦囊玉轴装剪他书上跋连于其后又以临虞帖装染使公卿跋余适见大笑王就手夺去谅其他尚多未出示又余少时使一苏州背匠之子吕彦直今在三馆为胥王诜尝留门下使双钩书帖又尝见摹黄庭经一卷上用所刻勾徳元圗书记乃余验破者宋赵明诚金石録序予自少小喜从当世学士大夫访问前代金石刻词以广异闻后得欧阳公集古録读而贤之以为是正譌谬有功于后学者甚大惜其尚有漏落又无嵗月先后之次思欲广而成书以传学者扵是益访求蔵畜凡二十年而后麤备上自三代下讫隋唐五季内自京师逹于四方遐邦絶域所传仓史以来古文竒字大小二篆分隶行草之书钟鼎簠簋尊敦甗鬲盘杅之铭词人墨客诗歌赋颂碑志叙记之文章名卿贤士之功烈行治至于浮屠老子之説凡古物竒器丰碑巨刻所载与夫残章断画磨灭而仅存者略无遗矣因次其先后为二千卷予之致力于斯可谓勤且久矣非特区区为玩好之具而已矣葢窃尝以谓诗书以后君臣行事之迹悉藏于史虽是非褒贬出于秉笔者私意或失其实然至其善恶大节有不可诬而又传之既久理当依据若夫嵗月地理官爵世次以金石刻考之其牴牾十常三四盖史牒出于后人之手不能无失而刻词当时所立可信不疑则又考其异同参以他书为金石録三十卷至于文辞之恶字画之工拙览者当自得之皆不复论呜唿自三代以来圣贤遗迹着于金石者多矣盖其风雨侵蚀与夫樵夫牧童毁伤沦弃之余幸而存者止此尔是金石之固犹不足恃然则所谓二十卷者终归于磨灭而予之是书有时而或传也孔子曰饱食终日无所用心难矣哉不有博奕者乎为之犹贤乎已是书之成其贤于无所用心岂特博奕之比輙録而传诸后世好古博雅之士其必有补焉东武郡赵明诚序御定佩文斋书画谱卷九十二御定佩文斋书画谱卷九十三目録钦定四库全书御定佩文斋书畵谱目録第九十三卷厯代鉴蔵书三宋中兴馆阁储蔵宋绍兴御府书画式宋洪适隶释序宋喻良能题洪适隶续宋周宻云烟过眼録元汤允谟云烟过眼续録明都穆寓意编明朱存理铁网珊瑚目明丰道生梁溪华氏真赏斋赋注明严氏书画记明王世贞尔雅楼所蔵法书明王世懋澹圃书品明何良俊书画铭心録卷九十三钦定四库全书御定佩文斋书画谱卷九十三歴代鉴蔵三书宋中兴馆阁储蔵名贤墨蹟八十九轴朝廷续行降付并前録所载旧蔵一百二十六轴一册附録名氏于此魏一轴钟繇议事表一晋十七轴王羲之十四日帖一因縁等九帖一二书帖一数年帖一四月帖一送棃帖一奉忆帖一十月帖一数有帖一书至帖一草书帖三王献之三帖一东山帖一王恬简尺一永和元年金刚经一齐一轴萧子云奏表一梁一轴简文皇帝制通𤣥寺石像文一唐六十四轴明皇嘉賔勑一赐李含光勑一批荅李含光表一批荅裴耀卿等奏状一肃宗赐李含光勑一萧瑀嵗旦诗一褚遂良临王羲之黄庭经一钩摹王羲之十七帖一欧阳询简尺一新序帖一书度尚庾亮帖一道失诗一狄仁杰谢状一李白廿日醉题诗一又送贺八归越诗一胡英乐府诗一李邕简尺二颜真卿叙一祭文草一干禄字一李阳冰篆三李商隐月赋一张颠草圣帖一率意帖一诸舍帖一又王粲评诗三李徳裕启状一白居易简尺二与刘梦得帖一崔骥囬求字帖一李揆连句一毕諴启状一栁公权伯氏帖一曹刚中投醪帖一王拾遗草书千文一萧氏示三儿生日诗一史惟则篆隶一褚庭诲法书一颜氏家谱一孙思邈粟米帖一吴綵鸾切韵一贝灵该逰天竺寺诗一禅月大师手帖一僧亚栖草圣三又诗一僧齐已唘状一谢状一僧髙闲草圣二草书退之送序一僧懐素草书千文二孝经一自叙帖一上定襄郡王帖一僧智永真草千文一唐朝不知名者六十八轴一册张九龄告一颜濋告二殷开山赠告一朱巨川告二颜允南告一颜思鲁告一杨美告一桑如珪母王氏告一张令晓守资州磐石县令告一李丛告一魏洽告一严武告一张彬告一李绅拜相告一许圉师告一李能告一张庭询告一许浑吿一钩摹王羲之六帖一十三帖一乐毅论二钩摹王献之洛神赋一临王献之忧懐帖一钩摹兰亭二书李郢七言诗一元和名贤书文馆词林一草圣千文一唐韵三又一册琴手势谱序一草书寄人诗一草书洛神赋一欲到帖一释氏説一文思博要一节史十八节汉史二节史小楷一晋阳秋一清浄经一又草书清浄经一佛本行集经一小字法华经一挂轴书大中之寺二五代十四轴南唐李后主书诵经囘向词一发愿文一诗词一招贤诗一钱玉牒一杨凝式二帖一又四帖一记崔䖏士诗一宋齐丘延賔亭记一徐铉送浄公上人东逰诗一徐知训临王羲之帖一南唐沙门应之千文一南唐人临李阳冰小篆一序洛诗藁一皇朝四十九轴钟离景伯兰亭一蔡君谟临懐素诗一压勒千文一米芾逰宝灵诗一西山书院杂咏一请谏公住持疏一偈一和张磐韵诗一避暑多景楼诗一观雪涌金诗一又观雪碧湘诗一杂书诗文三十八皇朝祖宗御书法帖十卷五十六段太宗三十一仁宗九英宗一神宗一哲宗一徽宗五钦宗三祕书监沈揆跋文一以上石刻嘉定三年改㑹要所楷书案为库置架设之榜曰御书石刻用东廊旧牌摹刻太宗皇帝御书飞白祕阁字一御制御书祕阁賛序一设祕阁下髙宗皇帝草圣歌诗摹刻漆屏二嘉定元年朝廷降付设扵道山堂徳夀慈福两宫御书观音经共八段元在碑石库嘉定三年置架设扵羣玉堂东偏孝宗皇帝御书秋日幸祕书省近体诗一很石铭一光宗皇帝御书夀圣皇帝圣政序一以上皆在祕阁西厢榜曰御书石刻今上皇帝御书圣安夀仁太上皇帝圣政序一设祕阁下淳熙祕阁续法帖十卷七十三段第一卷魏钟繇晋王羲之书第二卷王羲之王献之书第三卷唐欧阳询萧瑀褚庭诲孙思邈狄仁杰张长史颜真卿书第四卷唐明皇书第五卷李白胡英李邕白居易书第六卷唐张九龄李绅书第七卷李阳冰李徳裕毕諴李商隐书第八卷懐素书第九卷髙闲亚栖齐已书第十卷杨凝式无名人书以上石刻在西廊史库之南碑石库羣玉堂法帖十卷共一百四十一段第一卷髙宗皇帝御书三生铭孝经孝宗皇帝御书典论光宗皇帝御书甘泉赋宪圣慈烈皇后御书千文归田赋第二卷王右军王司徒隋僧智永无名人书第三卷欧阳率更虞少监褚中令季北海颜鲁公徐内史张司业髙闲上人栁谏议杨少师书第四卷懐素千文第五卷晏元献杜正献范文正文忠烈富文忠包孝肃赵清献唐质肃张文定韩献肃王文公司马文正韩门下刘忠肃苏文定邹忠公陈忠肃书第六卷苏东坡书第七卷黄山谷书第八卷米南宫书第九卷李后主钱忠懿徐骑省李西台杨文公钱内翰宋宣献石曼卿苏才翁苏沧浪石徂徕唐彦猷陆子履沈存中沈叡达滕章敏曽南丰刘贡父林和靖钱文肃王仲至范内翰张存诚张浮休杨无为秦淮海张右史晁吏部李姑谿李龙眠贺庆湖刘巨济薛道祖毛东堂周清真蔡紫㣲苏后湖韩陵阳陈简斋张无垢书第十卷蔡忠恵石曼卿书以上碑刻元系安边所申发朝廷嘉定元年承朝廷降下三年以着庭东廊屋三间为库置架设之榜曰羣玉堂石刻着作佐郎傅行简书王献之保母志一庆元间山隂有人发地得此嘉定元年朝廷降下盛以漆匣蔵扵搜访库韩魏公帖四十三段在碑石库宰父三馆题名一馆阁续题名二以上在道山堂进中兴馆阁书目题名一在西廊拜阁待班所着庭记一嘉定二年着作佐郎杨简撰并书暴书㑹题名淳熙五年九月六年九月七年七月八年七月庆元二年七月以上在东廊拜阁待班所淳熙九年七月十一年七月十二年七月绍熙元年七月三年七月四年七月庆元四年七月五年七月开熙元年七月以上在西廊拜阁待班所宋绍兴御府书画式思陵妙悟八法留神古雅访求法书名画不遗余力清闲之燕展玩模搨不少怠盖睿好之笃不惮劳费故四方争以奉上无虚日后又于𣙜场购北方遗失之物故绍兴内府所蔵不减宣政惜乎鉴定诸人如曹勋宋贶龙大渊张俭郑藻平协刘炎黄冕魏茂实任原辈人品不髙目力苦短凡经前辈品题者尽皆拆去故今御府所蔵多无题识其源委授受嵗月考订邈不可求为可恨耳其装饰裁制各有尺度印识标题具有成式余偶得其书稍加考正具列扵后出等真蹟法书两汉三国二王六朝隋唐君臣墨蹟用克丝作楼台锦褾青緑簟文锦里大姜牙云鸾白绫引首髙丽纸贉出等白玉碾龙簪顶轴檀香木桿钿匣盛上中下等唐真蹟用红霞云锦褾碧鸾绫里白鸾绫引首髙丽纸贉白玉轴檀香木桿次等晋唐真蹟用紫鸾鹊锦褾碧鸾绫里白鸾绫引首蠲纸贉次等白玉轴引首后贉卷缝用御府圗书印引首上下缝用绍兴印钩摹六朝真蹟用青楼台锦褾碧鸾绫里白鸾绫引首髙丽纸贉白玉轴御府临书六朝羲献唐人法帖并杂诗赋等用毬路锦衲锦柿红龟背锦紫百花龙锦皁鸾绫褾等碧鸾绫里白鸾绫引首玉轴或玛瑙轴临时取㫖内赵世元钩摹者亦用衲锦褾蠲纸贉玛瑙轴并降付庄宗古郑滋今依真本纸色及印记对样庄造将元拆下旧题跋进呈拣用五代本朝臣下临帖真蹟用皁鸾绫褾碧鸾绫里白鸾绫引首夹背蠲纸贉玉轴或玛瑙轴米芾临晋唐杂书上等用紫鸾鹊锦褾紫驼尼里楷光纸贉次等簪顶玉轴引首前后用内府图书内殿书记印或有题跋于缝上用御府图籍印最后用绍兴印并降付米友仁亲书审定题扵贉卷后苏黄米芾薛绍彭蔡襄等杂诗赋书简真蹟用皁鸾绫褾白鸾绫引首夹背蠲纸贉象牙轴用睿思东阁印内府图记米芾书杂文简牍用皁鸾绫褾碧鸾绫里白鸾绫引首蠲纸贉象牙轴用内府书印绍兴印并降付米友仁定验令曹彦明同共编类等第每十帖作一卷内杂帖作册子赵世元钩摹下等诸杂法帖用皁木锦褾玛瑙轴或牙轴前引首用机暇清赏印缝用内府书记印后用绍兴印仍将原本拆下题跋拣用宋洪适隶释序秦燔书废古训而官狱多事乃令下杜人程邈作小篆而邈复献隶书所以施之徒隶趋简易也亦曰佐书汉魏之际蔡邕钟繇梁鹄邯郸淳俱有书名后魏郦道元注水经汉碑之并川者始见其书盖数十百余陵迁谷变火焚风剥至宣政和间已亡其什八本朝欧阳公赵明诚好蔵金石刻汉隶之着録者欧阳氏七十五卷赵氏多欧阳九十三卷而阙其六自中原厄于兵南北壤断遗刻耗矣予三十年访求尚阙赵録四之一而近嵗新出者亦三十余赵盖未见也既法其字为之韵复辨其文为之释使学隶者借书以读碑则歴歴在目而咀味菁华亦翰墨之一助惟老子张公神费凤三数碑有撰人名氏若华山亭为卫觊之文见于他説者财一二尔其文或险而难解涩而太凿者譬之纪甗郜鼎皆三代厪存之器其剥缺不成章与魏初之文数篇附于后如断圭残璧亦可宝自刘熹贾逵已下字画不足取者皆不着干道三年正月八日鄱阳洪适景伯序宋喻良能题洪适隶续观使大观文番阳公所撰也公顷帅越尝㑹粹汉隶一百八十九为二十七卷曰隶释续有得者列之十卷曰隶续既墨于版亦已详矣犹以为未也复𡨕搜旁取又得六十有五为九卷所谓毫发无遗恨者书成下示门下士良能良能既得之敬白安抚大资吴兴公公一见大喜谓可开觉后学乃命镂之坚梓以侈其传噫嘻番阳公之好古吴兴公之乐善俱极其至槩之古人可谓无媿也已淳熙六年八月十七日承议郎特添差通判绍兴军府事喻良能谨题宋周宻云烟过眼録乔达之篑成号中山所蔵智永真草千文永兴军节度使印韩侂胄印李伯时女孝经伯时自书惜不全智永真草千文徽宗题有政和宣和印颜鲁公马抐帖髙宗题签焦达卿敏中所蔵晋王逸少十七帖真蹟五纸不出户帖唐孙过庭书谱真蹟上下全徽宗渗金御题有政和宣和印鲜于伯机枢所蔵文思博要帝王一部唐类书也天宝十年十二月楷书臣胡山甫书字极遒丽卷后有史馆山甫印用麻纸列馆中典掌之人及三校姓名贉卷皆绍圣间人题跋其后如张元长周美成晁説之薛绍彭及诸人在内有厯下周子然不知何许人也吴彩鸾书切韵一本字画尤古沈传师书积雪山隂马过难残更深夜铁衣寒将军破了单于阵更把兵书仔细㸔右御史大夫沈传师诗书寄太府兄侍史索靖章草月仪帖一短卷有希世小印及永兴节度使印晋武帝真蹟宣和御府物有唐人跋王右军与桓温荐谢𤣥真蹟用茧纸书字轻清不类右军后有驸马蔡璀跋杨和王故物也牡丹锦褾首俨然着色画盖宣和法锦也苏东坡书词一云东武城南连堤就郏湛初溢今刊本作涟漪初溢非也杂帖一册内有刘泾巨济墨蹟一纸一印文曰刘巨济符伯机云太平州有重刻本瘗鹤铭然不知以何物为别当叩识者又云孔子庙堂碑京兆府本无裂乃佳叶森今收一本乃饶州锦江书院本极佳张受益谦号古斋所蔵李西台新竹诗后有苏子美跋贾秋壑故物也米元章帖十二册各以其类为册如手简家书诗文各分类闻是韩侂胄故物中间韩魏公家园池诗各有閲古珍玩大印其后归史卫王府凡如此五十六册一一精好米帖家书内有与友仁者有与寅哥者所为虎儿是也花押廼两様王子庆所蔵五字不损本兰亭原系堂后官卢宗迈家物墨花满面后一行空䖏后归碑驿童道人姜尧章自童䖏得之凡一册题跋上有白石生四屧之印又有鹰扬周郊凤仪虞廷印甚竒盖蔵姓名二字后归萧千巖之姪况介文后有李秀巖跋既而复归之俞夀松翁有梦鸥堂二跋及㑹稽内史等三古印最后为赵子固所得喜甚乗舟夜归至湖中弁山舟覆幸值浅港行李俱淹子固独持此卷立浅水中示从者曰兰亭已在其他不足忧矣其跋语亦详载且题八字扵卷首曰性命可轻至宝是保其风致殊似米老子固垂世以此归贾氏悦生堂今蔵王子庆家后归李叔固家叶森曽于其子仲庸参政䖏见此本仲庸垂世属之他人赵太祖御批三卷真宗御书封泰山禁音乐批仁宗飞白便面六枚英宗旧名宗实监押侍禁私书及齿药方哲宗御书便面掬水月在手弄花香满衣中有御押髙宗御书损斋二字并御制损斋记左仆射沈该已下聮名亲书表在后李西台古篆并行书风后庙碑甚佳驸马都尉王晋卿家物也钦宗围城日绢上蜡丸徴兵御书王介石虎臣所蔵唐刘良騵吿及江南周宗卿诏用书诏之印咸通中吴通微书莽賛告书体甚佳米老自跋东坡书蔡君谟二小诗又杭妓周韶诗初杭州营妓周韶能诗苏子容过杭述古饮之韶求脱籍子容令即席赋诗有云陇上巢空嵗月惊忍㸔囘首自梳翎笼中若放雪衣女多念阿弥礼世尊一时叹佳籍中诸妓之内有胡椘龙靓二妓诗最佳事在侯鲭録陶𢎞景书板帖见东观余论又御书十余卷太祖者河阳武林闗使身故乞差人充替御笔上用内合同印太宗廼尹京时叶打捕榜后有御押及行移书字甚草草可见五代之物茍简用开封府印真宗数纸其后臣僚奏状既无衔位亦只押而不书名徽宗数幅皆䖏分中省进呈短奏亦多不急之事皆御笔亲书照已画纸钦宗一幅系亲事官节级徐钊收称其䖏某人聚衆疑惑等事御批示付程振令追捕杖嵴配千里封皮用御前之宝司徳用进所蔵宋李建中书絶句莺已无声花已老谁知三月尽头时亦佳句也张与可斯立号绣江所蔵陶隐居小字黄庭外景经张旭草书真蹟有六一翁跋杨凝式千文元微之转官诰郭祐之天钖号北山所蔵晋右军得告帖又快雪时晴帖皆真蹟有米老跋遂以名斋且刻石叶森曽见此二帖神韵精彩又唐模千文又兰亭廼李山房故物有老米印又有李常公择长印叶森曽见戴原甫持此来售廼南唐椒阁锦褾首梁人临重告等五帖唐徐浩宝林寺诗真蹟欧阳率更碧纸行书咏陈主诗又梦奠帖元是陈徳翁物甚佳叶森芸斋所收即此本亦存甫携售也虞永兴汝南公主墓志后有米老跋皆真蹟也褚中令小楷西昇经后有逺山重叠传古龙画王子才英孙号脩竹所蔵米老自作自书上清储祥宫碑川纸上大书甚佳旧在向若水家后归贾秋壑今归子才廼与东坡同作米意极自得然非为彼文压倒则此老必叫屈余家亦有米老自画自书天衣禅师第二碑字画絶妙蔵之甚久为徳生豪夺去甚惜之金一之应桂亦有之字大于此然宛不及也雪窦和尚亲书诗一卷后有诸公题跋张张所蔵名帖御府兰亭类考十册凡百余种及髙宗十七帖内临八帖后有跋廉端甫希贡号芗林所蔵向芗林灵璧卧石上有刻字并小诗皆向芗林伯恭书徐容斋竢子方所蔵颜鲁公自书行部尚书告廼纸书不可晓大厯十二年唐人双钩兰亭孟简细书六赋朱希真双钩力命帖黄庭经郝清浦清臣所蔵孙过庭草书千文五色纸书其缝内各有珍字印或谓唐太宗或谓宋太宗印中唐𢎞文馆印张旭秋深不审帖上有双龙团印前后有政和宣和印记又闻有萧子云出师颂真蹟未及见又有唐模兰亭李士𢎞倜号圎峤所蔵黄山谷大字浯溪诗有序甚妙又草堂书嵇康诗髙仲器铸所蔵唐模兰亭极痩而自然髙子竒跋云此乃冯承素等临栁公权小楷清浄经开元五年书于上都昭成观东坡书杜少陵骠骑圗并诗后有子由跋山谷二絶向马子卿昭号性斋所藏萧遘幽分帖明昌题张芝九问帖宣和题东坡大字徳威堂铭黄绢乌丝栏书甚佳东坡翰院乐语草书一大卷上有开封赵与懃小印及齐斋印石曼卿书大字筹笔驿诗甚竒山谷草书鹦鹉赋佳山谷家书数幅又一帖云近有佳㑹率以故不得往岂食料禁不批放耶呵呵又一帖花四枝谩送余春尚可赏否戴花人安否前辈风流可想也米帖一云胡不入城单外恐不堪久洪元眘集主书胜业讃髙宗题许浑乌丝䦨上书大轴佳赵孟頫乙未自燕囘时所收京兆府所刻东方朔画賛比之今本字稍大天台谢奕修养浩斋所蔵虞永兴头眩帖有机暇清赏文洽公言珍玩蓑笠轩印亦有绍兴印颜鲁公鹿脯帖乞米帖倩仲跋杨少师手帖李西台诗苏沧浪草书东坡醉草温公帖陶隐居小楷大洞真经隐诀后有林希父子题秦少㳺数帖周越书劔器行唐良騵元陵挽郎诰贞元八年三月二十四日三省长官董晋领吏部选杜黄裳尚书右丞赵景郎中韦夏卿唐陈尚庭县尉诰天宝三载丞相李林甫韦陟景融又称陈尚庭四十三载告身乃用罗纹纸殊不可暁后有向若水跋吴越承制大略如诰勑后书天下兵马元帅尚父吴越王衔王晋卿八帖皆与亲贤宅请王书内有送酒一帖云瀑酿四器纳上以酒称酿可谓好竒苏氏谱系帖自源明坡颖而下凡五世世各十余帖为六巨帙生平所观苏帖未有如是之多也米老小楷三帖又十帖珊瑚等帖米老亲书楷书画法并青山白云字米老辨印帖蔡君谟朱书青纸上大字东坡书绣观音賛吴越王判状二并賛宁状忠懿王草书判字一花押已上并贾师宪故物后以此送谢堂堂不能保归之起翁翁今亦不自务也渐为陈氏所蔵菊坡赵氏待制与懃所蔵黄太史大字发愿文教化参政所蔵宋太祖御书一纸前据殿前军马数次有御笔两行云我自别勾当公事谁要汝具人数来后复有太祖御书字其下封禅卤簿使印印上书臣陈康伯四字尝见汪龙溪彦章一帖髙宗御府手卷画前上白引缝间用干卦员印其下用希世蔵方印画卷尽䖏之下用绍兴二字印墨迹不用卷上合缝卦印止用其下希世小印其后仍用绍兴小玺徽宗朝墨蹟用天水双龙缝及泥金御题淡青狭签头是也米氏研山后归宣和御府今在台州戴觉民家大衍库出售杂物时有灵璧小峰长仅五六寸髙半玲珑秀润所谓胡桃玉色徽宗御书八小字刻扵峰傍云山髙月小水落石出略无琢刻之形真竒物也元汤允谟云烟过眼续録总管大中滦阳赵伯仁举家蔵王右军司州帖古黄纸书章宗泥金书籖明昌七印全又屏风帖硬黄纸书徽宗泥金题籖首尾天水宣政内府图书等印并全余家旧蔵司马文正公手録富郑公使北日抄一卷其长五六丈字画虽若古拙而首尾端谨如一岂像其生平行止邪史称公之至诚可以动天地此卷见之丞相益国公周必大子充为跋贾师宪物也山居太史杨瑀所蔵智永石刻千文九成宫石刻皆金士权所撰杨元诚家所蔵唐王建亲书宫词小诗一百二十首后有钱武肃王印押龙盖宣和内物也其字皆章草明都穆寓意编李少卿贞伯所蔵懐素酒狂帖后杨凝式鉴定王晋卿跋山谷题名是光福士人家物非真蹟刘以则藏张长史宛陵帖李西台苏才翁跋江隂卞氏物非真沈丈唘南蔵苏沧浪蔡端明苏文忠文定黄文节米海岳诸贤遗墨共一册山谷书老杜律诗二首大真字王文正秦淮海米襄阳楼攻媿杨慈湖诸贤手帖一卷苏文忠前后赤壁赋李龙眠作圗隶字书旁注云是海岳笔共八节唯前赋不完林和靖与僧二帖蔡端明自书絶向诗海岳自书词一卷蔡苏黄米真蹟一卷李忠定张忠献赵忠简吕忠穆李庄简五公手札一卷张忠献父子与虞丞相札子山谷大字马伏波诗一卷大字谷自有跋邓侍郎程雪楼徐子方卢疎斋诸公诗蹟嘉兴王廷槐家蔵张长史春草帖白麻纸真蹟尝入宋袐书宋元人题名并跋甚多崑山黄应龙蔵吴傅朋㳺丝书宋髙宗赐岳武穆手诏城西张氏蔵钟元常荐季直表上有昼锦堂米芾贾似道等印元人跋云是宋僧存此山物又薛绍彭四帖元张伯雨蔵赵松雪金荪壁跋后伯雨归倪云林今在石田翁家李少卿近跋钟书定为真蹟予不敢以为然也宜兴尹氏蔵褚模褉帖中缝折䖏钤墨宝小印后苏易简题有若象夫子一首后范文正蔡君谟裴煜冯当世跋富郑公梅都官吕汲公苏氏兄弟米海岳诸公题名小米鉴定此卷后归陈祭酒缉熙朱性父蔵老米临黄庭经今归石田翁虞丞相允文帖今归黄应龙又有虞文靖公楷书金刚经一卷宁波人谢某蔵文丞相书其逺祖敬斋先生论苏章事并丞相跋字约千余行草称后学文天祥书无印章后有王伯厚题语吴江史明古蔵唐赵模集晋字千文褚河南书文皇哀册文硬黄纸米友仁鉴定欧阳率更梦奠帖疑是临本元郭畀天钖蔵后入杨东里家郭杨皆有跋蔡端眀八帖洪兴祖范大年跋胡珪等题名宋贤诸帖一卷李西台周益公胡邦衡文文山而下九十八人王逸老二帖朱文公与六十郎帖贡尚书杨铁崖跋宋孝宗赐虞丞相手诏赵子固书梅竹诗三首赵子真叶士则董楷跋元张师道书木兰花慢词一卷后元人题识子昂临大令帖并自书诗一卷松雪书归去来辞一卷鲜于伯机自书诗文一卷有邓文肃龚子敬跋周伯温书四体千文一卷前画伯温小像门人蒋冕侍立旁有自賛盖周公书以贻冕者冕苏郡人精篆隶史丈复有薛尚功摹钟鼎款识真蹟二十卷后题云嘉熙三年冬十有一月望后十一日外孙朝请郎新知临江军事杨伯岳拜观扵廿四叔外翁书室后二十年弁阳周宻得之外舅泳斋书房赵孟頫鉴定白野不华周伯琦题名张伯雨柯九思跋此帖旧为吾乡沈雄仲蔵雄仲名洪元巨室号万三之后善草隶书老而贫故史氏得之成化戊申予馆授史氏九月其家火作书画多付煨烬唯此帖及欧褚赵模书数卷独存岂竒宝鬼神固衞之邪东坡谢陈后山恵巾诗上有大方印曰赵郡苏氏江隂薛尧卿蔵南京梁中书蔵陆宣公书陆士衡文赋小字章草松江人携示陆放翁自书诗一卷大字行字画遒劲山隂杜恩永跋马主事抑之蔵颜鲁公争坐位帖上有贾似道印为元人袁文靖公物崑山项方伯蔵朱文公李泰发二帖泰发名光宋参知政事谥庄简后人跋其帖见有光字遂以为司马公笔可发一笑史丈新收颜鲁公刘中使帖凡四十一字白湛渊鲜于枢田师孟跋是嘉兴物卢廷璧蔵金玉黄华书絶句诗七首大字行卢廷璧物老米作朱乐圃墓表一卷亦非真蹟是刘以则家物今在吴江张氏刘佥宪家蔵宋王巖叟李乐菴梁克家赵令畤范石湖李泰发诸名贤手帖共一册山谷书隂真君诗一卷亦马主事家蔵谷有跋云中州丰都山仙都观朝金殿西壁有天成四年人书隂真君诗三章予同年许少张以为真汉人文章也偶得佳纸为抄此诗与王泸州之季子绍圣四年四月丙午黔中禅月楼中书海盐张黄门静之蔵颜鲁公祭姪文史丈为予説辽东萧黄门文明藏宋钱文僖邹忠公任伯雨而下二十一帖李少卿尝为郎中奉使湖湘道过江西于石亭寺僧䖏得山谷草书一卷后有谷真字跋纸墨如新予生平閲黄书颇多此其最也张伯雨自书诗五十五首后人裱为二册题跋一册杨廉夫而下共十五人常熟刘氏物今归袁戒卿宋人双钩唐模兰亭有汉中赵氏诸印朱尧民蔵今属他姓宜兴徐阁老蔵东坡小楷乞居常州奏状谢采伯跋徐公尝以李少卿所蔵椘颂与此帖共摹刻石宋陈亚之自书诗一卷司马公苏氏兄弟跋王廷槐蔵侍郎吴公元博蔵唐林藻深慰帖宋祕府物懐素草书千文一册顾少参崇善蔵云得之河南民家五代杨凝式书神仙起居法草字真蹟小米鉴定上有永兴军节度使印及贾丞相悦生堂圗书郡人王氏藏范文正公书伯夷颂黄绢小楷宋元名人题识甚多世谓首阳之节韩子之文与文正之书同为三絶范氏子孙尝模以刻石真蹟今藏义庄松江曹泾杨氏蔵蔡苏黄米真蹟一卷陆放翁自书诗一卷欧阳公寄苏子美诗真蹟姚少师洪武中住北平庆夀寺得此帖少师自有跋今蔵扵其孙廷用明朱存理铁网珊瑚目石鼓文题跋并赋兰亭定武本题跋兰亭旧刻本题跋二王墨刻题跋薛尚功摹钟鼎彞器款识真蹟啸堂集古録跋汉钟繇真蹟一帖褚模褉帖唐欧阳率更梦奠帖欧阳率更子竒帖唐张长史春草帖唐颜鲁公刘中使帖唐懐素自叙帖懐素自叙帖内阁石刻懐素自叙帖匏菴临本懐素酒狂帖唐林藻深慰帖唐临十七帖五代杨凝式起居帖宋两朝御札墨本宋御书赐郑丞相王氏宋勑并诸帖宋范仲淹书伯夷颂文正公道服帖一文正公翰长帖二文正公许下帖三文正公与师鲁二帖欧阳文忠公诗帖一天平范氏先世诸卷石曼卿诗韩魏公二帖宋人九帖蔡端明一帖林和靖二帖宋陈亚之诗曽氏诸帖苏东坡楚颂帖东坡恵州帖二东坡书蔡诗帖东坡琴操帖东坡村醪帖东坡草书后汉人得道隂长生诗三篇山谷发愿文山谷伏波帖山谷诗三帖苏后湖诗帖米南宫临颜书米南宫书崇国公墓志铭宋张即之书林酒仙诗薛道祖三帖华阳张嗣真杂帖陆友仁书世説吴傅朋㳺丝书虞雍公钓堂帖朱文公与姪手帖朱文公诗洪侍郎诗帖魏鹤山遗陈深父子帖宋文丞相诗卢提刑尚书父子词翰二帖元杨椿书虞泰公祺传虞相古劔歌虞雍公文集序虞邵菴小像山居图诗题胜伯仙台髙士图元人诸帖赵魏公二帖赵松雪诸帖鲜于公遗墨虞邵菴手书诛蚊赋虞雍公诛蚊赋刻石疏虞邵菴书儗岘台记虞邵菴豆腐三徳賛虞邵菴诗帖虞邵菴酬答翼之篇翰袁静春杂诗吾子行小篆杜诗诸帖李士𢎞临右军帖跋钱翼之四体千文诸跋张外史自书杂诗诸跋张贞居帖一贞居诗帖二贞居诗帖三郭天钖诗卷饶介之诗帖文英新词藁宋仲温诗帖南宫生传元度诗竹林陈氏杂帖送瞿恵夫学官诗序赠画师朱叔重诗叙赠笔公沈日新王氏彞斋记张简沈祐诗王畛诗周砥诗潘牧诗赠陆颖贵笔师叙有诗钱逵书虞雍公辨乌赋赠昙霄序良常张氏遗卷艇斋记贞溪诸名胜词翰复孺先生家世谱琼林薛真人诔文元薛思永配倪夫人墓铭松雪书瑛公住持隆教寺疏㳺仙词卷方寸铁铭谢氏石屏无钖华氏贞节春草二卷昆山水节妇诗卷陈妇节义集序春草堂记泉州两义士传卢贤母传贞夀堂记植芳堂记崔氏友竹卷黄氏菊山卷明丰道生梁溪华氏真赏斋赋注钟太傅荐季直表王右军袁生帖祐陵题谢灵运书古诗帖虞永兴汝南公主墓铭起草王方庆通天进帖上有建隆史馆印颜鲁公朱巨川诰真卿与刘中使帖一曰瀛州帖徐季海绢上楷书道经蔡君谟手牍黄山谷真行刘賔客经伏波神祠诗冬日二士两东草书诸上座帖太白忆旧逰诗髙宗黄素黄庭经岳鹏举与奉使郎中札子赵承㫖临鵞羣帖有邓善之贡仲章龚子敬等跋临大令洛神赋有虞伯生李鸣凤袁仲长栁道传等跋虞雍公螡赋邵菴行书周穆王坛山古刻蔡中郎石经残本夏承娄夀汉碑乐毅东方晋刻定武兰亭帖淳化祖刻又有太清所搨明严氏书画记张长史草书俞紫芝墨蹟晦翁墨妙宋局画夀字赵子昂真蹟诗字六轴元刻丝早朝诗四轴织字昼锦堂一轴本朝名笔大学总章四轴草书四轴宪宗御制判字一轴金山农书归去来辞徐霖昼锦堂记归去来辞四景诗八轴李东阳诗杨譓隶字胡恭草书徐承祖字二轴马一龙草书三轴陈道复草书四轴石刻东林寺诗王谷祥文武成功诗一轴定武兰亭一卷唐宋墨蹟一卷蔡君谟茶録四大家书二卷陈氏家教一卷文赋墨蹟二卷元名人㳺仙诗卷俞紫芝读书谱冯海粟一卷赵子昂书常清浄经一巻赵仲穆古篆千文一卷本朝宣庙御书石刻一卷沈度书圣学传心一卷宋仲温书陶诗徐子仁赤壁赋乔白巖诗草沈周昌黎记一卷李西崖真草墨蹟五卷祝枝山文赋草圣二卷郑元吉书㳺仙诗一卷古今墨妙名贤翰墨各一卷钟鼎临本四册松雪真蹟四册锦囊佳制张即之墨妙虞世南墨蹟懐素帖静林书谱宣和御书翰墨清趣吴下草圣拙政园记十二篇明王世贞尔雅楼所蔵法书魏钟太傅荐季直表晋王右军三帖鹘不佳帖王大令送棃帖隋贤书出师颂虞永兴汝南公主墓铭藁唐文皇哀册褚河南书又临兰亭真蹟颜文忠公送裴将军诗书吴兴竹山潘氏堂聮句栁诚悬书兰亭诗文懐素千文又宗室家蔵本杂古墨蹟六大家十二帖宋名公二十帖宋贤遗墨范文正公楷书道服賛又题伯夷颂与尹舍人书及忠宣公诰勑和靖䖏士手书七言近体五首涑水司马温公宛陵梅都官金陵王荆公副车王都尉墨蹟王司諌告身苏沧浪真蹟蔡苏黄米赵帖苏文忠公书烟江叠嶂歌书四古体大舅多买书画竒物札与蒲传正札书三絶句洞庭春色中山松胶二赋又书归去来辞黄山谷杂帖书墨竹赋此君轩诗杂诗二卷䨇井伏波神祠诗临本又书昌黎诗真蹟米元章诗卷跋奕棊圗贻坡老竿尺薛道祖墨蹟雪项山诗帖上清达年帖通泉帖兰亭二絶又翠微居士与大年三帖羔羊居士书饮中八仙歌杂宋元墨蹟米元晖手书叙语诗六章思陵御书养生论真蹟范文穆吴中田园杂兴卷张祕阁即之书老柏行又温甫擘窠书徐内翰小楷莲经宋元人墨蹟米赵四帖赵吴兴书心经又法华经四十二章经济禅师塔铭又大通阁记草书千文真书千文又篆书千文书归去来辞书洛神赋又归田赋书枯树赋又书秋声赋行书二賛二图及诗跋书十五诗行书唐诗拟古五首十絶句画跋书詹舍人告又于归帖行书诸尺牍与妇魏国管夫人子仲穆緫管三札鲜于伯机书千字文逰髙亭巖诗记又诗记真蹟为子去矜书杂诗卷虞道园赐碑賛虞贯二学士真蹟柯敬仲隶古诗十九首张伯雨书诸公赠言俞和紫芝临乐毅论铁崖湘竹龙吟老客妇謡元名人墨蹟国朝名贤遗墨蹟五卷有名三吴楷法二十四册又三吴楷法十册三吴墨妙上下卷三吴诸名笔札吴中诸帖诸贤杂墨名贤遗墨宋太史手书郑濂名觧宋仲珩方希直书宋克书张长史笔意又急就章又书画帖沈民望书姜尧章续书谱凌中丞金刚经临洛神赋姜太仆立纲书四子全文句读李贞伯游滁阳山水记又书古选祝希哲音释后天全翁灵巖胜㳺卷又联句诗卷词卷李文正陆文裕墨蹟又文正诗翰卷杂帖沈石田倣双井书李范菴书卷祝京兆六体书又诸体书隶书卷又真行杂诗赋草书月赋书太白传又青莲诗杜紫薇诗书夷坚志操缟藁一卷艳诗一卷杂诗三卷秋兴八首为王明辅题灌木图歌季静园享卷书唐七诗书感知诗华氏成趣园记茂苑英华卷文太史小楷周召二南诗又三诗写金花古局牋徴仲行书诗篇㳺白下诗絶句诗四体千文欧体千文苏黄米三体诗赤壁二赋卷小楷赵飞燕外传精楷苏鹗杜阳编书进学觧手札二十八纸书程乡令遗爱碑墨蹟陆文裕公俨山手札张东海册金元玉卷陈复甫手书诗藁书陶诗又赤壁赋王履吉诗墨又杂咏卷书五噫歌图小楷四六书江文通拟古诗书长恨歌白雀帖马太史书东封纪行徐髥仙墨蹟桑民怿卷丰存礼手札又病马行擘窠行草俞仲蔚书金刚经黄淳父书田园杂兴卷古隶风雅古选古隶章藻摹琅邪法书十卷朝鲜三咨外国书旅獒卷续名贤遗墨扇卷甲之一扇卷甲之二扇卷甲之三扇卷甲之四扇卷乙之一扇卷乙之二扇卷乙之三扇卷乙之四扇卷乙之五淳化阁帖至道御书法帖十一卷祕阁续帖大观太清楼帖绛帖汝帖鼎帖临江二王帖杂二王帖祕阁续帖东书堂帖寳贤堂集古法帖庐山陈甲秀堂帖真赏斋帖文氏停云馆法帖小酉馆选帖十卷禹碑石鼓文秦相峄山碑西岳华山碑汉太山孔宙碑汉隶张汤隂碑汉景君铭汉司隶校尉鲁峻碑汉圉令赵君碑鲁相晨庙碑汉隶校官碑蔡中郎九疑碑又夏仲兖碑后汉桐柏庙碑皇象天发碑吴天玺书急就章孔子庙记梁鹄书受禅碑钟太傅贺捷表戎路表督军劝进碑索靖糿安月仪帖古兰亭帖赐潘贵妃兰亭卷真定武兰亭又肥本兰亭宋搨褚摹禊帖草书兰亭叙周邸禊史初搨宋搨黄庭经宋搨乐毅论小楷曹娥碑右军笔阵圗周孝侯墓碑唐本有勑字十七帖宋搨圣教序心经栖霞寺碑铭绛州夫子庙碑王大令十三行洛神赋旧搨辞尚书令帖智永真草千文瘗鹤铭陶隐居入山帖茅山许长史碑青州大佛寺碑隋八分书孔庙碑唐文皇屏风铭𤣥宗御书太山铭又篆书孝经凉国公主碑兖州夫子庙碑秦王告少林寺书武后书昇仙太子碑孔子庙堂碑虞永兴书欧阳率更宗圣观帖九成宫醴泉铭虞恭公碑邕禅师碑皇甫君碑褚河南孟法师碑铭圣教序记欧阳通师书道因法师碑赵模千文绛州篆书碧落碑易州铁像碑颂少林寺通灵禅师碑唐御史台精舍铭韩择木书新桐柏观碑孙过庭书谱史侍御惟则书大智禅师碑张长史千文又千文数行郎官壁记又肚痛帖王缙书清源公忠嗣碑裴懿公淮书少林寺碑李北海书法华寺碑东林寺碑岳麓寺碑娑罗树碑云麾将军碑唐隶夫子庙碑韩少卿秀弼书臧希晏碑李阳冰书三坟碑又篆书谦卦僧懐恽实际碑颜尚书磨崖碑中兴颂凉国武昭公李抱玉碑文忠公家庙碑东方画像賛碑隂记八闗斋功徳记千福寺多宝佛塔碑宋文贞碑侧记元次山墓铭帖金天王庙题名茅山碑干禄字碑臧懐恪碑汝越帖祭濠州刺史伯父文祭姪文藁与郭仆射争坐位帖河东公书北岳恒山祠记桞诚悬书西平王碑𤣥祕塔碑复东林寺碑集栁书普照寺碑栁公绰书诸葛武侯祠记济安侯庙记懐素圣母帖蔵真律公三帖自叙帖又行草千文元结峿台铭圭峰禅师碑尉迟祠祈雨碑王士则书成徳节度纪功碑通㣲院体椘金碑蔡有隣书章仇𤣥素碑华阳十二颂徐浩书心经嵩阳观记圣徳感应颂李劒州碑唐人书董宣传僧彦修诗帖僧梦英篆书偏傍字源抄髙僧传序郭忠恕三体隂符经汾隂坛颂宋真宗书先天后賛卢待诏崇望嵩岳庙碑铭杨待诏遵度书淮渎庙记吴待诏郢大相国寺碑韩魏公书北岳庙碑欧阳文忠集古録䟦铭蔡端眀书万安桥记荔枝谱昼锦堂记大观御制五礼记并书苏文忠公书表忠观碑三十六峰赋帖松醪赋帖书絶句三十首书黄州二词荔支丹帖马劵帖告史全节语书金刚经书归去来辞陶诗帖书连昌宫辞喜雨丰乐二亭记草书醉翁亭记行草定恵院海棠诗海市诗乳母铭临王右军桓大司马懐素杂帖与文与可诗三十首黄文节公中兴颂碑后诗狄梁公碑书东坡大江东去帖书东坡卜算子词登七祖山次周元翁韵食时五观帖草书杂帖书庐山髙歌蔡卞灵巖寺疏行书曹娥碑米南宫天马赋杂帖襄阳父子诗笔吴中夫子庙碑元晖书金王庭筠书刘先主庙碑元待制吴炳重书淮源庙碑杜待制书清真观碑赵吴兴书湖州推官㕔记书文赋食服帖永福寺碑𤣥教宗传碑杭祐圣观碑孙真人碑番君庙碑杂帖卢崇望书嵩岳庙碑铭重建庐山东林寺碑记虞文靖书垂虹桥记王学士利用书马丹阳碑姚牧菴璲书王重阳仙迹记鲜于太常千字文李道谦书王重阳碑雪菴茶榜明宋璲书千文俞紫芝四体千文宋克七姬帖前后出塞诗祝京兆六体帖书唐初诸君子帖十九首帖味泉赋帖书王文恪公墓志铭毛中丞夫人墓志铭文待诏书华氏义田记王新建纪功碑君子亭记王子裕先生五墨刻丰人翁笔诀罗文瑞书医无闾碑明王世懋澹圃书品王大令送棃帖真蹟欧阳询千字文真蹟永师真草千文东坡酒经赵氏三帖赵文敏千文洞玉经隂符经黄庭经般若经中峰歌渼陂行十五诗于归帖临羲之东方画賛宋中翰仲珩书卷宋仲温书画帖吴贤帖祝枝山草书月赋王雅宜楷书文太史书原道休承书后十九首昙阳大师蹟泰山崖碑黄庭内外景经古搨羲献法书玉兔文禊帖宋搨褚河南度人经变相题字褚登善书孟法师碑唐本虞永兴孔子庙堂碑李懐琳书嵇叔夜絶交书颜清臣麻姑坛记苏长公雩泉记坡仙宸奎阁记并铭东坡书髓明何良俊书画铭心録丙辰冬予以老病南归凡士大夫收蔵之家书画皆往求观虽真伪杂出然有一二佳品思之终不能去心漫録扵此以备遗忘云张䨇鹤家观米南宫小楷书温成皇后哀册文乃是米老絶妙者为米楷书第一张州崖都宪家观赵模帖起模行草初书唐人诗共十五纸今存十三纸字髣髴圣教序絶有神采后跋者二人柯敬仲胡若思亦好当是宇宙间神物也赵文敏行书朱晦菴送子从学书后有规约数条是真蹟佳品鲜于困学草书一卷佳苏长公卷书蔡忠襄絶句诗并营妓开笼若放雪衣女常念弥陀观世音一段故事字大如钱颠縦中有法度神品也后有虞邵菴柯丹丘张贞居倪糿霞和篇每人六首絶句皆精絶可松雪卷是与中峰和尚手简书法二王纸墨精好最妙有管夫人书一纸亦与中峰和尚者称弟子管道昇亦具书家轨范衡山翁小楷书离骚经及九歌此乙卯年时书与其孙四官者衡山命其孙出示遒媚飘逸何减古人余欲购之与洞玉经并传因客囊萧索次早即发舟终当为有力者得之耳华补菴家观淳熙祕阁续法帖宋搨本真字题尾竒物也兰亭不损本亦似旧搨但上下俱截去金龟玉兔八字与盛字界行皆无从考验其是定武欤吾当细辨之耳米南宫三帖笔画飞动神采焕发米行书当以此卷为第一余皆在下风矣米南宫书简一段文氏已刻入帖中虽真蹟亦不甚佳董茭门家观赵松雪止行书单条一挂幅乃临右军神品也陈文东小字作行草一挂幅亦是临书佳宋昌裔行草挂幅小字七八行予见宋昌裔书无如此幅之精者国初称三宋亦不虚也饶醉樵草书韩昌黎文长篇细书亦佳余以三月十八日癸卯行至二十二日丁未得还京邸往返才两月余耳而所见若此盖亦富矣夫宇宙间物流传亦自不少岂必尽蔵笥箧邪但得常遇赏鉴之家埽阁焚香尽出所有相与评校真伪得遇精品则抚摩玩真若神逰其间若未必佳亦须随䖏指摘出其疵颣不矜长不匿短则意见常新而藻鑑亦触䖏即长此意余见三吴人自衡山而下惟华补菴为近之盖由其素与衡山父子㳺䖏渐摩日久不觉自化乃知朋友相规之益信不虚矣今之知此味者絶少何日得置一小艇如赵彞斋故事图书满中篷牎四唘往来扵三泖四渎间邪然予此行得倪云林浦城春色赵丹林崆峒秋晓以归则四友斋中又添二佳客矣漫书此以贻同好越十四日为嘉靖丁巳春正月人日清溪漫叟何良俊着御定佩文斋书画谱卷九十三御定佩文斋书画谱卷九十四目録钦定四库全书御定佩文斋书画谱目録第九十四卷历代鉴藏书四明张丑清河书画舫明董其昌容台集明董其昌画禅室随笔明陈继儒祕笈明郁逢庆书画题跋记明郁逢庆续书画题䟦记明汪砢玉珊瑚网卷九十四钦定四库全书御定佩文斋书画谱卷九十四历代鉴蔵四书明张丑清河书画舫韩存良太史购蔵钟元常摹钟鼎篆正考父鼎铭当为魏汉遗墨之冠其次则王元美尚书家正书荐季直表上有昼锦堂等印及元人䟦尾元美续收褚河南哀册文颜平原送裴将军北伐诗并属眞笔晋武帝我师帖眞蹟宣和祕府官本今在震泽王氏当为帝王书法之冠韩存良太史家陆士衡平复帖计九行墨色有緑意纸亦不杂碎前有宋徽宗泥金标题又闻王羲之破羌帖王献之洛神十三行晋人小楷曹娥碑杨羲黄素黄庭经唐𤣥宗鹡鸰颂褚遂良千文张旭宛陵帖钟绍亰灵飞六甲经吴通微千文怀素论书帖徐浩道经上卷贺知章千文颜眞卿自书诰吴融博士帖苏轼自书八赋米芾草书十二帖宋髙宗绢本洛神赋并有李昭道临頋恺之图画赵孟頫小楷道徳经全本种种眞蹟在其家未及全见之索靖章草出师颂一卷用黄麻纸书之上有宣和印识朱色如新与古谱文合文夀承定为眞蹟为之刻石或云颂文盖出萧子云元初蔵霍清夫䖏见云烟过眼録宋时在钱勰房下亦见米氏书史谢安石书六十五字四角开元小玺御府书也永存珍祕印入唐相王涯家翰林之印建中御府所用东方朔画像賛相传逸少眞蹟乃永和十二年五月十三日书与王敬仁者笔蹟茂宻法律森严其糜破䖏欧阳询补之宋初在丁讽学士家寻入宣和祕殿有御书玺记暨南渡后复归赵与勤家杂见书史书谱云烟过眼録中王羲之袁生帖释怀素梦逰天姥吟皆宋府祕物为吴王氏蔵本并神品也周敏仲㩦示逸少行穰帖一卷亦载宣和书谱中首尾玺䟦宛然予细辨乃唐人硬黄临本定非眞蹟先辈言祕府御题书画眞赝相杂验之信然逸少草书司马帖今在山阴人家宣和祕府故物也笔法淳古可爱为眞无疑五字不损本定武兰亭序一卷元初蔵谭崇文许有寅亮元章等题名张仲夀赵孟頫袁桷诸贤䟦尾相传欧阳率更所模墨花满面眞希世之寳也茂实府君购得一本笔法精劲髙古较唐宋摹搨字形㡬小一倍后归之大兄矣陈仲醇妮古録云今皇帝天藻飞翔雅好书法每携献之鸭头丸帖虞世南临乐毅论米芾文赋以自随董其昌闻之中书舎人赵十祯言如此因考右军曾书文赋今可见者赵荣禄书耳献之中秋帖卷蔵于檇李项氏子京自有䟦细看乃唐人临本非眞蹟也卷首截去十二月等六字亦无米賛可考苐背标锦则宣和旧物也岂南宫寳帖元末曽输入大内邪震泽王氏陶𨼆居黄庭外景经楷法俊逸翩翩不羣云系张可与故物可与号绣江前元进士生平寳祕萧子云进冩古文启真蹟及此李文正公家蔵智永千文一卷是蔵锋书前有宋徽宗瘦金黄绫帖云梁释智永眞草千文合缝用宣和等印虽历世久逺字画略无残缺令在武陵髙氏吴原博先生家蔵林藻深慰帖宋祐陵故物也有绍兴二玺柯九思陈彦㢘等印有李倜张仲夀黄中邵亨贞袁华张适李东阳文徴眀八䟦䟦载铁网珊瑚中唐文皇手勅一通用黄麻笺书之今在韩存良太史家宋祕府故物也右帖全倣右军风神散朗品在宋思陵上屡欲告假刻石卒未得唐𤣥宗御书鹡鸰颂白麻纸真蹟结搆精谨笔法縦横迥出吾家思陵御书叙文之上后有蔡京蔡卞二䟦亦妙近周敏仲购得一本乃双钩塡墨者至积时不晤良可叹也敏仲所收唐𤣥宗恤狱诏当时勅付毛应佺者黄麻纸书旧在檇李项氏朱忠僖故物也虞永兴汝南公主墓志稿凡十八行见米老寳章待访録后入郭天钖家元章䟦尾尚存今蔵瑯琊王氏敬美奉常故物也顷金坛王宇泰太史赏其峭㧞为摹入郁冈斋帖中矣檇李项氏祕蔵欧阳询行书梦奠帖清劲絶尘乃楮纸眞蹟宋末藏郭天钖䖏子昂二识尾勤有堂故物也其后又入杨东里家有东里䟦䟦今不存右帖授受有绪的是名物陈仲醇定为宋人书岂为世所淆乱邪近闻欧公梦奠帖及颜书鹿脯帖俱在檇李项氏当往观之褚河南黄麻千文一卷瘦劲絶伦楷书真笔后有宋濓等䟦今在韩宗伯存良家凡十数閲唐人书法世不多见此眞可寳者韩氏藏褚遂良楷书千文黄麻纸大类所书圣教序疎瘦婉畅逸趣翩翩按宋潜溪䟦尾云河南眞蹟千文如铁线萦结而成即此本也陆柬之书法似舅风气过之传世兰亭诗五首今在檇李冯开之家笔法飘縦妍媚动人品在李北海颜平原之上故米南宫极称许之或云此帖与王维江山雪霁图李昇潇湘烟雨卷皆太史公朝夕展玩者也陆柬之时工临写今校理钱延年有柬之书兰亭用绿麻纸押尾署陆司议书孙过庭书谱眞蹟亦藏韩太史家严分宜故物也前有宋徽宗渗金御题政和宣和等印元初在焦逹卿敏中所上下两卷全今已缺其一上卷亦不䏻全文氏为摹刻停云馆帖中此帖宋时刻入石亦止存一卷嘉兴王廷槐藏张长史春草帖亦在严分宜家尝入宣和祕府宋元人题名并䟦甚多张长史眞墨宛陵诗李西台苏才翁皆有䟦江隂卞华伯故物都𤣥敬书评云非眞蹟也此卷今在韩氏谓出春草诗上两家持论不同如此当细辨之朱太保藏郑䖍闺情诗帖白麻纸眞蹟解氏藏李北海永康帖今在吴郡王氏眞蹟神品上上严氏书画记曰怀素绢本草书千字文一卷初蔵海盐姚氏其家云此帖一字值千金故号千金帖不知㡬传失去予以善价得之通用黄绢八幅丝理精细纤豪无损交接䖏用军司马印箝记亦曽摹刻于停云馆后归史氏自史氏归严氏今已入内府矣盖晚年书也怀素酒狂帖旧在光福人家后归李贞伯氏杨凝式鉴定寳宁赐玩记王诜寳宁赐第书廷坚观倪瓉八月十一日观于耕渔轩项𤣥度蔵怀素苦笋帖眞蹟后有米敷文䟦尾其书较酒狂帖更胜颜眞卿大字瀛洲帖为宋宣和御府故物元初蔵张可与家后具王芝鲜于枢等六䟦乔篑成题名𢎞治中归之史眀古嘉靖壬辰复在华中甫家而文征仲为之䟦至甲子嵗为茂实府君所购后归檇李项氏朱巨川诰并䟦在孙氏启南翁所蔵予仅得南宋五公手札一卷后有李西涯吴匏菴诸公六跋即都𤣥敬寓意编中所载也王氏又蔵沈传师出塞诗一鲜于伯机故物亦见云烟过眼録中栁诚悬小楷度人经眞蹟后有华山道士鱼又𤣥䟦大观宣和小玺赵严冯子振宋濂题识旧蔵项司马少溪家以授仲子希宪项氏寳藏吴彩鸾正书唐韵全部鲜于承旨故物复为陆太宰全卿所购五代杨凝式草书神仙起居法小米鉴定后有思陵释文五行西秦张澂等印记商挺留梦炎䟦语乃郡人王氏所藏也似道留心书画家蔵名蹟多至千卷其宣和绍兴祕府故物往往乞请得之今除烜赫名迹载恱古蹟记者不録第録其稍𨼆僻者着于篇崔瑗临史㳺急就章王廙仲春帖王导省示帖衞恒往来帖王徽之至节帖王珣三月帖张翼舅氏帖王蒙余杭帖张翰思乡帖孔琳之日月帖谢灵运古诗帖王筠至莭帖萧思话奏事帖王僧䖍陈情帖蔡景历寂然帖陆缮稽古帖唐代宗守嵗诗裴行俭千文李阳冰篆书心经李白乗兴帖徐峤之天童经杜甫壮游诗白居易丰年帖杜牧之张好好诗张籍希深帖李商隐正书月赋杜光庭诗帖陆希声赠辩光诗许浑乌丝阑诗杨庭五藴论薛涛萱草诗韩偓芝兰帖苏灵芝逹摩铭王仁裕送王禹偁诗钱镠贡枣帖石曼卿大字古松诗范成大诗苏舜钦吴中诗草陆经武陵謡张九成小字黄庭经陈景元巖栖赋释法晖细书经塔祝希哲蔵宋李建中千文一卷在其后人䖏末简宋元人品题极多下迨文征仲太史有䟦尾眞名蹟也近为玉峯好事家购去矣宋宣献公绶楷法为宋初第一极得黄庭经乐毅论遗法长洲黄氏藏其小楷千文一卷宋潜溪故物即天章阁所贮旧本也陆放翁自书诗一卷共计七首字画遒劲可爱后有山阴杜思永跋今在吴郡王氏朱文公自书武夷九曲诗卷在歙人黄某䖏蔡君谟茶録眞蹟一卷王敬止故物后入严分宜家小楷精谨纸墨如新文征仲太史极称赏之赵定宇祭酒蔵蔡忠惠公中楷谢赐御书诗表字大如指顶结搆谨严后有文同米芾等䟦堪与韩存良太史家苏文忠公元祐二年宜春帖子墨蹟作对其题识多至十余人悉宋元名手祭酒殁后流传至长兄伯含䖏故丑得见之先子累嵗购求书法仅得东坡小楷乞居帖眞蹟王氏世蔵坡翁小楷芙蓉城诗眞蹟神品上上盖得之严分宜所笔意姿媚可喜与吾家乞居帖絶不类或云徐氏小楷金刚经项氏小本表忠观碑眞蹟庶㡬近之然未及见又见东坡行书九辨帖笔意妙絶而无款识岂遭元祐党人之祸当时收蔵者削去之邪檇李项氏蔵行九歌一卷止録文选中所载六段东坡草书寒食诗后黄山谷䟦今在檇李项氏又行书祷雨帖乃与钱齐明者今在金坛于氏瑯琊王氏购蔵薛道祖禊饮序一卷宋祕府故物即停云馆帖所载也秦少㳺小楷黄庭经在长洲黄氏质山公故物也后有吴傅朋李泰发鲜于伯机康里子山四䟦尾秦太虚楷书古诗十九首一卷今蔵震泽王氏易安词稿一纸乃清祕阁故物也卷尾畧无题识仅有㸃芝两字耳黄鲁直诸上座帖草书师怀素颇逼真即严氏书画记所载也旧蔵李范菴家黄鲁直年谱载元祐丁卯嵗行书大江东去词全倣瘗鹤铭法后附次韵子瞻题郭熈秋山图诗小楷精紧今在韩太史存良家本严分宜故物也文征仲蔵黄鲁直行书曹子建诗二首用澄心堂纸李廷珪墨为之严氏蔵黄山谷草书嬾残和尚歌笔法妙入神纸墨完好真尤物也朱性甫藏米老临黄庭经一卷后归石田翁伯启晚年又蔵米南宫晚年书宗室崇国公墓志铭郑居中撰文㡬二千字极得多力丰筋缓綛急送后有袁桷邓文原黄溍栁贯揭汯叶盛吴宽七䟦是广省𠫭政刘公钦谟故物也䟦载朱性父鐡网珊瑚中米老行书杜甫题王宰画山水歌等帖并蔵檇李项氏米尚有自撰自书登黄鹤台下临金山赋在严分宜家行笔竒伟足称墨寳海岳翁行草书帖今在城西王氏马主事抑之蔵米临颜鲁公争坐位帖全本上有贾似道印元时入袁文清公家袁公前后凡再䟦云张谦蔵米南宫帖十二册各以𩔖次如手柬家书诗文分四类上有阅古珍玩大印乃韩侂冑故物也思陵行书子美题奉先刘少府新画山水障歌黄蜡笺眞蹟前后用干卦御书内府之印及绍兴三玺武林胡氏藏髙宗御书损斋二字并御制损斋记右仆射沈该以下聮名亲书表在后并属真蹟此卷前元时在王子庆䖏亦见云烟过眼録思陵草书一卷墨蹟蔵𤣥海家每行止二字字大如拳押缝有御书之寳印识尾有御书瓢印收蔵有济之图书及三槐堂印思陵洛神赋卷绢本大行草后署徳夀宫书李严诗题后思陵行书苏武李陵诗共七首姿媚可喜与吾家杜陵诗帖正同今在黄氏项氏蔵子昂秋兴赋一卷左方有张东海䟦尾王氏旧蔵宋人小楷史记眞本一部原是松雪翁物信国手书过小青口诗一卷后有原博济之二䟦乃征仲故物也今摹刻停云馆中予家蔵祝希哲怀知诗卷字小而结搆雄伟购之谢氏眞竒蹟也祝京兆楷行离骚经九歌行草孔雀东南飞二首并蔵吴中王氏是盛年妙笔吾家世传希哲京兆行书庄子逍遥逰师虞世南城南陆氏蔵王履吉草书枚乗七发倣十七帖又一好事家收文征仲小楷古本水浒传全部法欧阳询未及见之明董其昌容台集予曽有右军行穰帖眞蹟十五字是十七帖一种及武林杨侍御自安福传来唐摹絶交书纸墨用笔与行穰帖同彦京为予勒石因识之谢惠连墨蹟新都汪氏所蔵予令人摹勒入戏鸿堂帖中破邪论是唐人小楷与栁诚悬清浄经并是真笔一见之义兴吴光禄家摹刻戏鸿堂帖中壬辰九月过嘉禾所见有褚摹兰亭徐季海少林诗颜鲁公祭濠州伯父文稾赵文敏道徳经小楷皆眞墨也予昔于宋光禄见永师千文后有永师押字薛绍彭收蔵印曹娥碑眞蹟卷有髙宗䟦是北宋物元文宗命柯九思鉴定御府书画因赐之以旌其劳在娄江王文肃公家灵飞六甲经钟绍京书有宋徽宗标题后有倪云林虞伯生䟦海宁陈太常次公所蔵黄庭外景经眞蹟与内景经同一绢素同一笔法又有云是宋髙宗临者在吴江吴宪副家頋恺之女史箴不全本在嘉禾项氏行书兰亭序褚河南临澄心堂纸米元章䟦在海宁陈家阙三行又兰亭褚临墨蹟绢本王弇州家蔵复归新都汪太学有米元章小行楷䟦今在广陵兰亭唐标第七本绢素奕奕无题䟦亦似褚笔今在新都王氏书画舫大令东山松帖眞蹟送棃帖眞蹟皆曽见之今不知归何人颜鲁公送刘太沖序緑笺书北京国学刻石眞蹟竒宕为辽东李帅所蔵颜鲁公祭季眀文眞蹟鲜于伯机所蔵䟦云吾家无第一天下无第二在新都吴太学家停云馆所刻乃米临予刻之戏鸿堂帖者是也丁丑三月过京口访张太学修羽出所蔵杨少师眞蹟赏玩弥日项晦伯家有赵文敏书汲黯传小楷特为遒媚与本家笔不𩔖东坡先生书养生论眞蹟一卷是靖江朱光禄所蔵后为河南俞中舎购去今吴中多双钩伪迹乃従我家戏鸿堂帖摹出予在长安得赵伯驹画老姥授阴符图及㳺白岳见赵子昂书阴符小楷并置箧中清浄经苏门髙子业家蔵今归义兴吴光禄丞澈如宋搨精妙下眞蹟一等耳栁诚悬有小楷清浄经予摹于海上潘光禄刻之戏鸿堂帖中黄庭经以师古斋刻为第一乃遂良所临也淳熈续帖亦有之黄庭经是褚本予曾于沈纯甫司马斋头见之今归问卿收蔵赵文敏䟦定武兰亭独孤东屏二本皆有眞蹟或十三䟦或十七䟦予皆见之谢万鲠恨帖眞蹟在新安溪南吴氏王献之述书状有褚遂良摹本予见之欧阳率更令所书千文杨补之家蔵本信本有小楷九歌予得宋搨世无二本为朱御医以古砚易去义阳吴光禄丞澈如寄褚登善千文示余予披览数日欧阳信本有楚辞诸帖刻于长沙东林岳麓寺碑皆宋以后重刻大照禅师碑乃唐时硬黄双钩予最嗜李书晚获覩此遂摹勒上石以公同好虽谓之唐搨可也昔颜平原鹿脯帖宋时在李观察士衡家今为辰玉所蔵争坐位帖在永兴安师文家安氏析居分而为二人多见其前叚师文后乃并得之相继入内府今前段为项徳新所蔵杜牧之书张好好诗深得六朝人风韵予所见颜栁以后若温飞卿与牧之亦名家也陈仲醇既摹子瞻南华妙髙二帖他日复得煎茶聴琴诗各一萹予亦得三马图賛皆竒絶徐浩道徳经上卷在无钖华学士家乍见似纸素谛观知为绢本张长史宛陵帖有李建中苏舜钦易简三公题跋韩宗伯所蔵以为甲观杨凝式少师韭花帖宣和书谱所载正书今在嘉禾项氏米元章行书离骚宜兴吴民部所蔵近始装潢成帙眞海内竒观唐碑懐仁三蔵圣教序行楷新都吴周生不惜十五城购之非赏鉴家求一见不可得也周生发愿刻石令晦迹千年始复出见吾家有黄庭经乐毅论东方賛曹娥碑四种宋搨加以十三行洛神赋及米元章弭盗疏共六帖冠絶海内明董其昌画禅室随笔右军官奴帖己卯秋予试留都见眞蹟盖唐冷金牋摹者此帖后归娄江王元美予于己丑询之王澹生则已赠新都许少保矣大令洛神赋眞蹟元时犹在赵子昂家今虽宋搨不复见矣今日见此四行亦唐摹冷金旧蹟在檇李项氏予在梁溪见徐季海道徳经襄阳书天马赋予所见已四本一为擘窠大字后题云为平海大师书后园水丘公观在嘉禾黄履常𠫭政家一为检讨王履泰蔵乃仿颜平原争坐位一在吾乡宋参政家一在新都吴氏后有黄子久诸元人跋怀素自叙帖眞蹟嘉兴项氏以六百金购之朱锦衣家朱得之内府盖严分宜物没入大内后给侯伯为月俸朱太尉希孝旋收之其初吴郡陆完所蔵也文待诏曽摹刻停云馆行于世予二十年前在檇李获见眞本年来亦屡得懐素他草书鉴赏之唯此为最予见怀素一帖云少室中有神人蔵书蔡中郎得之藏眞书予所见有枯笋帖食鱼帖天姥吟冬热帖皆眞蹟以澹古为宗赵文敏临稧帖无虑数百本予所见亦至伙米元章书多従褚豋善悟入登善深于兰亭为唐贤秀颖第一此本盖其衣钵也予三见子瞻自书赤壁赋一在檇李黄承𤣥家一在江西杨寅秋家一在楚中何宇度家黄卷有子瞻跋尤胜然皆前赋也后赤壁则惟赵子昂有石本又思陵尝书之夏禹玉为补图亦在杨寅秋家客有持赵文敏书雪赋见示者予爱其笔法遒丽有黄庭乐毅风规未知后人谁为竞爽秦太虗撰龙井记直称苏家胜友元章此碑絶得李括州三昧惜多残阙予为补之韩宗伯家蔵子敬洛神十三行眞蹟争坐位帖予以陕本漫漶乃摹此宋搨精好者刻之戏鸿堂中褚遂良西昇经与淳熙祕阁续帖所刻黄庭经同一笔法眞蹟昔蔵新都殷尚书家予在长安曽于殷𠫭军家见之后归武林洪黄门黄门遂以赠予韩宗伯蔵曹娥碑眞蹟绢本乃宋徳夀殿题元文宗命柯九思鉴㝎书画赐以此卷赵孟頫跋记其事甚详娄水王奉常家蔵赵吴兴诗帖致佳予従髙仲举见之新都汪太学孺仲以宋搨争坐位帖见示神采奕奕字形较陕刻差肥时有讹字乃是米海岳所临米尝自记有临争坐位帖在浙中此殆其真迹入石者邪唐钟绍亰书通甲神经有宣和政和小玺宋徽宗标识倪元镇家蔵有元鎭跋语予㳺京师得鉴李伯时西园雅㑹图有米南宫蝇头题䟦己丑四月又従唐完初获借海岳千文临成副本十七帖硬黄本宋时魏泰家蔵淳熙祕阁续帖亦有刻予在都下友人汝阳王思延得硬黄本已于济南邢子愿见所刻石本即王本也乐毅论梁世所摹与唐摹字形各异淳熙祕阁梁模本也予家戏鸿堂帖唐摹本也又有一本唐摹在长安李氏曽属余跋亦有文夀承䟦盖贞观中太宗命褚遂良等摹六本赐魏征诸臣此六本自唐至今予犹及见其二恨梁摹白麻纸真蹟为新都吴生所有赵文敏得宋思陵十三行于陈灏盖贾似道所购先九行后四行以恱生印款之此子敬眞蹟至我朝惟存唐摹耳晋陵唐太常家蔵宋搨为当今第一曽一见于长安临写刻石恨赵吴兴有此墨蹟未尽其趣褚河南临禊帖白麻蹟一卷曽入元文宗御府有天歴之寳及宣政绍兴诸小玺宋景濂小楷题䟦吾鄊张东海先生观于杨氏之衍泽楼盖云间世家所蔵予得之吴太学每以胜日展玩辄为心开官奴帖眞蹟在淳熙祕阁续刻昔年见之南都已闻为海上潘方伯所得又复归王元美王以贻予座师新安许文穆公文穆传之少子冑君一武弁借观因转售之今为吴太学用卿所蔵宋搨绛州帖乃官奴嫡冡故佳本在汝帖长沙之上此本已具各体即不完善比之威凤一毛可蔵也云麾将军碑文多不全独此刻前后读之皆有伦次当是石未泐时拓本殊可寳蔵予得颖上禊帖较各帖所刻皆在其下当是米南宫所摹入石者其笔法颇似耳吴用卿得黄庭经予㝎为唐人临右军王珣书潇洒古淡用卿得此可作寳晋斋矣王元美家有虞永兴汝南公主墓志米元章评纸帖与吾友王宇泰所蔵天马赋同是一种书朱敬韬所蔵赵荣禄鲜于伯机眞蹟借归摹之戏鸿堂帖中坡公书赤壁赋眞蹟在王履善家每波画尽䖏𨼆𨼆有聚墨痕非石刻所䏻传耳怀仁圣教序真蹟视陕本特为姿媚吾家有宋舍利塔碑云习王右军书集之为习正合颜鲁公送刘太沖眞蹟在长安赵中舎士祯家以予借摹遂为好事者购去予凡一再见不复见矣淳熈祕阁续帖亦有刻杨羲和黄庭经元时在鲜于枢家予昔従韩宗伯借摹数行兹勒以冠诸帖清浄经似永兴破邪论海上潘氏所蔵宋帖也索靖出师颂在檇李项子亰家故是甲观张长史眞书壁记世无别本唯王奉常敬美有之陈仲醇摹以寄予定武禊帖唯贾秋壑所蔵至百余种令其客廖莹中缩为小本或云唐时褚河南已有之丁酉三月十五日予在吴门韩宗伯家其子古周携示予颜书颜书自身告徐季海书朱巨川告即海岳书所载皆是双璧眀陈继儒祕笈米南宫乐圃墓志手蹟予従辰玉家见之顾光禄有唐朝人兄妹共写法华经七卷楷法甚精予见苏文忠手蹟与郭廷平帖又与中玉提刑帖又献蚝帖又苏过题郭熈平逺帖旧为朱子儋所蔵文太史䟦予蔵有东坡清醇帖手蹟予于项𤣥度家见薛道祖字一幅又王晋卿谢餽帖一幅又韩绛字一幅又吴傅朋节妇诗一幅又沈文通秋杪帖一幅又苏文定公和诗帖一幅欧阳𤣥字一幅又宋搨懐素千文一册又东坡乞田帖一卷又颍滨帖二卷又黄文节公诗帖一卷又米襄阳杜诗山水歌一卷又子昂文赋一卷吴兴赋一卷而其间如苏明允题懐素诗邹志完建平柬张南轩荐㳺诚之书皆生平未见之翰墨也诸蹟中宜以东坡手柬六纸为辅而以怀素苦笋帖后有米敷文跋者冠之矣紫阳山下有米南宫大书第一山三字于石壁予従友人张元弢䖏得其搨俞紫芝有临十七帖向蔵林叔大家后有大勅字世传为勅本紫芝过其家临之颜书朱巨川诰眞蹟有二卷皆绢本前后绍兴小玺蔵项子京家其停云馆刻墨蹟后有邓文原乔篑成二跋者向为陆全卿太宰所寳跋千余言今蔵予家予故有寳颜堂印子昂亭林碑其眞蹟曾黏村民屋壁上王野賔买之以转售项氏思陵草书诗墨蹟蔵项家押缝有御书之寳印书后有御书瓢印收藏有王济之图书及三槐堂印褚河南圣教序有三本其字有肥瘦方圎宽紧不同予有瘦本元美公题签乙未六月初四日过项又新观鲁公颜真卿行书定襄王郭公帖赵子昂书张文阶送秦少宰叙王羲之草书二帖黄太史墨妙赵子昂归去来辞予得俞仲蔚手写金刚经一卷蝇头细书眞光眀寳藏也大令送棃帖十字栁诚悬十二字向蔵王敬美家分授第四子闲仲予见之大令字疑钩塡公权书眞神品也子昂书秋兴赋行书墨蹟向为吾乡王缉之所蔵后有张东海跋今蔵项希宪家张颠酒徳颂宋学士云曽见之予见鲜于伯机草书昌黎琴操四章及秋兴十首其眞蹟后题云为国寳先辈书赵魏公书予见其秋声赋一卷晩嵗笔也后有文太史征仲頋应祥跋宋髙宗手书龙王勅向在三塔寺寺僧信大源质项子亰家髙宗书养生论姚侍郎物也质吴伯度家七月十二日见苏东坡观祷雨帖阿育王宸奎阁碑文蔡端眀郎中帖东坡润笔帖黄山谷维清道人帖米南宫窦先生帖又米南宫临兰亭皆眞蹟项𤣥度所蔵栁诚悬度人经蔵项司马少溪家今授仲子希宪予见管仲姬字一卷平安家书付三哥收拆此池湾沈氏所蔵子赵奕有跋予于项氏见蔡君谟手蹟一卷其前后二柬即停云馆刻索澄心堂纸帖也明郁逢庆书画题䟦记宋人手简十七条在楮上宋搨颜鲁公书华严经卷首有罗氏世家印米南宫小楷七帖在楮上黄山谷楷书赵景道帖并絶句诗八首王右军六帖在楮上唐张旭草书兰馨帖春草帖濯烟帖唐徐季海寳林寺诗在麻纸上赵子固㝎武兰亭落水本天圣丙寅年正月二十五日重装帖前有方寸朱文彞斋二字印子固二字白文印方寸朱文楼公家记印旁有朱文楚国米芾印白文孝友世家印朱文存义书府印唐释怀素客舍等帖宋徽庙御书金字题签帖首及接缝䖏俱有宣和政和绍兴天水双龙小玺贉尾有内府图书之印又有秋壑图书唐栁诚悬楷书度人经在麻纸上横卷神品唐释怀素食鱼帖在硬黄纸上小横卷颜鲁公正书朱巨川诰在绢素上后邓文原乔篑成跋唐冯承素临本乐毅论在硬黄纸上折裱唐搨保母帖米襄阳苕溪诗帖在澄心堂楮上长卷石曼卿大字楷书古松书墨蹟横卷苏文忠公行草端砚诗墨蹟在纸上小横卷黄山谷三言诗在纸上小横卷宋苏养直二帖眞蹟宋张樗寮正书金刚经黄文节公正书法语眞蹟在纸上其纸长三丈余无接痕米南宫九帖眞蹟卷首有机暇清赏印绍兴印内府书印钤缝有琳印黄琳私印向子固印卷尾有绍兴府印建炎浙东安抚使之印建炎两浙东路都緫管司之印米元章行草四段前有修内司钤缝半印楚国米芾朱文印苏长公病眼帖米襄阳诗卷黄山谷行书元师帖在楮上折裱黄文节公行书草稿纸上横卷苏老泉书诗眞蹟文衡山跋通天进帖赵集贤行书归去来辞卷在宋纸上书后有白描渊眀像赵文敏行书词二阕临张长史京中帖琦椘石眞蹟俞紫芝楷书悟眞萹在黄宋牋上共七纸赵松雪大书快雪时晴卷赵荣禄楷书湖州妙严寺记在宋楮上横卷卷首子昂大篆六字赵子昂行书烟江叠嶂歌在白宋纸上横卷李西涯大篆题松雪翁眞蹟五字张伯雨行书赵文敏公小楷麻姑坛赵仲穆书读书城南司马温公劝学三帖卷喀喇库库草书栁子厚谪龙说在纸上喀喇泰熙努草书帖赵松雪书中峰怀浄土诗后系讃倪云林题觉轩手简赵子昂临智永千文赵文敏小楷阴符经柯丹邱石屛记屏在云间宋雨菴雨花斋徐子仁书辞在绢素上张伯雨书辞在纸上袁华书泉州两义士传绢上隶书张外史行书挂幅赵承旨小楷髙上人大洞玉经在宋楮上横卷詹仲举书沁园春词祝枝山草书月赋石田书悯日长短句石田行书唐子畏书枕上闻鸡鸣诗文休承书归𨼆诗祝亰兆杂书衡山题山谷伏波祠诗石田书南乡子词文衡山跋钟元常季直表跋右军袁生帖徐武功㳺灵巖山词绢上行书文衡山跋宋搨黄庭经石田书送嵗歌吴匏菴茶歌行书挂幅祝希哲宋版文选跋姚谷菴书卷衡山楷书老子传唐子畏漫兴歌行二首宋搨圣教序跋姚云东诗二篇文三桥项少岳烟雨楼诗眀郁逢庆续书画题跋记孝女曹娥碑谢康乐古诗帖王子晋賛褚河南书倪宽賛王右军二谢帖思想帖苏东坡武昌西山邓圣求诗在楮上长卷卷首李西涯大篆坡翁诗翰四字宋思陵楷书付岳武穆手勅眞蹟在楮上唐怀素草书清浄经苏文忠公天际乌云卷在白粉牋上行草书黄文节公手简二通小行草眞蹟在楮上蔡君谟十帖眞蹟装为横卷宋丞相文信公札子小行草眞蹟在楮上横卷宋胡邦衡札子楷书眞蹟宋孙之翰尺牍眞西山与王周卿手简在粉牋上宋人手简二通米南宫草书画山水歌并絶句眞蹟在楮上米南宫诗翰有李西涯篆扵引首湘西诗帖五字损本兰亭僧隆茂宗作图扵纸上蔡忠惠公进谢御烛诗卷坡翁大楷书卷倪云林赠陈惟寅诗卷薛尚功钟鼎款式册元天目禅师刘顺法语眞蹟小眞行书鲜于奉常草书昌黎琴操四章眞蹟苏东坡书离骚九辨卷黄山谷草书释典文语薛绍彭临兰亭叙黄文节公草书秋浦歌坡翁行书四诗涪翁书阴长生诗篇米南宫行书天马赋黄太史草书李太白忆旧㳺寄谯郡元参军蔡忠惠公二帖东坡先生书九歌卷薛道祖书云顶山诗眞蹟苏长公兄弟祭黄㡬道文苏沧浪留别王原叔古诗帖苏长公书陶靖节清晨闻叩门诗一首颖滨先生诗帖李西台六帖赵文敏公诸贤天冠山诗雍国公虞丞相古劒歌邓文肃公临急就章小㳺仙诗元贤翰札疏赵松雪书洛神赋卷髙上大洞玉经虞伯生书虞雍公诛蚊赋赵文敏眞草千文张贞居杂诗册赵文敏楷书千文四体千文鲜于困学楷书赵文敏眞行文赋邓巴西诗卷沈启南行草二诗文夀承草书单条沈启南有竹庄闲居诗卷祝枝山澄心窝铭楷书董𤣥宰书卷陈白阳题扇姚谷菴草书唐伯虎行书明汪砢玉珊瑚网魏太傅钟繇戎辂宣示帖眞蹟有宣和政和双龙小玺米芾诸印晋右将军王羲之敬和帖泥金签头宋御府祕蔵有宣和印政和印思想帖眞帖此事帖瞻近帖墨蹟在硬黄纸上每思帖行穰帖止存二行约二十余字在黄麻纸上后项子亰自叙数行董𤣥宰题大令十二月帖截中秋三行纸色与行穰相似无跋语𤣥宰题数行送棃帖眞蹟晋桓大司马旱燥帖楮上谢康乐古诗帖巖下一老公四五少年賛梁摹乐毅论眞蹟项氏出此帖索价六十金唐冯承素临本乐毅论在黄麻纸上折裱唐摹兰亭墨蹟赵参军摹晋千文欧阳率更梦奠帖眞蹟虞伯施东观帖唐文皇哀册褚遂良墨蹟褚河南书枯树赋眞蹟儿宽賛眞蹟临右军曲水序世称天厯兰亭薛稷书眞蹟唐通天进帖模本孙䖍礼草书千文帖在白麻纸上李北海缙云三帖张长史春草帖又濯烟帖上有明昌寳玩御府寳绘羣玉中祕诸印颜鲁公眞书朱巨川告身眞蹟卷鹿脯帖眞蹟栁诚悬楷书度人经卷眞蹟蔵真草书清浄经在纸上食鱼帖客舎等帖宋徽宗草书题签髙闲上人千文杜樊川书张好好诗并序韩致尧手简十一帖杨少师韭花帖眞蹟夏热帖徐季海寳林寺诗蹟崇祯癸酉春项公㝎出此帖并元人手札二卷欲售留予䖏月余恨未䏻摹写宋太宗行书蔡行勅真蹟在金花牋上徽宗瘦金书李西台六帖蔡忠惠公进谢御赐诗卷二帖眞蹟十帖真蹟装为横卷寒蝉赋并序诗卷墨蹟宋范忠宣手简司马温公史草短启帖苏子美草书二帖眞蹟在粉牋上留别王原叔古诗帖宋孙之翰尺牍王荆公介甫正书楞严经要旨苏文忠公天际乌云卷在白粉牋上中行草书此卷向在项又新䖏予尝获观今为越石售去行书四诗眞蹟行书二诗真蹟武昌西山赠邓圣求诗蹟行草端砚诗墨蹟在宋楮上小横卷养老萹天庆观乳泉赋韩舎人帖勤禅师帖病眼与徐得之札又一帖与质翁离骚九辨卷九歌卷陶靖节清晨闻扣门诗一首大楷书渊眀饮酒一首书唐方千诗卷六十三首为王越石物醉翁亭记苏长公兄弟祭黄道㡬文颍滨先生诗帖黄文节公书汉人得道阴长生诗三萹正书法语眞蹟在宋白楮上楮髙尺余长二丈絶无接缝楷书莲经为吴文端公所蔵草书释典小真行书三帖共一卷在楮上伏波祠诗草书李太白忆旧㳺寄谯郡元参军诗大书赠元师诗册楷书赵景道帖并絶句诗八首草书秋浦歌题元上人此君轩诗答王彦周卷行书王长者墓志铭稿在纸上横卷行书宋故泸南诗老史翊正墓志铭稿又手简一道杂録册旧名山谷志林石曼卿大字楷书古松诗墨蹟在宋楮上横卷米襄阳行草易说大行楷书天马赋小楷七帖草书九帖行书四段前有修内司钤缝半印吾乡项少溪公所蔵今归盛念修长者明公二帖南宫书翰李西涯篆于卷首行草集英诗蹟字大扵掌平阳氏蔵中岳诗卷湘西诗帖都梁十景诗蹟苕溪诗卷草书画山水歌并絶句眞蹟在楮上本朝袁忠彻家物也今归谿阳史君岘山诗蹟小词眞蹟薛道祖云顶山诗眞蹟临兰亭叙薛尚功钟鼎款识册赵子固题照禅师道塲诗行书墨蹟宋贤札子十七帖宋名公翰墨宋人手简二通宋髙宗宸翰行书诗四首在白宋纸上上用御书之寳大方印住押行草洛神赋书绢上后款云徳夀殿印胡邦衡札子楷书眞蹟韩宗武王二词遗蹟张枢相方少翁词翰汪龙溪手札陈简斋诗蹟陆放翁草书大圣乐词长相思词五阕手简二通眞蹟行草在楮上徽国文正公朱夫子手帖画寒诗卷卷首有崑山王纶理之篆书眞西山与王周卿手简在粉牋上张樗寮正书金刚般若波罗蜜经跋项子京所蔵又一本为项子长所蔵与子京本纸墨笔法不爽豪发张叔夏过韩平原乐庆园赋髙阳台词蹟宋丞相文信公札子小行草眞蹟在纸上横卷吴大有诗帖赵文敏公摹兰亭叙临禊帖在纸上眞草千文四体千文临智永千文小楷麻姑坛子仲穆书读书城南又司马温公劝学三帖卷楷书道徳经眞蹟二卷小楷髙上大洞玉经在宋纸上有三千余字横卷髙上大洞玉经金碧古文龙虎妙经楷书洛神赋又书洛神赋卷又晚年书洛神赋行书归去来辞勉学赋并序光福重建塔记眞蹟卷楷书湖州妙严寺碑记在宋楮上横卷公自篆卷首中峰怀浄土诗后系賛春寒诗卷天冠山题咏行书诗词杂书八则眞蹟每则有款南谷二帖简觉轩路教真蹟荅子诚札行书坡仙烟江叠嶂卷书陶诗鲜于奉常书词子又草书唐絶真蹟虞伯生书虞雍公诛蚊赋诗卷眞蹟郭天钖手録诗文杂记又手抄诸贤遗稾贯云石诗卷眞蹟俞紫芝楷书悟真篇吾子行书古文篆韵二帙柯丹丘山屛记饶介之幻住诗蹟沈仲说次韵遗蹟王云菴书香奁八咏卷顾谨中诗卷黄子久手札王叔眀书溪南醉归诗倪迂醉歌行墨蹟诗帖诗草遗蹟诗余手蹟莫昌诗翰杨㢘夫寄元鎭诗蹟小㳺仙诗张伯雨草书单条登南峰絶顶诗山居即事诗帖杂诗册元名公为朱鍊师本初七序墨蹟天启癸亥王二泉持此卷来以行促不及録序语元天目禅师刘顺法语眞蹟小真行书中峰禅师书九字梅花咏琦楚石诗翰元名公翰墨卷元贤翰札疏元人竹深䖏赋并叙诸诗卷宣和御制緑竹引并书髙季迪书南宫生传青丘子书惜花叹宋仲温书鐡崖古歌即铁崖所跋陈文东书杨㢘夫赠相子先写照序相鹤经又与时中节判书姚少师诗翰王博士继为娄江胜感接待寺八咏序并诸名公诗记桂孟平翦灯新话歌金鸾书橙墩隠居行方岳醉歌墨蹟秦瀚广书白居易池上篇俞养正书效白居易知足吟释守仁书螺山𨼆士歌刘秩题留春轩墨蹟于忠肃书落花吟孙忠烈书律诗四首后有緫跋失去姚公绶行书溪东篇咏物诗册吴文定公怀修竹书𨼆诗卷本朝翰墨一卷为张汝弼徐祯卿聂大年吴原博祝允明陈道复顾璘王履吉陈沂王谷祥今只存汝弼一简尚忆元博句有尘逺笔牀临禊帖凉生湘簟理南华也诸名贤垂虹别意诗并叙沈启南谢祝希周诗卷行书中秋月诗看花吟行草诸歌行卷诗牋墨蹟杂题絶句墨蹟词蹟杨用修太史词草蔡林屋诗翰碧筠精舎记并诸名公诗卷文太史楷书老子传跋书前后赤壁在乌丝黄宋牋上书楷法之妙休承为补两图拙政园记并诗长卷今日歌行草十美人诗卷三题吉祥菴卷诗余墨蹟祝京兆行书在山记文选跋书语怪録上下帙卷末有王守溪太傅笔记正徳间异闻二则为墨林项氏所珍后归吴功甫太学名显科者功甫去世又归之爱荆府君草书月赋卷偕美赋并叙急就行草怀知诗帖书古诗帖闻絃诗轴诗草诸蹟词蹟唐伯虎诗蹟叹世词八阕王雅宜还山诗行草题咏墨蹟题画诸蹟楷书石湖八絶句陆五湖行书诗牋王酉室诗草徐子与送瑯琊王氏昆季诗草黄子雅行草诗册彭孔嘉书冬㳺石湖记卷卷首为文夀承大书石湖春晓图陆子传作图扵前彭隆池诗帖文文水书澄心窝铭周幼海诗草莫云卿笔麈与刘生手简诗词墨蹟王伯谷诗卷白石山樵诗词墨蹟陈睂公冬余记汤邻初仿蔡苏黄米书灯夕诗张元汴书岣嵝山房记御定佩文斋书画谱卷九十四御定佩文斋书画谱卷九十五目録钦定四库全书御定佩文斋书画谱目録第九十五卷歴代鉴藏画一唐画目唐裴孝源贞观公私画史唐张彦逺叙画之兴废唐张彦逺述古之祕画珍图宋郭若虚图画见闻志宋宣和画谱上卷九十五钦定四库全书御定佩文斋书画谱卷九十五歴代鉴藏五画唐画目汉王元昌画汉贤王图阎立徳画文成公主降番圗玉华宫圗鬭鸡图阎立本画秦府十八学士图凌烟阁功臣二十四人图范长夀画风俗图醉道士图王定画本草训诫图檀智敏画游春戯艺图殷韦无忝画皇朝九圣图髙祖及诸王图太宗自定辇上图开元十八学士图董蕚画盘车图曹元廓后周北齐梁陈隋武徳贞观永徽䓁朝臣图髙祖太宗诸子圗秦府学士图凌烟阁杨昇画望贤宫图安禄山真张萱画伎女图乳母将婴儿图按羯鼔图秋千图谈皎画武惠妃舞图佳丽寒食图佳丽伎乐图韩干画龙朔功臣图姚宋及安乐山图相马图𤣥宗试马圗宁王调马打毬圗陈宏画安禄山圗𤣥宗马射圗上党十九瑞圗王象画卤簿圗田琦画洪崖子橘术圗窦师纶画内库瑞锦对雉鬬羊翔凤逰麟圗韦鶠画天竺畨僧渡水放牧圗周昉画扑蝶按筝杨真人降真五星等圗各一卷唐裴孝源贞观公私画史宋明帝像宋景和像豫章王像建平王像江夏王像零陵王像王太宰像羊𤣥保像江智渊像顾庆像孙髙丽像孝武功臣像勲臣像右十三卷是陆探微真蹟隋朝官本建安山阳二王像沈昙庆醉像麻超之徐僧寳像灵台寺瑾统像毛诗新台圗蔡姬荡舟圗刘亮騧马圗髙丽赭白马圗蝉雀圗鬬鸭圗猕㺅圗右十二卷并摹写本非陆真蹟与前十三卷共二十五卷题作陆探㣲画隋朝官本亦有梁陈题记新丰放鸡犬圗二䟽圗黄河流势圗盗跖圗右四卷魏髙贵乡公画隋朝官本毛诗北风圗毛诗黍离圗卞荘刺二虎圗吴王舟师圗列女圗右五卷卫协画隋朝官本史记列士圗息徒兰圃圗洛神赋圗穆天子燕瑶池圗汉武回中圗畋游圗瀛洲神仙圗杂人风土圗右八卷晋明帝画隋朝官本濠梁圗一卷十弟子圗轻车迅迈圗孝经圗狩河阳圗秦王游海圗汾阳醮鼎圗楚令尹泣两岐蛇圗游仙圗孟母圗洛阳平门翻车圗右十一卷谢稚画隋朝官本王僧绰像懐香圗蝉雀圗杂竹様孙公命将圗陆士衡诗㑹圗王谢诸贤像名臣像刺虎圗小儿戯鹅圗右十卷顾景秀画六卷隋朝官本山阳七贤图醉客圗刀㦸戯圗骑马圗一卷右四卷毛惠逺画隋朝官本併除圗释迦十弟子圗畨僧像剡中溪谷村墟圗右四卷毛惠秀画隋朝官本豫章王燕賔圗维摩诘变相圗天女像东晋髙僧像三卷无名真貎一卷博奕圗三龙圗一卷右七卷袁蒨画并是梁朝官本有太清年月号朝臣像吴中舟行圗少年行乐圗右三卷刘填画隋朝官本豫章王像唐居人马圗右二卷蘧师珍画梁朝官本巢由洗耳圗狮子击象圗右二卷题云嵇康画未详隋朝官本讲学圗右一卷蔡邕画隋朝官本有晋宋梁陈年月印记吴季札像严君平卖卜圗两亰圗右三卷杨修画隋朝官本有晋明帝题记周穆王八骏圗服乗箴圗七命圗金谷园圗燕氏送荆轲圗王濬戈船圗田家社㑹圗梵僧圗右八卷史道硕画隋朝官本尚平子圗董威辇诗圗嵇阮像畨人献兽圗渔父圗十九首诗圗五天罗汉像杜征南人物圗吴中溪山邑居圗黒狮子圗名马圗右十一卷戴逵画隋朝官本司马宣王像谢安像刘牢之像桓𤣥像列仙圗唐僧㑹像沅湘像三天女像八国分舍利圗木鴈圗水府圗庐山圗樗蒲㑹圗行龙圗虎啸圗虎豹杂鸷圗凫鴈水洋圗右十七卷顾恺之画九卷隋朝官本豫章王像宋竟陵王像勲贤圗褚渊袁粲像张兴像天竺僧像二卷射雉圗洛中车马圗二卷越中风俗圗二卷髙丽鬬鸭圗一卷右十三卷顾寳光画隋朝官本清溪侧坐赤龙盘赤龙圗二卷龙头様四卷四头南海监牧进十种马圗夷子蛮兽様一卷右五卷曹不兴画二卷隋朝官本九州名山圗朝阳谷神风水圗秦始皇东游圗右三卷戴勃画隋朝官本立释迦像周盘龙像右二卷陆绥画黄帝昇仙圗张平子西亰赋圗梁翼人马圗右三卷史文敬画隋朝官本孙绰像渔父圗王羲之像右三卷史艺画虎豹圗孔雀鹦鹉圗右二卷陶景真画隋朝官本颍川先贤圗惠持师像问礼圗永嘉屋邑圗右四卷宗炳画隋朝官本殷洪像白马寺寳台様右二卷姚昙度画南朝贵戚圗车马圗骆简像牛车图山隂王像右五卷尹长生画蘓门先生圗一卷名臣像一卷右二卷濮万年画维摩诘变相圗一卷右一卷张墨画隋朝官本蘓武圗游仙圗右二卷蔡斌画悉逹太子纳妃圗灵嘉塔様右二卷张善果画一卷隋朝官本穆天子八骏圗息妫圗右二卷史粲画朱买臣圗列女传仁智圗列女传贞莭圗右三卷陈公恩画一卷是隋朝官本王献之像右一卷钟宗之画败舂圗右一卷王殿画隋朝官本安期先生圗右一卷谢赫画吴山圗楚人祠鬼圗右二卷夏侯瞻画借田圗一卷全幅长三丈右一卷章惬伯画隋朝官本渥洼马圗一卷孝子屏风一卷右二卷范懐贤画隋朝官本文殊像一卷游春苑圗二卷芙蓉湖醮鼎圗一卷鹿圗一卷鹳鹤弄陂泽圗一卷右六卷梁元帝画并有题䟦印记职贡圗三卷小儿戯鸭圗一卷右四卷江僧寳画隋朝官本亦有梁陈年号题五天人様二卷九子魔圗一卷丁贵人弹曲项琵琶圗一卷右四卷觧倩画一卷是隋朝官本弗林圗人物器様二卷鬼神様二卷外国杂兽二卷右六卷西域僧迦佛陀画并得杨素家汉武射蛟圗一卷吴王格虎圗一卷羊鸦仁跃马圗一卷行道天王像一卷维摩诘像一卷寳诘像一卷摩衲仙人像一卷朱异像一卷梁宫人射雉圗一卷醉僧圗二卷咏梅圗一卷横泉鬬龙一卷杂人马兵刀圗昆明二龙圗一卷青溪宫水怪圗四卷右十九卷张僧繇画九卷隋朝官本楞伽㑹圗一卷寳积变相圗一卷右二卷张儒童画支道林像一卷右一卷聂松画隋朝官本斛律金像一卷邺中百戯圗一卷北齐贵戚游苑圗一卷杂宫苑人物屏风本一卷右四卷杨子华画隋朝官本齐神武临轩对武骑圗二卷慕容绍宗像一卷弋猎圗一卷斛律明月像一卷卢思道像一卷名马様一卷右七卷曹仲逹画六卷是隋朝官本周明帝畋游圗一卷弥勒变相圗一卷杂台阁様一卷隋文帝上廏马圗一卷农家田舍圗一卷右五卷董伯仁画一卷是隋朝官本隋文帝入佛空像一卷阿育王像一卷杨素像一卷贺若弼像一卷陈叔英像一卷擒明卢明月像图一卷洛中人物车马圗様一卷北齐畋游圗一卷贵戚屏风様二卷右十卷郑法士画一卷是隋朝官本杂物变相二卷豆卢宁像一卷隋朝正㑹圗一卷幸洛圗一卷贵戚游燕圗一卷右六卷杨契丹画一卷是隋朝官本法华变相一卷南郊圗一卷长安车马人物圗一卷杂宫苑圗一卷弋猎圗一卷王世充像一卷右六卷展子䖍画美人诗意圗一卷屋宇様一卷杂鬼神像三卷右五卷孙尚子画黄帝战涿鹿圗一卷姜嫄圗一卷禹贡圗二卷燕太子丹圗一卷蓄史圗一卷孙氏水战圗一卷五岳真形圗一卷纪年诗意圗一卷杂鬼神様二卷右十二卷皆甚精竒隋朝以来私家搜访所得内三卷近陆探微先无题记可考列女传仁智圗狮子圗畏兽圗鱼龙相戯圗吴楚放牧圗村社㑹集圗右六卷王廙画隋朝官本已前总二百八十一卷并无名画十二卷计二百九十三卷唐张彦逺叙画之兴废圗画之妙爰自秦汉可得而记降于魏晋代不乏贤洎乎南北哲匠间出曹卫顾陆擅重价于前董展孙杨垂妙迹于后张郑两家髙歩于隋室大安兄弟首冠于皇朝此盖尤所烜赫也世俗知尚者其余英妙今亦殚论汉武创置袐阁以聚圗书汉明雅好丹青别开画室又创立鸿都学以集竒艺天下之艺云集及董卓之乱山阳西迁圗画缣帛军人皆取为帷嚢所收而西七十余乗遇雨道艰半皆遗弃魏晋之代固多藏蓄㓂入洛一时焚烧宋齐梁陈之君雅有好尚晋遭刘曜多所毁散重以桓𤣥性贪好竒天下法书名画必使归已及桓簒逆晋府真迹桓尽得之何法盛晋中兴书云刘牢之遣子敬宣诣桓请降桓大喜陈书画共观之桓败宋髙祖先使臧喜入宫载焉南齐髙帝科其最精者録古来名手不以逺近为次但以优劣为差自陆探微至范惟贤四十二人为四十二等二十七帙三百四十八卷听政之余旦夕披玩梁武帝尤加寳异仍更搜葺元帝雅有才艺自善丹青古之珍竒充牣内府侯景之乱太子纲数梦秦皇更欲焚天下书既而内府圗画数百函果为景所焚也及景之平所有画皆载入江陵为西魏将于谨所陷元帝将降乃聚名画法书及典籍二十四万卷遣后合舍人髙善寳焚之帝欲投火俱焚宫嫔牵衣得免吴越寳劔并将斫柱令折乃叹曰萧世诚遂至于此儒雅之道今夜穷矣于谨等于煨烬之中收其书画四千余轴归于长安故颜之推观我生赋云人民百万而囚掳书史千两而烟飏史籍巳来未之有也溥天之下斯文尽䘮陈天嘉中陈主肆意搜求所得不少及隋平陈命元帅记室参军裴矩髙颎收之得八百余卷隋帝于东亰观文殿后起二台东曰妙楷台藏自古法书西曰寳蹟台收自古名画炀帝东幸扬州尽将随驾中道船覆大半沦弃炀帝崩并归宇文化及化及至聊城为窦建徳所取留东都者为王世充所取圣唐武徳五年尅平僣逆擒二伪主两都袐藏之蹟维扬扈从之珍归我国家焉乃命司农少卿宋遵贵载之以船泝河西上将致亰师行经砥柱忽遭漂没所存十无一二太宗皇帝特所耽玩更于人间购求天后朝张易之奏召天下画工修内库圗画因使工人各推所长锐意模冩仍旧装背一豪不差其真者多归易之易之诛后为薛少保稷所得薛殁后为岐王范所得王初不陈奏后惧乃焚之时薛少保与岐王范石泉公王方庆家所蓄圗画皆归于天府禄山之乱耗散颇多肃宗不甚保持颁之贵戚贵戚不好鬻于不肖之手物有所归聚于好事之家及徳宗艰难之后又经散失甚可痛也自古兵火亟焚江波屡鬭年代寖逺失坠弥多傥时君之不尚则阙其搜访非至人之赏玩则未辨妍蚩所以骏骨不来死䑕为璞嗟乎今之人衆艺鲜至此道尤衰未曽误㸃为蝇惟见亡成类狗彦逺家代好尚髙祖河东公曽祖魏国公相继鸠集名迹先是魏国公与司徒汧公并佐霍国公关内三军幕府霍公平定两亰魏公之策也魏公与汧公因其同寮遂成久要并列藩阃齐居台衡雅㑹襟灵琴书相得汧公博古多艺穷精蓄竒魏晋名踪盈于箧笥许询逸少经年共赏山泉谢傅戴逵终日惟论琴画大父髙平公与爱弟主客贠外郎及汧公爱子纉纉弟约更叙通旧遂契忘言逺同荘惠之交近得荀陈之㑹大父请纉为判官约与主客皆髙谢荣宦琴尊自乐终日陶然士流企望莫及也由是万卷之书尽归王粲一厨之画惟寄桓𤣥李兵部又于江南得萧子云壁书飞白萧字匣之以归洛阳授余叔祖致之修善里构一亭号曰萧斋元和十三年髙平公镇太原不能承奉中贵为监军使内官魏𢎞简所忌无以指其瑕且骤言于宪宗曰张氏富有书画遂降宸翰索其所珍惶骇不敢缄藏科简登时进献乃以钟张卫索真迹各一卷二王真迹各五卷魏晋宋齐梁陈隋杂蹟各一卷顾陆张郑田杨董展洎国朝名手画合三十卷表上曰伏以前代帝王多求遗逸朝观夕览收鉴于斯陛下睿圣钦眀凝情好古听政之暇将以怡神前件书画歴代共寳是称珍絶其陆探微萧史圗妙冠一时名居上品所希睿鉴别赐省览又别进𤣥宗马射真圗表曰𤣥宗天纵神武艺冠前王凡所游畋必存绘事岂止云梦殪兕楚人美旌盖之雄浔阳射蛟汉史称舳舻之盛前件圗臣瞻奉先灵素所寳惜陛下旁求珍蹟以备石渠祖宗之美敢不献呈手诏答曰卿庆传台铉业嗣弓裘雄词冠于一时奥学穷乎千古圗书兼蓄精博两全别进𤣥宗马射真圗恭获披捧瞻拜感咽圣灵如临其钟张等书顾陆等画古今共寳有国所珍朕以视朝之余得以寓目因知丹青之妙有合造化之功欲观象以省躬岂好竒而玩物况烦章奏嘉叹良深其书画并收入内库世不复见其余者长庆初大父为内贵魏𢎞简门人宰相元稹所挤出镇幽州遇朱克融之乱皆失坠矣及事定颇有好事购得之彦逺时未龀嵗恨不见家内所寳其进奉之外失坠之余存者才二三轴而已虽有豪势莫能求旃嗟尔后来尤须靳固宜抱漆书而兴叹莫将棐柿以藩身聊因暇日编为此记且撮诸评品用明乎所业亦探于史传以广其所知如宋朝谢希逸陈朝顾野王之流当时能画评品不载详之近古遗脱至多盖是上世未见其踪又述作之人不广求耳呜唿自古忠孝义烈湮没不称者曷胜记哉况书画邪唐张彦逺述古之袐画珍圗古之袐画珍圗固多散逸人间不得见之今麤举领袖则有龙鱼河圗六甲隐形圗五帝钩命决圗孝经袐圗孝经左契圗孝经雌雄圗遁甲开山圗甘泉宫圗汉麟阁圗二鸿都门圗西王母益地圗南都赋圗云汉圗黄帝明堂圗五岳真形圗韩诗圗论语圗蚩尤王子兵法营阵圗鲁班攻战器械圗黄帝攻法圗伍胥水战圗吴孙子兵法云气圗五星八卦二十八宿图十二星宫图日月交㑹九道图分野璇玑圗望气圗河圗诗纬圗春秋圗孝经䜟图浸谭泥圗八卦八风十二时二十八宿音律圗周公成壊吉凶图妖怪圗相宅园地圗黄帝樊薛许氏相圗隂阳宅相圗马像圗三王相鹰圗疗马百病圗老子黄庭经圗大蒐神芝圗黄帝昇龙圗山海经圗太史公汉书圗大荒经圗河圗括地象图天地郊社圗诸卤簿圗古圣贤帝王圗古瑞应圗魏帝所撰杂画圗魏顺应图大驾卤簿圗明帝太学圗列仙传图搜神记图百国人图地形圗地形方丈圗孙子八阵圗太一三宫用兵成图浑天宣夜图日月交㑹图章贤十二时云雨气图十二属神图神农本草例图周礼图周室王城明堂宗庙圗江圗吴孙子牝牡八变阵图黄石公五星图𤣥图占日云气图二十八宿分野图风角五音图三礼图尔雅图忠孝圗汉明帝画宫圗益州学堂圗鲁庙孔子弟子圗传国玺图洛阳圗区宇图职贡圗中天竺国图祥瑞图符瑞图白泽图古今艺术图灵秀本草图本草图易状图灵命本图辨灵命图右略举其大纲凡九十有七尚未尽载宋郭若虚图画见闻志旧称周穆王八骏日驰三万里晋武帝时所得古本乃穆王时画黄素上为之腐败昏溃而骨气宛在逸状竒形实亦龙之类也遂令史道硕模写之宋齐梁陈以为国寳隋文帝灭陈图书散逸此画为贺若弼所得齐王暕知而求得之答以骏马四十蹄美锦五十段后复进献炀帝至唐贞观中勅借魏王泰因而传模于世其一曰渠黄其二曰山子其三曰盗骊其四曰緑耳其五曰赤骥其六曰骝其七曰踰轮其八曰白保夀寺本髙力士宅天寳九载舍为寺初铸钟成力士设斋庆之举朝毕至一击百千有䂓其意连击二十杵者其经藏阁规模危巧两塔上火珠受十余斛文宗朝有河阳从事李涿者性好竒古与寺僧善尝与之同观寺库中旧物忽于破瓮内得物如被幅裂汚坌触而尘起涿徐视之乃画也因以州县圗三及绢三十疋换之令家人装治幅长丈余因持访于常侍栁公权乃知张萱所画石桥图明皇赐力士因留寺中也后为鬻画人宗牧言于左军忽一日有中使至涿第宣勅取之即时进入禁中帝好古见之大恱命张于云韶院清夜游西园图者晋顾长康所画有梁朝诸王䟦尾处云图上若干人并食天厨唐贞观中褚河南装背题处具在其图本张维素物传至相国张𢎞靖家𢎞靖元和中忽奉诏取之是时并钟元常书道徳经一部同进入内后中贵人崔谭峻自禁中将出复流落人间有张维素子周封泾州从事秩满居亰一日有人将此图求售周封惊异之遽以绢数疋易得经年忽闻款门甚急问之见数人同称仇中尉愿以三百素易公清夜游西园图周封惮其迫胁遽以图授之翊日果赍绢至后方知其伪乃是一豪士求江淮大盐院时王涯判盐铁酷好书画谓此人曰为余访得清夜游西园图当遂公请因为计取之耳及十家事起后流落一粉舖家未㡬为郭承嘏侍郎阍者以钱三百市之以献郭公郭公卒又流传至令狐相家一日宣宗问相国有何名画相国具以图对既而复进入内唐外郎荥阳郑賛宰万年日有以贼名而荷校者賛命取所盗以视则烟晦古丝三四幅齐罽裁褾班鼊皮轴之曰是画也太尉李公所寳惜有賛皇图篆存焉当时人以七万购献于李公者遂得渠横梁倅职后因出妓复落民间今幸其妓人不鉴以卑价市之后妓人自他所得知其本直因归诉请以所亏价输罪賛不得决时延夀里有水墨李处士以精别画品游公卿门召使辨之李瞪目三叹曰韩展之上品也虽黄沙之情已具而丹笔之断尚疑㑹有赍籍自禁军来认者賛以且异姦盗非愿荷留因并画桎送之后永亡其耗梁驸马都尉赵嵒酷好绘事兼嫺小笔偶唐末乱世独推至鉴人有鬻画者则必以善价售之不较其多少繇是四逺向风抱画者嵗无虚日复以亲贵擅权凡所依附率多以法书名画为贽故画府袐藏图轴仅五千余卷时称盛焉暇日亦多自倣前贤名迹勒成卷轴每延致艺士辐凑门馆各取其所长而厚遇之然多不迨已也亦未始面加雌黄荒浅甚者自慙而退食客常至百余人其间亦多琴棊道术髙雅之流时衣冠士族尚有唐之遗风也以画见留者惟胡翼王殷二人而已尝令胡翼品第画府之优劣中品以下或有未至者即指示令医去其病或用水刷或以粉涂有经数次方合其意者时人谓之赵家画选塲其精别如此梁千牛衞将军刘彦齐善画竹为时所称世族豪右袐藏书画虽不及天水之盛然好重鉴别可与之争衡矣本借贵人家图画臧赂掌画人私出之手自传模其间用旧褾轴装治还伪而留真者有之矣其所藏名蹟不啻千卷每暑伏晒曝一一亲自卷舒终日不倦能自品藻无非精当故当时识者皆谓唐朝吴道子手梁朝刘彦齐眼也太祖平江表所得图画赐学士院初有五十余轴及景徳咸平中只有雨村牧牛图三轴无名氏寒芦野鴈三轴徐熈笔五王饮酪图二轴周文矩笔悉令重装背焉玉堂后北壁两堵董羽画水正北一壁吴僧巨然画山水皆有逺思一时絶笔也有二小壁画松不知谁笔亦妙今并在焉江表用师之际故枢密使楚公适典维扬于时调发军饷供济甚广上録其功将议进拜公自陈愿寝爵赏闻李煜内库所藏书画甚富輙祈恩赐上嘉其志遂以名笔仅百卷赐之徃徃有李主图篆暨唐贤䟦尾蘓大参雅好书画风鉴明逹太平兴国初江表平上以金陵六朝旧都复闻李氏精博好古艺士云集首以公倅是邦因喻㫖搜访名贤书画后果得千余卷上进既称㫖乃以百卷赐之公后入拜翰林承㫖启沃之余且复语及图画于时勅借数十品于私第未㡬就赐焉至今蘓氏法书名画最为盛矣王文献家书画繁富其子贻正继为好事尝徃来亰雒间访求名蹟充牣巾衍太宗朝尝表进所藏书画十五卷寻降御札云卿所进墨蹟并古画复徧看览俱是妙笔除留墨蹟五卷古画三卷领得外其余却还卿家付王贻正其余者乃是王羲之墨蹟晋朝名臣墨蹟王徽之画唐阎立本画老子西昇经图薛稷画鹤凡七卷犹子涣遂得摸诏札刋于翠琰太平兴国中袐阁曝画时陶谷为翰长因展秋山图一面令黄居寀品第之居宷一见动容曰此图实居寀与父筌奉孟主命同画以答江南信币绢缝中有居寀父子姓名视之果验曽有人于向文简家见十二幅图花竹禽鸟泉石地形皆极精妙上题云如亰副使臣黄筌等十三人合画图之角却有江南印记乃是孟氏赠李主之物也文简薨其图不知所在真宗祀汾隂还驻跸华隂因登亭望莲花峰忽忆种放居是山亟令中贵人裴愈召之时放称疾不应召上笑而止因问愈曰放在家何为邪愈对曰臣到放所居时㑹放在草㕔中看画水牛二轴上顾谓侍臣曰此髙尚之士怡性之物也遂按行在所见扈从圗轴得四十余卷尽令愈徃赐之皆名踪古蹟也丁晋公家藏书画甚盛南迁之日籍其财产有李成山水寒林共九十余轴他皆称是后悉分掌内府矣张文懿性喜书画今古图轴襞积繁伙铨量必当爱䕶尤勤每张画必先施帟幕画叉以白玉为之其画可知也李后主有国日常令周文矩画南荘图尽写其山川气象亭台景物精思详偹殆为絶格开寳癸亥嵗归朝首贡于阙下籍之袐府李后主才髙识博雅尚图书蓄聚既丰尤精赏鉴今内府所有图轴暨人家所得书画多有印篆曰内殿图书内合同印建业文房之寳内司文印集贤殿书院印集贤院御书印或亲题画人姓名或有押字或为歌诗杂言又有织成大回鸾小回鸾云鹤练雀墨锦褾饰提头多用织成縚帯签贴多用黄金纸背后多书监装背人姓名及所较品第又有澄心堂纸以供名人书画宋宣和画谱道释晋顾恺之净名居士图一三天女美人图一夏禹治水图一皇初平牧羊圗一古贤图一春龙出蛰图一女史箴图一斲琴图一牧羊图一宋陆探微无量夀佛像一佛因地图一降灵文殊像一净名居士像一托塔天王图一北门天王图一天王图一王献之像一五马图一摩利攴天菩萨像一梁张僧繇佛像一文殊菩萨像三大力菩萨像一维摩菩萨像一佛十弟子图一十六罗汉像一十髙僧图一九曜像一镇星像一天王像一神王像一埽象图一摩利攴天菩萨像一五星二十八宿真形图一隋展子䖍北极廵海图二石勒问道图一维摩像一法华变相图一授塔天王图一摘𤓰图一按鹰圗一故实人物图二人马圗一人骑图一挟弹游骑图一十马图一北齐后主幸晋阳图六隋董展道经变相图唐阎立徳採芝太上像一七曜像二游行天王图二荘生马知图一右军㸃翰图一沈约湖鴈诗意二唐阎立本三清像一元始像二行化太上像一传法太上像一巖居太上像一四子太上像一太上西昇经一拱极图一玉晨道君像一延夀天尊像一木纹天尊像一北帝像一十二真君像一维摩像二孔雀明王像一观音感应像一五星像二太白像一房宿像一十二神符一宣圣像一歩辇图一王右军真一窦建徳图一写李思摩真一凌烟阁功臣图一魏徴进諌图一飞钱验符图一取性图二西域图二职贡图二异域鬭寳图一职贡狮子图一埽象图一紫微北极大帝像一混元上徳皇帝像一唐张孝师传法太上像唐范长夀醉道图一醉真图一唐何长夀辰星像一五岳真官像一唐尉迟乙僧弥勒佛像一佛铺图一佛从像一外国佛从图一大悲像一明王像二外国人物图一唐吴道元天尊像一木纹天尊像一列圣朝元图一佛㑹图一炽盛光佛像一阿弥陀佛像一三方如来像一毘罗遮那佛像一维摩像二孔雀明王像四寳檀花菩萨像一观音菩萨像二思维菩萨像一寳印菩萨像一慈氏菩萨像一大悲菩萨像三等觉菩萨像一如意菩萨像一二菩萨像一菩萨像一地藏像一帝释像二太阳帝君像一辰星像一太白像一荧惑像一罗㬋像二计都像一五星像五五星图一二十八宿像一托塔天王图一䕶法天王像二行道天王像一云盖天王像一毘沙门天王像一请塔天王像一天王像五神王像二大䕶法神十四善神像九六甲神像一天龙神将像一摩那龙王像一和修吉龙王像一温钵罗龙王像一䟦难陀龙王像一徳义伽龙王像一檀相手印图二双林图一南方寳生如来像一北方妙声如来像一唐翟琰天尊圣像一太上像一孔雀明王像一天王图一唐杨庭光药师佛像一五祕宻如来像一观音像二如意轮菩萨像一思定菩萨像一思惟菩萨像一仁王菩萨像一长夀菩萨像一菩萨像一五星像一星官像一明星擕行图一写武后真一唐卢楞伽一献芝真人像一成道释迦佛像一释迦佛像四大悲菩萨像一观音菩萨像一文殊菩萨像一普贤菩萨像一七俱胝菩萨像一罗汉像四十八十六尊者像十六罗汉像十六小十六罗汉像三智嵩笠渡僧像一渡水僧图二髙僧像二髙僧图二孔雀明王像一十六大阿罗汉像四十八唐赵徳齐过海天王像一唐范琼天地水三官像三南斗星君像一维摩像一文殊菩萨像一降塔天王像一写飞亷神像一髙僧图一唐常粲伏羲画卦像图一神农播种像一佛因地图一陈元逹琐諌图一写懿宗射兎图一星官像一十才子图二验丹图一故实人物图五唐孙位说法太上像一天地水三官像三维摩图一三教图一星官图一㑹仙图一神仙故实图四髙士图一四皓奕棋图一王波利图一写马融像一写毕卓图一髙逸图一取性图二草堂图三围棊图一埽象图一番部博奕图一唐张南本写观音图一文殊部从图一勘书图一唐辛澄佛像一佛铺图一寳生佛像一甘露如来像一大悲菩萨像二观音像二白衣观音像一如意轮菩萨像二慈氏菩萨像一仁王菩萨像一寳印菩萨像二寳檀花菩萨像一文殊菩萨像一思维菩萨像一思念菩萨像一乐音菩萨像一不空钓菩萨像一侍香菩萨像一献花菩萨像一莲花菩萨像一香花菩萨像一唐张素卿天官像一三官像一九曜像一夀星像一容成真人像一董仲舒真人像一严君平真人像一李阿真人像一马自然真人像一葛元真人像一长夀仙真人像一黄初平真人像一窦子明真人像一左慈真人像一唐道士陈若愚东华帝君像唐姚思元佛㑹图一孔雀佛铺图一紫微二十四化图一五代王商老子度关图一职贡圗一贡奉图五林风俗圗一林士女图一林妇女圗一五代燕筠行道天王图一天王圗一五代支仲元太上传法图一太上诫尹喜圗一太上度关图一三教像一五星图一三仙圗一七贤图二商山四皓圗一四皓围棋圗一围棊圗一㑹棋圗一松下奕棊圗二勘书圗一尧民击壤圗二林石棊㑹圗二棊㑹圗二五代左礼天官圗一地官圗一水官圗一五代朱繇元始天尊像一天地水三官像三金星像一木星像二水星像二火星像三土星像一天蓬像二南北斗星真像一释迦佛像四无量夀佛像二药师佛像二问疾维摩圗二五方如来像一佛像二兜率佛铺圗一文殊菩萨像四降灵文殊像一普贤菩萨像三降灵普贤像一维摩像二观世音菩萨像三行道菩萨像五大悲像二香花菩萨像一寳檀菩萨像一菩萨像二帝释圗一金刚手菩萨像一西方圗一掲帝神像四䕶法神像六善神像七天王像二北门天王像二捧塔天王像一髙僧像一地狱变相一五代李昇採芝太上像一太上度关圗一六甲神像六葛洪移居圗一仙山圗一仙山故实圗一天王像一行道天王像二渡海天王像一吴王避暑圗一滕王阁晏㑹圗一滕王阁圗五姑蘓集㑹图一避暑宫圗五江上避暑图一故实人物圗二江山清乐图一出崃圗一逺山图一山水圗一象耳山大悲真相一十六罗汉像十六五代杜子瓌毘卢遮那佛像一释迦文佛像一弥勒佛像一大悲佛铺圗一大悲像二大力明王像二五方如来像一观音像一白衣观音像一文殊菩萨像一如意轮菩萨像一寳印菩萨像一寳檀像一五代杜齯龟天地水三官像三佛因地圗一释迦佛像一大悲像二孔雀明王像一慈氏菩萨像一普贤菩萨像一净名居士圗一托塔天王像一善神像二五代张元大阿罗汉三十二释迦佛像一罗汉像五十五五代曹仲元九曜像一三官像三佛㑹圗三地藏圗一释迦佛像二无量夀佛像一弥勒佛像二五十三佛像二五方如来像一观音像十二白衣观音像三慈氏菩萨像一文殊菩萨像二摩利攴天菩萨像二如意轮菩萨像一玩莲菩萨像一孔雀明王像一大悲像二普贤像一五代陆晃玉皇大帝像一太上像一天官像一星官像一散圣圗一列曜圗二道释像一孔圣像一四畅圗四五老圗一六逸圗一明皇宴乐圗一按乐圗一烹茶圗一绣线圗一开元避暑圗三五王避暑圗三火龙烹茶圗三山隂㑹仙圗四神仙事迹圗一故实人物圗一春江渔乐图二田戏人物圗一水仙圗三勘书圗一古木圗一三仙围棊圗一葛仙翁飞钱出井圗二长生保命真君像一九天定命真君像一天曹益算真君像一天曹掌禄真君像一天曹觧厄真君像一九天司命真君像一九天度厄真君像一天曹赐福真君像一天曹掌算真君像一五代僧贯休维摩像一须菩提像一髙僧像一天竺髙僧像一罗汉像二十六宋孙梦卿太上像一葛仙翁像一松石问禅圗一宋孙知微天蓬像二天地水三官像六九曜像三填星像一亢星像一火星像一十一曜像一嵗星像一五星像一星官像二伏羲像一长夀仙像一葛仙翁像一写孙先生像一维摩像一文殊降灵圗一智公真一过海天王图一行道天王图一游行天王图一罗汉像一衲衣僧一埽象圗一战沙虎圗一虎鬭牛图一牛虎圗一写李八百妹产黄庭经像一写彭祖女礼北斗像一宋句龙爽紫府仙山圗宋陆文通神仙圗四仙山故实圗四㑹仙圗二羣峰雪霁圗四宋王齐翰传法太上圗一三教重屏圗一太阳像一太隂像一金星像一水星像一火星像一土星像一罗㬋像一计都像一北斗星君像一元辰像一长生朝元图一写南斗星像六㑹仙圗三仙山圗一佛像一因地佛圗一佛㑹圗一释迦佛像二药师佛像一大悲像二观音菩萨像一势至菩萨像一自在观音像一寳陁罗观音像一巖居观音图一慈氏菩萨像一白衣观音像一须菩提像二十六罗汉像十六十六罗汉像十色山罗汉圗二罗汉像二玩莲罗汉像二巖居罗汉像一賔头卢像一玩泉罗汉像一髙僧圗一智公像一花巖髙僧像一巖居僧一髙士圗二药王像二髙贤圗二逸士圗一重屏图一古贤圗五围棊圗一琴㑹圗一琴钓圗二垂纶圗一水阁圗一髙闲图一静钓圗一龙女图一海岸圗二秀峰图一陆羽煎茶圗一陵阳子明圗一支许闲旷圗一林壑五贤圗一林亭髙㑹圗一海岸琪木图一江山隐居图一金碧潭图一设色山水图一林汀遥岑圗一林泉十六罗汉圗四楚襄王梦神女圗一宋颜徳谦太上像一太上度关图一太上图一太上採芝像一四子太上像一採芝图一仙迹图二十二溪女圗三洞庭灵姻圗二渡水牧牛圗二牧牛圗二乳牛图一竹穿鱼圗一野鹊圗一蝉蝶圗一宋侯翌行化太上像一天蓬像一九曜像一释迦像一维摩文殊像一地藏菩萨像一长夀王菩萨像一问病维摩圗一智公传真像一献花菩萨像一净名居士像一天王像一鬼子母像一汉殿论功圗一避暑士女圗一赋诗士女圗一宋武洞清太阳像二太隂像二金星像二木星像一水星像二火星像一土星像二罗㬋像一计都像一水仙像一智积菩萨像一侍香金童像一散花玉女像一药王像一诗女对吟圗二宋韩虬写太隂像一水星像一星官像一观音像一慈氏菩萨像一行道菩萨像二献花菩萨像二献香菩萨像二天王圗一东华司命晋阳真人像一宋杨棐立像观音一钟馗氏圗一宋文臣武宗元天尊像一天帝释像一朝元仙仗圗一北帝像一真武像一火星像一土星像一天王圗一观音菩萨像一渡海天王像一李得一冲雪过鲁陵冈图一宋道士徐知常写神仙事蹟一宋道士李徳柔大茅仙君像一二茅仙君像一三茅仙君像一钟离权真人像一南华真人像一韦善俊真人像一吕巖仙君像一蘓仙君像一栾仙君像一陶仙君像一封仙君像一宼仙君像一张仙君像一谭仙君像一孙思邈真人像一王子乔真人像一朱桃椎真人像一浮邱公像一刘根真人像一天师像一太上浩刼圗一冲虚至徳真人像一写吴道元真人像四人物吴曹弗兴兵符圗晋卫协卞庄子刺虎圗一髙士圗二晋谢稚烈女正节圗一三牛圗一隋郑法士游春苑图四游春山圗二读碑图四唐杨宁善出游人马圗一刘聪对戎圗一庖厨圗一唐杨昇唐明皇真一唐肃宗真一望贤宫圗一髙士圗一唐张萱明皇纳圗一整妆圗一乳母抱婴儿圗一擣练圗一执炬宫骑圗一唐后行从圗五挟弹宫骑圗一宫女圗二卫夫人像一按羯鼓圗一按乐士女圗一日本女骑圗一赏雪圗二扶掖士女圗一五王博戏圗二四畅圗一织锦回文圗三元辰像一林圗一横笛士女圗二鼓琴士女圗二游行士女圗一藏谜士女圗一楼观士女圗一烹茶士女图一明皇鬭鸡射乌圗二写明皇击梧桐圗二虢国夫人夜游圗一虢国夫人游春圗一七夕祈巧士女圗三写太真教鹦鹉圗一虢国夫人踏青图一唐郑䖍摩腾三藏像一陶潜像一峻岭溪桥圗四杖引圗一人物图一唐陈闳写唐列圣像一写唐帝真一公子圗一明皇击梧桐圗一李思摩真一六祖禅师像六掲帝神像一写内廏龙驹圗二人马圗一呈马图一入草图一唐周古言明帝夜游圗二鹁鸽士女圗一唐周昉天地水三官像六五星真形圗一五星圗一五曜圗一四方天王像四降塔天王圗三托塔天王像四星官像一天王像二授塔天王圗一六丁六甲神像四九子母圗三写金徳像一北极大帝圣像一行化老君像一明皇骑从圗一杨妃出浴圗一三杨圗一织锦回文圗一豫游圗一五陵游侠圗一蛮夷职贡圗二烹茶圗一宫女圗二宫骑圗一游春士女圗一烹茶士女圗一凭栏士女圗一横笛士女圗一舞鹤士女圗一纨扇士女图一避暑士女圗一览照士女圗一游行士女图一吹箫士女圗一游戯士女图一围棊绣女圗一天竺女人圗一林圗二写武后真一按舞图三药栏石林圗一妃子教鹦鹉圗一寳塔出云天王像一北方毘沙门天王像一明皇鬭鸡射乌圗一白鹦鹉践双陆圗一北齐髙欢帝幸晋阳宫圗一唐王胐明皇燕居圗一明皇斫脍圗三写唐帝后真一太真禁牙圗一写卓文君真一避暑士女圗一士女家景图二唐韩滉李徳裕见客圗一七才子图一才子图二孝行图二醉学士圗一田家风俗图一田家移居图一髙士圗一村社图一丰稔图三村社醉散图一风雨僧图一逸人图一尧民击壤图二醉客图一潇湘逢故人图一村夫子移居图一村童戏蚁图一雪猎图一渔父图一集社鬭牛图二归牧图五古岸鸣牛图一乳牛图三唐赵温其焚香士女圗一烹酪士女图一唐杜庭睦明皇斫脍图唐吴侁萧翼兰亭图唐钟师绍尚齿图五代赵嵓调马图一臂鹰人物图一五陵按鹰图四五代杜霄扑蝶图八扑蝶士女图一扑蝶诗女图二游行士女图一五代邱文播文㑹图四丰稔图一六逸图四七才子图二维摩化身圗一维摩示疾图一松下逍遥图一田家移居图一渡水僧图一骊山老母像一三笑图一牧牛图三逸牛图一乳牛图二水牛图一五代邱文晓渡水罗汉像一故实人物图一牧牛图二五代阮郜女仙图一游春士女图三五代童氏六隐图一宋周文矩天蓬像一北斗像一许仙巖遇仙图三㑹仙图一佛因地图一神仙事迹图二文殊菩萨像一卢舍那佛像一观音像一金光明菩萨像一写伪主李煜真三明皇取性图二明皇㑹棊图一五王避暑图四写谢女真一法眼禅师像一阿房宫图二写李季兰真一斫脍图二火龙烹茶图四四畅图一问禅图一春山图一重屏图一听说图一鲁秋胡故实图一钟馗氏小妹图五髙闲图一文㑹图一钟馗图二金歩摇士女图一煎茶图一谢女写真图二玉歩摇士女图一诗意绣女图一写真士女图一按乐士女图三合药士女图四理鬟士女图一按乐宫女图一按舞图一玉妃游仙图一宫女图一游行士女图一琉璃堂人物图一慈氏菩萨像二长生保命天尊像一兜率宫内慈氏像一李徳裕见刘三复圗一宋石恪太上像一填星像一罗汉像一四皓围棊图一竹林七贤图三游行天王像一女孝经像八青城逰侠图二社飨圗二钟馗氏图一宋李景道㑹友圗宋李景逰谈道图宋顾闳中明皇击梧桐图四韩熈载夜宴圗一宋顾大中韩熈载纵乐图宋郝澄写北极像一神仙事迹一出猎图三人马图二渲马图六牧放散马圗一宋汤子昇文萧彩鸾冥㑹图铸鑑图宋文臣李公麟写大梵天像二掲帝神像一不动尊变相一䕶法神像五观音像三瑞像佛一华巖经相六金刚经相一维摩居士像一无量夀佛像一禅㑹图一释迦佛像一菩萨像一写摩那夫人像一缁衣图一亲近菩萨像二写王维看云图一写十国图二写羲之书扇图一写卢鸿草堂图一写王维归嵩图一蔡琰还汉图一写王维像一写职贡图二山庄图一书裙图一归去来兮图二阳关图一四皓围棊圗一织锦回文图一女孝经相二醉僧图一玉津访石图一孝经相图一写三石图一玻瓈鑑图一写生折枝花二杏花白鷴图一天育骠骑图一写唐九马图一昭君出塞图一姑射图一五王醉归图一豢龙氏图一写玉蝴蝶图一御风真人图一游骑图一小笔游戯图一弄骄人马图一习马图一二马图一马性圗一写韩干马图二调习人马图一北岸赠行马圗一写东丹王马图一天马圗一人马图二呈马圗一番骑图一九歌图一祖师传法授衣图一弥陀观音势至像一写摩那舍夫人像一五星二十八宿像一写十大弟子像十摹吴道元䕶法神像二摹唐李昭道海岸图一摹吴道元四䕶法神像四摹唐李昭道摘𤓰图一王安石定林萧散图一丹霞访龎居士图一写徐熈四面牡丹图一摹賛华番骑圗一宋内臣杨日言秋山平逺图一溪桥髙逸图一士女图二宫室唐尹继昭汉宫图一姑蘓台图二阿房宫圗一五代胡翼秦楼吴宫图六盘车图二五代卫贤黔娄先生图一楚狂接舆图一老莱子图一王仲孺图一于陵子图一梁伯鸾图一罗汉图一溪居图一雪宫图一山居图一闸口盘车图一雪冈盘车图一竹林髙士图一雪江髙居图一雪景楼观图一雪景山居图二渡水罗汉像一神仙事迹图二嵓僧图一蜀道图二盘车图二宋郭忠恕尹喜问道图一明皇避暑宫图四避暑宫殿图四山隂避暑宫图四飞仙故实图一九曜像一雪山佛刹图一山居楼观图一织锦璇玑图三湖天夏景图二车栈桥阁图一水阁晴楼图二行宫图二吹箫图一楼观士女图三滕王阁王勃挥毫图四番族唐胡瓌卓歇图二牧马图十番部驝駞图一番骑图六秋坡牧马图一番部盗马圗一番部早行图二番部牧马图一番族猎射骑图一射骑图一报尘图一起尘番马图一番部下程图七番部卓歇图三番部射鵰图二卓歇番族图一射鵰双骑图二转坡番骑图一沙堈牧驼图一出猎番骑图一猎射图六牧驼图一番部按鹰图一毳幕卓歇图一番族牧马图一番部汲泉图一牧放平逺图一牧马番卒图一按鹰图二对马图一平逺番部卓歇图二猎射番族人马图一平逺射猎七骑图一唐胡䖍番部下程图八番族下程图一番部卓歇图五番部起程图一番族起程图三番族卓歇图四平逺猎骑图一番部盗马图一番部牧放图三射鵰番族图一汲水番骑图一射猎番族图一牧放番族图一番族按鹰图一射鵰图一猎骑图二番骑图四番马图一簇帐番部图一番族猎骑图二平逺射猎七骑图一五代李賛华双骑图一猎骑圗一雪骑图一番骑图六人骑图二千角鹿图一吉首并驱骑图一射骑图一女真猎骑图一五代王仁夀駞五代房从真番族卓歇图一写西域人马图一卓歇图二调马打毬圗一薛涛题诗图一捕鱼图一写唐明皇真一龙鱼五代袁㠖游鱼图六戏鱼圗二羣鱼图一竹穿鱼圗一鱼蟹图一鱼鰕圗二写生鲈鱼图一笋竹圗三竹石图一蟹圗一五代僧傅古衮雾戏波龙图二穿石戯浪龙图二吟雾戯水龙图二踊雾出波龙圗二吟雾跃波龙图一爬山跃雾龙图二踊雾戯水龙图一穿石出波龙图二穿山弄涛龙图二出水戯珠龙图一戯云双龙图一戯水龙图四出洞龙图一翫珠龙图二出水龙圗一祥龙图一吟龙图一戯龙图一戯水龙图一坐龙图一宋宗室克夐游鱼圗一宋宗室叔傩鲜鳞戯荇图二荷花游鱼图二羣蠡圗二游鱼圗四桃溪珍禽图一秋江宿禽图一戯荇图一弄萍游鱼图一莲塘灌水图一雪汀惊雁图一穿荇羣鱼图一宋董羽腾云出波龙图一踊雾戯水龙图二出山子母龙图一龙图二战沙龙图二玩珠龙图三出水龙图一穿山龙图一江叟吹笛图一宋杨晖游鱼图一宋宋永钖写生荷花图二鱼蟹圗二宋文臣刘宷戯藻羣鱼圗一羣鲌戯茭图一泳萍戯鱼圗一倒竹戯鱼图一羣鱼戯荇图一羣鲤逐鰕图一戱荇鯚鱼图一游鱼图九鱼藻图五鱼蟹图一戯荇鱼图一戯水游鱼图一龟鱼圗一在藻鱼图二牡丹游鱼图一落花游鱼图一穿荇游鱼图一御定佩文斋书画谱卷九十五御定佩文斋书画谱卷九十六目録钦定四库全书御定佩文斋书画谱目録第九十六卷歴代鉴蔵画二宣和画谱下米芾画史卷九十六钦定四库全书御定佩文斋书画谱卷九十六歴代鉴蔵六画宋宣和画谱山水唐李思训山居四皓图二春山圗一江山渔乐图三羣峰茂林图三神女圗一无量夀佛图一四皓图一五柞宫女图一踏锦图三眀皇御苑出游图一唐李昭道春山图一落照图二摘𤓰图一海岸图二唐卢鸿窠石图一松林㑹真图一草堂图一唐王维太上像二山庄图一山居图一栈阁图七劒阁图三雪山图一唤渡图一运粮图一雪冈图四捕鱼图二雪渡圗三渔市圗一骡纲圗一异域圗一早行圗二村墟圗二度闗圗一蜀道圗四四皓圗一维摩诘圗二髙僧圗九渡水僧圗三山谷行旅圗一山居农作圗二雪江胜赏圗二雪江诗意圗一雪冈渡闗圗一雪川羁旅圗一雪景饯别圗一雪㬌山居圗二雪景待渡圗三羣峰雪霁圗一江臯㑹遇圗二黄梅出山圗一净名居士像三渡水罗汉圗一写须菩提像一写孟浩然真一写济南伏生像一十六罗汉圗四十八唐王洽严光钓濑圗乔松圗唐项容松峰圗寒松漱石圗唐张询雪峰危栈圗二唐毕宏松石圗唐张璪松石圗二寒林圗二太上像一松竹髙僧圗一唐荆浩夏山圗四蜀山圗一山水圗一瀑布圗一秋山楼观圗二秋山瑞霭圗二秋㬌渔父圗三山隂䜩兰亭圗三白苹洲五亭圗一写椘襄王遇神女圗四五代闗仝秋山圗二十二秋晚烟岚圗二江山渔艇圗二江山行船圗二春山萧寺圗一秋山霜霁圗四闗山老木圗一秋山楼观圗四秋山枫木圗一秋山渔乐圗四秋江早行圗二秋峰耸秀圗二羣峰秋色圗三竒峰髙寺圗二山舎讴歌圗一山隂行人圗一崦嵫待月圗一林薮逍遥圗一巖隈髙偃圗一啸傲烟霞圗一岸曲醉吟圗一雾锁重闗圗四窠石平逺圗一枫木峭壁圗一石岸古松圗一松木髙士圗一故实山水圗一夏雨初晴圗二山隂䜩兰亭圗四仙山圗四闗山圗一溪山圗一崇山圗一山水圗一山城圗一巨峯圗一竒峯圗一晴峯圗一函闗圗一危栈圗一云巖圗一石淙圗一平桥圗一峻极圗三五代杜楷翠屏金沙圗宋董元夏山圗二江山髙隠圗二设色春山圗二羣峯霁雪圗一夏景窠石圗二夏山牧牛圗一林峰圗三夏山早行圗二秋山圗一江山渔艇圗一山麓渔舟圗一江山盪桨圗一万木竒峯圗一着色山圗二窠石人物圗一水墨竹禽圗三晴峰圗一山居圗三山彴圗一松峯圗三长夀真人像一写孙真人像一江堤晚㬌圗一重溪烟霭圗一冬晴逺岫圗二雪浦待渡圗二宻雪渔归圗一寒林重汀圗一寒林钟馗圗二雪陂钟馗圗二寒江窠石圗一寒林圗一松槚平逺圗一水石吟龙圗一风雨出蛰龙圗二出洞龙圗一戏龙圗二昇龙圗一跨龙圗一跨牛圗一饮水牧牛圗一钟馗氏一巖中罗汉像一牧牛圗一潇湘圗一渔舟圗一渔父圗一海岸圗一采菱圗二寒塘宿鴈圗三夏景山口待渡圗一水墨竹石栖禽圗二孔子见虞丘子圗二宋李成重峦春晓圗四烟岚春晓圗二夏山圗二夏㬌晴岚圗二夏云出谷圗四秋山圗三秋山静钓圗一冬晴行旅圗二秋岭遥山圗二山锁秋岚圗二冬景遥山圗二宻雪待渡圗二江山宻雪圗三林石雪㬌圗三羣山雪霁圗三雪麓早行圗一雪溪圗二雪峯圗一爱㬌晴岚圗三爱㬌寒林圗三寒林圗八寒林独玩圗一竒石寒林圗二巨石寒林圗四岚烟晚晴圗三烟岚晓景圗七晴岚晓㬌圗八岚光清晓圗二晓岚平逺圗二晓㬌双峯圗二濶渚晴峯圗二晓岚圗一晴岚圗二晴峦圗二晴峦平逺圗三晴峦萧寺圗二晴峯霁霭圗二晴江列岫圗二横峯晓霁圗三峻峰茂林圗一乔木萧寺圗一长山平逺圗二古木遥岑圗四雾披遥山圗三山隂磨溪圗二髙山圗三平逺圗一双峰圗三山腰楼观圗三读碑窠石圗二烟峰行旅圗二逺浦遥岑圗一烟波渔艇圗一江山渔父圗一亭泉松石圗一秀峰圗一平逺窠石圗一起蛰圗一大寒林圗四小寒林圗二山谷晴岚圗二江臯羣峰圗三老笔层峰圗二羣峰灌木圗二春山早行圗三春云出岫圗二宋范寛四圣搜山圗一春山圗二春山平逺圗三春山老笔圗二夏山圗十夏峰圗三夏山烟霭圗三秋山圗四秋㬌山水圗二烟岚秋晓圗二冬景山水圗二雪景寒林圗一雪山圗二雪峰圗二寒林圗十二山隂萧寺圗二海山圗一崇山圗三炼丹圗一宋许道宁茅亭赏雪圗一春山晓渡圗二春龙出蛰圗二江山捕鱼圗一春云出谷圗一山林春烟圗一三教野渡圗一夏山圗七烟溪夏㬌圗一风雨惊牛圗一秋山晴霭圗二秋江唤渡圗一秋山诗意圗二秋山晚渡圗一秋山圗六秋江闲钓圗一秋江早行圗一岚锁秋峰圗三雪霁行舟圗三雪峯僧舍圗一雪满羣峰圗三雪满危峯圗三羣峰宻雪圗三羣山宻雪圗一雪江渔钓圗二雪山楼观圗一寒林圗十三大寒林圗三小寒林圗五寒云戴雪圗一爱㬌晴峦圗三晴峯渔浦圗一晴岚晓峯圗二晴峯晚㬌圗三晴峦圗三晴峯圗三云出山腰圗三烟锁山腰圗三晴峯渔钓图一羣峯秀岭圗二羣峯双涧圗二林樾遥岑圗一江山积雪圗一窠石戏龙圗二山路早行圗一霜秋晴峦圗一江山归鴈圗三行观华岳圗一晓挂轻㠶圗一层峦渔浦圗一云山圗一林石圗二窠石圗六双松圗二捕鱼圗一牧牛圗一临深圗一履薄圗一夏云欲雨圗一山观萧寺圗一夏山风雨圗四溪山风雨圗一春岚晓霭圗一春山行旅圗一写李成夏峯平逺圗二宋陈用志秋山圗宋翟院深写李成澄江平逺圗宋髙克眀春波吟龙圗二夏山飞瀑圗二窠石野渡圗二烟岚窠石圗二村学圗二宋郭熙子猷访戴圗二竒石寒林圗二诗意山水圗二古木遥山圗二巧石双松圗二江臯圗一遥峯圗一晴峦圗一烟雨圗一云巖圗一秀松圗一春山圗一㟧岭圗一瀑布圗一幽谷圗一溅扑圗一平逺圗一寒峯圗一断崖圗一秀峦圗一古木圗一茂峯圗一逺山圗一山观圗一谿谷圗一宋孙可元陶潜归去来圗一滕王阁圗一商山四皓圗二山麓渔歌圗一髙隠圗一春云出岫圗一江山萧散圗一山水圗二山观圗一牧牛圗一宋赵干春林归牧圗一夏山风雨圗四夏日玩泉圗一烟霭秋渉圗一冬晴渔浦圗一江行初雪圗一宋屈鼎夏㬌圗三宋陆瑾山隂髙㑹圗一溪山僧舎圗一水阁闲棊圗一夏山圗四雪桥圗一运石圗一磨溪圗二溪山风雨圗三渔家风㬌圗三捕鱼圗二椉龙圗一仙山圗二宋王士元山阁圗宋文臣燕肃春岫渔歌圗一春山圗四夏溪圗二秋山逺浦圗一冬晴钓艇圗二雪满羣山圗三寒林圗一大寒林圗二小寒林圗二履氷圗一江山萧寺圗二古岸遥山圗三送寒衣女圗一状牛头山望圗一渡水牛圗一双松圗二松石圗一写李成履薄圗二雪浦人归圗四寒雀圗一宋文臣宋道松竹圗宋文臣宋廸晴峦渔乐圗二烟岚渔浦圗一扁舟轻泛圗一古岸遥岑圗一羣峯逺浦圗一对岸古松圗二濶浦逺山圗一濶浪遥岑圗一潇湘秋晚圗一江山平逺圗一长江晚霭圗一遥山松岸圗一双松列岫圗二老松对南山圗一崇山茂林圗二逺浦征帆圗二秋山圗一遥山圗二逺山圗二雪山圗一八㬌圗一万松圗一小寒林圗一宋文臣王糓洞庭晓照圗一雪晴渔浦圗一雪江旅思圗一宋文臣范坦太上渡关圗一写李成江山梵刹圗四写徐崇嗣杏花对果圗一宋文臣黄齐风烟欲雨圗一晴江捕鱼圗一山庄自乐圗一雪满羣峯圗一宋文臣李公年桃溪春山圗一夏溪欲雨圗一秋江归棹圗一秋霜渔浦圗一松峯积雪圗一欲雨寒林圗一云生列岫圗一逺烟平野圗一日出长江圗一踈林晚照圗一秋江静钓圗二江山渔钓圗二对岸古松圗二长江秋望圗一宋文臣李时雍渭川晚晴圗宋王诜幽谷春归圗一晴岚晓㬌圗一烟岚晴晓圗三烟江叠嶂圗一松路入仙山圗一客帆挂瀛海圗一风雨松石圗一长江风雨圗一渔乡曝网圗一桞溪渔浦圗一江山渔乐圗一江亭寓目圗一渔村小雪圗一江山平逺圗一房次律宿因圗一㑹稽三贤圗一连山絶涧圗一老松野岸圗一金碧潺湲圗一名山卧游圗一秀峯逺壑圗二千里江山圗一屏山小㬌圗一写李成寒林圗二子猷访戴圗一山居圗二松石圗二长春圗一逺㬌圗一宋童贯窠石四宋刘瑗临李成小寒林圗一秋㬌平逺圗一秋云欲雨圗一色山髙士圗一竹石小㬌圗一小㬌墨竹圗二墨竹圗一竹石圗一宋梁揆春山霁霭圗一莲溪渔父圗一宋罗存秋江归骑圗一雪霁归舟圗一宋冯觐雨余春晓圗一江山春早圗一膏雨乍晴圗一薫风楼观圗一清夏潺湲圗一霁烟长㬌圗一南山茂松圗一江山晚兴圗一金风万籁圗一霜霁凝烟圗一霜秋渔浦圗一江山宻雪圗一雪霁羣山圗一宋僧巨然夏㬌山居圗六夏日山林圗一夏云欲雨圗一秋江晚渡圗二夏山圗三九夏松峯圗三秋山圗二秋江渔浦圗四溪山兰若圗六溪山渔乐圗六溪山林薮圗二溪桥髙隠圗一重溪叠嶂圗四山溪水阁圗一江山逺兴圗二江山静钓圗一江山晚㬌圗一江村捕鱼圗一江山旅店圗一江山晚兴圗一江山归棹圗六江左醒心圗一江山平逺圗一江山行舟圗二松峯髙隠圗二烟浮逺岫圗六山林归路圗一山林小笔圗一晓林野艇圗一茂林叠嶂圗一林汀逺渚圗一林石小㬌圗一烟闗小㬌圗一云横秀岭圗二云岚清晓圗三松路仙巖圗一松巖萧寺圗一晴冬晻霭圗六岚锁羣峯圗四寒溪渔舎圗一小寒林圗二遥山渔浦圗二山隂萧寺圗一遥山濶浦圗二松吟万壑圗三万壑松风圗二羣峯茂林圗二皖口山圗一山居圗一松巖山水圗二烟江晚渡圗一山水圗四层峦圗一秀峯圗三金山圗一钟山圗一庐山圗一松岭圗二柏泉圗一遥山圗一逺山圗一松峯圗三髙隠圗一归牧圗一长江圗一窠石圗一日本国海山风㬌圗一风俗圗二畜兽晋史道硕三马圗一八骏圗一牛圗一唐汉王元昌羸马圗一猎骑圗二唐江都王绪写拳毛騧圗一人马圗一呈马圗一唐韦无忝习马圗一散马圗一牧笛归牛圗一山石戏猫圗一葵花戏猫圗一戏猫圗一胜游圗一宁王醉归圗一倾心圗一唐曹霸逸骥圗二玉花騘圗一下槽马圗二内廏调马圗一老骥圗二九马圗三牧马圗一人马圗一羸马圗一唐裴寛小马圗唐韩干眀皇观马圗一文皇龙马圗一宁王调马圗一八骏圗一奚官习马圗四六马圗一眀皇试马圗一五陵游侠圗一三马圗一呈马圗五五王出游圗一内廏御马圗三骑从圗一散骥圗三按鹰圗一写三花御马圗一圉人调马圗一调马圗三习马圗二游骑圗二游侠人马圗一李白封官圗二老骥圗一骑习人马圗一玉花白马圗一下槽马圗四内廐圗一凿马圗一明皇射鹿圗二战马圗二唐韦鉴七贤圗二呈马圗一唐韦偃牧放人马圗一三骥圗一三马圗一暮江五马圗一牧马圗九散马圗三牧牛圗一沙牛圗一牧放羣驴圗一早行圗二读碑圗二松石圗三松下髙僧圗一唐赵博文兔犬圗唐戴嵩春陂牧牛圗一春景牧牛圗一牧牛圗十渡水牛圗一归牛圗二饮水牛圗二出水牛圗二乳牛圗七戏牛圗一犇牛圗三鬭牛圗二犊牛圗一逸牛圗一水牛圗二白牛圗一渡水牧牛圗一唐戴峄松石牧牛圗一平陂乳牛圗一逸牛圗一鬬牛圗一犇牛圗一唐李渐川原牧马圗二三马圗一逸骥圗一牧马圗二虎鬬牛圗一唐李仲和小马圗唐张符渡水牛圗一牧牛圗三水牛圗一五代罗塞翁牧牛圗海物圗五代张及之写犬圗五代厉归真云龙圗一乳虎圗一牧牛圗七渡水牧牛圗二渡水牛圗一牧放顾影牛圗一江堤牧放圗一笋竹乳兔圗一柏林水牛圗一乳牛圗五猫竹圗一宿禽圗一鹊竹圗二笋竹圗一蜂蝶鹊竹圗一蔓𤓰圗一五代李霭之药苖戏猫圗一醉猫圗三药苖雏猫圗一子母戏猫圗三戏猫圗六小猫圗一子母猫圗一虿猫圗一猫圗一宋宗室令松瑞蕉狮犬圗一花竹狮犬圗一秋菊相属圗二宋赵邈龊丛竹虎圗三出山虎圗一战沙虎圗一伏虎圗一驯虎圗一虎圗一宋朱义牧牛圗三横笛牧牛圗一饮水牛圗一乳牛圗一宋朱莹牧牛圗四牛圗一宋甄慧牧童卧牛圗宋王凝绣墪狮猫圗宋祁序倒影牛圗一渡水乳牛圗二四皓奕棊圗三夹竹桃花圗二长江渔乐圗一潇湘逢故人圗二写生鸡冠花圗一牧牛圗二十二乳牛圗三鬭牛圗二水牛圗一牧羊圗一诗客圗二虎圗一宋何尊师戎葵太湖石圗一葵石戏猫圗六山石戏猫圗一葵花戏猫圗二葵石羣猫圗二子母戏猫圗一苋菜戏猫圗一子母猫圗一薄荷醉猫圗一羣猫圗一戏猫圗五猫圗一醉猫圗十石竹花戏猫圗一花鸟唐滕王元婴蜂蝶圗唐薛稷啄苔鹤圗一顾歩鹤圗一鹤圗五唐边鸾踯躅孔雀圗一鹧鸪药苖圗一孔雀圗一木𤓰雀禽圗一棃花鹁鸽圗一木笔鹁鸽圗一金盆孔雀圗一木𤓰花圗一花鸟圗一菜蝶圗二木𤓰圗一葵花圗一鸷禽圗一鹊鹞圗一写生鹁鸽圗一花苖鹁鸽圗一芭蕉孔雀圗二李子花圗一折枝李实圗一梅花鹡鸰圗一牡丹圗一牡丹白鷴圗一牡丹孔雀圗一棃花圗一千叶桃花圗一写生折枝花圗一花竹禽石圗二鹭下莲塘圗二石榴猴䑕圗一唐于钖牡丹双鸡圗雪梅双雉圗唐梁广四季花圗一夹竹来禽圗一海棠花圗三唐萧恱乌节照碧圗二梅竹鹑鹩圗一风竹圗一笋竹圗一唐刁光花禽圗五芙蓉鸂鶒圗一引雏鹩子圗一蜂蝶茄菜圗一桃花戏猫圗一鸡冠草虫圗一雏雀圗一萱草百合圗一折枝花圗一竹石戏猫圗二药苖戏猫圗二子母猫圗二子母戏猫圗一群猫圗一猫竹圗一夭桃圗一儿猫圗一唐周滉荷花鸂鶒圗一秋荷鸂鶒圗二蓼岸鹭鸶圗一芙蓉杂禽圗一水石双禽圗一水石鹭鸶圗二水鹭圗一秋塘圗一秋㬌竹石圗一鸂鶒圗一五代胡擢木𤓰锦棠圗一折枝花圗一写生折枝花圗一单叶月季花圗一杂花圗一桃花圗一五代梅行思牡丹鸡圗一蜀葵子母鸡圗三萱草鸡圗二鸡圗十三引雏鸡圗五子母鸡圗三野鸡圗一笼鸡圗六负雏鸡圗一鬬鸡圗六五代郭干晖丛竹柘鹞圗二柘条鹊鹞圗一老木禽鹞圗二古木鹰鹊圗一竹石百劳圗二鹞搦百劳圗一丛棘百劳圗二柘竹杂禽圗一柘竹鹞子圗一柘竹野鹊圗二柘竹噪鹊圗一柘条鹌鹞圗三柘竹鹞子圗一柘林鹊鹞圗四柘条鹑鹞圗一鹘鹞圗一棃花鹞禽圗一芦棘鹑鹞圗一架上鹞子圗十六野鸡鹌鹑圗一枯枿鸡鹰圗四竹木鸡鹰圗二写生鹌鹑圗一古木鹧鸪圗四俊禽犇兎圗二苍鹰捕貍圗二鹊鹞圗四古木鹞子圗一鸷禽圗一鸡鹰圗六棘兔圗二棘鹑圗一棘芦圗一秋兔圗一棘雉圗三噪禽圗一鹑鹞圗八鹧鹞圗六苍鹰圗一鹌鹑圗一鸡圗一鹰圗一野鸡圗一鹞子圗一猫圗一鹘圗一野鸭圗一五代郭干祐野鹘圗一秋棘俊禽圗二顾蜂猫圗一五代钟隠寒芦鹑鹞圗二古木鸡鹰圗三田犬逐兔圗二丛棘寒鹑圗一秋汀鹑鹞圗二丛棘百劳圗一柘枿鹑鹞圗一霜林鹑鹞圗四柘条鹊圗一棘兔百劳圗一柘条双禽圗一柘条山鹊圗一柘条百劳圗一逰仙松石圗二鹞子竹石圗二古木竹梢圗一鹞子百劳圗一枣棘鹑鹞圗一架上鹰圗二子母兔圗一竹石小兔圗一鸡鹰圗四驯雉圗二㑹禽圗一鹡鸰圗一架圗一噪禽圗二双禽圗四架鹞圗三鹰兔圗一跃兔圗一柘雀圗一鹑鹞圗四竹兔圗一鸷禽圗一飞鹞圗一鹞子圗二双鹞圗二柘鹊圗一顾兔圗一小兔圗一秋兔圗一棘雀圗一鹘圗一古木鹞圗一五代黄筌桃花雏雀圗一桃竹鸂鶒圗一桃竹湖石圗二桃竹锦鸡圗二海棠鹁鸽圗一海棠鹦鹉圗一牡丹鹁鸽圗七牡丹圗二山石牡丹圗一牡丹鹤圗二芍药家鸽圗一瑞芍药圗一芍药黄莺圗一芍药鸠子圗二入苋黄莺圗一牡丹戏猫圗三春龙出蛰圗一棃花鸲鹆圗一夏陂乳牛圗一夏山圗二秋山诗意圗四荷花鹭鸶圗一芙蓉鸂鶒圗三秋塘鸂鶒圗四水石鹭鸶圗一芙蓉鸠子圗一芙蓉双禽圗三萱草野雉圗三笋竹野鸡圗一萱草山鹧圗一水荭鸂鶒圗一芦花鸂鶒圗二戏水鸂鶒圗一竹石鸠子圗二竹石黄鹂圗一花石锦鸡圗一写瑞荣荷圗一踯躅戴胜圗一笋竹碧青圗一芙蓉鹭鸶圗一霜林鸡鴈圗二湖滩烟鹭圗二药苖双雀圗一湖滩水石圗三太湖石牡丹圗一戏猫桃石圗一竹堤双鹭圗一笋竹鹑雀圗一笋竹雏雀圗一雪竹文禽圗二雪竹双禽圗二雪竹鸠子圗一雪竹锦鸡圗二雪竹双雉圗一雪禽双雉圗二雪景花禽圗二雪竹山鹧圗二雪雀鸳鸯圗一雪㬌噪雀圗一雪㬌鹌鹑圗一雪雀啄木圗一雪㬌柘雀圗一雪㬌雀兔圗一雪山圗二雪景宿禽圗一雪禽圗二雪雉圗二雪雀圗四雪兔圗四寒鹭圗一寒禽圗一竹石鸳鸯圗一竹鹤圗三六鹤圗二双鹤圗一独鹤圗一梳翎鹤圗一红蕉下水鹤圗二山茶鹑雀圗一寒菊蜀禽圗一写生锦鸡圗一写生杂禽圗一踯躅义燕儿圗一踯躅锦鸡圗三柘竹鹩子圗一踯躅山鹧圗一蜂蝶花禽圗一云出山腰圗二鹞子鹌鹑圗一玛瑙盆鹁鸽圗一没骨花枝圗一捕雀猫圗一柘条鹩子圗一逐雀猫圗一引雏雀圗一写生山鹧圗一柘竹雀蝶圗一鸂鶒竹燕圗一竹石绣缨圗一鹧鹞百劳圗一诗意山水圗五架上鹘圗三架上角鹰圗二架上皁鵰圗一雪㬌鹑雀圗一竹石双禽圗二芦花鸂鶒圗二水石双鹭圗二山茶雪雀圗二白山鹧圗二架上御鹰圗一皁鵰圗二鸡鹰圗五锦棠圗一秋鹭圗一老鹤圗一雀鸭圗一鹘兔圗三衔花鹿圗一鵰狐圗一双鹭圗一竹石寒鹭圗三水禽圗三鹧鸪圗一野雉圗三蝉蝶圗一折枝花圗一鹰圗一鸠雀圗一角鹰圗二白鸽圗一白鹘圗一禽雀圗一鹌鹑圗一宿雀圗一野鹑圗一鸡圗一鵰圗二蜀禽圗一秋鸭圗一竹鸭圗二竹雀圗三锦鸡圗一白鹰圗一鹁鸽圗三御鹰圗一三清像三星官像二夀星像三南极老人像一写十真人像一秋山夀星圗一真官像一出山佛像一观音菩萨像一自在观音像二葛洪移居圗二勘书圗二勘书人物圗一袁安卧雪圗三庄恵观鱼圗二长夀仙圗一七才子圗一搜山天王像一山居圗一春山圗七春日羣山圗二秋岸圗二秋陂跃兔圗二秋㬌山水圗二云水秋山圗四竹石圗四竹芦圗一写瑞白兔圗一写生玳瑁圗三写生碎金圗一写生龟圗一写钟馗氏圗一玉歩揺圗二山石猫犬圗一竹石小猫圗一蝼蝈戯猫圗一药苖小兔圗一子母戯猫圗一药苖戴胜圗一溪山垂纶圗一出陂龙圗一云龙圗一猎犬圗一汀石圗一骑从圗一墨竹圗一云巖圗二跃犬圗一昇龙圗一醉仙圗一归山圗一出水龟圗一天台圗一草堂圗二跃水龙圗一桃石圗一子母猫圗一归牧圗一溪石圗一草虫圗一问道圗一山桥圗一食鱼猫圗一双鹿圗一碎金圗二猫圗一猫犬圗一灵草圗一太湖石海棠鹞子圗一水墨湖滩风竹圗三写李思训踏锦圗三许真君㧞宅成仙圗一夹竹海棠锦鸡圗二竹石金盆鹁鸽圗三写薛稷双鹤圗一鹁鸽引雏雀竹圗一五代黄居寳竹岸鸳鸯圗一桃竹鹁鸽圗一杏花戴胜圗二牡丹猫雀圗一牡丹太湖石圗一锦棠竹鹤圗一踯躅锦鸡圗一红蕉山鹊圗一折枝芙蓉圗一雀竹双凫圗一柘竹山鹧圗一笋石双鹤圗一笋竹湖石圗一山居雪霁圗一江山宻雪圗一山石小禽圗一夹竹桃花圗一牡丹双鹤圗二荷花鹭鸶圗一架上角鹰圗一架上铜觜圗一架上鹘圗一雪兔圗一春山圗二早春圗一秋江圗一顾歩鹤圗一梳翎鹤圗一竹鹤圗一重屏圗一双鹤圗一雏猫圗一寒菊圗一竹石金盆戯鸽圗三夹竹桃花鹦鹉圗一五代滕昌祐牡丹睡鵞圗二芙蓉睡鵞圗一芙蓉双鹑圗一芙蓉双禽圗一拒霜鹡鸰圗一芙蓉猫圗一拒霜花鵞圗二拒霜花鸭圗二慈竹芙蓉圗一蝉蝶芙蓉圗一芙蓉川禽圗一湖石牡丹圗一龟鹤牡丹圗四太平雀牡丹圗一茴香睡鵞圗一鸂鶒圗一丛竹百合圗一古木双雉圗一竹山鹧圗一茴香戯猫圗一山茶家鹩圗一卧枝芙蓉圗一药苖鵞圗一茴香鵞圗一梳翎鵞圗一水际鵞圗一写生折枝花圗二夹竹棃花圗一百合花川禽圗一竹穿鱼圗五戱蓼鱼圗一竹枝牵牛圗一梅花鵞圗二戏水鱼圗一拒霜圗三写生芙蓉圗二竹鹤圗一家鵞圗一芙蓉花圗二牡丹圗一萱草兔圗一棃花龟圗二梅花圗一寒菊圗一竹拒霜圗一鵞圗三宋濮王宗汉水墨荷莲圗一水墨蓼花圗一荣荷小㬌圗一荣荷宿鴈圗一水荭芦鴈圗二聚沙宿鴈圗二宋宗室孝颖四㬌花禽圗一水墨花禽圗一水墨双禽圗一和鸣鸂鶒圗一莲陂戯鵞圗一莲塘水禽圗一窥鱼翠碧圗一映水珍禽圗一秋滩双鹭圗一蓼岸鹡鸰圗一水荭鹡鸰圗一雪汀宿鴈圗二水禽花果圗一雪竹五色儿圗一设色花禽圗一设色禽果圗一萱草红颔儿圗一小㬌圗一写生花圗一荐夀四清圗一木𤓰乌头白頬圗一宋宗室仲佺杏花绣缨圗一秋荷鹭鸶圗一蓼岸鹭鸶圗一戎葵鹘燕圗一葵竹鸓鸭圗一笋竹蛮鸠圗一写生杂禽圗四写生牡丹圗一乳牛圗一鹊竹圗二宋宗室仲僩照水杏花圗一飞鹭戯晴圗一雪天晓鴈圗一翠竹新凉圗一五客熙春圗一竹汀水禽圗二宋宗室士腆烟浦幽禽圗一寒禽畏雪圗一寒林圗一晴浦圗一竹石圗一宋宗室士雷春岸初花圗一桃溪鸥鹭圗一春江落鴈圗一春晴双鹭圗一桃溪圗一暖水戏鵞圗一春江小㬌圗一春岸圗一莲塘羣凫圗一花溪㑹禽圗一夏塘戱鸭圗一夏溪凫鹭圗一初夏晴江圗一夏㬌㑹禽圗一夏浦珍禽圗一栁岸鸂鶒圗一莲塘双禽圗一夏溪圗一秋岸江禽圗一秋芦羣鴈圗一秋渚圗一江干早秋圗一初秋浦溆圗一蓼岸游禽圗一蓼岸羣凫圗一芦渚㑹禽圗一秋芳圗一寒江雪岸圗一寒江梅雪圗一寒汀雪鴈圗一雪汀羣鴈圗一寒汀双鹭圗一林雪聚鸦圗二雪汀百鴈圗一雪溪圗一梅汀落鴈圗一五客羣居圗一寒林雪鴈圗一湘浯晴望圗一松溪㑹禽圗一葵芳圗一雪鴈圗一戱鹜圗一澄江圗二湘乡小㬌圗一栁浦圗一桞溪圗一岸芳圗一芳洲圗一宋宗妇曹氏桃溪圗一栁塘圗一蓼岸圗一雪鴈圗一牧羊圗一江南伪主李煜自在观音像一云龙风虎圗一柘竹双禽圗一柘枝寒禽圗一秋枝披霜圗一写生鹌鹑圗一竹禽圗一棘雀圗一色竹圗一宋黄居寀春山圗六春岸飞花圗二竹石春禽圗一夹竹桃花圗二桃竹山鹧圗二桃花竹鸂鶒圗三杏花鹦鹉圗一桃竹鹁鸽圗一桃花御鹰圗二桃竹野鹞圗一桃花鹩子圗二海棠锦鸡圗二海棠竹鹤圗二海棠家鸽圗二海棠山鹧圗二海棠鹦鹉圗一夹竹海棠圗一笋竹锦鸡圗一牡丹圗三牡丹雀猫圗二牡丹鹦鹉圗一牡丹竹鹤圗六牡丹锦鸡圗五牡丹山鹧圗四牡丹鹁鸽圗八牡丹黄莺圗二牡丹雀鸽圗牡丹戯猫圗三蜂蝶戯猫圗一芍药圗一萱草鸂鶒圗二戯蝶猫圗一葵花锦鸡圗一桃竹铜觜圗一写生椶竹圗一写蜀葵花圗三写生鸂鶒圗一竹鹤湖石圗二竹石青鹘圗三竹石双鹤圗二竹石锦鸠圗一竹石鹑雀圗一竹石山鹧圗三竹石雏雀圗一竹石野雉圗一竹石猫雀圗一竹石圗四竹石黄鹂圗一竹石白鹘圗三竹石猫圗一水石鸂鶒圗二水石鹭鸶圗三戯水鸂鶒圗一雏雀鸂鶒圗一鸂鶒圗一笋竹雀兔圗一雀竹圗一雀竹鸂鶒圗二竹鹤圗二十一笋竹圗一诗意山水圗一竹禽圗一辛夷湖石圗一湖滩墨竹圗一笋竹鸂鶒圗二引雏鸂鶒圗一陇禽圗一湖滩烟禽圗二药苖圗一杂禽圗一折枝花圗一杂花圗四子母猫圗一竹笋雏雀圗一写生猫圗一捕雀猫圗一莲塘鸂鶒圗一猎骑圗二踯躅双雉圗一踯躅鹁鸽圗四踯躅山鹧圗一踯躅雉鸡圗一锦棠竹鹤圗二写真士女圗一写生盆池圗一写生龟圗一写瑞兔圗一捕鱼霜鹭圗一山水鹭鸶圗二溪石双鹭圗二捕鱼双鹭圗一望仙踯躅圗一鱼鹭圗一鹭鸶圗二山鹧棘雀圗一古木山鹧圗一棘雀圗一鸷禽穴狐圗三六鹤圗一柘棘翎毛圗一夀松双鹤圗一双鹤圗二架上鹰圗六御鹰圗四架上鹞子圗一架上鹦鹉圗一鹰狐圗二鸡鹰圗三皁鵰圗六白鹘圗二鵰狐圗十二俊禽逐鹭圗一滩石绣缨圗二碎金圗一桃花鹘圗一秋㬌芙蓉圗八芙蓉鹭鸶圗二芙蓉鸂鶒圗一芙蓉双鹭圗一拒霜圗四翠碧芙蓉圗一湖滩鹭鸶圗一鹭鹘圗四红蕉湖石圗一水荭鹭鹘圗三鸡冠花圗一髙秋鸷禽圗三秋山圗一秋岸圗三秋禽圗三寒菊鹭鸶圗二寒菊鸂鶒圗二芦菊圗一寒菊鹩子圗一寒菊双鹭圗二寒菊圗一雪竹鹩子圗二雪雀圗五雪景鹩子圗一雪鹭寒雀圗一山茶雪兔圗一山茶雪雀圗一雪禽圗二雪兔圗二雪竹野雉圗二摹七十二贤圗一水月观音像一自在观音像一寒林才子圗一水墨竹石鹤圗一药苖引雏鸽圗一夏㬌笋竹圗三湖石牡丹圗五山隂避暑宫殿圗二写生金瓶魏花圗一湖石金盆鹁鸽圗一牡丹金盆鹧鸪圗二牡丹太湖石雀圗二顺风牡丹黄鹂圗一小景竹石水禽圗一水石山鹧鹭鸶圗三芦花寒菊鹭鸶圗四宋邱余庆夹竹桃花圗一湖石海棠圗一忘忧圗一四时花禽圗四竹木五禽圗一月季玳瑁圗一月季猫圗一竹石戯猫圗一梅花戴胜圗一折枝花圗一葵花竹鹤圗一牵牛夹竹圗一山茶花兔圗二折枝芙蓉圗二芙蓉禽兔圗一芙蓉山鹧圗二猿雀芙蓉圗一秋芦鴈鹅圗三湖石山茶圗一山茶鶒圗一雪梅山茶圗一古木双兔圗一胡桃猿圗一棘雀霜兔圗一朝鸡圗一鴈鵞圗二鹘鸭圗一竹禽圗一拒霜圗四写生花圗一寒菊圗一宋徐熙长春圗一折枝红杏圗一杏花海棠圗一海棠圗二折枝繁杏圗一折枝海棠圗一夭桃圗二海棠铜觜圗二写生海棠圗一夹竹海棠圗二照水海棠圗一来禽绯桃圗一踯躅海棠圗二并枝来禽花圗一海棠棃花圗一海棠练鹊圗一桃竹山鹧圗三棃花木𤓰花圗一桃杏花圗二水林禽花圗一红棠棃花圗一折枝棃花圗三来禽圗五装堂桃花圗一装堂海棠圗一装堂踯躅花圗二装堂折枝花圗一牡丹圗十三牡丹棃花圗一牡丹杏花圗一牡丹海棠圗一牡丹山鹧圗二牡丹戯猫圗一牡丹鹁鸽圗二牡丹游鱼圗二牡丹湖石圗四红牡丹圗一折枝牡丹圗一写生牡丹圗二写瑞牡丹圗一牡丹夭桃圗一牡丹桃花圗三风吹牡丹圗二蜂蝶牡丹圗一牡丹芍药圗一芍药杏花圗一芍药圗九湖石芍药圗三蜂蝶芍药圗一芍药桃花圗一木𤓰花圗八緑李圗一落花游鱼圗一瑞莲圗一写生花瓮圗一折枝花圗四写生折枝花圗五千叶白莲圗一写生花果圗二写瑠璃花瓮圗二写生菜圗一写生禽果圗一锦带蜂蝶圗一写生家蔬圗二玫瑰花圗一翠瓶插果圗一琅玕独秀圗一单叶刺红花圗一朱樱圗一枇杷圗一蝉蝶鹁鸽圗一蜂蝶戯猫圗一药苖戱蝶圗一梅竹双禽圗一蝉蝶茄菜圗一寳相花圗一雏鸽药苖圗一苋菜戯猫圗一戏荇鯚鱼圗一藻荇游鱼圗一穿荇鱼圗一子母鸡圗一引雏雀圗一小景野鸭圗一锦绣堆圗一邵圃圗一鱼藻圗一并禽圗六宿禽圗三金杏圗一花鸭圗一蝉蝶圗一药苖圗一锦棠圗六秋芳圗一茄株圗一茄菜圗一戯猫圗三菜圗一木笔花圗一鱼鰕圗一游鱼圗六鹡鸰圗一箨竹圗一写生芙蓉圗一写生葱茄圗一木𤓰鸠子圗一黄葵花圗一写生草虫圗一茄菜草虫圗一红药石鸽圗二竹木秋鹰圗一湖石百合圗一蓼岸龟蟹圗一草虫圗二败荷秋鹭圗一倾心圗一宿鴈圗一古木山鹧圗二古木鹧鹞圗一古木栖禽圗一双禽圗一五禽圗一六禽圗一八禽圗一寒菊月季圗一双鸭圗二寒塘晚㬌圗二寒芦双鹭圗三雪塘鸭鹭圗三宻雪宿禽圗三雪汀宿禽圗二雪梅宿禽圗一寒芦双鸭圗二芦鸭圗二杂禽圗一雪竹圗三雪竹鹩子圗一雪梅㑹禽圗二雪禽圗三雪鴈圗五暮雪双禽圗二果子圗一游荇鱼圗一绣缨圗一蝉蝶锦带折枝圗一宋徐崇嗣春芳圗二桃溪圗二桃竹水禽圗三夹竹桃雀圗三蘸水碧桃圗三繁杏折枝圗一碧壶桃花圗一海棠桃花圗一繁杏圗一红杏圗二写生桃圗一海棠㑹禽圗二海棠游鱼圗二没骨海棠圗一写生海棠圗一游鱼圗三戯鱼圗二牡丹圗五千叶桃花圗一牡丹鹁鸽圗一牡丹鸠子圗一写生牡丹圗一荣牡丹圗一牡丹芍药圗一芍药戯猫圗一写生芍药圗二写生折枝花圗二写生葵花圗一折枝杂果圗一梅竹鹩子圗二芍药圗一临流丛竹圗三夹竹桃花圗一踯躅圗一蜂蝶牡丹圗一棃花圗二夏葵圗一蝉蝶花禽圗一锦鸡踯躅圗二水禽圗一蜀葵鸠子圗一黄葵花圗一锦棠圗二木𤓰圗二折枝木𤓰圗一蜂蝶茄菜圗一药苖鹁鸽圗一蝉蝶药苖圗一药苖草虫圗一药苖鹡鸰圗三药苖茄菜圗四药苖圗一蝉蝶茄菜圗一蝉蝶鹡鸰圗一野鹑药苖圗一茄菜锦鸠圗二茄菜草虫圗一丛竹鸷禽圗三木笔双燕圗一金沙水禽圗一茄菜圗二写生茄菜圗一写生𤓰圗一写生菜圗二写生鸡冠花圗三茄䑕圗一沙汀野鸭圗一写生果实圗四折枝果实圗三晴江小㬌圗一竹贯鱼圗一笋竹双兔圗一雀竹圗二四禽圗二芙蓉圗二双凫圗二八鸭圗二白兔圗一芦鸭圗二双鸭圗一双鹊圗一羣鹭圗二绣缨圗一寒鸭圗二草花戱猫圗一雪浦宿禽圗三雪竹双禽圗一雪江宿禽圗一宋徐崇矩夭桃圗一折枝桃花圗一採花士女圗二翦牡丹圗四木笔花圗一紫燕药苖圗二萱草猫圗一花竹捕雀猫圗一写生菜圗一宋唐希雅梅竹杂禽圗一梅竹百劳圗一梅竹五禽圗二梅雀圗一桃竹㑹禽圗二桃竹湖石圗三桃竹鹩儿圗一噪雀丛篠圗二丛篁集羽圗二茄芥蜂蝶圗一竹石禽鹞圗一写生宿禽圗一古木鸡鹰圗三柘竹㑹禽圗二柘竹宿禽圗三柘竹杂禽圗八柘竹双禽圗一柘竹山鹧圗一柘竹野鸭圗一柘竹锦鸡圗一柘竹花雀圗一栁梢宿雀圗一雪竹噪禽圗一双雉圗一双禽圗一竹石圗一竹禽圗四风竹圗一竹鹿圗一雪竹圗一芦鸭圗二㑹禽圗五筠雀圗一并禽圗一噪雀圗二宿禽圗二鹧鹞圗一雪禽圗六鹰㺅圗一雪鸭圗四横竹圗三柘雀圗一竹雀圗八宋唐忠祚蟠桃修竹圗一柘枝宿禽圗三柘枝铜觜圗一柘条白头翁圗一羣禽噪貍圗三鸡鹰圗四寒林圗四雀竹圗二五禽圗一宋赵昌夹竹桃鸽圗一春花圗一桃竹双鸠圗一桃竹鹁鸽圗一夹竹海棠圗一锦棠月季圗一海棠鸠子圗一青梅含桃圗一海棠鹁鸽圗一锦棠鸠禽圗一锦棠圗四杏花圗一牡丹圗六牡丹锦鸡圗一牡丹鹁鸽圗二牡丹猫圗一牡丹戱猫圗一写生牡丹圗一芍药圗二海棠芍药圗一萱草小猫圗一萱草圗一萱草榴花圗一萱草戯猫圗一石榴芍药圗一石榴蒲萄圗一踯躅鹩子圗一李实枇杷圗一石榴棃圗一蒲萄枇杷圗二萱草蜀葵圗一李实绯杏圗一梅杏圗一写生棃实圗一𤓰桃圗一榴花戯猫圗二朱樱碧李圗一踯躅戯猫圗二绣缨长春圗一黄葵鸂鶒圗二踯躅雀竹圗一拒霜鹭鸶圗二拒霜野雉圗一拒霜圗四拒霜锦鸡圗三芙蓉野鸡圗一写玉芙蓉圗一芙蓉竹鸡圗一拒霜寒菊圗二芙蓉铜觜圗一葵花引禽圗一葵花戴胜圗一葵雉圗一蓼岸秋兔圗一牵牛绣缨圗一写生花兔圗一荔子霜橘圗一写生红薇圗一蒲萄栗蓬圗一木𤓰寒菊花圗一梅花双鹑圗一梅花山茶圗一山茶绣缨圗一山茶花兔圗一栗蓬木𤓰圗山茶双鹑圗一山茶圗一山茶小兔圗一山茶竹兔圗二早梅山茶圗一早梅锦鸡圗一写生折枝花圗六梅雀圗一棃柿圗一柿栗圗一果子圗一秋兔圗一写生果实圗一二色山茶圗一太平花圗一月季花圗一萱葵圗二竹石戯猫圗一四季丛花圗四折枝花圗七写生六花圗一杂果圗二羣花圗四杂花圗十四写生花圗三海棠拒霜花圗一醉猫圗一写生杂花圗一四季相属圗一鸂鶒圗一乳猫圗一四季花引雏鹩儿圗一葵花引雏鹩子圗一宋易元吉牡丹鹁鸽圗一芍药鹁鸽圗二棃花山鹧圗一写生折枝花圗四夏㬌戯猿圗一夏㬌猿獐圗三夏㬌戯㺅圗二太湖石孔雀圗二缾花孔雀圗二盗果子母猿圗一秋㬌獐猿圗四秋㬌戯猿圗一秋㬌鹭鸶圗一湍流双猿圗二娑罗花孔雀圗一芦花羣猿圗一山茶马鹿圗一山茶孔雀圗二山茶戱猿圗二衆禽噪虎圗二花枝翎毛圗一四兽羣居圗二三生羣戱圗二羣猿戱蜂圗二四生䕶雏圗四獾猿羣戯圗二獐猿羣戯圗一窠石獐猿圗二窠石猿圗二窠石杂猿圗二引雏戯獐猿圗二窠石山鹧圗二写生蒲萄圗一写生太平花圗一写生石榴圗二写瑞牡丹圗一写生杂菜圗三写生枇杷圗二写生南果圗一写生菜圗二写生木𤓰花圗一写生芍药圗一写生藤墪猫圗一写生月季圗一写生双鹑圗一写生花圗一写生鹤圗一写生笼鹌圗一写生獐圗一写生戯猫圗三小㬌獐猿圗一写生麋圗一小㬌獐鹿圗二小㬌戯猿圗四栗蓬猿圗一小㬌羣獐圗二猿㺅惊顾圗二小㬌圗二子母戯猫圗一戯猿视㺅圗二子母㺅圗四子母戯㺅圗二子母獐圗二子母戯猿圗二子母犬圗一枇杷戯猿圗二山林物性圗二引雏獐圗二竹石獐禽圗一栗枝山鹧圗一鸡冠戯猫圗一竹石双獐圗二青菜䑕狼圗一竹梢小禽圗一双猿戯蜂圗二藤墪睡猫圗一四生圗二五瑞圗一百猿圗八百禽圗四羣獐圗八双獐圗二四猿圗六双猿圗二羣猿圗二戯猴圗二戯猿圗二十獐猿圗六狨猿圗二老猿圗一獐㺅圗三獐石圗三戯猫圗一猿㺅圗四戯獐圗三獾猿圗二槲獐圗一碎金圗四堆金圗一俊禽圗一鸡鹰圗三折枝花圗一孔雀圗四金丝猿圗一雏鸭圗一猿圗二架鹞圗一睡猫圗一花雀圗一梅花圗一山槲雀鹿圗一竹石獐猿圗一写生山茶圗一写生紫丁香花圗一写生紫竹戯猿圗一写生玻瓈盘时果圗一写生木𤓰花山鹧圗一海棠花山茶戯獐圗二宋崔白春林山鹧圗一蟠桃山鹧圗一杏花鵞圗四杏竹家鵞圗二杏花双鵞圗二杏花黄莺圗三杏花春禽圗一拥花鵞圗三杏花圗一牡丹戯猫圗二湖石风牡丹圗一落花双鹅圗二飞鹰双鵞圗二荣荷鹭鸶圗二落花流水圗四荷花家鹅圗一荣荷家鵞圗二秋塘双鹅圗二江山风雨圗三白莲双鹅圗二秋陂鹘兔圗二秋峯野渡圗三秋塘羣鵞圗三秋塘双鸭圗二秋荷羣鸭圗一秋荷双鹭圗二秋荷野鸭圗四秋塘鸭鹭圗三秋鹰奔兔圗二秋荷圗二秋兔圗一竹兔圗一秋浦家鹅圗二蓼岸龟鸭圗一烟汀晓鴈圗四败荷羣凫圗三败荷竹鸭圗二烟波鹭鹘圗二芦塘野鸭圗二风烟鹭鸶圗一芦岸游鹅圗二芦鸭圗二蓼汀羣凫圗一水荭鹭鸶圗二槲窠山鹧圗一丛竹百劳圗二秀竹画眉圗二秀竹圗二竹圗二笋竹圗二烟波羣鹭圗二风竹圗二菡萏双鹅圗一槲竹鹩子圗二丛竹圗二柘竹鹩子圗一竹石圗二古木戴胜圗二箨竹戴胜圗二修竹圗四紫竹圗二侧石丛竹圗一竹梅鸠兔圗一墨竹圗二墨竹鸲鹆圗四墨竹㺅石圗二墨竹野鹊圗二水墨雀竹圗一水墨野鹊圗一林樾獐㺅圗三临水羣㺅圗一俊禽逐兔圗二山林沐㺅圗二皁鵰圗一宿鹘圗二十鴈圗三六鴈圗二雪芦双鴈圗三林獐圗一戯水鵞圗一松獐圗一戱猿圗一苍兔圗一双獐圗一写生鸡圗二獐猿圗一竹石槐穿儿圗二风波烟岚圗三雪㬌才子圗一宻雪鹘兔圗一雪芦寒鴈圗三雪竹山鹧圗三雪塘鸓鸭圗二雪鴈圗十三雪荷双鹅圗二雪竹双禽圗二雪竹双鹩圗二雪㬌山青圗二修竹雪鸭圗二雪禽圗二雪兔圗一雪鹰圗一雪鸭圗一梅竹雪禽圗二雪塘荷莲圗二梅竹寒禽圗二雪竹圗二寒塘雪霁圗二观鹅山水圗一采莲圗二观音菩萨像一渡海天王圗二罗汉像六恵庄观鱼圗一谢安东山圗二子猷访戴圗一襄阳早行圗一水石獐猿圗二秋荷家鹅圗一贺知章游鑑湖圗一垂拱御扆夹竹海棠鹤圗一宋崔悫桃竹鹭鸶圗二杏竹山鹧圗二杏竹野雉圗一榴花黄莺圗四棃花锦鸡圗三夹竹海棠圗二栀子野鸡圗二秀竹黄鹂圗二榴花白鷴圗三黄榴双兔圗一花竹百劳圗二渚莲圗一夏溪圗四葵花双兔圗一葵花䑕狼圗一槿花圗一秋鹰抟兔圗二芦鴈圗三秋荷野鸭圗三秋荷家鹅圗一双禽秋兔圗二拒霜野鸭圗四槲竹双兔圗二梅竹双禽圗三雪竹寒鴈圗一雪鸭山鹧圗二寒芦雪鹭圗二山茶圗一雪竹山鹧圗二写生双鹑圗二羣鸠圗二苍兔圗一戯猿山鹧圗二宋宣艾垂拱御扆夹竹海棠鹤圗宋丁贶垂拱御扆夹竹海棠鹤圗宋葛守昌垂拱御扆夹竹海棠鹤圗宋王晓噪雀圗宋刘常写生杏花圗一桃花圗一木𤓰花圗一六花圗一宋武臣刘永年花鸭圗四家鹅圗三写生家鹅圗一双鹅圗五鹰兔圗一角鹰圗一鹰圗一芦鴈圗四写生龟圗一水墨双鸽圗一羣鸡圗一卧乌圗二松鹘圗一水墨獾圗一栁穿鱼圗一牧放驴圗一秋兔圗二墨竹圗二写木星像一夀鹿圗一水墨茄菜圗一宋武臣吴元瑜写生牡丹圗一桃花黄鹂圗一绯桃卧乌圗一杏花野鸡圗三杏花锦鸠圗一黄莺饼桃圗一柏梢饼桃圗一杏花鸂鶒圗二杏花㑹禽圗二棃花鹭鸶圗二棃花孔雀圗五棃花鸠子圗三棃花黄莺圗一松梢杏花圗一林檎杜䳌圗二金林檎碧鸡圗一金林檎山鹧圗二海棠山鹧圗一海棠鸠子圗一海棠游春莺圗一海棠黄莺圗二李花鹦鹉圗二碧桃山青圗二瑞香四胜儿圗一柳塘鸂鶒圗二春禽圗一木𤓰花孔雀圗一木𤓰双禽圗一春江圗一葵花鹭鸶圗四夏岸圗一榴花碧鸡圗二葵花白鷴圗四荣荷圗一榴花金翅儿圗一秋塘圗一白莲圗二秋汀落鴈圗二秋汀圗一秋汀野鸭圗二鹅汀秋晚圗二榠楂孔雀圗一芙蓉鸳鸯圗二风烟鹭鸶圗二平沙落鴈圗一败叶家鹅圗二风竹山鹧圗二雪竹鹩子圗一冬林圗一雪禽圗二雪江行旅圗一雪竹山青圗二雪芦寒鴈圗一雪鴈圗二雪竹绣缨圗二丛竹雪禽圗四梅竹雪雀圗二竹梢梅花圗一雪竹双禽圗三梅花山鹧圗三雪梅寒鴈圗二江梅落鴈圗二梅竹双禽圗一雪鸭圗二梅花山青圗一山茶鹩子圗一雪梅山鹧圗二钗头红荔子圗一四季角金眉圗一孔雀圗二鹑鹞圗二落鴈圗二水竹鸂鶒圗二紫芥戯猫圗一子母戯猫圗一水墨雪竹圗一鄜棃百劳圗一虎皮红荔子圗一流英圗二方红荔子圗一墨竹圗六玳瑁红荔子圗一粉红荔子圗一写生香桂圗一朱柿荔子圗一琼花孔雀圗一柘竹紫燕圗一牛心荔子圗一蚶殻荔子圗一真珠荔子圗一丁香荔子圗一十一曜像十四天尊像一真武像一四方七宿星像四释迦佛像一观音经相一水月观音像一观音菩萨像一陶潜夏居圗一写徐神翁真一烟寺晚钟圗一瑶池圗三駉牧圗一水阁闲棊圗一六马圗一考牧圗一玩珠龙圗一杏花鸠子圗一番族圗二林檎花游春莺圗一栀子乌头白頬圗一宋内臣贾祥宣和玉芝圗一写生玉芝圗一梵阁圗一湖石紫竹圗三写生竒石圗七寒林鸲鹆圗一小笔一册戱猫圗一写生水墨家蔬圗一宋内臣乐士宣柏梢黄鹂圗一银杏白头翁圗一羣凫戱水圗一秋岸芦鹅圗一秋岸鸂鶒圗一柘竹戴胜圗一梅竹雪禽圗二牡丹鹁鸽圗二金林禽山鹧圗一秋塘双禽圗二菊岸羣凫圗一古木㑹禽圗一蓼岸鸂鶒圗一写生鸂鶒圗三写生葵花圗一秋塘圗三鹡鸰圗一练禽圗一雀竹圗二水墨秋塘圗二水墨竹禽圗一水墨松竹圗二水墨野鹊圗一水墨太平雀圗一水墨鸂鶒圗四水墨山青圗一水墨杂禽圗一墨竹圗一宋内臣李正臣柘竹杂禽圗一梅竹山禽圗一鹌鹑圗一写杂禽圗二棘雀圗一宋内臣李仲宣寒雀圗一柘雀湖石圗一柘条雀圗一墨竹五代李颇丛竹圗宋端献王頵箨笋荣竹圗二箨笋小㬌圗一带根笋竹圗一劲节笋竹圗二折枝嫩梢圗一折枝秋梢圗一折枝古竹圗一荣竹圗一蒲竹圗二竹圗一写生鸭脚圗二水墨丛竹圗四水墨荣竹圗二水墨芦竹圗二水墨宿竹圗二水墨老竹圗一水墨紫姜圗一水墨笋竹圗二墨竹黄鹂圗二墨竹小㬌圗二墨竹圗三十墨竹春梢圗二折枝墨竹圗一四㬌墨竹圗一墨竹春梢凝露圗一墨竹孙枝蘸碧圗一墨竹挺节凌霜圗一宋宗室令穰墨竹双鹊圗二柘竹双禽圗二四㬌山水圗四小㬌圗二风竹圗一溪山春色圗一夏溪行旅圗一秋塘羣凫圗一寒滩宻雪圗一江汀集鴈圗一水墨鸲鹆圗二怪石筠柘圗二雪江圗一雪庄圗一逺山圗一访戴圗一宋宗室令庇墨竹圗宋魏越国夫人王氏写生墨竹圗二宋李玮水墨蒹葭圗湖石圗宋刘梦松雪鹊圗二䊸竹圗一宋文臣文同水墨竹雀圗二墨竹圗四折枝墨竹圗一踈竹生青壁圗一着色竹圗一古木修筠圗二宋文臣李时敏诗意圗宋阎士安墨竹圗折枝墨竹圗宋武臣梁师闵栁溪新霁圗芦汀宻雪圗宋僧梦休风竹圗十四笋竹圗七丛竹圗六雪竹圗一雪竹双禽圗一蔬果陈顾野王草虫圗五代唐垓生菜圗五代丁谦写生莲藕圗一写生葱圗二宋武臣郭元方草虫圗三宋武臣李延之写生草虫圗十写生折枝花圗一金沙游鱼圗一双鹤圗一双獐圗一双蠏圗一喓喓圗一宋僧居宁草虫圗米芾画史顾恺之维摩天女飞仙在余家女史箴横卷在刘有方家已上笔彩生动髭髪秀润吾家维摩天女长二尺名画记所谓小身维摩也戴逵观音在余家天男相无髭皆贴金蒋长源字仲永收宣王姜后免冠諌圗宣王白帽此六朝冠也王戎像元在余家易李邕帖与吕端问已上皆假顾恺之笔元以懐素帖易于王诜字晋卿家梁武帝翻经像在宗室仲忽处亦假顾笔天帝释像在苏泌家皆张僧繇笔也张笔天女宫女面短而艶顾乃深靓为天人相武帝作居士服反脣露齿宫女四人擎花后四武士持戈劒髪如神也余家收英布像类六朝时石刻唐初画髙凤并梁鸿故事横卷在蔡堪字道胜家唐太宗歩辇圗有李徳裕题跋人后脚差是阎令画真笔今在宗室仲爰君发家道徳经一卷出相不知何人画绢本字大小不匀真褚遂良书在范相尧夫家与冯亰当世家西昇经不同虽有裴度桞公权䟦非阎令画禇笔唐人自不鉴尔王维画小辋川摹本笔细在长安李氏人物好此定是真若比世俗所谓王维全不类或传宜兴杨氏本上摹得张修字诚之少卿家有辟支佛下画王维仙桃巾黄服合掌顶礼乃是自写真与世所传关中十大弟子真法相似是真笔苏轼子瞻家收吴道子画佛及侍者志公十余人破碎甚而当面一手精彩动人㸃不加墨口浅深晕成故最如活王防字元规家二天王皆是吴之入神画行笔磊落挥霍如莼菜条圎润折算方圎凹凸装色如新与子瞻者一同李公麟字伯时家天王虽佳细弱无气格乃其弟子辈作贵侯家所收率皆此类也宗室令穰字大年处天蓬亦真吴笔周穜字仁熟家大悲亦真今人得佛则命为吴未见真者唐人以吴集大成面为格式故多似尤难鉴定余白首止见四轴真笔也马佳本所见髙公绘字君素二马一龁草一嘶王诜家二马相齩是一本后人分开卖苏激字志东家三匹王元规家一匹宗室令穰家五匹刘泾字巨济家三匹皆笔法相似并唐人妙手也刘所收白子母牛王仲修字敏甫家黒牛令穰家黒牛皆命为戴甚相似贵侯家多不同皆命为戴不可胜数张退傅丞相孙徳淑收仁宗画黒猿上有小御寳旁一印胡芦王素字画甚竒唐画张志和颜鲁公樵青圗在朱长文字伯原家无名人画甚佳山水李成只见二本一松石一山水四轴松石皆出盛文肃家今在余斋山水在苏州寳月大师处张友正家收古柏一株枝枝如龙蛇糺结甚异石亦皴涩不凡题为韦侯李玮公炤自言收李成八幅此特以气与好事相尚尔宗室仲忽字周臣收孙可𤣥笠泽垂钓圗亦不俗然世无可𤣥笔又收唐道徳经一卷人物三寸许皆如吴画润州节推庄鼎字节之青州人收麻纸尔雅圗衣冠人物与苏氏一同王球䕫玉收西域圗谓之阎令画禇遂良书与冯亰家同假名耳蒋长源字永仲家周昉三杨圗冯京当世家横卷皆入神苏州丁氏五星圗宗室叔盎字伯充家金星一小帧并真迹也宗少文一笔画唐人摹绢本在刘季孙家故苏太简物薛稷鹤在苏之孟家北史人物衣冠乗马甚古亦在苏之孟家题曰曹将军徐熙大小折枝吾家亦有士人家徃徃见之翎毛之伦非雅玩故不録桃一大枝谓之满堂春色在余家李公麟家展子䖍朔方行小人物甚佳韩马破裂四足如渉水中皆南唐文房物宗室仲爰字君发收唐画陶渊明归去来其作庐山有趣不俗杨崇字之损收唐画村田踏歌乐上题广政年入御府人物亦佳余家顾净名天女长二尺五应名画记所述之数唐镂牙轴紫锦装褾李公麟见之赏爱不已亲琢白玉牌鼎铭古篆虎头金粟字皆碾云鹤以结縁也蔡骃子俊家收老子度闗山水林石车从闗令尹喜皆竒古老子乃作端正塑像戴翠色莲花冠手持碧玉如意仲爰收巨然半幅横轴一风雨㬌一皖公山天柱峰圗清润秀㧞林路萦囬真佳制也余家董源雾景横披全幅山骨𨼆显林梢出没意趣髙古余家所收李成至李冠卿大扇爱之不已为天下之冠荆浩画毕仲愈将叔处有一轴段缄家有横披然未见卓然惊人者余昔购丁氏蜀人李昇山水一帧细秀而润上危峰下桥渉中瀑泉松有三十余株小字题松身曰蜀人李昇沈括存中家收周昉五星与丁氏一同以其浄处破碎遂随笔翦却四边帖于碧绢上成横轴使人太息王巩字定国收李成雪景六幅清润今归林希字子中家又收唐竹圗着色亦好一横竹比他竹太麁也余家收唐人麻纸画扬子云腰下悬一兕觥细转条索荣咨道字询之收雪猎圗命为王维不类张氏辟支佛所画合掌象林木类蜀人笔雪山精好是唐物维则未也李冠卿少卿收双幅大折枝一千叶桃一海棠一棃花一大枝上一枝向背五百余花皆背一枝向面五百余花皆面命为徐熙余细阅于一花头下金书臣崇嗣上进公叹曰平生所好终被弟看破破除平生念矣今归李莘老野夫家又收両幅楼䑓甚古上有三十余宫人唐装约略行笔髪彩生动又收六幅大龙旁画龙王不知何人笔精彩动人云五郡祈輙雨赵叔盎家旧有出蛰圗江南画鱼鰕相随山石林木人物如董源龙不俗佳作也是龙吞珠圗长沙冨民收水鸟芦花六幅圗乃唐人手妄题作韦偃押字后人题也钟离㬌伯字公序收燕公画一幅题曰礼部侍郎燕穆之画付女五孃气格如此王琪字君玉收王维画尧民鼓腹圗刘泾巨济收唐人画脱殻笋如生钱藻字醇老收张璪松一株下有流水涧松上有八分诗一首断句云近溪幽湿处全借墨烟浓又有璪荅诗在大夫孙载家端州有陈髙祖之后收陈世诸佛帝真白画唐使下御史姓韦作记顶幅巾不冠后主作醉舞状苏泌家有巨然山水平淡竒絶苏洎字及之家有徐熙四花其家故物苏汶字达复有江南暝禽圗徐熙一酸榴余家有丁晋公所收甜榴滕中孚元直有徐熙对花果子四轴石杨休有吾家唐画韦侯故事六横幅山水人物车马备具后人题作张萱易李邕帖衆物之一也并徐熙牡丹海棠両幅也余家收古画最多因好古帖每自一轴加至十幅以易帖大抵一古帖不论赀用及他犀玉琉璃寳玩无虑十轴名画其上四角皆有余家印记见即可辨冯永功字世勣有日本着色山水南唐亦命为李思训王晋卿昔易六幅黄筌风牡丹圗与余后易戴白牛小幅于才翁子鸿字逺复上有太宗御书戴嵩牛三字其后浙中所在屏风皆是此牡丹圗更无辨盖帖屏风易破故也后牛易懐素绢帖及陆机卫恒等摹晋帖与数种同归刘泾又尝王晋卿以韩马照夜白题曰王侍中家物以两度牒置易颜书朱巨川告于余刘以砚山一石易马去及得白牛始自喜以为有韩马戴牛然但少杜荀鹤章得象耳余得梁武帝像今在仲忽处魏泰字道辅有徐熙澄心堂纸画一飞鹑如生智永真草归田赋竒物也范大珪有富公家折枝棃花古笔非江南蜀画苏舜钦子羙家有毕宏一幅山水竒古题数行云笔势凶险是也王敏甫收李重光四时纸上横卷花一轴每时则自写论物更谢之意文一篇画一幅字亦少时作花清丽可爱沈括存中收唐人壁画両大轴或一手一面或半身是学者记其难处遂题为真苏洎及之处收古茴香一枝耆字国老题为阎令画寳月所收李成四幅路上一才子骑马一童随清秀如王维画孟浩然成作人物不过如是李公麟云海州刘先生收王献之画符及神一卷咒小字五斗米道也李伯时只一见求摹不许其子居金陵与王荆公连袂陈元舆帅金陵余託访之云乆为一贵人取去竟不知谁何蒋永仲收韦侯松一幅千枝万叶非经嵗不成鳞文一一如真笔细圎润梅泽有张璪润底松葛氏物余託购乃自取之刘子礼以五百千买钱枢宻家画五百轴不开看直交过钱氏喜既交画只一轴卢鸿自画草堂圗已直百千矣其他常笔固多也宗室君发以七百千置阎立本太宗歩辇圗以熟绢通身背画经梅便两边脱磨得画面苏落王球字䕫玉有两汉而下至隋古帝王像云形状有怪甚者恨未见之此可访为祕阁物也王士元山水作渔村浦屿雪㬌类江南画王巩定国收四幅后与王晋卿命为王右丞矣赵叔盎伯充处有摹本濮州李文定丞相家画三等上等书名用名印中等书字用字印下等亦用字印押字而已及收钟王迹甚多未得见王冀公家书画用太原钦若圗书品少精者范大珪字君钖富郑公壻同行相国寺以七百金买得雪圗破碎甚古如世所谓王维者范卒不知所在赵叔盎收张璪松石一轴李公炤家物已破糜不可重背叶助字天祐收蜀范琼画梁武帝写志公圗一幅武帝白冠衣褐髙公绘字君素又有张璪涧底松山上苖山水一轴又有唐蜀中画雪山世以为王维也劒门闗圗雪㬌五代笔也又有唐画山水双短幅徐熙海棠双幅二轴江南装堂画富艶有生意赵叔盎亦有一轴王晋卿收江南画小雪山二轴易余嵗余小木一笔纒起作枝叶如草书不俗后易书与苏之友李伯时云其父所收失去知在晋卿家不知归余恨不得易云王维笔非也余收易元吉逸色笔作芦如真上一鸲鹆活动晋卿借去不归薛绍彭道祖有花下一金盆盆旁鹁鸠谓之金盆鹁鸠岂是名画可笑又收吴王斫鲙圗江南衣文金冠右衽红衫大榻上背擦两手吴王衣不当右衽涟漪蓝氏收晋画浑天圗直五尺素画不作圜势别作一小圈画北斗紫极亦易于㸃阅又列位多异于常圗李文定孙奉世子孝端字师端收薛稷二鹤唐李昇着色画二轴三幅山水舟舫小人物精细两幅画林石岸茅亭溪水数道士闲适人物差大反不工于小者石岸天成都无笔踪其三幅峯峦秀㧞山顶蒙茸作逺林巖峦洞穴松林层际木身圎挺都无笔踪其二度非嵗月不可了一画人间未见其如此之细且工虽太宻茂林中不虚而种种木叶古未有伦今固无有与余得于丁氏者无以异也雒阳张状元师得家多名画其姪孙南都倅兟字茂宗处见唐画嵇康广陵散松石逺岸竒古所书故事空民字世未见同品画真佳作也黄筌六幅着色山水有江南徐崇嗣桃六幅折枝江南周文矩士女徐熙鳊鱼蟹皆有丁晋公亲题印余画皆张状元及㬌俭字印王球䕫玉家古帝王像后一年余于毕相孙仲荀处见白麻纸不装像云杨裦尝摹去乃䕫玉所购上有之羙印记宗室仲仪收古庐山圗一半㡬是六朝笔位置寺基与唐及今不同石不皴林木格髙挽舟人色舟制非近古今所惜不全也毕仲钦家有荆浩山水一轴毕仲游家有六轴闗同画王钦臣长子有六幅闗同古本特竒董源四幅真意可爱刁约家有董源雾㬌四轴林虞家有王维六幅雪圗董源八幅李成雪圗余家收纸本曹不兴画如意轮一轴颍州公库顾恺之维摩百补是唐杜牧之摹寄颍守本者置在斋龛不携去精彩照人薛绍彭家三天女谓之顾恺之实唐初画邵必家维摩文殊六朝画西山十二真君亦其次题为阎立本余相国寺中八金得纸桃両枝緑叶虫透背二叶着桃上二桃突兀髙出纸素徐熙真笔也钱世亰家谢灵运盘足坐像亦竒古髙公绘家杏花二枝百破碎无名在徐黄上自余家徃江州张氏收李重光道装像神骨俱全云是顾宏中笔沈括收毕宏画両幅一轴上以大青和墨大笔直抹不皴作柱天髙半峰满八分一幅至向下作斜凿开曲䦨约峻崖一瀑落下両大石塞路头一幅作一圎平山半腰云遮下碛石数块一童抱琴由曲阑转山去一古木卧竒石竒古沈谪秀日见之及居润问之云已易与人竟不再出至今常在梦寐御定佩文斋书画谱卷九十六御定佩文斋书画谱卷九十七目録钦定四库全书御定佩文斋书画谱目録第九十七卷厯代鉴藏画三宋中兴馆阁储藏宋绍兴御府书画式宋邓椿铭心絶品宋周密云烟过眼録元汤允谟云烟过眼续録元袁桷鲁国大长公主图画记卷九十七钦定四库全书御定佩文斋书画谱卷九十七厯代鉴藏七画宋中兴馆阁储藏图画一百八十七轴御府续行降付今併以前录所载旧藏九百十一轴二册附录名氏于此徽宗皇帝御画十四轴一册鸜鹆二鹊一鹭鸶一斑鸠一鸂鶒一野鸭一犬儿一猫儿一野雀一戏猿一鸭蟹一寒鵶栖木一早梅小禽一翎毛一册徽宗皇帝御题画三十一轴一册海棠通花凤一杏花鹦鹉一芙蓉锦鸡一千叶碧桃苹茄一聚八仙倒挂儿一桃竹黄鸎一金林檎逰春鸎一香梅山白头一赵昌江梅山茶一徐熙并株花图二韦偃马一燕文贵山水燕文贵溪山鱼浦图一李成真蹟一刘永年水禽荷蓼图一厉归真竹鹊图一吴元瑜竹梢梅花一诗意图一周文矩聼说图一王齐翰古贤图二孙知微奕棋图一胡瓌番马图一徐熙鹌鹑图一山鹧棃花一棃花青菜一太湖山攀竹猿一棃花逰春鸎一竹鹤一范寛水墨芙蓉一人物一册宣圣像四轴陆探微一周昉一吴道子一外一轴并亚圣一轴不知画者名氏道佛像一百七十三轴张僧繇罗汉一展子䖍竚立观音一太子逰四门二杨廷光罗汉四行化佛一三清一李昭道山水文殊普贤二韩干须菩提一王维菩萨一普贤一须菩提一孔雀明王一阎立本大悲一西胡朝元图一土星一月孛一上真列圣朝礼图一辛登阿弥陀佛一观音一吴道子佛二慈氏一金铜佛一须菩提一大悲一水月观音一三官一三天正一静应真君一能仁降圣变像一翟琰释迦佛一卢稜伽十六大阿罗汉三薛稷观音居士像一张萱大圣一范琼阿弥陀佛一贯休罗汉一古罗汉一十六大阿罗汉一朱繇佛㑹五百罗汉二菩萨一炽盛光佛一龙窠王一观音一水星一丘文播罗汉一王齐翰十六大阿罗汉四辟支佛一寳印菩萨一毗卢遮那佛一文殊一圣㑹图一土星一元辰一孙位佛一炽盛光佛二星官一曹仲元菩萨一观音一黄居宷着色观音一闗仝龙窠佛一王翌大悲一三官三周时五星一又金星一张素卿太乙西逰一武宗元水官一周文矩维摩讲教一张元释迦大觉金仙一曽建自在观音一王易菩萨一毗卢遮那佛一孙知微行化佛一三官三寿星二九曜三十一曜一八仙八黄筌水星一王端过水罗汉一王瓘佛菩萨一李伯时观音二文殊一十大弟子富楼那佛一三师像一董源定光佛一武洞清佛一应梦观音一大圣一程坦寒山拾得雪豆图一侯翌大悲一日本国佛铺一勾龙爽志公像一勾龙爽太隂星一木星一金星一大星一罗㬋星一吴元瑜天尊一罗㬋星一计都星一紫炁星一太阳星一太隂星一木星一土星一火星一水星一不知姓名者四十轴行化天竺一观音二销金观音一南唐观音一孔雀明王一学吴道子孔雀明王一学李公麟孔雀明王一无量寿佛一西方世界一上清寳箓图一十六大阿罗汉十六普贤一摹孙知微羣仙二十四治十二古贤六十一轴展子䖍梁武帝一王齐翰古贤图一阎立本贞观名臣图二王维济南伏生图一吴道子髙僧圗一周英广成子一陈宏颜相时一李伯时洪崖先生一维摩居士一丹霞访龎居士一船子和尚一列子乗风一勾龙爽刘阮二不知名氏者四十六轴石室礼殿古贤图三汉髙祖一魏武帝一唐太宗一周公一太公一孙武子一荀子一留侯一司马相如一太史公一扬子云一严君平一严子陵一马季长一谢东山一文中子一房梁公一李白一郭汾阳一颜鲁公一欧阳詹一南康郡王韦皋一陆宣公一裴晋公一李卫公一罗池庙像一皇朝功臣一十七鬼神三十八轴卢稜伽善神二翟琰徳叉伽龙王一吴道子护法神二天王四善神三座神一阎立本甲神玉女一李用及托塔天王一李思训葛陂化龙图一周昉护国天王一丘文播二郎一朱繇变像一赵公祐天王一侯翌鬼子母一王翌神人狮子一张本净梵王一周文矩摹顾恺之三天美人一张南本苍龙二不知名氏者一十二轴天王一托塔天王一东方长生天王一十二神符一学吴道子护法神一伏龙郎君图一客神图一水族图一殿神图二水墨龙一人物百三十九轴顾恺之青牛道士图一范寿四畅图一张萱人物一勘书图三明皇出门授带图一明皇按乐图二明皇击梧桐一仕女按乐图一着色仕女一明皇鬭鸡射鴈图一诸王博戏图一楼台仕女二早行七贤图一王美图一周昉仕女一宫女戏犬图一四畅物一胡旋女一煎茶图孩儿二美人围棋一美人按舞图一明皇诸王燕坐图一王维捕鱼图四盘车图一朱陈嫁娶图一拂林人物一雪霁晓行图一韩干呈马图一人马二韩滉盘车图一豊稔图一陈宏洗马图六曹霸猎骑神品一韦伛风牧归舍图一人马一尹继昭斫脍图二孙位醉道图四胡瓌王昭君一番骑图一卓歇图一涤马图一捕鱼图一占城职贡图一髙克明三教㑹棋图二王瓘三教一李用及人物三惠崇晋人物四王端齿痛图二山水人物一楼台人物一明皇避暑图一七才子一独看窠石人物一秋山畋猎图一尹质骑牛图一朱繇牛女渡河图二明皇并辔图一王济观马图一李成番马人物四採猎人马二徐崇矩剪牡丹图一杜霄美人图一陆滉烹茶图一程坦庄子直木图二董源夫子哭渔丘子一顾徳谦萧翼取兰亭一陆仅孟浩然过闗图二吴元瑜家景仕女三番族一李伯时赋诗图一鸡鸣渡闗一东丹王番部下程图二人马三朱羲牧牛图一张戡人马二不知名氏者二十一轴人物图二袁安卧雪图一杜甫观梅春景一陶潜髙卧夏景一张翰思归秋景一子猷逸兴冬景一风尘行客图一萧翼取兰亭一东封图一外国入贡图一三佛齐职贡图一罗斛职贡图一真腊职贡图二交趾职贡图一醉桃图一羯鼓图一仕女便面一人马二杂画一十轴陆探微毛诗图一韩滉文苑图一周文矩文㑹图二孙太古洗经图一不知名氏者五轴庆云图一龙舒瑞应图一长安图一洛阳图一瑞粟图一山水窠石一百八十一轴李昭道避暑宫一王维山水二韦偃松二孙位雾锁山寺图一张璪松石一闗全山水三窠石二唐希雅竹石图一厉归真秋塘图一李昇山水二峨眉寿山图一青城寿山图一郭将军窠石一荆浩山水二江村早行一江村忆故图一蒲宗训山水三孙可元山水图一宋珏山水一程坦山水二陈旸古松二张举山水四李茂雪景二学董源小寒林二李公年桃溪春色一黄筌秋塘图一水墨湖滩风竹二符道隠山水二范寛山水十巖岫兴云图一河山图四寒林一雪景三冬景山水一雪景山水二雪山二王端松轩图一才子渡寒林一许道宁山水七寒林六寒江晚渡一窠石二夏山图二太华中条终南紫阁四山四秋江野渡二董源山水七寒林二着色庐山图三窠石一巨然山水八秋山一万壑松声图一郭熈山水三寒林二秋景一崔白山水一风雨图一李成山水四雪猎图二小雪图三大寒林四江南避暑图一文同寒梢一王士元晓云出溪一燕肃山水二寒林五长春图一燕文贵山水四屋木山水一王诜着色山水一宋复古风雨松图一士雷小景一宗妇曹氏蓼岸图一吴元瑜秋汀图一夏岸图一赵大年小景四云溪图二郭忠恕避暑宫一不知名氏者一十五轴山水六楼观山水二水墨风雨山水一学髙克明山水二学范寛山水一学巨然山水一雪山二花竹翎毛三百十一轴李将军翎毛一边鸾海棠一雀一竹雀图一刁光雪雀一贯休竹一唐希雅锦鸠早梅一竹三耍鹩一江南芦鸭一寒禽二柘竹鹩子一梅竹杂禽图一双禽一竹禽三滕昌祐江南杏花一林檎枇杷一石榴柿子一郭干晖鹑鹞图一棘鹑图一古木鹧鹞图一黄居寳鹤二丘文播踯躅绣缨一钟隠飞鹘一双禽图一黄居寳禽㑹图一赵亨两折枝二赵廸三折枝二李延之折枝花一袁梦臣鵰狐二乐士宣羣凫戏水图一秋岸家鵞一水墨太平雀一李正臣杂禽图一周曽芦鴈小景一刘君钖败荷鴈一黄筌翎毛一锦鸡一聚禽一雪雉二鹤二鵞二碎金图一竹石花禽一海棠二玉芙蓉二芙蓉白鷴一芦花鸂鶒一荣荷鹭鸶一夹竹野鸡一牡丹鹁鸽二菱荷家鵞一蓼岸家鵞一架上鵰鹰一赵昌花三折枝花一四李花四映山红一四花图上品一山茶绣缨一萱花蜀葵一二色山茶一石榴棃一海棠花一果实一石榴花一拒霜花一牡丹锦鸠一海棠拒霜一木𤓰花一芍药花一梅花山茶一夹竹桃鸽一踯躅鹩子一牡丹鹁鸽一桃竹鹁鸽一易元吉雨棃一果实二石榴一枇杷一木𤓰一栗一棃一野花蔓草一月季花一鸂鶒野鸭一野鹊二山鹧一黄居宷杏一望仙踯躅一写生花二桃杏花二𤓰一木𤓰一雨棃一萱草山鹧一芙蓉一雪竹锦鸠一架鹰一牡丹金盘鹁鸽一翎毛五御鹰一泳永旱莲鹭鸶一竹石蹲鵰图一芙蓉鸂鶒一金盆鹁鸽一水禽二徐崇嗣蜀葵一折枝木𤓰一果子二碧壶桃花图一海棠一时花上品一蜂蝶牡丹一山茶双禽一蜂蝶花菜一牡丹一山茶一芦鴈四鹭鸶二吴元瑜四季花角金眉图一柿实练带一玳瑁红荔枝图一虎皮红荔枝一香桂一竹梢梅花一孔雀图一棃花孔雀二碧桃山青一雪竹山青一李花鹦鹉一墨竹二落鴈图一徐熈落梅花一芍药一牡丹三折枝牡丹木𤓰一牡丹鹁鸽二花竹翎毛二牡丹戏鱼一果子神品一鹭鸶一野鸭二鹁鸽一丈与可墨竹四仙槎竹石二东坡墨竹一嘉王墨竹三笋竹一蒲竹一艾宣翎毛八花鸭二荷莲一鹌子六野鸭六芦鴈四鹤二夹竹桃鹤图一丘余庆四时花禽图一牡丹逰鱼一徐崇矩蝉蝶牡丹一崔白笋竹黄鸎二墨竹一鹭鸶二秋塘戏鸭图一竹石槐穿儿一雪竹耍鹩一雪梅山鹊一梅竹鹩子二莲鸭一竹雀二芦鴈二烟禽一翎毛二荷莲三秋景图一拥花鵞一烟波鹭鸶二霜溪六鴈二雪芦双鴈一秋荷双鵞一梅竹野鸡一水墨竹禽二江南花竹二梅行思鸡图八子母鸡一护邹鸡一鬭鸡一笼鸡三崔悫鸠子二芦鴈一海棠黄鹂二水红野鸭一牛戬野鸡一芦石鹭鸶一宗室仲佺秋荷鹭鸶一士雷春雪早梅一祁序杨梅鹞子一赵大年雪芦寒鴈一顾徳谦野鹊一惠崇鵞二雪鴈一文禽戏雪二董源春龙出蛰二武洞清嵗寒图二江南写生鵞二不知名氏者七轴枸杞一鸂鶒二竹鹤一映山红湖石一梅花野鸭一牡丹鹁鸽一畜兽一百十七轴戴嵩牛五牧牛图一逸牛戏童图一韩干马二四马图二五陵图一三花御马图一韩滉牧放水牯一鬬牛一牧牛一陈宏内厩龙驹图一曹将军内廏刍秣图一吴道子马癖图一韦偃戏牧一牧放驴一牧马二浴马图一散牧图一曹霸连槽马二刁光猫竹图一韦无忝戏猫一胡瓌马骑一郭干晖狐兔一厉归真牧牛图一支尧佐驴车一朱羲乳牛图二胡䖍马图一李㑹獐猿一祁序乳牛图一周照一燕穆之牧牛一顾徳谦引犊牧牛一杨一黄筌鬬牛图一白兔一何尊师醉猫三一葵石戏猫六易元吉猿八槲猿二猴一雏獐一子母猿一子母戏猿二獐猿七一猿猴一百猴图一四生哺雏二李公麟马二面马一惊猴马图一习马图一董源牛一图二崔白猕猴一秋山猴二猴雀一秋二黄居宷蝉蝶猫儿一竹兔一刘亷州唐僧学戴嵩牛一不知名氏者一十四轴马四剪鬃马一学胡䖍番马二獐一猿二学易元吉猿二学惠崇桧鹿图二虫鱼十九祐旱莲草虫一王君授蟹二黄筌扇徐白鱼一易元吉蓼花草虫一枯木熙鱼四草虫一冯靖芦蟹二徐崇嗣草虫一菜等一戏鱼二以上图画庆元五年十一月书监杨王休札子契勘本省见图画余准御前降下收藏其间有用御寳者固内有不曽用印记者其数颇多虑久易之弊欲乞从朝廷指挥许令本省本赴都堂请印庶几他日可以稽考朝㫖从之至嘉定三年六月并用堂印毕仍扵画背用祕书省印为识宋绍兴御府书画式思陵妙悟八法留神古雅访求法书名画不遗余力清闲之燕展玩摹榻不少怠盖睿好之笃不惮劳费故四方争以奉上无虗日后又扵𣙜塲购北方遗失之物故绍兴内府所藏不减宣政惜乎鉴定诸人如曹勋宋贶龙大渊张俭郑藻平协刘炎黄冕魏茂寔任原軰人品不髙目力苦短凡经前辈品题者尽皆拆去故今御府所藏多无题识其源委授受嵗月考订邈不可求为可恨耳其装餙裁制各有尺度印识标题具有成式余偶得其书稍加考正具列扵后六朝名画横卷用克丝作楼台锦褾青丝笔文锦里次等用碧鸾绫里白大鸾绫引首髙丽纸贉出等白玉碾花轴六朝名画挂轴用皁鸾绫上下褾碧鸾绫託褾檀香轴桿上等玉轴唐五代画横卷用曲水紫锦褾碧鸾绫里白鸾绫引首玉轴或玛瑙轴蠲纸贉唐五代皇朝等名画挂轴并同六朝装褫轴头旋取㫖苏轼文与可杂画用皁大花绫褾碧花绫里黄白绫双引首乌犀或玛瑙轴米芾杂画横轴用皁鸾绫褾碧鸾绫里白鸾绫引首白玉轴或玛瑙轴僧梵隆杂画横轴樗蒲锦褾碧鸾绫里白鸾绫引首玛瑙轴诸画并用干卦印下用希世印后用绍兴印宋邓椿铭心絶品玉牒赵中太保之家韩干马图李伯时并驰小马图黄筌鹤图艾宣荷鸭苇鴈图范寛山图许道宁山水图崔悫三鴈图玉牒赵节推家东丹王舞胡图燕穆之山林倒影图郭熈溅瀑图洛人王朝议国寳家李成窠石小轴范寛横山小轴范寛秋山六幅图伯时起本马图文元公孙贾通判家黄筌鼯捕䑕图崔白鵰狐图徐崇嗣荷蓼鹭鸶图易元吉猿鹿扇图眉山寳学程纯老家唐画诸功臣像图李营丘山水大轴二图崔白翎毛双幅八图孙太古湖滩水石图汝州令狐中奉之子陈古家徐熙梅花嘉雀图钟隠槎竹瑞鸡图江南道士刘贞白梅雀图范将军胡佛图徐熙瓜图黄筌偷仓雀图孙太古焦夫子图河南邵泽民侍郎家徽宗花鸟百扇图董奴子丛花图戴嵩牛图徐熈荷花鵞图李成偃松图邵太史公济家徐熙牡丹戏鱼图阎立本鏁谏图李后主蟹图李伯时嫁小乔图李后主晓竹图孙位松竹壁孙太古维摩壁卢楞迦罗汉十六壁成都双流张庭坚家曹道元模曹弗兴醉佛林图徐熙牡丹独幅图郭恕先画藁十图崔白禽竹四图河南王朝议乐道家李成寒林四幅图郭熙山水双幅图崔悫芦鴈六幅图中山刘寳贤提刑家徐熙娑罗花图黄筌花竹驯雉图文正公孙李家周昉虢国夫人图范寛武闗雪图摩诘髙克明李成扇图叔父符寳家徽宗皇帝御赐竹石扇图黄筌海棠金鸡图营丘山水图郭熈山水双幅图河阳李士举敷文家徽宗皇帝御赐杂禽图徐熙牡丹丛图董源着色山水图中原王元台制干家徽宗皇帝鸥荷图王摩诘横披山水图李成山水扇图东丹王鞍马图遂宁王晦叔抚干家童仁益波旬幸佛涅槃图崔白禽竹双幅图范琼佛壁张南本观音壁黄筌鹤壁孙太古列星壁遂宁客镇张知县家吴道子三教图厉归真百牛图孙太古十一曜图阿阳陈与权安抚家黄筌牡丹驯貍图黄筌雪梅冻雀图纪真山水图马贲百鴈百猿图徐髙盘鱼图绵州李徳隅知郡家徽宗皇帝着色横山图郭熙横山图开封尹盛季文家徽宗皇帝风竹鸲鹆喜鹊图顾恺之三教图戴嵩牛图崔白双幅禽竹图范寛四时山水图宣献公孙宋去病家赵昌丛萱月季图太常少卿何子应家吴道子白衣观音图韩滉白牛图张南本勘书图黄居宷雀竹图唐希雅风竹惊禽图巨然四时横山图徐熙棃桃折枝图崔白鸳鸯蒲荷图李成四幅林石图张戡八幅蕃马图中原卫师房知县家赵邈卓伏石眠虎图徐熙梅菊萱荷杂禽图包鼎双虎图成都王茂先大夫家黄筌秋山图勾龙爽野老移居图文湖州杂画鸟兽草木横披图赵昌鸡冠花图广都宇文季蒙龙图家徽宗皇帝水墨花禽图王维雪山图杜措佛图董奴子鸡冠花图李伯时髙僧图又嘶𩥇二马图又明皇八马图又水晶宫明月馆图又退之见大颠图江贯道飞泉怪石图又江居图成都郭敦一承议家勾龙爽宋钧去兽图汉州何道夫类元家卢楞迦小本十六罗汉图范荣公孙忠甫家黄筌竹雀图赵昌折枝桃图王维雪竹图马贲鴈图双流赵修仲知县家黄筌竹雀图又芦鸭图孙太古列宿象图双流王子中县尉家黄筌竹鹤壁双流宇文子友主簿家黄筌花竹禽兔图逹守时广叔家艾宣棘鹑图徐髙鱼图王友折李草虫图成都吕给事元钧家东坡竹石枯槎图湖州六幅槎竹图易元吉纸本猿獬图燕穆之龙图曽孙知县家龙图公忍事敌灾星图又寒林横幅图又山水横幅图又鹭鸶图又散马横披图又墨竹图蜀僧智永房吴道士慈氏菩萨图范琼正坐佛图惠崇卧雪图广安黎博士孙家黄筌竹鹤竹雀图范寛四时山水图广安姚观国通判家许道宁四时山水图范寛四时山水图易元吉猴犬图右前所载图轴皆千之百百之十十之一中之所择也若尽载平日所见必成两牛腰矣然不载者皆米元章所谓惭惶杀人之物何足以铭诸心哉宋周密云烟过眼録乔逹之篑成号中山所藏卫贤髙士图上作楚狂接舆下作伯鸾孟光妙品吴道子火星张符牧牛图李思训溪山满卷皆小景甚竒董元山水张萱弹琴宫女图王维画维摩像如生巨然溪山图四人撑一舟甚佳贯休罗汉郭忠恕飞仙故实界画甚麤山水佳胡瓌番骑卓歇佳李思训江山渔乐图金章宗题有明昌诸印陆探微降灵文殊髙宗御题本兰坡故物后归乔氏大小人物共十八人飞仙四皆佳内亦有番僧手持髑髅盂者盖西域僧然此画纎毫无遗恨真竒物也李唐晋文公复国图一卷又一卷髙宗题并三御玺人物树石絶类伯时张受益谦号古斋所藏李成看碑图廼李成画树石王崇画人物今止有一幅其人物一幅则不可见矣余生平观李营丘当以此幅为最又山水一幅号李成虽非李然秀润可喜人物屋宇皆好范寛雪景五幅阔景甚伟唐人画三官佳张萱戏猫士女佳着色山水三幅平唐人画阮孚蜡屐图佳周昉挥扇图髙宗题妙李景元古木雀鹞周昉所临六朝人画天官甚佳黄筌独钓图山峰刻峭徽宗橅李昭益摘𤓰图易元吉纸上子母猿二十余枚秦氏物前有尚书仪卫使官印上题潭散史易元吉作甚佳归去来图二幅云是唐人作易元吉猕猴择蝨图有东坡题寳觉大师二鹤图双幅佳邓隠白描卷十二国图后有劔南樵客赵昌押字跋云虽太古文播所不及尤袤延之亦有跋贾师宪物也甚竒袁嶬㳺鱼髙宗题后有贾师宪封字印边鸾葵花花心数蜂如活是杨中斋故物也樱桃枇杷二幅云是赵昌山水二幅云是董元王子庆所藏李伯时孝经图并书元豊八年二月僧元蔼画太宗御容小本舒脚幞头上插生花六枝衣金龙袍玉束带描金龙软鞾手持毬杖神采英武真天人也上下有题字必是天章阁本也邉鸾海棠上有一蝶李伯时山隂图许𤣥度王逸少谢安石支道林四像并题小字米老书缝有睿思阁小玺并米印上题南舒李伯时为㐮阳米元章作下用公麟小印甚竒尾用小玺绍兴小玺䟦尾髙宗御题李伯时画归去来辞薛绍彭逐叚书调词又跋其后伯时天马图生意飞动有王晋卿苏子瞻和诗在后又伯时白描于阗国贡狮子图自后有跋云三名扵左李伯时天马图跋云一疋元祐元年十二月十六日右骐骥院故于阗国进到凤头骢八嵗五尺四寸右一疋元祐元年四月初四日左骐骥院收董毡进到锦膊騘八嵗四尺六寸右一疋元祐二年十二月卄三日扵左天驷监拣中秦马好头赤九嵗四尺五寸一疋元祐三年闰月上元日泹溪进照夜白髙宗题易元吉猿二有吴越之钱印及吴都深居庄书休之印又羣獐一卷清江九华图一卷画秋浦西岸中横大江林木楼台极其精细全类燕文贵后有石林二印石林艺文隠居世寳及秦伯和数印秦氏伯和章贉卷有建炎諌院之印绍兴诸王宫学朱记宗学之印御史台六察之印建炎御史台吏察并户礼二察印后有刘须溪辰翁跋黄筌雕扑狐双幅双幅山水一幅自号李成帝释彼以为吴道子上有彩幡居中立有四围火燄手合掌以方孔雀横扵二肘间后者凡十二其二类天官手执圭璧细而乏力李伯时草堂十志有刘娘子诸印记后见赵大年水墨芦鴈上题令穣二字又扬补之梅二纸一题云江右扬补之作王介石虎臣所藏药师佛甚佳云是吴生画李成风雨图一幅又纸上粉本天王仅盈尺而位置十一人笔繁不乱有刘大年曹仲元收附陈闳画马一帧一天师像甚古手持章函前后植二劔甚佳归之崔晋叶森见此画轴衣身鱼鬛衣皆朱砂非银朱也章函廼一玛瑙函也善神立像二云是吴生画上有尚书省印其后祕书省印盖宋祕阁物也尉迟乙僧坐神佳又张璪花石髙宗题朱繇立神竒鬼天女竒诡之甚双幅阔王维画孟浩然像昔为赵碧涧由祚后归赵信之又归乔仲山仲山又归之郭北山司徳用进所藏王维捕鱼图单幅小直幅徽宗题前有双团龙印后有大观政和二玺明昌七印上作冈阜古木全如李成所作下作数舟阅溪取鱼甚佳又有尉迟乙僧天王小像佳范长寿醉道士图好至正甲辰文璧见此画杨大光力士变相雄伟丘文播渡水僧弱范宽雪景佳米老自画东山朝阳巖海岳菴图率意而写极有天趣海岳菴西朝阳巖背焦山其侧有早来堂其后自书海岳菴赋并五诗笔意竒絶诚佳物也至正癸卯正月二十九日文璧与士文观扵张松谷家东丹王画番部行程图前有宣和御题后又题云世谓东丹王者其画甚佳郓王题唐人临六朝人画七贤王晋卿临小李将军山水宗子敬画滩鱼丁晞颜画孝经晞颜字令子书画皆精全似李伯时后有米元章跋吴元瑜纸画翎毛四片甚佳髙丽纸画翎毛梅花郭佑之天钖号北山所藏韩滉归去来图又双牛佳卢楞迦罗汉邉鸾踯躅孔雀平李伯时白描维摩勘书图有元康二印平张萱抱婴仕女图佳黄筌时苖留犊双幅二轴又琴髙故实火星一轴云是吴生徽宗题王端人物徽宗题击壌图古范寛雪景董羽龙王诜长江逺岫李成晴峦叠嶂山水小幅四轴佳卢楞迦罗汉徽宗题后有李后主题字花押董元綘色千巖万壑下有小屋村市中有小人物不类㝷常所见今归庄蓼塘矣汤子昇轩辕铸镜图徽宗题后有李后主书字作屠龙杀虎之鬼神儜甚雄伟胡瓌啗鹰图佳荆浩山水一轴所画屋檐皆仰起而树石极麤与尤氏一类不知果为荆画否易元吉双孔雀一槲树甚佳上有雊鹆黄莺粟黍之类下有双孔雀隠体元是王井西物赵林所作豫章故人双幅是宣和末人画阮孚蜡屐图草中坐上裸止着犊鼻手执双屐傍有一人侍立手执貂尾并冠盖孚所戴者书帘中书五卷酒一壶杯一盎恐是唐人画比张受益者佳彼是小幅此是卷子也又阎立本西旅贡狮子图狮子墨色类熊而猴貌大尾殊与今时狮子不同闻近者外国所贡正此类也山水一轴甚古上有五小字云后凉徐麟笔画谱中未闻其名然以余观之前凉张轨后凉廼吕光正如后汉前唐之类在当时未甞自称为后凉殊可疑也尤氏所藏支仲元四老围棋图手卷髙宗题妙又顾恺之水阁围棋图一卷亦佳悉归之张受益周文矩绣女卷髙宗题佳黄筌牡丹一轴后有奉华二印刘贵妃之物也王齐翰过海天王平胡瓌番马平卢楞迦妙声如来髙宗题干卦绍兴印记杜子瓌寳檀菩萨并玉印又戴嵩牛二其一有髙宗题两目凝红凡戴牛皆然郭熈秋晚残霞李成山水袁嶬蟹髙宗题厉归真牛题云庚辰十月锦溪迂踈子作荆浩画渔乐图二各书渔父辞数首桞体闗仝山水宣和大玺髙宗题易元吉猿二内二大猿皆有白牙出扵颔外识者谓母猿然后有牙上有宣和大玺宣和御墨子母雉鸡皆有御题并印又有古松荷花赵千里图访戴有绍兴玺赵希逺汉武帝授蟠桃图又蟠桃大树赵左丞仁荣所藏周文矩画韩熙载夜宴图纸本长七八尺前有苏国老题字内有题不如归去来江南有人忆两句十字又苏题识神采如生真文矩笔也元广济库物先归监卖官张运副后归之赵松江镇守张万户所藏闻所收唐卷甚多皆御府故物无非妙品余仅见下项王维渡水僧髙宗题冯觐层峦叠嶂顾徳谦乳牛图佑陵题凡三牛二犊一牧童甚竒陶缜菜诸色凡二十种上题金陵陶缜笔崔白五雀图皆贾氏恱生堂物其间一印云贤者而后乐此王子才英孙号脩竹所藏郭熈闗仝各一幅皆贾氏物颇佳司马相如入蜀图二双幅絶类郭熙后题御前待诏孙沉水支悫其祖疑支仲元仲元五代人董氏六隠图一卷着色山水絶类小李将军所画溪山舟楫及小児类不知六隠故实何事髙宗跋㳺氏家藏陆探微摩利支天喜菩萨徽宗题四角宣和政和印及金书题神品上上其画青地细描三首四臂邉鸾五色葵花花心皆突出蜂抱花心不殊活动真竒物也元系杨中斋物今归张受益徐熙山水人物一骑从数人上有神宗飞白徐熈二字滕昌祐拒霜野凫上有大蝉闗仝山水一黄筌秋山诗意上写唐诗八句赵千里大双幅画范蠡西子图朱繇天王坐像赵希逺夜景二郭熙松石二幅麤甚恐非许道宁山水王端出山佛彼以为孙太古元作湍黄居宷海棠折枝厉归真牛一崔白猫鱼各一马和之倚树观音二庄蓼塘肃所藏张萱弹琴仕女有明昌御题并前后印乔仲山物杨光庭画观音徽宗题有宣和政和印及广大定二印盖未入明昌之前已散在人间也又孙太古上真其上作山水甚古怪木盘石神坐石上其像甚佳侧有捧劔天女絶佳下瞰海水有神龙足蹑巨鳌手捧琉璃方座上有龟蛇又有一龙神捧炉炷香上有小树数十株甚竒怪题云彭山孙知凝笔元杨澄之物后和英之所得董元溪岸图思陵题上王井西得之云川董元着色山居图思陵题至正癸夘正月文璧与士文同观扵廼岳张松谷家又见张南本勘书图思陵题上戴松戏牛图宣和题李伯时綘色山居图唐画戈船二只甚佳陆滉画鹿人车孙梦卿松石问禅宣和题上有双龙印下有宣和印所画一僧妙絶荆浩山水大幅陆滉捕鱼单幅有明昌题二渔人全类畨人周昉挥扇士女图髙宗题上张受益文璧与士文同观扵张松谷家徐崇嗣花二幅纸上山水一幅极细作范寛又云燕文贵顾闳中画明皇击梧桐一本甚长元仲山家物周文矩写李季兰真思陵题元仲山家物王晋卿长江逺岫着色山水前一带山水可喜中题杜诗云门泊东吴万里船之句前蔡京书后有山东路转运使印安平府印又吴生过海骑马天王髙宗题元乔仲山家物闗仝山水及李思训巫山神女图明昌题曽入贾氏家郭忠恕飞阁晴椒明昌题四角皆有欵上有御题又册页十二册内有赵希逺赵千里共一册马和之一册画院十册皆精亷端甫希贡号芗林所藏唐人画观音像东坡画竹石小璧一堵元和书省汗青轩物也红叶大院二锦禙院谱七册徐容斋子方所藏王维骡纲图王晋卿长江叠嶂图几二丈后有与东坡唱和诗各二首及王驸马花押收附并记郝清浦清臣所藏李伯时白描阳闗图后有所题诗跋及书王右丞一诗薛绍彭跋并三凤后人等印又有二印忠恕而已及闗西伧父不晓何人印也髙彦敬克恭房山所藏赵昌画折枝花四叚作一卷踯躅鸡冠木𤓰海棠初不甚佳却有老米诗及蔡元度章子厚林摅林希刘原父王晋卿徐兢诸人题跋官印凡十数内有太原府尹中书省秘书省温杭苏州观察使等印私印有林希子中秘笈清玩及徐兢一印保大骑省宣和画学博士及㐮阳漫士等印悉用黄绢素书本杨和王家故物有杨倓名印后有周益文忠公必大及萧然隣燧等题名胡存斋咏所藏范长寿西域图长三丈余徽宗御题签后归张子有展子䖍春逰图徽宗题一片上凡十余人亦归张子有杨彦徳伯巖号泳斋家藏宣和御画四幅后各有御题诗一首并宣和小玺易元吉羣獐图髙宗御题干卦绍兴印胡璀折枝桃花髙宗御题御印郭干晖架上细胫鹰髙宗题干卦印巨然山水二双幅刁光𦙍睡猫髙宗题勾龙爽避秦女便靣细如丝发而精采炯然卢鸿草堂十志诗林彦祥所临伯时本遗草堂樾馆二所存者八尔今録扵后必卢徴君所赋也羃翠庭歌如如野叟林思心书洞𤣥室歌江湖散人陈昱书期仙磴歌家居道士米友仁书涤烦矶歌涌泉祭酒道士翟耆年书云锦淙歌冷云菴释慈贤书金碧潭歌无所住浄昙书倒景台歌经堂孙㷋书桃烟庭歌隠岳道人石昭问书李士𢎞倜号员峤所藏闗仝山水四幅雪景尤妙许道宁华山三峰双幅王晋卿着色楚山清晓图有万寿无疆之印前所未见或是伪物郭熙双幅山水又双幅雪景董羽子母出水龙手卷徽宗题髙仲器铸所藏易元吉草虫小幅艾宣鹌鹑韩滉渔猎图郭熙效李成山城图又山水双幅申屠大用致逺号忍斋所藏周昉弹筝仕女戴嵩子母牛徐熙牡丹韩滉照月白韩滉双弹琵琶观音又唐佛黄筌緑竹红叶花雀图又寿星一王齐翰罗汉吴生大辨才炽胜光佛絶佳董羽子母出水龙马子卿昭号性斋所藏张萱横笛士女佳陆滉初平起石图髙宗题杨宁幽㳺人马思陵题佳阎立本骆驼黄居寀拒霜兔明昌题徐熙牡丹鸽明昌题胡䖍番部卓歇人马思陵题佳天王托塔图不知名姓阎立本埽象图宣和题作胡僧以大帚浥水洗一黒象一人以巾拭之必有故实甚佳董北苑松峰图双幅重岗叠巘甚竒玉池上有萧蔡闲父子及吴激彦髙宇文虚中题诗崔中丞彧所藏阎立本职贡狮子图大狮二小狮数枚虎首而熊身色黄而褐神采粲然与世所画狮子不同畨王倨坐甚武傍有女妓数人各执笙琴之类傍有执事十余人皆沉着痛快髙宗题阎立本职贡狮子图前有睿思东阁大印赵孟頫乙未自燕回时所收韩干五陵㳺骑图吴生观音剔青地叶森曽见公与张伯雨作题魏元君受经象剔青地黄筌唐诗故实又脱箨新篁剪金雏雀双鹌鹑王诜连山絶壁髙宗题董元山水一卷长丈四五絶佳廼着色小人物为娶妇故事余向有董元作弄虎人物董元龙水石佳髙宗题赵希逺蟠松双兔崔白兔二轴作紫棘小丛佳朱羲牛一卷徽宗御画古木寒鸦竹有御玺押王齐翰巖居僧甚古有徽宗题一畨僧莞尔凡口鼻皆倾斜随耳所向作快适之状易元吉竹石獐猿髙宗题徐熙戴胜梨花自董元至徐熙梨花叶森扵松雪斋屡见之公又有水殿其中尤多不能尽记也赵子固效汤叔雅霜入千林图又作水仙一百一窠中一枝最大号曰百花朝王其后自跋云效汤所为流落北方子昻得之赵松雪又云北方好事者收绍兴稽古録二十册皆髙宗时所收三代古器各图其物或青或緑或红各橅其欵扵右亦各有考証如宣和博古图加详近世诸公所收者多在焉天台谢奕修养浩斋所藏赵昌之花千里收扬补之四清图东坡救月图并賛毕良史印小米攻媿斋跋米老自画宅图李后主画戏猿后有建业文房之印韩滉子母牛有钱氏合章大印徐熙出猎图戴嵩着色山水牛髙宗题干卦印唐画二佛李伯时九歌曹伟吴傅朋跋张萱煎茶图唐日本大荒西经图思陵题干卦印胡䖍猎骑图已上并贾师宪故物后以此送谢堂堂不能保归之起翁翁今亦不自务也渐为陈氏所藏顾恺之初平叱起石羊图髙宗题干卦绍兴印顾恺之吴王斫鲙图纸画后有元祐戊寅四字卦印菊坡赵氏待制与懃所藏韩滉作嵇康像徽宗画水墨草虫后题紫宸殿㳺戏并御押大印上作百合萱草羣蚁图引甚佳黄筌雪鹘髙宗题易元吉乳猫图艾宣野凫二孙知微九曜图崔白野凫黄筌梅竹白鷴石恪钟馗赵希逺纸画伯劳又有画二一作五丁开山一作帝仙对奕上有飞鬼下有神马疑是石恪画唐画人物二又梅枝上莺一崔白野凫纸上草虫二作涂香薄荷甚竒宋秘书省所藏乙亥祕丞黄汶济以蓬省旬㸃邀余偕行扵是具衣冠望拜右文殿然后逰道山堂堂有坡仙所作怪石厯汗青轩营浑仪台观铜浑仪其色泽如银如玉精致特甚后歩玉渠登祕阁阁内两旁皆列龛藏先朝会要及御书画别有朱漆巨匣五十余皆古今法书名画也是日仅阅秋收冬藏内画皆以鸾鹊绫象轴为餙有御题者则加以金花绫每卷表里皆有尚书省印闗防虽严往往以伪易真殊不可晓其佳者有董元笑虞丘子图李成重峦寒熘图此二画絶髙古唐模顾恺之说经图展子䖍伏生无名人三天女亦古妙孙太古志公像燕文贵纸画山水小卷极精赵士雷小景符道士隠山水胡瓌马闗仝山水文与可枯木竹石陈晦栢余悉常品亦有甚谬者通阅一百六十余卷絶品不满十焉余想像书之以为平生清赏之冠先子向寓杭收竒异书太庙前尹氏甞以粉画三辅黄图求售每宫殿各绘成图甚精后为衢人柴氏所得近者左帑藏库变卖禁中故书内有出相采画本草一部极佳余家有墨粧图不知所出后见周宣帝传位太子自称天元皇帝禁天下妇人不得粉黛自非宫人者黄眉墨粧方知所出元汤允谟云烟过眼续录緫管太中滦阳赵伯仁举收藏杨光庭下生如来像朱衣坐圆光内思陵题干卦印吴元瑜瑶池图二卷一作王母冠玉冠乗金车驾二龙前后女从各执旄节导引攀龙者亦二髽髻女童甚竒卷尾作大池即瑶池也一作穆王坐金殿据金椅而王母与一峩冠妇人鼎峙而坐彼云右坐者上元夫人也画极精致而有院体前后政和七印佑陵题宣和画谱云三卷今止二卷吴元瑜梅竹雪雀图一明昌七印祝君祥永昌收赵千里释迦佛行像一下有细字云臣伯驹奉圣㫖画其像广目深眉螺发大耳耳垂二大金环螺髯而发顶有肉髻左眉放光一道衣纹腹腿隠隠可见笔法极佳余见施家有一手卷锦嚢首汉王元昌羸马图上写广政元年七月奉圣㫖检入汉王元昌画臣严款之臣陈净心进上有龙凤印绍兴印干卦印七印余一不分晓余见某家藏宋徽宗御笔作一胡鴈红緑皮圈足前有一马尖足栗殻色甚竒特又滕王双蝶穿花上有一押印亦真蹟也赵雍家有阎立本作十八学士虞世南房𤣥龄最佳余家旧藏林邑进鸡鵞图盖唐贞观时经进太宗以其思归并二女皆送还图乃阎立本真蹟也元袁桷鲁国大长公主图画记至治三年三月甲寅鲁国大长公主集中书议事执政官翰林集贤成均之在位者悉㑹扵南城之天庆寺命秘书监丞李某为之主其王府之寮寀悉以佐执事笾豆静嘉尊斚洁清酒不强饮簪佩杂错水陆毕凑各执礼尽欢以承饫赐而莫敢自恣酒䦨出图画若干卷命随其所能俾识扵后礼成复命能文词者叙其嵗月以昭示来世窃甞闻之五经之传左图是先女史之训有取扵绘画将以正其视听絶其念虑诚不以五采之可接而为之也先王以房中之歌逹扵上下而草木虫鱼之纎悉因物以喻意观文以鉴古审时知变其谨扵朝夕者尽矣至扵宫室有图则知夫礼之不可僭沟洫田野则知夫民生之日劳朝觐賛享冕服悬乐详其仪而慎别之者亦将以寓其儆戒之道是则鲁国之所以袭藏而躬玩之者诚有得夫五经之深意夫岂若嗜竒哆闻之士为耳目计哉河水之精上为天汉昭回万物矞云兴而英露集也吾知缣缃之积寳气旁逹候占者必扵是乎得泰定元年正月具官袁桷记徽宗扇靣牧羊图吴元瑜四时折枝九马图江贯道烟雨图周曽水塘秋禽图王振鹏狸奴天王供佛图徐白秋塘戏鱼图惠崇小景王生鬼戏图出山佛像折枝隆茂崇罗汉周昉金星黄居寳湖石水禽图梵隆䕶法神马贲秋塘水禽图孤鹤图何尊师醉猫罗汉图钱舜举禾䑕徽宗鸂鶒徽宗桃核图萧照江山图顺宗墨竹巨然山水赵昌折枝时苖留犊图苏李河梁图燕文贵山水海潮图海狗窠石图王振鹏锦标图徽宗梅雀图黄宗道播州杨氏女御定佩文斋书画谱卷九十七御定佩文斋书画谱卷九十八目録钦定四库全书御定佩文斋书画谱目録第九十八卷歴代鉴藏画四明都穆寓意编明朱存理铁网珊瑚目明丰道生华氏真赏斋赋注明严氏书画记明王世贞尔雅楼所藏名画明王世懋澹圃画品明何良俊书画铭心録卷九十八钦定四库全书御定佩文斋书画谱卷九十八歴代鉴藏八画明都穆寓意编睢阳五老圗在崑山朱氏朱盖五老之一兵部郎中贯之后御史天昭出以示予圗有钱明逸序欧阳公司马公而下诗皆不存今存惟南宋及元人题跋常熟刘以则家藏有小李将军落照圗宋祕府物旧藏于崑山道士黄𤣥微永乐初人有疾𤣥微具告其収买黄子澄书画几至不测为此圗也后刘氏购得之以则又藏有释梦休风竹圗六字徽宗御书有内府圗书印赵雍题名沈丈启南藏胡繁番骑圗郭忠恕雪霁江行圗上有徽宗御书雪霁江行圗郭忠恕真蹟千字谢康乐半身像碧玉冠氅衣宋人摹周文矩宫中圗一卷有绍兴间张澹崖跋苏文忠前后赤壁赋李龙眠作圗隶字书旁注云是海岳笔共八节惟前赋不完龙眠画女孝经四章每章亦龙眠书赵子昂临伏生授书圗白描赵子昂秋江待别圗青緑长幅旁细书官衔云为叔固公摹上有张伯雨诗常熟陈元钖家物丹客得之以售郡人沙生今二十五千归洞庭人家宋陈居中苏李泣别圗李迪猿三轴居中畨马圗皆南京人家藏汤叔雅霜入千林圗一卷前梅后兰在皇甫氏叔雅自题其后云予作此圗七载而就所谓能事不受相促迫也金显宗雨竹上有张畴斋跋宋迪潇湘八景圗一卷每幅有印文曰云谷寓物宋徽宗画猫上书赐贯有御印盖徽宗画以赐童贯者东坡笠屐图小轴以上三画雍熙寺僧藏祕不以示人余尝读书寺中屡恳于僧方获见之吴江史明古藏陆晃昭君图僧巨然山水大幅韩熙载夜宴图李龙眠九歌图一卷宋人画文姬归汉图赵千里福禄寿三星图长幅千里春江待渡图小幅郭熙祝寿一望松图长幅陈居中五马图子昻人马图自有跋并元人诗跋子昻秋江烟霭图温日观葡萄黄大痴溪山圗有王国器词倪云林跋吴仲圭拟范寛雪峯萧寺图长幅文潞公半身像周元公半身像文文山半身像上有吴孟恩篆书文山自賛倪云林小像坐牀上凴几左一童子捧朱拂右侍姬提盥颒之器以上四像观于濂溪坊周氏刘佥宪廷美藏僧巨然赤壁雪屋会琴二图有金赵间闲诸人咏又髙克明山水一卷宋祕府物今皆归沈氏盖佥宪长子石翁之姊夫也郑所南墨兰观于夏侯桥沈氏云是韩家菴故物徐禹功画梅赵子固跋并元人诗跋其一卷袁泰戒卿新収去宜兴寺僧物也卢廷璧藏小李将军踏锦圗长幅上有思训小字范寛临落照图文与可墨竹三幅绢攅上有大方印曰文同与可米元晖湖山烟雨图一卷有元晖自题黄松瀑戴九多诗跋今归袁戒卿杭州童氏藏龙眠西园雅集图一卷又有好事家藏马逺画宋南薰殿屏幛浅色皆许国用说国用杭人亲见之也裱褙孙生家有人寄卖三官像三幅每轴下有大方印曰姑苏曹迪孙尝求鉴石田翁翁云是李嵩笔曹氏盖收藏者又元初人临阎立本水月观音像一轴上有冯海粟诗跋与三官像皆索价太髙不售王医士家藏其逺祖唐水部郎中棨宋着作先生苹画像着作程门髙弟也又藏老米苕溪春晓图燕穆之楚江秋晚图皆妙黄大痴天池石壁图真本在陈处士梦贤家上有柳道传诗下钱翼之収藏印又王叔明岱宗密雪图亦在陈氏近二十年归嘉兴姚御史陈唯允仙山图青绿有倪云林跋相传唯允画以寿潘左丞者左丞张士诚姊婿唯允时为张氏参谋且左丞客也又唯允溪山秋霁图一卷后元人诗跋甚多皆陈氏藏盖孟贤唯允诸孙云小米山水横幅在陈湖陈大理家城中沈氏尝有大姚江图亦小米笔成化壬寅为中官取去江贯道百牛图一卷上有虞伯生邓文原仇逺诸公题跋昔曽见邓尉山寺中今为阳山顾大有家藏王叔明摹王维劒阁图小幅甚佳在张太守起韶家李少卿有文与可画竹上坡翁诗一律后元人跋吴原博藏五代胡瓌蕃族图南唐周文矩诗意图宋许道宁溪山风雨图宋人益聚禽图后有绍兴小印宋人画徳星图后有朱子门人胡泳跋宋末藏周公谨家宋钱舜举秋巖行旅图元赵子俊萧翼赚兰亭图无钖邹氏藏许道宁秋山晴霭图元柯九思家物李后主重屏图后有宋人书白乐天及荆公诗元滕玉霄词杨仪部藏杨致仕回已赠之京师人矣顾少参崇善藏易元吉猿江隂葛维善藏赵千里明皇幸蜀图松江曹泾杨氏藏唐韩干神骏图南唐王齐翰勘画图上有李后主建业文房之印宋徽宗御题及眉山两苏王晋跋宋徽宗翎毛写画图横卷长几一丈宋夏圭千巖竞秀图元钱舜举竹溪六逸图元赵子昻袁安卧雪图郡城阳氏藏南唐董源风雨起蛰龙图宋祕府物尝入贾丞相家宋李嵩龙宫海藏图予家自髙祖南山翁以来好蓄名画闻之家君云妙品有吴道子鱼篮观音像王摩诘辋川图范寛袁安卧雪图惜今不存余近所收有唐人画牛图滕玉霄白廷玉诗李升画杨通老移居图马兴祖畨人击毬图又畨人雪猎图龙眠折枝榴花栀子小幅龙眠画君臣故实八事伯生跋李唐春江不老图小幅上有双龙瓢印王珏芦鴈宋人画福星圗皆徃徃为好事者所得不留意也明朱存理铁网珊瑚目阎立本画洪崖仙韩干二马顾宏中画韩熙载夜宴图范寛画卷巨然山寺图巨然画卷僧巨然画燕龙图楚江秋晓卷文湖州竹李伯时姑射仙像张翰林清明上河图米元晖湖山烟雨图米元晖大姚山图米元晖潇湘图米元晖苕溪春晓图米元晖画题扬补之四梅卷扬补之墨梅图扬补之竹卷蕺山题扇图诗卷刘松年听琴图武夷九曲棹歌图赵子固梅竹诗赵子固兰蕙卷赵子固水仙花自题郑所南推篷竹卷龚翠巖天马图龚翠巖玉豹图龚翠巖人马龚翠巖中山出游图赵松雪重山叠嶂图赵松雪水邨图赵松雪髙士图赵魏公幼舆丘壑图赵松雪瓮牖图赵松雪临郭熙溪山渔乐赵松雪画秋江待渡赵松雪墨梅赵松雪竹石图赵仲穆临李伯时凤头骢管夫人竹石赵仲穆看云圗赵彦征苕溪图二王叔明林泉读书钱明逸睢阳五老图庐陵五先生像钱舜举白描五君咏圗钱舜举画唐三学士圗钱舜举观梅圗钱舜举列女圗跋越国进西施圗钟馗圗田稷还金圗髙尚书夜山圗髙房山画髙房山竹院画雷雨护婴圗商德符李遵道共画竹树黄大痴画二黄大痴画卷黄大痴铁崖圗郭天钖画卷陈惟允作荆溪圗张溪云勾勒竹卷梅花道人墨菜诗卷吴仲圭诗画倪云林画倪云林画竹树秀石倪云林竹倪云林画二徐幼文画二朱孟辨诗画朱孟辨恵山秋晴圗张叔厚写渊明小像盛叔章画复雷春消息倪云林恵山圗倪云林荆溪清逺圗倪云林仿髙房山山水倪云林隔江山色圗王元章画梅金粟冡中秋燕集诗画卷倪云林林屋佳城圗木斋黄公孝感白华圗𤣥教宗师吴公画像金蓬头像賛王叔明听雨楼圗王立中破牎风雨朱德润秀野轩圗倪云林耕渔轩圗滕逺安分轩卷王安道游华山圗记明丰道生华氏真赏斋赋注王右丞辋川圗曽入祕府𢎞治间黄休伯叔赐剥古漆墩得之郭恕先雪江圗徽宗题字有李文正吴文定程篁墩张沧洲诸名公长句米兵部潇湘景元晖云山长卷阎次平积雪圗止题淳熙辛丑阎次平画寒巖积雪刘松年九老圗有吴匏菴邵二泉诗马麟四梅晴雨雪月髙彦敬绛色长卷赵子昻邓善之柯九思倪云林及吴元博诸人跋又一直幅倪云林为彦清题彦清华中甫八世祖赵子昻溪山仙馆秋郊饮马逸二羊设色山水圗又夜景夹对题云翛然茅屋一青灯两岸蛙声彻夜鸣最是幽人眠不得扶笻起就月中行松雪漂母圗王叔明青弁隐居小幅为赵氏作倪元镇惠山圗云林自题并陈方子诗春霁圗倪为宗晋题赠有叔明和诗明严氏书画记唐吴道子南岳圗水月观音各一轴李思训仙山楼阁游仙圗李昭道金碧山水圎光小景九成宫避暑圗阎立本瀛州学士圗八轴王维辋川霅溪圗三轴圎光小景二轴周昉杨妃出浴圗江都王绪唐马戴嵩牛圗东丹王双骑圗二轴荆浩山水关仝山水黄筌宫娥望幸圗金盆浴鸽圗二轴彩鸠玉兔圗二轴花下鸡羣翎毛共六轴支仲元人物二轴唐人阿房宫圗驷马封侯圗二轴宋徽宗烟霭秋浅圗秋鹰圗题鹰并牡丹二轴各色翎毛六轴髙宗御画并题题王仲珪梅周文矩文㑹圗董源山水二轴范寛晚景圗李成雪景古木林泉圗二轴郭熙古木寒泉等圗共十一轴杨晖梅花徐熙红白山茶许道宁山水二轴斗方小景三轴赵昌斗方小景四轴圎光小景崔白满池娇八轴各色翎毛十六轴崔悫梅花鸂鶒雪兔圗易元吉竹鹿獐圗二轴李伯时莲社圗袁安卧雪圗竹林雅集二轴西园雅集圗并山水六轴文与可竹圗二轴苏东坡墨竹米芾春山烟晓春山雨露秋湖夜月人物山水十三幅赵千里山水隂符五轴圎光小景二轴赵大年山水六轴翎毛赵伯骕双清圗苏汉臣金母临宴龙女献珠水钵降龙仕女圗四轴婴戏货郎八轴逃禅老人梅竹马和之山水陈容画龙四轴李唐问礼圗放牧圗雪坞幽居击桐圗四景人物山水共十一轴李廸宣父像花鸟十二轴陈居中较猎圗李嵩金谷园并楼阁圗三轴士农工商圗四轴马逺参禅并髙士圗二轴三仙传道寿星圗三轴渊明赏菊和靖观梅春溪晓泛捕鱼圗月明千里故人来句圗墨梅并畨马三轴山水人物共二十八轴翎毛计九轴刘松年竹居文㑹圗雪江独钓圗烟雨圗圆光小景风晴雨雪四轴山水人物二十七轴夏珪仙槎玩月夜景圗二轴烟村归棹圗丹霞访灵照圗山水人物共二十轴王定国吐绶鸡吴炳翎毛四轴林椿牡丹四轴马麟山水四轴梅花并山茶五轴福禄寿圗羊圗刘辉美人圗毛益翎毛二轴阎谷绣鹰祐陵题画阎立本仙圗葛稚川移居圗宋人大士并仙圗二轴文昌并三官像二轴北斗降金桥文王遇太公关武安钟馗像二轴七贤并十八学士五轴蹴踘并婴戏圗六轴骊山望幸圗採莲船小横披江雪罾渔圗楼观山水楼台诗景枫石并苍石圗共三轴芦雁并踏雪圗三轴三白海青并孔雀三轴白雉牡丹二轴花草并寿意七轴宋绣观音绣寿星并七子圗二轴绣满池娇绣山水人物并鹤鹿共十一轴宋刻丝龙并牡丹共六轴元子昂观音并美人圗四轴髙士圗并墨竹二轴秋原较猎渔舟问答人物山水二十三轴唐马并翎毛十轴松鹿并牛圗鱼圗二轴管夫人秋冬山水二轴翎毛二轴赵仲穆山水人物二轴唐马四轴马圗钱舜举竹兔花草六轴李息斋墨竹六轴髙房山楼阁山水二轴西湖圗并松石二轴焕章阁山水二轴青緑楼台寿意二轴三仙圗婴戏圗五轴鸜鹆斗方班恕斋寿松圗二轴王廷吉山水沈士偁山水孙君泽界画山水并苍松五轴买臣樵圗刘耀卿楼阁圗四轴山水并春冬景六轴列子御风唐子华神品捕鱼圗张可观山水人物六轴王若水菊花竹石桃竹锦鸡翎毛共二十八轴王元章雪梅圗翎毛二轴熊芝山双松平逺圗吴仲圭渔父圗双松古石竹石盛子昭崆峒问道三星拱寿文昌圗二轴仙景四轴羲之观鵞唐王出猎圗爱山并採芝圗二轴杏花读书图观莲採菱圗观画抚琴圗二轴琴院圗关山霁雪并独钓二轴山水人物六十一轴胡廷晖山水十三轴济川圗班姬团扇圗题宋太祖蹴踘圗元宫背行莲掌圗胡直二仙传道李居恭山水子敬花草彭𤣥明雪圗任月山马六轴韩承花木二轴黄子久山水二轴又天池石壁蔡毅冈古木倪云林小景竹石圗王冕题元人花鸟王叔明秋壑鸣琴秋水楼阁溪山独钓温日观葡萄方方壶髙亭圗天然生公孙竹半陶老人万竿烟雨白云居士题山水铁崖题元人花鸟又题元人横披元人桃源圗南极长生寿意一轴寿星并仙圗五轴昭君出塞圗一轴美人圗四轴一秤金百子圗八轴携婴圗山庄斗方二轴山水并小景十六轴水墨横披鹰雄不老翎毛二十八轴马圗牛圗三轴元绣八仙庆寿圗仙逸圗达磨祖师并罗汉六轴宣圣鼔琴忠孝圗屈原问渡寒山拾得十八学士圗公侯食禄公子挟弹货郎担香闺春思云山圗春水野花风雨归舟捕鱼圗猫蝶寻春临宋人花鸟四轴草虫圗三轴牡丹芍药二轴龙角竹元纳绣寿仙织锦佛像并小景三轴元刻丝楼阁山水二轴翎毛并牡丹十轴明宣宗白燕花騘紫芥二轴各色翎毛二轴捕鱼芦鴈圗共二轴斗方小景二轴景皇帝翎毛二轴武宗仙圗一轴商喜寿意猫圗李在山水十三轴边景昭翎毛二十六轴殷善翎毛王孟端福禄寿圗袁栁庄画竹夏芷山水人物上官伯达美人圗过庭章松月王舜耕雪景戴文进清净观音海月圗二轴三星寿意四轴福神真武关汉寿玉京仙子四轴七贤过关圗商山四皓并四骋五轴李白问月美人圗二轴春水并仙馆圗五轴钟山春晓圗西湖春晓圗南屏晚钟秋林书屋秋林行客秋江独钓寒江独钓渔樵景弃瓢圗兰亭并纳凉圗青山烟雨溪山初霁夏木垂隂风雨归庄中流砥柱春景鱼鴈并松鹤圗二轴雪景并竹菊共十一轴山水人物计九十轴丁玉川四景八轴五老圗王谦横披梅牧羊圗石锐楼阁山水二轴斗方捕鱼圗四轴范启东竹鹤夏仲昭墨竹十五轴陈宪章梅二轴林良翎毛廿二轴吕纪翎毛共一百十五轴天香玉兔并夀意三轴菊石竹石二轴杜柽居东王迓夀圗五老攀桂圗荷花仙子圗尚父遇文王圗白乐天圗陶学士并翫月圗寇莱公演乐圗美人圗八轴七子团圎圗茶经圗琴㑹圗调琴圗花草圗二轴山水人物翎毛共九轴又松鹤小幅姜立纲山水钟钦礼山水五轴吕棠翎毛四轴萧天章画菊殷宏翎毛三轴殷顺翎毛二轴陶云湖湖山秋意南极长生圗万夀福禄圗美人圗夀鹿并仙鹤五轴菊兔十三轴花草二轴汪海云四景山水八轴翎毛十轴芙蓉二轴九华夀意风雨归舟葛巾漉酒圗李东阳题画梅杜东原山水杜澍山水人物四轴沈周烟雨圗临董北苑山水临赵松雪髙逸圗葛洪炼丹圗龙王授道圗溪山髙逸圗飞山楼阁双钓圗雪景松鹤花下翰音栁枝幽鸟菊鸡并萱石三轴松芝花草六轴辛夷圗夀意二轴山水人物三十四轴吴小仙太极横披天乙赐福圗南极呈祥圗羣仙拱夀夀意五轴方朔钟离铁拐并夀鹿四轴大士像东华龙女寒山拾得巢由洗耳五贤圗屈原问渡商山四皓捕鱼圗吹箫圗月下醉归圗渔樵并人物三轴山水人物共六十四轴牛圗猫圗二轴周臣停琴听阮圗临郑子昭四景人物又山水廿一轴文征明诗画八轴人物山水六十一轴三瑞圗二轴玉洞仙桃羽扇消闲沧浪濯足满目沧江五鹿双全松石夀意横崖悬望蹇骑行雪停杰圗云山并雪景二轴云松并山兔二轴唐寅美人七轴倦绣圗月明千里故人来又横披梧阁清风柏夀圗椿萱圗唐马并雀梅五轴四景山水并雪景八轴四景人物山水十二轴陈道复山水并雪山八轴四景花草共二十六轴牡丹荷花六轴松芝小景二轴大夫忠孝圗孔雀牡丹泥金水仙王问山水花鸟共三轴渔樵问答圗徐霖宴桃李园斗方菊蒋三松山水十轴姜周佐仙子美人六轴菊兔二轴陈寓斋万壑松涛朱文藻山水人物四轴徐廷振翎毛花草四轴张平山四景八轴人物三轴海屋添筹等夀意四轴桃花仙子补衮调羮唐王演乐圗松鹤郭清狂持平负重二轴补阙求名二轴琴鹤圗松下观书圗写意人物沈硕山水人物五轴美人圗二轴百禄圗鹿鹤双全沈仕山水花草十三轴程举山水人物四轴又画兔仇英青緑山水十三轴万松夀意二轴杜陵诗意四轴临赵文敏山水四轴临苏汉臣仕女四轴髙逸圗九成宫圗天女散花圗麻姑献夀圗轩辕问道圗谢安陶谷故事二轴椿桂圗陆包山花鸟九轴鲁治花卉翎毛六轴王华山水仙圗孙堪青山圗竹菊二轴王谷祥花卉六轴许寳芝兰毓秀圗刘敔山水人物四轴张潜谢安东山圗石崇锦帐圗陈应祥紫牡丹吴琏花竹圗王逢元菊花二轴余橒山水四轴刘景山水陆深山水程达夀鹿梁孜花草山水二轴陈钖花草四轴陈枚花草王谔四召圗傅巖梦卜东方朔待诏金马门赏花钓鱼圗王月英元夜留鞵圗董良史山水洪楩山水桃源问津陈茶山秋江独钓可山花草丁野夫山水赵云窝山水四轴蓝关圗戈梅巖山水四轴王一清四景山水四轴袁文可山水五轴邬昆山水马轼临郭熙大幅又山水王子澄临马逺叶含春红日古松李智福十八学士四轴臧祥卿竹石猫雀谢时臣人物山水四十六轴夀意二轴夀松圗二轴玉京仙仗七贤过关髙山流水驾壑苍龙擎天古翠湖山春霭瑞协秋芳松梅并牛陈宪副抚琴圗东坡博古圗三酸圗勤苦圗商作四景四轴小景二轴陈宗周花鸟四喜圗邵南山夏秋冬三轴古愚松鹤贞湖携琴访友焦云岗杏坛圗菊花横披昭阳蒋贵画潘云程老子观泉冯表桃源圗胡镇松鹤朱篆青緑山水陈鹤竹石牡丹殷偕花鸟四轴罗思泉山水见竹四景圗四轴顾良臣画东方朔王珍山水四轴何澄山水李硕菊石胡賔兔月侯聦山水三轴姚友直竹赵清献公告天圗陈季昭读书圗四轴复斋翎毛平田小景本朝名笔覆载圗二轴天文圗三阳开泰圗六轴天乙赐福转禄朝天禄转三台爵禄双全五福如意五云梁栋百庶骈臻海屋添筹清风化日朝阳玉树鳯翻晓帐月晃龙睛三元乗龙五凤朝阳朝阳双凤独鲤朝天松涛跃鲤鱼跃鸢飞春花烂熳秋林锦树髙科葡萄髙冠进歩叠叠封冠中流砥柱朝纲独立玉堂清节兰亭修禊九世同居老君降胡莲叶真人天女散花仙女採花苏武牧羊右军书扇唐王夜逰唐王观马杏坛圗宣父像二轴先圣四配像五老圗𤣥帝圗二轴真君像天师降龙伏虎地藏像达磨祖师二轴维摩居士龎居士圗王母夀圗青緑仙逸圗毛女仙姑圗三轴仙人圗二十五轴召将圗孟尝君鸡鸣圗赤壁圗十八学士圗四轴江州司马四妃十六子十轴殿画美人四轴着色美人二十八轴一秤金八轴公子圗婴戏圗二十二轴判子圗十六轴鲍老圗六轴货郎担十四轴官司画四轴春牧圗捕鱼圗渔家乐畨人圗天台石梁圗二轴泰和山圗楼台殿阁四轴四景人物山水六十四轴斗方小景三十四轴圎光小景四轴夀意四十五轴翎毛花卉六十六轴花草二十四轴四时花草四轴椿萱圗二轴松鹤松鹰竹兔圗金兰圗唐马五轴牛圗鱼圗四轴草虫圗三轴泥金山水四轴泥金福夀无疆圗二轴日本唐王赏春四君四轴石刻宣圣十哲像二轴石刻宣尼像二轴本朝刻丝东方曼倩四轴仙桃四轴五色牡丹二轴又刻丝锦边夀圗四轴翎毛六轴花鸽畨马圗纳绣夀星二轴织金纳羢夀圗四轴纳绒彩凤二轴纳纱仙人圗二轴纸织东方朔杏坛圗晋顾恺之卫索像王羲之家景圗晋人画女史箴圗宋陆探微道相圗唐人海天落照圗大李将军二卷小李将军二卷李思训春山圗李昭道洛神圗卢鸿草堂圗二卷阎立本职贡圗周杞长江万里圗吴道子观音像罗汉渡江圗王维辋川圗三卷三峡圗雪谿圗女史圗济南伏生像周昉歴代圣贤像白描过海罗汉醉杨妃圗韩滉写移家圗演乐圗越王宫殿圗胡䖍畨族圗胡瓌畨马圗韩干马圗四卷支仲元三仙圗唐宫女鬭足圗内人捕鱼圗南唐周文矩学士文㑹圗倦绣圗顾闳中江南夜宴圗三卷王齐翰勘书圗二卷孟蜀黄筌百雁圗宋徽宗鸟虫圗三卷茘枝圗二卷果篮圗李成山水二卷百灵助顺圗渔父圗盘车圗古木寒鸦圗范寛关山雪渡褚书韩画郭忠恕钓鳌圗临摩诘辋川圗张择端清明上河圗烟雨风雪圗李公麟孝经圗九歌圗六卷临顾恺之洛神圗二卷忠节圗姑射仙像二卷白描罗汉女史圗强项圗五栁圗莲社圗明皇醉归圗便桥受降圗辋川圗独乐园圗西园雅集江山万里圗海㑹圗山庄圗二卷斲琴圗幻素圗织锦回文圗百马圗郭熙山水万里长江圗髙克明牧牛圗文与可竹卷苏轼赤壁圗赋又竹石五卷米芾研山圗米元晖大姚邨圗王晋卿烟江叠嶂圗二卷江山竒胜圗扬补之墨竹汤叔雅霜入千林圗赵大年江乡雪意春禽圗苏汉臣货郎圗赵伯驹着色山水文㑹圗桃源圗赤壁圗孟明归秦圗鸟雀圗赵伯骕桃源圗二卷兰亭圗二卷赵士遵溪山圗赵芾江山万里圗马和之风雅颂九卷萧照瑞应圗李唐髙逸圗採微圗晋文春秋圗三笑圗香山九老圗长江雪霁圗济河圗溪山深秀圗独钓归庄圗古木寒鸦圗马逺孝经圗四景圗贾复古作渊明归去圗李嵩鬭茶圗栁塘聚禽圗李迪獐圗百丈圗阎次平溪山深雪陈所翁羣龙云㑹圗陈居中写志公像吹笳圗二卷百马圗赵子固兰蕙卷水仙花鸟卷刘松年阳关圗西湖圗圮桥进履昭君出塞九老圗三卷宫蚕圗二卷山水人物各一卷夏珪钟秀圗江山无尽圗山水竒观圗草堂十二景圗洪内翰侍人翠翘风竹圗梁楷应真圗黄庭经换鵞圗郑所南画兰卷宋人桃源圗杖藜圗溪山古渡秋浦征鸿汉文帝幸细栁营唐宫春晓明皇游幸圗白描佛像三卷集宋名笔画卷元赵子昂溪壑圗烟江叠嶂圗题梅花圗渊明归去圗太真上马圗妇织圗人物圗马圗六卷管仲姬诗竹卷赵仲穆凤头騘良马圗二卷温日观葡萄竹菊二卷钱舜举青山白云圗石勒参禅圗麻姑仙坛圗商山四皓圗汉宫春晓圗杨妃上马圗秋江渔隠圗授劒圗人物圗双行纒圗咸若圗花鸟圗草虫圗髙尚书夜山圗李息斋墨竹二卷李潼川下蜀圗王振鹏龙舟竞渡圗赵荣梅花卷郭天钖诗扇圗青山白云圗明皇演乐圗歴代圣贤圗西畨王礼佛圗王若水雪景明皇击毬圗太真对奕圗花鸟圗竹雀圗任月山马圗二卷松䑕圗刘渊梦蜨圗八达圗渊明归兴圗吴仲圭溪山圗竹谱二卷墨竹二卷盛子昭吹箫圗赵元初白描兰亭关山胜槩黄大痴山水颜秋月钟馗出游嫁妹圗二卷元人玉闲释像罗汉三卷陶渊明清节圗像四卷天圣伏妖圗小圣伐魔圗莫月鼎像闲闲像并賛文姬像十八学士圗齐人圗太真上马出游圗醉道士圗击壤圗西旅贡獒圗西戎献马圗东丹王畨犬圗百鹿圗百马圗松竹梅鴈圗金人临莲社圗终南十景圗卷本朝边景昭翎毛边鲁花鸟陶云湖画卷李在水墨戏笔嶰谷清风顾仲頫雪梅戴文进江邨雪霁人物山水三卷吕纪翎毛卷杜柽居南宫雅致夜宴圗金钗十二圗沈周劔阁圗二卷山水云烟雨雪诸景共九卷虞山桧并题一卷万松松谱二卷墨花墨妙八家三卷吴小仙儒礼禅宗白描神品二卷孙龙百鸟朝凰文征明祓禊画二十五卷唐寅兰亭记圗陈淳眠云花卉洛阳春色九卷陆包山水草卷王问水仙荷花二卷颜宗江山圗三丰子张真人圗仇十洲子虚上林陈子正四时花时晴川真笔本朝名笔五岳真形造化𤣥机东封观日玉衡呈瑞千斛明珠江山一瞬万里长江吴中山水溪山晚翠溪山雪霁西原秋雨瑞应圗仙逸圗桃源圗夀乐亭并头莲神京八景西湖十景谿山小景小景山水五王春宴霓裳舞圗美人抚婴𤓰瓞绵延鹤山清玩公余闲赏契丹纳款珍疏三昧离骚九歌圗临戴文进溪山圗清玩卷人物花卉二卷墨竹二卷古今名笔十二册御府珍藏大小诗画七册宋元神品名画二册宋贤神品宋画元人小景真赏能品五福雅翫清玩六册闲中清玩政余清玩钱氏清玩二册永寳聚芳集芳三册㑹美杂英艺苑晶英闲中清兴观物余情一天星斗三垣经宿景星庆云化工机杼天孙裁剪万象回春万山一瞬瑶空笙鹤二册夀域登髙瑶台十二瀛洲妙选崑山碎玉圣贤遗像阙里圣迹羣雄聚艺万斛珠玑云台灵劒精金美玉金柈玉颗乌金彩笔二南诗画斗方圎光落花流水鹤翎猎犬宋七贤圗宣和花鸟陈居中文姬十八拍马和之毛诗景二册马夏小横披马逺小册拟耕织圗白描元九歌元人百鸟元天游画潇湘八景吴中山水梁孜笔意孙仰救亲国朝名笔二册吴贤萃美吴中二絶牡丹谱芝谱菊谱百菜圗静菴墨妙小仙絶笔董良史画沈周画谱石田墨妙墨花八种文征明潇湘八景二册陈道复诗画白阳花草王仲山写生王酉室花卉燕寝怡情册以上名画手卷册页计三千二百零一轴卷册明王世贞尔雅楼所藏名画晋史道硕八骏圗卷唐阎侍中勘书圗十八学士圗王摩诘演教罗汉圗轴陆宣公画像顾德谦萧翼赚兰亭圗唐名人杏坛圗周昉擘阮圗美人调鹦圗厉归真古牛车圗北宋人重耳出亡圗张择端清明上河圗张端衡山水髙克明云霁溪山范寛山水卷郭熙树色平逺圗卷林子焕豳风圗东坡题与可墨竹李龙眠画十六应真卷醉道士圗理帛圗姑射仙圗摹古鬼子母揭钵圗宋徽宗红桥鸂鶒圗雪江归棹圗三马圗王晋卿烟江叠嶂圗梵隆十六大阿罗汉卷惠崇江南春意卷庐陵五公像苏黄小像赵千里画船子和尚卷大禹治水圗二赵书画归去来辞饮中八仙圗古今圣贤圗像髙宗賛尼父七十二贤像马逺十二水松年大厯十才子梁楷参禅圗宋画香山九老圗阅古堂石刻马宋刻丝仙山楼阁卷金祕书李风雪松杉圗元髙尚书夜山钱舜举洪厓移居圗李白观涛圗赵承㫖设色山水摹𤣥元十一子像画陶靖节逸事长江叠嶂圗五马圗两马圗琴清轩圗梅竹双清卷黄大痴江山胜览圗又山水卷王朋梅振鹏水亭圗黄鹤山樵阜斋圗云林小隐圗长江万里圗湖山清晓圗倪元镇山隂丘壑圗西园圗方方壶云山卷崇宁真君捜山圗卷陶彭泽归去来王安道游华山圗戴文进江山胜览圗七景圗山水平逺城南茅屋圗王孟端湖山逸趣卷画竹卷夏太常墨竹臞穛老人画卷沈周金焦二山圗江干十景圗春山欲雨圗虎丘圗钱唐山行圗寒山圗载酒圗涤斋圗定斋圗画隆池阡茶坡卷梅花雪临黄鹤山樵太白圗倣叔明林居士圗赠吴文定行卷山水写虞山致道观昭明三桧綵卉卷山水二十六轴画册八幅画圣十三幅写生十六册周砥沈周宜兴山景卷周履道阳羡圗沈翊南画文太史千巖万壑画𤣥墓四景云山画卷劝农圗甲子人日画卷癸丑写兰石诗卷杂画十幅画册三十六幅唐伯虎赤壁圗賔鹤圗桃花菴诗圗梅谷卷诗画卷写生册周臣韩熙载夜宴圗张老圗临李伯时莲社圗陈道复书画水仙梅花卷墨牡丹周官饮中八仙圗仇英摹古四圗临阎右伯李将军本三辅黄圗九歌圗摹辋川圗临西园雅集圗海天落照圗陆包山游太湖圗记游洞庭诗画十六幅临王安道华山圗写生卷文伯仁燕台八景溪山自适卷文休承补酌酒桂林圗补章仲玉保竹圗卷钱磬室夏山欲雨圗溪山深秀圗凡二卷纪行圗钟馗移家圗画南北二词钱谷尤求合画㑹真记卷尤子求画关将军四事南阳黄鹄作洛中九老卷李羣小桃源圗渭桥圗旅獒圗六十美人圗卷殳质盘礴斋笔周之冕花卉张复廿景吴中诸名士画册诸名笔送沈禹文画册画扇甲卷画扇一卷赵大年云山李唐春江不老夏珪逺浦归帆刘松年溪隐山田马逺观梅观瀑松下挥翰赵千里水阁纳凉髙阁观潮寒山拾得金谷园柳州阎次平小景松溪别业李嵩内苑圗採莲圗松下鼓琴松间醉卧霞岭扁舟风雨泊舟柳隂放棹刘阮天台髙阁燕思雪阁诸幅宋人杂花鸟册共二十八幅竹鹤一松一鹿一梅月双雉一桃花游蜂一梅竹幽鸟三梅竹双鸟双榴幽鸟一白头冬青一梅花小鸟一杏花白练一碧桃瓦雀一枇杷青鸟一翠禽香柑一白榴小鸟一来禽黄一芦渚九鹭一游蜂墨蕙一鹌鹑二枯柳一雪滩鹡鸰之在雪树者一苍鵞在梅花下而理羽者一浴一鱼虎立莲房者一立枯荷者一其渲染生色穷态极变与真宰争胜豪楮间往往能夺之惜少题款所可辨者赵昌马逺吴伯毛和吴珪及宗室彞斋孟坚而已明王世懋澹圃画品阎立本五星二十八宿粉本周昉擣衣圗李公麟兰亭圗赵大年香山九老卷林静痩马圗李唐三生圗马麟梅花卷宋人画虎元人羣真圗钱舜举靖节莲社诸圗王渊若水花鸟徐幼文狮子林圗沈启南大石山聨句圗卷石田梅雪卷庐山圗文太史云山卷小景画册唐子畏倦绣圗白阳山人水墨画卷仇实父洛神圗钱叔寳写夏山欲雨李郡摹明皇幸蜀圗张懋贤临文待诏画册王齐翰作陆羽煎茶圗吹云圗李营丘秋晚圗李龙眠狂僧圗卷宋徽宗生翎毛圗六石圗赵千里春郊走马卷王晋卿雪霁羣鸦圗马和之春霄鹤唳秋空隼举马逺探梅圗又梅花册二十六幅赵子昂落花游鱼圗鹊华秋色卷盛子昭云深处又雪景倪云林山水轴王叔明天真道人圗阜斋圗卷黄鹤山樵花溪渔隐王孟端梧竹一幅明何良俊书画铭心録张双鹤家观王叔眀桃花书屋纸画作浅绛色此幅尤妙余所阅叔眀画甚多当以此幅为第一水墨二幅其一故山归隐为顾谨中作者张双鹤言黄西池谓此二幅絶好余又索观山头颇板墨气亦不佳恐是临本纵真亦不为妙倪云林着色山水妙倪云林与王叔明合作一幅伪本吴仲圭纸画山水一幅坡池作松树二株中有流泉初见甚有神韵后西池本余借至馆中细阅山顶矾头但作方块真仲圭绢画山水四幅是日不曽出观余旧时常常见之当是梅道人最得意者但张老托传墨峰临摹三四本以乱真余忆真本绢色不甚黄水白者作淡墨者是吴仲圭纸上竹石四幅旧是胡仰山家物是日亦不出观余旧见之亦是仲圭合作者又旧见仲圭一小幅亦佳黄大痴小幅简笔一幅极老硬是日亦不曽出观余常记之余大痴皆平平马文璧纸画二幅一有陶南村甚妙一幅作雨㸃皴布景亦甚竒近买张春江家者夏彦吉着色花题识甚多甚佳戴文进绢画秋景大幅着色者甚妙云冬景甚佳未见张子祖在北京京静菴作四幅夏春分与其兄已失去盛子昭绢画大单条妙上有一长诗忘其名沈石田学黄大痴一大幅精妙张双鹤家余尝记其有三卷甚好是日亦不出观蔡忠画三幅前一幅伪后二幅佳周昉画调莺美人佳张州崖都宪家观李龙眠画天闲五马黄山谷笺题是伪本后数日至吴门袁俊湘处又见伪本与此豪髪不爽赵文敏画时苗留犊圗后书时苗传模本略可观项墨林家观黄子久画卷约有三尺长作水墨平逺竹一卷李息斋一长段顾定之一段倪云林王友石各一段皆佳华补菴家观僧巨然画卷画约长五尺画法甚竒苏州治平寺物也后有元人与匏菴诸公跋尾燕文贵画卷佳巎子山画大士像卷后书心经书法褚河南三龛象记不甚工然意态不凡逸品也王友石山水二长卷甚佳友石画笔甚得古法但用墨水浓颇有俗气此二卷独清脱赵松雪江山萧寺一幅此幅用旧纸作承墨左角下方画三层山每层密密作古木数十章其第三层絶顶林木尽处画一古寺右边稍髙处作逺山数层余观松雪画卷如余家秋原牧马髣髴唐人可谓精絶其次如顾方壶水村圗华东沙秋牧饮马皆佳品若挂幅则仅见此耳盖不但气韵与墨法之妙至于经营模冩自觉迥别诚所谓六法皆备者也赵松雪竹石吴仲圭山水绢画大幅皆平平王叔明画倪云林像作层峦陈木林木下一趺坐神意殊逺诚妙品也其上有顾谨中书讃四句作钟鼎篆王叔明画双竹妙甚倪云林画雅宜山圗是真蹟又有二幅皆平平倪云林画寒渚诗意山水是伪本竹石三幅二小芦蓆片佳后一幅伪本绢画一小幅余见云林画晚年师荆关用枯笔焦作斧擘皴极为苍古此幅水墨作麻皮皴全学巨然画法与荆蛮民相类上诗跋一大篇字亦工致当是少年作晚年又一变矣袁谢湖家观唐梁令纉画五星二十八宿真形圗此卷画法亦精工但闻其真蹟在崑山一家朱二峰购之进入内府此特摹本耳李伯时画天闲五马圗与明厓公所收一等物耳吴仲圭画渔父圗一长卷临郭熙本妙甚画山水一小卷亦佳李仲賔画墨竹一卷当置在逸品沈石田画水墨山水八段佳临扬补之墨梅一卷妙甚赵文敏竹石一幅画法亦佳王叔明画寒林钟馗殭树色佳但纸太薄耳上题云昔在大都尝见董北苑画寒林钟馗洪武甲子在海上外孙陶振家守歳因想像其意作此一纸画关山行旅长单条上有四言一长诗妙品画淀湖初夏小幅云甚佳未及观倪云林画竹枝与陈维寅者一枝数叶常含雨气自是妙品小竹枝二幅俱佳吴仲圭画水竹山居纸上画中幅灯下阅有神韵沈石田画杏花燕子花叶俱佳学倪云林一单条妙甚余所见石田学倪无过此者刘完菴山水一小幅亦佳御定佩文斋书画谱卷九十八御定佩文斋书画谱卷九十九目録钦定四库全书御定佩文斋书画谱目録第九十九卷歴代鉴藏画五眀詹景凤东圗𤣥览眀张丑清河书画舫卷九十九钦定四库全书御定佩文斋书画谱卷九十九歴代鉴藏九画眀詹景凤东圗𤣥览画册二部约四十册并是马和之马逺马麟夏圭刘松年李唐李嵩赵千里赵大年诸名人作并极精妙内有团扇便靣二画为李伯时冩西园雅集圗米元章作记字画精妙原朱都督箑菴家物以贻刘子大石勒问道圗一卷黄潜陈绎曾跋以为唐人非也当是赵千里韩干虞人献马圗前有徽宗题字后有赵松雪袁清容康里承㫖诸名人跋十余家皆真迹本元内臣畴斋物首自跋二十余字今在刘宫保子大家文与可山水一轴黄山谷题跋山谷云文生平山水惟见此文皇幸蜀圗一横轴与予所见汪司马家赵千里本同予以为唐人笔赵千里本殆临此者在韩敬堂家见夏圭春日园居一小卷髙六寸长三尺韩滉説劒圗一卷亦佳但绢素不似唐人作韩滉田家移居圗是真蹟在刘宫保子大家歙吴氏开元八相赵承旨跋为徽宗时画易庆之羣猿圗笔墨古雅吴水部牧牛图卷是唐人张翥跋为李唐非也刘子大藏李嵩殿阁一轴绢素极精用意髙古是法唐人董源龙绣交鸣圗无欵识亦无前代名贤题字相传为董源龙绣交鸣圗圗名亦不知所谓用二大绢约阔四尺五六寸髙五尺二三寸在成国国朝周舜臣册二部圗北西厢记合四十余册大得刘松年李唐腕力末有倣范仲山水四册莫廷韩藏郭熙溪山秋霁圗一卷无欵约长八尺髙八寸许后有柯九思诸名人印记廷韩藏小米山水一片有元名人跋然非真蹟马逺山水上一逺山用水墨沈成云影廷韩藏姚司谏诏水李成寒林平逺吴水部容宇所翁九龙皆元人摹本然二卷状景并竒嵇职方徽庙青菜是画院中人代作又一卷写翏翏哥踞松枝乃是徽庙自为五代厉归真虎踞圗竒古而雅黄筌写生一长卷着色精雅笔亦秀劲此却不可为眞黄筌良是宋院中人笔卢鸿草堂圗一卷绢画似北宋人却又非李伯时米海岳云山小横幅纯用淡墨沈成了无笔迹眞逸品也又有一小横幅纯用焦墨笔法髙古苍劲李唐春牧图牛欲前行童子力挽之势甚竒内写二大树苍然马和之写桓大司马九钖小横幅有元人跋梁楷虎溪三笑圗是折芦描法子昂风中马竒甚是法唐人寗戚叩角圗髙古秀雅盖法李公麟而兼唐人之趣本是一小横幅嵇职方乃装潢为一大册旧藏朱箑菴家沈月山写畨人有子昂题跋又见沈月谿写班生教女仅仅能品耳钱舜举霅溪渔隠学唐人青緑而坡脚并涂金陆天游广春山吟赏学董源品在王蒙大痴间易庆之元宵圗眞王晋卿青緑山水师唐人戚仲江潮涌月圗古雅精妙黄大痴寒潭浸月图写逺山近石林木数重并入冲雅之趣梅妃圗赵千里画郭熙写雪溪山一小册流动古雅入神马逺小长条山水有杨妹子题又有逺纨扇写桂花皆眞又有莲湖放舟圗竹鹤圗皆灯市见马一卷中作二马傍作二大树牧马官二是唐人笔大类韩干鬻者乃妄题为松雪徽庙荔枝杂鸟三筴在吴氏鸟睛俱用黒漆㸃扬补之梅竹用墨用笔皆雅亦吴氏徽庙雉鸡在刘子大家马文璧画一片为晴岚秋渉圗法黄大痴在歙吴氏今归吴水部王摩诘山隂圗一卷后有米元章与宋元诸贤题跋旧在吾歙临河程氏今闻鬻于河南吾郡汪司马伯玉曽见语予今闻此卷归云间董翰林思白顾长康洛神赋张瑄璇玑圗予尝见国朝杜堇唐寅并有是圗悉分为四唐本旧为同邑吴伯生藏后以赠闽客杜本为同年汪比部瞻之世藏后以赠燕客顾本今在嵇职方文甫嵇职方藏刘松年西园雅集圗物悉倣龙眠居士居士圗髙不满八寸长不满六尺松年则髙一尺五寸长丈余人物服色形容坐立一如伯时后有王叔眀马文璧沈民则三跋刘子大唐棣子华秋山饯别图是纸画古雅布法唐人出入黄子久吾邑汪氏有子华绢大幅靖节抚孤松浅绛青緑全法赵承㫖十八学士一卷约丈五尺无名氏后有宋徽庙书十八学士官爵姓名而稍叙其槩末则蔡亰奉勅题跋吾歙汪太学七千家藏亦有一卷徽庙官爵与亰跋并同画布置亦同但精彩不逮吴水部画册二十片盖得之武林有松年马逺夏珪数册佳又有宋人橙黄橘緑一册亦佳歙吴氏亦有夏珪江阁观潮圗一册清劲可爱尝见有赵千里山水一卷长丈余是元人摹本嵇职方古画册二十片足与韩所藏匹西蜀郭亨之亦有二十余册备两宋五代及唐其中稍佳者八九册耳许公子伯尚云毘陵秦都谏有二十册予恨未见朱都督箑菴以径二丈长画卷集为二大册今一在嵇职方一在吾歙殷二公子予并得细閲每部十八册殷册中有马逺数册絶佳嵇册独有夏珪缺马逺余杭方同知相卿家有宋元人画册一部计三十余片中刘松年赵千里马逺有絶佳者至元人半为赝本矣魏国公子亦有一部檇李项元汴一册聚宋人画合六十合为一大册非子大所藏可能拟议内宋画紫牡丹二片予生平见古人着色未有如此之佳者原云间名公所集项购得之翎毛花卉𤓰果一一为世希有马逺二小片阔未及四寸一作鸡引羣雏一作二鵞妙絶与紫牡丹并世中尤物吾徽歙之临河程氏溪南吴氏休之城北叶氏并有古人画册亦各以二十余片为一部周昉挥扇圗颐丰体肥敬堂有周昉士女圗一卷亦真西蜀郭民部亨之人物一卷徽庙首题为文㑹圗后题为唐人韩滉所作予閲之本钱仲文刘长卿琉璃堂宴集故事想韩当时圗之如李伯时圗西园雅集必倣此也是楮纸画完不缁如一二十年间物后二年于吾郡管挥使家见一卷位置尽与此同笔更精细乃绢画亦佳甚然无欵识题有琉璃堂雅集圗六字徽庙观灯士女圗一卷绢画殆帝自作非院人笔也长五六尺绢素完好后有蔡亰跋郭忠恕雪霁江行圗旧为吴中沈启南家藏朱箑菴购得朱物故落亨之手后有李西涯程篁墩跋周昉歩辇圗一卷乃宋人临本有宋元人跋十余篇汉髙祖宴丰沛圗一卷约长三尺绢素如新无欵亦无跋尾细閲惟李伯时水纹常有此若他人则必不能亨之乃强争为唐人必欲走题作唐不知伯时亦法唐也然唐画古雅而拙北宋古雅失其拙矣王齐翰青緑山水一卷山与石不甚有皴用青緑甚厚贯休十二髙僧人物迳五寸长绢素完好如新独用赭石处辍破碎想胶重致然王叔明寒林钟旭笔法秀爽其溪桥玩月圗人物屋宇树石并佳顾仲方藏王叔明𤣥君鍊真圗法僧巨然古雅秀劲此叔明画中最佳者又竹石一幅皆顾仲方藏并精纸画仲方又有云林纸写古木竹石数轴并佳又黄大痴绢写山水一大幅纸写一大幅一小幅顾仲方藏米元章山水绢画大幅絶佳髙宗瑞应圗六段每段长二尺许沈宜谦常摹来以为刘松年而文休承载严氏画目以为萧照必二本也余所见旧藏吴门张氏无欵今不知所在刘松年卧看南园十里春一卷约长丈余亦宜谦摹来云眞本在吴门后十余年于嵇职方䖏见后段盖前后折为二卷也吾休刘氏世藏有二卷一为元人张叔厚摹龙眠居士九歌圗孟思以小篆书九歌皆能品一为宋人燕文贵写武夷圗约长六七尺有元人数家题跋以为贵法王右丞亰口陈太学从训藏云林山水一纸轴其广从仅盈尺长四尺有竒作茂林叠嶂峻岭乔柯数重徧满一幅盖元镇平生所希有者云林当时画成亦自珍重既题后数年复题原为亰口靳相国家物靳氏旧藏云林山水长幅并海内所无今竟不知落何䖏又有王叔明山水一轴长纸阔仅长一二寸上作行书迳寸字题年月字亦劲雅今亦不知何䖏从训藏有李成风雨圗一大幅亦佳殆是元人临本又有沈石田倣仲圭一小轴却是得意笔吾休范司理龙石有绢画四小幅绢素如新是乱云皴而非郭熙以意粗气不髙逸宋人狗二册大佳为亨之得绍兴李公子葵阳小米绢画山水一幅盖用父法贯伯时之趣以自成堂奥吕藏李成万山积雪巨轴唐觧元伯虎有临本吾郡邵龙临本数幅中亦有此本此本虽不真却是宋人所临苐不知龙所见而临者谁氏物也吕氏有文徴仲小长条又有陈道复墨花一卷髙尺五寸长几二丈宋人勾勒红荼䕷一片有宁宗御笔题诗字亦雅劲无欵宋人范安仁鱼一片形肖生动水藻亦佳予见范鱼前后凡五片并佳刘宫保子大藏张僧繇观碑圗绢画阔一尺七八寸髙二尺六七寸绢精而不甚细亦不甚尘垢完好如五六十年物无欵有宋徽宗题签头尚在原出成国成国出严分宜则不知得何自相传为秘府物宦者窃出闻今祕府有李伯时与诸古人白描人马卷殊多今上尽发武英殿诸画官令加颜色完复进贮祕库子大家王摩诘山水一绢轴阔六七寸长几四尺绢粗而密作重山叠巘茂木藂林带以清溪野渚重楼曲榭几盈一幅无欵亦无题字原出朱箑菴箑菴于卷外手题为王维李伯时莲社圗一轴有徽庙签头亦子大家藏伯时西园雅集卷韩祭酒存良藏髙七寸长七八尺法如莲社圗而姿态闲逸稍不逮米小画一纸广仅七寸髙尺余作谿山数重黄参军秀民藏文与可梅竹一小横幅绢极精密莹白广二尺五寸髙约一尺七寸右空处文同与可四字字大迳二寸许空下元人收藏圗书极多内一圗书盖曾入元内官畴齐家梅上左角有宋髙宗押并题七字乗鸾仙子付秦桧金人王黄华人物一卷为放鹰圗后有宋学士景濓跋跋为楷书字大径半寸法松雪兼欧虞亦是能品前有蒋廷晖题四大字李龙眠绢画园居十二㬌为十二册每册长尺余内有重着色者有浅绛者每册东坡各题一诗皆临本然画殊可观在豫章宗侯匡南栱樋家匡南有钱舜举临伯时西园雅集圗与伯时相去星渊后有宜黄吴余庆楷书西园雅集记钱舜举升天行一卷纸如新着色描法几于唐人陶学士雪夜煑茶图亦舜举作不亚升天行着色与笔法同但纸稍旧在焦山道士郭第䖏杭城王孝亷藏舜举金碧山水一长卷法赵千里纸亦如新黄毓初舜举卉石草虫二册绢画草草㸃染却有妙趣王参政敬美舜举着色花原一长纸上下作两本每本缀以诗王截作两幅又舜举纸写羙人剖𤓰圗在北城隍庙见赵承旨三生花长纸一幅上中下作三本重着色傍各系以小诗王维辋川雪细绢写小横幅精极古松上用粉作积雪有欵在临溪吴氏余杭方同知相卿藏画耕织圗四幅无欵广尺五寸许长三尺有竒传为刘松年笔法却似马逺佳每幅上有髙庙行书题诗各四句句七言王叔朙竹石二纸有欵题曰黄鹤山樵字径寸余大佳顷归吾邑吴子固赵千里以青緑法写前后二赤壁赋长二丈余曽于歙见有周臣临本乃不用青緑而水墨浅绛李思训绢画山水小幅布置溪山村落人家大与今画布置殊殆是唐画无疑米元章小幅云山亦箑菴家物有欵有圗书绢素皎然未壊却是南宋人临本予在豫章时过宗侯贞吉见有米海岳云山一纸幅上有倪迂题眀皇击梧圗一卷今在歙吴司成逺䖏长几一丈前四五寸绢碎甚无欵后有虞伯生跋为李唐然简古劲峻似马逺一卷天竺相逢相传为赵千里起䖏有书三生传者字似坡公而非元人从子龙双幅绢写雪天运粮圗法郭熙旧为吾门人丁南羽物今归叶氏子昂临川圗绢画小幅青緑重着色法唐人清眀上河圗本宋院人张择端画严氏圗书尽入大内朱箑菴意欲尽得之当事者遂奏请发朱氏着令上价临发有小内臣知上河圗价重遂启箱窃此卷适当事者至内臣亟以藏御沟石罅中是日忽大雨骤长没罅连二日夜不歇雨水消从罅中索所藏卷则已糜烂不可复理矣许公子伯尚云在亰师见有张僧繇二十八宿真形圗一卷全又有七十二贤圗尚存其半今俱为河南人买去唐张萱璇玑圗一卷长几二丈绢缕稍粗而密后有宋元诸名人跋在韩敬老家周昉璇玑圗绢精密光滑悉倣张萱无所复更后有则天用细绢手书本传小楷亦真旧丹丘柯敬仲跋郭亨之藏王摩诘精能圗一卷长五丈余一墨运不着色宋徽庙雪江归櫂一卷长丈余细绢画后有蔡亰题跋亰书法大令径寸许大字亦佳其卷装潢珍甚亦非人间所常有两轴头则青亚姑长几径寸包首则宋刻丝卷首古锦一片长六尺五寸寸四围綵花䦨中用蓝丝为地横一金龙而蓝丝之色鲜羙如空青然李廸寒塘鸂鶒圗一幅不甚大绢精密光滑如纸黄子久浮岚暖翠圗巨幅绢画倪元镇山水二幅佳一长条为何元朗旧物余昔曾见之枯株竹石一纸亦真方方壶一小纸作淡山小艇山与石并飞白林木则用浓淡掩映墨汁犹淋漓也是逸品沈启南大匹纸写山水二幅一学吴仲圭一法王叔明又有写湖山草堂横幅淡绛青緑法仲圭兼子久又小长条纸法王叔眀亦启南本色又一纸长条中写径尺长墨竹数百本此则大竒凡余生平所见启南画何啻二百余幅求如此作不三五轴而已文徴仲小山水五幅内一小纸徴仲与客过其友汤子重家为作此圗长仅尺五寸阔仅尺许上方以小楷书二诗并小序乙酉长安灯市余同沈太史纯甫徃见唐伯虎一细绢小幅山水学王摩诘笔墨精雅不着色上有文徴仲题诗伯虎复自题又有吴仲圭一小幅墨彩傍有倪元镇题七言絶句诗上又有黄子久题百余字皆真予助纯甫购得之颍阳相公藏谢太𫝊写照圗一卷后有宋元人跋云太傅自写恐未必然衣折游丝描许公子伯尚王摩诘候潮圗一卷细绢画后有宋元人跋细閲皆䨇钩廓填淮安丁氏有云林山水二小幅戴进山水二轴大佳逺胜常作云间何元朗所藏尽元人子久仲圭元镇方壶诸作合五十余内元镇至二十四幅独叔眀仅一幅尔大抵越吴叔眀真山水甚少惟武林王氏葛仙翁移居一长幅云间顾氏三幅吾歙罗氏一幅已归吴今又归歙汪氏余所见有真者三何元朗藏沈启南至三十余幅无宋人墨蹟惟松雪手简一卷又绢写陈情表字迳寸法李北海其所藏宋人仅有谢灵运出浴圗而绢已黒矣亦无画者名欵顾汝和松雪绢画小山水一卷浅绛虽林木茂而㸃染莹洁笔法精雅秀润惟林内一小童骑牛盖法董源汝和云文徴仲时时借观至数十番不厌吾邑苏君楫藏文徴仲袁安卧雪圗后作小楷写袁安传絶佳画古雅用笔似龙眠居士而落墨乃李唐㑹意亦自髙逺友人毘陵吴助教崑麓所藏名画共二十余幅元四大家各有二幅王叔明惟一小幅长仅尺余阔仅七寸而笔有一泻千里之气曹云西法郭熙一小幅纸墨如新其令季子水部藏曹云西古木寒林一大幅纸法李成扬州古回回藏周元素美人剖𤓰圗一小绢幅上有倪云林题七言絶句诗又有唐伯虎法刘松年墨写小山水一幅横纸絶佳吴崑麓藏伯虎法大痴秋山烟霭小长条纸幅亦佳金陵胡编修藏王摩诘辋川雪景绢画沈宜谦云是宋人临本之絶佳者其雪用银泥打底上更用粉细细㸃雪宋人李确四小横幅为一卷倣夏圭写陶靖节杜子羙王子猷林逋确宋末人李龙眠畨王礼佛圗一卷纸莹白如新杨职方藏赵干烟霭秋渉圗一轴刘松年山水四幅黄大痴绢画石面漰出水松头穿破云一大轴阔六尺长八尺余沈启南带砺圗一大轴法李唐极雄伟髙丈余阔用大绢三幅文徴仲绢画山水九幅北宋人画小山水二册皆冬景一无雪山上作一石壁下作丛石平坡二大枯树一人坐舟中树枝乃作郭淳夫一为重山积雪寒林行旅后刘松年尽倣其笔意北宋人画山水二册作丛林不异李唐石则马逺景与山则夏圭无名氏又一册枯树马逺石则夏圭其笔亦不着意而工唐人青緑山水二片行笔极轻细画诗意一片其诗曰就舟买得鱼偏美踏雪沽来酒更佳无欵吾以为马和之或曰非和之所能和之殆法此而为之者又一片作松下鼓琴妙李龙眠七贤一片绢画赵承旨小山水一片不用墨描写直用丹素㸃染而成马世荣寒林杂鸟一片又池台竹树一片则为新退箨二竹尢妙赵千里溪山放船盖法唐人夏珪清溪园亭小笔简而意殊逺又悬崖飞瀑一片秃笔山水二杨允元鱼二片鱼生动水藻尢佳盛子昭溪山三片一浅绛佳其二片但用墨写赵仲穆墨冩枯木竹石上作一锦鸡不着色郭哲卿有山水一轴中作二髙松松上立二鹤展子䖍青緑山水二小幅致拙而趣髙后来二李将军寔师之杨仕贤雪小山水初见以为刘松年然仕贤徽庙时人乃知松年之笔寔师仕贤吴道子冩蓝采和踏歌圗一大片绢冩五代山水翎毛二片一作沙汀古木二行笔清细而枝极繁宻木下为汀汀上集羣雁其中为野渚渚上逺浦苍烟一望茫然而独于浦渚之间突起一小枯栁寒鸦数十参差布列清逺出竒一于羣石间挺出一古木石间半露二鸳鸯径寸许大枯树中为寒鸦一阵以墨㸃成三分许大至浦上小栁鸦仅如蚁亦一竒也黄筌菜花一丛上集羣蝶一堕地为羣蚁所啮蚁二百余极小靡不生动北宋人山水一片无欵有张翥诸名人跋北宋人画人马二册不着色以上皆嵇职方文甫应科藏钱塘王孝亷藏王叔眀纸画葛仙翁移居圗长一丈二尺阔几二尺上有袁清容题今在檇李项元汴钱舜举纸画倣赵千里霅溪圗长丈余赵千里纸画倣王右丞山水翎毛一横片殊佳元名人题咏几三十家族子壁收宋人山水用䨇幅绢阔三尺余长六尺余无欵谓是范寛上有宣和小玺并御府圗书之印汪太学有黄大痴小山水一幅倪云林林亭一轴上有沈启南题王孟端捕鱼圗一卷钱舜举山水一卷皆纸画麻城董氏官蜀得文与可绢写竹一大幅盖与可梓潼人也然画不真乃元人临本余参将有黄筌牡丹三筴马逺山水二筴楼台二筴李嵩殿角一筴龙舟一筴崔白瓦雀勾勒竹枝二筴并佳又有胡廷晖法赵千里绢画青緑小长条山水一幅范司理龙石藏绢画刘松年卢仝煑茶圗一卷有元人跋十余家朱泽民倣郭熙四片子昭松溪定之竹石各一片歙吴氏藏周文矩戏婴圗一卷前徽庙题字后有钱舜举跋百余字刘宫保子大周昉仕女圗一卷苏汉臣戏婴一卷长丈余绢皆如新王叔明小纸丹台春晓圗原在黄志淳家志淳没归毘陵谈世伊思重予从借观纸髙三尺余阔未盈九寸而气槩磅礴充溢一幅吴助教藏盛子昭萧山钓艇绢幅极潇洒方方壶云山真而不佳许道宁绢写山水乃元人临本燕都贵人家见松雪书画一卷首用逰丝描写东坡像像后书黄山谷所题賛既又书乐毅论并径半寸楷书皆真蹟阎立本西域贡獒圗一卷是宋人摹本江都王绪为太宗犹子细绢写射雉海上山一卷绢长二尺许马逺双幅细绢踏歌圗一大幅眀张丑清河书画舫兵符圗一卷曹弗兴画旧藏韩太史存良家绢本破碎兰坡赵都承故物也朱忠禧家画本以穆天子宴瑶池圗为第一系眀帝真笔乃隋朝官本即贞观公私画史所载也传闻严氏藏顾恺之清夜游西园圗竒古无俗韵又晋人画张茂先女史箴圗陶𢎞㬌山居圗宗少文秋山圗展子䖍春游圗吴道𤣥水月观音变像阎立本职贡圗王维辋川圗李思训海天落照圗王洽泼墨山水唐人捕鱼圗荆浩古松圗顾闳中韩熙载夜宴圗李成寒林平野圗张择端清眀上河圗燕肃牛头山望圗李公麟便桥受降圗米芾净眀斋圗赵令穰江乡雪意圗赵伯骕桃源圗马和之唐风十二篇圗赵子昂重江叠嶂圗黄公望万壑秋声图王蒙听雨楼图倪元镇黄鹤山居图皆真蹟妙絶未之目也今大半归韩太史家矣王维雪溪图李成寒林平野圗徐熙栁穿鱼圗皆宋府祕物为吴中王氏藏本并神品也陆探微降灵文殊像在朱忠禧家真蹟神品上上张僧繇五星二十八宿真形圗状貎竒诡笔墨精㣲尢是设色浓古位置尔雅在阎立本吴道子上此卷画固竒诡而篆文题识更妙有松雪翁跋极称许之旧为赵兰坡所藏今在韩宗伯存良家展子䖍者大李将军之师也王氏藏其人物一卷最为竒古即贞观公私画史所载长安车马人物圗一卷韩存良太史藏展子䖍春游圗卷绢本青緑细山水笔法与李思训相似前有宋徽宗瘦金书御题双龙小玺政和宣和等印及贾似道恱生胡芦图书曲脚封字方印苐其布与云烟过眼録中所记不同未审何故金阊史氏示余阎立本文殊诣维摩问疾图绢本大着色树石古雅人物生动阎令画传世不多生平所见仅此阎立本西旅献獒圗袖卷绢本大着色其画亦见之韩氏乃真蹟也宣和祕府藏吴道子南岳圗一系晚年笔今在城西王氏又严氏水月观音真蹟其衣纹圗相与韩存良太史家送子天王笔法一类乃其盛年作也吴道𤣥送子天王圗纸本水墨真蹟是韩氏名画第一亦天下名画第一洪崖仙圗旧是茂实府君玩寳絶品寻为时贵购送严分宜而书画记不载禾兴冯开之家藏唐宋名蹟颇多王维江山雪霁圗尢为冠絶诸本原系大元内府故物曾经赵子昂鉴定传闻右丞花逺重重树云深䖏䖏山小帧在文徴仲太史家纸本浅绛色布景极异落笔精㣲以较冯氏所藏江山雪霁圗可方驾也此画原系矮直幅太史恐其日久愈壊命工补缀为短卷近人题跋复得启南翁笔海内称为墨皇不妄也周敏仲新装王维雪霁捕鱼圗一绢本浅绛色后有班惟志仇逺白珽张雨等七跋虽未敢定为真右丞决非宋元画史可及敏仲又示赵干江行初雪圗前有赵干题名右方宣和黄绫褾识卷尾列天厯间诸臣衔位云上人购藏御苑採莲圗小本绍兴御府故物复为胜国张雨收藏前后用句曲外史印郑䖍遗蹟传世絶少新都王氏藏䖍竹溪六逸卷纸本浅绛色极佳后有苏子瞻题跋米元晖鉴定绍兴御府等印记王氏又藏郑䖍峻岭溪桥圗前有宋徽宗御题后有宣和政和小玺笔意颇似元人唐人画本如王洽之泼墨山水张璪之松石新圗皆可寳藏苐洽笔近世絶响余仅见姚氏云山圗卷璪画犹见二三本琅琊王氏藏其涧底松小帧后有宋髙宗题识绢本韩干双马圗旧藏曹泾杨氏前题马中神骏后有米芾等题名并东坡絶句皆真蹟妙絶余近收松雪翁摹本题云韩生双马圗子昂为晋之临神彩飞动宛然韩公笔也韩干百马圗后有赵子昂跋今在韩氏胡瓌范阳人工画槖驼畨马近于文氏获观畨部槖驼圗前有宋徽宗政和宣和两玺后有瘦金书御题胡瓌二字虽绢素百破而设色如新丁晋公始典金陵陛辞之日真宗出周昉袁安卧雪圗曰付卿到金陵可选一絶㬌䖏张此谓遂张于赏心亭云事见郭若虚圗画见闻志此圗今在严分宜家茂实府君旧藏西夷职贡圗一髙头短卷前有宋徽宗瘦金褾题后有眀昌等印记归之韩太史按宣和眀宣二帝题签法书用墨名画用泥金有宣和天水双龙印有方圎二様法书用圎名画用方也髙宗御府手卷画前上白隠缝间用干卦圎印其下用希世藏小方印画绢画䖏用绍兴二字长印墨迹不用卷上合缝卦印止用其下希世小印其后仍用绍兴小玺古人题画书于引首宋徽庙御书题跋亦然故宣和间楷书尽用黄绢引首也近世多书扵画首赵松雪尝云画至元朝遭一刧也周昉虢国夫人图在文正公孙李大观家见画记中可考周元白描过海罗汉圗卷见严嵩抄没籍中后归武陵髙深甫家定为卢稜伽画文休承严氏书画记列之宋人无名氏内盖误周昉文㑹圗又挥扇士女圗在韩太史家竒蹟也绢本春宵祕戏圗卷获扵太原王氏乃周昉景元所画鸥波亭主所藏此圗近为新都王廷培购去摹本至今犹存卢生过海罗汉乃是白麻纸真蹟画品在吴道𤣥下李公麟之上韩滉田家移居圗明昌祕府官本今在武陵髙深甫家乃严分宜故物也韩太沖五牛圗在项氏绢本矮卷其后赵文敏公凡三跋尝熟刘以则家有小李将军落照圗宋祕府物旧藏扵崑山道士黄𤣥㣲后刘氏购得之按文休承严氏书画记有李思训海天落照圗即此本也尝闻琴川刘以则孙某祕藏顾况江南春圗袖卷后有宋元名贤题跋项氏收藏李昇髙贤圗一卷本大着色卷前有宋思陵御题并绍兴小玺后有赵子昂郭天钖等诗敏仲近购荆浩秋山萧寺巨幅阜陵故物上有干卦圗书下有绍兴小玺黄筌百鴈圗在严氏张伯起藏关仝仙逰圗行卷米海岳故物也真赏等印具存其先出丁相家亦见徳隅斋画品寒山寺世传贯休大阿罗汉原系贾师宪故物前有明昌题识复有乔氏印记周公瑾鲜于伯机题名左方连亚栖草书賛文一篇则后人配上者非其故也似道留心书画家藏名蹟多至千卷其宣和绍兴祕府故物徃徃乞请得之今除烜赫名蹟载恱生古蹟记者不録第録其稍隠僻者着扵篇卫协毛诗圗史道硕八骏圗梁元帝番客入朝圗顾野王古贤像郑法士读碑圗杨宁刘聪对戎圗薛稷二鹤圗何长寿西域圗尉迟乙僧释迦牟尼佛张諲秦山逰赏圗杨昇没骨山水曹霸玉花骢圗孙位春龙起蛰圗张志和渔父词圗范琼大悲观音像李渐三马圗张南本文殊部从圗张𤣥十六罗汉圗赵公祐正坐佛钟隠角鹰圗勾龙爽髙士圗曹仲元佛㑹圗释贯休大阿罗汉张志和燕父圗杜子瓌寳檀菩萨像王齐翰勘书圗张训礼出猎圗滕昌祐满堂春色圗石恪维摩説法圗武宗元朝元仙仗圗邓隠白描十二国圗罗塞翁画羊杜霄吴王避暑圗王士元渔村暮雪圗孙梦卿松石问禅圗侯翌问疾维摩圗吴淮龙水圗赵邈龄战沙虎厉归真江堤放牧圗刘常杏林春色圗王谷洞庭晚照圗李徳柔南华真人圗唐希雅竹禽圗冯觐金风万籁圗刘寀落花游鱼王齐风烟欲雨圗燕文贵舶船浪圗李时雍渭川晩晴圗晁补之莲溪圗丘文播田家移居圗李嵩龙宫海藏圗艳艳春山圗僧梦休风竹圗王敬美氏尝以百千购藏宋徽宗雪江归櫂图卷绢本细着色御题玺押全当为宸翰中第一向曾质长兄伯含所丑从府君东归屡经拜閲越王宫殿圗卷郭忠恕画曾入严分宜家其后朱莭菴得之流传至董𤣥宰䖏其长三丈有余乃画钱镠王宫殿非越也按文休承严氏书画记别载郭忠恕钓鳌圗一真笔上上即吴中王氏所藏李成茂林逺岫在项氏倪元镇有跋乃文寿承鉴定也李成雪巖寒熘圗绢本小幅上有宣和御题并小玺李成羣峰雪霁圗在震泽王氏唐寅伯虎常临摹之文恪公大加称赏作一诗题其上𤣥宰公彚选宋元寳绘一册凡廿帧余次第记之首为李成晴峦叠嶂其后则关仝踏雪郭忠恕摹王维蜀山巨然江山晚兴范寛溪山萧寺米芾云山烟树赵孟頫东西两洞庭髙克恭溪山返照黄子久姚江晓色又芝兰室圗铭层峦叠嶂吴镇竹居倪瓉乔林涧石种种皆在焉其七帧则予忘之矣如王维山居张璪松石荆浩峻峰董源秋山李公麟西园雅集马和之范蠡五湖王蒙华溪渔隠并公极口印可者梅道人野竹居卷纸本水墨画按题识盖为陶南村作后有诗跋十余人始于钱惟善讫于王冕此卷在震泽王氏董𤣥宰太史酷好北苑画蹟前后收得四本内惟潇湘图卷为最至以四源名其堂云董北苑溪山风雨圗一名风雨萧寺纸本浅绛色希世名迹也袁安卧雪圗真蹟乃宋蒋仲永故物南渡后入张受益家有子昂跋今为沈启南所得而转属之于余董元兼工画龙郡城汤氏藏其风雨出蛰龙圗宋祕府物尝入贾丞相家有悦生封字等印河南俞氏藏董源仙山楼阁圗一幅绢本浅绛色同邑张乃九氏祕藏董源卧雪圗真蹟文休承鉴定名物也范菴李贞伯藏南唐李后主江山摭胜圗水墨短卷兰坡赵都承故物也阿房宫様一卷南唐周文矩笔今藏震泽王氏闻其家尚藏王庭筠飞泉出崃圗小幅未及见之严分宜藏周文矩倦绣诗意圗卷吴原博先生故物也后主题其左方今归韩太史存良家余屡见之朱希孝太保广求上古名笔颇获内府珍储由是书画甲天下而韩存良太史素号博雅于朱卒书画悉归之钱舜举维摩像纸本重着色舜举自跋其后此卷亦在韩氏又闻舜举太湖圗在洞庭蔡氏前后赤壁圗在震泽王氏王氏又藏王齐翰勘书圗一卷亦见寓意编中上有李后主建业文房之印宋徽宗御题及眉山两苏王晋卿跋语乃松江曹泾杨氏物也孙太古画十六罗汉一卷前元赵子昂故物后有蘧菴陈忠诗跋今在城西王氏其长三丈有竒孙太古湖滩水石圗在浙右民家双幅长轴中画一石髙数尺湍流激注茟法甚老黄筌不能过也玉田翁藏范中立秋山圗赵兰坡故物玉田启南之初号无钖邹氏藏许道宁秋山晴霭圗元柯九思家物余犹及见白石翁摹本蔡君谟荔枝圗前有复古殿寳后有绍兴御书之印复古殿寳凡四印郭熙溪山行旅圗眞本元初兰坡赵都承故物今在檇李项氏又有燕文贵秋山萧寺圗小卷极精乃宋祕书省官画也张择端清明上河圗旧藏宜兴徐文靖公家后归西涯李氏李归陈湖陆氏子负官缗质于崑山顾氏有人以一千二百缗购送严分宜王维颙氏藏燕肃楚江秋晓圗米友仁苕溪春晓圗清逸两絶题咏并佳刘廷羙藏巨然赤壁雪屋㑹琴二圗笔法秀润亦复幽深其㑹琴卷有金赵闲闲诸人诗元张云门跋尾又藏髙克明雪霁溪山圗卷宋祕府旧物御题玺记仝后皆归沈氏绢本水墨山寺圗卷巨然笔后有虞集杨维桢钱鼒吴寛沈周诗跋旧藏治平寺中其僧祕不示人巨然秋山渔艇在王氏或云即江山盪桨眞蹟神品上上今转属董𤣥宰太史家矣云道人藏巨然夏山圗一轴绢本细着色石间题巨然笔三小字石室先生晚霭横披并左方涪翁题跋原系阔幅项氏改装髙头行卷清眞竒絶书画并佳文湖州盘谷圗在孙氏龙眠李伯时为北宋画品第一宣和画品所载多至百本外犹未尽前元时天台谢奂修藏其九歌圗别本有曹纬吴説等跋见之云烟过眼録祕府所无也近从王氏购得之李伯时画君臣故实实事后有俞焯虞集等六跋即祝希哲先辈为撰画记者也此卷旧藏都𤣥敬家后归张伯起氏李伯时莲社圗后有李沖元上中记眞迹神品上上今在董𤣥宰太史家此圗文徴仲先生有临本藏于其曾孙文起家李检法白描阳关圗一卷后有亲书诗跋及薛绍彭识尾并三凤后人等印又有二印一曰忠恕而已一曰关西伧父不知何人印也此圗原系赵兰坡故物复归郝清臣所见之云烟过眼録中今在澄湖陆氏启南翁藏李龙眠女孝经圗四章毎章龙眠自书惜不全吴原博先生为之作跋原博暮年募得马和之风雅八圗亦属启南鉴定维摩説法圗晋顾陆唐阎吴皆有之此卷系李伯时眞蹟檇李项氏旧购此卷乃吴僧应天民故物仅有汉中赵氏郑氏等印胜国九僧题跋赵子昂佛母圗全学李伯时维摩説法像后有钱舜举邓善之文徴仲王元美汪伯玉五跋乃莫云卿故物也今在新都汪氏元美藏王晋卿烟江叠嶂圗卷后有东坡长歌一篇原系严分宜故物又见项氏藏王诜层峦古刹眞本梦逰瀛山圗不知者谓为李将军思训笔晋卿题为已作殊可笑也闻其家尚藏诜画层峦古刹眞本更精未得见米老自画东山朝阳巖海圗云间顾氏珍祕今在钖山华氏原系赵兰坡故物马和之世传毛诗圗大抵皆摹本耳余近购得吴原博尚书家传风雅八圗乃宋末庄蓼塘藏册曽经石田翁鉴定马和之着色唐风十二圗小雅六篇圗并在严分宜家今藏韩太史䖏米敷文画一卷后有元人国初跋弗及録亦项氏物也小米大姚村圗眞本旧藏村中陈氏今在顾仲方中翰家亦见严氏书画记云此卷白石翁尝临摹之方方壶画师髙米汤氏所藏竒峰白云小帧上有𨽻书圗额四字并年月欵识两行江阴葛惟善藏赵千里明皇幸蜀圗绢本重着色虽小幅甚妙都𤣥敬先辈载之寓意编今转属太原王氏近改作髙头短卷或云此圗千里摹思训之作固是甲观赵千里访戴圗绢本青緑山水极精今在太原王氏有干卦圗书绍兴小玺复古殿印亦见云烟过眼録中又千里三生圗小本在韩存良太史家吴原博有跋贾生擕售赵千里錬丹圗一小本大着色山头作金碧皴其原盖出大小李也生自云此圗得之祕府绢素完好黄氏藏刘松年着色听琴圗一后有复斋杨维祯七诗杜东原鉴定眞蹟也刘松年老子出关圗绢本青緑短卷后题五七言絶各一首乃吾家旧物也近日不知何妄人折去原题别构启南原博二伪跋定为龙眠之笔李唐长夏江寺圗卷今在吴郡朱氏前有髙宗御题后有开封赵与懃印真笔妙品上上李唐晋文公复国圗卷在严氏即文休承所谓无名氏画晋文春秋者也按云烟过眼録云乔逹之篑成号中山所藏李唐画晋文公复国圗一卷欠下卷其上有思陵题并三御玺所作人物树石絶类伯时寻常以李唐为院画而忽之乃知名下无虚士也公谨叙次如此而休承云云岂亦未见前书邪项氏藏萧照中兴祯应圗前后共六卷董𤣥宰买龚氏江贯道江山不尽圗全法董巨是绢素本其绢约有三丈后具周密林希逸跋极为陈仲醇所叹赏也贯道江山晚兴圗在刘氏大元祕府藏本甚佳文待诏徴仲家藏马逺松泉圗卷绢浅绛色严氏书画记别载马逺孝经圗后有髙宗书甚精夏圭溪山无尽圗匹纸所画其长四丈有咫旧藏石田先生家后归陈道复氏后在金阊徐黙川家盖禹玉剧迹也又入严分宜家今藏于钖山顾氏夏圭千巖万壑圗在杨氏子昂鹊华秋色一卷今藏宜兴吴氏松雪翁水邨圗一卷昔为王敬美所藏今转属董𤣥宰氏矣严氏藏赵魏公幼舆丘壑圗后有赵雍赵麟跋尾俞氏藏赵文敏公小画一帧纸本浅绛色行笔苍古题云江山萧寺圗髙尚书夜山圗小本为李公略作同时题咏者并三十人后严分宜购得之至籍没时失其圗引仅存诗跋一卷项氏祕藏秋山暮霭圗卷为彦敬絶品黄子久富春山圗水墨纸本袖卷今在宜兴吴氏后有李贞伯沈启南二跋在吾家溪山雨意圗上大痴松亭秋爽小轴为元初眞士作在相城沈氏启南翁故物也黄子久万壑松风晴峦晓色并在董𤣥宰太史家大幅竒絶与赵文敏公相伯仲也又闻震泽王氏藏子久虎林秋晚叔眀具区林屋仲圭夏山欲雨三圗皆巨幅妙絶惜余未及见之梅道人纸本唐人渔父圗旧为姚公绶所藏有张宁卞荣周鼎董其昌跋今在曹仲甫家治平寺僧藏黄鹤山樵松雪小隠圗一卷纸本浅绛色有俞立菴记文释道衍宗泐诗跋袁梁甫收着色𤣥武修真一轴欵云黄鹤山中王蒙画尚有水墨山水一帧题云黄鹤山中樵者王蒙为听雪舟主者画篆文两行亦潇洒倪云林画闻徐太常家藏山阴壑圗絶细而有风韵然未之见也至正癸夘元镇时年八十有三为进道写青緑细山水小帧笔法倣傚荆关兼有董巨遗意上方小楷题咏亦非寻常卷轴之可比后有龙门沈恒吉印识此画今在项氏项氏又藏云林生溪山深秀一轴或云倪迂师子林画卷亦在项氏恨不及见倪云林松林亭子圗是蜀素本全法董北苑乃是至正十四年为郑长卿作右方有潘纯次韵诗徐黙故物也黄淳父藏刘廷美佥宪夏山欲雨圗上有沈启南徴君题咏眞蹟逸品上上廷美秋山水阁一轴一名天影阁圗以遗福公者水墨纸本兼祖仲圭子久笔法为之极清逸可重旧藏东禅寺东禅寺僧世传刘廷美沈恒吉南斋上方圗咏纸本袖卷其廷美画乃是规模董北苑笔后有行书诗跋系连幅则全师赵承㫖按题为写赠敬公者与余购藏福公天影阁小帧足称双璧第左方三沈书画今皆𣪚轶不存檇李项氏藏石田翁荷香亭卷乃是早嵗之笔然逺不及蔡氏仙山楼阁卷也盖仙山圗乃翁盛年所作又闻启南翁画闵川八景一册后有翁自题并程篁墩祝枝山文衡山题咏画品与仙山楼阁极类今在新都吴氏元美公藏沈石田春山欲雨圗今归董𤣥宰又藏赠吴文定公行卷按四部藁中题跋乃是三年而成者其后人絶爱重之石田画钱氏西园十册前有祝希哲总记后有文徴仲唐子畏等对题真剧蹟震泽王氏藏沈启南洞庭秋霁大横披相传为济之学士作其画髙丈许阔倍之笔意全出董巨子畏画倣宋元名贤而于李唐遗法尢得心印如吾家野望悯言画卷的属第一子畏画云山烟树纸本浅绛色树石倣李成屋宇师巨然山头倣米芾向从王氏借閲今归余家唐子畏晓行圗在玉峰顾氏潇湘夜雨圗在钖山邹氏施氏旧藏子畏水亭午翠一帧见仆纂修稗家言卷以见赠仲服兄收文太史松窗试笔一轴纸本浅绛色徴仲先辈摹李成寒林圗有大小二本并在长兄伯含所陈氏世藏文徴仲缥缈春晴一轴大为董𤣥宰所称许乃雨泉公故物也吾家衡山画笔先后所收不下数十本惟大父所蓄乃用王洽泼墨遗法足称生平絶作落花之什创自启南更写青緑圗引连为卷藏于家子畏徴明各冩圗成卷启南卷为犹子购得之其徴仲小本字画皆精竒为云道人收去独子畏笔散落人间陈静甫夸示文伯仁方壶圗为顾汝修作纸本重着色全学赵千里精细之极亦复古雅足称无上神品白宋纸上着色赠行图一文太史徴仲画以赠王吏部禄之者上方小楷序文数百言旧为茂实府君珍祕今归之伯兄矣文太史郭西汎小帧绢本青緑山水旧藏琴川徐氏今归余家仇英为崑山周六观作子虚上林圗卷长几五丈歴年始就兼有文徴仲小楷二赋在后其家称为三絶后归之严氏仇实父诸夷职贡圗卷在姚氏绢本大着色布景甚竒或云倣阎令茟也前有许元复题署后有文徴仲彭孔嘉跋尾极称许之云仇实父画楼居圗为先中宪作后有文休承七言律一首今在长兄伯含䖏徐晋逸藏实甫莲溪渔隠圗一轴绢本浅绛色为仇画第一今归其弟太沖御定佩文斋书画谱卷九十九御定佩文斋书画谱卷一百目録钦定四库全书御定佩文斋书画谱目録第一百卷歴代鉴藏画六明董其昌容台集明董其昌画禅室随笔明陈继儒秘笈明茅维南阳名画表明郁逢庆书画题䟦记明郁逢庆续书画题跋记明汪砢玉珊瑚网卷一百钦定四库全书御定佩文斋书画谱卷一百歴代鉴藏十画明董其昌容台集郭忠恕谿山行旅圗予得之长安韩宗伯见而竒之予家董源溪山圗墨法沉古予家有董源溪山行旅圗沈石田曽仿之昨年于潘侍御翔公邸舍见燕文贵溪山风雨圗行笔润秀在惠崇巨然之间借观旬日巨然松隂论古圗今携至西湖展观乃絶似两峰六桥景界李成画偏头闗在万金吾邦孚家予在长安借临予尝见赵文敏扣角圗仿闗仝皆用横皴如叠餻坡也予家有闗仝秋林暮霭圗绢素已剥落独存其风骨尚足掩映数代名手数辈予得大姚村圗乃髙尚书真蹟烟云淡荡格韵俱超予与嘉兴项元汴所见王维雪江圗都不皴擦但有轮廓耳又予至长安得赵大年临右丞湖庄清夏圗亦不细皴稍似项氏所藏雪江卷最后得郭忠恕辋川粉本乃极细皴相传真本在武林赵呉兴雪圗小幅颇用金粉予一见定为学王维闻金陵有王维江山霁雪一卷为冯宫庶所收此卷是京师后宰门拆古屋于竹竿中得之凡有三卷皆唐宋书画也赵令穰江乡清夏卷笔意全仿右丞予从亰邸得之陡壑宻林圗子为庶常时见之长安邸中已归云间复见之顾中舍仲方所仲方诸所藏大痴画尽归于予独存此耳子乆阳明洞天圗为吾松顾中舍名正谊之所藏也中舎持入长安为川中郭民部所购客有游蜀者得之归江南予见管夫人山庐绣佛圗今复见佛像及小楷皆有法度仇实父临赵伯驹光武渡河圗为近代髙手第一予以丙申冬得黄子乆富春大岭圗卷丙寅秋得沈唘南仿痴翁富春卷相距三十一年二卷始合尝见王叔明溪桥玩月圗又名具区林屋圗皆摹王右丞明董其昌画禅室随笔吾家有董源龙宿郊民圗葢宋艺祖下江南时所进御者董北苑蜀江圗潇湘圗皆在吾家笔法如出二手又所藏北苑画数幅无复同者画谱不载司马君实予曽见其画大类营丘有小米作一帧配之宋人题欵甚多予藏北苑潇湘圗尝游潇湘道上山川竒秀大都如此圗而是时方见李伯时潇湘卷曽效之作一小帧今见北苑乃知伯时终乏苍莾之气石田春山欲雨圗卷向藏王元美家今归予处春郊牧马圗或曰赵王孙子昂或云仲穆予定以为五代人笔王右丞画子从檇李项氏见钓雪圗盈尺而已絶无皴法最后得小幅乃赵吴兴所蔵颇类营丘而髙简过之又于长安杨髙邮所得山居圗则笔法类大年有宣和题然不如冯祭酒江山雪霁圗具有右丞妙趣倪云林不画人物惟龙门僧一幅有之亦罕用圗书惟荆蛮民一印者其画遂名荆蛮民今蔵予家华溪渔隠王叔明尝作数幅今皆为予所蔵予与仲醇在吴门韩宗伯家其子古周携示赵千里三生圗周文矩文㑹圗李龙眠白莲社圗顾恺之右军家园景项又新家赵千里四大帧千里二字金书予与仲醇谛审之乃颜秋月笔也黄子乆画以予所见不下三十帧要之浮峦煖翠为第一赵文敏洞庭两山二十帧各题以骚语四句全学董源为余家所藏郭忠恕越王宫殿向为严分宜物后籍没朱节菴国公以折俸得之流传至予处其长有三尺余皆没骨山也予细检乃画钱镠王宫非勾践也李成晴峦萧寺文三桥售之项子京大青緑全法王维今归予䖏细视之乃董羽也京师杨太和家所蔵唐晋以来名蹟甚佳有右丞画一帧宋徽庙御题左方真竒物也予家所藏北苑画有潇湘圗商人圗秋山行旅圗又二圗不着其名李伯时西园雅集圗有两本予从长安买得团扇上者米襄阳细楷不知何本又别见仇英所摹文休承䟦后者予买龚氏江贯道江山不尽圗法董巨其绢约有二三丈后有周宻林希逸跋予从嘉禾项氏见晋卿瀛山圗笔法似李营丘而设色似思训脱去画史习气友人以巨然松隂论古圗售于予者予悬之画禅室中予家有赵伯驹春山读书圗赵大年江乡清夏图今年长至项晦甫以子昂鹊华秋色卷见贻倪黄合作予所见三帧独杨太守家藏为最辋川招隠圗为郭恕先笔予得之长安周生今年复于吴门见郭河阳临本乃易雪景为设色山矣吾乡画家元时有曹云西张以文诸人皆名笔曹本师冯觐郭熙蔵此以存故乡前辈风流以文画乃有絶肖大痴者予得之长安今合此乃双美也予所藏勘书图学李昇金盘鹁鸪学周昉皆有夺蓝之手我朝则沈启南一人而已予于宋光禄家得米元章所画研山云根雪浪直凿混沌吾乡雪居先生又圗为卷可与元章竞爽七夕泊舟呉阊张慕江以画售于予有梅花道人大轴仿巨然又髙克恭云山秋霁与谢伯诚学董源庐山观瀑圗皆竒笔也予所蔵云林秋林图当在子乆山樵之上予在广陵见司马端明画山水细巧之极絶似李成多宋元人题跋王太守禹声出其先世所蔵有赵千里后赤壁赋一轴赵文敏落花游鱼圗溪山仙馆圗又老米云山倪云林渔庄秋霁梅道人渔家乐手卷李成云林卷皆希代寳也明陈继儒祕笈项希宪家马和之邠风一卷七月至狼跋凡七段皆髙宗补书经文梅花和上写竹谱二十幅在项又新家徐㓜文画法董源予于项氏见之予于项𤣥度家见黄鹤山樵花溪渔隐一轴天真道人圗一轴又倪云林一轴又盛子昭雪景一轴王孟端梧竹一轴又赵子昂落花游鱼一轴又马逺探梅单条一轴又文太史仿赵子昻送王履吉一轴又马逺梅花册二十六幅卢楞伽六祖像一卷又李龙眠狂僧圗一卷王维雪蕉曽在清閟阁杨亷夫题以短歌予见钱舜举画五君咏卷学周文矩王蒙跋极推毂之王维江干雪意圗卷藏王敬美家又见梁伯龙示予大青緑狮子罗汉一轴亦云右丞笔也铁崖圗水墨上书大痴为亷夫作唐子华题赵文敏小像一轴止半身公有七言律诗题其上后有男雍重装四字友人刘无己家见之着色倪云林始在宋光禄民倩家后为徐太常所藏徐泽夫长君藏吴道子三十二相观音水墨卷子予有李嵩骷髅团扇又有一方绢为休休道人大痴题金坛王肯堂见而爱之遂以赠去乙未六月初四过项又新观顾定之修篁图赵善长山居读易圗王叔明咏石圗徐㓜文林泉髙逸圗香光居士王叔明丹山瀛海圗赵文敏观瀑圗钱霅川青山白云圗归去来圗马和之毛诗鹑鹊篇破斧篇赵千里春郊走马卷绢素无跋王齐翰陆羽煎茶圗马和之春宵鹤唳秋空隼举王晋卿雪霁羣鸦圗王右丞松江圗宋徽宗写生翎毛圗李营丘秋晚圗盛子昭云深䖏皆项氏藏予见王右丞山庄圗又雪霁捕鱼圗山庄树叶皆如个字其雪霁枯树圗似郭熙二卷皆无欵疑宋人临稿也项希宪藏石田水墨三桧卷极竒子昻水村圗学摩诘在王敬美家文太史临摹一卷如出赵手予于白下得之元美公石田春山欲雨圗卷今归董𤣥宰文衡山写云山一卷堪与白石翁三桧卷敌手予有赵承㫖卷花木竹石及漫兴语共二十七小幅曹云西有霁雪圗旁题云老云为敬之作予于王冏伯处见周昉拨阮图却无竹马小儿等景上有髙宗题周昉拨阮圗五字鹊华秋色卷赵子昂为周公谨作山头皆着青緑全学王右丞郑所南兰一卷画左欵云丙戌正月十五日写宋徽宗竹禽卷赵子昂题其后又见徽宗画六石玲珑古雅学吴道子此二卷项晦夫所蔵仇实父画子虚上林圗长五丈盖生平得意笔也予见其文姬十八拍圗汴桥㑹盟圗赤壁赋圗皆属能品而不若此卷为第一池湾沈贞仲多家藏出示宋人画册内有李唐赵千里刘松年李嵩皆精絶余皆马夏为多又见马逺汉宫春晓一轴梅花道人竹一幅梅花折枝插缾中下以斑竹方架承者一轴又倪云林山水一轴竹一轴赵子昂载酒圗一轴仲穆洗马圗一轴骑马圗一轴又盛子昭山水一轴上有刘伯温题又沈石田仿梅道人松石一轴又桐石一轴又竹鸡芙蓉一轴又文太史柏舟圗一轴又水仙一轴仇十州四皓一轴又梅花道人册叶十三幅邀予题之予为标其签云梅沙弥以画说法小米大姚村圗赭石甚红蔵顾仲芳中翰家予曾见梁风子孔子梦周公圗庄生梦蝶圗萧萧数笔神仙中人也予见王元章飞白竹一轴题云己丑嵗夏五月二十二日㑹稽王冕写宋理宗御像郭萧斋所写度宗御像俞似斋写髙逸圗赵承㫖作真逸品也文湖州竹见真蹟一帧在横册上乃折竹也其题者柯九思金粟道人明茅维南阳名画表韩朝延氏曰先宗伯前后所收名画神品数百丹青墨戏并是甲观予南北宦游遂至遗失追理画目十忘七八聊且为我表之于是续撰南阳画表道释人物魏曹弗兴兵符圗梁武帝唐太宗宋徽宗等题跋晋顾恺之洛神图宋髙宗前后小玺射雉圗宋徽宗小玺南北朝张僧繇五星二十八宿圗梁令瓉篆书星法宋髙宗题前后御玺元赵子昂题跋小李将军李广射猿圗阎立本萧翼赚兰亭圗宋髙宗小玺陈叔达鎻谏圗宋徽宗前后小玺吴道𤣥天王送子圗宋髙宗干卦绍兴小玺贾似道封字长印曺仲𤣥李伯时王亷等跋观音变相黄山谷题跋常粲锁谏圗宋徽宗前后小玺张萱明皇夜游圗韩干明妃上马圗赵子昂跋夜游圗宋髙宗前后小玺周昉对鑑仕女圗宋髙宗题前后小玺璇玑诗圗蘓子瞻等跋日本女骑圗宋徽宗题前后小玺挥扇士女圗韩滉晋公演乐圗五代支仲元三仙弈棊圗宋徽宗金章宗等题跋前后小玺印记汉宫春昼圗宋王齐翰勘书圗蘓子瞻子由等跋宋徽宗题并前后小玺孙知微上真像周文矩文㑹圗宋徽宗题蔡京跋李公麟三清像清閟阁印番王礼佛圗前元人跋郭子仪单骑降番圗宋名贤并赵子昂题跋番僧渡海圗元人题跋印识石鼎聨句圗慈孝故实八则毎则伯时书其事赵松雪跋今亡见庄㫤题识马和之莲社圗宋末人跋李唐袁安卧雪圗宋髙宗跋三生后身圗元虞伯生等跋赵伯驹三生前事圗元赵松雪等跋尾李嵩大内工作圗陈居中文姬十八拍圗宋髙宗按款题跋张翼临韩滉村翁嫁女圗马逺临江村社㑹圗元赵孟頫摘花引子圗髙士圗钱选维摩像萧翼赚兰亭圗赵子昂百花羙人圗赵子昂达摩佛像圗子昂画宣圣像子昂画山水人物龚开钟馗元夜出游圗开篆文自题并前元十余人跋山水界画南北朝展子䖍游春圗宋徽宗前后小玺元人跋王维精能圗宋髙宗玺并题圎光二水前元十余人题跋李思训御苑采莲圗有赵肃张伯雨印文休承等跋行幸蜀川圗宋髙宗前后小玺周古言东山圗李昭道海天落照圗桃花源圗宋髙宗题荆浩山庄圗宋髙宗题并前后小玺宋郭忠恕越王宫殿圗宋髙宗题李成古木寒泉圗董源云山圗赵松雪跋范寛长江万里圗卷长五丈竟一纸也李公麟九歌圗曹纬吴傅朋谢弈恭弈修等跋西园雅集圗叶石林等跋米芾云山逺树圗后方自题并康里子山跋砚山圗宋髙宗小玺潘若水跋云山圗康里子山跋马和之风雅八则荘蓼塘印识二南圗赵子昂跋陈风十篇圗宋髙宗写毛诗并跋李唐山隂圗宋髙宗跋王子猷雪夜访戴圗寒江渔艇圗宋髙宗跋雪坞幽居圗宋髙宗跋江山胜景圗前元人跋马逺待月圗前元人跋踏歌圗宋髙宗题并前后小玺夏圭江山清逺圗李确春山㳺骑圗赵孟頫重江叠嶂圗王振鹏金明池夺标圗元时十余人题跋黄公望重山叠嶂圗国初人跋米家书画船圗同时人题跋盛懋吹箫圗国初人跋王蒙仙山修道圗桃花书屋圗胜国人题芝兰室圗同时人题倪瓉林亭小景家园图同时名人题咏甚衆花果鸟兽南北朝陈闳人马圗宋人䟦胡瓌番部卓歇圗宋徽宗前后小玺韩干照夜白马圗宋元人跋髙宗玺记双骑圗蘓子瞻题米芾等题名并赵子昂康里子山跋十陆马圗赵子昂跋百马圗宋徽宗前后小玺拳毛騧圗宋徽宗题前后小玺张符十牛圗五代黄筌杏花三猿圗宋髙宗题前后小玺芙蓉鸂鶒圗宋徽宗百合竒石圗宋名人题倪元镇等跋元钱选九马圗凡四十七人计九十九圗明郁逢庆书画题跋记倪元镇松亭山色圗恵山圗王叔明华溪渔隐圗纸上阔幅竹趣圗唐韩滉五牛圗此六字宋徽庙金书籖画在黄麻纸上唐曹霸玉花騘圗米元章小行书杜工部丹青引苏东坡墨竹一枝在白宋纸上左欵惟一轼字上有袁桷题梅花道人竹卷曹云西山水正书云西老人四字画额有五人题赵承㫖停琴拨阮圗双幅绢堂画倪云林云堂诗思圗宋杨无咎补之画梅四帧后调栁梢青词四阕在绢素上长卷赵氏三马卷在楮上云林恵麓圗王叔明坦斋圗下有慎独清赏四字钱舜举金碧山水卷云林枯木竹石吴仲圭松石圗赵子昂落花游鱼圗王叔明丹山瀛海卷马逺四皓奕棊圗在宋楮上浅色山水横卷后欵云臣马逺宋燕穆之山居圗在楮上横卷画后欵云燕肃画温日观葡萄在纸上米西清云山小卷在澄心堂纸上画长丈余宋裱云山细润出诸卷之上卷首没圎印朱文芝山二字钱舜举竹林七贤圗在纸上着色人物横卷下有习嬾翁白文印米友仁潇湘竒观水墨山峰在茧纸上小横卷上有朱文友仁印宋梁楷画右军书扇圗在楮上横卷钱舜举孤山圗在楮上仿赵千里金碧山水卷首有四大篆书霅溪书画后圗长三尺霅溪自题云米元晖水墨云山在楮上小横卷文与可墨竹有柯丹丘顾阿瑛题宋徽宗着色鸂鶒卷在绢素上前有御笔二字又天下一人押字思陵题画册在绢素上龚开羸马圗在楮上横卷宋杨补之墨梅在绢素上小横卷宋杨后题画册有坤卦圗印杨氏书印宋髙宗题画册李龙眠醉僧圗倪云林六君子圗梅沙弥墨竹倪元镇松坡平逺圗云林荆蛮民圗隐居圗园石荒筠圗优钵昙花圗松雪自题古木竹石画渊明像卷葛稚川移居圗王叔明隶书圗上长林话古圗黄鹤山樵分隶书赵荣禄番马圗王孟端竹卷张子政棃花鸣鸠水墨小幅在白宋纸上欵云子政为而敏作春雨鸣鸠圗王叔明天真像在楮上单条欵云黄鹤山中樵者王蒙画并诗有黄鹤山樵印钱舜举戏婴圗在楮上小横卷梅道人秋江独钓圗髙房山青緑云山仿米元章笔意欵云房山髙彦敬作于云巖精舎王叔明石梁秋瀑圗倪云林熙云圗欵云乙巳七月写赠熙云学士王孟端寄孟敷竹卷黄子久浅色山水欵云至正九年四月一日大痴吴仲圭竹谱册倪云林着色山水赵子固水墨水仙画长丈余横卷后欵云孟坚写有子固白文印彞斋朱文印赵集贤谢幼舆丘壑圗仿赵千里着色横卷宋仲温水墨丛竹卷欵云乙酉嵗宋仲温为长卿写万竹圗黄大痴仙山圗有公望父朱文印一峰白文印梅道人水墨册唐子华着色细实山水在绢素上欵云子华唐棣作钱舜举五星圗在绢素上有吴兴钱选舜举印每星前赵文敏篆书賛欵云大徳三年吴兴赵孟頫篆有赵氏子昂朱文印倪迂水墨竹一枝赵彞斋水仙卷在白宋纸上隶书彞斋二字欵有子固白文印彞斋朱文印吴仲圭水墨竹松壑单条倪元镇春山过枝册吴仲圭嘉禾八景在楮上横卷空翠风烟龙潭暮云鸳湖春晓春波烟雨月波秋霁三闸奔湍胥山松涛武水幽澜赵集贤二羊圗纸上横卷赵子固水仙水墨双钩横卷赵承㫖渊明归田圗青緑山水横卷绢甚完好子昂二字欵王孟端湖山书屋圗卷首有友石游戏四大玉柱篆徐霖子仁书王叔明听松圗纸上赵善长七树圗梅道人山水悬崖松柯丹丘墨竹挂幅在纸上曹云西山水钱霅川水仙卷在楮上李息斋墨竹赵仲穆洗马圗人十有三马十有六猿一梅道人华亭诗意楮上小卷宋徽庙雪江归櫂圗卷首徽宗痩金书题雪江归櫂圗上用双龙小方玺前黄绫夹诗上有卷字陆号皆半边字若今之挂号然卷长五尺在绢素上卷后有宣和殿制四字作痩金书上用御书二字朱文瓢印下有御押天下一人花字倪云林秋林野兴圗树石学董北苑亭中坐一人童子随后黄大痴层峦积翠有黄子乆白文印一峰道人朱文印张伯雨山水赵松雪牡丹鸂鶒大幅倪髙士溪山亭子圗溪山春霭圗竹卷唐子华才子圗在绢上倪髙士南渚圗梅花道人竹卷梁用行水墨竹李营丘暮林叠岫圗金文鼎渔乐圗在楮上长卷仿梅道人笔意每渔舟前题川拨棹辞一阕李息斋竹卷卷用绢一幅髙一尺长五尺许卷首题四字秋清野思坡石上前作小枯木四株小竹前后共六竿石旁细竹丛石大小五块王叔明乐琴书屋圗卷首篆书乐琴二大字有白文周伯琦印朱文天目白云印倪云林山水墨竹吴仲圭竹石长卷在纸上谢伯诚焦墨山水下有髙士红衣裳立双松间倪髙士双松圗赵仲穆沙苑牧马圗着色小横卷倪元镇赠陈惟允山水双树筠石圗雅宜山斋圗古木竹石王孟端墨竹倪黄合作宋纸上阔幅梅花道人山水在绢素上倪云林筠石春树圗吴仲圭山水在宋楮上长五尺许钱舜举桃源圗王叔明南村草堂圗读书圗方方壶苍颉作字圗王孟端乔柯竹石小幅赵孟頫双马圗马文璧瀛海圗詹仲和墨竹王元章墨竹倪元镇𤣥亭圗管仲姬悬崖朱竹倪云林竹树小山圗王友石墨竹朱西村着色山水文太史闗山积雪圗唐伯虎栁隂双鴈圗王雅宜荷花荡诗卷石田古松富春大岭圗有竹居小幅文休承仿米氏云山卷陆包山蛱蝶花石田五栁圗文太史袁安卧雪圗唐子畏堂上双白头圗草阁圗陆叔平鸂鶒海棠石田竹石古梅绢上着色谢时臣山水董𤣥宰水墨山水米元晖潇湘白云圗文衡山听玉圗石田虞山三桧圗陆包山烹茶圗石田牧牛圗竹鹤卷文衡山吉祥菴圗着色单条楷书题石田耻斋圗衡山水墨写意十二段在纸上横卷居竹圗卷首陈白阳篆书居竹二字在宋楮上次横山浅色山水竹居在绢素上石田牧犊单条文太史桐隂圗石田九日无菊圗衡山竹石扇沈石田着色山水姚丹丘墨竹倪云林山水自题江南春词石田金山圗文衡山千巖竞秀圗石田秋溪晩照圗文夀承兰竹卷陈白阳仿米氏云山纸上横卷唐子畏巖居髙士圗沈石田河豚大幅山水小幅王安道华山圗陆叔平临王安道华山圗四十幅王酉室梅花石田花卉册陈白阳花卉册沈恒吉山水陈白阳着色花卉册石田赠卢宗尹画文五峰仿黄子乆云山陆包山菊花唐子畏李后主圗文衡山桃源圗王酉室茉莉衡山小幅陆包山玫瑰玉簮花王禄之榴花衡山白描老子像后楷书清浄经纸上横卷沈石田育菴圗文衡山王文恪公燕集圗着色人物山水隶书征明二字衡山林塘圗岳漳余郭少卿隐居圗杜柽居自题画陆叔平山水着色小幅石田雨汎小景项子京水月竹石陈白阳山水文衡山仿云林笔小幅明郁逢庆续书画题跋记陆探㣲姜后免冠圗王维雪溪圗宋徽庙宸翰题签周文矩唐宫春晓圗张勘猎骑圗王右丞辋川圗郭忠恕摹本阎立本诸夷圗李唐伯夷叔齐采薇圗文湖州竹枝卷金显宗墨竹卷李伯时五马圗卷黄太史牋题李唐虎溪三笑圗燕穆之楚江秋晓卷宋徽宗题宗室士雷湘乡小景汤叔雅霜入千林圗米敷文楚山清晓卷小简册烟岚小景老米题潇湘长卷三纸连属计一丈二尺李龙眠华严变相圗王右丞髙士奕棊圗在绢素上卷首李西涯篆书摩诘奕棊圗五大字宋僧牧溪花果翎毛纸上长卷宋徽宗题院画册宋刘松年便桥见虏圗宋徽庙御画双蟹圗在绢素上浅色水墨小横卷前有天下一人押字思陵题画册花草四帧马逺山居小景方壶云林圗宋夏珪长江万里圗长二丈四尺绢墨如新髙克明雪意卷前有髙克明三字米海岳雪山卷自题米敷文大姚村圗石田摹本宋复古巩洛小圗思陵籖题李龙眠孝经圗纸本赵大年江乡雪霁圗李龙眠山荘圗颍濵先生题周曾秋塘圗卷宋徽宗着色山水江贯道百牛圗王孟端水墨小景在宋牋上曹云西单条杨补之墨梅一帧梅道人写菜赵文敏白描渊明像后行书归去来辞元髙士杨竹西像賛名公题咏严陵王绎写勾吴倪瓉作松勾吴髙淳元朴东海散民钱鼎席㡌山人王逢虚白道人茅毅郑元祐明徳抱遗叟杨维祯西磵居士苏大年扶风马文璧题云林水墨竹一枝王叔明灵石草堂圗黄大痴水墨山水在纸上横卷卷首文夀承大篆书溪山雨意四字梅道人山水在绢素上王叔明听雨楼圗在纸上卷首篆书听雨楼三字欵云玉雪坡下有周伯温白文印李息斋墨竹文衡山𨽻于卷首赵文敏秋郊饮马圗枯树圗林山小隐圗黄鹤山樵铁网珊瑚圗泉石闲斋圗苏长公书王定国所藏王晋卿画烟江叠嶂圗髙房山写山村圗卷赵文敏水村圗卷髙房山坡树小幅云山卷赵文敏重江叠嶂圗程南云篆五字于前赵仲穆竹西卷并画竹枝霅溪翁雪霁望弁山圗京口郭天钖云山卷钱舜举山居圗卷唐子畏倦绣图单条画沈启南花草册文休承夀意许元复椿萱芝兰圗题额沈启南浅色山水陆叔平雪景小幅着色山水文衡山仿赵松雪着色山水沈石田浅色山水文衡山着色山水谢樗仙山水姚云东题竹沈启南临云林小幅层峦圗云山小幅文征仲古木髙逸圗仿倪迂笔意项墨林小山丛竹文休承题画陈白阳仿石田小幅沈启南栁汀白燕卷文衡山石湖圗彭隆池楷书诗序唐伯虎雪景单条文太史浅色品茶圗唐子畏桃花过雨陈白阳花卉册陆包山着色水仙西府海棠牡丹沈启南仿王叔明山水唐伯虎秋菊单条文休承梅花幽兰对帧沈启南雪景陆叔平松枝喜鹊宋石门玉壶渔隐圗明汪砢玉珊瑚网晋顾恺之洛神赋圗重着色人物衣折秀媚树石竒古绢素破裂尚是宋裱宋陆探㣲姜后免冠圗隋展子䖍人物卷予家所藏最为竒古唐阎立本诸夷圗起武兴止狼牙修计国二十六为人二十八具列国状貌吴道子钟馗元夜出游圗欵云臣吴道𤣥奉旨画内教博士势至像摩诘奕棊圗在绢素上卷首五大字为李西涯公篆书钤缝有政和宣和二方印雪溪图宋徽庙宸翰题签此卷归程季白入唐宋元寳绘册江山雪霁卷冯开之快雪日记云吴崑麓得之管后宰门小火者家有一铁枥门闩摇之有声一日破堕三卷此其一也此卷海内推为墨王自有神物䕶持砢玉先得临本复见真本小簇山水辋川圗曹霸玉花騘圗韩干马圗山隂王怿家藏唐周昉士女圗泥金字标题欵云臣周昉进卷为宋祕府所藏春院鬭鸡图唐人香山图卷韩晋公五牛圗明顾氏芸阁藏黄麻纸上徽庙金书标题辛未嵗予得是卷项孔彰来影去自此临本不少闗仝春山谿阁幅贯休应真髙僧像卷此卷予得之梁溪华氏唐张戡猎骑圗唐人作毛女圗着色绢上书题斗方梁赵嵓神骏圗卷蜀黄筌芙蓉宋思陵题富贵春缣素碎脱而花瓣枝叶无少损售者云有四幅今只得其二李昇林泉髙隐圗周文矩唐宫春晩圗董北苑溪山风雨圗此卷向蔵予家今归李氏清樾堂矣郭恕先升龙圗宋复古巩洛小景北宋董北苑秋山行旅圗李成山水寒林万厯癸夘秋歙客质绘册于先子董𤣥宰极鉴赏是幅崇祯己夘夏被姑溪友人赚去予不惮千里追反之暮林叠岫圗范寛长江万里卷僧巨然山寺圗即治平寺圗吾乡吴太学功甫谢世后诸珍祕散出时先君得是圗崔白林塘刷羽圗在绢幅上桃涧雏黄真蹟纺车圗卷首周天球大书故宋王居正笔髙克明雪意卷前有髙克明三字后有州牟氏书斋清玩八字乃宋人书郭熙春山对酌圗夏山行旅文与可晩霭横看卷壬戌秋程季白示文同画卷曰晚霭横看君实题其后用东坡思无邪斋章钤记竹枝卷欵云锦江道人文同为雪岸先生作苏子瞻墨竹卷画松李龙眠孝经圗纸本吴中三贤像有郓王书所咏汉髙等六圗予昔有此卷为东仓杨汝迈所恵先君即以赠华亭薛氏后转入王越石手华严变相圗毘邪问疾圗临摩诘辋川圗绢素上髙宗书在前甲申重九日得此卷于汤玉林山荘圗绢素上颍濵先生题杨太真瑶台醉归圗醉僧圗在纸上欵云李伯时画五马圗卷黄太史牋题先大父懐荆公游云间得赵文敏临此本临刘商观奕圗吴奕篆书石刻宋搨宋徽宗雪江归櫂圗画长五尺在绢上横卷瘦金题首雪江归櫂圗上用双龙小方玺半边字若今之挂号然卷后有宣和殿制四字作瘦金体上用御书瓢印下有御押天下一人字模卫协髙士圗瘦金书题签着色极沉着可爱摹唐人明皇训子圗着色山水思陵题签泯灭不知圗名竹禽卷绢素重着色双钩竹二鸟集其上着色鸂鶒卷在绢素上前有御笔二字又天下一人押双鹊圗在纸上双蟹圗在绢上赵士雷湘乡小景宋徽宗题王晋卿画东坡题吴功甫故物杨补之墨梅绢上短横卷逃禅老人画梅一帧在绢素上汤叔雅霜入千林圗此卷前梅后兰为皇甫氏物周曽秋塘圗卷有北燕张氏家藏圗书瑶晖堂印赵大年秋塘圗江干雪霁圗赵伯驹仙山楼阁圗是圗予见李氏清樾堂一轴正相似而画法逺不及盖临本也米海岳云山卷自题云山挂幅米家山二卷米敷文楚山清晓卷小简附潇湘竒观卷卷髙尺余水墨山峰画在茧纸上潇湘长卷三纸连属计一丈二尺司马端衡诗意卷烟峦晓景老米题水墨云山卷云山小卷宋裱画在澄心堂纸上长丈余周敏仲从新安汪景纯家得之云山卷有南徐杨氏赏鉴之章李嵩服田圗宋髙宗题每段重着色在绢上长卷钱塘江望潮圗在绢上细入小景尧民击壤圗在绢上着色人物卷有隶书尧民击壤四字中书舎人程洛书李唐伯夷叔齐采薇圗虎溪三笑圗秋江圗髙宗御题马逺四景三教圗四皓奕棊圗横卷在宋楮上山居小景鹤荒山水圗钟馗月下弹琴圗马麟亭台圗卷髙宗题刘夫人太真醉挹花露圗宋画中兴四将画像卷刘松年便桥见敌圗在绢素上金碧山水着色九老圗在绢素上卢仝烹茶圗丝纶圗标题作马逺万厯壬子秋予在白下得之润州吴汝廷歴三十余年无有知其非逺者今崇祯壬午秋付装潢渊儿于松身识其欵曰松年夏珪长江万里圗长二丈四尺绢墨如新又一卷长六丈四尺较前卷更异烟江叠嶂圗钱塘观潮圗梁楷画右军书扇圗小卷画在白纸上阔二尺许髙不盈尺僧牧谿花果翎毛纸上长卷江参百牛圗欵云江贯道戏作赵孟坚水墨双钩水仙长卷水仙兰石圗巖叟梅花圗金显宗墨竹卷金王澹游嵗寒三友圗龙圗燕穆之楚江秋晓卷任月山仿韩干画马卷钱舜举浮玉山居圗着色小卷长二尺题跋甚多直文华殿四明金湜篆首桃源圗金碧山水卷五星形神圗赵子昂篆书五星賛临龙眠九歌圗洪厓先生像竹林七贤卷醉女仙卷人物在山水间重着色绢素上宫姬戏婴圗硕鼠圗草虫圗𤓰蔓圗为王敬美所藏甲寅秋玉得之娄友云李蓟丘清秋野思绢髙一尺长五尺许息斋墨竹文衡山隶于卷首温日观葡萄髙文简仿老米青緑云山卷烟岭云林赵集贤林山小隐圗𤣥真观圗在绢上重青緑山水挂幅谢幼舆丘壑圗仿赵千里着色横卷渊明归田圗青緑山水横卷白描渊明像后行书归去来辞在自制粉笺上横卷临羲献像卷崇祯戊辰秋此卷在予家桐隂髙士圗翫花士女圗绢素上重着色挂幅是圗为项又新家藏停琴拨阮圗项子京题签双幅绢堂画杏花书屋圗水村圗在纸上水墨写意春郊挟弹圗秋原牧马圗浅着色在绢素上马凡有五秋郊饮马圗赵氏三世作人马圗长卷在楮上最精第一幅子昂画奚官牵淡黄马西向第二帧仲穆画畨人牵騘马西向第三帧彦征画奚官牵玉花騘西向双马圗番马圗二胡羊逸笔杏花鸂鶒落花游鱼圗飞白石墨竹绢素上挂幅管夫人渔父圗悬崖朱竹挂轴画梅二幅着色兰花卷赵仲穆画幅魏国题黄粱梦圗天闲骐骥沙苑牧马圗着色小横披唐子华松石才子圗绢素挂幅陆行直碧梧苍石圗在绢上挂幅张子政画水墨棃花鸣鸠小幅在白宋纸上柯敬仲墨竹王若水画虎头鹰吴仲圭草亭诗意秋江独钓圗临荆浩渔父圗山水二幅在绢素上水竹山居圗水墨梅松兰竹四友圗在纸上长卷共五段竹谱卷水石竹枝幅一叶竹悬崖松古涧长松画菜盛子昭山水小幅临彞斋三友圗刘仲贤写应真像卷王元章墨梅大父懐荆公遗物玉幼供藤花阁颜秋月写钟馗圗马文璧仿巨然秋峦烟树瀛海圗曹知白雪闗云栈单条江山长卷山水轴小清秘阁藏秋林亭子黄公望溪山雨意文夀承大篆书卷首层峦积翠骑马看山圗缥缈仙居圗浅綘色山水又山水秋山林木谢伯诚焦墨山水下有髙士红衣素裳立双松间陆天游谿山清眺张伯雨山水浔阳归兴是卷乃渊明归休之圗而平江陈公立卿之所家藏者也方方壶云林圗碧山丹水纸上水墨挂幅方壶画家甫得之吴功甫云林春霁圗溪山春霭圗松江山色圗溪山仙馆圗恵山圗恵麓圗南渚圗夕阳山色逺山涌翠江渚风林谿隂山色圗松坡平逺圗着色山水云林着色画世所絶少惟新安汪景辰有此后为人持至溪山亭子林亭山色松亭山色林亭逺岫林亭晩岫霜林逺岫疎林亭子清溪亭子紫芝山亭西园圗此幅旧在玉处今归燕都万驸马矣山郭幽居圗一名荆蛮民南村隐居圗莲泾隐居圗林堂诗思圗桐里湖堂圗一名髙尚书圗雅宜山圗安处斋圗安素斋圗芥舟轩圗一名优钵昙花平野轩圗烟鹤轩圗竹树小山又小山竹树园石荒筠圗春树筠石圗双树筠石圗六君子圗云松圗双松圗初栁圗翠竹乔柯此幅予得之项楚襄后售去古木幽篁圗素树幽篁圗筠石乔柯圗双林雨竹圗古木竹石圗又古木竹石竹石水仙圗墨竹四幅竹石烟竹圗霜筠圗疎竹圗晴梢圗画竹卷摹董源画法仿李成笔意自题山水平阳氏旧藏溪山圗倪王合作宋纸上阔幅山水云林小像顾玉山三教小像杨竹西髙士小像严陵王绎写勾吴倪瓉补作松石四明郑氏珍玩书记王蒙天真上士像单条右画在宋楮上叔明得意笔也黄鹤山樵太白圗葛稚川移居圗六字王叔明分𨽻书圗上石梁秋瀑圗洞天清晓圗乔松絶壑圗千山春霁仿米海岳山水仿巨然山水清渰垂钓圗此圗为姑苏寒山赵氏家藏山水卷溪山深秀卷乐琴书所圗溪山髙隐圗花溪渔隐圗在纸上此圗有二其在吾里项氏者笔气髙纵意态苍逺旁多邥良和诗较胜新安王氏所藏长林话古圗秋山萧寺纸上单条萧寺风雨圗鲁男子闭户圗着色人物卷南村草堂圗纸上浅着色萝壁山房圗小卷在纸上灵石草堂圗芝兰室圗并记前书寳石泉壑四字后欵云王蒙画俱篆字泉石闲斋圗挂幅坦斋圗圗下有慎独清赏四字向为予家鉴藏阜斋圗与太平清话所载者异听雨楼圗在纸上卷首篆书听雨楼三字欵云玉雪坡下周伯温白文印舫阁圗破牎风雨卷卷首𨽻书破牎风雨四大字巖居髙士圗铁网珊瑚圗归盛彦修双松圗听松圗竹石竹趣圗又竹趣圗为王黄合作元人墨竹墨菊栗里秋香一云钱选笔先荆公得之吴功甫情仙花辇圗此幅为仇英所临在予家予又有瑶岛羣真圗亦元人卷着色春景山水松斋沐发圗江叟吹笛圗宪庙御制上林秋意中作白地团扇週围填以墨泥金写诗及年日用二小玺朱西村着色山水徐幼文狮子林圗凉风堂珍藏竹牎风雨卷补快雪时晴圗姚少师竹卷华东湖卧云山居圗王孟端湖山书屋圗卷首有友石游戏四大玉筯篆为徐霖子仁书钤缝朱文游戏翰墨四字印送行圗水墨山水单条又送行圗欵云友石生王芾画山水卷卷首李西涯篆书水墨小景在宋牋上春溪凝翠圗耕隐圗乔柯竹石小挂幅竹卷下有广孝白文印仪轩朱文印墨竹在宋经牋上横幅双钩竹石竹枝虚亭秋色圗茅斋煮泉圗江山万里圗宋南宫万玉荘卷夏太卿画竹二幅一晴一雨晴者曰三径清风雨者曰林塘过雨杜用嘉月舟圗自题山水渊孝先生画所存无㡬予仅有其元墓看梅圗仿赵善长山水而已沈贞吉烟波钓艇娄江胜感接待寺八景一一仿宋元人笔姚公绶春山云树圗秋溪弄笛圗自题读书圗推篷梅花圗筠石圗竹枝圗𤓰蔓圗老圃秋容卷蕉池积雪卷沈石田干坤四大景谿峦秋色圗天池亭月圗石湖书院老树圗秋山圗巴山圗南川髙士圗鹤听琴圗予昔年得石田画颇多然旋得旋去如此幅其一也更有寄竹鹤翁圗潇洒有致竟归之汉碧云仿倪迂山水为髙大巖所藏仿吴仲圭笔意又仿梅沙弥山水水墨梅圗王理之补勾勒竹自賛画像送吴文定公行卷并题雪馆情话卷娄江雪櫂圗在纸上卷首陈瑄篆题南湖草堂圗十名人蹟御李斋装话别期菊圗匡山新霁圗金山寺圗山居圗江阁看山圗碧梧山馆圗幽居秋意圗秋牎月色圗花沼禽鱼圗许由弃瓢圗支硎冒云圗天台石梁圗虎丘圗芝田圗卷除夜聚饮圗新春荔柿圗平楚栁桃圗湖乡闷雨圗幽栖圗水次亭馆圗访友圗樽酒夜话圗栁隂睡燕圗蕉石锦鸡圗四景山水春树宴息圗清溪亭子圗秋林待渡圗桐隂宴息圗沈氏家物寻诗圗雪隐圗雪旅圗仿云林笔芙蓉圗菊圗竹圗蕉石圗慈乌此幅为汪氏先世遗物水边鹅仿大痴笔意此幅向藏墨花阁吴山越水二大幅富春大岭圗墨泉圗竹巖新霁圗五栁圗有竹居小横幅杏花鹦鹉圗枯木新鹅石田牧犊圗双玉圗阳冈圗闗山积雪圗云山二轴山水四幅自题诸画天平山圗桃花书屋圗有竹居画卷刘廷美山水小幅又山水崇祯四年中秋日得之黄规仁水墨荷花姜廷宪自题诸画张复阳山水二幅文征明仿米氏云山卷仿米青緑云山小幅闗山积雪圗长卷龙门览胜治平山寺圗石湖圗又石湖圗丹泉草堂圗白描老子像后楷书清净经及老子传跋袁安卧雪圗时为曹瞻明得此画于项𤣥度因以见示桐隂髙士圗听玉圗竹居圗竹居二字为陈白阳书秋林泉石玉兰圗泽兰圗飞白石后有铭千巖万壑圗烹茶圗自题诸画云峰石色山水三幅落木寒泉写竹横塘诗意此画并仿燕穆之山水卷予得之梁溪华氏仿燕穆之三山卷后有王雅宜行草长幅仿李唐沧浪濯足仿董北苑山水仿赵文敏沧浪濯足着色绢上仿倪迂山水燕山春景古木幽居圗古木髙逸圗碧梧髙士圗河梁话别圗明皇夜游圗昭君圗洛神圗挂幅绣水汪氏鉴藏花鸟四帧杏花双鸠圗予得之髙明水后为姚汝危易去小院秋黄圗故里读书圗一作还家志喜春田白社圗西斋话旧圗秋林独钓圗夀山福海圗重青緑山水六幅周东村濠乐圗寒林读易竹溪秋色唐伯虎丹阳景圗垂虹别意江深草阁圗梦筠圗松阁幽花圗巖石髙士圗又巖中髙士圗山水四轴版筑求贤圗孟蜀宫妓圗风雪归窰圗倦绣圗秋千圗花阵六竒圗堂上双白头圗征鸿圗桃花过雨圗落花圗陈白阳烟峦叠嶂圗仿赵文敏作石塘圗设色工致全学赵松雪仿大痴笔又着色山水又水墨幅老圃秋容圗浅色大幅匹窠书欵杏花双燕水墨竹石菊花折枝花卷首题四字与造物游画梅桃枝幅玫瑰幅秋海棠薜荔园圗王仲山自题小轴听秋圗俸鹤圗画木笔花王禄之白燕棃花榴房多子圗水仙陆五湖松林髙士圗在纸上单条秋山携卷挂幅云松圗仇十洲摹松雪沙苑圗雪栈圗临池消夏圗宫蚕圗汉宫春晓仙峦圗仇氏青鸟传音圗绢素青緑山水人物大轴上张伯起诗今已另裱此杜陵内史为吴江沈夫人作也万厯甲寅秋予即从彼处周氏得之先是有仇氏着色白衣大士像王履吉仿云林笔意许元复题椿萱芝兰圗岳漳余山水郭少卿隐居圗陆叔平山水诸幅天香书屋圗春城叠障圗疎林峰石圗仿大痴山水春意秋思石湖雪烹茶圗天池仙馆杏花山禽圗沙暖睡鸳鸯锦浪鸂鶒松枝喜鹊练雀粉红山茶雏黄花影红白牡丹緑牡丹西府海棠丫兰圗溪山余霭卷谢樗仙山水长卷夏景山水草堂云树居士贞瀛洲圗村居圗宋石门西方三圣游戏园林圗天台小幅给菴圗偈卷文徳承万壑松风谿山仙馆圗深山独歩青緑山水秋渚拂钓寄山圗此幅向为予家所藏画梅文夀承题画兰竹卷水墨牡丹画榴水仙文休承仿米云山卷仿着色米氏云山写杜陵诗意挂幅诸诗即题其上三梓圗兰亭圗西湖圗夀意归隐圗仿倪元镇山水秋江独钓此幅乃文水遗先子者石湖圗仿叔明谿山髙逸圗水墨山水挂幅四景桃源圗赤壁圗林泉髙逸圗落英圗松壑虎啸蛱蝶圗钱磬室梅花钟馗樊川诗意入细青緑山水有顾砚山印记蚕叶圗青门沈仕鸳湖圗夷门侯懋功南湖禅舎圗项子京荆筠圗卷周少谷爱荆圗圗作山水是服卿所絶少者引首八分体为王伯谷书孙叔达爱荆圗首三大字为伯谷行书张古塘爱荆圗卷首行草欵沈士兰凝霞阁圗蒋虹桥临池合作圗孙汉阳自题画竹董太史思白山居圗陈眉公题大士像仙人看奕圗又天池圗璩元瑜湛泉圗李太仆仿黄大痴山水仿子久富春山圗卷仿吴仲圭笔意秋崖霜树圗雪里渔竿圗李珂雪江干七树圗杉青送行圗双松芝石圗项又新山水墨竹墨梅墨荷程六无钟山社圗顿西来写春江花月社吴中翰写自韵子小影李长蘅宋比玉合作山水幅米友石写江乡夜话薛素君画水仙花里观音黄皆令写南轩松单条又烟水疎林幅西士作曼倩采桃圗海国女主卑弥唿遗艳卷着色大人物日本所画御定佩文斋书画谱卷一百