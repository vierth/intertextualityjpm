白氏文集白氏长庆集堂记龙门重修白乐天影堂记陶谷述祭法曰法施于人则祀之洛书曰王者之瑞则图之世称白傅文行比造化之功盖后之学者若群鸟之宗凤皇百川之朝沧海也秉笔之士出斯道而取位卿相者十七八焉得不谓法施于人耶王者之瑞耶飨庙食画云台可矣矧山椒遗像乎陟彼高岗慷慨前事松凋宰树萧瑟古埏之上伊注逝川潺湲荒祠之下歳月未积栋宇将坏考其由中和初黎民经之而弗勤诣其制长兴末秦王修之而弗至人神玄感属在兴运今居守左相太原武公自许下之抚三川也登鄂丘望太室且曰兹邑也周公测景之地土圭在焉吾当正掬躬言曰民以报天子旣下车辟汚莱以实仓廪寛狱市以处豪猾繇是十一之税均三千之条省暇日廵魏阙过天街又曰兹地也成王定鼎之郊土气犹属吾当寻旧地举坠典以壮皇居遂上章法象纬以严端门构鸿梁而路洛水繇是知拱辰之位肃朝天之路通三载陟明我无慙德广顺三祀歳在癸丑暮春之初予因芟除入洛获谒拜上公趋魏綘之庭金石在列入亚夫之戸棨㦸生风初揖我以升降视礼之也复接我以酒浆观予志也始三揖而进终百拜而退旣予旋轸相访政事对曰河桥破虏之勲有亰观在滹水御守之略有金汤在虽三尺童子尽能知之子无可述因以白公影堂爲说公曰我武臣也惟干戈是执昧爼豆之事幸爲我序白氏正勣及修葺之义俾后之闻者足以勤爲善而向令名是吾志也虽百金不恡矧土木乎予曰彼白公服则儒士也位则文人也当官隷事烈有丈夫志祗于批逆鳞刺权倖塞左道履平坦鎭阳拒命也指中人爲制将救日月之蚀则战士心恱武相遇盗也责亰尹计贼犯雷霆之怒则姧臣股慄杭州救旱因农源而积湖水龙门通崄出家财而凿八滩着策数斗篇尽王佐之才有文七十卷导平生之志向使得其位而且乆行其道而不疑以宪宗之神武可继文皇也元和之刑政自同太宗也必当华夏宅心上东封之书蛮夷屈膝纳藁街之贡岂直擒吴定蜀平一蔡州而已或言祖毕公耸身长揖而言曰异乎音之所闻若此则白公太才羙寔辅相之英者岂徒丈夫耶子其行矣予果得修之予归朝未再旬邸吏捧公书相授具报讫事谷素乏口才加之性懒蟠桃拂汉非尺箠可量直以与公问答䟽之如右别刋贞石以俟能者广顺癸丑岁七月十有二日记白氏长庆集序白氏长庆集序浙东观察使元稹字微之述白氏长庆集者太原人白居易之所作居易字乐天乐天始言试指之无二字能不误始旣言读书勤敏与他儿异五六岁识声韵十五志诗赋二十七举进士贞元末进土尚驰竸不尚文就中六籍尤摈落礼部侍朗高郢始用经艺爲进退乐天一举擢上第明年拔萃甲科由是性习相近远求玄珠斩白蛇等赋及百道判新进土竸相传于京师矣会宪宗皇帝册召天下士乐天对诏称㫖又登甲科未几入翰林掌制诰比比上书言得失因爲贺雨泰中吟等数十章指言天下事时人比之风骚焉予始与乐天同校祕书之名多以诗章相赠答会予谴掾江陵乐天犹在翰林寄予百韵律诗及杂体前后数十章是后各佐江通复相詶寄巴蜀江楚间洎长安中少年逓相倣効竸作新词自谓爲元和诗而乐天秦中吟贺雨讽谕等篇时人罕能知者然而二十年间禁省观寺邮候墙壁之上无不书王公妾妇牛童马走之口无不道至于缮写模勒衒卖于市井或持之以交酒茗者处处皆是其甚者有至于盗窃名姓苟求自售杂乱间厠无可柰何予甞于平水市中见村校诸童竸习诗召而问之皆对曰先生敎我乐天微之诗固亦不知予之爲微之也又云鸡林贾人求市颇切自云本国宰相毎以百金换一篇其甚伪者宰相辄能辨别之自篇章巳来未有如是流传之广者长庆四年乐天自杭州剌史以右庻子诏还予时剌㑹稽因得尽徴其文手自排纉成五十卷凡二千一百九十一首前辈多以前集中集爲名予以爲陛下明年秋当改元长庆讫于是因号曰白氏长庆集大凡人之文各有所长乐天之长可以爲多矣夫以讽谕之诗长于激闲适之诗长于遣感伤之诗长于切五字律诗百言而上长于赡五字七字百言而下长于情赋賛箴戒之类长于当碑记叙事制诏长于实启奏表状长于直书檄词䇿剖判长于尽揔而言之不亦多乎哉至于乐天之官族景行与予之交分浅深非叙文之要也故不书长庆四年冬十二月十日微之序白氏长庆集目録白氏长庆集五帙都五十卷凡二千一百九十一首第一帙诗七卷揔三百三十首第一卷讽谕一古调诗第二卷讽谕二古调诗第三卷讽谕三新乐府第四卷讽谕四新乐府第五卷闲适一古调诗第六卷闲适二古调诗第七卷闲适三古调诗第二帙七卷揔四百七十二首第八卷闲适四古调诗第九卷感伤一古调诗第十卷感伤二古调诗第十一卷感伤三古调诗第十二卷感伤四謌行曲引第十三卷律诗一第十四卷律诗二第三帙七卷揔六百十五首第十五卷律诗三第十六卷律诗四第十七卷律诗五第十八卷律诗六第十九卷律诗七第二十卷律诗八第二十一卷诗赋第四帙七卷揔七十九首第二十二卷铭赞箴謡偈第二十三卷哀祭文第二十四卷碑碣第二十五卷墓志铭第二十六卷记序第二十七卷书第二十八卷书序第五帙七卷揔二百十三首第二十九卷书颂讥论状第三十卷试䇿问制诰第三十一卷中书制诰一旧体第三十二卷中书制诰二旧体第三十三卷中书制诰三旧体第三十四卷中书制诰四新体祭文册文附第三十五卷中书制诰五新体第六帙七卷揔二百五十八首第三十六卷中书制诰六新体第三十七卷翰林制诰一拟制附第三十八卷翰林制诰二拟制附第三十九卷翰林制诏三勑书批答祭文賛文附第四十卷翰林制诏四勑书批答祭文賛文附第四十一卷奏状一第四十二卷奏状二第七帙七卷揔一百五十六首第四十三卷奏状三第四十四卷奏状四第四十五卷策林一第四十六卷䇿林二第四十七卷策林三第四十八卷䇿林四第四十九卷甲乙判一第五十卷甲乙判二第八帙七卷共五百五十四首后集第五十一卷杂体格诗謌行第五十二卷格诗杂体第五十三卷律诗一第五十四卷律诗二第五十五卷律诗三第五十六卷律诗四第九帙七卷共三百二十八首第五十七卷律诗五第五十八卷律诗六第五十九卷碑志序记表第六十卷碑记序解祭文第六十一卷铭志序賛祭第六十二卷律诗第六十三卷格诗杂体第十帙七卷共五百七十八首第六十四卷律诗第六十五卷律诗第六十六卷律诗第六十七卷律诗杂体附第六十八卷律诗第六十九卷半格诗律诗附第七十卷碑记铭吟偈已上十册共七十卷揔三千五百九十四首白氏长庆集阙文白氏长庆集卷第三十一阙文是集第三十一卷原空七十三行覆案卷首目录佚题凡九初版之时未敢率补近获明钖山华氏铜活字本源岀赵宋取以对勘其第四十八卷篇什次第与是本第三十一卷同阙文在焉实凡七十六行又七字亟爲录附集末以成完书惜是本原空白叶岀诸臆计行字未能脗合耳丁卯八月吴县姜殿扬识辛丘度可工部员外郞李石可左补阙李仍叔可右补阙三人同制勑朝散大夫右补阙内供奉飞骑尉辛丘度等朕诏丞相求方略忠谠之士置于左右而播等以石曁仍叔应诏言其爲人厚实謇直尝以文行谋画客于幕府之间临事敢言当官能守可使束带同升诸朝乂言丘度介洁静专不交势利宜加推奖以劝其徒况久次者转迁后来者登进皆适所用平章可之可依前件魏博军将薛之纵等十四人各授官爵制勑薛之纵等去年冬授愬钺俾自徐鎭潞而愬越与某麾下同德食不求饱席不暇暖节鎭殿定一如所委此诚愬之忠略然所赖之纵等焦心勠力同济厥功而颁赏已逾时秩宜加等我有爵禄分而命之知吾不遗细大之功可依前件裴度李夷简王播郑絪杨于陵等各赐爵幷回授爵制勑礼云臣下竭力尽忠以立功于国者必报之以爵禄此言上之不虚取于下也而司空度等咸以忠力作股肱心膂之臣大节大劳书在甲令然则功如是忠如是高爵重秩予何爱焉故能统御之初先行信赏诏主爵者合爲奏书或加宠进封或延恩任子次勤第品咸按旧章行乎敬之无忝予一人之嘉命可依前件郑余庆杨同悬等十人亡母追赠郡国夫人制勑郑余庆亡母某氏等大德不旌则劝善之典缺矣亲不显则扬名之道废矣凡今公卿大夫至子元士济济然抱忠履信立吾朝者皆圣善之教燕翼之方所致也自家刑国有所从来不大封崇是忘报施朕去年仲月统御之初发号推恩先降是命岂直光前慰后而已哉亦欲使天下爲母者闻庶几乎善统其家慈训其子厚人伦而美教化也可不务乎李真授咸阳令制勑某官李真近者西夷犯塞诏诸将岀师司计臣俊言置有应辩才可司馈饷故自京府掾假台郞宪职以命之属寇遁师旋未展其用况在公族推有器干今授铜印俾宰咸阳夫庶官之任爲急西郊咫尺伫尔能声可京兆府咸阳县令刘纵授祕书郞制勑某官刘纵徒步诣阙上献封章又自敍其先臣陈许间事皆历历可听公侯子弟多溺于骄邪尔能读书学文自可加奖图籍之府命尔爲郞岂唯振滞求能且不欲使勋劳之后栖栖于尘土中可祕书省祕书郞程羣授坊州司马制勑程羣尝从事于鎭冀之间病免所职垂老之岁弃爲穷人伥伥无归有足伤者夫一夫不获者纳诸隍此圣王用心推已及物今宜与羣禄食使饱暖其身亦犹晋君不能忘情于绛老也往佐中部尔其念哉可坊州司马海州刺史王元辅加中丞勑海州刺史王元辅汉制二千石有政绩者就中加命秩不卽改移盖欲使吏久于官而人安于化也今元辅爲郡颇有理名廉使上闻奏课居最宜加中宪旌而宠焉庶使与吾共理者闻而知劝可兼御史中丞杨潜可洋州刺史季繁可遂州刺史史备可濠州刺史制勑朝散大夫守尙书金部郞中上柱国杨潜温厚静专有端士之操朝议大夫前使持节吉州诸军事吉州刺史上柱国季繁精强博敏有才子之称将仕郞前使持节诸军事守光州刺史云骑尉史备变通健决有良吏之用而能本于文学辅以政事爲郞见其行爲郡闻其声夫洋更梁之险遂居蜀之腴濠控白氏文集白氏长庆集卷第一白氏文集巻第一讽谕一古调诗五言凡六十五首贺雨诗皇帝嗣寳历元和三年冬自冬及春暮不雨旱爞爞上心念下民惧岁成灾㓙遂下罪巳诏殷勤告万邦帝曰予一人继天承祖宗忧勤不遑宁夙夜心忡忡元年诛刘辟一举靖巴邛二年戮李锜不战安江东顾惟眇眇德遽有巍巍功或者天降沴无乃儆予躬上思答天戒下思致时邕莫如率其身慈和与俭㳟乃命罢进献乃命赈饥穷宥死降五刑责已寛三农宫女出宣徽廏马减飞龙庶政靡不举皆出自宸衷奔腾道路人伛偻田野翁欢唿相告报感泣涕沾胷顺人人心悦先天天意从诏下才七日和气生沖融凝爲悠悠云散作习习风昼夜三日雨凄凄复蒙蒙万心春熈熈百谷青芃芃人变愁爲喜岁易俭爲丰乃知王者心忧乐与衆同皇天与后土所感无不通冠珮何锵锵将相及王公蹈舞唿万歳列贺明庭中小臣诚愚陋职忝金銮宫稽首再三拜一言献天聪君以明爲圣臣以直爲忠敢贺有其始亦愿有其终读张籍古乐府诗张君何爲者业文三十春尤工乐府诗举代少其伦爲诗意如何六义互铺陈风雅比兴外未尝着空文读君学仙诗可讽放佚君读君董公诗可诲贪暴臣读君商女诗可感悍妇仁读君勤齐诗可劝薄夫淳上可裨教化舒之济万民下可理情性巻之善一身始从青衿歳迨此白髪新日夜秉笔吟心苦力亦勤时无采诗官委弃如泥尘恐君百歳后灭没人不闻愿藏中祕书百代不湮沦愿播内乐府时得闻至尊言者志之苗行者文之根所以读君诗亦知君爲人如何欲五十官小身贱贫病眼街西住无人行到门孔戡诗洛阳谁不死戡死闻长安我是知戡者闻之涕泫然戡佐山东军非义不可干拂衣向西来其道直如絃从事得如此人人以爲难人言明明代合置在朝端或望居谏司有事戡必言或望居宪府有邪戡必弹惜哉两不谐没齿爲闲官竟不得一日謇謇立君前形骸随衆人歛葬北邙山平生刚肠内直气归其间贤者爲生民生死悬在天谓天不爱人胡爲生其贤爲天果爱民胡爲夺其年茫茫元化中谁执如此权㐫宅诗长安多大宅列在街西东往往朱门内房廊相对空枭鸣松桂枝狐藏兰菊丛苍苔黄叶地日暮多旋风前主爲将相得罪窜巴庸后主爲公卿寝疾殁其中连延四五主殃祸继相钟自从十年来不利主人翁风雨壊檐隙蛇鼠穿墙墉人疑不敢买日毁土木功嗟嗟俗人心甚矣其愚䝉但恐灾将至不思祸所从我今题此诗欲悟迷者胸凡爲大官人年禄多髙崇权重持难乆位高势易穷骄者物之盈老者数之终四者如冦盗日夜来相攻假使居吉土孰能保其躬因小以明大借家可谕邦周秦宅崤函其宅非不同一兴八百年一死望夷宫寄语家与国人㓙非宅凶梦仙诗人有梦仙者梦身升上清坐乘一白鹤前引双红旌羽衣忽飘飘玉鸾俄铮铮半空直下视人世尘冥冥渐失乡国处才分山水形东海一片白列岳五㸃青须臾羣仙来相引朝玉京安期羡门辈列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭再拜受斯言既窹喜且惊祕之不敢泄誓志居巖扃恩爱舍骨肉饮食断羶腥朝飡云母散夜吸沆瀣精空山三十载日望辎軿迎前期过已乆鸾鹤无来声齿髪日衰白耳目减聪明一朝同物化身与粪壤并神仙信有之俗力非可营苟无金骨相不列丹台名徒传辟谷法虚受烧丹经只自取勤苦百年终不成悲哉梦仙人一梦误一生观刈麦诗时爲盩厔县田家少闲月五月人倍忙夜来南风起小麦覆陇黄妇姑荷箪食童稚携壷浆相随饷田去丁壮在南冈足蒸暑土气背灼炎天光力尽不知热但惜夏日长复有贫妇人抱子在其傍右手秉遗穗左臂悬弊筐听其相顾言闻者爲悲伤家田输税尽拾此充饥肠今我何功德曽不事农桑吏禄三百石歳晏有余粮念此私自愧尽日不能忘题海图屏风诗元和巳丑年作海水无风时波涛安悠悠鳞介无小大遂性各沉浮突兀海底鳌首冠三神丘钩网不能制其来非一秋或者不量力谓兹鳌可求屓赑牵不动纶絶沉其钩一鳌既顿颔诸鳌齐掉头白涛与黑浪唿吸绕咽喉喷风激飞廉鼓波怒阳侯鲸鲵得其便张口欲吞舟万里无活鳞百川多倒流遂使江汉水潮宗意亦休苍然屏风上此画良有由羸骏诗骅骝失其主羸饿无人牧向风嘶一声莽苍黄河曲踏冰水畔立卧雪塜间宿歳暮田野空寒草不满腹岂无市骏者尽是凡人目相马失于瘦遂遗千里足村中何扰扰有吏征蒭粟输彼军厩中化作驽骀肉废琴诗丝桐合爲琴中有太古声古声淡无味不称今人情玉徽光彩灭朱絃尘土生废弃来巳乆遗音尚泠泠不辞爲君弹縦弹人不听何物使之然羗笛与秦筝李都尉古劒诗古劒寒黯黯铸来几千秋白光纳日月紫气排斗牛有客借一观爱之不敢求湛然玉匣中秋水澄不流至寳有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私雠劝君愼所用无作神兵羞云居寺孤桐诗一株青玉立千叶緑云委亭亭五丈余高意犹未已山僧年九十清净老不死自云手种时一颗青桐子直从萌芽拔高自毫末始四面无附枝中心有通理寄言立身者孤直当如此京兆府新栽莲诗时爲盩厔尉趋府作汚沟贮浊水水上叶田田我来一长叹知是东溪莲下有清泥汚馨香无复全上有红尘扑颜色不得鲜物性犹如此人事亦宜然託根非其所不如遭弃捐昔在溪中日花叶媚清涟今来不得地顦顇府门前月夜登阁避暑诗旱乆炎气甚中人若燔烧清风隐何处草树不动揺何以避暑气无如出尘嚣行行都门外佛阁正岧嶤清凉近高生烦热委静销开襟当轩坐神泰神飘飘回看归路傍禾黍尽枯焦独善诚有计将何救旱苗初授拾遗诗奉诏登左掖束带参朝议何言初命卑且脱风尘吏杜甫陈子昻才名括天地当时非不遇尚无过斯位况子蹇薄者宠至不自意惊近白日光慙非青云器天子方从谏朝廷无忌讳岂不思匪躬适遇时无事受命巳旬月饱食随班次谏纸忽盈箱对之终自愧赠元稹诗自我从宦游七年在长安所得唯元君乃知定交难岂无山上苗径寸无歳寒岂无要津水咫尺有波澜之子异于是乆处誓不谖无波古井水有节秋竹竿一爲同心友三及芳歳兰花下鞍马游雪中盃酒欢衡门相逢迎不具带与冠春风日高睡秋月夜深看不爲同登科不爲同署官所合在方寸心源无异端哭刘敦质诗小树两株栢新土三尺坟苍苍白露草此地哭刘君哭君岂无辞辞云君子人如何天不弔穷悴至终身愚者多贵寿贤者独贱迍龙亢彼无悔蠖屈此不伸哭罢持此辞吾将诘羲文答友问诗大圭廉不割利劒用不缺当其斩马时良玉不如铁置铁在洪炉铁消易如雪良玉同其中三日烧不热君疑才与德咏此知优劣杂兴三首楚王多内宠倾国选嫔妃又爱从禽乐驰骋每相随锦鞴臂花隼罗袂控金羁遂习宫中女皆如马上儿色禽合爲荒刑政两巳衰云梦春仍猎章华夜不归东风二月天春鴈正离离美人挟银镝一发叠双飞飞鸿惊断行歛翅避蛾眉君王顾之笑弓箭生光辉回眸语君曰昔闻庄王时有一愚夫人其名曰樊姬不有此游乐三载断鲜肥越国政初荒越天旱不巳风日燥水田水涸尘飞起国中新下令官渠禁流水流水不入田壅入王宫里余波养鱼鸟倒影浮楼雉澹灔九折池萦回十余里四月芰荷发越王日游嬉左右好风来香动芙蓉蘂但爱芙蓉香乂种芙蓉子不念阊门外千里稻苗死吴王心日侈服翫尽竒瓌身卧翠羽帐手持红玉盃冠垂明月珠带束通天犀行动自矜顾数步一徘徊小人知所好懐寳四方来奸邪得借手从此倖门开古称国之寳谷米与贤才今看君王眼视之如尘灰伍员谏已死浮尸去不回姑苏台下草麋鹿暗生麑宿紫阁山北村诗晨游紫阁峯暮宿山下村村老见予喜爲予开一鐏举盃未及饮暴卒来入门紫衣挟刀斧草草十余人夺我蓆上酒掣我盘中飡主人退后立歛手反如宾庭中有竒树种来三十春主人惜不得持斧断其根口称采造家身属神䇿军主人愼勿语中尉正承恩读汉书诗禾黍与稂莠雨来同日滋桃李与荆棘霜降同夜萎草木既区别荣枯那等夷茫茫天地意无乃太无私小人与君子用置各有宜奈何西汉末忠邪并信之不然尽信忠早絶邪臣窥不然尽信邪早使忠臣知优游两不断盛业日巳衰痛矣萧京辈终令陷祸机每读元成纪愤愤令人悲寄言爲国者不得学天时寄言爲臣者可以鑑于斯赠樊着作诗阳城爲谏议以正事其君其手如屈轶举必指佞臣卒使不仁者不得秉国钧元稹爲御史以直立其身其心如肺石动必达穷民东川八十家寃愤一言伸刘辟肆乱心杀人正纷纷其㛐曰庾氏弃絶不爲亲从使萌逆节隐心潜负恩其佐曰孔戡舍去不爲宾凡此士与女其道天下闻常恐国史上但记凤与麟贤者不爲名名彰教乃敦每惜若人辈身死名亦沦君爲着作郎职废志空存虽有良史才直笔无所申何不自着书实録彼善人编爲一家言以备史阙文蜀路石妇诗道傍一石妇无记复无铭传是此郷女爲妇孝且贞十五嫁邑人十六夫征行夫行一十载妇独守孤茕其夫有父母老病不安宁其妇执妇道一一如礼经晨昏问起居恭顺发心诚药饵自调节膳羞必甘馨夫行竟不归妇德转光明后人髙其节刻石像妇形俨然整衣巾若立在闺庭似见舅姑礼如闻环珮声至今爲妇者见此孝心生不比山头石空有望夫名折劒头诗拾得折劒头不知折之由一握青蛇尾数寸碧峯头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折劒犹胜曲全钩登乐游园望诗独上乐游园四望天日曛东北何霭霭宫阙入烟云爱此高处立忽如遗垢氛耳目暂清旷懐抱郁不伸下视十二街绿树间红尘车马徒满眼不见心所亲孔生死洛阳元九谪荆门可怜南北路高盖者何人酬元九对新栽竹有懐见寄昔我十年前与君始相识曾将秋竹竿比君孤且直中心一以合外事纷无极共保秋竹心风霜侵不得始嫌梧桐树秋至先改色不爱杨柳枝春来软无力怜君别我后见竹长相忆常欲在眼前故栽庭户侧分首今何处君南我在北吟我赠君诗对之心恻恻感鹤诗鹤有不羣者飞飞在野田饥不啄腐鼠渴不饮盗泉贞姿自耿介杂鸟何翩翾同游不同志如此十余年一兴嗜欲念遂爲矰缴牵委质小池内争食羣鸡前不惟懐稻粱兼亦竸腥羶不唯恋主人兼亦狎乌鸢物心不可知天性有时迁一饱尚如此况乘大夫轩春雪元和歳在卯六年春二月月晦寒食天天隂夜飞雪连宵复竟日浩浩殊未歇大似落鹅毛宻如飘玉屑寒销春茫苍气变风凛冽上林草尽没曲江水复结红干杏花死绿冻杨枝折所怜物性伤非惜年芳絶上天有时令四序平分别寒燠苟反常物生皆夭阏我观圣人意鲁史有其说或记水不冰或书霜不杀上将儆正教下以防灾孽兹雪今如何信美非时节髙仆射诗富贵人所爱圣人去其泰所以致仕年着在礼经内玄元亦有训知止则不殆二䟽独能行遗迹东门外清风乆销歇迨此尚千载斯人古亦稀何况今之代遑遑名利客白首千百辈唯有高仆射七十悬车盖我年虽未老歳月亦云迈预恐耄及时贪荣不能退中心私自儆何以爲我戒故作仆射诗书之于大带白牡丹诗和钱学士作城中看花客旦暮走营营素华人不顾亦占牡丹名闭在深寺中车马无来声唯有钱学士尽日遶丛行怜此皓然质无人自芳馨衆嫌我独赏移植在中庭留光夜不暝迎光曙先明对之心亦静虚白相向生唐昌玉蘂花攀翫衆所争折来比颜色一种如瑶琼彼因稀见贵此以多爲轻始知无正色爱恶随人情岂惟花独尔理与人事并君看入时者紫艶与红英赠内诗生爲同室亲死爲同穴尘他人尚相勉而况我与君黔娄固穷士妻贤忘其贫冀缺一农夫妻敬俨如宾陶潜不营生翟氏自㸑薪梁鸿不肯仕孟光甘布裙君虽不读书此事耳亦闻至此千载后传是何如人人生未死间不能忘其身所须者衣食不过饱与温蔬食足充饥何必膏粱珍缯絮足御寒何必锦绣文君家有贻训清白遗子孙我亦贞苦士与君新结婚庶保贫与素偕老同欣欣寄唐生诗贾谊哭时事阮籍哭路岐唐生今亦哭异代同其悲唐生者何人五十寒且饥不悲口无食不悲身无衣所悲忠与义悲甚则哭之太尉击贼日尚书叱盗时大夫死兇冦谏议谪蛮夷每见如此事声发涕辄随往往闻其风俗士犹或非怜君头半白其志竟不衰我亦君之徒郁郁何所爲不能发声哭转作乐府诗篇篇无空文句句必尽规功高虞人箴痛甚骚人辞非求宫律高不务文字竒惟歌生民病愿得天子知未得天子知甘受时人嗤药良气味苦琴淡音声稀不惧权豪怒亦任亲朋讥人竟无奈何唿作狂男儿毎逢羣盗息或遇云雾披但自高声歌庶几天听卑歌哭虽异名所感则同归寄君三十章与君爲哭词伤唐衢二首自我心存道外物少能逼常排伤心事不爲长叹息忽闻唐衢死不觉动颜色悲端从东来触我心恻恻伊昔未相知偶游滑台侧同宿李翺家一言如旧识酒酣出送我风雪黄河北日西并马头语别至昬黑君归向东郑我来游上国交心不交面从此重相忆怜君儒家子不得诗书力五十着青衫试官无禄食遗文仅千首六义无差忒散在京华间何人爲收得二忆昨元和初忝备谏官位是时兵革后生民正憔悴但伤民病痛不识时忌讳遂作秦中吟一吟悲一事贵人皆恠怒闲人亦非訾天高未及闻荆棘生满地唯有唐衢见知我平生志一读兴叹嗟再吟垂涕泗因和三十韵手题逺缄寄致吾陈杜间赏爱非常意此人无复见此诗尤可贵今日开箧看蠧鱼损文字不知何处葬欲问先歔欷终去哭坟前还君一掬泪问友诗种兰不种艾兰生艾亦生根荄相交长茎叶相附荣香茎与臭叶日夜俱长大锄艾恐伤兰溉兰恐滋艾兰亦未能溉艾亦未能除沈吟意不决问君合何如悲哉行悲哉爲儒者力学不知疲读书眼欲暗秉笔手生胝十上方一第成名常苦迟纵有宦达者两鬓巳成丝可怜少壮日适在穷贱时丈夫老且病焉用富贵爲沉沉朱门宅中有乳臭儿状貎如妇人光眀膏粱肌手不把书巻身不擐戎衣二十袭封爵门承勲戚资春来日日出服御何轻肥朝从薄徒饮暮有倡楼期封钱还酒债堆金选蛾眉声色狗马外其余一无知山苗与涧松地势随高卑古来无奈何非君独伤悲紫藤诗藤花紫蒙茸藤叶青扶疎谁谓好颜色而爲害有余下如蛇屈盘上若绳萦纡可怜中间树束缚成枯株柔蔓不自胜袅袅挂空虚岂知纒树木千夫力不如先柔后爲害有似谀佞徒附着君权势君迷不肯诛又如妖妇人绸缪蛊其夫可怜壊人室夫惑不能除寄言邦与家所愼在其初毫末不早辩滋蔓信难图愿以藤爲诫铭之于座隅放鹰诗十月鹰出笼草枯雉兔肥下鞴随指顾百掷无一遗鹰翅疾如风鹰爪利如锥本爲鸟所设今爲人所资孰能使之然有术甚易知取其向背性制在饥饱时不可使长饱不可使长饥饥则力不足饱则背人飞乗饥纵搏击未饱须絷维所以爪翅功而人坐收之圣明驭英雄其术亦如斯鄙语不可弃吾闻诸猎师慈乌夜啼诗慈乌失其母哑哑吐哀音昼夜不飞去经年守故林夜夜夜半啼闻者爲沾襟声中如告诉未尽反哺心百鸟岂无母尔独哀怨深应是母慈重使尔悲不任昔有吴起者母殁丧不临嗟哉斯徒辈其心不如禽慈乌复慈乌鸟中之曽参鷰诗示刘叟梁上有双鷰翩翩雄与雌衘泥两椽间一巢生四儿四儿日夜长索食声孜孜青虫不易捕黄口无饱期觜爪虽欲弊心力不知疲须臾十来往犹恐巢中饥辛勤三十日母瘦雏渐肥喃喃教言语一一刷毛衣一旦羽翼成引上庭树枝举翅不回顾随风四散飞雌雄空中鸣声尽唿不归却入空巢里啁啾终夜悲鷰鷰尔勿悲尔当返自思思尔爲雏日高飞背母时当时父母念今日尔应知采地黄者诗麦死春不雨禾损秋早霜歳晏无口食田中采地黄采之将何用持以易糇粮凌晨荷锄去薄暮不盈筐携来朱门家卖与白面郎与君啖肥马可使照地光愿易马残粟救此苦饥肠初入太行路诗天冷日不光太行峯苍莽尝闻此中险今我方独往马蹄冻且滑羊肠不可上若比世路难犹自平于掌邓鲂张彻落第诗古琴无俗韵奏罢无人听寒松无妖花枝下无人行春风十二街轩骑不暂停奔车看牡丹走马听秦筝衆目悦芳艶松独守其贞衆耳喜郑卫琴亦不改声懐哉二夫子念此无自轻送王处士诗王门岂无酒侯门岂无肉主人贵且骄待客礼不足望尘而拜者朝夕走碌碌王生独拂衣遐举如云鹄宁归白云外饮水卧空谷不能随衆人歛手低眉目扣门与我别沽酒留君宿好去采薇人终南山正绿村居苦寒诗八年十二月五日雪纷纷竹栢皆冻死况彼无衣民回观村闾间十室八九贫北风利如劒布絮不蔽身唯烧蒿棘火愁坐夜待晨乃知大寒歳农者尤苦辛頋我当此日草堂深掩门褐裘覆絁被坐卧有余温幸免饥冻苦又无壠亩勤念彼深可愧自问是何人纳粟诗有吏夜扣门高声催纳粟家人不待晓塲上张灯烛扬簸净如珠一车三十斛犹忧纳不中鞭责及僮仆昔余谬从事内愧才不足连授四命官坐尸十年禄常闻古人语损益周必复今日谅甘心还他太仓谷薛中丞诗百人无一直百直无一遇借问遇者谁正人行得路中丞薛存诚守直心甚固皇明烛如日再使秉王度奸豪与佞巧非不憎且惧直道渐光明邪谋难盖覆每因匪躬节知有匡时具张爲坠网纲倚作頽檐柱悠哉上天意报施纷回互自古巳冥茫从今尤不谕岂与小人意昏然同好恶不然君子人何反如朝露裴相昨已夭薛君今又去以我惜贤心五年如旦暮况闻善人命长短系运数今我一涕零岂爲中丞故秋池二首前池秋始半卉物多摧壊欲暮槿先萎未霜荷巳败黙然有所感可以从兹诫本不种松筠早凋何足恠凿池贮秋水中有苹与芰天旱水暗销塌然委空地有似汎汎者附丽权与贵一旦恩势移相随共憔悴夏旱诗太隂不离毕太歳仍在午旱日与炎风枯燋我田亩金石欲销铄况兹禾与黍嗷嗷万族中唯农最辛苦悯然望歳者出门何所覩但见棘与茨罗生徧塲圃恶苗承沴气欣然得其所感此因问天可能长不雨谕友诗昨夜霜一降杀君庭中槐干叶不待黄索索飞下来怜君感节物晨起步前阶临风踏叶立半日颜色哀西望长安城歌钟十二街何人不欢乐君独心悠哉白日头上走朱颜镜中頽平生青云心销化成死灰我今赠一言胜饮酒千盃其言虽甚鄙可破悒悒懐朱门有勲贤陋巷有颜回穷通各问命不系才不才推此自豁豁不必待安排丘中有一士命首句爲题二首丘中有一士不知其姓名面色不忧苦血气常和平毎选隙地居不踏要路行举动无尤悔物莫与之争藜藿不充肠布褐不蔽形终歳守穷饿而无嗟叹声岂是爱贫贱深知时俗情勿矜罗弋巧鸾鹤在冥冥丘中有一士守道嵗月深行披带索衣坐拍无絃琴不饮浊泉水不息曲木隂所逢苟非义粪土千黄金乡人化其风薰如兰在林智愚与强弱不忍相欺侵我欲访其人将行复沈吟何必见其面但在学其心新制布裘诗桂布白似雪吴緜软于云布重緜且厚爲裘有余温朝拥坐至暮夜覆眠达晨谁知严冬月支体暖如春中夕忽有念抚裘起逡巡丈夫贵兼济岂独善一身安得万里裘盖裹周四垠稳暖皆如我天下无寒人杏园中枣树诗人言百果中唯枣凡且鄙皮皴似龟手叶小如鼠耳胡爲不自知生花此园里岂宜遇攀翫幸免遭伤毁二月曲江头杂英红旖旎枣亦在其间如嫫对西子东风不择木吹煦长未巳眼看欲合抱得尽生生理寄言游春客乞君一回视君爱绕指柔从君怜柳杞君求悦目艶不敢争桃李君若作大车轮轴材须此虾蟇诗和张十六嘉鱼荐宗庙灵龟贡邦家应龙能致雨润我百谷牙蠢蠢水族中无用者虾蟇形秽肌肉腥出没于泥沙六月七月交时雨正霶沱虾蟇得其志快乐无以加地既蕃其生使之族类多天又与其声得以相諠譁岂唯玉池上汚君清冷波何独瑶瑟前乱君鹿鸣歌常恐飞上天跳跃随姮娥往往蚀明月遣君无奈何寄隐者卖药向都城行憇青门树道逢驰驿者色有非常惧亲族走相送欲别不敢住私恠问道旁何人复何故云是右丞相当国握枢务禄厚食万钱恩深日三顾昨日延英对今日崖州去由来君臣间宠辱在朝暮青青东郊草中有归山路归去卧云人谋身计非误放鱼自此后诗到江州作晓日提竹篮家童买春蔬青青芹蕨下叠卧双白鱼无声但呀呀以气相喣瓀倾篮写地上㧞剌长尺余岂唯刀机忧坐见蝼蚁图脱泉虽巳乆得水犹可苏放之小池中且用救干枯水小池窄狭动尾触四隅一时幸苟活乆逺将何如怜其不得所移放于南湖南湖连西江好去勿踟蹰施恩即望报吾非斯人徒不须泥沙底辛苦覔明珠文栢牀陵上有老栢柯叶寒苍苍朝爲风烟树暮爲宴寝床以其多竒文宜升君子堂刮削露节目拂拭生辉光玄班状狸首素质如截肪虽充悦目翫终乏周身防华彩诚可爱生理苦巳伤方知自残者爲有好文章浔阳三题并序庐山多桂树湓浦多脩竹东林寺有白莲华皆植物之贞劲秀异者虽宫囿省寺中未必能尽有夫物以多爲贱故南方人不贵重之至有蒸爨其桂剪弃其竹白眼于莲花者予惜其不生于北土也因赋三题以唁之庐山桂偃蹇月中桂结根依青天天风绕月起吹子下人间飘零委何处乃落匡庐山生爲石上桂叶如剪碧鲜枝干日长大根发日牢坚不归天上月空老山中年庐山去咸阳道里三四千无人爲移植得入上林园不及红花树长栽温室前湓浦竹浔阳十月天天气仍温燠有霜不杀草有风不落木玄冥气力薄草木冬犹绿谁肯湓浦头回眼看脩竹其有頋眄者持刀斩且束剖噼青琅玕家家盖墙屋吾闻汾晋间竹少重如玉胡爲取轻贱生此西江曲东林寺白莲东林北塘水湛湛见底清中生白芙蓉菡萏三百茎白日发光彩清飊㪚芳馨洩香银囊破㵼露玉盘倾我慙尘垢眼见此琼瑶英乃知红莲华虚得清净名夏萼敷未歇秋房结才成夜深衆僧寝独起绕池行欲收一颗子寄向长安城但恐出山去人间种不生大水浔阳郊郭间大水歳一至闾阎半漂荡城堞多倾坠苍茫生海色渺漫连空翠风卷白波翻日煎红浪沸工商彻屋去牛马登山避况当率税时颇害农桑事独有佣舟子鼓枻生意气不知万人灾自覔锥刀利吾无奈尔何尔非乆得志九月霜降后水涸爲平地白氏文集卷第一白氏文集白氏长庆集卷第二白氏文集巻第二讽谕二古调诗五言凡五十八首续古诗十首戚戚复戚戚送君逺行役行役非中原海外黄沙碛伶俜独居妾迢递长征客君望功名归妾忧生死隔谁家无夫妇何人不离柝所恨薄命身嫁迟别日迫妾身有存殁妾心无改易生作闺中妇死作山头石掩泪别乡里飘飖将逺行茫茫绿野中春尽孤客情驱马上丘壠高低路不平风吹棠犁花啼鸟时一声古墓何代人不知姓与名化作路傍土年年春草生感彼忽自悟今我何营营朝采山上薇暮采山上薇歳晏薇亦尽饥来何所爲坐饮白石水手把青松枝击节独长謌其声清且悲枥马非不肥所苦长絷维豢豕非不饱所忧竟爲牺行行歌此曲以慰常苦饥雨露长纎草山苗高入云风雪折劲木涧松摧爲薪风摧此何意雨长彼何因百丈涧底死寸茎山上春可怜苦节士感此涕盈巾窈窕双鬟女容德俱如玉昼居不踰阈夜行常秉烛气如含露兰心如贯霜竹宜当备嫔御胡爲守幽独无媒不得选年忽过三六嵗暮望汉宫谁在黄金屋邯郸进倡女能唱黄花曲一曲称君心恩荣连九族栖栖逺方士读书三十年业成无知已徒歩来入关长安多王侯英俊竸攀援幸随衆宾末得厠门馆间东合有㫖酒中堂有管絃何爲向隅客对此不开颜富贵无是非主人终日欢贫贱多悔尤客子中夜叹归去复归去故乡贫亦安凉风飘嘉树日夜减芳华下有感秋妇攀条苦悲嗟我本幽闲女结髪事豪家豪家多婢仆门内颇骄奢良人近封侯出入鸣玉珂自从富贵来恩薄谗言多冡妇独守礼羣妾互竒袤但信言有玷不察心无瑕容光未销歇欢爱忽蹉跎何意掌上玉化爲眼中砂盈盈一尺水浩浩千丈河勿言小大异随分有风波闺房犹复尔邦国当如何心亦无所迫身亦无所拘何爲肠中气郁郁不得舒不舒良有以同心乆离居五年不见面三年不得书念此令人老抱膝坐长吁岂无盈鐏酒非君谁与娱揽衣出门行游观遶林渠澹澹春水暖东风生绿蒲上有和鸣鴈下有掉尾鱼飞沉一何乐鳞羽各有徒而我方独处不与之子俱頋彼自伤已禽鱼之不如出游欲遣忧孰知忧有余春旦日初出瞳瞳耀晨辉草木照未逺浮云已蔽之天地黯以晦当午如昏时虽有东南风力微不能吹中园何所有满地青青葵阳光委云上倾心欲何依秦中吟十首并序贞元元和之际予在长安闻见之间有足悲者因直歌其事命爲秦中吟议婚天下无正声悦耳即爲娱人间无正色悦目即爲姝颜色非相逺贫富则有殊贫爲时所弃富爲时所趋红楼富家女金缕绣罗襦见人不歛手娇痴二八初母兄未开口已嫁不须㬰绿䆫贫家女寂寞二十余荆钗不直钱衣上无真珠几回人欲聘临日又踟蹰主人㑹良媒置酒满玉壶四座且勿饮听我歌两途富家女易嫁嫁早轻其夫贫家女难嫁嫁晩孝于姑闻君欲娶妇娶妇意何如重赋厚地植桑麻所要济生民生民理布帛所求活一身身外充征赋上以奉君亲国家定两税本意在忧人厥初防其淫明勑内外臣税外加一物皆以枉法论奈何歳月久贪吏得因循浚我以求宠歛索无冬春织绢未成疋缫丝未盈斤里胥迫我纳不许暂逡巡岁暮天地闭隂风生破村夜深烟火尽霰雪白纷纷㓜者形不蔽老者体无温悲端与寒气併入鼻中辛昨日输残税因窥官库门缯帛如山积丝絮似云屯号爲羡余物随月献至尊夺我身上煖买尔眼前恩进入琼林库歳乆化爲尘伤宅谁家起甲第朱门大道边丰屋中栉比高墻外回环累累六七堂栋宇相连延一堂费百万郁郁起青烟洞房温且清寒暑不能忓高堂虚且逈坐卧见南山绕廊紫藤架夹砌红药栏攀枝摘樱桃帯花移牡丹主人此中坐十载爲大官厨有臭败肉库有贯朽钱谁能将我语问尔骨肉间岂无穷贱者忍不救饥寒如何奉一身直欲保千年不见马家宅今作奉诚园伤友陋巷孤寒士出门苦恓恓虽云志气在岂免颜色低平生同门友通籍在金闺曩者胶漆契迩来云雨睽正逢下朝归轩骑五门西是时天乆隂三日雨凄凄蹇驴避路立肥马当风嘶回头忘相识占道上沙堤昔年洛阳杜贫贱相提携今日长安道对面隔云泥近日多如此非君独惨悽死生不变者唯闻任与黎不致仕七十而致仕礼法有明文何乃贪荣者斯言如不闻可怜八九十齿堕双眸昏朝露贪名利夕阳忧子孙挂冠頋翠緌悬车惜朱轮金章腰不胜伛偻入君门谁不爱富贵谁不恋君恩年高须请老名遂合退身少时共嗤诮晩歳多因循贤哉汉二䟽彼独是何人寂寞东门路无人继去尘立碑勲德既下衰文章亦陵夷但见山中石立作路傍碑铭勲悉太公叙德皆仲尼复以多爲贵千言直万赀爲文彼何人想见笔下时但欲愚者悦不思贤者嗤岂独贤者嗤仍传后代疑古石苍苔字安知是愧词我闻望江县麴令抚惸婺在官有仁政名不闻京师身殁欲归葬百姓遮路岐攀辕不得归留葬此江湄至今道其名男女涕皆垂无人立碑碣唯有邑人知轻肥意气骄满路鞍马光照尘借问何爲者人称是内臣朱绂皆大夫紫绶或将军夸赴军中宴走马去如云鐏罍溢九醖水陆罗八珍果擘洞庭橘脍切天池鳞食饱心自若酒酣气益振是歳江南旱衢州人食人五絃清歌且罢唱红袂亦停舞赵叟抱五絃宛转当胷抚大声粗若散䬃䬃风和雨小声细欲絶切切鬼神语又如鹊报喜转作猨啼苦十指无定音顚倒宫征羽坐客闻此声形神若无主行客闻此声驻足不能举嗟嗟俗人耳好今不好古所以绿䆫琴日日生尘土歌舞秦中歳云暮大雪满皇州雪中退朝者朱紫尽公侯贵有风雪兴富无饥寒忧所营唯第宅所务在追游朱轮车马客红烛歌舞楼欢酣促密坐醉暖脱重裘秋官爲主人庭尉居上头日中一爲乐夜半不能休岂知阌乡狱中有冻死囚买花帝城春欲暮喧喧车马度共道牡丹时相随买花去贵贱无常价酬直看花数灼灼百朶红戋戋五束素上张幄幕庇傍织巴篱护水洒复泥封移来色如故家家习爲俗人人迷不悟有一田舍翁偶来买花处仾头独长叹此叹无人谕一藂深色花十户中人赋赠友诗五首并序吾友有王佐之才者以致君济人爲巳任识者深许之因赠是诗以广其志云一年十二月每月有常令君出臣奉行谓之握金镜由兹六气顺以遂万物性时令一反常生灵受其病周汉德下衰王风始不竸又从斩晁错诸侯益强盛百里不同禁四时自爲政盛夏兴土功方春勦人命谁能救其失待君佐邦柄峩峩象魏门悬法彛伦正银生楚山曲金生鄱溪滨南人弃农业求之多苦辛披砂复凿石矻矻无冬春手足尽皴胝爱利不爱身畬田既慵斫稻田亦懒耘相携作游手皆道求金银毕竟金与银何殊泥与尘且非衣食物不济饥寒人弃本以趋末日富而嵗贫所以先圣王弃藏不爲珍谁能反古风待君秉国钧捐金复抵璧勿使劳生民私家无钱鑪平地无铜山胡爲秋夏税歳岁输铜钱钱力日巳重农力日已殚贱粜粟与麦贱贸丝与緜歳暮衣食尽焉得无饥寒吾闻国之初有制垂不刋佣必筭丁口租必计桑田不求土所无不强人所难量入以爲出上足下亦安兵兴一变法兵息遂不还使我农桑人顦顇畎亩间谁能革此弊待君秉利权复彼租佣法令如贞观年京师四方则王化之本根长吏乆于政然后风教敦如何尹京者迁次不逡巡请君屈指数十年十五人科条日相矫吏力亦以勤寛勐政不一民心安得淳九州雍爲首羣牧之所遵天下率如此何以安吾民谁能变此法待君赞弥纶愼择循良吏令其长子孙三十男有室二十女有归近代多离乱婚姻多过期嫁娶既不早生育常苦迟儿女未成人父母已衰羸凡人贵逹日多在长大时欲报亲不待孝心无所施哀哉三牲养少得及庭闱惜哉万钟粟多用饱妻儿谁能正婚礼待君张国维庶使孝子心皆无风树悲寓意诗五首豫樟生深山七年而后知挺高二百尺本末皆十围天子建明堂此材独中规匠人执斤墨采度将有期孟冬草木枯烈火燎山陂疾风吹勐焰从根烧到枝养材三十年方成栋梁姿一朝爲灰烬柯叶无孑遗地虽生尔材天不与尔时不如粪土英犹有人掇之巳矣勿重陈重陈令人悲不悲焚烧苦但悲采用迟赫赫京内史炎炎中书郎昨传征拜日恩赐颇殊常貂冠水苍玉紫绶黄金章佩服身未暖巳闻窜遐荒亲戚不得别吞声泣路傍宾客亦巳散门前雀罗张富贵来不乆倐如瓦沟霜权势去尤速瞥若石火光不如守贫贱贫贱可乆长传语宦游子且来归故乡促织不成章提壶但闻声嗟哉虫与鸟无实有虚名与君定交日乆要如弟兄何以示诚信白水指爲盟云雨一爲别飞沉两难并君爲得风鹏我爲失水鲸音信日巳踈恩分日巳轻穷通尚如此何况死与生乃知择交难须有知人眀莫将山上松结託水上萍翩翩两玄鸟本是同巢鷰分飞来几时秋夏炎凉变一宿蓬荜庐一栖明光殿偶因衘泥处复得重相见彼矜杏梁贵此嗟茅栋贱眼看秋杜至两处俱难恋所託各暂时胡爲相叹羡婆娑园中树根株大合围蠢尔树间虫形质一何微谁谓虫至微蛊蠧无巳期孰谓树至大花叶有衰时花衰夏未实叶病秋先萎树心半爲土观者安得知借问虫何在在身不在枝借问虫何食食心不食皮岂无啄木鸟觜长将何爲读史诗五首楚懐放灵均国政亦荒滛彷徨未忍决遶泽行悲吟汉文疑贾生谪置湘之隂是时刑方措此去难爲心士生一代间谁不有浮沈良时真可惜乱世何足钦乃知汨罗恨未抵长沙深祸患如棼丝其来无端绪马迁下蚕室嵇康就囹圄抱寃志气屈忍耻形神沮当彼戮辱时奋飞无翅羽商山有黄绮颍川有巢许何不从之游超然离网罟山林少羁鞅世路多艰阻寄谢伐檀人愼勿嗟穷处汉日大将军少爲乞食子秦时故列侯老作锄瓜士春华何暐晔园中发桃李秋风忽萧条堂上生荆枳深谷变爲岸桑田成海水势去未须悲时来何足喜寄言荣枯者反覆殊未巳含沙射人影虽病人不知巧言搆人罪至死人不疑掇蜂杀爱子掩鼻戮宠姬弘恭陷萧望赵高谋李斯隂德既必报隂祸岂虚施人事虽可罔天道终难欺明则有刑辟幽则有神祗苟免勿私喜鬼得而诛之季子憔悴时妇见不下机买臣负薪日妻亦弃如遗一朝黄金多佩印衣锦归去妻不敢视妇嫂强依依富贵家人重贫贱妻子欺奈何贫富间可移亲爱志遂使中人心汲汲求富贵又令下人力各竸锥刀利随分归舍来一取妻孥意和答诗十首并序五年春微之从东台来不数日又左转爲江陵士曹掾诏下日㑹予下内直归而微之已即路邂逅相遇于街衢中自永寿寺南抵新昌里北得马上语别语不过相勉保方寸外形骸而巳因不暇及他是夕足下次于山北寺仆职役不得去命季弟送行且奉新诗一轴致于执事凡二十章率有兴比滛文艳韵无一字焉意者欲足下在途讽读且以遣日时销忧懑又有以张直气而扶壮心也及足下到江陵寄在路所爲诗十七章凡五六千言言有爲章有㫖迨于宫律体裁皆得作者风发缄开巻且喜且恠仆思牛僧孺戒不能示他人唯与杓直拒非及樊宗师辈三四人时一吟读心甚贵重然窃思之岂仆所奉者二十章遽能开足下聪明使之然耶抑又不知足下是行也天将屈足下之道激足下之心使感时发愤而臻于此耶若两不然者何立意措辞与足下前时诗如此之相逺也仆既羡足下诗又怜足下心尽欲引狂简而和之属直宿拘牵居无暇日故不即时如意旬月来多乞病假假中稍闲且摘巻中尤者继成十章亦不下三千言其间所见同者固不能自异异者亦不能强同同者谓之和异者谓之答并别录和梦游春诗一章各附于本篇之末余未和者亦续致之顷者在科试间常与足下同笔砚毎下笔时辄相顾语患其意太切而理太周故理太周则辞繁意太切则言激然与足下爲文所长在于此所病亦在于此足下来序果有词犯文繁之说今仆所和者犹前病也待与足下相见日各引所作稍删其烦而晦其义焉余具书白和思归乐诗山中独栖鸟夜半声嘤嘤似道思归乐行人掩泣听皆疑此山路迁客多南征忧愤气不散结化爲精灵我谓此山鸟本不因人生人心自懐土想作思归鸣孟尝平居时娱耳琴泠泠雍门一言感未奏泪沾缨魏武铜雀妓日与欢乐并一旦西陵望欲歌先涕零崃猿亦无意陇水复何情爲入愁人耳皆爲肠断声请看元侍御亦宿此邮亭因听思归鸟神气独安宁问君何以然道胜心自平虽爲南迁客如在长安城云得此道来何虑复何营穷达有前定忧喜无交争所以事君日持宪立天庭虽有回天力挠之终不倾况始三十余年少有直名心中志气大眼前爵禄轻君恩若雨露君威若雷霆退不苟免难进不曲求荣在火辨玉性经霜识松贞展禽任三黜灵均长独醒获戾自东洛贬官向南荆再拜辞阙下长揖别公卿荆州又非逺驿路半月程汉水照天碧楚山挿云青江陵橘似珠宜城酒如饧谁谓谴谪去未妨游赏行人生百歳内天地暂寓形太仓一稊米大海一浮萍身委逍遥篇心付头陁经尚达生死观宁爲宠辱惊中懐苟有主外物安能萦任意思归乐声声啼到明和阳城驿诗商山阳城驿中有者谁云是元监察江陵谪去时忽见此驿名良乆涕欲垂何故阳道州名姓同于斯怜君一寸心宠辱誓不移疾恶若巷伯好贤如缁衣沉吟不能去意者欲改爲改爲避贤驿大署于门楣荆人爱羊祜户曹改爲辞一字不忍道况兼姓唿之因题八百言言直文甚竒诗成寄与我锵若金和丝上言阳公行友悌无等夷骨肉同衾裯至死不相离次言阳公迹夏邑始栖迟乡人化其风少长皆孝慈次言阳公道终日对酒巵兄弟笑相顾醉貌红怡怡次言阳公节謇謇居谏司誓心除国蠧决死犯天威终言阳公命左迁天一涯道州炎瘴地身不得生归一一皆实录事事无孑遗凡是爲善者闻之恻然悲道州既巳矣往者不可追何世无其人来者亦可思愿以君子文告彼大乐师附于雅歌末奏之白玉墀天子闻此章教化如法施直谏从如流佞臣恶如疵宰相闻此章政柄端正持进贤不知倦去邪勿复疑宪臣闻此章不敢懐依违谏官闻此章不忍纵诡随然后告史氏旧史有前规若作阳公传欲令后世知不劳叙世家不用费文辞但于国史上全录元稹诗答桐花诗山木多蓊郁兹桐独亭亭叶重碧云片花簇紫霞英是时三月天春暖山雨晴夜色向月浅暗香随风轻行者多商贾居者悉黎氓无人解赏爱有客独屏营手攀花枝立足踏花影行生怜不得所死欲扬其声截爲天子琴刻作古人形云待我成器荐之于穆清诚是君子心恐非草木情胡爲爱其华而反伤其生老龟被刳肠不如无神灵雄鸡自断尾不愿为牺牲况此好颜色花紫叶青青宜遂天地性忍加刀斧刑我思五丁力拔入九重城当君正殿栽花叶生光晶上对月中桂下覆阶前蓂汎拂香炉烟隐暎斧藻屏为君布緑隂当暑䕃轩楹沈沈緑满地桃李不敢争爲君发清韵风来如叩琼泠泠声满耳郑卫不足听受君封植力不独吐芬馨助君行春今开花应清明受君雨露恩不独含芳荣戒君无戏言剪叶封弟兄受君岁月功不独资生成爲君长髙枝凤凰上头鸣一鸣君万岁夀如山不倾再鸣万人泰泰阶爲之平如何有此用幽滞在巖垧岁月不尔驻孤芳坐凋零请向桐枝上爲余题姓名待余有势力移尔献丹庭和大觜乌诗乌者种有二名同性不同觜小者慈孝觜大者贪庸觜大命又长生来十余冬物老颜色变头毛白茸茸飞来庭树上初但惊儿童老巫生姦计与乌意潜通云是非凡鸟遥见起敬恭千歳乃一出喜贺主人翁祥瑞来白日神灵占知风隂作北斗使能爲人吉凶此鸟所止家家产日夜丰上以致寿考下可宜田农主人富家子身老心童蒙随巫拜复祝妇姑亦相从杀鸡荐其肉敬若㮒六宗乌喜张大觜飞接在虚空乌既饱膻腥巫亦飨甘浓乌巫互相利不复两西东日日营巢窟稍稍近房栊虽生八九子谁辨其雌雄羣雏又成成衆觜骋残兇探巢吞鷰卵入蔟啄蚕虫岂无乘秋隼羁绊委高墉但食乌残肉无施搏击功亦有能言鹦翅碧觜距红暂曾说乌罪囚闭在深笼青青䆫前柳郁郁井上桐贪乌占栖息慈乌独不容慈乌尔奚爲来往何憧憧晓去先晨鼓暮归后昏钟辛苦尘土间飞啄禾黍藂得食将哺母饥肠不自充主人憎慈乌命子削弹弓絃续㑹稽竹丸铸荆山铜慈乌求母食飞下尔庭中数粒未入口一丸巳中胸仰天号一声似欲诉苍穹反哺日未足非是惜微躬谁能持此寃一爲问化工胡然大觜乌竟得天年终答四皓庙诗天下有道见无道巻懐之此乃圣人语吾闻诸仲尼矫矫四先生同禀希世资随时有显晦秉道无磷缁秦皇肆暴虐二世遘乱离先生相随去商岭采紫芝君看秦狱中戮辱者李斯刘项争天下谋臣竸恱随先生如鸾鹤出入冥冥飞君看齐鼎中燋烂者郦其子房得沛公自谓相遇迟八难掉舌枢三畧役心机辛苦十数年昼夜形神疲竟杂霸者道徒称帝者师子房尔则能此非吾所宜汉高之季年嬖宠钟所私家嫡欲废夺骨肉相忧疑岂无子房口口舌无所施亦有陈平心心计将何爲皤皤四先生高冠危映眉从容下南山頋眄入东闱前瞻惠太子左右生羽仪却顾戚夫人楚舞无光辉心不画一计口不吐一词暗定天下本遂安刘氏危子房吾则能此非尔所知先生道既光太子礼甚卑安车留不住功成弃如遗如彼旱天云一雨百谷滋泽则在天下云复归希夷勿高巢与由勿尚吕与伊巢由往不返伊吕去不归岂如四先生出处两逶迤何必长隐逸何必长济时由来圣人道无朕不可窥巻之不盈握舒之亘八陲先生道甚明夫子犹或非愿子辨其惑爲予吟此诗和雉媒诗吟君雉媒什一哂复一叹和之一何晩今日乃成篇岂唯鸟有之抑亦人复然张陈刎颈交竟以势不完至今不平气塞絶流水源赵衰骨肉亲亦以利相残至今不善名高于磨筓山况此笼中雉志在饮啄间稻粱暂入口性巳随人迁身苦亦自忘同族何足言但恨爲媒拙不足以自全劝君今日后养鸟养青鸾青鸾一失侣至死守孤单劝君今日后结客结任安主人宾客去独住在门阑和松树诗亭亭山上松一一生朝阳森耸上参天柯条百尺长漠漠尘中槐两两夹康庄婆娑仾覆地枝干亦寻常八月白露降槐叶次第黄歳暮满山雪松色郁青苍彼如君子心秉操贯氷霜此如小人面变态随炎凉共知松胜槐诚欲栽道傍粪土种瑶草瑶草终不芳尚可以斧斤伐之爲栋梁杀身获其所爲君搆明堂不然终天年老死在南冈不愿亚枝叶低随槐树行答箭镞诗矢人职司忧爲箭恐不精精在利其镞错磨锋镝成挿以青竹簳羽之赤鴈翎勿言分寸䥫爲用乃长兵闻有狗盗者昼伏夜濳行摩弓拭箭镞夜射不待明一盗既流血百犬同吠声狺狺嘷不已主人爲之惊盗心憎主人主人不知情反责镞太利矢人获罪名寄言控弦者愿君少留听何不向西射西天有狼星何不向东射东海有长鲸不然学仁贵三矢平虏庭不然学仲连一发下辽城胡爲射小盗此用无乃轻徒沾一㸃血虚污箭头腥和古社诗废村多年树生在古社隈爲作妖狐窟心空身未摧妖狐变美女社树成楼台黄昏行人过见者心徘徊饥鵰竟不捉老犬反爲媒歳媚少年客十去九不回昨夜云雨合烈风驱迅雷风拔树根出雷噼社坛开飞电化爲火妖狐烧作灰天明至其所清旷无氛埃旧地葺村落新田辟荒莱始知天降火不必常爲灾勿谓神黙黙勿谓天恢恢勿喜犬不捕勿夸鵰不猜寄言狐媚者天火有时来和分水岭诗高岭峻稜稜细泉流亹亹势分合不得东西随所委悠悠草蔓底溅溅石罅里分流来几年昼夜两如此朝宗逺不及去海三千里浸润小无功山苗长旱死萦纡用无所奔迫流不已唯作呜咽声夜入行人耳有源殊不竭无坎终难至同出而异流君看何所似有似骨肉亲派别从兹始又似势利交波澜相背起所以赠君诗将君何所比不比山上泉比君井中水有木诗八首并序余读汉书列传见佞顺媕娿图身忘国如张禹辈者见惑上蛊下交乱君亲如江充辈者见暴佷跋扈壅君树党如梁冀辈者见色仁行违先徳后贼如王莾辈者又见外状恢弘中无实用者又见附丽权势随之覆亡者其初皆有动人之才足以惑衆媚主莫不合于始而败于终也因引风人骚人之兴赋有木八章不独讽前人欲儆后代尔有木名弱栁结根近清池风烟借颜色雨露助华滋峩峩白雪花袅袅青丝枝渐密阴自庇转高梢四垂截枝扶为杖软弱不自持折条用樊圃柔脆非其宜为树信可翫论材何所施可惜金堤地栽之徒尔为有木名樱桃得地早滋茂叶密独承日花繁偏受露迎风暗揺动引鸟潜来去鸟啄子难成风来枝莫住低软易攀翫佳人屡㢠顾色求桃李饶心向松筠妬好是映墙花本非当轩树所以姓萧人曾为代樱赋有木秋不凋青青在江北谓为洞庭橘羙人自移植上受頋眄恩下勤浇溉力实成乃是枳臭苦不堪食物有似是者眞伪何由识美人黙无言对之长叹息中含害物意外矫凌霜色仍向枝叶间濳生刺如棘有木名杜棃阴森覆丘壑心蠧已空朽根深尚盘薄狐媚言语巧妖鸟声音恶慿此为巢穴往来互栖託四傍五六本叶枝相交错借问因何生秋风吹子落为长社坛下无人敢芟斫几度野火来风廻烧不着有木香苒苒山头生一蕟主人不知名移种近轩闼爱其有芳味因以调麴糵前后曾饮者十人无一活岂徒悔封植兼亦误采掇试问识药人始知名野葛年深已滋蔓刀斧不可伐何时勐风来爲我连根㧞有木名水柽远望青童童根株非劲挺柯叶多䝉笼彩翠色如栢鳞皴皮似松爲同松栢类得列嘉树中枝弱不胜雪势高常惧风雪压仾还举风吹西覆东柔芳甚杨栁早落先梧桐唯有一堪赏中心无蠧虫有木名凌霄擢秀非孤摽偶依一株树遂抽百尺条託根附树身开花寄树梢自谓得其势无因有动揺一旦树摧倒独立暂飘飖疾风从东起吹折不终朝朝为拂云花暮为委地樵寄言立身者勿学柔弱苗有木名丹桂四时香馥馥花团夜雪明叶剪春云緑风影清似水霜枝冷如玉独占小山幽不容凡鸟宿匠人爱芳直裁截为厦屋干细力未成用之君自速重任虽大过直心终不曲纵非梁栋材犹胜寻常木叹鲁二首季桓心岂忠其富过周公阳货道岂正其权执国命由来富与权不系才与贤所託得其地虽愚亦获安彘肥因粪壤䑕稳依社坛虫兽尚如此岂谓无因縁展禽胡为者直道竟三黜颜子何如人屡空聊过日皆怀王佐道不践陪臣秩自古无奈何命为时所屈有如草木分天各与其一荔枝非名花牡丹无甘实反鲍明远白头吟炎炎者烈火营营者小蝇火不热贞玉蝇不㸃清氷此苟无所受彼莫能相仍乃知物性中各有能不能古称怨报死则人有所惩惩淫或应可在道未为弘譬如蜩鷃徒啾啾啅龙鹏宜当委之去寥廓高飞腾岂能泥尘下区区酬怨憎胡为坐自苦吞悲仍抚膺青冢上有饥鴈号下有枯蓬走茫茫边雪里一掬沙培塿传是昭君墓埋闭蛾眉乆凝脂化为泥铅黛复何有唯有隂怨气时生坟左右鬰郁如苦雾不随骨销朽妇人无他才荣枯系妍否何乃明妃命独悬画工手丹青一诖误白黒相纷糺遂使君眼中西施作嫫母同侪倾宠幸异类为配偶祸福安可知美颜不如丑何言一时事可戒千年后特报后来姝不须倚眉首无辞挿荆钗嫁作贫家妇不见青冢上行人为浇酒杂感君子防悔尤贤人戒行藏嫌疑远瓜李言动慎毫芒立教固如此抚事有非常为君持所感仰面问苍苍犬啮桃树根李树反见伤老龟烹不烂延祸及枯桑城门自焚爇池鱼罹其殃阳货肆兇暴仲尼畏于匡鲁酒薄如水邯郸开战塲伯禽鞭见血过失由成王都尉身降虏宫刑加子长吕安兄不道都市杀嵇康斯人死已乆其事甚昭彰是非不由已祸患安可防使我千载后涕泗满衣裳白氏文集卷第二白氏文集白氏长庆集卷第三白氏文集卷第三讽谕三凡二十首新乐府并序序曰凡九千二百五十二言断为五十篇篇无定句句无定字繋于意不繋于文首句标其目卒章显其志诗三百之义也其辞质而径欲见之者易谕也其言直而切欲闻之者深诫也其事覈而实使采之者传信也其体顺而肆可以播于乐章歌曲也揔而言之爲君爲臣爲民爲物爲事而作不爲文而作也元和四年爲左拾遗时作七德舞羙拨乱陈王业也法曲羙列圣正华声也二王后明祖宗之意也海漫漫戒求仙也立部伎剌雅乐之替也华原磬刺乐工非其人也上阳白发人愍怨旷也胡旋女戒近习也新豊折臂翁戒边功也太行路借夫妇以讽君臣之不终也司天台引古以儆今也捕蝗刺长吏也昆明春水满思王泽之广𬒳也城盐州羙圣谟而诮边将也道州民羙臣遇明主也驯犀感爲政之难终也五絃弹悪郑之夺雅也蛮子朝剌将骄而相备位也骠国乐欲王化之先迩后远也缚戎人逹穷民之情也骊宫高羙天子重惜人之财力也百錬镜辨皇王鑑也青石激忠烈也两朱阁剌佛寺多也西凉伎剌封壃之臣也八骏图戒奇物惩佚游也涧底松念寒儁也牡丹芳羙天子忧农也红线毯忧蚕桑之费也杜陵叟伤农夫之困也缭绫念女工之劳也卖炭翁苦官市也母别子剌新间旧也隂山道疾贪虏也时世粧警戒也李夫人鑑嬖惑也陵园妾怜幽闭也盐商妇恶幸人也杏爲梁剌居处奢也井底引银瓶止滛奔也官牛讽执政也紫毫笔讥失职也陏堤柳㦖亡国也草茫茫惩厚葬也古塜狐戒艳色也黑潭龙疾贪吏也天可度恶诈人也秦吉了哀冤民也鵶九劒思决壅也採诗官鑑前王乱亡之由也七德舞七德舞七德歌传自武德至元和元和小臣白居易观舞听歌知乐意乐终稽首陈其事太宗十八举义兵白旄黄钺定两京擒充戮窦四海清二十有四功业成二十有九即帝位三十有五致太平功成理定何神速速在推心置人腹亡卒遗骸散帛收饥人卖子分金赎魏征梦见天子泣张谨哀闻辰日哭怨女三千放出宫死囚四百来归狱剪须烧药赐功臣李勣呜咽思杀身含血吮疮抚战士思摩奋唿乞効死则知不独善战善乘时以心感人人心归今来一百九十载天下至今歌舞之歌七德舞七德圣人有作垂无极岂徒耀神武岂徒夸圣文太宗意在陈王业王业艰难示子孙法曲歌法曲法曲歌大定积德重熙有余庆永徽之人舞而咏法曲法曲舞霓裳政和世理音洋洋开元之人乐且康法曲法曲歌堂堂堂堂之庆垂无疆中宗肃宗复鸿业唐祚中兴万万叶法曲法曲合夷歌夷声邪乱华声和以乱干和天寳末明年胡尘犯宫阙乃知法曲本华风苟能审音与政通一从胡曲相叅错不辨兴衰与哀乐愿求牙旷正华音不令夷夏相交侵二王后二王后彼何人介公公为国宾周武隋文之子孙古人有言天下者非是一人之天下周亡天下传于隋隋人失之唐得之唐兴十叶嵗二百介公公世为客明堂大庙朝享时引居宾位备威仪备威仪助郊祭高祖太宗之遗制不独兴灭国不独继絶世欲令嗣位守文君亡国子孙取为戒海漫漫海漫漫直下无底旁无边云涛烟浪最深处人传中有三神山山上多生不死药服之羽化为天仙秦皇汉武信此语方士年年采药去蓬莱今古但闻名烟水茫茫无覔处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太一虚祈祷君看骊山顶上茂陵头毕竟悲风吹蔓草何况玄元圣祖五千言不言药不言仙不言白日昇青天立部伎立部伎鼓笛諠舞双劒跳七丸袅巨索掉长竿太常部伎有等级堂上者坐堂下立堂上坐部笙歌清堂下立部鼔笛鸣笙歌一声衆侧耳鼓笛万曲无人听立部贱坐部贵坐部退为立部伎击鼔吹笙和杂戏立部又退何所任始就乐悬操雅音雅音替壊一至此长令尔辈调宫征圆丘后土郊祀时言将此乐感神祇欲望凤来百兽舞何异北辕将适楚工师愚贱安足云太常三卿尔何人华原磬华原磬华原磬古人不听今人听泗滨石泗滨石今人不击古人击今人古人何不同用之舍之由乐工乐工虽在耳如壁不分清浊卽爲聋梨园弟子调律吕知有新声不知古古称浮磬出泗滨立辩致死声感人宫悬一听华原石君心遂忘封疆臣果然胡冦从燕起武臣少肯封疆死始知乐与时政通岂听铿锵而巳矣磬襄入海去不归长安市人爲乐师华原磬与泗滨石清浊两声谁得知上阳白髪人上阳人红颜暗老白髪新緑衣监使守宫门一闭上阳多少春玄宗末岁初选入入时十六今六十同时采择百余人零落年深残此身忆昔吞悲别亲族扶入车中不教哭皆云入内便承恩脸似芙蓉胷似玉未容君王得见面巳被杨妃遥侧目妬令濳配上阳宫一生遂向空房宿秋夜长夜长无寐天不明耿耿残灯背壁影萧萧暗雨打䆫声春日迟日迟独坐天难暮宫鸎百啭愁猒闻梁鷰双栖老休妬鸎归鷰去长悄然春往秋来不记年唯向深宫望明月东西四五百廻圆今日宫中年最老大家遥赐尚书号小头鞋履窄衣裳青黛点眉眉细长外人不见见应笑天寳末年时世粧上阳人苦最多少亦苦老亦苦少苦老苦两如何君不见昔时吕向美人赋又不见今日上阳白髪歌胡旋女天寳末康居国献之胡旋女胡旋女心应絃手应鼔絃鼔一声双袖举廻雪飘飖转蓬舞左旋右转不知疲千匝万周无巳时人间物类无可比奔车轮缓旋风迟曲终再拜谢天子天子爲之㣲启齿胡旋女出康居徒劳东来万里余中原自有胡旋者闘妙争能尔不如天寳季年时欲变臣妾人人学圎转中有太眞外禄山二人最道能胡旋梨花园中册作妃金鸡障下养爲儿禄山胡旋迷君眼兵过黄河疑未反贵妃胡旋惑君心死弃马嵬念更深从兹地轴天维转五十年来制不禁胡旋女莫空舞数唱此歌悟明主新丰折臂翁新丰老翁八十八头鬓眉须皆似雪玄孙扶向店前行左臂慿肩右臂折问翁臂折来㡬年兼问致折何因縁翁云贯属新丰县生逢圣代无征战惯听梨园歌管声不识旗枪与弓箭无何天寳大徴兵户有三丁㸃一丁㸃得驱将何处去五月万里云南行闻道云南有泸水椒花落时瘴烟起大军徒渉水如汤未过十人二三死村南村北哭声哀儿别爷孃夫别妻皆云前后征蛮者千万人行无一廻是时翁年二十四兵部牒中有名字夜深不敢使人知偷将大石鎚折臂张弓簸旗俱不堪从兹始免征云南骨碎筋伤非不苦且图拣退归乡土臂折来来六十年一肢虽废一身全至今风雨隂寒夜直到天明痛不眠痛不眠终不悔且喜老身今独在不然当时泸水头身死魂飞骨不收应作云南望乡鬼万人塜上哭老人言君听取君不闻开元宰相宋开府不赏边功防黩武又不闻天寳宰相杨国忠欲求恩幸立边功边功未立生人怨请问新丰折臂翁太行路太行之路能摧车若比人心是坦途巫崃之水能覆舟若比人心是安流人心好恶苦不常好生毛羽恶生疮与君结发未五载忽从牛女爲参商古称色衰相弃背当时美人犹怨悔何况如今鸾镜中妾颜未改君心改爲君薰衣裳君闻兰麝不馨香爲君盛容饰君看金翠无颜色行路难难重陈人生莫作妇人身百年苦乐由他人行路难难于山险于水不独人间夫与妻近代君臣亦如此君不见左纳言右纳史朝承恩暮赐死行路难不在水不在山只在人情反覆间司天台司天台仰观俯察天人际羲和死来职事废官不求贤空取艺昔闻西汉元成间上陵下替谪见天北辰㣲暗少光色四星煌煌如火赤耀芒动角射三台上台半灭中台坼是时非无太史官眼见心知不敢言眀朝趋入眀光殿唯奏庆云寿星见天文时变两如斯九重天子不得知不得知安用台高百尺爲捕蝗捕蝗捕蝗谁家子天热日长饥欲死兴兀兵乆伤隂阳和气蛊蠧化爲蝗始自两河及三辅荐食如蚕飞似雨雨飞蚕食千里间不见靑苖空赤土河南长吏言忧农课人昼夜捕蝗虫是时粟斗钱三百蝗虫之价与粟同捕蝗捕蝗竟何利徒使饥人重劳费一虫虽死百虫来岂将人力竸天灾我闻古之良吏有善政以政驱蝗蝗出境又闻贞观之初道欲昌文皇仰天吞一蝗一人有庆兆民頼是岁虽蝗不爲害昆明春氷满贞元中始涨之昆明春昆明春春池岸古春流新影浸南山靑滉瀁波沉西日红奫沦往年因旱灵池竭龟尾曳涂鱼喣沫诏开八水注恩波千介万鳞同日活今来净渌水照天㳺鱼鱍鱍莲田田洲香杜若抽心短沙暖鸳鸯铺翅眠动植飞沈皆遂性皇泽如春无不被渔者仍丰网罟资贫人久获菰蒲利诏以昆眀近帝城官家不得收其征菰蒲无租鱼无税近水之人感君惠感君惠独何人吾闻率土皆王民逺民何踈近何亲愿推此惠及天下无逺无近同欣欣吴兴山中罢榷茗鄱阳坑里休封银天涯地角无禁利熈熈同似昆眀春城盐州贞元壬申歳特诏城之城盐州城盐州城在五原原上头蕃东节度钵阐布忽见新城当要路金鸟飞传賛普闻建牙传箭集羣臣君臣赭面有忧色皆言勿谓唐无人自筑盐州十余载左袵氊裘不犯塞昼牧牛羊夜捉生长去新城百里外诸边急警劳戍人唯此一道无烟尘卢夏濳安谁复辨秦原暗通何处见鄜州驿路好马来长安药肆黄耆贱城盐州盐州未城天子忧德宗按图自定计非关将略与庙谋吾闻高宗中宗世北虏猖狂最难制韩公创筑受降城三城鼎峙屯汉兵东西亘絶数千里耳冷不闻胡马声如今边将非无策心笑韩公筑城壁相看养冦爲身谋各握强兵固恩泽愿分今日边将恩褒赠韩公封子孙谁能将此盐州曲翻作歌词闻至尊道州民道州民多侏儒长者不过三尺余市作矮奴年进送号爲道州任土贡任土贡宁若斯不闻使人生别离老翁哭孙母哭儿一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下岁贡矮奴宜悉罢道州民老者幼者何欣欣父兄子弟始相保从此得作良人身道州民民到于今受其赐欲说使君先下泪仍恐儿孙忘使君生男多以阳爲字驯犀驯犀驯犀通天犀躯貌骇人角骇鸡海蛮闻有明天子驱犀乘传来万里一朝得谒大明宫欢唿拜舞自论功五年驯养始堪献六译语言方得通上嘉人兽俱来逺蛮馆四方犀入苑䬴以瑶蒭鏁以金故乡迢递君门深海鸟不知钟鼓乐池鱼空结江湖心驯犀生处南方热秋无白露冬无雪一入上林三四年又逢今嵗苦寒月饮氷卧霰苦踡跼角骨冻伤鳞甲缩驯犀死蛮儿啼向阙再三颜色低奏乞生归本国去恐身冻死似驯犀君不见建中初驯象生还放林邑君不见贞元末驯犀冻死蛮儿泣所嗟建中异贞元象生犀死何足言五絃弹五絃弹五絃弹听者倾耳心寥寥赵璧知君入骨爱五絃一一爲君调第一第二絃索索秋风拂松疎韵落第三第四絃冷冷夜鹤忆子笼中鸣第五絃声最掩抑陇水冻咽流不得五絃并奏君试听凄凄切切复铮铮銕击珊瑚一两曲氷写玉盘千万声杀声入耳肤血寒惨气中人肌骨酸曲终声尽欲半日四座相对愁无言座中有一逺方士喞喞咨咨声不巳自叹今朝初得闻始知孤负平生耳唯忧赵璧白发生老死人间无此声逺方士尔听五絃信爲美吾闻正始之音不如是正始之音其若何朱絃疎越清庙歌一弹一唱再三叹曲淡节稀声不多融融曵曵召元气听之不觉心平和人情重今多贱古古琴有絃人不抚更从赵璧艺成来二十五絃不如五蛮子朝蛮子朝汎皮船兮渡绳桥来自州道路遥入界先经蜀川过蜀将收功先表贺臣闻云南六诏蛮东连䍧牱西连蕃六诏星居初琐碎合爲一诏渐强大开元皇帝虽圣神唯蛮倔强不来賔鲜于仲通六万卒征蛮一阵全军没至今西洱河岸边箭孔刀痕满枯骨谁知今日慕华风不劳一人蛮自通诚由陛下休眀德亦頼㣲臣诱谕功德宗省表知如此笑令中使迎蛮子蛮子导从者谁何摩挲俗羽双隈伽清平官持赤藤杖大将军系金呿嗟异牟寻男寻阁劝特勑召对延英殿上心贵在怀逺蛮引临玉座近天颜冕旒不垂亲劳倈赐衣赐食移时对移时对不可得大臣相看有羡色可怜宰相拖紫佩金章朝日唯闻对一刻骠国乐贞元十七年来献之骠国乐骠国乐出自大海西南角雍羗之子舒难陁来献南音奉正朔德宗立仗御紫庭黈纩不塞爲尔听玉螺一吹推䯻耸铜鼓千击文身踊珠缨炫转星宿摇花鬘抖薮龙蛇动曲终王子启圣人臣父愿爲唐外臣左右欢唿何翕习皆尊德广之所及须臾百辟诣合门俯伏拜表贺至尊伏见骠人献新乐请书国史传子孙时有击壤老农父暗测君心闲独语闻君政化甚圣眀欲感人心致太平感人在近不在逺太平由实非由声观身理国国可济君如心兮民如体体生疾苦心憯悽民得和平君恺悌贞元之民若未安骠乐虽闻君不欢贞元之民苟无病骠乐不来君亦圣骠乐骠乐徒喧喧不如闻此刍荛言缚戎人缚戎人缚戎人耳穿面破驱入秦天子矝怜不忍杀诏徙东南吴与越黄衣小使録姓名领出长安乘递行身被金疮面多瘠扶病徒行日一驿朝飡饥渴费盃盘夜卧腥臊汚床席忽逢江水忆交河垂手齐声呜咽歌其中一虏语诸虏尔苦非多我苦多同伴行人因借问欲说喉中气愤愤自云乡管本凉原大历年中没落蕃一落蕃中四十载遣着皮裘系毛帯唯许正朝服汉仪歛衣整巾濳泪垂誓心密定归乡计不使蕃中妻子知暗思幸有残筋力更恐年衰归不得蕃候严兵鸟不飞脱身冐死奔逃归昼伏宵行经大漠云隂月黑风沙恶惊藏青塜寒草䟽偷渡黄河夜氷薄忽闻汉军鼓声路傍走出再拜迎游骑不聼能汉语将军遂缚作蕃生配向江南卑湿地略无存䘏空防备念此吞声仰诉天若爲辛苦度残年凉原乡井不得见胡地妻儿虚弃捐没蕃被囚思汉土归汉被劫爲蕃虏早知如此悔归来两地宁如一处苦缚戎人戎人之中我苦辛自古此冤应未有汉心汉语吐蕃身白氏文集卷第三白氏文集白氏长庆集卷第四白氏文集卷第四讽谕四新乐府三十首骊宫高高高骊山上有宫朱楼紫殿三四重迟迟兮春日玉甃暖兮温泉溢袅袅兮秋风山蝉鸣兮宫树红翠华不来嵗月久墙有衣兮瓦有松吾君在位已五载何不一幸乎其中西去都门几多地吾君不游有深意一人出兮不容易六宫从兮百司备八十一车千万骑朝有宴饫暮有赐中人之产数百家未足充君一日费吾君修已人不知不自逸兮不自嬉吾君爱人人不识不伤财兮不伤力骊宫高兮高入云君之来兮为一身君之不来兮为万人百錬镜百錬镜镕范非常规日辰处所灵且祗江心波上舟中铸五月五日日午时琼粉金膏磨莹已化为一片秋潭水镜成将献蓬莱宫杨州长吏手自封人间臣妾不合照背有九五飞天龙人人唿为天子镜我有一言闻太宗太宗常以人为镜鑑古鑑今不鑑容四海安危居掌内百王治乱悬心中乃知天子别有镜不是杨州百錬铜青石青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已灭不愿作官家道傍德政碑不镌实録镌虚辞愿为颜氏叚氏碑雕镂太尉与太师刻此两片坚贞质状彼二人忠烈姿义心若石屹不转死节名流确不移如观奋击朱泚日似见叱呵希烈时各于其上题名谥一置高山一沈水陵谷虽迁碑独存骨化为尘名不死长使不忠不烈臣观碑改节慕为人慕为人劝事君两朱阁两朱阁南北相对起借问何人家贞元双帝子帝子吹箫双得仙五云飘飖飞上天第宅亭台不将去化为佛寺在人间粧合妓楼何寂静栁似舞腰池似镜花落黄昏悄悄时不闻歌吹闻钟磬寺门勑牓金字书尼院佛庭寛有余青苔明月多闲地比屋疲人无处居忆昨平阳宅初置吞併平人几家地仙去双双作梵宫渐恐人间尽为寺西凉伎西凉伎假面胡人假师子刻木为头丝作尾金镀眼睛银帖齿奋迅毛衣摆双耳如从流沙来万里紫髯深目两胡儿皷舞跳梁前致辞应似凉州未陷日安西都䕶进来时须㬰云得新消息安西路絶归不得泣向师子涕双垂凉州陷没知不知师子回头向西望哀吼一声观者悲贞元边将爱此曲醉坐笑看看不足享宾犒士宴三军师子胡儿长在目有一征夫年七十见弄凉州仾面泣泣罢歛手白将军主忧臣辱昔所闻自从天寳兵戈起犬戎日夜吞西鄙凉州陷来四十年河陇侵将七千里平时安西万里疆今日边防在凤翔縁边空屯十万卒饱食温衣闲过日遗民肠断在凉州将卒相看无意收天子每思常痛惜将军欲说合慙羞奈何仍看西凉伎取笑资欢无所愧纵无智力未能收忍取西凉弄为戏八骏图穆王八骏天马驹后人爱之写为图背如龙兮颈如象骨竦筋高脂肉壮日行万里速如飞穆王独乘何所之四荒八极踏欲遍三十二蹄无歇时属车轴折趂不及黄屋草生弃若遗瑶池西赴王母宴七庙经年不亲荐璧台南与盛姬游明堂不复朝诸侯白云黄竹歌声动一人荒乐万人愁周从后稷至文武积德累功世勤苦岂知才及四代孙心轻王业如灰土由来尤物不在大能荡君心则为害文帝却之不肯乘千里马去汉道兴穆王得之不为戒八骏驹来周室壊至今此物世称珍不知房星之精下为恠八骏圗君莫爱涧底松有松百尺大十围生在涧底寒且卑涧深山险人路絶老死不逢工度之天子明堂欠梁木此求彼有两不知谁谕苍苍造物意但与之材不与地金张世禄原宪贫牛衣寒贱貂蝉贵牛衣高下虽有殊高者未必贤下者未必愚君不见沈沈海底生珊瑚歴歴天上种白榆牡丹芳牡丹芳牡丹芳黄金蘂绽红玉房千片赤英霞烂烂百枝绛艳灯煌煌照地初开锦绣段当风不结兰麝囊仙人琪树白无色王母桃花小不香宿露轻盈汎紫艳朝阳照耀生红光红紫二色间深浅向背万态随仾昻映叶多情隠羞面卧丛无力含醉粧仾娇笑容凝掩口疑思怨人如断肠秾姿贵彩信竒絶杂卉乱花无比方石竹金钱何细碎芙蓉芍药苦寻常遂使王公与卿士游花冠盖日相望庳车软轝贵公主香衫细马豪家郎卫公宅静闭东院西明寺深开北廊戏蝶双舞看人久残鸎一声春日长共愁日照芳难住仍张帷幕垂隂凉花开花落二十日一城之人皆若狂三代已还文胜质人心重华不重实重华直至牡丹芳其来有渐非今日元和天子忧农桑卹下动天天降祥去嵗嘉禾生九穂田中寂寞无人至今年瑞麦分两岐君心独喜无人知无人知可叹息我愿暂求造化力减却牡丹妖艳色少回卿士爱花心同似吾君忧稼穑红线毯红线毯择蠒缲丝清水煑拣丝练线红蓝染染为红线红于蓝织作披香殿上毯披香殿广十丈余红线织成可殿铺綵丝苴茸香拂拂线软花虚不胜物美人踏上歌舞来罗韈绣鞋随步没大原毯澁毳缕硬蜀都褥薄锦花冷不如此毯温且柔年年十月来宣州宣城太守加样织自谓为臣能竭力百夫同担进宫中线厚丝多巻不得宣城大守知不知一丈毯千两丝地不知寒人要暖少夺人衣作地衣杜陵叟杜陵叟杜陵居嵗种薄田一顷余三月无雨旱风起麦苗不秀多黄死九月降霜秋早寒禾穂未熟皆青干长吏明知不申破急歛暴徴求考课典桑卖地纳官租明年衣食将何如剥我身上帛夺我口中粟虐人害物即豺狼何必钩爪锯牙食人肉不知何人奏皇帝帝心恻隠知人弊白麻纸上书德音亰畿尽放今年税昨日里胥方到门手持勑牒牓乡村十家租税八九毕虚受吾君蠲免㤙缭绫缭绫缭绫何所似不似罗绡与纨绮应似天台山上月明前四十五尺瀑布泉中有文章又竒絶地铺白烟花簇雪织者何人衣者谁越溪寒女汉宫姬去年中使宣口勑天上取㨾人间织织为云外秋鴈行染作江南春草色广裁衫袖长制裙金斗熨波刀剪纹异綵竒文相隠映转侧看花花不定昭阳舞人恩正深春衣一对直千金汗沾粉汚不再着曵土踏泥无惜心缭绫织成费功绩莫比寻常缯与帛丝细缲多女手疼扎扎千声不盈尺昭阳殿里歌舞人若见织时应也惜卖炭翁卖炭翁伐薪烧炭南山中满面尘灰烟火色两鬓苍苍十指黒卖炭得钱何所营身上衣裳口中食可怜身上衣正单心忧炭贱愿天寒夜来城外一尺雪晓驾炭车辗氷辙牛困人饥日巳高市南门外泥中歇翩翩两骑来是谁黄衣使者白衫儿手把文书口称勑回车叱牛率向北一车炭千余斤官使驱将惜不得半疋红绡一丈绫繋向牛头充炭直母别子母别子子别母白日无光哭声苦关西骠骑大将军去年破虏新策勲勑赐金钱二百万洛阳迎得如花人新人迎来旧人弃掌上莲花眼中剌迎新弃旧未足悲悲在君家留两儿一始扶行一初坐坐啼行哭牵人衣以汝夫妇新嬿婉使我母子生别离不如林中乌与鹊母不失雏雄伴雌又似园中桃李树花落随风子在枝新人新人听我语洛阳无限红楼女但愿将军重立功更有新人胜于汝隂山道隂山道隂山道纥逻敦肥水泉好每至戍人送马时道傍千里无纎草草尽泉枯马病羸飞龙但印骨与皮五十疋缣易一疋缣去马来无了日养无所用土非宜每嵗死伤十六七缣丝不足女工苦疎织短截充匹数藕丝蛛网三丈余回鹘诉称无用处咸安公主号可敦逺为可汗频奏论元和二年下新勑内出金帛酬马直仍诏江淮马价缣从此不令疎短织合罗将军唿万嵗捧授金银与缣綵谁知黠虏启贪心明年马多来一倍缣渐好马渐多隂山虏奈尔何时世粧时世粧时世粧出自城中传四方时世流行无逺近顋不施朱面无粉乌膏注脣脣似泥双眉画作八字仾妍蚩黑白失本态粧成尽似含悲啼圆鬟无鬓堆髻㨾斜红不晕赭面状昔闻披发伊川中辛有见之知有戎元和粧梳君记取髻堆面赭非华风李夫人汉武帝初哭李夫人夫人病时不肯别死后留得生前恩君恩不尽念未已甘泉殿里令写真丹青画出竟何益不言不笑愁杀人又令方士合灵药玉釡煎鍊金炉焚九华帐中夜悄悄反魂香降夫人魂夫人之魂在何许香烟引到焚香处既来何苦不须㬰缥缈悠杨还灭去去何速兮来何迟是耶非耶两不知翠蛾髣髴平生貌不似昭阳寝疾时魂之不来君心苦魂之来兮君亦悲背灯隔帐不得语安用暂来还见违伤心不独汉武帝自古及今皆若斯君不见穆王三日哭重璧台前伤盛姬又不见泰陵一掬泪马嵬路上念杨妃纵令妍姿艳质化为土此恨长在无销期生亦惑死亦惑尤物惑人忘不得人非木石皆有情不如不遇倾城色陵园妾陵园妾颜色如花命如叶命如叶薄将奈何一奉寝宫年月多年月多春愁秋思知何限青丝发落藂鬓疎红玉肤销繋裙缦忆昔宫中被妬猜因谗得罪配陵来老母啼唿趂车别中宫监送鏁门回山宫一闭无开日未死此身不令出松门到晓月徘徊柏城尽日风萧瑟松门栢城幽闭深闻蝉听鷰感光隂眼看菊蘂重阳泪手把梨花寒食心把花掩泪无人见緑芜墙遶青苔院四季徒支粧粉钱三朝不识君王面遥想六宫奉至尊宣徽雪夜浴堂春雨露之恩不及者犹闻不啻三千人三千人我同君恩何厚薄愿令轮转直陵园三嵗一来均苦乐盐商妇盐商妇多金帛不事田农与蚕绩南北东西不失家风水爲乡船作宅本是杨州小家女嫁得西江大商客緑鬟富去金钗多皓腕肥来银钏窄前唿苍头后叱婢问尔因何得如此壻作盐商十五年不属州县属天子每年盐利入官时少入官家多入私官家利薄私家厚盐铁尚书逺不知何况江头鱼米贱红鲙黄橙香稻饭饱食浓粧倚柂楼两朶红顋花欲绽盐商妇有幸嫁盐商终朝美饭食终嵗好衣裳好衣美食有来处亦须慙愧桑弘羊桑弘羊死已久不独汉时今亦有杏为梁杏为梁桂为柱何人堂室李开府碧砌红轩色未干去年身殁今移主高其墙大其门谁家第宅卢将军素泥朱板光未灭今嵗官收别赐人开府之堂将军宅造未成时头已白逆旅重居逆旅中心是主人身是客更有愚夫念身后心虽甚长计非久穷奢极丽越规模付子传孙令保守莫教门外过客闻抚掌回头笑杀君君不见马家宅尚犹存宅门题作奉诚园君不见魏家宅属他人诏赎赐还五代孙俭存奢失今在目安用高墙围大屋井底引银瓶井底引银瓶银瓶欲上丝绳絶石上磨玉簮玉簮欲成中央折瓶沈簮折知奈何似妾今朝与君别忆昔在家为女时人言举动有殊姿婵娟两鬓秋蝉翼宛转双蛾逺山色笑随戏伴后园中此时与君未相识妾弄青梅慿短墙君骑白马傍垂杨墙头马上遥相頋一见知君即断肠知君断肠共君语君指南山松柏树感君松栢化为心暗合双鬟逐君去到君家舍五六年君家大人频有言聘则为妻奔是妾不堪主祀奉苹蘩终知君家不可住其奈出门无去处岂无父母在高堂亦有情亲满故乡潜来更不通消息今日悲羞归不得为君一日恩悞妾百年身寄言痴小人家女慎勿将身轻许人官牛官牛官牛驾官车浐水岸边般载沙一石沙几斤重朝载暮载将何用载向五门官道西緑槐隂下铺沙堤昨来新拜右丞相恐怕泥涂汚马蹄右丞相马蹄踏沙虽浄洁牛领牵车欲流血右丞相但能济人治国调隂阳官牛领穿亦无妨紫毫笔紫毫笔尖如锥兮利如刀江南石上有老兎喫竹饮泉生紫毫宣城之人采为笔千万毛中拣一毫毫虽轻功甚重管勒工名充嵗贡君兮臣兮勿轻用勿轻用将何如愿赐东西府御史愿颁左右台起居搦管趋入黄金阙抽毫立在白玉除臣有奸邪正衙奏君有动言直笔书起居郎侍御史尔知紫毫不易致每嵗宣城进笔时紫毫之价如金贵慎勿空将弹失仪慎勿空将録制词隋堤栁隋堤栁嵗久年深尽衰朽风飘飘兮雨萧萧三株两株汴河口老枝病叶愁杀人曽经大业年中春犬业年中炀天子种栁成行夹流水西自黄河东至淮緑影一千三百里大业末年春暮月栁色如烟絮如雪南幸江都恣佚游应将此栁繋龙舟紫髯郎将䕶锦䌫青蛾御史直迷楼海内财力此时竭舟中歌笑何日休上荒下困势不久宗社之危如缀旒炀天子自言福祚长无穷岂知皇子封公龙舟未过彭城阁义旗已入长安宫萧墙祸生人事变晏驾不得归秦中土坟数尺何处葬吴公台下多悲风二百年来汴河路沙草和烟朝复暮后王何以鍳前王请看隋堤亡国树草茫茫草茫茫土苍苍苍苍茫茫在何处骊山脚下秦皇墓墓中下涸二重泉当时自以爲深固下流水银象江海上缀珠光作乌兎别爲天地于其间拟将富贵随身去一朝盗掘坟陵破龙椁神堂三月火可怜寳玉归人间暂借泉中买身祸奢者狼借俭者安一凶一吉在眼前慿君回首向南望汉文葬在灞陵原古塜狐古塜狐妖且老化为妇人颜色好头变云鬟面变粧大尾曳作长红裳徐徐行傍荒村路日欲暮时人静处或歌或舞或悲啼翠眉不举花颜低忽然一笑千万态见者十人八九迷假色迷人犹如是真色迷人应过此彼眞此假俱迷人人心恶假贵重眞狐假女妖害犹浅一朝一夕迷人眼女为狐媚害即深日长月长溺人心何况褒妲之色善蛊惑能䘮人家覆人国君看为害浅深间岂将假色同眞色黒潭龙黒潭水深色如墨传有神龙人不识潭上架屋官立祀龙不能神人神之丰㐫水旱与疾疫乡里皆言龙所为家家养豚漉清酒朝祈暮赛依巫口神之来兮风飘飘纸钱动兮锦伞摇神之去兮风亦静香火灭兮盃盘冷肉堆潭岸石酒泼庙前草不知龙神飨几多林䑕山狐长醉饱狐何幸豚何辜年年杀豚将餧狐狐假龙神食豚尽九重泉底龙知无天可度天可度地可量唯有人心不可防但见丹诚赤如血谁知伪言巧似簧劝君掩鼻君莫掩使君夫妇为参商劝君掇蜂君莫掇使君父子为豺狼海底鱼兮天上鸟高可射兮深可钓唯有人心相对时咫尺之间不能料君不见李义府之辈笑欣欣笑中有刀潜杀人隂阳神变皆可测不测人间笑是瞋秦吉了秦吉了出南中彩毛青黒花颈红耳聪心慧舌端巧鸟语人言无不通昨日长爪鸢今目大觜乌鸢捎乳燕一窠覆乌啄母鸡双眼枯鸡号堕地燕惊去然后拾卵攫其雏岂无鵰与鹗嗉中食饱不肯搏亦有鸾鹤羣闲立飏高如不闻秦吉了人云尔是能言鸟岂不见鸡燕之冤苦吾闻凤凰百鸟主尔竟不为凤凰之前致一言安用噪噪间言语鵶九剑欧冶子死千年后精灵闇授张鵶九鵶九铸劒吴山中天与日时神借功金铁腾精火翻焰踊跃求为镆鎁劒劒成未试十余年有客持金买一观谁知闭匣长思用三尺青蛇不肯蟠客有心劒无目容代劒言告鵶九君勿矝我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌草出采诗官采诗官采诗听謌导人言言者无罪闻者诫下流上通上下㤗周灭秦兴至隋氏十代采诗官不置郊庙登歌讃君美乐府艳词恱君意若求兴谕规刺言万句千章无一字不是章句无规刺渐及朝廷絶讽议诤臣杜口为冗员谏鼓高悬作虚器一人负扆常端默百辟入门两自媚夕郎所贺皆德音春官每奏唯祥瑞君之堂兮千里逺君之门兮九重閟君耳唯闻堂上言君眼不见门前事贪吏害民无所忌奸臣蔽君无所畏君不见厉王胡亥之末年羣臣有利君无利君兮君兮愿听此欲开壅蔽逹人情先向歌诗求讽刺白氏文集卷第四白氏文集白氏长庆集卷第五白氏文集卷第五闲适一古调诗凡五十三首常乐里闲居偶题十六韵兼寄刘十五公舆王十一起吕二炅吕四颕崔玄亮十八元九稹刘三十三敦质张十五仲元时为校书郎帝都名利塲鸡鸣无安居独有懒慢者日髙头未梳工拙性不同进退亦遂殊幸逢太平代天子好文儒小才难大用典校在祕书三旬两入省因得养顽疎茅屋四五间一马二仆夫俸钱万六千月给亦有余既无衣食牵亦少人事拘遂使少年心日日常晏如勿言无巳知躁静各有徒兰台七八人出处与之俱旬时阻谈笑旦夕望轩车谁能雠校间解带卧吾庐䆫前有竹翫门外有酒沽何以待君子数竿对一壶答元八宗简同游曲江后明日见赠长安千万人出门各有营唯我与夫子信马悠悠行行到曲江头反照草树明南山好颜色病客有心情水禽翻白羽风荷袅翠茎何必沧浪去即此可濯缨时景不重来赏心难再并坐愁红尘里夕鼓冬冬声归来经一宿世虑稍复生赖闻瑶华唱再得尘襟清感时朝见日上天暮见日入地不觉明镜中忽年三十四勿言身未老冉冉行将至白髪虽未生朱颜巳先悴人生讵㡬何在世犹如寄虽有七十期十人无一二今我犹未悟往往不适意胡为方寸间不贮浩然气贫贱非不恶道在何足避富贵非不爱时来当自致所以达人心外物不能累唯当饮美酒终日陶陶醉斯言胜金玉佩服无失坠首夏同诸校正游开元观因宿翫月我与二三子策名在京师官小无职事闲于为客时沉沉道观中心赏期在兹到门车马回入院巾杖随清和四月初树木正华滋风清新叶影鸟恋残花枝向夕天又晴东南余霞披置酒西廊下待月盃行迟须㬰金魄生若与吾徒期光华一照耀楼殿相参差终夜清景前笑歌不知疲长安名利地此兴㡬人知永崇里观居季夏中气候烦暑自此收萧䬃风雨天蝉声暮啾啾永崇里巷静华阳观院幽轩车不到处满地槐花秋年光忽冉冉世事本悠悠何必待衰老然后悟浮休真隠岂长逺至道在冥捜身虽世界住心与虚无游朝饥有𬞞食夜寒有布裘幸免冻与馁此外复何求寡欲虽少病乐天心不忧何以明吾志周易在床头早送举人入试夙驾送举人东方犹未明自谓出太早巳有车马行骑火髙仾影街鼓参差声可怜早朝者相看意气生日出尘埃飞羣动互营营营营各何求无非利与名而我常晏起虚住长安城春深官又满日有归山情招王质夫自此后诗爲盩厔尉时作濯足云水客折腰簪笏身谊闲迹相背十里别经旬忽因乘逸兴莫惜访嚣尘䆫前故栽竹与君为主人祇役骆口因与王质夫同游秋山偶题三韵石拥百泉合云破千峰开平生烟霞侣此地重徘徊今日勤王意一半为山来见萧侍御忆旧山草堂诗因以继和琢玉以为架缀珠以为笼玉架绊野鹤珠笼鏁冥鸿鸿思云外天鹤忆松上风珠玉信为美鸟不恋其中台中萧侍御心与鸿鹤同晩起慵冠豸闲行猒避騘昨见忆山诗诗思浩无穷归梦杳何处旧居洛水东秋闲杉桂林春老芝术丛自云别山后离抱常忡忡衣绣非不荣持宪非不雄所乐不在此怅望草堂空病假中南亭闲望欹枕不视事两日门掩闗始知吏役身不病不得闲闲意不在逺小亭方丈间西檐竹梢上坐见太白山遥愧峯上云对此尘中颜仙游寺独宿沙鹤上阶立潭月当戸开此中留我宿两夜不能回幸与静境遇喜无归侣催从今独游后不拟共人来前庭凉夜露簟色似玉风幌影如波坐愁树叶落中庭明月多官舍小亭闲望风竹散清韵烟槐凝绿姿日髙人吏去闲坐在茅茨葛衣御时暑蔬饭疗朝饥持此聊自足心力少营为亭上独吟罢眼前无事时数峯太白雪一巻陶濳诗人心各自是我是良在兹回谢争名客甘从君所嗤早秋独夜井梧凉叶动邻杵秋声发独向檐下眠觉来半床月听弹古渌水闻君古渌水使我心和平欲识慢流意为听疎汎声西䆫竹隂下竟日有余清松斋自题时爲翰林学士非老亦非少年过三纪余非贱亦非贵朝登一命初才小分易足心寛体长舒充肠皆美食容膝即安居况此松斋下一琴数帙书书不求甚解琴聊以自娯夜直入君门晩归卧吾庐形骸委顺动方寸付空虚持此将过日自然多晏如昏昏复黙黙非智亦非愚冬夜与钱员外同直禁中夜深草诏罢霜月凄凛凛欲卧煖残盃灯前相对饮连铺青缣被对置通中枕髣髴百余宵与君同此寝和钱员外禁中夙兴见示䆫白星汉曙䆫暖灯火余坐巻朱里幕看封紫泥书窅窅钟漏尽瞳瞳霞景初楼台红照曜松竹青扶踈君爱此时好回头时谓余不知上清界晓景复何如夏日独直寄萧侍御宪台文法地翰林清切司鹰猜课野鹤骥徳责山麋课责虽不同同归非所宜是以方寸内忽忽暗相思夏日独上直日长何所为澹然无他念虚静是吾师形委有事牵心与无事期中臆一以旷外累都若遗地贵身不觉意闲境来随但对松与竹如在山中时情性聊自适吟咏偶成诗此意非夫子余人多不知松声月好好独坐双松在前轩西南微风来濳入枝叶间萧寥发为声半夜明月前寒山䬃䬃雨秋琴泠泠絃一闻涤炎暑再听破昏烦竟夕遂不寐心体俱翛然南陌车马动西邻歌吹繁谁知兹檐下满耳不为喧禁中门严九重静䆫幽一室闲好是修心处何必在深山赠呉丹巧者力苦劳智者心苦忧爱君无巧智终嵗闲悠悠尝登御史府亦佐东诸侯手操糺谬简心运决胜筹宦途似风水君心如虚舟况然而不有进退得自由今来脱豸冠时往侍龙楼官曹称心静居处随迹幽冬负南荣日支体甚温柔夏卧北䆫风枕席如凉秋南山入舍下酒瓮在床头人间有闲地何必隠林丘頋我愚且昧劳生殊未休一入金门直星霜三四周主恩信难报近地徒久留终当乞闲官退与夫子游初除戸曹喜而言志诏授戸曹掾捧认感君㤙感恩非为已禄养及吾亲弟兄俱簪笏新妇俨衣巾罗列髙堂下拜庆正纷纷俸钱四五万月可奉晨昏廪禄二百石嵗可盈仓囷喧喧车马来贺客满我门不以我为贪知我家内贫置酒延贺客客容亦欢欣笑云今日后不复忧空鐏答云如君言愿君少逡巡我有平生志醉后为君陈人生百嵗期七十有㡬人浮荣及虚位皆是身之宾唯有衣与食此事粗闗身苟免饥寒外余物尽浮云秋居书懐门前少宾客阶下多松竹秋景下西墙凉风入东屋有琴慵不弄有书闲不读尽日方寸中澹然无所欲何须广居处不用多积蓄丈室可容身斗储可充腹况无治道术坐受官家禄不种一株桑不锄一壠谷终朝饱饭飡卒嵗豊衣食持此知愧心自然易为足禁中晓卧因懐王起居迟迟禁漏尽悄悄暝鵶喧夜雨槐花落微凉卧北轩曙灯残未灭风帘闲自翻毎一得静境思与故人言养拙铁柔不为劒木曲不为辕今我亦如此愚䝉不及门甘心谢名利灭迹归丘园坐卧茅茨中但对琴与鐏身去缰鏁累耳辞朝市諠迢遥无所为时窥五千言无忧乐性塲寡欲清心源始知不才者可以深道根寄李十一建外事牵我形外物诱我情李君别来久褊恡从中生忆昨访君时立马扣柴荆有时君未起稚子喜先迎连步笑出门衣翻冠或倾扫阶苔文绿拂榻藤隂清家酝及春熟园葵乘露烹看山东亭坐待月南原行门静唯鸟语坊逺少鼓声相对尽日言不及利与名分手来几时明月三四盈别时残花落及此新蝉鸣芳嵗忽巳晩离抱怅未平岂不思命驾吏职坐相萦前时君有期访我来山城心赏久云阻言约无自轻相去幸非逺走马一日程旅次华州赠袁右丞渭水绿溶溶华山青崇崇山水一何丽君子在其中才与世㑹合物随诚感通徳星降人福时雨助嵗功化行人无讼囹圄千日空政顺气亦和黍稷三年丰客自帝城来驱马出闗东爱此一郡人如见太古风方今天子心忧人正忡忡安得天下守尽得如袁公醻杨九弘贞长安病中见寄伏枕君寂寂折腰我营营所嗟经时别相去一宿程携手昨何时昆明春水平离郡来㡬日太白夏云生之子未得意贫病客帝城贫坚志士节病长髙人情隠机自恬淡闭门无送迎龙卧心有待鹤痩貌弥清清机发为文投我如振琼何以慰饥渇捧之吟一声禁中寓直梦游仙游寺西轩草诏暇松竹深寂寂月出清风来忽似山中夕因成西南梦梦作游仙客觉闻宫漏声犹谓山泉滴赠王山人闻君减寝食日听神仙説暗待非常人濳求长生诀言长本对短未离生死辙假使得长生才能胜夭折松树千年朽槿花一日歇毕竟共虚空何须夸嵗月彭生徒自异生死终无别不如学无生无生即无灭秋山久病旷心赏今朝一登山山秋云物冷称我清羸颜白石卧可枕青萝行可攀意中如有得尽日不欲还人生无㡬何如寄天地间心有千载忧身无一日闲何时解尘网此地来掩闗赠能七伦涧松髙百寻四时寒森森临风有清韵向日无曲隂如何时俗人但赏桃李林岂不知坚贞芳馨诱其心能生学为文气髙功亦深手中一百篇句句披沙金苦节二十年无人振陆沉今我尚贫贱徒为尔知音题扬颕士西亭静得亭上境逺谐尘外踪凭轩东望好鸟灭山重重竹露泠烦襟杉风清病容矌然冥眞趣道与心相逢即此可遗世何必蓬壶峯题赠郑秘书征君石沟溪隠居郑君得自然虚白生心胷吸彼沆精凝为氷雪容大君贞元初求贤致时邕蒲轮入翠微迎下天台峯赤城别松乔黄阁交䕫龙俛仰受三命从容辞九重出笼鹤翩翩归林鳯嗈嗈在火辨良玉经霜识贞松新居寄楚山山碧溪溶溶丹灶烧烟熅黄精花丰茸蕙帐夜瑟淡桂樽春酒浓时人不到处苔石无尘踪我今何为者趋世身龙钟不向林壑访无由朝市逢终当解缨网卜䇿来相从及第后归觐留别诸同年十年常苦学一上谬成名擢第未为贵贺亲方始荣时辈六七人送我出帝城轩车动行色丝管举离声得意减别恨半酣轻逺程翩翩马蹄疾春日归乡情清夜琴兴月出鸟栖尽寂然坐空林是时心境闲可以弹素琴清泠由木性恬淡随人心心积和平气木应正始音响余羣动息曲罢秋夜深正声感元化天地清沈沈效陶濳体诗十六首并序余退居渭上杜门不出时属多雨无以自娯㑹家酝新熟雨中独饮往往酣醉终日不醒懒放之心弥觉自得故得于此而有以忘于彼者因咏陶渊明诗适与意㑹遂俲其体成十六篇醉中狂言醒辄自哂然知我者亦无隠焉不动者厚地不息者髙天无穷者日月长在者山川松栢与龟鹤其夀皆千年嗟嗟羣物中而人独不然早出向朝市暮巳归下泉形质及夀命危脆若浮烟尧舜与周孔古来称圣贤借问今何在一去亦不还我无不死药万万随化迁所未定知者修短迟速间幸及身健日当歌一罇前何必待人劝念此自为欢翳翳踰月隂沈沈连日雨开帘望天色黄云暗如土行潦毁我墉疾风壊我宇蓬莠生庭院泥涂失塲圃村深絶宾客䆫晦无俦侣尽日不下床跳鼃时入户出门无所往入室还独处不以酒自娯块然与谁语朝饮一盃酒㝠心合元化兀然无所思日髙尚闲卧暮读一巻书㑹意如嘉话欣然有所遇夜深犹独坐又得琴上趣按絃有余暇复多诗中狂下笔不能罢唯兹三四事持用度昼夜所以隂雨中经旬不出舎始悟独住人心安时亦过东家采桑妇雨来苦愁悲蔟蚕北堂前雨冷不成丝西家荷锄叟雨来亦怨咨种豆南山下雨多落为箕而我独何幸酝酒本无期及此多雨日正遇新熟时开瓶㵼罇中玉液黄金巵持翫巳可恱欢尝有余滋一酌发好容再酌开愁眉连延四五酌酣畅入四肢忽然遗物我谁复分是非是时连夕雨酩酊所无知人心苦顚倒反为忧者嗤朝亦独醉歌暮亦独醉睡未尽一壶酒巳成三独醉勿嫌饮太少且喜欢易致一盃复两盃多不过三四便得心中适尽忘身外事更复强一盃陶然遗万累一饮一石者徒以多为贵及其酩酊时与我亦无异笑谢多饮者酒钱徒自费天秋无片云地静无纎尘团团新晴月林外生白轮忆昨隂霖天连连三四旬頼逢家醖熟不觉过朝昏私言雨霁后可以罢余罇及对新月色不醉亦愁人床头残酒榼欲尽味弥淳携置南檐下举酌自殷勤清光入盃杓白露生衣巾乃知隂与晴安可无此君我有乐府诗成来人未闻今宵醉有兴狂咏惊四邻独赏犹复尔何况有交亲中秋三五夜明月在前轩临觞忽不饮忆我平生欢我有同心人邈邈崔与钱我有忘形友迢迢李与元或飞青云上或落江湖间与我不相见于今四五年我无缩地术君非驭风仙安得明月下四人来晤言良夜信难得佳期杳无缘明月又不驻渐下西南天岂无他时㑹惜此清景前家酝饮巳尽村中无酒賖坐愁今夜醒其奈秋懐何有客忽叩门言语一何佳云是南村叟挈榼来相过且喜罇不燥安问少与多重阳虽巳过篱菊有残花欢来苦昼短不觉夕阳斜老人忽遽起且待新月华客去有余趣竟夕独酣歌原生衣百结颜子食一蕇欢然乐其志有以忘饥寒今我何人哉徳不及先贤衣食幸相属胡为不自安况兹清渭曲居处安且闲榆栁百余树茅茨十数间寒负檐下日热濯涧底泉日出犹未起日入巳复眠西风满村巷清凉八月天但有鸡犬声不闻车马喧时倾一罇酒坐望东南山稚姪初学步牵衣戏我前即此自可乐庶㡬颜与原湛湛罇中酒有功不自伐不伐人不知我今代其説良将临大敌前驱千万卒一箪投河饮赴死心如一壮士磨匕首勇愤气咆勃一酣忘报雠四体如无骨东海杀孝妇天旱踰年月一酌酬其魂通宵雨不歇咸阳秦狱气冤痛结为物千嵗不肯㪚一沃亦销失况兹儿女恨及彼幽忧疾快饮无不消如霜得春力方知麴糵灵万物无与疋烟云隔玄甫风波限瀛洲我岂不欲往大海路阻脩神仙但闻説灵药不可求长生无得者举世如蜉蝣逝者不重回存者难久留踟蹰未死间何苦懐百忧念此忽内热坐看成白头举盃还独饮顾影自献酬心与口相约未醉勿言休今朝不尽醉知有明朝不不见郭门外累累坟与丘月明愁杀人黄蒿风飕飕死者若有知悔不秉烛游吾闻浔阳郡昔有陶征君爱酒不爱名忧醒不忧贫尝为彭泽令在官才八旬愀然忽不乐挂印着公门口吟归去来头戴漉酒巾人吏留不得直入故山云归来五栁下还以酒养真人间荣与利摆落如泥尘先生去已久纸墨有遗文篇篇劝我饮此外无所云我从老大来窃慕其为人其他不可及且傚醉昏昏楚王疑忠臣江南放屈平晋朝轻髙士林下弃刘伶一人常独醉一人常独醒醒者多苦志醉者多欢情欢情信独善苦志竟何成兀傲瓮间卧憔悴泽畔行彼忧而此乐道理甚分明愿君且饮酒勿思身后名有一燕赵士言貌甚竒瓌日日酒家去脱衣典数盃问君何落拓云仆生草莱地寒命且薄徒抱王佐才岂无济时荣君门乏良媒三献寝不报迟迟空手回亦有同门生先升青云梯贵贱交道絶朱门叩不开及归种禾黍三嵗旱为灾入山烧黄白一旦化为灰蹉跎五十余生世苦不谐处处去不得却归酒中来南巷有贵人髙盖驷马车我门何所苦四十垂白须答云君不知位重多忧虞北里有寒士瓮牖绳为枢出扶桑藜杖入卧蜗牛庐散贱无忧患心安体亦舒东邻有富翁藏货徧五都东京收粟帛西市鬻金珠朝营暮计筭昼夜不安居西舎有贫者疋妇配疋夫布裙行赁舂短褐坐佣书以此求口食一饱欣有余贵贱与贫富髙下虽有殊忧乐与利害彼此不相踰是以达人观万化同一途但未知生死胜负两何如迟疑未知间且以酒为娯济水澄而㓗河水浑而黄交流列四渎清浊不相伤太公战牧野伯夷饿首阳同时号贤圣进退不相妨谓天不爱民胡为生稻粱谓天果爱民胡为生豺狼谓神福善人孔圣竟栖遑谓神祸淫人暴秦终霸王颜回与黄宪何辜早夭亡蝮蛇与鸩鸟何得夀延长物理不可测神道亦难量举头仰问天天色但苍苍唯当多种黍日醉手中觞白氏文集卷第五白氏文集白氏长庆集卷第六白氏文集卷第六闲适二古调诗五言自两韵至一百三十韵凡四十八首自题写眞时爲翰林学士我貌不自识李放写我真静观神与骨合是山中人蒲栁质易朽麋鹿心难驯何事赤墀上五年为侍臣况多刚狷性难与世同尘不惟非贵相但恐生祸因宜当早罢去收取云泉身遣懐自此后诗在渭村作寓心身体中寓性方寸内此身是外物何足苦忧爱况有假饰者华簪及髙盖此又踈扵身复在外物外操之多惴慄失之又悲悔乃知名与器得丧俱爲害頽然环堵客萝蕙爲巾带自得此道来身穷心甚泰渭上偶钓渭水如镜色中有鲤与鲂偶持一竿竹悬钓在其傍微风吹钓丝袅袅十尺长谁知对鱼坐心在无何乡昔有白头人亦钓此渭阳钓人不钓鱼七十得文王况我垂钓意人鱼又兼亡无机两不得但弄秋水光兴尽钓亦罢归来饮我觞隠几身适忘四支心适忘是非既适又忘适不知吾是谁百体如藁木兀然无所知方寸如死灰寂然无所思今日复明日身心忽两遗行年三十九嵗暮日斜时四十心不动吾今其庶㡬春眠新浴肢体畅独寝神魄安况因夜深坐遂成日髙眠春被薄亦暖朝䆫深更闲却忘人闲事似得枕上仙至适无梦想大和难名言全胜彭泽醉欲敌曹溪禅何物唿我觉伯劳声闗闗起来妻子笑生计春茫然闲居空腹一盏粥饥食有余味南檐半床日暖卧因成睡緜袍拥两膝竹几支双臂从旦直至昏身心一无事心足即为富身闲乃当贵富贵在此中何必居髙位君看裴相国金紫光照地心苦头尽白才年四十四乃知髙盖车乘者多忧畏夏日东䆫晚无热北户凉有风尽日坐复卧不离一室中中心本无系亦与出门同适意二首十年为旅客常有饥寒愁三年作谏官复多尸素羞有酒不暇饮有山不得游岂无平生志拘牵不自由一朝归渭上泛如不系舟置心世事外无喜亦无忧终日一蔬食终年一布裘寒来弥懒放数日一梳头朝睡足始起夜酌醉即休人心不过适适外复何求早嵗从旅游颇谙时俗意中年忝班列备见朝廷事作客诚巳难为臣尤不易况予方且介举动多忤累直道速我尤诡遇非吾志胷中十年内消尽浩然气自从返田亩顿觉无忧愧蟠木用难施浮云心易遂悠悠身与世从此两相弃首夏病间我生来㡬时万有四千日自省于其间非忧即有疾老去虑渐息年来病初愈忽喜身与心泰然两无苦况兹孟夏月清和好时节微风吹裌衣不寒复不热移榻树隂下竟日何所为或饮一瓯茗或吟两句诗内无忧患迫外无职役羁此日不自适何时是适时晩春沽酒百花落如雪两鬓垂作丝春去有来日我老无少时人生待富贵为乐常苦迟不如贫贱日随分开愁眉卖我所乘马典我旧朝衣尽将沽酒饮酩酊步行归名姓日隠晦形骸日变衰醉卧黄公肆人知我是谁兰若寓居名宦老慵求退身安草野家园病懒归寄居在兰若薜衣换簪组藜杖代车马行止辄自由甚觉身萧洒晨游南坞上夜息东菴下人间千万事无有闗心者麴生访宿西斋寂已暮叩门声樀樀知是君宿来自拂尘埃席村家何所有茶果迎来客贫静似僧居竹林依四壁厨灯斜影出檐雨余声滴不是爱闲人肯来同此夕闻庾七左降因咏所懐我病卧渭北君老谪巴东相悲一长叹薄命与君同既叹还自哂哂叹两未终后心诮前意所见何迷蒙人生大块间如鸿毛在风或飘青云上或落泥涂中衮服相天下傥来非我通布衣委草莽偶去非吾穷外物不可必中懐须自空无令怏怏气留滞在心胷答卜者病眼昏似夜衰鬓䬃如秋除却须衣食平生百事休知君善易者问我决疑不不卜非他故人间无所求归田三首人生何所欲所欲唯两端中人爱富贵髙士慕神仙神仙须有籍富贵亦在天莫恋长安道莫寻方丈山西亰尘浩浩东海浪漫漫金门不可入琪树何由攀不如归山下如法种春田种田计已决决意复何如卖马买犊使徒步归田庐迎春治耒耜候雨辟菑畬策杖田头立躬亲课仆夫吾闻老农言为稼慎在初所施不卤莽所报必有余上求奉王税下望备家储安得放慵堕拱手而曵裾学农未为鄙亲友勿笑余更待明年后自拟执犂锄三十为近臣腰间鸣佩玉四十为野夫田中学锄谷何言十年内变化如此速此理固是常穷通相倚伏为鱼有深水为鸟有髙木何必守一方窘然自牵束化吾足为马吾因以行陆化吾手为弹吾因以求肉形骸为异物委顺心犹足幸得且归农安知不为福况吾行欲老瞥若风前烛孰能俄顷间将心系荣辱秋游原上七月行已半早凉天气清清晨起巾栉徐步出柴荆露杖笻竹泠风襟越蕉轻闲携弟姪辈同上秋原行新枣未全赤晩瓜有余馨依依田家叟设此相逢迎自我到此村往来白发生村中相识久老幼皆有情留连向暮归树树风蝉声是时新雨足禾黍夹道青见此令人饱何必待西成九日登西原宴望病爱枕席凉日髙眠未辍弟兄唿我起今日重阳节起登西原望懐抱同一豁移座就菊丛餻酒前罗列虽无丝与管歌笑随情发白日未及倾颜酡耳已热酒酣四向望六合何空阔天地自久长斯人几时活请看原下村村人死不歇一村四十家哭塟无虚月指此各相勉良辰且欢悦寄同病者三十生二毛早衰为沈痾四十官七品拙宦非由他年颜日枯藁时命日蹉跎岂独我如此圣贤无柰何回观亲旧中举目尤可嗟或有终老者沉贱如泥沙或有始壮者飘忽如风花穷饿与夭促不如我者多以此反自慰常得心平和寄言同病者回叹且为歌游蓝田山卜居脱置腰下组摆落心中尘行歌望山去意似归乡人朝蹋玉峯下暮寻蓝水滨拟求幽僻地安置踈慵身本性便山寺应须旁悟眞村雪夜坐南䆫背灯坐风霰暗纷纷寂寞深村夜残鴈雪中闻东园翫菊少年昨已去芳嵗今又阑如何寂寞意复此荒凉园园中独立久日淡风露寒秋蔬尽芜没好树亦凋残唯有数丛菊新开篱落间携觞聊就酌为尔一留连忆我少小日易为兴所牵见酒无时节未饮已欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开颜观稼世役不我牵身心常自若晩出看田亩闲行旁村落累累绕塲稼啧啧羣飞雀年丰岂独人禽鸟声亦乐田翁逢我喜黙起具樽杓歛手笑相延社酒有残酌愧兹勤且敬藜杖为淹泊言动任天真未觉农人恶停盃问生事夫种妻儿获筋力苦疲劳衣食长单薄自慙禄仕者曽不营农作饱食无所劳何殊衞人鹤闻哭者昨日南邻哭哭声一何苦云是妻哭夫夫年二十五今朝北里哭哭声又何切云是母哭儿儿年十七八四邻尚如此天下多夭折乃知浮世人少得垂白发余今过四十念彼聊自悦从此明镜中不嫌头似雪新构亭台示诸弟姪平台高数尺台上结茅茨东西䟽二牖南北开两扉芦帘前后卷竹簟当中施清泠白石枕踈凉黄葛衣开衿向风坐夏日如秋时啸傲颇有趣窥临不知疲东䆫对华山三峯碧参差南檐当渭水卧见云帆飞仰摘枝上果俯折畦中葵足以充饥渇何必慕甘肥况有好群从旦夕相追随自吟拙什因有所懐懒病每多暇暇来何所为未能抛笔砚时作一篇诗诗成淡无味多被衆人嗤上恠落声韵下嫌拙言词时时自吟咏吟罢有所思苏州及彭泽与我不同时此外复谁爱唯有元微之趂向江陵府三年作判司相去二千里诗成逺不知东陂秋意寄元八寥落野陂畔独行思有余秋荷病叶上白露大如珠忽忆同赏地曲江南北隅秋池少游客唯我与君俱啼蛩隠红蓼痩马蹋青芜当时与今日俱是暮秋初节物苦相似时景亦无余唯有人分㪚经年不得书闲居深闭竹间扉静扫松下地独啸晩风前何人知此意看山尽日坐枕帙移时睡谁能从我游使君心无事咏拙所禀有巧拙不可改者性所赋有厚薄不可移者命我性拙且惷我命薄且屯问我何以知所知良有因亦曾举两足学人踏红尘从兹知性拙不解转如轮亦曾奋六翮高飞到青云从兹知命薄摧落不逡巡慕贵而猒贱乐富而恶贫同出天地间我岂异于人性命苟如此反则成苦辛以此自安分虽穷毎欣欣葺茅为我庐编蓬为我门缝布作袍被种谷充盘飡静读古人书闲钓清渭滨优哉复游哉聊以终吾身咏慵有官慵不选有田慵不农屋穿慵不蓇衣裂慵不缝有酒慵不酌无异樽长空有琴慵不弹亦与无絃同家人告饭尽欲炊慵不舂亲朋寄书至欲读慵开封常闻嵇叔夜一生在慵中弹琴复锻䥫比我未为慵冬夜家贫亲爱㪚身病交游罢眼前无一人独掩村斋卧冷落灯火暗离披帘幕破策策䆫戸前又闻新雪下长年渐省睡夜半起端坐不学坐忘心寂寞安可过兀然身寄世浩然心委化如此来四年一千三百夜村中留李三宿平生早游宦不道无亲故如我与君心相知应有数春明门前别金氏陂中遇村酒两三盃相留寒日暮勿嫌村酒薄聊酌论心素请君少踟蹰系马门前树明年身若健便拟江湖去他日纵相思知君无覔处后㑹既茫茫今宵君且住友人夜访檐间清风簟松下明月盃幽意正如此况乃故人来游悟眞寺诗一百三十韵元和九年秋八月月上弦我游悟眞寺寺在王顺山去山四五里先闻水潺湲自兹舍车马始渉蓝溪湾手拄青竹杖足蹋白石滩渐恠耳目旷不闻人世諠山下望山上初疑不可攀谁知中有路盘折通巖巅一息幡竿下再休石龛边龛间长丈余门戸无扃闗俯窥不见人石发垂若鬟惊出白蝙蝠双飞如雪翻回首寺门望青崖夹朱轩如擘山腹开置寺扵其间入门无平地地窄虚空寛房廊与台殿高下随峯峦巖㠋无撮土树木多痩坚根株抱石长屈曲虫蛇蟠松桂乱无行四时郁芊芊枝梢袅青吹韵若风中絃日月光不透绿隂相交延幽鸟时一声闻之似寒蝉首憩宾位亭就坐未及安须㬰开北戸万里明豁然拂檐虹霏微遶栋云廻旋赤日间白雨隂晴同一川野绿簇草树眼界吞秦原渭水细不见汉陵小于拳却頋来时路萦纡映朱栏历历上山人一一遥可观前对多宝塔风铎鸣四端栾栌与户牖恰恰金碧繁云昔伽叶佛此地坐涅槃至今铁钵在当㡳手迹穿西开玉像殿白佛森比肩抖擞尘埃衣礼拜氷雪颜叠霜为袈裟贯雹为华鬘逼观疑鬼功其迹非雕镌次登观音堂未到闻栴檀上阶脱双履歛足升浄筵六楹挑玉镜四座敷金钿黑夜自光明不待灯烛然衆宝互仾昻碧珮珊瑚蟠风来似天乐相触声珊珊白珠垂露凝赤珠滴血殷㸃缀佛髻上合为七宝冠双瓶白瑠璃色若秋水寒隔瓶见舍利圆转如金丹玉笛何代物天人施祇园吹如秋鹤声可以降灵仙是时秋方中三五月正圆寳堂豁三门金魄当其前月与宝相射晶光争鲜妍照人心骨泠竟夕不欲眠晓寻南塔路乱竹低婵娟林幽不逢人寒蝶飞翾翾山果不识名离离夹道蕃足以疗饥乏摘尝味甘酸道南蓝谷神紫伞白纸钱若嵗有水旱诏使修苹蘩以地清浄故献典无荤膻危石叠四五嵬欹且刓造物者何意堆在巖东偏泠滑无人迹苔㸃如花牋我来登上头下临不测渊目眩手足掉不敢低头看风从石下生薄人而上搏衣服似羽翮开张欲飞骞三面峯峯尖刀劔攅往往白云过决开露青天西北日落时夕晖红团团千里翠屏外走下丹砂丸东南月上时夜气青漫漫百丈碧潭㡳写出黄金盘蓝水色似蓝日夜长潺潺周逥绕山转下视如青环或铺为慢流或激为奔湍泓澄最深处浮出蛟龙涎侧身入其中悬磴尤险难扪萝踏樛木下逐饮涧猨雪迸起白鹭锦跳惊红鳣歇定方盥漱濯去支体烦浅深皆洞澈可照脑与肝但爱清见㡳欲寻不知源东崖饶恠石积甃苍琅玕温润发于外其间韫玙璠卞和死已久良玉多弃捐或时洩光彩夜与星月连中顶最髙峯柱天青玉竿上不得岂我能攀援上有白莲池素葩覆清澜闻名不可到处所非人寰又有一片石大如方尺甎插在半壁上其下万仭悬云有过去师坐得无生禅号为定心石长老世所传却上谒仙祠蔓草生緜緜昔闻王氏子羽化升上玄其西药台犹对芝术田时复明月夜上闻黄鹤言回寻画龙堂二叟鬓髪班想见听法时欢喜礼印坛复归泉窟下化作龙蜿蜒阶前石孔在欲雨生白烟往有写经僧身静心精专感彼云外鸽羣飞千翩翩来添砚中水去吸巖底泉一日三往复时节长不愆经成号圣僧弟子名扬难诵此莲花偈数满百亿千身壊口不壊舌根如红莲颅骨今不见石函尚存焉粉壁有呉画笔彩依旧鲜素屏有楷书墨色如新干灵境与异迹周览无不殚一游五昼夜欲返仍盘桓我本山中人误为时网牵牵率使读书推挽令効官既登文字科又忝谏诤员拙直不合时无益同素飡以此自慙惕戚戚常寡欢无成心力尽未老形骸残今来脱簮组始觉离忧患及为山水游弥得纵踈顽野麋㫁羁绊行走无拘挛池鱼放入海一往何时还身着居士衣手把南华篇终来此山住永谢区中缘我今四十余从此终身闲若以七十期犹得三十年酬张十八访宿见赠自此后诗爲賛善大夫时所作昔我为近臣君常稀到门今我官职冷唯君来往频我受狷介性立为顽拙身平生虽寡合合即无缁磷况君秉髙义富贵视如云五侯三相家眼冷不见君问其所与游独言韩舎人其次即及我我愧非其伦胡为谬相爱嵗晩逾勤勤落然頽檐下一话夜达晨床单食味薄亦不嫌我贫日高上马去相頋犹逡巡长安乆无雨日赤风昏昏怜君将病眼为我犯埃尘逺从延康里来访曲江滨所重君子道不独愧相亲朝归书寄元八进入合前拜退就廊下飡归来昭国里人卧马歇鞍却睡至日午起坐心浩然况当好时节雨后清和天柿树绿隂合王家庭院寛瓶中鄠县酒墙上终南山独眠仍独坐开衿当风前禅僧与诗客次第来相看要语连夜语须眠终日眠除非奉朝谒此外无别牵年长身且健官贫心甚安幸无急病痛不至苦饥寒自此聊以适外缘不能干唯应静者信难为动者言台中元待御早晩作郎官未作郎官际无人相伴闲酬呉七见寄曲江有病客寻常多掩闗又闻马死来不出身更闲闻有送书者自起出门看素缄署丹字中有琼瑶篇口吟耳自听当暑忽翛然似漱寒玉氷如闻商风絃首章叹时节末句思笑言懒慢不相访隔街如隔山常闻陶潜语心逺地自偏君住安邑里左右车徒喧竹药闭深院琴罇开小轩谁知市南地转作壶中天君本上清人名在石堂间不知有何过谪作人间仙常恐嵗月满飘然归紫烟莫忘蜉蝣内进士有同年昭国闲居贫闲日髙起门巷昼寂寂时暑放朝叅天隂少人客槐花满田地仅絶人行迹独在一床眠清凉风雨夕勿嫌坊曲逺近即多牵役勿嫌禄俸薄厚即多忧责平生尚恬旷老大宜安适何以养吾真官闲居处僻喜陈兄至黄鸟啼欲歇青梅结半成坐怜春物尽起入东园行携觞懒独酌忽闻叩门声闲人犹喜至何况是陈兄从容尽日语稠叠长年情勿轻一盏酒可以话平生赠杓直世路重禄位恓恓者孔宣人情爱年夀夭死者颜渊二人如何人不奈命与天我今信多幸抚已愧前贤巳年四十四又为五品官况兹知足外别有所安焉早年以身代直赴逍遥篇近嵗将心地回向南宗禅外顺世间法内脱区中缘进不猒朝市退不恋人寰自吾得此心投足无不安体非道引适意无江湖闲有兴或饮酒无事多掩闗寂静夜深坐安穏日髙眠秋不苦长夜春不惜流年委形老小外忘懐生死间昨日共君语与余心膂然此道不可道因君聊强言寄张十八饥止一箪食渇止一壶浆出入止一马寝兴止一牀此外无长物于我有若亡胡然不知足名利心遑遑念兹弥懒放积习遂为常经旬不出门竟日不下堂同病者张生贫僻住延康慵中毎相忆此意未能忘迢迢青槐街相去八九坊秋来未相见应有新诗章早晩来同宿天气转清凉题玉泉寺湛湛玉泉色悠悠浮云身闲心对定水清浄两无尘手把青笻杖头戴白纶巾兴尽下山去知我是谁人朝回游城南朝退马未困秋初日犹长回辔城南去郊野正清凉水竹夹小径萦回绕川冈仰看晩山色俯弄秋泉光青松系我马白石为我牀常时簮组累此日和身忘旦随鹓鹭末暮游鸥鹤傍机心一以尽两处不乱行谁辨心与迹非行亦非藏舟行帆影日渐髙闲眠犹未起起问鼓枻人已行三十里船头有行灶炊稻烹红鲤饱食起婆娑盥漱秋江水平生沧浪意一旦来游此何况不失家舟中载妻子湓浦早冬浔阳孟冬月草木未全衰秖抵长安陌凉风八月时日西湓水曲独行吟旧诗蓼花始零落蒲叶稍离披但作城中想何异曲江池江州雪新雪满前山初晴好天气日西骑马出忽有京都意城栁方缀花檐氷才结穂须㬰风日暖处处皆飘坠行吟赏未足坐叹消何易犹胜岭南看雰雰不到地白氏文集卷第六白氏文集白氏长庆集卷第七白氏文集卷第七闲适三古调五言五十八首题浔阳楼自此后诗江州司马时作常爱陶彭泽文思何髙玄又恠韦江州诗情亦清闲今朝登此楼有以知其然大江寒见底匡山青倚天深夜湓浦月平旦鑪峯烟清辉与灵气日夕供文篇我无二人才孰为来其间因髙偶成句俯仰愧江山访陶公旧宅并序予夙慕陶渊明为人往嵗渭川闲居尝有傚陶体诗十六首今游庐山经柴桑过栗里思其人访其宅不能黙黙又题此诗云垢尘不汚玉灵鳯不啄羶呜唿陶靖节生彼晋宋间心实有所守口终不能言永惟孤竹子拂衣首阳山夷齐各一身穷饿未为难先生有五男与之同饥寒肠中食不充身上衣不完连征竟不起斯可谓真贤我生君之后相去五百年毎读五栁传目想心拳拳昔常咏遗风着为十六篇今来访故宅森若君在前不慕樽有酒不慕琴无絃慕君遗荣利老死此丘园柴桑古村落栗里旧山川不见篱下菊但余墟中烟子孙虽无闻族氏犹未迁毎逢姓陶人使我心依然北亭庐宫山下州湓浦沙边宅宅北倚髙冈迢迢数千尺上有青青竹竹间多白石茅亭居上头豁达门四辟前楹卷帘箔北牖施床席江风万里来吹我凉浙浙日髙公府归巾笏随手掷脱衣恣搔首坐卧任所适时倾一盃酒旷望湖天夕口咏独酌谣目送归飞翮慙无出尘操未免折腰役偶获此闲居谬似高人迹游湓水四月未全热麦凉江气秋湖山处处好最爱湓水头湓水从东来一派入江流可怜似萦带中有随风舟命酒一临汎舍鞍扬棹讴放逥岸傍马去逐波间鸥烟浪始渺渺风襟亦悠悠初疑上河汉中若寻瀛洲汀树绿拂池沙草芳未休青萝与紫葛枝蔓垂相樛繋缆步平岸廻头望江州城雉映水见隠隠如蜃楼日入意未尽将归复少留到官行半嵗今日方一游此地来何暮可以写吾忧答故人故人对酒叹叹我在天涯见我昔荣遇念我今蹉跎问我为司马官意复如何答云且勿叹听我为君歌我本蓬荜人鄙贱剧泥沙读书未百巻信口嘲风花自从筮仕来六命三登科頋慙虚劣姿所得亦巳多㪚员足庇身薄俸可资家省分辄自愧岂为不遇耶烦君对盃酒为我一咨嗟官舍内新凿小池帘下开小池盈盈水方积中㡳铺白沙四隅甃青石勿言不深广但取幽人适泛灔微雨朝泓澄明月夕岂无大江水波浪连天白未如床席前方丈深盈尺清浅可狎弄昏烦聊漱涤最爱晓暝时一片秋天碧宿简寂观巖白云尚屯林红叶初陨秋光引闲步不知身逺近夕投灵洞宿卧觉尘机泯名利心既忘市朝梦亦尽暂来尚如此况乃终身隠何以疗夜饥一匙云母粉读谢灵运诗吾闻达士道穷通顺冥数通乃朝廷来穷则江湖去谢公才廓落与世不相遇壮志郁不用须有所洩处洩为山水诗逸韵谐竒趣大必笼天海细不遗草树岂唯翫景物亦欲摅心素往往即事中未能忘兴谕因知康乐作不独在章句北亭独宿悄悄壁下床纱笼耿残烛夜半独眠觉疑在僧房宿约心黑鬓丝雪侵青袍尘土涴兀兀复腾腾江城一爲佐朝就髙斋上薰然负暄卧晩下小池前澹然临水坐巳约终身心长如今日过晩望江城寒角动沙洲夕鸟还独坐髙亭上西南望逺山早春雪消氷又释景和风复暄满庭田地湿荠叶生墙根官舍悄无事日西斜掩门不开庄老卷欲与何人言春寝何处春暄来微和生血气气薰肌骨畅东䆫一昏睡是时正月晦假日无公事烂熳不能休自午将及未缅思少健日甘寝常自恣一从衰疾来枕上无此味睡起晏坐后亭昼眠足起坐春景暮新觉眼犹昏无思心正住淡寂归一性虚闲遗万虑了然此时心无物可譬喻本是无有乡亦名不用处行禅与坐忘同归无异路咏懐尽日松下坐有时池畔行行立与坐卧中懐澹无营不觉流年过亦任白髪生不为世所薄安得遂闲情春游西林寺下马西林寺翛然进轻策朝为公府吏暮作灵山客二月匡庐北氷雪始消释阳藂抽茗牙隂窦洩泉脉熈熈风土暖蔼蔼云岚积㪚作万壑春凝为一气碧身闲易澹泊官㪚无牵迫缅彼十八人古今同此适是年淮冦起处处兴兵革智士劳思谋戎臣苦征役独有不才者山中弄泉石出山吟朝咏游仙诗暮歌采薇曲卧云坐白石山中十五宿行随出洞水廻别縁巖竹早晩重来游心期瑶草绿嵗暮巳任时命去亦从嵗月除中心一调伏外累尽空虚名宦意已矣林泉计何如拟近东林寺溪边结一庐闻早鸎日出眠未起屋头闻早鸎忽如上林晓万年枝上鸣忆为近臣时秉笔直承明春深视草暇旦暮闻此声今闻在何处寂寞浔阳城鸟声信如一分别在人情不作天涯意岂殊禁中听栽杉劲叶森利劒孤茎挺端摽才髙四五尺势若干青霄移栽东䆫前爱尔寒不凋病夫卧相对日夕闲萧萧昨为山中树今为檐下条虽然遇赏翫无乃近尘嚣犹胜涧谷底埋没随衆樵不见郁郁松委质山上苖过李生苹小蒲叶短南湖春水生子近湖边住静境称髙情我爲郡司马㪚拙无所营使君知性野衙退任闲行行携小榼去逢花辄独倾半酣到子舍下马扣柴荆何以引我步绕篱竹万茎何以醒我酒呉音吟一声须㬰进野饭饭稻茹芹英白瓯青竹筯俭㓗无羶腥欲去复徘徊夕鵶已飞鸣何当重游此待君湖水平咏意常闻南华经巧劳智忧愁不如无能者饱食但遨游平生爱慕道今日近此流自来浔阳郡四序忽已周不分物黒白但与时沉浮朝飡夕安寝用是为身谋此外即闲放时寻山水幽春游慧逺寺秋上庾公楼或吟诗一章或饮茶一瓯身心一无繋浩浩如虚舟富贵亦有苦苦在心危忧贫贱亦有乐乐在身自由食笋此州乃竹乡春笋满山谷山夫折盈抱抱来早市鬻物以多为贱双钱易一束置之炊甑中与饭同时熟紫箨坼故锦素肌擘新玉毎日遂加飡经时不思肉久为京洛客此味常不足且食勿踟蹰南风吹作竹游石门涧石门无旧径披榛访遗迹时逢山水秋清辉如古昔常闻慧逺辈题诗此巖壁云覆莓苔封苍然无处覔萧踈野生竹崩剥多年石自从东晋后无复人游历独有秋涧声潺湲空旦夕招东邻小榼二升酒新簟六尺床能来夜话否池畔欲秋凉题元十八溪亭恠君不喜仕又不游州里今日到幽居了然知所以宿君石溪亭潺湲声满耳饮君螺盃酒醉卧不能起见君五老峯益悔居城市爱君三男儿始叹身无子余方鑪峯下结室爲居士山北与山东往来从此始香鑪峯下新置草堂即事咏懐题于石上香鑪峯北面遗爱寺西偏白石何凿凿清流亦潺潺有松数十株有竹千余竿松张翠盖竹倚青琅玕其下无人居惜哉多嵗年有时聚猨鸟终日空风烟时有沉㝠子姓白字乐天平生无所好见此心依然如获终老地忽乎不知还架巖结茅宇斸壑开茶园何以洗我耳屋头落飞泉何以浄我眼砌下生白莲左手携一壶右手挈五絃傲然意自足箕踞于其间兴酣仰天歌歌中聊寄言言我本野夫误为世网牵时来昔捧日老去今归山倦鸟得茂树涸鱼反清源舍此欲焉往人间多险艰草堂前新开一池养鱼种荷日有幽趣淙淙氷崃水浩浩万顷陂未如新塘上微风动涟漪小萍加泛泛初蒲正离离红鲤二三寸白莲八九枝遶水欲成径护堤方插篱已被山中客唿作白家池白云期三十气太壮胷中多是非六十身太老四体不支持四十至五十正是退闲时年长识命分心慵少营为见酒兴犹在登山力未衰吾年幸当此且与白云期登香炉峯顶迢迢香鑪峯心存耳目想终年牵物役今日方一往攀萝蹋危石手足劳俯仰同游三四人两人不敢上上到峯之顶目眩神怳怳髙低有万寻阔狭无数丈不穷视听界焉识宇宙广江水细如绳湓城小于掌纷吾何屑屑未能脱尘鞅归去思自嗟低头入蚁壤答崔侍郎钱舍人书问因继以诗旦暮两蔬食日中一闲眠便是了一日如此已三年心不择时适足不拣地安穷通与逺近一贯无两端常见今之人其心或不然在劳则念息处静巳思喧如是用身心无乃自伤残坐输忧恼便况得形神全吾有二道友譪譪崔与钱同飞青云路独堕黄泥泉嵗暮物万变故情何不迁应为平生心与我同一源帝乡逺于日美人髙在天谁谓万里别常若在目前泥泉乐者鱼云路游者鸾勿言云泥异同在逍遥间因君问心地书后偶成篇慎勿説向人人多笑此言烹葵昨卧不夕食今起乃朝饥贫厨何所有炊稻烹秋葵红粒香复软绿英滑且肥饥来止于饱饱后复何思思忆荣遇日迨今穷退时今亦不冻馁昔亦无余资口既不减食身又不减衣抚心私自问何者是荣衰勿学常人意其间分是非小池二首昼倦前斋热晩爱小池清映林余景没近水微凉生坐把蒲葵扇闲吟三两声有意不在大湛湛方丈余荷侧泻清露萍开见游鱼毎一临此坐忆归青溪居闭闗我心忘世久世亦不我干遂成一无事因得常掩闗掩闗来㡬时髣髴二三年着书巳盈帙生子欲能言始悟身向老复悲世多艰回顾趋时者役役尘壤间嵗暮竟何得不如且安闲弄龟罗有姪始六嵗字之为阿龟有女生三年其名曰罗儿一始学笑语一能诵歌诗朝戏抱我足夜眠枕我衣汝生何其晩我年行已衰物情少可念人意老多慈酒美竟湏壊月圆终有亏亦如恩爱缘乃是忧恼资举世同此累吾安能去之截树种树当前轩树髙柯叶繁惜哉逺山色隠此蒙笼间一朝持斧斤手自截其端万叶落头上千峯来面前忽似决云雾豁达覩青天又如所念人久别一欵颜始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山望江楼上作江畔百尺楼楼前千里道凭高望平逺亦足舒懐抱驿路使憧憧闗防兵草草及兹多事日尤觉闲人好我年过不惑休退诚非早从此拂尘衣归山未为老题座隅手不任执殳肩不能荷锄量力揆所用曾不敌一夫幸因笔砚功得升仕进途历官凡五六禄俸及妻奴左右有兼仆出入有单车自奉虽不厚亦不至饥劬若有人及此傍观为何如虽贤亦为幸况我鄙且愚伯夷古贤人鲁山亦其徒时哉无奈何俱化为饿殍念彼益自愧不敢忘斯湏平生荣利心破灭无遗余犹恐尘妄起题此于座隅昔与微之在朝日同蓄休退之心迨今十年沦落老大追寻前约且结后期往子为御史伊余忝拾遗皆逢盛明代俱登清近司予繋玉为珮子曳绣为衣从容香烟下同侍白玉墀朝见宠者辱暮见安者危纷纷无退者相顾令人悲宦情君早厌世事我深知常于荣显日已约林泉期况今各流落身病齿髪衰不作卧云计携手欲何之待君女嫁后及我官满时稍无骨肉累粗有渔樵资嵗晩青山路白首期同归埀钓临水一长啸忽思十年初三登甲乙第一入承眀庐浮生多变化外事有盈虚今来伴江叟沙头坐钓鱼晩鷰百鸟乳雏毕秋鷰独蹉跎去社日已近㗸泥意如何不悟时节晩徒施功用多人间事亦尔不独鷰营窠赎鸡清晨临江望水禽正諠繁凫鴈与鸥鹭游飏戏朝暾适有鬻鸡者挈之来逺村飞鸣彼何乐窘束此何冤喔喔十四鶵罩缚同一樊足伤金距蹜头抢花冠飜经宿废饮啄日髙诣屠门迟逥未死间饥渇欲相吞常慕古人道仁信及鱼豚见兹生恻隠赎放双林园开笼解索时鸡鸡听我言购尔镪三百小恵何足论莫学衘环雀﨑岖谩报恩秋日懐杓直晩来天色好独出江边步忆与李舍人曲江相近住常云遇清景必约同幽趣若不访我来还须覔君去开眉笑相见把手期何处西寺老胡僧南园乱松树携持小酒榼吟咏新诗句同出复同归从朝直至暮风雨忽消㪚江山眇回互浔阳与涔阳相望空云雾心期自乖旷时景还如故今日郡斋中秋光谁共度食后食罢一觉睡起来两瓯茶举头看日影已复西南斜乐人惜日促忧人厌年賖无忧无乐者长短任生涯齐物二首青松髙百丈绿蕙仾数寸同生大块间长短各有分长者不可退短者不可进若用此理推穷通两无闷椿夀八千春槿花不经宿中间复何有冉冉孤生竹竹身三年老竹色四时绿虽谢椿有余犹胜槿不足山下宿独到山下宿静向月中行何处水边碓夜舂云毋声题旧写真图我昔三十六写貌在丹青我今四十六衰顇卧江城岂比十年老曾与衆苦并一照旧图画无复昔仪形形影黙相顾如弟对老兄况使他人见能不昧平生羲和鞭日走不为我少停形骸属日月老去何足惊所恨凌烟阁不得画功名闲居肺病不饮酒眼昏不读书端然无所作身意闲有余鸡栖篱落晩雪映林木踈幽独已云极何必山中居对酒示行简今旦一樽酒欢畅何怡怡此乐从中来他人安得知兄弟唯二人逺别恒苦悲今春自巴峡万里平安归复有双㓜妹笄年未结褵昨日嫁娶毕良人皆可依忧念两消释如刀㫁羁縻身轻心无繋忽欲凌空飞人生苟有累食肉常如饥我心既无苦饮水亦可肥行简劝尔酒停盃听我辞不叹乡国逺不嫌官禄微但愿我与尔终老不相离咏懐冉求与颜渊卞和与马迁或罹天六极或被人刑残顾我信为幸百骸且完全五十不为夭吾今欠数年知分心自足委顺身常安故虽穷退日而无戚戚颜昔有荣先生从事于其间今我不量力举心欲攀援穷通不由已欢戚不由天命即无奈何心可使泰然且务由已者省躬谅非难勿问由天者天髙难与言夜琴蜀桐木性实楚丝音韵清调慢弹且缓夜深十数声入耳淡无味惬心潜有情自弄还自罢亦不要人听山中独吟人各有一癖我癖在章句万缘皆已销此病独未去毎逢美风景或对好亲故髙声咏一篇怳若与神遇自为江上客半在山中住有时新诗成独上东巖路身倚白石崖手攀青桂树狂吟惊林壑猨鸟皆窥覻恐为世所嗤故就无人处达理二首何物壮不老何时穷不通如彼音与律宛转旋为宫我命独何薄多悴而少丰当壮已先衰暂泰还长穷我无奈命何委顺以待终命无奈我何方寸如虚空瞢然与化俱混然与俗同谁能坐自若龃龉扵其中舒姑化为泉牛哀病作虎或栁生肘间或男变为女鸟兽及水木本不与民伍胡然生变迁不待死归土百骸是已物尚不能为主况彼时命间倚伏何足数时来不可遏命去焉能取唯当养浩然吾闻达人语湖亭晩望残水湖上秋泬寥湖边晩萧瑟登亭望湖水水缩湖底出清渟得早霜明灭浮残日流注随地势洼坳无定质泓澄白龙卧宛转青蛇屈破镜折劒头光茫又非一久为山水客见尽幽奇物及来湖亭望此状难谈悉乃知天地间胜事殊未毕郭虚舟相访朝暖就南轩暮寒归后屋晩酒一两杯夜棊三数局寒灰埋暗火晓焰凝残烛不嫌贫冷人时来同一宿白氏文集巻第七白氏文集白氏长庆集卷第八白氏文集巻第八闲适四古调诗五言凡五十七首长庆二年七月自中书舍人出守杭州路次蓝溪作大原一男子自顾庸且鄙老逢不次恩洗㧞出泥滓既居可言地愿助朝廷理伏合三上章戆愚不称㫖圣人存大体优贷容不死鳯诏停舍人鱼书除刺史寛懐齐宠辱委顺随行止我自得此心于兹十年矣余杭乃名郡郡郭临江氾巳想海门山潮声来入耳昔予贞元末羁旅曾游此甚觉太守尊亦谙鱼酒美因生江海兴每羡沧浪水尚拟拂衣行况今兼禄仕青山峯峦接白日烟尘起东道既不通改辕遂南指自秦穷楚越浩荡五千里闻有贤主人而多好山水是行颇为惬所历良可纪策马度蓝溪胜游从此始初出城留别朝从紫禁归暮出青门去勿言城东陌便是江南路扬鞭簇车马挥手辞亲故我生本无乡心安是归处过骆山人野居小池骆生弃官居此二十余年茅覆环堵亭泉添方丈沼红芳照水荷白颈观鱼鸟拳石苔苍翠尺波烟杳眇但问有意无勿论池大小门前车马路奔走无昏晓名利驱人心贤愚同扰扰善哉骆处士安置身心了何乃独多君丘园居者少宿清源寺往谪浔阳去夜憇辋溪曲今为钱塘行重经兹寺宿尔来㡬何嵗溪草八九绿不见旧房僧苍然新树木虚空走日月世界迁陵谷我生寄其间孰能逃倚伏随缘又南去好住东廊竹宿蓝桥对月昨夜鳯池头今夜蓝溪口明月本无心行人自廻首新秋松影下半夜钟声后清影不宜昏聊将茶代酒自望秦赴五松驿马上偶睡睡觉成吟长途发已乆前舘行未至体倦目已昏瞌然遂成睡右袂尚垂鞭左手暂委辔忽觉问仆夫才行百步地形神分处所迟速相乖异马上㡬多时梦中无限事诚哉达人语百龄同一寐邓州路中作萧萧谁家林秋梨叶半坼漠漠谁家园秋韭花初白路逢故里物使我嗟行役不归渭北村又作江南客去乡徒自苦济世终无益自问波上萍何如涧中石朱藤杖紫騘吟拄上山之上骑下山之下江州去日朱藤杖忠州归时紫騘马天生二物济我穷我生合是栖栖者桐树馆重题堦前下马时梁上题诗处惨澹病使君萧踈老松树自嗟还自哂又向杭州去过紫霞兰若我爱此山头及此三登历紫霞旧精舍寥落空泉石朝市日喧隘云林长悄寂犹存住寺僧肯有归山客感旧纱㡌㡌即故李侍郎所赠昔君乌纱㡌赠我白头翁㡌今在顶上君已归泉中物故犹堪用人亡不可逢岐上今夜月坟树正秋风思竹䆫不忆西省松不忆南宫菊唯忆新昌堂萧萧北䆫竹䆫间枕簟在来后何人宿马上作处世非不遇荣身颇有余勲为上柱国爵乃朝大夫自问有何才两入承明庐又问有何政再驾朱轮车矧予东山人自惟朴且踈弹琴复有酒但慕嵇阮徒闇被乡里荐误上贤能书一列朝士籍遂为世网拘髙有罾缴忧下有陷穽虞每觉宇宙窄未尝心体舒蹉跎二十年颔下生白须何言左迁去尚获专城居杭州五千里往若投渊鱼虽未脱簮组且来汎江湖呉中多诗人亦不少酒酤髙声咏篇什大笑飞盃盂五十未全老尚可且欢娯用兹送日月君以为何如秋风起江上白日落路隅回首语五马去矣勿踟蹰秋蝶秋花紫䝉䝉秋蝶黄茸茸花低蝶新小飞戏丛西东日暮凉风来纷纷花落藂夜深白露冷蝶已死藂中朝生夕俱死气类各相从不见千年鹤多栖百丈松登商山最髙顶髙髙此山顶四望唯烟云下有一条路通达楚与秦或名诱其心或利牵其身乘者及负者来去何云云我亦斯人徒未能出嚣尘七年三往复何得笑他人枯桑道傍老枯树枯来非一朝皮黄外尚活心黑中先燋有似多忧者非因外火烧山路偶兴䈥力未全衰仆马不至弱又多山水趣心赏非寂寞扪萝上烟岭蹋石穿云壑谷鸟晚仍啼洞花秋不落提笼复携榼遇胜时停泊泉憇茶数瓯岚行酒一酌独吟还独啸此兴殊未恶假使在城时终年有何乐山雉五步一啄草十步一饮水适性遂其生时哉山梁雉梁上无罾缴梁下无鹰鹯雌雄与羣雏皆得终天年嗟嗟笼下鸡及彼池中鴈既有稻粱恩必有牺牲患初下汉江舟中作寄两省给舍秋水浙红粒朝烟烹白鳞一食饱至夜一卧安达晨晨无朝谒劳夜无直宿勤不知两掖客何似扁舟人尚想到郡日且称守土臣犹须副忧寄恤隠安疲民期年庻报政三年当退身终使沧浪水濯吾缨上尘自蜀江至洞庭湖口有感而作江从西南来浩浩无旦夕长波逐若㵼连山凿如噼千年不壅溃万姓无垫溺不尔民为鱼大哉禹之绩导岷既艰逺距海无咫尺胡为不讫功余水斯委积洞庭与青草大小两相敌混合万丈深淼茫千里白毎嵗秋夏时浩大吞七泽水族窟穴多农人土地窄我今尚嗟叹禹岂不爱惜邈未究其由想古观遗迹疑此苗人顽恃险不终役帝亦无奈何留患与今昔水流天地内如身有血脉滞则为疽疣治之在鍼石安得禹复生为唐水官伯手提倚天劒重来亲指画䟽河似剪纸决壅同裂帛渗作膏腴田踏平鱼鳖宅龙宫变闾里水府生禾麦坐添百万戸书我司徒籍初领郡政衙退登东楼作自此后诗到杭州后作鱞惸心所念简牍手自操何言符竹贵未免州县劳頼是余杭郡台榭遶官曹凌晨亲政事向晩恣游遨山冷微有雪波平未生涛水心如镜面千里无纎毫直下江最阔近东楼更髙烦襟与滞念一望皆遁逃清调吟索索风戒寒沉沉日藏耀劝君饮浊醪听我吟清调芳节变穷隂朝光成夕照与君生此世不合长年少今晨从此过明日安能料若不结跏禅即须开口笑狂歌词明月照君席白露霑我衣劝君酒盃满听我狂歌词五十已后衰二十已前痴昼夜又分半其间几何时生前不欢乐死后有余赀焉用黄墟下珠衾玉匣为郡亭平旦起视事亭午卧掩闗除亲簿领外多在琴书前况有虚白亭坐见海门山潮来一凭槛宾至一开筵终朝对云水有时听管絃持此聊过日非忙亦非闲山林太寂寞朝阙空喧烦唯兹郡合内嚣静得中间咏懐昔为鳯阁郎今为二千石自觉不如今人言不如昔昔虽居近密终日多忧惕有诗不敢吟有酒不敢喫今虽在踈逺竟嵗无牵役饱食坐终朝长歌醉通夕人生百年内疾速如过隙先务身安闲次要心欢适事有得而失物有损而益所以见道人观心不观迹立春后五日立春后五日春态纷婀娜白日斜渐长碧云低欲堕残氷坼玉片新蕚排红颗遇物尽欣欣爱春非独我迎芳后园立就暖前檐坐还有惆怅心欲别红炉火郡中即事漫漫潮初平熈熈春日至空阔逺江山晴明好天气外有适意物中无系心事数篇对竹吟一盃望云醉行携杖扶力卧读书取睡久养病形骸深谙闲气味遥思九城陌扰扰趋名利今朝是直日朝谒多轩骑宠者防悔尤权者懐忧畏为报髙车盖恐非真富贵郡斋暇日辱常州陈郎中使君早春晩坐水西馆书事诗十六韵见寄亦以十六韵酬之新年多暇日晏起褰帘坐睡足心更慵日髙头未褁徐倾下药酒稍爇煎茶火谁伴寂寥身无絃琴在左遥思毗陵馆春深物袅娜波拂黄栁梢风揺白梅朶衙门排晓㦸铃合开朝鎻太守水西来朱衣垂素舸良晨不易得佳㑹无由果五马正相望双鱼忽前堕鱼中获瑰宝持翫何磊砢一百六十言字字灵珠颗上申心欵曲下叙时轗轲才富不如君道孤还似我敢辞官逺慢且贵身安妥勿复问荣枯㝠心无不可官舍髙树换新叶隂隂覆地隅何言太守宅有似幽人居太守卧其下闲慵两有余起尝一瓯茗行读一巻书早梅结青实残樱落红珠稚女弄庭果嬉戯牵人裾是日晩弥静巢禽下相唿啧啧护儿鹊哑哑母子乌岂唯云鸟尔吾亦引吾雏吾雏吾雏字阿罗阿罗才七龄嗟吾不才子怜汝无弟兄抚养虽骄騃性识颇聪明学母画眉㨾効吾咏诗声我齿今欲堕汝齿昨始生我头髪尽落汝顶髻初成老幼不相待父衰汝孩婴缅想古人心兹爱亦不轻蔡邕念文姬于公叹缇萦敢求得汝力但未忘父情题小桥前新竹招客鴈齿小虹桥垂檐低白屋桥前何所有苒苒新生竹皮开拆褐锦节露抽青玉筠翠如可飡粉霜不忍触闲吟声未已幽翫心难足管领好风烟轻欺凡草木谁能有月夜伴我林中宿为君倾一盃狂歌竹枝曲病中逢秋招客夜酌不见诗酒客卧来半月余合和新药草寻检旧方书晩霁烟景度早凉䆫戸虚雪坐衰鬓乆秋入病心初卧簟蕲竹冷风襟卭葛踈夜来身校健小饮复何如食饱食饱拂枕卧睡足起闲吟浅酌一盃酒缓弹数弄琴既可畅情性亦足傲光隂谁知利名尽无复长安心严十八郎中在郡日改制东南楼因名清辉未立标牓征归郎署予既到郡性爱楼居宴游其间颇有幽致聊成十韵兼戏寄严严郎制兹楼立名曰清辉未及署花牓遽征还粉闱去来三四年尘土登者稀今春新太守扫洒施帘帏院栁烟婀娜檐花雪霏微看山倚前戸待月阐东扉碧䆫戞瑶瑟朱栏飘舞衣烧香卷幕坐风鷰双双飞君作不得住我来幸因依始知天地间灵境有所归南亭对酒送春碧桃实已落红薇花尚熏冉冉三月尽晩莺城上闻独持一盃酒南亭送残春半酣忽长歌歌中何所云云我五十余未是苦老人刺史二千石亦不为贱贫天下三品官多老扵我身同年登第者零落无一分亲故半为鬼僮仆多见孙念此聊自解逢酒且欢欣翫新庭树因咏所懐霭霭四月初新树叶成隂动揺风景丽盖覆庭院深下有无事人竟日此幽寻岂唯翫时物亦可开烦襟时与道人语或听诗客吟度春足芳色入夜多鸣禽偶得幽闲境遂忘尘俗心始知眞隠者不必在山林仲夏斋戒月仲夏斋戒月三旬㫁腥羶自觉心骨爽行起身翩翩始知絶粒人四体更轻便初能脱病患久必成神仙御冦驭冷风赤松游紫烟常疑此説谬今乃知其然我年过半百气衰神不全已垂两鬓丝难补三丹田但减荤血味稍结清浄縁脱巾且修养聊以终天年除官去未间除官去未间半月恣游讨朝寻霞外寺暮宿波上岛新树少于松平湖半连草跻攀有次第赏翫无昏早有时骑马醉兀兀㝠天造穷通与生死其奈吾懐抱江山信为美齿髪行将老在郡诚未厌归乡去亦好三年为刺史二首三年为刺史无政在人口唯向郡城中题诗十余首慙非甘棠咏岂有思人不三年为刺史饮水复食蘗唯向天竺山取得两片石此抵有千金无乃伤清白别萱桂使君竟不住萱桂徒栽种桂有留人名萱无忘忧用不如江畔月步步来相送自余杭归宿淮口作为郡已多暇犹少勒吏职罢郡更安闲无所劳心力舟行明月下夜泊清淮北岂止吾一身举家同燕息三年请禄俸颇有余衣食乃至僮仆间皆无冻馁色行行弄云水步步近乡国妻子在我前琴书在我侧此外吾不知于焉心自得舟中李山人访宿日暮舟悄悄烟生水沉沉何以延宿客夜酒与秋琴来客道门吕来自嵩髙岑轩轩举云貌豁豁开清襟得意言语断入玄滋味深黙然相顾哂心适而忘心洛下卜居三年典郡归所得非金帛天竺石两片华亭鹤一只饮啄供稻粱苞褁用茵蓆诚知是劳费其奈心爱惜逺从余杭郭同到洛阳陌下檐拂云根开笼展霜翮贞姿不可杂髙性宜其适遂就无尘坊仍求有水宅东南得幽境树老寒泉碧池畔多竹隂门前少人迹未请中庻禄且脱双骖易岂独为身谋安吾鹤与石洛中偶作自此后在东都作五年职翰林四年莅浔阳一年巴郡守半年南宫郎二年直纶阁三年刺史堂凡此十五载有诗千余章境兴周万象土风备四方独无洛中作能不心悢悢今为春官长始来游此乡徘徊伊涧上睥睨嵩少傍遇物辄一咏一咏倾一觞笔下成释憾卷中同补亡往往頋自哂眼昏须鬓苍不知老将至独自放诗狂赠苏少府籍甚二十年今日方欵颜相送嵩洛下论心盃酒间河亚懒出入府寮多闭闗苍发彼此老白日寻常闲朝欲携手出暮思聮骑还何当挈一榼同宿龙门山移家入新宅移家入新宅罢郡有余资既可避燥湿复免忧寒饥疾平未还假官闲得分司幸有禄俸在而无职役羁清旦盥漱毕开轩巻帘帏家人及鸡犬随我亦熈熈取兴或寄酒放情不过诗何必苦修道此即是无为外累信已遣中懐时有思有思一何逺黙坐仾双眉十载囚窜客万里征戍儿春朝鏁笼鸟冬夜支床龟驿马走四蹄痛酸无歇期硙牛封两目阍闭何人知谁能脱放去四㪚任所之各得适其性如吾今日时琴置琴曲机上慵坐但含情何烦故挥弄风絃自有声鹤人各有所好物固无常宜谁谓尔能舞不如闲立时自咏夜镜隠白发朝酒发红颜可怜假年少自笑须㬰间朱砂贱如土不解烧为丹玄鬓化为雪未闻休得官咄哉箇丈夫心性何堕顽但遇诗与酒便忘寝与飡髙声发一吟似得诗中仙引满饮一盏尽忘身外缘昔有醉先生席地而幕天于今居处在许我当中眠眠罢又一酌酌罢又一篇回面頋妻子生计方落然诚知此事非又过知非年岂不欲自改改即心不安且向安处去其余皆老闲林下闲步寄皇甫庻子扶杖起病初策马立未任既懒出门去亦无客来寻以此遂成闲闲步遶园林天晓烟景淡树寒鸟雀深一酌池上酒数声竹间吟寄言东曹长当知幽独心晏起鸟鸣庭树上日照屋檐时老去慵转极寒来起尤迟厚薄被适性髙仾枕得宜神安体稳暖此味何人知睡足仰头坐兀然无所思如未凿七窍若都遗四肢缅想长安客早朝霜满衣彼此各自适不知谁是非池畔二首结构池西廊䟽理池东树此意人不知欲为待月处持刀间密竹竹少风来多此意人不㑹欲今池有波春蓇新居江州司马日忠州刺史时栽松满后院种栁隂前墀彼皆非吾土栽种尚忘疲况兹是我宅蓇蓺固其宜平旦领仆使乘春亲指挥移花夹暖室洗竹覆寒池池水变绿色池芳动清辉寻芳弄水坐尽日心熈熈一物苟可适万缘都若遗设如宅门外有事吾不知赠言捧籝献千金彼金何足道临觞赠一言此言真可宝流光我已晩适意君不早况君春风面柔促如芳草二十方长成三十向衰老镜中桃李色不得十年好胡为坐脉脉不肯倾懐抱泛春池白苹湘渚曲绿篠剡溪口各在天一涯信美非吾有何如此庭内水竹交左右霜竹百千竿烟波六七亩泓澄动阶砌淡泞映户牖蛇皮细有文镜面清无垢主人过桥来双童扶一叟恐汚清泠波尘缨先抖擞波上一叶舟舟中一樽酒酒开舟不系去去随所偶或遶蒲浦前或泊桃岛后未拨落盃花仾冲拂面栁半酣迷所在倚搒兀廻首不知此何处复是人寰否谁知始䟽凿几主相传受杨家去云逺田氏将非久天与爱水人终焉落吾手白氏文集巻第八白氏文集白氏长庆集卷第九白氏文集卷第九感伤一古调诗五言五十五首西明寺牡丹花时忆元九前年题名处今日看花来一作芸香吏三见牡丹开岂独花堪惜方知老暗催何况寻花伴东都去未廻讵知红芳侧春尽思悠哉伤杨弘贞颜子昔短命仲尼惜其贤杨生亦好学不幸今复然谁识天地意独与龟鹤年权摄昭应早秋书事寄元拾遗兼呈李司录夏闰秋候早七月风骚骚渭川烟景晩骊山宫殿高丹殿子司谏赤县我徒劳相去半日程不得同游遨到官来十日览镜生二毛可怜趋走吏尘土满青袍邮亭拥两驿簿书堆六曹爲问纲纪掾何必使铅刀新栽竹佐邑意不适闭门秋草生何以娯野性种竹百余茎见此阶上色忆得山中情有时公事暇尽日绕栏行勿言根未固勿言隂未成巳觉庭宇内稍稍有余清最爱近䆫卧秋风枝有声秋霖中遇尹纵之仙游山居惨惨八月暮连连三日霖邑居尚愁寂况乃在山林林下有志士苦学惜光隂岁晩千万虑併入方寸心巖鸟共旅宿草虫伴愁吟秋天床席泠雨夜灯火深怜君寂寞意携酒一相寻寄江南兄弟分㪚骨肉恋趋驰名利牵一奔尘埃马一汎风波船忽忆分首时悯黙秋风前别来朝复夕积日成七年花落城中地春深江上天登楼东南望鸟灭烟苍然相去复几许道里近三千平地犹难见况乃隔山川曲江早秋秋波红蓼水夕照青芜岸独信马蹄行曲江池四畔早凉晴后至残暑暝来㪚方喜炎燠销复嗟时节换我年三十六冉冉昏复旦人寿七十稀七十新过半且当对酒笑勿起临风叹寄题盩厔厅前双松忆昨爲吏日折腰多苦辛归家不自适无计慰心神手栽两树松聊以当嘉賔乗春日一往生意渐欣欣清韵度秋在緑茸随日新始怜涧底色不忆城中春有时昼掩关双影对一身尽日不寂寞意中如三人忽奉宣室诏徴爲文苑臣闲来一惆怅长似别交亲早知烟翠前攀翫不逡巡悔从白云里移尔落嚣尘翰林院中感秋怀王质夫何处感时节新蝉禁中闻宫槐有秋意风夕花纷纷寄迹鸳鹭行归心鸥鹤群唯有王居士知予忆白云何日仙游寺潭前秋见君禁中月海上明月出禁中清夜长东南楼殿白稍稍上宫墙浄落金塘水明浮玉砌霜不比人间见尘土汚清光赠卖松者一束苍苍色如从涧底来斸堀经几日枝叶满尘埃不买非他意城中无地栽初见白发白髪生一茎朝来明镜里勿言一茎少满头从此始青山方远别黄绶初从仕未料容鬓间蹉跎忽如此别元九后咏所怀零落桐叶雨萧条槿花风悠悠早秋意生此幽闲中况与故人别中怀正无悰勿云不相送心到青门东相知岂在多但问同不同同心一人去坐觉长安空禁中秋宿风飜朱里幕雨冷通中枕耿耿背斜灯秋床一人寝早秋曲江感怀离离暑云㪚袅袅凉风起池上秋又来荷花半成子朱颜自销歇白日无穷巳人寿不如山年光忽于水青芜与红蓼岁岁秋相似去岁此悲秋今我复来此寄元九身爲近密拘心爲名检缚月夜与花时少逢盃酒乐唯有元夫子闲来同一酌把手或酣歌展眉时笑谑今春除御史前月之东洛别来未开颜尘埃满樽杓蕙风晩香尽槐雨余花落秋意一萧条离容两寂寞况随白日老共负青山约谁识相念心鞴鹰与笼䳽春暮寄元九梨花结成实鷰卵化爲雏时物又若此道情复何如但觉日月促不嗟年岁徂浮生都是梦老小亦何殊唯与故人别江陵初谪居时时一相见此意未全除早梳头夜沐早梳头䆫明秋镜晓飒然握中发一沐知一少年事渐蹉跎世縁方缴绕不学空门法老病何由了未得无生心白头亦爲夭出关路山川函谷路尘土游子颜萧条去国意秋风生故关别舎弟后月夜悄悄初别夜去住两盘桓行子孤灯店居人明月轩平生共贫苦未必日成欢及此暂爲别怀抱已忧烦况是庭叶尽复思山路寒如何爲不念马痩衣裳单新丰路逢故人尘土长路晩风烟废宫秋相逢立马语尽日此桥头知君不得意郁郁来西游惆怅新丰店何人识马周金銮子晬日行年欲四十有女曰金銮生来始周岁学坐未能言慙非逹者怀未免俗情怜从此累身外徒云慰目前若无夭折患则有婚嫁牵使我归山计应迟十五年青龙寺早夏尘埃经小雨地高倚长坡日西寺门外景气含清和闲有老僧立静无凡客过残莺意思尽新叶隂凉多春去来几日夏云忽嵳峩朝朝感时节年鬓暗蹉跎胡爲恋朝市不去归烟萝青山寸歩地自问心如何秋题牡丹藂晩藂白露夕衰叶凉风朝红艳乆已歇碧芳今亦销幽人坐相对心事共萧条劝酒寄元九薤叶有朝露槿枝无宿花君今亦如此促促生有涯旣不逐禅僧林下学楞伽又不随道士山中炼丹砂百年夜分半一岁春无多何不飮羙酒胡然自悲嗟俗号销忧药神速无以加一盃驱世虑两盃反天和三盃即酩酊或笑任狂歌陶陶复兀兀吾孰知其他况在名利途平生有风波深心藏䧟穽巧言织网罗举目非不见不醉欲如何曲江感秋沙草新雨地岸柳凉风枝三年感秋意併在曲江池早蝉巳嘹唳晩荷复离披前秋去秋思一一生此时昔人三十二秋兴已云悲我今欲四十秋怀亦可知岁月不虚设此身随日衰暗老不自觉直到鬓成丝酬张太祝晩秋卧病见寄高才淹礼寺短羽翔禁林西街居处远北阙官曹深君病不来访我忙难往寻差池终日别寥落经年心露湿緑芜地月寒红树隂况兹独愁夕闻彼相思吟上叹言笑阻下嗟时岁侵容衰晓䆫镜思苦秋絃琴一章锦绣叚八韵琼瑶音何以报珍重慙无双南金立秋日曲江忆元九下马柳隂下独上堤上行故人千万里新蝉三两声城中曲江水江上江陵城两地新秋思应同此日情早朝贺雪寄陈山人长安盈尺雪早朝贺君喜将赴银台门始出新昌里上堤马蹄滑中路蜡烛死十里向北行寒风吹破耳待漏五门外候对三殿里须鬓冻生氷衣裳冷如水忽思仙游谷暗谢陈居士暖覆褐裘眠日高应未起初与元九别后忽梦见之及寤而书适至兼寄桐花诗怅然感怀因以此寄永寿寺中语新昌坊北分归来数行泪悲事不悲君悠悠蓝田路自去无消息计君食宿程已过商山北昨夜云四㪚千里同月色晓来梦见君应是君相忆梦中握君手问君意何如君言苦相忆无人可寄书觉来未及说叩门声冬冬言是商州使送君书一封枕上忽惊起顚倒着衣裳开缄见手扎一纸十三行上论迁谪心下说离别肠心肠都未尽不暇叙炎凉云作此书夜夜宿商州东独对孤灯坐阳城山馆中夜深作书毕山月向西斜月前何所有一树紫桐花桐花半落时复道正相思殷勤书背后兼寄桐花诗桐花诗八韵思绪一何深以我今朝意忆君此夜心一章三遍读一句十廻吟珍重八十字字字化爲金和元九悼往羙人别君去自去无处寻旧物零落尽此情安可任唯有缬纱幌尘埃日夜侵馨香与颜色不似旧时深透影灯耿耿笼光月沉沉中有孤眠客秋凉生夜衾旧宅牡丹院新坟松栢林梦中咸阳泪觉后江陵心含此隔年恨发爲中夜吟无论君自感闻者欲沾襟重到渭上旧居旧居清渭曲开门当蔡渡十年方一还几欲迷归路追思昔日行感伤故游处揷柳作高林种桃成老树因惊成人者尽是旧童孺试问旧老人半爲绕村墓浮生同过客前后递来去白日如弄珠出没光不住人物日改变举目悲所遇廻念念我身安得不衰暮朱颜销不歇白发生无数唯有山门外三峯色如故白发白发知时节暗与我有期今朝日阳里梳落数茎丝家人不惯见悯黙爲我悲我云何足恠此意尔不知凡人年三十外壮中已衰但思寝食味已减二十时况我今四十本来形貌羸书魔昏两眼酒病况四肢亲爱日零落在者仍别离身心乆如此白发生已迟由来生老死三病长相随除却无生念人间无药治秋日池残寥落水䆫下悠扬日袅袅秋风多槐花半成实下有独立人年来四十一将之饶州江浦夜泊明月满深浦愁人卧孤舟烦冤寝不得夏夜长于秋苦乏衣食资远爲江海游光隂坐迟暮乡国行阻脩身病向鄱阳家贫寄徐州前事与后事岂堪心併忧忧来起长望但见江水流云树蔼苍苍烟波淡悠悠故园迷处所一念堪白头思归养无晨昏膳隐无伏腊资遂求及亲禄僶俛来京师薄俸未及亲别家已经时冬积温席恋春违採兰期夏至一隂生稍稍夕漏迟块然抱愁者夜长独先知悠悠郷关路梦去身不随坐惜时节变蝉鸣槐花枝冀城北原作野色何莽苍秋声亦萧踈风吹黄埃起落日驱征车何代此开国封疆百里余古今不相待朝市无常居昔人城邑中今变爲丘墟昔人墓田中今化爲里闾废兴相催迫日月互居诸世变无遗风焉能知其初行人千载后怀古空踌躇客路感秋寄明凖上人日暮天地冷雨霁山河清长风从西来草木凝秋声已感岁倐忽复伤物凋零孰能不憯悽天时牵人情借问空门子何法易修行使我忘得心不敎烦恼生游襄阳怀孟浩然楚山碧巖巖汉水碧汤汤秀气结成象孟氏之文章今我讽遗文思人至其郷清风无人继日暮空襄阳南望鹿门山蔼若有余芳旧隐不知处云深树苍苍秋暮西归途中书情耿耿旅灯下愁多常少眠思郷贵早发发在鸡鸣前九月草木落平芜连远山秋隂和曙色万木苍苍然去秋偶东游今秋始西旋马痩衣裳破别家来二年忆归复愁归归无一囊钱心虽非兰膏安得不自然秋怀月出照北堂光华满阶墀凉风从西至草木日夜衰桐柳减緑隂蕙兰销碧滋感物私自念我心亦如之安得长少壮盛衰迫天时人生如石火爲乐常苦迟别杨颕士卢克柔殷尧藩倦鸟暮归林浮云晴归山独有行路子悠悠不知还人生苦营营终日群动间所务虽不同同归于不闲扁舟来楚郷疋马往秦关离忧绕心曲宛转如循环且持一盃酒聊以开离颜题赠定光上人二十身出家四十心离尘得径入大道乗此不退轮一坐十五年林下秋复春春花与秋气不感无情人我来如有悟潜以心照身误落闻见中忧喜伤形神安得遗耳目冥然反天眞祇役骆口驿喜萧侍御书至兼覩新诗吟讽通宵因寄八韵日暮心无憀吏役正营营忽惊芳信至复与新诗并是时天无云山馆有月明月下读数遍风前吟一声一吟三四叹声尽有余清雅哉君子文咏性不咏情使我灵府中鄙恡不得生始知听韶濩可使心和平酬李少府曹长官舎见赠仾腰复歛手心体不遑安一落风尘下方知爲吏难公事与日长宦情随岁阑惆怅青袍袖芸香无半残頼有李夫子此怀聊自寛两心如止水彼此无波澜往往簿书暇相劝强爲欢白马晚蹋雪渌觞春暖寒恋月夜同宿爱山晴共看野性自相近不是爲同官留别秋凉卷朝簟春暖撤夜衾虽是无情物欲别尚沈吟况与有情别别随情浅深二年欢笑意一旦东西心独留诚可念同行力不任前事讵能料后期谅难寻唯有潺湲泪不惜共沾衿晓别晓鼓声已半离筵坐难乆请君断肠歌送我和泪酒月落欲明前马嘶初别后浩浩暗尘中何由见廻首北园北园东风起杂花次第开心知须㬰落一日三四来花下岂无酒欲酌复迟回所思眇千里谁劝我一盃惜栯李花树小花鲜妍香繁条软弱髙仾二三尺重叠千万蕚朝艳蔼霏霏夕凋纷漠漠辞枝朱粉细覆地红绡薄由来好颜色尝苦易销烁不见莨荡花狂风吹不落照镜皎皎青铜镜斑斑白丝鬓岂复更藏年实年君不信新秋西风飘一叶庭前飒巳凉风池明月水衰莲白露房其奈江南夜緜緜自此长夜雨早蛩啼复歇残灯灭又明隔䆫知夜雨芭蕉先有声秋江送客秋鸿次第过哀猿朝夕闻是日孤舟客此地亦离羣蒙蒙润衣雨漠漠冒帆云不醉浔阳酒烟波愁杀人感逝寄远昨日闻甲死今朝闻乙死知识三分中二分化爲鬼逝者不复见悲哉长已矣存者今如何去我皆万里平生知心者屈指能有几通果沣凤州眇然四君子相思俱老大浮世如流水应叹旧交游凋零一如此何当一杯酒开眼笑相视秋月夜初色苍然夜深光浩然稍转西廊下渐满南䆫前况是緑芜地复兹清露天落叶声策策惊鸟影翩翩栖禽尚不稳愁人安可眠白氏文集卷第九白氏文集白氏长庆集卷第十白氏文集卷第十感伤二古调五言七十八首朱陈村诗徐州古丰县有村曰朱陈去县百余里桑麻青氛氲机梭声扎扎牛驴走纷纷女汲涧中水男採山上薪县远官事少山深人俗淳有财不行商有丁不入军家家守村业头白不出门生爲陈村民死爲陈村尘田中老与㓜相见何欣欣一村唯两姓世世爲婚姻亲踈居有族少长游有群黄鸡与白酒欢㑹不隔旬生者不远别嫁娶先近邻死者不远葬坟墓多遶村旣安生与死不苦形与神所以多寿考往往见玄孙我生礼义郷少小苦且贫徒学辩是非祗自取辛勤世法贵名敎士人重官婚以此自桎梏信爲大谬人十岁解读书十五能属文二十举秀才三十爲谏臣下有妻子累上有君亲恩承家与事国望此不肖身忆昨旅游初迨今十五春孤舟三适楚羸马四经秦昼行有饥色夜寝无安魂东西不暂住来往若浮云离乱失故郷骨肉多㪚分江南与江北各有平生亲平生终日别逝者隔年闻朝忧卧至暮夕哭坐逹晨悲火烧心曲愁霜侵鬓根一生苦如此长羡陈村民读邓鲂诗尘架多文集偶取一卷披未及看姓名疑是陶濳诗看名知是君恻恻令我悲诗人多蹇厄近日诚有之京兆杜子羙犹得一拾遗襄阳孟浩然亦闻鬓成丝嗟君两不如三十在布衣擢第禄不及新婚妻未归少年无疾患溘死于路岐天不与爵寿唯与好文词此理勿复道巧历不能推寄元九自此后在渭村作晨鸡才发声夕雀俄歛翼昼夜往复来疾如出入息非徒改年貌渐觉无心力自念因念君俱爲老所逼君年虽挍少顦顇适南国三年不放归炎瘴销颜色山无杀草雪水有含沙蜮健否远不知书多隔年得愿君少愁苦我亦加飡食各保金石躯以慰长相忆秋夕叶声落如雨月色白似霜夜深方独卧谁爲拂尘牀夜雨我有所念人隔在远远郷我有所感事结在深深肠郷远去不得无日不瞻望肠深解不得无夕不思量况此残灯夜独宿在空堂秋天殊未晓风雨正苍苍不学头陁法前心安可忘秋霁金火不相待炎凉雨中变林晴有残蝉巢冷无留鷰沉吟卷长簟恻怆収团扇向夕稍无泥闲歩青苔院月出砧杵动家家擣秋练独对多病妻不能理针线冬衣殊未制夏服行将绽何以迎早秋一盃聊自劝叹老三首晨兴照清镜形影两寂寞少年辞我去白发随梳落万化成于渐渐衰看不觉但恐镜中颜今朝老于昨人年少满百不得长欢乐谁会天地心千龄与龟䳽吾闻善医者今古称扁鹊万病皆可治唯无治老药我有一握发梳理何稠直昔似玄云光如今素丝色匣中有旧镜欲照先叹息自从头白来不欲明磨拭鵶头与鹤颈至老长如墨独有人鬓毛不得终身黒前年种桃核今岁成花树去岁新婴儿今年已学歩但惊物成长不觉身衰暮去矣欲何如少年留不住因书今日意徧寄诸亲故壮岁不欢娯长年当悔悟送兄弟回雪夜日晦云气黄东北风切切时从村南还新与兄弟别离襟泪犹湿回马嘶未歇欲归一室坐天隂多无月夜长火消尽岁暮雨凝结寂寞满炉灰飘冷上阶雪对雪画寒灰残灯明复灭灰死如我心雪白如我发所遇皆如此顷克堪愁絶回念入坐忘转忧作禅恱平生洗心法正爲今宵设溪中早春南山雪未尽隂岭留残白西涧氷已销春熘含新碧东风来几日蛰动萌草拆濳知阳和功一日不虚掷爱此天气暖来拂溪边石一坐欲忘归暮禽声啧啧蓬蒿隔桑枣隐映烟火夕归来问夜飡家人烹荠麦同友人寻涧花闻有涧底花贳得村中酒与君来校迟已逢揺落后临觞有遗恨怅望空溪口记取花发时期君重携手我生日日老春色年年有且作来岁期不知身健否登村东古冢髙仾古时塜上有牛羊道独立最髙头悠哉此怀抱回头向村望但见荒田草村人不爱花多种栗与枣自来此村住不觉风光好花少莺亦稀年年春暗老梦裴相公五年生死隔一夕梦魂通梦中如往日同直金銮宫髣髴金紫色分明氷玉容勤勤相眷意亦与平生同旣窹知是梦悯然情未终追想当时事何殊昨夜中自我学心法万縁成一空今朝爲君子流涕一霑胷昼寝坐整白单衣起穿黄草屦朝飱盥漱毕徐下堦前歩暑风微变候昼刻渐加数院静地隂隂鸟鸣新叶树独行还独卧夏景殊未暮不作午时眠日长安可度别行简漠漠病眼花星星愁鬓雪䈥骸已衰惫形影仍分诀梓州二千里劒门五六月岂是远行时火云烧栈热何言巾上泪乃是肠中血念此早归来莫作经年别观儿戏龆龁七八岁绮纨三四儿弄尘复鬭草尽日乐嬉嬉堂上长年客鬓间新有丝一看竹马戏每忆童騃时童騃饶戏乐老大多忧悲静念彼与此不知谁是痴叹常生西村常氏子卧疾不须㬰前旬犹访我今日忽云殂时我病多暇与之同野居园林青蔼蔼相去数里余村邻无好客所遇唯农夫之子何如者往还犹胜无于今亦已矣可爲一长吁寄元九一病经四年亲朋书信断穷通各易交自笑知何晩元君在荆楚去日唯云远彼独是何人心如石不转忧我贫病身书来唯劝勉上言少愁苦下道加飱饭怜君爲谪吏穷薄家贫𥚹三寄衣食资数盈二十万岂是贪衣食感君心缱绻念我口中食分君身上暖不因身病乆不因命多蹇平生亲友心岂得知深浅以镜赠别人言似明月我道胜明月明月非不明一年十二缺岂如玉匣里如水长澄澈月破天暗时圆明独不歇我慙貌丑老绕鬓斑斑雪不如赠少年回照青丝发因君千里去持此将爲别城上对月期友人不至古人惜昼短劝令秉烛游况此迢迢夜明月满西楼复有盈樽酒置在城上头期君君不至人月两悠悠照水烟波白照人肌发秋清光正如此不醉即须愁念金銮子二首衰病四十身娇痴三岁女非男犹胜无慰情时一抚一朝舍我去魂影无处所况念夭化时呕哑初学语始知骨肉爱乃是忧悲聚唯思未有前以理遣伤苦忘怀日已乆三度移寒暑今日一伤心因逢旧乳母又一首与尔爲父子八十有六旬忽然又不见迩来三四春形质本非实气聚偶成身恩爱元是妄縁合暂爲亲念兹庻有悟聊用遣悲辛慙将理自夺不是忘情人对酒人生一百岁通计三万日何况百岁人人间百无一贤愚共零落贵贱同埋没东岱前后魂北邙新旧骨复闻药误者爲爱延年术又有忧死者爲贪政事笔药误不得老忧死非因疾谁人言最灵知得不知失何如㑹亲友饮此盃中物能沃烦虑销能陶眞性出所以刘阮辈终年醉兀兀渭村雨归渭水寒渐落离离蒲稗苗闲旁沙边立看人刈苇苕近水风景冷晴明犹寂寥复兹夕隂起野思重萧条萧条独归路暮雨湿村桥谕怀黒头日已白白面日已黒人生未死闲变化何终极常言在已者莫若形与色一朝改变来止遏不能得况彼身外事悠悠通与塞喜友至留宿村中少賔客柴门多不开忽闻车马至云是故人来况値风雨夕愁心正悠哉愿君且同宿尽此手中杯人生开口笑百年都几廻西原晩望花菊引闲行行上西原路原上晩无人因高聊四顾南阡有烟火北陌连墟墓村邻何萧踈近者犹百歩吾庐在其下寂寞风日暮门外转枯蓬篱根伏寒兎故园汴水下离乱不堪去近岁始移家飘然此村住新屋五六间古槐八九树便是衰病身此生终老处感镜羙人与我别留镜在匣中自从花颜去秋水无芙蓉经年不开匣红埃覆青铜今朝一拂拭自照顦顇容照罢重惆怅背有双盘龙村居卧病三首戚戚抱羸病悠悠度朝暮夏木才结隂秋兰已含露前日巢中卵化作雏飞去昨日穴中虫蜕爲蝉上树四时未常歇一物不暂住唯有病客心沉然独如故又一首新秋乆病客起歩村南道尽日不逢人虫声徧荒草西风吹白露野緑秋仍早草木犹未伤先伤我怀抱朱颜与玄鬓强健几时好况爲忧病侵不得依年老又一首种黍三十亩雨来苗渐大种韮二十畦秋来欲堪刈望黍作冬酒留韮爲春菜荒村百物无待此养衰瘵蓇庐备隂雨补褐防寒岁病身知几时且作明年计沐浴经年不沐浴尘垢满肌肤今朝一澡濯衰痩颇有余老色头鬓白病形支体虚衣寛有䞉带发少不胜梳自问今年几春秋四十初四十已如此七十复何如栽松二首小松未盈尺心爱手自移苍然涧底色云湿烟霏霏栽植我年晩长成君性迟如何过四十种此数寸枝得见成隂否人生七十稀爱君抱晩节怜君含直文欲得朝朝见堦前故种君知君死则已不死㑹凌云病中友人相访卧乆不记日南䆫昏复昏萧条草檐下寒雀朝夕闻强扶牀前杖起向庭中行偶逢故人至便当一逢迎移榻就斜日披裘倚前楹闲谈胜服药稍觉有心情自觉二首四十未爲老忧伤早衰恶前岁二毛生今年一齿落形骸日损耗心事同萧索夜寝与朝飱其间味亦薄同岁崔舎人容光方灼灼始知年与貌衰盛随忧乐畏老老转迫忧病病弥缚不畏复不忧是除老病药又一首朝哭心所爱暮哭心所亲亲爱零落尽安用身独存几许平生欢无限骨肉恩结爲肠间痛聚作鼻头辛悲来四支缓泣尽双眸昏所以年四十心如七十人我闻浮图敎中有解脱门置心爲止水视身如浮云斗薮垢秽衣度脱生死轮胡爲恋此苦不去犹逡巡廻念发弘愿愿此见在身但受过去报不结将来因誓以智惠水永洗烦恼尘不将恩爱子更种忧悲根雨夜有念以道治心气终岁得晏然何乃戚戚意忽来风雨天旣非慕荣显又不恤饥寒胡爲悄不乐抱膝残灯前形影暗相问心黙对以言骨肉能几人各在天一端吾兄寄宿州吾弟客东川南北五千里我身在中间欲去病未能欲住心不安有如波上舟此缚而彼牵自我向道来于今六七年鍊成不二性销尽千万縁唯有恩爱火往往犹熬煎岂是药无効病多难尽蠲寄杨六青宫官冷静赤县事繁剧一闲复一忙动作经时隔清觞乆废酌白日顿虚掷念此忽踟蹰悄然心不适岂无旧交结乆别成迁易亦有新往还相见多形迹唯君扵我分坚乆如金石何况老大来人情重姻戚㑹稀岁月急此事眞可惜几廻开口笑便到髭须白公门苦鞅掌昼日无闲隙犹冀乗暝来静言同一夕送春三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停歩日日进前程前程几多路兵刄与水火尽可违之去唯有老到来人间无避处感时良爲巳独倚池南树今日送春心心如别亲故哭李三去年渭水曲秋时访我来今年常乐里春日哭君廻哭君仰问天天意安在哉若必夺其寿何如不与才落然身后事妻病女孾孩别李十一后重寄自此后江州路上作秋日正萧条驱车出蓬荜廻望青门道目极心郁郁岂独恋郷土非关慕簪绂所怆别李君平生同道术俱承金马诏聮秉谏臣笔共上青云梯中途一相失江湖我方往朝庭君不出蕙带与华簪相逢是何日初出蓝田路作停骖问前路路在秋云里苍苍县南道去途从此始絶顶忽盘上衆山皆下视下视千万峯峯头如浪起朝经韩公坂夕次蓝桥水浔阳仅四千始行七十里人烦马蹄跙劳苦已如此仙娥峯下作我爲东南行始登商山道商山无数峯最爱仙娥好参差树若挿匼匝云如抱渴望寒玉泉香闻紫芝草青崖屏削碧白石牀铺缟向无如此物安足留四皓感彼私自问归山何不早可能尘土中还随衆人老微雨夜行漠漠秋云起悄悄夜寒生但觉衣裳湿无点亦无声再到襄阳访问旧居昔到襄阳日髯髯初有髭今过襄阳日髭鬓半成丝旧游都似梦乍到忽如归东郭蓬蒿宅荒凉今属谁故知多零落闾井亦迁移独有秋江水烟波似旧时寄微之三首江州望通州天涯与地末有山万丈髙有江千里阔间之以云雾飞鸟不可越谁知千古险爲我二人设通州君初到郁郁愁如结江州我方去迢迢行未歇道路日乖隔音信日断絶因风欲寄语地远声不彻生当复相逢死当从此别又一首君游襄阳日我在长安住今君在通州我过襄阳去襄阳九里郭楼雉连云树顾此稍依依是君旧游处苍茫蒹葭水中有浔阳路此去更相思江西少亲故又一首去国日已远喜逢物似人如何含此意江上坐思君有如河岳气相合方氛氲狂风吹中絶两处成孤云风廻终有时云合岂无因努力各自爱穷通我尔身舟中雨夜江云暗悠悠江风冷脩脩夜雨滴船背夜浪打船头船中有病客左降向江州夜闻歌者夜泊鹦鹉洲秋江月澄澈邻船有歌者发调堪愁絶歌罢继以泣泣声通复咽寻声见其人有妇颜如雪独倚帆樯立娉婷十七八夜泪似眞珠双双堕明月借问谁家妇歌泣何凄切一问一霑襟低眉终不说江楼闻砧江人授衣晩十月始闻砧一夕高楼月万里故园心宿东林寺经䆫灯熖短僧炉火气深索落庐山夜风雪宿东林忆洛下故园浔阳迁谪地洛阳离乱年烟尘三川上炎瘴九江边郷心坐如此秋风仍飒然赠别崔五朝送南去客暮迎北来賔孰云当大路少遇心所亲劳者念息肩热者思濯身何如愁独日忽见平生人平生巳不浅是日重殷勤问君何处来及此江亭春江天春多隂夜月隔重云移樽树间飮灯照花纷纷一㑹不易得余事何足云明朝又分手今夕且懽忻春晩寄微之三月江水阔悠悠桃花波年芳与心事此地共蹉跎南国方谴谪中原正兵戈眼前故人少头上白发多通州更迢逓春尽复如何渐老今朝复明日不觉年齿暮白发逐梳落朱颜辞镜去当春颇愁寂对酒寡欢趣遇境多怆辛逢人少旧故形质属天地推迁从不住所恠少年心销磨落何处送㓜史淮右寇未㪚江西岁再徂故里干戈地行人风雪途此时与尔别江畔立踟蹰夜雪巳讶衾枕冷复见䆫戸明夜深知雪重时闻折竹声寄行简郁郁眉多歛默默口寡言岂是愿如此举目谁与欢去春尔西征从事巴蜀间今春我南谪抱疾江海壖相去六千里地絶天邈然十书九不逹何以开忧颜渇人多梦饮饥人多梦飡春来梦何处合眼到东川首夏孟夏百物滋动植一时好麋鹿乐深林虫蛇喜丰草翔禽爱密叶游鳞恱新藻天和遗漏处而我独枯藁一身在天末骨肉皆远道旧国无来人宼戎尘浩浩沉忧竟何益秪自劳怀抱不如放身心冥然任天造浔阳多羙酒可使杯不燥湓鱼贱如泥烹炙无昏早朝饭山下寺暮醉湖中岛何必归故郷兹焉可终老孟夏思渭村旧居寄舎弟啧啧雀引雏稍稍笋成竹时物感人情忆我故郷曲故园渭水上十载事樵牧手种榆栁成隂隂覆墻屋兎隐豆苗大鸟鸣桑椹熟前年当此时与尔同游瞩诗书课弟姪农圃资僮仆日暮麦登塲天晴𧖟拆簇弄泉南涧坐待月东亭宿兴发饮数盃闷来碁一局一朝忽分㪚万里仍羁束井鲋思返泉笼莺悔出谷九江地卑湿四月天炎燠苦雨初入梅瘴云稍含毒泥秧水畦稻灰种畬田粟已讶殊岁时人嗟异风俗闲登郡楼望日落江山緑归鴈拂郷心平湖断人目殊方我漂泊旧里君幽独何时同一瓢飮水心亦足早蝉六月初七日江头蝉始鸣石楠深叶里薄暮两三声一催衰鬓色再动故园情西风殊未起秋思先秋生忆昔在东掖宫槐花下听今朝无限思云树遶湓城感情中庭㬠服玩忽见故郷履昔赠我者谁东邻婵姢子因思赠时语特用结终始永愿如履綦双行复双止自吾谪江郡漂荡三千里爲感长情人提携同到此今朝一惆怅反覆看未已人只履犹双何曾得相似可嗟复可惜锦表绣爲里况经梅雨来色黯花草死南湖晩秋八月白露降湖中水芳老旦夕秋风多衰荷半倾倒手攀青枫树足蹋黄芦草惨淡老容颜冷落秋怀抱有兄在淮楚有弟在蜀道万里何时来烟波白浩浩郡厅有树晩荣早凋人不识名因题其上浔阳郡厅后有树不知名秋先梧桐落春后桃李荣五月始萌动八月已凋零左右皆松桂四时郁青青岂量雨露恩霑濡不均平荣枯各有分天地本无情顾我本相类早衰向晩成形骸少多病三十不丰盈毛鬓早改变四十白髭生谁敎两萧索相对此江城感秋怀微之叶下湖有波秋风此时至谁知濩落心先纳萧条气推迁感流岁漂泊思同志昔爲烟霄侣今作泥涂吏白鸥毛羽弱青凤文章异各闭一笼中岁晩同顦顇因沐感发寄朗上人二首年长身转慵百事无所欲乃至头上发经年方一沐沐稀发苦落一沐仍半秃短鬓经霜蓬老面辞春木强年过犹近衰相来何速应是烦恼多心燋血不足又一首渐少不满把渐短不盈尺况兹短少中日夜落复白旣无神仙术何除老死籍秪有解脱门能度衰苦厄掩镜望东寺降心谢禅客衰白何足言剃落犹不惜早蝉月出先照山风生先动水亦如早蝉声先入闲人耳一闻愁意结再听郷心起渭上村蝉声先听浑相似衡门有谁听日暮槐花里苦热喜凉经时苦炎暑心体但烦倦白日一何长清秋不可见岁功成者去天数极则变濳知寒燠间迁次如乗传火云忽朝歛金风俄夕扇枕簟遂清凉䈥骸稍轻健因思望月侣好卜迎秋宴经夜无客来引杯还自劝早秋晩望兼呈韦侍郎九派绕孤城城高生远思人烟半在船野水多于地穿霞日脚直驱鴈风头利去国来几时江上秋三至夫君亦沦落此地同飘寄悯默向隅心摧頽触笼翅且谋眼前计莫问胷中事浔阳酒甚浓相劝时时醉司马宅雨径绿芜合霜园红叶多萧条司马宅门巷无人过唯对大江水秋风朝夕波司马厅独宿荒凉满庭草偃亚侵檐竹府吏下厅帘家僮开被幞数声城上漏一点䆫间烛官曹冷似氷谁肯来同宿梦与李七庾三十三同访元九夜梦归长安见我故亲友损之在我左顺之在我右云是二月天春风出携手同过靖安里下马寻元九元九正独坐见我笑开口还指西院花仍开北亭酒如言各有故似惜欢难乆神合俄顷间神离欠伸后觉来疑在侧求索无所有残灯影闪墙斜月光穿牖天明西北望万里君知否老去无见期踟蹰搔白首秋槿风露飒已冷天色亦黄昏中庭有槿花荣落同一晨秋开巳寂寞夕殒何纷纷正怜少颜色复叹不逡廵感此因念彼怀哉聊一陈男儿老富贵女子晩婚姻头白始得志色衰方事人后时不获已安得如青春答元郎中杨贠外喜乌见寄南宫鸳鸯地何忽乌来止故人锦帐郎闻乌笑相视疑乌报消息望我归郷里我归应待乌头白慙愧元郎误欢喜十终白氏文集白氏长庆集卷第十一白氏文集卷第十一感伤三古体五言凡五十三首初入崃有感上有万仞山下有千丈水苍苍两崖间阔狭容一苇瞿唐呀直㵼滟滪屹中峙未夜黒巖昏无风白浪起大石如刀劒小石如牙齿一歩不可行况千三百里苒蒻竹篾欹危檝师趾一跌无完舟吾生系于此常闻仗忠信蛮貊可行矣自古漂沉人岂尽非君子况吾时与命蹇舛不足恃常恐不才身复作无名死过昭君村灵珠产无种彩云出无根亦如彼姝子生此遐陋村至丽物难掩遽选入君门独羙衆所嫉终弃于塞垣唯此希代色岂无一顾恩事排势须去不得由至尊白黒旣可变丹青何足论竟埋岱北骨不返巴东魂惨澹晩云水依俙旧郷园妍姿化已乆但有村名存村中有遗老指点爲我言不取往者戒恐贻来者冤至今村女面烧灼成瘢痕自江州至忠州前在浔阳日已叹賔朋寡忽忽抱忧怀出门无处写今来转深僻穷崃巅山下五月断行舟滟堆正如马巴人类猿狖矍烁满山野敢望见交亲喜逢似人者初到忠州登东楼寄万州杨八使君山东邑居窄崃中气候偏林峦少平地雾雨多隂天隐隐煑盐火漠漠烧畬烟頼此东楼夕风月时翛然凭轩望所思目断心悁悁背春有去鴈上水无来船我怀巴东守本是关西贤平生已不浅流落重相怜水梗漂万里笼禽囚五年新恩同雨露远郡邻山川书信虽往复封疆徒接连其如美人面欲见杳无縁郡中郷路音信断山城日月迟欲知州近远阶前摘荔枝西楼夜悄悄复悄悄城隅隐林杪山郭灯火稀崃天星汉少年光东流水生计南枝鸟月没江沉沉西楼殊未晓东楼脉脉复脉脉东楼无宿客城暗云雾多峡深田地窄宵灯尚留熖晨禽初展翮欲知山高低不见东方白寄王质夫忆始识君时爱君世縁薄我亦吏王畿不爲名利着春寻仙游洞秋上云居阁楼观水潺潺龙潭花漠漠吟诗石上坐引酒泉边酌因话出处心心期老巖壑忽从风雨别遂被簪缨缚君作出山云我爲入笼鹤笼深鹤残顇山远云飘泊去处虽不同同负平生约今来各何在老去随所託我守巴南城君佐征西幕年颜渐衰飒生计仍萧索方含去国愁且羡从军乐旧游疑是梦往事思如昨相忆春又深故山花正落南賔郡斋即事寄杨万州山上巴子城山下巴江水中有穷独人强名爲刺史时时窃自哂刺史岂如是仓粟餧家人黄丝褁妻子莓苔翳冠带雾雨霾楼雉衙鼓暮复朝郡斋卧还起廻头望南浦亦在烟波里而我复何嗟夫君犹滞此招萧处士崃内岂无人相逢非所思门前亦有客相对不相知仰望但云树俯顾惟妻儿寝食起居外端然无所爲东郊萧处士聊可与开眉能飮满盃酒善吟长句诗庭前吏㪚后江畔路干时请君携竹杖一赴郡斋期庭槐南方饶竹树唯有青槐稀十种七八死纵活亦支离何此郡庭下一树独华滋蒙蒙碧烟叶袅袅黄花枝我家渭水上此树䕃前墀忽向天涯见忆在故园时人生有情感遇物牵所思树木犹复尔况见旧亲知送客回晩兴城上云雾开沙头风浪定参差乱山出澹泞平江浄行客舟已远居人酒初醒袅袅秋竹梢巴蝉声似磬东楼竹萧洒城东楼遶楼多脩竹森然一万竿白粉封青玉卷帘睡初觉欹枕看未足影转色入楼牀席生浮緑空城絶賔客向夕弥幽独楼上夜不归此君留我宿九日登巴台黍香酒初熟菊暖花未开闲听竹枝曲浅酌茱茰杯去年重阳日漂泊湓城隈今岁重阳日萧条巴子台旅鬓寻巳白郷书乆不来临觞一搔首座客亦徘徊东城寻春老色日上面欢情日去心今旣不如昔后当不如今今犹未甚衰每事力可任花时仍爱出酒后尚能吟但恐如此兴亦随日销沉东城春欲老勉强一来寻江上送客江花巳萎絶江草已销歇远客何处归孤舟今日发杜䳌声似哭湘竹班如血共是多感人仍爲此中别桐花春令有常候清明桐始发何此巴崃中桐花开十月岂伊物理变信是土宜别地气反寒暄天时倒生杀草木坚强物所禀固难夺风候一参差荣枯遂乖劣况吾北人情不耐南方热强羸寿夭间安得依时节早祭风伯因怀李十一舎人远郡虽𥚹陋时祀奉朝经夙兴祭风伯天气晓冥冥导骑与从吏引我出东垧水雾重如雨山火高于星忽忆早朝日与君趋紫庭歩登龙尾道却望终南青一别身向老所思心未宁至今想在耳玉音尚玲玲花下对酒二首蔼蔼江气春南賔闰正月梅樱与桃杏次第城上发红芳烂簇火素艳纷围雪香惜委风飘愁牵压枝折楼中老太守头上新白发冷澹痛心情暄和好时节故园音信断远郡亲賔絶欲问花前樽依然爲谁设又一首引手攀红樱红樱落似霰仰首看白日白日走如箭年芳与时景顷刻犹衰变况是血肉身安能长强健人心苦迷执慕贵忧贫贱愁色常在眉欢容不上面况吾头半白把镜非不见何必花下杯更待他人劝不二门两眼日将闇四支渐衰痩束带賸昔围穿衣妨寛䄂流年似江水奔注无昏昼志气与形骸安能长依旧亦曾登玉陛举措多纰缪至今金阙籍名姓独遗漏亦曾烧大药消息乖火候至今残丹砂烧干不成就行藏事两失忧恼心交闘化作顦顇翁抛身在荒陋坐看老病逼须得医王救唯有不二门其间无夭寿我身我身何所似似彼孤生蓬秋霜剪根断浩浩随长风昔游秦雍间今落巴蛮中昔爲意气郎今作寂寥翁外貌虽寂寞中怀颇冲融赋命有厚薄委心任穷通通当爲大鹏举翅摩苍穹穷则爲鹪鹩一枝足自容苟知此道者身穷心不穷哭王质夫仙游寺前别别来十年余生别犹怏怏死别复何如客从梓潼来道君死不虚惊疑心未信欲哭复踟蹰踟蹰寝门侧声发涕亦俱衣上今日泪箧中前月书怜君古人风重有君子儒篇咏陶谢辈风襟嵇阮徒出身旣蹇连生世仍须㬰诚知天至高安得不一唿江南有毒蟒江北有妖狐皆享千年寿多于王质夫不知彼何德不识此何辜东坡种花二首持钱买花树城东坡上栽但购有花者不限桃杏梅百果参杂种千枝次第开天时有早晚地力无高低红者霞艳艳白者雪皑皑游蜂遂不去好鸟亦栖来前有长流水下有小平台时拂台上石一举风前盃花枝䕃我头花蘂落我怀独酌复独咏不觉月平阶巴俗不爱花竟春无人来唯此醉太守尽日不能廻又一首东坡春向暮树木今何如漠漠花落尽翳翳叶生初每日领僮仆荷锄仍决渠刬土壅其本引泉溉其枯小树低数尺大树长丈余封植来几时高下齐扶踈养树旣如此养民亦何殊将欲茂枝叶必先救根株云何救根株劝农均赋租云何茂枝叶省事寛刑书移此爲郡政庻几甿俗苏登城东古台迢迢东郊上有土青崔嵬不知何代物疑是巴王台巴歌乆无声巴宫没黄埃靡靡春草合牛羊縁四隈我来一登眺目极心悠哉始见江山势峯叠水环回凭高视听旷向远胷襟开唯有故园念时从东北来哭诸故人因寄元八昨日哭寝门今日哭寝门借问所哭谁无非故交亲伟卿旣长往质夫亦幽沦屈指数年世收涕自思身彼皆少于我先爲泉下人我今头半白焉得身乆存好在元郎中相识二十春昔见君生子今闻君抱孙存者尽老大逝者已成尘早晩升平宅开眉一见君郡中春宴因赠诸客仆本儒家子待诏金马门尘忝亲近地孤负圣明恩一旦奉优诏万里牧远人可怜岛夷师自称爲使君身骑牂牁马口食涂江鳞闇淡绯衫故斓斑白发新是时岁二月玉历布春分颁条示皇泽命宴及良辰冉冉趋府吏虽虽聚州民有如蛰虫鸟亦应天地春薫草席铺座藤枝酒注樽中庭无平地高下随所陈蛮鼔声坎坎巴女舞蹲蹲使君居上头掩口语衆賔勿笑风俗陋勿欺官府贫蜂巢与蚁穴随分有君臣开元寺东池早春池水暖温暾水清波澹滟蔟蔟青泥中新蒲叶如劒梅房小白褁柳彩轻黄染顺气草薰薰适情鸥汎汎旧游成梦寐往事随阳焱芳物感幽怀一动平生念东涧种柳野性爱栽植植柳水中坻乘春持斧斫裁截而树之长短旣不一高下随所宜倚岸埋大干临流揷小枝松栢不可待楩柟固难移不如种此树此树易荣滋无根亦可活成隂况非迟三年未离郡可以见依依种罢水边憇仰头闲自思富贵本非望功名须待时不种东溪柳端坐欲何爲卧小斋朝起视事毕晏坐饱食终㪚步长廊下退卧小斋中拙政自多暇幽情谁与同孰云二千石心如田野翁歩东坡朝上东坡歩夕上东坡歩东坡何所爱爱此新成树种植当岁初滋荣及春暮信意取次栽无行亦无数緑隂斜景转芳气微风度新叶鸟下来萎花蝶飞去闲携斑竹杖徐曵黄麻屦欲识往来频青芜成白路征秋税毕题郡南亭高城直下视蠢蠢见巴蛮安可施政敎尚不通语言且喜赋歛毕幸闻闾井安岂伊循良化頼此丰登年按牍旣简少池馆亦清闲秋雨檐果落夕钟林鸟还南亭日萧洒偃卧恣踈顽蚊蟇巴徼炎毒早三月蚊蟇生𠯗肤拂不去遶耳薨薨声斯物颇微细中人初甚轻如有肤受譛乆则疮痏成痏成无柰何所要防其萌么虫何足道濳喻儆人情登龙昌上寺望江南山怀钱舎人骑马出西郭悠悠欲何之独上高寺去一与白云期虚槛晚萧洒前山碧参差忽似青龙阁同望玉峯时因咏松雪句永怀鸾䳽姿六年不相见况乃隔荣衰郊下西日照高树树头子规鸣东风吹野水水畔江蓠生尽日看山立有时寻涧行兀兀长如此何许似专城遣怀乐往必悲生泰来犹否极谁言此数然吾道何终塞尝求檐尹卜拂龟竟默默亦曾仰问天天但苍苍色自兹唯委命名利心双息近日转闲安郷国亦休忆回看世间苦苦在求不得我今无所求庻离忧悲域岁晚霜降水返壑风落木归山冉冉岁将晏物皆复本源何此南迁客五年独未还命迍分已定日乆心弥安亦尝心与口静念私自言去国固非乐归郷未必欢何须自生苦舍易求其难负冬日杲杲冬日出照我屋南隅负暄闭目坐和气生肌肤初似飮醇醪又如蛰者苏外融百骸畅中适一念无旷然忘所在心与虚空俱委顺山城虽荒芜竹树有嘉色郡俸诚不多亦足充衣食外累由心起心宁累自息尚欲忘家郷谁能筭官职宜怀齐远近委顺随南北归去诚可怜天涯住亦得宿溪翁衆心爱金玉衆口贪酒肉何此溪上翁飮瓢亦自足溪南刈薪草溪北修墙屋岁种一顷田春驱两黄犊于中甚安适此外无营欲溪畔偶相逢庵中遂同宿辞翁向朝市问我何官禄虚言笑杀翁郎官应列宿重过寿泉忆与杨九别时因题店壁商州南十里有水名寿泉涌出石崖下流经山店前忆昔相送日我去君言还寒波与老泪此地共潺湲一去历万里再来经六年形容已变改处所犹依然他日君过此殷勤吟此篇西掖早秋直夜书意自此后中书舎人时作凉风起禁掖新月生宫沼夜半秋暗来万年枝袅袅炎凉递时节钟鼓交昏晓遇圣惜年衰报恩愁力小素飡无补益朱绶虚纒绕冠盖栖野云稻粱养山鸟量力私自省所得巳非少五品不爲贱五十不爲夭若无知足心贪求何日了庭松堂下何所有十松当我阶乱立无行次高下亦不齐高者三丈长下者十尺低有如野生物不知何人栽接以青瓦屋承之白沙台朝昏有风月燥湿无尘泥䟽韵秋摵摵凉阴夏凄凄春深微雨夕满叶珠漼漼岁暮大雪天压枝玉皑皑四时各有趣万木非其侪去年买此宅多爲人所咍一家二十口移转就松来移来有何得但得烦襟开即此是益友岂必交贤才顾我唯俗士冠带走尘埃未称爲松主时时一愧怀竹䆫甞爱辋川寺竹䆫东北廊一别十余载见竹未曾忘今春二月初卜居在新昌未暇作厩库且先营一堂开䆫不煳纸种竹不依行意取北檐下䆫与竹相当遶屋声浙浙逼人色苍苍烟通杳蔼气月透玲珑光是时三伏天天气热如汤独此竹䆫下朝回解衣裳轻纱一幅巾小簟六尺牀无客尽日静有风终夜凉乃知前古人言事颇谙详清风北䆫卧可以傲羲皇同韩侍郎游郑家池吟诗小飮野艇容三人晩池流浼浼悠然倚棹坐水思如江海宿雨洗沙尘晴风荡烟霭残阳上竹树枝叶生光彩我本偶然来景物如相待白鸥惊不起緑芡行堪採齿发虽巳衰性灵未云改逢时遇盃酒尚有心情在晩归有感朝弔李家孤暮问崔家疾廻马独归来仾眉心郁郁平生所善者多不过六七如何十年间零落三无一刘曾梦中见元向花前失渐老与谁游春城好风日曲江感秋二首并序元和二年三年四年予每岁有曲江感秋诗凡三篇编在第七集卷是时予爲左拾遗翰林学士无何贬江州司马忠州刺史前年迁主客郎中知制诰未周岁授中书舎人今游曲江又值秋日风物不改人事屡变况予中否后遇昔壮今衰慨然感怀复有此作噫人生多故不知明年秋又何许也时二年七月十日云耳元和二年秋我年三十七长庆二年秋我年五十一中间十四年六年居谴黜穷通与荣悴委运随外物遂师庐山远重弔湘江屈夜听竹枝愁秋看滟堆没近辞巴郡印又秉纶闱笔晩遇何足言白发映朱绂销沈昔意气改换旧容质独有曲江秋风烟如往日又一首踈芜南岸草萧飒西风树秋到来几时蝉声又无数莎平緑茸合莲落青房露今日临望时往年感秋处池中水依旧城上山如故独我鬓间毛昔黒今垂素荣名与壮齿相避如朝暮时命始欲来年颜已先去当春不欢乐临老徒惊悞故作咏怀诗题于曲江路翫松竹二首龙蛇隐大泽麋鹿游丰草栖凤安于梧濳鱼乐于藻吾亦爱吾庐庐中乐吾道前松后脩竹偃卧可终老各附其所安不知他物好坐爱前檐前卧爱北䆫北䆫竹多好风檐松有嘉色幽怀一以合俗念随縁息在尔虽无情于予即有得乃知性相近不必动与植衰病无趣因吟所怀朝飡多不饱夜卧常少睡自觉寝食间都无少年味平生好诗酒今亦将舍弃酒唯下药飮无复曾欢醉诗多听人吟自不题一字病姿引衰相日夜相继至况当尚少朝弥慙居近侍终当求一郡聚少渔樵费合口便归山不问人间事逍遥咏亦莫恋此身亦莫厌此身此身何足恋万劫烦恼根此身何足厌一聚虚空尘无恋亦无厌始是逍遥人白氏文集卷第十一白氏文集白氏长庆集卷第十二白氏文集卷第十二感伤四謌行曲引杂言凡二十九首短歌行曈曈太阳如火色上行千里下一刻出为白昼入为夜圆转如珠住不得住不得可奈何为君举酒謌短謌謌声苦词亦苦四座少年君听取今夕未竟明夕催秋风才往春风回人无根蔕时不驻朱颜白日相隳頽劝君且强笑一面劝君复强饮一盃人生不得长欢乐年少须㬰老到来生离别食檗不易食梅难檗能苦兮梅能酸未如生别之爲难苦在心兮酸在肝晨鸡再鸣残月没征马连嘶行人出回看骨肉哭一声梅酸檗苦甘如蜜河水白黄云秋行人河边相对愁天寒路旷何处宿棠梨叶战风飕飕生离别生离别忧从何来无断絶忧极心劳血气衰未年三十生白发浩歌行天长地久无终毕昨夜今朝又明日鬓发苍浪牙齿踈不觉身年四十七前去五十有几年把镜照面心茫然既无长绳系白日又无大药驻朱颜朱颜日渐不如故青史功名在何处欲留年少待富贵富贵不来年少去去复去兮如长河东流赴海无回波贤愚贵贱同归尽北邙塜墓高嵳峩古来如此非独我未死有酒且酣歌颜回短命伯夷饿我今所得亦巳多功名富贵须待命命若不来知奈何王夫子王夫子送君为一尉东南三千五百里道途虽逺位虽卑月俸犹堪活妻子男儿口读古人书束带歛手来从事近将徇禄给一家逺则行道佐时理行道佐时须待命委身下位无为耻命苟未来且求食官无高卑及逺迩男儿上既未能济天下下又不至饥寒死吾观九品至一品其间气味都相似紫绶朱绂青布衫颜色不同而巳矣王夫子别有一事欲劝君遇酒逢春且欢喜江南遇天宝乐叟白头病叟泣且言禄山未乱入棃园能弹琵琶和法曲多在华清随至尊是时天下太平久年年十月坐朝元千官起居环珮合万国㑹同车马奔金钿照耀石瓮寺兰麝薰煑温汤源贵妃宛转侍君侧体弱不胜珠翠繁冬雪飘飖锦袍煖春风荡漾霓裳飜欢娱未足燕宼至弓劲马肥胡语喧豳土人迁避夷狄鼎湖龙去哭轩辕从此漂沦到南土万人死尽一身存秋风江上浪无限暮雨舟中酒一樽涸鱼久失风波势枯草曾沾雨露恩我自秦来君莫问骊山渭水如荒村新丰树老笼明月长生殿闇鏁春昏红叶纷纷盖欹瓦緑苔重重封坏垣唯有中官作宫使每年寒食一开门送张山人归嵩阳黄昏惨惨天微雪修行坊西鼓声絶张生马瘦衣且单夜扣柴门与我别媿君冐寒来别我为君沽酒张灯火酒酣火煖与君言何事入关又岀关答云前年偶下山四十余月客长安长安古来名利地空手无金行路难朝游九城陌肥马轻车欺杀客暮宿五侯门残茶冷酒愁杀人春明门门前便是嵩山路幸有云泉容此身明日辞君且归去醉后走笔酬刘五主簿长句之赠兼简张大贾二十四先辈昆季刘兄文高行孤立十五年前名翕习是时相遇在符离我年二十君三十得意忘年心迹亲寓居同县日知闻衡门寂寞朝寻我古寺萧条暮访君朝来暮去多携手穷巷贫居何所有秋灯夜写聮句诗春雪朝倾煖寒酒陴湖緑爱白鸥飞濉水清怜红鲤肥偶语闲攀芳树立相扶醉踏落花归张贾弟兄同里巷乘闲数数来相访雨天连宿草堂中月夜徐行石桥上我年渐长忽自惊镜中冉冉髭须生心畏后时同励志身牵前事各求名问我栖栖何所适郷人荐为鹿鸣客二千里别谢交游三十韵诗慰行役出门可怜唯一身弊裘瘦马入咸秦冬冬街鼓红尘闇晩到长安无主人二贾二张与余弟驱车逦迆来相继操词握赋为干戈锋锐森然胜气多齐入文塲同苦战五人十载九登科二张得隽名居甲羙退争雄重告捷棠棣辉荣并桂枝芝兰芬馥和荆叶唯有沆犀屈未伸握中自谓骇鸡珍三年不鸣鸣必大岂独骇鸡当骇人元和运启千年圣同遇明时余最幸始辞祕阁吏王畿遽列谏垣升禁闱蹇步何堪鸣珮玉衰容不称着朝衣阊阖晨开朝百辟冕旒不动香烟碧步登龙尾上虚空立去天颜无咫尺宫花似雪从乘舆禁月如霜坐直庐身贱每惊随内宴才微常愧草天书晩松寒竹新昌第职居密近门多闭日暮银台下直回故人到门门暂开回头下马一相顾尘土满衣何处来歛手炎凉叙未毕先说旧山今悔出岐阳旅宦少欢娱江左羁游费时日赠我一篇行路吟吟之句句披沙金岁月徒催白发貌泥涂不屈青云心谁会茫茫天地意短才获用长才弃我随鹓鹭入烟云谬上丹墀为近臣君同鸾凤捿荆蕀犹着青袍作选人惆怅知贤不能荐徒为出入蓬莱殿月慙谏纸二百张岁愧俸钱三十万大底浮荣何足道几度相逢即身老且倾斗酒慰羁愁重话符离问旧游北巷邻居几家去东林旧院何人住武里村花落复开流沟山色应如故感此詶君千字诗醉中分手又何之须知通塞寻常事莫叹浮沉先后时慷慨临岐重相勉殷勤别后加飡饭君不见买臣衣锦还故郷五十身荣未为晩和钱贠外答卢贠外早春独游曲江见寄长句春来有色闇融融先到诗情酒思中柳岸霏微裛尘雨杏园澹荡开花风闻君独游心郁郁薄晩新晴骑马出醉思诗侣有同年春叹翰林无暇日云夫首唱寒玉音蔚章继和春愁吟此时我亦闭门坐一日风光三处心东墟晩歇时退居渭村凉风冷露萧索天黄蒿紫菊荒凉田遶塜秋花少颜色细虫小蝶飞飜飜中有腾腾独行者手拄渔竿不骑马晚从南涧钓鱼廻歇此墟中白杨下褐衣半故白发新人逢知我是何人谁言渭浦栖迟客曾作甘泉侍从臣客中月客从江南来来时月上弦悠悠行旅中三见清光圆晓随残月行夕与新月宿谁谓月无情千里逺相逐朝发渭水桥暮入长安陌不知今夜月又作谁家客挽歌词丹旐何飞扬素骖亦悲鸣晨光照闾巷轜车俨欲行萧条九月天哀挽出重城借问送者谁妻子与弟兄苍苍上古原峩峩开新茔含酸一恸哭异口同哀声旧壠转芜絶新坟日罗列春风草緑北邙山此地年年生死别长相思九月西风兴月冷霜华凝思君秋夜长一夜魂九升二月东风来草拆花心开思君春日迟一夜肠九回妾住洛桥北君住洛桥南十五即相识今年二十三有如女萝草生在松之侧蔓短枝苦高萦回上不得人言人有愿愿至天必成愿作远方兽歩步比肩行愿作深山木枝枝连理生山鹧鸪山鹧鸪朝朝暮暮啼复啼啼时露白风凄凄黄茅冈头秋日晩苦竹岭下寒月低畬田有粟何不啄石楠有枝何不栖迢迢不缓复不急楼上舟中夜闇入梦郷迁客展转卧抱儿寡妇彷徨立山鹧鸪尔本此郷鸟生不辞巢不别群何苦声声啼到晓啼到晓唯能愁北人南人惯闻如不闻放旅鴈元和十年冬作九江十年冬大雪江水生氷树枝析百鸟无食东西飞中有旅鴈声最饥雪中啄草氷上宿翅冷腾空飞动迟江童持网捕将去手携入市生卖之我本北人今谴谪人鸟虽殊同是客见此客鸟伤客人赎汝放汝飞入云鴈鴈汝飞向何处第一莫飞西北去淮西有贼讨未平百万甲兵乆屯聚官军贼军相守老食尽兵穷将及汝健儿饥饿射汝喫㧞汝翅翎为箭羽送春归元和十一年三月一十日作送春归三月尽日日暮时去年杏园花飞御沟緑何处送春曲江曲今年杜䳌花落子规啼送春何处西江西帝城送春犹怏怏天涯送春能不加惆怅莫惆怅送春人冗贠无替五十年罢应须准拟再送浔阳春五年炎凉凡十变又知此身健不健好去今年江上春明年未死还相见山石榴寄元九山石榴一名山踯躅一名杜䳌花杜䳌啼时花扑扑九江三月杜鹃来一声催得一枝开江城上闲无事山下斸得厅前栽烂熳一拦十八树根株有数花无数千芳万叶一时新嫰紫殷红鲜麴尘泪痕裛损燕支脸翦刀栽破红绡巾谪仙初堕愁在世姹女新嫁娇泥春日射血珠将滴地风飜火熖欲烧人闲折两枝持在手细看不似人间有花中此物似西施芙蓉芍药皆嫫母奇芳絶艳别者谁通州迁客元拾遗拾遗初贬江陵去去时正值青春暮商山秦岭愁杀君山石榴花红夹路题诗报我何所云苦云色似石榴裙当时藂畔唯思我今日栏前只忆君忆君不见坐销落日西风起红纷纷画竹歌并引恊律郎萧恱善画竹举时无伦萧亦甚自祕重有终嵗求其一竿一枝而不得者知予天与好事忽写一十五竿惠然见投予厚其意高其艺无以答贶作歌以报之凡一百八十六字云植物之中竹难写古今虽画无似者萧郎下笔独逼眞丹青以来唯一人人画竹身肥拥肿萧画竹茎瘦节竦人画竹梢死羸垂萧画竹枝活叶动不根而生从意生不笋而成由笔成野塘水边碕岸侧森森两丛十五茎婵姢不失筠粉态萧飒尽得风烟情举头忽看不似画仾耳静听疑有声西丛七茎劲而健省向天竺寺前石上见东丛八茎踈且寒忆曾湘妃庙里雨中看幽姿远思少人别与君相顾空长叹萧郎萧郎老可惜手战眼昏头雪色自言便是絶笔时从今此竹尤难得眞娘墓眞娘墓虎丘道不识眞娘镜中面唯见眞娘墓头草霜摧桃李风折莲眞娘死时犹少年脂肤荑手不牢固世间有物难留连难留连易销歇塞北花江南雪长恨歌传前进士陈鸿撰开元中泰阶平四海无事玄宗在位嵗久倦于旰食宵衣政无小大始委于右丞相深居游宴以声色自娱先是元献皇后武淑妃皆有宠相次即世宫中虽良家子千数无可恱目者上心忽忽不乐时每岁十月驾幸华清宫内外命妇熠燿景从浴日余波赐以汤沐春风灵液澹荡其间上心油然若有顾遇左右前后粉色如土诏高力士濳搜外宫得弘农杨玄琰女于寿邸既筓矣鬒发腻理纎秾中度举止闲冶如汉武帝李夫人别䟽汤泉诏赐藻莹既出水体弱力微若不任罗绮光彩焕发转动照人上甚恱进见之日奏霓裳羽衣曲以导之定情之夕授金钗钿合以固之又命戴步揺垂金珰明年册为贵妃半后服用繇是冶其容敏其词婉娈万态以中上意上益嬖焉时省风九州泥金五岳骊山雪夜上阳春朝举上行同室宴专席寝专房虽有三夫人九嫔二十七世妇八十一御妻暨后宫才人乐府妓女使天子无顾眄意自是六宫无复进幸者非徒殊艳尤态致是盖才智明慧善巧便侫先意希㫖有不可形容者叔父昆弟皆列在清贵爵为通侯姊妹封国夫人富埒王室车服邸第与大长公主侔而恩泽势力则又过之出入禁门不问京师长吏为之侧目故当时谣咏有云生女勿悲酸生男勿喜欢又曰男不封侯女作妃看女却为门上楣其人心羡慕如此天宝末兄国忠盗丞相位愚弄国柄及安禄山引兵向阙以讨杨氏为辞潼关不守翠华南幸出咸阳道次马嵬亭六军徘徊持㦸不进从官郎吏伏上马前请诛错以谢天下国忠奉氂缨盘水死扵道周左右之意未快上问之当时敢言者请以贵妃塞天下怒上知不免而不忍见其死反袂掩面使牵之而去苍黄展转竟就絶扵尺组之下既而玄宗狩成都肃宗受禅灵武明年大兇归元大驾还都尊玄宗为太上皇就养南宫迁于西内时移事去乐尽悲来每至春之日冬之夜池莲夏开宫槐秋落梨园弟子玉琯发音闻霓裳羽衣一声则天颜不怡左右歔欷三载一意其念不衰求之梦魂杳不能得适有道士自蜀来知上皇心念杨妃如是自言有李少君之术玄宗大喜命致其神方士乃竭其术以索之不至又能游神驭气出天界没地府以求之不见又旁求四虚上下东极天海跨蓬壶见最高仙山上多楼阙西厢下有洞户东向阖其门署曰玉妃太眞院方士抽簪叩扉有双童女出应门方士造次未及言而双鬟复入俄有碧衣侍女又至诘其所从方士因称唐天子使者且致其命碧衣云玉妃方寝请少待之于时云海沉沉洞天日晚琼户重阖悄然无声方士屏息歛足拱手门下久之而碧衣迎入且曰玉妃出见一人冠金莲披紫绡珮红玉曵凤舄左右侍者七八人揖方士问皇帝安否次问天宝十四年巳还事言讫㦖黙指碧衣取金钗钿合各㭊其半授使者曰为谢太上皇谨献是物寻旧好也方士受辞与信将行色有不足玉妃固征其意复前跪致词请当时一事不为他人闻者验于太上皇不然恐钿合金钗负新垣平之诈也玉妃茫然退立若有所思徐而言之曰昔天宝十载侍辇避暑骊山宫秋七月牵牛织女相见之夕秦人风俗是夜张锦绣陈饮食树瓜华焚香于庭号为乞巧宫掖间尤尚之夜殆半休侍衞于东西厢独侍上上凭肩而立因仰天感牛女事密相誓心愿世世为夫妇言毕执手各呜咽此独君王知之耳因自悲曰由此一念又不得居此复堕下界且结后縁或为天或为人决再相见好合如旧因言太上皇不亦乆人间幸惟自安无自苦耳使者还奏太上皇皇心震悼日日不豫其年夏四月南宫晏驾元和元年冬十二月太原白乐天自校书郎尉于盩厔鸿与琅邪王质夫家于是邑暇日相携游仙游寺话及此事相与感叹质夫举酒扵乐天前曰夫希代之事非遇出世之才润色之则与时消没不闻于世乐天深于诗多于情者也试为歌之如何乐天因为长恨歌意者不但感其事亦欲惩尤物窒乱阶垂于将来也歌既成使鸿传焉世所不闻者予非开元遗民不得知世所知者有玄宗本纪在今但传长恨歌云尔汉皇重色思倾国御宇多年求不得杨家有女初长成养在深闺人未识天生丽质难自弃一朝选在君王侧回眸一笑百媚生六宫粉黛无颜色春寒赐浴华清池温泉水滑洗凝脂侍儿扶起娇无力始是新承恩泽时云鬓花颜金歩摇芙蓉帐暖度春宵春宵苦短日高起从此君王不早朝承欢侍宴无闲暇春从春游夜专夜后宫佳丽三千人三千宠爱在一身金屋粧成娇侍夜玉楼宴罢醉和春姊妹弟兄皆列土可怜光彩生门户遂令天下父母心不重生男重生女骊宫高处入青云仙乐风飘处处闻缓歌缦舞凝丝竹尽日君王看不足渔阳鼓动地来惊破霓裳羽衣曲九重城阙烟尘生千乘万骑西南行翠华摇摇行复止西岀都门百余里六军不发无柰何宛转娥眉马前死花钿委地无人収翠翘金雀玉搔头君王掩面救不得回看血泪相和流黄埃㪚漫风萧索云栈萦纡登劒阁峨嵋山下少人行旌旗无光日色薄蜀江水碧蜀山青圣主朝朝暮暮情行宫见月伤心色夜雨闻铃肠断声天旋日转回龙驭到此踌躇不能去马嵬坡下泥土中不见玉颜空死处君臣相顾尽霑衣东望都门信马归归来池苑皆依旧太液芙蓉未央柳芙蓉如面柳如眉对此如何不泪垂春风桃李花开夜秋雨梧桐叶落时西宫南苑多秋草宫叶满阶红不扫梨园弟子白发新椒房阿监青娥老夕殿萤飞思悄然孤灯挑尽未成眠迟迟钟鼓初长夜耿耿星河欲曙天鸳鸯瓦冷霜华重翡翠衾寒谁与共悠悠生死别经年魂魄不曾来入梦临卭道士鸿都客能以精诚致魂魄爲感君王展转思遂敎方士殷勤觅排空驭气奔如电昇天入地求之遍上穷碧落下黄泉两处茫茫皆不见忽闻海上有仙山山在虚无缥缈间楼阁玲珑五云起其中绰约多仙子中有一人字玉眞雪肤花貌参差是金阙西厢叩玉扃转敎小玉报双成闻道汉家天子使九华帐里梦中惊揽衣推枕起徘徊珠箔银屏逦迤开云鬓半垂新睡觉花冠不整下堂来风吹仙袂飘飖举犹似霓裳羽衣舞玉容寂寞泪拦干梨花一枝春带雨含情凝睇谢君王一别音容两眇茫昭阳殿里㤙爱絶蓬莱宫中日月长回头下望人寰处不见长安见尘雾唯将旧物表深情钿合金钗寄将去钗留一股合一扇钗擘黄金合分钿但令心似金钿坚天上人间㑹相见临别殷勤重寄词词中有誓两心知七月七日长生殿夜半无人私语时在天愿作比翼鸟在地愿爲连理枝天长地乆有时尽此恨緜緜无尽期妇人苦蝉鬓加意梳蛾眉用心扫几度晓粧成君看不言好妾身重同穴君意轻偕老惆怅去年来心知未能道今朝一开口语少意何深愿引他时事移君此日心人言夫妇亲义合如一身及至死生际何曾苦乐均妇人一䘮夫终身守孤孑有如林中竹忽𬒳风吹折一折不重生枯死犹抱节男儿若䘮妇能不暂伤情应似门前柳逢春易发荣风吹一枝折还有一枝生为君委曲言愿君再三听须知妇人苦从此莫相轻长安道花枝缺处青楼开艳歌一曲酒一盃羙人劝我急行乐自古朱颜不再来君不见外州客长安道一回来一廻老濳别离不得哭濳别离不得语暗相思两心之外无人知深笼夜鏁独栖鸟利劒春断连理枝河水虽浊有清日乌头虽黑有白时唯有濳离与暗别彼此甘心无后期隔浦莲隔浦爱红莲昨日看犹在夜来风吹落只得一回採花开虽有明年期复愁明年还暂时寒食野望吟丘墟郭门外寒食谁家哭风吹旷野纸钱飞古墓累累春草緑棠梨花映白杨树尽是死生离别处冥寞重泉哭不闻萧萧暮雨人归去琵琶引并序元和十年予左迁九江郡司马明年秋送客湓浦口闻舟船中夜弹琵琶者听其音铮铮然有亰都声问其人本长安倡女甞学琵琶扵穆曹二善才年长色衰委身为贾人妇遂命酒使快弹数曲曲罢㦖黙自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十二言命曰琵琶行浔阳江头夜送客枫叶荻花秋索索主人下马客在船举酒欲饮无管絃醉不成欢惨将别别时茫茫江浸月忽闻水上琵琶声主人忘归客不发寻声闇问弹者谁琵琶声停欲语迟移船相近邀相见添酒廻灯重开宴千唿万唤始出来犹抱琵琶半遮面转轴拨絃三两声未成曲调先有情絃絃掩抑声声思似诉平生不得意仾眉信手续续弹说尽心中无限事轻拢慢捻抹复挑初为霓裳后緑腰大絃嘈嘈如急雨小絃切切如私语嘈嘈切切错杂弹大珠小珠落玉盘间关鸎语花底滑幽咽泉流氷下滩氷泉冷涩絃凝絶凝絶不通声暂歇别有幽愁暗恨生此时无声胜有声银瓶乍破水浆迸铁骑突出刀枪鸣曲终収拨当心画四絃一声如裂帛东船西舫悄无言唯见江心秋月白沉吟放拨挿絃中整顿衣裳起歛容自言本是京城女家在虾蟇陵下住十三学得琵琶成名属教坊第一部曲罢曾教善才伏粧成每𬒳秋娘妬五陵年少争纒头一曲红绡不知数钿头云箆击节碎血色罗裙飜酒污今年欢笑复明年秋月春风等闲度弟走从军阿姨死暮去朝来颜色故门前冷落鞍马稀老大嫁作商人妇商人重利轻别离前月浮梁买茶去去来江口守空船遶船月明江水寒夜深忽梦少年事梦啼粧泪红阑干我闻琵琶巳叹息又闻此语重唧唧同是天涯沦落人相逢何必曾相识我从去年辞帝亰谪居卧病浔阳城浔阳小处无音乐终岁不闻丝竹声住近湓江地低湿黄芦苦竹绕宅生其间旦暮闻何物杜䳌啼血猿哀鸣春江花朝秋月夜往往取酒还独倾岂无山歌与村笛欧哑嘲哳难为听今夜闻君琵琶语如听仙乐耳暂明莫辞更坐弹一曲为君飜作琵琶行感我此言良久立却坐促絃絃转急凄凄不似向前声满座重闻皆掩泣就中泣下谁最多江州司马青衫湿简简吟苏家小女名简简芙蓉花腮柳叶眼十一把镜学点粧十二抽针能绣裳十三行坐事调品不肯迷头白地藏玲珑云髻生菜㨾飘飖风袖蔷薇香殊姿异态不可状忽忽转动如有光二月繁霜杀桃李明年欲嫁今年死丈人阿母勿悲啼此女不是凡夫妻恐是天仙谪人世只合人间十三岁大都好物不坚牢彩云易㪚琉璃脆花非花花非花雾非雾夜半来天明去来如春梦几多时去似朝云无觅处醉后狂言酬赠萧殷二恊律余杭邑客多羁贫其间甚者萧与殷天寒身上犹衣葛日高甑中未拂尘江城山寺十一月北风吹砂雪纷纷賔客不见绨袍惠黎庶未霑襦袴恩此时太守自慙愧重衣复衾有余温因命染人与针女先制两裘赠二君呉緜细软桂布密柔如狐腋白似云劳将诗书投赠我如此小惠何足论我有大裘君未见寛广和煖如阳春此裘非缯亦非纩裁以法度絮似仁刀尺钝拙制未岀毕亦不独裹一身若令在郡得五考与君展覆杭州人醉歌罢胡琴掩秦瑟玲珑再拜歌初毕谁道使君不解歌听唱黄鸡与白日黄鸡催晓丑时鸣白日催年酉前没腰间红绶系未穏镜里朱颜看巳失玲珑玲珑柰老何使君歌了汝更歌白氏文集卷第十二白氏文集白氏长庆集卷第十三白氏文集卷第十三律诗五言七言自两韵至一百韵凡九十九首代书诗一百韵寄微之忆在贞元岁初登典校司身名同日授心事一言知肺腑都无隔形骸两不羁踈狂属年少闲㪚为官卑分定金兰契言通药石规交贤方汲汲友直每偲偲有月多同赏无盃不共持秋风拂琴匣夜雪卷书帷高上慈恩塔幽寻皇子陂唐昌玉蘂㑹崇敬牡丹期笑劝迁辛酒闲吟短李诗儒风爱敦质佛理尚玄师度日曾无闷通宵靡不为双声聮律句八面对宫棊往往游三省腾腾出九逵寒销直城路春到曲江池树暖枝条弱山晴彩翠奇峯攅石緑点柳宛麴尘丝岸草烟铺地园花雪压枝早光红照耀新熘碧逶迆幄幕侵堤布盘筵占地施征伶皆絶艺选妓悉名姬铅黛凝春态金钿耀水嬉风流夸坠髻时世鬭啼眉密坐随欢促华樽逐胜移香飘歌袂动翠落舞钗遗筹挿红螺椀觥飞白玉巵打嫌调笑易饮讶卷波迟残席諠譁㪚归鞍酩酊骑酡颜乌帽侧醉袖玉鞭垂紫陌传钟鼓红尘塞路岐几时曾蹔别何处不相随荏苒星霜换廻环节候推两衙多请假三考欲成资运偶千年圣天成万物宜皆当少壮日同惜盛明时光景嗟虚掷云霄窃闇闚攻文朝矻矻讲学夜孜孜策目穿如札毫锋锐若锥繁张获鸟网坚守钓鱼坻并受䕫龙荐齐陈晁董词万言经济略三道太平基中第争无敌专塲战不疲辅车排胜阵掎角搴降旗双阙纷容衞千僚俨等夷恩随紫泥降名向白麻披既在高科选还从好爵縻东垣君谏诤西邑我驱驰再喜登乌府多慙侍赤墀官班分内外游处遂参差每列鹓鸾序偏瞻獬豸姿简威霜凛冽衣彩绣葳蕤正色摧强御刚肠嫉喔咿常憎持禄位不拟保妻儿养勇期除恶输忠在灭私下鞴惊鷰雀当道慑狐狸南国人无怨东台吏不欺理寃多定国切谏甚辛毗造次行于是平生志在兹道将心共直言与行兼危水闇波飜覆山藏路险巇未为明主识巳𬒳倖臣疑木秀遭风折兰芳遇霰萎千钧势易压一柱力难支腾口因成痏吹毛遂得疵忧来吟贝锦谪去咏江蓠邂逅尘中遇殷勤马上辞贾生离魏阙王粲向荆夷水过清源寺山经绮季祠心摇汉臯珮泪堕岘亭碑驿路縁云际城楼枕水湄思郷多绕泽望阙独登陴林晚青萧索江平緑渺弥野秋鸣蟋蟀沙冷聚鸬鹚官舎黄茅屋人家苦竹篱白醪充夜酌红粟备晨炊寡鹤摧风翮鳏鱼失水鬐闇雏啼且渴凉叶坠相思一点寒灯灭三声晓角吹蓝衫经雨故騘马卧霜羸念涸谁濡沐嫌醒自歠醨耳垂无伯乐舌在有张仪负气冲星劒倾心向日葵金言自销铄玉性肯磷缁伸屈须看蠖穷通莫问龟定知身是患当用道为医想子今如彼嗟予独在斯无聊当岁杪有梦到天涯坐阻连襟带行乖接履綦润销衣上雾香㪚室中芝念远縁迁贬惊时为别离素书三往复明月七盈亏旧里非难到余欢不可追树依兴善老草傍静安衰前事思如昨中懐写向谁北村寻古栢南宅访辛夷此日空搔首何人共解頥病多知夜永年长觉秋悲不饮长如醉加飡亦似饥狂吟一千字因使寄微之和郑元及第后秋归洛下闲居勤苦成名后优游得意间玉怜同匠琢桂恨隔年攀山静豹难隠谷幽鸎蹔还微吟诗引步浅酌酒开颜门逈暮临水䆫深朝对山云衢日相待莫悞许身闲与诸同年贺座主侍郎新拜太常同宴肃尚书亭子宠新卿典礼㑹盛客征文不失迁鸎侣因成贺鷰群池台晴间雪冠盖暮和云共仰曾攀处年深桂尚薰东都冬日㑹诸同年宴郑家林亭盛时陪上第假日㑹群贤桂折应同树鸎迁各异年賔阶纷组珮妓席俨花钿促膝齐贫贱差肩次后先助歌林下水销酒雪中天他日昇沉者无忘共此筵叙徳书情四十韵上宣歙崔中丞元圣生乘运忠贤出应期还将稽古力助立太平基土控呉兼越州连歙与池山河地襟带军鎭国藩维廉察安江甸澄清肃海夷股肱分外守耳目付中司楚老歌来暮秦人咏去思望如时雨至福似岁星移政静民无讼刑行吏不欺撝谦惊主宠隂德畏人知白玉慙温色朱绳让直辞行为时领袖言作世蓍龟盛幕招贤士连营训锐师光华下鹓鹭气色动熊罴出入麾幢引登临劒㦸随好风迎解榻羙景待搴帷晴野霞飞绮春郊柳宛丝城乌惊画角江鴈避红旗借草朱轮驻攀花紫绶垂山宜谢公屐洲称柳家诗酒气和芳杜絃声乱子规分毬齐马首列舞匝蛾眉醉惜年光晚欢怜日影迟回塘排玉棹归路拥金羁自顾龙钟者甞蒙噢咻之仰山尘不让涉海水难为身忝郷人荐名因国士推提携增善价拂拭长妍姿射策端心术迁乔整羽仪幸穿杨逺叶谬折桂高枝佩徳濳书带铭仁闇勒肌饬躬趋馆舎拜手挹阶墀霄汉程虽在风尘迹尚卑弊衣羞布素败屋厌茅茨养乏晨昏膳居无伏腊资盛时贫可耻壮岁病堪嗤擢第名方立躭书力未疲磨铅重剸割䇿蹇再奔驰相马须怜痩唿鹰正及饥扶摇重借便㑹有答恩时和渭北刘大夫借便秋遮虏寄朝中亲友巨鎭爲邦屏全材作国桢韬钤汉上将文墨鲁诸生豹虎关西卒金汤渭北城宠深初受棨威重正扬兵阵占山河布军谙水草行夏苗侵虎落宵遁失蕃营云队櫕戈㦸风行卷斾旌候空𤇺火灭气胜鼓鸣胡马辞南牧周师罢北征回头问天下何处有搀枪题故曹王宅甲第何年置朱门此地开山当賔合出溪绕妓堂廻覆井桐新长䕃䆫竹旧栽地荒红菡萏砌老緑莓苔捐馆梁王去思人楚客来西园飞盖处依旧月徘徊自江陵之徐州路上寄兄弟岐路南将北离忧弟与兄关河千里别风雪一身行夕宿劳郷梦晨装惨旅情家贫忧后事日短念前程烟鴈飜寒渚霜乌聚古城谁怜陟冈者西楚望南荆酬哥舒大见赠去岁欢游何处去曲江西岸杏园东花下忘归因羙景樽前劝酒是春风各从微宦风尘里共度流年离别中今日相逢愁又喜八人分㪚两人同和谈校书秋夜感怀呈朝中亲友遥夜凉风楚客悲清砧繁漏月高时秋霜似鬓年空长春草如袍位尚卑词赋擅名来巳乆烟霄得路去何迟汉庭卿相皆知巳不荐杨雄欲荐谁感秋寄逺惆怅时节晩两情千里同离忧不㪚处庭树正秋风鷰影动归翼蕙香销故丛佳期与芳岁牢落两成空春题华阳观帝子吹箫逐凤皇空留仙洞号华阳落花何处堪惆怅头白宫人扫影堂秋雨中赠元九不堪红叶青苔地又是凉风暮雨天莫恠独吟秋思苦比君校近二毛年城东闲游宠辱忧欢不到情任他朝市自营营独寻秋景城东去白鹿原头信马行答韦八丽句劳相赠佳期恨有违早知留酒待悔不趂花归春尽緑醅老雨多红蕚稀今朝如一醉犹得及芳菲华阳观桃花时招李六拾遗饮华阳观里仙桃发把酒看花心自知争忍开时不同醉明朝后日即空枝和友人洛中春感莫悲金谷园中月莫叹天津桥上春若学多情寻往事人间何处不伤人送张南简入蜀昨日诏书下求贤访陆沈无论能与否皆起徇名心君独南游去云山蜀路深寄陆补阙忽忆前年科第后此时鸡鹤蹔同群秋风惆怅须吹㪚鸡在中庭鹤在云华阳观中八月十五日夜招友翫月人道秋中明月好欲邀同赏意如何华阳洞里秋坛上今夜清光此处多曲江忆元九春来无伴闲游少行乐三分减二分何况今朝杏园里闲人逢尽不逢君过刘三十二故宅不见刘君来近逺门前两度满枝花朝来惆怅宣平过柳巷当头第一家下邽庄南桃花村南无限桃花发唯我多情独自来日暮风吹红满地无人解惜为谁开三月三十日题慈恩寺慈恩春色今朝尽尽日徘徊倚寺门惆怅春归留不得紫藤花下渐黄昏看浑家牡丹花戏赠李二十香胜烧兰红胜霞城中最数令公家人人㪚后君须看归到江南无此花春中与卢四周谅华阳观同居性情懒慢好相亲门巷萧条称作邻背烛共怜深夜月踏花同惜少年春杏坛住僻虽宜病芸阁官微不救贫文行如君尚憔悴不知霄汉待何人自城东至以诗代书戏招李六拾遗青门走马趂心期惆怅归来巳校迟应过唐昌玉蘂后犹当崇敬牡丹时蹔游还忆崔先辈欲醉先邀李拾遗尚残半月芸香俸不作归粮作酒资盩厔县北楼望山自此后诗爲畿尉时作一为趋走吏尘上不开颜辜负平生眼今朝始见山县西郊秋寄赠马造紫阁峯西清渭东野烟深处夕阳中风荷老叶萧条緑水蓼残花寂寞红我厌宦游君失意可怜秋思两心同别韦苏百年愁里过万感醉中来惆怅城西别愁眉两不开戏题新栽蔷薇移根易地莫憔悴野外庭前一种春少府无妻春寂寞花开将尔当夫人酬王十八李大见招游山自怜幽㑹心期阻复愧嘉招书信频王事牵身去不得满山松雪属他人县南花下醉中留刘五百岁几回同酩酊一年今日最芳菲愿将花赠天台女留取刘郎到夜归宿杨家杨氏弟兄俱醉卧披衣独起下高斋夜深不语中庭立月照藤花影上阶醉中留别杨六兄弟春初携手春深㪚无日花间不醉狂别后何人堪共醉犹残十日好风光醉中归盩厔金光门外昆明路半醉腾腾信马廻数日非关王事系牡丹花尽始归来游云居寺赠穆三十六地主乱峯深处云居路共踏花行独惜春胜地本来无定主大都山属爱山人和王十八蔷薇涧花时有懐萧侍御兼见赠霄汉风尘俱是系蔷薇花委故山深怜君独向涧中立一把红芳三处心再因公事到骆口驿今年到时夏云白去年来时秋树红两度见山心有愧皆因王事到山中期李二十文略王十八质夫不至独宿仙游寺文略也从牵吏役质夫何故恋嚣尘始知解爱山中宿千万人中无一人酬赵秀才赠新登科诸先辈莫羡蓬莱鸾鹤侣道成羽翼自生身君看名在丹台者尽是人间脩道人过天门街雪尽终南又欲春遥怜翠色对红尘千车万马九衢上廻首看山无一人惜玉蘂花有怀集贤王校书起芳意将䦨风又吹白云离叶雪辞枝集贤雠校无闲日落尽瑶花君不知春送卢秀才下第游太原谒严尚书未将时㑹合且与俗浮沉鸿养青冥翮蛟濳云雨心烟郊春别逺风碛暮程深墨客投何处并州旧翰林长安送柳大东归白杜羁游伴青门逺别离浮名相引住归路不同归送文畅上人东游得道即无着随縁西复东貌依年腊老心到夜禅空山宿驯溪虎江行泸水虫悠悠尘客思春满碧云中社日关路作晚景函关路凉风社日天青巖新有鷰红树欲无蝉愁立驿楼上厌行官堠前萧条秋兴苦渐近二毛年重到毓村宅有感欲入中门泪满巾庭花无主两廻春轩䆫帘幕皆依旧只是堂前欠一人乱后过流沟寺九月徐州新战后悲风杀气满山河唯有流沟山下寺门前依旧白云多叹发落多病多愁心自知行年未老发先衰随梳落去何须惜不落终须变作丝留别呉七正字成名共记甲科上署吏同登芸阁间唯是尘心殊道性秋蓬常转水长闲除夜宿洺州家寄关西住身为河北游萧条岁除夜旅泊在洺州邯郸至除夜思家邯郸驿里逢冬至抱膝灯前影对身想得家中夜深坐还应说着逺行人冬至夜懐湘灵艳质无由见寒衾不可亲何堪最长夜俱作独眠人感故张仆射诸妓黄金不惜买蛾眉拣得如花三四枝歌舞教成心力尽一朝身去不相随游仙游山闇将心地出人间五六年来人恠闲自嫌恋着未全尽犹爱云泉多在山见尹公亮新诗偶赠絶句袖里新诗十首余吟看句句是琼琚如何持此将干谒不及公卿一字书长安闲居风竹松烟昼掩关意中长似在深山无人不恠长安住何独朝朝暮暮闲早春独游曲江㪚职无羁束羸骖少送迎朝从直城出春傍曲江行风起池东暖云开山北晴氷销泉脉动雪尽草牙生露杏红初坼烟杨緑未成影迟新度鴈声涩欲啼鸎闲地心俱静韶光眼共明酒狂怜性逸药効喜身轻慵慢踈人事幽栖遂野情回看芸阁笑不似有浮名祕书省中忆旧山厌从薄宦校青简悔别故山思白云犹喜兰台非傲吏归时应免动移文凉夜有懐自此后诗并未应举时作清风吹枕席白露湿衣裳好是相亲夜漏迟天气凉送武士曹归蜀花落鸟嘤嘤南归称野情月宜秦岭宿春好蜀江行郷路通云栈郊扉近锦城乌台陟冈送人羡别时荣江南送北客因凭寄徐州兄弟书故园望断欲何如楚水呉山万里余今日因君访兄弟数行郷泪一封书赋得古原草送别离离原上草一岁一枯荣野火烧不尽春风吹又生逺芳侵古道晴翠接荒城又送王孙去萋萋满别情夜哭李夷道逝者絶影响空庭朝复昏家人哀临毕夜鏁寿堂门无妻无子何人葬空见铭旌向月飜病中作久为劳生事不学摄生道少年巳多病此身岂堪老秋江晩泊扁舟泊云岛倚棹念郷国四望不见人烟江澹秋色客心贫易动日入愁未息旅次景空寺宿幽上人院不与人境接寺门开向山暮钟鸣鸟聚秋雨病僧闲月隠云树外萤飞廊宇间幸投花界宿暂得静心颜长安正月十五日諠諠车骑帝王州羁病无心逐胜游明月春风三五夜万人行乐一人愁过高将军墓原上新坟委一身城中旧宅有何人妓堂賔合无归日野草山花又欲春门客空将感恩泪白杨风里一霑巾寒食卧病病逢佳节长叹息春雨蒙蒙榆柳色羸坐全非旧日容扶行半是他人力諠諠里巷踏青归笑闭柴门度寒食宿桐庐馆同崔存度醉后作江海漂漂共旅游一樽相劝㪚穷愁夜深醒后愁还在雨滴梧桐山馆秋江楼望归满眼云水色月明楼上人旅愁春入越郷梦夜归秦道路通荒服田园隔虏尘悠悠沧海畔十载避黄巾除夜寄弟妹感时思弟妹不寐百忧生万里经年别孤灯此夜情病容非旧日归思逼新正早晩重欢㑹羁离各长成寒食月夜风香露重梨花湿草舎无灯愁未入南邻北里歌吹时独倚柴门月中立感芍药花寄正一上人今日阶前红芍药几花欲老几花新开时不解比色相落后始知如幻身空门此去几多地欲把残花问上人晚秋闲居地僻门深少送迎披衣闲坐养幽情秋庭不扫携藤杖闲踏梧桐黄叶行秋暮郊居书懐郊居人事少昼卧对林峦穷巷厌多雨贫家愁早寒葛衣秋未换书卷病仍看若问生涯计前溪一钓竿为薛台悼亡半死梧桐老病身重泉一念一伤神手携雉子夜归院月冷房空不见人途中寒食路傍寒食行人絶独占春愁在路傍马上垂鞭愁不语风吹百草野田香题流沟寺古松烟叶葱龙苍麈尾霜皮驳落紫龙鳞欲知松老看尘壁死却题诗几许人感月悲逝者存亡感月一澘然月色今宵似往年何处曾经同望月樱桃树下后堂前代邻叟言懐人生何事心无定宿昔如今意不同宿昔愁身不得老如今恨作白头翁自河南经乱闗内阻饥兄弟离㪚各在一处因望月有感聊书所怀寄上浮梁大兄于濳七兄乌江十五兄兼示符离及下邽弟妹时难年饥世业空弟兄羁旅各西东田园寥落干戈后骨肉流离道路中弔影分为千里鴈辞根㪚作九秋蓬共看明月应垂泪一夜郷心五处同长安早春旅怀轩车歌吹諠都邑中有一人向隅立夜深明月卷帘愁日暮青山望郷泣风吹新緑草牙拆雨洒轻黄柳条湿此生知负少年春不展愁眉欲三十寒闺夜夜半衾裯冷孤眠懒未能笼香销尽火巾泪滴成氷为惜影相伴通宵不灭灯寄湘灵泪眼零寒冻不流每经高处即回头遥知别后西楼上应凭栏杆独自愁冬至宿杨梅馆十一月中长至夜三千里外逺行人若为独宿杨梅馆冷枕单牀一病身临江送夏瞻悲君老别我霑巾七十无家万里身愁见舟行风又起白头浪里白头人冬夜示敏巢炉火欲销灯欲尽夜长相对百忧生他时诸处重相见莫忘今宵灯下情客中守岁守岁樽无酒思郷泪满巾始知为客苦不及在家贫畏老偏惊节防愁预恶春故园今夜里应念未归人问淮水自嗟名利客扰扰在人间何事长淮水东流亦不闲宿樟亭驿夜半樟亭驿愁人起望乡月明何所见潮水白茫茫及第后忆旧山偶献子虚登上第却吟招隠忆中林春萝秋桂莫惆怅纵有浮名不系心题李次云䆫竹不用栽为鸣鳯管不须截作钓鱼竿千花百草凋零后留向纷纷雪里看花下自劝酒酒盏酌来湏满满花枝看即落纷纷莫言三十是年少百歳三分巳一分题李十一东亭相思夕上松台立蛩思蝉声满耳秋惆怅东亭风月好主人今夜在鄜州春村二月村园暖桑间戴胜飞农夫舂旧谷蚕妾祷新衣牛马因风远鸡豚过社稀黄昏林下路鼓笛赛神归题施山人野居得道应无着谋生亦不妨春泥秧稻暖夜火焙茶香水巷风尘少松斋日月长高闲眞是贵何处觅侯王白氏文集卷第十三白氏文集白氏长庆集卷第十四白氏文集卷第十四律诗五言七言自两韵至一百韵凡一百首翰林中送独孤二十七起居罢职出院碧落留云住青冥放鹤还银台向南路从此到人间重寻杏园忽忆芳时频酩酊却寻醉处重徘徊杏花结子春深后谁解多情又独来曲江独行自此后在翰林时作独来独去何人识厩马朝衣野客心闲爱无风水边坐杨花不动树阴阴同李十一醉忆元九花时同醉破春愁醉折花枝作酒筹忽忆故人天际去计程今日到凉州同钱员外题絶粮僧巨川三十年来坐对山唯将无事化人间斋时往往闻钟笑一食何如不食闲絶句代书赠钱员外欲寻秋景闲行去君病多慵我兴孤可惜今朝山最好强能骑马出来无晩秋有懐郑中旧隠天高风袅袅郷思绕关河寥落归山梦殷勤採蕨歌病添心寂寞愁入鬓蹉跎晩树蝉鸣少秋阶日上多长闲羡云鹤久别愧烟萝其奈丹墀上君㤙未报何禁中九日对菊花酒忆元九赐酒盈杯谁共持宫花满把独相思相思只傍花边立尽日吟君咏菊诗送王十八归山寄题仙游寺曾于太白峯前住数到仙游寺里来黑水澄时潭底出白云破处洞门开林间煖酒绕红叶石上题诗扫緑苔惆怅旧游无复到菊花时节羡君廻答张籍因以代书怜君马痩衣裘薄许到江东访鄙夫今日正闲天又暖可能扶病暂来无曲江早春曲江柳条渐无力杏园伯劳初有声可怜春浅游人少好傍池边下马行见元九悼亡时因以此寄夜泪闇销明月幌春肠遥断牡丹庭人间此病治无药唯有楞伽四卷经寒食夜无月无灯寒食夜夜深犹立闇花前忽因时节惊年几四十如今欠一年杏园花落时招钱员外同醉花园欲去去应迟正是风吹狼借时近西数树犹堪醉半落春风半在枝重题西明寺牡丹往年君向东都去曾叹花时君未回今年况作江陵别惆怅花前又独来只愁离别长如此不道明年花不开同钱员外禁中夜直宫漏三声知半夜好风凉月满松筠此时闲坐寂无语药树影中唯两人禁中夜作书与元九心绪万端书两纸欲封重读意迟迟五声宫漏初明后一㸃䆫灯欲灭时八月十五日夜禁中独直对月忆元九银台金阙夕沉沉独宿相思在翰林三五夜中新月色二千里外故人心渚宫东面烟波冷浴殿西头钟漏深犹恐清光不同见江陵卑湿足秋阴寄陈式五兄年来白发两三茎忆别君时髭未生惆怅料君应满鬓当初是我十年兄庾顺之以紫霞绮逺赠以诗答之千里故人心郑重一端香绮紫氛氲开缄日映晚霞色满幅风生秋水文为褥欲裁怜叶破制裘将翦惜花分不如缝作合欢被寤寐相思如对君送元八归凤翔莫道岐州三日程其如风雪一身行与君况是经年别蹔到城来又出城雨雪放朝因懐微之归骑纷纷满九衢放朝三日为泥涂不知雨雪江陵府今日排衙得免无咏懐岁去年来尘土中眼看变作白头翁如何辨得归山计两顷村田一亩宫闻微之江陵卧病以大通中㪚碧腴垂云膏寄之因题四韵巳题一帖红消㪚又封一合碧云英凭人寄向江陵去道路迢迢一月程未必能治江上瘴且图遥慰病中情到时想得君拈得枕上开看眼蹔明酬钱员外雪中见寄松雪无尘小院寒闭门不似住长安烦君想我看心坐报道心空无可看重酬钱员外雪中重寄雪山偈问答殷勤四句中本立空名縁破妄若能无妄亦无空独酌忆微之独酌花前醉忆君与君春别又逢春惆怅银杯来处重不曾盛酒劝闲人微之宅残牡丹残红零落无人赏雨打风摧花不全诸处见时犹怅望况当元九小亭前新磨镜衰容常晚栉秋镜偶新磨一与清光对方知白发多鬓毛从幻化心地付头陁任意浑成雪其如似梦何感发落昔日愁头白谁知未白衰眼看应落尽无可变成丝八月十五日夜闻崔大员外翰林独直对酒翫月因懐禁中清景偶题是诗秋月高悬空碧外仙郎静翫禁闱间岁中唯有今宵好海内无如此地闲皓色分明双阙牓清光深到九门关遥闻独醉还惆怅不见金波照玉山酬王十八见寄秋思太白峯头雪晴忆仙游洞口云未报皇恩归未得慙君为寄北山文立春日酬钱员外曲江同行见赠下直遇春日垂鞭出禁闱两人携手语十里看山归柳色早黄浅水文新緑微风光向晚好车马近南稀机尽笑相顾不惊鸥鹭飞和钱员外青龙寺上方望旧山旧峯松雪旧溪云怅望今朝遥属君共道使臣非俗吏南山莫动北山文宴周皓大夫光福宅何处风光最可怜妓堂阶下砌台前轩车拥路光照地丝管入门声沸天緑蕙不香饶桂酒红樱无色让花钿野人不敢求他事唯借泉声伴醉眠晩秋夜碧空溶溶月华静月里愁人弔孤影花开残菊傍踈篱叶下衰桐落寒井塞鸿飞急觉秋尽邻鸡鸣迟知夜永凝情不语空所思风吹白露衣裳冷惜牡丹花二首惆怅阶前红牡丹晚来唯有两枝残明朝风起应吹尽夜惜衰红把火看寂寞萎红仾向雨离披破艳㪚随风晴明落地犹惆怅何况飘零泥土中答元奉礼同宿见赠相逢俱叹不闲身直日常多斋日频晓鼓一声分㪚去明朝风景属何人答马侍御见赠谬入金门侍玉除烦君问我意何如蟠木讵堪明主用笼禽徒与故人踈苑花似雪同随辇宫月如眉伴直庐浅薄求贤思自代嵇康莫寄絶交书上巳日恩赐曲江宴㑹即事赐欢仍许醉此㑹兴如何翰苑主恩重曲江春意多花低羞艳妓鸎㪚让清歌共道升平乐元和胜永和夜惜禁中桃花因懐钱员外前日归时花正红今夜宿时枝半空坐惜残芳君不见风吹狼借月明中和钱员外早冬翫禁中新菊禁署寒气迟孟冬菊初拆新黄间繁緑烂若金照碧仙郎小隠日心似陶彭泽秋怜潭上看日惯篱边摘今来此地赏野意濳自适金马门内花玉山峯下客寒芳引清句吟翫烟景夕赐酒色偏宜握兰香不敌凄凄百卉死歳晚冰霜积唯有此花开殷勤助君惜答刘戒之早秋别墅见寄凉风木槿篱暮雨槐花枝併起新秋思为得故人诗避地鸟择木升朝鱼在池城中与山下喧静闇相思凉夜有懐念别感时节早蛩闻一声风帘夜凉入露簟秋意生灯尽梦初罢月斜天未明闇凝无限思起傍药栏行秋思病眠夜少梦闲立秋多思寂寞余雨晴萧条早寒至鸟栖红叶树月照青苔地何况镜中年又过三十二禁中闻蛩悄悄禁门闭夜深无月明西䆫独闇坐满耳新蛩声秋虫切切闇䆫下喓喓深草里秋天思妇心雨夜愁人耳赠别宣上人上人处世界清净何所似似彼白莲花在水不着水性眞悟泡幻行㓗离尘滓修道来几时身心俱到此嗟予牵世网不得长依止离念与碧云秋来朝夕起春夜喜雪有懐王二十二夜雪有佳趣幽人出书帷微寒生枕席轻素对阶墀坐罢楚絃曲起吟班扇诗明宜灭烛后浄爱褰帘时䆫引曙色早庭销春气迟山隂应有兴不卧待微之詶和元九东川路诗十二首骆口驿旧题诗拙诗在壁无人爱鸟污苔侵文字残唯有多情元侍御绣衣不惜拂尘看南秦雪往岁曾为西邑吏惯从骆口到南秦三时云冷多飞雪二月山寒少有春我思旧事犹惆怅君作初行定苦辛仍頼愁猿寒不呌若闻猿呌更愁人山枇杷花二首万重青嶂蜀门口一树红花山顶头春尽忆家归未得仾红如解替君愁叶如裙色碧绡浅花似芙蓉红粉轻若使此花兼解语推囚御史定违程江楼月嘉陵江曲曲江迟明月虽同人别离一宵光景濳相忆两地阴晴逺不知谁料江边懐我夜正当池畔望君时今朝共语方同悔不解多情先寄诗亚枝花山邮花木似平阳愁杀多情騘马郎还似昇平池畔坐仾头向水自看粧江上笛江上何人夜吹笛声声似忆故园春此时闻者堪头白况是多愁少睡人嘉陵夜有懐二首露湿墙花春意深西廊月上半牀阴怜君独卧无言语惟我知君此夜心不明不闇胧胧月非暖非寒慢慢风独卧空牀好天气平明闲事到心中夜深行百牢关外夜行客三殿角头宵直人莫道近臣胜逺使其如同是不闲身望驿台靖安宅里当䆫柳望驿台前扑地花两处春光同日尽居人思客客思家江岸梨梨花有思縁和叶一树江头恼杀君最似孀闺少年妇白粧素袖碧纱裙答谢家最小偏怜女嫁得梁鸿六七年躭书爱酒日高眠雨荒春圃唯生草雪压朝厨未有烟身病忧来縁女少家贫忘却为夫贤谁知厚俸今无分枉向秋风吹纸钱答骑马入空台君入空台去朝往暮还来我入泉台去泉门无复开鳏夫仍系职稚女未胜哀寂寞咸阳道家人覆墓回答山驿梦入君旅梦来千里闭我幽魂欲二年莫忘平生行坐处后堂阶下竹丛前和元九与吕二同宿话旧感赠见君新赠吕君诗忆得同年行乐时争入杏园齐马首濳过柳曲闘蛾眉八人云㪚俱游宦七度花开尽别离闻道秋娘犹且在至今时复问微之忆元九眇眇江陵道相思逺不知近来文卷里半是忆君诗萧员外寄新蜀茶蜀茶寄到但惊新渭水煎来始觉珍满瓯似乳堪持翫况是春深酒渇人寄上大兄巳后诗在邽林居作秋鸿过尽无书信病戴纱巾强出门独上荒台东北望日西愁立到黄昏病中哭金銮子岂料吾方病飜悲汝不全卧惊从枕上扶哭就灯前有女诚为累无儿岂免怜病来才十日养得巳三年慈泪随声迸悲肠遇物牵故衣犹架上残药尚头边送出深村巷看封小墓田莫言三里地此别是终天寄内桑条初緑即爲别柿叶半红犹未归不如村妇知时节解爲田夫秋擣衣病气自知气发每因情情在何由气得平若问病根深与浅此身应与病齐生叹元九不入城门来五载同时班列尽官高何人牢落犹依旧唯有江陵元士曹眼暗早年勤倦看书苦晚歳悲伤出泪多眼损不知都自取病成方悟欲如何夜昏乍似灯将灭朝闇长疑镜未磨千药万方治不得唯应闭目学头陁得袁相书谷苖深处一农夫面黑头斑手把锄何意使人犹识我就田来送相公书病中作病来城里诸亲故厚薄亲踈心揔知唯有蔚章于我分深于同在翰林时感化寺见元九刘三十二题名处微之谪去千余里大白无来十一年今日见名如见面尘埃壁上破䆫前游悟贞寺回山下别张殷衡世縁未了住不得孤负青山心共知愁君又入都门去即是红尘满眼时村居寄张殷衡金氏村中一病夫生涯濩落性灵迃唯看老子五千字不蹋长安十二衢药铫夜倾残酒煖竹牀寒取旧氊铺闻君欲发江东去能到茅菴访别无病中得樊大书荒村破屋经年卧寂絶无人问病身唯有东都樊着作至今书信尚殷勤开元九诗书卷红牋白纸两三束半是君诗半是书经年不展縁身病今日开看生蠧鱼昼卧抱枕无言语空房独悄然谁知尽日卧非病亦非眠夜坐庭前尽日立到夜灯下有时坐彻明此情不语何人㑹时复长吁一两声暮立黄昏独立佛堂前满地槐花满树蝉大抵四时心揔苦就中肠断是秋天有感絶絃与断丝犹有却续时唯有衷肠断无应续得期答友问似玉童颜尽如霜病鬓新莫惊身顿老心更老于身村夜霜草苍苍虫切切村南村北行人絶独出前门望野田月明荞麦花如雪闻虫闇虫唧唧夜緜緜况是秋隂欲雨天犹恐愁人蹔得睡声声移近卧牀前寒食夜有懐寒食非长非短夜春风不热不寒天可怜时节堪相忆何况无灯各早眠赠内漠漠闇苔新雨地微微凉露欲秋天莫对月明思往事损君颜色减君年得钱舎人书问眼疾春来眼闇少心情点尽黄连尚未平唯得君书胜得药开缄未读眼先明还李十一马传语李君劳寄马病来唯着杖扶身纵拟强骑无出处却将牵与趂朝人九日寄行简摘得菊花携得酒遶村骑马思悠悠下邽田地平如掌何处登高望梓州夜坐斜月入前楹迢迢夜坐情梧桐上阶影蟋蟀近牀声曙傍䆫间至秋从簟上生感时因亿事不寝到鸡鸣村居田园莽苍经春早篱落萧条尽日风若问经过谈笑者不过田舎白头翁早春雪㪚因和气冰开得暖光春销不得处唯有鬓边霜和梦游春诗一百韵并序微之既到江陵又以梦游春诗七十韵寄予且题其序曰斯言也不可使不知吾者知知吾者亦不可使不知乐天知吾也吾不敢不使吾子知予辱斯言三复其㫖大抵悔既往而悟将来也然予以为苟不悔不寤则巳若悔于此则宜悟扵彼也反扵彼而悟于妄则宜归于眞也况与足下外服儒风内宗梵行者有日矣而今而后非觉路之返也非空门之归也将安反乎将安归乎今所和者其卒章指归于此夫感不甚则悔不熟感不至则悟不深故广足下七十韵为一百韵重为足下陈梦游之中所以甚感者叙婚仕之际所以至感者欲使曲尽其妄周知其非然后返乎眞归乎实亦犹法华经序火宅偈化城维摩经入媱舎过酒肆之义也微之微之予斯文也尤不可使不知吾者知幸藏之尔云昔君梦游春梦游仙山曲怳若有所遇似惬平生欲因寻昌蒲水渐入桃花谷到一红楼家爱之看不足池流渡清泚草嫰蹋緑蓐门柳闇全仾檐樱红半熟转行深深院过尽重重屋乌龙卧不惊青鸟飞相逐渐闻玉珮响始辩珠履躅遥见䆫下人娉婷十五六霞光抱明月莲艳开初旭缥缈云雨仙氛氲兰麝馥风流薄梳洗时世寛装束袖輭异文绫裾轻单丝縠裙腰银线压梳掌金筐蹙带缬紫莆萄袴花红石竹凝情都未语付意微相瞩眉敛逺山青鬟仾片云緑帐牵翡翠带被解鸳鸯幞秀色似堪飡秾华如可掬半卷锦头席斜铺绣腰褥朱脣素指勾粉汗红緜扑心惊睡易觉梦断魂难续笼委独栖禽劒分连理木存诚期有感誓志贞无黩京洛八九春未曾花里宿壮年徒自弃佳㑹应无复鸾歌不重闻凤兆从兹卜韦门女清贵裴氏甥贤淑罗扇夹花灯金鞍櫕绣毂既倾南国貌遂坦东牀腹刘阮心渐忘潘杨意方睦新修履信第初食尚书禄九醖备圣贤八珍穷水陆秦家重箫史彦辅怜衞叔朝馔馈独盘夜醪倾百斛亲賔盛辉赫妓乐纷瞱煜宿醉才解酲朝欢俄枕麴饮过君子争令甚将军酷酩酊歌鹧鸪颠狂舞鸲鹆月流春夜短日下秋天速谢傅隟奔光箫娘风过烛全凋蕣花折半死梧桐秃闇镜对孤鸾哀弦留寡鹄凄凄隔幽显冉冉移寒燠万事此时休百身何处赎提携小儿女将领旧姻族再入朱门行一傍青楼哭枥空无厩马水涸失池鹜摇落废井梧荒凉故篱菊莓苔上几阁尘土生琴筑舞榭缀蟏蛸歌梁聚蝙蝠嫁分红粉妾卖㪚仓头仆门客思徬徨家人泣咿噢心期正萧索宦序仍跼蹜懐策入崤函驱车辞郏鄏逢时念既济聚学思大畜端评筮仕蓍磨拭穿杨镞始从雠校职首中贤良目一㧞侍瑶墀再升着绣服誓酬君主宠愿使朝庭肃密勿奏封章清明操宪牍鹰鞴中病下豸角当邪触紏谬静东周申冤动南蜀危言诅阍寺直气忓钧轴不忍曲作钩乍能折为玉扪心无愧畏腾口有谤讟只要明是非何曾虞祸福车摧太行路劒落酆城狱襄汉问脩途荆蛮指殊俗谪为江府椽遣事荆州牧趋走谒麾幢喧烦视鞭朴簿书常自领缧囚每亲鞠竟日坐官曹经旬旷休沐宅荒渚宫草马瘦畬田粟薄俸等㳙亳微官同桎梏月中照形影天际辞骨肉鹤病翅羽垂兽穷爪牙缩行看鬓间白谁劝杯中緑时伤大野麟命问长沙鵩夏梅山雨渍秋瘴江云毒巴水白茫茫楚山青簇簇吟君七十韵是我心所蓄既去诚莫追将来幸当勗欲除忧恼病当取禅经读须悟事皆空无令念将属请思游春梦此梦何闪倐艳色即空花浮生乃燋谷良姻在嘉偶顷刻为单独入仕欲荣身须㬰成黜辱合者离之始乐兮忧所伏愁恨僧秖长欢荣刹那促觉悟因傍喻迷执由当局膏明诱闇蛾阳焱奔痴鹿贪为苦聚落爱是悲林麓水荡无明波轮廻死生辐尘应甘露洒垢待醍醐浴鄣要智灯烧魔须慧刁戮外重性易染内战心难衂法句与心王期君日三复王昭君二首满面胡沙满鬓风眉销残黛脸销红愁苦辛勤顦顇尽如今却似画图中汉使却回凭寄语黄金何日赎蛾眉君王若问妾颜色莫道不如宫里时卷尾白氏文集白氏长庆集卷第十五白氏文集巻第十五律诗五言七言自两韵至一百韵凡一百首渭村退居寄礼部崔侍郎翰林钱舎人诗一百韵圣代元和嵗闲居渭水阳不才甘命舛多幸遇时康朝野分伦序贤愚定否臧重文踈卜式尚少弃冯唐由是推天运从兹乐性塲笼禽放高翥雾豹得深藏世虑休相扰身谋且自强犹须务衣食未免事农桑薙草通三径开田占一坊昼扉肩白版夜碓捣黄粱隟地治塲圃闲时粪土疆枳篱编刺夹薤垄擘科秧穑力嫌身病农心愿嵗穰朝衣典盃酒佩劒博牛羊困倚栽松锸饥提採蕨筐引泉来后㵎移竹下前冈生计虽勤苦家资甚渺茫尘埃常满甑钱帛少盈囊弟病仍扶杖妻愁不出房传衣念繿褛举案笑糟糠犬吠村胥闹蝉鸣织妇忙纳租看县帖输粟问军仓夕歇攀村树秋行绕野塘云容隂惨澹月色冷悠扬荞麦铺花白棠棃间叶黄早寒风摵摵新霁月苍苍园菜迎霜死庭芜过雨荒檐空愁宿鷰壁闇思啼螀眼为看书损肱因运甓伤病骸浑似木老鬓欲成霜少睡知年长端忧觉夜长旧游多废忘往事偶思量忽忆烟霄路常陪劒履行登朝思检束入阁学趋跄命偶风云㑹恩覃雨露霶沾枯发枝叶磨钝起锋铓崔合连镳骛钱兄接翼翔齐竽混韶夏燕石厠琳琅同日升金马分宵直未央共词加宠命合表谢恩光厩马骄初跨天厨味始尝朝晡颁饼饵寒暑赐衣裳对秉鹅毛笔俱含鸡舌香青缣衾薄絮朱里幕高张昼食恒连案宵眠每并牀差肩承诏㫖连署进封章起草偏同视疑文最共详灭私容㸃窜穷理辩毫芒便共输肝胆何曾异肺肠愼微㕘石奋决密与张汤禁闼青交琐宫垣紫界墻井栏排菡萏檐瓦鬭鸳鸯楼额题鳷鹊池心浴凤凰风枝万年动温树四时芳宿露凝金掌晨晖上壁珰砌筠涂緑粉庭果滴红浆晓从朝兴庆春陪宴栢梁传唿鞭索索拜舞珮锵锵仙仗环双阙神兵辟两厢火飜红尾斾水卓白竿枪滉瀁经鱼藻深沈近浴堂分庭皆命妇对院即储皇贵主冠浮动亲王辔閙装金钿相照耀朱紫间荧煌毬簇桃花骑歌巡竹叶觞洼银中贵带昂黛内人粧赐褉东城下颁酺曲水傍樽罍分圣酒妓乐借仙倡浅酌看红药徐吟把緑杨宴回过御陌行歇入僧房白鹿原东脚青龙寺北廊望春花景暖避暑竹风凉下直闲如社寻芳醉似狂有时还后到无处不相将鸡鹤初虽杂萧兰久乃彰来燕隗贵重去鲁孔恓遑聚㪚期难定飞沈势不常五年同昼夜一别似参商屈折孤生竹销摧百錬钢途穷任憔悴道在肯慞惶尚念遗簪折仍怜病雀疮䘏寒分赐帛救馁减余粮药物来盈裹书题寄满箱殷勤翰林主珍重礼闱郎喣沫诚多谢抟扶岂所望提携劳气力吹簸不飞扬拙劣才何用龙钟分自当粧嫫徒费黛磨甋讵成璋习隠将时背干名与道妨外身宗老氏齐物学蒙庄踈放遗千虑愚蒙守一方乐天无怨叹倚命不劻勷愤懑胷须豁交加臂莫攘珠沉犹是宝金跃未为祥泥尾休摇掉灰心罢激昂渐闲亲道友因病事医王息乱归禅定存神入坐亡断痴求慧劒济苦得慈航不动为吾志无何是我乡可怜身与世从此两相忘酬卢祕书二十韵谬历文塲选慙非翰苑才云霄高蹔致毛羽弱先摧识分忘轩冕知归返草莱杜陵书积蠧丰狱劒生苔晦厌鸣鸡雨春惊震蛰雷旧恩收坠履新律动寒灰凤诏容徐起鹓行许重陪衰颜虽拂拭蹇步尚仾徊睡少钟偏警行迟漏苦催风霜趂朝去泥雪拜陵回上感君犹念傍慙友或推石顽镌费力女丑嫁劳媒倐忽青春度奔波白日頽性将时共背病与老俱来闻有蓬壶客知懐𣏌梓材世家标甲地官职滞麟台笔尽铅黄㸃诗成锦绣堆尝思豁云雾忽喜访尘埃心为论文合眉因劝善开不胜珍重意满袖写琼瓌题卢祕书夏日新栽竹二十韵湘竹初封植卢生此考槃久持霜节苦新託露根难等度须当砌踈稠要满栏买怜分薄俸栽称作闲官叶剪蓝罗碎茎抽玉琯端几声清淅沥一簇緑檀栾未夜青岚入先秋白露团拂肩摇翡翠熨手弄琅玕韵透䆫风起隂铺砌月残炎天闻觉冷窄地见疑寛梢动胜摇扇枝仾好挂冠碧笼烟羃羃珠洒雨珊珊晩箨晴云展隂芽蛰虺蟠爱从抽马策惜未截鱼竿松韵徒烦听桃夭不足观梁慙当室杏台陋本司兰撑拨诗人兴勾牵酒客欢静连芦簟滑凉拂葛衣单岂止消时暑应能保嵗寒莫同凡草木一种夏中看渭村酬李二十见寄百里音书何太迟暮秋把得暮春诗柳条緑日君相忆棃叶红时我始知莫叹学官贫冷落犹胜村客病支离形容意绪遥看取不似华阳观里时初授賛善大夫早朝寄李二十助教病身初谒青宫日衰貌新垂白发年寂寞曹司非热地萧条风雪是寒天逺坊早起常侵鼓痩马行迟苦费鞭一种共君官职冷不如犹得日高眠欲与元八卜隣先有是赠平生心迹最相亲欲隐墻东不为身明月好同三径夜緑杨宜作两家春每因暂出犹思伴岂得安居不择隣何独终身数相见子孙长作隔墻人游城南留元九李二十晚归老游春饮莫相违不独花稀人亦稀更劝残盃看日影犹应趂得鼓声归广宣上人以应制诗见示因以赠之诏许上人居安国寺红楼院以诗供奉道林谈论惠休诗一到人天便作师香积筵承紫泥诏昭阳歌唱碧云词红楼许住请银钥翠辇陪行蹋玉墀惆怅甘泉曾侍从与君前后不同时重过祕书旧房因题长句阁前下马思徘徊第二房门手自开昔为白面书郎去今作苍须賛善来吏人不识多新补松竹相亲是旧栽应有题墙名姓在试将衫袖拂尘埃重到城见元九七絶句容貌一日减一日心情十分无九分每逢陌路犹嗟叹何况今朝是见君高相宅青苔故里懐恩地白发新生抱病身涕泪虽多无哭处永宁门馆属他人张十八諌垣几见迁遗补宪府频闻转殿监独有咏诗张太祝十年不改旧官衘刘家花刘家墙上花还发李士门前草又春处处伤心心始悟多情不及少情人裴五莫恠相逢无笑语感今思旧㦸门前张家伯仲偏相似每见清杨一惘然仇家酒年年老去欢情少处处春来感事深时到仇家非爱酒醉时心胜醒时心恒寂师旧游分散人零落如此伤心事几条㑹逐禅师坐禅去一心灭尽定中消靖安北街赠李二十榆荚抛钱柳展眉两人并马语行迟还似往年安福寺共君私试却廻时重伤小女子学人言语凭牀行嫰似花房似琼才知㤙爱迎三嵗未辩东西过一生汝异下殇应杀礼吾非上圣讵忘情伤心自叹鸠巢拙长堕春雏养不成过颜处士墓向坟道径没荒榛满室诗书积闇尘厚夜肯教黄壤晓悲风不许白杨春箪瓢颜子生仍促布被黔娄死更贫未㑹悠悠上天意惜将富寿与何人题周皓大夫新亭子二十二韵东道常为主南亭别待賔规模何日创景致一时新广砌罗红药踈䆫䕃緑筠鏁开賔合晓梯上妓楼春置醴宁三爵加笾过八珍茶香飘紫笋脍缕落红鳞辉赫车舆闹珍奇鸟兽驯猕猴看枥马鹦鹉唤家人锦额帘高卷银花盏慢廵劝尝光禄酒许看洛川神敛翠凝歌黛流香动舞巾裙飜绣鸂鶒梳陷钿麒麟笛怨音含楚筝娇语带秦侍儿催画烛醉客吐文茵投辖多连夜鸣珂便达晨入朝䊸紫绶待漏拥朱轮贵介交三事光荣照四邻甘浓将奉客穏煖不縁身十载歌钟地三朝节钺臣爱才心倜傥敦旧礼殷勤门以招贤盛家因好事贫始知豪杰意富贵为交亲赋得听边鸿惊风吹起塞鸿群半拂平沙半入云为问昭君月下听何如苏武雪中闻见杨弘贞诗赋因题絶句以自谕赋句诗章妙入神未年三十即无身常嗟薄命形顦顇若比弘贞是幸人病中早春今朝枕上觉头轻强起堦前试脚行羶腻断来无气力风痰恼得少心情暖销霜瓦津初合寒减氷渠冻不成唯有愁人鬓间雪不随春尽逐春生送人贬信州判官地僻山深古上饶土风贫薄道程遥不唯迁客须恓屑见说居人也寂寥溪畔毒砂藏水弩城头枯树下山魈若于此郡为卑吏刺史厅前又折腰曲江醉后赠诸亲故郭东丘墓何年客江畔风光几日春只合殷勤逐盃酒不须踈索向交亲中天或有长生药下界应无不死人除却醉来开口笑世间何事更关身和元八侍御升平新居四絶句看花屋忽惊暎树新开屋却似当檐故种花可惜年年红似火今春始得属元家累土山堆土渐高山意出终南移入户庭间玉峯蓝水应惆怅恐见新山忘旧山高亭亭嵴太高君莫拆东家留取当西山好看落日斜衘处一片春岚映半环松树白金换得青松树君既先栽我不栽幸有西风易凭仗夜深偷送好声来醉后却寄元九蒲池村里忩忩别澧水桥边兀兀回行到城门残酒醒万重离恨一时来重寄萧散弓惊鴈分飞劒化龙悠悠天地内不死㑹相逢李十一舎人松园饮小酎酒得元八侍御诗序云在台中推院有鞠狱之苦即事书懐因酬四韵爱酒舎人开小酌能文御史寄新诗乱松园里醉相忆古栢厅前忙不知早夏我当逃暑日晩衙君是虑囚时唯应清夜无公事新草亭中好一期重到华阳观旧居忆昔初年三十二当时秋思已难堪若为重入华阳院病鬓愁心四十三答劝酒莫恠近来都不饮几廻因醉却沾巾谁料平生狂酒客如今变作酒悲人题王侍御池亭朱门深鏁春池满岸落蔷薇水浸莎毕竟林塘谁是主主人来少客来多听水部呉贠外新诗因赠絶句朱绂仙郎白雪歌和人虽少爱人多明朝与向诗家道水部如今不姓何雨夜忆元九天隂一日便堪愁何况连宵雨不休一种雨中君最苦偏梁阁道向通州雨中携元九诗访元八侍御微之诗巻忆同开暇日多应不入台好句无人堪共咏冲泥蹋水就君来赠杨祕书巨源早闻一箭取辽城相识虽新有故情清句三朝谁是敌白须四海半为兄贫家薙草时时入痩马寻花处处行不用更教诗过好折君官职是声名和武相公感韦令公旧池孔雀索寞少颜色池边无主禽难收带泥翅易结着人心顶毳落残碧尾花销闇金放归飞不得云海故巢深寄生衣与微之因题封上浅色縠衫轻似雾纺花纱袴薄于云莫嫌轻薄但知着犹恐通州热杀君白牡丹白花冷澹无人爱亦占芳名道牡丹应似东宫白賛善被人还唤作朝官梦旧别来老大苦修道錬得离心成死灰平生忆念消磨尽昨夜因何入梦来戏题卢祕书新移蔷薇风动翠条腰袅娜露垂红萼泪阑干移他到此须为主不别花人莫使看曲江夜归闻元八见访自入台来见面稀班中遥得揖容辉早知相忆来相访悔待江头明月归苦热题恒寂师禅室人人避暑走如狂独有禅师不出房可是禅房无热到但能心静即身凉微之到通州日授馆未安见尘壁间有数行字读之即仆旧诗其落句云渌水红莲一朶开千花百草无颜色然不知题者何人也微之吟叹不足因缀一章兼録仆诗本同寄其诗乃是十五年前初及第时赠长安妓人阿软絶句𬗟思往事杳若梦中懐旧感今因酬长句十五年前似梦游曾将诗句结风流偶助笑歌嘲阿软可知传诵到通州昔教红袖佳人唱今遣青衫司马愁惆怅又闻题处所雨淋江馆破墙头得微之到官后书备知通州之事怅然有感因成四章来书子细说通州州在山根崃岸头四面千重火云合中心一道瘴江流虫蛇白昼拦官道蚊蟇黄昏扑郡楼何罪遣君居此地天高无处问来由匼匝巓山万仞余人家应似甑中居寅年篱下多逢虎亥日沙头始卖鱼衣斑梅雨长须熨米涩畬田不解鉏努力安心过三考已曾愁杀李尚书人稀地僻医巫少夏旱秋霖瘴疟多老去一身须爱惜别来四体得如何侏儒饱笑东方朔薏苡谗忧马伏波莫遣沉愁结成病时时一唱濯缨歌通州海内恓惶地司马人间冗长官伤鸟有弦惊不定卧龙无水动应难劒埋狱底谁深掘松偃霜中尽冷看举目争能不惆怅高车大马满长安病中答招饮者顾我镜中悲白发尽君花下醉青春不縁眼痛兼身病可是樽前第二人鷰子楼三首并序徐州故张尚书有爱妓曰眄眄善歌舞雅多风态予为校书郎时游徐泗间张尚书宴予酒酣出眄眄以佐欢欢甚予因赠诗云醉娇胜不得风袅牡丹花一欢而去迩后絶不相闻迨兹仅一纪矣昨日司勲员外郎张仲素缋之访予因吟新诗有鷰子楼三首词甚婉丽诘其由为眄眄作也缋之从事武宁军累年颇知眄眄始末云尚书既殁归葬东洛而彭城有张氏旧第第中有小楼名鷰子眄眄念旧爱而不嫁居是楼十余年幽独块然于今尚在予爱缋之新咏感彭城旧游因同其题作三絶句满䆫明月满帘霜被冷灯残拂卧牀鷰子楼中霜月夜秋来只为一人长钿晕罗衫色似烟几廻欲着即澘然自从不舞霓裳曲叠在空箱十一年今春有客洛阳回曾到尚书墓上来见说白杨堪作柱争教红粉不成灰初贬官过望秦岭自此后诗江州路上作草草辞家忧后事迟迟去国问前途望秦岭上回头立无限秋风吹白须蓝桥驿见元九诗蓝桥春雪君归日秦岭秋风我去时每到驿亭先下马循墙遶柱觅君诗韩公堆寄元九韩公堆北涧西头冷雨凉风拂面秋努力南行少惆怅江州犹似胜通州发商州商州馆里停三日待得妻孥相逐行若比李三犹自胜儿啼妇哭不闻声武关南见元九题山石榴花见寄往来同路不同时前后相思两不知行过关门三四里榴花不见见君诗红鹦鹉安南逺进红鹦鹉色似桃花语似人文章辩慧皆如此笼槛何年出得身题四皓庙卧逃秦乱起安刘舒巻如云得自由若有精灵应笑我不成一事谪江州罢药自学坐禅休服药从他时复病沈沈此身不要全强健强健多生人我心白鹭人生四十未全衰我为愁多白发垂何故水边双白鹭无愁头上亦垂丝襄阳舟夜下马襄阳郭移舟汉隂驿秋风截江起寒浪连天白本是多愁人复此风波夕江夜舟行烟澹月蒙蒙舟行夜色中江铺满槽水帆展半樯风呌曙嗷嗷鴈啼秋唧唧虫只应催北客早作白须翁红藤杖交亲过浐别车马到江回唯有红藤杖相随万里来江上吟元八絶句大江深处月明时一夜吟君小律诗应有水仙濳出听飜将唱作步虚词途中感秋节物行摇落年颜坐变衰树初黄叶日人欲白头时乡国程程逺亲朋处处辞唯残病与老一步不相离登郢州白雪楼白雪楼中一望乡青山簇簇水茫茫朝来渡口逢京使说道烟尘近洛阳舟夜赠内三声猿后垂乡泪一叶舟中载病身莫凭水䆫南北望月明月闇揔愁人逢旧我梳白发添新恨君扫青蛾减旧容应被傍人恠惆怅少年离别老相逢臼口阻风十日洪涛白浪塞江津处处邅廻事事迍世上方为失途客江头又作阻风人鱼鰕遇雨腥盈鼻蚊蚋和烟痒满身老大光隂能几日等闲臼口坐经旬浦中夜泊闇上江隄还独立水风霜气夜稜稜回看深浦停舟处芦荻花中一㸃灯卢侍御与崔评事为予于黄鹤楼致宴宴罢同望江边黄鹤古时楼劳致华筵待我游楚思淼茫云水冷商声清脆管絃秋白花浪溅头陀寺红叶林笼鹦鹉洲揔是平生未行处醉来堪赏醒堪愁舟中读元九诗把君诗巻灯前读诗尽灯残天未明眼痛灭灯犹闇坐逆风吹浪打船声舟行阻风寄李十一舎人扁舟厌泊烟波上轻策闲寻浦屿间虎蹋青泥稠似印风吹白浪大于山且愁江郡何时到敢望京都几岁还今日料君朝退后迎寒新酎煖开颜雨中题衰柳湿屈青条折寒飘黄叶多不知秋雨意更遣欲如何题王处士郊居半依云渚半依山爱此令人不欲还负郭田园八九顷向阳茅屋两三间寒松纵老风标在野鹤虽饥饮啄闲一卧江村来早晩着书盈帙鬓毛斑嵗晩旅望朝来暮去星霜换隂惨阳舒气序牵万物秋霜能壊色四时冬日最凋年烟波半露新沙地鸟雀群飞欲雪天向晚苍苍南北望穷隂旅思两无边晏坐闲吟昔为亰洛声华客今作江湖老倒翁意气销磨群动里形骸变化百年中霜侵残鬓无多黑酒伴衰颜只蹔红頼学禅门非想定千愁万念一时空题李山人㕑无烟火室无妻篱落萧条屋舎仾每日将何疗饥渴井华云粉一刀圭读庄子去国辞家谪异方中心自恠少忧伤为寻庄子知归处认得无何是本乡江楼偶宴赠同座南浦闲行罢西楼小宴时望湖凭槛久待月放盃迟江果尝卢橘山歌听竹枝相逢且同乐何必旧新知放言五首并序元九在江陵时有放言长句诗五首韵高而体律意古而词新予每咏之甚觉有味虽前辈深于诗者未有此作唯李颀有云济水至清河自浊周公大圣接舆狂斯句近之矣予出佐浔阳未届所任舟中多暇江上独吟因缀五篇以续其意耳朝眞暮伪何人辨古往今来底事无但爱臧生能诈圣可知子解佯愚草萤有耀终非火荷露虽团岂是珠不取燔柴兼照乘可怜光彩亦何殊世途倚伏都无定尘网牵纒卒未休祸福廻还车转毂荣枯反覆手藏钩龟灵未免刳肠患马失应无折足忧不信君看奕棊者输赢须待局终头赠君一法决狐疑不用鑚龟与祝蓍试玉要烧三日满辨材须待七年期周公恐惧流言后王莽谦恭未篡时向使当初身便死一生眞伪复谁知谁家第宅成还破何处亲賔哭复歌昨日屋头堪炙手今朝门外好张罗北邙未省留闲地东海何曾有定波莫笑贱贫夸富贵共成枯骨两如何泰山不要欺毫末颜子无心羡老彭松树千年终是朽槿花一日自为荣何须恋世常忧死亦莫嫌身漫厌生生去死来都是幻幻人哀乐系何情歳暮道情二首壮日苦曾惊歳月长年都不惜光隂为学空门平等法先齐老少死生心半故青衫半白头雪风吹面上江楼禅功自见无人觉合是愁时亦不愁读李杜诗集因题巻后翰林江左日员外劒南时不得高官职仍逢苦乱离暮年逋客恨浮世谪仙悲吟咏流千古声名动四夷文塲供秀句乐府待新辞天意君湏㑹人间要好诗强酒若不坐禅销妄想即湏行醉放狂歌不然秋月春风夜争那闲思往事何独树浦雨夜寄李六郎中忽忆两家同里巷何曾一处不追随闲游预筭分朝日静话多同待漏时花下放狂冲黑饮灯前起坐彻明棊可知风雨孤舟夜芦苇丛中作此诗听崔七妓人筝花脸云鬟坐玉楼十三絃里一时愁凭君向道休弹去白尽江州司马头望江州江回望见双华表知是浔阳西郭门犹去孤舟三四里水烟沙雨欲黄昏初到江州浔阳欲到思无穷庾亮楼南湓口东树木凋踈山雨后人家仾湿水烟中菰蒋餧马行无力芦荻编房卧有风遥见朱轮来出郭相迎劳动使君公醉后题李马二妓行摇云髻花钿节应似霓裳趂管絃艳动舞裙浑是火愁凝歌黛欲生烟有风纵道能回雪无水何由忽吐莲疑是两般心未决雨中神女月中仙卢侍御小妓乞诗座上留赠郁金香汗裛歌巾山石榴花染舞裙好似文君还对酒胜于神女不归云梦中那及觉时见宋玉荆王应羡君白氏文集巻第十五白氏文集白氏长庆集卷第十六白氏文集卷第十六律诗五言七言自两韵至一百韵凡一百首东南行一百韵寄通州元九侍御沣州李十一舎人果州崔二十二使君开州韦大员外庾三十二补阙杜十四拾遗李二十助教员外窦七挍书南去经三楚东来过五湖山头看候馆水面问征途地逺穷江界天仾极海隅飘零同落叶浩荡似乘桴渐觉乡原异深知土产殊夷音语嘲蛮态笑睢盱水市通阛阓烟村混舳舻吏征鱼户税人纳火田租亥日饶虾蟹寅年足虎貙成人男作丱事鬼女为巫楼闇櫕猖妇隄喧簇贩夫夜船论铺赁春酒断缻沽见果多卢橘闻禽悉鹧鸪山歌猿独叫野哭鸟相唿岭徼云成栈江郊水当郛月桥翘柱鹤风帆飐樯乌鳌碍潮无信蛟惊浪不虞黾鸣泉窟室蜃结气浮图树裂山魈穴沙含水弩枢喘牛犂紫芋羸马放青菰绣面谁家婢鵶头几嵗奴泥中採菱芡烧后拾樵苏鼎腻愁烹鼈盘腥厌脍鲈钟仪徒恋楚张翰浪思呉气序凉还热光隂旦复晡身方逐萍梗年欲近桑榆渭北田园废江西嵗月徂忆归恒惨澹懐旧忽踟蹰自念咸秦客尝为邹鲁儒藴藏经国术轻弃度关繻赋力凌鹦鹉词锋敌辘轳战文重掉鞅射策一弯弧崔杜鞭齐下元韦辔并驱名声逼杨马交分过萧朱世务经磨揣周行窃觊觎风云皆㑹合雨露各霑濡共偶昇平代偏慙固陋躯承明连夜直建礼拂晨趋美服颁王府珍羞降御厨议高通白虎谏切伏青蒲栢殿行陪宴花楼走看酺神旗张鸟兽天籁动笙竽丸劒星芒耀鱼龙电策驱定塲排汉旅促座进呉歈缥缈疑仙乐婵娟胜画图歌鬟仾翠羽舞汗堕红珠别选闲游伴濳招剧饮徒一盃愁巳破三盏气弥麤软羙仇家酒幽闲葛氏姝十千方得斗二八正当垆论笑杓胡硉谈怜巩嗫嚅李酣尤短窦庾醉更蔫迃鞍马唿教住骰盘喝遣输长驱波巻白连掷采成卢筹併频逃席觥严别置盂满巵那可灌頽玉不胜扶入视中枢草归乗内厩驹醉曾冲宰相骄不揖金吾日近恩虽重云高势却孤翻身落霄汉失脚到泥涂博望移门籍浔阳佐郡符时情变寒暑世利筭锱铢即日辞双阙明朝别九衢播迁分郡国次第出亰都秦岭驰三驿商山上二邘崑阳亭寂寞夏口路崎岖大道全生棘中丁尽执殳江关未彻警淮寇尚稽诛林对东西寺山分大小姑庐峯莲刻削湓浦带萦纡九派吞青草孤城覆緑芜黄昏钟寂寂清晓角呜呜春色辞门柳秋声到井梧残芳悲鶗鴂暮节感茱茰蘂坼金英菊花飘雪片芦波红日斜没沙白月平铺几见林抽笋频惊鷰引雏嵗华何倏忽年少不须臾眇黙思千古苍茫想八区孔穷縁底事颜夭有何辜龙智犹经醢龟灵未免刳穷通应已定圣哲不能逾况我身谋拙逢他厄运拘漂流随大海鎚鍜任洪炉险阻尝之矣栖迟命也夫沈冥消意气穷饿耗肌肤防瘴和残药迎寒补旧襦书牀鸣蟋蟀琴匣网蜘蛛贫室如悬磬端忧剧守株时遭人指㸃数被鬼揶兀兀都疑梦昏昏半似愚女惊朝不起妻恠夜长吁万里抛朋侣三年隔友于自然悲聚散不是恨荣枯去夏微之疟今春席八殂天涯书达否泉下哭知无谩写诗盈巻空盛酒满壶只添新惆望岂复旧欢娯壮志因愁减衰容与病俱相逢应不识满颔白髭须谪居面痩头斑四十四逺谪江州为郡吏逢时弃置从不才未老衰羸爲何事火烧寒涧松爲烬霜降春林花委地遭时荣悴一时间岂是昭昭上天意初到江州寄翰林张李杜三学士早攀霄汉上天衢晩落风波委世途雨露施恩无厚薄蓬蒿随分有荣枯伤禽侧翅惊弓箭老妇仾颜事舅姑碧落三仙曾识面年深记得姓名无庾楼晓望独凭朱槛立凌晨山色初明水色新竹雾晓笼衘岭月苹风暖送过江春子城隂处犹残雪衙鼓声前未有尘三百年来庾楼上曾经多少望乡人宿西林寺木落天晴山翠开爱山骑马入山来心知不及柴桑令一宿西林便却回江楼宴别楼中别曲催离酌灯下红裙间緑袍缥缈楚风罗绮薄铮鏦越调管絃高寒流带月澄如镜夕吹和霜利似刀樽酒未空欢未尽舞腰歌袖莫辞劳题山石榴花一丛千朶压栏干剪碎红绡却作团风袅舞腰香不尽露销粧脸泪新干蔷薇带刺攀应懒菡萏生泥翫亦难争及此花檐户下任人採㺯尽人看代春赠山吐晴峰水放光辛夷花白柳梢黄但知莫作江西意风景何曾异帝乡答春草烟仾重水花明从道风光似帝亰其奈山猿江上叫故乡无此断肠声樱桃花下叹白发逐处花皆好随年貌自衰红樱满眼日白发半头时倚树无言久攀条欲放迟临风两堪叹如雪复如丝惜落花赠崔二十四漠漠纷纷不奈何狂风急雨两相和晚来怅望君知否枝上稀踈地上多移山樱桃亦知官舎非吾宅且斸山樱满院栽上佐近来多五考少应四度见花开官舎闲题职散优闲地身慵老大时送春唯有酒销日不过棊禄米麞牙稻园𬞞鸭脚葵饱飡仍晏起余暇㺯龟儿晚春登大云寺南楼赠常禅师花尽头新白登楼意若何岁时春日少世界苦人多愁醉非因酒悲吟不是歌求师治此病唯劝读楞伽北楼送客归上都凭高送逺一悽悽却下朱栏即解携京路人归天直北江楼客㪚日平西长津欲度回船尾残酒重倾簇马蹄不独别君须强饮穷愁自要醉如泥北亭招客踈㪚郡丞同野客幽闲官舎抵山家春风北户千茎竹晩日东园一树花小盏吹醅尝冷酒深炉敲火炙新茶能来尽日宫棊否太守知慵放晚衙宿西林寺早赴东林满上人之㑹因寄崔二十二员外谪辞魏阙鹓鸾隔老入庐山麋鹿随薄暮萧条投寺宿凌晨清净与僧期双林我起闻钟后只日君趋入合时鹏鷃高仾分皆定莫劳心力逺相思游宝称寺竹寺初晴日花塘欲晓春野猿疑弄客山鸟似唿人酒嬾倾金液茶新碾玉尘可怜幽静地堪寄老慵身早春闻提壶鸟因题邻家猒听秋猿催下泪喜闻春鸟劝提壶谁家红树先花发何处青楼有酒沽进士麄豪寻静尽拾遗风彩近都无欲期明日东邻醉变作腾腾一俗夫见紫薇花忆微之一丛暗淡将何比浅碧笼裙儭紫巾除却微之见应爱人间少有别花人蔷薇花一丛独死不知其故因有是篇柯条未尝损根蕟不曾移同类今齐茂孤芳忽独萎仍怜委地日正是带花时碎碧初凋叶燋红尚恋枝干坤无厚薄草木自荣衰欲问因何事春风亦不知湖亭望水久雨南湖涨新晴北客过日沈红有影风定緑无波岸没闾阎少滩平船舫多可怜心赏处其奈独游何闲游外事因慵废中懐与静期寻泉上山逺看笋出林迟白石磨樵斧青竿理钓丝澄清深浅好最爱夕阳时忆微之伤仲逺李三仲远去年春䘮幽独辞群久漂流去国赊只将琴作伴唯以酒为家感逝因看水伤离为见花李三埋地底元九谪天涯举眼青云远回头白日斜可能胜贾谊犹自滞长沙过郑处士闻道移居村坞间竹林多处独开关故来不是求他事暂借南亭一望山霖雨苦多江湖暴涨块然独望因题北亭自作浔阳客无如苦雨何隂昏晴日少闲闷睡时多湖阔将天合云仾与水和篱根舟子语巷口钓人歌雾鸟沉黄气风帆蹵白波门前车马道一宿变江河春末夏初闲游江郭二首闲出乗轻屐徐行蹋软沙观鱼傍湓浦看竹入杨家林迸穿篱笋藤飘落水花雨埋钓舟小风飏酒旗斜嫰剥青菱角浓煎白茗芽淹留不知夕城树欲栖鵶柳影繁初合鸎声澁渐稀早梅迎夏结残絮送春飞西日韶光尽南风暑气微展张新小簟熨帖旧生衣緑蚁杯香嫰红丝鲙缕肥故园无此味何必苦思归红藤杖杖岀南蛮南诏红藤杖西江白首人时时携步月处处把寻春劲健孤茎直踈圆六节匀火山生处逺泸水洗来新麄细才盈手高仾仅过身天边望乡客何日枉归秦风雨中寻李十一因题船上匹马来郊外扁舟在水濵可怜冲两客来访阻风人小榼沽清醑行厨煑白鳞停杯看柳色各忆故园春题庐山山下汤泉一眼汤泉流向东浸泥浇草煖无功骊山温水因何事流入金铺玉甃中寄蕲州簟与元九因题六韵时元九鱞居笛竹出蕲春霜刀噼翠筠织成双入簟寄与独眠人巻作筒中信舒为席上珍滑如铺薤叶冷似卧龙鳞清润宜乗露鲜华不受尘通州炎瘴地此物最关身秋热西江风候接南威暑气常多秋气微犹道江州最凉冷至今九月着生衣题元八谿居溪岚漠漠树重重水槛山䆫次第逢晩叶尚开红踯躅秋房初结白芙蓉声来枕上千年鹤影落杯中五老峯更媿殷勤留客意鱼鲜饭细酒香浓晚出西郊㪚吏闲如客贫州冷似村早凉湖北岸残照郭西门嬾镊从须白休治任眼昏老来何所用少兴不多言阶下莲叶展影飜当砌月花开香㪚入帘风不如种在天池上犹胜生于野水中端居咏怀贾生俟罪心相似张翰思归事不如斜日早知惊鵩鸟秋风悔不忆鲈鱼胷襟曾贮匡时策懐袖犹残谏猎书从此万縁都摆落欲携妻子买山居夜宿江浦闻元八改官因寄此什君游丹陛已三迁我汎沧浪欲二年劒珮晓趋双鳯阙烟波夜宿一渔船交亲尽在青云上乡国遥抛白日边若报生涯应笑杀结茅栽芋种畬田百花亭朱槛在空虚凉风八月初山形如岘首江色似桐庐佛寺乘船入人家枕水居高亭仍有月今夜宿何如江楼早秋南国虽多热秋来亦不迟湖光朝霁后竹气晚凉时楼阁宜佳客江山入好诗清风水苹叶白露木兰枝欲作云泉计须营伏臈资匡庐一步地官满更何之送客之湖南年年渐见南方物事事堪伤北客情山鬼趫跳唯一足崃猿哀怨过三声帆开青草湖中去衣湿黄梅雨里行别后双鱼难定寄近来朝不到湓城百花亭晚望夜归百花亭上晩徘徊云影隂晴掩复开日色悠扬暎山尽雨声萧䬃渡江来鬓毛遇病双如雪心绪逢秋一似灰向夜欲归愁未了满湖眀月小船廻西楼小郡大江边危楼夕照前青芜卑湿地白露泬寥天乡国此时阻家书何处传仍闻陈蔡戍转战已三年寻李道士山居兼呈元眀府尽日行还歇迟迟独上山攀藤老筋力照水病容颜陶巷招居住茅家许往还饱谙荣辱事无意恋人间四十五行年四十五两鬓半苍苍清痩诗成癖麤豪酒放狂老来尤委命安处即为乡或拟庐山下来春结草堂寄李相公崔侍郎钱舎人曾陪鹤驭两三仙亲侍龙舆四五年天上欢华春有限世间漂泊海无边荣枯事过都成梦忧喜心忘便是禅官满更归何处去香炉峯在宅门前厅前桂天台岭上凌霜树司马厅前委地丛一种不生明月里山中犹校胜尘中寻王道士药堂因有题赠行行见路縁松峤步步寻花到杏坛白石先生小有洞黄牙姹女大还丹常悲东郭千家塜欲乞西山五色丸但恐长生须有籍仙台试为检名看秋晚篱菊花稀砌桐落树隂离离日色薄单幕踈帘贫寂寞凉风冷露秋萧索光隂流转忽已晚颜色凋残不如昨莱妻卧病月明时不擣寒衣空擣药南浦嵗暮对酒送王十五归亰腊后冰生覆湓水夜来云闇失庐山风飘细雪落如米索索萧萧芦苇间此地二年留我住今朝一酌送君还相看渐老无过醉聚㪚穷通揔是闲除夜薄晚支颐坐中宵枕臂眠一从身去国再见日周天老度江南嵗春抛渭北田浔阳来早晚明日是三年闻李十一出牧澧州崔二十二出牧果州因寄絶句平生相见即眉开静念无如李与崔各是天涯为刺史縁何不覔九江来元和十三年淮寇未平诏停岁仗愤然有感率尔成章闻停岁仗轸皇情应为淮西寇未平不分气从歌里发无明心向酒中生愚计忽思飞短檄狂心便欲请长缨从来妄动多如此自笑何曾得事成庾楼新歳岁时销旅貌风景触乡愁牢落江湖意新年上庾楼上香炉峯倚石攀萝歇病身青笻竹杖白纱巾他时画出庐山鄣便是香炉峯上人忆微之与君何日出屯蒙鱼恋江湖鸟厌笼分手各抛沧海畔折腰俱老緑衫中三年隔阔音尘断两地飘零气味同又被新年劝相忆柳条黄软欲春风雨夜赠元十八卑湿沙头宅连隂雨夜天共听檐熘滴心事两悠然把酒循环饮移牀曲尺眠莫言非故旧相识巳三年寒食江畔草香沙暖水云晴风景令人忆帝京还似往年春气味不宜今日病心情闻鸎树下沈吟立信马江头取次行忽见紫桐花怅望下邽明日是清明三月三日登庾楼寄庾三十二三日欢游辞曲水二年愁卧在长沙每登高处长相忆何况兹楼属庾家闻李六景俭自河东令授唐邓行军司马以诗贺之谁能淮上静风波闻道河东应此科不独文词供奏记定将谈笑解兵戈泥埋劒㦸终难久水借蛟龙可在多四十着绯军司马男儿官职未蹉跎石榴树可怜颜色好隂凉叶翦红牋花扑霜伞盖仾垂金翡翠薰笼乱搭绣衣裳春芽细炷千灯熖夏蘂浓焚百和香见说上林无此树只教桃柳占年芳大林寺桃花人间四月芳菲尽山寺桃花始盛开长恨春归无覔处不知转入此中来咏怀自从委顺任浮沈渐学年多功用深面上灭除忧喜色胷中消尽是非心妻儿不问唯耽酒冠带皆慵只抱琴长笑灵均不知命江篱丛畔苦悲吟早发楚城驿过雨尘埃灭沿江道径平月乗残夜出人趂早凉行寂历闲吟动冥蒙闇思生荷塘翻露气稻壠㵼泉声宿犬闻铃起栖禽见火惊昽昽烟树色十里始天明箬岘东池箬岘亭东有小池早荷新荇緑参差中宵把火行人发惊起双栖白鹭鸶建昌江建昌江水县门前立马教人唤渡船忽似往年归蔡渡草风沙雨渭河边哭从弟伤心一尉便终身叔母年高新妇贫一片緑衫消不得腰金拖紫是何人香鑪峯下新卜山居草堂初成偶题东壁五首五架三间新草堂石堦桂柱竹编墙南檐纳日冬天暖北户迎风夏月凉洒砌飞泉才有㸃拂䆫斜竹不成行来春更葺东厢屋纸合芦帘着孟光重题喜入山林初息影厌趋朝市久劳生早年薄有烟霞志岁晩深谙世俗情巳许虎溪云里卧不争龙尾道前行从兹耳界应清浄免见啾啾毁誉声长松树下小溪头斑鹿胎巾白布裘药圃茶园为产业野麋林鹤是交游云生涧户衣裳润岚隐山厨火独幽最爱一泉新引得清冷屈曲遶阶流日高睡足犹慵起小合重衾不怕寒遗爱寺钟欹枕听香鑪峯雪拨帘看匡庐便是逃名地司马仍为送老官心泰身宁是归处故乡何独在长安宦途自此心长别世事从今口不言岂止形骸同土木兼将寿夭任干坤胷中壮气犹须遣身外浮荣何足论还有一条遗恨事高家门馆未酬恩山月问月为问长安月谁教不相离昔随飞盖处今照入山时借助秋怀旷留连夜卧迟如归旧乡国似对好亲知松下行为伴谿头坐有期千巖将万壑无处不相随正月十五日夜东林寺学禅偶怀蓝田杨主簿因呈智禅师新年三五东林夕星汉迢迢钟𣑽迟花县当君行乐夜松房是我坐禅时忽看月满还相忆始叹春来自不知不觉定中微念起眀朝更问鴈门师临水坐昔为东掖垣中客今作西方社内人手把杨枝临水坐闲思往事似前身山居山斋方独往尘事莫相仍蓝轝辞鞍马缁徒换友朋朝飡唯药菜夜伴只纱灯除却青衫在其余便是僧遗爱寺弄石临谿坐寻花遶寺行时时闻鸟语处处是泉声山中与元九书因题书后忆昔封书与君夜金銮殿后欲明天今夜封书在何处庐山菴里晓灯前笼鸟槛猿俱未死人间相见是何年黄石巖下作乆别鹓鸾侣深随鸟兽群教他逺亲故何处覔知闻昔日青云意今移向白云戏赠李十三判官垂鞭相送醉醺醺遥见庐山指似君想君初觉从军乐未爱香鑪峯上人醉中戏赠郑使君密座移红毯酡颜照渌盃双娥留且住五马任先回醉耳歌催醒愁眉笑引开平生少年兴临老蹔重来江亭夕望凭高望远思悠哉晚上江亭夜未廻日欲没时红浪沸月初生处白烟开辞枝雪蘂将春去满镊霜毛送老来争敢三年作归计心知不及贾生才酬元员外三月三十日慈恩寺相忆见寄怅望慈恩三月尽紫桐花落鸟关关诚知曲水春相忆其奈长沙老未还赤岭猿声催白首黄茅瘴色换朱颜谁言南国无霜雪尽在愁人鬓发间偶然二首楚怀邪乱灵均直放弃合宜何恻恻汉文明圣贾生贤谪向长沙堪叹息人事多端何足恠天文至信犹差忒月离于毕合霶沲有时不雨谁能测火发城头鱼水里救火竭池鱼失水乖龙藏在牛领中雷击龙来牛枉死人道蓍神龟骨灵试卜鱼牛那至此六十四卦七十钻毕竟不能知所以中秋月万里清光不可思添愁益恨遶天涯谁人陇外久征戍何处庭前新别离失宠故姬归院夜没蕃老将上楼时照他几许人肠断玉兎银蟾远不知谢李六郎中寄新蜀茶故情周匝向交亲新茗分张及病身红纸一封书后信緑芽十片火前春汤添勺水煎鱼眼末下刀圭搅麴尘不寄他人先寄我应縁我是别茶人携诸山客同上香鑪峯遇雨而还沾濡狼借互相笑谑题此解嘲萧洒登山去龙钟遇雨回磴危攀薜荔石滑践莓苔袜污君相谑鞋穿我自咍莫欺泥土脚曾踏玉阶来彭蠡湖晚归彭蠡湖天晩桃花水气春鸟飞千白㸃日没半红轮何必为迁客无劳是病身但来临此望少有不愁人酬赠李錬师见招几年司諌直承明今日求眞礼上清曾犯龙鳞容不死欲骑鹤背觅长生刘纲有妇仙同得伯道无儿累更轻若许移家相近住便驱鸡犬上层城西河雨夜送客云黑雨翛翛江昏水闇流有风催解缆无月伴登楼酒罢无多兴帆开不少留唯看一㸃火遥认是行舟登西楼忆行简每因楼上西南望始觉人间道路长碍日暮山青簇簇浸天秋水白茫茫风波不见三年面书信难传万里肠早晩东归来下崃稳乗船舫过瞿唐罗子有女名罗子生来才两春我今年已长日夜二毛新顾念娇啼面思量老病身直应头似雪始得见成人读灵彻诗东林寺里西廊下石片镌题数首诗言句恠来还校别看名知是老汤师听李士良琵琶声似胡儿弹舌语愁如塞月恨边云闲人蹔听犹眉敛可使和蕃公主闻昭君怨明妃风貌最娉婷合在椒房应四星只得当年备宫掖何曾专夜奉帏屏见踈从道迷图画知屈那教配虏庭自是君恩薄如纸不须一向恨丹青闲吟自从苦学空门法销尽平生种种心唯有诗魔降未得每逢风月一闲吟戏问山石榴小树山榴近砌栽半含红萼带花来争知司马夫人妬移到庭前便不开编集拙诗成一十五巻因题巻末戏赠元九李二十一篇长恨有风情十首秦吟近正声每被老元偷格律苦教短李伏歌行世间富贵应无分身后文章合有名莫恠气麤言语大新排十五巻诗成湖上闲望藤花浪拂紫茸条菰叶风飜緑剪刀闲弄水芳生楚思时时合眼咏离骚白氏文集卷第十六白氏文集白氏长庆集卷第十七白氏文集巻第十七律诗五言七言自两韵至五十韵凡一百首江南谪居十韵自哂沈冥客曽为献纳臣壮心徒许国薄命不如人才展凌云翅俄成失水鳞葵枯犹向日蓬断即辞春泽畔长愁地天边欲老身萧条残活计冷落旧交亲草合门无径烟消甑有尘忧方知酒圣贫始觉钱神虎尾难容足羊肠易覆轮行藏与通塞一切任陶钧江楼夜吟元九律诗成三十韵昨夜江楼上吟君数十篇词飘朱槛底韵坠绿江前清楚音谐律精微思入玄收将白雪丽夺尽碧云妍寸截金为句双雕玉作聮八风凄间发五彩烂相宣氷扣声声冷珠排字字圎文头交比绣筋骨软于緜澒涌同波浪铮鏦过管絃醴泉流出地钧乐下从天神鬼闻如泣鱼龙听似禅星回疑聚集月落为留连鴈感无鸣者猿愁亦悄然交流迁客泪停住贾人船闇被歌姬乞潜闻思妇传斜行题粉壁短巻写红牋肉味经时忘头风当日痊老张知定伏短李爱应颠道屈才方振身闲业始专天敎声烜爀理合命迍邅顾我文章劣知他气力全功夫虽共到巧拙尚相悬各有诗千首俱抛海一边白头吟处变青眼望中穿酬答朝妨食披寻夜废眠老偿文债负宿结字因缘每叹陈夫子常嗟李谪仙名髙折人爵思苦减天年不得当时遇空令后代怜相悲今若此湓浦与通川浔阳岁晚寄元八郎中庾三十三贠外阅水年将暮烧金道未成丹砂不肯死白发事须生病肺慙盃满衰颜忌镜明春深旧乡梦岁晚故交情一别浮云㪚双瞻列宿荣螭头阶下立龙尾道前行封事频闻奏除书数见名虚怀事僚友平步取公卿漏尽鸡人报朝回㓜女迎可怜白司马老大在湓城元九以绿丝布白轻褣见寄制成衣服以诗报知绿丝文布素轻褣珍重京华手自封贫友逺劳君寄附病妻亲为我裁缝袴花白似秋云薄衫色青于春草浓欲着却休知不称折腰无复旧形容清明日送韦侍御贬䖍州寂寞清明日萧条司马家留饧和冷粥出火煑新茶欲别能无酒相留亦有花南迁更何处此地已天涯九江春望淼茫积水非吾土飘泊浮萍自我身身外信缘为活计眼前随事觅交亲鑪烟岂异终南色湓草宁殊渭北春此地何妨便终老匹如元是九江人晚题东林寺双池向晚双池好初晴百物新褁枝飜翠羽溅水跃红鳞萍汎同游子莲开当丽人临流一惆怅还忆曲江春赠内子白发方兴叹青娥亦伴愁寒衣补灯下小女戏牀头闇澹屏帷故凄凉枕席秋贫中有等级犹胜嫁黔娄送客春游岭南二十韵已讶游何远仍嗟别太频离容君慼促赠语我殷勤迢递天南面苍茫海北漘诃陵国分界交趾郡为邻蓊郁三光晦温暾四气匀隂晴变寒暑昏晓错星辰瘴地难为老蛮陬不易驯土民稀白首洞主尽黄巾战舰犹惊浪戎车未息尘红旗围卉服紫绶畏文身面苦桄榔裛浆酸橄榄新牙樯迎海舶铜皷赛江神不冻贪泉暖无霜毒草春云烟蟒蛇气刀劒鳄鱼鳞路足羇栖客官多谪逐臣天黄生飓母雨黑长枫人回使先传语征轩早返轮须防盃里蛊莫爱橐中珍北与南殊俗身将货孰亲尝闻君子诫忧道不忧贫自题功名宿昔人多许宠辱斯须自不知一旦失恩先左降三年随例未量移马头觅角生何日石火敲光住几时前事是身俱若此空门不去欲何之自悲火宅煎熬地霜松摧折身因知群动内易死不过人寻郭道士不遇郡中乞假来相访洞里朝元去不逢看院秖留双白鹤入门唯见一青松药鑪有火丹应伏云碓无人水自舂欲问叅同契中事更期何日得从容浔阳春三首元和十二年作春生春生何处闇周游海角天涯遍始休先遣和风报消息续敎啼鸟说来由展张草色长河畔㸃缀花房小树头若到故园应觅我为传沦落在江州春来春来触动故乡情忽见风光忆两亰金谷蹋花香骑入曲江碾草钿车行谁家渌酒欢连夜何处红楼睡失明独有不眠不醉客经春冷坐古湓城春去一从泽畔为迁客两度江头送暮春白发更添今日鬓青衫不改去年身百川未有回流水一老终无却少人四十六时三月尽送春争得不殷勤梦微之晨起临风一惆怅通川湓水断相闻不知忆我因何事昨夜三回梦见君赠韦鍊师浔阳迁客为居士身似浮云心似灰上界女仙无嗜慾何因相頋两徘徊共疑过去人间世曾作谁家夫妇来问刘十九绿蚁新醅酒红泥小火炉晚来天欲雪能饮一盃无得行简书闻欲下崃先以此寄朝来又得东川信欲取春初发梓州书报九江闻蹔喜路经三崃想还愁潇湘瘴雾加飡饭滟滪惊波稳泊舟欲寄两行迎尔泪长江不肯向西流南湖早春风回云断雨初晴反照湖边暖复明乱㸃碎红山杏发平铺新绿水苹生翅仾白鴈飞仍重舌涩黄鹂语未成不道江南春不好年年衰病减心情元十八从事南海欲出庐山临别旧居有恋泉声之什因以投和兼伸别情贤侯辟士礼从容莫恋泉声问所从雨露初承黄纸诏烟霞欲别紫霄峯伤弓未息新惊鸟得水难留久卧龙我正退藏君变化一盃可易得相逢题韦家泉池泉落青山出白云萦村遶郭几家分自从引作池中水深浅方圎一任君醉中对红叶临风杪秋树对酒长年人醉貌如霜叶虽红不是春遣怀羲和走驭趂年光不许人间日月长遂使四时都似电争敎两鬓不成霜荣销枯去无非命壮尽衰来亦是常已共身心要约定穷通生死不惊忙点额鱼龙门㸃额意何如红尾青鬐却返初见说在天行雨苦为龙未必胜为鱼闻龟儿咏诗怜渠已解咏诗章摇膝支颐学二郎莫学二郎吟太苦才年四十鬓如霜对酒未济卦中休卜命叅同契里莫劳心无如饮此销愁物一饷愁消直万金东墙夜合树去秋为风雨所摧今年花时怅然有感碧荑红缕今何在风雨飘将去不回惆怅去年墙下地今春唯有荠花开病起病不出门无限时今朝强出与谁期经年不上江楼醉劳动春风飏酒旗梦亡友刘太白同游彰敬寺三千里外卧江州十五年前哭老刘昨夜梦中彰寺里死生魂魄蹔同游与果上人殁时题此决别兼简二林僧社本结菩提香火社为嫌烦恼电泡身不须惆怅从师去先请西方作主人赠写眞者子骋丹青日予当丑老时无劳役神思更画病容仪迢递麒麟阁图功未有期区区尺素上焉用写眞为刘十九同宿红旗破贼非吾事黄纸除书无我名唯共嵩阳刘处士围棊赌酒到天明十二年冬江西温暖喜元八寄金石凌到因题此诗今冬腊候不严凝暖雾温风气上腾山脚崦中才有雪江流慢处亦无氷欲将何药防春瘴只有元家金石凌闲意不争荣耀任沈沦日与时踈共道亲北省朋僚音信断东林长老往还频病停夜食闲如社慵拥朝裘暖似春渐老渐闇闲气味终身不拟作忙人送友人上崃赴东川辟命见说瞿唐崃斜衔滟滪根难于寻鸟路险过上龙门羊角风头急桃花水色浑山回若鳌转舟入似鲸吞岸合愁天断波跳恐地飜怜君经此去为感主人㤙夜送孟司功浔阳白司马夜送孟功曹江闇管絃急楼明灯火髙湖波飜似箭霜草杀如刀且莫开征棹隂风正怒号衰病老辞游冶寻花伴病别荒狂旧酒徒更恐五年三岁后些些谈笑亦应无题诗屏风絶句并序十二年冬微之犹滞通州予亦未离湓上相去万里不见三年郁郁相念多以吟咏自解前后辱微之寄示之什殆数百篇虽藏于箧中永以为好不若置之座右如见所思繇是掇律句中短小丽絶者凡一百首题录合为一屏风举目会心叅若其人在于前矣前軰作事多出偶然则安知此屏不为好事者所传异日作九江一故事尔因题絶句聊以奖之相忆采君诗作障自书自勘不辞劳鄣成定被人争写从此南中纸价髙答微之君写我诗盈寺壁我题君句满屏风与君相遇知何处两叶浮萍大海中偶宴有怀遇兴寻文客因欢命酒徒春游忆亲故夜会似亰都诗思闲仍在乡愁醉蹔无狂来欲起舞慙见白髭须山中酬江州崔使君见寄眷眄情无限优容礼有余三年为郡吏一半许山居酒熟心相待诗来手自书庾楼春好醉明月且回车山枇杷深山老去惜年华况对东谿野枇杷火树风来飜绛艳琼枝日出晒红纱廻看桃李都无色暵得芙蓉不是花争奈结根深石底无因移得到人家闻李尚书拜相因以长句寄贺微之怜君不久在通川知已新提造化权䕫卨定求才济世张雷应辩气冲天那知沦落天涯日正是陶钧海内年肯向泥中抛折劒不收重铸作龙泉岁暮穷隂急景坐相催壮齿韶颜去不回旧病重因年老发新愁多是夜长来膏明自爇缘多事鴈黙先烹为不才祸福细寻无会处不如且进手中盃雨中赴刘十九二林之期及到寺刘已先去因以四韵寄之云中台殿泥中路既阻同游懒却还将谓独愁犹对雨不知多兴已寻山才应行到千峯里只校来迟半日间最惜杜䳌花烂熳春风吹尽不同攀蔷薇正开春酒初熟因招刘十九张大夫崔二十四同饮瓮头竹叶经春熟阶底蔷薇入夏开似火浅深红压架如饧气味绿粘台试将诗句相招去傥有风情或可来明日早花应更好心期同醉卯时盃李白墓采石江边李白坟遶田无限草连云可怜荒陇穷泉骨曽有惊天动地文但是诗人多薄命就中沦落不过君对酒漫把叅同契难烧伏火砂有时成白首无处问黄牙幻世如泡影浮生抵眼花唯将渌醅酒且替紫河车戏答诸少年頋我长年头似雪饶君壮岁气如云朱颜今日虽欺我白发他时不放君风雨晚泊苦竹林边芦苇丛停舟一望思无穷青苔扑地连春雨白浪掀天尽日风忽忽百年皆欲半茫茫万事坐成空此生飘荡何时定一缕鸿毛天地中题崔使君新楼忧人何处可销忧碧甃红栏湓水头从此浔阳风月夜崔公楼替庾公楼山中戏问韦侍御我抱栖云志君怀齐世才常吟反招隠那得入山来赠昙禅师五年不入慈恩寺今日寻师始一来欲知火宅焚烧苦方寸如今化作灰寄微之帝城行乐日纷纷天畔穷愁我与君秦女笑歌春不见巴猿啼哭夜常闻何处琵琶絃似语谁家呙堕髻如云人生多少欢娱事那独千分无一分醉吟二首空王百法学未得姹女丹砂烧即飞事事无成身老也醉乡不去欲何归两鬓千茎新似雪十分一盏欲如泥酒狂又引诗魔发日午悲吟到日西晓寝转枕重安寝回头一欠伸纸䆫明觉晓布被暖知春莫强踈慵性须安老大身鸡鸣一觉睡不博早朝人答元八郎中杨十二博士身觉浮云无所着心同止水有何情但知潇洒踈朝市不要﨑岖隐性名尽日观鱼临涧㘴有时随鹿上山行谁能抛得人间事来共腾腾过此生湖亭与行简宿浔阳少有风情客招宿湖亭尽却廻水槛虚凉风月好夜深唯共阿怜来八月十五日夜湓亭望月昔年八月十五夜曲江池畔杏园边今年八月十五夜湓浦沙头水馆前西北望乡何处是东南见月几回圎临风一叹无人㑹今夜清光似往年赠江客江栁影寒新雨地塞鸿声急欲霜天愁君独向沙头宿水遶芦花月满船残暑招客云截山腰断风驱雨脚回早隂江上㪚残热日中来却取生衣着重拈小簟开谁能汹晩热闲饮两三盃浔阳秋懐赠许明府霜红二林叶风白九江波暝色投烟鸟秋声带雨荷马闲无处出门冷少人过卤莽还乡梦依俙望阙歌共思除醉外无计奈愁何试问陶家酒新刍得几多九日醉吟有恨头还白无情菊自黄一为州司马三见岁重阳劒匣尘埃满笼禽日月长身从渔父笑门任雀罗张问疾因留客听吟偶置觞叹时论倚伏怀旧数存亡奈老应无计治愁或有方无过学王勣唯以醉为乡问韦山人身名身事两蹉跎试就先生问若何从此神仙学得否白须虽有未为多送萧錬师歩虚诗十首巻后以二絶继之欲上瀛洲临别时赠君十首步虚词天仙若爱应相问向道江州司马诗花纸瑶缄松墨字把将天上共谁开试呈王母如堪唱发遣双成更取来赠李兵马使身得贰师余气槩家藏都尉旧诗章江南别有楼船将鷰颔虬须不姓杨题遗爱寺前溪松偃亚长松树侵临小石溪静将流水对髙共逺峯齐翠盖烟笼密花幢雪压仾与僧清影坐借鹤穏枝栖笔写形难似琴偷韵易迷暑天风摵摵晴夜露凄凄独憩依为舍闲行绕作蹊栋梁君莫採留着伴幽栖庐山草堂夜雨独宿寄牛二李七庾三十二贠外丹霄携手三君子白发垂头一病翁兰省花时锦帐下庐山雨夜草菴中终身胶漆心应在半路云泥迹不同唯有无生三昧观荣枯一照两成空闻杨十二新拜省郎遥以诗贺文昌新入有光辉紫界宫墙白粉闱晓日鸡人传漏箭春风侍女护朝衣雪飘歌响髙难和鹤拂烟霄老惯飞官职声名俱入手近来诗客似君稀三月三日怀微之良时光景长虚掷壮嵗风情已闇销忽忆同为校书日每年同醉是今朝赠韦八辞君岁久见君初白发惊嗟两有余容鬓别来今至此心情料取合何如曾同曲水花亭醉亦共华阳竹院居岂料天南相见夜哀猿瘴雾宿匡庐春江闲步赠张山人江景又妍和牵愁发浩歌晴砂金屑色春水麴尘波红蔟交枝杏青含巻叶荷借莎怜輭暖憩树爱婆娑书信朝贤断知音野老多相逢不闲语争奈日长何春听琵琶兼简长孙司户四絃不似琵琶声乱写眞珠细撼铃指底商风悲䬃䬃舌头胡语苦醒醒如言都尉思京国似诉明妃厌虏庭迁客共居相劝谏春肠易断不须听吴宫词一入吴王殿无人覩翠蛾楼髙时见舞宫静夜闻歌半露胷如雪斜回脸似波妍蚩各有分谁敢妬恩多送侍御量移金州司马春欢雨露同霑泽冬叹风霜独满衣留滞多时如我少迁移好处似君稀卧龙云到须先起蛰鷰雷惊尚未飞莫恨东西沟水别沧溟长短拟同归自到浔阳生三女子因诠眞理用遣妄怀官途本自安身拙世累由来向老多逺谪四年徒已矣晩生三女拟如何预愁嫁娶眞成患细念因缘尽是魔頼学空王治苦法须抛烦恼入头陁江西裴常侍以优礼见待又蒙赠诗辄叙鄙诚用伸感谢一从簪笏事金貂每借温颜拔折腰长觉身轻离泥滓忽惊手重捧琼瑶马因回顾虽増价桐遇知音已半燋他日秉钧如见念壮心直气未全销自江州司马授忠州刺史仰荷圣泽聊书鄙诚炎瘴抛身逺泥涂索脚难网初鳞泼刺笼久翅摧残雷电颁时令阳和变岁寒遗簪承旧念剖竹授新官乡觉前程近心随外事寛生还应有分西笑问长安除忠州寄谢崔相公提拔出泥知力竭吹嘘生翅见情深劒锋缺折难冲斗桐尾烧焦岂望琴感旧两行年老泪酬㤙一寸岁寒心忠州好恶何须问鸟得辞笼不择林初除官蒙裴常侍赠鹘衘瑞草绯袍鱼袋因谢惠贶兼抒离情新授铜符未着绯因君装束始光辉惠深范叔緜袍赠荣过苏秦佩印归鱼缀白金随步跃鹘衘红绶遶身飞明朝恋别朱门泪不敢多垂恐污衣洪州逢熊孺登靖安院里辛荑下醉笑狂吟气最麤莫问别来多少苦仾头看取白髭须初着刺史绯答友人见赠故人安慰善为辞五十专城道未迟徒使花袍红似火其如蓬鬓白如丝且贪薄俸君应惜不称衰容我自知银印可怜将底用只堪归舍吓妻儿又答贺客银章蹔假为专城贺客来多懒起迎似挂绯衫衣架上杇株枯竹有何荣别草堂三絶句正听山鸟向阳眠黄纸除书落枕前为感君恩湏暂起鑪峯不拟住多年久眠褐被为居士忽挂绯袍作使君身出草堂心不出庐山未要勒移文三间茅舍向山开一带山泉遶舍回山色泉声莫惆怅三年官满却归来钟陵饯送翠幕红筵髙在云歌钟一曲万家闻路人指㸃滕王阁看送忠州白使君浔阳宴别此后忠州路上作鞍马军城外笙歌祖帐间乘潮发湓口带雪别庐山暮景牵行色春寒㪚醉颜共嗟炎瘴地尽室得生还戏赠户部李巡官好去民曹李判官少贪公事且谋欢男儿未死争能料莫作忠州刺史看行次夏口先寄李大夫连山断处大江流红斾逶迤镇上游幕下翺翔秦御史军前奔走汉诸侯曽陪劒履升鸾殿欲谒旌幢入鹤楼假着绯袍君莫笑㤙深始得向忠州重赠李大夫早接清斑登玉陛同承别诏直金銮凤巢阁上容身稳鹤鏁笼中展翅难流落多年应是命量移逺郡未成官慙君独不欺顦顇犹作银台旧眼看对镜吟闲看明镜坐清晨多病恣容半老身谁论情性乖时事自想形骸非贵人三殿失恩宜放弃九宫推命合漂沦如今所得湏甘分腰佩银龟朱两轮江州赴忠州至江陵已来舟中示舍弟五十韵昔作咸秦客常思江海行今来仍尽室此去又专城典午犹为幸分忧固是荣箳篂州乗送艛艓驿舩迎共载皆妻子同游即弟兄宁辞浪迹逺且贵赏心并云展帆髙挂飊驰棹迅征泝流从汉浦循路转荆衡山逐时移色江随地改名风光近东早水木向南清夏口烟孤起湘州雨半晴日煎红浪沸月射白砂明北渚寒留鴈南枝暖待鸎骈朱桃露萼㸃翠栁含萌亥市鱼盐聚神林鼓笛鸣壶浆椒叶气歌曲竹枝声系缆怜沙静垂纶爱岸平水飡红粒稻野茹紫花菁瓯汎茶如乳台粘酒似饧脍长抽锦缕藕脆削琼英容易来千里斯须进一程未曾劳气力渐觉有心情卧穏添春睡行迟带酒醒忽愁牵世网便欲濯尘缨早接文塲战曾争翰苑盟棹头称俊逸翘足取公卿且昧随时义徒输报国诚衆排恩易失偏压势先倾虎尾忧危切鸿毛性命轻烛蛾谁救护蚕茧自纒萦敛手辞双阙廻眸望两亰长沙抛贾谊漳浦卧刘桢鶗鴂鸣还歇蟾蜍破又盈年光同激箭乡思极摇旌潦倒亲知笑衰羸旧识惊乌头因感白鱼尾为劳赪劒学将何用丹烧竟不成孤舟萍一叶双鬓雪千茎老见人情尽闲思物理精如汤探冷热似博鬭输赢险路应须避迷涂莫共争此心知止足何物要经营玉向泥中㓗松经雪后贞无妨隐朝市不必谢寰瀛但在前非悟期无后患婴多知非景福少语是元亨晦即全身药明为伐性兵昏昏随世俗蠢蠢学黎甿鸟以能言龟缘入梦烹知之一何晚犹足保余生题岳阳楼岳阳城下水漫漫独上危楼凭曲栏春岸绿时连梦泽夕波红处近长安猿攀树立啼何苦鴈㸃湖飞渡亦难此地唯堪画图鄣华堂张与贵人看入崃次巴东不知远郡何时到犹喜全家此去同万里王程三崃外百年生计一舟中巫山暮足霑花雨陇水春多逆浪风两片红旌数声鼓使君艛艓上巴东十年三月三十日别微之于澧上十四年三月十一日夜遇微之于崃中停舟夷陵三宿而别言不尽者以诗终之因赋七言十七韵以赠且欲寄所遇之地与相见之时为他年会话张本也澧水店头春尽日送君上马谪通川夷陵崃口明月夜此处逢君是偶然一别五年方见面相携三宿未廻船坐从日暮唯长叹语到天明竟未眠齿发蹉跎将五十闗河迢遰过三千生涯共寄沧江上乡国俱抛白日边往事渺茫都似梦旧游零落半归泉醉悲洒泪春盃里吟苦支颐晓烛前莫问龙钟恶官职且听清脆好文篇别来只是成诗癖老去何曾更酒颠各限王程须去住重开离宴贵留连黄牛渡北移征棹白狗崖东巻别筵神女台云闲缭绕使君滩水急潺湲风凄暝色愁杨栁月弔宵声哭杜䳌万丈赤幢潭底日一条白练崃中天君还秦地辞炎徼我向忠州入瘴烟未死会应相见在又知何地复何年题崃中石上巫女庙花红似粉昭君村栁翠于眉诚知老去风情少见此争无一句诗白氏文集卷第十七白氏文集白氏长庆集卷第十八白氏文集卷第十八律诗五言七言自两韵至三十韵凡一百首夜入瞿唐峡瞿唐天下险夜上信难哉岸似双屏合天如匹帛开逆风惊浪起技闇船来欲识愁多少高于灔滪堆初到忠州赠李六好在天涯李使君江头相见日黄昏吏人生梗都如鸟市井踈芜只抵村一只兰船当驿路百层石磴上州门更无平地堪行处虚受朱轮五马恩郡斋暇日忆庐山草堂兼寄二林僧社三十韵多叙贬官以来出处之意谏诤知无补迁移分所当不堪匡圣主只合事空王龙象投新社鹓鸾失故行沈吟辞北阙诱引向西方便住双林寺仍开一草堂平治行道路安置坐禅牀手板支爲枕头巾阁在墙先生乌几舄居士白衣裳竟岁何曽闷终身不拟忙灭除残梦想换尽旧心肠世界多烦恼形神乆损伤正从风鼓浪转作日销霜吾道寻知止君恩偶未忘忽蒙颁凤诏兼谢剖鱼章莲静方依水葵枯重仰阳三车犹夕会五马已晨装去似寻前世来如别故郷眉低出鹫岭脚重下蛇冈渐望庐山远弥愁峡路长香鑪峯隠隠巴字水茫茫瓢挂留庭树经收在屋梁春抛红药圃夏忆白莲塘唯拟捐尘事将何答宠光有期追永远无政继龚黄南国秋犹热西斋夜蹔凉闲吟四句偈静对一鑪香身老同丘井心空是道塲觅僧爲去伴留俸作归粮爲报山中侣凭看竹下房会应归去在松菊莫敎荒赠康叟八十秦翁老不归南賔太守乞寒衣再三怜汝非他意天宝遗民见渐稀鹦鹉竟日语还黙中宵栖复惊身囚縁彩翠心苦爲分明暮起归巢思春多忆侣声谁能坼笼破从放快飞鸣亰使廻累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二贠外雪压泥埋未死身每劳存问媿交亲浮萍漂泊三千里列宿参差十五人禁月落时君待漏畬烟深处我行春瘴郷得老犹爲幸岂敢伤嗟白发新东城春意风软云不动郡城东北隅晚来春澹澹天气似亰都絃管随宜有盃觞不道无其如亲故远无可共欢娱木莲树生巴峡山谷间巴民亦唿爲黄心树大者高五丈涉冬不凋身如青杨有白文叶如桂厚大无春花如莲香色艳腻皆同独房蘂有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士母丘元志写惜其遐僻因题三絶句云如折芙蓉栽旱地似抛芍药挂髙枝云埋水隔无人识唯有南賔太守知红似燕支腻如粉伤心好物不须㬰山中风起无时节明日重来得在无已愁花落荒巖底复恨根生乱石间几度欲移移不得天敎抛掷在深山种桃杏无论海角与天涯大抵心安即是家路远谁能念郷曲年深兼欲忘亰华忠州且作三年计种杏栽桃拟待花新秋二毛生镜日一叶落庭时老去争由我愁来欲泥谁空销闲岁月不见旧亲知唯弄扶牀女时时强展眉龙昌寺荷池冷碧新秋水残红半破莲从来寥落意不似此池边听竹枝赠李侍御巴童巫女竹枝歌懊恼何人怨咽多蹔听遣君犹怅望长闻敎我复如何寄胡饼与杨万州胡麻饼㨾学亰都面脆油香新出炉寄与饥嚵杨大使尝看得似辅兴无感樱桃花因招饮客樱桃昨夜开如雪鬓发今年白似霜渐觉花前成老丑何曽酒后更顚狂谁能闻此来相劝共泥春风醉一塲东亭闲望东亭尽日坐谁伴寂寥身緑桂爲佳客红蕉当羙人笑言虽不接情状似相亲不作悠悠想如何度晚春画木莲花图寄元郎中花房腻似红莲朶艳色鲜如紫牡丹唯有诗人应解爱丹青写出与君看和李沣州题韦开州经藏诗既悟莲花藏湏遗贝叶书菩提无处所文字本空虚观指非知月忘筌是得鱼闻君登彼岸舍筏复何如九日题涂谿蕃草席铺枫叶岸竹枝歌送菊花盃明年尚作南賔守或可重阳更一来即事寄微之畬田涩米不耕鉏旱地荒园少菜𬞞想此土风今若此料看生计合何如衣缝纰颣黄丝绢饭下腥醎白小鱼饱暖饥寒何足道此身长短是空虚题郡中荔枝诗十八韵兼寄万州杨八使君奇果标南土芳林对北堂素华春漠漠丹实夏煌煌叶捧仾垂户枝擎重压墙始因风弄色渐与日争光夕讶条悬火朝惊树点粧深于红踯躅大校白㯽榔星缀连心朶珠排耀眼房紫罗栽儭殻白玉裹塡瓤早岁曽闻说今朝始摘尝嚼疑天上味嗅异世间香润胜莲生水鲜逾橘得霜烟脂掌中颗甘露舌头浆物少尤珍重天高苦渺茫已敎生暑月又使阻遐方粹液灵难驻妍姿嫰易伤近南光景热向北道途长不得充王赋无由寄帝郷唯君堪掷赠面白似潘郎留北客峡外相逢远樽前一会难即须分手别且强展眉欢楚袖萧条舞巴絃趣数弹笙歌随分有莫作帝乡看重寄荔枝与杨使君时闻杨使君欲种植故有落句戏之摘来正带凌晨露寄去湏凭下水船暎我绯衫浑不见对公银印最相鲜香连翠叶眞堪画红透青笼实可怜闻道万州方欲种愁君得喫是何年和万州杨使君四絶句竞渡竞渡相传爲汨罗不能止遏意无他自经放逐来顦顇能校灵均死几多江边草闻君泽畔伤春草忆在天门街里时漠漠凄凄愁满眼就中惆怅是江蓠喜庆李东都緑李万州栽君手封题我手开把得欲尝先怅望与渠同别故郷来白槿花秋蕣晚英无艳色何因栽种在人家使君只别罗敷面争解回头爱白花望郡南山寄行简临江一嶂白云间红緑层层锦绣斑不作巴南天外意何殊昭应望骊山和行简望郡南山反照前山云树明从君苦道似华清试听肠断巴猿呌早晚骊山有此声种荔枝红颗眞珠诚可爱白须太守亦何痴十年结子知谁在自向庭中种荔枝隂雨风雾今朝重江山此地深滩声秋更急峡气晓多隂望阙云遮眼思郷雨滴心将何慰幽独頼世北䆫琴送客归亰水陆四千里何时归到秦舟辞三峡雨马入九衢尘有酒留行客无书寄贵人唯凭远传语好在曲江春送萧处士游黔南能文好饮老萧郎身似浮云鬓似霜生计抛来诗是业家园忘却酒爲乡江从巴峡初成字猿过巫阳始断肠不醉黔中争去得磨围山月正苍苍东楼醉天涯深崃无人地岁暮穷隂欲夜天不向东楼时一醉如何拟过二三年寄微之高天黙黙物茫茫各有来由致损伤鹦爲能言长翦翅龟縁难死乆搘牀莫嫌冷落抛闲地犹胜炎蒸卧瘴郷外物竟闗身底事谩排门㦸系腰章东楼招客夜饮莫辞数数醉东楼除醉无因破得愁唯有緑樽红烛下蹔时不似在忠州醉后戏题自知清冷似冬凌每被人唿作律僧今夜酒醺罗绮暖被君融尽玉壶氷冬至夜老去襟怀常濩落病来须鬓转苍浪心灰不及炉中火鬓雪多于砌下霜三崃南賔城最远一年冬至夜偏长今宵始觉房拢冷坐索寒衣诋孟光竹枝词瞿唐峡口水烟低白帝城头月向西唱到竹枝声咽处寒猿闇鸟一时啼竹枝苦怨怨何人夜静山空歇又闻蛮儿巴女齐声唱愁杀江楼病使君巴东船舫上巴西波面风生雨脚齐水蓼冷花红蔟蔟江蓠湿叶碧凄凄江畔谁人唱竹枝前声断咽后声迟恠来调苦縁词苦多是通州司马诗酬严中丞晚眺黔江见寄江水三回曲愁人两地情磨围山下色明月崃中声晩后连天碧寒来彻底清临流有新恨照见白须生寄题杨万州四望楼江上新楼名四望东西南北水茫茫无由得与君携手同凭栏干一望郷答杨使君登楼见忆忠万楼中南北望南州烟水北州云两州何事偏相忆各是笼禽作使君除夜岁暮纷多思天涯渺未归老添新甲子病减旧容辉郷国仍留念功名已息机明朝四十九应转悟前非闻雷瘴地风霜早温天气候催穷冬不见雪正月已闻雷震蛰虫蛇出惊枯草木开空余客方寸依旧似寒灰春至若爲南国春还至争向东楼日又长白片落梅浮涧水黄梢新柳出城墙闲拈蕉叶题诗咏闷取藤枝引酒尝乐事渐无身渐老从今始拟负风光感春巫崃中心郡巴城四面春草青临水地头白见花人忧喜皆心火荣枯是眼尘除非一盃酒何物更关身春江炎凉昏晓苦推迁不觉忠州已二年闭合只听朝暮鼓上楼空望往来船鸎声诱引来花下草色勾留坐水边唯有春江看未厌萦砂遶石渌潺湲题东楼前李使君所种樱桃花身入青云无见日手栽红树又逢春唯留花向楼前着故故抛愁与后人巴水城下巴江水春来似麴尘软砂如渭曲斜岸忆天津影醮新黄柳香浮小白苹临流搔首坐惆怅爲何人野行草润衫襟重沙干屐齿轻仰头听鸟立信脚望花行暇日无公事衰年有道情浮生短于梦梦里莫营营送高侍御使廻因寄杨八明月峡边逢制使黄茅岸上是忠州到城莫说忠州恶无益虚敎杨八愁奉酬李相公见示絶句碧油幢下捧新诗荣贱虽殊共一悲涕泪满襟君莫恠甘泉侍从最多时喜山石榴花开忠州州里今日花庐山山头去年树已怜根损斩新栽还喜花开依旧数赤玉何人少琴轸红缬谁家合罗袴但知烂熳恣情开莫怕南賔桃李妬戏赠萧处士清禅师三盃嵬峩忘机客百纳头陁任运僧又有放慵巴郡守不营一事共腾腾钱号州以三堂絶句见寄因以本韵和之同事空王岁月深相思远寄定中吟遥知清浄中和化秖用金刚三昧心三月三日暮春风景初三日流世光隂半百年欲作闲游无好伴半江惆怅却回船寒食夜四十九年身老日一百五夜月明天抱膝思量何事在痴男骇女唤秋千代州问民龙昌寺底开山路已子台前种柳林官职家郷都忘却谁人会得使君心答州民官情抖擞随尘去郷思销磨逐日无唯拟腾腾作闲事遮渠不道使君愚荔枝楼对酒荔枝新熟鸡冠色烧酒初开琥珀香欲摘一枝倾一盏西楼无客共谁尝房家夜宴喜雪戏赠主人风头向夜利如刀頼此温炉软锦袍桑落气熏珠翠暖柘枝声引管絃髙酒钩送盏推莲子烛泪粘盘垒蒲萄不醉遣侬争㪚得门前雪片似鹅毛醉后赠人香毬趂拍回环匼花盏抛巡取次飞自入春来未同醉那能夜去独先归初除尚书郎脱刺史绯亲賔相贺问何如服色恩光尽反初头白喜抛黄草崃眼明惊坼紫泥书便留朱绂还铃合却着青袍侍玉除无奈娇痴三岁女绕腰啼哭觅银鱼留题开元寺上方东寺台阁好上方风景清数来犹未猒长别岂无情恋水多临坐辞花剩绕行最怜新岸柳手种未全成别楼东坡花树两絶二年留滞在江城草树禽鱼尽有情何处殷勤重廻首东坡桃李种新成花林好住莫顦顇春至但知依旧春楼上明年新太守不妨还是爱花人别桥上竹穿桥迸竹不依行恐碍行人被损伤我去自慙遗爱少不敎君得似甘棠发白狗峡次黄牛崃登高寺却望忠州白狗次黄牛滩如竹节稠路穿天地险人续古今愁忽见千花塔因停一叶舟畏途常迫促静境蹔淹留巴曲春全尽巫阳雨半收北归虽引领南望亦回头昔去悲殊俗今来念旧游别僧山北寺抛竹水西楼郡树花如雪军厨酒似油时时大开口自笑忆忠州棣华驿见杨八题梦兄弟诗遥闻旅宿梦兄弟应爲邮亭名棣华名作棣华来早晚自题诗后属杨家商山路有感万里路长在六年身始归所经多旧馆太半主人非商山路驿桐树昔与微之前后题名处与君前后多迁谪五度经过此路隅笑问中庭老桐树这回归去免来无恻恻吟恻恻复恻恻逐臣返郷国前事难重论少年不再得泥涂绛老头斑白炎瘴灵均面黎黑六年不死却归来道着姓名人不识德宗皇帝挽歌词四首执象宗玄祖贻谋启孝孙文高栢梁殿礼薄灞陵原宫仗辞天阙朝仪出国门生成不可报二十七年恩又一首虞帝南巡后殷宗谅闇中初辞铸鼎地已闭望仙宫晓落当陵月秋生满斾风前星承帝座不使北辰空又一首业大承宗祖功成付子孙睿文诗乐播遗训史标言节表中和德方垂广利恩悬知千载后理代数贞元又一首梦减三龄寿哀延七月期寝园愁望远宫仗哭行迟云日添寒惨笳箫向晚悲因山有遗诏如葬汉文时昭德王皇后挽歌词仙去逍遥境诗留窈窕章春归金屋少夜入寿宫长凤引曽辞辇蚕休昔採桑隂灵何处感沙麓月无光大平乐词二首岁丰仍节俭时泰更销兵圣念长如此何忧不泰平又一首湛露浮尧酒薫风起舜歌愿同尧舜意所乐在人和小曲新词二首霁色鲜宫殿秋声脆管絃圣明千岁乐岁岁似今年又一首红裾明月夜碧簟早秋时好向昭阳宿天凉玉漏迟闺怨词三首朝憎鸎百啭夜妬鷰双栖不惯经春别唯知到晓啼又一首珠箔笼寒月纱䆫背晓灯夜来巾上泪一半是春氷又一首关山征戍远闺合别离难苦战应顦顇寒衣不要寛残春曲禁苑残鸎三四声景迟风慢暮春情日西无事墙隂下闲踏宫花独自行长安春青门柳枝软无力东风吹作黄金色街东酒薄醉易醒满眼春愁销不得长乐坡行人南北分征路流水东西接御沟终日坡前恨离别谩名长乐是长愁独眠吟二首夜长无睡起阶前寥落星河欲曙天十五年来明月夜何曽一夜不孤眠独眠客夜夜可怜长寂寂就中今也最愁人凉月清风满牀席期不至红烛清樽乆延伫出门入门天欲曙星稀月落竟不来烟柳昽昽鹊飞去长洲苑春入长洲草又生鹧鸪飞起少人行年深不辩娃宫处夜夜苏台空月明忆江柳曽栽杨柳江南岸一别江南两度春遥忆青青江岸上不知攀折是何人南浦南浦凄凄别西风袅袅秋一看肠一断好去莫回头三年别悠悠一别已三年相望相思明月天肠断青天望明月别来三十六廻圆伤春词深浅檐花千万枝碧纱䆫外啭黄鹂残粧含泪下帘坐尽日伤春春不知后宫词泪尽罗巾梦不成夜深前殿按歌声红颜未老㤙先断斜倚熏笼坐到明白氏文集卷第十八白氏文集白氏长庆集卷第十九白氏文集卷第十九律诗五言七言自二篇至四十韵凡一百首吟元郎中白须诗兼饮雪水茶因题壁上冷咏霜毛句闲尝雪水茶城中展眉处只是有元家吴七郎中山人待制斑中偶赠絶句金马东门只日开汉庭待诏重仙才第三松树非华表那得辽东鹤下来和张十八祕书谢裴相公寄马齿齐臕足毛头腻祕阁张郎叱拨驹洗了颔花飜假锦走时蹄汗踏眞珠青衫乍见曽惊否红粟难賖得饱无丞相寄来应有意遣君骑去上云衢答山侣颔下髭须半是丝光隂向后几多时非无解挂簪缨意未有支持伏腊资冒热冲寒徒自取随行逐队欲何爲更慙山侣频传语五十归来道未迟早朝思退居霜严月苦欲明天忽忆闲居思浩然自问寒灯夜半起何如暖被日高眠唯慙老病披朝服莫虑饥寒计俸钱随有随无且归去拟求丰足是何年曲江亭晚望曲江岸北凭栏干水面隂生日脚残尘路行多緑袍故风亭立乆白须寒诗成闇着闲心记山好遥偷病眼看不被马前提省印何人信道是郎官初除主客郎中知制诰与王十一李七元九三舍人中书同宿话旧感怀闲宵静话喜还悲聚㪚穷通不自知已分云泥行异路忽惊鸡鹤宿同枝紫垣曹署荣华地白鬓郎官老丑时莫恠不如君气味此中来校十年迟西省对花忆忠州东坡新花树因寄题东楼每看阙下丹青树不忘天边锦绣林西掖垣中今日眼南賔楼上去年心花含春意无分别物感人情有浅深最忆东坡红烂熳野桃山杏水林檎寄题忠州小楼桃花再游巫峡知何日揔是秦人说向谁长忆小楼风月夜红栏干上两三枝中书连直寒食不归因忆元九去岁清明日南巴古郡楼今年寒食夜西省凤池头併上新人直难随旧伴游诚知视草贵未免对花愁鬓发茎茎白光隂寸寸流经春不同宿何异在忠州春忆二林寺旧游因寄郎满晦三上人一别东林三度春每春常似忆情亲头陁会里爲逋客供奉斑中作老臣清浄乆辞香火伴尘劳难索幻泡身最慙僧社题桥处十八人名空一人和元少尹新授官官穏身应泰春风信马行纵忙无苦事虽病有心情厚禄儿孙饱前驱道路萦花时八十直无暇贺元兄朝回和元少尹絶句朝客朝回回望好尽䊸朱紫佩金银此时独与君爲伴马上青袍唯两人重和元少尹凤阁舍人京亚尹白头俱未着绯衫南宫起请无消息朝㪚何时得入衘中书夜直梦忠州阁下灯前梦巴南城底游觅花来渡口寻寺到山头江色分明緑猿声依旧愁禁钟惊睡觉唯不上东楼醉后酒后高歌且放狂门前闲事莫思量犹嫌小户长先醒不得多时住醉郷待漏入阁书事奉赠元九学士阁老衙排宣政仗门启紫宸关彩笔停书命花甎趂立班稀星点银砾残月堕金环闇漏犹传水明河渐下山从东分地色向北仰天颜碧镂炉烟直红垂珮尾闲纶闱慙并入翰苑忝先攀笑我青袍故饶君茜绶殷诗仙归洞里酒病滞人间好去鹓鸾侣沖天便不还晚春重到集贤院官曹清切非人境风日鲜明似洞天满砌荆花铺紫毯隔墙榆荚撒青钱前时谪去三千里此地辞来十四年虚簿至今慙旧职殿名擡举号爲贤紫薇花丝纶阁下文书静钟鼓楼中刻漏长独坐黄昏谁是伴紫薇花对紫微郎后宫词雨露由来一点恩争能遍布及千门三千宫女燕脂面几箇春来无泪痕卜居游宦京都二十春贫中无处可安贫长羡蜗牛犹有舍不如硕鼠解藏身且求容立锥头地免似漂流木偶人但道吾庐心便足敢辞湫隘与嚣尘题新居寄元八青龙冈北近西边移入新居便泰然冷巷闭门无客到暖檐移榻向阳眠阶庭寛窄才容足墙壁高仾粗及肩莫羡昇平元八宅自思买用几多钱登龙尾道南望忆庐山旧隠龙尾道边来一望香炉峯下去无因青山举眼三千里白发平头五十人自笑形骸纡组绶将何言语掌丝纶君恩壮健犹难报况被年年老逼身冯阁老处见与严郎中酬和诗因戏赠絶句乍来天上宜清浄不用廻头望故山纵有旧游君莫忆尘心起即堕人间见于给事暇日上直寄南省诸郎官诗因以戏赠倚作天仙弄地仙夸张一日抵千年黄麻勑胜长生箓白纻词嫌内景篇云彩误居青璅地风流合在紫微天东曹渐去西垣近鹤驾无妨更着鞭题新昌所居宅小人烦闷泥深马钝顽街东闲处住日午热时还院窄难栽竹墙髙不见山唯应方寸内此地觅寛闲西省北院新构小亭种竹开䆫东通骑省与李常侍隔䆫小饮各题四韵结託白须伴因依青竹丛题诗新壁上过酒小䆫中深院晚无日虚檐凉有风金貂醉看好廻面紫垣东酬元郎中同制加朝㪚大夫书怀见赠命服虽同黄纸上官班不共紫垣前青衫脱早差三日白发生迟校九年曩者定交非势利老来同病是诗篇终身拟作卧云伴逐月须收烧药钱五品足爲婚嫁主绯袍着了好归田初着绯戏赠元九晚遇縁才拙先衰被病牵那知垂白日始是着绯年身外名徒尔人间事偶然我朱君紫绶犹未得差肩和韩侍郎苦雨润气凝柱础繁声注瓦沟闇留䆫不晓凉引簟先秋叶湿蚕应病泥稀鷰亦愁仍闻放朝夜误出到街头连雨风雨闇萧萧雉鸣暮复朝碎声笼苦竹冷翠落芭蕉水鸟投檐宿泥蛙入户跳仍闻蕃客见明日欲追朝初加朝㪚大夫又转上柱国紫微今日烟霄地赤岭前年泥土身得水鱼还动鳞鬛乘轩鹤亦长精神且慙身忝官阶贵未敢家嫌活计贫柱国勲成私自问有何功德及生人行简初授拾遗同早朝入合因示十二韵夜色尚苍苍槐隂夹路长听钟出长乐传鼓到新昌宿雨沙堤润秋风桦烛香马骄欺地软人健得天凉待漏排阊阖停珂拥建章尔随黄合老吾次紫微郎并入连称籍齐趍对折方鬭班花接萼绰立鴈分行近职诚爲羙微才岂合当纶言难下笔谏纸易盈箱老去何侥倖时来不料量唯求杀身地相誓答恩光立秋日登乐游园独行独语曲江头廻马迟迟上乐游萧䬃凉风与衰鬓谁敎计会一时秋新秋早起有怀元少尹秋来转觉此身衰晨起临阶盥漱时漆匣镜明头尽白铜瓶水冷齿先知光隂纵惜留难住官职虽荣得已迟老去相逢无别计强开笑口展愁眉夜筝紫袖红絃明月中自弹自感闇仾容絃凝指咽声停处别有深情一万重妻初授邑号告身弘农旧县受新封钿轴金泥诰一通我转官阶常自愧君加邑号有何功花牋印了排窠湿锦幖装来耀手红倚得身名便慵堕日高犹睡緑䆫中送客南迁我说南中事君应不愿听曽经身困苦不觉语丁宁烧处愁云梦波时忆洞庭春畬烟勃勃秋瘴露冥冥蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟翎飏风千里黑蓺草四时青客似惊弦鴈舟如委浪萍谁人劝言笑何计慰漂零愼勿琴离膝长须酒满瓶大都从此去宜醉不宜醒暮归不觉百年半何曽一日闲朝随烛影出暮趂鼓声还瓮里非无酒墙头亦有山归来常困卧早晚得开颜寄远欲忘忘未得欲去去无由两腋不生翅二毛空满头坐看新落叶行上最高楼暝色无边际茫茫尽眼愁旧房远壁秋声虫络丝入檐新影月仾眉牀帷半故帘旌断仍是初寒欲夜时钱侍郎使君以题庐山草堂诗见寄因酬之殷勤江郡守怅望掖垣郎慙见新琼什思归旧草堂事随心未得名与道相妨若不休官去人间到老忙寄山僧眼看过半百早晚扫巖扉白首谁留住青山自不归百千万劫鄣四十九年非会拟抽身去当风抖擞衣慈恩寺有感自问有何惆怅事寺门临入却迟回李家哭泣元家病柿叶红时独自来酬严十八郎中见示口厌含香握厌兰紫微青璅举头看忽惊鬓后苍浪发未得心中本分官夜酌满容花色煖秋吟切骨玉声寒承明长短君应入莫惜家江七里滩寄王祕书霜菊花萎日风梧叶碎时恠来秋思苦縁咏祕书诗中书寓直缭绕宫墙围禁林半开阊阖晓沈沈天晴更觉南山近月出方知西掖深病对词头慙彩笔老看镜面愧华簪自嫌野物将何用土木形骸麋鹿心自问黑花满眼丝满头早衰因病病因愁宦途气味已谙尽五十不休何日休送客南迁我说南中事君应不愿听曾经身困苦不觉语可宁烧处愁云梦波时忆洞庭春畬烟勃勃秋瘴雾冥冥蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟翎飓风千里黑爇草四时青客似惊弦鴈舟如委浪萍谁人劝言笑何计慰漂零愼勿琴离膝长须酒满瓶大都从此去宜醉不宜醒行简初授拾遣同早朝入合因示十二韵夜色尚苍苍槐隂夹路长听钟岀长乐传鼓到新昌宿雨沙堤润秋风桦烛香马骄欺地软人健得天凉待漏排阊阖停珂拥建章尔随黄合老吾次紫微郎并入连称籍齐趋对折方鬬班花接蕚绰立鴈分行近职诚爲羙微才岂合当纶言难下笔谏纸易盈箱老去何侥倖时来不料量唯求杀身地相誓答恩光新昌新居书事四十韵因寄元郎中张博士冒宠已三迁归朝始二年囊中贮余俸围外买闲田狐兎同三迳蒿莱共一壥新园聊刬秽旧屋且扶顚檐漏移倾瓦梁欹换蠧椽平治遶台路整顿近堦甎巷狭开容驾墻低垒过肩门闾堪驻盖堂室可铺筵丹凤楼当后青龙寺在前市街尘不到宫树影相连省吏嫌坊远豪家笑地偏敢劳賔客访或望子孙传不觉他人爱唯将自性便等闲栽树木随分占风烟逸致因心得幽期遇境牵松声疑涧底草色胜河边虚润氷销地晴和日出天苔行滑如簟莎坐软于緜帘每当山卷帷多待月褰篱东花掩映䆫北竹婵姢迹慕青门隠名慙紫禁仙假归思晚沐朝去恋春眠拙薄才无取踈慵职不专题墙书命笔沽酒率分钱栢杵舂灵药铜瓶漱暖泉鑪香穿盖㪚笼烛隔纱然陈室何曽扫陶琴不要絃屏除俗事尽养活道情全尚有妻孥累犹爲组绶纒终须抛爵禄渐拟断腥羶大底宗庄叟私心事竺干浮荣水划字眞谛火生莲梵部经十二玄书字五千是非都付梦语黙不妨禅博士官犹冷郎中病已痊多同僻处住乆结静中縁缓步携笻杖徐吟展蜀牋老宜闲语话闷忆好书篇蛮榼来方㵼蒙茶到始煎无辞数相见鬓发各苍然喜敏中及第偶示所怀自知群从爲儒少岂料词塲中第频桂折一枝先许我杨穿三叶尽惊人转于文墨湏留意贵向烟霄早致身莫学尔兄年五十蹉跎始得掌丝纶乆不见韩侍郎戏题四韵以寄之近来韩阁老踈我我心知户大嫌甜酒才髙笑小诗静吟乘月夜闲醉旷花时还有愁同处春风满鬓丝寄白头陁近见头陁伴云师老更慵性灵闲似鹤颜状古于松山里犹难觅人间岂易逢仍闻移住处太白最髙峯和韩侍郎题杨舍人林池见寄渠水闇流春冻解风吹日炙不成凝凤池冷暖君谙在二月因何更有氷勤政楼西老柳半杇临风树多情立马人开元一株柳长庆二年春偶题阁下厅静爱青苔院深宜白鬓翁貌将松共痩心与竹俱空暖有仾檐日春多飏幕风平生闲境思尽在五言中予与故刑部李侍郎早结道友以药术爲事与故京兆元尹晚爲诗侣有林泉之期周岁之间二君长逝李住曲江北元居昇平西追感旧游因贻同志从哭李来伤道气自亡元后减诗情金丹同学都无益水竹邻居竟不成月夜若爲游曲水花时那忍到昇平如年七十身犹在但恐伤心无处行送冯舍人阁老往襄阳紫微阁底送君廻第二厅帘下不开莫恋汉南风景好岘山花尽早归来莫走柳条词送别南陌伤心别东风满把春莫欺杨柳弱劝酒胜扵人酬韩侍郎张博士雨后游曲江见寄小园新种红樱树闲遶花行便当游何必更随鞍马队冲泥蹋雨曲江头元家花今日元家宅樱桃发几枝稀稠与颜色一似去年时失却东园主春风可得知代人赠王贠外好在王贠外平生记得不共赊黄叟酒同上莫愁楼静接殷勤语狂随烂熳游那知今日眼相见冷扵秋惜小园花晓来红萼凋零尽但见空枝四五株前日狂风昨夜雨残芳更合得存无萧相公宅遇自远禅师有感而赠宦途堪笑不胜悲昨日荣华今日衰转似秋蓬无定处长于春梦几多时半头白发慙萧相满面红尘问远师应是世间縁未尽欲抛官去尚迟疑草词毕遇芍药初开因咏小谢红药当堦飜诗以爲一句未尽其状偶成十六韵罢草紫泥诏起吟红药诗词头封送后花口坼开时坐对钩帘乆行观步履迟两三丛烂熳十二叶参差背日房微歛当堦朶旋欹钗葶抽碧股粉蘂扑黄丝动荡情无限仾斜力不支周回看未足比谕语难爲句漏丹砂裹僬侥火熖旗彤云䞉根蔕绛帻欠缨緌况有晴风度仍兼宿露垂疑香熏罨画似泪着烟脂有意留连我无言怨思谁应愁明日落如恨隔年期菡萏泥连萼玫瑰刺绕枝等量无胜者唯眼与心知喜张十八博士除水部贠外郎老何殁后吟声絶虽有郎官不爱诗无复篇章传道路空留风月在曹司长嗟博士官犹屈亦恐骚人道渐衰今日闻君除水部喜于身得省郎时与沈杨二舍人阁老同食勑赐樱桃翫物感恩因成十四韵清晓趋丹禁红樱降紫宸驱禽养得熟和叶摘来新圆转盘倾玉鲜明笼透银内园题两字西掖赐三臣荧惑晶华赤醍醐气味眞如珠未穿孔似火不烧人杏俗难爲对桃顽讵可伦肉嫌卢橘厚皮笑荔枝皴琼液酸甜足金丸大小匀偷须防曼倩惜莫掷安仁手擘才离核匙抄半是津甘爲舌上露煖作腹中春已惧长尸禄仍惊数食珍最慙恩未报饱餵不才身送严大夫赴桂州地压坤方重官兼宪府雄桂林无瘴气栢署有清风山水衙门外旌旗艛艓中大夫应絶席诗酒与谁同春夜宿直三月十四夜西垣东北廊碧梧叶重叠红药树仾昂月砌漏幽影风帘飘闇香禁中无宿客谁伴紫微郎夏夜宿直人少庭宇旷夜凉风露清槐花满院气松子落阶声寂默挑灯坐沉吟踏月行年衰自无趣不是厌承明七言十二句赠驾部吴郎中七兄四月天气和且清緑槐隂合沙隄平独骑善马衔镫穏初着单衣支体轻退朝下直少徒侣归舍闭门无送迎风生竹夜䆫间卧月照松时台上行春酒冷尝三数盏晓琴闲弄十余声幽怀静境何人别唯有南宫老驾兄玉眞张观主下小女冠阿容绰约小天仙生来十六年姑山半峯雪瑶水一枝莲晚院花留立春䆫月伴眠回眸虽欲语阿母在傍边龙花寺主家小尼头青眉眼细十四女沙弥夜静双林怕春深一食饥步慵行道困起晚诵经迟应似仙人子花宫未嫁时访陈二晓垂朱绶带晚着白纶巾出去爲朝客归来是野人两飡聊过日一榻足容身此外皆闲事时时访老陈晚庭逐凉送客出门后移牀下砌初趂凉行绕竹引睡卧看书老更爲官拙慵多向事踈松䆫倚藤杖人道似僧居曲江忆李十一李君殁后共谁游柳岸荷亭两度秋独遶曲江行一匝依前还立水边愁江亭翫春江亭乘晓阅衆芳春妍景丽草树光日消石桂緑岚气风坠木兰红露浆水蒲渐展书带叶山榴半含琴轸房何物春风吹不变愁人依旧鬓苍苍闻夜砧谁家思妇秋擣帛月苦风凄砧杵悲八月九月正长夜千声万声无了时应到天明头尽白一声添得一茎丝板桥路梁苑城西二十里一渠春水柳千条若爲此路今重过十五年前旧板桥曽共玉颜桥上别不知消息别今朝青门柳青青一树伤心色曽入几人离恨中爲近都门多送别长条折尽减春风棃园弟子白头垂泪话棃园五十年前雨露恩莫问华清今日事满山红叶鏁宫门暮江吟一道残阳铺水中半江瑟瑟半江红可怜九月初三夜露似眞珠月似弓思妇眉春风摇荡自东来折尽樱桃绽尽梅唯余思妇愁眉结无限春风吹不开怨词夺宠心那惯寻思倚殿门不知移旧爱何处作新恩空闺怨寒月沈沈洞房静眞珠帘外梧桐影秋霜欲下手先知灯底裁缝翦刀冷秋房夜云露青天月漏光中庭立乆却归房水䆫席冷未能卧挑尽残灯秋夜长採莲曲菱叶萦波荷飐风荷花深处小船通逢郎欲语仾头笑碧玉搔头落水中邻女娉婷十五胜天仙白日恒娥旱地莲何处闲敎鹦鹉语碧纱䆫下绣牀前闺妇斜凭绣牀愁不动红销带缓緑鬟仾辽阳春尽无消息夜合花前日又西移牡丹栽金钱买得牡丹栽何处辞丛别主来红芳堪惜还堪恨百处移将百处开听夜筝有感江州去日听筝夜白发新生不愿闻如今格是头成雪弹到天明亦任君代谢好答崔贠外青娥小谢娘白发老崔郎谩爱胷前雪其如头上霜别后曹家碑背上思量好字断君肠琵琶絃清拨利语铮铮背却残灯就月眀頼是心无惆怅事不然争奈子絃声和殷恊律琴思秋水莲冠春草裙依俙风调似文君烦君玉指分明语知是琴心佯不闻寄李苏州兼示杨琼眞娘墓头春草碧心奴鬓上秋霜白爲问苏台酒席中使君歌笑与谁同就中犹有杨琼在堪上东山伴谢公听弹湘妃怨玉轸朱絃瑟瑟微吴娃徽调奏湘妃分明曲里愁云雨似道萧萧郎不归闲坐煖拥红炉火闲搔白发头百年慵里过万事醉中休有室同摩诘无儿比邓攸莫论身在日身后亦无忧不睡熖短寒釭尽声长晓漏迟年衰自无睡不是守三尸白氏文集卷第十九白氏文集白氏长庆集卷第二十白氏文集卷第二十律诗五言七言凡一百首初罢中书舍人自慙拙宦叨清贵还有痴心怕素飡或望君臣相献替可图妻子免饥寒性踈岂合承恩乆命薄元知济事难分寸宠光酬未得不休更拟觅何官宿阳城驿对月自此后诗赴杭州路中作亲故寻回驾妻孥未出关凤皇池上月送我过商山商山路有感并序前年夏予自忠州刺史除书归阙时刑部李十一侍郎户部崔二十贠外亦自沣果二郡守徴还相次入关皆同此路今年予自中书舍人授杭州刺史又由此途出二君已逝予独南行追叹兴怀慨然成咏后来有与予杓直虞平游者见此短什能无恻恻乎傥未忘情请爲继和长庆二年七月三十日题于内郷县南亭云尔忆昨徴还日三人归路同此生都是梦前事旋成空杓直泉埋玉虞平烛过风唯残乐天在头白向江东重感停骖歇路隅重感一长吁扰扰生还死纷纷荣又枯困支青竹杖闲捋白髭须莫叹身衰老交游半已无逢张十八贠外籍旅思正茫茫相逢此道傍晚岚林叶闇秋露草花香白发江城守青衫水部郎客亭同宿处忽似夜归郷赴杭州重宿棣华驿见杨八旧诗往恨今愁应不殊题诗粱下又踟蹰羡君犹梦见兄弟我到天明睡亦无寓言题僧劫风火起烧荒宅苦海波生荡破船力小无因救焚溺清凉山下且安禅内郷村路作日下风高野路凉缓驱疲马闇思郷渭村秋物应如此枣赤梨红谷穗黄路上寄银匙与阿龟谪宦心都惯辞郷去不难縁留龟子住涕泪一䦨干小子须娇养邹婆爲好看银匙封寄汝忆我即加飡山泉煎茶有怀坐酌泠泠水看煎瑟瑟尘无由持一盌寄与爱茶人郢州赠别王八使君昔是诗狂客今爲酒病夫强吟翻怅望纵醉不欢娱鬓发三分白交亲一半无郢城君莫厌犹校近亰都吉祥寺见钱侍郎题名云雨三年别风波万里行秋心正萧索况见故人名重到江州感旧游题郡楼十一韵掌纶知是沗剖竹信爲荣才薄官仍重恩深责尚轻昔徴从典午今出自承明凤诏休挥翰渔歌欲濯缨还乘小艛艓却到古湓城醉客临江待禅僧出郭迎青山满眼在白发半头生又校三年老何曽一事成重过萧寺宿再上庾楼行云水新秋思闾阎旧日情郡民犹认得司马咏诗声赠江州李十使君贠外十四韵我本江湖上悠悠任运身朝随卖药客暮伴钓鱼人迹爲烧丹隠家縁嗜酒贫经过剡谿雪寻觅武陵春岂有踈狂性堪爲侍从臣仰头惊凤阙下口触龙鳞劒珮辞天上风波向海濵非贤虚偶圣无屈敢求伸昔去曽同日今来即后尘中年俱白鬓左宦各朱轮长短才虽异荣枯事略均殷勤李贠外不合不相亲题别遗爱草堂兼呈李十使君曽住鑪峯下书堂对药台斩新萝径合依旧竹䆫开砌水亲开决池荷手自栽五年方蹔至一宿又湏廻纵未长归得犹胜不到来君家白鹿洞闻道亦生苔重题泉石尚依依林踈僧亦稀何年辞水阁今夜宿云扉谩献长杨赋虚抛薜荔衣不能成一事嬴得白头归夜泊旅望少睡多愁客中宵起望郷沙明连浦月帆白满船霜近海江弥阔迎秋夜更长烟波三十宿犹未到钱塘九江北岸遇风雨黄梅县边黄梅雨白头浪里白头翁九江阔处不见岸五月尽时多恶风人间穏路应无限何事抛身在此中舟中晚起日髙犹掩水䆫眠枕簟清凉八月天泊处或依沽酒店宿时多伴钓鱼船退身江海应无用忧国朝廷自有贤且向钱塘湖上去冷吟闲醉二三年秋寒雪鬓年颜老霜庭景气秋病看妻检药寒遣婢梳头身外名何有人间事且休澹然方寸内唯拟学虚舟初到郡斋寄钱湖州李苏州俱来沧海郡半作白头翁谩道风烟接何曽笑语同吏稀秋税毕客㪚晚庭空霁后当楼月潮来满座风霅溪殊冷僻茂苑太繁雄唯此钱塘郡闲忙恰得中对酒自勉五十江城守停杯一自思头仍未尽白官亦不全卑荣宠寻过分欢娱已校迟肺伤虽怕酒心健尚夸诗夜舞吴娘袖春歌蛮子词犹堪三五岁相伴醉花时郡楼夜宴留客北客劳相访东楼爲一开褰帘待月出把火看潮来艳听竹枝曲香传莲子盃寒天殊未晓归骑且迟廻醉题候仙亭蹇步垂朱绶华缨暎白须何因驻衰老只有且欢娱酒兴还应在诗情可便无登山与临水犹未要人扶东院松下轩廊竹下房暖檐晴日满绳牀浄名居士经三卷荣启先生琴一张老去齿衰嫌橘醋病来肺渴觉茶香有时闲酌无人伴独自腾腾入醉郷虚白堂虚白堂前衙退后更无一事到中心移牀就日檐间卧卧咏闲诗侧枕琴闲夜咏怀因招周协律刘薛二秀才世名检束爲朝士心性踈慵是野夫髙置寒灯如客店深藏夜火似僧炉香浓酒熟能尝否冷澹诗成肯和无若厌雅吟须彻饮妓筵勉力爲君铺晩兴极浦收残雨高城驻落晖山明虹半出松闇鹤双归将吏随衙㪚文书入务稀闲吟倚新竹筠粉污朱衣衰病老与病相仍华簪发不胜行多朝㪚药睡少夜停灯禄食分供鹤朝衣减施僧性多移不得郡政谩如绳病中对病鹤同病病夫怜病鹤精神不损翅翎伤未堪再举摩霄汉只合相随觅稻粱但作悲吟和嘹唳难将俗貌对昂藏唯应一事宜爲伴我发君毛俱似霜夜归半醉闲行湖岸东马鞭敲镫辔珑璁万株松树青山上十里沙隄明月中楼角渐移当路影潮头欲过满江风归来未放笙歌散画㦸门开蜡烛红腊后岁前遇景咏意海梅半白柳微黄冻水初融日欲长度腊都无苦霜霰迎春先有好风光郡中起晚听衙鼓城上行慵倚女墙公事渐闲身且健使君殊未厌余杭白发云发随梳落霜毛绕鬓垂加添老气味改变旧容仪不肯长如漆无过揔作丝最憎明镜里黑白半头时钱湖州以箬下酒李苏州以五酘酒相次寄到无因同饮聊咏所怀劳将箬下忘忧物寄与江城爱酒翁铛脚三州何处会瓮头一盏几时同倾如竹叶盈樽緑饮作桃花上面红莫恠殷勤醉相忆曽陪西省与南宫花楼望雪命宴赋诗连天际海白皑皑好上高楼望一廻何处更能分道路此时兼不认池台万重云树山头翠百尺花楼江畔开素壁聮题分韵句红炉巡饮暖寒盃氷铺湖水银爲面风卷汀沙玉作堆绊惹舞人春艳曵勾留醉客夜徘徊偷将虚白堂前鹤失却樟亭驿后梅别有故情偏忆得曽经穷苦照书来晩岁壮岁忽已去浮荣何足论身爲百口长官是一州尊不觉白双鬓徒言朱两轓病难施郡政老未答君恩岁暮别兄弟年衰无子孙惹愁谙世网治苦頼空门擥带知腰痩看灯觉眼昏不縁衣食系寻合返丘园宿竹阁晚坐松檐下宵眠竹阁间清虚当服药幽独抵归山巧未能胜拙忙应不及闲无劳别修道即此是玄关暮枉衢州张使君书并诗因以长句报之两州彼此意如何官职蹉跎岁欲除浮石潭边停五马望涛楼上得双鱼万言旧手才难敌五字新题思有余贫薄诗家无好物反投桃李报琼琚和薛秀才寻梅花同饮见赠忽惊林下发寒梅便试花前饮冷盃白马走迎诗客去红筵铺待舞人来歌声怨处微微落酒气熏时旋旋开若到岁寒无雨雪犹应醉得两三回与诸客空腹饮隔宿书招客平明饮暖寒麴神寅日合酒圣卯时欢促膝才飞白酡颜已渥丹碧筹攅采椀红袖拂骰盘醉后歌尤异狂来舞可难抛盃语同坐莫作老人看小岁日对酒吟钱湖州所寄诗独酌无多兴闲吟有所思一盃新岁酒两句故人诗杨柳初黄日髭须半白时蹉跎春气味彼此老心知钱塘湖春行孤山寺北古亭西水面初平云脚仾几处早鸎争暖树谁家新鷰啄春泥乱花渐欲迷人眼浅草才能没马蹄最爱湖东行不足緑杨隂里白沙堤题灵隠寺红辛夷花戏酬光上人紫粉笔含尖火𦦨红烟脂染小莲花芳情香思知多少恼得山僧悔出家重向火火销灰复死踈弃已经旬岂是人情薄其如天气春风寒忽再起手冷重相亲却就红炉坐心如逢故人候仙亭同诸客醉作谢安山下空携妓柳恽洲边只赋诗争及湖亭今日会嘲花咏水赠蛾眉城上城上冬冬鼓朝衙复晚衙爲君慵不出落尽遶城花早行林下披衣未冠栉晨起入前林宿露残花气朝光新叶隂傍松人迹少隔竹鸟声深闲倚小桥立倾头时一吟送李校书趂寒食归义兴山居大见腾腾诗酒客不忧生计似君稀到舍将何作寒食满船唯载树栽归题孤山寺山石榴花示诸僧衆山榴花似结红巾容艳新妍占断春色相故关行道地香尘拟触坐禅人瞿昙弟子君知否恐是天魔女化身独行闇诵黄庭经在口闲携青竹杖随身晩花新笋堪爲伴独入林行不要人二月五日花下作二月五日花如雪五十二人头似霜闻有酒时须笑乐不关身事莫思量羲和趂日沈西海鬼伯驱人葬北邙只有且来花下醉从人笑道老顚狂戏题木兰花紫房日照烟脂坼素艳风吹腻粉开恠得独饶脂粉态木兰曽作女郎来清明日观妓舞听客诗看舞颜如玉听诗韵似金绮罗从许笑絃管不妨吟可惜春风老无嫌酒盏深辞花送寒食併在此时心西湖晚归廻望孤山寺赠诸客柳湖松岛莲花寺晚动归桡出道塲卢橘子仾山雨重栟榈叶战水风凉烟波澹荡摇空碧楼殿参差倚夕阳到岸请君回首望蓬莱宫在海中央湖中自照重重照影看容鬓不见朱颜见白丝失却少年无觅处沉他湖水欲何爲赠苏鍊师两鬓苍然心浩然松䆫深处药炉前携将道士通宵语忘却花光尽日眠明镜懒开长在匣素琴欲弄半无絃犹嫌庄子多词句只读逍遥六七篇杭州春望望海楼明照曙霞护江隄白蹋晴沙涛声夜入伍贠庙柳色春藏苏小家红袖织绫夸杮蔕青旗沽酒趂梨花谁开湖寺西南路草緑裙腰一道斜饮㪚夜归赠诸客鞍马夜纷纷香街起闇尘回鞭招饮妓分火送归人风月应堪惜杯觞莫厌频明朝三月尽不忍送残春湖亭晚归尽日湖亭卧心闲事亦稀起因残醉醒坐待晚凉归松雨飘藤帽江风透葛衣柳隄行不厌沙软絮霏霏东楼南望八韵不厌东南望江楼对海门风涛生有信天水合无痕鹢带云帆动鸥和雪浪飜鱼盐聚爲市烟火起成村日脚金波碎峯头钿点繁送秋千里鴈报暝一声猿已豁烦襟闷仍开病眼昏郡中登眺处无胜此东轩醉中詶殷恊律泗水城边一分㪚浙江楼上重游陪挥鞭二十年前别命驾三千里外来醉袖放狂相向舞愁眉和笑一时开留君夜住非无分且尽青娥红烛台孤山寺遇雨拂波云色重洒叶雨声繁水鹭双飞起风荷一向飜空蒙连北岸萧䬃入东轩或拟湖中宿留船在寺门樟亭双樱树南馆西轩两树樱春条长足夏隂成素华朱实今虽尽碧叶风来别有情湖上夜饮郭外迎人月湖边醒酒风谁留使君饮红烛在舟中赠沙鸥老逼敎垂白官科遣着绯形骸虽有累方寸却无机遇酒多先醉逢山爱晚归沙鸥不知我犹避隼旟飞余杭形胜余杭形胜四方无州傍青山县枕湖遶郭荷花三十里拂城松树一千株梦儿亭古传名谢敎妓楼新道姓苏独有使君年太老风光不称白髭须江楼夕望招客海天东望夕茫茫山势川形阔复长灯火万家城四畔星河一道水中央风吹古木晴天雨月照平沙夏夜霜能就江楼销暑否比君茅舍校青凉新秋病起一叶落梧桐年光半又空秋多上阶日凉足入怀风病痩形如鹤愁燋鬓似蓬损心诗思里伐性酒狂中华盖何曽惜金丹不致功犹须自慙愧得作白头翁木芙蓉花下招客饮晚凉思饮两三杯召得江头酒客来莫怕秋无伴醉物水莲花尽木莲开悲歌白头新洗镜新磨老逼身来不柰何耳里频闻故人死眼前唯觉少年多塞鸿遇暖犹回翅江水因潮亦反波独有衰颜留不得醉来无计但悲歌江楼晚眺景物鲜奇吟翫成篇寄水部张贠外澹烟踈雨间斜阳江色鲜明海气凉蜃散云收破楼阁虹残水照断桥梁风飜白浪花千片鴈点青天字一行好着丹青图写取题诗寄与水曹郎夜招周恊律兼答所赠满眼虽多客开眉复向谁少年非我伴秋夜与君期落拓俱耽酒殷勤共爱诗相怜别有意彼此老无儿重酬周判官秋爱冷吟春爱醉诗家眷属酒家仙若敎早被浮名系可得闲游三十年饮后夜醒黄昏饮㪚归来卧夜半人扶强起行枕上酒容和睡醒楼前海月伴潮生将归梁鷰还重宿欲灭䆫灯复却明直至晓来犹妄想耳中如有管絃声代卖薪女赠诸妓乱蓬爲鬓布爲巾晓踏寒山自负薪一种钱塘江畔女着红骑马是何人奉和李大夫题新诗二首各六韵因严亭箕颍人穷独蓬壶路阻难何如兼吏隠复得事跻攀巖树罗阶下江云贮栋间似移天目石疑入武丘山清景徒堪赏皇㤙肯放闲遥知兴未足即被诏徴还忘筌亭翠巘公门对朱轩野迳连只开新户牖不改旧风烟空室闲生白高情澹入玄酒容同座劝诗借属城传自笑沧江畔遥思綘帐台庭前随事有争敢比忘筌予以长庆二年冬十月到杭州明年秋九月始与范阳卢贾汝南周元范兰陵萧恱清河崔求东莱刘方舆同游恩德寺之泉洞竹石籍甚乆矣及兹目击果惬心期因自嗟云到郡周岁方来入寺半日复去俯视朱绶仰睇白云有愧于心遂留絶句云水埋藏恩德洞簪裾束缚使君身蹔来不宿归州去应被山唿作俗人早冬十月江南天气好可怜冬景似春华霜轻未杀萋萋草日暖初干漠漠沙老柘叶黄如嫰树寒樱枝白是狂花此时却羡闲人醉五马无由入酒家岁假内命酒赠周判官萧恊律共知欲老流年急且喜新正假日频闻健此时相劝醉偷闲何处共寻春脚随周叟行犹疾头比萧翁白未匀岁酒先拈辞不得被君推作少年人与诸客携酒寻去年梅花有感马上同携今日盃湖边共觅去春梅年年只是人空老处处何曽花不开诗思又牵吟咏发酒酣闲唤管絃来樽前百事皆依旧㸃检唯无薛秀才醉送李恊律赴湖南辟命因寄沈八中丞富阳山底樟亭畔立马停舟飞酒盂曽共中丞情缱绻暂留恊律语踟蹰紫微星北承恩去青草湖南称意无不羡君官羡君幕幕中收得阮元瑜内道塲永讙上人就郡见访善说维摩经临别请诗因以此赠五夏登坛内殿师水爲心地玉爲仪正传金粟如来偈何用钱塘太守诗苦海出来应有路灵山别后可无期他生莫忘今朝㑹虚白亭中法乐时见李苏州示男阿武诗自感成咏遥羡青云里祥鸾正引鶵自怜沧海畔老蚌不生珠正月十五日夜月岁熟人心乐朝游复夜游春风来海上明月在江头灯火家家市笙歌处处楼无妨思帝里不合厌杭州题川北路傍老柳树皮枯縁受风霜久条短爲经攀折频但见半衰当此路不知初种是何人雪花零碎逐年减烟叶稀踈随分新莫道老株芳意少逢春犹胜不逢春题清头陁头陁独宿寺西峯百尺禅菴半夜钟烟月苍苍风瑟瑟更无杂树对山松自叹二首形羸自觉朝飡减睡少偏知夜漏长实事渐消虚事在银鱼金带遶腰光二毛晓落梳头懒两眼春昏点药频唯有闲行犹得在心情未到不如人湖上醉中代诸妓寄严郎中笙歌杯酒正欢娱忽忆仙郎望帝都借问连宵直南省何如尽日醉西湖蛾眉别乆心知否鸡舌含多口厌无还有些些惆怅事春来山路见蘼芜自咏闷发每吟诗引兴兴来兼着酒开颜欲逢假日先招客正对衙时亦望山勾检簿书多卤莽隄防官吏少机闗谁能头白劳心力人道无才也是闲晚兴草浅马翩翩新晴薄暮天柳条春拂面衫袖醉垂鞭立语花隄上行吟水寺前等闲消一日不觉过三年早兴晨光出照屋梁明初打开门鼓一声犬上阶眠知地湿鸟临䆫语报天晴半销宿酒头仍重新脱冬衣体乍轻睡觉心空思想尽近来郷梦不多成竹楼宿小书楼下千竿竹深火炉前一盏灯此处与谁相伴宿烧丹道士坐禅僧湖上招客送春汎舟欲送残春招酒伴客中谁最有风情两瓶箬下新求得一曲霓裳初敎成排比管絃行翠袖指麾船舫点红旌慢牵好向湖心去恰似菱花镜上行戏醉客莫言鲁国书生懦莫把杭州刺史欺醉客请君开眼望緑杨风下有红旗紫阳花何年植向仙坛上早晚移栽到梵家虽在人间人不识与君名作紫阳花李德𥙿相公贬崖州三首乐天尝任苏州日要勒须敎用礼仪从此结成千万恨今朝杲中白家诗昨夜新生黄雀儿飞来直上紫藤枝摆头撼脑花园里将爲春光揔属伊闲园不解栽桃李满地唯闻种蒺藜万里崖州君自去临行惆怅欲怨谁白氏文集卷第二十白氏文集白氏长庆集卷第二十一白氏文集卷第二十一诗赋凡十五首动静交相养赋并序汎渭赋并序伤远行赋宣州试射中正鹄赋䆫中列远岫诗省试性习相近远赋玉水记方流诗求玄珠赋汉高帝斩白蛇赋大巧若拙赋鸡距笔赋黒龙飮渭赋敢谏鼓赋君子不器赋赋赋动静交相养赋并序居易常见今之立身从事者有失于动有失扵静由斯动静俱不得其时与理也因述其所以然用自儆导命曰动静交相养赋云天地有常道万物有常性道不可以终动济之以静性不可以终动济之以静养之则两全而交利不养之则两伤而交病故圣人取诸震以发身受诸复而知命所以庄子曰智养恬易曰蒙养正吾观天文其中有程日明则月晦日晦则月明明晦交养昼夜乃成吾观岁功其中有信阳进则隂退阳退则隂进进退交养寒暑乃顺且躁者本扵静也斯则躁爲民静爲君以民养君敎化之根则动养静之道斯存且有者生于无也斯则无爲母有爲子以母养子生成之理则静养动之理明矣所以动之爲用在气爲春在鸟爲飞在舟爲楫在弩爲机不有动也静将畴依所以静之爲用在虫爲蛰在水爲止在门爲键在输爲柅不有静也动奚资始则知动兮静所伏静兮动所倚吾何以知交养之然哉以此有以见人之生于世出处相济必有时而行非匏瓜不可以长系人之善其身枉直相循必有时而屈故尺蠖不可以长伸嗟夫今之人知动之可以成功不知非其时动必爲凶知静之可以立德不知非其理静亦爲贼大矣哉动静之际圣人其难之先之则过时后之则不及时交养之间不容毫釐故老氏观妙颜氏知机噫非二君子吾谁与归汎渭赋并序右丞相高公之掌贡举也予以郷贡进士举及第左丞相郑公之领选部也予以书判㧞萃选登科十九年天子并命二公对掌钧轴朝野无事人物甚安明年春予爲校书郎始徙家秦中卜居于渭上上乐时和岁稔万物得其宜下乐名遂官闲一身得其所旣羙二公佐清朝之理又荷二公垂特逹之㤙发扵嗟叹流于咏謌于时汎舟于渭因爲汎渭赋以导其意词曰亭亭华山下有人跋兮望兮爱彼三峯之白云汎汎渭水上有舟沿兮泝兮爱彼百里之清流以我爲太平之人兮得于斯而优游又感阳春之气熈熈兮乐天和而不忧曰予生之年兮时哉时哉当皇唐受命之九叶兮华与夷而无氛埃及帝纉位之二纪兮命高与郑爲盐梅二贤兮爰立四门兮大开凡读儒书与履儒行者率充赋而四来虽片艺而必收兮故不弃予之小才感再遇扵知巳心慙怍以徘徊登予名于太常署予职于兰台台有兰兮阁有芸芳菲菲其可袭备一官而无一事又不维而不絷家去省兮百里每三旬而一入川有渭兮山有华澹悠悠其可赏目白云兮漱清流其或偃而或仰门去渭兮百歩常一日而三往夜分兮叩舷天无云兮水无烟迟迟兮明月波澹艳兮棹寅縁日暮兮舟泊草萋萋兮沙漠漠习习兮春风岸柳动兮渚花落发浩歌以长引举浊醪而缓酌春冉冉其将尽予何爲乎不乐鸟乐兮云际鸣嘤嘤兮飞裔裔鱼乐兮泉底鬐拨拨兮尾潎潎我乐兮圣代心融融兮神泄泄伊万物各乐其乐者由圣贤之相契贤致圣于无爲圣致贤于旣济凝爲和兮聚五福发爲春兮消六沴不我后兮不我先适当我兮生之代彼鳞虫兮与羽族咸知乐而不知惠我爲人兮最灵所以媿贤相而荷圣帝乐乎乐乎汎于渭兮咏而归聊逍遥以卒岁伤远行赋贞元十五年春吾兄吏于浮梁分微禄以归养命予负米而还郷出郊野兮愁予夫何道路之茫茫茫茫兮二千五百自鄱阳而归洛阳朝济乎大江暮登乎高冈山险巇路屈曲甚孟门与太行枫林郁其百寻涵瘴烟之苍苍其中閴其无人唯鹧鸪之飞翔水有含沙之毒虫山有当路之虎狼况乎云雷作而风雨晦忽电霭兮不见旸渉泥泞兮仆夫重膇陟崔嵬兮征马玄黄歩一歩兮不可进独中路兮徬徨噫昔我往兮春草始芳今我来兮秋风其凉独行踽踽兮惜昼短孤宿茕茕兮愁夜长况太夫人抱疾而在堂自我行役谅夙夜而忧伤惟母念子之心心可测而可量虽割慈而不言终藴结乎中肠曰予弟兮侍左右固就养而无方虽温清之靡阙讵当我之在傍无羽翼以轻举羡归云之飞扬惟昼夜与寝食之心曷其弭忘投山馆以寓宿夜緜緜而未央独展转而不寐候东方之晨光虽则驱征车而遵归路犹自流郷泪之浪浪宣州试射中正鹄赋圣人弦木爲弧剡木爲矢唯弧矢之用也中正鹄而巳矣是谓武之经礼之纪故王者务以选诸侯诸侯用而贡多士将俾乎礼无秕稗位有隆杀广塲辟而堵墙开射夫同而钟鼓戒有以致国用终岁贡使技痒者出于群艺成者推于衆在乎矢不虚发弓不再控射绎志也信念兹而在兹鹄小鸟焉取难中而能中乃设五正张三侯叶吉日于清昼顺杀气扵素秋礼事展乐容修旣五善而斯备将百中而是求于是诚心内藴庄容外奋升降揖让合君子之令仪进退周旋伸先王之彞训故礼举而义立且无声而有问及夫观者坌入射者挺立矢旣挟弓旣执抗大侯次决拾指正则掌内必取料鹄乃彀中所及雕弧乍满当昼而明月弯弯银镝急飞不夜而流星熠熠其一发也騞若彻扎其再中也如贯笠玉霜降而弓力调金风劲而弦声急惬群心而踊跃骇衆目而翕习若然者安知不能空弯而鴈惊虚引而猿泣者也矧乃正其色温如酒如游于艺匪疾匪徐妙能曲尽勇可贾余岂不以志正形直心庄体舒不出正兮信得礼之大者无失鹄也岂反身而求诸斯盖弓矢合规容止有仪必气盈而神王宁心詟而力疲则知善射者在乎合礼合乐不必乎飮羽在乎和容和志不必乎主皮夫如是则射之礼射之义虽百世而可知䆫中列远岫诗天静秋山好䆫开晓翠通遥怜峯窈窕不隔竹蒙笼万点当虚室千重叠远空列檐攅秀气縁隟助清风碧爱新晴后明宜反照中宣城郡斋在望与古时同省试性习相远近赋以君子之所愼焉爲韵依次用限三百五十字巳上成中书侍郎高郢下试噫下自人上逹君德以愼立而性由习分习则生常将俾夫善恶区别慎之在始必辩乎是非紏纷原夫性相近者岂不以有敎无类其归于一揆习相远者岂不以殊途异致乃差于千里昏明波注导爲愚智之源邪正岐分开成理乱之轨安得不稽其本谋其始观所恒察所以考成败而取舍审臧否而行止俾流遁者反迷涂于骚人积习者遵要道扵君子且夫德莫德于老氏乃曰道是从矣圣莫圣扵宣尼亦曰非生知之则知德在修身将见素而抱朴圣由志学必切问而近思在乎积艺业扵黍累慎言行扵毫釐故得其门志弥笃兮性弥近矣由其径习愈精兮道愈远而其㫖可显其义可举勿谓习之近徇迹而相背重阻勿谓性之远反眞而相去几许亦犹一源派别随混澄而或浊或清一气脉分任吹喣而爲寒爲暑是以君子稽古于时习之初辩惑扵成性之所然则性者中之和习者外之徇中和思扵驯致外徇戒扵妄进非所习而习则性伤得所习而习则性顺故圣与狂由乎念与罔念福与祸在乎慎与不愼愼之义莫匪乎率道爲本见善而迁观烱诫扵旣往审进退于未然故得之则至性大同若水济水也失之则衆心不等犹面如面焉诚哉性习之说吾将以爲敎先玉水记方流诗以流字爲韵六十字成良璞舍章乆寒泉彻底幽尹孚光滟滟方折浪悠悠凌乱波纹异萦廻水性柔似风揺浅瀬疑月落清流濳颕应傍逹藏眞岂上浮玉人如不记沦弃即千秋求玄珠赋以玄非智求珠以眞得至乎哉玄珠之爲物也渊渊緜緜不知其然存乎视听之表生乎天地之先其中有象与道相全求之者刳其心俾损之又损得之者反其性乃玄之又玄玄无音听之则希珠无体搏之则微故以音而求之者妄以体而得之者非倐尔去焉将窅冥而齐往忽乎来矣与罔象而同归是以圣人之求玄珠也损明圣薄仁义索之惟艰失之孔易莫不以心忘心以智去智其难得也剧乎剖巨蜯之胎其难求也甚乎待骊龙之睡夫惟不皦不昧至明至幽必致之扵驯致岂求之于躁求性失则遗若合浦之徙去心虚濳至同夜光之闇投斯乃动爲道枢静爲心符至光不耀至眞不渝察之无形谓其有而非有应之有信爲其无而非无故立喻比夫至寳强名爲之玄珠名不徒尔喻必有以以不凝滞爲圆以无瑕疵爲羙盖外明者不若内明之理纯白者不若虚白之㫖藏于身不藏扵川在乎心不在乎水然则頥其神保其眞虽无胫求之必臻役其识徇其惑虽没齿求之不得则知珠者无形之形玄者无色之色亦何必游赤水之上造崑丘之侧苟悟漆园之言可臻玄珠之极汉高皇帝亲斩白蛇赋高皇帝将欲戡时难拨祸乱乃耀圣武奋英断提神劒于手中斩灵蛇于泽畔何精诚之濳发信天地之幽賛卒能灭强楚降暴秦创王业于炎汉于时瓜割区宇蜂起英豪以坚甲利兵相视以壮图锐气相高皆欲定四海之汹汹救万姓之嗷嗷帝旣心辟咸阳气王芒砀率卒晨往纵徒夜亡有大蛇兮出山穴亘路傍凝白虹之精彩𬒳白龙之文章鳞甲皛以雪色睛眸赩其电光耸其身形蜿蜿而莫犯举其首势矫矫而靡亢勇夫闻之而挫锐壮士覩之而摧刚于是行者告于高皇皇帝乃奋布衣挺干将攘臂直进瞋目高骧一唿而勐气咆勃再叱而雄姿抑扬观其将斩未斩之际蛇方欲纵毒螫肆勐噬我则审其计度其势口譟雷霆手操锋锐凛龙颜而色作振虎威而声厉何天之启神之契举刄一挥溘然而毙不知我者谓我斩白蛇知我者谓我斩白帝于是洒雨血摧霜鳞涂野草溅路尘嗟乎神化将穷不能保其命首尾虽在不能衞其身盛矣哉圣人之草昧经纶应乎天顺乎人制勍敌必示以乃武乃文静灾祸不可以不躬不亲若夫龙泉黯黯秋水湛湛苟非斯劒蛇不可斩天威煌煌神武洸洸苟非我王蛇不可当是知人在威不在衆我王也万夫之防器在利不在大斯劒也三尺之长于以詟万物于以骇八方历数旣终闻素灵之夜哭嗜欲将至知赤帝之道昌繇是气吞豪杰威振幽遐素车降而三秦归德朱旗建而六合爲家彼讨鲸鲵截犀兕未若乎提青蛇而斩白蛇大巧若拙赋巧之小者有爲可得而闚巧之大者无迹不可得而知盖取之于巽授之以随动而有度举必合规故曰大巧若拙其义在斯尔乃抡材于山木审器于轨物将务乎心匠之忖度不在乎手泽之翦拂故爲栋者资其自天之端爲轮者取其因地之屈其公也于物无情其正也依法有程旣游艺而功立亦居肆而事成大小存乎目击材无所弃取舍资乎指頋物莫能争然后任道弘用随形制器信无爲而爲因所利而利不凝滞扵物必简易扵事亦犹善从政者物得其宜能官人者才适其位嘉其尺度有则绳墨无挠工非剞劂自得不矝之能器靡雕䤹谁识无心之巧衆谓之拙以其因物不改我爲之巧以其成功不宰不改故物全不宰故功倍遇以神也郢人之术攸同合乎道焉老氏之言斯在噫舟车器异杞梓材殊罔枉枘以凿罔破圆爲觚必将考广狭以分寸审刓方以规模则物不能以长短隐材不能以曲直诬是谓心之术也岂虑手之伤乎且夫大盈若冲大明若蒙是以大巧弃其木工则知巧在乎不违天眞非劳形于木人之内巧在乎无枉物情非役神扵棘刺之中岂徒与班尔之辈聘技而校巧哉鸡距笔赋足之倢兮有鸡足毛之劲兮有兎毛就足之中奋发者利距在毛之内秀出者长毫合爲手笔正得其要象彼足距曲尽其妙圆而直始造意于蒙恬利而铦终聘能于逸少斯则创因智士传在良工㧞毫爲锋截竹爲筒视其端若武安君之头锐窥其管如玄元氏之心空岂不以中山之明视劲而迅汝隂之翰音勇而雄一毛不成採衆毫于三穴之内四者可弃取锐武于五德之中双羙是合两揆而同故不得兎毫无以成起草之用不名鸡距无以表入木之功及夫亲手泽随指頋秉以律动有度染松烟之墨洒鹅毛之素莫不画爲屈铁点成垂露若用之交战则摧敌而先鸣若用之草圣则擅塲而独歩察所以稽其故虽云任物以用长亦在假名而善喻向使但随物弃不与人遇则距畜缩于晨鸡毫摧残于寒兎又安得取名于彼移用在兹暎赤筦状绀趾乍举对红牋疑锦臆初披辍翰停毫旣象乎翘足就栖之夕挥芒拂锐又似乎奋拳引鬬之时苟名实之相副者信动静而似之其用不困其羙无俦因草爲号者质陋拆蒲而书者体柔彼皆琐细此实殊尤是以搦之而变成金距书之而化作银钩夫然则董狐操可以勃爲良史宣尼握可以删定春秋其不象鸡之羽者鄙其轻薄不取鸡之冠者恶其软弱斯距也如劒如㦸可击可搏将壮我之毫芒必假尔之锋锷遂使见之者书狂发秉之者笔力作挫万物而人文成草八行而鸟迹落缥囊盛处类藏锥之沈濳团扇或书同舞镜之挥霍儒有学书临水负笈辞山含毫旣至握管廻还过兎园而易感望鸡树以难攀愿争雄于爪距之下冀得携于笔砚之间黒龙飮渭赋龙爲四灵之长渭居八水之一飮亹亹之清流浴彬彬之玄质忽兮下降贲然跃出首蜿蜒以涌烟鳞错落而点漆动而无悔爰作瑞于秦川应必有徴乃効灵于汉日观其攸止察其所爲行藏不忒动静有仪睛眸炫燿文彩陆离跃于泉于焉表异守其黒所以标奇或隐或见时行时止顺冬夏而无乖应昏明而有以于是稽大易按前史符圣人之昌运飞而在天表王者之休徴下而飮水尔乃降长川俯高岸气黙黙以黯黯光璨璨而烂烂闻之者心骇而屏息覩之者目而改观一唿一吸而声起风雷或跃或腾而势超云汉观夫莫智匪常莫黒至祥契昌期扵南面合正色扵北方拖尾回翔擘波腾骧飮清澜之浩浩动素浪之汤汤顿颔而碎珠迸落奋髯而细雨飞扬警水府兮鳣鲔奔走骇泉室兮蛟鼍伏藏玄云从而浅深一色白日照而左右交光且彼候时出处凭虚上下度弱水而斯驭去鼎湖而是驾闻茂先之劒飞见长房之杖化岂若此炎精冥契水德潜禀玄甲黯以凝黛文章斐兮摛锦逼而察也类天马出水而游远而望之疑晴虹截涧而飮已而负苍天去清渭排冥冥之寥廓反浩浩之元气则知水物之灵鳞虫之贵盛矣哉抑斯龙之所谓敢谏鼓赋鼓者工所制谏者君所命鼓因谏设发爲治世之音谏以鼓来悬作经邦之柄纳其臣于忠直致其君扵明圣将使内外必闻上下交正于是乎唐尧得以爲盛者也至矣哉君至公而灭私臣有犯而无欺讽谏者于焉尽节献纳者由是正辞言之者无罪系之者有时故謇謇匪躬道之行也鼘鼘不巳声以发之始也土鼓增华蒉桴改造外扬音以应物中含虚而体道不窕不摦由巧者之作爲大鸣小鸣随直臣之击考有若坎其缶于宛丘之下又如殷其雷在南山之隈音锵锵以镗鞳响容与以徘徊儆于帝心四聦之耳必逹纳诸人听七诤之臣乃来故用于朝朝无面从之患行于国国无居下之讪洋洋盈耳幽賛遂耳之言坎坎动心明启沃心之谏且夫鼓之爲用也或备于乐悬或施扵戎政以谐八音节奏以明三军号令未若备察朝阙发挥庭诤声闻于外以彰我主圣臣良道在其中以表我上忠下敬然则义之与比德必有邻将善旌而并建与谤木而俱陈是必闻其音则知有献替之士聆其响不独思将帅之臣嗟乎舍之则声寝用之则气振虽声气之在鼓终用舍之由人君子不器赋君子哉道夲生知德唯天纵抱乎不器之器成乎有用之用不器者通理而黄中有用者致远而任重盖由识包权变理藴通明业非学致器异琢成审其时有道舒而无道卷愼其德舍之藏而用之行语其小能立诚以修辞论其大能救物而济时以之理心则一身独善以之从政则庻绩咸熈旣居家而必逹亦在邦而允釐彼子贡虽贤唯称瑚琏之器彦辅信羙空标水镜之姿是谓非求备者又何足以多之岂如我顺乎通塞含乎语默何用不臧何响不克施之乃伊吕事业蓄之则庄老道德虽应物而不滞终饰躬而有则若止水之在器任器方圆如良工之用材随材曲直原夫根淳精于妙有宅元和于虚受内弘道而惟新外济用而可乆鄙斗筲之奚筭哂挈瓶之固守何器量之差殊在性情之能不岂不以神爲玄枢智爲心符全其神则爲而勿有虚其心则用当其无故动与时合静与道俱时或用之必开臧武之智道不行也则守寗子之愚至乎哉冥心无我无可而无不可应用不疲无爲而无不爲信大成而大受非小惠而小知故庻类曲从则轮辕适用若一隅偏执则凿柄难施是以易尚随时礼贵从宜盛矣哉君子斯焉取斯赋赋赋者古诗之流也始草创于荀宋渐恢张扵贾马氷生乎水初变本于典坟青出于蓝复增华于风雅而后谐四声祛八病信斯文之羙者我国家恐文道衰颂声凌迟乃举多士命有司酌遗风于三代明变雅扵一时全取其名则号之爲赋杂用其体亦不出乎诗四始尽在六义无遗是谓艺文之儆策述作之元龟观夫义类错综词采舒布文谐宫律言中章句华而不艳羙而有度雅音浏亮必先体物以成章逸思飘飖不独登高而能赋其工者究笔精穷指趣何慙两亰扵班固其妙者抽祕思骋妍词岂谢二都扵左思掩黄绢之丽藻吐白凤之奇姿振金声扵寰海增纸价于亰师则长杨羽猎之徒胡爲比也景福灵光之作未足多之所谓立意爲先能文爲主炳如缋素铿若钟鼓郁郁哉溢目之黼黻洋洋乎盈耳之韶濩信可以凌砾风骚超轶今古者也今吾君网罗六艺淘沐九流微才无忽片善是求况赋者雅之列颂之俦可以润色鸿业可以发挥皇猷客有自谓握灵蛇之珠者岂可弃之而不收白氏文集卷第二十一白氏文集白氏长庆集卷第二十二白氏文集卷第二十二铭賛箴謡偈凡二十一首续座右铭并序驺虞画賛并序貘屏賛并序画鵰賛并序续虞人箴三謡铭并序无可柰何自诲八渐偈并序绣阿弥陁佛賛并序绣观音菩萨并序画水月菩萨续座右铭并序崔子玉座右铭余窃慕之虽未能尽行常书屋壁然其间似有未尽者因续爲座右铭云勿慕贵与富勿忧贱与贫自问道何如贵贱安足云闻毁勿戚戚闻誉勿欣欣自頋行何如毁誉安足论无以意傲物以逺辱扵人无以色求事以自重其身游与邪分岐居与正爲邻于中有取舍此外无踈亲修外以及内静养和与眞养内不遗外动率义与仁千里始足下高山起微尘吾道亦如此行之贵日新不敢规他人聊自书诸绅终身且自朂身殁贻后昆后昆苟反是非我之子孙驺虞画賛并序驺虞仁瑞之兽也其所感所食曁形状质文孙氏瑞图具载其事元和元年夏有驺虞图赠予者予爱其外勐而威内仁而信又嗟旷代不觌引笔賛之词云尔孟山有勐仁心毛质不践生刍不食生物有道则见非时不出三季巳还退藏于密我闻其名徴之于书不识其形得之扵图白质黒文猊首虎躯是耶非耶孰知之乎巳矣夫已矣夫前不见往者后不见来者于嗟乎驺虞貘屏賛并序貘者象鼻犀目牛尾虎足生南方山谷中寝其皮辟温图其形辟邪予旧病头风每寝息常以小屏衞其首适遇画工偶令写之桉山海经此兽食銕与铜不食他物因有所感遂爲賛曰邈哉奇兽生于南国其名曰貘非銕不食昔在上古人心忠质征伐敎令自天子出劒㦸省用铜銕羡溢貘当是时饱食终日三代以降王法不一铄銕爲兵范铜爲佛佛像日益兵刄日滋何山不刬何谷不隳铢铜寸銕罔有孑遗悲哉彼貘无乃馁而呜唿匪貘之悲惟时之悲画鵰賛并序寿安令白昊予宗兄也得丹青之妙传写之要毛群羽族尤是所长长庆元年以画鵰贶予予爱之因题云鸷禽之英黒鵰丁丁钩缀八爪劒揷六翎想入心匠写从笔精不卵不雏一日而成轩然将飞戞然欲鸣毛动骨活神来着形始知造物不必杳冥但获天机则与化争韩旰之马籍籍知名薛稷之鹤翩翩有声研工覈能较眞阙灵岂无他人不如我兄续虞人箴元和十五年唐受天命十有二圣业业惕愓咸勤于政鸟生深林兽在丰草春蒐冬狩取之以道鸟兽虫鱼各遂其生君民朝野亦克用宁在昔玄祖祖训孔彰驰骋畋猎俾心发狂何以验之日羿与康曾不是诚终然覆亡故我列圣鑑彼前王虽有畋游乐不至荒高祖方猎苏长进言不满十旬未足爲欢上心忽悟爲之辍畋故武德业垂二百年降及宋璟亦谏玄宗温颜听纳献替从容及璟趍出临死之中故开元事播于无穷噫逐兽于野走马于路岂不快哉衔橜可惧噫夜归禁苑朝出皇都岂不乐哉寇戎可虞臣非兽臣不当献箴辄思出位敢谏从禽蝼蚁命小安危计深苟禆万一臣死甘心三謡并序予庐山草堂中有朱藤杖一蟠木机一素屏风二时多杖藤而行隐机而坐掩屏而卧宴息之暇笔砚在前偶爲三謡各噵其意亦犹座右陋室铭之类尔蟠木謡蟠木蟠木有似我身不中乎器无用于人下拥肿而上辚菌桷不桷兮轮不轮天子建明堂兮旣非梁栋诸侯斵大辂兮材又不中唯我病夫或有所用用尔爲几承吾臂支吾頥而巳矣不伤尔朴不枉尔理尔怏怏爲几之外无所用尔尔旣不材吾亦不材胡爲乎人间徘徊蟠木蟠木吾与汝归草堂去来素屏謡素屏素屏胡爲乎不文不饰不丹不青当世岂无李阳氷之篆字张旭之笔迹边鸾之花鸟张藻之松石吾不令加一点一画于其上欲尔保眞而全白吾于香鑪峯下置草堂二屏倚在东西墙夜如明月入我室晓如白云围我牀我心乆养浩然气亦欲与尔表里相辉光尔不见当今甲第与王宫织成歩障银屏风缀珠陷钿怙云母五金七寳相玲珑贵豪待此方恱目然肯寝卧乎其中素屏素屏物各有所宜用各有所施尔今木爲骨兮纸爲面舍吾草堂欲何之朱藤謡朱藤朱藤温如红玉直如朱绳自我得尔以爲杖大有裨于股肱前年左迁东南万里交游别我于国门亲友送我于浐水登高山兮车倒轮摧渡汉水兮马跙蹄开中途不进部曲多回唯此朱藤实随我来瘴疠之郷无人之地扶衞衰病驱呵魑魅吾独一身頼尔爲二或水或陆自此徂南泥黏雪滑足力不堪吾本两足得尔爲三紫霄峯头黄石巖下松门石磴不通舆马吾与尔披云拨水环山绕野二年踏遍匡庐间未尝一歩而相舍虽有隷子弟良友朋扶危助蹇不如朱藤嗟乎穷旣若是通复何如吾不以常杖待尔尔勿以常人望吾朱藤朱藤吾虽青云之上黄泥之下誓不弃尔于斯须无可柰何无可柰何兮白日走而朱颜頽少日往而老日催生者不住兮死者不回况乎宠辱丰顇之外物又何常不十去而一来去不可挽兮来不可推无可柰何兮巳焉哉惟天长而地乆前无始兮后无终吾生之几何寄瞬息乎其中又如太仓之稊米委一粒于万钟何不与道逍遥委化从容纵心放志洩洩融融胡爲乎分爱恶于生死系忧喜于穷通倔强其骨髓龃龉其心胷合氷炭以交战秖自苦兮厥躬彼造物者于何不爲此与化者云何不随或喣或吹或盛或衰虽千变与万化委一顺以贯之爲彼何非爲此何是谁冥此心梦蝶之子何祸非福何吉非凶谁逹此观䘮马之翁俾吾爲秋毫之杪吾亦自足不见其小俾吾爲泰山之阿吾亦无余不见其多是以达人静则闇然与隂合迹动则浩然与阳同波委顺而已孰知其他时耶命耶吾其无奈彼何随耶顺耶彼亦无奈吾何夫两无柰何然后能冥至顺而合大和故吾所以飮大和扣至顺而爲无可柰何之歌自诲乐天乐天来与汝言汝宜拳拳终身行焉物有万类锢人如鏁事有万感热人如火万类逓来鏁汝形骸使汝未老形枯如柴万感逓至火汝心怀使汝未死心化爲灰乐天乐天可不大哀汝胡不惩往而念来人生百岁七十稀设使与汝七十期汝今年巳四十四却后二十六年能几时汝不思二十五六年来事疾速倐忽如一寐往日来日皆瞥然胡爲自苦于其间乐天乐天可不大哀而今而后汝宜饥而食渴而飮昼而兴夜而寝无浪喜无妄忧病则卧死则休此中是汝家此中是汝郷汝何舍此而去自取其遑遑遑遑兮欲安住哉乐天乐天归去来八渐偈并序唐贞元十九年秋八月有大师曰凝公迁化于东都圣善寺塔院越明年二月有东来客白居易作八渐偈偈六句四言以赞之初居易常求心要于师师赐我八言焉曰观曰觉曰定曰慧曰明曰通曰济曰舍繇是入于耳贯于心达于性于兹三四年矣呜唿今师之报身则化师之八言不化至哉八言实无生忍观之渐门也故自观至舍次而赞之广一言爲一偈谓之八渐偈盖欲以发挥师之心敎且明居易不敢失坠也旣而升于堂礼于牀跪而唱泣而去偈曰观偈以心中眼观心外相从何而有从何而䘮观之又观则辩眞妄觉偈惟眞常在爲妄所蒙眞妄苟辩觉生其中不离妄有而得眞空定偈眞若不灭妄即不起六根之源湛如止水是爲禅定乃脱生死慧偈慧之以定定犹有系济之以慧慧则无滞如珠在盘盘定珠慧明偈定慧相合合而后明照彼万物物无遯形如大圆镜有应无情通偈慧至乃明明则不昧明至乃通通则无碍无碍者何变化自在济偈通力不常应念而变变相非有随求而见是大慈悲以一济万舍偈衆苦旣济大悲亦舍苦旣非眞悲亦是假是故衆生实无度者绣阿弥陁佛賛并序绣西方阿弥陁佛一躯女弟子京兆杜氏奉爲妣范阳县太君卢夫人八月十一日忌辰所造也五綵庄严一心恭敬愿追冥福誓报恩慈賛曰善念一念千念相属绣始一缕万缕相续功绩成就相好具足金身螺髻玉毫绀目报罔极恩荐无量福绣观音菩萨像賛并序故尚书膳部郎中太原白府君讳行简妻亰兆杜氏奉爲府君祥斋敬绣救苦观音菩萨一躯长五尺二寸阔一尺八寸纫针缕綵络金缀珠衆色彰施诸相具足发弘愿于哀恳荐景福于幽灵稽首焚香跪而曰集万缕兮积千针勤十指兮䖍一心呜唿鑑悲诚而介冥福实有望于观音画水月菩蕯賛浄渌水上虚白光中一覩其相万縁皆空弟子居易誓心归依生生劫劫长爲我师白氏文集卷第二十二白氏文集白氏长庆集卷第二十三白氏文集卷第二十三哀祭文凡十四首哀二良并序城北门文爲濠州刺史作祭符离六兄文祭杨夫人文祭小弟文祭乌江十五兄文祭浮梁大兄文祭匡山文祭庐山文祭李侍郎文祷仇王神文祈臯亭神文龙文浙江文哀二良并序丞相陇西公出鎭于汴州军司马御史大夫陆长源实左右之二年而军用宁司空南阳公作藩于徐州军副使祠部贠外郎郑通诚实先后之三年而民用康暨十五年春陇西薨浃辰而师乱大夫以直道及祸十六年夏南阳薨翌日而难作贠外以危行遇害惜乎大夫人之望也贠外国之良也咸克㓗于身俭于家勤于邦又申之以言行文学智谋政事故其历要官参剧务如刀劒发铏割而无滞如钟磬在悬动而有声识者以爲异时登天子股肱耳目之任必能经德秉哲绍复陇西南阳之事业以藩辅王家呜唿善人宜将钟奕叶之庆而不免及身之祸天乎报施之朕何其昧欤昔诗人有黄鸟之章以哀三良不得其死今斯文亦以哀二良其篇云伊大化之无形兮浩浩而茫茫中有祸身兮若机之张梁之乱兮陆受其毒徐之难兮郑罹其殃惟善人兮邦之纪纲邦之瘁兮而人先亡谓天之恶下民兮胡爲生此忠良谓天之爱下民兮胡爲生此豺狼我欲阶冥冥问苍苍苍苍之不可问兮俾我心之䀌伤悲夫而今而后吾知夫天难忱而命靡常城北门文爲濠州刺史作具年月日某官某敬以醴币于外城北门某闻北鄘四门之神有水旱之灾于是乎禜之今年春天作滛雨将害于农垫于民惟城积隂之气惟北太隂之位是用昭告于城之北门惟门有神裁之某以天子休命殿于是邦大惧天厉之不时俾黎民阻饥敢以正辞告神神若之何不听敢以至诚感神神若之何不弔尚克隂沴不作时阳咸若百谷用成庻民用宁实惟鄘之神门之灵于戏北鄘北门之神明听斯言罔俾雨水昏垫以作某之忧神之羞祭符离六兄文维贞元十七年某月某日从祖弟居易等谨祭于符离主簿六兄之灵呜唿圣忘情愚不及情情所钟者唯居易与兄岂不以亲莫爱于弟兄别莫痛于死生斯亲也而有斯别也孰能不哀从中来而失声去年春居易南游兄亦东适黔歙之间欣然一觌相頋笑语相勉行役中路遽别情甚感激孰知此别爲生死隔矧兄遇疾于路路无药石归全于家家无金帛环堵之室不容弔客稚齿之子未知哀戚自古孔懐之痛亦莫我之与剧古人有言神福仁天福敬又曰恶有余殃善有余庆惟兄道源乎大和德根乎至性以孝友肥其身以仁信羶其行而位不登于再命年不及于知命何报施之我欺俾吾兄之不幸呜唿巳焉哉旣卜远日旣宅新阡奉养之中画爲墓田濉水南岸符离东偏其地则迩其别终天惟弟与家人俨拜哭于车前魂兮有知鑑斯文歆斯筵知居易之心焭焭然祭杨夫人文维元和二年岁次戊子八月辛亥朔十九日已巳将仕郎守左拾遗翰林学士太原白居易谨以清酌庻羞之奠敬祭于陈氏杨夫人之灵惟夫人柔明治性温惠保身静修言容动中规度洎承训师氏作嫔良人茂四德而兰幽有香㓗百行而玉立无玷发爲淑闻着爲芳猷姻族有辉闺闱是式噫福仁何昧积庆无徴宜享永年遽归长夜浮生若此永痛如何呜唿人必有涯人谁不没所甚感者其唯情乎故事剧者情易钟感深者理难遣夫人虽宜其室竟未辞家蓄和顺之诚不得施于娣姒藴孝敬之德不得展于舅姑有志莫伸何恨过此况一婴沉痼自夏徂秋伏枕七旬姊妹视疾归榇千里弟兄主䘮凋桃李之花夫远不见失乳哺之爱女少未知乃使哀情倍钟血属洛川迢递秦野苍茫日惨不光云愁无色姊妹且病亲老尤慈哭别一声闻者肠断居易早聆懿范近接嘉姻维私之眷每深有恸之情何巳敬陈薄奠庻鉴悲诚尚飨祭小弟文维元和八年岁次癸巳二月某朔二十五日仲兄居易季兄行简以清酌之奠致祭于亡弟金刚奴呜唿川水一逝不复再还手足一断无因重连惟吾与尔其苦亦然黄墟白日相见无縁每一念至肠热骨酸如以刀火刺灼心肝况尔之生生也不天苗而不秀九岁夭焉昔权殡尔濉南古原今改葬尔渭北新阡祔先茔之北次就卑位于东偏冀神魂之不孤庻窀穸之永安呜唿自尔舍我归于下泉日来月往二十二年吾等罪逆不孝殃罚所延一别尔后再罹凶艰灰心垢面泣血涟涟松槚之下其生尚残昔尔孤于地下今我孤于人间与其偷生而孤苦不若就死而团圆欲自决以毁灭又伤孝于归全进退不可中心烦冤仰天一号痛苦万端呜唿尔魂在几尔骨在棺吾亲奠酹于尔牀前苟神理之有知岂不闻吾此言尚飨祭乌江十五兄文维贞元十七年七月七日从祖弟居易谨以清酌庻羞之奠敬祭于故乌江主簿十五兄之灵易云积善之家必有余庆书曰非天夭人人中絶命则冉求斯疾颜回不幸何缪舛之若斯谅圣贤之同病惟兄之生生而不辰孩失其怙㓜䘮所亲旁无弟兄藐然一身自强自立以至成人盖以孤孑靡託孝友弥敦自居易与兄及高九时门虽从祖之昆弟甚同气之天伦故虽百里信宿之别曷常不恻然而悲辛矧终天之永诀知后期而无因徒抚膺而陨涕谅沈痛之难伸追思乎早歳离阻各悲零俜中年集会共喜长成同叅选于东都俱署吏于西亰居则共被而寝出则连骑而行友子四人同年成名优游笑傲怡怡弟兄虽不侔八龙三虎亦自谓当家一时之荣及兄辞满淮南薄游江东居易亦以行迈忽逆旅而逢或酒或歌宴衎从容何朝不游何夕不同常以兄仁信根于心孝悌积于躬谓至行之有答必景福以来从呜唿位始及一命禄未遇数钟年及不得四十而殁扵道途之中鬰壮而不展结幽愤扵无穷况旧业东洛先茔北三千里外身殁陵阳有妹出嫁无男主䘮悠悠孤旐未辨还郷宣城之西荒草道傍旅殡于此行路悲凉秋风萧萧白日无光聚今晨之弟姪对前日之盃觞稽首再拜魂兮来享进三奠而退一恸孰不神酸而骨伤哀哉伏惟尚飨祭浮梁大兄文维元和十三年岁次丁酉闰五月巳亥居易等谨以清酌庻羞之奠再拜跪奠大哥于座前伏惟哥孝友慈惠和易谦恭发自修身施于爲政行成门内信及朋僚廉干露于官方温重形扵酒德冀资福履保受康宁不谓才及中年始登下位辞家未踰数月寝疾未及两旬皇天无知降此凶酷交游行路尚爲兴叹骨肉亲爱岂可胜哀举声一号心骨俱碎今属日时叶吉窀穸有期下邽南原永附松槚居易负忧系职身不自由伏枕之初旣阙在左右执绋之际又不获躬亲痛恨所钟倍百常理呜唿追思曩昔同气四人泉壤九重刚奴早逝巴蜀万里行简未归焭然一身漂弃在此自哥至止形影相依死灰之心重有生意岂料避弓之日毛羽摧頽垂白之年手足断落谁无兄弟孰不死生酌痛量悲莫如今日宅相痴小居易无男抚视之间过于犹子其余情礼非此能申伏冀兹灵俯鉴悲恳哀纒痛结言不成文呜唿哀哉伏惟尚飨祭匡山文维元和十二年岁次丁酉二月辛酉朔二十一日将仕郎守江州司马白居易谨以清酌之奠敢昭告于匡山神之灵恭惟神正直聦明扶匡匡庐福利动植居易赋命蹇连与时参差愿于灵山栖此陋质遗爱寺侧旣置草堂欲居其中叅禅养素而开构池宇在神域中往来道途由神门外辄用酒脯告䖍于神神其听之歆此薄奠非敢徼福所期荐诚尚飨祭庐山文维元和十二年岁次丁酉二月二十五日乙酉将仕郎守江州司马白居易以香火酒脯告于庐山遗爱寺四旁上下大小诸神居易夙闻匡庐天下神秀幸因佐宦得造兹山又闻永远宗雷同居于是道俗并处古之遗风而遗爱西偏郑氏旧隐三寺长老招予此居创新堂宇䟽旧泉沼或来或往栖迟其间不唯躭翫水石以乐野性亦欲摆去烦恼渐归空门傥秩满以来得以自遂余生终老愿託于斯今葺构旣成游息方始爰以㓗敬荐兹馨香不敢媚神不敢禳福但使疫厉不作魈魅不逢勐兽毒虫各安其所苟人居之静必则神道之光明斋心露诚庻几有答尚飨祭李侍郎文维长庆元年歳次辛丑五月景申朔十日乙巳中㪚大夫守中书舎人翰林学士上柱国赐紫金鱼袋元稹朝议郎守尚书主客郎中白居易谨以清酌庻羞之奠敬祭于故刑部侍郎赠工部尚书陇西李公杓直之灵于戏代重名义公能佩服德润行羶温温郁郁凡向善者如螘慕肉时重爵位公负桢干春秋天官是摄是賛尚书六职公理其半朝重文翰公掌诏令西阁丝言内庭密命公实出入迭操二柄家重隆盛公旣陈许两掖中台差肩接武青幢赤茀叔出季处门重婚嗣公娶令族锵锵振振和鸣似续男女七人五珠二玉年重寿考公亦云老心虽壮健发巳华皓五十加八亦不爲夭人重康宁公体丰盈迨乎奄忽不失和平启手足夜无呻吟声古称五福公有七福凡人得一死犹瞑目矧公兼之岂有不足所不足者不在其身怏怏恻恻其在他人爲门戸惜主爲骨肉惜亲爲吾侪惜良友爲朝廷惜贤臣况稹也不才居易无似辱与公游十九年矣昔贞元岁俱初筮仕并命同官兰台令史以公明逹以我顽鄙度长㓗能信非伦拟一言吻合不知所以莫逆之交贵从兹始清问登近递罹䜛毁江澧通州左迁万里或合或㪚一伏一倚浩浩世途是非同轨齿牙相干波澜四起公独何人心如止水风雨如晦鸡鸣不巳不因纷阻孰辩君子以胶投漆如弧有矢所以绸缪见于生死前年去年次第徴还或先或后俱到长安水流火就松茂栢懽置酒欲飮握手何言初论瘴疠次叙艰难三心六眼同一澘然稹与居易旋登禁掖公领铨衡职勤务剧私室多故公门少隟欢㑹实稀光隂虚掷不相劝勉急务欢适且曰朱颜巳去白日可惜花寺春朝松园月夕大开口笑满酌酒喫言约则然心期未获呜唿杓直而忍遗我弃我何处舍我何之岂反眞归莫然而无所爲将精多魂强的然而有所知怳如闻兮倐如覩未甘心于永辞彼有灵兮此有梦胡不一来兮质我疑逝川渺其不回日月忽乎有时指岐下以归祔备大葬之威仪礼有进而无退祖于庭而送之畿旌竿举兮轜轮动遂不得少留乎京师呜唿杓直其鉴于兹爵盈不飮豆干不食如之何勿思公儿号我公马嘶我如之何勿悲呜唿杓直巳而巳而哀哉尚飨祷仇王神文维长庆二年岁次癸卯八月癸未朔十七日巳亥朝议大夫使持节杭州诸军事守杭州刺史上柱国白居易谨遣朝议郎行余杭县令常师儒以清酌之奠敬祭于仇王神尝闻神者所以司土地守山川禽兽福生人也余杭县自去年冬逮今秋虎暴者非一神其知之乎人死者非一神其知念乎居易与师儒猥居牧宰慙无政化不能使渡江岀境是用䖍告于神惟神庙居血食非人不立则人神之主也兽神之属也今纵其属残其主于神何利焉于人何辜焉若一昔之后神其有知即能辉灵申威服勐禁暴是人之福幸亦神之昭明若人告不闻兽害不去是无神也人何望哉呜唿正直聦明盍鉴于此尚飨祈臯亭神文维长庆二年岁次癸卯七月癸丑朔十六日戊辰朝议大夫使持节诸军事守杭州刺史上桂国白居易以酒乳香果昭告于臯亭庙神去秋愆阳今夏少雨实忧灾沴重困杭人居易沗奉诏条愧无政术旣逢愆序不敢宁居一昨祷伍相神祈城隍祠灵虽应期雨未霑足是用撰日祗事改请于神恭闻明神禀灵扵隂祗资善于释氏聦明正直㓗靖兹仁无幽不通有感必应今请斋心䖍告神其鉴之若四封之间五日之内雨泽霈足稼穑滋稔敢不增修像设重荐馨香歌舞鼓钟备物以报如此则不独人之福亦惟神之光若寂寥自居肹蠁无应长吏虔诚而不答下民颙望而不知坐观田农使至枯悴如此则不独人之困亦惟神之羞惟神裁之敬以俟命尚飨祭龙文维长庆三年岁次癸卯八月癸未朔二日甲申朝议大夫使持节杭州诸军事守杭州刺史上柱国白居易率寮吏荐香火拜告于北方黒龙惟龙其色玄其位坎其神壬癸与水通灵昨者历祷四方寂然无应今故䖍诚㓗意改命于黒龙龙无水欲何依神无灵将恐歇泽能救物我实有望于龙物不自神龙岂无求于我若三日之内一雨滂沲是龙之灵亦人之幸礼无不报神其听之急急如律令祭浙江文维长庆四年岁次甲辰三月巳酉朔四日壬子朝议大夫使持节杭州诸军事守杭州刺史上柱国白居易谨以清酌少牢之奠敢昭告于浙江神滔滔大江南国之纪安波则爲利干流则爲害故我上帝命神司之今属潮涛失常奔激西北无知也如有凭焉侵滛郊鄽坏败庐舎人坠垫溺吁天无辜居易怟奉玺书兴利除害守土守水职与神同是用备物致诚躬自虔祷庻俾水反归壑谷迁爲陵土不骞崩人无荡析敢以醴币羊豕沈奠于江惟神裁之无沗祀典尚飨白氏文集卷第二十三白氏文集白氏长庆集卷第二十四白氏文集卷第二十四碑碣凡六首有唐善人墓碑唐故和州刺史呉郡张公神道碑铭并序唐故工部侍郎呉郡张公神道碑铭并序传法堂碑唐故景云寺律大德石塔碑铭并序唐兴果寺律大德凑公塔碣铭有序有唐善人墓碑唐有善人曰李公公名建字杓直陇西人魏将军申公发公十五代祖也周柱国阳平公远六代祖也绥州刺史明高祖也太子中允进德曾祖也緜州昌明令珍王大父也雅州别驾赠礼部尚书震考也赠博陵郡太君崔氏妣也陈许节度礼部尚书逊兄也渭源县君房氏妻也容管招讨使济外舅也长庆元年二月二十三日夜无疾即世于长安修行里第是岁五月二十五日归祔于凤翔某县某郷某原之先茔春秋五十八有二女五男曰讷朴恪悫硕公官历校书郎左拾遗詹府司直殿中侍御史比部兵部吏部贠外郎兵部吏部郎中亰兆少尹澧州刺史太常少卿礼部刑部侍郎工部尚书职历容州招讨判官翰林学士鄜州防御副使转运判官知制诰吏部选事阶中大夫勲上柱国爵陇西县开国男有史官起居郎渤海高釴作行状翰林学士中书舎人河南元稹作墓志有尚书主客郎中知制诰太原白居易作墓碑大署其碑曰善人墓善人者何公㓜孤孝养太君太君老疾常曰㹻子劝吾食吾辄饱劝吾药吾意其疾瘳㹻子公小字也及长居荆州石首县其居数百家凡争鬪稍稍就公决公随而评之寖及郷人不诣府县皆相率曰请问李君公养有余力读书属文业成与兄逊起应进士俱中第爲校书时以文行闻故德宗皇帝擢居翰林翰林时以视草不诡随退官詹府詹府时以贞恡自处不出戸辄逾月鄜师慴恐高之请爲副在鄜时有非类者至以病去爲御史时上任有遏其行事者作谬官诗以讽爲吏部郎中调文学科曁利课高者得无停年又省成劳急成状限繇是吏辈无縁爲姦讫今选部用其法知制诰时笔削间有以自是不屈者因请告改少尹少尹时与大议岁减府税钱十三万在澧时不鞭人不名吏居岁余人人自化在礼部时由文取生不听誉不信毁公爲人质良寛大体与用绰然有余𥙿爲政广乎易简不求赫赫名与人交外淡中坚接士多可而有别称贤荐能未常倦好议论而无口过远邪䛕而不忤物其居家菲衣食厚賔客敬兄㛐礼妻子爱甥姪初先太君好善佛书不食肉公不忍违其志亦终身𬞞食自八九岁时始讽毕尽得其义善理王氏易左氏春秋前后着文凡一百五十二首皆诣理撮要词无枝叶其卓然者有詹府司直比部贠外郎厅记请双曰坐䟽与梁萧书上宰相论选事状秉笔者许之薨之日不识者惜识者叹交游出涕执友恸夫如是其善人乎传曰善人国之纪也语曰善人吾不得而见之矣噫善人之称难乎哉独加于公无愧焉铭曰古者墓有表表有云显其行省其文故季札死仲尼表其墓曰君子今吾䘮李君署其碑曰善人呜唿李君有知乎无知乎君之名与此石俱唐故通议大夫和州刺史呉郡张公神道碑铭并序张之爲着姓尚矣自汉太傅良侍中肱晋司空华丞相嘉以降勲贤轩冕历代不乏肱避地渡江始居于呉故其子孙称呉郡人嘉以孝悌闻于郡故其所居号孝张里嘉之曾孙𥙿在宋爲司徒即公五代祖也司徒之孙俦在隋爲呉郡都督即公曾王父也台州临海令讳鵾即公王父也袁州司马讳孝绩即公皇考也或以人物着或以阍阀称迄今爲江南右族讳无择字无择未冠丁袁州府君忧庐于墓画号而夜泣者三年矣有灵芝醴泉出焉旣冠好学能属文从郷赋登经第应制举中精通经史科补弘文馆校书郎调左金吾录事换杭州录事叅军在杭州前后诘伪制补吏者三十八人駮假年侍老者二十人举而正之人伏其明会刘幽求来爲刺史举课闻诏授綘州录事叅军綘之郡有主壻者怙宠侮法豪夺人利公数其罪露章奏之章下丞相姚元崇奇之致书褒羙寻改太原府功曹参军给事中张昶爲江淮安抚使表公正直奏置部从事吏部尚书陆象先爲河东按察使状公清白奏授怀州获嘉以不茹柔得人心以不吐刚得罪繇是左迁鄂州司马移深州司马转州长史时上方思理诏求二千石之良者时宰以公塞诏擢拜和州刺史公在郡奉诏条䘏人隐而巳不知其他无河水潦害农公请蠲谷籍之损者什七八时李知柔爲本道採访使素不快公之闻直密䟽诬奏以附下爲名遂贬苏州别驾老㓜攀泣而遮道者数百人信宿方得去移曹州别驾岁余谢病归老于家天寳十三载正月二十一日终于东都利仁里私第其年二月十二日葬于河南府伊阙县中李原享年八十三噫公生天地间八十有三年可谓寿矣其间当明皇帝驭天下四十有五年可谓时矣有其才得其寿逢其时然职不过陪臣秩仅至郡守凡所贮蓄郁而不舒呜唿其命也夫公之文学常爲贺知章贾彦璇许之公之谅直常爲李邕张庭珪称之公之政事又爲刘姚张陆推之夫以八君子之力援之而不足以一知柔之力排之而有余厄穷不振以至没齿呜唿其命也夫古人云道不虚行又云其后必有逹者故公之子大理评事諴以节行闻于时公之孙戸部侍郎平叔以才位光于国报施之道信信昭矣不在其身则在子孙相去几何哉长庆二年某年月某日平叔奉祖德碣之居易据家状序而铭之其词曰有木有木硕大而长破爲桶杙不作栋梁有骥有骥规行矩歩辱在短辕不可大辂呜唿噫嘻公亦如之将时不遇我而我不遇时勿谓巳矣天钖多祉旣贤其子以济其羙又才其孙以大其门苟无先德孰启后昆唐赠尚书工部侍郎呉郡张公神道碑铭并序有唐岭南观察推官试大理评事呉郡张公大历三年十一月八日终于伊川别墅五年八月七日葬于伊阙县中李原春秋五十五元和十三年诏赠主客贠外郎明年赠太常少卿又明年赠尚书工部侍郎夫人呉郡陆氏贞元二年某月某日终于某所春秋六十六追封嘉兴县太君又封呉郡太夫人嗣子通议大夫守尚书戸部侍郎判度支上柱国赐紫金鱼袋平叔以长庆二年某月某日立神道碑太原白居易文其碑云公讳諴字老莱呉郡人父讳无择和州刺史祖讳孝绩袁州司马由高曾而上世德世禄载在和州府君碑内此不书公年十八以通经中第及调判入高等授苏州长洲尉秩满丁先府君忧旣禫又丁先太夫人忧泣血六年哀毁过制以方寸再乱殆无宦情旣除䘮退居不调者累年而亲友以大义敦责不得巳而复起选授左武衞骑曹叅军分司东都属安禄山陷覆洛京以伪职滛刑䝱劫士庻公与同官范阳卢巽濳遁于陆浑山食木实飮泉水者二年讫不爲逆命所污及肃宗嗣位诏河南尹薛伯连搜访不仕贼庭隐藏山谷者伯连得六人以应诏而公与巽在焉繇是名节闻于朝野君子以爲知道优诏褒羙时授密县主簿未周岁迁宋州砀山县令时睢阳当大兵后野无草里无人公抚之一年襁负至二年污莱辟三年衣食足及解印去县民相率泣而饯之君子以爲知政岭南节度观察使李勉伟人也旣高公陆浑之节又羙公砀山之政欲以名职礼命起而大之遂奏授试大理评事充观察推官及除书简牒到门即公捐馆舎之明日也才如是命如是呜唿哀哉公常自负其才不后扵人自疑其命不偶于世及将去砀山而反伊川也顿驾搦管沈叹乆之因赋咏怀诗云论成方辩命赋罢即归田竟如是言终于衡茅之下君子以爲知命公有三子曰平仲平叔平季夫人陆氏即国子司业集贤殿学士善经之女贤明有法度初公旣殁诸子尚㓜夫人勤求衣食亲执诗书讽而导之咸爲令子又常以公遗志择其子而付之故平叔卒能振才业致名位追爵命碣碑表继父志扬祖德此诚孝子顺孙之道也亦由夫人慈善敎诱之德浸浸而成就之不其然乎居易常辱与戸部游而知其家事治见託譔述庻传信焉铭曰猗嗟砀山以文行保家声以义节振时名以惠政抚县民而职不登诸侯卿秩不及廷尉评悲哉猗嗟砀山前有和州名德如彼后有戸部才位若此才子之父名父之子贤者兼之可谓具羙休哉传法堂碑王城离域有佛寺号兴善寺之次也有僧舎名传法堂先是大彻禅师宴居于是寺说法于是堂因名曰焉有问师之名迹曰号惟寛姓祝氏衢州信安人祖曰安父曰皎生十三歳出家二十四具戒僧腊三十九报年六十三终兴善寺葬灞陵西原诏谥曰大彻禅师元和正直之塔云师有之传授曰释迦如来欲涅槃时以正法密印付摩诃迦叶传至马鸣又十二叶传至师子比丘及二十四叶传至佛䭾先那先那传圆觉逹摩逹摩传大弘可可传镜智璨璨传大医信信传圆满忍忍传天鉴能是爲六祖能传南岳让让传洪州道一一谥曰大寂寂即师之师贯而次之其传授可知矣有问师之道属曰自四祖以降虽嗣正法有家嫡而支派者犹大宗小宗焉以世族譬之即师与西堂藏甘泉贤勒潭海百严晖俱父事大寂若兄弟然章敬澄若父父兄弟遥山钦若从祖兄弟鹡林素华严寂若伯叔然当山忠东京会若伯叔祖嵩山秀牛头融若曾伯叔祖推而序之其道属可知矣有问师之化縁曰师爲童男时见杀生者䀌然不忍食退而发岀家心遂求落发于僧昙受尸罗于僧崇学毗尼于僧如证大乗法于天台止观成最上乗道扵大寂道一贞元六年始行于闽越间岁余而回心改服者百数七年驯勐虎于会稽作滕家道塲八日与山神受八戒于鄱阳作廻郁道塲十三年盛非人于少林寺二十一年作有爲功德于衞国寺明年施无爲功德于天宫寺元和四年宪宗章武皇帝召见于安国寺五年问法于麟德殿其年复灵泉于不空三藏也十二年二月晦大说法于是堂说讫说化其化縁云尔有问师之心要曰师行禅演法垂三十年度白黒衆殆百千万亿应病授药安可以一说尽其心要乎然居易爲賛善大夫时常四诣师四问道第一问云旣曰禅师何故说法师曰无上菩提者𬒳于身爲律说于口爲法行于心爲禅应用有三其实一也如江湖河汉在立名名虽不一水性无二律即是法法不离禅云何扵中妄起分别第二问云旣无分别何以修心师曰本无损伤云何要修理无论垢与浄一切勿起念第三问云垢即不可念浄无念可乎师曰如人眼睛上一物不可住金屑虽珍在眼亦爲病第四问云无修无念亦何异于凡夫耶师曰凡夫无明二乗执着离此二病是名眞修眞修者不得勤不得忘勤即近执着忘即落无明其心要云尔师之徒殆千余逹者三十九人其入室受道者有义崇有圆镜以先师常辱与予言知予尝醍醐嗅薝卜者有日矣师旣殁后予出守南賔郡远託譔述迨今而成呜唿斯文岂直起师敎慰门弟子心哉抑且志音受然灯记记灵山会于将来世故其文不避繁铭曰佛以一印付迦叶至师五十有九叶故名师堂爲传法唐抚州景云寺故律大德上弘和尚石塔碑铭并序元和十一年春庐由东林寺僧道深怀纵如建冲契宗一至柔以言语智则智明云臯太易等凡二十辈与白黒衆千余人俱实持故景云大德弘公行状一通执钱十万来诣浔阳府请司马白居易作先师碑会有故不果十二年夏作石坟成复来请会有病不果十三年夏作石塔成又来请始从之旣而僧反山衆反聚落钱反寺府翌日而文就明年而碑立其词云尔我闻竺干古先生出世法法要有三曰戒定惠戒生定定生惠惠生八万四千法门是三者迭爲用若次第言则定爲惠因戒爲定根定根植则苗茂因树则果满无因求满犹梦果也无根求茂犹揠苗也虽佛以一切种智摄三界必先用戒菩萨以六波罗蜜化四生不能舍律律之用可思量不可思量如来十弟子中称优波离善持律波离灭有南山大师得之南山灭有景云大师得之师讳上弘姓饶氏曾祖君雅祖公怳父知恭临川南城人童而有知故生十五岁发出家心始从舅氏剃落壮而有立故生十五岁立菩提愿从南岳大圆大师具戒乐其所由故大历中不去父母之邦请隷于本州景云寺修道应无所住故贞元初离我我所从君洪州龙兴寺说法亲近善知识故与匡山法眞天台灵𥙿荆门法裔暨兴果神凑建昌惠进五长老交游佛法属王臣故与姜相国公辅太师颜眞卿曁本道廉使杨君凭韦君丹四君子友善提振禁戒故讲四分律而从善远罪者无央数随顺化縁故坐甘露坛而誓衆生盟者二十年荷担大事故前后登方等施尸罗者十有八会救㧞群生故娑婆男女曰我得度者万五千七十二人示生无常故元和十年十月巳亥迁化于东林精舎示灭有所故是月丙寅归于南冈石坟住三十七年七岁安居六十五夏自生至灭随迹示敎行止语嘿无非佛事夫施于人也博则反诸巳也厚故门人郷人辄如不及繇是艺松成林琢石爲塔塔有碑碑有铭曰佛灭度后薝卜香衰醍醐味醨谁反是香谁复是味景云大师景云之生一匡苾蒭中兴毗尼景云之灭衆将安仰法将畴依昔景云来道行者随践迹者归今景云去升堂者思入室者悲鑪峯之西虎谿之南石塔巍巍有记事者以实眞辞书于塔碑唐江州兴果寺律大德凑公塔碣铭并序如来灭后后五百岁有持戒见性者曰兴果律师师姓成号神凑京兆蓝田人旣出家具戒于南岳希操大师叅禅于钟陵大寂大师志在首楞严经行在四分毗尼藏其他典论以有余力通大历八年制县经论律三科策试天下僧师中等得度诏配江州兴果寺后从僧望移隷东林寺即鴈门远大师旧道塲有甘露坛白莲池在焉师旣居是寺兴佛事元和十二年九月七日遘疾二十六日及其十月十九日迁全身于寺道北祔鴈门坟左春秋七十四夏腊五十一日至乎哉师本行也以精进心脂不退轮以勇健力檛无畏鼓故登坛进律郁爲法将者垂三十年领羯磨会十三化大衆万数仪范所摄惠用所诱贵高憎慢罔不降伏其威重如是自兴果讫东林一盂斋一榻居衣麻寝菅如坐七寳繇是名闻檀施来无虚月尽归寺藏与大衆共之迨启手足日前无长物其简俭如是师心行禅身持律起居动息皆有常莭虽沍寒隆暑风雨黒夜捧一鑪秉一烛行道礼佛者四十五年凡十二时未尝阙一其精勤如是师旣疾亟四大将坏无恋着念无厌离想郡太守门弟子进医馈药者数回师颔之云报身非病焉用是爲言讫趺坐恬然就化其了悟如是门人道建利辩元审元揔等封坟建塔思有以识之以先师常辱与予游託爲铭碣初予与师相遇如他生旧识一见䜣合不知其然及迁化时予又题一四句诗爲别盖欲会前心集后縁也不能改作因取爲铭曰白氏文集白氏长庆集卷第二十五白氏文集卷第二十五墓志铭凡七首故贤妃京兆韦氏墓志铭并序故㑹王墓志铭并序故滁州剌史赠刑部尚书荥阳郑公墓志铭并序河南元府君夫人荥阳郑氏墓志铭并序维阳掾大原王府君墓志铭并序鄜城县尉陈府君夫人大原白氏墓志铭并序大原白氏之殇墓志铭并序大唐故贤妃亰兆韦氏墓志铭并序德宗圣文神武皇帝元妃韦氏讳某字某京兆人也曾祖某某官祖某某官父某某官妃即某官府君第某女也母曰永穆公主元和四年四月某日妃薨于某所以其年四月某日诏葬于万年县上好里洪平原上悼焉哀荣之礼有以加焉呜唿惟韦氏代德官业族系婚戚有国史家谍存焉今奉诏但书地及时与妃之所以由贤之义而巳贞元中沙鹿上仙长秋虚位凡六十九御之政多明于妃妃先以采蘩之诚奉于上故能霜露之感荐于九庙次以樛木之德逮于下故能分云雨之泽洽于六宫其余坐论妇道行賛内理服用必中度组紃有常训言动必中节故环珮有常声七十二年礼无违者册命曰贤不亦宜哉贞元中号奉宫车誓留园寝麻衣告朔蓬首致哀执匪懈之心视奠于灵坐修无上之道荐福于崇陵殆兹殁身不衰其志故葬之日掌文之臣白居易得以无媿之词志于墓而铭曰京兆阡兮洪平原兮岁巳丑兮日丁酉兮惟土田兮与时日龟兮蓍兮偕言吉峩峩新坟兮葬者谁德宗皇帝韦贤妃唐故㑹王墓志铭并序唐元和五年冬十一月四日㑹王寝疾薨于内邸大小敛之日上皆不举乐不坐朝恩也十二月十八日诏亰兆尹播监视葬事窆于万年县崇道郷西赵原礼也是日又诏翰林学士白居易爲之铭志故事也王讳纁字某德宗之孙顺宗之子陛下之弟㓜有令德早承宠章未冠而王受封曰㑹夫以祖功宗德之庆父天兄日之贵胙土列藩之宠好德乐善之贤宜乎寿考福延爲王室辅呜唿降年不永二十一而终哀哉皇帝厚惇睦之恩深友悌之爱故王之薨也轸悼之念有加于常情王之葬也遣奠之仪有加于常数哀荣兼备斯其谓乎铭曰岁在寅月穷纪万年县崇道里㑹王薨葬于此故滁州剌史赠刑部尚书荥阳郑公墓志铭并序周宣王封母弟桓公于郑厥后因封命氏爲荥阳人郑自桓公而下平简公而上世家婚嗣咸详于史谍故不书公讳某字某五代祖讳某北齐尚书令是爲平简公曾祖讳某下邽郡太守王父讳某卫州剌史皇考讳某祕书郎赠郑州剌史公即祕书第三子好学攻词赋进士中第判入髙等始授郾城尉无何本郡守移他郷州民有暴悖者相率遮道麾诃不去公忿其犯上立毙六七人採访使奇之奏署支使攺浚仪主簿转大理评事兼佐漕务彭果领五府奏公爲节度判官㑹果坐赃连累僚佐贬光化尉移向城尉历北海时禄山始乱传檄郡邑邑民孙俊邓犀伽敺市人劫廪藏以应公时巳去秩因奋唿率寮吏子弟急击之杀俊伽罗尽殱其党繇是一邑用宁朝庭羙之擢授登州司马寻转长史累加朝㪚大夫入爲太子左賛善大夫尚书屯田贠外郎太子中允出摄淄州剌史俄换莱州连有善最诏授检校司勲郎中兼侍御史充青莱登海密五州租庸使太尉李公光弼镇徐州剌史充海密沂三州招讨使加正议大夫赐紫金鱼袋公威惠旧着比至部而苍山贼帅李浩与其徒五千来降繇是三郡底定复入爲卫尉少卿相国王公缙绕河南奏公爲副元帅判官未几除祕书少监兼滁州剌史本州团练使居八载政绩大成大历十二年二月十五日薨于杨州权窆于某所享年七十有八公凡七佐军四领郡禄俸不积滞衣食无常主常叹曰以饱暖活孀㓜以清白贻子孙是吾心也逮启手足卒如其志先是太夫人常寝疾公衣不解发不栉者弥年侍疾执䘮忧毁过礼公尤善五言诗与王昌龄王之焕崔国辅辈聮唱迭和名动一时逮今着乐词播人口非一晩赋思旧游诗百篇亦传于代前夫人清河崔氏赠清河郡太君后夫人博陵崔氏赠博陵郡君生子七人女七人长子云逵有才名官至刑部侍郎亰兆尹公由亰兆累赠至㪚骑常侍刑部尚书次子微终润州司马次子公逵有至行初公年髙就飬不仕及居忧庐墓泣血三年淮南节度使本道黜陟使泉朝贤袁髙髙参等累以孝悌称荐向名敎者慕之今爲侍御史上柱国沧景节度参諆次子方逵衡州司士参军次子震当阳丞次子文弼幽州参军次子安逵率府仓曹㕘军公自捐馆舎殆逾三纪家国多故未克反葬至元和年月日始迁兆于郑州新郑县某原祔先祕书茔二夫人从焉时京兆巳即世诸弟在下位独侍御史衔恤襄事孝备始终见託追譔铭于墓石铭曰世禄德门斯之谓可乆懿文茂绩斯之谓不朽二千石之禄七十八之年斯之谓贵寿内史之显扬柱史之孝行斯之谓有后呜唿郑公荣如是哀如是又何不足之有唐河南元府君夫人荥阳郑氏墓志铭并序有唐元和元年九月十六日故中㪚大夫尚书比部郎中舒王府长史河南元府君讳寛夫人荥阳县太君郑氏年六十寝疾殁于万年县靖安里私第明年二月十五日权祔于咸阳县奉贤郷洪渎原从先姑之茔也夫人曾祖讳远思官至郑州剌史赠太常卿王父讳朝㪚大夫易州司马父讳济睦州剌史夫人睦州次女也其出范阳卢氏外祖讳平子亰兆府泾阳县令夫人有四子二女长曰泝蔡州汝阳尉次曰拒京兆府万年县尉次曰积同州韦城尉次曰稹河南县尉长女适呉郡陆翰翰爲监察御史次爲比丘尼名眞一二女不幸皆先夫人殁府君之爲比部也夫人始封荥阳县君从夫贵也稹之爲拾遗也夫人进封荥阳县太君从子贵也天下有五甲姓荥阳郑氏居其一郑之勲德官爵有国史在郑之源流婚媾有家牒在比部府君世禄官政文行有故京兆尹郑云逵之志在今所叙者但书夫人之事而巳初夫人爲女时事父母以孝闻友兄姊睦弟妺以悌闻发自知不自训其淑性有如此者夫人爲妇时元氏世食贫然以丰㓗家祀传爲燕之训夫人每及时祭则终夜不寝煎和涤濯必躬亲之虽隆暑冱寒之时而服勤亲馈面无怠色其诚敬有如此者元郑皆大族合而姻表滋多凡中外吉凶之礼有疑议者皆质于夫人夫人从而酌之靡不中礼其明逹有如此者夫人爲母时府君旣没积与稹方龆齓家贫无师以受业夫人亲执书诲而不倦四五年间二子皆以通经入仕稹旣第判入等授祕书省校书郎属今天子始践祚策三科以㧞天下贤俊中第者凡十八人稹冠其首焉由校书郎拜左拾遗不数月谠言直声动于朝廷以是出爲河南尉长女旣适陆氏陆氏有舅姑多姻族于是以顺奉上以惠逮下二纪而殁妇道不衰内外六姻仰爲仪范非夫人恂恂孜孜善诱所至则曷能使子逹于邦女宜其家哉其敎诲有如此者旣而诸子虽迭仕禄稍甚薄每至月给食时给衣皆始自孤弱者次及踈贱者由是衣无常主㕑无异膳亲者恱踈者来故佣保乳母之类有冻馁垂白不忍去元氏之门者而况臧获辈乎其仁爱有如此者自夫人母其家殆二十五年专用训诫除去鞭扑常以正颜色训诸女妇诸女妇其心战兢如履于氷常以正辞气诫诸子孙其心愧耻若挞于市诸子孙由是纳下扵少过致家于大和婢仆终岁不闻忿争童孺成人不识槚楚闺门之内熈熈然如太古时人也其慈训有如此者噫昔漆室缇萦之徒烈女也及爲妇则无闻伯宗梁鸿之妻哲妇也及爲母则无闻文伯孟氏之亲贤母也爲女爲妇时亦无闻今夫人女羙如此妇德又如此母仪又如此三者具羙可谓冠古今矣呜唿惟夫人道移于他则何用而不臧乎若引而伸之可以肥一国焉则关睢鹊巢之化斯不远矣若推而广之可以肥天下焉则姜嫄文母之风斯不远矣岂止于训四子以圣善化一家于厚者哉居易不佞辱与夫人㓜子稹爲执友故聆夫人羙最熟稹泣血孺慕哀动他人託爲譔述书于墓石斯古孝子显父母之志也呜唿斯文之作岂直若是而巳哉亦欲百代之下闻夫人之风过夫人之墓者使悍妻和嚚母慈不逊之女顺云尔铭曰元和岁丁亥春咸阳道渭水濵云谁之墓郑夫人唐杨州仓曹叅军王府君志铭并序公讳某字士寛其先岀自周灵王太子晋凡二十一代而生翦翦爲将毕夫二世而生珣珣居大原故今爲大原人又十九代而生琼琼爲后魏仆射谥孝简公又二代而生曾祖讳满官爲河南府王屋县令王父讳大琎爲嘉州司马讳昇爲亰兆府咸阳令河南府伊阙令有文行学术应制举对沈谋祕略策登科诗入正声集公即伊阙第三子好学善属文天寳中应明经举及第选授婺州义乌尉以清干称剌史韦之晋知之署夲州防御判官无何租庸转运使元载又知之假本州司仓专掌运务岁终课绩居多遂奏闻眞授永泰中勑迁府户曹属邑有不理者公假领之所至必理大历中本道观察使薛兼训以公清白尤异表奏之有诏权知余姚县令时海宼初殄邑焚田荒公乃营邑室创器用复流庸辟菑畬凡江南列邑之政公冠其首其制邑辟田增户之绩则㑹稽之谍地官之籍载焉建中初选授杨州仓曹参军至四年七月二十六日疾殁于江阳县之私第春秋六十二夫人清河崔氏凤阁舎人融之姪孙郑州司法昻之女妇顺母训中外师之贞元二十年十一月十三日疾终于三原县之官舎享年六十二有子曰播曰炎曰起咸以进士举及第播应制举对直言极諌䇿授集贤殿校书郎累迁监察殿中侍御史三原令炎旣第未仕起应博学宏词科选授集贤殿校书郎昆弟三人不十年而五登甲科时论者荣之一女适范阳卢仲通播等号护灵舆以永贞元年十月二十五日迁祔于京兆府富平县淳化郷之某原从吉兆也呜唿夫懋言行蓄事业俾道积于躬者在人也践大官賛元化俾功加于民者由命也有其人无其命虽圣与贤无可柰何维公受天地之和积爲行发爲文宣爲用故在家以孝友闻行巳以清廉闻莅事以干蛊闻如金玉在佩动而有声其大者又常以经德秉哲致君济人爲巳任有识者深知之宜乎作王者心膂耳目之官以经纬其邦家而才爲时生道爲命屈名虽闻于天子位不过于陪臣鬰鬰然殁而不展其用者命矣夫古人云有明德大智者若不当世其后必有余庆今其将在后嗣乎不然者何乃德行政事文学之具羙丛乎公之三子乎天其或者殆将肥王氏之家大王氏之门以甚明报施之道者也某不佞顷对策于王庭也与炎同升诸科焉祗命于宪府也与播聮执其简焉及爲考文之官也又起在选中焉辱与公之二三子游而聆公之遗风甚熟故作斯文无隐情无愧辞焉铭曰淮山道光淮水灵长绳绳子孙代有贤良将军辅秦武功抑扬孝简翊魏天德闇彰降及于公实生于唐大智全才应用无方作掾于郡三语有章承乏于邑一同载康展矣之人何用不臧宜登大位俾绍前芳呜唿白錬之金不铸干将十围之材不作栋梁公亦如之与世不当道不虚行后嗣其昌唐故坊州鄜城县尉陈府君夫人白氏志铭并序夫人大原白氏其岀昌黎韩氏其适颍川陈氏享年七十唐和州都督讳士通之曾孙尚衣奉御讳志善之玄孙都官郎中讳温之孙延安令讳锽之弟某女韩城令讳钦之外孙故鄜城尉讳润之夫人故颕川县君之母故大理少卿襄州别驾白讳季庾之姑前京兆府户曹参军翰林学士白居易前祕书省校书郎行简之外祖母也惟夫人在家以和顺奉父母故延安府君视之如子旣筓以柔正从人鄜城府君敬之如賔洎延安终夫人哀毁过礼爲孝女洎鄜城殁夫人抚训㓜女爲节妇及居易行简生夫人鞠养成人爲慈祖母迨乎㓗蒸尝敬賔客睦娣姒工刀尺善琴书皆出于余力焉贞元十六年夏四月一日疾殁于徐州古丰县官舎其年冬十一月权窆于符离县之南偏至元和八年春二月二十五日攺卜宅兆于华州下邽县义津郷北原即颍川县君新茔之西坎从存殁之志居易等号慕慈德敬譔铭志泣血秉笔言不成文铭曰恭惟夫人女孝而纯妇节而温母慈而勤呜唿谨扬三德铭于墓门恭惟夫人实生我亲实抚我身欲养不待仰号苍旻呜唿岂寸鱼之心能报东海之恩唐太原白氏之殇墓铭并序白氏下殇曰㓜羙小字金刚奴其先大原人髙祖讳志善尚衣奉御曾祖讳温都官郎中王父讳锽河南府巩县令先府君讳季庾大理少卿山东别驾先大夫人颍川陈氏封颕川县君㓜羙即第四子也旣生而惠旣孩而敏七歳能诵诗赋八歳能读书鼓琴九歳不幸遇疾夭徐州符离县私第贞元八年九月权窆于县南原元和九年春二月二十五日攺葬于华州下邽县义津郷北冈祔于先府君宅兆之东三十歩其兄居易行简藐然巳孤扶哀临穴断手足之痛其心如初且号其铭志于墓曰呜唿刚奴痛矣哉念尔九歳逝不回埋魂閟骨长夜台二十年后复一开昔葬符离今下邽魂兮魂兮随骨来白氏文集卷第二十五白氏文集白氏长庆集卷第二十六白氏文集卷第二十六记序凡十二首江州司马厅记草堂记许昌县令新厅记养竹记记画记异东林寺经藏西廊记三游洞序游大林寺序代书送候权序冷泉亭记江州司马厅记自武德已来庻官以便宜制事大摄小重侵轻郡守之职揔于诸侯帅郡佐之职移于部从事故自五大都督府至于上中下郡司马之事尽去唯贠与俸在凡内外文武官左迁右移者第居之凡执伎事上与给事于省寺军府者遥署之凡仕乆资髙耄昏软弱不任事而时不忍弃者实莅之莅之者进不课其能退不殿其不能才不才一也若有人畜器贮用急于兼济者居之虽一日不乐若有人养志忘名安于独善者处之虽终身无闷官不官系乎时也适不适在乎人也江州左匡庐右江湖土髙气清富有佳境剌史守土臣不可远观游群吏执事官不敢自暇佚惟司马绰绰可以从容扵山水诗酒间由是郡南楼山北楼水湓亭百花亭风篁石巖瀑布庐宫源潭洞东西二林寺泉石松雪司马尽有之矣苟有志于吏隐者舍此官何求焉案唐典上州司马秩五品岁廪数百石月俸六七万宫足以穴身食足以给家州民康非司马功郡政坏非司马罪无言责无事忧噫爲国谋则尸素之尤蠧者爲身谋则禄仕之优隐者予佐是郡行四年矣其心休休如一日二日何哉识时知命而巳又安知后之司马不有与吾同志者乎因书所得以告来者时元和十三年七月八日记草堂记匡庐奇秀甲天下山山北峯曰香鑪峯北寺曰遗爱寺介峯寺间其境胜絶又甲庐山元和十一年秋大原人白乐天见而爱之若远行客过故郷恋恋不能去因面峯腋寺作爲草堂明年春草堂成三间两柱二室四牖广袤丰杀一称心力洞北户来隂风防徂暑也敞南甍纳阳日虞祁寒也木斵而巳不加丹墙圬而巳不加白磩阶用石羃䆫用纸竹帘纻帏率称是焉堂中设木榻四素屏二漆琴一张儒道佛书各三两巻乐天既来为主仰观山俯听泉傍睨竹树云石自辰及酉应接不暇俄而物诱气随外适内和一宿体宁再宿心恬三宿后頽然嗒然不知其然而然自问其故答曰是居也前有平地轮广十丈中有平台半平地台南有方池倍平台环池多山竹野卉池中生白莲白鱼又南抵石涧夹涧有古松老杉大仅十人围髙不知几百尺脩柯戞云仾枝拂潭如幢竖如盖张如龙蛇走松下多灌丛萝茑叶蔓骈织承翳日月光不到地盛夏风气如八九月时下铺白石爲出入道堂北五歩据层崖积石嵌空垤堄杂木异草盖覆其上縁隂蒙蒙朱实离离不识其名四时一色又有飞泉植茗就以烹燀好事者见可以永日堂东有瀑布水悬三尺㵼阶隅落石渠昏晓如练色夜中如环珮琴筑声堂西倚北崖右趾以剖竹架空引崖上泉脉分线悬自檐注砌累累如贯珠霏微如雨露滴沥飘洒随风远去其四傍耳目杖屦可及者春有锦绣谷花夏有石门涧云秋有虎谿月冬有鑪峯雪隂晴显晦昏旦含吐千变万状不可殚纪覼缕而言故云甲庐山者噫凡人丰一屋华一篑而起居其间尚不免有骄穏之态今我爲是物主物至知知各以类至又安得不外适内和体宁心恬哉昔永远宗雷辈十八人同入此山老死不反去我千载我知其心以是哉矧予自思从㓜迨若白屋若朱门凡所止虽一日二日辄覆篑土爲台聚拳石爲山环斗水爲池其喜山水病癖如此一旦蹇剥来佐江郡郡守以优容而抚我庐山以灵胜待我是天与我时地与我所卒获所好又何以求焉尚以冗贠所羁余累未尽或往或来未遑宁处待予异时弟妹婚嫁毕司马岁秩满出处行止得以自遂则必左手引妻子右手抱琴书终老于斯以成就我平生之志清泉白石实闻此言时三月二十七日始居新堂四月九日与河南元集虚范阳张允中南阳张深之东西二林长老凑朗满晦坚等凡二十有二人具斋施茶果以乐之因爲草堂记许昌县令新厅壁记民非政不乂政非官不举官非署不立是三者相爲用故古君子有虽一日必葺其墙屋者以是哉许昌县居梁郑陈蔡间要路由于斯当建中贞元之际大军聚于斯兵残其民火焚其邑大田生荆棘官舎爲煨烬乗其弊而爲政作事者其难乎去年春叔父自徐州士曹掾选署厥邑令扵是约巳以清白纳人以简直立事以强毅以清白故官吏不敢侵于民以简直故狱讼不得留于庭以强毅故军鎭不能干于县由是居二年民用康政用暇乃曰储蓄邦之本命先营囷仓又曰公署吏所宁命次图厅事取材于土物取工于子来取时于农隙然后丰约量其力广狭称其位俭不至陋壮不至骄庇身无燥湿之忧视事有朝夕之利官由是而立政由是而举民由是而乂建一物而三事成其孰不韪之哉乌虖吾家世以清简垂爲贻燕之训叔父奉而行之不敢失坠小子举而书之亦无愧辞若其官邑之省置风物之有亡田赋之上下盖存乎图谍此略而不书今但记斯厅之时制与叔父作爲之所由也先是邑居不修屋壁无纪前贤姓字湮泯无闻而今而后请居厥位者编其年月名氏自叔父始时贞元十九年冬十月一日记养竹记竹似贤何哉竹本固固以树德君子见其本则思善建不㧞者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者夫如是故君子人多树之爲庭实焉贞元十九年春居易以㧞萃选及第授校书郎始于长安求假居处得常乐里故关相国私第之东亭而处之明日履及于亭之东南隅见丛竹于斯枝叶殄瘁无声无色询于关氏之老则曰此相国之手植者自相国捐馆他人假居繇是筐篚者斩焉篲箒者刈焉刑余之材长无寻焉数无百焉又有凡草木杂生其中菶茸荟郁有无竹之心焉居易惜其甞经长者之手而见贱俗人之目翦弃若是本性犹存乃芟蘙荟除粪壤䟽其间封其下不终日而毕于是日出有清隂风来有清声依依然欣欣然若有情于感遇也嗟乎竹植物也于人何有哉以其有似于贤而人爱惜之封植之况其眞贤者乎然则竹之于草木犹贤之于衆庻呜唿竹不能自异惟人异之贤不能自异惟用贤者异之故作养竹记书于亭之壁以贻其后之居斯者亦欲以闻于今之用贤者云记画张氏子得天之和心之术积爲行发爲艺艺尤者其画欤画无常工以似爲工学无常师以眞爲师故其措一意状一物往往运思中与神㑹髣髴焉若敺和役灵于其间者时予在长安中居甚闲闻甚熟乃请观于张张爲予尽出之厥有山水松石云霓鸟兽曁四夷六畜妓乐华虫咸在焉凡十余轴无动植无小大皆曲尽其能莫不向背无遗势洪纎无遁形迫而视之有似乎水中了然分其影者然后知学在骨髓者自心术得工侔造化者由天和来张但得于心传于手亦不自知其然而然也至若笔精之英华指趣之律度予非画之流也不可得而知之今所得者但觉其形眞而圆神和而全炳然俨然如岀于图之前而已耳张始年二十余致功甚近予意其生知之艺与年而长则画必爲希代寳必爲后学师恐将来者失其传故以年月名氏纪于图轴之末云时贞元十九年清河张敦简画六月十日大原白居易记记异华州下邽县东南三十余里曰延年里里西南有故兰若而无僧居元和八年秋七月予从祖兄曰皥自华州来访予途岀于兰若前及门见妇女十许人服黄緑衣少长杂坐㑹语于佛屋声闻于门兄热行方渴将就憇且求飮望其从者萧士清未至因下马自絷缰于门柱举首忽不见意其退藏于䆫闼之间从之不见又意其退藏于屋壁之后从之又不见周视其四旁则堵墙环然无隟缺覆视其族谈之所则尘壤四幕然无足迹繇是知其非人悸然大异之不敢留上马疾驱来告子子亦异之因讯其所闻兄曰云云甚多不能殚记大抵多云王胤老如此观其辞意若相与数其过者厥所居予舎八九里因同往访焉果有王胤者年老即其里人也方徙居于兰若东百余歩葺墙屋筑塲蓺树仅毕明日而入旣入不浃辰而胤死不明而妻死不逾时而胤之二子与二妇一孙死余一子曰明进大恐惧不知所爲意新居不祥乃撤屋㧞树夜徙去遂获全焉嘻推而徴之则衆君子谋于杜以亡曹妇人来焚糜竺之室信不虚矣眀年秋予与兄出游因复至是视胤之居则井湮灶夷閴然唯环墙在里人无敢居者异乎哉若然者命数耶偶然耶将所徙之居非吉土耶抑王氏有隐慝鬼得谋而诛之耶茫乎不识其由且志于佛室之壁以俟辨惑者九月七日乐天云东林寺经藏西廊记元和初江西观察使韦君丹于庐山东林寺神运殿左甘露坛右建修多罗藏一所土木丹漆之外饰以多寳相好严丽邻诸鬼功虽两都四方或未前见一切经典尽在于内盖释宫之天禄石渠也初藏旣成南东北廊亦具独西未作而韦君薨迨今十余年风日所飘燥雪雨所霑湿西南一隅坏有日矣僧坊衆惜之予亦惜之非不是图财力不足暨十三年予作景云律师塔碑成景云弟子馈绢百匹予以法施净财义不巳有即日移用作藏西廊因请寺长老演公满公琳公等经之寺纲维令杲灵逹等成之盖欲护前功偿始愿非住于布施相功德心也其集经名数与创藏由縁详于李肇碑文此但书新作西廊而巳十四年月日忠州剌史三游洞序平淮西之明年乆予自江州司马授忠州剌史微之自通州司马授虢州长史又明年春各祗命之郡与知退偕行三月十日参㑹于夷陵翌日微之反棹送予至下牢戍又翌日将别未忍引舟上下者乆之酒酣闻石间泉声因舍棹进策歩入缺岸初见石如叠如削其恠者如引臂如垂如幢次见泉如㵼如洒其奇者如悬练如不絶线遂相与维舟巖下率仆夫芟芜刈翳梯危缒滑休而复上者凡四焉仰睇俯察絶无人迹但水石相薄磷磷凿凿跳珠溅玉惊动耳目自未讫戍爱不能去俄而崃山昏黒云破月出光气含吐互相明灭晶荧玲珑象生其中虽有敏口不能名状旣而通夕不寐迨旦将去怜奇惜别且叹且言知退曰斯境胜絶天地间其有几乎如之何俯通津緜岁代寂寥委置罕有到者予曰借此喻彼可爲长太息岂独是哉岂独是哉微之曰诚哉是言矧吾人难相逢斯境不易得今两偶于是得无述乎请各赋古调诗二十韵书于石壁仍命予序而纪之又以吾三人始游故目爲三游洞洞在崃州上二十里北峯下两崖相廞间欲将来好事者知故备书其事游大林寺序余与河南元集虚范阳张允中南阳张深之广平宋郁安定梁必复范阳张特东林寺沙门法演智满士坚利辨道建神照云臯息慈寂然凡十七人自遗爱草堂历东西二林抵化城憩峯顶登香鑪峯宿大林寺大林穷远人迹罕到环寺多清流苍石短松瘦竹寺中唯板屋木器其僧皆海东人山高地深时节絶晩于时孟夏月如正二月天棃桃始华涧草犹短人物风候与平地聚落不同初到怳然若别造一世界者因口号絶句云人间四月芳菲尽山寺桃花始盛开长恨春归无覔处不知转入此中来旣而周览屋壁见萧郎中存魏郎中弘简李补阙渤三人姓名文句因与集虚辈叹且曰此地实匡庐间第一境由驿路至山门曽无半日程自萧魏李游迫今垂二十年寂寥无继来者嗟乎名利之诱人也如此时元和十二年四月九日乐天序代书庐山自陶谢洎十八贤巳还儒风緜緜相续不絶贞元初有符载杨衡辈隐焉亦出爲文人今其读书属文结草庐于巖谷间者犹一二十人即其中秀岀者有彭城人刘轲轲开卷慕孟轲爲人秉笔慕杨雄司马迁爲文故着翼孟三卷豢龙子十卷杂文百余篇而圣人之㫖作者之风虽未臻极往往而得予佐浔阳三年轲每着文辄来示予予知轲志不息异日必能跨符杨而攀陶谢轲一旦尽赍所着书及所爲文访予告行欲举进士予方沦落江海不足以发轲事业又羸病无心力不能徧致书扵台省故人因援纸引笔写胷中事授轲且曰子到长安持此札爲予谒集贤庾三十二补阙翰林杜十四拾遗金部元八贠外监察牛二侍御祕省萧正字蓝田杨主簿兄弟彼七八君子皆予文友以予愚直常信其言苟于今不我欺则子之道庻几光明矣又欲使平生故人知我形体巳悴志气巳惫独好善喜才之心未死去矣特此代书三月十三日乐天白送候权秀才序贞元十五年秋予始举进士与候生俱爲宣城守所贡明年春予中春官第旣入仕凡历四朝才朽命剥蹇踬不暇去年冬蒙不次恩迁尚书郎掌诰西掖然青衫未解白发巳多矣时子尚爲亰师旅人见除书走来贺予因从容问其宦名则曰无得矣问其生业则曰无加矣问其仆乗囊辎则曰日消月朘矣问别来几何时则曰二十有三年矣嗟乎候生当宣城别时才文志气我尔不相下今予犹小得遇子卒无成由予而言子不爲不遇耳嗟乎候生命实爲之谓之何哉言未竟又有行色且曰欲谒东诸侯恐不我知者多请一言以宠别予方直阁慨然窃书命笔以序之尔冷泉亭记东南山水余杭郡爲最就郡言灵隐寺爲尤由寺观冷泉亭爲甲亭在山下水中央寺西南隅髙不倍寻广不累丈而撮奇得要地搜胜槩物无遁形春之日吾爱其草薰薰木欣欣可以导和纳粹畅人血气夏之夜吾爱其泉渟渟风冷冷可以蠲烦析酲起人心情山树爲盖巖石爲屏云从栋生水与阶平坐而翫之者可濯足扵牀下卧而狎之者可垂钓于枕上矧又潺湲㓗澈粹冷柔滑若俗士若道人眼耳之尘心舌之垢不待盥涤见辄除去潜利隂益可胜言哉斯所以最余杭而甲灵隐也杭自郡城抵四封丛山复湖易爲形胜先是领郡者有相里君造虚白亭有韩仆射臯作候仙亭有裴庻子棠棣作观风亭有卢给事元补作见山亭及右司郎中河南元藇最后作此亭扵是五亭相望如指之列可谓佳境殚矣能事毕矣后来者虽有敏心巧目无所加焉故吾继之述而不作长庆三年八月十三日记白氏文集巻第二十六白氏文集白氏长庆集卷第二十七白氏文集卷第二十七书凡三首与杨虞卿书一首与陈给事书一首爲人上宰相书一首与杨虞卿书师臯足下自仆再来京师足下守官鄠县吏职拘绊相见甚稀凡半年余与足下开口而笑者不过三四及仆左降诏下明日而东足下从城西来抵昭国坊巳不及矣走马至浐水才及一执手悯然而诀言不及他迩来虽手札一二往来亦不过问道途报健否而巳郁结之志旷然未舒思欲一陈左右者乆矣去年六月盗杀右丞相于通衢中迸血髓发肉所不忍道合朝震慄不知所云仆以爲书籍以来未有此事国辱臣死此其时耶苟有所见虽畎亩皂隷之臣不当黙黙况在班列而能胜其痛愤耶故武相之气平明絶仆之书奏日午入两日之内满城知之其不与者或诬以伪言或搆以非语且浩浩者不酌时事大小与仆言当否皆曰丞郎给舎谏官御史尚未论请而賛善大夫何反忧国之甚也仆闻此语退而思之賛善大夫诚贱冗耳朝廷有非常事即日独进封章谓之忠谓之愤亦无媿矣谓之妄谓之狂又敢逃乎且以此获辜顾何如耳况又不以此爲罪名乎此足下与崔李元庾辈十余人爲我悒悒郁郁长太息者也然仆始得罪于人也窃自知矣当其在近职时自惟贱陋非次宠擢夙夜腆愧思有以称之性又愚昧不识时之忌讳凡直奏密启外有合方便闻于上者稍以歌诗导之意者欲其易入而深诫也不我同者得以爲计媒㜸之辞一发又安可君臣之道间自明白其心乎加以握兵于外者以仆㓗慎不受赂而憎秉权于内者以仆介独不附已而忌其余附离之者恶仆独异又信狺狺吠声唯恐中伤之不获以此得罪可不悲乎然而寮友益相重交游益相信信于近而不信于远亦何恨哉近者少远者多多者胜少者不胜又其宜矣师臯仆之是言不发扵他人独发于师臯师臯知我者岂有愧扵其间哉苟有愧于师臯固是言不发矣且与师臯始于宣城相识迨于今十七八年可谓故矣又仆之妻即足下从父妹可谓亲矣亲如是故如是人之情又何加焉然仆与足下相知则不在此何者夫士大夫家闺门之内朋友不能知也闺门之外姻族不能知也必待友且姻者然后周知之足下视仆莅官事择交友接賔客何如哉又视仆抚骨肉待妻子驭僮仆又何如哉小者近者尚不敢不尽其心况大者远者也所谓斯言无愧而后发矣亦犹仆之知师臯也师臯孝敬友爱之外可略而言足下未应举时尝充贤良直言之赋其所对问志磊磊而词谔谔虽不得第仆始爱之及与独孤补阙书让不论事与卢侍郎书请不就职与髙相书讽成致仕之志志益大而言益远而仆爱重之心繇是加焉近者足下与李弘庆友善弘庆客长安中贫甚而病亟足下爲逆致其母安慰其心自捐衣食以续其医药甘㫖之费有年岁矣又足下与崔行俭游行俭非罪下狱足下意其不幸及于流窜勑下之日躬俟扵御史府门而行李之具养活之物崔生頋其旁一无阙者其余奉寡姊亲护其夫䘮抚孤甥誓毕其婚嫁取贵人子爲妇而礼法行于家由甲乙科入官而吏声闻于邑凡此者皆可以激扬頽俗表正士林斯仆所以向慕勤勤岂敢以骨肉之姻形骸之旧爲意哉然足下之羙如此而仆侧闻虽虽之徒不恱足下者巳不少矣但恐道日长而毁日至位益显而谤益多此伯寮所以愬仲由季孙所以毁夫子者也昔卫玠有云人之不逮可以情恕非意之加可以理遣故至终身无喜愠色仆虽不敏常佩此言师臯人生未死间千变万化若不情恕于外理遣于中欲何爲哉欲何爲哉仆之是行也知之乆矣自度命数亦其宜然凡人情通逹则谓由人穷塞而后信命仆则不然十年前以固陋之姿琐劣之艺与敏手利足者齐驱岂合有所获哉然而求名而得名求禄而得禄人皆以爲能仆独以爲命命通则事偶事偶则幸来幸之来尚归之扵命不幸之来也舍命复何归哉所以上不怨天下不尤人者寔如此也又常照镜或观写眞自相形骨非贵富者必矣以此自决益不复疑故宠辱之来不至惊恠亦足下素所知也今且安时顺命用遣岁月或免罢之后得以自由浩然江湖从此长往死则葬鱼鼈之腹生则同鸟兽之群必不能与掊声攫利者榷量其分寸矣足下辈无复见仆之光尘于人寰间也多谢故人勉树令德粗写鄙志兼以爲别居易顿首与陈给事书正月日郷贡进士白居易谨遣家僮奉书献于给事合下伏以给事门屏间请谒者如林献书者如云多则多矣然听其辞一辞也观其意一意也何者率不过有望于吹嘘翦拂耳居易则不然今所以不请谒而奉书者但欲贡所诚质所疑而已非如衆士有求于吹嘘翦拂也给事得不独爲之少留意乎大凡自号爲进士者无贤不肖皆欲求一第成一名非居易之独慕耳旣慕之所以切不自察尝勤苦学文迨今十年始获一贡每见进士之中有一举而中第者则欲勉狂简而进焉又见有十举而不第者则欲引驽钝而退焉进退之宜固昭昭矣而遇者自惑于趣舎何哉夫藴竒挺之才亦不自保其必胜而一上得第者非他也是主司之明也抱琐细之才亦不自知其妄动而十上下第者亦非他也是主司之明也岂非知人易而自知难耶伏以给事天下文宗当代精鑑故不揆浅陋敢布腹心居易鄙人也上无朝廷附离之援次无郷曲吹煦之誉然则孰爲而来哉盖所仗者文章耳所望者主司至公耳今礼部髙侍郎爲主司则至公矣而居易之文章可进也可退也切不自知之欲以进退之疑取决于给事给事其能舍之乎居易闻神蓍灵龟者无常心苟叩之者不以诚则巳若以诚叩之必以信告之无贵贱无大小而不之应也今给事鉴如水镜言爲蓍龟邦家大事咸取决扵给事岂独遗其微小乎谨献杂文二十首诗一百首伏愿俯察悃诚不遗贱小退公之暇赐精鉴之一加焉可与进也乞诸一言小子则磨铅策蹇骋力于进取矣不可进也亦乞诸一言小子则息机敛迹甘心于退藏矣进退之心交争于胷中者有日矣幸一言以蔽之旬日之间敢伫报命尘秽听览若夺气禠魄之爲者不宣居易谨再拜爲人上宰相书一首二月十九日某官某乙谨拜手奉书献于相公执事书曰古人云以水投石至难也某以爲未甚难也以卑干尊以贱合贵斯爲难矣何者夫尊贵人之心坚也强也不转也甚于石焉卑贱人之心柔也弱也自下也甚于水焉则其合之难也岂不甚于水投石哉然则自古及今往往有合者又何哉此盖以心遇心以道济道故也苟心相见道相通则水反爲石石反爲水则其合之易也又甚乎以石投水焉何者石之投水也犹触之有声受之有波心道之相得也则贵者不知其贵也贱者不知其贱也当其冥同䜣合之际但脗然已而矣其合之易也岂不甚于石投水哉噫厥道废坠不行于代乆矣故贵者自贵耳贱者自贱耳虽同心同道不求相合也今某之心与相公之心愚智不侔也今某之道与相公之道小大不伦也矧又尊卑贵贱之势相悬如石焉如水焉而欲强至难爲至易无乃不可乎然则知其不可而爲之者抑有由伏以相公方今佐裁成之道当具瞻之初窃希变天下水石之心自相公始也通天下贵贱之道自某始也不然者夫岂不自知其狂进妄动哉伏望少留听而毕辞焉幸甚幸甚某伏观先皇帝之知遇相公也虽古君臣道合者无以加也然竟不与大位不授大权不尽行相公之道者何哉识者以爲先皇父子孝慈之间亦古未有也盖先皇所以辍巳知人之明用贤之功致理之德以留赐今上也亦犹太宗黜李勣而使髙宗宠用之也今上在谅隂而特用也相公自郎官而特拜也推此二者有以见识者之言信矣斯则先皇知遇之恩贻燕之念今上速用之㫖倚頼之诚相公宠擢之荣託寄之重自国朝巳来三者兼之甚鲜矣故某窃惟相公自拜命已来八九日得食不暇饱寝不暇安行则然居则惕然思所以答先皇之知副今上之用允天下之望哉某窃以爲必然矣况今主上肇抚苍生初嗣洪业虽物不改旧而令宜布新是以百辟倾心慺慺然以待主上之政也万姓注目专专然以望主上之令也四夷侧耳颙颙然以听主上之风也岂直若此而巳哉盖待其政者勤堕邪正系其中焉望其令者忧喜亲踈生其中焉听其风者畏侮动静岀其中焉而将来理乱之根安危之源尽在于三者之中矣如此则相公得不匡辅其政缉熈其令宣和其风乎然则匡辅缉熈宣和之道某虽不敏尝闻于师焉曰天子之耳待宰相之耳而后聦也天子之目待宰相之目而后明也天子之心识待宰相之心识而后圣神也宰相之耳待天下之耳而后聦也宰相之目待天下之目而后明也宰相之心识待天下之心识而后启发圣神也然则下取天下耳目心识上以爲天子聦明神圣者此宰相之本职也而爲匡辅缉熈宣和之道也若宰相唯以两耳听之两目视之一心思之则朝廷得失岂尽知见乎必不尽也而况于天下之得失乎宰相之耳目得聦明乎必未也而况于上以爲天子聦明圣神乎然则天下聦明心识取之岂无其道耶必有也在乎知与不知行与不行耳噫自开元已来斯道衰鲜能行者自贞元已来斯道寖微鲜能知者岂唯不知乎不行乎又将背古道而驰者也何者古者宰相以危言危行扶危持顚爲心今则敏行逊言全身远害而巳矣古者宰相取天下耳目心识爲用今则专任其两耳两目一心而巳矣古者宰相以接士爲务今则不接賔客而巳矣古者宰相以开合爲名今则鏁其门第而巳矣致使天下之聦明尽委弃于草木中焉天下之心识尽沉没于泥土间焉则天下聦明心识万分之中宰相何尝取得其一分哉是故宠益崇而谤益厚岁弥乆而愧弥深至乃上负主恩下敛人怨行止寝食自有慙色者夫岂非不得天下聦明心识之所致耶然则爲宰相者得不思易其辙乎是以聦明损于上则正直销于下畏忌慎黙之道长公议忠谠之路塞朝无敢言之士庭无执咎之臣自国及家以成弊故父训其子曰无介直以立仇敌兄敎其弟曰无方正以贾悔尤先逹者用以养身后进者资而取仕日引月长炽然成风识者腹非而不言愚者心竸而是效至使天下有目者如瞽也有耳者如聋也有口者含锋刄也如此则上之得失下之利病虽欲匡救何由知之嗟乎自古以来斯道之弊恐未甚于今日也然则爲宰相者得不思变其风乎是以慎忌积扵中则政事废于表因循苟且之心作强毅乆大之性亏反谓率职而举者不逹于时宜当官而行者不通于事变故殿最之书虽申而不实黜陟之法虽备而不行欲望恶者惩善者劝或恐难矣古之善爲宰相者岂尽得而用之乎岂尽知不肖而去之乎盖在于秉钧轴之枢握刀尺之要刬邪爲正削觚爲圆能使善之必迁不谓善之尽有能使恶之必攺不谓恶之尽无成此功者无他惩劝之所致耳然则爲宰相者得不思提其纲使群目自皆张乎是以惩劝息于此则贤能乏于彼故岳鎭阙而不知所取台省空而不知所求今则尚书六司之官曁于百执事者大凡要剧者多虚其位闲㪚者咸备其官或曰所以难其人重其禄也嗟乎徒知难其人而阙之不知邦政日归于下吏也徒知重其禄而爱之不知稍食日费于冗贠也损益利害岂不明哉古之善爲宰相者虚其懐直其气苟有举一贤者必从而索之苟有迁一善者必随而用之然后明察否臧精考眞伪得人者行进贤之赏谬举者坐不当之辜自然审轮辕以相求谨关梁以相保故才无乏用国无废官岂可疑所举之未精而反失其善重所任之不苟而反废其官与其废官宁其虚授与其失善宁其谬升但在乎明覈是非必行赏罚则谬升虚授当自辨焉然则爲宰相者得不思振其领使衆毛皆举乎是以庻政阙于内则庻事斁于外至使天下之户口日耗天下之士马日滋游手于道途市井者不知归託足扵军籍释流者不知反计数之吏日进取敛之法日兴田畴不辟而麦禾之赋日增桑麻不加而布帛之价日贱吏部则士人多而官贠少姦滥日生诸使则课利少而羡余多侵削日甚举一知十可胜言哉况今方域未甚安边陲未甚静水旱之灾不戒兵戎之动无期然则爲宰相者得不图将来之安补旣往之败乎若相公用天下之目观而救之夫岂无最远之见乎用天下之心图而济之夫岂无最长之策乎策之最长者见之最远者在相公鉴而取之诚而行之而巳取之也行之也今其时乎爲时之用大矣哉古者圣贤有其才无其位不能行其道也有其才有其位无其时亦不能行其道也必待有其才有其位有其时然后能行其道焉某窃见相公曩时制策对中论风化浇淳之源明天人交感之道陈兵灾救疗之术可谓有其才矣又伏见今月十一日制词云其代予言允属良弼必能形四方之风成天下之务可谓有其时矣今相公有其才有其位有其时则行道由巳而由道乎哉某又闻一往而不可追者时也故圣贤甚惜焉方今拭天下之目以观主上之作爲也侧天下之耳以听相公之举措也如此则相公出一言不终日而必闻于朝野主上发一令不浃辰而必逹扵华夷盖主上辑百辟和万姓服四夷之时在于此时矣相公充人望代天工报国之恩正在于今日矣或者曰君臣之道至大也可以渐合不可以速合也天下之化至大也可以渐行不可以速行也贤人之事业至大也行之可以枉尺而直寻也某以爲殆不然矣夫时之变事之宜其间不容息也先之太过后之则不及故时未至圣贤不进而求时旣来圣贤不退而让盖得之则不啻乎事半而功倍也失之则不啻乎事倍而功半也嗟乎或者徒知渐合其道而不知启沃之时失于渐中矣徒知渐行其化而不知爕理之时失于渐中矣徒知枉尺而直寻而不知易失于时则难生于渐中虽枉㝷不能直尺矣近者宰相道不行化不成事业不光明率由乎有志于渐矣请以前事明之某尝闻太宗顾谓群臣曰善人爲邦百年然后能胜残去杀当今大乱之后将求致理宁可造次而望乎魏文贞曰不然夫乱后易理犹饥人易食也若圣哲施化人应如响期月而可信不爲难三年成功犹谓其晚太宗深纳其言时封德彞辈共非之曰不可三代以后人渐浇讹皆欲理而不能岂能理而不欲魏徴书生不识时务信其虚说必乱国家于是太宗卒从文贞之言力行不倦三数年间天下大安戎狄内附太宗曰惜哉不得使封德彛见之斯则得其时行其道不取扵渐之明効也况今日之天下岂弊扵武德之天下乎相公之事业岂后于文贞之事业乎在于疾行而巳矣所以主上践祚未及十日而宠命加于相公者惜国家之时也相公受命未及十日而某献于执事者惜相公之时也夫欲行大道树大功贵其速也盖明年不如今年明日不如今日矣故孔子曰日月逝矣岁不我与此言时之难得而易失也伏惟相公惜其时之易也而不失焉虑其渐之难也而不取焉抑又闻济时者道也行道者权也扶权者宠也故得其位不可一日无其权得其权不可一日无其宠然则取权有术也求宠有方也盖竭其力以举职而权必自归忘其身以徇公而宠必自至权归宠至然后能行其道焉伏惟相公详之而不忽也抑又闻不弃死马之骨者然后良骥可得也不弃狂夫之言者然后嘉谟可闻也苟某管见之中有可取者俯而取之苟蒭言之中有可採者俛而採之则知之者必日至如某之见犹且不弃况愈于某之徒欤则天下精通逹识之士得不比肩而至乎闻之者必曰如某之言犹且不弃况愈于某之徒欤则天下謇谔敢言之士得不继踵而来乎伏惟相公试垂意焉则天下之士幸甚某游长安仅十年矣足不践相公之门目不识相公之面名不闻相公之耳相公视某何爲者哉岂非介者耶狷者耶今一旦卒然以数千言尘黩执事者又何爲哉实不自揆欲以区区之闻见禆相公聦明万分之一分也又欲以济天下顦顇之人死命万分之一分也相公以爲如何白氏文集巻第二十七白氏文集白氏长庆集卷第二十八白氏文集卷第二十八书序凡十五首与元九书答户部崔侍郎书与济法师书与微之书荔枝图序和答元九诗序新乐府诗序効陶濳体诗序琵琶引序和梦游春诗序鷰子楼诗序放言诗序题诗屏序木莲花诗序䇿林序与元九书月日居易白微之足下自足下谪江陵至于今凡枉赠答诗仅百篇每诗来或辱序或辱书冠于卷首皆所以陈古今歌诗之义且自叙爲文因縁与年月之远近也仆旣受足下诗又谕足下此意常欲承答来㫖粗论歌诗大端并自述爲文之意揔爲一书致足下前累嵗巳来牵故少暇间有容隟或欲爲之又自思所陈亦无岀足下之见临纸复罢者数回卒不能成就其志以至于今今俟罪浔阳除盥栉食寝外无余事因览足下去通州日所留新旧文二十六轴开卷得意忽如会面心所畜者便欲快言往往自疑不知相去万里也旣而愤悱之气思有所洩遂追就前志勉爲此书足下幸试爲仆留意一省夫文尚矣三才各有文天之文三光首之地之文五材首之人之文六经首之就六经言诗又首之何者圣人感人心而天下和平感人心者莫先乎情莫始乎言莫切乎声莫深乎义诗者根情苗言华声实义上自贤圣下至愚騃微及豚鱼幽及鬼神群分而气同形异而情一未有声入而不应情交而不感者圣人知其然因其言经之以六义縁其声纬之以五音音有韵义有类韵恊则言顺言顺则声易入类举则情见情见则感易交扵是乎孕大含深贯微洞密上下通而一气泰忧乐合而百志熈五帝三皇所以直道而行垂拱而理者揭此以爲大柄决此以爲大寳也故闻元首明股肱良之歌则知虞道昌矣闻五子洛汭之歌则知夏政荒矣言者无罪闻者作戒言者闻者莫不两尽其心焉洎周衰秦兴採诗官废上不以诗补察时政下不以歌洩导人情乃至于謟成之风动救失之道缺于时六义始刓矣国风变爲骚辞五言始于苏李苏李骚人皆不遇者各系其志发而爲文故河梁之句止扵伤别泽畔之吟归于怨思彷徨抑郁不可及他耳然去诗未远梗槩尚存故兴离别则引双凫一鴈爲喻讽君子小人则引香草恶鸟爲比虽义类不具犹得风人之什二三焉于时六义始缺矣晋宋巳还得者盖寡以康乐之奥博多溺于山水以渊明之高古偏放于田园江鲍之流又狭于此如梁鸿五噫之例者百无一二焉于时六义寖微矣陵夷矣至于梁陈间率不过嘲风雪弄花草而巳噫风雪花草之物三百篇中岂舍之乎顾所用何如耳设如北风其凉假风以剌威虐也雨雪霏霏因雪以愍征役也棠棣之华感华以讽兄弟也采采芣苢羙草以乐有子也皆兴发扵此而义归于彼反是者可乎哉然则余霞㪚成绮澄江浄如练离花先委露别叶乍辞风之什丽则丽矣吾不知其所讽焉故仆所谓嘲风雪弄花草而巳于时六义尽去矣唐兴二百年其间诗人不可胜数所可举者陈子昂有感遇诗二十首鲍鲂有感兴诗十五首又诗之豪者世称李杜李之作才矣竒矣人不逮矣索其风雅比兴十无一焉杜诗最多可传者千余首至于贯穿今古覼缕格律尽工尽善又过于李然撮其新开安石壕潼关吏芦子关花门之章朱门酒肉臭路有冻死骨之句亦不过十三四杜尚如此况不逮杜者乎仆常痛诗道崩坏忽忽愦发或食辍哺夜辍寝不量才力欲扶起之嗟乎事有大谬者又不可一二而言然亦不能不粗陈于左右仆始生六七月时乳母抱弄于书屏下有指无字之字示仆者仆虽口未能言心已默识后有问此二字者虽百十其试而指之不差则仆宿习之縁巳在文字中矣及五六歳便学爲诗九歳谙识声韵十五六始知有进士苦节读书二十巳来昼课赋夜课书间又课诗不遑寝息矣以至于口舌成疮手肘成胝旣壮而肤革不丰盈未老而齿发早衰白瞥瞥然如飞蝇垂珠在眸子中也动以万数盖以苦学力文所致又自悲矣家贫多故二十七方从郷赋旣第之后虽专于科试亦不废诗及授校书郎时巳盈三四百首或岀示交友如足下辈见皆谓之工其实未窥作者之域耳自登朝来年齿渐长阅事渐多每与人言多询时务每读书史多求理道始知文章合爲时而着歌诗合爲事而作是时皇帝初即位宰府有正人屡降玺书访人急病仆当此日擢在翰林身是諌官手请谏纸启奏之外有可以救济人病裨补时阙而难于指言者辄咏歌之欲稍稍逓进闻于上上以广宸聦副忧勤次以酬恩奖塞言责下以复吾平生之志岂图志未就而悔巳生言未闻而谤巳成矣又请爲左右终言之凡闻仆贺雨诗而衆口籍籍巳谓非宜矣闻仆哭孔戡诗衆面脉脉尽不恱矣闻秦中吟则权豪贵近者相目而变色矣闻乐游园寄足下诗则执政柄者扼腕矣闻宿紫阁村诗则握军要者切齿矣大率如此不可徧举不相与者号爲沽名号爲诋讦号爲讪谤苟相与者则如牛僧孺之戒焉乃至骨肉妻孥皆以我爲非也其不我非者举世不过三两人有邓鲂者见仆诗而喜无何而鲂死有唐衢者见仆诗而泣未几而衢死其余则足下足下又十年来困踬若此呜唿岂六义四始之风天将破坏不可支持耶抑又不知天之意不欲使下人之病苦闻于上耶不然何有志于诗者不利若此之甚也然仆又自思关东一男子耳除读书属文外其他懵然无知乃至书画棊博可以接群居之欢者一无通晓即其愚拙可知矣初应进士中时朝无缌麻之亲逹官无半面之旧策蹇歩于利足之途张空拳于战文之塲十年之间三登科第名入衆耳迹升清贯出交贤俊入侍冕旒始得名于文章终得罪于文章亦其宜也日者又闻亲友间说礼吏部举选人多以仆私试赋判传爲凖的其余诗句亦往往在人口中仆恧然自愧不之信也及再来长安又闻有军使高霞寓者欲娉倡妓妓大夸曰我诵得白学士长恨歌岂同他妓哉由是增价又足下书云到通州日见江馆柱间有题仆诗者复何人哉又昨过汉南日适遇主人集衆乐娱他賔诸妓见仆来指而相頋曰此是秦中吟长恨歌主耳自长安抵江西三四千里凡郷校佛寺逆旅行舟之中往往有题仆诗者士庻僧徒孀妇处女之口每每有咏仆诗者此诚雕虫之戏不足爲多然今时俗所重正在此耳虽前贤如渊云者前辈如李杜者亦未能忘情于其间哉古人云名者公器不可以多取仆是何者窃时之名巳多旣窃时名又欲窃时之富贵使巳爲造物者肯兼与之乎今之迍穷理固然也况诗人多蹇如陈子昂杜甫各授一拾遗而迍剥至死李白孟浩然辈不及一命穷悴终身近日孟郊六十终试恊律张籍五十未离一太祝彼何人哉彼何人哉况仆之才又不逮彼今虽谪佐远郡而官品至第五月俸四五万寒有衣饥有食给身之外施及家人亦可谓不负白氏之子矣微之微之勿念我哉仆数月来检讨囊袠中得新旧诗各以类分分爲卷首自拾遗来凡所适所感关扵羙剌兴比者又自武德讫元和因事立题题爲新乐府者共一百五十首谓之讽谕诗又或退公独处或移病闲居知足保和吟翫情性者一百首谓之闲适诗又有事物牵于外情理动于内随感遇而形于叹咏者一百首谓之感伤诗又有五言七言长句絶句自一百韵至两韵者四百余首谓之杂律诗凡爲十五卷约八百首异时相见当尽致于执事微之古人云穷则独善其身逹则兼济天下仆虽不肖常师此语大丈夫所守者道所待者时时之来也爲云龙爲风鹏勃然突然陈力以出时之不来也爲雾豹爲冥鸿寂兮寥兮奉身而退进退岀处何往而不自得哉故仆志在兼济行在独善奉而始终之则爲道言而发明之则爲诗谓之讽谕诗兼济之志也谓之闲适诗独善之义也故览仆诗知仆之道焉其余杂律诗或诱于一时一物发于一笑一吟率然成章非平生所尚者但以亲朋合㪚之际取其释恨佐懽今铨次之间未能删去他时有爲我编集斯文者略之可也微之夫贵耳贱目荣古陋今人之大情也仆不能远徴古旧如近歳韦苏州歌行才丽之外颇近兴讽其五言诗又高雅闲澹自成一家之体今之秉笔者谁能及之然当苏州在时人亦未甚爱重必待身后然人贵之今仆之诗人所爱者悉不过杂律诗与长恨歌已下耳时之所重仆之所轻至于讽谕者意激而言质闲适者思澹而词迃以质合迃宜人之不爱也今所爱者并世而生独足下耳然千百年后安知复无如足下者岀而知爱我诗哉故自八九年来与足下小通则以诗相戒小穷则以诗相勉索居则以诗相慰同处则以诗相娯知吾最要率以诗也如今年春游城南时与足下马上相戏因各诵新艳小律不杂他篇自皇子陂归昭国里迭吟逓唱不絶声者二十里余樊李在傍无所措口知我者以爲诗仙不知我者以爲诗魔何则劳心灵役声气连朝接夕不自知其苦非魔而何偶同人当羙景或花时宴罢或月夜酒酣一咏一吟不知老之将至虽骖鸾䳽游蓬瀛者之适无以加扵此焉又非仙而何微之微之此吾所以与足下外形骸脱踪迹傲轩鼎轻人寰者又以此也当此之时足下兴有余力且与仆悉索还往中诗取其尤长者如张十八古乐府李二十新歌行卢杨二祕书律诗窦七元八絶句博搜精掇编而次之号元白往还诗集衆君子得拟议于此者莫不踊跃欣喜以爲盛事嗟乎言未终而足下左转不数月而仆又继行心期索然何日成就又可爲之叹息矣又仆尝语足下凡人爲文私于自是不忍于割截或失于繁多其间妍蚩益又自惑必待交友有公鉴无姑息者讨论而削夺之然后繁简当否得其中矣况仆与足下爲文尤患其多巳尚病之况他人乎今且各纂诗笔粗爲卷第待与足下相见日各出所有终前志焉又不知相遇是何年相见在何地溘然而至则如之何微之微之知我心哉浔阳腊月江风苦寒岁暮鲜欢夜长无睡引笔铺纸悄然灯前有念则书言无次第勿以繁杂爲倦且以代一夕之话也微之微之知我心哉乐天再拜答户部崔侍郎书侍郎院长合下戸部牒中奉八月十七日书具承康宁喜与抃会并别覩手翰访叙绸缪何眷好勤勤若此之不替也幸甚幸甚首垂问以鄙况不足云盖默默兀兀委顺任化而巳次垂问以体气除旧目疾外虽不甚健亦幸无急病矣次垂问以月俸月俸虽不多然量入以爲用亦不至冻馁矣又垂问以舎弟渠从事东川近得书且知无恙矣终垂问以心地此最要者辄梗槩言之顷与合下在禁中日每视草之暇匡牀接枕言不及他常以南宗心要互相诱导别来闲独随分增修比于曩时亦似有得得中无得无可寄言来书云粗示可乎斯不可也又知兵部李尚书同在南宫钱萧二舎人移官闲秩退朝之暇数获晤言每话旧游辄蒙见念此盖君子乆要之心不爲荣顇合㪚增减耳而不侫者又何幸焉然自到浔阳忽已周岁外物尽遣中心甚虚虽赋命之间则有厚薄而忘怀之后亦无穷通用此道推頽然自足又或杜门隐几块然自居木形灰心动逾旬月当此之际又不知居在何地身是何人虽鵩鸟集扵前枯柳生于肘不能动其心也而况进退荣辱之累耶又思顷者接确论时走尝有言荐扵执事云心与迹多相戾道与名不两立苟有志于道者若不幸于外是幸于内猥蒙叹赏犹忆之乎今之身心或近是矣退思此语抚省初心求仁得仁又何不足之有也前月中长兄从宿州来又孤㓜弟姪六七人皆自远至日有粝食岁有麤衣饥寒获同骨肉相保此亦默默委顺之外益自安也况庐山在前九江在左岀门是沧浪水举头见香鑪峯东西二林时时一往至如瀑水恠石桂风杉月平生所爱者尽在其中此又兀兀任化之外益自适也今日之心诚不待此而后安适况兼之者乎此鄙人所以安又安适又适而不知命之穷老之至也院长公望日重启沃非遥仰惟勉树勲名勿以鄙劣爲念与济法师书月日弟子太原白居易白济上人侍左昨者顶谒时不以愚蒙言及佛法或未了者许重讨论今经典闲未谕者其义有二欲面问答恐彼此卒卒语言不尽故粗形于文字愿详览之敬伫报章以开未悟所望所望佛以无上大慧观一切衆生知其根性大小不等而以方便智说方便法故爲阐提说十善法爲小乗说四谛法爲中乗说十二因縁法爲大乗说六波罗蜜法皆对病根救以良药此盖方便敎中不易之典也何以若爲小乗人说大乗法心则狂乱狐疑不信所谓无以大海内扵牛迹也若爲大乗人说小乗法是以秽食置于寳器所谓彼自无创勿伤之也故维摩经揔其义云爲大医王应病与药又首楞严三昧经云不先思量而说何法随其所应而爲说法正是此义耳犹恐说法者不随人之根性也故又法华经戒云若但讃佛乗衆生没在罪苦不能信是法破法不信故如此非独虑说者不能救病亦惧闻者不信没入罪苦也则佛之付嘱岂不丁宁也何则法王经云若定根基爲小乗人说小乗法爲阐提人说阐提法是断佛性是减佛身是说法人当历百千万劫堕诸地狱纵佛岀世犹未得岀若生人中缺脣无舌获如是报何以故衆生之性即是法性从本已来无有增减云何于中分别病药又云扵诸法中若说高下即名邪说其口当破其舌当裂何以故一切衆生心垢同一垢心浄同一浄衆生若病应同一病衆生须药应同一药若说多法即名顚倒何以故爲妄分别拆善恶法破一切法故随基说法断佛道故此又了然不坏之义也又金刚经云是法平等无有高下是名阿耨多罗三藐三菩提又金刚三昧经云皆以一味道终不以小乗无有诸杂味犹如一雨润据此后三经则与前三经义甚相戾也其故何哉若云依维摩诘谓富楼那云先当入定观此人心然后说法又云不观人根不应说法夫以富楼那之通慧又亲奉如来爲大弟子尚未能观知人心况后五百岁末法中弟子岂尽能观知人心而后说法乎设使观知人心若彼发小乗心而爲说大乗法可乎若未能观彼心而率巳意说又可乎旣未能观与默然不说又可乎若云依义又依语则上六经之义互相违反其将孰依乎若云依了义经则三世诸佛一切善法皆从此六经岀孰名爲不了义经乎况诸经中与维摩法华首楞严之说同者非一也与法王金刚金刚三昧之说同者亦非一也不可遍举故扵二义中各举三经此六经皆上人常所讲读者今故引以爲问必有甚深之㫖焉今且有人忽问法于上人上人或能观知其心或未能观知其心将应病与药而爲说耶将同一病一药而爲说耶若应病与药是有高下是有杂味即反法王等三经之义岂徒反其义又获如上所说之罪报矣若同一病一药爲说必当说大乗大乗即佛乗也若赞佛乗且不随应心且不救病即反维摩等三经之义岂徒反其义又使衆生没在罪苦矣六者皆如来说如来是眞语实语不诳语不异语者今随此则反彼顺彼则逆此设有问者上人其将何法以对焉此其未谕者一也又五隂者色受想行识是也十二因縁者无明縁行行縁识识縁名色名色縁六入六入縁触触縁受受縁爱爱縁取取縁有有縁生生縁老死病苦忧悲苦恼是也夫五隂十二因縁盖一法也盖一义也略言之则爲五详言之则爲十二虽名数多少或殊其扵伦次转迁合同条贯今五隂中则色受想行识相次而十二縁中则行识色入触受相縁一则色在行前一则色次行后正序之旣不类逆伦之又不同若谓佛次第而言则不应有此杂乱若谓佛偶然而说则不当名爲因縁前后不伦其义安在此其未谕者二也上人耆年大德后学宗师就岀家中又以说法而作佛事必能硏精二义合而通之仍望指陈着于翰墨盖欲藏扵箧笥永永不忘也其余疑义亦续咨问居易稽首与微之书四月十日夜乐天白微之微之不见足下面已三年矣不得足下书欲二年矣人生几何离阔如此况以胶漆之心置于胡之身进不得相合退不能相忘牵挛乖隔各欲白首微之微之如何如何天实爲之谓之奈何仆初到浔阳时有熊万登来得足下前年病甚时一札上报疾状次叙病心终论平生交分且云危惙之际不暇及他唯收数帙文章封题其上曰他日送逹白二十二郎便请以代书悲哉微之于我也其若是乎又睹所寄闻仆左降诗云残灯无熖影幢幢此夕闻君谪九江垂死病中惊起坐闇风吹面入寒䆫此句他人尚不可闻况仆心哉至今每吟犹恻恻耳且置是事略叙近怀仆自到九江巳渉三载形骸且健方寸甚安下至家人幸皆无恙长兄去夏自徐州至又有诸院孤小弟妹六七人提挈同来顷所牵念者今悉置在目前得同寒煖饥饱此一泰也江州风候稍凉地少瘴疠乃至蛇虺蚊蚋虽有甚稀湓鱼颇肥江酒极羙其余食物多类北地仆门内之口虽不少司马之俸虽不多量入俭用亦可自给身衣口食且免求人此二泰也仆去年秋始游庐山到东西二林间香鑪峯下见云水泉石胜絶第一爱不能舍因置草堂前有乔松十数株脩竹千余竿青萝爲墙援白石爲桥道流水周于舎下飞泉落于檐间红榴白莲罗生池砌大抵若是不能殚记每一独往动弥旬日平生所好者尽在其中不唯忘归可以终老此三泰也计足下乆不得仆书必加忧望今故录三泰以先奉报其余事况条写如后云云微之微之作此书夜正在草堂中山䆫下信手把笔随意乱书封题之时不觉欲曙举头但见山僧一两人或坐或睡又闻山猿谷鸟哀鸣啾啾平生故人去我万里瞥然尘念此际蹔生余习所牵便成三韵云忆昔封书与君夜金銮殿后欲明天今夜封书在何处庐山菴里晓灯前笼鸟槛猿俱未死人间相见是何年微之微之此夕我心君知之乎乐天顿首茘枝图序茘枝生巴崃间树形团团如帷盖叶如桂冬青华如橘春荣实如丹夏熟朶如葡萄核如枇杷殻如红缯膜如紫绡瓤肉莹白如氷雪浆液甘酸如醴酪大略如彼其实过之若离本枝一日而色变二日而香变三日而味变四五日外色香味尽去矣元和十五年夏南賔守乐天命工史图而书之盖爲不识者与识而不及一二三日者云和答元九诗序新乐府诗序効陶公体诗序琵琶引序和梦游春诗序鷰子楼诗序放言诗序题诗屏序木莲花诗序䇿林序已上十序各列在本诗篇首此卷内元不载白氏文集卷第二十八白氏文集白氏长庆集卷第二十九白氏文集巻第二十九书颂议论状凡七首补遗书箴言并序中和节颂并序晋谥恭世子议汉将李陵论大原白氏家状二道𥙷逸书汤征诸侯葛伯不祀汤始征之作汤征葛伯荒怠败礼废祀汤专征诸侯肇徂征之汤若曰格尔三事之人逮于有衆启乃心正乃容明聴予言咨先格王有彜训曰禄无常荷荷于仁福无常享享于敬惠乃道保厥邦覆乃徳殄厥世惟葛伯反易天道怠弃邦本虐于民慢于神惟社稷宗庙罔克尊奉暨山川鬼神亦靡禋祀告曰罔牺牲以供俎羞予畀厥牛羊乃既于盗食曰罔黍稷以奉粢盛予佑厥稼穑乃困于仇饷今尔衆曰葛罪其如予闻曰为邦者祗奉明神抚绥蒸民二者克备尚克保厥家邦吁废于祀神震怒肆于虐民离心顷绳契以降暨于百代神怒亟民叛而不颠隮者匪我攸闻小子履以凉徳钦奉天威肇征有葛咨尔有衆克济厥功其有儆师徒戒车乗敬君事者有明赏其有罔率职罔戮力不龚命者有常刑明赏不僣常刑无赦呜唿朕告汝衆君子监于兹钦哉懋哉罸及乃躬不可悔箴言并序贞元十有五年天子命中书舍人渤海公领礼部贡举事越明年春居易以进士举一上登第洎翌日至于旬时伏念固陋惧不克副公之选充王之宾乃自陈戒于徳作箴言曰我闻古君子人疾没世名不称耻邦有道贫且贱今我生休明代二十有六年乃策名名既闻于君乃干禄禄将及于亲升闻逮养繄公之徳公之徳之死矢报之报之义靡他惟励乃志远乃猷俾徳日修道日就是报于公匪报于公是光于躬匪光于躬是华于邦吁其念哉其勗哉庶俾行中规文中伦学惟时习罔怠弃位惟驯致罔躁求惟一徳五常陶甄于内惟四科六艺斧藻于外若御舆既勒衔䇿乃克骏奔若治金既砥淬砺乃克利用无曰擢甲科名既立而自广自满尚念山九仞亏于一篑无曰登一第位其达而自欺自卑尚念行千里始于足下呜唿我无监于止水当监于斯文庶克钦厥止慎厥终自頋于箴言无作身之羞公之羞中和节颂并序此已下文并是未及第前作干清而四时行坤宁而万物生圣人则之无为而无不为神唐御宇之九叶皇帝握符之十载夷夏咸宁君臣交欣有诏始以二月上已日为中和节自上下下雷解风动翌日而颁乎四岳浃辰而达乎八荒于戏中和之时义远矣哉惟唐之兴我神尧子兆人而基皇徳太宗家六合而开帝功玄宗执象而薰仁寿之风代宗垂拱而阜富庶之俗舄奕乎赫赫煌煌八圣重光以至于我皇我皇运玄枢陶淳精治定而化成嗣皇极于穆清纳黔首于升平于时数惟上元嵗惟仲春皇帝穆然居青阳太庙命有司考时令以为安萌牙养㓜小缓刑狱布庆赐盖百王常行之道未足以启迪天地之化发挥祖宗之徳乃命初吉肇为中和中者揆三阳之中和者酌仁气之和其为称也大矣非至圣畴能建之于是谋始要终循义讨源于以九八节七六气排重阳而拉上已煦元气于厚壤则幽蛰苏而勾萌达噫和风于穷荒则桀骜化而犷俗淳垂万祀以摅无穷被四表以示大同于时两仪三辰贞明絪緼千品万彚熙熙忻忻繇是文武百辟佥拜手稽首而飏言曰大哉睿徳合于玄造又曰昔在唐尧敬授人时垂于典谟降及周文在镐饮酒列于雅颂斯盖钦若四序凯乐一方而已未若肇建令节混同天下泽铺动植庆浃华夷若斯之盛欤盖圣人之作事必导达交泰幽賛亭育与元和合其运与真宰同其功丕休哉其至矣夫贱臣居易忝濡文明之化就宾贡之列辄敢美盛徳颂成功献中和颂一章附于唐雅之末颂曰权舆肧浑玄黄既分煦妪絪緼肇生蒸民天命圣神是为大人大人淳淳为天下君巍巍我唐穆穆我皇纂承九叶照临八方四维载张两曜重光龌龊唐虞趢趗羲皇乗时有作焕乎文章乃建贞元以正干坤乃纪吉辰以殷仲春吉辰伊何号为中和和维大和中维大中以畅中气以播和风萌牙昆虫昭苏有融如斡玄和如运神功于戏徳洽道丰万邦来同微臣作颂垂裕无穷晋谥恭世子议晋侯以骊姬之惑杀太子申生或谓申生得杀身成仁之道是以晋人谥为恭世子载在方册古今以为然居易独以为不然也大凡恭之义有三以孝保身子之恭以正承命臣之恭以道守嗣君之恭若弃嗣以非礼不可谓道受命于非义不可谓正杀身以非罪不可谓孝三者率非恭也申生有焉而谥曰恭不知其可若垂末代以为训戒居易惧后之臣子有失大义守小节者将奔走之将欲商榷敢征义类在昔虞舜父顽母嚚舜既克谐瞽亦允若申生父之昏姬之恶诚宜率子道以几諌感君心以至诚虽申生之孝不侔于舜而献公之顽亦不逮于瞽盍以蒸蒸之乂俾不格于姦乎故咎之始形则斋栗祗载为虞舜可也若不能及祸之将兆则让位去国为吴太伯可也若又不能及难之既作则全身远害为公子重耳可也三失无一得于是乎致身于不义不祗陷父于不徳不慈负罪被名以至于死臣子之道不其惑欤夫以尧之圣书美曰允恭舜之孝书美曰温恭今以申生之失道亦谓曰恭庸可称乎周之衰也楚子以霸王之器奄有荆蛮光启土宇赫赫楚国由之而兴谥之为恭犹曰薄徳今申生徇其死不頋其义轻其身不图其君俾死之后弑三君杀十有五臣实启祸先大乱晋国则楚之得也如彼申生之失也若此异徳同谥无乃不可乎左氏修鲁史受经于仲尼盖仲尼之志丘明从而明之无善恶无大小莫不微婉而发挥焉至于申生之死也之谥也畧而无讥何其谬哉何以覈诸且仲尼修春秋明则有凡例幽则有微㫖其有君不君臣不臣父不父子不子者率书名以贬之故书曰晋侯杀其太子申生不言晋人而书晋侯且名太子者盖明晋侯不道且罪申生陷君父于不义也以微㫖考之则仲尼明贬可知矣以凡例推之则左氏之阙文可知矣呜唿先王之制谥岂容易哉盖善恶始终必褒贬于一字所以彰明往者劝沮来者故君子于其谥无所苟而已矣繇是而言则恭世子之谥不亦诬乎不亦诬乎汉将李陵论论曰忠孝智勇四者为臣为子之大宝也故古之君子奉以周旋苟一失之是非人臣人子矣汉李陵䇿名上将出讨匈奴窃谓不死于王事非忠生降于戎虏非勇弃前功非智召后祸非孝四者无一可而遂亡其宗哀哉予览史记汉书皆无明讥窃甚惑之司马迁虽以陵获罪而无讥可乎班孟坚亦从而无讥又可乎按礼云谋人之军师败则死之故败而死者是其所也春秋所以美狼曋者为能获其死所而陵获所不死得无讥焉观其始以步卒深入虏庭而能以寡击衆以劳破逸再接再㨗功孰大焉及乎兵尽力殚摧锋败绩不能死战卒就生降噫坠君命挫国威不可以言忠屈身于夷狄束手为俘虏不可以言勇丧战勲于前坠家声于后不可以言智罪逭于躬祸移于母不可以言孝而引范蠡曹沫为比又何谬欤且会稽之耻蠡非其罪鲁国之羞沫必能报所以二子不死也而陵苟免其微躯受制于强虏虽有区区之意亦奚为哉夫吴齐者越鲁之敌国匈奴者汉之外臣俾大汉之将为单于之擒是长冦雠辱国家甚矣况二子虽不死无陵生降之名二子苟生降无陵及亲之祸酌其本末事不相侔而陵窃慕之是大失臣子之义也观陵答子卿之书意者但患汉之不知已而不自内省其始终焉何者与其欲刺心自明刎颈见志曷若効节致命取信于君与其痛母悼妻尤君怨国曷若忘身守死而纾祸于亲焉或曰武帝不能明察苟聴流言遽加厚诛岂非负徳答曰设使陵不苟其生能继以死则必赏延于世刑不加亲战功足以冠当时壮节足以垂后代忠孝智勇四者立而死且不朽矣何流言之能及哉呜唿予闻之古人云人各有一死死或重于泰山生或轻于鸿毛若死重于义则视之如泰山也若义重于死则视之如鸿毛也故非其义君子不轻其生得其所君子不爱其死惜哉陵之不死也失君子之道焉故陇西士大夫以李氏为愧不其然乎不其然乎太原白氏家状二道故巩县令白府君事状白氏芈姓楚公族也楚熊居太子建奔郑建之子胜居于吴楚间号白公因氏焉楚杀白公其子奔秦代为名将乙丙已降是也裔孙曰起有大功于秦封武安君后非其罪赐死杜邮秦人怜之立祠庙于咸阳至今存焉及始皇思武安之功封其子仲于大原子孙因家焉故今为大原人自武安以下凡二十七代至府君高祖讳建北齐五兵尚书赠司空曾祖讳士通皇朝利州都督祖讳志善朝㪚大夫尚衣奉御父讳温朝请大夫检校都官郎中公讳锽字钟都官郎中第六子㓜好学善属文尤工五言诗有集十巻年十七明经及第解褐授鹿邑县尉洛阳县主簿酸枣县今理酸枣有善政本道节度使令狐章知而重之秩满奏授殿中侍御史内供奉赐绯鱼袋充滑毫节度参谋军府之要多咨度焉居嵗余公尝规章之失章不聴公因留一书移章不辞而去明年选授河南府巩县令在任三考自鹿邑至巩县皆以清直静理闻于一时公为人沈厚和易寡言多可至于涉是非闲邪正者辨而守之则确乎其不可拔也大厯八年五月三日遇疾殁于长安春秋六十八以其年权厝于邽县下邑里夫人河东薛氏夫人之父讳俶河南县尉大暦十二年六月十九日殁于新郑县私第享年七十以其年权窆厝于新郑县临洧里公有子五人长子讳季庾襄州别驾事具后状次讳季殷徐州沛县令次讳季轸许州许昌县令次讳季宁河南府参军次讳季平乡贡进士元和六年十月八日孙居易等始发䕶灵榇迁葬于下邽县北义津乡北原而合祔焉谨状襄州别驾府君事状公讳季庾字巩县府君之长子天宝末明经出身解褐授萧山县尉厯左武衞兵曹叅军宋州司戸参军建中元年授彭城县令时徐州为东平所管属本道节度使反反之状先以胜兵屯埇口絶汴河运路然后谋东闚江淮朝廷忧虞计未有出公与本州刺史李洧潜谋以徐州及埇口城归国反拒东平东平遣骁将信都崇敬石隠金等率劲卒二万攻徐州徐州无兵公收合吏民得千余人与李洧坚守城池亲当矢石昼夜攻拒凡四十二日而诸道救兵方至既而贼徒溃运路通首挫逆谋不敢东頋繇是徐州一郡七邑及埇口等三城到于今讫不隷东平者实李洧与公之力也徳宗嘉之命公自朝散郎超授朝散大夫自彭城令擢拜本州别驾赐绯鱼袋仍充徐泗观察判官故其制云今州将忠谋翻然効顺叶其诚美共賛良图我悬爵赏候兹而授宜加佐郡之命仍宠殊阶之序贞元初朝廷念公前功加检校大理少卿依前徐州别驾当道团练判官仍知州事故其制云尝宰彭城挈而归国旧勲若此新宠蔑如或不延厚于忠臣将何劝于义士宜崇亚列再贰徐方秩满又除检校大理少卿兼衢州别驾秩满本道观察使皇甫政以公政绩闻荐又除检校大理少卿兼襄州别驾贞元十年五月二十八日终于襄阳官舍享年六十六其年权窆于襄阳县东津乡南原至元和六年十月八日嗣子居易等迁䕶于下邽县义津乡北原从巩县府君宅兆而合柎焉夫人颕川陈氏陈朝宜都之后祖讳璋利州刺史考讳润坊州鄜城县令妣大原白氏夫人无兄姊弟妹八嵗丁鄜城府君之忧居丧致哀王祭尽敬其情礼有过成人者中外姻族咸称异之十五嵗事舅姑服勤妇道夙夜九年迨于奉蒸尝睦娣姒待宾客抚家人又二十三年礼无违者故中外凡为冢妇者皆景慕而仪刑焉又别驾府君即世诸子尚㓜未就师学夫人亲执诗书昼夜教导恂恂善诱未尝以一呵一杖加之十余年间诸子皆以文学仕进官至清近实夫人慈训所致也夫人为女孝如是为妇顺如是为母慈如是举三者与百行可知矣建中初以府君彭城之功封颕川县君元和六年四月三日殁于长安宣平里第享年五十七其年十月八日从先府君祔于皇姑焉有子四人长曰㓜文前饶州浮梁县主簿次曰居易前京兆府戸曹参军翰林学士次曰行简前祕书省校书郎㓜子金刚奴无禄早世初高祖赠司空有功于北齐诏赐庄宅各一区在同州同城县至今存焉故自司空而下都官郎中而上皆葬于韩城县今以卜归不便遂改卜巩县府君及襄州别驾府君两茔于下邽县义津乡北原其两茔同兆域而异封树盖从时宜且叶吉也谨状白氏文集卷第二十九白氏文集白氏长庆集卷第三十白氏文集巻第三十试䇿问制诰凡十六首制试才识兼茂明于体用策一道礼部试䇿五道试进士䇿问五道翰林试制诰等五道才识兼茂明于体用科䇿一道问皇帝若曰朕观古之王者受命君人兢兢业业承天顺地靡不思贤能以济其理求谠直以闻其过故禹拜昌言而嘉猷罔伏汉征极諌而文学稍进匡时济俗罔不率繇厥后相循有名无实而又设以科条增求茂异舍斥已之至言进无用之虚文指切着明罕称于代兹朕所以叹息郁悼思索其真是用发恳恻之诚咨体用之要庶乎言之可行行之不倦上获其益下输其情君臣之间确然相与子大夫得不勉思朕言而茂明之我国家光宅四海年将二百十圣弘化万邦怀仁三王之礼靡不讲六代之乐罔不举浸泽于下昇中于天周汉以还莫斯为盛自祸阶漏壤兵宿中原生人困竭耗其太半农战非古衣食罕储念兹疲甿远乖富庶督耕植之业而人无恋本之心峻摧酤之科而下有重歛之困举何方而可以复其盛用何道而可以济其艰既往之失何者宜惩将来之虞何者当戒昔主父惩患于晁错而用推恩夷吾致霸于齐桓而行寓令精求古人之意启迪来哲之怀眷兹洽闻固所详究又执契之道垂衣不言委之于下则人用其私专之于上则下无其効汉元优㳺于儒学盛业竟衰光武责课于公卿峻政非美二途取舍未获所从余心浩然益所疑惑子大夫熟究其㫖属之于篇兴自朕躬无悼后害对臣闻汉文帝时贾谊上疏云可为痛哭者一可为流涕者二可为长太息者三是时汉兴四十载万方大理四海大和而贾谊非不见之所以过言者以为词不切志不激则不能回君聴感君心而发愤于至理也是以虽盛时也贾谊过言而无愧虽过言也文帝容之而不非故臣不失忠君不失圣书之史策以为美谈然臣观自兹已来天下之理未曾有髣髴于汉文帝时者激切之言又未有髣髴于贾谊疏者岂非君之明圣不侔于文帝乎臣之忠谠不逮于贾谊乎不然何衰乱之时愈多而切直之言愈少也今陛下思禹之昌言而拜之念汉之极諌而征之废虚文之无用者奖至言之斥已者询臣以可行之策谕臣以不倦之意恳恻郁悼发于至诚此真圣王思至理求过言之明㫖也斯则陛下之道已弘于前代臣之才识劣于古人辄欲过言以裨陛下明徳万分之一也裨之者非敢谓言之必可行也体用之必可明也且欲使后代知陛下践祚之后有朴直敢言之臣出焉无俾文帝贾谊专美于汉代然后退而俯伏以待罪戾焉臣诚所甘心也谨以过言昧死上对伏蒙陛下赐臣之策有思兴礼乐之道念救疲甿之方辩惩往戒来之宜审推恩寓令之要至矣哉陛下之念及此实万叶之福也岂唯一代之人受其赐而已哉臣闻疲病之作有因縁焉救疗之方有次第焉臣请为陛下究因縁陈次第而言之臣闻太宗以神武之姿拨天下之乱玄宗以圣文之徳致天下之肥当二宗之时利无不兴弊无不革远无不服近无不和贞观之功既成而大乐作焉虽六代之尽美无不举也开元之理既定而盛礼兴焉虽三王之明备无不讲也理行故上下辑睦乐达故内外和平所以兵偃而万邦怀仁刑清而兆人自化动植之类咸煦妪而自遂焉虽成康文景之理无以出于此矣洎天宝以降政教寝微宼戎荐兴兵亦继起兵以遏寇寇生于兵兵寇相仍迨五十载财征由是而重人力由是而罢下无安心虽日督农桑之课而生业不固上无定费虽日峻管榷之法而嵗计不充日削月朘以至于耗竭其半矣此臣所谓疲病之因縁者也岂不然乎由是观之盖人疲由乎税重税重由乎军兴军兴由乎寇生寇生由乎政缺然则未修政教而望宼戎之销未销寇戎而望兵革之息虽太宗不能也未息兵革而求征徭之省未省征徭而求黎庶之安虽玄宗不能也何则事有以必然虽常人足以致势有所不可虽圣哲不能为伏惟陛下将欲安黎庶先念省征徭将欲省征徭先念息兵革将欲息兵革先念销寇戎将欲销寇戎先念修政教何者若政教修则下无诈伪暴悖之心而冦戎所由销矣寇戎销则无兴发攻守之役而兵革所由息矣兵革息则国无馈餫飞輓之费而征徭所由省矣征徭省则人无流亡转徙之忧而黎庶所由安矣臣窃观今天下之冦虽已尽销伏愿陛下不以易销而自怠今天下之兵虽未尽散伏愿陛下不以难㪚而自疑无自怠之心则政教日肃无自疑之意则诚信日明故政教肃则暴乱革心诚信明则犷骜归命革心则天下将萌之宼不遏而自销归命则天下已聚之兵不㪚而自息然后重歛可日减疲甿可日安富庶可日滋困竭可日补日安则和悦之气积日富则㢘让之风形因其㢘譲而示之以礼则礼易行矣乗其和悦而鼓之以乐则乐易达矣举斯方而可以复其盛用斯道而可以济其难惩既往之失莫先于诚不明而政不修戒将来之虞莫先于冦不销而兵不息此臣所谓救疗之次第者也岂不然乎若齐行寓令之法以霸诸侯汉用推㤙之谋以惩亡国施之今日臣恐非宜何者且今万方一统四海一家无邻国可倾非夷吾用权之秋也虽欲寓令将何所寓耶今除国建郡置守罢侯无爵土可疏非主父矫弊之日也虽欲推恩恩将何所推耶但陛下嗣贞观之功弘开元之理必将光二宗而福万叶矣何区区齐汉之法而足为陛下所慕哉精究之端实在于此矣又蒙陛下赐臣之问有执契垂衣之道委下专上之宜敦儒学而业衰责课实而政失者此皆政化之所急今古之所疑陛下幸念之臣有以见天下之理兴矣夫执契之道垂衣不言者盖言已成之化非谋始之课也委之于下者言王者之理庀其司分其务而已非谓政无小大悉委之于下也专之于上者言王者之道秉其枢执其要而已非谓事无巨细悉专之于上也汉元优㳺于儒学而盛业竟衰者非儒学之过也学之不得其道也光武责课于公卿而峻政非羙者非考课之累也责之不得其要也臣请重为陛下别白而明之夫垂衣不言者岂不谓无为之道乎也臣闻无为而理者其舜也欤舜之理道臣粗知之矣始则懋于修已劳于求贤明察其刑明慎其赏外序百揆内勤万枢食宵衣念其不息之道夫如是岂非大有为者乎终则安于恭已逸于得贤明刑至于无刑明赏至于无赏百职不戒而举万事不劳而成端拱凝旒立于无过之地夫如是岂非真有为者乎故臣以为无为者非无所为也必先有为而后至于无为也老子曰无为而无不为盖是谓矣夫委下而用私专上而无効者此由非所宜委而委之也非所宜专而专之也臣请以君臣之道明之臣闻上下异位君臣殊道盖大者简者君道也小者繁者臣道也臣道者百职小而衆万事细而繁诚非人君一聪所能徧察一明所能周览也故人君之道但择其人而任之举其要而执之而已矣昔九臣各掌其事而唐尧乗其功以帝天下十乱各効其能而周武揔其理以王天下三杰各宣其力而汉高兼其用以取天下三君子者不能为一焉但执要任人而已亦犹心之于四肢九窍百骸也不能为一焉然而寝食起居言语视聴皆以心为主也故臣以为君得君之道虽专之于上而下自有以展其効矣臣得臣之道虽委于下而人亦无以用其私矣由此而言光武督责而政未甚美者非他昧君臣之道于小大繁简之际也汉元优㳺而业以寖衰者非他昧无为之道于始终劳逸之间也二途得失较然可知陛下但举中而行则无所惑矣臣伏以圣䇿首章曰思贤能以济其理求谠直以闻其过又曰上获其益下输其情其末章则又曰兴自朕躬无悼后害此诚陛下思酌下言乐闻上失勤勤恳恳虑臣辈有所隠情者也臣敢不再竭狂直以副天心之万一焉臣闻古先圣王之理也制欲于未萌除害于未兆故静无败事动有成功自非圣王则异于是莫不欲逞于始悔追扵终政失于前功补于后利害之効可畧而言且如军暴而后戢之兵乱而后遏之善则善矣不若防其微杜其渐使不至于暴乱也官邪而后责之吏姦而后诛之惩则惩矣不若审其才得其人使不至于姦邪也人馁而后食之人冻而后衣之惠则惠矣不若轻其徭薄其税使不至于冻馁也举一知十不其然乎今陛下初嗣祖宗新临蒸庶承多虞之运当鼎盛之年此诚制欲于未萌除害于未兆之时也伏惟陛下敬惜其时重慎于事既往者且追救于弊后将来者宜早防于事先夫然则保邦恒在于未危恭已常居于无过三五之道夫岂逺哉臣生也得为唐人当陛下临御之时覩陛下升平之始斯则臣朝闻而夕死足矣而况充才识之贡承体用之问者乎今所以极千虑昧万死当盛时献过言者此诚微臣喜朝闻甘夕死之志也不然何轻肆狂瞽不避斧锧若此之容易焉俗齐其政不易其宜由是农商工贾咸遂生业若驱彼齐人强以周索牲盛布帛必由已出无乃物力有限地宜不然而匮神废谁曰非阙且使日中为市懋迁有无者更何事焉对利用厚生教之本也从宜随俗政之要也周礼云不畜无牲不田无盛不蚕不帛不绩不缞盖劝厚生之道也论语云因人所利而利之盖明从宜之义也夫田畜蚕绩四者土之所宜者多人之所务者衆故周礼举而为条目且使居之者无㳺惰无堕业焉其余非四者虽不具举则随土物生业而劝导之可知矣非谓使物易业土易宜也夫先王酌敎本提政要莫先乎任土辨物简能易从然后立为大中垂之不朽也若谓其驱天下之人责其所无强其所不能则何异夫求萍于中逵植橘于江北反地利违物性孰甚焉岂直易俗失宜匮神废礼而已且圣人辨九土之宜别四人之业使各利其利焉各适其适焉犹惧生生之物不均也故日中为市交易而退所以通货食迁有无而后各得其所矣由是言之则大易致人之制周官劝人之典论语利人之道三科具举有条而不紊矣谨对第二道问书曰眚灾肆赦又曰宥过无大而礼云执禁以齐衆不赦过若然岂为政以徳不足耻格峻文必罚斯为礼乎诗称既明且哲以保其身易称利用安身以崇徳也而语云无求生以害仁有杀身以成仁若然则明哲者不成仁欤杀身非崇徳欤对圣王以刑礼为大忧理乱系焉君子以仁徳为大宝死生一焉故邦有用礼而大理者有用刑而小康者古人有崇徳而远害者有蹈仁而守死者其指归之义可得而知焉在乎圣王乗时君子行道也何者当其王道融人心质善者衆而不善者鲜一人不善衆人恶之故赦之可也所以表好生恶杀且臻乎仁寿之域矣而肆赦有过之典由兹作焉及夫大道隠至徳衰善者鲜而不善者衆一人不善衆人効之故赦之不可也所以明惩恶劝善且革浇醨之俗矣而执禁不赦之文由兹兴焉此圣王所以随时以立制顺变而致理非谓徳政之不若刑罚也然则君子之为君子者为能先其道后其身守其常则以道善乎身罹其变则不以身害乎道故明哲保身亦道也巢许得之求仁杀身亦道也夷齐得之虽殊时异政同归于一揆矣何以覈诸观乎古圣贤之用心也苟守道而死死且不朽是非死也苟失道而生生而不仁是非生也向使夷齐生于唐虞之代安知不明哲保身欤巢许生于殷周之际安知不求仁杀身欤盖否与泰各系于时也生与死同归于道也由斯而观则非谓崇徳者不爲成仁杀身者不爲明哲矣呜唿圣王立教同出而异名君子行道百虑而一致亦犹水火之相戾同根于冥数共济于人用也亦犹寒暑之相反同本于元气共济于嵗功也则用刑措刑之道保身杀身之义昭昭然可知欤谨对第三道问圣哲垂训言微㫖远至于礼乐之同天地易简之在干坤考以何文征于何象絶学无忧原伯鲁岂其将落仁者不富公子荆曷云苟美朝阳之桐聿来凤羽泮林之椹克变鸮音胜乃俟乎木鸡巧必资于瓦注咸所未悟庶闻其説对古先哲王之立彜训也虽言微㫖远而学者苟能研精钩深优柔而求之则壸奥指趣将焉廋哉然则礼乐之同天地者其文可得而考也岂不以乐作于郊而天神和焉礼定于社而地祗同焉上下之大同大和由礼乐之驯致也易简之在干坤者其象可得而征也岂不以干以柔克而运四时不言而善应坤以隂骘而生万物不争而善胜柔克不言之谓易阴骘不争之谓简简易之道不其然乎老氏絶学无忧儆其溺于时俗之习也原伯置不学将落戒其废圣哲之道也孟子不富之説虑藴利而生孽也公子荆苟美之言嘉安人而丰财也鳯鸣朝阳非梧桐而不栖择木而集也鸮止泮林食桑椹而好音感物而变也事有躁而失静而得者故木鸡胜焉有贵而失贱而得者故瓦注巧焉虽去圣逾远而大义斯存是故远㫖微言可明征矣谨对第四道问天地有常道日月有常度水火草木有常性皆不易之理也至乃邹衍吹律而寒谷暖鲁阳挥戈而暮景回吕梁有出入之㳺周原变堇茶之味不测此何故也将以传信乎抑亦传疑乎对原夫元气运而至精分三才立而万物作惟天地日月暨水火草木度数情性各有其常其随事应物而迁变者斯人之所感也何哉惟天地万物父母惟人万物之灵盖天地无常心以人心爲心苟能以最灵之心感善应之天地至诚之诚感无私之日月则必如影随形响随声矣而况于水火草木乎故有吹律于寒谷和气生焉挥戈于曜灵暮晷回焉神合于水㳺吕梁而出入不溺化被于草木周原而堇茶变味盖品彚之生则守其常性也精诚之至则感而常通也静守常性动随常通是道可于物而非常于道也夫如是则两仪之道七曜之度万物之性可察矣可信矣夫何疑焉谨对第五道问纺绩之弊出于女工桑麻不甚加而布泉日已贱蚕织者劳焉公议者知之欲乎价平其术安在又仓廪之实生于农亩人有余则轻之不足则重之故嵗一不登则种食多竭往年时雨愆候宸慈轸怀遣使振廪分官贱粜故得馁殍载活麦禾载登思我王度金玉至矣窃闻寿昌常平今古称便国朝典制亦有斯仓开元之二十四年又于京城大置贱则加价收籴贵则终年出粜所以时无艰食亦无伤农今者若官司上闻追葺旧制以时歛㪚以均贵贱其于美利不亦多乎对人者邦之本也衣食者人之所由生也古者圣人在上而下不冻馁者非家衣而戸食之盖能为之开衣食之源均财用之节也方今仓廪虚而农夫困布帛贱而女工劳以愚所闚粗知其本何者夫天地之数无常故嵗一丰必一俭也衣食之生有限故物有盈则有缩也古人知其必然也故敦俭啬以足衣务储蓄以足食是以禹有九年之水汤有七年之旱野无青草人无菜色者无他欤盖勤俭储积之所致耳故曰前事之不忘后事之元龟也当今将欲开美利利天下以厚生生蒸人返贞观之升平复开元之富寿莫匪乎实仓廪均丰凶则耿寿昌之常平得其要矣今若升闻率修旧制上自京邑下及郡县谨豆区以出纳督官吏以监临嵗丰则贵籴以利农嵗歉则贱粜以䘏下若水旱作沴则资为九年之蓄若兵革或动则餽为三军之粮可以均天时之丰俭权生物之盈缩修而行之实百代不易之道也虞灾救弊利物宁邦莫斯甚焉然则布帛之贱者由锥刀之壅也苟粟麦足用泉货通流则布帛之价轻重平矣抑居易闻短绠不可以汲深曲士不可以语道小子狂简不知所以裁之莫究微言空慙下问谨对进士䇿问五道元和三年爲府试官第一道问礼记曰事君有犯无隠又曰为人臣者不显諌然则不显諌者有隠也无乃失事君之道乎无隠者显諌也无乃失为臣之节乎语曰不知命无以为君子易曰乐天知命故不忧又语曰君子忧道不忧贫斯又忧道者非知命乎乐天不忧者非君子乎夫圣人立言皆有伦理虽前后上下若贯珠然今离之则可以旁行合之则不能同贯岂精义有二耶抑学者未达其微㫖耶第二道问大时不齐大信不约大白若辱大直若屈此四者先圣之格言后学之彜训有国者酌之以行化也立身者践之以修已也然则雷一发而蛰虫苏勾萌达霜一降而天地肃草木衰其爲时也大矣斯岂不齐者乎日月代明而昼夜分刻漏者准之无杪忽之失焉春秋代谢而寒暑节律吕者候之无黍累之差焉其爲信也大矣斯岂不约者乎尧让天下而许由遁周有天下而伯夷饿其爲白也大矣斯亦不辱者乎桀不道龙逢諌而死纣不道比干諌而死其为直也大矣斯岂不屈已者乎由是而观有国者立身者惑之乆矣衆君子试为辨之第三道问大凡人之感于事则必动于情发于叹兴于咏而后形于歌诗焉故闻蓼萧之咏则知徳泽被物也闻北风之刺则知威虐及人也闻广袖高髻之谣则知风俗之奢荡也古之君人者採之以补察其政经纬其人焉夫然则人情通而王泽流矣今有司欲请于上遣观风之使复採诗之官俾无远迩无美刺日採于下嵗闻于上以副我一人忧万人之㫖识者以为何如第四道问百官职田盖古之稍食也国朝之制悬在有司兵兴已还吏鲜克举今稽其地籍则田亦具存计以户租则数多散失至使内外官中有品秩等局署同而厚薄相悬不啻乎十倍斯者积弊之甚也得不思革之乎请陈所宜以救其失第五道问谷帛者生于下也泉货者操于上也必由均节以致厚生今田畴不加辟而菽粟之价日贱桑麻不加植而布帛之估日轻懋力者轻用而愈贫射利者贱收而愈富至使农人益困㳺手益繁矣然岂谷帛歛散之节失其宜乎将泉货轻重之权不得其要乎今天子方䇿天下贤良政术之士亲访利病以活元元吾子若待问于王庭其将何辞以对奉勑试制书诏批答诗等五首元和二年十一月四日自集贤院召赴银台侯进旨五日召入翰林奉勑试制诏等五首翰林院使梁守谦奉宣宜授翰林学士数月除左拾遗奉勑试边镇节度使加仆射制将仕郎守京兆府盩厔县尉集贤殿校理臣白居易进门下镇宁三边左右百揆兼兹重任必授全材某镇节度使某乙天与忠贞日彰名节徳温以肃气直而和明畧足以佐时英姿足以遏冦累经事任厯着勲庸中权之令风行外镇之威山立戎夷慑服汉兵无西击之劳疆塲底宁胡马絶南牧之患禁暴而三军辑睦除害而百姓阜安千里长城一方内地实嘉乃绩爰简朕心夫竭力输诚为臣之大节念功懋赏有国之恒规顾兹忠勤宜进爵秩尔有统戎之畧已授旌旄尔有宣賛之猷特加端揆往践厥职其惟有终可尚书左仆射余如故主者施行与金陵立功将士等勑书勑浙西立功将士等朕自临寰宇已再逾年以忠恕牧万人以恩信驭百辟动必思于䘏隠静无忘于泣辜庶乎驯致小康寖兴大道也李锜因縁属籍践厯官常苞藏祸心素怀枭镜之性彰露凶徳忽发豺狼之声朕念以宗枝务于容贷谕以迷复卒无悛心而乃保界重江窃弄凶器抵捍朝命驱胁师人背徳欺天乱常干纪蜂虿之毒流于郡县犬彘之行肆于闺门恶稔祸盈亲离衆叛人神共弃天地不容卿等忠愤闇彰义勇潜发变疾风雨谋先鬼神中推赤心前蹈白刃率其膂力死命于军前擒其兇魁生致于阙下廓千里之沴气济一方之生人诚感君亲义激臣子临危见不夺之节因事立非常之功予嘉乃诚一念三叹至于图劳懋赏询事䇿勲各有等差续当处分故先宣慰宜并悉之冬寒卿等各得平安好遣书指不多及与崇文诏勑崇文卿忠㢘立身简直成性董戎长武边候乂安授律西川兇徒荡灭是以宠崇外阃秩进上公而能省事安人多方抚俗谕朕念功之㫖勉其师徒宣朕䘏隠之心慰彼黎庶威立无暴功成不居累陈表章恳请朝觐虽殿邦之寄重诚欲借才而望阙之恋深固难夺志且嘉且叹弥感于怀属时候严凝山川脩阻永言跋涉当甚勤劳伫卿来思副朕诚望想宜知悉冬寒卿比平安好遣书指不多及批河中进嘉禾图表上天降休下土効祉将表丰年之兆故生同颖之祥頋慙寡徳受此嘉瑞披图省表閲视久之卿发诚自中归美于上亦宜勉勤匡賛驯致邕熙庶洽升平之风以叶和同之庆所贺知大社观献捷诗淮海妖氛灭干坤嘉气通班师郊社内操袂凯歌中庙筭无遗䇿天兵不战功小臣同鸟兽率舞向皇风白氏文集卷第三十白氏文集白氏长庆集卷第三十一白氏文集卷第三十一中书制诰一旧体凡二十七首张彻宋申钖可并监察御史制杨子留后殷彪授金州剌史兼侍御史河隂令韦同宪授南郑令韦弁授绛州长史三人同制冯宿除兵部郎中知制诰制郑覃可给事中制韦审规可西川节度副使御史中丞李虞仲崔戎姚向温会等并西川判官皆赐绯各检校省官兼御史制魏博军将吕晃等从弘正到鎭州各加御史大夫賔客等制张平叔可户部侍郎判度支制李虞仲可兵部贠外郎崔戎可户部贠外郎制牛僧孺可户部侍郎制庾承宣可尚书右丞制张聿可衢州剌史制辛丘度可工部贠外郎李石可左补阙李仍叔可右补阙三人同制魏博军将薛之纵等十四人各授官爵制裴度李夷简王播郑絪杨于陵等各赐爵并回授爵制郑余庆杨同悬等十人亡母追赠郡国夫人制李寘授咸阳令制刘纵授祕书郎制程群授防州司马制海内剌史王元辅加中丞制杨濳可洋州剌史李繁可遂州剌史史备可濠州剌史制张洪相里友略并山南东道判官同制姚成节右神策将军知军事制髙鈛等一十人亡母郑氏等赠太君制柳公绰可吏部侍郎制孔戣可右㪚骑常侍制王公亮可商州剌史制韦觊可给事中庾敬休可兵部郎中知制诰同制张彻宋申钖可并监察御史制勑旧制副丞相缺中执宪得岀入御史缺则于内外史中考覈其实封奏其名以补之今御史中丞僧孺奏某官张彻某官宋申钖皆方直强白可中御史章下丞相府丞相亦曰可朕其从之并可监察御史杨子留后殷彪授金州刺史兼侍御史河隂令韦同宪授南郑令韦弁授绛州长史三人同制勑其官殷彪等今之郡守古侯伯也今之邑令古子男也于吏有君臣之道焉于人有父母之道焉郡邑之间承上率下者州长史也凡此之官与吾共理使吾人安而无怨者其在吏良而政平乎金秦之郡也奏告专达得行异政以彪清平信惠临事能守小大之职率着名绩故仍宪简俾往牧之南郑梁之邑也上有贤帅无忧掣肘以同宪河阴有政可以移用故换铜印俾往宰之而绛为名藩弁实良士命之賛贰亦叶其宜宜各悉心修举三职可依前件冯宿除兵部郎中知制诰制勑吾闻武徳暨开元中有颜师古陈叔达苏颋称大手笔掌书王命故一朝言语焕成文章朕承祖宗思济其美凡选一才补一职皆不敢轻易其庶几前事乎刑部郎中冯宿为文甚正立意甚明笔力雄健不浮不鄙况立身守事端方精敏而我诰命忽思润色之聴诸人言曰宿也可宿立朝厯御史博士郡守尚书郎在仕进途不为不遇然不登兹选未足其心故吾于今归汝职业仍迁秩为五兵郎中勉继颜陈无辱吾举可尚书兵部郎中知制诰郑覃可给事中制勑给事中之职凡制勑有不便于时者得封奏之刑狱有未合于理者得駮正之天下寃滞无告者得与御史紏理之有司选补不当者得与侍中裁退之率是而行号为称职固不专于掌侍奉讃诏令而已中大夫行諌议大夫云骑尉荥阳县开国男食邑三百户郑覃清节直行正色寡言先臣之风蔼然犹在自居首諌益励謇谔擢领是职必有可观亦欲天下闻之知吾奖骨鲠之臣来諌诤之道也可给事中㪚官勲如故韦审规可西川节度副使御史中丞李虞仲崔戎姚向云会等并西川判官皆赐绯各检校省官兼御史制勑西川曰益部地有险府有兵碍戎屏华号为难理故吾命文昌为帅长俾镇抚焉次命审规为上介俾左右焉又命虞仲戎向会等为庶寮俾咨度焉进言者谓文昌贤而审规辈才以才佐贤蜀必理矣辍三署吏賛丞相府假宪官职加台郎暨一命再命之服以遣之其于张大光荣与四方征镇之宾寮不侔矣尔等苟佐吾丞相以善政闻使吾无一方之忧吾宁久遗汝于诸侯乎尔其勉之可依前件魏博军将吕晃等从弘正到镇州各加御史大夫宾客等制勑去年冬命侍中弘正建大将军旗鼓移镇于成徳军而晃已下四十有一人实从魏来或驱或殿被坚执鋭可谓有劳宜以宫坊之寮宪府之职随其名秩序而宠之可依前件张平叔可户部侍郎判度支制勑故事君使臣其道不一或先劳而后受赏或先加宠而后贵功盖宜便有后先时事有缓急故耳朝议大夫守鸿胪卿兼御史大夫判度支上柱国赐紫金鱼袋张平叔国之材臣也计能析秋毫吏畏如夏日司会逾月纲条甚张况师旅未息调食方急倚成取济非尔而谁故自大鸿胪换居人部造膝而授不时而迁其要无他是欲急吾事而望倚尔功也公卿以降羣有司盈庭然问曰与吾坐而决事丞相以下不过四五而主计之臣在焉非智能则事不可成非谅直则吾难近噫职局之外得不思称官望而厌我心乎可守尚书戸部侍郎判度支㪚官勲赐如故李虞仲可兵部员外郎崔戎可户部员外郎制勑劒南西川节度判官朝㪚大夫检校尚书戸部郎中兼侍御史上柱国赐紫金鱼袋李虞仲西川观察判官朝议郎检校刑部员外郎兼侍御史云骑尉赐绯鱼袋崔戎等去年春朕忧西南事授丞相文昌钺镇抚之次选郎吏有才实如虞仲辈者往赞理之故其制云苟佐吾丞相以善政闻宁久遗汝于诸侯乎今蜀政成矣蜀人乂矣是汝辈职修事举而奉吾诏书甚谨也前言在耳安可弭忘并命为郎主吾信赏虞仲可行尚书兵部员外郎戎可尚书户部员外郎㪚官勲如故牛僧孺可戸部侍郎制勑户部侍郎周之地官小司徒也掌天下田戸之图生齿之衆赋役货币之政令以待国用而质嵗成元和以还日益宠重善其职者多登大任中兹选者莫匪正人谁其称之我有邦彦朝议郎守御史中丞上柱国赐紫金鱼袋牛僧孺自举贤良践台阁秉润色笔提紏缪纲而书命无繁词决事无留狱受宠有忧色纳忠多苦言朕心知之何用不可夫以人会之重如彼僧孺之贤若此俾居是职不亦宜乎可守尚书户部侍郎㪚官勲如故庾承宣可尚书右丞制勑朝议大夫守尚书刑部侍郎骁骑尉庾承宣昔我太宗文皇帝尝谓尚书丞百职纲维事一失中则天下有受其弊者因命戴胄魏征及杜正伦刘洎辈继领是职分居左右官修事理人到于今称之故吾前命崔从持左纲今命承宣操右辖衆口籍籍颇为得人况承宣端谅勤敏周知典故必能为我纽有条之纲柅妄动之轮坐曹得出入郎官立朝得奏弹御史会政决要扶树理本无俾戴魏刘杜专美于贞观中可守尚书右丞㪚官勲如故张聿可衢州刺史制勑中㪚大夫行尚书工部员外郎上柱国吴县开国男食邑三百户张聿内外庶官同归共理牧守之任最亲吾人盖弛张举措由其心赏罸威福悬其手若一日失其职一郡非其人而未达于朝聴之闻为害已甚矣选授之际得不慎也以尔聿前领建谿有理行次临溵郡着能名用尔所长副吾所急宜辍郎署往颁诏条来暮之声伫入吾耳可使持节衢州刺史㪚官勲如故淮之要三者皆名郡而委之三吏得不思勤俭教导劳来安缉膏雨吾土襦袴吾人者乎潜可使持节洋州诸军事守洋州刺史㪚官勲如故繁可使持节都督遂州诸军事守遂州刺史备可使持节濠州诸军事守濠州刺史充团练涡口西城等使官勲如故张洪相里友畧并山南东道判官同制勑朝议郎守太常博士上柱国张洪前瀛漠等州都团练判官朝议郎侍御史内供奉上拄国赐绯鱼袋相里友畧等元翼以大节大忠绰闻朝野授钺开府殿我汉南而又求贤乞能以自叅贰则其宾宷宜有以称之故求吾俊造之英勲烈之胄达朝仪而练戎事者与焉今以洪之知国礼奉家声以友畧之富艺文饱军旅两中是选合而命之优秩宠章无所爱惜时无今古代有忠贤苟致吾元翼于羊杜间别有陟明之典在洪可检校尚书职方员外郎兼侍御史充山南东道节度判官仍赐绯鱼袋㪚官勲如故友略可检校尚书屯田员外郎兼侍御史充山南东道观察判官㪚官勲如故姚成节右神䇿将军知军事制勑朝议郎前使持节成州诸军事守成州刺史充本州守捉使赐紫金鱼袋姚成节尝为天平军裨将当刘悟之立忠勲也谋成事集尔有助焉虽授一城未足酬奖况闻信厚勤恪宜于爪牙肘腋间居之昔汉文帝以宋昌忠劳擢拜将军掌离衞今吾用汝犹前志也环拱之职得不勉欤可致果校尉守右神䇿将军知军事赐如故高鈛等一十人亡母郑氏等赠太君制勑起居郎高鈛亡母荥阳郡太君郑氏等予有侍臣咸士之秀者或左右以书吾言动前后以补吾阙遗森然在庭各举其职爰思乃教知所从来岂非善禀于亲行成于内徙邻㫁织训使然耶不追封邑之荣曷显统家之庆可依前件栁公绰可吏部侍郎制勑京兆尹兼御史大夫栁公绰长吏数易为害甚多迩来都畿未免斯弊或苛急而人重困或软弱而姦不息得其中者其公绰乎细大必躬亲刚柔不吐茹甚称厥职惜而不迁然智者常忧忠者常劳亦非吾以平施御臣下之道也尚书六职天官首之辩论官材澄汰流品比诸内史选妙秩清询衆用能无易公绰尔宜饰躬承命以裴王崔毛为心苟副吾言用称乃职而今而后亦何往而不适哉可尚书吏部侍郎孔戣可右㪚骑常侍制勑昔齐桓公心体懈怠则隰朋侍汉成帝亲重儒术则刘向从今之常侍是其选矣称其任者唯正人乎吏部侍郎孔戣言行谨直风操端庄肃然礼容清庙之器始自筮仕迄于天官虚舟为心利刃在手全才具美时论多之可使珥貂立吾左右从容侍从以备頋问隰朋刘向岂远乎哉可右㪚骑常侍王公亮可商州刺史制勑尚书司门郎中王公亮茂于学精于文文学之外有㭊毫刜钟之用自佐戎律领郡符持宪为郎皆称厥职吾前命刘遵古张平叔为商州刺史继有善政人用乂安今尔代之守而勿失况商土瘠商人贫可以静理而阜安不宜改张而趋数以尔精敏当自得中可商州刺史韦觊可给事中庾敬休可兵部郎中知制诰同制勑职之要莫先乎駮正文之选莫难于司言将使朝纲有条朕命惟允在二者得人而已中大夫使持节苏州诸军事守苏州刺史上骑都尉韦觊精微专直通乎事典可使乎奏议而坐左曹朝㪚大夫尚书礼部郎中上柱国庾敬休温裕端明饰以辞藻可使书诰命而专右席而轮辕凿柄各适所宜夫惟刺史守列城郎官应列宿选任倚注非不荣重然吾左右前后方求正人如觊敬休不宜踈远亦犹有声之玉无颣之珠不置于珮服掌握之间皆非其所也宜自敬谨无忝吾言觊可行给事中㪚官勲如故敬休可尚书兵部郎中知制诰㪚官勲如故白氏文集巻第三十一白氏文集白氏长庆集卷第三十二白氏文集卷第三十二中书制诰二旧体凡三十道李愬赠大尉制田布赠右仆射制韦贯之可工部尚书制太子詹事刘元鼎可大理卿兼御史大夫充西蕃盟㑹使守右司郎中刘师老可守本官充盟㑹副使通事舎人太仆丞李武可守本官兼监察御史充盟㑹判官三人同制许季同可祕书监制张元夫可礼部贠外郎制杨嗣复可库部郎中知制诰制张平叔可禀兆少尹知府事制康日华赠坊州剌史制张籍可水部贠外郎制何士又可河南县令制崔植一子官回授姪某制王起赐勲制萧俛除吏部尚书制温尧卿等授官赐绯充沧累江陵判官制神策军及诸道将士某等一千九百人各赐上柱国勲制李授检校工部郎中充郑滑节度副使王源中授检校刑部贠外郎充观察判官各兼侍御史赐绯紫制柳公绰父子温赠尚书右仆射窦侔父叔向赠工部尚书薛伯高父怿赠尚书司封郎中元宗简父锯赠尚书刑部侍郎皇甫镛父愉赠尚书右仆射韦文恪父渐赠太子少保王正雅父翃赠太子太师范季睦父彦赠礼部郎中八人亡父同制李宗何可渭南今李玘可亰兆府户曹制兵部郎中知制诰冯宿侍御史裴注义武军行军司马御史中丞萧籍饶州刺史齐照邓州剌史浑鐬并可朝㪚大夫同制太常博士王申伯可侍御史盐铁推官监察御史里行高谐河东节度参谋兼监察御史崔植并可监察御史同制温造可起居舎人充镇州四面宣慰使制高芳颕等四人各剌史制崔咸可洛阳县令制周愿可衡州剌史尉迟鋭可汉州剌史薛鲲可河中少尹三人同制杨景复可检校膳部贠外郎郓州观察判官李缓可监察御史天平军判官卢载可恊律郎天平军廵官独孤泾可监察御史寿州团练副使马植可试校书郎泾原掌书记程昔范可试正字泾原判官六人同制前卢州剌史殷枯可郑州剌史制李德修除膳部贠外郎制张正甫可同州剌史制崔琯可职方郎中侍御史知杂制李愬赠太尉制勑故特进行太子少保上柱国凉国公食邑三千户食实封伍伯户李愬在建中嵗泚贼叛换惟太师晟实仗大顺翦而潴之在元和朝蔡宼充斥惟尔愬实奋竒䇿虏而戮之父子之功书于甲令俱为第一焯煇当时矧尔一登将坛六换鈇钺坐论巖廊之道卧理保傅之事方深倚望奄忽沦谢是用当食累叹视朝三辍岂不以爪牙之威缺于外股肱之痛轸于中者乎而弔奠之命赗赙之数虽加常等未表殊恩宜以太尉之秩赠上公之衮歛俾尔被哀荣服忠孝从先太师于九原也不其盛欤呜唿美终必复礼无不答昔尔之勤劳如彼今吾之宠饰如此君臣报施可谓两臻其极焉尔灵有知钦我追命可赠太尉仍令所司备礼册命赐绢二千匹布七百端米粟一千石委度支送田布赠右仆射制勑朕闻古之臣子有忍死効节为忠者有不伤发肤全归为孝者有不頋性命引决为忠者但问所操所蹈何如耳岂系去就生死之间耶噫今有重义如泰山轻生如鸿毛死而不朽者安得不褒扬宠饰使天下闻之所以劝孝心激忠肠然后薄者敦懦者立幸生者耻格也故魏博等州节度观察处置等使起复宁远将军守右金吾大将军员外置同正员检校工部尚书兼魏州大都督府长史御史大夫赐紫金鱼袋田布其父太尉甚贤此子镇阳之乱弘正殁焉而布枕干尝胆誓报寃耻故吾以大将军之旗鼓鈇钺先臣之土壤士卒尽用委付亲加勉谕人鬼之愤期一洩而甘心焉既而激发魏师出疆临敌事有不得已者布亦末如之何卒至于刳心自明遗疏自列谢君于天上报父于地下可谓田氏有孝子国家有烈臣则吾之知臣弘正之知子明矣耸动人聴䀌伤我怀故废临朝可以示哀也加礼命所以示荣也哀荣恩礼至则至矣呜唿曾未足以显尔之节不厌吾之心乎可赠尚书右仆射赐布帛三百叚米粟二千石委度支逐便支遣韦贯之可工部尚书制勑河南尹韦贯之善驭者齐六辔善理者正六官六官成则百事举故吾选贤任旧以次第补之而六卿材吾已得五阙一不可待汝而成贯之以正行明诚为先朝辅始以直进终以直退道有消长徳无缁磷及帅湘潭尹河洛而廉平清壹之政继闻于亰师名简吾心善入吾耳宜置朝右以之厚时风况今之尚书汉公卿也言动可否属人耳目焉固不专率四属程百工备位于冬官而已可工部尚书太子詹事刘元鼎可大理卿兼御史大夫充西蕃盟会使右司郎中刘师老可守本官充盟会副使通事舍人太仆丞李武可守本官兼监察御史充盟会判官三人同制勑太子詹事刘元鼎等夫选可任而任之则用无不适择可劳而劳之则事无不成盖君使臣臣事君之大端也属西夷乞盟求可以莅之者历选多士吾得三人今以元鼎之博通师老之诚谅武之恭敏合而为用不亦可乎尔宜临之以庄示之以信仪形辞气皆有可观必能率服彼戎不独益敬吾使法卿宪秩宠之以遣可依前件许季同可祕书监制勑大理卿许季同国朝以来有刘德威张文瓘唐临为大理卿有魏征虞世南颜师古为祕书监则设官之重得贤之盛人到于今称之今季同以明慎钦恤理刑狱以文学博雅长图籍由廷尉而长祕府论者荣之宜自重其官自远其道又思与刘张唐魏虞颜为比不亦自多乎可祕书监张元夫可礼部员外郎制勑殿中侍御史张元夫官有秩清而选妙者其仪曹贠外郎之谓乎凡殿内御史虽文才秀出功课高等者满嵗而授犹曰美迁有如元夫连膺二选歴彼践此迁以为宜况怒飞青冥翔集禁陛由兹去者十八九焉汝知之乎思有以称可尚书礼部员外郎杨嗣复可库部郎中知制诰制勑权知兵部郎中杨嗣复朕闻前代制诰中书令侍郎舍人通掌之国朝已来或以他官兼领惟其人是用不限于资秩职署焉予以为然多繇是选前所命者时称得人研实覈名次第及汝汝嗣复根于义训播为令器文焕发而才秀出不当汨没于郎吏间况贞元中汝父为中书舍人甚称厥职今使汝继书吾命成一家言堂搆国华在于此举尔宜兢兢祗励无陨其名可库部郎中知制诰张平叔可亰兆少尹知府事制勑商州刺史张平叔为人廉直为政简惠前后歴掾邑宰郡守而去思来暮之谣继闻于人听焉及副盐铁官刺商雒郡会课报政亦甲于他官自贞元以来用三科取士奉详明政术可以理人之诏而得其名有其实者几何人哉平叔居其一也能効若是何用不臧故事内史缺未补间亚尹得行大京兆事试可而即真者往往有之故其选任日益难重尔宜称所举慎厥职无堕大以勤小无急弱以缓强夕念朝行遵吾约束可亰兆少尹知府事康日华赠坊州刺史制勑汉令军中士有不幸死者得以棺敛传送若是而已犹四方归心矧吾褒赠以荣之恻隐以将之显其忠抚其后亦所以激生者节岂独慰逝者魂乎左神䇿军赴行营正将试太常卿康日华领王师死王事军书置奏朕甚悼焉可赠坊州刺史张籍可水部员外郎制勑登仕郎守国子博士张籍文敎兴则儒行显王泽流则歌诗作若上以张敎流泽为意则服儒业诗者宜稍进之顷籍自校祕文而训国胄今又覆名揣称以水曹郎处焉前年以来凡歴文雅之选三矣然人皆以尔为宜岂非笃于学敏于行而贞退之道胜也与之宠名者可以奖夫不汲汲于时者可守尚书水部员外郎㪚官勲如故何士乂可河南县令制勑汉朝郎官出宰百里故今京邑令缺多命尚书郎补焉朝议郎尚书水部员外郎何士乂慎检和易介然有常守而勿失可使从政然能佩弦以自导带星以自勤则缓急劳逸之间必使适宜而会理矣以尔舒退故吾进之可守河南县令㪚官如故崔植一子官回授姪某制勅丞相植典职枢务亦既逾嵗而能明我目达我聪左右我躬以底于道况属郊祀摄賛大仪宠钖之间植宜加等而念其犹子乞用推恩既叶旧章允膺新命其姪某可某官王起赐勲制勅中书舍人王起等朕临御之始庆赏遂行卿士大夫逓加勲秩自武骑尉以上十有二转自起已下十有四人咸赐以勲举书于籍可依前件萧俛除吏部尚书制勑古者君使臣以礼臣事君以忠季代已还鲜由兹道先皇帝创于是故在位十五载凡解相印者殆二十人多宠为大僚或付以兵柄矧予小子宜有加焉而辅弼之臣尝经一日造吾膝沃吾心则思与之始终厚申恩礼不唯劝感来者且不敢失坠先志也尚书右仆射萧俛忠肃孝敬佐吾为理以勤事国以疾退身本末初终不失其道既免枢务倚为右揆加恩超等复吾前言而俛继上让章至于三四敦谕烦切陈乞弥坚是用正命为选部尚书而冠六卿统百职尚可以表吾宠重亦所以成尔谦光尔宜钦厥止慎厥终无忝我褒扬之命可吏部尚书温尧卿等授官赐绯充沧景江陵判官制勑温尧卿等今之俊又先辟于征镇次升于朝庭故幕府之选下台阁一等异日入为大夫公卿者十八九焉荆门景域南北大府而尧卿等或已叅军要或方受兵书各命以官分试其事名秩章绶分而宠之夫千里之行始于足下苟自强不息亦何远而不届哉可依前件神策军及诸道将士某等一千九百人各赐上柱国勲制勑古之善为国者劳不忘而赏不滥有赏一人而为僭者有千百人而不为费者其要在当否而已不系于衆寡也朕自统御已来忽忽有念念天下材力之将勇敢之士进有征讨之苦退有守捍之勤藏之中心何尝蹔忘而亟因大庆思洽普恩某等若干人咸进勲级并可上柱国李授检校工部郎中充郑滑节度副使王源中授检校刑部员外郎充观察判官各兼侍御史赐绯紫制勑万年令李彤侍御史王源中等舜以五长绥四国若今之节制也周二十聮率诸侯若今之廉察也国家合为一柄付有功诸侯故其陪臣选任益重或辍朝籍授简书者往往而有况承元有大忠于国受重任于外使其承上莅下敬始善终实在庶寮叶力以济今以宰京邑有理剧之用如水在器挠之不浊以源中立宪府有紏正之能如刃发硎割之无滞一可以倅戎事一可以佐轺车二职交修在此一举台郎宪吏金印银章加乎尔身无忝我命可依前件栁公绰父子温赠尚书右仆射窦侔父叔向赠工部尚书薛伯高父怿赠尚书司封郎中元宗简父锯赠尚书刑部侍郎皇甫镛父愉赠尚书右仆射韦文恪父渐赠太子少保王正雅父翃赠太子太师范季睦父彦赠礼部郎中八人亡父同制勑古人有云树欲静而风不止子欲养而亲不待向无显扬襃赠之事则何以旌先臣徳慰后嗣心乎故朕每施大恩行大庆而哀荣之命未尝阙焉银青光禄大夫行尚书吏部侍郎上䕶军河东县开国子栁公绰父温等咸有令子集于中朝资父事君移忠自孝本于严训酬以宠名赐命追荣各高其等呜唿存者不匮往者有知斯可以载扬兰陔之光辍风树之叹耳可依前件李宗河可渭南令李玘可京兆府户曹制勑李宗何等夫纲一提则群目举源一澄则衆流清故朝庭命官师选寮属亦得其人矣按内史公绰奏宗河学古修已练逹理道乃乞为甸县令玘励节徇公通详典故乞为天府掾况渭隂封坼之守邑祠曹赋籍之要司位虽未高职亦不细宜乎以三语自试以一同自効无俾尔长贻失举之责焉可依前件兵部郎中知制诰冯宿侍御史裴注义武军行军司马御史中丞萧籍饶州刺史齐照邓州刺史浑鐬并可朝㪚大夫同制勑某官冯宿等凡品法之制有九自五而上谓之贵阶而宿司吾言注持吾宪籍照以降皆着勤由朝议郎一进而及此此之所以为贵者䕃子及命及妻岂唯腰白金服赤茀从大夫之后而已宠数既重思有以称之并可朝散大夫太常博士王申伯可侍御史盐铁推官监察御史里行高谐河东节度叅谋兼监察御史崔植并可监察御史三人同制勑某官王申伯学优行茂饰以词藻执礼定议多得其中某官高谐温庄洁白不交势利某官崔植外和内直通知政典在伦辈内而人皆谓之滞淹唯是二三子之才吾得于御史中丞僧孺御史吾耳目官也非清明劲正不泥不挠者安可使辨淑慝振纪律广吾之聦明焉并命同升无忝是举可依前件温造可起居舍人充镇州四面宣慰使制勑殿中侍御史温造尝紏天府不旷官驰轺车不辱命况为人外和内决以兼济为心扷居殿中以备时使会吾忧两河间事求可谕朝㫖慰人心者使焉揆効酌能汝中吾选故不待满岁擢为右史出则䘖吾命入则记吾言奖任不轻思有所立可依前件高芳颕等四人各赠刺史制勑故某官高芳颕等昔文王葬枯骨之无知也但恻隠之心不忍弃也故天下皆归仁焉况捐躯之魂死节之骨见危併命朕甚闷之深州故十将高某等四人皆从战阵连殁王事褒赠之数宜其有加并命追荣以光地下可依前件崔咸可洛阳县令制勑度支员外郎崔咸汉以四科辟士求多略不惑强明决㫁者任三辅令故今四京令缺亦择尚书郎有才理者补之而咸在郎署中推为利用加以词学縁饰吏能操割洛阳必有余刃然宰大邑如烹小鲜人扰则疲鱼扰则馁寛勐吐茹其鉴于兹可洛阳令周愿可衡州刺史尉迟鋭可汉州刺史薛鲲可河中少尹三人同制勑前复州刺史周愿等夫劳者之思休息病者之思救疗人之本情也今兵戈甫定物力未丰如闻湘衡也汉之间人有疲困宜择良二千石俾休息而救疗之而愿鋭鲲等前以符竹分领三郡皆有善政逹于朝廷举课考能无愧是选息劳救病其有望于汝乎河中吾之股肱郡也贰尹职而佐府事者亦在得人命鲲处之无荒厥职可依前件杨景复可检校膳部员外郎郓州观察判官李绶可监察御史天平军判官卢载可恊律郎天平军廵官独孤泾可监察御史寿州团练副使马植可试校书郎泾原掌书记程昔范可试正字泾原判官六人同制勑某官杨景复等士子不患无位患已不立苟有所立人必知之惟尔等六人藴才业文咸士之秀者果为贤侯交辟俾朕得闻其姓名是用各进其秩分授以职若修饰不已筹谋有闻则鸿渐之资当从此始而景复禀训祇命颇着令称故因满嵗特假台郎古者公臣之良入补王职朝奖非远尔其勉之可依前件前庐州刺史殷祐可郑州刺史制勑某官殷祐夫吏寛信则人人不偷吏廉明则人人尽力吾观祐之为政其近之乎前守庐江能率是道歳会课第甲于他州俾精前功且伫来効宜换符竹移牧郑人在春秋时郑为侯国武公善于其职子产遗爱于人人无古今吏有能否听吾用汝汝其嗣之可郑州刺史李徳循除膳部员外郎制勑尚书左士郎自奏议弥纶外凡邦之牲豆之品醴膳之数实紏理之命文昌长佐春官卿以朝㪚大夫守祕书丞上柱国李徳循籍训于台庭业官于书府揆才考第得补为郎司膳缺员尔宜专掌可尚书膳部员外郎余如故张正甫可同州刺史制勑冯翊吾左辅也分理浩壤率先风化故其选次任内史一等而冠四方岳牧之首焉宜求吏课高位望重者分部共理以夹辅亰师尚书右丞赐紫金鱼袋张正甫自登台阁为人谠直物论时望敬而重之及领藩部为政寛简将吏黎庶信而爱之所谓朝廷正臣郡国良吏常有惠政加于是邦迨兹五年去思犹在故辍台辖再委郡符宜敬服新命増修旧政俾吏畏如夏日人归如流水慎于终始典于厥官可持节同州诸军事守同州刺史充本州防御使散官勲如故崔琯可职方郎中侍御史知杂制勑近嵗以来副相多缺朝纲国纪专委中宪而侍御史一人得揔台事以左右之今御史中丞徳𥙿以中散大夫行尚书吏部员外郎上柱国崔琯守文无害莅事惟精在郎署中推有才理奏补是职请观其能因而可之仍加宠秩操执举措尔无自轻可行尚书职方郎中兼侍御史知杂㪚官勲如故白氏文集卷第三十二白氏文集白氏长庆集卷第三十三白氏文集卷第三十三中书制诰三旧体凡二十八道册新廻鹘可汗文册廻鹘可汗加号文韦绶从右丞授礼部尚书薛放从工部侍郎授刑部侍郎丁公着从给事中授工部侍郎三人同制李谅除泗州剌史兼团练使当道兵马留后兼侍御史赐紫金鱼袋张愉可岳州剌史同制裴廙授殿中侍御史制裴通除检校左㪚骑常侍兼御史大夫充回鹘弔祭册立使制元稹除中书舎人翰林学士赐紫金鱼袋制孔戣授尚书左丞制授柳杰等四人官充郑滑节度推廵制韩愈等二十九人亡母追赠国郡太夫人制授骆峻太子司议郎梧州剌史赐绯鱼袋兼改名玄休制刘緫弟约等五人并除剌史赐紫男及姪六人除賛善洗马卫佐赐绯同制王元辅可左羽林卫将军知军事制尚书工部侍郎集贤殿学士丁公着可检校左㪚骑常侍越州剌史浙东观察使制郑絪可吏部尚书制重授李晟通事舎人制徐登授醴泉令制王汶加朝㪚大夫授左賛善大夫致仕制元公度授华隂令制唐州剌史韦彪授王府长史杨归厚授唐州剌史刘旻授雅州剌史制郑絪乌重胤马揔刘悟李佑田布薛平等亡母追封国郡太夫人制奉议郎殿中侍御史内供奉飞骑尉赐绯鱼袋卢门可劒南西州云南安抚判官朝㪚大夫行开州开江县令杨汝士可殿中侍御史内供奉充劒南西川节度叅谋等制李演赠太子少保制李谅授寿州剌史薛公干授泗州剌史制柳公绰罢监铁守本官兵部侍郎制崔元备张惟素郑覃陆瀍韦弘景赐爵制刘纳授棣州剌史制李肇可中㪚大夫郢州剌史王镒朗州剌史温造可朝㪚大夫三人同制册新廻鹘可汗文维长庆元年嵗次辛丑四月景寅朔二十一日景戌皇帝若曰唐有天下垂二百载列圣垂拱八荒即叙舟车之所及日月之所照威绥仁董罔不响化惟北之气积厚而灵灵发象生生为豪杰义信武烈代为名王南西东方亦有君长较雄鬬智莫之与京国朝已来清风泽或効功伐或申婚媾同和恊比以託于今今朕不德祇嗣大统推义布信以初为常矧乎柔远申恩睦邻展礼兹惟旧典垂自祖宗䖍奉恭行安敢失坠咨尔九姓廻鹘君登里罗羽録没密施句主録毗伽可汗地生竒特天赐勇智英姿所莅雄略所加诸戎杂虏爱畏柔服风靡山立清宁一方宜人有土受天百禄时推代嗣实来告予曰予一人实邻册命是用遣使朝议大夫检校左㪚骑常侍兼少府监御史大夫云骑尉赐紫金鱼袋裴通副使朝议大夫守少府少监兼御史中丞袭魏国公食邑三千户赐紫金鱼袋贾疄等持节备物册为登里罗羽録没密施句主録毗伽可汗于戏善必有邻徳无不答此崇恩礼则彼竭信诚克保大义永藩中夏昭昭天地实闻斯言册回鹘可汗加号文维长庆元年嵗次辛丑某月朔某日皇帝若曰北方之强代有君长作殿玄朔宾于皇唐粤我祖宗钖乃婚媾五圣六纪二邦一家此无北伐之师彼无南牧之马兵匣锋刃使长子孙叶徳保和以至今日咨尔廻鹘君登里罗羽録没密施句主録毗伽可汗义智忠肃武决勇健天之所授时而后生故东渐海夷西亘山狄惠宁威制鳞帖草偃声有闻于天下气无敌于荒外而能事大图远纳忠贡诚请仍旧姻誓嗣前好朕惟睦邻是务柔远为心既降和亲之命遂申饰配之礼礼物大备宠章有加喜动隂山光增昴宿夫以廻鹘雄杰如彼庆荣若此虽自贵曰天骄子未称其盛虽自尊曰天可汗未称其美宜赐嘉号以大夸将来今遣使某官某副使某官某等持节加册为信义勇智雄重贵寿天亲可汗于戏釐降展亲大徳也进册加号大名也宜乎思大徳称大名懋哉始终钦若唐之休命韦绶从右丞授礼部尚书薛放从工部侍郎授刑部侍郎丁公着从给事中授工部侍郎三人同制勑尚书右丞韦绶等朕在东宫时先皇帝垂慈圣之徳念予冲蒙选端士通儒使讲贯今古自礼乐刑政暨君臣父子之道博我约我日就月将俾予今不至墻面克荷丕训大扬耿光实绶放公着之力也故朕嗣位未逾时月或自郡邸或自省署征擢宠用为丞郎给事官虽超拜职亦俱举师道光而心愈让人爵贵而心益恭宜更褒升重酬辅导以绶精粹辨博有先儒之风可作秩宗以放端明慎重行君子之道可居宪部以公着检敬规度得有司之体可二冬官于戏贞百工平五刑典三礼皆重任清秩子无爱焉盖欲表二三子道不虚行而明予一人徳无不报也绶可礼部尚书放可刑部侍郎公着可工部侍郎余并如故李谅除泗州刺史兼团练使当道兵马留后兼侍御史赐紫金鱼袋张愉可岳州刺史同制勑扼淮压湘之列城曰泗与岳舟车会焉军戎屯焉是二郡守则易为政先是分领者多会有政嵗时罢去长吏数易人必重困宜择良二千石救而养之以谅自澄城长讫尚书郎中间又再为州牧三宰剧县皆苦心䘏隐煦妪及物操刃决滞蠧騞有声而愉亦学古入仕甚自修饰河西有政次于谅焉故命愉守岳命谅守泗仍以戎职留事宪简章绶一加于谅谅其听之哉异日吾将以重官剧职处尔尔安得不副吾所急用尔所长更宜以难理之郡自试尔各依前件裴廙授殿中侍御史制勑某官裴廙贞观初张行成为殿中侍御史紏劾廵察时以为能朕思弘贞观之风故选御史府官亦先其精敏则正者以尔廙动循道理语必信直励其志节有类行成因授厥官无忝吾举可殿中侍御史裴通除检校左㪚骑常侍兼御史大夫充廻鹘弔祭册立使制勑语曰使于四方不辱君命可谓士矣况驰輶轩奉玺书称天子之使以燿焜絶域者岂容易其选哉少府监裴通温敬忠实加之谨敏有言语可任以专对有辩识可委以便宜属北方君长来告代嗣求可以将命展礼申吾哀荣之恩者其任不细颇难其人择臣者君而通可使命爲副丞相而加金貂之贵授册与节临轩遣之庶乎远而有光华且欲使絶俗殊邻益敬吾使也可依前件元稹除中书舍人翰林学士赐紫金鱼袋制勑仲尼曰志有之言以足志文以足言言之无文行而不远故吾精求雄文达识之士掌密命立内庭甚难其人尔中吾选尚书祠部郎中知制诰赐绯鱼袋元稹去年夏㧞自祠曹贠外试知制诰而能芟繁词刬弊句使吾文章言语与三代同风引之而成纶綍垂之而为典训凡秉笔者莫敢与汝争能是用命尔为中书舍人以司诏令尝因暇日前席与语语及时政甚开朕心是用命尔为翰林学士以备访问仍以章绶宠荣其身一日之中三加新命尔宜率素履思永图敬终如初足以报我可中书舍人翰林学士赐紫金鱼袋孔戣授尚书左丞制勑汉诏丞相嵗举质直忠厚逊让者盖所以急贤俊扶政教厚风俗也然则退藏踈贱之士苟有一善尚搜而扬之况任久位崇才全望重而不致于急官要职者安可以纪纲庶政而羽仪朝庭焉正议大夫守右㪚骑常侍上柱国赐紫金鱼袋孔戣自十年来历中台左曹国庠卿寺洎藩守近侍之职各于其任皆有可称矧又贞白端庄淡然自立进无矜满之色居无墯替之容求之周行不可多得若戣者宜尚扶政教厚风俗之选也尚书丞掌决百事枢辖六曹晋魏已还右卑于左惟有立者可以紏吏惟无瑕者可以律人无以易戣往恭乃位可尚书左丞㪚官勲赐如故授栁杰等四人官充郑滑节度推廵制勑试太子司议郎栁杰等古者公府得自选吏属今仍古制亦命领征镇者必先礼聘而后升闻矧郑滑帅承元输忠仗顺炳焉有大节于国奉上莅下实借寮寀以左右之而杰等或縁饰词华或贮蓄才行揣摩思诚以待已知宜展筹谋用光慰荐杰可谋官充郑滑节度推官韩愈等二十九人亡母追赠国郡太夫人制勑王者有襃赠之典所以旌往而劝来也其有淑顺之徳标表母仪者圣善之训照烛子道者又有名高秩尊禄养之不逮者霜降露濡孝思之罔极者非是典也则何以显其教而慰其心焉国子祭酒韩愈母某氏等藴德累行积中发外归于华族生此哲人为我荩臣率由兹训教有所自恩不可忘是用启郡国之封极哀荣之饰呜唿殁而无知则已苟有知者则显扬之孝追宠之荣可以逹昊天而贯幽穸矣往者来者监予心焉可依前件授骆峻太子司议郎梧州刺史赐绯鱼袋兼改名玄休制勑某官骆峻桂林守土臣式方言梧为要郡兵后人困乞廉贞吏以抚之又言峻守道抱器可以起用朕方思良吏以活元元适副所求即可其奏官寮郡印命服嘉名四者与之足为优异峻宜副所举慎所为无以滋章为聪明无以卤莽为高简勉率中道往安梧人可梧州刺史刘緫弟约等五人并除刺史赐紫男及姪六人除賛善洗马衞佐赐绯同制勑某官刘约等惟尔先父太师济经武秉哲为国元臣镇阳之役实殁王事茂勲大节书于旂常惟尔兄司空緫象贤纂戎以续名业纳忠于王室振耀其家声而尔约等亦能禀守其风忠恭孝友念其义方训而不堕居贵介之地而不骄况兼器能皆可任用授郡符而加命服者五昇朝序而佐环衞者六朱轓紫绶焕赫相望勲徳之家于斯为盛呜唿昔武子有遗爱晋人怜其子赵季有笃行汉朝宠其弟今以济之仗顺积善宜钟庆于子孙以緫之输忠立爱可延赏于弟姪多与爵禄予无惜焉欲使天下知尔父兄忠顺之若彼而国家报施之如此可依前件王元辅可左羽林衞将军知军事制勑国家设十二衞犹汉之有南北军而左右羽林尤称亲重自诸衞而移镇者谓之美迁左神武将军王元辅生勲伐之家通理之事佐戎临郡率着能名以掌勾陈而䕶建章备廵警而严羽衞大将军事假而行之宜励初终副兹宠任可依前件尚书工部侍郎集贤殿学士丁公着可检校左㪚骑常侍越州刺史浙东观察使制勑古者通守守土刺史按部从宜务简今则合之故任日崇而选日重非廉平简直兼恺悌之徳者曾不足中吾选焉某官丁公着尝以学行礼法诲予一人报德图劳连加宠擢起曹书殿兼而委之二职増修三命益敬朕以浙河之左抵于海隅全越奥区延袤千里宜得良帅俾之澄清往分吾忧无出尔右假左貂而帖中宪操郡印而握兵符勉哉是行伫闻报政可依前件郑絪可吏部尚书制勑天官太宰秩序常尊自昔迄今冠诸卿首非位望崇盛者不可以处之而朕即位已来凡命故相领者三矣迨此而四可不重乎东都留守防御使检刑部尚书兼御史大夫荣阳县开国公郑絪有邴吉之寛裕子产之恭惠合而为用藩辅四朝故事遗爱留于官次国之都府半在东周委以保釐人安吏肃重烦耆徳入领冢卿昔魏用崔琰毛玠典吏曹一时之士以廉节自励国朝以宋景李乂掌选部亦能遏絶讹伪振张纪纲官无古今得人则理吾言及此欲尔继之可吏部尚书重授李晟通事舍人制勑李晟昔管仲云升降揖让进退闲习臣不如隰朋今通事舍人近此选也而晟常中此选善于其职故相导通奏之节宣扬拜起之仪引而賛之不闻失礼既终䘮纪宜服官常可使束带曵裾为吾谒者可通事舍人徐登授醴泉令制勑徐登亰兆尹言登前为泾阳令清廉简直奉法爱人请补醴泉再考其绩昔子路理蒲仲尼诲曰爱而恕可以容困温而㫁可以抑姦今醴泉人与蒲相类宜用此道往训养之嵗时之间期于报政可醴泉县令王汶加朝㪚大夫授左賛善大夫致仕制勑王汶善修其身为时良士善训其子为国宪臣况以时制之年知终请老不加优秩何厚吾风礼大夫七十而致仕故吾以朝散賛善二大夫之爵加乎尔身惟秩与年两皆得礼以兹退去亦足为荣可依前件元公度授华隂令制勑元公度吾欲理化万方故自近始前授大宗正䎖印绶使牧华人䎖能副吾此心选吏责课言公度廉明有守乞宰华隂当道东西往来先是为邑者多饰厨传舍奉宾客以沽名誉而不亲吾人尔能革之足为良宰敬长畏法无慢乃官可华隂县令唐州刺史韦彪授王府长史杨归厚授唐州刺史刘旻授雅州刺史制勑韦彪等善官人者先考其能然授以事使轮辕凿柄各适其用则群职庶政得以交修今以彪宦久年高勤于为政俾从优逸入补王宫以归厚文行器能辱在巴峡励精为理绩茂课高区区万州岂尽所用且移大郡稍展竒才以旻早着戎功通详吏事西南物土罔不周知习俗从宜宜守严道分命以职各用所长庶乎咸修乃官同底于理可依前件郑絪乌重胤马揔刘悟李佑田布薛平等亡母追封国郡太夫人制勑经曰立身扬名以显父母孝之终也而絪等学文武之道以饰厥躬可谓善立身矣居将相之位以光大其门可谓能扬名矣夫自家所以刑国本立而后道生必待我哀荣之恩方成尔始终之孝是用启封追号各显乃亲慰后光前孝道备矣可依前件奉议郎殿中侍御史内供奉飞骑尉赐绯鱼袋卢商可劎南西川云南安抚判官朝㪚大夫行开州开江县令杨汝士可殿中侍御史内供奉充劎南西川节度叅谋四人同制勑劒南西川云南安抚判官奉议郎殿中侍御史内供奉飞骑尉赐绯鱼袋卢商等士之束发立身为知已用也无远迩无逸劳但问所务者何从者谁耳今蜀之帅潞之长皆勤于述职妙于㨂贤多得其㑺材乐告以善道故以叅其选焉或从事有劳或即戎奔命辍玄黄之着述振铜墨之滞淹以良士而賛贤侯宜乎多成功而鲜败事矣勉思所立各服乃官李演赠太子少保制勑夫生立勲勤下以忠事上也殁加褒饰上以义答下也忠义臻其分哀荣极其恩而君臣之道全矣故奉天定难功臣开府仪同三司检校兵部尚书兼左衞上将军御史大夫李演忠信以为干义勇以为器器与干合郁成将材故出长诸侯入统七叶拊循警衞朕甚頼之方深倚仗遽此沦谢兹予所以当宁兴念废朝轸怀闻鼙鼓而长太息者也追崇之命宜有加焉可赠太子少保李谅授寿州刺史薛公干授泗州刺史制勑泗州刺史李谅等诗云恺悌君子人之父母朕三复斯言往往兴叹安得循吏俾父母吾人乎吾前命谅为泗守未即路会寿守植卒因改谅守寿命公干守泗谅之理课前诏详矣公干自尚书郎连领二郡政平法一甚便于人加以有理戎之材可付留事故辍军保仍宪秩而兼宠之夫寿与泗皆郡之大者也谅与公干皆二千石之良者也以大郡委良吏不亦宜乎噫谅无忘澄城之理公干无替亳城之政则恺悌之化吾有望于二郡焉谅可寿州刺史公干可泗州刺史栁公绰罢盐铁守本官兵部侍郎制勑某官栁某昔先皇帝知尔有材元和已来应用不暇及领擢管漕运之务属陵寝郊丘之礼财给事集时乃之功宜有转移以均劳逸况闻牢笼无遗利课督有常规今诏刑部尚书播代之亦令守而勿失朕将兴理化先务根本凡百职事悉归有司惟兹夏官实掌戎政简稽调补今方其时司马贰卿佐乎邦国是尔本职无忘增修可守兵部侍郎崔元备张惟素郑覃陆瀍韦弘景赐爵制勑崔元备等礼尊重于复土事莫大于慎终使朕以孝敬之诚获贡于先帝实頼左右侍从之臣服勤祇事展四体而一心诚俾予无悔赏不敢忘爵不敢爱尔宜䟽封服命而扬之可依前件刘约授棣州刺史制勑前齐州刺史兼御史中丞刘约故太保济之子太尉緫之弟也吾常思济之功緫之忠而嘉约之谨厚累迁至齐州刺史在官无败事罢秩有去思念旧録能宜当宠用况公侯之后约有通才封域之间棣为要郡委之共理谁曰不然可使持节棣州诸军事棣州刺史依前御史中丞㪚官勲如故李肇可中㪚大夫郢州刺史王镒朗州刺史温造可朝㪚大夫三人同制勑朝请大夫使持节澧州诸军事澧州刺史上柱国赐紫金鱼袋李肇等乃者李景俭使酒获戾而肇等与之会合饮失于检慎宜有所惩由是左迁分为郡守今首㘴者既复班列縁累者亦当征还但以长吏数易其弊颇甚况闻三郡皆有政能人方便安不宜迁换故吾以采章阶级并命而就加之盖汉制进爵秩降玺书慰劳良二千石之㫖也尔当是命得不勉哉白氏文集卷第三十三白氏文集白氏长庆集卷第三十四白氏文集卷第三十四中书制诰四新体祭文册文附凡五十道赠刘緫太尉册文传良弼可郑州剌史制河北榷监使检校刑部郎中裴弘泰可权知贝州剌史依前榷盐使制崔陵可河南尹制侯丕可霍丘县尉制崔楚臣可兼殿中侍御史制王庭凑曾祖可赠越州都督祖未怛活可赠左㪚骑常侍父昇朝可赠礼部尚书制崔群可祕书监分司东都制董昌龄可许州长史制柳经李襃并泗州判官制张讽等四人可兼御史中丞侍御史监察御史同制啖异可滁州长史许志雍可永州司户崔行俭可隋州司户并准赦量移制程执抚亡父懹信赠太保李佑亡父景略赠太子少传栢耆亡父良器赠太子少保白余盛亡父孝德赠太保同制严誉可桂管观察使制杜式方可赠礼部尚书制武昭除石州剌史制梁希逸除蔚州剌史制卢元勋除隰州剌史制杨孝直除滑州长史制张嘉泰延州长史制魏玄通除深王府司马制杨造等亡母追赠县太君制张植李翺等二十人亡母追赠郡县夫人制陈中师除太常少卿制衢州剌史郑群可库部郎中齐州剌史张士阶可祠部郎中同制元稹可太子左谕德依前入蕃使制卢昂量移州司户长孙铉量移遂州司户同制李石杨縠张殷衡等并授官充泾原判官同制李演除左卫上将军制康昇让可试太子司议郎知钦州事兼充本州鎭遏使陈后可试太子舎人知峦州事兼充本州镇遏使李颙可试太子通事舎人知賔州事兼賔澄峦横贵等五州都游奕使冯绪可试太子通事舎人知田州事充右江都知兵马使滕殷晋可试右卫率府长史知瀼州事兼充左江都知兵马使五人同制西川大将贺若岑等一十二人授御史中丞殿中监察及诸州司马同制前右羽林将军李彦佐服阕重除本官兼御史中丞知军事制奉天县令崔鄯可仓部贠外郎判度支案制翰林待诏李景亮授左司御率府长史依前行诏制故监州防秋兵马使康太崇赠邓州剌史制刘緫外祖故瀛州剌史卢龙军兵马使张懿赠工部尚书制刘緫外祖母李氏赠赵国夫人制萧俛一子回授三从弟伸制贾疄入回鹘副使授兼御史中丞赐紫金鱼袋制张屺授庐州剌史兼御史中丞制韩公武授左骁衞上将军制姚元康等授官充推官掌书记制杨玄谅等三十人加官制李益王起杜元颕等赐爵制王计除莱州剌史呉暐除蓬州剌史制义武军奏事官虞候卫绍则可检校祕书监职如故制深州奏事官卫推试原王友韩季重可兼监察御史充职制袁干可封州剌史兼侍御史制华州及陜府将士吉少华二千三百三十五人各赐勲五转制祭廻鹘可汗文赠刘緫太尉册文维长庆元年四月某日皇帝若曰朕闻古有履忠仗顺生而太有为者又有功成身退殁而永不朽者非正气令徳间生挺出则高名大节孰兼之哉故天平军节度使检校司徒兼侍中楚国公刘緫降自天和立为人杰得君于先帝叶运于昌时纂戎弓裘守土燕蓟迨此一纪北方晏然有开必先纳欵于我沈断大事奋扬竒谋捧幽都四封之图挈卢龙三军之籍尽献阙下高谢人间感动君臣惊激忠义頋妻子若脱屣视富贵如浮云惟道是从奉身以退仲连事成而蹈沧海子房名遂而追赤松贤明所归今古一致朕方改授兵柄移镇郓郊命作司徒倚为左相期奋乃志将沃朕心而天不慭遗邦失柱石夫臣戴君如元首则君视臣如股肱股肱或亏何痛如是兹朕所以废朝轸念备礼加恩庸建尔于上公盖襃赠之崇重者也呜唿尔緫尚知之乎今遣使某官某副使某官某持节册赠尔为太尉傅良弼可郑州刺史制勑金紫光禄大夫使持节沂州诸军事行沂州刺史兼御史中丞骑都尉傅良弼燕冀之间纷扰之际多垒失守孤城保全介于险中率乃麾下转战郊野来觐阙庭徇义灭亲忘家䘮子忠勤勇烈人所难能若不褒升何劝来者海沂剖竹未足报功溱洧颁条可兼观政敬承后命无替前劳可使持节郑州诸军事行郑州刺史兼御史大夫㪚官勲如故河北榷盐使检校刑部郎中裴弘泰可权知贝州刺史依前榷盐使制勑某官裴弘泰以干蛊之才领盐卤之务管榷条制动皆得宜观其所能若有余地可假兼职俾之牧人而河北列城久乏良吏俗多思理政不难施亦犹冻馁之人易为衣食今予命尔煦而饫之襦袴之谣伫入吾耳可兼知贝州刺史崔陵可河南尹制勑河洛千里都畿在焉俾之又安属在尹正凤翔陇州节度观察处置等使正议大夫检校礼部尚书兼凤翔尹御史大夫上柱国开国男食邑三百戸赐紫金鱼袋崔陵有精敏之用㓗直之操施于有政由是知名始资州县之劳卒致公卿之位况刺部有理行主计无愆违尹右辅而镇西郊盖奖能报勤之㫖也昔吴公为河南守谨身廉平人服敎化袁安为河南尹政令清肃号为严明谁其嗣之无易陵者往为袁则勿替能名可检校礼部尚书兼河南尹㪚官勲封赐如故侯丕可霍丘县尉制勑赐太常寺奉礼郎翰林待诏上护军侯丕夫执艺以事上奉诏而处中其于出入谨身夙夜祗命比他局署实倍恭勤既宠之以职名又优之以禄俸盖先劳后食之义也汝其承之可守寿州霍丘县尉依前翰林待诏勲如故崔楚臣可兼殿中侍御史制勑成徳军节度押衙银青光禄大夫检校太子宾客兼监察御史崔楚臣材膺瓜士职在牙旗每祗命以奉辞必竭诚而得礼既嘉详敏亦念恭勤式示宠名宜迁宪秩可殿中侍御史余如故王庭凑曾祖可赠越州都督祖末怛活可赠左㪚骑常侍父昇朝可赠礼部尚书制勑成徳节度鎭冀深赵等州观察处置等使金紫光禄大夫检校工部尚书兼鎭州大督府长史大夫上柱国大原县开国男食邑三百户王庭凑曾祖故忠武将守左武衞大将军员外置同正员兼试太常卿五哥之等鬼神有知履孝敬者福禄王侯无种仗忠信者富贵来我有列臣本于良胤奋发而励节许国感激而扬名显亲夫教必有初徳无不报安有收其材而遗其本爱其后而忘其先乎是用褒崇以弘宠泽庶使闻者起孝作忠可依前件崔群可祕书监分司东都制勑前武宁军节度徐泗濠等观察处置等使正议大夫检校兵部尚书使持节徐州诸军事兼徐州刺史御史大夫上柱国赐紫金鱼袋崔群受天至宝为国重器始自修己移于事君辅弼藩宣不失其道及离征镇召赴阙庭方登道途遂遘疾恙正在颐养之际岂任朝谒之劳诚宜许以便安不可阙其禄食而移秩外史分曹东周加宠优贤无易于此且有后命俟其有瘳可守祕书监分司东都㪚官勲赐如故董昌龄可许州长史制勑将仕郎权知泗州长史兼殿中侍御史赐绯鱼袋董昌龄顷为宰邑今賛郡符皆闻约已之名每展在公之节稽其器局允谓廉能议以稍迁用彰勤効可许州长史兼侍御史㪚官勲如故柳经李褒并泗州判官制勑征事郎前河南府河南县尉柳经儒林郎试太子通事舍人李褒等濒淮列城泗州为要控转输之路屯式遏之师故府有寮军有倅选择补署得闻于朝庭而经等皆有所长宜当是选守臣置奏因而可之仍加秩命用示优宠经可监察御史充泗州团练副使㪚官如故襃可试太常寺恊律郎充武宁军节度泗州兵马留后判官仍故名言㪚官勲如故张讽等四人可兼御史中丞侍御史监察御史同制勑义成军节度马歩都知兵马使光禄大夫检校太子詹事兼侍御史上柱国张讽等御史府自中执宪暨察视之官皆显秩也唯怀材而展効者可以授焉尔等昨领偏师出疆赴难指踪而去摩垒而还忠勇勤劳宜有加奖故以宪职第而宠之可依前件啖异可滁州长史许志雍可永州司户崔行俭可隋州司户并准赦量移制勑守袁州司马员外置同正员啖异等有司奉新制明旧章凡负疵瑕必霑庆泽况尔等各有才用多淹嵗时谴累重轻递从恩贷班资远迩率以例迁如闻进修岂忘牵复可依前件程执抚亡父怀信赠太保李佑亡父景略赠太子少傅栢耆亡父良器赠太子少保白余盛亡父孝徳赠太保同制勑中㪚大夫检校右㪚骑常侍兼右神武军大将军知军事御史大夫上柱国河东县开国男食邑三百戸赐紫金鱼袋程执抚父赠太子太保怀信等咸有忠勲播为先徳悉承义训垂在后昆故吾令臣皆乃爱子袭弓裘而禀诗礼犹水木之有本源将使天下之为人子者感恩天下之为人父者知劝宜加宠赠以表显扬可依前件严谟可桂管观察使制勑汉置部刺史掌奉诏条紏吏理盖今观察使职耳桂林秦郡也东控海岭右扼蛮荒自隋迄今不改戎府地远则权重俗殊则理难驯而化之非才不可朝议大夫前守祕书监骁骑尉赐紫金鱼袋严谟尝守商洛刺黔巫州部县道谧然安理是能用寛勐相济之政抚夷夏杂居之人故也迹其往効式是南邦况尔操行端和文学精茂宾寺书府善于其官勉副前言伫申后命可使持节都督桂州诸军事守桂州刺史兼御史中丞桂州本管都防御观察处置等使㪚官勲如故杜式方可赠礼部尚书制勑生有宠禄殁有襃崇此王者所以明终始之恩厚君臣之道也故桂州本管都防御观察等使正议大夫使持节都督桂州诸军事守桂州刺史兼御史中丞上柱国南阳县开国男赐紫金鱼袋杜式方庆袭台庭任当垣翰服名教乃保家之子树风声为守土之臣尽礼事君劳心奉职奄忽沦逝念之恻然况近属连姻远藩捐馆闻讣之命实悼中心赠饰之恩宜加常等俾趋荣于八座用贲宠于九原可赠礼部尚书仍赙布帛二百叚米粟二百硕委度支逐便支遣武昭除石州刺史制勑某官武昭王师伐蔡尔在行间致命奋身挑战当寇忠愤所感卒获生全求之军中不可多得司马以尔信直谨厚可领边城尔宜酬乃已知副我朝奖抚獯戎杂居之俗安离石重困之人勉而莅之其任不细可石州刺史梁希逸除蔚州刺史制勑某官梁希逸顷为蔡将陷在贼庭知有君臣不顾妻子率其所属当战阵前反斾倒戈飜然归我忘家之士希逸有之间从司空再平淮右指踪衘命皆称所使可以移用俾之守疆北边列城蔚为冲要雄右军号务兼钱刀醻勤选能俾乃兼领宜思来効以续前劳可蔚州刺史兼横野军使并知本州铸钱事卢元勲除隰州刺史制勑卢元勲乃者镇师身䘮戎师承元纳欵之际栢耆将命之初军情汹然未知向化而元勲挺身奋臂出于衆中指明安危分别逆顺颜色不挠声气甚厉言行事立朕甚多之虽有优升未酬义烈宜以一郡宠而旌之用劝四方闻其风者可隰州刺史杨孝直除滑州长史制勑杨孝直早以材力从戎冀方专习武经通知吏事承元移镇孝直实来询谋驱驰有所禆助军郡之佐宠秩非轻用答忠劳以明劝奖可滑州长史张嘉泰延州长史制勑前丹州司马张嘉泰一从戎旅多历嵗时奉职有劳率身无过军部长佐资秩不卑自丹转延颇为优穏题舆便道往守乃官可延州长史魏玄通除深王府司马制勑魏玄通有御侮之才扞城之略服勤戎职善守边州训旅牧人有可称者夫文武迭用出入序迁所以闗才能而均劳逸也尔宜解绶郡邸曵裾王门饰躬慎仪以奉朝谒可依前件杨造等亡母追赠太君制勑通事舍人杨造翰林待诏某亡母等生播徽华殁留仪范训保家之子为有国之臣或相礼庭或待诏金马咸居禁近率有忠勤风树之心必忧深而思远蓼萧之泽宜自叶而流根并启邑封各从子贵扬名之孝与汝成之可依前件张值李翺等二十人亡母追赠郡县夫人制勑寿州刺史张植亡母某氏等夫忠于上者教有所自仁于下者恩有所延孝理之风实繇此作当今良二千石皆与朕共理虽禄不逮养而名可显亲将慰匪莪之心宜流自叶之泽俾从子贵咸赠邑封陈中师除太常少卿制勑尚书吏部郎中兼侍御史陈中师早以体物之文待问之学中乡里选第甲乙科及筮仕立身皆有本末不背俗以矫逸不趍时以沽名从容中道自致问望累践郎署再叅宪司官无卑崇事无简剧如玉在佩动必有声为时所称何用不可朕以立国之本礼乐为先今之太常兼掌其事贰兹职者不亦重乎历代迄今谓之清选往复是命伫观有成予方急才尔宁乆次可太常少卿衢州刺史郑群可库部郎中齐州刺史张士阶可祠部郎中同制勑某官郑群等今之正郎班望颇重中外要职多繇是迁故其所选不得不愼必循名实而后命之群与士阶乆典名郡谨身化下有循吏之风会课陟明宜当是选国之大事在祀与戎一掌祠曹一司武库各领其要尔宜敬之群可库部郎中士阶可祠部郎中元稹可太子左谕徳依前入蕃使制勑通事舎人元稹东宫之有谕徳犹上台之有骑省也清班优秩所选非轻朕前遣使臣往修戎好以稹言信行敬命为介焉扬旌出壃反驾奔命有所启奏多叶便宜乃知得人可以卒事故加是命以宠劝之可太子左谕徳依前入蕃使卢昻量移州司戸长孙铉量移遂州司戸同制勑万州司戸叅军卢昻等顷负疵瑕各从谴谪或远窜荒裔或未复班资既逢荡涤之恩俾及转迁之命况闻修省以克已固将校试而用能吾无弃人汝宜自効可依前件李石杨縠张殷衡等并授官充泾原判官同制勑李石等用武之地曰泾与原合为一镇控扼夷虏朕授布钺责其成功布乃祗惕受命思有以自辅者因上言石縠殷衡等学业才画堪置幄中分务列官咸可其请而布忧边甚切选士必精尔宜各竭所能为知已用可依前件李演除左衞上将军制勑王者法勾陈设环列非勲勤之将信近之臣则何以久张爪牙转置肘腋者也某官李演尝从德宗皇帝南蒐于梁籍名功臣谓之定难洎出分戎律入拱宸居内外周旋不懈于位交㦸之下周庐肃然今之转迁示益亲信移领左广仍叅夏卿夫八屯之警廵七萃之勤墯尔为其正尽得察之宜惜前劳无隳乃力可依前件康昇让可试太子司议郎知钦州事兼充本州镇遏使陈倓可试太子舍人知峦州事兼充本州镇遏使李颙可试太子通事舍人知宾州事兼宾澄峦横贵等五州都游奕使冯绪可试太子通事舍人知田州事充右江都知兵马使滕殷晋可试右衞率府长史知瀼州事兼充左江都知兵马使五人同制勑容州本贯经略招讨左押衙兼右厢兵马使康昇让等有奉职徇公之勤有理戎殄㓂之効其帅公素上章以闻吾方念劳尔宜受赏况容之诸郡有大小郡之兼职有重轻量能第功分命而往噫方藩虽远朝听甚卑有善必闻无功不録吾言及此欲尔知之可依前件西川大将贺若岑等一十二人授御史中丞殿中监察及诸州司马同制勑丞相镇蜀志在忧邉俾静蕃蛮实资将校故加宠任以责成功某官某等若干人类例勲劳进登班秩宪官名重郡佐禄优叅以命之足为荣奖尔宜恭承主帅慎守封疆戮力一心无落戎事可依前件前右羽林将军李彦佐服阕重除本官兼御史中丞知军事制勑军有羽林用法星象綂之爪士以拱宸居某官某前以忠劳选登戎衞而能训勇力之士以备时使申谁何之令以奉徼廵夙夜祗严不懈于位既终䘮纪宜复官常假中执宪之名行上将军之事勉修旧职用副新恩可依前件奉天县令崔鄯可仓部员外郎判度支案制勑奉天县令崔鄯大凡南宫郎无非慎选者也况官之属有堆案盈机之文有月计嵗会之课故贠郎不可逾时缺不待满嵗迁事剧才难㫁可知矣而鄯自操白简宰赤县绳举违谬惠养鳏惸皆有善声耆于官次岂能于彼而不能于此乎尔宜率廪人佐计务决繁折滞期有可观可依前件翰林待诏李景亮授左司御率府长史依前待诏制勑某官李景亮夫执艺事上者必揆日时计劳绩而后进爵秩以旌服勤况待诏宫闱饰躬晨夜比于他职宜有加恩宫坊衞官以示优奖可依前件故盐州防秋兵马使康太崇赠邓州刺史制勑故某官康太崇尝习韬钤夙称拳勇使之训旅能叶武经使之守疆能着戎绩永言殂谢宜及襃荣俾追宠于朱轓庶知恩于黄壤可赠邓州刺史刘緫外祖故瀛州刺史卢龙军兵马使张懿赠工部尚书制勑故某官张懿徳善者将启后人忠孝者克扬前烈有美必复宜其然乎而懿仗忠履义体仁养勇学究韬略艺穷骑射负幽燕之劲气虽振其名有将相之长才不得其位命屈当代庆流后昆有外孝孙为吾贤帅以忠许国以顺克家扬名显亲自义率祖推恩外族归美前修俾追八座之荣以辍九原之叹可依前件刘緫外祖母李氏赠赵国夫人制勑李氏族茂本枝行光内则柔明缮性和淑保身辅佐良人克谐家道训成贤女作相令门善积于中福延于后叚公威徳当流庆于外孙令伯孝心愿推恩于祖母式遵赠典用賛徳芬宜崇大国之封追正小君之命可赠赵国夫人萧俛一子回授三从弟伸制勑吏部尚书萧俛顷在台庭时逢郊礼大行庆泽先及辅臣当延赏于胤嗣愿推恩于友爱厥有典例因而从之尔弟伸可命可河中府叅军贾疄入回鹘副使授兼御史中丞赐紫金鱼袋制勑少府少监贾疄行人之官官必有介所以敬王事而重国命也以尔疄禀训台鼎饰躬搢绅自登班行多历年祀恪勤官次保守令名斯可以卒贰使臣谕申朝㫖宜假宪秩仍加命服以示兼宠俾之出疆况继好二邦奉辞万里副车之任选亦不轻兹吾使能期尔复命可依前件张屺授庐州刺史兼御史中丞制勑卢龙军节度判官检校刑部郎中张屺司徒緫言尔从事于幽蓟之间有年嵗矣尝委事任备观器用务丛而益辨职久而弥勤颇出辈流宜加奖擢况公侯之嗣幕府之英余庆所钟有才如是今以名郡宠而任之旌善劝能仍兼中宪可庐州刺史韩公武授左骁衞上将军制勑朝㪚大夫检校左㪚骑常侍兼右金吾衞将军御史大夫上柱国赐紫金鱼袋韩公武我元老之令子也孝于家忠于国故出则秉旄钺入为执金吾宠任益崇谦敬弥着而勤于夙夜疾疠所侵上陈表章乞就颐养夫环衞之列心膂之臣虽亲信之寄则同而劳逸之间或异宜辍繁重俾从便安可检校左㪚骑常侍兼左骁衞上将军御史大夫㪚官勲如故姚元康等授官充推官掌书记制勑朝㪚郎行祕书省祕书郎姚元康儒林郎试太常寺恊律郎郑懿等益部浮阳皆大征镇也文昌全略皆贤将相也而能以礼聘士以职任才多闻得人咸乐为用况尔等筹谋文藻各负所长苟能賛察廉掌奏记孜孜不怠翩翩有声慰荐襃升其则不远元康可试左武衞仓曹叅军充劎南西川观察推官㪚官如故懿可试左金吾衞兵曹参军充横海军节度掌书记㪚官如故杨玄谅等三十人加官制勑右神策军忻州行营兵马使试太常卿杨玄谅等夫材不録则劝善之道废勤不赏则念功之典缺而玄谅辈凡三十人咸列禁戎远从征讨临难有身先之勇奔命无道弊之劳宜以禄秩酬其忠効所谓材不失选赏不逾时亦欲使为善者不疑有功者速劝也可依前件李益王起杜元颕等赐爵制勑李益等去年春朕以陵寝事大哀惶疚心而益等斋慄奔走各率其职俾予孝道刑于四海何尝一日而忘之耶因命有司举常典凡爵之高下视执事之重轻有司亦能遵我成命第而次之进给益封无有不当由益而下尔宜钦承可依前件王计除莱州刺史呉暐除蓬州刺史制勑王计等咸以材略载笔从军艺学智谋霈然足用多历年纪备尝艰危进退周旋不闻失道司徒弘正详奏以闻因以竹符分命试吏而莱蓬二郡各介一方牧人者但不扰其心不夺其力则虽华夷南北土物不同皆可以自足自遂矣宜用此道往安养之可依前件义武军奏事官虞候衞绍则可检校祕书监职如故制勑某官衞绍则服勤藩镇敷奏阙庭奉主帅之表章达军府之情状嘉其忠効宜可襃升俾洽新恩用充旧职可依前件深州奏事官衞推试原王友韩季重可兼监察御史充职制勑某官韩季重上将临戎陪臣将命详其奏报颇尽事情特加宠章用奖劳効王官宪职以示兼荣可依前件袁干可封州刺史兼侍御史制勑安南兵马使封州刺史兼监察御史袁干委质藩方悉知戎旅尝驱宼盗累着功劳故命迁领郡符超升宪简足以安荒俗耀远人敬而承之无替前効加封州刺史华州及陜府将士吉少华二千三百三十五人各赐勲五转制勑某官吉少华等距河重镇分陜近藩俾遏寇虞实资士旅劳既同力赏宜徧行次第其名书于勲籍可各赐勲五转祭回鹘可汗文维长庆元年嵗次辛丑月日皇帝遣使朝议大夫检校右㪚骑常侍兼少府监御史大夫云骑尉赐紫金鱼袋裴通致祭于故爱登罗汨没蜜施毗伽保义可汗之灵奥以英武之姿雄奇之䇿抚有九姓制临一方气吞诸戎名播上国况能向风纳欵继好息人代为亲邻嵗入职贡方頼威略共清寰瀛倚为长城永固中夏而天殱骄子国䘮名王夺气色于隂山霣精光于昴宿凶讣云至悲怀用深故遣使臣往将国命展弔奠之礼申哀荣之恩犹有明灵当鉴诚意尚飨白氏文集卷第三十四白氏文集白氏长庆集卷第三十五白氏文集卷第三十五中书制诰五新体凡五十道亰兆尹卢士政除检校左㪚骑常侍兼中丞瀛漠二州观察等使制武宁军军将郭晕等五十八人加大夫賔客詹事太常卿殿中监制赠仆射苏兆男三人妻兄一人并被蔡州诛戮各赠太子賛善大夫等制王士则除右羽林大将军制前谷熟县令李季立授奉天丞兼监察御史充廻鹘使判官制李怀金等各授官制王日简可朝㪚大夫徳州剌史制薛元赏可华原县令制王承林可安州剌史制严绶可太子少傅制源寂可安王府长史制郑枋可河中府河西主簿制乔弁可巴州剌史制薛戎赠左㪚骑常侍制辛弁文可淄州长山县令制知汴州院官侍御史卢蒙可检校仓部贠外郎陜府院官卢台可兼侍御史郑滑院官李克恭可试大理评事独孤操可䘙佐并依前知院事同制王智兴可检校右㪚骑常侍兼御史大夫充武宁军节度副使领本道兵马赴行营制田群可起复守左金吾卫将军贠外置兼澶州剌史制杨于陵母亡祖母崔氏等赠郡夫人制邵同贬连州司马制郑公逵可陜府司马制刘泰伦可起复谒者监制王师闵可检校水部贠外郎徐泗濠等州观察判官制薛从可右淸道率府仓曹制义武军行营兵马使高从政等五人河东节度行营兵马使傅义等二十四人并破贼可御史大夫中丞侍御史制故奉天定难功臣试殿中监陈日荣等一十二人可赠商邓唐隋等州剌史制叚斌宗惟明等除检校大理太仆卿制户部尚书杨于陵祖故奉先县主簿杨冠俗可赠吏部郎中于陵奏请廻赠制故光禄卿致仕李恕赠右㪚骑常侍制刘悟妻冯氏可封长乐郡夫人制夏州军将二人授待御史制日试诗百首田夷吾曹璠等授魏州兖州县尉制卫佐崔蕃授楼烦监牧使判官校书郎李景让授东畿防御廵官制李愬李愿薛平王濳马揔孔戢崔能李翺李文恱咸赐爵一级并回授男同制故工部尚书致仕杜羔赠右仆射制幽州兵马使刘悚除左骁卫将军制前幽州押衙瀛州剌史刘令璆除工部尚书致仕制卢衆等除御史评事制张伟等一百九十人除常侍中丞賔客詹事等制梁璲等六人除范阳管内州判司县尉制渤海王子加官制石士俭授龙州剌史制韩苌授尚辇奉御制孟存授成都府少尹制杜元颕等赐勲制商州寿州将士等赐勲制内侍杨志和等授朝㪚大夫制内侍常赵弘亮加勲制乌行初授卫佐制乌重胤妻张氏封邓国夫人制亰兆尹卢士玫除检校左㪚骑常侍兼中丞瀛漠二州观察等使制勑夫疆理天下壤制四方乗时省置何常之有故方隅未宁务先经畧则专委方伯以揔綂之及兵革甫定思弘风化则并命连帅以分理之朕常以幽蓟一方环封千里延袤广莫专制实难属元改辕新帅进律因而制置以叶便宜盖王者弛张变通之要也亰兆尹卢士玫为人端和为政寛简自尹京辇人甚便安今司徒总籍甚尔名叶从人望河间列郡乞委士玫因而可之必易为理况新造之府经始之政劳俫安辑是尔所能俾珥左貂兼执中宪宠任不细勉哉是行可依前件武宁军军将郭晕等五十八人加大夫宾客詹事太常卿殿中监制勑某官某顷以齐冦发狂王师致讨武宁裨将五十八人虽有元戎指踪制胜实由衆校同心许国合力成功宜以宪秩储寮寺卿府监举申赏典用益勲庸可依前件赠仆射苏兆男三人妻兄一人并被蔡州诛戮各赠太子赞善大夫等制勑故某官男某等淮㓂之起尔陷其中能守父训不失臣节竟遇蠭虿并为鲸鲵葵将死而心倾劒虽埋而气在毒延御侮祸及维私将贲幽魂宜追宠命俾赠青宫之秩用伸赤族之寃可依前件王士则除右羽林大将军制勑羽林所设上法星文军衞之中号为雄重称兹选任不易其人左骁衞将军王士则勲戚之家义方之子发身学劒余力知书早践班荣累叅环列职近而身弥检慎任久而心益恭勤卑以自居劳而不伐况一备禁衞四为偏将滞扵久次宜有超升俾领上军仍迁右广綂良家之骑士训期门之材官宠任不轻无堕于事可右羽林军大将军前谷熟县令李季立授奉天丞兼监察御史充回鹘使判官制勑某官李季立蕃国通聘使臣告行上请属寮同役王命以尔常为令长颇有干能加之恪恭可备选择假威宪职兼命邑丞足示优荣勉勤任使可依前件李怀金等各授官制勑博野镇都虞候殿中监李怀金等戮力戎行叶谋王事既展扞城之効弥彰奉国之心不加宠荣何劝忠勇敬授爵命勉思令图可依前件王日简可朝㪚大夫徳州刺史制勑前代州刺史代北军使王日简吾闻任有才则事集奖有劳则功劝以日简尝为代守军睦人安旌効所能可居要地是用超登阶级迁领郡符励精壹意其聴吾言夫主忧则臣劳时危则节见今㓂戎暴起封域未宁是忠臣奋竒谋烈士展殊効之日也朝立功而夕受赏汝其念之哉可徳州刺史薛元赏可华原县令制勑前大理丞薛元赏甸服之制也树以尹正承以令长上下有綂而理化行焉以元赏前为廷尉丞察狱评刑颇闻敬慎寺卿奏课邑宰缺员故移钦恤之心使布惠和之化上承尔长下字吾人无或越思而垂统理可华原县令王承林可安州刺史制勑安陆古郧国矣介荆汉之间承军旅之后宜得谨良长吏以养理之也前相州刺史王承林比刺安阳勤修其职録劳奖善故申命焉况尔生勲伐之家早阶宠禄宜自修立以光大其门尔当思勤俭以检身务㢘平以临下率吏用礼劝人归农勿慎勿佻一遵吾之约束可安州刺史严绶可太子少傅制勑东朝保傅历代尊崇汉择名儒任先䟽广晋求耆徳选在山涛实资六傅之贤用弘三善之道检校司徒兼太子少保严绶文雅成器恭谦致用出领重镇以帅诸侯入为具寮以长卿士历践中外备尝艰虞殆三十年勤亦至矣况理心以体道知命而安时是谓教诲之人可领调䕶之任由保迁傅尔其敬之可太子少傅源寂可安王府长史制勑义成军节度判官检校兵部员外源寂早膺慰荐累展才能谋画有终恭勤无怠守臣推善列状升闻可使束带立朝庭曵裾游藩邸俾从宾佐入补王宫郑枋可河中府河西主簿制勑郑滑观察推官试太子通事舍人郑枋名列士林职叅军府修身无阙从事有劳既展効于即戎宜试能而补吏俾之紏邑庶有可观可依前件乔弁可巴州刺史制勑权知巴州刺史乔弁前假竹符俾临巴郡一意为理三年有成州人借留㢘使置奏既因会课宜及陟明九仞之功无亏一篑无忸真授而怠初心可巴州刺史薛戎赠左㪚骑常侍制勑夫有名扵时有劳扵国尽忠以事上遗爱而及下则必生享宠禄殁加褒崇所以旌善人而劝来者故浙东观察使越州都督兼御史中丞薛戎挺英于冠族擢秀于士林凡践官荣皆着声绩及授符节委之察㢘自江而东政成人又老而将智病且知终方觐阙庭而捐馆舍是用废朝轸念加赙申恩俾増九原之光追备八貂之列可依前件辛弁文可淄州长山县令制勑赵州临城县令辛弁文既有英材又知臣节遁逃㓂难奔走道途言念忠劳宜加恩奖俾换铜墨移宰长山可依前件知汴州院官侍御史卢蒙可检校仓部员外郎陜府院官卢台可兼侍御史郑滑院官李克恭可试大理评事独孤操可衞佐并依前知院事同制勑盐铁官漕运职小大远迩罗布于四方自丞相播兼领以来而撮大纲覆群吏职以能进能秩由课迁法无僭差人有惩劝今台蒙克恭操等咸当是举分命以官勉副已知无忝成命可依前件王智兴可检校右㪚骑常侍兼御史大夫充武宁军节度副使领本道兵马赴行营制勑沂州刺史御史大夫王智兴李愿李愬之镇武宁地汝为裨将励节忘身济成大功汝实有力奖其诚効擢授郡符海沂之间又着声绩宜加新命以宠旧劳仍提鋭师往副戎律夫将之抚衆如子弟则衆之视将如父兄苟推赤心而无疑必蹈白刃而不悔勉亲士卒伫翦㓂戎可依前件田羣可起复守左金吾衞将军员外置兼澶州刺史制勑前左武衞将军田羣忠谨立身韬铃嗣业自叅戎衞尤见恭勤而燕蓟之间澶为要郡公侯之后羣有令名俾分符竹之荣伫济弓裘之羙宜夺情礼起而用之杨于陵母亡祖母崔氏等赠郡夫人制勑大孝存乎始终殊恩被扵幽显追荣之命安可废耶戸部尚书杨扵陵亡祖母崔氏等风范有初光尘未昧发挥妇道标表母仪施及孝孙陟于高位夫藴徳者垂裕于后扬名者光昭其先俾彰积庆扵中故许推恩而上各从宠赠用显贻谋可依前件邵同贬连州司马制勑朝议大夫守衞州刺史兼御史中丞邵同宠在专城职当守土不承制命擅赴阙庭违越诏条叛离官次将惩慢易宜举宪章可连州司马仍驰驿发遣郑公逵可陜府司马制勑朝议郎守原王府长史上柱国赐绯鱼袋郑公逵衆推士行时许吏才自列班荣尤彰恭恪夙夜匪懈春秋已高宜罢曵裾之勤往賛坐棠之理是为优秩用答令名可守陜州大都督府右司马㪚官勲赐如故刘泰伦可起复谒者监制勑朝议郎前行内侍省内谒者监上柱国赐紫金鱼袋刘泰伦古者有中涓谒者皆侍奉亲近之臣也今之宠秩亦由旧焉况泰伦有行艺可以饰身才干可以掌务监临内署朝请中闱谨密端和甚宜厥职久于其事无之实难宜加进秩之恩仍举夺情之典勉承奖任勿替初终可起复朝议大夫行内侍省内谒者监王师闵可检校水部员外郎徐泗濠等州观察判官制勑前徐泗濠等州观察支使朝议郎殿中侍御史内供奉上骑都尉赐绯鱼袋王师闵朕以师律授智兴智兴以军书辟师闵才既为知已用官不俟满嵗迁所以使能而责理也然则賛㢘察安戎旅既命之后吾有望于尔焉勉副所从伫展来効可检校尚书水部员外郎兼殿中侍御史充徐泗濠等州观察判官勲赐如故薛从可右清道率府仓曹制勑三品子薛从惟汝父平守吾藩镇能以忠力殄冦安人畴庸既以启封延赏亦宜及嗣勉承义训无忝宠章可朝㪚郎行右清道率府仓曹叅军义武军行营兵马使高从政等五人河东节度行营兵马使傅义等二十四人并破贼可御史大夫中丞侍御史制勑古者赏不逾时所以劝勲庸也爵有加等所以激忠勇也而某官高从政等以义武之师綂晋阳之甲前蹈白刃中推赤心大摧贼徒连告戎捷超荣速赏尔实当之故视军功递迁宪秩破竹之势其思有终可依前件故奉天定难功臣试殿中监陈日荣等一十二人可赠商邓唐隋等州刺史制勑春秋崇褒善之义国家厚追荣之宠其身殁而名不殒时去而恩未及者大司马得稽勲籍举而行之故某官某等凡十二人按状征书宜加宠命饰终之典其可废乎可依前件叚斌宗惟明等除检校大理太仆卿制勑义武军节度都押衙兼侍御史叚斌衙前虞候捡校太子宾客宗惟明等㓂虞未平将校方用宜以爵赏劝其忠劳而斌奔命献俘惟明奉章告捷各勤乃事咸造于庭并加宠荣以示优奖斌可试太仆卿依前兼侍御史惟明可检校大理卿余各如故戸部尚书杨于陵祖故奉先县主簿杨冠俗可赠吏部郎中于陵奏请回赠制勑故某官杨冠俗贻厥孙谋垂裕后世扬其祖羙不忘先也以冠俗之栖迟下位道屈扵时以于陵之光大其门庆钟于后生不逮事殁有追荣宜加义率之心用举饰终之典可赠吏部郎中故光禄卿致仕李恕赠右㪚骑常侍制勑故某官某国老之子藩臣之兄尝列棘以承家竟悬车而捐馆生加爵宠殁及襃荣兹惟旧章用慰幽穸刘悟妻冯氏可封长乐郡夫人制勑古者有䇿名命妇赐号夫人盖积善于闺门而受封扵国邑也泽潞节度使刘悟妻冯氏传芳茂族作合良臣成此忠贞之功因于辅佐之力礼从夫贵庆叶家肥俾开大郡之封以正小君之命可封长乐郡夫人夏州军将二人授侍御史制勑某官某等早称武艺久隷军麾禀命元戎服勤王事或千里移镇从为纪纲或十乗启行倚为肘腋緜历年月积成勤劳不加宠荣何劝忠効并命宪职宜敬承之并可兼侍御史余如故日试诗百首田夷吾曹璠等授魏州兖州县尉制勑乃者魏兖二师以田夷吾曹璠善属文贡置阙下有司奏报明试以诗五言百篇终日而毕藻思甚敏文理多通贤候荐延宜有升奖因其所贡郡县各命以官而倚马贠外衣锦归去以文得禄亦足为荣可依前件衞佐崔蕃授楼烦监牧使判官校书郎李景让授东畿防御巡官制勑某官崔蕃等咸因文行自致班序或佐衞兰锜或典校蓬山各从所知将展其用夫司牧垧野备御都畿所以班马政而遏冦虞也兹皆重务尔勉賛之可依前件李愬李愿薛平王潜马揔孔戢崔能李翺李文恱咸赐爵一级并回授男同制勑封爵之设在乎赏劝有以襃徳有以序勤耸善兴功实由兹道而某官李愬等或望崇台鼎或委重旌旄爰及藩条共分忧寄有劳于事无怠于心宜䟽爵以启封许推恩而及嗣祗受厥命永孚于休可依前件故工部尚书致仕杜羔赠右仆射制勑故某官杜羔生扵士族发为公器敦厚孝友本乎天性文学政事出于余力自立朝右蔼然素风司谏平刑駮议㢘问凡所践历不懈于位以年致政以疾就第出处进退皆叶时中遽此沦谢恻恻兴念夫生有荣禄殁有宠赠所以极君道厚时风亦望人有始卒之义也宜追端揆以申褒饰犹有精爽知吾不忘可赠尚书右仆射幽州兵马使刘悚除左骁衞将军制勑某官刘悚夙负气槩早习骑射才推燕赵之士学究孙吴之书加以忠厚可当任用况有令弟为吾信臣节着艰贞情钟友爱夫宠寄于外莫重于藩垣委任于中莫亲于禁衞加此一职宠示二人岂不为荣季出叔处可左骁衞将军前幽州押衙瀛州刺史刘令璆除工部尚书致仕制勑某官刘令璆勲伐之家弓裘之嗣尝修戎职亦领郡符迨此迟暮知有止足夫壮而奋发以忠事国老而知退以道安身人所难能理宜嘉尚俾超崇秩以宠高年可工部尚书致仕卢衆等除御史评事制勑幽州节度判官卢衆等幽蓟重镇卢龙旧军是吾北门委在上将实资寮佐以济谋猷尔等或叅务戎旃或专司奏记俱因事任各展才能而御史府官庭尉寺吏用申褒奖以劝忠勤勉奉元戎伫成嘉绩张伟等一百九十人除常侍中丞宾客詹事等制勑卢龙军押衙兵马使什将随军某等夫爵赏行于上则忠劳劝扵下有国之典其可废乎吾思蓟师自将及吏合聚衆力镇宁一方緜以嵗年积成勤効今以朝右贵秩宫坊清班举为宠章用申酬奖梁璲等六人除范阳管内州判司县尉制勑卢龙军节度要借梁璲等咸以干能早膺任使各叅军要同济戎功言念恭勤宜加优奖郡掾邑佐分而命之仍兼旧职勉申来効可依前件渤海王子加官制勑渤海王子举国内属遣子来朝祗命奉章礼无违者夫入修职贡出钖爵秩兹惟旧典举而行之石士俭授龙州刺史制勑石士俭东川帅涯上言士俭久习武艺兼通吏事可使为郡责成其功吾闻江油巴夷杂处勿以遐陋而忘缉绥奉法爱人无负知已可龙州刺史韩苌授尚辇奉御制勑韩苌局分六尚职奉七辇兹惟优秩列在通班以尔立身颇恭守事甚谨宜有所奖可升于朝可尚辇奉御孟存授成都府少尹制勑孟存尝参剧务亦牧疲人咸有能名得于主师三蜀征镇屯于成都虽有忠贤委为尹正至于賛修庶务通统诸曹承而贰之实资亚理勉勤厥职无累所知可成都府少尹杜元颖等赐勲制勑中书舍人杜元颖等有位于朝有劳扵事不加庆赐何劝恪勤宜各策名列于勲籍可依前件商州寿州将士等赐勲制勑某官某等大勲者所以驭贵叙劳亢身庇族非因大庆不降殊恩尔皆委质从军服勤事国宜按勲籍分而赐之可依前件内侍杨志和等授朝㪚大夫制勑杨志和等咸分要职列在内司慎静检身恭勤守事宜以章绶命为大夫佩服宠光尔无失坠可依前件内侍常赵弘亮加勲制勑内侍常赵弘亮等列名禁籍祗命宫闱多历嵗时积成劳効宜加勲赏以洽恩荣可依前件乌行初授衞佐制勑乌行初重胤之子早禀义方诗礼弓裘式闻不坠赏延之典本劝忠勲环衞之官兼资慎择非唯父任亦以才升可左衞曹叅军乌重胤妻张氏封邓国夫人制勑古者夫为大夫则妻为命妇况在小君之位未加大国之封岂有唯废徽章抑亦无劝忠力也某官某妻某氏以鸤鸠之徳作合邦君辅成勲猷驯致爵位虽从夫贵未授国封今以南阳本邦善地钖为汤沐加号夫人兹乃殊荣足光闺阃可封邓国夫人白氏文集卷第三十五白氏文集白氏长庆集卷第三十六白氏文集卷第三十六中书制诰六新体凡四十八首镇州军将主怡判官李序先被贼中诛因并死各赠官及优䘏子孙制武宁军阵亡大将军李自明赠濠州剌史制裴弘泰可太府少卿知左藏库岀纳制李昌元可兼御史大夫制田颕可毫州剌史制薛伯高等亡母追赠郡夫人制李佑授晋州剌史制武宁军将王昌涉等授官制马揔亡祖母韦氏赠夫人制路贯等授桂州判官制驸马都尉郑何除右卫将军制封太和长公主制宋朝荣加常侍制赠阵亡军将等剌史制诸道军将等授官制裴度韩弘等名赐一子官并廻授姪女壻等制入廻纥使下军将官吏夏仕戡等四十人授卿监賔客谘议衞佐同制卢昂可监察御史里行知转运永豊院制张惟素亡祖纮赠户部郎中制兴州剌史郑公逵授王府长史李循授兴州剌史同制权知陵州剌史李正卿正除剌史制知渭桥院官苏浰授贠外郎依前职前进士王绩授校书郎江西廵官制湖南都押衙监察御史王璀可郴州司马依旧职制安南告捷军将黄士傪授银青光禄大夫试殿中监制王镒可刑部贠外郎制亰兆府司录参军孙简可检校礼部贠外郎荆南节度判官浙东判官试大理评事韩欣可殿中侍御史廵官试正字朝朴可试恊律郎充推官同制冀州奏事官田练可冀州司马兼殿中侍御史同制薛常可荆州剌史本州团练制牛元翼可检校左㪚骑常侍深州剌史御史太夫制王衆仲可衡州剌史制田盛可金吾将军句当左街事制陈楚男王府谘议参军君赏可定州长史兼御史军中驱使制崔承宠可集州剌史制前贝州剌史崔鸿可重授贝州剌史制前吉州剌史李繁可依前吉州剌史制瀛漠州都虞候万重皓可坊州司马制崔墉可河南府法曹叅军制前河阳节度使魏义通授右龙武军綂军前泗州剌史李进贤授右骁卫将军并检校常侍兼御史大夫制李玄成等授官制马揔准制追赠亡父请廻赠亡祖制权知朔州剌史乐璘正授兼御史中丞制神策军推官田铸加官制裴敞授昭义军判官裴侔授义成军判官各转官制云州剌史髙荣朝除太子賔客河东都押衙制韦绶等赐爵制乌重明等赠官制羽林龙武等军将士各加转制新罗贺正使金良忠授官归国制鎭州军将王怡判官李序先被贼中诛囚并死各赠官及优䘏子孙制勑朕常思镇冀之间弔伐之际有仗顺死义不吾闻者因命弘正列状以闻而某官王怡等顷陷艰虞思伸忠効或名节将立併命于幽忧或义烈临奋失身扵戮辱履危如虎尾视死如鸿毛若无褒扬何劝天下既降饰终之命仍知身后之礼追荣延宠有越常伦冀使死节之魂忠愤之骨知我怜悯殁无恨焉怡可赠左仆射序可赠给事中武宁军阵亡大将军李自明赠濠州刺史制勑王师之讨蔡平郓也自明为武宁裨将隷于元戎凡所指踪必先致命三军之士于今称之有劳未图无禄早代生不及赏殁而加恩庶使勐将义夫闻而相劝曰死犹不忘况生者乎可赠濠州刺史裴弘泰可太府少卿知左藏库出纳制勑前度支河北榷盐使朝议郎检校尚书刑部郎中使持节贝州诸军事兼权知贝州刺史侍御史充本州防御使上柱国赐紫金鱼袋裴弘泰九土之贡百品之货辩其名物谨其出纳常在外府綂以上卿宜求干敏之才以为之贰而弘泰顷分榷务兼抚郡民当军兴之时法行政立则受藏之府事繁物殷量其器能可以专委勉膺是任无替前劳可守太府少卿知左藏库出纳散官勲赐如故李昌元可兼御史大夫制勑通议大夫使持节仪州诸军事仪州刺史兼御史中丞上柱国李昌元弓裘令子疆塲劳臣能读父书甚识戎事每在战阵未甞无功及委蕃条亦闻有政而知臣者君也赏劳者爵也亚相之秩威重宠崇加乎尔身以劝能者可兼御史大夫余如故田颕可亳州刺史制勑正议大夫前检校右㪚骑常侍使持节洺州诸军事兼洺州刺史御史大夫充本州团练使上柱国赐紫金鱼袋田颕自别屯将垒专领郡城而能勤恤师人与之劳逸故临戎则士乐爲用抚下而衆知向方忠勲既彰能政亦着牧守之选吾所重之谯鄼之间人亦劳止授尔印绶往劳来之宜推前心伫立后効可检校左㪚骑常侍使持节亳州诸军事兼亳州刺史御史大夫本州团练使镇遏使散官勲赐如故薛伯髙等亡母追赠郡夫人制勑某夫人某氏等始播妇仪终垂母道教其令子为我良臣而皆茂着才名荣居爵位永言圣善冝及显扬俾追启邑之封式表綂家之训可依前件李佑授晋州刺史制勑牧守之官与吾共理下之安否系乎其人必稽前功方降是命某官李佑夙负材器累经任用当领军郡颇着政声而平阳旧都近罢征镇土疆事物既广且殷借尔良能为予抚字夫均其征役简其科禁谨身省事以临其人而人不安未之有也往弘是道以康晋人可依前件武宁军将王昌渉等授官制勑王昌渉等早以材力召募从军元和已来南征北伐咸有劳绩着于一时主帅上闻乞加褒赏故以寺卿宪职序而宠之无弃前功在申后効可依前件马揔亡祖母韦氏赠夫人制勑某官马揔亡祖母韦氏播兹懿范贻厥嘉谋施及孝孙实居贵仕将明余庆其在追荣不唯垂裕后昆抑亦光昭幽壤宜降封丘之命以慰令伯之心可赠某夫人路贯等授桂州判官制勑藩隅之重委以侯伯军府之要掌在宾寮贯等以文行修身以智谋从事佐亷问澄清之务抚华夷错杂之人俾其乂安实在㕘賛宜及宠命以光所从可依前件驸马都尉郑何除右卫将军制勑周设七萃汉列八屯皆以拱衞王宫肃严徼道统兹骑吏其属亲贤某官郑何擢秀士林挺质公器以贞和陶其性以礼乐文其身善积德门庆连戚里况久践名軄累着声猷念旧奨能宜加荣宠环列之尹不易其人俾宣力于爪牙不失亲于肺腑可右卫将军余如故封太和长公主制勑公主之封号也或以善地或以嘉名立爱展亲兹惟旧典第四女端眀成性和顺禀教静无违礼故组紃有常训动必中节故环珮有常声歳茂秾华日新淑问乃眷肃雍之德俾开汤沐之封可封某公主宋朝荣加常侍制勑河东节度都押衙试太子宾客兼御史中丞宋朝荣甞因战功擢领邉郡揆能适用故有转迁龙楼上寮牙门右职虽有兼命未表殊恩宜加骑省之荣不改宪台之重以兹宠任足报忠勲尔其敬承无隳乃力可检校左㪚骑常侍余如故赠阵亡军将等刺史制勑故某官某等王师问罪至于淄青尔等同执干戈亲当矢石忠而尽瘁勇以亡身或退卒于师或进殁于战俱死王事深恻朕心念捐躯于军前宜追命于泉下郡守之贵以示襃荣可依前件诸道军将等授官制勑平齐之役也诸军指期衆校合战某官等各输戮勇同树勲勤永思积日之劳颇愧踰时之赏故于奖授有所超迁朝右贵班宫坊清秩或参宪职分以命之庶知我心不忘忠力可依前件裴度韩弘等各赐一子官并授姪女壻等制勑某官某等谒庙郊天改元肆眚是为大庆与衆共之矧股肱心膂之臣与吾同体延赏任子其可废乎尔等或以文华或以吏职有所修立禀扵义方自当褒升况霑庆泽俾举展亲之典用叶推㤙之道犹子爱壻各命以官尔其敬承无忝朝奖可依前件入廻纥使下军将官吏夏侯仕戡等四十人授卿监宾客谘议卫佐同制勑某官夏侯仕戡等前命郑懽之入回纥也尔等参护使车用祗王命悉心尽力有恪恭䟦滞之勤焉宜以省寺军卫之班宫坊府邸之列举为宾典分以宠之辩等旌劳扵是乎在可依前件卢昂可监察御史里行知转运永丰院制勑虢州司戸㕘军卢昂前负瑕疵事多暧昧今闻修省善亦昭彰况有大僚同知情状且明非罪仍举有才吾信人言遂可其奏尔思自効无辱所知可依前件张惟素亡祖纮赠戸部郎中制勑右散骑常侍张惟素亡祖某县令某德合上玄才终下位命屈于当代庆流于后昆故其孝孙实登贵仕经曰无念尔祖诗曰贻厥孙谋此言孙之谋能显扬其先祖之德能垂裕于后也不追荣于列宿旌精德于太丘可赠戸部郎中兴州刺史郑公逵授王府长史李循授兴州刺史同制勑郑公逵等或以行称或以才举进修所致班秩不卑改命序迁各适其用且乗朱轮于郡邸曵长裾于王门士子名官至斯亦不为不遇也立朝案部各敬尔官可依前件权知陵州刺史李正卿正除刺史制勑审材之要考察爲先吾之扵人试可乃用李正卿颇闚吏道因假郡符畏法爱人善于其职夫速旌其能则吏劝久于其政则化成未可转迁就加真秩副吾知奖无怠始终可陵州刺史知渭桥院官苏浰授员外郎依前职前进士王绩授校书郎江西廵官制勑某官苏浰甞以干良分领剧务受任称职主者上闻绩既有成赏安可阙前进士王绩亦以艺学籍名太常着其令闻及此慰荐一以课进一以才升咸加班荣同以襃奖台官校职尔各钦承可依前件湖南都押衙监察御史王璀可郴州司马依旧职制勑某官王璀郡司马之官秩禄颇厚凡在戎行有军课者多兼命以优宠焉而璀以鞭弭櫜鞬从事征镇前后主帅咸称有功宜加新命仍率旧职盖欲旌往劳而责来効也尔其勉之可兼郴州司马安南告捷军将黄士傪授银青光禄大夫试殿中监制勑某官黄士傪戎首来降陪臣告捷服勤靡盐将命无违宜以恩荣奖其劳效贵阶崇秩兼而宠之可依前件王镒可刑部员外郎制勑刑曹郎缺朕诏执事择可以善于其职者而殿中侍御史王镒自居殿中能察非法连鞫庶狱多叶平允加以温敏静专可当是选一歳之狱决在秋冬今方其时宜敬乃职京兆府司録㕘军孙简可检校礼部员外郎荆南节度判官浙东判官试大治评事韩佽可殿中侍御史廵官试正字晁朴可试恊律郎充推官同制勑某官孙简等凡使府之制量职之轻重以命官揆时之逺近以进秩俾等衰有常序迁次有常程劳逸均而名分定矣简自登宪司佐相幕府暨紏天府皆有可称而佽等亦以文学发身谋画効用荆阳浙右实籍宾寮况今之公卿大夫皆由此涂出慎尔职事尔无自轻可依前件冀州奏事官田练可冀州司马兼殿中侍御史制勑某官田练干敏立身公勤济事奉州将之手䟽达军人之血诚念其忠劳宜有宠擢假宪名扵殿内迁郡秩扵治中兹谓兼荣尔其敬受可依前件薛常翙可邢州刺史本州团练使制勑新授深州刺史薛常翙平蔡之役常领偏师实立勲劳遂膺宠任今属方隅多故将守用能宜以翙之长材居邢之要地故命鱼符换郡熊轼移辕夫事至而功成时来而节见此忠良之事业也尔其念之哉可依前件牛元翼可检校左㪚骑常侍深州刺史御史大夫制勑某官兼御史中丞权知深州事牛元翼命官之要凡试吏者必俟成効然后即真而元翼有理戎之才扞城之畧权领军郡能修武经士乐人安厥有成绩是用假威台宪真拜郡符仍以金貂示其兼宠吾闻忠臣立节列士垂名其要无他得时而已勉竭材力副予斯言可依前件王衆仲可衡州刺史制勑前䖍州刺史王衆仲聚学修身由文饰吏累经任使颇着良能前牧南康亦闻有政宜新印绶载领藩条而衡湘之间蛮越杂处无以俗陋不慎乃事无以地逺而怠厥心副吾陟明俟汝奏课可依前件田盛可金吾将军勾当左街事制勑右金吾卫将军田盛夫仕宦至执金吾古今所荣重也而盛生勲德门有文武略居贵介而无佚领谁何而有劳言念徼廵之功宜及转迁之命处左摄事以表使能可依前件陈楚男王府谘议㕘军君赏可定州长史兼御史军中驱使制勑某官陈君赏夙承义训幼有令闻专继弓裘之名通知军旅之事因仍宪职兼佐郡符敬服宠章勉从任使崔承宠可集州刺史制勑太子左谕德崔承宠早登班级亟换星霜自陈力于贵朝屡奉辞于外国职因事博绩以劳成就列宫坊既申賛谕之羙分符郡邸伫闻刺举之能宜励公心怟承宠命前贝州刺史崔鸿可重授贝州刺史制勑前贝州刺史崔鸿尝牧贝丘能修其职及辞印绶颇有去思相时之宜从人之望俾换新命再临旧邦况闻贮蓄时材谙详物务而方州思理侯伯荐能勉勤为政之心勿忝知人之举前吉州刺史李繁可依前吉州刺史制勑前吉州刺史李繁累奉藩条皆奏课第故移缙云之政俾牧庐陵之人虽降玺书未临郡邸属鱼章改造熊轼追还事既谋新职宜仍旧勉率分忧之任庶成来暮之謡灜漠州都虞候万重皓可坊州司马制勑某官万重皓甞资武力早备戎行颇历艰虞亦闻勤効而藩隅未靖迁转从宜言念前劳宜加优秩可坊州司马崔墉可河南府法曹参军制勑郓曹观察判官监察御史里行崔墉文行饰躬公清奉职士林推羙藩府荐能军旅之间久资其用忠勤之后不殒其名宜拔才于功臣俾试吏于府掾可依前件前河阳节度使魏义通授右龙武军綂军前泗州刺史李进贤授右骁卫将军并检校常侍兼御史大夫制勑夫文武之才内外迭用军国之任出入递迁斯所以优勲贤而均劳逸也某官魏义通以戎功积久荣委旌旄某官李进贤以军课居多宠分符竹各勤其职咸用所长是以河阳三城镇静而不扰泗滨一郡缉理而有劳我有禁军尔宜分领亲信则倚为心膂动用则张为爪牙苟非其人不付此任咸假貂蝉之贵仍兼宪职之荣勉哉二臣无替一志可依前件李玄成等授官制勑黔州观察使与度支使言玄成等或蕴蓄能才咨谋是籍或分领剧务课绩有成并可奏书各迁宪职勉勤乃事无忝所知可依前件马揔准制追赠亡父请廻赠亡祖制勑夫积善者庆钟于后显扬者光昭于先而揔贵为邦君贤为国士荷贻谋之训用率义之文上献表章有所陈乞朕念其祖徳襃以台郎所以复陈寔必兴之言慰范乔泣涕之思庶使幽显两无恨焉可赠某官权知朔州刺史乐璘正授兼御史中丞制勑乐璘专习武经旁通吏道试补郡守以观其能连帅上闻果副所举夫审官之要在因其所长而任之则政速成而化易就也才既试可官宜即真何以宠之就加宪职可朔州刺史兼御史中丞神策军推官田铸加官制勑田铸官列环卫职参禁军慎检有闻恭勤无怠頋是劳効例当转迁郡佐官寮以示兼宠裴敞授昭义军判官裴侔授义成军判官各转官制勑裴敞等昭义义成今之重镇实借宾介以㕘谋猷而二帅皆勤于奉公精于辟土度才而授职循序而请官颇合所宜咸可其奏可依前件云州刺史髙荣朝除太子賔客河东都押衙制勑髙荣朝常领锐师入攻坚冦因累奖赏位至专城才有所长宜迁戎职功不可忘兼进荣班勉事元戎无替劳効韦绶等赐爵制勑韦绶等去年春夏同奉寝园事集礼成副吾哀敬宜加封爵以报恪勤可依前件乌重明等赠官制勑故某官乌重明等夫生树功勤殁加褒饰有国之常典也重明等在兴元初常执勤于奉天策勲为定难无禄即代有劳未图星嵗屡迁光尘不昧闻鞞之念予心曷忘俾慰幽泉各追显秩可依前件羽林龙武等军将士各加改转制勑夫军卫警则内外严爵赏明则忠勤劝尔等咸以材力列于禁营属去年已来屡陈仪仗虽加赐与未答勤劳因诏有司举行赏典吾匪虚授尔宜敬承文武班资各从序进可依前件新罗贺正使金良忠授官归国制勑新罗使仓部郎中金良忠等朕以文明御时以仁信柔逺声教所及骏奔而来况溟涨一隅舟航万里尔慕我化我图尔劳随其等伦命以宠秩无替前効永为外臣可依前件白氏文集卷第三十六白氏文集白氏长庆集卷第三十七白氏文集卷第三十七翰林制诏一凡三十四道除裴垍中书侍郎同平章事制除叚祐检校吏部尚书兼太子賔客制除赵昌检校吏部尚书兼太子賔客制除郑絪太子賔客制加程执恭检校尚书右仆射制除王佖检校户部尚书充灵盐节度使制除阎巨源充邠宁节度使制授呉少阳淮西节度留后制除程执恭检校右仆射制除郎官分牧诸州制除张弘靖门下侍郎平章事制授范希朝亰西都统制赠吉甫先父官并与一子官制除李綘平章事制授韩弘许国公宝封制除裴度中书舍人制除萧俛起居舎人制除崔群中书舎人制独孤郁守本官知制诰制授沈傅师左拾遣史馆修撰制除许孟容河南尹兼常侍制除李程郎中制裴克谅权知华隂县令制赠高郢官制贬于尹躬洋州剌史制赠裴垍官制除军使邠宁节度使制除韦贯之平章事制除拾遣监察等制除范传正宣歙观察使制边镇节度使起复制除任迪简校校右仆射制除常侍制除裴武太府卿制除裴垍中书侍郎同平章事制门下朕闻后德惟臣良臣惟圣在太宗时实有房杜賛贞观之业在玄宗时实有姚宋辅开元之化咸克佑我烈祖格于皇天朕祗奉丕图懋继前烈思欲贞百度和万邦建中于人垂拱而理永惟房宋之化寤寐求思至诚感通上帝春祐果頼良弼辅予一人正议大夫行尚书戸部侍郎上柱国赐紫金鱼袋裴垍器得天爵文为国华行有根源词无枝叶忠敬恭顺贳之以诚心方洁贞亷辅之以通识玉立不倚金扣有声洎内掌纶言宻㕘枢务严重有大臣之体温雅秉君子之文每献纳之时动有直气当顾访之际言无隠情逺图是经大事能断匡予不逮时乃之功及领他官且司邦赋㑹计务剧出纳事殷投利刃而皆虚委棼丝而必理历试已久全才益彰宜登中枢以副佥望夫宰辅者下执邦柄上代天工为国蓍龟注人耳目尔尚降乃德以亲百姓广乃志以序九流匡朕心以清化源从人欲以致和气予欲宣力汝为股肱予欲询谋汝为心膂予违望于汝弼勿谓不从汝言逆于朕心必求诸道独立勿惧直躬而行明听斯言敬践乃位呜唿罔俾房宋专羙于前可中书侍郎同中书门下平章事㪚官勲赐如故主者施行除叚祐检校兵部尚书右神策军大将军制门下为君之心惟功劳是念有国之典以赏劝为先其有辑睦师徒保绥黎庶尽勤王之节建护塞之勲则宜进以官常委之军要兼文武之秩参内外之荣斯所以彰念功而明懋赏也四镇北庭行军兼泾原等州节度支度营田观察处置等使光禄大夫检校工部尚书使持节泾州诸军事泾州刺史兼御史大夫上柱国鴈门郡开国公叚祐早膺事任累着公忠名因义闻位以勤致自分戎阃实控塞门眀举武经大修边备士卒有勇保障无虞虏不近边农皆狎野展执珪之勤礼沥恋阙之深诚方图尔劳且遂其志夫六官庀职大司马列于前二广分师上将军处其右长夏官以率属领环卫而拱宸苟非信臣安可兼委嘉乃实効副予虚求将慎重其腹心宜进登于喉舌敬服休命勉扬令图可检校兵部尚书右神策军歩军大将军知军事㪚官勲封如故主者施行除赵昌检校吏部尚书兼太子宾客制门下王者以尚齿尊贤为体以念功任旧为心况文武之才有以兼备则中外之职所宜迭居所以宠旧勲而优耆德者也前荆南节度管内支度营田观察处置等使金紫光禄大夫检校兵部尚书兼江陵尹上柱国天水郡开国公赵昌聚学饰身修诚致用乆膺事任累着勲猷綂护交州威惠之声克振鎭临南海抚循之政有经自移部荆门驰心魏阙增修职贡益励忠勤爰举宠章用旌茂绩夫望优四皓然后能调䕶春闱才冠六卿然后能纪纲㑹府惟尔年德足尚可以周旋其间宜增喉舌之荣以崇羽翼之任服我休命其惟懋哉可检校吏部尚书兼太子宾客㪚官勲封如故主者施行除郑絪太子宾客制门下王者重辅弼之任明进退之宜见可即升知否则舍兹朕所以推诚不惑与物无私者也银青光禄大夫守门下侍郎同中书门下平章事兼弘文馆大学士上柱国阳武县开国侯郑絪早以令闻入㕘禁署永惟勤绩出授台司期尔有终匡予不逮歳月滋久谋猷㣲罔清浄以慎身毎因循而保位既乖素履且郁皇猷宜副羣情罢兹枢务朕以其久居内职累事先朝思厚君臣贵令终始俾就优闲之秩用申寛大之恩可太子宾客㪚官勲封如故主者施行加程执恭检校尚书右仆射制门下职参揆务权揔戎麾必惟其人乃授斯柄自非望崇垣翰功着旂常则何以副仪形之求称节制之任我有休命尔其敬承银青光禄大夫检校兵部尚书使持节沧州诸军事兼沧州刺史御史大夫横海军节度支度营田沧景等州管内观察处置等使上柱国邢国公食邑三千戸程执恭义勇立身忠悫成性聚为事业发为勲猷历事先朝久专外阃殿邦而山岳比镇奉国而金石为心动修武经居有循化洎执珪入觐班瑞言旋忠恳内激于心诚恭顺外形扵词气爰举畴庸之典稍增命秩之荣方图前劳且有后命朕思安封域望在勲贤任既切于腹心位犹轻于喉舌以守土勤王之効虽进官封念来朝述职之忠未加宠数特升右揆俾壮中权勉终永图无替成绩可检校右仆射余并如故除王佖检校戸部尚书充灵盐节度使制门下静边之要选将为先夫有统驭之才然后授以节制之任有抚备之略然后镇以夷夏之冲期乎怀遏寇虞慎固封域今予命尔时谓得人开府仪同三司检校刑部尚书兼右卫上将军宁塞郡王食实封二百五十戸王佖忠厚立诚果㫁効用慎始终而行有枝叶践夷险而道无磷缁早练武经累从军职顷逢多垒实佐元戎节着临危功㕘定难位由劳致名以忠闻自列六卿且司七萃星霜屡变金石弥坚宜申命于北辕俾遏戎于南牧进地官以崇新命极勲秩以褒旧功中简朕心外谐佥议况五原重镇诸夏长城修戎政莫先于威声牧邉民莫尚于惠实师杂昆夷之悍训必在和地为獯虏之邻抚宜以信勉率是道往分朕忧嵗时之间期于报政委望斯在尔其聼之可检校戸部尚书兼灵州大都督府长史御史大夫充朔方灵盐定逺城节度副大使知节度事管内支度营田观察处置押蕃落等使仍赐上柱国㪚官封实封并如故主者施行除阎巨源充邠宁节度使制门下华夷要地实为蕃汉鈇钺重柄必授忠贤况乎椅角诸军金汤中夏有坐甲护边之旅任切于拊循有引弓犯塞之虞寄深于备御内作心腹外张爪牙苟非信臣不在兹选奉天定难功臣开府仪同三司检校尚书右仆射兼羽林军统军御史大夫上柱国定襄郡王食邑一千三百戸阎巨源备知虏态明练兵符永惟颇牧之能宜授郇邠之寄长南宫而迁左揆壮西郊而委中权既圗前劳且伫来効于戏十聮之帅可以观政万夫之长可以树勲勉弘令猷副我休命可检校尚书左仆射使持节邠州诸军事兼邠州刺史御史大夫充邠宁庆等州节度管内支度营田观察处置等使功臣㪚官勲封并如故主者施行授吴少阳淮西节度留后制门下议事以制择善而行是适变通庻臻康济此王者所以弘德而息人也况阃外重寄淮右成师建有德以统藩方擢有才以领留府抑惟令典今举行之彰义军马军先锋兵马使正议大夫检校右㪚骑常侍使持节申州诸军事申州刺史兼御史大夫会稽郡王吴少阳忠劳许国贵介承家蓄武略于韬钤宣吏能于符竹属元戎既殁谋帅其难朕将选衆以升试可而用推掌戎务已逾嵗时而能和辑师人勤修土贡布寛简有恒之政动恱人情守恭顺不踰之心静俟君命有嘉大节可假中权宜进列于貂蝉俾增威于貔武仍加勲秩式茂宠章呜唿重观其能我故委之留事载伫其効尔宜勉于后圗敬思是言往率乃职可银青光禄大夫检校左㪚骑常侍依前兼御史大夫使持节蔡州诸军事权知蔡州刺史充彰义军节度管内支度营田申光蔡等州观察处置等使留后仍赐上柱国封如故主者施行除程执恭检校右仆射制门下臣之节极乎忠功君之柄先乎爵赏欲忠者之克懋也故爵有加等欲功者之速劝也故赏不逾时古先哲王实用兹道今我命尔因其旧章横海军节度支度营田沧景等州观察处置等使起复冠军大将军左金吾卫大将军员外置同正员检校兵部尚书使持节沧州诸军事兼沧州刺史御史大夫上柱国邢国公程执恭业传将畧名在勲籍藴天爵以修已忠孝两全竭臣节而事君夷险一致纪纲我列郡节制我成师动扬休声静着茂实自合符征旅奔命出疆暴露历于三时供亿出于二郡整衆而身作师律伐谋而心为战锋服金革而无辞当矢石而有勇雨晦识鸡鸣之信风髙见隼击之威逺略既申茂勲方集朕以恒阳之衆蠢尔无知敺彼生人致之死地每一念至恻然久之与其伤和而济功曷若含垢而修德既罢师旅爰圗勤劳効且居多赏宜从重俾自夏官之长特升右揆之崇奖忠劝功于是乎在承我休命尔其钦哉可检校尚书右仆射余并如故主者施行除郎官分牧诸州制汉宣帝云与我共理者其惟良二千石乎诚哉是言朕毎三复安得循吏副吾此心今之台郎一时妙选甞经任历率有才用虽典曹庀事其务非轻而䘏隐分忧所寄尤重是用并命分牧吾人嵗时之间期于报政戸部郎中某可某州刺史兵部员外郎某可某州刺史朕髙悬爵赏伫期酬効咨尔夙夜其念之哉无俾龚黄专羙前代除张弘靖门下侍郎平章事制夫佐佑天子爕理阴阳平章法度登进贤哲外抚夷狄内安元和使百官修其职一物不失其所此宰相之任也朕思得良弼驯致此道咨予命汝其殆庶乎某官张弘靖惟乃祖乃父代居相位咸有成绩书于旂常尔有忠正恭肃文以礼乐日济其羙振扬家声一时之人谓之才子亟登清贯益着令闻洎出刺陜部移镇蒲坂政不苛细甚得人心寮吏将卒皆乐为用清简之化闻于亰师由是郑风缁衣之好汉庭玄成之羙朝望时议翕然与之人谋既同朕志亦定乃用登尔于左辅授尔以大政尚克钦乃嘉命业乃代官竭其股肱服我前训呜唿三代为相邦家之光尔其念哉无替乃前人之徽烈授范希朝京西都统制阊阖风至太白星高谋帅护邉国之大计某官范希朝忠贞勤俭以为质惠和智勇以为用一代名将三朝信臣朕以西邉列鎭三四若有揔綂则易成功思得良帅有威名者并护诸将歳一廵邉乗秋顺令扬其威武则南牧之马引弓之人知我有备不战而去谁可任者无如希朝以尔有朔方之劳有振武之効功在疆塲名闻羗戎惟实与声皆副是选今拜尔为大将尊尔为司徒节制进退一令谘禀倚望如右可不慎欤可充亰西都綂赠吉甫先父官并与一子官制勑某官李吉甫出入将相迨今七载而能修庶职叙彞伦毗予一人以底于道夙夜不怠厥功茂焉夫忠于君者教本于亲宠其身者赏延于嗣于是乎有饰终之命有任子之恩所以感人心而劝臣节也惟兹旧典可举而行除李綘平章事制昔在尧舜聪眀文思尚頼良臣实相以济况朕薄德不逮先王是用急疾于求贤置之于左右俾承弼纳诲以匡不逮言虽逆耳必求诸道事苟利人咸可其奏兹足以宣股肱之力成天下之务历选多士爰得良辅乃降厥命其听之哉某官李绛齐庄严重内明外直进退举措有大臣体自参内职毎备顾问忠谠之操终然不渝及贰地官专领财赋未逾周月亦有成绩历试多可人望攸归俾登中枢无易綘者于戏尔有以文学入仕以正直奉上才膺大用职亦屡迁十年之间位至丞相可以报国在乎匪躬钦哉懋哉无忝朕命授韩弘许国公实封制梁宋之交水陆合㑹人杂难理军暴难戢因变肆乱往往有焉唯此一方朕常忧虑今有良帅镇而抚之政立功成宜举赏典某官韩弘以长材大略作我藩臣本于忠力辅以政理自分阃寄在浚之郊严贞师律恭守朝宪训兵积粟明罸信赏军和食足礼节并行河南晏如于兹一纪是则有大勲于国有大惠于人㑹课义功无出其右夫有过人之効则有加等之命古之王者所以赏一人而天下劝者用此道也可不务乎是用建于上公授之眞食以示殊宠以旌殊绩钦我休命子孙其保之除裴度中书舎人制司勲郎中知制诰裴度以茂学懿文润色训诰体要典丽甚得其宜施之四方朕命惟允况中立不倚道直气平介然风规有光近侍台郎满嵗班列当迁纶阁之职所宜眞授除萧俛起居舍人制左补阙翰林学士萧俛顷居谏列职同其忧夙夜孜孜拾遗左右朕嘉乃志选在内庭自参宻近益见忠谠终始不替尤足多之记事之官一时清选俾膺是命以弘劝考功员外郎史舘修撰独孤郁为人沉实敏行寡言粲然文藻秀出扵衆累升谏列再秉史笔洎掌功论率以直闻求之周行不可多得而掖垣近职纶阁重选俯询时议尔宜居之授沈傅师左拾遗史馆修撰制亰兆府鄠县尉沈傅师庶职之重者其史氏欤历代以来甚难其选非雄文博学辅之以通识者则无以称命今兹命尔其有㫖哉昔谈之书迁能修之彪之史固能终之惟尔先父尝譔建中实録文质详略颇得其中尔宜继前志率前修无忝尔父之官之职可左拾遗史舘修撰除许孟容河南尹兼常侍制昔吴公袁安为河南尹守皆能以㢘平清肃驭吏教人孰能继之我有良吏某官许孟容才志甚大言论甚高在台阁间蔼然公望甞尹京邑观其器用临事能守当官敢言不吐刚以茹柔不附上以急下政无烦碎甚合衆心及是转迁颇有遗爱河洛千里都畿在焉凡所选任必归望实考言询事非尔而谁不忘旧政可立新绩仍以骑省申而宠之除李程郎中制隋州刺史李程顷以词学入参训命旋以才用出领诏条汉东大郡委之共理励精为政三年有成中外序迁朝之彞典尚书郎缺尔宜补之裴克谅权知华隂县令制华隂令卒非选补时调租勉农政不可缺前镇国军判官试大理评事裴克谅久佐本府颇有勤绩属邑利病尔必周知宜假铜墨试其才理待有所立方议正名赠髙郢官制故尚书右仆射髙郢立身从事皆有本末在乱不污可以言忠守官不挠可以言直以道佐主可以言正以年致仕可以言礼有一于此人鲜克举况备四者不亦君子乎天不慭遗深用轸悼宜加褒赠以旌其风仍俾善人闻而知劝可赠某官贬于尹躬洋州刺史制中书舎人于尹躬其弟臯谟赃污狼借虽无从坐之法合当失教之责然以典职诏命恭勤五年我即念劳尔宜思过俾居近郡兹谓得中赠裴垍官制故太子賔客裴垍忠正恭慎佐予爲理事君尽礼徇国忘身积忧与劳遘成疾恙以至沦逝念之恻然顷属多故未申礼典永惟褒饰宁忘于心今则命数之间宜从加等庶使忠扵君者有以劝焉可赠某官除军使邠宁节度使制金方之气凝爲将星王者法天选命豪杰授之以钺拜爲将军以威西戎以䕶中夏而倚望若是安可非其人哉某官某出忠入孝仗信抱义行有余力学劒读书郁然将材用兼文武自领军衞为我爪牙夙夜警巡不懈于位材官知训环列增勲服勤五年兹为成绩可以移用使之守疆郇邠大藩控扼胡虏若得良将则无外虞知臣者君非尔不可仍加副相以重是行勉树勤劳式光宠擢除韦贯之平章事制周宣汉宣继之体主一得申甫一得魏丙咸克致理号为中兴朕嗣位以来永鉴前烈惟是贤俊寤寐求思历选周行乃获时彦宜以政柄举而授之某官韦贯之温重明正国之公器当官必守临事能㫁简在朕志迨今累年乃者擢居谏司以观其直出领符竹以观其理烦之剧务以观其用访之大政以观其体历试必中衆望允属倚之为相佥曰宜哉可中书侍郎同中书门下平章事夫臣事君以忠后从谏则圣靡不有始鲜克有终理化不成恒由扵此今我与尔永终是图虽休勿休以臻其极呜唿二宣之业吾有望焉除拾遗监察等制渭南县尉庾敬休等咸文行清茂士之秀者宜从吏列擢在朝行各随才用分命以职司谏执宪伫有可称除范传正宣歙观察使制古之诸侯三载考绩选其贤者命爲长率所以劝功行而兴理化也苏州刺史范传正文学政事二羙具焉选自郎署出分符竹江南列郡连领者三所至之部悉心爲理明谕朝旨恭守诏条谨身省事以临其下政简而肃意诚而明吏不能欺人是以息而去思之叹来暮之谣往复有政闻扵人听虽古循吏蔑以加之朕以陵阳奥壤土广人庶其地有险所寄非轻迹其前効可当此选况黝歙之遗爱尚在吴兴之新政方播升车便道足慰人心固当望风自安计日而理倚注于尔往宜钦哉邉镇节度使起复制执亲之䘮三年礼也圣人不得已而夺之金革之事无避权也忠臣不得已而从之某官某握我兵要守在塞门忠勇威惠合以为用师人恱付戎虏畏服迨彼诸部闻其姓名况嵗广屯田日讨军实载陈逺略方集大勲自罹家艰遽致公政茹茶衘恤已过旬时而军旅不可以无帅疆塲不可以无主且虑人慢或生戎心盖臣节大于孝思王事急扵情礼舍轻从重徇公灭私变而通之正在于此俾加戎秩申护邉封往服旧职无违朕命除任廸简检校右仆射制书曰德懋懋官功懋懋赏此先王所以匡饰天下也其有忠劳输于国惠泽及于人高位厚赏朕无所爱某官任廸简顷以本镇元戎来朝俾佐师律实掌留务属偏禆不轨诱动军部乱行忤命至于再三而迪简冒白刃于戎首置赤心于人腹挺身誓衆㒺不率逆羣情既归因命为帅况阎闾荡析仓廪匮竭野有饿殍军无见粮又能推恩信以结衆心率勤俭以劝生业士旅恱附流庸思归周月之间泰然安堵开置幕府叶和亲邻俾予无忧时乃之力夫为将守立功如斯不加爵赏何劝来者建官惟百端揆长之自非勲贤不在此选以是加等之命宠乃殊常之绩俾增威扵阃外仍就拜于军中尔其钦哉无替厥命除常侍制某官某往以强毅刚直见称于时擢在佐曹俾之駮议旋以言动小有过差左迁逺藩亦闻有政虽经三黜仅历二纪而坚直之气终然不渝人之所难亦足嘉尚宜可束帯立之于朝正色谠言时有所取俾登西掖仍珥右貂从容前后以备頋问除裴武太府卿制聚九州之赋辩百货之名按其度程谨其出纳孰为主者外府上卿务殷秩崇不易其选某官裴武有通敏之识有倚辩之才以兹器用早膺任使小大之务㒺不励精累有勤绩存乎官次而受藏之府国用所资若非使能何以集事俾昇显列仍委剧务尔宜率其官属钦乃职司㑹努藏出入之要修权量平校之法以遵成式无使改易谨而守之斯为称职白氏文集卷第三十七白氏文集白氏长庆集卷第三十八白氏文集卷第三十八翰林制诏二凡四十三道杜佑致仕制郑涵等太常博士制除韩臯东都留守制中书舎人韦贯之授礼部侍郎制薛存诚除御史中丞制前长安县令许季同除刑部郎中前万年县令杜羔除户部郎中制京兆少尹辛祕可汝州剌史制除李逊亰兆尹制除孔戣等官制除李建吏部贠外郎制除刘伯刍州剌史制除周怀义丰州剌史天徳军使制除王某魏博节度使制除某节度留后起复制除薛平郑滑节度制除卢士玫刘从周等官制张正一致仕制张正甫苏州剌史制崔淸晋州剌史制除柳公绰御史中丞制除田兴工部尚书魏博节度制除郑余庆太子少傅制除裴堪江西观察使制赠杜佑太尉制除孔戢万年县令制除裴向同州剌史制除武元衡门下侍郎平章事制除李夷简西川节度使制除袁滋襄阳节度制归登右常侍制李程行军司马制李䎖虞部郎中制牛僧孺监察御史制裴克谅量留制张聿都水使者制薛伾鄜坊观察使制韩愈比部郎中史馆修撰制李晕安州剌史制窦易直给事中制孟简赐紫金鱼袋制卢元辅杭州剌史制钱徽司封郎中知制诰制独孤郁司勲郎中知制诰制杜佑致仕制勑尽悴事君明哲保身进退始终不失其道自非贤达孰能兼之司徒同平章事杜佑以长才名略为国元臣历事四朝殆逾三纪出专征镇为诸侯帅入賛台衮为王室辅嘉猷茂绩中外洽闻宠任既崇勤劳亦至顷以年登致仕退请悬车方深倚注乆未得谢勉就牵率迨兹累年今抗䟽披诚至于数四敦谕颇切陈乞弥坚期扵必遂理不可夺守沖知止佑实有焉贤哉大夫今古同道宜从优异之命式表襃崇之礼尚资耆望俾傅东朝可太子太师致仕如天气晴和亦任朝谒昔祁奚申叔皆就请老国有大事入议否臧忠臣爱君岂必在位永观前事期副兹懐郑涵等太常博士制某官郑涵等并早以文行乆从吏职辈流之间颇为淹滞况雅有学识进修不已礼官方缺宜当此选凡朝廷礼制或损益有疑中外谥议或褒贬不决尔为博士皆得正之所任非轻各敬乃事并可太常博士除韩臯东都留守制国之都府半在东周未遑时巡方委留鎭非位望崇盛加之勤旧者则不足以允佥属而副重寄也刑部尚书韩臯名徳之后郁然公才正行通规贯于终始累迁台府连鎭藩维入修职业出树风声故事遗爱着闻中外况一登朝序殆三十年旧徳耆望无居其右俾乂东夏佥以爲然乃加家卿以示崇宠敬服嘉命永孚于休可检校吏部尚书东都留守中书舎人韦贯之授礼部侍郎制典郊祀之礼献贤能之书今小宗伯实兼二事非直清明正者不足以处之中书舎人韦贯之沈实贤峻文以礼乐行成于内移用于官公直之声满于台阁顷以词藻选登禁掖秉笔书命时称得人乆积勤劳宜有迁转可使典礼以和神人可使考文以第俊秀仪曹之选佥议所归往修乃官无替厥问可礼部侍郎余如故薛存诚除御史中丞制庶官之政得人则举况乎执宪准绳之司所以提振纪纲端肃内外盖一职修者其斯任之谓欤给事中薛存诚选自郎署列于左曹居必静专言皆谠正章䟽駮议多所忠益可以执宪立于朝端况副相方缺台纲是领紏正百官尔得专之夫直而不绞威而不勐不附上以急下不犯弱以违强卒是而行号为称职敬服斯命往其懋哉可御史中丞余如故前长安县令许季同除刑部郎中前万年县令杜羔除戸部郎中制前长安县令许季同前万年县令杜羔等顷自郎署分宰京邑而长吏待之小乖常礼虽同辞託故动未得中然逺耻以退道不失正各从免职亦既踰时况文行政能皆推于衆询诸时议宜有迁授尚书郎缺方选才良宪部人曹俾膺并命季同可刑部郎中羔可戸部郎中京兆少尹辛祕可汝州刺史制亰兆少尹辛祕顷守吴兴时逢扰乱安人殄冦节効可称出倅戎车入贰亰辇亦有政绩着于官常今以汝汾军郡之大方求良吏委之分忧询事考能尔当其选往即乃土以舒吾人可汝州刺史除李逊京兆尹制近嵗亰兆长吏数迁诚不便时抑有其故或钤键不谨吏掾为姦或钩距太烦人受其弊既非中道皆不得已而罢之宜求恬智寛勐相济者亲谕斯㫖使乆于其职以息吾人浙江东都观察使御史中丞李逊十年以来连守四郡或纷扰之际或荒馑之余威惠所加㒺不和辑赏其殊绩擢在大藩自临㑹稽一如旧政况省科禁以便俗通津梁以息征动遵诏条深副朝㫖江南列鎭良帅则多集课程功尔为称首而内史之选乆难其人今予所求唯尔可使虽表率州部其委非轻然尹正京师所资尤急宜辍材于浩壤伫观政于辇毂望尔有成无替厥命可权知京兆尹除孔戣等官制浑金璞玉方圭圆珠虽性异质殊皆国寳也是故能官人者亦辩而用之谏议大夫孔戣静专贞白不渉声利执言守事无所依违驾部郎中薛存诚㢘㓗直方饰以词藻中立不倚介然风规吏部员外郎王涯端明精实加之以敏懿文茂学尤推于时并历践朝行恪勤官次谏垣郎署蔼其休声宜加公奖擢在近侍左右禁闼可以同升必能评奏台议发扬纶诰临事有立属词可观各随所长分命以职祗奉乃事无替厥猷戣存诚并可给事中涯可兵部员外郎知制诰除李建吏部员外郎制六官之属选部郎首之历代以来诸曹郎之中择其践历乆考第高加以有器局律度者迁焉今之选任亦由是矣兵部员外郎李建文行才理公勤课绩可谓具羙宜居厥官嵗调方殷勉勤尔事可吏部员外郎除刘伯刍虢州刺史制给事中刘伯刍以文雅才名给事左闼实掌駮议再逾歳时亦谓恪勤宜从迁转而虢略近郡黎人未康借尔良能为予抚字悬赏伫効勉哉是行可授虢州刺史除周懐义丰州刺史天德军使制西受降城尤居邉要西戎北虏介乎其间委之郡符建以戎号将守之选宜乎得人前汝州刺史周懐义乆列禁卫尝从征伐又领军郡率着勤功宜加奖用可属忧寄况兹要鎭实扼戎吭掎角诸军扃鐍右地牧人训旅兼领非轻无替前劳在申后効可丰州刺史天德军使除某官王某魏博节度使制师长之选重难其人况河上列城邺中雄镇初䘮良帅思安衆心若亲与仁方膺是命某官王某出忠入孝根乎至性好学乐善出于余力发自修已施于爲政可以守土可以长人今两河之间三军乏帅是用命尔领兹大藩澄清魏风辑理相土爲我垣翰永孚于休往其钦哉无替厥职可魏博等州节度观察使除某节度留后起复制懋勲德者庆钟于嗣袭忠顺者教本于亲于是乎有代及之恩有赏延之命所以光子道而激臣节也兹惟旧典可举而行某官某惟乃祖父勤劳王家咸有忠功书于甲令降及于尔亦克负荷早承义训乆倅戎麾自罹悯凶能着诚敬恭俟朝命靖安人心虽在㓜冲足可嘉奖今属元戎初䘮衆望颙然宜选亲贤以爲统帅留府之事俾尔专之加戎秩以夺哀迁冬卿以示宠奉扬新命无忘前修尔宜懋哉悬赏伫効可节度留后检校工部尚书除薛平郑滑节度制武牢以东至于白马形制之地水陆之㑹宜择文武兼备者以爲守臣右卫将军薛平自司禁旅爲我爪牙训整警廵能宣其力甞使于絶国可谓有劳甞牧于大郡亦闻有政况忠厚爲质通明爲用秉吏道之刀尺袭将门之弓裘可以爲三军之帅可以理千乗之赋俾辍才于北落往节制于东方尔宜式遏四封辑宁百衆明简稽以实军旅信赏罚以劝吏人勉率乃职无忝厥命仍以冬卿副相兼而宠之可检校工部尚书兼御史大夫除卢士玫刘从周等官制君有举左史得书之政有阙諌官得补之二职者历朝之清选也前侍御卢士玫甞在西川时爲从事乱危濳伏能㓗其身前监察御史刘从周顷佐宣城奉公守政端士之操终然不渝时所称论并宜甄奖况学术词藻见推于衆并命清贯佥以爲宜记事尽规各伫能効士玫可起居郎从周可右补阙张正一致仕制前谏议大夫张正一学行器用爲时所称擢居諌官冀効忠谠虽年齿未暮而衰疾有加所宜頥养不可牵率俾移优秩以从致政可国子司业致仕张正甫苏州刺史制浙右列城吴郡爲大地广人庶旧称难理多选他部二千石之良者转而迁焉邓州刺史张正甫自领南阳仅经三载亷平清简以临其人人安政和理行第一宜以大郡推而广之用旌前劳且伫来効可苏州刺史崔清晋州刺史制左司郎中崔清以才良行敏补尚书郎颇积功勤宜加奖任顷尝爲郡亦闻有政平阳旧壤时谓名藩得才与能方可共理安人训俗伫有成绩可晋州刺史除柳公绰御史中丞制中宪之设紏谬惩违一引其纲百职具举非清与直不称厥官谏议大夫柳公绰忠实有常文以词学介然端直有古之遗风顷居台宪累次郎位持平守正人颇称之擢首諌司器望益重今副相缺位中司专席惟有守者可以执宪惟无私者可以闲邪询事审官尔当是选光昭新命振起旧章宜一乃心以扬其职可御史中丞除田兴工部尚书魏博节度制驭下安人其道不一或序能以次用或因効以㧞才所命虽殊同归共理某职某官田兴时属本军初䘮戎帅乱政咸启群心不宁而兴列在偏禆奋其义勇谋成必中事至能㫁智略所及指麾所加一军获安百衆恱附连献章䟽恭俟制命有节有礼朕用嘉之夫以将材如彼军情若此元膺不次之举可责非常之功是用宠之冬卿擢爲大将仍以印绶就拜军中行乎敬之哉无墯乃力可检校工部尚书兼御史大夫魏博等州节度观察等使除郑余庆太子少傅制东朝三少历代重选不必备位在乎得人吏部尚书郑余庆贞明俭素有古人风发自修身施于爲政出入中外多歴要重咸有勤绩存于官次况动中礼法学综儒玄是谓羽仪之臣可居师傅之任辅我元子尔其勉欤可太子少傅除裴堪江西观察使制江西七郡列邑数十土沃人庶今之奥区财赋孔殷国用所繋兹爲重寄宜付长才同州刺史裴堪素蓄器干久经任遇日者资其忠谅入爲谏议大夫借其良能出爲左冯翊曾未周嵗政立绩成区区一郡未尽其用钟陵要鎭可以委之夫简其条章平其赋役徇公率正以临其人而人不安未之有也祗服厥命往修乃官仍兼中宪以示优宠可江西观察使兼御史中丞赠杜佑太尉制生有爵禄殁有褒赠此王者所以崇哀荣之礼厚君臣之恩况有辅臣所宜加等某官致仕佐以通济之才公忠之节逢时入用爲国大臣外领藩鎭内㕘台铉积勤尽悴迨过三纪左右于位亦既八年天不慭遗夺我元老悯然兴叹实轸于懐永言荣褒俾峻礼命上公之秩用贲幽灵呜唿録旧旌劳于不忘可赠太尉除孔戢万年县令制京邑令缺多择尚书郎有才理者补之兵部员外郎孔戢自御史府迁夏官之属凡所莅职一心奉公在郎署间称有名实加以文学縁饰吏能俾宰亰剧伫有成効除裴向同州刺史制冯翊之地密迩郊畿分内史之政参京师之化俾善所职其在得人京兆少尹裴向器藴利用学通政事乆试吏治颇着良能累守大郡入亚天府奉上抚下皆有可称左辅之重尔膺其选况征赋犹重人庶未康实望良才与之共治勉副所举往修厥官可同州刺史除武元衡门下侍郎平章事制朕嗣守丕业将十年实頼一二辅臣与之共治故外镇方域则仗以爲将有绛侯厚重之质有邴吉寛大之风自登台司克厌人望顷属巴蜀军后人残权委节旄俾往鎭抚信及夷貊㤙加疲瘵每因利以施惠不易俗而修教政无苟得人用便安惠兹一方时乃之绩报政既久属望益深宜归左辅以参大政夫坦然公道可以叙衆才旷然虚懐可以应群务弼违救失不以尤悔爲虑进善惩恶不以亲雠自嫌用此辅君足爲名相钦率是道往复乃官可门下侍郎同中书门下平章事除李夷简西川节度使制征镇之大实惟蜀川西距于戎南渐于海有重江复山之险有长毂坚甲之旅水陆交㑹华夷杂居畴能治之我有良帅山南东道节度使某官李夷简以正事上以简临下仗兹器用累当任遇执宪之难也尔爲台丞其职甚举司计之重也尔调邦赋其効可称爰资长才出领重鎭自揔符钺于汉之南专奉诏条削去弊政均谷籍不一之赋罢舟车无名之征近恱远来归如流水俗用丕变人迄小康三载考功尔爲称首进其右秩迁于大藩以均惠乎四方以旌劝乎群吏昔文翁明于教化种暠优于政能巴蜀之间遗羙犹在不替前効可以嗣之伫闻有成用光厥命可检校吏部尚书劒南西川节度等使除袁滋襄阳节度制汉以二千石之良者入爲公卿周以六宫之贤者出兼侯伯内外之任所命则殊至扵治军国宠忠贤共致一也户部尚书袁滋奉上甚勤临下甚简安人附衆尤是所长顷资其能移鎭东郡略其科禁缓其征徭政不滋彰人用休息在部七载绩成课髙玺书徴还益闻遗爱老㓜遮道事邻古人朕方勤䘏疲民褒奨循吏累月再命其有㫖哉举郑滑之政也故旌武公之羙宠以司徒忧襄汉之人也故仗叔子之才委兹征鎭类能而使其在此乎勉扬厥声无替前効可某官山南东道节度等使归登右常侍制近侍之列骑省爲贵历代迄今选任颇重必询望实而后命之工部侍郎归登朴中沈厚心无诡诈介圭不饰止水无波澹然自居以致名称抱此素行历践清贯掌议左掖贰职冬官嵗时滋深体望益茂可以备顾问应对之选列言语侍从之臣冠附貂蝉立之于右访诸时论佥以爲然可右㪚骑常侍李程行军司马制隋州刺史李程顷自周行出分忧寄汉南大郡守之五年颇着良能宜当选奨况专习文学通知兵事西南重镇初委元戎愼选副车尔当此举三军之重俾往贰之仍加宪职以示优宠可御史中丞劒南西川行军司马李䎖虞部郎中制金州刺史李䎖雅有文艺饰以政事早从吏职久领郡符谨慎亷平颇副所任虞曹郎缺命以序迁敬兹宠名勉守厥位可尚书虞部郎中牛僧孺监察御史制河南县尉牛僧孺志行修饰词学优长顷对策于庭其言甚直累从吏职颇谓滞淹访诸时论宜当朝选俾升宪府以观其才可监察御史裴克谅量留制华州刺史奏华隂令裴克谅在官清白奉法考秩向满其政如初借留三年用观成绩朕方旌求良吏俾养黎元适副所懐宜可其奏张聿都水使者制前湖州长史张聿顷以艺文擢升朝列甞求禄养出署外官名不爲身志亦可尚䘮期既毕班序当迁俾领水衡以从优秩可都水使者薛伾鄜坊观察使制鄜畤延安抵于中部羗夷种落㪚在其间戎夏杂居易扰难理宜选寛明之使通知邉事者委以符节而紏绥之右金吾将军薛伾服勤戎职练达吏道出入中外緜历嵗年能一乃心以宣其力自加宠遇再执金吾徼巡有严夙夜匪懈在公若是何用不臧况爲人沈静内肃外和按俗守封是其所善宜辍务于谁何俾宣风于廉察庶乎劳俫诸部纲纪列城奉诏条以安人㕘戎索以训旅钦承厥命往复乃官仍践冬卿式光重寄可检校工部尚书充鄜坊等州观察使韩愈比部郎中史馆修撰制大学博士韩愈学术精博文力雄健立词措意有班马之风求之一时甚不易得加以性方道直介然有守不交势利自致名望可使执简列爲史官记事书法必无所苟仍迁郎位用示褒升可依前件李晕安州刺史制宿州刺史李晕勲阀之门嗣生才略久㕘戎卫颇着勤劳试守列城观其爲政属汴泗之右创画州居府署城池委之经始一日必葺三年有成且闻公勤宜有迁转重分忧寄再伫良能往安吾人无忝厥命可安州刺史窦易直给事中制前御史中丞窦易直器质识智厚重开敏文合法要学通政经累践台郎擢司邦宪寛勐举措甚得其中官不易方府无留事前因病免今以才迁俾升琐闱以备頋问夫制令奏议官狱典章苟有依违皆得駮正所任不细宜敬乃官可给事中孟简赐紫金鱼袋制汉制二千石有政绩者就加宠命不即改移盖欲使吏乆于官人安其化也常州刺史孟简简易勤俭以养其人政不至严心未甞怠曾未再稔绩立风行歳课郡政毗陵爲最方求共理实获我心宜加命服以示旌宠庶俾群吏闻而劝焉宜赐紫金鱼袋卢元辅杭州刺史制河南县令卢元辅早以学艺列在周行甞守商都颇闻有政再领京县益见其才江南列郡余杭爲大征赋犹重疲人未康籍尔登车往分忧瞩劳俫安辑称朕意焉悬赏旌能以伫报政可杭州刺史钱徽司封郎中知制诰制中台草奏内庭掌文西掖书命皆难其人也非慎行敏识茂学懿文四者兼之则不在此选祠部郎中翰林学士钱徽蔼然儒气然词藻缜密若玉端直如弦自参禁司益播其羙贞方敬慎乆而弥彰应对必见于据经奏议多闻于削藁迨今六载其道如初嘉其忠勤宜有迁擢俾转郎吏仍参纶阁兹乃荣奖尔其敬承可依前件独孤郁司郎中知制诰制考功贠外郎知制诰独孤郁学识文行时论所推选自外郎擢居右闼纶言枢命旣重且推委以发挥甚闻称职而端谅忠谨介然自居爲臣若斯足可嘉奖官满当歳职亦逾年宜从羙迁以光近侍可司郎中知制诰白氏文集卷第三十八白氏文集白氏长庆集卷第三十九白氏文集卷第三十九翰林制诏三勑书批答祭文賛文附凡五十五首与王承宗诏答李逊等谢恩令附入属籍表祭卢䖍文批李夷简贺御撰君臣事迹屏风表批百寮严绶等贺御撰屏风表答杜兼谢授河南尹表与茂昭诏与师道诏与于陵诏答叚祐等贺册皇太子礼毕表答李词贺处分王士则等徳音表与吐蕃宰相钵阐布勑书与希朝诏与师道诏与刘济诏祭呉少诚文与季安诏与希朝诏与从史诏与季安诏与昭义军将士诏与承璀诏与元阳诏与昭义军将士勑书与师道诏与师道诏与茂昭书与昭义节度亲事将士等书与执恭诏与恒州节度下将士书与承宗诏批宰贡赦王承宗表与刘济诏代王佖答吐蕃北道节度论賛勃藏书与吉甫诏与吐蕃宰相尚绮心儿等书答王承宗谢洗雪及复官爵表与郑絪诏答高郢请致仕第二表与刘緫诏答裴垍让中书侍郎平章事表答刘緫谢检校部尚书范阳节度使表与茂昭诏答任迪简让易定节度使表答裴垍让宰相第三表答裴垍谢银青光禄大夫兵部尚书表与刘緫诏与房式诏与卢恒卿诏与新罗王金重熈等书答文武百寮严绶等贺御制新译大乘本生心地观经序表答孟简萧俛等贺御制新译太乘本生心地观经序状答元应授岳鄂观察使谢上表答李鄘授淮南节度使谢上表画大罗天尊賛并序已上五十五首与王承宗诏勑王承宗朕临驭天下及此五年三叛诛夷四方清泰不以武功自负常推恩信爲先尔父云亡即欲命卿受诏而远近方鎭内外人情纷然奏陈皆云不可朕以卿累代积勲贤之业一门有忠义之风功着艰危恩连姻戚虽中心是念而衆请难违可否之间乆不能决然亦欲观卿进退之礼察卿忠孝之心卿自罹㦖凶属经时月待使臣而动皆得礼奉章䟽而言必由衷请献官员愿输贡赋而又上陈密欵远达深诚㓗身而谋出三军损巳而让推二郡斯有以得臣子之大节知君亲之大恩卿心既然朕意亦定特加新命仍抚旧封今授卿起复左金吾卫大将军检校工部尚书充成徳军节度使恒州刺史恒冀深赵等州观察等使兼御史大夫仍赐上柱国并赐告身旌节等往想卿忠孝哀感兼深其徳棣两州以卿进譲元欲于卿亲属之内选授一人在法虽有推恩相时亦恐非便今所以除薛昌朝徳棣两州观察使昌朝昔尝事卿先父今又与卿亲邻卿宜具以诚懐令报昌朝知委卿今授命之后足得节制三军使其不失事宜方见卿之忠荩昨者衆情易惑非卿不能効此诚群议难排非朕不能㫁此意所宜保持大义勉励远圗深念斯言永副予望其当军大将已下各宜特与改转卿即条录闻奏其官健等亦宜量加优赏想宜知悉答李逊等谢恩令附入属籍表卿先父顷逢多难尝立大功每想忠劳岂忘存殁念先臣之绩虽书名于太常推同姓之恩更附籍于宗正俾增荣于一族兼延宠于九原卿等或诗礼承家或弓裘奉业咸钟新命庆属本枝省所谢陈深喜诚恳祭卢䖍文维元和四年歳次已丑七月日皇帝遣某官某以清酌庶羞之奠致祭于故祕书监赠兵部尚书卢䖍之灵惟尔质性端和风猷茂逺名因文着位以才升秉大节而事君始终一致陈义方而训子忠孝两全甲族推华士林增羙乆在貂蝉之列近迁圗借之司方延宠光䆳閟幽穸褒奖之命虽已表于哀荣遣奠之恩宜再申于轸悼魂兮不昧鉴此诚懐尚飨批李夷简贺御撰君臣事迹屏风表朕思求理化亲閲典坟至于去邪纳谏之规勤政愼兵之诫取而作鉴书以爲屏与其散在圗书心存而景慕不若列之绘素目覩而躬行庶将爲后事之师不独观古人之象卿词彰恭顺义见忠规省览再三深叶朕意所贺知批百寮严绶等贺御撰屏风表朕烈祖太宗以古爲镜用辅明圣实臻理平垂作孙谋每惧乎失坠取爲殷鉴遂饰丹青至若明君直臣前言往事森然在目如见其人论列是非既庶几爲座隅之诫发挥献纳亦足以开臣下之心况卿等职在仪形政当补察各勤所任共副兹懐所贺知答杜兼谢授河南尹表卿文通吏道学达政源凡历官常辄闻绩効观能以授俾亚理于三川见可而迁宜专临其一府尽委封几之政仍兼运漕之权嵗时之间伫有勤効勉恭尔职重副予懐所谢知与茂昭诏勑茂昭卢挟等至省所奏恒州事宜并别论情陈献者具悉卿望重勲贤寄崇藩鎭谋叅庙筭宠接国姻累上表章继陈诚欵永言智略已见匡济之才载念公忠益表感知之志若非劳瘁忧国义勇忘家则丹赤之心不能至此想风兴叹至于再三所縁恒州事宜朕亦思之甚熟但以武俊率身仗顺于国有功忠勲所延宜及俊嗣承宗又密陈深欵远献忠诚既念旧劳已降成命计其奉诏必合感恩如或乖违续有商议卿宜以睦邻爲事体国爲心想卿诚懐当悉朕意与师道诏勑师道省表具悉卿业重相门位崇戎阃忠输于国行着于家乆而益彰嘉叹无已所奏亡兄师古请列于私庙昭穆者此乃心推孝友诚切恭敬览表见情深足嘉尚但以祠庙所见贵于礼成师古虽则始营至卿方行祔礼即卿爲庙主固合其宜况师古爵位尊崇弘选自合祔庙别立祠宇使其主之奉以蒸尝亦非乏祀也已令有司重议如此颇谓得中且叶礼经卿宜知悉与于陵诏勑于陵省所贺安南破环王国贼帅李乐山等三万人者具悉卿蛮夷犯疆方镇致讨兇徒䘮败荒徼清平卿素藴忠诚又连封壤疾既同于山薮势益壮于辅车想闻捷书当倍慰惬载省所贺深见乃懐答叚祐等贺册皇太子礼毕表朕祗膺綂序恭守典常爰推至公乃命长子使主国鬯用贞邦家册毕礼成良增感庆卿等各司军卫同奉表章备见忠诚益深嘉叹所贺知答李词贺处分王士则等徳音表朕临驭天下以惩劝爲先有恶必诛无功不念頋承宗之罪诚合讨除思武俊之勲宜令嗣袭况坟墓禁其剪伐将校许以归降庶明用师盖非获已卿职修卿寺诚奉本枝省兹贺章备见忠尽与吐蕃宰相钵阐布勑书勑吐蕃宰相沙门钵阐布论与勃藏至省表及进奉具悉卿器识通明藻行精㓗以爲眞实合性忠信立诚故能辅賛大蕃叶和上国弘清浄之教思安邉陲广慈悲之心令息兵甲既表卿之远略亦得国之良圗况朕与彼蕃代爲甥舅两推诚信共保始终览卿奏章远叶朕意披閲嘉叹至于再三所议割还安乐秦原等三州事宜已具前书非不周细及省来表似未指明将期事无后艰必在言有先定令信使往来无壅疆塲彼此不侵虽未申以㑹盟亦足称爲和好必欲复修信誓即须重画封疆虽两国盟约之言积年未定但三州割之后克日可期朕之衷情卿之志愿俱在于此岂不勉欤又縁自议三州已来此亦未发专使今者賛普来意欲以再审此言故遣信臣往谕诚意即不假别使更到东军此使已后应縁盟约之事如其间节目未尽更要商量卿但与凤翔节度使计㑹此已处分令其奏闻则道路非遥往来甚易颇爲便近亦冀速成更待要约之言皆已指定封彊之事保无改移即蕃汉俱遣重臣然后各将成命事关乆远理贵分明想卿通才当称朕意曩者郑叔矩路泌因平凉盟㑹没落蕃中比知叔矩巳亡路泌见在念兹存没每用恻然今既约以通和路泌合令归国叔矩骸骨亦合送还表明信诚兼亦在此其论与㪍藏等寻到凤翔旧例未进表函节度不敢闻奏自取停滞非此稽留昨者方进表函旋令召对今便发遣更不迟回仍令与祠部郎中兼御史中丞徐复及中使刘文㻮等同往其余事宜已具与賛普书内卿宜审于谋议速副诚懐兼有少信物赐卿具如别录至宜领也冬寒卿比平安好遣书指不多及与希朝诏勑希朝省所奏请自部领当道兵马一万五千人取蔚州路赴行营并奏土门及承天军各添兵士备御者具悉卿武毅雄才忠贞大节出爲良将倚作信臣约已徇公忘身许国忿违命不恭之激勤王自効之心亲统锐师率先群帅况又周知要害备设防虞计其威声已振兇丑有臣如此朕复何忧伫建殊功以副深望所有动静宜数奏闻想当知悉与师道诏勑师道未何至省所奏当道赴行营兵马取正月过渡河逐便攻讨并奏兵马出界后请自供一月粮料又奏待收下城邑若有军粮一月已后续更支计并陈谢慰问者具悉卿文武间生忠贞特立动有所効知无不爲昨献帛助军极盈数于万疋今又赍粮出境减经费于三旬此乃力之所任无不罄竭虑之所及无不经营因时见忧国之心临事识忠臣之节诏书慰谕未尽朕懐章䟽谢陈益嘉乃志再三兴叹寤寐难忘其所奏闻并依来表想宜知悉与刘济诏勑刘济李臯至省表及露布十二月十七日刘绲部领当道行营兵马收下饶阳县城破贼衆三千人并擒斩将校收获马畜器械等兼送贼将朝履清等四人又进所收饶阳县等者具悉卿尽忠伐叛发渔阳精鋭之师绲仗顺临戎讨冀方昏狂之诏下而父子戮力鼓行而将卒齐心先群帅以启行首诸军而告捷连擒逆将併下贼城归献罪之俘囚进已收之县邑可谓忘身徇国尽礼事君疾风知劲草之心大雪见贞松之节况表章之内益叹恭勤而眷想之间如覩风彩计兹兇丑当已震惊破竹之势可乗覆巢之期非远伫清大憝重副深懐其饶阳县卿宜且令鎭守稍加存抚用劝将来宋常春卿所宻奏具委事情且宜叶和以体朕意故令宣慰想当知悉祭吴少诚文维元和五年嵗次庚寅二月辛未朔二日壬申皇帝遣内侍省内府局丞赐绯鱼袋孙士政以清酌庶羞之奠致祭于故彰义军节度使赠司徒吴少诚之灵曰惟尔武毅挺质韬钤㧞身负勇果之雄材蓄变通之明识自察亷列郡节制成师贞且有威勤而不扰军戎辑睦封域底宁从义而致诚仗顺而保福既延宠渥方茂辉荣遽此幽沦深用伤悼逝波不舍去日苦多想松槚以轸懐闻鼓而兴叹恩加遣奠礼举襃崇念尔有灵知予此意尚飨与季安诏勑季安省所奏当道行营兵马今月十七日已收枣强县其贼弃城夜走者具悉卿输忠报国嫉恶忘家遣无敌之师伐不袭之冦军声逺届先路以风行逆党潜知弃城而宵遁已收县邑益振兵威此皆卿训练所加指麾有素永言明効实属深懐固可乗势应机逐便进讨以卿忠尽当副朕心与希朝诏勑希朝张嘉和至省所奏前月二十六日破逆贼洄湟镇六千余人具悉卿亲领锐师誓诛逆党张军心以吞敌奋士力而指踪濳戒偏裨先攻险阻伐谋而事有成筭克日而动不愆期果败兇徒遂据要地况杀伤既衆收获颇多益壮军威可夺虏气伫闻扫荡以慰衷懐与从史诏勑从史曹公乂至省所奏今月三日栢郷县南破贼衆约三万人并擒斩首级收获器械及马等又奏当军所伤士马数并量事优䘏事宜具悉卿外扬武略内竭忠谋率有名之师深入其阻遇无状之冦大挫其锋兵刃屡加捷书频至杀伤数广绩効居多非卿悉力摧兇誓心报国则何能指麾之下动必成功表奏之间事皆审实既光重委益副深懐嘉叹再三不忘寤寐所奏承璀出军合阵并续发露布事宜具委所陈想当知悉与季安诏勑季安许峯至省所奏具悉卿勲亲重徳台辅元臣竭诚信以戴君弘识度而体国谋能极虑言必尽忠周览表章益増窹叹吴少阳自㕘军务颇効恭勤岂待奏陈已有处分想宜知悉与昭义军将士诏勑昭义军节度下将士等卿等当军将士与诸道不同自经艰难多易将帅而忠顺之节未尝有亏朕毎思之无时暂忘卢从史爲卿主将作朕藩臣权位尊崇恩宠优厚而乃外示恭顺内懐姦邪刻削军中暴殄境内朕以君臣之道未忍发明爲之含容颇有年月近又苟求起复请讨恒州与贼通谋爲国生患自领土马乆屯行营收当军赏设之资加本道刍粟之估不爲公用尽入私家此则主将之恩于卿何有臣子之分负朕实深卿等辩邪正之两端识逆顺之大义抱忠勇者耻居其下守名节者愤发于中失三军之心已闻大去犯衆人之怒果见不容远察事宜备知诚欵兴言嘉叹至于再三其当军将士等赏设已有处分上自将校下及士卒各励尔志再思朕言卿等承前已来常保忠贞之节自今已后永爲心腹之军宜念始终副兹瞩望故令宣慰宜并悉之夏热卿等各得平安与承璀诏勑承璀卿揔领禁军控临戎境见敌每彰其勇敢因事益表其忠勤言念在懐发于寤叹昭义军将士等去邪逺恶仗义保忠统其成师宜得良帅孟元阳夙懐武毅累着功庸威名甚彰人望所属以之爲帅必惬军情以之讨贼必有勲绩今授元阳检校尚书右仆射充昭义军节度等使未到行营间其昭义军卿宜切加宣抚务使安宁乌重胤职在偏裨保于忠正宜从奖擢以表殊恩今授乌重胤河阳莭度使兼御史大夫卿亦宜谕此恩意令知朕心兼恐河阳无人速宜进发想当知悉与元阳诏勑元阳泽潞全军方讨恒冀卢从史亏失大莭包藏二心姦迹邪谋日已自露军情物议俱所不容寻追赴朝今已在道朕以昭义将士忠顺成风况在行营乆勤戎事今欲使其战者奋发居者悦安共成大功必在良帅以卿有淀水之勲効有河阳之政令思之甚熟无以易卿宜领重藩仍迁崇秩今授卿检校尚书右仆射充泽潞节度等使并赐旌莭告身等往卿宜速发先到潞府上讫便赴行营慰安军心宣谕朕意乌重胤徇忠守节宜加奖用今便授重胤河阳节度使兼御史大夫想宜知悉与昭义军将士勑书勑昭义军节度下将士等卿等乆在行营乍无主将而士旅辑睦军垒安宁足彰守正之心尤见尽忠之莭以此叹瞩劳于寝兴孟元阳是朕信臣爲国良将威略可以慑兇孽慈和可以牧师人累着忠勤克谐朕命爲其主帅必副群情况卿等同嫉姦邪乆困贪暴宜以仁贤之帅抚卿忠义之军靖思元阳无出其右今授元阳检校尚书右仆射充卿等当道莭度使勉同王事以慰朕懐乌重胤特効忠诚深宜奖擢今便授河阳节度使兼御史大夫故令宣慰并宜知悉与师道诏勑师道林英至省所陈奏并进王承宗与卿书者具悉王承宗童騃无知兇嚚有素虽籍祖父之宠曾微分寸之劳但以武俊勲在册书姻连戚属朕独排群议特降殊私未卒父䘮使承祖业即加新命仍抚旧封则朕于承宗恩亦至矣而伪陈诚欵欺诳使臣假託军情拒违诏命则承宗于朕罪莫大焉悖礼乱心暴于天下此乃承宗干国家之纪非朕忘武俊之功遂至用师盖非获已仍开生路许以自新而枭音不悛鸱张益炽人情共弃国典不容在于朕心安敢轻舍卿既膺注意义感酬恩所献表章具已详览虑深远计词切谠言在忠谋而则然于事体而未可诚嘉勤至难允恳懐今诸道将帅亲领士马深入冦境频奏捷书四面合围一心旅进穷廹已甚覆灭非遥况卿同遣师徒已收县邑冀清氛孽伫见功名勉于令图副此瞩望与师道诏勑师道任文质至省表具悉卢从史顷者请率全师誓清妖孽朕推诚待物许之不疑而背恩于上结怨于下邪谋贰志日以彰闻亏大节而自絶于君积群怒而不容于衆因以邀命幸而脱身屈法申恩已有处分昨者诏㫖已明示卿卿体国爲心事君尽力固宜有闻必荐有见必陈竭其忠谅之诚济其献替之羙省閲章奏嘉叹良多与茂昭书勑茂昭王日兴至省所奏今月十八日大破贼衆一万七千人并擒斩收获讫者具悉卿亲率劲兵誓平妖冦竭股肱之力中有竒谋励父子之军前无强敌故能深入贼境大破兇徒杀伤既多俘获亦广具详奏报备见忠劳眷瞩之懐发于窹叹将士等各怀勇烈同忿冦雠激于衆心致此殊効况荷戈于炎暑之际奋身于锋刃之间永念于兹未甞暂忘故令宣慰宜并悉之与昭义节度亲事将士等书勑昭义军节度下亲事将士等卢从史受恩至重负国至多衆所不容追令赴阙朕以悞曾任使贵全始终今则止于贬官此盖曲从寛典卿等抱忠怀义朕所素知顷以诣营同事从史三军一体俱是王臣既不相干又能自効朕方优赏以酬功勲何至不安有此疑惧必恐从史已追之后元阳未到之间卿等当营乍无主将或被外人扇诱令衆意忧疑势使之然事非获已朕虽在此逺有军情料卿本心必无此意况元阳勤俭恤下寛厚爱人乆在河阳甚近泽潞元阳臧否卿等合谙以卿忠义之军故择仁贤爲帅已有诏示宣谕元阳若到行营一无所问乃至将士家口亦令优䘏安存卿复何忧必得其所况昭义将士艰难已来保守忠贞未尝亏失天下称叹卿亦自知又卿父母妻儿家田坟墓一物已上并在潞州顷刻之间岂忍便弃朕之此语卿宜细思各相勉谕同保忠顺计元阳巳合到彼卿等便取元阳指麾想卿等心必副朕意故今宣慰宜并悉知与执恭诏勑执恭王克谨至省所奏今月八日进收乎昌县巳令鎭守并奏刘济欲与卿约义事者具悉卿奉辞伐罪仗莭启行指頋偏裨收复城邑已令镇备兼务缉绥威惠之方既明弔伐之义斯在永言倚任弥注衷情刘济将相大臣与卿先父同列欲求契约固合允从岂唯继好私情亦足叶心王事载省来奏深鉴乃诚至于寝兴不忘嘉瞩与恒州节度下将士书勑成德军节度下将士等朕以王者之道与物无私若违命执迷则罔有容舍若知非改悔则无不含弘不穷无告之人不塞自新之路顷属姦臣从史谋构异端致使恒阳隔于恩外六郡之地皆废农桑三军之人并惧锋镝每一念至中心悯然今卿等继献表章远输诚欵省承宗之勤恳难阻其情思武俊之功劳不能无念况事因诖误而理可哀矜今已降制书各从洗雪承宗仍复旧官爵充恒冀深赵徳棣六州观察使成徳军节度使将士等官爵实封并宜仍旧待之如初卿等各宜叶力同心知恩感徳共保终始称朕意焉故令宣慰宜并知悉与承宗诏勑承宗顷者卢从史包藏姦诈矫示公忠下诬物情上惑朝听使卿陷于违命使朕至于用兵交乱君臣罪有所在今从史已正刑典远弃驩州构乱者既就屏除诱陷者自宜明白况卿代连姻戚朕岂不思祖有功劳朕岂不念事不得已势至如斯弃絶巳来常懐悯恻卿今既陈章䟽恳献衷诚请进官员愿修贡赋誓心以纳欵归罪而责躬情可哀怜法存开释朕託于人上及兹六载体天地含弘之徳厚君臣终始之恩常以人安爲心岂欲物失其所今所以开独见之路降非常之恩卿及将士等已具制书并从洗涤卿仍复旧官爵便充恒冀深赵徳棣等州节度观察等使并赐旌节告身等往爵土仍旧君臣如初想卿中懐当自知感所宜追补前悔勉勉后圗夙夜思之永副朕意想当知悉批宰相贺赦王承宗表先臣武俊功不可忘后嗣承宗过而能改朕所以舍其罪悔议以勲亲垂宥过之恩尚宜及尔十代引泣辜之责诚合在予一人与其黩武而取威不若匿瑕而务德卿等重居台辅宻賛谋猷发于衷诚有此称贺省閲章奏嘉叹乆之与刘济诏勑刘济省所谢男绍及孙景震等授官并谢赐器仗弓甲刀斧等者具悉卿文武全才将相重任本于忠谅成此勲劳尚徳尊贤位已极于台辅念功懋赏宠宜及于子孙时论允归朝章斯举至于出兹戎器赐我元臣但可以申朕恩私未足以表卿功绩载览来表备见乃诚併此谢陈益嘉勤尽代王佖答吐蕃北道莭度论赞勃藏书大唐朔方灵盐丰等州莭度使检校户部尚书宁塞郡王王佖致书大蕃河西北道节度使论公麾下远辱来书兼蒙厚贶慰悚之至难述所懐国家与彼蕃代爲舅甥日洽恩信虽云两国实若一家遂令彊塲之臣得以书信相问况麾下以公忠之节雄勇之才翊佐大邦经略北道佖近䝉制命守在邉陲慰望之情一二难尽皇帝以賛普频遣和使恳求通好凡此邉鎭皆奉朝章但令愼守封陲不许辄令侵轶至于事理彼此宜然且如党项乆居汉界曾无征税既感恩德未甞动摇然虽懐此抚循亦闻闚彼财货亡命而去获利而归但恐彼蕃不知大爲党项所卖其中亦闻诱致事甚分明不能缕陈计已深悉今请去而勿诱来而勿容不失两境之欢不伤二国之好在此诚爲小事于彼即是远谋幸履坦途勿遵邪径今圣上徳柔四海威及万方虽外国蛮夷尚皆率伏况中华臣妾敢有不恭岂假彼蕃欲相借助诚愧厚意终讶过言承去年出师讨逐廻纥其间胜负此亦备知不劳来书远相示及所䝉寄赠并已检到佖爲邉将须守常规马及胡瓶依命已授其回纥生口縁比无此例未奉进止不敢便留今却分付来人至彼望垂检领有少答信具如别数幸恕寡薄也初秋尚热惟所履珍和谨因译语官马屈林恭回不具佖白与吉甫诏勑吉甫韩用政至省所奏陈谢具悉卿忠贞立身文武爲徳志惟经国谋不忘君才可以雄鎭方隅故委之外阃智可以密参帷幄故任以中枢而能一其衷心再有冲让虽劳谦弥切每陈丹府之诚而忧寄方深难辍紫垣之务勉谕已伸扵前诏忠勤载露于来章今征讨已停方隅稍㤗克清之日虽则不遥难夺之心亦宜且抑重此宣谕当体朕懐是推至公烦有陈谢与吐蕃宰相尚绮心儿等书勑吐蕃宰相尚绮心儿等论思诺悉至省表并进奉具悉卿等才器特茂识略甚明仗义立身资忠事主一上佐賛下康黎元以寻盟纳欵爲谋继好息人爲请是卿上策吐朕中心每览表章辄用嘉叹朕与彼蕃国代爲舅甥日结恩信自论盟㑹颇历歳时常欲速成以爲永好虽诚明之内彼此无疑而言约之间往复未尽今故略收来意重示所懐想卿通明当所鉴悉河陇之地国家旧封论州郡则其数颇多计年歳则没来甚近既通和好悉合归还今者舍而不言岂是无心爱惜但务早成盟约所以唯言三州则没于彼者甚多归扵此者至少犹合推于礼让岂假形扵言词来表云此三州非创侵袭不可割属大唐来且此本不属蕃岂非侵袭所得今是却归旧管何引割属爲词去年与论勃藏来即云覆取进㫖赞普便请爲定今两般使至又云此之小务未合首而论之前后既有异同信使徒烦来去虽欲速爲盟㑹其如无所适从静言二三固不在此若论和好即今各无侵轶已同一家若议修盟即须重定封疆先还三郡若三郡未复两界未分即是未定封疆凭何以爲要约彼若吝惜小事轻易远圗未能修盟且务通好至于信使一往一来但令踈数得中足表情意不絶彼有要事即令使来此有要事亦令使往若封境之上小小事意但令邉头莭度两处计㑹商量则劳费之间彼此省便前般蕃使论悉吉賛至縁盟约事大须审商量未及发遣后使虽是两般所论只縁一事故令相待今遣同归在于日时亦未淹乆所送郑叔矩及路泌神柩及男女等并已到此良用恻然厚赠远归深嘉来意其刘成师元非刘辟子姪本是成都郡人已令送还本贯其余事目并在赞普书中卿等宜审参量以副朕意使廻之日可备奏闻今遣兼御史中丞李铦及中使与回使同往各有少信物具如别数至宜领之秋凉卿等各得平安好遣书指不多及答王承宗谢洗雪及复官爵表帝者之道蔼然无私唯推赤心以牧黔首故一夫不获若纳之于隍一物归诚则容之如地况卿家聮懿戚宠自先朝祖立茂功赏延后嗣因人诖误不染疵瑕涤以恩波煦之宠泽抚旧封而察廉六郡进新律而统制三军荡秽加恩何以过此及覩来表乃见深诚言必由衷事皆知感承家袭庆誓继力于前修补过酬恩愿指期于后効永言尔志甚叶朕懐勉思始终用副眷瞩所谢知与郑絪诏勑郑絪省所奏邕管黄少卿及子弟等事宜具悉卿望重中朝寄深南服誓敷惠政伫化远人言念忠勤不忘监窹山洞夷落易扰难安比来抚之未及其道览卿所奏颇合其宜嵗时之间当革前弊勉扵招谕以副朕心答高郢请致仕第二表卿有忠贞之节立于险中有清重之名镇于朝右而能始终有道进退有常援礼引年遗荣致政人鲜知止卿独能行不唯振起古风亦足激扬时俗于卿则礭然难夺在朕则情岂易忘诚鉴乃怀未允来表与刘緫诏勑刘緫卿业继将门才兼武略累临军郡悉着良能袭以弓裘宜知旌钺仍举夺情之典以昭延赏之恩令授卿起复云麾将军检校工部尚书充范阳莭度等使并赐旌莭官告往想宜知悉答裴垍让中书侍郎平章事表卿自登台辅每竭忠贞一身秉彞百度惟序致君尽力乆积股肱之勤忧国劳心微生腠理之疾暂从休告遽献表章所陈虽是卿心所请殊非朕意宜加调摄速就平和以副虚懐无爲固让答刘緫谢检校工部尚书范阳节度使表卿㓜承义训长有令闻能遵忠孝之风不坠弓裘之业朕所以命加异等宠冠常伦特授双旌超登八座岂唯延赏亦在任能将懋前修勉申后効载省章䟽深鉴诚怀所谢知与茂昭诏勑茂昭王日兴至省表陈让检校太尉者具悉卿文武大僚勲戚重望累展朝宗之礼足表恭敬之心况多战伐立功弥彰勤尽言念及此每用嘉焉宜加宠荣巳降新命何至谦让仍辞旧官眷倚之懐并具前诏想宜知悉答任廸简让易定莭度使表卿修文立身经武致用每誓心于忠勇常济事以智谋自副戎车已属时望及分旌钺果惬军情况武义之师输忠仗顺所期慰抚以就辑宁何至挥谦有兹陈让所进官告今却赐卿宜体朕懐即㫁来表答裴垍让宰相第三表卿疾病已来表䟽相继虽辞乞之诚颇切而注望之意方深所以来章乆而未报然念卿勤恳之请至于再三若心不甚安即疾难速愈是用辍枢剧之务加崇重之官稍遂优闲伫期痊复勉从尔志深抑予懐答裴垍谢银青光禄大夫兵部尚书表卿自居钧轴日献谋猷戴君常竭其股肱忧国每形于颜色及婴疾病益不遑安未踰四旬以至三让挥谦秉易退之道坚恳陈难夺之词遂抑朕心俯从卿请而七命印绶五兵尚书官秩甚崇事务稍简就以优养冀乎和平载省表章深见诚意与刘緫诏勑刘緫康志安至省所谢陈具悉卿之先父爲朕元臣大节殊功殁而不杇宜加恩礼俾洽哀荣故命宰臣爲之撰录卿义深报国孝重承家既感显亲之恩愿竭戴君之莭远有奏谢益用嘉之想宜知悉与房式诏勑房式卿以良才尹兹东洛公忠无怠声绩有闻嘉叹之深宁忘寤寐宣城重寄深在得人借卿政能往就绥抚今授卿宣州刺史兼御史中丞充宣歙等州都团练观察处置等使并赐告身往宜卿便起赴本道勉修所任以称朕怀想当知悉与卢恒卿诏勑卢恒卿累登朝序皆着公方自领藩条益彰理行恪恭而奉上勤俭以牧人不加宠荣何劝来者朕以擢管漕运军国所资其务甚殷所寄尤重以卿有忠劳之前効干济之长才常简朕心宜授此职今除卿尚书刑部侍郎充诸道盐铁转运使并赐告身往宜即赴阙庭想当知悉与新罗王金重熈等书勑新罗王金重熈金献章及僧冲虚等至省表兼进献及进功徳并陈谢者具悉卿一方贵族累叶雄林仗忠孝以立身资信义而爲国代承爵命日慕华风师旅叶和邉彊宁㤗况又时修职贡嵗奉表章进献精珍忠勤并至功徳成就恭敬弥彰载览谢陈益用嘉叹沧波万里虽隔于海东丹慊一心毎驰于阙下以兹嘉尚常属寝兴勉弘始终用副朕意今遣金献章等归国并有少信物具如别录卿母及妃并副王宰相已下各有赐物至宜领之冬寒卿比平安好卿母比得和宜官吏僧道将士百姓等各加存问遣书指不多及答文武百寮严绶等贺御制新译大乗本生心地观经序表朕勤求道本广挹教源以眞如不二之宗助清浄得一之化况斯经典时爲大乗名理精微飜译成就虽契心则离于文字而得意亦假于筌蹄庶使发挥因爲述序卿等精通外学恳竭忠诚引经赞扬奉表称贺再三省览嘉叹乆之答孟简萧俛等贺御制新译大乗本生心地观经序状大仙经典最上法乘来自西方閟于中禁将期利益必在阐扬遂命僧徒译其句偈兼诏卿等润以文言昨因披寻深得眞谛悟本生不灭之义证心地无相之宗方勤护持聊着序引永言述作犹愧圣明卿等贺陈良深嘉尚答元应授岳鄂观察使谢上表夏口重鎭属在时贤非明肃不能理其军非简俭不能阜其俗以卿有仁厚之质謇直之风累践班行皆着名节遂辍中宪往临外藩知已下车深慰人望伫兹报政用副朕懐所谢知答李鄘授淮南莭度使谢上表卿抱兼人之才秉徇公之节毎登要职悉着能名若刃发硎投而不滞如玉在佩动必有声朕以距淮而南人物繁㑹非亷明何以贞师察俗非简惠何以通商绥农前劳既彰后効何远载省来表知已下车勉副虚懐伫观新政所谢知画大罗天尊赞并序嵗正月十九日顺宗仙驾上昇之月日也皇帝嗣位六载毎及兹晨斋居孝思明发不寐以爲玄祖之教本乎道先帝之神在乎天故画大罗天尊像者欲以最上胜因而成本功徳也然则知之者不如念之者念之者不如仰之者是用谛念眞力䖍仰尊仪命设色之工圗其仪形命掌文之臣赞其功徳达孝诚于天上致孝理于域中斯盖弘愿发于我皇景福荐于先后稽首奉诏跪称賛云维大罗兮天上天维天尊兮仙上仙高眞之鉴照下界孝敬之心达上玄白氏文集卷第三十九白氏文集白氏长庆集卷第四十白氏文集卷第四十翰林制诏四勑书批答祭文賛词附凡六十八首答元义等请上尊号表答薛萃贺生擒李锜表与薛萃诏与严砺诏与余庆诏答黄裳请上尊号表与从史诏与韩臯诏与元衡诏答李扞等谢许上尊号表答冯伉请上尊号表答长安万年两县百姓耆寿等谢许上尊号表答元素谢上表答韩臯请上尊号表答冯伉谢许上尊号表与颜証诏与从史诏与季安诏与高固诏祭故赠婕妤孟氏文季冬荐献太清宫词文与茂昭诏答百寮谢许追游集宴表答李扞谢许游宴表答刘济诏与柳晟诏答薛萃谢授浙东观察使表上元日叹道文画大罗天尊讃文答朱仕明贺册尊号及恩赦表祭咸安公主文与仕明诏与崇文诏祭张敬则文与希朝诏与元衡诏与陆庻诏答卢䖍谢赐男从史德政碑文并移贯属亰兆表与宗儒诏与希朝诏与韩弘诏答杜佑谢男师损除工部郎中表与严砺诏与韩弘诏答王锷陈让淮南节度使表答韩弘让同平章事表画大罗天尊讃文答韩弘再让平章事表画元始天尊讃北齐骠骑大将军高敖曹赞与骠国王雍羗书与季安诏答杜兼谢上河南少尹知府事表代忠亮答吐蕃东道节度使论结都离等书与南诏淸平官书答王锷贺赈恤江淮德音表与茂昭诏与潘孟阳诏答宰相杜佑等贺德音表答宗正卿李词等贺德音表答将军方元荡等贺德音表与回鹘可汗书与韦丹诏与从史诏答宰相杜佑等贺德音表与孙璹诏与李良仅诏答京兆府二十四县耆寿谢赈贷表答元义等请上尊号表朕自君临运逢休泰时岁丰稔兇丑殄夷此皆宗社降灵忠贤宣力顾惟寡德敢受鸿名卿中发恳诚上尊羙号虽属人望难贪天功宜悉所懐勿固爲请答薛萃贺生擒李锜表朕自嗣耿光毎多惕厉念必先于除害志无忘于安人李锜大负国恩自贻天罸师徒未动于疆塲父子俱肆扵市朝信上天之祸淫与率土而同庆省视来表深鉴乃诚所贺知与薛萃诏勑薛萃杨君靖至省所陈谢具悉卿勤王之节徇公灭私事主之诚移忠资孝苟非褒赠何以显扬且清白之风既自家而刑国则宠旌之泽宜因叶以流根式遵追远之经用表教忠之训是爲礼典烦致谢章与严砺诏勑严砺薛光朝至所陈谢具悉卿徇公竭诚臣节克着扬名济羙子道有光教忠既本于义方追远宜崇于礼命俾优褒赠爰慰孝思秩贵冬官以表过庭之训封荣石窌用旌徙宅之贤虽亦新恩允符旧典远烦陈谢深见恳诚与余庆诏勑余庆省所谢陈具悉卿累居衮职时谓尽忠自尹洛师日闻报政臣节既彰于宣力子道莫大于扬名俾光孝思爰举礼命荣褒冢宰宠贲幽灵式是彞章岂爲私渥有烦陈谢深见诚懐答黄裳请上尊号表朕以薄德嗣守丕图不敢荒宁以弘理道幸属岁时丰稔兇寇枭夷风雨不愆礼圆丘而报本雷霆未震舋大社而服刑斯皆十圣降灵幽賛寡昧百辟叶德驯致和平永惟弘名实惧虚羙卿上稽祖训下酌群情陈献表章请加徽号洎于王公卿士降及耆艾缁黄咸一乃心各三其请朕尝以宰元化者曲成扵物法天道者从欲于人虽恤隐泣辜未臻三五之化而乐推欣戴难违亿兆之心德非称焉让不获巳勉从所请深愧于懐与从史诏勑从史杨干至省所奏今月七日到潞城县降雪尺余兼奏耆老等诣阙请欲立碑并手䟽通和刘济本末事宜者具悉卿分朕之忧求人之瘼时降大雪丰年表祥岂惟泽及土田将使物无疵厉休庆斯在慰望良深耆老等远诣阙庭请立碑纪寻已允许当体诚懐以旌政能无至陈让知卿恊比其邻翼戴爲意陈此手䟽发扵血诚忠恳弥彰嘉叹不巳永言臣节何日忘之想宜知悉与韩臯诏勑韩臯省所陈贺具悉卿朕自守睿图毎思寛政虑先禁暴念在措刑李锜负国反常阻兵干纪未劳师旅巳就诛夷卿宣力纳忠秉心嫉恶远陈庆贺深见恳诚想宜知悉与元衡诏勑元衡卿立身许国竭力匡君人之具瞻予所嘉頼凋残是䘏远籍宣风之能利泽所资暂辍爲霖之用慈和既敷于兵后惠信当洽于言前永念忠勤岂忘寤想计卿行迈巳到西川涉远冐寒固甚劳顿勉加绥抚以副朕懐想宜知悉答李扞等谢许上尊号表朕自临万邦仅经三载位虽託于人上化未洽扵域中永念眇身敢当大号卿等义深宗室忠尽君亲一其情诚三有陈献迫以人望厌于天心遂抑所懐勉从其请固辞而事非获巳抚德而何以堪之再省谢章弥增愓厉答冯伉请上尊号表朕统承大寳时属小康伐谋而呉蜀克清示信而华夷有截斯皆宗社垂祐天地降和非予沖人所能驯致卿上稽十圣之训下酌万人之心以爲不让强名未伤于体道屈巳徇物何爽于至公遂抑素懐俯从衆望虽鸿名未称每劳蹐地之心而人欲下从即爽法天之德勉依勤请良用愧懐答长安万年两县百姓耆寿等谢许上尊号表朕每念邕熈慙未及扵亿兆永言徽号让巳至于再三而文武具寮缁黄庻老恳陈诚欵明引训谟开予以天地无私之心起予以圣宗不易之训以大道者无求于物物尊而不辞至公者非欲其名名立而不让迫于固然之理不得已而许之卿等诚至感通义深欣戴再烦陈谢益用愧懐答元素谢上表卿用兼文武识合变通辍纲领于中朝授麾幢扵外阃吏能足以惠物将略足以董戎人望所归予心是頼知卿巳到本镇当慰疲人深借抚绥之方以安凋弊之俗日期报政岁望成功勉勤所图用副朕意答韩臯请上尊号表销沴致和幸逢昌运加名建号岂称眇身而文武具寮黎献庻老引古今之明训陈亿兆之恳诚谓徳有所归讴謌不可以苟让谓功有所献徽号不可以固辞遂抑中懐俯从衆望庻增修乎茂实冀克副于鸿名卿发诚自中归羙于上勉依所请弥愧于心答冯伉谢许上尊号表朕以眇身嗣于丕业心虽劳扵惕厉化未及于邕熈永惟强名实惧虚羙上自一二元老下及亿兆黎人大洽询谋明徴典训增予以巍巍之号感予以颙颙之诚既迫所懐俯从其请卿义深奉上志切戴君再省谢陈弥增愧惕与颜証诏勑颜証戴岌至省所贺及谢王国清充五岭监军具悉卿职在抚绥任兼备御公勤夙着闻望日彰言念于懐岂忘寤寐干象昭感寿星垂文与时相膺有道则见顾慙菲德何以当之卿戎旅事殷宜有监领盖爲常例烦至谢陈想宜知悉与从史诏勑从史省所陈谢追赠亡母并举荐韦恱具悉卿推诚奉国积庆承家既彰尽莭之忠宜洽流根之泽虽禄难逮养巳閟灵于九原而孝在显亲宜旌贤于三徙俾崇封赠以极哀荣韦恱既有才能又所谙委卿即发遣令赴阙庭卿之忠诚朕所识察岂待陈露然后知之载览来章益嘉恳切想宜知悉与季安诏勑季安省所陈请具悉卿朕纂承鸿业司牧苍生仅致小康未臻大化实慙薄德未称崇名而华夷兆人内外群后屡有勤请难于固违卿远献表章明徴典训纳忠于上归羙扵君勉从恳诚良用愧惕储贰者上继宗祖下贞邦家心岂暂忘事或未睱尚阻来请当体所懐与高固诏勑高固卿奉国戴君必竭忠节统戎护塞克着勲劳自领藩垣委之心膂忠悫之志乆而益彰钦叹在懐何甞暂忘以卿一从军旅多在边陲岁月积深勤劳滋乆所宜出入中外周旋宠光今授卿检校尚书右仆射御史大夫兼右羽林军綂军以端揆之崇兼环衞之帅遂卿望阙之恋表朕念功之心仍赐卿官告卿宜即赴阙庭想宜知悉祭故赠婕妤孟氏文维元和二年歳次丁亥十二月甲寅朔十九日壬申皇帝遣某官某以庻羞之奠致祭于故婕妤之灵自惟尔和顺积中柔明奉上动静合肃邕之体进退得婉娈之仪选自良家备兹内职修令颜以颜德兰幽有香守明节而保身玉㓗无玷方资懿范以茂嘉猷彼羙有闻于何不淑遽兹沦逝深用恻伤既卜日辰爰申奠酹以尔有班氏之明智故赠以婕妤以尔有宓妃之淑容故葬于洛浦魂兮不昧歆此诚懐尚飨季冬荐献太清宫词文维元和二年岁次丁亥十二月甲寅朔二十六日己卯嗣皇帝臣稽首大圣祖高上大道金阙玄元天皇大帝伏以今年司天台奏正月三日祀上帝于南郊佳气充塞四方温润祥风微起庐州申连理李树一株彰义军节度使进白乌一郑滑观察使奏瑞麦五科司天台奏六月五日夜镇星见河阳节度使进白雀一荆南节度使申连理树一夲山南西道观察使申嘉瓜一枚司天台奏六月十三日夜老人星见河南府申芝草两茎司天台奏冬至日佳气充塞瑞雪祁寒者臣嗣承丕图肃恭寅畏祖宗垂庆嘉瑞荐臻䖍奉祯祥伏深祗惕今时惟玄律节及季冬仰荐明诚敬率恒典谨遣摄太尉司徒平章事杜佑荐献以闻谨词与茂昭诏勑茂昭卢校至省所奏请上尊号及建储闱贺诛李锜并进马者具悉卿朕以寡德祗嗣丕图虽致小康岂称大号迫于人望遂抑予懐永惟强名实愧虚受储贰者上继宗祖下贞邦家心非蹔忘事或未暇尚阻来请宜体所懐李锜包藏乱心奋发兇德不劳征讨自就诛夷想卿忠诚倍以爲慰所进马驯良可尚服御且闲取其恋主之心足表爲臣之节再三省览嘉叹乆之想当知悉答百寮谢许追游集宴表在昔哲王居于人上推其忧乐与衆共之须属三兇荐兴二载连获凡百有位咸一其心诚念嘉谋共致昭泰今四表无事三农有年思与群情同其具庆是宜削苛察之前弊煦寛𥙿之新恩仁及下而启廸欢心泽先春而导迎和气昨逢多故主忧且使臣劳今致小康上安则宜下乐庻欲解人之愠粗伸推巳之恩岂曰殊私烦于陈谢答李扞谢许游宴表朕自御万方仅经三载运逢休泰俗渐和平当朝野无虞之时见君臣相遇之乐是故去滋彰之化弘优贷之㤙近自宗亲下及士庻赐其宴行遂以优游盖以巳之所安思与人之共乐虽夕惕而若厉毎戒志于无荒赐春游以发生宜助时而有庆卿等荣崇宗寺恩重夲枝省所谢陈弥嘉诚恳答刘济诏勑刘济省所奏茂昭送卿管内百姓殷进能等七人奏前后事由具悉卿爲国大臣与君同体寛而得衆忠以忘身毎徇公而灭私能虚懐以容物与茂昭疆塲之事小有违言曲直是非朕巳明辩卿外崇藩翰内賛谟猷念屈巳以爲心或难容忍思戴君而是力宜务叶和勉卿寛𥙿之懐助朕含弘之化想宜知悉与柳晟诏勑柳晟卜英琦至省所奏庆云并进图者具悉昌运将开祥符先见发自和气聚爲卿云捧日而五色相宣垂天而万物咸覩斯爲嘉瑞宜契升平朕方致小康未臻大化受兹玄贶祗惕良深卿以诚事君推羙奉上献轮囷于图画陈恳欵于表章披阅再三弥増嘉叹答薛萃谢授浙东观察使表卿乆践吏途累闻能政及居藩镇尤见忠勤训导而群黎向方廉察而列郡承式实嘉乃绩每简予心宜迁雄剧之藩以广循良之化勉于爲理副朕所懐所谢知上元日叹道文道本无象功成强名生一气之先爲万物之母吹喣寒暑隂阳节而岁功成辅相干坤上下交而生物遂故能阜蕃动植启迪邕熈邦家保安夷夏咸若今以时殷献岁节及上元女道士某等奉爲皇帝焚香行道敬修功德伏愿声闻紫极丕降玄休大庇群生永康四海流光垂庆亿万斯年画大罗天尊讃文道用无穷统之者大圣神化不测感之者至诚非图像无以示仪形非供养无以展严敬故一念一礼而福随之画大罗天尊者奉爲顺宗至德大圣大安孝皇帝忌辰之所造也皇帝祖玄元之风嗣清浄之理志在善继心惟孝思申命工人彰施绘事粹容俨若真相炳焉凭志诚而上通垂景福而下济词臣奉诏恭爲讃云真通之象孝感之心率土瞻仰在天照临蓄爲精诚发爲图画如从大罗应念而下答朱仕明贺册尊号及恩赦表朕以寡德嗣承睿图俯从衆诚勉受鸿称庆之大者岂在予一人推而广之宜及示万姓爰因受册之礼遂施作解之恩俾与群生同斯大庆卿尽忠训旅推羙奉君省兹贺陈深见诚至祭咸安公主文维元和三年岁次戊子三月癸未某日皇帝遣某官某以庻羞之奠致祭于故咸安大长公主覩濬毗伽可敦之灵曰惟姑柔明立性温惠保身静修德容动中规度组紃之训既习于公宫汤沐之卦遂开于国邑及礼从出降义重和亲承渥泽于三朝播芳猷扵九姓远修好信既申恊比之姻殊俗保和实頼肃雍之德方凭福履以茂辉荣宜降永年遽归长夜悲深讣告宠极哀荣爰命使臣往申奠礼故乡不返乌孙之曲空传归路虽遥青塜之魂可复远陈薄酹庻鑑悲懐呜唿尚飨与仕明诏卿乆镇边防初膺阃寄式旌勤効俾洽恩荣襃德念功故进封以示宠忠诚亮节宜因实而钖名既表新恩亦惟旧典今攺封卿丹阳郡王仍改名忠亮勉勤乃事以副所懐想宜知悉与崇文诏勑崇文叚良玼至省所谢亡妻邑号具悉卿有济时之勲宠居衮职士政承积善之庆列在王官俾洽㤙光故加褒赠念梧桐之早落不及夫荣追芣苡之遗芳宜从子贵式崇宠命以贲幽灵省兹谢章良用嘉叹祭张敬则文维元和三年岁次戊子七月辛巳朔二十七日丁未皇帝遣某官某以清酌之奠致祭于故凤翔节度使赠某官张敬则之灵惟尔挺武毅之质负将帅之才名以忠闻位由勤致自膺阃职益茂勲猷惠葺疲氓威吞黠虏一方膏雨千里长城继博望之功劳能恢代业传子房之筹略不坠家声方誓山河遽捐馆舎逝川无舍远日有时徽绩空存书旗常而播羙音容不见听鼙鼓而増思永念忠勤弥深轸悼往陈遣奠庻鉴悲懐呜唿尚飨与希朝诏勑希朝刘忠谨至省所奏沙陁突厥共一千八百七十人并駞马器械归投事宜具悉卿以将帅之才镇华夷之要忧劳爲国忠勇忘家声动宼戎尘清封略突厥等向风输欵率属来賔虽慕我懐柔远无不至亦因卿威惠导之使来念其归投宜有优赐今赐衣服及匹叚等自首领巳下卿宜等第给付其部落家口等远经跋渉宜稍安存以劝归心用副注意与元衡诏勑元衡省所奏当管南界外生蛮东凌六部落大鬼主苴舂等以所管子弟百姓等二千余戸请内属黎州并奏南路蕃界消息者具悉卿以文武之才兼将相之任仁和下布黎庻获安威惠旁流蛮夷率附勲勤斯着倚頼弥深钦瞩之懐岂忘寤寐生蛮部落苴舂等久阻声教远此归投愿属黎州请通县道勉于抚慰以劝将来所奏蕃界事宜具已知委戎虏虽闻䘮败封疆不可无虞亦宜隄防用副忧瞩与陆庻诏勑陆庻省所奏当管新开福建陆路四百余里者具悉卿望重周行寄分越徼嘉闻素着茂政累彰况勤可使人智能创物废惊波之路开砥石之途舍旧谋新以夷易险财力不费商旅斯通惠既及人动非扰下绩用可尚钦叹良深答卢䖍谢赐男从史德政碑文并移贯属京兆表卿男从史爲国重臣自领大藩厥有成绩公忠茂着政理殊尤勒石所以表勲赐文所以褒德惟功是念有善必旌是国旧章非予私渥昨又请移郷贯愿隷京邑家声益振臣节逾彰虽清望标门崇冠山东之族而丹心恋阙耻为闗外之人载省恳诚弥深嘉叹所谢知与宗儒诏勑宗儒卿邦家桢干班列羽仪尝作股肱弼谐无怠及司管籥镇静有方钦重之懐寝兴不舍春官之长非贤不居既简朕心亦符人望今授卿礼部尚书并赐官告往余东都留守卿宜便与交割即赴上都想宜知悉与希朝诏勑希朝省所奏党项归投事具悉卿边隅寄重阃外事繁威行而军声外扬信及而戎心内附动皆展効进必尽忠劳绩弥彰倚望尤切党项拓㧞忠敬等顷虽爲盗今巳经恩惧而归投情可容恕许其后効以补前非卿宜安存无使疑惧其磨梅部落等尚能继至亦许自新宜加招谕令知朕意与韩弘诏勑韩弘任光辅至省所陈请具悉卿文武全略邦家重臣自居大藩厥有成绩辑宁百姓严整三军使予无忧惟尔之力省兹章奏恳愿朝宗诚嘉深衷难遂勤请朕以梁宋之地水陆要冲运路咽喉王室藩屏人疲易㪚非卿之惠不能安师衆难和非卿之威不能戢今衆方恱附人又知归镇抚之间事难暂辍虽恋深双阙积十年而颇劳然倚爲长城舍一日而不可勉卿忠力布朕腹心宜体所懐即断来表答杜佑谢男师损除工部郎中表卿道賛谟猷功成辅弼师损克承训义雅有令名岂惟赏延兼以能选班行乆次颇积公勤郎署稍迁未爲渥泽省兹章奏深见恳诚所谢知与严砺诏勑严砺省所奏进苍角鹰六聮具悉卿任重列藩寄兼外阃事皆奉上动必竭诚时属劲秋致兹鸷鸟调习成性进献及时取其効用之能足表尽忠之节与韩弘诏勑韩弘卿苦心奉国极虑抚人惠彼一方于兹十载历展勤王之効累陈恋阙之诚才以任彰节因事着不加殊宠何表成功夫外拥旌旄爪牙之重任内㕘台衮股肱之寄深以尔一心授兹二柄永言倚頼当副诚懐今除卿同中书门下平章事依前宣武军节度等使余并如故并赐官告往想宜知悉答王锷陈让淮南节度使表卿自领大藩累彰殊効惠安百姓表正一方虽恋阙诚深然殿邦寄切既执圭而肆觐宜返斾而劳旋况淮海要冲旌旄重任永言共理巳有成功方注意于抚绥何沥诚而陈让难允来请宜体所懐答韩弘让同平章事表致理之道审官爲先以卿有文武之才故授卿以将相之任所冀外爲藩翰张爪牙之威内賛谟猷宣股肱之力佥谐允属衆望攸归方注意于安危何执谦而陈让所进官告今却赐卿无或再辞即断来表画大罗天尊讃文唐元和巳丑岁四月十四日画大罗天尊一躯成奉爲睿圣文武皇帝降诞之辰所造惟岁之春惟月之望诞千年一圣之始降百祥万寿之初电绕枢而夜明雷出震而时泰皇帝孝敬寅畏忧勤劳谦以谓无疆之休虽肇自扵元圣莫大之庆思广𬒳于群生爰命国工俾陈绘事真相俨若玄风穆如疑从大罗感圣而降至诚上通于一德景福旁济于万灵休命耿光自兹无极词臣承诏恭爲讃曰大罗天兮髙不测浩无倪兮杳无极中有圣兮无上尊惟玄德兮可升闻图相好兮仰髙真诚上感兮福下臻俾百祥兮与万寿配圣日兮而长新答韩弘再让平章事表将相兼委实难其人非其德不可谬承当其才不在恳让朕非虚授卿勿固辞宜断来章即奉成命巳具前诏当体朕懐画元始天尊讃并序元者诸天之先始者万灵之母混而成一弘以爲名至哉无上尊得以是爲号正月二十有三日德宗神武孝文皇帝上九仙之月遏八音之日也皇帝教弘玄训业奉真宗承文祖之贻谋申孝孙之诚敬以谓元始天尊者真仪不远随相而生神用无方应念而至故命设绘素展仪形五彩彰施七寳严饰所以表当宁之瞻仰感在天之圣神通玄应扵希夷集灵祐于肹蠁词臣承命跪唱讃云玄圣何在天上天欲往从之窅无縁命工设色五彩宣忽如真相现扵前圣应圣兮玄又玄荐百福兮垂万年北齐骠骑大将军髙敖曹讃并序奉勑撰髙昂字敖曹渤海蓨人也姿体甚异胆力过人累经战伐皆着功绩官至骠骑大将军仪同三司冀州剌史其勇敢忠壮冠于一时时称爲名将后竟以攻战死于王事年四十八赠太尉谥曰忠武賛曰敖曹之容好配子羽生扬勲烈死谥忠武武不顾身忠不忘主诫哉选士无以貎取与骠国王雍羗书勑骠国王雍羗卿性弘毅勇代济贞良训抚师徒镇宁邦部钦承王化思奉朝章得睦隣之善谋秉事大之明义又令爱子远副阙庭万里纳忠一心禀命诚信弥着嘉想益深今授卿检校太常卿并卿男舒难陁那及元佐摩诃思那等二人亦各授官告往至宜领之此所以表卿勲勤申朕恩礼敬受新命永爲外臣勉弘令图以副遐瞩今有少信物具如别录想宜知悉也冬寒卿比平安官吏百姓等并存问之遣书指不多及与季安诏勑季安刘清潭至省所奏贝州宗城县百姓刘弘爲母病割股充祭事宜具悉卿任重弼谐寄深鎭守勤抚绥之政賛爕理之功至使部人忘身展孝虽因心有感诚化我之时风而率下可知足表卿之理行省兹陈奏钦叹良深答杜兼谢上河南少尹知府事表三川封畿实重其任贰职纲纪亦难其人卿素懐器能累着声绩亚理以明慎选专领以展长才知巳下车当亲绥抚伫闻报政用副忧勤所谢知代忠亮答吐蕃东道节度使论结都离等书奉勑撰大唐四镇北庭行军泾原等州节度使检校工部尚书兼御史大夫丹阳郡王朱忠亮致书大藩东道节度使论公都监军使论公麾下专使辱问悚慰良深国家与吐蕃代爲舅甥日修邻好虽曰两国有同一家至于封疆尤贵和叶忽枉来问稍乖素诚虽有过言敢以衷告来书云频见烧草何使如然者至如时警边防岁焚宿草盖是毎年常事何忽今日形言况牛马因风犹出疆以相及草木延火纵近境而何伤遽懐异端未敢闻命又云去年忽生异见近界筑城者且国虽通好军不撤警近边修缉彼此寻常况城是汉城地非蕃地岂乖通理何致深疑静言思之谁生异见须曾报牒彼已息词今又再言宁无慙德又云皇天无亲有德即辅者皇帝君临万方迨及四载道光日月德动干坤南北东西化无不及若非皇天辅德明神福仁北虏何爲归明南蛮何爲慕化风雨何因大顺岁时何因屡丰则神助天亲可明验矣彼若无故生疑无端结怨但思小利不务逺图则咎孽之生恐不在此永言取笑却请三思又云汉之臣下频有叛逆者近以呉蜀小宼暂肆猖狂未及讨除寻以殄灭皇威不露妖沴自清岂假彼蕃远思傍助忠亮谬蒙恩渥叨在藩垣恭守边隅幸邻封壤纵未能爲汉名将亦不可谓秦无人辄献直言以祛深惑愿推诚信同保始终各勉令图以求多福岁暮严寒惟所履安胜远垂惠贶愧佩殊深今因押衙回亦有少答信具如别纸恕轻勘也不具忠亮敬白与南诏清平官书勑南诏清平官叚诺突李附览㸑何栋尹辅首叚谷普李异傍郑蛮利等叚史倚至知异牟寻䘮逝朕以义重君臣情深轸悼卿等哀慕所切当何可任又知合劝继业抚人输诚奉教蒸黎咸又封部获安皆是卿等同竭忠谋佐成休绩永言及此嘉慰良深勉终令图以嗣遐瞩今遣谏议大夫兼御史中丞叚平仲持节册命合劝想当悉之卿等各有少信物具如别录至宜领也春寒卿等各得平安好遣书指不多及答王锷贺赈恤江淮德音表水旱流行江淮艰食朕明申诏㫖亲遣使臣蠲其逋租赈以公廪爰兴利物之利用表忧人之忧庻俾疲氓均霑惠泽卿克勤乃职共理爲心省兹贺陈深见诚意与茂昭诏勑茂昭卢校至省所陈奏具悉卿翼戴君亲出入将相乆专戎阃累觐王庭忠劳必竭其智谋诚恳每形于章表近者志在忧国虑及安边请率精兵亲防黠虏朕以卿当管军镇奇重事殷实借抚绥用安封部虽未允所请而深嘉乃诚今又密奏恒州具申事体曲尽忠勤之节备知丹赤之心言念再三发于嗟叹眷重之至併在予懐想宜知悉与藩孟阳诏勑孟阳卿夙懐才略早振声猷历践班行累彰绩効自守闗辅克举藩条惠及蒸黎威行军镇永言所任未展其能朕以东川蜀门重镇弊承军后雄压险中思得忠勤之臣抚此凋残之俗量才注意无以易卿今授卿劒南东川节度观察等使并赐官告往想宜知悉答宰相杜佑等贺德音表古先圣王託于人上与百姓同其欲与天下共其忧唯推是心可底于道朕临御万国迨兹五年惕厉之懐虽勤于夙夜愆伏之候犹害扵岁时思革弊以故灾在济人而损巳是用钦刑缓死巳责䘏贫罢郡国之贡珍省宫厩之烦费延春令而布仁行惠先南风而解愠阜财庻凭欢心以召和气卿等或匪躬献替或悉力弼谐启沃之间巳申霖雨之用爕理之际伫见隂阳之和各宜勉之以辅予理所贺知答宗正卿李词等贺德音表朕统承鸿绪子育苍生累岁有秋今春不雨在隂阳之数虽有盈虚爲父子之心敢忘恻隐俾除人弊以盪岁灾卿等任重宗卿恩连属籍省兹陈贺深见忠诚答将军方元荡等贺德音表朕以时阳舛候春泽愆期思备旱之方无如贬省务动天之德莫若精诚是以修已䘏人去烦节用冀答天戒以致时和卿志竭邦家职修军衞省兹章表深用嘉之所贺知与回鹘可汗书皇帝敬问回鹘可汗夏热想比佳适可汗有雄武之姿英果之略统制诸部君长一方纂承前修继守旧好故得邑落藩盛士马精强连挫西戎永藩中夏况向风之义毎觐于朝聘事大之敬常见扵表章动皆由衷言必合礼朕所以深嘉忠欵遐想风规至扵寝兴不忘叹瞩勉弘令德用副诚懐逹览将军等至省表其马数共六千五百匹据所到印纳马都二万匹都计马价绢五十万匹縁近岁巳来或有水旱军国之用不免阙供今数内且万圆支二十五万匹分付逹览将军便令归国仍遣中使送至界首虽都数未得尽足然来使且免稽留贵副所须当悉此意顷者所约马数盖欲事可乆长何者付绢少则彼意不充纳马多则此力致歉马数渐广则欠价渐多以斯商量宜有定约彼此爲便理甚昭然况与可汗礼在往来义存终始亲隣既通于累代恩好益于往时所以万里推诚期于一言见信远思明智固体朕心其东都太原置寺此令人勾当事縁功德理合精严又有彼国师僧不必更劳人检校其见捻拓勿施邬逹等今并放归所令帝德将军安庆云供养师僧请住外宅又令骨都禄将军充检校功德使其安立请随般次放归本国者并依来奏想宜知悉今赐少物具如别录内外宰相及判官摩尼师等并各有赐物至宜准数分付内外宰相官吏师僧等并存问之遣书指不多及与韦丹诏勑韦丹窦从直至省所陈贺并奏江饶等四州旱损其所欠供军留州钱米等并已放免又奏权减俸及修造陂堰并劝课种莳粟麦等事宜具悉朕顷縁时旱虑害农功虽推咎巳之心敢望动天之德而未逾浃日膏泽霈然仰荷玄休俯增祗惕卿喜深称庆忠切分忧既览贺陈兼详奏请至如蠲逋以䘏人隐减俸以济军须抑末业而移风务兹菽麦防旱年而歉雨修利陂塘皆合其宜并依所奏非卿公勤奉上仁恻发中则共理之心不能至此再三兴叹一二难申勉于始终以副朕意想宜知悉与从史诏勑从史史澣至省所陈谢具悉卿亡父早践班荣乆着声绩永言褒赠自叶典常况卿孝友承家勤劳事国念兹忠节皆禀义方将慰匪莪之心宜流自叶之泽岂爲殊渥频至谢章答宰相杜佑等贺德音表朕以春候发生岁功资始顺阳和而布政赈贫乏而劝农载念罪人因除弊事随其所利施以爲恩富庻之端实渐于此卿等义敦宗戚诚竭君亲省兹贺陈用增嘉叹与孙璹诏勑孙璹刘德惠至省所进陇右地图兼进战车阵图车様及奏陈收复河湟事宜者具悉卿尹兹右辅固乃西疆创制戎车缮修军实思收故地誓立殊勲载览阵图兼详所奏诚得开边之略益加报国之心斯谓尽忠弥增注意眷言所至无忘于懐与李良仅诏勑李良仅卿乆在军门习知邉事居常恭恪动必忠勤眷乃才良可分忧寄今授卿延州剌史兼安塞军使并赐官告往延州既兼军镇且杂蕃戎防遏抚绥两须得所宜勉所任用副朕懐答亰兆府二十四县耆寿谢赈贷表朕勤求人隐慎䘏农功念播植之时必资首种虑悬磬之日多乏见粮将便公私宜从歛㪚卿等名登庻老业守先畴各勉农人以副朕意所谢知白氏文集卷第四十白氏文集白氏长庆集卷第四十一白氏文集卷第四十一奏状一凡十首初授拾遗献书论制科人状论于頔裴均状论和籴状论太原事状奏请加德音中节目论于頔进歌人状论魏徴旧宅状论王锷欲除官事宜论裴均进奉银器状初授拾遗献书五月八日翰林学士将仕郎守左拾遗臣白居易顿首顿首谨昧死奉书于旒扆之下臣伏奉前月二十八日恩制除授臣左拾遗前充翰林学士者臣与崔君同状陈谢但言忝冐未吐衷诚今者再黩宸严伏惟重赐详览臣按六典左右拾遗掌供奉讽谏凡发令举事有不便于时不合于道者小则上封大则庭诤其选甚重其秩甚卑所以然者抑有由也大凡人之情位髙则惜其位身贵则爱其身惜位则偷合而不言爱身则苟容而不谏此必然之理也故拾遗之置所以卑其秩者使位未足惜身未足爱也所以重其选者使上不忍负㤙下不忍负心也夫位未足惜恩不忍负然后能有阙必规有违必谏朝廷得失无不察天下利病无不言此国朝置拾遗之本意也由是而言岂小臣愚劣闇懦所宜居之哉况臣本乡里竖儒府县走吏委心泥滓絶望烟霄岂意圣慈擢居近职每宴饫无不先及毎庆赐无不先霑中厩之马代其劳内厨之膳给其食朝慙夕愓巳逾半年尘旷渐深忧愧弥剧未伸微効又擢清班臣所以授官已来仅将十日食不知味寝不遑安唯思粉身以答殊宠但未获粉身之所耳今陛下肇建皇极初受鸿名夙夜忧勤以求致理每施一政举一事无不合于道便于时故天下之心颙颙然日有望于太平也然今后万一事有不便于时者陛下岂不欲闻之乎万一政有不合于道者陛下岂不欲革之乎候陛下言动之际诏令之间小有遗阙稍闗损益臣必密陈所见濳献所闻但在圣心裁断而已臣又职在中禁不同外司欲竭愚衷合先陈露伏希天鉴深察赤诚无任感恩欲报恳欵屏营之至谨言论制科人状近日内外官除攺及制科人等事宜右臣伏见内外官近日除攺人心甚惊远近之情不无忧惧喧喧道路异口同音皆云制举人牛僧孺等三人以直言时事恩奨登科𬒳落人怨谤加诬惑乱中外谓爲诳妄斥而逐之故并出关外官杨于陵以考策敢收直言者故出爲广府节度韦贯之同所㘴故出爲果州剌史裴垍以覆策又不退直言者故免内职除戸部侍郎王涯同所坐出爲州司马卢坦以数举事爲人所恶因其弹奏小误得以爲名故黜爲左庻子王播同之亦停知杂臣伏以裴垍王涯卢坦韦贯之等皆公忠正直内外咸知所宜授以要权致之近地故比来衆情私相谓曰此数人者皆人之望也若数人进则必君子之道长若数人退则必小人之道行欲卜时事之否臧在数人之进退也则数人者自陛下嗣位巳来并蒙奖用或任之耳目或委以腹心天下人情日望致理今忽一旦悉踈弃之或降于㪚班或斥扵远郡设令有过犹可优容况且无瑕岂宜黜退所以前月巳来上自朝廷下至衢路衆心汹汹惊惧不安直道者疚心直言者杜口不审陛下得知之否凡此除改传者纷然皆云裴垍等不能委曲顺时或以正直忤物爲人之所媒孽本非圣意罪之不审陛下得闻之否臣未知此说虚实但献所闻所闻皆虚陛下得不明辩之乎所闻皆实陛下得不深虑之乎虚之与实皆恐陛下要知臣若不言谁当言者臣今言出身戮亦所甘心何者臣之命至轻朝廷之事至大故也臣又闻君圣则臣忠上明则下直故尧之圣也天下已太平矣尚求诽谤以广聦明汉文之明也海内巳理矣贾谊犹比之倒悬可谓痛哭二君皆容纳之所以得称圣明也今陛下明下诏令徴求直言反以爲罪此臣所以未谕也陛下视今日之理何如尧与汉文之时乎若以爲及之则诽谤痛哭尚含容而纳之况徴之直言索之极諌乎若以爲未及则僧孺等之言固宜然也陛下纵未能推而行之又何忍罪而斥之乎此臣所以爲陛下流涕而痛惜也德宗皇帝初即位年亦徴天下直言极谏之士亲自临试问以天旱穆质对云两汉故事三公当免卜式着议弘羊可烹此皆指言当时在权位而有恩宠者德宗深嘉之自第四等拔爲第三等自畿尉擢爲左补阙书之国史以示子孙今僧孺等对策之中切直指陈之言亦未过于穆质而遽斥之臣恐非嗣祖宗承耿光之道也书诸史策后嗣何观焉陛下得不再三省之乎臣昨在院与裴垍王涯等覆䇿之时日奉宣令臣等精意考覆臣上不敢负恩下不忍负心唯秉至公以爲取舍虽有雠怨不敢弃之虽有亲故不敢避之唯求直言以副圣意故皇甫湜虽是王涯外甥以其言直合收涯亦不敢以私嫌自避当时有状具以陈奏不意群心构成祸端圣心以此察之则或可悟矣傥陛下察臣肝胆知臣精诚以臣此言可以听採则乞俯回圣览特示寛恩僧孺等准往例与官裴垍等依旧职奨用使内外人意欢然再安若以臣此言理非允当以臣覆策事涉乖宜则臣等见在四人亦宜各加黜责岂可六人同事唯罪两人虽圣造优容且过朝夕在臣惧惕岂可苟安敢不自陈以待罪戾臣今职爲学士官是拾遗日草诏书月请諌纸臣若黙默惜身不言岂惟上辜圣恩实亦下负神道所以密缄手䟽濳吐血诚苟合天心虽死无恨无任忧惧激切之至论于頔裴均状于頔裴均欲入朝事宜右臣闻诸道路皆云于頔裴均累有进奉并请入朝伏闻圣㤙巳似允许臣侧听时议内酌事情爲陛下谋恐非稳便昼夜思虑不敢不言伏见贞元巳来天下节将握兵守土少肯入朝自陛下刑服三兇威加四海是得诸道节度使三二年来朝廷追则追替则替奔走道路惧承命之不暇斯则圣德皇威大𬒳于四方矣夫谋宜可乆事贵得中当难制之时则贵欲令其朝觐及可制之日则不必使之尽来何则安衆心收衆望在调驭之得其宜也臣伏见近日节度使或替或追稍似烦数今又许于頔等入奏或虑便留在朝臣细思之有三不可何者窃见外使入奏不问贤愚皆欲仰希圣恩傍结权贵上须进奉下湏人事莫不减削军府割剥疲人每一入朝甚于两税又闻于頔裴均等数有进奉若又许来荆襄之人必重困于剥削矣夺军府疲人之不足奉君上权贵之有余伏料圣心知之深所不忍此不可一也臣又窃闻时议云近日诸道节度或以进奉希㫖或以货贿藩身谓恩泽可图谓权位可取以入觐爲请以恋阙爲名湏来即来须住即住要重位即得重位要大权即得大权进退周旋无求不获天下节度尽萌此心不审圣聦闻此议否今于頔等以入觐爲请若又许之岂非须来即来乎既来必以恋阙爲名若又许之岂非须住即住乎则重位自然合加况必求之乎大权不得不与况必图之乎重位大权人谁不爱于頔既得则茂昭求之臣闻茂昭又欲入朝巳谋行计茂昭亦宰相也亦国亲也若引于頔爲例独不可乎若尽与之则陛下重位大权是以人情假人也授之可乎若独与彼不与此则忿争怨望之端自此而作今倖门巳开矣速杜之又今于頔等开之臣必恐圣心有时而悔矣其不可二也臣又窃见自古及今君臣之际权太重则下不得所势太逼则上不甚安今于頔任兼将相来则揔朝廷之权家通国亲入则连戚里之势势亲则踈者不敢谏权重则群下不敢言臣虑于頔未来之间内外迎附之者其势已赫赫炎炎矣况其巳来乎臣恐于頔未到之间内外合言者巳不敢言矣况其巳到乎脱或至此陛下有术以制驭之邪若用术制之不如不制之安也若又无术将如之何且于頔身是大臣子爲驸马性灵事迹陛下素谙一朝到来权兼内外若绳以规制则必失君臣之心若纵其作爲则必败朝廷之度进退思虑恐贻圣忧其不可三也凡此三不可事实不细伏乞圣览再三思之今臣所言皆君臣之密机安危之大计伏望祕藏此状不令左右得知况臣以䟽议亲以贱论贵语无方便动有悔尤言出身危非不知耳但以职居近密身被恩荣苟有闻知即合陈露傥言而得罪亦臣所甘心若默而负恩则臣所不忍伏希圣鉴俯察愚诚谨具奏闻谨奏论和籴状今年和籴折籴利害事宜右臣伏见有司以今年丰熟请令畿内及诸处和籴令收贱谷以利农人以臣所观有害无利何者凡曰和籴则官出钱人出谷两和商量然后交易也比来和籴事则不然但令府县㪚配戸人促立程限严加徴催苟有稽迟则𬒳追捉迫蹙鞭挞甚于税赋号爲和籴其实害人傥依前而行臣故曰有害无利也今若有司出钱开塲自籴比于时价稍有优饶利之诱人人必情愿且本请和籴只图利人人若有利自然愿来利害之间可以此辩今若除前之弊行此之便是真得和籴利人之道也二端取舍伏惟圣㫖裁之必不得巳则不如折籴折籴者折青苖税钱使纳斛斗免令贱粜别纳见钱在于农人亦甚爲利况度支比来所支和籴价钱多是杂色匹叚百姓又须转卖然后将纳税钱至于给付不免侵偷货易不免折损所失过夲其弊可知今若量折税钱使纳斛斗既无贱粜麦粟之费又无转卖匹叚之劳利归扵人羙归于上则折籴之便岂不昭然由是而论则配戸不归开塲和籴不如折籴亦甚明矣臣乆处村闾曾爲和籴之戸亲𬒳廹蹙实不堪命臣近爲畿尉曾领和籴之司亲自鞭挞所不忍覩臣顷者常欲䟽此人病闻于天聦踈逺贱微无由上达今幸擢居禁职列在谏官苟有他闻犹合陈献况备谙此事深知此弊臣若缄黙隐而不言不唯上辜圣恩实亦内负夙愿犹虑愚诚不至圣鉴未回即望试令左右可亲信者一人濳问郷村百姓和籴之与折籴孰利而孰害乎则知臣言不敢苟耳或虑陛下以勑命巳下难扵移攺以臣所见事又不然夫圣人之举事也唯务便人唯求利物若损益相半则不必迁移若利害相悬则事须追攺不独于此其他亦然伏望宸衷审赐详察谨具奏闻谨奏论太原事状严绶辅光右严绶辅光太原事迹其间不可远近具知臣前日对时巳子细面奏今奉宣辅光巳替严绶续追此皆圣鉴至明左右不能惑听合扵公议断自宸衷内外人心甚爲惬当其严绶早须与替不可更迟縁与辅光乆相交结军中补署职掌比来尽由辅光今见别除监军小人乍失依託或恐严绶相党曲爲妄陈军情事宜之间湏过防虑伏望圣恩速令贞亮赴本道便许严绶入朝贞亮右贞亮元是旧人曾任重职陛下以太原事弊使替辅光然臣伏闻贞亮先充汴州监军日自置亲兵数千又任三川都监日专杀李康两节度使事迹深爲不可爲性自用所在专权若贞亮处事依前即太原却受其弊虽将追改难以成功其贞亮发赴本道之时恐须以承前事切加约束令其戒惧此事至要伏惟圣心不忘范希朝右希朝前在振武威令大行至今蕃戎望风畏伏况又勤俭信实所在士卒归心今若太原要人无出希朝之右伏恐圣意虑其有年臣又访闻希朝筋力犹堪驱使但且令镇抚必惬军情待其一二年间威制成立然后择能者即必易守成规则虽老年事湏且用其灵武比太原虽小亦是要镇如纳臣愚见伏恐便须择人与希朝相代谨具奏闻谨奏奏请加德音中节目縁今时旱请更减放江淮旱损州县百姓今年租税右伏以圣心忧轸重降德音欲令实惠及人无如减放租税昨正月中所降德音量放去年钱米伏闻所放数内巳有纳者纵未纳者多是逃亡假今不放亦徴不得况旱损州县至多所放钱米至少百姓未经丰熟又纳今年税租疲羸中重此徴迫人力困苦莫甚扵斯却是今年伏望圣恩更与宰臣及有司商量江淮先旱损州作分数更量放今年租税当疲困之际降则隐之恩感动人情无出于此敢竭愚见以副圣心请拣放后宫内人右伏见大历巳来四十余载宫中人数稍乆渐多伏虑驱使之余其数犹广上则虚给衣食有供亿縻费之烦下则离隔亲族有幽闭怨旷之苦事宜省费物贵遂情顷者巳蒙圣恩量有拣放闻诸道路所出不多臣伏见自太宗玄宗巳来每遇灾旱多有拣放书在国史天下称之伏望圣慈再加处分则盛明之德可动天心感恱之情必致和气光垂史册羙继祖宗贞观开元之风复见于今日矣非小臣愚恳不能发此言非陛下英明不能行此事如蒙允许便请扵德音中次第处分谨具奏闻伏待进㫖谨奏论于頔所进歌舞人事宜状右臣三五日来闻于时议云前件所进者并是于頔爱妾𬒳普宁公主闇欲选进今于頔所进事非获巳者臣未知此说虚之与实再三思之皆爲不可何则于頔自入朝来陛下待之深得其所存其大体故厚加宠位知其性恶故不与威权中外人情以爲至当在扵于頔亦自甘心今因普宁夺其爱妾衆人既有流议于頔得以爲词臣恐此事不益圣德在臣愚见岂敢不言伏见陛下数月巳来分别邪正所有制断所有处置无不合于公论无不惬于人情唯此一事实乖时体关于损益臣实惜之今道路云云皆有此说是于頔自进亦恐外人不知去就之间恐须却赐于頔内足以辩明圣意外足以止息浮词又令于頔有所感戴臣所闻所见如此伏恐陛下要知辄敢密陈庻裨万一谨具奏闻谨奏论魏徴旧宅状李师道奏请出私财收赎魏徴旧宅事宜右今日守谦宣令撰与师道诏所请收赎魏徴宅还与其子孙甚合朕心允依来奏者臣伏以魏徴是太宗朝宰相尽忠辅佐以致太平在于子孙合加忧䘏今縁子孙穷贱旧宅典卖与人师道请出私财收赎却还其后嗣事闗激劝合出朝廷师道何人辄掠此羙依宣便许臣恐非宜况魏徴宅内旧堂本是宫中小殿太宗特赐以表殊恩既又与诸家不同尤不宜使师道与赎计其典卖其价非多伏望明勑有司特以官钱收赎便还后嗣以劝忠臣则事出皇恩羙归圣德臣苟有所见不敢不陈其与师道诏未敢依宣便撰伏待圣㫖谨具奏闻谨奏论王锷欲除官事宜状右臣窃有所闻云王锷见欲除平章事未知何故有此商量臣伏以宰相者人臣极位天下具瞻非有清望大功不合轻授王锷既非清望又无大功若加此官深爲不可昨日裴均除平章事内外之议早巳纷然今王锷若除则如王锷之辈皆生异望之心矣若尽与则典章大壊又末感恩若不与则厚薄有殊或生怨望倖门一启无可奈何臣又闻王锷在镇日不䘏凋残唯务差税淮南百姓日夜无憀五年诛求百计侵削钱物既足部领入朝号爲羡余亲自进奉凡有耳者无不知之今若授同平章事臣恐四方闻之皆谓陛下得王锷进奉而与宰相也臣又恐诸道节度使今日巳后皆割剥生人营求宰相私相谓曰谁不如王锷邪故臣以爲深不可也其王锷归镇与在朝伏望并不除宰相臣尚未知所闻信否贵欲先事而言或恐万一巳行即言之无及伏惟圣鉴俯察愚衷谨具奏闻谨奏论裴均进奉银器状右臣伏闻向外传说云裴均前月二十六日于银台进奉前件银器虽未审知虚实然而物议喧然既有所闻不敢不奏伏以陛下昨因时旱念及疲人特降德音停罢进奉天意如感雨泽应期巷舞途歌咸唿万岁伏自德音降后天下颙望遵行未经旬月之间裴均便先进奉若诚有此事深损圣德臣或虑有人云裴均所进银器发在德音之前遂劝圣恩不妨受纳以臣所见事固不然臣闻衆议皆云裴均性本贪残动多邪巧毎假进奉广有诛求料其深心不愿停罢必恐即日修表倍程进来欲试朝廷甞其可否何者前月三日降德音准诸道进奏院报事例不过四五日即裴均合知至二十六日进物方到以此详察足见姦情今若便容果落邪计况一处如此则远近皆知臣恐诸道依前从此不守法度则是陛下明降制㫖又自弃之何以制驭四方何以取信天下臣反覆思虑深爲陛下惜之伏准德音节文除四节及㫖条外有违越进奉者其物送纳左藏库仍委御史台具名闻奏若此事果实则御史台必准制弹奏谏官必諌宰相必论天下知之何禆圣政以臣所见伏望明宣云裴均所进银器虽在德音之前恐四方不知宜送左藏库收纳如此则海内恱服天下欢心事出宸衷羙归圣德又免至御史谏官奏论之然后有处置在于事体深以爲宜伏愿圣心速赐裁断谨具奏闻谨奏白氏文集卷第四十一白氏文集白氏长庆集卷第四十二白氏文集卷第四十二奏状二凡二十四首论孙璹张奉国状奏所闻状奏阌郷等县禁囚状论承璀职名状论元稹第三状请罢兵第二状请罢兵第三状论严绶状论孟元阳状谢官状陈情状谢官状谢恩赐设状谢恩赐衣服状谢三月三日赐宴状谢九月九日赐宴状谢腊日赐口蜡状谢中和节赐尺状谢赐新火状谢恩赐氷状谢赐新历日状谢赐茶果等状谢赐设及匹帛状谢社日赐酒饼状论孙璹张奉国状孙璹右伏以凤翔右辅之地控压陇蜀又近国门最爲重镇承前巳来多择有功勲德望者爲之节使昨者孙璹忽除此官臣縁素未谙知不敢轻议可否及制下之后甚不惬人心孙璹虽乆从军不闻有大功効自居禁衞亦无可称至于姓名衆未知有纵有才略堪任将帅犹宜且试于小镇不合便授此重藩岂唯公议之间以爲过当亦恐同类之内皆生倖心况今圣政日明朝纲日举每命一官一职人皆侧耳听之则除授之间深宜重慎今孙璹巳受成命未可遽又攺移待到凤翔观其可否巳后不可不审伏恐圣聦要知张奉国右奉国当徐州用兵之时巳有殊効及李锜作乱之日又立大功忠节赤诚海内推服近来将校少有比伦巳蒙圣恩授金吾大将军以示奖劝以臣所见便宜与一方镇以感动天下忠臣之志以摧慑天下姦臣之心何者奉国之事无人不知方镇之荣无人不爱若奉国更得节度使天下闻知人皆爲贪宠荣谁不争効忠顺万一若一方有事一帅负恩则麾下偏禆竸爲奉国乱臣贼子不敢不息一则明劝忠贞二则闇销祸乱圣人机柄正在于斯今奉国闻巳有年亦宜速用事不可失臣深惜之然以奉国未曾爲理人官恐未可便授大镇若近边次节度有要替处与奉国最爲得宜谨具奏闻谨奏奏所闻状向外所闻事宜右伏见六七日来向外传说皆云有进㫖令宣与诸道进奏院自今巳后应有进奉并不用申报御史台如有人勘问便仰录名奏来者内外相传不无惊恠臣伏料此事多是虚传且有此闻不敢不奏伏惟德音除四节外非时进奉一切并停如有违越仰御史台察访闻奏今若不许报台不许勘问即是许进奉而废德音也伏以陛下忧人思理发自深诚德音中停罢进奉最是大节昨者裴均所进银器发在德音之前犹虑四方不知将谓容其违越特令送出外库宣报所司远近传唿闻于道路此则不独人心欣跃感动四方实亦国史光明垂示百代今未踰数月忽有此消息贺德音之使未絶于道途许进奉之声巳闻扵内外此衆情所以警愕而不测也臣昨访闻又无明勑伏料圣意必无此处分但恐宣传之际或致疑误遂令内外有此流传实恐旬月之间㪚报诸道亏损圣政无甚于斯若此果虚即望宣示内外令知圣㫖使息虚声伏愿宸衷速有处分谨具奏谨奏奏阌郷县禁囚状州阌郷湖城等县禁囚事宜右伏闻前件县狱中有囚十数人并积年禁系其妻儿皆乞于道路以供狱粮其中有身禁多年妻巳攺嫁者身死狱中取其男收禁者云是度支转运下囚禁在县狱欠负官物无可填陪一禁其身虽死不放前后两遇恩赦今春又降德音皆云节文不该至今依旧囚禁臣伏以罪㘴之刑无重于死故煞人者罪止于死坐赃者身死不徴今前件囚等欠负官钱诚合填纳然以贫穷孤独唯各一身债无纳期禁无休日至使夫见在而妻嫁父已死而子囚自古罪人未闻此苦行路见者皆爲痛伤况今陛下爱人之心过扵父母岂容在下有此穷人古者一妇懐冤三年大旱一夫结愤五月降霜以类言之臣恐此囚等忧怨之气必能伤陛下隂阳之和也其囚等人数及所欠官物并赦文不该事由臣即未知委细伏望与宰相商量兼令本司具事由分析闻奏如或是实禁系不虚伏乞特降圣慈发使一时放免一则使缧囚获有生死皆知感恩二则明天听及卑远近自无冤滞事闗圣政不敢不言臣兼恐度支盐铁使下诸州县禁囚更有如此者伏望便令续条流具事奏上论承璀职名状承璀充诸军行营招讨处置使右縁承璀职名自昨日来臣与李绛等巳频论奏又奉宣令依前定者臣实深知不可岂敢顺㫖便休伏望圣慈更赐详察臣伏以国家故事每有征伐专委将帅以责成功近年巳来渐失旧制始加中使命爲都监顷者韩全义讨淮西之时以贾良国爲都监近日髙崇文讨刘辟之时以刘贞亮爲都监此皆权宜且爲近例然则兴王者之师徴天下之兵自古及今未有令中使专綂领者今神䇿军既不置行营节度使即承璀便是制将又充讨军招讨处置使即承璀便是都监岂有制将都綂而使中使兼之臣恐四方闻之必轻朝庭四夷闻之必笑中国王承宗闻之必增其气国史记之后嗣何观陛下忍令后代相传云以中官爲制将都统自陛下始伏乞圣虑以此思之臣又兼恐刘济茂昭及希朝从史乃至诸道将校皆耻受承璀指麾心既不齐功何由立此是资承宗之计而挫诸将之势也伏乞圣虑又以此思之臣伏以陛下自春宫以来则曾驱使承璀歳月既乆恩泽遂深望陛下念其勤劳贵之可也陛下怜其忠赤富之可也至于军国权柄动闗于治乱朝庭制度出自于祖宗陛下宁忍徇下之情而自隳法制从人之欲而自损圣明何不思于一时之间而取笑扵万代之后今臣忘身命沥肝胆爲陛下痛言者非不知逆耳非不知危身但以蝼蚁之命至轻社稷之计至重伏乞圣虑又以此思之陛下必不得巳事须用之即望攺爲都监且徇旧例虽威权尚重而制度稍存天下闻之不甚惊听如蒙允许伏望速宣与中书攺爲诸军都监臣不胜忧迫恳切彷徨之至论元稹第三状监察御史元稹贬江陵府士曹叅军右伏縁元稹左降事宜李绛崔群等再已奏闻至今未蒙宣报伏恐愚诚未恳圣虑未廻臣更细思事有不可所以尘黩至扵再三臣内察事情外听衆议元稹左降不可者三何者元稹守官正直人所共知自授御史巳来举奏不避权势只如奏李公佐等之事多是朝廷亲情人谁无私因以挟恨或假公议将报私嫌遂使诬谤之声上闻天听臣恐元稹左降巳后凡在位者每欲举事先以元稹爲戒无人肯爲陛下当官执法无人肯爲陛下嫉恶绳愆内外权贵亲党纵横有大过大罪者必相容隐而巳陛下从此无由得知其不可者一也昨者元稹所追勘房式之事心虽奉公事稍过当既从重罚足以惩违况经谢恩旋又左降虽引前事以爲责词然外议諠諠皆以爲元稹与中使刘士元争厅自此得罪至于争厅事理巳具前状奏陈况闻刘士元踏破驿门夺将鞍马仍索弓箭吓辱朝官承前巳来未有此事今中官有罪未见处置御史无过却先贬官远近闻知实损圣德臣恐从今巳后中官出使纵暴益甚朝官受辱必不敢言纵有𬒳凌辱敺打者亦以元稹爲戒但吞声而巳陛下从此无由得闻其不可者二也臣又访闻元稹自去年巳来举奏严砺在东川日枉法收没平人资产八十余家又奏王绍违法给劵令监军神柩及家口入驿又奏裴玢违勑㫖徴百姓草又奏韩臯使军将封杖打杀县令如此之事前后甚多属朝廷法行悉有惩罚计天下方镇皆怒元稹守官今贬爲江陵判司即是送与方镇从此方便报怨朝廷何由得知臣闻德宗时有崔善贞密告李锜必反德宗不信送与李锜李锜大怒遂掘坑纵火烧杀崔善贞未数年李锜果反至今天下爲之痛心臣恐元稹左降后方镇有过无人敢言皆欲惜身永以元稹爲戒如此则天下有不轨不法之事陛下无由得知此其不可者三也若无此三不可假如朝廷误左降一御史盖是小事臣何敢烦黩圣听至于再三乎诚以所损者微所闗者大以此思虑敢不极言陛下若以臣此言爲忠又未能别有处置必不得巳则伏望且令追制攺与一京司闲官免令元稹却事方镇此乃上禆圣政下惬人情伏望细察事情断在圣意谨具奏闻谨奏请罢兵第二状请罢恒州兵事宜右縁讨伐恒州事宜前者巳具奏闻此事至大至切臣不合一奏便休伏愿圣聦再赐详省臣伏以河北事体本不合用兵既巳用兵亦希万一所以人意或望成功今看事势保必无望何者陛下本用兵之初第一倚望承璀第二准拟希朝茂昭今承璀自去已来未敢苦战巳䘮大将先挫军威至今与从史两军入贼界下营未得从史虽经接战与贼胜负略均况奏报之间又事恐非实迁延进退贵引日时不唯意在逗留兼是力难支敌希朝茂昭数月巳来方入贼界据所奏到贼新市城一镇便过不得又奏深泽县今却𬒳贼打破则其进讨之势想亦可知刘济亲领全军分围乐寿又奏贼城坚守卒不易攻师道季安元不可保今看情状似相计㑹各收一县便不进军如此事由陛下具见据其去就岂有成功未审圣心何如更有所望以臣愚见速须罢兵若又迟疑其害有四可爲陛下痛惜者二可爲陛下深忧者二何则若保有成功即不论用度多少既的知不可即不合虚费赀粮悟而后行事亦非晚今迟挍一日有一日之费更延旬月所费滋多终须罢兵何如早罢臣伏见陛下比来爱人省用发自深心至于圣躬每事节俭今以府库钱帛百姓脂膏资助河北诸侯转令富贵强大臣每念此不胜愤叹此所谓陛下痛惜者一也臣伏恐河北诸将见呉少阳巳受制命必引事例轻重同词请雪承宗若章表继来即议无不许请而后舍模㨾可知转令承宗胶固同类如此则与夺皆由邻道恩信不出朝廷实恐威权尽归河北臣每念此实所疚心其爲陛下痛惜者二也今天时巳热兵气相蒸至于饥渴疲劳疫疾暴露衣甲暑湿弓箭疮痍上有赤日前有白刃驱以就战人何以堪纵不惜身亦难忍苦况神䇿官健又最乌杂以城市之人例皆不惯如此忽思生路或有奔逃一人若逃百人相扇一军若㪚诸军必揺事忽至此悔将何及此其爲陛下深忧者一也臣伏闻廻鹘吐蕃皆有细作中国之事小大尽知今聚天下之兵唯讨承宗一贼自冬及夏都未立功则兵力之强弱资费之多少岂宜使西戎北虏一一知之忽见利生心承虚入寇以今之势力可能救其首尾哉兵连祸生何事不有万一及此实闗安危臣每思之忧入骨髓此其爲陛下深忧者二也伏惟详臣此状察臣此心审赐裁量速有处分如此则是陛下社稷宗庙之福不独天下幸甚谨具奏闻请罢兵第三状请罢恒州兵马事宜右臣所请罢兵前后巳频陈奏今日事势又更不同比来日月渐深忧惶转甚若不极虑若不切言是臣惧罪惜身上负陛下伏希圣鉴怜察血诚知臣心如此更详此状臣伏以行营近日事体陛下一一具知师道今收棣州至今竟未奉诏至于表章词意近者亦甚乖宜季安等心元不可测与贼计㑹各收一空县而巳相顾拱手便休闻昨者泽潞溃㪚健儿其间有入魏博却投邢州者季安追捉并按军令昨所与诏都不禀承据此情状略无形迹但恐今日巳后此辈无不辨爲又比来所望有功只在南北两道今北道希朝等屯军向欲半年过新市一镇未得茂昭又称兵少特地方请加兵则南道势力今亦可见北道承璀竟未立功元阳新到邢州又奏兵数至少请诸军兵马议不可抽假使承璀等竭力尽忠终恐不副圣意据此事势万无成功陛下犹未罢兵不知更有何所待臣伏恐刘济近日情似尽忠今忽罢兵虑伤其意以臣所见理固不然刘济大姦过于群辈外虽似顺中不可知有功无功进退获利初闻罢讨或可有词见雪恒州必私懐喜何则与承宗本末之势同也假令刘济实忠实尽陛下难阻其心犹须计量重轻舍小圗大岂縁刘济一人惆怅而不顾天下远图况今事情又不至此伏望圣意断之不疑臣昨者以军乆无功时又渐热人不堪命虑有奔逃前状之中巳具陈奏今果闻神策所管徐泗郑滑两道兵马各有言语似少不安臣自闻之不胜忧切一军若不宁帖必扇诸军之心自此动揺何虑不有事忽至于此者则陛下求不罢讨得乎一种罢兵何如早罢必待事不得巳然后罢之只使陛下威权转销天下模㨾更恶如此事势皆在目前只合逆防不合追悔今卢从史巳归罪左降王承宗又乞雪表来元阳方再整本军刘济且引兵欲进因此事势正可罢兵赦既有名罢犹有势若又此时不罢臣实不测圣心臣伏料陛下去年初锐意用兵之时必谓讨承宗如讨刘辟李锜兵合之后坐见诛擒岂料迁延经年如此然则始谋必克犹不可知后事转难更何所望至于竭府库以富河北诸将虚中国以使戎狄生心可爲深忧可爲痛惜巳具前奏不敢再陈况今日巳前所惜者威权财用今日巳后所忧者治乱安危国家有天下二百年陛下承宗社十一叶岂得以小忿而忘国家大计岂得以小耻而忘宗社远圗伏愿圣心以此爲虑臣前后巳献三状不啻千言词既繁多语亦恳切陛下臣所见非是所言非忠况又尘黩不休臣即合便得罪若以臣所见爲是所言爲忠则陛下何忍知是不从知忠不纳不然则臣合得罪不然则陛下罢兵伏望读臣此状一二十遍断其可否速赐处分臣不胜负忧待罪恳迫兢惶之至谨奏论严绶状奉宣令依中书状撰制除严绶江陵节度使右臣伏以赵宗儒衆称清介有恒严绶衆称怯懦无耻二人臧否优劣相悬宗儒自到江陵虽无殊政亦闻清浄境内颇安纵要攺移即合便择胜宗儒者且严绶在太原之事圣聦备闻天下之人以爲谈柄陛下罢其节制追赴朝廷至今人情以爲至当今忽再用又替宗儒臣恐制书下后无不惊叹兼邪人得计正人忧疑大乖群情深损朝政臣前后所奉宣撰制若非甚不可者亦不敢切论今此除授实甚不可伏望圣意更赐裁量其制未敢便撰伏待圣㫖谨奏论孟元阳状奉宣令依中书状撰制除孟元阳右羽林军綂宣仍封赵国公食邑三千戸右臣伏以孟元阳溵水有功河阳有政自到泽潞戎事颇修但以老年事须与替比诸流辈事迹不同今所除官合加优奖昨者范希朝在太原日昏耄不理人情共知及除綂军衆犹谓屈今元阳事迹不同希朝又除綂军恐似更屈虽加封爵悉是虚名况元阳功効忠勤天下有数今以无能者一例除攺无所旌别臣恐今日巳后无以劝人以臣所见若攺除金吾大将军轻重之间实爲得所只如柳惟晨李简之辈有何功业合比元阳犹居此官动逾年岁伏望圣慈以此裁量其制未敢依中书状便撰谨具奏闻伏待圣㫖谨奏谢官状新授将仕郎守左拾遗翰林学士臣白居易新授朝议郎守尚书库部贠外郎翰林学士云骑尉臣崔群右臣等伏奉恩制除前件官今日守谦奉宣进㫖特加慰谕并赐告身者圣慈曲𬒳宠命猥加俯以拜恩跪而受赐蹈舞离次惊惶失图伏以郎吏谏官古今所重位当星象职在箴规皆须闻望清方行实端悫然可以佐弥纶于草昧能正其词尽献纳于蒭言必直其节苟轻所选实忝厥官臣等学识庸虚才质愚懦自居近职忝冐巳深况超擢荣班慙惶交至初授殊常之宠闻实若惊再思难报之恩感而欲泣唯当奋励驽钝补拾阙遗中誓赤诚上酬玄造俯伏忧愧若无所容无任感恩兢惕之至谨奉状陈谢以闻谨奏奏陈情状翰林学士将仕郎守左拾遗臣白居易右今日守谦奉宣圣㫖以臣本官合满欲议攺转知臣欲有陈露令臣将状来者臣有情事不敢不言伏希圣慈俯察愚恳臣母多病臣家素贫甘㫖或亏无以爲养药饵或阙空致其忧情迫于中言形于口伏以自拾遗授亰兆府判司往年院中曾有此例资序相类俸禄稍多傥授此官臣实幸甚则及亲之禄稍得优丰荷恩之心不胜感激辄敢尘黩无任兢惶谨具奏陈伏待圣㫖谢官状新授京兆府户曹叅军翰林学士白居易右伏奉恩制除臣前件官今日守谦奉宣圣㫖特加慰谕兼赐告身者俯伛拜恩憷惕受命战越跼迹惊惶失容蹈舞屏营不知所据臣叨居近职巳涉四年自顾庸昧无禆明圣尘忝歳乆忧慙日深况于官禄之间岂敢有所选择但以位卑俸薄家贫亲老养阙甘馨之费病乏药石之资人子之心有所不足昨蒙圣念虽许陈情敢望天恩遽从所欲况前件官位望虽小俸料稍优臣今得之胜登贵位此皆皇明俯察玄造曲成念臣爲子之诚赐臣及亲之禄臣所以抚心知愧因事吐诚乌鸟私情得尽欢于展养犬马微力誓効死以酬恩荣幸不止于一身感戴实深于万品无任荷恩抃跃之至谢蒙㤙赐设状右今日守谦奉宣圣㫖以臣初入院特赐设者臣生长穷贱才质孱微草野鄙夫风尘走吏岂期圣造选在禁闱煦以天慈赐以御食臣所以凌兢受命俯伏荷恩心魂不宁手足无措况樽开九醖馔列八珍惠过加笾荣优置醴金罍引满将王泽而共深玉馔属厌与圣德而俱饱终食且叹扪心自惊战汗慙惶陨越于下谨奉状陈谢以闻谨奏谢恩赐衣服状右今日守谦奉宣圣㫖以臣初入院特赐衣服者臣自入禁司才经旬月未陈簿効累受殊私况前件衣服等献自远方降从御府既鲜华而骇目亦轻煖而便身臣实何人堪此荣赐臣必拟祕藏箧笥传示子孙何则顾陋质而懐慙貌非称服抚微躯而荷宠力不胜衣因物感恩无任愧惧谨奉状三月三日谢㤙赐曲江宴㑹状右今日伏奉圣恩赐臣等于曲江宴乐并赐茶果者伏以暮春良月上巳嘉辰获侍宴于内庭又赐欢扵曲水蹈舞跼地欢唿动天况妓乐选扵内坊茶果出于中库荣降天上宠惊人间臣等谬列近司猥承殊泽捧觞知感终宴懐慙肉食无谋未展㳙埃之効素飡有愧难胜醉饱之恩以此兢惶未知所报谨奉状陈谢以闻谨奏九月九日谢恩赐宴曲江㑹状右臣今日伏奉进㫖赐臣等于曲江宴㑹特加宣慰并赐酒脯等者伏以重阳令节大有丰年赐宴扵无事之朝追欢于最胜之地况天厨酒脯御府管絃宠赐忽降于寰中庆幸实生扵望外仍加慰谕曲𬒳辉华臣等各以凡才同叅密职幸偶休明之日多承饫赐之恩乐感形骸欢容动而成舞泽均草木秋色变以爲春徒激丹心岂报玄泽谨奉状腊日谢恩赐口蜡状右今日蒙恩赐臣等前件口蜡及红雪澡豆等仍以时寒特加慰问者伏以时逢腊节候属祁寒岂意圣慈不忘微贱念严凝而加之煦妪虑皹瘃而润以脂膏喜气动中欢容发外挟纩之恩所勉和则体舒不龟之泽既霑感而手舞臣等省躬懐愧因物谕情岂止饮德莹心唯惊宠赐必拟澡身励节以答鸿私感跃之诚倍万恒品谨具奏闻谨奏中和日谢恩赐尺状右今日奉宣赐臣等红牙银寸尺各一者伏以中和届节庆赐申㤙当昼夜平分之时颁度量合同之令况以红牙爲尺白银爲寸羙而有度焕以相宣逮下明忖度之心爲上表裁成之德庆泽所及欢心毕同臣等尘忝日深宠钖岁至虽恩光下济咫尺之颜不违而尺素内慙分寸之功未効捧受愧畏倍万恒情谨具奏闻谨奏谢清明日赐新火状右今日髙品官唐国珍就宅宣㫖赐臣新火者伏以节过藏烟时当攺火助和气以发滞表皇明以烛幽臣顾以贱微荷兹荣耀就赐而照临第宅聚观而光动里闾降实自天非因榆柳之燧仰之如日空倾葵藿之心徒奉恩辉岂胜欣戴谢恩赐氷状右今日奉宣㫖赐臣等氷者伏以颁氷之仪朝廷盛典以其非常之物用表特异之恩况春羔之荐时始因风出当夏虫之疑日忽自天来烦暑迎消凉飊随至受此殊赐臣何以堪欣骇慙惶若无所措但饮之慄慄常倾受命之心捧之兢兢永懐履薄之戒以斯惕厉用答皇慈谨奉状陈谢以闻谢赐新历日状右今日蒙恩赐臣等前件新历日者臣等拜手蹈舞鞠躬捧持开巻授时见履端之有始披文阅处知御历之无穷庆贺既深感戴无极谨奉状陈谢谢恩赐茶果等状右今日髙品杜文清宣进㫖以臣等在院修撰制问赐茶果䊍脯等曲蒙圣念特降殊私慰谕未终钖赉旋及臣等慙深旷职宠倍惊心述清问以修词言非尽意仰皇慈而受赐力岂胜恩徒激丹诚讵酬玄造谢赐设及匹帛状右今日髙品刘全节奉宣进㫖以臣等在院覆策毕特加慰问并赐设及匹帛者臣等职在掌文诏令考策虽竭鄙昧犹惧阙遗岂意皇鉴下临圣慈曲至惠加赐食荣及承匡宠厚缣缃仰难胜于玄贶恩深醉饱退有愧于素飡徒积慙惶何酬庆赐社日谢赐酒饼状右今日蒙㤙赐臣等酒及蒸饼䬼饼等伏以时唯秋社庆属年丰颁上尊之酒浆赐太官之饼饵既非旧例特表新恩空荷皇慈岂伸丹慊谨奉状白氏文集卷第四十二白氏文集白氏长庆集卷第四十三白氏文集卷第四十三奏状三凡七首论重考科目人状举人自代状论重考试进士事宜状让绢状论左降独孤朗等状论行营状论姚文秀打杀妻状论重考科目人状今年吏部应送科目及平判人所试文书等右臣等奉中书门下牒称奉进㫖令臣等重考定闻奏者臣等窃有所见不敢不奏伏以今年吏部科第不置考官唯遣尚书侍郎二人考试吏部事至繁剧考送固难精详所送文书未免瑕病臣等若苦考覆退者必多韩臯累朝旧臣伏料陛下不能以小事致责臣等又以朝廷所设科目虽限文字其间收採兼取人材今吏部秖送十人数且非广其中更黜落亦恐事体不弘以臣所见兼请不考已得者不妨徼倖不得者所胜无多贵收人材务存大体伏乞以臣等此状宣付宰臣重赐裁量伏听进㫖元和十五年十二月十三日重考定科目官将仕郎守尚书司门员外郎臣白居易等状奏重考定科目官将仕郎守尚书祠部员外郎上䕶军臣李虞仲举人自代状中书省朝议郎权知尚书兵部郎中骑都尉杨嗣复右臣伏准建中元年正月五日勑文武常参官上后三日举一人自代者伏以前件官有辩政之学有体要之文文可以掌王言学可以待顾问名实相副辈流所推选备侍臣参知制命酌其宜称诚合在先臣既谙详辄举自代谨具闻荐伏听勑㫖长庆元年正月四日新授朝议郎守尚书主客郎中知制诰臣白居易状奏论考试进士事宜状右臣等伏料自欲重试进士已来论奏者甚衆伏计烦黩圣听之外必以为或亲或故同为党庇臣今非不知此但以避嫌事小隐情责深所以冐犯天威不敢不奏伏希圣鉴试详臣言伏以陛下虑今年及第进士之中子弟得者侥倖平人落者受屈故令重试重考此乃至公至平凡是平人孰不庆幸况臣等才识浅劣谬蒙选充考官自受命已来夙夜惶惧实忧愚昧不副天心敢不尽力竭诚苦考得失其间瑕病纎毫不容犹期再三知臣恳尽然臣等别有愚见上禆圣聦反覆思量辄敢密奏伏准礼部试进士例许用书策兼得通宵得通宵则思虑必周用书䇿则文字不错昨重试之日书策不容一字大烛秖许两条迫促惊忙幸皆成就若比礼部所试事校不同虽诗赋之间皆有瑕病在与夺之际或可矜量傥陛下垂仁察之心降特逹之命明示瑕病以表无私时全身名以存大体如此则进士等知非而愧耻其父兄等感激而戴恩至于有司敢不惩革臣等皆蒙宠擢又忝职司实愿禆补圣明敢不罄竭肝胆谨具奏闻伏待圣裁谨奏长庆元年四月十日重考试进士官朝议郎守尚书主客郎中知制诰臣白居易等奏重考试进士官朝散大夫守中书舍人上轻车都尉臣王起让绢状长庆元年八月十三日进恩赐田布与臣人事绢五百匹右田布以臣宣谕进㫖敬命荷恩遂与臣前件绢臣不敢受寻以奏陈昨日中使第五文岑就宅奉宣令臣受取者臣巳当时进状陈谢讫感戴圣恩昨日不敢不谢酌量事理今日不敢不言臣家素贫非不要物但以昨者陛下遣臣宣谕田布不同常例田布今日之事不同诸家何者未报父雠未雪国耻凡人有物犹合助之况取其财有所不忍又昨除田布魏博节度制中诫云一饭之饱必均于士卒一毫之费必用于戈矛今以五百匹绢与臣臣若便受则是有违制命不副天心臣又以凡节将之臣发军讨叛大费虽资于公给小用亦籍其家财今陛下方欲使田布誓心报雠捐躯杀贼伏料宣谕慰问使者道路相望若奉使之人悉须得物臣恐镇州贼徒未殄田布财产已空欲救将来乞从臣始此则求田布物者必息而田布感圣渥倍深责其成功必有可望臣食国家厚禄居陛下清官每月俸钱尚慙尸素无名之货岂合苟求伏愿天鉴照临知臣不是饰让臣又非不知如此小事不合尘黩尊严心实不安不敢不奏其前件绢臣寻已却还田布伏乞圣慈许臣不取仍望宣示田布令知圣恩谨録奏闻伏待进㫖论左降独孤朗等状长庆元年十二月十一日奏都官员外郎史馆修撰独孤朗可富州刺史起居舍人温造可朗州刺史司勲员外郎李肇可沣州刺史刑部员外郎王镒可郢州刺史右今日宰相送词头左降前件官如前令臣撰词者臣伏以李景俭因饮酒醉诋忤宰相既从逺贬已是深文其同饮四人又一例左降臣有所见不敢不陈伏以两省史馆皆是近署聚饮致醉理亦非宜然皆贬官即恐太重况独孤朗与李景俭等皆是僚友旦夕往来一饭一饮盖是常事景俭饮散之后忽然醉发自犹不觉何况他人以此矜量情亦可恕臣又见贞元之末时政严急人家不敢欢宴朝士不敢过从衆心无憀以为不可自陛下临御及此二年圣慈寛和天下欣戴臣恐此诏或下衆情不免惊忧兼恐朝廷官寮从此不敢聚㑹四方诸逺不知事由奔走流传事体非便伏惟宸鉴更赐裁量免至贬官各令罚俸感恩知失亦足戒惩臣不揆惷愚辄敢尘黩岂不惧罪岂不惜身但缘进不因人出于圣念自忠州刺史累迁中书舍人已涉二年一无禆补夙夜慙惕实不自安前后制勑之间若非甚不可者恐烦圣听多不备论今者所见若又不奏是圗省事有负皇恩伏希天慈以此详察知臣所奏不是偶然其独孤朗等四人出官词头臣已封讫未敢撰进伏待圣㫖论行营状应缘鎭州行营利害事宜谨具如后一请专委李光颜东面讨逐委裴度四面临境招谕事右臣等伏见自幽鎭有事已来诏大原魏博泽潞易定沧州等五道节度各领全军又徴诸道兵马计七八十万四面围绕已逾半年王师无功贼势犹盛弓髙已失深州甚危者岂不以兵数太多反难为用节将太衆则心不齐莫肯率先递相顾望又以朝廷赏罚近日不行未立功者或先封官已败衂者不闻得罪既无惩劝以至迁延若不改张必无所望今李光颜既除陈许节度尽领本军伏请抽诸道劲兵通前约与三四万人从东速进开弓髙粮路合下博诸军解深邢重围与元翼合势令裴度领大原全军兼招讨旧职四面压境观衅而动若乗虚得便即令同力剪除若战胜贼穷亦许受降纳欵如此则鎭州夹攻以分其力招谕以动其心未及诛夷自生变改况光颜乆谙战阵素有威名裴度为人忠勇果决加以明悬赏罚使其忧责在身事势驱之自须死战若比向前摸㨾用命百倍相悬破贼责功无出于此况大原兴王之地天下劲兵今既得人足当一面以此计度无如二人一请抽拣魏博泽潞易定沧州四道兵马分付光颜事右伏请诏光颜于前件四道拣选马步精鋭者每军各取三四千人并令光颜専綂一则籍其兵力讨袭鎭州二乃每军抽人不为不用其余放去理亦无妨况今守疆亦足展効或闻泽潞魏博兵马同讨淮西之时素谙光颜勤恤将士必乐为用可望成功今光颜得到下博后即陈许先有八千人昨又发三千人光颜又领凤翔马军一千三百人加以徐泗郑滑河阳等军悉皆劲鋭堪用况兼魏博等四道所抽兵马约有三四万人尽付光颜足以成事其襄阳陜府东都汝州等道兵马仍委光颜拣择可否若不堪用不如放还岂唯虚费资粮兼恐挠败军阵今既秖留东西二帅请各置都监一人诸道兵马监军伏请一时停罢如此则衆齐令一必有成功一请勤魏博等四道兵马却守本界事右伏以朝廷本用田布之意以弘正遇害令报父雠望其感激衆心先立功効今领全师出界供给度支数月已来都不进计非田布固欲如此抑有其由或闻魏博一军累经优赏兵骄将富莫肯为用况其军一月之费计实钱贰拾漆捌万贯今天下百计求取不足充其数月衣粮若且依前将何供给则不如使退守本境自供给衣粮省费之间利害明矣其泽潞易定等虽经接战胜负略均且昭义全军收临城一县不得则其兵力亦可知矣沧州新经败挫叔良又乏将谋势不支任必无可望今请魏博等四道各归本界严守封疆如此则不独减无用之兵亦可以省有限之费就中魏博尤要退军虚费赀粮最可痛惜一请省行营粮料事右伏以行营最切者岂不以国用将竭军费不充更至春夏已来实恐计无所出今若两道共留六万其余退食本道衣粮即每月所费仅减其半一月之用可给两月唯供六万所费无多既易支持自然丰足责其死战敢不尽心臣以为当今至切无过于此一请因朱克融授节后速讨王庭凑事右克融庭凑同恶相济物情事理断在不疑今朝廷特赦克融新授节钺纵终助援必恐迟疑当逗留克融之时是经营庭凑之日迟则心固乆则计成三数月间须有次第廷引入夏转难用兵今正是时时不可失以臣等所见谨具如前伏以行营今日事宜眞可谓急危极矣其间变改故逺不可知但恐如今已迟晚若犹可及无出于斯何者苟兵数不抽军费不减食既不足衆何以安不安之中何事不有伏料陛下览臣此状必有二疑一者以臣等悉是儒生不谙兵事纵知诚恳的未信行臣亦以此自疑乆未敢奏今既事切不敢不言若攻战机宜非臣所习而军国利害虽愚亦知况察群情兼听衆议与臣此奏所见多同伏望不以臣等儒生轻而不用也二者伏恐行营事势奏报不眞皆云贼徒计日合破又陛下以制置既乆难于改移前事若得其宜即合旋有成绩至今既无次第安得不务改图古人云收之桑榆事犹未晚若因循且过即救疗转难臣又切有过忧敢不尽吐肝肺实恐军用不济更须百计诛求日引月加以至困极今天下诸色钱内每贯巳抽减三百茶盐估价有司并已增加水陆闗津四方多请率税不许即用度交阙尽许则人心无憀自古安危皆系于此伏乞圣虑察而念之不以重改移忽于大计也臣等又忧深州久围救兵不至弓髙新陷粮道未通下博诸军致于穷地光颜兵少欲入无由外即救援不来内即糇粮罄竭各求生路难向死门无可柰何忽然奔散即圣心虽悔其可及乎其鉴不遥在贞元中韩全义五楼之败是也伏望陛下详臣此状思臣此言若以为然速赐裁断臣等受恩日乆忧国情深志在恳切言无方便伏望圣鉴俯察愚衷无任感激悃欵之至谨同诣延英门进状以闻伏听勑㫖谨奏长庆二年正月五日朝散大夫守中书舍人上柱国臣白居易状奏论姚文秀打杀妻状长庆二年五月十日奏据刑部及大理寺所断准律非因鬬争无事而杀者名为故杀今姚文秀有事而杀者则非故杀据大理司直崔元式所执准律相争为鬬相击为敺交鬭致死始名鬬杀今阿王被打狼籍以致于死姚文秀检验身上一无损伤则不得名为相击阿王当夜已死又何以名为相争既非鬭争又蓄怨怒即是故杀者右按律䟽云不因争鬭无事而杀名为故杀此言事者谓争鬭之事非该他事今大理刑部所执以姚文秀怒妻有过即不是无事既是有事因而敺死则非故杀者此则唯用无事两字不引争鬭上文如此是使天下之人皆得因事杀人杀人了即曰我有事而杀非故杀也如此可乎且天下之人岂有无事而杀人者足明事谓争鬬之事非他事也又凡言鬬敺死者谓事素非憎嫌偶相争鬬一敺一击不意而死如此则非故杀以其本原无杀心今姚文秀怒妻颇深挟恨既久敺打狼籍当夜便死察其情状不是偶然此非故杀孰为故杀若以先因争骂不是故杀即如有谋杀人者先引相骂便是交争一争之后以物殴杀了即曰我因事而杀非故杀也又如此可乎设使因争理犹不可况阿王巳死无以辨明姚文秀自云相争有何凭据又大理寺所引刘士信及骆全儒等殴杀人事承前寺断不为故杀恐与姚文秀事其间情状不同假如略同何妨误断便将作例未足为凭伏以狱贵察情法须可乆若崔元式所议不用大理寺所执得行实恐被殴死者自此长寃故杀人者从今得计谨同参酌件録如前奉勑姚文秀杀妻罪在十恶若从宥免是长兇愚其律纵有互文在理终须果断宜依白居易状委所在决重杖一顿处死白氏文集卷第四十三白氏文集白氏长庆集卷第四十四白氏文集卷第四十四奏状四表附为宰相贺赦表爲宰相请上尊号第二表爲宰相让官表爲宰相贺雨表爲宰相贺杀贼表贺云生不见日蚀表爲崔相陈情表忠州剌史谢上表贺平淄青表贺上尊号后大赦表杭州剌史谢上表爲宰相谢恩赐酒脯饼果等状爲宰相谢恩赐吐蕃信物银器锦綵等状爲叚相谢恩赐设及酒脯等状爲叚相谢借飞龙马状爲叚相谢手诏及金刀状爲宰相谢官表爲宰相贺赦表长庆元年正月就南郊撰进臣某等言伏奉今日制书大赦天下者臣与百执事奉扬宣布与亿兆衆蹈舞欢唿自天降和率土同庆臣等诚欢诚忭顿首顿首伏惟皇帝陛下出震御极建元发号大明升而六合晓一气熏而万物春肆眚措刑涤瑕荡秽凡在圆首纳扵欢心矧又祗祀天地孝享宗庙蠲减租责䇿徴贤良褒徳及先赏功延嗣敬賔养老念旧睦亲生人之积弊尽除有国之頽纲必举况陛下承二百祀鸿业之重纂十一圣耿光之初始奉严禋新开寳历天下之目专专然观陛下之动天下之耳颙颙然听陛下之言斯则陛下出一言不终日必达于朝野举一事不浃辰必闻于华夷当疲人求安思理之秋是陛下敬始慎徽之日苟行一善则可以动人听而式歌舞况具衆羙信足以感人心而致和平康哉可期天下幸甚臣等谬居重位幸属鸿休慙窃股肱喜深骨髓欢欣悚跃倍万常情无任鼔舞庆幸之至为宰相请上尊号第二表臣某等言今月二十四日臣等巳陈表章请上尊号愚诚虽恳圣鉴未回蹐地跼天不胜大愿臣等诚惶诚恐顿首顿首臣闻大道者无求于物物尊而不辞至公者非欲其名名生而不让故与天合徳不辞故率土归心斯所谓应乎天而顺乎人者也伏惟皇帝陛下嗣兴一徳綂牧万方致时俗之和平纳生灵于富夀金革已偃销七十载之厉阶玉烛方调启一千年之圣运天人合应书轨混同而鸿名未加盛典犹缺华夷失望史策无光此诚君上之谦然亦臣下之罪也今臣所以上稽天意下酌人情再黩皇明重陈丹慊臣谨按书曰思作睿睿作圣又曰乃圣乃神乃武乃文经曰明王以孝治天下凡此五者历观列辟虽甚盛徳莫能兼之伏以陛下自即大位及此二年无巾车汗马之劳而坐平鎭冀无亡弓遗镞之费而立定幽燕仁和一薫犷骜尽化可不谓睿文乎削平天下震耀八荒北虏求婚以禀命西戎乞盟而纳欵威灵四及奔走来賔可不谓神武乎陛下以万乗之尊四海之富供养长乐道光化成推而置之可塞天地可不谓孝徳乎故臣等敢冒死稽首上尊号曰睿文神武孝徳伏惟陛下略撝谦之小节弘祖宗之大猷惟十一圣在天岂忘继其志以亿兆人为子宁忍阻其心特回宸衷俯受徽号在玄功不为主宰于盛德有所形容焕乎大哉垂裕无极此实天下之幸甚非独臣之幸也臣等无任诚愿恳祷之至为宰相让官表臣某言伏奉今日制书授臣某官同中书门下平章事者宠擢非次忧惶失图蹐地跼天不知所措臣某诚兢诚惕顿首顿首臣闻上理隂阳下平法度外抚夷狄内亲黎元使百官各修其职一物不失其所此宰相之任也臣有何功徳有何才能越次超伦忽承此命下乖人望上紊朝经致寇速尤无甚于此臣谬因文学忝列班行先朝乏人擢居内职星霜屡改爵秩骤加未逾十年忽登相位名浮于实任过其才岂唯覆餗是忧实累知人之鉴况陛下肇开历数将致升平辅弼之臣尤宜慎择臣粗知古今敢言本末枢衡要地初不得人则理化劳心终无成日此所以重陈手䟽再沥血诚乞回此官别授能者臣若得请便不负恩情见于辞非敢饰让皇天白日实鉴臣心无任恳欵屛营之至谨奉表陈让以闻为宰相贺雨表臣某言臣闻圣明在上刑政叶中则天地气和风雨时若常闻其语今见其时臣某等诚欢诚跃顿首顿首臣伏以隂阳气数盈缩相随去秋多霖今春少雨宿麦犹茂农功未妨陛下念物忧人先时戒事靡神不举有感必通故云出于山月离于毕初洒尘以霡霂渐破块而霶圃囿田畴无不霑足雨之所致臣知其由自上而来虽因天降从中而得实与心期发于若厉之诚散作如膏之泽凡在率土孰不懽心臣等位忝钧衡职乖爕理仰隂阳而增惧顾霖雨而懐慙无任兢惕之至爲宰相贺杀贼表臣某等言伏承某道逆贼某乙某月某日已被某杀戮讫皇灵震耀兇孽枭夷率土普天欢唿鼓舞臣等诚喜诚忭顿首顿首臣闻乱臣贼子阻兵干纪者明则有天讨幽则有鬼诛迟速之间罔不殱殄伏惟文武孝德皇帝陛下君临八表子育群生合天覆地载之德顺春生秋杀之令宿寇遗孽闇然销亡四海九州廓然清晏逆贼某乙一介贱隷两河叛人苞藏祸心窃弄凶器戕害主帅䖍刘善良幕鷰鼎鱼偷活顷克顚木之余枿痤疽之遗种斧斨欲加而先折鍼石未攻而自溃不有弔伐孰知徳威不有妖氛孰知神筭则天下之心有以知顺存逆亡其犹影响者也臣伏以某乙既已斩首某乙将何保身若不乞降即应生变辅之或在车则相依皮既不存毛将安附况我乗破竹彼继覆车止戈之期翘足可待无任喜庆忭跃之至贺云生不见日蚀表为宰相作臣某等言臣闻尧汤之逢水旱隂阳定数也宋景之感荧惑天人相应也盖天地大綂不能无灾皇王至诚可以销慝尝闻此説今偶其时臣等诚欣诚幸顿首顿首伏见司天台奏今月一日太阳亏者陛下举旧章下明诏避正殿降常服礼行于巳心祷于天天且不违物宁无应况正阳月朔亭午时中和气周流密云布护蒙然暂蔽赫矣复明屏翳朝隮但惊若烟之涌曜灵昼掩不见如月之初所谓诚至于中而感通于上者也臣等敢不再陈事理重考徴祥三光忌盈必有时蚀万物莫覩与无灾同庆生交感之间喜浃照临之内虽卿云五色瑞景再中除沴致祥曾何足比百辟伏贺万人仰观事彰大鉴孔明道配日新其徳臣等幸遭昌运谬荷殊私皆乏济时之才同居待罪之地日月薄蚀自慙燮理无功山川出云实頼圣明有感感贺忻戴倍万常情无任忭跃竦踊之至为崔相陈情表臣植言臣有情事乆未敢言今辄陈露伏增战灼臣亡父某官亡妣某氏是臣本生亡伯某官某赠某官臣今承后建中初徳宗皇帝念臣亡伯位髙无后以犹子之义命臣继绍仍赐臣名嗣袭虽移孝思则在上荷君命永承继絶之宗中夺私恩遂阻劬劳之报歳月旷乆情礼莫申自去年已来累有庆泽凡在朝列再蒙追荣或有陈乞皆许回授况臣猥当宠擢谬陟台阶爵禄之荣实有踰于同辈显扬之命独未及于先人饮泣茹悲哀慙两极臣今请以在身官秩并前后合叙勲封特乞圣慈回充追赠傥允所请无幸于斯则臣乌鸟之心犹再生而展养犬马之力誓万死以酬恩蹐地仰天不胜感咽披陈诚恳烦黩宸严无任惶惧激切之至谨奉表陈露以闻忠州刺史谢上表臣某言臣以去年十二月二十日伏奉勑㫖授臣忠州刺史以今月二十八日到本州当日上讫殊恩特奖非次昇迁感戴惊惶陨越无地臣诚喜诚惧顿首顿首臣性本踈愚识惟褊狭早蒙採録擢在翰林仅历五年每知尘忝竟无一事上答圣明及移秩宫寮卑冗踈贱不能周慎自取悔尤犹蒙圣慈曲赐容贷尚加禄食出佐浔阳一志忧惶四年循省昼夜饮食未尝敢安负霜枯葵虽思向日委风黄叶敢望霑春岂意天慈忽加诏命特从佐郡宠授专城喜极魂惊感深泣下方今淮蔡底定两河又宁臣得爲昇平之人遭遇已极况居符竹之寄荣幸实多誓当负刺慎身履氷厉节下安凋瘵上副忧勤未死之间斯展㣲効跼身地逺仰首天髙蚁蝼之诚伏希怜察无任感激恳欵彷徨之至谨遣某官某乙奉表陈谢以闻臣某诚惶诚恐顿首顿首谨言元和十四年三月二十八日贺平淄青表臣某言伏见二月二十二日制书逆贼李师道已就枭戮者皇灵有截睿筭无遗妖氛廓清遐迩庆幸臣某诚欢诚喜顿首顿首臣闻乱常干纪天殛神诛李师道苞藏祸心暴露逆节罪盈恶稔衆叛亲离未劳师徒自取擒戮伏惟睿圣文武皇帝陛下文经天地武定华夷凡是猖狂无不诛剪两河清晏四海㑹同昇平之风实自此始臣名叅共理职忝分忧忭舞欢唿倍万常品守官有限不获称庆阙庭无任庆快踊跃之至谨具奏闻谨奏元和十四年四月九日贺上尊号后大赦天下表臣某言伏奉七月十三日制书大赦天下跪捧宣布蹈舞欢唿自天降休率土同庆臣闻玄功盛徳非鸿名不能形容物厉人疵非皇泽不能涤荡自非上圣莫能兼之伏惟元和圣文神武法天应道皇帝陛下纂承大业子育群生信及豚鱼威殱枭獍削平寰海混一车书亿兆一心愿崇大号从人欲而俯膺盛礼赐时和而广洽皇恩蠲减赋租收拔淹滞命黜陟而别能否开谏议而策贤良宿弊必除旧章咸举帝王能事尽集于今凡在生灵孰不幸甚臣谬当委擢职在颁条忭跃之诚倍万常品限以守官不获称庆阙庭无任庆忭之至杭州刺史谢上表臣某言去七月十四日蒙恩除授杭州刺史属汴路未通取襄汉路赴任水陆七千余里昼夜奔驰今月一日到本州当日上任讫上分忧寄内省庸虚仰天戴恩跼地失次臣某臣谬因文学忝厠班行自先朝黜官已来六年放弃逢陛下嗣位之后数月徴还生归帝京宠在郎署不踰年擢知制诰未周歳正授舍人出泥登霄从骨生肉唯有一死拟将报恩旋属方隅不宁朝廷多事当陛下旰食宵衣之日是㣲臣输肝写胆之时虽进献愚衷或期有补而退思事理多不合宜臣犹自知况在天鉴忝非土木如履氷泉合当鼎镬之诛尚忝藩宣之寄才小官重恩深责轻欲答生成未知死所唯当夙兴夕惕焦思苦心恭守诏条勤䘏人庶下苏凋瘵上副忧勤万分之恩莫酬一二仰天举首望阙驰心葵藿之志徒倾蝼蚁之诚难达无任感恩激切之至谨奉表称谢以闻长庆二年为宰相谢恩赐酒脯饼果等状右中使某奉宣圣㫖赐臣等前件物等俯偻受赐竦跃荷恩天酒来以分甘御羞降而示惠臣等省躬知感因物言情宠过加笾惧多尸素之责荣同置醴慙无麴糵之功徒沥丹诚岂酬玄造为宰相谢恩赐吐蕃信物银器锦綵等状右臣等材愧庸虚职叨辅弼遇天下削平之日当西戎即叙之时遂使殊方致兹逺物此皆率由玄化感慕皇风人臣既絶外交问遗敢言已有今蒙重赐益荷圣慈况来自外夷知徳广之所及降从中㫖仰恩深而不胜感戴慙惶倍万常品为叚相谢恩赐设及酒脯等状伏蒙圣慈特加宠钖珍羞出于内府㫖酒降于上尊捧戴欢荣不知所措臣乆叨台鼎新忝节旄勤劳无展于股肱醉饱有慙于口腹为叚相谢借飞龙马状伏以出从内厩行及中涂假飞龙之骏驹代跛鼈之蹇步执鞭拜命借马喻身取其恋主之心以表为臣之节恩深易感情恳难陈爲叚相谢手诏及金刀状诏赐累加慙惶交集宠来天上感动人间且金藴其坚奉之而永贞王度刀宣其利操之而逺耀天威岂唯佩作身荣实可藏爲家寳况臣望阙渐逺受恩转多比坚而报国有时効死而杀身无地爲宰相谢官表爲㣲之作臣某言伏奉今月日制书授臣守本官同中书门下平章事者殊常之命非望之恩出自宸衷加扵凡陋竦骇震越不知所为臣伏惟近例宰相上后合献表陈谢臣今所献与衆不同伏惟圣慈特赐留听臣伏闻玄宗即位之初命姚元崇为宰相元崇欲救时弊献事十条未得请间不立相位玄宗明圣尽许行之遂致太平实由于此陛下视今日天下何如开元天下㣲臣自知才用亦逺不及元崇若又僶俛安懐因循保位不惟恩德是负实亦军国可忧臣欲候坐对时便陈当今切事下救时弊上酬君恩臣之誓心为日乆矣陛下许行则进不许则退进退之分断之不疑敢于事前先此陈启况臣才本庸浅遭遇盛明天心自知不因人进擢居禁署访以密谋恩奖太浅谗谤并至虽内省行事无所愧心然上黩宸听合当死责岂意怜察曲赐安全蝼蚁之生得自兹日今越流辈授以台衡拔于万死之中致在九霄之上扪心抚已审分量恩陛下犹不以衆人之心待臣臣岂敢以衆人之心事上皇天白日实鉴臣心得献前言虽死无恨无任感恩恳欵之至白氏文集卷第四十四白氏文集白氏长庆集卷第四十五白氏文集卷第四十五策林一凡二十二道策林序元和初予罢校书郎与元㣲之将应制举退居于上都华阳观闭户累月揣磨当代之事搆成策目七十五门及㣲之首登科予次焉凡所应对者百不用其一二其余目以精力所致不能弃捐次而集之分爲四卷命曰策林云耳一策头二道二䇿项二道三䇿尾三道四羙谦让五塞人望归衆心六政必成化必至七不劳而理八风化浇朴九致和平复雍熙十王泽流人心感十一黄老术十二化速成十三号令十四辨兴亡之由十五忠敬质文损益十六议祥瑞十七兴五福销六极十八辨水旱之灾一策头二道臣伏见汉成帝以朱云庭辱张禹令持下殿云攀槛槛折成帝容之后尝理槛帝命勿易以旌直臣臣每览汉史至此未尝不三复而叹息也岂不以臣不爱死虽邻于死而必谏乎君能纳谏虽折其槛而必容乎不然何云之竭忠也如此而帝之见容也又如此伏惟陛下以至诚化万国以至明临兆人故数年之间仍降诏㫖四海之内累徴贤良思酌下言乐闻上失谕以旁求之意询以无隠之辞是则陛下纳谏之㫖逺出于汉朝㣲臣献言之罪不虞于折槛矣况清问之下条对之中苟言有可观策有可取陛下必光扬其名氏优崇其爵秩与夫勿易折槛以旌直臣之意又相万也贱臣得不有犯无隐以副陛下纳谏之㫖乎殚思极虑以尽㣲臣献言之道乎唯以直辞昧死上对臣生也幸沐圣朝垂覆育之惠当陛下无忌讳之日斯则朝闻夕死足矣而况于充赋王庭者乎伏念庸虚谬膺诏选诚不足以明辨体用对扬徳音欲率尔而言适足重小臣狂简之过若黙然而退又何以副陛下虚求之心是以窥玉旒读金策慙惶僶俛不知所裁者乆矣然以愚虑之中千或一得而往古之成败耳或妄有所闻当今之得失目或妄有所见进不敢希㫖退不敢隐情唯以直言昧死上对二策项二道臣闻人无常心习以成性国无常俗教则移风故亿兆之所趋在一人之所执是以恭黙清净之政立则复朴保和贵徳贱财之令行则上让下竸恕已及物之诚着则苍生可致于至理养老敬长之教洽则皇化可升于太宁由是言之盖人之在教若泥金之在陶冶器之良窳由乎匠之巧拙化之善否系乎君之作为伏惟陛下慎而思之勤而行之则大平之风大同之俗可从容而驯致矣臣闻教无常兴亦无常废人无常理亦无常乱盖兴废理乱在君上所教而已故君之作为为教兴废之本君之举措为人理乱之源若一出善言则天下之人获其福一违善道则天下之人罹其殃若一肆其心而事有以阶于乱一念于徳而邦有以渐于兴交应之间实犹影响今陛下以懋建皇极爲先则大化不得不流矣以钦若前训爲本则大朴不得不复矣以缉熙庶绩爲念则五刑不得不措矣以祗奉宗庙爲心则五教不得不敷矣而尚有未流未措未复未敷之问此乃陛下劳谦之徳太过故不自见其益也求理之心太速故不自见其功也臣何足以知之然臣闻有始有卒者其惟圣人乎此言王者行道非始之难终之实难也陛下又能终之则太平之风大同之俗如指掌耳岂止化流朴复刑措教敷而已哉三策尾三道臣鄙人也生仁夀之代沐文明之化始以进士举及第又以拔萃选授官臣之名既获贰成君之禄已受一命虽天地不求仁于蒭狗而畎浍思委润于沧溟惓惓之诚蓄之乆矣幸遇陛下发旁求之诏垂下济之恩详延谟猷亲览条对逢不讳之日虽许极言当无过之朝不知所述无禆清问有负皇明仰冒宸严伏待罪戾谨对臣幸逢昭代得列明庭慙无嘉言以充清问辄罄狂瞽惟陛下择之谨对臣生圣代三十有五年蒙陛下子育之恩覩陛下升平之化谬膺诏选充赋天庭安足亲承徳音条对清问逢旁求之日虽许直言当已理之朝将何极谏尘黩圣鉴俯伏待罪谨对四羙谦让揔策问中事连賛羙之臣闻王者之有天下也自谓之理非理也自谓之乱非乱也自谓之安非安也自谓之危非危也何者盖自谓理且安者则自骄自满虽安必危自谓乱且危者则自戒自强虽乱必理之又理安之又安则盛德大业斯不逺矣伏惟陛下嗣建皇极司牧苍生夙兴以忧人夕惕而修巳以今日之理陛下视朝廷未以为理以今日之安陛下视海内未以为安而又思酌下言乐闻上失弊无不革利无不兴今则严禋郊庙犹谓敬之不至爱养黎庶犹谓惠之不弘省罢进献犹忧人之困穷蠲免逋租犹虑农之勤匮搜扬俊乂犹畏贤之遗逸涤荡罪戾犹念狱之非辜底定兵戈犹惧其未戢懐柔夷狄犹恐其未賔大化参乎隂阳犹慙之以寡徳重光并乎日月犹让之以不明斯乃陛下劳谦之心合天运之不息也勤䘏之徳合地道之无疆也如臣者何所知焉何所述焉伏以圣聦贵闻庶议苟有愚见敢不极谏五塞人望归衆心在慎言动之初夫欲使人望塞衆心归者无他焉在陛下慎初之所致耳臣闻天子动则左史书之言则右史书之言动不书非盛徳也书而不法后嗣何观焉若王者言中伦动中度则千里之外应之百代之后歌之况其迩者乎若言非宜动非礼则千里之外违之百代之后笑之况其迩者乎是以古之天子口不敢戏言身不敢妄动动必三省言必再思况陛下初嗣祖宗新临兆庶臣伏见天下之目专专然以观陛下之动也天下之耳颙颙然以听陛下之言也则陛下出一言不终日而达于朝野动一事不浃辰而闻于华夷盖是非之声无翼而飞矣损益之名无胫而走矣陛下得不慎之哉伏惟观于斯察扵斯使一言一动无所苟而已矣言动不苟则天下之望塞焉天下之心归焉六教必成化必至在敬其终问先王之教布在方䇿事虽易举政则难成岂文之空垂将行之未至思臻其极伫质所疑夫欲使政必成化必至者无他焉在陛下敬始慎终之所致耳臣闻先王之训不徒言也先王之教不虚行也浅行之则小理深行之则大和浅深小大之应其犹影响矣然则天下至广王化至大增减损益难见其形是以政之损者虽不见其日损必有时而乱也教之益者虽不见其日益必有时而理也陛下但推其诚勤其政愼其始敬其终日用而不知自臻其极此先王终日所务者也终日所行者也不可月㑹其教化之深浅歳计其风俗之厚薄焉臣又闻易曰圣人乆于其道而天下化成诗曰靡不有初鲜克有终此言王者之教待乆而成也王者之化待终而至也陛下诚能乆而终之则何虑政不成而化不至乎七不劳而理在顺人心立教问方今勤䘏忧劳夙夜不怠而政教犹缺惩劝未行何则上古之君无为而理令不严而肃教不劳而成何施何为得至于此臣请以三五之道言之臣闻三皇之为君也无常心以天下心为心五帝之为君也无常欲以百姓欲为欲顺其心以出令则不严而理因其欲以设教则不劳而成故风号无文而人从刑赏不施而人服三五所以无为而天下化者由此道也后代反是故不及者逺焉臣请以三代已后之事言之臣闻后代之天下三五之天下也后代之人三五之人也后代之位三五之位也居其位得其人有其天下而不及三五者何哉臣窃惊恠之然亦粗知其由矣岂不以已心为心抑天下以奉一人之心也以已欲为欲咈百姓以从一人之欲也苟或心与道未合政与欲并行得失交争利害相半如此则虽宵衣旰食劳体励精才可以致小康不足以弘大道故出令而吏或犯设教而人敢违刑虽明而寡惩赏虽厚而鲜劝此由舍人而从欲是以勤多而功少也伏惟陛下去彼取此执古御今以三五之心为心则政教何忧乎不洽以亿兆之欲为欲则惩劝何畏乎不行政教洽则不殷忧而四海宁惩劝行则不勤劳而万人化此由舍巳而从衆是以事半而功倍也臣又闻太宗文皇帝尝曰朕虽不及古然以百姓心为心臣以为致贞观之理者由斯一言始矣伏愿陛下从而鑑之嗣而行之则天下幸甚天下幸甚八风行浇朴由教不由时问甿俗之理乱风化之盛衰何乃得扵往而失于来薄于今而厚于古或曰兴替之道执在君臣又云浇朴之风系于时代二説相反其谁可从臣闻代之浇醨人之朴略由上而不由下在教而不在时盖政之臧否定于中则俗之厚薄应于外也何以验覈伏请以周秦以降之事言之臣闻周德衰君臣陵替蚕食瓜割分为战国秦氏得之以暴易乱曽未旋踵同归覆亡炎汉勃兴奄有四海仅能除害未暇化人迨于文帝景帝始思理道躬行慈俭人用富安礼让自兴刑罚不试升平之羙邻于成康载在汉书陛下熟闻之矣降及魏晋迄于梁隋丧乱弘多殆不足数我髙祖始建区夏未遑缉熙迨于太宗玄宗抱圣神文武之姿用房杜姚宋之佐谋猷启沃无怠于心徳泽施行不遗扵物所以刑措而百姓欣戴兵偃而万方恱随近无不安逺无不伏虽成康文景无以尚之载在国史陛下熟知之矣然则周秦之乱极矣及文景继出而昌运随焉梁隋之弊甚矣及二宗嗣兴而王道融焉若谓天地生成之徳渐衰家国君臣之道渐丧则当日甚一日代甚一代不应衰而复盛浇而复和必不尔者何乃清平朴素之风薄于周秦之交而厚于文景之代耶顺成和动之俗丧于梁隋之际而独兴于贞观开元之年耶由斯言之不在时矣故魏微有云若言人渐浇讹不反质朴至今应爲鬼魅宁可复得而教化耶斯言至矣故太宗嘉之又按礼记曰教者人之寒暑也事者人之风雨也此言万民之从王化如百谷之委歳功也若寒暑以时则禾黍登而菽麦熟若风雨不节则稂莠植而秕稗生故教化优深则廉让兴而仁义作刑政偷薄则讹伪起而姦宄臻虽百谷在地成之者天也虽万人在下化之者上也必欲以凉徳弊政严令繁刑而求仁义行姦宄息亦犹飘风暴雨愆阳伏隂而望禾黍丰稂莠死其不可也亦甚明矣故曰尧舜率天下以仁比屋可封桀纣率天下以暴比屋可诛斯则由上在教之明验也伏惟圣心无疑焉九致和平复雍熙在念今而思古也问今欲感人心于和平致王化于朴厚何思何念得至于斯臣闻政不念今则人心不能交感道不思古则王化不能流行将欲感人心于和平则在乎念今而已伏惟陛下知人安之至难也则念去烦扰之吏爱人命之至重也则念黜苛酷之官恤人力之易罢也则念省修葺之劳忧人财之易匮也则念减服御之费惧人之有馁也则念薄麦禾之税畏人之有寒也则念轻布帛之征虑人之有愁苦也则念损嫔嫱之数故念之又念之则人心交感矣感之又感之则天下和平矣将欲致王化于雍熙则在乎思古而巳伏惟陛下仰羲轩之道也则思兴利而除害侔唐虞之圣也则思明目而达聦师夏禹之徳也则思泣辜而恤人法殷汤之仁也则思祝网而爱物鉴汉之盛也则思罢露台而海内流化观周之兴也则思葬枯骨而天下归心弘贞观之理也则思闻房杜之谠议以致升平嗣开元之政也则思得姚宋之嘉谋而臻富夀故思之又思之则王泽流行矣行之又行之则天下雍熙矣十王泽流人心感在恕已及物夫欲使王泽旁流人心大感则在陛下恕已及物而已夫恕已及物者无他以心度心以身观身推其此为以及天下者也故已欲安则念人之重扰也已欲夀则念人之嘉生也已欲逸则念人之惮劳也已欲富则念人之恶贫也已欲温饱则念人之冻馁也已欲声色则念人之怨旷也陛下念其重扰则烦暴之吏退矣念其嘉生则苛虐之官黜矣念其惮劳则土木之役轻矣念其恶贫则服御之费损矣念其冻馁则布帛麦禾之税轻矣念其怨旷则妓乐嫔嫱之数省矣推而广之念一知十盖圣人之道也始则恕已以及人终则念人而及已故恕之又恕之则王泽不得不流矣念之又念之则人心不得不感矣泽流心感而天下不太平者未之闻也十一黄老术在尚寛简务清净则人俭朴俗和平夫欲使人情俭朴时俗清和莫先于体黄老之道也其道在乎尚寛简务俭素不眩聦察不役智能而已盖善用之者虽一邑一郡一国至于天下皆可以致清净之理焉昔宓贱得之故不下堂而单父之人化汲黯得之故不出合而东海之政成曹参得之故狱市勿扰齐国大和汉文得之故刑罚不用而天下大理其故无他清净之所致耳故老子曰我无为而人自化我好静而人自正我无事而人自富我无欲而人自朴此四者皆黄老之要道也陛下诚能体而行之则人俭朴而俗清和矣十二政化速成由不变礼不易俗夫欲使政化速成则在乎去烦扰弘简易而已臣请以齐鲁之事明之臣闻伯禽之理鲁也变其礼革其俗三年而政成太公之理齐也简其礼从其俗五月而政成故周公叹曰夫平易近人人必归之鲁后代其北面事齐矣此则烦简迟速之効明矣伏惟陛下鉴之十三号令令一则行推诚则化问号令者所以齐其俗一其心故圣人专之慎之然则号令既出而俗犹未齐者其故安在令既行而心犹未一者其失安归欲使下令如风行出言如响应导之而人知劝防之而人不踰将致于渐岂无其要臣闻王者发施号令所以齐其俗一其心俗齐则和心一则固人于是乎可任使也传曰人心不同如其面焉故一人一心万人万心若不以令一之则人人之心各异矣于是积异以生疑积疑以生惑除乱莫先乎令者也故圣王重之然则令者出于一人加于百辟被于万姓渐于四夷如风行如雨施有往而无返也其在周易涣汗之义言号令如汗涣然一出而不可复也故圣王慎之然则令既出而俗犹未齐者由令不一也非独朝出夕改晨行暮止也盖谨于始慢扵终则不一也张于近弛于逺则不一也急于贱寛于贵则不一也行于踈废于亲则不一也且人之心犹不可以不一而理况君之令其可二三而行者乎然则令既一而天下之心犹未恱随者由上之不能行于已推于诚者也凡下之从上也不从口之言从上之所好也不从力之制从上之所为也盖行诸已也诚则化诸人也深若不推之于诚虽三令五申而令不明矣苟不行之于已虽家至日见而人不信矣圣王知其如此故以礼自修以法自理慎其所好重其所为有诸已者而后求诸人责于下者必先禁于上是以推之而往引之而来导之斯行禁之斯止使天下之心颙颙然唯望其令听其言而已故言出则千里之外应如响令下则四海之内行如风故曰禁胜于身则令行于人者矣又曰下令如流水发源盖是谓也如此则何虑乎海内之令不如身之使臂臂之使指者哉十四辨兴亡之由由善恶之积问万姓亲怨之由百王兴亡之渐将独系于人乎抑亦系于君乎臣观前代邦之兴由得人也邦之亡由失人也得其人失其人非一朝一夕之故其所由来者渐矣天地不能顿为寒暑必渐于春秋人君不能顿为兴亡必渐于善恶善不积不能勃焉而兴恶不积不能忽焉而亡善与恶始系于君也兴与亡终系于人也何则君苟有善人必知之知之又知之其心归之归之又归之则载舟之水由是积焉君苟有恶人亦知之知之又知之其心去之去之又去之则覆舟之水由是作焉故曰至高而危者君也至愚而不可欺者人也圣王知其然故则天上不息之道以修已法地下不动之徳以安人修已者慎于中也慄然如履春氷安人者敬其下也懔乎若驭朽索犹惧其末也加以乐人之乐人亦乐其乐忧人之忧人亦忧其忧乐同于人敬慎着于已如是而不兴者反是而不亡者自生人已来未之有也臣愚以为百王兴亡之渐在于此也十五忠敬质文损益问忠敬质文百代循环之教也五帝何为而不用三王何故而相承将时有同异耶道有优劣耶又三代之际损益不同所祖三才其义安在岂除旧布新务于相反相异乎复扶衰救弊其道不得不然乎又国家祖述五帝宪章三代质文忠敬大备于今而尚人鲜朴而忠俗多利而巧欲救斯弊其道如何臣闻步骤殊时质文异制五帝以道化三王以礼教道者无爲无爲故无失无失故无革是以唐虞相承无所改易也礼者有作有作则有弊有弊则有救故殷周相代有所损益也损益之教本乎三才夏之教尚忠忠本扵人人道以善教人忠之至也故曰忠者人之教也忠之弊其民野救野莫若敬故殷之教尚敬敬本于地地道谦卑天之所生地敬养之故曰敬者地之教也敬之弊其人诡救诡莫若文故周之教尚文文本于天天道垂文而人则之故曰文者天之教也文之弊其人僿救僿莫若忠然则三王之所祖不同者非欲自异而相反也盖扶衰救弊各随其运也运苟有异教亦不同虽忠与敬各系于时而质与文俱致于理标其教则殊制臻其极则同归亦犹水火之相形同根于冥化共济于人用也寒暑之相代同本于元气共成于歳功也三王之道亦如是焉我国家钦若五帝宪章三代典謩不易之道祖述而大用忠敬迭救之教具举而兼行可谓文质恊和礼乐明备之代也然臣闻孔子曰殷因于夏礼周因于殷礼损益始终若循环然其继周者百代可知也臣观周之弊也爵赏黩刑罚穷而秦反用刑名祚因中絶及汉杂以霸道徳又下衰迨于魏晋以还未有继而救者是以周之文弊今有遗风故人鲜朴而忠俗犹利而巧伏愿陛下以继周为己任以行夏为时宜稍益质而损文渐尚忠而救僿斟酌于教经纬其人使瞻前而道继三王顾后而光垂万叶则尽善之道大同之风不专于上古矣十六议祥瑞辨妖灾问国家将兴必有祯祥国家将亡必有妖孽斯岂国之兴灭系于天地之灾祥欤将物之妖瑞生于时政之昏明欤又天地有常道灾祥有常应此必然之理也何则桑谷之妖反为福于太戊大鸟之庆竟成祸于帝辛岂吉㐫或僭在人将休咎不常其道儆戒之徴安在改悔之効何明又祥必偶圣妖必应昏何则明时不能为无灾乱代或闻其有瑞报施之道何谬滥哉臣闻国家将兴必有祯祥国家将亡必有妖孽者非孽生而后邦䘮非祥出而后国兴盖瑞不虚呈必应圣哲妖不自作必候滛昏则昏圣为祥孽之根妖瑞为兴亡之兆矣文子曰隂阳陶冶万物皆乗人气而生然则道之休明德动干坤而感者谓之瑞政之昏乱腥闻上下而应者谓之妖瑞为福先妖为祸始将兴将废实先启焉然有人君徳未及于休明政不至于昏乱而天文有异地物不常则为瑞为妖未可知也或者天示儆戒之意以窹君心俾乎君修改悔之诚以答天鉴如此则转乱为治变灾为祥自古有之可得而考也臣闻髙宗不聦飞雉雊于鼎宋景有罚荧惑守于心及乎懋懿徳以修身出善言而罪已则昇耳之异自殄退舍之庆自臻天人相感可谓明矣速矣且高宗三代之贤主也有一徳之违亦谪见于物宋景列国之常主也有一言之感亦㝠应乎天则知上之鉴下虽贤王也苟有过而必知下之感上虽常主也苟有诚而必应故王者不惧妖之不灭而惧过之不悛不惧瑞之不臻而惧诚之不至足明休徴在德吉㓙由人矣失君道者祥反成妖悟天鉴者灾亦爲瑞必然而巳矣抑臣又闻王者之大瑞在乎天地泰隂阳和风雨时寒暑节百谷熟万人安赋役轻服用俭兵革偃刑罚措贤者出不肖者退声教日被讴歌日兴此之谓休徴此之谓嘉瑞也王者之大妖在乎两仪不泰四气不和风雷不时水旱不节五谷不稔百螣不藏徭役烦征赋重干戈动刑狱作君子隐小人见政令日缺怨讟日兴此之谓咎徴此之谓妖孽也至若一星一辰之瑞一云一露之祥一鸟一兽之妖一草一木之恠或偶生于气象或偶得于陶钧信非休咎之徴兴亡之兆也何则隐见出处亦不于常明圣之朝不能无小灾小沴衰乱之代亦或有小瑞小祥固未足质帝王之疑明天地之意耳王者但外思其政内省其身自谓德之不修诚之不着虽有区区之瑞不足嘉也自谓政之能立道之能行虽有璅璅之妖不足惧也臣窃谓妖祥废兴之由实在于此故虽辞费不敢不备而书之十七兴五福销六极问昔周着九畴之书汉述五行之志皆所以精究天人之际穷探政化之源然则五福之祥何从而作六极之沴何感而生将欲辨行可明本末又今人财耗费既贫且忧时沴流行或疾而夭思欲销六极致五福敺一代于富夀纳万人于康宁何所施为可致于此臣闻圣人兴五福销六极者在乎立大中致大和也至哉中和之为德不动而感不劳而化以之守则仁以之用则神卷之可以理一身舒之可以济万物然则和者生于中也中者生于不偏也不邪也不过也不及也若人君内非中勿思外非中勿动动静进退皆得其中故君得其中则人得其所人得其所则和乐生焉是以君人之心和则天地之气和天地之气和则万物之生和于是乎三和之气诉合絪緼积为夀蓄为富舒为康宁敷为攸好德益为考终命其羡者则融为甘露凝为庆云垂为德星散为景风流为醴泉六气叶乎时七曜顺乎轨迨于巢穴羽毛之物皆煦妪而自蕃草木鳞介之祥皆丛萃而继出夫然者中和之致也若人君内非中是思外非中是动动静进退不得其中故君不得其中则人不得其所人不得其所则怨叹兴焉是以君人之心不和则天地之气不和天地之气不和则万物之生不和于是乎三不和之气交错堙郁伐为凶短折攻为疾聚为忧损为贫结为恶耗为弱其羡者潜为伏隂滛为愆阳守为彗星发为暴风降为苦雨四序失其节三辰乱其行迨于襁褓卵胎之生皆夭阏而不遂木石华虫之恠皆糅杂而毕呈夫然者不中不和之气所致也则天人交感之际五福六极之来岂不昭昭然哉臣伏见比者兵赋未减人鲜无忧时沴所加衆或有疾徳宗皇帝病人之病忧人之忧于是救之以广利之方恱之以中和之乐将使易忧为乐变病为和惠化之恩莫斯甚也然臣窃闻善除害者察其本善理疾者絶其源伏惟陛下欲纾人之忧先念忧之所自欲救人之病先思病之所由知所自以絶之则人忧自弭也知所由以去之则人病自瘳也然后申之以救疗之术则人易康宁鼔之以安乐之音则人易和恱斯必应疾而化速利倍而功兼六极待此而销五福待此而作如是可以陶三才谬滥之气发为休祥敺一代鄙夭之人臻乎仁夀中和之化夫何逺哉十八辨水旱之灾明存救之术问狂常雨若僭常旸若此言政教失道必感于天也又尧之水九年汤之旱七年此言隂阳定数不由于人也若必系于政则盈虚之数徒言如不由于人则精诚之祷安用二义相戾其谁可从又问隂阳不测水旱无常将欲均歳功于丰凶救人命于冻馁凶歉之歳何方可以足其食灾危之日何计可以固其心将备不虞必有其要历代之术可明徴焉臣闻水旱之灾有小有大大者由运小者由人由人者由君上之失道其灾可得而移也由运者由隂阳之定数其灾不可得而迁也然则小大本末臣粗知之其小者或兵戈不戢军旅有强暴者或诛罚不中刑狱有寃滥者或小人入用谗佞有得志者或君子失位忠良有放弃者或男女臣妾有怨旷者或鳏寡孤独有困死者或赋敛之法无度焉或土木之功不时焉于是乎忧伤之气愤怨之诚积以伤和变而为沴古之君人者逢一灾遇一异则收视反听察其所由且思乎军鎭之中无乃有纵暴者耶刑狱之中无乃有寃滥者耶权宠之中无乃有不肖者耶放弃之中无乃有忠贤者耶内外臣妾无乃有幽怨者耶天之穷人无乃有困死者耶赋入之法无乃有过厚者耶土木之功无乃有屡兴者耶若有一于此则是政令之失而天地之谴也又洪范曰狂恒雨若僭恒旸若言不信不乂亦水旱应之然则人君苟能改过塞违率德修政励敬天之志䖍罪已之心则虽踰月之霖经时之旱至诚所感不能为灾何则古人或牧一州或宰一县有暴身致雨者有救火反风者有飞蝗去境者郡邑之长犹能感通况王者为万乗之尊居兆人之上悔过可以动天地迁善可以感神明天地神明尚且不违而况于水旱风雨虫蝗者乎此臣所谓由人可移之灾也其大者则唐尧九载之水殷汤七年之旱是也夫以尧之大圣汤之至仁于时徳俭人和刑清兵偃上无狂僭之政下无怨嗟之声而卒有浩浩滔天之灾炎炎烂石之沴非君上之失道盖隂阳之定数矣此臣所谓由运不可迁之灾也然则圣人不能迁灾能御灾也不能违时能辅时也将在乎廪积有常仁惠有素备之以储蓄虽凶荒而人无菜色固之以恩信虽患难而人无离心储蓄者聚于丰年散于歉歳恩信者行于安日用于危时夫如是则虽隂阳之数不可迁而水旱之灾不能害故曰人强胜天盖是谓矣斯亦圗之在旱备之在先所谓思危于安防劳于逸若患至而方备灾成而后圗则虽圣人不能救矣抑臣又闻古者圣王在上而下不冻馁者何哉非家至日见衣之食之盖能均节其衣食之原也夫天之道无常故歳有丰必有㓙地之利有限故物有盈必有缩圣王知其必然于是作钱刀布帛之货以时交易之以时敛散之所以持丰济凶用盈补缩则衣食之费谷帛之生蔼而均之不啻足矣盖管氏之轻重季憧之平籴耿夀昌之常平者可谓不涸之食不竭之府也故丰稔之歳则贵籴而以利农人㓙歉之年则贱粜以活饿殍若水旱作沴则资为九年之蓄若甲兵或动则餽为三军之粮上以均天时之丰凶下以权地财之盈缩则虽九年之水七年之旱不能害其人危其国矣至若禳祷之术凶荒之政历代之法臣粗闻之则有雩天地以牲牢禜山川以圭璧祈土龙于玄寺舞群巫于灵坛徙市修城贬食彻乐缓刑省礼务啬劝分杀哀多婚弛力舍禁此皆从人之望随时之宜勤恤下之心表恭天之罚但可以济小灾小弊未足以救大危大荒必欲保邦邑于危安人心于困则在乎储蓄充其腹恩信结其心而已盖羲农唐虞禹汤文武皆由此涂而王也白氏文集卷第四十五白氏文集白氏长庆集卷第四十六白氏文集卷第四十六策林二凡十七首十九息游惰二十平百货之价二十一人之困穷由君之奢欲二十二不夺人利二十三议盐法之弊二十四议罢漕运可否二十五立制度二十六养动植之物二十七请以族类求贤二十八尊贤二十九请行赏罚以劝举贤三十审官三十一大官乏人三十二议庻官迁次迟速三十三革吏部之弊三十四牧宰考课三十五使百职修皇纲振十九息游惰劝农桑议赋税复租庸罢缗钱用谷帛问一夫不田天下有受其馁者一妇不蚕天下有受其寒者斯则人之性命系焉国之贫富属焉方今人多游心地有遗力守本业者浮而不固逐末作者荡而忘归夫然岂惩戒游惰之法失其道耶将敦劝农桑之敎不得其本耶臣伏见今之人舍夲业趋末作者非恶本而爱末盖去无利而就有利也夫人之蚩蚩趋利者甚矣苟利之所在虽水火蹈焉虽白刃冒焉故农桑苟有利也虽日禁之人亦归矣而况于劝之乎游惰苟无利也虽日劝之亦不爲矣而况于禁之乎当今游惰者逸而利农桑者劳而伤所以伤者由天下钱刀重而谷帛轻也所以轻者由赋敛失其本也夫赋歛之本者量桑地以出租计夫家以出庸租庸者谷帛而巳今则谷帛之外又责之以钱钱者桑地不生铜私家不敢铸业于农者何从得之至乃吏胥追徴官限迫蹙则易其所有以赴公程当丰歳则贱籴半价不足以充缗钱遇㐫年则息利倍称不足以偿逋债丰凶旣若此爲农者何所望焉是以商贾大族乗时射利者日以富豪田壠罢人望歳勤力者日以贫困劳逸旣悬利病相诱则农夫之心尽思释耒而倚市织妇之手皆欲投杼而剌文至使田卒污莱室如悬罄人力罕施而地利多郁天时虚运而歳功不成臣常反覆思之实由谷帛轻而钱刀重也夫籴甚贵钱甚轻则伤人籴甚贱钱甚重则伤农农伤则生业不专人伤则财用不足故王者平均其贵贱调节其重轻使百货通流四人交利然后上无乏用而下亦阜安方今天下之钱日以减耗或积于国府或滞于私家若复日月徴求歳时输纳臣恐谷帛之价转贱农桑之业转伤十年巳后其弊或甚扵今日矣非所谓平均调节之道也今若量夫家之桑地计谷帛爲租庸以石斗登降爲差以匹夫多少爲等但书估价并免税钱则任土之利载兴易货之弊自革弊革则务本者致力利兴则趋末者回心游手扵道途市肆者可易业于西成託迹于军籍释流者可返躬于东作欲其浮惰其可得乎加以陛下念稼穑之艰难则薄敛而人足食矣念纺绩之勤苦则省用而人丰财矣念异货之败度则寡欲而人着诚矣念奇器之荡心则正德而人归厚矣其兴利除害也如彼又修巳化人也如此是必应之如响答顺之如风行斯所谓下令于流水之源系人于包桑之本者矣欲其浮惰其可得乎二十平百货之价陈歛㪚之法请禁销钱爲器问今田畴不加辟而菽粟之估日轻桑麻不加植而布帛之价日贱是以射时利者贱收而日富勤力穑者轻用而日贫夫然岂殖货歛㪚之节失其宜耶将泉布轻重之权不得其要也臣闻谷帛者生扵农也器用者化于工也财物者通于商也钱刀者操于君也君操其一以节其三三者和均非钱不可也夫钱刀重则谷帛轻谷帛轻则农桑困故㪚贱以歛之则下无弃谷遗帛矣谷帛贵则财物贱财物贱则工商劳故㪚糓以收之则下无废财弃物也敛㪚得其节轻重便于时则百货之价自平四人之利咸遂虽有圣智未有易此而能理者也方今关辅之间仍歳大稔此诚国家㪚钱歛谷防俭备凶之时也时不可失伏惟陛下惜之臣又见今人之弊者由铜利贵于钱也何者夫官家採铜铸钱成一钱破数钱之费也私家销钱爲器破一钱成数钱之利也铸者有程销者无限虽官家之歳铸岂能胜私家之日销乎此所以天下之钱日减而日重矣今国家行挟铜之律执铸器之禁使器无用铜铜无利也则钱不复销矣此实当今权节重轻之要二十一人之困穷由君之奢欲问近古巳来君天下者皆患人之困而不知困之由皆欲人之安而不得安之术今欲转劳爲逸用富易贫究困之由矫其失于旣往求安之术致其利于将来审而行之以康天下臣闻近古已来君天下者皆患人之困而不知困之由皆欲人之安而不得安之术臣虽狂瞽然粗知之臣窃观前代人庻之贫困者由官吏之纵欲也官吏之纵欲者由君上之不能节俭也何则天下之人亿兆也君者一而已矣以亿兆人之奉其一君则君之居处虽极土木之功殚金玉之饰君之衣食虽穷海陆之味尽文采之华君之耳目虽慆郑卫之音猒燕赵之色君之心体虽倦畋渔之乐疲辙迹之游犹未全扰于人伤扵物何者以至多奉至少故也然则一纵一放而弊及于人者又何哉盖以君之命行于左右左右颁于方鎭方鎭布于州牧州牧逹于县宰县宰下于郷吏郷吏传于村胥然后至扵人焉自君至人等级若是所求旣衆所费滋多则君取其一而臣巳取其百矣所谓上开一源下生百端者也岂直若此而巳哉盖亦君好则臣爲上行则下効故上苟好奢则天下贪冒之吏将肆心焉上苟好利则天下聚敛之臣将寘力焉雷动风行日引月长上益其侈下成其私其费尽出于人人实何堪其弊此又爲害十倍扵前也夫如是则君之躁静爲人劳逸之本君之奢俭爲人富贫之源故一节其情而下有以获其福一肆其欲而下有以罹其殃一岀善言则天下之心同其喜一违善道则天下之心共其忧盖百姓之殃不在乎鬼神百姓之福不在乎天地在乎君之躁静奢俭而巳是以圣王之修身化下也宫室有制服食有度声色有节畋游有时不徇已情不穷巳欲不殚人力不耗人财夫然故诚发乎心德形乎身政加乎人化达乎天下以此禁吏则贪欲之吏不得不廉矣以此牧人则贫困之人不得不安矣困之由安之术以臣所见其在兹乎二十二不夺人利议盐铁与榷酤诫厚歛及杂税问盐䥫之谋榷酤之法山海之利关市之征皆可以助佐征徭又虑其侵削黎庻舍之则乏用于军国取之则夺利于生人取舍之间孰爲可者臣闻君之所以爲国者人也人之所以爲命者衣食也衣食之所从出者农桑也若不本于农桑而兴利者虽圣人不能也苟有能者非利也其害也何者旣不自地出又非从天来必是巧取于人曲成其利利则日引而月长人则日削而月朘至使人心穷王泽竭故臣但见其害不见其利也所以王者不殖货利不言有无耗羡之财不入于府库折毫之计不行于朝廷者虑其利穴开而罪梯搆然则圣人非不好利也利在于利万人非不好富也富在于富天下节欲扵中人斯利矣省用扵外人斯富矣故唐尧夏禹汉文之代虽薄农桑之税除关市之征弃山海之饶㪚盐铁之利亦国足而人富安矣何则欲节而用省也秦皇汉武隋炀之时虽入太半之赋徴逆折之租建榷酤之法出舟车之筭亦国乏用而人贫弊矣何则欲不节而用不省也盖所谓山林不能给野火江海不能实漏巵夫利㪚于下则人逸而富利壅于上则人劳而贫故下劳则上无以自安人富则君孰与不足礼记曰人以君爲心君以人爲体诗曰恺悌君子人之父母由此而言未有体劳而心逸者也未有子富而父贫者也臣又闻地之生财多少有限人之食利衆寡有常若盈于上则耗于下利于彼则害于此而王者四海一家兆人一统国无异政家无异风若夺其利则害生害不加扵人欲何加乎若除其害则利生利不归于人欲何归乎故夺之也如皮尽于毛下本或不与存之同也囊漏于贮中利将焉往与夺利害断可知焉是以善爲国者不求非农桑之产不重非衣食之货不用计数之吏不蓄聚敛之臣臣闻榷筦之谋则思侵削于下见羡余之利则念诛求于人然后德泽流而謌咏作矣故曰利出一孔者王利岀二孔者强利出三孔者弱此明君立国子人者贵本业而贱末利也二十三议盐法之弊论盐商之幸臣伏以国家盐之法乆矣盐之利厚矣盖法乆则弊起弊起则法隳利厚则姧生姧生则利薄臣以爲隳薄之由由乎院塲太多吏职大衆故也何者今之主者歳考其课利之多少而殿最焉赏罸焉院塲旣多则各虑其商旅之不来也故羡其盐而多与焉吏职旣衆则各惧其课利之不优也故慢其货而苟得焉盐羡则幸生而无猒之商趋矣货慢则滥作而无用之物入矣所以盐愈费而官愈耗货愈虚而商愈饶法虽行而姧縁课虽存而利失今若减其吏职省其院塲审货帛之精麤谨盐量之出入使月有常利歳有常程自然盐不诱商则出无羡盐矣吏不争课则入无滥货矣盐不滥岀货不滥入则法自张而利复兴矣利害之効岂不然乎臣又见自关以东上农大贾易其资产入爲盐商率皆多藏私财别营裨贩少出官利唯求隷名居无征徭行无榷税身则庇于盐籍利尽入于私室此乃下有耗于农商上无益于筦榷明矣盖山海之饶盐銕之利利归于人政之上也利归于国政之次也若上旣不归于人次又不归于国使幸人姦党得以自资此乃政之疵国之蠧也今若刬革弊法沙汰姧商使下无侥倖之人上得折毫之计斯又去弊兴利之一端也唯陛下详之二十四议罢漕运可否问秦居上腴利号近蜀然都畿所理征赋不充故歳漕山东谷四百万斛用给京师其间水旱不时赈贷贫乏今议者罢运谷而收脚价籴户粟而折税钱但未知利于彼乎而害扵此乎臣闻议者将欲罢漕运于江淮请和籴于关辅以省其费以便于人臣愚以爲救一时之弊则可也若以爲长乆之法则不知其可也何者方今自淮以南逾年旱歉自洛而西仍歳丰稔彼人困于艰食此谷贱于伤农困则难于发租贱则易于乞籴斯则不便于彼而无害于此矣此臣所谓救一时之弊则可也若举而爲法循以爲常臣虽至愚知其不可何者夫都畿者四方所凑也万人所㑹也六军所聚也虽利称近蜀之饶犹未能足其用虽田有上腴之利犹不得充其费况可日削其谷月朘其食乎故国家歳漕东南之粟以给焉时发中都之廪以赈焉所以赡关中之人均天下之食而古今不易之制也然则用舍利害可明徴矣夫赍歛籴之资省漕运之费非无利也盖利小而害大矣故乆而不胜其害输江淮之租赡关辅之食非无害也盖害小而利大矣故乆而不胜其利大凡事之大害者不能无小利也事之大利者不能无小害也盖恤小害则大害不去爱小利则大利不成也古之明王所以能兴利除害者非他盖弃小而取大耳今若恤汎舟之役忘移谷之用是知小计而不知大㑹矣此臣所谓若以爲长乆之法则不知其可也二十五立制度节财用均贫富禁兼并止盗贼起廉让问天地之利有限也人之欲无穷也以有限奉无穷则必地财耗于僭奢人力屈于嗜欲故不足者爲姧爲盗有余者爲骄爲滥今欲使食力相充财欲相称贵贱别而礼让作贫富均而廉耻行作爲何方可至扵此臣闻天有时地有利人有欲能以三者与天下共者仁也圣也仁圣之本在乎制度而巳夫制度者先王所以下均地财中立人极上法天道者也且天之生万物也长之以风雨成之以寒燠圣人之牧万人也活之以衣食济之以器用若风雨滛寒燠甚则反伤乎物之生焉若衣食奢器用费则反伤乎人之生焉故作四时八节所以时寒燠节风雨不使之过差爲沴也圣人制五等十伦所以伦衣食等器用不使之踰越爲害也此所谓法天而立极者也然则地之生财有常力人之用财有常数若羡于上则耗于下也有余于此则不足于彼也是以地力人财皆待制度而均也尊卑贵贱皆待制度而别也大凡爵禄之外其田宅栋宇车马仆御器服饮食之制暨乎賔婚祠葬之度自上而下皆有数焉若不节之以数用之以伦则必地力屈扵僭奢人财消扵嗜欲而贫困冻馁姧邪盗贼尽生于此矣圣王知其然故天下奢则示之以俭天下俭则示之以礼俾乎贵贱区别贫富适宜上下无羡耗之差财力无消屈之弊而富安温饱廉耻礼让尽生于此矣然则制度者出于君而加于臣行于人而化于天下也是以君人者莫不唯欲是防唯度是守守之不固则外物攻之故居处不守其度则峻宇崇台攻之饮食不守其度则殊滋异味攻之衣服不守其度则奇文诡制攻之视听不守其度则姧声艳色攻之喜怒不守其度则僭赏滛刑攻之翫好不守其度则妨行之货荡心之器攻之献纳不守其度则谗謟之言聚敛之计攻之道术不守其度则不死之方无生之法攻之夫然则安得不内固其守甚扵城池焉外防其攻甚于宼戎焉将在乎寝食起居必思其度思而不巳则其下化之诗曰仪刑文王万邦作孚此之谓矣二十六养动植之物以丰财用以致麟凤龟龙臣闻天育物有时地生财有限而人之欲无极以有时有限奉无极之欲而法制不生其间则必物暴殄而财乏用矣先王恶其及此故川泽有禁山野有官养之以时取之以道是以豺獭未祭罝网不布于野泽鹰隼未击矰弋不施于山林昆虫未蛰不以火田草木未落不加斤斧渔不竭泽畋不合围至于麛卵蚳蝝五谷百果不中杀者皆有常禁夫然则禽兽鱼鼈不可胜食矣财货器用不可胜用矣臣又观之岂直若此而巳哉盖古之圣王使信及豚鱼仁及草木鸟兽不狘胎卵可窥麟凤効灵龟龙爲畜者亦由此涂而致也二十七请以族类求贤问自古以来君者无不思求其贤贤者罔不思効其用然两不相遇其故何哉今欲求之其术安在臣闻人君者无不思求其贤人臣者无不思効其用然而君求贤而不得臣効用而无由者岂不以贵贱相悬朝野相隔堂远于千里门深于九重虽臣有慺慺之诚何由上达虽君有孜孜之念无因下知上下茫然两不相遇如此则岂唯贤者不用矧又用者不贤所以从古巳来乱多而理少者职此之由也臣以爲求贤有术辨贤有方方术者各审其族类使之推荐而巳近取诸喻其犹线与矢也线因针而入矢待弦而发虽有线矢苟无针弦求自致焉不可得也夫必以族类者盖贤愚有贯善恶有伦若以类求必以类至此亦由水流湿火就燥自然之理也何则夫以德义立身者必交于德义不交于险僻以正直克巳者必用于正直不用于颇邪以贪冒爲意者必比于贪冐不比于贞廉以悖慢肆心者必狎于悖慢不狎于恭谨何者事相害而不相利性相戾而不相从此乃天地常伦人物常理必然之势也则贤与不肖以此知之伏惟陛下欲求而致之也则思因针待弦之势欲辨而别之也则察流湿就燥之徒得其势必彚征而自来审其徒必群分而自见求人之术辨人之方于是乎在此矣二十八尊贤请厚礼以致大贤也问国家歳贡俊造日求贤良何则所得者率寻常之才所来者非师友之佐岂时无大贤乎将求之不得其道乎臣闻致理之先先扵行道行道之本本扵得贤得贤之由由乎审若礼之厚薄定扵此则贤之优劣应于彼故黜位而朝西面而事则师之才至矣先之以身下之以色则友之才至矣展皮币之礼尽揖让之仪则大臣之才至矣南面而坐使者先焉则左右之才至矣凭几据杖以令召焉则厮役之才至矣是以得师者帝得友者王得大臣者霸得左右者弱得厮役者乱然则求师而得友求友而得臣者有矣未有求臣而得友求友而得师者也是故图帝而成王图王而成霸者有矣未有图霸而成王图王而成帝者也夫以夷吾之贤爲不可召之臣桓公所以霸齐也孔明之才爲非屈致之士刘氏所以图蜀也夫欲霸一国图一方犹审其礼行其道焉况开帝王之业垂无疆之休苟无尊贤之风师友之佐则安能弘其理恢其化乎国家有天下二百年政无不施德无不备唯尊贤之礼未与三代同风陛下诚能行之则尽羙尽善之事毕矣二十九请行赏罚以劝举贤问顷者累下诏㫖令举所知献其状莫匪贤能授以官罕闻政绩将人不易知耶将容易其举耶臣伏见顷者德宗皇帝颁下诏㫖令举所知自是内外百寮歳有闻荐有司各详其状咸命以官语其数诚得多士之名考其才或非尽善之实何则得贤由举择愼审慎审由赏罚必行自十年以来未闻有司以得所举赏一人以失所举罪一人则内外之荐恐未专精出处之贤或有违滥斯所以令陛下尚有未得贤之叹也伏惟申命所举深诏有司量其短长之材授以小大之职然后明察臧否精考殿最得人者行进贤之赏谬举者坐不当之辜自然上下精详远近惩劝谨关梁以相保责辕轮以相求俾夫草靡风行逹于天下天下之耳尽爲陛下听天下之目尽爲陛下视明其视则举不失德广其听则野无遗贤而后官得其才事得其序如此则陛下但凝神端拱而天下理矣三十审官量才授职则政成事举问官旣备而事未举才旣用而政未成将欲正之其失安在臣闻夫官旣备而事未举才旣用而政未成者由官与才不相得也且官有大小繁简之殊才有短长能否之异称其任则政立枉其能则事乖故先王立庻官而后求人使乎各司其局也辨衆才而后入仕使乎各尽其能也如此则官虽省才虽半可得而理矣若以短任长以大授小委其不可而望其可强其不能而责其能如此则官虽能才虽倍无益于理矣故曰任小能于大事者犹狸搏虎而刀伐木也展长才于短用者犹骥捕鼠而斧剪毛也所不相及岂不宜哉王者诚能量衆才之短长审庻官之小大俾操凿枘者无圆方之谬备轮辕者适曲直之宜自然人尽其能职修其要彛伦日序庻绩日凝又何患乎事不举而政未成哉三十一大官乏人由不慎选小官也问国家台衮之材台省之器胡然近日稍乏其人将欲救之其故安在臣伏见国家公卿将相之具选于丞郎给舎丞郎给舎之材选于御史遗补郎官御史遗补郎官之器选于祕着校正畿赤簿尉虽未尽是十常六七焉然则畿赤之吏不独以府县之用求之祕着之官不独以校勘之用取之其所责望者乃丞郎之椎轮公卿之滥觞也则选用之际宜得其人臣窃见近日祕着校正或以门地授畿赤簿尉唯以资序求未商较其器能不硏覈其才行至使顷年巳来台官空不知所取省郎阙不知所求岂直乏贤诚亦废事且以资序得者仅能叅于簿领以门地进者或未任于铅黄臣恐台衮之才台省之具十年巳后稍乏其人又顷者有司惩趍竸之流塞徼倖之路俾进士非科第者不授校正校正欠资考者不署畿官立而爲艾权以救弊盖以一时之制非可乆之术今者有司难于抡材易于注拟因循勿攺守以爲常至使两畿之中数县之外虽资序皆当其任而名实莫得而闻故每台省缺贠曾莫拟议则守文之弊一至于斯伏愿思以后艰革其前失广丞郎椎轮之夲䟽公卿滥觞之源如此则良能之材必足用矣要剧之职不乏人矣三十二议庻官迁次之迟速问先王建官升降有制迁次有常此经乆之道也或云赏善罚恶者不踰时月又曰爲官吏者可长子孙岂今古之制殊乎不然何迟速之异如此也今欲速迁而劝善恐诱躁求之心将令乆次而望功虑兴滞用之叹疾徐之制何以爲中臣闻孔子曰苟有用我者三年而有成舜典曰三载考绩三考黜陟幽明虽圣贤爲政未及三年不能成也虽善恶难知不过九载必自着也由此而论爲官吏者不可速迁也不可乆次也若未三年而迁则政未立绩未成且躁求之心生而驯致之化废矣若过九载而不转则明不陟幽不黜而劝善之法缺惩恶之典隳矣大凡内外之官其略如此然则最与天子共理者莫先扵二千石乎臣窃见近来诸州剌史有未两考而迁者岂爲善成政之速速于圣贤耶将有司考察之不精耶不然何迁之遽也又有踰一纪而不转者善恶未着莫得而知耶将有司遗忘而不举耶不然何转之迟也臣伏见顺宗皇帝诏曰凡内外之职四考递迁斯实革今之弊行古之道也然臣犹以爲吏能有闻者旣以四考迁之政术无取者亦宜四考黜之将欲循其名辨其实则在陛下奖紏察之吏督考课之官使别其否臧明知白黒仍命曰虽乆次者不得逾扵四载虽速迁者亦待及于三年此先王较能之大方致理之要道也伏惟陛下试垂意而察焉三十三革吏部之弊问吏部之弊爲日乆矣今吏多于贠其故何因官不得人其由何在姧伪日起其计何生驰骛日滋其风何自欲使吏与贠而相得名与实而相符趋竸巧滥之弊销公平政理之道长妍蚩者不能欺于藻镜锱铢者不敢诈于铨衡岂无良谋以救其弊臣伏见吏部之弊爲日乆矣时皆共病不知其然臣请备而言之臣闻古者计户以贡士量官而署吏故官不乏吏士不乏官士吏官贠必相叅用今则官倍于古吏倍于官入邑者又倍扵吏也此由每歳假文武而筮仕者衆冒资䕃而出身者多故官不得人贠不充吏是以争求日至姧滥日生斯乃爲弊之一端也臣又闻古者州郡之吏牧守选而举之府寺之寮公卿辟而署之其余者乃归有司有司所领旣少则所选必精此前代所以得人也今则内外之官一命巳上歳羡千数悉委吏曹吏曹案资署官犹惧不给则何暇考察名实区别否臧者乎至使近代以来寖而成弊眞伪争进共徴循资之书贤愚莫分同限停年之格才能者淹滞而不振巧诈者因縁以成姧此又爲弊之一端也今若使内外师长者各选其人分署其吏则庻乎官得其才矣使诸邑入仕者量省其数或间以年则庻乎士不乏官矣官得其才则公平政理之道所由长也士不乏官则趋竸巧滥之弊所由消也矧又减铨衡之偏重则力不挠而易平矣分藻镜之独鉴则照不疲而易明矣与夫千品拆于一面百职断于一心功相万也得失相悬岂不远矣臣以爲芟烦刬弊莫尚于斯三十四牧宰考课议殿最未精又政不由巳问今者勤恤黎元之隐精求牧宰之材亦旣得人使之爲政何以抚字之方尚未副我精求之㫖疲困之俗尚未知我勤恤之心岂才未称官将人不求理备陈其故以革其非臣闻王者之设庻官无非共理者也然则庻官之理同归而牧宰之用爲急盖以邦之赋役由之而后均王之风敎由之而后行人之性命系焉国之安危属焉故与夫庻官之寄轻重不可齐致也臣伏见陛下勤恤黎元之心至矣愼择牧宰之㫖深矣然而黎元之理尚未副陛下勤恤之心牧宰之政尚未称陛下慎择之㫖非人不求理非才不称官以臣所窥粗知其由矣臣闻贤者爲善不待劝矣何哉性不忍爲恶耳愚者爲不善虽劝而不迁也何哉性不能爲善耳贤愚之间谓之中人中人之心可上可下劝之则迁于善舍之则陷于恶故曰惩劝之废也推中人而坠扵小人之域惩劝之行也引中人而纳诸君子之涂是知劝沮之道不可一日无也况天下牧宰中人者多去恶迁善皆得劝沮伏以方今殿最之法甚备黜陟之令甚明然则就备之中察之者未甚精也就明之中奉之者未甚行也未甚精则臧否同贯未甚行则善恶齐驱虽有和璞之眞不能识也虽有齐竽之滥何由知之如此则岂独利滛亦将失善善苟未劝滛或未惩欲望副陛下勤恤之心称陛下慎择之㫖或恐难矣臣又请以古事验之臣闻唐虞之际也敷求俊乂而四兇见用及三考黜陟而四罪乃彰则知虽至明也尚或迷眞伪之徒虽至圣也不能去考察之法故其法张则变曲爲直如蓬生于麻也其法弛则变香爲臭使兰化爲艾也且圣人之爲理岂尽得贤而用之乎岂尽知不肖而去之乎将在夫秉其枢操其要刬邪爲正削觚爲圆能使善之必迁不谓善之尽有能使恶之必攺不爲恶之尽无成此功者无他惩劝之所致也则考课之法其可轻乎臣又见当今牧宰之内甚有良能委之理人亦足成政所未至者又有其由臣闻牧宰古者五等之国也于人有父母之道焉扵吏有君臣之道焉所宜弛张举措由其心威福赏罚悬于手然后能鎭其俗移其风也今县宰之权受制扵州牧州牧之政取则于使司迭相拘持不敢专逹虽有政术何由施行况又力役之限赋敛之期以用之费省爲求不以人之贫富爲度以上之缓急爲节不以下之劳逸爲程县畏于州州畏于使虽有仁惠何由抚绥此由束舟檝而望济川绊骐骥而求致远臣恐龚黄卓鲁复生扵今日亦不能爲理矣三十五使百职修皇纲振在乎革慎黙之俗夫百职不修万事不举皇纲弛而不振頽俗荡而不还者由君子谠直之道消小人慎黙之道长也臣伏见近代巳来时议者率以拱黙保位者爲明智以柔顺安身者爲贤能以直言危行者爲狂愚以中立守道者爲凝滞故朝寡敢言之士庭鲜执咎之臣自国及家而成俗故父训其子曰无介直以立仇敌兄敎其弟曰无方正以贾悔尤识者腹非而不言愚者心竸而是効至使天下有目者如瞽也有耳者如聋也有口者如含锋刃也慎黙之俗一至于斯此正士直臣所以退藏而长太息也岂直若此而巳哉盖愼黙积扵中则职事废于外强毅果断之心屈畏忌因循之性成反谓率职而举正者不逹于时宜当官而行者不通于事变是以殿最之文虽书而不实黜陟之法虽备而不行欲望善者劝恶者惩百职修万事举不可得也然臣以爲历代之頽俗非国朝不能革也国朝之皇纲非陛下不能振也革振之术臣粗知之何者夫人之蚩蚩唯利是务若利出于慎黙则慎黙之风大起若利出于谠直则谠直之风大行亦犹冬月之阳夏日之隂不召物自归之者无他温凉之利所在故也伏惟陛下以至公统天下以至明御群臣使情伪无所逃言行无所隐有若谠直强毅举正弹违者引而进之有若愼黙畏忌吐刚茹柔者推而远之使此有利彼无利安得不去彼取此乎斯所谓俾人日从善远罪而不自知也如此如此则百职修万事举皇纲振頽俗移太平之风由斯而致矣白氏文集卷第四十六白氏文集白氏长庆集卷第四十七白氏文集卷第四十七䇿林三凡十九首三十六逹聦明致理化三十七决壅蔽三十八君不行臣事三十九使官吏清廉四十雀官併俸咸吏职四十一议百司食利钱四十二议百官职田四十三议兵四十四销兵数四十五复府兵置屯田四十六选将帅之方四十七御功臣四十八御戎狄四十九备边併将置帅五十议守险五十一议封建论郡县五十二议井田阡陌五十三议肉刑五十四刑礼道三十六逹聦明致理化夫欲逹聦明致理化则在乎奉成式不必乎创新规也臣闻尧之所以神而化者聦明文思也舜之所以圣而理者明四目逹四聦也盖古之理化皆由聦明出也自唐虞以降斯道寖衰秦汉以还斯道大䘮上不以聦接下下不以明奉上聦明之道旣阻于上下则讹伪之俗不得不流于内外也国家承百王巳弊之风振千古未行之法于是始立匦使始加谏贠始命待制官始设登闻鼓故遗补之谏入则朝廷之得失所由知也匦使之职举则天下之壅蔽所由通也待制之官进则衆臣之谋猷所由展也登闻之鼓鸣则群下之冤滥所由达也此皆我烈祖所剏累圣所奉虽尧舜之道无以岀焉故贞观之大和开元之至理率由斯而驯致矣自贞元以来抗䟽而谏者留而不行投书于匦者寝而不报待制之官经时而不见于一问登闻之鼓终歳而不闻于一声臣恐衆臣之谋猷或未尽展朝廷之得失或未尽知壅蔽者有所未通冤滥者有所未逹今幸当陛下践祚体元之始施令布和之初则宜申明旧章条举废事使列圣之述作不坠陛下之聦明惟新以初爲常今其时矣时不可失惟陛下措而行之则尧舜之化祖宗之理可得而致矣臣故曰达聦明致理化在乎奉成式不必乎剏新规也三十七决壅蔽在不使人知所欲臣闻国家之患患在臣之壅蔽也壅蔽之生生于君之好欲也盖欲见于此则壅生于彼壅生于彼则乱作其间历代有之可略言耳昔秦二代好佞赵髙饰謟䛕之言以壅之周厉好利荣夷公陈聚敛之计以壅之殷辛好音师㳙作靡靡之乐以壅之周幽好色褒人纳艳妻以壅之齐桓好味易牙蒸首子以壅之虽所好不同同归于壅也所壅不同同归于乱也故曰人君无见其意将爲下饵盖谓此矣然则明王非无欲也非无壅也盖有欲则节之有壅则决之节之又节之以至于无欲也决之又决之以至于无壅也其所然者将在乎静思其故动防其微故闻甘言则虑赵髙之䛕进于侧矣见厚利则虑荣夷公之计陈于前矣听新声则虑师㳙之音诱扵耳矣顾艳色则虑褒氏之女惑于目矣尝异味则虑易牙之子入于口矣夫如是安得不昼夜虑之寤寐思之立则见其参于前行则想其随扵后自然兢兢业业日愼一日使左不知其所欲右不知其所好虽欲壅蔽其可得乎此明王节欲决壅之要道也三十八君不行臣事委任宰相臣闻建官施令者君所执也率职知事者臣所奉也臣行君道则政专君行臣道则事乱专与乱其弊一也然则臣道者百职至衆万事至繁诚非一也方寸所能尽也故王者但操其要择其人而巳将在乎分务于群司各令督责其课受成于宰相不以勤倦自婴然后谨殿最而赏罸焉审幽明而黜陟焉则万枢之要毕矣故失君道者虽多夕惕若厉之虑而彛伦未必序也行臣事者虽多日昊不食之勤而庶绩未必凝也得其要逸而有终非其宜劳而无功故也臣又闻坐而论道三公之任也作而行之卿大夫之职也故陈平不肯知钱谷邴吉不问死伤者此有司之职也非宰相之任也夫以宰相尚不可侵有司之职况人君可侵宰相之任乎可侵百执事之事乎臣又闻宰相之任者上代天工下执人柄群职由之而理乱庻政由之而弛张君之心膂待宰相而启沃君之耳目待宰相而聦明设其位不可一日非其人得其人不可一日无其宠疑则勿用用则勿踈然后能䜣合其心驯致其道盖先王所以端拱凝旒而天下大理者无他焉委务于有司也仰成扵宰相也三十九使官吏清廉在均其禄厚其俸臣闻爲国者皆患吏之贪而不知去贪之道也皆欲吏之清而不知致清之由也臣以爲去贪致清者在乎厚其禄均其俸而已夫衣食阙扵家虽严父慈母不能制其子况君长能检其臣吏乎冻馁切于身虽巢由夷齐不能固其节况凡人能守其清白乎臣伏见今之官吏所以未尽贞廉者由禄不均而俸不足也不均者由所在课料重轻不齐也不足者由所在官长侵刻不巳也其甚者则有官秩等而禄殊郡县同而俸异或削夺以过半或停给而弥年至使衣食不充冻馁并至如此则必冐白刃蹈水火而求私利也况可使抚人字物断狱均财者乎夫上行则下从身穷则心滥今官长日侵其利而望吏之不日侵于人不可得也盖所谓渴马守水饿犬护肉则虽日用刑罚不能惩贪而劝清必矣陛下今欲革时之弊去吏之贪则莫先于均天下课料重轻禁天下官长侵刻使天下之吏温饱充于内清廉形于外然后示之以耻紏之以刑如此则纵或爲非者百无一二也四十省官併俸减使职臣闻古者计人而置官量赋而制禄故官之省置必稽人户之衆寡禄之厚薄必称赋入之少多俾乎官足以理人人足奉吏吏有常禄财有常征财赋吏贠必叅相得者也顷以兵戎屡动荒沴荐臻户口流亡财征减耗则宜量其官而省之併其禄而厚之故官省则事简事简则人安禄厚则吏清吏清则俗阜而天下所由理也然则知清其吏而不知厚其禄则饰诈而不廉矣知厚其禄而不知省其官则财费而不足矣知省其官而不知选其能则事壅而不理矣此三者迭爲表里相须而成者也伏惟陛下详而行之臣又见兵兴以来诸道使府或因权宜而置职一置而不停或因暂劳而加俸一加而无减至使职多于郡县之吏俸优扵台省之官积习生常烦费滋甚今若量其职贠审其禄秩使衆寡有常数厚薄得其中故禄得其中则费不广而下无侵削之患矣职有常数则事不烦而人无劳扰之弊矣此又利害相悬远者伏惟陛下念而救之四十一议百司食利钱臣伏见百司食利利出扵人日给而经费有常月徴而倍息无巳然则举之者无非贫戸徴之者率是远年故私财竭于倍利官课积于逋债至使公食有阙人力不堪弊旣滋深法宜改作且王者恶言求利患在不均况天下之钱一也谓之曰利曷若谓之曰征乎取之于寡曷若取之于衆乎今若日计其费歳㑹其用举爲定数命曰食征随两税以分徴使万民而均出㪚之天下其数几何故均之于衆则贫戸无倍息之弊矣入之有程则公食无告阙之虑矣公私交便其在兹乎四十二议百官职田臣伏以职田者职旣不同田亦异数内外上下各有等差此亦古者公田稍食之制也国家自多事巳来厥制不举故稽其地籍而田则具存考以户租而数多㪚失至有品秩等官署同廪禄厚薄之相悬近乎十倍者矣今欲辨内外之职均上下之田不必乎创新规其在乎举旧典也臣谨按国朝旧典量品而授地计田而出租故地之多少必视其品之髙下租之厚薄必视其田之肥墝如此则沃塉齐而戸租均等列辨而禄食足矣今陛下求其典而典存焉索其田而田在焉诚能申明举而行之则前弊必自革矣四十三议兵用舍逆顺兴亡问传曰谁能去兵兵之设乆矣又曰先王耀德不观兵二者古之明训也然则君天下者废而不用且渉去兵之非资以定功又乖耀德之羙去就之理何者得中又问兵不妄动师必有名议之者颇辨否臧用之者多迷本末故有一戎而业成王霸一战而祸及危亡兴灭之由何申逆顺之要安在臣闻天下虽兴好战必亡天下虽安忘战必危不好不忘天下之王也祭公曰先王耀德不观兵老子曰兵者不祥之器不得巳而用之斯则不好之明训也传曰谁能去兵兵之设乆矣又周定天下偃武修文犹立司马之官六军之衆以时敎战斯又不忘之明训也然则君天下者不可去兵也不可黩武也在乎用之有本末行之有逆顺逆顺之要大略有三而兵之名随焉夫兴利除害应天顺人不爲名尸义然后动谓之义兵相时观衅取乱侮亡不爲祸先敌至而应谓之应兵恃力宣骄作威逞欲轻人性命贪人土田谓之贪兵兵贪者亡兵应者强兵义者王王之兵无敌于天下也故有征无战焉强之兵先弱敌而后战也故百战百胜焉亡之兵先自败而后战也故胜与不胜同归于亡焉然历代君臣惑于本末闻王者之无敌则思耀武是获一兎而欲守株也见亡者之自败则弭兵是因一咽而欲去食也曾不知无敌者根于义自败者本于贪而欲归咎扵兵责功于武不其惑欤兴废之由逆顺之要昭然可见唯陛下择之四十四销兵数省军费在断召募除虚名臣伏见自古以来军兵之衆资粮之费未有如今日者时议者皆患兵之衆而不知衆之由皆欲兵之销而不得销之术故㪚之则军情怨而戎心启聚之则财用竭而人力疲爲日旣深其弊亦甚臣以爲销兵省费者在乎断召募去虚名而巳伏以贞元军兴以来二十余年陛下念其劳効固不可㪚弃幸以时无战伐又焉用增加臣窃见当今募新兵占旧额张虚簿破现粮者天下尽是矣斯则致衆之由积费之本也今若去虚名就实数则一日之内十巳减其二三矣若使逃不补死不塡则十年之间十又销其三四矣故不㪚弃之则军情无怨也不增加之则兵数自销也去虚就实则名不诈而用不费也故臣以爲销兵之方省费之术或在于此唯陛下详之四十五复府兵置屯田分兵权存戎备助军食夫欲分兵权存戎备助军食则在乎复府兵置屯田而巳昔髙祖始受隋禅太宗旣定天下以爲兵不可去农不可废于是当要冲以开府因隙地以营田府有常官田有常业俾乎时而讲武歳以劝农分上下之畨递劳逸之序故有虞则起爲战卒无事则㪚爲农夫不待徴发而封域有备矣不劳馈饷而军食自充矣此亦古者尉候之制兵赋之义也况今关畿之内鎭垒相望皆仰给于县官且无用于战伐若使反兵于旧府兴利于废田张以簿书颁其廪积因其卒也安之以田宅因其将也命之以府官始复于关中稍置于天下则兵权渐分而屯聚之弊日销矣戎备渐修而训习之利日兴矣军食渐给而飞輓之费日省矣一事作而三利立唯陛下裁之四十六选将帅之方臣闻君明则将贤将贤则兵胜故有不能理兵之将而无不可胜之兵有不能选将之君而无不可得之将是以君功见于选将将功见于理兵者也然则选将之术在乎因人之耳而听之因人之目而视之因人之好恶而取舍之故明王选将帅也访于衆询于人若十人爱之必十人之将也百人恱之必百人之将也万人伏之必万人之将也臣以爲贤愚之际优劣之间以此而求十得八九矣四十七御功臣之术臣闻明王之御功臣也量其功而限之以爵审其罪而紏之以法限之以爵故爵加而知荣矣紏之以法故法行而知恩矣恩荣并加畏爱相济下无贰志上无疑心此明王所以念功劳而全君臣之道也若不限之以爵则无猒之心生矣虽极人臣之位而不知荣也若不紏之以法则不忌之心启矣虽竭人主之宠而不知恩也㤙荣不知畏爱不立而望奉上之心尽念功之道全或难矣故传曰报者倦矣施者未猒此由爵无限而法不行使之然也唯陛下察之四十八御戎狄徴历代之䇿陈当今之宜问戎狄之患乆矣备御之略多矣故王恢陈征讨之谋贾生立表饵之术娄敬兴和亲之计晁错建农战之䇿然则古今异道利害殊宜将欲採之孰爲可者又问今国家北虏欵诚南夷请命所未化者其唯西戎乎讨之则疲顿师徒舍之则侵轶边鄙许和亲则启贪而厚费约盟誓则饰诈而不诚今欲遏彼虔刘化其桀骜来远人扵朔漠复旧土于河湟上策远谋备陈本末臣闻戎狄者一气所生不可剪而灭也五方异族不可臣而蓄也故爲侵暴之患乆矣而备御之略亦多矣考其要者大较有四焉若以选将练兵长驱深入之谋自王恢始建以三表诱以五饵之术自贾谊始厚以赂遗结以和亲之计自娄敬始徙人实边劝农敎战之䇿自晁错始然则用王恢之谋则殚财耗力罢竭生人祸结兵连功不偿费故汉武悔焉而下哀痛之诏也用贾谊之术则羗胡之耳目心腹虽诱而荒矣而华夏之财力风敎亦随而弊矣故汉文知其不可而不行也用娄敬之计则启宠纳侮厚费偷安虽侵略之患暂宁而和好之约屡背故汉氏四代爲匈奴所欺也用晁错之䇿则边人有安土之患未免攻战之劳匈奴无得志之虞亦絶归心之望故汉武由病之有广武之役也是以讨之以兵不若诱之以饵诱之以饵不若和之以亲和之以亲不若备之有素斯皆前代巳验之事可覆而视也以今参古弃短取长亦可择而用焉然臣终以爲近筭浅图非帝王乆远安边之上策何者臣观前代若政成国富德盛人安则虽六月有北伐之师不足忧也若政缺国贫德衰人困则虽一时无南牧之马不足庆也何则国富则师壮师壮则令严人安则心固心固则思理如此乆乆则天子之守不独在于诸侯将在于四夷矣则暂虽有事何足忧矣若国贫则师弱师弱则不虞人困则心离心离则思乱如此乆乆则天子之忧不独在于边陲或在于萧墻矣则暂虽无事何足庆焉盖古之王者庆在本而不在末忧在此而不在彼也今国家柔中怀外近恱远来北虏向风南蛮底贡所未化者其余几何伏愿陛下畜之如犬羊视之如蜂虿不以士马强而才力盛恃之而务战争不以亭障静而烟尘销轻之而去守备但且防其侵轶遏其䖍刘去而勿追来而勿纵而巳然后略四子之小术弘三王之大猷以政成德盛爲图以人安师壮爲计故德盛而日闻则服服必怀柔师壮而时动则威威必震詟夫然可以不縻财用不烦师徒不盟誓而外成不和亲而内附如此则四海之内五年之间要荒未服之戎必匍匐而来河陇巳侵之地庻从容以归上策远谋不出于此矣四十九备边併将置帅臣伏见方今备边之计未得其宜何则亰西之兵其数颇衆城堡甚备器械甚精以之遏侵掠禁夺攘则可矣若犬戎大至长驱而来臣恐将卒虽多无能抗者今所以轸陛下虑者岂非此乎其所以然者盖由鎭垒太多主将太衆故也夫鎭多则兵㪚兵㪚则威不相合而力不相济矣将衆则心异心异则胜不相让而败不相救矣卒然有事谁肯当之今若合之爲五将綂之以一帅将合则勠力帅一则同心仍使均握其兵分守其界明察功罪必待赏罸然后据便宜之地扼要害之冲以逸待劳以寡制衆则虽黠虏无能爲也臣又爲自古及今有不能守塞之兵而无不可守之塞有不能备戎之将而无不可备之戎故曰十围之木持千钧之屋得其宜也五寸之关能制其开阖居其要也伏惟陛下握戎之要操塞之关则西陲之忧可以少息矣五十议守险德与险兼用问易曰王公设险以守其国记曰在德不在险然则用之则乖在德之训弃之则违守国之诫二义相反其㫖何从又问以山河爲寳者万夫不能当也以道德爲藩者四夷爲之守也何则苗恃洞庭负险而亡汉都天府用险而昌又何故也今欲鉴昌亡审用舍复何如哉臣闻易曰王公设险以守其国又秦得百二以吞天下齐得十二而霸诸侯盖恃险之论兴于此矣史记曰在德不在险传曰九州之险是不一姓盖弃险之议生于此矣臣以爲险之爲用用舍有时恃旣失之弃亦未爲得也何者夫险之爲利大矣爲害亦大矣故天地闭否守之则爲利天地交泰用之则爲害盖天地有常险而圣人无常用也然则以道德爲藩以仁义爲屏以忠信爲甲胄以礼法爲干橹者敎之险政之守也以城池爲固以金革爲备以江河爲襟带以丘陵爲咽喉者地之险人之守也王者之兴也必兼而用之昔汉髙帝除害兴利以安天下自谓德不及于周而贤于秦故去洛之易即秦之险建都创业垂四百年是能兼而用之也桀纣三苖之徒负大河凭太行保洞庭而不修德政坐取覆亡者是专恃其险也莒子恃其僻陋不修城郭浃辰之间䘮其三都者是怠弃其险也由斯而观之山河之阻沟墉之固可用而不可恃也可诫而不可弃也智以险昌愚以险亡昌亡之间唯陛下能鉴之五十一议封建论郡县问周制五等其弊也王室衰微秦废列国其败也天下崩坏汉封子弟其失也侯王僭乱何则爲制不同同归于弊也故自古及今议其是非者多矣今若建侯开国恐失随时之宜如置守专城虑乖稽古之义考其要㫖其谁可从又问封建之制肇自黄唐郡县之规始于秦汉或沿或革以至国朝今欲子兆人家四海建不拔之业垂无疆之休大鉴兴亡从长而用无论今古择善而行侯将守而何先郡与国而孰愈具书于䇿当举行之臣闻封建之废乆矣是非之论多矣异同之要归于三科或曰周人制五等封亲贤其弊也诸侯擅战伐陪臣执国命故闻食瓜剖以至于衰灭也而李斯周青之议繇是兴焉又曰秦皇废列国弃子弟其败也万民无定主九族爲匹夫故鱼烂土崩以至于覆亡也而曹冏士衡之论繇是作焉又曰汉氏侯功臣王同姓其失也爵号大尊土宇大广故䲭张瓦解以至于勃乱也而晁错主父之计繇是行焉然则秦惩周之弊也旣以亡而易衰汉鉴秦之亡也亦矫枉而过正历代之说无出于此焉以臣所观窃谓知其一未知其二也何者臣闻王者将欲家四海子兆人垂无疆之休建不㧞之业者在乎操理柄立人防导化源固邦本之业者在乎刑行德立近恱远安恩信推于中惠化流于外如此则四夷爲臣妾况海内乎虽置守罢侯亦无害也若法坏政荒亲离贤弃王泽竭于上人心叛于下如此则九族爲雠敌况天下乎虽废郡建邦又何益也故臣以爲周之衰灭者上失其道天猒其德非爲封建之弊也秦之覆亡者君流其毒人离其心非唯郡县之咎也汉之祸乱者宠而失敎立不选贤非独强大之故也繇是观之苟固其本导其源虽郡与国俱可理而安矣苟踰其防失其柄虽侯与守俱能乱且危矣伏惟陛下虑逺忧近鉴古观今以敦睦亲族爲先不以封王爲急以优劝劳逸爲念不以建侯爲思以尊贤宠德爲心不以开国爲意以安抚黎元爲事不以废郡爲谋则无疆之休不㧞之业在于此矣况国家之制垂二百年法着一王理经十圣变革之议非臣敢知五十二议井田阡陌息游惰止兼并实版图问三代之牧人也立井田之制别都鄙之名其爲名制可得而知乎其爲功利可得而闻乎又问自秦坏井田汉修阡陌兼并大启游惰寔繁虽历代因循诚恐弊深而害甚如一朝改作或虑失业而扰人旣废之甚难又复之非便斟酌其道何者得中臣闻王者之贵生于人焉王者之富生于地焉故不知地之数则生业无从而定财征无从而计军役无从而平也不知人之数则食力无从而计军役无从而均也不均不平则地虽广人虽多徒有贵之名而无富之实是以先王度土田之广狭画爲夫井量人戸之衆寡分爲邑居使地利足以食人人力足以辟土邑居足以处衆人力足以安家野无余田以启专利邑无余室以容游人逃刑避役者往无所之败业迁居者来无所处于是生业相固食力相济其岀财征也不待徴书而巳平矣其起军役也不待料人而已均矣然后天子可以称万乗之贵四海之富也洎三代之后厥制崩坏故井田废则游惰之路启阡陌作则兼并之门开至使贫苦者无容足立锥之居富强者专笼山络野之利故自秦汉迄于圣朝因循未迁积习成弊然臣以爲井田者废之颇乆复之稍难未可尽行且宜渐制何以言之昔商鞅开秦之利也荡然废之故千载之间豪奢者得其计王莽革汉之弊也卒然复之故一时之间农商者失其业斯则不可乆废不可速成之明验也故臣请斟酌时宜参详古制大抵人稀土旷者且修其阡陌户繁郷狭者则复以井田使都鄙渐有名家夫渐有数夫然则井邑兵田之地衆寡相维门闾族党之居有亡相保相维则兼并者何所取相保则游惰者何所容如此则庻乎人无浮心地无遗力财产丰足赋役平均市利归于农生业着于地者矣五十三议肉刑可废不可用问肉刑者其来尚矣其废乆矣前贤之论是非纷然今欲弃而不行法或乖扵稽古若举而复用义恐失于随时取舍之间何者爲可臣伏以汉除肉刑迨今千有余祀其间博闻达识之士议其是非者多矣其欲废之者则曰刻肤革断支体人主忍而用之则恺悌恻隐之心乖矣此缇萦所谓虽欲改过自新其道亡繇者也其欲复之者则曰任箠令用鞭刑酷吏倚而行之则专杀滥死之弊作矣此班固所谓以死罔人失本惠者也臣以爲议事者宜徴其实用刑者宜酌其情若以情实言之则可废而不可复也何者夫肉刑者盖取劓㧻黥刖之类耳书所谓五虐之刑也昔苗人始滛爲之而天旣降咎及秦人又虐用之而天下亦离心夫如是则岂无滥死者耶汉文帝始除去之刑罸以清我太宗亦因而弃之而人用不犯夫如是则岂有罔人者耶此臣所谓徴其实者也臣又闻圣人之用刑也轻重适时变用舍顺人情不必乎反今之宜复古之制也况肉刑废之乆矣人莫识焉今一朝卒然用之或絶䈥或折骨或面伤则见者必痛其心闻者必骇其耳又非圣人适时变顺人情之意也徴之于实旣如彼酌之扵情又如此可否之验岂不明哉传曰君子爲政贵因循而重改作又曰利不百不变法臣以爲复之有害而无利也其可变而攺作乎五十四刑礼道迭相爲用问圣王之致理也以刑紏人恶故人知劝惧以礼导人情故人知耻格以道率人性故人反淳和三者之用不可废也意者将偏举而用耶将并建而用耶从其宜先后有次耶成其功优劣有殊耶然则相今日之所宜酌今日之所急将欲致理三者奚先臣闻人之性情者君之土田也其荒也则薙之以刑其辟也则莳之以礼其植也则获之以道故刑行而后礼立礼立而后道生始则失道而后礼中则失礼而后刑终则修刑以复礼修礼以复道故曰刑者礼之门礼者道之根知其门守其根则王化成矣然则王化之有三者犹天之有两曜歳之有四时废一不可也并用亦不可也在乎举之有次措之有伦而巳何者夫刑者可以禁人之恶不能防人之情礼者可以防人之情不能率人之性道者可以率人之性又不能禁人之恶循环表里迭相爲用故王者观理乱之深浅顺刑礼之后先当其惩恶抑滛致人于劝惧莫先于刑刬邪窒慾致人扵耻格莫尚于礼反和复朴致人于敦厚莫大扵道是以衰乱之代则弛礼而张刑平定之时则省刑而弘礼清浄之日则杀礼而任道亦如祁寒之节则踈水而附火徂暑之候则远火而狎水顺歳候者适水火之用逹时变者得刑礼之宜适其用逹其宜则天下之理毕矣王者之化成矣将欲较其短长原其始终顺其变而先后殊备其用而优劣等离而言之则异致合而理之则同功其要者在乎举有次措有伦适其用达其宜而巳方今华夷有截内外无虞人思休和俗巳平泰是则国家杀刑罸之日崇礼乐之时所以文易化成道易驯致者由得其时也今则时矣伏惟陛下惜而不失焉白氏文集卷第四十七白氏文集白氏长庆集卷第四十八白氏文集卷第四十八策林四凡二十一道五十五止狱措刑五十六论刑法之弊五十七使人畏爱悦服理大罪赦小过五十八去盗贼五十九议赦六十救学者之失六十一黜子书六十二议礼乐六十三沿革礼乐六十四复乐古器古曲六十五议祭祀六十六禁厚葬六十七议释敎六十八议文章六十九採诗七十纳谏七十一去謟侫七十二使臣尽忠人爱上七十三养老七十四睦亲七十五典章禁令五十五止狱措刑在富而敎之问成康御宇囹圄空虚文景继统刑罸不用太宗化下而人不犯成此功者其効安在桀纣在上比屋可诛秦氏爲君赭衣满道致此弊者其故安在今欲鉴桀纣秦氏之弊继周汉太宗之功使人耻且格刑措不用备详本末着之于篇臣闻仲尼之训也既庻矣而复富之既富矣而后教之管子亦云仓廪实知礼节衣食足知荣辱然则食足财丰而后礼教所由兴也礼行教立而后刑罚所由措也盖前事之不忘后事之元龟臣请以前事明之当周成康之时天下富夀人知耻格故囹圄空虚四十余年当汉文景之时节用劝农海内殷实人人自爱不犯刑法故每歳决狱仅至四百及我太宗之朝勤俭化人人用富庻加以徳教致于升平故一歳断刑不满三十虽则明圣慎刑贤良恤狱之所致也然亦由天下之人生厚徳正而寡过也当桀纣之时暴征雠歛万姓穷苦有怨无耻姧究并兴故是时也比屋可戮及秦之时厚赋以竭人财逺役以殚人力力殚财竭尽为寇贼群盗满山赭衣塞路故每歳断罪数至十万虽则暴君滛刑姦吏弄法之所致也然亦由天下之人贫困思邪而多罪也由是观之刑之繁省系于罪之衆寡也教之废兴系扵人之贫富也圣王不患刑之繁而患罪之衆不患教之废而患人之贫故人苟富则教斯兴矣罪苟寡则刑斯省矣是以财产不均贫富相併虽尧舜为主不能息忿争而省刑狱也衣食不充冻馁并至虽臯陶为士不能止姦宄而去盗贼也若失之扵本求之于末虽圣贤并生臣窃以为难矣至若察小大之狱审轻重之刑定加减于科条得情伪扵察色此有司平刑之要也非王者恤刑之徳也至若尽钦恤之道竭哀矜之诚使生者不怨死者不恨此王者恤刑之法也非圣人措刑之道也必欲端影于表澄流于源则在乎富其人崇其教开其亷耻之路塞其冤滥之门使人内乐其生外畏其罪则必过犯自省刑罚自措斯所谓致群心于有耻立大制于不严古者有画衣冠异章服而人不犯者由此道素行也五十六论刑法之弊升法科选法吏问今之法贞观之法今之官贞观之官昔何为而大和今何为而未理事同効异其故何哉将刑法不便扵时耶而官吏不得其人耶臣伏以今之刑法太宗之刑法也今之天下太宗之天下也何乃用于昔而俗以宁壹行扵今而人未休和臣以为非刑法不便于时是官吏不循其法也此由朝廷轻法学贱法吏故应其科与补其吏者率非君子也其多小人也盖刑法者君子行之则诚信而简易简易则人安小人习之则诈伪而滋彰滋彰则俗弊此所以刑一而用二法同而理殊者也矧又律令尘蠧于栈阁制勑堆盈于案几官不徧覩法无定科今则条理轻重之文尽询于法直是使国家生杀之柄假在于小人小人之心孰不可忍至有黩货贿者矣有祐亲爱者矣有陷雠怨者矣有畏权豪者矣有欺贱弱者矣是以重轻加减随其喜怒出入比附由乎爱憎官不察其所由人不知其所避若然则虽有贞观之法苟无贞观之吏欲其刑善无乃难乎陛下诚欲申明旧章刬革前弊则在乎髙其科重其吏而巳臣谨按汉制以四科辟士其三曰明习律令足以决狐疑能按章覆问文中御史者辟而用之伏惟陛下悬法学为上科则应之者必俊乂也升法直为清列则授之者必贤良也然后考其能奖其善明察守文者擢为御史钦恤用情者迁为法官如此则仁恕之诚亷平之气不㪚于简牍之间矣掊刻之心舞文之弊不生扵刀笔之下矣与夫愚诈小吏窃而弄之者功相万也臣又闻管仲夺伯氏之邑没无怨言季羔刖门者之足亡而获宥孔明黜廖立之位死而垂泣三子者可谓能用刑矣臣伏思之亦何代无其人哉在乎求而用之考而奖之而巳伏惟陛下再三察焉五十七使人畏爱悦服理大罪赦小过问政不可寛寛则人慢刑不可急急则人残故失于恢恢则漏网而为弊务于察察则及泉而不祥将使寛勐适宜踈密合制上施畏爱之道下有悦服之心刑政之中何者为得臣闻圣人在上使天下畏而爱之悦而服之者由乎理大罪赦小过也书曰宥过无大况小者乎刑故无小况大者乎故宥其小者仁也仁以容之则天下之心爱而悦之矣刑其大者义也义以紏之则天下之心畏而服之矣臣窃见国家用法似异于是何则紏察之政急于朝官而寛于外官惩戒之刑加于小吏而纵扵长吏是则权轻而过小者或反绳之寄重而罪大者或反舍之臣复思之恐非先王宥过刑政之道也然则小大之喻其犹鱼耶鱼之在泉者小也察之不祥鱼之吞舟者大也漏之不可刑烦犹水浊水浊则鱼喁政寛犹防决防决则鱼逝是以善为理者举其纲踈其网纲举则所罗者大矣网踈则所漏者小也伏惟陛下举其纲扵长吏踈其网于朝官舍小过以示仁理大罪而明义则畏爱悦服之化闇然而日彰扵天下矣五十八去盗贼在举徳选能安业厚生臣闻圣王之去盗贼也有二道焉始则举有徳选有能使教化大行姦宄者去次又安其业厚其生使亷耻大兴贪暴者息故舜举臯陶不仁者逺晋用士㑹盗奔于秦此举徳选能之効也成康阜其俗礼让兴行文景富其民盗贼衰息此安业厚生之验也由是观之则俗之贪亷盗之有无系扵人之劳逸吏之贤否也方今禁科虽严桴鼓未静攘者时闻扵道路穿窬者或纵于乡闾无乃陛下之人有多穷困冻馁者乎无乃陛下之吏有非循良明白者乎伏惟陛下大推爱人之诚广喻称善之㫖厚其生业使俗知耻格举以贤徳使国无幸人自然亷让风行姦滥日息则重门罕闻于击柝外户庻见于不扃者矣五十九议赦臣谨案书曰青灾肆赦又易曰雷雨作解君子以赦过宥罪斯则赦之不可废也必矣管子曰赦者奔马之委辔也不赦者痤疽之石也又谚曰一歳再赦妇儿噫哑斯又赦之不可数也明矣然则赦之为用用必有时数既失之废亦未为得也何者赦之为徳大矣为贼亦甚矣大凡王者践祚改元之初一用之则为徳也居常致理之际数用之则为贼也故践祚而无赦则布新之义缺而好生之徳废矣居常而数赦则惠姦之路启而召乱之门开矣由此而观盖赦者可踈而不可数也可重而不可废也用舍之要其在兹乎六十救学者之失礼乐诗书问学者教之根理之本国家设庠序以崇儒术张礼乐而厚国风师资肃以尊严文物焕其明备何则学诗书者拘于文而不通其㫖习礼乐者滞于数而不达其情故安上之礼未行化人之学将落今欲使工祝知先王之道生徒究圣人之心诗书不失于愚诬礼乐无闻于盈减积之为言行播之为风化何为何作得至于斯臣闻化人动衆学为先焉安上尊君礼为本焉故古之王者未有不先于学本于礼而能建国君人经天纬地者也国家删定六经之义裁成五礼之文是为学者之先知生人之大惠也故命太常以典礼乐立太学以教诗书将使乎四术并举而行万人相从而化然臣观大学生徒诵诗书之文而不知诗书之㫖太常工祝执礼乐之器而不识礼乐之情遗其㫖则作忠兴孝之义不彰失其情则合敬同爱之诚不着所谓去本而从末弃精而得粗至使陛下语学有将落之忧顾礼有未行之叹者此由官失其业师非其人故但有修习之名而无训导之实也伏望审官师之能否辨教学之是非俾讲诗者以六义风赋为宗不专扵鸟兽草木之名也读书者以五代典謩为㫖不专于章句诂训之文也习礼者以上下长㓜为节不专于爼豆之数禓袭之容也学乐者以中和友孝为徳不专于节奏之变缀兆之度也夫然则诗书无愚诬之失礼乐无盈减之差积而行立者乃升之于朝廷习而事成者乃用之于宗庙是故温柔敦厚之教䟽通知逺之训畅于中而发于外矣庄敬威严之貌易直子谅之心行扵上而流于下矣则覩之者莫不承顺闻之者莫不率从管乎人情出乎理道欲人不化上不安其可得乎六十一黜子书臣闻仲尼没而微言絶七十子䘮而大义乖大义乖则小説兴微言絶则异端起于是乎岐分派别而百氏之书作焉然则六家之异同马迁论之备矣九流之得失班固叙之详矣是非取舍较然可知今陛下将欲抑诸子之殊途遵圣人之要道则莫若弘四术之正义崇九经之格言故正义着明则六家之异见不除而自退矣格言具举则九流之偏説不禁而自隐矣夫如是则六家九流尚为之隐退况百氏之殊文诡制得不藏匿而销盪乎斯所谓排小説而扶大义斥异端而阐㣲言辨惑向方化人成俗之要也伏惟陛下必行之六十二议礼乐问礼乐并用其义安在礼乐共理其効何徴礼之坏也何方以救之乎乐之崩也何术以济之乎臣闻序人伦安国家莫先于礼和人神移风俗莫尚扵乐二者所以并天地叅隂阳废一不可也何则礼者纳人于别而不能和也乐者致人于和而不能别也必待礼以济乐乐以济礼然后和而无怨别而不争是以先王并建而用之故理天下如指诸掌耳志曰六经之道同归而礼乐之用爲急故前代有乱亡者由不能知之也有知而危败者由不能行之也有行而不至于理者由不能达其情也能达其情者其唯宗周乎周之有天下也修礼达乐者七年刑措不用者四十年负扆垂拱者三百年龟鼎不迁者八百年斯可谓达其情臻其极也故孔子曰吾从周然则继周者其唯皇家乎臣伏闻礼减则销销则坏乐盈则放放则崩故先王减则进之盈则反之济其不及而洩其过用能正人道反天性奋至徳之光焉国家承齐梁陈隋之弊遗风未弭故礼稍失于杀乐稍失于奢伏惟陛下虑其减削则命司礼者大明唐礼防其盈放则诏典乐者少抑郑声如此则礼备而不偏乐和而不流矣继周之道其在兹乎六十三沿革礼乐问礼乐之用百王共之然则歴代以来或沿而理或革而乱或损而兴或益而亡何述作之迹同而得失之効异也方今大制虽立至理未臻岂沿袭损益未适其时宜将文物声明有乖于古制思欲究盛礼之㫖审至乐之情不和者改而更张可继者守而勿失具陈其要当举而行臣闻议者曰礼莫备扵三王乐莫盛于五帝非殷周之礼不足以理天下非尧舜之乐不足以和神人是以緫章辟雍冠服簠簋之制一不备于古则礼不能行矣干戚羽旄屈伸俯仰之度一不修于古则乐不能和矣古今之论大率如此臣窃谓斯言失其本得其末非通儒之达识也何者夫礼乐者非天降非地出也盖先王酌于人情张为通理者也苟可以正人伦宁家国是得制礼之本意也苟可以和人心厚风俗是得作乐之本情也盖善沿礼者沿其意不沿其名善变乐者变其数不变其情故得其意则五帝三王不相沿袭而同臻于理矣失其情则王莽屑屑习古适足为乱矣故曰行礼乐之情者王行礼乐之饰者亡盖谓是矣且礼本于体乐本于声文物名数所以饰其体器度节奏所以文其声圣人之理也礼至则无体乐至则无声然则苟至于理也声与体犹可遗况扵文与饰乎则夲末取舍之宜可明辨矣今陛下以上圣之姿守烈祖之制不待损益足以致理然苟有沿革则愿陛下审本末而述作焉盖礼者以安上理人为体以别疑防欲为用以玉帛爼豆为数以周旋禓袭为容数与容可损益也体与用不可斯须失也乐者以易直子谅为心以中和孝友为德以律度铿锵为饰以缀兆舒疾为文饰与文可损益之心与徳不可斯湏失也夫然则礼得其本乐达其情虽沿袭损益不同同归于理矣六十四复乐古器古曲问时议者或云乐者声与器迁音随曲变若废今器用古器则哀滛之音息矣若舍今曲奏古曲则正始之音兴矣其説若此以为如何臣闻乐者本于声声者发于情情者系扵政盖政和则情和情和则声和而安乐之音由是作焉政失则情失情失则声失而哀滛之音由是作焉斯所谓音声之道与政通矣伏覩时议者臣窃以为不然何者夫器者所以发声声之邪正不系扵器之今古也曲者所以名乐乐之哀乐不系于曲之今古也何以考之若君政骄而荒人心动而怨则虽舍今器用古器而哀滛之声不㪚矣若君政善而羙人心平而和则虽奏今曲废古曲而安乐之音不流矣是故和平之代虽闻桑间濮上之音人情不滛也不伤也乱亡之代虽闻咸濩韶武之音人情不和也不乐也故臣以为销郑卫之声复正始之音者在乎善其政和其情不在乎改其器易其曲也故曰乐者不可以伪唯明圣者能审而述作焉臣又闻若君政和而平人心安而乐则虽援篑桴击野壤闻之者必融融洩洩矣若君政骄而荒人心困而怨则虽撞大钟伐鸣鼓闻之者适足惨惨戚戚矣故臣以爲谐神人和风俗者在乎善其政懽其心不在乎变其音极其声也六十五议祭祀问圣王立郊庙重祭祀者将以展诚敬而事鬼神乎将欲禆教化而利生人乎又问近者敬失于鬼祭祀以滛禳祷者有僭滥謟媚之风蒸尝者失䟽数丰俭之节今欲使俗无滛祀家不黩神物省费而厚生人守义而不惑何为何作可以救之臣闻祭祀之义大率有三禋于天地所以示人报本也祠于圣贤所以训人崇徳也享于祖考所以教人追孝也三者行于天下则万人顺百神和此先王所以重祭祀者也臣又观之岂直若是而巳哉盖先王因事神而设教因崇祀以利人俾乎人竭其诚物尽其羙羙致于鬼则利归扵人焉故阜其牲牷则牛羊不得不蕃矣丰其黍稷则仓廪不得不实矣羙其祭服则布帛不得不精矣不畜者无牲不田者无盛则游惰者不得不惩矣勤本者不得不勉矣四者行于天下虽曰事鬼神其实厚生业也故曰礼行于祭祀则百货可极焉斯之谓矣然则物力有余则奢滛之弊起祀事不节则謟黩之萌生先王又防其然也是以宗庙有数丰约有度䟽数有时非其度者则鬼不享而礼不容非其类者则神不歆而刑不舍二者行扵天下则人与神不相黩矣不相伤矣近代以来稍违祀典或礼物失于奢俭或巫史假于滛昏追逺者昧从生之文徼福者有媚神之祭虽未甚弊亦宜禁之伏惟陛下崇设人防申明国典蒸尝不经者示之以礼禳祷非鬼者紏之以刑所谓存其正抑其邪则人不惑矣着其诚谨其物则人厚生矣斯以齐风俗和人神之大端也惟陛下详之六十六禁厚葬臣伏以国朝参古今之仪制䘮葬之纪尊卑丰约焕然有章今则郁而不行于天下者久矣至使送终之礼大失其中贵贱昧从死之文奢俭乖称家之义况多藏必辱扵死者厚费有害于生人习不知非而成俗此乃败礼法伤财力之一端也陛下诚欲革其弊抑其滛则宜乎振举国章申明䘮纪奢侈非宜者齐之以礼凌僭不度者董之以威故威行于下则坏法犯贵之风移矣礼适其中则破产伤生之俗革矣移风革俗其在兹乎六十七议释教僧尼问汉魏以降像教寖兴或曰足以耗蠧国风又云足以辅助王化今欲禁之勿用恐乖诱善崇福之方若许之大行虑成异教殊俗之弊禆化之功诚着伤生之费亦深利病相形从其逺者臣闻上古之化也大道惟一中古之教也精义无二盖上率下以一徳则下应上无二心故儒墨六家不行扵五帝道释二教不及于三王迨乎徳既下衰道又上失源离派别朴㪚器分于是乎儒道释之教鼎立于天下矣降及近代释氏尤甚焉臣伏观其教大抵以禅定为根以慈忍为本以报应为枝以斋戒为叶夫然亦可以诱掖人心辅助王化然臣以为不可者有以也臣闻天子者奉天之教令兆人者奉天子之教令令一则理二则乱若参以外教二三孰甚焉况国家以武定祸乱以文理华夏执此二柄足以经纬其人矣而又区区西方之教与天子抗衡臣恐乖古先惟一无二之化也然则根本枝叶王教备焉何必使人去此取彼若欲以禅定复人性则先生有恭黙无为之道在若欲以慈忍厚人徳则先王有忠恕恻隐之训在若欲以报应禁人僻则先王有惩恶劝善之刑在若欲以斋戒抑人滛则先王有防欲闲邪之礼在虽臻其极则同归或能助于王化然于异名则殊俗足以贰乎人心故臣以爲不可者以此也况僧徒月益佛寺日崇劳人力扵土木之功耗人利于金寳之饰移君亲于师资之际旷夫妇扵戒律之间古人云一夫不田有受其馁者一妇不织有受其寒者今天下僧尼不可胜数皆待农而食待蚕而衣臣窃思之晋宋齐梁以来天下凋弊未必不由此矣伏惟陛下察焉六十八议文章碑碣词赋问国家化天下以文明奖多士以文学二百余载文章焕焉然则述作之间久而生弊书事者罕闻扵直笔襃羙者多覩其虚辞今欲去伪抑滛芟芜刬秽黜华于枝叶反实扵根源引而救之其道安在臣谨按易曰观乎人文以化成天下记曰文王以文理则文之用大矣哉自三代以还斯文不振故天以将䘮之弊授我国家国家以文徳应天以文教牧人以文行选贤以文学取士二百余载焕乎文章故士无贤不肖率注意于文矣然臣闻大成不能无小弊大羙不能无小疵是以凡今秉笔之徒率尔而言者有矣斐然成章者有矣故歌咏诗赋碑碣赞咏之制往往有虚羙者矣有媿辞者矣若行于时则诬善恶而惑当代若传于后则混真伪而疑将来臣伏思之恐非先王文理化成之教也且古之为文者上以纽王教系国风下以存烱戒通讽谕故惩劝善恶之柄执于文士褒贬之际焉补察得失之端操于诗人羙刺之间焉今褒贬之文无覈实则惩劝之道缺矣羙刺之诗不稽政则补察之义废矣虽彫章镂句将焉用之臣又闻稂莠秕稗生于糓反害谷者也滛辞丽藻生于文反伤文者也故农者耘稂莠簸秕稗所以养谷也王者删滛辞削丽藻所以养文也伏惟陛下诏主文之司谕养文之㫖俾辞赋合烱戒讽谕者虽质虽野採而奖之碑诔有虚羙愧辞者虽华虽丽禁而絶之若然则为文者必当尚质抑滛着诚去伪小疵小弊荡然无遗矣则何虑乎皇家之文章不与三代同风者欤六十九採诗以补察时政问圣人之致理也在乎酌人言察人情而后行为政顺为教者也然则一人之耳安得徧闻天下之言乎一人之心安得尽知天下之情乎今欲立採诗之官开讽刺之道察其得失之政通其上下之情子大夫以为如何臣闻圣王酌人之言补巳之过所以立理本导化源也将在乎选观风之使建採诗之官俾乎歌咏之声讽刺之兴日採于下歳献于上者也所谓言之者无罪闻之者足以自诫大凡人之感于事则必动于情然后兴于嗟叹发扵吟咏而形扵歌诗矣故闻蓼萧之诗则知泽及四海也闻华黍之咏则知时和歳丰也闻北风之言则知威虐及人也闻硕鼠之刺则知重敛扵下也闻广袖髙髻之謡则知风俗之奢荡也闻谁其获者妇与姑之之言则知征役之废业也故国风之盛衰由斯而见也王政之得失由斯而闻也人情之哀乐由斯而知也然后君臣亲览而斟酌焉政之废者修之阙者补之人之忧者乐之劳者逸之所谓善防川者决之使导善理人者宣之使言故政有毫发之善下必知也教有锱铢之失上必闻也则上之诚明何忧乎不下达下之利病何患乎不上知上下交和内外胥悦若此而不臻至理不致昇平自开辟以来未之闻也老子曰不出户知天下斯之谓欤七十纳谏上封章广视听问国家立谏诤之官开启沃之路久矣而謇谔者未尽其节谋猷者未竭其诚思欲取天下之耳目裨我视听尽天下之心智为我思谋政之壅蔽者决扵中令之絶灭者通于外上无违徳下无隐情何为何方得至于此又问先王立训唯谏是从然则歴代君臣有贤有否至若献替之际是非之间若君过臣规固宜有言必纳如上得下失岂可从谏如流以是训人其义安在臣闻天子之耳不能自聦合天下之耳听之而后聦也天子之目不能自明合天下之目视之而后明也天子之心不能自圣合天下之心思之而后圣也若天子唯以两耳听之两目视之一心思之则十步之内不能闻也百步之外不能见也殿庭之外不能知也而况四海之大万枢之繁者乎圣王知其然故立谏诤讽议之官开献替启沃之道俾乎补察遗阙辅助聦明犹惧其未也于是设敢谏之鼓建进善之旌立诽谤之木工商得以流议士庻得以传言然后过日闻而徳日新矣是以古之圣王由此涂出焉臣又闻不弃死马之骨然后良骥可得也不弃狂夫之言然后嘉谋可闻也苟臣管见之中有可取者陛下取而行之苟臣蒭言之中有可採者陛下採而用之则闻之者必曰如某之言如某之见犹且不弃况愈于某之徒欤则天下谋猷之士得不比肩而至乎天下謇谔之臣得不继踵而来乎故览其谋猷则天下之利病如悬于握中矣纳其謇谔则朝廷之得失如指诸掌内矣所谓用天下之耳听之则无不聦也用天下之目视之则无不明也用天下之心识思谋之则无不圣神也圣神启扵上聦明达于下如此则何壅蔽之有耶灭絶之有耶臣又尝观歴代人君有愚有贤举事非尽失也人臣者有能有否出言非尽得也然则先王勤勤恳恳劝从谏诫自用者又何哉岂不以自古以来君虽有得未有愎谏而理者也况其有失乎臣虽有失未有从谏而乱者况其有得乎勤恳劝诫之义在扵此矣伏惟陛下鉴之七十一去謟侫从谠直问天地无私贤愚间生焉理乱有时邪正迭用焉然则理代岂无愚邪者耶将有而不任耶乱代岂无贤正者耶将有而不用耶思决所疑可徴其验又问歴代之君无不知用贤则理用愚则乱从谏兴从侫亡也而取舍之际纷然自迷故诛放者多非小人宠用者鲜有君子至使衰亡危乱歴代相望岂臣之邪正惑其心乎将巳之爱恶昏其鉴乎昏惑之由必有其故臣闻昏明不并兴邪正不两废盖贤者进则愚者退矣曲者用则直者隐矣亦由昼夜相代寒暑相推必然之理也然则盛明之代非无小人小人之道消不能见而为乱也昏衰之代非无君子君子之道消不出而为理也故殷纣之末三仁在朝虞舜之初四凶在位虽仁在朝不能用之所以䘮天下速扵旋踵也虽㓙在位卒能去之所以理天下易如覆掌也用舍兴亡之验唯明主能察之然则歴代之主莫不知邦以贤盛以愚衰君以谏安以侫危然则犹前车覆而后车不诫者何也盖常人之情悦其从命逊志者恶其违巳守道者又君子难进而易退况恶之乎小人易进而难退况悦之乎是则常主之待君子也必敬而踈其遇小人也必轻而狎狎则恩易下及踈则情难上通是以面从者日亲动则假虎威而自负也骨骾者日踈言则犯龙鳞而必死也故政令日以坏邦家日以倾斯所以变盛为衰转安为危者矣是以明王知君子之守道也虽违于巳引而进之知小人之徇惑也虽从扵命推而逺之知谠言之为良药也虽逆于耳恕而容之知侫言之为羙疹也虽逊于心忍而絶之故政令日以和邦家日以理斯所以变衰为盛转危为安者矣盛衰安危之効唯明主能鉴之七十二使臣尽忠人爱上在乎明报施之道夫欲使臣节尽忠人心爱上则在乎明报施之道也传曰羙恶周必复又曰其事好还然则复与还皆报施之谓也夫日月不复则昼夜不生隂阳不复则寒暑不行善恶不复则君臣不成昔者五帝接其臣以道故臣致其臣以徳也三王使其臣以礼故其臣事君以忠也秦汉以降任其臣以利故其臣奉君以贾道贾道者利则进不利则退故君昏寡救恶之士国危鲜致命之臣是以其君独安独危其臣亦独忧独乐君臣之道既阻于上则兆庻之心不得不离于下也故曰君亲臣如股肱则臣亲君如元首君待臣如犬马则臣待君如路人君爱人如赤子则人爱君如父母君视人如土芥则人视君如寇雠孔子云审吾之所以适人知人之所以来我也则尽忠爱上之来在扵此不在于彼矣七十三养老在使之夀富贵臣闻昔者西伯善养老而天下归心善养者非家至戸见衣而食之盖能为其立田里之制以安其业导树畜之产以厚其生使生有所养老有所终死有所送也近代之主以为老者非帛不暖非肉不饱而特颁其布帛肉粟之赐则爲养老之道尽于是矣臣以为此小惠也非大徳也何则赐之以布帛仁则仁矣不若劝其桑麻之业使天下五十者可以衣帛矣赐之以肉粟惠则惠矣不若教其鸡豚之畜使天下七十者可以肉食矣然后牧以仁贤慎其刑罸虽不与之年而老者得以夀矣不夺其力不扰其时虽不与之财而老者得以富矣使㓜者事长少者敬老虽不与之爵而老者得以贵矣此三代盛王所以不遗年而兴孝者用此道也七十四睦亲选用臣闻圣人南面而理天下自人道始矣人道之始始于亲亲故尧之教也睦九族而平百姓文王之训也刑寡妻而御家邦斯可谓教之源理之本也今陛下诚欲推其恩广其爱使惠洽九族化流万人则宜乎先亲后踈自近及逺者也然后置其师傅闲之以教训选其贤能授之以官政或出为牧守入为公卿如此则虽无三代封建之名而有三代翼戴之实也使棣华之咏恊于内麟趾之风着于外所谓枝叶茂而本根可庇骨肉厚而家国俱肥则天下之人相从而化矣故曰未有九族睦而万人叛者也未有九族离而万人和者也盖先王所以布六顺而化百姓敷五教而恊万邦者由此道素行也七十五典章禁令问子大夫才膺间出副我旁求宜当悉心靡有所隐其或典章有违于古禁令不便于今尔无面从予将亲览臣伏以今之典章百王之典章也安有戾于古道者欤今之禁令列圣之禁令也安有乖于昔时者欤但在乎奉与不奉行与不行耳陛下之念至此诚思理之心切好问之㫖深也此臣所以极千虑昧万死而献狂直者以副天心之万一焉臣闻典章不能自举待教令而举教令不能自行待诚信而行今百王之典具存列圣之法明备而禁未甚止令未甚行者臣愚以为待陛下诚信以将之昔宓贱行化徳及泉鱼非严刑所致也推其诚而巳鲁恭为理仁及春翟非勐政所驱也委其信而巳今以陛下上圣之姿仁惠之力行令禁止之势万万于一邑一宰也何虑教不敷而化不洽乎臣又闻周公之理也周年而变三年而化五年而定陛下苟能勤教令以抚之推诚信以奉之则三年化成五年理定臣窃未以为迟矣伏惟陛下少垂意而待焉白氏文集卷第四十八白氏文集白氏长庆集卷第四十九白氏文集卷第四十九判五十道得甲去妻后妻犯罪请用子䕃赎罪甲怒不许二姓好合义有时絶三年生育恩不可遗凤虽阻扵和鸣乌岂忘于返哺旋观怨偶遽抵明刑王吉去妻断絃未续孔氏岀母踈网将加诚鞠育之可思何患难之不救况不安尔室尽孝犹慰母心薄送我畿赎白氏文集卷第四十九判五十道得甲去妻后妻犯罪请用子䕃赎罪甲怒不许二姓好合义有时絶三年生育恩不可遗凤虽阻扵和鸣乌岂忘于返哺旋观怨偶遽抵明刑王吉去妻断絃未续孔氏岀母踈网将加诚鞠育之可思何患难之不救况不安尔室尽孝犹慰母心薄送我畿赎罪宁辞子䕃纵下山之有怒曷陟屺之无情想芣苢之歌且闻乐有其子念葛藟之义岂不忍庇于根难抑其辞请敦不匮得辛氏夫遇盗而死遂求杀盗者而为之妻或责其失贞行之节不伏亲以恩成有雠宁舍嫁则义絶虽报奚为辛氏姑务雪冤靡思违礼励释憾之志将殄雚蒲蓄许嫁之心则乖松竹况居䘮未卒改适无文苟失节于未亡虽复仇而何有夫雠不报未足为非妇道有亏诚宜自耻诗着靡他之誓百代可知礼垂不嫁之文一言以蔽无効尤扵邾妇庻继羙扵恭姜得乙与丁俱应㧞萃乙则趋时以求名丁则勤学以待命互有相非未知孰是立巳徇名则由进取修身俟命宁在躁求智乎虽不失时仁者岂宜弃夲属科悬㧞萃才选出群勤苦修辞乙不能也吹嘘附势丁亦耻之躁静既殊性习遂逺各从所好尔由径而方行难强不能吾舍道而奚适观得失之路或似由人推通塞之门诚应在命所宜励志焉用趋时若弃以菲葑失则自求诸已傥中其正鹄得亦不愧于人无尚苟求盍嘉自致得丁冐名事发法司准法科罪节度使奏丁在官有羙政请免罪真授以劝能者法司以乱法不许宥则利滛诛则伤善失人犹可壊法实难丁僣滥爲心僶俛从事始假名而作伪咎则自贻因励节而爲官政将可取节使以功惟补过请欲劝能宪司以仁不惠姦议难乱纪制宜经久理贵从长见小善而必求材虽苟得踰大防而不禁弊将若何济时不在于一夫守法宜遵乎三尺盍惩行诈勿许拜真劝能者法司以乱法不许宥则利滛诛则伤善失人犹可壊法实难丁僣滥爲心僶俛从事始假名而作伪咎则自贻因励节而爲官政将可取节使以功惟补过请欲劝能宪司以仁不惠姦议难乱纪制宜经久理贵从长见小善而必求材虽苟得踰大防而不禁弊将若何济时不在于一夫守法宜遵乎三尺盍惩行诈勿许拜真得乙上封请求不用赦大理云废赦何以使人自新乙云数赦则姦生恐弊转甚刑乃天威赦惟王泽于以御下存乎建中上封以宥过利滛倖门宜闭大理以盪邪除旧权道当行皆推济国之诚未达随时之义何则政包寛勐法有弛张习以生常则起为姦之弊废而不用何成作解之恩请思砭石之言兼咏蓼萧之什数则不可无之亦难得景居䘮年老毁瘠或非其过礼景云哀情所钟孝乃行先则当衘恤子为亲后安可危身景䘮则未终老其将至怀蓼莪之慕诚合尽哀迫桑榆之光岂宜致毁所以爰从肉食唯服麻缞况血气之既衰老夫耄矣纵哀情之罔极吾子忍之苟灭性而不胜则伤生而非孝因杀立节庻毕三年之䘮顺变从宜无及一朝之患既亏念始当愧或非得辛奉使遇昆弟之仇不闘而过为友人责辞云衘君命居兄之仇避为不悌䘖君之命闘则非忠将灭私而奉公宜弃小而取大辛时惟奉使出乃遇雠断手之痛不忘诚难共国饮氷之命未复安可害公郎以忠全情由礼抑未失使臣之体何速诤友之规臾骈立言尝闻之矣子夏有问而忘诸乎是谓尽忠于何致责闻军帅选将多用文儒士兵部诘其无武艺帅云取其谋也忘身死节诚重武夫制敌伐谋则先儒士将筹策而可尚奚骑射之足称军帅明以知兵精于选将以为弯弧学劒用无出于一夫悦礼敎诗道可弘于七徳功宜保大理贵从长若王师之有征以谋则可苟戎略之无取虽艺何为况晋谋中军选于义府汉求上将举在儒流岂惟我武惟扬诚亦斯文不坠元戎举徳未爽能军兵部执言恐为辱国得甲至华岳庙不祷而过或非其违衆甲云祷非礼也岳则配天自修常事神虽福善安可苟求宜率道以去邪岂从衆而失正甲志惟守义言乃合经以为视以三公实天子之所飨降其百福宁匹夫之可禳如修苹藻之诚是用秕稗之礼况人之僣滥徒欲乞灵而神实聦明岂歆滛祀非鬼是为謟也黩神无乃吐之旅于泰山古犹致诮祷于华岳今岂不非谅正直之难诬虽馨香而勿用将劝来者所宜救欤得乙隐居徴辟不起子孙请以所辟官用䕃所司不许修身独善宠则可惊制爵尊贤命其难废形虽遗扵轩冕䕃宜及于子孙乙贞以自居辟而不起鹤书莫顾虽忘恤后之心爵命巳行宁阙赏延之典若使死无用䕃生不及荣何成旌善之风且是废君之命塲苖不食诚自絶于絷维葛藟有隂义难亏于燕翼请优后嗣以奖外臣得江南诸州送庸调四月至上都户部科其违限诉云冬月运路水浅故不及春至赋纳过时必先问罪淹恤有故亦可徴辞月既及于正阳事宜归于宰旅展如泽国盖纳地征岁有入贡之程敢忘慎守川无负舟之力宁免稽迟苟利涉之惟难虽愆期而必宥地官致诘月其忧江郡执言后时可凭然恐事非靡盬辞或凭虚请验所届公文而后可遵令典得景为县令教人煑木为酪州司责其烦扰辞云以备凶年事不举中有灾宁救政或扰下虽惠何爲景念在济时动非率法且烦人而不恤是昧烹鲜何歉岁以爲虞将勤煑酪信作劳于无用岂爲教之有方必也志切救灾道敦行古周官荒政自可择其善者新室弊法焉用尤而効之宜听责言勿迷知过得丁爲郡守行县见昆弟相讼者乃闭合思过或告其矫辞云欲使以田相让也化本自家政先为郡礼宁下庻宜寛不悌之刑训在知非是得长人之道况天伦不睦地讼攸兴利方竸于膏腴恩难亏于骨肉教宜引古过贵自新虽闻争以䦧墙有伤鲁卫之政庻使愧而让畔将同虞芮之风苟无讼之可期则相容而何逺推田以让尔诚谢于孟光闭合而思吾何慙于延夀宜嘉静理勿谓矫诬得甲献弓蹲甲而射不穿一扎有司诘之辞云液角者不得牛戴牛角贯革乖方则宜致诘相角失理亦可徴辞甲奠体以成执箫而献中规不挠六材虽则合三舍拔有愆七扎不能穿一宜恐伤人之甲不曰坚乎而非戴牛之弓无自入也液信亏扵巧者射遂爽于臧兮周典足徴彼自乖于三色楚君明试此无愧于二臣咎且有归责之非当得乙有同门生䘮亲将往弔之其父怒而挞之使遗缣而巳或诘其故云交道之难子道贵恭当从理命交游重义盖恤哀情孝不在于诡随仁岂忘于恻隐乙父训乖爱子道昧择交况求益之初无友不如巳者及居䘮之际凡人犹合救之既罔念于一哀是不遵于久要苟知生而不弔虽赠死以何为旧馆遇䘮宣父尚宜出涕同门在戚王丹未可忘情纵申遗帛之诚岂补赠蒭之义肆一抶之怒父兮既爽义方杜三谏之辞子也亦亏孝道宜哉或诘允矣知言得转运使以汴河水浅运水不通请筑塞两河斗门节度使以当军营田悉在河次若斗门筑塞无以供军川以利涉竭则壅税水能润下塞亦伤农将舍短以从长宜去彼而取此汴河决能降雨流可通财引漕运之千艘实资积水生稻粱扵一溉亦籍余波利既相妨用难兼济节度使以军储务足思开窦而有年转运司以邦赋贵通恐负舟而无力辞虽执竸理可明徴壅四国之征其伤多矣専一方之利所获几何赡车虽望于秋成济国难亏于日用利害斯见与夺可知得景为宰秋雩刺史责其非时辞云旱甚若不雩恐为灾居常授时政则行古恤人救弊道在从宜旱将害于粢盛雩难拘于秋夏景象雷是职不雨其忧苟旱魃之愆时虐既太甚虽蓐収之戒序雩亦何伤冀有闻扵鹳鸣庻无虑于狼顾馨香以感夕且望于月离稼穑其伤时难遵于龙见虽事乖鲁史而义合随时制锦执言是亦为政褰帷致诘未可与权得丁为郡岁㐫奏请赈给百姓制未下㪚之夲使科其専命丁云恐人困临邦匡乏情本由衷为国救灾羙终归上丁分条出守求瘼居心岁不顺成人既忧于二鬴公有滞积户将饩于一钟是输济衆之诚允叶分忧之政然以事虽上请恩未下流稍违主守之文遽见职司之举使以未有君命何其速欤郡以苟利国家専之可也䘏贫振廪邓攸虽见免官矫制发仓汲黯不闻获罪请宥自専之过用旌共理之心得戊兄为辛所杀戊遇卒不杀之或责其不悌辞云辛以义杀兄不敢返杀舍则崇雠报为伤义当断友于之爱以遵王者之章戊居兄之仇应执兵而不返辛杀人以义将倳刃而攸难虽鲁策垂文不可莫之报也而周官执禁安得苟而行之将令怨是用希实在犯而不校揆子产之诫损怨为忠徴㬰骈之言益仇非智难从不悌之责请听有孚之辞得甲为将以箪醪投河命衆饮之或非其矫节甲云推诚而巳何必在醉将主军情酒存人欲推诚之义必在于均饱徳之文不専于醉甲寄分外阃令出中权九醖投河义由独断一瓢饮水惠在同霑傥师人之多寒恩逾挟纩如战士之载渴功倍望梅分少以表无颇和衆宁宜及乱岂资满腹所贵归心少卿絶甘见称汉代子反独醉实败楚军苟臧否之必由何古今之有异非其矫节是不知言得乙有罪丁救以免乙不谢或责之乙云不爲巳在公而行诚非爲巳怀惠以谢则涉徇私彼既求仁而得仁此宜以直而报直乙惟获戾丁乃解纷以爲非罪而拘冶长见称于尼父直言以免叔向宁谢扵祁奚论恩则丘山不胜在道而江湖可忘况情非私谒可以不愧于人义在公行实以无求于我合嘉遗直勿聴责言得景妻有䘮景扵妻侧奏乐妻责之不伏䘮则有哀见必存敬乐惟饰喜举合从宜夫妇所贵同心吉㓙固宜异道景室方在疚庭不彻悬铿锵无倦于鼓钟好合有伤于琴瑟既愆夫义是弃人䘮俨麻缞之在躬是吾忧也调丝竹以盈耳于汝安乎如宾之敬颇乖若往之哀斯凟遂使唱和不应忧喜相干道路见缞犹闻必变隣里有殡亦不爲歌诚无恻隐之心宜受庸奴之责得甲年七十余有一子子请不从政所由云人户减耗徭役繁多不可执礼而废事役且有辞信非懋力老而不养岂谓爱亲恋若阻于修陔怨必兴于陟岵顾惟甲子及此丁年户减事繁政宜勤于昼夜家贫亲老养难阙于晨昏在子道而可矜虽王徭之宜免事闻诸礼情见乎辞天子敦风犹劝养其三老庻人从政亦何假于一夫况当孝理之朝难抑亲人之请所由之执愚谓不然得景于逆旅食噬腊遇毒而死其党讼之主人云买之有处生不可保死必有因盍知命于䘮予岂尤人于食我景秋蓬方转朝薤欲晞旅次贠来将受飱而巳生涯溘尽当终食之间且非祭地之疑自是逢天之戚永言其党不察所由死且焉知徒云噬腊之毒买而有处请无寘堇之嫌诚虐士之可哀在主人而何咎幸思恕物无妄罪人得诏赐百寮资物甲独以物委地而不拜有司劾其不敬云本赃物故不敢拜赐表主恩拜明臣礼苟临事而不敬虽有辞而勿听甲列在朝行颁其资物宜荷天而受赐何委地而如遗曾是姦赃诚可恶于清徳今为宠钖谅难拒于鸿私既为善而近名亦失恭而逺礼必也志疾贪冐节励贞廉自当辞让有仪岂得弃捐不拜况人不易物钟离委珠而徒为心苟无瑕伯夷饮泉而何爽宜许有孚之劾用惩不恪之辜得乙为大夫请致仕有司诘其未七十乙称羸病不任事时制未及尚可俟朝疾疹所加固难陈力乙位参食菜志在悬车揆以纪年桑榆之光未暮验其羸病蒲柳之质先零既称量力而行所谓奉身以退虽发未种种告老无乃速欤而既谆谆致政固其宜矣请髙知止无强不能得景为县官判事案成后自觉有失请举牒追改刺史不许欲科罪景云令式有文政尚从寛过宜在宥苟昨非之自悟则夕改而可嘉景乃寀寮参诸簿领当推案务剧讵免毫釐之差属褰帷政苛不容笔削之改误而不隐悔亦可追县无罔上之姦州有刻下之虐先迷后觉判事虽不三思苟有必知牒举明无二过揆人情而可恕征国令而有文将欲痛绳恐非直笔得甲替乙为将甲欲到乙严兵守备不出迎发制书勘合符以法从事御史紏其无賔主之礼科罪不伏师律贵贞兵符示信苟未㑹合敢忘戒严乙奉中权甲承后命推轮相代言赴及瓜之期衷甲自防犹轸剪茅之虑且信惟守器权在隐情符节既未合同军卫如何彻警所宜虑逺安可徇私阙于将迎虽乖主礼完其守备是叶军谋无责建牙恐非直指得乡老不输本户租税所司诘之辞云年八十余岁有颁赐请预折输纳所由以无例不许丹制既登诚宜加惠岁赋不入何以奉公苟布常而是违虽移用而不可乡老年参耆耋名系版图天赐未颁且有躁求之请地征合纳非无苟免之心曾是徇私固难违例况时逢恤老节合勤王尚齿肆筵我岁敦于善养食毛入赋尔奚忘于乐输受赐任待于时颁量入难亏扵岁杪不从妄请诚谓职司得乙女将嫁于丁既纳币而乙悔丁诉之乙云未立婚书女也有行义不可废父兮无信讼所由生虽必告而是遵岂约言之可爽乙将求佳壻曾不良图入币之仪既从五两御轮之礼未及三周遂违在耳之言欲阻齐眉之请况卜凤以求士且靡咎言何奠鴈而从人有乖宿诺婚书未立徒引以为辞娉财巳交亦悔而无及请従玉润之诉无过桃夭之时得景请与丁卜丁云死生付天不付君也遂不卜或非之圣人建易虽用稽疑君子乐天固宜知命苟吉凶之罔僣何中否之足询丁执心不回出言有中尔考前知之兆诚足决疑吾从昆命之文必先蔽志以为祸福由巳休咎则系于慎行生死付天脩短乃存乎隂骘当脱身于木鴈宁问命于蓍龟言既中伦理亦穷性况詹尹释策有问焉知闘廉立言不疑何卜不从握粟是谓忘筌得耆老称甲多智县司举以理人或云多智贼也未知合用否道虽弃智政且使能苟养之以恬则用之不惑甲称予智县举尔知将老者之审才得贤斯羙何或人之懵理为贼是虞诚蔽荡之无闻庻利人之可取然以智殊小大用有否臧识若限于挈缾或当害物道能弘于乐水何爽理人请审两端万从一见得乙为边将虏至若涉无人之地监军责其无勇略辞云内无糗粮外无掎角封疆贵安伍候尚警苟不固吾圉则速即尔刑乙登以将坛镇于边垒诚可戒严走集罔有敌于我师何乃启纳寇戎若无人于吾地是昧安边之略信贻失律之凶拳勇蔑闻罪戾谁执如或寇强师老食絶城孤期尽敌而还且勤于坚守苟知难而退犹愈于覆亡宜矜掎角之辞难议建牙之罪得景进柑子过期坏损所由科之称扵浙江阳子江口各阻风五日进献失期罪难逃责稽留有説理可原情景乃行人奉兹钖贡荐及时之果诚宜无失其程阻连日之风安得不愆于素览所由之诘听使者之辞既异遑宁难科淹恤限沧波于于役匪我愆期败朱实于厥苞非予有咎舍之可也谁曰不然得丁䘮所知于野张帷而哭隣人诘云夫子恶野哭者死䘮有别哭泣从宜情或异于亲踈礼则殊于内外丁义勤交道动循容止未忘半面尝同倾盖之欢永念重泉遂展张帷之哭虽声非有恸而分止所知未乖夫子之言何致邻人之诘如或肆号咷于路左物或恶之今则具威仪于野中礼无违者允符前志奚恤斯言得甲妻于姑前叱狗甲怒而出之诉称非七出甲云不敬细行有亏信乖妇顺小过不忍岂谓夫和甲孝务恪恭义轻好合馈豚明顺未闻爽于听从叱狗愆仪盍勿庸于疾怨虽怡声而是昧我则有尤若失口而不容人谁无过虽敬君长之母宜还王吉之妻得乙为军昧夜进军诸将不发欲罪之辞云不见月章表旗示信戎政贵明在九章而或乖虽三今而惟反乙是称戎帅未达军容奉明罚之辞无闻月捷月濳师之计方事宵征徒欲董以爪牙曾不明其耳目况将经武必在昭文夜号未申有虞固宜不进月章莫举毁匵自可当辜诉非失辤责乃当罪得景嫁殇邻人告违禁景不伏生而异族死岂同归且非合祔之仪爰抵嫁殇之禁景天婚是恤窀穸斯乖以处子之蕣华迁他人之蒿里曾靡卜于鸣凤各异室家胡为相以青乌欲同宅兆徒念㓜年无偶岂宜大夜有行况生死宁殊男女贵别纵近倾筐之岁且未从人虽有游岱之魂焉能事鬼既违国禁是乱人伦谋徴媒氏之文无抑邻人之告得丁陈计请轻过移诸甲兵省司以败法不许丁云宥罪济时行古之道何故不可军兴事亟则务益兵时泰教成固难败法丁志崇陈计识昧相时当兵戢之朝讵资凶器在刑行之日宁利幸人是废国章欲崇军实祸闗黩武弊起惠姦宥罪未若慎刑济军不如经国况王霸道异古今代变小哉管氏之器曾是行权哿矣者司之言孰非经久得失斯在用舍可知得甲在狱病久请将妻入侍法曹不许诉称三品巳上㪚官狱虽慎守病则哀矜苟或无瘳如何罔诏甲罪抵刑宪身从幽絷忧能成疾膏盲之上未痊危则思亲缧绁之中有请势穷揺尾念切齐眉卧或十旬既轸弥留之惧官惟三品宜从侍执之辞敢请法曹式遵令典得乙闻牛鸣曰是生三牺皆用之矣问之皆信或谓之妖不伏上禀天性旁通物情是谓生知孰云行恠况形虽异类心则同归四鸟分飞听音既称有信三牺皆用闻鸣岂可为妖且叶前言殊非左道尔惟不讲我则有辞揆以周官业将同扵夷隶详夫鲁史责不及于葛卢兽语可徴人言奚恤得丁母乙妻俱为命妇每朝参丁母云母尊妇卑请在妇上乙妻云夫官髙不合在下未知孰是肃恭成徳卑则敬尊着定辩仪贱无加贵眷彼母妻之品视其夫子之官敬将展于君前礼且殊于门内闺阃垂训长㓜虽合有伦朝廷正名等列岂宜无别妇道虽云守顺国章未可易班母则失言妻唯得礼且子兮位下尚欲宗予而夫也官崇如何卑我请依序守无使名愆得景请预驸马所司紏云景庻子也且违格令欲科家长罪不伏冒婚儌倖既抵官刑罔上失忠亦亏臣节在㓜贱而不禁岂尊长之无辜属下嫁王姬旁求都尉选吹箫之匹虽则未获贞人预傅粉之郎岂可滥收庻子况姻连天族荣冠人伦嗣既异于承祧礼难当于釐降掩藏庻㜸唯虑其不谐贪冒宠荣讵思于有罪岂非或益而损曾是欲盖而彰国章宁舍于面欺家长宜从于首㘴得甲夜行所由执之辞云有公事欲早趋朝所由以犯禁不听趋朝有时则当蚤作防姦以法宁纵晨行虽夙夜之自公岂警巡之可犯甲陈力是念相时斯昧方鸣三鼓知行夜之犹严未辟九门信将朝而尚早趋进合遵扵辩色夙兴宜伺其启明既爽时然后行是必动而有悔非马为政焉用出以戴星同宣子俟朝胡不坐而假寐宜遵街禁用表司存得郡举乙清髙廉使以为通介无常罪举不当郡称往通今介时人无常乙有常也退藏守道自合销声待用济时则难背俗乙行藏未达通介不常若徳至而无称固当灭迹既名彰而见举诚合随时徒立身以清髙且于物而凝滞无固无必盍守宣尼之言独清独醒信贻渔父之诮兼济岂资于絶俗全真未爽于同尘宜从不当之科俾慎无常之举得景于私家陈钟磬邻人告其僣云无故不彻悬器不假人易而生乱乐惟节事过则有刑礼既异于古今法且禁其钟磬景苟求饰喜罔念速尤窃笋簴以陈乐由奢失僣金石而奏罪以声闻雅当犯贵之辜难许彻悬之诉然恐赐同魏绛僣异于奚且彰北阙之恩何爽南邻之击是殊国禁无告家藏得丁氏有邑号犯罪当赎请同封爵之例所司不许辞云邑号不因夫子而致邑号旌贤国章议贵如或不能自庇则将焉用其封丁氏恩降闺门罪罹邦宪宠非他致既因表以勲贤咎虽自贻亦可免于刑戮若不从其寛典则何贵于虚封汉恤缇萦犹闻赎父齐分石窌岂不庇身宜听辑矣之辞难夺赎兮之请得景与乙同贾景多收其利人刺其贪辞云知我贫也仁无贪货义有通财在㓗身而虽乖扵知巳而则可景乙奇羸何业气类相求竸以锥刀始闻小人喻利推其货贿终见君子用心情表深知事符往行如或贫富必类自当兴让立廉今则有无相悬固合损多益寡是为徇义岂曰竭忠受粟益亲孔氏用敦吾道分财损巳叔牙尝谓我贫无畏人言俾彰交态得景夜越闗为吏所执辞云有追捕设以闗防辨其出入既慎守而无怠岂伪游而能过景勤恪居怀夙夜奔命以谓寇攘事切宜早图之罔思呵察戒严不可踰也雚蒲乃司败小事襟带实国家大防仰老氏之文虽知善闭稽周公之制尚曰不征责巳具扵有司理难辞于靡盬盍从致诘无信饰非得乙以庻男冐婚丁女事发离之丁理馈贺衣物请以所下聘财折之不伏婚以匹成嫡庻宜别讼由情察曲直可知将令人有所惩必在弊之不及相时庻㜸冒乃婚姻情以矫诬始闻好合事斯彰露旋见仳离既生非偶之嫌遂起纳徴之讼辞多执竸理有适归乙则隐欺在法而聘财宜没丁非罔冐原情而馈礼可追是非足明取与斯在白氏文集卷第四十九白氏文集白氏长庆集卷第五十白氏文集卷第五十判五十道得丁上言豪富人畜奴婢过制请据品秩爲限约或责其越职论事不伏品秩异伦臧获有数苟踰等列是紊典常丁志在作程恶夫过制爰陈诚于白奏俾知禁于素封将使豪富之徒资虽积于鉅万僮仆之限数无踰于指千抑滛义叶扵随时革弊道符扵汉日责其论事无乃失辞若守职以越思则爲出位将尽忠于陈计难伏嘉言楚旣失之郑有辞矣得甲爲邠州刺史正月令人修耒耜廉使责其失农候诉云土地寒敎有权节业无易宜地苟异于寒温农则殊于早晚甲分忧率职从俗勉人天时有常农宜先定地气不类寒则晚成虽愆揉木之时未建把草之候正惟廉使何昧遗风纵稼器之巳修先成焉用苟土膏之不起欲速何爲诚宜嘉乃辨方岂可诘其行古循诸周礼修耒虽在于季冬训此豳人于耜未乖于正月责则迃也诉之宜哉得乙掌宿息井树賔至不诛相翔者御史紏之辞云罪在守涂之人姦或不诛吏将焉用苟欲科其官失必先辨以司存乙慎守无闻庀徒有怠嘉賔戾止诚宜虑以相翔暴客聿来固合擒而勿佚旣隳官禁是纵公行且戒事之前不申严于聚慢官之后欲移过于守涂诚乖率属之方宜甘责帅之罚然以官虽聮事等列或殊罪不同科重轻宜别比夫所属请以异论得景爲私客擅入馆驿欲科罪辞云虽入未供传舎是崇使车攸处将供行李必辨公私何彼客游欲从公食岂无逆旅宜受馈于盘飱旣匪使臣何苟求于馆糓信饕餮而是启宁僭滥之可容同周官之庐入宜衔命非郑氏之驿置岂延賔法旣自干咎将谁任然则不应入而妄入刑固难逃而巳供与未供罪宜有别请从减降庻叶科条得洛水暴涨吹破中桥往来不通人诉其弊河南府云雨水犹涨未可修桥纵苟施功水来还破请待水定人又有辞大水爲灾中桥其坏车徒未济诚有阻于往来修造从宜亦相时之可否顾兹浩浩阻彼憧憧人诉川梁不通壅而爲弊府虑水沴荐至毁必重劳苟后患之不图则前功之尽弃将思济衆固合俟时徴启塞之文虽必葺于一日防怀襄之害未可应乎七星无取人辞请依府见得景爲将敌人遗之药景受而飮之或责失人臣之节不伏军尚隐情臣宜守道况幄中之权要当絶外交之嫌景命受建牙遇敌饮药直虽可举忠则不知且事君在公训旅贵信失人臣之节尔岂自明惑士卒之心吾将安仰况兵惟尚诈人不易知同馈醪而无他推诚犹可苟毒流而不察虽悔宁追无谋旣昧三思不伏恐渉贰过勿疑以飮徒徇陆抗之名未逹而尝且坠宣尼之训是违师律难偿邻言得丁将在别屯士卒有犯每专杀戮御史举劾诉称曾受棨㦸之赐将非处右莫敢示威军或别屯则宜专命丁位虽佐理分以戎行执专征之权钖弓于周典操司杀之柄受棨于汉仪旣有令而必行信无瑕而可戮实握兵之能政奚执简之举违如或禀命于连营畏予不敢今则分部而赐㦸无我有违宜崇魏綘之威勿议秦彭之罪得甲告老请立长爲嗣长辞云不能请让其弟或诘之云弟好仁让贤虽仁废长非顺徒闻建善则理其如乱嗣不祥甲告老于朝立子爲后虽急难自举必有可观者焉而长㓜以伦无所苟而巳矣况欲正其爵位岂宜越以鴈行于弟克恭厥兄徒好仁之请知子莫若于父盖从立长之言无忌虽欲传家季扎终当弃室谅可致诘罔听不能得乙出妻妻诉云无失妇道乙云父母不恱则出何必有过孝养父母有命必从礼事舅姑不恱则出乙亲存爲子年壮有妻兆启和鸣授室之仪虽备德非柔淑宜家之道则乖若无爽扵听从曷见尤于谴怒信伤婉娩理合仳离且闻莫慰母心则宜去矣何必有亏妇道然后弃之未息游词请稽往事姜诗出妇盖爲小瑕鲍永去妻亦非大过明徴斯在薄诉何爲得景有姊之䘮合除而不除或非之称吾寡兄弟不忍除也䘮虽宁戚礼且节哀俾不足与有余必跋及而俯就景爱深血属礼过时制兴鲜兄之叹情旣钟于孔怀及居姊之䘮服将除而不忍虽志崇敦睦而事越典彞况仪贵适中哀不在外宜抑情而顺变多奚以爲苟在礼而或踰过犹不及请遵仲尼之训无执季路之辞得丁陷贼庭守道不仕贼帅逼之辞云尧舜在上下有巢许遂免所司欲旌其节大理执不许臣节贵忠国经懋赏冥遵善道难废彛章丁陷在贼庭强其禄仕敦在三之义因时难而名闻守无二之忠经岁寒而节见逼夷齐以周粟引巢许于唐臣身以道存情非利动所当厚奖何乃深疑且人无不臣之心所谓顺也邦有惟重之典其可废乎从乱则必论辜守道岂无旌善野哉大理信乃执迷展矣所司诚爲劝沮得景爲大夫有䘮丁爲士而特弔或责之不伏官有常尊礼无不敬位若殊于等列弔则异其节文景爲大夫丁乃元士居䘮而哭合遵朝夕之期特弔以行奚越尊卑之序旣乖前典乃速斯言且礼贵明徴位宜慎守俟非其事信干食菜之荣仪失其宜徒展赠蒭之意是曰无上将何以观得吏部选人入试请继烛以尽精思有司许之及考其书判善恶与不继烛同有司欲不许未知可否旁求俊造迨将筮仕历试文辞俾从卜夜苟狂简而无取宜确执而勿听萃彼群才登于会府惟贤是急虑失寳于握珠有命则从许借光于秉烛及乎考覈罕有菁英属辞旣谢扵拣金待问徒烦于继火将期百錬之后思苦弥精何意一塲之中心劳逾拙曷如早巳焉用晚成敢告有司勿从所请得乙贵逹有故人至坐于堂下进以仆妾之食或诮之乙曰恐以小利而忘大名故辱而激之也贵贱苟合曾是汎交穷逹相致乃爲执友乙旣登贵仕爰有故人以爲念旧追欢知巳之心未至行权励节成人之羙则多不登夫子之堂乃进仆人之食苟推诚而相激虽屈辱以何伤安实败名重耳竟慙于子犯感而成事张仪终谢于苏君是勉后图且符往行如或识才半面契未同心虽发愤以逹人必取怨于谤巳以斯致诮亦谓合宜得景领县府无蓄廪无储管郡诘其慢职景云王者富人藏于天下故也赋敛异宜君臣殊政藏诸百姓在王者而则然虚我千仓扵职司而不可景匮兹国用丰彼家财人不诛求诚爲寛政府无储蓄宁匪慢官况今征税有常公私兼济苟能取之以道则下自乐输何必藏之于人使上将乏用旣爽奉公之节宜甘掠羙之科罔纵县辞请依郡诘得丁食扵䘮者之侧而饱或责之辞云主人食我以礼故饱飮食以陈庻无求饱斋衰可恤仁岂忘情丁靡念人䘮始求主礼遇加笾之膳诚可疗饥对泣血之哀亦宜忘味旣念吉蠲之饎是忘恻隐之心况舂于其邻相犹违礼而食于其侧饱亦非仁徒嘉施氏之仪且昧宣尼之敎勿思变色当顾戚容得甲爲狱吏囚走限内他人获之甲请免罪圜土不严罪人其遁亡而由巳诚曰慢官获则因人其何补过相维彼甲所谓攸司不念恪居儆于姜里族闻失守逸乃楚囚虽非故纵所因曾是慢常而致徒称勿佚未可塞违得于他人自是踈网无漏失其所职岂可出匣不科无贪假手之功固合甘心于罚得乙川游所由禁之云有故要渡示衆知防必修水禁救人鲜死无纵川游乙行险不思凭河无悔慕吕梁之术习于浮水违周官之令忘彼危身将不弔而是虞虽有故而宜禁忘子产喻政尔则狎而翫之引仲尼格言吾恐蹈而死者旣殊利渉当戒善游未可加刑且宜知惧得景爲将每军休止不絶营部监军使劾其无备辞云有警军阵必成何必劳苦将苟有谋劳而后逸师不用律臧亦爲凶况未靖方隅尚勤征伐即戎推毂旣崇四七之名临敌屯营何乖什伍之列是使人慢孰谓戎昭簿威虽欲恤劳彻警恐爲懈怠且有严有翼犹夺先人之心不备不虞宁救长蛇之尾必也权能制胜谋必出奇亦待临事有成然后斯言可信监军之劾举未失中彼景之辞试可乃巳得丁乗车有醉吐车茵者丁不科而吏请罪之丁不许克寛克仁所谓易事不知不愠是曰难能况乎醉起瓮间呕盈车上小人沉湎自贻诮于彼昏君子含弘乃忘情于斯怒宥过所宜无大知非庻使有慙未乖观过之仁雅叶谛思之义且恕当及物察贵用情絶缨继滛醉而犹舍吐茵及乱误岂不容无从下吏之规庻叶前贤之羙得甲牛觝乙马死请偿马价甲云在放牧处相觝请陪半价乙不伏马牛于牧蹄角难防苟死伤之可徴在故误而宜别况日中出入郊外寝讹旣谷量以齐驱或风逸之相及尔牛孔阜奋骍角而莫当我马用伤蜿骏足而致毙情非故纵理合误论在皂栈以来思罚宜惟重就桃林而招损偿则从轻将息讼端请徴律典当陪半价勿听过求得景娶妻三年无子舅姑将出之诉云归无所从承家不嗣礼许仳离去室无归义难弃皆景将崇继代是用娶妻百两有行旣启飞凤之兆三年无子遂操别鹤之音将去舅姑终鲜亲族虽配无生育诚合比于断絃而归靡适从庻可同于束藴固难効于牧子宜自哀于邓攸无抑有辞请从不去得丁䘮亲卖宅以奉葬或责其无庙云贫无以爲礼愼终之道必信必诚死葬之仪有丰有省谅欲厚扵卜宅亦难轻于虑居丁昊天降凶远日叶吉思葬具之丰备欲祔九原顾家徒之屡空将鬻三亩爱虽深于送死义且渉于伤生念颜氏之贫岂宜厚葬览子游之问固合称家礼所贵扵从宜孝不在扵益侈盖伸破产之禁以避无庙之嫌得甲之周亲执工伎之业吏曹以甲不合仕甲云今见修改吏曹又云虽改仍限三年后听仕未知合否业有四人职无二事如或居肆则不及仕门甲爰有周亲是称工者方耻役以事上且思禄在其中有慕九流虽欲自迁其业未经三载安可同升诸公难违甲令之文宜守吏曹之限如或材高㧞俗行茂出群岂唯限以常科自可登乎大用以斯而议谁曰不然得乙请用父䕃所司以赠官降正官䕃一等乙云父死王事合与正官同官分正赠䕃别品阶如酬死继之勲则厚赏延之宠追思乙父励乃臣节捐躯致命尚克底定尔功继代劝能岂忘勤恤我后椒聊旣称有实桃李未可无隂忠且忘身优宜及嗣如或病捐馆舎赠官当合降阶今则死衞国家叙䕃所宜同正庻旌义烈用叶条章得景爲录事叅军刺史有违法事景封状奏闻或责其失事长之道景云不敢不忠扵国守位居常小宜事大持法举正卑可紏尊景名署外台身由中立直而自守郡缷之政必行明不相蒙州将之邪无隐且六条枉挠百事滋昏苟不提纲是爲漏网虽举违犯上亏敬长之小心而陈奏尽忠得事君之大节旣非下讪难抑上闻得丁私发制书法司断依漏洩坐丁诉云非密事请当本罪君命是专刑其无小王言非密罪则从轻丁乃攸司属当行下不慎厥德擅发如纶之言自灾于身难求踈网之漏然则法通加减罪有重轻必也志在私行唯当专逹之责如或事关枢密则科漏洩之辜请验迹于紫泥方定刑于丹笔得甲爲所由稽缓制书法直断合徒一年诉云违未经十日王命急宣行无停晷制书稽缓罪有常刑将欲正其科绳必先揆以时日甲懈位败度慢令速尤蓄怠弃之心旣亏臣节壅骏奔之命自抵国章然则审时勾稽考程定罪法直以役当朞月所由以违未浃辰将计年以断徒恐乖阅实请据日而加等庻叶决平是曰由文俾乎息讼得乙盗买印用法直断以伪造论诉云所由盗卖因买用之请减等贿以公行印惟盗用罪之大者法可逃乎伊人无良同恶相济所由旣败官爲墨予取予求彼乙乃窃器成姦不畏不入濳谋斯露窃弄难容犹执薄言将求末减用因扵买比自作而虽殊情本扵姧与伪造而何异以兹降等诚恐利滛得有圣水出飮者日千数或谓伪言不能愈疾且恐争鬬请禁塞之百姓云病者所资请从人欲执禁之要在乎去邪爲政之先必也无讼毖彼泉水流于道周饮瓢之人孔多蔑闻病间滥觞之源不足必起争端讼所由生欲不可纵上善未能利物左道足以惑人且稽以祥符徴之时事地不藏寳当今自出醴泉天之爱人从古未闻圣水无听虚诞之说请塞讹伪之源得景有志行隐而不仕爲郡守所辟称是巫家不当选吏功曹按其诡诈景不伏鸣鹤处隂声闻于外玄豹隐雾乐在其中此将适于退藏彼何强之维絷景业敦道行志薄宦情太守以举尔所知将申蒲帛之聘夫子以从吾所好不顾弓旌之招惧俗吏之徒劳引巫家以自秽冀其言逊获免翻以行诈论辜况商洛拂衣汉且求之不得颍川洗耳尧亦存而勿论天子尚不违情功曹如何按罪得丁爲刺史见冬渉者哀之下车以济之观察使责其不顺时修桥以徼小惠丁云恤下津梁不修何以爲政车服有命安可假人丁职是崇班体非威重轻汉臣之宠失位于高车徇郑相之名济人于大水志虽恤下道昧叶中与其熊轼渉川小惠未遍曷若虹桥通路大道甚夷启塞旣阙于日修掲厉徒哀其冬渉事关失政情近沽名宜科十月不成庻辨二天无政得甲告其子行盗或诮其父子不相隐甲云大义灭亲法许原亲慈通隐恶俾恩流于下亦直在其中甲沗齿人伦忍伤大性义方失敎曾莫愧于父顽攘窃成姦尚不爲其子隐道旣亏扵庭训礼遂阙扵家肥且情比乐羊可谓不慈伤敎况罪非石厚徒云大义灭亲是不及情所宜致诮得州府贡士或市井之子孙爲省司所诘申称群萃之秀出者不合限以常科惟贤是求何贱之有况士之秀者而人其舍诸惟彼郡贡或称市借非我族类则嫌杂以萧兰举尔所知安得弃其翘楚诚其恶扵裨败谅难舍其茂异拣金扵砂砾岂爲类贱而不收度木于涧松宁以地卑而见弃但恐所举失德不可以贱废人况乎识度冠时出自牛毉之后心计成务擢于贾竖之中在往事而足徴何常科而是限州申有据省诘非宜得乙充选人识官巽人代试法司断乙与代试者同罪诉云实不知情官择贤良选稽名实苟作伪而心拙必代斵而手伤乙情非容姦行乖周慎将如吾面遂充识以不疑未见子心果代试而有悔旣彰闻而贻戚乃连坐以论辜察情谅不同谋结罪诚应异罚法无攸赦选者当准格论人不易知识官所宜情恕削夺恐爲过当贬降庻叶决平得甲与乙爵位同甲以齿长请居乙上乙以皇宗不伏在甲下有司不能断庠序辩仪则先长长朝庭列位必尚亲亲惟彼周行是名同位德非心竸礼失肩随甲以桑榆年高何以卑我乙以葛藟族贵奚独后予各兴争长之辞遂昧常尊之位然礼经尚齿且王室贵亲晋郑同侪信高卑之或等滕薛异姓谅先后之可知难遵少长之伦宜守亲踈之序得选举司取有名之士或云不息驰骛恐难责实声虽非实善岂无名不可苟求亦难尽弃属时当仄席任重抡材思得士于声华惧诱人于奔竸若驰骛而方取虑非岁贡之贤如寂寥而后求恐失日彰之善将期摭实必在硏精但取舍不私是开乎公道则吹嘘无益自闭其倖门名勿论于有无鉴自精于举措得太学博士敎胄子毁方瓦合司业以非训导之本不许敎惟驯致道在曲成将逊志以乐群在毁方而和衆况化人由学成性因师虽和光以同尘德终不杂苟圆凿以方枘物岂相容道且尚于无隅义莫先于不司业以训导贵别或虑雷同学官以容衆由寛何伤瓦合敎之未坠盖宣尼之言然文且有徴则戴氏之典在将劝学者所宜韪之得甲居家𬒳妻敺笞之邻人告其违法县断徒三年妻诉云非夫告不伏礼贵妻柔则宜禁暴罪非夫告未可丽刑何彼无良扵斯有怒三从罔敬待以庸奴之心一扶所加辱扵女子之手作威信伤扵妇道不告未爽扵夫和招讼于邻诚愧声闻于外断徒不伏未乖直在其中虽昧家肥难从县见得乙居家理廉使举请授官吏部以无出身不许使执云行成于内可移于官调选正名诚宜守序敷求懋德安可拘文乙积行于中闇彰于外廉使以道敦知巳欲致我于青云天宫以限在出身将弃予于白屋事虽异见理可明徴抡琐琐之材则循旧格刈翘翘之楚宁守常科幸当仄席之求无惑刻舟之执况自家刑国移孝入忠旣闻道不虚行足见举非失德所宜坚决无至深疑得景定婚讫未成而女家改嫁不还财景诉之女家云无故三年不成义敦好合礼重亲迎苟定婚而不成虽改嫁而无罪景谋将着代礼及问名二姓有行已卜和鸣之兆三年无故竟愆嬿婉之期桃李恐失于当年榛栗遂移于他族旣闻改适乃诉纳徴揆情而嘉礼自亏在法而娉财不返女兮不爽未乖九十之仪夫也无良可谓二三其德去礼逾远责人斯难得丁爲大夫与管库士爲友或非之云非交利也见贤不称且亏事上之节非义苟合则渉黩下之嫌丁贵乃立家友其管库不思进善徒务降尊若接而或非自贻交利之责傥知而不举则速蔽贤之尤旣未覈于是非姑欲紊乎贵贱况公叔荐士家臣尚见同升虽文子好能管库不闻爲友信乖慎守宜及或非得四军帅令禁兵于禁街中种田御史劾以无勑文辞云因循岁乆且有利于军爲国劝农田畴有制示人知禁衢路攸先瞻彼三农艺斯五稼且町疃是务岂是瞻军虽辙迹不加未爲旷土辇毂必资于平易康庄难纵以荒芜务有畔之农秋成而利亦盖寡侵如砥之道岁乆而弊则滋多请论环衞之非式表䥫冠之劾得甲爲郡守部下渔色御史将责之辞云未授官已前纳采诸侯不下用戒滛风君子好求未乖婚义甲旣荣爲郡且念宜家礼未及于结褵责巳加于执宪求娶扵本部之内虽处嫌疑定婚于授官之前未爲纵欲况礼先纳采足明嬿婉之求聘则爲妻殊非强暴之政宜听隼旟之诉难科渔色之辜得乙爲三品见本州刺史不拜或非之称品同桑梓攸重必在恪恭官品斯同则宜抗礼乙班荣是践威重可观况衣锦还乡巳崇三品之秩虽剖符临郡应无再拜之仪岂以州里版图而紊邦家典制如或商周不敌敢不尽礼事君今且晋郑同侪安得降阶卑我旣不愆素何恤或非得景爲兽人冬不献狼责之诉云秦地无狼鲜或不给旣旷乃官辞且无徴是重而罪景兽人斯掌禽献罔供当路可求曾不思于㚄尾充庖爲用遂有阙于去肠旣愆冬献之期难偿西邻之责载详地产重抵国章荐必以时吾能言于周有生靡常所子勿谓其秦无纵口给之不慙在面欺而无舍得景负丁财物丁不告官强取财物过本数县司以数外赃论之不伏人纵于贪动而生悔物非其道取则有赃丁放利欲羸景逋债未偿怀不忌而强取姑务丰财逞无猒之过求岂非黩货情难容于强暴法必禁以夺攘以交易而求多尚宜准盗在倍称而过数孰谓非赃若以律论当从县断得乙请袭爵所司以乙除䘮十年而后申请引格不许乙云有故不伏爵命未坠嗣袭有期在纪律而或愆当职司而宜举乙旧德将继新命未加所宜纂彼前修相承以一子何乃废其后嗣自弃于十年岁月旣已滋深公侯固难必复然以法通议事理贵察情如致身于宴安则宜夺爵若居家而有故尚可策名须待毕辞方期析理得丁爲士葬其父用大夫礼或责其僭辞云从死者礼惟辨贵孝不贬亲是谓奉先孰云僭上丁庆加一命忧及三年凶降昊天且结茹荼之痛吉从远日方追食菜之荣旣贵贱之殊宜亦父子之异道同曾元易箦正位于大夫殊晏婴遣车见非于君子未爽慎终之义允符从死之文辞则有徴责之非当得甲将死命其子以嬖妾爲殉其子稼之或非其违父之命子云不敢陷父于恶观行慰心则禀父命辨惑执礼宜全子道甲立身失正没齿归乱命子以邪生不戒之在色爱妾爲殉死而有害于人违则弃言顺爲陷恶三年之道虽奉先而无改一言以失难致亲扵不义诚宜嫁是岂可顺非况孝在慎终有同魏颗理命事殊改正未伤庄子难能宜忘在耳之言庻见因心之孝白氏文集卷第五十白氏文集白氏长庆集卷第五十一白氏文集卷第五十一后序前三年元微之爲予编次文集而叙之凡五帙每帙十卷记长庆二年冬号白氏长庆集迩来复有格诗律诗碑志序记表替以类相附合爲卷轴又从五十一以降卷而第之是时大和二年秋予春秋五十有七目昏头白衰也乆矣拙音狂句亦已多矣由兹而后宜其絶笔若余集未尽时时一咏亦不自知也因附前集报微之故复序于卷首云尔格诗歌行杂体凡五十七首郡斋旬暇命宴呈座客示郡寮从此后苏州作公门日两衙公假月三旬衙用决簿领旬以会亲賔公多及私少劳逸常不均况爲剧郡长安得闲宴频下车巳三月开筵始今晨初黔军厨突一拂郡榻尘旣备献酬礼亦具水陆珍萍醅箬溪醑水鲙松江鳞侑食乐悬动佐懽妓席陈风流吴中客佳丽江南人歌节点随袂舞香遗在茵清奏凝未阕酡颜和已春衆賔勿遽起郡寮且逡廵无轻一日醉用犒九日勤微彼九日勤何以治吾民微此一日醉何以乐吾身题西亭朝亦视簿书暮亦视簿书簿书视未竟蟋蟀鸣座隅始觉芳岁晚复嗟尘务拘西园景多暇可以少踌躇池鸟澹容与桥柳高扶踈烟蔓袅青薜水花披白蕖何人造兹亭华敞绰有余四檐轩鸟翅复屋罗蜘蛛直廊抵曲房窱深且虚脩竹夹左右清风来徐徐此宜宴嘉賔鼓瑟吹笙竽荒滛即不可废旷将何如幸有酒与乐及时欢且娯忽其解郡印他人来此居郡中西园闲园多芳草春夏香靡靡深树足佳禽旦暮鸣不巳院闲闭松竹庭径穿兰芷爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟諠静縁何尝系远迩北亭卧树緑晚隂合池凉朝气清莲开有佳色䳽唳无凡声唯此闲寂境惬我幽独情病假十五日十日卧兹亭明朝吏唿起还复视黎甿一叶落烦暑郁未退凉飊濳巳起寒温与盛衰递相爲表里萧萧秋林下一叶忽先委勿言微揺落揺落从此始崔湖州赠红石琴荐焕如锦文无以答之以诗酬谢赪锦支緑绮韵同相感深千年古涧石八月秋堂琴引出山水思助成金玉音人间无可比比我与君心九日宴集醉题郡楼兼呈周殷二判官前年九日在余杭唿賔命宴虚白堂去年九日到东洛今年九日来呉郷两边蓬鬓一时白三处菊花同色黄一日日知添老病一年年觉惜重阳江南九月未揺落柳青蒲緑稻穟香姑苏台榭倚苍霭太湖山水含清光可怜假日好天色公门吏静风景凉搒舟鞭马取賔客扫楼拂石排壷觞胡琴铮摐指拨利呉娃羙丽眉眼长笙歌一曲思凝絶金钿再拜光仾昻日脚欲落备灯烛风头渐高加酒浆觥盏滟翻菡萏叶舞鬟摆落茱茰房半酣凭槛起四顾七堰八门六十坊远近高仾寺间出东西南北桥相望水道脉分棹鳞次里闾碁布城册方人烟树色无隙罅十里一片青茫茫自问有何才与政高厅大馆居中央铜鱼今乃泽国节刺史是古呉都王郊无戎马郡无事门有棨㦸腰有章盛时傥来合慙愧壮岁忽去还感伤从事醒归应不可使君醉倒亦何妨请君停杯听我语此语眞实非虚狂五旬巳过不爲夭七十爲期盖是常须知菊酒登高会从此多无二十塲同微之赠别郭虚舟錬师五十韵我爲江司马君爲荆判司俱当愁悴日始识虚舟师师年三十余白晳好容仪专心在铅汞余力工琴碁静弹絃数声闲飮酒一巵因指尘土下蜉蝣良可悲不闻姑射上千岁冰雪肌不见辽城外古今塜累累嗟我天地间有术人莫知得可逃死籍不唯走三尸授我参同契其辞妙且微六一閟扃鐍子午守雄雌我读随日悟心中了无疑黄牙与紫车谓其坐致之自负因自叹人生号男儿若不佩金印即合翳玉芝高谢人间世深结山中期泥坛方合矩铸鼎圆中规鑪橐一以动瑞气红辉辉斋心独叹拜中夜偷一窥二物正诉合厥状何恠奇绸缪夫妇体狎猎鱼龙姿简寂馆钟后紫霄峯晓时心尘未浄㓗火候遂叅差万寿觊刀圭千功失毫釐先生弹指起姹女随烟飞始知縁会间隂骘不可移药灶今夕罢诏书明日追追我复追君次第承恩私官虽小大殊同立白玉墀我直紫微闼手进赏罚词君侍玉皇座口含生杀机直躬易媒孽浮俗多瑕疵转徙今安在越峤呉江湄一提支郡印一建连帅旗何言四百里不见如天涯秋风旦夕来白日西南驰雪霜各满鬓朱紫徒爲衣师从庐山洞访旧来扵斯寻君又覔我风驭纷逶迤帔裾曵黄绢须发垂青丝逢人但敛手问道亦颔頥孤云难乆留十日告将归欵曲话平昔殷勤勉衰羸后会杳何许前心日磷缁俗家无异物何以充别资素牋一百句题附元家诗朱顶鹤一只与师云间骑云间鹤背上故情若相思时时摘一句唱作歩虚辞霓裳羽衣歌和微之我昔元和侍宪皇曾陪内宴宴昭阳千歌百舞不可数就中最爱霓裳舞舞时寒食春风天玉钩栏下香按前按前舞者颜如玉不着人家俗衣服虹裳霞帔歩揺冠钿璎累累珮珊珊嫂婷似不任罗绮顾听乐悬行复止磬箫筝笛递相搀系㩎弹吹声逦迤㪚序六奏未动衣阳台宿云慵不飞中序擘騞初入拍秋竹竿裂春氷折飘然转旋回雪轻嫣然纵送游龙惊小垂手后柳无力斜曵裾时云欲生烟蛾敛略不胜态风䄂仾昻如有情上元点鬟招蕚緑王母挥袂别飞琼繁音急节十二遍跳珠撼玉何铿铮翔鸾舞了却收翅唳鹤曲终长引声当时乍见惊心目凝视谛听殊未足一落人间八九年耳冷不曾闻此曲湓城但听山魈语巴崃唯闻杜䳌哭移领钱塘第二年始有心情问丝竹玲珑箜篌谢好筝陈宠觱篥沈平笙清絃脆管纎纎手敎得霓裳一曲成虚白亭前湖水畔前后秪应三度按便除庻子抛却来闻道如今各星㪚今年五月至苏州朝钟暮角催白头贪看案牍常侵夜不听笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云七县十万戸无人知有霓裳舞唯寄长歌与我来题作霓裳羽衣谱四幅花牋碧间红霓裳实录在其中千姿万状分明见恰与昭阳舞者同眼前髣髴覩形质昔日今朝想如一疑从魂梦唿召来似着丹青图写出我爱霓裳君合知发于歌咏形于诗君不见我歌云惊破霓裳羽衣曲又不见我诗云曲爱霓裳未拍时由来能事皆有主杨氏创声君造谱君言此舞难得人须是倾城可怜女呉妖小玉飞作烟越艳西施化爲土娇花巧笑乆寂寥娃馆苎萝空处所如君所言诚有是君试从容听我语若求国色始飜传但恐人间废此舞妍蚩优劣宁相远大都秪在人擡举李姢张态君莫嫌亦拟随宜且敎取小童薛阳陶吹觱篥歌剪削干芦挿寒竹九孔漏声五音足近来吹者谁得名关璀老死李衮生衮今又老谁其嗣薛氏乐童年十二指点之下师授声含嚼之间天与气润洲城高霜月明吟霜思月欲发声山头江底何悄悄猿鸟不喘鱼龙听翕然声作疑管裂诎然声尽疑刀截有时婉软无筋骨有时顿挫生稜节急声圆转促不断轹轹辚辚似珠贯缓声展引长有条有条直直如笔描下声乍坠石沉重高声忽举云飘萧明旦公堂陈宴席主人命乐娱賔客碎丝细竹徒纷纷宫调一声雄出群衆音覼缕不落道有如部仵随将军嗟尔阳陶方稚齿下手发声巳如此若敎头白吹不休但恐声名压关李啄木曲莫买寳剪刀虚费千金直我有心中愁知君剪不得莫磨解结锥虚劳人气力我有肠中结知君解不得莫染红丝线徒夸好颜色我有双泪珠知君穿不得莫近红炉火炎气徒相逼我有两鬓霜知君销不得刀不能剪心愁锥不能解肠结线不能穿泪珠火不能销鬓雪不如飮此神圣杯万念千忧一时歇题灵巖寺娃宫屐廊寻巳倾砚池香径又欲平二三月时但草緑几百年来空月明使君虽老颇多思携觞领妓处处行今愁古恨入丝竹一曲凉州无限情直自当时到今日中间歌吹更无声双石苍然两片石厥状恠且丑俗用无所堪时人嫌不取结从肧浑始得自洞庭口万古遗水濵一朝入吾手担舁来郡内洗刷去泥垢孔黒烟痕深罅青苔色厚老蛟蟠作足古劒挿爲首忽疑天上落不似人间有一可支吾琴一可贮吾酒峭絶高数尺拗泓容一斗五絃倚其左一盃置其右洼樽酌未空玉山頽巳乆人皆有所好物各求其偶渐恐少年塲不容垂白叟回头问双石能伴老夫否石虽不能言许我爲三友宿东亭晓兴温温土炉火耿耿纱笼烛独抱一张琴夜入东斋宿䆫声度残漏帘影浮初旭头痒晓梳多眼昏春睡足负暄檐宇下㪚歩池塘曲南鴈云未回东风来何速雪依瓦沟白草遶墙根緑何言万戸州太守常幽独日渐长赠周殷二判官日渐长春尚早墙头半露红蕚枝池岸新铺緑牙草蹋草攀枝仰头叹何人知此春怀抱年颜盛壮名未成官职欲高身已老万茎白发直堪恨一片绯衫何足道頼得君来劝一杯愁开闷破心头好花前叹前岁花前五十二今年花前五十五岁课年功头发知从霜成雪君看取几人得老莫自嫌樊李吴韦尽成士南州桃李北州梅且喜年年作花主花前置酒谁相劝容坐唱歌满起舞欲㪚重拈花细看争知明日无风雨自咏五首朝亦随群动暮亦随群动荣华瞬息间求得将何用形骸与冠盖假合相戏弄何异睡着人不知梦是梦又一首一家五十口一郡十万戸出爲差科头入爲衣食主水旱合心忧饥寒须手抚何异食蓼虫不知苦是苦又一首公私颇多事衰惫殊少欢迎送賔客懒鞭笞黎庻难老耳倦声乐病口猒杯盘旣无可恋者何以不休官又一首一日复一日自问何留滞爲贪逐日俸拟作归田计亦须随丰约可得无限剂若待足始休休官在何岁又一首官舎非我庐官园非我树洛中有小宅渭上有别墅旣无婚嫁累幸有归休处归去诚巳迟犹胜不归去和微之听妻弹别鹤操因爲解释其义依韵加四句义重莫若妻生离不如死誓将死同穴其柰生无子商陵迫礼敎妇出不能止舅姑明旦辞夫妻中夜起起闻双鹤别若与人相似听其悲唳声亦如不得已青田八九月辽城一万里徘徊去住云呜咽东西水写之在琴曲听者酸心髓况当秋月弹先入忧人耳怨抑掩朱絃沈吟停玉指一闻无儿叹相念两如此无儿虽薄命有妻偕老矣幸免生别离犹胜商陵氏题故元少尹集后二首黄壤讵知我白头徒忆君唯将老年泪一洒故人文遗文三十轴轴轴金玉声龙门原上土埋骨不埋名和微之四月一日作四月一日天花稀叶隂薄泥新鷰影忙蜜熟蜂声乐麦风仾冉冉稻水平漠漠芳节忽蹉跎游心稍牢落春华信爲羙夏景亦未恶飐浪嫰青荷熏栏晚红药吴宫好风月越郡多楼阁两地诚可怜其柰人离索吴中好风景二首呉中好风景八月如三月水荇叶仍香木莲花未歇海天微雨㪚江郭纎埃灭暑退衣服干湖生船舫活两衙渐多暇亭午初无热骑吏语使君正是游时节又一首呉中好风景风景旧朝暮晓色万家烟秋声八月树舟移絃管动桥拥旌旗驻改号齐云楼重开武丘路况当丰熟岁好是欢游处州民劝使君且莫抛官去白太守行刘禹钖闻有白太守抛官归无谿苏州十万戸尽作孾儿啼太守驻行舟阊门草萋萋挥袂谢啼者依然两眉仾朱戸非不崇我心如重狴华池非不清意在寥廓栖夸者窃所恠贤者默思齐我爲太守行题在隐起珪答吏满六百石昔贤辄去之秩登二千石今我方罢归我秩讶巳多我归慙已迟犹胜尘土下终老无休期卧乞百日告起吟五篇诗朝与府吏别暮与州民辞去年到郡时麦穗黄离离今年去郡日稻花白霏霏爲郡已周岁半岁罹旱饥襦袴无一片甘棠无一枝何乃老与㓜泣别尽霑衣下慙苏民泪上愧刘君辞别苏州浩浩姑苏民郁郁长洲城来慙荷宠命去愧无能名青紫行将吏斑白列黎甿一时临水拜十里随丹行饯筵犹未收征棹不可停稍隔烟树色尚闻丝竹声怅望武丘路沈吟浒水亭还郷信有兴去郡能无情卯时酒佛法讃醍醐仙方夸沆瀣未如卯时酒神速功力倍一杯置掌上三嚥入腹内煦若春贯肠暄如日炙背岂独支体畅仍加志气大当时遗形骸竟日忘冠带似游华胥国疑反混元代一性旣完全万机皆破碎半醒思往来往来吁可恠宠辱忧喜间惶惶二十载前年辞紫闼今岁抛皂盖去矣鱼反泉超然蝉离蜕是非莫分别行止无疑碍浩气贮胷中青云委身外扪心私自语自语谁能会五十年来心未如今日泰况兹杯中物行坐长相对自问行何迟前月发京口今辰次淮涯二旬四百里自问行何迟还郷无他计罢郡有余资进不慕富贵退未忧寒饥以此易过日腾腾何所爲逢山辄倚棹遇寺多题诗酒醒夜深后睡足日高时眼底一无事心中百不知想到京国日懒放亦如斯何必冒风水促促趂程归除日答梦得同发楚州共作千里伴俱爲一郡回岁隂中路尽郷思先春来山雪晚犹在淮氷晴欲开归欤吟可作休恋主人杯问杨琼古人唱歌兼唱情今人唱歌唯唱声欲说向君君不会试将此语问杨琼有感三首鬓毛已斑白衣绶方朱紫穷贱当壮年当荣临暮齿车舆红尘合第宅青烟起彼来此须去品物之常理第宅非吾庐逆旅暂留止子孙非我有委蜕而巳矣有如蚕造茧又似花生子子结花暗凋茧成蚕老死悲哉可柰何举世皆如此又一首莫养瘦马驹莫敎小妓女后事在目前不信君看取马肥快行走妓长能歌舞三年五岁间已闻换一主借问新旧主谁乐谁辛苦请君大带上把笔书此语又一首往事勿追思追思多悲怆来事勿相迎相迎亦惆怅不如兀然坐不如塌然卧食来即开口睡来即合眼二事最关身安寝加餐饭忘怀任行止委命随脩短更若有兴来狂歌酒一盏宿荥阳生长在荥阳少小辞郷曲迢迢四十载复到荥阳宿去时十一二今年五十六追思儿戏时宛然犹在目旧居失处所故里无宗族岂唯变市朝兼亦迁陵谷独有溱洧水无情依旧渌经溱洧落日驻行骑沈吟怀古情郑风变巳尽溱洧至今清不见士与女亦无芍药名就花枝就花枝移酒海今朝不醉明朝悔且筭欢娯逐日来任他容鬓随年改醉翻衫袖抛小令笑掷骰盘唿大采自量气力心与情三五年间犹得在喜雨圃旱忧葵堇农旱忧禾菽人各有所私我旱忧松竹松干竹燋死眷眷在心目洒叶漑其根汲水劳僮仆油云忽东起凉雨凄相续似面洗垢尘如头得膏沐千柯习习润万叶欣欣緑十日浇灌功不如一霡霂方知宰生灵何异活草木所以圣与贤同心调玉烛题道宗上人十韵并序普济寺律大德宗上人法堂中有故相国郑司徒归尚书陆刑部元少尹及今吏部郑相中书韦相钱左丞诗览其题皆与上人唱詶阅其人皆朝贤省其文皆义语予始知上人之文爲义作爲法作爲方便智作爲解脱性作不爲诗而作也知上人者云尔恐不知上人者谓爲护国法振灵一皎然之徒与故予题二十句以解之如来说偈讃菩萨着论议是故宗律师以诗爲佛事一音无差别四句有诠次欲使第一流皆知不二义精㓗霑戒体闲澹藏禅味从容恣语言缥缈离文字旁延邦国彦上逹王公贵先以诗句牵后令入佛智人多爱师句我独知师意不似休上人空多碧云思寄皇甫賔客名利旣两忘形体方自遂卧掩罗雀门无人惊我睡睡足斗薮衣闲歩中庭地食饱摩挲腹心头无一事除却玄晏翁何人知此味寄庾侍郎一双华亭鹤数片太湖石巉巉苍玉峯矫矫青云翮是时歳云暮淡薄烟景夕庭霜封石稜池雪印鹤迹幽致竟谁别闲静聊自适怀哉庾顺之好是今宵客寄崔少监微微西风生稍稍东方明入秋神骨爽琴晓丝桐清弹爲古宫调玉水寒泠泠自觉絃指下不是寻常声须㬰群动息掩琴坐空庭直至日出后犹得心和平惜哉意未已不使崔君听醉题沈子明壁不爱君池东十丛菊不爱君池南万竿竹变君帘下唱歌人色似芙蓉声似玉我有阳关君未闻若闻亦应愁煞君劝酒劝君一盃君莫辞劝君两盃君莫疑劝君三盃君始知面上今日老昨日心中醉时胜醒时天地迢迢自长乆白兎赤乌相趂走身后堆金拄北斗不如生前一樽酒君不见春明门外天欲明喧喧歌哭半死生游人驻马出不得白轝紫车争路行归去来头巳白典钱将用买酒喫落花留春春不住春归人寂寞猒风风不定风起花萧索旣兴风前叹重命花下酌劝君尝緑醅教人拾红蕚桃飘火𦦨𦦨梨堕雪漠漠独有病眼花春风吹不落对镜吟白头老人照镜时掩镜沉吟吟旧诗二十年前一茎白如今变作满头丝吟罢廻头索盃酒醉来屈指数亲知老于我者多穷贱设使身存寒且饥少于我者半爲土墓树已抽三五枝我今幸得见头白禄俸不薄官不卑眼前有酒心无苦秖合欢娱不合悲耳顺吟寄敦诗梦得三十四十五慾牵七十八十百病纒五十六十却不恶恬淡清浄心安然巳过爱贪声利后犹在病羸昏耄前未无䈥力寻山水尚有心情听管絃闲开新酒尝数盏醉忆旧诗吟一篇敦诗梦得且相劝不用嫌他耳顺年别氊帐火炉忆昨腊月天北风三尺雪年老不禁寒夜长安可彻頼有青毡帐风前自张设复此红火炉雪中相暖热如鱼入渊水似兎藏深穴婉软蛰鳞苏温炖冻肌活方安隂惨夕遽变阳和节无柰时候迁岂是恩情絶毳帘逐日卷香燎随灰灭离恨属三春佳期在十月但令此身健不作多时别六年春赠分司东都诸公我爲司州牧内愧无才术忝擢恩巳多遭逢幸非一偶当谷贱岁适值民安日郡县狱空虚郷闾盗奔逸其间最幸者朝客多分秩行接鹓鹭群坐成芝兰室时聮拜表骑闻动题诗笔夜雪秉烛游春风携榼出花敎莺点检柳付风排比法酒澹清浆含桃袅红实洛童调金管卢女铿瑶瑟黛惨歌思深腰凝舞拍密每因同醉乐自觉忘衰疾始悟肘后方不如杯中物生涯随日过世事何时毕老子苦乖慵希君数牵率九日代罗樊二妓招舒着作齐梁格罗敷歛双袂樊姬献一杯不见舒贠外秋菊爲谁开忆旧游忆旧游旧游安在哉旧游之人半白首旧游之地多苍苔江南旧游凡几处就中最忆吴江隈长洲花緑柳万树齐云楼春酒一盃阊门晓严旗鼓出臯桥夕閙船舫回脩蛾慢脸灯下醉急管繁絃头上催六七年前狂烂熳三千里外思徘徊李姢张态成春梦周五殷三归夜台虎丘月色爲谁好娃宫花枝应自开頼得刘郎解吟咏江山气色合归来答崔賔客晦叔十二月四日见寄今岁日余二十六来岁年登六十二尚不能忧眼下身因何更筭人间事居士忘筌黙默坐先生枕麴昏昏睡早晚相从归醉郷醉郷去此无多地劝我酒劝我酒我不辞请君歌歌莫迟歌声长辞亦切此辞听者堪愁絶洛阳女儿面似花河南大尹头如雪赠韦处士六年夏大热旱骄阳连毒暑动植皆枯藁旱日干密云炎烟燋茂草少壮犹困苦况予病且老旣无白氏文集白氏长庆集卷第五十二白氏文集卷第五十二格诗杂体凡六十首和微之诗二十三首并序微之又以近作四十三首寄来命仆继和其间瘀絮四百字车斜二十篇者流皆韵剧辞殚瓌奇恠谲又题云奉烦秖此一度乞不见辞意欲定霸取威置仆于穷地耳大凡依次用韵韵同而意殊约体爲文文成而理胜此足下素所长者仆何有焉今足下果用所长过蒙见窘然敌则气作急则计生四十二章麾扫并毕不知大敌以爲如何夫斸石破山先观鑱迹发矢中的兼听絃声以足下来章惟求相困故老仆报语不觉大夸况曩者唱詶近来因继巳十六卷凡千余首矣其爲敌也当今不见其爲多也从古未闻所谓天下英雄唯使君与操耳戏及此者亦欲三千里外一破愁颜勿示他人以取笑诮乐天白和晨霞此后在上都作君歌仙氏眞我歌慈氏眞慈氏发眞念念此阎浮人左命大迦叶右召桓提因千万化菩萨百亿诸鬼神上自非想顶下及风水轮胎卵湿化类蠢蠢难具陈弘愿在救㧞大悲忘辛勤无论善不善岂间冤与亲抉开生盲眼摆去烦恼尘烛以智慧日洒之甘露津千界一时度万法无与邻借问晨霞子何如朝玉宸和送刘道士游天台闻君梦游仙轻举超世雰握持尊皇节统卫吏兵军灵旂星月象天衣龙凤纹佩服交带箓讽吟蘃珠文阆宫缥缈间钧乐依俙闻斋心谒西母暝拜朝东君烟霏子晋裾霞烂麻姑裙倐忽别眞侣怅望随归云人生同大梦梦与觉谁分况此梦中梦悠哉何足云假如金阙顶设使银河濆旣未出三界犹应在五藴飮嚥日月精茹嚼沆瀣芬尚是色香味六尘之所熏仙中有大仙首出梦幻群慈光一照烛奥法相烟煴不知万龄暮不见三光曛一性自了了万縁徒纷纷苦海不能漂劫火不能焚此是竺干敎先生垂典坟和栉沐寄道友栉沐事朝谒中门初动关盛服去尚早假寐须㬰间钟声发东寺夜色藏南山停骖待五漏人马同时闲高星粲金粟落月沉玉环出门向阙路坦坦无阻艰始出里北闬稍转市西阛晨烛照朝服紫烂复朱殷由来朝庭士一入多不还因循掷白日积渐凋朱颜青云巳难致碧落安能攀但且知止足尚可销忧患和祝苍华日居复月诸环回照下土使我玄云髪化爲素丝缕禀质本羸劣养生仍卤莽痛饮困连宵悲吟饥过午遂令头上髪种种无尺五根稀比黍苗梢细同钗股岂是乏膏沐非关栉风雨最爲悲伤多心燋衰落苦余者能有几落者不可数秃似鹊填河堕如乌解羽苍华何用祝苦辞亦休吐匹如剃头僧岂要巾冠主和我年三首我年五十七荣名得几许甲乙三道科苏杭两州主才能本浅薄心力虚劳苦可能随衆人终老于尘土又一首我年五十七归去诚巳迟历官十五政数若珠累累野苹始賔荐塲苗初絷维因读管萧书窃慕大有爲及遭荣遇来乃觉才力羸黄纸诏频草朱轮车载脂妻孥及仆使皆免寒与饥省躬私自愧知我者微之永怀山隂守未遂嵩阳期如何坐留滞头白江之湄又一首我年五十七荣名得非少报国竟何如谋身犹未了昔尝速官谤恩大而惩小一黜鹤辞轩七年鱼在沼将枯鳞再跃经铩翮重矫白日上昭昭青云高渺渺平生颇同病老大宜相晓紫绶足可荣白头不爲夭夙怀慕箕颍晚节期松篠何当阙下来同拜陈情表和三月三十日四十韵送春君何在君在山隂署忆我苏杭时春游亦多悆爲君歌往事岂取辞劳虑莫恠言语狂须知酬答遽江南腊月半氷冻凝如瘀寒景尚苍茫和风已吹嘘女墙城似灶鴈齿桥如锯鱼尾上沦草芽生沮洳律迟太蔟管日缓羲和驭布泽木龙催迎春土牛助雨师习习洒云将飘飘翥四野万里晴千山一时曙杭土丽且康苏民富而庻善恶有惩劝刚柔无吐茹两衙少辞牒四境稀书䟽俗以劳俫安政因闲暇着仙亭日登眺虎丘时游预寻幽驻旌轩选胜回賔御舟移溪鸟避乐作林猨觑池古莫耶沉石奇罗刹踞水苗泥易耨畬粟灰难锄紫蕨抽出畦白莲埋在淤萎花红带黯湿叶黄舍菸镜动波飐菱雪回风旋絮手经攀桂馥齿爲尝梅楚坐併船脚欹行多马蹄跙圣贤清浊醉水陆鲜肥饫鱼鲙芥酱调水葵盐豉絮虽微五袴咏幸免兆人诅但令乐不荒何必游无倨吴苑仆寻罢越城公尚据旧游几客存新宴谁人与莫空文举酒强下何曾筯江上易优游城中多毁誉分应当自画事勿求人恕我旣无子孙君仍毕婚娶乆爲云雨别终拟江湖去范蠡有扁舟陶濳有蓝轝两心苦相忆两口遥相语最恨七年春春来各一处和寄乐天贤愚类相交人情之大率然自古今来几人号胶漆近闻屈指数元某与白乙旁爱及弟兄中懽避家室松筠与金石未足喻坚密在车如轮辕在身如肘腋又如风云会天使相召匹不似势利交有名而无实顷我在杭岁值君之越日望愁来仪迟宴惜流景疾坐耀黄金带酌酡赪玉质酣歌口不停狂舞衣相拂平生赏心事施展十未一会笑始哑哑离嗟乃唧唧饯筵才收拾征棹遽排比后恨苦緜緜前欢何卒卒居人色惨澹行子心纡郁风袂去时挥云帆望中失宿醒和别思目眩心忽忽病魂黯然销老泪凄其出别君秖如昨芳岁换六七俱是官家身后期难自必和寄问刘白正与刘梦得醉笑大开口适値此诗来欢喜君知否遂令高卷幕兼遣重添酒起望会稽云东南一廻首爱君金玉句举世谁人有功用随日新资材本天授吟我不能㪚自午将及酉遂留梦得眠匡牀宿东牖和新楼北园偶集从孙公度周廵官韩秀才卢秀才范处士小飮郑侍御判官周刘二从事皆先归闻君新楼宴下对北园花主人旣贤豪賔客皆才华初筵日未高中飮景已斜天地爲幕席富贵如泥沙嵇刘陶阮徒不足置齿牙卧瓮鄙毕卓落帽嗤孟嘉芳草供枕借乱莺助諠譁醉郷得道路狂海无津涯一岁春又尽百年期不賖同醉君勿辞独醒古所嗟销愁若沃雪破闷如剖瓜称觞起爲寿此乐无以加歌声凝贯珠舞䄂飘乱霞相公谓四座今日非自夸有奴善吹笙有婢弹琵琶十指纎若笋双鬟黳如鵶履舄起交杂杯盘㪚纷拏归去勿拥遏倒载逃难遮明日宴东武后日游若耶岂独相公乐讴謌千万家和除夜作君赋此诗夜穷隂岁之余我和此诗日微和春之初老知颜状改病觉支体虚头上毛发短口中牙齿踈一落老病界难逃生死墟况此促促世与君多索居君在浙江东荣驾方伯舆我在魏关下谬乗大夫车妻孥常各饱奴婢亦盈庐唯是利人事比君全不如我綂十郎官君领百吏胥我掌四曺局君管十乡闾君爲父母君大惠在资储我爲刀笔吏小恶乃诛锄君提七郡籍我按三尺书俱已佩金印尝同趋玉除外宠信非薄中怀何不摅恩光未报答日月空居诸磊落尝许君跼促应笑予所以自知分欲先歌归欤和知非因君知非问诠较天下事第一莫若禅第二无如醉禅能泯人我醉可忘荣悴与君次第言爲我少留意儒敎重礼法道家养神气重礼足滋彰养神多避忌不如学禅定中有甚深味旷廓了如空澄凝胜于睡屏除默默念销尽悠悠思春无伤春心秋无感秋泪坐成眞谛乐如受空王赐旣得脱尘劳兼应离慙愧除禅其次醉此说非无谓一酌机即忘三杯性咸遂逐臣去室妇降虏败军帅思苦膏火煎忧深扃鏁祕须凭百杯沃莫惜千金费便似军中鱼脱飞生两翅劝君虽老大逢酒莫廻避不然即学禅两途同一致和望晓休吟稽山晚听咏秦城旦鸣鸡初有声宿鸟犹未㪚丁丁漏向尽冬冬鼓过半南山青沉沉东方白漫漫街心若流水城角如断岸星河稍隅落宫阙方轮焕朝车雷四合骑火星一贯赫奕冠盖盛荧煌朱紫烂沙堤亘蟇池市路遶笼断白日忽照耀红尘纷㪚乱贵敎过客避荣任行人看祥烟满虚空春色无边畔鹓行候晷刻龙尾登霄汉台殿暖宜攀风光晴可翫草铺地茵褥云卷天帏幔鸎杂佩锵锵花饶衣粲粲何言终日乐独起临风叹叹我同心人一别春七换相望山隔碍欲去官羇绊何日到江东超然似张翰和李势女减一分太短增一分太长不朱面若花不粉肌如霜色爲天下艳心乃女中郎自言重不幸家破身未亡人各有一死此死职所当忍将先人体与主爲疣疮妾死主意快从此两无妨愿信赤心语速即白刄光南郡忽感激却立舍锋铓抚背称阿姊归我如归郷竟以恩信待岂止猜妬忘由来机上肉不足挥干将南郡死巳乆骨枯墓苍苍愿于墓上头立石镌此章劝诫天下妇不令隂胜阳和酬郑侍御东阳春闷放怀追越游见寄君得嘉鱼置賔席乐如南有嘉鱼时劲气森爽竹竿竦妍文焕烂芙蓉披载笔在幕名巳重补衮于朝官尚卑一缄䟽入掩谷永三都赋成排左思自言拜辞主人后离心荡飏风前旗东南门馆别经岁春眼怅望秋心悲昨日嘉鱼来访我方驾同出何所之乐游原头春尚早百舌新语声裨禆日趂花忙向南坼风催柳急从东吹流年怳不饶我羙景鲜妍来爲谁红尘三条界阡陌碧草千里铺郊畿余霞断时绮幅裂斜云展处罗文纰暮钟远近声互动暝鸟高下飞追随酒酣将归未能去怅然回望天四垂生何足养嵇着论途何足泣杨涟洏胡不花下伴春醉满酌緑酒听黄鹂嘉鱼点头时一叹听我此言不知疲语终兴尽各分㪚东西轩骑分逶迆此诗勿遣闲人见见恐与他爲笑资白首旧寮知我者凭君一咏向周师和自劝二首稀稀踈踈遶篱竹窄窄狭狭向阳屋屋中有一曝背翁委置形骸如土木日暮半炉麸炭火夜深一盏纱笼烛不知有益及民无二十年来食官禄就暖移盘檐下食防寒拥被帷中宿秋官月俸八九万岂徒遣尔身温足勤操丹笔念黄沙莫使饥寒囚滞狱急景凋年急扵水念此揽衣中夜起门无宿客共谁言煖酒挑灯对妻子身飮数杯妻一盏余酌分张与儿女微酣静坐未能眠风霰萧萧打䆫纸自问有何才与术入爲丞郎出刺史又知寿命短复长岂得营营心不止请看韦孔与钱崔半月之间四人死和雨中花眞宰倒持生杀柄闲物命长人短命松枝上鹤蓍下龟千年不死仍无病人生不得似龟鹤少去老来同旦暝何异花开旦暝间未落仍遭风雨横草得经年菜连月唯花不与多时节一年三百六十日花能几日供攀折桃李无言难自诉黄鸎解语凭君说鸎虽爲说不分明叶底枝头谩饶舌和晨兴因报问龟儿冬旦寒惨澹云日无晶辉当此岁暮感见君晨兴诗君诗亦多苦苦在兄远离我苦不在远纒緜肝与脾西院病孀妇后牀孤姪儿黄昏一恸后夜半一起时病眼两行血悲鬓万茎丝咽絶五藏脉消渗百骸脂双目失一目四肢断两肢不如溘然尽安用半活爲谁谓荼檗苦荼檗甘如饴谁谓汤火热汤火冷如澌前时君寄诗忧念问阿龟喉燥声气窒经年无报辞及覩晨兴句未吟先涕垂因兹涟涟际一吐心中悲茫茫四海间此苦唯君知去我四千里使我告诉谁仰头向青天但见鴈南飞凭鴈寄一语爲我逹微之弦絶有续胶树斩可接枝唯我中肠断应无连得期和朝廻与王錬师游南山下蔼蔼春景余峩峩夏云初躞蹀退朝骑飘飖随风裾晨从四丞相入拜白玉除暮与一道士出寻青谿居吏隐本齐致朝野孰云殊道在有中适机忘无外虞但愧烟霄上鸾凤爲吾徒又慙云水间鸥鹤不我踈坐倾数杯酒卧枕一卷书兴酣头兀兀睡觉心于于以此送日月问师爲何如和尝新酒空腹尝新酒偶成卯时醉醉来拥褐裘直至斋时睡静酣不语笑眞寝无梦寐殆欲忘形骸讵知属天地酲余和未㪚起坐澹无事举臂一欠伸引琴弹秋思和顺之琴者隂隂花院月耿耿兰房烛中有弄琴人声貌俱如玉清泠石泉引澹泞风松曲遂使君子心不爱凡丝竹感旧写眞李放写我眞写来二十载莫问眞何如画亦销光彩朱颜与玄鬓日夜改复改无嗟貌遽非且喜身犹在授太子賔客归洛自此后东都作南省去拂衣东都来掩扉病将老齐至心与身同归白首外縁少红尘前事非怀哉紫芝叟千载心相依秋池二首身闲无所爲心闲无所思况当故园夜复此新秋池岸闇鸟栖后桥明月出时菱风香㪚漫桂露光参差静境多独得幽怀竟谁知悠然心中语自问来何迟又一首朝衣薄且健晚簟清仍滑社近鷰影稀雨余蝉声歇闲中得诗境此境幽难说露荷珠自倾风竹玉相戞谁能一同宿共翫新秋月暑退早凉归池边好时节中隐大隐住朝市小隐入丘樊丘樊太冷落朝市太嚣諠不如作中隐隐在留司官似出复似处非忙亦非闲不劳心与力又免饥与寒终岁无公事随月有俸钱君若好登临城南有秋山君若爱游荡城东有春园君若欲一醉时出赴賔筵洛中多君子可以恣欢言君若欲高卧但自深掩关亦无车马客造次到门前人生处一世其道难两全贱即苦冻馁贵则多忧患唯此中隐士致身吉且安穷通与丰约正在四者间问秋光殷卿领北鎭崔尹开南幕外事信爲荣中懐未必乐何如不才者兀兀无所作不引䆫下琴即举池上酌淡交唯对水老伴无如鹤自适颇从容旁观诚濩落身心转恬泰烟景弥淡泊回首语秋光东来应不错引泉一爲止足限二爲衰疾牵邴罢不因事陶归非待年归来嵩洛下闭戸何翛然静扫林下地闲䟽池畔泉伊流狭似带洛石大如拳谁敎明月下爲我声溅溅竟夕舟中坐有时桥上眠何用施屏障水竹绕牀前知足吟和崔十八未贫作不种一壠田仓中有余粟不採一枝桑箱中有余服官闲离忧患身泰无羇束中人百戸税賔客一年禄樽中不乏酒篱下仍多菊是物皆有余非心无所欲吟君未贫作因歌知足曲自问此时心不足何时足酬集贤刘郎中对月见寄兼怀元浙东月在洛阳天天高浄如水下有白头人擥衣中夜起思远镜亭上光深书殿里眇然三处心相去各千里太湖石远望老嵳峩近观恠嵚崟才高八九尺势若千万寻嵌空华阳洞重叠匡山岑邈矣仙掌廻牙然劒门深形质冠今古气色通清隂未秋已瑟瑟欲雨先沈沈天姿信爲异时用非所任磨刀不如砺擣帛不如砧何乃主人意重之如万金岂伊造物者独能知我心偶作二首扰扰贪生人几何不夭阏遑遑爱名人几何能贵逹伊余信多幸拖紫垂白发身爲三品官年巳五十八䈥骸虽早衰尚未苦羸惙资产虽不丰亦不甚贫竭登山力犹在遇酒兴时发无事日月长不羇天地阔安身有处所适意无时节解带松下风抱琴池上月人间所重者相印将军钺谋虑系安危威权主生杀燋心一身苦炙手旁人热未必方寸间得如吾快活又一首日出起盥栉振衣入道塲寂然无他念但对一炉香日高始就食食亦非膏粱精粗随所有亦足饱充肠日午脱巾簪燕息䆫下牀清风飒然至卧可致羲皇日西引杖履㪚歩游林塘或飮茶一盏或吟诗一章日入多不食有时唯命觞何以送闲夜一曲秋霓裳一日分五时作息率有常自喜老后健不嫌闲中忙是非一以贯身世交相忘若问此何许此是无何郷葺池上旧亭池月夜凄凉池风晓萧䬃欲入池上冬先葺池中合向暖䆫戸开迎寒帘幕合苔封旧瓦木水照新朱蜡软火深土炉香醪小瓷榼中有独宿翁一灯对一榻崔十八新池爱君新小池池色无人知见底月明夜无波风定时忽看不似水一派寒琉璃翫止水动者乐流水静者乐止水利物不如流鉴形不如止凄清早霜降浙沥微风起中面红叶开四隅緑萍委广狭八九文湾环有涯涘浅深三四尺洞彻无表里浄分鹤翘足澄见鱼掉尾迎眸洗眼尘隔胷荡心滓定将禅不别明与诚相似清能律贪夫淡可交君子岂唯空狎翫亦取相伦拟欲识静者心心源秖如此闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写懐陋巷掩弊庐高居敞华屋新昌七株松依仁万茎竹松前月台白竹下风池緑君向我斋眠我在君亭宿平生有微尚彼此多幽独何必本主人两心聊自足日长日长昼加飱夜短朝余睡春来寝食间虽老犹有味林塘得芳景园曲生幽致爱水多棹舟惜花不扫地幸无眼下病且向樽前醉身外何足言人间本无事三月三十日作今朝三月尽寂寞春事毕黄鸟渐无声朱樱新结实临风独长叹此叹意非一半百过九年艳阳残一日随年减欢笑逐日添衰疾且遣花下歌送此杯中物慵不能架上非无书眠慵不能看匣中亦有琴手慵不能弹腰慵不能带头慵不能冠午后恣情寝午时随事飱一飱终日饱一寝至夜安饥寒亦闲事况乃不饥寒晨兴宿鸟动前林晨光上东屋铜炉添早香纱笼灭残烛头醒风稍愈眼饱睡初足起坐兀无思叩齿三十六何以解宿斋一杯云母粥朝课平甃白石渠静扫青苔院池上好风来新荷大如扇小亭中何有素琴对黄卷蘃珠讽数篇秋思弹一遍从容朝课毕方与客相见天竺寺七叶堂避暑郁郁复郁郁伏热何时毕行入七叶堂烦暑随歩失檐雨稍霏微䆫风正萧瑟清宵一觉睡可以销百疾香山寺石楼潭夜浴炎光昼方炽暑气宵弥毒揺扇风甚微褰裳汗霡霂起向月中行来向潭上浴平石爲浴牀洼石爲浴斛绡巾薄露顶草屦轻乗足清凉咏而归归上石楼宿嗟发落朝亦嗟发落暮亦嗟发落落尽诚可嗟尽来亦不恶旣不劳洗沐又不烦梳掠最宜湿暑天头轻无结缚脱置垢巾帻解去尘缨络银瓶贮寒泉当顶倾一勺有如醍醐灌坐受清凉乐因悟自在僧亦资扵剃削安稳眠家虽日渐贫犹未苦饥冻身虽日渐老幸无急病痛眼逢閙处合心向闲时用旣得安穏眠亦无顚倒梦池上夜境晴空星月落池塘澄鲜浄緑表里光露簟清莹迎夜滑风襟萧洒先秋凉无人惊处野禽下新睡觉时幽草香但问尘埃能去否濯缨何必向沧浪书绅仕有职役劳农有畎亩勤优哉分司叟心力无苦辛岁晚头又白自问何欣欣新酒始开瓮旧谷犹满囷吾尝静自思往往夜逹晨何以送吾老何以安吾贫岁计莫如谷饱则不干人日计莫如醉醉则兼忘身诚知有道理未敢劝交亲恐爲人所哂聊自书诸绅秋游平泉赠韦处士闲禅师秋景引闲歩山游不知疲杖藜舍舆马十里与僧期昔尝忧六十四体不支持今来已及此犹未苦衰羸心兴遇境发身力因行知寻云到起处爱泉听滴时南村韦处士西寺闲禅师山头与涧底闻健且相随游坊口悬泉偶题石上济源山水好老尹知之乆常日听人言今秋入吾手孔山刀劒立沁水龙蛇走危磴上悬泉澄湾转坊口虚明见心底浄緑无纎垢仙棹浪悠扬尘缨风斗薮巖寒松栢短石古莓苔厚锦座映高仾翠屏张左右虽无安石妓不乏文举酒谈笑逐身来管絃随事有时逢杖钖客或値垂纶叟相与澹忘归自辰将及酉公门欲返驾溪路犹回首早晚重来游心期罢官后对火翫雪平生所心爱爱火兼怜雪火是腊天春雪爲隂夜月鹅毛纷正堕兽炭𫾣初折盈尺白盐寒满炉红玉热稍宜杯酌动渐引笙歌发但识欢来由不知醉时节银盘堆柳絮罗袖搏琼屑共愁明日销便作经年别六年寒食洛下宴游赠冯李二少尹丰年寒食节羙景洛阳城三尹皆强健一日尽晴明东郊蹋青草南园攀紫荆风坼海榴艳露坠木兰英假开春未老宴合日屡倾珠翠混花影管絃藏水声佳㑹不易得良辰亦难并听吟歌暂辍看舞杯徐行米价贱如土酒味浓于饧此时不尽醉但恐负平生殷勤二曹长各捧一银觥苦热中寄舒贠外何堪日衰病复此时炎燠猒对俗杯盘倦听凡丝竹藤牀铺晚雪角枕截寒玉安得清痩人新秋夜同宿非君固不可何夕枉高躅闲多一声早蝉发数点新萤度兰釭耿无烟筠簟清有露未归后房寝且下前轩歩斜月入低廊凉风满高树放怀常自适遇境多成趣何法使之然心中无细故寄情灼灼早春梅东南枝最早持来翫未足花向手中老芳香销掌握怅望生怀抱岂无后开花念此先开好舒贠外游香山寺数日不归兼辱尺书大夸胜事时正值坐衙虑囚之际走笔题长句以赠之香山石楼倚天开翠屏壁立波环廻黄菊繁时好客到碧云合处佳人来酡颜一笑夭桃绽清吟数声寒玉哀轩骑逶迟棹容与留连三日不能回白头老尹府中坐早衙才退暮衙催庭前阶上何所有累囚成贯案成堆岂无池塘长秋草亦有丝竹生尘埃今日清光昨夜月竟无人来劝一杯早冬游王屋自灵都抵阳台上方望天坛偶吟成章寄温谷周尊师中书李相公霜降山水清王屋十月时石泉碧漾漾巖树红离离朝爲灵都游暮有阳台期飘然世尘外鸾鹤如可追忽念公程尽复慙身力衰天坛在天半欲上心迟迟尝闻此游者隐客与损之各抱贵仙骨俱非泥垢姿二人相顾言彼此称男儿若不爲松乔即须作臯䕫今果如其语光彩双葳蕤一人佩金印一人翳玉芝我来高其事咏叹偶成诗爲君题石上欲使故山知济源上枉舒贠外两篇因酬六韵歇手不判案举头仍见山虽来鞍马上不离诗酒间济源三临泛王屋一登攀犹嫌百里近祗得十日闲明朝却归府尘事如循环頼听瑶华唱稍开风土颜呉宫辞淡红花帔浅檀蛾睡脸初开似剪波坐对珠笼闲理曲琵琶鹦鹉语相和白氏文集卷第五十二白氏文集白氏长庆集卷第五十三白氏文集卷第五十三律诗凡一百首元微之除浙东观察使喜得杭越邻州先赠长句稽山镜水欢游地犀带金章荣贵身官职比君虽校小封疆与我且为邻郡楼对翫千峯月江界平分两岸春杭越风光诗酒主相看更合是何人席上答微之我住浙江西君去浙江东勿言一水隔便与千里同富贵无人劝君酒今宵爲我尽盃中答微之上船后留别烛下樽前一分手舟中岸上两回头归来虚白堂中梦合眼先应到越州答微之泊西陵驿见寄烟波尽处一㸃白应是西陵古驿台知在台边望不见暮潮空送渡船回答微之夸越州州宅贺上人回得报书大夸州宅似仙居猒看冯翊风沙乆喜见兰亭烟景初日出旌旗生气色月明楼阁在空虚知君暗数江南郡除却余杭尽不如微之重夸州居其落句有西州罗刹之谑因嘲兹石聊以寄懐君问西州城下事醉中叠纸为君书嵌崆石面标罗刹压捺潮头敌子胥神鬼曾鞭犹不动波涛虽打欲何如谁知太守心相似抵滞坚顽两有余张十八员外以新诗二十五首见寄郡楼月下吟翫通夕因题卷后封寄微之秦城南省清秋夜江郡东楼明月时去我三千六百里得君二十五篇诗阳春曲调髙难和淡水交情老始知坐到天明吟未足重封转寄与微之酬微之满袠塡箱唱和诗少年为戏老成悲声声丽曲𫾣寒玉句句妍辞缀色丝吟翫独当明月夜伤嗟同是白头时由来才命相磨折天遣无儿欲怨谁余思未尽加为六韵重寄微之海内声华併在身箧中文字絶无伦遥知独对封章草忽忆同为献纳臣走笔往来盈卷轴除官逓互掌丝纶制从长庆辞髙古诗到元和体变新各有文姬才稚齿俱无通子继余尘琴书何必求王粲与女犹胜与外人答微之咏懐见寄合中同直前春事船里相逢昨日情分袂二年劳梦寐并牀三宿话平生紫微北畔辞宫阙沧海西头对郡城聚㪚穷通何足道醉来一曲放歌行酬微之夸镜湖我嗟身老歳方徂君更官髙兴转孤军门郡合曾闲否禹穴耶溪得到无酒盏省陪波巻白骰盆思共彩唿卢一泓镜水谁能羡自有胷中万顷湖雪中即事寄微之连夜江云黄惨澹平明山雪白糢煳银河沙涨三千里梅岭花排一万株北市风生飘㪚麫东楼日出照凝苏谁家髙士关门户何处行人失道途舞鹤庭前毛稍定擣衣碪上练新铺戏团稚女呵红手愁坐衰翁对白须压瘴一州除疾苦呈丰万井尽欢娱润含玉德懐君子寒助霜威忆丈夫莫道烟波一水隔何妨气候两郷殊越中地暖多成雨还有瑶台琼树无醉封诗筒寄微之一生休戚与穷通处处相随事事同未死又邻沧海郡无儿俱作白头翁展眉只仰三杯后代面唯冯五字中为向两川邮吏道莫辞来去逓诗筒除夜寄微之鬓毛不觉白毶毶一事无成百不堪共惜盛时辞阙下同嗟除夜在江南家山泉石寻常忆世路风波子细谙老校于君合先退明年半百又加三苏州李中丞以元日郡斋感懐诗寄微之及予辄依来篇七言八韵走笔奉答兼呈微之白首余杭白太守落拓抛名来已乆一辞渭北故园春再把江南新歳酒杯前笑歌徒勉强镜里形容渐衰朽领郡慙当潦倒年邻州喜得平生友长洲草接松江岸曲水花连镜湖口老去还能痛饮无春来曾作闲游否凭莺传语报李六倩鴈将书与元九莫嗟一日日催人且贵一年年入手早春西湖闲游怅然兴懐忆与微之同赏因思在越官重事殷镜湖之游或恐未暇偶成十八韵寄微之上马复唿賔湖边景气新管絃三数事骑从十余人立换登山屐行携漉酒巾逢花看当妓遇草坐为茵西日笼黄柳东风荡白苹小桥装鴈齿轻浪甃鱼鳞画舫牵徐转银船酌慢廵野情遗世累醉态任天眞彼此年将老平生分最亲髙天从所愿逺地得为邻云树分三驿烟波限一津翻嗟寸步隔却猒尺书频浙右称雄鎭山隂委重臣贵垂长紫绶荣驾大朱轮出动刀枪队归生道路尘鴈惊弓易㪚鸥怕鼓难驯百吏瞻相面千夫捧拥身自然闲兴少应负镜湖春答微之见寄可怜风景浙东西先数余杭次㑹稽禹庙未胜天竺寺钱湖不羡若耶溪摆尘野鹤春毛暖拍水沙鸥湿翅低更对雪楼君爱否红栏碧甃㸃银泥祭社宵城头传鼓角灯下整衣冠夜镜藏须白秋泉潄齿寒欲将闲送老须着病辞官更待年终后支持归卧看闲卧尽日前轩卧神闲境亦空有山当枕上无事到心中帘巻侵床日屏遮入座风望春春未到应在海门东新春江次浦干潮未应堤湿冻初销粉片粧梅朶金丝刷柳条鸭头新緑水鴈齿小红桥莫恠珂声碎春来五马骄春题湖上湖上春来似画图乱峯围绕水平铺松排山面千重翠月㸃波心一颗珠碧毯线头抽早稻青罗裙带展新蒲未能抛得杭州去一半勾留是此湖早春忆微之昏昏老与病相和感物思君叹复歌声早鸡先知夜短色浓柳最占春多沙头雨染班班草水面风驱瑟瑟波可道眼前光景悪其如难见故人何失鹤失为庭前雪飞因海上风九霄应得侣三夜不归笼声断碧云外影沈明月中郡斋从此后谁伴白头翁自感宴游寝食渐无味杯酒管絃徒绕身賔客欢娱僮仆饱始知官职为他人得湖州崔十八使君书喜与杭越邻郡因成长句代贺兼寄微之三郡何因此结縁贞元科第忝同年故情欢喜开书后旧事思量在眼前越国封疆吞碧海杭城楼阁入青烟呉兴卑小君应屈为是蓬莱最后仙同诸客携酒早看樱桃花晓报樱桃发春携酒客过緑饧粘盏杓红雪压枝柯天色晴明少人生事故多停杯替花语不醉拟如何柳絮三月尽时头白日与春老别更依依凭莺爲向杨花道绊惹春风莫放归早饮湖州酒寄崔使君一榼扶头酒泓澄㵼玉壷十分蘸甲酌潋灔满银盂捧出光华动甞看气味殊手中稀琥珀舌上冷醍醐瓶里有时尽江边无处沽不知崔太守更有寄来无病中书事三载卧山城闲知节物情鸎多过春语蝉不待秋鸣气嗽因寒发风痰欲雨生病身无所用唯解卜隂晴与微之唱和来去常以竹筒贮诗陈恊律羙而成篇因以此答拣得琅玕截作筒缄题章句写心胷随风毎喜飞如鸟渡水常忧化作龙粉节坚如太守信霜筠冷称大夫容烦君赞咏心知愧鱼目骊珠同一封醉戏诸妓席上争飞使君酒歌中多唱舎人诗不知明日休官后逐我东山去是谁北院北院人稀到东䆫地最偏竹烟行灶上石壁卧房前性拙身多暇心慵事少縁还如病居士唯置一牀眠酬周恊律五十钱塘守应为送老官滥蒙辞客爱犹作近臣看凿落愁须饮琵琶闷遣弹白头虽强醉不似少年欢题石山人腾腾兀兀在人间贵贱贤愚尽往还羶腻筵中唯饮酒歌钟㑹处独思山存神不许三尸住混俗无妨两鬓班除却余杭白太守何人更解爱君闲诗解新篇日日成不是爱声名旧句时时改无妨恱性情但令长守郡不覔却归城祇拟江湖上吟哦过一生潮早潮才落晚潮来一月周流六十回不独光隂朝复暮杭州老去被潮催闻歌妓唱严郎中诗因以絶句寄之已留旧政布中和又付新词与艳歌但是人家有遗爱就中苏小感㤙多柘枝妓平铺一合锦筵开连击三声画鼓催红蜡烛移桃叶起紫罗衫动柘枝来带垂钿胯花腰重㡌转金铃雪面回看即曲终留不住云飘雨送向阳台急乐世辞正抽碧线绣红罗忽听黄鸎敛翠蛾秋思冬愁春怅望大都不称意时多天竺寺送坚上人归庐山钖杖登髙寺香炉忆旧峯偶来舟不系忽去鸟无踪岂要留离偈宁劳动别容与师俱是梦梦里暂相逢除官赴阙偶赠微之去年十月半君来过浙东今年五月尽我发向阙中两郷黙黙心相别一水盈盈路不通从此津人应省事寂寥无复逓诗筒留题郡斋吟山歌水嘲风月便是三年官满时春为醉眠多闭合秋因晴望暂褰帷更无一事移风俗唯化州民解咏诗别州民耆老遮归路壷浆满别筵甘棠无一树那得泪澘然税重多贫戸农饥足旱田唯留一湖水与汝救凶年留题天竺灵隐两寺在郡六百日入山十二回宿因月桂落醉为海榴开黄纸除书到青宫诏命催僧徒多怅望賔从亦徘徊寺暗烟埋竹林香雨落梅别桥怜白石辞洞恋青苔渐出松间路犹飞马上杯谁敎冷泉水送我下山来西湖留别征途行色惨风烟祖帐离声咽管絃翠黛不须留五马皇㤙秖许住三年緑藤隂下铺歌席红藕花中泊妓舩处处回头尽堪恋就中难别是湖边重寄别微之凭仗江波寄一辞不湏惆怅报微之犹胜往歳崃中别滟滪堆边招手时重题别东楼东楼胜事我偏知气象多随昏旦移湖巻衣裳白重叠山张屏障緑参差海仙楼塔晴方出江女笙箫夜始吹春雨星攅寻蟹火秋风霞飐弄涛旗宴宜云髻新梳后曲爱霓裳未拍时太守三年嘲不尽郡斋空作百篇诗别周军事主人头白官仍冷去后怜君是底人试谒㑹稽元相去不妨相见却殷勤看常州柘枝赠贾使君莫惜新衣舞柘枝也从尘汚汗霑垂料君即却归朝去不见银泥衫故时汴河路有感三十年前路孤舟重往还绕身新眷属举目旧郷关事去唯留水人非但见山啼襟与愁鬓此日两成班埇桥旧业别业埇城北抛来二十春改移新迳路变换旧村邻有税田畴薄无官弟姪贫田园何用问强半属他人茅成驿汴河无景思秋日又凄凄地薄桑麻痩村贫屋舎低早苖多间草浊水半和泥最是萧条处茅成驿向西河隂夜泊忆微之忆君我正泊行舟望我君应上郡楼万里月明同此夜黄河东面海西头杭州回舫自别钱塘山水后不多饮酒懒吟诗欲将此意凭回棹与报西湖风月知途中题山泉决决涌巖穴溅溅出洞门向东应入海从此不归源似叶飘辞树如云断别根吾身亦如此何日返郷园欲到东洛得杨使君书因以此报向公心切向财踈淮上休官洛下居三郡政能从独歩十年生计复何如使君滩上乆分手别驾渡头先得书且喜平安又相见其余外事尽空虚洛下寓居秋馆清凉日书因解闷看夜䆫幽独处琴不为人弹游宴慵多废趋朝老渐难禅僧敎断酒道士劝休官渭曲㽵犹在钱塘俸尚残如能便归去亦不至饥寒味道叩齿晨兴秋院静焚香宴坐晚䆫深七篇眞诰论仙事一巻坛经说佛心此日尽知前境妄多生曾被外尘侵自嫌习性犹残处爱咏闲诗好听琴好听琴本性好丝桐尘机闻即空一声来耳里万事离心中清畅堪销疾恬和好养蒙尤宜听三乐安慰白头翁爱咏诗辞章讽咏成千首心行归依向一乗坐倚绳牀闲自念前生应是一诗僧酬皇甫庻子见寄掌纶不称君应笑典郡无能我自知别诏忽惊新命出同寮偶与夙心期春坊潇洒优闲地秋鬓苍浪老大时独占二䟽应未可龙楼见拟覔分司卧疾闲官卧疾絶经过居处萧条近洛河水北水南秋月夜管絃声少杵声多远师东宫白庻子南寺远禅师何处遥相见心无一事时问远师荤羶停夜食吟咏㪚秋懐笑问东林老诗应不破斋小院酒醒酒醒闲独歩小院夜深凉一领新秋簟三间明月廊未收残盏杓初换熟衣裳好是幽眠处松隂六尺牀赠侯三郎中老爱东都好寄身足泉多竹少埃尘年豊最喜唯贫客秋冷先知是痩人幸有琴书堪作伴苦无田宅可为邻洛中纵未长居得且与苏田游过春求分司东都寄牛相公十韵忽忽心如梦星星鬓似丝纵贫长有酒虽老未抛诗俭薄身都惯踈顽性颇宜飰麄飡亦饱被暖起常迟万里归何得三年伴是谁华亭鹤不去天竺石相随王尹贳将马田家卖与池开门闲㘴日遶水独行时懒慢交游许衰羸相府知官寮幸无事可惜不分司酬杨八君以旷懐宜静境我因蹇步称闲官闭门足病非髙士劳作云心鹤眼看履道新居二十韵履道坊西角官河曲北头林园四邻好风景一家秋门闭深沈树池通浅沮沟㧞青松直上铺碧水平流篱菊黄金合䆫筠緑玉稠疑连紫阳洞似到白苹洲僧至多同宿賔来辄少留岂无诗引兴兼有酒销忧移榻临平岸携茶上小舟果穿闻鸟啄萍破见鱼游地与尘相远人将境共幽汎潭菱㸃镜沈浦月生钩厨晓烟孤起庭寒雨半収老饥初爱粥痩冷早披裘洛下招新隐秦中忘旧游辞章留凤阁班借寄龙楼病惬官曹静闲慙俸禄优琴书中有得衣食外何求济世才无取谋身智不周应湏共心语万事一时休九日思杭州旧游寄周判官及诸客忽忆郡南山顶上昔时同醉是今辰笙歌委曲声延耳金翠动揺光照身风景不随宫相去欢娱应逐使君新江山賔客皆如旧唯是当筵换主人秋晚烟景澹蒙蒙池边微有风觉寒蛩近壁知暝鹤归笼长貎随年改衰情与物同夜来霜厚薄棃叶半仾红分司㪚帙留司殊有味最宜病拙不才身行香拜表为公事碧洛青嵩当主人已出闲游多到夜却归慵卧又经旬钱塘五马留三匹还拟骑游搅扰春河南王尹初到以诗代书先问之别来王阁老三歳似湏㬰鬓上班多少杯前兴有无官从分紧慢情莫问荣枯许入朱门否篮轝一病夫池西亭朱栏映晚树金魄落秋池还似钱塘夜西楼月出时临池闲卧小竹围庭匝平池与砌连闲多临水坐老爱向阳眠营役抛身外幽竒送枕前谁家卧牀脚解系钓鱼舩吾庐吾庐不独贮妻儿自觉年侵身力衰眼下营求容足地心中准拟挂冠时新昌小院松当户履道幽居竹遶池莫道两都空有宅林泉风月是家资题新居寄宣州崔相公门庭有水巷无尘好称闲官作主人冷似雀罗虽少客寛于蜗舎足容身踈通竹径将迎月扫掠莎台欲待春济世料君归未得南园北曲谩为邻忆杭州梅花因叙旧游寄萧恊律三年闲闷在余杭曾为梅花醉几塲伍相庙边繁似雪孤山园里丽如粧蹋随游骑心长惜折赠佳人手亦香赏自初开直至落欢因小饮便成狂薛刘相次埋新陇沈谢双飞出故郷歌伴酒徒零㪚尽唯残头白老萧郎病中辱张常侍题集贤院诗因以继和天禄阁门开甘泉侍从回图书皆帝籍寮友尽仙才骑省通中掖龙楼隔上台犹怜病宫相诗寄洛阳来早春晚归晚归骑马过天津沙白桥红反照新草色连延多隙地皷声闲缓少忙人还如南国饶沟水不似西京足路尘金谷风光依旧在无人管领石家春赠杨使君曾嗟放逐同巴崃且喜归还会洛阳时命到来湏作用功名未立莫思量银衔叱拨欺风雪金屑琵琶费酒浆更待城东桃李发共君沈醉两三塲赠皇甫庻子何因㪚地共徘徊人道君才我不才骑少马蹄生易蹶用稀印鏁澁难开妻知年老添衣絮婢报天寒拨酒醅更愧小胥谘拜表单衫冲雪夜深来池上竹下作穿篱遶舎碧逶迤十亩闲居半是池食饱䆫闲新睡后脚轻林下独行时水能性淡为吾友竹解心虚即我师何必悠悠世人上劳心费目觅亲知闲出覔春戯赠诸郎官年来数出觅风光亦不全闲亦不忙放鞚体安骑穏马隔袍身暖照晴阳迎春日日添诗思送老时时放酒狂除却髭须白一色其余未伏少年郎别春炉煖合春初入温炉兴稍阑晚风犹冷在夜火且留看独宿相依乆多情欲别难谁能共天语长遣四时寒汎小䑳二首水一塘䑳一只䑳头漾漾知风起䑳背萧萧闻雨滴醉卧舩中欲醒时忽疑身是江南客船缓进水平流一茎竹篙剔船尾两幅青幕幅船头亚竹乱藤多照岸如从鳯口向湖州梦行简天气妍和水色鲜闲吟独歩小桥边池塘草緑无佳句虚卧春䆫梦阿怜题新居呈王尹兼简府中三掾弊宅湏重蓇贫家乏羡财桥凭川守造树倩府寮栽朱板新犹湿红英暖渐开仍期更携酒倚槛看花来云和非琴非瑟亦非筝拨柱推絃调未成欲㪚白头千万恨秖销红袖两三声春老欲随年少强游春自觉风光不属身歌舞屏风花障上几时曾画白头人春雪过皇甫家晚来篮轝雪中回喜遇君家门正开唯要主人青眼待琴诗谈笑自将来崔侍御以孩子三日示其所生诗见示因以二絶和之洞房门上挂桑弧香水盆中浴凤鶵还似初生三二魄常娥满月即成珠爱惜肯将同寳玉喜欢应胜得王侯弄璋诗句多才思愁杀无儿老邓攸与皇甫庻子同游城东闲游何必多徒侣相劝时时举一杯博望苑中无职役建春门外足池台緑油剪叶蒲新长红蜡粘枝杏欲开白马朱衣两宫相可怜天气出城来洛城东花下作记得旧诗章花多数洛阳及逢枝似雪已是鬓成霜向后光隂促从前事意忙无因重年少何计驻时芳欲送愁离面须倾酒入肠白头无借在醉倒亦何妨晚春寄微之并崔湖州洛阳陌上少交亲履道城边欲暮春崔在呉兴元在越出门骑马觅何人城东闲行因题尉迟司业水阁闲遶洛阳城无人知姓名病乗篮轝出老着茜衫行处处花相引时时酒一倾借君溪阁上醉咏两三声寄皇甫七尽夏爱吾庐陶潜语不虚花樽飘落酒风案展开书邻女偷新果家僮漉小鱼不知皇甫七池上兴如何访皇甫七上马行数里逢花倾一杯更无停泊处还是觅君来白氏文集卷第五十三白氏文集白氏长庆集卷第五十四白氏文集巻第五十四律诗凡一百首除苏州刺史别洛城东花乱雪千花落新丝两鬓生老除呉郡守春别洛阳城江上今重去城东更一行别花何用伴劝酒有残莺奉和汴州令狐令公二十二韵客有东征者夷门一落帆二年方得到五日未为淹在浚旌重蓇逰梁馆更添心因好善乐貌为礼贤谦俗阜知敦劝民安见察廉仁风扇道路隂雨膏闾阎文律操将柄兵机钓得钤碧幢油叶叶红斾火襜襜景象春加丽威容晓助严枪森赤豹尾纛咤黒龙髯门静尘初敛城昏日半衘选幽开后院占胜坐前檐平展丝头毯髙褰锦额廉雷搥柘枝鼓雪摆胡腾衫髪滑歌钗坠粧光舞汗霑回灯花蔟蔟过酒玉纎纎馔盛盘心殢醅浓盏底粘陆珍熊掌烂海味蟹螯咸福履千夫祝形仪四座瞻羊公长在岘傅说莫归巖眷爱人人遍风情事事兼犹嫌客不醉同赋夜猒猒船夜援琴鸟栖鱼不动月照夜江深身外都无事舟中秪有琴七絃为益友两耳是知音心静即声淡其间无古今答刘和州换印虽频命未通历阳湖上又秋风不敎才展休明代爲罸诗争造化功我亦思归田舎下君应猒卧郡斋中好相収拾爲闲伴年齿官班约略同渡淮淮水东南阔无风渡亦难孤烟生乍直远树望多圆春浪棹声急夕阳帆影残清流宜映月今夜重吟看赴苏州至常州答贾舎人杭城隔歳转苏台还拥前时五马回猒见簿书先眼合喜逢杯酒暂眉开未酬恩宠年空去欲立功名命不来一别承明三领郡甘从人道是麄才去歳罢杭州今春领呉郡慙无善政聊写鄙懐兼寄三相公为问三丞相如何秉国钧那将最剧郡付与苦慵人岂有吟诗客堪为持节臣不才空饱煖无惠及饥贫昨卧南城月今行北境春铅刀磨欲尽银印换何频杭老遮车辙呉童扫路尘虚迎复虚送慙见两州民宣武令狐相公以诗寄赠传播呉中聊用短章用伸酬谢新诗传咏忽纷纷楚老呉娃耳徧闻尽解唿为好才子不知官是上将军辞人命薄多无位战将功高少有文谢眺篇章韩信銊一生双得不如君自咏形容瘦薄诗情苦岂是人间有相人只合一生眠白屋何因三度拥朱轮金章未佩虽非贵银榼常携亦不贫唯是无儿头早白被天磨折恰平均吟前篇因寄微之君颜贵茂不清羸君句雄华不苦悲何事遣君还似我髭须早白亦无儿紫薇花紫薇花对紫薇翁名目虽同貌不同独占芳菲当夏景不将颜色託春风浔阳官舎双髙树兴善僧庭一大丛何似苏州安置处花堂栏下月明中自到郡斋仅经旬日方专公务未及宴游偷闲走笔题二十四韵兼寄常州贾舎人湖州崔郎中仍呈呉中诸客渭北离郷客江南守土臣渉途初改月入境已经旬甲郡摽天下环封极海濵版图十万戸兵籍五千人自顾才能少何堪宠命频冒荣慙印绶虚奖负丝纶候病湏通脉防流要塞津救烦无若静补拙莫如勤削使科条简摊令赋役均以兹爲报効安敢不躬亲襦袴提于手韦弦佩在绅敢辞称俗吏且愿活疲民常未徴黄霸湖犹借宼恂愧无铛脚政徒忝犬牙邻制诏夸黄绢诗篇占白苹铜符抛不得琼树见无因警寐钟传夜催衙鼓报晨唯知对胥吏未暇接亲賔色变云迎夏声残鸟过春麦风非逐扇梅雨异随轮武寺山如故王楼月自新池塘闲长草丝竹废生尘暑遣烧神酎晴敎㬠舞茵待还公事了亦拟乐吾身题笼鹤经旬不饮酒踰月未闻歌岂是风情少其如尘事多虎丘慙客问娃馆妬人过莫笑笼中鹤相看去几何答客问杭州为我踟蹰停酒盏与君约略说杭州山名天竺堆青黛湖号钱塘写緑油大屋檐多装鴈齿小航船亦画龙头所嗟水路无三百官系何因得再游登阊门闲望阊门四望郁苍苍始觉州雄土俗强十万夫家供课税五千子弟守封疆阖闾城碧铺秋草乌鹊桥红带夕阳处处楼前飘管吹家家门外泊舟航云埋虎寺山藏色月耀娃宫水放光曾赏钱塘嫌茂苑今来未敢若夸张代诸妓赠送周判官妓筵今夜别姑苏客棹明朝向镜湖莫汎扁舟寻范蠡且随五马觅罗敷兰亭月破能回否娃馆秋凉却到无好与使君为老伴归来休染白髭须秋寄微之十二韵娃馆松江北稽成浙水东屈君为长吏伴我作衰翁旌斾知非远烟云望不通忙多对酒榼兴少阅诗筒淡白秋来日踈凉雨后风余霞数片绮新月一张弓影满衰桐树香凋晚蕙丛饥啼春谷鸟寒怨络丝虫览镜头虽白听歌耳未聋老愁从自遣醉笑与谁同清旦方堆案黄昏始退公可怜朝暮景销在两衙中池上早秋荷芰緑参差新秋水满池早凉生北槛残照下东篱露饱蝉声懒风干柳意衰过潘二十歳何必更愁悲郡西亭偶咏常爱西亭面北林公私尘事不能侵共闲作伴无如鹤与老相随秪有琴莫遣是非分作界须敎吏隐合爲心可怜此道人皆见但要修行功用深故衫闇淡绯衫称老身半披半曵出朱门袖中呉郡新诗本襟上杭州旧酒痕残色过梅看向尽故香因洗嗅犹存曾经烂熳三年着欲弃空箱似少恩郡中夜听李山人弹三乐风琴秋拂匣月户夜开关荣启先生乐姑苏太守闲传声千古后得意一时间却恠钟期耳唯听水与山东城桂三首并序苏之东城古呉都城也今为之樵牧塲有桂一株生乎城下惜其不得地因赋三絶句以唁之子堕夲从天竺寺盘根今在阖闾城当时应逐南风落落向人间取次生霜雪压多虽不死荆榛长疾欲相埋长忧落在樵人手卖作苏州一束柴遥知天上桂华孤试问常娥更要无月宫幸有闲田地何不中央种两株闻行简恩赐章服喜成长句寄之吾年五十加朝㪚尔亦今年赐服章齿髪恰同知命歳官衘俱是客曹郎荣传锦帐花聮蕚彩动绫袍鴈趂行大抵着绯宜老大莫嫌秋鬓数茎霜唤笙歌露坠萎花槿风吹败叶荷老心欢乐少秋眼感伤多芳歳今如此衰翁可奈何犹应不如醉试遣唤笙歌对酒吟一抛学士笔三佩使君符未换银青绶唯添雪白须公门衙退掩妓席客来铺履舄从相近讴吟任所须金衔嘶五马钿带舞双姝不得当年有犹胜到老无合声歌汉月齐手拍呉歈今夜还先醉应烦红袖扶偶饮三盏醺醺四体融妓亭檐下夕阳中千声方响𫾣相续一曲云和戞未终今日心情如往日秋风气味似春风唯憎小吏樽前报道去衙时水五筒早发赴洞庭舟中作阊门曙色欲苍苍星月髙仾宿水光棹举影揺灯烛动舟移声拽管絃长渐看海树红生日遥见包山白带霜出郭已行十五里唯销一曲慢霓裳宿湖中水天向晚碧沈沈树影霞光重叠深浸月冷波千顷练苞霜新橘万株金幸无案牍何妨醉纵有笙歌不废吟十只画船何处宿洞庭山脚太湖心拣贡橘书情洞庭贡橘拣宜精太守勤王请自行珠颗形容随日长琼浆气味得霜成登山敢惜驽骀力望阙难伸蝼蚁情踈贱无由亲跪献愿凭朱实表丹诚夜泛阳坞入明月湾即事寄崔湖州湖山处处好淹留最爱东湾北坞头掩映橘林千点火泓澄潭水一盆油龙头画舸衔明月鹊脚红旗蘸碧流爲报茶山崔太守与君各是一家游泛太湖书事寄微之烟渚云帆处处通飘然舟似入虚空玉盃浅酌廵初匝金管徐吹曲未终黄夹缬林寒有叶碧琉璃水浄无风避旗飞鹭翩翻白惊鼓跳鱼㧞刺红涧雪压多松偃蹇巖泉滴乆石玲珑书爲故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中题新馆曾为白社羇逰子今作朱门醉饱身十万户州尤觉贵二千石禄敢言贫重裘每念单衣士兼味常思旅食人新馆寒来多少客欲回歌酒煖风尘西楼喜雪命宴宿云黄惨澹晓雪白飘飖㪚面遮槐市堆花压柳桥四郊铺缟素万室甃琼瑶银榼携桑落金炉上丽樵光迎舞妓动寒近醉人销歌乐虽盈耳慙无五袴謡新栽梅池边新种七株梅欲到花时点检来莫怕长洲桃李妬今年好爲使君开酬刘和州戏赠钱塘山水接苏台两地褰帷愧不才政事素无争学得风情旧有且将来双蛾解珮啼相送五马鸣珂笑却廻不似刘郎无景行长抛春恨在天台戏和贾常州醉中二絶句闻道毗陵诗酒兴近来积渐学姑苏罨头新令从偷去刮骨清吟得似无越调管吹留客曲呉吟诗送煖寒盃娃宫无限风流事好遣孙心暂学来歳暮寄微之三首微之乆别能无叹知退书稀岂免愁甲子百年过半后光隂一歳欲终头池冰晓合胶船底楼雪晴销露瓦沟自觉欢情随日减苏州心不及杭州白头歳暮苦相思除却悲吟无可爲枕上从妨一夜睡灯前读尽十年诗龙钟校正骑驴日顦顇通江司马时若并如今是全活纡朱拖紫且开眉荣进虽频退亦频与君才命不调匀若不九重中掌事即湏千里外抛身紫垣南北厅曾对沧海东西郡又邻唯欠结庐嵩洛下一时归去作闲人歳日家宴戏示弟姪等兼呈张侍御二十八丈殷判官二十三兄弟妹妻孥小姪甥娇痴弄我助欢情歳盏后推蓝尾酒春盘先劝胶牙饧形骸老倒虽堪叹骨肉团圆亦可荣犹有夸张少年处笑唿张丈唤殷兄正月三日闲行黄鹂巷口鸎欲语乌鹊河头氷欲销緑浪东西南北水红栏三百九十桥鸳鸯荡漾双双翅杨柳交加万万条借问春风来早晚秖从今日到明朝夜归逐胜移朝宴留欢放晚衙賔寮多谢客骑从半呉娃到处销春景归时及月华城隂一道直烛熖两行斜东吹先催柳南霜不杀花臯桥夜沽酒灯火是谁家自叹岂独年相迫兼为病所侵春来痰气动老去嗽声深眼暗犹操笔头班未挂簪因循过日月眞是俗人心郡中闲独寄微之及崔湖州少年賔旅非吾辈晚歳簪缨束我身酒㪚更无同宿客诗成长作独吟人苹洲㑹面知何日镜水离心又一春两处也应相忆在官髙年长少情亲小舫小舫一艘新造了轻装梁柱丽安蓬深坊静岸游应遍浅水仾桥去尽通黄柳影笼随棹月白苹香起打头风慢牵欲傍樱桃泊借问谁家花最红马坠强出赠同座足伤遭马坠腰重倩人擡秖合䆫间卧何因花下来坐依桃叶妓行呷地黄盃强出非他意东风落尽梅夜闻贾常州崔湖州茶山境㑹想羡欢宴因寄此诗遥闻境㑹茶山夜珠翠歌钟俱遶身盘下中分两州界灯前合作一家春青娥逓舞应争妙紫笋齐尝各闘新自叹花时北䆫下蒲黄酒对病眠人酬微之开拆新楼初毕相报未聮见戏之作海山郁郁石稜稜新豁高居正好登南临赡郡三千界东对蓬宫十二层报我楼成秋望月把君诗读夜廻灯无妨却有他心眼粧㸃亭台即不能病中多雨逢寒食水国多隂常懒出老夫饶病爱闲眠三旬卧度鸎花月一半春销风雨天薄暮何人吹觱篥新晴几处缚秋千綵绳芳树长如旧唯是年年换少年清明夜好风胧月清明夜碧砌红轩刺史家独遶回廊行复歇遥听絃管暗看花苏州柳金谷园中黄袅娜曲江亭畔碧毶娑老来处处游行徧不似苏州柳最多絮扑白头条拂面使君无计奈春何三月二十八日赠周判官一春惆怅残三日醉问周郎忆得无柳絮送人莺劝酒去年今日别东都偶作红杏初生叶青梅已缀枝阑珊花落后寂寞酒醒时坐闷低眉乆行慵举足迟少年君莫恠头白自应知重答刘和州分无佳丽敌西施敢有文章替左司随分笙歌聊自乐等闲篇咏𬒳人知花边妓引寻香径月下僧留宿劒池可惜当时好风景呉王应不解吟诗奉送三兄少年曾管二千兵昼听笙歌夜斫营自反丘园头尽白毎逢旗鼓眼犹明杭州暮醉连牀卧呉郡春游并马行自愧阿连官职慢秖敎兄作使君兄城上夜宴留春不住登城望惜夜相将秉烛游风月万家河两岸笙歌一曲郡西楼诗听越客吟何苦酒𬒳呉娃劝不休从道主人都是梦梦中欢笑亦胜愁重题小舫赠周从事兼戏微之细蓬青篾织鱼鳞小眼红䆫儭麴尘阔狭才容从事座高仾恰称使君身舞筵湏拣腰轻女仙棹难胜骨重人不似镜湖廉使出髙樯大艑閙惊春呉樱桃含桃最说出东呉香色鲜秾气味殊洽恰举头千万颗婆娑拂面两三株鸟偷飞处衘将火人摘争时蹋破珠可惜风吹兼雨打明朝后日即应无春尽劝客酒林下春将尽池边日半斜樱桃落砌颗夜合隔帘花甞酒留闲客行茶使小娃残盃劝不饮留醉向谁家仲夏斋居偶题八韵寄微之及崔湖州腥血与荤𬞞停来一月余肌肤虽痩损方寸任清虚体道通宵坐头慵隔日梳眼前无俗物身外即僧居水榭风来逺松廊雨过初褰帘放巢鷰投食施池鱼乆别闲游伴频劳问疾书不知湖与越吏隐兴何如官宅红紫共纷纷祗承老使君移舟木兰棹行酒石榴裙水色䆫䆫见花香院院闻恋他官舎住双鬓白如云六月三日夜闻蝉荷香清露坠柳动好风生微月初三夜新蝉第一声乍闻愁北客静听忆东亰我有竹林宅别来蝉再鸣不知池上月谁拨小船行莲石青石一两片白莲三四枝寄将东洛去心与物相随石倚风前树莲栽月下池遥知安置处预想发荣时领郡来何逺还郷去已迟莫言千里别歳晚有心期眼病二首㪚乱空中千片雪蒙笼物上一重纱纵逢晴景如看雾不是春天亦见花僧说客尘来眼界医言风眩在肝家两头治疗何曾差药力微茫佛力賖又一首眼臓损伤来已乆病根牢固去应难医师尽劝先停酒道侣多敎早罢官案上谩铺龙树论合中虚贮决明丸人间方药应无益争得金箆试刮看题东武丘寺六韵香刹看非逺祗园入始深龙蟠松矫矫玉立竹森森恠石千僧坐灵池一劒沉海当亭两面山在寺中心酒熟凭花劝诗成倩鸟吟寄言轩冕客此地好抽簪夜游西武丘寺八韵不猒西丘寺闲来即一过舟船转云岛楼阁出烟萝路入青松影门临白月波鱼跳惊秉烛猿戏恠鸣珂揺曵双红斾娉婷十翠娥香花助罗绮钟𣑽避笙歌领郡时将乆游山数几何一年十二度非少亦非多咏懐苏杭自昔称名郡牧守当今最好官两地江山蹋得遍五年风月咏将残几时酒盏曽抛却何处花枝不把看白髪满头归得也诗情酒兴渐阑珊重咏日觉双眸暗年惊两鬓苍病应无处避老更不宜忙徇俗心情少休官道理长今秋归去定何必重思量百日假满心中乆有归田计身上都无济世才长告初从百日满故郷元约一年回马辞辕下头高举鹤出笼中翅大开但拂衣行莫回顾的无官职趂人来九日寄微之眼暗头风事事妨遶篱新菊为谁黄闲游日乆心慵倦痛饮年深肺损伤呉郡两回逢九月越州四度见重阳怕飞盃酒多分数猒听笙歌旧曲章蟋蟀声寒初过雨茱茰色浅未经霜去秋共数登高㑹又𬒳今年减一塲题报㤙寺好是清凉地都无系绊身晚晴宜野寺秋景属闲人浄石堪敷坐寒泉可濯巾自慙容鬓上犹带郡庭尘晚起卧听冬冬衙鼓声起迟睡足长心情华簪脱后头虽白堆案抛来眼校明闲上篮轝乗兴出醉回花舫信风行明朝更濯尘缨去闻道松江水最清自思益寺次楞伽寺作朝从思益峯游后时到楞伽寺歇时照水姿容虽已老上山䈥力未全衰行逢禅客多相问坐倚渔舟一自思犹去悬车十五载休官非早亦非迟松江亭携乐观渔宴宿震泽平芜岸松江落叶波在官常梦想为客始经过水面排罾网船头蔟绮罗朝盘鲙红鲤夜烛舞青娥鴈断知风急潮平见月多繁丝与促管不解和渔歌宿灵巖寺上院高髙白月上青林客去僧归独夜深荤血屏除唯对酒歌钟放㪚秪留琴更无俗物当人眼但有泉声洗我心最爱晓亭东望好太湖烟水緑沉沉酬别周从事二首腰痛拜迎人客倦眼昏勾押簿书难辞官归去縁衰病莫作陶潜范蠡看洛下田园乆抛掷呉中歌酒莫留连嵩阳云树伊川月已校归迟四五年武丘寺路自开山寺路水陆往来频银勒牵骄马花船载丽人芰荷生欲遍桃李种仍新好住湖堤上长留一道春齐云楼晚望偶题十韵兼呈冯侍御周殷二恊律潦倒宦情尽萧条芳歳阑欲辞南国去重上北城看复叠江山壮平铺井邑寛人稠过杨府坊閙半长安挿雾峯头没穿霞日脚残水光红漾漾树色緑漫漫约略留遗爱殷勤念旧欢病抛官职易老别友朋难九月全无热西风亦未寒齐云楼北面半日凭栏杆呉宫词澹红花帔浅檀蛾睡脸初开似剪波坐对珠笼闲理曲琵琶鹦鹉语相和河亭晴望风转云头敛烟销水面开晴虹桥影出秋鴈橹声来郡静官初罢郷遥信未廻明朝是重九谁劝菊花盃留别微之干时乆与本心违悟道深知前事非犹痛劳形辞郡印那将趂伴着朝衣五千言里敎知足三百篇中劝式微少室云边伊水畔比君校老合先归自喜自喜天敎我少縁家徒行计两翩翩身兼妻子都三口鹤与琴书共一船僮仆减来无冗食资粮筭外有余钱携将贮作丘中费犹免饥寒得数年武丘寺路宴留别诸妓银泥裙映锦障泥画舸停桡马蔟蹄清管曲终鹦鹉语红旗影动䮂䮧嘶渐销醉色朱颜浅欲语离情翠黛低莫忘使君吟咏处女坟湖北虎丘西江上对酒二首酒助踈顽性琴资缓慢情有慵将送老无智可劳生忽忽忘机坐伥伥任运行家郷安处是那独在神亰又一首乆贮沧浪意初辞桎梏身昏昏常带酒黙黙不应人坐穏便箕踞眠多爱欠伸客来存礼数始着白纶巾望亭驿酬别周判官何事出长洲连宵饮不休醒应难作别欢渐少于愁灯火穿村市笙歌上驿楼何言五十里已不属苏州见小姪龟儿咏灯诗并腊娘制衣因寄行简已知腊子能裁服复报龟儿解咏灯巧妇才人常薄命莫敎男女苦多能酒筵上答张居士但要前尘减无妨外相同虽过酒肆上不离道塲中絃管声非实花钿色是空何人知此义唯有浄名翁鹦鹉陇西鹦鹉到江东养得经年觜渐红常恐思归先剪翅毎因餧食暂开笼人怜巧语情虽重鸟忆高飞意不同应似朱门歌舞妓深藏牢闭后房中听琵琶妓弹略略腕软拨头轻新敎略略成四絃千遍语一曲万重情法向师边得能从意上生莫欺江外手别是一家声写新诗寄微之偶题卷后写了吟看满巻愁浅红牋纸小银钩未容寄与微之去已𬒳人传到越州寳历二年八月三十日夜梦后作尘缨忽解诚堪喜世网重来未可知莫忘全呉馆中梦岭南泥雨歩行时与梦得同登栖灵塔半月悠悠在广陵何楼何塔不同登共怜䈥力犹堪在上到栖灵第九层梦苏州水阁寄冯侍御杨州驿里梦苏州梦到花桥水阁头觉后不知冯侍御此中昨夜共谁游喜罢郡五年两郡亦堪嗟偷出游山走看花自此光隂为已有从前日月属官家樽前免𬒳催迎使枕上休闻报坐衙睡到午时欢到夜回看官职是泥沙答次休上人姓白使君无丽句名休座主有新文禅心不合生分别莫爱余霞嫌碧云白氏文集巻第五十四白氏文集白氏长庆集卷第五十五白氏文集巻第五十五律诗凡一百首感悟妄縁题如上人壁自从为騃童直至作衰翁所好随年异为忙终日同弄沙成佛塔锵玉谒王宫彼此皆儿戏湏㬰即色空有营非了义无着是眞宗兼恐勤修道犹应在妄中思子台有感二首曾家机上闻投杼尹氏园中见掇蜂但以㤙情生隙罅何人不解作江充闇生魑魅蠧生虫何异谗生疑阻中但使武皇心似烛江充不敢作江充赋得边城角边角两三枝霜天陇上儿望郷相并立向月一时吹战马头皆举征人手尽垂鸣呜三奏罢城上展旌旗忆洛中所居忽忆东都宅春来事宛然雪销行径里水㤙情生隙罅何人不解作江充闇生魑魅蠧生虫何异谗生疑阻中但使武皇心似烛江充不敢作江充赋得边城角边角两三枝霜天陇上儿望郷相并立向月一时吹战马头皆举征人手尽垂鸣呜三奏罢城上展旌旗忆洛中所居忽忆东都宅春来事宛然雪销行径里水上卧房前猒緑栽黄竹嫌红种白莲醉敎鸎送酒闲遣鹤看船幸是林园主慙为食禄牵宦情薄似帋郷思急于弦岂合姑苏守归休更待年想归田园恋他朝市求何事想取丘园乐此身千首恶诗吟过日一壷好酒醉销春归郷年亦非全老罢郡家仍未苦贫快活不知如我者人间能有几多人琴茶兀兀寄形群动内陶陶任性一生间自抛官后春多醉不读书来老更闲琴里知闻唯渌水茶中故旧是蒙山穷通行止长相伴谁道吾今无往还赠楚州郭使君淮水东南第一州山围雉堞月当楼黄金印绶悬腰底白雪歌诗落笔头笑看儿童骑竹马醉携賔客上仙舟当家羙事堆身上何啻林宗与细侯和郭使君题枸𣏌山阳太守政严明吏静人安无犬惊不知灵药根成狗恠得时闻吠夜声初到洛下闲游汉庭重少身宜退洛下闲居迹可逃趂伴入朝应老丑寻春放醉尚麄豪诗携綵纸新装卷酒典绯花旧赐袍曾在东方千骑上至今躞蹀马头高醉赠刘二十八使君为我引杯添酒饮与君把筯击盘歌诗称国手徒为尔命压人头不奈何举眼风光长寂寞满朝官职独蹉跎亦知合𬒳才名折二十三年折太多太湖石烟翠三秋色波涛万古痕削成青玉片截断碧云根风气通巖穴苔文护洞门三峯具体小应是华山孙过敷水垂鞭欲渡罗敷水处分鸣驺且缓驱秦氏双蛾乆冥寞苏台五马尚踟蹰村童店女仰头笑今日使君眞是愚南院林院无情绪经春不一开杨花飞作穗榆荚落成堆壮志从中减流年逐后催秖应如过客病去老迎来闲咏步月怜清景眠松爱緑隂早年诗思苦晚歳道情深夜学禅多坐秋牵兴暂吟悠然两事外无处更留心初授祕监并赐金紫闲吟小酌偶写所懐紫袍新祕监白首旧书生鬓雪人间寿腰金世上荣子孙无可念产业不能营酒引眼前兴诗留身后名闲倾三数酌醉咏十余声便是羲皇代先从心太平新昌闲居招杨郎中兄弟纱巾角枕病眠翁忙少闲多谁与同但有双松当砌下更无一事到心中金章紫绶看如梦皂盖朱轮别似空暑月贫家何所有客来唯赠北䆫风祕省后厅槐花雨润新秋地桐叶风翻欲夜天尽日后厅无一事白头老监枕书眠松斋偶兴置心思虑外灭迹是非间约俸为生计随官换往还耳烦闻晓角眼醒见秋山頼此松檐下朝回半日闲和杨郎中贺杨仆射致仕后杨侍郎门生合宴席上作业重关西继大名恩深阙下遂高情祥鳣降伴趋庭鲤贺鷰飞和出谷莺范蠡舟中无子弟踈家席上欠门生可怜玉树连桃李从古无如此㑹荣松下琴赠客松寂风初定琴清夜欲阑偶因群动息试拨一声看寡鹤当徽怨秋泉应指寒慙君此倾听本不为君弹秋斋晨起秋斋冷萧条称病容清风两䆫竹白露一庭松阮借谋身拙嵆康向事慵生涯别有处浩气在心胷涂山寺独游野径行无伴僧房宿有期涂山来去熟唯是马蹄知登观音台望城百千家似围碁局十二街如种菜畦遥认微微入朝火一条星宿五门西登灵应台北望临高始见人寰小对远方知色界空回首却归朝市去一稊米落太仓中酬裴相公题兴化小池见招长句爲爱小塘招㪚客不嫌老监与新诗山公倒载无妨学范蠡扁舟未要追蓬断偶飘桃李径鸥惊误拂鳯凰池敢辞课拙詶高韵一勺争禁万顷陂闲行五十年来思虑熟忙人应未胜闲人林园傲逸眞成贵衣食单踈不是贫专掌图书无过地遍寻山水自由身傥年七十犹强健尚得闲行十五春闲出兀兀出门何处去新昌街晚树隂斜马蹄知意縁行熟不向杨家即庾家与僧智如夜话懒钝尤知命幽栖渐得朋闭门无谒客静室有禅僧炉向初冬火笼停半夜灯忧劳縁智巧自喜百无能忆庐山旧隐及洛下新居形骸僶俛班行内骨肉勾留俸禄中无奈攀縁随手长亦知恩爱到头空草堂乆闭庐山下竹院新抛洛水东自是未能归去得世间谁要白头翁晚寒急景流如箭凄风利似刀暝催鸡翅歛寒束树枝髙缩水浓和酒加緜厚絮袍可怜冬计毕煖卧醉陶陶偶眠放盃书案上枕臂火炉前老爱寻思事慵多取次眠妻敎卸乌㡌婢与展青氊便是屏风㨾何劳画古贤华城西北雉堞最高崔相公首创楼台钱左丞继种花果合为胜境题在雅篇歳暮独游怅然成咏高居称君子潇洒四无邻丞相栋梁乆使君桃李新凝情看丽句驻歩想清尘况是寒天客楼空无主人奉使涂中戏赠张常侍早风吹土满长衢驲骑星轺尽疾驱共笑篮舁亦称使日驰一驿向东都有小白马乗驭多时奉使东行至稠桑驿溘然而毙足可惊伤不能忘情题二十韵能骤复能驰翩翩白马儿毛寒一团雪鬃薄万条丝皂盖春行日骊驹晓从时双旌前独步五马内偏骑芳草承蹄叶垂杨拂顶枝跨将迎好客惜不换妖姬慢鞚游萧寺闲驱醉习池睡来乗作梦兴发倚成诗鞭为驯难下鞍縁穏不离北归还共到东使亦相随赭白何曽变玄黄岂得知嘶风声觉急踏雪恠行迟昨夜犹蒭秣今朝尚絷维卧槽应不起頋主遂长辞尘灭骎骎迹霜留皎皎姿度闗形未改过隙影难追念倍燕求骏情深项别骓银收钩臆带金卸络头羇何处埋奇骨谁家觅弊帷稠桑驿门外吟罢涕双垂题喷玉泉泉喷声如玉潭澄色似空练垂清障上珠写緑盆中熘滴三秋雨寒生六月风何时此巖下来作濯缨翁酬皇甫賔客闲官兼慢使着处易停轮况欲逢新歳仍将见故人冒寒寻到洛待暖始归秦亦拟同携手城东略看春种白莲呉中白藕洛中栽莫恋江南花懒开万里携归尔知否红蕉朱槿不将来答苏庻子偶作关东使重陪洛下游病来从断酒老去可禁愁欵曲偏青眼蹉跎各白头蓬山闲气味依约似龙楼答尉迟少监水阁重宴人情依旧歳华新今日重招往日賔鸡黍重廻千里驾林园暗换四年春水轩平写琉璃镜草岸斜铺翡翠茵闻道经营费心力忍敎成后属他人和刘郎中伤鄂姬不独君嗟我亦嗟西风北雪杀南花不知月夜魂归处鹦鹉洲头第几家赠东邻王十三携手池边月开襟竹下风驱愁知酒力破睡见茶功居处东西接年颜老少同能来爲伴否伊上作渔翁早春同刘郎中寄宣武令狐相公梁园不到一年强遥想清吟对緑觞更有何人能饮酌新添几巻好篇章马头拂柳时回辔豹尾穿花暂亚枪谁引相公开口笑不逢白监与刘郎寄太原李相公闻道北都今一变政和军乐万人安绮罗二八围宾榻组练三千夹将坛蝉鬓应夸丞相少貂裘不觉太原寒世间大有虚荣贵百歳无君一日欢雪中寄令狐相公兼呈梦得兎园春雪梁王㑹想对金罍咏玉尘今日相如身在此不知客右坐何人出使在途所骑马死改乗肩轝将归长安偶咏旅懐寄太原李相公驿路﨑岖泥雪寒欲登篮轝一长叹风光不见桃花骑尘土空留杏叶鞍䘮乗独归殊不易脱骖相赠岂为难并州好马应无数不怕旌旄试觅看有双鹤留在洛中忽见刘郎中依然鸣顾刘因爲鹤叹二篇寄予予以二絶句答之辞郷逺隔华亭水逐我来栖缑岭云慙愧稻粱长不饱未曽廻眼向鸡群荒草院中池水畔衘恩不去又经春见君惊喜双廻顾应爲吟声似主人宿窦使君㽵水亭使君何在在江东池柳初黄杏欲红有兴即来闲便宿不知谁是主人翁龙门下作龙门涧下濯尘缨拟作闲人过此生䈥力不将诸处用登山临水咏诗行姚侍御见过戏赠晚起春寒慵裹头客来池上偶同游东台御史多提举莫按金章系布裘履道春居微雨洒园林新晴好一寻仾风洗池面斜日拆花心暝助岚隂重春添水色深不如陶省事犹抱有絃琴题洛中宅水木谁家宅门高占地寛悬鱼挂青甃行马护朱栏春榭笼烟煖秋庭鏁月寒松胶粘琥珀筠粉扑琅玕试问池台主多为将相官终身不曽到唯展宅图看寄殷恊律五歳优游同过日一朝消㪚似浮云琴诗酒伴皆抛我雪月花时最忆君几度听鸡歌白日亦曾骑马咏红裙呉娘暮雨萧萧曲自别江南更不闻洛下诸客就宅相送偶题西亭几榻临池坐轩车冐雪过交亲致盃酒僮仆解笙歌流歳行将晚浮荣得几多林泉应问我不住意如何答林泉好住旧林泉廻头一怅然渐知吾潦倒深愧尔留连欲作栖云计须营种黍钱更容求一郡不得亦归田将发洛中枉令狐相公手札兼辱二篇宠行以长句答之尺素忽惊来梓泽双金不惜送蓬山八行落泊飞云雨五字鎗摐动珮环玉韵乍听堪醒酒银钩细读当披颜收藏便作终身寳何啻三年懐袖间临都驿答梦得六言二首杨子津头月下临都驿里灯前昨日老于前日去年春似今年谢守归为祕监冯公老作郎官前事不湏问着新诗且更吟看喜钱左丞再除华州以诗伸贺左辖辍中台门东委上才襜经宿到綘帐及春开民望恳难夺天心慈易廻那知不隔歳重借宼恂来和钱华州题少华清光絶句高情雅韵三峯守主领清光管白云自笑亦曾爲刺史苏州肥腻不如君送陜府王大夫金马门前回劒珮铁牛城下拥旌旗他时万一爲交代留取甘棠三两枝代迎春花招刘郎中幸与松筠相近栽不随桃李一时开杏园岂敢妨君去未有花时且看来翫迎春花赠杨郎中金英翠萼带春寒黄色花中有几般凭君与向游人道莫作蔓菁花眼看闲出身外无羁束心中少是非𬒳花留便住逢酒醉方归人事行时少官曹入日稀春寒游正好穏马薄緜衣痤中赠卢判官把酒承花花落频花香酒味相和春莫言不是江南㑹虚白亭中旧主人曲江有感曲江西岸又春风万树花前一老翁遇酒逢花还且醉若论惆怅事何穷杏园花下赠刘郎中恠君把酒偏惆怅曽是贞元花下人自别花来多少事东风二十四廻春花前有感兼呈崔相公刘郎中落花如雪鬓如霜醉把花看益自伤少日为名多检束长年无兴可顚狂四时轮转春常少百刻支分夜苦长何事同生壬子歳老于崔相及刘郎微之就拜尚书居易续除刑部因书贺意兼咏离懐我为宪部入南宫君作尚书鎭浙东老去一时成白首别来七度换春风簪缨假合虚名在䈥力销磨实事空远地官高亲故少些些谈笑与谁同和裴相公水傍絶句行寻春水坐看山早岀中书晚未还爲报野僧巖客道偷闲气味胜长闲喜与韦左丞同入南省因叙旧以赠之早年同遇陶钧主利钝精麤共在镕金劒淬来长透匣铅刀磨尽不成锋差肩北省慙非据接武南宫幸再容跛鼈虽迟骐骥疾何妨中路亦相逢伊州老去将何㪚老愁新敎小玉唱伊州亦应不得多年听未敎成时已白头早朝皷动出新昌鸡鸣赴建章翩翩穏鞍马楚楚健衣裳宫漏传残夜城隂送早凉月堤槐露气风烛桦烟香双阙龙相对千官鴈一行汉庭方尚少慙叹鬓如霜答裴相公乞鹤警露声音好冲天相貌殊终宜向辽廓不称在泥涂白首劳爲伴朱门幸见唿不知踈野性解爱凤池无晚从省归朝回北阙值清晨晚出南宫送暮春入去丞郎非㪚秩归来诗酒是闲人犹思泉石多成梦尚叹簪裾未离身终是不如山下去心头眼底两无尘北䆫闲坐虚䆫两丛竹静室一炉香门外红尘合城中白日忙无烦寻道士不要学仙方自有延年术心闲歳月长酬严给事嬴女偷乗凤去时洞中潜歇弄琼枝不縁啼鸟春饶舌青璅仙郎可得知亰路西来为看秦山雪东去縁寻洛苑春来去腾腾两京路闲行除我更无人华州西毎逢人静慵多歇不计程行困即眠上得篮轝未能去春风敷水店门前从陕至东亰从陜至东亰山仾路渐平风光四百里车马十三程花共垂鞭看盃多并辔倾笙歌与谈笑随分自将行送春银花凿落从君劝金屑琵琶为我弹不独送春兼送老更甞一酌更听看宿杜曲花下覔得花千树携来酒一壷懒归兼拟宿未醉岂劳扶但惜春将晚宁愁日渐晡篮轝爲卧舎漆盝是行厨斑竹盛茶柜红泥罨飰炉眼前无所阙身外更何湏小面琵琶婢苍头觱篥奴从君饱富贵曽作此游无逢旧乆别偶相逢俱疑是梦中即今欢乐事放盏又成空绣妇叹连枝花㨾绣罗襦夲拟新年饷小姑自觉逢春饶怅望谁能毎日趂功夫针头不解愁眉结线缕难穿泪脸珠虽凭绣牀都不语同牀绣伴得知无春词仾花树映小粧楼春入眉心两点愁斜倚栏杆问鹦鹉思量何事不廻头恨词翠黛眉仾敛红珠泪暗销从来恨人意不省似今朝山石榴花十二韵晔晔复煌煌花中无比方艳夭宜小院条短称仾廊本是山头物今为砌下芳千丛相向背万朶互仾昂照灼连朱槛玲珑映粉墙风来添意态日出助晶光渐绽燕脂蕚犹含琴轸房离披乱剪綵班駮未匀粧綘熖灯千炷红裙妓一行此时逢国色何处覔天香恐合栽金阙思将献玉皇好差青鸟使封作百花王送敏中归豳宁幕六十衰翁儿女悲傍人应笑尔应知弟兄垂老相逢日杯酒临欢欲㪚时前路加飡湏努力今宵尽醉莫推辞司徒知我难为别直过秋归未讶迟宴㪚小宴追凉㪚平桥歩月回笙歌归院落灯火下楼台残暑蝉催尽新秋鴈带来将何迎睡兴临卧举残盃人定人定月胧明香销枕簟清翠屏遮烛影红袖下帘声坐乆吟方罢眠初梦未成谁家敎鹦鹉故故语相惊池上袅袅凉风动凄凄寒露零兰衰花始白荷破叶犹青独立栖沙鹤双飞照水萤若为寥落境仍值酒初醒池䆫池晩莲芳谢䆫秋竹意深更无人作伴唯对一张琴花酒香醅浅酌浮如蚁云鬓新梳薄似蝉为报洛城花酒道莫辞送老二三年题崔常侍济源庄谷口谁家住云扃鏁竹泉主人何处去萝薜换貂蝉籍在金闺内班排玉扆前诚知忆山水归得是何年认春戏呈冯少尹李郎中陈主簿认得春风先到处西园南面水东头柳初变后条犹重花未开前叶已稠暗助醉欢寻緑酒濳添睡兴着红楼知君未别阳和意直待春深始拟游春风春风先发苑中梅樱杏桃梨次第开荠花榆荚深村里亦道春风爲我来魏堤有懐魏王堤下水声似使君滩惆怅回头听踟蹰立马看荡风波眼急翻雪浪心寒忆得瞿唐事重吟行路难柘枝词柳暗长廊合花深小院开苍头铺锦褥晧腕捧银盃绣㡌珠稠缀香衫袖窄裁将军拄毬杖看按柘枝来代梦得吟后来变化三分贵同辈凋零太半无世上争先从尽汝人间闘在不如吾竿头已到应难乆局势虽迟未必输不见山苗与林叶迎春先緑亦先枯寄答周恊律故人叙旧寄新篇惆怅江南到眼前暗想楼台万余里不闻歌吹一周年桥头谁更看新月池畔犹应泊旧船最忆后亭杯酒㪚红屏风掩緑䆫眠白氏文集卷第五十五白氏文集白氏长庆集卷第五十六白氏文集巻第五十六律诗五言七言凡一百首太和戊申歳大有年诏赐百寮出城观稼谨书盛事以俟采诗清晨承诏命丰歳閲田闾膏雨抽苖足凉风吐穗初早禾黄错落晚稻緑扶疎好入诗家咏宜令史馆书散为万姓食堆作九年储莫道如云稼今秋云不如赠悼懐太子挽歌辞二首竹马书薨歳铜龙表葬时永言窀穸事全用少阳仪夀夭由天命哀荣出圣慈恭闻褒赠诏轸念在与夷又一首剪叶藩封早承华册命尊笙歌辞洛苑风雪蔽梁园卤簿凌霜宿铭旌向月翻宫寮不逮事哭送出都门雨中招张司业宿过夏衣香润迎秋簟色鲜斜支花石枕卧咏蘂珠篇泥泞非游日隂沉好睡天能来同宿否听雨对牀眠和集贤刘学士早朝作吟君昨日早朝诗金御炉前唤仗时烟吐白龙头宛转扇开青雉尾参差暂留春殿多称屈合入纶闱即可知从此摩霄去非晚鬓间未有一茎丝送陜州王司马建赴任陜州司马去何如养静资贫两有余公事闲忙同少尹料钱多少敌尚书秪擕美酒为行伴唯作新诗趂下车自有铁牛无咏者料君投刃必应虚对琴待月竹院新晴夜松䆫未卧时共琴为老伴与月有秋期玉轸临风久金波出雾迟幽音待清景唯是我心知杨家南亭小亭门向月斜开满地凉风满地苔此院好弹秋思处终须一夜抱琴来早寒黄叶聚墙角青苔围柱根被经霜后薄镜遇雨来昏半巻寒檐幕斜开暖合门迎冬兼送老秪仰酒盈樽斋月静居病来心静一无思老去身闲百不为忽忽眼尘犹爱睡些些口业尚夸诗荤腥毎断斋居月香火常亲宴坐时万虑消停百神泰唯应寂寞杀三尸宿裴相公兴化池亭林亭一出宿风尘忘却平津是要津松阁晴看山色近石渠秋放水声新孙弘阁閙无闲客傅説舟忙不借人何似抡村济川外别开池馆待交亲和刘郎中望终南山秋雪遍览古今集都无秋雪诗阳春先唱后隂岭未消时草讶霜凝重松疑鹤散迟清光莫独占亦对白云司广府胡尚书频寄诗因答絶句尚书清白临南海虽饮贪泉心不回唯向诗中得珠玉时时寄到帝乡来送鹤与裴相临别赠诗司空爱尔尔须知不信听吟送鹤诗羽翮势髙宁惜别稻粱恩厚莫愁饥夜栖少共鸡争树晓浴先饶凤占池穏上青云勿回顾的应胜在白家时令狐相公拜尚书后有喜从镇归朝之作刘郎中先和因以继之车骑从新梁苑廻履声珮响入中台凤池望在终重去龙节功成且纳来金勒最宜乘雪出玉觞何必待花开尚书首唱郎中和不计官资秖计才送河南尹冯学士赴任石渠金谷中间路轩骑翩翩十日程清洛饮氷添苦节碧嵩看雪助髙情谩夸河北操旄钺莫羡江西拥斾旌何似府寮京令外别教三十六峯迎读鄂公传髙卧深居不见人功名斗薮似灰尘唯留一部清商乐月下风前伴老身赋得乌夜啼城上归时晚庭前宿处危月明无叶树霜滑有风枝啼澁饥喉咽飞仾冻翅垂画堂鹦鹉鸟泠暖不相知镜换盃欲将珠匣青铜镜换取金樽白玉巵镜里老来无避处樽前愁至有消时茶能散闷为功浅萱纵忘忧得力迟不是杜康神用速才分一盏便开眉冬夜闻虫虫声冬思苦于秋不解愁人闻亦愁我是老翁闻不畏少年莫听白君头双鹦鹉緑衣整顿双栖起红觜分明对语时始觉琵琶絃莽卤方知吉了舌参差郑牛识字吾常叹丁鹤能歌尔亦知若称白家鹦鹉鸟笼中兼合解吟诗赠朱道士仪容白晳上仙郎方寸清虚内道塲两翼化生因服药三尸饿死为休粮醮坛北向宵占斗寝室东开早纳阳尽日䆫间更无事唯烧一炷降真香昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢诗家律手在成都权与寻常将相殊剪截五言兼用钺陶钧六义别开炉惊人巻轴须知有随事文章不道无篇数虽同光价异十鱼目换十骊珠和令狐相公新于郡内栽竹百竿拆壁开轩旦夕对玩偶题七言五韵梁园脩竹旧传名久废年深竹不生千亩荒凉寻未得百竿青翠种新成墻开乍见重添兴䆫静时闻别有情烟叶䝉笼侵夜色风枝萧䬃欲秋声更登楼望尤堪重千万人家无一茎重答汝州李六使君见和忆吴中旧游五首为忆娃宫与虎丘翫君新作不能休蜀牋写出篇篇好吴调吟时句句愁洛下林园终共住江南风月㑹重游由来事过多堪惜何况苏州胜汝州见殷尧藩侍御忆江南诗三十首诗中多叙苏杭余尝典二郡因继和之江南名郡数苏杭冩在殷家三十章君是旅人犹苦忆我为刺史更难忘境牵吟咏真诗国兴入笙歌好醉乡为念旧游终一去扁舟直拟到沧浪闻新蝉赠刘二十八蝉发一声时槐花带两枝秪应催我老兼遣报君知白髪生头速青云入手迟无过一盃酒相劝数开眉赠王山人玉芝观里王居士服气飡霞善养身夜后不闻龟喘息秋来唯长鹤精神容颜尽恠长如故名姓多疑不是真贵重荣华轻夀命知君闷见世间人和刘郎中学士题集贤阁朱阁青山髙庳齐与君才子作诗题傍闻大内笙歌近下视诸司屋舍仾万巻图书天禄上一条风景月华西欲知丞相优贤意百步新廊不踏泥观幻有起皆因灭无睽不暂同从欢终作慼转苦又成空次第花生眼须㬰烛过风更无寻覔处鸟迹印空中病假中庞少尹携鱼酒相过宦情牢落年将暮病假聫緜日渐深被老相催虽白首与春无分未甘心闲停茶椀从容语醉把花枝取次吟劳动故人龎阁老提鱼携酒逺相寻听田顺儿歌戞玉敲氷声未停嫌云不遏入青冥争得黄金满衫袖一时抛与断年听听曹刚琵琶兼示重莲拨拨絃絃意不同胡啼畨语两玲珑谁能截得曹刚手挿向重莲衣袖中酬令狐相公春日寻花见寄六韵病卧帝王州花时不得游老应随日至春肯爲人留粉壊杏将谢火繁桃尚稠白飘僧院地红落酒家楼空里雪相似晚来风不休吟君怅望句如到曲江头和刘郎中曲江春望见示芳景多游客衰翁独在家肺伤妨饮酒眼痛忌看花寺路随江曲宫墙夹树斜羡君犹壮健不枉度年华送东都留守令狐尚书赴任翠华黄屋未东廵碧洛青嵩付大臣地称髙情多水竹山宜闲望少风尘龙门即拟为游客金谷先凭作主人歌酒家家花处处莫空管领上阳春自题新昌居止因招杨郎中小饮地偏坊逺巷仍斜最近东头是白家宿雨长齐邻舍栁晴光照出夹城花春风小榼三升酒寒食深炉一椀茶能到南园同醉否笙歌随分有些些南园试小乐小园班駮花初发新乐铮摐教欲成红蕚紫房皆手植苍头碧玉尽家生髙调管色吹银字慢拽歌词唱渭城不饮一盃听一曲将何安慰老心情和㣲之春日投简阳明洞天五十韵青阳行已半白日坐将徂越国强仍大稽城髙且孤利饶盐煑海名胜水澄湖牛斗天垂象台明地展图瓌竒填市井佳丽溢闉阇勾践遗风覇西施旧俗姝船头龙夭矫桥脚兽睢盱乡味珍彭越时鲜贵鹧鸪语言诸夏异衣服一方殊捣练蛾眉婢鸣桹娃角奴江清敌伊洛山翠胜荆巫华表双栖鹤聫墻㡬㸃乌烟波分渡口云树接城隅涧逺松如画洲平水似铺緑秧科早稻紫笋折新芦暖踏泥中藕香寻石上蒲雨来萌尽达雷后蛰全苏栁眼黄丝颣花房綘蜡珠林风新竹折野烧老桑枯帯亸长枝蕙钱穿短贯榆暄和生野菜卑湿长街芜女浣纱相伴儿烹鲤一唿山魈啼稚子林狖挂山都产业论蚕蚁孳生计鸭鶵泉巖雪飘洒苔壁锦漫煳堰限舟航路堤通车马途耶溪岸回合禹庙径盘纡洞穴何因凿星槎谁与刳石凹仙药臼峯峭佛香炉去为投金简来因挈玉壶贵仍招客雨来萌尽达雷后蛰全苏栁眼黄丝颣花房綘蜡珠林风新竹折野烧老桑枯帯亸长枝蕙钱穿短贯榆暄和生野菜卑湿长街芜女浣纱相伴儿烹鲤一唿山魈啼稚子林狖挂山都产业论蚕蚁孳生计鸭鶵泉巖雪飘洒苔壁锦漫煳堰限舟航路堤通车马途耶溪岸回合禹庙径盘纡洞穴何因凿星槎谁与刳石凹仙药臼峯峭佛香炉去为投金简来因挈玉壶贵仍招客宿健未要人扶闻望贤丞相仪形美丈夫前驱驻旌斾偏坐列笙竽刺史旟翻隼尚书履曵凫学禅超后有观妙造虚无髻里传僧寳环中得道枢登楼诗八咏置砚赋三都捧拥罗将绮趋跄紫与朱庙谋藏稷卨兵略贮孙吴令下三军整风髙四海趋千家得慈母六郡事严姑重士过三哺轻才抵一铢送觥歌宛转嘲妓笑卢胡佐饮时炮鼈蠲酲数鲙鲈醉乡虽咫尺乐事亦须㬰若不中贤圣何由外智愚伊予一生志我尔百年躯江上三千里城中十二衢出多无伴侣归只对妻孥白首青山约抽身去得无酬郑侍御多雨春空过诗三十韵南雨来多滞东风动即狂月行离毕急龙走召云忙鬼转雷车响蛇腾电策光浸滛天似漏沮洳地成疮惨澹隂烟白空蒙宿雾黄闇遮千里目闷结九廻肠寂寞羁臣馆深沉思妇房镜昬鸾灭影衣润麝消香兰湿难纫珮花凋易落粧沾黄鸎翅重滋緑草心长紫陌皆泥泞黄汚共淼茫恐霖成恠沴望霁剧祯祥楚栁腰肢亸湘筠涕泪滂书昏疑是夜隂盛胜于阳居士巾皆垫行人盖尽张跳蛙还屡出移蚁欲深藏端坐交游废闲行去步妨愁生垂白叟恼杀踏青娘变海伤须虑为鱼慎勿忘此时方共惧何处可相将已望东溟祷仍封北户穰却思逢旱魃谁喜见商羊预怕为蚕病先忧作麦霜惠应施浃洽政岂假揄扬祀典脩咸秩农书振满牀丹诚期恳苦白日㑹昭彰赈廪赒饥户苫城备壊墻且当营歳事宁暇惜年芳徳胜令灾弭人安在吏良尚书心若此不枉系金章和春深二十首何处春深好春深富贵家马为中路鸟妓作后庭花罗绮驱论队金银用断车眼前何所苦唯苦日西斜又一首何处春深好春深贫贱家荒凉三迳草冷落四邻花奴困归佣力妻愁出赁车途穷平路险举足剧褒斜又一首何处春深好春深执政家凤池添砚水鸡树落衣花诏借当衢宅恩容上殿车延英开对久门与日西斜又一首何处春深好春深方镇家通犀排带胯瑞鹤勘袍花飞絮冲毬马垂杨拂妓车戎装拜春殿左握寳刀斜又一首何处春深好春深刺史家隂繁棠布叶岐秀麦分花五匹鸣珂马双轮画㦸车和风引行乐烨烨隼旟斜又一首何处春深好春深学士家凤书裁五色马鬛剪三花蜡炬开明火银台赐物车相逢不敢揖彼此帽仾斜又一首何处春深好春深女学家惯看温室树饱识浴堂花御印提随仗香牋把下车宋家宫様髻一片緑云斜又一首何处春深好春深御史家絮萦騘马尾蝶绕绣衣花破柱行持斧埋轮立驻车入班遥认得鱼贯一行斜又一首何处春深好春深迁客家一杯寒食酒万里故园花炎瘴蒸如火光隂走似车为忧鵩鸟至秪恐日光斜又一首何处春深好春深经业家唯求太常第不管曲江花折桂名慙郄収萤志慕车官塲泥铺处最怕寸隂斜又一首何处春深好春深隠士家野衣裁薜叶山饭晒松花兰索纫幽珮蒲轮驻软车林间箕踞坐白眼向人斜又一首何处春深好春深渔父家松湾随棹月桃浦落船花投饵移轻擑牵纶转小车萧萧芦叶里风起钓丝斜又一首何处春深好春深潮户家涛翻三月雪浪喷四时花曵练驰千马惊雷走万车余波落何处江转富阳斜又一首何处春深好春深痛饮家十分盃里物五色眼前花餔歠眠糟瓮流涎见麴车中山一沉醉千度日西斜又一首何处春深好春深上已家兰亭席上酒曲洛岸邉花㺯水游童棹湔裾小妇车齐桡争渡处一匹锦标斜又一首何处春深好春深寒食家玲珑镂鸡子宛转綵毬花碧草追游骑红尘拜扫车秋千细腰女揺曵逐风斜又一首何处春深好春深博奕家一先争破眼六聚鬭成花鼓应投壶马兵冲象戏车弹碁局上事最妙是长斜又一首何处春深好春深嫁女家紫排襦上雉黄贴鬓邉花转烛初移障鸣环欲上车青衣传氊褥锦绣一条斜又一首何处春深好春深娶妇家两行笼里烛一对扇间花賔拜登华席亲迎障幰车催粧诗未了星斗渐倾斜又一首何处春深好春深妓女家眉欺杨栁叶裙妬石榴花兰麝熏行被金铜钉坐车杨州苏小小人道最夭斜咏家醖十韵独醒从古笑灵均长醉如今斆伯伦旧法依俙传自杜新方要妙得于陈井泉王相资重九麴蘗精灵用上寅酿糯岂劳吹范黍撇篘何假漉陶巾常嫌竹叶犹凡浊始觉榴花不正真瓮掲闻时香酷烈缾封贮后味甘辛捧疑明水从空化饮似阳和满腹春色洞玉壶无表里光揺金盏有精神能销忙事成闲事转得忧人作乐人应是世间贤圣物与君还往拟终身池鹤二首髙竹笼前无伴侣乱鸡羣里有风标低头乍恐丹砂落晒翅常疑白雪销转觉鸬鹚毛色下苦嫌鹦鹉语声娇临风一唳思何事怅望青田云水遥池中此鹤鹤中稀恐是辽东老令威帯雪松枝翘膝胫放花菱片缀毛衣仾徊且向笼间宿奋迅终须天外飞若问故巢知处在主人相恋未能归对酒五首巧拙贤愚相是非何如一醉尽忘机君知天地中寛窄鵰鹗鸾凰各自飞蜗牛角上争何事石火光中寄此身随富随贫且欢乐不开口笑是痴人丹砂见火去无迹白髪诋人来不休頼有酒仙相煖热松乔醉即到前头百歳无多时壮健一春能㡬日晴明相逢且莫推辞醉听昌阳闗第四声昨日仾眉问疾来今朝収泪弔人回眼前流例君看取且遣琵琶送一杯僧院花欲悟色空为佛事故栽芳树在僧家细看便是华严偈方便风开智慧花老戒我有白头戒闻于韩侍郎老多忧活计病更恋班行䦆铄夸身健周遮説话长不知吾免否两鬓已成霜洛桥寒食日作十韵上苑风烟好中桥道路平蹴毬尘不起泼火雨新晴宿醉头仍重晨游眼乍明老慵虽省事春诱尚多情遇客踟蹰立寻花取次行连钱嚼金勒凿落写银罂府醖常教送官娃喜要迎舞腰那及栁歌舌不如鸎乡国真堪恋光隂可合轻三年过寒食尽在洛阳城快活可惜鸎啼落花处一壶浊酒送残春可怜月好风凉夜一部清商伴老身饱食安眠消日月闲谈泠笑接交亲谁知将相王侯外别有优游快活人送令狐相公赴大原六纛双旌万铁衣并汾旧路满光辉青衫书记何年去红斾将军昨日归诗作马蹄随笔走猎酣鹰翅伴觥飞北都莫作多时计再为苍生入紫㣲不出檐前新叶覆残花席上余盃对早茶好是老郎销日处谁能骑马傍人家惜落花夜来风雨急无复旧花林枝上三分落园中一寸深日斜啼鸟思春尽老人心莫恠添杯饮情多酒不禁老病昼听笙歌夜醉眠若非月下即花前如今老病须知分不负春来二十年忆晦叔游山弄水携诗巻看月寻花把酒盃六事尽思君作伴几时归到洛阳来送徐州髙仆射赴镇大红斾引碧幢旌新拜将军指㸃行战将易求何足贵书生难得始堪荣离筵歌舞花丛散候骑刀枪雪队迎应笑蹉跎白头尹风尘唯管洛阳城琴酒耳根得所琴初畅心地忘机酒半酣若使启期兼解醉应言四乐不言三听幽兰琴中古曲是幽兰为我慇懃更㺯看欲得身心俱静好自弹不及听人弹六年秋重题白莲素房含露玉冠鲜绀叶揺风钿扇圆本是吴州供进藕今为伊水寄生莲移根到此三千里结子经今六七年不独池中花故旧兼乘旧日採花船元相公挽歌词三首铭旌官重威仪盛骑吹声繁卤簿长后魏帝孙唐宰相六年七月葬咸阳墓门已闭笳箫去唯有夫人哭不休苍苍露草咸阳壠此是千秋第一秋送葬万人皆惨澹反虞驷马亦悲鸣琴书劒珮谁収拾三歳遗孤新学行卧听法曲霓裳金磬玉笙和已久牙牀角枕睡常迟朦胧闲梦初成后宛转柔声入破时乐可理心应不谬酒能陶性信无疑起尝残酌听余曲斜背银釭半下帷结之欢爱今何在悲啼亦是空同为一夜梦共过十年中五凤楼晚望六年八月十日作晴阳晚照湿烟销五凤楼髙天泬寥野緑全经朝雨洗林红半被暮云烧龙门翠黛眉相对伊水黄金线一条自入秋来风景好就中最好是今朝寄刘苏州去年八月哭㣲之今年八月哭敦诗何堪老泪交流日多是秋风揺落时泣罢㡬回深自念情来一倍苦相思同年同病同心事除却苏州更是谁送客病上篮舆相送来衰容秋思两悠哉凉风袅袅吹槐子却请行人劝一盃秋思夕照红于烧晴空碧胜蓝兽形云不一弓势月初三鴈思来天北砧愁满水南萧条愁气味未老已深谙酬梦得秋夕不寐见寄碧簟綘纱帐夜凉风景清病闻和药气渇听碾茶声露竹偷灯影烟松䕶月明何言千里隔秋思一时生题周家歌者清紧如敲玉深圆似转簧一声肠一断能有㡬多肠忆梦得齿髪各蹉跎踈慵与病和爱花心在否见酒兴如何年长风情少官髙俗虑多㡬时红烛下闻唱竹枝歌赠同座春黛双蛾嫰秋蓬两鬓侵谋欢身太晚恨老意弥深薄解灯前舞尤能醉后吟花丛便不入犹自味甘心失婢宅院小墻庳坊门帖牓迟旧恩慙自薄前事悔难追笼鸟无常主风花不恋枝今宵在何处唯有月明知夜招晦叔庭草留霜池结氷黄昏钟絶冻云凝碧氊帐上正飘雪红火炉前初炷灯髙调秦筝一两㺯小花蛮榼二三升为君更奏湘灵曲夜就侬来能不能戏答皇甫监寒宵劝酒君须饮君是孤眠七十身莫道非人身不煖十分一盏煖于人和杨师臯伤小姬英英自从娇騃一相依共见杨花七度飞玳瑁牀空収枕席琵琶絃断倚屏帏人间有梦何曾入泉下无家岂是归坟上少啼留取泪明年寒食更沾衣池邉即事毡帐胡琴出塞曲兰塘越棹㺯潮声何言此处同风月蓟北江南万里情闻乐感邻老去亲朋零落尽秋来絃管感伤多尚书宅畔悲邻笛廷尉门前叹雀罗緑绮䆫空分妓女綘纱帐掩罢笙歌欢娱未足身先去争奈书生薄命何白氏文集巻第五十六白氏文集白氏长庆集卷第五十七白氏文集巻第五十七律诗五言七言凡九十首戊申歳暮咏懐三首穷冬月末两三日半百年过六七时龙尾趂朝无气力牛头叅道有心期荣华外物终须悟老病傍人岂得知犹被妻儿教进退莫求致仕且分司唯生一女才十二秪欠三年未六旬婚嫁累轻何怕老饥寒心惯不忧贫紫泥丹笔皆经手赤绂金章尽到身更拟踟蹰覔何事不归嵩洛作闲人七年囚闭作笼禽但愿开笼便入林幸得展张今日翅不能辜负昔时心人间祸福愚难料世上风波老不禁万一差池似前事又应追悔不抽簪赠梦得心中万事不思量坐倚屏风卧向阳渐觉咏诗犹老丑岂宜慿酒更麄狂头垂白髪我思退脚蹋青云君欲忙秪有今春相伴在花前䞉醉两三塲想东游五十韵并序大和三年春予病免官后忆游浙右数郡兼思到越一访㣲之故两浙之间一物以上想皆在目吟且成篇不能自休盈五百字亦犹孙兴公想天台山而赋之也海内时无事江南歳有秋生民皆乐业地主尽贤侯郊静销戎马城髙逼斗牛平河七百里沃壤二三州坐有湖山趣行无风浪忧食宁妨解缆寝不废乘流泉石谙天竺烟霞识虎丘余芳认兰泽遗咏思苹洲菡萏红涂粉菰蒲緑泼油鳞差渔户舍绮错稻田沟紫洞藏仙窟玄泉贮恠湫精神昂老鹤姿彩媚潜蚪静阅天工妙闲窥物状幽投竿出比目掷果下猕猴味苦莲心小浆甜蔗节稠橘苞从自结藕孔是谁锼逐日移潮信随风变棹讴逓夫交烈火候吏次鸣驺梵塔形疑踊阊门势欲浮客迎携酒榼僧待置茶瓯小宴闲谈笑初筵雅献酬稍催朱蜡炬徐动碧牙筹圆盏飞莲子长裾曵石榴柘枝随画鼓调笑从香毬幕飏云飘槛帘褰月露钩舞繁红袖凝歌切翠眉愁絃管宁容歇盃盘未许収良辰宜酩酊卒歳好优游鲙缕鲜仍细莼丝滑且柔饱飡为日计穏睡是身谋名愧空虗得官知止足休自嫌犹屑屑衆笑大悠悠物表踈形役人寰足悔尤蛾须逺灯烛兎勿近罝罘幻世春来梦浮生水上沤百忧中莫入一醉外何求未死痴王湛无儿老邓攸蜀琴安膝上周易在牀头去去无程客行行不系舟劳君频问讯劝我少淹留云雨多分散闗山苦阻脩一吟江月别七见日星周珠玉传新什鹓鸾念故俦悬旌心宛转束楚意绸缪驿舫粧青雀官槽䬴紫骝镜湖期逺汎禹穴约冥捜预扫题诗壁先开望海楼饮思亲履舄宿忆并衾裯志气吾衰也风情子在不应须相见后别作一家游病免后喜除宾客卧在漳濵满十旬起为商皓伴三人从今且莫嫌身病不病何由索得身长乐亭留别灞浐风烟函谷路曾经㡬度别长安昔时蹙促为迁客今日从容自去官优诏幸分四皓袟祖筵慙继二踈欢尘缨世网重重缚回顾方知出得难陜府王大夫相迎偶赠紫㣲阁老自多情白首园公岂要迎伴我緑槐隂下歇向君红斾影前行纶巾髪少浑欹仄篮轝肩齐甚穏平但问主人留㡬日分司賔客去无程别陜州王司马笙歌惆怅欲为别风景阑珊初过春争得遣君诗不苦黄河岸上白头人将至东都先寄令狐留守黄鸟无声叶满枝闲吟想到洛城时惜逢金谷三春尽恨拜铜楼一月迟诗境忽来还自得醉乡潜去与谁期东都添箇狂賔客先报壶觞风月知答崔十八见寄明朝欲见琴樽伴洗拭金盃拂玉徽君乞曹州刺史替我抛刑部侍郎归倚槽老马収蹄立避箭髙鸿尽翅飞岂料洛阳风月夜故人垂老得相依赠皇甫賔客轻衣穏马槐隂路渐近东来渐少尘耳閙久憎闻俗事眼明初喜见闲人昔曽对作承华相今复连为博望賔始信淡交宜久逺与君转老转相亲归履道宅驿吏引藤轝家僮开竹扉往时多暂住今日是长归眼下有衣食耳邉无是非不论贫与富饮水亦应肥问江南物归来未及问生涯先问江南物在耶引手摩挲青石笋回头㸃检白莲花苏州访故龙头暗王尹桥倾鴈齿斜别有夜深惆怅事月明双鹤在裴家萧庶子相过半日停车马何人在白家慇懃萧庶子爱酒不嫌茶答尉迟少尹问所须乍到频劳问所须所须非玉亦非珠爱君水阁宜闲咏毎有诗成许去无咏闲但有闲销日都无事系懐朝眠因客起午饭伴僧斋树合隂交户池分水夹阶就中今夜好风月似江淮同崔十八寄元浙东王陜州未能同隠云林下且复相招禄仕间随月有钱胜卖药终年无事抵归山镜湖水逺何由汎棠树枝髙不易攀惆怅八科残四在两人荣閙两人闲答苏庶子月夜闻家僮奏乐见赠墻西明月水东亭一曲霓裳按小伶不敢邀君无别境絃生管澁未堪听偶吟里巷多通水林园尽不扃松身爲外户池面是中庭元氏诗三帙陈家酒一瓶醉来狂发咏邻女映篱听白莲池汎舟白藕新花照水开红䆫小舫信风回谁教一片江南兴逐我慇懃万里来詶今狐留守尚书见赠十韵长庆淸风在䕫龙理余大和膏雨降周邵保釐初嵩少当宫署伊瀍入禁渠晓闗开玉兎夕钥纳银鱼旧眷怜移疾新吟念索居离声双白鹤行色一篮轝罢免无余俸休闲有弊庐慵于嵇叔夜渇似马相如酒每蒙酤我诗常许起予洛中归计定一半爲尚书池上即事行寻甃石引新泉坐看修桥补钓船緑竹挂衣凉处歇清风展簟困时眠身闲当贵真天爵官散无忧即地仙林下水邉无猒日便堪终老岂论年酬裴相公见寄二絶习静心方泰劳生事渐稀可怜安穏地舍此欲何归又一首一双垂翅鹤数首解嘲文摠是迂闲物争堪伴相君答梦得闻蝉见寄开缄思浩然独咏晚风前人貎非前日蝉声似去年槐花新雨地栁影欲秋天听罢无他计相思又一篇得梦得新诗池上今宵风月凉闲敎小乐理霓裳集仙殿里新词到便播笙歌作弊章令狐尚书许过弊居先赠长句不矜轩冕爱林泉许到池头一醉眠已遣平治行药迳兼教扫拂钓鱼船应将笔砚随诗主定有笙歌伴酒仙祗候髙情无别物苍苔石笋白花莲自题老宜官冷静贫赖俸优饶热月无堆案寒天不趂朝傍看应寂寞自觉甚逍遥徒对盈樽酒兼无愁可销答崔十八劳将白叟比黄公今古由来事不同我有商山君未见清泉白石在胷中偶咏御热蕉衣健扶羸竹杖轻诵经凭槛立散药遶廊行暝槿无风落秋虫欲雨鸣身闲当将息病亦有心情答苏六但喜暑随三伏去不如秋送二毛来更无别计相寛慰故遣杨闗劝一盃秋游下马闲行伊水头凉风清景胜春游何事古今诗句里不多説着洛阳秋偶作张翰一盃酒荣期三乐歌聪明伤混沌烦恼汚头陁簟冷秋生早堦闲日上多近来门更静无雀可张罗同崔十八宿龙门兼寄今狐尚书冯常侍水碧玉磷磷龙门秋胜春山中一夜月海内两闲人共是幽栖伴俱非富贵身尚书与常侍不可得相亲游平泉赠晦叔照水容虽老登山力未衰欲眠先命酒暂歇亦吟诗且喜身无缚终慙鬓有丝回头语闲伴闲校十年迟不出门不出门来又数旬将何销日与谁亲鹤笼开处见君子书巻展时逢古人自静其心延夀命无求于物长精神能行便是真修道何必降魔调伏身劝病鹤右翅低垂左胫伤可怜风貎甚昂藏亦知白日青天好未要髙飞且养疮临都驿送崔十八勿言临都五六里扶病出城相送来莫道长安一步地马头西去㡬时回与君后㑹知何处为我今朝尽一盃送滕庻子致仕归婺州春风秋月携歌酒八十年来翫物华巳见曾孙骑竹马犹听侍女唱梅花入郷不杖归时健岀郭乘轺到处夸儿着绣衣身衣锦东阳门户数滕家雨中访崔十八肩舁仍挈榼莫恠就君来秋雨经三宿无人劝一盃拜表早岀赠皇甫賔客一月一廻同拜表莫辞侵早过中桥老于君者应无数犹趂西京十五朝对镜三分鬓髪二分丝晓镜秋容相对时去作忙官应太老退爲闲叟未全迟静中得味何须道穏处安身更莫疑若使至今黄绮在闻吾此语亦分司劝酒十四首并序予分袟东都居多暇日闲来辄饮醉后辄吟若无词章不成謡咏毎发一意则成一篇凡十四篇皆主于酒聊以自劝故以何处难忘酒不如来饮酒命篇何处难忘酒七首何处难忘酒长安喜气新初登髙第客乍作好官人省壁明张牓朝衣穏称身此时无一盏争奈帝城春何处难忘酒天涯话旧情青云俱未达白髪逓相惊二十年前别三千里外行此时无一盏何以叙平生何处难忘酒朱门羙少年春分花发后寒食月明前小院回罗绮深房理管絃此时无一盏争过艳阳天何处难忘酒霜庭老病翁暗声啼蟋蟀干叶落梧桐鬓为愁先白颜因醉暂红此时无一盏何计奈秋风何处难忘酒军功第一髙还乡随露布半路授旌旄玉柱剥葱手金章烂椹袍此时无一盏何以骋雄豪何处难忘酒青门送别多歛襟収涕泪蔟马听笙歌烟树灞陵岸风尘长乐坡此时无一盏争奈去留何何处难忘酒逐臣归故园赦书逢驿骑贺客出都门半面瘴烟色满衫乡泪痕此时无一盏何物可招魂不如来饮酒七首莫隠深山去君应到自嫌齿伤朝水冷貎苦夜霜严渔去风生浦樵归雪满巖不如来饮酒相对醉厌厌莫作农夫去君应见自愁迎春犂痩地趂晚餧羸牛数被官加税稀逢歳有秋不如来饮酒相伴醉悠悠莫作商人去恓惶君未谙雪霜行塞北风水宿江南藏镪百千万沉舟十二三不如来饮酒仰面醉酣酣莫事长征去辛勤难具论何曾画麟阁秪是老辕门虮虱衣中物刀枪面上痕不如来饮酒合眼醉昏昏莫学长生去仙方悞杀君那将薤上露拟待鹤邉云矻矻皆烧药累累尽作坟不如来饮酒闲坐醉醺醺莫上青云去青云足爱憎自贤夸智慧相轧鬬功能鱼烂縁吞饵蛾燋为扑灯不如来饮酒任性醉腾腾莫入红尘去令人心力劳相争两蜗角所得一牛毛且灭嗔中火休磨笑里刀不如来饮酒穏卧醉陶陶和令狐相公寄刘郎中兼见示长句日月天衢仰面看尚淹池凤滞台鸾碧幢千里空移镇赤笔三年未转官别后纵吟终少兴病来虽饮不多欢酒军诗敌如相遇临老犹能一据鞍即事见月连宵坐闻风尽日眠室香罗药气笼煖焙茶烟鹤啄新晴地鸡栖薄暮天自看淘酒米倚杖小池前期宿客不至风飘雨洒帘帷故竹映松遮灯火深宿客不来嫌冷落一樽酒对一张琴问移竹问君移竹意如何慎勿排行但闲窠多种少栽皆有意大都少校不如多重阳石上赋白菊满园花菊郁金黄中有孤丛色似霜还似今朝歌酒席白头翁入少年塲偶吟二首眼下有衣兼有食心中无喜亦无忧匹如身后有何事应向人间无所求静念道经深闭目闲迎禅客小低头犹残少许云泉兴一歳龙门数度游晴教药泥茶灶闲看科松洗竹林活计纵贫长净洁池亭虽小颇幽深厨香炊黍调和酒牎暖安絃拂拭琴老去生涯秪如此更无余事可劳心夜题玉泉寺遇客多言爱山水逢僧尽道猒嚣尘玉泉潭畔松间宿要且经年无一人何处春先到何处春先到桥东水北亭冻花开未得冷酒酌难醒就日移轻榻遮风展小屏不劳人劝醉鸎语渐丁宁勉闲游天时人事常多故一歳春能㡬度游不是尘埃便风雨若非疾病即悲忧贫穷心苦多无兴富贵身忙不自由唯有分司官恰好闲游虽老未能休寄两银榼与裴侍郎因题两絶贫无好物堪为信双榼虽轻意不轻愿奉谢公池上酌丹心緑酒一时倾惯和麴蘗堪盛否重用盐梅试洗看小器不知容几许襄阳米贱酒升寛小桥栁细水涓涓似泪流日西惆怅小桥头衰杨叶尽空枝在犹被霜风吹不休哭㣲之二首八月凉风吹白幕寝门廊下哭㣲之妻孥朋友来相弔唯道皇天无所知文章卓荦生无敌风骨英灵殁有神哭送咸阳北原上可能随例作灰尘马上晚吟人少街荒已寂寥风多尘起重萧条上阳落叶飘宫树中渡流澌拥渭桥出早冐寒衣校薄归迟侵黒酒全消如今不是闲行日日短天隂坊曲遥初见刘二十八郎中有感欲话毗陵君反袂欲言夏口我沾衣谁知临老相逢日悲叹声多言笑稀送刘郎中赴任苏州仁风膏雨去随轮胜境欢游到逐身水驿路穿儿店月花船棹入女湖春宣城独咏䆫中岫柳恽单题汀上苹何似姑苏诗太守吟诗相继有三人福先寺雪中饯刘苏州遂君何处展离筵大梵宫大雪天庾岭梅花落歌管谢家柳絮扑金田乱从纨袖交加舞醉入篮轝取次眠却笑召邹兼访戴只持空酒驾空船醉中重留梦得刘郎刘郎莫先起苏台苏台隔云水酒盏来从一百分马头去便三千里雪夜喜李郎中见访兼酬所赠可怜今夜鹅毛雪引得髙情鹤人红蜡烛前明似昼青氊帐里暖如春十分满盏黄金液一尺中庭白玉尘对此欲留君便宿诗情酒分合相亲任老不愁陌上春光尽亦任庭前日影斜面黑眼昏头雪白老应无可更增加劝欢火急欢娱慎勿迟眼看老病悔难追樽前花下歌筵里㑹有求来不得时答王尚书问履道池旧桥虹梁鴈齿随年换素板朱栏逐日修但恨尚书能久别莫愁川守不频游重移旧柱开中眼乱种新花拥两头李郭小船何足问待君乘过济川舟晩归府晚从履道来归府街路虽长尹不嫌马上凉于牀上坐緑槐风透紫蕉衫从龙潭寺至少林寺题赠同游者山屐田衣六七贤搴芳蹋翠㺯潺湲九龙潭月落杯酒三品松风飘管絃强健且宜游胜地清凉不觉过炎天始知鹤驾乘云外别有逍遥地上仙夜从法王寺下归岳寺双刹夹虚空緑云一径通似从忉利下如过劔门中灯火光初合笙歌曲未终可怜师子座舁出净名翁宿龙潭寺夜上九潭谁是伴云随飞盖月随盃明年尚作三川守此地兼将歌舞来嵩阳观夜奏霓裳开元遗曲自凄凉况近秋天调是商爱者谁人唯白尹奏时何处是嵩阳逈临山月声弥怨散入松风韵更长子晋少姨闻定恠人间亦便有霓裳过元家履信宅鸡犬䘮家分散后林园失主寂寥时落花不语空辞树流水无情自入池风荡醼船初破漏雨淋歌阁欲倾欹前庭后院伤心事唯是春风秋月知和杜録事题红叶寒山十月旦霜叶一时新似烧非因火如花不待春连行排绛帐乱落剪红巾解驻篮轝看风前唯两人题崔常侍济上别墅求荣争宠任纷纷脱弃金貂秪有君散员䟽去未为贵小邑陶休何足云山色好当晴后见泉声宜向醉中闻主人忆尔尔知否抛却青云归白云过温尚书旧庄白石青泉抛济口碧幢红斾照河阳村人都不知时事犹自唿为处士庄天坛峯下赠杜録事年颜气力渐衰残王屋中峯欲上难顶上将探小有洞喉中须嚥大还丹河车九转宜精鍊火候三年在好看他日药成分一粒与君先去扫天坛赠僧五首钵塔院如大师百千万刼菩提种八十三年功徳林若不秉持僧行苦将何报答佛恩深慈悲不瞬诸天眼清净无尘㡬地心毎歳入闗䝉九授慇懃一戒重千金神照上人心如定水随形应口似悬河逐病治曾向衆中先礼拜西方去日莫相遗自逺禅师自出家来长自在縁身一衲一绳牀令人见即心无事毎一相逢是道塲宗实上人荣华恩爱弃成唾戒定真如和作香今古虽殊同一法瞿昙抛却转轮王清闲上人梓潼眷属何年别长夀坛塲近日开应是蜀人皆度了法轮移向洛中来弹秋思信意闲弹秋思时调清声直韵踈迟近来渐喜无人听琴格髙仾心自知自咏随宜饮食聊充腹取次衣裘亦煖身未必得年非痩薄无妨长福是单贫老龟岂羡牺牲饱蟠木宁争桃李春随分自安心自断是非何用问闲人分司初到洛中偶题六韵兼戏呈冯尹相府念多病春宫容不才官衔依口得奉禄逐身来白首林园在红尘车马回招唿新客旅扫掠旧池台小舫宜携乐新荷好盖盃不知金谷主早晚贺筵开白氏文集巻第五十七白氏文集白氏长庆集卷第五十八白氏文集巻第五十八律诗五言七言凡一百首洛阳春洛阳陌上春长在昔别今来二十年唯覔少年心不得其余万事尽依然恨去年老去犹躭酒春来不着家去年来校晚不见洛阳花早出晚归早起或因携酒出晚归多是看花回若抛风景长闲坐自问东京作底来魏王堤花寒懒发鸟慵啼信马闲行到日西何处未春先有思栁条无力魏王堤尝黄醅新酎忆㣲之世间好物黄醅酒天下闲人白侍郎爱向卯时谋洽乐亦曽酉日放麄狂醉来枕麴贫如富身后堆金有若亡元九计程殊未到瓮头一盏共谁尝劝行乐少年信美何曽久春日虽迟不再中欢笑胜愁歌胜哭请君莫道等头空老慵岂是交亲向我踈老慵自爱闭门居近来渐喜知闻断免恼嵇康索报书酬别㣲之临都驿醉后作沣头崃口钱唐岸三别都经二十年且喜䈥骸俱徤在勿嫌须鬓各皤然君归北阙朝天帝我住东京作地仙博望自来非弃置承明重入莫拘牵醉収盃杓停灯语寒展衾裯对枕眠犹被分司官系绊送君不得过甘泉予与㣲之老而无子发于言叹着在诗篇今年冬各有一子戏作二什一以相贺一以自嘲常忧到老都无子何况新生又是儿隂徳自然宜有庆皇天可得道无知一园水竹今为主百巻文章更付谁莫虑鹓雏无浴处即应重入凤凰池自嘲五十八翁方有后静思堪喜亦堪嗟一珠甚少还慙蚌八子虽多不羡鸦秋月晚生丹桂实春风新长紫兰芽持盃祝愿无他语慎勿顽愚似汝爷自问年来私自问何故不归京佩玉腰无力看花眼不明老慵难发遣春病易滋生赖有弹琴女时时听一声晚桃花一树红桃亚拂池竹遮松䕃晚开时非因斜日无由见不是闲人岂得知寒地生材遗挍易贫家养女嫁常迟春深欲落谁怜惜白侍郎来折一枝夜调琴忆崔少卿今夜调琴忽有情欲弹惆怅忆崔卿何人解爱中徽上秋思头邉八九声阿崔谢病卧东都羸然一老夫孤单同伯道迟暮过商瞿岂料鬓成雪方看掌㺯珠已衰宁望有虽晚亦胜无兰入前春梦桑悬昨日弧里闾多庆贺亲戚共欢娱腻剃新胎髪香绷小绣襦玉芽开手爪苏颗㸃肌肤弓冶将传汝琴书勿坠吾未能知夀夭何暇虑贤愚乳气初离殻啼声渐变雏何时能反哺供养白头乌赠邻里往还问予何故独安然免被饥寒婚嫁牵骨肉都来无十口粮储依约有三年但能斗薮人间事便是逍遥地上仙唯恐往还相厌贱南家饮酒北家眠王子晋庙子晋庙前山月明人闻往往夜吹笙鸾吟凤唱听无拍多似霓裳散序声晩起起晩怜春暖归迟爱月明放慵长饱睡闻健且闲行北阙停朝簿西方入社名唯吟一句偈无念是无生酬皇甫賔客玄晏家风黄绮身深居髙卧养精神性慵无病常称病心足虽贫不道贫竹院君闲销永日花亭我醉送残春自嫌诗酒犹多兴若比先生是俗人池上赠韦山人新竹夹平流新荷拂小舟衆皆嫌好拙谁肯伴闲游客爲忙多去僧因饭暂留独怜韦处士尽日共悠悠无梦老眼花前暗春衣雨后寒旧诗多忘却新酒且尝看拙定于身穏慵应趂伴难渐销名利想无梦到长安对小潭寄逺上人小潭澄见底闲客坐开襟借问不流水何如无念心彼惟清且浅此乃寂而深是义谁能答明朝问道林闲吟二首留司老賔客春尽兴如何官寺行香少僧房寄宿多闲倾一盏酒醉听两声歌忆得陶潜语羲皇无以过又一首闲游来早晩已得一周年嵩洛供云水朝庭乞俸钱长謌时独酌饱食后安眠闻道山榴发明朝向玉泉独游玉泉寺三月三十日云树玉泉寺肩舁半日程更无人作伴秪共酒同行新叶千万影残鸎三两声闲游竟未足春尽有余情晩出寻人不遇篮轝不乘乘晚凉相寻不遇亦无妨轻衣穏马槐隂下自要闲行一两坊苦热头痛汗盈巾连宵复达晨不堪逢苦热犹赖是闲人朝客应烦倦农夫更苦辛始慙当此日得作自由身销暑何以销烦暑端居一院中眼前无长物䆫下有清风热散由心静凉生为室空此时身自得难更与人同行香归出作行香客归如坐夏僧牀前双草屦檐下一纱灯珮委腰无力冠欹髪不胜鸾台龙尾道合尽少年登同王十七庶子李六员外郑二侍御同年四人游龙门有感而作一曲悲歌酒一樽同年零落㡬人存世如阅水应堪叹名似浮云岂足论各从禄仕休明代共感平生知己恩今日与君重上处龙门不是旧龙门池上小宴问程秀才洛下林园好自知江南境物暗相随净淘红粒炊香饭薄切紫鳞烹水葵雨滴蓬声青雀舫浪揺花影白莲池停盃一问苏州客何似吴松江上时桥亭卯饮卯时偶饮斋时卧林下髙桥桥上亭松影过䆫眠始觉竹风吹面醉初醒就荷叶上苞鱼鲊当石渠中浸酒缾生计悠悠身兀兀甘从妻唤作刘伶舟中夜坐潭邉霁后多清景桥下凉来足好风秋鹤一双船一只夜深相伴月明中戏和㣲之答窦七行军之作依本韵旌钺从櫜鞬賔僚礼数全䕫龙来要地鹓鹭下辽天赭汗骑骄马青蛾舞醉仙合成江上作散到洛中传陋巷能无酒贫池亦有船春装秋未寄谩道有闲钱闲忙奔走朝行内栖迟林墅间多因病后退少及健时还班白霜侵鬓苍黄日下山闲忙俱过日忙校不如闲西风西风来㡬日一叶已先飞新霁乘轻屐初凉换熟衣浅渠销慢水踈竹漏斜晖薄暮青苔巷家僮引鹤归题西亭多见朱门富贵人林园未毕即无身我今幸作西亭主已见池塘五度春观游鱼遶池闲步看鱼游正值儿童㺯钓舟一种爱鱼心各异我来施食尔垂钩看採莲小桃闲上小莲船半採红莲半白莲不似江南恶风浪芙蓉池在卧牀前看採菱菱池如镜净无波白㸃花稀青角多时唱一声新水调傍人道是採菱歌夭老早世身如风里烛暮年髪似镜中丝谁人断得人间事少夭堪伤老又悲秋池洗浪清风透水霜水邉闲坐一绳牀眼尘心垢见皆尽不是秋池是道塲登天宫阁午时乘兴出薄暮未能还髙上烟中阁平看雪后山委形群动里任性一生间洛下多闲客其中我最闲新雪二首不思北省烟霄地不忆南宫风月天唯忆静恭杨阁老小园新雪煖炉前不思朱雀街东鼔不忆青龙寺后钟唯忆夜深新雪后新昌台上七株松日髙卧怕寒放懒日髙卧临老谁言牵率身夹幕绕房深似洞重裀衬枕暖于春小青衣动桃根起嫩緑醅浮竹叶新未裹头前倾一盏何如冲雪趂朝人和㣲之任校书郎日过三乡三乡过日君年㡬今日君年五十余不独年催身亦变校书郎变作尚书和㣲之十七与君别及昽月花枝之咏别时十七今头白恼乱君心三十年垂老休吟花月句恐君更结后身縁和㣲之叹槿花朝荣殊可惜暮落实堪嗟若向花中比犹应胜眼花思往喜今忆除司马向江州及此凡经十五秋虽在簪裾从俗累半寻山水是闲游谪居终帯乡闗思领郡犹分邦国忧争似如今作賔客都无一念到心头题平泉薛家雪堆庄恠石千年应自结灵泉一帯是谁开蹙为宛转青蛇项喷作玲珑白雪堆赤日旱天长看雨玄隂腊月亦闻雷所嗟地去都门逺不得肩舁毎日来和㣲之道保生三日相看鬓似丝始作㺯璋诗且有承家望谁论得力时莫兴三日叹犹胜七年迟我未能忘喜君应不合悲嘉名称道保乞姓号崔儿但恐持相并蒹葭琼树枝哭皇甫七郎中志业过玄晏词华似襧衡多才非福禄薄命是聪明不得人间夀还留身后名涉江文一首便可敌公卿晩起烂熳朝眠后频伸晩起时煖炉生火早寒镜裹头迟融雪煎香茗调酥煑乳糜慵馋还自哂快活亦谁知酒性温无毒琴声淡不悲荣公三乐外仍㺯小男儿疑梦二首莫惊宠辱虚忧喜莫计恩雠浪苦辛黄帝孔丘无处问安知不是梦中身鹿疑郑相终难辨蝶化庄生讵可知假使如今不是梦能长于梦㡬多时夜宴惜别笙歌旖旎曲终头转作离声满座愁筝怨朱絃从此断烛啼红泪为谁流夜长似歳欢宜尽醉未如泥饮莫休何况鸡鸣即须别门前风雨泠脩脩归来二周歳归来二周歳二歳似须㬰池藕重生叶林鵶再引雏时丰实仓廪春暖蓇庖厨更作三年计三年身健无吾土身心安处为吾土岂限长安与洛阳水竹花前谋活计琴诗酒里到家乡荣先生老何妨乐楚接舆歌未必狂不用将金买㽵宅城东无主是春光题岐王旧山池石壁树深藤老竹回环石壁重重锦翠班俗客看来犹解爱忙人到此亦须闲况当霁景凉风后如在千巖万壑间黄绮更归何处去洛阳城内有商山病眼花头风目眩乘衰老秪有増加岂有瘳花发眼中犹足恠栁生肘上亦须休大窠罗绮看才辨小字文书见便愁必若不能分黒白却应无悔复无尤早饮醉中除河南尹勑到雪拥衡门水满池温炉卯后煖寒时緑醅新酎尝初醉黄纸除书到不知厚俸自来诚忝滥老身欲起尚迟疑应须了却口中计女嫁男㛰三迳资除夜病眼少眠非守歳老心多感又临春火销灯尽天明后便是平头六十人府西池栁无气力枝先动池有波文氷尽开今日不知谁计㑹春风春水一时来天津桥津桥东北斗亭西到此令人诗思迷眉月晚生神女浦脸波春傍窈娘堤栁丝袅袅风缲出草缕茸茸雨剪齐报道前驱少唿喝恐惊黄鸟不成啼不准拟二首篮轝腾腾一老夫褐裘乌帽白髭须早衰饶病多蔬食筋力消磨合有无不准拟身年六十上山仍未要人扶忆昔谪居炎瘴地巴猿引哭虎随行多于贾谊长沙苦小校潘安白髪生不准拟身年六十游春犹自有心情府中夜赏樱桃㕔院春偏好石井栏堂夜更幽白粉墻头花半出绯纱烛下水平流闲留賔客尝新酒醉领笙歌上小舟舞袖飘飖棹容与忽疑身是梦中游府西池北新葺水斋即事招賔偶题十六韵缭绕府西面潺湲池北头凿开明月崃决破白苹洲清浅漪澜急寅縁浦屿幽直冲行径断平入卧斋流石叠青稜玉波翻白片鸥喷时千㸃雨澄处一泓油絶境应难别同心岂易求少逢人爱翫多是我淹留夹岸铺长簟当轩泊小舟枕前看鹤浴床下见鱼游洞戸斜开扇疎帘半上钩紫浮萍泛泛碧亚竹脩脩读罢书仍展碁终局未収午茶能散睡卯酒善销愁檐雨晚初霁牎风凉欲休谁能伴老尹时复一闲游哭崔儿掌珠一颗儿三歳鬓雪千茎父六旬岂料汝先为异物常忧吾不见成人悲肠自断非因劔啼眼加昬不是尘懐抱又空天黙黙依前重作邓攸身初䘮崔儿报㣲之晦叔书报㣲之晦叔知欲题崔字泪先垂世间此恨偏敦我天下何人不哭儿蝉老悲鸣抛蜕后龙眠惊觉失珠时文章十帙官三品身后传谁庇廕谁府斋感懐酬梦得府伶唿唤争先到家醖提携动輙随合是人生开眼日自当年老歛眉时丹砂鍊作三铢土玄髪看成一把丝劳寄新诗逺安慰不闻枯树更生枝斋居香火多相对荤腥久不尝黄耆数匙粥赤箭一瓯汤厚俸将何用闲居不可忘明年官满后拟买雪堆㽵与诸道者同游二室至九龙潭作喜逢二室游仙子猒作三川守土臣举手摩挲潭上石开襟斗薮府中尘他日终为独往客今朝未是自由身若言尹是嵩山主三十六峯应笑人履道池上作家池动作经旬别松竹禽鱼好在无树暗小巢藏巧妇渠荒新叶长慈姑不因车马时时到岂觉林园日日芜犹喜春深公事少毎来花下得踟蹰六十拜河南尹六十河南尹前途足可知老应无处避病不与人期幸遇芳菲日犹当强健时万金何假借一盏莫推辞流水光隂急浮云富贵迟人间若无酒尽合鬓成丝重修府西水亭院因下疏为沼随髙筑作台龙门分水入金谷取花栽遶岸行初匝慿轩立未回园西有池位留与后人开与诸公同出城观稼老尹醉醺醺来随年少羣不忧头似雪但喜稼如云歳望千箱积秋怜五谷分何人知帝力尧舜正为君水堂醉卧问杜三十一闻君洛下住多年何处春流最可怜为问魏王堤岸下何如同徳寺门前无妨水色堪闲翫不碍泉声伴醉眠那似此堂帘幕底连明连夜碧潺湲歳暮言懐职与才相背心将口自言磨铅教切玉驱鹤遣乘轩只合居巖窟何因入府门年终若无替转恐负君恩座中戏呈诸少年衰容禁得无多酒秋鬓新添㡬许霜纵有魏王堤岸下何如同徳寺门前无妨水色堪闲翫不碍泉声伴醉眠那似此堂帘幕底连明连夜碧潺湲歳暮言懐职与才相背心将口自言磨铅教切玉驱鹤遣乘轩只合居巖窟何因入府门年终若无替转恐负君恩座中戏呈诸少年衰容禁得无多酒秋鬓新添㡬许霜纵有风情应淡薄假如老健莫夸张兴来吟咏从成癖饮后酣歌少放狂不为倚官兼挟势因何入得少年塲雪后早过天津桥偶呈诸客官桥晴雪晓峩峩老尹行吟独一过紫绶相辉应不恶白须同色复如何悠扬短景凋年急牢落衰情感事多犹頼洛中饶醉客时时䛏我唤笙歌新制绫袄成感而有咏水波文袄造新成绫软緜匀温复轻晨兴好拥向阳坐晚出宜披蹋雪行鹤氅毳踈无实事木緜花冷得虗名宴安往往欢侵夜卧穏昏昏睡到明百姓多寒无可救一身独暖亦何情心中为念农桑苦耳里如闻饥冻声争得大裘长万丈与君都盖洛阳城早春雪后赠洛阳李长官长水郑明府二同年献歳晴和风景新铜駞街郭暖无尘府庭共贺三川雪县道分行百里春朱绂洛阳官位屈青袍长水俸钱贫有何功徳纡金紫若比同年是幸人醉吟醉来忘渇复忘饥冠帯形骸杳若遗耳底斋钟初过后心头卯酒未消时临风朗咏从人听看雪闲行任马迟应被衆疑公事慢从前府尹不吟诗府酒五絶变法自慙到府来周歳惠爱威稜一事无唯是改张官酒法渐从浊水作醍醐招客日午微风旦暮寒春风冷峭雪干残碧氊帐下红炉畔试为来尝一盏看辨味甘露太甜非正味醴泉虽洁不芳馨盃中此物何人别柔㫖之中有典刑自劝忆昔羇贫应举年脱衣典酒曲江邉十千一斗犹赊饮何况官供不着钱谕妓烛泪夜粘桃叶袖酒痕春汚石榴裙莫辞辛苦供欢宴老后思量悔煞君晚归早出筋力年年减风光日日新退衙归逼夜拜表出侵晨何处台无月谁家池不春莫言无胜地自是少闲人坐猒推囚案行嫌引马尘㡬时辞府印却作自由身南龙兴寺残雪南龙兴寺春晴后缓步徐吟遶四廊老趂风花应不称闲寻松雪正相当吏人引从多乘轝賔客逢迎少下堂不拟人间更求事些些疎懒亦何妨天宫阁早春天宫髙阁上何频毎上令人耳目新前日晚登縁看雪今朝晴望为迎春林鸎何处吟筝柱墻栁谁家晒麴尘可惜三川虚作主风光不属白头人履道居三首莫嫌地窄林亭小莫猒贫家活计㣲大有髙门鏁寛宅主人到老不曾归东里素帷犹未彻南邻丹旐又新悬衡门蜗舍自慙愧収得身来已五年世事平分衆所知何尝苦乐不相随余杭躭酒狂歌客只有乐时无苦时和梦得冬日晨兴漏传初五㸃鸡报第三声帐下从容起䆫间昽聦明照书灯未灭煖酒火重生理曲絃歌动先闻唱渭城雪夜对酒招客帐小青氊暖盃香縁蚁新醉怜今夜雪欢忆去年人暗落灯花烬闲生草座尘慇懃报絃管明日有嘉賔赠晦叔忆梦得自别崔公四五秋因何临老转风流归来不説秦中事歇定唯谋洛下游酒面浮花应是喜歌眉歛黛不闗愁得君更有无猒意犹恨樽前欠老刘醉后重赠晦叔老伴知君少欢情向我偏无论䟽与数相见輙欣然各以诗成癖俱因酒得仙笑回青眼语醉并白头眠岂是今投分多疑宿结縁人间更何事携手送衰年睡觉星河耿耿漏緜緜月暗灯㣲欲曙天转枕频伸书帐下披裘箕踞火炉前老眠早觉常残夜病力先衰不待年五欲已销诸念息世间无境可勾牵白氏文集巻第五十八白氏文集白氏长庆集卷第五十九白氏文集卷第五十九碑志序记表讃论衡书凡十三首故京兆元少尹文集序海州刺史裴君夫人李氏墓志铭并序如信大师功德幢记华严经社石记吴郡诗石记呉兴灵鹤赞钱塘湖石记苏州刺史谢上表三敎论衡沃州山禅院记修香山寺记荐李晏韦楚状与刘苏州书故京兆元少尹文集序天地间有粹灵气焉万类皆得之而人居多就人中文人得之又居多盖是气凝爲性发爲志㪚爲文粹胜灵者其文冲以恬灵胜粹者其文宣以秀粹灵均者其文蔚温雅渊䟽郎丽则检不扼逹不放占常而不鄙新奇而不恠吾友居敬之文其殆庻几乎居敬姓元名宗简河南人自举进士历御史府尚书郎讫京亚尹凡二十年着格诗一百八十五律诗五百九赋述名记书碣讃序七十五揔七百六十九章合三十卷长庆三年冬疾弥留将启手无他语语其子途云吾平生酷嗜诗白乐天知我者我殁其遗文得乐天爲之序无恨矣旣而途奉理命号而告予无几何会予自中书舎人出牧杭州岁余改右庻子移疾东洛明年复刺苏州四年间三换官往复奔命不啻万里席不遑煖矧笔砚乎故所託文乆未果就及刺苏州又剧郡治数月政方暇因发阅箧袠睹居敬所着文其间与予唱和者数十首烛下讽读㦧恻乆之怳然疑居敬在傍不知其一生一死也遂援笔草序序成复视涕与翰俱悲吟曰黄壤讵知我白头徒念君唯将老年泪一洒故人文重曰遗文三十轴轴轴金玉声龙门原上土埋骨不埋名呜唿居敬若职业之恭慎居处之庄㓗操行之贞端襟灵之旷淡骨肉之敦爱丘园之安乐山水风月之趣琴酒啸咏之态与人乆要遇物多情皆布在章句中开卷而尽可知也故不序时寳历元年冬十二月乙酉夕在呉郡西园北斋东牖下作序海州刺史裴君夫人李氏墓志铭并序夫人賛皇县君李氏赵郡高邑人也六代祖素立安南都护五代祖休烈赵州刺史高祖讳畬至远天官侍郎曾祖畬国子司业祖讳承工部尚书湖南观察使考讳藩门下侍郎同平章事赠戸部尚书夫人讳娥相国长女也适河东裴君克谅今爲海州刺史一子曰鐬左衞骑兵曹参军一女适陇西李遂遂爲夀州录事参军由此而上得于国史家谍云夫人爲相门女邦君妻不以华贵骄人能用恭俭克巳抚下若子敬夫如賔衣食之余傍给五服亲族之饥寒者又有余㪚霑先代仆使之老病者又有余分施佛寺僧徒之不足者澣衣菲食服勤礼法礼法之外讽释典持眞言栖心空门等观生死故治家之日欣然自适捐馆之夕恬然如归寳历三年三月一日疾终于海州官第其歳十一月十四日归祔于某所先茔享年五十有四夫人之从裴君也历官九任凡三十一年族睦家肥辅佐之力也由此而上得于裴君状云夫源远者流长根深者枝茂噫夫人李氏之世禄世德有所从来矧相国端方廉雅孝友忠肃自从事彭城登庸宰府不以夷险而迁其道宜乎居极位享名贤也夫人敬恭勤俭柔顺慈惠自女于室妇于家不以初终而怠其行宜乎启封邑光德门也裴君修文逹政㓗巳爱人自佐邑从军连牧二郡不以寒暑而易其心宜乎荷百禄号良二千石也呜唿非此父不生此女非是夫不称是妻斯所谓类以相从合而具羙者也论譔表志其可阙乎铭曰高邑之祥降于李氏相门之庆钟于女子女子有行归我裴君君亦良士宜贤夫人夫人虽殁风躅具存勒名泉戸作范闺门如信大师功德幢记有唐东都临坛开法大师长庆四年二月十三日终于圣善寺花严院春秋七十有五夏臈五十二是月二十二日移窆于龙门山之南冈寳历元年某月某日迁葬于奉先寺祔其先师塔庙穴之上不封不树不庙不碑不劳人不伤财唯立佛顶尊胜陁罗尼一幢幢高若干尺圜若干尺六隅七层上覆下承佛仪在上经呪在中记赞在下皆师所嘱果门人奉遗志也师姓康号如信襄城人始成童授莲花经于释巖旣具戒学四分律于释晤后传六祖心要于本院先师浄名楞伽俱舎百法经根论枝罔不通焉繇是禅与律交修定与慧相养蓄爲道粹掲爲僧豪自建中讫长庆凡九迁大寺居十补大德位莅法会主僧盟者二十二年勤宣佛命卒复祖业若贵贱若贤愚若小中大乗人游我门绕我座礼我足如羽附凤如水会海于戏非夫动爲仪言爲法心爲道塲者则安能使化縁法衆恱随欣戴一至扵是耶同学大德继居本院者曰智如弟子上首者曰严隐曁归靖藏周常贲怀嵩圆恕圆昭贞操等若干人聚谋幢事琢刻旣成将师理命请苏州刺史白居易爲记记旣讫因书二四句偈以讃云师之度世以定以慧爲医药师救疗一切师之阇维不塔不祠作功德幢与衆共之华严经社石记有杭州龙兴寺僧南操当长庆二年请灵隐寺僧道峯讲大方广佛华严经至华藏世界品闻广博严浄事操欢喜发愿愿于白黑衆中劝十万人人转华严经一部十万人又劝千人人讽华严经一卷毎岁四季月其衆大聚会于是摄之以社齐之以斋自二年夏至今年秋凡十有四斋每斋操捧香跪启于佛曰愿我来世生华藏世界大香水海上寳莲金轮中毗卢遮那如来前与十万人俱斯足矣又于衆中募财置良田十顷岁取其利永给斋用予前牧杭州时闻操发是愿今牧苏州时见操成是功操自杭诣苏凡三请于予曰操八十一矣朝夕迨尽恐社与斋来者不能继其志乞爲记诫俾无发坠予即十万人中一人也宜乎志而賛之噫吾闻一毛之施一饭之供终不坏灭况田千亩斋四时用不竭之征备无穷之供乎噫吾闻一愿之力一偈之功终不坏灭况十二部经常出于千人口乎况十万部经常入扵百千人耳乎吾知操徒必果是愿若经之句义若经之功神则存乎本传若社人之姓名若财施之名数则列于别碑斯石之文但叙见愿集来縁而巳寳历二年九月二十五日前苏州刺史白居易记呉郡诗石记贞元初韦应物爲苏州牧房孺复爲杭州牧皆豪人也韦嗜诗房嗜酒每与賔友一醉一咏其风流雅韵多播于呉中或目韦房爲诗酒仙时予始年十四五旅二郡以㓜贱不得与游宴尤觉其才调高而郡守尊以当时心言异日苏杭苟获一郡足矣及今自中书舎人间领二州去年脱杭印今年佩苏印旣醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始愿及此哉然二郡之物状人情与曩时不异前后相去三十七年江山是而齿发非又可嗟矣韦在此州歌诗甚多有郡宴诗云兵衞森画㦸燕寝凝清香最爲警策今刻此篇于石传贻将来因以予旬宴一章亦附于后虽雅俗不类各咏一时之志偶书石背且偿其初心焉寳历元年七月二十日苏州刺史白居易题吴兴灵鹤賛有鸟有鸟从西北来丹脑火缀白翎雪开辽水一去缑山不回噫呉兴郡孰爲来哉寳历之初三元四斋天无微飊地无纎埃当白昼下与紫云偕三百六十拂坛徘徊上昭玄贶下属仙才谁其尸之太守姓崔钱唐湖石记钱唐湖事刺史要知者四条具列如左钱唐湖一名上湖周廻三十里北有石函南有笕凡放水溉田每减一寸可溉十五余顷每一复时可漑五十余顷先须别选公勤军吏二人一人立于田次一人立于湖次与本所由佃戸据顷亩定日时量尺寸节限而放之若岁旱百姓请水须令经州陈状刺史自便押帖所由即日与水若待状入司符下县县帖郷郷差所由动经旬日虽得水而旱田苗无所及也大抵此州春多雨夏秋多旱若隄防如法蓄洩及时即濒湖千余顷田无㓙年矣自钱唐至盐官界应溉夹官河田湏放湖入河从河入田准盐䥫使旧法又须先量河水浅深待漑田毕却还本水尺寸往往旱甚即湖水不充今年修筑湖堤高加数尺水亦随加即不啻足矣脱或不足即更决临平湖添注官河又有余矣俗云决放湖水不利钱唐县官县官多假他词以惑刺史或云鱼龙无所託或云茭菱失其利且鱼龙与生民之命孰急茭菱与稻粱之利孰多断可知矣又云放湖即郭内六井无水亦妄也且湖底高井管仾湖中又有泉数十眼湖耗则泉涌虽尽竭湖水而泉用有余况前后放湖终不至竭而云井无水谬矣其郭中六井李泌相公典郡日所作甚利于人与湖相通中有隂窦往往堙塞亦宜数察而通理之则虽大旱而井水常足湖中有无税田约十数顷湖浅则田出湖深则田没田戸多与所由计会盗洩湖水以利私田其石函南笕并诸小笕闼非浇田时并须封闭筑塞数令廵检小有漏泄罪责所由即无盗洩之弊矣又若霖雨三日巳上即往往堤决须所由廵守预爲之防其笕之南旧有缺岸若水暴涨即于缺岸洩之又不减兼于石函南笕洩之防隄溃也予在郡三年仍岁逢旱湖之利害尽究其由恐来者要知故书于石欲读者易晓故不文其言长庆四年三月十日杭州刺史白居易记苏州刺史谢上表臣居易言伏奉去年三月四日恩制授臣使持节苏州诸军事守苏州刺史臣以其月二十九日发东都今月五日到州当日上讫时当明盛宠在藩条祗命荷恩以感以惧臣某诚欢诚幸顿首顿首伏惟皇帝陛下嗣膺历数重造寰区将致升平在先政化询求牧守勤恤黎元实陛下慎选惟良之秋责成共理之日也臣以微陋早忝班行前自中书舎人出爲杭州刺史幸免败阙实无政能巳蒙宠荣入改宫相今奉恩寄又分郡符奖饰具载于诏中庆幸实生于望外况当今国用多岀江南江南诸州苏最爲大兵数不少税额至多土虽沃而尚劳人徒庻而未富宜择循良之吏委以抚绥岂臣琐劣之才合当任使然旣奉成命敢不誓心必拟夕惕夙兴焦心若节唯诏条是守唯人瘼是求谕陛下忧勤之心布陛下慈和之泽则亭育之下疲人自当感恩而岁时之间微臣或希报政尘渎皇鉴吐露赤诚宠至空惊㤙深未答无任慙惶恳激之至谨差军事㪚将某乙奉表陈谢以闻臣某诚惶诚恐顿首顿首谨言三敎论衡大和元年十月皇帝降诞日奉勑召入麟德殿内道塲对御三敎谈论略录大端不可具载第一座序中大夫守祕书监上柱国赐紫金鱼袋臣白居易言谈论之先多陈三敎赞扬演说以启谈端伏料圣心饱知此义伏计圣听饫闻此谈臣故略而不言唯序庆诞賛休明而巳圣唐御区宇二百年皇帝承祖宗十四叶大和初岁良月上旬天人合应之期元圣庆诞之日虽古者有祥虹流月瑞电绕枢彼皆琐微不足引谕伏惟皇帝陛下臣妾四夷父母万姓恭勤以修巳慈俭以养人戎夏乂安朝野无事特降明诏式会嘉辰开逹四聦阐扬三敎儒臣居易学浅才微谬列禁筵猥登讲座天颜咫尺陨越于前窃以释门义林法师明大小乗通内外学灵山岭岫苦海津梁于大衆中能师子吼所谓彼上人者难爲酬对然臣稽先王典籍假陛下威灵发问旣来敢不响答僧问义林法师所问毛诗称六义论语列四科何者爲四科何者爲六义其名与数请爲备陈者对孔门之徒三千其贤者列爲四科毛诗之篇三百其要者分爲六义六义者一曰风二曰赋三曰比四曰兴五曰雅六曰颂此六义之数也四科者一曰德行二曰言语三曰政事四曰文学此四科之目也在四科内列十哲名德行科则有颜渊闵子骞冉伯牛仲弓言语科则有宰我子贡政事科则有冉有季路文学科则有子游子夏此十哲之名也四科六义之名数今巳区别四科六义之㫖意今合辨明请以法师本敎佛法中比方即言下暁然可见何者即如毛诗有六义亦犹佛法经有十二部盖爲经之义例有十二部分也佛经千万卷其义例不出十二部中毛诗三百篇其㫖要亦不出六义内故以六义可比十二部经又如孔门之有四科亦犹释门之有六度六度者六波罗密六波罗密者即檀波罗蜜尸波罗蜜羼提波罗蜜毗梨耶波罗密禅定波罗密般若波罗密以唐言译之即布施持戒忍辱精进禅定智慧是也故以四科可比六度又如仲尼之有十哲名数巳具于前亦犹如来之有十大弟子即迦叶阿难须菩提舎利弗迦旃延目干连阿那律优波离罗睺罗是也故以十哲可比十大弟子夫儒门释敎虽名数则有异同约义立宗彼此亦无差别所谓同出而异名殊途而同归者也所对若此以爲何如更有所疑即请重难送沈仓曹赴江西落日驱单骑凉风换袷衣远鱼传信至秋鴈趂行飞洛下闲居在城东醉伴稀莫辞船舫重多觅酒钱归难法师所难十哲四科先摽德行然则曾参至孝孝者百行之先何故曾参独不列于四科者对曾参不列四科者非爲德行才业不及诸人也盖系于一时之事耳请爲始终言之昔者仲尼有圣人之德无圣人之位栖栖应聘七十余国与时竟不偶知道终不行感凤泣麟慨然有吾已矣夫之叹然后自衞反鲁删诗书定礼乐修春秋立百王之法爲万代之敎其次则叙十哲伦四科以垂示将来当此之时颜闵游夏之徒适在左右前后目击指顾列入四科亦一时也孝经云仲尼居曾子侍此言仲尼闲居之时曾参则多侍从曾参至孝不忍一日离其亲及仲尼旅游历聘自衞反鲁之时曾参或归养于家不从门人之列伦拟之际偶独见遗由此明之非曾参德行才业不及诸门人也所以不列四科者盖一时之阙耳因一时之阙爲万代之疑从此辨之可无疑矣问僧儒书奥义旣巳讨论释典微言亦宜发问问维摩经不可思议品中云芥子纳须弥须弥至大至高芥子至微至小岂可芥子之内入得须弥山乎假如入时云何得见假如却出云何得知其义难明请言要㫖难法师所云芥子纳须弥是诸佛菩萨解脱神通之力所致也敢问诸佛菩萨以何因縁证此解脱修何智力得此神通必有所因愿闻其说问道士儒典佛经讨论旣毕请回余论移问道门臣居易言我大和皇帝祖玄元之敎挹清浄之风儒素缁黄鼎足列座若不讲论玄义将何启迪皇情道门杨弘元法师道心精微眞学奥祕爲仙列上首与儒争衡居易窃览道经粗知玄理欲有所问冀垂发蒙问黄庭经中有养气存神长生乆视之道尝闻此语未究其由其义如何请陈大略难法师所答养气存神长生乆视之大略则闻命矣敢问黄者何义庭者何物气养何气神存何神谁爲此经谁得此道将明事验幸爲指陈道士问法师所问孝经云敬一人则千万人恱其义如何者对谨按孝经广要道章云敬者礼之本也敬其君则臣恱敬一人则千万人恱所敬者寡而恱者衆此之谓要道也夫敬者谓忠敬尽礼之义也恱者谓恱怿欢心之义也要道者谓施少报多简要之义也如此之义明白各见于经文其间别有所疑即请更难难法师所难云凡敬一人则合一人恱敬二人则合二人恱何故敬一人而千万人恱又问所恱者何义所敬者何人者对孝经所云一人者谓帝王也王者无二故曰一人非谓臣下衆庻中之一人也若臣下敬一人则一人恱敬二人则二人恱若敬君上虽一人即千万人恱何以明之设如有人尽忠于国尽敬于君天下见之何人不恱岂止千万人乎设如有人不忠于国不敬于君天下见之何人不怒亦岂止千万人乎然敬即礼也礼即敬也故传云见有礼于其君者事之如孝子之养父母也如此则岂独空恱乎亦将事而养之也见无礼扵其君者诛之如鹰鹯之逐鸟雀也如此则岂独空不恱乎亦将逐而诛之也由此而言则敬不敬之义恱不恱之理了然可见复何疑哉退臣伏准三殿谈论承前旧例朝臣因对敡之次多自叙才能及平生志业臣素无志业又乏才能恐烦圣聦不敢自叙谨退沃洲山禅院记沃洲山在剡县南三十里禅院在沃洲山之阳天姥岑之隂南对天台而华顶赤城列焉北对四明而金庭石鼓介焉西北有支遁岭而养马坡放鹤峯次焉东南有石桥溪溪出天台石桥因名焉其余卑巖小泉如子孙之从父祖者不可胜数东南山水越爲首剡爲面沃洲天姥爲眉目夫有非常之境然后有非常之人栖焉晋宋以来因山洞开厥初有罗汉僧西天竺人白道猷居焉次有高僧竺法濳支遁林居焉次又有干兴渊支遁开威藴崇实光识斐藏济度逞印凡十八僧居焉高士名人有戴逵王洽刘恢许玄度殷融郄超孙绰桓彦表王敬仁何次道王文度谢长霞袁彦伯王蒙衞玠谢万石蔡叔子王羲之凡十八人或游焉或止焉故道猷诗云连峯数千里脩林带平津茅茨隐不见鸡鸣知有人谢灵运诗云暝投剡中宿明登天姥岑高高入云霓还期安可寻盖人与山相得于一时也自齐至唐兹山荒灵境寂寥罕有人游故词人朱放诗云月在沃洲山上人归剡县江边刘长卿诗云何人住沃洲此皆爱而不到者也太和二年春有头陁僧白寂然来游兹山见道猷支竺遗迹泉石尽在依依然如归故郷恋不能去时浙东廉使元相国闻之始爲卜筑次廉使陆中丞知之助其缮貌三年而禅院成五年而佛事立正殿若干间斋堂若干间僧舎若干间夏臈之僧岁不下八九十安居游观之外日与寂然讨论心要振起禅风白黒之徒附而化者甚衆嗟乎支竺殁而佛声寝灵山废而法不作后数百岁而寂然继之岂非时有待而化有縁耶六年夏寂然遣门徒僧常贽自剡抵洛持书与图诣从叔乐天乞爲禅院记云昔道猷肇开兹山后寂然嗣兴兹山今日乐天又垂文兹山异乎哉沃洲山与白氏其世有縁乎修香山寺记洛都四郊山水之胜龙门首焉龙门十寺观游之胜香山首焉香山之坏乆矣楼亭骞崩佛僧暴露士君子惜之予亦惜之佛弟子耻之予亦耻之顷予爲庻子賔客分司东都时性好闲游灵迹胜槩靡不周览每至兹寺慨然有葺貌之愿焉迨今七八年幸爲山水主是偿初心复始愿之秋也似有縁会果成就之噫予早与故元相国微之定交扵生死之间冥心于因果之际去年秋微之将薨以墓志文见託旣而元氏之老状其臧获舆马绫帛洎银鞍玉带之物价当六七十万爲谢文之贽来致于予予念平生分文不当辞贽不当纳自秦抵洛往返再三讫不得巳回施兹寺因请悲智僧清闲主张之命谨干将士复掌治之始自寺前亭一所登寺桥一所连桥廊七间次至石楼一所连楼一所连廊六间次东佛龛大屋十一间次南賔院堂一所大小屋共七间凡支坏补缺垒隤覆漏朽槾之功必精赭垩之饰必良虽一日必葺越三月而就譬如长者坏宅郁爲导师化城于是龛像无燥湿陊泐之危寺僧有经行宴坐之安游者得息肩观者得寓目关塞之气色龙潭之景象香山之泉石石楼之风月与往来者耳目一时而新士君子佛弟子豁然如释憾刷耻之爲者清闲上人与予及微之皆夙旧也交情愿力尽得知之感往念来欢且賛曰凡此利益皆名功德而是功德应归微之必有以灭宿殃荐冥福也予应曰呜唿乗此功德安知他劫不与微之结后縁于兹土乎因此行愿安知他生不与微之复同游扵兹寺乎言及于斯涟而涕下唐大和六年八月一日河南尹太原白居易记荐李晏韦楚状河南府朝议大夫前使持节海州诸军事守海州刺史上柱国李晏右前件官比任海州刺史𬒳本道节度使配诸州税麦一例加佑徴钱晏频申奏恐损百姓本使称用军事切不得巳而从之及𬒳人论朝庭勘覆责不闻奏除替削阶在法诚合举行于晏即爲独屈况晏累爲宰牧皆着良能清白公勤颇闻于衆自经停罢巳渉三年退居洛阳穷饿至甚身典三郡家无一金据此清廉别堪优奖又建中初李正已与纳连友汴河阻絶转输不通晏先父洧即正巳堂弟爲徐州刺史当叛乱之时洧以一郡七城归国効顺弃一家百口任贼诛夷开运路之咽喉断兇渠之右臂遂使逆谋大挫妖宼竟消从此徐州埇桥至今永爲内地如洧之子实可念之臣以洧之忠功不可忘晏之吏材不可弃伏希圣念量授一官庻使廉吏忠臣闻之有所激劝伊阙山平泉处士韦楚右件人隐居乐道独行善身歛迹市朝息机名利况家传簪组兄在班行而楚独栖山卧云錬气絶粒滋味不接于口尘埃不染其心二十余年不改其乐志齐箕颕节类颜原搢绅之间多所称叹臣爲尹正合具荐论虽飞鸿入冥自忘飮啄而白驹在谷亦贵絷维傥蒙寘彼周行縻之好爵降羔鴈之礼命助鹓鹭之羽仪足以厚贞退之风遏躁进之俗兹亦盛事有禆圣朝以前件如前臣伏以念功振滞前王之令猷贡士推能长吏之本职其李晏韦楚并居府界不践公门臣实谙知辄敢论荐有渉尘黩无任兢惶谨具奏闻伏听勑㫖大和六年六月二十六日河南尹臣白居易状奏与刘苏州书梦得合下前者枉手札数幅兼惠答忆春草报白君巳下五六章发函披文而后喜可知也又覆视书中有攘臂痛拳之戏笑与抃会甚乐甚乐谁复知之因有所云续前言之戏耳试爲留听仆与合下在长安时合所着诗数百首题爲刘白唱和集卷上下去年冬梦得由礼部郎中集贤学士迁苏州刺史氷雪塞路自秦徂呉仆方守三川得爲东道主合下爲仆税驾十五日朝觞夕咏颇极平生之欢各赋数篇视草而别岁月易得行复周星一往一来忽又盈箧诚知老丑冗长爲少年者所嗤然呉苑洛城相去二三千里舍此何以启齿而解頥哉嗟乎微之先我去矣诗敌之勍者非梦得而谁前后相答彼此非一彼虽无虚可击此亦非利不行但止交绥未尝失律然得㑺之句警策之篇多因彼唱此和中得之他人未尝能发也所以辄自爱重今复编而次焉以附前集合前三卷题此卷爲下迁前下爲中命曰刘白呉洛寄和集自大和六年冬送梦得之任之作始居易顿首白氏文集卷第五十九白氏文集白氏长庆集卷第六十白氏文集卷第六十碑序解祭文记凡十二首饶州刺史呉府君神道碑苏州石壁经碑池上篇序因继集重序刘白唱和集解祭韦司空文祭郎中弟文祭李司徒文祭元相微之文长城县令赠戸部侍郎崔君神道碑铭泗州开元寺明远大师塔碑铭并序东都圣善寺智和尚茶毗幢记故饶州刺史呉府君神道碑铭并序汨市朝溺妻子非逹也囚山林摈血属亦非逹也若有人与群动处一代间彼爲彼我爲我不自㓗不自汚不巢许不伊吕水其心云其身浮沈消息无往而不自得者其逹人乎吾友呉君从事于斯矣君讳丹字眞存太子通事舎人览之曾孙睦州司马庻之孙太子宫门郎赠工部尚书诠之长子以进士第入官官历正字恊律郎大理评事监察殿中侍御史太子舎人水部库部贠外郎都官驾部郎中谏议大夫大理少卿饶州刺史职历义成军节度推官浙西道节度判官潼关防御判官鎭州宣慰副使匦函使阶至中大夫勲至上柱国读书数千卷着文数万言寳历元年六月某日薨于饶州官次其年十一月某日葬于常州晋陵县仁和郷北原从遗志也君生四五岁弄泥沙时所作戏辄象道家法事八九岁弄笔砚时所出言辄类诗家篇章不自知其然盖宿集儒玄之业明矣旣冠喜道书奉眞录每专气入静不粒食者累岁颢气充而丹田泽飘然有出世心旣壮在家爲长属有三㓜弟八稚姪嗷嗷慄慄不忍见其饥寒慨然有干禄意乃曰肥遁不可以立训吾将业儒以驰名名竸不可以恬神吾将体玄以育德冻餧不可以安道吾将强学以徇禄禄位不可以多取吾将知足而守中繇是去江湖来京师求名得名求禄得禄身荣家给之外无长物无越思素琴在左黄庭在右澹乎自处与天和始终履仕途二十七年享夀命八十二岁无室家累无子孙忧屈伸宠辱委顺而巳未尝一日戚戚其心至于归全反眞故予所谓逹人之徒欤信矣仲弟湖州长史某以予辱与其兄游旣爲同门生又爲同舎郎周知初终託爲碑纪噫先生之道吾能引古以明之铭曰汉中大夫东方曼倩夏侯湛高之作庙貌讃唐中大夫眞存先生白乐天知之作神道铭呜唿二大夫异代而同涂其皆逹者乎苏州重玄寺法华院石壁经碑文碑在石壁东次石壁在广德法华院西南偶院在重玄寺西若干歩寺在苏州城北若干里以华言唐文译刻释氏经典自经品衆佛号以降字加金焉夫开示悟入诸佛知见以了义度无边以圆敎垂无穷莫尊于妙法莲华经凡六万九千五百五言证无生忍造不二门住不可思议解脱莫极扵维摩经凡二万七千九十二言摄四生九类入无余涅槃实无得度者莫先于金刚般若波罗蜜经凡五千二百八十七言坏罪集福浄一切恶道莫急于佛顶尊胜陁罗尼经凡三千二十言应念顺愿愿生极乐土莫疾扵阿弥陁经凡一千八百言用正见观眞相莫出于观音普贤菩萨法行经凡六千九百九十言诠自性认本觉莫深扵实相法密经凡三千一百五言空法尘依佛智莫过于般若波罗蜜多心经凡二百五十八言是八种经具十二部合一十一万六千八百五十七言三乗之要㫖万佛之祕藏尽矣是石壁积四重高三㝷长十有五常厚尺有咫有石莲敷覆其上下有石神固护其前后火水不能烧漂风日不能摇消所谓施无上法尽未来际者也唐长庆二年冬作大和三年春成律德沙门清晃矢厥谋青海继厥志门弟子南容成之道则终之寺僧契元舍艺而书之郡守居易施词而赞之讃曰佛涅槃后世界空虚惟是经典与衆生俱设有人书贝叶上藏檀龛中非坚非乆如蜡印空假使人刺血爲墨剥肤爲纸即坏即灭如笔画水噫画水不若文石印蜡不若字金其功不杇其义甚深故吾谓石经功德契如来付嘱之心池上篇并序都城风土水木之胜在东南偏东南之胜在履道里里之胜在西北隅西闬北垣第一第即白氏叟乐天退老之地地方十七亩屋室三之一水五之一竹九之一而岛树桥道间之初乐天旣爲主喜且曰虽有台池无粟不能守也乃作池东粟廪又曰虽有子弟无书不能训也乃作池北书库又曰虽有賔朋无琴酒不能娯也乃作池西琴亭加石樽焉乐天罢杭州刺史时得天竺石一华亭鹤二以归始作西平桥开环池路罢苏州刺史时得太湖石白莲折腰菱青板舫以归又作中高桥通三岛迳罢刑部侍郎时有粟千斛书一车洎臧获之习筦磬絃歌者指百以归先是颍川陈孝山与酿法酒味甚佳博陵崔晦叔与琴韵甚清蜀客姜发授秋思声甚淡弘农杨贞一与青石三方长平滑可以坐卧大和三年夏乐天始得请爲太子賔客分秩于洛下息躬于池上凡三任所得四人所与洎吾不才身今率爲池中物矣每至池风春池月秋水香莲开之旦露清鹤唳之夕拂杨石举陈酒援崔琴弹姜秋思頽然自适不知其他酒酣琴罢又命乐童登中岛亭合奏霓裳㪚序声随风飘或凝或㪚悠扬于竹烟波月之际者乆之曲未竟而乐天陶然巳醉睡扵石上矣睡起偶咏非诗非赋阿龟握笔因题石间视其粗成韵章命爲池上篇云尔十亩之宅五亩之园有水一池有竹千竿勿谓土狭勿谓地偏足以容膝足以息肩有堂有亭有桥有船有书有酒有歌有絃有叟在中白须飘然识分知足外无求焉如鸟择木姑务巢安如鼃居坎不知海寛灵鹤恠石紫菱白莲皆吾所好尽在我前时引一盃或吟一篇妻孥熈熈鸡犬闲闲优哉游哉吾将终老乎其间因继集重序去年微之取予长庆集中诗未对答者五十七首追和之合一百一十四首寄来题爲因继集卷之一今年复予以近诗五十首寄去微之不踰月依韵尽和合一百首又寄来题爲因继集卷之二卷末批云更拣好者寄来盖示余勇磨砺以须我耳予不敢退舎即日又収拾新作格律诗共五十首寄去虽不得好且以供命夫文犹战也一鼓作气再而衰三而竭微之转战迨兹三矣即不知百胜之术多多益辩耶抑又不知鼓衰气竭自此爲迁延之役耶进退唯命微之微之走与足下和答之多从古未有足下虽少我六七年然俱已白头矣竟不能舍章句抛笔砚何癖习如此之甚欤而又未忘少年时心每因唱酬或相侮谑忽忽自哂况他人乎因继集卷且止于三可也忽恐足下懒发不能成就至三前言戏之者姑爲巾帼之挑耳然此一战后师亦老矣宜其橐弓匣刃彼此与心休息乎和晨兴一章录在别纸语尽于此亦不修书二年十月十五日乐天重序刘白唱和集解彭城刘梦得诗豪者也其锋森然少敢当者予不量力往往犯之夫合应者声同交争者力敌一往一复欲罢不能繇是每制一篇先相视草视竟则兴作兴作则文成一二年来日㝷笔砚同和赠答不觉滋多至大和三年春巳前纸墨所存者凡一百三十八首其余乗兴扶醉率然口号者不在此数因命小姪龟儿编录勒成两卷仍写二本一付龟儿一授梦得小儿崙郎各今収藏附两家集予顷以元微之唱和颇多或在人口常戏微之云仆与足下二十年来爲文友诗敌幸也亦不幸也吟咏情性播扬名声其适遗形其乐忘老幸也然江南士女语才子者多云元白以予子之故使仆不得独歩扵呉越间亦不幸也今垂老复遇梦得得非重不幸耶梦得梦得文之神妙莫先扵诗若妙与神则吾岂敢如梦得雪里高山头白早海中仙果子生迟沉舟侧畔千帆过病树前头万木春之句之类眞谓神妙在在处处应当有灵物护之岂唯两家子姪祕藏而巳巳酉岁三月五日乐天解祭中书韦相公文维大和三年岁次巳酉六月巳酉朔三十日戊寅中大夫守太子賔客分司东都上柱国晋阳县开国男食邑三百戸赐紫金鱼袋白居易谨以茶果之奠敬祭于故中书侍郎平章事赠司空韦公德载惟公忠贞大节辅弼嘉谟倚注深恩哀荣盛礼伏见册赠制中巳详惟公世禒官业家行士风茂学清词冲襟弘度伏见碑志文中已详此不重书但申夙愿公佩服世敎栖心空门外爲君子儒内修菩萨行常接余论许追高踪元和中出守开忠二郡日公先以喻金鑛偈相问往复再三繇是法要心期始相会合长庆初俱爲中书舎人日㝷诣普济寺宗律师所同受八戒各持十斋繇是香火因縁渐相亲近及公居相位走在班行公府私家时一相见佛乗之外言不及他誓趍菩提交相度脱去年臈月胜业宅中公云必结佛縁无如愿力因自开经箧出大方广佛华严经中十愿品一通合掌焚香口读手授云自持护始传一人曾未经旬公即捐馆追思覆视似不偶然今即日于道塲斋心持念一愿一礼如公在前以至他生不敢废坠至若与公同科第聮官寮奉笑言蒙推奖穷通荣悴之感离合存殁之悲尽成虚空何足言叹今兹荐奠不设荤腥庻几降临鉴察精意噫浮生是幻眞谛非空灵鹫山中旣同前会兠率天上岂无后期呜唿韦君先后间耳伏惟尚飨祭弟文维大和二年歳次戊申十二月壬子朔三十日辛已二十二哥居易以清酌庻羞之奠致祭于郎中二十三郎知退之灵日月不居新妇龟儿等舋酷如昨俯及岁暮奄过大祥礼制云终追号永远哀缠手足悲裂肝心痛深痛深孤苦孤苦呜唿自尔去来再周星岁前事后事两不相知今因奠设之时粗表一一吾去年春授祕书监赐紫今年春除刑部侍郎孤苦零丁又加衰疾殆无生意岂有宦情所以僶俛至今待终龟儿服制今巳请长告或求分司即拟移家尽居洛下亦是夙意今方决行养病抚孤聊以终老合家除苏苏外并是通健龟儿颇有文性吾每自敎诗书三二年间必堪应举阿罗日渐成长亦胜小时吾竟无儿穷独而巳茶郎叔母巳下并在郑滑职事依前蕲蕲卿娘卢八等同寄苏州免至饥冻遥怜在符离㽵上亦未取归宅相得彭泽塲官各知平善骨兠石竹香钿等三人乆经驱使昨大祥斋曰各放从良寻收膳娘新妇看养下邽杨琳㽵今年买了并造堂院巳成往日亦曾商量他时身后甚要新昌西宅今亦买讫尔前后所着文章吾自检㝷编次勒成二十卷题爲白郎中集呜唿词意书迹无不宛然唯是魂神不知去处每开一卷刀搅肺肠每读一篇血滴文字拟凭崔二十四舎人譔序他日及吾文集同付龟罗収传前年巳来合家所造斋供功德皆领得否朔望晨夕向奠复尝来无不谕音容濳殁巳乆乃至梦寐相见全稀岂幽冥道殊莫苦拘碍将情爽迁㪚杳无觉知不然何一去三年而茫昧若此吾今头白眼暗䈥力日衰黄壤之期亦应不远但恐前后乖隔不知得见尔无下邽北村尔莹之东是吾他日归全之位神纵不合骨且相依岂恋余生愿毕此志呜唿奠筵将彻帏帐欲收此生之间岂有见日未死之际应无忘期仰天一号心骨破碎犹冀万一闻吾此言痛心痛心千万千万尚飨祭李司徒文维大和四年岁次戊戌七月癸酉朔十九日辛卯中大夫守太子賔客分司东都上柱国赐紫金鱼袋白居易内重表弟朝请大夫守少府监上柱国李翶谨以清酌庻羞之奠敬祭于故相国兴元节度赠司徒李公惟公之生树名致莭忠贞谅直天下所仰惟公之殁遭罹祸乱冤愤痛酷天下所知虽千万其言终不能尽故兹奠次但写私诚居易应进士时以鄙劣之文蒙公称奖在翰林日以拙直之道蒙公扶持公虽侚公愚则受赐或中或外或合或离契阔绸缪三十余载至于豆觞之会轩盖之游多奉光尘最承欢惠眷遇旣深于常等痛愤实倍于衆情永决奈何长恸而巳翺情兼中外分辱眷知緜以岁时积成交旧敢申薄奠庻鉴微衷呜唿哀哉伏惟尚飨祭微之文维大和五年岁次巳亥十月乙丑朔十日辛巳中大夫守河南尹上柱国晋陵县开国男食邑三百戸赐紫金鱼袋白居易以清酌庻羞之奠敬祭于故相国鄂岳节度使赠尚书右仆射元相微之惟公家积善庆天钟粹和生爲国祯出爲人瑞行业志略政术文华四科全才一时独歩虽历将相未尽謩猷故风声但树扵蕃方功利不周扵夷夏噫此苍生之不大遇也在公岂有所不足耶诗云淑人君子胡不万年又云如可赎兮人百其身此古人哀惜贤良之恳辞也若情理愤痛过于斯者则号唿壹郁之不暇又安可胜言哉呜唿微之贞元季年始定交分行止通塞靡所不同金石胶漆未足爲喻死生契阔者三十载歌诗唱和者九百章播于人间今不复叙至于爵禄患难之际窹寐忧思之间誓心同归交感悲一布在文翰今不重云唯近者公拜左丞自越过洛醉别悲咤投我二诗云君应恠我留连乆我欲与君辞别难白头徒侣渐稀少明日恐君无此欢又曰自识君来三度别这廻白尽老髭须恋君不去君须会知得后回相见无吟罢涕零执手而去私揣其故中心惕然及公捐馆于鄂悲讣忽至一恸之后万感交怀覆视前篇词意若此得非魄兆先知之乎无以继寄悲情作哀词二首今载于是以附奠文其一云八月凉风吹白幕寝门廊下哭微之妻孥亲友来相弔唯道皇天无所知其二云文章卓荦生无敌风骨精灵殁有神哭送咸阳北原上可能随例作埃尘呜唿微之始以诗交终以诗诀絃笔两絶其今日乎呜唿微之三界之间孰不生死四海之内谁无交朋然以我尔之身爲终天之别旣往者巳矣未死者如何呜唿微之六十衰翁灰心血泪引酒再奠抚棺一唿佛经云凡有业结无非因集与公縁会岂是偶然多生巳来几离几合旣有今别宁无后期公虽不归我应继往安有形去而影在皮亡而毛存者乎呜唿微之言尽于此尚飨唐故湖州长城县令赠戸部侍郎博陵崔府君神道碑铭并序公讳孚字某古太岳胤也今博陵人也唐虞之际因生爲姜姓曁周封齐分类曰崔氏长源远派大族清门珪组贤俊凖绳济羙斯崔氏所以緜千祀而甲百族也隋㪚骑常侍讳洽公六代祖也唐冀州武强令讳绍曾祖也监察御史讳预王父也常州江隂令育皇考也公㓜以门䕃子补太庙斋郎初调授汝州叶县尉再调改宋州单父尉时天寳末盗起燕荆毒流梁宋屠城杀吏如火燎原单父之民将坠涂炭公感激奋发仗顺兴兵挫败贼徒保全郷县拳勇之旅归之如云方欲糺合貔虎敺诛蛇豕京观群盗金汤一方本道节度使奇之将议上闻会有同事者争公隂相倾夺公超然脱屣遂以族行东游江淮安时俟命属呉王出合领鎭求才抚人常闻公名试以吏事遂表请爲宋城尉事举移假涟水令赏绯鱼袋县政修转常州录事参军糺察课成浙东採访使闻之奏授越州余姚令吏畏人恱岁未满浙西採访使知之奏改湖州长城令长城之理又加于前二邑焉政成秩满解印罢去优游自得独善其身兴元元年疾殁于宋大和五年迁葬于洛享年若干诏赠尚书戸部侍郎夫人陇西李氏追封岐国夫人皆从子贵也公爲人仪表魁梧气槩倜傥负不羇之才慕非常之功始发轫于单父志立而功不就终税驾于长城道行而位不逹善庆所积实生司空司空讳弘礼公之㓜子也以学发身以文饰吏以干蛊克家以忠壮许国典十郡领二鎭再釐东土追命上公虽天与之才国与之位亦由公义方之训辅而成焉大丈夫贮蓄材术树置功利镃基富贵焯燿家邦不当其身而得扵后父析子荷相去几何呜唿崔公何不足之有按国典官五品巳上墓庙得立碑又按䘮葬令凡诸赠官得同正官之制其孙彦防彦佐等奉父命述祖德掲石于墓勒铭于碑铭曰天无全功贤无全福旣享天爵难兼世禄矫矫崔公道积厥躬大志长略卷于怀中黄绶遏宼思奋奇功铜印字人躬行古风才高位下歩阔涂穷竟戢羽翮不展心胸天道有知善积庆钟昭哉报施其在司空大唐泗州开元寺临坛律德徐泗濠三州僧正明远大师塔碑铭并序娑婆世界中有释迦如来出爲上首如来灭后像法中或罗汉僧或菩萨僧在在处处出爲上首佛道未䘮间生其人故泗州开元寺临坛律德大师实一方上首也大师谯郡鄼人世姓暴氏僧号明远七岁依本郡霈禅师出家十九从泗州灵穆律师受具戒五夏通四分律俱舎论乃升讲座乃登戒坛元和元年衆请充当寺上座明年官补爲本州僧正统十二部开元寺北地二百歩作讲堂七间僧院六所淮泗间地卑多雨潦岁有水害师与郡守苏遇等谋于沙湖西隙地创避水僧坊建门廊厅堂厨厩二百间植松杉楠柽桧一万本由是僧与民无垫溺患旋属灾焚本寺寺殱像灭僧溃者数年师与徐州节度使王侍中有縁遂合愿叶力再造寺宇乃请师爲三郡僧正奏乞连置戒坛因其施利廓其规度侍中又以家财万计助而成之自殿像敎者乎故如来所谓我灭后我法传授于弟子嘱于大臣斯言信矣师以大和八年十二月十九日斋时终于本寺本院是月二十九日道俗衆万辈恭敬悲泣备涅槃威仪迁全身归于湖西塼塔遵本敎而奉先志也报年七十僧臈五十有一始出家讫于迁化志业行愿道力化縁引而伸之随日广大前后临戒坛者八登律座者十有五僧尼得度者三万衆江淮行化者四十年或疑是人如来所使罗汉菩萨吾焉知之初大师以功德爲心旣成而化侍中以譔录见託未就而薨今按弟子僧僧亮元素行状序而铭之呜唿所以满大师之愿终侍中之志也铭曰平地踊塔多寳示现险路化城导师方便繄我大师亦有大愿像法是弘塔庙是建佛人交接两得相见法有毗尼衆有僧尼承敎于佛得度扵师宣传戒藏振起律仪四十余载勤而行之福德如空不可思议縁合而来功成而去如性不动色身无住示有迁化非实灭度表塔勒铭门人恋慕东都十律大德长圣善寺钵塔院主智如和尚茶毗幢记浮图敎有茶毗威仪事具涅槃经陁罗尼门有佛顶呪功德事具尊胜经经文甚详此记不载今但载大师僧行佛事兴建幢义趣而巳大师姓吉号智如綘郡正平人自孩及童不饮酒不茹荤不食肉不儿戏年十二授经扵僧皎二十二受具戒于僧晤学四分律于昙睿律师通楞伽思益心要于法凝大师贞元中寺举省选累补昭成敬爱等五寺开法临坛大德繇是行高名重僧尼辈请以圣善寺勑置法寳严持院处之居十年而法供无虚日律讲无虚月使疑者信墯者勤增上慢者退僧风骤变佛事勃兴实我师传授诱诲之力也大和八年十二月二十三日终于本院报年八十六僧夏六十五明年正月十五日合都城道俗万数具涅槃仪移窆于龙门祖师塔院又明年某月某日用阇维法迁祔于奉先寺祖师塔西而建幢焉噫大师自出家至即世前后讲毗尼三十㑹度苾蒭百千人秉律登坛施法行化者五十五载而身相长大面相端严心不放逸口无戏论四部瞻仰敬而畏之矧又以直心坐道塲以密行传法藏爲东王城十大德首爲南赡部八关戒师名冠万僧利及百衆所谓提智慧劒破烦恼贼挝无畏鼓降内外魔凛乎佛庭之直臣郁乎僧坛之大将者也初师之将迁化也无病无恼晏坐斋心领一童诣诸寺遇像致敬逢僧与游口虽不言心若黙别后数日而化识者异之及临尽灭也告弟子言我殁后当依本院先师遗法勿塔勿坟唯造佛顶尊胜陁罗尼一幢寘吾茶毗之所吾形之化吾愿常在愿依幢之尘之影利益一切衆生吾愿足矣今院主上首弟子振公泊传法受遗侍者弟子某等若干人合力建幢以毕师志振辈以居易辱爲是院门徒者有年矣又十年以还蒙师授八闗斋戒见託爲记附于眞言盖欲以奉本敎而满先愿寻往因而集来果也欲重此义以一偈賛之偈云幢功德甚大师行愿甚深孰见如是幢不发菩提心白氏文集卷第六十白氏文集白氏长庆集卷第六十一白氏文集卷第六十一铭志賛序祭文记辞传凡十八首酒功賛并序唐故武昌军节度使元公墓志铭并序唐故州刺史崔公墓志铭唐故漂水县令白府君墓志铭并序序洛诗画弥勒上生帧賛并序绣西方帧賛并序祭崔相公文祭崔常侍文磐石铭东林寺白氏文集记圣善寺白氏文集记唐故太子少保皇甫公墓志铭唐故祕书监赠礼部尚书张公墓志铭齿落辞醉吟先生传苏州南禅院千佛堂转轮经藏石记苏州南禅院白氏文集记酒功賛并序晋建威将军刘伯伦嗜酒有酒德颂传于世唐太子賔客白乐天亦嗜酒作酒功賛以继之其词云麦麴之英米泉之精合作爲酒孕和产灵孕和者何浊醪一樽霜天雪夜变寒爲温产灵者何清醑一酌离人迁客转忧爲乐纳诸喉舌之内淳淳泄泄醍醐沆瀣泪诸心胷之中熈熈融融膏泽和风百虑齐息时乃之德万縁皆空时乃之功吾常终日不食终夜不寝以思无益不如且飮唐故武昌军节度处置等使正议大夫检校戸部尚书鄂州刺史兼御史大夫赐紫金鱼袋赠尚书右仆射河南元公墓志铭并序公讳稹字微之河南人六代祖巖隋兵部尚书封昌平公五代祖弘隋北平太守高祖义端魏州刺史曾祖延景岐州参军祖讳悱南顿县丞赠兵部贠外郎考讳寛北部郎中舒王府长史赠尚书右仆射妣荥阳郑氏追封陈留郡太夫人公即仆射府君第四子后魏昭成皇帝十五代孙也公受天地粹灵生而岐然孩而嶷然九岁能属文十五明经及第二十四调判入四等公讳稹字微之河南人六代祖巖隋兵部尚书封昌平公五代祖弘隋北平太守高祖义端魏州刺史曾祖延景岐州参军祖讳悱南顿县丞赠兵部贠外郎考讳寛北部郎中舒王府长史赠尚书右仆射妣荥阳郑氏追封陈留郡太夫人公即仆射府君第四子后魏昭成皇帝十五代孙也公受天地粹灵生而岐然孩而嶷然九岁能属文十五明经及第二十四调判入四等署祕省校书二十八应制策入三等拜左拾遗即日献敎本书数月间上封事六七宪宗召对言及时政执政者疑忌出公爲河南尉丁陈留太夫人忧哀毁过礼杖不能起服除之明年授监察御史使于蜀按任敬仲狱得狱情又劾奏东川帅违诏条过籍税又奏平涂山甫等八十八家冤事名动三川三川人慕之其后多以公姓字名其子朝庭病东诸侯不奉法东御史府不治事命公分台而董之时有河南尉离局从军职尹不能止监察使死其柩乗传入邮邮吏不敢诘内园司械系人踰年台府不得知飞龙使匿赵氏亡命奴爲养子主不敢言浙右帅封杖杖安吉令至死子不敢愬凡此者数十事或奏或劾或移歳余皆举正之内外权宠臣无奈何咸不快意㑹河南尹有不如法事公引故事奏而摄之甚急先是不快者乗其便相噪嗾坐公专逹作威黜爲江陵士曹掾居四年徙通州司马又四年移州长史长庆初穆宗嗣位旧闻公名以膳部贠外郎徴用旣至转祠部郎中赐绯鱼袋知制诰制诰王言也近代相沿多失于巧俗自公下笔俗一变至于雅三变至扵典谟时谓得人上嘉之数召与语知其有辅弼才擢授中书舎人赐紫金鱼袋翰林学士承㫖寻拜工部侍郎旋守本官同中书门下平章事公旣得位方将行巳志答君知无何有憸人以飞语搆同位诏下按验无状上知其诬全大体与同位两罢之出爲同州刺史始至急吏缓民省事节用岁収羡财千万以补亡戸逋租其余因弊制事赡上利下者甚多二年改御史大夫浙东观察使将去同同之耆㓜鳏独泣恋如别慈父母遮道不可遏送诏使导呵挥鞭有见血者路辟而后得行先是明州岁进海物其淡蚶非礼之味尤速坏课其程日驰数百里公至越未下车趍奏罢自越抵京师卸夫获息肩者万计道路歌舞之明年辩沃瘠察贫富均劳逸以定税籍越人便之无流庸无逋赋又明年命吏课七郡人冬筑陂塘春贮水雨夏漑旱苗农人頼之无㓙年无饿殍在越八载政成课高上知之就加礼部尚书降玺书慰谕以示旌宠又以尚书左丞徴还旋改戸部尚书鄂岳节度使在鄂三载其政如越大和五年七月二十二日遇暴疾一日薨于位春秋五十三上闻之轸悼不视朝赠尚书左仆射加赙赠焉前夫人京兆韦氏懿淑有闻无禄早世生一女曰保子适校书郎韦绚今夫人河东裴氏贤明知礼有辅佐君子之劳封河东郡君生三女曰小迎未筓道衞道扶龆齓一子曰道护三岁仲兄司农少卿积姪御史台主簿某等衔哀䘮事裴夫人韦氏长女臮诸孤等号护廧翣以六年七月十二日祔葬于咸阳县奉贤郷洪渎原从先宅兆也公着文一百卷题爲元氏长庆集又集古今刑政之书三百卷号类集并行于代公凡爲文无不臻极尤工诗在翰林时穆宗前后索诗数百篇命左右讽咏宫中唿爲元才子自六宫两都八方至南蛮东夷国皆写传之每一章一句岀无胫而疾走于珠玉又观其述作编纂之㫖岂止于文章刀笔哉实有心在于安人活国致君尧舜致身伊臯耳抑天不与耶将人不幸耶予甞悲公始以直躬律人勤而行之则坎壈而不偶谪瘴郷凡十年发班白而归来次以权道济世变而通之又龃龉而不安居相位仅三月席不煖而罢去通介进退卒不获心是以法理之用止于举一职不布于庻官仁义之泽止于惠一方不周于四海故公之心不足也逢时与不逢时同得位与不得位同富贵与浮云同何者时行而道未行身遇而心不遇也执友居易独知其心以泣濡翰书铭于墓曰呜唿微之年过知命不谓之夭位兼将相不谓之少然未康吾民未尽吾道在公之心则爲不了嗟乎哉道广而俗隘时矣夫心长而运短命巳矣夫呜唿微之巳矣夫唐故州刺史赠礼部尚书崔公墓志铭并序唐有通四科逹三敎者曰惟崔公公讳玄亮字晦叔其先出于炎帝至裔孙穆伯受封于崔因而命氏汉初始分爲清河博陵二祖故其后称博陵人曾祖恱洛州司戸参军赠太子少保祖光迪赠賛善大夫考抗扬州司马兼通事舎人赠太子少师妣太原王氏赠晋阳郡太夫人公即少师季子解褐补祕书省校书郎宣越二府奏授恊律郎大理评事朝庭知其才徴授监察转殿中历侍御史膳部驾部贠外郎洛阳令密州刺史公旣至密密民之冻馁者赈䘏之疾疫者救疗之胔骼未殡者命葬藏之男女过时者趍嫁娶之三月而政立二年而化行密人恱之发于謡咏换歙州刺史其政如密先是歙民畜马牛而生驹犊者官书其数吏縁爲姧公旣下车尽焚其籍孳息货易一无所问先是歙民居山险而输税米者担负䟦渉勤苦不支公许其计斛纳缗贱入贵出官且获利人皆忘劳农人便之归如流水朝庭闻其政徴拜刑部郎中谢病不就俄改湖州刺史政如密歙加之以聚羡财而代逋租则人不困谨茶法以防黠吏则人不苦修堤塘以备旱岁则人不饥罢氓頼之如依父母入爲祕书少监改曹州刺史兼御史中丞谢病不就拜太常少卿迁谏议大夫屡上封章言行职举上召对加金紫以奖之假貂蝉以宠之未几朝有大狱人心惴骇势连中外衆以爲冤百辟在庭无敢言者公独进及霤危言触鳞天威赫然连叱不去遂置笏伏陛极言是非血泪盈襟词竟不屈上意稍悟容而听之卒使罪疑唯轻实公之力旣而眞拜用旌忠臣繇是正气直声震耀朝右搢绅者贺皆曰国有人焉国有人焉公以爲名不可多取退不必待年决就长告径遵归路朝庭不得巳在途拜太子賔客分司东都公济源有田洛下有宅劝诲子弟招邀賔朋以山水琴酒自娯有终焉之志无何又除州刺史盖执政者惜其去将欲驯致而复用之大和七年七月十一日遇疾薨于州廨舎天子废朝一日赠礼部尚书周行士林闻者相弔宗族交友靡不岀涕遗直遗爱公兼有焉乌唿公之将终也遗诫诸子爲其书大略云吾年六十六不爲无寿官至三品不爲不逹死生定分何足过哀自天寳巳还山东士人皆改葬两京利于便近唯吾一族至今不迁我殁宜归全于滏阳先茔正首丘之义也送终之事务从俭薄保家之道无忘孝悌吾玉磬琴留别乐天请爲墓志云尔夫人范阳卢氏先公而殁有子九人长曰煴通事舎人次曰刍言罕言举进士次曰缓中牟尉其下皆㓜稚煴等哀毁孝敬号护轜翣以九年四月二十八日用大葬之礼归窆于礠州昭义县礠邑郷北原迁卢夫人而合祔焉遵理命也公之丁少师忧也退居高邮其地卑湿泣血卧苫者三载因病痺其两股焉逮于终身竟不能趍拜从祖弟仁亮窜谪巴南殁而后归公先命长男煴护䘮归葬后命㓜子听继絶承祧自宗族及朋执闲有死无所归孤无所依者公或祭之葬之或衣之食之或婚之嫁之侯齐二家之类是也故闺门称其孝群从仰其仁交游服其义可不谓德行乎公㓜嗜学长善属文以辞赋举进士登甲科以书判调天官入上等前后文集凡若干卷尤工五言七言诗警策之篇多在人口其余制述作者许之可不谓文学乎公之典密歙湖也理化如彼可不谓政事乎居大谏骑省也忠谠如此可不谓言语乎公夙慕黄老之术斋心受箓伏气錬形暑不流汗冬不挟纩肤体颜色冰清玉温未识者望之如神仙中人也在湖三岁岁修三元道斋辄有彩云灵鹤回翔坛上乆之而去前后致斋七八而鹤来仪者凡三百六十其内修外感也如此可不谓通于大道乎公之晩年又师六祖以无相爲心地以不二爲法门每遇僧徒辄论眞谛虽耆年宿德皆心伏之及易箦之夕大怖将至如入三昧恬然自安仍于遗䟽之末手笔题云蹔荣蹔悴𫾣石火即空即色眼生花许时爲客今归去大历元年是我家其解空得证也又如此可不谓逹于佛性乎揔而言之故曰通四科逹三敎者也居易不侫辱与公游者三十余年年老分深定爲执友况奉遗札託爲斯文且慙鄙陋不敢辞让铭曰滏水之阳鼓山之下吉日吉土载封载树乌虖博陵崔君之墓唐故漂水县令太原白府君墓志铭并序公讳季康字某太原人秦武安君起之裔胄北齐五兵尚书建之五代孙也曾祖讳士通皇朝利州都督祖讳志善尚毉奉御王父讳鏻杨州录事参军公即录事府君次子历华州下邽尉怀州河内丞徐州彭城令江州浔阳令宿州虹县令宣州漂水令殁于官舎明年某月某日归葬于华州下邽县某郷某原亨年若干乌虖公爲人温恭信厚爲官贞白严重友于兄弟慈于子姪郷党推其行交游让其才自尉下邽至宰漂水皆以㓗廉通济见知于郡守流誉于朋寮才不偶时道屈于位而徒劳于州县竟不致于青云命矣夫哀哉公前夫人河东薛氏先公若干年而殁生二子一女女号鉴虚未筓岀家长子某杭州于濳尉次子某睦州遂安尉后夫人高阳敬氏父讳某某官生一子二女女皆早夭子曰敏中进士出身前试大理评事历河东郑滑邠宁三府掌记夫人在室以孝敬奉亲爲淑女旣嫁以柔和从夫爲顺妇及主家以慈正训子爲贤母故敏中遵其敎饬其身升名甲科历聘公府以文行称于衆以禄养荣于亲虽自有兼材然亦由夫人诲导之所致也夫人以大和七年正月某日寝疾终于下邽别墅享年若干明年某月某日启漂水府君薛夫人宅兆而合祔焉礼也时诸子尽殁独敏中号泣䘮事託从祖兄居易志于墓石铭曰繄我叔父漂水府君治本扵家事施政扵县民繄我叔母高阳夫人德修于室家庆积于闺门训着趍庭善彰卜邻故其嗣子休有令闻序洛诗序洛诗乐天自叙在洛之乐诗也予历览古今謌诗自风骚之后苏李以还次及鲍谢徒迄于李杜辈其间词人闻知者累百诗章流传者鉅万观其所自多因䜛冤谴逐征戍行旅冻馁病老存殁别离情发于中文形于外故愤忧怨伤之作通计今古什八九焉世所谓文士多数奇诗人尤命薄于斯见矣又有巳知理安之世少离乱之时多亦明矣予不侫喜文嗜诗自㓜及老着诗数千首以其多矣故章句在人口姓字落诗流虽才不逮古人所然作不啻数千首以其多矣作一数奇命薄之士亦有余矣今寿过耳顺幸无病苦官至三品免罹饥寒此一乐也大和二年诏授刑部侍郎明年病免归洛旋授太子賔客分司东都居二年就领河南尹事又三年病免归履道里第再授賔客分司自三年春至八年夏在洛凡五周岁作诗四百三十二首除䘮朋哭子十数篇外其他皆寄怀于酒或取意于琴闲适有余酣乐不暇苦词无一字忧叹无一声岂牵强所能致耶盖发中而形外耳斯乐也实本之扵省分知足济之以家给身闲文之以觞咏絃歌饰之以山水风月此而不适何往而适哉兹又以重吾乐也予尝云治世之音安以乐闲居之诗泰以适苟非理世安得闲居故集洛诗别爲序引不独记东都履道里有闲居泰适之叟亦欲知皇唐大和岁有理世安乐之音集而序之以俟夫採诗者甲寅岁七月十日云尔画弥勒上生帧赞并序南赡部洲大唐国东都城长寿寺大苾蒭道嵩存一惠恭等六十人与优婆塞士良惟俭等八十人以大和八年夏受八戒修十善设法供舍浄财画兠率陁天宫弥勒上生内外衆一铺眷属围绕相好庄严于是嵩等曲躬合掌焚香作礼发大誓愿愿生内宫劫劫生生亲近供养按本经云可以除九十亿劫生死之罪也有弥勒弟子白乐天同是愿遇是縁尔时稽首当来下生慈氏世尊足下致敬无量而说讃曰百四十心合爲一诚百四十口发同一声仰慈氏形称慈氏名愿我来世一时上生绣西方帧赞并序西方阿弥陁佛与阎浮提有愿此土衆生与彼佛有縁故受一切苦者先念我名祈一切福者多图我像至扵应诚来感随愿往生神速变通与三世十方诸佛不侔也噫佛无若干而愿与縁有若干也有女弟乎弘农郡君姓杨号莲花性发弘愿舍浄财绣西方阿弥陁佛像及本国土眷属一部奉爲故李氏长姊杨夫人灭宿殃追冥祐也夫范铜设绘不若刺绣文之精勤也想形念号不若覩相好之亲近也即造之者诚不得不着感不得不通受之者罪不得不灭福不得不集尔时莲花性焚香合掌跪唱賛云金方刹金色身资圣力福幽魂造者谁弘农君受者谁杨夫人祭崔相公文维大和六年岁次壬子十月庚申朔二十四日癸末中大夫守河南尹上柱国晋阳县开国男食邑三百戸赐紫金鱼袋白居易谨以清酌庻羞之奠敬祭于故相国吏部尚书赠司空崔公敦诗惟公德望事业识度操履爲时而生作国之纪巖庙匡辅藩部政治父母黎元股肱天子斯皆谈在人口播扵人耳今所叙者眷知而巳于戏自古及今实重知音故诗羙伐木易称断金始愚与公同入翰林因官识面因事知心献纳合章对扬聮襟以忠相勉以义相箴朝案同食夜床并衾绸缪五年情与时深及公登庸累分阃鎭愚亦去国出领符印徐宣远部忠杭遐郡鴈去寄书潮来传信无由会合祗望音问未卜后期但敦前分余大和之初连徴归朝公分夏司愚贰秋曹玉德弥温松心不凋南宫多暇屡接游遨竹寺雪夜杏园花朝杜曲春晚潘亭月高前对青山后携浊醪微之梦得慕巢师臯或徴雅言酣咏陶陶或命俗乐丝管嘈嘈借草䕃松枕麴餔糟曾未周岁索然分镳公又授钺南抚荆蛮报政入觐复揔天官愚因谢病东归涧瀍方从四皓旋守三川时蒙问讯日奉周旋岂无要约良有由縁洛城东隅履道西偏脩篁回合流水潺湲与公居第门巷相连与公齿发甲子同年两心相期三迳之间优游携手而终老焉呜唿易失者时难忱者天旣夺我志又殱我贤丘园未归馆舎先捐百身莫赎一梦不还郁郁佳城茫茫九原凄凉箫鼓惨澹风烟祖奠迟迟泣涕涟涟平生亲友罗拜柩前贤人巳矣天地苍然呜唿哀哉敦诗尚飨祭崔常侍文维大和九年岁次乙卯二月丙午朔七日壬子中大夫守太子賔客分司东都上柱国赐紫金鱼袋白居易谨以清酌庻羞之奠敬祭于故祕书监赠礼部尚书崔公惟公之世禄家行文华政事播扵时论此不复云今但叙旧好写衷诚而巳呜唿居易弟兄与公伯仲前后科第同登者四五辱爲僚友三十余年又膳部房与公同声尘之游定胶漆之分两家不幸十年巳来哀舋所钟零落殆尽我老君病唯余二人天不慗遗公又即世不登大位不享永年夙志莫伸幽愤何极居易方属疾恙不遂执绋遣姪阿龟往展情礼此如不祭永痛奈何呜唿重易平生知我寝门一恸可得而闻乎呜唿重易平生嗜酒奠筵一酌可得而歆乎呜唿哀哉伏惟尚飨磐石铭并序大和九年夏有山客赠余磐石转寘于履道里第时属炎暑坐卧其上爱而铭之云尔客从山来遗我磐石圆平腻滑广袤六尺质凝云白文拆烟碧莓苔有班麋鹿其迹置之竹下风扫露滴坐待禅僧眠留醉客清冷可爱支体甚适便是白家夏天牀席东林寺白氏文集记昔余爲江州司马时常与庐山长老于东林寺经藏中披阅远大师与诸文士唱和集卷时诸长老请余文集亦置经藏唯然心许他日致之迨兹余二十年矣今余前后所着文大小合二千九百六十四首勒成六十卷编次旣毕纳于藏中且欲与二林结他生之縁复曩岁之志也故自忘其鄙拙焉仍请本寺长老及主藏僧依远公文集例不借外客不岀寺门幸甚大和九年夏太子賔客晋阳县开国男太原白居易乐天记圣善寺白氏文集记中大夫守太子少傅冯翊县开国侯上柱国赐紫金鱼袋太原白居易字乐天与东都圣善寺钵塔院故长老如满太师有斋戒之因与今长老振大士爲香火之社乐天曰吾老矣将㝷前好且结后縁故以斯文寘于是院其集七袠六十五卷凡三千二百五十五首题爲白氏文集纳扵律䟽库楼仍请不出院门不借官客有好事者任就观之开成元年闰五月十二日乐天记看题文集石记因成四韵以羙之中㪚大夫守河南尹赐紫金鱼袋李绅寄玉莲花藏缄珠贝叶扃院闲容客读讲倦许僧听部列雕金牓题存刻石铭永添鸿寳集莫杂小乗经唐银青光禄大夫太子小保安定皇甫公墓志铭并序公姓皇甫讳镛字龢卿始封祖微子也周克殷封于宋九代至戴公戴公之子曰皇父因字命族爲皇父氏至秦徙茂陵改父爲甫及汉迁安定朝那其后爲朝那人五代祖珍义资建二州刺史曾祖文房高陵令祖邻几赠汝州刺史考愉累赠尚书左仆射太子太保妣洛阳贾氏赠姑臧郡太夫人公由进士岀身补夏阳主簿试左武衞兵曹充宣歙观察推官转大理评事诏徴授监察御史改祕书郎殿中侍御史内供奉始赐朱绂银印充凤翔节度判官营田副使旋又徴还直拜殿内改比部贠外郎河南令都官郎中河南少尹历太子右庻子并分司东都俄又徴拜国子祭酒未几谢疾改太子賔客转祕书监分司又就拜检校左㪚骑常侍兼太子賔客转祕书监分司始加命服正三品又迁太子少保分司封安定县开国男食邑三百戸始立家庙享三世公先娶博陵崔氏后娶范阳卢氏二夫人皆有淑德先公而殁有二子曰璥曰珧一女适太原王諲以开成元年七月十日寝疾薨于东都宣敎里第享年七十七皇帝废朝一日是岁十月三日用大葬之礼归全于河隂县广武原从太保府君先茔以卢夫人合祔焉公自将仕郎累阶至银青光禄大夫自武骑尉累勲至上柱国自布衣而佩服金紫自旅食而庙飨祖考封爵𬒳乎身襃赠及乎先官品䕃乎后大其门肥其家儒者之荣无阙焉皆求已稽古之力自致耳公爲人器宇甚弘衣冠甚伟寡言正色人望而敬之至扵燕游觞咏之间则其貌温然如春其心油然如云也初元和中公始因郎官分司东洛由是得伊嵩趣惬吏隐心故前后历官八九凡二十有五年优游洛中无哂笑意忘䘮穷逹与道始终澹然不动其心以至于考终命闻者慕之谓爲逹人当宪宗朝公之仲居相位操利权也从而附离者有之公独超然虽贵介之势不能及及仲之失宠得罪也从而縁坐者有之公独皦然虽骨肉之亲不能累识者心伏号爲伟人公好学善属文尤工五言七言诗有集十八卷又着性言十四篇居易辱与公游迨二纪矣自左右庻子历賔客讫于少保傅皆同官东朝分务东周在寮友间知闻最熟故得以实录志而铭曰贤哉少保令问令仪金璧其操鸾凰其姿德如斯寿如斯位如斯呜唿人爵天爵实兼有之广武之原大河之湄龟告筮从吉土良时封于兹树于兹呜唿少保之墓百代可知唐故银青光禄大夫祕书监曲江县开国伯赠礼部尚书范阳张公墓志铭并序公讳仲方字靖之其先范阳人晋司空茂先之后永嘉南迁始徙居于韶之曲江县后嗣因家焉唐朝赠太常卿讳弘愈公之曾祖也岭南节度使广州刺史殿中监讳九臯公之王父也赠尚书右仆射讳抗公之皇考也赠颍川郡大夫人陈氏公之皇妣也都昌令仲端以下四人公之兄也监察御史仲孚以下二人公之弟也博陵郡夫人崔氏公之夫人也右清道率府曹胄景宣进士茂玄明经智周公之子也监察御史里行杨澥校书郎陆賔虞公之壻也公即仆射府君第五子贞元中进士举及第博学选登科初补集贤殿校书郎丁内忧䘮除复补正字选授咸阳尉鄜坊节度使辟爲判官奏授监察御史里行俄而眞拜历殿中转侍御史仓部贠外郎金州刺史度支郎中駮宰相事议出爲遂州司马移复州司马俄迁刺史改曹州刺史河南少尹郑州刺史入爲谏议大夫福建观察使兼御史中丞徴还爲太子賔客再爲左㪚骑常侍京兆尹华州刺史兼御史大夫祕书监勲至上柱国阶至银青光禄大夫封至曲江县开国伯食邑七百戸开成二年四月某日薨于上都新昌里第诏赠礼部尚书以其年八月某日归葬于河南府某县某郷某原祔仆射府君之封域焉公㓜好学长善属文俯取科第如拾地芥着文集三十卷藏扵家纂制诏一百卷行于代尤工五言章句诗家流称之尝譔先仆射府君神道碑及丞相文献始兴公庙碑由文得礼秉笔者许之文献始兴公九龄即公之伯祖开元中以儒学诗赋独歩一时及辅弼明皇帝号爲贤相余庆济羙宜在扵公公沿其业袭其文而不嗣其位惜哉矧公爲人温良冲淡恬然有君子德立朝清直贞谅肃然有正人风在官寛重易简绰然有长吏体爲子弟孝敬爲伯父慈和与朋友信宠辱不惊其心喜愠不形扵色入仕四十载历官二十五享年七十二才如是禄如是寿如是宜哉居易与公少同官老同游交心慕德乆而弥笃故景宣等以论譔先德见託爲文式序且铭勒于墓石铭曰在唐张氏世爲儒宗文献旣没郁生我公我公沨沨学奥词雄縁情体物有文献风庆袭于家道积厥躬骏足逸翮天骥冥鸿始自筮仕迄于逹官六刺藩部再珥貂蝉大谏选重尹京才难賔于望苑宠在蓬山凡所践历皆有可观终然允臧巳矣归全呜唿洛郊北阡邙阜西原佳城一闭陵谷推迁所不泯者令名蔼然齿落辞并序开成二年予春秋六十六瘠黒衰白老状具矣而双齿又墯慨然感叹者乆之因爲齿落辞以自广其辞曰嗟嗟乎双齿自吾有之尔俾尔嚼肉咀𬞞衘盃漱水丰吾肤革滋吾血髓从㓜逮老勤亦至矣幸有辅车非无断㗁胡然舍我一旦双落齿虽无情吾岂无情老与齿别齿随涕零我老日来尔去不回嗟嗟乎双齿孰谓而来哉孰谓而去哉齿不能言请以意宣爲君口中之物忽乎六十余年昔君之壮也血刚齿坚今君之老矣血衰齿寒辅车断㗁日削月朘上参差而下危瓦危臬曾何足以少安嘻君其听哉女长辞姥臣老辞主发衰辞头叶枯辞树物无细大功成者去君何嗟嗟独不闻诸道经我身非我有也盖天地之委形君何嗟嗟又不闻诸佛说是身如浮云湏臾变灭由是而言君何有焉所宜委百骸而顺万化胡爲乎嗟嗟于一牙一齿之间吾应曰吾过矣尔之言然醉吟先生传醉吟先生者忘其姓字郷里官爵忽忽不知吾爲谁也宦游三十载将老退居洛下所居有池五六亩竹数千竿乔木数十株台榭舟桥具体而微先生安焉家虽贫不至寒馁年虽老未及耄性嗜酒耽琴淫诗凡酒徒琴侣诗客多与之游游之外栖心释氏通学小中大乗法与嵩山僧如满爲空门友平泉客韦楚爲山水友彭城刘梦得爲诗友安定皇甫朗之爲酒友每一相见欣然忘归洛城内外六七十里间凡观寺丘墅有泉石花竹者靡不游人家有羙酒鸣琴者靡不过有图书歌舞者靡不观自居守洛川臮布衣家以宴游召者亦时时往每良辰羙景或雪朝月夕好事者相过必爲之先拂酒罍次开箧诗酒旣酣乃自援琴操宫声弄秋思一遍若兴发命家僮调法部丝竹合奏霓裳羽衣一曲若欢甚又命小妓歌杨柳枝新词十数章放情自娯酩酊而后巳往往乗兴屦及邻杖于郷骑游都邑肩舁适野舁中置一琴一枕陶谢诗数卷舁竿左右悬双酒壷寻水望山率情便去抱琴引酌兴尽而返如此者凡十年其间日赋诗约千余首日酿酒约数百斛而十年前后赋酿者不与焉妻孥弟姪虑其过也或讥之不应至于再三乃曰凡人之性鲜得中必有所偏好吾非中者也设不幸吾好利而货殖焉以至于多藏润屋贾祸危身奈吾何设不幸吾好博奕一掷数万倾财破产以至于妻子冻饿奈吾何设不幸吾好药损衣削食錬铅烧汞以至于无所成有所误奈吾何今吾幸不好彼而自适扵盃觞讽咏之间放则放矣庸何伤乎不犹愈扵好彼三者乎此刘伯伦所以闻妇言而不听王无功所以游醉郷而不还也遂率子弟入酒房环酿瓮箕踞仰面长吁太息曰吾生天地间才与行不逮于古人远矣而富于黔娄寿于颜回饱于伯夷乐于荣启期健于衞叔寳幸甚幸甚余何求哉若舍吾所好何以送老因自吟咏怀诗云抱琴荣启乐纵酒刘伶逹放眼看青山任头生白发不知天地内更得几年活从此到终身尽爲闲日月吟罢自哂掲瓮拨醅又引数盃兀然而醉旣而醉复醒醒复吟吟复飮飮复醉醉吟相仍若循环然繇是得以梦身世云富贵幕席天地瞬息百年陶陶然昏昏然不知老之将至古所谓得全扵酒者故自号爲醉吟先生于时开成三年先生之齿六十有七须尽白发半秃齿双缺而觞咏之兴犹未衰頋谓妻子云今之前吾适矣今之后吾不自知其兴何如苏州南禅院千佛堂转轮经藏石记千佛堂转轮经藏者先是郡太守居易发心蜀沙门清闲矢谟吴僧常敬弘正神益等僝功檀主邓子成梁华等施财院僧法弘惠满契元惠雅等藏事大和二年秋作开成元年春成堂之费计缗万藏与经之费计缗三千六百堂之中上盖下藏盖之间轮九层佛千龛彩绘金碧以爲饰环盖悬镜六十有二藏八面面二门丹漆铜锴以爲固环藏敷座六十有四藏之内转以轮止以柅经函二百五十有六经卷五千五十有八藏成经具之明年苏之缁白徒聚谋曰今功德如是谁其尸之宜请有福智僧越之妙喜寺长老元遂禅师爲之主宜请初发心人前本部守白少傅爲之记佥曰然师旣来敎行如流僧至如归供施逹嚫随日而集堂有羡食路无饥僧游者学者得以安给惠利饶益不可思量旣而遂随縁西去衆又请本郡干元寺僧禅大德晖大师嗣之晖旣至诵十二部经经声洋洋充满虚空上下近远有情识者法音所及无不蒙福法力所摄鲜不归心佻然巽风一变至道所得功德不自觉知繇是而言是堂是藏是经之用信有以表旌觉路也脂辖法轮也示火宅长者子之便门也开毛道凡夫生之大窦也亶其然乎又明年院之僧徒三诣洛都请予爲记夫记者不唯纪年月述作爲亦在乎辨兴废示劝诫也我释迦如来有言一切佛及一切法皆从经岀然则法依扵经经依于藏藏依于堂若堂坏则藏废藏废则经坠经坠则法隐法隐则无上之道几乎息矣呜唿凡我国土宰官支提上首曁摩摩帝辈得不䖍奉而护念之乎得不保持而增修之乎经有缺必补藏有隙必葺堂有坏必支若然者眞佛弟子得福无量反是者非佛弟子得罪如律开成二年二月一日记苏州南禅院白氏文集记唐冯翊县开国侯太原白居易字乐天有文集七袠合六十七卷凡三千四百八十七首其间根源五常枝派六义恢王教而弘佛道者多则多矣然寓兴放言縁情绮语者亦往往有之乐天佛弟子也备闻圣敎深信因果惧结来业悟知前非故其集家藏之外别录三本一本寘于东都圣善寺钵塔院律库中一本寘于庐山东林寺经藏中一本寘于苏州南禅院千佛堂内夫惟悉索弊文归依三藏者其意云何且有本愿愿以今生世俗文字放言绮语之因转爲将来世世讃佛乗转法轮之縁也三寳在上实闻斯言开成四年二月二日乐天记白氏文集卷第六十一白氏文集白氏长庆集卷第六十二白氏文集卷第六十二律诗凡四十七首咏兴五首并序七年四月予罢河南府归履道第庐舎自给衣储自充无欲无营或歌或舞頽然自适盖河洛间一幸人也遇兴发咏偶成五章各以首句命爲题目解印出公府解印出公府斗薮尘土衣百吏放尔㪚双鹤随我归归来履道宅下马入柴扉马嘶返旧枥鹤舞还故池鸡犬何忻忻邻里亦依依年颜老去日生计胜前时有帛御冬寒有谷防歳饥饱于东方朔乐扵荣启期人生且如此此外吾不知出府归吾庐出府归吾庐静然安且逸更无客干谒时有僧问疾家僮十余人枥马三四匹慵发经旬卧兴来连日岀出游爱何处嵩碧伊瑟瑟况有清和天正当踈㪚日身闲自爲贵何必居荣袟心足即非贫岂唯金满室吾观权势者若以身徇物炙手外炎炎履氷中慄慄朝饥口忘味夕惕心忧失但有富贵名而无富贵实池上有小舟池上有小舟舟中有胡床床前有新酒独酌还独尝薰若春日气皎如秋水光可洗机巧心可荡尘垢肠岸曲舟行迟一曲进一觞未知几曲醉醉入无何郷寅縁潭岛间水竹深青苍身闲心无事白日爲我长我若未忘世虽闲心亦忙世若未忘我虽退身难藏我今异于是身世交相忘四月池水满四月池水满龟游鱼跃岀吾亦爱吾池池边开一室人鱼虽异族其乐归于一且与尔爲徒逍遥同过日尔无羡沧海蒲藻可委质吾亦忘青云衡茅足容膝况吾与尔辈本非蛟龙疋假如云雨来秪是池中物小庭亦有月小庭亦有月小院亦有花可怜好风景不解嫌贫家菱角执笙簧谷儿抹琵琶红绡信手舞紫绡随意歌村歌与社舞客哂主人夸但问乐不乐岂在钟鼓多客告暮将归主称日未斜请客稍深酌愿见朱颜酡客知主意厚分数随口加堂上烛未秉座中冠巳峩左頋短红袖右命小青娥长跪谢贵客蓬门劳见过客㪚有余兴醉卧独吟哦幕天而席地谁奈刘伶何再授賔客分司优穏四皓官清崇三品列伊予再尘沗内愧非才哲俸钱七八万给受无虚月分命在东司又不劳朝谒旣资闲养疾亦頼慵藏拙賔友得从容琴觞恣怡恱乗篮城外去系马花前歇六游金谷春五看龙门雪吾若黙无语安知吾快活吾欲更尽言复恐人豪夺应爲时所笑苦惜分司阙但问适意无岂论官冷热把酒把酒仰问天古今谁不死所贵未死间少忧多欢喜穷通谅在天忧喜即由巳是故逹道人去彼而取此勿言未富贵乆忝居禄仕借问宗族间几人拖金紫勿忧渐衰老且喜加年纪试数班行中几人及暮齿朝飡不过饱五鼎徒爲尔夕寝止求安一衾而巳矣此外皆长物于我云相似有子不留金何况兼无子首夏林静蚊未生池静蛙未鸣景长天气好竟日和且清春禽余咔在夏木新隂成兀尔水边坐翛然桥上行自问一何适身闲官不轻料钱随月用生计逐日营食饱慙伯夷酒足愧渊明寿倍颜氏子富百黔娄生有一即爲乐况吾四者并所以私自慰虽老有心情代鹤我本海上鹤偶逢江南客感君一顾恩同来洛阳陌洛阳寡族类皎皎唯两翼貌是天与高色非日浴白主人诚可恋其奈轩庭窄飮啄杂鸡群年深损标格故郷渺何处云水重重隔谁念深笼中七换摩天翻立秋夕有怀梦得露簟荻竹清风扇蒲葵轻一与故人别再见新蝉鸣是夕凉飊起闲境入幽情廻灯见栖鹤隔竹闻吹笙夜茶一两杓秋吟三数声所思渺千里云外长洲城哭崔常侍晦叔顽贱一拳石精珍百錬金名价旣相远交分何其深中诚一以合外物不能侵逶迤二十年与世同浮沉晚有退闲约白首归云林垂老忽相失悲哉口语心春日嵩高阳秋夜清洛隂丘园共谁卜山水共谁寻风月共谁赏诗篇共谁吟花开共谁看酒熟共谁斟惠死庄杜口钟殁师废琴道理使之然从古非独今吾道自此孤我情安可任唯将病眼泪一洒秋风襟新秋晚兴浊暑忽已退清宵未全长晨釭耿残熖宿合凝微香喔喔鸡下树辉辉日上梁枕仾茵席软卧穏身入牀睡足景犹早起初风乍凉展张小屏障収拾生衣裳还有惆怅事迟迟未能忘拂镜梳白发可怜冰照霜秋日与张賔客舒着作同游龙门醉中狂歌凡百三十八字秋天高高秋光清秋风袅袅秋虫鸣嵩峯余霞锦绮卷伊水细浪鳞甲生洛阳闲客知无数少岀游山多在城商岭老人自追逐蓬丘逸士相逢迎南岀鼎门十八里㽵店逦迤桥道平不寒不热好时节鞍马稳快衣衫轻并辔踟蹰下西岸扣船容与遶中汀开怀旷逹无所系触目胜絶不可名荷衰欲黄荇犹緑鱼乐自跃鸥不惊翠藻蔓长孔雀尾彩船橹急寒鴈声家醖一壷白玉液野花数把黄金英昼游四看西日暮夜话三及东方明暂停盃觞辍吟咏我有狂言君试听丈夫一生有二志兼济独善难得并不能救疗生民病即湏先濯尘土缨况吾头白眼已暗终日戚促何所成不如展眉开口笑龙门醉卧香山行履信池樱桃岛上醉后走笔送别舒贠外兼寄宗正李卿考功崔郎中樱桃岛前春去春花万枝忽忆与宗卿闲飮日又忆与考功狂醉时岁晚无花空有叶风吹满地干重叠踏叶悲秋复忆春池边树下重殷勤今朝一酌临寒水此地三回别故人樱桃花来春千万朶来春共谁花下坐不论崔李上青云明日舒三亦抛我秋池独汎萧踈秋竹篱清浅秋风池一只短舫艇一张班鹿皮皮上有野叟手中持酒巵半酣箕踞坐自问身爲谁严子垂钓日苏门长啸时悠然意自得意外何人知冬日早起闲咏氷塘耀初旭风竹飘余霰幽境虽目前不因闲不见晨起对炉香道经寻两卷晩坐拂琴尘秋思弹一遍此外更无事开樽时自劝何必东风来一盃春上面岁暮惨澹岁云暮穷隂动经旬霜风裂人面氷雪摧车轮而我当是时独不知苦辛晨炊廪有米夕㸑厨有薪夹帽长覆耳重裘寛裹身加之一盃酒煦妪如阳春洛城士与庻比屋多饥贫何处炉有火谁家甑无尘如我饱煖者百人无一人安得不慙愧放歌聊自陈南池早春有怀朝游北桥上晚憩南塘畔西日雪全销东风氷尽泮簁簁鱼尾掉瞥瞥鹅毛换泥暖草芽生沙虚泉脉㪚晴芳冒苔岛宿润侵蒲岸洛下日初长江南春欲半时光共抛掷人事堪嗟叹倚棹忽㝷思去年池上伴古意脉脉复脉脉羙人千里隔不见来几时瑶草三四碧玉琴声悄悄鸾镜尘羃羃昔爲连理枝今作分飞翮寄书多不达加饭终无益心肠不自寛衣带何由窄山游示小妓双鬟垂未合三十才过半本是绮罗人今爲山水伴春泉共挥弄好树同攀翫笑容花底迷酒思风前乱红凝舞䄂急黛惨歌声缓莫唱杨柳枝无肠与君断神照禅师同宿八年二月晦山梨花满枝龙门水西寺夜与远公期宴坐自相对密语谁得知前后际断处一念不生时张常侍相访西亭晚寂寞鸎㪚柳隂繁水戸帘不卷风牀席自翻忽闻车马客来访蓬蒿门况是张常侍安得不开樽早夏游宴虽慵兴犹在虽老心犹健昨日山水游今朝花酒宴山榴艳似火玉蘃飘如霰荣乐逐瞬迁炎凉随刻变未収木緜褥已动蒲葵扇且喜物与人年年得相见感白莲花白白芙蓉花本生呉江濆不与红者杂色类自区分谁移尔至此姑苏白使君初来苦顦顇乆乃芳氛氲月月叶换叶年年根生根陈根与故叶销化成泥尘化者日巳远来者日复新一爲池中物永别江南春忽想西凉州中有天寳民埋殁汉父祖孳生胡子孙巳忘郷土恋岂念君亲㤙生人尚复尔草木何足云咏所乐兽乐在山谷鱼乐在陂池虫乐在深草鸟乐在高枝所乐虽不同同归适其宜不以彼易此况论是与非而我何所乐所乐在分司分司有何乐乐哉人不知官优有禄料职㪚无羁縻懒与道相近钝将闲自随昨朝拜表回今晚行香归归来北䆫下解巾脱尘衣冷泉灌我顶暖水濯四支体中幸无疾卧任清风吹心中又无事坐任白日移或开书一篇或引酒一巵但得如今日终身无猒时思旧闲日一思旧旧游如目前再思今何在零落归下泉退之服流黄一病讫不痊微之錬秋石未老身溘然杜子得丹诀终日断腥羶崔君夸药力经冬不衣緜或疾或暴夭悉不过中年唯予不服食老命反迟延况在少壮时亦爲嗜欲牵但耽荤与血不识汞与铅饥来吞热面渴来飮寒泉诗役五藏神酒汩三丹田随日合破坏至今粗完全齿牙未缺落支体尚轻便已开第七袟饱食仍安眠且进盃中物其余皆付天寄卢少卿老诲心不乱庄诫形太劳生命旣能保死籍亦可逃嘉肴与㫖酒信是腐肠膏艶声与丽色眞爲伐性刀补养在积功如裘集衆毛将欲致千里可得差一毫颜回何爲者箪瓢才自给肥醲不到口年不登三十张仓何爲者染爱浩无际妾媵塡后房竟夀百余岁仓寿有何德回夭有何辜谁谓具圣体不如肥瓠躯遂使世俗心多疑仙道书寄问卢先生此理当何如池上清晨候皇甫郎中暁景丽未热晨飊鲜且凉池幽緑苹合霜洁白莲香深扫竹间迳静拂松下牀玉柄鹤翎扇银甖云母浆屏除无俗物瞻望唯清光何人拟相访嬴女从萧郎咏怀我知世无幻了无干世意世知我无堪亦无责我事由兹两相忘因得长自遂自遂意何如闲官在闲地闲地唯东都东都少名利闲官是賔客賔客无牵累嵆康日日懒毕卓时时醉酒肆夜深归僧房日高睡形安不劳苦神泰无忧畏从官三十年无如今气味鸿虽脱罗弋鹤尚居禄位唯此未忘怀有时犹内愧北䆫三友今日北䆫下自问何所爲欣然得三友三友者爲谁琴罢辄举酒酒罢辄吟诗三友递相引循环无巳时一弹惬中心一咏畅四支犹恐中有间以醉弥缝之岂独吾拙好古人多若斯嗜诗有渊明嗜琴有启期嗜酒有伯伦三人皆我师或乏担石储或穿带索衣絃歌复觞咏乐道知所归三师去巳远高风不可追三友游甚熟无日不相随左掷白玉巵右拂黄金徽兴酣不叠帋走笔操狂词谁能持此词爲我谢亲知纵未以爲是岂以我爲非吟四虽杂言酒酣后歌歇时请君添一酌听我吟四虽年虽老犹少于韦长史命虽薄犹胜于郑长水眼虽病犹明于徐郎中家虽贫犹富于郭庻子省躬审分何侥倖值酒逢歌且欢喜忘荣知足委天和亦应得尽生生理裴侍中晋公以集贤林亭即事诗二十六韵见赠猥蒙徴和才拙词繁辄广爲五百言以伸酬献三江路万里五湖天一涯何如集贤第中有平津池池胜主先觉景新人未知竹森翠琅玕水深洞琉璃水竹以爲质质立而文随文之者何人公来亲指麾䟽凿岀人意结搆得地宜灵襟一搜索胜槩无遁遗因下张沼沚依高筑阶基嵩峯见数片伊水分一枝南溪脩且直长波碧逶迤北馆壮复丽倒影红参差东岛号晨光杲曜迎朝曦西岭名夕阳杳暧留落晖前有水心亭动荡架涟漪后有开阖堂寒温变天时幽泉镜泓澄恠石山欹危春葩雪漠漠夏果珠离离主人命方舟宛在水中坻亲賔次第至酒乐前后施解缆始登汎山游仍水嬉沿洄无滞碍向背穷幽奇瞥过远桥下飘旋深涧陲管絃去缥缈罗绮来霏微棹风逐舞回梁尘随歌飞宴余曰云暮醉客未放归高声索彩牋大笑催金巵唱和笔走疾问答盃行迟一咏清两耳一酣畅四支主客忘贵贱不知俱是谁客有诗魔者吟哦不知疲乞公残纸墨一扫狂歌词维云社稷臣赫赫文武姿十授丞相印五建大将旗四朝致勋华一身冠臯䕫去年才七十决赴悬车期公志不可夺君㤙亦难违从容就中道俛僶来保釐貂蝉虽未脱鸾凰巳不羁历徴今与古独歩无等夷陆贾功业少二䟽官秩卑乗舟范蠡惧辟谷留侯饥岂若公今曰身安家国肥羊祜在汉南空留岘首碑柳恽在江南秪赋汀洲诗谢安入东山但说携蛾眉山简醉高阳唯闻倒接䍦岂如公今曰余力兼有之愿公寿如山安乐长在兹愿我比蒲稗永得相因依晚归香山寺因咏所怀我年日巳老我身日已闲闲岀都门望但见水与山关塞碧巖巖伊流清潺潺中有古精舎轩戸无扃闗岸草歇可籍迳萝行可攀朝随浮云出夕与飞鸟还吾道本迃拙世途多险艰甞闻嵆吕辈尤悔生踈顽巢悟入箕颕皓知返商颜岂唯乐肥遁聊复祛忧患吾亦从此去终老伊嵩间张常侍池凉夜闲䜩赠诸公竹桥新月上水岸凉风至对月五六人管絃三两事留连池上酌欵曲城外意或啸或讴吟谁知此闲味回看市朝客矻矻趍名利朝忙少游宴夕困多眠睡清凉属吾徒相逢勿辞醉和皇甫郎中秋晓同登天宫阁言怀六韵碧天忽已高白日犹未短玲珑晓楼阁清脆秋丝管张翰一盃酣嵇康终日懒尘中足忧累云外多踈㪚病木斧斤遗冥鸿羁绊断逍遥二三子永愿爲闲伴送吕漳州今朝一壷酒言送漳州牧半自要闲游爱花怜草緑花前下鞍马草上携丝竹行客飮数盃主人歌一曲端居惜风景屡出劳僮仆独醉似无名借君作题目短歌行世人求富贵多爲身嗜欲盛衰不自由得失常相逐问君少年日苦学将干禄负笈尘中游抱书雪前宿布衾不周体藜茹才充腹三十登宦途五十𬒳朝服奴温巳挟纩马肥初食粟未敢议欢游尚爲名检束耳目聋暗后堂上调丝竹牙齿缺落时盘中堆酒肉彼来此巳去外余中不足少壮与荣华相避如寒燠青云去地远白日终天速从古无奈何短歌听一曲咏怀高人乐丘园中人慕官职一事尚难成两途安可得遑遑干世者多苦时命塞亦有爱闲人又爲穷饿逼我今幸双遂禄仕兼游息未尝羡荣华不省劳心力妻孥与婢仆亦免愁衣食所以吾一家面无忧喜色府西亭纳凉归避暑府西亭晚归有闲思夏浅蝉未多緑槐隂满地带寛衫解领马稳人拢辔面上有凉风眼前无俗事路经府门过落日照官次牵聮缧绁囚奔走尘埃吏仾眉悄不语谁复知兹意忆得五年前晚衙时气味老热一饱百情足一酣万事休何人不衰老我老心无忧仕者拘职役农者劳田畴何人不苦热我热身自由卧风北䆫下坐月南池头脑凉脱乌帽足热濯清流慵发昼高枕兴来夜汎舟何乃有余适秖縁无过求或问诸亲友乐天是与不亦无别言语多道大悠悠悠悠君不知此味深且幽但恐君知后亦来从我游新秋喜凉因寄兵部杨侍郎外强火未退中锐金方战一夕风雨来炎凉随数变徐徐炎景度稍稍凉飊扇枕簟忽凄清巾裳亦轻健老夫纳秋候心体殊安便睡足一屈伸搔首摩挲面褰帘对池竹幽寂如僧院俯观游鱼群仰数浮云片闲忙各有趣彼此宁相见昨日闻慕巢召对延英殿懒放二首呈刘梦得呉方之青衣报平旦唿我起盥栉今早天气寒郎君应不出又无賔客至何以销闲日巳向微阳前暖酒开诗袟又一首朝怜一牀日暮爱一炉火床暖日高眠炉温夜深坐雀罗门懒出鹤发头慵裹除却刘与呉何人来问我六十六病知心力减老觉光隂速五十八归来今年六十六鬓丝千万白池草八九緑童稚尽成人园林半乔木看山倚高石引水穿深竹虽有潺湲声至今听未足三适赠道友褐绫袍厚暖卧盖行坐披紫氊履寛穏蹇歩颇相宜足适已忘屦身适巳忘衣况我心又适兼忘是与非三适合爲一怡怡复熈熈禅那不动处混沌未凿时此固不可说爲君强言之洛阳春赠刘李二賔客齐梁格水南冠盖地城东桃李园雪销洛阳堰春入永通门淑景方霭霭游人稍喧喧年丰酒浆贱日晏歌吹繁中有老朝客华发映朱轩从容三两人籍草开一樽樽前春可惜身外事勿论明日期何处杏花游赵村寒食人老何所乐乐在归郷国我归故园来九度逢寒食故园在何处池馆东城侧四邻梨花时二月伊水色岂独好风土仍多旧亲戚岀去恣欢游归来聊燕息有官供禄俸无事劳心力但恐优穏多微躬销不得和裴令公一日日一年年杂言见赠一日日作老翁一年年过春风公心不以贵隔我我㪚唯将闲伴公我无才能忝高袟合是人间闲㪚物公有功德在生民何因得作自由身前日魏王潭上宴连夜今日午桥池头游拂晨山客砚前吟待月野人樽前醉送春不敢与公闲中争第一亦应占得第二第三人白氏文集卷第六十二白氏文集白氏长庆集卷第六十三白氏文集卷第六十三格诗凡四十七首裴侍中晋公出讨淮西时过女几山下刻石题诗末句云待平贼垒报天子莫指仙山示武夫果如所言克期平贼由是淮蔡迄今底宁殆二十年人安生业夫嗟叹不足则咏謌之故居易作诗二百言继题公之篇末欲使採诗者修史者后之往来观者知公之功德本末前后也何处画功业何处题诗篇麒麟高阁上女几小山前尔后多少时四朝二十年贼骨化爲士贼垒犂爲田一从贼垒平陈蔡民晏然骡军成牛戸鬼火变人烟生子巳嫁娶种桑亦丝緜皆云公之德欲报无由縁公今在何处守都鎭三川旧宅留永乐新居开集贤公今作何官𬒳衮珥貂蝉战袍破犹在䏶肉生欲圆襟怀转萧洒气力弥精坚登山不拄杖上马能掉鞭利泽浸入地福降自昇天昔号天下将今称地上仙勿追赤松游勿拍洪崖肩商山有遗老可以奉周旋洛阳有愚叟洛阳有愚叟白黒无分别浪迹虽似狂谋身亦不拙点检盘中饭非精亦非粝点检身上衣无余亦无阙天时方得所不寒复不热体气正调和不饥仍不渴闲将酒壷岀醉向人家歇野食或烹鲜寓眠多拥褐抱琴荣启期纵酒刘伶逹放眼看青山任头生白发不知天地内更得几年活从此到终身尽爲闲日月饱食闲坐红粒陆浑稻白鳞伊水鲂庖童唿我食饭热鱼鲜香筯筯适我口匙匙充我肠八珍与五鼎无复心思量扪腹起盥漱下阶振衣裳遶庭行数匝却上檐下牀箕踞拥裘坐半身在日赐可怜饱煖味谁肯来同甞是岁大和八兵销时渐康朝庭重经术草泽搜贤良尧舜求理切䕫龙启沃忙怀才抱智者无不走遑遑唯此不才叟顽慵恋洛阳饱食不出门闲坐不下堂子弟多寂寞僮仆少精光衣食虽充给神意不扬扬爲尔谋则短爲吾谋甚长闲居自题门前有流水墙上多高树竹迳遶荷池萦回百余歩波闲戏鱼鼈风静下鸥鹭寂无城市喧渺有江湖趣吾庐在其上偃卧朝复暮洛下安一居山中亦慵去时逢过客爱问是谁家住此是白家翁闭门终老处览镜喜老今朝览明镜须鬓尽成丝行年六十四安得不衰羸亲属惜我老相頋兴叹咨而我独微笑此意何人知笑罢仍命酒掩镜将白髭尔辈且安坐从容听我词生若不足恋老亦何足悲生若苟可恋老即生多时不老即须夭不夭即湏衰晩衰胜早夭此理决不疑古人亦有言浮生七十稀我今欠六岁多幸或庻几傥得及此限何羡荣启期当喜不当叹更倾酒一巵风雪中作岁暮风动地夜寒雪连天老夫何处宿暖帐温炉前两重褐绮衾一领花茸氊粥熟唿不起日高安稳眠是时心与身了无闲事牵以此度风雪闲居来六年忽思远游客复想早朝士踏冻侵夜行凌寒未明起心爲身君父身爲心臣子不得身自由皆爲心所使我心旣知足我身自安止方寸语形骸吾应不负尔对琴酒西䆫明且暖晚坐卷书帷琴匣拂开后酒瓶添满时角樽白螺盏玉轸黄金徽未及弹与酌相对巳依依泠泠秋泉韵贮在龙凤池油油春云心一杯可致之自古有琴酒得此味者稀秖应康与籍及我三心知雪中晏起偶咏所怀兼呈张常侍韦庻子皇甫郎中杂言穷隂苍苍雪雰雰雪深没胫泥埋轮东家典钱归碍夜南家贳米岀凌晨我独何者无此弊复帐重衾暖若春怕寒放懒不肯动日高睡足方频伸瓶中有酒炉有炭瓮中有饭庖有薪奴温婢饱身晏起致兹快活良有因上无臯陶伯益廊庙材旣不能匡君辅国活生民下无巢父许由箕颍操又不能食薇飮水自苦辛君不见南山悠悠多白云又不见北阙浩浩唯红尘红尘閙热白云冷好于冷热中间安置身三年徼幸忝洛尹两任优穏爲商賔非贤非愚非智慧不贵不富不贱贫冉冉老去过六十腾腾闲来经七春不知张韦与皇甫私唤我作如何人和裴侍中南园静兴见示池馆清且幽高怀亦如此有时帘动风尽日桥照水静将鹤爲伴闲与云相似何必学留侯﨑岖觅松子春寒今朝春气寒自问何所欲苏煖薤白酒乳和地黄粥岂唯厌馋口亦可调病腹助酌有枯鱼佐飱兼㫖蓄省躬念前哲醉饱多慙忸君不闻靖节先生樽长空广文先生饭不足菩提寺上方晚望香山寺寄舒贠外晚登西寳刹晴望东精舎反照转楼台辉辉似图画氷浮水明灭雪压松偃亚石阁僧上来云汀鴈飞下西亰閙扵市东洛闲如社曾忆旧游无香山明月夜二月一日作赠韦七庻子园杏红蕚坼庭兰紫芽岀不觉春巳深今朝二月一去冬病疮痏将养遵医术今春饭不足菩提寺上方晚望香山寺寄舒贠外晚登西寳刹晴望东精舎反照转楼台辉辉似图画氷浮水明灭雪压松偃亚石阁僧上来云汀鴈飞下西亰閙扵市东洛闲如社曾忆旧游无香山明月夜二月一日作赠韦七庻子园杏红蕚坼庭兰紫芽岀不觉春巳深今朝二月一去冬病疮痏将养遵医术今春入道塲清浄依僧律甞闻圣贤语所慎斋与疾遂使爱酒人停盃一百日明朝二月二疾平斋复毕应须挈一壷寻花觅韦七犬鸢晚来天气好㪚歩中门前门前何所有偶覩犬与鸢鸢饱凌风飞犬暖向日眠腹舒穏帖地翅凝高摩天上无罗弋忧下无羁鏁牵见彼物遂性我亦心适然心适复何爲一咏逍遥篇此仍着于适尚未能忘言入道塲清浄依僧律甞闻圣贤语所慎斋与疾遂使爱酒人停盃一百日明朝二月二疾平斋复毕应须挈一壷寻花觅韦七犬鸢晚来天气好㪚歩中门前门前何所有偶覩犬与鸢鸢饱凌风飞犬暖向日眠腹舒穏帖地翅凝高摩天上无罗弋忧下无羁鏁牵见彼物遂性我亦心适然心适复何爲一咏逍遥篇此仍着于适尚未能忘言梦刘二十八因诗问之昨夜梦梦得初觉思踟蹰忽忘来汝郡犹疑在呉都呉都三千里汝郡二百余非梦亦不见近与远何殊尚能齐近远焉用论荣枯但问寝与食近日两何如病后能吟否春来曾醉无楼台与风景汝又何如苏相思一相报勿复慵爲书闲吟贫穷汲汲求衣食富贵营营役心力人生不富即贫穷光隂易过闲难得我今幸在穷富间虽在朝庭不入山看雪寻花翫风月洛阳城里七年闲西行衣裘不单薄车马不羸弱蔼蔼三月天闲行亦不恶夀安流水馆硖石青山郭官道柳隂隂行宫花漠漠常闻俗间语有钱在处乐我虽非富人亦不苦寂寞家僮解絃管骑从携盃杓时向春风前歇鞍开一酌东归翩翩平肩舁中有醉老夫膝上展诗卷竿头悬酒壷食宿无定程仆马多缓驱临流歇半日望山倾一盂籍草坐嵬峩攀花行踟蹰风将景共暖体与心同舒始悟有营者居家如在途方知无系者在道如安居前夕宿三堂今旦游申湖残春三百里送我归东都途中作早起上肩舁一盃平旦醉晚憩下肩舁一觉残春睡身不经营物心不思量事但恐绮与里只如吾气味小台新树仾如帐小台平似掌六尺白藤床一茎青竹杖风飘竹皮落苔印鹤迹上幽境与谁同闲人自来往睡后茶兴忆杨同州昨晚飮太多嵬峩连宵醉今朝飡又饱烂熳移时睡睡足摩挲眼眼前无一事信脚遶池行偶然得幽致婆娑緑隂树班駮青苔地此处置绳牀傍边洗茶器白瓷瓯甚㓗红炉炭方炽沫下麴尘香花浮鱼眼沸盛来有佳色嚥罢余芳气不见杨慕巢谁人知此味题文集柜破栢作书柜柜牢栢复坚収贮谁家集题云白乐天我生业文字自㓜及老年前后七十卷小大三千篇诚知终㪚失未忍遽弃捐自开自鏁闭置在书帷前身是邓伯道世无王仲宣只应分付女留与外孙传旱热二首彤云㪚不雨赫日吁可畏端坐犹挥汗出门岂容易忽思公府内青衫折腰吏复想驿路中红尘走马使征夫更辛苦逐客弥顦顇日入尚趋程宵分不遑寐安知北䆫叟偃卧风飒至簟拂碧龙鳞扇揺白鹤翅岂唯身所得兼示心无事谁言苦热天元有清凉地又一首勃勃旱尘气炎炎赤日光飞禽飐将堕行人渴欲狂壮者不耐饥饥火烧其肠肥者不禁热喘急汗如浆此时方自悟老瘦亦何妨肉轻足健逸发少头清凉薄食不饥渇端居省衣裳数匙粱饭冷一领绡衫香持此聊过日焉知畏景长偶作二首战马春放归农牛冬歇息何独徇名人终身役心力来者殊未巳去者不知还我今悟已晚六十方退闲犹胜不悟者老死红尘间名无高与卑未得多健羡事无小与大巳得多厌贱如此常自苦反此或自安此理知甚易此道行甚难勿信人虚语君当事上看雨歇池上檐前微雨歇池上凉风起桥竹碧鲜鲜岸移莎靡靡苍然古苔石清浅平流水何言中门前便是深山里双僮侍坐卧一杖扶行止饥闻麻粥香渇觉云汤羙平生所好物今日多在此此外更何思市朝心巳矣开衿开衿何处好竹下池边地余热体犹烦早凉风有味黄萎槐蘂结红破莲芳坠无奈每年秋先来入衰思自賔客迁太子少傅分司头上渐无发耳间新有毫形骸逐日老官秩随年高优饶又加俸闲穏仍分曹飮食免䔧藿居处非蓬蒿何言家尚贫银榼提緑醪勿谓身未贵金章照紫袍诚合知止足岂宜更贪饕黙然心自问扵国何功劳自在杲杲冬日光明暖眞可爱移榻向阳坐拥裘仍解带小奴搥我足小婢搔我背自问我爲谁胡然独安泰安泰良有以与君论梗槩心了事未了饥寒迫于外事了心不了念虑煎扵内我今实多幸事了心和会内外及中间了然无一碍所以曰旸中向君言自在咏史九年十一月作秦磨利劒斩李斯齐烧沸鼎烹郦其可怜黄绮入商洛闲卧白云歌紫芝彼爲𦵔醢几上尽此作鸾皇天外飞去者逍遥来者死乃知祸福非天爲因梦有悟交友沦殁尽悠悠劳梦思平生所厚者昨夜梦见之梦中几许事枕上无多时欵曲数杯酒从容一局碁初见韦尚书金紫何辉辉中作李侍郎笑言甚怡怡终爲崔常侍意色苦依依一夕三改变梦心不惊疑此事人尽恠此理谁得知我粗知此理闻扵竺干师识行妄分别智隐迷是非若转识爲智菩提其庻几池上作西溪风生竹森森南潭萍开水沉沉丛翠万竿湘岸色空碧一泊松江心浦派萦回误远近桥岛向背迷窥临澄澜方丈若万顷倒影咫尺如千寻泛然独游邈然坐坐念行心思古今莵裘不闻有泉沼西河亦恐无云林岂如白翁退老地树高竹密池塘深华亭双鹤白矫矫太湖四石青岑岑眼前尽日更无客膝上此时唯有琴洛阳冠盖自相索谁肯来此同抽簪何处堪避暑何处堪避暑林间背日楼何处好追凉池上随风舟日高饥始食食竟饱还游游罢睡一觉觉来茶一瓯眼明见青山耳醒闻碧流脱袜闲濯足解巾快搔头如此来几时巳过六七秋从心至百骸无一不自由拙退是其分荣耀非所求虽𬒳世间笑终无身外忧此语君莫恠静思吾亦愁如何三伏月杨尹谪䖍州诏下昨日诏下去罪人今日诏下得贤臣进退者谁非我事世间宠辱常纷纷我心与世两相忘时事虽闻如不闻但喜今年饱饭喫洛阳禾稼如秋云更倾一樽歌一曲不独忘世兼忘身七月一日作七月一日天秋生履道里闲居见清景高兴从此始林间暑雨歇池上凉风起桥竹碧鲜鲜岸莎青靃靃苍然古盘石清浅平流水何言中门前便是深山里双僮侍坐卧一杖扶行止饥闻麻粥香渴觉云汤羙平生所好物今日多在此此外更何思市朝心已矣春游上马临出门出门复逡廵回头问妻子应恠春游频诚知春游频其奈老大身朱颜去复去白发新更新请君屈十指爲我数交亲大限言百嵗几人及七旬我今六十五走若下坡轮假使得七十秖有五度春逢春不游乐但恐是痴人题天竺南院赠闲元旻清四上人杂芳涧草合繁緑巖树新山深景候晚四月有余春竹寺过微雨石迳无纎尘白衣一居士方袍四道人地是佛国土人非俗交亲城中山下别相送亦殷勤哭师臯南康丹旐引魂回洛阳篮舁送葬去北邙原边尹村畔月苦烟愁夜过半妻孥兄弟号一声十二人肠一时断往者何人送者谁乐天哭别师臯时平生分义向人尽今日哀冤唯我知我知何益徒垂泪篮轝回竿马廻辔何日重闻扫市歌谁家收得琵琶妓萧萧风树白杨影苍苍露草青蒿气更就坟边哭一声与君此别终天地隐几赠客宦情本淡薄年貌又老丑紫绶与金章扵予亦何有有时犹隐几嗒然无所偶卧枕一卷书起尝一盃酒书将引昏睡酒用扶衰朽客到忽已酣脱巾坐搔首踈顽倚老病容恕慙交友忽思庄生言亦拟鞭其后夏日作葛衣踈且单纱帽轻复寛一衣与一帽可以过炎天止于便吾体何必𬒳罗纨宿雨林笋嫰晨露园葵鲜烹葵炮嫰笋可以备朝飡止于适吾口何必饫腥羶饭讫盥漱巳扪腹方果然婆娑庭前歩安穏䆫下眠外养物不费内頥心不烦不费用难尽不烦神易安庻几无夭阏得以终天年晚凉偶咏日下西墙西风来北䆫北中有逐凉人单牀独栖息飘萧过云雨摇曵归飞翼新叶多好隂初筠有佳色幽深小池馆优穏闲官职不爱勿复论爱亦不易得酬牛相公宫城早秋寓言见示兼呈梦得七月中气后金与火交争一闻白雪唱暑退清风生碧树未揺落寒蝉始悲鸣夜凉枕簟滑秋燥衣巾轻䟽受老慵岀刘桢疾未平何人伴公醉新月上宫城小台晚坐忆梦得汲泉洒小台台上无纎埃解带面西坐轻襟随风开晚凉闲兴动忆同倾一盃月明候柴戸藜杖何时来种桃歌食桃种其核一年核生芽二年长枝叶三年桃有花忆昨五六岁灼灼盛芬华迨兹八九载有减而无加去春巳稀少今春渐无多明年后年后芳意当如何命酒树下饮停盃拾余葩因桃忽自感悲咤成狂歌狂言示诸姪世欺不识字我忝攻文笔世欺不得官我沗居班秩人老多病苦我今幸无疾人老多忧累我今婚嫁毕心安不移转身泰无牵率所以十年来形神闲且逸况当垂老岁所要无多物一裘煖过冬一饭饱终日勿言舎宅小不过寝一室何用鞍马多不能骑两匹如我优幸身人中十有七如我知足心人中百无一傍观愚亦见当巳贤多失不敢论他人狂言示诸姪秋凉闲卧残暑昼犹长早凉秋尚嫰露荷㪚清香风竹含踈韵幽闲竟日卧衰病无人问薄暮宅门前槐花深一寸酬思黯相公见过弊居戏赠轩盖光照地行人爲徘徊唿传君子出乃是故人来访我入穷巷引君登小台台前多竹树池上无尘埃贫家何所有新酒三两杯停盃欵曲语上马从容廻留守不外宿日斜宫漏催但留金刀赠未接玉山頽家醖不敢惜待君来即开村妓不辞出恐君冁然咍偶以拙诗数首寄呈裴少尹侍郎蒙以盛制四篇一时詶和重投长句羙而谢之投君之文甚荒芜数篇价直一束蒭报我之章何璀璨累累四贯骊龙珠毛诗三百篇后得文选六十卷中无一麋丽龟絶报赛五鹿连拄难支梧高兴独因秋日尽清吟多与好风俱银钩金错两殊重宜上屏风张座隅白氏文集卷第六十三白氏文集白氏长庆集卷第六十四白氏文集卷第六十四律诗凡一百首六年冬暮赠崔常侍晦叔时爲河南尹鬓毛霜一色光景水争流易过唯冬日难销是老愁香开緑蚁酒煖拥褐绫裘巳共崔君约樽前倒即休戏招诸客黄醅緑醑迎冬熟绛帐红炉逐夜开谁道洛中多逸客不将书唤不曾来十二月二十三日作兼呈晦叔案头历日虽未尽向后唯残六七行牀下酒瓶虽不满犹应醉得两三塲病身不许依年老拙宦虚敎逐日忙闻健偷闲且勤饮一盃之外莫思量七年元日对酒五首庆弔经过懒逢迎拜跪迟不因时节日岂觉此时衰又一首衆老忧添歳余衰喜入春年开第七袟屈指几多人又一首三盃蓝尾酒一楪胶牙饧除却崔常侍无人共我争又一首今朝吴与洛相忆一欣然梦得君知否俱过本命年又一首同岁崔何在同年杜又无应无藏避处只有且欢娱七年春题府厅潦倒守三川因循渉四年推诚废钩距示耻用蒲鞭以此称公事将何销俸钱虽非好官职歳乆亦妨贤早春醉吟寄太原令狐相公苏州刘郎中雪夜闲游多秉烛花时蹔出亦提壷别来少遇新诗敌老去难逢旧飮徒大振威名降北虏勤行惠化活东吴不知歌酒腾腾兴得似河南醉尹无洛下送牛相公出鎭淮南北阙至东亰风光十六程坐移丞相合春入广陵城红斾拥双节白须无一茎万人开路看百吏立班迎阃外君弥重樽前我亦荣何须身自得将相是门生筝云髻飘萧緑花颜旖旎红双眸剪秋水十指剥春葱楚艳爲门阀秦声是女工甲鸣银玓瓅柱触玉玲珑猨苦啼嫌月莺娇语诋风移愁来手底送恨入絃中赵瑟清相似胡琴閙不同慢弹回断鴈急奏转飞蓬霜珮锵还委氷泉咽复通珠聮千拍碎刀截一声终倚丽精神定矜能意态融歇时情不断休去思无穷灯下青春夜樽前白首翁且听应得在老耳未多聋洛中春游呈诸亲友莫叹年将暮湏怜岁又新府中三遇腊洛下五逢春春树花珠颗春塘水麴尘春娃无气力春马有精神并辔鞭徐动连盘酒慢廵经过旧邻里追逐好交亲笑语销闲日酣歌送老身一生欢乐事亦不少于人酬舒三贠外见赠长句自请假来多少日五旬光景似湏㬰巳判到老爲狂客不分当春作病夫杨柳花飘新白雪樱桃子缀小红珠头风不敢多多飮能酌三分相劝无将归一絶欲去公门返野扉预思泉竹巳依依更怜家醖迎春熟一瓮醍醐待我归罢府归旧居自此后重授賔客归履道宅作陋巷乗篮入朱门挂印回腰间抛组绶缨上拂尘埃屈曲闲池沼无非手自开青苍好竹树亦是眼看栽石片擡琴匣松枝阁酒盃此生终老处昨日却归来睡觉偶吟官初罢后归来夜天欲明前睡觉时起坐思量更无事身心安乐复谁知问支琴石疑因星陨空中落叹𬒳泥埋涧底沉天上定应胜地上支机未必及支琴提携拂拭知㤙否虽不能言合有心自喜身慵难勉强性拙易迟廻布𬒳辰时起柴门午后开忙驱能者去闲逐钝人来自喜谁能会无才胜有才裴常侍以题蔷薇架十八韵见示因广爲三十韵以和之託质依高架攅华对小堂晚开春去后独秀院中央霁景朱明早芳时白昼长秾因天与色丽共日争光剪碧排千萼硏朱染万房烟条涂石緑粉蘂扑雌黄根动彤云涌枝揺赤羽翔九灯炫转七寳帐荧煌淑气熏行径清隂接歩廊照梁迷藻梲耀壁变雕墙烂若藂燃火殷于叶得霜燕脂含笑脸苏合裛衣香洽恰濡晨露玲珑漏夕阳合罗排勘襭醉晕浅深粧乍见疑回面遥看误断肠风朝舞飞鷰雨夜泣萧娘桃李慙无语芝兰让不芳山榴何细碎石竹苦寻常蕙惨隈栏避莲羞映浦藏怯敎蕉叶战妬得柳花狂岂可轻嘲咏应须痛比方画屏风自展绣伞盖谁张翠锦挑成字丹砂印着行猩猩凝血点瑟瑟蹙金匡㪚乱萎红片尖纎嫰紫芒触僧飘毳褐留妓冒罗裳寡和阳春曲多情骑省郎縁夸羙颜色引出好文章东頋辞仁里西归入帝郷假如君爱杀留着莫移将感旧诗卷夜深吟罢一长吁老泪灯前湿白须二十年前旧诗卷十人酬和九人无酬李二十侍郎笋老兰长花渐稀衰翁相对惜芳菲残鸎着雨慵休啭落絮无风凝不飞行掇木芽供野食坐牵萝蔓挂朝衣十年分手今同醉醉未如泥莫道归和梦得纶阁沉沉无宠命苏台籍籍有能声岂唯不得清文力但恐空传冗吏名郎署廻翔何水部江湖留滞谢宣城所嗟非独君如此自古才难共命争赠草堂宗密上人吾师道与佛相应念念无爲法法能口藏宣传十二部心台照耀百千灯尽离文字非中道长住虚空是小乗少有人知菩萨行世间只是重高僧喜照密闲实四上人见过紫衫朝士白髯翁与俗乖踈与道通官秩三回分洛下交游一半在僧中臭帤世界终须出香火因縁乆愿同斋后将何充供养西轩泉石北䆫风赠皇甫六张十五李二十三賔客昨日三川新罢守今年四皓尽分司幸陪㪚秩同居日好是登山临水时家未若贫常醖酒身虽衰病尚吟诗龙门泉石香山月早晚同游报一期微之敦诗晦叔相次长逝岿然自伤因成二絶併失鹓鸾侣空留麋鹿身只应嵩洛下长作独游人又一首长夜君先去残年我几何秋风满衫泪泉下故人多池上闲咏青莎台上起书楼緑藻潭中系钓舟日晚爱行深竹里月明多上小桥头蹔甞新酒还成醉亦出中门便当游一部清商聊送老白须萧飒管絃秋凉风叹昨夜凉风又䬃然萤飘叶坠卧床前逢秋莫叹须知分巳过潘安三十年和高仆射罢节度让尚书授少保分司喜遂山水之作蹔辞八座罢双旌便作登山临水行能以忠贞酬重任不将富贵碍高情朱门出去簪缨从綘帐归来歌吹迎鞍辔閙装光满马何人信道是书生送考功崔郎中赴阙称意新官又少年秋凉身健好朝天青云上了无多路却要徐驱穏着鞭重修香山寺毕题二十二韵以纪之阙塞龙门口祇园鹫岭头曾随减劫坏今遇胜縁修再莹新金刹重装旧石楼病僧皆引起忙客亦淹留四望穷沙界孤标岀赡洲地图铺雒邑天柱倚崧丘两面苍苍岸中心瑟瑟流波翻八滩雪堰护一潭油台殿朝弥丽房廊夜更幽千花高下塔一叶往来舟岫合云初吐林开雾半収静闻樵子语远听棹郎讴官㪚殊无事身闲甚自由吟来携笔砚宿去抱衾裯霁月当轩白凉风满簟秋烟香封药灶泉冷洗茶瓯南祖心应学西方社可投先宜知止足次要悟浮休觉路随方乐迷涂到老愁须除爱名障莫作恋家囚便合穷年住何言竟日游可怜终老地此是我莵裘送杨八给事赴常州无嗟别青琐且喜拥朱轮五十得三品百千无一人须勤念黎庻莫苦忆交亲此外无过醉毗陵何限春闻歌者唱微之诗新诗絶笔声名歇旧卷生尘箧笥深时向歌中闻一句未容倾耳巳伤心醉送李二十常侍赴鎭浙东靖安客舎花枝下共脱青衫典浊醪今日洛桥还醉别金盃翻污麒麟袍喧阗夙驾君脂辖酩酊离筵我借糟好去商山紫芝伴珊瑚鞭动马头高醉别程秀才五度龙门点额回却縁多艺复多才贫泥客路粘难出愁鎻郷心掣不开何必更游亰国去不如且入醉乡来呉絃楚调潇湘弄爲我殷勤送一盃自咏白衣居士紫芝仙半醉行歌半坐禅今日维摩兼饮酒当时绮季不请钱等闲池上留賔客随事灯前有管絃但问此身销得否分司气味不论年把酒思闲事二首把酒思闲事春愁谁最深乞钱羁客面落第举人心月下仾眉立灯前抱膝吟凭君劝一醉胜与万黄金又一首把酒思闲事春娇何处多试鞍新白马弄镜小青娥掌上初敎舞花前欲按歌凭君劝一醉劝了问如何衰荷白露凋花花不残凉风吹叶叶初干无人解爱萧条境更遶衰丛一匝看池上送考功崔郎中兼别房窦二妓文昌列宿徴还日洛浦行云放㪚时鹓鹭上天花逐水无因再会白家池自问依仁台废悲风晚履信池荒宿草春自问老身骑马出洛阳城里觅何人送陈许高仆射赴鎭敦诗阅礼中军帅重士轻财大丈夫常与师徒同苦乐不敎亲故隔荣枯花钿坐遶黄金印丝管行随白玉壷商皓老狂唯爱醉时时能寄酒钱无青氊帐二十韵合聚千羊毳施张百子弮骨盘边柳健色染塞蓝鲜北制因戎剙南移逐虏迁汰风吹不动御雨湿弥坚有顶中央耸无隅四向圆旁通门豁尔内密气温然远别关山外初安庭戸前影孤明月夜价重苦寒年软煖围氊毯鎗摐束管絃最宜霜后地偏称雪中天侧置低歌座平铺小舞筵闲多掲帘入醉便拥袍眠䥫檠移灯背银囊带火悬深藏暁兰熖暗贮宿香烟兽炭休亲近狐裘可弃捐砚温融冻墨瓶煖变春泉蕙帐徒招隐茅菴浪坐禅贫僧应叹羡寒士定留连賔客于中接儿孙向后传王家夸旧物未及此青毡答梦得秋日书怀见寄幸免非常病甘当本分衰眼昏灯最觉腰瘦带先知树叶霜红日髭须雪白时悲愁縁欲老老过却无悲同诸客题于家公主旧宅平阳旧宅少人游应是游人到即愁春谷鸟啼桃李院络丝虫怨凤凰楼台倾滑石犹残砌帘断眞珠不满钩闻道至今萧史在髭须雪白向明州答梦得八月十五日夜翫月见寄南国碧云客东亰白首翁松江初有月伊水正无风远思两郷断清光千里同不知娃馆上何似石楼中初冬早起寄梦得超戴乌纱帽行披白布裘炉温先煖酒手冷未梳头早景烟霜白初寒鸟雀愁诗成遣谁和还是寄苏州秋夜听高调凉州楼上金风声渐紧月中银字韵初调促张絃柱吹高管一曲凉州入泬寥香山寺二絶空门寂静老夫闲伴鸟随云往复还家醖满瓶书满架半移生计入香山爱风巖上攀松盖恋月潭边坐石稜且共云泉结縁境他生当作此山僧送舒着作重授省郎赴阙三岁相依在雒都游花宴月饱欢娱惜别笙歌多怨咽愿留轩盖少踟蹰劒磨光彩依前出鹏举风云逐后驱从此求闲应不得更能重醉白家无同诸客嘲雪中马上妓珊瑚鞭亸马踟蹰引手低蛾索一盂腰爲逆风成弱柳面因冲冷作凝酥银箆稳篸乌罗帽花䄡宜乗叱拨驹雪里君看何所似王昭君妹写眞图喜刘苏州恩赐金紫遥想贺宴以诗庆之海内姑苏太守贤㤙加章绶岂徒然贺賔喜色欺盃酒醉妓欢声遏管絃鱼佩葺鳞光照地鹘衘瑞带势冲天莫嫌须上些些白金紫由来称长年蓝田刘明府携酎相过与皇甫郎中卯时同饮醉后赠之臈月九日煖寒客卯时十分空腹盃玄晏舞狂乌帽落蓝田醉倒玉山頽貌偷花色老蹔去歌踏柳枝春暗来不爲刘家贤圣物愁翁笑口太难开刘苏州以华亭一鹤远寄以诗谢之老鹤风姿异衰翁诗思深素毛如我鬓丹顶似君心松际雪相映鸡群尘不侵殷勤远来意一只重千金早春忆苏州寄梦得吴苑四时风景好就中偏好是春天霞光照后殷扵火水色晴来嫰似烟士女笙歌宜月下使君金紫称花前试知欢乐堪留恋其奈离郷巳四年尝新酒忆晦叔二首樽里看无色盃中动有光自君抛我去此物共谁尝又一首世上强欺弱人间醉胜醒自君抛我去此语更谁听负春病来道士敎调气老去山僧劝坐禅辜负春风杨柳曲去年断酒到今年池上闲吟二首高卧闲行自在身池边六见柳条新幸逢尧舜无爲日得作羲皇向上人四皓再除犹且倢三川罢守未全贫莫愁客到无供给家醖香浓野菜春非荘非宅非兰若竹树池亭十亩余非道非僧非俗吏褐裘乌帽闭门居梦游信意宁殊蝶心乐身闲便是鱼虽未定知生与死其间胜负两何如早春招张賔客乆雨初晴天气新风烟草树尽欣欣虽当冷落衰残日还有阳和暖活身池色溶溶蓝染水花光熖熖火烧春商山老伴相収拾不用随他年少人营闲事自笑营闲事从朝到日斜浇畦引泉脉扫径避兰芽暖变墙衣色晴催木笔花桃根知酒渇晚送一瓯茶感春老思不禁春风光照眼新花房红鸟觜池浪碧鱼鳞倚棹谁爲伴持盃自问身心情多少在六十二三人春池上戏赠李郎中满池春水何人爱唯我回看指似君直似挼蓝新汁色与君南宅染罗裙翫半开花赠皇甫郎中八年寒食日池东小楼上作勿讶春来晚无嫌花发迟人怜全盛日我爱半开时紫蜡黏爲蔕红苏点作蕤成都新夹缬梁汉碎烟脂树杪眞珠颗墙头少女儿浅深粧駮落高下火参差蝶戏争香朶鸎啼选穏枝好敎郎作伴合共酒相随醉翫无胜此狂嘲更让谁犹残少年兴未似老人诗西日凭轻照东风莫杀吹明朝应烂熳后夜更离披林下遥相忆樽前暗有期衘盃嚼蘃思唯我与君知池边柳老香丝宛荷新钿扇圆残春深树里斜日小楼前醉遣收盃杓闲听理管絃池边更无事看补採莲船家酿新熟每尝辄醉妻姪等劝令小飮因成长句以谕之君应恠我朝朝飮不说向君君不知身上幸无疼痛处瓮头正是撇尝时刘妻劝谏夫休醉王姪分踈叔不痴六十三翁头雪白假如醒得欲何爲送常秀才下第东归东归多旅恨西上少知音寒食看花眼春风落第心百忧当二月一醉直千金到处公卿席无辞酒盏深且游手里一盃满心中百事休春应唯仰醉老更不禁愁弄水回船尾寻花信马头眼看䈥力减游得且须游题王家㽵临水柳亭弱柳縁堤种虚亭压水开条疑逐风去波欲上阶来翠羽偷鱼入红腰学舞回春愁正无绪争不尽残盃题令狐家木兰花腻如玉指涂朱粉光似金刀剪紫霞从此时时春梦里应添一树女郎花拜表廻闲游玉佩金章紫花绶纻衫藤带白纶巾晨兴拜表称朝士晚出游山作野人逹磨传心今息念玄元留语遣同尘八关浄戒斋销日一曲狂歌醉送春酒肆法堂方丈室其间岂是两般身西街渠中种莲叠石颇有幽致偶题小楼朱槛仾墙上清流小阁前雇人栽菡蓞买石造潺湲影落江心月声移谷口泉闲看卷帘坐醉听掩䆫眠路笑淘官水家愁费料钱是非君莫问一对一翛然晚春闲居杨工部寄诗杨常州寄茶同到因以长句答之宿醒寂寞眠初起春意阑珊日又斜劝我加飡因早笋恨人休醉是残花闷吟工部新来句渴饮毗陵远到茶兄弟东西官职冷门前车马向谁家玉泉寺南三里涧下多深红踯躅繁艳殊常感惜题诗以示游者玉泉南涧花奇恠不似花藂似火堆今日多情唯我到每年无故爲谁开宁辞辛苦行三里更与留连飮两盃犹有一般辜负事不将歌舞管絃来早服云母㪚晓服云英漱井华寥然身若在烟霞药销日晏三匙饭酒渴春深一椀茶每夜坐禅观水月有时行醉翫风花浄名事理人难解身不出家心出家三月晦日日晚闻鸟声晚来林鸟语殷勤似惜风光说向人遣脱破袍劳报暖催沽羙酒敢辞贫声声劝醉应须醉一岁唯残半日春早夏游平原回夏早日初长南风草木香肩轝颇平稳涧路甚清凉紫蕨行看採青梅旋摘尝疗饥兼解渴一盏冷云浆宿天竺寺回野寺经三宿都城复一还家仍念婚嫁身尚系官班萧洒秋临水沉吟晚下山长闲犹未得逐日且偷闲侍中晋公欲到东洛先蒙书问期宿龙门思往感今辄献长句昔蒙兴化池头送今许龙门潭上期聚㪚但慙长见念荣枯安敢道相思功成名遂来虽乆云卧山游去未迟闻说风情䈥力在只如初破蔡州时奉和晋公侍中蒙除留守行及洛师感恱发中斐然成咏鸾凤翶翔在寥廓貂蝉萧洒出埃尘致成尧舜升平代收得䕫龙强健身抛掷功名还史册分张欢乐与交亲商山老皓虽休去终是留侯门下人送刘吾司马赴任硖州兼寄崔使君位下才高多怨天刘兄道胜独恬然贫于杨子两三倍老过荣公六七年笔砚莫抛留压案簟瓢从陋也销钱郡丞自合当优礼何况夷陵太守贤菩提寺上方晚眺楼阁高仾树浅深山光水色暝沈沈嵩烟半卷青绡幕伊浪平铺緑绮衾飞鸟灭时宜极目远风来处好开襟谁知不离簪缨内长得逍遥自在心杨柳枝词八首六么水调家家唱白雪梅花处处吹古歌旧曲君休听听取新翻杨柳枝陶令门前四五树亚夫营里百千条何似东都正二月黄金枝映洛阳桥依依袅袅复青青勾引清风无恨情白雪花繁空扑地緑丝条弱不胜鸎红板江桥清酒旗馆娃宫暖日斜时可怜雨歇东风定万树千条各自垂苏州杨柳任君夸更有钱塘胜馆娃若解多情寻小小緑杨深处是苏家苏家小女旧知名杨柳风前别有情剥条盘作银环㨾卷叶吹爲玉笛声叶含浓露如啼眼枝袅轻风似舞腰小树不禁攀折苦乞君留取两三条人言柳叶似愁眉更有愁肠似柳丝柳丝挽断肠牵断彼此应无续得期浪淘沙词六首一泊沙来一泊去一重浪灭一重生相搅相汹无歇日会敎山海一时平白浪茫茫与海连平沙浩浩四无边暮去朝来汹不住遂令东海变桑田青草湖中万里程黄梅雨里一人行愁见滩头夜泊处风翻暗浪打船声借问江湖与海水何似君情与妾心相恨不如潮有信相思始觉海非深海底飞尘终有日山头化石岂无时谁道小郎抛小妇船头一去没廻期随波逐浪到天涯迁客生还有几家却到帝郷重富贵请君莫忘浪淘沙白氏文集卷第六十四白氏文集白氏长庆集卷第六十五白氏文集卷第六十五律诗凡八十二首读老子言者不知知者黙此语吾闻扵老君若道老君是知者縁何自着五千文读庄子庄生齐物同归一我道同中有不同遂性逍遥虽一致鸾凰终挍胜蛇虫读禅经须知诸相皆非相若住无余却有余言下忘言一时了梦中说梦两重虚空花岂得兼求果阳熖如何更觅鱼摄动是禅禅是动不禅不动即如如感兴二首吉凶祸福有来由但要深知不要忧只见火光烧润屋不闻风浪覆虚舟名爲公器无多取利是身灾合少求虽异匏瓜难不食大都食足早宜休鱼能深入宁忧钓鸟解高飞岂触罗热处先争炙手去悔时其奈噬脐何樽前诱得猩猩血幕上偷安鷰鷰窠我有一言君记取世间自取苦人多问鹤乌鸢争食雀争窠独立池边风雪多尽日踏氷翘一足不鸣不动意如何代鹤答鹰爪攫鸡鸡肋折鹘拳蹵鴈鴈头垂何如敛翅水边立飞上云松栖穏枝闲卧有所思二首向夕褰帘卧枕琴微凉入戸起开襟偶因明月清风夜忽想迁臣逐客心何处投荒初恐惧谁人遶泽正悲吟始知洛下分司坐一日安闲直万金权门要路足身灾㪚地闲居少祸胎今日怜君岭南去当时笑我洛中来虫全性命縁无毒木尽天年爲不材大抵吉凶多自致李斯一去二䟽廻喜闲萧洒伊嵩下优游皇绮间未曾一日闷巳得六年闲鱼鸟爲徒侣烟霞是往还伴僧禅闭目迎客笑开颜兴发宵游寺慵时昼掩关夜来风月好悔不宿香山诗酒琴人例多薄命予酷好三事雅当此科而所得巳多爲幸斯甚偶成狂咏聊写愧怀爱琴爱酒爱诗客多贱多穷多苦辛中㪚歩兵终不贵孟郊张籍过扵贫一之巳叹关扵命三者何堪併在身只合飘零随草木谁敎凌励岀风尘荣名厚禄二千石乐饮闲游三十春可得无厌时咄咄犹言薄命不如人寄明州于驸马使君三絶句有花有酒有笙歌其奈难逢亲故何近海饶风春足雨白须太守闷时多平阳音乐随都尉留滞三年在浙东呉越声邪无法用莫敎偷入管絃中何郎小妓歌喉好严老唿爲一串珠海味腥咸损声气听看犹得断肠无闲卧薄食当斋戒㪚班同隐沦佛容爲弟子天许作闲人唯置牀临水都无物近身清风㪚发卧兼不要纱巾春早秋初因时即事兼寄浙东李侍郎春早秋初昼夜长可怜天气好年光和风细动帘帷暖清露微凝枕簟凉䆫下晓眠初减𬒳池边晚坐乍移牀闲从蕙草侵堦緑静任槐花满地黄理曲管絃闻后院熨衣灯火映深房四时新境何人别遥忆多情李侍郎新秋喜凉过得炎蒸月尤宜老病身衣裳朝不润枕簟夜相亲楼月纎纎早波风袅袅新光隂与时节先感是诗人初夏闲吟兼呈韦賔客孟夏清和月东都闲㪚官体中无病痛眼下未饥寒世事闻常闷交游见即欢盃觞留客切妓乐取人观雪鬓随身老云心着处安此中殊有味试说向君看哭崔二十四常侍貂冠初别九重门马鬛新封四尺坟薤露歌词非白雪旌铭官爵是浮云伯伦每置随身锸元亮先爲自祭文莫道高风无继者一千年内有崔君奉酬待中夏中雨后游城南㽵见示八韵岛树间林峦云收雨气残四山岚色重五月水声寒老鹤两三只新篁千万竿化成天竺寺移得子陵滩心觉闲弥贵身縁健更欢帝将风后待人作谢公看角里年虽老高阳兴未阑佳辰不见召争免趂盃盘送兖州崔大夫驸马赴鎭戚里夸爲贤驸马儒家认作好诗人鲁侯不得辜风景沂水年年有暮春少年问少年恠我问如何何事朝朝醉复歌号作乐天应不错忧愁时少乐时多问少年千首诗堆青玉案十分酒写白金盂回头却问诸年少作个狂夫得了无代琵琶弟子谢女师曹供奉寄新调弄谱琵琶师在九重城忽得书来喜且惊一纸展开非旧谱四絃翻岀是新声蕤賔掩抑娇多怨㪚水玲珑峭更清珠颗泪霑金捍拨红粧弟子不胜情代林园戏赠南院今秋游宴少西坊近日往来频假如宰相池亭好作客何如作主人戏答林园岂独西坊来往频偷闲处处作游人衡门虽是栖迟地不可终朝鏁老身重戏赠集贤池馆从他盛履道林亭勿自轻往往归来嫌窄小年年爲主莫无情重戏答小水仾亭自可亲大池高馆不关身林园莫妬裴家好憎故怜新岂是人早秋登天宫寺阁赠诸客天宫阁上醉萧辰丝管闲听酒慢廵爲向凉风清景道今朝属我两三人晓上天津桥闲望偶逢卢郎中张贠外携酒同倾上阳宫里晓钟后天津桥头残月前空阔境疑非下界飘飖身似在寥天星河隐映初生日楼阁葱笼半出烟此处相逢倾一盏始知地上有神仙八月十五日夜同诸客翫月月好共传唯此夜境闲皆道是东都嵩山表里千重雪洛水高仾两颗珠清景难逢宜爱惜白头相劝强欢娱诚知亦有来年会保得晴明强健无对晚开夜合花赠皇甫郎中移晚校一月花迟过半年红开杪秋日翠合欲昏天白露滴不死凉风吹更鲜后时谁肯頋唯我与君怜醉游平泉狂歌箕踞酒樽前眼不看人面向天洛客最闲唯有我一年四度到平泉题赠平泉韦徴君拾遗箕颕千年后唯君得古风位留丹陛上身入白云中躁静心相背高仾迹不同笼鸡与梁鷰不信有冥鸿酬皇甫郎中对新菊花见忆爱菊高人吟逸韵悲秋病客感衰怀黄花助兴方携酒红叶添愁正满阶居士荤腥今已断仙郎盃杓爲谁排愧君相忆东篱下拟废重阳一日斋夜宴醉后留献裴侍中九烛台前十二姝主人留醉任欢娱翩翻舞䄂双飞蝶宛转歌声一索珠坐乆欲醒还酩酊夜深初㪚又踟蹰南山賔客东山妓此会人间曾有无和韦庻子远坊赴宴未夜先归之作兼呈裴贠外促席留欢日未曛远坊归思巳纷纷无妨按辔行乗月何必逃盃走似云银烛忍抛杨柳曲金鞍濳送石榴裙到时常晩归时早笑乐三分挍一分集贤池答侍中问主人晚入皇城宿问客徘徊何所须池月幸闲无用处今宵能借客游无杨柳枝二十韵小妓携桃叶新歌蹋柳枝粧成剪烛后醉起拂衫时绣履娇行缓花筵笑上迟身轻委回雪罗薄透凝脂笙引簧频煖筝催柱数移乐童翻怨调才子与妍词便想人如树先将发比丝风条摇两带烟叶帖双眉口动樱桃破鬟仾翡翠垂枝柔腰袅娜荑嫰手葳蕤唳鹤晴唿侣哀猿夜呌儿玉𫾣音历历珠贯字累累䄂爲収声点钗因赴节遗重重遍头别一一拍心知塞北愁攀折江南苦别离黄遮金谷岸緑映杏园池春惜芳华好秋怜颜色衰取来歌里唱胜向笛中吹曲罢那能立情多不自持缠头无别物一首断肠诗答皇甫十郎中秋深酒熟见忆烟景冷苍茫秋深夜夜霜爲思池上酌先觉瓮头香未暇倾巾漉还应染指尝醍醐慙气味琥珀让晶光若许陪歌席须容㪚道塲月终斋戒毕犹及菊花黄老去老去愧妻儿冬来有劝词煖寒从飮酒冲冷少吟诗战胜心还壮斋勤体挍羸由来世间法损益合相随送宗实上人游江南忽辞洛下縁何事拟向江南住几时每过渡头伤问法无妨菩萨是船师和同州杨侍郎夸柘枝见寄细吟冯翊使君诗忆作余杭太守时君有一般输我事柘枝看挍十年迟冬初酒熟霜繁脆庭柳风利剪池荷月色晓弥苦鸟声寒更多秋怀乆寥落冬计又如何一瓮新醅酒萍浮春水波又一首酒熟无来客因成独酌謡人间老黄绮地上㪚松乔忽忽醒还醉悠悠暮复朝残年多少在尽付此中销送姚杭州赴任因思旧游二首与君细话杭州事爲我留心莫等闲闾里固宜勤抚恤楼台亦要数跻攀笙歌缥缈虚空里风月依俙梦想间且喜诗人重管领遥飞一盏贺江山渺渺钱唐路几千想君到后事依然静逢竺寺猨偷橘闲看苏家女採莲故妓数人凭问讯新诗两首倩留传舎人虽健无多兴老挍当时八九年寄李相公渐老只谋欢虽贫不要官唯求造化力试爲驻春看冬日平泉路晚归山路难行日易斜烟村霜树欲栖鵶夜归不到应闲事热飮三盃即是家利仁北街作草色斑斑春雨晴利仁坊北面西行踟蹰立马縁何事认得张家歌吹声洛阳堰闲行洛阳堰上新晴日长夏门前欲暮春遇酒即沽逢树歇七年此地作闲人过永宁村杏野桃繁似雪行人不醉爲谁开頼逢山县卢明府引我花前劝一盃往年稠桑曾䘮白马题诗厅壁今来尚存又复感怀更题絶句路傍埋骨蒿草合壁上题诗尘藓生马死七年犹怅望自知无乃太多情罗敷水野店东头花落处一条流水号罗敷芳魂艳骨知何在春草茫茫墓亦无路逢青州王大夫赴鎭立马赠别大斾拥金羁书生得者稀何劳问官职岂不见光辉赫赫人争看翩翩马欲飞不欺前岁尹驻节语依依和杨同州寒食干坑会后闻杨工部欲到知予与工部有宿酲夜飮归常晚朝眠起更迟举头中酒后引手索茶时拂枕青长䄂欹簪白接䍦宿酲无兴味先是肺神知和刘汝州酬侍中见寄长句因书集贤坊胜事戏而问之洛川汝海封畿接履道集贤来往频一复时程虽不远百余歩地更相亲朱门陪宴多投辖青眼留欢任吐茵闻道郡斋还有酒风前月下对何人池上二絶山僧对碁坐局上竹隂清映竹无人见时闻下子声又一首小娃撑小艇偷採白莲回不解藏踪迹浮萍一道开白羽扇素是自然色圆因裁制功飒如松起籁飘似鹤飜空盛夏不销雪终年无尽风引秋生手里藏月入怀中麈尾斑非疋蒲葵陋不同何人称相对清痩白须翁五月斋戒罢宴彻乐闻韦賔客皇甫郎中飮会亦稀又知欲携酒馔出斋先以长句呈谢妓房匣镜满红埃酒库封瓶生緑苔居士尔时縁护戒车公何事亦停盃㪚斋香火今朝㪚开素盘筵后日开随意往还君莫恠坐禅僧去飮徒来闲园独赏午后郊园静晴来景物新雨添山气色风借水精神永日若爲度独游何所亲仙禽狎君子芳树倚佳人蚁闘王争肉蜗移舎逐身蝶双知伉俪蜂聚见君臣蠢动形虽小逍遥性即均不知鹏与鷃相去几微尘种柳三咏白头种松桂早晚见成林不及栽杨柳明年便有隂春风爲催促副取老人心从君种杨柳夹水意如何准拟三年后青丝拂緑波仍敎小楼上对唱柳枝歌更想五年后千千条麴尘路旁深映月楼上闇藏春愁杀闲游客闻歌不见人偶吟好官病免曾三度㪚地归休巳七年老自退闲非世弃贫蒙强健是天怜韦荆南去留春服王侍中来乞酒钱便得一年生计足与君羙食复甘眠池上即事移牀避日依松竹解带当风挂薜萝钿砌池心緑苹合粉开花面白莲多乆隂新霁宜丝管苦热初凉入绮罗家醖瓶空人客絶今宵争奈月明何南塘暝兴水色昏犹白霞光暗渐无风荷揺破扇波月动连珠蟋蟀啼相应鸳鸯宿不孤小僮频报夜归歩尚踟蹰小宅小宅里闾接踈篱鸡犬通渠分南巷水䆫借北家风庾信园殊小陶濳屋不丰何劳问寛窄寛窄在心中谕亲友适情处处皆安乐大抵园林胜市朝烦閙荣华犹易过优闲福禄更难销自怜老大宜踈㪚却𬒳交亲叹寂寥终日相逢不相见两心相去一何遥龙门送别皇甫泽州赴任韦山人南游隼旟归洛知何日鹤驾还嵩莫过春惆怅香山云水冷明朝便是独游人刘苏州寄酿酒糯米李浙东寄杨柳枝舞衫偶因尝酒试衫辄成长句寄谢之柳枝慢踏试双䄂桑落初香甞一盃金屑醅浓吴米酿银泥衫稳越娃裁舞时巳觉愁眉展醉后仍敎笑口开慙愧故人怜寂寞三千里外寄欢来诏授同州刺史病不赴任因咏所怀同州慵不去此意复谁知诚爱俸钱厚其如身力衰可怜病判案何似醉吟诗劳逸悬相远行藏决不疑徒烦人劝课只合自寻思白发来无限青山去有期野心唯怕閙家口莫愁饥卖却新昌宅聊充送老资寄杨六侍郎西戸最荣君好去左冯虽穏我慵来秋风一筯鲈鱼鲙张翰揺头唤不廻韦七自太子賔客再除祕书监以长句贺而饯之离筵莫怆且同欢共贺新恩拜旧官屈就商山伴麋鹿好归芸阁狎鹓鸾落星石上苍苔古画鹤厅前白露寒老监姓名应在壁相思试爲拂尘看酒熟忆皇甫十新酒此时熟故人何日来自从金谷别不见玉山頽踈索柳花盌寂寥荷叶盃今冬问氊帐雪里爲谁开九年十一月二十一日感事而作祸福茫茫不可期大都早退似先知当君白首同归日是我青山独往时頋索素琴应不暇忆牵黄犬定难追麒麟作脯龙爲醢何似泥中曵尾龟即事重题重裘煖帽寛毡履小阁低䆫深地炉身穏心安眠未起西亰朝士得知无将归渭村先寄舎弟一年年觉此身衰一日日知前事非咏月嘲花先要减登山临水亦宜稀子平嫁娶贫中毕元亮田园醉里归爲报阿连寒食下与吾酿酒扫柴扉看嵩洛有叹今日看嵩洛廻头叹世间荣华急如水忧患大于山见苦方知乐经忙始爱闲未闻笼里鸟飞出肯飞还咏怀随縁逐处便安闲不住朝廷不入山心似虚舟浮水上身同宿鸟寄林间尚平婚嫁了无累冯翊符章封却还处分贫家残活计疋如身后莫相关咏老赠梦得与君俱老也自问老何如眼澁夜先卧头慵朝未梳有时扶杖出尽日闭门居懒照新磨镜休看小字书情扵故人重迹共少年踈唯是闲谈兴相逢尚有余白氏文集卷第六十五白氏文集白氏长庆集卷第六十六白氏文集卷第六十六律诗凡一百首从同州刺史改授太子少傅分司承华东署三分务履道西池七过春歌酒优游聊卒岁园林萧洒可终身留侯爵秩诚虚贵䟽受生涯未苦贫月俸百千官二品朝廷雇我作闲人奉和裴令公新成午桥㽵緑野堂即事旧迳开桃李新池凿凤凰只添丞相合不改午桥㽵远处尘埃少闲中日月长青山爲外屏緑野是前堂引水多随势栽松不趂行年华翫风景春事看农桑花妬谢家妓兰偷荀令香游丝飘酒席瀑布溅琴床巢许终身隐萧曹到老忙千年落公便进退处中央自题小草亭新结一茅茨规模俭且卑土阶全垒块山木半留皮隂合连藤架藂香近菊篱壁宜藜杖倚门称荻帘垂䆫里风清夜檐间月好时留连尝酒客句引坐禅师伴宿双栖鹤扶行一侍儿緑醅量盏飮红稻约升炊龌龊豪家笑酸寒富屋欺陶庐闲自爱颜巷陋谁知蝼蚁谋深穴鹪鹩占小枝各随其分足焉用有余爲自咏细故随縁尽形衰具体微闘闲僧尚閙较瘦鹤犹肥老遣寛裁袜寒敎厚絮衣马从衘草𩥇鸡任喙笼飞只要天和在无令物性违自余君莫问何是复何非新亭病后独坐招李侍郎公垂新亭未有客竟日独何爲趂暖泥茶灶防寒夹竹篱头风初定后眼暗欲明时浅把三分酒闲题数句诗应须置两榻一榻待公垂闲卧寄刘同州软褥短屏风昏昏醉卧翁鼻香茶熟后腰暖日阳中伴老琴长在迎春酒不空可怜闲气味唯欠与君同残酌晚飡闲倾残酒后煖拥小炉时舞看新翻曲歌听自作词鱼香肥泼火饭细滑流匙除却慵馋外其余尽不知喜见刘同州梦得紫绶白髭须同年二老夫论心共牢落见面且欢娱酒好携来否诗多记得无应须爲春草五马少踟蹰裴令公席上赠别梦得年老官高多别离转难相见转难思雪销酒尽梁王起便是邹枚分㪚时寻春题诸家园林闻健朝朝出乗春处处寻天供闲日月人借好园林渐以狂爲态都无闷到心平生身得所未省似而今又题一絶貌随年老欲何如兴遇春牵尚有余遥见人家花便入不论贵贱与亲踈家园三絶沧浪崃水子陵滩路远江深欲去难何似家池通小院卧房阶下挿鱼竿篱下先生时得醉瓮间吏部暂偷眠何如家醖双鱼榼雪夜花时长在前鸳鸯怕捉竟难亲鹦鹉虽笼不着人何似家禽双白鹤闲行一歩亦随身老来生计老来生计君看取白日游行夜醉吟陶令有田唯种秫邓家无子不幽金人间荣耀因縁浅林下幽闲气味深烦虑渐销虚白长一年心胜一年心早春题少室东巖三十六峯晴雪销岚翠生月留三夜宿春引四山行远草初含色寒禽未变声东巖最高石唯有我题名早春即事眼重朝眠足头轻宿酒醒阳光满前戸雪水半中庭物变随天气春生逐地形北檐梅晚白东岸柳先青葱壠抽羊角松巢堕鹤翎老来诗更拙吟罢少人听叹春风兼赠李二十侍郎二絶树根雪尽催花发池岸氷销放草生唯有须霜依旧白春风扵我独无情道塲斋戒今初毕酒伴欢娱乆不同不把一盃来劝我无情亦得似春风春来频与李二賔客郭外同游因赠长句风光引歩酒开颜送老销春嵩洛间朝踏落花相伴出暮随飞鸟一时还我爲病叟诚宜退君是才臣岂合闲可惜济时心力在放敎临水复登山二月二日二月二日新雨晴草芽菜甲一时生轻衫细马春年少十字津头一字行春和令公緑野堂种花緑野堂开占物华路人指道令公家令公桃李满天下何用堂前更种花清明日登老君阁望洛城赠韩道士风光烟火清明日歌哭悲懽城市间何事不随东洛水谁家又葬北邙山中桥车马长无已下渡舟航亦不闲塜墓累累人扰扰辽东怅望鹤飞还三月三日画堂三月初三日絮扑纱䆫鷰拂檐莲子数盃尝冷酒柘枝一曲试春衫堦临池面胜看镜戸映花藂当下帘指点楼南翫新月玉钩素手两纎纎雨中听琴者弹别鹤操双鹤分离一何苦连隂雨夜不堪闻莫敎迁客孀妻听嗟叹悲啼诋杀君酬郑二司录与李六郎中寒食日相遇同宴见赠偶因令节会嘉賔况是平生心所亲迎接须矜䟽傅老祗供莫笑阮家贫盃盘狼借宜亲夜风景阑珊欲过春相对喜欢还怅望同年只有此三人喜与杨六侍御同宿岸帻静当明月夜匡牀闲卧落花朝二三月里饶春睡七八年来不早朝浊水清尘难会合高鹏仾鷃各逍遥眼看又上青云去更卜同衾一两宵残春咏怀赠杨慕巢侍郎位逾三品日年过六旬时不道官班下其如筋力衰犹怜好风景转重旧亲知少壮难重得欢娱且强爲兴来池上酌醉岀袖中诗静话开襟乆闲吟放盏迟落花无限雪残鬓几多丝莫说伤心事春风酒易悲闲居春尽闲泊池舟静掩扉老身慵出客来稀愁因暮雨留敎住春𬒳残鸎唤遣归掲瓮偷尝新熟酒开箱试着旧生衣冬裘夏葛相催促垂老光隂速似飞春尽日天津桥醉吟偶呈李尹侍郎宿雨洗天津无泥未有尘初晴迎早夏落照送残春兴发诗随口狂来酒寄身水边行嵬峩桥上立逡廵踈傅心情老呉公政化新三川徒有主风景属闲人池上逐凉二首青苔池上销残暑緑树隂前逐晚凉轻屐单衣薄纱帽浅池平岸藤床簪缨恠我情何薄泉石谙君味甚长徧问交亲爲老计多言宜静不宜忙䆫间睡足休高枕水畔闲来上小船棹遣秃头奴子拨茶敎纎手侍儿煎门前便是红尘地林外无非赤日天谁信好风清簟上更无一事但翛然香山避暑二絶六月滩声如勐雨香山楼北畅师房夜深起凭栏干立满耳潺湲满面凉纱巾草履竹踈衣晚下香山蹋翠微一路凉风十八里卧乗篮轝睡中归老夫七八年来游洛都三分游伴二分无风前月下花园里处处唯残个老夫世事劳心非富贵人生实事是欢娱谁能逐我来闲坐时共酣歌倾一壷香山下卜居老须爲老计老计在抽簪山下初投足人间乆息心乱藤遮石壁絶涧护云林若要深藏处无如此处深无长物莫讶家居窄无嫌活计贫只縁无长物始得作闲人青竹单床簟乌纱独幅巾其余皆称是亦足奉吾身宿香山寺酬广陵牛相公见寄手札八行诗一篇无由相见但依然君匡圣主方行道我事空王正坐禅支许徒思游白月䕫龙未放下青天应须且爲苍生住犹去悬车十四年以诗代书寄戸部杨侍郎劝买东邻王家宅劝君买取东邻宅与我衡门相并开云映嵩峯当戸牖月和伊水入池台林园亦要闻闲置筋力应须及健回莫学因循白賔客欲年六十始归来赠谈君上客清谈何亹亹幽人闲思自寥寥请君休说长安事膝上风清琴正调初入香山院对月大和六年秋作老住香山初到夜秋逢白月正圆时从今便是家山月试问清光知不知题龙门堰西涧东岸菊丛西岸柳柳隂烟合菊花开一条秋水瑠璃色阔狭才容小舫回除却悠悠白少傅何人解入此中来秋霖中奉裴令公见招早出赴会马上先寄六韵雨暗三秋日泥深一尺时老人平旦出自问欲何之不是寻医药非干送别离素书传好语綘帐赴佳期续借桃花马催迎杨柳姬只愁张录事罸我恠来迟尝酒听歌招客一瓮香醪新挿蒭双鬟小妓薄能讴管絃渐好新敎得罗绮虽贫免外求世上贪忙不觉苦人间除醉即须愁不知此事君知否君若知时从我游八月三日夜作露白月微明天凉景物清草头珠颗冷楼角玉钩生气爽衣裳健风踈砧杵鸣夜衾香有思秋簟冷无情梦短眠频觉宵长起暂行烛凝临晓影虫怨欲寒声槿老花先尽莲凋子始成四时无了曰何用叹衰荣病中赠南邻觅酒头痛牙疼三日卧妻看煎药婢来扶今朝似挍擡头语先问南邻有酒无晓眠后寄杨戸部软绫腰褥薄緜被凉冷秋天穏暖身一觉暁眠殊有味无因寄与早朝人秋雨夜眠凉冷三秋夜安闲一老翁卧迟灯灭后睡羙雨声中灰宿温瓶火香添暖被笼晓晴寒未起霜叶满阶红喜梦得自冯翊归洛兼呈令公上客新从左辅回高阳兴助洛阳才巳将四海声名去又占三春风景来甲子等头怜共老文章敌手莫相猜邹枚未用争诗酒且飮梁王贺喜盃斋戒满夜戏招梦得纱笼灯下道塲前白日持斋夜坐禅无复更思身外事未能全尽世间縁明朝又拟亲盃酒今夕先闻理管絃方丈若能来问疾不妨兼有㪚花天和令公问刘賔客归来称意无之作水南秋一半风景未萧条皂盖回沙苑蓝轝上洛桥闲甞黄菊酒醉唱紫芝謡称意那劳问请钱不早朝酬梦得穷秋夜坐即事见寄熖细灯将尽声遥漏正长老人秋向火小女夜缝裳菊悴篱经雨萍销水得霜今冬暖寒酒先拟共君尝偶于维阳牛相公处觅得筝筝未到先寄诗来走笔戏答楚匠饶巧思秦筝多好音如能惠一面何啻直双金玉柱调须品朱絃染要深会敎魔女弄不动是禅心答梦得秋庭独坐见赠林梢隐映夕阳残庭际萧踈夜气寒霜草欲枯虫思急风枝未定鸟栖难容衰见镜同惆怅身健逢盃且喜欢应是天敎相煖热一时垂老与闲官长斋月满携酒先与梦得对酌醉中同赴令公之宴戏赠梦得斋宫前日满三旬酒榼今朝一拂尘乗兴还同访戴客解醒仍对姓刘人病心汤沃寒灰活老面花生朽木春若怕平原恠先醉知君未惯吐车茵奉酬淮南牛相公思黯见寄二十四韵白老忘机客牛公济世贤鸥栖心恋水鹏举翅摩天累就优闲秩连操造化权贫司甚萧洒荣路自喧阗望苑三千日台阶十五年是人皆企望何物不陶甄篮轝游嵩岭油幢鎭海壖竹篙撑钓艇金甲拥楼船雪夜寻僧舎春朝列妓筵长斋俨香火密宴簇花钿自觉闲胜閙遥知醉笑禅是非分未定会合杳无縁我正思杨府君应望洛川西来风袅袅南去鴈连连日落龙门外潮生瓜歩前秋同一时尽月共两郷圆旧眷交欢在新文气调全慙无白雪曲难答碧云篇金谷诗谁赏芜城赋衆传珠应哂鱼目铅未伏龙泉远计惊魔物深情寄酒钱霜纨一百疋玉柱十三絃楚醴来樽里秦声送耳边何时红烛下相对一陶然吴必监每有羙酒独酌独醉但蒙诗报不以飮招辄此戏酬兼呈梦得逢山仙客下烟霄对酒唯吟独酌謡不怕道狂挥玉爵亦曾乗兴换金貂君称名士夸能飮我是愚夫肯见招頼有伯伦爲醉伴何愁不解傲松乔酬梦得霜夜对月见怀凄清冬夜景揺落长年情月带新霜色碪和远鴈声暖怜炉火近寒觉裌衣轻枕上酬佳句诗成梦不成初冬月夜得皇甫泽州手札并诗数篇因遣报书偶题长句清泠玉韵两三章落泊银钩七八行心逐报书悬鴈足梦寻来路遶羊肠水南地空多明月山北天寒足早霜最恨泼醅新熟酒迎冬不得共君尝雪中酒熟欲携访呉监先寄此诗新雪对新酒忆同倾一盃自然须访戴不必待延枚陈榻无辞解袁门莫懒开笙歌与谈笑随事自将来酬令公雪中见赠讶不与梦得同相访雪似鹅毛飞㪚乱人𬒳鹤氅立徘徊邹生枚叟非无兴唯待梁王召即来题酒瓮呈梦得若无清酒两三瓮争向白须千万茎麴糵销愁眞得力光隂催老苦无情凌烟阁上功无分伏火炉中药未成更拟共君何处去且来同作醉先生迃叟一辤魏阙就商賔㪚地闲居八九春初时𬒳目爲迃叟近日蒙唿作隐人冷暖俗情谙世路是非闲论任交亲应湏绳墨机关外安置踈愚钝滞身洛下闲居寄山南令狐相公已收身向园林下犹寄名扵禄仕间不鍜嵇康弥懒静无金䟽傅更贫闲支分门内余生计谢絶朝中旧往还唯是相君未忘得时思汉水梦巴山惜春赠李尹春色有时尽公门终日忙两衙但不阙一醉亦何妨芳树花团雪衰翁鬓扑霜知君倚年少未苦惜风光对酒劝令公开春游宴时泰岁丰无事日功成名遂自由身前头更有忘忧日向上应无快活人自去年来多事故从今日去少交亲宜须数数谋欢会好作开成第二春与梦得偶同到敦诗宅感而题壁山东才副苍生愿川上俄惊逝水波履道凄凉新第宅宣城零落旧笙歌园荒唯有薪堪採门冷兼无雀可罗今日相随偶同到伤心不是故经过杨六尚书新授东川节度使代妻戏贺兄㛐二絶刘纲与妇共升仙弄玉随夫亦上天何似沙哥领崔㛐碧油幢引向东川金花银椀饶君用罨画罗衣尽嫂裁觅得黔娄爲妹壻可能空寄蜀茶来闲游即事郊野游行熟村园次第过蓦山寻浥涧踏水渡伊河寒食青青草春风瑟瑟波逢人共盃酒随马有笙歌胜事经非少芳辰过亦多还须自知分不老拟如何六十六七十欠四岁此生那足论每因悲物故还且喜身存安得头长黒争敎眼不昏交游成拱木婢仆见曾孙痩觉腰金重衰怜鬓雪繁将何理老病应付与空门池上早春即事招梦得老更惊年改闲先觉日长晴薰榆荚黒春染柳梢黄雪破山呈色氷融水放光仾平穏船舫轻暖好衣裳白角三升榼红茵六尺牀偶游难得伴独醉不成狂我有中心乐君无外事忙经过莫慵懒相去两三坊因梦得题公垂所寄蜡烛因寄公垂照梁初日光相似岀水新莲艳不如却寄两条君领取明年双引入中书令公南㽵花柳正盛欲偷一赏先寄二篇最忆楼花千万朶偏怜堤柳两三株拟提社酒携村妓擅入朱门莫恠无可惜亭台闲度日欲偷风景暂游春只愁花里鸎饶舌飞入宫城报主人春夜宴席上戏赠裴淄州九十不衰眞地仙六旬犹健亦天怜今年相遇鸎花月此夜同欢歌酒筵四座齐声和丝竹两家随分闘金钿留君到暁无他意图向君前作少年赠梦得年颜老少与君同眼未全昏耳未聋放醉卧爲春日伴趂欢行入少年丛寻花借马烦川守弄水偷船恼令公闻道洛城人尽恠唿爲刘白二狂翁晚春欲携酒寻沈四着作先以六韵寄之病容衰惨澹芳景晚蹉跎无计留春得争能奈老何篇章慵报答杯䜩喜经过顾我酒狂乆负君诗债多敢辞携緑蚁只愿见青娥最忆阳关唱眞珠一串歌开成二年三月三日河南尹李待价以人和岁稔将禊扵洛濵前一日启留守裴令公公明日召太子少傅白居易太子賔客萧籍李仍叔刘禹钖前中书舎人郑居中国子司业裴恽河南少尹李道枢仓部郎中崔晋司封贠外郎张可绩驾部贠外郎卢言虞部贠外郎苗愔和州刺史裴俦淄州刺史裴洽检校礼部贠外郎杨鲁士四门博士谈弘謩等一十五人合宴于舟中由斗亭历魏堤抵津桥登临泝沿自晨及暮簪组交映歌笑间发前水嬉而后妓乐左笔砚而右壷觞望之若仙观者如堵尽风光之賔极游泛之娱羙景良辰赏心乐事尽得于今日矣若不记录谓洛无人晋公首赋一章铿然玉振頋谓四座继而和之居易举酒抽毫奉十二韵以献三月草萋萋黄鸎歇又啼柳桥晴有絮沙路润无泥禊事修初毕游人到欲齐金钿耀桃李丝管骇凫鹥转岸回船尾临流蔟马蹄閙于杨子渡踏破魏王堤妓接谢公宴诗陪荀令题舟同李膺汎醴爲穆生携水引春心荡花牵醉眼迷尘街从鼓动烟树任鸦栖舞急红腰凝歌迟翠黛仾夜归何用烛新月凤楼西同梦得寄贺东西川二杨尚书龙节对持眞可爱鴈行相接更堪夸两川风景同三月千里江山属一家鲁衞定知聮气色潘扬亦觉有光华应怜洛下分司伴冷宴闲游老看花喜小楼西新柳抽条一行弱柳前年种数尺柔条今日新渐欲拂他骑马客末多遮得上楼人须敎碧玉羞眉黛莫与红桃作麴尘爲报金堤千万树饶伊未敢苦争春晚春酒醒寻梦得料合同惆怅花残酒亦残醉心忘老易醒眼别春难独岀虽慵懒相逢定喜懽还携小蛮去诚覔老刘看感事眼气崔常侍烧丹郑舎人常期生羽翼那忽化灰尘每遇凄凉事还思潦倒身唯知趂盃酒不解錬金银睡适三尸性慵安五藏神无忧亦无喜六十六年春和裴令公南㽵一絶陶庐僻陋那堪比谢墅幽微不足攀何似嵩峯三十六长随申甫作家山宅西有流水墻下构小楼临翫之时颇有幽趣因命歌酒聊以自娱独醉独吟偶题五絶伊水分来不自由无人解爱爲谁流家家抛向墻根底唯我栽莲起小楼水色波文何所似麴尘罗带一条斜莫言罗带春无主自置楼来属白家日滟水光揺素壁风飘树影拂朱栏皆言此处宜絃管试奏霓裳一曲看霓裳奏罢唱梁州红袖斜翻翠黛愁应是遥闻胜近听行人欲过尽廻头独醉还须得歌舞自娱何必要亲賔当时一部清商乐亦不长将乐外人偶作蓝舁出即忘归舎柴戸昏犹未掩关闻客病时慙体健见人忙处觉身闲清凉秋寺行香去和煖春城拜表还木鴈一篇须记取致身才与不才间同梦得詶牛相公初到洛中小飮见赠淮南挥手抛红斾洛下回头向白云政事堂中老丞相制科塲里旧将军宫城烟月饶全占关塞风光请中分诗酒放狂犹得在莫欺白叟与刘君幽居早秋闲咏岸僻嚻尘外清凉水木间卧风秋拂簟歩月夜开闗且得身安泰从他世险艰但休争要路不必入深山轩鹤留何用泉鱼放不还谁人知此味临老十年间和令狐仆射小飮听阮咸掩抑复凄清非琴不是筝还弹乐府曲别占阮家名古调何人识初闻满座惊落盘珠历历摇珮玉琤琤似劝盃中物如含林下情时移音律改岂是昔时声烧药不成命酒独醉白发逢秋短丹砂见火空不能留姹女争免作衰翁頼有盃中緑能爲面上红少年心不远只在半酣中送卢郎中赴河东裴令公幕别时暮雨洛桥岸到日凉风汾水波荀令见君应问我爲言秋草闭门多送李滁州君于觉路深留意我亦禅门薄致功未悟病时须去病巳知空后莫依空白衣卧疾嵩山下皂盖行春楚水东谁道三年千里别两心同在道塲中长斋月满寄思黯一日不见如三月一月相思如七年似隔山河千里地仍当风雨九秋天明朝斋满相寻去挈榼抱衾同醉眠冬夜对酒寄皇甫十霜杀中庭草氷生后院池有风空动树无叶可辞枝十月苦长夜百年强半时新开一瓶酒那得不相思岁除夜对酒哀翁岁除夜对酒思悠然草白经霜地云黄欲雪天醉依香枕坐慵傍暖炉眠洛下闲来乆明朝是十年白集六十六白氏文集白氏长庆集卷第六十七白氏文集卷第六十七律诗凡七十五首司徒令公分守东洛移鎭北都一心勤王三月成政形容盛德实在歌诗况辱知音敢不先唱辄奉五言四十韵寄献以抒下情天上中台正人间一品高休明值尧舜勲业过萧曹始擅文三捷终兼武六韬动人名赫赫忧国意忉忉盪蔡擒封豕平齐斩臣鳌两河収土宇四海定波涛宠重移宫籥㤙新换阃旄保釐东宅静守护北门牢晋国封疆阔并州士马豪胡兵惊赤帜边鴈避乌号令下流如水仁霑泽似膏路喧歌五袴军醉感单醪将校森貔虎賔僚俨隽髦客无烦夜柝吏不犯秋毫神在驽骀助魂亡猃狁逃德星销彗孛霖雨洗腥臊𤇺戍高临代关河远控洮汾云晴漠漠朔吹冷颾颾豹尾交衙㦸蚪须捧佩刀通天白犀带照地紫麟袍羗管吹杨柳燕姬酌蒲萄银含凿落盏金屑琵琶槽遥想从军乐应忘报国劳紫微留北阙緑野寄东臯忽忆前时会多慙下客叨清宵陪䜩话羙景从游遨花月还同赏琴诗雅自操朱絃拂宫徴洪笔振风骚近竹开方丈依林架桔槹春池八九曲画舫两三舠迳滑苔粘屐潭深水没篙緑丝萦岸柳红粉映楼桃爲穆先陈醴招刘共籍糟舞鬟金翡翠歌颈玉蛴螬盛德终难遇明时岂易遭公虽慕张范帝未舍伊臯眷恋心方结踟蹰首巳搔鸾凤上寥廓鷰雀住蓬蒿欲献文狂蕳徒烦思郁陶可怜四百字轻重抵鸿毛和东川杨慕巢尚书府中独坐感戚在怀见寄十四韵我是知君者君今意若何穷通时不定苦乐事相和东蜀欢殊渥西江叹逝波只縁荣贵极翻使感伤多行断风惊鴈年侵日下坡片心休惨戚双鬓巳蹉跎紫绶黄金印青幢白玉珂老将荣补帖愁用道销磨外府饶盃酒中堂有绮罗应须引满饮何不放狂歌緜水通巴峡香山对洛河将军驰銕马少傅歩铜駞深契怜松竹高情忆薛萝悬车年甚远未敢放相过分司洛中多暇数与诸客宴游醉后狂吟偶成十韵因招梦得賔客兼呈思黯奇章公性与时相远身将世两忘寄名朝士籍寓兴少年塲老岂无谈笑贫犹有酒浆随时求伴侣逐日用风光数数游何爽些些病未妨天敎荣启乐人恕接舆狂改业爲逋客移家住醉郷不论招梦得兼拟诱奇章要路风波险权门市井忙世间无可恋不是不思量小岁日喜谈氏外孙女孩满月今旦夫妻喜他人岂得知自嗟生女晚敢讶见孙迟物以稀爲贵情因老更慈新年逢吉日满月乞名时桂燎熏花果兰汤洗玉肌怀中有可抱何必是男儿闲吟赠皇甫郎中亲家翁谁能嗟叹光隂暮岂复忧愁活计贫忽忽不知头上事时时犹忆眼中人早爲良友非交势晚接嘉姻不失亲最喜两家婚嫁毕一时抽得尚平身梦得卧病携酒相寻先以此寄病来知少客谁可以爲娱日晏开门未秋寒有酒无自宜相慰问何必待招唿小疾无妨飮还须挈一壷詶思黯戏赠钟乳三千两金钗十二行妬他心似火欺我鬓如霜慰老资歌笑销愁仰酒浆眼看狂不得狂得且湏狂又戏答絶句狂夫与我世相忘故态些些亦不妨纵酒放歌聊自乐接舆争解敎人狂令狐相公与梦得交情素深眷予分亦不浅一闻薨逝相頋泫然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和缄题重叠语殷勤存殁交亲自此分前月使来犹理命今朝诗到是遗文银钩见晚书无报玉树埋深哭不闻最感一行絶笔字尚言千万乐天君洛下雪中频与刘李二賔客宴集因寄汴州李尚书水南水北雪纷纷雪里欢游莫猒频日日暗来唯老病年年少去是交亲碧氊帐暖梅花湿红燎炉香竹叶春今日邹枚俱在洛梁园置酒召何人看梦得题答李侍郎诗诗中有文星之句因戏和之看题锦绣报琼瓌俱是人天第一才好遣文星守躔次亦湏防有客星来闲适禄俸优饶官不卑就中闲适是分司风光暖助游行处雨雪寒供飮宴时肥马轻裘还粗有麄歌薄酒亦相随微躬所要今皆得只是蹉跎得校迟戏答思黯何时得见十三絃待取无云有月天愿得金波明似镜镜中照岀月中仙詶裴令公赠马相戏安石风流无奈何欲将赤骥换青娥不辞便送东山去临老何人与唱歌新岁赠梦得暮齿忽将及同心私自怜渐衰宜减食巳喜更加年紫绶行聮袂篮轝出比肩与君同甲子岁酒合谁先早春持斋答皇甫十见赠正月晴和风景新纷纷已有醉游人帝城花笑长斋客二十年来负早春戏赠梦得兼呈思黯双鬓莫欺今老矣一盃莫笑便陶然陈郎中处爲高戸裴使君前作少年顾我独狂多自哂与君同病最相怜月终斋满谁开素湏䛏奇章置一筵早春忆游思黯南㽵因寄长句南㽵胜处心常忆借问轩车早晚游羙景难忘竹廊下好风争柰柳桥头氷消见水多于地雪霁看山尽入楼若待春深始同赏莺残花落却堪愁詶皇甫十早春对雪见赠漠漠复雰雰东风㪚玉尘明催竹䆫晓寒退柳园春緑醑香堪忆红炉暖可亲忍心三两日莫作破斋人奉和思黯自题南㽵见示兼呈梦得谢家别墅最新奇山展屏风花夹篱晓月渐沈桥脚底晨光初照屋梁时台头有酒鸎唿客水面无尘风洗池除却吟诗两闲客此中情状更谁知送蕲春李十九使君赴郡可怜官职好文词五十专城未是迟晓日镜前无白发春风门外有红旗郡中何处堪携酒席上谁人解和诗唯共交亲开口笑知君不及洛阳时自题酒库野鹤一辞笼虚舟长任风送愁还閙处移老入闲中身更求何事天将富此翁此翁何处富酒库不曾空寒食日寄杨东川不知杨六逢寒食作底欢娱过此辰兠率寺高宜望月嘉陵江近好游春蛮旗似火行随马蜀妓如花坐遶身不使黔娄夫妇看夸张富贵向何人醉后听唱桂华曲桂华词意苦丁宁唱到常娥醉便醒此是世间肠断曲莫敎不得意人听詶梦得以子五月长斋延僧徒絶賔友见戏十韵賔客懒逢迎翛然池馆清檐闲空鷰语林静未蝉鸣荤血还休食盃觞亦罢倾三春多放逸五月暂修行香印朝烟细纱灯夕熖明交游诸长老师事古先生禅后心弥寂斋来体更轻不唯忘肉味兼拟减风情蒙以声闻待难将戏论争虚空若有佛灵运恐先成奉和裴令公三月上巳日游大原龙泉忆去岁禊洛见示之作去岁暮春上巳共泛洛水中流今岁暮春上巳独立香山下头风光闲寂寂㫌斾远悠悠丞相府归晋国太行山碍并州鹏背负天龟曵尾云泥不可得同游又和令公新开龙泉晋水二池旧有潢汚泊今爲白水塘笙歌闻四面楼阁在中央春变烟波色晴添树木光龙泉信爲羙莫忘午桥㽵早夏晓兴赠梦得䆫明帘薄透朝光卧整巾簪起下牀背壁灯残经宿熖开箱衣带隔年香无情亦任他春去不醉争销得日长一部清商一壷酒与君明日暖新堂春日题干元寺上方最高峯亭危亭絶顶四无邻见尽三千世界春但觉虚空无障碍不知高下几由旬回看官路三条线却望都城一片尘賔客暂游无半日王侯不到便终身始知天造空闲境不爲奔忙富贵人奉和思黯相公以李苏州所寄太湖石奇状絶伦因题二十韵见示兼呈梦得错落复崔嵬苍然玉一堆峯騈仙掌岀罅坼劒门开峭顶高危矣盘根下壮哉精神欺竹树气色压亭台隐起磷磷状凝成瑟瑟肧廉稜露锋刃清越扣琼瑰岌嶪形将动巍峩势欲摧奇应濳鬼恠灵合蓄云雷黛润霑新雨班明点古苔未曾栖鸟雀不肯染尘埃尖削琅玕笋洼剜马瑙罍海神移碣石画障蔟天台在世爲尤物如人负逸才渡江一苇载入洛五丁推出处虽无意升沉亦有媒㧞从水府底置向相庭隈对称吟诗句看宜把酒盃终随金砺用不学玉山頽䟽傅心偏爱园公眼屡回共嗟无此分虚管太湖来奉和思黯相公雨后林园四韵见示新晴夏景好复此池边地烟树緑含滋水风清有味便成林下隐都望门前事骑吏引归轩始知身富贵晚夏闲居絶无賔客欲寻梦得先寄此诗鱼笋朝飱饱蕉纱暑服轻欲爲牎下寝先傍水边行晴引鹤双舞秋生蝉一声无人解相访有酒共谁倾老更谙时事闲多见物情只应刘与白二叟自相迎寄李蕲州下车书奏龚黄课动笔诗传鲍谢风江郡讴謡夸杜母洛城欢会忆车公笛愁春尽梅花里簟冷秋生薤叶中不道蕲州歌酒少使君难称与谁同忆江南词三首江南好风景旧曾谙日出江花红胜火春来江水緑如蓝能不忆江南江南忆最忆是杭州山寺月中㝷桂子郡亭枕上看潮头何日更重游江南忆其次忆呉宫呉酒一盃春竹叶呉娃双舞醉芙蓉早晚复相逢詶思黯相公晚夏雨后感秋见赠暮去朝来无歇期炎凉暗向雨中移夜长秪合愁人觉秋冷先应瘦客知两幅彩牋挥逸翰一声寒玉振清辞无忧无病身荣贵何故沈吟亦感时乆雨闲闷对酒偶吟凄凄苦雨暗铜駞袅袅凉风起漕河自夏及秋晴日少从朝至暮闷时多鹭临池立窥鱼笱隼傍林飞拂雀罗頼有盃中神圣物百忧无柰十分何雨后秋凉夜来秋雨后秋气飒然新团扇先辞手生衣不着身更添砧引思难与簟相亲此境谁偏觉贫闲老瘦人詶梦得早秋夜对月见寄吾衰寡情趣君病懒经过其柰西楼上新秋明月何庭芜凝白露池色澹金波况是初长夜东城砧杵多题谢公东山障子贤愚共在浮生内贵贱同趍群动间多见忙时已衰病少闻健日肯休闲鹰饥受缚从难退鹤老乗轩亦不还唯有风流谢安石拂衣携妓入东山谢杨东川寄衣服年年衰老交游少处处萧条书信稀唯有巢兄不相忘春茶未断寄秋衣咏怀寄皇甫朗之老大多情足往还招僧待客夜开关学调气后衰中健不用心来閙处闲养病未能辞薄俸忘名何必入深山与君别有相知分同置身于木鴈间东城晚归一条卭杖悬龟榼双角呉童控马衔晚入东城谁识我短靴低帽白蕉衫与梦得沽酒闲飮且约后期少时犹不忧生计老后谁能惜酒钱共把十千沽一斗相看七十欠三年闲徴稚子穷经史醉听清吟胜管絃更待菊黄家醖熟共君一醉一陶然与牛家妓乐雨夜合宴玉管清絃声旖旎翠钗红䄂坐参差两家合奏洞房夜八月连隂秋雨时歌脸有情凝睇乆舞腰无力转裙迟人间欢乐无过此上界西方即不知和杨六尚书喜两弟汉公转呉兴鲁士赐章服命賔开宴用庆㤙荣赋长句见示华筵贺客日纷纷劒外欢娱洛下闻朱绂宠光新照地彤䄡喜气远凌云荣聮花萼诗难和乐助埙箎酒易醺感羡料应知我意今生此事不如君自咏须白面微红醺醺半醉中百年随手过万事转头空卧疾瘦居士行歌狂老翁仍闻好事者将我画屏风梦得相过援琴命酒因弹秋思偶咏所怀兼寄继之待价二相府闲居静侣偶相招小饮初酣琴欲调我正风前弄秋思君应天上听云韶时和始见陶钧力物遂方知盛圣朝双凤栖梧鱼在藻飞沉随分各逍遥九月八日詶皇甫十见赠君方对酒缀诗章我正持斋坐道塲处处追游虽不去时时吟咏亦无妨霜蓬旧鬓三分白露菊新花一半黄惆怅东篱不同醉陶家明日是重阳慕巢尚书书云室人欲爲买置一歌者非所安也以诗相报因而和之东川巳过二三春南国须求一两人富贵大都多老大欢娱太半爲亲賔如愁翠黛应堪重买笑黄金莫诉贫他日相逢一盃酒樽前还要落梁尘杪秋独夜无限少年非我伴可怜清夜与谁同欢娱牢落中心少亲故凋零四面空红叶树飘风起后白须人立月明中前头更有萧条物老菊衰兰三两丛凭李睦州访徐凝山人郡守轻诗客郷人薄钓翁解怜徐处士唯有李郎中苏州故吏江南故吏别来乆今日池边识我无不独使君头似雪华亭鹤死白莲枯得杨湖州书颇夸抚民接賔纵酒题诗因以絶句戏之岂独爱民兼爱客不唯能饮又能文白苹洲上春传语柳使君输杨使君天宫阁秋晴晩望洛城秋霁后梵阁暮登时此日风烟好今秋节候迟霞光红泛灔树影碧参差莫虑言归晚牛家有宿期酬梦得暮秋晴夜对月相忆霁月光如练盈庭复满池秋深无热后夜浅未寒时露叶团荒菊风枝落病梨相思懒相访应是各年衰同梦得和思黯见赠来诗中先叙三人同䜩之欢次有叹鬓发渐衰嫌孙子催老之意因继妍唱何兼吟鄙怀醉伴腾腾白与刘何朝何夕不同游留连灯下明犹飮断送樽前倒即休催老莫嫌孙稚长加年湏喜鬓毛秋敎他伯道争存活无子无孙亦白头听歌管妙絃清歌入云老人合眼醉醺醺诚知不及当年听犹觉闻时胜不闻三年冬随事铺设小堂寝处稍似穏暖因念衰病偶吟所怀小宅非全陋中堂不甚卑聊堪会亲族足以贮妻儿煖帐迎冬设煴炉向夜施裘新青兎褐褥软白猿皮似鹿眠深草如鸡宿穏枝逐身安枕席随事有屏帷病致衰残早贫营活计迟由来蚕老后方是蠒成时初冬即事呈梦得青氊帐煖喜微雪红地炉深宜早寒走笔小诗能和否泼醅新酒试甞看僧来乞食因留宿客到开樽便共欢临老交亲零落尽希君恕我取人寛自罢河南巳换七尹每一入府怅然旧游因宿内厅偶题西壁兼呈韦尹常侍并赠张处士韦山人萝襟蕙带竹皮巾虽到尘中不染尘每见俗人多惨澹唯逢羙酒即殷勤浮云心事谁能会老鹤风标不可亲世说三生如不谬共疑巢许是前身天寒晚起引酌咏怀寄许州王尚书汝州李常侍叶覆氷池雪满山日高慵起未开闗寒来更亦无过醉老后何由可得闲四海故交唯许汝十年贫健是樊蛮相思莫忘樱桃会一放狂歌一破颜四年春柳梢黄嫰草芽新又入开成第四春近日放慵多不出少年嫌老可相亲分司吉傅频过舎致仕崔卿拟卜邻时辈推迁年事到往还多是白头人白发白发生来三十年而今须鬓尽皤然歌吟终日如狂叟衰疾多时似瘦仙八戒夜持香火印三元朝念蘃珠篇其余便𬒳春收拾不作闲游即醉眠追欢偶作追欢逐乐少闲时补帖平生得事迟何处花开曾后看谁家酒熟不先知石楼月下吹芦管金谷风前舞柳枝十听春啼变鸎舌三嫌老丑换蛾眉乐天一过难知分犹自咨嗟两鬓丝公垂尚书以白马见寄光㓗穏善以诗谢之翩翩白马称金羁领缀银花尾曵丝毛色鲜明人尽爱性灵驯善主偏知免将妾换慙来处试使奴牵欲上时不蹶不惊行歩穏最宜山简醉中骑西楼独立身着白衣头似雪时时醉立小楼中路人回顾应相恠十一年来见此翁书事咏怀官俸将生计虽贫岂敢嫌金多输陆贾酒足胜陶濳床暖僧敷坐楼晴妓卷帘日遭斋破用春頼闰加添老向欢弥切狂于飮不廉十年闲未足亦恐渉无猒酬梦得比萱草见赠杜康能㪚闷萱草解忘忧借问萱逢杜何如白见刘老衰胜少夭闲乐笑忙愁试问同年内何人得白头问皇甫十苦乐心由我穷通命任他坐倾张翰酒行唱接舆歌荣盛傍看好优闲自适多知君能断事胜负两如何早春独登天宫阁天宫日暖阁门开独上迎春飮一盃无限游人遥恠我縁何最老最先来送苏州李使君赴郡二絶句忆抛印绶辞吴郡衰病当时巳有余今日贺君兼自喜八回看换旧铜鱼馆娃宫深春日长乌鹊桥高秋夜凉风月不知人世变奉君直似奉呉王长洲曲新词茂苑绮罗佳丽地女湖桃李艶阳时心奴巳死胡容老后辈风流是阿谁白氏文集卷第六十七白氏文集白氏长庆集卷第六十八白氏文集卷第六十八律诗一百首病中诗十五首并序开城巳未岁余蒲柳之年六十有八冬十月甲寅且始得风痺之疾体癏目眩左足不支盖老病相乗时而至耳余早栖心释梵浪迹老㽵因疾观身果有所得何则外形骸而内忘忧患先禅观而后顺毉治旬月以还厥疾少闲杜门高枕澹然安闲吟讽兴来亦不能遏因成十五首题爲病中诗且贻所知兼用自广昔刘公干病漳浦谢康乐卧临川咸有篇章抒咏其志今引而序之者虑不知我者或加诮焉初病风六十八衰翁乗衰百疾攻杇株难免蠹空穴易来风肘痺宜生柳头旋剧转蓬恬然不动处虚白在胷中枕上作风疾侵凌临老头血凝筋滞不调柔甘从此后支离卧頼是从前烂熳游回思往事纷如梦转觉余生杳若浮浩气自能充静室惊飊何必荡虚舟腹空先进松花酒膝冷重装桂布裘若问乐天忧病否乐天知命了无忧答闲上人来问因何风疾一床方丈向阳开劳动文殊问疾来欲界凡夫何足道四禅天始免风灾病中五絶世间生老病相随此事心中乆自知今日行年将七十犹湏慙愧病来迟方寸成灰鬓作丝假如强健亦何爲家无忧累身无事正时安闲好病时李君墓上松应拱元相池头竹尽枯多幸乐天今始病不知合要苦治无目昏思寝即安眠足软妨行便坐禅身作医王心是药不劳和扁到门前交亲不要苦相忧亦拟时时强出游但有心情何用脚陆乗肩舆水乗舟送嵩客登山临水分无期泉石烟霞今属谁君到嵩阳吟此句与敎三十六峯知罢灸病身佛说将何喻变灭须臾岂不闻莫遣浄名知我笑休将火艾灸浮云卖骆马五年花下醉骑行临卖回头嘶一声项籍顾骓犹解叹乐天别骆岂无情别柳枝两枝杨柳小楼中袅娜多年伴醉翁明日放归归去后世间应不要春风就煖偶酌戏诸诗酒旧侣仾屏软褥卧藤牀舁向前轩就日阳一足任他爲外物三盃自要沃中肠头风若见诗应愈齿折仍夸笑不妨细酌徐吟犹得在旧游未必便相忘岁暮呈思黯相公皇甫朗之及梦得尚书岁暮皤然一老夫十分流辈九分无莫嫌身病人扶侍犹胜无身可遣扶自解房傅往世爲禅客王道前生应画师我亦定中观宿命多生债负是歌诗不然何故狂吟咏病后多扵未病时岁暮病怀赠梦得十年四海故交亲零落唯残两病身共遣数奇从是命同敎歩蹇有何因眼随老减嫌长夜体待阳舒望早春新乐堂前旧池上相过亦不要他人雪后过集贤裴令公旧宅有感梁王捐舘后枚叟过门时有泪人还泣无情雪不知台亭留尽在客賔㪚何之唯有萧条鴈时来下故池酬梦得贫居咏怀见赠岁隂生计两蹉跎相頋悠悠醉且歌厨冷难留乌止屋门闲可与雀张罗病添㽵舄今声苦贫欠韩康药债多日望挥金贺新命俸钱依旧又如何酬梦得见喜疾瘳暖卧摩緜褥寒倾药酒螺昏昏布裘底病醉睡相和末疾徒云尔余年有几何湏知差与否相去校无多夜闻筝中弹潇湘送神曲感旧缥缈巫山女归来七八年殷勤湘水曲留在十三絃苦调吟还出深情咽不传万重云水思今夜月明前感苏州旧舫画梁朽折红䆫破独立池边尽日看守得苏州船舫烂此身争合不衰残感旧石上字闲拨船行寻旧池幽情往事复谁知太湖石上镌三字十五年前陈结之见敏中初到邠宁秋日登城楼诗诗中颇多郷思因以寄和想尔到边头萧条正值秋二年贫御史八月古邠州丝管闻虽乐风沙见亦愁望郷心若苦不用数登楼斋戒每因斋戒断荤腥渐觉尘劳染爱轻六贼定知无气色三尸应恨少恩情酒魔降伏终湏尽诗债塡还亦欲平从此始堪爲弟子竺干师是古先生戏礼经老僧香火一炉灯一盏白头夜礼佛名经何年饮着声门酒直到如今醉未醒近见慕巢尚书诗中屡有叹老思退之意又扵洛下新置郊居然宠寄方深归心太速因以长句戏而谕之近见诗中叹白须遥知阃外忆东都烟霞偷眼窥来乆富贵粘身摆得无新置林园犹濩落未终婚嫁且踟蹰应湏待到悬车岁然可东归伴老夫对镜偶吟赠张道士抱元闲来对镜自思量年自衰残分所当白发万茎何所恠丹砂一粒不曾甞眼昏乆𬒳书科理肺渴多因酒损伤今日逢师虽巳晚枕中治老有何方病入新正枕上惊新岁花前念旧欢是身老所逼非意病相干风月情犹在盃觞兴渐阑便休心未伏更试一春看卧疾来早晚卧疾来早晚悬悬将十旬婢能寻本草犬不吠医人酒罋全生醭歌筵半委尘风光还欲好争向枕前春强起迎春戏寄思黯杖策人扶废病身晴和强起一迎春他时蹇跛纵行得笑杀平原楼上人梦得前所酬篇有錬尽羙少年之句因思往事兼咏今怀重以长句答之錬尽少年成白首忆初相识到今朝昔饶春桂长先折今伴寒松最后凋生事纵贫犹可过风情虽老未全销声华宠命人皆得若箇如君历七朝病后寒食故纱绛帐旧青氊药酒醺醺引醉眠斗薮弊袍春晚后摩挲病脚日阳前行无筋力㝷山水坐少精神听管絃抛掷风光负寒食曾来未省似今年老病相仍以诗自解荣枯忧喜与彭殇都似人间戏一塲虫臂䑕肝犹不恠鸡肤鹤发复何伤昨因风发甘长往今遇阳和又小康还似远行装束了迟回且住亦何妨皇甫郎中亲家翁赴任綘州宴送出城赠别慕贤入室交先定结援通家好复成新妇不嫌贫活计娇孙同慰老心情洛桥歌酒今朝㪚綘路风烟几日行欲识离群相恋意爲君扶病岀都城春暖风痺宜和暖春来脚校轻鸎留花下立鹤引水边行发少嫌巾重颜衰讶镜明不论亲与故自亦昧平生残春晚起伴客笑谈掩戸下帘朝睡足一声黄鸟报残春披衣岸帻日高起两角青衣扶老身策杖强行过里巷引盃闲酌伴亲賔莫言病后妨谈笑犹恐多于不病人送唐州崔使君侍亲赴任连持使节历专城独贺崔侯最庆荣乌府一抛霜简去朱轮四从板舆行发时正许沙鸥送到日方乗竹马迎唯虑郡斋賔友少数盃春酒共谁倾春晚咏怀赠皇甫朗之艶阳时节又蹉跎迟暮光隂复若何一岁中分春日少百年通计老时多多中更𬒳愁牵引少里兼遭病折磨頼有销忧治闷药君家浓酎我狂歌春尽日宴罢感事独吟五年三月今朝尽客㪚筵空独掩扉病与乐天相伴住春随樊子一时归闲听鸎语移时立思逐杨花触处飞金带缒腰衫委地年年衰瘦不胜衣病中辱崔宣城长句见寄兼有觥绮之赠因以四韵揔而酬之刘桢病发经春卧谢眺诗来尽日吟三道旧夸收片玉一章新喜获双金信题霞绮缄情重酒试银觥表分深科第门生满霄汉岁寒少得似君心前有别柳枝絶句梦得继和云春尽絮飞留不得随风好去落谁家又复戏答柳老春深日又斜任他飞向别人家谁能更学孩童戏㝷逐春风捉柳花池上早夏水积春塘晚隂交夏木繁舟船如野渡篱落似江村静拂琴牀席香开酒库门慵闲无一事时弄小娇孙谈氏外孙生三日喜是男偶吟成篇兼戏呈梦得玉牙珠颗卜男儿罗荐兰汤浴罢时芣苢春来盈女手梧桐老去长孙枝庆传媒氏鷰先贺喜报谈家乌预知明日贫翁具鸡黍应湏詶赛引鶵诗开成大行皇帝挽歌词四首御宇恢皇化传家叶至公华夷臣妾内尧舜弟兄中制度移氓俗文章变国风开成与贞观实录事多同又一首晏驾辞双阙灵仪岀九衢上云归碧落下席葬苍梧蓂晩余尧历龟新启夏图三朝聮棣蕚从古帝王无又一首严恭七月礼哀恸万人心地感腾秋气天愁结夕隂鼎湖龙渐远蒙汜曰初沉唯有云韶乐长留治世音又一首化成同轨表清平恩结连枝感圣明帝与九龄虽吉梦山唿万岁是虚声月低仪仗辞兰路风引笳箫入柏城老病龙髯攀不及东周退傅最伤情时热少见客因咏所怀冠栉心多懒逢迎兴渐微况当时热甚幸遇客来稀湿洒池边地凉开竹下扉露牀青篾簟风架白蕉衣院静留僧宿楼空放妓归衰残强劝宴此事乆知非宣州崔大夫阁老忽以近诗数十首见示吟讽之下窃有所喜因成长句寄题郡斋谢玄晖殁吟声寝郡阁寥寥笔砚闲无复新诗题壁上虚敎远岫列䆫间忽惊歌雪今朝至必恐文星昨夜还再喜宣城章句动飞觞遥贺敬亭山足疾足疾无加亦不瘳緜春历夏复经秋开颜且酌樽中酒代歩多乗池上舟幸有眼前衣食在兼无身后子孙忧应湏学取陶彭泽但委心形任去留晚池汎舟遇景成咏赠吕处士岸浅桥平池面寛飘然轻棹汎澄澜风宜扇引开怀入树碍舟行仰卧看别境客稀知不易能诗人少咏应难唯怜吕叟时相伴同把磻溪旧钓竿梦微之夜来携手梦同游晨起盈巾泪莫收漳浦老身三度病咸阳宿草八回秋君埋泉下泥销骨我寄人间雪满头阿衞韩郎相次去夜台茫昧得知不感秋咏意炎凉迁次速如飞又脱生衣着熟衣遶壁暗蛩无限思恋巢寒鷰未能归湏知流辈年年失莫叹衰容日日非旧语相传聊自慰世间七十老人稀老病幽独偶吟所怀眼渐昏昏耳渐聋满头霜雪半身风巳将心出浮云外犹寄形扵逆旅中觞咏罢来賔合闭笙歌㪚后妓房空世縁俗念消除尽别是人间清浄翁和杨尚书罢相后夏日游永安水亭兼招本曹杨侍郎同行道行无喜退无忧舒卷如云得自由良冶动时爲哲匠巨川济了作虚舟竹亭隂合偏宜夏水槛风凉不待秋遥爱翩翩双紫凤入同官署出同游在家岀家衣食支分婚嫁毕从今家事不相仍夜眠身是投林鸟朝饭心同乞食僧清唳数声松下鹤寒光一点付间灯中宵入定跏趺坐女唤妻唿多不应夜凉露白风清庭戸凉老人先着夹衣裳舞腰歌䄂抛何处唯对无絃琴一张继之尚书自余病来寄遗非一又蒙览醉吟先生传题诗以羙之今以此篇用伸詶谢衰残与世日相踈惠好唯君分有余茶药赠多因病乆衣裳寄早及寒初交情郑重金相似诗韵清锵玉不如醉传狂言人尽笑独知我者是尚书五年秋病后独宿香山寺三絶句经年不到龙门寺今夜何人知我情还向畅师房里宿新秋月色旧滩声飮徒歌伴今何在雨㪚云飞尽不回从此香山风月夜秖应长是一身来石盆泉畔石楼头十二年来昼夜游更过今年年七十假如无病亦宜休题香山新经堂招僧烟满秋堂月满庭香花漠漠磬泠泠谁能来此㝷眞谛白老新开一藏经偶题邓翁偶因携酒寻村客聊复廻车访薜萝宜值雪寒相慰问不妨春暖更经过翁居山下年空老我得人间事校多一种共翁头似雪翁无衣食又如何早入皇城赠王留守仆射津桥残月晓沈沈风露凄清禁署深城柳宫槐谩揺落悲愁不到贵人心寄题庐山旧草堂兼呈二林寺道侣三十年前草堂主而今虽在鬓如丝登山寻水应无力不似江州司马时渐伏酒魔休放醉犹残口业未抛诗君行过到鑪峯下爲报东林长老知改业先生老去飮无兴居士病来闲有余犹觉醉吟多放逸不如禅坐更清虚柘枝紫袖敎丸药羯鼓苍头遣种𬞞却𬒳山僧戏相问一时改业意何如山下留别佛光和尚劳师送我下山行此别何人识此情我巳七旬师九十当知后会在他生山中五絶句游嵩阳见五物名有所感感兴不同随兴而吟因成五絶岭上云岭上白云朝未㪚田中青麦旱将枯自生自灭成何事能逐东风作雨无石上苔漠漠班班石上苔幽芳静緑絶纎埃路傍凡草荣遭遇曾得七香车辗来林下樗香檀文桂苦鵰镌生理何曾得自全知有无材老樗否一枝不损尽天年涧中鱼海水桑田欲变时风涛翻覆沸天池鲸吞蛟闘波成血深涧游鱼乐不知洞中蝙蝠千年䑕化白蝙蝠黒洞深藏避网罗远害全身诚得计一生幽暗又如何自戏三絶句闲卧独吟无人詶和聊假身心相戏往复偶成三章心问身心问身云何泰然严冬煖𬒳日高眠放君快活知恩否不早朝来十一年身报心心是身王身是宫君今居在我宫中是君家舎君须爱何事论恩自说功心重答身因我踈慵休罢早遣君安乐岁时多世间老苦人何限不放君闲奈我何会昌元年春五絶句病后喜过刘家忽忆前年初病后此生甘分不衔盃谁能料得今春事又向刘家飮酒来赠举之仆射鸡毬饧粥屡开筵谈笑讴吟间管絃一月三回寒食会春光应不负今年卢尹贺梦得会中作病闻川守贺筵开起伴尚书飮一盃任意少年长笑我老人自觅老人来题朗之槐亭春风可惜无多日家醖唯残软半瓶犹望君归同一醉篮舁早晚入槐亭劝梦得酒谁人功画麒麟阁何客新投魑魅郷两处荣枯君莫问残春更醉两三塲过裴令公宅二絶句风吹杨柳出墙枝忆得同欢共醉时每到集贤坊北过不曾一度不低眉梁王旧馆雪蒙蒙愁杀邹枚二老翁假使明朝深一尺亦无人到兎园中百日假满少傅官停自喜言怀长告今朝满十旬从兹萧洒便终身老嫌手重抛牙笏病喜头轻换角巾䟽傅不朝悬组绶尚平无累毕婚姻人言世事何时了我是人间事了人旱热畏景又加旱火云殊未收篱暄饥有雀池涸渇无鸥岸帻头仍痛褰裳汗亦流若爲当此日迁客向炎洲题崔少尹上林坊新居坊静深居新且幽忽疑缩地到沧洲宅东篱缺嵩峯出堂后门开洛水流高下三层盘野径沿洄十里汎渔舟若能爲客烹鸡黍愿伴田苏日日游新涧亭烟萝初合涧新开闲上西亭日几回老病归山应未得且移泉石就身来对酒有怀寄李十九郎中往年江外抛桃叶去岁楼中别柳枝寂寞春来一盃酒此情唯有李君知吟君旧句情难忘风月何时是尽时杨六尚书频寄新诗诗中多有思闲相就之志因书鄙意报而谕之君年殊未及悬车未合将闲逐老夫身健正宜金印绶位高方称白髭须若论尘事何由了但问云心自在无进退是非俱是梦丘中阙下亦何殊偶吟自慰兼呈梦得且喜同年满七旬莫嫌衰病莫嫌贫巳爲海内有名客又占世间长命人耳里声闻新将相眼前失尽故交亲尊荣富夀难兼得闲坐思量最要身寄潮州继之相府潮阳俱梦中梦中何者是穷通他时事过方应悟不独荣空辱亦空雪暮偶与梦得同致仕裴賔客王尚书飮黄昏惨惨雪霏霏白首相欢醉不归四箇老人三百岁人间此会亦应稀雪朝乗兴欲诣李司徒留守先以五韵戏之寒夜生酒思暁雪引诗情热飮一两盏冷吟三五声铺花怜地冻销玉畏天晴好拂乌巾出宜披鹤氅行梁园应有兴无不召邹生赠思黯爲怜清浅爱潺湲一日三廻到水边若道归仁滩更好主人何故别三年听歌六絶句听都子歌都子新歌有性灵一声格转巳堪听更听唱到常娥字犹有樊家旧典刑乐世管急絃繁拍渐稠緑腰宛转曲终头诚知乐世声声乐老病人听未免愁水调五言一遍最殷勤调少情多似有因不会当时翻曲意此声肠断爲何人想夫怜玉管朱絃莫急催客听歌送十分盃长爱夫怜第二句请君重唱夕阳开何满子世传满子是人名临就刑时曲始成一曲四词歌八叠从头便是断肠声离别难词緑杨陌上送行人马去车廻一望尘不觉别时红泪尽归来无可可霑巾闲乐坐安卧穏轝平肩倚杖披衫遶四边空腹三盃卯后酒曲肱一觉醉中眠更无忙苦吟闲乐恐是人间自在天白氏文集卷第六十八白氏文集白氏长庆集卷第六十九白氏文集卷第六十九半格诗律诗附凡九十五首立秋夕凉风忽至炎暑稍消即事咏怀寄汴州节度使李二十尚书袅袅檐树动好风西南来红釭霏微灭碧幌飘飖开披襟有余凉拂簟无纎埃但喜烦暑退不惜光隂催河秋稍清浅月午方徘徊或行或坐卧体适心悠哉羙人在浚都旌旗绕楼台虽非沧溟阻难见如蓬莱蝉迎节又换鴈送书未回君位日宠重我年日摧頽无因风月下一举平生盃开成二年夏闻新蝉赠梦得十载与君别常感新蝉鸣今年共君听同在洛阳城噪处知林静闻时觉景清凉风忽袅袅秋思先秋生残槿花边立老槐隂下行虽无索居恨还动长年情且喜未聋耳年年闻此声题牛相公归仁里宅新成小滩平生见流水见此转留连况此朱门内君家新引泉伊流决一带洛石砌千拳与君三伏月满耳作潺湲深处碧磷磷浅处清溅溅碕岸束呜咽沙汀㪚沦涟翻浪雪不尽澄波空共鲜两崖滟滪口一泊潇湘天曾作天南客漂流六七年何山不倚杖何水不停船巴崃声心里松江色眼前今朝小滩上能不思悠然春日闲居三首陶士爱吾庐吾亦爱吾屋屋中有琴书聊以慰幽独是时三月半花落庭芜緑舎上晨鸠鸣牎间春睡足睡足起闲坐景晏方栉沐今日非十斋庖童馈鱼肉饥来恣飡歠冷热随所欲饱竟快搔把䈥骸无检束岂徒畅支体兼欲遗耳目便可傲松乔何假盃中渌又一首广池春水平群鱼恣游泳新林緑隂成衆鸟欣相鸣时我亦潇洒适无累与病鱼鸟人则殊同归于遂性𬗟思山梁雉时哉感孔圣圣人不得所慨然叹时命我今对鳞羽取乐成謡咏得所仍得时吾生一何幸又一首劳者不觉歌歌其劳苦事逸者不觉歌歌其逸乐意问我逸如何闲居多兴味问我乐如何闲官少忧累又问俸厚薄百千随月至又问年几何七十行欠二所得皆过望省躬良可媿马闲无羁绊鹤老有禄位设自爲化工优饶只如是安得不歌咏黙黙受天赐小阁闲坐阁前竹萧萧阁下水潺潺拂簟卷帘坐清风生其间静闻新蝉鸣远见飞鸟还但有巾挂壁而无客叩关二䟽返故里四老归旧山吾亦适所愿求闲而得闲游平泉宴浥涧宿香山石楼赠座客逸少集兰亭季伦宴金谷金谷太繁华兰亭阙丝竹何如今日会浥涧平泉曲盃酒与管絃贫中随分足紫鲜林笋嫰红润园桃熟採摘助盘筵芳滋盈口腹闲吟暮云碧醉舞春草緑舞妙艳流风歌清叩寒玉古诗惜昼短劝我令秉烛是夜勿言归相携石楼宿池上幽境袅袅过水桥微微入林路幽境深谁知老身闲独去行行何所忧遇物自成趣平滑青盘石仾密緑隂树石上一素琴树下双草屦此是荣先生坐禅三乐处夏日闲放时暑不出门亦无賔客至静室深下帘小庭新扫地褰裳复岸帻闲傲得自恣朝景枕簟清乗凉一觉睡午飡何所有鱼肉一两味夏服亦无多蕉纱三五事资身旣给足长物徒烦费若比箪瓢人吾今太富贵和思黯居守独吟偶醉见示六韵时梦得和篇先成颇爲丽絶因添两韵继而羙之宫漏滴渐阑城乌啼复歇此时若不醉争奈千门月主人中夜起妓烛前罗列歌袂黙收声舞鬟仾赴节絃吟玉柱品酒透金盃热朱颜忽巳酡清奏犹未阕妍词黯先唱逸韵刘继发铿然双雅音金石相磨戞和梦得洛中早春见赠七韵衆皆赏春色君独怜春意春意竟如何老夫知此味烛余减夜漏衾煖添朝睡恬和台上风虚润池边地开迟花养艶语懒鸎含思似讶隔年斋如劝迎春醉何日同宴游心期二月二樱桃花下有感而作蔼蔼羙周宅樱繁春日斜一爲洛下客十见池上花烂熳岂无意爲君占年华风光饶此树歌舞胜诸家失尽白头伴长成红粉娃停盃两相顾堪喜且堪嗟洗竹布裘寒拥颈氊履温承足独立氷池前乆看洗霜竹先除老且病次去纎而曲剪弃犹可怜琅玕卜余束青青复籊籊颇异凡草木依然若有情廻头语僮仆小者截鱼竿大者编茅屋勿作篲与箕而令粪土辱新沐浴形适外无恙心恬内无忧夜来新沐浴肌发舒且柔寛裁夹乌帽厚絮长白裘裘温裹我足帽暖覆我头先进酒一盂次举粥一瓯半酣半饱时四体春悠悠是月岁隂暮惨冽天地愁白日冷无光黄河冻不流何处征戍行何人羁旅游穷途絶粮客寒狱无灯囚劳生彼何苦遂性我何优抚心但自愧孰知其所由三年除夜晣晣燎火光氲氲臈酒香嗤嗤童稚戏迢迢岁夜长堂上书帐前长㓜合成行以我年最长次第来称觞七十期渐近万縁心巳忘不唯少欢乐兼亦无悲伤素屏画居士青衣侍孟光夫妻老相对各坐一绳床自题小园不闘门馆华不闘林园大但闘爲主人一坐十余载回看甲乙第列在都城内素垣夹朱门蔼蔼遥相对主人安在哉富贵去不回池乃爲鱼凿林乃爲禽栽何如小园主拄杖闲即来亲賔有时会琴酒连夜开以此聊自足不羡大池台病中宴坐有酒病不飮有诗慵不吟头眩罢垂钓手痺休援琴竟日悄无事所居闲且深外安支离体中养希夷心牎戸纳秋景竹木澄夕隂宴坐小池畔清风时动襟戒药促促急景中蠢蠢微尘里生涯有分限爱恋无终已早夭羡中年中年羡暮齿暮齿又贪生服食求不死朝吞太阳精夕吸秋石髓徼福反成灾药误者多矣以之资嗜慾又望延甲子天人隂骘间亦恐无此理域中有眞道所说不如此后身如身存吾闻诸老氏赠梦得前日君家饮昨日王家宴今日过我庐三日三会面当歌聊自放对酒交相劝爲我尽一盃与君发三愿一愿世清平二愿身强健三愿临老头数与君相见逸老白日下骎骎青天高浩浩人生在其中适时即爲好劳我以少壮息我以衰老顺之多吉夀违之或㓙夭我初五十八息老虽非早一闲十三年所得亦不少况加禄仕后衣食常温饱又从风疾来女嫁男婚了胸中一无事浩气凝襟抱飘若云信风乐扵鱼在藻桑榆坐已暮钟漏行将晓皤然七十翁亦足称夀考筋骸本非实一束芭蕉草眷属偶相依一夕同栖鸟去何有頋恋住亦无忧恼生死尚复然其余安足道是故临老心冥然合玄造遇物感兴因示子弟圣择狂夫言俗信老人语我有老狂词听之吾语汝吾观器用中劒锐锋多伤吾观形骸内劲骨齿先亡寄言处世者不可苦刚强龟性愚且善鸠心钝无恶人贱拾支床鹘欺擒暖脚寄言立身者不得全柔弱彼因罹祸难此未免忧患于何保终吉强弱刚柔间上遵周孔训旁鉴老庄言不唯鞭其后亦要轭其先首夏南池独酌春尽杂英歇夏初芳草深薰风自南至吹我池上林緑苹㪚还合赪鲤跳复沉新叶有佳色残鸎犹好音依然谢家物池酌对风琴慙无康乐作秉笔思沉吟境胜才思劣诗成不称心官俸初罢亲故见忧以诗谕之七年爲少傅品高俸不薄乗轩巳多慙况是一病鹤又及悬车岁䈥力转衰弱岂以贫是忧尚爲名所缚今春始病免缨组初摆落蜩甲有何知云心无所着圌中残旧谷可备岁饥恶园中多新𬞞未至食藜藿不求安师卜不问陈生药但对丘中琴时开池上酌信风舟不系掉尾鱼方乐亲友不我知而忧我寂寞闲居偶吟招郑庻子皇甫郎中自哂此迃叟少迃老更迃家计一不问园林聊自娱竹闲琴一张池上酒一壷更无俗物到但与秋光俱古石苍错落新泉碧萦䊸焉用车马客即此是吾徒犹有所思人各在城一隅杳然爱不见搔首方踟蹰玄晏风韵远子眞云貌孤诚知猒朝市何必忆江湖能来小涧上一听潺湲无亭西墻下伊渠水中置石激流潺湲成韵颇有幽趣以诗记之嵌巉嵩石峭皎㓗伊流清立爲远峯势激作寒玉声夹岸罗密树面滩开小亭忽疑严子瀬流入洛阳城是时群动息风静微月明高枕夜悄悄满耳秋泠泠终日临大道何人知此情此情苟自惬亦不要人听闲题家池寄王屋张道士有石白磷磷有水清潺潺有叟头似雪婆娑乎其间进不趍要路退不入深山深山太濩落要路多险艰不如家池上乐逸无忧患有食适吾口有酒酡吾颜恍惚游醉郷希夷造玄关五千言下悟十二年来闲富者我不頋贵者我不攀唯有天坛子时来一往还李卢二中丞各创山居俱夸胜絶然去城稍远来往颇劳弊居新泉实在宇下偶题十五韵聊戏二君龙门苍石壁浥涧碧潭水各在一山隅迢迢几十里清镜碧屏风惜哉信爲羙爱而不得见亦与无相似闻君每来去矻矻事行李脂辖复裹粮心力颇劳止未如吾舎下石与泉甚迩凿凿复溅溅昼夜流不已洛石千万拳儭波铺锦绮海珉一两片激瀬含宫徴緑宜春濯足浄可朝漱齿遶砌紫鳞游拂帘白鸟起何言履道叟便是沧浪子君若趂归程请君先到此愿以潺湲声洗君尘土耳北䆫竹石一片瑟瑟石数竿青青竹向我如有情依然看不足况临北檐下复近西塘曲筠风㪚余清苔雨含微緑有妻亦衰病无子方老独莫掩夜䆫扉共渠相伴宿飮后戏示弟子吾爲尔先生尔爲吾弟子孔门有遗训复坐吾告尔先生馔酒食弟子服劳止孝敬不在他在兹而已矣欲我少愁忧欲我多欢喜无如醖好酒酒湏多且㫖㫖即賔可留多即罍不耻吾更有一言尔宜听入耳人老多忧贫人病多忧死我今虽老病所忧不在此忧在半酣时樽空座客起闲坐看书贻诸少年雨砌长寒芜风庭落秋果䆫间有闲叟尽日看书坐书中见往事历历知福祸多取终厚亡疾驱必先堕劝君少干名名爲锢身鏁劝君少求利利是焚身火我心知巳乆吾道无不可所以雀罗门不能寂寞我梦上山夜梦健上山独携藜杖出千巖与万壑游览皆周毕梦中足不病健似少年日旣悟神返初依然旧形质始知形神内形病神无疾形神两是幻梦寤俱非实昼行虽蹇澁夜歩颇安逸昼夜旣平分其间何得失对酒闲吟赠同老者人生七十稀我年幸过之远行将路尽春梦欲觉时家事口不问世名心不思老旣不足叹病亦不能治扶侍仰婢仆将养信妻儿饥饱进退食寒暄加减衣声妓放郑衞裘马脱轻肥百事尽除去尚余酒与诗兴来吟一篇吟罢酒一巵不独适情性兼用扶衰羸云液洒六腑阳和生四肢于中我自乐此外吾不知寄问同老者舍此将安归莫学蓬心叟胸中分是非晚起闲行皤然一老子拥裘仍隐几坐穏夜忘眠卧安朝不起起来无可作闭目时叩齿静对铜炉香暖漱银瓶水午斋何俭㓗饼与𬞞而已西寺讲楞伽闲行一随喜香山居士写眞诗并序元和五年子爲左拾遗翰林学士奉诏写眞于集贤殿御书院时年三十七会昌二年罢太子少傅爲白衣居士又写眞于香山寺藏经堂时年七十一前后相望殆将三纪观今照昔慨然自叹者乆之形容非一世事几变因题六十字以写所怀昔作少学士图形入集贤今爲老居士写貌寄香山鹤毳变玄发鸡肤换朱颜前形与后貌相去三十年勿叹韶华子俄成婆叟仙请看东流水亦变作桑田二年三月五日斋毕开素当食偶吟赠妻弘农郡君睡足支体畅晨起开中堂初旭泛帘幕微风拂衣裳二婢扶盥栉双童舁簟床庭东有茂树其下多隂凉前月事斋戒昨日㪚道塲以我乆𬞞素加笾仍异粮鲂鳞白如雪蒸炙加桂姜稻饭红似花调沃新酪浆佐以酺醢味闲之椒薤芳老怜口尚羙病喜鼻闻香娇騃三四孙索哺遶我傍山妻未举案馋叟巳先尝忆同牢卺初家贫共糟糠今食且如此何必烹猪羊况观姻族间夫妻半存亡偕老不易得白头何足伤食罢酒一盃醉饱吟又狂𬗟想梁高士乐道喜文章徒夸五噫作不解赠孟光不出门弥月不出门永日无来賔食饱更拂床睡觉一嚬伸轻箑白鸟羽新簟青箭筠方寸方丈室空然两无尘披衣腰不带㪚发头不巾袒跣北䆫下葛天之遗民一日亦自足况得以终身不知天壤内目我爲何人感旧并序故李侍郎杓直长庆元年春薨元相公微之大和六年秋薨崔侍郎晦叔大和七年夏薨刘尚书梦得会昌二年秋薨四君子予之执友也二十年间凋零共尽唯予衰病至今独存因咏悲怀题爲感旧晦叔坟荒草巳陈梦得墓湿上犹新微之损馆将一纪杓直归丘二十春城中虽有故第宅庭芜园废生荆榛箧中亦有旧书札纸穿字蠹成灰尘平生定交取人窄屈指相知唯五人四人先去我在后一枝蒲柳衰残身岂无晚岁新相识相识面亲心不亲人生莫羡苦长命命长感旧多悲辛送毛仙翁江州司马时作仙翁巳得道混迹寻巖泉肌肤氷雪莹衣服云霞鲜绀发丝并致龆容花共妍方瞳点玄漆高歩凌飞烟几见桑海变莫知龟鹤年所憩九清外所游五岳巅轩昊旧爲侣松乔难比肩每嗟人世人役役如狂顚孰能脱羁鞅尽遭名利牵貌随岁律换神逐光隂迁惟余负忧谴憔悴湓江壖衰鬓忽霜白愁肠如火煎羇旅坐多感徘徊私自怜睛眺五老峯玉洞多神仙何当悯湮厄授道安虚孱我师惠然来论道穷重玄浩荡八溟阔志泰心超然形骸旣无束得䘮亦都捐岂识椿菌异那知鹏鷃悬丹华旣相付促景定当延玄功曷可报感极惟勤拳霓旋不肯驻又归武夷川语罢倐然别孤鹤昇遥天赋诗叙明德永续歩虚篇逹哉乐天行逹哉达哉白乐天分司东都十三年七旬才满冠已挂半禄未及车先悬或伴游客春行乐或随山僧夜坐禅二年忘却问家事门庭多草厨少烟庖童朝告盐米尽侍婢暮诉衣裳穿妻孥不恱甥姪闷而我醉卧方陶然起来与尔画生计薄产处置有后先先卖南坊十亩园次卖东郭五顷田然后兼卖所居宅髣髴获缗二三千半与尔充衣食费半与吾供酒肉钱吾今已年七十一眼昏须白头风眩但恐此钱用不尽即先朝露归夜泉未归且住亦不恶饥飡乐飮安穏眠死生无可无不可逹哉逹哉白乐天春池闲汎巳下律诗緑塘新水平红槛小舟轻解缆随风去开襟信意行浅怜清演漾深爱緑澄泓白扑柳飞絮红浮桃落英古文科斗岀新叶剪刀生树集鸎朋友云行鴈弟兄飞沉皆适性酣咏自怡情花助银盃器松添玉轸声鱼跳何事乐鸥起复谁惊莫唱沧浪曲无尘可濯缨池上寓兴二絶濠梁庄惠谩相争未必人情知物情獭捕鱼来鱼跃出此非鱼乐是鱼惊水浅鱼稀白鹭饥劳心瞪目待鱼时外容闲暇中心苦似是而非谁得知宴后题府中水堂赠卢尹中丞水斋岁乆渐荒芜自愧甘棠无一株新酒客来方宴飮旧堂主在重欢娱莫言杨柳枝空老直至樱桃树已枯从我到君十一尹相看自置府来无和敏中洛下即事昨日池塘春草生阿连新有好诗成花园到处鸎唿入騘马游时客避行水暖鱼多似南国人稀尘少胜西亰洛中佳境应无限若欲谙知问老兄送敏中新授戸部贠外郎西归千里归程三伏天官新身健马翩翩行冲赤日加飡饭上到青云穏着鞭长庆老郎唯我在客曹故事望君传前鸿后鴈行难续相去迢迢二十年南侍御以石相赠助成水声因以絶句谢之泉石磷磷声似琴闲眠静听洗尘心莫轻两片青苔石一夜潺湲直万金闲居自题戏招宿客水畔竹林边闲居二十年健常携酒出病即掩门眠解绶收朝珮褰裳岀野船屏除身外物摆落世间縁报曙䆫何早知秋簟最先微风深树里斜日小楼前渠口添新石篱根写乱泉欲招同宿客谁解爱潺湲李留守相公见过池上汎舟举酒话及翰林旧事因成四韵以献之引棹寻池岸移樽就菊丛何言济川后相访钓船中白首故情在青云往事空同时六学士五相一渔翁闰九月九日独飮黄花丛畔緑樽前犹有些些旧管絃偶遇闰秋重九日东篱独酌一陶然自从九月持斋戒不醉重阳十五年览卢子蒙侍御旧诗多与微之唱和感今伤昔因赠子蒙题于卷后早闻元九咏君诗恨与卢君相识迟今日逢君开旧卷卷中多道赠微之相看掩泪情难说别有伤心事岂知闻道咸阳坟上树巳抽三文白杨枝寒亭留客今朝闲坐石亭中炉火销残樽又空冷落若爲留客住冰池霜竹雪髯翁新小滩石浅沙平流水寒水边斜揷一渔竿江南客见生郷思道似严陵七里滩和李中丞与李给事山居雪夜同宿小酌宪府触邪峩豸角璅闱駮正犯龙鳞那知近地齐名客忽作深山同宿人一盏寒灯云外夜数盃温酎雪中春林泉莫作多时计谏猎登封忆旧臣履道西门二首履道西门有弊居池塘竹树遶吾庐豪华肥壮虽无分饱暖安闲即有余行灶朝香炊早饭小园春暖掇新𬞞夷齐黄绮夸芝蕨比我盘飱恐不如履道西门独掩扉官休病退客来稀亦知轩冕荣堪恋其柰田园老合归跛鳖难随骐骥足伤禽莫趂凤凰飞世间隐得身人少今我虽愚亦庻几偶吟人生变改故无穷昔是朝官今野翁乆寄形于朱紫内渐抽身入蕙荷中无情水任方圆器不系舟随去住风犹有鲈鱼莼菜兴来春或拟往江东雪夜小飮赠梦得同爲懒慢园林客共对萧条雨雪天小酌酒廵销永夜大开口笑送残年乆将时背成遗老多𬒳人唿作㪚仙唿作㪚仙应有以曾看东海变桑田岁暮夜长病中灯下闻卢尹夜宴以诗戏之且爲来日张本也荣閙兴多嫌昼短衰闲睡乆觉明迟当君秉烛衔盃夜是我停灯服药时枕上愁吟堪发病府中欢笑胜寻医明朝强出湏谋乐不䛏车公更䛏谁病中数会张道士见讥以此答之亦知数岀妨将息不可端居守寂寥病即药䆫眠尽日兴来酒席坐通宵贤人易狎须勤飮姹女难禁莫谩烧张道士输白道士一盃沆瀣便逍遥卯飮短屏风掩卧牀头乌帽青氊白㲲裘卯飮一盃眠一觉世间何事不悠悠寄题余杭郡楼兼呈裴使君官历二十政宦游三十秋江山与风月最忆是杭州北郭沙堤尾西湖石岸头緑觞春送客红烛夜回舟不敢言遗爱空知念旧游凭君吟此句题向望涛楼杨六尚书留太湖石在洛下借置庭中因对举盃寄赠絶句借君片石意何如置向庭中慰索居每就玉山倾一酌兴来如对醉尚书喜入新年自咏白须如雪五朝臣又入新正第七旬老过占他蓝尾酒病余收得到头身销磨岁月成高位比类时流是幸人大历年中骑竹马几人得见会昌春滩声碧玉斑斑沙历历清流决决响泠泠自从造得滩声后玉管朱絃可要听老题石泉殷勤傍石遶泉行不说何人知我情渐恐耳聋兼眼暗听泉看石不分明送王卿使君赴任苏州因思花迎新使感旧游寄题郡中木兰西院一别一别苏州十八载时光人事随年改不论竹马尽成人亦恐桑田变爲海莺入故宫含意思花迎新使生光彩爲报江山风月知至今白使君犹在出斋日喜皇甫十早访三旬斋满欲衔盃平旦𫾣门门未开除却朗之携一榼的应不是别人来会昌二年春题池西小楼花边春水水边楼一坐经今四十秋望月桥倾三遍换採莲船破五回修园林一半成乔木邻里三分作白头苏李冥蒙随烛灭陈樊漂泊逐萍流虽贫眼下无妨乐纵病心中不与愁自笑灵光岿然在春来游得且湏游酬南洛阳早春见赠物华春意尚迟回頼有东风昼夜催寒缒柳腰收未得暖熏花口噤初开欲披云雾聮襟去先喜琼琚入䄂来乆病长斋诗老退争禁年少洛阳才对新家醖翫自种花香麴亲看造芳丛手自栽迎春报酒熟垂老看花开红蜡半含蕚緑油新酦醅玲珑五六树㶑滟两三盃恐有狂风起愁无好客来独酣还独语待取月明回携酒往朗之㽵居同飮慵中又少经过处别后都无劝酒人不挈一壷相就醉若爲将老度残春以诗代书酬慕巢尚书见寄书意诗情不偶然苦云梦想在林泉愿爲愚谷烟霞侣思结空门香火縁每愧尚书情眷眷自怜居士病緜緜不知待得心期否老校于君六七年春尽日芳景销残暑气生感时思事坐含情无人开口共谁语有酒回头还自倾醉对数丛红芍药渴尝一盌緑昌明春归似遣莺留语好住林园三两声招山僧能入城中乞食否莫辞尘土汚袈裟欲知住处东城下遶竹泉声是白家夏日与闲禅师林下避暑落景墻西尘土红伴僧闲坐竹泉东緑萝潭上不见日白石滩边长有风热恼渐知随念尽清凉常愿与人同每因毒暑悲亲故多在炎方瘴海中题新涧亭兼詶寄朝中亲故见赠何处披襟风快哉一亭临涧四门开金章紫绶辞腰去白石清泉就眼来自得所宜还独乐各行其志莫相咍禽鱼出得池笼后纵有人唿可更回病中看经赠诸道侣右眼昏花左足风金箆石水用无功不如廻念三乗乐便得浮生百疾空无子同居草菴下有妻偕老道塲中何烦更请僧爲侣月正新归伴病翁游丰乐招提佛光三寺竹鞋葵扇白绡巾林野爲家云是身山寺每游多寄宿都城暂出即经旬汉容黄绮爲逋客尧放巢由作外臣昨日制书临郡县不该愚谷醉郷人醉中得上都亲友书以予停俸多时忧问贫乏偶乗酒兴咏而报之头白醉昏昏狂歌秋复春一生耽酒客五度弃官人异世陶元亮前生刘伯伦卧将琴作枕行以锸随身岁要衣三对年支谷一囷园葵烹佐饭林叶扫添薪没齿甘𬞞食摇头谢搢绅自能抛爵禄终不恼交亲但得盃中渌从生甑上尘烦君问生计忧醒不忧贫池畔逐凉风清泉冷竹脩脩三伏炎天凉似秋黄犬引迎骑马客青衣扶下钓鱼舟衰容自觉宜闲坐蹇歩谁能更远游料得此身终老处只应林下与滩头池鹤八絶句鸡赠鹤一声警露君能薄五德司晨我用多不会悠悠时俗士重君轻我意如何鹤答鸡尔争伉俪泥中闘吾整羽仪松上栖不可遣他天下眼却轻野鹤重家鸡乌赠鹤与君白黒太分明纵不相亲莫见轻我每夜啼君怨别玉徽琴里忝同声鹤答乌吾爱栖云上华表汝多攫肉下田中吾音中羽汝声角琴曲虽同调不同鸢赠鹤君夸名鹤我名鸢君呌闻天我唳天更有与君相似处饥来一种喙腥羶鹤答鸢无妨自是莫相非清浊高仾各有归鸾䳽群中彩云里几时曾见喘鸢飞鹅赠鹤君因风送入青云我𬒳人驱向鸭群雪颈霜毛红网掌请看何处不如君鹤答鹅右军殁后欲何依只合随鸡逐鸭飞未必牺牲及吾辈大都我痩胜君肥谈氏小外孙王童外翁七十孙三岁笑指琴书欲遣传自念老夫今耄矣因思稚子更茫然中郎余庆钟羊祜子㓜能文似马迁才与不才争料得东床空后且娇怜送后集往庐山东林寺兼寄云臯上人后集寄将何处去故山迢遰在匡庐旧僧独有云臯在三二年来不得书别后道情添几许老来䈥力又何如来生縁会应非远彼此年过七十余客有说近有人从海上回海山深处见楼台中有仙龛虚一室多传此待乐天来答客说吾学空门非学仙今君比说是虚传海山不是吾归处归即应归兠率天哭刘尚书梦得二首四海齐名白与刘百年交分两绸缪同贫同病退闲日一死一生临老头盃酒英雄君与操文章微婉我知丘贤豪虽殁精灵在应共微之地下游今日哭君吾道孤寝门泪满白髭须不知箭折弓何用兼恐脣亡齿亦枯窅窅穷泉埋寳玊骎骎落景挂桑榆夜台暮齿期非远但问前头相见无白氏文集卷第六十九白氏文集白氏长庆集卷第七十白氏文集卷第七十碑记铭吟偈凡九首赵郡李公家庙碑铭白苹洲五亭记画西方帧记画弥勒上生帧记香山寺新修经藏堂记香山寺白氏洛中集记奉国寺神照师塔铭不能忘情吟六讃偈淮南节度使检校尚书右仆射赵郡李公家庙碑铭并序王建侯侯建庙庙有器器有铭所以论譔先德明着后代或书于鼎或文于碑古今之通制也维开成某年某月某日宣武军节度使检校尚书右仆射汴洲刺史上柱国赐紫金鱼袋赵郡李公斋沐祗慄拜章上言请立先庙以奉常祀于是得请于天子承式于有司是岁某月某日经始于东都明年某月某日有事于新庙外尽其物内尽其志三献百顺神格礼成其友居易以李氏宗祖世家名爵与仆射志行官业书于丽牲之碑谨按家略九代祖善权后魏谯郡守八代祖延观徐梁二州刺史七代祖续某郡太守六代祖显逹随颕州刺史五代祖迁皇朝某某二州别驾赠德州刺史高祖孝卿右㪚骑常侍赠邓州刺史曾祖府君讳敬玄緫章仪凤间历吏部尚书同中书门下三品中书令弘文馆大学士监修国史封赵国公谥曰文宪才智职业载在国史今祭于第一室以妣蒯国夫人范阳卢氏配焉王父府君讳守一属世难家故不求闻达避荣乐道与时浮沉终成都府郫县令祭于第二室以妣荣阳夫人郑氏配焉先考府君讳晤历金坛乌程晋陵三县令府君爲人笃于家行饰以吏事动有常度居无惰容所莅之所有善政辞满之日多遗爱不登贵仕其命矣夫今祭于第三室以先妣上谷夫人范阳卢氏配焉府君累赠至尚书右仆射夫人累赠至上谷郡大夫人前后凡三追命六告第渥泽叠洽自叶流根从子贵也郫县泉晋陵府君咸善积于躬道屈于位储祉流庆而仆射生焉仆射名绅字公垂六岁丁晋陵府君忧孺慕号踊如成人礼九岁终制孝养上谷大夫人年虽㓜承顺无违家虽贫甘㫖无阙侍亲之疾冠带不解者三载余可知也执亲之䘮水浆不入口者五日余可知也先是祖妣考妣洎叔父兄妹之嫔咸未归祔各处一方公在斩纕中亲护九䘮匍匐万里及期䘮事礼无阙违至諴感神有灵乌瑞芝之应事动郷里名闻公卿言孝友者以爲表率宪宗嗣统三年李锜盗据京口公寓居无钖会擢第东归锜闻公名署軄引用初询以谋画结舌不对次强以章檄絶笔不书诱之以厚利不从迫之以淫刑不动将戮辱者数四就幽囚者七旬诚贯神明有死无二言名节者以爲凖程朝庭嘉之拜右拾遗岁余穆宗知公忠孝文行召入翰林特授司封贠外郎知制诰迁中书舎人承颜造膝知无不言献替启沃如石投水俄拜御史中丞戸部侍郎旣而望属台衡朝当晏驾时移世变遂岀掾高要佐浔阳旋爲滁夀二州刺史大凡公之爲政也应用无方所居必化卧理二郡以去害爲先故有盗奔兽依之感廉察浙右以分忧爲切故有䘏邻活殍之惠尹正河洛以革弊爲急故有摘姧抉蠹之威文宗知公全才知汴难理乃授鈇钺俾鎭绥之初宣武师人骄强狠悍狃乱徼利积习生常公旣下车尽知情伪刑赏信惠合以爲用一年而下惩劝二年而下服畏三年而下耻格肃然丕变薰然大和抚之五年人俗归厚至于捍大患御大灾却飞蝗遏暴水致岁于丰稔免人于垫溺噫微公之力汴之民其爲殣乎其爲鱼乎殊绩尤课不可具举天下征鎭淮海爲大非公作帅不可以长东诸侯制加银青光禄大夫杨州长史淮南诸道节度观察等使余如故诏下之日岀次于外军门不击柝里巷无吠犬从容五日按节而东百姓三军挈壷浆捧箪醪遮道攀饯者动以万辈皆呜咽流涕如婴儿之别慈母焉噫若非襦袴之惠及其㓜鸡豚之养及其老又推赤心置人腹中者则安能化暴戾之俗一至扵此乎西人泣送东人歌迎梁楚千里风交化移膏雨景星所至蒙福于时开成会昌之际上方致理公未登庸颙颙苍生环望而已盛矣哉大丈夫生扵世也以忠贞奉于君以义利惠乎人以黻冕贵乎身以宗庙显乎亲以孝敬交乎神宜其荷百禄辅一徳爲有唐之宗臣者欤君子谓李氏之庙也休哉公之祭也顺哉然曰有孙如此有子如此可谓孝也故其碑铭云祭祀从贵爵土有袟诸侯之庙一宫三室皇皇西室皇祖中书孝孙追远昭穆有初显显中室王父郫令顺孙祗享尽悫尽敬肃肃东室先考晋陵嗣子奉荐孝思蒸蒸嗣子其谁仆射公垂公垂翼翼齐严谅直爲子爲臣有典有则载膺休命载践右职以孝肥家以忠肥国乃授候伯纛钺旂㦸乃飨祖祢牲牢黍稷家声振耀国典褒饰六命徽章三世血食光大遗训显杨先德子孙承之垂𥙿无极白苹洲五亭记湖州城东南二百歩霅溪连汀洲洲一名白苹梁呉兴守柳恽扵此赋诗云汀洲採白苹因以名爲也前不知几十万年后又数百载有名无亭鞠爲荒泽至大历十一年颜鲁公眞卿爲刺史始剪榛导流作八角亭以游息焉旋属灾潦荐至沼堙台圯后又数十载委无隙地至开成三年弘农杨君爲刺史乃䟽四渠濬二池树三园五亭卉木荷竹舟桥廊室洎游宴息宿之具靡不备焉观其架大溪跨长汀者谓之白苹亭介二园阅百卉者谓之集芳亭面广池目列岫者谓之山光亭翫晨曦者谓之朝霞亭狎清涟者谓之碧波亭五亭间开万象迭入向背俯仰胜无遁形每至汀风春溪月秋花繁鸟啼之旦莲开水香之夕賔友集歌吹作舟棹徐动觞咏半酣飘然怳然游者相頋咸曰此不知方外也人间也又不知蓬瀛崑阆复何如哉时予守官在洛杨君缄书賷图请予爲记予按图握笔心存目想覼缕梗槩十不得其二三大凡地有胜境得人而后发人有心匠得物而后开境心相遇固有时耶盖是境也实柳守滥觞之颜公椎轮之杨君缋素之三贤始终能事毕矣杨君前牧舒舒人治今牧湖湖人康康之由革弊兴利若改茶法变税书之类是也利兴故府有羡财政成故居多暇日是以余力济高情成胜槩三者旋相爲用岂偶然哉昔谢柳爲郡乐山水多高情不闻善政龚黄爲郡忧黎庻有善政不闻胜槩兼而有者其吾友杨君乎君名汉公字用又恐年祀乆远来者不知故名而字之时开成四年十月十五日记画西方帧记开成五年三月十五日我本师释迦如来说言从是西方过十万亿佛土有世界号极乐以无八苦四恶道故也其国号浄土以无三毒五浊业故也其佛号阿弥陁以夀无量愿无量功德相好光明无量故也谛观此娑婆世界微尘衆生无贤愚无贵贱无㓜艾有起心归佛者举手合掌必先向西方怖厄苦恼者开口发声必先念阿弥陁佛又范金合土刻石织文乃至印水聚沙童子戏者莫不率以阿弥陁佛爲上首不知其然而然由是而观是彼如来有大誓愿于此衆生此衆生有大因縁扵彼国土明矣不然者东南北方过去见在未来佛多矣何独如是哉何独如是哉唐中大夫太子少傅上柱国冯翊县开国候赐紫金鱼袋白居易当衰暮之岁中风痺之疾乃舍俸钱三万命工人杜宗敬按阿弥陁无量寿二经画西方世界一部高九尺广丈有三尺弥陁尊佛坐中央观音势至二大士侍左右天人瞻仰眷属围绕楼台妓乐水树花鸟七寳严饰五彩彰施烂烂煌煌功德成就弟子居易焚香稽首跪扵佛前起慈悲心发弘誓愿愿此功德回施一切衆生一切衆生有如我老者如我病者愿皆离苦得乐断恶修善不越南部便覩西方白毫大光应念来感青莲上品随愿往生从见在身尽未来际常得亲近而供养也欲重宣此愿而偈赞云极乐世界清浄土无诸恶道及衆苦愿如老身病苦者同生无量寿佛所画弥勒上生帧记南赡部洲大唐国东都香山寺居士太原人白乐天年老病风因身有苦遍念一切恶趣衆生愿同我身离苦得乐由是命绘事桉经文仰兠率天宫想弥勒内衆以丹素金碧形容之以香火花果供养之一礼一賛所生功德若我老病苦者皆得如本愿焉愿本云何先是乐天归三寳持十斋受八戒者有年歳矣常日日焚香佛前稽首发愿愿当当来世与一切衆生同弥勒上生随慈氏下降生生劫劫与慈氏俱永离生死流终成无上道今因老病重此证明所以表不忘初心而必果本愿也慈氏在上实闻斯言言讫作礼自爲此记时开成五年三月日记香山寺新修经藏堂记先是乐天发愿修香山寺旣就迨今七八年寺有佛像有僧徒而无经典寂寥精舎不闻法音三寳阙一我愿未满乃扵诸寺藏外杂㪚经中得遗编坠轴者数百卷袟以开元经录桉而校之于是絶者续之亡者补之稽诸藏目名数乃足合是新旧大小乗经律论集凡五千二百七十卷乃作六藏分而护焉寺西北隅有隙屋三间土木将坏乃增修改饰爲经藏堂堂东西间辟四牎置六藏藏二门启闭有时岀纳有籍堂中间置高广佛坐一座上列金色像五百像后设西方极乐世界图一菩萨影二环座悬文幡二十有四榻席巾几洎供养之器咸具焉合爲道塲简俭严浄开成五年九月二十五日堂成藏成道塲成以香火衅之以飮食乐之以管磬歌舞供养之与闲振源济钊操洲畅八长老及比丘衆百二十人围绕赞叹之又别募清浄七人日日拱斋粥给香烛十二部经次第讽读俾夫经梵之音昼夜相续洋洋乎盈耳哉忻忻乎满愿哉尔时道塲主佛弟子香山居士乐天欲使浮图之徒游者归依居者护持故刻石以记之香山寺白氏洛中集记白氏洛中集者乐天在洛所着书也大和三年春乐天始以太子賔客分司东都及兹十有二年矣其间赋格律诗凡八百首合爲十卷今纳于龙门香山寺经藏堂夫以狂简斐然之文而归依支提法寳藏者于意云何我有本愿愿以今生世俗文字之业狂言绮语之过转爲将来世世讃佛乗之因转法轮之縁也十方三世诸佛应知噫经堂未灭记石未泯之闲乗此愿力安知我他生不复游是寺复覩斯文得宿命通省今日事如智大师记灵山扵前会羊叔子识金镮于后身者欤扵戏垂老之年絶笔于此有知我者亦无隐焉大唐开成五年十一月二日中大夫守太子少傅冯翊县开国侯上柱国赐紫金鱼袋白居易乐天记唐东都奉国寺禅德大师照公塔铭并序大师号神照姓张氏蜀州青城人也始出家于智凝法师受具戒扵惠蕚律师学心法扵惟忠禅师忠一名南印即第六祖之法曾孙也大师祖逹摩宗神会而父事印其敎之大㫖以如然不动爲体以妙然不空爲用示眞寂而不说断灭破计着而不坏假名师旣得之掲以行化出蜀入洛与洛人有縁月开六坛仅三十载随根说法言下多悟由是裂疑网㧞惑箭渐离我人相者日日有焉起正信见本觉顿发菩提心者时时有焉其余退恶进善随分而增上者不可胜纪夫如是可不谓烦恼病中师爲医王乎生死海中师爲船师乎呜唿病未尽而医去海方渉而船失粤以开成三年冬十二月示灭扵奉国寺禅院以是月迁葬于龙门山报年六十三僧夏四十四明年传敎主院上首弟子沙门清闲糺门徒合财施与服勤弟子志行等营度襄事卜兆扵寳应寺荷泽祖师塔东若干歩窆而塔焉示不忘其本也其诸升堂入室得心要口诀者有宗实在襄复俨在洛道益在鎭知远在徐建在晋道光在润道威在潞云眞在慈云表在汴归忍在越会幽齐经在蔡智全景玄绍明在秦各扵一方分作佛事咸鼓钟鸣吼龙象蹴蹋斯皆吾师之敎力也不其盛欤衆以余忝闻法门人结菩提之縁甚熟请于塔石序而铭曰伊之北西洛之南东法祖法孙归全扵中旧塔会公新塔照公亦如世礼祔于本宗不能忘情吟并序乐天旣老又病风乃录家事会经费去长物妓有樊素者年二十余绰绰有歌舞态善唱杨柳人多以曲名名之由是名闻洛下籍在经费中将放之马有骆者驵壮骏穏乗之亦有年籍在长物中将鬻之圉人牵马出门马骧首反頋一鸣声音间似知去而旋恋者素闻马嘶惨然立且拜婉娈有辞辞毕涕下予闻素言亦愍黙不能对且命回勒反袂飮素酒自飮一盃快吟数十声声成文文无定句句随吟之短长也凡二百三十五言噫予非圣逹不能忘情又不至于不及情者事来搅情情动不可柅因自哂题其篇曰不能忘情吟吟曰鬻骆马兮放杨柳枝掩翠黛兮顿金羁马不能言兮长鸣而却頋杨柳枝再拜长跪而致辞辞曰主乗此骆五年凡千有八百日衘橜之下不惊不逸素事主十年凡三千有六百日巾栉之间无违无失今素貌虽陋未至衰摧骆力犹壮又无虺隤即骆凡二百三十五言噫予非圣逹不能忘情又不至于不及情者事来搅情情动不可柅因自哂题其篇曰不能忘情吟吟曰鬻骆马兮放杨柳枝掩翠黛兮顿金羁马不能言兮长鸣而却頋杨柳枝再拜长跪而致辞辞曰主乗此骆五年凡千有八百日衘橜之下不惊不逸素事主十年凡三千有六百日巾栉之间无违无失今素貌虽陋未至衰摧骆力犹壮又无虺隤即骆之力尚可以代主一歩素之歌亦可以送主一盃一旦双去有去无回故素将去其辞也苦骆将去其鸣也哀此人之情也马之情也岂主君独无情哉予俯而叹仰而咍且曰骆骆尔勿嘶素素尔勿啼骆反厩素反闺吾疾虽作年虽頽幸未及项籍之将死亦何必一日之内弃骓兮而别虞兮乃目素兮素兮爲我歌杨柳枝我姑酌彼金罍我与尔归醉郷去来六赞偈并序乐天常有愿愿以今生世俗文笔之因翻爲来世讃佛乗转法轮之縁也今年登七十老矣病矣与来世相去甚迩故作六偈跪唱扵佛法僧前欲以起因发縁爲来世张本也赞佛偈十方世界天上天下我今尽知无如佛者堂堂巍巍爲天人师故我礼足赞叹归依赞法偈过见当来千万亿佛皆因法成法从经出是大法轮是大寳藏故我合掌至心回向赞僧偈縁觉声闻诸大沙门漏尽果满衆中之尊假和合力求无上道故我稽首和南僧寳衆生偈毛道凡夫火宅衆生胎卵湿化一切有情善根苟种佛果终成我不轻汝汝无自轻忏悔偈无始劫来所造诸罪若轻若重无大无小我求其相中间内外了不可得是名忏悔发愿偈烦恼愿去涅槃愿住十地愿登四生愿度佛出世时愿我得亲最先劝请请转法轮佛灭度时愿我得值最后供养受菩提记白氏文集卷第七十白氏文集白氏长庆集卷第七十一白氏文集卷第七十一刑部尚书致仕太原居易律诗五言七言凡一百首昨日复今辰昨日复今辰悠悠七十春所经多故处却想似前身㪚秩优游老闲居浄洁贫螺杯中有物鹤氅上无尘解珮收朝带抽簪换野巾风仪与名号别是一生人病疮门有医来往庭无客送迎病销谈笑兴老足叹嗟声鹤伴临池立人扶下砌行脚疮春断酒那得有心情游赵村杏花游村红杏每年开十五年来看几回七十三人难再到今春来是别花来刑部尚书致仕十五年来洛下居道縁俗累两何如迷路心廻因向佛宦途事了是悬车全家遁世曾无闷半俸资身亦有余唯是名衘人不会毗耶长者白尚书初致仕后戏詶留守牛相公并呈分司诸寮友南北东西无所羁挂冠自在胜分司探花甞酒多先到拜表行香尽不知炮笋烹鱼饱飱后拥袍枕臂醉眠时报君一语君应笑兼亦无心羡保釐问诸亲友七十人难到过三更较稀占花租野寺嗜酒典朝衣趂醉春多出贪欢夜未归不知亲故口道我是耶非戏问牛司徒斗薮尘缨将白须半酣扶起问司徒不知诏许悬车后醉舞狂歌有例无不与老爲期不与老爲期因何两鬓丝才应免夭促便已及衰羸昨夜梦何在明朝身不知百忧非我所三乐是吾师闭目常闲坐仾头每静思存神机虑息养气语言迟行亦携诗箧眠多枕酒巵自慙无一事少有不安时开龙门八节石滩诗二首并序东都龙门潭之南有八节滩九峭石船筏过此例反破伤舟人檝师推挽束缚大寒之月躶跣水中饥冻有声闻于终夜予尝有愿力及则救之会昌四年有悲智僧道遇适同发心经营开凿贫者出力仁者施财于戏从古有碍之险未来无穷之苦忽乎一旦尽除去之兹吾所用适愿快心㧞苦施乐者耳岂独以功德福报爲意哉因作二诗刻题石上以其地属寺事因僧故多引僧言见志鐡凿金鎚殷若雷八滩九石劒稜摧竹篙桂檝飞如箭百筏千艘鱼贯来振钖导师凭衆力挥金退傅施家财他时相逐西方去莫虑尘沙路不开七十三翁旦暮身誓开险路作通津夜舟过此无倾覆朝胫从今免苦辛十里叱滩变河汉八寒隂狱化阳春我身虽殁心长在闇施慈悲与后人闲坐婆娑放鸡犬嬉戏任儿童独坐槐隂下开襟向晚风沤麻池水里㬠枣日阳中人物何相称居然田舎翁詶寄牛相公同宿话旧劝酒见赠每来故事堂中宿共忆华阳观里时日暮独归愁未尽泥深同出借驴骑交游今日唯残我富贵当年更有谁彼此相看头雪白一盃可合重推辞道塲独坐整顿衣巾拂浄牀一瓶秋水一鑪香不论烦恼先须去直到菩提亦拟忘朝谒乆停收劒珮宴游渐罢废壷觞世间无用残年处秖合逍遥坐道塲偶作寄朗之历想爲官日无如刺史时欢娱接賔客饱暖及妻儿自到东都后安闲更得宜分司胜刺史致仕胜分司何况园林下欣然得朗之仰名同旧识爲乐即新知有雪先相访无花不作期闘醲干酿酒夸妙细吟诗里巷千来往都门五别离岐分两回首书到一开眉叶落槐亭院冰生竹阁池雀罗谁问讯鹤氅罢追随身与心俱病容将力共衰老来多健忘唯不忘相思狂吟七言十四韵亦知世是休明世自想身非富贵身但恐人间爲长物不如林下作遗民游依二室成三友住近双林当四邻性海澄渟平少浪心田洒扫浄无尘香山闲宿一千夜梓泽连游十六春是客相逢皆故旧无僧每见不殷勤药停有喜闲销疾金尽无忧醉忘贫补绽衣裳愧妻女支持酒肉頼交亲俸随日计钱盈贯禄逐年支粟满囷洛堰鱼鲜供取足游村果熟馈新诗章人与传千首夀命天敎过七旬点检一生徼倖事东都除我更无人喜裴涛使君携诗见访醉中戏赠忽闻扣戸醉吟声不觉停杯倒屣迎共放诗狂同酒癖与君别是一亲情得潮州杨相公继之书并诗以此寄之诗情书意两殷勤来自天南瘴海濵初覩银钩还启齿细吟琼什欲沾巾凤池隔絶三千里蜗舎沉冥十五春唯有新昌故园月至今分照两郷人宿府池西亭池上平桥桥下亭夜深睡觉上桥行白头老尹重来宿十五年前旧月明闲眠暖牀斜卧日曛腰一觉闲眠百病销尽日一飱茶两椀更无所要到明朝永丰坊西南角园中有垂柳一株柔条极茂白尚书曾赋诗传入乐府遍流亰都近有诏㫖取两枝植于禁苑乃知一頋增十倍之价非虚言也因此偶成絶句非敢继和前篇白尚书篇云一树春风千万枝嫰如金色软扵丝永丰西角荒园里尽日无人属阿谁河南尹卢贞和一树依依在永丰两枝飞去杳无踪玉皇曾採人间曲应逐歌声入九重刑部尚书致仕白居易和一树衰残委泥土双枝荣耀植天庭定知玄象今春后柳宿光中添两星斋居春夕感事遣怀斋戒坐三旬笙歌发四邻月明停酒夜眼闇看花人頼学空爲观深知念是尘犹思闲语笑未忘旧交亲乆作龙门主多爲兎苑賔水嬉歌尽日雪宴烛通晨事事皆过分时时自问身风光抛得也七十四年春每见吕南一郎中新文辄窃有所叹惜因成长句以咏所怀双金百錬少人知纵我知君徒尔爲望梅阁老无妨渇画饼尚书不救饥白日回头看又晚青云举足蹑何迟壮年可惜虚销掷遣把闲杯吟咏诗胡吉郑刘卢张等六贤皆多年寿予亦次焉偶于弊居合成尚齿之会七老相頋旣醉甚欢静而思之此会稀有因成七言六韵以纪之传好事者七人五百七十岁拖紫纡朱垂白须手里无金莫嗟叹樽中有酒且欢娱诗吟两句神还王酒飮三杯气尚麄嵬峩狂歌敎婢拍婆娑醉舞遣孙扶天年高过二䟽传人数多于四皓图除却三山五天竺人间此会更应无前怀州司马安定胡杲年八十九䘙尉卿致仕冯翊吉皎年八十六前右龙武军长史荥阳郑据年八十四前慈州刺史广平刘眞年八十二前侍御史内供奉官范阳卢贞年八十二前永州刺史清河张浑年七十四刑部尚书致仕太原白居易年七十四已上七人合五百七十岁会昌五年三月二十一日于白家履道宅同宴宴罢赋诗时祕书监狄兼謩河南尹卢贞以年未七十虽与会而不及列欢喜二偈曰得老加年诚可喜当春对酒亦宜欢心中别有欢喜事开得龙门八节滩眼暗头旋耳重听唯余心口尚醒醒今朝欢喜縁何事礼彻佛名百部经闲居贫活冠盖闲居少箪瓢陋巷深称家开戸牖量力置园林俭薄身都惯营爲力不任饥烹一斤肉暖卧两重衾樽有陶濳酒囊无陆贾金莫嫌贫活计更富即劳心赠诸少年少年莫笑我蹉跎听我狂翁一曲歌入手荣名取虽少关心穏事得还多老慙退马霑刍秣高喜归鸿脱弋罗官给俸钱天与夀些些贫病柰吾何感所见巧者焦劳智者愁愚翁何喜复何忧莫嫌山木无人用大胜笼禽不自由网外老鸡因断尾盘中鲜鲙爲吞钩谁人会我心中事冷笑时时一掉头寄黔州马常侍闲看双节信爲贵乐飮一杯谁与同可惜风情与心力五年抛掷在黔中和李相公留守题漕上新桥六韵选石铺新路安桥压古堤似从银汉下落傍玉川西影定栏干倒标高华表齐烟开虹半见月冷鹤双栖材映䕫龙小功嫌元凯仾从容济世后余力及黔黎闲居风雨萧条秋少客门庭冷静昼多关金羁骆马近贳却罗袖柳枝寻放还书卷略寻聊取睡酒杯浅把粗开颜眼昏入夜休看月脚重经春不上山心静无妨喧处寂机忘兼觉梦中闲是非爱恶销停尽唯寄空身在世间新秋夜雨蟋蟀暮啾啾光隂不少留松檐半夜雨风幌满牀秋曙早灯犹在凉初簟未收新晴好天气谁伴老人游春眠枕仾被暖身安穏日照房门帐未开还有少年春气味时时蹔到睡中来喜老自嘲面黒头雪白自嫌还自怜毛龟蓍下老蝙蝠䑕中仙名籍同逋客衣装类古贤裘轻披白㲲靴暖蹋乌氊周易休开卦陶琴不上絃任从人弃掷自与我周旋䥫马因疲退铅刀以钝全行开第八秩可谓尽天年能无愧十两新緜褐披行暖似春一团香絮枕倚坐稳于人婢仆遣他尝药草儿孙与我拂衣巾回看左右能无愧养活枯残废退身河阳石尚书破回鹘迎贵主过上党射鹭鸾绘画爲图猥蒙见示称叹不足以诗羙之塞北虏郊随手破山东贼垒掉鞭收乌孙公主归本地白马将军入潞州劒㧞青鳞蛇尾活弦抨赤羽火星流须知鸟目犹难漏纵有天狼岂足忧画角三声刁斗晓清商一部管絃秋他时麟阁图勲业更合何人居上头自咏老身示诸家属夀及七十五俸霑五十千夫妻皆老日甥姪聚居年粥羙甞新米袍温换故緜家居虽濩落眷属幸团圆置榻素屏下移炉青帐前书听孙子读汤看侍儿煎走笔还诗债抽衣当药钱支分闲事了把背向阳眠自问此心呈诸老伴朝问此心何所思暮问此心何所爲不入公门慵歛手不看人面免仾眉居士室间眠得所少年塲上飮非宜闲谈亹亹留诸老羙醖徐徐进一巵心未曾求过分事身常少有不安时此心除自谋身外更问其余尽不知六年立春日人日作二日立春人七日盘𬞞饼饵逐时新年方吉郑犹爲少家比刘韩未是贫郷园节岁应堪重亲故欢游莫厌频试作循潮封眼想何由得见洛阳春斋居偶作童子装炉火行添一炷香老翁持麈尾坐拂半张牀卷缦看天色移斋近日阳甘鲜新饼果穏暖旧衣裳止足安生理优闲乐性塲是非一以遣动静百无妨岂有物相累兼无情可忘不须忧老病心是自医王咏身自中风来三历闰从悬车后几逢春周南留滞称遗老汉上羸残号半人薄有文章传子弟断无书札答交亲余年自问将何用恐是人间賸长身予与山南王仆射淮南李仆射事历五朝踰三纪海内年辈今唯三人荣路虽殊交情不替聊题长句寄举之公垂二相公故交海内只三人二坐巖廊一卧云老爱诗书还似我荣兼将相不如君百年胶漆初心在万里烟霄中路分阿阁鸾凰野田鹤何人信道旧同群读道德经玄元皇帝着遗文乌角先生仰后尘金玉满堂非巳物子孙委蜕是他人世间尽不关吾事天下无亲于我身只有一身宜爱护少敎氷炭逼心神禽虫十二章庄列寓言风骚比兴多假虫鸟以爲筌蹄故诗义始于关雎鹊巢道说先乎鲲鹏蜩鷃之类是也予闲居乗兴偶作一十二章颇类志恠放言每章可致一哂一哂之外亦有以自警其衰耄封执之惑焉顷如此作多与故人微之梦得共之微之梦得甞云此乃九奏中新声八珍中异味也有㫖哉有㫖哉今到独吟想二君在目能无恨恨乎第一鷰违戊巳鹊避岁兹事因何羽族知疑有凤王颁鸟历一时一日不参差第二水中科斗长成蛙林下桑虫老作蛾蛙跳蛾舞仰头笑焉用鲲鹏鳞羽多第三江鱼群从称妻妾塞鴈聮行号弟兄但恐世间眞眷属亲踈亦是强爲名第四𧖟老茧成不庇身蜂饥蜜熟属他人须知年老忧家者恐是二虫虚苦辛第五阿阁鹓鸾田舎乌妍蚩贵贱两悬殊如何闭向深笼里一种摧頽触四隅第六兽中刀枪多怒吼鸟遭罗弋尽哀鸣羔羊口在縁何事闇死屠门无一声第七蟭螟杀敌蚊巢上蛮触交争蜗角中应似诸天观下界一微尘内鬬英雄第八蟏蛸网上罥蜉蝣反覆相持死始休何异浮生临老日一弹指顷报恩雠第九蚁王化饭爲臣妾蠃母偷虫作子孙彼此假名非本物其间何怨复何恩第十豆苗鹿嚼解乌毒艾叶雀衘夺鷰巢鸟兽不曾看本草谙知药性是谁敎第十一一䑕得仙生羽翼衆䑕相看有羡色岂知飞上未半空已作乌鸢口中食第十二鹅乳养鶵遗在水鱼心想子变成鳞细微幽隐何穷事知者唯应是圣人白氏集后记白氏前着长庆集五十卷元微之爲序后集二十卷自爲序今又续后集五卷自爲记前后七十五卷诗笔大小凡三千八百四十首集有五本一本在庐山东林寺经藏院一本在苏州禅林寺经藏内一本在东都胜善寺益塔院律库楼一本付姪龟郎一本付外孙谈阁童各藏于家传于后其日本新罗诸国及两亰人家传写者不在此记又有元白唱和因继集共十七卷刘白唱和集五卷洛下游赏宴集十卷其文尽在大集内录出别行扵时若集内无而假名流传者皆谬爲耳会昌五年夏五月一日乐天重记白氏文集卷第七十一白氏文集白氏长庆集后序白氏文集后序诗文之称于后世不知其数千万家也至称于当时则几希矣况称于外国乎夫文之粹也无若昌黎而当时有人必以爲恶矣之言二百年之后欧阳永叔始得之壁角之弊箧故不能无补缀考异之议诗之圣也无若少陵而当时有名岂文章着之句及唐之晚退之微之之辈始推尊焉亦不免有亡逸纰缪之论韩杜旣殆乎泯没矣犹复不韩杜者乎独白乐天何其幸哉当时则礼吏部举选人皆以爲凖的王公卿相无不读其文孀妇倡妓无不咏其词且长庆集五十卷微之编焉而序焉后集二十卷自爲序附长庆集又续后集五卷自爲记附其后是爲全集若夫其集之在庐山在东都在苏州及洛诗洛中集因继集刘白唱和集等虽尽在全集中无一不自记自解焉于是乎补缀考异亡逸纰缪又安在哉遂至栢其柜诗其上矣夫自寳之如此人奉之如此宜哉称于后世称于外国也矣在鸡林则宰相以百金换一篇所谓传于日本新罗诸国于戏菅右相者国朝诗文之冠冕也渤海客覩其诗谓似乐天自书爲荣岂复右相之独然而已矣哉昔者国纲之盛也文章亦盛也故世不乏人学非不粹大凡秉笔之士皆以此爲口实至若倭歌俗謡小史杂记暨妇人小子之书无往而不沾漑斯集中之残膏賸馥专其羙于国朝何其盛哉呜唿国纲之与文章俱废而一变入于禅林禅林嗜枯藁𬞞笋之气不识台阁正雅之味以故斯集不行矣而后禅林之文亦废矣哀哉天之未䘮斯文也幸有我滕先生道德文章百世之伟人也林提学嗣武而起斯文勃兴矣如拙亲炙也闻先生之品藻古之人材也到于乐天则曰虽有朱紫阳之所谓口津津地之诮小家数之白俗元轻之异议好其爲人之醖借爱其集语意之平易眞率矣拙也虽有其奉佛之可疑读其集则快活不可言也复愿学者之周知焉故命剞劂氏以广其传又壮斯集之不苟也自校雠焉庻几乎无误欤且记一时之怀以贻后人戊午秋七月丁亥朔那波道圆书于洛中远望台