会稽掇英总集提要钦定四库全书集部八会稽掇英总集总集类提要等谨案会稽掇英总集二十巻宋孔延之撰原本自序首题其官为尚书司封郎中知越州军州事浙东兵马钤辖末署熙宁壬子五月一日越州清思堂案施宿嘉泰会稽志延之于熙宁四年以度支郎官知越州五年十一月召赴阙壬子正当熙宁五年其嵗月与会稽志相合惟志称延之为度支郎官而此作司封郎中集中有沈立等和蓬莱阁诗亦作孔司封集为延之手订于官位不应有误未知施宿何所据也延之此书以会稽山水人物着美前世而纪録赋咏多所散佚因博加搜採旁及碑版石刻自汉迄宋凡得铭志歌诗等八百五篇辑为二十巻各有类目前十五巻为诗首曰州宅次西园次贺监次山水分兰亭等八子目次寺观分云门寺等四子目而以祠宇附之次送别次寄赠次感兴次唱和后五巻为文首曰史辞次颂次碑铭次记次序次杂文书中于作者皆标姓名而独称王安石为史馆王相葢作此书时正安石柄政之际故有所避而不敢直书欤所録诗文大都由搜岩剔薮而得之故多出名人集本之外为世所罕见如大厯浙东唱和五十余人今録唐诗者或不能举其姓氏实赖此以获传其于唐宋太守题名壁记皆全録原文尤为具有卓识葢逸记遗篇所来既逺以资考证禆益良多固不徒蒐访之勤为可嘉尚已此书世鲜流传藏书家多未着録此则明山阴祁氏淡生堂抄存本也干隆四十四年二月恭校上总纂官纪昀陆钖熊孙士毅总校官陆费墀原序㑹稽掇英搃集原序予常恨诗书之阙亡使善恶之戒不详见于后代者盖编脱简落不能即补之故也后之为文章自非藏之名山副在缃帙镂之板屋室有时而变勒之石岸谷有时而易况火于秦莽卓于汉割裂于六朝五代则木石之能不散荡者几矣若元㣲之白居易之吟咏撰述汪洋富博可谓才亢力敌矣而今完缺不同者白能自为之集举而置之二林之藏元则悠然不知所以为计也故题之板不如刋之石刋之石不如墨诸纸茍欲诵前人之清芬搜斯文之放逸而传之乆逺者则纸本尚矣㑹稽称名区自周官国语史记其衣冠文物纪录赋咏之盛则自东晋而下风亭月榭僧蓝道馆一云一鸟一草一木覼缕而曲尽者自唐迄今名卿硕才毫起栉比碑铭颂志长歌短引究其所作冝以万计而时移代变风磨雨剥见于今者盖亦仅有考之壁记自唐武徳至光启为之守者几百人其间髙情逸思发为篇咏者岂无四五而今所传者元薛李孟数人而已或失于自着或怠于所承此予之所以深惜也故自到官申命吏卒徧走巖穴且攟之编藴询之好事自太史所载至熈宁以来其所谓铭志歌咏得八百五篇为二十巻命曰㑹稽掇英摠集诗则以古次律自近而之逺文则一始于古稍以歳月为先后无所异也噫隋珠和璞流落乎𡨕昧乆矣一旦钩索寳聚夸示来世神光灵气炯然在目东南之美尽矣阙亡之恨消矣所以然者庶几无负作者之用心也时熈宁壬子五月一日孔延之序会稽掇英总集卷一钦定四库全书㑹稽掇英总集巻一宋孔延之撰州宅州之城因种山之势盘绕廻抱若卧龙形故取以为名而州之宅又居山之阳凡所谓楼阁台榭之胜者皆因髙为之以极登覧图经云上有大夫种墓今失其处律诗州宅州城萦绕拂云堆鑑水稽山满目来四靣无时不屏障一家终日在楼台星河影向檐前落鼓角声从地底廻我是玉皇香案吏谪居犹得小蓬莱答微之夸州宅贺上人廻得报书大夸州宅似仙居厌㸔冯翊风沙久喜见兰亭烟景初日出旌旗生气色月明楼阁在空虚知君暗数江南郡除却余杭尽不如再酬复言和夸州宅㑹稽天下本无俦任取苏杭作辈流断髪仪刑千古学奔涛翻动万人忧石縁类鬼名罗刹寺为因坟号虎丘莫着诗章逺牵引由来北郡似南州新楼戎容罢引旌旗巻朱户褰开雉堞髙山耸翠㣲连郡阁地临沧海接灵鳌坐疑许宅驱鸡犬笑类樊妻化羽毛惆怅桂枝零落促莫思方朔种山桃杜鹃楼杜鹃如火千房坼丹槛低看晩景中繁艳向人啼宿露落英飘砌怨春风早梅昔待佳人折好月谁将老子同唯有此花随越鸟一声啼处满山红满桂楼为怜湖水通宵望不学樊杨却月楼唯待素规澄满镜不看纎魄挂如钩巻帘方影侵红烛绕竹斜辉映碧流萧飋晓风闻水落此时何异洞庭秋海榴亭海榴花早开繁蘂光照晴霞破碧烟髙近紫霄凝菡蓞逈依江月伴婵娟懐芳不作翻风艳列蕚犹含泫露妍摇落旧丛云水隔不堪行坐数流年望海亭乌盈兔缺天涯逈鹤背松梢拂槛低湖镜坐隅看匣满海涛生处辨云齐夕岚明灭江帆少烟树苍茫客思迷萧索身心俱是梦九秋应共草萋萋橘园江城露敛经霜早园橘千株欲变金朱实摘时天路近素云飘处海云深谁同枳棘愁迁徙每抱馨香仰照临怜尔结根能自保不随寒暑换贞心南亭竹东南共美凌霜操五月凝隂入座寒烟惹翠梢含玉露粉开春箨耸琅玕莫令戏马児童见试引为龙道士看知尔结根香实在鳯皇终拟下云端使院竹莫见凌风飘粉箨须知碍石作盘根细看枝上蝉吟处犹是笋时虫蚀痕月送緑隂斜上砌露含寒色湿遮门列仙终日逍遥地鸟雀潜来不敢喧寄㑹稽范希文江山千里接仁封都在东南秀气中借问玉皇香案吏蓬莱何似水精宫州宅余尝爱越中山水然未之游庆厯初从事苏台时范吏部自丹阳徙㑹稽余赠以越州诗云何当独把钓竿手笑拥一艘东去游其时但欲放旷于渔樵间耳至和中出倅新定越守王工部新葺蓬莱阁成画图来乞诗余荅之云㑹须长揖浮丘伯醉听银河秋浪声又欲为蓬莱客耳去年春乆病省中因乞此郡圣恩得请怀二千石来遂为主人矣昔元㣲之在越有州宅诗乐天和之余虽非其流然所居所得一也因暇日登覧辄赋一章书于屋壁仍以寄王范二诗追次焉聊且导主人之所适兼得以写吾畴昔之好云万叠湖山烟水濵朱门画㦸间松筠登临不踏红尘路燕寝长居紫府春昼静欲骖风外驾夜寒疑是月中身我慙白首方怀绂犹得蓬莱作主人赠范吏部海天东下越玉州碧城缭绕环山丘春晴紫翠堆绮屋日暮烟雨藏朱楼禹祠花底金穴峻贺老门前银汉秋何当独把钓竿手笑拥一艘东去游荅王越州蓬莱阁书报蓬莱髙阁成越山増翠越波明云收海上天地静人在月中金翠横游女弄芳珠作珮仙人度曲玉为笙㑹须长揖浮丘伯醉听银河秋浪声蓬莱阁醉归蓬莱阁上醉归时犹索芳樽歩歩随啼鸟似来留翠珮旁人笑为整花枝腰间半亸黄金印头上斜欹白接䍦拍手向他賔从道使君未老莫扶持西楼晩望叠岫敛余霞轻舠簇逺沙斜阳媚城郭细栁杂汀花两两聮归骑萧萧起暮鵶谁知故园兴闲在使君家逍遥堂寓兴踈竹间花隂了无尘土侵旌麾千骑长风月一堂深海气生吟榻烟香披醉襟山翁方自得莫问去留心小楼独酌老去春来事事慵春隂独酌小楼中一千里色江南岸二十四般花信风秖有谿山迎醉目更无尘土倦樊笼鹪鹩自得诚堪笑诗有余狂酒有功清思堂昼坐堂上萧然昼户开澹松踈竹䕃苍苔白云无事不肯去幽鸟有时还自来何处覆车迷径路几人缓颊走尘埃支离得意谁知我自对庭花引一杯西楼早望纎纎初日射西楼楼上旌帘巻绣钩数襞断云秦望晓一声寒鴈鑑湖秋烟波憔悴西施国风月飘零范蠡舟莫向登临动怀古有情多为等闲愁蓬莱阁闲望写怀越絶开华国姚虞启后昆昔闻勾允覇今作帝王藩地得东南重山侔岳渎尊平湖来万壑翠岫列千门市井鱼盐合居人组绣繁牙旗开物表州宅倚云根六郡趋麟节三峯出雉垣秦游前事废禹画旧书存鴈鹜来还去鲸波吐复吞菱歌秋溆逺江信暮潮浑石古寒松偃楼危昼霭昬冷光浓可截秀色浄无痕露袅环堤栁风飞列寺旛深林藏杞梓芳径杂兰荪巧笑花争艳嬉游玉鬬温画船鵰鹢迅绛袖绮霞翻有意皆行乐无忧可莳萱乡惟知爼豆士亦贲丘樊巨舶聮艘至交衢百货蕃敲冰呈巧手织素竞交鸳丽圃红柑亚通畦紫芋蹲茶先春入焙笋带雪黏盆异蕚随时坼清香触处歕吴趋慙种蠡楚些陋湘沅徃事图难尽前修孰可援风流王与谢唱和白兼元顾我栖儒窦胡为属使鞬迂疎非吏法蹇浅是辞源谬览先生䇿谁调伯氏埙翦裁迷幅尺追琢昧玙璠学术何曽取名场辄屡奔技甘同鼫䑕化敢望溟鲲将幕闲留滞乌台误选抡埋轮慙避俗折槛畏当轩坎壈人奚顾羇孤舌但扪爱书疑有癖怕事欲无言薪米支离叟蹄盂炙毂髠一为华省吏三驾使君轓蹭蹬慵成性龙钟病愈惽因怀邸中绂来访道山园税鞅红尘外班条碧海垠披襟澄沆瀣缓带涤潺湲乐歳欢康洽髙黉礼让敦南宫罗俊彦东箭蔼瑶琨退食求凋弊吹毛析滞寃庖刀怯余刃櫑劒喜平反重禄容虚受期民肯惮烦问贤思水薤教俗飬鸡豚䆉稏西成稻逍遥北海樽史符多鹤立僚友尽鸿骞讵聴棠隂颂聊袪缿讼諠行歌齐击壤坐啸比啼猨洞邃冝招隠时清耻叫阍嗫嚅挥醉笔伛偻曝晴暾蹑险赍长屐寻幽叱短辕穷通方自适语黙且休论厌把诗筒发欣逢酒帟掀桔橰肥果茹竹马戯儿孙以此为官业何由报主㤙冰霜徒励操渊谷可惊魂蕙帐羞逋客庭貆鄙素餐行当解簪绂归老白云村春日登望海亭望海亭前春色深风光澹澹海沈沈潮如世路来还去山带城芜古到今坐见㣲云生别岸吟惊幽鸟起层隂劝君莫苦凭髙望惊动子牟千里心留题新建五云亭卧龙东岭冠云霞亭靣谿流对若耶秋霁独先初夜月春隂见尽满城花踈篁遶槛栖寒雀乔木依檐泊暮鵶红烛未残賔已醉倚风歌管到人家春日独登蓬莱阁郡阁髙檐半纳云危栏徙倚惜芳辰澄潮叠嶂新经雨啼鸟开花各为春按有牋毫难赋景席无歌管懒邀賔自怜莫厌登临数即是葵丘代戍人和孔司封题蓬莱阁拂云髙阁拟蓬莱面向稽山鑑水开文举清尊无限乐㣲之佳句不胜才屡尝雪夜凭朱槛几对花天醉緑杯明主未容休退去㑹须重乞一麾来同前龙卧山形滴翠㣲翚飞阁势搆空危六鳌不是湖中蛰一岛疑从海上移屏障牋毫吟咏处神仙罗绮燕游时自慙为吏非香案又蹑云梯从使麾同前三山对峙海中央髙阁新题紫翠房玉铉相君颁瑞地金貂仙子挂冠乡云随歩武鳌头穏风满襟裾鹤背凉吸尽流霞不知醉直须乗月据胡牀同前皇唐旧相元才子曽作蕃宣式燕遨郛郭上当星纪分轩甍全压阆风髙賔僚㑹集簪裾盛衙队周环鼓吹豪不出公庭得仙馆岂同徐福絶云涛同前山卧龙形阁枕山檐楹髙起太虗间风来宛讶鸣箫瑟客至宜闻振珮环暂赏已能消浊虑乆居应不老朱颜苍烟渌水无穷趣絶胜尘纷走世寰同前突兀轩楹气象豪使君携客共游遨坐来面揖湖山胜行处身腾日月髙隠约壶中露蓬岛分明海上涌金鳌宜酬絶景频吟醉况是东南暂拥旄同前万壑千巖满数楹当中秦望翠开屏朝游箫吹闻仙乐夜散灯光堕列星聊寄蘧庐消白日何须扁舸到沧溟飘然赋此得真意直欲乗空御鹤翎同前巍据龙蟠最胜山神仙琳馆落人间差差万井庭䦨布矗矗羣峯屏障环入座湖光浮荡漾俯檐云影过斓斒登临自有飘然思便觉身同白日闲古诗望海亭海亭林木何笼葱寒光透坼秋玲珑湖山四面争气色旷望不与人间同一拳墺伏东武小两峯鬬搆秦望雄嵚空古墓失文种骨兀怪石疑防风舟船骈比有宗侣水云滃泱无始终雪花布徧稻陇白日脚挿入秋波红兴余望剧酒四座歌声舞艳烟霞中酒酣从事歌送我歌云此乐难再逢良时年少犹欣羡使君况是白头翁我闻此曲深叹息唧唧不异秋草虫忆年十五学构厦有意盖覆天下穷安知四十虚富贵朱紫束缚心至空粧梳妓女上楼榭止欲欢乐㣲芒躬虽无趣尚慕贤圣幸有心目知西东欲将滑甘柔藏府已被郁噎冲喉咙君今劝我酒太醉醉语不复能沖融劝君莫学虚富贵不是贤人难变通再题州宅昔览㣲之州宅篇待将屏障写山川更看白傅明月句欲上髙楼跨紫烟盘纡星斗旁六郡零落风骚三百年乔木自存人自逺可怜香案旧神仙清思堂晓雪初霁望飞来山密雪晓初霁朝阳霭融融隠几髙堂上坐对飞来峯梵塔倚天半楼台出烟中岧然金银阙瑰碧交玲珑渐转皎日髙杳杳闻踈钟天和发秀彩颢气如腾虹况予世虑踈乆矣渟心胷更临物外趣愈觉万縁空闵山诗越之府山亦名卧龙为一境形胜予视事之明日见其竹树零悴仅有半在问吏吏曰为昔人翦伐使然问民民对如吏因怅然乆之自谓非予守土即兹山殆将童矣于是申约束止樵採作闵山诗云东南亘羣山形气或断续兹山穷崭絶孤峙越之腹郁苍瞰城闉胜秀为民福所宜禁樵苏主者在严肃不知平昔时谁氏来班録私庖计薪爨无时伐良木官膳利货财弥年翦脩竹怱怱事斧斤丁丁响川谷万叶坏密幄千竿倒寒玉轮囷无完枝檀栾鲜遗族戕贼殊未厌峯峦翠将秃鹤侣怨且惊云容惨以恧非唯挫生意抑乃伤雅俗王者有仁㤙行苇亦沾沐嗟嗟若人者忍不思化育今予剖信符于兹憇丹毂谓山岂无灵胡为人所黩唿吏对泉石申禁护林麓庶几飬翘英勿使罹残酷来者贤使君斯言愿为复奉陪蓬莱阁赏雪赋诗谨成二十四韵呈知府龙图侍郎一气运转无时停隂阳消长权相仍不有栗烈谨闭固安得生育万化兴东南之土苦妍暖大冬徃徃水不冰有时草木自发洩百虫不蛰飞蚊蝇侍郎下车庶事饬威行㤙煦瞻风稜宿姦窜伏善民裕衆强不敢暴与陵刚柔设施旣得理律吕感召还相应先春未腊已见雪平地一色迷沟塍寒华浩荡失舞鹤逸势飘突回飞鹰不唯尽扫氛祲息便使歳善仓箱登蓬莱髙阁倚巖壁下见羣峦千万层其间赋象不可数一一焜耀光彩凝㑹稽山水天下胜于此更可穷夸矜无风四面巻帘幕坐上衆客罗簪朋分题行酒各壮浪浩然万虑何泓澄抽毫沓简公已赋欲敌妙句谁其能小生学力最卑弱懦气郁郁唯填膺徃时徽之访安道剡谿扁舟夜独乗隠沦闲事至㣲小史笔犹为千载称岂如公今为侍从器业天子之股肱拥麾一方聊抚俗瑞至应节如纠绳处之庙堂燮天下和气自足康黎蒸良辰乐事固可纪欲冩但愧才弗胜他年収拾入房䇿岂独佳话口所腾和晼晩年垂尽隂沈气始凝云霄方一色霰雪忽相仍何处兹辰好吾州自古称稽山呈刻画鑑水弄鲜澄佛土横银界天文露玉绳绠珠压帘翠砻璧累台层崑露朝垂木郇盐夕满塍浓梅明庾岭乱蝶閙青陵舞缓来还转惊多下忽腾藏崖未见睍着霤即垂冰密处情何极狂时力不胜夺鲜迷野鹤污白絶樊绳孙幌方开巻焦庐正曲肱悲鸣跧老骥怒击下豪鹰顾我虽迟暮当欢亦彊能醉怀思日富病眼喜晨兴贺帐催休吏賔筵幸得朋周诗诵文穆邺酌对刘应赏为良辰乐髙宜善赋登鹴裘欣未至青简使先蒸富歳还相庆阳春各自矜颜均玉气泚墨出珪稜句待唿胡续舟期访戴乗长謡辱君赠珍感服吾膺和南国收藏晩黅天凛烈兴日行黄道市神御坎宫乗元化初施种穷隂乍丧朋气随钧外转云自泽中腾集霰纷余凛号风助峻稜紫霄零杂珮𤣥野碎増冰缟色坳窊徧寒光上下凝候严知节应空旷觉神澄透隙还同舞因方不待绳鴈飞朝愈急鸡误夕相应吟絮飘呉苑禋茅秀楚塍堦庭迷鹤鹜林麓蔽薪蒸瑶水三千里崑崙九万层槛前闚化国波际失西陵舟兴怀安道鲈思鄙季鹰胜游方罕值高㑹喜相仍涨海雄藩屏东侯实股肱蘂珠辞密侍阿阁贲华称将幕开樽俎賔筵集俊能醴杯亲劝酢龙坂尽隮登郢唱人谁继臯谟世共矜击辕知乱雅附骥偶同蝇绾席尘空满婴衣体讵胜仰瞻云汉丽嘉惠岂虚膺因览状元节推和诗再和一首缇籥惊年杪铃斋戒夙兴连空集霙霰撇席命賔朋阁盘虚出箯舆选胜登山川方晻蔼缟素竞飞腾密着珠帘重低沈粉水澄迷藏秦洞穴刻镂禹沟塍蓬岛三畨抃瑶峯四彻绳风传天外籁湖写鑑中冰银色三千界琳台十二层折梅思陆凯咏絮对王凝妬舞轻飘燕临书细字蝇光凌射的鹤气压沃洲鹰櫂月谿翁共歌兰楚客能琼辀走油壁练马顿钩膺泽渗阳膏动和薰气烛蒸冬权时已正尺瑞歳将应鄙也同民乐油然弗自胜平时陪法从长忆奉昭陵拂旦开金殿鸣鞘下玉乘六花朝服满万歳寿觞称就望尧云日赓歌舜股肱冰醪霑饫赐竹唱聼哀矜尔后孤踨逺频年老病仍两朝违观魏何日见觚稜因览蓬莱观雪唱和谨成二首重湖复岭去连延氛霭消沈雪后天缥缈三山浮海上参差羣玉露峯巅使君宴集仍侵晓迁客登临欲判年洒落尘懐对清絶向来身世两翛然其二蓬莱髙阁与天同雪过栏干万里空湖海乍惊银汉落干坤都在玉壶中扁舟漾漾思乗月病骨飘飘欲御风遮莫画图传北阙承明人更出江东蓬莱行蓬莱谪居香案吏此语昔自㣲之始后人慷慨慕前芬髙阁雄名由此起一从圮废知几年栋摧础断埋空山遗踪余址杳何处惟有竹树荒芜间过者徘徊游者惜举头不见谿山色寂寞无人欲问谁神仙有景真虚掷一兴一弊固有时主人旌斾来何迟下车铓刃得优逸痛此旧事几凌夷唿工萃材若河决正值西成农隙月屹然大厦立层巅百尺崇基鬼神拔虹蜺截空崖险平一级一级烟云生步武凌虚眉睫湿四面四面屏障迎时携賔佐恣吟赏笙歌辈类文章党廻眸眩晃相顾笑莫辨人间与天上观风龌龊环翠低左右罗列如婴儿鑑湖浩渺稽岭秀上下延揖生光辉秋日凄清春日媚冬冝饮雪夏冝醉四时风景各一全须言不是寻常地乃知真境未易彰神物寳护天缄藏人谋暗与鬼工合一日剖露如腾骧越王台榭荒凉后唐相英灵磨灭乆千巖万壑幽隠处而今尽入人襟袖凭栏黯黯半斜阳烧烟渔火凝寒光此时撇起千里恨使人悽哽生断肠隔帘依依渐明月酒气浩荡歌声滑此时放出百杯欢使人雍容重击节惟公独作蓬莱主夜拥琴书杂樽俎胷中气熖欲干斗座上辞锋欣捉麈嗟余时作蓬莱客赋咏登临儒者职千日徒教混醉醒七言未觧锵金石蓬莱本在沧溟中那知平地别有宫方壶圎峤咫尺是愿乗鹏翼长西东满筵谁匪蓬莱賔阖境尽是蓬莱民人人共结蓬莱约行行醉看蓬莱春㑹稽掇英总集巻一会稽掇英总集卷二钦定四库全书会稽掇英总集巻二宋孔延之撰西园律诗题曲水阁诗吏部乐安公治会稽数月政清吏休庭无留事一日出府署西里所厯金山祠顾神而嘻知非所宜为民祀者促吏坏去因其宇乃广乃辟署曰正俗亭繇亭之南地旷宜美婴城面湖东负于山顾瞻厥中若与意会间而叹曰昔晋诸贤游兰亭修禊事实在兹土世一异絶而弗续今视得所向其畴与兴乎亟命监兵李君文都伻来以治并山凿渠上引湖水悍波合注如怒如奔萦流西行数步一折衆石回阻激为湍声其哀泠泠㳙若鸣玉降而北出乃滙于河即渠之南夹植文栋引梁横度隠若虹起命之曰曲水阁縁山北向聚流为池至于正俗亭又从而西奠渠之北考室其上曰流觞亭压城之隅治茀而基中可以望曰茂林亭旣已事我公帅官属集而落之絃匏相和曲奏未阕举酒环视四阿无蔽灌木回映鸣禽互变层巖在右流水相续方其乐甚愉愉自得缅然盖游于世俗之外而百虑不得奸焉噫川泽之尤土壌之美厝于幽闲无营于世待人然后发向者淫鬼宇之狂巫谀祝譁嚣杂扰相与浼乎其间累世而然卒焉发而新之祛嚣为宁流污为清荡我奥渫即于高明㣲公之来谁其经营按曲水制始永和中为盛集厯数百祀往而几熄今我公修之州人忭且语曰永和事去吾逺诵旧志其传亡髣髴吾何与焉已而复于今固吾所睹视永和乌所谓今之侔哉公乐闻其言又嘉其成作诗以美之监郡虞曹降及寮属从而赋者凡二十一篇编次如左属吏唐询辱命以序辞不成饰赧然愧集景祐丁丑歳春三月日序诗危构跨大渊沦清涤世纷飞湍逢石转潄玉隔山闻影乱林花落丛幽涧草薰兹为禊饮地何羡右将军同前依山营废壌结宇跨通沟派引平湖逺声分几曲流交隂覆脩竹照影下轻鸥此日羣贤集宁疎晋世游同前胜絶千巖地清涵一水濵石泉寒绕涧山木翠和春秀入壶中望幽疑物外身贤侯足真赏王谢有芳尘同前面势俯巖隈雕轩映水开云从栋间出人自鑑中来櫂楫歌声度渐裳禊事廻东山如未起好住小蓬莱同前凿石得春渠波环阁势孤新痕涨㣲雨逺碧注平湖士俗山隂旧风光洛曲殊回眸见危岭慿槛有惊凫堕蘂浮旋濑疎篁䕃叠栌人闲多拾翠鱼乐半依蒲河朔谁觞友沂津昔咏儒遗芬知未泯追盖此为娱诸官诗成因书二韵于后一𣲖西园曲水声水边终日会冠缨几多诗笔无停缀不似当年有罚觥西园醉归向晩西园饮乍䦨山公酩酊上轻鞍东方千骑随车出南国佳人夹路看纵目渐迷山色逺廻头犹忆水声寒归来未放賔游散更赋新题刻烛观渌波亭我爱东南郡恩容守会稽府当秦望北园枕卧龙西水为流觞引亭因正俗题松篁清有韵桃李密成蹊一沼开方鑑双桥亘彩霓绕波平漾漾春草碧萋萋城上兴崇构林端露半梯登疑青汉近坐与白云齐山色回头是湖光照眼迷笙歌随分有樽斝逐欢携月夜宜飞盖花时醉似泥蓬莱风景异此地好长栖古诗寄题望湖楼城上危楼势孤峙楼头尽见湖中水水色澄明游者多古来雅以鑑为比家家画舫日斜归处处菱歌烟际起清涟蒙润一都会碧底涵空三百里溥哉利及镇东人而我常嗟马臻死今兹使君多感慨所以望湖心不已频登雉堞追古往盛集賔朋为宴喜楼南极目芙蓉花万叠红英照千骑寄题西园西园昔日多游从廻流屡泛巵酒空前亭后亭草茵软晓景晩景烟岚融角巾萧洒竹林际履綦来往花隂中时方偃蕃适四体不料游宦如孤蓬数移五马临大屏几怅二毛成老翁昨去邻封亦甚迩秪限一水无由通锦城此举又逺适流觞雅会何时同钱塘山色望不见稽山况在钱塘东贺监古律诗送贺秘监归会稽序天寳三载太子賔客贺知章鉴于止足抗归老之疏解组辞荣志期入道朕以其夙存㣲尚年在迟暮用修挂冠之事俾遂赤松之游正月五日将归稽山遂饯东路乃命六卿庶尹三事大夫供帐青门宠行迈也岂惟崇徳尚齿亦将励俗劝人无令二疏独光汉册乃赋诗赠行凡预兹宴宜皆属和遗荣期入道辞老竟抽簪岂不惜贤达其如高尚心环中得秘要方外散幽襟独有青门饯羣公怅别深同前圣代全高尚𤣥风阐道㣲筵开百寮饯诏许二疏归仙记题金箓朝章换羽衣悄然承睿藻行路满光辉同前挂冠知止足岂独汉疏贤入道求真侣辞荣访列仙睿文含日月宸翰动云烟鹤驾吴乡逺遥遥南斗边同前官着朝中贵才传海上名早年常好道晩岁更遗荣授箓归三洞还车谒四明东门诏送日挥涕尽羣英同前止足人高尚遗荣子独前诣台飞舄日辞阙挂冠年象服归丹扆霓裳降紫天仙舟望不及朝野共推贤同前南山四皓徳东海二疏名功遂知身退心㣲觉道成霓裳明主赐鹤驾列仙迎诏饯出中野朋欢留上京灞桥春水溢稽岭白云生此去三千里那堪长别情同前紫气朝明主丹丘送老臣谁知探穴处更有散金人陌上神仙日城东梅栁春遥知归隠处烟浪隔嚣尘同前白首轻轩冕黄冠重隠沦严陵垂钓日疏广散金辰北阙辞明主东门别故人以兹敦雅俗𤣥化尽归真同前逺节忘荣趣全真悟道㣲登朝四皓客辞老二疏归圣主钦𤣥徳台臣饯羽衣丹丘不可接凫舄几时飞同前抗情遗黻冕高步出氛埃横海鸿飞逺登仙鹤语催希㣲余第宅恍惚视婴孩桃实三千歳何当献寿来同前有客自言狂经书仕圣唐业尊传帝子道妙宠君王厌俗怀仙观思游忆故乡公卿祖疏广亲戚送刘纲海上波澜急江干烟路长蓬莱不可见何处访霓裳同前解印辞荣禄游真奉徳音赠行天藻下饯席上台临逺驭仙山鹤常怀帝里心无因同执袂相望但霑襟同前君家在四明崇道复遗荣霓服辞丹禁天文诏玊京义方延永钖真箓授长生举手都门外白云江上行同前轩冕朝恩盛霓裳祖帐荣倐然谢时客高步尚遗名魏阙鸳行断稽山鹤驾迎相期下凫舄谒帝会承明同前尚道遗朝绂从天降羽衣储安四皓去荣足二疏归垂耀珠随转驰轩鹤送飞轻舟镜湖上宸翰作光辉同前业盛王公秩名高绛老年遗荣谢珪组得志学神仙去国风为驭还乡海作田何当曳凫舄万里更朝天同前父子承恩日遗荣拜职辰挂冠辞圣主佩印奉严亲举代称贤智当朝劝孝仁退归将适越攀饯乃倾秦同前若非尧运及垂衣肯许巢由脱俗机太液始同黄鹤下仙乡已驾白云归还披旧褐辞金殿却捧𤣥珠向翠㣲羁束慙无仙药分随车空有梦魂飞同前诏许真人归旧隠为言海上忆孤峯宸庭暂别期千载野服飘然出九重华表尚迷丁令鹤竹陂犹认葛仙龙自怜弱羽尘埃重于此无由蹑去踪同前钖鼎昇天㡬万春裔孙今复出嚣尘姓名当系上清箓齿髪不知何代人暂应客星过世主旋归吴市作遗民辽东驾鹤忽飞去挥手无言辞紫宸同前广成何必挂朝衣已奉𤣥珠佐万机还蹑旧来凫舄去不将新赐鹤书归暂慿风驭游清禁终泛仙槎出紫㣲今汉庭因少别人间无限白云飞同前孤云去住本无机却指苍梧下紫㣲钖鼎为传仙族在泛槎还入海烟归客星一夜凌光武华表千年送令威闻道葛洪丹灶畔至今霜果有金衣同前解绶申知足归元道益真离章垂睿作祖帐别羣臣紫禁辞明主青谿访羽人赏延忠孝着荣耀故乡春同前遗老去朝行登真返旧乡轩车成羽驾缨绶换霓裳明主怀江外羣公祖道傍青门有前事千载共辉光同前承明常谒帝函谷坐成仙少别商山下长探禹穴前云迎出关驭花待过江船欲识恩华重宸章七曜悬同前飞名紫府内抗手白云乡道与松乔匹荣辞园绮行夫君旣鹤驾幼子复霓裳少别留宸藻东南归路光同前晩歳朝真隠皇情谅不违辞家五十载今日复东归祖帐临青道天章降紫㣲顾嗟轩冕者谁与比光辉同前二疏方告老四皓尽归山蔼蔼都门别仍看衣锦还霓裳标逸气丹灶理童颜一遇真仙侣羣心难可攀同前子綦南国隠周氏北山居羽客轻簪绶霓裳下里闾仙帆归海近云气度关虚今日辞明主深恩宠汉疏同前辰象降星精登朝隠吏并求珠谢轩冕放舄指蓬瀛掷地文章逸匡储羽翼成江边丹障起云外緑舆迎落落神仙意悽悽离别情圣恩殊未巳何独厌承明同前北阙皇恩重东门紫气飞为看賔客去何似买臣归迎绶旋江国题舆入侍闱千年旧迹在七日故人非别涕霑霓服离筵着锦衣无因伴仙羽空此羡光辉同前至贵不忘初辞荣返旧居霓裳因宠钖鹤驾欲凌虚丹禁倾三事青门祖二疏函关遇真隠应演道家书同前帝乡辞宠命羽服表华年地变君臣礼门荣父子仙鳯书开紫观鹤驾待青田归舸蓬莱近宸章日月悬迹光三乐美声重二疏贤即此过函谷应留道徳篇同前东门挂冠处西汉祖筵开乃是黄庭老言辞丹阙来方称四皓徳更仰二疏才今日青谿路何时谒帝回同前遗荣辞上国解印适稽山圣主留深眷羣公祖别颜綵帆收鑑水紫气度函关应是辽阳鹤千年始一还同前紫绶朝中贵黄冠物外高孰能知止足君独避尘劳已晓青霞志方从碧落遨轩车傥来物从此贱吾曹同前送君青门外逺诣沧海汜凫舄游帝乡羽衣飞故里术妙焚金鼎丹成屑琼蘂追饯会羣寮属文降天㫖秦吴称异域少别犹千祀黄鹤寓辽阳应明城郭是歌先生紫阳真人耳河目神气有异年八十六而道心益固时人方之赤松子去年寝疾累日㝠然如梦长男曾子求于神鬼长请于天窃司命之籍与鬼物相竞而角觝焉而告真人乃泠然而归于是表请辞官乞以父子入道俱还故乡仍以山隂旧宅为观焉皇帝嘉尚其事寻而见许择日度公与男田时公卿大夫观者如堵皆曰贤才也正月五日上令周公邵公洎百寮饯别青门之内𤣥鹤摩于紫霄吹笙击鼔尽是仙乐闻者莫不增叹轻轩冕焉余与真人相知不以年不以位俱承太公之后见赏王粲之词悠悠此别不觉流涕辄赠古歌辞一首庶为真人传用之尔君不见先生耳鼻有仙骨自号狂生中有物金华侍讲三十年儿戱公卿与簪笏青门抗行谢客儿健笔连羇王献之长安素绢书欲徧主人爱惜常保持每叹二疏不足道复言四皓常枯藁去年寝疾弥数旬神鬼盈庭谋一老长男泣血求司命少女嚬眉诵灵寳还如简子复归来更与洪崖同寿考上书北阙言授箓税驾东州愿修道初闻行路犹未信果达吾君谓之好山隂旧宅作仙坛湖上闲田种芝草镜湖之水含杳㝠会稽仙洞多精灵须乗赤鲤游沧海当以羣鹅写道经皇恩赠诗四十字明主赐金三十镒供帐倾朝一送归双童驷马从兹出廻看紫绶若轻尘逺别青门嗟故人鸳鹭差池攀羽盖虹霓夭矫翊车轮田田列侍浮丘伯曾子荣过朱买臣余高若是有先觉灭迹归根从大朴千载悠悠等令威十洲漫漫思方朔归去来青牛顿足少迟廻忽然云雾不相见唯有飘飘香气来回乡偶书离别家乡歳月多近来人事半消磨唯有门前照湖水春风不改旧时波其二幼小离家老大廻乡音难改面毛腮家童相见不相识却问客从何处来经贺祕监镜湖道士观已得归乡里逍遥一外臣那随流水去不待镜湖春雪里登山屐林闲漉酒巾空余道士观谁是学仙人送贺賔客归越镜湖流水漾清波狂客归舟逸兴多山隂道士如相见应写黄庭换白鹅对酒忆贺监四明有狂客风流贺季真长安一相见唿我谪仙人昔好杯中物今为松下尘金龟换酒处却忆泪沾巾其二狂客归四明山隂道士迎敕赐镜湖水为君台沼荣人亡余故宅空有荷花生念此杳如梦凄然伤我情重忆欲向江东去定将谁举杯稽山无贺老却棹酒舩廻会稽掇英总集巻二会稽掇英总集卷三钦定四库全书会稽掇英总集巻三宋孔延之撰山水上鑑湖律诗序鑑湖三百里灌田九千顷盖东汉太守马侯臻所兴也迄今仅二千载民获其利前歳中或人上言废湖为田朝廷旣已报可郡之豪夺辈方将影援而力取之会予出守于此有濒湖之民麕至于庭叩头以请曰苟废此湖诚断民命因尽得利病飞章以复之自是无敢横议者时暮春三月风恬无波居人扬舲于湖上载酒而往驩游忘归率思马侯之恵也因为作棹歌俾斯民习之而歳享侯祠焉酬㣲之夸镜湖我嗟身老歳方徂君更官高兴转孤军门郡合曾闲否禹穴耶谿得到无酒盏省陪波巻白骰盆思共彩唿卢一泓镜水谁能羡自有胷中万顷湖灵汜桥灵汜桥边多感伤水分湖派绕廻塘岸花前后闻幽鸟湖月高低怨緑杨能促歳华惟白髪巧乗风马是春光何年化鹤归华表却数凋零念越乡龟山一峯凝黛当明镜千仭乔松倚翠屏秋月满时侵兎魄素波摇处动龟形旧深崖谷藏仙岛新结楼台起佛扄不学大蛟为水怪等闲雷雨害生灵东武亭渌波春水湖光满丹槛连楹碧嶂遥兰鹢对飞渔棹急彩虹翻影海旗摇鬬疑班虎归三岛散作游龙上九霄鼍鼓若雷争胜负栁堤花岸万人招鑑湖西凫言事慵拙幸便荒僻地纵听猨鸟亦何愁偶斟药酒欺梅雨却着寒衣过麦秋嵗计有时添橡实生涯一半在渔舟渔人若便无知已应向此谿成白头陪王大夫泛湖去去凌晨逈见星木兰舟穏画桡轻白波潭上鱼龙气红树林中鸡犬声蜜炬烧残银汉杳羽觞飞急玊山倾此时检㸃诸名士却是渔翁无姓名醉题东武亭役役闲人事纷纷碎簿书工夫両衙尽留滞七年余病痛梅天发亲情海岸疎因循未归得不是恋鲈鱼秋夜宿严维宅昔闻𤣥度宅门对会稽峯君住东湖上清风继旧踪秋深临水月夜半隔山钟世故多离别良宵讵可逢鑑湖月夜行舟湖光如鑑月如珪月下湖中両桨飞鹤氅四埀冰骨爽夜深疑自广寒归出五云谿口将入照湖清风微雨物象可爱谿面霏霏雨㸃匀山腰疎树半藏云轻舟无事信风去惊起前滩白鹭羣经照湖方干旧居磻谿埀钓者终得展其才何事先生隠不逢明主来泉声秋雨歇月色夜云开对此空惆怅吟魂早晩廽忆秦望照湖二境东南山水古驰名合与骚人养性灵秋色欲归云转白潮痕不到草常青巖房避暑堪长往桂楫浮春㡬度经何事深思无暇日宿猨崖近狎鸥汀古诗与崔二十一游镜湖寄包贺二公始览镜湖物中流到底清不知鲈鱼味但识鸥鸟情帆得樵风送春逢谷雨晴将探夏禹穴稍背越王城府掾有包子文章推贺生沧浪醉后唱因子寄同声东望越山长青水长白越人长家山水国可怜客子无定宅一梦三年今复北浮云缥缈抱城楼东望不见空回头人间未有归耕处早晩重来此地游鑑湖晩归会稽太守无事时缓带长作渔樵嬉大航平榻引濵从谈笑晩从湖上归湖边居人望簇簇湖岸花木情依依环峰晻霭天四埀渌水荡漾双红旗城头叠角已平西舩上樽酒含余辉冷风徐引江鹄飞白云廻首清猿啼渔讴菱棹烟火㣲使人却厌千骑随归来楼阁上灯后时觉天风清满衣泛五云谿游照湖归樵风漾归舟飘然一叶轻曲岸忽超逸逺山回抱明幽禽淡容与荷芰相低倾野田足收获村叟时逢迎驩言无物役得我游览情日脚暮云起湖面蓼烟生棹歌湖之水兮碧泱泱环越境兮润吴疆蒲蠃所萃兮雁鹜羣翔朝有行舻兮暮有归艎茭牧狎至兮渔採相望溉我田畴兮生我稻粮我嵗穰熟兮我民乐康马侯之功兮其谁敢忘莼丝紫兮箭笋黄取其洁兮荐侯堂醆斝具兮箫鼓张日晻晻兮山苍苍侯之来兮云飞扬隔微波兮濳幽光念山可为席兮湖不可荒惟侯之灵兮与流比长万斯年兮福吾乡乐吾生兮倘佯兰亭古诗晋右将军王羲之上巳日会兰亭曲水诗永和九年嵗在癸丑暮春之初会于会稽山隂之兰亭修褉事也羣贤毕至少长咸集此地有崇山峻岭茂林脩竹又有清流激湍映带左右引以为流觞曲水列坐其次虽无丝竹管絃之盛一觞一咏亦足以畅叙幽情是日也天朗气清恵风和畅仰观宇宙之大俯察品类之盛所以游目骋怀极视听之娱信可乐也夫人之相与俯仰一世或取诸怀抱晤言一室之内或因寄所託放浪形骸之外虽趣舍万殊静躁不同当其欣于所遇暂得于已快然自足曾不知老之将至及其所之旣倦情随事迁感慨系之矣向之所欣俛仰之间以为陈迹犹不能不以之兴怀况脩短随化终期于尽古人云死生亦大矣岂不痛哉每览昔人兴感之由若合一契未尝不临文嗟悼不能喻之于懐固知一死生为虚诞齐彭殇为妄作后之视今亦由今之视昔悲夫故列叙时人録其所述虽世殊事异所以兴怀其致一也后之览者亦将有感于斯文四言代谢鳞次忽焉以周欣此暮春和气载柔咏彼舞雩异世同流乃携齐契散怀一丘五言仰视碧天际俯瞰渌水滨寥閴无涯观寓目理自陈大矣造化功万殊莫不均羣籁虽参差适我无非新四言伊昔先子有怀春游契兹言执寄傲林丘森森连岭茫茫原畴迥霄埀雾凝泉散流五言相与欣嘉节率尔同褰裳薄云罗物景微风翼轻航醇醪陶丹府兀若游羲唐万殊混一象安复觉彭殇四言肆聎崇阿寓目高林青萝翳岫脩竹冠岑谷流清响条鼔鸣音𤣥崿吐润霏雾成隂五言司㝠巻隂旗句芒舒阳旌灵液被九区光风扇鲜荣碧林辉翠英红葩擢新茎翔禽抚翰游腾鳞跃清泠四言春咏登台亦有临流怀彼伐木肃此良俦脩林隂沼旋濑萦丘穿池激湍连泛觞舟五言流风拂枉渚亭云䕃九臯鸎羽吟脩竹游鳞戯澜涛携笔落云藻㣲言剖纎毫时珍岂不甘忘味在闻韶四言俯挥素波仰掇芳兰尚想嘉客希风永叹五言清响拟丝竹班荆对绮疏零觞飞曲津欢然朱颜舒四言茫茫大造万化齐轨罔悟云同竞异标㫖平勃运谟黄绮隠几凡我仰希期山期水五言地主观山水仰寻幽人踪廻沼激中逵疎竹间脩桐因流转轻觞泠风飘落松时禽吟长涧万籁吹连峯四言丹崖竦立葩藻映林渌水扬波载浮载沈五言鲜葩映林薄游鳞戯清渠临川欣投钓得意岂在鱼四言庄浪濠津巢步颍湄㝠心真寄千载同归五言氤氲柔风扇熈怡和气淳驾言兴时游逍遥映通津四言在昔暇日味存林岭今我斯游神怡心静五言嘉会欣时游豁尔畅心神吟咏曲水濑渌波转素鳞四言散怀山水萧然忘羁秀薄粲颖疎松笼崖游羽扇霄鳞跃清池归目寄叹心㝠二竒五言先师有㝠藏安用羁世罗未若保沖真齐契箕山阿四言人亦有言意得则欢嘉賔旣臻相与游盘微音迭咏馥焉若兰茍齐一致遐想揭竿五言四眺华林茂俯仰清川涣激泉流芳醪豁尔累心散遐想逸民轨遗音良可翫古人咏舞雩今也同斯叹一十五人一篇成五言温风起东谷和气振柔条端坐兴逺想薄言游近郊四言肆眄巖岫临泉跃趾感兴鱼鸟安兹幽跱四言林荣其欝浪激其隈泛泛轻觞载欣载怀四言驰心域表寥寥逺迈理感则一㝠然斯会五言神散宇宙内形浪濠梁津寄畅须臾欢尚想味古人五言三春陶和气万物齐一欢明后欣时丰驾言映清澜亹亹德音畅萧萧遗世难望巖愧脱屣临川谢揭竿五言纵畅任所适廻波萦游鳞千载同一朝沐浴陶清尘五言仰想虚舟説俯叹世上賔朝荣虽云乐夕毙理自因五言望巖怀逸许临流想竒庄谁云真风絶千载挹遗芳五言时来谁不怀寄散山林间尚想方外賔超超有余闲五言愿与达人游解结遨濠梁狂吟任所适浪流无何乡五言主人虽无怀应物寄有尚宣尼遨沂津萧然心神王数子各言志曾生发竒唱今我欣斯游愠情亦暂畅五言松竹挺巖崖幽涧激清流萧散肆情志酣觞豁滞忧五言散豁情志畅尘缨忽以捐仰咏挹遗芳怡神味重渊五言去来悠悠子披褐良足钦超迹修独往真契齐古今一十六人诗不成各罚酒三觥后序古人以水喻性有㫖哉非所以澄之则清淆之则浊耶故振辔于朝市则充诎之心生闲步于林野则寥落之意兴仰瞻羲唐邈然逺矣近咏台阁顾探增怀聊于暧昧之中期乎莹拂之道暮春之始褉于南涧之濵高岭千寻长湖万顷乃借芳草鑑清流览卉物观鱼鸟具类同荣资生咸畅于是和以醇醪齐以达观快然兀矣焉复觉鹏鷃之二物哉耀灵促辔急景西迈乐与时去悲亦系之往复推移新故相换今日之迹明复陈矣原诗人之致兴谅咏謌之有由文多不载大畧如此所赋诗亦裁而缀之如前四言五言焉题吴长文得兰亭康相墓颜鲁公断碑鲁公之书旣絶伦嵗乆更为时所珍荒坛坏冢朽崖屋剥落风雨埋埃尘断碑数尺谁所得㸃画入纸貌如新延陵公子好事者拓取持寄情相亲六书篆籀数变改训诂后世多失真谁初妄凿妍与丑坐使学士劳骸筋堂堂鲁公勇且仁出遇世难亲经纶挥毫卓荦又惊俗岂亦以此夸常民但疑技巧有天得不必强勉方通神诗歌甘棠美召伯爱惜蔽芾犹思人时危忠义常恨少寳此勿复令埋堙同前鲁公之忠旷世无吾爱斯人何必书九原寥寥不可诘笔法髣髴精神余况公于艺自天纵一字宜用干金摹想当挥洒笑谈际不复靳惜唯所须山砠水险勇鑱刻照耀楚越连秦吴百年兵火变陵谷万里玊石埋榛芜时平好事搜遣蹟穷极南北縁﨑岖耳闻目见畧已尽疑有断裂留樵渔那知数尺翳尘土洗涤近出都城居松煤到纸觉飞动气象磊落超钟虞吴卿获此喜惊坐朝昏把翫过明珠携来赠客客为赋爽迈逺并前贤驱自云感激得妙理学入胜处繇勤劬余闻书史羸蟠礴意匠不为形骸拘能将声利瓦砾弃㸃画应手成璠玙公遭乱世生死俱见危授命真丈夫俯仰兵刄犹簪裾毫端妍丑肻睢盱试怀局缩较精粗体势岂暇烟云舒区区技巧尚乃尔欲鸣道徳冝何如嗟哉荒烟几日月豪俊忽徙临庭除由来始弃终见取鉴裁谁敢欺锱铢物㣲显晦亦有待人生通塞无巧愚寄谢纷纷驰骛徒真伪枉以好恶诬会稽掇英总集巻三会稽掇英总集卷四钦定四库全书㑹稽掇英总集巻四宋孔延之撰山水中剡中道经云两火一刀可以逃言多名山可以避灾也故汉晋以来多隐逸之士沃洲天姥皆其处也律诗宿沃洲山寺崆峒山叟到江东荷杖来寻支遁踪马迹㡬经青草没仙坛依旧白云封一声清磬海邉月十里香风涧底松何代沃洲今夜兴倚栏来听赤城钟知袁郎中破贼后经剡中山水武库分帷幄儒衣事皷兵连越徼外㓂尽海门西节比全疏勒功当雪㑹稽旌旗回剡岭士马濯耶谿受律梅初发班师草未齐行㸔佩侯印岂得访丹梯舟行入剡鸣棹下东阳回舟入剡鄕青山行不尽绿水去何长地气秋仍湿江风晩暂凉山梅犹作雨谿橘未知霜谢客文逾盛林公未可㤀多慙越中好流恨閲时芳别储邕之剡中借问剡中道东南指越鄕舟从广陵去水入㑹稽长竹色谿下绿荷花镜里香辞君向天姥拂石卧秋霜剡中有献系家于剡山向盈一纪大厯五年人以文闻于邺守薛公无何奏系右卫率府曹叅军意所不欲以疾辞免因将命者辄献斯文由来那敢议轻肥散发行歌自採薇逋客未能忘野兴辟书今遣脱荷衣家中匹妇空相笑池上羣鸥尽欲飞更乞大贤容小隠益㸔愚谷有光辉路入剡中作戴湾冲濑片帆通髙枕微吟到剡中掠草并花怜燕子停桡独饮学渔翁波涛漫撼长潭月杨栁斜牵一岸风便拟乘槎应去得仙源直恐接星东和剡县陈明府登县楼郭里人家如掌上檐前树木映牕櫺烟霞若接天台地分野应侵婺女星驿路古今通北阙仙谿日夜入东溟綵衣才子多吟笑公退时时见画屛雨霁剡谿剡谿风雨霁航苇重行行到处杨栁色㡬家荷叶声噪蝉金鼎沸游水玊壶清最喜鱼梁伴归帆的的轻剡谿唐郎中所居古栁垂谿水当门系雪舟开池延白鸟扫树带清秋阁上㸔华顶忩中见沃洲寻常投刺少来即是诗流剡郊野思宻树芳秾碧草齐春华微度绿隂低谿连嵊水兴何尽路接仙源人自迷落絮有情风上下好花无语日东西故园桃李经年别一望归心遶翠蹊丁中允宰剡尘土官曹㡬处闲今君得邑好开颜落帆直向剡谿口入境先登天姥山鱼鸟半和风俗处云霞多杂簿书间雪晴须去寻安道不作经宵兴尽还自诸暨抵剡四首莫叹尘泥汨且图山水游维峯天姥翠一舸剡谿秋不见戴安道有怀王子猷西风无限意尽属钓鱼舟其二夷犹双桨去莫不辨东西夕照偏依树秋光半落谿风髙一鴈小云薄四天低莽荡孤帆卸水村杨栁堤其三秋渚横空碧秋山刷眼青排头烟树老扑靣水风腥上濑复下濑长亭仍短亭夜船明月好客梦满流萤其四出得云门路风悽日夕曛船撑鑑湖月路指沃洲云山色周遭见谿流屈曲分一觞还一咏谁似右将军古诗剡谿行却寄新别者潺湲寒谿上自此成离别回首望归人移舟逢暮雪频行识草树渐老伤年髪唯有白云心为向东山月剡谿舟行月在沃洲山上人归剡县谿边漠漠黄花覆水时时白鹭惊船晩泊嶀浦寄剡县刘贶贠外晓泛剡谿水晩见剡谿山徘徊驻行棹待月思再还渔唱深潭上鸟栖髙树间应当金石交念我无暂闲赠剡谿桃源宫王道士我昔剡谿逰道人一相遇重来十歳余颜色宛如故顾我病衰早鬓毛已苍然乃知世上荣讵若山中闲道人家东都问胡不归北北方多风尘素衣化为黑斯言吾所信吾志亦江湖潇洒㑹稽守平生欣莫如君恩容苟安愿奉三年计幸尔数到城闲谈北方事游沃洲山真封院越山惟沃洲最着乐天之记详矣晋人喜旷达而尚清虚故山水之游一时特盛在九江庐阜则浮屠慧逺为之主而宗雷辈十有八人从之在剡之沃洲则浮屠支遁为之主而王谢辈亦十有八人从之要皆遁世避地相与为方外之适耳余尝厯九江浮浔阳过于柴桑之间访其所为东西二林者而慧逺宗雷之迹徃徃犹可辨识徬徨不能去者久之念沃洲窟于一隅无因而至上下其心者数矣近偶祗役于新昌初甚不慊徐而闻沃洲乃在其境遂挈而东不惮奔走顿撼之劳欲促偿其愿又且幸为沃洲一时主人也一日风甚寒天姥盛雪适㑹邑有移文乘兴便往値暝不及遂宿于梅林僧舍平明过真封院先至养马坡陟鹅鼻峯入门谒道猷影堂访攴遁庵基观钖杖泉前眺放鹤峯徘徊而还大扺山川气象皆荒替彫落非鄕时所闻之沃洲也虽然环抱之意趣奔骤之态度尚皆一一可爱迺知古人选胜皆有所谓唯嗜山之深者知之不可为俗人言也因为古格长韵以纪之云幼年曽读乐天碑及壮亦覧髙僧传闻有沃洲风景佳脚未能到心空羡近至新昌披县图此山乃在吾廏圈想像时时挂梦魂欲一逰之念无便夜来人报天姥雪今日趂晴初出县酸风瞥瞥吹我须寒气稜稜刮人靣半膝短衫翩以轻独脚小快而健不知路入幽涧长但觉山随白云转靠昏投宿梅林村侵卯便过真封院新霜滑㳠行李难一步一住一回眩养马坡前秋草黄骏骨已埋无复见放鹤峯头树影孤鹤不来归云漫漫入门触物皆荒凉尘几蠧经三五巻䲭鵶呌噪遶生台野色毰毸集寒殿老杉千尺惟空腔犹有枮藤半萦纒忆昔江左全盛时十有八人皆俊彦或吟或啸或遨嬉不觉囘头唾缨弁林泉耽味久成癖鱼鸟留连老㤀倦前有道猷后法潜钖杖卓泉坚志愿晩则道林经构之左右前后遂完缮烟霞一窟直㡬钱买醭商量价何贱聚徒数百日髙谈供有香花斋有麪嵗时浸久山浸荒种粟烧畬耕堀徧茂林髠无㡬存奔荡周囘空一片惟余谿水清汪湾百匹秋光㵼寒綀古今兴废尽如斯欲去便人还恋恋天姥律诗登天姥天姥三重岭危途绕峻谿水喧无昼夜云暗失东西问路音难辩通樵迹易迷依稀日将午何处一声鸡古诗梦游天姥峯海客谈瀛洲烟涛微茫信难求越人道天姥云霓明灭或可覩天姥连天向天横势抜五岳掩赤城天台四万八千丈对此欲倒东南倾我欲因之梦呉越一夜飞度镜湖月湖月照我影送我至剡谿谢公宿处今尚在渌水荡瀁青猿啼脚着谢公屐身登青云梯半壁见海日空中闻天鸡千巖万壑路不定迷花失石忽已暝熊咆龙吟殷巖泉慄深林兮惊层巅云青青兮欲雨水澹澹兮生烟列缺霹雳丘峦崩摧洞天石扉訇然中开青溟浩荡不见底日月照耀金银台霓为裳兮风为马云之君兮飘纷纷而来下虎鼓瑟兮鸾廻车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去何时还放白鹿青崖间须行即骑访名山安能摧眉折腰事权贵使我不得开心颜题天姥天台衆峯外嵗晩当寒空有时半不见崔嵬在云中五泄山律诗五泄瀑布也在诸暨西四十里有両山夹谿造云壁立高二百丈广数十丈水㵼五节故曰五泄下有龙湫嵗旱请雨辄应寺曰应干山多竒峯或比之雁荡云游五泄山翠屏千叠水潺潺一簇青鸳杳霭闲惜是晩年逢此境悔将前眼看他山瀑飞萝磴终难画龙蛰巖云秪蹔闲薄宦劳人无计住可嗟归去又尘寰同前寻彻灵潭第五源旋攀萝茑至山巅寒声昔谓来天外巨壑今知在目前峭壁无时长蔽日重巖不雨亦生烟临观已觉尘心尽更欲凌云访列仙其二游徧西潭返歩迟乱云随履雨沾衣山形相向还相背独有溪流共我归同前西源穷尽到东源直注层崖五磴泉真境无繇追汗漫胜游聊得弄潺湲风生虎啸层巖底月上猨啼古木颠秖待归休林下去来同灵黙此安禅同前烟霞一坞两山源石壁寒垂瀑布泉人事是非空缭绕水声今古自潺湲月留吟客眠寒榻风送樵翁下翠巅檀篆未消炉火燠夜长人静好谈禅招通判沈兴宗游五泄路縁萝茑䕃杉松翠壁丹崖不计重天作锦屏环十里僧开朱屋面千峯花间越鸟钩辀语谿外秦人髣髴逢早晩车驺到山下篮舆多日待追从游五泄书呈完夫节推莫厌幽寻路险辛细思容易是山神能收地巧藏深处不惜天竒示俗人古有少陵吟未到今无摩诘画难真海边见説天童好秖待君诗判等伦和喜陪诗伯寻幽去从此风骚觉有神明代应无高遯士竒峯尽属苦吟人欲名地巧题难得却恨圗经説未真回想天童山迤逦更多形胜亦非伦留题洞巖翠巖仙洞白云深蹑石扪萝一访寻真驭不逢山色暝涧风吹袂冷森森古诗同前英英洞口云触石才一缕须臾徧空山霈然作灵雨万物一以泽孤踪无处所我心良所珍作诗以自矩五泄山三学院十题予从佛业智者教动息忻山水之乐尝闻永嘉雁荡名甲宇内咸平中巻衣而游果见松石之怪峯岭之秀绰然天造而弥年謌咏不足且谓越中山水名而不实洎寳元二禩中秋月因报恩智仁法师率游郡之句无五泄山其山去县不逺一舍平川孤起怪峯颠峦转入转幽骇悦心目不觉喟然曰予之居越而不知越有兹胜槩者何异鲁人不知仲尼之圣耶方之雁荡谅无惭焉遂抽轧思偶成十题虽辞理无趣姑俾坐谈越絶山水为不诬矣噫谢公白氏乐称天下林泉而兹山吟咏无闻者盖僻而且深匪遘昔贤之留盻尔亦犹君子守道丘园为时之所弃者良可惜哉题成于应干兰若序五泄飞泉成五级一级一龙湫削出万仭秀讵让蓬莱丘西源造化凿坤维千巖鬬空碧有时云雨开残阳落幽石夹巖一径数里间巉巖镇幽谷中夹清谿流白云长㫁续龙井寒井深无极人谓藏虬龙尝闻救炎旱丝雨洒长空石鼔巨石平如掌天然状鼙鼔击之还有声分明含太古石门双峯起云际髣髴五侯门烟霞鏁不开曾无车马奔石屛峭石状危屏截㫁诸峯清白云触不飞仙掌空遗名俱胝巖昔人持此呪巖坐嵗寒深梵言不复闻雅名流至今祷雨潭尝闻越邑民祷雨碧巖畔神龙如有期为霖通旱暵摘星巖扪萝梯峭石直上青云端咫尺星斗光冷射人心寒石伞峯律诗玊笥山书堂石伞峯放夫铭亭亭石伞有物有名如盖若倾如芝一茎又如摇袂拂着上清俯踏不平仰扪云行石伞山东山衔日宫石伞山西山衔月宫南峦北阜首出屹雄千里在掌五更见日我来豫疾毛竖汗出齐侯贲趾以隠为荣徃徃洞穴闻金奏声橡栗褭险猨猴相争乔木千寻凡人几生芳树冽泉懵夫惶愡螺旋锦沓鹤鸣山空杳兮神乎不宰其功石伞峯书堂伞峯一片﨑危石枕在青冥絶壁间人作塩梅资世济迹留巖岫与云闲露盘高出长年殿羽盖斜临宛委山藐矣诸孙媿前躅但开三径掩柴关同前伊人高歩接䕫龙旧隠荒凉石伞峯莘野躬耕闻往事傅巖代筑见遗踪草茅岂合淹崇业竹帛终能纪茂庸朝暮油云肤寸合何妨霖雨徧三农同前竒峯如繖见遥青玊笥山头地有灵三径荒凉丞相隠一篇清絶放夫铭孤标竦处天门近直影圆时日御停谁蹑巖梯访遗迹逺孙高谢在鸿冥古诗登石伞峯中书侍郎平章事髙阳齐公昔游越乡阅翫山水者垂三十载初栖于剡岭后迁于玊笥自解薜此山未二纪而登台铉乃施旧居之西偏为昌元精舎其东偏石伞巖付令弟秀才俄而中书即世推髙尚之致文行之美与伯氏相侔至元和九年秋九月七日浙东亷使越州牧兼御史中丞杨公洎中䕶军王公率僚佐賔旅同游赋诗纪登览之趣小子承命序其梗槩以冠篇窃谓斯地也斯文也必传于后世与兰亭东山俱为越邦之不朽者矣诗能以郡中暇不遗尘外踪啸俦得鸳鹭挥策入云松縁径歴空际望崖来剑峯况当会天人复此陈歌钟贱子固多癖偶兹安一峯歩林欣有适筑室幸可容宁期樵牧处忽与轩盖逢仰荷髙兴属俯慙危磴重攀幽破巖霭践滑触苔封秋景山光动寒丛菊艳浓赏心惬觞酌逸韵陶襟胷仍叨勒名氏永纪今所从答夙志慕遐峤偶时叨抚封幸兹秋成候得与心期从宛在洲渚外稍跻林岭重紫垣感嘉惠丹壑畅幽踪之子绰有裕结庐枕前峯亭台互亏蔽物象分轻浓玊伞践危石苔枝栖古松登攀逐羣彦息偃慙衰容阊阖如可接灵仙疑蹔逢海㠶去的的霜雁来噰噰赫奕䕶军重导迎禆将恭廻舟迟新月鼙吹引疎钟同前作镇得良牧抚戎慙匪仁每观龚黄化煦物如阳春政简自多暇游从邀衆宾鸣驺镜水畔舍棹耶谿津偶兹逢胜境顿觉离嚣尘丞相筑室在季方结庐新登临经絶顶瞩眺怡心神金章炤玊伞龙节陵松鳞笙歌入中流鼙角闻城闉更吟琼瑶篇愿言书诸绅同前贤相昔未遇耶谿藏卧龙宛然东山居已韵西林钟仲氏亦遐旷尔来习髙踪杨公偶闲暇中贵同游从曲渚拥驺驭廻潭转艨艟既登寅縁岸遂践岧嶤峯径侧萦巨石磴危攀茂松伞开自罗列笥闭谁缄封迥立霄汉表俯看巖嶂重逺村暮杳杳秋海晴溶溶染翰纪胜絶飞觞畅心胷仍闻待新月归棹何从容同前威鳯昔未起兹山嘉气深逶迤抱川阜萝茑方沈沈龙节梢巖径星轩伴幽寻尝闻谢公事今嘉昭旷心絶顶上巍峩秋晨好登临芦洲辨㣲色天籁闻虚吟支策睇归潮舒情凝逺岑徘徊绕灵伞登坐延芳襟谿路鏁重扃松门交翠隂贞在空谷瑞色仍栖林晩霭覆廻汀轻桡环碧浔探竒幸陪唱愿继咸池音同前总戎诣幽胜天使相追随跻山玊笥号到峯石伞竒接武白云表放情𤣥月时恬旷薄沆瀣峻极超崦嵫平视羲和辔俯观朝夕池巖中复何揖坐位多所宜郁烈桂香𦕈寅縁霞彩披孤光逗绮翼独秀分琼枝灵气达心乆华容招目移遂忘日云暮登䧏不知疲眷言丘壑士养节松竹滋感激旌盖顾于以献贞词会稽掇英总集巻四会稽掇英总集卷五钦定四库全书㑹稽掇英总集巻五宋孔延之撰山水下四明山在余姚县南百余里髙二百一十丈周囘二百一十里孙绰天台赋云涉海则有方丈蓬莱登陆则有四明天台云律诗石牕石牕何处见万仞倚晴虚积霭迷青𤨏残霞动绮疏山应列圆峤宫便接方诸祇有三峯客时来教隐书过云相访一程云云深路仅分啸台随日辨樵斧带风闻晓着衣全湿寒冲酒不醺几廻归思静彷彿见苏君云南云南更有谿丹砾尽无泥药有巴賨卖枝多越鸟啼夜清先月午秋近少岚迷若得山颜住芝蒫手自携云北云北是阳川人家洞壑连坛当星斗下楼拶翠㣲边一半遥峯雨三条古井烟金庭如有路应到左神天鹿亭鹿亭巖下置时领白麛过草细眠应久泉香饮自多认声来月坞寻迹到烟萝早晩吞金液骑将上绛河樊榭樊榭何年筑人应白日飞至今山客説时驾玉鳞归乳蔕悬松嫩芝台出石㣲凭栏虚目断不见羽华衣潺湲洞石浅洞门深潺潺万古音似吹双羽管如奏落霞琴倒穴漂龙沫穿松溅鹤襟何人乗月弄应作上清吟青櫺子山实号青櫺环冈次第生外形坚緑殻中味敌琼英堕石樵儿拾敲林宿鸟惊亦应仙吏守时取荐层城鞠侯何事鞠侯名先封在四明但为连臂饮不作断肠声野蔓垂缨细寒泉佩玉清满林游宦子谁为作君卿和石牕穴开自真宰四达见苍崕苔深浑成绮云漫便当纱棂中空吐月扉际不扃霞未㑹通何处应连玉女家过云粉洞二十里当中幽客行片时迷鹿迹寸步隔人声以杖探虚翠将襟惹薄明经时未过得恐是入层城云南云南背一川无雁到峯前墟野生红药人家发白泉儿童皆似古婚嫁尽如仙共作真官户无由税石田云北云北尽冥冥空疑背寿星犬能谙药气人觧冩芝形野歇遇松葢醉书逢石屏焚香住此地应得入金庭鹿亭鹿羣多此住因构白云楣待侣傍花久引麛穿竹迟经时棓玉涧尽日嗅金芝为在石牕下成仙自不知樊榭主人成列仙故榭独依然石洞閧人笑松声惊鹿眠井香为大药鹤语是灵篇欲买重栖隐云峯不售钱潺湲洞隂宫何处源到此洞潺湲敲碎一轮月镕销半段天响髙吹谷动势急歕云旋料得深秋夜临流尽古仙青櫺子山风熟异果应是供真仙味似云腴美形如玉脑圆衔来多野鹤落处半灵泉必共𤣥都㮏花开不记年鞠侯堪羡鞠侯国碧巖千万重烟萝为印绶云壑是提封泉遣狙公䕶果教子供尔徒如不死应得蹑𤣥踪浙江越之通道有四江西接钱塘曰浙江去城西四十五里曰钱清江州之东七十里曰曹娥江余姚县曰姚江律诗越江秋晩扁舟东路逺晓月下江濆㶑灔信潮上葱䝉孤屿分林声寒动叶水气晓连云暾日浪中见榜歌天际闻伯鸾常去国安道昔离羣延首剡谿近咏言懐数君济江问舟人潮落江平未有风扁舟共济与君同时时引领望天末何处青山是越中西陵夜居寒潮落逺汀暝色入柴扃漏永沉沈静灯孤的的青林风移宿鸟池雨定流萤尽已成愁絶啼蛩莫近庭泊姚江轧轧橹声急苍苍江日低吾行有定止潮汐自东西其二山如碧浪翻江去水似青天照眼明唤取仙人来此住莫教辛苦上层城江潮阻风按部谿山接海涛连天风雨泊轻舠沧溟未必全胜我潮落潮生亦自劳过渔浦作一水相望越与杭渡头人物见微茫翩翩商楫来谿口隐隐耕犂入富阳市肆凋踈随浦尽山峯重叠傍江长民瞻熊轼咸相谓太守经行此未尝古诗乘潮至渔浦舣棹乘早潮潮来如风雨樟亭忽已隐界峯莫及覩崩腾心为失浩荡目无主豗㦎浪始开漾漾入渔浦云景共澄霁江山相呑吐倬哉造化灵此事以终古流沫成足诫商歌调昜苦颇因忠信全客心犹栩栩西陵口观潮浙江漫汤汤近海势弥广在昔胚浑凝融为百川长地形失端倪天色潜滉瀁东南际万里极目远无象山影乍浮沈潮波忽来徃孤㠶或不见棹歌犹响像日暮长风起客心空震荡浦口霞未収潭心月初上林屿几邅廻亭臯时偃仰嵗晏访蓬瀛真逰非外奖旦发渔浦潭渔潭雾未开赤亭风已飏櫂歌发中流鸣鞞响沓嶂村童忽相聚野老时一望诡怪石异象崭絶峯殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚梦越州小江越布缝单衾灯青月黄浅精魂渡江水适去无近远湿沙平朔天宿鸟踏古篆巨潮淹积石瘦白涩无藓㯭向期西陵苍岑屏曲展夙龄贱登临今日生健羡汀洲逢故妾振袂指吴苑向人唿旧官血泣慙孤蹇受代还自越中早彂赴浙江潮三载勤吏职去思乏甿謡还随半夜月又趂五更潮骛棹辞枉渚扬帆信归飇山隂多胜託小隠欲相招山水杂咏律诗龙井山腰石有千年润石眼泉无一日干天下苍生待霖雨不知龙向此中蟠其二人传湫水未尝枯满底苍苔乱髪麤四海旱多霖雨少此中端有卧龙无登越山腊后梅花破碎香望中情地转凄凉逰山秪道寻高处高处何曽见故乡题清化山霜钟清彻隔村闻南渡横塘晓色分浅浅谿流涵白石微微山路入青云劳生已负林泉约薄宦空増世俗纷见説定香无受想为祛尘惑借余薰青莲山拨开瑟瑟青萝帐寻淂磷磷白石梯更入云霞最深处忘机数日遂幽栖郎官巖碧玉莫嘉千嶂石黄金难买一谿云歌钟沸地徒夸盛争似松风竟夕闻碧涧亭妙笔王维图莫就多才康乐咏难穷楼台一簇出云杪激雪浪生寒涧风古诗题上虞兰芎山巖巖一峯千万寻㣲茫楼阁寒云深廵州佐吏倚栏乆泠泠天籁清尘心寻余姚上林湖山山水有竒秀何必耳目亲兹地世未知偶㳺良可珍平湖瞰其中翠巘围四垠青松千万植落瀑如悬巾佛庙耸殿塔装㸃绘画新清谿与断崖水石声磷磷峯巅见沧海日出常先晨花草时节异宁问秋夏春陵谷千万古岂无称道人得㣲言不信又恐逺故堙樽酒且乐我醉来事事均观余姚海氛海上风与雨未眹先气升泽卤杂山云蓊郁相薰蒸交语面已障安辨丘与陵衣濡帯革缓臭腥殊可憎自非昌其阳疾疠得以乘君子却隂邪何必医师能余姚董役海堤有作五行交相陵海水不润下处处壊堤防白浪大于马顾予为其长恐惧敢暂舍董衆完筑塞跋履率旷野使人安于生兹不羞民社调和隂与阳自有任责者观仙居山瀑布落泉下峭壁斗絶千万丈溅急雪片飞望若匹练广曲岭隔青林三里已闻响其旁有巨石平润可俯仰愚俗所不道我軰偶来赏须期秋色清攀萝将尔上会稽山稽山何崔嵬奠此东南区羣山状趋附万壑流萦纡畴昔大禹来简计天下书诸侯率麏至万玉争凫趋防风独强梁后至行趦趄天威不可舍败骨盈髙车至今憔悴烟惨澹藏封隅遂令百世后尊王无异圗乃知圣人心赏罚尽贻谟㑹稽掇英总集巻五会稽掇英总集卷六钦定四库全书会稽掇英总集巻六宋孔延之撰云门寺律诗晋义熙三年王子昭尝居是山有五色云昼见庭户表奏安帝乃建寺曰云门至会昌寺废大中复兴今朝改额曰雍熙显圣淳化三寺宿云门寺寺入千巖石路长孤吟一宿逺公房卧聴半夜杉柽雨转觉中峯枕簟凉华界卒无悲苦念尘襟还自是非忙他年纵若重来此息得心猨鬓已霜其二入松穿竹路难分借地连巖总是云欲问老僧多少事乱泉相聒不相闻同前山寺宜静夜禅房开竹扉支公方晤语孤月复清辉一磬响丹壑千灯明翠微平生厌浮世兹夕更忘归同前初宵门未掩独立对霜空极目故乡月满池寒草风樵声当岭上僧语在云中正恨归期晩萧萧闻塞鸿同前松叶重重覆径微黄昏谿上见人稀月明半寺客初到风动闲门僧未归山果经霜多自落水萤穿竹不停飞行人始得中宵卧又被钟声催着衣同前上方僧又起清磬出云初吟苦晓灯暗露零寒草疎旧山多梦到流水送愁余寄寺欲经嵗慙无亲故书同前夜香闻偈后岑寂掩柴扉照竹灯和雪看松月到衣草堂疎磬断山寺故人稀翻忆湘南雨春风独鸟归同前顾野人爱向山中宿况在葛洪丹井西门前有箇长松树半夜子规来上啼同前维舟入浄域作礼事尊经投迹虑消散为心自杳冥龛交大禹穴楼倚少微星沓嶂围兰若回谿抱竹庭觉花涂砌白甘露洗山青鴈塔鶱金地虹桥转翠屏人天宵合影神鬼昼潜形理胜常宗寂縁空日感灵入禅从鸽绕説法有龙聴劫累终期灭尘躬岂暂宁摇摇不安寐待月咏巖扄忆云门树闲烟不破谿静鹭忘飞更爱幽奇处斜阳艳翠微赠云门灵一律诗梵书钞律千余纸静坐焚香独受持童子病来烟火絶清泉漱齿过斋时再游云门岭头云向忩中起砌下泉从石上来僧老终无出山意巖猨涧鸟莫相猜题灵一上人新泉东林一泉出复与逺公期浅涧春流处空山夜月时梦闲闻细响虑淡对清漪动静皆如此唯应道者知送鲍侍御宿云门小令遗踪在仙郎向夕过潭空观月定门静见云多竹色香烟染松声雨㸃和还闻上方磬后夜梵如何陪独孤中丞游云门絶壑开花界耶谿极上源光煇三石座登陟五云门深木鸣驺驭晴山耀武贲乱泉亲坐卧疎磬发朝昏苍翠新岚色莓苔积雨痕上方看度鸟后夜聴吟猨异迹焚香对新诗酌茗论归来还抚俗诸老莫攀辕题云门一上人新泉山下新泉出泠泠比法源落花才有响溅石未成痕独映孤松色殊分衆鸟喧唯当清月夜观此启禅门游云门五云谿影里万虑淡凉天红叶斜堦日清风满寺蝉几多长道路一饷暂留连惜别疎钟去看山坐水边同前千重山崦里楼阁影参差未暇寻僧院先看置寺碑竹深行渐暗石穏坐多时古塔龙蛇善虚廊鸟雀痴云开上界近泉落下方迟为爱青桐叶因题满树诗同前遥泉滴滴度更迟秋夜霜天入竹扉明月自随山影去清风长送白云归同前长松落落胜天台佛殿经忩半岭开郭里钟声山里去上方流水下方来同前云门寺前逢勐雨云黑山髙雨脚长曾向郊宫为近侍分明摐摐羽林鎗再游云门宿空上人故院云门秋却入微径寂无人后夜中峯月空林对坐身寂寥寒磬断盥漱瀑泉新隠迹复谁见松枝拂石尘再游云门访僧不遇数歇渡深水渐非尘俗闲泉声入秋寺月色徧寒山石路几回雪禅房又闭关不知双树客何处与云闲招皇甫冉游云门湖南通古路来往意无涯欲识云门寺千峰到若耶春山子敬宅古木谢敷家自可长偕隠那言相去赊陪元相公游云门松下山前一径通烛迎千骑满川红春云乍敛幽巖雨晓气初开大斾风小槛燕花容客醉上方看竹与僧同归来吹尽严城角路转横塘乱水东同僚友游云门共许寻鸡足谁能惜马蹄长空尽云雨斜日半虹蜺帘外千峯转忩前万木低看花寻径逺聴鸟入林迷地与喧卑隔人将物我齐不知樵客意何亊武陵谿宿云门东客院路入山西更向西雨和春雪旋成泥风吹叠巘云头散月照平湖鴈影低拄杖负书寻逺寺倩童牵鹿渡深谿今朝独宿巖东院唯聴猨吟与鸟啼留题云门絶顶髙峰路不分烟岚长锁緑苔纹猕猴推落临崖石打破下方遮月云宿云门香阁院香阁无尘雪后天石盆如月贮寒泉髙僧洗足南轩罢还枕蒲团就日眠宿云门上方禅室遥看峰顶头白云东去水常流松间傥许幽人住不更将钱买沃州泛若耶宿云门谿船泛数里渐觉少炎晖映水花连影逢人鸟背飞深犹见白石凉好换生衣未得多诗句终须隔宿归题云门千峯白露后石壁挂残灯晓色海边日经声松下僧意闲门不闭年去水空澄稽首如何问森罗尽一乗忆云门旧游送无着上人谁能愁此别到越会相逢长忆云门寺门前千万峰石牀埋积雪山路倒枯松莫学白道士无人知去踪入云门五谿上作此谿何处路遥问白髭翁佛庙千巖里人家一岛中鱼倾荷叶露蝉噪栁条风急濑鸣车轴微波漾钓筒石苔萦棹緑山果拂舟红更就前谿宿村桥与剡通云门寄陈丘二侍郎年老心闲无外事麻衣草座亦容身相逢尽道休官去林下何曾见一人会稽掇英总集巻六会稽掇英总集卷七钦定四库全书会稽掇英总集巻七宋孔延之撰云门寺律诗若耶谿在会稽东南北流入鑑湖欧冶子铸剑之所也战国䇿曰涸若耶以取铜是也徐浩尝云曾子不居胜母之闾吾岂游若耶之谿因改为五云谿游云门寺者必经是谿故附于此寄云门亮师𤣥度常称支道林南山隠处白云深一去人间长不见千峰万壑树森森同孔九泛若耶入云门同君此谿曲託胜在烟霞潭影竹里动巖隂天际斜人言上皇代犬吠武陵家借问淹留日春风满若耶寄灵一上人初还云门寒山白云里法侣自招携竹径通城下松门隔水西方同沃州去不作武陵迷髣髴心知处髙峯是会稽若耶谿岚光花影绕山隂山转花稀到碧浔倾国美人妖艳逺凿山良冶铸鑪深凌波莫借临粧面莹锷当期出匣心应是蛟龙长不去若耶秋水尚沈沈若耶春兴春生若耶水雨后漫流通芳草行无尽清源去不穷野烟迷极浦斜日起微风数处乗流望依稀似剡中上已日与鲍侍御泛舟耶谿兰桡漫转傍汀沙应接云峯到若耶旧浦满来移渡口垂杨深处有人家永和春色千年在曲水乡心万里赊君见渔船时借问前洲几路入烟花留题云门山雍熙院精舍依巖巘香林结薜萝崇台涵夕霭危阁架春波浄馔供蒲塞真诠译贝多几时辉昼锦松下驻鸣珂同前一路入岚堆还惊禹凿开林无恶兽住巖有好泉来云阵藏雷去山根到海回莫辞登絶顶南望即天台五云谿醉归每日谿头醉脸红归来庭院夕阳中依稀聴得家人语扶取五云谿上翁若耶谿十里澄谿谿上山谿光无际照山颜天嫌俗眼寻常见地借羣峰左右关蓬岛也应非海外琼壶争合贮人间维舟正欲踟蹰饮坐见苍烟羃翠湾同前若耶谿出若耶山浪影溶溶入醉颜仙客曾因一箭赠樵风长到五云关数峯蘸碧轻清外双舸浮春上下间料得当年乗兴子为贪烟水宿前湾游云门寺竟夕雨声寒黎明日气暄峰峦添积润谿涧涨新痕钟鼔连三寺杉松共一村不须游赏徧丽句满清轩古诗宿云门寺云门耶谿里泛舟路才通夤縁緑篠岸遂到青莲宫天香衆壑满夜梵羣山空漾漾潭际月飕飕杉上风兹焉逸嘉遁数子今莫同凤归慨处士鹿化闻仙翁樵径谢村北学井何巖东永夜岂云寐晓景忽朦胧谷鸟啭尚涩源桃惊未红再来期春暮当造林端穷庶以踪谢客开山投剡中游越中山水留云门日觉耳目胜我来山水州蓬瀛若髣髴四野多泛浮碧嶂几千绕清源万余流莫穷合沓步孰尽派别游越水浄难汚越天隂易收气鲜无隠物目视逺更周举俗媚葱蒨连冬撷芳柔菱湖有余翠茗圃无荒畴赏异忽已还探奇始淹留永言终南山去矣销人忧登云门山阁懐徐补阙我行适诸越梦寝懐所欢久负独往愿今来恣游盘台岭践苔石耶谿泛林湍舍舟入香界登阁憩栴檀晴山秦望近春水镜湖寛逺游伫应接卑位徒劳安白云无久滞沧海时来观故国渺天末良朋在朝端迟尔同携手何时方挂冠入云门五谿上作舟泊有时垂钓舟行不废闲吟沿山寺寺花树枕水家家竹林鸳鸯昼飞谿静鸜鹆夜转村深忽闻风动莲叶起见波间月沈宿云门寺昨夜有风雨云奔天地合龙吟古石楼虎啸生巖合幽意未尽懐更行三五帀送灵澈还云门我欢长在梦无心解伤别千里万里人祇是眼中月入若耶谿轻舟去何疾已到云林境起坐鱼鸟间动摇山水影巖中响自荅谿里言弥静事事令人幽停桡向余景宿道一上方院一公栖太白髙顶出云烟梵流诸洞徧花雨一峰偏迹为无心隠名因立数传鸟来还语法客去更安禅昼涉松路尽暮投兰若边洞房隠深竹静夜闻遥泉向是云霞里今成枕席前岂惟暂留宿眠来将穷年云门符公兰若最幽与薛八同往谓余独迷方逢子亦在野结交指松柏问法寻兰若小谿劣容舟怪石屡惊马所居最幽絶所往皆静者密篠隂路傍清泉流舍下上人亦河间尘念都已舍四禅合真如一切皆虚假愿承甘云润喜得慧风洒依止此山门谁能斆丘也酬綦母校书梦游耶谿见赠校文在仙掖每有沧洲心况以北忩下梦游清谿隂春看湖口漫夜入回塘深往往缆垂葛出舟望前林山人松下饭钓客芦中吟小隠何足贵长年固可寻还车首东道惠然若南金以我採薇意传之天姥岑奉同徐侍郎五云谿新亭重阳宴集万峰苍翠色双谿清浅流已符东山趣况值江南秋白露天地肃黄花门馆幽山公惜美景肯为芳樽留五马照池塘繁絃催献酬风前孟嘉帽乗兴李膺舟骋望傲千古当歌遗四愁岂令永和人独擅山隂游耶谿泛舟落景余清辉轻棹㺯谿渚澄明爱水物临泛何容与白首垂钓翁新粧浣纱女相㸔未相识脉脉不得语春泛若耶留题云门寺幽意无断絶此去随所偶晩风吹竹舟花路入谿口际夜转西壑隔山望南斗潭烟飞溶溶林月低向后生亊且弥漫愿为持竿叟若耶春意越水正逶迤艳阳三月时中有婵娟子含怨望佳期鲜肤润玉泽微眄动蛾眉解珮遗中浦折芳懐所思彩色岂不重瓌艳难久滋一歌江南曲再使妾心悲云门寺湖边归鹤唳寥泬僧房半倚秦峰缺云生幽石何逍遥泉去疎林几呜咽天寒勐虎叫巖月松下无人空有雪千年像教人不闻烧香独为鬼神説招道一上人居云门连峯数千里修林带平津云过逺山翳风至梗荒榛茒茨隠不见鸡鸣知有人闲步践其径处处见遗薪始知百代下故有上皇民开此无事迹以待疎俗賔长啸自林际归此保天真题云门无侧道人房越山千万云门絶髙僧貌古还名月清朝拂石行道归林下眠禅看松雪登云门吴升亭萧萧物候晩肃肃天望清旅人聊杖策登髙荡客情川源多旧迹墟里或新名宿烟浮始旦朝日照初晴逺行乏徒侣徐步寡逢迎信矣非吾託赏心何易并杖䇿归若耶云门杖策步前岭褰裳出外扉轻萝转䝉密幽径复纡威松髙枝影细山昼鸟声稀石苔时滑屣虫网乍黏衣涧傍紫芝晔巖上白云飞杉梓排烟去尚生寂弗归穷谷无还往攀桂独依依游云门寺留题灵运上人房云门入云深树密山转幽谿亭修竹里激激玉泉流仁智所遐想古今为胜游我来休沐至穷览殊难周金碧楼殿午寒香松桂秋清风动髙兴飘越不可收禅师索题诗捉笔事冥搜欲速驰思逺顷刻厯九州象外有真物惝怳难为求徒形陈熟言羞涩为尔留云门寺翠嶂环合封白云中有萧寺三为邻老松偃蹇若傲世飞泉奔薄如避人苍猨啸断夜月古丹花开逼阳崖春盘桓数日不忍去舟出耶谿犹惨神留题云门山雍熙院耶谿欲尽山转青中有三寺山为屏秦峰表里植苍翠仰视万木相峥嵘雪霜洗尽尘土迹龙蛇蛰处烟氛生我携賔友事登览穿径已觉毛骨轻穷幽陟险兴不尽巖房留宿神逾清寒随隂谷一夜来酒力半酣如不胜狂歌出门步竹迳正见谿桥双月明幽泉乱出石窦响松风逺送哀猿声凌晨后岭纵俯仰长林翠阜何纵横献之旧地不可辨悬崖欲断石作坑五云散尽遗迹灭老僧至今传此名凭髙览古复太息翻嗟万事多废兴丈夫出处固未测我于山水心难萦区区世路虽可厌脱身向此诚独醒岂如乗兴事兹乐赏心不系穷与亨昔人避世非获已我今安学禽鸟情同前三寺峙若鼎四山合如环偷携野人杖黙叩禅翁关草树冬不老云烟秋更闲飘飘物外兴又逐归禽还会稽掇英总集巻七会稽掇英总集卷八钦定四库全书会稽掇英总集巻八宋孔延之撰天衣寺法华山在会稽南四十里晋义熙十三年僧昙翼栖此诵法华经颇有灵感乃置寺因以为名梁天鉴中昭明太子送金缕袈裟红银缾瑠璃钵各一副至会昌寺废大中复兴改寺额曰天衣山有十峯双涧崷崪澄澈颇快登览古今多有纪咏云律诗题法华山天衣寺山为莲宫作画屏楼台迤逦插青冥云生座底铺金地风起松梢韵宝铃龙喷水声连击磬猨啼月色闲持经时人不信非凡境试入𤣥关一夜聴同前马踏红尘古塞平出门谁不为功名到头争似栖禅客林下无言过一生游法华寺山势转深看更好岭霞谿雾没楼台异时花向隂崖发逺处泉从青壁来世界自知千古促贤愚悉被四时催须知此地堪终老七窍终成一寸灰题法华寺花界无生地慈宫有相天化娥腾宝象留影閟金仙殿踊全身塔池开半月泉十峯排碧落双涧合清涟药草经行徧香灯次第燃戒珠髙腊䕶心印祖僧传缾识先罗汉衣存旧福田幻身观火宅昬眼照青莲住学超真境依游渡法船化城殊百亿灵迹冠三千萧壁将沈影梁薪尚缀烟色尘知有数劫尽岂无年龙喷疑通海鲸吞想漏川磬疎闻启梵钟息见安禅指谕三车觉开迷五䕃纒教通方便入心达是非诠贝叶千花藏檀林万宝篇座严师子迅幢饬网珠悬极乐知无碍分身应有縁还将意功徳留偈法王前法华寺寺在五峯隂穿縁一径寻云藏古殿暗石䕶小房深宿鸟连僧定寒猨应客吟上方应见海月出试登临书法华寺上方禅壁砌下松巅有鹤栖孤猨亦在鹤边啼卧闻雷雨归巖早坐见星辰去地低一迳穿縁应就郭千花掩映似无谿是非生死多忧恼此日䝉师为破迷秦望山僧院巉巉危岫倚沧洲闻説秦皇亦此游霸主巻依才二世老僧传钖已千秋隂崖水漱松根直藓壁苔侵画像愁各是病来俱未了莫将烦恼问汤休宿法华寺心与空林共杳冥孤灯寒竹自荧荧不知何处小乗客一夜风前闻诵经宿天衣寺春山多胜事赏翫夜忘归掬水月在手㺯花香满衣兴来无逺近欲去惜芳菲更望鸣钟处楼台深翠微题法华山天衣寺十里湖光十里松松隂路到十髙峯忩看渡口随湖月楼聴云门度岭钟梁帝钵含山雨润普贤台鏁藓花重谁人的是忘机子香稻寒蔬养瘦容游天衣寺世称幽景属金仙若是精蓝岂妄传涧涌双泉雷出地山围四面管窥天唐僧手泽神毫健梁帝宸恩宝器妍今日喜偿平昔志更逢闽客此安禅古诗游天衣寺处世空旦夕探幽放情志长歌向闲云引客游古寺秦山倚寥廓髙鸟下苍翠凝隂向杉松界法齐天地疎钟逺僧舍深殿有猨戏警梵千谿中真禅寂无二寒泉耸毛发清露遣心累省虑因悟非劳神岂为贵超然静中见觉了愚胜智愿得栖烟霞书之谢名利登秦望山南望秦望山极目大海空朝阳半旸谷晃朗天际红谿谷争喷薄江湖递交通而多鱼商叟不悟嵗月穷振缗迎早潮弭棹候逺风予本萍泛者乗流任西东茫茫无际帆栖泊何时同将寻会稽迹从此访任公应天寺即宝林寺也寺因龟山髙四十六丈周五百余步在山隂之东数十步逺望若龟形故曰龟山又吴越春秋云越王筑城已成怪山自生本瑯琊东武县海中山一夕移来故名曰怪山里曰东武里起游台于上其东南为司马门立三层楼冠山之巅曰灵台所以灼龟又仰望天地怪也上有石井灵鳗时或见之干符中改为应天律诗宝林寺最深城郭在人烟疑借壶中到梵天巖树桂花开月殿石楼风铎绕金仙地无尘染多灵草室鉴真空有定泉应是法宫传觉路使消烦恼见青莲再游应天寺圣母阁越地灵踪多少处伽蓝难尚此楼台有时风掣浪声到半夜月排山势来极目烟岚迷逺近百般花木离尘埃可怜光景吟无尽知我登临更几回登应天寺塔闲上应天寺里塔九层突兀入幽云下窥已觉红尘别低语犹疑碧落闻秦望山髙如髻簇照湖水濶若瓯分野人不管兴亡事空凭危栏到日曛留题应天寺昭庆大师房中懐无绊外縁闲深掩禅扉客到难胜境可曾飞钖去好山多祇巻帘看昼升讲座天花落夜步吟轩海月残今日逢师堪论道归心愁思一时寛赠应天寺昭浄法华出俗皆言为息机性灵浄僻似师稀前山月落夜吟罢深院菊荒秋讲归谿雾鏁忩灯焰短雪风敲竹磬声微会期双阙重相见应换当年旧衲衣题应天寺宝势耸如飞檐牙照锦翚路盘危磴出僧触断云归万井分尘界千巖在目围浮生枉多事到此合忘机同前何事诗家称翦裁跨虚相继有楼台水涵春碧雨初霁山露晓青云半开宝塔礼终僧室静粉墙题罢使车回此时欲结香莲社祇为陶潜醉不来书应天寺壁城郭鏁山林自无尘土侵一峯来海上髙塔起天心世路有盈缩灵泉无浅深使君今老矣闲处得闲吟古诗题宝林寺兹山昔飞来逺自瑯琊台孤岫龟形在深泉鳗井开越王屡登陟何相传词才塔庙崇其巅规模称壮哉禅堂清溽润髙阁无恢炱照耀珠吐月铿轰钟隠雷揆余久缨弁末路遭邅回一弃沧海曲六年稽岭隈逝川惜东驶驰景怜西頽腰带愁疾减容颜衰悴催赖居兹寺中法士多瓌能洗心聴经论礼足蠲凶灾永愿依胜侣清江乗度杯飞来山有山昔飞来神怪安可测万壑鼓风雷千巖为羽翼胡为忽移徙到此无倾侧灵越得奇峯瑯琊失遗迹烟云随而至杉篁古所植如何草创时偶作瞿昙宅闻之有苾蒭嵗久苦刓刻凿声响深崖火烬淬层壁平为土木基蔑有苍翠色金粟千亿身窣堵百余尺回廊尽复叠寸地无闲隙一聚红尘中万瓦青烟羃成彼有为善斯可长太息我试来寻山山形俱变易方念此崭絶安得如往昔不谓山之足下落言偃室知是骞翥时于兹堕巖石屹尔画疆畔其谁敢侵蚀随宜得形胜触目见崒小桂结浓隂清露有疎滴巾屦日可赏琴樽雅成饰多谢对幽岑亦足开烦臆若在祇园闲岂更存余碧天章寺寺去山隂县西南二十五里乃晋王右军兰亭曲水之遗趾故书堂墨池间有存者至道中因中贵人奏请置寺以藏太宗仁宗御书于其上赐额曰天章云律诗题天章寺茂林修竹碧谿头梵宇深沈鏁翠帱从此崇山频企望朝阳髙处有松楸泛照湖游天章秦望奇峯北天章野寺东石桥跨惊濑云屋丽层穹片段磨礲密髙低结构雄盘基深凿岸飞势耸凌空逈却熙蒸日虗含自逺风谿山形胜聚川陆往来通竹影摇轩外松声逼坐中孤烟惹樵叟轻浪溅渔翁气象清无比登临杳莫穷直须图画看安得入神工游天章寺道中画鹢低飞湖水平回看楼阁满稽城人游鑑里山相映鱼戏空中日共明尽是荷风香不断忽逢谿雨气尤清蓝轝却上兰亭路猨鸟云萝伴此行游天章寺蓝轝朝出踏轻尘拂面毶毶栁色新曲水岂能留往事南湖空解照行人最宜灵运登山屐不负渊明漉酒巾老去飘零心未折暂须同醉海边春同前京国久昬车马尘旧游重到乐如新谿山满眼换清骨樽俎开懐尽故人浩荡自然闲日月疎慵便欲褫冠巾吾侪用舍犹蝉蜕赢得湖南深访春同前峻岭崇巅千古在好风佳月逐时新簿书偶是山隂长觞咏聊同水曲人林雀不惊笻竹杖谿云欲傍接䍦巾官麤合有登临分更待巖花烂漫春同前当时俯仰尚为陈千载重来感益新曲水已伤迷故迹崇山依旧对游人萦纡雪路联珠骑萧爽风亭岸角巾祇恐瑶池归扈宴不能修禊见深春题天章逸少兰亭六百年别营楼阁奉金仙琅函帝赐三朝笔猊座僧谈二祖禅山怪有时浑露石地灵无处不通泉尘心未悟真如理空爇晨鑪一篆烟入天章道中帝俞荒址创毗耶茂岭烟篁占一涯僧入定中观水月客来空际辩天花宸章飞动凌奎彩瀑熘清凉涨井华不省永和年景趣饫闻虚座演三车古诗泛照湖游天章愁霖不肯已隂结弥二旬吾游欲及时秉烛出城门泛泛一画舫密坐环亲賔爽气忽侵袂重云稍逡巡俄顷万里晴鬼魅伏清晨日光涌水态照灼无涯垠轻烟缅以没微风飈然振菰蒲动幽响拨剌惊潜鳞浮沈戏鸥鹭荡漾开萍苹榜人发櫂歌渔翁理罾缗激越自成态萧洒何其真清辉不可状野思徒纷纭弭棹山之阿行行问吾民莓苔粘侧迳马足絶纎尘青谿曲折度茅屋经过频川涂斗开濶夷路夹松筠右转耸云构广除砻翠珉佛殿烁金碧标榜自玉宸修廊盘磴道等级华堂新最后敞髙阁扃藏帝室珍冥心一薰拂璨璨罗星辰大哉三圣笔天纵妙入神名家数几百较古谁为邻山头见塔影树杪排嶙峋直上遽登造爱奇忘艰辛秋容媚虚旷蔼蔼扬奇芬羣峰出圭角万象皆缕陈森爽翠欲滴苍茫寒袭人逺心穷碧海逸兴凌髙旻踌躇下烟麓盼眄行复询僧言王右军遗迹永和春兰亭有曩基墨池含漪沦书室閟灵像五亭余圆囷次第与探厯毕景颐厥因简累脱纷滓遗荣终幅巾逍遥自得埸此节固离伦愤耻以寄傲则非吾所遵凉飈拂修竹暮霭起长津缨佩顾为忝城郭宜尔亲回首已遥碧怳然尘世分禹庙在会稽东南十余里稽山之下禹尝会东南诸侯计功于此后没因𦵏焉少康立祠于陵所今有禹坟窆石犹存或曰梁时修庙欠一梁木夕有风雨漂至一木乃梅梁也律诗禹庙神座倾服金紫苹自到镇申牒礼司重加衮冕今因祈雨偶成八韵玉座新规盛金章旧制非列城初执礼清庙重垂衣不覩千箱咏翻愁五稼微祇将苹藻洁宁在饩牢肥徙市行应谬焚巫事亦违至诚期必感昭报意犹希海日明朱槛谿烟湿画旂回瞻郡城路未欲背山归禹庙削平水土穷沧海畚锸东南尽会稽山拥翠屏朝玉帛穴通金阙架云霓祕文镂石藏青壁宝检封云化紫泥清庙万年长血食始知明徳与天齐游禹穴禹穴今晨到耶谿此路通着书闻太史鍊药有仙翁鹤往的犹挂龙飞剑已空石帆浮海上天境落湖中水底寒云白山边坠叶红归舟何虑晩日暮使樵风题禹庙千古英灵孰令论西来神宇压干坤尘埃共鏁梅梁在星斗俱分剑独存蟾殿夜寒摇翠幌麝鑪春暖酹琼樽会稽山下秋风里长放松声入庙门同前宝穴千峯下严祠一水傍夜声沧海近秋势越山长薄葬超前古贻谋启后王万灵何以报终古咏懐襄同前大禹归天后南惟此庙存屋腥龙挂影巖黑电烧痕夜祭云间火春鼙浪里门到今疏凿水敢不向东奔泊禹祠禹庙髙髙万木齐蟾蜍影里月光低山中不惯闻寒漏一夜猨惊与鸟啼癸未嵗秋七月祷禹庙万古稽山下森森大禹祠幽人来暗祷灵魄望潜知帝虑河频决民忧业旋移自慙无异策载拜泪双垂访禹穴至阳明洞宛委山前舣画船攀萝渐入太霄边因寻大禹藏书穴深入阳明古洞天万壑秋光含细籁数峯寒玉立苍烟宝函金篆久稀濶欲就皇人讲数篇禹穴一朶云根压衆岚古传深坎自天錾藏书未必先王事好怪惟闻太史探洞府间来何寂寞龙髯垂处认䰐鬖近巖更剖知章字谩识奇踪意亦甘题禹庙削断龙门剑力闲遗祠终古鑑湖边崑墟到海曾穷地石穴藏书不记年春色门墙花滴雨晓光台殿水浮烟涂山万国梯航集告禅灵坛岂偶然古诗乱后经禹庙金简泥新发龙门凿始通配天不失旧为鱼微此功秦皇观大海魏帝逐飘风去国嗟行迈频年任转蓬月上关山北乡临天汉东申胥犹有志荀息大懐忠待见搀抢灭归来松柏同谒禹庙夏王乗四载兹地发金符峻命终不易报功畴敢渝先驱总昌会后至伏灵诛玉帛空天下衣冠耀海隅旋闻厌黄屋更道出苍梧林表祠转茂山阿井讵枯舟迁龙喷壑田变鸟耘芜旧物森如在天威肃未除𤣥夷届瑶席玉女侍清都奕奕闺闼邃轩轩仗卫趋气青连曙海云白洗春湖猨啸有时荅禽言长自唿灵歆异蒸糈至乐匪笙竽茅殿今文袭梅梁古制无运遥日崇丽业盛荅昭苏伊昔力云尽而今功尚敷揆材非美箭精享愧生刍郡职昧为理邦空宁自诬下车霰已积摄事露行濡人隠冀多祐曷唯霑薄躯同前惟舜禅功始惟尧钖命初九州方奠画万壑遂横疏受箓尝开洞过门不下车诸侯会玉帛沧海荐图书𤣥黙将遗世崇髙亦厌居耘田自有鸟濬泽岂为鱼家及三王嗣殷因百代如灵容肃清宇衮服闭荒墟枣径愁云暮松扉撤祭余叨荣陵寝邑懐古益踌躇同前九土昔沦垫八方抱殷忧哲王受洪范羣物承天休源委有所在勤劳会东州稽山何峻极清庙居上头律度非外事辛壬宁少留歌謡自不去覆载将何求灵长表逺绩经启着宏猷孰敢备佐命天吴与阳侯𤣥功余玉帛茂实结松楸盖影庇风雨湖光摇冕旒质明箫鼔作通昔礼容修骍牢设旧物洿水配庶羞深沈本建极傲很亦思柔隂怪尚奔走灵徒如献酬怳疑仙驾动静见宿云收竹树依积润菰蒲託清流谬兹领百越忽复厯三秋丹恳谅可荐庶几无年尤拜禹庙恢能咨岳日悲暮羽山秋父陷功仍继君名礼不讐洪水襄陵后元圭菲食由已甘鱼父子翻荷粒咽喉古庙苍烟冷寒庭翠柏稠马泥真骨动龙画活睛留祀典稽千圣孙谋絶一丘道虽污世载恩岂酌沈浮洞穴探常近图书即可求徳崇人不惰风在俗斯柔茭色湖光上泉声雨脚收歌诗呈志义箫鼔凟清猷史亦明勲最时方怒校酋还希四载术将以拯䖍刘谒禹庙畎浍敷四海川源涤九州既膺𤣥圭钖乃建洪范畴鼎革固天启运兴匪人谋肇开宅土业永庇昬垫忧山足灵庙在门前清镜流象筵陈玉帛容卫严戈矛探穴图书朽卑宫堂殿修梅梁今不壊松祏古仍留负责故乡近朅来申俎羞为鱼知造化叹凤仰徽猷不复闻夏乐惟余奏楚幽婆娑非舞羽镗鞳异鸣球盛徳吾无间髙功谁与俦灾淫破凶慝祚圣拥神休出谷鸎初语空山猨独愁春晖生草树栁色暗汀洲恩贷题舆重荣殊衣锦游宦情同械系生理任桴浮地极临沧海天遥过斗牛精诚如可谅他日寄冥搜早谒禹庙晓出五云扃皎日丽初宿雾敛严祠欵灵閟拂衽天风散不聴曹娥庙律诗曹娥庙碑髙碑説尔孝终难弹指端思白浪间堪叹行人不回首前山山是苎萝山同前曹娥庙前秋草平曹娥庙里秋月明扁舟一夜曾无寐近聴潮声似哭声同前箫鼓声中浪渺弥古枫隂砌藓封碑行人到此自恭肃不似巫山云雨祠同前曹娥庙貌树丰碑千古行人诵色丝苦恨当年题八字不旌贤孝祇旌辞其二寻尸抱柱两俱难二子留名满世间轻命一般同水溺尾生泉下复何颜同前曹娥庙貌枕江湄南北行人合孝思有智不争三十里千年黄绢一㕔碑古诗留题曹娥庙屈平以楚死死浊不死清伍员以吴死死暗不死明死者人所难一死鸿毛轻壮哉二子为留得不死名曹娥以父死年龄童未成抱尸出洪澜非可二子并二子谏不从齐秦韩魏征娥若不之死父𦵏鳣与鲸二子死以介娥死以孝诚于今会稽人事之如事生娥若生尧时舜不妻女英娥若逢孔子娥名书孝经娥父若罹辜岂止为缇萦蔡邕不知娥但爱碑上铭我来拜祠下古木寒云横往往大江水犹作哀哀鸣安得娥有知为我神隂灵鼓此大江波注入四渎平洗濯天下心皆行娥所行会稽掇英总集巻八会稽掇英总集卷九钦定四库全书会稽掇英总集巻九宋孔延之撰杂寺观律诗昌安寺寺深松桂无尘事地接荒郊带夕阳啼鸟歇时山寂寂野花残处月苍苍碧纱凝焰开金像清梵消声闲竹房丘壠渐平连茂草九原何处不心伤龙宫寺此寺摧毁积嵗正元十八年余为布衣东游天台故人江西观察使崔公以殿中谪官移治剡溪崔公座中有僧曰修真自言居龙宫寺起谓余言异日必当镇此为修此寺时以为狂易之言不之应僧相视久之而退至元和三年余以前进士为故薛苹常侍招至越中此僧已卧疾使门人相告曩日所言必当镇此修寺之记幸不见忘僧偶言寺有灵祇相告尔予问疾而已不能对及后符其言而询其存没则僧及门人悉殂谢寺更頽毁唯荒墟余拱而已因召寺僧会真以俸钱为葺之累月而毕以成其往愿也银地溪边遇衲师笑将花雨指潜知定观𤣥度生前事不道灵山别后期真相有无因色界化城兴灭在莲基好令沧海龙宫子长䕶金人旧浴池龟山寺鱼池劝汝诸僧好䕶持不须垂钓引青丝云山莫厌看经坐便是浮生得道时同前汲水添池活白莲十千鬐鬛尽生天凡庸不识慈悲意自𦵏江鱼入九泉题宝相寺石壁开金像香山倚铁围下生弥勒见回向一心归松竹前庭古楼台世界稀多岚增气色余照发寒辉讲席邀谭柄泉堂施浴衣愿乗功徳水从此濯尘机同前松径行才尽香城絶世尘倚巖开半殿凿石见全身钟鼓中天晓烟花上界春出门重稽首愿值下生晨宿天柱观石室初投宿仙翁喜暂容花源隔水见洞府过山逢泉涌阶前地云生户外峯中宵自入定非是欲降龙龙瑞宫禹穴也三十六洞天之第十一曰阳明洞天大禹探书治水之所唐神龙中置懐仙馆开元中勅方士叶天师设醮而龙见因改今额春分日投简阳明洞天作中分春一半今日半春徂老惜光隂甚慵牵兴绪孤偶因投秘简聊得泛平湖郡邑移仙界山川展画图旌旗遮屿浦士女满闉阇似木吴儿劲如花越妓姝牛侬惊力直蚕妾笑睢盱怪我携章甫嘲人託鹧鸪闾阎随地胜风俗与华殊跣足沿流妇丫头避役奴雕题虽少有鸡卜尚多巫乡味尤珍蛤家神爱事乌舟船通海峤田种绕城隅栉比千艘合袈裟万顷铺茭荼阗小市渔火隔溪芦日脚斜穿浪云根逺曳蒲欵风花气度新雨草芽苏粉壊梅辞萼红含杏缀珠薅余秧渐长烧后葑犹枯緑綟髙悬栁青钱密辫榆驯鸥眠浅濑惊雉迸平芜水浄王余见山空谢豹唿燕狂捎蛱蝶螟挂集蒲卢灭碧鹤新卵深黄鵞嫩雏村扉开白版寺壁耀頳煳禹庙才离郭陈庄恰半途石帆何峭峣龙瑞本萦纡穴为探符坼潭因失箭刳隄形弯熨斗峰势踊香鑪幢盖迎三洞烟霞贮一壶桃枝蟠复直桑树亚还扶鼈解称从事松堪作大夫荣光飘殿阁虚籁合笙竽庭狎仙翁麂池游县令凫冥心除健羡扣寂入虚无冈踏飜星纪章飞动帝枢东皇提白日北斗下𤣥都骑吏裙皆紫科车幰尽朱地侯鞭社伯海若跨天吴雾喷雷公怒烟扬灶鬼趋投壶怜玉女噀饭笑麻姑菓实经千嵗衣裳重六铢琼盃传素液金匕进雕胡掌里承来露柈中钓得鲈茵生悲局促柯烂觉须臾稊米休言圣醯鸡益伏愚鼓鼙催暝色簪组縳微躯遂别真徒侣还来出路衢题诗叹城郭挥手谢妻孥幸有桃源近全家肯去无和青春行已半白日坐将徂越国强仍大稽城髙且孤利饶盐煮海名胜镜澄湖牛斗天垂象台明地展图瓌奇阗市井佳丽溢闉阇句践遗风霸西施旧俗姝船头龙夭矫桥脚兽睢盱乡味珍彭越时鲜贵鹧鸪语言诸夏异衣服一方殊𢷬练蛾眉婢鸣桹了角奴江清敌伊洛山翠胜荆巫华表双栖鹤联墙几㸃乌烟波分渡口云树接城隅涧逺松如画洲平葑似铺緑鍼秧早稻紫笋折新芦暖蹋泥中藕香寻石上蒲雨来萌尽达雷后蛰全苏栁眼黄丝颣花房红蜡珠林风新竹折野烧老桑枯带亸长条蕙钱穿短贯榆喧和生野菜卑湿长街芜女浣纱相伴儿烹鲤一唿山魈啼雉子林狖挂都卢产业论蚕蚁孳生计鸭雏泉巖雪飘洒苔壁锦漫煳堰限舟航路堤通车马途耶谿岸回合禹庙迳盘纡洞穴何因凿星槎谁与刳石凹仙药臼峯峭佛香鑪去为投金简来因挈玉壶贵仍招客宿健未要人扶闻望贤丞相仪形美丈夫前驱驻旌斾偏座列笙竽刺史旟飜隼尚书履曳凫学禅超后有观妙造虚无髻里传僧宝环中得道枢登楼诗八咏置砚赋三都捧拥罗将绮趋跄紫与朱庙谋藏稷卨兵略贮孙吴令下三军整风髙四海趋千家得慈母六郡事严姑重士过三哺轻财抵一铢送歌宛转嘲妓笑卢胡佐饮时炰鼈蠲醒数鲙鲈醉乡虽咫尺乐事亦须臾若不中贤圣何由外智愚伊余一生志俄尔百年躯江上三千里城中十二衢出多无伴侣归只对妻孥白首青山约抽身去得无天华寺贺家湖上天华寺一一轩忩向水开不用闭门防俗客爱闲能有几人来留题宝相寺天台四面翠如屏洞穴幽奇地最灵百尺巖中真像在千年涧畔古松青路傍断石留神迹壁上遗文缺旧铭我是丹丘仙郡守暂来犹似觉魂醒同前白云楼殿翠林间终日轩忩四面山却愧劳生多事客清凉分得片时闲题翠峯院翠峯髙与白云闲吾祖曾居水石间千载家风应未坠子孙还解爱青山题溪口广慈寺越中山水絶纎尘溪口风光步步新求取会稽藏拙去白云深处亦行春同前云中江树冷萧萧溪上僧归倚画桡谁为秋风乗兴去松忩先聴富阳潮同前寺跨长溪山四回杉松微径尽莓苔门前潮上不须看常恐尘埃随水来同前云外轩忩切斗牛翛然三伏亦生秋青山屈曲无重数俱束溪光欵欵流书用师庵架泉龛石搆幽栖竹树隂森鏁翠微珍重支郎得髙趣一庵一榻自忘机戒珠寺上方跻攀出上楹叠势与云平日暮苍烟合秋来逺水明幽轩开极望疎磬落余清便有飞腾意俄嗟俗虑萦大禹寺鑑湖尽处衆峰前古寺萧疎水石间殿阁北垂连禹庙松筠东去入稽山坐中巖鸟自上下吟久磎云时往还我厌区区走名宦未能来此一生闲题妙喜庵闰公者越之大士也今年秋于鑑湖中得有唐妙喜寺遗址结茅而居昔刺史李逊作记云云霞草树横在一目即其地也予嘉之乃以寺之昔名名其庵复赞道行形于鄙句云禅公览古意徘徊偶结云庵向北来满目沧洲围野景一枝金䇿卓秋苔沙边水鸟衔花至月下渔人施供回或访稽山旧徒侣樵风应为送浮杯九日蕺山戒珠寺戏呈僚友秦望山前晓鴈斜蕺山云外看黄花谁能蔕芥关心绪且插茱萸伴物华嵗计簿书宁有尽日生公事了无涯樽前况有兵㕑酒不待兵㕑酒亦赊书大禹寺壁萧寺禹祠傍人间白日长讽经闻海穴洗钵动湖光台殿留风月烟云起栋梁游人晩回首松竹自苍苍游戒珠寺欲游城郭应难遍每访湖山亦自劳坐致眼前无限景僧房寄处蕺峰髙留题崇法院濒湖三寺倚峥嵘梵刹相髙对县城楼殿尽知随处盛山林独爱此中清翦开水末檐牙出凿破巖腰磴道成悟得祖师心印法禅僧遥指塔灯明题天姥院十里松篁结昼隂倚空山翠乱花鍼琼台瑶瑟中天过碧洞苍龙午夜吟石磴雨干泉驻玉觚棱云断月移金桃花流水年年事谁免浮生白发侵游龙瑞观泛舟秋水一湖平入观松风数里清丹井有泉仙迹在玉书藏穴禹功成步虚夜月千峰静投简春霖万壑盈述记贺知章手笔题诗元相国声名结庐野客前谿住採术幽人絶顶行杉桧影侵山殿冷星辰光逼醮坛明降仙台畔看云过射的潭边聴鹤鸣樵客多闻逢异事洞天都不逺重城林间忩尸尘难到衣上烟岚暮自生不待照湖天子赐欲将长往换浮荣游梅山寺出郭尘路断登舟鹫岭通楼台花屿上钟梵水天中石磴斑春藓松门韵晩风莼丝惹轻檝云锦散瑶空竹迳连茶坞山亭对药丛却输湖畔叟朝夕访支公过溪口广慈院赏徧林泉去未能却来溪口访巖僧为观逺景尤奇处更陟危亭最上层云吐前峰疑霈雨泉飞别涧旋凝氷陋容憔悴烦躬笔待结钱唐九老朋同前数日髙陪使骑行青山好处屡逢僧坐禅庵邃云为屋会景亭髙石作层大斾晩穿松壑雾瘦笻寒卓瀑泉氷此游不减白莲社慧逺宗雷共一朋同前五马重来谿口寺惟将属吏与门僧盘云野径行千里送目危台上百层巖桧影寒犹带雪谿流声涩未销氷寻常地逺无因到空愧躬良二老朋游梅山寺世续香灯演圣言再新华构称凭轩隂隂松色连僧阁飋飋波声入寺门飞鹭衔鱼离浅濑残云带雨渡遥村沃洲相较应相近树杪啼烟祇欠猿南明山宝相寺十五题南明山者即齐僧䕶所隠石城也䕶始到夜闻钟磬仙乐之音时时现佛形象炜煜而可骇䕶繇是发私诚愿凿百尺弥勒像凡厯三生乃就其事则实乎本传因而始剙精蓝㳂续香火至唐季广明初经回禄前后缔构数四及武肃偏霸树阁三层至今在焉予今年秋受命尸于此以十方人为丛林居率从公也惜其东南之胜势此亦一焉而未见好事者与鬯发然欲其名之逺非歌咏不能伸之暇日因厯访其可尚得境物命为一十五题杂而赋之况前代未有作之者虽不足夸大亦庶几以自适尔时嘉祐五年嵗次庚子仲冬月十有八日碧斋序三生像胜域将垂迹先闻钟梵声术陁犹未降宣老已三生山接天门崄巖开月殿明善财何处去楼阁自峥嵘三层阁像身髙百尺阁道耸三层欲得亲瞻向还须最上登烟霞封宝墄星斗挂觚稜已自甘香火人间去不能隠岳巖融结自何时曾为几陵谷不见昔贤踪空遗此巖腹一径斸烟蓁千里老云木寻常人到稀虎豹暗栖宿石城山谿尽见石城寺在石城里崖缺露遥村门开对寒水况非雉堞成无以金汤比梵衆此安栖俗驾来有几白云庄堪爱仙庄近翠岑杖藜时得去游寻牛羊数㸃烟云逺鸡犬一声桑柘深髙下闲田如布局东西流水若鸣琴更聴野老谈农亊忘却人间万种心夹谿塘南谿北谿深横塘截流过清影照人寒澄耀分鑑破沙明鸥鹭驯草密牛羊卧不见直钩翁狂歌遣谁和柔亭孤亭枕长谿谿光照庭槛无人弄潺湲终日对平淡猨鸟去难唿藤萝垂可擥薄暮衆山昬霜风起葭菼石狻猊亭除两狻猊一仰复一俯告天与叩地似欲诉忧苦世传智顗死二兽来瞻覩逡巡化为石堙没在深土事怪固难诘但见形可取风雨駮苍苔万古万万古齐相井南明山足势欲尽正是新崖东脇隈不知泉自那峰出皆谓井因齐相开甘滑堪预郦经载渊渟疑俟桑苎来神蛟往往此潜蛰旱嵗莫测生风雷齐相书堂异代终难问遗名不可穷山中丞相去林下学堂空映雪功休比冲天志莫同故基兰蕙满犹自起华风白莲庵谁将白莲子固向峰顶栽非学逺公社兼无陶令来去世迹何旷诛茅心已灰不知嵗月改但见此花开石缝梅根埋山骨几百载但怪生物偏有私春前受气地犹冷雪里暗开人未知自将孤石比坚性不与衆木争芳姿惆怅无言为真赏栏杆独倚觉多时锯解峯苍山巍不倚中裂势难图始铸隂阳锯谁开造化炉藤摇疑落屑树拆若分符漏出飞泉影长垂一带孤仙髻峯首出衆峯间盘龙势孤耸云映鬓光浮月生梳影动可握谓新沐未巾疑乍拢幸免且斯理谁复慙种种白鷴坞朝看白鷴从坞出暮看白鷴从坞归森森緑树两峯下片片白云迎日飞因知野性恋山谷咫尺之间还见稀古诗游沈道士金庭馆秦皇御宇宙汉帝恢武功懽娱人事尽情性犹未充鋭意三山上託慕九霄中既表祈年观复立望仙宫宁为心好道直由意无穷曰余知止足是愿不须丰山嶂逺重叠竹树近䝉笼开襟濯寒水解带临清风所累非外物为念在𤣥空朋来握石体賔至驾轻鸿都令人径絶唯使云路通一举凌倒景无事适华嵩寄言赏心客嵗暮尔来同宿南巖寺感兴南巖寺本沧海任子钓台今尚在见説垂钩于此中犗牛作饵庄书载沧海竭任子殁波涛打处为巖窟不知任子何所之唯见钓台空㟮屼游大禹寺回马上口占永日跻云峰向晩下秋巘却望碧城中楼台翠烟满前旌拥归骑缓辔徐驭穏旷望写予心平波海天逺顾予畴昔志本以锄犂挽敢望麋鹿资遘此云龙旦金门容窃步玉殿叨灵睠复此千骑来日逐纷华战平生知退意长畏嵗月晩行当引初服还把芰荷翦初冬同晤贤二师登映发亭望会稽我有二林侣相邀步寒日超然人外游下见衆山出木叶落已静干坤久萧瑟浮云当空翻惨惨百鸟没欲辨越中岸青烟易为失山川何寂寥宫阙犹髣髴谁是古来者念之难再述功名遂尘埃岂复有其骨今我二三子永为傲时物篇章逢太平窈窕坐天末生理本无固愿言从此毕登临望前人世事安敢忽会稽掇英总集巻九会稽掇英总集卷十钦定四库全书会稽掇英总集巻十宋孔延之撰送别律诗聴盛小丛歌赠崔侍御李尚书夜登越城楼闻歌曰鴈门山上鴈初飞其声激切召至曰去籍之妓盛小丛也曰汝歌何善乎曰小丛是棃园供奉南不嫌女甥也所唱之音乃不嫌之授也今老且废矣时察院崔侍御自府幕而拜李公连夕饯崔君于镜湖之光候亭屡命小丛歌饯在座各为赋一絶句赠送之亚相为之首唱崔下句云独向柏台为老吏皆曰侍御凤阁中书即其程也何以老于柏台衆请改之崔曰某但止于此任宁望九迁乎是年秋崔君鞫狱于谯中而终诗绣衣奔命去情多南国佳人敛翠蛾曾向教坊聴国乐为君重唱盛丛歌奉和羊公留宴岘山亭洛浦髙歌五夜情独向柏台为老吏可怜林木响余声同前燕赵能歌有几人落花回雪似含嚬声随御史西归去谁伴文翁怨九春同前莲府才为渌水賔忽乗骢马入咸秦为君唱作西河调日暮偏伤去住人同前何郎戴豸别贤侯更吐歌珠宴庾楼莫道江南不同醉即陪舟檝上京游同前谢安春渚饯袁宏千里仁风一扇清歌黛惨时方酩酊不知公子重飞觥同前乌台上客紫髯公共捧天书静镜中桃叶不须歌白苎耶溪暮雨起樵风送越客见説孤帆去东南别会稽春云剡溪口残月镜湖西水鹤沙边立山鼯竹里啼谢家曾住处烟洞入应迷送朱庆余及第归越东南归路逺几日到乡中有寺山皆徧无家水不通湖声连叶雨野气稻花风州县知名久争邀与客同送李评事游越未习风尘事初为吴越游露沾湖草晩日照海山秋梅市门何在兰亭水尚留西陵待潮处知汝不胜愁送友人游越去越从吴过吴疆与越连有园多种橘无水不生莲夜市桥边火春风寺外船此中偏重客君去必经年送浙东李仆射赴镇建节东行是旧游欢声喜气满吴州郡人重得黄丞相童子争迎郭细侯诏下初辞温室树梦中先到景阳楼自怜不识平津合遥望旌旗汝水头送元晓上人归稽亭重叠稽亭路山僧归独行逺峯斜日影本寺旧钟声徒侣问新事烟云含别情应夸乞食处蹋遍凤皇城送元简上人适越孤云出岫本无依胜景名山即是归久向吴门游好寺还思越水洗尘机浙江涛惊狮子吼稽岭峰疑灵鹫飞更入天台石桥路垂珠璀璨拂三衣越中送王使君赴江华皂盖春风自越谿独寻芳草桂阳西逺水浮云随马去空山弱篠向云低遥知异政荆门北旧许新诗康乐齐万里相思在何处九疑残雪白猿啼送王协律游杭越十韵去去莫凄凄余杭接会稽松门天竺寺花洞若耶溪浣渚逢新艳兰亭试旧题山经秦帝望垒辨越王栖江树春常早城楼月易低镜呈湖面出云叠海潮齐章甫官人戴莼丝姹女提长竽迎客閙小市隔烟迷纸乱红蓝压瓯凝碧玉泥荆南无底物来日为侬携送王十一游淛中越州都在淛河湾尘土消沉境象闲百里油盆镜湖水千峯翠朶会稽山军城楼阁随髙下禹庙烟霞自往还想得闲吟乗画舸几回明月坠云间送人之江东含香仍佩玉宜入镜中行尽室随乗兴扁舟不计程渡江霖雨霁对月夜潮生莫虑当炎暑稽山水木清送裴饶归会稽金庭路指剡川隈珍重良朋自此来两鬓不堪悲嵗月一巵犹得话尘埃家通曩分心空在世逼横流眼未开笑杀山隂雪中客等闲乗兴又须回遥知元九送王行周游越江潮随月盈还缩沙渚依潮断更连伍相庙中多白浪越王台畔少晴烟低头緑草羞枚乗刺眼红花哭杜鹃莫倚西施旧苔石由来破国是神仙送友人寻越中山水闻道稽山去偏宜谢客才千巖泉洒落万壑树萦回东海横秦望西陵拱越台湖清霜镜晓涛白雪山来八月枚乗笔三吴张翰盃此中多逸兴早晩向天台送朱山人归山隂别业越中初罢战江上送归桡南度无来客西陵自落潮空城垂故栁旧业废春苗闾里相逢少鸎花共寂寥送张司马罢使适越时危身赴敌事往任浮沉末路三江去当时百战心春风吴苑緑古木剡山深千里沧波上孤舟不可寻送李校书适越谒杜中丞江风处处尽旦暮水空波摇落行人去云山向越多陈蕃悬榻待谢客枉帆过相见耶谿路逶迤入薜萝送荀八过山隂兼寄剡中诸官访旧山隂县扁舟到海涯故林嗟满嵗春草忆佳期晩景千峰乱晴江一鸟迟桂香留客处枫暗泊舟时旧石曹娥篆空山夏禹祠剡溪多隠吏君去道相思送严维尉诸暨爱尔文章逺还家印绶荣退公兼色养临下带乡情乔木映官舍春山宜县城应怜钓台石闲却为浮名送崔士先适越山隂好云物此去又春风越鸟闻花里曹娥想镜中小江潮易满万井水皆通徒羡扁舟客微官事不同送宣武从事越中按狱晓看呈使范知欲敕星轺水国难驱传山城便倚桡秉筹先独立持法称髙标旌斾临危堞金丝发丽谯别愁当翠巘寃望隔风潮木落孤帆迥江寒叠鼔飘客鸿吴岛尽残雪剡汀销坐想休秦狱春应到栁条却渡西陵别越中父老海潮晩上江风急津吏篙师语黙齐倾首奉觞看故老拥流争拜见孩提慙非杜母临襄岘自鄙朱公别会稽渐举云帆烟水濶杳然凫雁各东西南徐送丘侍御之越时鸟催春色离人惜嵗华逺山随拥传芳草引还家北固潮当濶西陵路渐赊纵令寒食过犹有镜中花送薛判官之越时难自多务职小亦求贤道路无辞逺云山併在前樟亭待潮处已见起人烟越中送新安张少府归秦中试登秦望望秦川遥忆青门春可怜仲月送君从此去他时须及邵平田送韦繇校书赴浙东幕丞相辟书新清关独去人官离芸阁早名占甲科频水驿迎船火山城候骑尘湖边寄家去到日倍荣亲送周元范赴越原下相逢便别离蝉鸣关路使回时过淮渐有悬帆兴到越应将坠叶期城上秋山生菊早驿西寒渡落潮迟已曾几徧随旌斾去谒荒郊大禹祠送朱可久归越中石头城下泊北固暝钟初汀鹭潮冲起舟忩月过虚吴山侵越衆隋栁入唐疎自欲躬调膳辟来何府书送人适越髙城满夕阳何事欲霑裳迁客蓬蒿暮游人道路长晴湖胜镜碧寒栁似金黄若有相思梦殷勤载八行送朱兵曹回越星彩练中见澄江岂有泥潮生垂钓罢楚尽去桥西碛鸟辞沙至山鼯隔水啼会稽半侵海涛白禹祠溪送陆侍御入湖山鹤唳天边秋水空荻花芦叶起西风今夜渡江何处宿会稽山在月明中送余姚知县张太博才名登仕路芝綍奉龙光出宰神仙邑吟辞鹓鹭行烟波迎去棹图籍富行装淮月蒹葭影江风橘柚香新诗留禹穴旧里过钱塘市井鱼盐聚亭台水石凉云山接秦望花木胜河阳暂布惠和政即看鹏翼翔送谢缜知余姚滁南幽谷抱山斜我凿清泉子种花故事留传遗老説世人今作画图夸金闺引籍子方壮白发盈簪我可嗟试问絃歌为县政何如樽俎乐无涯其二喜闻嘉誉蔼淮壖又送吴帆解画船壠亩遗民谈旧政江山余思入新篇忧伤白发吾今尔仕宦青云子勉旃举棹南风吹酒醒离伤莫惜更留连会稽掇英总集卷十会稽掇英总集卷十一钦定四库全书会稽掇英总集巻十一宋孔延之撰送别律诗送妙明规长老振衣辞帝里归路指禅林胜絶江山寺澄明水月心卸帆烟浦近鸣磬夜船深到喜清凉境门开松桂隂送髙学士知越晋朝名理汉循良胡粉官闱紫界墙得请仍辞史官笔忆归重换会稽章间寻岳寺茶香细盛会江楼鲙缕长官是秋曹俱老大异时同约棹沧浪同前粉署为郎鬓雪侵酒酣风驶惜分襟云迷水馆春旗润树绕山城暝角深下担桂钩传密意渡江桃叶聴遗音孤鸎啼罢芳心歇倦翼因君忆故林同前万壑千巖古剡中锦旌朱毂此临戎酒㕑嵗取公田秫樵舸朝分射的风阁吏蒸青藏史牍席賔簪玳奉谈丛海邦讼息多幽赏禹穴奇书为一空同前着撰烦鸿笔均劳利建侯僧随天际棹郡冠浙东州山影四明接溪声万壑流谢家风月在公外称冥搜同前浩荡辞波润鼠须风流谈柄蔼栟榈汉台厌卧郎官锦禹穴思探上世书鹤盖成隂争出饯鵾絃促调叹离居由来方任推名辈藻思江山助起予同前会稽新命剖鱼符又向蓬山鏁直庐林壑萦回多洞府人烟髙下半楼居知音好採柯亭竹博物应探禹穴书公暇仙舟宜按部鑑湖晴色照乡闾送余姚知县陈最寺丞需头章荐重方底诏除荣人比鸣琴令官参梦马卿菰烟吴地景涛鹭浙江程美政应先报姚虞旧俗清同前美渥卿为佐清谈县得才人从日边别舟渡鑑中来食案资鲑禀公田剰酒材秋余一凭槛江海遍楼台同前铜墨佩腰间中流望若仙鸣蝉汴河栁画鹢越乡舷下濑逢江鴈瞻氛落海鸢山川仍客思尽入隠侯篇同前白见恩初渥新游刃久虚官曹鹊树下民版象耕余山迥人逢麂江清客厌鱼送君多怅望云外是亲居同前稍过山隂接甬东正当两国画屏中巖巅僧井通江水门外商帆落海风尽日挥絃无一事平时推毂有诸公此行絶胜人人羡莫恨犹懐五两铜其二愧君来欵关话别憩林间不待风销暑聊因酒发颜沧洲即欲往清躅暂容攀居者羡行者寄声思越山同前试邑来勾越风烟复上游江潮自迎客山月亦随舟海货通闾市渔歌入县楼絃琴无外事坐见浦帆收送大理徐寺丞知诸暨子山辞赋动南朝近佐名卿掌玉条治邑还持麈尾柄携家便泛木兰桡谢塘春昼偏多思潘鬓秋风苦未凋种秫公田供酩酊弹琴官舍助逍遥去程千里随賔鴈宿馆三更聴落潮闻道临安有仙穴莫抛印绶採芝苗送李中舍罢萧山赴阙吏隠江东五六年归时犹恋好山川野僧送别携诗句瘦马临岐当酒钱吴苑醉逢梅弄雪隋堤吟见栁垂烟自言更共秋涛约未舍西兴一钓船送僧归越旧房稽岭鏁春苔猿鸟欢迎振钖回花雨六时飘讲席樵风千里送浮杯一乗了义刳心学三藏真文盥手开迹似孤云本无滞飘飘新到帝乡来送张待制知越长安廏吏驭花骢竹使遥分淛水东逺势蚤推贤相子任诚真有古人风稽山一镇君封内阿阁三休耸禁中长乐钟声偏怨别何时同谒建章宫同前严近厌承明东南抗使旌箕裘汉相子屏翰越王城胜槩须留赏仙舟莫计程湖光八百里风月有余清同前沧海东边会稽郡朱轮逺下相臣家已同云汉星辰转不与鑑湖风月赊越箭抽萌供美茹秦山堆翠照髙牙买臣严助前时贵破盗论功未足夸送张行之越五云寺下石桥边六月溪风洒面寒今正炎天君独往松间寻我旧题看送则师归越归里圆心复苦形生涯椶笠伴铜缾鱼随洗钵冲遗粒龙倚移舟识讽经佛庙春游湖树暗神涛晴渡越峯青髙才不独江山助王谢风流旧有灵送郑十学士通理越州宸命陪分竹仙资贵珥彤入辞中殿閟出贰左㢘雄过楚前封近还吴旧业空江山复清思莼鲙起髙风海濶悲秦望陵荒叹禹功楼澄鑑湖北城险雪涛东稽壑飞泉石台基下桂丛风流好吟醉王谢有余宫送刁景纯知越前有朱公子后经王右军至今风俗美自昔诵歌闻秦望临丹㦸耶谿漱白云只应丝管去惊动野鸥羣别耶谿诸叔又散耶谿会斜阳在古原出门逢落叶去路有啼猿短发不堪照新诗欲忘论如何为逺别风雪宿孤村送会稽何从事行行歧路出尘间从事犹胜执㦸闲景象徧经江左地封疆全得浙中山侯藩蹔列谈賔位纶阁香随墨客班到郡莫为经嵗计诏书非久急征还送裴司门倅越剡中新佐郡去路触炎威民富杼机利地含山水晖樵风送舟綄梅雨润朝衣政在宜謡俗当期奏课归古诗送孔巢父谢病归游江东兼呈李白巢父掉头不肯往东将入海随烟雾诗巻长留天地间钓竿欲拂珊瑚树深山大泽龙蛇逺春寒野隂风景暮蓬莱织女回云车指㸃虚无是征路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白道甫问讯今何如送从弟邕落第后东游会稽疾风吹轻帆倏尔向空没千里去俄顷三江坐超忽向来共懽娱日夕成楚越落羽更纷飞谁能不惊骨适越留别谯县张主簿申屠少府朝乗汴河流夕次谯县界幸因西风吹得与故人会君学梅福隠予随伯阳迈别后能相思浮云去吴会别青阳上人游越秋风吹白发微宦日萧索江僧何用叹谿县饶寂寞楚思物皆清越山胜非薄时看镜中月独向衣上落多谢入冥鸿笑予在笼鹤送陆侍御还越居藩久不乐遇子聊一欣英声颇籍甚交辟迺时珍绣衣过旧里骢马辉四邻敬恭尊郡守牋简具州民谬忝诚所媿思懐方见申置榻宿清夜加笾醼良辰遵涂还盛府行舫遶长津越有贤方伯得此文翰賔送纪秀才游越海水不满眼观涛难稀心即知蓬莱石却是巨鳌簪送尔游华顶令余发会吟仙人居射的道士住山隂禹穴寻溪入云门隔岭深緑萝秋月夜相忆在鸣琴送友人游越楚臣伤江枫谢客拾海月懐沙去潇湘挂蓆泛溟渤蹇子访前迹独往造穷发古人即可攀去若浮云没愿言㺯倒景从此鍊真骨华顶窥絶冥蓬壶望超忽不知青春度但怪緑芳歇空持钓鳌心从此谢魏阙送祝八之江东赋得浣纱石西施越谿女明艳光云海未入吴王宫殿时浣纱古石今犹在桃李新开映古查菖蒲犹短未平沙昔时红粉照流水今日青苔覆落花君去西秦适东越碧山青江几超忽若到天涯思故人浣纱石上窥明月送谢景初宰余姚世徳践甲科青紫信可拾故乡特荣耀髙门复树立余姚二山下东南最名邑烟水万人家熙熙自翔集又得贤大夫坐堂恩信敷春风为君来緑波满平湖乗兴访隠沦今逢贺老无文藻凌云处定喜江山助未能同仙舟离樽少留驻行行道不孤明月相随去送陈和叔越州从事母夫人老母兄黜夫人从尔之会稽恐伤尔心不敢泣春冈细雨闻竹鸡时亦藏泪未出脸奈何相与头项低诚知就禄非获已应欲退耕无旧畦臧子文剡县主簿剡谿无浅深厯厯能见底潜鳞莫苦窥尘绂聊堪洗古木潭上隂遗祠巖下启应识道傍碑因风奠醪醴余令之会稽新昌越舸将渡西陵时腊雪欲作隂云垂古岸潮回夜氷阁氷上鲤鱼红尾鬐知君奉亲聊自得穷冬涉险仍熙熙县民但可观此意休羡江边孝女碑送张尊师监龙瑞官阳明洞天三月春桃花艳艳迎笑人仙官瑶裾翠羽裙直上非烟骖紫麟手把赤书秘玉文朝谒太素三元君琳房窈窕出青云衆真啸语林际闻山精木魅知有主敛戢鬼火摧飈轮崇巖絶壑足清放抗迹万里无埃尘物不疵疠年谷熟绰约曾潜姑射神祈师努力学此道下济泽国穷鳏民会稽掇英总集巻十一会稽掇英总集卷十二钦定四库全书会稽掇英总集巻十二宋孔延之撰戏乐天复言乐事难逢嵗易徂白头光景莫全孤弄潮船更曽观否望市楼还有会无眼力少将寻案牍心情且强掷枭卢孙园虎寺随冝看不必遥遥羡镜湖寄浙东韩又评事一笑五云谿上舟跳丸日月十经秋鬓衰酒减欲谁泥迹辱魂慙好自尤梦寐㡬迷胡蛱蝶文章应广畔牢愁无穷尘土无聊事不得清言解不休寄静虚二上人髙人本姓竺开士旧名林一入雪山里千秋不可寻新年芳草徧终日白云深欲徇㣲官去悬知讶此心贾侍御自会稽使回余有挂冠之期因成十韵江上逢星使南来自会稽惊年一叶落按俗五花嘶上国悲芜梗中原动鼔鼙报恩看铁剑衔命出金闺风物催归绪云峯发咏题天长百越外湖上小江西鸟道通闽岭山光落剡溪暮帆千里思秋夜一猿啼柏署荣新宠桃源忆故蹊若为能早去行复草萋萋晩行次苦竹馆却忆于越旧游疋马风尘色千峰且暮时遥看落日尽独向逺山迟故驿花临道荒村竹映篱谁怜却回首步步恋南枝泛太湖书事寄㣲之烟渚云帆处处通飘然舟似入虚空玉杯浅酌巡初帀金管徐吹曲未终黄夹缬林寒有叶碧琉璃水净无风避旗飞鹭翩翻白惊鼔跳鱼拨刺红涧雪压多松偃蹇巖泉滴乆石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中郡中闲独寄㣲之及崔湖州少年宾旅非吾辈晩歳簪缨束我身酒散更无同宿客诗成长作独吟人苹洲会面知何日镜水离心又一春两处也应相忆在官髙年长少情亲得湖州崔十八使君书喜与杭越邻郡因成长句代贺兼寄㣲之三郡何因此结縁贞元科第忝同年故情欢喜开书后旧事思量在眼前越国封疆吞碧海杭城楼阁入青烟吴兴卑小君应屈为是蓬莱最后仙张十八贠外以新诗二十五首见寄郡楼月下吟翫通夕因题巻后封寄微之秦城南省清秋夜江郡东楼明月时去我三千六百里得君二十五篇诗阳春曲调髙难和淡水交情老始知坐到天明吟未足重封转寄与微之答㣲之咏怀见寄阁中同直前春事船里相逢昨日情分袂二年劳梦寐并牀三宿话平生紫㣲北畔辞宫阙沧海西头对郡城聚散穷通何足道醉来一曲放歌行秋寄㣲之十二韵娃馆松江北稽城浙水东屈君为长吏伴我作衰翁旌斾知非逺烟云望不通忙多对酒榼兴少阅诗筒淡白秋来日疎凉雨后风余霞数片绮新月一张弓影满衰桐树香凋晩蕙丛饥啼舂谷鸟寒怨络丝虫览镜头虽白聴歌耳未聋老愁从自遣醉笑与谁同清旦方堆案黄昏始退公可怜朝暮景销在两衙中仲夏斋居偶题八韵寄㣲之及崔湖州腥血与荤蔬停来一月余肌肤虽瘦损方寸甚清虚体健通宵坐头慵隔日梳眼前无俗物身外即僧居水榭风来逺松廊雨过初褰帘放巢鷰投食施池鱼久别闲游伴频劳问疾书不知湖与越吏隠兴何如九日寄微之眼暗头风事事妨遶篱新菊为谁黄闲游日乆心慵倦痛饮年深肺损伤吴郡两回逢九月越州四度见重阳怕飞杯酒多分数厌聴笙歌旧曲章蟋蟀声寒初过雨茱茰色浅未经霜去秋共数登髙会又被今年减一塲重题小舫赠周从事兼戏㣲之细蓬青篾织鱼鳞小眼红忩儭麴尘濶狭才容从事座髙低恰称使君身舞筵须拣腰轻女仙棹难胜骨重人不似镜湖亷使出髙樯大艑閙惊春早春西湖闲游怅然兴懐忆与㣲之同赏因思在越官重事殷镜湖之游或恐未暇偶成十八韵寄㣲之上马复唿宾湖邉景气新管絃三数事骑从十余人立换登山屐行携漉酒巾逢花看当妓遇草坐为茵西日笼黄栁东风荡白苹小桥装鴈齿轻浪甃鱼鳞画舫牵徐转银船酌慢巡野情遗世累醉态任天真彼此年将老平生分最亲髙天从所愿逺地得为邻云树分三驿烟波限一津翻嗟寸步隔却厌尺书频浙右称雄镇山隂委重臣贵垂长紫绶荣驾大朱轮出动刀枪队归生道路尘鴈惊弓易散鸥怕鼔难驯百吏瞻相面千夫捧拥身自然闲兴少应负镜湖春寄别㣲之凭仗江波寄一辞不须惆怅报微之犹胜往歳崃中别滟滪堆邉招手时醻杭州白使君兼寄浙东元大夫相印暂辞临逺镇掖垣出守复同时一行已作三年别两处空传七字诗越地江山应共见秦天风月不相知人间聚散真难料莫叹平生信所之醻浙东元尚书见寄绫素越地缯纱纹样新逺封来寄学曹人便令裁制为时服顿觉光荣在病身应念此官同弃置独能相贺更殷勤三千里外无由见海上东风又一春归桐庐旧居寄严长史昨辞夫子棹归舟家在桐庐忆旧丘三径暖时花竞发两谿分处水争流近闻江老传乡语遥见家山减旅愁或在醉中逢雪夜怀贤应向剡川游越中赠程先生纱帽度残春虚舟寄一身溪邉逢越女花里问秦人古塞连山静隂霞落海新有时城郭去暗与酒家亲赠越僧兰亭旧都讲今日意如何有树开深院无尘到浅莎僧居随处好人事出门多不及新春鸟年年镜水波赠越僧岳云世机销已尽巾屦亦飘然一室故山月满缾秋涧泉禅庵过㣲雪乡寺隔云烟应共白莲客相期松桂前赠云门邕上人春山唯一室独坐草萋萋身寂心成道花开鸟自啼细泉松迳里返景竹林西晩与门人别依依出虎谿赠会稽张少府髙节何曽似任官药苗香洁备常餐一分酒户添犹得五字诗名隠即难笑我无谋生鹤髪知君有意在渔竿明年莫便还家去镜里云山且共看思越中旧游寄友甸外山川无越国依稀只似剑门西镜中疉浪摇星斗城上繁花咽鼔鼙断臂青猿啼玉笥成行白鸟下耶溪此中曽是同游处迢递寻君梦不迷春晩寄钟尚书宰府初开奉末尘四年谈笑隔通津官资肯便矜中路酒盏还应忆故人江畔旧游秦望月槛前公事镜湖春如今莫问西禅坞一炷寒香老病身寄题方干处士镜湖别墅山雪照湖水漾舟湖畔归松篁调逺濑台榭发清辉野岫分开径渔家并掩扉暮年诗力老新句更幽㣲詶浙东李侍郎越州春晩即事长句越中蔼蔼繁华地秦望峰前禹穴西湖草初生邉鴈去山花半谢杜鹃啼青油昼卷临髙阁红斾晴翻绕古堤明日汉庭征旧徳老人争出若耶溪赠致仕滕庶子先辈时及第之中最久朝服归来昼锦荣登科记上更无兄夀觞毎使曾孙献胜境长携衆妓行矍铄据鞍能骋健慇懃把酒尚多情凌寒却向山隂去衣绣郎君雪里迎早行寄朱放山人山晓旅人去天髙秋气悲明河川上没芳草露中衰此别又万里少年能㡬时心知剡溪路聊且寄前期詶皇甫冉西陵见寄西陵潮已满岛屿没中流越客依风水相看南渡头寒光生极浦暮雪映沧洲何事扬帆去空惊海上鸥久滞越中贻谢南池稽少府陈平无产业尼父倦东西负郭昔云凿问津今亦迷未能忘魏阙空此滞秦稽两见夏云起再闻春鸟啼怀山梅福市访旧若耶溪圣主贤为寳卿何隠遁栖留题越州石氏山斋书仙十阁壮儒宫灵越山川寳势雄岫柏亚香侵几席巖花回影入帘栊千秋碧锁东南竹一水清含旦暮风文酒雅冝频䜩集谢家兰玉有新丛赠会稽道士藐姑容化三隂馆句漏砂封六乙泥五练夜穷青玉枕七明晨採碧云梯冠霞髙把浮丘袂握体深蔵鬼谷奚知有山西驻龄药何妨相赠一刀圭寄会稽仲休山人近携琴鹤游东越曽接谈谐气味深佛意已知师达了儒书却为俗披寻稽山有雪寒凝骨鑑水无风冷彻心别后相思向谁说祇应霜鬓暗相侵寄毛都官寄问副车毛国镇别来风味久如何蓬莱阁上谁同饮宛委山前几畨歌应向兰亭摛彩笔曽教西子画清蛾若还问我今何似比着前春醉更多送花赵提刑蓬莱阁下牡丹开尽日凭栏望外台不敢登门谒樽酒且教山仆送花来寄会稽刁景纯学士雨后稽山紫翠毫使君千骑压云鳌楼台日暖花木丽河汉夜凉丝竹髙瀛馆久淹骐骥足越人今识鳯凰毛江南老守思离阔梦想时过白鹭涛和国镇晩秋斋中见寄越国风光与衆殊贰车才调世应无晴楼对酌云平海夜榻分题月满湖吟啸江山君好手主张诗酒我非夫行当乞挂朱轮去别作香山九老图寄五峯谏长老禅客居山患不深五峰幽絶杳难寻门前流水朝还暮堂下闲云古复今月色有时依晏坐秋声随处伴讴吟期师便作终焉计忍负平生物外心题会稽谿口躬师上人房谿口相传地最灵其间风物与人清钟声夜到江头尽云气朝从槛外生几幅轻绡供画笔一林脩竹寄闲情闭门终日无尘事卧看南忩自晦明题会稽谿口躬师上人房谿口佳山水髙人住此中生台下沙鸟疎磬逐江风倚槛千巖寂焚香万法空如何凭小笔一为写衰翁览越僧诗集有寄莫学江淹拟恵休碧云才调已难醻懐君只有闗山梦开巻如逢水石秋不得归来作都讲自慙名宦正悠悠寄成都蒋密学钦闻宥密缀荣班西顾分忧辍鉅贤乍领蜀都新印绶应怀越国旧风烟流觞雅趣人多羡正俗佳名世永传圣主倚毗闲未得重来游赏是何年寄云门运禅师句谿曲曲剡山重谁访桑门物外踪超世有言皆实际示人无意在机锋平生怀抱佳髙遯壮嵗衣冠鏁俗容每想清禅心暂寂秋声萧瑟夜菴松还旧园作赠颜范二中书辞满岂多秩谢病不待年偶与张邴合久欲还东山圣灵昔回眷微尚不及宣何意冲飈激烈火纵炎烟焚玉发崑峰余燎遂见迁投沙理既迫如卭愿亦愆长与欢爱别永絶平生縁浮舟千仞壑揔辔万寻巅流沬不足险石林岂为难闽中安可处日夜念归旋事踬两如直心惬三避贤託身青云上栖巖挹飞泉盛明盪氛昏贞休康迍邅殊方咸成贷微物豫采甄感深操不固质弱易扳纒曾是反昔园语往实款然曩基即先筑故池不更穿果木有旧行壤石无逺延虽非休憩地聊取永日闲卫生自有经息隂谢所牵夫子照情素探懐授往篇和弱植慕端操窘步惧先迷寡立非择方刻意借穷栖伊昔遘多幸秉笔侍两闺虽传丹雘施未谓𤣥素睽徒遭良时诐王道奄昏霾人神幽明絶朋好云雨乖弔屈汀洲浦谒帝苍山蹊倚巖聴绪风攀林结留荑跂予闲衡峤曷月瞻秦稽皇圣昭天徳丰泽振沈泥惜无雀雉化何用充海淮去国还故里幽门树蓬藜采茨葺昔宇翦棘开旧畦物谢时既晏年往志不偕亲仁敷情昵兴玩究辞悽芬馥歇兰若清越夺琳珪尽言非报章聊用布所怀初发疆中作与从弟恵连杪秋寻逺山山逺行不近与子别山阿含酸赴脩畛中流袂就判欲去情不忍顾望脰未悁汀曲舟已隠隠汀絶望舟骛棹逐惊流欲抑一生欢并奔千里游日落当栖薄系缆临江楼岂惟夕情敛忆尔共淹留淹留昔时欢复増今日叹兹情已分虑况乃恊悲端秋泉鸣北涧哀猨响南峦戚戚新别心悽悽久念攅攅念攻别心旦发青谿隂暝投剡中宿明登天姥岑髙髙入云霓还期那可寻傥遇浮丘公长絶子徽音西陵遇风献康乐我行指孟春春仲尚未发趣途逺有期念离情无歇成装候良辰漾舟陶嘉月瞻涂意少悰还顾情多阙哲兄感仳别相送越垧林饮饯野亭馆分袂澄湖隂悽悽留子言眷眷浮客心回塘隠舻栧逺望絶形音靡靡即长路戚戚抱遥悲悲遥但自弭路长当问谁行行道转逺去去情弥迟昨发浦阳汭今宿浙江湄屯云蔽层岭惊风涌飞流零雨润坟泽落雪洒林丘浮氛晦崖巘积素惑原畴曲汜薄停旅通川絶行舟临津不得济伫楫阻风波萧条洲渚际气色少谐和西瞩兴游叹东睇起凄歌积愤成疢痗无萱将如何酬从弟恵连寝瘵谢人徒灭迹入云峰巖壑寓耳目欢爱隔音容永絶赏心望长懐莫与同未路值令弟开颜披心胸心胷既云披意得咸在斯陵涧寻我室散帙问所知夕虑晓月流朝忌曛日驰悟对无厌歇聚散成分离分离别西川回景归东山别时悲已甚别后情更延倾想迟嘉音果枉济江篇辛勤风波事款曲洲渚言洲渚既淹时风波子行迟务协华京想讵存空谷期犹复恵来章秪足搅余思傥若果归言共陶暮春时暮春虽未交仲春善游遨山桃发红萼野蕨渐紫苞嘤鸣已恱豫幽居犹郁陶梦寐伫归舟释我吝与劳酬集贤刘郎中对月见寄兼懐元浙东月在洛阳天天髙浄如水下有白头人擥衣中夜起思逺镜亭上光深书殿里渺然三处心相去各千里越中逢天台太一子仙穴逢羽人停舻向前拜问余涉风水何事逺行迈登陆寻天台顺流下呉会兹山夙所尚安得闻灵怪上逼青天髙俯临沧海大鸡鸣见日出每与神仙会来去赤城中逍遥白云外莓苔异人间瀑布作空界福庭长不死华顶旧称最永怀从此游何当济所屇发越州赴润州使院留别鲍侍御六言对水看山别离孤舟日暮行迟江南江北春草独向金陵去时曹娥寄丁元珍谿水浑浑来自北千山抱水清相射山深水急无艇子欲从故人安可得故人昔日此水上樽酒扁舟慰行役津亭把酒坐一笑我喜满颜君动色论新讲旧惜未足落日低回已催客离心自醉不复饮秋果寒花空满席今年却坐相逢处惆怅难逢别时迹可怜谿水自南流安得谿舟问消息赠杜醇杜生四五十孝友称乡里隠约不外求耕桑有妻子杖藜牧鸡豚筠筒钓鲂鲤嵗时沽酒归亦不乏甘㫖天涯一桮饭宿昔相逢喜谈辞足诗书篇咏又清泚都城闻越客安居常在耳日月未渠央如何弃予死古风久彫零好学少为己悲哉四明山此士今已矣寄题上虞苏簿凝虚馆越基擅巖壑虚馆宅其尤丹甍煜孤飞灵景邈四周山髙晴若隂洞寒夏如秋锦幄槛花发玉环渠水流闲卧真吏隠乍登迺仙游居之冝民思无为兹宇羞再寄云门运禅师云门山巅椶叶青云门山脚隂谿鸣山翁毁服悖世荣大心圎静无能名松间一飰养藁形石壁㡬见秋苔生爱山不免搜其情缀拾短阕成长行施子传来竒可惊爽濶空谷天外声髙风摆荡疑茎英会稽掇英总集巻十二会稽掇英总集卷十三钦定四库全书会稽掇英总集巻十三宋孔延之撰伤越越谿自古好风烟盗束兵纒已半年访戴客愁随水逺浣纱人泣共埃捐临焦赖洒王师雨欲堕重登刺史天早晩山川尽如故清吟闲上鄂君船自洛之越遑遑三十载书剑两无成山水寻吴越风尘散洛京扁舟泛湖海长揖谢公卿且乐杯中酒谁论世上名会二同年一樽聊接故人欢百嵗堪嗟鬓渐残莫见白云容易爱照湖澄碧四明寒春日思归杨栁青青杏发花年光误客转思家不知湖上菱歌女㡬箇春舟在若耶越中揽古越王勾践破呉归义士还家尽锦衣宫女如花满春殿只今唯有鹧鸪飞越谿怨越王宫里如花人越水谿头採白苹白苹未尽人先尽谁见江南春复春越中言事异术闲和合圣明湖光浩气共澄清郭中云吐啼猿上山上花蔵调角城香起荷湾停棹饮丝垂栁陌约鞭行游人今日又明日不觉镜中新髪生其二云霞水木共苍苍元化分功秀一方百里湖波轻撼月五更军角慢吹霜沙邉贾客喧鱼市岛上潜夫醉笋庄终歳逍遥仁术内无名甘老买臣乡南游感兴伤心欲问前朝事唯见江流去不回日暮东风春草緑鹧鸪飞上越王台怀会稽斗牛星外翻成梦巢鸟枝南略寄身越国荷花八百里别来谁是採莲人忆越州越絶谿山第一州画图城郭㡬淹留闲思禹庙斜回首髣髴云端见郡楼悼贤诗越州剡县超化院皇祐辛夘春予寄居是邑民方阻饥流莩千里集于城下县令祕丞过公彦专劝诱豪族得米二万斛以救民明年又饥遂出常平钱万缗请籴于明归以剡价中官取其赢米几万斛继续民今尚惮其不给也乃刻俸麦七十斛为种而假超化院左僧民之田十余顷役饥民耕种之明年得大麦五百余斛嗣给流民各俾归业熈宁己酉春余倅永嘉就移湖北道出剡谿民有懐过公者尚皆感泣而院僧闻其云亡尤増痛悼因书屋壁继以诗良畴十顷接晴烟曽假过侯救旱年俸麦一车开德济流民千里荷生全人嗟逝水今亡已俗感遗风尚泫然独对老僧谈旧事斜阳春色漫盈川越谿怀俨老击桨转山曲云闲谿更深凫鸥带波起藻荇共鱼沈上国久离意故人相念心天涯逢絶景不得对清吟越中懐古句无亭下驻骖騑鑑水寒光照客衣张翠鄂君舟上去浣纱西子网中归禹祠草树空春色秦望风烟半夕晖王谢胜游何处问茂林脩竹尚依依墨池怀古书画尝闻晋右军当时深遁乐天真空山寂寞人何在一水泓澄墨尚新灵运也思轻印绶季鹰还解忆鲈莼髙风夐古应相照共是知㡬此避身忆越蓬莱阁面对青山地上游人半是仙渔浦夕阳横挂雨鑑湖春浪倒垂天髙城尚锁当时月故殿空留㡬处烟长爱剡谿堪乗兴雪中曽棹子猷船过始宁故墟束髪怀耿介逐物遂推迁违志似如昨二纪及兹年缁磷谢清旷疲薾慙贞坚拙疾相倚薄还得静者便剖竹守沧海枉帆过旧山山行穷登顿水涉尽洄㳂巖峭岭稠叠洲萦渚连緜白云抱幽石緑篠媚清涟葺宇临回江筑观基曽巅挥手告乡曲三载期还旋且为树枌槚无令孤愿言往临川忆始宁山中采菱调易急江南歌不缓楚人心昔絶越客肠今断断絶虽殊念俱为归虑款存乡尔思积忆山我愤懑追寻栖息时偃卧任纵诞得性非外求自己为谁纂不怨秋夕长恒苦夏日短濯流激浮湍息隂倚密竿怀故叵新欢含悲忘春暖悽悽明月吹恻恻广陵散殷勤诉危柱慷慨命促管苏州李中丞以元日郡斋感怀诗寄㣲之及予辄依来篇七言八韵走笔奉答兼呈微之白首余杭白太守落拓抛名来已久一辞渭北故园春再把江南新嵗酒杯前笑歌徒勉强镜里形容渐衰朽领郡慙当潦倒年邻州喜得平生友长洲草接松江㟁曲水花连镜湖口老去还能痛饮无春来曽作闲游否凭莺传语报李六倩鴈将书与元九莫嗟一日日催人且贵一年年入手除官赴阙留赠㣲之去年十月半君来过浙东今年五月尽我发向关中两乡黙黙心相别一水盈盈路不通从此津人应省事寂寥无复递诗筒遣兴贺公雅呉语在位常清狂上疏乞骸骨黄冠归故乡爽气不可致斯人今则亡山隂一茅宇江海日凄凉壮游往昔十四五出游翰墨场斯文崔魏徒以我似班扬七龄思即壮开口咏凤凰九龄书大字有作成一囊性豪业嗜酒嫉恶怀刚肠脱略小时辈结交皆老苍饮酣视八极俗物都茫茫东下姑苏台已具浮海航到今有遗恨不得穷扶桑王谢风流逺阖庐丘墓荒剑池石壁仄长洲荷芰香嵯峨阊门北清庙映回塘毎趋吴太伯抚事泪浪浪枕戈忆勾践渡浙想秦皇蒸鱼闻匕首除道哂要章越女天下白镜湖五月凉剡谿藴秀异欲罢不能忘归帆拂天姥中歳贡旧乡气劘屈贾垒目短曺刘墙忤下考功第独辞京尹堂放荡齐赵间裘马颇清狂春歌丛台上冬猎青丘旁唿鹰皂枥林逐兽云雪冈射飞曽纵鞚引臂落鸧蘓侯据鞍喜忽如携葛强快意八九年西归到咸阳许与必辞伯赏游实贤王曳裾置醴地奏赋入明光天子废食召羣公会轩裳脱身无所爱痛饮信行藏黑貂不免敝斑鬓兀称觞杜曲晩耆旧四郊多白杨坐深乡党敬日觉死生忙朱门任倾夺赤族迭罹殃国马竭粟豆官鸡输稻粱举隅见烦费引古惜兴亡河朔风尘起岷山行幸长两宫各警跸万里遥相望崆峒杀气黒少海旌旗黄禹功亦命子涿鹿亲戎行翠华拥英岳螭虎噉豺狼爪牙一不中胡兵更陆梁大军载草草凋瘵满膏肓备贠窃补衮忧愤心飞扬上感九庙焚下悯万民疮斯时伏青蒲廷争守御床君辱敢爱死赫怒幸无伤圣哲体仁恕宇县复小康哭庙灰烬中鼻酸朝未央小臣议论絶老病客殊方郁郁苦不展羽翮困低昻秋风动哀壑碧蕙捐㣲芳之推避赏从渔父濯沧浪荣华敌勲业嵗暮有严霜吾观䲭夷子才格出寻常羣兇逆未定侧伫英俊翔还自会稽歌庾肩吾于梁时尝作宫体谣引以应和皇子及国世沦败肩吾先潜难会稽后始还家仆意其必有遗文无得焉故作还自会稽歌以补其悲野粉椒壁黄湿萤满梁殿台城应教人秋衾梦铜辇吴霜㸃归鬓身与塘蒲晩脉脉辞金鱼覉臣守迍贱唐施肩吾仙居有感幽居正想餐霞客夜乆月寒珠露滴千年独鹤两三声飞下巖前一枝柏观上林垍器作灶长如丘取土深于堑蹹轮飞为模覆灰色乃绀力疲手足病欲憩不敢暂发窰火以坚百裁一二占里中售髙贾鬭合渐收敛持归示北人难得曽罔念贱用或弃扑争乞宁有厌鄙事圣犹能今予乃亲觇寓懐会稽吴道子遇因师隠沦与释子时予久往还览照不自认况复思君颜昨日山书至乃梦云萝间何必风韵息始觉万境闲覆验余姚道中一夫死非命涤验更两吏一囚坐法诛三覆与衆弃去年交阯败杀戮无贱贵江淮屡歳眚积殍沟壑秽圣人于赤子爱重若彼至谨小以遗大谁其原帝意范蠡平吴専越祸胎深岂是功成有去心勾践不知嫌鸟喙归来犹自铸良金泊舟苎萝山际题西施石岭上千峰秀江邉细草春今逢浣纱石不见浣纱人浣纱石上女玉面耶溪女青蛾红粉粧一双金齿屐两足白如霜文种坟至忠惜甘死越塞一坟孤勾践非王者陶朱亦大夫碑经山烧断树带海潮枯泉下伍贠辈相逢相弔无王右军右军本清真潇洒在风尘山隂遇羽客要此好鹅宾扫素冩道经笔精妙入神书罢笼鹅去何曽别主人越女辞长手吴儿女睂目艳星月屐上足如霜不着鵶头袜其二吴儿多白晢好为荡舟剧卖眼掷春心折花调行客其三耶溪採莲女见客棹歌回笑入荷花去佯羞不出来其四东阳素足女会稽素舸郎相看月未堕白地断肝肠其五镜湖水如月耶溪女如雪新粧荡新波光景两竒絶西施西施越溪女出自苎萝山秀色掩今古荷花羞玉颜浣纱弄碧水自与清波闲皓齿信难开沈吟碧云间勾践征絶艳扬蛾入呉闗提携馆娃宫杳渺讵可攀一破夫差国千秋竟不还经西施浣纱石徘徊浣纱石想像浣纱人碧水澄不流红颜照之频自惜絶世姿岂与衆女隣一朝入紫宫万古留芳尘至今谿邉花不敢娇青春越女辞越女芙蓉衣浣纱清浅水心惊春色晩不敢思君子君子纵我思宁来逺溪里越谿女会稽山上云化作越谿人未破呉王国徒为西子身江邉浣纱伴还金扼双腕儵忽不相期恩倾赵飞鷰妾家基业薄空有如花面嫁尽緑忩人犹自盘金线西施咏艳色天下重西施宁久㣲朝为越谿女暮作吴宫妃贱日岂殊衆贵来方悟稀邀人傅脂粉不自着罗衣君宠益娇恣君怜无是非当时浣纱伴莫得同车归持谢隣家子斆颦安可希弔王右军宅文晋王右军宅于越之蕺山今为浮图而绘像存焉好事者犹能指墨池鹅池之遗迹而表识其上予尝恨东南山之佳水之胜多夺于浮圗氏而衣冠隠沦无一人得之者既过右军宅掷文以弔之曰晋去今兮千龄未余彼山峩兮晋贤人之故居故居泯其㡬时兮今变化于浮圗呜唿伤哉絶云巍岗葱葱苍苍竹茂草美烟髙气长古松蓊兮虬盘怪石呀兮虎骧前稽岭之横峙兮下鑑水之辉光逺市井之喧卑兮据城垒之低昻春可游而纵望兮夏可息而凄凉秋可登而感槩兮冬可处而乐康无一时之不得宜兮环一目而周四方真孤髙之所庐兮非丑族之能当生冝形体之放浪兮死冝魂魄之栖藏呜唿伤㢤彼灵何之兮黙不闻一怪与一祥果无知兮徒结塞予之中肠果有知兮奚坐视缁徒之贼戕将后叶之湮沦兮无能振其祖芳抑乱离之荐遭兮百易主而百亡吾固弗得而知兮兹涕泗而倘佯嗟道之衰兮异类蠧侵而日昌嗟越之雄兮岂微一丈夫之勇刚如可赎兮虽万金可捐万室可偿胡恬夷而莫丑兮往往助资栋梁聊指文于山之侧兮将鑱石乎州之堂嗟嗟越人穷千万春兮吾文之弗忘读汉书梅子真传子真实吾祖耿介事炎汉权臣始擅朝忠良被涂炭羣下莫敢言上书陈治乱是时卿大夫曽不负愧汗其文信雄深烂然今可翫危言识祸机灭迹思汗漫一朝弃妻子龙性宁羁绊九江传神仙会稽隠廛闬旧市越谿隂家山镜湖畔唯余千载名抚巻一长叹会稽掇英总集巻十三会稽掇英总集卷十四钦定四库全书会稽掇英总集巻十四宋孔延之撰经兰亭故池聨句曲水邀欢处遗芳尚宛然名从右军出山在古人前芜没成尘迹规模得大贤湖心舟已并村步骑仍连赏是文辞㑹欢同癸丑年茂林无旧径脩竹起新烟宛是崇山下仍依古道邉院开新胜地门占旧畬田荒坂披兰筑枯池带墨穿序成应唱道杯得每推先空见云生岫时闻鹤唳天滑苔封石磴宻篠碍飞泉事感人寰变归慙府服牵寓时仍覩叶叹逝更临川野兴攀藤坐幽情枕石眠翫奇聊寄策寻异稍移船草露犹霑服松风尚入絃山游颇同调今古有多篇松花坛茶宴聨句㡬歳松花下今来草色平衣冠游佛刹鼓角望军城乱竹邉溪暗孤云向岭明遶坛烟树老入殿雨花轻山磬人天界风泉逺近声夜禅三世晤朝梵一章清上砌莓苔遍縁窓薜荔生焚香忘世虑啜茗长幽情聚土何年置修心此地成道縁云起灭人世月亏盈蝉噪林当晓虹生涧欲晴水流惊歳序尘网悟簮缨池上莲无着篱间槿自荣因知性不染更识理常精从此应贪味非唯悔近名山栖多自惬林卧欲无营已接追凉处仍陪问法行赏心殊未徧惆怅暮钟鸣寻法华寺西溪聨句常愿山水游灵竒赏皆遍云端访潭洞林下征茂彦枕石爱闲眠寻源乐清宴探幽渐有趣凭险恣流眄竹影思挂冠湍声忘摇扇旁登樵子径却望金人殿萝叶朝架烟松花暮飞霰蝉声掩清管云色縁素练从事暮澄清看心得方便攀崕屡回互絶迹无健羡野客归路逢山僧入林见云林会独往世道从交战塔庙年代深云霞朝夕变潜流注隈隩触石乍践溅逸兴发山林道情忘贵贱临流日复夕应接空无倦云门寺小溪茶宴懐院中诸公喜从林下会还忆府中贤石路云门里花宫玉笥前日移侵岸竹溪引出山泉猨饮无人处琴聴浅熘邉黄粱谁共饭香茗忆同煎暂与真僧对遥知静者便清言皆亹亹佳句又翩翩竟日懐君子沈吟对暮天征镜湖故事将寻鍊药井更逐卖樵风刻石秦山上探书禹穴中溪邉寻五老桥上覔双童梅市西陵近兰亭上道通雷门惊鹤去射的騐年丰古寺思王令孤潭忆谢公帆开岩上石剑出浦间铜兴里还寻戴东山更向东自云门还泛若耶入镜湖寄院中诸公山中秋赏罢溪上晩归时出谷秦人望经湖谢客期日斜愁路逺风横畏舟迟章句懐文友途程问檝师浅沙游蚌蛤危石起鸬鹚落叶飞孤戍横塘向古祠行行多兴逸无处不相思秋日宴严长史宅北客来江外秋山到越中故交多此见清兴复能同落木秦山近衡门镜水通檐前苔绕砌篱下菊成丛泫泫花承露泠泠叶动风巻帘看彩翠对酒命丝桐戊日辞巢燕商天向浦鸿骞开通细雨笑语望秋空嬾竹霜天緑残花醉里红客㳺惊落叶更使恨风蓬严氏园林䇿杖山横緑野乗舟水入衡门客来多从业县僧去还指烟村春韭青青耐剪香粳日日冝飱自愧薄霑冠冕何如乐在丘园鸟散纷纷花落人行处处苔痕水池偏多白鹭畦隔半是芳荪栁径共知归郭暮云谁使当轩柏梁体状云门山物序状比也比与释氏有药草谕品诗家则六义之一焉义取覩物临事君子早辩不当有似是而非採诗之官可得而补缺矣无以小言黙无以细言弃相尚佳句题于层阁古者称会必赋其能阙乎星郎主文宾赋所以中㒞也幡竿映水出蒲樯榴花向阳临镜粧子规一声猿断肠残云入户起炉香晴虹夭矫架危梁轻萝缥缈挂霓裳月临影殿玉毫光粉带新篁白简霜玲珑珠缀鱼网张髙枝反舌巧如篁风摇寳铎佩锵锵古松拥肿悬如囊雨垂珠箔映回廊蔷薇緑刺半鍼长五粒松英大麦芒古藤蚴蟉毒龙骧深林怪石勐虎藏古碑勒字棊局方山僧行道鸿雁行亭亭孤笋緑沈枪蜂窼倒挂枯莲房燃灯幽殿星煌煌花严寺松潭山下花严会松间水积深晩荷交乱影疎竹引轻隂云散千巖暮风生万木吟循涯通妙理步胜获幽寻望鸟知无迹看猿欲学心浮荣指西景㣲尚寄东岑待月开山合闻钟出石林波文摇翠壁蝉响续幽琴永日陪霜简通宵聴梵音机闲任情性道胜等浮沈赏异方终古佳游㡬度今自然轻执简宁敢忘抽簮过见心皆妄驱驰力未任从来谢公意山水爱登临入五云溪寄诸公聨句东西步月寻溪鸟已宿猿又啼狂流碍石迸笋穿蹊望望人烟逺行行萝径迷探题只应尽墨持赠更欲封泥松下流时何歳月云中幽处屡攀跻乗兴不知山路逺近縁情莫问日过髙低静聴林下潺潺足湍濑厌闻城中喧喧多鼔鼙登法华寺最髙顶忆院中诸公身心城郭山林望处逺到时深云崖杳杳烟树沈沈啸侣时停䇿探幽或抚琴得法小枝小叶懐人如玉如金月色前庭清静观梵声初夜海潮音思君子山深不可见登髙顶望逺欲相寻何事归舟客兴棹不驶君不见红莲緑荇沙禽会稽掇英总集巻十四会稽掇英总集卷十五钦定四库全书会稽掇英总集巻十五宋孔延之撰忆越州稽峰倚云千仞髙澄湖倒影分秋毫当年逸赏有余意徘徊不忍移轻舠又抽毫欲赋东南竒云山好景慙有遗平波荡瀁照湖渌扁舟忆得游春时和稽山巖壑深复髙思之谁妙丹青毫霜缣若得一千幅伻图何必乗兰舠又平湖八百里多竒君曽纵赏无余遗不知风月谁为主夷犹未必如当时和鑑湖清澈秦望髙涵虚逗碧供吟毫当时醉眼倚空濶三江七泽才容舠又湖山杳渺不可状登览幽求无所遗髙僧伴吟足清览见尽白莲开落时和贺监湖邉山斗髙水轩水坞频抽毫吟余清兴杳无际揭篷聴雨登渔舠又云门雪窦阻清赏怳然目想心如遗前溪后溪月上处千山万山花发时和照湖方干吟格髙搜清研竒含烂毫天中无云水中月虚明晶曜㤀回舠又千巖万壑争清竒天地灵秀应无遗吟舟恐在碧霄上湖心澄波涵月时和贺监赐湖名价髙云山吟赏抽江毫澄波杳渺醉欲去烟光水月留归舠又越山湖山何絶竒昔闻寻胜宁遐遗烟波无忆旧吟醉方是致君尧舜时题袁秀才林亭清邃林亭指画开幽巖别派象天台坐牵蕉叶题诗句醉触藤花落酒盃白鸟不归山里去红鳞多自镜中来终年此地为吟侣早起寻君薄暮回观会稽圗良使求图籍工人巧思饶全移会稽郡不散浙江潮夏禹犹卑室秦皇尚断桥宛然山水趣谁道故乡遥宴荣二山人池亭甲第开金穴荣期乐自多枥嘶支遁马池养右军鵞竹引携琴入花邀载酒过山公来取醉时唱接篱歌水寺烟波野寺经过处水国苍茫梦想中云散浦开江月逈日曛舟暗海潮通坐看鱼鸟沈浮逺静见楼台上下同闻道化城方便谕只应从此到龙宫新泉泉源新涌出洞彻暎纎云稍落芙蓉沼初淹苔藓纹了将空色浄素与衆流分若对清宵月泠然梦里闻望越亭乱山千顷翠相围衮衮沧江去复归安得病身生羽翼长随沙鸟自由飞越上闻子规夜入翠烟啼昼寻芳树飞春山无限好犹道不如归诸暨道中作林下提壶招客醉溪邉杜宇劝人归可怜白酒青山在不醉不归多少非越中五咏越絶烟光隠翠微兰亭春色送行衣风清汉相鸣樵径台古任公落钓矶绣被歌残人竟逺桃花源静客忘归凭君莫上秦山望千古骊宫对夕晖野亭䜩集碧树隂秾曲沼滨赏心何处乐游频东吴景物兰亭晩西洛烟光梓泽春香散落梅忘怨笛緑铺幽草妬芳茵风云流散苦无定且学阳池倒载身离席何处骊驹杂楚歌楚人归思託云萝河阳望竟妾心逺金谷别来郎恨多往事一春空物态闲情千里旧风波归时莫聴陇头水肠断不禁年少何西村緑郊凝望久徘徊落日川原映古台江上晩风三弄笛陇头春信一枝梅东西陌外烟光度紫翠峰前霁色开不是罗敷莫回首城南五马使君来野塘漠漠横塘一水通霏霏轻霭夕阳中吴娘晩唱穿菱叶楚客春心託蕙丛烟外蒹葭闲倚路波间舴艋半凌风江南景好游人去二月大堤花艳红得越尺一除书与会稽陋儒何以报天辉岂惟大幕张红斾更得全家住翠㣲千骑晩随龙节去一帆春送鹢舟飞支离莫道攘空臂乞得越州金印归清明日毎年每遇清明节把酒寻花特地忙今日江城衰病起佛前新火一炉香正旦呈诸僚友拂雾酴酥酒满巡越山如鬛水如鳞日邉虽望龙庭逺海上初传凤厯新好景融融来破雪和风细细欲黏人莫言老守无心计排比宾僚醉过春腊日喜雪腊雪常闻百厉销今年腊日雪飘飘山公预喜明年熟擘画开春买酒瓢过越地有千巖与万津霸图无计老青春抱冰谩刷栖山耻争奈倾吴是妇人判官㕔新建夀乐堂会稽四面是湖山亭在湖山胜絶间栏槛旋移芳草种襟怀长伴白云闲乍登顿觉诗毫健纵赏惟忧酒量悭更是人生最荣处綵云朝暮奉慈颜登会稽山稽山碧湖上势入东溟尽烟景昼清明九峯争隠嶙望中厌朱绂俗内探𤣥牝野老聴鸣驺山童拥行轸僊花寒未落古蔓柔堪引竹涧入霜多松崖向天近云从海人去日就江村陨能赋丘尝闻和歌参不敏冥搜信沖漠多士期标准愿奉濯缨心长谣反招隠採莲曲若耶溪傍採莲女笑隔荷花共人语日照新粧水底明风飘香袂空中举㟁上谁家游冶郎三三五五映垂杨紫骝嘶入落花去见此踟蹰空断肠採莲稽山罢雾郁嵯峨镜水无风也自波莫言春度芳菲尽别有中流採芰荷春集皇甫秀才山亭嘉宾在何处置亭春山巅顾余寂寞者谬厠芳菲筵视聴日澄澈声光坐连绵晴湖㵼峯嶂翠浪多萍藓何以逞髙志为君吟秋天题越台我爱真人居髙台倚寥泬洞天开两扉邈尔与世絶缥缈乗鸾女华颜映緑髪举手拂烟虹吹笙弄松月森罗窥万象境异趣亦别何必服金丹飞身向蓬阙粤俗粤俗嗜海物鳞介无一遗虾蠃味已厚况乃蟹与蜝潮来浦屿涨遮捕张籓篱潮去沙满滩拾掇盈篱箕杀烹数莫记琐碎臭且竒苟务贪咀嚼宁识暴殄悲蛟蜃吐云气腹以人为饴呀口日肥大洪波谁敢窥判官㕔新建夀乐堂青山偃蹇如髙人常时不肯入官府髙人自与山有素不待招邀满庭户卧龙蟠屈半东州万室鳞鳞枕其股背之不见与无同狐裘反衣无乃鲁张君眼力觑天奥能使荆棘化堂宇持颐宴坐不出门收览竒秀得十五才多事少厌闲寂卧看云烟变风雨笋如玉筯椹如簪强饮且为山作主不忧儿辈知此乐但恐造物怪多取春浓睡足午窓明想见新茶如泼乳云门寺济公上方偈已酉岁仆忝尚书郎司浙南之武时府中无事墨客自台省而下者凡十有一人会云门济公之上方以偈者赞之流也始取于佛事云䕶戒刀偈剖妄妄絶决机机壊彼坚刚刀䕶声闻戒茗侣偈采采春渚芳香天与涤虑破烦灵芝之侣芭蕉偈幽山净土生此芭蕉无心起喻觉路非遥山啄木尔禽啄木恶蠹伤木愈木无病巢枝自足澡瓶偈灵圎取相尘垢是澡定水清净救彼热恼山石榴偈何方而有天上人间色空我性对尔空山漉水囊偈裂素成器给我救彼密净圆灵䕶生絜水藤偈得彼柔性契兹佛乗岂无衆木我喻垂藤蔷薇偈䕶草木性植彼蔷薇眼根不染见尔色非班谷杖偈䕶性维戒扶身在杖动必由道心无来往题天章寺偈降伏心住自在心住有心且住无心即住会稽掇英总集巻十五会稽掇英总集卷十六钦定四库全书会稽掇英总集巻十六宋孔延之撰越世家史辞太史公曰禹之功大矣渐九川定九州至于诸夏艾安及苗裔句践苦身焦思终灭彊吴北观兵中国以尊周室号称霸王勾践可不谓贤哉盖有禹之遗烈焉范蠡三迁皆有荣名名垂后世臣主若此欲毋显得乎秦德颂皇帝休烈平一宇内徳恵修长三十有七年亲巡天下周览逺方遂登会稽宣省习俗黔首斋庄羣臣诵功本原事迹追首髙明秦圣临国始定刑名显陈旧章初平法式审别职任以立恒常六王专倍贪戾慠勐率衆自彊暴虐恣行负力而骄数动甲兵隂通间使以事合从行为辟方内饰诈谋外来侵邉遂起祸殃义威诛之殄熄暴悖乱贱灭亡圣徳广宻六合之中被泽无彊皇帝并宇兼聴万事逺近毕清运理衆物考騐事实各载其名贵贱并通善否陈前靡有隠情饰省宣义有子而嫁倍死不贞防隔内外禁止滛泆男女絜诚夫为寄豭杀之无罪男秉义程妻为逃嫁子不得母咸化亷清大治濯俗天下承风䝉被休经皆遵度轨和安敦勉莫不顺令黔首修絜人乐仝则嘉保太平后敬奉法常治无极舆舟不倾从臣诵烈请刻此石光垂休铭曹娥碑孝女曺娥者上虞曹盱之女也其先与周同祖末胄荒沈爰兹适居盱能抚节按歌婆娑乐神汉安二年五月时迎伍君逆涛而上为水所淹不得其尸娥时年十四号慕思盱哀吟泽畔旬有七日遂自投江死经五日抱父尸出以汉安迄于永嘉青龙辛夘莫之有表度尚设祭诔之辞曰伊惟孝女晔晔之姿偏其反而令色孔仪窈窕淑女巧笑倩兮冝其家人在洽之阳大礼未施嗟䘮慈父彼苍伊何无父孰怙诉神告哀赴江永号视死如归是以眇然轻絶投入沙泥翩翩孝女载沈载浮或泊洲屿或在中流或趋湍濑或逐波涛千夫失声悼痛万余观者填道云集路衢泣泪掩涕惊动国都是以哀姜哭市杞崩城隅或有刻面引镜剺耳用刀坐台待水抱柱而烧呜唿孝女徳茂此俦何者大国防礼自修岂沈庶贱露屋草茅不扶自直不斵自雕越梁过宋比之有殊哀此贞励千载不渝呜唿哀哉铭曰名勒金石质之干坤嵗数厯祀立庙起坟光于后土显昭天人生贱死贵利之义门何怅花落飘零乃分葩艳窈窕永世配神若尧二女为湘夫人时効髣髴以昭后昆后汉蔡邕题其碑隂云黄绢幼妇外孙韲臼梁建安王造剡山石城寺石像碑夫道源虚寂冥机通其感神理幽深𤣥匠思其契是以四海将宁先集威凤之寳九河方导已致应龙之书况种智圎照等觉徧知扬万化于大千擒亿形于法界当其云起摄诱之权影现游戏之力可胜言哉自优昙发华而金姿诞应娑罗变叶而塔像代兴月喻论其迹隠镜譬辩其常照所以刻香望熛而自移画木趣井而悬峙金刚泛海而遴集石仪浮沪以遥渡并造由人功而瑞表神力形器之妙犹或至此法身之极庸讵可思观夫石城初立灵证发于草创弥勒建像圣騐显乎镌刻原始要终莫非祯瑞剡山峻絶竞爽嵩华涧崕烛银岫巘藴玉故六通之圣地八辈之奥宇始有昙光比丘雅修逺离与晋世于兰同时并学兰以慧解驰声光以禅味消形影厯游巖壑晩届剡山遇见石室班荆宴坐始有雕虎造前次有丹蟒依足各受三皈兹即引去后见山祇盛饰造带訏谈光説以苦谛神奉㠯崖窟遂结伽蓝是名隠岳后兰公剙寺号曰元花兹密通石城而拱木扃阻伯鸾所未窥子平所不值似石桥之天断犹桃源之地絶荒茫以来莫测年代金刚欲基斯路自启野人伐木始通山谿翦棘艺麻忽闻空响此是佛地不可种植心悟神封震惊而止又光公禅室耳属东巗常闻絃管韵动霄汉流五结之妙声凝九奏之清响由是兹山号为天乐至齐永明四年有僧䕶比丘刻意苦节戒品严浄进力坚勐来憩隠岳游观石城见其南骈两峯北叠峻崿东竦圆岑西引斜岭四嶂相衔郁如鹫岳曲闲㣲转焕若龙池加以削成青壁当于前巘天诱其衷神启其虑心画目凖愿造弥勒敬拟千尺故坐形十丈于是擎炉振铎四衆爰始胥宇命曰石城遂辅车两寺鼎足而处克勤心力允集劝助疏凿积年仅成面璞此外则硕树朦胧巨藤交梗后原燎及岗林焚见石有自然相光正环像上两际圎满髙燄峰锐势超匠楷功踰琢磨法俗竦心邑野惊观佥曰冥造非今朝也自䕶公神迁事异人谢次有僧淑比丘纂修厥绪虽劬劳招奨夙夜匪懈而运属齐末资力莫由千里废其积跬百仞亏其覆篑暨我大梁受厯道铸域中秉玉衡而齐七政协金轮而教十善地平天成礼被乐洽瞻行衢而交让巡比屋其可封慈化穆以风动慧敎涣以景烛般若炽于香城表刹严于净土希有之瑞旦夕鳞集难值之宝嵗时辐辏镇南将军江州刺史建安王道性自凝神理独照动容立礼发言成徳英风峻于间平茂绩盛乎鲁卫自皇运惟新宣力邦国初镇樊沔迁牧派江酌实树声鞅掌于民政率典颁职密勿于官府炎凉舛和爰动劳热寝味贬常兴居睽豫仁深祚逺徳满庆钟乗兹久祷之福将致勿药之喜所以休祯𤣥会竗应旁通有始丰县令吴郡陆咸以天监六年十月二十二日罢邑旋国夕宿剡溪值风雨晦冥惊湍奔壮中夜震惕假寝危坐忽梦沙门三人乘流告曰君识性坚正自然安隠建安王感患未痊由于微障剡县僧䕶造弥勒石像若能成就必获康复冥理非虚冝相开导咸还都经年稍㤀前梦后出门遇僧云聴讲寄宿因言去嵗剡溪风雨之夜嘱建安王事犹忆此否咸当时怃然答以不忆道人笑曰但更思之仍即辞去不肯留止心悟非凡倒屣谘访而慢色颇形诡辞难领拂衣髙逝直去靡回百步追及忽然不见咸霍尔意解且忆前梦乃剡溪所见第三人也再显灵机重发神证縁感昭灼遂用腾启君王智境邈羣法忍超絶迈优填之至心踰波斯之建善飡瑞言于羣圣膺福履于大觉倍増恳到会益喜舍乃开蔵冩贝倾邸散金装严法身誓取妙极以定林止寺祐律师徳炽释门名盖浄衆虚心𢎞道忘已济物加以贞鉴特达研虑精深乃延请东行凭委经始爰至启敕专任像事律师应法若流宣化如阳扬舲浙水驰钖禹山于是扪虚梯汉构立栈道状奇肱之飞车类仙腹之悬阁髙张图范冠彩虹蜺椎凿响于霞上剖石洒乎云表命世之壮观旷代之鸿作也初䕶公所镌失在浮浅乃铲入五丈改造顶髻事虽因旧功实创新及巖窟既通律师重履方精成像躯妙量尺度时寺僧慧逞梦黒衣大神翼从风雨立于龛前商畧分数是夜将旦大风果起拔木十围压壊匠屋师役数十安寝无伤比及诘朝而律师已至灵应之竒类皆如此既而谋猷四八之相斟酌八十之好虽罗汉之三观兜率梵摩之再觇法身无以加也寻巖壁缜密表里一体同影岫之缥章均帝石之騘色内无寸隙外靡纎瑕雕刻右掌忽然横絶改断下分始合折中方知自断之异神匠所裁也及身相克成莹拭已定当于万字信宿隆起色似飞丹圆如植璧感通之竗孰可思议天工人巧幽显符合故光启宝仪发挥胜相磨礲之术既极绘事之艺方骋弃俗图于史皇追法画于波塞青雘与丹砂竞彩白鋈共紫铣争耀从容满月之色赫弈聚日之辉至于顶礼仰䖍罄折肃望如须弥之临大海梵宫之跱上天说法视笑似不违于咫尺动地放光若将发于俄顷可使曼陁逆风而献芬旃檀随云而散馥梵王四鹄徘徊而不去帝释千马踯躅而㤀归矣初隠岳未开野絶人迳及光公驯虎时方雨雪导迹汚涂始通西路又东巖盘郁千里聨嶂有石牛屇止至自始丰因其蹄涔遂启东道寻石牛通崄不资蜀丁之力文虎摽径无待为人之威岂四天驱道为像拓境者欤以大梁天监十有二年歳次鹑尾二月十二日开凿爰始到十有五年龙集涒滩三月十五日粧画云毕像身坐髙五丈若立形足至顶十丈圎光四丈座轮一丈五尺从地随龛光燄通髙十丈自涅盘已后一百余年摩竭提国始制石像阿育轮王善容罗汉检其所造各止丈六鸿姿巨相兴我皇时自非君王愿力之至如来道应之深岂能成不世之宝建无等之业哉窃惟慈氏鼎来拯斯忍刹惟我圣运福慧相符固知翅城合契于今晨龙华匪隔于来世四藏宝奇可硚足而蹴三会甘露可洗心而待睿王妙庆现圣果于极乐十方翾动䝉法縁而等度矣思柱石于天梯想灵碑于地塔树兹绀碣铭为胜幢金刚既其比坚铁围可与共久式奉偈讃仍作颂曰法身靡二觉号惟亿百非絶名万行焉测羣萌殊感圣应分极释尊隠化慈氏现力夐㢤住縁邈矣来际求名受别无垢立誓凝神寂天降胎忍世七获厥田八万伊嵗夷荆沈砾飞花散宝夜燎明珠晓漩翠草一音阐法三会入道府岂虚植縁固人造曰梁启圣皇实世雄绀殿等化赤泽均风慈徧羣有智周太空摄取严浄匡饰域中英英哲王徳昭珪璧乐善以居礼仁是宅慧动真应福交瑞迹仪彼旃檀像兹宝石五仞其广百尺其袤金颜日煇绀螺云覆频果欲言鵞纲将授调御谁逺即心可观耆阇五峯兹岳四岭緑篠织烟朱桂镂影泉来石啸风去巖浄梵释爰集龙神载骋至因已树上果方凝妙志何取总驾大乗愿若有质虚空弗胜刹尘斯仰邈刼永承桐柏山金庭馆碑铭夫生灵为贵有识斯仝道夭云及终天莫返故仙学之秘上圣攸尊启玉笈之幽文贻金坛之妙诀驻景蒙谷还光上枝吐吸烟霞变练丹液出没无方升降自己下栖洞室上宾羣帝覩灵岳之骤启见沧波之屡竭望𤣥州而骏驱指蓬山而永骛芝盖三重驾螭龙之蜿蜒云车万乗载旂斾之逶迤此盖栖灵五岳未暨夫三清者也若夫上𤣥奥逺言象斯絶金简玉字之书𤣥霜绛雪之宝俗士所不能窥学徒不敢轻慕且禁誓严重志业艰劬自非天禀上才未易可拟自惟凢劣识鉴鲜方徒抱出俗之愿而无致逺之力早尚幽栖屏弃情累留爱巖壑託分鱼鸟涂愈逺而靡倦年虽老而不衰髙宗明皇帝以上圣之徳结宗𤣥之念忘其菲薄曲赐提引末自夏汭固乞还山权憩汝南县境固非息心之地圣主纉厯复䝉絷维永泰元年方遂初愿遂逺出天台定居兹岭所憩之山实惟桐柏实灵圣之下都五县之余地仰出星河上参倒景髙崖万沓邃涧千回因髙建坛凭岩考室饬降神之宇置朝礼之地桐柏所在厥号金庭事昺灵圗因以名馆圣上曲降幽情留信弥密置道士十人用祈嘉祉越以不才首膺斯任永弃人羣窜景穷麓结恳志于𤣥都望霄客于云路仰宣国灵介兹景福延吉祥于清庙纳万夀于神躬又愿道无不懐泽无不至幽荒屈膝戎貊稽颡息鼓辍烽守在海外因此自勉兼遂㣲诚日夕勤劬自强不已翘心属念晩卧晨兴飡正阳于停午念孔神于中夜将三芝而伫延飞九丹而宴息乗凫轻举留舄忘归以兹丹款表之𤣥极无曰在上日鉴非逺铭石灵馆以旌厥心其辞曰道无不在若存若亡于惟上学理妙羣方用之日损言则非常儵焉灵化羽变蜺裳九重嶤屼三山璀璨日为车马芝成宫观虹旍拂月龙辀渐汉万春方为千龄始旦伊余菲薄窃慕隠沦寻师请道结友问津东探震泽西游汉滨依稀灵眷髣髴幽人帝明绍厯惟皇纂位属心鼎湖脱屣神器降命凡底仰祈灵祕瞻彼髙山兴言覆篑启基桐柏厥号金庭乔峰逈峭璧汉分星临云置墠驾岳开櫺磵涂蹇产林圻葱青谁谓应逺神道㣲密庆集宫闱祥流罕毕其久如地其恒如日夀同南山与天无卒更生变练外示无功少君飞转密与神通因资假力轻举腾空庻凭嘉诱永济微躬禹穴碑惟帝世圣时必有符命在昔黄帝始受河圗而定王箓宓戏得神蓍而垂皇策尧配璇玑玉衡以齐七政舜继成六徳文王获赤雀丹书而演道定谟予亦以为禹探䰠穴得开世之符而成厥水功夫神人合谋而行变化天地定位隂阳潜交五行迭王斗建司节岳尊山而渎长川乃至日星雷风祯祥祕奥三纲五纪万乐百礼人人物物各由厥生无非𤣥功冥持至数脗合以及之者王者奉天而行故圣神焉帝皇焉彼令如仲尼有徳而无应故位止于旅人福弗及于生灵乃叹曰凤鸟不至河不出圗吾已矣夫然后知元命者轩告命者羲受命者曰唐与虞成命者禹备命者文仲尼不受命乃假人事而言故有宗予之说后代无作焉立言者壹仁义以束世教瞽瞶蚩蚩使絶其非望法业之外存而不论予读夏书无是说司马子长自叙始云登会稽探禹穴不然万禩何传焉惑矣苍山之潴呀如渊如陵徙谷迁此中不骞雨洗烟空然莫穷噫实禹迹之所始终唐兴二百八祀宝厯庚午秋九月予从事于是乡感上圣遗轨而学者无述作禹穴碑亷察使旧相河南公见而铭之铭禹穴冝载夏与秦胡为而不载古而不载迁与郑胡为而载予以为天徳统万止言其盖地徳统万止言其载尧徳统万止言其大千川万山皆禹之会符一穴不足为最故夏与秦俱不之载而人以之昧虽山之坚虽洞之濊有时而堙有时而兊嵗其万千风雨涛汰亡其嵌呀丛是蘙荟郑与迁斯碑斯载时斯时之赖书戒珠寺浙东观察治勾践故城其东北三里有山曰蕺蕺蔬类也传云昔越君所嗜常採于此遂用名之在晋为王逸少别址尚留故池与祠堂又云陈大建初有天竺徒聴门踰颠辩博神异及死葬山上其形数见后梦语其门人曰必为卧像屋之压我则不见为之果如言而所构华壮敞絜甲于郛内所谓昌安寺者其后二百七十余年学人懐表犹病正位未广缮治益严又十年值会昌废毁之数献文皇帝君天下大中初复许郡府量立寺宇而越州得其五昌安在诏中六年六月又别以戒珠为名观察使尚书李公襃实司其事当是时其徒多罢去或不任事而怀表复颛其劳今则崇构真就矣学者或去或没独懐表齿且耄精恪如初可欢乎余长庆中始冠将为进士生寓此肄业时懐表已名字衆人中及开成缮治始休工余以前雠校祕书逰越与怀表复相遇蕲余为记逮今二十二换四时矣中间遭罹丘墟又重树立于人事悲欢不可遽数循分累寸奇蹇尘寰晩守江岭强号显达而表公不离绳榻㡬覩废兴雪顶丝睂始终一趣可谓行充于内而福持于外者矣余既详其本末思有以传扵绵长客有前藤州刺史骆巽与闻之喜曰某蕺山之下寄居人也且与表公逰甚乆归愿买石以刻遂笔以授之咸通三年正月二十五日中大夫守衢州刺史赵璘直书大龙泉寺碑昔轩辕之台表于大荒之野灵光之殿存乎曲阜之乡然皆起灭不停苦空无我遗风余迹尚或可观况佛刹浄居金刚福地百灵之所翊衞万善之所扶持冝其踰亿刼以永存厯三灾而弥固者也龙泉寺者晋咸康二年县民王汤及虞𢎞实等之所建立二人以宿植之良因修未来之胜果爰舍浄财兴新福事虽宏壮未极而严浄有余其地势则凭峻岭以为墉萦长江其如带乃于形胜之所式建方坟背巘面流亭然孤立譬羣峰之望泑泽若圆峤之汎沧溟栖真之致莫与为俦道场之建于兹二百年矣值梁室板荡大盗潜移四海沸腾九夷交乱其壮骑之所凭陵戎马之所躏轹燎原薙草邑无遗噍玉堂金穴余构莫存甲第髙门尺椽皆尽浙河之左尤钟其弊于时禹川殷阜举袂成帷云栋绣连雕甍绮阁皆夷漫涤荡万不一存润屋为墟曝骸如莽家靡余爨路无行迹唯此伽蓝嶷焉不动清梵夜响和铃旦扬行人宴嘿风尘无警或有履锋介士弯弧剑客莫不释戈免胄望崖顶礼岂非慈善幽賛功徳冥符能伏獯戎善和怨敌斯固三宝之力不可思议但自创立以来多厯年所时经理乱道或汚隆冬室夏堂亟多頽毁禅思或扰分衞罕周乃有清信士女若干人咸撤布帛随时喜舍步影揵搥资待无缺有仁祠焉有浄衆焉籍四部之䕶持起十方之回向低头合掌并趋菩提弹指散花皆成妙道然佛法难逢人身易失传火交谢念念不留阅水成川滔滔莫反宁可宴安巢幕甘寝积薪沈溺盖纒不求解脱实冝出爱网同䕶法城修福不捐至诚必感大悲汲引义非虚说庻凭愿力俱证道场是用镂之金石咸题姓字贻诸不朽乃作铭曰正教既隠像法斯备柰苑祇林香城金埊鸟跂连属鸡飞相次像设闲安斯为佛事乃建灵塔傃江之永栋宇既修雕龛斯整负岩面壑栖云倒景澹尔智流嶷焉仁靖方丈净室四柱宝台运迁时谢日往月来桂栋或朽兰橑将摧珠幡掩色宝网凝埃笃矣清信共𢎞利益或舍衣裘咸倾粟帛造新葺故呈材献石埊拟金绳供同香积世谛虚假色相非真栖託嘉树回环苦轮唯我浄域出要良津胜业可久晖光日新秦望山法华寺碑序昔者法王道开堀山相现曽是大事职非小縁顺喻孔多证入弥逺故以三界为宅五浊为火四生为子六度为门一乗为大车十方为长者转置热恼之衆延集清凉之都念兹在兹广矣大矣法华者晋义熈十二年释昙翼法师之所建也师初依庐山逺公后诣关中罗什深入禅慧尤邃佛乗虽礼数抠衣而名称分坐与沙门昙学俱游会稽觏秦望西北山其峯五莲其溪双带气象灵胜林壑虚间比兴耆阇营卜兰若羞涅槃食纳如来衣专积法华永言宝意感普贤菩萨为下俚优婆提狶子于竹筐寄释种于蓬室师以缩屋未可枕屐乃明移出树间延入舍下及杲日初上相光忽临乗六牙衞八部胜幡虹引妙乐天迎瑞相腾云遥裔上汉师想望太息沈吟永懐叶公好龙已遇真物罗汉测佛未了圣心于是苦行自身炯诫通梦宛如昔见弥恨前非象劝持经尝难其语夹夹聴法不易其人矧乃摄以蜂王吼以师子礼谒者掎其裳袂讃叹者合其风雷时太守孟顗以状奏闻以为寺则知妙法者真如之正体莲华者浄道之假名是故崇厥经署于牓入无量义成不住因至若髙僧慧基邑人陈载皆踵武扳迹传灯袭明或五柱范堂或七宝规殿立普贤座追连弗蓝龙王让池雁子疏塔迦罗卫国连至云山浄明徳宫更开日月固足以发慧印启𤣥门入位毕臻出家偕应则有持证等观永藏同流或慧举十征或昭明再造或简文瑞像或武帝香鑪宝铃吟风珠幡交露僧瑶墨意画长豪之妙光宫女綖功织大身之变相次有陈隋国施州邑吏桓百宝盈于九偶羣经备于三藏所以神钟警夜保贤圣之天居祥乌肃宾迓轩盖之云集忍辱灵草捃萋萋扵小茎优昙异花搴灼灼于乔榦故得人天回首江海因声芭蕉遇雷倐焉滋茂葵藿随日至矣勤诚登山而野旷心空浴水而垢除意浄施及先律师道岸今弟子释俨并身林乆伐禅刺都遣性通七事戒揔八关金杖五分优劣既等缯綵四道功徳岂殊甘露有加香油不坠顷者豪州刺史前此邦别乗太原王公名弼法海广大慧炬融明徳立于衷义开于物郅恽致主之节有耿扳竿葛亮报国之诚不忘草奏夫人武氏佩服真空干橹正橹正觉及男缅绪等惟肖二尊克慎三业若行若坐依佛依僧去烦恼之外糠得慈悲之内实起普贤台一级冩法华经千部广化人吏大启津途即普贤台立法华社毎年二月重会一时且地効其灵山呈其秀有上座正觉寺主道解都维那神慧僧表道宾律师行深慧灯集衆材为林衆器成乐一体和合互用住持相与王公曰夫名者事之华碑者物之表其或表不立则瞻仰失容名不兴则讃述无地愿言刻石是用齐山朝散犬夫前侍御史今都府户曺袁公名楚客其皎如日其心如丹负兼济之雄才託演成之雅意顾慙作者徒使懵然其辞曰会稽南山秦望北寺髙僧往还圣迹标竒耆阇北峯法华取义羣公䕶持厯国檀施陆宝大来海珍总萃幡影连珠像光发瑞台压龙首殿开鸟翅象驾菩萨乌迎车骑异香馝馞神钟髣髴松巘萧疎竹涧葱翠纲纪有条禅律不坠掾曹正直别乗仁智作为碑版赞述名字会稽掇英总集巻十六会稽掇英总集卷十七钦定四库全书㑹稽掇英摠集巻十七宋孔延之撰王右军祠堂碑公讳羲之字逸少琅邪临沂人也原夫在天呈象箕昴垂其宿在地成物岳渎曜其英藴粹含精孕灵诞秘降为人杰君酌其休自黄龙纪德帝轩握大宝之符丹乌启瑞周储开氏姓之兆尔其吉骏诚感标秀质于文昌离翦止杀协英图于武帐既而吕刀庆逺郭筮灵长或浏浏风松或烂烂巖电盛哉茂族其昭昭乎繋德象贤为海内之冠冕国史家牒可略言焉曽祖览清河太守宗正卿光禄大夫即丘子刘德智畧始参宗正蔡义经术初登大夫故得象海括河昇高能赋祖正散骑常侍父旷建威将军淮南内史建始侯应德琏之规献入掌禁中韩安国之严明才兼阃外公之生也践得二之机应五百之庆骨鲠清贵鑑裁端疑夷简澹雅魁梧頺放性敖如也深为从伯大将军敦丞相导之所器重学摠坟素艺苞流畧书穷八体才赡五能至若垂露崩云芝英薤叶鸾回鹊顾之巧虎踞龙腾之势信可挺拔终古辉映来今者乎我大唐太宗文武圣皇帝甄陶尧舜漂涤羲轩物色贤良梦寐前载万㡬之暇宏览典坟得之右军欣然师范亲纡圣㫖制赞论焉其畧曰详察古今研精篆素尽善尽美其唯王右军乎心慕手追此人而已斯乃万代之荣观也与夫周表商闾汉修乐墓故不同年而语矣时太尉郗鉴负佐命之勲居台铉之贵使求佳壻于文献公公令东厢自观之子侄闻者莫不耸身矜持公独坦腹而不屑意竟当选矣起家秘书郎石渠奥府天禄仙台遂非扬雄刘向之才华班固左思之覃思笔削之举不亦难乎征西庾亮请为参军累迁长史参豫谋谟摠统纲纪魏阳元之领䄂早歴清阶温太真之鲜明遽登英位兼此二美在我公焉迁宁逺将军江州刺史滙泽西浮浔阳重镇伊昔南夏埓拟扶风江湖涾湤丞庐嵬崫所以山薮藏疾川泽纳汚非无草窃之人实有萑苻之盗下车无何枭音遽革公誉望幼挺才器夙彰声名洋溢公卿借甚识与不识莫不引领而思交知与不知咸愿举手而同荐频召为侍中吏部尚书皆不应命常伯补衮冢宰提衡唐虞则龙作纳言汉魏则貂蝉近侍卒不降志保真恬怡荀卿所谓德行髙则骄富贵礼义重则轻王公于右军见之矣复授护军将军亦推迁不拜除右军将军㑹稽内史瓯越奥区地惟闗辅浙河襟带秦岭股肱士女殷繁商旅联槅一都之㑹氓俗难循公示以威恩孚以诚惠敦学校劝农桑枭雄猾赏㢘孝未踰朞月风化大行然后致书朝端以诫执事词理鲠亮言㫖切直岂徒贾生流涕孟轲浩然而已哉既而金行不竞小人道长兴言慷慨峻誓坟茔随时巻舒闗国隆替即不屑之愿徇长往之诚穷逰名山徧歴沧海捐龟组禠龙章练金膏屑琼蘂濬曲水茂兰亭开礼贤之馆引贞肥之客于是谢安孙绰李统许询支遁许迈之俦若非首谢时即是文章冠代何甞不攀胜慕德夕处朝逰公自为之序以申其志也竟以乐死遂其初情春秋五十有九卒于㑹稽之里第朝野轸恸郡县伤嗟路泣行号风悲日惨岂徒舂者不相工女辍机而已哉追赠金紫光禄大夫诸子仰遵先㫖固让不受公有济天下之心藴公辅之量智度淹旷规模宏逺抱刘琨之气嗟地狭而不容懐乐毅之才叹主昬而弗用有以知晋室之不延也夫盛德之祀绵于百代公侯之𦙍必复其先自晋迄陈统㑹稽时殆逾数十可谓英英门户矣既而黄旗霸尽紫葢英衰衣冠咸返帝乡礼乐并归宸甸子孙流落今为居人十二代孙庭之祐之愔愔善人髙尚其事贞不絶俗隐不违亲偃仰琴书逍遥鱼鸟虽心懐追逺之道而家迫屡空之恨遂使烝甞久旷享德无依乐毅之后未封若敖之魂遂馁师干幸因承乏叨佐越藩仰休烈而延耸俯遗尘而景慕敬聚宗族隆构清祠灵宇森邃脩廊轇轕时思之禋再茂如在之敬踰明筌壁葯房晔晨风而转翠蕙餚兰借顺四序而流馨北望蕺巖题扇之风更逺东连竹径养鵞之沼弥清西接邑居朱城丽日南通阡陌翠栁含烟加以万壑争流千巖竞秀澄湖湛镜渍星象于波澜洞穴封金孕灵符于宛委信允常之胜境勾践之名都焉从十一代孙正议大夫守越州都督上柱国公士希俊师干八从兄也操行端举风神朗迈汪汪焉人不能测澟澟然吏不敢犯爱人如父母摘伏若神明春露流滋厮庶铭其巨惠秋霜泛简豪猾肃其严威逰刃有余雍容多暇乃昌言曰陆机文字犹陈祖德潘岳词赋先述家风况我族盛门昌首出天下爰自着姓以迄于今莫不仪表三台抑扬二铉英贤濬发才产光扬苟无述焉宁昭勲绩恭承嘉命敢不云乎师干学非觇古文慙秀异聊申举一讵述芳猷敬疏无愧之词庶披文以见质公有七子并有重名晋史详矣或早终絶嗣或无子国除其有子孙蝉聫以暨今日者其唯黄门乎可以配享祖宗列为昭穆矣又诸与公交游者英贵特达勲绩昭着独谢太傅乎今配食宾筵矣从十四代孙石城寺僧道敬金庭观道士道崇研空两谛覈妙重𤣥入龙藏而㝠搜逰鳯京而赜秘从十四代孙朝议郎行歙州黟县令爽铜章抚俗墨绶亲人惠训浃于重东讴謡光乎单父从十六代孙𤣥庆令嗣贤文毒师𤣥保家等并晦迹林泉脱屣缨冕追仲长之逸轨慕郭举之髙踪共扇家风同宣祖德殚素产颂洪猷勒琬琰于东瓯俾庶㡬于南岘其辞曰沂波括地缑岭干天代载雄杰奕叶英贤三槐继轨九棘蝉聮盛哉茂族人无间然秦则离翦汉惟吉骏武帐扬晖文昌挺韵象贤踵德诞生英俊汪汪万顷森森千仞常伯献替纳言喉舌佥曰具瞻是属明哲竟不降志朝其不屑霜气稜稜风威切切汇泽西楚稽岫东瓯人称险俗号轾浮威而不勐善而能柔狱囚靡滞庭事无留有道则仕无道则亡闗国隆替与时行藏屑琼膏铣晦景韬光山川益秀草树増芳我唐太宗兮皇王冠文经天地兮武戡乱钦墨妙兮右军发睿词兮制幽赞敏兮叨纪纲佐郡未理兮泛沂康钦族祖之休烈峻祠宇兮蕺巖阳明德惟馨兮茂烝尝子孙不知其所以遂刋石而传芳汉髙士严君钓台碑先生讳光字子陵㑹稽余姚人也名阐于汉光武之世东观书实载其事当哀平之后天地既闭先生韬其光隠而不见建武反正云雷既定先生全其道而不屈消息治乱之际巻舒夷旷之域如云出于山㳺于天复归于无间不可得而累也则激清风耸髙节以遗后世先生之道可见于是矣或曰人伦大统莫大乎君臣崇德致用莫盛乎富贵而子陵以贱为贵以臣傲君二者其失于教与君子曰不然夫贤哲之道一动一静动而用者功济乎当世静而不用者化光于无穷故许由于尧先生于汉皆不易乎世游方之外俾后之人闻清风而向慕焉葢运有㑹事有行伊吕遇汤武而立大功子陵遇世祖而立大名去就不同同归乎道焉嵗在大梁予涉江自富春而南访先生遗尘则钓台尚存仰聆德风刻颂于石其文曰季叶浩浩浇风荡淳先生栝囊鸟兽同羣四海既平故人为君富贵于我有如浮云召至禁中告归江濆下视天子上动星文接舆肆狂孤竹求仁介推山死龚胜兰焚猗欤先生异乎斯人俯仰世道从容屈伸清谿悠悠白石磷磷遗风是仰终古不冺开元寺律和尚塔碑铭释氏先律师讳昙一字昙𦙍报年八十僧夏六十一以大厯六年十二月七日灭度于越州开元寺迁坐起塔于秦望山之阳制缞㑹葬者以千百数大师本南阳张氏曽祖隋太常恒始家㑹稽之山隂大师诞钟粹气聪悟夙发幼学五经因探禹穴至云门寺遂依沙门谅公出家景龙中剃度寻受具戒天纵辩慧益之以轨仪翕然已为人望矣开元初西游长安观音亮律师见而竒之授以毗尼之学又依崇圣寺檀子法师学俱舎唯识从即度沙门善无畏受菩萨戒深道覩奥出类拔萃朞月之间名动京师大师崖岸峻峙机神坦迈体识详雅应用虚明得三藏之隐赜究诸宗之源底加以素解𤣥儒旁摠厯纬长老闻风而悦服公卿下榻以宾礼由是与少保兖国陆公象先贺宾客知章李北海邕徐中书安贞褚谏议庭诲及泾县令万齐融为儒释之逰莫逆之友其导世皆先之以文行𢎞之以戒定入兰室而馨香自发临水镜而豪发必鉴不知其所由然矣开元二十六年复归㑹稽谓人曰三世佛法戒为根本本之不修道逺乎哉故设教以尸罗为主取邺郡律疏合终南事抄括其异同详发正义学徒赖焉大凡北际河朔南越荆闽四分之宗自我而盛烈炬之破昏黒羣流之赴渊泽适来之时化行也如彼有为而生乘化而息草木潜润慈云无心适去之时处顺也如此人世迁转道存运在瞻望不见寂寥空山哀哉铭曰越水漫漫崇山回合大师化灭式建灵塔缅慕上士诞修净法有威有仪不穿不杂德溥化洽云从海纳勒碑垂后千万亿刼大夫种铭呜唿种知呉之可以取知越之可以强而不知身之进退存亡沈吟踌躇以至于非辜哀哉斯由淳德离披衰世难维故独正者不得以镇邪独信者不足以塞疑夫周公孔子圣人也尚有彼妇之歌鸱鸮之诗矧乎其下之人乎然齐桓公终任夷吾晋文公不疑五臣数子者竟能挈五霸之器加二君之身臣无所反侧君无所短长下冠列国上尊时王惟齐晋之区区行何道而臻斯之伟欤殆非二君能推心于数子俾数子得不失夫进退存亡者乎使夫句践既举全呉乃授霸图建国之权付种之能必将合诸侯而朝中原提封呉越之邦接迹桓文之勲则句践为霸君种为霸臣必矣何尚乎浮洞庭去故国为天下之旅人哉甞用种之谋若有之思越人之力尚克之苟天不永越年越亦不爱种贤越不能䘏其𦙍种是以诛其身噫范生之书未释于手越王之劒已承其咽哀哉且㑹稽之羞非越能复惟大夫之复大夫之死非长颈背义亦大夫之非智哀哉询种之名不登于三仁求种之坟不在于九原勒铭以备脱简终古以慰枉魂铭曰越山嶈嶈呉江滮滮㑹稽之围姑苏之雠敌国既亡大夫何哉不知其去空知其来子胥至忠不信于呉鸱夷知机浩然乘桴君胡役役谋国遗躯或曰不然吉凶相宾不有覆车孰惩为臣不有泛舟孰为济人道无全功用有屈伸冥然陈力得于开巻神能感我彷彿如面往者之悔来者之宪志于𤣥石将懋将唁唐通和先生祖君墓志铭先生讳贯字子元范阳人曽祖济蜀州司马祖计掌膳郎父斌守真不仕先生性寛平家人州里莫得见其喜怒长短颇览书传尤工诗句天才器识少有伦侣益修黄老之术初贺监知章得摄生之妙近数百年不死负笈卖药如韩康伯近于台州上升徧于人听元和己亥年先生遇之谓先生曰子寛中而柔外可语以至道也僊家品级如青紫基级不可骤致必以退节为首退节则寡欲寡欲则神逸神逸则无为无不为也反此而求道犹却走以追奔也子其志之后遇今嵗遇尔于小有也乃授断谷丹经先生盟而受之吞一粟则十年不饥门人得之皆符经诀于是先生道誉喧动公卿耳目求见就谒凡累十人丁酉年鄂侯杨公为华牧张公乞丹于先生先生曰学道先乎飬神然后吞药药吏也神君也君逸于上吏劳于下以劳助逸是谓万毕贯将吞丹也坐忘所思行忘所之却视其身萧寥希夷所以絶谷十年不饥今张公万乘柱石百姓父母一物失所必轸于懐欲无劳神其可得乎虽九转还丹亦无补也公曰其言至矣己亥年秋九月先生召门人聓姪曰二仪者万有之逆旅两曜者百灵之灯烛欲灯烛之不晓安逆旅之不去怪矣况贺公之期至矣乃就沐浴如有所候粤八日奄然委化寿九十有五先生夫人胡氏蚤死无嗣一女适张审言无男一女适黄虞卿虽别族姓皆得鳯毛伏览经法养志丘园声华借甚则曰先生无愧矣始刻石子聓与表姪孙谢隲门弟子闵仲孚等议曰昔娄妻谥其夫曰康至今韪之二三子得不以黔妻为式乎我先生听于无声视于无形不曰通乎言不讼物之短心不繋时之非不曰和乎谨号通和先生以彰先生之德也何如佥曰俞遂刻号于石其年冬十一月十一日葬于宅东北隅附胡夫人坟右世礼也鼎亦先生所教者奉门人聓姪命为坟表铭曰北西山南东湖水为陵山为洿先生名字终不诬祖先生墓志序门生彭汭江夏人既登第还乡明年补本郡司仓掾甞豫社祭宿斋于郡之延庆院独处一室既寝而精爽不宁展转至四更乃得寐梦一白衣书生入户谓汭曰某甞述少文词在此室中司仓当见之邪汭辞以未见书生曰试为读之言讫而去及寤犹四更也因唿仆秉烛周视墙壁间意有留题者而都无所见唯户扇下有石方尺有咫泥土覆之就视彷彿有贺监字乃知此是也祀事既罢命移置阶前以水涤之文字依然即进士许鼎所纂祖先生墓铭也问其人云十年前院侧数十步官置瓦窰掘地得之掌役者军吏也不能周知但见其有文因惜不毁而置于是案贺监以天宝二年始得还乡既而天下多事遂与世絶至于呉越故老亦不能知其所终微彭子之梦则贺监轻举之迹与祖君髙尚之节皆堙没矣夫史臣不书神仙之事先圣亦不以此为教然其清心鍊气全神保精冥然与天地合德圣人出于自然贤人可以积习老氏之𤣥㫖不可诬也真灵之意欲使殆庶之士自强不息故必存不朽之迹以示于世此许生所以见梦也彭子性恬淡寡辞安贫好学故能自奋于白屋之下而神交于古人亦可尚也愚甚竒其事因为之序仲淹自丹阳移领㑹稽郡行之日过邵疏逸人溪斋因话照湖事逸人曰客有自江夏寄唐人许鼎所撰祖先生墓志颇言贺监之异出而示之辞精理逺徐常侍铉为之别序既抵郡访天长观即贺公之旧居也款其真堂卑陋已甚乃命工度材而新之又刻徐公所序之文以广游人之观採焉尚书吏部员外郎知越州军州事范仲淹述康定元年三月二十日立法华寺戒坛院碑或曰佛法东度律教南流而云尸罗波罗蜜者何华言持戒清净般若波罗蜜者何华言智慧明了故戒为德本万善以之为生地慧为胜业百福由之以出天圣人以之而修身防非止恶上士以之而度物劝善行慈持之而迷倒是生虚空不可以十指执捉学之而住着为逺日月不可以两手扪摸信矣二法之难见也如是其有不教而自得天然而自知持象扇而掌数明珠据龟牀而心照清镜则我𤣥俨律师其人也律师俗姓徐氏晋室南迁因官诸暨遂为县族年始十二辞亲从师事富春晖澄绍圣元年恩制度人始堕僧数隶悬熘寺律师幼而明敏长而韶令标格峻整风仪凛然迨于弱冠乃从光州谘受具戒后乃游诣上京探赜律范遇崇福意律师及融济律师皆名匠十方南山上足咸能昇堂睹隩共所印可由是道尊戒品名动京师安国受记并充太德后还江左偏𢎞四分因着辅篇记十巻羯磨述章三篇至今僧徒逺近传写初光州岸公甞因假寐忽梦神僧谓曰𤣥俨当为法器云何教以小乘后乃命𢎞般若由是研精覃思採摭旧学撰金刚义疏七巻古德所不解先达所未详咸皆发挥光明若指诸掌誓以一生宜讲百徧越邑精舎时称法华晋沙门昙翼曽结菴曽巅入是法三昧感徧吉菩萨徒观其塔类多宝涌出以证经宫如转轮飞行而听法双乌所以示兆今尚翔鸣六象所以呈竒时犹隠现不可得而思议者葢斯之谓欤信如来之福庭是菩萨之隠岳大师乃考槃是卜束钵深栖建置戒坛招集律行若夫秦衡上士燕代髙僧数若稻麻算同竹苇伏膺请益蹑屩担簦宴坐不出㡬三十载开元二十四年我开元天地大宝圣文神武证道孝德皇帝持法镜握神珠亲注金刚般若经诏颁天下普令宣诵都督河南元彦沖躬请律师重光圣日律师阐扬幽赞允合天心令盲者见日月之光聋者闻雷霆之响师之演畅葢有力焉夫乐小法者迷自我而为病通大方者懵开空之法道若㑹夫三归一触理㝠事自优波罗已下犹或病诸而律师纲纪小乘演畅大法晤佛境之非有识魔界之为空故能使涅槃将生死一如烦恼与菩萨齐致发心而登佛地非我而谁白黑归依当仁不让昔僧䕶法师常居石城宴坐青壁仰其中峯如有佛像愿造十丈以圗兜率良愿未谐护公长逝梁武皇帝诏僧祐律师驰传经理规模刻划意匠才施俄而山冢崒崩全身坐现合一百五十尺虽金石丝竹四天之供施常闻而功德庄严十地之镂镌尚阙律师乃内倾衣钵亦外率檀那布以黄金之色镕以白银之相铜钖鈆锴球琳琅玕七宝由是浑成八珍于焉具足虽宝积献葢界现三千迦叶贡衣金踰十万如须弥之现于大海若法日之出于髙山此又律师之功德不可思议者也故洺州刺史徐峤之工部尚书徐安贞咸以宗族设道友之敬国子司业康希铣太子宾客贺知章朝散大夫杭州临安县令朱元眘亦以乡曲具法朋之礼开元二十六载恩制度人採访使润州刺史齐澣越府都督敬诚採访使卢见义泗州刺史王弼无不停旟净境禀承法训齐公乃方舟结乘奉迎律师于丹阳余杭呉兴诸郡令新度诸僧躬受具戒自广陵迄于信安地方千里缁黄道俗受法者殆出万人凡礼佛名经一百徧设无遮大㑹十筵而人境住持举无与比夫秉法传授从佛口生有门人法华昙俊崇黙龙兴崇一开元智符称心崇义香严懐节宝林洪霈觉𦙍灌顶皆不倾油钵无漏浮囊经不云乎如旃檀林旃檀围绕如师子王师子围绕信律师之威神有在而法主之功德不刋呜乎三界无讹百龄共尽此生已遗于后息他世应见于前心天宝三载嵗次壬午化縁已毕十一月三日现疾于绳牀七日午时坐终于戒坛院春秋六十有八粤其月二十五日窆子寺南秦山之下高树双塔光明踰于白云列植千松秀色罗于明月经始则神邕崇晓住持则惟湛道昭并躬䕶圣场亲传智印其余二千门人五百弟子承般若之深法受毗尼之密行尽号颛门无待弥勒今并列载碑隂用标律序初律师凶问时余忝外役永懐德音谓如昨日及瞻斯拱木已十有余秋私念生涯自怜何极庶依神理敢作铭云律师堂堂宗高偃王才华骨贵戒美名香佛国柱石僧门栋梁毗尼玉色般若金光我闻二法难信难解等有开遮平无髙下生生草繋节节支解念电不停身尘自假观生若幻视息犹风慧明日月戒性虚空不逺无相修行在中善矣真匠贤哉法雄我生已尽梵行已立示化衆生随縁悟入去来三界无苦无集常行一乘日用斯给哀哀释子资父惟师痛失瞻仰悲深住持方坟永翳圎塔长辞何时诵现更绍迦维南镇永兴公祠堂碑越部凡七郡三十有八邑提封所加旁合溟海由是崇元侯之命建东征之府其镇曰㑹稽山其神为永兴公国朝接周汉之统𤣥化大备礼兹百神受职祀典钖以嘉号视为诸侯贞元九年夏四月连率安定皇甫公以前月丁酉诏㫖奉𤣥玊制币祷于灵坛动报公之享循每嵗之法致斋野次䖍捧祝册夜漏未尽礼成三献君子谓公能宣命以展敬故祀神而降祉克靖瓯越大康东南我修德刑以牧黔首神作雷雨用登有年明训式敷幽赞斯効观夫髙麓回抱以蔽景大泽下浸而蒸云沈潜龙虎之姿泱漭风霆之气灵衞交㦸閟宫洞门神其在焉宠被侯服是宜札瘥不生水旱罔沴允荅宸虑长于衆山乃铭石壖垣以代彞器其辞曰天秩乔岳奠兹南方精合晦明化满柔刚帝念下土延神致祥清庙既辟华衮有光乃卜元辰爰诏方伯尔克精享神其昭格苹荐惟诚金奏匪乐时臻大和人受景福𤣥德孔鉴䖍㳟肃祇陈信不匮形乎正辞呉越国武肃王庙碑铭粤以唐长兴七载壬辰春季蓂凋十三荚天下兵马都元帅尚父守尚书令呉越国王弃捐宫馆以是嵗明宗皇帝降太常博士段颙定谥议曰武肃诏尚书工部侍郎杨凝式撰神道碑文宣翰林待诏张季恭至呉越书于刋石后二年嵗在敦䍧天下兵马元帅嗣呉越王建庙貌于始封之越国礼与境内乐之罔极孝思也葢闻神道设教莫大于郊社严禋明德惟馨无逾于祖考孝享是以百代相袭六籍盛称报劬劳则天保是徴展钦若则王假是䜣静况建除难靖乱之业扬武烈之威名振刚德尅勍之风成肃恭之懿号陈力四纪光奉八朝生为有土之君薨立象朝之庙足可睢盱召毕龌龊桓文声华永而日月齐简册徧而今古在矧夫堂成王构家继国肥压璧宝以知来出玊林而嗣位髙阳号里无媿前贤夏屋登山常遵治命爰自郑缁始袭晋墨未除不忍一日之离遂立千年之祀金镕阳迈己成像于呉城香刻旃檀复祔神于越国恭惟先天下兵马都元帅呉越国武肃王殷朝籛祖山蕚分枝唐代鄛公灵源直派簪裾轩冕礼乐诗书叠庆连华交光奕叶应邵七世累爵重官罗企一门惟忠及孝其降神也虹飞蜀国始见殊祥鱼跃汾河是生竒表赤光耀室黄气浮空石龟陨下于官山胡人来归于宝器其英姿也鳯文龙藻奂出精神白琥苍珪琢为标格加之薛璘整峻谢安风流俯仰可观进退有度慕容德偃月日角光影铄人李子坚匿犀龟文威仪镇俗其辞韵也音容洒落智辩铿輷元善抑扬张畅详雅至若讨论国计谈划兵筹接对使乎抚御将下所谓五河奔注百谷崩腾玊虹起而云雾销金虎啸而风飈动揣摩胜负赫连勃口授懐慙捭阖兴亡苏季子舌端有愧其气度也志髙建木量等大瀛含垢匿瑕周知边际求贤接士无怠寅昬重仁义如丘山视玊帛如咳唾翘翘车乘唯在得人憧憧往来皆种和气所以臯皮豹舄鹤列犀渠咸愿杀身用酬大惠变家为国诚由万化生身以德聚民所谓八风从律其英雄也能知否泰善俟云雷动必有成举无遗䇿蛟龙得雨莫测变通鵰鹗出林可知意度其间文武迭用仁义不常平阿亡㦸得矛并能取舎元勰搦蛇骑虎不觉艰难奄有具区廓开霸业设使庾翼复出必不忘誉于桓温阮籍重生安敢轻言于广武其文学也家承儒范世尚素风侍绛纱帐于先生授白纶巾于神女才通梦寐鳯是吐来志在典经龙鬬不顾所以博览七纬精究三𤣥尽得津涯皆升堂奥其于篇咏尤着工夫思风起而绣段飘言泉淘而金沙见其札翰也花随腕下星逐毫飞霭若游云细疑垂露钩刀向背未饶索肉芝筋㸃画方圆髙掩崔肥赵瘦就中濡染牌额益见呈露锋铓四方仰之神踪一代称之墨宝王逸少若见甘避雁行萧子云如逢大慙蝉翼其建大功也唐季干符之末中和之初海凫乍扬天鼈初伏尘飞野马四郊之垒渐多雾暗腾虵五贼之机共构其始者王仙芝结衅中土首构祸阶虽已诛夷犹残支党自此藂林乌合草泽蜂飞轻薄者固是披攘谨厚者亦为慓悍江南则朱直叛乱于唐山孙端冦孽于安吉西侵宛水东患苕谿郡县则终日登陴生民则长时伏莽王时郊居葛圃嘉遯茅山方当枕石嗽泉尚是褒衣博带覩兹多事慨然究懐顾谓朋友曰丈夫当须拨乱平姦岂可懐安端坐是日乃奋戎服挂彼儒冠大散家财广招勇士申令才举行伍肃然手仗义旗身当勍敌一月之内二冦殄平静千里之山川救两郡之冰炭是王之初立功也其次黄巢来从五岭直下三衢展枭翅则电布星罗张鲸牙则山连岳峙所遭蹂践并作尘灰王迺独领偏师据于险地既逢大憝遂设竒兵敌望草木丛林皆是戈矛旌帜我则左右翼阵㸃化如神当下追奔尚贾余勇长蛇封豕便出他疆新市下江保安数邑是王之功也其次彭城刘汉宏据南镇之重地守东越之名区黄巢既犯两京僖皇乃巡二蜀汉宏不思奔问便废贡输恃险阻于淛河欲觊觎于淛岸先于渔浦鼋石翼张下营萧山西陵鳞次列砦烽燧交应鼙鼓相闻时我诸军实有难色王乃潜趋间道夜济长江仰告昊天乞昬朗月当下寒云匝野杀气凝空楚庙隂兵旁随雾合晋臣黑幔闇与山连我师忽震于雷霆彼砦俄崩于魂梦风号貔虎争传破竹之声阵巻龙蛇竞集建瓴之势贼将殷轮不暇漂杵有余仅身免以奔归乃塞门而自守迩后大小百战首尾四年方清镜水之波始有兰亭之地弔其生聚大布仁慈诛彼渠魁不烦天讨是王之功也次则有薛朗逐出周宝自据朱方南袭毗陵西侵建邺恣其剽勍务在杀伤将乗中国之危拟扼长江之险王乃命二麾上将期一月报功指其山川授以韬略蹄毂并举水陆兼行曽不旬时计平窟穴里南宫万于犀革视以囚人枭崔慧景于䲡篮彰其叛主是王之功也次则有徐约比是六合镇使既忝三呉郡符玊帛是求徴歛无度长时习战齐民固被雕黥比屋为军鲁儒亦遭翦削惟王闻其暴虐奋激神威发上谷之精兵命下江之贤将授以九天九地之诀传以训辞训典之规扼断咽喉清其郊野任约之龙果睡王弥之豹徒飞食窘朝饥无由抚士计穷宵遁遂至溃围松陵之烟水重清香径之黎元再活是王之功也次则有孙儒恃有数万兵甲不守淮南直欲别迁土疆遂有江左刲人民为粮食隳舎宇为薪苏饿鹘饥鹰飞扬京口贪狼乳虎践踏吴门渐逼由拳将窥霅水王乃张天网于阻险辟地穽于要冲发水犀之骁雄设燧象之机计青雀摩垒赤兔致师将持久以胜之俟势穷而必取守陴皆哭无食何为鸣鼓而攻脱身遂去向使不施神畧不振王威则翼翼最灵皆成膏血茫茫胜槩尽作烟煤所谓劬劳为时广大及物是王之功也次则有董庶人始镇石镜便牧杭州因破汉宏遂居越土自形成象从纤至洪并是王之擐甲执兵左提右挈以至手持旄节身爵王侯既灭顶于彛伦乃垂涎于神器铜符金匮祥瑞乱兴玊玺珠袍妖讹竞起王以早同楚歃夙共晋盟书尚缄腾血犹濡鍉牋函旁午诱劝交驰谏既闭于属垣祸遂成于覆族是时两河倔强三辅纷纭万象虽拱于北辰一人不遑于南顾王请奉行天罚所统便是国兵不费上供资财不役诸道将帅果见桓𤣥计窘抽玊导以求生王莽势穷转铜威而厌胜喉既舂于富父骨复专于㑹稽潴其故宫焚其法物复我正朔清我寰瀛五石补而天镜明六合完而地维正是王之功也王以平妖立霸时之业戡难建葢世之功律吕宫商锵洋史籍丹青金玊奂烂国华所以僖宗天子仰我文昭睠我武烈龙光压叠急使星驰纶綍便蕃大王风起寻以耿纯试理卢植兼才披锦衣以耀家乡握珪符而光松梓洎于昭皇飞昇大宝礼遇元勲龙悦召云凫忻得藻嘉功赏德金鳯之诏连飞表异旌优玊麟之符遂刻移南徐之藩翰就钱塘之江山节竦灵犀帐开神虎三千珠甲光烂星辰十二牙旗文生组绣碧幢才建黄合又开乃兼镇于越藩遂对持于汉节中天辰象虽分牛斗之疆夹岸烟岚映出东西之宅四县既食万户累加棨㦸立门赤油罗列山河誓券丹字荧煌生祠之笾豆锵锵衣锦之城隍黯黯而又特逾汉制封我呉王茅分夏社之心桐翦周王之手昔也龙蛇起陆蹈汤火以战争此际山川出云见君臣之际㑹逮夫济隂王既传天宝梁太祖遂应𤣥苞于王不易范张之故情请结秦晋之嘉好恨无殊礼得展异恩于是追吕望之髙风拟山甫之美躅师尚父统摄三老作帝股肱尚书令摠务万机为天喉舌仍颂瑞节复陟斋坛建牙兼镇于扬州分阃遥临于楚甸寻命兵部姚尚书躬持鳯册逺泛鲸波备周官之典仪封越国之土宇八鸾四马耀镂钖以振钩膺三节一王秉桓珪而垂𤣥玊及龙德嗣君即位礼称伯舅尊曰父师寅敬烈光虔奉顾命是遣吏部李尚书燕捧持纶告缭遶湖湘受天下兵马都元帅洞庭彭蠡渐无不顺之臣北狄西戎将有后予之叹昔韩信对汉髙祖曰陛下能将将臣能将兵是知元帅非人臣之职曹葢帝王之兵柄推于前代隋炀帝自晋王淮南行台尚书令祇为行军元帅天下之号国朝肃宗皇帝驻跸灵武日命代宗皇帝自广平王而为之德宗皇帝自鲁王而为之梁太祖授九钖后而为之斯天下元帅之故实也其后龙德帝复命兵部崔侍郎赍持简册浮泛风帆扬往典于明庭促及时而建国奉召康公之命得以专征授唐叔虞之封良由吉梦未久金行运息土德中兴庄宗皇帝鹊起并汾龙飞宋汴当宁不逾于旬朔临轩宣谕于公卿曰吴越国王五十年来常作榰天之柱三千里外每为捧日之云今若将致小康实在敬尊元老于是鸾台进拟麟趾摛词典瑞献功琢白珪而册文粲烂职金供命镕紫磨而印篆盘珊重封吴越国王再授天下元帅马迁十代史内固是絶伦栁𧦬万巻书中必无往例其建国也大君有命明试以功自癸未而至壬辰备战器而修王道先是中朝名士在野遗人或负笈担簦来投霸府或坼𥜗为袴而诣军门奋䄂于嘉纳堂中曳履于灵钧台上至此水镜裁鉴金秤等量并列庭臣皆居省署簪裾列侍文物齐光张伯仁陈宗庙之仪郑子产献公侯之礼岂谓难穷者大数莫究者彼苍俄脱屣于具区遽彻县于正寝金山雾掩谁知帝召王乔玊海波空实痛神辞李广况十三州疆场百万户黔黎咸长养于恩膏悉生成于化泽泪洒而晴空散雨愁凝而杲日沈云鸟兽悲哀草木惨沮明宗皇帝宣太常而定谥法召二卿而撰诔文鸾辂龙旂赠礼优于邓禹梓宫黄屋异数等于霍光得谓尽始尽终极荣极贵享九九之仙寿近帝位于一爻感万万之人心歆神道于千祀有后如此又何缺焉我天下兵马元帅呉越王当燕族之多竒承赵宗之后世嵩衡泰华秀气俱腾淮济江河荣光共结是时𦙍主诞我国祥绍经文纬武之基袭积德累仁之业开襟奋臆伏雄杰于周瑜誓衆临戎统人豪于张衮风仪则悬星溢眦紫电扬矑霜雪凝肌鱼龙入发仙应有分贵不可知宋弁声姿尤闲进对窦融词气唯是卑恭加以青云常在于言谈畏日不离于顾盻徐行缓步禇彦囬却是趋跄散帻斜簪王文宪殊非藴借智畧则鲍叔锥矢应手而来顾和珪璋遇机方露逺者大者一刚一柔静则心照镜而貌懐冰含和六气动则火炎山而汤涌海慴惧万人机变则管葛才髙孙吴术妙身文虎豹隠见不常义府戈矛短长迭用三隽才既为已任六竒策固是无遗却縠诗书经纶国计项羽雷电振动兵筹涂睇而莫测金泉旁窥而罔知珠岸词藻则青霜皓月络绎綵牋芳草落花飘飏镂管织成梦锦散出神霞英变屡竒张融之言信矣凌颜铄谢元叶之论宜然札翰则早受义方曽传掣笔鸾回雀反气势惊人金错银钩纵横入木桉牍无非墨阵宫寺争耀宝牌崔宏之本草无光张育之折蒲失色立功则我王初离太学始统亲兵郑世子方欲平齐汝隂王正思安汉属隣国侵轶命将曰李涛仅二万兵下百里砦围逼安国涎喙余杭我王䖍奉训辞遂昇上将清风授式黄石传书亲䝉韩奕之黄罴躬仗封文之白虎攻东南而备西北事在机先掩五垒而出三门别驰神筭于是崩摧大阵擒获万人道路隘于俘囚山川积于戈甲余敌作气既竭方遁于潜我则乘胜追奔又平广德未出一百里之境复降五千来人唱凯歌而喜气连郊整班师而雄风掠地寻即大统龙舰逺泛鳌溟巡江隂而収东州入海门而观北固彼境遂陈舟楫逺出枝梧我则陈二广于浪港沙前设三覆于石牌弯内零陵石灰风便争投于蛟蜃窟中泌水火㭖油燃葬于鲸鲵腹里一战定霸二纪无虞寰海具瞻将相迭耀声光丕显裴松为廊庙之人功业昇闻段襄居骨鲠之任爰自嗣承国构缵奉王基况当跪箭之初又在寝苫之内芝兰龙鳯三千余口之家风鉄石虎貔二十万人之军府诚难抚御岂易缉绥我王以孝为模用仁作范无所不可惟言是从嘉惠宠灵供承花蕚油云膏雨润泽闺门此外习武益兵轻刑慎罚德无胫而逺届名无翼而遐飞果动大朝继钟异宠三年之内两册连封双龙之金节齐行四马之宝车并辗玊具冠剑见王者之尊崇织文旂裳覩国容之贵盛我王因兹显赫益动孝思无以答先后之恩无以报昊天之德且曰武肃王有大功及天下大名振寰中庇生民而百万有余筑城垒仅五十来处岂可不建庙貌不像真容为星纪之福宫作地户之神主爰命兴武中直都虞候姚敬思于马榛湖畔勾践城中选闉阇形势之中区得显敞髙平之胜址于是锹杵俱下畚锸齐兴隠隠雷声轰轰岳振不十旬而展役帀千丈之隆基大梓文匪自秦山伐得宏梁巨栋非因漳水飘来雕镌者王母𤣥图甃砌者赫连绣石斤挥斧运削出银葩水錾沙磨方成玊磶符𤣥武之嘉兆应神蓍之吉辰始乃架险梯虚云构山屹隂虬回抱阳马奔趋虎牙衔而枅栱连龙嵴褭而栾栌转琼瑶耀壁丹漆明檐鸳鸯之瓦缝界成芙蓉之塼文印出即以丙申嵗秋八月十有七日我王备卤簿鼓吹车辂旂常北司侍臣南班旧列奉迎真像而入祠宫白檀雕出圣容黄金镂成宝座仪形酷类神彩如生鳯月龙章颜犹不破垂旈被衮人见兴悲礼器则俎豆牺娑轩悬则柷敔钟磬后殿翚衣雉服文母贤妃露幔珠屏虾帘象榻不异昔时秘寝皆同曩日深宫前则广厦交隂芳亭对构紫石伏狻猊之影朱栏交菡蓞之光正启重门并立神将侍衞兵仗矛㦸森然文武官班簪裾肃列直出甬道千歩有余河枕投醪波通射的莲芰遶于水阁桐桂夹于星桥左则回抱粉廊连延绮栋并图曹署各列司存乃至早世勲臣无禄公子皆塑仪像并配荐羞右则脩庑飞甍緑窗丹牖隂兵神马见雷电而没风云明牢净厨备粢盛而烹肥腯景物则髙杉矮桧粉竹金松夹砌名花连阶瑞草烟岚蓊蔚便是隂宫云雾蒙笼居然神府我王昔以致君之业累殄冦戎今立显考之祠而修孝敬所以天朝继封王爵以耀国章黄金印印宇内徴唿元帅帅天下侯伯卓絶殊勲洪业所谓炙地熏天设使书剡谿九万之牋不能尽纪勒华山五千之仞亦恐难穷光业也词不梦于王椽才匪量于曹斗拟奚斯之颂或恣麤心对豫章之碑岂合措手但以二纪幕客千载庭臣不求孙绰擅名岂望杨脩絶妙所希编述用答恩知追感先王恭为铭曰崧髙嶙峋是生哲人上天师子出泽麒麟籛尊殷祖鄛𦙍唐臣衣冠表里文武经纶广运将新大盗斯起雁象歘惊凫毛乱委紫葢䝉尘黄巾多垒既斁宪章又裂文轨武肃英王提剑东方龙行云雨虎变文章孛气沃酒妖雪归汤洗涤星纪整顿天常告功狼居图形麟阁桐珪联编茅土续索三道犀幢八朝鳯诺丹券家门锦衣城郭元帅天下国王具区六瑞琢册三品铸符尚父四履尚书万枢峗峨髙寿曦赫霸图我王奉天为时而出传宝应金继明赵日国士无双风华第一削树平戎梦禾受秩功既挺世德又动天袭封二册嗣位三年金印国宝元帅兵权忠无瑕颣孝絶雕镌未禠墨衰乃建清庙卧龙之城㑹稽之峤岚界逥廊粉明周㙩广殿霞开重门岳峭瑞玊礼器香檀圣容民之祀主我之神宗秉翟执籥特磬编钟燃萧燔膟寘币输琮于穆祠宫焕焉隂府五齐恒馨六佾常舞餚荐房烝歌随路鼓令子懿孙光今显古陶朱公庙碑穷之与达繋乎命用之与舎繋乎时得之与丧在乎天去之与就在乎我四者古君子出处之大节而公皆得而兼之不亦智矣乎公之事业最详于国语史记与吴越春秋当是之时越与呉相持㡬三十年呉常胜越常败呉譬则虎越譬则鼠吴譬则狼越譬则羊句践之命在于夫差掌握中数矣公力与臯如计倪诸暨郢大夫种诸臣间闗险阻未甞少变其节乃説句践卑辞重币顿颡屈膝籍其管库质其妻子为呉奴虏及囚石室又説饮溲甞恶以媚夫差而夫差不寤乃伐齐而赦越复贪与诸侯㑹于黄池及越焚姑苏入其郛犹与晋公午争长不以为恤既而民疲嵗饥祸稔数极公卒与越之君臣因其困乘其弊一举而灭之故曰持盈者与天定倾者与人节事者与地此之谓乎君王之耻既雪霸国之业已成在于他人则邑万户禄万钟为师尚父宠之终身固其宜也公独不然以为功名不可以多得富贵不可以长保瞥然轻舟飘然五湖投绅笏如柴栅弃妻孥如敝屣冥冥而飞汨汨而游网不能絓缴不能弋乌喙虽长而不能啄属镂虽利而不能割存耶亡耶死风波耶葬鱼鼈耶泛溟渤登蓬莱而遂羽而仙耶俱不可得而知也徒使越人爱之不忘念之不足铸金而礼其像环地而封其域与天贪权冒宠市祸贾患而遂脂鼎镬血刀锯为鱼为肉为葅为醢者岂同年而语哉余甞按越之图经得公庙于诸暨陶朱山下俗説公本诸稽人今净观院即其故宅也乡曰陶朱之乡巖曰范蠡之巖井曰鸱夷之井皆以公而得名也年祀夐阔不可得详庙宇庳窄芜壊不治属嵗荐饥民又乏飨余甞至其下徘徊观览恻然于懐者数四葢碑者悲也君子所以述往事悲来今者也因书以为弔焉其辞曰越山叠叠兮越水环环公有庙貌兮山水之间屋三其架兮门鐍戸闗庭墁不治兮鞠草褎菅豚蹄乏飨兮歳歉民悭香火閴冷兮巫休祀门頺廊哽雨兮古木号寒饿鼠昼啸兮饥鵶暝还功磨日月兮名揭丘山遗像可揖兮髙风莫攀我来怆古兮愤涕一澘秋色着树兮霜叶初殷青史传信兮灼不可删千古万古兮云痴石顽萧山县正觉院新修浴室铭萧山正觉精舎有浴室不理邑人王氏扆方理之功未究且卒曰张承祜者喟然叹曰王君长者既倡事吾冝卒其善乃出赀五百缗于主僧继符募工购材取于精良考室除器既而毕就燂汤五日若合礼经撃鼓十方以集来者纳履常满振衣后出尽祓垢渍以舎吉祥夫人内欲安舒而外必亹㓗二者得之于道未有体干躁窘而心术平和余不习释氏言闻其谈湢室之利甚着且博或者无加此焉王氏有子殿中丞丝与余同升伤先人之勤且欲有表故余为之叙而系以铭浴乎其不可以废室壊器亡乃如是谁能兴之曰王氏奋然倡先后有继室完器修无虑备来者疏瀹而满志干和心舒道可至浴乎其得以言利㑹稽掇英摠集巻十七会稽掇英总集卷十八钦定四库全书㑹稽掇英摠集巻十八宋孔延之撰建南镇碣记太山谏卿受气端劲为文雅拔由进士尉阳羡安定公爱其道直延为从事是时鄙夫次受辟书故得与谏卿游处最密常记其撰南镇碣彩章辉焕物象飞动当贞元之丁丑也迨元和甲午简自给事中䝉恩授浙东道都团练观察处置使荐逰此地歳十八返矣寻奉御祝有事于镇求当时之碣则未树立因访太山之故吏乃得旧本爰徴乐石磨琢镌刻流芳自此谏卿永贞年为谗贼所中谪居汀州今皇帝践阼宰臣论其寃滥故福建亷使阎公得以上请复歴大理评事遽徴拜监察御史未经嵗台丞上荐不次迁侍御史以言语明切将酬相府且不入出为巴州刺史持逸羣之才畧瘳疲人之疾苦理行居最再移资州如巴之政今复为洋州课绩大着噫共戴华发相逢㡬时所不间者顷以至人实相净乐之法更説迭讲次真空处入性海道动于世间而不世间故可记也十年十月十日建游妙喜寺记越州好山水峯岭重叠逦迤皆见鑑湖平浅微风有波山转逺转髙水转深转清故谢安与许询支道林王羲之常为越中山水逰侣以安之清机询道林之髙逸羲之之知止虽生知者思过已半焉知其又不因外奖积成精絜邪妙喜寺去郭二十里而近通舟而到积水四满楼台在中观其林叟渔者小艇短楫求赢而来得志而返濯足撃汰声满山谷又有丹素佳禽咔吭清流噼波投空一一逺去时与从事四五人天气精爽同登共览因思羊叔子在襄阳好风景出铃合罢渔猎登岘山今古在懐独立无对存有令德殁有令名君子哉逊赖圣时钦明寰海无波进无若人之才退获若人之逸登山望水思泯幽寂云霞草树横在一目非敢追踪羊公亦复长揖王谢矣时有从事李翺僧灵彻请纪故琢于片石云时元和八月十五日记判曹食堂壁记古之上贤必有禄秩之给有烹饪之养所以优之也汉时尚书诸曹郎太官供膳春秋时齐大夫公膳日双鸡然则天子诸侯于其公卿大夫葢皆日有饔饩有唐太宗文皇帝克定天下方勤于治命庶官日出而视事日中而退朝既而晏归则宜朝食于是朝者食之廊庑下遂命其余官司洎诸郡邑咸因材赋而兴利事取其竒羡之积以具庖厨谓为本钱杂有遗法列曹掾史之于郡上丞诸曹郎推本其位又诸侯大夫之比其有食也于古义最为近之凡聮事者因于㑹食遂以议政比其同异齐其疾徐㑹斯有堂矣则堂之作不专在饮食亦有政教之大端焉越州号为中府连帅治所监六郡督诸军视其輨毂之冲广轮之度则弥地竟海重山阻江铜盐材竹之货殖舟车苞篚之委输固已被四方而盈二都矣其人处险而怙富易扰而难理事之纷错差于他州而亚于荆扬幽益诸府旧矣故其设官之制剧曹皆二人而纪纲之职亦分为两以统其事以其府署之内建斾设旄之盛飞缨荐绅之衆堂皇闬闳之壮而食堂之制陋而不称朞年故太子少师皇甫公来临是邦始更而广之居丽谯之西偏背崇墉以南向而其栋梁梠桶则皆松柏楩楠纵施五筵衡容八几洞以二门夹以四窗有爽垲之美无湿燠之患颐神宁体君子攸处后二嵗而御史大夫崔公为之备食器増食物虞人之献禽者必分焉故其鼎俎有刍豢之羊豕田获之麋鹿鼈蜃鲐魮之异橘柚笋蒲之新庶物丰矣由饮食以观礼由礼以观祸福由议事以观政由政以观黜陟则书其善恶而记其事宜在此堂乃列其名氏繋以年月叙之于后各以其职相从云镇东军监军使院记昔晋文公之为盟主也崇大诸侯之馆以礼宾客而前史犹或美之而况元帅太师中书令彭城王之为藩翰也尊天子之命广近臣之署以宣王泽以壮军威者哉初干宁单阏嵗叛臣芥视生灵鼠窃位号屏王臣于湫溢而毁撤其宫署以肆暴焉元帅彭城王以大义为心龚行天讨遂平其难帝命兼而镇之寻诏特进左监门衞上将军汝南周公以监䕶之实欲以天子之渥泽而涣汗于三军也连帅有竒勲殊绩忠国利人之大节皆得以上闻以是铭盘盂镂钟釜免虚其授受也岂不重欤汝南公驲骑至止军情大洽彭城王慕其温雅特加礼焉且曰易有大壮之义诗有斯干之美今奈何以卑库之栋宇而处天子近臣不营爽垲者乎乃命军吏揆日经始之去子来之民募宿饱之卒浃旬而材备累月而功毕重门洞开列楹髙峙奔者走者不敢仰视周垣致密显敞丰博闻者惊骇见者眙东厢西序窈窕深邃前庑后轩栉比星连方塘曲沼㳺鱼浴鸟异竹竒花蓝梢粉葩复有大厦之前木兰特异盘隂袤丈庇于广庭越城之中称为一絶当前政不轨之际忽焉凋零迨彭城王之镇临也緑叶紫苞载新阳艶虽田家荆树未足多焉是知忠孝之感通其揆一也彭城王甞因醼游形于歌咏题于屋壁声在管絃其及物之功皆此类也越之曩制府兵十有四旅属郡边戍皆出其间前贤莅临犹或逗挠今一府之内控弦十万朱旗绛天长戈雪野挥汗则雨骤吐气则云舒而汝南公以温恭沖澹之德和煦之以贞正亷平之道矫厉之使三军之士咸得其欢心及考秩向满连帅惜其去拜表乞留中外美之呜唿自兵兴以来嵗踰二纪唯彭城王以忠孝之节罄翊戴之心连定金陵再清镜水絶蘖牙之本覆妖伪之巢而复以国家经费为忧勤修职贡航深梯险道路相望史不絶书府无虚月当朝廷多事之际天帑充给实有赖焉天子以是奖殊庸起赏典授双节帅两藩制锦衣以颁之镂金券以钖之复加定乱安国功臣所以昭异数也汝南公甞从容谓左右曰当今海内竭忠诚着实效于国者其呉越之邦乎抑有由也昔武德初巢国公为佐命功臣逮今二百八十载其裔孙复为定乱安国功臣岂偶然哉在我朝之创业也有巢国公佐焉其中兴也有彭城王辅焉所谓世济其美代不乏贤仲尼曰积善之家必有余庆此之谓乎汝南公深识而逺虑博古而该今皆此类也夫如是岂止护强军宣帝命而已是将入辅宸极致君尧舜外有彭城王之糺率羣后尊奖王室海内欲求不治其可得乎蜕以不才谬尘宾介奉命纪述诚惭陋芜庶㡬勒贞珉永鸿烈用传于不朽以继奚斯之颂云时天复元年嵗在辛酉八月庚辰朔二十四日癸夘记金庭观晋右军书楼墨池记越中山水之竒丽者剡为之最剡中之山水竒丽者金庭洞天为之最其洞在县之东南循山趾而右去凡七十里得小香炉峯其峯即洞天之北门也谷抱山鬭云重烟峦互囘万变清和一气花光照夜而常昼水色含空而无底此地何事甞闻异香有时值人从古不死真天下之絶境也有晋代六龙失驭五马渡江中朝衣冠尽寄南国是以瑯琊王羲之领右军将军而家于此山其书楼墨池旧制犹在至南齐永元三年道士禇伯玊仍思幽絶勤求上𤣥遂启髙宗明皇帝又于此山置金庭观正当右军之家故书楼在观之西北维一间而四徘徊髙可二丈已下墨池在尊殿之东北维方而斜广轮可五十尺已下池楼相去东西羑值才可五十余步虽形状卑小不足以壮其瞻翫而恭俭有守斯可以示于将来况乎处所遐深风景秀异契逍遥之至理閲鸾鹤之参差其金庭洞天即道门所谓赤城丹霞第六洞天者也按上清经其洞天在天台桐柏山中辟方四十里其北门在此小香炉峯顶人莫得见之有山樵夫往往见之者或志之以竒花异草还报乡里与乡里同往则失其所志也过此峯东南三十余里又石窦呀为洞门即洞天之便门也人或入之者必赢粮秉烛结侣而往约行一百里二百里多为流水淤泥所阻而返则莫凑其极也通以元和二年三月二三道友裹足而游登书楼临墨池但见其山水之异也其险如崩其耸如腾其引如肱其多如朋不过三层而谓天可昇经再宿而还以书楼缺壊墨池荒毁话之于邑宰王公王公瞿然徴王氏子孙之在者理荒补缺使其不朽即事题兹实録而已诗曰寂寂金庭洞清香发桂枝鱼吞左慈钓鹅踏右军池此地长无事沖天自有期向来逢道士多欲驾文螭沃州山禅院记沃州山在剡县南三十里禅院在沃州山之阳天姥岑之隂南对天台而华顶赤城列焉北对四明而金庭石鼓介焉西北有支遁岭而养马坡放鹤峯次焉东南有石桥谿谿出天台石桥因名焉其余卑巖小泉如子孙之从父祖者不可胜数东南山水越为首剡为面沃州天姥为睂目夫有非常之境然后有非常之人栖焉晋宋以来因山洞开厥初有罗汉僧西天竺人白道猷居焉次有髙僧竺法潜支道林居焉次又有干兴渊支道开威藴崈实光识裴藏济度逞印凡十八僧居焉髙士名人有戴逵王洽刘恢许𤣥度殷融郗超孙绰桓彦表正敬仁何次道王文度谢长霞袁彦伯王䝉衞玠谢万石蔡叔子王羲之凡十八人或游焉或止焉故道猷诗云连峯𢾗千里脩林带平津茅茨隠不见鸡鸣知有人谢灵运诗云暝投剡中宿明登天姥岑髙髙入云霓还期安可寻葢人与山相得于一时也自齐至唐兹山浸荒灵境寂寥罕有人游故词人朱放诗云月在沃洲山上人归剡县江边刘长卿诗云何人住沃洲此皆爱而不到者也大和二年春有头陁僧白寂然来游兹山见道猷支竺遗迹泉石尽在依依然如归故乡恋不能去时淛东亷使元相国闻之始为卜筑次亷使陆中丞知之助其缮完三年而禅院成五年而佛事立正殿若干间斋堂若干间僧舎若干间夏腊之僧嵗不下八九十安居游观之外日与寂然讨论心要振起禅风白黒之徒附而化者甚衆嗟乎支竺殁而佛声寝灵山废而法不作后数百年而寂然继之岂非时有待而化之有縁耶六年夏寂然遣门徒僧常贽自剡抵洛持书与图诣从叔乐天乞为禅院记云昔道猷笔开兹山后寂然嗣兴兹山今乐天又垂文兹山异乎哉沃洲山与白氏其世縁乎修汉太守马君庙记东汉太守马君臻能奉汉制抚宁越封仁惠公利淑民陶俗殊绩章白书于旧史其尤异则披崄夷髙束波圜境巨浸横合三百余里决灌稻田动盈亿计自汉至今千有余年纵阳骄雨淫烧稼逸种唯镜湖含泽驱波流注于大海灾凶嵗谷穰熟俾生物苏起贫羸育富其长计大利及人如此孔子称民之父母马君有焉开元中刺史张楚深念功本爰立祠宇久而陊败今皇帝贞元九年观察使平昌孟公诛断姦刼寛遂民类教化修长氓吏畏慕甞以马君忠利之绩神气未灭寿宫不严何以昭德十年十一月乃崇大栋梁诛翦秽梗礼物仪像咸极絜好后每遇水旱灾变辄加心祷精意所向指期如答则知君子惠物本同于化树功本同于治对德相望是宜刻石二十年二月三日记唐太守题名记摠管龎王李嘉阚稜田德平冯大恩齐善行王奉慈于德方段宝命唐同仁刘伯英李孝逸李孝亷崔承福李思贞郭齐宗杨𤣥节李竒容豆卢钦望钱节蔡德让窦懐贞庞贞素张合慜胡元礼姚元之杨祗本尹正义王希隽王子麟桓臣范皇甫忠郑休逺何鳯张涗裴鼎元彦沖敬诚秦昌舜杜庭诫张守信李处祐于㓜卿崔寓李希言独孤峻吕延之杜鸿渐赵良弼王玙贠钖殷日用薛兼训薛兼训陈少逰皇甫温崔昭王宻元亘皇甫政李若初裴肃贾全杨于陵阎济美薛苹李逊孟简薛戎丁公着元稹陆亘李绅高铢李道枢萧俶李师稷元晦杨汉公李拭李褒李讷沈询郑宪郑处晦郑祗徳王式郑裔绰杨严王沨李绾王龟裴延鲁崔璆桞韬刘汉宏董昌宋太守题名记圣宋之应运赫淳耀当天统包括海㝢齐一文轸剷阶乱之本建长世之䇿乃罢镇兵収莭制天下郡国分遣文吏以守之太平兴国三年呉越王奉版图归京师太宗皇帝始命故丞相毕公士安以宫賛右大夫典是郡于今五十年矣更代者名氏俱存去年冬虞曹外即武功苏侯由临淮迁赏能课也先是侯以棘寺丞宰萧山殆踰一纪复兹作守郡人荣之越明年仲春礼上摧强照弊神锋独出曽未朞月威声大振居常余闲周治廨舍得㕔事之北壁太守题名石记腹背鑱刻他官杂叙因命工砻之重以刋正自唐武徳元年摠管龎玊而下九十七人迁于㕔之西厢我故相毕公而下三十政置于㕔之东壁尊本朝也若夫仁者亷者贪者残者逺之则有国史在近则请询故老乡先生之论披名可见无庸悉数后之居者无忽时天圣九年四月五日右賛善大夫毕士安起居郎李准司农少卿李希连殿中侍御史高适虞部郎中江正侍御史薛智周崇仪使韩崇训侍御史卢文正太常博士封遂成职方员外郎王柄工部郎中郭异膳部郎中元玘供备库副使冯砺度支郎中裴荘兵部员外郎康戬职方员外郎王砺职方员外郎张巽祠部郎中王贽度支员外郎李遹都官员外郎皇甫选兵部员外郎直集贤院杨侃兵部郎中直史馆陈靖刑部郎中直昭丈馆高绅虞部员外郎卢干屯田员外郎任布司封员外郎燕肃吏部郎中直昭文馆谢涛屯田郎中尹钖金部郎中宋可观度支郎中成悦比部贠外郎苏夀都官郎中陈覃刑部郎中叶叅右谏议大夫赵贺刑部员外郎集贤校理李照吏部员外郎蒋堂右谏议大夫郎简吏部员外郎范仲淹工部郎中充集贤校理陆轸工部郎中直集贤院向传式刑部郎中晁宗简兵部郎中马绛司封郎中陈亚太常少卿富严刑部郎中杨纮给事中魏瓘工部郎中直昭文馆王逵户部郎中充天章阁待制李兊工部郎中充天章阁待制许元工部郎中充天章阁待制集贤殿修撰张友直兵部员外郎集贤校理刁约右正言知制诰沈遘度支郎中张伯玊光禄卿直秘阁章岷太常少卿朱肱观文殿学士尚书左丞陈升之太常丞充集贤校理鞠真卿龙图阁直学士工部侍郎元綘资政殿学士给事中邵亢右諌议大夫沈立㑹稽掇英摠集巻十八会稽掇英总集卷十九钦定四库全书㑹稽掇英摠集巻十九宋孔延之撰余姚海塘记自云柯而南至于某有隄若干尺截然令海水之潮汐不得冒其旁田者知县事谢君为之也始隄之成谢君以书属予记其成之始曰使来者有考焉得卒任完之以不隳谢君者阳夏人也字师厚景初其名也其先以文学称天下而连世为贵人至君遂以文学世其家其为县不以材地自负而忽其民之急方作堤时嵗丁亥十一月也能亲以身当风霜氛雾之毒以勉民作而除其菑能令其民翕然皆欢趋之而忘其役之劳遂不踰时以有成功其仁民之心效见于事如此亦可以己而犹自以为未也又思有以告后之人令嗣续而完之以永其存善夫仁人长虑却顾图民之灾如此其至甚不可以无传而后之君子考其传得其所以为其亦不可以无思而异时予尝以事至余姚而君过予与予从容言天下事君曰道之闳大隠宻圣人之所独鼓万物以然而皆莫知其所以然者盖有所难知也其治教政令施为之详凡与人共而尤丁寕以急者其易知较然者也通涂川治田桑为之隄防沟浍渠川以御水旱之灾而兴学校属其民人相与习礼乐其中以化服之此其尤丁寕以急而较然易知者也今世吏者其愚也固不知所为而其所谓能者务出竒为声威以惊世震俗至或尽其力以事刀笔簿书之间而己而反以谓古所为丁寕以急者吾不暇以为吾曽为之而曽不足以为之万有一人为之且不足以名于世而见谓材嘻其可叹也夫为天下国家且百年而胜残去杀之效则犹未也其不出于当时予良以其言为然既而闻君之为其县至则为桥于江治学校以教养县人之子弟既又有隄之役于是又信其言之行而不予欺也己为之书其隄事因并书其言终始而存之以告后之人庆厯八年七月日记会稽清白堂记会稽府署据卧龙山之南足北上有蓬莱阁阁之西有凉堂堂之西有巖焉巖之下有地方数丈宻蔓深丛莽然就荒一日命役徒芟而辟之中获废井即唿工出其泥滓观其好恶曰嘉泉也择高年吏问废之由曰不知也乃扄而澄之三日而后汲视其泉清而白色味之甚甘渊然丈余引不可竭当大暑时饮之若饵白雪咀轻氷凛如也当严冬时若遇爱日得阳春温如也其或雨作云蒸醇醇而浑盖山泽通气应于名源矣又召嘉賔以建谿日铸卧龙云门之茗试之则甘液华滋説人襟灵观夫大易之象初则井道未通泥而不食弗治也终则井道大成収而勿幕有功也其斯之谓乎又曰井徳之地盖言所守不迁矣井以辨义盖言所施不私矣圣人画井之象以明君子之道焉予爱其清白而有徳义可为官师之规因署其堂曰清白堂又构亭于其侧曰清白亭庶㡬居斯堂登斯亭而无忝其名哉时康定元年三月二十日萧山县昭庆寺梦笔桥记昔者昭明缀集里巷开于东府子云着书亭构掲乎西蜀席前修之能事崇近古之殊称此贤者所以飞令声布嘉躅也若夫经星着象牵牛列于闗梁周官分职司险逹于川泽观天根而庀事聴舆谋而顺图此作者所以启上功广成务也其或流风可挹遂冺灭而无闻陈迹有基忽废坠而不举斯亦平津之馆永叹于屈氂宛丘之道深讥于单子者巳淛河之东偏㑹稽为右郡伯禹启书而兴夏勾践保楯而覇越青巖交映佳山水之秀竒茂林森蔚美竹箭之滋植地方百里者八而萧山居其一焉县目伽蓝者五而昭庆第为甲焉梦笔桥者乃直寺门絶河流而建之也初齐建元中左卫江公归依法乘脱畧尘境舍所居宅为大福田则斯桥之兴与寺偕始其赋名索义亦繇此物也自㑹昌流祸池台起倾平之怆大中再造土木极文绣之华唯造舟之制旷日不复物岂终否有时而倾天圣纪号之二年冬十有二月陇西李君以廷尉评实宰是邑君明习吏事详练理体牵丝㳂牒至必连最批郄导居多余地其始至也去害吏抚瘵民激扬頽弊振纮领越明年政以凝民用寕讼无留牍渔不改夜于是以成法视文奏以暇刻起隳圯位署必葺邑居惟新一日周爰井疆铺观图籍感释子之能志惜江氏之寖㣲且惧乎褰裳厉深为斯民病渐帷渉难贻来者羞乃谕居僧俾募信施其㘴堂上之客必得邑中之豪寺僧智明利眞有邦徳成有章自南同与是谋式干斯蛊三四佛之攸种咸植善根百千金之所直悉归寳塔府帑不费里旅不烦山虞致木而丛倚郢人运斤而风集经始不日而功用有成晴虹倚空而半环浮鼍跨波而欲渡雕楹矗而端耸钩楯缭而横絶肩摩毂击控夷路而下驰飞艎鸣艣贯清流而直逝以材之丰羡稽工之简隙又作驻楫亭于桥之北涘艇子两桨足以憩行者之勤传车一封可以劳使臣之集是知创桥以表寺先贤之遗懿益光由亭而视桥仁人之用心兼至建一物而二美具故君子谓李君为能若乃度羣迷超彼岸演竺干之筏喻从善政均大患易国侨之舆济又岂止题柱伸马卿之志堕履纪黄石之书临清水以缔材徒言吕母架渭河而建利止号崔公而己哉李君谓予春秋之流可谨嵗月之实折简驰问託辞传信愧无马迁之善叙聊传丘明之新作云尔时巨宋天圣四年春三月甲申日记井仪堂记天下登覧之胜有以天成者有以人为者天成必待人为而后发人为必得天成而后㑹二者合并迺可谓嘉余于㑹稽山水千情万状昔尝探而究之矣今而再至登井仪堂环相周视恍然瓌絶殆非昔之所见视其堂之后枕则卧龙一山之股也视其堂之前直则亭山与王氏之小隠山也视其堂之东则东之秀林羙峤莫不咸在而城坊万屋满于眉宇故命之曰阜轩阜轩云者以伙书也视其堂之西则西之逺峯近壑皆可指寻而原田亿计莹乎目睫故命之曰旷庑旷庑云者以广书也视其堂之名则射礼之所自讲也视其堂之实则宴喜之所最宜也视其堂之两轩则客主之所以休而望也视其堂之高下则蓬莱阁之上望海亭之下而其平与四彻亭等也傍而俯乎东南则西楼隠然其左也傍而俯乎西南则西园蔚然其右也问其成之嵗月则嘉祐六年二月七日也问其作之主人则太守刁公景纯也问其常所偕㳺而共乐者通判沈君兴宗也谁其文之晋陵钱公辅也志省堂记城之中有山以胜槩名天下者唯余杭㑹稽丹阳括苍闽五郡焉环山以为城城广袤四出直其南有湖湖光平而緑山势耸而秀则㑹稽又为五郡之最故㣲之之诗拟之蓬莱良有以也今年夏四月予以言斥官自监察里使除通判会稽郡事㑹稽大府也所居之署皆隆栋大梁宻础瓌材堂皇峻严斋居靓深则观㳺之盛又为㑹稽之最署之北凿方以为池池有清泉菱芰生其中池之左累高以为山山有怪石松杉植其上山之北又有大亭岿然即呉越钱氏所建也讫今绵百余祀而木之漏者朽而蠧墻之彻者剥而坏予因取废寺之余材役卒之隙工治而完之不踰月而告成自公之暇则以琴樽几席起居于其间因名之曰志省堂盖思迁谪之人有憔悴怨怼愤世嫉䜛癯然其色可怜者兹悖于性而不知于天也有酣饮浩歌仰天而唿不事事以自放者兹瘝其职而不䖍于君命也若予之志志乎省吾身也易之震君子以恐惧修省释者以君子畏天之威则兢兢自修以省察其过所以致福也噫省之义于君子行己之方其至矣乎哉子故志其省之说书于石以自勉焉尔嘉祐五年十二月二十三日望海亭记越冠浙江东号都督府府据卧龙山为形胜处山之南亘东西鑑湖也山之北连属江与海也周遭数里盘屈于江湖之上状卧龙也龙之腹府宅也龙之口府东门也龙之尾西园也龙之嵴望海亭也大中祥符末予侍宦来越熟游于此观乎山之竒孤峯崛起亭之胜诸景丛集惜其隘陋有负于眺覧时州将高公绅植五桂于亭之前易其名曰五桂亭后四十五年予假守至郡爰访旧迹亭与桂俱废矣止余荒墟人迹罕及因而裒遗材鸠羡工裁峻填坎以广故基纵横凡増四丈余而亭宇始葺周覆轩庑以容左右也三开磴道以便上下也四隅翼以石栏固其险也前墀傅以花槛饰其趣也东西列屋四楹置宴具也亭既成邀朋僚以落之客有执爵起而言曰东南之邦佳山水侈䑓榭丽于城邑者多矣如其岚巘千屏烟波数带漕帆商檝往还于前赪煳百雉云屋万家鸳刹蚪檐照映于下者未见其比若其昼之隂也繁云舒巻起于望中楼塔高下㦯出㦯没晩之霁也残照澄明莹乎天末峯峦逺近若趋若揖盖一日之异也如此始春也鲜葩艶卉烂熳城隅浓香袭人迥当几席既夏也嘉树茂林蔽亏檐外清隂覆座宛在巖谷逮秋也木叶摇落天形尽露巨浸千里浩乎无涯及冬也谷风号怒雪意欲霏寒空四垂混焉一色盖四时之变也如此昔元㣲之罢相领浙东观察尝有詶郑从事宴望海亭诗请复亭名曰望海乃然之仍以诗附于左方嘉祐辛丑嵗仲冬既望新修城记天下不患乎有不可御之冦大患乎无不可攻之备闾井聚落间一区之舍斗升之储犹畜尨狣设垣篱以固守之而郡国之大不城可乎越为浙东大府户口之衆寡无虑十百万金谷布币嵗入于县官帑庾数又倍之提封左右襟带江湖逺扼闽岭之冲故屯宿禁旅以备非常州之子城頽垝邸里亡有限隔非所以为国家式遏海外之意也嘉祐六年春州将刁公奏乞治之诏下得请主筑者才虑事而公被召继以紫微沈公役方大施又移帅杭八年夏清河张公领镇至止恭念天子新即位外诸侯大冝谨守备以为先务遂量功戒事仪图亟成役兵夫日仅万指舂牍空逺相荅不扰市不妨农僦而飤之无不勉者以其年冬十月新城成高二十丈面平广可聮数辔其趾叠巨石为䑓以捍水四周累瓴甋承埤堄以障守者挑挞覧写而亷势峻抜坚异他壁北因卧龙山环而傅之连延属于南西抵于堙尾凡长九千八百丈其费工与材之数踰二百六十万城之门有五而常喜西偏西园三门既隘且弊又新之以壮其启闭仍鸠羡材楼于西园门之上资游观也平湖苍山前后涵映朝岚夕霏紫翠浮活樵钓讴歌鱼鸟上下迤逦来与人会襟韵洒豁回视邑郭其身飘然若在丹霄游氛之上此又功外所得之余胜也公之于是役也指踪纎悉偕若素虑始议者以三嵗为期至是二十五旬而毕盖役不可以翫曰法曰兵曰政亦然凡翫役则民作劳而重困翫法则吏因縁而市狱翫冦则师逗留而速败翫政则民露布而亡告翫之为説眞可畏哉故余因书修城事始末及之时治平初命元嵗在甲辰云越帅沈公生祠堂记上在御之四十年揆古监观熈神无为委成庻工克愼付畀眷是㑹稽大屏东部整齐师纪坐以抚安宜得严诸侯嘉祐六年十二月己未始命右正言知制诰呉兴沈公遘以府事公尝以文学相先天下名重一时陟降外内发舒辉光衆实伟之既至府思将大起其政以当上意甫留神明洞见底里所迎立剖疾甚破竹乃占属僚分董曺事乃简燕游辑完疲羸有无頼三人乡邑魁蠧公拉而黥之逺迩肃观自尔户弛禁横猾惴栗一方风动屹然岳立公方材育羣士遂大治学校新其宫居而尊劝焉朝廷初以起居舍人进公公恳譲者再以纾父谴及是七年七月壬子优诏褒加迁于江都凡邦之耆耋荐绅秀民缁黄列校惜公之行以谓撤大厦而暴之途夺慈母而絶其乳讙言呶呶逮无攸依相与画公仪形揭于永福佛寺以慕詹从而铺其治行属绅叙次光明世闻绅迹公为政本乎爱民才六七月而人皆爱之不忘人知爱公而不知朝廷迁公于迩且将施之大政矣虽深其思与古异矣若汉之中兴郡国良政増赐金爵使民尚久其惠公卿缺则选所表以进用今夫民得良政而朝夕去之失其所安宜乎越民思公无复己时夫以僖公善于鲁人彼能请命于周史克为之颂其声章章不冺于兹今公之行二者既不克获使绅不得以鄙陋固避奉纪盛烈以慰邦人于万斯年是嵗八月壬午尚书都官员外郎沈绅谨记山隂县朱储石斗门记朝廷方修天下水职乃命知山隂㑹稽二县事者提举鑑湖嘉祐三年五月賛善大夫李侯茂先既至山隂尽得湖之所宜与其尉试校书郎翁君仲通始以石治朱储斗门八间覆以行阁中为之亭以即二县塘北之水东西距江百有十五里揔一十五乡溉田三千一百十九顷有竒昔之为者木乆磨啮启闭甚艰衆既不能力当政者复失其原每嵗调民筑遏以茍利骚然烦费无纪而水旱未尝不为之戚大夫之治如平一身之疹必先寕其心而鍼砭以辅之诚良民医也故邑老助教虞元昱率门长季文用周文宠愿发赀以聴命効力唯恐在后遂择天章寺元耸相与募财属之成功明年秋衆以其成请书于绅而为之辞曰越比北东两山东湖杰石中蹲澌流于江噤木植门自古邦侯淫霏虐阳时其畜施衣食其腴丰公逮私嵗卒无虞酣酣笑歌木腐不支筑壃以劳孰究孰惟民夷有来大夫至止手摩百疾始而眺眎徐迹本末校书嘉闻胥抃奏勤汗肌骭涂莫我告烦唯虞季周倡勇莫遏唯耸羣悦赀来云委乃砻于山壁削林立隃时门完芘有寕宇沸川阗郊万夫聚观勿忧勿恫繇吾二君材羙工坚曷日之单智经其𥘉仁以绍承司命尔民敢告后贤绅将为之记考其言扵勾践曰宗庙社稷在湖之中乃知后汉太守马臻初筑塘而大兴民利也自尔㳂湖水门衆矣今广陵曺娥是皆故道而朱储特为宏大及观地志与乡先生赵万宗石记则谓贞元中观察使皇甫政所造此特纪一时之功尔后景徳二年大理丞段棐为县修之其记存焉繇汉以来且千嵗惟政棐二人名表于世而人不忘至大夫始建不朽之绩冝悉其论次章示来代以慰吾民之思是冬十二月丙戌谨记新昌县石城山大佛身量记剡谿之东三十里而逺属新昌县有石城曰隠岳实天台之西门去县五六里而近双峦骈耸状犹琢削实其表无瑕隙而草树不得植虗其中无翳隘而虎豹不得入豁然若堂奥窅然若龛室诚造物者独有意于是焉其左右前后皆圆岑峙峰胥以环卫案刘勰旧记当永明四年有浮屠氏厥号僧䕶尝兹矢誓期三生恭造弥勒之像梁天监十二年二月始经营开凿之洎毕龛高一十一丈广七丈深五丈佛身通高一十丈座广五丈有六尺其面自髪际至頥长一丈八尺广亦如之目长六尺三寸眉长七尺五寸耳长一丈二尺鼻长五尺三寸口广六尺二寸从髪际至顶高一丈三尺指掌通长一丈二尺五寸广六尺五寸足亦如之两膝跏趺相去四丈五尺咸壮丽特殊其四八之相㒺弗毕具咸平五年端东游天台路经是岳故得雄观其敞博崇伟且叹仰之不暇谅嘉陵并郡石像外至于斯天下鲜可比拟者乃询其数量之延袤刋之于石以垂坚久庶传于四方之耳目俾洽于闻见也若其神异之感召事物之竒胜悉存诸刘公之文此不当复有说矣时皇宋咸平壬寅记㑹稽掇英揔集巻十九会稽掇英总集卷二十钦定四库全书㑹稽掇英揔集巻二十宋孔延之撰修禊于云门王献之山亭序观夫天下四海以宇宙为城池人生百年用林泉为窟宅虽朝野殊致出处异途莫不拥冠盖于烟霞披薜萝于山水况乎山隂旧地王逸少之池亭永兴新郊许𤣥度之风月琴台凉落犹停隠遁之賔醸渚荒凉尚有过逢之客僊舟荡漾若海上之查来羽盖参差似辽东之鹤起㦯昻昻骋骥或泛泛飞凫俱安名利之场各得逍遥之地而上属无为之道下栖𤣥邈之风永淳二年暮春三月修祓禊于献之山亭也遅迟风景出没媚于郊原片片云飞逺近生于林薄杂花争发非止桃蹊遅鸟乱飞有余鸎谷王孙春草处处皆青仲统芳园家家并翠于是携㫖酒列芳园先祓禊于长洲却申文于促席良谈吐玊长江与斜汉争流清歌遶梁白云将红尘并落他乡易感自栖恨于兹晨覊客何情更驩娯于此日加以今之视昔己非昔日之驩后之视今岂复今时之㑹人之情也能不悲乎冝题姓字以倾懐抱使夫㑹稽竹箭则雄我于东南昆阜琳瑯亦归予于西北大原王勃序送灵澈上人庐山回归沃洲序昔庐山逺公钟山约公皆以文章广心地用賛后学俾学者乘理以诣因言而悟得非𤣥津之一𣲖乎呉兴长老昼公掇六义之清英首冠方外入其室者有沃洲澈上人上人心𠖇空无而迹寄文字故语甚夷易如不出常境而诸生思虑终不可至其变也如风送迭韵氷玊相和层峰千仭下有金碧𢥠鄙夫之目初不敢视三复则淡然天和晦于其中故覩其容覧其词知其心不待境静而静况会稽山水自古胜絶东晋逸民多遁世于此夏五月上人自鑪峯言旋复于是邦予知夫拂方𫀆坐轻舟泝㳂镜中静得佳句然后深入空寂万虑洗然则向之境物又其稊稗也鄙人方景行企尚之不暇恶敢以离羣为叹哉唐释灵澈上人文集序释子工为诗尚矣休上人赋别怨约法师哭范尚书咸为当时才士之所倾叹厥后比比有之上人生于㑹稽本汤氏子聦察嗜学不肯为凡夫因辞父兄出家号灵澈字源澄虽受经论一心好篇章从越客维学为诗遂籍籍有闻维卒乃抵呉兴与长老诗僧皎然㳺讲艺益至皎然以书荐于辞人包侍郎佶包得之大喜又以书致于李侍郎纾是时以文章风韵主盟于世者包李以是上人之名由二公而飏如云得风柯少叶张以文章接才子以禅理悦高人风仪甚雅谈笑多味贞元中西游京师名振辇下缁流嫉之造飞语激动中贵人侵诬得罪徙汀州入㑹稽归东越时呉楚间诸侯多賔礼招迓之元和十一年终于宣州开元寺七十有一门人迁之建塔于越之山隂天柱峯之陲从本教也初上人在呉兴居柯山与昼公为侣时予方以两髦执笔砚陪其吟咏皆曰孺子可教后相遇于京洛有支许之契焉上人没后十七年予为呉郡其门人秀峯捧先师之文来乞辞以志且曰师尝在呉赋诗近二千首今删取三百篇勒为十巻自大歴至元和凡五十年间接词客文人詶唱别为十巻今也思行乎昭世求一言羽翼之因为许曰世之言诗僧多出江右灵一导其源䕶国袭之清江扬其波法振㳂之如么絃孤韵瞥入人耳非大乐之音独吴兴昼公服备衆体昼公后澈公承之至如芙蓉园新寺诗云经来白马寺僧到赤乌年谪汀州云青蝇为弔客黄犬寄家书可谓入作者阃域岂独雄于诗僧间耶送无作上人游云门法华序越中山水名于天下山寺云门法华又名焉尝忆北海游越越帅日率从事乐妓酒馔访北海北海不乐因曰某乆住此盖为云门法华二寺今日携酒乐大似方便发遣越帅乃己又见朱倣诗曰长忆云门寺门前千万峯郃尝居越中毎吟此诗未游二寺常以为过上人名僧也又逰名寺前欲游天台今游云门法华二寺冝哉乃知灵鹤不之蓬岛则在青田有异凡禽逰不择地别上人怏怏因为序送之游小隠山叙越城之西南有所谓王氏山园者衆以为一境胜絶太守杨公曰彼可逰焉一日携賔佐浮轻舟走平湖四五里而至望其门如楼阁之在烟云中入其堂登其亭廓然如形骸之出尘世外山苍谿碧缭绕四注皆可襟迎而袖揖竒葩珍树映雪满前公奋曰吾来越旧矣未有如今日胜且快者使唿其主而诘之曰山名谓何对曰有而非羙名也亭有名乎则曰朴愚敢以名为公使图以来因名其山曰小隠山堂亦因山之名堂之东荣俯槛而窥者曰瑟瑟池出堂而登数级乃止曰胜奕亭自亭而北登降乎竹间五六十歩而后至者曰忘归亭过而至于最上者曰湖光亭顺山而西逹于山足曰翠麓亭由㤀归至翠麓曰探幽径曰撷芳径曰扪萝磴曰百花顶皆因其所遇而得之心焉己而至于山外有池池心有宇曰鑑中亭转而通于始至之门门隅亦有池有宇曰倒影亭凡一景一趣无不为之称者且曰今而后吾当数至此也因命通判军州事钱公辅书以鑱诸石噫人生百嵗尘鞅荣利滛惑病忧纷纷而汨之㡬日而如此乐㡬何而如此胜耶予弗书不祥预是逰者都官员外郎江钺节度推官袁嗣隆观察推官王仲衍前进士王霁朱方凡六人皇祐三年春二月二十八日叙越州图序按图记越州本禹贡扬州之域初禹东巡狩㑹羣臣于㑹稽之山执玊帛者万国至帝少康封少子无余于越以奉禹祀是为越侯至勾践遂破呉并有其地地里志曰呉地斗分埜于辰在丑周秦而下兴废靡常隋大业中改为越州至唐僖宗幸蜀以董昌讨刘汉宏遂为节度使未㡬昌叛钱镠擒昌因为镇东军命镠兼两藩节度使陞为大都督府皇朝兴国三年忠献王奉土归朝廷今𨽻两浙东路州境东西二百三十二里南北四百四十七里领㑹稽山隂剡诸暨萧山余姚上虞新昌八县凡主客二十一万六千六百六十三戸夏秋二税和买共八十万一千三十六屯石贯疋府县官属五十二员厢禁军一十二指挥军府职吏共二百三十人罗城周围旧管四十五里今实计二十四里二百五十步城门九唐杨素筑子城十里仓场库务三十五州县坊郭计七十一乡村镇市六百八十三桥梁一百二十九祠庙九十五寺院宫观三百三十七㑹稽与钱塘分浙东西若论其事权地望则钱塘冝当东南第一而越实次之昔白乐天元微之尝为杭越守互以诗笔相夸人到于今称之如较其舆赋繁重狱讼清简则越为之胜观其土俗雅尚风物温秀儒学之士居常数十百人以词笔取甲科陞迩列者比比有之其刺史之居据高慿峻茂林脩竹环厠其左右前后楼阁交映亭榭相望晨昏起居云山在目若蓬莱阁望海亭东斋西园皆燕游之最着者其人物则郑洪谢敷王右军贺知章徐浩数公皆以名载图史又其胜槩如稽山鑑湖兰亭苎萝若耶禹穴之比者甚衆又按道书㑹稽山即阳明洞天也其伽蓝禅丛则天章云门天衣戒珠最为佳胜至于蔬鱻珎隽花竹竒怪固不可得而遽数也然习俗务农桑事机织纱绫缯帛嵗出不啻百万缣由租调归于县官者十尝六七复又封域大半濒海居人以鱼盐为生而好聚饮督课太急则诋冒者益衆守令患其重困于民而亦不敢少为寛假立曽高本越人也间领漕居杭尝为钱塘图今遂请守越因作㑹稽图少冀好事者知其梗槩耳时熈寕庚戌中元日记鑑湖序鑑湖一曰南湖南并山北属州城漕渠东西距江汉顺帝永和五年㑹稽太守马臻之所为也至今九百七十有五年矣其周三百五十有八里凡水之出于东南者皆委州之东自城至于东江其北隄石䃮二隂沟十有九通民田田之南属漕渠北东西属江者皆溉之州之东六十里自东城至于东江其南隄隂沟十有四通民田田之北抵漕渠南并山西并隄东属江者皆溉之州之西三十里曰柯山斗门通民田田之东并城南并堤北濵漕渠西属江者皆溉之揔之漑山隂㑹稽两县十四乡之田九千顷非湖能溉田九千顷而巳盖田之至江者尽于九千顷也其东曰曹娥斗门曰蒿口斗门水之循南堤而东者由之以入于东江其西曰广陵斗门曰新迳斗门水之循北堤而西者由之以入于西江其北曰朱储斗门去湖最逺盖由三江之上两山之间䟽为二门而以时视田中之水小溢则纵其一大溢则尽纵使入于三江之口所谓湖高于田丈余田又高海丈余水少则泄湖漑田水多则泄田中水入海故无荒废之田水旱之嵗者也繇汉以来㡬千载其利未尝废也宋兴民始有盗湖为田者祥符之间二十七戸庆歴之间二户为田四顷当是时三司转运司犹下书切责州县使复田为湖然自此吏益慢法而姦民浸起至于治平之间盗湖为田者凡八千余戸为田七百余顷而湖废㡬尽矣其仅存者东为漕渠自州至于东城六十里南通若耶谿自樵风迳至于桐坞十里皆水广不能十余丈毎嵗少雨田未病而湖盖己先涸矣自此以来人争为计説蒋堂则谓宜有罚以禁侵耕有赏以开告者杜杞则谓盗湖为田者利在纵湖水一雨则放声以动州县而斗门輙发故为之立石则水一在五云桥水深八尺有五寸㑹稽主之一在跨湖桥水深四尺有五寸山隂主之而斗门之钥使皆纳于州水溢则遣官视则而谨其纵闭又以为冝益理隄防斗门其敢田者拔其苗而责其力以复湖而重其罸犹以为未也又以为宜加两县之长以提举之名课其督察而为之殿赏呉奎则谓每嵗农隙当僦人濬湖积其泥涂以为丘阜使县主役而州与转运使提㸃刑狱督摄赏罚之张次山则谓湖废仅有存者难卒复冝益广漕路及他利便处使了漕及注民田里置石柱以识之柱之内禁敢田者刁约则谓宜斥湖三之一与民为田而益隄使一丈高则湖可不开而其利自复范师道施元长则谓重侵耕之禁犹不能使民无犯而斥湖与民则侵者孰御又以湖水较之高于城中之水或三尺有六寸或二尺有六寸而益隄壅水使高则水之败城郭庐舍可必也张伯玊则谓日役五千人濬湖使至五尺当十五载毕至三尺当九载毕然恐工起之日浮议外摇役夫内溃则虽有智者犹不能必其成若日役五千人益隄使高八尺当一嵗毕其竹木之费凡九十二万有三千计越之户二十万有六千赋之而复其租其势易足如此则利可坐収而人不烦弊陈宗言赵諴复以水势高下难之又以为冝修呉奎之议以嵗月复湖当是时都水善其言又以为冝増赏罚之令其为说如此可谓博矣朝廷未尝不聴用而着之于法故罚有自钱三百至千千又至于五万刑有自杖百至于徒二年其文可谓宻矣然而田者不止而日愈多湖不加濬而日愈废其故何哉法令不行而茍且之俗胜也昔谢灵运从宋文帝求㑹稽囬踵湖为田太守孟顗不聼又求休崲湖为田顗又不聴灵运至以语诋之则利于请湖为田越之风俗旧矣然南湖繇汉歴呉晋以来接于唐又接于钱镠父子之有此州其利未尝废者彼或以区区之地当天下㦯以数州为镇或以一国自王内有供养禄廪之须外有贡输问遗之奉非得晏然而己也故强水土之政以力本利农亦皆有数而钱镠之遗法最详至今尚多传于人者则其利之不可废有以也近世则不然天下为一而安于承平之故在位者重举事而乐因循而请湖为田者其语言气力往往足以动人至于修水土之利则又费财动衆从古所难故郑国之役以为足以疲秦而西门豹之治邺渠人亦以为烦苦其故如此则吾之吏孰肯任难当之怨来易至之责以待未然之功乎故説虽博而未尝行法虽宻而未尝举田者之所以日多湖之所以日废繇是而己故以谓法令不行而茍且之俗胜者岂非然哉夫千嵗之湖废兴利害较然易见然自庆厯以来三十余年遭吏治之因循至于既废而世犹莫寤其所以然况于事之隐微难得而考者繇茍简之故而弛壊于㝠㝠之中又可知其所以然乎今谓湖必不复者曰湖田之入固饶矣此游谈之士为利于侵耕者言之也夫湖未尽废则湖下之田旱此方今之害而衆人之所覩也使湖尽废则湖之为田者亦旱矣此将来之害而衆人之所未覩也故曰此游谈之士为利于侵耕者言之而非实知利害者也谓湖不必濬者曰益隄壅水而巳此好辩之士为乐闻茍简者言之也夫以地势较之壅水使高必败城郭此议者之所己言也以地势较之濬湖使下然后不失其旧不失其旧然后不失其冝此议者之所未言也又山隂之石则为四尺有五寸㑹稽之石㡬倍之壅水使高则会稽得尺山隂得半地之洼隆不并则益隄未为有补也故曰此好辩之士为乐闻茍简者言之而又非实知利害者也二者既不可用而欲禁侵耕开告者则有赏罚之法矣欲谨水之蓄泄则有闭纵之法矣欲痛絶敢田者则拔其苗责其力以复其湖而重其罚又有法矣或欲任其责于州县与转运使提㸃刑狱或欲以毎嵗农隙濬湖或欲禁田石柱之内者又皆有法矣欲知濬湖之浅深用功若干为日㡬何欲知増隄竹木之费㡬何使之安出欲知濬湖之泥涂积之何所又己计之矣欲知工起之日或浮议外摇役夫内溃则不可以必其成又己论之矣诚能収衆説而考其可否用其可者而以在我者润泽之令言必行法必举则何功之不可成何利之不可复哉巩𥘉䝉恩通判此州问湖之废兴于人未有能言利害之实者也及到官然后问图于两县问书于州与河渠司至于参覈之而图成熟䆒之而书具然后利害之实明故为之论次庻夫计议者有考焉杂文朱育对㑹稽典録曰孙亮时有山隂朱育少好竒字凡所特逹依体像类造作异字千名以上仕郡门下书佐太守濮阳兴正旦宴见掾吏言次问太守昔闻朱颍川问士于郑召公韩呉郡问士于刘圣博王景兴问士于虞仲翔尝见郑刘二荅而未覩仲翔对也钦闻国贤思覩盛美有日矣书佐宁识之乎育对曰往过习之昔初平末年王府君以渊妙之才超迁临郡思贤嘉善乐采名俊问功曺虞翻曰闻玉出崐山珠生南海逺方异域各生珍寳且曽闻士人叹美贵邦旧多英俊徒以逺于京畿含香未越耳功曺雅好博古寕识其人邪翻对曰夫㑹稽上应牵牛之宿下当少阳之位东渐巨海西通五湖南畅无垠北渚浙江南山攸居实为州镇昔禹㑹羣臣因以命之山有金木鸟兽之殷水有鱼盐珠蚌之饶海岳精液善生俊异是以忠臣系踵孝子连闾下及贤女靡不育焉王府君笑曰地势然矣士女之名可悉闻乎翻对曰不敢及逺畧言其近者耳往者孝子句章董黯尽心色飬䘮致其哀单身林野鸟兽归懐怨亲之辱白日报讐海内闻名昭然光着太中大夫山隂陈嚣渔则化盗居则譲隣感侵退藩遂成义里摄养车妪行足厉俗自扬子云等上书荐之粲然传世太尉山隂郑公清亮质直不畏彊御鲁相山隂钟离意禀殊特之姿孝家忠朝宰县相国所在遗惠故取养有君子之誉鲁国有丹书之信及陈宫费齐皆上契天心功徳治状记在汉籍有道山隂赵晔徴士上虞王充各洪才渊懿学究道源着书垂藻络驿百篇释经传之宿疑解当世之磐结或上穷隂阳之奥秘下摅人情之归极交趾刺史上虞县綦毋俊㧞济一郡譲爵土之封决曹掾上虞孟英三世死义主簿句章梁宏功曹史余姚驷勲主簿句章郑云皆敦终始之义引罪免居门下督盗贼余姚伍隆主簿任光章安小吏黄他身当白刄济君于难扬州从事句章王修委身授命垂声来世河内太守上虞魏少英遭世屯蹇忘家忧国列在八俊为世英彦尚书乌伤杨乔桓帝妻以公主辞疾不纳近故太尉上虞朱公天资聦亮钦明神武䇿无失谟征无遗虑是以天下义兵思以为首上虞女子曹娥父溺江流投水而死立石碑记炳然着显王府君曰是既然矣颍川有巢许之逸轨吴有太伯之三譲贵郡虽士人纷纭于此足矣翻对曰故先言其近者耳若乃引上世之事及抗节之士亦有其人昔越王翳譲位逃于巫山之穴越人薫而出之斯非太伯之俦耶且太伯外来之君非其地人也若以外来言之则大禹亦巡于此而𦵏之矣鄞大里黄公洁已暴秦之世高祖即阼不能一致惠帝恭譲出则济难徴士虞姚严遵王莽数聘抗节不行光武中兴然后俯就矫手不拜志陵云日皆着于传籍较然彰明岂如巢许流俗遗谭不见经传者哉王府君笑曰善哉话言也贤矣非君不着太守未之前闻也濮阳府君曰御史所云既闻其人亚斯以下者书佐寕识之乎育曰瞻仰景行敢不识之近者太守上虞陈业洁身清行志懐霜雪贞亮之信同操栁下遭汉中微委官弃禄遁迹黟歙以求其志高邈竗踪天下所闻故相文遗之尺牍之书比竟三高其聦明大畧忠直謇谔则侍御史余姚虞翻偏将军乌伤骆统其渊懿纯徳则太子少傅山隂阚泽学通行茂作帝师儒其雄姿武毅立功当世则后将军贺齐勲成绩着其探极秘术言合神明则太史令上虞呉范其文章之士立言粲盛则御史中丞句章任弈鄱阳太守章安虞翔各驰文檄晔若春荣处士邓卢叙弟犯公宪自杀乞代呉寕斯敦山隂祈庚上虞樊正咸代父死罪其女则松阳栁朱永寕瞿素或一醮守节䘮身不顾或遭冦刼贼死不亏行皆近世之事尚在耳目府君曰皆海内之英也吾闻秦始皇二十五年以吴越地为㑹稽郡治呉汉封诸侯王以何年复为郡而分治于此育对曰刘贾为荆王贾为英布所杀又以刘濞为呉王景帝四年濞反诛乃复为郡治于呉元鼎五年除东越因以其地为治并属于此而江东部都尉后徙章安阳朔元年又徙治鄞或有冦害复徙句章到永建四年刘府君上书浙江之北以为呉郡㑹稽还治山隂自永建四年嵗在己巳以至今年积百二十九嵗府君称善是嵗呉之太平三年嵗在丁丑育后仕朝常在䑓阁为东观令遥拜清河太守加位侍中推刺占射文艺多通山隂述天寳甲午嵗夏四月宇文颢莅山隂令是日乡黄髪与胥徒洎衆趋事于琴堂之下颙以待命公乃从容言曰自大朴既散大道既隠我先王始议于理盖失人而后有理失理而后及乱理之义其难乎不易方不变俗因弊施冝而己夫身违而心违心违而性违以至于夭官扰而吏扰吏扰而人扰以至于乱故缮性必先缮身心理人必先理官吏教之不明令长之过化之不率吏人之罪于是邑人闻之豪暴贪者肃焉而悛贫窭寡弱者熈焉而安故一年而成其佳政二年而号为乐土人吏乐安郊垧蓊欝澄湖之上清风穆然兹所以承其声懐其惠者相与如归然后以顺固以信齐一是以趣务举滞犹骖之勒若氷之释君子曰山隂之理得其由矣天下之政烦我政其静天下之理外我理其中身和则心和心和即性和性和则气和气和则隂阳和然后感其氤氲志不离徳不分官简则吏简吏简则人简人简则物简物简则天地简然后知其止足上不干下不黩和与简政之本欤噫古之化吏人俱及其次更及其下俱不及自太公灌坛仲尼中都言偃武城至宓不齐巫马期单父六百年间吏人犹及自西门豹史起邺至鲁恭中牟三百余年吏人更及自魏晋宋齐梁周隋四百余年吏人俱不及圣唐分职公复及之若磅礴而言普畅皆是则尧之屋不足封舜之刑不足用迁善逺罪何虑何思是理也其体宏哉石而刻之永鑑来者窦公衡记歴山赋余姚县人有与季父争田于县于州于转运使不直提㸃刑狱疑令余来直之将归闵然望厯山而赋之厯山在县西上虞县界中或曰舜所耕云歴山之峩峩兮予汝耕之孰汝彊兮此匪予私云然兮谁汝使子人之子兮余师歴山之峩峩兮则维其常人之子兮云曷而亡云曷而亡兮我之思今孰继兮我之悲呜唿己矣兮来者为谁题禹庙壁皇祐二年秋予自闽由太末登天台川陆间行至郡凡数千里观山泽之可树植者或荒潴焉田畆之可浍畎者或漫灭焉自剡而西遇雨数日农田甚丰垂获而遭霖潦之害春夏斯民饥莩瘝瘠未起者重困是水予心哀焉呜唿冝树殖而荒潴冻馁之源也冝畎浍而漫灭水旱之道也天地非不生且育然而吾民重罹饥困賛乎化育之道未至焉耳夜过鑑湖人指南山而告予曰禹庙也予具冠带瞻望内起恭肃不觉感者泣下既而欲志其事厥明次于㑹稽之门遂冩屋壁其歌曰地生财兮天生时圣贤之賛育兮或失其冝畎浍距川兮川距海水旱㒺至兮民无冻饥亩田是起兮帝载以熈万世永頼兮胡不践履而行之呜唿禹乎谁知禹心之増悲永福院大像賛浮屠之説传中州使人知真如寂灭之法然后中州承事佛为圣人事佛非佛心也佛名如来佛之生也以诸相为佛耶是相为妄以大身为佛耶是身无体然而非佛则不名为法是有生者所以登正觉成上道也佛示灭世以为灭也不灭不生一佛灭诸佛生诸佛灭故支提偷婆生人以土木为佛俨然佛也人以风火为身完然身也吾谓还之土木还之风火则是佛与我皆妄也故知我则知佛是以明慧之士以佛为一而愚者事分别也犹假以摄心所为有尽为有为法无尽为无为法者是己昔者钱氏有呉越之地事佛尤为最笃文穆王有子曰仪开府治于㑹稽公宫据卧龙之山仪亲以其女为尼者三人又出其私财数千万即卧龙之隂为佛庙名曰寳积仪自为文内佛蔵中呉越国既除忠懿王以其族归京师繇是寳积衰而其徒寖以㪚去日朘月壊大殿之外鞠为荆榛龙象号恻禽䑕攸居嘉祐六年长兴公来为是州既将大治学宫乃取寳积之旧殿以为孔子殿顾视其中则大像岿然在焉或谓公儒者必毁之公曰夫功难成而易壊前人歴年而成之吾一旦而壊之顾未足以抑浮屠而徒伤前人之功且浮屠之法方行于天下而塔庙之役未有禁也壊于此将成于彼使徙而归之其徒是可省千万之赀于后也于是永福智印师闻而谒公愿得以归永福之正殿曰为是殿十有六年矣而大像不能成计其费盖千万也今愿因公而成焉公许之为命工度作凡佣役之费悉取之其徒二月癸己先迁中躯其脩丈有八尺大十有二围其重莫能胜计乃作樏车于陆方舟于河以迁山动风旋隠隠隆隆人不知其功三佛以次迁逮诸菩萨弟子凡有二躯以及四壁楣帯奥窔之像或突或绘咸因彼寘此小则寻尺大至逾丈皆不失毫釐有若其素金相玊毫大祴重𥜗堂堂乎正位端严跋立之侍冠胄撄甲之神森然在列六月壬申迺讫工内外完具焕若新焉观者䕫䕫稽首瞻仰咸以是为大事胜縁非偶然脗合者不可以知见道也于是时长者之施日以大来重屋崇崇中严外隆爰及别殿増庳为穹不亟其力而靡不庸是嵗秋八月公去而治于杭智印始欲賛其事廼来请文于余余方得维摩之説蹈无生法忍杜门逺谢人事何能为文頋不得己强为之賛云金僊颀颀妙相尊稽首十方尸正法于何为生何为灭或闻诸佛号如来大匠升天巧模画一切有为吾知假或盛或衰系其逢得福在心不在佛在昔王子今何往成就爱女青莲中阿育文殊在深谷繇来所赎本虗空善哉檀施非一力所愿此地臻极乐种种竗香杂诸珍我咸洪舍无贪着彼时如来在寳积我心永懐苦不足今日如来归道塲我心懽喜遂瞻依愿我诸佛施慈悲咸以是心承是报世世子孙应供养长获饶益无时衰稽山盘盘翠相叠鑑水泱泱逈无极地势博平人物古晋代衣冠盛于此遗风胜事可寻大士游方量无碍龙光有应我为证亿万斯年示来者㑹稽掇英总集巻二十