钦定盘山志序钦定四库全书御制盘山志序向于雍正年间奉命敬谒景陵往来蓟野田盘山色宜人葢蓄于目且沃于心矣而以程期惟谨讫未登临因索智朴志书读之嗤其意求博而辞失冗夫耕问仆织问婢山经地志文士之事彼方外流拘名象而滥碔砆者何为哉践阼以后勑几勤政日不暇给阅四年而后一往游焉及一游则峯之秀泉之清松之苍石之诡日往来于吾怀是犹未见君子惄如调饥亦既见止我心则夷矣嗣是䂓地建园施金葺寺蹟之废者日以举境之幽者日以出上陵回銮每憩止焉夫山川显晦时有定数而必待人以彰不数年之间使田盘改观者余也而顾兹寰宇风未臻乎唐虞嵗未余乎三九恧焉抱愧者亦余也志盘山而请序者其亦同余此心也耶干隆二十年嵗在乙亥春正月朔之四日御制幷书进表经筵讲官︵字位过密无法显示蒋溥等上言等奉勅纂修盘山志告竣恭呈睿鉴等谨奉表恭进者伏以璇图协运清都启羣玉之书宝箓凝庥册府播名山之籍惟兴云降雨千古钟奇遂范水模山一编志胜乐宸游于灵囿第嘉颂于巻阿竹素垂光林泉焕采窃惟奠六子之位艮以成言宣万物之功山为积徳七十有二详其世祗传玉检金泥五千三百纪其名何处璇房琼室图称益地贡自瑶池岳有真形携来汉殿稚川之志幕阜世仰渊微景式之记庐山语徴典则洵乎含气布泽之所端赖纂言纪事之篇峻兮田盘显由魏史溯田子春之髙蹈塞近卢龙读郦善长之遗书水垂素练千巖堆翠昔年曾士马屯云一壁凌空今世则烟霞近日补山师之籍志乘虚传备祕府之藏编摩敢后钦惟皇帝陛下徳符濬哲运启文明法健顺于干坤合静动于山水翠华遥涖则翕河乔岳悉入怀柔云䍐近临而陟巘在原适谐情性谓山名四正饶岭岫之郁盘地本徐无望烟岚而修阻躔度上临乎箕尾版图旧𨽻于幽燕二千仞塔影云光势临大野百余里泉声树色脉隠太行虽磴道苔封古蹟久存髣髴而山容黛展传闻可任乖诬爰命诸臣俾修新志崇阶拜手承睿训之矞皇小阁濡毫综羣言以商㩁时逾数月体具十门夫其境接空同祖武曾希于轩后壤通辽海皇猷乃迈于唐宗结栋牖之松云时承慈豫瞻巖崖之丹翠齐焕宸章宜冠简编以存体要于是拟嘉陵之画壁景各为图摹辋水之标题图皆有説其他绘事所未及悉归名胜为旁罗日耀璇题建置则梵宫尤备名书金管流寓与方外偕登有美艺文首先赓颂香分蠧简云霞之思依然雨洗苔碑金石之声犹在谱昇平之景象物且滋丰纪嵗月之緜长事存杂俎亦稍陈其大概聊有禆于多闻荟以成编庶乎克备发凡起例曾经乙夜之观援古証今用贲酉山之籍力加㸃窜去旧本之繁芜共事校讐扫传闻之疑似溯深山千百载上朝曦夕霭皆承圣世之光华计寰宇亿万里中福地洞天㑹见山灵之踊跃等艺托操觚职承槖笔阶前聚米精详逊三辅黄图掌上观纹淹博非九州要略夙陪豹尾得纵观于花香鸟语之间幸傍龙墀敢抽思于赤管隃麋之次恭䝉圣鉴得罄愚衷伏愿道尚观文心存无逸仁敷于周原禹服如璇枢之运乎八方治洽于夏谚豳风得金镜以临乎千䙫将见出器车得银瓮蓬山之佳气弥新探玉策陈宝符宛委之蔵书日出矣谨将新纂盘山志巻首五巻一十有六缮写装成二函谨奉表随进以闻干隆十九年十二月经筵讲官︵字位过密无法显示蒋溥经筵讲官太子太傅工部尚书加一级军功加二级汪由敦工部右侍郎董邦逹目録钦定四库全书史部十一钦定盘山志目录地理𩔖六巻首一巡典巻首二天章一巻首三天章二巻首四天章三巻首五天章四巻之一图考一巻之二图考二巻之三名胜一巻之四名胜二巻之五寺宇一巻之六寺宇二卷之七流寓巻之八方外一巻之九方外二巻之十艺文一巻之十一艺文二巻之十二艺文三巻之十三艺文四巻之十四艺文五巻之十五物产巻之十六杂缀等谨案盘山志二十一巻大学士蒋溥等奉勅撰盘山在蓟州城北二十五里为汉末田畴隠居之地五峰三盘林壑幽邃单椒秀泽雄甲畿东自圣祖仁皇帝四度临幸宸章题咏照灿巗阿然旧无山志青沟释智朴始草创成编词㫖冗蔓体例尚多未备我皇上宸游莅止灵境日开干隆九年始命发内帑建静寄山庄于山之阳天辟名区全揽胜概嵗春秋有事于诸陵每驻跸行宫㡬余静憇智仁乐趣畅洽宸襟山水效灵益增神秀干隆十九年二月上行幸山庄爰命蒋溥汪由敦董邦逹纂修新志溥等承诏属稿详加裒辑分图考名胜寺宇流寓方外艺文物产杂缀八门釐为十六卷首冠以廵典天章五巻至十二月书成奉表恭进焉等敬绎睿制旁考旧闻惟兹山之靓润深奥足与岳镇竞秀而其名不大显于前世以是知天地清淑之气扶舆磅礴固必待时而出以奉大圣人泮奂之娱而天笔昭囘镂巗耀谷品题甲乙荣幸无涯尤自古所未有敬録斯编亦以庆兹山之遭也干隆四十六年十二月恭校上总纂官纪昀陆钖熊孙士毅总校官陆费墀凡例钦定盘山志凡例十六则一盘山巨丽甲于畿辅歴代巡幸史册志之我朝为盛京山海经由之道嵗上陵寝驻跸揽奇金牓璇题照耀于崇巖邃谷间宇内名岳得未曾有兹焉纂述首举行宫以统名胜视旧志仅以梵刹为主迥不侔矣一名山标胜尤重篇章兹山自圣祖屡临大文炳焕皇上御制富有日新真足苞藴元精超越万古敬谨编载宠耀山灵而臣下扈从赓飏及山人墨客长吟短咏有可採者并载入艺文至苍厓藓壁之留题佛庐古墖之遗碣言茍雅驯时无今昔旧志所编是正是补删繁涤陋允备大观一巻首备登宸章凡摩崖勒石于各景及寺宇中者不复重见惟赐额对联则分志于各𩔖并垂永久一图志并称所以备省览也行宫地居最胜模写宜详而山中一峯一水之奇务期刻画无取髣髴凡得图四十幅图各为之説不惟为搜奇剔隠之资亦足为考古证今之助云一田畴扫地入山风节炳朗第地处幽僻岂无髙人托迹行事不着载籍者如田盘先生之属旧志直斥为诞妄过矣至近时人物或有足未履乎巖穴名偶涉于傅㑹者又不得不于博取中寓谨严也一地名或彼此互见或今昔殊称豪杰隠沦之蹟或时远而论异皆当证诸史册旁采记载以一㕘差等不揣固陋时附管见于各条下以谨按二字别之一绀宇精蓝同是山中福地旧志于寺院及菴分门区𩔖亦属支离今彚归为一惟今昔异名则特标今名分注旧名某寺若古中盘改为正法禅院赐额仍书古中盘之类则以从今为复古至院宇改移旧地者亦标明新址仍缀旧地以存考据一寺院建置确有碑志可据者详记源流其或山僧野老耳食口传他无征信宁从疑阙一盘山旧传七十二名菴歴年久远兴废不常其间碑碣无存遗址莫访正不必强求符合旧志举傍近诸山寺院悉行収入殊为牵混宜从分别以求征实一有称名鄙俚者悉行请旨改正使幽厓古洞一洗尘凡一诸古刹丰碑林立其有义无乖诬言稍典雅者俱为载入以标举源流考证时代一着作之专属某寺某景者附于其下以便寻览若游歴题咏不专主一地者统载艺文此旧志例也仍之一山中松石恠伟絶特域中罕觏旧志列名类叙多嫌简略兹于最奇秀数种各加形容疏剔将灵姿诡貌开巻跃如俾曾游者顿还旧观未至者恍同身歴一山中物产旧志颇为详备然圣世地产滋丰有昔日所无而于今蕃殖者敬为补入一旧志意广巻帙翰简毕登兹编体从纪胜务汰龎杂惟有关编纂者附数则于杂缀中一志乘例载星土尾箕析木津也分野为幽燕汉以后天官家言纪度或异占宿不殊但所属阔远千里而遥非田盘一山所能专故不别立一门卷首一钦定四库全书钦定盘山志巻首一巡典轩辕氏访道以还数千百年间师征行狩涖止崇椒史册犹可考见盛朝时迈之典动遵古义域中乔岳巨镇昔王肆觐㑹计之地临幸㡬遍况盘山尤近属畿甸哉考诸前代惟唐太宗一驻其地辽㑹同统和金大定间曾两至焉然贞观以师行偶憩未有胜事可传辽金虽递经流览而风雅阙如林壑之美抑而弗彰国朝定鼎北平盘山为上陵寝经由之道圣祖仁皇帝嘉其山色秀润始命辟路以登御笔宸章昭回云汉我皇上崇孝法祖嵗春秋有事于诸陵怀巖阿之遗制览云物之呈奇减卫轻舆至止尤数等伏念造化清淑之气蜿蜒扶舆磅礴郁积必待至人而始毕露其奇盘山为畿辅奥区自本朝圣圣相承来游来歌而瓌伟絶特之观遂甲于天下诚不世之殊荣前古所未有也涧草巖花悉承雨露山樵野衲亲覩光华隆轨昭于省方名山呈其灵秀扈从臣僚职当执简濡毫以志嵗月康熙十四年十月十三日幸盘山诸寺皆赐金康熙十七年九月二十四日幸盘山古中盘御制诗一章复赐匾额云罩寺万松寺咸䝉圣藻题榜康熙二十五年十二月一日幸盘山盘谷寺赐诗及御书并勒石建亭康熙四十三年三月十日幸盘山盘谷寺有用智朴韵诗二首干隆四年九月十七日幸盘山天成寺干隆七年九月十六日幸盘山天成万松盘谷云罩诸寺干隆九年始命建静寄山庄于山之阳御笔标题各景中有邃宇曰寿萱堂以为皇太后临幸憩息之所十月二十日奉慈辇驻行宫遍览诸胜二十一日驾至天香天成万松盘谷东竺云罩少林诸寺先是发帑修建云罩感化天香诸刹次第告竣干隆十年二月十九日驻跸行宫二十日驾至千相寺二十一日至天成寺万松寺敕修千相少林盘谷诸梵宇干隆十二年二月十四日驻跸行宫十五日驾至感化天成万松盘谷东竺云罩等寺十六日至千相寺十七日至古中盘少林寺是日赐诸王大臣等宴侍臣能绘者被旨图写内外各景至是成巻进呈乙览干隆十三年闰七月十九日驻跸行宫二十日驾至天成寺千相寺二十二日至东竺菴少林等寺干隆十四年九月十七日塞上行围旋跸奉皇太后幸行宫驾至天成万松盘谷云罩东竺云净少林等寺二十一日至东甘涧古中盘干隆十五年八月二十二日奉皇太后幸行宫驾至天成寺西甘涧东甘涧古中盘先后敕修万松中盘上方诸刹干隆十七年二月二十一日驻跸行宫驾至东竺云净少林等寺十月二十八日幸盘山行宫干隆十八年十月初五日塞上行围旋跸奉皇太后幸行宫驾至云罩寺初八日至古中盘东甘涧西甘涧天成等寺干隆十九年二月十八日驻跸行宫命蒋溥汪由敦董邦逹等纂修盘山新志等仰见天笔咏题日星并耀宸游伴奂嵗月无疆幸常从左右史后槖笔以纪盛事焉钦定盘山志巻首一卷首二钦定四库全书钦定盘山志巻首二天章一徐无山色雄秀絶伦而纪胜标奇罕称巨丽自圣祖再三临幸皇上频年驻跸作为诗文精深博大足以涵纳羣有陶铸万象不斤斤为此山辟未有之奇而山之真面目呈焉敬谨编缉冠首一书卿云烂而虞絃陈冈鳯鸣而周诗盛名山荣幸艺苑增光矣圣祖仁皇帝御制诗清晨入盘山二首日出入盘山宸游草木闲村庄人尽望处处水潺潺当年乘辇到今日复来游山水不同色泉声还细流盘山絶顶三首上盘絶顶俯神京九日登山积翠晴荒寺日髙人少至野林烟静鸟无声道中勒马观风景涧下留銮爱水清纵目徘徊犹不尽氤氲缥缈海云轻四顾清标髙逼天风云塞上敛寒烟遥观沙漠宣威远近控州城作镇悬紫盖山中独奇秀双峰岭外更緜聨九秋朗耀㡬千里落叶萧条满目前薄暮东风来返照游心怡旷动挥毫题诗数句林光晚作赋初聨雁阵髙盘道崚嶒难步蹑危巖嶻嵲恐身劳欲归帐殿还传语引路山僧度远皋晚过李靖菴二首两崖石壁出秋云野草寒林有鹿羣古刹斜阳人寂寂香烟飘处杂纷纭苍茫絶顶树参差落日还营过竹篱念及凌烟留姓字独于古壁一题诗古中盘望莲花峰中盘遥望莲花峰日映山林气色重老衲吟诗浑半偈翠舆临发又从容再游盘山蓟州城北黄崖前水甘土厚多平阡崇山特起矗霄汉栝柏夹路隂㕘天回銮复嶂倍娟秀幽林邃谷时夤縁云蔵古寺行未到树杪先有钟声传数峰突兀势陡絶上迫箕尾双星躔峩峩石状兽蹲立因风摇曳如空悬深潭清泠那可测知是百尺神龙渊钵泉恍惚有海眼潮井唿吸通百川不然泛滥亦易挹何为万古清涓涓神工融结天巧凿更逞远目穷髙巅渔阳古郡最阻阨屹为左辅雄幽燕即今交河远置候此实堂奥非临边太平粗喜有端绪石根沙碛皆原田偶兹登陟聊驻斾用寄襟抱题斯篇复游盘山絶顶絶顶巉巗里松烟向晓开片云生衆壑虚籁落空台寺古人行少林深鸟乱回千峰多秀色远眺足徘徊甲申春谒陵回銮路经盘山有僧智朴呈接驾诗即用原韵二首廿载常轻步年华去莫从古松分远近老衲自从容问及当时景犹疑隔岭重山髙劳脚力来往遍云峰铃铎鸣山下田畴雨露恩经声连静舍法语闭柴门隂迹安无意清思礼世尊春风来拂面依旧是干坤御制文游盘山记连太行拱神京放碣石距沧溟走蓟野枕长城是为盘山盖冀州之天作俯临衆壑如星拱北而莫敢与争者也昔魏田畴隠居于此故名田盘或曰古有田盘先生自齐来栖止焉地僻而山秀树密而谷深韩昌黎文所称太行之阳有盘谷者无从考其非是而其为隠者之所盘旋则一也山亦有盘谷寺自唐宝积开堂代有名宿憨山拙菴后先辉映为是山佳话然吾儒木石居而鹿豕游者田畴之后无闻焉四顾梵宇精蓝依山隠谷镂峰磨石刻画天真而乏栁州西山之文杜陵北征之作呜唿是亦可慨也已干隆七年秋因谒陵回銮便往游之斥警跸减仪从轻舆朝陟搴萝扳磴晓岚豁开泉白山青飒然林空郁然松翠于是停盖驻辔怡情纵目者久之既而行漏催吟兴尽夕阳在山金吾整驾虽命省驺从而近御执事者汗雨挥而尘烟腾向诮隠者之絶少翻疑隠者之避而远去耳迺知千乘万骑不可以游山偶一过之山灵将毋笑其不韵也耶静寄山庄十六景记塞外之山冈峦浑噩堂阜连延以雄峻胜塞内之山峰巖峭拔崜㠖崱屴以奇秀胜造物之灵有独钟南北之分鲜兼美也而惟田盘自太行而来塞垣依此以筑故介在南北之间兼収雄秀之粹卓为造物奥区焉干隆壬戌夤縁往一游自是山川之美不能恝置然朝往暮归仆从侍御之臣不免于劳迺发内帑建山庄于山之阳买地缭垣据景搆舍髙因迥有僻以幽探藻绘不施亭台间出园之内得景八园之外标旧蹟与诸寺复得景八合为山庄十六景而名之曰静寄夫静者山之体其寄于天地也恒得常焉人生而静则静亦人之体也而恒不得其常者则其寄盖不如山也余之以是取名其亦所以自警也若夫山庄之号则法皇祖避暑山庄之例苐其去京师较避暑近十之五为幅员较避暑仅十之三尚朴素屛文绣适可而止容膝亦安守旧䂓而勉钦承读是记者尚知吾绳武之意而所重固不在巻阿之游歌也欤盘山千尺雪记昨嵗巡幸江南观民问俗之暇流览江山胜概寻古迹之奇文物秀丽区也其悦性灵而发藻思者所在多有而独爱吴之寒山千尺雪剏于明隠士赵宦光今范氏搆园其地者境野以幽泉鸣而冷题其阁曰听雪为之流连为之倚吟归而肖其处于西苑之淑清院盖就液池尾闾有明时所作假山乔木峭蒨喷薄之形似之矣而乏天然及秋而驻避暑山庄迺得飞流潄崃盈科不已者作室其侧天然之趣足矣而尚未得松石古意今春来盘山游文皇所为晾甲石者汇万山之水而归于一壑潨潨之湍奏石面谡谡之籁响松颠时而隂雨忽晴衆谿怒勃则暴涨砰訇焉直下挟石以奔触石以停鞳然铿然激扬湱然虽千夫撞洪钟有不足比其壮者爰相面势结庐三间兹重游而其屋适成开虚窻俯流泉觉松涛石籁问答亲人迺叹寒山千尺雪固在是间而劳劳往返营营䂓写者不㡬为流水寒潭笑未能免俗哉率笔记之亦以存髙风之慕也御制诗盘山盘山山色翠空蒙我欲登游雾半封寄语山灵还订约他时拟上最髙峰登盘山口号千林落叶见山容翠嶂丹崕歴㡬重漫忆当年曾订约今朝果上最髙峰登盘山天成寺江山一览阁作两峰天辟仙壶路到眼江山万派分树帀丹崕空外合泉鸣碧涧静中闻縁阶萚走秋声细䙚鼎香飘瑞霭纷今日身行图画里六尘幻有等浮云昔闻昔闻盘山侧有谷名虎里白额任纵横居民皆远徙有一云水僧结菴山之屺夜坐悟无生晓起担柴水忽然一虎至是僧瞋目视孽畜胡为来速去斯可矣虎果掉尾去如听彼指使自此衆乡民号之为佛子僧亦自谓神其实无他技无何虎复来咤之厉且訾逐逐行近前僧葸迺拜跪四邻争赴救虎去僧早死方知浪得名前畨幸偶尔有名无实人可以鉴诸此题天成寺江山一览阁明发陟山巅天门辟晓烟翠华随日转缇骑带云旋野色供清眺松声答响泉重登兰若阁题句忆前年髙阁坐秋风江山一览中低临云影白乱缬树梢红佛殿岚初合僧房竹暗笼静思延赏意不与侍臣同登盘山作金根遥指碧云隈磴路林扉迤逦开石里流泉闻不见烟中飞鸟去还来南临蓟野耕桑富北枕卢龙关塞恢讵比登封夸豫大每思山木毓良材题李靖舞劒台壮士今何在空余舞劒台名随流水去客共白云来松韵雄风谡川明匣水开㡬多评古意清咏久㣶徊盘谷寺恭依皇祖圣祖仁皇帝元韵时巡行夏令秋稔赖天恩式閲田盘处言瞻法海门璇题今尚焕钗脚古称尊敬识当年意丰碑镇厚坤云罩寺作应接真无暇山川果有灵谷烟披乱絮瀑水泻悬屏锦片千章紫莲花万朶青徐无最髙处极目偶延停经唐太宗晾甲石石名晾甲枕山陂遗蹟贞观借抚追若使当年无此役何须重建魏徴碑再题盘谷寺盘谷无定名太行亦有之是处两山环不知名者谁我来正清秋万树丹黄姿间以苍崕松尤比春林奇石磴熘鸣泉峭崿云四垂佳景面面殊图画行行披依山辟新径扫苔看古碑尘心一以洒不觉归辔迟盘山怀古田畴不卖卢龙塞李靖空余舞劒台月镜团圞谁挂得峰莲崪嵂自飞来定光灯影犹飘忽茶子松精𩔖诡诙只有开堂传宝积求心何处一言该过贤渠庄望盘山马上看山色犹记登临美他年视今朝何以异乎此天成寺江山一览阁叠旧韵招提据岭巅游辔破朝烟胜地常相忆危楼重少旋风旛标妙偈琴操咽寒泉安得长无事山中驻小年阁迥座延风田盘画景中纵予双目远爱彼片霞红涧户人寻辟巖题藓自笼山禽时送语道与昔年同登盘山偶咏翠岫丹枫万景全盘山不到漫三年流隂逝水无须喻常住金身朶朶莲温暾朱鸟晃谽谺阳月风光罨幰纱恰似迂倪饶气韵山衣无借树杈枒有水潺潺有石粼云容峰态自相皴田畴不卖卢龙塞岂必今时无隠沦仰观俯眺惬幽襟千仞冈头足畅吟却倚层峰还自问每慙仁者乐山心盘山行宫即事清泉为带树为屛卜筑栖云㡬架㕔捐俗尽堪称别业对山偏喜敞虚庭藓封絶壁留科斗松老灵根长伏苓云罩钟声如半偈应教隔嵗一来听天成寺抚观干隆七年游盘山记因而有作虚窻四启晓霞流人在层巖最上头诗句偶拈今日暇风光宛似昔年秋泉淙涧底琴音写峰倚天边画景収独抚穹碑㕘结习转教心恧重来游江山一览阁中橘树子二盆郁翠垂金饶有佳致辄题以句累累金实突黄柑色映无生古佛龛橘月燕山吟橘树春风一室小江南万松寺三首磴道行行赴峰容面面殊来看后凋色得领小年娱谡籁林端泻蟠虬壁罅扶三间白板阁万里纳徐无上方栖碧松径破烟登堪与僧为侣何劳竹作朋涛声将俗远黛色得云凝古蹟供诗料苔碑尚可徴木落见山容葱葱色独浓有声皆作铁无我不成松写雾衣应湿盘隂草尚茸苾刍无半偈让尔占髙宗云罩寺留题讶底层云不盪胸山灵为我辟云封开窻四面延奇趣万叠屛风削玉蓉髙入天风顑万寻登临信可散幽襟常时画里遥观处独据匡牀自在吟林雾谿岚眼底浮风铃语我少淹留非关胜处夸新句祗恐匆匆负此游登云罩寺定光塔视下曾无地言髙只有天常时云外影今日墖前禅步步烟霞路行行般若船问谁经到此尚有俗尘蠲望盘山雪色树和雪色望难分未到盘山意巳欣絶壁白融疑过雨精蓝红露半披云始知造物无形画谁解当前大块文笑我吟诗成爝火檀烟心事且闲焚命慎郡王写盘山山色口占诗以赠吾叔诗才素所知于今学画画尤奇同来胜地宁无意为写山容更咏之盘山行宫即事山静室增古春初景巳和繁声来乱涧秀色在乔柯隂雪素悬磴阳崕緑缛莎回銮因道便偶此咏巻阿轩庭秀而野山水清且佳乍可令尘远由来与道偕鹤鸣元圃外人度白云涯学字娱㡬暇何曾辨折钗当户多丹嶂周阿有碧苔于焉乐书史何必命樽罍髣髴读韩序依稀辨李台肯穷游览兴伫待奏章来云罩晚钟舂容曼衍续还停入夜披云凑晚听清切轩窻诗句好静㕘棒喝梦魂醒空诸所有无诸幻月在青天水在缾西子烟花非半偈底须佳景説南屛春云春云作轻雪雪止云亦开入夕春山佳山月照我怀鸣禽啅松巢流泉淙藓阶爱此景致幽稍坐虚明斋敲火煮石铛点笔勒烟崕林泉兴堪託翰墨意所谐匪云事遨游多因便道来天成寺江山一览阁作香界云千叠丹梯路㡬层峦扉才辟雾涧道尚余氷初狭应祛俗中宏有上乘忽然天半坐疑是月中升万里江山纳三间轩阁虚直令忧可忘到此习全除嫩草初春破连林积素余如来全体示而我亦如如云半是壶中平临衆壑空梵声遥送雨幽籁镇吟风佳趣何人领忘怀与物同去年题壁字烟荔亦䝉丛几席飒然清禅房稍畅情烟花空有色山鸟两三声翠嶂寺前绕春云户外横濡毫难得句万景自天成万松寺萝磴烟峦㡬曲盘上方遥在万松端攀登尽处仍初地小阁春风二月寒置身应在翠云乡云外层峰望渺茫我有闲愁吟不了天风谡谡为吹将谁道山容朝夕变招提松色四时同闲开屋北羲皇牖坐对淮南十八公林庐清晓散轻烟徙倚凭㕘龙树禅春鸟一声人寂静不知昔日与今年是日未至云罩寺寄题以诗寺在白云端峰头尚仰看非关难得到却虑不胜寒树色连空暗钟声落涧残不教余兴尽佳处且回銮寸步不曾移十方徧满时如何㕘色相除是絶思维泉响春前细山皴雪后奇三间白板阁故我独留诗去嵗吟墖前不作塔前想今朝望山半已似山半往堪以悟离合何须别俯仰铁索千尺垂有谁破云上倚壁此㝠搜天门一望悠不殊临絶顶顿觉解繁忧云路白为界松涛緑处流吟怀寄象外好待重来游偶忆盘山别业命笔写之幷题以句盘山太行嵴千里走蓟易峰峦特秀拔往往露奇石别业搆其间匪学烟霞客来往偶停骖一览千巖碧孟夏雨未足辗转愁无麦飞廉势复扇熇蒸日若赤虚堂苦烦闷遣兴无良策偶忆云中居松泉在咫尺命笔䂓橅之肖勿求形迹幽籁奏柏竹爽气生几席架壑白板阁更复堪响舄旷怀一为寄繁虑于焉释遥想伊蒲軰禅悦正幽适题慎郡王田盘山色图十六帧静寄山庄别业搆田盘润挹千峰翠陵谷因天成轩斋稍位置境惟幽絶尘心以静堪寄披图似重歴悦此烟霞意千相寺曾闻佛示蹟一夜千相成千相各殊别因之寺得名而我莞尔笑此语殊不经灯笼答露柱炽然无色声万松寺万松松无万无已云万松飒沓韵金石狰狞挐虬龙白涧㡬曲盘緑隂千古浓苾刍入三摩真㕘不空空天成寺两峰五丁辟一寺双林开坐我挹秀阁抒兹即景怀冷泉淙石齿疎林挂兎胎结习一以忘故知无去来少林寺精蓝据层巅烟磴凡㡬叠丁星缀紫茸烂漫纷红叶北山鲜移文西域饶梵箧少室本同名跋陀倘能接盘谷寺出楹幽雾写搴幌緐云喷我曾拾级登䝉茸破秋蔓爱此老笔遒更豁烦襟闷踽踽策杖人然疑覩李愿云罩寺常时望田盘云在山头起昨嵗登絶顶云迺在足底由来万仞髙只此一步是定光无説説不异天龙指古天香寺嶂叶緑交轩岫雾白封殿隔巖望初地金碧时隠见遥想佳䕃下春深鸟应啭何当半日闲一饱伊蒲膳中盘盘谷实有三中盘为最幽我曾坐松下㡬度沿溪流契理在寸心旷观足千秋长啸万壑空髣髴晤田畴东竺菴西方亦有竺东方亦有竺试问为异同两三原是六真偈空水泥妙曲丝竹肉可惜门外汉不如屋里宿云净寺山水智仁徳松竹清和圣学遯久无人逃禅迺有柄梵宇何林立法体交光镜坐对黙忘言一川秋云净东甘涧入山既远俗寻流复得源齿齿咽白石丝丝漾緑薠在隂鹤叫子猗庭竹育孙仲长今岂无可以乐衡门西甘涧涧水分东西地灵甘则同汲冷垂折竹润枯烧老松无须调水符可作清斋供嗟彼栖迟客来思慰遐悰上方寺萝径回羊肠攀跻到上方鸟语奏笙筑岚气霑衣裳天乐悟根尘花雨纷幻常汉室仙人掌至今零露瀼双峰寺衆峰何攒攒双峰迥莫攀下临衆壑空高入天风寒月影标静常秋容变苍丹钟声闻上方堪证六度檀金山寺造物无尽蔵环中有独得偶尔寄林泉谁云娱翰墨心与空宇闲身在孤松侧维摩明示予万古田盘色如来影盘山千相寺石上有如来影像诗以咏之如来无物不如来无物不如本无物岂于石上独留迹得毋此石非真佛无物非佛石岂独非亘劫色相不长苔衣君不见古徳跏趺背佛殿自谓能㕘言语断此事瞒人那易瞒识者嗤为担板汉去嵗盘山天成寺中橘树子饶有佳致因图之以归㡬余展玩正值橘月漫成二章仍依旧韵何须伯仲较橙柑悟处应同弥勒龛留得盘山霜色在天成髙阁小牕南千户原输三色柑春风偶忆普明龛色香重演无生偈漫论名家郑所南钦定盘山志巻首二卷首三钦定四库全书钦定盘山志巻首三天章二静寄山庄六御上陵回便道憩山庄山庄景已佳春日正载阳暖雾蒸浮岚隠现环松冈万变出顷刻妙笔谁能方萧斋对峣峰揽结资忀徉驻跸忆前春倐忽经两霜诚哉静如寄纷矣㡬偏忙习静纵有怀勑㡬安可忘天成寺寻径入林闾花宫地最初磵余春雪脆牕引竹风徐山静我来惯天髙佛喜居两年违相好五髻只如如名山结四邻拱伏礼能仁松色远逾秀泉声春更新自能空世谛顿觉息凡尘小坐㕘今昔谁分主与宾江山一览阁无路中间有路通豁然开朗眄长空句披月胁天心妙牕纳千巖万壑风橘树迎人还郁翠杏花过雨乍殷红谁云俯仰成陈迹恰似沙纹浅印鸿万松寺精蓝胜已奇乔木秀山姿名不受嬴污榦曾闻偃为惟应风入耳谁得斧斯之点笔成吟处童童影未移崇椒跸暂停凭槛揽山灵佛火闲中叩云涛静里听四时无改色万古有曾青拟借吴刚斧盘根劚茯苓盘谷路转万松寺松势殊未已行行歴嵚崎古寺中盘里坐逸转忆劳习静复穷视此处得天倪因之悟物理登云罩寺塔登临值晴朗千里入指顾云罩巳天半浮图更髙处极目惬素怀拈须得新句琼楼不胜寒坐客那忍去寄语舍利光记予来两度东竺庵策骑循羊肠盘纡歴嶕峣却望挂月峰耸入云端遥阳阿泉已壮隂崕雪未消精舍枕林楚蔽亏古木乔远闻疎钟声下见旛影飘揽结既云富仆御亦已劳此间泉石佳小憩山僧寮海棠开笑靥杏花剪绛绡未见天女散得毋谷神要问其意云何报我今花朝盘山花朝常年每爱度花朝却每花朝愁里度近喜薄雪洒原田举趾春耕犹不误骎骎六辔驾言回恰逢令节山中驻山中春事日已佳碧桃红杏霏烟雾破萼含胎各殊致姹风嫣月均堪赋更值芳辰判半春底须彩胜张髙树寄语山灵记此来此来差未相孤负月何处无明月明月山中好春宵澹沲时流光入怀抱云容自巻舒山色增窈窕印波醒濳鱼隔林隠宿鸟如挹玉壶寒不输秋魄皓託好惬静因澄观切清颢少林寺是处由来初地会心都契法源巖悬水出嵌隟路转人度松门少林名自少室是一是二堪㕘忽坐壶中天半下临万壑千岚俯仰似霑花雨布施非为福田幽閴自彼无俗山林于我有縁古中盘塔院经行石磴纡洒然精舍出尘区云容自在舒还巻山色何妨有若无只有天髙万象低登临拾级一攀跻僧人白足石桥畔三啸还如过虎谿门外一峰积翠浮淙淙玉乳涧边流常时怪底云霞护四字标名圣蹟留试掐山花佛钵浇偷闲聊尔坐僧寮开牕漫为山深虑山越深斯见越遥盘山夜雨傍晚山云密中宵春雨寒声偏清耳观望巳慰心官谷口流应壮檐牙响未残评量凡㡬寸转觉寐难安雨中自盘山移跸白涧南峰云接北峰云郊墅微茫驿路分最爱牧之诗句好清明时节雨纷纷盘山十六景静寄山庄人生而静儒者之言也人生如寄达士之旨也山以静为体其寄于天地与人之寄于山等观山以观我生其体不二故其寄也恒主乎静秀木千章䕃疏峰四面罗经营成不日泮奂咏巻阿藻绘无须亟林泉岂在多肯堂遵祖俭色养奉慈和绕砌栽红药开畦灌玉禾万縁归静寄隔嵗一相过太古云岚当山半随高下为楼馆殿室取唐庚山静似太古颜之山中出云顷刻万态人知今之云不同于昨岂知伊古以来无日无云未尝少异云无古今山无古今万事万物无古今曷似之云乎窻纳田盘万景全宜人暮霭复朝烟临虚标秀琴书润因迥为髙坐卧便适可成图添粉本偶然得句勒崕巅批黄稍暇无余事静读鹤林玉露篇层巖飞翠入山逾深所见逾远千巖万壑烟鬟翠螺环列几案静寄此间颇能尽揽兹山胜概山水有灵不当惊知巳于千古耶夏屋枕崇椒林霏互吞吐徐无无不佳是惟最佳所云起树中间泉分山四宇荟蔚鲜定容变幻乃尔许俯仰接诸天时时落花雨清虚玉宇山庄东少北杰阁圜搆是为上清碧虚玉帝之宇道家者言姑弗深考天在山中其有得于大易之旨欤地切清虚妥玉真嶤峰孤迥若为隣行来禹步何常惯却是游仙天半人镜圆常照环山皆寺也其在山庄西缭垣之内者于古无名虽不足当鹿苑雁堂之鉅丽而于此作佛事即是耆阇崛山户有白云封庭余古树浓何须㕘宝积借以缋山容瑞相标圆月禅心定毒龙招提随望是互答六时钟衆音松吹水石间锵然成韵为环珮为琴筑为笙竽钟磬泠泠盈耳至清飈一过或长风号空为惊涛为鸾鳯啸漆园氏所谓天籁意其是欤伏流飞瀑浑无定此独松间汇小池巳觉地琴清越矣更兼天籁始终之忘机徐听韵盈耳得意间凭緑映眉正是八音繁会处髙山何必待钟期四面芙蓉山中一盘一曲一涧一石各具奇胜而远观秀絶莫如诸峰就岑蔚处为亭四望霞表层涌叠出围合若屛障李青莲于九子匡庐皆有芙蓉之目信其工于体物芙蓉朶朶标银汉恰似香罏日照明千古名山以人重田盘匡俗两先生贞观遗踪山以石为体有在南涧中者曰晾甲相传因唐文皇征辽得名贞观去今千余年石不泐名不灭得失之图可弗审诸巨石当其垠苔泉洒清泚遗蹟传楷模在彼不在此天成寺自宫门西行越莲花池循山涧北上三里许曰天成寺寺门有楼下瞰山麓如深巷屈曲磵泉苔石歴歴可数远眺林峦攒簇天成图画或曰盘山图经称四正山四山回合天然城郭故旧有天城之名忆我初度游上盘问津原自天成寺是时秋老变山容霜枫古柏纷丹翠坐我江山一览阁成诗聊寄烟霞意云罩万松髙絶处虑不胜寒回六辔从兹结习镇相萦频年便道辄停跸攀跻涉歴既经惯幽者毕探辽者至得愈多愈不忍置更虞奔走劳执事因之卜筑择佳胜雕斵不施敦简易朝往暮归乐无穷得路安能忘所自繄余惕若庙廊者岂宜躭适山林致田畴大隠倘可招勤政咨诹共图治万松寺山外石而中肤松生石罅或偃或欹或横出或倒悬或屈曲夭矫或竦特直上负奇鬬异古秀不可名状昔人游盘山谓山之胜松为最良信苍翠复清仙山别一区谁知圆觉佛也爱老成儒以石为胎古因风泛籁纡此间来亦屡兴会㡬畨殊舞劒台万松寺西一迳陡絶縁藤上北冈为李靖菴庵西为舞劒台石盘陀髙耸平敞足展襟抱涧看玉室抽泉是霜锋淬秋风騞然鸣想见英雄槩盘谷寺盘谷居盘之中羣峰屛绕山泉潨下汇流为一逆折而西又名青沟居人谓之上甘涧缭谷一盘一曲精舍三间五间翠雨飞时林静白云开处僧还暂游宛探月窟到此可破天悭珍重韩愈李愿曾否烟磴跻攀云罩寺挂月峰巅浮图矗峙天际曰舍利塔寺居其侧云滃然若拥若覆自下观之或见云不见寺而寺中或不复见山云山云罩寺寺生云形色谁能与判分恰似拈花便微笑説无説处不闻闻紫盖峰一峰踞中台圆峭离立单椒秀泽蔚如华盖诸峰骈罗若拱而伏于形势为特尊鳌柱千秋镇太宁诸峰拱伏俨来庭畴人试问应难测华盖垣中第㡬星千相寺祐唐寺建自开元相传有尊者挈杖远至下有澄泉见千僧洗钵因刻千像谿谷间东坡诗溪声便是广长舌山色岂非清净身刻像大是钝置何来龙象侣説法礼山神即景欣幽託随縁悟静因门迎松落落路转石磷磷千相即非相谁容辨假真浮石舫山中云气郁勃弥漫浩浩如雪海峰峦出没其中如烟樯乘风上甘涧东北峰顶有石如艨艟万斛当云起时㡬欲驾飞涛凌溟渤矣孤撑不系㡬千秋云海波澜任拍浮学士小哉惟识画将军往者漫称楼武陵舍处今溪口灵鹫飞来古渡头放眼纵看天以外覆杯何异芥为舟盘山松奇秀不可胜纪偶写虬枝以志一脔鼎味口占率题记得万松寺当门阿那株偶然为放笔所喜不相殊秋日静寄山庄夏山太浓春浅淡惟有秋山最可人小别田盘过嵗半白云緑岫如相亲岫态云容还似旧流泉之畔松隂茂凭髙意趣合杳㝠得妙心神忘去留心神意趣适所如山庄静寄名实符太行之阳有盘谷琼台中天而悬居时时钟磬下云间疑有佺期相往还却笑苦求万年药不及乐此一日间天成寺每到盘山无不到坐来髙阁忆曾来窻含四面秋山翠座招万壑松风哀欲落未落叶恋树三点两点雨湿苔我岂维摩无所着手接天花置讲台西甘涧此路乃初路探奇越得奇当秋坐精室寻古得残碑石底幽泉潄松梢宿雾披人心欣创见我意也因迟东甘涧常时空向诗中咏今日初从画里游正喜轩窻无俗韵更当风物报髙秋西甘涧接东甘涧薜荔䝉茸涧路幽回首天成白云外钟声遥自翠微流千相寺诡石盘危磴精蓝倚绣屛衣衫生飒爽草木发幽馨云榻当轩据松泉隔崃听便教遘支远无暇问金经东竺菴穿林破秋烟搴萝湿晓露云中峰态幻雨后溪声怒静室聊可憩赏心于此遇既欣笔研随便令座席布云罩在上方钟声时静度分付舍利光待我重来晤望云罩未至非虞髙处不胜寒身到何如望里看一步未劳才举目拈题已在白云端云净寺精蓝东竺东峭蒨倚青葱妙契得初到徐观迥不同开牕延爽籁俯槛眄秋空寻胜胜无尽生涯那有穷静寄山庄杂咏云间尚恋翠峰耸瀑壮偏淙白石寒小驻山庄欣静寄略纾幽抱惬澄观四面芙蓉入座浓石林云海自重重上方髙与秋空杳夜半微闻缥缈钟临流搆馆名听雪据胜标亭欲槩云便是朱明无暑到那更白帝报秋分剡藤一试三王帖蓟树全中七字诗不是好游兼学懒散怀聊复偶然时蝶栩山花何故喜虫吟秋草若为愁扫除愁喜㕘虫蝶了了层峰翠罨眸时向松边依緑䕃便教石上勒朱书秋来不道吟情懒恰有云山会起予钦定盘山志巻首三卷首四钦定四库全书钦定盘山志卷首四天章三驻跸静寄山庄侍皇太后游览即景较围回塞上取道驻田盘奉养多方谨承欢千里安山庄临静寄秘殿足遐观扶辇邀慈豫称觞对寿峦窻开峰罨翠阶绕瀑淙寒丰嵗余清暇吾心此暂寛山居山居随意足清娱底觉风光塞景殊且喜树姿犹张王还教峰色不糢煳道堪因契真佳矣画岂能工有是夫髣髴翠微阿那畔丹邱生在许招唿石林精舍三间敞白屋万笏列青瑶少坐消尘虑兴言託朗霄天花云外落仙乐柏间飘不必天台畔依然过石桥緑缛亭霜间万叶丹松下一亭緑往往动天籁絶胜戛哀玉长烟敛寒空因之畅遐瞩夜雨秋霖送响屋檐垂又值云庄驻跸时始信山灵不相让偏教夜雨却称奇度峰烂漫丹枫濯着壠緜芊緑麦滋有喜无眠宵漏永近臣未许得全知雨后山容业已佳雨后越清整丹翠不一状隂晴无定景徂云渐避风温暾时弄影昨来夸嫩暄今乍觉峭冷理政过亭午趁闲登絶顶指顾俯千村盖蔵富万井此雨复知时可卜足饵餠丰亨敢即诩今嵗属天幸得概轩一谿一壑可标名况复山轩架五楹每俯緑窻真得概偶㕘白业有余清隔墙钟磬闻仙梵写嶂烟霞护玉英我岂轩辕能访道时因福地静尘情新晴新晴宿润夫如何添却田盘景色多宇宙以来便有此画图无数总输他风前万树霏红锦霜后千溪敛碧波佳兴纷投吟不尽底须獭祭案前罗云林石室一笠敞石室四面延云林爱此朴而野悠然静以深风树有声画秋泉不操琴绳牀坐无斁借用空尘心即景夷嵕筑室道心清时有山禽三两声绕砌黄花秋未老满林红叶日偏明石边过雨瀑犹响松下无风籁亦鸣暂向云庄寄髙躅漫同芝圃学长生天成寺两峰排闼护祇园幽致畨畨入静存㑹景飞窻吟据榻吹风落叶眺归根秋深山色无踰秀雨过溪声尚解喧犹喜阇黎不识字梵天籁动贝为翻万松寺叠旧作韵步步入幽奇秋山讶改姿徒观无尽蔵胡迺太佳为入画筌忘矣成诗壁勒之千章翠云幄择胜自张移披户一凭停地灵无不灵此翁犹矍铄惟我爱观听风飏九韶乐霜添万嶂青更疑葱翠顶仙药育芝苓盘谷寺游山属清秋秋光吟不足峰容秀以整树态红间緑攀跻白玉梯偃仰青云幄天成眄壶天万松抚仙木遂造盘谷盘宛探曲中曲武夷徒曾闻台怀较知恧一窻紫碧巖四砌万金菊少坐便当去云罩畅遐瞩回头语苾刍饶尔享清福登云罩寺定光墖三度登穹塔九秋纵远观目穷寥廓外身在云霞端镇尔天籁发飒然衣袂寒宇宙渺无极吾心与共寛云净寺招提据东岭龙象演西天为要增山景非关种福田嶤峯含宿润澄宇敛秋烟却是初题句干隆已已年少林寺禅室坐清秋诸天云上头一心何罣碍万景自纷投无暇搜佳句惟教纪胜游山庄看巳近墙外石泉流敬题寿萱堂于山庄建屋一区为皇太后临幸憩息之所名之曰寿萱堂而题以诗名山结搆俨名园宜备堂闱奉凊温塞上有松教傍鹤山中无草不成萱所欣佳景供慈豫奚用雕甍更绮轩胜处文言难拟议仲长乐志巳曾论池上居田盘千溪万涧不可数计然濆涌石罅沙渚间或入地而伏流故不能汇而为池兹于山庄内相地之宜设法叠石为盆浦以灰筑之俨成半亩之塘矣建屋其上辄成是诗为爱空明与性便廓池盈亩任方圆半轮贮就清秋月一片图将碧落天属我无心看澹澹终朝盈耳听涓涓㑹须育取成龙种荇藻光中跃在渊书屋临流坐卧便一泓恰对月窻圆源头句咏朱夫子池上居同白乐天画本别教摹大匠诗筒频递走中涓可知事在人为耳天半云标自有渊雨花室林谷无过静山房底用多翠霏峰四面青罨户千螺门外杂鸣雨崕间纷卷波那须天女散一室俨维摩游东甘涧古中盘诸胜即景三十韵前朝登絶顶已畅千里眺兹复值余间一尽谷中妙凌晨视庶政批览理京报日午冻云晴山风寒不峭苑墙出便门巗蹊取直道遂诣东甘涧三间栖邃庙香灯祠变相戍削殊古貌小楼一俯视约略得其窍西甘涧咫尺入望偶未到仍寻向来路盘回度云峤松门界别迳石闼开天奥䝉茸攀烟萝诘屈穷水隩仄栈歴㠎嶫深林攓茂冒始过石桥北精蓝喜亲造外狭而中宏所以他难较千金买胜事布施聊可斆常轻福云种颇为山僧调结搆不更侈丹青已重耀别室故精洁秋老金英笑开窻纵远目果惬心所乐东睋见沧溟一杯谁可釂西睇指帝都万情岂胜料近者高下峰嶊崣复窅窱紫翠缬茈萀卉歙奏崕窔是乃最佳处允宜智仁好因忆韩昌黎马秣车云膏真隠应在兹反悔向所诮兴尽归山庄西阳未委照际和偶怀纾称丰戒满召明朝驾言旋勅㡬勤体要东竺庵竺宇山凹道必经一区也足叩云扃恰登云罩寻归路仆役云劳得蹔停草亭十笏石为墙朴野天然古上方小坐试茶何不可篆烟旋袅一炉香巳见花朝诗在壁甫过重九菊盈堦右军序语解人意向所俯仰堪兴怀望盘山口号常时望见田盘翠马上驰情得句频一自山阳开别墅较前情更十分亲秋日奉皇太后驻跸静寄山庄卜筑敞云扃无过数日停由来治人者岂可恣吾宁秋日烟霞洁仙山草木灵以兹奉慈豫延寿万千龄纡跸驻山庄中秋过半强林姿疎间密峰态翠含苍出崃泉犹壮度松风已凉稍停谢公屐书史静徜徉寄题云罩寺盘山向我如无语我到盘山必有诗旧嵗登临最高处白石緑字镌清词今来游歌宿两日高处风寒姑不必倚窻逸兴巳遄飞又寄新题隣旧律今今昔昔往复还阿谁心闲果是闲诗成掷笔大笑道让尔千秋占此山钱维城远涧泉声图田盘搆石室素壁着成图映发山容秀萦回水态纡纵眸遥箔外侧耳静琴俱画境相㕘处难分殊不殊松枕石緑发苍颜是松不及此间求诸古人谁似黄绮合在商山云林石室诘屈兰椒路转通到来石室碧云丛秋山留得夏山緑柿叶先于枫叶红千朶峰莲入葱蒨四垂天盖倚崆峒镌崕朅咏昨秋句依旧时光默会中秋英秋英颇耐寒山中颜色好丁星泫露光绰约乱云藻蝴蝶大于掌栩栩幽丛绕所遇非世间应是烟霞表双成在瑶台千年不知老半天楼高处为楼号半天田盘万概览都全设无奇句堪酬景但是凡人便合仙东指沧溟唿皓月北隣紫盖郁苍烟落来花雨浑无着卉歙罡风扫四禅晓游天成寺仄蹊晓露湿丛兰秋半金风了不寒石抱土生奇树瘦迳穿云出小天寛暗泉声是东阳乐翠柏舞为瑶岛鸾不羡仙都结遐想每来初地惬清欢西甘涧迤逦盘藓磴芬菲递仙药岭复见云关花宫隔絶壑风旛自飘梵溪桥疑度索草菴巳幽絶何必侈雁阁山僧八十翁长跪进所作涉言即失之奚论意指错石室倚绳牀结揽兴遐託云浆冽亦甘吾将事泂酌东甘涧西甘路转即东甘问景聊耽古佛庵领要何须较氷水纷投真是拥青蓝崇情果契妙中妙禅悦那逢憨者憨小阁开窻秋宇净向来吟绪箇中函古中盘恭依皇祖诗韵圣日髙悬紫盖峰行秋驻跸见尧重阇黎七十能言旧方外还思徳有容憩古中盘精舍十笏才强万景収坐来棐几忆前游云岚朝暮无恒态况是今秋与昨秋林天石海自重重石罅霏天花紫茸风送入窻风拂去维摩无着着何从缭白萦青最上层鸟飞不到意俱腾自惊奇句从何得隠有山灵导我曾桂垂垂金粟亚盆间花信迟因待此间半放别来逢盛放盘山却幻作香山望少林寺半天楼上开窻户万笏丛中望少林云际梵音常缥缈松梢墖影自森沈欣于所遇何空色乐在其间足古今笑我闲愁经半嵗何妨一晌空尘心石林精舍精舍四围环石林既幽且朴静而深室中虚白无他物几上萧闲蓄一琴是处畅观颇役目此间閟景足澄心何来橡子庭前落乱蹋枝头归晚禽赋得山气日夕佳名山有灵气日夕更清佳峰黛衔羲驭壶莲报酉牌霞烘云态变霭送谷寒皆暝色苍烟合林声天籁谐暮钟来岭寺归鸟下巗斋五字柴桑妙悠然兴企怀夜雨山中欲雨雷势怒暝色合云失巗树北风始送凉丝来倒井须㬰檐熘注迩来午热殊苦烦涤炎添爽欣清喧荞麦未刈菜在圃兼资树艺利晚田我昨登山向南望低田潦水犹滉漾伫待涸出播秋牟游兴未抵心惆怅呜唿何时雨旸远近时若慊吾心少雨即止毋为霖晴夜雨生凉喜快晴朝来天宇益晶明千峰日耀芙蓉色万涧泉流琴瑟声萝磴䝉茸含宿润麦畴指顾事新耕我原后乐先忧者不共幽人独往情池上居竹柏妙神心山水乐仁智田盘蔚山秀合以水相济飞流有数派汇合入平地设法叠石岸为池半亩计荇藻茎易滋鲤鲢族颇备其上搆云房屧石波心至澄泓协静观天半沧浪意登半天楼三日山庄三度登坐来逸兴总飞腾因知心是无穷藴怪底佛称最上乘浏莅天风吹万窍偨池云岫列千峻于今始识田盘妙拔萃钟灵擅独能泠然阁云搆据霞标月天栖岭复此中亦何胜千峰在吾目谷口幽籁动泠然吹发緑玉女洗头盆可以供濯沐奚事羡御寇旬五劳仆仆蝉秋风太液已稀声何事山中复嘒鸣应为重听将隔嵗不辞鼓翼趂暄晴攓云亭山庄最髙处建亭名攓云云却在足底把捉徒云云长啸倩谁答秋空惟碧旻晓行背指山庄碧巘㟴田盘三日豫游回前朝望处何殊胜携得新诗廿首来驻跸静寄山庄翠䍐逶迤展谒还便经静寄款云关芳菲好趂三春景刻削来看四面山未敢居崇事游逸聊因㡬暇畅跻攀清宵暂得尘心静物理民情酌此间不因日涉还成趣却为山佳每朅来棐几宿縁竹书展胆瓶清供杏花开能言春鸟唿名字罨画林云自往回天籁吹香如邓尉谁能到此更思梅山中骋怀命笋舆点笔倚云峤石白无俗韵松苍有古貌春深峰翠迟风劲衣寒峭寥朗极遐观籁奏苏门啸半天楼望少林寺云搆倚天幕霞标据月窻临虚兹独迥揽景信无双墖影林端矗泉声涧底淙问伊茆屋下居士可称龎露坐露坐盘陀松作陪峣峰寄兴凌崔㟴天风拂纸吹题句疑有蛟龙陆地来云林石室萝径延縁意入松扉窈窕神谋小坐还凭月户忘怀如泛虚舟庭前篆印鹤古阶下琴调涧幽似干云霄而上宜遇松乔者流得概轩毎到灵区意欲仙四邻山秀望中全云端旷奥轩疑画树杪髙低圃是悬巖柏翠常标古色林花放不入时姸东坡大略观无尽明月清风我与然东竺菴叠旧作韵岚气蓊承贝叶经巖风谡护玉关扃天龙却扫维摩笑延我云房坐少停隔寺春松翠出墙四隣峰态映方方博山罏是炎刘物古佛前消一炷香心机静处峰当户耳观清时泉绕堦今昔何须㕘歴歴对山不异乐山怀云净寺题句禅关东竺东蹀马路才通岭亘遥分谷天髙不碍风玲珑思雁墖寥寂守龙宫一室无余物仙花落半空少林寺我爱田盘惬素怀丛林往往入幽佳鸟啼花落禅家旨云白松青静者谐有所会心常命笔无多得句也镌崕山灵莫笑轻唐突会使羣峰一例皆半天楼小憩游山取适兴兴适薄言转山楼近云匡小憩聊复善却指向歴处林路依微辨将毋志近荒陈编一开巻春晓西魄未隠峰东旸刚出谷居山晓尚寒问景春巳淑花沐露蒙蒙草霏风馥馥倚楹旦气清游踪漫追逐虚已勅万㡬厪心筹五服云罩钟迟鸣山僧想眠熟天成寺涧道繁声隠石泉寺楼据胜坐来便千行峰树全标画㡬个山僧不识禅入目景光浑似旧得心兴会每殊前题崕緑字烟萝蔓此日拈吟复偶然西甘涧云栈下石门风寒衣袂澟精舍缚茆为阇黎任髙枕庄严无余物贝叶置诸品是为本色禅随喜意惬甚地僻泉亦甘可以酌而饮东甘涧座席飘来花雨香偶㕘白业憩云房春翘饶有芳菲好却爱松隂满院凉古中盘放歌穿石迳造盘之阻宜谁居兮化人所初极狭而中宏遂畅观而延伫春卉昌昌春山苍苍卉依山古山含卉芳铅华洗尽饶本色南国犹嫌时世糚去嵗华山跻鸟道一与田盘较媸好怪予到此又云云惟喜目前堪絶倒岚态峰姿无定则神心谋静翻为役有时落笔数十章有时一句浑艰得云鹤云鹤盘髙空声落半天中可闻不可见时或山中逢本无稻粱求岂有矰缴攻驯鹤尔胡为铩羽入槛笼饥饱系主人侮弄任奚童仰首望云鹤何从较穷通志未慎其始境安保厥终竹作友巖松静且深因风戛玉复摐金数竿潇洒意弥足千亩何须忆武林泠然阁石诡松益奇山峻风偏峭披襟坐虚阁天籁动万窍偶此方外方究其妙中妙雨花室杂咏石磴攀萝步入深精庐潇洒昼沉沉不因诘屈迳千转那识髙闲一晌心抱石孤松若箇栽翻涛谡谡扫香台兴豪拟问维摩诘满室天花何处来搆筑无多足畅情一窻山翠映人清蒙蒙常自沾衣润又见春云傍岭生虚斋四座静无尘迭与名山作主宾箇里㕘禅真恰当笑予不是得闲人暖清晖气向融景淑古盘中染遍杨丝緑催齐杏蕊红岚光方淡荡云影忽西东欲换春衫未还防松下风千相寺言入翠微峰遂造初禅地山深无不佳草庐亦可憩幽芳吐瓶花古篆消香穗指挥开窻户飒然清风至万景纷向㕘一惟领以意夜雨山云向晚生蔼蔼万峰竞入夜枕上寒淅隔窻听幽响曲涧增润意连林凝清切且无眠遥为三农庆晓晴晓晴山有态楚楚冶糚新巳是明如画犹然迥出尘润含林露重香递埭风频花骋春云梦飞卿句果神万松寺明发事清游石磴盘玉马始出峭蒨颠原自青葱下田盘到处佳万松我心写寺楼坐空翠天籁披潇洒扬马不能从回顾和者寡盘谷寺云罩犹天半钟声落涧迟稍留清跸憩得句便前移登云罩寺定光塔作歌云山有神助会者得其宗团团玛瑙盘中有一朶青芙蓉无量寿佛卍字胸坐莲花须者其寿尽与无量寿佛同今日登临亦如是稍涉言象究竟未离凡夫踪歌毕天风吹我马隠有山灵谓我者何必更与六和报恩较髙下上方寺云罩威纡石路盘上方始到惬清欢一龛古佛钟鱼寂半榻天风衣袂寒奇句不期当境得好山常似逆人看苾刍六度知初品道左殷勤冀悉檀题邹一桂盘山图春云欲出山蒙蒙山乎云乎将无同变态万状难为工若人意会神以通烟岚莫遁㝠搜穷妙解要在得其宗奚问邱壑石与松五日清游一览中扈跸不孤冒春风王洽泼墨应齐踪池上居崇椒得稍平有水一池清坐领沧浪意远祛尘俗情烟岚朝暮出荇藻短长横饮鹤翩来去游鱼结友生静寄山庄返跸之作田盘五日畅清游余兴犹赊赏已酬古有名言戒忘返我无他善勉先忧前旌髙下徐盘骑回首青葱尚注眸遇便重来縁路近武林不比要诗留西岭西岭盘之西问景曾未经由兹至蟠龙云近廿里程羊肠虽纡巇跋马由堪登拂曙披烟萝露浓花木馨云罩莫衡髙巖松辨层青须臾海日出玉柱标铜钲放眼得奇观万象俱光明驻跸静寄山庄题句蒇事别吉宫纡跸驻仙境寻幽借散怀即目聊探景今年来两度前度梦幻等可以悟空空何必犹耿耿冬山露本色雪瀑垂峭冷谡谡闻松涛万虑一以屛属咏亦巳多兹游欲静领钦定盘山志巻首四卷首五钦定四库全书钦定盘山志巻首五天章四初自田盘西谷取道达静寄山庄塞蒐余兴託巖栖捷径聊从西谷西怪石吹风惊欲坠精蓝写雾忽如迷施檀空切居僧望列嶂新迎驻马题疑是山灵酬始遇千峰晴晦幻髙低登云罩定光塔鸣鞭西谷入云里行行云尽居足底窣堵犹在最髙峰进步竿头应似此我来每度必亲登拾级不知劳屐履春山澹冶秋山苍所逢今日都过彼滃滃霭霭复凄凄荟蔚氤氲更襂纚隠现树色错翠丹变幻峦形纷岌㠖世界真似干闼城云海黄山儿戏尔我闻佛説如是法譬之乃如大云起孰狮吼孰野牛鸣调御默然天龙喜驻跸静寄山庄羣峰叠背玉嵯峨閲嵗巖扉偶一过明月清风无尽蔵奇松怪石此间多村旁廪积觇农庆㡬暇游观乐物和扈跸词臣漫呈颂矢音惟觉愧巻阿对瀑山罅乱泉多引之即成瀑爱此云间声筑成石里屋訇湱近窻牖形容小珠玉溅冬岂知凝网月那可掬消此片时闲孰不云清福池上居砌石为池上搆居一泓襟袖揽如如石湍响答松湍静水镜澄含月镜虚舒巻天真任岚霭飞沉自得乐禽鱼丝竿烟舫都无借耐可空明意泛诸晴云脚乱丝霏风吹散若飞千山开画障一谷暖阳晖黛色浓松磴泉声壮石矶凭窻别生慰被陇麦滋肥云林石室抟壁出蚕丛林斋有路通石当人面翠枫落树头红惟介方宜静因虚益不穷昨朝凝望处原在白云中千尺雪飞泉落万山巨石当其垠汇池可半亩风过生涟沦白屋架池上视听皆絶尘名之千尺雪遐心企隠人分巻复合蔵在一三来宾境佳泉必佳竹炉亦可陈俯清酌甘冽忘味迺契神披图谓彼三天一何疏亲得概轩因迥为精舍赅奇入旷观真花蹔风落画树久霜丹胜概信称得环山故曰盘一窻明日嫩静坐不知寒半天楼崇椒延阁迥步步上丹梯月牖千奇入霞标万象低吸嘘接颢气视听合天倪隠隠闻笙鹤常来此处栖对月盘中曾对月冬月今对初小春了不寒朗映襟怀虚山木尽桂枝轮囷复扶疎㶑㶑石泉光魄影上下俱右丞之所会昔见招裴书俯临大野寛万帐灯竿殊清光不孤人爝火何为乎天成寺盘涧千回岚翠重到来古刹据芙蓉江山一览仍凭阁风日初晴正柏冬泉似祛尘常挂箔松如听法拟降龙小俄延复催归辔清恋惟留云外钟西甘涧峰回路转涧泉潺山寺萧条只数间随分枕甘还潄介便宜白足是髙闲东甘涧一谷小春暖循西便至东野庐不成寺变相示真空登阁聊乘兴开窻不碍风谁家生色画松翠复枫红古中盘石磊千仞冈林疎一线天是中有佳处单骑相沿縁既穷外狭得中宏红墙才见罗花宫初地未许容易到尚步丹梯百十重调御对我无一语拈花似示真宗所旁有精舍可周旋凭窻万象纷来侣海气蓊匼襟袖间因之飞兴蓬莱山安期羡门至今在未改鹤发青童颜刘郎脱屣真痴情后来仙者何无名点笔欲辨沧桑事田盘先生笑失声盘山回跸之作五日少延留言旋启跸驺柏冬厪省嵗忘返戒从流背指云峰寺遥循霜路邮前旬甘雨足麦陇緑针抽静寄山庄松坞云庄迥絶尘无妨纡路驻銮频岚飞生翠常疑雨峰有真姿不借春花未胎含因闰迟芜才芽纽向阳新图书静好当清暇汲古心知未逮津韵松轩风树皆作声四时兹不改何处而乏松名山松所在佳会不常遇是吾所以乃谡谡虽无心落落若有待山中今亦古人间春似海对瀑擘窠扁石镌垂绅声色不动惟天真分明昼锦记内语中心藏之如此人千尺雪倚巖架白屋开牖临清泉春半雪巳消垂流尺计千一二二而一圆方方复圆寓物陈至理随会含神诠茗椀不必试吾方意油然得概轩敞轩称得概胜日欲赅春松色迎人翠峰容入户新不须花烂漫雅爱石精神与物欣芳节矧吾志体仁暖入山景物浑融和昌昌春绪来逶迤绯桃緑柳纵迟待峰色泉声渐巳多封中出云轻似波其上遥空矗黛螺何当为雨润新陇叱牛应听农人歌盘之中盘之谷窈窕而深缭而曲乐以天下忧以独春风风人吾意属小石城磊磊拳石无央数攒簇累积坚城固屹然壁立开辟来世人安得知其故荆凡得失纷经营埤堄撄守终谁成烟霞干闼此示幻飞泉为堑松为旌松籁泉声相激越楚南偶似非豪敓子厚离忧何有哉石城同一沧桑閲婉娈草堂是处面临石城背枕雪瀑烟霞荟蔚之状与泉石相问答山庄最佳处盖不一二数屋中适张董其昌婉娈草堂图真蹟辄以名之奇境每奥秘时为幽人开我虽忧劳者亦有烟霞怀枕潄寄遐託溪山期静谐香光图婉娈同然先得哉名相天下公㑹者任取裁识此慕蔺心企彼希李材半天楼肩舆徐陟衆峰巅恰得横楼号半天不尽崇怀期太古自然迥句会当前松称无改春偏态竹不多情月亦娟卉歙仙风吹万虑祇饶钟韵隔云传云林石室石出壶天寛林开精舍迥岚霭朝暮变松石今古永依阶有緑苔问树无红杏春迟故自可闻之惜分景天成寺双峰辟天关一迳入云路寻奇纷彼新据座原吾故澄思㑹理趣即境摛藻句开窻寒料峭眺景春流露无为忆向来恍可欣始遇惜松歌万松寺以松得名去嵗蠧蚀松叶顿非昔观诗以惜之两年不到万松寺晓春乘兴今来偶盘龙踞虎纵好在郁翠流腴较昔丑僧云去嵗即生蠧所以苍株半枯朽佛泯生灭付不知山无爱憎谁任咎咄哉成形坏亦随荣誉已当毁应受不然山灵厌客来示尽枯禅以寂守木本先腐虫生之疑增讵在碎玉斗植中寿客乃如斯不如斯者今知否盘谷寺隔嶂便欣松逭劫得门还礼佛留真一窻碧岫经年古四野油云酿雨新目色耳声无尽蔵退之李愿两前人更瞻圣藻辉巖穴石火流隂五十春登云罩定光墖作平陵絶顶栖花宫诘曲云迳盘巖松金轮月相此常住似説法华垂真宗五体投地大乐説忽瞻宝墖涌出层霄中十方如来迺恒河沙数弹指来聚一朶青芙蓉佛云开墖事如是塔中如来为分半座同我时忽忘登临凡㡬度惟闻梵网宝铎铮铮落落鸣天风上方寺路便思清憩禅房倚石幽松端寒籁泛涧底嫩泉流云幻晴兮晦山常春复秋回瞻定光墖真拟碧霄游山行即景泉带东西自髙下山分向背变寒暄田盘四面皆方正拱极都环紫盖尊但看松姿皆入缋不须花发始吟春侍臣携有清华侣诗画兼能为写生奇峰不碍玲珑影古寺真如委宛藏也觉吟怀无乃放大都熟处未能忘飞泉似挂古松梢雪练寒涛自磕敲酿作春云刚满谷顿希为雨润东郊晴云容才作势风力与之乖也识东郊润终惟时雨怀昌昌露春脚谡谡响松钗若论看山色晴明自是佳晓远墅闻鸡鸣澹荡春山晓西宇挂银蟾东峦吐朱鸟盎然一谷暖山禽啅疎篠物华纵未酣韶意惟斯好契理待万㡬运神筹四表池上居漫作宛在一泓春水新乐天先我得其津长篇妥贴都言尽率易由来未易臻莫道山中无緑舫临池也有受宜居米家书画相衡较岚霭烟波未此如千相寺八韵苍巖路转东初地翠云丛既狭始开豁当前悟塞通逃禅孰龙象访道岂崆峒自是乘春兴聊因识化工钟灵山有独资治物惟同最爱苔皴緑未须花放红遐思硕人轴且憩梵王宫相好虽千亿根源蔽色空偃松歌飞空忽见垂苍龙其上无云惟碧峰之而押擖弄光怪李老子兮黄石翁根不土胎性不屈盘盘挿㙷滃葱郁譬如商颜肥遯流老而益腴巻緑发春风秋月田盘山鹤鸣鹿旅太古间大椿扶桑此其侣大夫受号嗟赧颜东坡偃松斯鼻祖成形疑是元黄剖今日应作如是观公孙大娘劒器舞翠帀亭六絶句偨池列林扉拍漗鸣石激是宜引思纷而益令神寂笠亭才四柱万概㕘于前小坐衣袂冷仙风下緑天陡壁不可登吾意与之上白云阿那边佺乔期来往岚霭无定态松石乃益奇箇当忘言诠䛁䛁复奚为土断石壁立磊磊雉堞横问从谁假借柳州小石城山庄驻五日林亭登一度卜筑亦何为自问不解故山庄西崦人家茆屋髙低外植援田収余粒育鸡豚惟勤耕绩终年计不解诗书涉世论束帛蒲轮羞隠逸瓦盆柿酒长儿孙经过每为轻舆驻质朴风犹太古存千尺雪再成前朝含冻雪犹白今日舒丝柳渐青了识如斯在川上流隂未肯为人停訇湱流离泻复渟声难为状色难形三间板阁虚窻静只合忘言注水经热河西苑及东吴到处风华具四图试问得无纷色相宧光应道岂妨乎再叠前韵题唐寅品茶图非关陆羽癖分茶偶试原欣沃道芽瓷椀筠炉值兹暇田盘春色正和嘉题董其昌婉娈草堂图草堂本自写崑山真迹谁教落此间名相由来无定着婉娈恰喜一般闲仲醇元宰交情厚李氏郭家设色艰我独曹风忆彼美楚骚一例咏丛菅命蒋溥汪由敦董邦逹修盘山新志即令入山游访既毕事诗以示之亲切名山全体图旧乘检校正乖诬名贤胜蹟思传志其不传能志取无石林精舍春松翠欲翻古石飞疑坠允宜风月佳未许桃李厠欹案读典坟羲皇兴企思云净寺寻春喜晴和入山穷窈窕阳巘已緑缛隂雪犹白皛云净佛所都青莲色相表盈盈功徳泉身心一以澡载登度经阁万虑澄三藐回望向来途深云不可讨东竺菴见杏花始开日日盼花开花开迺在此不借女夷权应是天龙喜竺菴谷向阳条风掞昌蕊烂漫亦底须潇洒真佳矣佛笑物皆春当前悟妙旨少林寺精蓝盘谷口纵望纳徐无万里太行麓千年双桧株稍停㕘净业随意作清娱得句还前进名山宁可孤古中盘盘之中造盘之阻緑嶕峣隠青莲宇到来精舍据其巅春霭山云互吞吐老僧面比瘦石枯南宗棒喝全茫乎住山却是本来相何用䛁䛁辨有无松籁涧琴皆净致一窻延得千峰翠巖花放不入时姸由来物各从其类仙风谡谡吹我裳便寻归迳我马黄乘兴应留兴不尽偶游亦厪游无荒泠然阁巖楼倚半空月宇纳天风揽景真无尽㑹心迥不同石泉银泻崃蕙草緑抽丛壶里年常静人间春渐融雨花室三春临静寄五日作清娱每到吟将遍兹来兴复殊交窻岚影翠入座柏隂孤试问维摩诘斯还着也无盘山启跸之作言旋清跸别山庄五日春游毋迺长知尔何须亟来往于斯未可久徜徉回瞻云罩中天直取近西盘十里强诗绪纷投吟不尽名山二酉蹔教蔵钦定盘山志巻首五钦定盘山志卷一钦定四库全书钦定盘山志卷一图盘山总图行宫全图御定内八景静寄山庄太古云岚层巖飞翠清虚玉宇镜圆常照衆音松吹四靣芙蓉贞观遗踪御定外八景天成寺万松寺舞剑台盘谷寺云罩寺紫葢峯千相寺浮石舫钦定四库全书钦定盘山志巻一图考周官职方氏大司徒掌土训之地图天下险要阨塞具焉后世工画者模写山水及宫宇之制非仅备观览而巳将以辨脉络正方位也盘山旧有图举大势于尺幅简率已甚今兹绘事有总有分以行宫为标凖而内外诸景暨峯巖寺观之着名者以次布列复为说以考证之清华水木造物閟此奥区蒸蔚云霞盛世彰其嘉应诸幸际承平共肆蒐讨拜手登诸秘府于前代所传图籍稍足增益其未备矣盘山全图易曰艮为山又曰艮东北之卦也故崑崙墟之北出而极于东蜿蜒旁薄万有余里迺藴灵钟秀于长白诸山为国家肇基王迹之地其在河湟以内者自岍岐至于太行如嵴隆起而放乎辽海神京亿万年之屏衞于是乎在盘山固发脉于太行而畿左之名胜也古名四正山或曰徐无山髙二千余仞周百余里遥望之浑然如一峯壁立蓟门苍翠插汉而雄厚博大首尾结蟠陟其絶顶长城若环堵然北纪诸山緜亘天际咸了然指掌中中有三盘五峯诸胜如蛇萦如蠭攒如层华吐萼怪石林立不可名状古松迸其罅幽草缭其趾泉淙淙穿窦出循谿歴涧注为潭潴为池窅然深曲迥出尘界昔为田盘先生田畴所栖隠今则多演佛说之庐晨钟夕梵遍满丹崖翠岫间游者延縁石磴上下䝉樷转入转深不辨所出其能穷极险峻绕其腹而跻其巅者鲜焉粤自金根屡贲灵境日开特发内帑营建别馆山水得位置之宜土木无雕饰之费天章炳焕云物为之改观诸景之天成地设若见若隠于向时者今皆收诸几席之下毫素之间矣考自昔图经自五岳十二镇之外茍非耳目所及虽有神异耸㧞可与岳镇竞秀者止存髣髴莫悉形容况兹山之幽靓深藏最为后出哉兹标举大凡为总图髙列云峰旁分泉壑阴阳向背盘旋曲折之体势略如聚米画沙不特以备选胜者之披览亦以见兹山之献竒呈秀于太平有道之世而与宇内诸名山相照耀者其灵气足以兴云雨其形胜足以资拱䕶云尔行宫全圗盘山之有行宫经始于干隆九年先是臣工上言蓟之盘山为銮舆由山海上陵寝之道圣祖仁皇帝四次临幸睿藻留题树石蔚然増秀比来山农野叟莫不额手倾心就瞻云日宜创筑殿宇以为岁时驻跸之所皇上俞其请饬将作庀材鸠工告成不日地居山之午方前冈如屏后嶂如扆自玉石庄迤逦东达于缭垣之南偏垣垒以文石周遭十余里随山迳髙下为纡直涧泉数道流垣内雪涛溅跃自髙处奔注山下设牐以时启闭林开麓断地势髙敞宏阔直庐环翼中崇闳飞甍正位而向明则行宫在焉歴门数重循磴上盘旋往复以抵山之深处碧瓦鳞鳞然与悬崖削壁相间御题八景洵足举其胜概矣兹山峯巖之嶻嶫涧壑之淸幽林木之苍郁秀出北戒而胜蹟遗踪往往在烟云变灭中数千百年来祗以供遗世之士与夫衲子道流之闲居而静观固疑干坤灵淑所融结发之不尽郁积而有所待也自帝居特起灿日月而辅风云望兹山者几如三岛阆苑可望而不可即而宸游所届松云栋牖间自足陶冶元化抒写太和彼甘泉之赋九成之颂徒侈一时之盛事者乌知林声山色可以作笙簧锦绣观而仁知之乐又有㑹心不逺者耶静寄山荘行宫以静寄山荘名崇俭徳也皇祖时筑山荘于热河以避暑不雕不绘得天然之胜今兹纵广不及其半而朴畧如之于山前平敞处建殿庭为班朝聴政之位御题曰知仁乐处其东乔林交䕃希见曦景有斋曰松巗寒翠羣臣燕见处也又东为镜澜亭临大涧涧中水石盪激常作殷雷声虹梁跨其上踰桥东北折举歩渐髙登山之路于此始焉山以静为体人心亦以静为体圣人首出庶物主静立极时廵余暇寄意林泉犹兢兢以此自持此中境界宏深足令大地河山都归涵照不独山间云物依然具太古气象已也太古云岚触石肤寸之云杳霭极于霄际瞬息之聚散昕夕之吐纳四时之气象自鸿蒙以迄今兹变幻靡尽而处乎静以观至变而有不变者存焉山椒拾级而上地旷而见逺为穹宇复阁御题曰太古云岚几暇澄观若琉璃巨海光照一切矣西有轩曰引胜斋曰畅逺楼曰接要楼后又有轩曰韵松回廊四周檐牙相接皆宸逰常御处也其东结构宏敞曰夀萱堂为奉圣母临幸憩息之所晨昏问视跬步可达启牖而佳气入卷幄而暖翠浮宫庭乐事悉见歌咏当有五色云光遍满拥䕶与兹山并夀亿万禩矣层巖飞翠盘之为山外敛而中舒峦重嶂复歩歩入胜读昔人诸游记大都以奉使乗传延缘浓翠间未移寸晷辄驱马去之所得不过十一二洵乎干坤灵窟不欲作人间耳目近玩矣文囿初辟于山之额疏剔得异境焉营殿宇亭榭以时游观诸巖岫之层叠而上际青㝠者如云之垂如涛之涌如骐骥之驰骤而勒其首离离蔚蔚穷姸极态而丹葩碧𬎼复䝉羃于岚光烟霭中以佐其幽致御题其所曰层巖飞翠而无穷景色于是包举焉中有澹怀堂堂之西有楼曰撷翠阁曰云起皆髙夐可临眺绕荔垣之后石径相接緑缛亭石林精舎各因境得名藴竒延秀固淸都之曲室也清虚玉宇天为积气地之上皆天也况山之峻极㧞尘土而逼穹霄昔人所云唿吸可通帝座者不其然欤行宫东少北为清虚玉宇有门有庑正中搆杰阁体势正圆以示崇效之义道家之言天语渉元妙而天帝之号着于礼经儒者类能详究之其理自非妄託惟兹凌虚缥缈之境日月朗照万象在下佳气氤氲出纳于珠网绮疏间常有羣真环衞绛节来朝中天积翠之赋固不足方兹宏丽矣镜圆常照盘山昔多隠沦自唐以后遂为大德道塲智灯法鼓流传日盛巖凹涧侧皆建宝坊皇上性体圆觉贯彻人天谓释氏之教可以振㧞羣迷利济衆生与治道有所佑助爰于山庄之西得概轩之前整饰梵宇门榜曰笠招提殿额曰镜圆常照以奉觉皇非区区福田利益所可同日语也夫昔之赞般若者以云霞为供养以巖石为徒侣以水月天云为法相则此晨钟夕呗直可作祇园鹫岭观矣心镜交光悉知悉见游于方之内者乌足语此中境地也耶衆音松吹盘泉之水演迤而下趋其南为小石城婉娈草堂适介其间堂之东亭宇翼然实先堂而筑以当诸景之㑹曰衆音松吹葢石无声也泉触之而声怒则雷霆砰击震动山谷及其滙为平池潴为曲渚泠泠然如八音之繁会而松之樷生于巖巅涧底者风过之辄作幽韵与清流相和答昔人所称盘山三胜于此可尽得之宸游怡畅屡见吟咏正如郦善长所谓竹柏之怀与神心妙逺仁智之性共山水效深也与此景相毗连者曰翠帀亭曰清啸亭曰松湍流韵皆在乔林深荫中别具幽靓之致四面芙蓉山之幽絶处一涧一石皆足濯盥坐卧流连永日要其体势方正络回环诸巨峯自中央而达四维与清凉五台争雄长其间冈峦起伏苍翠相属升髙望之无不奋迅腾涌而出靡所隠蔽此四靣芙蓉之所以名亭也亭与霞标亭相望崇敞洞达当林霏乍开景物澄霁羣峯如华萼之敷光景溢目应接不暇天藻丕宣能令山开生面初日芙蓉之喻固未足以尽其妙已贞观遗踪有石在南涧滨色润而质莹纵可五六寻衡倍之实一石以凹凸分为三于平坦处结亭荫乔木而倚巨巖境最幽寂相传唐文皇东征晾甲于此御题曰贞观遗踪千载上雄心逺略此石所以志也石迤下欲尽处横亘若槛然万壑奔赴之水至槛内势益怒则踊跃砰击而出跳珠喷玉下注深潭宸游作记比之寒山千尺雪遂以为名天翰并摹刻崖壁筑宇于泉上相靣势为髙下云窻雾寮宛转相属水声潺潺与虚涛清籁旦夕入听山中泉石相遭之胜莫与此絜矣天成寺盘山诸寺大半以险得幽游者必披樷莽或崖悬壑絶缒而可至其路稍坦而境絶胜者为天成寺沿歴坡间行者忘疲峯转境拓飞甍出于树杪为寺门之楼颜曰江山一览可登眺凡巖岫之罗列林麓之映带于山之阳者纎悉靡不呈露内为佛殿金碧焕耀背负翠屏旁临涧泉歩歩引人入胜矣辇路由莲花池而上可三里许每驻跸兹山率先至寺故御制诗篇视他刹尤富焉万松寺盈山皆松也松之性得土而恱得石而竒土石相错则苍茂夭矫兼擅其美矧泉流之激荡烟云之缭绕嵗月滋久灵气盘郁其体干又非扰龙偃盖诸名状所能尽耶寺在舞剑台之东本名卫公菴后拓而新之圣祖屡幸赐颜万松盖纪其实且以标一山之胜也石甃数成崇櫩四注宏丽中饶清幽之观循磴入寺寒翠侵衣竽籁交作恍置身清凉佛境泰山之所植天都之所长又不可同年语矣舞剑台盘山五峯昔称五台其西台即唐李靖舞剑处也衞公以雄才伟略佐唐家有天下尝登此台台髙平无所蔽天风吹衣白日朗照塞垣辽海之形胜歴歴在指掌间宜当时击剑长歌慨当以慷尽露英雄本色千百年后石色泉声凛然作风云气翠华莅止披图道古想见颇牧之为人斯亦异代之知遇也盘谷寺以盘名山而谷居盘之中尤称幽阻盖昔隠士之所栖止也人往而路茀国朝僧始辟地以建寺圣祖钖额曰盘谷以复旧称寺从石门入蹊径萦绕花朩疎扶诸泉㶁㶁俱流入青沟沟之侧有巗有㘭有坂而坂尤胜植杏万树春花齐发望之若红雪寺中有堂有轩与磴道为髙下六龙乗令来游来观向之松崖藓壁俱焕天章怀髙隠之清风抚遗踪于耕钓恍若其人在焉唿之欲出矣云罩寺游田盘而不至舎利塔不足以尽山之胜墖峙挂月峰路由云罩殿左磴縁壁如栈老松出嵌巖其竒者迺如青鸾之舒翼登其巅俯视四极苍然一色山川杂陈细𤨏莫辨世外巨观也寺中景物幽靓鱼板清肃古德之所过化髙僧于焉习静时有云气生檐宇间遥望之若万叠波涛滚滚无际虽岱之云台黄之云海无以踰此况数十年来翠辇时临天章叠贲更足令山色岚光益增气象耶寺后有峰曰自来与挂月接旧有无梁殿址其所见与挂月葢相类云紫葢峰名胜志称盘山之竒特首标紫葢葢蓟门诸山以雄厚胜而不足于秀泽兹山独立一格外若韬晦入其中疏峰列崿绕翠萦青如菡萏之敷荣而紫葢为之菂也圆峭矗峙旁无附丽不必与诸峰争竒竞巧而体势尊严俨然华葢之中天诸峯帖帖若衞若朝矣居人又称为中台且云为盘诸刹龙脉所发信然千相寺华首观化应真着蹟是处有之而此寺独以千相名者相传有尊者于巖下澄泉见千僧洗钵因构精舎旋刻崖石具仪相略如所见之数事虽渉幻异而奔走瞻仰者遍十方界恍若伽那石窟中留影光亮矣寺去麓可三里许縁嵚﨑而上长松夹道作虬龙形殿宇整洁明僧憨山曾遇隠士于寺后之石室今称契真洞旁近巖岫俱嵌空䆗窱固皆当时晨夕经行地耶摇动石亦竒然他处间有之以为敬信所致则𩔖假託矣浮石舫图经称四正山葢言山形回合如城郭也其中竒峰怪石如刻如塑或以形体或以禽兽或以卉木或以器物屋宇随象立名不胜图绘矣浮石舫在上甘涧东北峯顶石势如万斛巨舰云气晨夕出山腹浮浮欲动有乘风驾涛之势意有太古神人凌灏气游太空而来集于此乎灵幻成象造物何心世之庸夫俗子辄相与傅㑹假山灵姓氏以迷惑视听者所在多有兹地以稍僻故不受矫诬夫亦山灵之厚幸欤钦定盘山志卷一钦定盘山志卷二钦定四库全书钦定盘山志卷二图行宫内新增六景半天楼池上居农乐轩雨花室泠然阁小普陀附载十六景古中盘上方寺少林寺云净寺东竺庵东甘涧西甘涧莲花峰双峰寺法蔵寺青峰寺天香寺感化寺先师台水月菴白巖寺半天楼凿石为梯千百级盘折而上林密壑陡不暇旁瞩峰势一转豁然开张万象森列有亭当转处曰摩青稍南而东为半天楼楼巍耸无所蔽八牕洞开纳颢气而拂刚飈北面接槛外为平台架空凌虚栏楯周绕宸游乐其髙旷屡登此遐眺海水一杯齐州九㸃髣髴在目睫间而佛图仙馆林霏泉影之隠见于三盘山色中者又不足言盖山本峻极而此地适踞山之巅日月先光雷雨在下皆属真实境界彼中天化人之居幻象恍惚奚足与此等伦耶池上居太古云岚东垣之外林木菴蔼循荦确仄径行可半里当两崖欲合未合处筑甎甓为睥睨楼橹之形刻其上曰披云栈曰款烟扉由门入境忽开朗澄池清澈见底垒竒石作岸凡数匝每匝象月半轮外坚而下实故水冬夏不洩瞰池为池上居步廊绕出池左有亭曰涵碧其后泉从千涧落日夜溅溅鸣则琴崃亭在焉盖山中诸水多喷涌巖窦或伏流沙际少含蓄渟泓之致灵沼天成协兹地势荇藻交碧轻鯈吹沫于以见天趣畅宸襟与盘泉千尺雪各擅胜场不复相掩也农乐轩圣天子念民事之重游豫所至辄咨询疾苦俾得霑补助之仁盘之土可以稼而其俗淳朴务勤力田间童叟得时时望见颜色鼓舞踊跃豳风爱上之谊庶几见之观澜亭之东有地衍沃涧泉夹流左右可灌溉命有司垦为方田用艺嘉谷筑亭宇其间额其前轩曰农乐比于内苑观稼之所篱落映带沟塍弥望春风至而碧毯铺秋日丽而黄云涌可以谱昇平丰稔之象不独摹写江村景色而已也雨花室山路西北上渐少平坦而谷深崖复佳境益多契乎睿赏爰加结构有檐宇在深林中老树作英时随风飘舞宛如曼陀罗之散空则雨花室也室隐处又有室焉茨以茅倚巖为垣壁明洁无滓是曰云林石室步越庭院仰面诸髙峰青逼霄汉是为对山亭自此而西下半里许飞櫩翼然纵窄而横广楼阁之参差隐见于空碧中者可以坐揽是曰菴翠亭亭与室皆当幽絶处凡离合向背崇卑浅深之体制皆因地势为之不拘常格而举目移趾景色各殊洵乎人工之巧符乎天造矣泠然阁地籁之发于衆窍者调调刁刁吹万不同若夫暖香袭于兰坡凉声被于鞠径山中清景是处熙怡阁虚回受风尤多宜有泠然之目不仅援列子寓言也阁之下轩序翼如林萝翳如石之起于庭者突如梯而上南望无所不见北出乃平步崖额护以栏楯作深碧色时卉蔓之如锦一迳迤逦斜去若寻仙源窅然无极数十百折乃可达攓云亭亭在山絶顶常时烟云隔断以准望度之适与此地相直天然位置得御笔标题一一与面势相称形诸绘事固不足以举其胜槩矣小普陀近东涧得冈阜髙敞地结亭曰极望澄鲜亭下北折曲径如旋螺深入崖隩水流至此不复作澎湃势萦纡洄洑汇为石潭潭之上有竹万竿竹得水而悦作深翠色日色到地若碎金于此建宇以奉大士屋小而势耸不设疏櫺刻木为四壁涂以丹雘名小普陀以水故名也大士以声闻入而号观自在观之为义无量无边以石潭而视落伽大海之水一勺耳而性月所印处处皆圆皈心者当作如是观古中盘擅中䑓紫盖之胜而莲花毘卢诸峰或枕或面以朝霞夕霭作供养者为古中盘唐髙僧寳积之所宴坐也今则绀宇琳宫郁然相望圣祖爱其竒秀勒诗石上记称舍利塔每放光明地多金沙雨过则现竒朩澄泉映带左右为佛窟表异者不可悉数度危石穿松径恍然不知身之从尘境来矣上方寺寺去平地几二十里山髙而气寒千百年来唯枯禅能居之老屋数椽无金碧之采今奉命增修頳墙外缭崇台内峙焕然改观焉路自东巖折而入其西仅细径一线幽泉侵林恠石啮屐俯临壑中窅深无极仰面则嶕峣峰千仞石壁如削削处皆直裂而上势巉然若宝劒厉锷纷插层云间灌木盘根石罅槎枒万状天门开石刻在树影中可望而见人罕能至其处其西为悬空石稍下则凌云台故址犹在昔荆浩画山好作方折上方傍近诸峰多峭刻似荆画葢山势至此一变矣少林寺嵩之少林为禅宗祖庭故名特着其在盘山者剏造嵗月不可考而开士之草衣木食宣扬般若者世有其人中为学仙者所据旋复改正固知耆阇之窟吉祥之海非他氏所能争矣地当盘谷之口爽垲明秀昔人所称近䝉赐金翚革增丽山下望窣堵波与香台莲宇歴歴如绘而行迳必跨大涧盘层冈数里中屡上屡下乃抵寺门红龙池旁竒石罗列名状各殊俱足㸃染禅林景色云云净寺自山额北上而东折有大安年石幢故小刹也名净业庵渐成丛林筑基起平处数寻上为珠宫琳宇前后相次圣祖临幸赐名云净今奉勅重修益加轮奂其外峦谷窈窕剑石骈立㡬不能行马到寺稍展豁而气象深穏碧林丹树间凛然疑贮太古之雪度经阁髙出木末梵呗一声诸品俱静山峙云行乌从窥其色相耶东竺庵光路觉路遍满一切岂必青鸾之舍始腾慧日耶盘山故佛窟此庵独以东竺名可悟震旦金天因縁不二庵在松树峪峪多土壤可树艺结架无几而以朴野胜编茅为亭倚巖石为墙庭中杂莳卉木花香四时不絶亦地奥而气聚使然宸游自云罩归必驻跸于此以憩侍从天语留题妙入禅悦法轮转处当时有妙香宝华徧满空界矣东甘涧有水夹小山而流相距止一里许在东者为东甘涧涧上筑精舍御笔题其额中为小殿两庑翼之广庭中有石名蒲团周圆可趺坐古松髙不满寻丈䕃周于庭若斗笠然就庭隅结楼松之顶可俯而摩也盘谷之间窅深崭絶得平地仅如掌禅侣栖焉自逺望之梵宇之出层崖嵌壁者疑无路可达穿云盘折而入则石房数楹纎尘不染令人有出世想宜昔日隐沦日夕于松声涧响中而不知返也西甘涧峰势回转见旛影出树杪清泉一道横其前垒石为小桥以度则西甘涧之佛庐在焉其屋宇朴略犹之东也而异境天设各具标格人工结构固无所庸衲子数人终老樵汲不以语言文字説法相对移时穆然见太古淳朴之风苏轼尝以空山无人水流花开赞阿罗汉今安知颠崖仄厂间不更有一瓢一笠密传心印如拔陀其人者惜白云深阻无从见之耳莲花峰峰自下而上分三巗崚嶒嶫势欲摩天见于昔人逰记者数矣曰东台正其方也曰削玉辨其色也曰九华肖其形也而形之竒秀如朶分瓣簇互映纷披不可以数纪圣祖有中台遥望莲花峰之句爰更名莲花焉夫莲卉植耳而佛氏道家者流往往托之以示灵幻而其亭亭净植不夭不汚可逺观而不可䙝玩儒者以为有君子之容兹山在岑寂之境忽䝉睿赏肇钖嘉名其所取义盖在此而不在彼矣双峰寺双峰于山为西偏苍壁万仭对峙如童角之丱寺适当其阳对舞劒台岚霭晓夕殊状蔚然伟观殿宇与山为髙下相传鄂公尉迟敬德所监造也昔唐太宗以武功勘乱功成后广建梵刹以资福田恻然有哀矜黎首之心诏语刋碣寺中今承平日乆生聚丰乐深山黄馘再世不闻金鼓之声击壤含哺顺帝之则抚兹往蹟又不禁慨然兴叹已法藏寺由大岭入山过双峰寺石坂旋折于层峦叠巇间可按辔行坂尽得法藏寺薜茘为墙白云盈坞近与双峰青峰俱䝉发帑重葺规制益加宏整庭有乔松垂䕃游者借以憩息僧言此松为盘山第一不虚也倚法船石望六王砦一壁凌空诸峰如在肘腋頽垣废垒约略可辨昔时葢有屯兵于此者而记载不可考矣青峰寺山行可三四里率数武一旋折至幽絶处曰青杨峪峪有寺曰青峰近寺千巗圭立万嶂螺分皆深翠色而庭宇适四面延纳之因以得名寺直法藏之南里许其来已久易菴为寺则自圣祖御书匾额始俯瞰山趾麦田万罫杏林缭绕花时映松桧林若霞采之晨敷光景炫目其称胜地不虚尔天香寺旃檀树下薝卜林中世尊常以喻法性而巖凹涧侧卉木馥郁之气四时不絶亦诸天自然供养也天香之所繇名已无碑碣可攷即其境地可与鹫岭龙宫同称香界矣自行宫西北二里许歴疎林浅渚背小峰为寺红墙碧瓦差差翼翼丽于兰树其中殿室华整像设庄严盖干隆九年所移建奎章叠赐聿成宝地境虽未极幽敻而风景明秀钟呗时作尘俗固不到此矣感化寺山之阳坡陀冈阜错落若星罗棊置不可名数自玉石庄而东一望坦夷昔志称田畴入山营幽险平敞地以居此固其躬耕处也感化为唐时名刹干隆十年奉命重建于此璇题耀于重楣禅堂寮舍位置与昔构无别而加崇焕焉其外面势轩豁塍畦沙渚映带逺近诸髙峰堆苍积翠为之屛枕夕阳密树间隐见参差俨然画㡧入山者必系马寺门流连瞻望而后去昔栁栁州所称旷如奥如者兹山殆兼而有之而繇旷歴奥乃穷胜概感化固山中诸刹眉目欤先师台台在盘山之正南一峰耳孤骞峭立厓势外出作方稜凡数层层皆争上让下其斗絶处乃不可磴级游人披槎枒蔚荟绕曲径以上其顶寛敞平豁蹑云影慿刚飈苍苍茫茫漕河绕其前渤海涌其左燕山耸其右数百里外如观掌果旧称黄龙尊师焚脩于此有塔在焉招提踞其上层境地荒寂至者亦罕台上石形肖物不假雕凿樵子每指之以示灵异云水月菴砂岭为走平谷孔道迤北而东折则法蔵青峰诸寺在焉旧号巉险明时始铲凿成路路旁石犹瑰诡大者如厦屋小者如甖缶俱作黝黑色岭南尽处有泉仰出甃石为池如月半规泉上结屋从右门入为精舍以奉大士因以水月名泉味甘冽行人每解鞍瓢酌焉密树隂翳禽蝉啼呴遥睇重峦屏施障展烟霭万状如置身清凉界中尘虑尽涤矣白巖寺田盘与他山相连接独以石骨巉削为别故游盘者东至白巖而止寺距宫门十里从深村野亩中纡回而入冈峦环抱转入转幽近寺絶不见寺密林一转精蓝忽现此山之最僻静处也昔时脩洁髙僧多退隠于此今虽无复旧观而茅亭虚牖间诸峯髙耸空翠擈人庭前二柏树铜枝虬干亦数百年物也清磬声中妙香㣲度犹可想见往日之清规云钦定盘山志巻二钦定盘山志卷三钦定四库全书钦定盘山志巻三名胜一灵奥之区大半在荒陬絶徼游者必裹数月粮伐木取道而后至盘山去京都百余里驿路往来苍翠在目胜处迺不减罗浮台宕诸山而记载漏略岂清淑之气待时而显哉其有昔在榛芜今始疏剔者有昔称凡俗今定主名者按其方位举其形势俾山水有灵无久韬晦焉若桥梁村里游览所必由亦摉考以备山师之籍山盘山在蓟州城北二十五里本名四正山相传古有田盘先生自齐来栖迟于此魏志载田畴入徐无山中躬耕以养父母即此山也故更名田盘今省称盘山其山脉络雄浑首太行而尾碣石为畿左巨障高二千余仞周百余里五峰三盘秀甲寰宇佛庐仙窟遍布诸胜地数十年来銮舆屡驻标异搜奇而树石云泉别开生面矣郦道元水经注云泃水又东在合盘山水水出山上山峻崄人迹罕交去山三十里望山上水可髙二十余里素湍浩然頽波歴谿沿流而下自西北转注于泃水图经云盘山南距沧溟西尽泃水东放碣石自远望之层峦叠嶂崒嵂排空真为雄胜曹学佺名胜志云盘山一名盘龙山在州西北二十五里髙二千仞周百余里山北数峰林立如削曰紫盖曰宿猿尤为奇特最髙者曰上盘顶有巨石以指摇之辄动上有二龙潭下有潮井又有泽钵泉稍下者曰中盘东行十余里蔚然深秀怪石突起曰白巖日暮山光岚气蒙蒙如雨上有古寺山南有小岭陡絶难行曰砂岭髙二百余仞周六里泉水沿石窦下为砂河东流合五里河洪昇驳名胜志云庚午春余游盘山归取曹能始名胜志读之云上盘顶有巨石以指摇之辄动今摇动石在千相寺后与上盘无涉又云上有二龙潭偕僧石林由松树峪入盘折乱山㡬十余里先得小龙潭一复行见巨石两旁潭形若鬴为旧龙潭又深入数里歴鹰岭豸峰诸胜抵山后将尽处有三潭蝉聨不远中一潭最深黑云龙濳处其去上盘㡬二十里又云山南有砂岭髙二百余仞陡絶难行今砂岭为入山孔道亦不甚髙按能始有盘山诗似曾亲游歴者何以多谬若此顾祖禹方舆纪要云泃水在蓟州北四十里一名广汉川发源黄厓口一支西南流经盘山之隂入平谷为泃河一支东南流经盘山之阳过三义口入宝坻县之白龙港宋广川郡之名以此王士祯曰据郦注鲍丘水条下有盘山又有徐无山徐无山下有田子泰避难居之之文田所居或在盘山或在徐无更一考证方确朱彞尊曰姬志真云古有田盘先生自齐而来栖迟此山则田盘是人名非田畴居此盘桓而名之也宜详考智朴山水人物辩譌盘山旧名四正山一名徐无山以田畴隠居于此又名田盘山郦注中多舛误按鲍丘水云其水自雍奴县故城西北旧分笥沟水东出合笥沟断衆川东注混同一渎东迳其县北又东与泃河合水出右北平无终县西山白杨谷西北流迳平谷县屈西南流独乐水入焉水出北抱犊固南迳平谷县故城东其水南流入于泃泃水又东左合盘山水今以盘山之形胜论之盘山东南四十里为蓟州百二十里为玉田即古无终县畴故里也西南七十里为三河即古临泃县也西北四十里为平谷疑畴导道破乌丸之平冈界也然护山之水其源出自黄厓口一名广汉川黄厓去蓟北四十里水分为二一派西南流迳盘山之隂为独乐河流之平谷灵山泉水注之入三河为泃水过草桥河汇盘山左去之水至三义口入宝坻县之白龙港一派东南流迳蓟南五里桥汇盘山右去之水入溵流河二水皆自北而南屈而东无终适当其东南而郦注以为无终西山之水流迳平谷按平谷至无终相去百六十里中有盘山间隔岂有无终东南之水而反流入平谷之西北邪况无终之西无山田畴传云滨海洿下泞滞不通指此地也又平谷县屈西南流独乐水入焉然独乐之水在县之东盘之北俗唿独漏河以其水至此伏流里许复涌出故名而郦注反以为在其西南何欤又方舆纪要云泃河在平谷县东南自蓟州流入界又南入三河按平谷在盘山西北四周皆山古名盘隂去蓟东南八十里盘岭间之岂有蓟水而反流入平谷邪此皆支离漫引㡬不可考再按田畴率宗族他附从数百人入徐无山中营深险平敞地而居躬耕以养父母今感化寺是其遗址寺碑戴魏太和中无终县民田氏兹焉营办其地背负髙山面瞰平原中有土阜如城郭周数里清流茂树堪为都邑而遵化北亦有徐无山或谓田畴避难于此二者併存蓟州为是至于姬志真田盘先生之説则又诞妄无稽按云山集云渔阳西北之山本名四正古有田盘先生自齐而来栖迟此山因名盘山又祥迈辩譌録云张志格姬志真等于至元壬午至盘山借居法兴寺丙戌春请长春真人建醮因䂓永定王道政奏请太后树碑易额为栖云观谛观二説田盘先生之确属何代自齐而来是何郡邑必有本末见于传记如焦山之于焦先匡山之于匡俗迺可以山当之岂有突然而出汎然而遇以乌有子虚之人而辄以山当之者乎窃意以人名山必归子泰田盘先生之有无正自不须深辩耳呜唿凡天下事物之迹必亲见而详审之迺可无疑于衷若以耳食得之鲜有不纰缪者即以盘山一区之山水人物考之概可见矣智朴又云砂岭曹能始名胜志谓髙二百余仞洪昇昉思非之按砂岭自昔称险峭万厯中僧明澄募资鸠工去其硗确凿为坦途昉思未见昔日之险峭能始抑焉知今日之坦途邪谨按姬翼云山集田盘先生之説旧志疑为凿空傅㑹域中名山如吴支硎闽武夷之属俱以荒远不可稽之姓氏得名千载若概以为不可信则庐君匡俗事殊时异耳传之谈见讥道元久矣存而不论亦记载之良法也智朴援据史册以山属之子泰似矣而必指田盘先生为子虗乌有之人且以辩譌録道流树碑易额之故幷其传语痛斥之抑何所见之不广耶智朴按盘山旧名无终山徐无山迺无终山之譌耳始于陈寿作田畴列传后人沿袭不复辩别曹操表论田畴云畴率宗人避难于无终山又陶濳拟古诗云辞家夙严驾当往至无终又刘之推九州要略云古渔阳北有无终山山上有燕昭王冢冢去千像寺东南不数里而人无知之者遵化城北有徐无山亦缪传耳谨按太平寰宇记无终山一名翁同山又名隂山在渔阳县西北四里又考水经注载阳翁伯碑文云居于县北六十里翁同之山后路徙于西山之下阳公又迁焉而受玉田之赐今畿辅通志玉田县东北三十里蓟州城北五里俱有无终山意昔时渔阳南北诸山皆号无终山境所跨甚广后渐随境标异仅有一二处未更旧称故彼此互见今观翁同附于田盘则知田盘旧统于无终矣燕昭王冢通志在玉田县幷述明志在府西清河县保定府志在易州东南错互不可置辩刘之推作九州要略时张雷伐木照狸之迹尚可稽访所言宜较确凿耳再考通志遵化州下亦不载徐无山莲花山怪石攒簇如千叶莲花在双峰寺西南为盘之支山小盘山在盘山东北亦盘之支山渔山在盘山东南二十里山多泉冬夏喷涌成湖居民因之开为稻田菰蒲荇藻宛似江乡昔有豪家作别墅极其宏敞废基存焉图经云渔山在城西北三里髙百余丈周五里郡在此山之南故曰渔阳水绕山下故曰渔水崆峒山一名翁同山蓟州城北五里上有崔府君祠又名府君山按州志旧有日照寺朱彞尊日下旧闻云按岷州原州肃州汝州蓟州贑州皆有空同山史黄帝本纪西至于空同登鸡头世以为陇右之山无致疑者左传哀公二十六年宋景公游于空泽卒于连中大尹兴空泽之士千甲奉公自空桐入则汝州之山也山下有广成城广成泽上有广成观宋宣和中汝守林时请于朝建立説者谓襄城具茨壤地相接疑轩皇问道当于此地然稽之尔雅北戴斗极为空桐空桐之人武司马彪注庄子亦云空桐当斗之山则空桐宜在北矣且问道之文载于庄子其初往见广成子谓帝不足以语至道退而筑特室席白茆间居三月复往要之广成子南首而卧帝顺下风膝行而进当日帝邑于涿鹿之阿去蓟甚迩故不难复要之又寰宇记蓟县有鸡头山空桐鸡头相去不远而陈子昂蓟丘览古诗云尚思广成子遗迹白云隈然则蓟之空桐未可定其非黄帝问道之所也陈子昂蓟丘览古诗北登蓟丘望求古轩辕台应龙已不见牧马空尘埃尚思广成子遗蹟白云隈甘泉山一名石獒山山顶有石獒中有寺曰普济五名山一名兴隆顶在盘山东南十五里上有道观蒋福山在甘泉山后有龙潭谨按畿辅通志渔山崆峒山甘泉山五名山特标主名蓟志如之幷别载蒋福山固不与莲花小盘之包络聨属于田盘者为𩔖也盖田盘自白巖寺以右砂岭以东崕石巉削凌厉不戴寸土迥异诸山诸山去盘远止十余里近不四五里度其形势仅足称兹山之附庸旧志载之犹太行连亘数十郡邑因地立名而总谓之太行也今附列于后诸山中泉石寺观亦从此例庶㡬不漏不紊云峰挂月峰鋭上削下定光佛塔在其巅数十里外即望见之歴千百盘迺得至俯视诸峰帖帖然如处肘腋下矣洪昇登挂月峰寄朱竹垞检讨诗五峰各各竞秀挂月一峰独尊仰视浮图天近俯窥下界尘翻蓟辽故国东镇山海中原北门恨不携君共眺临风长啸云根自来峰与挂月峰相连髙亦相亚一名北台旧有辽时无梁殿中供黄龙祖师铜像正统十四年重修旋圮今遗址存焉徳意登自来峰望蓟门诗髙步自来峰逌然清兴永云侵墖影寒松映山光冷隠显见孤城髙低环翠岭箇中絶胜观迥出尘劳境紫盖峰居盘山之中故名中台体势周圆无所依倚诸刹龙脉多发于此卫台瑺望紫盖峰诗朝上青沟山石滑路亦险披霞雪未消满地叶如染亭亭紫盖峰苍烟余一点莲花峰一名东台一名削玉峰一名九华峰圣祖御制诗有中盘遥望莲花峰之句盖峰势离奇诡瓌自远望之则层层内向宛然华菂之相辅也因定今名焉智朴九华峰诗盘龙结聚奇转处开生面歴歴九华峰烟云时隠现双峰在舞劒台北三里两峰并峙如角一名玉峰峰背有塘产玉石蒋溥双峰诗斜日澹秋林飞云何莽坱矫首望双峰对峙层霄朗屹若蹲虎豹森如搏狮象谁施斧凿功毋迺巨灵掌舞劒怀昔人英风来飒爽嶕峣峰在上方寺之西苍壁卓立千叠万重石势皆直裂至巅屴崱凌虚不可绘状盘之最奇絶处董邦达游嶕峣峰诗拨云穷千峰峰势益青峭劒铓划髙空天绅引衆窍鑱刻神所为诡瓌意非料木末见鹘盘洞底听猿噭一步一徙倚转入转䆗窱细路秋气凉樵子下夕照指余石门间天窄回两曜右壑俯窅深左巖跨蜩蟉岚光动浮浮恍惚託海峤心怡乃忘疲境险皆入妙方知平生游徒贻柳州谯少住缥缈中破暝振长啸翠屛峰在天成寺后古木千章悉从石罅中逬出层层鳞砌红碧交映王衡云迺山之曲室殆非人间良不虚语蒋溥翠屛峰诗天成山寺后幽絶翠屛峰绀碧攒奇石云烟攫古松乍留游客屐不隔梵王钟招隠如堪赋薪歌或一逢锥峰在紫盖峰北过崃处峰小而鋭如锥董邦达锥峰诗巨灵引神锥何年此地卓脱颖凌霄汉其巅不盈握苍然偃盖中紫翠忽如削迺知造物幻翻笑五丁凿云过一线开涧清倒影落万古厉廉隅特立镇巖壑毘卢峰亦以形似得名在古中盘上蒋溥毘卢峰诗一峰突兀敞云端莲瓣层层宝髻攒若使髙僧为説法点头应见动花冠獬豸峰在黒龙潭东南三里碎玉峰在鹰儿岭北石晾甲石御题贞观遗踪在行宫西偏千尺雪上石势排连莹洁如砥迤逦下趋泉流潺潺啮其趾相传唐太宗东征晾甲于此摩厓篆书唐文皇晾甲石六字丹梯石御题丹梯胜处由晾甲石陟山磴道斜转绣壁丹崕森倚相向洵称伟观蛾緑石御题蛾緑二字古苔䝉羃黛色冉冉欲流山中石皆尔特标此以例其余石近翠幄亭翥鳯石御题翥鳯二字未至半天楼路侧巑岏万态一石尤耸突如长离之将飞而振其翮也仙掌石御题仙掌二字缬林掩映片云孤撑是为泠然阁之后障翠腴石御题翠腴二字石色纯碧出飞檐层宇上一房山得名以此濯烟霏石御题濯烟霏三字罨翠亭左右万笏离立象极诡异此更擅苍润之胜青牛石御题青牛二字蹲踞道左形色逼肖在撷翠楼后借琴石御题借琴二字近琴崃亭于此抚絃动操则万涧泉声应之小石城在婉娈草堂前奇石攒簇屹然壁立山有天然城郭之称此具其胜矣萝屛石御题萝屛二字在宫垣外西北山腰髙数百寻薜荔丛蔓以丹碧渲染之入山者瞻宸翰焉董邦达萝屏石诗翠萝袅空际石屛髙入云万山青不尽卓立明斜曛悬空石在西架静室后广数寻纵更倍蓰缀絶壁间大半覆出空外其前陡峻不容趾游者或纡道出其背惴惴然不能竚足蒋葵长安客话云盘山之石皆鋭下而丰上故多飞动崕前有悬空石粘空而立青削倒地蒋溥悬空石诗奇石嵌空俯絶壁欲堕不堕势欹侧游人扶杖不敢过仰视目瞀心憷惕疑是夸蛾挟以来小憩悬崕如运甓松风谡谡天半摇时透返景苍苔色摇动石在千相寺北林木茂密中大若夏屋体圆正承以方石微撼之辄动刘侗帝京景物略云千像寺唐开元中寺也寺后半里一石纵二丈广丈有五尺一人推之则动衆人推则不动王煐摇动石诗顽石若含灵所处良亦险不必待生公逢人头便㸃天门开在白猿洞上摩厓三字径五尺明北海刘应节书两峰对立云表若双阙左碍巨巖右临絶壑径路危阻必扪萝附葛以登故至者恒鲜袁宏道游天门开诗发足自髻石弯环可四里一步一惊魂路荒不容跐黏背行刀嵴下视深无底狂崿搆虚空痴石缀瘢痏其沙生以坟其骨汗而泚其草油以丝其树糟而圮忽然硗确巖忽然奔腾水忽而没九天忽而九渊起健夫引长绳半日一移趾四肢互相用臂行足以视或如鸭折身或如丁旋尾或如鷇出㲉或如蠏引跪又如研古绘虫蠧蚀丝理又如读殷盘聱牙饤奥诡当其快心意虚空跃绳伎少焉筋力疲蚊虻撼犀兕须发生烟岚肌肤碎荆杞百苦到天门相对惟口哆双壁削青铜飞鸟不能止一匣衔古光方空如水洗隂阳工刻轹霜雪恣摩砥万古贮云霞石纹绣青紫败桐蛇腹段古钮蛴螬蠡诘曲史籀画斑驳朱砂蘂僧言三十年兹石未沾履往时戚将军架空一游此长老传白猿今来猿亦死是时七月初寒肌生粟子引指人人危回家面面鬼归来问僮仆髭须白余㡬破网取珊瑚拚命竞奇傀郑缵祖游天门开诗峰巅盘㡬里发足难支拄一步一兢兢目眩敢回覩烟岚晓渐分溪壑深无数长绳勇可缒移时进尺许或似蠏横行或似穴縁鼠百苦与千辛才到天门所幸我筋力坚全是山灵祜两壁夹天开相对揖而怒怪石簇竒花色映寒松古深洞探白猿悬崕瞰吼虎游客欲归来云深迷出处将军石在舍利塔下二里帐房石在少林寺前四角有孔相传唐太宗驻跸处菱角石在少林寺前大数丈形似菱角蟒石在少林寺前长二丈余横松下上有孔东石壁刻盘山古蹟四篆字旁书带川题带川金大定时人白峪亦有蟒石长三丈余燕子石在报国寺东形如燕巢一名燕子石沟蒋溥燕子石诗何时石燕垒巢成似听呢喃下上声红杏满山春雨过好穿翠霭试身轻仙台石在上方寺东南路旁金马石一名龙马石在先师台后俗唿金马石沟仙人石先师台东半里上有人影经久不没望之如生董邦达仙人石诗飞仙鍊形自太古影照空山欲起舞丹成蔵在石坛边灵药神芝不可数髻石见袁宏道诗槖佗石在万松寺山门西南鳯翅石见卢雍诗法船石在法蔵寺门前上刻法船石三字蒋溥法船石诗法船荡云海藤萝牵锦缆筏喻证真如山风时澹澹谈禅石在古中盘南古松棚下大博和尚尝谈禅于此上刻谈禅石三字又有小摇动石在五松堂前探海石在观音洞上天门石及茆菴石在毘卢峰下抱子石在西南山口面筋石在西山顶寿星石在南岭古中盘所称八石也宋宗元谈禅石诗不见谈禅人谈禅石犹在落叶响空山无言常独对蒲团石在东甘涧观音庵门前广八尺面坦无棱砺古松䕃之如覆笠龙震松下卧蒲团石诗东冈顶上卧悬厓身被虬松緑气埋一枕涛声万壑冷此间谁复有形骸浮石舫在上甘涧东北峰顶状如海舶烟雨晦㝠时望之浮浮欲动拥背石与浮石舫相连古云根在紫盖峰东北涧中敧衺而立髙数丈石纹皴斑如豹李锴古云根石诗兀兀倚天门庄严气象尊龙腾应变化鹤立不飞翻秋色寒人面青天湿雨痕野樵频指㸃云是古云根清凉石青沟前半里两山夹持一石周十三丈平如几案下有文殊洞云笺石青沟西南二里纵横数十丈苔藓斑驳若绘蒋溥云笺石诗名山摉胜蹟怪石倚斜曛雁影留奇字苔痕蚀古文毫抽峰翠滴墨蘸露华纷玉检何年閟孤根挿白云燕剪石在东竺庵外髙数丈如双燕并翅洗心石在天池上周五丈面如砥其后峰矗立如屛巖白巖在莲花峰有上中下三巖其上巖即莲花峰龙巖在上盘见卢雍诗餐气巖在舍利墖下有石刻字俗唿喘气巖神工巖俗名斧凿巖在龙鳯庵西南路北大小髙低形如斧凿碎玉巖在獬豸峰北二里悬石磊磊无数上即碎玉峰董邦达碎玉巖诗万玉聚层巖峻嶒粲林立时穿白云过不觉衣霑湿飞翠巖在上甘涧后蒋溥飞翠巖诗天风吹空蒙泉声乍幽澁路出上甘涧灵巖相拱揖黛扫逺峰横翠滴山花湿澄怀澹清晖爱此轻隂袭龙首巖在青沟主山上似龙昂首滴水巖在少林寺东北城口涧侧山削路絶必臂行肘接而下台中台即紫盖峰东台即莲花峰北台即自来峰先师台为南台突兀轩豁其上砥平台外石峭如削登之可尽见山阳数百里形胜相传为黄龙尊师趺坐处董邦达先师台诗崇台踞峰巅纵目了无碍树色明渔阳云光延紫塞苍茫六幕中巨海浮积块缅昔宴坐人青山日相对説法法真空断碣事鲜载至今讲座前顽石罗㡬辈古井犹寒泉野卉无凡熊支笻澹忘言斜日孤鸟背舞劒台为西台唐李靖舞劒处由万松寺取径歴泉窦林坳迺跻其巅天风浩浩四望无极昔人游记言之详矣李靖舞劒歌陟崇冈兮望四围闪兮断虹飞嗟嗟三军唱凯归刘侗帝京景物略云李靖舞劒台石最坚不可凿有唐李从简来游数字刻石字径五寸李仙根舞劒台碑记蓟北多山山之胜盘为最陟山五六里路益折境益幽有梵刹巍然倚于天中者曰卫公庵循菴而上于木石嶙峋间得小径至孤峰之巅曰舞劒台即唐李卫公靖舞劒处也壬子春金华戴汝兆与同人探奇觞饮于此慨然曰斯台与庵皆英雄故蹟也佥欲勒石记之征文于余余思卫公抱奇才大略仗劒起蒿莱辅太原真人龙战而有天下意气辟易古今考贞观十九年上征髙丽公以元老扈从流览形胜抒其曩昔行师之略遂建刹于兹山若李节度之剏平等阁灵根佛性英雄同辙未可知也西望燕山东眺辽海拔劒起舞公固有所托乎迄于今云霞绚采天风啸号俨如当日劒影凌虚流虹激电相为上下云康熙十二年癸丑冬日张弼舞劒台送客诗舞劒台前木叶飞萧萧凉思欲侵衣天涯万里孤鸿逺且对黄花醉落晖智鼎冬日登舞劒台诗万松雪后见冷翠袭人衣磴道随笻转髙巖逐鸟飞古今能放旷天地总依稀小立层台上烟光淡落晖洪昇舞劒台歌卫公东征返幽蓟头白依然气精鋭酒酣拔劒舞髙台左盘右旋出奇势青萍光射战袍赤白日黄砂暗荒碛掣电流虹若有神百道金蛇散空碧至今片石盘山头长城坐扼如防秋千嵗苍松三两树天风怒起声飕飕凌烟图画销沉矣建刹饭僧传故址自是功名末路心英雄末路多归此袁松秋日同梁汉玉登舞劒台诗不倦登山兴来寻舞劒台雁行边戍近秋色蓟门开片石摩还古英魂老未摧何当重过此樽酒共徘徊龙震登舞劒台诗朝登舞劒台不止思卫公人生重意气出处总相同我虽不好武到此心亦雄西望西山西东观东海东白云无尽时万树多英风神龙不见尾何必待成功米大翰舞劒台诗药师雄气动山隈千古犹存舞劒台今日登临空啸傲腰间兰叶未携来查曦登李卫公舞劒台诗髙台下望朔云驰往事犹传李药师今我来观长劒迹却从天外立多时谨按旧唐书李靖传太宗将伐辽东召靖入阁赐坐御前谓曰公南平吴㑹北破沙漠西定慕容惟东有髙丽未服公意如何对曰臣往者凭借天威薄展微效今残年朽骨惟拟此行陛下不弃老臣病斯瘳矣太宗悯其羸老不许则靖固未尝扈从也或又云靖为定襄道行军总管曾登此台史载靖率兵自马邑直趋恶阳岭以逼突利地越千里亦未闻建旗鼓出此则指东征北伐之时为仗劒悲歌之日舛矣当其壮年英奋西岳誓神安知尔时不一策马蓟门歌辞所云别有寄託惜世远无从考证耳或又疑李勣于贞观总章两帅辽东以靖勣声近而误则又不然唐兴名将英卫齐称而身后论定贤否迳庭慕其人而传其蹟其属之药师无疑矣岭大岭双峰寺西五里其山南折忽断如巷万厯中开盘路有佛刹茶亭碑版留题颇多今废孙承宗过大岭寄王司马岵云诗帝座雯华散紫宸风烟千里护征轮于今社稷劳明主自昔安危寄大臣挿羽当关惊伏虎借筹开阁㡬图麟侧身东望榆山近似説旌旗气色新砂岭大岭南去十里有小阜曰砂岭万厯中僧明澄募资鸠工去其硗确遂为坦途长岭在史家庄南入山道鹰儿岭在黒龙潭南二里形如鹘立宋宗元鹰儿岭诗决云势欲腾长敛摩天翮空际立霜拳惊回鸷鸟百吁嗟兹岭世所稀身侧目骨权奇㑹看风髙毛羽振纷纷燕雀尔何知欢喜岭在万松寺东浮青岭天成寺西上青浮翠涌至舞劒台宋宗元浮青岭诗策杖天成西空中叠葱翠林烟互变灭羃䍥纷如绘吁嗟兹岭足幽寻舞劒台髙岚气侵风云犹作龙蛇势磴道斜穿松桧林盘岭甘露庵西北十五里有盘谷寺金鸡岭舍利塔后最险峭俯眡长城蜿蜒在揖授间钦定盘山志巻三钦定盘山志卷四钦定四库全书钦定盘山志巻四名胜二盘晾甲石为下盘古中盘为中盘自来峰为上盘谷盘谷在盘山中央旧称唐李愿隠处韩愈送李愿归盘谷序太行之阳有盘谷盘谷之间泉甘而土肥草木丛茂居民鲜少或曰谓其环两山之间故曰盘或曰是谷也宅幽而势阻隠者之所盘旋友人李愿居之愿之言曰人之称大丈夫者我知之矣利泽施于人名声昭于时坐于庙朝进退百官而佐天子出令其在外则树旗旄罗弓矢武夫前呵从者塞途供给之人各执其物夹道而疾驰喜有赏怒有刑才俊满前道古今而誉盛徳入耳而不烦曲眉丰颊清声而便体秀外而惠中飘轻裾翳长袖粉白黛緑者列屋而闲居妒宠而负恃争姸而取怜大丈夫之遇知于天子用力于当世者之所为也吾非恶此而逃之是有命焉不可幸而致也穷居而野处升髙而望远坐茂树以终日濯清泉以自洁採于山美可茹钓于水鲜可食起居无时惟适之安与其有誉于前孰若无毁于其后与其有乐于身孰若无忧于其心车服不维刀锯不加理乱不知黜陟不闻大丈夫不遇于时者之所为也我则行之伺候于公卿之门奔走于形势之途足将进而趦趄口将言而嗫嚅处秽汚而不羞触刑辟而诛戮徼倖于万一老死而后止者其于为人贤不肖何如也昌黎韩愈闻其言而壮之与之酒而为之歌曰盘之中维子之宫盘之土可以稼盘之泉可濯可沿盘之阻谁争子所窈而深廓其有容缭而曲如往而复嗟盘之乐兮乐且无央虎豹远迹兮蛟龙遁蔵鬼神守护兮呵禁不祥饮且食兮寿而康无不足兮奚所望膏吾车兮秣吾马从子于盘兮终吾生以徜徉谨按山海经北山经北次三经之首曰太行之山述征记云太行形大而原远支脉所融结随地异称非一方可专者其第八陉在燕复东向而北折数百里入于海故畿辅诸山以大势度之皆属太行之阳而盘山为尤巨山之中有盘谷窈深缭曲宅幽势阻悉如昌黎韩愈所称世传李愿尝隠于此夫名流遗蹟图志彼此互载不可胜计愿旧隠基址虽不可谛考而山泉之澄泓甘冽可濯可沿气和土沃颇宜稼穑犹曩昔也嘉遯之士濳光匿采乐志忘返其风流髙致尚可于巖壑间想见之安见在济源者为是而在此者为非耶且杜牧去韩李至近而崖隩刻石已云不可复见明解缙为李氏裔题盘谷图至云沧桑变迁之余人亡而事益以远若前日之盘谷不得而复有矣况迄今又数百年迹更茫昧所凭惟韩氏一序耳境既相合名迺不诬縁文考迹庶㡬有当焉昔人游记亦少异论自世之称兹山者谓突起蓟门无所附丽㡬使韩氏太行之阳一语于盘远不相属而髙人遗迹遂无过而问者故辩之于此峪黒塔峪少林寺东北一里唐志闲禅师濳修处内有华严庵青杨峪法蔵寺南上一里内有青峰庵洪昇青杨峪诗山行三四里径转㡬百曲偶采黄精苗遂至青杨峪杏林环寺门麦田绕山足松石静无人风来自相触境幽澹忘归年衰渐寡慾日与缁钖游超然泯荣辱铺黼峪即俗唿破鬴峪也在山西南内有观音庵田家峪在山西内有关帝庙白峪万松寺西南八里智朴按白峪乃辽金古刹嘉靖中刘氏为别墅康熙二十年僧本旺赎归建禅房数楹仍因其地名白峪寺卢家峪在山西北隅东有秀峰庵北有龙泉菴基南有玉石塘松树峪自来峰东七里内有东竺庵洪昇松树峪诗盘山石结成松峪独有土此中即沃壤开田作场圃黄犊晓耕云緑蓑春带雨遥听布谷鸣杏花满村隖瓌紫峪俗唿怪子峪在九华峰前隖白云隖近松树峪见王煐记梅子隖在萝村东李锴梅子隖记循萝村而东自响雪濑凡十三曲有荒隖焉隖窈而深纡而虚閴然无人无一切物隖之荒不知其㡬何时矣而辟田种树迺自嵗丙午始再越嵗构屋三椽于隖东于是乎隖中有庵菴一而巳又久之越僧来栖止之于是乎隖中有人人一而巳隖荒久豺虎与人争窟穴溪之北又有隖隖亦无一切物臼一而巳丁已秋僧移庵于北隖于是乎东隖无菴而北隖有庵噫一隖耳入有入无何其变也北隖有人莫穷其年僧掘地得钱多𢎞治时𢎞治距今㡬三百年可想见矣而东隖北隖裁五六年生灭迺尔固知弥劫以来月化日迁新新不住有如是夫噫是隖也自无入有今之菴是也自有入无又复不知㡬何时也虽然佛有云因縁和合虚妄自生因縁别离虗妄名灭殊不知生灭去来本如来蔵常住妙明妙真如性然则生灭有无之外又有所谓寂乎泊乎不动周圆者在乎姑为之记以志庵之始洞白猿洞悬空石迤上势最险壁凿石为数坎坎容足未及踵必布索牵挽迺可达上即天门开徳靖白猿洞诗孤峰矗矗隠斜晖今古游人到者稀自是老猿多异术洞门时见白云飞桃园洞在将军石畔深丈余其门以瓦覆之常鑑桃园洞诗偶至桃园洞桃花放满谿春风不教住流出钓鱼矶华严洞少林寺西北上一里旁有静室二朝阳洞在山南面观音洞在古中盘东南废文殊洞青沟前半里纵一丈横三丈六尺东西两山相夹如厦上刋文殊智地四字字径二尺虞世璎书石龛在西甘涧殿后形如圆室至元中王志谨修炼处宋宗元石龛诗灵境结奥区中有神仙宅寂处安丹炉幽栖不嫌窄白云锁洞门苍藓䝉石壁冲举在何年斯人不可即寻求已云遥流连复何极野桃万树红巖松四径碧春云如高人淡荡依岝峉契真洞在千相寺后憨山大师遇隠者即此处也宋宗元契真洞诗昔日高人契本原㑹心欲辩巳忘言无奇特处真奇特勘破机关在入门石雨洞见袁宏道游记袁宏道石雨洞诗山僧问亦不知名凹处惟将腹背行石骨数拳泉一缕游人多少只闻声守真洞在秀峰庵殿后凿成深丈余石佛洞在双峰寺西淀镜淀在山西周数里登自来峰望之澄莹如镜宋宗元镜淀诗北上自来峰西望得幽径一泓抱虚谷古淀汇明镜银沫溅还平金沙漾仍定微风乍起波清光自孤映白云还暮山薄暝闻清磬悠然洗道心万化涵虚静洼百草洼在双峰之麓见王衡记濑响雪濑在獬豸峰后见李锴记泉盘泉响涧以下合万窍之水势益壮千百折迺出山故名洪昇盘泉诗山行十余里忽闻泉活活澈底漾金沙跳波溅银沫纎鳞碧可数弱藻緑堪掇巻衣濯且沿洗心洞以豁此水万古清其根出云末李锴盘泉诗巖壑无定姿絪緼变清旦胜因引纡步得趣成汗漫微暄解作近芳意甲坼先松邱郁蓊蔚兰坂虚葱蒨荧荧和景鲜活活激响乱偶逐巖下云遂及垂虹涧叠石纷阸塞飞流莽洄旋境远神俱㝠赏真理独见近服任公训熟与海鸥玩盥手弄鯈鱼游心同伴奂仙泉东甘涧东南石上有坎如盌深一尺八寸四时不涸王煐仙泉诗石窦坠双星醴泉湛孤月莫更覔琼浆一饮清神骨涓涓泉在天成寺后出翠屛石罅中承以深坎澄澈见底潄玉泉在青沟内今甃为井秩秩泉潄玉泉南半里在清凉石迤上自来泉在古中盘别是一天门内甘泉在古中盘院内普济寺西南隅有泉同此名今甃为井香泉在香水寺殿后旱不涸涝不溢醴泉即静安寺井鹅泉在静安寺西岭上有炼魔台基井东征石井在先师台下相传唐太宗东征幸此命凿井凿至三丈余始有水去山十里有报水村其井通体块石世以为异上刋瀑泉二字圣水井在青峰庵东厢石几下龙泉井在龙泉寺门前路都门至盘山百八十里四十里至通州渡河二十里至燕郊又二十里至夏店又三十里至三河又二十里至段家岭四十里入山过公乐经杜家吉素许家台夹树槐柳中为辇路以达于行宫东南二十里外即出入山海孔道也盘山北面最峭无路路在南面有三东则玉石庄入山循南涧至甘露庵后岐而为二西北上为青沟东由多宝佛墖过版铺上舍利塔中则莲花池入山望天成寺逾欢喜岭至万松寺东折由青沟上舍利塔西则自大岭入山经双峰寺歴法蔵寺过将军石上舍利墖凡路皆止于舍利墖者山之絶顶也向时诸路皆榛莽荦确不通轝马今则日渐开辟石磴旋折险峻悉成坦途登陟者步步入胜矣桥投闲桥俗名大石桥晾甲石北上半里怪石㕘错若拒流怒激作镗鞳声松声和之声益厉青龙桥横跨不受履两山夹之若磵户仰视峭壁去天尺五凿石而成上为古中盘生天桥传称双峰寺南无考仙人桥万松寺东南五十步有巨石数丈横磵上水自下出又古中盘观音洞右石亦有此名郑缵祖仙人桥诗见説仙桥险苔深少人迹停笻一俯观涧底千余尺偏桥在下天成寺南沟青沟一名盘谷居盘之中羣峰围绕水汇于一逆流而西自天成寺水口出山上有青沟禅院金马石沟在先师台山后燕子石沟在报国寺东五盆沟当涧中有五凹各丈余能滀水故名在法蔵寺主山后内有静室无暗律师栖隠处涧甘涧有三青沟前为上甘涧其下隔一小山东为东甘涧西为西甘涧龙潭涧东为獬豸峰西为鹰儿岭两山相夹峭壁峻嶒其下即黒龙潭响涧自云净寺一带水与矶石相角鸣声彻书夜泻至晾甲石下出山蒋溥响涧诗琤琮涧流响瑶瑟山花吐香弄初日箫韶一奏太古音白云乍停彩虬出萧然坐听尘襟清但觉天籁洋洋盈此调欲谱无定曲耳根圆通妙音声飞帛涧在天成寺西北隅六七月间涧水自空中注下如飞帛城口涧在少林寺东北半里许最险峭潭龙潭有三曰小潭曰旧潭曰黒龙潭旧潭当涧中滑不受履往来隔絶崇祯中净业庵主僧欲命工錾凿搆桥以便游履甫兴工龙即涌水数丈霹雳随之遂移下潭下潭亦有三势相连属四壁陡絶水极深昔遇旱居民尝祷雨于此辄应洪昇龙潭诗两壁㡬丈余临潭势如削奔瀑垂若练跳波泻成壑水碧杳深沉石青峭㕘错净可毛发鉴怪疑鬼神凿空天倒影深冷日濳光薄神物昔此蟠于今旱不涸智朴游黒龙潭诗细路隠青苍威纡千百折顾盼罕人踪晴云影揭揭偕行拙后先交互叫不彻空谷传好声响震青天裂彷彿连云栈但于水声缺彷彿玉川门但于松林蔑隂风寒飕飗怪石耸嵽嵲澄泓一鑑开冷光熘白雪所以神物濳九渊非妄説蒋福山龙潭亦有三相传甘泉山龙让地于唐晓方禅师即此智朴游龙潭诗夹壁深如巷三潭委曲通神龙留古宅白日起腥风树杪霞光乱山根落照红回头惊险絶蹑足问渔翁池洗钵池千相寺内昔人见千僧洗钵于此近之而没今甃为井井内刻洗钵池数字莲花池入山中道天池在洗心石下智朴天池记天池石池也在西甘涧迤北直上里许纵横三丈余块石而成不假雕凿其深不盈尺其水不涸其南面有小口方六七寸凡夏秋之交其水溢则自口而出活活有声樵牧就之而浴虫鸟就之而饮土人唿为石盆其上有磐周五丈许平如几筵曰洗心石游人坐此心目洒然甘涧主僧福源者曾采药至池畔稍东见一洞邃甚心异之辄入其门初极狭小中则宏敞清洁廓然无一物久之而出归语同人复寻之不可得戊辰秋卫公庵主人吉轩向余道因携吉轩至其处掬天池水盥潄坐洗心石上望岚光秋色令人难着意想然所谓宏敞清洁者竟无从而见焉怅然而返时中秋后三日也黒龙池在报国寺前卫台瑺黒龙池诗小砌山根一掬清雪涵涧底自无声竹炉活火寻常兴汲向荒斋带月烹红龙池在少林寺东石壁上凿龙形旁镌红龙池三隶字字径二尺后有带川隶三字字径七寸前有大定七年四字又有正徳十年卢雍题壁记游谨按红龙池不知何以名凿石为龙涂以朱则鄙俗依託以实之也刘谦红龙池诗因看朱鳯竹得翫红龙池日暮忘归去攀留我赋诗张我慈红龙池诗红龙一何小而乐蹏涔居勺水可神立洸洋翔太虚塘玉石塘在卢家峪南长数十里其地或称石塘峪李锴石塘峪诗孤策狎清旷萧晨纡远步坦怀足虚受延接生妙悟复岭抱重冈奇搆见回互石豁白云屯巖张流水住人迹閴云灭残村寄深处败垣立缺齿老屋饱撑柱臼冷肥穴场荒射干赴山田久污莱依稀辨樵路缅彼巖栖人白骨委邱墓情专理岂敓火传薪偶傅搴蓬启长叹苍苍夕阳暮塔定光佛舍利墖未详其始在挂月峰上相传除夜有佛灯之异傅光宅重修佛舍利塔记盘山佛刹如棋布舍利塔独据山之巅隆起云霄间远可以百里望见唐道和中智源禅师建蔵佛舍利六十颗佛牙一具自建迄今千有余嵗代有修者太康中惠源成化中本源嘉靖中圆成以次营葺并有碑记今上丙戌余奉命三关取道瞻礼塔之剥蚀蠧损实将頽焉土木之工嵗久渐趋坏渐难支持不早为计惧遂堕首事者与前后营葺者之成功且佛身舍利是在培支那衆生福田而使之光明无所依附风雨霜日得而薄之此事佛者过也为慨然久之既余谢病家居不得与此山相闻五年矣塔如何吾不知也辛卯春余来京师未逾月开禅师至自盘山问墖无恙则以裕师对师于丁亥秋有事修葺庚寅冬十月毕工为年四为月四十为日一千二百有奇亦已庄严焕丽而新之非复吾曩所见剥蚀蠧损实将頽焉者叹希有开禅师曰裕师多㕘诸方道行纯笃向人泊然如秋霜冬月而归者辐辏可怪也塔成须记以属余余曰三宝中一切縁事不从情识生不从狭小心生不从邪暗因縁生从六波罗蜜从广大心从善信因縁以此多义縁事得成如是观者不背佛意作他观者是业非福非佛意也吾知裕师于过去佛所种诸善根奇颖之见露于童年晚以念佛三昧躬化远近此其成就一切法事不起于坐而自集者斯塔其小也某不慧不能记其大者记其小者也宝墖巍峩起一方之壮观飞楼叠阁开千载之名蓝传绪心灯祝延圣寿大𢎞佛祖门庭髙步人天道路如斯利益回向檀那是为记万厯二十一年癸巳十月张照重修盘山云罩寺舍利墖碑记盘山距京师百八十里百寻而至顶顶为云罩寺唐释道宗禅栖之所也记云茶毘得舍利数千墖于寺之东南隅盖灵蹟至今存干隆七年皇上恭谒山陵礼成还至山减骑从彻雉葆穿松縁泉跻于峰巅豁然开明目穷千里谓巖凹涧侧诸精庐此寺殊胜命葺其垣墉新其栋宇大都因寺之旧而少整饰之舍利塔巳就圮因重加甃石卫护神物标灵兹山俾永千古既成庀工之臣砻石请记皇上以命臣照臣惟佛道穷三际亘十方人不能游乎方之外而胶其识情封以自蔽迺以其言为河汉而无极疑为荒唐谬悠否则惕于祸福艳其灵奇蹈韩愈所嗤惟怪之欲闻是皆不可以为智也佛涅槃后西域诸国収其舍利起墖供养是其风俗使然教行中国以来禅徳之有舍利者亦遵其制迺儒生龂龂如也谓舍利为无有此非珠非玉流光晶莹入火不灭者现在目前安得曰无有也耶若谓崇奉之可获福利则又惑也夫山有玉水有珠人之百骸皆地之属其有舍利何足多异莲之体丝丝皆通象之体节节是药栴檀之体寸寸皆香物亦有殊乎物者何况于人楞严云神通本宿因何关法分别宿因既然又加之以不昧则如蚌之不见擉于渔师璞之不见剖于拙工韫养纯固而辉光发越如珠如玉固其所也然而亦一物耳何与于道夫知舍利与珠玉同类则不特焚顶膜拜之徒之为愚而韩愈欲投诸水火者亦为少所见多所怪矣夫良珠美玉虽圣人亦必韫匵而蔵之然则今日之为释道宗舍利起墖者后世亦可无惑也臣照既因扈跸得览山川诸奇兹复䝉恩命勒贞石谨序其事而记之干隆八年六月望日奉勅恭撰幷书智朴墖碑辩譌正徳十一年内监苗旺碑文载塔始于通何年中祖师智源造内有戒珠六十粒太康八年惠源重修成化十三年本源又修又傅光宅碑载唐道和中智源禅师建蔵佛舍利六十颗佛牙一具太康中惠源成化中本源嘉靖中圆成以次营葺按唐史纪年无道和亦无通何疑辽统和之譌也黄汝亨登上盘墖一宿诗多宝重云护灵光落日看青芜阡陌绕浩渺海潮寛烟井渔阳晚风沙鴈塞寒秋声闻下界月色照空坛倦乞袈裟卧清分苜蓿餐荒碑明佛火兴废一凭栏无名氏舍利墖夕望诗孤峰迥出白云上水接余霞光荡漾仰看塔影挂层霄居庸积翠明千嶂女墙如练亘山腰㷭火台依碧涧髙指点遗踪增怅望令人犹忆霍嫖姚王熙登盘山舍利墖诗宝塔真同霄汉齐苍茫一览衆山低凭髙无限登临兴回首长空日又西长松如草石如苔化尽尘寰㡬劫灰絶顶晨钟声到处边鸿沙鸟一时回髙士竒舍利塔诗穿云寻雁墖扫石憩山椒晴影临边塞天风下泬寥断阶苔半掩废碣字全销飒沓闻清籁铃声彻半霄阮旻钖定光佛墖诗宝墖孤峰顶上开一轮衺影落边台何人除夜山中宿同看千灯绕墖来龙震与野鹤道士登舍利墖诗穿走无数髙低松香林道士欣相从拄杖来登舍利墖看云直接莲花峰中盘下盘不见寺前岭后岭都闻钟回头却问金弥勒谁教此地通人踪王聪登舍利塔诗盘磴崎岖行去险攀跻不敢步纵横风摇万壑松涛响云变三盘雪雨晴叠岭重峦环佛墖长林乱石接天城登临东眺苍苍色辽海波光一抹平智朴礼舍利墖诗奇峰独拔数百丈窣堵波髙跨其上白石青松列画屛千峰万峰屹相向我来朔风慄慄吹稽首拜手增惆怅塔中舍利何年置烟霞八面曾无恙放足空山寂寞乡叶落花开别有长此情端的无人诉冷对浮屠看夕阳古佛舍利塔未详其始在天成寺内其碑载辽天庆中重修内蔵神龙亲奉舍利三万余颗明僧如芳刺血书经七年为修塔计甫兴工感白光烛天如玉桥竟日不散其塔十三级如芳仅发二级目覩舍利二千余颗张元芳天成寺重修古佛舍利墖记蓟之盘山海内知名迺一大观也而天成寺校诸古刹尤擅竒丽寺有如来浮屠相传为舍利宝墖浅识者或诋为幻不知宇宙之大何所不有余亦存而弗论论而弗议至我熹宗朝有禅师讳如芳字祕如宛平人以丙寅春来自都门挂钖于天成寺之静舍见塔頽毁发愿而鼎新之于是刺血濡毫写经七载彚成六部盖苦行而大有法力者也蓟土善士信服有年修墖材需咄嗟立办甫发一级则有铁塔玉缾贮舍利若干颗再发一级则有石函石盒贮诸佛异相往而观者如堵比时放光则有白练亘天如玉虹不但环山瞻仰者诧以为奇即郡内得以快覩者亦诧以为奇始信宇宙之大何所不有若为禅师标异也经始于崇祯四年二月望日竣于六月望前何成功之速哉则以禅师为之倡也愈知宇宙间不经见之物不可轻诋而天地间不难竟之事不可重发盖证果真则结聚奇功行到则孚合衆余乌知夫往古之舍利非即目前之禅师乎又乌知夫现在之禅师非即舍利之重光者乎即歴恒河沙劫世界不毁人心不毁舍利不毁持法阐宗者人心各抱一舍利也可矣信士其信之乎又奚疑崇祯四年辛未孟冬多宝佛塔在少林寺内髙二百尺至元中为道士所坏顺治末僧仁鳯重修于寺东之龙首宝积禅师塔康熙壬寅大博禅师曾于上方塔院中见断碣上有宝积墖字拟建塔承之㑹有事都门不果嗣覔之不可复得或云墖在韩佶村香光寺譌香光墖迺多宝佛塔也在寺东北隅今现存普化和尚塔在古佛墖西南相传一日山水暴涨闻空中有人语曰珍重佛墖普化塔遂冲去基存又传普化镇州行化时有异僧告归隠处云逢盘即住遇城即止化涅槃人闻空中木铎声自数百里响至天成而止于是建墖彻公和尚墖无年月在天成寺内相传墖乃善蛇洞门昔人因倾圮欲迁他处甫发墖则巨蛇无数自内出遍满寺中遂不敢动每当隆冬时其气喷涌石面凝结成霜厚寸余人争取之可疗眼疾戒不可饮饮则令人眩禅师墖及普同墖存毁一百余座砦六王砦在法蔵寺主山上最险峭一壁凌虚千峰居下废基存智朴游六王砦诗幽寻曲磴断人行鬼斧云根削不平埜老竞传前代迹飞巖尽处女墙横庄玉石庄在南麓为入山必经之路村萝村在獬豸峰之隂李锴萝村杂咏双隖人烟外萧萧松雪翻老农今日事古色数家村鹅鸭通前浦豺狼到小园何须不来往邻里数相存半尺青溪水沧浪或在兹草香回蛱蝶沙迥宿鸬鹚白发悔他日清流信此时虚舟吾意得飘荡更何之一雨柴门路纷然掩碧莎澹怀随老至小隠畏人多泽雉安微分醯鸡有太和寄声旧朋好莫复笑蹉跎峣崅南山口参差晚稼陈谁知荷锄者不是带经人天地容归老妻孥恕食贫秋风看近在红稻一尝新耳目都无事空山贡寂寥飞生时探鷇稚子日承蜩苍莽情焉薄胚浑器不雕初非事髙尚于以永今朝报水村在山前里虎里在山侧旧多虎故名亭悬石亭在悬空石上戚继光建基存王煐游记亦称凌云台慧石亭见袁宏道游记环翠亭见王衡游记津津亭在大岭明僧常增施茶处有石刻易饮处三字秀水项徳桢书尹同臯津津亭偶成诗结构原非大因山得胜全峰峦墙下簇星月牖中连香爇千年柏茶烹万壑泉风尘能领此俗吏亦翛然钦定盘山志巻四钦定盘山志卷五钦定四库全书钦定盘山志巻五寺宇崕岫纡深精庐碁布或始创而嗣兴或名同而地异昔所称有菴七十二者犹得诸樵衲之见闻方今云物辉焕佛龛仙宇多属圣代布金之地檐宇像设具诸庄严隔云钟磬声晨夕达于灵囿入山者亦得随地憩息洒然淡其荣利之心岂必鹫岭鸡山始称法窟青城小有乃号洞天耶寺感化寺魏田畴隠处旧名寳积寺唐贞元中建太和咸通间道宗常实二沙门重修后道士居之改为上方元宫至辽干统七年幽州主帅清河张某奏请易为感化寺明天顺八年壬午僧寳峰徳聚又修之成化十一年甲午勅赐广济寺额国朝干隆十年重建于旧基之西一里许赐勅修感化寺额大殿恭悬御书妙光演教匾榱题藻丽境地爽垲傍近宫壖霭延翠属山中兰若虽多此称首刹矣南抃上方感化寺碑记西圣人教既一唱而东也应而和者其徒半天下是以城闾邑聚塔庙日兴后数百年竞相髙以奢丽有大苾刍衆乐诸阿兰若巗居野处如鹫峰鹿苑者比比而是方之城邑则又过焉渔阳古郡之西北丛岫迤逦其势雄气秀曰田盘山冈峦倚叠富有名寺而感化者旧号元宫物无常名事穷则变会幽州主帅清河张公奏请之故因以是额易其前号独亢爽清胜确乎不移既肘腋乎絶巘又襟袖于列刹故自往昔目为上方非诸信舍财而附益髙流择地以来集则何以增崇垂逺至于是哉魏太和十九年无终县民田氏兹焉营办唐太和咸通间道宗常实二大师前季后昆继踵而至故碑遗像文迹具存尔后人多住持处亦成就布金之地广在山麓法堂佛宇敞乎下禅窦经龛出乎上松杪云际髙低相望居然缁属殆至三百自师资传衣而后无城郭乞食之劳以其创始以来占籍斯广埜有良田百余顷园有甘栗万余株清泉茂林半在疆域斯为计乆之业又当形胜之境宜乎与法常住如山不骞是使居之则安不为争者所夺奈何太康初邻者侵竞割据巗壑鬭诤坚固适在此时徒积讼源乆不能决先于蓟之属县三河北乡自干亨前有庄一所辟土三十顷间蓺麦千亩皆原隰沃壤可谓上腴营佃距今积有年禩利资日用衆实赖之大安中燕地遣括天荒使者驰至按视厥土以豪民所首谓执契不明遂围以官封旷为牧地吞我林麓既如彼废我田壤又若此使庖舎缺蒸薪之供斋堂乏饼饵之给可叹香火而至于是寺僧法云暨法逍次言及衆曰先世有所遗籍吾侪不能嗣守亦空门之不肖者也安忍坐受其弊拱黙而已相与诣阙陈诉歴官辩论一旦得直其诬两者复为所有寻奉上命就委长吏辨封立表取旧为定自是樵爨耕获之利随用而足以小大协力始终一心而令释氏家肥不减畴昔赫矣能事于前有光虽汶阳归已侵之疆兴平还既夺之地不是过也干统六年冬老比丘崇简与前蓟州管内都纲提㸃寺事沙门士贤元悟上座僧士侃都知僧圆净等以始末纪石为请会余有故不果顷又走书来速文勒至再三岂可无述夫藏用于形迹者莫妙于理智显用于事为者莫大乎势力佛之道理与智也宏之在人势与力也若兹寺者像设攸在法相所寄智与形会理随事集向内不资徒侣之力外不托王臣之势则有所废矣孰能兴之今豪夺者止诬取者与使禅支律裔保有其业良以此也后之补处是者其念之乎干统七年春正月元日王泽𢎞过感化寺诗山行两后气如秋废寺残僧亦胜游宻树巃嵸羣鸟集层峦环抱一谿幽石桥半侧人牵马梵磬无声客倚楼叹息契丹碑尚在白沟当日是红沟董邦达感化寺诗山幽势盘纡縁麓转平敞緤马正清秋意惬神弥爽巍巍祇陀林慧日炫金榜迦陵流清音梵唱互发响仰面受和风散歩得寛壤何当良宵来层巅指月朗天香寺旧名天香妙祥禅寺唐建延祐元年重修国朝干隆九年重建于旧基之西北二里许御题勅建天香寺赐无上法味匾杨栁外晓风残月净瓶中白日青天聨寺枕巗依麓为栖禅胜地门外疎林浅渚行径絶幽与感化并占平逺之胜查曦天香寺客夜偶成暮入天香寺苍然山霭浓悠悠白沙涧黯黯紫㣲峰忽见僧廊月髙悬佛殿松相看清不寐吟断下堂钟董邦达天香寺诗清流界尘氛翠壁欹林朩法云深黯黯缥缈罨佛屋薝卜蔚一林心香几地肃岂执镜中象宁恋桑下宿意行缅千峰屡至樵径熟悠然证静因妙取慊幽独天成寺旧名福善寺一题天成法界当翠屏峰之阳俯瞰林壑天成图画因赐勅建天成寺额寺门有楼匾曰江山一览大殿匾曰清浄妙因皆宸翰也御制游盘山记勒碑于此诗篇摩厓凡四处彩碧之辉耀于邃谷寺西南有普化和尚塔基普化唐人寺疑唐建国朝康熙中僧云聨重修有古佛舎利墖飞帛涧涓涓泉彻公塔山前有下天城原属寺中果园有断碑载大辽天城福善寺赎旧业栗园事又有断石幢载叡孝天祐皇帝云云李及秀游天城寺诗淙淙幽谷里寳墖起崚嶒醒世风千铎传心夜一灯石屏连嶂合雪瀑乱泉崩鸟雀忘机智空阶自陟登洪昇题天城寺诗云抱墖形孤天垂壁面削两山当寺门一水泻厓脚梁洪天城寺诗环寺山如堵参天墖似峰上盘从此入髙衲未曾逢积翠烟中薄空香雨后浓还期登絶顶努力一支笻孙才衡至天城寺诗入山不数里举首见天城峭壁冲人立遥泉伏涧鸣客停牵马力僧讶打门声聊得须臾坐芒鞵歩歩轻张朝琮天城寺诗篮舆逺探幽巗胜翠接长松架短桥乱叠悬厓云锁额遥喷飞瀑玉垂腰碑从何代埋青草塔自中峰上碧霄丘壑有懐慙未遂石蹊萝磴暂相招李锴天成寺诗束髪牵世网衰谢仍漂揺徃迷泥涂歩今回尘外镳遣此殷忧懐况值芳春朝灵区贡隈隩净域栖寂漻飞轩面空翠丹壁摩青霄肃肃山翟飞趯趯鼯鼠跳墖铃语真呗松雪洒惊飈万化无端倪无生自逍遥委形诚斯须挥手谢松乔萨哈岱天成寺次韵诗世界回看眼欲空上方有境许相通孤峰拔地非人境杰阁凌云妙化工烟抹千林殷晚翠日斜半岭挂秋红古今胜迹神仙宅多在山僧指㸃中徳意过天成寺诗塔影穿幽壑晴岚叠翠屏天成桥畔路曲折入浮青千相寺一名祐唐寺唐开元中建辽统和五年希悟大师重修相传昔有尊者挈杖逺至求植足之所僧室东北隅巗下有澄泉忽见千僧洗钵瞬息而泯后于谿谷磵石之面刋千佛像明正统中僧行明重葺国朝干隆十年勅修大殿悬御书雨花福地匾寺后有揺动石又有洞曰契真憨山遇隠士处也李仲宣祐唐寺剏建讲堂碑记夫幽燕之分列郡有四蓟门为上地方千里籍冠百城红稻青秔实鱼盐之沃壤襟河控岳当旂㦸之奥区于古堞之外西北一舍有盘山者乃箕尾之巨镇也深维地轴髙辟天门㬉碧凝霄寒青压海珠楼璇室仰窅窱于崑丘宝洞琼台耀磅礴于衡岳崆峒左倚太行右连怀珠之水派其阳削玉之峰峭其后岭上时兴于瑞雾谷中虚老于乔松竒树珍禽异花灵草絶顶有龙池焉向旱岁而能兴雷雨巗下有潮井焉依旦暮而不亏盈缩于名山之内最处其嘉此境旧有五寺祐唐者乃备其一自昔相传有尊者挈杖逺至求植足之所僧室东北隅巗下有澄泉恍惚之间见千僧洗钵瞬息而泯因兹构精舎晏坐矣厥后于谿谷磵石之面刻千佛之像而以显其殊胜也虽雨渍苔斑睠仪相而犹在阳舒隂惨流善誉而不隳向此蓝垣之北长松之下有大石焉重万余钧或遇信敬者㣲触而动迄今游阅之士冠盖相望四序不絶于阡陌也当昔全盛之时砌叠龙蟠檐排凤翅晨钟暮磬上闻兜率禅宗律学宛是祇园骈阗可𩔖于清凉赫奕遥同于白马乃法侣辐辏之乡也爰自大兵之后并已烬灭由谓物不可以久废故亨利于徳人德人者即寺主大德乃当寺之景派也厥本惟裔其神不测苦随念尽乐与人同化六趣之茫然归十方之安穏享年腊末晚昌行业弥髙既多有续之闻宜示无穷之绩寺主大徳俗姓瑯琊氏释讳希悟镇阳夏博人也爰自聚沙之岁礼当寺寺主在楚禅师授法焉剿除五盖慕别四生舎慾棹而誓泛慈舟弃毒药而愿食甘果年二十诣长兴寺具尸罗由启宏愿延僧一十万次第竟矣于是谓其友曰闻二仪舒惨四序推迁人生几何岁不我与览斯基址孰忍悽凉埜鹿羣麋昼夜而草眠香径壊碑毁塔髙低而蔓挂藤萝玉毫消尽于华鬘金磬罢闻于斋懴上漏下湿日就月将徐兴再造之心爰起从新之务于是乎手披榛棘力用经营移怪石而截断云根伐灌木而摧折烟色应歴十二年化求财賮盖佛殿一座栾栌娟妙丹雘鲜新塑佛中央图像四壁保宁四年又建厨库僧堂二座俾爨馐之有所作也賔旅之有所归也干亨二年加授紫衣载议门迎广陌地处幽凉虞生肇之徒见临顾讲赞之所交阙乃于僧室之隂叠磷磷之石浍瑟瑟之泉髙广数寻骈罗万树薙除沙砾俯就基扃而又请邑人醵缗赂四逺之最乐施者如介甲之归巨浸也即乃市朩灵采石烟巗穷斤斧之功极磨砻之妙初心才启大厦攸成式导昏衢弥光世徳其堂也保宁十年剏建带云川之渺渺总逺岫之峨峨东观种玉之田西掞筑金之阙兰楹镂彩桂柱凝丹月入秋忩风含夏户檐外之杉松郁郁槛前之烟水潺湲所贵安苾刍僧置狻猊座髙谈玉偈然慧炬而絶烦恼薪妙演金文挥智刄而剖无明㲉长依佛住永压山门对延灵鹫之峰阐説瑜伽之㫖此乃邑人等心犹慕善志乃忘筌知浮生石火以难停觉幻质风烟而易灭各抽浄施共构良因即寺主希悟大徳激劝之所致也縁惠之所被也厥外井有甘泉地多腴壤闲栽珍果棋布蔬畦清风起兮绿干香细雨霁兮红葵茂载谅鸿基必葺白足咸来其供给之费恒不阙于祗赡者大徳寺主力办也盖惟寺主大徳道洽空有识洞幽𡨕全资化导于多方以至圎成于能事所冀皇朝永安神业矣相国长调鼎鼐矣京尹之仁无秕稗矣郡牧之信及竹童矣一切含灵同沾利乐一切惑溺并向真如爰述懿徽俾雕翠琰其邑人姓号具列碑隂仲宣縻职之岁华构方成命修辞以序之序之伊何即为铭而记之铭曰峭壮灵峰剏兴华宇式开讲肆用陈法侣物置人多利圎三宝庶几乎作善之祥传名旷古统和五年岁次丁亥四月八日黄汝亨朝发盘山饭千像寺诗初日盘山爽气侵薄云轻骑上髙林石横晓岫千巗竞泉落秋涛万壑沈鸟道偶穷松下路僧家小隠涧边隂胡麻饭罢寻诸佛乱㸃山容散紫金又游千像寺见典座僧以唐人断碑砺砧作此寄慨诗初日盘峰雨气侵拨云扶策上髙林石能揺动思根性峰帯华纹作珥簪千佛畨畨风满座数僧莽莽土为音开元叹息残碑字冷郄探竒名隠心袁宏道宿千像寺柬钟刺史诗诘曲﨑岖路皱秀透瘦石飞巗绣铁花螺子㸃云额平生米南宫耽幽穷鬼迹石根搜古云踏遍秋空碧豁眼见新峦长啸落巾帻贪㸔不知晚憩石布茵席回首神僊吏青嶂逹门阈侍史朝焚香秋云几回白稜稜怪石供聊以施游客孙廷铨千像寺同李坦园相国王思斋学士作晴雪帯苍峦松谿路几盘磵鸣泉暗落巖立屋悬安一杖千峰翠双林万朩寒那能堪累月清福近仙坛李霨游千像寺诗俯临絶谷仰㠝岏朩杪行来路几盘乱石纵横疑虎伏怪松诘曲学龙蟠飞梁涧熘泠泠雨重阁天风冽冽寒却恐山灵嫌俗客忍抛岚翠事征鞍李锴春夜宿千相寺作和壁间韵三首唐家佑唐寺乃在田盘陲更事频兴替功能见设施繄谁山徧凿维象法无闚心赏长林曲天开洗钵池松门行迹少石磴见觚稜岁久沈残碣巗深䕶一灯古人疑有託此教久相仍放眼千秋表危栏晚独凭花宫疎磬夕云亦宿闲堦尘眼真相刮春心黙已斋风烟留好夜诗句忆同侪自喜陶彭泽多时遂雅懐少林寺旧名法兴寺至元壬午道士张志格等游盘山居于此易其名为栖云观至正中巢云威禅师主之宣政院使脱公具奏赐额为北少林寺明成化已丑宝峰徳聚禅师重修嘉靖丁亥又修国朝康熙中僧本住再葺干隆十年勅修大殿悬御书禅指直趣匾寺东有红龙池多宝佛塔下有石曰菱角曰帐房曰蟒皆竒秀李锴自少林寺至西静室诗老鹳欬宻林勐虎蹲伏莽黝黝亭午隂翏翏太空响旷懐无前期髙兴肆独徃化城周大千维摩室方丈布毛证鸟窠妙谛飞龙象傥非水精域焉启鸿荒想纵心以天游六凿罢相攘萨哈岱少林寺次韵诗羣峰苍翠锁秋空古寺凭髙野望通下界万家烟火接浮图百级鬼神工云沈逺壑泉流碧霜醉疎林叶染红俯仰顿忘身世感数声清磬夕阳中查曦少林寺道上望云罩寺不至作见説盘峰顶﨑岖不可行石边停竹杖天际望仙楹济胜苦无力寻僧空复情莺花应笑客孤负玩山名宋宗元少林寺诗路入中盘鸟道通云开天半削芙蓉松棚东折山当寺柏子西来日下舂到此都无尘世念何时得着去来踪洞前花落诸峰静隔树遥闻报晓钟徳意至少林寺诗少林标寺额将谓到登封看取三盘路知非五乳峰苍烟凝紫盖峭壁写红龙回首长廊下松风报晚钟中盘寺在少林寺之北崕石髙寒绀宇相接不知何时剏建宝峰禅师修有中盘二字明杨忠裕书寺前题咏石刻最多寺西北有华严洞王泽𢎞过中盘寺诗盘山絶胜是中盘石磴﨑岖欲到难千嶂烟云迷日晓万松冰雪䕶春寒峰依紫盖留仙迹泉汲红龙供佛坛惆怅此生犹未隠浮名底事恋长安卫台瑺过中盘诗曀曀山气昬跻险心颇惮回头瞩巗谷已凌山之半磔卓递嶙峋起伏迹未断有松皆竒絶无峰不可翫寓足筋力疲放眼云窦乱短笻歴潭壑扶之劳双腕初疑黛色浓忽觉云形换努力过前山流连恐日晏宋宗元中盘寺诗中盘山与上盘通山寺盘空路几重峭壁崚嶒擎紫盖幽泉喷薄走红龙殿前隂合三珠树门外云横半岭松便拟支笻凌絶顶华钟飘彻最髙峰上方寺在嶕峣峰东唐太和二年戊申僧道宗结茅于此瓦屋数楹钟鱼寥寂国朝干隆十七年赐帑修建红墙碧瓦炳焕巗谷佛殿中悬御书云涛花雨匾石润苍苔皆佛性松揺晴籁有禅机聫寺东西列静室二址尚存又有喝断石云根石亦瑰玮无名氏游上方寺诗名山初到似曽来古寺无僧徧绿苔颇讶石黥厄汉律岂知松刼遇秦灰涧中窥墖疑千丈云际扪萝欲万廽好约华阳成小隠秋巗悬瀑听轻雷黄汝亨自中盘到上方寺诗堆云片片郁千重复磴盘空鸟道通垒块林间蹲虎豹菁葱天外削芙蓉细披芜草迷烟屐衺倚危巗倩竹笻闻説上方钟磬杳西飞又有白云峰官无极上方寺诗不是羣峰列飞来云几支绛空龙半现虹日水全竒青豆悬天外朱花志路岐昔游先我得芳草卧唐碑郑缵祖自西架至上方寺诗越壑攀厓信杖藜上方幽径转萋迷云飘佛国山连寺树遶灵巗水满溪贝叶翻时留偈在柴关闭处有莺啼凭空目断空中钖日暮清诗未敢题李锴上方寺诗独隔层岚迥今知细路深一时移耳目万象变萧森古拙居人服偏私造物心天门双日月随意自升沈风磴残云外虹梁瀑水西险愁巗石堕冷逼洞猨啼白日行如梦青天瞰欲低上方信幽絶消得昔人题云净寺旧名净业菴万厯中蔡来峰建崇祯中僧无暗重修至国朝其徒扩其基而新之康熙四十三年圣祖御笔改题云浄寺干隆十五年奉命重修叠䝉宸翰之赐旧志称寺内有石幢刋本师惠凝和尚大安八年九月朔门人栖洞等建疑菴亦辽金时故址也洪昇浄业菴后夕望诗春山处处佳烟岚晚逾妙白云静不行青松立残照涧水㵼千回巖风号万窍精舎倚峰巓逌然发长啸又同石林上人宿浄业菴诗山寺疎钟歇清宵寂不喧渐看明月影移过古松根地僻知僧俭天空见佛尊石牀趺坐久挥麈两忘言髙士竒云净寺诗徃者度遥岑忽焉日将夕耽幽殊未穷兹来理轻策杰阁霄际穿疏櫺树杪隔隠翳势若藏攀跻境乃辟老僧畏送迎相顾始肃客能炊松火红亦煑涧泉白揽衣席空阶闲云生咫尺下岭望前旌迢迢踰紫陌郑纉祖云净寺诗寺逼云峰近忩开翠色迎看花多白蓼寻药只黄精丈室逢僧话闲房罢磬声客来尘境外顿令悟无生古中盘即正法禅院也在紫盖莲花毘卢三峰之间相传宝积住静处国朝康熙中僧行干重为开拓殿前有圣祖御制诗碑方丈悬御书门外一峰匾崕石勒皇上万象回薄四字擘窠大书及先后颁赐奎章干隆十四年饬有司缮修因复旧题古中盘寺有天语轩五松堂墖院有精夀堂门前有谈禅石后崕有静室名别是一天有龙王堂在其旁蔡士英正法禅院修造碑记古中盘者京之东五台也千峰万壑林朩郁茂称冀北之名胜者多道之余尝慕而登焉见其四山相接叠翠层峦中有数峰陡絶者势挿霄汉又其地多金沙雨过则星灿夺目更有舎利墖每除夕则光明徧山若列炬其中流泉瀑布俨若大江之怒涛焉诚巨观也他如观音洞谈禅石虬松苍柏龙池暎带种种旧观不一而足殆古之禅林欤大博禅师者蜀之达州人也生五六岁即知向佛十三而舍身西圣寺至二十五而精心参悟渐得指归因受万如和尚法歴五十余年精进不懈尝南北行脚参访不一家顺治十二年遂説法于津门之地藏菴嗣是而开堂十有八修丛林有五言佛法者莫不宗师之康熙元年游盘山喜其崇峰幽谷欲止钖焉值蓟州僧官来仪愿舍山场有大檀越建为丛林殿宇门庑辉煌并耀经堂斋室方丈库藏靡不具备寺僧若干人参识本来钟磬铃铎之声不絶呜唿可谓祇园之一胜矣夫天下之福地宝林不乏也并之开义汴之福广蒲之西巗秦之浄念赵之无际隋之智门亦指不暇屈矣而要皆有山川之胜云物之异为宗门衍法于无穷今之古中盘得大博禅师而传之不朽者亦谓是欤余故乐得而记之康熙十四年乙夘魏裔介古中盘正法寺修建墖院碑记天下名山虽以五岳为首而京都蓟州之盘山其灵竒幽郁又有出于耳目闻见之外匪人所能测者余尝按图索之而以为十洲三岛不能过也辛丑之冬余以相视世祖章皇帝山陵便道至山下憩感化寺至晾甲石边见浮图在望涧水潺湲而山下石累累或寻或丈或方或圎不可以数计拟登陟其巓顾以王程期迫同事促令复命遂匆匆而去至今忆之未尝不自恨縁之浅也夫山川灵竒幽郁之气不钟于贤人君子则钟于衲子羽客盖禅教之中其进修锐其志行苦徃徃有人若大博和尚者蜀地人也胡氏之子母叶氏㓜而慧悟厌弃尘氛遂皈依莲邦栖迟净土得法于龙池万如和尚传临济正宗顾以燕山皇居有大乗气象结制于宏善等寺既而游盘山叹曰此山连峰叠嶂嵌空突兀谷涧委蛇果树茂蔚其卓钖之胜地乎时则有蓟州僧正司来仪慕其品行精严有古中盘精舎一区愿布施和尚乃趺坐观空万念俱息担土填堑甃石为路升座説法言简意尽僧俗闻者莫不解脱遂感动诸善信等捐赀建大雄殿禅堂方丈茶房库室僧寮塔院庄严宏丽与诸门人当机指示谓赵州庭前栢树子信手拈来此事人人本有何不回光返照而汨汨于故纸乎嗣法门人了宗受其衣钵直证心印尽斩葛藤观其语录所记覩面相呈更无余事八字打开当阳独露琼花开苑长江水洗尤劝人学问以为久受勤苦乃可得成非其师之白日传心青莲喻法而能有如是髙足乎昔承世祖章皇帝命序楞严㑹解文辞鄙僿䝉剞劂经首今和尚得临济之正宗衍曺溪之家法大开妙义以晓僧俗使人不沈没于声色利欲而见其本来面目有益于国有利于民岂区区食粟饮水作一自了汉为烟霞之癯无补于世者哉余是以为之述其本末镌之贞珉俾其后代法法相续心心相传则鹿苑灵鹫去人不逺余羁缚尘縁未能超然物外言之汗颜俟婚嫁毕终遂尚平之愿膏车秣马登白筋虾蟆背上与了宗禅师谈教外别传其有日乎盘石有灵斯志与清泉白石永矗立于空翠清虚之法界也已既为之序爰系之铭铭曰巗岫鳞比云水逍遥一条拄杖解却弓弢淈泥扬波浕流止涛临崕撒手过刄吹毛阐扬祖教龙象英豪登盘山塔海濶天髙康熙岁在丙辰十有五年三月阮旻钖古中盘游大博和尚墖院并示宗上人诗偶随烟外钟已到松间寺中峰紫盖尊羣山皆拱翠法师南方来重辟法云地梵刹银牓新勲戚金钱施一期大教兴三叹影堂閟传法老比丘已得无碍智面莹爪甲长开关为客至顾我钝根深不受箭锋利盘山古道场法幢开宝积普化示风颠振铎偶游戱到今已千年宗风谁继嗣落日下秋山山间明月坠峰峰皆见月清光照无寐郑缵祖古中盘赠了宗禅师诗偶寻紫盖峰人声朩末度髙低但莽苍宁辨向时路林麓豁然开已见岩前树短壑架僧廊飞湍楹外赴大师髙说法石㸃花亦雨朅来叩宗风一语人天悟惜哉尘网牵何当栖杖屦世上刼千年山中香一炷又夜宿古中盘诗香刹中盘胜山峰紫盖名听经双鸽下绕墖几僧行翠竹摇风乱黄花滴露清纳凉应未睡髙枕卧松棚髙士竒正法禅院诗一径入空林重巗秀色深暂来青嶂下聊畅白云心涧影留仙跸山光动睿吟今朝徧幽赏归路日将沈丘壑兹多美流连空复情出山泉决决迁树鸟嘤嘤暝色催归骑樵歌引客程何如友麋鹿日日卧香蘅卫台瑺古中盘诗行行过中盘又抵中盘顶极目烟雾中云峰忽已暝泉芔纷佳致万株龙鳞挺攀萝入寺门汲水试山茗落日闻钟声令人发深省超禅送佛藏和尚住古中盘诗几年共话西山月一夕平分两地秋试看古中盘石上龙松新发旧枝头徳风古中盘望九华峰诗白云深处古中盘罗列千峰作画看望去九华峰顶上他年来此结精蓝云罩寺相传为宝积卓钖地构宇则始自道宗旧名降龙菴万厯三十年勅赐云罩寺国朝康熙中僧通绪重脩旧贮皇藏千叶宝莲佛殿牓曰盘山秀峰康熙十七年圣祖御笔也又有额曰云峰法界干隆八年勅修皇上御书金界长明住智慧山匾青山白云常自在禅恱法喜悟无生聨寺东上即挂月峰峰顶舎利墖旁有餐气巗后有金鸡岭南下二里有将军石桃园洞王道正重修云罩寺碑记洪惟我国家定鼎燕京山川之形胜环错如绣而其雄峙于东北者则首称蓟之盘山云盘山一名盘龙山峰峦之竒甲于京东苞灵孕秀突兀巑岏于铄哉天壤间一大观也山之巅有云罩寺其来旧矣有墖曰舎利相传为宝积禅师卓钖地中藏舎利子故名景物幽深丛林髙洁仙客禅宗多㑹于此每一登眺赤县神州不复记忆置在何处秽土浊刼邈焉隔絶虽属阎浮亦造物之所以别立清凉界也阅岁滋久荆棘渐生革故鼎新时如有待恭值今上皇帝乗龙御天薄海熙恬三陲宁谧仰承圣母慈圣宣文明肃贞夀皇太后慈命印施藏经畿辅内外梵宇招提悉加严饬于是出内帑积贮併各宫协賛金钱特命干清宫常侍尚膳监大监吕公诚徃葺治之公复自蠲廪饩鸠工聚匠驩唿踊跃辐辏子来若驱鬼工役神力不日告成殿庑巍峨翚飞鸟革僧寮禅室井井改观二六时中绵延香火晨钟昬鼓瞻仰归依猗欤盛哉真亿万刼无量功徳所谓上䕶皇舆中佑宫壸下福元元岂云小补巳耶嗟嗟吕公拮据賛相克成盛美功徳永永且与山川共垂不朽也事竣伐峰头片珉属余为记余于西方之教若淄渑苍黄素不渉其涯涘顾性嗜禅静时亦繙阅诸释典其言曰心生则法生法界惟心造是心也深入无间磅礴无方大地为纤㣲尘为鉅由是而斡天造协地灵天且弗违地于何有彼上乗诸法无罪福无禨祥今兹率作以奉庄严搰搰然将为致祥邀福计抑末也故法生于心心灭于法何以故心在无法法在无心故也吾亦一无心佛亦一无心天地亦一无心也此之谓不蕲祥而祥不蕲福而福即佛力非所及也羣力何与焉归休乎比丘无庸属我碑矣乃跏趺合掌而为之铭铭曰帝徳广渊在宥万方䖍恭慈侍圣善平康西极回向咸集梯航爰命中禁奕奕貂珰躬诣庄严开拓堂皇有美比丘杖钖飞扬敬尔威仪凛若秋霜愿力普济展也坛场浮屠髙峙如翕斯张亦既崇广亦既腾骧中使莅止慈命普将载钖帑金载赐龙章鸠工庀具莫不精良相彼招提翼翼将将清风穆穆振铎琳琅有衆覩观体具用藏巍巍法象万善津梁百千万亿福祚灵长万厯三十一年癸夘二月上浣日沈荃云罩寺伽蓝殿碑记盘山属蓟州云罩寺居其巓山峻而云生滃然出巗岫间触石润础弥漫林谷从下视之不知寺之为云云之为寺故曰云罩寺也寺不知始于何代有明万厯间实鼎新之朱碧辉煌屹立天半游此寺者辄作武陵鸡犬想不复知有人间世矣岁月既遥庙貌非昔壬子三月吾友戴如兆与二三同志渉歴名迹见寺就頽落伽蓝殿毁壤光甚慨然捐金整葺如故余闻而喜曰山谷之美古今共谈伽蓝工竣云罩必有能继之者俾寺见完宇即山复旧观云起则金碧藏辉云収则嶙峋耀采盘峰真面目从此迥露人寰矣余尝备兵通蓟簿书鞅掌时时作宗少文卧游今珥笔中秘朝夕侍从名胜在咫尺曽不获亲临其地然乐我友之能好事以为后人倡也序其略并勒之石云康熙十二年癸丑孟冬日王泽𢎞云罩寺诗陡絶上盘云罩寺一峰髙踞万峰巓雷霆俯见山腰鬬日月横看树杪悬佛蜕几朝留古塔圣灯除夕聚诸天残僧不解游人意指㸃龙旂说徃年髙士竒云罩寺诗萝磴云中出花宫象外悬登临空大漠唿吸逼青天缔构神功健香灯宝地传无生难可问小坐亦泠然卫台瑺上云罩寺诗上盘三十里企石齐云驾苍烟暗诸峰朔风吹万罅踯躅躧层阿鸟道亦在下景物同幽快天际临风榭清光对闲昼松韵彻良夜陵谷变幻殊万象望中讶借问南村居何如此精舎阮旻钖宿云罩寺诗空拥云关卧霜风到榻寒寻常山上月让与衲僧看郑缵祖云罩寺翫月用髙青丘韵秋天一碧秋山蓝更无雾霭兼烟岚谁将金镜空中丽恰值今宵髙处探三千玉户齐开彻云鬟露濯垂䰐鬖白尽遥空㡬万里光芒尚带沧波涵银河寂寞髙无象星宿敛藏休与参玉兔由来知不死寸刃欲决痴蟇贪我来直踞峰千仭霜华仰吸低巗嵌山鬼遁逃无影迹雏僧故指声喃喃须臾射牖复排闼时暎藏经经底蟫祖院不知灯火息流辉倒照穿孤龛徘徊畴忍恝然睡杖策还登庵上庵光揺虎豹跨巨石影动栖鹘攀松楠安得乗风生翰羽澄波下看三龙潭年来索米长安市斗室卑栖偏坐南月明似笼欲窥鹤月去如茧方处蚕荏苒无能叙契濶每言及此心懐惭家中快见已难得山上乍逢尤所耽何幸一年遇兹夕却从絶顶闻幽谈杯倾妙理何须酒盘尽余香空忆柑回视诸天眠正熟扶桑鸡唱更已三露深浴出峰尤好百幅鲛绡烟半含客既为月频推枕月应为客聊停骖只今相对若草草别后相忆嗟何堪况当多难属此日胜㑹难再君须谙不见卢龙山后塞年年戌筑愁丁男如此髙山如此月即欲不翫其谁甘愿向月宫借月斧削除祸乱称平戡还将月斧砍月桂更使清辉流屋覃天上人间同此乐我虽不饮情亦酣我虽不饮情亦酣婆娑短鬓何毵毵盘谷寺即青沟禅院国朝康熙十年僧智朴建十七年圣祖临幸敕赐盘谷寺额因其地名盘谷相传唐李愿隠居处也御制诗与皇上恭依元韵诗并勒碑建亭于寺之阳大殿悬御题定力周圆匾一声清磬动耶静万叠浮云假也真联歴岁天藻或刻碑隂或鑱崕石前有石门清凉石潄玉泉秩秩泉松坳后有杏花坂龙首巗中有秋月堂巢云轩选佛堂童真殿丈室题曰金汤龙象曰一花现瑞俱载旧志宋荦青沟禅院碑记徃余读公安袁中郎游盘山诸诗肖状怪竒刻削神眩巗谷林泉常在心目间恨不一徃游焉及来京师去盘山不二百里而曹司羁系卒不能遂惟日夕退朝时时从马上东望见白云滃起为之盘桓竚立斯须慨然而已岁辛酉道出山下始得游目其胜袁公诗所称山有画意者诚非虗语爰为诗以纪之阅癸亥夏四月承乏通永盘山适在部内自幸续游之愿庻几一偿新城王阮亭祭酒送余行有而今持节京东路恰与盘山作主人之句顾莅事以来又不得废阁官事以为私游常抱怏怏如在郎署时甲子春㑹按地经山麓则益穷所未觏复为诗以纪之余初游尝寄诗拙菴和尚继至乃访拙菴于青沟青沟之名不见于纪载即袁公诗中亦不之及其初殆一虎穴也自拙菴来有僧隆宝以兹地献迺始垦辟芟除构立堂宇门庑庖湢翼然一新诸上方感化古名刹率多废落兹地以拙菴故顿成胜观拙菴徐州人名智朴少曾过江参百愚斯大师于青浦之青龙隆福寺受记莂实洞宗第三十世辛亥北游爱盘山丘涧因止其地其人貌古而骨刚与之谈超然无凝滞肆余再游访之能为诗徃徃有佳句去年冬天子驻跸是山曽幸青沟兰若拙菴亲闻玉音承命口占经御览赐宸翰此尤希世之幸也余前尝许作小文留山中㑹有济南之役拙菴命其徒来责前诺因书数语以复嗟乎自兹以徃盘山之游知复何日而青沟佳壤拙菴雅尚益复眷眷萦我心目当十倍读公安诗时矣康熙二十六年丁夘三月智朴丙寅季冬一日驾幸青沟应制诗冷静峰头云水香六龙车驾幸山堂百年胜觏惟今日块雨条风祝我皇王泽𢎞诗青沟古路絶人烟老衲栖巗不计年与虎借居分半穴问龙乞水迸枯泉忘生始得无生法入世谁参出世禅悲我行藏成两失从兹云水任孤肩寒巗独处十年余昨岁诛茅始结庐挂树猿应惊野客攀藤人只问禅居晚风香静旛犹动残雪忩明榻半虚竟夕拥罏趺坐乆两心无语对文殊王士正诗曺谿游万里酌水问南能世界随縁住人天最上乗翛然白足侣不作紫衣僧寄我新吟巻清凉五月冰朱彛尊诗携来一钵自曹谿结屋青沟乱石西徧洗苔碑诠寺墖山花木叶恣留题谢家朩屐无完齿陶令篮舆怕朔风黄叶满山来未得幽寻也待杏花红孙岳颁诗青沟隠处惟孤云曲涧盘阿断衆闻独坐嗒然忘色相红黄紫绿总纷纭红杏青松迥不侔慧观早巳在峰头孤标自出风尘外瞥眼繁华逐水流闻道盘山景最竒山居饵术更餐芝何縁着屐寻幽去白日清泉访我师喻成龙诗飞钖响震莲花峰澄潭如镜安毒龙避俗逺在盘之谷万壑千巗枕茅屋静夜天香遶法坛松风明月谿水寒有时钟磬出林表昙钵浮光金翅翻近复幽人时来徃与公结社推公长今夕何夕读公诗况瞻标格真髙爽叶臣遇诗依栖双树晚钟迟喜读青沟白雪词一室香云人定后半忩明月夜来时汤休岂独称诗伯惠逺还宜作导师好句名山都占尽教人何处着思维陆沅诗蓟门夙仰盘山胜名衲今兹住拙菴禅悦力能驱虎豹巗修心许架烟岚搜残碣石镌新志赏賸清泉琢旧潭欲拟贯休仍自在一笺聊复寄幽昙魏坤诗田盘山樵乍相识昨日下山今上山要我同游不得去独吟红杏青松间宋至诗落日空山路髙僧特地寻泉声清俗耳鸟语印禅心破衲殷勤补新诗自在吟结茅余有意早晚借砭鍼张歴诗乔居此盘山如何反号拙谅彼机巧人不敢占虎穴惟拙浑忘机授记虎踪灭巉巗未多开茅屋透寒雪自穿鸟道来竟与红尘絶云气染衣裳松花滋味别而我愿归依师笑不肯説许国賔诗却疑尘起乱红飞幻里㸔花意思㣲身与乔松争百尺翛然不着水田衣朱昆田诗千林红绽三光杏十里青排五粒松他日相寻半山路画图约略记云峰山厨夜火蒸黄独埜菜春风长豆苗闲倚长松无一事静㸔日影过谿桥毕大生诗手辟青沟白石坛杏花松叶挂㯶单明年好借枯藤杖直踏中盘到上盘洪昇诗两山忽断处开士结精庐门对青沟狭池涵紫盖虚云岚逺明灭松石互盘纡侧首寻幽洞荒榛虎旧居张朝琮诗结构精庐小犹存虎豹踪青沟新辟土白足旧传宗山拥谈经座风移转呗钟尘襟此疎豁双屐任从容东甘涧观音菴不知何时建立国朝康熙中住僧重葺干隆十四年勅修构重屋于殿之巽隅崇敞可逺眺赐东甘涧额御制诗摩厓三处门内有斗笠松松下蒲团石傍涧天井石童子石皆以形肖得名李锴东甘涧诗东甘涧头春有冰苍寒之气填空青夜深雪断蒲团石时有老狐来聴经朱岷东甘涧诗路折寻东涧樵声入午钟泠泠巖下水霭霭寺前峰既坐蒲团石还吟斗笠松老僧偏爱客煑茗説降龙董邦达东甘涧诗初地泉声里翛然此重寻山花风磴晚僧磬石楼深坐乆忘尘役吟余悟夙心留人更松翠长作一庭隂西甘涧净土菴明僧常慧剏建国朝康熙中重修御制诗皆刻石上菴后石龛元道士王志谨修炼处也李锴修禊西甘涧作髙花不受染水流故以渠空山暮春时物色随巻舒老宿循自然遂与真意俱洗心不洗迹一切皆祓除我冀水心劔徒伤落日徂查曦西甘涧赠法天上人诗寺枕千寻涧窻开四面山却输黄髪老长共白云闲击钵吟诗句弹琴怡妙颜偶来尘世客心醉不思还董邦达西甘涧诗白云结隣茅盖屋屋外飞流隠古木龎眉老衲罢谈禅落日荒巗斸黄独东竺菴在松树峪旧名弥陀菴国朝康熙二十五年僧印祥建干隆十年勅修大殿悬御书大尼渲光额请问庭前柏树子莫瞒扇上犀牛儿联殿左右结茅为亭依倚巗壁各极幽致驾屡临幸御题三诗摹勒壁上菴南有燕剪石查曦东竺菴留赠圣林上人诗东竺菴何处山中路郁盘人踪千涧上佛刹万峰端笑语诸天近松云暮色寒苾刍邀茗饮禅悦极清欢董邦逹东竺菴诗盘山百里势回互石絫嵚﨑不知数百寻飞瀑走怒雷十载苍藤挂寒雾空劳过客説峻竒不信巨灵矜刻露划然此地变标格有土可耕圃可树精庐结处得天然倚壁编茅垣壁具妙香㣲度贝叶翻法界真空寳华雨我来投宿薄暝时屈指十年游已屡未随樵子拾橡栗犹向僧忩饱残芋崕间宸藻日月明清景欲摹无好句山轝明发又髙峰云朩苍苍频返顾钦定盘山志卷五钦定盘山志卷六钦定四库全书钦定盘山志卷六寺宇万松寺旧名衞公菴菴西上舞劒台乃唐李药师靖舞劒处也菴不知建于何时万厯四年僧普照卓钖于此导人脩净业神宗御书清心二字存菴中崇祯中僧胜云重脩国朝康熈四十四年僧祥庆又新之圣祖驾幸御书乐天真三字悬殿中央勅改万松寺干隆十年赐金缮葺寺左有仙人桥右有槖佗石石上刻御制诗前峙浮青欢喜二岭吕升凯重脩衞公庵碑记往官闲曹休沐暇尝偕客纵游西山四顾巗壑耸秀夭矫幽竒抚掌大笑曰近畿胜槩观止矣客曰未也畿之东为渔阳郡郡之西北三十里为盘山势回旋而磅礴左碣石右泃水沧溟汇其南厓岭环其北层峦叠嶂接日干霄飞瀑奔泉喷松鬭石中有古刹七十余此乃近畿一巨观也时恍然神游其际顷之不自意拜度支郎命来董蓟储窃幸天假胜縁比值羽书旁午日疲于会计未践夙盟适家弟升时至览兴郁勃挟侣作小试游循趾及腰扪萝蹑磴层累而登是为盘山危峰陡絶鸟道猿攀最髙者曰上盘迹未及到已駴目动心嗒然而返归休于衞公菴菴之住持胜公供茗出与语雅有宗风相将登眺祗见拓基宏敞构宇崇隆不知废几许工力步至庭际有丰碑夹峙已镌其一谛视之则少林寺嵩麓上人以重建落成为大师普照祖若孙志其勤也其一尚濯濯叩之胜公对曰是役也肇自神宗初年嘉赖十方微普照祖大愿力不及此递及孙云辈广募益摰饱茹苦辛歴数十迺观厥成惧代逺绩湮勒之贞珉以昭示后人然一切功徳主无量福田岂可令其冺冺无闻用是虚石以待家弟曰有是举盍圎是事胜公进曰曩尝匄之名公大人矣未荷许可今之使君介弟得无意乎倘徼惠于部使君不靳𤣥屑于以并垂不朽幸甚家弟逡巡不能却辄唯唯归以语余余瞿然自失曰盘山为海内游览地骚人宗匠徃来如织吾虽少读父书长而不文岂以名硕所避席者而为我漫尝之顾家弟业谬诺之矣且奈何况兹胜概余屐齿未到又菴以卫公得名亦未遑详考余何言姑就胜公之语次其颠末为诸檀越志功徳云尔系之以铭铭曰维山崪嵂悬削林立维水潺湲纡回环碧翠㣲郁蓊爰敞梵宫厥标伊何唐勲卫公畴则开宗实繄普照畴则继志云孙克绍轮奂有炜鸟革翚飞广募累勚式廓丕基林总檀那聚沙成米令徳昭垂千秋曷已崇祯十三年庚辰九月程文彛重脩李靖菴记盘山畿东胜地也去神京百八十里与翠屏山相接龙山环匝凤水萦纡有龙游凤览之势縁崕攀磴而上云气岚光青紫万状左有仙人桥青沟飞流激湍磅礴于苍松古栢间恍惚不可端倪至磵道盘鬰一似太行之山之谷故又号盘谷右仄径而下乃舞劔台相沿为唐李靖学劔处再迤逦而后有六王寨説者谓七国时燕太子丹㑹六王故名风日晴好振衣登其巅则舎利塔在焉塔中舎利为汉金仙所遗事寖乆不可考旁有挂月峰相对为自来峰法华洞五峰八石三洞芝草错杂其间此洞天福地也游仙徃徃过之明普照大师名明空丰润人宋姓弃家安禅神宗知之赐清心二字札一道归盘山未几徒道安嗣其法今上御极之十有四年嵗次已夘十月驻跸访盘山之胜住僧祥庆嗣孙来平随驾登山䝉上顾问赐金戊午秋已未春更䝉赐金及宸翰乐天真三字丙寅冬驾再临卒未秋僧来平接理法席甲申春驾复巡幸恩赐敕改万松寺及御书金经等诚亘古之竒逢不世之异数祇树园中获此墨宝与盘山并峙干坤彪炳日星昭灼岳渎乆而弥昌逺而弥光又岂千百代易得之遇耶揣知拈花时无词可賛请以秀色满天东一语作颂然犹恐彰美传盛之未详也爰摭数语勒之石以垂不朽云康熙四十四年岁次乙酉四月阮旻钖宿卫公菴诗乍到翻疑梦如登故国山路盘千嶂入人在万松间夜雨泉边至秋声塞外还英雄空説劔何似老僧闲郑缵祖宿卫公菴诗庵从昔贤名客自今秋至流览值新晴山容分外翠崕悬松子落壁断鼯鼪戱檐际影萧踈轻飈飏薜荔跻攀信忘疲深坐犹如跂髙阁俯层峦一一当忩视名象纷难齐衺晖晚滋媚林昬忽已暝月出景逾异栖鸟时一鸣山空人未睡有懐成独徃幽通小径邃閴寂涧香生空虚巗响坠寒泉兼落叶静听声不二夜迥佛灯凉孤光耿宵寐髙士竒卫公菴诗夹天开小径岝峉隠诸峰黛色千崕石涛声万壑松林深㣲见寺谷静逺闻钟虚阁何年借聊清尘外踪袁松卫公庵诗此地真堪隠山忩晚更幽月移松磴出风定石泉流覔句惭髙适摩碑忆李侯还期登絶顶千里望中収梁洪入盘山宿卫公庵诗盘盘石路到髙峰绕寺苍苍万树松杖底泉虚青草遍鸟邉厓断白云封尘襟逺隔如千里山色才看第一重独念今宵禅榻穏不眠先聴上方钟张朝琮卫公菴诗昔贤久云没勲业在青史如何巗穴间英名尚留此嵯峨梵宇深怪树虬龙徙髙阁俯嶙峋幽洁无尘滓猿攀鸟道纡崇台亘耸峙突兀矗层霄云霞接歩履精爽应不昧中夜练光起竒才旷逺猷根性非凡鄙谁云当暮年烈士心未已登临懐古今俯仰思所以其然岂其然千载存疑似法藏寺旧名茶子菴成化中脩国朝康熙中僧飬心又脩干隆十九年奉勅脩殿左有古松为盘山第一住僧实乎拟建东厢欲去此树夜梦一硕士揖而告曰吾住此山乆矣师奈何促吾行僧觉其异遂不敢伐前有法船石门东有楞严台石王嘉谟法藏寺诗折坂殿悬厓悠然纵鞍韅绵绵谷口云飘堕白如练峰峦忽相冒竒石还惊眩大者数十寻小或等冠弁峰巅有绀宇歴歴皆可见水懐僧栖乐倍觉尘情倦稀逢采芝侣独立几囬眄李锴法藏寺诗至味伏余甘脩涂引纡歩沙石犬牙啮人遵虎行路壑隂塞丛莽亹荒立枯树野风来萧萧若与山鬼逆道心不自镇白日生恐怖㟹嶆谅终古中乃具百度古瓦栖圎榱丹华脱桓柱龛灯久无蕋遂为灵狐据生灭信更事此理长不住大地接慈航风波卒谁渡智朴法藏寺诗排列峰峦似弟昆週逥四顾总无门竒松虬结龙蛇鬬怪石斓斑虎豹蹲僧老巗头惊俗客花开洞口䕶仙源卜居喜近三椽地日日来游不惮烦青峰寺旧名青峰菴在青阳峪明正徳丙子僧徳果脩万厯丙子僧常浄葺之国朝康熙中僧隆宝又葺之圣祖赐青峰寺额干隆十九年饬有司相度营缮焉寺内有圣水井无名氏青峰菴题壁诗隂隂泉脉出僧房煑茗松烟隔舎香自对双峰看宿黛石桥槲叶午风凉偶因休沐乞身闲除目乡书更不关试问使君新事业日游一寺徧盘山洪昇青峰庵诗几日杏花春色尽半山松影夕阳穨难忘惠逺留题处重到青峰寺里来双峰寺在双峰下旧名重峦禅院有石碣载贞观中尉迟敬徳监造万厯三十年慈圣皇太后出内帑重建赐龙藏及供用之物岁乆垩黝剥落皇上御极之十有九年巡幸过此命有司脩治以还旧观唐文皇诏有隋失道九脉沸腾朕亲总元戎致兹明罚恐九泉之下尚沦鼎镬八难之间永纒冰炭所以树立福田济其魂魄可于建义以来交兵之处为义士兇徒殡身灭阵者各建寺刹招延胜侣望法鼓所震变炎火于青莲清梵所闻易苦海于甘露所司量定处所并立寺宇具为事条以闻称朕矜哀之意王嘉谟双峰寺诗逺眺翠㣲近云朩澹清石华浮半空飞泉激流澌其阳饶怪石小大纷参差万岭郁相错孤云停不移中峰构翠龛一一能仁祠山僧衣萝薜杂以松藓皮导我摩苍厓览古生遐思又登双峰寺阁诗双门开阖重神州四塞烟沙感壮游日色不暄花异候云雷在下瀑无休僧钟祗报窥阶鸟客队难惊饮涧猴醉欲题峰依古寺苔封藓䕶使人愁金山寺一名四门墖光启二年七月建有石碣存称蓟州大夫张公脩造又有国子监祭酒张峒题诗勒石蓟州大夫峒之仲孙也下有五盆沟招提寺在先师台上相传黄龙禅师熏脩处万厯庚寅蔡如蕙重建殿宇以奉大士后有渔阳独控四字陶有学书前有古塔疑为黄龙墖然无据西有説法台东有仙人石下有井深三丈余块石凿成旁有瀑泉二字月空书再下有先师台三字蔡如芝书再下有竒观二字李茂时书再下有东五台三字字俱镌石壁径二三尺许此盘山之最髙敞处也陶望龄先师台建寺碑记余读诸君子游盘山诗辄恍然神游也既而叹曰安得与山灵期一徃游目乎比余叔氏日观游兹山归为余道其胜甚悉余益懐思之而有所谓先师台者相传黄龙禅师所熏脩处也适当山之阳漕河绕其南渔阳环其左下瞰衆壑噏欱云雾上有峭石瀑泉灵气时时覆之兹台盖独踞盘之最胜而鸿胪蔡仲子盘泉今以栖大士像者也仲子之先人来峰素奉大士教甚谨尝渡辽海渉江淮濒死者数矣而辄頼大士力以全迺剏精蓝于盘之隂曰浄业庵铸金像其中迨蔡君既逝而庵以僻逺峻絶故车马罕至日渐圮今年春蔡仲子与季子盘巗壻鸣沖张子挈余叔氏游于斯徘徊慨叹者乆之伤其以僻故废隳先人之绪迺因此台旧址益庄严其居以徙大士像访比丘真悟者主之盖下控通衢徃来游观者甚便其登台遐瞩则又迥隔尘境矣嗟乎兹台为先师脩也后数百年乃以栖大士焉知其后来不有如先师者兴乎而又焉知先师以前非古佛道场也大抵仙巗佛石在在有之恒沙诸佛出以应世𢎞化递去递来尘刼变幻如泡影露电何常之有虽然其真常不变者自有在也傥即以真常者真无常不变也阅至变天地且相为终焉而况兹台乎今喜乃无替先人之志也且以旌先人之歴试艰难而不忘所报也遂因其请而为之记蔡仲子名如蕙好施与利物盖有古燕赵感慨之遗风云万厯十八年庚寅九日李锴招提寺诗荒絶招提寺凄凉賸佛尊穴穿山鼠鬭壁坼女萝翻苔绣悬灯石人烟报水村此心初不住往者复何言白巗寺在盘山东尽处建自唐代辽天显十一年重脩有元僧恒志碑记又有庆夀提㸃裕公墖铭金大定中重脩明天顺中香林藴空禅师退隠于此号白巗叟董邦逹白巗寺诗十里山南策瘦笻祇园一径蔽䝉茸宻林碍帽垂丹柿虗牖敷牀列翠峰荒藓未埋前代碣晚风时送上方钟道人莫讶心神逸路入烟岚几万重瑞云菴向在千相寺西始建嵗月无考金大安中重脩今移建于山麓斋堂禅室具焉董邦逹瑞云菴诗此中犹太古烟火几人家樵路逢新霁禅房落晚花青山堪独徃白业问三车证处无言説林端闻噪鸦水月菴万厯癸丑建庵南有泉自石龙口出涓涓不涸袁和水月菴碑记余以壬子冬秉宪蓟镇未几而兼摄宻镇于是徃来盘山之麓盘山固畿东一大观也层峦耸翠泉甘土肥其间松栢之樷茂果实之繁盛种种色色未易偻指枚数山行里许有崇崕峻岭土人以砂岭唿之道侧有菴曰水月甫入门有澄泉一区甃石为池似偃月状泉出觱沸庵以得名去池少许梵宇四楹中奉观音大士像问所自剏则司徒殷公布施也殷公督宻饷尝过其地见其山径崄巇因募僧而构之菴时或茇憩其中于是蓟门成大司成复为苾刍永頼地指山形而画地捐焉择释子明澄为住持盖其行有足多云诸释子以其得之檀那者日鸠匠石凿其巉巗平其硗确险夷庳实几一里登假者便之涂成有次乞余言为记余曰夫南海西天昙华贝叶法谈空幻儒者不之道也然而见性明心慈悲方便与儒者之格致诚正济人利物实相须而为用者也余故因明澄之请嘉殷成二君子之造福无量而诵观音大士之方便第一也次其语以授之万厯癸丑季夏李象葵过水月菴感懐诗叠翠虗暑气消登临直上碧山椒云横峻岭迷青嶂路接丹梯傍玉霄古栢森森鸣爽籁清泉冷冷寄箪瓢宦心遇此灰应尽慵逐征途万里遥大慈庵一名五峰庵万厯中僧常増建菴前有津津亭忠义祠孙承宗新建汉前将军祠碑记余以天启壬戌之六月奉上命阅边务于山海过白檀经平谷之野既易舆陟大岭其山腰固巳壁立崃崥而一登絶巅遂觉烦襟为爽盖俯眡羣峰罗列在揖授间西望矞云𣺌霭觉长安日近而东望如㦸如矛者殆榆关之劔气乎随行鹿职方善继宋校书献不陟其巅而过余与儿辈四五人剖𤓰其上老僧指盘山故道令人想昌黎茹山渔谿之致低佪久之侧有丰碑矗矗读其文则借余馆职姓名也余为冁然曰知文之冒余名也宁知名之冒尔文也因进老僧名常増遂説真常谛盖不真不常即如此文之冒余名也深山大谷中谁辩真赝况余待罪翰林几廿年不复作塞游而帷幄近臣又鲜驰驱乎黄沙白草之间则此文在异时安知不疑余之真为此文而余偶过迺悉其非真然则真乃常也真常之谛可以作事可以筹边汉忠义关将军论人之丹诚如日丹在心中日在天上夫日万古常悬而万古常新惟其真耳假令初终易操通约易盟貌衷易向炎冷易趋读余真常之説宁不抱惭于忠义而况秉钺登坛受主上隆恩忍于虗冒而不以丹诚报国者其敢酹酒忠义乎太行北上折而东又折而东复南以䕶陵京而一支一转遂开郡邑总之岳称真烈名有恒极则真常之谛天地若为开之而生人其忍负之以抱惭将军哉时僧徴余为真文余诺而过既以七月既望过黄厓平谷尉缪伯芳持赝者来徴余真余次其语以授凡陟絶巅而憩忠义祠下体真常于丹日是为忠义非必龙旂火马赭面㦸髯者忠义也天启二年癸亥七月十九日刘鸿训脩盘路碑记京师之东二百里许是为盘山蜿蜒西南下势探泃水谷平谷于其中限蓟门于其外列中有小径可逹山海遵化及喜峰诸门转而宻云居庸及石吉曹墻诸路凡烽火之警诸司㑹计羽书交驰必由之便其捷也不则必出三河里道之回逺不可计矣但石磴﨑岖磵崕滑隘行者苦之陞蓟州知州戚君延龄始仕兹土履而叹曰此路可通乗舆似非吾民之利万一边防有急传檄稍缓为害可胜道乎吾其抚循吾民而启辟斯路不两得乎适有本道张君朴行部过平谷亦以为言捐金若干而戚君遂量工命日分财用具糇粮起工于三十八年春三月至四十一年秋九月工竣寛二丈长四里余﨑岖者平滑隘者展行者讴歌祝颂斯民日益繁庶继任平谷知县丁君士庆下车后其所以抚循斯民加意斯路者若合符节犹不欲没二公之髙托余立石以垂不朽余谓夫事不论巨细所关何如今脩者止一路而生君子爱人之心予小人生飬之利息戎马陆梁之门舒圣天子东顾之忧三公之功一辙也诗云周道如砥其直如矢君子所履小人所视其斯之谓欤故喜为之记万厯四十三年春二月报国寺元至元中圜悟赈禅师重脩前有黑龙池白峪寺在万松寺西南八里报恩寺在千相寺东明正统四年戊午重脩万厯四十五年丁已尼宏存再葺米万钟重脩报恩寺碑记天地间凡事有废有兴时也天且不违时而况他也乎哉当其兴即有废之之机伏其后当其废即有兴之之机乗其间兴而废废而兴孰主张是谓地有灵而佛亦有灵也胜境常存胡然积废金光常住胡然乆頽谓地无灵而佛亦无灵也积废成壊乆頽不起胡然废者兴頽者又举盖炎炎隆隆势之所不能终保也而星星涓涓又数之所不敢算拘也总之时为之也城西北二十里许盘山之麓墖院庄建有报㤙寺东枕泃巗西通千像而北则控西方庵鼎足三方号称古刹所由来素矣苍翠茏葱借盘之秀香火绵衍徼盘之灵殿宇辉煌摹盘之胜不知其剏自何时第于正统四年重脩复于万厯八年再新迄今又三十年矣茏葱者如故也而香火视昔则㣲有间也殿宇之辉煌者又非昔之时也方且雨注方且星穿方且金身日射而风披与露宿者㣲异耳嗟乎哉借佛以之保国庇民者几不自保自庇矣虽不至极废大壊亦可谓渐頽难起向之炎炎隆隆者至此而星星而涓涓亦时之一阨也哉寺有尼僧宏存者恻然伤赧然不胜愤毅然中起向檀越极力募化日奔走于蓟于平谷于三河更不逺二百里至都下跋渉之履几穿矣以得金百两搜材鸠工日经营而补葺之由是正殿两廊頽者毕起突焉改观靡不整也靡不丽也辉辉金碧愰心暎目曷啻初剏然岂特无风雨之患而且昭日星之炳卓哉为盘山入歩第一胜概将与白巗千像比肩并峙雷音境界于是乎在一报恩寺也向也废而今也兴又何其炎炎隆隆也哉语云天节不逺五年复返言时也此寺歴三十年之乆不终阨而复返其初者谓非时为之耶僧乞言于余余何言第惟以佛在人心人心之不冺即天时之有在人乗乎时时乗乎人两相借也非徒地灵之説也世之澌灭人心者佛法日逺西方日隔堕沉沦而遭业障不知以何者为福田为结果恒沙迷津慈航谁渡无怪乎福国庇民之胜境日頽日壊而莫为之振起也此又不可诿之时而一概论也此为记万厯丁已春三月观音庵有二一在瓌紫峪又一在铺黼峪僧性艮重脩报国庵在云净寺西南二里华严庵在黒墖峪朝阳峪在盘岭南俗唿紫背康熙中僧通道建秀峰庵在卢家峪东正徳丁夘僧想通建有守真洞法常寺在玉石村西惟石幢古井在焉定慧寺在小盘山一名瓦茶寺今圮接引庵在版舖今圮翠云庵白峪前石壁刻翠云庵三大字菴无考圣泉菴在山后昔为罗总兵所壊作别墅未几罗罹祸废至今唿为罗家城白巗菴九华峰前崇祯中建久圮浄土庵在墖院庄北三里今圮刘家菴在上甘涧内庵西南三十歩有洞最髙爽崇祯甲申居人避乱于此后頽壊惟洞中石柱存焉菴东北有石舫拥背石后有飞翠巗龙泉庵基存碑刻正徳九年僧真义重脩菴右有池深不可测继靖菴俗唿旱店在云浄寺东乆圮西方菴在墖院庄北三里今圮大悲菴千相寺东北上二里故址无考康熙中僧通道结茅居焉龙凤菴始建岁月无考在上方寺西南块石为基基濶二丈五尺髙一丈五尺刻大方广三字字径八尺王泽𢎞龙凤菴诗层巗壁立嵌茒庵中有髙僧坐石龛久判一身如朽朩返观百念巳澄潭青知列岫云光䕶红见孤花露气含怅望劳劳车马路抽簪吾欲伴瞿昙甘露菴少林寺前入山道康熙二十七年溟波和尚建草房五楹称十方院今圮龙震甘露寺诗泉石争竒处三间孤草堂老僧指鸟道倦客借䋲牀水为出山咽云因作雨忙闲中一眺听冰雪入肝肠右感化寺以下诸刹皆属本山稍以大小兴废为次龙泉寺一名暗峪寺元至正中僧顺结茅明成化六年已丑僧悟兴开建正徳五年庚午重脩殿前古树皆千年物香水寺南二里亦有龙泉寺基金纯龙泉寺脩造碑记龙泉寺至京师百八十里寺故庵式中有暗峪迺蓟州盘山佳处山甚秀东首绵亘以西隆起有嵴甚扬而尾与首顾暗谷实脉其间寺内山谷为居人以山龙状命谷为龙泉縁以名寺寺之初剏故老无述后生亦无闻其徒世守不知其详以迹袭授受知为元至正遗址兵燹后入国朝逾百年山谷仅秀香火仅延屋宇仅支亦时为之既有力者不列诸徒而无力者非徒自靳成化初乡隽景公铎者悯山川沦秀且念灯焰之弱毅不自解徧告耆旧以力借衆以谋自私倍故址宏为寺推四门墖寺僧悟兴者一衆务其徒本源出所长为规画羽翼百费具周羣策毕举落成后规模甚廓有门有垣有坛场有殿宇有钟鼓悬室有讲堂禅庭左右列僧舎若干间丹雘涂垩与云霞争妍与山水争碧楼台出没于烟霏空翠间潭影天光徘徊上下山川之丽一旦改观逺近来游靡不唶唶称叹寺成于正徳庚午遡其经始几四十余年衍之者非一僧成之者非一日可谓大且艰矣铎与羣师先后沦没铎之子曰祚让之徒曰常善恐其功遂泯泯无闻徴余为记余惟山川之胜必得其人而后可鸣当龙泉兵燹之余峦光水色颇失故态栖栖于林薄榛莽间殆与凡流衆垤等耳今缁流一鼓而幻成宝坊暮鼓晨钟酬恩驻贵则山川秀丽与有光辉孰其使之然哉昔缃山非自鸣也以无量鸣崑崘非自鸣也以静庵鸣他日龙泉为东盘第一山者又安知不以悟兴鸣也耶是为记正徳五年岁次庚午香水寺唐建有头陀大师灵墖实行碑金正隆六年中都宝墖寺沙门知心撰文曰师讳行及海东新罗常兴人览兹香水偶然挂钖剏石头庵山精自窜拓灵源脉巗虎他之于广明元年仲夏无疾而终门人惠超等塑以真像塔而藏之其后墖龛尽阤恒浄等重脩巨墖表焉康熙中徳心禅师重脩寺后有香泉古栢卢纶重脩香水寺碑记蓟之西北有盘山延袤起伏数十里西折而左顾有寺曰香水者盖古刹也中有泉清澄莹澈异馥袭人寺因以名縁阙记石剏建无考金海东新罗头陀大师行脚至此重为开拓迨明天启中复就倾圮寺僧慧明及刘君良爵刘君居正共发善心再葺治之焕然岿然过者无不称叹阅岁既乆风雨飘摇法相渐尔摧頽钟鼓将沦萧艾向之焕然者几丘墟矣岿然者几瓦砾矣爵之孙之俊正之孙若瑗见而忧之以为有其举之莫敢废礼也爰邀乡善于康熙十五年春聘徳心禅师主之禅师乃大博和尚之门弟子也甘淡泊事勤苦精操有年宗风逺播四方衲子踵接肩摩而至者如细流之归巨浸也讲赞有人瞻礼无地迺建善㑹用谋重脩而诸弟子躬亲勤劳以勷厥事殿堂垣墉门庑庖湢凡所有者依次脩治庄严妙好大倍于昔禅师之功多且茂矣而延师以兴者则二刘倡衆之力可少乎哉是举也鸠工于十六年春落成于二十四年秋主者虑事之不传无以启后来者之相继也丐余言以记之特为述其梗概如此康熙二十六年丁夘月日普济寺一名甘泉寺相传昔为毒龙湫唐太和中有晓方禅师结茅于此龙让之徙山后迄今三潭为龙居也辽金元重脩碑记残缺难考又传古有王子出家故寺中伽蓝神女像宫糚在佛殿西北隅最髙隘处曩寺废人欲坼毁不能上上輙坠故得存国朝康熙中僧明徳住此次第移伽蓝于殿左前有三墖列如鼎足后有小甎洞依山甃成极精雅圣祖驻跸中盘题诗勒石寺中沈荃重脩甘泉寺碑记盘山在蓟州羣峰陡絶行者盘旋而上故曰盘其中有龙池天门劔台悬空石诸胜前贤志之备矣皇上有事园陵尝驻跸于彼题诗中盘因勒石于殿左山中佛寺甚多最胜者曰甘泉剏自唐代盛于宋元至明初燬于火琳宫绀殿竟为荒烟蔓草已三百年矣雨石和尚过之曰嘻余责也迺结茅募脩备列辛苦久之大殿告成禅堂厨库以次毕具缁素来者日衆梵声钟磬时出白云中间盛事也自甘泉而下十余里为段家岭迺山海孔道复葺茶庵以饮渇者和尚嘱余作记次其本末余惟盘为京东名山翠华临幸名贤题咏与寻常胜地不同余尝备兵通蓟副使兹山实在境内数欲杖策一游困于簿书愿卒未遂后奉命恭诣孝陵道出蓟州始得登覧拜读御制诗偿宿志焉比时与和尚相识考其旧碑临济第二代兴化奖禅师初依开山晓方大士实芟薙于斯焉因念和尚慨伤祖苑刻志经营又能扇逺风以归禅学广善縁以益生民俾其事以传于后诚不可已也康熙二十二年癸亥月日灵巗寺在甘泉寺西南萧九峰重脩灵巗寺碑记盘龙山灵巗寺始立久不可考旧碣谓自唐宋以来七百余岁或古刹也寺虽𨽻蓟州然去三河十里而近余尝徃游焉有林居之乐无俗鞅之扰苍翠环绕絶壁如城东巗有水自上滴滴漏下铿然有声歴久旱不竭而僧衆咸頼寺之得名盖以是也旧设长老主寺事今僧人常现适当其任现幼师僧人真恺而事其亲以孝闻戒律之严经典之熟靡不出𩔖且苦心髙行倾动逺迩每岁于寺説法立㑹安禅施斋来皈者几千人固有道者流也寺日废坠现乃邀乡善信赵文昻辈尽出已资协力衆募抡材鸠工拓其地宏其规中脩大雄殿三间以事佛左建堂以事䕶法右建堂以事祖师天王殿峙于前观音庵拱于后其他山门甬路钟楼库室凡法所宜有者无不具备由是山若增而髙境若辟而新昔之倾圮者坚致矣昔之荒秽者精洁矣殆可与名山盛地贵戚剏建者争雄焉事竣托儒生牛西刚征予为之记予亦业儒者也安可谈佛事盖佛之道出于孔子之后故学孔子者必斥之以为不如是不足以名儒者虽然如使佛出孔子之世则孔子之所以处佛者何如哉将怒而斥之耶抑矜而进之耶孟子曰仲尼不为已甚夫其不为已甚则佛之斥与进诚有未易言者且佛也者出于周末而生于西域耳无闻目无见也吾意其俗必古野而其人之情未甚凿佛又其甚焉者见春秋之世臣弑其君子弑其父兵戈日寻于中国而頽败之风大作于郑卫齐陈王化所遵及之境于是有愤世嫉邪之心思欲絶类离伦而立于独者此佛之志也恶天下之贪则以一切事故为虚幻恶天下之淫则并妻子而去之恶天下之酗则断荤茹菜以为贤恶天下之僣则虽已有南面王之乐而不一朝居之也恶天下之争则人有患难捐驱以救而不恤推此意也则佛所谓贤智者也其为孔子之所进盖未可知矣彼学佛者其善恶固与齐民相等善者存之不善者去之法之正也今天下之人其为不善者不少轻于自恕而一切归咎于佛虽大儒君子亦徃徃原心于渺忽析理于毫芒而与学佛者角胜负无乃不考之过欤余非知佛者特以佛氏之本旨易知者述而明之又闻昔宗颐禅师有颂云天生三武祸吾宗释子还家塔寺空应是当年崇奉日不能清俭守真风夫沙门法者不住资生行乞取足日中受供林下托宿故赵州以㫁薪续牀药山以三篾绕腹概可见矣又唐李文公问药山禅师曰如何是黑风吹船飘落鬼国师曰李翶小子问此何为文公佛然怒于色师笑曰此便是黑风吹船飘落鬼国也以此推之则知利欲炽然即是火坑贪爱沈溺便为苦海茍一念清净则烈焰成池矣茍一念警觉则船到彼岸矣灾患纒身随遇而安我无怖畏如械自脱也恶人侵凌待以横逆我无忿嫉如兽自奔也作如是观则普陀大士真实为人非浪语矣呜唿学佛者茍以宗颐之心为心则佛之徒亦斯世之所不可少论佛者茍以药山之言为言则佛之法亦吾儒之所不可斥敢以是为记万厯十六年嵗次戊子秋香林寺盘山东二十里翁同鹅泉流峙左右蓟亭之胜概也明天顺中藴空禅师重脩万厯七年已夘又葺康熙中僧心安再新马有经重脩香林寺大悲菩萨殿碑记夫寺称古刹佛号观音而曰大悲者仁慈之徳也而其千手者圆化之象也何以知其然耶盖闻鲁陨恒星佛体始降汉传吉梦大道昉殷故摩腾天竺白马䭾经释迦祇园黄金布地于是梵宫精舎星列于人寰绀宇缁庐云兴于华夏此寺之所由始而刹之所以称古也观音妙义诚非蠡测而知耳餐肤谈敢赘管窥之见夫音维听而非观也色维观而非听也可听则有声可观则有色今不言观世色而曰观世音不言听世音而曰音可观岂非两目不见物五蕴悉皆空观为妙观音为妙音以为佛号不亦然乎慈航泛海度一切之苦厄杨枝浄水脱万刼之灾危随縁应质百亿化身虽灭度而归空又垂仪而觉世语其大则虚空徧满语其小则丝髪难容谓为仁慈之徳圎化之象也非欤乃兹香林亦剏自汉缮自唐宋迨于我明正统之间常为葺焉相距渔阳约二里许东则鉄岭龙蟠西则渔山凤翥后则巍峰直矗南望则平臯超忽每至太昊司令勾芒御辰嘉朩蓊郁茝兰郁芬而有绮纨翠饰结驷聨珮礼旃檀而匄福向法筵而祈利簇昙花翻贝叶掩映般若之前诵掲谛讽萨埵婆娑浮屠之侧盖突兀于冈阳为随喜之胜地邈不知其若干岁也值今上之三十四载又将百数十年矣奈何日月易迈殿宇渐尔倾頽风雨迭侵榱椽由是毁弃菩提兜率惟余挂月之藤萝浄土化城空对摧霜之蒿棘沙门閴其无人香积尘封檀那萧然絶迹禅关云扃噫寺几废矣谁能兴之董君懋脩浙人京产以从事于司农故侨寓于是郡铨期尚逺暇日旋登周覧惕𠂻遂发重脩之愿捐资倡首亟邀同志之朋是以陈君忠萧君应兆等各有所施共扶胜举因基就制揆日鸠佣经始于丙午之二月落成于戊申之四月曾不二歴于玑衡顿复三千之金界丹青绚綵焕自在之慈容珠璧辉煌现原来之宝相绣幢飘而岚影齐飞玉磬响而谷声相接琉璃灯灿夜分皎月之光翠篆香浮晓杂祥云之色于是乎灵刹更新沙门载盛湼槃妥侑永保圣夀之无疆善信归依将钖福禄于何限然而衆既劳止安可无记用镌贞珉以垂永世万厯三十九年岁次辛亥季春月王中汉游香林寺诗塞北山髙月上低月当明处与山齐渔阳城外香林寺暎月排山水半谿静安寺在白巗寺东十里旧名醴泉院辽道宗赐额浄名寺金大定中改今名日照寺金大定九年进士孙设撰记旧名翁同山院有地藏殿圎覆法师塔上藏佛牙二具正徳中道士卢永康居之更为脩葺今名府君山灵隠寺在崆峒山东北今圮右龙泉寺以下诸刹旧志所有皆系附近盘山不应并列故别载于后静室五盆静室在五盆沟北今圮西架静室在上方寺西康熙中通起重脩东架静室在上方寺东今圮黑石墖静室在方寺东南一里今圮茶子菴东静室康熙中僧百忍建今圯中盘西静室凡三处少林东静室在少林寺东南一里九儿峪静室在云浄寺南二里庙关帝庙有四一在卢家峪村中一在田家峪西一在墖院庄一在瓌紫峪药王庙在瓌紫峪今圯五道庙在玉石荘东山神庙有三一在玉石塘北一在田家峪东一在暗峪龙泉寺侧李锴山神庙碑记天地生物率有灵明而山泽之气禀隂阳于干坤其灵尤昭然宅幽履虚不可以质取不可以形求先王虑民听之滋惑也故为之丛以聚之所以教精白一民志也盘山之北暗峪有龙泉寺寺东故有山神庙莫知其剏始嵗乆垂败工部员外郎右瞻西君董督石工数数徃来顾而心动曰神䕶此山隂左右我圣祖山陵之役灵至昭也不新之无以报神贶于是重葺治之殿陛堂亷一如初剏于戱是役也昭神之贶一民之志所以承先王之教也嘉其事是用纪之而勒诸贞珉云干隆十三年夏五月钦定盘山志巻六钦定盘山志卷七钦定四库全书钦定盘山志巻七流寓盘之宜于隠固矣而汉唐以还鸿㝠鳯逸之士寥寥无㡬岂前此地处荒僻其人韬光葆真不欲显迹人世故记传多未之及耶圣主咨访遗贤寄怀薖轴安知南山之南北山之北不有匿姓氏于渔樵耕牧中甘作盛世之逸民不令此山作终南捷径者尚期物色及之一为鼓幽兰之操也古田盘先生自齐来栖迟此山汉田畴字子泰无终县人董卓迁汉帝于长安时幽州牧刘虞闻畴竒士署为从事遣问行在畴循间道至长安致命诏拜骑都尉畴以天子䝉尘不可荷佩荣宠辞不受得报还虞已为公孙瓒所状畴谒虞墓哭泣返命瓒怒収畴畴不为屈瓒壮之畴得北归率宗人入徐无山中从而徙者五千余家畴为约束兴学校期月道不拾遗建安十二年曹操讨乌丸将其衆为乡导论功封亭侯辞后拜议郎终不能夺其志曹操表论田畴云文雅优备忠武又着和于抚下慎于事上量时度理进退合义幽州始扰胡汉交萃荡析离居靡所依怀畴率宗人避难于无终山北拒卢龙南守要害清静隠约耕而后食人民化从咸供资奉及袁绍父子威力加于朔野逺结乌丸与为首尾前后召畴终不陷挠后臣奉命军次易县畴长驰自到陈讨胡之势犹广武之建燕策薛公之度淮南又使部曲持臣露布出诱胡衆汉民或因亡来乌丸闻之震荡王旅出塞途由山中九百余里畴率兵五百启导山谷遂灭乌丸荡平塞表畴文武有效节义可嘉诚应宠赏以旌其美又令曰蓚令田畴志节髙尚遭值州里戎夏交乱引身深山研精味道百姓从之以成都邑袁贼之盛命召不屈慷慨守志以徼真主及孤奉诏征定河北遂服幽都将定胡寇时加礼命畴即受署陈建攻胡蹊路所由率齐山民一时向化开塞导道供承使役路近而便令虏不意斩蹋顿于白狼遂长驱于柳城畴有力焉及军入塞将图其功表封亭侯食邑五百而畴恳恻前后辞赏出入三载歴年未赐此为成一人之髙甚违王典失之多矣宜从表封无久留吾过陈寿田畴传云田畴字子泰右北平无终人也好读书善击劒初平元年义兵起董卓迁帝于长安幽州牧刘虞叹曰贼臣作乱朝廷播荡四海俄然莫有固志身备宗室遗老不得自同于衆今欲奉使展效臣节安得不辱命之士乎衆议咸曰田畴虽年少多称其竒畴时年二十二矣虞乃备礼请与相见大悦之遂署为从事具其车骑将行畴曰今道路阻絶寇虏纵横称官奉使为衆所指名愿以私行期于得达而巳虞从之畴乃归自选其家客与年少之勇壮募从者二十骑俱往虞自出祖而遣之既取道畴乃更上西关出塞傍北山直趣朔方循间径去遂至长安致命诏拜骑都尉畴以为天子方䝉尘未安不可以荷佩荣宠固辞不受朝廷髙其义三府并辟皆不就得报驰还未至虞巳为公孙瓒所害畴至谒祭虞墓陈发章表哭泣而去瓒闻之大怒购求获畴谓曰汝何自哭刘虞墓而不送章报于我也畴答曰汉室衰頽人怀异心唯刘公不失忠节章报所言于将军未美恐非所乐闻故不进也今将军方举大事以求所欲既灭无罪之君又讐守义之臣诚行此事则燕赵之士将皆蹈东海而死耳岂忍有从将军者乎瓒壮其对释不诛也拘之军下禁其故人莫得与通或説瓒曰田畴义士君弗能礼而又囚之恐失衆心瓒乃纵遣畴畴得北归率举宗族他附从数百人扫地而盟曰君仇不报吾不可以立于世遂入徐无山中营深险平敞地而居躬耕以养父母百姓归之数年间至五千余家畴谓父老曰诸君不以畴不肖远来相就衆成都邑而莫相统一恐非久安之道愿推择其贤长者以为之主皆曰善因佥推畴畴曰今来在此非茍安而巳将图大事复怨雪耻窃恐未得其志而轻薄之徒自相侵侮偷快一时无深计逺虑畴有愚计愿与诸君共施之可乎皆曰可畴乃为约束相杀伤犯盗诤讼之法法重者至死其次抵罪二十余条又制为婚姻嫁娶之礼兴举学校讲授之业班行其衆衆皆便之至道不拾遗北边翕然服其威信乌丸鲜卑并各遣驿使致贡遗畴悉抚纳令不为寇袁绍数遣使招命又即授将军印因安辑所统畴皆拒不当绍死其子尚又辟焉畴终不行畴尝忿乌丸昔多贼杀其郡冠盖有欲讨之意而力未能建安十二年太祖北征乌丸未至先遣使辟畴又命田预喻指畴戒其门下趣治严门人谓曰昔袁公慕君礼命五至君义不屈今曹公使一来而君若恐弗及者何也畴笑而应之曰此非君所识也遂随使者到军署司空户曹掾引见谘议明日出令曰田子泰非吾所宜吏者即举茂才拜为蓚令不之官随军次无终时方夏水雨而滨海洿下泞滞不通虏亦遮守蹊要军不得进太祖患之以问畴畴曰此道秋夏每常有水浅不通车马深不载舟船为难久矣旧北平郡治在平冈道出卢龙达于栁城自建武以来陷坏断絶垂二百载而尚有微径可从今虏将以大军当由无终不得进而退懈弛无备若嘿回军从卢龙口越白檀之险出空虚之地路近而便掩其不备蹋顿之首可不战而禽也太祖曰善乃引军还而署大木表于水侧路旁曰方今暑夏道路不通且候秋冬乃复进军虏候骑见之诚以为大军去也太祖命畴将其衆为乡导上徐无山出卢龙歴平冈登白狼堆去栁城二百余里虏乃惊觉单于身自临阵太祖与交战遂大斩获追奔逐北至栁城军还入塞论功行封封畴亭侯邑五百户畴自以始为居难率衆遯逃志义不立反以为利非本意也固让太祖知其至心许而不夺后拜为议郎年四十六卒王嘉拾遗记云田畴北平人也刘虞为公孙瓒所害畴追慕无巳往虞墓设鸡酒哭之音动林野翔鸟为之悽鸣走兽为之悲吟畴卧于草间忽有人通云刘幽州来欲与田子泰言畴神悟逺识知是虞之魂既进而拜畴泣不自止因相与进鸡酒畴醉虞曰公孙瓒购子甚急宜窜伏避害畴对曰君臣之道生则尽其义今见君之灵愿得同归九泉骨且不朽安可逃乎虞曰子万古之髙士也深慎尔仪奄然不见而畴醉亦醒古仙人辞梦入云山宫阙幽鸑鷟同侣鸳鳯流桂月竟夜光不収世俗扰扰成嚣湫醉飞星驭鞭金虬八仙浪迹追真游龟玉筌蹄二十秋摩霄注壑须人求覔劒如或笑刻舟阳燧非无绮俦元鼎以来虚崑丘东井徒劳冠带修松飡竹饮度蜃楼崧顶坐啸垂直钩祗应慙愧刘幽州雷渊题古仙人辞云兴定庚辰夏六月望予与元好问赵郡李献能同游玉华谷又将厯崧前诸刹因憩于少姨庙元周行廊庑得古仙人辞于壁间然其首章直屋漏雨为所漫剥殆不可辨乃磴木石而上拂拭汎涤迫视者久之始可完读观其体则柏梁事则终始二汉字画在钟王之间东井又元鼎所都幽州必贤宗子虞也夫眷眷不忘幽州者非吾田畴尚谁欤田复所事之讐却曹瞒之赏衰俗波荡中挺挺有烈丈夫风气其死而不忘盖无疑其能道此语亦无疑观者不应以文体古今之变而疑仙语也噫仙山灵岳宜有闳衍博大之真人往来乎其间而世人莫之识也予三人者乃今见之夫岂偶然哉再拜留迹以附知音者末黄天全田畴论甚矣处乱世之难也身负济世之具矣暴得大名不祥宜必择主而事然仁者未必武而英雄或有邪心将沉晦以自全乎寇盗蠭起旦夕叵测伊欲身名俱全诚未易为策也子春弱龄应刘虞之辟献表汉帝以羣雄惟虞为正耳反命而虞已毙于公孙瓒畴何以为心哉哭墓焚诏气谊澟然瓒胁以威卒不为屈去而隠于徐无山既忠且智矣居数月徙而从者五千余家彼固知田生之雄略良足以庇之也畴为约束兴学校期月而道不拾遗鲜卑遣使问餽此岂可以声音笑貌致之哉又数年乌丸张甚操讨之不克畴为略教之竟歼乌丸而复誓不为操用贤于荀彧逺矣方孝孺田畴赞云古之观人不于用舍考其所存以第髙下譬如龙驹垂首粪车岂以其贱斥之为驽齐侯千驷如南面王仲尼之叹夷齐有光汉季分争得国者操吾独何为田畴是悼操虽据国犬鼠之雄杀后无君天下不容奚若田畴忠义盖世委质刘虞身死靡贰使受之命为汉大臣杀操复汉必不顾身呜唿鄙夫惟利是就谁能为畴我与为友明李孔昭字光四蓟州人崇祯癸未进士以天下将乱不赴廷对甲申闻都城变白衣冠哭田间者三嵗丧妻不再娶或劝之辄不答独奉老母入盘山一子尚幼僮仆庐舍悉弃去躬自樵采往来水村山市间形踪数变易无识者或晨炊乏母呵责辄伏地痛哭母为感动山中人观者皆泣某中丞慕其名遣吏持书币往迎徧走山中遇负薪者唿问若识李进士耶负薪者张目曰汝问阿谁吏具道其意负薪者遥指其处吏寻至室空矣访之邻叟笑曰若面失之向所见负薪者即是也吏再求卒不得戊戌春梁公玉立有蓟门之役访光四于州吏又登盘山叩老僧皆云光四无定居往来盘山僧寺为多梁公低回久之留一诗付山僧而去梁清标访李光四不遇诗忆昔看花傍帝畿十年避弋羡鸿飞登山欲问桐江叟风雨㝠㝠冷钓矶宋荦桃花寺弔李处士诗幽絶招提境嘉名自昔云阳厓疎树映大壑乱淙闻日暖催红杏堂空养白云鹿裘邈何许猿鹤尚思君国朝崔应魁永平人居栁河屯少游心于医人有疾医药不论直皆尽心焉晚嵗学道法名徳茂下上盘山十八年以㕘究为事康熙戊辰秋示微疾徧告常所往来者期日诀别至朝衆问疾环坐谈笑如平日久之乃曰万事无常百年有限依我行之决不相误索笔书偈而逝其偈曰来去赤条条不挂一丝毫本来无一物纵横任逍遥李锴字铁君号眉山奉天铁岭人以门功当袭职病不就好佳山水晚卜筑萝村课耕获以食地居廌峰之隂又自号廌青山人山人通敏工诗古文词精力尤殚于经史着述甚富年七十卒生前自筑圹于山居之旁永宁石氏号东村长白山人家素贵显壮嵗折节读书奉母孝母没移居田盘作山居诗以见志与李锴为世外交一庐山南一耕山北藤杖棕鞵相遇穷崕陡壑间无间风雪桐城方苞为作二山人传载其迹甚详方苞二山人传廌青山人李锴辽东铁岭人曾大父如梓明宁逺伯成梁兄子也万厯已未铁岭城陷死其官入国朝三世皆盛贵伯叔父兄弟或嗣封爵都统禁军或开府建钺布列中外康熙四十一年父少司冦蒲阳公卒时西事方起议絶漠屯极边山人既练自请兴屯黒河踰年归母卒再使南河赐七品冠带乃尽以先世产业属二昆移家潞河濳心经史凡六七年隣里未得一识其面尝游盘山乐其土风买田廌峰下构草舍杂山甿以耕其尤贫者授之田而无所取疏材果实与衆共之其声远闻邦工每採山石过廌峰独无扰焉暇时行游四山必挈炉炭瓶罂樵苏者遥望而知所在曰此李山人茶烟也白山石东邨闻其风而慕之东村名永宁世饶于财祖都图为圣祖亲臣每议公事不挠于权贵山人少豪举好声色狗马年三十始折节读书㑹家事屯邅时伯兄既没而诸弟皆幼独出身当之家既落奉母居郭东垦墓田以养盎无斗储遇无食者即罄之久之里中有竒衺咸惧其闻母兄没移家盘山与眉山游每严冬大雪携手步西潭以杖扣氷相视愉怡见者咸詑而不知其何以然㑹功令禁内府人出居近畿复挈妻子入城僦屋授经自活干隆元年举孝廉方正诣有司力言弱足难为仪衆莫能夺也廌青举博学宏词及试亦被绌廌青之诗不丐于古而必求与之并东村则即事抒指翛然有真意或刻其山居五言律二十首遂不复为诗尽焚旧稿曰吾幼学难补虽殚心力所造适至是而止耳吾幸以悲忧穷蹙悔曩者之㝠行今老矣可更以詹詹者扰吾心曲乎廌青中年后以急兄之急益窭艰老而无子自为生圹日典衣节食以养戚属之穷孤又以所着睫巢集尚史稿未定矻矻不自休而东村长子及弟之子同举甲科其僚友为营室庐少司马徳济斋延教其兄子辅国公衆皆谓东村自是可安居东村曰吾终不以妻子故使廌青㷀㷀行当独身留盘山俾有所资以待老也钦定盘山志巻七钦定盘山志卷八钦定四库全书钦定盘山志巻八方外一昔人称山中草木藂茂居民鲜少故非肥遯不悔与一瓢一钵寄迹方外者不能久兹岑寂谅矣夫阐拈花之真谛衍面壁之宗风法灯智炬久与佛日并照自宝积以下或把茅久住或飞钖行化道风髙峻者歴举得若干人黄冠寥落仅足传白云一派至若空巗枯坐灰头土面之伦名蹟沦晦不敢傅㑹以传也释唐宝积生縁姓氏未详㕘马祖因于市肆行见一客人买猪肉语屠家曰精底割一斤来屠家放下刀义手曰长史那箇不是精底师于是有省一日出门见人舁丧歌郎振铃曰红轮决定沈西去未审灵魂往那方幕下孝子哭曰哀哀师身心踊跃归举似马祖祖印可之后住盘山宝积寺上堂云心若无事万法不生意絶𤣥机纎尘何立道本无体因体而立名道本无名因名而得号若言即心即佛今时未入𤣥微若言非心非佛犹是指踪极则向上一路千圣不传学者劳形如猿捉影又上堂云心月孤圆光吞万象光非照境境亦非存光境俱忘复是何物禅徳譬如掷劒挥空莫论及之不及斯乃空轮无迹劒刃无亏若能如是心心无知全心即佛全佛即人人佛无异始为道矣又上堂云禅徳可中学道似地擎山不知山之孤峻如石函玉不知玉之无瑕若如此者是名出家故导师云法本不相碍三际亦复然无为无事人犹是金锁难所以灵源独耀道絶无生大智非明真空无迹真如凡圣皆是梦言佛及涅槃并为增语禅徳直须自看无人替代又上堂云三界无法何处求心四大本空佛依何住璇玑不动寂尔无言觌面相呈更无余事珍重师将顺世告衆曰有人貌得吾真否衆将所写真呈皆不契师意普化出曰某甲貌得师曰何不呈似老僧化乃打觔斗而出师曰者汉向后掣风颠去在乃奄化僧掩室开宝积颂山舍无尘分外清石榴花发透帘明槐隂满地日卓午梦觉流莺时一声愚谷囦颂依依杨栁欲蔵鸦社后东风卷落花理策邀朋何处好山南山北看桑麻妙峰善宝积见屠家割肉有省颂江边送客上扁舟相对渔翁暗掷钩一掣锦鳞随手上逺山叠叠水悠悠海印信宝积闻歌声悟道颂哀哀声里便承当毕竟灵魂往那方踊跃自然全体现始知徧界不曾蔵北磵简又颂薤露凄凉亦可怜白杨丹旐去翩翩哀哀声里无消息打着南边动北边师范又颂红轮决定沉西去未审灵魂往那方哭恸一声无处避擡头亲见本耶娘宗杲宝积向上一路颂不传不然海口难宣须弥顶上驾起铁船智暹又颂千圣不传向上路拟思举步隔天渊雨催山色来眉际风送溪声到耳边彦充心月孤圆颂光非照境境非存光境俱忘复是痕满地落花风扫尽依前流水遶孤村松源岳又颂描不成兮画不成卧龙长怖碧潭清拟心凑泊终难㑹达者应须暗里惊文礼宝积似地擎山颂山忘孤峻玉忘瑕到处仙源是我家堪笑葛洪曾未悟逺从勾漏问丹砂重显三界无法颂三界无法何处求心白云为盖流泉作琴一曲两曲无人㑹雨过夜塘秋水深慧懃又颂青青入座当轩竹黯黯遮门对面山更有一般堪羡处夜深流水响潺潺本觉一又颂三界无法何处求心日明夜暗山髙水深三界本因心所现无心三界自平沉智暹又颂沼碧枫红山翠轻隆冬天气寐难成怕寒正坐烧松火隔树啼鵶三两声雪菴瑾普化貌真颂彻底氷壶无影像倒翻觔斗模难成千峰雨歇黄梅后桂魄还从海上生宝叶源又颂清竒古怪娘生面妙笔丹青作么施者厮十分传得似依然画虎只成貍普化不知何许人师事宝积密受记莂而佯狂出言无度暨宝积顺世乃于北地行化或城市或冡间振一铎曰明头来明头打暗头来暗头打四方八面来旋风打虚空来连架打一日临济令僧捉住曰总不恁么来时如何化拓开曰来日大悲院里有斋僧回举似济济曰吾从来疑着者汉凡见人无髙下皆振铎一声或将铎就人耳边振之或拊其背有回顾者即展手曰乞我一文钱尝于阛阓间摇铎唱曰覔箇去处不可得时道吾遇之把住问曰汝拟去甚么处化曰汝从甚么处来吾无语化掣手便去济初开堂化首赞佐一日同济赴施主斋次济问毛吞巨海芥纳须弥为复是神通妙用是法尔如然化趯倒饭牀济曰太麄生化曰者里是甚么所在説麄説细次日又同赴斋济复问曰今日供养何似昨日化又趯倒饭牀济曰得即得太麄生化喝曰瞎汉佛法説甚么麄细济乃吐舌咸通初将示灭乃入市谓人曰乞我一箇直裰人或与披袄或与布裘皆不受振铎而去济令人送与一棺化笑曰临济厮儿饶舌便受之乃辞衆曰普化明日去东门死也郡人相率送出城化厉声曰今日葬不合青乌乃曰明日南门迁化人亦随之又曰明日出西门方吉人出渐稀出已还返人意稍怠第四日舁棺出北门外振铎入棺而逝郡人奔走出城揭棺视之已不见惟闻空中铎声渐逺善昭普化明头来明头打颂老倒分明两路差箭锋相拄勿歪衺龙蛇混杂人难辨烈日长空下雪花佛智裕又颂髙堂公子醉双陆乱撒明珠发异光一掷输赢谁辨得满盘骰子不成双文礼又颂以此振铃伸召请旋风连架打将来大悲院里逻斋去肘露皮穿可怪哉东山源普化乞直裰颂撮得虚空作近隣便于北斗里蔵身者掠虗汉何多事犹把空棺诳后人道宗俗姓田千牛将军宾庭之后元和九年甲午于燕庭金阁寺受戒闻盘山宝积大师往诣参承后嗣永泰大师太和二年戊申届盘山峰顶居焉咸通七年丙戌三月化縁时毕説偈灵脱知宗上方寺道宗大师遗行碑记师讳道宗俗姓田唐千牛将军宾庭之后元和九载师年弱冠于燕庭金阁寺受戒礼志敬寺如琳为师闻盘山寳积大师直指心要往诣参承后至永泰大师所与师契合谓师曰蓟门旧里田盘灵山可构净居师䝉指教惊喜难名太和二年届盘山峰顶多逢兽迹莫面人踪境类虎谿地蟠龙腹师止栖处所如在四禅柏茶半斤稻米数斗二年所食一半犹存皎月银河借为灯烛松风石熘指作笙簧息烦燄于尘涂莹戒珠于巗岫曾游絶岳坠地无伤山现莲池龙降香水勐虎每蹲于坐侧巨蛇长遶于阶前一上云岭两更嵗华偶因樵采之夫始见住持之迹初传乡里渐达州邦千里风闻四衆云集方伯太尉相国清河张公仲武遥瞻道徳渴想音徽专飞简草特有招辟师以松萝誓节云水坚怀三十九年不下栖隠侍中清河张公允伸大阐释风逺钦道行频驰清奉累降尺书命建丰碑以崇盛徳咸通七年暮春之月师化縁时毕説偈整衣悄然灵脱至咸通九年茶毘于灵坛获舍利数千塔于寺之东南隅常实继道宗住上方感化称伏虎禅师今有伏虎塔在上方墖院晓方常熟人从五洩山灵黙大师薙发不言姓氏结茅甘泉山咸通十一年三月十日告寂塔寺之西南隅郎肃甘泉普济禅院灵塔记性相湛然是无来去光隂飘忽故有悲哀无常必见于有常生灭期归于寂灭遗光尚在过隙难追则有躬侍梵筵心传法宝极追攀于痛悼尽爱敬于师资镂字支提用彰先觉故甘泉禅院大师讳晓方苏州常熟县人也师事五洩山灵黙大师姓氏经游未之尝言故莫详悉其于慈悲以济物勇勐以化人横身塞河决之波举手正山崩之势碎裂魔网髙张法云得岸抛舟不师文字上天烧尾别剏风雷方岳公侯连城守宰偃风渴道靡不归依牵迷手于正归破石心于难舍三兽极浅深之渡百草滋甘露之芽皇哉巍乎则置院之碑详矣咸通十一年三月十日迁神于此山报龄七十七僧夏五十八嗟乎歴阳陷兮柏梁爇九鼎沉兮山坼乃千乃百哭盈庭山惨云愁泪成血日兮人失目椎臆顿头皆恸絶世尊当歾罗空有阇维礼容设余即闻风企仰临纸以师之形则迁流委顺矣以师之神则圆明清净矣以师之法则一灯然百千灯矣故门人法顺等悉心勤力肇建灵龛于院西南一百步盘龙山首焉以明年月日迁神坐于是山日往月来惧移髙岸人亡地在是纪色丝比金玉而弥贞拟兰荪而可久后之人观斯文而知其行则姬公谥法得其一端者耶唐咸通十二年嵗次辛卯闰八月十三日存奖俗姓孔本邹鲁阙里之裔孙也以祖父官𨽻于蓟籍蓟州师七嵗于盘山甘泉院依止禅大徳晓方剃落大中五年具戒寻参临济为侍者既而徧歴诸方至三圣为首座又至大觉为院主备载诸禅録中干符二年乙未幽州节度使董廓请师北归盘山未果乃于魏府南甎门外剙江西禅院开法演化于文徳元年七月十二日告寂享龄五十九僧腊四十一弟子蔵晖行简奉遗命于龙纪元年八月二十二日就本院阇维得舍利千余粒建塔于府南贵乡县薰风里公乘亿撰师塔碑公乘亿魏州故禅大徳奖公塔碑盖闻妙谛惟𤣥不可以一理测真诠至奥不可以诸相求随万化而泯色空故不生不灭超三界而越尘垢故无去无来此乃不思议者其惟西方释迦牟尼佛之谓乎伏自教传西域化被中原汉明推入梦之祥梁武显施身之愿语其大也外不见须弥之广言其小也内不知芥子之微斯乃梵玺褒然代代相付肇自摩诃迦叶迄于师子尊者统为二十四代而后菩提逹摩降于汉土至能秀分之为六而后苞披叶附派别脉分其真宗不泯不灭者则我大觉大师固有系焉和尚姓孔字存奖家本邹鲁即阙里之裔孙也乃祖乃父因官𨽻于蓟门歴祀既深籍因编入和尚以无量劫中修菩萨行及兹降世岂同凡伦当衣采之妙龄蓄披缁之大志未踰七嵗即悟三乘启白所亲恳求剃落遂于蓟州盘山甘泉院依止禅大徳晓方乃亲杖履就侍缾盂岂顾全身惟思半偈大中五年伏遇卢龙军节度使张公奏致坛场和尚是时戒相方具而后大中九年再遇侍中张公重启戒坛于涿郡衆请和尚以六踰星纪三统讲筵宣金石之微言示玉毫之真相禅大徳元公者即临济大师也和尚一申礼谒得奉指归传黄檗之真诠授白云之祕诀所谓醍醐味爽乍灌顶以皆醒薝卜花香才经手而分馥一旦旋辞旧刹愿歴诸方西自京华南经水国至于攀萝冒险踏石眠云经吴㑹兴废之都尽梁武庄严之地无不追穷圣迹探讨禅宗后过钟陵伏遇仰山大师方开法宇大启禅扃赴地主之邀迎㑹人天之供施面陈奥义衆莫能分和尚立以剖之如刀解物仰山目眙击指称叹再三遽闻临济大师巳受蒲相蒋公之请才拟侍飞钖而遽及中条寻参随致林而将渡白马当道先太尉中令何公专发使人迎请临济大师和尚翼行不信宿而至于府下乃命止于观音寺簮裾继踵道俗连肩曾未期年时至迁化斯盖和尚服勤道至展敬情深无乖灵堵之仪克尽茶毘之礼云干符二年有幽州节度押两蕃副使检校秘书御史中丞赐紫金鱼袋董廓及幽州临坛律大徳沙门僧惟信并涿州石经寺监寺律大徳𢎞聚等咸欲指陈盘岭祈请北归和尚欲徇羣情将之蓟部晨诣衙庭启述行迈先时中丞韩公之叔曰赞中遽闻告去抚掌大惊乃曰南北两地有何异也魏人何薄燕人何厚如来之教岂如是耶和尚辞不获巳许立精舍韩公之叔常侍及诸檀信鸠集财货卜得胜槩在于南甎门外通衢之左成江西禅院规制一如化城松柟将杞柏俱来文石与碔砆荐至重廊复道竹翠松青四户八窻风轻月朗和尚乐兹幽致用化羣迷开解脱门演无量法致使天花散地水月澄空尝与四衆人天皆臻法要六州士庶尽结胜因岂因一念俱尸奄从物化斯乃文徳元年七月十二日也享龄五十九僧腊四十一有亲信弟子蔵晖行简一以主丧一以𢎞法大徳奉先师之遗命于龙纪元年八月二十二日于本院焚我真身用观法相阖城禅律继踵争来四达簪裾连肩悉至于是旛花蔽日螺呗喧天火才发而云自愁薪不加而风助势三日三夜号礼如斯于香烬之中得舍利一千余粒诸大徳各各作礼请分供养焉呜唿雪㲲如故真仪宛然捧一履以徒悲仰双林而莫见遂建塔于府南贵乡县薰风里附于先师之塔志也亿到职之初曾获瞻礼法主大徳蔵晖不以亿才业庸浅具闻我公相请撰文亿秉笔惕然得尽芜鄙铭曰传如来教厥惟大雄百千劫外方丈室中慈悲是念色相皆空端然不动岂染尘䝉矫迹三界安心四禅身虽是假道本无边璞内有玉火中生莲传法何处随其有縁越絶支遁匡庐逺公髙情逺致迹异心同既离邪缚肯处凡笼松轩竹径空悲夜风我性不动我心就然果得舍利粒粒珠圆旛花艳闪螺呗交连唱偈作礼声彻梵天宝刹新建招提旧踪莲芳不见葱岭谁逢响亮朝磬清泠夜钟歴千万祀传我禅宗瞿汝稷指月録云后唐庄宗车驾幸河北回至魏府行宫诏师问曰朕収中原获得一宝未曽有人酬价师曰请陛下宝看帝以两手舒幞头脚师曰君王之宝谁敢酬价帝大悦赐紫衣师号师皆不受乃赐马师乘马忽惊坠伤足师唤院主与我做箇木柺子主做了将来师接得遶院行问僧曰汝等还识老僧么僧曰争得不识和尚师曰脚法师説得行不得又至法堂令维那声钟集衆师曰还识老僧么衆无对师掷下柺子端然而逝天童觉君王之宝颂中原之宝呈兴化一段光明难定价帝业堪为万世师金轮影御四天下闲极云又颂君王宝自难酬价兴化何曽敢借看天地既无私葢覆至今留得镇中原智朴按师生于唐文宗太和四年庚戌出家于开成元年丙辰圆具于宣宗大中五年辛未入灭于僖宗文徳元年戊申指月録载后唐庄宗诏对等语逆数庄宗同光元年癸未至文徳戊申师去世巳三十六年矣岂复有诏对之説诏对之説恐是僖宗典籍纪载之譌耳故正之志闲濳修盘山黒塔峪久之参临济济蓦胸搊住闲曰领领济拓开曰且放你一顿又参末山尼了然禅师问如何是末山山曰不露顶闲曰如何是末山主山曰非男女相闲喝曰何不变去山曰不是神不是鬼变箇甚么闲乃服膺作园头三年后出世住鄂州灌谿僧问久向灌谿到来只见沤麻池闲曰汝只见沤麻池要且不见灌谿僧曰如何是灌谿闲曰噼箭急秀巗瑞灌谿领领颂雨散云収后崔嵬数十峰倚阑频顾望回首与谁同克文灌谿末山主颂末山不露凌云顶今古岧嶤在目前又道本无男女相非君莫辨火中莲辽非觉俗姓刘氏析津良乡人有大名闻车驾幸燕重师道徳诏入内説法特赐紫衣併赐号仪范大师春秋七十二僧腊四十七示化大昊天寺归葬甘泉普济寺非浊字贞照号纯慧俗姓张氏范阳人婴足疾遯迹盘山敷课于大白伞葢每宴坐诵持常有山神部从敬侍寻克痊复遂于重熙八年召赴阙真延佛顶尊胜陀罗尼幢记京师奉福寺懴悔主崇禄大夫检校太尉纯慧大师之息化也附灵塔之巽位树佛顶尊胜陀罗尼幢广丈有尺门弟子状师实行以记为请大师讳非浊字贞照俗姓张氏其先范阳人重熙初礼故守大师兼侍中圆融国师为师居无何婴足疾乃遯匿盘山敷课大白伞葢每宴坐诵持常有山神敬侍寻克痊八年冬有诏赴阙兴宗皇帝赐以紫衣十八年勅授上京管内都僧録秩满授燕京管内左街僧録属鼎湖上仙驿征赴阙今上以师受眷先朝乃恩加崇禄大夫检校太保次年加检校太傅太尉师搜访阙章聿修睿典撰往生集二十巻进呈上嘉赞久之亲为序引寻命龛次入蔵清宁六年春銮舆幸燕回次花林师侍坐于殿面受燕京管内懴悔主菩萨戒师明年二月设坛于本寺懴受之徒不可胜纪九年四月示疾告终于竹林寺即以其年五月移窆于昌平县司空豳国公仰师髙躅建立寺塔并营是幢庶陵壑有迁而音尘不泯清宁九年五月日等伟俗姓李氏析津龎村人太康元年剃落礼仪范大师为师从师住慧济寺受戒宣充三学殿主赐号严慧后示疾而终茶毘舌根不烬如青莲色南抃甘泉普济寺严慧大徳塔记铭干统七年春燕京三学寺殿主严慧大徳赐紫沙门等伟痼疾作始夏疾有加徙居右街福田寺卧于西庑之一室余往问焉师以不起语余且有事付託四月旬七日迁逝余又往弔焉后二日茶毘于京北原及収骨舌根不烬如青莲色其徒京西慧济寺僧敬诠等愿以㲲灰分葬因析少分与之余尽归于蓟州盘山甘泉普济寺从其本教以五月十一日附于先师茔所而塔焉是月初本寺都知僧敬度持首座大衆三纲等状具师遗行来谒余曰故殿主大徳平生交好缙绅间无最厚者师之行迹知者葢少公与师平生交好最厚师之行迹信之久矣又于师寝疾时亲来问及有所付託是敢以文请余既与师有旧又逼向之所请不克以事辞因以实而志之师俗姓李氏燕京析津县龎村人太康元年师年二十有五始剃落礼甘泉普济寺右街僧録判官仪范大师非觉为师后从师住慧济寺即受戒具既而肄习经律二学咸推之大安中住福田寺暨蓟之香林兰若衆请住持师至则歴典寺任事因克济寿昌三年宣毘尼诸部于慧济寺京师义学辈亦以律主许之㑹明年三学寺奉命慎择主寺事者以师勤干塞其选寻授善济大徳师力整頽弊宏益居多在寺三载供费之外有钱五千余贯干统初有司以课最闻朝廷嘉之特赐紫方袍加号慈辩三年宣充三学殿主易其号曰严慧六年秋染疾至是而终俗寿五十七僧腊三十夏夫人之舍家入于浮图氏而汨其法者往往懈惰以堕事宴安以败名未见力行自任而有所立者若师者勤以集事干以着名与夫懈惰宴安以坐取堕败者逺矣呜唿其力行自任而有所立也欤既为之记又系之以铭云茔有地葬有时全而归之曰严慧师师哉师哉勤干有立勉诸后学无怠承袭干统七年丁亥五月金广温髙安人姓韩氏幼童超卓不甘处俗丱嵗出家受经于习法师时夜有小寇窃物师闻之坚卧不动翼日习责之曰物为他人所盗宁无悔耶师曰我人也彼亦人也物有所归又何憾焉习竒之后㕘同昌英公英弗纳庐于巗谷间草衣木食者三年英异之乃许问道又㕘云门晦堂及竹林广慧慧曰据从来明暗两岐依他作解须当弃却我者里有箇铁酸豏从头一一齩嚼看师顿首谢曰既往不咎乃取箧笥中祕文火之一日顿悟如桶底脱法性圆通无不了然慧印许之出住盘山双峰寺大定戊子夏示疾而化圆新范阳六城村人得法于龙泉英公大定壬午住盘山报国寺次住天成次住法兴后示疾感化谓逺侍者曰吾当翼日行脚去索浴净发至夜分复谓逺曰黎明西北有声须当报吾至时果符其语声类钟磬方报师师巳脱去茶毘后舌齿不灰行通姓张氏云中天徳人出家近泉寺遇恩具戒后㕘云孙辩公䝉印证出住仰山又住甘泉未㡬而逝圆照甘泉普济寺通和尚塔记洞山垂范冢范肃齐递代相承不容忝窃必待其极可者方许以嗣续焉云孙辩公先参鹿门觉和尚许为吾宗再来人次侍芙蓉潮楷老后方领衆青社天宁时㑹本朝抚定来都城所居奉恩华严万寿等寺皆为成就从来游师之门学师之道何啻百千其间得堪传授者止八人师其一也师法讳行通俗姓张氏云中天徳人甫五嵗不茹荤腥匪妄言笑常游寺宇见圣像一一作礼父母怜之俾依同里近泉寺云懿耆徳为徒遇恩具戒护持愈勤一日本师縁有所忤欲行捶责以手举杖移时不能下人咸异之至年十八乃自奋曰迅速光隂何当得悟见性成佛之理未㡬辞师徧㕘知识天㑹中闻辩老唱法燕都特来㕘侍后从辩老至仰山言下透脱寻印证为洞宗第十一世皇统中辩老入灭师继住持数十载凡事无鉅细悉依佛制至大定四年六月师以年老谢事云游道经三河何公道院次年甘泉寺疏请住持一日忽谓衆曰人生百嵗七十还稀吾巳六十有九矣忝续祖道至于今时宜当顺世以示无常怡然而化茶毘日颇多异相何公仰山洎本寺析骨为三分各建塔蔵之甘泉墖在寺之正北髙阜去寺仅三十步大定五年八月望日述法律蓟州安固人姓张氏出家普济寺年十七试经圆具皇统中奉宣开普度坛度僧尼十万余衆屡承天眷钦赐紫衣号严肃大师大定六年辞衆而逝沙成之甘泉普济寺赐紫严肃大师塔铭师讳法律蓟州醴泉乡安固人也幼出家于甘泉普济寺礼均上人为师于天庆七年十七嵗试经受具足戒厥后听习戒律为宗迨天眷三年官定充燕京左街净垢寺遂授善庆大徳牒皇统二年奉宣开启普度坛度僧尼二衆约十万余人八年又奉宣赴本宗上试十题所答无不中理选定充平州三学律主改授精正大徳牒官讲满特赐紫严肃大师牒本寺大衆共议署状请为提㸃供济衆僧不避寒暑六时行道未尝或阙方十载余令闻四溢请住寺者五中都驻跸福田福胜香河胜福当山香水迄大定二年宫中复差请充都下煗汤院提㸃设济饥民三年已备于六年六月十五日告寂世寿六十八僧腊五十二是时虽暑气烦溽其尸安然若石之不转比茶毘四衆千余人弔送无不哀恸洎终燌之际有五色云团绕于上齿舌不煨视之如故葢师生平住持力也门人宗律比丘善隆等奉遗骨葬于寺西叙始末属余作铭义不可辞铭曰性资上智宗律为风清髙厉行紫牒庇躬传戒十万僧尼溥䝉宣题奉试理无不通化办济衆久而愈恭燌之祥见齿舌弗镕勒铭幽石聊记芳踪大定七年三月日圆覆住翁同西院时有异僧授佛牙二具鲜白如珂月覆承事二十余年后示寂遗命建塔蔵佛牙而瘗骨于墖下孙设翁同山院舍利塔记窃闻舍利者佛之真骨也虽烈燄百炼不能成灰汚津久湮不能掩彩至坚至确动有殊异者何也葢以佛之功徳法力所熏故也迄今仍有存者覆公法师灵塔是也师法讳圆覆俗姓李氏燕都渤海人也方刚时作守门纲官至保义校尉遂住渔阳之西逮大㑹中予告归沈濳故里问道于翁同西院削发衣褐随縁化导干统二年二月间遇恩具戒给得度牒恭礼香林西堂柔光为师后住翁同西院重修上院府君祠并观音殿金碧宏丽甲于幽蓟一日有数僧不知何来手授佛牙二颗炫明鲜洁玑珠流溢而师朝暮设敬数僧倐然而没于是珍蔵二十余载大定甲午四月初九日谓门弟子曰白驹易过幻化匪坚一切有为终归寂灭又曰余宿珍蔵佛牙及般若金经当于上寺之西诛芜构塔以安其上余骨即置其下又曰生死无常各宜珍重语讫就枕奄然而逝春秋八十有五僧夏三十有三其弟温公素与仆善祝之再四不能辞据实而书之大定九年三月十五日等俊蓟州河村人少慕僧门嬾居俗室父母察其志确携赴甘泉寺礼仪范大师觉公为师后为燕京管内左街僧録大夫赐号圆肃大师加清简二字半载告寂天㑹十四年建塔甘泉普济寺澄方香河孙氏子幼好静黙出家于隆安寺十八登具徧歴讲肆于诸经论无不了然讲演之名籍甚后弃教归宗悟明心地寻有本山尊宿请住上方兰若修感化寺又修絶顶浮图尝示衆曰涅槃经云避役出家无心志道我当罢令还俗为王策使惭耻之服是为上服不知惭愧非佛弟子后示疾而终门人士隆建墖上方寺东麓净荣徳州张氏子精勤好道利生为怀住中盘法兴寺诸山请为提㸃逺近闻风靡不归依一日谓衆曰光隂有限慎勿怠堕语毕而逝知玲云中范氏子九嵗薙发二十圆具㕘嵩山少林英公悟总持法得他心通皇统中出世万寿寺后住盘山感化寺宏扬密教大定十七年説偈告寂钦定盘山志巻八钦定盘山志卷九钦定四库全书钦定盘山志巻九方外二元祥迈字如意悟证出羣辩才无碍至元中奉皇帝敕撰辩譌録五巻附蔵流通圜悟赈不知何许人得法东山本无元公孤藤只钵至盘山修报国寺延祐五年戊午闻于朝赐号契宗禅师云威号巢云太谷侯氏子幼业儒有名誉及壮下发㕘玉山达公承印证出住盘山法兴寺圆让北少林寺云威禅师塔记李肇国史补曰崔赵公问径山法钦道人弟子出家得否钦曰出家乃大丈夫事非将相所能为也赵公叹赏其言余谓抗力雪霜平步云霄兴丈夫事鄙将相为威公禅师斯其人也原其里河东太谷戴邨人云威名也侯其姓也幼业儒髙才博识有令誉方壮嵗一旦弃家舍业下发被褐习最上乘了第一义工丐农贾不以为辱师范人天不以为荣尝同羣公长老谨弟子礼朋游讲肆慧辩出伦闻玉山博达公讲席之盛走谒依之为入室之列俾主堂司怡惩海衆光弼丛林有云峰悦之规度中统间都总统少林大宗师事届玉山一语相得驿负之燕一居万寿职主药蔵虽修鬻冗扰无日不㕘钳锤日久重膺子印是时盘山法兴虚席命师立僧接武明年新巢云轩仍以巢云自号宣政院使脱公为之外护具奏朝廷特旨慰祐更法兴为北少林寺师尝谓脱公曰知人惟难人实难知知其难者千中无一师开法主席居止无怠檀门徳仰寺政谨严至正戊子秋八月二十三日以微疾告终小师智感赍师行实乞余记余曰师之徳行学业家知户晓岂待余文哉牢辞弗果因直述之至正九年已丑四月日幸安初至灵石山参达光二老有得后谒本无元公于海山䝉付嘱入灭偈曰昔年廓下万縁空脱体忘依絶照功罢钓収丝归去后桂轮孤朗任西东塔甘泉寺西永晖河间史邨人姓史氏礼幸安和尚出家升云孙之堂又造木菴之室后出世住甘泉寺赐号圆照大师至正十四年甲午入灭有偈曰吾寿七十七今朝万事毕推倒人我山十寸元一尺明理临潼蔺店王氏子依永晖和尚落发谒寒翠满公不契而去时西府慧公住真觉师往参承顿彻向上机锋迅利慧曰今日得箇金毛狮子遂以衣拂付之奉旨住甘泉普济寺后示寂説偈曰挂钖甘泉三十年殷勤常住似头然而今撤手燕山外云散长空月自圆时至正二十七年丁未田谦明理禅师塔铭者箇禅师真纯道业秦地降生燕山示灭一㸃灵光大千照彻法嗣甘泉宗承先哲洞岭法源嵩巗正诀水映长天芦花带雪皓月澄澄清风烈烈无缝塔成光明皎洁妙工其何大巧若拙一时拂却更无可説明祖能字藴空号松轩道人三河孙氏子生于永乐壬午四月六日幼恶荤羶或戏以肉但合掌而巳九嵗出家师香林如菴翁后住京师依可堂善公又至汴洛香山礼洞宗二十一代天龙潭公传付心法仍还香林重新殿宇后退居白巖自号白巖叟不与缙绅贵游者交独与太守姚公叔谦善一日谦往谒至峻崃步入石齿啮足踬而毁肩了无愠色师平生事恬退以道自任成化丙戌十月二十日示寂归葬本寺西北隅可堂公骨塔东侧徳聚号宝峰姓赵氏金陵人祖谪戍玉田为玉田人童丱时常于空中见楼阁隠隠之状后于盘山少林寺出家㕘大云兴公正统丁已诣吴下具戒庚申回都内监刘公顺舍私宅为梵刹英庙赐名法华命师主之天顺壬午复上盘山修感化寺工竣闻于朝赐名广济成化已丑仍归少林老焉柯濳宝峰徳聚禅师行实碑记禅师名徳聚号宝峰俗姓赵金陵世家祖谪戍顺天府之玉田遂为玉田人永乐癸巳母梦黄光弥户遂生禅师人多异之及长有老衲见而指之曰此儿骨相不凡将来光大法门享安乐福未可限也甫五嵗时尝于空中见楼阁隠隠之状及十嵗父母舍送蓟之盘山少林寺出家从母舅随公宣徳戊申闻僧録右街大云兴公邃于道宣庙宠渥极盛玺书褒奖名重天下往师之参究公案讲求宗㫖夙夜孜孜服劳不懈正统丁巳飞钖吴下受戒具而还庚申御马监太监刘公顺以私第请为梵刹英庙赐名法华命禅师主之禅师即以修举为已任攻苦毄淡竭力为之不出堂室不谒权贵而殿堂廊庑焕然完具由是法益振教益流誉望益隆学徒益盛而老衲之言于斯始验矣天顺壬午游盘山慨然叹曰吾少时于此往还今巳踰半百矣况感化为魏晋古刹燬于兵燹久不能复吾徒録録于世而无益于教也乃捐已资兼募衆縁以图兴建三年而崇台广殿岿焉焕焉庖湢廪庾髙明宏丽像设庄严咸臻精妙渔阳之人莫不举手加额以为神助事闻于上赐名广济命同师弟白巖森禅师主之成化已丑复爱少林谿涧萦回峰峦秀丽实早年发躬之地不忍忘其本源悉倒橐倾囊修其敝廓其规东作观音堂西作明月堂中作方丈左右僧舍以备游憩旁因龙池作竹坞蔬圃以俟优老诚一方之壮观也其徒文扩等求纪禅师之行勒石垂后嗟夫禅师瑰玮踔絶刻厉勤笃通东鲁之书传西来之意缙绅大夫鉅缁老衲咸礼重之又能不忘其本汲汲致力于所发身之地其立志用意可谓宏且确矣宜乎起人之敬而成功之逺故余不徒纪其精修之行而又书其兴作之盛以昭示后人成化八年辛夘十一月圆成平谷大王务黄氏子未出家时梦中见盘山圣境遶塔礼像合掌念佛后投金台大慈恩寺落发㕘大虗满公立限三年脇不沾席寻受春谷苑公印证赐字大舟付一偈曰妙髙峰顶无根木刋作澄潭般若舟运转往来生死海肯停橹棹住中流𢎞治十七年至盘山絶顶大作佛事祖允字性空蓟州吴氏子生有手疾七嵗不能语父母许出家礼灵隠胜公为师甫及寺见胜即语衆异之命名薙发精勤进修胜公歾膺住持有年一日谓衆曰老僧与尔长别矣各守清规勿流庸下聴吾偈曰吾年七十本来无物末后一着青天白日偈毕而逝常慧字古灯未详氏族住西甘涧净土菴不事诵读日惟危坐一榻人与之钱即辞大司马刘公召与语心甚奇之赠以镪帛却不受万厯戊寅十二月廿四日徧告于常所往来者曰扰劳衆信吾三日后行矣至廿七日无疾脱去享年八十徳清号憨山万厯癸酉夏至盘山千像寺后石巗内见一隠者灰头土面山作礼絶不顾问亦不应山知非常人亦同黙坐少顷隠者烧茶唯取一杯自饮山亦取一杯同饮饮茶竟隠者还茶具于原处端坐如故山亦如之少选隠者炊饭饭熟置坐前唯取一盌一箸自食山亦取一盌一箸同食饭罢又端坐如故山亦如之入夜隠者出巗外经行山亦随之明日山知茶时烹茶饭时炊饭隠者同山饮啜经行亦尔如是一七隠者方问曰仁者何来山曰南方来隠者曰来此何为山曰特访隠者隠者曰隠者面目如此别无奇特山曰进门早巳勘破了也隠者笑曰我住此巗三十余年今日始遇一箇同风留山住山亦忘返一夜山经行忽然顶门响一声轰如乍雷山河大地身心世界豁然顿空境非寻常归巗中具陈所得隠者曰此色隂境耳非是本有我住此巗三十余载除隂风雨雪夜夜经行此境但不着则不被他昧却本有山深肯之作礼谢教一日山辞归隠者把臂相送下山泪如喷珠入京向妙峰师述如上因縁汪司马曰如是则吾师住山已竟山曰犹是途路边境界耳明空字普照丰润农家宋氏子值老僧教以修净土业久之有得遂薙发建圆通菴居之导人念佛依附曰衆旋为忌者所中系狱三年事得白归盘山卜居卫公庵未㡬奄化智朴普照大士行实碑记上人讳明空俗姓宋蓟州丰润人也明正徳十二年丁丑生稍长业农一日于田中值老僧授以念佛法门嘱之曰但勿杂念即见道真自是致力不巳久之有所得遂不娶建圆通菴居之念四字弥陀导人为善指示颇多至是依附者衆或以为不利于乡诋谰因之而起首之公府拘囹圄三载后闻于朝神宗命勘之明其无罪释之赐清心二字札子一道聴其所止而休焉于是东归盘山卜居卫公庵未旬日而告寂时年五十有七其徒阐本师之教人多信从遐迩老稚辐辏子来不数年开拓宏敞钟鼓梵呗之声六时不辍居然畿东一名刹也其孙来平恐先祖行实久而湮没不传乞余作塔记勒石请至再余不能辞爰即其言而序述之且系以铭曰山之青水之緑松之直棘之曲同拱卫窣堵波垂不朽此巗阿如芳字祕如宛平天桥人天启丙寅春至盘山天成寺修古佛舍利塔感多瑞应详载张元芳天成寺塔记至明号无暗参徧融憨山达观于言下各有所得习静于盘山之五盆沟者十五年后出住净业庵徳行兼备参学者多所成就縁满告衆説偈而逝智朴无暗律师行实碑记余尝论夫人之情有同处而不相遭有异地而相慕焉有同时而不愿见有千百年后而徒思焉于无暗大师之人之徳而深有感焉耳大师行实余以辑山志诘诸法侣询诸耆旧颇得其梗概其孙元印乞塔铭于余余中心摇摇若有不同时之感故不获以不文辞大师法名至明无暗其号也山西介休袁氏子生于某年月日出家千佛菴禀具五台显通寺初谒徧融大士次谒憨山大士山曰虽得多闻不成圣果乃指参达观大士于三师言下各有所得天启初入盘山五盆沟隠静尔时魔魅甚伙师厯一十五年偶絶粮至第五日有神人见梦邦均王孝廉曰盘山五盆沟有修行人絶粮是汝师也质明孝廉见卖薪者问盘山五盆沟汝知之乎卖薪者曰知之然路险多魔魅孝廉俶装直往寂无人声扣门见师曰师絶粮耶曰何以知之孝廉以梦告因乞为弟子载拜乞师一言师曰平常心是道自是应孝廉请出住净业庵阐毘尼演修多罗教时值饥嵗人多依师求度师见即允许老稚剃落者㡬千人库无蓄租㕑中供具常丰饶学侣之来请益者巧引曲喻必悟解而后已人望之若景星庆云光风霁月焉此方愿满他土縁兴于崇祯十五年月日忽告衆曰吾不久行脚去矣衆未喻又越三日复谓门人演心曰吾去矣尔等为道自重门人乃悟仓猝哀请留末后句师曰幻身本无实真如本自然崐崘成粉碎生死不相关遂跏趺而化遗命塔全身于菴左侧呜唿大师处于此十五年中空乏坎壈至于絶粮五日不有神人见梦于孝廉卒至饥饿而死谁能知之余故重有所感焉而系之以铭铭曰有大苾刍名曰至明行徳兼备遐迩闻声降灵河汾出世盘岭自西自东歴魔佛境抑以宏法抑以利生憧憧惕惕其道大行乃仰乃瞻乃精乃鋭于焉既从怛焉而逝圆窣堵波在此山阿水流风动净业弥陀康熙三十年辛未冬月日徳意輓无暗大师诗白云深处结精蓝无限幽情祗自耽魔慑真风消幻障龙钦髙蹈徙澄潭精操不让巗松古妙义犹如水月涵我欲询师师已逝临风空对薜萝龛朗然寳坻人住林亭口之小菴根性愚钝行止端方里人颇重之一日入盘山遇老僧授以念佛法门归依教行之三年感内火自焚鍊身不坏若古铜铿然有声今供庵中智朴诗禅者舍卫归备言邨中事有僧曰朗然根性乏聪利心心忆佛名只提六箇字誓愿见弥陀昼夜无迁次坚行三载週果满从前志智火自内燔六根光明炽顷之烟燄消端严良可视是非坚密身毕竟难思议末世精进幢小子勉而识脚跟下未明光隂莫虚弃须自㸃检看生死非儿戯国朝养心耀州陈氏子谒博山无异和尚苦行力参久之乃北上游歴燕京诸梵刹隠显莫测居无常所顺治辛丑至盘山重兴法蔵寺行干字大博达州人姓胡氏母梦神人送子入懐因而有娠生时白光弥室甫五嵗自称和尚年十三祝发西圣寺后入都门愍忠寺登戒复南询参万如微公于龙池机契乃付衣拂命北上至盘山建正法禅院上堂呵呵大笑云人人上盘山求道道在甚处箇箇向老僧覔佛佛在甚处复呵呵大笑云今曰既上来老僧与伊设箇方便若要求道向邦均路上蓦直去若要覔佛向自己顶𩕳上摸取去若向老僧者里求覔终不能得复呵呵大笑又上堂云若论佛法无处不是只是伸手拈不着开口道不着动足踏不着只许无舌人论説无手人拈提无足人履践若也未㑹老僧更与你通箇消息卓拄杖下座又上堂云箇中一着最虚𤣥今古寥寥不变迁佛祖界中蔵不得拈来挂向碧巗前又上堂云言前荐得举一明三句下承当拈头作尾铁草鞵一踏粉碎金刚圈触着成灰直得百不减一不添猫儿睡狗子眠桑田变沧海沧海变桑田衲僧真祕诀千古许谁传喝一喝又蒋虎臣太史请上堂云踏破从前一着不被声色笼络终朝荡荡悠悠长年洒洒落落搬运弥勒家私摆弄普化铃铎閙到日午三更师震声一喝便下座僧问尘事茫茫如何识主师曰好牛不出栏僧曰出栏时如何师曰头轻尾重居士问歴代祖师都在甚处师曰山南岭北士曰为甚不出世师云筑着磕着或问佛是大圣为甚不生中国师曰薄处先穿按师之垂手为人不存知解所以声动王臣名飞燕蓟有语録四巻见于世董誾大博禅师语録序秦汉以上穷道徳之原者惟尚儒宗晋魏而后表心性之微者每归佛氏佛氏之教条目繁多而最胜最精无踰禅学葢禅以泯智絶縁苦参力究廓然证悟如寐忽甦其境界自尔迥别徐视未悟之人谈心论道虽极精明祗成寱语故其教人也或直指或曲喻或格外提持或就中转变或无言而可以理通或有句而难以意解或时棒喝或时机用无非欲警夫酣梦之人归于大觉此唐宋以来诸鸿儒往往翺翔其门而不舍宁无谓哉然究厥根源则始自拈花微笑以至达摩氏游梁歴魏化行东土由是衣传六代灯演五宗五宗固各自树立门庭而直捷雄伟无如临济初于镇州建立黄檗宗㫖有普化克符二人成就之化之师寳积首开盘山按诸法系济之从祖也顺治丁酉大博禅师匡徒领衆斩棘披荆重兴寳积道场建立临济宗㫖而师系济𣲖三十二世孙本师龙池微微师天童悟悟师幻有传𫝊师笑巗于胜国万厯中偕徒三五人隠居燕邸寥落无闻自得传南迈续燄分灯儿孙遂盛行于江浙今师又自南而北恢宏祖道信矣佛法之隠显亦各有时也师之竖立法幢也实始于天津之地蔵禅院末乃应贵人之请大开炉鞴于𢎞善者凡三载先后坐道场一十四处説法十有七年叶落归根终隠盘山其密行圆机煅圣炼凡王公尊敬士庶归依与夫兴建丛林传续法嗣并末后迁化光明赫奕种种自有别记惟是开堂之语録尚未条贯门人超见等倣庆善之成规重为编集删繁取要勒为四巻将以泽世余读之喜曰此真所谓涂毒之鼓也返魂之香也无论缁之与素茍能留心于斯朝研夕究黙然契悟不独临济之无位真人面目现在宝积之心月孤圆光吞万象即吾儒修道育徳之方亦不外乎是矣百忍山东人结茅法蔵寺东偏鲠直少言笑日中作务惟勤夜则环山念佛康熙癸丑八月朔有樵子自菴门过乃召曰来尔将木椹置果树下吾坐去矣樵子唯命遂跏趺椹上椹微小不能容趺乃命樵子以木段拄之怡然脱去樵子遽报隣菴僧僧至望之如生依法火化収骨入本寺之普同塔正眼字法蔵扬州人丁姓名自坚厌世无常去其家于港口极乐菴薙发于五台藴真和尚处圆具一日呈所解藴以偈示之曰佛蔵无心处法縁正眼时色空两不住独露一真如师闻之愈加精进数月身心轻安不可言喻后入都门时大博和尚开堂法通特往参承庚子上盘山住静丙午付法更名超正丁已住正法禅院上堂云大智离心识全机絶见闻金鍮容易辨煤墨最难分池隠鱼吞月松藏鹤吐云灵明元妙诀豁达便超羣超羣且止祗如灵明妙诀作么生㑹卓拄杖云一茎眉毛重九觔又上堂云道无男女岂有僧俗物物自然头头具足所谓一切法不生一切法不灭若能如是解诸佛常现前竖拂子云若将者箇唤作拂子则不见诸佛若将者箇唤作诸佛则不见拂子既是相倾相夺为甚又道箇不生不灭以拂子挥一挥云有相相中蔵实相不空空里显真空喝一喝云寱语作么其法语拈提例如此戊午九月圣祖驾幸此院赐扁及诗为禅林荣遇后示疾坐脱塔于正法墖院之前超见字了宗寳坻杨氏子母梦僧至其家云自南海来遂生师八嵗业儒十五嵗于诸篇章过目辄谙偶染疾父母以其前世僧也许出家病瘥于龙泉寺薙发愍忠寺圆具闻天童雪窦二公名籍甚往谒之言下俱有得归至都门时大博干公开法盘山师不解包而至盘山博一见便问何处来师曰都中来博曰来为何事师曰亲近和尚博曰将甚么亲近师便喝博曰落在甚处师噼胸一拳博曰是何意㫖师曰知恩报恩博曰㕘堂去即録为弟子每入室㕘请当机不让后居盘山石窟中三载诸方闻之竞请出山凡十坐道场如仁寿万善放生等处居多洪益后复上盘山住古中盘上堂云盘山有一话头徧满四大部洲若将佛法商量犹是认影迷头心外无法法外无心随縁且度日到岸不迷津㑹么一噼华山分两路万年流水不知春示衆云铁树开花磐石长藕虚空㸃头佛殿倒走此四句中有一句有体有用有擒有纵向者里缁素分明许汝㕘学事毕又示衆举拂子云若识得者箇便知释迦不在西天仲尼不居东鲁不説赵州无不道云门普象骨解辊毬禾山㑹打鼓从前络索都丢却斩新条令为君数九九八十一五九四十五㑹么鼈鼻吞毒蛇大虫齩杀虎康熙乙丑有信官卜公请至沈阳阐法再嵗于丁卯十月十七日示疾告衆曰廿三日大衆送老僧上盘山衆不㑹师意复説一偈住世七十有余秋只把金圈作钓钩愿满度生无别事佛宫魔国任优游至廿三日复索笔书偈曰却来游幻海箇中无变改欲识本来人遂掷笔而逝依法阇维其徒函骨归葬盘山古中盘智朴字拙菴徐州人早㕘诸方隠匡庐东西二林间最后得法青龙百愚和尚实洞宗第三十世康熙辛亥游盘山结茅青沟渐成巨刹能诗时有佳句圣祖临幸青沟兰若应制口占承宸翰之赐山旧无志朴以数年之力随地搜讨又得诸名流助成之虽体例未备庶㡬草创矣云恒字法天平谷人于万松寺剃度后居西甘涧不下山者六十余年外朴讷而内朗彻随机开示不妄棒喝修白业者多敬仰之李锴法天禅师生塔铭并序法天禅师名云恒又自号藏山渔阳平谷人九嵗薙发盘山万松寺年二十余修白业于西甘涧遂不出山与盘相终始五十年彼之徒以为固不顾也师貌枯貊讷语言北僧在山木彊而巳然而妙性内明行之以真随机开示不妄棒喝诸一切无容心焉性喜诗无事即微吟藁成辄毁之世无得而传者芾琴一明处士李孔昭之遗也不甚工尝抚之以寄意与广坐中言笑无间黙则睡相对无一奇而去辄令人思以故无忤于物而古处者乐与之接云人或问之曰师何以益人曰损之乎夫何益吁易所谓弗损益之之谓乎涧东有石屏师爱之为生蔵其下同好者襄厥事而为之铭曰无身无患损尽身全蔵真兹墖享彼大年物无成毁草木在山安所乐终乃完其天天不凿师师完自然维屏之阳日月其便干隆三年嵗在戊午春王正月道元邱处机字通密登州栖霞人年十九辞亲学道师重阳真君王嚞重阳既逝乃游秦陇至元壬午元太祖自奈曼遣使求之与语雪山之阳处机毎言欲一天下必在于不嗜杀乃问为治之方则以敬天爱民为本问长生久视之道则以清心寡欲为要帝深然之至燕居长春宫丙戌其徒请至盘山建醮栖云观其明年留颂而逝年八十诏赠号长春演道主教真人姬翼云山集云盘山紫葢峰之下爽垲明秀号曰中盘时膺隆兴崇奉道教栖霞长春真人应召来燕门下有栖云子飞舄择地其徒张志格等搜及此山遂营卜筑丙戌请长春真人建醮因题其额曰栖云观王粹长春真人赞猗欤长者不可复得三朝推尊才学功徳闵此兵戈逺涉西北九九乃终世人莫测王志谨从长春真人北游燕蓟徜徉乎盘山西甘涧之石龛草衣木食若将终身焉籍贯未详姬翼字辅之髙平人遇栖云王真人执弟子礼赐名志真号知常子自是从游盘山所着诗文曰云山集及周易直解道徳经总章行于世张志格亦志谨弟子籍贯未详钦定盘山志巻九钦定盘山志卷十钦定四库全书钦定盘山志巻十艺文一巻阿之咏上继𢋫飏今时侍从诸自惭谫陋不克以毫椠润色鸿业时承命扈从于鸡翘豹尾间捧读宸章授简属和每什得二三爰登诸艺文之前以志荣遇若今昔名流选胜登髙斐然有作于诸门无可附属者亦彚入此巻抒藻敷华染云山之采洗苔剔藓动幽遐之思斯亦休明和声风雅逸响也恭和御制古中盘诗元韵沈荃盘岭岧嶤矗五峰上方深处白云重一从御笔亲题后万壑千厓尽改容超正御笔亲题第一峰翠华初驻霭重重盘山草朩承恩泽埜衲欣逢识圣容恭和御制登盘山天成寺江山一览阁元韵鄂尔泰缨峦叠巘天成境翠辇才临气象分四正庄严呈色相三盘烟霭入声闻樷霄路近尘寰小洞壑风来玉籁纷知有仙灵羣从在蒲团箬笠总如云敬读御制幸盘山寺阁诗回忆旧逰如梦如觉用抒鄙懐仍依元韵鄂尔泰廿年希到田盘路天眼糢煳地角分忽捧奎章欣见见却从法界注闻闻烟迷孤巘横尤出风搅空林静不纷何日亭然峰顶上白云满袖瞰青云恭和御制天成寺江山一览阁作元韵安宁一径入山渌岩峦次第登雪消添涧水春涨激残氷仙馆依三岛佛灯照十乗苍茫回首望身向九霄升古寺空山里幽轩入太虚天风吹户牖云叶䕶阶除芳涧春流缓平林露浥余自然成妙想斧凿几曾如象教示寰中凌霄阐寂空千身碎涧月万偈振松风黙黙自成理悠悠谁与同皇心惬妙赏挥翰满林丛轩槛纳虚清泠泠出世情鸟听布谷响松奏素琴声妙境幽光滴天章逸气横侍应阁笔雅韵叹浑成恭和御制敬题夀萱堂元韵史贻直列槛凴虚俨禁园九重慈豫蔼春温临忩自挹三盘秀绕砌常荣万嵗萱天外云光回玉案望中秋色入华轩娱亲特擅溪山胜聚景当时讵足论汪由敦天辟名山敞御园堂开东岭气常温夀峰髙拥千章柏瑞露长滋百叶萱石上松盘龙蜿蜿阶前苔印鹤轩轩承欢兼备逰仙胜蓬岛瑶池讵足论刘纶山庄选胜更开园节物深秋尚晏温香界盘盘承翠辇慈云片片䕶金萱鹿衔三秀频回向鹤舞千春一翥轩圣孝无方能养志河阳赋景不须论介福塞垣回辇驻名园慈色和融帝色温花满宜秋呈瑞菊堂开爱日䕶灵萱青山献夀迎丹幰红树生春映翠轩万国懽心供孝养嵩唿华祝总堪论嵩夀堂成胜概领山园嵗奉慈颜爱日温清晓问安趋玉戺佳秋延夀献金萱元裳有鹤还依径翠盖多松亦䕃轩圣孝祗承文母圣宸逰至乐性天论胡宝瑔跨水分巗搆御园养堂定省庆天温夀藤虬引连丛桂慈竹龙标接茂萱最喜承欢随宝幄又欣视膳到琼轩林泉佳景娱亲处祗有蓬莱足比论奉寛尘空灵境辟仙园宜煖宜寒气象温颐养长年期夀鹤登临几度奉慈萱地饶泉石频停辇栋焕云霞更署轩定省维殷瞻圣孝承欢宁作豫逰论恭和御制山居元韵史贻直山庄佳妙本堪娱况值清秋景倍殊槛度㣲风云淡宕峰含积翠锦漫餬烟霞徧领无如此结搆天成有是夫穆处定知多静契几闲时听鸟声唿蒋溥田盘秋色奉慈娱避暑山庄较不殊紫玛瑙寒尤崒嵂金芙蓉老未糢餬怡然静寄真相得宻尔来青若此夫何必圣灯明五夜万松天际鹤相唿汪由敦名山到处足神娱况复深秋景特殊石偃髙低都皱瘦林分逺近不糢餬窈深缭曲诚工矣外骨中肤亦信夫不是仙真谁得到膏车秣马肯相唿刘纶行来堪望住堪娱镇日相看佳气殊天仗晨开秋界画圣灯夜彻雨糢餬盘之中乐难言也方以外居如此夫三宿惭裹芒屩山灵卫跸有嵩唿介福田盘风物助宸娱秋暮烟岚景更殊霜染枫林半红紫雨开山色不糢餬海中蓬岛曽寻否洞裹桃源始信夫极目苍茫烟水际凌云鸾鹤逺相唿嵩夀山庄目赏与心娱泃水髙秋景物殊云净总教峰嶻嶪霜清不使树糢餬画宗摩诘难皴此赋召相如欲写夫最是书帷搴晓月万松涛里谷声唿奉寛云庄静寄足清娱秋满田盘万景殊风外泉声幽滴沥雨余山气淡糢餬㑹心萝石诚多矣寓赏烟霞有以夫猎返纡銮成偶憩山灵底用竞嵩唿恭和御制夜雨元韵史贻直淅沥泉声树杪垂山中夜雨乍寒时秋添爽气三宵迥楼罨云峰万景竒此际未妨黄菊老来年应喜绿畴滋民依在抱尧心切宵旰宁期中外知蒋溥行漏丁东雨脚垂毎于止顿值隂时瑶阶听入三更永睿藻拈成一段竒盘谷树深云作势小春天近物含滋繇来恺泽皇心布喜彻清宵只自知汪由敦浓云匼匝傍峰垂宻雨都宜入夜时错落帐灯人稍静微茫烟树景添竒暗流涧曲泉声壮净洗霜痕石藓滋秋麦早闗宸虑逺从来稼穑最先知刘纶晚㸑烟低云四垂缷应是雨来时化罏一与人心㑹诗劵羣推反笔竒巻幔预期红树出扶笻兼想碧苔滋宵衣此际还占嵗不为山逰喜可知介福又听山馆雨垂垂正是銮舆止顿时叶落自増千树响云深不辨万峰竒菊畦蘂更明朝坼麦陇苖应隔嵗滋此际天颜真有喜勤民心向睿篇知嵩夀林峦叆叇碧云垂又际銮舆止顿时宫漏谷中传正好秋霖外听偏竒衣装一路无霑湿菜圃千村更发滋圣主仁民频念嵗宵分瞻望少人知胡寳瑔声传甍角马鬃垂正是秋深种麦时几日驰驱曾未遇一宵淅沥始成竒逺含烟色枫林晚半洗霜华菊蕊滋待得茒檐惊喜后九重乙夜早先知奉寛羃䍥云隂接地垂翠华才驻雨来时岂徒涧壑争添熘合是山川解效竒破晓林光疑乍沐当秋土脉喜深滋涔涔一夜霑濡足益我来麰预可知恭和御制得概轩元韵史贻直秋轩胜概岂能名飞翠遥看拥绣楹云气偶来山自润松声微动韵偏清窓迎晓霁明岚霭砌满寒香绽菊英万象静涵尘不到从知幽趣惬皇情蒋溥云轩髙置钖佳名胜概全收入翠楹山水有音吟处足智仁兼乐得来清桫罗界接听风叶六枳篱开掇露英仙仗崆峒应并美连朝茂对惬幽情汪由敦冠岭凭巗总擅名更于佳处敞轩楹得其要耳幽而邃概可知夫厚且清戸外云容飞玉叶阶前秋色灿金英特教神笔开生靣不负山灵助胜情刘纶名山到此竟难名胜概无边入戸楹万朶青芙空际出一条雪练上方清秋禽似客犹留语霜叶如花少落英指点化人宫在望早从象外鬯皇情介福自识名区不枉名环罗胜概入轩楹水流双涧澄心静山到三盘彻骨清红叶影浓连碧嶂白藏秋老近元英青莲喻法归宸赏岂独烟霞畅逺情嵩夀本自无名至有名平临俯瞰得髙楹宜邱宜壑收羣象忘意忘言𬗟太清白月近传林外呗青峰深䕶砌邉英为开福地时停跸真谛㕘余豁胜情胡寳瑔层轩胜概钖嘉名全揽竒观入紫楹日日日华皆应瑞山山山色尽含清芝光的皪擎三秀泉乐琤琮奏六英不绊珠琲松栋丽几闲到此一娱情奉寛灵境由来未易名满前谿壑拱轩楹参差树映丹还碧上下禽和閙亦清旷覧岂惟収胜概静观端已撷精英万峰罗列无邉境暮霭朝岚总适情恭和御制新晴元韵史贻直霁后三盘景若何云峰深处胜弥多纷来佳境真无数除却兹山岂有他绛叶千重明晓日飞泉百道㵼清波新晴是处堪圗画石磴秋花剪素罗汪由敦新晴其奈骤寒何尚觉前林宿霭多雨净天空浑似旧云开山露了无他朝阳初炫飞残叶涧瀑犹奔散去波气候静中凴领畧风光总向几前罗刘纶三商延望快如何是处晴光雨后多一幕遮秋空复尔千山蓄眼岂知他尘清盘马开长埒云敛征鸿𢃄逺波更上诸天最髙顶川源指掌见纷罗嵩夀五更点滴雨无何晓霁云庄秋霭多岭欲浮青真宛尔峰将挂月孰如他林酣逺近添霜叶涧涨东西縂玉波好景从教发真赏又传佳什为收罗胡寳瑔淡螺天色问因何为有清宵翠雨多峰説飞来奚所自石曾攻处不缘他林花二月输红叶池縠千源剪绿波最是新晴风景异一经睿藻尽骈罗奉寛乍霁云岚幻若何苍屏较胜画工多别开生靣情移境迥豁遐眸景爱他翠叠千寻含宿润练飞百道注澄波㑹当振辔诸峰上一览江山万象罗恭和御制天成寺元韵史贻直天成佳搆古祇园金碧巍然胜迹存髙阁半开依石壁晴窓遥启露云根坐当午漏山逾寂风静秋声鸟自喧最是此时延睿赏丹枫微动锦新翻蒋溥翠屏千仞䕶鸡园寳塔髙临舍利存一涧门前流玉响双崕檐外抱云根层层石罅林相绕寂寂天光鸟不喧曾上香台瞻御记优昙花拥墨花翻汪由敦精蓝据胜俨名园藓䕶遗碑迹尚存虎豹踞林摩石嵴虬龙破壁走松根㕘差衆籁摇空落戛击繁声过雨喧自是天成好圗画不须公案为重翻刘纶谷口精蓝近御园空王法相俨犹存人天眼外开初地文字禅邉証宿根帝座自临丹嶂迥仙源交滙碧淙喧遥披奎藻青㝠上不借芸窓柿叶翻介福祇林髙阁自成园秋老天光惬黙存崕抱双青开画嶂泉飞一碧潄云根坐闻清磬寒窓寂归听踈林夕鸟喧警跸几回留圣藻穹碑云际诵澜翻嵩夀祇树髙髙閟独园瑶镌逰记大文存窓涵一涧双峰影石拥千寻百尺根僧绽田衣秋自暖鸟随斋磬午无喧翠华又喜今年莅题徧香台柿叶翻胡寳瑔鹫峰攅玉布金园清梵声声贝叶存石可㸃头原有觉鵞能听讲岂无根天花散处离尘迹水月澄时涤世喧地是清凉岚籁近初成琥珀听松翻奉寛布金漫説古祇园法界天开胜蹟存楼矗千寻悬岭角迳盘一线转云根秋清巗巘苍逾秀地迥钟鱼静不喧最好銮停凭眺处满林红叶正翩翻恭和御制云净寺元韵史贻直巗邉停綵仗登陟歴诸天云净闲初地秋髙旷野田遥岚晴滴翠曲涧碧蔵烟山衲频相祝宸逰奉万年蒋溥东岭依双树西风别一天偶停盘磴马亦傍隠居田藓径聚寒萚斋厨生午烟幸䝉宸藻洒纪实是今年汪由敦灵区开净业香界俨诸天重演三车法还空八识田松泉㕘梵吹岚霭接炉烟徧扫巗间石题诗待纪年刘纶不渉声闻法能超色相天净因宜结寺髙躅并懐田一磬归林鸟三舂起市烟重探云罩胜墖影卜丰年介福曲磴疑无路深山别有天欲知香作界笑解福为田峭壁明斜照踈林挂断烟御题山有色逰豫庆年年嵩夀碧云収邃壑红日丽髙天玉趾临香界金旌税法田人来林有磬鸟下砌无烟圣藻初题处霑光记此年胡寳瑔髙崦自怡恱清幽一粟天唐文曾送李汉隠久推田今作禅中境长消空外烟妙香随御笔应纪万斯年奉寛云净嚣尘迥花宫别一天层层回磴道歴歴俯村田涧古苔封石山深树罥烟闻钟迟静憩不觉日如年恭和御制池上居元韵史贻直三盘佳搆擅清便水榭新成钓渚圆练净波光澄皓月影涵秋爽澈遥天临窓潇洒来飞翠绕砌空明响瘦涓睿照定知多静契此中真意澹溪渊池上亭台幽且便纎尘不到象几圎一泓碧藻闲中趣万轴牙籖静里天水槛半开鸣逺籁风帘㣲动映清涓皇情似鑑原澄澈蠡测谁能识邃渊蒋溥凿沼于山度地便因方半亩更规圆一湾乍筑洲中岛四靣初开镜里天俯槛云间光净澈钩帘雨细响清涓从知乐善江河沛只此观心是止渊绿映书帷惬静便宵分相印月同圎吴淞水剪玲珑手濠濮鱼逰澹荡天圣泽自来勤下济臣心何以効微涓东西甘涧应难亚映彻文窓玉一渊汪由敦泉脉縁山导引便开池随地曲仍圆半江绿剪屏间画一片清涵镜里天风过縠纹重潋潋雨跳珠㸃细涓涓吟情逺畅原无别乐水从知圣性渊虚白轩窓眺覧便空明交映月痕圎一杯谁泻沧溟水万古仍通小有天习坎便应敷逺润朝宗端不让微涓诗家漫诧香山句学海何能较广渊刘纶静寄山庄寄静便临池水观印心圎一宵雨应分泉候半亩秋涵倒影天雁字落沙清照耿鱼苖吹沫细流涓宸居有月还先得骊颔珠光欲吐渊甃石缘溪位置便势兼玉折与璇圎圣之清本根乎性智者乐常动以天共识仙源通逺脉谁能学海测微涓𢋫吟窃愧才先竭句拟衔钩未出渊介福静寄从容乐静便山池潋滟水纹圆仙源乍辟壶中地翠縠长澄洞里天漫忆波澜流万顷须知江海始微涓性天悟澈空明象鸢在云霄鱼在渊田盘幽境徃来便秋碧轩窓俯沼圎小贮一泓开玉鑑虚涵万象写云天常懐及物施新泽静騐朝宗合细涓几暇观心如止水骊珠探取出重渊嵩夀偶向闲中覔静便凿成新沼月同圆碧光照处奁开镜清影涵来地映天夜雨平添声㸃㸃晓窓细听响涓涓宸襟坐觉真机浃非我非鱼乐在渊仁智情于山水便自山引水入池圆观心空洞原无物照眼分明别有天濠濮逰元喻庄叟潇湘赋不拟何涓三楹结宇临流坐对此皇衷益塞渊胡寳瑔雕槛环山气静便池光添得活机圆珍珠万颗暗行地韎韐一奁明映天引以为流兰渚曲导之有润醴泉涓此中圣泽知源逺灵笈如何説六渊牙籖稽古昔便便几览尤深彻净圆偶尔垂丝纶下月有时巻幔镜中天细林掩映皴微縠文石嶙峋濯瘦涓一自御题池上句不教白傅重山渊奉寛仙籞无尘静复便神工更滙一泓圆澄空不独涵心地活泼真能鑑性天风荡微波清袅袅雨添新熘细涓涓千溪万涧宁堪数是处分明即古渊临池结宇适情便雅称风清与月圆林嶂迥涵空外景鸢鱼都入镜中天光浮潋滟秋容淡响应清泠夜漏涓一㸃嚣尘浑不染帝心同此静渊渊恭和御制逰东甘涧古中盘诸胜即景三十韵汪由敦兹山故多竒深秀展清眺自非穹覧周安得综衆妙登陟虽云劳所得足偿报举足凌青苍诸峰迥孤峭东西两甘涧髙下凴取道山僧强好事随意各置庙东临抚长松攴离非一貎西望横乱石混沌本无窍仰曕青㝠巅定光昨曾到塔影摩重霄月镜挂灵峤于焉振衣领有若据堂奥絶顶固空旷层折排险隩飞云时往来或露或䝉冒青莲惜未至佳句谁能造却怪陈拾遗蓟邱何足较显晦当有时韬隠谢探斆千载待宸逰飞毫摅古调奎章云汉倬寳翰巗崕耀谷神契真诠山灵定含笑始知仁智心天与从所乐嘉肴饫芳馨甘醴酣满釂含咀味愈出向似弗及料天成与万松熟逰增窅窱中盘此重来金碧映岑窔赏㑹信前因济胜敦夙好扈清跸宿顿车屡膏可望不可即深负林泉诮那能凡骨换莫写名区照赋惭天台孙诗矢巻阿召他年广图经𢋫歌才纪要刘纶浃旬入塞垣山山可吟眺雄蟠如壮夫粉黛耻妍妙邮筒愧才薄未足副投报行幐遽南指马首见青峭窈窕名田盘百里直驰道斜阳在佛墖青红辨古庙秀气逼须眉兼欲变形貎清风生夜䦨喁喁吹万窍明发日晏温应识宸逰到山祇久候跸宿雨濯壶峤兹山有二涧东涧区更奥兹山有三盘中盘宅尤隩偃盖树攫拏噼絮云䝉冒天行出象外无挟而径造极望若培塿𤨏细安足较万状罗品题典学以示斆即事鬯睿懐石隠𬗟髙调征士得山名名山得诗耀从官几两屐对此行自笑济胜坐无具焉用山水乐譬彼适江湖满腹但一釂譬彼居甑底大圜讵能料藩篱得粗渉何似窥窱所希圣灯垂光明爥巗窔最钝蹇无能复无好居山等靣墙不作方轮膏如斯腰脚顽遑敢避呵诮陪扈幸留身瑶篇披翠照矢音乐恺悌巻阿悦𢋫召还仰游歌时咨儆敇几要钱维诚夙闻田盘胜百里阻登眺图经古所閟安识山中妙绘图祗宸命憷惕久未报呵毫苦率直怕作寒山峭何处宜长林何处宜曲道潺湲凡几涧登顿凡几庙云容非一姿石态亦殊貌𡨕想犹鸿蒙谁欤凿其窍地盘出内府披歴悉未到亲切指近峰依微示浮峤恍如聚米观又如歴堂奥悠然驾长风置身万山隩澄懐溯真境直欲启䝉冒宻林想増隂石磴期可造向背戒倒施铢黍必勤较烟云留供飬先匠心所斆髙唱有倪黄属和难为调秋容聊㸃缀谷势存隠耀真宰讵能窥山灵得毋笑未协栖隠情复乖智仁乐真成画蛇足杯酒不得釂何期尘睿鍳指示出意料髙松变虬盘深殿藏窱稍为洗苍茫顿觉露巗窔巳知穷五技且得専一好譬彼飞蓬首粉泽重施膏刻鹄幸免讥吹竽敢忘诮奎章题㡧首赫赫初阳照一矢巻阿音清风见周召忝厠名摛藻忘体要恭和御制秋日奉皇太后驻跸静寄山庄元韵梁诗正怡颜指石扃仙跸一为停山色澹而古尘襟静以宁萝巗牵紫翠石熘响空灵为斸松根玉芳腴好益龄不数石淙庄脩巗千丈强神灯光爚煜仙峤月清苍杮叶迎霜熟林花浥露凉静因从可悟谷口试相徉彭启丰云馆倚巗扃周庐綵仗停清秋开䜩赏暇日奉慈宁白鹿衔芝瑞青鸾舞镜灵金舆临胜地玉斝祝长龄观稼近村庄秋成视夏强三盘围綵翠四靣郁松苍地接琳宫静天垂珠露凉侍瞻石磴曲盖䕶相徉刘纶谁启碧巗扃龙旗此暂停名区延睿赏胜日奉慈宁表圣灯常现占丰墖亦灵子春山候暖佳气恊萱龄烟壑与云庄倪黄尺幅强一山标骨格万景擅清苍苔迳敷茵輭松棚憩马凉更拈盘谷序膏秣咏徜徉沈德潜云壑带林扃欣逢仙仗停霓旌占豫动凤辇御坤宁洵与民同乐从知地亦灵那居多燕喜万亿祝长龄万乗憩云庄璇宫体日强秋山侍逰览下界縂青苍泉叶清商韵林垂玉露凉山园风物好静寄足忀徉鹤年仙山启玉扃车驾偶然停赖是君无逸能教民以宁大安勤侍奉率土望声灵嘉瑞从兹盛緜緜帝钖龄数日寄山庄干行静亦强悟㕘泉混混思结树苍苍楼阁春疑转郊原秋渐凉列装将又遍随意足徜徉胡寳瑔紫陌仰皇扃崇阿清跸停景风歌恱豫爱日奉慈宁凤岭多呈秀龙池竞吐灵花光秋更好仙馆茂萱龄异景敞天庄灵崕千丈强绮舒云郁郁翠滴树苍苍山气时迎爽秋风渐送凉东窓堪静寄几暇一徜徉奉寛翠嶂启朱扃鸾舆此暂停观风占嵗稔问俗喜人宁水石供逰赏烟霞适性灵慈颜知豫悦拜手祝遐龄烟树罨云庄峥嵘气象强窓含峦翠迥径绕石苔苍祕殿朝延爽髙亭午纳凉宸襟无滞碍随境一徜徉国柱胜地辟霞扃怡情暂此停田盘多胜概法驾奉慈宁幽涧松杉古隂崕芝菌灵冈陵符圣夀长此祝遐龄天半筑仙庄峰围万仞强溪毛皆碧瘦山骨正青苍幽鸟窥人静飞泉绕戸凉盘中似方外泉石好徜徉恭和御制寄题云罩寺元韵沈德潜盘山之巅云罩寺曾闻愚谷传遗诗东风巻花杨栁嫩㸃缀景色留清词神灯煜爚光慧日幻相恍惚殊难必晨钟夕呗无古今付与山僧持戒律秋云片片飞复还云来云去意常闲于今天笔标新句蓟北羣知第一山恭和御制云林石室元韵梁诗正石室清幽一径通霏霏露馥紫兰丛云峰当戸排空翠林霭交窓净软红画本临摹古清閟天教位置小崆峒静怡自得巗居妙苔壁摩挱落照中彭启丰巗洞排连窈窕通白沙细石带幽丛苍烟削出芙蓉紫碧卉蒸成菡萏红云触一巻函岱岳星摇半壁上崆峒数声梵磬悠然静悟彻清池皓月中刘纶香界萦纡有径通烟霞缔搆出芳丛云容长借半窓白石气初蒸几树红藏祕未须搜宛委探竒无事访崆峒都将太古山居意㑹取天懐澹对中沈德潜石窟谽谺一径通幔城隠映碧烟樷秋空巗磴寒云白天逺平芜晚照红自足凭髙望瀛海何须访道上崆峒宸章题后荣光起朗彻田盘上下中鹤年路转云林石室通静闻花气发幽樷峰莲染尽三秋碧霜柿留将二月红欲慰髙情期洛水先収逺景自崆峒题诗昨嵗连今嵗圣藻缤纷翠壑中胡寳瑔云石天开岝㟧通满庭秋色簇烟樷倒看巗罅飞泉碧横勒林梢返照红灵境本来环渤澥仙踪不用访崆峒御题笔渲山光润万象俱涵雨露中国柱径絶峰回路转通树团精舍入云丛烟峦倚壁分余碧霜叶经秋透薄红袖揽真圗开太室路纡仙驾近崆峒何须画倩丹青手已入迂倪罨绘中恭和御制半天楼元韵梁诗正漫称香界接诸天更上层楼胜势全舒啸直将通象阙挥絃真可舞胎仙寒生几榻凝青霭秋入窓疏罨紫烟是色是空悬睿照游心合契上乗禅刘纶百尺悬梯欲倚天川原指掌望中全因山纵説易为广行地谁云即是仙初日一轮东见海齐州九㸃下生烟但从楼际覔天半妙谛应㕘指上禅沈德潜流丹耸翠出诸天襟带能収胜概全云物毎思穷逺望楼居不拟驾飞仙二仪分割中央境万古微茫下界烟何处寒林传梵呗清湍白石证深禅鹤年何事矜言别有天兹楼得半已窥全忽闻妙谛真如佛遂使凡材也欲仙施尽神工低洞壑分来秋色截云烟天章炫耀知谁似诏示无殊一指禅胡寳瑔云连层构冠中天胜概骈罗一览全普徧恩光齐仰圣生成灵境本巢仙下临苍翠三盘树逺揽㝠蒙九㸃烟顶上清凉心净处应知睿想更超禅奉寛丹梯直上蔚蓝天迥出层楼万景全欲向榆街探列宿恍疑海屋集羣仙槛前近俯千寻碧窓外遥収九㸃烟忽见曼陀空际落还从香界证幽禅恭和御制晓逰天成寺元韵梁诗正隂磴㟏岈走䕶兰崕前晓色逼秋寒一溪潄雪苔纹静两壁摩云鸟道寛谷隠偶然传姓氏山灵何必驾虬鸾平台轩豁松风满延引宸逰结喜欢彭启丰逶迤畴陌蓻芝兰草露侵衣不觉寒百道泉飞清且冽两峰天凿仄逾寛浮圗髙峙翔灵鹫小阁凌虚宿翠鸾仰覩磨崕宸翰洒山灵应惬豫逰欢刘纶凌晨长坂度秋兰古刹空蒙花雨寒梵唱遥传天籁永墟烟近接涧槃寛破㕘自狎林间鹿证悟还骖地上鸾金粟香浓石牀净好凭几暇洽余欢沈德潜妙香引胜入林兰露湿空青石骨寒鳞鬛撑云松怒出巉巗置屋地偏寛红泉幽涧调竽瑟碧井踈桐待凤鸾箕尾由来推巨镇山灵佳气奉君欢鹤年白露瀼瀼湿蕙兰追寻山寺耐朝寒双峰耸峙人寰小一览遥欣天宇寛泉响如飘瑶岛乐树隂堪托女牀鸾宸逰到此多灵豫古佛相看生喜欢胡寳瑔贝多真实本腾兰香界天成露未寒秋散竒花随眼度晓开明镜觉心寛衔山藻日通灵鹫䕃树金云集彩鸾仙梵遥传迎玉辇顿教巗谷尽含欢奉寛烟敛平林露浥兰翠华晓陟破轻寒到来初地尘心淡久坐危楼望眼寛巗攫老松疑隠鹤径环丛竹待栖鸾天成自是脩禅地几度经临睿意欢国柱路入山椒拟佩兰秋风零露正清寒一林石笋精蓝古万道氷絃洞壑寛金刹影摇飞白凤戒坛天近舞青鸾宛红晓辟梯云境座对双峰洽素欢恭和御制西甘涧元韵沈德潜名山钟灵秀余润产花药突兀双峰墖幽境擅云壑絶涧堪沿洄何烦度絙索嘉名钖西甘小筑胜杰阁停跸欣今时开境𬗟谁作结搆依山水巗穴互㕘错仁智乐已兼动静兴有託一鑑莹心神仙源足斟酌恭和御制东甘涧元韵梁诗正辨得曹溪一勺甘此中真好结松菴山横净宇都含翠云吐香巗尽染蓝絶磴行将盘曲曲飞泉空自説憨憨崕前秋好供清眺鸭脚轻黄霜意函彭启豊古涧浑同菊水甘东西映带指茒菴洗心一镜涵明月扑靣双峰倒蔚蓝栖树谁耽巢父逸喝泉应讶衲僧憨挥毫自觉蓬壶近贝叶经文万象函刘纶涧芳未歇涧泉甘东壁霞光䕶一菴檐鸽风髙纷积翠钵龙雨过润拖蓝秋禽似语流音滑霜叶如花作态憨不独山祇知候辇灵威钥启献璚函沈德潜幽境东折涧亦甘结茒青壁成圆菴泽钵泉映寺金碧晾甲石巉天蔚蓝千峰极望排齾齾一勺未许齐憨憨诗禅画偈入睿悟埽却五千文字函鹤年涧水东流味亦甘秋深斜注碧苏菴声来静地闻清籁色映遥天蔚蓝自古儒宗元并彻及今名宿又谁憨王言妙藴川中月一𣲖清光万象涵胡寳瑔东甘涧道近西甘万壑云深锁一菴忽觉山光摇紫绿旋看林际染红蓝鸟因悦性亦通慧人自斋心曾隠憨清磬出林潭影静须知妙衆有皆函奉寛三盘处处水泉甘路转东峰恰有菴絶少尘氛来净地尽收烟景入精蓝临流自觉空凡想靣壁还应忆古憨傍涧幽花迎晓日秋光澄澈镜中函国柱泉飞云液湛清甘涧别东西认佛菴素练几回盘净碧烟螺万叠映澄蓝㕘来妙想心能活坐定枯禅山亦憨天意不忘脩道者谁从大乗一开函恭和御制憩古中盘精舍元韵梁诗正满坞云寒宿暑收古中盘磴惬清逰苇摇白穗飞晴雪蝉咽青林接晚秋路入隂崕绀翠重野花秋好缀䝉茸松风吹断髙人迹欲欵巗扉何处从丹梯歩歩蹋稜层涧底泉声静沸腾一曲一盘清可槛出山尘土着何曾彭启丰中盘上下景齐收歴磴扪萝选胜逰小憩云房凝静籁半酣红叶映清秋苔壁松峰翠几重梯空鸟道郁半茸遥看云外仙舆度也许羣官着屐从下方遥望路层层镇日惟看云雾腾东涧回环万松寺一泓澄澈记逰曾刘纶日髙黄繖晓霞收古寺中盘到上㳺见説兹山惟骨胜十分青峭恰宜秋仙人台馆绛云重鹤待脩翎鹿换茸纵有虚窓隔烟雾东西涧道辨无从仰窥云罩墖层层马駴岚光气欲腾难得三盘成旧识扈游私记两年曾沈德潜佛髻螺青一桁収茶烟芋火奉清逰三盘胜地中盘好占断穹崕紫盖秋翕黛霏蓝石气重㕘差云木倚丰茸分明黄鹤山樵画此日谁人槖笔从芒鞵昔未踏髙层捧颂天章幽兴腾四正山中好泉石白头真喜梦㳺曾鹤年景到中盘胜概収遐曕幸得侍宸逰松声谡谡含云润秪觉春和未觉秋石骨崚嶒列翠重天花如雨落䝉茸㕘来上乗真何着媿仰金䋲昧适从碧磴红泉歴几层芳茨洒翰墨光腾臣工捧却争传示佳句还惊得未曾胡寳瑔中盘小憩景全収放眼还通上下㳺谁染烟岚虚左幅一行题字雁横秋侧岭横峰洞壑重绣苔香草树丰茸无多屋宇星辰近自有非烟四靣从石林泉窟自层层晴献秋光御气腾虽是武夷山九曲欲方仙谷更何曾奉寛轻岚嫩霭望中収精舍停銮喜再逰记得昨年秋景好今来好景又逢秋当窓巗岫列重重遶径青青细草茸好是山灵能献瑞翠华临处白云从寺在中盘最上层隔林深处鸟飞腾泉香石冷松蟠攫几处丹梯陟未曾国柱石路烟霞次第收中盘精舍憩宸逰山从寺里看逾好碧树苍崕画㡧秋路入仙山第几重巗花涧草绿丰茸不惊车马山童喜惯识旌麾谷鸟从万树风涛响翠层更无言説对摩腾禅闗透处元无着妙谛拈来得未曾恭和御制石林精舍元韵沈德潜青莲吐萼笋成林文石回环精舍深阶下野猿常献果牕邉孤鹤毎听琴萧森古寺迎秋气寂歴空斋见道心圣主几余静无事闲寻茧纸写来禽钦定盘山志巻十钦定盘山志卷十一钦定四库全书钦定盘山志巻十一艺文二恭和御制赋得山气日夕佳元韵梁诗正山气罨将夕清晖望转佳苍茫传画本丹翠㸃诗牌霞采峰峰别烟光树树皆澹添云迹迥静与古心谐伫月来萧寺弹琴坐暝斋悠然无尽意俯仰惬秋懐彭启丰翠微延爽气向夕澹逾佳槲叶猨衔果松枝鹿挂牌烟凝炉霭见黛染画圗皆静寄心常寂澄观性自谐爱临清涧曲时憩白云斋靖节悠然句方秋惬睿懐刘纶盘中山独秀秋夕气尤佳晚㸑初安灶晨邮缓逓牌凉云归岫乍暝翼入林皆深树丹黄重幽泉琴筑谐村帘収夜市僧磬散清斋陶句慿谁㑹冲融鬯睿懐胡寳瑔山静时时好山幽夕更佳微阳匀画格晚兴恊诗牌寒为披云近烟因补树皆悠然深意惬能尔赏心谐秋蕊踈篱色暝钟逺寺斋苏家难和处正足写天懐奉寛日夕望山气青苍景倍佳流光回石磴斜影入松牌杳霭千林合迷离万壑皆峰随云态变籁与鸟声谐旷覧舒仙境澄观驻静斋天然开画幅深契圣人懐国柱落日看山好葱茏气最佳斜晖明石剑返照隠松牌暮色千巗共泉声万壑皆晚钟诗思逺夕梵赏心谐岚翠浮虚壁霞红映小斋仙区能驻景长此洽天懐恭和御制夜雨元韵梁诗正秋老骄阳贾余怒暝合浮岚蒸巗树征人苦热不可支思沃流泉挹且注入夕凉丝乍解烦卧听似打篷牕喧爽豁不嫌湿行幕潦退犹足资山田我皇百尺楼头望白飞空际光摇漾应是山灵䕶豫逰一为清尘纡郁怅夜半风収雨歇蟾影澄天心乃识顷者一㸃一滴皆甘霖彭启丰丰隆乗云霆击怒㝠蒙忽暗前村树野中灯火湿霏㣲山下畦塍势奔注行殿招凉散郁烦盘阿清景隔嚣喧那知未雨先筹切早为三农贷薄田霓旌飐处舆人望除道成梁碧波漾王程千里指嵩伊望幸同时慰惆怅试看登封祷祀惬民心隂阳和㑹兴作霖刘纶吹万于喁土嚢怒欲赋秋声声在树宿顿宵来合洗尘山灵一霎为倾注帐外听时未惮烦菰芦如梦短篷喧晚凉净拭朝曦上正好长禾获大田排闼晴峦开四望丹崕碧沜光摇漾对景应知诗骨清名区尽揽宁招怅此时深虑还萦乙夜心春膏已渥防秋霖鹤年雨声兼挟风声怒势若倾盆振林树淙淙泻尽秋宵凉怳疑百川倐奔注暑退气平襟涤烦闻声最喜声豗喧溉渠曲折稻陂满奄观利泽膏秋田平原更觉慰晴望明霞缕缕晨光漾筑场纳稼俄龡豳闾井欢多少惆怅猗欤圣人自朝至昃皆以民为心喜雨却复还愁霖胡宝瑔千峰夜暗轰声怒半空泼墨迷巗树风雨飒飒何飞翻万壑响泉互淙注秋来带暑借涤烦盘中上下无嚣喧方雨即晴雨亦好宸念犹复筹春田晓慿凉馆殷勤望蓟门烟景饶清漾髙原下隰一时登尚恐茒檐异忻怅猗欤天心即圣心㑹看五风十雨无愁霖奉寛云隂低压风咸怒苍茫不辨三盘树雷声忽挟雨声来万壑千崕互奔注入耳琅琅聴不烦涧流琴韵松涛喧顿觉炎歊清御苑还欣渥泽资民田朝来揽袂髙巗望湿烟破处晴晖漾几重常是切筹谘乙夜何曾释怊怅乃知至诚唿吸通天心自此我疆我理有雨皆甘霖国柱欲雨不雨风号怒云滃山腰动山树震雷翻幕声铿鍧骤雨移时如㦸注秋来借此涤尘烦檐悬残滴溪流喧烟鬟净沐真景出圣念乃在农夫田时巡洛邑行入望嵩岳嶙峋河演漾欣闻豫省报丰収一方歉入犹懐怅伫看四海之内均调玉烛符天心晓晴夜雨为甘霖恭和御制池上居元韵沈德潜邱壑疑天成䟽凿岂人智奥如复旷如水木似相济匹练下危峰圎镜滙平地闲情堪鸥盟幽事兼鱼计天光倒影入云谷杂然备翠鸟不避人飏雨倐而至载咏灵沼诗岂徒濠濮意恭和御制登半天楼元韵沈德潜岌嶪飞楼次第登遥知睿想最超腾时巡岂以观为美眺逺悠然兴可乗北距沧溟瞻泱漭东连碣石露锋稜小臣敢继赓歌作天纵多能洵独能恭和御制冷然阁元韵沈德潜层台田盘东冈峦屡回复杰阁据全胜云岚盪心目逺揖鱼山青近接泃水绿冷然御风行尘足洗沐应知贾岛佛愿作仙人仆恭和御制驻跸静寄山庄元韵钱陈羣自昔真人数往还新规行殿启重闗分明一幅无心画収拾千盘有骨山吟罢涤襟成独赏政余减从便幽攀朅来展谒回清跸兴寄青松红杏间连朝揽胜应教住他日巡农㑹再来林鸟也能隔花语园门无不对山开松声落涧琮琤合樵路穿云屈曲逥素壁古香清供外墨光添写几枝梅邹一桂峦势盘纡驾徃还蓟门雄镇扼燕闗巡旗一色坡前栁营帐天然屋后山胜地不虚供啸咏何幸得追攀两行碧䍐停留处仿彿仙都岛屿间巖居嵗月如懐葛龙驭逢春此又来屏翳洒风除道净女夷刻日报花开柏幢松盖排成列涧筑泉琴去又逥满眼云山堪静寄底须放鹤与寻梅恭和御制得槩轩元韵钱陈羣肯教窟宅让神仙得此方知胜概全怪树半从云际见逺岚多入镜中悬嵌空石窦流清韵澄霁琳宫发妙妍批览封章时卷幔巗花迎暖见初然邹一桂欲识云中鸡犬仙此中邱壑得天全蟠崕古柏潜虬色罥石新萝綵索悬青送榻前书几净秀延窓外墨池妍吟情直掲山灵奥捧读宸章意邈然恭和御制少林寺元韵钱陈羣暂驻花宫写静懐路从支径得偏佳云衣幡影空中悟铃语迦音静里谐留咏自从停翠盖题名谁敢汚丹崕皇情祗为能虚伫悟得清晖处处皆邹一桂笔底烟霞亦放懐何如日夕望山佳巗花绽解迎銮笑山鸟啼如度曲谐好订秋蟾穿古树定知夏瀑响层崕睿情惬处人同乐和煦春风万物皆恭和御制春晓元韵钱陈羣林秀尚依巗禽声已喧谷残月挂㣲晖晴窓延清淑泉脉流清音花香散余馥枥马思飞腾逰蜂自追逐爱吟续新编出沐试春服依然问夜心农功筹巳熟恭和御制天成寺元韵钱陈羣逶迤复嶂与重泉万壑松声洒静便山水有缘皆本性虚空无碍是真禅翠屏乱叠轻隂里素练髙悬落照前俛仰此中观化始心逰太古独超然邹一桂天遣垂虹挂作泉更留盘石坐人便平分逺岫双蛾翠独立孤峰一指禅麀伏自来经座侧鸽驯时下饭钟前是非色相谁能辨绕涧山花烂欲然恭和御制古中盘放歌元韵钱陈羣乗籋云盘之阻芝盖童童皇之所青沟乱石不可煮皇揽辔兮为少伫廻鸾舞鹤翺翔归昌赤文绿检羲轩柏苍云英粲粲润且芳檀波伊蒲璎珞装何必空同逰乃叩广成道不到中盘中那识中盘好石如插笏树悬崕鸟语花香皆絶倒噫吁欷登古盘思无极惟天聪明惟圣则方行天下百神职呵䕶法驾奉驱役用能丕冒千万亿惟千万亿含生负性莫不咸若而各得邹一桂慿危陟险通脩阻摄衣更上疑无所石将坠兮犹悬云欲飞兮仍伫豁然开昌天青壁苍万篸抽碧千芝布芳狂崿搆虚而怒挺巢宇贴翠而幽装平时虎迹来鸟道为有鸾鸣百花好奔腾之水落中盘上盘浸影天光倒痴翁到此应取则笔笔斧皴神丁役雨来未许作全圗畧貌山形梗概得恭和御制题邹一桂盘山圗元韵邹一桂大钧播物开洪蒙艮方斵壁差雷同三盘凸窍神斧工中肤外骨精气通泉萦峰绕不可穷琳宫寳刹罗禅宗怒虎踞石龙拏松云物变幻隂晴中此圗绘出巻阿风矢诗赓和追前踪恭和御制初自田盘西谷取道达静寄山庄元韵介福层峦髙处宿云栖路转三盘势更西怪石迎人为俛仰樷枝夹道欲低迷马从熟径来新径诗是初题异旧题试上定光髙处望苍茫始觉万峰低观保叆叇云光傍石栖巉巗磴道岭东西人家依巘炊烟合莲社凌虚树影迷到处秋容皆画稿盈眸山色总诗题玉鞭遥指离宫近举目丹霄尺五低秦蕙田名山别馆足幽栖宸跸来逰至自西岭路㣲茫云际辨巗扉杳霭树邉迷松枝偃盖张新径石壁磨崕拂旧题最是蹊间清絶处泉声随马度髙低双庆巉巗路迥接幽栖缓辔登临日未西山石迎人成兀突野云着树转凄迷丛林地僻留僧住别苑秋深待御题百尺虬松千尺瀑漫空苍雪落檐低国柱危崕惟有鹤巢栖石路初开墖影西落叶满山风自埽流云绕树鸟应迷盘中迥异人间世壁上新镌御笔题挂月峰头还蹑景烟霞坐揽四天低恭和御制登云罩定光塔元韵介福马头路入樷山里盘屈千松万松底耸身忽达衆山巅所欲攀跻未止此卓立浮图巳现前振䇿登临随步履山容带雨改旧观佳处在兹还在彼依岫闲云作片飞滃然岚气尤襂纚有定之山无定云变幻峰峦藏岌㠖空中色相匪可摹俛仰不测𩔖尔尔圣人遇物元无心覆盖万象无自起挥毫即境有余思侍羣识天颜喜观保谁藏舍利浮圗里絶顶时看云在底田盘耸峙帝京东仰之弥髙畴过此纡回磴道蟠层层蹑险探幽慿杖履我皇䇿马御天风取迳双峰始陟彼山灵望幸呈竒观郁郁纷纷光飒纚徃来舒巻无常形为陵为谷惊﨑㠖须臾变幻万千端借非神力那能尔羲和整辔阳乌腾归岫何须大风起突兀金轮现佛光宸懐静寄生欢喜德保摩空絶顶层霄里太行碣石落眼底上盘惟有兹峰峻俯视一切允推此寻常邱壑漫争竒上下峰连如戴履崒嵂浮圗缥缈间登临胜概无逾彼宸逰芝盖穿云行法界香幡隠飘纚髙处天风下泬寥回瞰重冈失岌㠖萝磴花宫象外悬神功缔构如斯尔真觉唿吸逼青天心空境寂铃声起林端微雨散重巗山灵预识天颜喜双庆揽胜千峰万峰里清泉红树供眼底古盘絶顶矗浮圗欲穷幽异必登此秋深崕石倍苍翠初地先闻亲玉履山灵龙象皆献竒圣皇眺赏超凡彼香风花雨散缤纷岚气巗光垂飒纚妙悟由来色相无不分坦迤与﨑㠖云罩之名信未虚卷舒晴晦须臾尔跸路回㸔塔自如幻形依旧摩空起临风得意发髙吟挥毫想见天颜喜奉寛遥㸔山隠朝烟里行尽长堤山麓底马蹄步步踏层峦翘首仰攀忽至此自卑登髙心爽然胜境旧㳺今复履四围苍翠咸俯视墖影崇嶐㟁之彼拾级临观兴有余湿云片片殊襂纚山容乍作雨气䝉划断云腰逶岌㠖山耶云耶两不测造物变幻聊尔尔野鸟归飞倦入林林外炊烟一丝起天翰髙题云罩诗皇情恱豫羣臣喜国柱竒峰突起烟霄里衆山俛视沉云底定光乃更踞其巅秋毫神妙无踰此盘山山髙不可极佳日春秋纷杖履圣皇揽胜足幽兴拾级登峰径造彼是日凝隂秋气凄石骨苍寒风纚纚㟏岈幽茂复玲珑峭削巃嵸更崜嶬苍茫万象但一气九㸃齐州真尔尔不见丹黄变㓕中惟㸔逺近秋云起针锋粟颗成幻相澄观聊复随禅喜恭和御制驻跸静寄山庄元韵介福山庄髙敞倚岑峨侍从銮舆一再过绿染松鳞红叶出青摇石骨白云多秋容未减山中色佳气偏于雨后和遥望石林精舍外旧题宸藻满巗阿观保天开巗馆倚峨揽胜今邀翠辇过瑞霭毎从空外合慈云常向苑邉多千村皥皥归元化万𩔖熙熙饮太和扈从欣逢阳月好小春协气遍山阿秦蕙田中天华阙冠嵯峨曲坞云深翠辇过山色溪光行处足松涛水乐静中多自然巗壑因天设宛尔幽岐覩俗和泮奂优㳺圣人事梧桐萋菶愧阳阿德保重檐飞宇靣嵯峨胜地常延凤辇过石牖开时松影乱云牕近处水声多金根驻跸勤民事宝幄裁诗藴太和留得山光邀睿赏晴空佳气遍巗阿双庆层峦耸翠势巍峨玉跸端宜胜地过快意林泉尘迹少宜人花鸟化机多画圗景接秋光迥茗鼎烟含云气和临幸年来邀睿赏行㸔歌咏遍巗阿奉寛田盘峰影碧嵯峨天外闲云逐鴈过仙馆停銮心倍豁名山侍辇兴偏多霜深涧壑枫林赤香满田原土脉和最是山灵邀睿赏霏霏细雨润巗阿国柱田盘秀色逺嵯峨法驾行秋暂此过吴蜀山川应不啻荆闗笔墨得无多泉飞银瀑吟天籁风起松涛鼓太和碧殿朱旗映巗壑林霏斜日隠山阿恭和御制池上居元韵介福一泓真拟智仁居潇洒天懐意自如静爱临风迎槛碧毎当过雨映窓虚月临止水空于镜筌可忘懐岂在鱼云影天光归戸牖何须大小别方诸观保瑶池元是上清居岚影溪光画不如松牖空明疑跨磵螺亭髙敞讶凭虚逶迤藓径宜眠鹤荡漾金波任戯鱼最是遥岑新月上一泓澄澈印方诸秦蕙田临池爽敞搆轩居小憩凭栏意自如泉韵谐琴奏英濩水容如镜湛清虚光摇画栋浮文藻乐拟濠梁聴跃鱼静对川流观物化忘言此际孰形诸双庆轩牖临池半亩居偶然寄兴乐何如澄懐自足空千界鑑水真能集衆虚夕景凌秋延素月天机在沼跃潜鱼分明画里神仙境咫尺蓬瀛信有诸奉寛别从水靣搆仙居阆苑蓬莱景不如沼辟一泓含洞澈窓开四面纳清虚檐前日暖频催鸟槛外波澄可数鱼静坐宸心觉逾静挥毫长此惜居诸国柱空明楼阁镜中居秋水为神致旷如风起沦涟看淡宕影涵花竹湛清虚缘溪翠柏如翔鹤拂涧丹枫更隠鱼霁月襟懐堪举似蓬壸仙境可方诸恭和御制云林石室元韵介福仙楼出翠樷小径与云通野树低烟碧霜枫过雨红秋光看不尽诗思仰无穷为想宸襟涤虚明静霭中观保选胜入烟樷风云一线通山髙虚室白日近晓窓红顿觉心源濬还疑目观穷从知幽赏地多在御题中秦蕙田云气䕶林樷岩栖一径通入门秋月白映壁晚霞红翠嶂来无际丹枫望不穷坚贞惬幽独清絶万山中德保楼阁倚山樷遥瞻瑞霭通寒泉流水白晴屿落霞红叠石竒无数飞云态不穷缤纷挥御藻佳境入诗中双庆巗馆筑秋樷回环云气通莓苔涵雨碧薜荔缀霜红合借山灵巧不教㳺兴穷欲知竒胜处题向睿吟中奉寛幽舍傍林樷穿云石径通岚光侵戸碧树影落阶红驯鹤飞无定鸣泉聴不穷侍遥瞩目身在画圗中国柱石室辟巗樷云林一径通剑花秋水白苔石锦纹红选胜竒无尽寻幽意未穷倪迂有圗画只在此山中恭和御制千尺雪元韵介福山泉挂晴雪曲折依山垠因之作广池波绉逥清沦闲来坐池上䦨槛无尘临流固快意得月尤宜人写照开旧巻一一如嘉賔竹罏试茶品棐几芬芳陈观画更得句用以怡心神智仁乐山水恍若遇所亲观保田盘势崒嵂飞瀑泻髙垠巨石撄其怒澎湃复渊沦凿池欣就下莹洁絶尘挹彼寒山雪佳名钖圣人披牋作妙绘几暇唿龙宾热河连西苑藻色纷前陈诸臣运意匠终愧兹通神装潢进黼座清景如躬亲秦蕙田髙峰挂飞瀑万𣲖来无垠叠石引其流潴畜成渊沦回光盪云影清泚絶㸃尘急雪洒千尺喻此宜解人绘圗合侣俦到处分主宾一如不速来妙理易象陈况乃色香味超越入至神同调有竹炉朝夕永相亲徳保飞泉何处来云液生天垠惊湍乱石激直下纷清沦神龙舞玉崃濆溅空微尘入夜吐寒碧明月如随人琼珠挂巗谷松石为佳宾盘泉称名胜早向圗中陈山亭取茗酌清冽殊怡神圣暇畅㳺赏山水情相亲双庆髙峰注灵源渺矣空涯垠半亩池可蓄天光涵漪沦对之清心迹何由染俗尘摛藻绘其景雅兴超前人境竒各具耦墨妙乃可宾名泉见歴歴有圗任披陈毫素託至理尺幅存全神悬流同一色宛尔银河亲国柱山泉日奔注涵混无涯垠佳境与景㑹月照还风沦白波所喷洒皎如碾玉尘旷懐智者乐企彼千载人宁云耽水石枯寂同巗賔如斯叹逝者俯仰迹岂陈趣洽无二致道合乃一神尧心黄屋淡白鸥皆来亲恭和御制得概轩元韵介福髙山搆虚阁纵目得竒观石倚孤松瘦霜催万壑丹东西分两涧上下俛三盘心赏无言境夕阳墖影寒观保衆妙因心得巗扉足览观逺山衔暮紫深谷簇霞丹水界东西涧云封上下盘森然涵万象温室久忘寒秦蕙田凭髙斯筑室旷覧得竒观万叠环峰翠千层绚树丹雪飞皆百尺径絶有三盘胜概収佳日秋山正未寒徳保髙轩云树里随处静澄观秋老山容瘦霜多木叶丹清泉分两涧怪石斵三盘胜概当前㑹松风送晓寒双庆胜概当轩得凌虚足畅观绕厓松榦翠攅壑槲林丹来去雪舒巻髙低路曲盘凭栏山色好谁道小春寒奉寛髙处开幽室凝眸得大观烟収千壑静树染万峰丹鸟道分髙下僧庐绕屈盘小春时节近天气尚轻寒国柱小窓能聚景斗室得竒观屏列重重翠林开叶叶丹东西分两涧上下识三盘坐对皇情洽晴曦破晓寒恭和御制静寄山庄元韵蒋溥清敞林泉不着尘翠华隔嵗徃来频丹霄碧嶂真如画人世仙源别有春乍试玉笙莺语嫩未成金线栁芽新古香馥郁时开巻圣学心传仰秘津汪由敦栁街沙路净无尘仙馆云邉驻辇频巗岫静观从太始云岚寄兴别成春峰容雪瀑如如寂鸟语松涛日日新胜景几回题咏遍每来诗兴尚津津观保巗壑天开逺世尘千声万色徃来频每邀凤跸山灵喜乍近龙光物象春妙句惊从云际得璇题常并日华新簮笔叨陪从望处蓬山已是津董邦逹行殿依山迥隔尘岚光朝暮往还频悬崕遥挂千寻雪清跸欣逢二月春花萼向阳含露绽栁条得气带烟新宸懐静寄留真赏未信仙源别没津涂逢震东风披拂净纎尘銮辂周廻复道频山绕珠宫常捧日花开玉帐独先春无为治洽琴絃静大造荣敷辇草新自是宸逰恩泽渥百昌生意尽津津王际华灵境天开迥出尘宸心独契胜逰频絶竒邱壑应难画太古山林别有春松韵泉声还似昔云容峰态互标新田盘万景归窓牖驻跸重探衆妙津奉寛清幽别馆絶嚣尘归路纡銮讵厌频髙阁试凭千里目名山别具一般春浮空塔影云中落出谷莺声戸外新到此灵源应有路乗槎何必问仙津国柱僊山卜筑絶纎尘揽胜来过讵厌频红杏倚巗犹未笑绿萝飞翠巳先春云岚岂但经时异姿态翻因久住新共说盘中似方外桃源流水岂迷津梁国冶云关晓启待清尘半岭风和驻辇频涧暖渐融经嵗雪山青无改四时春松当磴道排云上雨过苔㾗出石新天外三盘云路接底须花发访前津刘星炜溪声山色迥无尘罨戸浓螺入望频好乐独㕘仁者静祥和已遍物之春香林花雨当空散曲槛星文照夜新扈跸尚多三日恋欲窥学海已迷津钱汝诚天辟灵区絶㸃尘能邀便道属车频盘盘逺挹神京秀靣靣全蔵太古春到此宸襟清以鬯望中云壑暖逾新翘首搴帷处咫尺桃源不隔津恭和御制得概轩元韵蒋溥爱兹窓牖静百物共阳春石古含斑浅松髙落翠新鸟言如赠答泉韵爽心神始信山堪乐由来仰至仁汪由敦好山看不尽融景况当春胜概观非畧清吟得毎新隂晴皆惬趣泉石为传神骀宕和风被同欣大造仁观保华轩兼衆妙况复值晴春岚霭随时异云容变态新枕流堪恱耳潄石更怡神茂对羣生育阳和气转仁国柱眺逺轩窓敞芳园巳仲春峰峦髙下接景物去来新石骨清如许山容淡有神花应连夜发煦育顺皇仁梁国治别馆临青甸鸣鸾待晓春晴窓千树列曙野衆峰新旦晚应殊气风云合有神天行纡胜赏万象悉归仁钱汝诚胜地多幽概开轩贮好春溪流能説偈峰影欲标新钟磬传天籁松䇸䕶谷神圣情欣揽结仁者谓之仁恭和御制暖元韵蒋溥春山澹冶春气和春流乍绿缓且迤向阳花木生意动连朝春暖风光多红楼翠阁摇晴波重重岚势排青螺皇情要使万物遂省耕行聴田家歌烟生树云生谷㑹待桃花新涨曲恩泽宁教一方独帝心合与天心属汪由敦阳春二月东风和芳郊青陇行逶迤林扉忽与尘外逺烟景偏觉山中多石皴碧藓泉扬波芙蓉靣靣烘翠螺松舒苍颜势欲舞鸟变新弄娇成歌如登春台回黍谷不隔隂崕深涧曲布徳无私徧幽独万象熙熙惟所属观保阳春有脚东风和凌晨入望遵逶迤华盖峰前玉屏列恊气巳觉山中多泉流碧磵生微波峨峨髙髻堆钿螺迎人岚翠烘欲滴干吕应奏青云歌乍疑邹律回寒谷醸红醖绿崕之曲别馆盘纡天使独良辰美景欣交属涂逢震法驾乗春布阳和苍茫一径何逶迤排云映日势未巳路转谿回趣更多中有澄渊水不波层峦倒影如旋螺葱茏但爱乔木古寂静时闻野鸟歌万乗探竒徧深谷圣藻新成韶濩曲低峰环拱髙峰独聨緜逺近皆相属王际华徐无山好风初和晴烘景物何逶迤原头绿荑舒日丽枝上好鸟鸣春多泉流㶁㶁暖欲波烟磴盘盘翠耸螺绣塍一望饶生意时聴农人击壤歌春衣扈从白云谷遥望金根指山曲乐与人同岂惟独圣情民物常相属奉寛春明二月天融和马穿石磴行逶迤寒气巳消冻全解拂靣惟有轻风多风入溪流剪绿波波光荡漾摇青螺涧邉芳草芽巳吐樵夫时唱踏青歌白云冉冉生幽谷掩映烟岚髙且曲泼眼韶华此间独偶来驻辇皇心属国柱温暾旭日盎春和石泉风磴行逶迤荡暄排霁衆峰出㟏岈窽曲晴烟多遥山涌浪澹不波春云一展飞青螺林中时复啼幽鸟琅琅逸韵如啸歌歌盘泉望盘谷毎㸔精刹藏山曲泉香石秀兹山独良辰逰屐相聨属梁国治光风转蕙嘘阳和曦轮纡辔行逶迤流辉入戸漾瑶席㘣影渐耀中天多晴空浩荡舒春波羣山浮翠明丸螺雪消氷净土膏发千门万戸腾欢歌登髙山俯深谷卿云糺缦虞廷曲依光愿抱倾葵独风风雨雨皇心属刘星炜云旓匼匝鸣鸾和十里五里行逶迤温暾朱鸟见景色太素雪净山容多淙淙乳脉舂回波上浮霁霭凝丸螺敢告庶徴曰时燠挟纩遍聴耕农歌登髙邱下深谷扶笻如歴匡庐曲名山三百兹山独太行之阳是焉属钱汝诚槖笔随辇方春和鞭丝驼影纷逶迤蓟门烟树不可辨入山但觉晴容多遥泉落涧淙微波暖风迟日烘千螺由庚万物各得所山中人兮康衢歌陟崇椒憩芳谷来游泮奂盘之曲巻阿盛事千载独也叨列从官属恭和御制婉娈草堂元韵蒋溥庭除聚好景往往天机开几余试临眺吟赏惬胜懐一石呈一态静与诗境谐名画悬雪壁㸃笔何竒哉即以画名屋圣心妙取裁营邱古匠哲草堂预储材汪由敦看山如读书佳境以渐开奥宻不终祕留之待竒懐固知仁者乐必与静侣谐香光壁间圗得此万一哉而俯同其名正以示雅裁譬之大钧槖入冶皆良材观保盘阳最佳处巨壑云庄开丽日晞层阿冲融畅逺懐泉声互赠答鸟语相和谐松牖纳清涛临风亦快哉草堂据其胜位置圣心裁天然入圗画即景収诗材董邦逹泉石皆可恱佳处从天开春风扫苔迳婉娈惬静懐合之旧圗画真境适相谐一真一画间两得洵美哉香光重毫素如诗有别裁披圗得山名生物因其材涂逢震巉巗殊结搆天遣五丁开寒流绽飞雪竒观恱圣懐山水具清音兹理庶可谐华亭擅墨妙披圗兴悠哉借彼以名此婉娈钖睿裁云翰昭来许董李讵称材王际华盘中洵可乐幽懐无不开草堂最佳处雅宜山水懐峰头岚翠滴泉韵琴筑谐画禅随所寓㑹心不逺哉圗名以名堂取义妙化裁即景供睿赏应接纷诗材奉寛飞泉抱山石曲径风云开于中搆佳室潇洒空尘懐烟霞咫尺间鸟韵松声谐俨然肖圗画此景良幽哉因以婉娈名品题仰天裁赓和诵宸章愧无锦囊材国柱名山富幽境岑搆层崕开悠然濠濮想逖矣智仁懐推窓延白云静者心自谐日夕对圗画清味亦佳哉华亭笔墨精渲染多新裁欲赓瑶华章愧兹樗栎材梁国治缘崕架山楹眼底风云开飞泉更泠泠清响挹沖懐岂惟耳目改悦此万象谐烟霞一来去舒巻何悠哉轩窓寄遐瞩圗画䂓亲裁幽姿诚婉娈惬赏资天材刘星炜凌虚架轩楹万古苍崕开初疑擘巨灵结构从无懐泠泠笙鹤音静与松涛谐卉歙乗长风俛视何雄哉华亭留妙墨位置资天裁山光呈婉娈拳石无凡材钱汝诚山庄信有美灵奥无不开草堂独擅胜妙逹竹柏懐上方云窈窕下界春和谐当年画禅室托兴何佳哉璇题㑹斯旨名义善化裁圗中想经营早构广厦材恭和御制半天楼元韵蒋溥直上诸峰最上巅层楼半倚大罗天漫疑日月生松底只觉云霞度槛前何处水光波灔潋不分烟气竹便娟巻帘一望青排闼睿句应从碧落传汪由敦杰阁髙凭万仞巅鬰萧台是大罗天丹梯直上重云表翠幌平临衆皴前吹袂寒生风浩荡入帘静对月婵娟何须谢眺惊人句四壁奎章早共传观保层楼迥出白云巅画栋如隣尺五天俯视羣峰罗戸外平窥碧汉落檐前㕘差松径多清洒㶑灔溪流总浄娟登眺移时飞峻赏缤纷睿藻自天传董邦逹千叠峰峦万仞巅穹楼又见倚遥天回看青霭横窓里平接朱霞落槛前雪壁自来云共洁风篁还与月同娟欣闻丽藻层霄下太古笙镛象外传涂逢震羽仗遥迎最上巅山腰髙已近青天川原歴歴晴云外楼阁重重夕照前岚气萦风春浩渺竹光团露夜㛹娟山灵晋祝同京洛知有嵩唿盛事传王际华层楼孤迥出崕巅坐倚窓櫺近碧天巻幔云霞生戸外隔帘珠斗挂檐前五峰竞秀如屏列万树含青弄影娟几处精蓝齐俯视时闻钟磬下方传奉寛直到三盘最上巅崔巍一阁起遥天举头明月来檐上回首白云在目前石磴烟飞光淡淡疎林风动影娟娟怡人况是阳春节鸟语花香空外传国柱飞珮凌云蹑石巅峥嵘楼阁势㕘天好山恰值晴春候胜概都来曲槛前自有烟岚増态度不须花木助婵娟数言品目浑难得妙处全凭圣藻传梁国治飞檐髙栋接层巅芝盖兰旌动九天鸟影乍穿羣木下云容欲抱衆峰前风飘静籁松篁转气近丹霄月露娟十二栏干春倚徧新裁凤藻管絃传刘星炜石梁悬度瞰层巅楼观耽耽倚碧天九㸃齐州飞鸟外七星北斗晚峰前云连梯栈排空濶露湿松篁结静娟驻辇登临逰赏遍随风珠玉下方传钱汝诚因迥为髙紫翠巅飞楼翼翼接诸天盪胸合向烟云外结想能㕘造化前鸾鹤定应随啸咏云岚偏与寄幽娟虚舟春水奚方此饶有松风万壑传恭和御制云林石室元韵蒋溥依林云有栖傍石室逾迥小憩爱境闲当春欣昼永忘机聴野禽因闰迟繁杏茂对有㑹心天开巗壑景汪由敦云来林更幽石室室逾迥云石互吞吐虚白相与永时复帷褰萝何用梁裁杏兴到輙摛毫肯负阶前景观保探竒取迳幽筑室延清迥披拂晓风和舒迟春昼永窓匪网朱鸟梁不雕文杏悠然别一天静对云移景涂逢震曲折入脩林石路幽且迥云光澹荡来老树鹤巢永悬崕垂薜萝遥村杂桃杏叨扈从流连契清景王际华盘纡千磴竒层叠三霄迥梵呗诸天闻松涛清昼永底借琢云根无烦饰文杏恍逰太古初流连驻韶景奉寛云气霭深林迳转层峦迥窓开御座清帘卷春风永緑重千巗松红催万树杏石室畅宸懐乐此幽人景国柱石室辟单椒云林寺清迥松风一披拂佳气相与永寒露凋溪毛春意逗红杏试倩倪迂来圗此山中景梁国治晴晖媚重巗深林秘幽迥盘空黛壑延静睇丹岑永积石动新翠含荑伫芳杏悠然栋牖清契此云松景刘星炜丹崕蟠空青别馆祕虚迥荦确磴道纡骀宕云光永春风问兰蕙闰律占桃杏山椒企翠华锲石愿留景钱汝诚架巗筑室幽依磴攀林迥仙源壶峤寛乐味琴书永须睂接苍叟消息迟红杏好鸟时一鸣窓问度云景钦定盘山志巻十一钦定盘山志卷十二钦定四库全书钦定盘山志巻十二艺文三赋游盘山赋唐顺之惟隂阳之陶治冥颠倒乎两仪天星陨而为石骇满山之置棋搜万象以效珍何殊状而相亚或借草而羊眠谅仙术之幻诈或负嵎而虎蹲诧饮羽之神射或臲臲而欲走𩔖灵鞭之叱咤或屹立而不动岂思妇之所化既簇队以纵横亦累卵而髙下纡十步而九曲迺枉矢乎石罅逮磈礧之歴尽忽拔起乎孤峰俯子孙之千亿俨髙峙而称宗倚禅宫而凝睇旷天宇之澄空向之纷纷怪石忽若怀宝而藏弓但见万朩蓊翳而青葱一勺之泉大旱而不竭兮人言其下潜乎蛟龙女萝薜茘纷披而交映兮七十二寺隠见森罗乎其中疑有悲歌慨慷之士不得志而自隠与夫仙灵逸客徃来而相从欲叩之而无路兮时见一二野僧启巗扉而鸣钟侈佛庐之繁伙歴嵗久而不芜饶万树之梨栗以衣食乎其徒何樷朩之岑郁无一鸟之孤栖余边城之杀气警羽镞而遐跻泉触石而鸣筝松受风而响涛时琤琮而乍噎倐悲吟而怒号忆连旬之巡歴餍金鼔之嘈嘈审闻性之不异任羣籁之相遭适戃恍而延伫忽四山之暝色谢耳目于送迎向僧斋而偃息恍梦境之如醒觉余兴之未极晨起歴乎上盘境愈竒而路愈棘方蹐躬而俯穿又缩足而仰扪惊半趾之在外愁欲度之猱猿得平柯于髙顶接云间之飞翼山童秃而无朩响草虫之唧唧岫逺拱而㦸森冈近绕而弧弯廼下瞰乎城郭曾不盈于一环类黄鹄之再举见纡曲而覩圆方悲人生之局促恒丰蔀以自藏晀溟渤之南滙孑碣石之中巉转秔稻于东吴驶万里之云帆笑卅钟而石致曽不及乎凌波之艬连冈北瞩天设梐枑列营分戍隔限戎虏把都打来孰敢予侮嗤熟夷之桀黠乞哨卒之余爼虽烽火之暂虞嶷金城之永固惟山势之既极俄涌墖之天造显佛牙之光怪腾丽空之砗碯览小道其若斯信精神之为宝胡俯仰而成陈忽徬徨而回步怅中心之有违足屡却而返顾与流泉以偕逝睠巗阿而长忆岂淹留之无心畏简书之偪仄记游盘山舞剑台记李元阳嘉靖甲申有三河县张钦者见访谈孙吴之术语次因问盘山道路渠对甚悉遂偕之行出京东一程至三河宿南禅寺明日至山之西麓时十月朢雪纷纷下急投村舎不能前逆旅主人相留十六日冒雪骑行三十里至一寺樵枯枝炊黍酌酒醉拥落叶而卧晓见日出千峰玉立银色世界絶无纎尘心甚乐之迺舎马策杖媻跚以跻从人引绳牵布助予之不逮路遶东北折而南见掀背如白龟者愕然凝视久之迺知其为大石也行逼石下见其地洁如埽度其中有人俯首而入则空洞如夏屋中坐一头陀人问之不答旁无炊迹以干糇贻之挥手不受然后知其为避谷隠沦也予因榻其次夜中扪其鼻无息抚其肌㣲煗衲衣不厚而鬓间津津有汗予谓张曰不食而能生又何求于世乎叹羡而别十八日遍访巗壑思有若人者竟亦不见暮宿灵墖寺有十余僧安禅见客皆起予以禅机投之应不酬问遂过草庵宿欲题名墖石冻不受墨留诗乃去上至一寺去顶不逺一老僧曝背补衲予问舞剑台安在曰不知问僧腊几何曰住此三十年矣予惊曰剑台岂虚传乎薄暮围火不寐初旭即欲登顶莽无人迹张乃腰䥥握斧与从者二三人斩剔竟日始通一线之迳迺得登顶顶上无土磐石径四丈许有大字刻云唐李从简游李靖舞剑台葢此石即靖舞剑处也字约八寸许予亦随携石工镌题有顷曰此石名白筋虾蟆背此时冻久铁笔不入是日千山消雪四望清莹东指辽海在微茫之间南则泰山邹峄隠隠如培塿与黄河一线相为映带西北则太行蜿蜒自云间而下环拱京畿令人有挟羽翰游八极之意从人篝火煗酒以大觥酌予天风吹衣暝色遥至下未至寺已昏黒不辨人矣召僧问曰舞剑果有台胡云不知曰自出家以来未尝登顶虽有游人亦不知舞剑古蹟在也明日题诗壁间迤逦而下剑台在望令人五步一囘首十步一消息游盘山记王衡周季良自东来急邀我游盘山曰我且出而里人武生以是赠我武生韵中人也当不误余曰然则徃诸装既办而㑹余友张汝增余姑夫曹懋钖续至遂不解鞍而之盘山盘山离京师百八十里出公乐十许里而山髻见若黛染赪山头晡乃至广济寺拉寺僧为导走大石涧中水泉寒沁盥濯已而后行崕西一古松顶稠结受日光若絺衣方顾而乐之从东崕得松似更竒朱题曰苍龙迺折中盘下而观所谓苍龙者破石罅中出骈起而中擢怒枝南倾如渇虬之欲攫遶北而西抵环翠亭亭面山松屏之并东西崕者为三望而第其伯仲焉质明复縁石涧下三里许稍上而羣峰相拱揖又上则围山而带林莫可辨其隅面其一峰稍逺对松立者九华峰也峰势峭欲摩天意气渐上而绀宫翠逻又自下以秀色留之杖策竦然不能即行良久穿蔡氏巷西折而陟北冈长城蜿蜒界山半如线白沙浩浩际以浓云勐风意色惨然越数岭倐陡下俯瞰巨谷窅然深黮百谷之缕纷出而缪聚于此又里许而为上方自盘山而至上方下下上上㡬百千折行者相望于石根朩杪有相去数程而望不盈咫者计山形殆蛇萦而瓣袭山故名盘谷当不虚抑闻太行发脉于此此其为小羊肠耶饭于上方之台览别巘甚胜度松栈而出皆连嶂郁律巨石无根着硗然悬其巅仙人清无影曽巗栖焉就其前亭之曰悬石亭亭立四虚空明崇翠弯环而鬬胜余谓季良此致佳处恨无泉耳而仰视诸山壁间石肤莹白若頽堕而下赴者迺真泉形也惋惜者久之自此上益陡絶石壁左昂而外削顾身出悬石上巳逺足趻趻自战更百寻而至舎利塔塔标峰首其峰肩而随焉葢盘山絶顶也疲甚解衣卧巳迺绕而扪墖巅石磴才容足罡风横搏至厉以两手据石坐而行归甚悔之其西峰为无梁殿殿后稍有余地可纵立覩层沙叠峦回曲萦抱葢盘山之外有若大盘山焉三河宝坻甘泉长城俱在望而泱漭无墟烟井陌薫日被碛上黄云郁然既晚下及僧寮僧数辈呗诵甚精严客有携火爆来者㸃墖腰光明满山林壑撼动僧惊顾余曰咄舎利放光矣僧不契而罢晨起饭脱粟歴长冈下石坂石啮足甚强舆而至法藏寺翠壁若扆庵前松隂恰施一庭䕃而休焉又数里双峰墖额隠映树樾如白鸟踏碧浪中登陟既惫对两峰头鼯嗁鹳坐划然长啸而巳是日为端阳所挈酒鎗巳空则破囊中雄黄粉糁苦酒中缩鼻而饮之自双峰下走旱麓忽东转望见沈碧冉冉者曰百草洼至则枣栗萝茘罗苍石而成纹若鳞比然正烈日中顿作朝来爽气想自兹而东愈入荟蔚其稍下而最深者为天城寺寺当谷口巗壑肩背皆蔚蓝绀绿相与因依余谓此乃山之曲室悄然殆非人间使当春泉涨兴有一二龎翁少女弄鸡雏犬子于湍薄之下岂必逊桃花源耶自寺上之三里许为李靖菴又二里许为舞剑台倦不可复陟则东走为东甘涧又西折而为西甘涧巨石纵横偃立泉涩涩附之又五六里许至先师台而止焉台絶无竒而自台东视中盘近不过十里螘之附桔橰上也如登天然庸知其尚在寰中耶因相与品盘山之胜松为最泉当次之而不相遭峻则言上方舎利幽则言天城计两日之程不下二百也且步九而舆一使非山灵不爱宝余两足不与易也论者谓天穷于大漠故收灵郁秀于此理或其然且非独于游眺足也乃其陵谷多纡委阨塞健马愞不敢试而又髙不据风峻不露骨锄花莳果尽足以易农然而李愿以后未闻有隠君子也岂其有之而不吾见欤抑其去长安也近风渐于朝市而是盘中者非所狎欤余慨然有感焉漫次其胜列之山史游盘山记唐时升万厯癸已余客太原公邸中日与辰玉读古人书如三日新妇足不出户残暑既退风日清朗思一登眺以抒其凝滞意在盘山辰玉适有幽忧之疾谓余言为然乃以重阳前三日集车马戒僮仆出海岱门过通州周览形胜以騐水田之可行否塞外之水从东北来蓟州诸山之泉亦纵横草莽间若疏其沟洫何必不宜稻独患早霜耳未审江南早稻六七月熟者可播种于此否恨无好事者为国家尝试数顷如成非小补也相与东西指顾为之太息九日至广济寺寺在山麓其东有一频婆树大合抱居人云此树嵗可得钱二十千江南橘柚五十树不能及也隠者结庐其下可以卒嵗矣旁有古松盘屈蓊郁昔人题于石曰苍龙方为僧人所伐可惜也从此而北以西道旁皆小栗酸枣行人撷而食之不尽有亭曰环翠其前羣峰拱立九华峰在焉又上为上方台纡青叠碧独占此山之胜自此益峻则所谓阎王鼻矣既在絶壁凸处复临千丈之壑石角仅容趾扪石而度为之心悸自悔以身试险无谓也再上礼舎利塔至无梁殿殿有僧跪诵大藏经期三年乃遍是夕宿僧舎望长城蜿蜒如白龙明旦至法藏寺稍下至天城寺望见卫公舞剑台而不及至东西各有甘涧或云李愿归盘谷在此地也又五六里有仙师台巖壑竒秀颇𩔖太山其色绀绿而润是时秋暮崕间树色绚烂如鸡冠如翠羽如蒸栗吴罗越绵不足为丽也塞外诸山若在几下山僧亦不能名然长松离立一一可辨是夕归宿广济寺葢留山中三日矣游盘山记袁宏道盘山外骨而中肤外骨故峭石危立望之若剑㦸罴虎之林中肤故果朩繁而松之抉石罅出者崎嵚虬曲与石争怒其干压雪霜不得伸故旁行侧偃每十余丈其面削不受足其背坦故游者可纡而达其石皆鋭下而丰上故多飞动其叠而上者渐髙则渐出髙者屡数十寻则其出必半仄焉若半圯之桥故登者慄其下皆奔泉夭矫曲折触巨细石皆鬬故鸣声彻昼夜不休其山髙古幽竒无所不极述其最者初入得盘泉次曰悬空石最髙者盘顶也泉莽莽行至是落为小潭白石巻而出底皆金沙纎鱼数头尾鬛可数落花漾而过影彻底忽与之乱游者乐释衣稍以足沁水忽大唿曰竒快则皆跃入没胸稍泝而上踰三四石水益譁语不得达间或取梨李掷以观漩折奔舞而巳悬空石数峰一壁青削到地石黏空而立如有神气性情者亭负壁临絶涧涧声上彻与松韵答其旁为上方精舎盘之絶胜处也盘顶如初抽笋鋭而规上为窣堵波日光横射影落塞外奔岚忽来翻云抹海住足不得久迺下迂而僻且无石级者曰天门开从髻石取道濶似掌山石碍右臂左履虚不见底大石中絶者数先与导僧约遇絶险处当大笑每闻笑声皆胆落扪萝探棘更上下仅得度两巖秀削立太古云岚蚀壁皆翠下得秤石云广可几筵抚松下瞰惊定迺叹世上无判命人恶得有此竒观也面有洞瞰絶壁不甚濶一衲攀而登如猕猴余不能徃谓导僧曰山上险在背肘行可达下则目不谋足殆巳将奈何僧指其凸曰有微径但一壁峭而滑不受履过此虽险可攀至嵴迂之即山行道也僧乃跣蛇矫而登下布以缒健儿以手送余足腹贴石石腻且外欹至半体僵良久足缩健儿努以手从遂上迨至嵴始咋指相贺且相戒也峰名不甚雅不尽载其洞壑初不名而新其目者曰石雨洞曰慧石亭洞在下盘道聴涧声觅之可得石距上方百步纎瘦丰妍不一态生动如欲语下临飞涧松鬛覆之如亭寐可凭坐可茵闲可侣故慧之也其石泉竒僻而蛇足之者曰红龙池其洞天成可菴者曰瑞云菴之前洞次则中盘之后岭也其山壁窈窕秀出而寺废者曰九华顶不果上其刹宇多不录竒拔者曰千像曰中盘曰上方曰墖院也其日为七月朔得数人偕游者曰苏潜夫小修僧死心宝方寂子也其官于斯而以旧雅来者曰钟刺史君威也其不能来而以书讯且以蔬品至者曰李郎中酉卿也盘山记刘侗山有不可登盘而登之曰盘山盘山丰石而歉于土石也土同泽焉树坼石罅生者根偾棰瘇身载斗瘿柯轮搏而辐引歴录如也山固石矣而石羣起于山者又戴石焉层累之而逾出上若堕不堕下若仆未仆径出其下人至今慄焉其下又多奔泉泉动而触乎石溅鸣日夜与石之鋭下而广额者势相摇倾所为盘泉也泉延十里金沙其底石所洁也鱼鱼影影不可匿亦不可捉石为之窦塞也峰危壁削岚气到地苔湿到天千古一翠有石欲飞欲坠凭空而久住所为悬空石也两巗久立相肃光润相及者天门开也门开得径门容臂径容掌巗肘其右壑虚其左大石阻絶屡缒而登僧所诩传戚将军继光袁吏部宏道登焉凡登天门开者至上方寺望而止则舎之西上二十里登焉所为盘顶也顶为笋为椎又立墖以为之纎颖日过之影落塞外风过之铃振空中雨过之雷奔趾下欲少伫不可得故云罩寺高洁而僧肃如盘有三下盘泉上盘墖中盘寺少林寺也寺旁红龙池水鲜厓老肤寸可惜乃凿龙于壁而朱之因以为譌非所由名也踰四岭而西者李靖菴有峰髙二里顶广四丈而平李靖舞剑台靖徃伐髙丽过此台也台石特坚后之人不可得凿有唐李从简来游数字刻焉字各径五寸岭上一石如人着幞头坐而义腰土人嘲之曰石尉迟东过十里双峰寺有李仙脚迹石则又因形以譌非所由形也而记盘山者曰李愿盘谷也蓟之山矣豫之谷耶益譌矣盘谷在怀庆府之济源县蓟门记曹学佺从三河行五十里至盘山之麓仰望其巅青气迥异浮图树石溢于目前既入山有长泉一道从夹壁飞下囓石鸣㶁㶁不巳壁上劖盘泉二字沿泉而上至中盘寺东折里许左右峰势拱抱中有亭亭旁松夭矫如虬龙石谽谺磈礧飞走蹲伏坐卧负立树多巻曲至地差衍松势得稍舒者上盘寺也负厓面冈夹以峻壁西有悬石亭其阴巗百仞之上有石悬空势压亭表折而东北蹑岭以登岭将半有石若巨人仰天而卧登岭始见长城又上始见墖山有三盘而此据其上墖前有小圆殿累甎为之国朝游盘山千相寺记孙廷铨游盘山者陟其东麓有寺曰千相阻九华峰而居前则大壑临之古祐唐寺也初上二三里渐入松石森森苍人心目稍进石涧之水隔树逺闻侧籁凄清半岭而下其过人逺落者松树渐稠不知声在何处尚咨咨未巳过此盘折而行乍上乍下足前却之目左右之身俯仰之森森百状于前仰视耸若楼观下视空谷寂歴林下若有人居视之则屋察之则石凡不可以上不可以足之地松石辄益争之寺縁峻坂而升旁逼中深麄具威仪寺僧之辟地而居者磴道四悬茶烟磬响出于苍崕翠壁之上牵引徐进辄歴碌于巨石若惊若伏若引若拒立者跂跂攅者错错坠者慄慄抗者棱棱时时有藤幕之松覆之客至此者猿升鹄立拊其背而下窥或枕借之遥相语也其曰摇动石者两石相戴大于车轮试单臂徐引则左右动摇若多人共牵则不复得试刻日验之其动则影为之移不动则刻如故此又何理也按佛氏之説心生种种法生心灭种种法灭岂其动者是心非石耶若是则影曷移岂其见移者亦是心非眼耶抑薰闻动説留于意根将不动而动不移而移者又皆是耳非心耶庄生有云同我异我谁使正之此不可以儒理测明矣赐游盘山记髙士竒康熈二十年三月二十日銮舆东巡臣士竒以职在禁近得从属车越明日道经蓟野盘山翠色落人衣裾上念臣性耽林壑命徃游焉凌晨策马由平谷登大岭缘仄径过双峰寺至李靖菴观舞剑台歴青杨峪猿攀螘附凌髙降深二十余里至峰顶登弥勒殿及舎利墖俯视卢龙古塞黄花白狼三千里外烽台濠堑了然目中真大观也憩云罩寺僧指净业上方白猿洞天门开诸胜人踪稀絶怅然久之循山径游古中盘十余里中巗谷深隠积石趾错泉琤琮流石罅离离蔚蔚屡引清兴入正法院仰瞻御制盘山诗雄浑髙华増辉巗穴夫盘山屹立蓟门逺望之浑然一峰入山则竒峰叠出而九华双峰紫葢挂月自来为尤着盘桓起伏百有余里水石潺潺古松万株郁郁苍苍然山之所以独擅其胜耶至其土人所言除夜圣灯为山中灵迹则臣未之信也臣少怀微尚分当隠约穷岫知遇以来待诏金马门者七年出入于紫宸者又五年早夜兢兢不敢自佚虽遥想灵山有爱嘉名无由欣对岂期豹尾之下遂有闲游之人登临永日亦足以融养淳淑遂其所适之性耶虽遐心之可託实君恩之难忘执笔赋诗明其澹泊之志而已游盘山记王煐戊辰四月扈从山陵事毕十九日返辔蓟门宿疾委顿因路近盘山约同人一登览焉是夜微雨明晨从瓌紫峪投祐唐寺看摇动石经感化寺至乱石村入山一路云横半岭松盘涧滨山鸟乱啼野花芳馥骑行而前小憩晾甲石敲石煮茗挹松风聴流泉心旷神逸不复知有尘世矣午余饭古中盘之五松堂仍过少林中盘二寺至净业菴宿焉晨起由菴前陟岭而西旭光初上掩映林峦青紫万状生气鬰葱对此胷中觉有竒趣未易以语言道也自松树峪下白云隖踰峻岭云罩浮图渐入望矣转盼之际浓雾四塞数步之外目无所见衆人或步或骑皆有惧色寺僧延入饭登浮图雾气愈重一望茫茫如蓬莱顶上观沧海真絶世竒景也北眺长城杳不可得下至桃园洞看石笋双峙若巨人即俗所传将军石也复度数岭至青沟禅院访拙菴和尚话久雨作供素馔欲留宿衆不果住冒雨而行山险路滑虽引骑不能乗也至卫公菴登舞剑台天气渐晴回望絶顶浮图歴歴如画南下抵天城寺共宿僧寮又明日衆友归余以疾未愈兼与葛简之有约在山候之复至青沟谈诗説禅至夜半有红光闪闪大如车轮横空而过山僧云是佛灯也余惊讶叹异久之就寝又明日偕僧香巗氷魁自岭北东折过紫葢峰又东抵西架苑堂数椽荆扉半启仰望峰巅有天门开三字隠现树影中因迂回登陟至其下字径五尺旁书北海刘应节五字笔画矫健朱色宛然遥想前人风流如在用布索缒下探白猿洞幽竒险峭莫可名状上复折而西再登云罩寺金鸡岭此盘之絶顶处也舒目四望逺察纎毫非复前日溟蒙之象寺僧留午饭下歴青杨法藏双峰诸寺皆梵宇欹倾金碧凋落曲径苔封禅闗尘锁不能驻足时巳向暮遵山麓骑行再宿天城寺又明日病小愈归省拜扫陇墓至廿九日偕简之入山登中盘阶前芍药甚盛留连片刻至古中盘坐五松堂上虬松盘曲庭除尽绿微风披拂与茶灶杂作涛声茶罢殿前曕御书碑复踰后山岭峻路窄怪石嵯峨或危立如羣象或绵亘如巨蟒或如老蚌之向月或如蹲狮之瞰云与简之留览兴叹晡至青沟拙菴一见而笑曰五日三游山水之情何深耶老僧居此几廿年固未见第二人也夜饭后步中庭闻梵声有异询之乃天竺僧相见而笑约与明日游晨起自西陂踰北岭复东折过紫葢峰小憩古云根登戚少保凌云台故趾遥瞻嶕峣峰缅想当年铙吹清歌华筵舞袖宾从如云旌旂映日真壮游也今则蔓艹荒烟杳无人迹徒深凭弔之感不觉长啸响震山川命仆敛松墖扫败叶堆石为灶烹茗共饮饮罢至上方寺沿路寻古碑残碣回首天门竒拔耸峭迥异羣峰虽摩诘云林未能以笔墨彷彿也复踰岭至白云隖接引菴平冈百余畆徧植梨枣杏栗浓隂被阜席地如氍毹庵僧炊饭饱餐鼔勇游黒龙潭是游也余与简之拙菴香巗不退及梵僧三人从者六人野老一人共十五人迤逦而前行六七里则两山崪嵂髙挿云汉乱石嶙峋平堆涧底或一二里一转或百余步一折前望似无去路回顾不见来路行者皆蚓伸螘附猿跃熊攀或奋臂而争趋或倚笻而待力前后参差各不相及时为唿啸以代鼓行一路竒峰怪石野兽山禽异草浓花流泉渟潦应接不暇而望所谓龙潭者杳不可至又数里忽见巨石虹亘清流练垂苔纹藓迹映日生辉如濯疋锦江边也下有潭状若鬴澄碧鑑须睂而深不见底四围石浪旋生如蚶㲉真神工鬼斧疏凿而成非有灵物安能如此余谓梵僧曰西天亦有此乎僧摇手而笑衆皆咋指瞪目惊怪悚慄咸请归焉余闻尚有三潭倍称竒异因强简之暨二僧从石稜上蹲伏而过余悉返旧路三梵僧亦翩然失所在矣时日影斜映山势逾逼突兀险怪与前山竒拔耸峭之势又别盘旋曲折约七八里忽闻人声就而询之指云三潭在即迺令牧䜿引至俯瞰潭中水色深黑蜗涎苔藓积满峭壁间气象阴森腥风忽起令人毛髪尽竖足不能留下坐石上少顷取路投龙泉寺寺外青流环绕果朩盈冈樵牧相唿鸣禽投树恍如仙源乍返人世也借榻僧房与简之订次日出山游水峪寺盘山记阮旻钖盘山壁立蓟门逺而望之四正如一浑然一峰耳入山中则竒峰叠出盘桓起伏百有余里故又名盘龙峰皆累石而成石磊磊然泉穿石罅而出水淙淙然介泉石间者古松罗列郁郁苍苍然夫山有石矣未必千峰皆石无肤寸土也泉矣未必万壑皆泉随处可挹也松矣未必万松偃葢中鲜杂树也斯则山之独擅其胜者乎嵗乙夘秋仲余同逺公诸君路出三河取侧径踰数岭至卫公庵顾瞻泉石而叹有似吾岛中山也登舞剑台攷唐史公为定襄道行军总管岂当日或登此峰欤晨歴青杨峪猿攀螘附可二十里至上盘礼定光佛舎利墖右一峰黄龙祖师殿也俯视八垠如观掌果最竒絶者是日秋清气爽望卢龙古塞黄花白狼三千里内烽台濠堑了然睫中而塞外山特高峻屹立万仞横絶北纪始知大荒之外别有五岳三山而瓮底醯鸡井中鼃蛤为见小也暮宿云罩寺望上方霭霭苍厓间僧言九华峰最艳丽寺曰千像唐开元寺也天门开两巗相揖厓悬壑絶必缒而后可登戚继光袁宏道而后无继者若夫悬空摇动诸石及潭洞有黒龙白猿之胜竟以人踪稀絶怅然者久之次日从山腰下古中盘询宝积大师道塲则荒芜久矣山中灵迹有除夜佛灯之异灯出自通州孤山墖上中分为数千百朶逺绕盘山诸寺至定光佛墖而止或曰墖中舎利光也噫世人终嵗劳攘廹除之夜方将与妻孥团圆杯酒间孰肯向空山寂静冷然借僧牀一觉哉而余久客燕山亦终未能一覩可慨也夫盘山记郑纉祖背卢龙而俯渔阳有山磅礴髙挿云霄者为盘山山巅下视边防诸塞延袤数千里若环堵然塞外层峦叠巘环云堆翠若培塿然屯絮然苍茫一望气压大漠而州邑之绣错川原之缭绕靡不歴歴可数宛在股掌间此真天府之雄观矣而山故饶竒松怪石水则或泻厓端或穿石罅吰噌曲折亡虑数十百道絶𩔖吾闽中而自燕以东则未尝或有也余以乙夘仲秋来游此山夜宿峰顶翫月时维秋中澹云不染河汉无声仰睇一轮俯察羣𩔖无不可以指顾得者而夜气回合流光上下微风摇曳墖铃时响余不能寐主僧言山为唐宝积大师卓钖地最高为挂月峰定光佛墖累其上每嵗除夜佛灯放自孤山初出一灯憩树上倐分为二为四以至千百亿经百余里络绎而前绕墖而止逺近毕见亦佛刹一竒观也余惟佛以法身能作千百亿身之衆则以一灯而现千百亿灯之多也然余虽不及见佛于灯犹获见佛与灯于月清辉濯空一碧万里自谓此景更不易得而私喜其有薄縁于山灵矣明日抵古中盘登李卫公舞剑台东望九华天门怅然而返而余因有所感焉肩背单薄之忧自都燕巳然矣其东则辽海管㓜安之所栖也北出卢龙魏武之所以破乌桓也屹然隼雉之坚金城犹昨徐中山戚少伯之遗烈犹有存焉者乎而独是山兵燹不经梵响时闻歴唐宋以迨今兹巍然雄峙岂升沈得失治乱兴衰固在乎髙厓断谷野水闲云之外耶则一登眺间而感慨系之余又不知其何心矣订游盘山卫公菴记孙才衡蓟城之北皆山也石顽而土燥逺近无树植独西北一面望之郁然苍秀者曰盘山闻之山中景甚竒刹亦甚衆非久居者莫能游非善游者亦莫能尽也求其地之胜而游之易者则卫公菴菴四维皆石石皆怪皆松松皆夭矫屈曲莫可名状其他桃李枣栗苹梨之𩔖产厓壑间者尤不可指计遇春之时秋之日花叶芳美果实繁茂青红交错俨若锦绣蟠结康熈壬申秋余客蓟心窃慕之不果徃次年冬得广福寺住持绛璞者盘山旧住僧也叩其所见较余之所闻尤详余益怀思之友人何子仲仁顾子振美亦抱斯志愿与偕徃且推璞为导师璞虽首肯犹以不及春秋二时为缺然者余以为不然山之佳者歴四时而各献其巧春华秋实非不娱目怡情然不可久也茍不可久则非山之真面目矣曷若竒峰怪石古朩流泉参差互映不改于严寒积雪中顽青冷翠别具真赏葢所游之时不同则所取之景亦各有异也咸曰善于是相与订游而次其语以为记游之日在癸酉十二月十四日也游盘山记龙震余总角时即有乐山癖家居津海滨无山可乐壬戌嵗附客去江南徃返九月然诸名胜未一到葢所附者非乐山人也后又谋游登莱青济诸山皆不得其人而止三十年来深叹山水缘悭甚于功名万万也甲戌内弟胡子致中助游山资因携香林道士王野鹤作西山游西山无高峰大壑时当初春青緑未发歴歴多煤土气凡名菴胜地率皆声利所通游仅数日而兴巳败同人曰京之东有田盘山盍徃观乎乃与出长安渡潞水过三河至蓟州州去盘山二十里而村烟相接鸡犬之声相闻宛在桃花源内但少渔人相导耳遵溪而西至乱石村得入山路且行且憩不觉抵暮忽于泉声松影中见青沟禅院归投其处而止焉院甚幽僧衆甚雅问及开山主则有拙菴老人在也实洞宗第三十世为百愚禅师之嗣与之语风韵可掬遂出其平生着作数十种皆雄文妙㫖赏閲竞夜不成寐次日偕至仙人桥命野鹤道士鼔琴拂拭铿然松风涧水互相答顷之过李靖菴主人以茗果相候余作诗付之旋登舞剑台扪翠屏山一路咏啸而归次日老人谓余曰畴昔之游乐乎更当静养全力以徧事览观也遂不出迺论道终日诘晨蒸豆苗煮杏粥食之僧慧珠思圣导余上毘卢顶东折过桃园洞登挂月自来诸峰绕舎利墖下至天门开探白猿洞洞不知其所自但身出云端云生足底御风而行杳不知其身于云于足为何物也怅然者久之山有三盘皆竒絶是日上盘雪中盘雨下盘衺阳紫气弥满乱松间变幻幽竒不可名状忽微雨从西北来纷纷洒洒遂朗诵沾衣欲湿杏花雨之句天色向暮冒雨而归入夜倐复霁月明如洗万里一碧老人向余而言曰葢人间此月不可多得而山中能如今夜我辈相遭者亦更不可多得也乃相与立石壁间看千峰动荡如在波影中漙漙露下令人肝肠俱冷次日坐青沟为佛事又次日方欲游九华五盆诸胜而山下车骑已至不复留矣嗟乎好山难遇好友难逢不惟拙菴老人惜别情殷而其弟子辈亦莫不把袂难分余独何心能不眷眷于衷乎故作是记非记游也记盘山之中有斯人也不有斯人余乌得而知盘山之胜也耶呜唿游山不难也游山而得其人难也甲戌三月既朢廌青山堂记李锴奋起乎冯翊之区龙翔而马逸者盘之山也其阳衷虚而骨露其势竦其气遒其名亦颇着至其阴冈岭巗壑则奔放而委蛇焉势固少杀而其气若有所激如暮年烈士矍铄未肯下人者以其在阴也名亦遂不着一山也而显晦异矣枕北山之麓者曰萝村其西南石齿崰嶷吐纳云日者曰廌峰北俯小溪数里清泚溪左则双阜叠峙长松匝焉举夭矫欲飞町疃小壤错其间山氓耕之大抵皆硗确也村之北有废陆荒絶虚无人朩盛草随乱石阸塞侧肩俛首迺可入入数十武一坡隆起陟而望之中坦幅削如风台百尺耸立尘表予曰卜地树堂谁能舎此遂与二三伧把锄握斧共宣乃力拔茸剔繁旬有余日顽石徙矣菑朩作矣羣阴辟矣廓然清明日月照灼于是山环水萦云行霞起沙之粼粼石之齿齿山鸟之啁啾山花之靡靡莫不献色呈声毕効其下而吾堂亦适成予睇视久之喟然叹曰嗟乎小人斥而君子立秽私去而神明出有如是夫客过而落之曰悠哉此堂也顾何以名之予曰名者实之着也兹山之不着何予堂之有客曰虽然幸卒畀之曰苍然而业业者非廌峰乎适带吾堂南请畀之以此时辛丑秋九月朢日也序盘山语录序焦竑老子古史官也闻先圣之遗言闵其废坠着五千言以存之古谓之道家道也者清虚而不毁万物上古南面临民之术也而岂异端者哉古道不传世儒顾以老子为异多诎其书而不讲至为方士所託于是黄白男女之説皆以傅㑹之葢学者之不幸而亦道之辱也近世七真者始壹意清净之説摈弃有为以复还太上之旧其功甚伟顾世人耽玩小术未能从之为可叹耳一日晤张希阳子于金陵言与余合谓盘山语录在修真十书学者多未之见欲刻传之而属余一言余少喜是书不必铅汞龙虎别安名目与化金御女自堕旁门孶孳然独治心养性之为务此七真正派也希阳子能知而表章之其识逺矣夫方士言长生者徃徃穿凿于性命之外不知养性之即为长生世儒言性命而斥养生不知养其性者同乎天道而不亡呜唿得是编而读之其皆有瘳也夫国朝盘谷集序叶臣遇余家天台鴈宕间走京师三千里至则假榻禅房扃户不出一日暮钟初罢明月在天住僧若水出拙菴大师盘谷集见示余读未卒业觉长安十斛尘拂拂从纸上却埽遂欲杖䇿蓟门寻宝公道塲认盘山面目值师飞钖五台未果口占以代瓣香无何其徒图南来若水急扣余扉唿居士知和尚返盘山乎余辄携图南手趺坐蒲团讯其所由图南为余述师生自彭门髫年薙染足徧大江南北鋭意参访继授灯于百愚斯和尚实洞宗第三十世后隠匡庐崆峒今则结苑盘山为终老计盘山片石旧为牛哀窟宅来徃望而却走当师篝灯露坐每掉尾而去人共神之遂成兰若檀波伊蒲始向白云是问师甘澹泊不事攀缘同衆作务一寄吟咏徃徃㑹心都无思议比聴图南言兼诵其诗真有隠山大梅之操其得句也皆从光明藏中流出清而竒婉而多风髙深而闳肆余殚思竭力莫能讃一词旦晚南归又不得虎溪一笑辄着语巻尾图南归请以质之和尚电光录序翁叔元电光录者盘山拙菴大师所着也大师得法青龙追宗曹洞扩无碍慧辨空有之精微竖大法幢体生灭之机要空王在在法性如如直证三禅启元关之幽键善超诸有酌彼㟁之洪波象教未夷正门斯辟尔迺垂慈尘刼高唱宗风转双树之法轮禅枝自振尽十方为佛土性水长流法无中边徧歴大千之界悟由文字总归不二之门升堂入室之徒皈依化佛散花献果之衆唱叹经筵弟子徳举广舌宣音方瞳识字敷扬师训流布人间以言语为津梁借齿牙为宝筏将使摩尼异彩出尘沙中迦陵仙音满虚空界微尘国土望宇下以知归无漏诸天尽刹中而函葢虽借梯于言语实超箸于思维皇矣能仁瓣香攸託卓哉道力慧日常悬盘山志序王士祯青沟拙菴大师撰盘山志閲九寒暑至是书成而俾予序之予卒业三复叹曰古称赞宁释氏董狐觉范僧中迁固若大师者非其人与天官书言中国山川东北流尾没于渤碣葢北戒之山自终南惇物中条太行蜿蜒磅礴二千余里跨有幽并二州之境屏蔽京师控扼九塞而放乎辽西盘山突起蓟门无所附丽单椒只壑自擅雄尊海内言名山者五岳之外若黄山匡庐天台雁宕武夷罗浮峨嵋青城之属率离立傲睨莫能相下盘山片石乃能与之伯仲甲乙岂无故而然欤自唐文皇驻跸斯山辽金诸帝莅止不一迨于本朝翠华临幸至再御书宸藻照耀山谷诸名岳莫敢望焉田畴报命刘幽州埽地入山宝积受记马祖普化赞助临济自时厥后尊宿比肩郁为禅窟凡此皆兹山之所独擅非惟明流秀嶂与他山争竒胜已也大师早参诸方尝谒南华憩佛日峰住五老东西二林间最后得法青龙百愚和尚遂卜莵裘于青沟老焉邈然继二古徳于千载之上机缘契合葢非偶然师尝叹山志阙如毅然思剏为之逖稽史传广蒐释典山经海录靡不渔猎以至丰碑断碣名泉怪石芒鞵所及悉赍油素籍记之其志可谓勤矣发凡起例简而严核而有体有史氏之义焉其书必传于后而足备名山之掌故无疑也大师于诗最工夙有清昼灵一之目尝属予序而未暇以为昔刘宾客论僧诗有之曰因定而得境故翛然以清由慧而遣词故粹然以丽晁伯以尝述其言以题黄龙诸老之诗而推本于学士大夫之助以为灵一学阮谢而又得李华张继皇甫冉辈与之游清昼为康乐之裔其相从则颜鲁公韦苏州也然则予以法味幸交于师而究无毫末之助宁无逺愧诸公乎哉盘山志序王泽宏盘山为畿东古名胜尚矣然未有山志有之自拙菴大师始拙公之初至青沟也其地为虎豹巢穴刈荆棘结草屋以居而虎不敢害且徙去今巳成一梵刹矣逺近之居民以及樵夫牧竖莫不化之拙公念盘山之名胜其人物诗文建置物产无所纪载则久而湮没不传因自剏一稿家阮亭少司农朱竹垞太史从而讨论考订广搜博采备极精核而其书始成余披閲再四窃叹山志虽多未有如此之严洁者予因思歴代诸史不具论至郡州县志郡州县之史也修之不得其人或改窜旧本稍事増补或访闻失实遂入登记甚有发凡起例剽夺冗率并体裁而亦失之者此可以言志乎惟兹山志成于拙菴一人之手而阮亭竹垞两君子学有根柢词无枝叶如耕之有畔织之有幅画然而不可紊故其书必传然又思拙公既巳悟道埽除文字复留心于此不几于文人结习蹈绮语之戒乎然而此拙公之功行也夫盘山终古不坏而登此山与住此山者有时而坏不有以志之则其人不传然登此山与住此山者虽坏而终不絶于世不有以志之则其作诗文者之用意与建置之苦心亦等于草朩朽腐巳耳此拙公之功行为不可及也不然佛家视山河大地一切如幻何有于盘山即五山十刹亦比之逆旅传舎又何有于人物诗文及建置物产乎拙公遣弟子索序者再余不暇然不敢辞而惟论其大畧后人游盘山者其必持此以问津矣盘山志序高士竒燕京诸山发自太行络绎起伏巍峨雄伟卫于皇都以壮万邦之瞻盘山独离立兀峙窈窕崚嶒别开生面公安袁中郎谓其外骨中肤故石峭而木茂亟称为竒观余早客辇下屡欲幞被裹粮探穷林壑久而未果康熙辛酉扈跸出古松亭闗春徃夏归两荷赐游时在钩陈豹尾间虽登眺永日未遑以芒鞵竹杖从事偶纪数诗诗亦未佳迄今思之有若不能忘者归田以来寓居平湖地皆浅洲曲渚无崇山大岭可以陟览舒啸思发兴一游浙东天台雁宕金华诸竒胜迺自山荆亡后奉母无人依依膝下不忍逺离且筋力衰懒日惟手一编坐槛牖下即郊园野圃经月不一二过焉于戏生平名山之愿于兹巳矣拙公忽以盘山志寄示追念旧游忽忽十四年慨然兴叹余尝与人言盘山自外望之无殊衆山一入其境则耸嶂怪壑竒石刻露若奔若蹲若鬭若堕不可名状长松美荫带阜婴峦南中诸山不少巉厓冲湍未有如此之幽邃者皇上銮舆上陵寝道所经由时来临憩泉声松韵每洽宸襟御藻留题辉映山谷顾可无志乘以示永久乎拙公所撰简当典善又得阮亭侍郎竹垞检讨共相订正搜讨无遗使读者不必身歴其境巳有㑹心矣拙公有道力能诗经始青沟为卓钖地详宋牧仲中丞碑记中其与兹山不朽云盘山志序宋荦盘山在京城东二百里而近一曰盘龙山蜿蜒盘薄故名一曰四正山山特立无倚蠭窠莲瓣四面如一故名一曰田盘山三国时田畴所盘桓去田从盘俗省也今感化寺古碑犹载田氏事云其山多怪石其树多松石之昂者欲翔欹者欲坠欲压绵谷亘巗松生石罅臃肿蜷蹙怒而不得逞则徃徃作蛟虬挐攫之势其水皆奔泉从髙处下郦道元所称望山上水可髙二十余里素湍浩然其间梵宇窣堵之胜神灯鬼火谲诡幻怪之观与夫龙蛇之神虎豹鼪狸之窟穴髙僧隠士墨客之所镌鑱山皆擅而有之其与江南之匡阜黄海闽之武夷越之台宕粤之罗浮巴蜀之峨嵋诸名山争雄长于域内宜也然而亘千百年来山志亡有探竒之士每以为憾讵非阙畧与抑山之灵有所待如释氏之所谓缘与拙公来自江右卓钖兹山既辟青沟禅院居之毅然以山志自任而少司农阮亭王公太史竹垞朱公实佽助之凡屡削稿閲九寒暑而志成然后山之深水之秀树石之幽竒与夫梵刹窣堵之胜神灯鬼火诡谲幻怪之观龙蛇之神虎豹鼪狸之窟穴髙僧隠士墨客之镌鑱一旦若抉剔洗濯而出而献竒効灵于兹山以与江南之匡阜黄海闽之武夷越之台宕粤之罗浮巴蜀之峨嵋争雄长而盘无愧色则志之功顾不伟哉曩余观察通永与拙公为方外交每欲助成斯志㑹迁去不果今乐观其成为之序所以幸兹山之缘也拙公名智朴受记莂于百愚斯和尚为曹洞宗尤工诗阮亭以清昼灵一方之论者以为然盘山志序智朴康熙辛亥秋朴结茅盘谷为终老计日与二三子游见此山葱葱郁郁秀色摩霄怪石嵯峨飞蹲舞掉清泉古朩随人上下而其中隠士髙流今古叠出赋诗题字徧满厓壁因思夫名胜必得志乗以传然后山川之英华人文之粹美与夫建置之沿革物产之丰饶因之以见不则汗漫无闻而巳甲子春宋牧仲观察过访山中以此谋之牧仲欣然喜朴因偕法侣佛藏相与搜讨未几而牧仲开府江右佛藏云亡事遂不果戊辰夏王子千郎中入山复商畧之谓必襄此举于是涉竒歴险考古验今窃谓天假其缘以相成也不谓子千出守惠州逺去天末又不果呜唿好事难成一至于此此心耿耿欲罢不能庚午夏携弟子德意详观形势绘之为图更寻旧典増益其所未备稿成质之阮亭竹垞二公二公慨然首肯互为较定遂付雕镌因述其颠末如此亦以见经始之不易云尔钦定盘山志巻十二钦定盘山志卷十三钦定四库全书钦定盘山志巻十三艺文四诗于北平作太宗翠野驻戎轩卢龙转征斾遥山丽如绮长流萦似带海气百重楼巗松千丈葢兹焉可游赏何必襄城外拟古诗陶潜辞家夙严驾当徃志无终问君今何行非商复非戎闻有田子春节义为士雄斯人久巳死乡里习其风生有髙士名既没传无穷不学狂驰子直在百年中同吕贠外酬田着作幕门军西宿盘山秋夜作髙适碛路天巳秋边城夜应永遥传戎旅作已报闗山冷上将顿盘坂诸军徧泉井绸缪阃外书慷慨幕中请能使勲业髙动令氛雾屏逺途能自致短步终难骋羽翮时一看穷愁始三省人生感然诺何啻若形影白髪知苦心阳春见佳境星河连塞络刁斗兼山静忆君霜露时使我空引领答平禅师张商英吐舌耳聋君已晓搥胸祗得哭苍天盘山㑹里翻觔斗到此方知普化颠盘山招隠诗刘迎谿山不难买所费千金储不如数峰云朝昏对吾庐交游岂无人转盼伤离居不如吾兄弟相应如笙竽左侯蓟名族温温器璠玙身虽市朝寄心与功名疎伯也亦可人文华炳于菟风神耸魁伟襟韵含冲虚平生一片心缘尘不闗渠相期有幽事嵗晚山林俱綵服照黄冠欢唿奉亲舆大妇侍巾帨中妇供庖厨诸孙戯膝前翩然鳯将雏朝采南涧芹暮漉西溪鱼烟霞入杖屦风月来窗疏观竹上巢云礼佛登香炉红龙雪浪涌白墖苍烟孤氷絃写天籁茶瓯泛云腴快哉天下乐俯仰余何须正恐左太冲招隠昔所无盘山招隠图阎长言画出中盘望隠归鸣珂朝马尚迟迟赋诗未敢轻相诮却恐吾山也勒移盘居李氏马祖常京尘敝尽洛生貂髙隠盘居独寂寥李愿固充唐士贵黄公还受汉家招山中白石饥来煮炉里丹砂静后烧夜读五经同异处更嫌秋树响风飇游盘山寺薛瑄秋髙游古寺俯仰兴悠悠尘土禅灯暗龙蛇画壁幽草深埋古砌天濶蔽层丘欲问无生灭寒泉昼夜流登盘山储瓘远望遥岑散马羣乱泉激石响穿云万山髙向层霄挿一水衺从两寺分啄朩鸟飞平地见饭僧人语半空闻紫茰黄菊兼红叶烂醉西风对落曛山居诗唐顺之抢榆徙海鹏鸠笑续短截长凫鹤悲山翁未解嵇生癖垢面蓬头也自宜九日戚都督招集盘山寺刘应节祇林楼阁倚嵯峨风雨重阳载酒过絶塞山盘沧海尽九天秋入太行多出车今见周方叔题柱从闻汉伏波忽报羽书思勐士凭髙同和大风歌登盘山絶顶戚继光霜角一声草木哀云头对起石门开朔风边酒不成醉落叶归鸦无数来但使雕戈销杀气不妨白髪老边才勒名峰上吾谁与故李将军舞剑台渔阳道中望盘山因寄于户部觉甫卢雍十年见説盘山胜马上今看紫翠重乗兴便须凌絶顶题名还拟记行踪云间可辨层层路风过时闻隠隠钟东道相逢谁是主松间擕酒待司农偕觉甫登中盘有约寻山作胜游路回虚谷转深幽尘缨聊向清泉濯诗句还从峭壁留隔崦疎钟初落日悬厓老树几经秋烟霞肯许移家住愿疏君王乞早休又次杨秉节韵林回路转失西东峰秀遥看面面同薄暮残钟催海月中宵清梵杂松风颠巗攀陟穷人力怪石安排属画工望望蓬莱浑不逺仙家时有鹤书通夜宿中峰次赵叔鸣壁间韵山房夜宿起徐徐物外身心巳泊如竹榻偶陪禅客语石圅还覔异人书云林虚寂尘凡逺野服逍遥礼法疎莫讶登临当嵗晚东风正是发生初次储柴墟壁间韵乱石离离虎豹羣峰头不雨亦生云百千万折路犹险上下中盘界自分歴陟岂辞穷日力竒观真过徃时闻何当雪月看佳色尤胜朝霞与夕曛又次觉甫韵山前鸡犬自成村山顶禅房不闭门游客欲随僧共隠古松应与石常存行逢峻岭还停骑坐看清流自洗樽烦恼欲除除未得尘中醉梦日昏昏何燕泉太仆尝登是山仅及中盘而止因次柴墟韵奉寄何郎游兴止中峰絶顶何缘一寄踪短句多应被山恼长林光巳着云封未看竒石如翔凤岂识孤巗有卧龙他日可能追胜赏还须补屐逺相从中盘东麓有石壁竒峭上刻红龙池水四时不涸脩篁古木掩映其间行过中盘再计程红龙池水四时清疎篁自傍幽巗出古树偏当絶涧横老衲休粮如有病好山与世本无情舆台莫喝松间道险语先教鬼魅惊坐藏经阁遗址望絶顶邈不可即未从仙客借飇车絶顶遥看路转賖废阁有基荒草莽断碑无字委尘沙也知此地堪逃世犹悔当年不出家见説开山僧悟道白猨时献洞前花偶于败叶间搜得断碑四片剔藓合而读之有元人栖云王桢题上方兰若诗因次其韵石路转复转云林深更深前峰团紫葢上刹布黄金苔蚀残碑字风传清磬音悠然坐终日销尽利名心下山口占登临力巳倦下岭复盘回好景看不足幽期许再来搜竒得古刻择胜了余盃欲去还留恋斜阳故故催和卢师邵望盘山王玹行台胸次饶丘壑暇日寻幽不厌重烟树每劳瞻望眼云山多记去来踪情髙孤岭清秋月兴逐丛林暮夜钟问俗偶来成逺眺题诗到处寓忧农同于觉甫游盘山上方寺夜坐联镳不愧谢安游云淡林峦景色幽飞鸟一声山寺静傍崕千树晓云留松花绕涧僧供茗竹叶盈壶客醉秋佳景几人能共赏西风尘事总休休又有客促命驾乗兴入山游野鹤迎人舞寒泉绕寺流老松蟠怪石落叶走空沟爱此忘归去斜阳不暂留同杨秉节游上方寺于达真石磴巉巗恣逺游上方楼阁迥清幽云山不逐髙僧没殿宇还为豪客留小径黄花惊晚节深林红叶动髙秋空堂坐共无生话悟却尘缘万事休坐看青烟上碧林空山气候晓阴森哀猿夜聴禅僧偈好鸟时同游客吟惜景扪萝登逺岫寻诗倚杖望遥岑诸峰尚有登临处倦倚寒厓力不任同卢侍御游盘山小径何堪引使车渔阳城外路非賖登余峻岭迷深谷落尽寒泉见浅沙寺近云霄惟鸟道峰含烟火即仙家眀春凖作重游计拟上寒厓覔早花纵马看山不计程残冬烟火望来清泉声落涧鸣还咽石磴攀云纵复横白鹤阶前如有约苍松厓畔似含情追随杖履题新句浅俗能劳过客惊轻舆小队度荒村来扣禅僧月下门老树槎枝巳尽残碑剥落字犹存闲瞻素壁多留句共笑乌台一倒樽欲徧诸峰最髙顶不堪斜日易黄昏奉和杨廉峰侍御暮春蓟门校士毕同刘大夫子兵宪䜩集中盘寺蛇盘山势与天通虎踞幽燕今古雄不断浮云来蓟北相邀春月上滦东清池波动桃花水细路风嘶御史骢自昔渔阳兵马地几多休暇坐论空答谢茂秦游盘山李攀龙爱尔跻攀处竒踪满报章山盘元气出寺抱翠微藏拂石摇天影披花带雨香千峰回白首万壑步青霜鼓角闗榆堕旌旂塞草长阴风来大漠秋日下渔阳海色秦城外边声汉苑旁欲因临望代遂得纪金汤登盘山王世贞禅主空祠恒岳回谁怜盘岭抱燕台层峦不尽青天去乱瀑争雄大壑来共指丹梯安薜荔还扶蜡屐破莓苔银河只在微茫里欲取寒杓作酒杯登盘山絶顶谒黄龙祠谢榛蓟北来游第一山上连七十二禅闗人行巨壑泉声里马度层崕云气间石径萧萧风吹冷万折千回临絶顶钟响时传下界遥鸟飞不到诸天迥无劳汉使泛槎心挥手银河能几寻歴歴边城纷螘垤明明沧海一牛涔老僧笑指烟霞外此意沉㝠谁与㑹风生平地本无因云㸃太清犹是碍弔古踟蹰空石堂黄龙西去杳茫茫珠林不见菩提影宝墖长含舎利光壁尘拂去独留赋下岭回看迷晓雾放浪人间那复来月明梦绕盘山路周刺史约游盘山不果于若瀛薄暮脂征轮沙起知天风兹来限于役仓皇𤣥洲东林端立危嶂苍翠刺霜空杳霭不可即须臾㝠云重况有同年友守兹芳誉丛殷勤约我游未及憩微躬徒为山灵笑踯躅嵗将穷寄言探竒者幽兴终来同玉田县忆盘山泉石生平颇有兴广川东去思纷纷山程窈窕风霜外小县萧条虎豹羣摇落闗河诗总废支离怀抱酒能醺曲肱此夜嵗将暮何处天开盘谷云夜发三河望盘山不见去年望山山色苍今年夜行天雨霜飇卷飞沙暗巗树天垂昏雾寒星芒阴阳明晦鸟双逝今昔行藏人独伤别山向予弄朝色回首盘峰空渺茫盘山同朱章夫对月傅光宅登临暂得此身闲共醉芳樽宇宙间明月一轮天万里数声清啸响空山游盘山王衡塞北山河百二重太行云气入提封泉争乱壑时萦马谷响虚巗半是松紫逻烟花当九月青天雷雨入双龙朝来䇿杖中盘寺指㸃经行第几峰孤笻短笠乍低昂翠壁丹枫引兴长片石倒悬流水路断厓髙掩薜萝房诸天影里沉西界斜月林中见上方绕尽寒空不知路㝠㝠钟磬逺相将盘山絶顶王嘉谟云上峰峦天上浮盘盘未便是山头西看落月依三辅南望平芜入九州绕径翠开烟鸟道半空红现火龙湫荒唐无限髙危意比似人间亦可愁送陆生从军蓟门汤显祖盘山秋影挂卢龙别道烽烟入喜峰但得辕门能拜将边墙何用两三重入盘山袁宏道分明真山子的的有画意风霜匀粉丹云霞缀锦地一皴一百仞雕镂入空际瘦骨间青脂苍劲有余媚天绅林顶垂仙蘂披裆被虬松百万株黏石无根蒂峰峰有活石石石挟仙气一石置一山一山一㸃翠散作诸峦巗分身可千计盘山顶摩天抽碧篸俯不见鸟背西日照墖轮影落重边外峨髻瘦仙人玉冠苍水佩貌古骨竒清见者肃而拜浮空日嬲云足低呈光怪或聚或纷披或舞或澎湃千里聴风铃飞花落遥塞一萍一青山一㸃一人界登盘山袁中道徧山难穏石数步即鸣泉絶壁有心仄野花无意妍笻前时着藓衲破不藏烟若遂搜寻遍僧居毕此年盘山道中朱之蕃盘山盘泉盘厓壁百折犹难望岭头鸟乐菁林山果熟客停飞斾野云流绿阴遮屋浑忘暑白叟歌田不解愁极目雄闗环帝阙可知竒奥在并幽送聂章羽游盘山刘荣嗣同有看山约妒君偶能遂逺树渐有色暖日生峦翠相送出蓟门我心先君至山即如朋友游亦有投契人迹所不经别具道眼视或当逢静者一叩神仙事奉陪中丞杨公登盘山孙应元五原宾从逐髙轩山寺凭虚敞法筵空界云霞瞻色相上方钟鼓隔人天慧灯夜满菩提树菡萏晴开太液莲胜地登临能几见塞垣烽火正无烟盘谷招游夏朩清天风唿雨过蓬瀛山藏蝀宇干坤气崃涌龙涛日月明饮折荷筒催彩笔歌翻纨扇浥金茎迟回好祝山灵䕶琪树𤣥猿莫漫惊登盘山絶顶萧应鳯闻説盘山胜当年是鬼工移将多怪石叠作一崆峒寺傍云根耸人从鸟道通烟消闗气紫日出海波红万壑争飞瀑双峰半倚空凭虚凌絶顶极目思无穷余从北道登絶顶沈太守襄髙㕘军谦宁则南上中盘寺相候游览既徧题咏颇多欲下山阻雨盘山世应少此㑹亦云稀攀陟岐林麓栖迟共翠微寺灵龙聴法谷静鸟忘机千涧分还合孤云去复归选胜争摛藻谈空毎拂衣最怜山好客遣雨䕶禅扉蓟州道中张永正匹马渔阳道休嗟行路难霜林无定叶秋水有余寒白雁飞初下眀霞落未残盘山凝望里烟外出层峦望盘山高承埏中盘云气下盘生紫葢峰髙晚独晴安得时平解尘组白松树底饭黄精登盘山絶顶李孔昭絶顶盘空际登临近日华一峰隣造化四顾俯云霞东海神仙宅西山帝子家连氛遮不见余意满天涯山居夙昔志旷闲奋毅脱俗累日急食与眠余若悉可巳澹极精神生随意娱笔纸当暑卧南轩客至常不起忘谢送迎失坦然废冠履扪心无是非何暇计誉毁白云上岩来就我行复止好客懒贳酒清谈愿移晷去留皆自然交情信如水吾方学草木委形阴阳里倘人快我真弃置同泥滓盘山无名氏盘山髙巍峩半入青云里中间最上峰更向天边起行行白石厓六月不知暑又无名氏秋风黄叶危厓逺上盘山石磴斜君昔有言归李愿山今无主只楞伽髙峰蔽日云霄上古刹凌空嵗月賖倚栏老僧钖国朝盘山陈名夏药苗犹在地山鹤不骑来吹破天门雪何人上博台盘山宋权山水何竒絶髙秋快此行千层盘路转万壑暗泉争天外悬松影云根度鸟声更怜红树色逺近向人明路入盘山书所见孙廷铨野旷烟千顷山回黛一围巳谙林下路懒作暑中归急雨连沧海羣山赴蓟门客怀无逺近岚气足朝昏山空一径幽林外樵夫语驴迹印沙塍昨夜前村雨青嶂有划合遥见中盘寺何处落清钟临风时一至石上苍松古云中碧寺深欲持调象力来制毒龙心忆盘山魏裔介盘山信灵异昔日我曽过流水鸣深涧竒峰矗断阿喫茶消嵗月入定闭烟萝莫问宗门语闲云处处多盘山道中李霨雨余岚气上征衣望里盘山逸兴飞岐路忽逢停辔问田家小犬吠柴扉登盘山作梁清标清晓发蓟门盘山近在目引马凭老僧迤逦迷磴曲山根乱石横澄泉泻川麓古松势虬蟠春鸟鸣灌朩窈窕开佛楼僧徒隠石屋下马坐髙巗宛转清阴覆俯首瞰平原苍莽极遥瞩桃李媚幽谿烟臯布新绿天风吹我裳拂拂来芳郁顿令尘虑消良觉幽怀足何事慕蓬丘采真徒仆仆徘徊不能归长啸振林谷盘山久识盘山胜今晨驱马来僧攀青嶂出寺傍白云开法相留阴壑茅堂闭旧苔心清闻午磬莫问骑频催夙有登临兴宁辞车马劳溪云萦谷树巗日醉山桃衣染烟岚湿峰悬瀑布髙荆川曽有赋惨淡忆抽毫蓟州道中闻盘山诸刹之胜不获徃游怅然有赋闻道盘山路㡬重丹梯遥指最髙峰月明虎卧千年寺雪霁龙蟠百尺松半岭灯寒方丈火诸天风送暮岩钟振衣每欲探幽处初地何缘蹑屐从读盘山志有作寄青沟和尚张英我昔赋行役税驾盘山下髙峰逼塞门苍岩横蓟野黛色薄青㝠睇望弥秀冶今读羣公诗烟霞共绘写久知林壑佳益觉尘壒寡树杪乱云栖石罅飞泉洒松桧翳幽径薜荔纒古瓦霜柿艳清秋风篁却炎夏言念紫葢峰依然白莲社我本邱樊人落落风尘者夙愿在名山寄诗慙大雅倘许营一龛芗茅乞盈把望盘山横云诸岭峻东接蓟门烟石色幽燕冷钟声古塞传佛将灯作供僧借果为田纵目劳延望曽无福地缘入盘山至中盘寺望絶顶诸竒胜顾念归路不得徧游为诗写懐陈廷敬我闻盘山七十二佛寺寺寺落花流水中古朩分径延客入谷口徃徃闻微钟稍喜怪石堆磊砢位置天巧烦神工飞巗百尺下涧水谿流时带残香红山深日斜意惆怅车马行色何怱怱中盘崚嶒倦登陟僧言竒絶焉能穷卫公舞剑台最古磨厓勒石真豪雄天门中开飞鸟过巉巗削壁双青铜絶顶墖轮照西日影落塞外随长虹我行荒徼困鞍马亲按唐垒寻遗踪春风血染边花赤夜雨苔生战骨空弩台草木莽岑寂将军片石青山崇此来探胜乐幽閴翻増惋叹愁心胸孤峰飘忽不可到还顾所歴烟蒙蒙归途草草罢游览他时蜡屐扶短笻怀盘山答拙公布谷响春城春山寄逺情红泉过雨晓白鸟下烟明墖影飘长塞云峰尽北平松门曽徃叩流浪想无生同张素存宗伯游盘山李天馥西风吹草作泉声暖碧寒青画里行危径多竒难选胜好山无限不知名频年久负烟霞约此日聊舒薜荔情赖有燕公同志友莲峰遥礼古先生中盘仰踞古中胸望里香陀暮霭浓谷鸟禁寒争向日山松染雪独宜冬澄潭诧説乖龙伏丛薄惊看乳虎踪闻道上方饶舎利佛灯犹在最髙峰途迷且逐野樵羣依约钟声隔岭闻浅熘遶林俱赴壑低厓似堞亦生云珠龛险压苍龙腹贝阙遥纡赤鳯文岂止石门多异石此中大有石将军少陵东转石梁斜步步泉声激浅沙遍野重隂疑欲雪满巗佳树惜无花游仙徒忆青精饭倚啸还凭绿乳茶却念正平风雅地凄凉不复鼓掺挝尚书履疾渡溪频济胜输君怯是真百叠惊泉难覔寺满山落叶不逢人弥天虚白迷银海涌地空青误輭尘舞剑台髙成独徃倦偎翠嶂且逡巡泃阳南望接雍奴冷翠凝霄隠寺孤时物禅闗惟黍臛先贤遗砦感鸡苏奔湍怒走长纡练细瀑髙悬巧弄珠喜得阇黎同缓步指挥名胜礼文殊系马停舆直造巅周遭林壑望茫然题名峭壁千寻上蹑足孤云一片前峰顶翠澄岚气渺洞门红蚀土花妍御风冉冉穷登眺疑近重霄尺五天古墖红龙逼紫虚扶笻直抵逺公居空中杰阁闻仙梵天际祥云拥御书老干髙低皆过鸟小溪清浅亦生鱼随僧退院伊蒲馔露藿霜松颇自如振衣危磴踏云根胜境茏葱草未髠半壁芙蓉遥上日一厓烟火自成村榆闗歴歴长城见雾塞蒙蒙大漠昏俯仰古今频极目下方遥憩卫公墩遶麓沟塍接陇头东来风景蓟门优诸边村落皆无雨此地人家独有秋苍翠满山新月好牛羊徧野晚山稠莲花亦擅栖云胜却忆朝霞故里游同洪昉思游盘山三十韵王泽宏盘山屡经过登陟蓄意久使节无停车怅望空搔首兹游慰宿愿偕徃得良友新霁冲泥涂朝旭射林薮逺瞩列翠屏始觉入山口是时仲春交风日况善诱繁红花坼杏细碧叶垂栁幸攀弱萝末畏眺絶壁后同人惜马力舎骑坐且走百折歴山腰衆峰悉培塿巗峭松屈曲厓崩藓深厚翠葢舞虬龙斑纹绣蝌蚪五峰耸太清嵯峨若襟肘八石环渫云崎嵚若盘纽登顿坐霄汉延眺凭户牖下界列阴晴低槛宿牛斗嶪千丈石位置五丁手悬空屹不頽如有神灵守力疲至絶顶方广不盈畆足畏罡风烈心悸厓壁陡朋好叹竒絶仆御仍私诟野䔩对山僧林歌聴樵叟明星见长庚微阳渐没酉清梵震遥林素辉上崇阜万壑号松风如闻虎鸣吼侵晨披衣坐鸿蒙气未剖云霞倐开阖烟岚递纷纠幽思胜卜隣声闻愿离垢何为弃宝珠徒知矜敝帚终老栖三盘浮名复何有重入盘山至青沟回频年毎忆盘山胜今日重过乱石村梨栗成行围草屋涧谿分响共泉源寻僧始涉青沟险别友回看紫葢尊无那尘劳催我去平明冲雪到黄昏望盘山有感蓟门首夏似凉秋重过盘山忆昔游叠嶂何心犹壁立孤踪无着尚萍浮结茅拟入双峰隠砥柱谁将八石留白首京华缘底事对人那敢説归休寄盘山拙公王士祯闻师敷坐处地近古中盘煨芋炉灰冷悬灯雪屋寒六尘浮幻尽五字苦吟安楖栗横肩去空山问嬾残答盘山拙公见怀一隖白云新活计三间苑屋旧家风夜来梦踏琉璃境路指中盘更向东送宋牧仲之官通潞忆上盘山正暮春山中吟望苦逡巡而今持节京东路恰与盘山作主人谢拙公惠芝寄书巳十载见面一何迟忽有山中信来当嵗暮时欲寻清净退更访天人师不遇商颜叟无因茹紫芝题拙公写真云门像里见春容红杏千林一树松何日从师闻宝镜青沟兰若子时钟较盘山志竟赋寄拙老选佛场非逺青沟讲席开常言行脚去何日打包来弥勒同龛处英雄舞剑台蓟门春树里东望兴悠哉退朝雪中怀拙公东望盘山二百里年年结束负行幐偶逢金水桥头雪忽忆梅花树下僧钵里伊蒲常施鸟巗中瀑布几成氷丈夫一事公无让未许寻常将相能答拙老寄盘山图三生支许最相闗未得相寻水石间应笑羼提旧居士祗从图画説盘山游古中盘拜观御书留赠佛藏大师沈荃丹梯百折到中盘墖影崚嶒万仞看石罅泉声如玉戛庭阴松势作龙蟠白云深处留仙钖紫葢峰头望翠銮御墨淋漓霄汉上天香缥缈䕶栴檀又赠佛公门外千峰共一峰禅闗白日雨花重虎谿欲别还相问莲社他年许暂容盘山诗六首宋荦冒雨访名山既至雨忽霁巉巗尽刻露归云晓溶㵝五峰互低昂青翠落幽蓟初途得感化碑纪保大嵗法像最凄凉遗构荆榛翳旭日照山椒石磴盘天际嘉游方自兹小向精庐憩发兴穷林峦赖此孤笻拄威纡循涧滨曲折穿山隖礧礧乱石堆逺近无土时见巗穴中几㸃桃含雨路旁晾甲石上有清泉吐遗迹恐荒唐姑聴樵夫语行经少林寺宗风𬗟初祖咫尺望中盘对启青莲宇微闻仙梵幽寂歴日停午墖院近可寻池爱红龙古谁从峭壁间貌得钱塘怒想像香台侧震荡风雷鼓淹留酌澄碧游鯈粲可数当春雄雉鸣似应丁丁斧髙瞩凌晴空遥探偕法侣舒啸振樷薄宁畏豺与虎兹山最佳处实维古中盘幽磴几登顿怪石惊㠝岏或如屋宇叠或如象马攅或拱如野叟或矫如翔鸾花宫忽仰觌琅珰响云端精舎连邃洞诘曲施朱栏突兀五松树正荫説法坛长风一披拂白昼涛声寒道人南国秀十载此盘桓至尊昔临幸宸翰留层峦昭回倬云汉丰碑宜雕剜皇矣圣人作欲和良独难萱芽芼作蔬松花采作饼一饱不愿余衺阳挂西岭左踏屋角梯万松如列屏嵯峨紫葢峰望去不见顶石窟千年树干作三尺挺抚之讵忍去长歌扣其瘿右寻谈经石陂陀更幽迥虬枝少拘束老此无人境有句不能道嗟如喉有鲠嘤嘤谷鸟鸣徘徊步清影天外九华髙直拟骖螭骋空山正寂寥何处人语响遥见故人来临风披鹤氅洪厓许拍肩一笑穿云上聊啜僧厨粥旋策山隅杖看松讶作龙拜石唿为丈愿结烟霞隣拾此栗与橡嗟余王事迫返驾意怅惘絶顶舎利墖崪嵂不得徃佛牙走樵牧圣灯惊魍魉胜迹匪自今逺望但合掌其余栖隠地一一託遐想寄语青沟僧终期共幽赏朝望白云来暮移青松归石径屡延伫余情实依依返景带山杏夕磬响岩扉弄泉聊盥潄寒色上人衣道逢八十翁谈笑共忘机此中事事佳岂独娱清晖退寻入村舎灯下蝙蝠飞赋诗兴不浅浊酒杯堪挥五更望残月流光破烟扉倚马语僮仆我心仍翠微秋日望盘山用黄山谷韵随蝶作马牛儿女锁房闼朝来稍萧散快值凉秋月庭槐垂阴浓不厌蝉响聒蔬畦聊支笻旷望𣺌城阙盘山排空来千巗迥秀发浩然游兴生辄欲着布袜五峰俨芙蕖青苍树如髪徃者此林峦卧云得怡悦栖迟古中盘饱餐僧厨蕨髙吟答松涛㟁帻击铜钵连篇镂肝肾谁能状毫末还经晾甲石爱聴泉活活今我莅此邦一俗直到骨吏事有程期曽不失圭撮埋头簿书间风骚谢鞭挞何期行药余忽觌烟峦窟妙句伫英游庻无三献刖薄宦虽漫尔终愧厠簪笏他时紫葢巅长歌采野葛蓝谿道上忆盘山楸峪看云过温泉策马还依然趋潞水无计入盘山梦穏风涛外愁添簿领间新诗如束笋灯下手频删重游盘山七首盘山如盘龙旧名为四正幽燕之奥区百里势竒横五峰插碧天羣岫如奔命我行越蓟丘旷望迥生敬趋途随山樵短策喜孤劲千像凌晨经树石莽疎映矮墖俨衆僧导客来相竞灵椿学虬松法界殊清净泽钵失沦漪摇石具情性登攀忘渇饥亦未暇吟咏俯首紫葢峰㑹当持其柄去去遵山麓谿谷何威迟芒鞵鬭石齿竚立宜轻飔天香穿老屋零落余罘罳艾而张网罗祸机嗟虞师盘泉响珮环隔岭聴愈竒既至得旧观太息水之涯照影惊皴面仍不改涟洏中盘白墖院少林红龙池停屐还振䇿胸巳无险巇山心探初地天藻仰穹碑道人知我来为我埽茅茨松石知我来为我发幽姿所恨春尚早杏萼閟华滋经坛沙淹汨东崦榛还披月明啸髙阁愿与山灵期万壑激松涛空山黯将夕失道困䝉茸苍耳时一摘谽谺势搏人却步怜局蹐稍循迮径迂未怕层峦隔人语惊栖禽老鹳声格格闻钟投宝坊片月檐际白登台抚长松天畔留㟁帻隣僧邂逅逢茶话意良适河汉手可摩猿挂看林隙灵境清心魂欲卧不安席头陀催闭目云有虎行迹游山如噉蔗佳处得以渐崪嵂挂月峰磴道一何险孤墖入云汀殿阁耸巗厂探竒并鸟飞耳畔罡风飐积雪明皑皑晴霭闲冉冉幽磵藏上方禅扉日夕掩老僧虽屡邀未去同回剡扪籐劳抗尻狂啸等惊魇岭嵴得少休圣灯想光闪佛牙礼金棺捧视意还歉盈盘荐枣梨地僻僧厨俭嗟余擕㓜来非向金仙谄爱作八极游齐烟看九㸃昔余吟五字幽赏企青沟凌风越西岭䦨入麋鹿游谷口访邃洞门闭巨石留何时名将军古藓纒兜鍪异鸟静相语声比山唿优松䑕窜䆗窱竖尾招其俦顾盼出丛薄花宫临荒陬苑屋八九间弹琴藏汤休新诗感祭酒奚啻珊瑚钩黄精润齿颊名画清人眸几年辑山志徃牒穷㝠搜遗世幸同调矢口谈庄周谁谓白莲社髙风独千秋游兴动枯禅偕我登叠嶂烟岚清㝠蒙断续来樵唱幽处卫公庵松石讶殊状位置造物工左右恍揖让﨑岖到寺门剑台屹相向才聆梵放幽旋策登髙杖崭絶苔壁横徐缘石脉上篝火寻题名画腹辨字様新月正如舟散髪一疎放人生螘旋磨今夕惬微尚四山响朩鱼清切闻法藏风起海云铺从师闻真妄晓起问归路天城经山隅如行鉄堂崃石气侵肌肤嘉果不知数遑复问槐榆林端响啄朩颜色怜衣襦几日夭桃开想见絶代姝峭壁压台殿讵与屏风殊松篁纷㸃缀摩诘当能图涓涓山脚泉一寺皆沾濡折松作麈尾酌泉伫铜壶归示华亭客定恨不并驱簿书行委坐楖栗何时扶答拙菴白云流满地黄叶向空飘似此道人句宁殊丛桂招闻钟眠佛阁随鹿过谿桥何限曽游处分明入梦遥钦定盘山志巻十三钦定盘山志卷十四钦定四库全书钦定盘山志巻十四艺文五诗自双峰寺望上盘山髙士竒崪嵂双峰日巳西空山寂寂鸟频啼依稀樵径无人迹只有花香送马蹄松下禅扉报午钟溪桥路断白云封山僧指㸃遥岑寺犹隔巑岏四十峰下盘山作扑靣红尘暗客衣年来蜡事全稀却从仗外看山色一路题诗歴翠微㳺盘山昔读寰中记兹山劳梦想十年思一逰尘事日鞅掌扈跸过蓟门承恩恣观赏驰马踰崔巍趋途渐深广萦廻石径纡盘旋下复上山势兀嶙峋奔厓尽肮脏缓䇿登危峰烦襟为一爽嘤嘤野鸟鸣汨汨山谿响暮春天气佳小憩在林莽松泉臣所须性志本踈朗茫茫属车尘时曳青藤杖从来箕颍心对此聊俯仰上盘絶顶千仞耸危岫孤髙数上盘扶笻㸔更险扪葛步仍难天外松风落厓边草色寒尘襟一以涤独立感无端冄游盘山暮春陟崇阿山灵谢客久廻车重逡廵倐复中夏首取径异畴昔彷彿寻谷口绪风从南来泉声清且浏繁英过眼新宻䕃解襟受感此节物迁行行歴冈阜石人坐藤萝招我若旧友四山空翠来盘礴豁两肘对之万虑澄身世渺何有侧足天地间烟云结櫺牖頋兹尘外游屡许鞅掌后飞跃任羽鳞睠焉抚髙厚题黄鹤山樵乐志图兼忆盘山山意殊秀耸结构隠林壑美䕃环竹树芳香翳芷葯田畴既已耕畦苑游可乐妻孥情熙熙弋钓恣旁礴相与数良辰朋来事杯酌斯境本不难几人成遐託披图有真想妙笔况黄鹤我曾登盘山攒峰石交错髙下被长松涧水绕巗脚意者山樵翁粉本收囊槖忽忽十余年佳游尚如昨山居志未遂孤懐付寥廓读盘山志赋诗四首寄懐拙菴大师平生丘壑未能忘蜡屐抛来住水乡记得盘山三月暮马蹄行处野花香恨少竒书广见闻开缄十巻水山文唿童摘取蔷薇露盥手轻繙到夜分万株松影千峰石一度经过半世思忙里壮年悲里老蒲团药灶闭门时梅天幽梦绕青沟妙绪清言读未休林泽即今谁可共徃还书札慕司州盘山拙菴大师书来奉报朱彛尊三盘胜地称絶衆岭何峰最尊别后时劳梦寐书来兴转飞翻青松十里巗磴红杏千株寺门好雇犊车一两輭尘碾到山根送宋佥事荦之官通潞中盘曾听佛楼钟按部重登紫盖峰料得使君吟兴发塞门百道走红龙寄别拙菴大师青沟云木昼参覃梦想巗栖燕子龛惆怅花时仍不到满衣春雨返江南盘山汪晋徴昔观蓟丘志兹山劳梦想今来侍銮舆松石遥俛仰自襄大礼还便道惬寻访入山径纡折泉淙耳邉响初地得感化遗构落荒莽藤萝坐石人见招如拄杖林峦最幽秀净业标名曩杰阁瞰虚空踈櫺树梢上缘石勇跻攀晾甲台倜傥行经少林寺宗风犹轩朗老衲惯将迎肃客供栗橡咫尺中盘山仙梵清劳攘更上古中盘怪石争竒赏正法禅院开戸外一峰榜圣人题诗句丰碑炳天壤髙浑追正始山灵增辉晃我来在初冬轻寒气犹盎秋花一已谢鸟语声逾爽絶顶云罩峰遥瞻气苍茫信宿翠微游黄山梦来徃寄赠青沟和尚孙岳颁拙公盘谷隠古佛峙花宫止静千峰月髙吟万壑风懐人凭尺素閲世等飘蓬何日闻清论山窓茗盌同长安雪后寄懐拙菴大师二首孔尚任马蹄蹀躞御河滨顷刻春泥踏作尘翻笑盘山松寂寞百年曾见几㳺人博士由来最冷官思山有梦去仍难空劳㸔雪遥相忆独埽晴峰上下盘寄青沟和尚冯朂结茒驱虎住青沟裂石天开辟境幽会得禅心自萧寂一轮明月万峰头由瓌紫谷至玉石庄入山王煐雨霁残云半岭横平沙细路马蹄轻松风谡谡闻天籁涧水泠泠杂梵声山鸟频唿如有意野花相笑不知名同㳺尽是尘劳侣偷得余闲快此生盘山道中四月盘山草木深七年曾此一登临杏花杨栁来时路好共黄鹂续旧吟曲曲谿流逐径衺马蹄腾踏入烟霞碧桃知我重来晚春尽犹留一树花歴天门诸胜上云罩寺天门孤耸映清晖苔藓重重琐翠㣲神物古池开一鑑仙灵幽洞闭双扉扑巗危石鵰初落挿汉竒峰鹤欲飞铃语逺闻山径转短笻扶我竟忘归游黒龙潭投宿暗峪寺欲探黒龙潭先憩白云隖努力劝饱餐无畏登陟苦㣲径识竒树异草隠榛楛怪石幻万状偃仰复伛偻或如虬龙盘或如狮豸怒或如鼋鼍伏或如鸾鹤舞近睇每彷徨遥瞻还愕怃腾跃效猿猱有笻不暇拄渐听乱泉鸣喜色溢眉妩渇甚竞抔饮味甘胜醴醹力竭依危石屈伸抚双股前途正险巇况复多蛇虎蹑足履巉巗恨不生双羽横亘眠石虹皎洁无纎土悬流挂疋练苍翠苔纹古映日发光华微茫辨丝缕喷泻注洪潭飒飒生风雨清澄镜面平须睂拟可数环凹若鬴锜欲济无樯艣週遭石浪生疏凿疑鬼斧深杳不可测传是神龙府宾从暨僧伽相视舌各吐云更有三潭聨珠嵌巗浒倦者先告归进退分歩武夕阳乱人影相頋倍踽踽突兀两山逼蛮壑肖天姥三潭水深㳷厓峭削双堵积藓衬藤萝蜗涎污纶组頋此肌骨寒悚慄不自主悤悤转林麓隠隠闻钟鼓倚杖叩僧扉振衣登梵宇老衲饷果茗山厨炊秔稌饭罢寻㫁碑零落字形腐放脚卧禅牀清欢洽肺腑黙数此日㳺昔贤孰堪伍拟徧告同人先须秃笔谱入盘山卫台瑺满村棃叶带霜红最爱名山风雪中俨若峨冠不可见三盘顶上白云封出盘山口号莲花池小一双湾乱石霜林谷口还比部何当游兴足马头指㸃説盘山晚歩隣菴访盘山和尚共话何五云缁尘无地惬幽寻何处㣲风度梵音素盌茶香分菊色空天月冷入松隂十年劳吏还家早四正髙僧避俗深相送柴门成一笑霜枝惊起暮栖禽到上盘登挂月峰晚眺阮旻钖客子御风来峰巅己挂月月上蓟门山边笳静不发蓟门秋塞晚无烟塞外髙峰欲挿天週逥亭障三千里东临碣石沧海边沧海眼中一勺小塞北江南青杳杳不知天地几何年但见隂阳疾双鸟古人寂寞已尘埃山川留待后人开玉闗西入班超老碛中更有李陵台出下盘万壑松声万壑泉芒鞵踏破五峰烟惊魂犹向巗间坠快意无如洞里眠弹指徧开弥勒阁分身却下大罗天唐碑宋碣曾何有愁闭空山六百年题盘山图三十年前曾閲此而今垂老得亲游昨宵一觉青山梦试问图中可似不游盘山归苍林上人有诗见讯依韵答之老去渔阳侠客心青霜匣底冷龙镡五更谁打冬冬鼓百嵗空为数数吟晓夣无端云易散秋灯有燄月先沉近来不用参方去会得盘山卖肉碪将㳺盘山柬诸同志郑纉祖风尘苦羁束邈焉思逺眺况值此清秋烟霞有同调忆昨上方游山水仰髙蹈如何夜来梦亲覩盘山貎巍然雄朔方不与上方肖偃仰罗羣动襟期豁衆妙㣲茫杳难分约畧覧其要尤爱孤峰竒轻身凌絶峭坐观千岫低卧听孤猿叫醒来心魂幽犹闻巗谷啸何当与君期白昼穷㣲奥登盘山六十韵皇天閟华滋驱山作屏列遂令此峰髙灵气于焉结混沌判何年登临快此日蜿蜒塞外来突兀空中出回伏衆冈环欎纡㣲轻折千寻拔地轴一柱撑天阙髙可凌虚无逺能鉴毫髪初登犹堛塞数转渐超豁层层凌絶顶了了见澄彻竒非神鼎铸峭岂昆吾切不假藕丝穿宁借螺穴轧自觉石泉幽羣推林麓鬰三盘曲有余四望端如一有如竒伟人视髙歩还濶有如贞静姿澹写无涂抹又如古鸿文体正而词括不落小蹊径浑然大手笔迺知帝王区逺与郡国别流峙合而钟神竒蓄不洩三山或比隣五岳孰优劣洞壑相崩峭冈峦互出没山容幻紫青石状逞危突老树鳞槎枒枯藤虬曲屈晦窥猿洞暝晓映龙潭澈髙墖落云霄奔流倒溟渤桥疑石梁逥瀑向庐山割陟览尽丹梯徘徊多宝刹声传清磬连翠匝苍松宻转瞬淡浓分移时向背失神工迥不伦至化杳难诘以彼云中竒幸兹逰览决别来骨肉踈兴到亲朋挈歩兵兼小咸封胡并遏末陶公意特豪惠逺禅堪悦不用篮舆随自把桃杖伐将毋山灵触亟遣神丁夺选胜期先登耽幽每后歇意中各有属佳处谁能恝歴级身频髙迎眸眼一瞥石囷枣梨封天厨豆实采摘怡性情噉食慰饥渇欢赏及稚童追唿践履袜倾欹惊渉险超忽欣初脱古迹半陆沉导僧费指説留连竟夕晨信宿拥裘褐幽梦浩无涯孤懐勃难遏起窥涧底云欲掇峰头月夜气何㣲茫商飇乍凛冽每苦出门艰颇虞行路窒斯㳺偶然遂胜事焉可必维昔渔阳乱纷然戎马逸风尘昏顷刻干戈竞仓卒是山畜逋逃所全十七八天心应有在民命赖以活谁言桃源洞迥与人间絶桃源信可求苦为尘世聒褰裳最髙峰东望辽海潏缅懐管㓜安皂帽髙自洁欲往从之㳺青天骑虹蜺叹息斯人徂清风千里发盘山絶顶次戚少保韵木落风髙旅鴈哀天空云㫁戍烟开三千余里卢龙在七十二菴宝积来尘世几番悲浩刼清时何处见邉才英雄事业身难遇少保曾登舞劎台三河道中望盘山絶顶䇿蹇东臯欲暮天上盘髙出万峰巅逰人指㸃如曾到一抹浮图尽碧烟登盘山絶顶上盘突起鬰崔巍卓立孤峰何壮哉古戍烟中千堞出渔阳树里一城开翩翻鸟背髙低见错落云根松石徧僧言宝墖时放光嵗嵗佛灯除夕见重逰盘山呈青沟大师拙菴忆昔寻逰到此间五峰相对一开颜东甘涧隔西甘涧西架山连东架山云寺罩余常带湿天门开早不须闗吾师若问重逰兴曾向仙人桥往还留别拙公洪昇我避嚣尘到幽境一住浑忘旬日永春风三月山不寒饱㸔青松与红杏半生词赋何所求结社思陪惠逺逰清泉白石信可恋妻儿待米难淹留劳生汨汨终何极一梦百年如晷刻明日风尘下界行回头只见青山色陪王昊庐先生游盘山问讯盘山路乗春竝马来髙低空翠合㫁续野花开斑鹿穿林导黄鹂隔岭催人言扶杖客先到白云隈㣲闻钟杳杳渐近水淙淙倒影穿云塔横枝迸石松峰危欹紫盖池古泻红龙更上前山去相将䇿短笻老僧解留客随意共园蔬布席怜松䕃看山爱雨余林深频窜䑕池冷不生鱼同是忘机者探幽纵所如涧㫁垂藤接林回狭路分五峰争捧日八石各生云僧与豺狼狎人将鹿豕羣闲来剔苍藓细读古碑文絶顶此跻攀苍茫晓日殷一身飞鸟上双足乱云间大漠连沧海长城补㫁山遥㸔古北口天险旧秦关幽寻未云竟驱马忽言归惆怅攀芳树低徊恋翠㣲出山云逺送留客鸟迟飞多少尘劳事谁能便息机将逰盘山寄拙菴大师残腊与师期髙松㸔雪欹杜鹃花欲尽真悔入山迟山色潞河东朝朝忆逺公青沟望不见只在白云中冄入盘山忆与昊庐先生同逰口占寄之重寻白云来独入青山去青山笑问余故人在何处由青沟越山至云罩寺登舍利墖眺望策杖凌西巗扪葛踰北岭厓㫁径转危林深路逾永㣲窥白日光乱踏青松影巍峩启佛宇闲寂隔人境千寻舍利墖独踞最髙顶铎响天风翻云深石气冷指点古长城连山作门屛幽蓟与青齐㣲茫辨烟景絶磴倦跻攀禅房息俄顷梦觉闻疎钟翛然道心静山中寄朱若始壮嵗飘然辞绂冕衰年勉尔傍风尘鹿门居士安禅久栗里先生乞食贫江上鴈稀书隔嵗山中花发病经春余生渐悔浮华误近向莲宫叩净因山中夜坐和王右丞韵松风千万树松月二三更惟对一僧坐讵闻羣鸟鸣形神都已敝身世竟无成不学空门法真为负此生山中杂题踏徧红尘十载赢来白髪千茎决计深山独徃喧嚣怕杀浮名八石余多怪石五峰外有竒峰始信古今髙士超然不列儒宗泉声三里五里松影千层万层红杏山山迎客白云寺寺寻僧别盘山歩歩出烟霞依依望林樾纵抛石上泉难负松间月拙公相送临别口占老僧立松根㳺子下巗际挥手复回头白云路迢递三月五日宿山下茒舍作积嵗堕尘网灵襟坐迷惑久思访名僧人事苦羁勒东风渐暄和髙兴遏不得骑驴穿栁堤新雨沙似拭依㣲白云中忽见青山色入望犹迢遥倐然豁胸臆今宵孤岭下茒屋聊偃息明发候晨霞攀萝事登陟和宋牧仲先生答盘山拙公见招朱载震闻説盘山里春风杏乱飘㑹须匹马去不待老僧招明月红龙沼青松白板桥蓟门连潞水东望未曾遥将赴盘山作宋至清明己过谷雨前正是山寺飞花天老衲一纸期携手小僮半夜促着鞭笔牀砚匣早束缚绳鞵布袜殊安便会须拄杖穿云去坐㸔春水流平田游盘山饫聆盘龙竒未觌烟岚秀却幸蓟门过五峰得深究硉兀挿苍穹目注双晴瞀羣山莽回合各自効奔凑频年杂尘鞿如马困闲廐兹喜饶余闲兼之当春昼早起理芒鞵千像竞先就村醁提满壶囊槖裹糒糗㸔山似读书宜渐不宜骤稍覩层崿改乍听雌雉雊巨石何礧砢势欲向人仆是时天尚寒谽谺厓骨瘦晾甲留荒迹琮瑟泻清熘行径聊支笻手口快盥潄威纡达中盘绀宇名着旧五松䕃讲堂凤舞蛟龙鬭科头松下眠花落黏衫袖往者戊午嵗警跸来我后天藻劖丰碑山灵时䕶佑登顿忘朝昏落日照井甃载陟净业菴欢唿跃童㓜夹道拱栝柏果植亦绵茂但恨朔风髙不克树橘柚到门啼幽禽便㨗穿鼯鼬老衲出戸迎项缩语䛠譳竚立向空阶心已飞灵鹫藜苋任饱餐适口等醇酎梵经诵有期木鱼闻夜扣凌晨踏天梯数里入云窦橕拄凴楖栗颠危赖匡救遥睇长城雄燧息余空堠初地耸层巅榱桷牢结构寻僧下青沟兰蕙託香臭谈诗据绳牀眄彼云出岫旋覔舞劒台攀藤学猿狖从简此题名大书还深镂唿仆磨隃糜欲搨藓花绣更有天城幽削壁惊竒觏屋背两方塘风过水纹皱似兹陵谷佳应居匡庐右作诗傚南山字句愧疎陋四正多神仙灵异説祕授鹤氅去复来粟粒视宇宙人生拟蟪蛄无夭亦无夀愿借泽钵泉涤我世俗疚驾言往从之散髪逺謑诟此地足栖迟讵必访勾漏喜晤拙公我昔寻师盘山麓三月欲尽春花浮我今逢师长安陌正月才过春风柔师住山中理山志而我南北恒淹留每值方外輙问讯但少佳句将绸缪遥想青沟真清絶秩秩泉水淙淙流更有万本老松树月明风动涛声幽似此胜地不长往尘土满靣殊增羞计日豆苖当渐长撷芳好向烟岚㳺送拙公归盘山林凤冈人间刚许一相逢又蹑田畴古隠踪石路半遭云气塞山门全是杏花封天随盘处青三折日到台邉白五峰怪我此心同片月随师直挂碧芙蓉春日赠别拙公吴启元五岳名山老贯休披图指㸃见沧洲徐无从此开生靣画出长城半幅秋虬爪蛟须裂石纹一盘松是一盘云老僧菴在中峰顶手弄苍烟到日曛山北山南尽杏花乱云堆里逺公家何时许我闲来徃一杖穿林卧石霞衣上云烟杖底泉回㸔尘土转茫然此行知踏千峰雪又住盘山廿五年送拙菴和尚还山王孙茂尘世何缘识逺公翛然巾拂古人同半肩犹带千山雪一笑如闻万壑风云水无心慵説法天花有意自零空悬知明日言归速应忆巖前杏药红久住盘山不出山才来又逐鸟飞还缁尘宁染莲花净春昼惟耽鹤梦闲洗钵潭中龙起蛰题诗峰顶月当闗道人踪迹真堪羡何日追随豁旅颜赠青沟和尚袁佑青沟絶胜到人稀逺寺寒钟落翠㣲多宝墖前双白鹭悠悠时共野云飞满山飞雪杏花红松老鹤呜万壑风吟罢禅心对明月春泉流水自西东赠青沟老人龙震乱石无平路寻师到极巅空香云里结冷翠雨中悬元亮非贪酒逺公不説禅白莲如可续花鸟共因缘留别青沟老人已爱春山色愁抛秋月堂饭供云子輭泉煮豆苖香阮籍睛难白支公意更长浮名不久恋末路好相将説盘山我从四正来未了三盘债同人问胜㳺説之頋不懈上盘松树多中盘巗石怪下盘流泉泠十里闻滂湃五盆沟不深天门路最隘雄为舞劒台险是六王砦五峰各耸立烟云实一𣲖近为山中僧勒石分疆界幽人纵来隠俗僧焉肯卖每到快心处反令心不快寄懐盘山拙菴老人每忆田盘山先动青沟情青沟有隠人髪白精神清结茒巢深云髙卧在松声向时一把晤心素为之倾饮我潄玉泉饱我豆苖羮携手穷巖窦髙险独先行是树皆有势是石皆有名烟霞虽糢煳指画得分明留连仅五日已大快生平至今入梦寐尚与共品评何能耐剧烦复居尘中城逰盘山许兆麟名山直北翠巃嵸曲磴衺攀絶处通峰拥莲花翻晓日巗垂薜荔响秋风苍松悬雨㸔天宻清磬穿云落涧空已胜汗㳺牧八极何曾笑语世尘中太行振势涌盘山山谷盘龙势莫攀鸟道直通天北极连州跨海带重闗蓟门云接天京树结想山灵不我顾尘途鞅掌叹倭迟突而行值登山路路迥五峰刺逺天云霞闪烁拥青莲泉穿石罅淙淙出屈曲寒生万壑烟山中精蓝七十二处处林泉领幽致上盘天际下盘纡更有独胜中盘寺髙人遯迹此栖真竖樵麋鹿结比隣开山宝积灯传水谈禅讲律人天津我来眺穷幽讨唐宗李帅师行道舞劒台空纵有名帐房石畔生丰草桥下泉声去不回晾甲何如洗甲早安得功成策蹇归一日一陟山椒老盘山博尔都策杖攀危磴萧萧万木声云过衣渐湿泉沸马频惊怪石当轩立枯松隔路横浑疑尘世外真觉道心生懐盘山曾入羣峰里林深古刹闲草花明石隙野路晦松间熘水和啼鸟归云补㫁山至今萦梦寐何日更跻攀㳺盘山陈璋百转羣峰上迢迢一径㣲水流清见骨虎气冷吹衣杖易穿云入人难避鸟飞经时还诘曲未敢便忘机㳺盘山钱震一入盘山意豁然扶笻十里梵宫前松遮柏䕃疑无地路转峯回忽有天西岭残阳东岭月南窓空翠北窓烟流连旬日终难别直欲携笻老嵗年盘之路十里重冈鸟道衺入山纡折万松遮石头滑处还当省穿出层云便到家盘之石一山竒石累千峰峰顶云头尽是松爱煞嵯峨灵且秀应教忆念米南宫盘山吕齐端三盘崒嵂环畿东空削出青芙蓉怪石作肤土为骨千溪万壑蟠虬龙岚烟树色倐更变天地于此开生靣莲花紫盖列翠屏古寺氤氲时隠见晨钟暮鼓欎相望泻瀑鸣湍自激昻百尺晴虹跨幽涧浮图挿汉生光芒亭轩接趾谁经拓閴洞隂森鬼斧凿渤碣沧溟指頋间长城蜿蜒连沙漠肥遯常懐田子春只今驻节亦髙人传灯屡着神僧蹟灵巗秀嶂增精神年来蜡屐真踈嬾晞髪科头任萧散白云舒巻若招寻遥对无终弄霜管青沟赠拙公梁洪此中有开士猿鹤结同心对月石门敞着书花雨深翠㣲澹须鬓缁土空衣襟无语坐春涧有时携素琴相将谈胜概不觉发㣲吟更指上盘好诘朝云外寻溪亭桃花烂漫水潺湲独坐溪亭心最闲天上春云晴万叠层层望去到盘山秋日望盘山莫夣微茫烟树蓟门空翠削芙蓉望不穷螺髻盘回青嶂外黛眉宛转碧云中林髙泉响惊秋雨壁絶烟生起暮风但得身闲能济胜道心何必向崆峒入山值杏花未谢喜作孙才衡可怪东风树能消几日开竟留花未落似待客迟来带雨浮红雪临风点绿苔山林春自好何必曲江栽逰盘山一径入层巅﨑岖路转偏马蹄天上落人影日邉悬残雪消春涧荒松带夕烟招提何处是隔岫有钟传盘山张霔四正山头策短笻乱云危石踏重重地天人籁千巗水上下中盘万树松古寺琴僧空自老荒台剑士有谁逢萧萧只恐风雷起飞出深潭五百龙寄青沟老人我忆青沟老世情久屏絶裹足翠㣲间松云一帘闭流览西方书巻巻古氷雪慧业望文人每每辱髙洁不闻戒律弛反苦礼法设始信寒山诗即是真禅悦一别池上莲三年想芳烈山中自朝暮人间变时节述作岂无志心劳日成拙安得负尘笈巗窓就区别题盘山图寄赠拙菴和尚龎垲我夣盘山己十年披图如在万峰巅何时拄杖寻师去再証龎家居士禅盘山巗壑冩来真马老重来住后身他日相逢好相识笑余还是牧牛人题盘山图兼寄拙菴大师何百钧盘山如盘龙祇园当龙背云生香炉中龙吟乱云内境险人迹稀卓钖拙菴在禅定发深悟辩才了无碍心由教外传道与名山配清净余所耽披图恍身逮何当逺从逰超然去阛阓盘山和徳松如韵塞尔赫涓涓石髓㵼空青谡谡厓松列翠屏记得中盘西北望九华峰势对孤亭霞烘乱石带山村惠逺东林饭菜根三十五年一弹指不知巗竹几生孙寒青暖翠五云中石磴千盘鸟道通一径香生不知处古松花落下山风砂岭泉邉行䇿杖宿猿岭畔拟移家就中佳境浑难忘坐倚长松㸔绮霞水曹佳句近如何十斛珠玑㵼涧阿老去把吟三叹息输君满眼賸烟萝辛酉暮春薄㳺盘山徳龄似盖巗云散薄隂余春天气称幽寻出城才放㸔山眼已作逍遥世外人踈篱茒屋乱山青处处人家映翠屏回首蓟门西去路软红飞扑短长亭隂隂桑柘鸟声幽渺渺平滩漾绿畴谁傍名山成小筑枳花门巷岭西头峡里柴荆别有村交柯新緑䕃云根诗人旧识桃源客今日来㸔四代孙诸天楼阁画图中乱石幽泉一径通知是僧厨烧槲叶红檐烟飏落花风㕘天松柏影纵横占岫娇云放午晴小坐僧窓証闻见万株寒翠木鱼声选胜登临忆昔时盘云深处徧题诗卅年重倚巗前树猿鸟谁能认髩丝云封药灶仙人洞月照香台佛子家羽驾飇轮无返辙重来清恨满烟霞移居盘山诗永宁卜宅依山麓从容亦茍完编篱三径曲凿牖一天寛鼓腹煨鸱芋章身制鹖冠举家清且健随在可盘桓山僻招提古人闲话易深莺花骚客兴泉石老僧心杯泛东村酒絃调西涧琴相歌复相笑世眼任升沉田庐巗径好处处建招提飞栋接天险盘松卧地竒风云时变幻水石自纷披居近前峰下开尊醉所宜抱疾停农日捐书小坐时分花删病叶脩竹得新枝徃事多归夣幽懐尽入诗一樽聊独酌空谷更谁期苍茫羣动息岑寂小楼空逺水犹将月孤云不近风衣霑秋露白窓阖夜灯红此际酣髙枕清尊几处同临流偶适兴石上坐忘归野㟁花多致山泉鱼不肥幽栖人事简髙蹈古情㣲任达无拘束从谁问是非烟萝笼古寺乱石出人寰家在山隅下僧来树杪间桑麻秋段段鸡犬日闲闲祗説羲皇世于今见一班赐㳺盘山恭纪蒋溥太行钟淑清连绵压平谷田盘旧隠地千载留芳躅泃水放碣石郦注详记録形胜推渔阳屹峙镇畿服直欲凌崑阆何须访岳渎年年望翠华㳺豫耀川陆别院敞萧疎法宫森肃穆缥缈裛流云曈昽映初旭怪石蟠蛟螭奔泉骇麋鹿野花处处红巗藓层层绿几暇时澄观仁智乐具足名山赖传记特勅校天禄旧乗多舛误或陋或繁缛摛辞归雅驯宸章谨三复诏许探幽竒庶不限耳目胜㳺昔企慕殊恩今幸沐蜡屐整篮舆问途指林麓春风正潭沲山光金碧煜三盘欎相望迥合势奔逐烟岚倐变幻振衣恣遐曯清磬出伽蓝㣲闻栴檀馥小憩亦复佳禅房隠花木摩挱古碑碣文字半可读絶壁挿琼霄藤花风簌簌顿疑窈窕峰飞来古天竺炊烟一缕斜巗畔露茒屋周匝树檎杏㕘差艺葵菽耕凿尽熙皥穿云引黄犊方知春事深林间鸣布谷何处泉声幽琤琮戛寒玉石路相激盪势不异飞瀑盈科地渐寛縠纹澹洄洑从容数㳺儵闲逸爱浮鹜坐觉怡我情清澈似可掬丁丁樵斧传喁于㫁还续石磴翠㣲开山腰细如束古松千万树盖偃空青簇清风天际来湓涌海涛蹙龙鳞何斑斓攫拏虬枝秃老根长茯苓往往山僧斸洒然心神旷遭逢良自朂频年扈属车宸翰屡讽读山灵荷宠荣迭开真靣目异数及周览往而复蒐罗重文献珥笔摛巻轴佛地播嘉名仙山纪清福灵蹟发耆阇真形传图箓永言名山藏文彩焕彬郁㑹㸔出器车神凝年谷熟敬䌷石室文敢效冈陵祝赐逰盘山恭纪钱陈羣扈从桥山归马䇿向西指行宫规田盘揽胜集衆美春山邀宸赏花栁何旖旎未明即求衣几务各待理侵晓閲封章批答驰万里少焉彻尚食天房驾騄駬名刹证重来流览标大㫖翠䍐或穿云回辔未移晷乐山见本性得诗盈剡纸传宣盥手读赓和惭鄙俚谓是当卧㳺刻划想像里何期召对间余论及山水曰盘当胜处靣目灵鹫似尔生灵鹫乡尔曷不逰此今者风日佳暂假庶可以出趋行幄中用敢白相揆同志五六人闻者各欢喜上马取道西瞥眼惊芳谁栽仙人杏千树烂霞绮红者红于桃白者白于李马前有鸣泉泉侧石齿齿俛首上石梯磴折竦岌㠖有寺名天成绀宇巗半倚其上小平处石壁坚如垒缘径陟北冈一歩一殊轨或如驯象蹲或如围棋累或突而欲坠或张而如哆兰若结其间万松䕶其址登楼仰御题海天同一视松涛无根源随风自起止布席在松下茗饮就石几嵌空安禅室如匦亦如雉欲上足知疲中辍心仍企笑与山僧言愿借住一纪捆书一千巻读竟出还仕题诗留石罅万松老居士山僧为我言去道或倍蓰盘中七十二幽絶略可比天留此枯寂化人实所委山厨无一物蔬菜逺城市虎狼日磨牙食人如豕日落即闗门厥患庶可弭昨闻万乗来曵尾各他徙秋官掌邦禁官在道可履守道而废官茫茫更何恃遭逢尧舜君行与䕫契拟岂学田畴軰藁项饫糠粃再拜谢山僧我言实戯耳扶童行彳亍低头黙自惴须臾日将昃一抹暮烟紫虽有他胜处不敢复请矣我昔持使节六渡滦河涘屡经盘山下相望尺与咫昔也对靣失今也把臂始遇合有定分饮啄惟所使要于缘悭时珍重慎一跬援笔记同逰各各详姓氏其嵗辰在申其日为上己题盘山行宫门外双杏五絶句此日宫门倚作衙常时麄服称山家居人云是百年物老树犹能着万花也许山容近玉除恰过寒食嫩晴初端庄婀娜仙人服看徧千林总不如肯教桃李占春风雨绽霞蒸晕薄红树下最宜天仗马鵞黄丝勒玉花骢一枝夭娇更盘拏得地天然拥白沙开向中书省中客故应题作紫薇花分付东风莫漫催好花未要尽情开明早别尔当归去散直斜阳立一回赐逰盘山恭纪四十韵邹一桂环畿抱重峰艮位起嵲幽光储精竒元气苞藴结来逰肃扈从眺望引领切剡藤披欲图卭竹倚未出帝曰汝往哉岂可觌靣失扬鞭入花坞结伴寻仙窟陟冈藐三盘下坂轻九折怪石满林麓棋布而星列大者如车舟小者若𤓰瓞悬者如欲坠动者如欲活眈目虓虎蹲昻首狂兕突境静色奔骇心旷神凛冽马乏换篮舆松声乱溪舌山譁人语喑树黯禅灯㓕飞虹架危卵斑藓生锈铁跳珠落襟懐蛰蠖伸洞穴争流无俗湍鬭枝有竒夺蓬蓬云盖张绀宇撑阢陧跨虚接藤萝激窍喷滃渤山僧来睢旴问言苦诘屈冠者五六人中途已抛撇倒榻息吁嘻索饮救枯渇壁诗钦御题箧志嗤可抹愿归诚妄附田隠亦牵説盘涧自成薖盘阿自罗刹盘石自磊砢盘松秀孤孑盘空且盘固盘绕亦盘欝以此得盘名穿凿正不必我来此盘桓为盘冩凹凸就泉作砚池烧松为朽笔盘意会心胸盘皴非仓卒天成万松围甘涧东西别少林蔚中盘钩勒遍残碣梵宫七十二过访仅什一云罩天门开遥望絶顶末目贪足力疲山黝日光没讶兹鞭血羣深恐履尾咥晚风干汗水佳境且回辙留待他年登灵奥忌尽抉长歌记胜逰恩贶己忝窃登盘山沈德潜渔阳重镇削芙蓉紫盖攀跻第一峰乱石云中蹲虎豹寒泉松顶走蛟龙㣲茫海气环无外层叠邉城绕几重身在栖猿㝡髙处拟将白日挂孤笻天穷漠北欝崔嵬佛海龙池独往来才上半山无鸟雀早知下界起云雷隠居为指田盘谷舞剑还寻李靖台到此并忘身世感茫茫大地总浮埃逰盘山自天成登万松寺邀陈紫山张镜壑同作裘曰脩十年骑马京华客对靣西山曾未识田畴先生旧隠场夣魂往往徒相忆快哉兹来夙愿酬一笑欣然动颜色红尘渐逺山渐深聨辔翩翻理行䇿髙处全遮佛子宫隘时几絶逰人迹寺前劒石撑孤青寺后琴泉漾寒碧峰回径曲幽复幽衆籁空空钟磬寂忽然天风海涛相御行长松万窍同一鸣飕飕谡谡不暂停老龙天半闻吼声骤雨乍掩春昼晴激扬震盪立欲倾何必鼓枻寻连成到此已足移我情掉头便谢青㝠去歴险扪竒行且住万幕沉沉隔暮烟依㣲不辨来时路此逰郑重非等闲放朝特荷君恩寛平生寂寞苦爱山谁识坐致轮蹏间百年一瞬竟焉是但当欢乐无忧煎下有清泠百尺之深渊上有蔚蓝万里之髙天纵目直过飞鸟前白云千顷何茫然爽如鹰脱鞲上绁旷如马出泥中韀人生固取适意耳以我自视宁非仙明晨随辇驱车发重来亦是经年别石上题诗志不磨丁夘之年仲春月赐逰盘山恭纪董邦达田盘山色天下秀真人楼观开云岫每从朝退望翠㣲飞来复见此灵鹫平生结习耽林泉况得竒观迩文囿披图览胜久神往结愿何时始得副丙寅九月秋景佳承㫖遂得凌髙崕霜林㸃染纷绣绘千巗叠玉层云排穿云渐入最深处似登阆苑升瑶阶踌躇满志归自庆君恩旷荡真靡涯数年以来劳夣想时对三盘忆萧爽花外烟霞镇巻舒松间风月森虚敞神驰益觉登眺美躬歴曾谙名胜广从教吟望心徘徊祗瞻彩翠依仙仗今春正值三月时花砖日永趋彤墀天语传宣勅授简山经辑缀探幽竒旧志一编未醇备比邱蠡测还传疑今兹蒐罗务详慎广择博访宏辞摛有诏更许蜡㳺屐洞天真景恣寻索惊逢异数出螭坳喜随仙侣过鸾掖四靣莲葩拔地攒千章松树㕘天划苍玉噼残巨灵斧黄金布满能仁宅盘泉伏地琴筝幽白石齿齿喷清流洒然似映氷壶立顿疑万壑澄髙秋是时山花将吐萼琼枝敷畅环丹邱金碧照耀人天界神秀一一归双眸五岳真形图未易况是壶天清景閟亲切应须得纵观仙逰更沐君王赐云霏松栋瀑声喧日丽芝房峰影邃经营粉本备规模粗识尧禹恭俭意兹山造化精英钟烟岚岞崿青芙蓉圣祖宸翰耀珠璧我皇御制锵笙镛髙逸己垂田盘迹古德直开临济宗二酉可三三神四崑崘县圃相追从此日懐油素记取清华得殊遇豪吟欲继龙池篇缕述思摹上林赋蔚蓝瑶碧扑襟袖氤氲不辨天上路相期搜讨䌷秘文石渠天禄附传注兹逰三度恩屡邀春光秋色均逍遥致身福地良不偶典籍特重同文朝巗穴幽人慕贞吉帝庸作歌隠可招愿将崆峒访道志谱入金简期松乔盘山道上萨哈岱辽廓风烟古蓟州盘中清景近深秋低坡蔓草眠黄犊逺渚平沙下白鸥日转千峰开鸟道云横双墖见僧楼等闲恐被山灵笑马上题诗纪胜逰秋日扈从盘山天成寺因忆昔逰不到田盘二十年又随清跸一攀缘云含苍翠山髙下霜绚丹黄树㫁连双墖影悬峰外寺万松响杂涧中泉天成旧是题诗处指点烟霞满目前读徳松如盘山倡和诗追次原韵沈青崕闻道天成寺最幽山藏曲室少平畴卫公遗蹟千秋壮划破罡风到上头烟霞层叠蓟门村特为听泉憩树根行过青沟登舍利峦头俯瞰见诸孙磴危泉怒乱云横钵内龙归法雨晴夜宿上方诸品静倚牀犹聴逺钟声超登云海望天涯甘涧东西好住家挂月峰前回客屦补衣剪得赤城霞登盘山符曾石壁挿天起三盘踏翠登中藏隠士宅萝径挂脩藤暮与归云宿朝㸔晓日升居人不识我唤作入山僧揽胜集遥秀纷然满眼来春风下残照松壑散清哀山涌翠螺旋石分青崃开思将衣上垢一濯涧邉回明月清无际言寻石径㣲湿分松叶露凉滴水田衣悬瀑垂如练崩崕势欲飞阳阿如可即余髪殆将晞行到万松境恰当亭午时上盘浩云海下界净琉璃潭影窥天小经声度壑迟由来清絶景尘外几人知宿东竺菴晓起山门看雪陈臯海水夜剪冯夷宫八万四千驱天龙我佛要施钵花满冷飞戱白迷璇穹朝来披裘出门立天地溟蒙煳一色乱掷空中皛不分小者如拳大如笠四山不见青莲趺春意散入枯林枯我疑昨来尘境改不然翻身跳入仙人壶耳邉有响不知处涧底幽泉作人语为语诸公莫浪猜此段竒观殆留与须臾日耀扶桑隈一鸟不飞天镜开素华倒射银汉白上下直接千楼台举头舞掌屡叫絶大声欲詟山灵回今年偶趁逰山辙不意看山兼看雪看山雪里山更佳满目清机杳难説我生与山颇为缘青鞿布袜无时闲天公恐我太寂寞故教神力铺缀乎其间一览己觉凡艶陋道人休约红杏然自莲花池舍车步至天成寺舍车理簦屫石路盘谽谺朝暾在溪门㫁崕露削𤓰氷底啼幽濑宛转行修蛇两山环肘腋径转开衙衙翠屏驾香界万萼青莲花平生泉石心于此兴更賖礼足向白佛幡影扬宝珈晚自欢喜岭取道西峰樵径而下松风吼潮音澹日西岭帖山僧导我行取径何㠎嶫侧身穿石门荒榛啮衣衱崩崕鬼靣皴暗雨莓苔浃下临势不留有似氷带屧查子济胜强腾身自夸㨗同人怖无言予亦屡回怯稍见祇树林禅灯出香叶仰靣千仞巅翠色与天接不加一枝藤双足何由蹑自上方寺踏雪至少林寺观多宝墖朱岷山腰积雪白层层扫径偏怜拥帚僧指点少林云外寺尚留余兴踏春氷宿东竺菴晓起山门看雪查为仁晨钟警夣破残灯耿菽粒敛息趺匡牀灵籁延虚入初惊蟹爬沙旋讶蚕食叶振衣先衆起迺知雪霰集近山银阙封逺山璚台立大哉造化功寒光万里吸我欲扳松行松松玉龙蛰语客且収笻地炉倾米汁望盘山戈涛长啸出都门翘首望盘崿逺景明村墟浮云澹寥廓褰裳渉通津春水半欲涸是时㣲雨零夹㟁桃花落烟郊入马蹄平沙净如削冈峦稍蔽亏云树互旁礴竒峰决眦来苍烟满林樾耳目顿灵异心神坐超忽停鞭倚夕阳回首想城阙日入争余光往来犹奔蹶咫尺𬗟灵区忍向尘埃没山僧早闭门寂寥晚钟歇自玉石庄达天成寺五首歩歩泉声急层层石色分入天无寸土横路有孤云野䑕时惊客林猿各覔羣鬰然深处望岚气晓氤氲稍缘一径仄渐逼万峰齐曲折藏幽处人家过涧西数惊石欲堕回讶路全迷几日桃含蕋残红流满溪余寒犹中客知是入山深踯躅花迎路栗留声出林偶随渔者去或负钓竿吟小坐莲池北萧然净我心云壑都回转峰峦互带缨于山为曲室有寺号天成絶壁宸章回髙峰佛塔声老僧谙旧迹指点涧泉名树影沉沉合山光簇簇浓苍烟来絶壑落日在髙峰晚饭抄云子香泉芼鹿茸耽吟殊不寐卧听上方钟由石门歴万松寺至盘谷禅院疾行取山势缓歩覔山趣琤琮辨风泉窈窕测烟雾石门割竒秀怪石森相聚苍骨间青脂一一状刻露人言始皇帝长驱竞海渡愤不受鞭箠逋逃散此处虬松万万株长根黏石固下鋭而上丰斯语信不误林端杳钟磬花宫恣㳺寓突兀压頽峰穹碑最髙踞云是舞劔台英雄于兹驻至今风壑松时作蛟龙怒翻然更东下披榛寻㣲路磴石相陵临塘坳几回互山光变更竒夕阳乱烟树野兽纷鸣嘷鸢禽各归骛前林觑深黒寸心多恐怖盘谷方丈地踟蹰一回歩逰盘山张模投晚山前宿凌晨上翠㣲花香时入袖云气自沾衣緑树千重合清泉一道飞采来薇蕨美晓露未全晞为爱山光净招携惬素心留诗题石壁把酒坐花隂野鸟能窥客林风乍涤襟未能长住此翻悔俗情深山居诗徳清独坐长松下悠然太古心髙山流水意谁复是知音松下数椽茒屋眼前四靣青山日月升沉不住白云来去常闲静夜钟声不住石牀梦想俱空开眼不知何处但聴满耳松风春深雨过落花飞冉冉天香上衲衣一片闲心无处着峰头倚仗㸔云归青山不动自如如朝暮云霞任巻舒纵有红尘深万丈曾无一点到茒庐依巗结构草为菴乍可容身止一龛但得心源归湛寂任从世事付痴憨三竿日上还髙卧丈室云封不放㕘佛祖直教踪迹㫁何须前后列三三盘山行干形无定向势如龙古树扶踈啸晚风靣靣烟霞浮幻景层层苍翠露真空宝图卓立千峰上金刹横开万壑中举世丹青描不得白云常绕梵王宫山居诗空一片山玲珑无背靣巗下有龙吟可闻不可见春深崕际草萋萋牧竖擕篮过涧西试问于今何处去白莲池畔采青藜夏日雨后望盘山寄青沟和尚智暹炎炎盛夏当初伏汗下如浆髪如沐骤雨惊雷何自来倒瓮翻盆经信宿晓起潞河忽放晴燕山蓟岭来心目飞翠浮青指頋间却忆师凡住盘谷幽人永矢自弗谖卧枕松根一坦腹惭愧而今老大身滥厠法门空鹿鹿他时决计赋归来料得茒庵不须卜盘山超见盘山怪石攒耸出碧云端磵气侵人冷松声彻斗寒盘山漫兴超正大象本无形名山突兀起虬松堪盘桓古洞可栖止师昔此谈禅余今斯论理言前显正因句里明宗㫖五峰钵囊间八石衫袖里于斯悟灵机是得真如髓盘山即目智韬晓日空林似晚霞晴光遥映住山家一声清磬云邉出幽鸟时衔树里花四正山居诗超常耳观多清净流泉响若琴钟期归去后无复问知音一湾流水碧满地落花红不道春归去惟言昨夜风逰盘山超然胜概畿东第一峰烟云影里碧重重乌藤不怕苍苔滑数遍厓峦万树松登盘山智楷多年懐此山今日到山间岂独山幽静更忻僧意闲是非人不至松石戸常闗登陟无仙骨云巅未易攀盘山元玉闻得盘山数十年孤笻今日到山巅松崕四处涛声发疑是匡庐瀑布泉盘山杂诗智朴盘峰势䃳似带痴顽意于中具大观存神别有致云霞时吐纳中虚外特奰掩胜潜幽竒处处恣逰戱洞壑屈曲深万松蔼苍翠四围钟鼓声饶多苾蒭寄山川祕英华草木生文字惟我信宿缘住年十有四招隠寂无人虚存招隠志盘龙作住宅茹养寄吟哦豆苖充午供既饱资天和彼茁者黄精春深遍陂陀采之必以时食之不厌多夫岂取遐夀抑以疗饥疴时乎忘逺近曳杖蹑嵯峨山泉清澜漪山树老婆娑居停无回互礼法不我苛洵非人间世韶光一刹那石古云根竒崕悬樵径仄老僧不耐闲放眼㸔秋色遥峰一望迥难齐烟霭空蒙落照西二月春风无事事山前山后听黄鹂上方寺东有前人诗镌絶壁上字半湮没洗苔读之得君昔有言归李愿之句有作寄朱竹垞检讨君昔有言归李愿我今无语忆田畴为寻二妙闲踪迹遍踏巗峦未肯休同洪昉思逰卫公菴至天成寺作幽谷迥禅房跏趺忘嵗月门径恒萧条春深草乱发胜㳺久不萌髙兴今勃勃出门失后先蹂践松鍼滑过山复过山险隘遭颠蹶下上歴招提丹雘耀林樾老僧注意殷留客饭薇蕨日午向天成逢隂树底歇快哉到寺门胸臆自超越过净土菴细路荒寒照眼迷山花满院见幽栖老僧对客无言説笑指南轩作画题题盘山图三首点出三盘最上盘浮图髙挿碧云端想知夜半钟声发应有神灯绕佛坛千峰万壑冷森森飞翠浮青入望深七十二庵人不见黒龙潭底老龙吟千株万株青松树十里五里红杏花㸔到田畴旧隠处梵宫影乱夕阳衺龙文雷王埜鹤逰盘山讫却返津门作此送之山水有情人始获山水妙领揽㫖趣深不假目力照君契山水情尘鞅俱抛掉来此汗漫逰芒鞵易舆轿刻画山之神似与山灵约山水嘿无言我作山水调送君返津门崕壑发光耀归示社中人哑然同一笑入盘山德意真见盘山胜巍然壮蓟门竒峰齐日靣怪树挿云根未过中盘寺先经乱石村临流贪濯足不觉已黄昏山中口占路险疑天近峰髙觉日低金台望不极犹在潞河西盘山再过云中寺悠然兴更浓崚嶒千仞墖蓊翳万株松上下分三涧髙低列五峰澄潭人不到决定有神龙冬日陪杨雨田登盘山絶顶青山不我悭因得山中住住山来故人登陟饶幽趣趣幽次第㸔冷萃如烟雾忽尔朔风来巗壑松涛怒拟同万马奔令人生恐佈攀陟歴层崕石滑蹜其歩绀宇嵌絶巅孤墖云中露舒徐到寺门主僧欣再晤登塔礼佛牙舍利金城固山水有竒观领畧在所遇不是箇中人几多成虚度山居小窓开向緑隂中夣觉翛然絶异同到此不知山色好人间无处买松风山中口占山秀石多怪林深路转竒三盘无限意幽絶少人知山中依松结个小茒亭四靣青山列画屏最是道人消遣处一炉柏子一甬经同洪昉思遍歴盘山之胜德风先生自悔入山迟正是春光向暮时策杖寻芳红烂漫扪萝踏翠緑㕘差厓邉云气晴偏好树里钟声晚更宜此日相擕同眺望幽懐犹约后来期逰盘山呈拙庵和尚常鑑四正磅礴京之东嵚巗邃峪开洪蒙五峰八石嵌云表异状竒形信鬼工闻昔田畴肥遯此此山得名良有以人闻宝积住其中龙象奔驰非偶尔迄今列刹如星分斋鱼粥鼓惊相闻浮图直矗层霄上神灯静夜出松云中有幽人忘宠辱二十年来逺尘俗道行孤清感至尊青沟片席流芳躅我来瓢笠偶经行怪石苍松倍有情何当卜得三椽地啸月吟风了此生盘山德靖翠叠烟峦望去幽化人宫阙在峰头丹青妙笔难为冩只许凌空道者逰盘中清闲一味譲僧家除却焚香便煮茶物外幽情山内境四围绕处是烟霞青沟对月忆草堂诸友王聪好是青沟月能开衆壑烟晴辉照素壁冷露湿氷絃鸟宿三盘树鸿归万里天春山虽有句谁寄草堂前赠盘山道者无名氏须髪苍然气若霞朝朝吟咏是生涯闲来趿石长松下独对山前万树花帝京之东盘山之中十里五里千峰万峰青松红杏与此一翁更谁管领竟日春风钦定盘山志巻十四钦定盘山志卷十五钦定四库全书钦定盘山志巻十五物产凡名山精脉融聚处生殖繁昌况昇平既久太和之气日新月盛人力又加勤焉其物产固非耳目易穷哉田盘骨峻而肤润霑近天之膏泽山禽野卉自若天机宛如上林苑囿中物今兹籍记虽有愧于郭璞之注陆玑之疏而着食用别品𩔖差足资多识矣果木松盘山之松以百万计而其竒絶者多生罅中拥肿巻曲其势不得伸枝多旁抽如怒龙之攫又有陂陀土壤而生者大数十围龙鳞斑驳或挺耸直上或青葱垂下明王衡所品松为最良非虚语如古中盘之以盘龙抱子卧云名者东甘涧之以斗笠名者劔台之以支离广名者其𩔖殆不可枚举也李锴咏法藏寺古松诗造物无余力孤生此物竒钩盘容一骋局促殆相持骨耸青麟角斑樷赤豹皮雷声如解作龙战不披丽势薄秋空黒根盘大壑危长风有时下万里为之吹孔盖邀天歩金幢助佛仪介龟终解甲灵怪亦何为又支离叟二松歌物有竒伟每絶伦意想所及犹非真干坤迺有此松树被髪狂虬惊天阍何时于此诡託根皴皮斑驳苍龙鳞千年偪侧忽怒伸娲石迸裂青天痕风雷倒激鐡干偃日月低盪秋隂昬下有一株不盈尺连蜷夭矫蟠龙孙二者化身夫谁是伸缩大小真有神诸松鹓鶱复凤翥视此一切非其羣形神直追古苍颉冠剑俨对荆灵均隂森不敢久相逼鬼物呵䕶如欲嗔委蛇却下恣太息回首一峰沉乱云桧天成寺墖下一少林寺一香水寺殿后三龙泉寺殿前一皆千年物也椿有二种菜椿香椿香者较胜楸树似核桃谷雨前山下居民采輭皮售之曰楸皮一名山核桃橡遍山有之上方寺者最古欂椤以其叶包果味更香伏日采之虫不炷木兰芽六七月间采之可染皂荆尔雅翼云凡朩心圆荆心方七月间山家伐輭条编器盛粮曰荆囤山葡萄一名燕薁紫黒色粒小味酸七八月间山家采之欵客椒有二家椒野椒野椒出五盆沟与小盘山七月间居人采之腌菜味同小茴香杏田盘峰㘭涧侧有土壤处皆植杏春时万树齐发花光炫耀与邓尉西溪之梅各擅标格仁皆苦有一种甘者名巴旦杏李盘山李见客燕杂记桃有八种是处宜值花时秾艳盈瞩栗史记货殖传燕秦千树栗草朩虫鱼䟽五方皆有栗惟渔阳范阳栗甜美长味金史地理蓟州产栗今山中所树落实颇丰枣多植平冈小阜神异经北方大枣味有殊既可益气又安躯柿小曰火柿大曰盖柿山中最繁盛实熟时叶赤如烧点染苍黛不若枫桕之待霜也苹婆果为燕地果中佳品盘山之麓一树大可合抱居人云此树嵗可得钱二十千江南橘柚五十树不能及也见唐时升三易斋集槟子品亚于苹婆果色赤而㣲酢花红俗名甜果即林檎羌桃北方多种之以殻薄仁肥为佳俗名核桃梨有多种曰锦汤曰香水曰红绡曰棠梨山中是处有之其品亦不减河间广平所产智朴甘棠辩譌尔雅云杜甘棠郭璞注云今之杜梨杜梨即甘棠也花纯白樷开最繁结实黄黒大如指酸涩不可食朱注谓白者为棠赤者为杜盖本樊光之説非是赤者为棠或有之鐡梗木𤓰是也因有赤白之説故人以苹果槟子实之夫苹大如拳其色红白相兼而甘槟大如卵其色紫而酸皆清香可食为果实之尤者珍惜宝䕶之不暇岂有翦伐之理乎惟其酸涩无所用故人多翦伐诗云勿翦勿伐意有在焉棠杜二名本一种无烦曲解谨按日下旧闻引陆玑及通志广志定甘棠红白二种为苹果㯽子较智朴所辩为核实山荆子形似杜梨其果大如胡椒殷红霜后可食其木用接苹婆甘香有色㯽子林檎海棠木𤓰俱用此接之他树接之则不活竹髙止寻丈宜于巗隂水际查为仁涓涓泉畔见竹诗脩脩岩下竹经冬翠如是最爱两三枝出石斜暎水药草黄精博物志云药物有大毒不可入口鼻耳目者即杀人一曰钩吻卢氏注云黄精不相连根苖独生者是也按黄精与钩吻本属二种本草黄精味甘平无毒钩吻味辛温有大毒黄精一名重楼一名菟竹一名鸡格一名救穷一名鹿竹钩吻一名野葛折之青烟出者名固活黄精叶似竹毎叶旁生二黒子钩吻叶似杏而小原不相同孙氏千金翼方谓黄精于二月采根隂干不若秋后之为愈也智朴按黄精盘山最多居人未敢为食自辛亥朴结茒青沟日采制以欵客人皆效之不数年中遍山殆尽百合亦然洪昇谢寄黄精诗短髪秋来白渐生虚劳开士寄黄精草根难与人愁敌朝见三茎暮五茎百合产涧中根大如卵茎髙三尺余花𩔖萱草而色紫其中有黒点结子纯黒如豆累累黏茎上秋冬斸之甘香可食非时斸之则味苦乌药产涧中蓝花樷生味苦毒人康熙初山水暴涨悉为水削去传闻终南南岳多乌药山家种之充道粮然炮制不法者亦毒人石花产峭壁性寒无毒暑天采之代茶洪昇采石花寄王昊庐诗千年石上花日月积光气寄与玉堂人山中有此味木灵芝孙兴公天台赋云五芝含英而晨敷神农经云六芝之延年耳目纪云赤城山顶有青芝盘山所产者惟紫芝或云煎汤服之能已心疼智朴山行获紫芝寄阮亭侍郎诗二十年来只自知平懐一种最相宜不因偶向松邉去那解深山有紫芝王士祯谢拙庵禅师惠芝诗寄我灵芝车马形万年松下斸青㝠菟丝闻道垂千尺更欲从师乞茯苓知母盘山最多采药者遇之不顾术按吴氏本草云术一名山连一名山介一名天苏一名山姜有苍白二种神农经云必欲长生当服山精异术记云术草者山之精也结隂阳之精气服之令人长生絶谷致神仙无尽灯云术有苍白二种皆可服饵苍术味苦而效速白术味甘而效迟盘山祗产苍术服术方斸术若干斤泉水洗为之净清泔渍三五日泸出竹刀去皮忌鐡晒干均以小黒豆碾极细末籭过加红枣肉千杵为丸桐子大每滚汤下五六十丸至百丸止久服为妙野蔬山豆苖樷生似薇二三月生溪涧侧出土辄垂首向下山家采之作羮极鲜美庐山亦有豆苖产豆叶坪宋荦答拙菴以豆苗菜见寄诗杏白松青地幽巗豆有苖盘餐足风味采撷讶迢遥烟叶㸔仍脆香茎芼未消因之忆庐阜佳话记清宵王式丹和韵诗土膏春应候山陇豆抽苖以此尝新好相思饷客遥饭香良可佐酒渇亦凴消㣲物成追忆庐山似隔宵乔崇烈和韵诗不荷金鸦久南山想旧苖阑干看寸寸荒秽付遥遥撑拄应无负膏肓定未消春羮添故实髙唱玉堂宵刘辉祖和韵诗不是南山种东风暗助苖提擕烟露满寄赠水云遥至味如人淡尝新使意消周颙爱佳句咀嚼坐深宵杏叶菜形似杏叶味甘可食智朴掇埜蔬寄牧仲观察诗冉冉轻烟闪闪黄饭余岭上弄春光豆苖竞茁红侵歩杏叶才开绿满筐偶摘最怜人不见小鲜偏喜我初尝非君古道谁堪寄只许山家作道粮宋荦依韵答诗柔茎叶碧参黄春磵幽姿泫露光小摘云林扶短杖逺驰瑶草侑盈筐种宜上苑花时见菹忆庐山雨夜尝榆肉楮鸡谁得似殷勤真费道人粮宋至和韵诗沙栁轻盈弄浅黄盘山二月好风光犬牙鹅管苖穿土鼠耳牛脣翠落筐锦字裁成香共逺云厨分至味初尝只缘兰蕙同幽契费却青沟十日粮黄花菜一名绿葱盘山沟涧中处处有之笔管菜即黄精苖初生四五寸如笔管诸葛菜即山芥菜埜蔬之最早者产上方寺及桃园沟龙须菜即知母苖虎爪出土三五寸拳挛如虎爪苦益菜似野菊叶有浮毛樷生沟涧中三月间采之煠去水腌烝三五次作霉干菜颇佳智朴酬施梅菴寄苦益菜诗寄我山蔬名苦益得来不觉兴飞扬无人不道肥甘好谁信此中滋味长橡斗子庄子狙公赋芧即此实可为粉中秋前后熟即堕地居人拾之以水渍数日晒干去殻复渍数日磨泸去滓水渟成粉不涩为度或云可愈痢蕨产九华峰后夷齐歌云登彼西山兮采其薇矣薇不堪食薇与蕨有辩薇樷生蕨独生薇茎细蕨茎麄薇有刺蕨无刺薇味苦蕨味甘似所采者非薇是蕨歌迺称薇诗又曰薇亦刚止不知何説俟博物者再考之菌北人唿菌为蘑有多种松蘑黄色延夀蘑紫色土人唿为猪脏蘑京蘑白色出蒋福山一带大者如盘杂蘑有青黄赤白色者有毒戒不可食智朴偕净衆雨后寻菌弗得诗昨嵗秋雨后擕篮歩荒陬去去适我意所获皆中馗归来唿作羮輭玉浮汤头一饱忘百虑外此复何求今嵗仍秋雨还同昨嵗谋所至不获一踏遍林与邱山花金雀花黄色樷生有刺开最繁形𩔖金雀巻丹花根𩔖百合而小作花殷红可爱杜鹃花一名映山红遍山有之较南方者色㣲紫金银花一名忍冬蔓生初白色将萎色转黄或谓黄白并开者非香清烈园中植之可作架先师台黒墖峪最多紫薇花酉阳杂组云北地树絶大有环数夫臂者今山家亦植盆盎中牡丹芍药僧庐栏砌间多种之李锴招同藏公过万松寺㸔牡丹作诗春草弄芳色相思欲何言孤琴不成调脱身寻邱园新新无已时迟莫将谁援火传薪指穷兹理如所宣輭吹起客心问彼尘外缘阿以契道懐棼杂或不牵行歌入沕穆杖笠任后前真境匪逺趣隈隩金绳悬宝华湛琉璃白日丽轻烟翠鸟试翾飞威凤稍低鶱诸相固纷糅繄谁得其原妙香粹无着畅悟无生前小绣毬樷生石罅中其花攅簇如毬白可爱但不能移移之即枯玫瑰花紫色樷生有刺极馥作膏食之亦佳丁香花产五盆沟一带花繁香烈首夏盛开累累石罅中如绣甘菊黄色产涧邉花小而繁气最馥九日采之置枕中能明目敷地锦俗名饭花髙尺许樷生花红紫色味甘可食四月中盛开徧地如锦白蓼产青沟髙五六尺花纯白性喜水煎汤濯足能止痢蓼有三种其红者生洼下处髙丈许诗隰有㳺龙是也又有小者味辛其子生采可食禽火燕雄者黒红色雌者黄色巢石孔中或檐下沙鸡羣飞多鸣盘山春初最多尔雅释鸟云鵽鸠冦雉是也土人唿为沙鸡一曰半翅然鵽鸠沙鸡本属二种鵽大如鸽岐尾毛脚无后指沙鸡似雌雉而小短尾红脚无后指尔雅混而为一故辩之画眉鸟较南方者㣲小亦善鸣桃雀张华禽经云桃雀状𩔖黄雀而小燕人谓之巧妇亦谓之女匠善营巢兽神虎昔老僧慈慧住法藏寺墖院持法华经二十年不下山有偷儿屡窃道粮虎即遍山叫啸响震崕谷偷儿自此寖息凡盘山之独处者仗此无虞故名神虎好啖犬故山中诸庵无犬鹿盘山处处有之丙辰春青沟西岭有黒鹿二大如赢其毛𩔖山羊长六七寸羣鹿随之东西不敢逆隠现月余后不复见松䑕有二种小者不过三寸通身豹纹最灵黠名松鼠大者灰色善盗果蓏园圃以此为患俗名臊䑕野貍能食猫故山中之猫难畜臊狗状似貍黒黄色走峭壁迅疾如飞鳞蛟龙属无角有足能变化康熙庚午夏五月霖雨十日盘山水涌数丈抉石裂山出蛟百余庐山志云蛇雉蚯蚓之𩔖穴山而伏三十年则化而为蛟常以夏月乗雷雨去之江湖善蛇有黄黒二种性驯长六七尺不毒人相传盘山有五百善蛇潜天成寺墖下甞来僧座下聴法亦时沿屋壁啖雀雏布云虎蛇属尖头长尾四足有二种一浅黄色长三四寸一黒花色嵴有金晕尾如媆翠毛天将雨能吐云俗唿四足蛇砂石金砂盘山地多有之雨后晶光耀目昔有人患贫入山拾之得数合夸示于人寻以分金炉煅之愈煅愈不成乃曰我穷人尔穷金也弃之而去玉石产卢家峪一带周数十里郭璞山海经注云燕山多婴石有符采婴带所谓燕石也阚子云宋之愚人得燕石归而藏之以为宝豆查石大数十丈或方或圆如凿如削千竒百怪莫可名状能益树木凡依石之树倍大白土产卢家峪东细滑膏润可以涂饰钦定盘山志巻十五钦定盘山志卷十六钦定四库全书钦定盘山志巻十六杂缀古今志乗类有志余外纪轶事一门以广闻见录瓌竒盘山风气淳朴千百载中灵幻可骇之蹟依名附类以传者视他山为少齐谐虞初之志怪此书幸无讥焉今取畸言僻事及蹟渉疑似人可出入者入杂缀中庶几正编所列咸归精核而披览者亦无罣漏之诮尔宋荦筠廊二笔盘山佛灯每于除夕见之山之云罩寺定光佛舍利墖与蓟州独乐寺观音阁通州孤山破塔皆有灯出互相往来漏尽各返原处好事者恒裹粮候之阮旻钖燕山纪㳺盘山异蹟有除夜佛灯灯出通州孤山墖上分为数千百逺绕盘山诸寺至定光佛塔而止或曰墖中舍利光也蓟州志载独乐寺在蓟州治西南中有杰阁设大士像相传盘山舍利墖神灯自墖而下先独乐而后及诸佛刹云朱彛尊日下旧闻引智朴志云盘山之顶有云罩寺相传为宝积禅师卓钖地一名降龙庵东岭有舍利墖中藏戒珠六十颗佛牙一具又有弥勒殿黄龙殿每嵗除夕有神灯之异智朴佛灯纪异按宇内名胜佥有佛灯如五台九华峨嵋普陀匡庐南岳百花山人常言之即盘山之灯人亦常见之丙辰春二月张湾居士洪应广及二客僧夜话见灯现于山西南树杪状如莲花大如车轮燄色披敷下有练光数丈摇曵而西已未八月夜将半朴出戸甫启帘见灯大如屋起涧中红光燄燄照衣裾作赭色召诸禅侣共相瞻望壬戌二月见灯二现于屋角东南大小各一去人仅丈许若可攀揽久之而没乙丑六月廿九日晚课毕见灯现于正南方初如斗忽大如山如烟如云倐起倐堕遍山南面作雨后霞色其光中隠隠有大悲菩萨千手相光外重光东射莫可名状禅者瞻礼叹未曾有戊辰四月夜厉风作王子千比部见红光团圞如车轮横空而过要知佛灯之异不止除夜时时有之即厉风暴雨隆寒溽暑之夕亦常有之但人酣眠长夜苦不自觉耳谨按朱子尝于庐山天池院见佛灯诸生或疑其妄曰僧言则妄而此光不可诬岂地气之盛然耶盘山之藴灵毓秀不减诸岳精气所聚发为荣光理固宜然释氏好为诡异之説必欲以竺干灵蹟实之又乌知名山胜地乃古佛过化之所慧日法炬夫且照耀大千世界不必假此区区者震人耳目也智朴四正山居志云盘山一名东五台自来峰北台也先师台南台也紫盖峰中台也九华峰东台也舞劒台西台也晾甲石为下盘古中盘为中盘云罩寺为上盘上盘之胜以松中盘以石下盘以水又云盘山清明谷雨时万壑青松十里红杏天然图画此时煮茗磐石上看白云听流水相对忘言觉五千四十八巻殊饶舌也盘山四处居人每望山顶起云便知有雨谚云盘山戴帽又蒋福山龙潭起云缥缈不散东行数十里至黒龙潭没山后居人佥曰白龙过潭不日有雨云罩寺康熙三十三年甲戌六月九日夜大雨暴作巗下水涌数十丈声如万马蹴蹋彻夜不休楼房倾圮殿前石坝冲去数里或云出蛟或云龙鬭也宝坻县南郭西方庵僧永如逰盘山至天成寺求佛舍利精诚绕墖礼拜三日夜忽见舎利数颗从空而下永如持归建塔表焉祥迈元至元辩譌录云盘山中盘法兴寺亥子年间天兵始过罕有僧人甘泉本无元公之嗣振公首居上方橡栗充食以度朝夕后有全真之徒挟邱公之力谋占中盘法兴寺迺就振公假言借住振允之居既久遂规永定王道政陈知观等拆殿宇毁佛像冒奏太后立碑改额为栖云观寺内有古佛舍利墖髙二百尺及正殿山门一併拆毁至乙夘后上方长老云公碎其碑奏告今上皇帝又那摩大师少林雪庭福裕禅师朝觐䝉哥皇帝具陈其事圣㫖委付今上皇帝改正其弊仍为僧院延祐戊午九月初四日也谨按姬翼云山志所载栖云卜筑事巳见方外邱处机条下二氏之教迭为隆替出奴入主毁誉滋多旧志又述辩譌录云道士李志常等谋占梵刹四百八十二所叩阍庭辩词穷为僧者一十七人道士自此寖息此尤足征互相倾夺之习存之以志寺观兴废之始末云蟒石东石壁峭絶有盘山古迹四篆字刻最古雅旁书带川题三字考带川乃金大定时人徐昌祚燕山樷録云蓟州甘泉寺有蛇曰小青龙虬之属也与人驯狎时盘宿僧榻祷之能致雨智朴按甘泉寺曾未闻小青祷雨之説惟西山潭柘寺旧传潭龙舍宅于唐华严祖师衍公今殿角鸱吻潭所涌也龙子青蛇服日傍僧居又秘魔巗旁有潭大如鬴覆以巨石深窅莫测即当日大小青侍卢师行雨化龙处也兹因徐氏之譌故引辩于此蒋超字虎臣金坛人顺治丁亥进士一甲第三人康熙乙已㕘大博和尚于放生池一日入朝闻喝道声豁然醒悟诣𢎞善寺呈解博问曰喝久声消居士作么生㑹超曰非但某甲不㑹三世诸佛到者里也须结舌博曰不许牵耶曵娘直须亲道一句超以手指衆曰今日幸有大衆证明博大笑超礼拜博以拂子偈语付之偈曰百衲禅衣酬玉带苏公自落箭锋机今朝白拂亲相赠祖道还凴只手支康熙庚戌予告归上盘山辞博寻㳺蜀峨嵋山弃世前一日题寺壁诗曰翛然猿鹤自来亲老衲无端堕孽尘妄意镬汤来避热那从大海去翻身功名傀儡场中事妻子髑髅队里人只有君亲恩未报生生世世祝能仁次日谓衆曰我本峨嵋老僧耳故万里归骨于此瞑目而逝王士祯夹江道中寄虎臣于峨嵋伏虎寺诗云絶域相逢感髩华几行清泪落悲笳愁中巫崃暮云合望里峨眉秋月衺方丈一灯谁问疾孤帆万里客还家故人咫尺不相见夣绕平羌江水涯又輓蒋诗云西清三十载九病一迁官晚忆蛾眉好真忘蜀道难法云晴浩荡春雪气髙寒万里堪埋骨天成白玉棺叶臣遇輓蒋诗云文星一夜落峨嵋仙佛因缘有夙期莫道生天非易事再来幻迹自神竒谨按蒋虎臣蹟甚竒而参大博在京师蜕化在峨嵋伏虎寺中仅一至盘山耳列流寓传未免牵附故録其事于此僧慧喜字心悦满城刘氏子万厯已夘年十六闻盘山石室中有一老宿坐禅师裹粮往谒一见便问西来祖意从何处入老宿曰汝曾读永嘉证道歌也未师曰尝诵之但不知㨗径入手底工夫老宿曰不思议解脱力妙用恒沙也无极师曰不思议便是㨗径但思议屡兴打叠不下时如何老宿曰但尔还不曾㑹得不思议倘若㑹得自然解脱不用打叠也师从此信入谨按旧志载嵩山僧海寛所作喜禅师传载法语颇详然喜继无言主少林入汴行化归骨少室皆与盘山无闗故仅节録石室老宿问答一事朱彛尊日下旧闻述盘山志云黄龙祖师殿在盘山絶顶六角以象天圆地方每方各濶一丈通髙二丈九尺层檐复栱皆以甎为之建于正统十四年至成化间铸钟一口重二千觔覆以楼黄龙祖师铜像髙三尺余辽碑云嵗饥偷儿入山窃祖师像至涧中重不能举欲碎之祖师大喝响震厓谷偷儿惊散翌日仍舁上山一无所毁秀峰庵侧闗忠义祠前有石碣二左碣刻不谢东君意丹青独立名右碣刻莫嫌孤叶淡终久不彫零云是忠义一笔书康熙二年立石意是箕笔也上方寺东石壁上刻菩萨相又刻悉怛哆怛罗又刻大方广佛华严经又刻若欲人了知三世一切佛应观法界性一切惟心造字画俱古雅摩厓嵗月无考康熙已已夏盘山埜烧四起七日夜不熄松被焚死无算寺宇苑舍一无燬庚午偷儿盗松无虚日辛未春三月壬辰虫灾松松死者万计如炬燔虫似蚕黧黒毛身长四五寸堕地能跃起尺许或云天蚕秋七月霪雨四旬死者复生如故盘山丰于石而歉于土产薄僧贫牧兹土者每加优恤前明崇祯中有豁免杂差之碑立于双峰寺国朝康熙中有蠲免柴需之碑立于少林寺又山中多数百年古树屡申盗伐之禁故得长此鬰葱行宫既建兵弁昏旦巡逻深岩景色更月异而嵗不同矣山中诸古刹月有念佛㑹盖始于智朴有张元起为规约跋云分身遍刹尘只为婆心切㑹得阿弥陀一掴一掌血至今僧侣能守清规亦他所罕见也明正统时千相寺僧行明善医眼疾凡目翳瞳眚者闻风而至咸获瘳后裔因习其术人谓盘山眼药以此西溪樷语云闻有田子春节义为士雄汉书刘泽传云髙后时齐人田生㳺乏资以书干泽泽大悦之用金二百斤为田生夀田生如长安説谒者张卿讽髙后立泽为瑯琊王晋灼楚汉春秋云田生字子春王士祯曰田畴传畴字子泰或云子春陶诗闻有田子春节义为士雄宋姚寛西溪樷语引汉书刘泽传云云按此诗上文云当往至无终无终正田畴所居若泽传田生乃齐人其説谒者张卿乃㳺士説客之流安得称节义此寛好竒之过而不自知其凿也寛字令威南宋人所着书二百巻古今同异无不该括晚始召对殿中忽感风昡而卒出处见叶正则集唐于頔相公镇襄阳偶閲观音经有疑一日访紫玉山道通禅师问曰如何是黒风吹起船舫漂堕罗刹鬼国玉咄曰于頔客作汉问恁么事作么于公失色玉指曰者个便是黒风吹起船舫漂堕罗刹鬼国萧九峰灵巗寺碑记作药山李翺事譌袁宏道答陶石篑书夏月入盘山东南无此竒观西天目当退一舍弟自去年九月巳㫁作诗偶探竒胜不免见猎耳王泽𢎞与智朴书和尚飞钖来京尘以不得相见一问近况兼悉山中风景怅然者久之承寄两絶句此司空表圣所谓得味外味也欲即奉和而侍者告以踏雨便归容诗成再寄和尚举楞严经语云赖有不迁变者在者个谁有迁变者乎直自见与不自见耳弟前诗尚未冩来至今抱歉阮亭云屡于盘山志搜得未收诗文奉寄可称快事弟从溧阳相国集中见盘山五言絶一首今书上溧阳当世伟人得此二十字亦不少矣王士祯与智朴书再接山中书兼读见酬之作正如五月松风人间无价恭诵驾幸青沟纪事足为樷林千古佳话不但作此山一段公案也小刻未较正舛迕颇多承吾师一一开示深感元人文集向有数十种都未擕来京邸竹垞太史日下旧闻蒐罗甚富当无遗珠也名山记名山胜概记诸书曾一检否兹从列朝诗集中録得盘山石刻诗一首故相国孙文定公㳺记一首絶句格诗六首祈补入乂正切凝思忽来芳讯咏诗爱黄叶秋风之句披图拟千巗万壑之竒便如与吾师把臂入林忘其身之在京雒也口占一诗聊供捧腹窃意此山既以田畴得名则畴生平当详着之今简出三国志本传及曹孟德表一令一并水经注二条田畴论一篇以备采择外敝同年陈説巗大司冦北镇集中有盘山长歌一首最佳特索一本奉寄又山居之妙莫过杏花红叶两时都为大师占尽书来云云尘中人引领东望何异画地作饼不可啖耶一笑承再示图志及拾遗辩譌退食之暇反复细较数过鄙见所及辄乙其处碑版文字亦间有删正要以驯雅为归不识吾师以为然否爵里书法详略或未画一皆已改订此畨繙閲商㩁似无遗憾矣特从敝乡取到元好问中州集又搜得刘迎阎长言诗二首皆金源人也何镗慎䝉二公名山记搜得李元阳舞剑台记一篇雪夜挑灯每得古人片语只字辄为狂喜真书生结习然亦不敢负吾师诿諈耳又山志久已订完又搜得明人记一首金人诗二首封缄寄上而侍者适巳还山暂留箧笥今驰奉法座刻様确以十行为古雅前札巳详之如刻成一巻先伫惠教怱怱附候动止又接手教兼得山志新刻不胜忻快刻手古雅较订精审名山有灵大师显㣲阐幽修此坠典云岚草木皆开生靣而弟亦附以不朽欢喜讃叹何可名言士大夫颇有询此书者便中再寄数部以应其求何如近又搜得故相国李文勤公与今大宗伯张敦老盘山诗数篇録上可入补遗尊制普照上人碑文极简质元稿附还唯付典记朱彞尊与智朴书胜逰中辍近复逐队趋朝恐红杏青松无缘领要山灵定攅讥竦诮矣捧读手笺恍如觌面上方石壁诗豹斑龙甲虽残缺亦可宝但李愿所栖迺在济源故昌黎又谓太行之阳有盘谷也然山以盘名谷亦宜然以青沟定作盘谷正无不可不必援李愿以为重大师栖此足以千古耳又侧身东望胜逰终不能果青松红杏未免笑人不休矣忽接手䟽如领谈麈深慰黄先生汝亨字贞父吾乡钱塘人万厯中最擅文名着有寓林集李元阳盘山记向曾见之以其不工不録也容留心覔之得则邮寄何时北来剧谈以开䝉滞跂余望之髙士竒与智朴书弟性同鳞羽爱止邱壑早婴物务未遂斯怀徒有神往名山时劳夣想畴昔两度赐㳺簮笔悤悤未敢肆所登歴思于请休南归时纡途入山就访青沟与大师一话无生不意寒日束装出彰义门遂弗获了此夙愿马首低徊为之怅结田居五春多病闭戸无异禁足枯禅毎念盘山佳胜虽未畅逰犹喜得窥半靣山光树色时时夸向山农畦友顷者天鑑大师过访苑堂询知大师道履冲和青沟禅院日已开辟成大道场更示山志三复读之正见大师一畨苦心指人道路固不在语言文字中而严核精考体例佳善使未得身至盘山之人读之心生欢喜敝乡径山天台亦是浙中名境近取閲其志鄙陋谬错急思掷去并不知其山之佳安得大师撰述为之表彰固知山川之美必借典籍以传良不虚也因便问候起居小诗奉懐不堪棒喝旧逰诗记自愧未工既荷采入复徴小序谨附数言希为教削宋荦与智朴书七月下澣递中得手书具悉法体清佳旋剪烛展山志閲之终巻简而该核而不芜是书之传无疑山灵有知亦当讃叹大师功德矣弟清苦如故吾而此间事多闷闷意况殊不能佳来教云韶光宻移念念迁变要知更有不变者存足见大师婆心为钝根人棒喝弟辈七尺幻躯正如一叶舟在大海风浪中听其掀簸未知归着何所恐所谓不变者亦不免流浪飘泊为可念耳何时一瓢一笠从和尚于青松白石间相对话无生耶念至𢥠然神飞矣顷撰志序一首附两王先生后敬呈法座小刻附正即日天气渐寒千万为道自爱披奉窅未有期临池邑邑谨按旧志多载往来简牍芟薙略尽间有名流短翰有闗志乗者聊存数则于巻末盖今日蒐讨渐富而经始之勤劳固不可没耳钦定盘山志巻十六