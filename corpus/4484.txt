黄帝内经素问补注释文正统道藏三家本五十卷太玄部黄帝内经素问表慎一臣闻安不忘危存不忘亡者往圣之先务求民之瘼恤民之隐者上主之深仁在昔黄帝之御极也以理身绪余治天下坐于明堂之上临观八极考建五常以谓人之生也负阴而抱阳食味而被色外有寒暑之相盪内有喜怒之交侵夭昏札瘥国家代有将欲敛时五福以敷钖厥庶民乃与岐伯上穷天纪下极地理远取诸物近取诸身更相问难垂法以福后世于是雷公之伦受业传之而内经作矣历代寳之未有失坠苍周之兴秦和述六气之论具明于左史厥后越人得其一二演而述难经西汉仓公传其旧学东汉仲景撰其遗论晋皇甫谧次而爲甲乙及隋杨上善纂而爲太素时则有全元起者始爲之训解阙第七一通迄唐寳应中太仆王冰笃好之得先师所藏之卷大爲次注犹是三皇遗文烂然可观惜乎唐令列之医学付之执技之流而荐绅先生罕言之去圣已远其术暗昧是以文注纷错义理混淆殊不知三坟之余帝王之高致圣贤之能事唐尧之授四时虞舜之齐七政神禹修六府以兴帝功文王推六子以叙卦气伊尹调五味以致君箕子陈五行以佐世其致一也奈何以至精至微之道传之以至下至浅之人其不废絶爲已幸矣顷在嘉祐中仁宗念圣祖之遗事将坠于地乃诏通知其学者俾之是正臣等承乏典校伏念旬岁遂乃搜访中外裒集衆本浸寻其义正其讹舛十得其三四余不能具窃谓未足以称明诏副圣意而又採汉唐书録古医经之存于世者得数十家叙而考正焉贯穿错综磅礴会通或端本以寻支或溯流而讨源定其可知次以旧目正缪误者六千余字增注义者二千余条一言去取必有稽考舛文疑义于是详明以之治身可以消患于未兆施于有政可以广生于无穷恭惟皇帝抚大同之运拥无疆之休述先志以奉成兴微学而永正则和气可召灾害不生陶一世之民同跻于寿域矣国子博士臣高保衡光禄卿直秘阁臣林亿等谨上黄帝内经素问序唐太仆令启玄子王氷次注宋光禄𡖖直秘阁林亿等校正宋守尚书屯田郎孙兆重改误夫释縳脱艰全真导气拯黎元于仁寿济羸劣以获安者非三圣道则不能致之矣孔安国序尚书曰伏羲神农黄帝之书谓之三坟言大道也班固汉书艺文志曰黄帝内经十八卷素问即其经之九卷也兼灵枢九卷逎乃其数焉新校正云详王氏此说盖本皇甫士安甲乙经之序彼云七畧艺文志黄帝内经十八卷今有鍼经九卷素问九卷共十八卷即内经也故王氏遵而用之又素问外九卷汉张仲景及西𣈆王叔和脉经只爲之九卷皇甫士安名爲鍼经亦专名九卷杨玄操云黄帝内经二帙帙各九卷按隋书经籍志谓之九灵王冰名爲灵枢虽复年移代革而授学犹存惧非其人而时有所隐故第七一卷师氏藏之今之奉行惟八卷尔然而其文简其意博其理奥其趣深天地之象分阴阳之候列变化之由表死生之兆彰不谋而遐迩自同勿约而幽明斯契稽其言有征验之事不忒诚可谓至道之宗养生之始矣假若天机迅发妙识玄通蒇谋虽属乎生知标格亦资于诂训未尝有行不由径出不由户者也然刻意研精探微索隐或识契眞要则目牛无全故动则有成犹鬼神幽赞而命世奇杰时时间出焉则周有秦公新校正云按别本一作和缓汉有淳于公魏有张公华公皆得斯妙道者也咸日新其用大济蒸人华叶递荣声实相副盖教之着矣亦天之假也冰弱龄慕道夙好养生幸遇眞经式爲龟镜而世本纰缪篇目重叠前后不伦文义悬隔施行不易披会亦难岁月既淹袭以成弊或一篇重出而别立二名或两论併吞而都爲一目或问答未已别树篇题或脱简不书而云世阙重合经而冠鍼服併方宜而爲咳篇隔虚实而爲逆从合经络而爲论要节皮部爲经络退至道以先针诸如此流不可胜数且将升岱岳非径奚爲欲诣扶桑无舟莫适乃精勤博访而并有其人历十二年方臻理要询谋得失深遂夙心时于先生郭子斋堂受得先师张公秘本文字昭晰义理还周一以参详群疑冰释恐散于末学絶彼师资因而撰注用传不朽兼旧藏之卷合八十一篇二十四卷勒成一部新校正云详素问第七卷亡已久矣按皇甫士安𣈆人也序甲乙经云亦有亡失隋书经籍志载梁七録亦云止存八卷全元起隋人所注本乃无第七王冰唐寳应中人上至晋皇甫谧甘露中已六百余年而冰自爲得旧藏之卷今窃疑之仍观天元纪大论五运行论六微㫖论气交变论五常政论六元正纪论至眞要论七篇居今素问四卷篇卷浩大不与素问前后篇卷等又且所载之事与素问余篇略不相通窃疑此七篇乃阴阳大论之文王氏取以补所亡之卷犹周官无冬官以考工记补之之类也又按汉张仲景伤寒论序云撰用素问九卷八十一难经阴阳大论是素问与阴阳大论两书甚明乃王氏并阴阳大论于素问中也要之阴阳大论亦古医经终非素问第七矣冀乎究尾明首寻注会经开发童蒙宣扬至理而已其中简脱文断义不相接者搜求经论所有迁移以补其处篇目坠缺指事不明者量其意趣加字以昭其义篇论吞併义不相涉阙漏名目者区分事类别目以冠篇首君臣请问礼仪乖失者考校尊卑增益以光其意错简碎文前后重叠者详其指趣削去繁杂以存其要辞理秘宻难粗论述者别撰玄珠以陈其道新校正云详王氏玄珠世无传者今有玄珠十卷昭明隐㫖三卷盖后人附托之文也虽非王氏之书亦于素问第十九卷至二十二四卷颇有发明其隐㫖三卷与今世所谓天元玉册者正相表里而与王冰之义多不同凡所加字皆朱书其文使今古必分字不杂糅庶厥昭彰圣㫖敷畅玄言有如列宿高悬奎张不乱深泉净滢鳞介咸分君臣无夭枉之期夷夏有延龄之望俾工徒勿误学者惟明至道流行徽音累属千载之后方知大圣之慈惠无穷时大唐寳应元年岁次壬寅序黄帝内经素问补注释文正统道藏三家本五十卷太玄部黄帝内经素问补註释文卷之一唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误新校正云按王氏不解所以名素问之义及素问之名起于何代按隋书经籍志始有素问之名甲乙经序晋皇甫谧之文已云素问论病精辩五叔和西晋人撰脉经云出素问针经汉张仲景撰伤寒卒病论集云撰用素问是则素问之名着于隋志上见于汉代也自仲景已前无文可见莫得而知据今世所存之书则素问之名起汉世也所以名素问之义全元起有说云素者本也问者黄帝问岐伯也方陈性情之源五行之本故曰素问元起虽有此解义未甚明按干凿度云夫有形者生于无形故有太易有太初有太始有太素太易者未见气也太初者气之始也太始者形之始也太素者质之始也气形质具而疴瘵由是萌生故黄帝问此太素质之始也素问之名义或由此上古天眞论篇第一昔在黄帝生而神灵弱而能言幼而徇齐长而敦敏成而登天有熊国君少典之子姓公孙徇疾也敦信也敏达也习用干戈以征不享平定天下殄灭蚩尤以土德王都轩辕之丘故号之曰轩辕黄帝后铸鼎于鼎湖山鼎成而白日升天群臣葬衣冠于桥山墓今犹在廼问于天师曰余闻上古之人春秋皆度百岁而动作不衰今时之人年半百而动作皆衰者时世异耶人将失之耶岐伯对曰上古之人其知道者法于阴阳和于术数上古谓玄古也知道谓知修养之道也夫阴阳者天地之常道术数者保生之大伦故修养者必谨先之老子曰万物负阴而抱阳冲气以爲和四气调神大论曰阴阳四时者万物之终始死生之本逆之则灾害生从之则苛疾不起是谓得道此之谓也食饮有节起居有常不妄作劳食饮者充虚之滋味起居者动止之纲纪故修养者谨而行之痹论曰饮食自倍肠胃乃伤生气通天论曰起居如惊神气乃浮是恶妄动也广成子曰必静必清无劳汝形无摇汝精乃可以长生故圣人先之也新校正云按全元起注本云饮食有常节起居有常度不妄不作太素同杨上善云以理而取声色芳味不妄视听也循理而动不爲分外之事故能形与神俱而尽终其天年度百岁乃去形与神俱同臻寿分谨于修养以奉天眞故尽得终其天年去谓去离于形骸也灵枢经曰人百岁五藏皆虚神气皆去形骸独居而终矣以其知道故年长寿延年度百岁谓至一百二十岁也尚书洪范曰一曰寿百二十岁也今时之人不然也动之死地离于道也以酒爲浆以妄爲常醉以入房以酒爲浆溺于饮也以妄爲常寡于信也醉以入房过于色也以欲竭其精以耗散其眞乐色曰欲轻用曰耗乐色不节则精竭轻用不止则眞散是以圣人爱精重施髓满骨坚老子曰弱其志强其骨河上公曰有欲者亡身曲礼曰欲不可纵新校正云按甲乙经耗作好不知持满不时御神言轻用而纵欲也老子曰持而盈之不如其已言爱精保神如持盈满之器不愼而动则倾竭天眞眞诰曰常不能愼事自致百疴岂可怨咎于神明乎此之谓也新校正云按别本时作解务快其心逆于生乐快于心欲之用则逆养生之乐矣老子曰甚爱必大费此之类欤夫甚爱而不能救议道而以爲未然者伐生之大患也起居无节故半百而衰也亦耗散而致是也夫道者不可斯须离于道则寿不能终尽于天年矣老子曰物壮则老谓之不道不道早已此之谓离道也夫上古圣人之教下也皆谓之虚邪贼风避之有时邪乘虚入是谓虚邪窃害中和谓之贼风避之有时谓八节之日及太一入从之于中宫朝八风之日也灵枢经曰邪气不得其虚不能独伤人谓人虚乃邪胜之也新校正云按全元起注本云上古圣人之教也下皆爲之太素千金同杨上善云上古圣人使人行者身先行之爲不言之教不言之教胜有言之教故下百姓仿行者衆故曰下皆爲之太一入从于中宫朝八风义具天元玉册中恬憺虚无眞气从之精神内守病安从来恬憺虚无静也法道清静精气内持故其虚邪不能爲害是以志闲而少欲心安而不惧形劳而不倦内机息故少欲外纷静故心安然情欲两亡是非一贯起居皆适故不倦也气从以顺各从其欲皆得所愿志不贪故所欲皆顺心易足故所愿必从以不异求故无难得也老子曰知足不辱知止不殆可以长久故美其食任其服乐其俗美其食者顺精粗也任其服者随美恶也乐其俗者去倾慕也新校正云按别本美一作甘高下不相慕其民故曰朴至无求也是所谓心足也老子曰祸莫大于不知足咎莫大于欲得故知足之足常足矣盖非谓物足者爲知足心足者乃爲知足矣不恣于欲是则朴同故圣人云我无欲而民自朴新校正云按别本曰作日是以嗜欲不能劳其目淫邪不能惑其心目不妄视故嗜欲不能劳心与玄同故淫邪不能惑老子曰不见可欲使心不乱又曰圣人爲腹不爲目愚智贤不肖不惧于物故合于道情计两亡不爲谋府冥心一观胜负俱捐故心志保安合同于道庚桑楚曰养汝形抱汝生无使汝思虑营营新校正云按全元起注本云合于道数所以能年皆度百岁而动作不衰者以其德全不危也不涉于危故德全也庄子曰执道者德全德全者形全形全者圣人之道也又曰无爲而性命不全者未之有也帝曰人年老而无子者材力尽邪将天数然也材谓材干可以立身者岐伯曰女子七岁肾气盛齿更发长老阳之数极于九少阳之数次于七女子爲少阴之气故以少阳数偶之明阴阳气和乃能生成其形体故七岁肾气盛齿更发长二七而天癸至任脉通太冲脉盛月事以时下故有子癸谓壬癸北方水干名也任脉冲脉皆奇经脉也肾气全盛冲任流通经血渐盈应时而下天眞之气降与之从事故云天癸也然冲爲血海任主胞胎二者相资故能有子所以谓之月事者平和之气常以三旬而一见也故愆期者谓之有病新校正云按全元起注本及太素甲乙经俱作伏冲下太冲同三七肾气平均故眞牙生而长极眞牙谓牙之最后生者肾气平而眞牙生者表牙齿爲骨之余也四七筋骨坚发长极身体盛壮女子天癸之数七七而终年居四七材力之半故身体盛壮长极于斯五七阳明脉衰面始焦发始堕阳明之脉气营于面故其衰也发堕面焦灵枢经曰足阳明之脉起于鼻交頞中下循鼻外入上齿中还出侠口环唇下交承浆却循颐后下廉出大迎循颊车上耳前过客主人循发际至额颅手阳明之脉上颈贯颊入下齿缝中还出侠口故面焦发堕也六七三阳脉衰于上面皆焦发始白三阳之脉尽上于头故三阳衰则面皆焦发始白所以衰者妇人之生也有余于气不足于血以其经月数泄脱之故七七任脉虚太冲脉衰少天癸竭地道不通故形壊而无子也经水絶止是爲地道不通冲任衰微故云形壊无子丈夫八岁肾气实发长齿更老阴之数极于十少阴之数次于八男子爲少阳之气故以少阴数合之易系辞曰天九地十则其数也二八肾气盛天癸至精气溢写阴阳和故能有子男女有阴阳之质不同天癸则精血之形亦异阴静海满而去血阳动应合而泄精二者通和故能有子易系辞曰男女构精万物化生此之谓也三八肾气平均筋骨劲强故眞牙生而长极以其好用故尔四八筋骨隆盛肌肉满壮丈夫天癸八八而终年居四八亦材之半也五八肾气衰发堕齿藁肾主于骨齿爲骨余肾气既衰精无所养故令发堕齿复干枯六八阳气衰竭于上面焦发鬓颁白阳气亦阳明之气也灵枢经曰足阳明之脉起于鼻交頞中下循鼻外入上齿中还出侠口环唇下交承浆却循颐后下廉出大迎循颊车上耳前过客主人循发际至额颅故衰于上则面焦发黄白也七八肝气衰筋不能动天癸竭精少肾藏衰形体皆极肝气养筋肝衰故筋不能动肾气养骨肾衰故形体疲极天癸已竭故精少也匪惟材力衰谢固当天数使然八八则齿发去阳气竭精气衰故齿发不坚离形骸矣去落也肾者主水受五藏六府之精而藏之故五藏盛乃能写五臓六府精气淫溢而渗灌于肾肾藏乃受而臓之何以明之灵枢经曰五臓主臓精臓精者不可伤由是则五臓各有精随用而灌注于肾此乃肾爲都会关司之所非肾一藏而独有精故曰五藏盛乃能写也今五藏皆衰筋骨解堕天癸尽矣故发鬓白身体重行步不正而无子耳所谓物壮则老谓之天道者也帝曰有其年已老而有子者何也言似非天癸之数也岐伯曰此其天寿过度气脉常通而肾气有余也所禀天眞之气本自有余也此虽有子男不过尽八八女不过尽七七而天地之精气皆竭矣虽老而生子子寿亦不能过天癸之数帝曰夫道者年皆百数能有子乎岐伯曰夫道者能却老而全形身年虽寿能生子也是所谓得道之人也道成之证如下章云黄帝曰余闻上古有真人者提挈天地把握阴阳真人谓成道之人也夫真人之身隐见莫测其爲小也入于无间其爲大也徧于空境其变化也出入天地内外莫见迹顺至眞以表道成之证凡如此者故能提挈天地把握阴阳也唿吸精气独立守神肌肉若一眞人心合于气气合于神神合于无故唿吸精气独立守神肌肤若冰雪绰约如处子新校正云按全元起注本云身肌宗一太素同杨上善云眞人身之肌体与太极同质故云宗一故能寿敝天地无有终时体同于道寿与道同故能无有终时而寿尽天地也此其道生惟至道生乃能如是中古之时有至人者淳德全道全其至道故曰至人然至人以此淳朴之德全彼妙用之道新校正云详杨上善云积精全神能至于德故称至人也和于阴阳调于四时和谓同和调谓调适言至人动静必适中于四时生长收藏之令参同于阴阳寒暑升降之宜去世离俗积精全神心远世纷身离俗染故能积精而复全神游行天地之间视听八远之外神全故也庚桑楚曰神全之人不虑而通不谋而当精照无外志凝宇宙若天地然又曰体合于心心合于气气合于神神合于无其有介然之有唯然之音虽远际八荒之外近在眉睫之内来干我者吾必尽知之夫如是者神全故所以能矣此盖益其寿命而强者也亦归于眞人同归于道也其次有圣人者处天地之和从八风之理与天地合德与日月合明与四时合其序与鬼神合其吉凶故曰圣人所以处天地之淳和顺八风之正理者欲其养正避彼虚邪适嗜欲于世俗之间无恚嗔之心圣人志深于道故适于嗜欲心全广爱故不有恚嗔是以常德不离殁身不殆行不欲离于世被服章新校正云详被服章三字疑衍此三字一下文不属举不欲观于俗圣人举事行止虽常在时俗之间然其见爲则与时俗有异尔何者贵法道之清静也老子曰我独异于人而贵求食于母母亦谕道也外不劳形于事内无思想之患圣人爲无爲事无事是以内无思想外不劳形以恬愉爲务以自得爲功恬静也愉悦也法道清静适性而动故曰而自得也形体不敝精神不散亦可以百数外不劳形内无思想故形体不敝精神保全神守不离故年登百数此皆全性之所致尔庚桑楚曰圣人之于声色滋味也利于性则取之害于性则捐之此全性之道也敝疲敝也其次有贤人者法则天地象似日月次圣人者谓之贤人然自强不息精了百端不虑而通发谋必当志同于天地心烛于洞幽故云法则天地象似日月也辩列星辰逆从阴阳分别四时星衆星也辰北辰也辩列者谓定内外星官座位之所于天三百六十五度远近之分次也逆从阴阳者谓以六甲等法逆顺数而推步吉凶之征兆也阴阳书曰人中甲子从甲子起以乙丑爲次顺数之地下甲子从甲戌起以癸酉爲次逆数之此之谓逆从也分别四时者谓分其气序也春温夏暑热秋清凉冬冰冽此四时之气序也将从上古合同于道亦可使益寿而有极时将从上古合同于道谓如上古知道之人法于阴阳和于术数食饮有节起居有常不妄作劳也上古知道之人年度百岁而去故可使益寿而有极时也黄帝内经素问补註释文卷之一黄帝内经素问补注释文正统道藏三家本五十卷太玄部黄帝内经素问补註释文卷之二慎二四气调神大论篇春三月此谓发陈春阳上升气潜发能生育庶物陈其姿容故曰发陈也谓春三月者皆因节候而命之夏秋冬亦然天地俱生万物以荣天气温地气发温发相合故万物滋荣夜卧早起广步于庭温气生寒气散故夜卧早起广步于庭被发缓形以使志生法象也春气发生于万物之首故被发缓形以使志意发生也生而勿杀予而勿夺赏而勿罚春气发生施无求报故养生者必顺于时也此春气之应养生之道也所谓因时之序也然立春之节初五日东风解冻次五日蛰虫始振后五日鱼上氷次雨水气初五日獭祭鱼次五日鸿雁来后五日草木萌动次仲春惊蛰之节初五日小桃华新校正云详小桃华月令作桃始华次五日仓庚鸣后五日鹰化爲鸠次春分气初五日玄鸟至次五日雷乃发声芍药荣后五日始电次季春清明之节初五日桐始华次五日田鼠化爲鴽牡丹华后五日虹始见次谷雨气初五日萍始生次五日鸣鸠拂其羽后五日戴胜降于桑凡此六气一十八候皆春阳布发生之令故养生者必谨奉天时也新校正云详芍药荣牡丹华今月令无逆之则伤肝夏爲寒变奉长者少逆谓反行秋令也肝象木王于春故行秋令则肝气伤夏火王而木废故病生于夏然四时之气春生夏长逆春伤肝故少气以奉于夏长之令也夏三月此谓蕃秀阳自春生至夏洪盛物生以长故蕃秀也蕃茂也盛也秀华也美也天地气交万物华实举夏至也脉要精微论曰夏至四十五日阴气微上阳气微下由是则天地气交也然阳气施化阴气结成成化相合故万物华实也阴阳应象大论曰阳化气阴成形夜卧早起无厌于日使志无怒使华英成秀使气得泄若所爱在外缓阳气则物化宽志意则气泄物化则华英成秀气泄则肤腠宣通时令发阳故所爱亦顺阳而在外也此夏气之应养长之道也立夏之节初五日蝼蝈鸣次五日蚯蚓出后五日赤箭生新校正按月令作王瓜生次小满气初五日吴葵华新校正按月令作苦菜秀次五日靡草死后五日小暑至次仲夏芒种之节初五日螗螂生次五日始鸣后五日反舌无声次夏至气初五日鹿角解次五日蜩始鸣后五日半夏生木堇荣次季夏小暑之节初五日温风至次五日蟋蟀居壁后五日鹰乃学习次大暑气初五日腐草化爲萤次五日土润溽暑后五日大雨时行凡此六气一十八候皆夏气扬蕃秀之令故养生者必敬顺天时也新校正详木堇荣今月令无逆之则伤心秋爲痎疟奉收者少冬至重病逆谓反行冬令也痎痎瘦之疟也心象火王于夏故行冬令则心气伤秋金王而火废故病发于秋而爲痎疟也然四时之气秋收冬藏逆夏伤心故少气以奉于秋收之令也冬水胜火故重病于冬至之时也秋三月此谓容平万物夏长华实已成容状至秋平而定也天气以急地气以明天气以急风声切也地气以明物色变也早卧早起与鸡俱兴惧中寒露故早卧欲使安宁故早起使志安宁以缓秋刑志气躁则不愼其动不愼其动则助秋刑急顺杀伐生故使志安宁缓秋刑也收敛神气使秋气平神荡则欲炽欲炽则伤和气既伤则秋气不平调也故收敛神气使秋气平也无外其志使肺气清亦顺秋气之收敛也此秋气之应养收之道也立秋之节初五日凉风至次五日白露降后五日寒蝉鸣次处暑气初五日鹰乃祭鸟次五日天地始肃后五日禾乃登次仲秋白露之节初五日育风至鸿雁来次五日玄鸟归后五日群鸟养羞次秋分气初五日雷乃收声次五日蛰虫垤户景天华后五日水始涸次季秋寒露之节初五日鸿雁来賔次五日雀入大水爲蛤后五日菊有黄华次霜降气初五日豺乃祭兽次五日草木黄落后五日蛰虫咸俯凡此六气一十八候皆秋气正收敛之令故养生者必谨奉天时也新校正云详景天华三字今月令无逆之则伤肺冬爲飧泄奉藏者少逆谓反行夏令也肺象金王于秋故行夏令则气伤冬水王而金废故病发于冬飱泄者食不化而泄出也逆秋伤肺故少气以奉于冬藏之令也冬三月此谓闭藏草木凋蛰虫去地户闭塞阳气伏藏水冰地坼无扰乎阳阳气下沉水冰地坼故宜周宻不欲烦劳扰谓烦也劳也早卧晚起必待日光避于寒也使志若伏若匪今详匪字当作匿若有私意若已有得皆谓不欲妄出于外触冒寒气也故下文云去寒就温无泄皮肤使气亟夺去寒就温言居深室也灵枢经曰冬日在骨蛰虫周宻君子居室无泄皮肤谓勿汗也汗则阳气发泄阳气发泄则数爲寒气所迫夺之亟数也此冬气之应养藏之道也立冬之节初五日水始冰次五日地始冻后五日雉入大水爲蜃次小雪气初五日虹藏不见次五日天气上腾地气下降后五日闭塞而成冬次仲冬大雪之节初五日冰益壮地始坼鵙鸟不鸣次五日虎始交后五日芸始生荔挺出次冬至气初五日蚯蚓结次五日麋角解后五日水泉动次季冬小寒之节初五日雁北乡次五日鸷鸟厉疾后五日水泽腹坚凡此六气一十八候皆冬气正养藏之令故养生者必谨奉天时也荔音利挺大顶切乡音向逆之则伤肾春爲痿厥奉生者少逆谓反行夏令也肾象水王于冬故行夏令则肾气伤春木王而水废故病发于春也逆冬伤肾故少气以奉于春生之令也天气清静光明者也言天明不竭以清静故致之人寿延长亦由顺动而得故言天气以示于人也藏德不止新校正云按别本止一作上故不下也四时成序七曜周行天不形言是藏德也德隐则应用不屈故不下也老子曰上德不德是以有德也言天至尊高德犹见隐也况全生之道而不顺天乎天明则日月不明邪害空窍天所以藏德者爲其欲隐大明故大明见则小明灭故大明之德不可不藏天若自明则日月之明隐矣所谕者何言人之眞气亦不可泄露当清静法道以保天眞苟离于道则虚邪入于空窍阳气者闭塞地气者冒明阳谓天气亦风热也地气谓湿亦云雾也风热之害人则九窍闭塞露湿之爲病则掩翳精明取类者在天则日月不光在人则两目藏曜也灵枢经曰天有日月人有眼目易曰丧明于易岂非失养生之道耶云雾不精则上应白露不下雾者云之类露者雨之类夫阳盛则地不上应阴虚则天不下交故云雾不化精微之气上应于天而爲白露不下之咎矣阴阳应象大论曰地气上爲云天气下爲雨雨出地气云出天气明二气交合乃成雨露方盛衰论曰至阴虚天气絶至阳盛地气不足明气不相召亦不能交合也交通不表万物命故不施不施则名木多死夫云雾不化其精微雨露不沾于原泽是爲天气不降地气不腾变化之道既亏生育之源斯泯故万物之命无禀而生然其死者则名木先应故云名木多死也名谓名果珍木表谓表陈其状也易系辞曰天地絪緼万物化醇然不表交通则爲否也易曰天地不交否恶气不发风雨不节白露不下则菀藁不荣恶谓害气也发谓发散也节谓节度也菀谓藴积也槀谓枯藁也言害气伏藏而不散发风雨无度折伤复多藁物藴积春不荣也岂惟其物独遇是而有之哉人离于道亦有之矣贼风数至暴雨数起天地四时不相保与道相失则未央絶灭不顺四时之和数犯八风之害与道相失则天真之气未期乆远而致灭亡央久也远也唯圣人从之故身无奇病万物不失生气不竭道非远于人人心远于道惟圣人心合于道故寿命无穷从犹顺也谓顺四时之令也然四时之令不可逆之逆之则五脏内伤而他疾起逆春气则少阳不生肝气内变生谓动出也阳气不出内郁于肝则肝气混糅变而伤矣逆夏气则太阳不长心气内洞长谓外茂也洞谓中空也阳不外茂内薄于心燠热内消故心中空也逆秋气则太阴不收肺气焦满收谓收敛焦谓上焦也太阴行气主化上焦故肺气不收上焦满也新校正云按焦满全元起本作进满甲乙太素作焦满逆冬气则少阴不藏肾气独沉沉谓沉伏也少阴之气内通于肾故少阴不伏肾气独沉新校正云详独沉太素作沉独夫四时阴阳者万物之根本也时序运行阴阳变化天地合气生育万物故万物之根悉归于此所以圣人春夏养阳秋冬养阴以从其根阳气根于阴阴气根于阳无隂则阳无以生无阳则阴无以化全阴则阳气不极全阳则阴气不穷春食凉夏食寒以养于阳秋食温冬食热以养于阴滋苗者必固其根伐下者必枯其上故以斯调节从顺其根二气常存盖由根固百刻晓暮食亦宜然故与万物沉浮于生长之门圣人所以身无奇病生气不竭者以顺其根也逆其根则伐其本坏其真矣是则失四时阴阳之道也故阴阳四时者万物之终始也死生之本也逆之则灾害生从之则苛疾不起是谓得道谓得养生之道苛者重也道者圣人行之愚者佩之圣人心合于道故勤而行之愚者性守于迷故佩服而已老子曰道者同于道德者同于德失者同于失同于道者道亦得之同于德者德亦得之同于失者失亦得之愚者未同于道德则可谓失道者也从阴阳则生逆之则死从之则治逆之则乱反顺爲逆是谓内格格拒也谓内性格拒于天道也是故圣人不治已病治未病不治已乱治未乱此之谓也知之至也夫病已成而后药之乱已成而后治之譬犹渴而穿井斗而铸兵不亦晩乎知不及时也备御虚邪事符握虎噬而后药虽悔何爲黄帝内经素问补註释文卷之二黄帝内经素问补注释文正统道藏三家本五十卷太玄部黄帝内经素问补註释文卷之三慎三唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误生气通天论篇黄帝曰夫自古通天者生之本本于阴阳天地之间六合之内其气九州九窍五臓十二节皆通乎天气六合谓四方上下也九州谓冀兖青徐杨荆豫梁雍也外布九州而内应九窍故云九州九窍也五臓谓五神臓也五神臓者肝臓魂心臓神脾臓意肺臓𩲸肾臓志而此成形矣十二节者十二气也天之十二节气人之十二经脉而外应之咸同天纪故云皆通乎天气也十二经脉者谓手三阴三阳足三阴三阳也新校正云详通天者生之本六节藏象注甚详又按郑康成云九窍者谓阳窍七阴窍二也其生五其气三数犯此者则邪气伤人此寿命之本也言人生之所运爲则内依五气以立然其镇塞天地之内则气应三元以成三谓天气地气运气也犯谓邪气触犯于生气也邪气数犯则生气倾危故寳养天眞以爲寿命之本也庚桑楚曰圣人之制万物也以全其天天全则神全矣灵枢经曰血气者人之神不可不谨养此之谓也苍天之气清静则志意治顺之则阳气固春爲苍天发生之主也阳气者天气也阴阳应象大论曰清阳爲天则其义也本天全神全之理全则形亦全矣虽有贼邪弗能害也此因时之序以因天四时之气序故贼邪之气不能害也故圣人传精神服天气而通神明夫精神可传惟圣人得道者乃能尔乆服天眞之气则妙用自通于神明也失之则内闭九窍外壅肌肉卫气散解失谓逆苍天清净之理也然卫气者合天之阳气也上篇曰阳气者闭塞谓阳气之病人则窍写闭塞也灵枢经曰卫气者所以温分肉而充皮肤肥腠理而司开阖故失其度则内闭九窍外壅肌肉以卫不营运故言散解也此谓自伤气之削也夫逆苍天之气违清静之理使正眞之气如削去之者非天降之人自爲之尔阳气者若天与日失其所折寿而不彰此明前阳气之用也谕人之有阳若天之有日天失其所则日不明人失其所则阳不固日不明则天暗暝昩阳不固则人寿夭折故天运当以日光明言人之生固宜借其阳气也是故阳因而上卫外者也此所以明阳气运行之部分辅卫人身之正用也因于寒欲如运枢起居如惊神气乃浮欲如运枢谓内动也起居如惊谓暴卒也言因天之寒当深居周宻如枢纽之内动不当烦扰筋骨使阳气发泄于皮肤而伤于寒毒也若起居暴卒驰骋荒佚则神气浮越无所缓宁矣脉要精微论曰冬日在骨蛰虫周宻君子居室四气调神大论曰冬三月此谓闭藏水冰地坼无扰乎阳又曰使志若伏若匿若有私意若己有得去寒就温无泄皮肤使气亟夺此之谓也新校正云全元起本作连枢元起云阳气定如连枢者动系也因于暑汗烦则喘喝静则多言此则不能静愼伤于寒毒至夏而变暑病也烦谓烦躁静谓安静喝谓大呵出声也言病因于暑则当汗泄不爲发表邪热内攻中外俱热故烦躁喘数大呵而出其声也若不烦躁内热外凉瘀热攻中故多言而不次也喝一爲鸣体若燔炭汗出而散此重明可汗之理也然体若燔炭之炎热者何以救之必以汗出乃热气施散燔一爲躁非也因于湿首如裹湿热不攘大筋緛短小筋弛长緛短爲拘弛长爲痿表热爲病当汗泄之反湿其首若湿物裹之望除其热热气不释兼湿内攻大筋受热则缩而短小筋得湿则引而长缩短故拘挛而不伸引长故痿弱而无力弛引也因于气爲肿四维相代阳气乃竭素常气疾湿热加之气湿热争故爲肿也然邪气渐盛正气浸微筋骨血肉互相代负故云四维相代也致邪代正气不宣通卫无所从便至衰竭故言阳气乃竭也卫者阳气也阳气者烦劳则张精絶辟积于夏使人煎厥此又诫起居暴卒烦扰阳和也然烦扰阳和劳疲筋骨动伤神气耗竭天眞则筋脉䐜胀精气竭絶既伤肾气又损膀胱故当于夏时使人煎厥以煎迫而气逆因以煎厥爲名厥谓气逆也煎厥之状当如下说新校正云按脉解云所谓少气善怒者阳气不治阳气不治则阳气不得出肝气当治而未得故善怒善怒者名曰煎厥目盲不可以视耳闭不可以听溃溃乎若坏都汨汨乎不可止既且伤肾又竭膀胱肾经内属于耳中膀胱脉生于目眦故目盲所视耳闭厥听大矣哉斯乃房之患也既盲目视又闭耳聪则志意心神筋骨肠胃溃溃乎若坏都汨汨乎烦闷而不可止也阳气者大怒则形气絶而血菀于上使人薄厥此又诫喜怒不节过用病生也然怒则伤肾甚则气絶大怒则气逆而阳不下行阳逆故血积于心胸之内矣上谓心胸也然阴阳相薄气血奔并因薄厥生故名薄厥举痛论曰怒则气逆甚则呕血灵枢经曰盛怒而不止则伤志阴阳应象大论曰喜怒伤气由此则怒甚气逆血积于心胸之内矣菀积也并去声有伤于筋纵其若不容怒而过用气或迫筋筋络内伤机关纵缓形容痿废若不维持汗出偏沮使人偏枯夫人之身常偏汗出而润湿者乆乆偏枯半身不随新校正云按沮千金作祖全元起本作恒汗出见湿乃生痤痱阳气发泄寒冰制之热怫内余郁于皮里甚爲痤疖微作痱疮痱风瘾也高梁之变足生大丁受如持虚高膏也梁粱也不忍之人汗出淋洗则结爲痤痱膏梁之人内多滞热皮厚肉宻故内变爲丁矣外湿既侵中热相感如持虚器受此邪毒故曰受如持虚所以丁生于足者四支爲诸阳之本也以其甚费于下邪毒袭虚故尔新校正云按丁生之处不常于足盖谓膏梁之变饶生大丁非偏着足也劳汗当风寒薄爲齄郁乃痤时月寒凉形劳汗发凄风外薄肤腠居寒脂液遂凝蓄于玄府依空渗涸齄刺长于皮中形如米或如针乆者上黑长分余色白黄而瘛于玄府中俗曰粉刺解表已玄府谓汗空也痤谓色赤䐜愤内藴血脓形小而大如酸枣或如按豆此皆阳气内郁所爲待耎攻之大甚爇出之阳气者精则养神柔则养筋此又明阳气之运养也然阳气者内化精微养于神气外爲柔耎以固于筋动静失宜则生诸疾开阖不得寒气从之乃生大偻开谓皮腠发泄阖谓玄府闭封然开阖失宜爲寒所袭内深筋器结固虚寒则筋络拘緛形容偻俯矣灵枢经曰寒则筋急此其类也偻力主切陷脉爲瘘留连肉腠陷脉谓寒气陷缺其脉也积寒留舍经血稽凝久瘀内攻结于肉里故发爲疡瘘肉腠相连俞气化薄传爲善畏及爲惊骇言若寒中于背俞之气变化入深而薄于藏府者则善爲恐畏及发爲惊骇也营气不从逆于肉理乃生痈肿营逆则血郁血郁则热聚爲脓故爲痈肿也正理论云热之所过则爲痈肿魄汗未尽形弱而气烁穴俞以闭发爲风疟汗出未止形弱气消风寒薄之穴俞随闭热藏不出以至于秋秋阳复收两热相合故令振慄寒热相移以所起爲风故名风疟也金匮眞言论曰夏暑汗不出者秋成风疟盖论从风而爲是也故下文曰故风者百病之始也清静则肉腠闭拒虽有大风苛毒弗之能害此因时之序也夫嗜欲不能劳其目淫邪不能惑其心不妄作劳是爲清静以其清静故能肉腠闭皮肤宻眞正内拒虚邪不侵然大风苛毒不必常求于人盖由人之冒犯尔故清静则肉腠闭阳气拒大风苛毒弗能害之清静者谓因循四时气序养生调节之宜不妄作劳起居有度则生气不竭永保康宁故病久则传化上下不并良医弗爲并谓气交通也然病之深乆变化相传上下不通阴阳否隔虽医良法妙亦何以爲之阴阳应象大论曰夫善用针者从阴引阳从阳引阴以右治左以左治右若是气相格拒故良医弗可爲也否塞也故阳畜积病死而阳气当隔隔者当写不亟正治粗乃败之言三阳蓄积怫结不通不急写之亦病而死何者蓄积不已亦上下不并矣何以验之隔塞不便则其证也若不急写粗工轻侮必见败亡也阴阳别论曰三阳结谓之隔又曰刚与刚阳气破散阴气乃消亡淖则刚柔不和经气乃絶淖奴教切下并同故阳气者一日而主外昼则阳气在外周身行二十五度灵枢经曰目开则气上行于头卫气行于阳二十五度也平旦人气生日中而阳气隆日西而阳气已虚气门乃闭隆犹高也盛也夫气之有者皆自少而之壮积暖以成炎炎极又凉物之理也故阳气平晓生日中盛日西而已减虚也气门谓玄府也所以发泄经脉营卫之气故谓之气门也是故暮而收拒无扰筋骨无见雾露反此三时形乃困薄皆所以顺阳气也阳出则出阳藏则藏暮阳气衰内行阴分故宜收敛以拒虚邪扰筋骨则逆阳精耗见雾露则寒湿具侵故顺此三时乃天眞乆远也岐伯曰新校正云详篇首云帝曰此岐伯曰非相对问也阴者藏精而起亟也阳者卫外而爲固也言在人之用也亟数也阴不胜其阳则脉流薄疾并乃狂薄疾谓极虚而急数也并谓盛实也狂谓狂走或妄攀登也阳并于四支则狂阳明脉解曰四支者诸阳之本也阳盛则四支实实则能登高而歌热盛于身故弃衣欲走也夫如是者皆爲阴不胜其阳也阳不胜其阴则五藏气争九窍不通九窍者内属于藏外设爲官故五藏气争则九窍不通也言九窍谓前阴后阴不通兼言上七窍也若兼则目爲肝之官鼻爲肺之官口爲脾之官耳爲肾之官舌爲心之官舌非通窍也金匮眞言论曰南方赤色入通于心开窍于耳北方黑色入通于肾开窍于二阴故也是以圣人陈阴阳筋脉和同骨髓坚固气血皆从从顺也言循阴阳法近养生道则筋脉骨髓各得其宜故气血皆能顺时和气也如是则内外调和邪不能害耳目聦明气立如故邪气不克故眞气独立而如常若失圣人之道则致疾于身故下文引曰风客淫气精乃亡邪伤肝也自此已下四科并谓失圣人之道也风气应肝故风淫精亡则伤肝也阴阳应象大论曰风气通于肝也风薄则热起热盛则水干水干则肾气不营故精乃无也亡无也新校正云按全元起云淫气者阴阳之乱气因其相乱而风客之则伤精伤精则邪入于肝也因而饱食筋脉横解肠澼爲痔甚饱则肠胃横满肠胃满则筋脉解而不属故肠澼而爲痔也痹论曰饮食自倍肠胃乃伤此伤之信也因而大饮则气逆饮多则肺布叶举故气逆而上奔也因而强力肾气乃伤高骨乃坏强力谓强力入房也高骨谓腰高之骨也然强力入房则精耗精耗则肾伤肾伤则髓气内枯故高骨坏而不用也圣人交会则不如此当如下句云凡阴阳之要阳宻乃固阴阳交会之要者正在于阳气闭宻而不妄泄尔宻不妄泄乃生气强固而能乆长此圣人之道也两者不和若春无秋若冬无夏两谓阴阳和谓和合则交会也若如也言絶阴阳和合之道者如天四时有春无秋有冬无夏也所以然者絶废于生成也故圣人不絶和合之道但贵于闭宻以守固天真法也因而和之是谓圣度因阳气盛发中外相应贾勇有余乃相交合则圣人交会之制度也故阳强不能宻阴气乃絶阳自强而不能闭宻则阴泄写而精气竭絶矣阴平阳秘精神乃治阴气和平阳气闭宻则精神之用日益治也阴阳离决精气乃絶若阴不和平阳不闭宻强用施写损耗天真二气分离经络决惫则精气不化乃絶流通也因于露风乃生寒热因于露体触冒风邪风气外侵阳气内拒风阳相薄故寒热生是以春伤于风邪气留连乃爲洞泄风气通肝春肝木王木胜脾土故洞泄生也新校正云按阴阳应象大论曰春伤于风夏生飱泄夏伤于暑秋爲痎疟夏热已甚秋阳复收阳热相攻则爲痎疟痎老也亦曰瘦也秋伤于湿上逆而欬湿谓地湿气也秋湿既胜冬水复王水来乘肺故咳逆病生新校正云按阴阳应象大论云秋伤于湿冬生咳嗽发爲痿厥湿气内攻于藏府则咳逆外散于筋脉则痿弱也阴阳应象大论曰地之湿气感则害皮肉筋脉故湿气之资发爲痿厥厥谓逆气也冬伤于寒春必温病冬寒且凝春阳气发寒不爲释阳怫于中寒怫相持故爲温病新校正云按此与阴阳应象大论重彼注甚详四时之气更伤五藏寒暑温凉递相胜负故四时之气更伤五藏之和也阴之所生本在五味阴之五宫伤在五味所谓阴者五神藏也宫者五神之舍也言五神所生本资于五味五味宣化各凑于本宫虽因五味以生亦因五味以损正爲好而过节乃见伤也故下文曰是故味过于酸肝气以津脾气乃絶酸多食之令人癃小便不利则肝多津液津液内溢则肝叶举肝叶举则脾经之气絶而不行何者木制土也味过于咸大骨气劳短肌心气抑咸多食之令人肌肤缩短又令心气抑滞而不行何者咸走血也大骨气劳咸归肾也味过于甘心气喘满色黑肾气不衡甘多食之令人心闷甘性滞缓故令气喘满而肾不平何者土抑水也衡平也味过于苦脾气不濡胃气乃厚苦性坚燥又养脾胃故脾气不濡胃气强厚味过于辛筋脉沮弛精神乃央沮润也弛缓也央乆也辛性润泽散养于筋故令筋缓脉润精神长乆何者辛补肝也藏气法时论曰肝欲散急食辛以散之用辛补之新校正云按此论味过所伤难作精神长乆之解央乃殃也古文通用如膏粱之作高梁草滋之作草兹之类盖古文简畧字多假借用者是故谨和五味骨正筋柔气血以流腠理以宻如是则气骨以精谨道如法长有天命是所谓修养天真之至道也黄帝内经素问补註释文卷之三黄帝内经素问补注释文正统道藏三家本五十卷太玄部黄帝内经素问补註释文卷之四慎四唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误金匮真言论篇黄帝问曰天有八风经有五风何谓经谓经脉所以流通营卫血气者也岐伯对曰八风发邪以爲经风触五藏邪气发病原其所起则谓八风发邪经脉受之则循经而触于五臓以邪干正故发病也所谓得四时之胜者春胜长夏长夏胜冬冬胜夏夏胜秋秋胜春所谓四时之胜也春木夏火长夏土秋金冬水皆以所克杀而爲胜也言五时之相胜者不谓八风中人则病各谓随其不胜则发病也胜谓制克之也东风生于春病在肝俞在颈项春风发荣于万物之上故俞在颈项历忌曰甲乙不治颈此之谓也南风生于夏病在心俞在胸胁心少阴脉循胸出胁故俞在焉西风生于秋病在肺俞在肩背肺处上焦背爲胸府肩背相次故俞在焉北风生于冬病在肾俞在腰股腰爲肾府股接次之以气相连故兼言也中央爲土病在脾俞在嵴以嵴应土言居中尔故春气者病在头春气谓肝气也各随其藏气之所应新校正云按周礼云春时有痟首疾夏气者病在藏心之应也秋气者病在肩背肺之应也冬气者病在四支四支气少寒毒善伤随所受邪则爲病处故春善病鼽衂以气在头也礼记月令曰季秋行夏令则民多鼽嚏仲夏善病胸胁心之脉循胸胁故也长夏善病洞泄寒中土主于中是爲仓廪糟粕水谷故爲洞泄寒中也秋善病风疟以凉折暑乃爲是病生气通天论曰𩲸汗未尽形弱而气烁穴俞以闭发爲风疟此谓以凉折暑之义也礼记月令曰孟秋行夏令则民多疟疾冬善病痹厥血象于水寒则冰凝以气薄流故爲痹厥故冬不按硚春不鼽衂按谓按摩硚谓如硚捷者之举动手足是所谓导引也然扰动筋骨则阳气不藏春阳气上升重热熏肺肺通于鼻病则形之故冬不按硚春不鼽衂鼽谓鼻中水出衂谓鼻中血岀春不病颈项仲夏不病胸胁长夏不病洞泄寒中秋不病风疟冬不病痹厥飧泄而汗出也此上五句并爲冬不按硚之所致也新校正云详飱泄而汗岀也六字上文疑剩夫精者身之本也故藏于精者春不病温此正谓冬不按硚则精气伏藏以阳不妄升故春无温病夏暑汗不出者秋成风疟此正谓以风凉之气折暑汗也新校正云详此下义与上文不相接此平人脉法也谓平病人之脉法也故曰阴中有阴阳中有阳言其初起与其王也平旦至日中天之阳阳中之阳也日中至黄昏天之阳阳中之阴也日中阳盛故曰阳中之阳黄昏阴盛故曰阳中之阴阳气主昼故平旦至黄昏皆爲天之阳而中复有阴阳之殊也合夜至鸡鸣天之阴阴中之阴也鸡鸣至平旦天之阴阴中之阳也鸡鸣阳气未出故也天之阴平旦阳气已升故曰阴中之阳故人亦应之夫言人之阴阳则外爲阳内爲阴言人身之阴阳则背爲阳腹爲阴言人身之臓府中阴阳则臓者爲阴府者爲阳臓谓五神臓府谓六化府肝心脾肺肾五臓皆爲阴胆胃大肠小肠膀胱三焦六府皆爲阳灵枢经曰三焦者上合于手心主又曰足三焦者太阳之别名也正理论曰三焦者有名无形上合于手心主下合右肾主谒道诸气名爲使者所以欲知阴中之阴阳中之阳者何也爲冬病在阴夏病在阳春病在阴秋病在阳皆视其所在爲施鍼石也故背爲阳阳中之阳心也心爲阳藏位处上焦以阳居阳故爲阳中之阳也灵枢经曰心爲牡藏牡阳也背爲阳阳中之阴肺也肺爲阴藏位处上焦以阴居阳故谓阳中之阴也灵枢经曰肺爲牝藏谓阴也腹爲阴阴中之阴肾也肾爲阴藏位处下焦以阴居阴故谓阴中之阴也灵枢经曰肾爲牝藏牝阴也腹爲阴阴中之阳肝也肝爲阳藏位处中焦以阳居阴故谓阴中之阳也灵枢经曰肝爲牡藏牡阳也腹爲阴阴中之至阴脾也脾爲阴藏位处中焦以太阴居阴故谓阴中之至阴也灵枢经曰脾爲牝藏牝阴也此皆阴阳表里内外雌雄相输应也故以应天之阴阳也以其气象参合故能上应于天帝曰五藏应四时各有收受乎岐伯曰有东方青色入通于肝开窍于目藏精于肝精谓精气也木精之气其神魂阳升之方以目爲用故开窍于目其病发惊骇象木屈伸有摇动也新校正详东方云病发惊骇余方各阙者按五常政大论委和之纪其发惊骇疑此文爲衍其味酸其类草木性柔脆而曲直其畜鸡以鸡爲畜取巽言之易曰巽爲鸡其谷麦五谷之长者麦故东方用之本草曰麦爲五谷之长新校正按五常政大论云其畜犬其谷麻其应四时上爲岁星木之精气上爲岁星十二年一周天是以春气在头也万物发荣于上故春气在头新校正详东方言春气在头不言故病在头余方言故病在某不言某气在某者互文也其音角角木声也孟春之月律中太簇林钟所生三分益一管率长八寸仲春之月律中夹钟夷则所生三分益一管率长七寸五分新校正按郑康成云七寸二千一百八十七分之寸千七十五季春之月律中姑洗南吕所生三分益一管率长七寸又一十分寸之一新校正按郑康成云九分寸之一凡是三管皆本气应之其数八木生数三成数八尚书洪范曰三曰木是以知病之在筋也木之坚柔类筋气故其臭臊凡气因木变则爲臊新校正云详臊月令作膻南方赤色入通于心开窍于耳藏精于心火精之气其神神舌爲心之官当言于舌舌用非窍故云耳也缪刺论曰手少阴之络会于耳中义取此也故病在五藏以夏气在藏也其味苦其类火性炎上而燔灼其畜羊以羊爲畜言其未也以土同王故通而言之新校正云按五常政大论云其畜马其谷黍黍色赤其应四时上爲荧惑星火之精气上爲荧惑星七百四十日一周天是以知病之在脉也火之躁动类于脉气其音征征火声也孟夏之月律中仲吕无射所生三分益一管率长六寸七分新校正云按郑康成云六寸万九千六百八十三分寸之万二千九百七十四仲夏之月律中蕤賔应钟所生三分益一管率长六寸三分新校正云按郑康成云六寸八十一分寸之二十六季夏之月律中林钟黄钟所生三分减一管率长六寸凡是三管皆火气应之其数七火生数二成数七尚书洪范曰二曰火其臭焦凡气因火变则爲焦中央黄色入通于脾开窍于口藏精于脾土精之气其神意脾爲化谷口主迎粮故开窍于口故病在舌本脾脉上连于舌本故病气居之其味甘其类土性安静而化造其畜牛土王四季故畜取丑牛又以牛色黄也其谷稷色黄而味甘也其应四时上爲镇星土之精气上爲镇星二十八年一周天是以知病之在肉也土之柔厚类肉气故其音宫宫土声也律书以黄钟爲浊宫林钟爲清宫盖以林钟当六月管也五音以宫爲主律吕初起于黄钟爲浊宫林钟爲清宫也其数五土数五尚书洪范曰五曰土其臭香凡气因土变则爲香西方白色入通于肺开窍于鼻藏精于肺金精之气其神魄肺藏气鼻通息故开窍于鼻故病在背以肺在胷中背爲胷中之府也其味辛其类金性音声而坚劲其畜马畜马者取干也易曰干爲马新校正云按五常政大论云其畜鸡其谷稻稻坚白其应四时上爲太白星金之精气上爲太白星三百六十五日一周天是以知病之在皮毛也金之坚宻类皮毛也其音商商金声也孟秋之月律中夷则大吕所生二分减一管率长五寸七分仲秋之月律中南吕太簇所生三分减一管率长五寸三分季秋之月律中无射夹钟所生三分减一管率长五寸凡是三管皆金气应之其数九金生数四成数九尚书洪范曰四曰金其臭腥凡气因金变则爲腥膻之气也北方黑色入通于肾开窍于二阴藏精于肾水精之气其神志肾藏精阴泄注故开窍于二隂也故病在谿谿谓肉之小会也气穴论曰肉之大会爲谷肉之小会爲谿其味咸其类水性润下而渗灌其畜彘其谷豆其畜彘者彘豕也其谷豆者豆黑色也其应四时上爲辰星水之精气上爲辰星三百六十五日一周天是以知病之在骨也骨主幽暗骨体内藏以类相同故病居骨也其音羽羽水声也孟冬之月律中应钟姑洗所生三分减一管率长四寸七分半仲冬之月律中黄钟仲吕所生三分益一管率长九寸季冬之月律中大吕蕤賔所生三分益一管率长八寸四分凡是三管皆水气应之其数六水生数一成数六尚书洪范曰一曰水其臭腐凡气因水变则爲腐朽之气也故善爲脉者谨察五藏六府一逆一从阴阳表里雌雄之纪藏之心意合心于精心合精微则深知通变非其人勿教非其真勿授是谓得道随其所能而与之是谓得师资教授之道也灵枢经曰明目者可使视色聦耳者可使听音捷疾辞语者可使论语徐而安静手巧而心审谛者可使行针艾理血气而调诸逆顺察阴阳而兼诸方缓节柔筋而心和调者可使导引行气痛毒言语轻人者可使唾痈咒病爪苦手毒爲事善伤者可使按积抑搏由是则各得其能方乃可行其名乃彰故曰非其人勿教非其眞勿授也黄帝内经素问补註释文卷之四黄帝内经素问补注释文正统道藏三家本五十卷太玄部黄帝内经素问补註释文卷之五慎五唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误阴阳应象大论篇黄帝曰阴阳者天地之道也谓变化生成之道也老子曰万物负阴而抱阳冲气以爲和易系辞曰一阴一阳之谓道此之谓也万物之纲纪滋生之用也阳与之正气以生阴爲之主持以立故爲万物之纲纪也阴阳离合论曰阳与之正阴爲之主则谓此也变化之父母异类之用也何者然鹰化爲鸠田鼠化爲鴽腐草化爲萤雀入大水爲蛤雉入大水爲蜃如此皆异类因变化而成者也生杀之本始寒暑之用也万物假阳气温而生因阴气寒而死故知生杀本始是阴阳之所运爲也神明之府也府官府言所以生杀变化之多端者何哉以神明居其中也下文曰天地之动静神明爲之纲纪故易系辞曰阴阳不测之谓神亦谓居其中也新校正云详阴阳至神明之府与天元纪大论同注颇异治病必求于本阴阳与万类生杀变化犹然在于人身同相参合故治病之道必先求之故积阳爲天积阴爲地言阴阳爲天地之道者何以此阴静阳躁言应物类运用之标格也阳生阴长阳杀阴藏明前天地生杀之殊用也神农曰天以阳生阴长地以阳杀阴藏新校正云详阴长阳杀之义或者疑之按周易八卦布四方之义则可见矣坤者阴也位西南隅时在六月七月之交万物之所盛长也安谓阴无长之理干者阳也位戌亥之分时在九月十月之交万物之所收杀也孰谓阳无杀之理以是明之阴长阳杀之理可见矣此语又见天元纪大论其说自异矣阳化气阴成形明前万物滋生之纲纪也寒极生热热极生寒明前之大体也寒气生浊热气生清言正气也清气在下则生飧泄浊气在上则生䐜胀热气在下则谷不化故飧泄寒气在上则气不散故䐜胀何者以阴静而阳躁也此阴阳反作病之逆从也反谓反覆作谓作务反覆作务则病如是故清阳爲天浊阴爲地地气上爲云天气下爲雨雨出地气云出天气阴凝上结则合以成云阳散下流则注而爲雨雨从云以施化故言雨出地云凭气以交合故言云出天天地之理且然人身清浊亦如是也故清阳出上窍浊阴出下窍气本乎天者亲上气本乎地者亲下各从其类也上窍谓耳目鼻口下窍谓前阴后阴清阳发腠理浊阴走五藏腠理谓渗泄之门故清阳可以散发五藏爲包藏之所故浊阴可以走之清阳实四支浊阴归六府四支外动故清阳实之六府内化故浊阴归之水爲阴火爲阳水寒而静故爲阴火热而躁故爲阳阳爲气阴爲味气惟散布故阳爲之味曰从形故阴爲之味归形形归气气归精精归化形食味故味归形气养形故形归气精食气故气归精化生精故精归化故下文曰精食气形食味气化则精生味和则形长故云食之也化生精气生形精微之液惟血化而成形质之有资气行营立故斯二者各奉生乎味伤形气伤精过其节也精化爲气气伤于味精承化养则食气精若化生则不食气精血内结郁爲秽腐攻胃则五味倨然不得入也女人重身精化百日皆伤于味也阴味出下窍阳气出上窍味有质故下流于便写之窍气无形故上岀于唿吸之门味厚者爲阴薄爲阴之阳气厚者爲阳薄爲阳之阴阳爲气气厚者爲纯阳阴爲味味厚者爲纯阴故味薄者爲阴中之阳气薄者爲阳中之阴味厚则泄薄则通气薄则发泄厚则发热阴气润下故味厚则泄利阳气炎上故气厚则发热味薄爲阴少故通泄气薄爲阳少故汗出发泄谓汗出也壮火之气衰少火之气壮火之壮者壮已必衰火之少者少已则壮壮火食气气食少火壮火散气少火生气气生壮火故云壮火食气少火滋气故云气食少火以壮火食气故气得壮火则耗散以少火益气故气得少火则生长人之阳气壮少亦然气味辛甘发散爲阳酸苦涌泄爲阴非惟气味分正阴阳然辛甘酸苦之中复有阴阳之殊气尔何者辛散甘缓故发散爲阳酸收苦泄故涌泄爲阴也阴胜则阳病阳胜则阴病胜则不病不胜则病阳胜则热阴胜则寒是则太过而致也新校正云按甲乙经作阴病则热阳病则寒文异意同重寒则热重热则寒物极则反亦犹壮火之气衰少火之气壮也寒伤形热伤气寒则卫气不利故伤形热则荣气内消故伤气虽阴成形阳化气一过其节则形气破荡气伤痛形伤肿气伤则热结于肉分故痛形伤则寒薄于皮腠故肿故先痛而后肿者气伤形也先肿而后痛者形伤气也先气证而病形故曰气伤形先形证而病气故曰形伤气风胜则动风胜则庶物皆摇故爲动新校正云按左传曰风淫末疾即此义也热胜则肿热胜则阳气内郁故洪肿暴作甚则荣气逆于肉理聚爲痈脓之肿燥胜则干燥胜则津液竭涸故皮肤干燥寒胜则浮寒胜则阴气结于玄府玄府闭宻阳气内攻故爲浮湿胜则濡写湿胜则内攻于脾胃脾胃受湿则水谷不分水谷相和故大肠传道而注写也以湿内盛而写故谓之濡写新校正按左传曰雨淫腹疾则其义也风胜则动至此五句与六元正纪大论文重彼注颇详天有四时五行以生长收藏以生寒暑燥湿风春生夏长秋收冬藏谓四时之生长收藏冬水寒夏火暑秋金燥春木风长夏土湿谓五行之寒暑湿燥风也然四时之气土虽寄王原其所主则湿属中央故云五行以生寒暑燥湿风五气也人有五藏化五气以生喜怒悲忧恐五藏谓肝心脾肺肾五气谓喜怒悲忧恐然是五气更伤五藏之和气矣新校正云按天元纪大论悲作思又本篇下文肝在志爲怒心在志爲喜脾在志爲思肺在志爲忧肾在志爲恐玉机眞藏论作悲诸论不同皇甫士安甲乙经精神五藏篇具有其说盖言悲者以悲能胜怒取五志迭相胜而爲言也举思者以思爲脾之志也各举之则义俱不足两见之则互相成义也故喜怒伤气寒暑伤形喜怒之所生皆生于气故云喜怒伤气寒暑之所胜皆胜于形故云寒暑伤形近取诸凡则如斯矣细而言者则热伤于气寒伤于形暴怒伤阴暴喜伤阳怒则气上喜则气下故暴卒气上则伤阴暴卒气下则伤阳厥气上行满脉去形厥气逆也逆气上行满于经络则神气浮越去离形骸矣喜怒不节寒暑过度生乃不固灵枢经曰智者之养生也必顺四时而适寒暑和喜怒而安居处然喜怒不常寒暑过度天真之气何可乆长故重阴必阳重阳必阴言伤寒伤暑亦如是故曰冬伤于寒春必病温夫伤于四时之气皆能爲病以伤寒爲毒者最爲杀厉之气中而即病故曰伤寒不即病者寒毒藏于肌肤至春变爲温病至夏变爲暑病故养生者必愼伤于邪也春伤于风夏生飧泄风中于表则内应于肝肝气乘脾故飱泄新校正云按生气通天论云春伤于风邪气留连乃爲洞泄夏伤于暑秋必痎疟夏暑已甚秋热复收两热相攻故爲痎疟痎瘦也秋伤于湿冬生欬嗽秋湿既多冬水复王水湿相得肺气又衰故冬寒甚则爲嗽新校正云按生气通天论云秋伤于湿上逆而咳发爲痿厥帝曰余闻上古圣人论理人形列别藏府端络经脉会通六合各从其经气穴所发各有处名谿谷属骨皆有所起分部逆从各有条理四时阴阳尽有经纪外内之应皆有表里其信然乎六合谓十二经脉之合也灵枢经曰太阴阳明爲一合少阴太阳爲一合厥阴少阳爲一合手足之脉各三则爲六合也手厥阴则心包络脉也气穴论曰肉之大会爲谷肉之小会爲谿肉分之间谿谷之会以行荣卫以会大气属骨者爲骨相连属处表里者诸阳经脉皆爲表诸阴经脉皆爲里新校正云详帝曰至信其然乎全元起本及太素在上古圣人之教也上岐伯对曰东方生风阳气上腾散爲风也风者天之号令风爲教始故生自东方风生木风鼓木荣则风生木也木生酸凡物之味酸者皆木气之所生也尚书洪范曰曲直作酸酸生肝生谓生长也凡味之酸者皆先生长于肝肝生筋肝之精气生养筋也筋生心阴阳书曰木生火然肝之木气内养筋已乃生心火肝主目目见曰明类齐同也其在天爲玄玄谓玄冥言天色高远尚未盛明也在人爲道道谓道化以道而化人则归从在地爲化化谓造化也庶类时育皆造化者也化生五味万物生五味具皆变化爲母而使生成也道生智智从正化而有故曰道生智玄生神玄冥之内神处其中故曰玄生神神在天爲风飞扬鼓拆风之用也然发而周远无所不通信乎神化而能尔在地爲木柔软曲直木之性也新校正云详其在天至爲木与天元纪大论同注颇异在体爲筋束络连缀而爲力也在臓爲肝其神魂也道经义曰魂居肝魂静则至道不乱在色爲苍苍谓薄青色象木色也在音爲角角谓木音调而直也乐记曰角乱则忧其民怨在声爲唿唿谓叫唿亦谓之啸在变动爲握握所以牵就也新校正云按杨上善云握忧哕咳慄五者改志而有名曰变动也在窍爲目目所以司见形色也在味爲酸酸可用收敛也在志爲怒怒所以禁非也怒伤肝怒伤肝者虽志爲怒甚则自伤悲胜怒悲胜怒者悲则肺金并于肝木故胜怒也宣明五藏气篇曰精气并于肺则悲新校正云详五志云怒喜思忧恐悲当云忧今变忧爲悲者盖以恚忧而不解则伤意悲哀而动中则伤魂故不云忧也风伤筋风胜则筋络拘急新校正云按五运行大论曰风伤肝燥胜风燥爲金气故胜木风酸伤筋酸伤筋者过节也辛胜酸辛胜酸者辛金味故胜木酸也南方生热阳气炎烁故生热热生火钻燧改火惟热是生火生苦凡物之味苦者皆火气之所生也尚书洪范曰炎上作苦苦生心凡味之苦者皆先生长于心心生血心之精气生养血也血生脾阴阳书曰火生土然心火之气内养血已乃生脾土新校正云按太素血作脉心主舌心别是非舌以言事故主舌其在天爲热暄暑炽燠热之用也在地爲火炎上翕赩火之性也在体爲脉通行荣卫而养血也在藏爲心其神神也道经义曰神处心神守则血气流通在色爲赤象火也在音爲征征谓火音和而美也乐记曰征乱则哀其事勤在声爲笑笑喜声也在变动爲忧忧可以成务新校正云按杨上善云心之忧在心变动肺之忧在肺之志是则肺主于秋忧爲正也而心主于夏变而生忧也在窍爲舌舌所以司辨五味也金匮眞言论曰南方赤色入通于心开窍于耳寻其爲窍则舌义便乖以其主味故云舌也在味爲苦在志爲喜在味爲苦者苦可用燥泄也在志爲喜者喜所以和乐也喜伤心虽志爲喜甚则自伤恐胜喜恐则肾水并于心火故胜喜也宣明五气篇曰精气并于肾则恐热伤气热胜则喘息促急寒胜热寒爲水气故胜火热苦伤气以火生也新校正云详此篇论所伤之㫖其例有三东方云风伤筋酸伤筋中央云湿伤肉甘伤肉是自伤者也南方云热伤气苦伤气北方云寒伤血咸伤血是伤已所胜西方云热伤皮毛是被胜伤已辛伤皮毛是自伤者也凡此五方所伤有此三例不同太素则俱云自伤咸胜苦咸水味故胜火苦中央生湿阳气盛薄阴气固升升薄相合故生湿也易义曰阳上薄阴阴能固之然后蒸而爲雨眀湿生于固阴之气也新校正云按杨上善云六月四阳二阴合蒸以生湿气也湿生土土湿则固明湿生也新校正云按杨上善云四阳二阴合而爲湿蒸腐万物成土也土生甘凡物之味甘者皆土气之所生也尚书洪范曰稼穑作甘甘生脾甘生脾者凡味之甘者皆先生长于脾脾生肉脾生肉者脾之精气生养肉也肉生肺肉生肺者阴阳书曰土生金然脾土之气内养肉已乃生肺金脾主口脾受水谷口纳五味故主口其在天爲湿雾露云雨湿之用也在地爲土安静稼穑土之德也在体爲肉覆裹筋骨充其形也在藏爲脾其神意也道经义曰意托脾意宁则智无散越在色爲黄象土色也在音爲宫宫谓土音大而和也乐记曰宫乱则荒其君骄在声爲歌歌叹声也在变动爲哕哕谓哕噫胃寒所生新校正云详王谓哕爲哕噫噫非哕也按杨上善云哕气泝也在窍爲口口所以司纳水谷在味爲甘甘可用宽缓也在志爲思思所以知远也思伤脾虽志爲思甚则自伤怒胜思怒则不思胜可知矣湿伤肉脾主肉而恶湿故湿胜则肉伤风胜湿风爲木气故胜土湿甘伤肉亦过节也新校正云按五运行大论云甘伤脾酸胜甘酸木味故胜土甘西方生燥天气急切故生燥燥生金金燥有声则生金也金生辛凡物之味辛者皆金气之所生也尚书洪范曰从革作辛辛生肺凡味之辛者皆先生长于肺肺生皮毛肺之精气生养皮毛皮毛生肾阴阳书曰金生水然肺金之气养皮毛已乃生肾水肺主鼻肺藏气鼻通息故主鼻其在天爲燥轻急劲强燥之用也在地爲金坚劲从革金之性也在体爲皮毛包藏肤腠捍其邪也在藏爲肺其神魄也道经义曰魄神肺魄安则德修寿延在色爲白白者象金色也在音爲商商谓金声轻而劲也乐记曰商乱则陂其官坏在声爲哭哭哀声也在变动爲咳咳谓咳嗽所以利咽喉也在窍爲鼻鼻所以司嗅唿吸在味爲辛辛可用散润也在志爲忧忧深虑也忧伤肺虽志爲忧过则损也喜胜忧喜则心火并于肺金故胜忧也宣明五气篇曰精气并于心则喜热伤皮毛热从火生耗津液故也寒胜热阴制阳也新校正云按太素作燥伤皮毛热胜燥又按王注五运行大论云火有二别故此再举热伤之形证辛伤皮毛过而招损也苦胜辛苦火味故胜金辛也北方生寒阴气凝冽故生寒也寒生水寒气盛凝变爲水也水生咸凡物之味咸者皆水气之所生也尚书洪范曰润下作咸咸生肾凡味之咸者皆先生长于肾肾生骨髓肾之精气生养骨髓髓生肝阴阳书曰水生木然肾水之气养骨髓已乃生肝木肾主耳肾属北方位居幽暗声入故主耳其在天爲寒凝清惨冽寒之用也在地爲水清洁润下水之用也在体爲骨端直贞干以立身也在藏爲肾其神志也道经义曰志藏肾志营则骨髓满实在色爲黑象水色也在音爲羽羽谓水音沉而深也乐记曰羽乱则危其音匮在声爲呻呻吟声也在变动爲慄慄谓战慄甚寒大恐而悉有之在窍爲耳耳所以司听五音新校正云按金匮眞言论云开窍于二阴盖以心寄窍于耳故与此不同在味爲咸咸可用柔耎也在志爲恐恐所以惧恶也恐伤肾恐而不已则内感于肾故伤也灵枢经曰恐惧而不解则伤精明感肾也思胜恐思深虑远则见事源故胜恐也寒伤血寒则血凝伤可知也新校正云按太素血作骨也燥胜寒燥从热生故胜寒也新校正云按太素燥作湿也咸伤血食咸而渴伤血可知新校正云按太素血作骨甘胜咸甘土味故胜水咸新校正云详自前岐伯对曰至此与五运行论同两注颇异当并用之故曰天地者万物之上下也观其覆载而万物之上下可知矣阴阳者血气之男女也阴主血阳主气阴生女阳生男左右者阴阳之道路也阴阳间气左右循环故左右爲阴阳之道路也新校正云详间气之说贝六微㫖大论中杨上善云阴气右行阳气左行谓此也水火者阴阳之征兆也观水火之气则阴阳征兆可明矣阴阳者万物之能始也谓能爲变化生成之元始新校正云详天地者至万物之能始与天元纪大论同注颇异彼无阴阳者血气之男女一句又以金木者生成之终始代阴阳者万物之能始故曰阴在内阳之守也阳在外阴之使也阴静故爲阳之镇守阳动故爲阴之役使帝曰法阴阳奈何岐伯曰阳胜则身热腠理闭喘粗爲之俯仰汗不出而热齿干以烦冤腹满死能冬不能夏阳胜故能冬热甚故不能夏阴胜则身寒汗出身常清数慄而寒寒则厥厥则腹满死厥谓气逆能夏不能冬阴胜故能夏寒甚故不能冬此阴阳更胜之变病之形能也帝曰调此二者奈何调谓顺天癸性而治身之血气精气也岐伯曰能知七损八益则二者可调不知用此则早衰之节也用谓房色也女子以七七爲天癸之终丈夫以八八爲天癸之极然知八可益知七可损则各随气分修养天眞终其天年以度百岁上古天眞论曰女子二七天癸至月事以时下丈夫二八天癸至精气溢写然阴七可损则海满而血自下阳八宜益交会而泄精由此则七损八益理可知矣年四十而阴气自半也起居衰矣内耗故阴减中干故气力始衰灵枢经曰人年四十腠理始疏荣华稍落发斑白由此之节言之亦起居衰之次也年五十体重耳目不聪明矣衰之渐也年六十阴痿气大衰九窍不利下虚上实涕泣俱出矣衰之甚矣故曰知之则强不知则老知谓知七损八益全形保性之道也故同岀而名异耳同谓同于好欲异谓异其老壮之名智者察同愚者察异智者察同欲之间而能性道愚者见形容别异方乃效之自性则道益有余放效则治生不足故下文曰愚者不足智者有余先行故有余后学故不足有余则耳目聪明身体轻强老者复壮壮者益治夫保性全形盖由知道之所致也故曰道者不可斯须离可离非道此之谓也是以圣人爲无爲之事乐恬澹之能从欲快志于虚无之守故寿命无穷与天地终此圣人之治身也圣人不爲无益以害有益不爲害性而顺性故寿命长远与天地终庚桑楚曰圣人之于声色滋味也利于性则取之害于性则损之此全性之道也书曰不作无益害有益也天不足西北故西北方阴也而人右耳目不如左明也在上故法天地不满东南故东南方阳也而人左手足不如右强也在下故法地帝曰何以然岐伯曰东方阳也阳者其精并于上并于卜则上明而下虚故使耳目聪明而手足不便也西方阴也阴者其精并于下并于下则下盛而上虚故其耳目不聪明而手足便也故俱感于邪其在上则右甚在下则左甚此天地阴阳所不能全也故邪居之夫阴阳之应天地犹水之在器也器圆则水圆器曲则水曲人之血气亦如是故随不足则邪气留居之并去声故天有精地有形天有八纪地有五里阳爲天降精气以施化阴爲地布和气以成形五行爲生育之井里八风爲变化之纲纪八纪谓八岁之纪五里谓五行化育之里故能爲万物之父母阳天化气阴地成形五里运行八风鼓折收藏生长无替时宜夫如是故能爲万物变化之父母也清阳上天浊阴归地所以能爲万物之父母者何以有是之升降也是故天地之动静神明爲之纲纪清阳上天浊阴归地然其动静谁所主司盖由神明之纲纪尔上文曰神明之府此之谓也故能以生长收藏终而复始神明之运爲乃能如是惟贤人上配天以养头下象地以养足中傍人事以养五藏头圆故配天足方故象地人事更易五藏递迁故从而养也天气通于肺居高故也地气通于嗌次下故也风气通于肝风生木故也雷气通于心雷象火之有声故也谷气通于脾谷空虚脾受纳故也雨气通于肾肾主水故新校正云按千金方云风气应于肝雷气动于心谷气感于脾雨润于肾六经爲川流注不息故肠胃爲海以皆受纳也灵枢经曰胃爲水谷之海九窍爲水注之气清明者象水之内明流注者象水之流注以天地爲之阴阳以人事配象则近指天地以爲阴阳阳之汗以天地之雨名之夫人汗泄于皮腠者是阳气之发泄尔然其取类于天地之间则云腾雨降而相似也故曰阳之汗以天地之雨名之阳之气以天地之疾风名之阳气散发疾风飞扬故以应之旧经无名之二字寻前类例故加之暴风象雷暴风鼓击鸣转有声故也逆气象阳逆气凌上阳气亦然故治不法天之纪不用地之理则灾害至矣背天之纪违地之理则六经反作五气更伤眞气既伤则灾害之至可知矣新校正云按上文天有八纪地有五里此文注中理字当作里故邪风之至疾如风雨至谓至于身形故善治者治皮毛止于萌也其次治肌肤救其已生其次治筋脉攻其已病也其次治六府治其已甚也其次治五藏治五藏者半死半生也治其已成神农曰病势已成可得半愈然初成者获愈固乆者伐形故治五藏者半生半死也故天之邪气感则害人五藏四时之气八正之风皆天邪也金匮眞言论曰八风发邪以爲经风触五藏邪气发病故天之邪气感则害人五藏水谷之寒热感则害于六府热伤胃及膀胱寒伤肠及胆气地之湿气感则害皮肉筋脉湿气胜则荣卫之气不行故感则害皮肉筋脉故善用针者从阴引阳从阳引阴以右治左以左治右以我知彼以表知里以观过与不及之理见微得过用之不殆深明故也善诊者察色按脉先别阴阳别于阳者则知病处别于阴者则知死生之期审清浊而知部分谓察色之青赤黄白黑也部分谓藏府之位可占候处视喘息听音声而知所苦谓听声之宫商角征羽也视喘息谓候唿吸之长短也观权衡规矩而知病所主权谓秤权衡谓星衡规谓圆形矩谓方象然权也者所以察中外衡也者所以定高卑规也者所以表柔虚矩也者所以明强盛脉要精微论曰以春应中规言阳气柔软以夏应中矩言阳气盛强以秋应中衡言阴升阳降气有高下以冬应中权言阳气居下也故善诊之用必备见焉所主者谓应四时之气所主生病之在高下中外也按尺寸观浮沉滑涩而知病所生以治浮沉滑潘皆脉象也浮脉者浮于手下也沉脉者按之乃得也滑脉者往来易潘脉者往来难故审尺寸观浮沉而知病之所生以治之也新校正云按甲乙经作知病所在以治则无过下无过二字续此爲句无过以诊则不失矣有过无过皆以诊之则所主治无误失也故曰病之始起也可刺而已以轻微也其盛可待衰而已病盛取之毁伤眞气故其盛者必可待衰故因其轻而扬之轻者发扬则邪去因其重而减之重者即减去之因其衰而彰之因病气衰攻令邪去则眞气坚固血色彰明形不足者温之以气精不足者补之以味气谓卫气味谓五藏之味也灵枢经曰卫气者所以温分肉而充皮肤肥腠理而司开阖故卫气温则形分足矣上古天真论曰肾者主水受五藏六府之精而藏之故五藏盛方能写由此则精不足者补五藏之味也其高者因而越之越谓越扬也其下者引而竭之引谓泄引也中满者写之于内内谓腹内其有邪者渍形以爲汗邪谓风邪之气风中于表则汗而发之其在皮者汗而发之在外故汗发泄也其慓悍者按而收之慓疾也悍利也气候疾利则按之以收歛也其实者散而写之阳实则发散阴实则宣写故下文云审其阴阳以别柔刚阴曰柔阳曰刚阳病治阴阴病治阳所谓从阴引阳从阳引阴以右治左以左治右者也定其血气各守其乡乡谓本经之气位血实宜决之决谓决破其血气虚宜𤙲引之𤙲读爲导导引则气行条畅新校正云按甲乙经𤙲作掣黄帝内经素问补註释文卷之五黄帝内经素问补注释文正统道藏三家本五十卷太玄部黄帝内经素问补註释文卷之六慎六唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误阴阳离合论篇黄帝问曰余闻天爲阳地爲阴日爲阳月爲阴大小月三百六十日成一岁人亦应之以四时五行运用于内故人亦应之新校正云详天爲阳至成一岁与六节藏象篇重今三阴三阳不应阴阳其故何也岐伯对曰阴阳者数之可十推之可百数之可千推之可万万之大不可胜数然其要一也一谓离合也虽不可胜数然其要妙以离合推步悉可知之天覆地载万物方生未出地者命曰阴处名曰阴中之阴处阴之中故曰阴处形未动出亦是爲阴以阴居阴故曰阴中之阴则出地者命曰阴中之阳形动出者是则爲阳以阳居阴故曰阴中之阳阳予之正阴爲之主阳施正气万物方生阴爲主持群形乃立故生因春长因夏收因秋藏因冬失常则天地四塞春夏爲阳故生长也秋冬爲阴故收藏也若失其常道则春不生夏不长秋不收冬不藏夫如是则四时之气闭塞阴阳之气无所运行矣阴阳之变其在人者亦数之可数天地阴阳虽不可胜数在于人形之用者则数可知之帝曰愿闻三阴三阳之离合也岐伯曰圣人南面而立前曰广明后曰太冲广大也南方丙丁火位主之阳气盛明故曰大明也向明治物故圣人南面而立易曰相见乎离盖谓此也然在人身中则心藏在南故谓前曰广明冲脉在北故谓后曰太冲然太冲者肾脉与冲脉合而盛大故曰太冲是以下文云太冲之地名曰少阴此正明两脉相合而爲表里也少阴之上名曰太阳肾藏爲阴膀胱府爲阳阴气在下阳气在上此爲一合之经气也灵枢经曰足少阴之脉者肾脉也起于小指之下斜趣足心又曰足太阳之脉者膀胱脉也循京骨至小指外侧由此故少阴之上名太阳也是以下文曰太阳根起于至阴结于命门名曰阴中之阳至阴穴名在足小指外侧命门者藏精光照之所则两目也太阳之脉起于目而下至于足故根于指端结于目也灵枢经曰命门者目也此与灵枢义合以太阳居少阴之地故曰阴中之阳新校正云按素问太阳言根结于经不言结甲乙今具中身而上名曰广明广明之下名曰太阴灵枢经曰天爲阳地爲阴腰以上爲天腰以下爲地分身之㫖则中身之上属于广明广明之下属太阴也又心广明藏下则太阴脾藏也太阴之前名曰阳明人身之中胃爲阳明脉行在脾脉之前脾爲太阴脉行于胃脉之后灵枢经曰足太阴之脉者脾脉也起于大指之端循指内侧白肉际过核骨后上内踝前廉上腨内循胻骨之后足阳明之脉者胃脉也下膝三寸而别以下入中指外间由此故太阴之前名阳明也是以下文曰腨市兖切阳明根起于厉兊名曰阴中之阳厉兊穴名在足大指次指之端以阳明居太阴之前故曰阴中之阳厥阴之表名曰少阳人身之中胆少阳脉行肝脉之分外肝厥阴脉行胆脉之位内灵枢经曰足厥阴脉者肝脉也起于足大指聚毛之际上循足跗上廉足少阳之脉者胆脉也循足跗上出小指次指之端由此则厥阴之表名少阳也故下文曰少阳根起于窍阴名曰阴中之少阳窍阴穴名在足小指次指之端以少阳居厥阴之表故曰阴中之少阳是故三阳之离合也太阳爲开阳明爲阖少阳爲枢离谓别离应用合谓配合于阴别离则正位于三阳配合则表里而爲藏府矣开阖枢者言三阳之气多少不等动用殊也夫开者所以司动静之基阖者所以执禁固之权枢者所以主动转之微由斯殊气之用故此三变之也新校正云按九墟太阳爲关阳明爲阖少阳爲枢故关折则肉节溃缓而暴病起矣故候暴病者取之太阳阖折则气无所止息悸病起故悸者皆取之阳明枢折则骨摇而不能安于地故骨摇者取之少阳甲乙经同三经者不得相失也搏而勿浮命曰一阳三经之至搏击于手而无轻重之异则正可谓一阳之气无复有三阳差降之爲用也帝曰愿闻三阴岐伯曰外者爲阳内者爲阴言三阳爲外运之离合三阴爲内用之离合也然则中爲阴其冲在下名曰太阴冲脉在脾之下故言其冲在下也灵枢经曰冲脉者与足少阴之络皆起于肾下上行者过于胞中由此则其冲之上太阴位也太阴根起于隐白名曰阴中之阴隐白穴名在足大指端以太阴居阴故曰阴中之阴太阴之后名曰少阴藏位及经脉之次也太阴脾也少阴肾也脾藏之下近后则肾之位也灵枢经曰足太阴之脉起于大指之端循指内之侧及上内踝前廉上腨内循䯒骨后足少阴之脉起于小指下斜趋足心出于然骨之下循内踝后以上腨内由此则太阴之下名少阴也少阴根起于涌泉名曰阴中之少阴涌泉穴名在足心下踡指宛宛中踡音卷少阴之前名曰厥阴亦藏位及经脉之次也少阴肾也厥阴肝也肾藏之前近上则肝之位也灵枢经曰足少阴脉循内踝之后上端内廉足厥阴脉循足跗上廉去内踝一寸上踝八寸交出太阴之后上腘内由此故少阴之前名厥阴也厥阴根起于大敦阴之絶阳名曰阴之絶阴大敦穴名在足大指之端三毛之中也两阴相合故曰阴之絶阳厥尽也阴气至此而尽故名曰阴之絶阴是故三阴之离合也太阴爲开厥阴爲阖少阴爲枢亦气之不等也新校正云按九墟云关折则仓廪无所输隔洞者取之太阴阖折则气施而善悲悲者取之厥阴枢折则脉有所结而不通不通者取之少阴甲乙经同三经者不得相失也搏而勿沉名曰一阴沉言殊见也阳浮亦然若经气应至无沉浮之异则悉可谓一阴之气非复有三阴差降之殊用也阴阳冲𩅞积传爲一周气里形表而爲相成也冲𩅞言气之往来积谓积脉之动也传谓阴阳之气流传也夫脉气往来动而不止积其所动气血循环应水下二刻而一周于身故曰积传爲一周也然荣卫之气因息游布周流形表拒捍虚邪中外主司互相成立故言气里形表而爲相成也新校正云按别本𩅞𩅞作冲冲黄帝内经素问补註释文卷之六黄帝内经素问补注释文正统道藏三家本五十卷太玄部黄帝内经素问补註释文卷之七阴阳别论篇黄帝问曰人有四经十二从何谓经谓经脉从谓顺从岐伯对曰四经应四时十二从应十二月十二月应十二脉春脉弦夏脉洪秋脉浮冬脉沉谓四时之经脉也从谓天气顺行十二辰之分故应十二月也十二月谓春建寅卯辰夏建巳午未秋建申酉戌冬建亥子丑之月也十二脉谓手三阴三阳足三阴三阳之脉也以气数相应故参合之脉有阴阳知阳者知阴知阴者知阳深知则备识其变易凡阳有五五五二十五阳五阳谓五藏之阳气也五藏应时各形一脉一脉之内包总五藏之阳五五相乘故二十五阳也新校正云按玉机眞藏论云故病有五变五五二十五变义与此通所谓阴者眞藏也见则爲败败必死也五藏爲阴故曰阴者真藏也然见者谓肝脉至中外急如循刀刃责责然如按琴瑟弦心脉至坚而搏如循薏苡子累累然肺脉至大而虚如以毛羽中人肤肾脉至抟而絶如以指弹石辟辟然脾脉至弱而乍数乍踈夫如是脉见者皆爲藏败神去故必死也所谓阳者胃脘之阳也胃脘之阳谓人迎之气也察其气脉动静小大与脉口应否也胃爲水谷之海故候其气而知病处人迎在结喉两傍脉动应手其脉之动常左小而右大左小常以候藏右大常以候府一云胃胞之阳非也管别于阳者知病处也别于阴者知死生之期阳者卫外而爲固然外邪所中别于阳则知病处阴者藏神而内守若考眞正成败别于阴则知病者死生之期新校正云按玉机眞藏论云别于阳者知病从来别于阴者知死生之期三阳在头三阴在手所谓一也头谓人迎手谓气口两者相应俱往俱来若引绳小大齐等者名曰平人故言所谓一也气口在手鱼际之后一寸人迎在结喉两傍一寸五分皆可以候藏府之气别于阳者知病忌时别于阴者知死生之期识气定期故知病忌审明成败故知死生之期谨熟阴阳无与衆谋谨量气候精熟阴阳病忌之准可知生死之疑自决正行无惑何用衆谋议也所谓阴阳者去者爲阴至者爲阳静者爲阴动者爲阳迟者爲阴数者爲阳言脉动之中也凡持眞脉之藏脉者肝至悬絶急十八日死心至悬絶九日死肺至悬絶十二日死肾至悬絶七日死脾至悬絶四日死眞脉之藏脉者谓眞藏之脉也十八日者金木成数之余也九日者水火生成数之余也十二日者金火生成数之余也七日者水土生数之余也四日者木生数之余也故平人气象论曰肝见庚辛死心见壬癸死肺见丙丁死肾见戊己死脾见甲乙死者以此数是者皆至所期不胜而死也何者以不胜克贼之气也曰二阳之病发心脾有不得隐曲女子不月二阳谓阳明大肠及胃之脉也隐曲谓隐蔽委曲之事也夫肠胃发病心脾受之心受之则血不流脾受之则味不化血不流故女子不月味不化则男子少精是以隐蔽委曲之事不能爲也阴阳应象大论曰精不足者补之以味由是则味不化而精气少也奇病论曰胞胎者系于肾又评热病论曰月事不来者胞脉闭胞脉者属于心而络于胞中令气上迫贯心气不得下通故月事不来则其义也又上古天眞论曰女子二七天癸至任脉通太冲脉盛月事以时下丈夫二八天癸至精气溢泻由此则在女子爲不月在男子爲少精其传爲风消其传爲息贲者死不治言其深乆者也胃病深乆传入于脾故爲风热以消削大肠病甚传入于肺爲喘息而上贲然肠胃脾肺兼及于心二藏二府互相克薄故死不治曰三阳爲病发寒热下爲痈肿及爲痿厥腨㾓三阳谓大肠小肠及膀胱之脉也小肠之脉起于手循臂绕肩膊上头膀胱之脉从头别下背贯臀入腘中循腨故在上爲病则发寒热在下爲病则爲痈肿腨㾓及爲痿厥㾓痠疼也痿无力也厥足冷即气逆也其传爲索泽其传爲頽疝热甚则精血枯涸故皮肤润泽之气皆散尽也然阳气下坠阴脉上争上争则寒多下坠则筋缓故睾垂纵缓内作頽疝曰一阳发病少气善咳善泄一阳谓少阳胆及三焦之脉也胆气乘胃故善泄三焦内病故少气阳上熏肺故善咳何故心火内应而然其传爲心掣其传爲膈膈气乘心心热故阳气内掣三焦内结中热故隔塞不便二阳一阴发病主惊骇背痛善噫善欠名曰风厥一阴谓厥阴心主及肝之脉也心主之脉起于胸中出属心经云心病膺背肩脾间痛又在气爲噫故背痛善噫心气不足则肾气乘之肝主惊骇故惊骇善欠夫肝气爲风肾气陵逆既风又厥故名风厥二阴一阳发病善胀心满善气二阴谓少阴心肾之脉也肾胆同逆三焦不行气控于上故心满下虚上盛故气泄出也三阳三阴发病爲偏枯痿易四支不举三阴不足则发偏枯三阳有余则爲痿易易谓变易常用而痿弱无力也鼓一阳曰钩鼓一阴曰毛鼓阳胜急曰弦鼓阳至而絶曰石阴阳相过曰熘言何以知阴阳之病脉邪一阳鼓动脉见钩也何以然一阳谓三焦心脉之府然一阳鼓动者则钩脉当之钩脉则心脉也此言正见者也一阴厥阴肝木气也毛肺金脉也金来鼓木其脉则毛金气内乘木阳尚胜急而内见脉则爲弦也若阳气至而急脉名曰弦属肝阳气至而或如断絶脉名曰石属肾阴阳之气相过无能胜负则脉如水熘也阴争于内阳扰于外魄汗未藏四逆而起起则熏肺使人喘鸣若金鼓不已阳气大胜两气相持内争外扰则流汗不止手足反寒甚则阳气内燔流汗不藏则热攻于肺故起则熏肺使人喘鸣也阴之所生和本曰和阴谓五神藏也言五藏之所以能生而全天眞和气者以各得自从其和性而安静尔苟乖所适则爲他气所乘百端之病由斯而起奉生之道可不愼哉是故刚与刚阳气破散阴气乃消亡刚谓阳也言阳气内蒸外爲流汗灼而不已则阳胜又阳故盛不乆存而阳气自散阳已破败阴不独存故阳气破散阴气亦消亡此乃争胜招败也淖则刚柔不和经气乃絶血淖者阳常胜视人之血淖者宜谨和其气常使流通若不能深思寡欲使气序乖衰阳爲重阳内燔藏府则死且可待生其能久乎死阴之属不过三日而死火乘金也生阳之属不过四日而死木乘火也新校正云按别本作四日而生全元起注本作四日而已俱通详上下文义作死者非所谓生阳死阴者肝之心谓之生阳母来亲子故曰生阳匪惟以木生火亦自阳气主生尔心之肺谓之死阴阴主刑杀火复乘金金得火亡故云死肺之肾谓之重阴亦母子也以俱爲阴气故曰重阴肾之脾谓之辟阴死不治土气辟併水乃可升土辟水升故云辟阴结阳者肿四支以四支爲诸阳之本故结阴者便血一升阴主血故再结二升三结三升二盛谓之再结三盛谓之三结阴阳结斜多阴少阳曰石水少腹肿所谓失法二阳结谓之消二阳结谓胃及大肠俱热结也肠胃藏热则喜消水谷新校正云详此则少二阴结三阳结谓之隔三阳结谓小肠膀胱热结也小肠结热则血脉燥膀胱热则津液涸故隔塞而不便写三阴结谓之水三阴结谓脾肺之脉俱寒结也脾肺寒结则气化爲水一阴一阳结谓之喉痹一阴谓心主之脉一阳谓三焦之脉也三焦心主脉并络喉气热内结故爲喉痹阴搏阳别谓之有子阴谓尺中也搏谓抟触于手也尺脉抟击与寸口殊别阳气挺然则爲有任之兆何者阴中有别阳故任去声阴阳虚肠辟死辟阴也然胃气不留肠开勿禁阴中不廪是眞气竭絶故死新校正云按全元起本辟作避阳加于阴谓之汗阳在下阴在上阳气上搏阴能同之则蒸而爲汗阴虚阳搏谓之崩阴脉不足阳脉盛抟则内崩而血流下三阴俱搏二十日夜半死脾肺成数之余也抟谓伏鼓异于常候也阴气盛极故夜半死二阴俱搏十三日夕时死心肾之成数也阴气未极故死在夕时一阴俱搏十日平旦死肝心生成之数也三阳俱搏且鼓三日死阳气速急故三阴三阳俱搏心腹满发尽不得隐曲五日死兼阴气也隐曲谓便写也二阳俱搏其气滥死不治不过十日死肠胃之王数也新校正云详此阙一阳抟黄帝内经素问补註释文卷之七黄帝内经素问补注释文正统道藏三家本五十卷太玄部黄帝内经素问补註释文卷之八慎七唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误灵兰秘典论篇黄帝问曰愿闻十二藏之相使贵贱何如藏藏也言腹中之所藏者非复有十二形神之藏也岐伯对曰悉乎哉问也请遂言之心者君主之官也神明出焉任治于物故爲君主之官清静栖灵故曰神明出焉肺者相傅之官治节出焉位高非君故官爲相传主行荣卫故治节由之肝者将军之官谋虑出焉勇而能断故曰将军潜发未萌故谋虑出焉胆者中正之官决断出焉刚正果决故官爲中正直而不疑故决断出焉膻中者臣使之官喜乐出焉膻中者在胸中两乳间爲气之海然心主爲君以脉宣教令膻中主气以气布阴阳气和志适则喜乐由生分布阴阳故官爲臣使也脾胃者仓廪之官五味出焉包容五谷是爲仓廪之官营养四傍故云五味岀焉大肠者传道之官变化出焉传道谓传不洁之道变化谓变化物之形故云传道之官变化出焉小肠者受盛之官化物出焉承奉胃司受盛糟粕受已复化传入大肠故云受盛之官化物出焉肾者作强之官伎巧出焉强于作用故曰作强造化形容故云伎巧在女则当其伎巧在男则正曰作强三焦者决渎之官水道出焉引导阴阳开通闭塞故官司决渎水道出焉膀胱者州都之官津液藏焉气化则能出矣位当孤府故谓都官居下内空故藏津液若得气海之气施化则溲便注泄气海之气不及则閟隐不通故曰气化则能出矣灵枢经曰肾上连肺故将两藏膀胱是孤府则此之谓也凡此十二官者不得相失也失则灾害至故不得相失新校正云详此乃十一官脾胃二藏共一官故也故主明则下安以此养生则寿殁世不殆以爲天下则大昌主谓君主心之官也夫主贤明则刑赏一刑赏一则吏奉法吏奉法则民不获罪于枉滥矣故主明则天下安也夫心内明则铨善恶铨善恶则察安危察安危则身不夭伤于非道矣故以此养生则寿殁世不至于危殆矣然施之于养生殁世不殆施之于君主天下获安以其爲天下主则国祚昌盛矣主不明则十二官危使道闭塞而不通形乃大伤以此养生则殃以爲天下者其宗大危戒之戒之使道谓神气行使之道也夫心不明则邪正一邪正一则损益不分损益不分则动之凶咎陷身于羸瘠矣故形乃大伤以此养生则殃也夫主不明则委于左右委于左右则权势妄行权势妄行则吏不得奉法吏不得奉法则人民失所而皆受枉曲矣且人惟邦本本固邦宁本不获安国将何有宗庙之立安有不至于倾危乎故曰戒之戒之者言深愼也至道在微变化无穷孰知其原孰谁也言至道之用也小之则微妙而细无不入大之则广远而变化无穷然其渊源谁所知察窘乎哉消者瞿瞿新校正云按太素作肖者濯濯孰知其要闵闵之当孰者爲良窘要也瞿瞿勤勤也人身之要者道也然以消息异同求诸物理而欲以此知变化之原本者虽瞿瞿勤勤以求明悟然其要妙谁得知乎既未得知转成深远闵闵玄妙复不知谁者爲善知其要妙哉玄妙深远固不以理求而可得近取诸身则十二官粗可探寻而爲治身之道尔闵闵深远也良善也新校正云详此四句与气交变大论文重意同彼消字作肖字恍惚之数生于毫釐恍惚者谓似有似无也忽亦数也似无似有而毫釐之数生其中老子曰恍恍惚惚其中有物此之谓也算书曰似有似无爲忽毫釐之数起于度量千之万之可以益大推之大之其形乃制毫釐虽小积而不已命数乘之则起至于尺度斗量之绳准千之万之亦可增益而至载之大数推引其大则应通人形之制度也黄帝曰善哉余闻精光之道大圣之业而宣明大道非斋戒择吉日不敢受也深敬故也韩康伯曰洗心曰斋防患曰戒黄帝乃择吉日良兆而藏灵兰之室以传保焉祕之至也黄帝内经素问补註释文卷之八黄帝内经素问补注释文正统道藏三家本五十卷太玄部黄帝内经素问补註释文卷之九六节藏象论篇黄帝问曰余闻天以六六之节以成一岁人以九九制会新校正云详下文云地以九九制会计人亦有三百六十五节以爲天地乆矣不知其所谓也六六之节谓六竟于六甲之日以成一岁之节限九九制会谓九周于九野之数以制人形之会通也言人之三百六十五节以应天之六六之节乆矣若复以九九爲纪法则两岁大半乃曰一周不知其法眞原安谓也新校正云详王注云两岁大半乃曰一周按九九制会当云两岁四分岁之一乃曰一周也岐伯对曰昭乎哉问也请遂言之夫六六之节九九制会者所以正天之度气之数也六六之节天之度也九九制会气之数也所谓气数者生成之气也周天之分凡三百六十五度四分度之一以十二节气均之则气有三百六十日而终兼之小月日又不足其数矣是以六十四气而常置闰焉何者以其积差分故也天地之生育本阯于阴阳人神之运爲始终于九气然九之爲用岂不大哉律书曰黄钟之律管长九寸冬至之日气应灰飞由此则万物之生成因于九气矣古之九寸即今之七寸三分大小不同以其先秬黍之制而有异也新校正云按别本三分一作二分天度者所以制日月之行也气数者所以纪化生之用也制谓准度纪谓纲纪准日月之行度者所以明日月之行迟速也纪化生之爲用也所以彰气至而斯应也气应无差则生成之理不替迟速以度大小之月生焉故日异长短月移寒暑收藏生长无失畤宜也天爲阳地爲阴日爲阳月爲阴行有分纪周有道理日行一度月行十三度而有奇焉故大小月三百六十五日而成岁积气余而盈闰矣日行迟故昼夜行天之一度而三百六十五日一周天而犹有度之奇分矣月行速故昼夜行天之十三度余而二十九日一周天也言有奇者谓十三度外复行十九分度之七故云月行十三度而有奇也礼义及汉律历志云二十八宿及诸星皆从东而循天西行日月及五星皆从西而循天东行今太史说云并循天而东行从东而西转也诸历家说月一日至四日月行最疾日夜行十四度余自五日至八日行次疾日夜行十三度余自九日至十九日其行迟日夜行十二度余二十日至二十三日行又小疾日夜行十三度余二十四日至晦日行又大疾日夜行十四度余今太史说月行之率不如此矣月行有十五日前疾有十五日后迟者有十五日前迟有十五日后疾者大率一月四分之而皆有迟疾迟速之度固无常准矣虽尔终以二十七日月行一周天凡行三百六十一度二十九日日行二十九度月行三百八十七度少七度而不及日也至三十日日复迁计率至十三分日之八月方及日矣此大尽之月也大率其计率至十三分日之半者亦大尽法也其计率至十三分日之五之六而及日者小尽之月也故云大小月三百六十五日而成岁也正言之者三百六十五日四分日之一乃一岁法以奇不成日故举六以言之若通以六小爲法则岁止有三百五十四日岁少十一日余矣取月所少之辰加岁外余之日故从闰后三十二日而盈闰焉尚书曰期三百有六旬有六日以闰月定四时成岁则其义也积余盈闰者尽以月之大小不尽天度故也立端于始表正于中推余于终而天度毕矣端首也始初也表彰示也正斗建也中月半也推退位也言立首气于初节之日示斗建于月半之辰退余闰于相望之后是以闰之前则气不及月闰之后则月不及气故常月之制建初立中闰月之纪无初无中纵历有之皆他节气也故历无云其候闰某月节闰某月中也推终之义断可知乎故曰立端于始表正于中推余于终也由斯推日成闰故能令天度毕焉帝曰余已闻天度矣愿闻气数何以合之岐伯曰天以六六爲节地以九九制会新校正云详篇首云人以九九制会天有十日日六竟而周甲甲六复而终岁三百六十日法也十日谓甲乙丙丁戊己庚辛壬癸之日也十者天地之至数也易系辞曰天九地十则其义也六十日而周甲子之数甲子六周而复始则终一岁之日是三百六十日之岁法非天度之数也此盖十二月各三十日者若除小月其日又差也夫自古通天者生之本本于阴阳其气九州九窍皆通乎天气通天谓元气即天眞也然形假地生命惟天赋故奉生之气通系于天禀于阴阳而爲根本也寳命全形论曰人生于地悬命于天天地合气命之曰人四气调神大论曰阴阳四时者万物之终始也死生之本也又曰逆其根则伐其本坏其真矣此其义也九州谓冀兖青徐扬荆豫梁雍也然地列九州人施九窍精神往复气与参同故曰九州九窍也灵枢经曰地有九州人有九窍则其义也先言其气者谓天真之气常系属于中也天气不絶眞灵内属行藏动静悉与天通故曰皆通乎天气也故其生五其气三形之所存假五行而运用征其本始从三气以生成故云其生五其气三也气之三者亦副三元故下文曰新校正云详夫自古通天者至此与生气通天论同注颇异当两观之三而成天三而成地三而成人非惟人独由三气以生天地之道亦如是矣故易干坤诸卦皆必三矣三而三之合则爲九九分爲九野九野爲九藏九野者应九藏而爲义也尔雅曰邑外爲郊郊外爲甸甸外爲牧牧外爲林林外爲垧垧外爲野则此之谓也新校正云按今尔雅云邑外谓之郊郊外谓之牧牧外谓之野野外谓之林林外谓之垧与王氏所引有异故形藏四神藏五合爲九藏以应之也形藏四者一头角二耳目三口齿四胸中也形分于外故以名焉神藏五者一肝二心三脾四肺五肾也神藏于内故以名焉所谓神藏者肝藏魂心藏神脾藏意肺藏魄肾藏志也故此二别尔新校正云详此乃宣明五气篇文与生气通天注重又与三部九候论注重所以名神藏形藏之说具三部九候论注帝曰余已闻六六九九之会也夫子言积气盈闰愿闻何谓气请夫子发蒙解惑焉请宣扬㫖要启所未闻解疑惑者之心开蒙昩者之耳令其晓达咸使深明岐伯曰此上帝所秘先师传之也上帝则上古帝君也先师岐伯祖之师僦贷季上古之理色脉者也移精变气论曰上古使僦贷季理色脉而通神明八素经序云天师对黄帝曰我于僦贷季理色脉已三世矣言可知乎新校正云详素一作索或以八爲大按今太素无此文帝曰请遂闻之遂尽也岐伯曰五日谓之候三候谓之气六气谓之时四时谓之岁而各从其主治焉日行天之五度则五日也三候正十五日也六气凡九十日正三月也设其多之矣故十八候爲六气六气谓之时也四时凡三百六十日故曰四时谓之岁也各从主治谓一岁之日各归从五行之一气而爲之主以王也故下文曰五运相袭而皆治之终期之日周而复始时立气布如环无端候亦同法故曰不知年之所加气之盛衰虚实之所起不可以爲工矣五运谓五行之气应天之运而主化者也袭谓承袭如嫡之承袭也言五行之气父子相承主统一周之日常如是无已周而复始也时谓立春之前当至时也气谓当主之脉气也春前气至脉气亦至故曰时立气布也候谓日行五度之候也言一候之日亦五气相生而直之差则病矣移精变气论曰上古使僦贷季理色脉而通神明合之金木水火土四时八风六合不离其常此之谓也工谓工于修养者也言必明于此乃可横行天下矣新校正云详王注时立气布谓立春前当至时当王之脉气也按此正谓岁立四时时布六气如环之无端故又曰候亦同法帝曰五运之始如环无端其太过不及何如岐伯曰五气更立各有所胜盛虚之变此其常也言盛虚之变见此乃天之常道尔帝曰平气何如岐伯曰无过者也不愆常候则无过也帝曰太过不及奈何岐伯曰在经有也言玉机眞藏论篇具言五气平和太过不及之㫖也新校正云详王注言玉机眞藏论已具按本篇言脉之太过不及即不论运气之太过不及与平气当云气交变大论五常政大论篇已具言也帝曰何谓所胜岐伯曰春胜长夏长夏胜冬冬胜夏夏胜秋秋胜春所谓得五行时之胜各以气命其藏春应木木胜土长夏应土土胜水冬应水水胜火夏应火火胜金秋应金金胜木常如是矣四时之中加之长夏故谓得五行时之胜也所谓长夏者六月也土生于火长在夏中既长而王故云长夏也以气命藏者春之木内合肝长夏土内合脾冬之水内合肾夏之火内合心秋之金内合肺故曰各以气命其藏也命名也帝曰何以知其胜岐伯曰求其至也皆归始春始春谓立春之日也春爲四时之长故候气皆归于立春前之日也未至而至此谓太过则薄所不胜而乘所胜也命曰气淫不分邪僻内生工不能禁此上十字文义不伦应古文错简次后五治下乃其义也今朱书之至而不至此谓不及则所胜妄行而所生受病所不胜薄之也命曰气迫所谓求其至者气至之时也凡气之至皆谓立春前十五日乃候之初也未至而至谓所直之气未应至而先期至也先期而至是气有余故曰太过至而不至谓所直之气应至不至而后期至后期而至是气不足故曰不及太过则薄所不胜而乘所胜不及则所胜妄行而所生受病所不胜薄之者凡五行之气我克者爲所胜克我者爲所不胜生我者爲所生假令肝木有余是肺金不足金不制木故木太过木气既余则反薄肺金而乘于脾土矣故曰太过则薄所不胜而乘所胜也此皆五藏之气内相淫併爲疾故命曰气淫也余太过例同之又如肝木气少不能制土土气无畏而遂妄行木被土凌故云所胜妄行而所生受病也肝木之气不平肺金之气自薄故曰所不胜薄之然木气不平土金交薄相迫爲疾故曰气迫也余不及例皆同谨候其时气可与期失时反候五治不分邪僻内生工不能禁也时谓气至时也候其年则始于立春之日候其气则始于四气定期候其日则随于候日故曰谨候其时气可与期也反谓反背也五治谓五行所治主统一岁之气也然不分五治谬引入邪天眞气运尚未该通人病之由安能精达故曰工不能禁也帝曰有不袭乎言五行之气有不相承袭者乎岐伯曰苍天之气不得无常也气之不袭是谓非常非常则变矣变谓变易天常也帝曰非常而变奈何岐伯曰变至则病所胜则微所不胜则甚因而重感于邪则死矣故非其时则微当其时则甚也言苍天布气尚不越于五行人在气中岂不应于天道夫人之气乱不顺天常故有病死之征矣左传曰违天不祥此其类也假令木直之年有火气至后二岁病矣土气至后三岁病矣金气至后四岁病矣水气至后五岁病矣眞气不足复重感邪眞气内微故重感于邪则死也假令非王直年而气相干者且爲微病不必内伤于神藏故非其时则微而且持也若当所直之岁则易中邪气故当其直时则病疾甚也诸气当其王者皆必受邪故云非其时则微当其时则甚也通评虚实论曰非其时则生当其时则死当谓正直之年也帝曰善余闻气合而有形因变以正名天地之运阴阳之化其于万物孰少孰多可得闻乎新校正云详从前岐伯曰昭乎哉问也至此全元起註本及太素并无疑王氏之所捕也岐伯曰悉乎哉问也天至广不可度地至大不可量大神灵问请陈其方言天地广大不可度量而得之造化玄微岂可以人心而遍悉大神灵问赞圣深明举大说凡粗言纲纪故曰请陈其方草生五色五色之变不可胜视草生五味五味之美不可胜极言物生之衆禀化各殊目视口味尚无能尽之况于人心乃能包括耶嗜欲不同各有所通言色味之衆虽不可遍尽所由然人所嗜所欲则自随己心之所爱耳故曰嗜欲不同各有所通天食人以五气地食人以五味天以五气食人者臊气凑肝焦气凑心香气凑脾腥气凑肺腐气凑肾也地以五味食人者酸味入肝苦味入心甘味入脾辛味入肺咸味入肾也清阳化气而上爲天浊阴成味而下爲地故天食人以气地食人以味也阴阳应象大论曰清阳爲天浊阴爲地又曰阳爲气阴爲味五气入鼻藏于心肺上使五色修明音声能彰五味入口藏于肠胃味有所藏以养五气气和而生津液相成神乃自生心荣面色肺主音声故气藏于心肺上使五色修洁分明音声彰着气爲水母故味藏于肠胃内养五气五气和化津液方生津液与气相副化成神气乃能生而宣化也帝曰藏象何如象谓所见于外可閲者也岐伯曰心者生之本神之变也其华在面其充在血脉爲阳中之太阳通于夏气心者君主之官神明出焉然君主者万物系之以兴亡故曰心者生之本神之变也火气炎上故华在面也心养血其主脉故充在血脉也心王于夏气合太阳以太阳居夏火之中故曰阳中之太阳通于夏气也金匮眞言论曰平旦至日中天之阳阳中之阳也新校正云详神之变全元起本并太素作神之处肺者气之本魄之处也其华在毛其充在皮爲阳中之太阴通于秋气肺藏气其神魄其养皮毛故曰肺者气之本魄之处华在毛充在皮也肺藏爲太阴之气主王于秋昼日爲阳气所行位非阴处以太阴居于阳分故曰阳中之太阴通于秋气也金匮真言论曰日中至黄昏天之阳阳中之阴也新校正云按太阴甲乙经并太素作少阴当作少阴肺在十二经虽爲太阴然在阳分之中当爲少阴也肾者主蛰封藏之本精之处也其华在发其充在骨爲阴中之少阴通于冬气地户封闭蛰虫深藏肾又主水受五藏六府之精而藏之故曰肾者主蛰封藏之本精之处也脑者髓之海肾主骨髓发者脑之所养故华在发充在骨也以盛阴居冬阴之分故曰阴中之少阴通于冬气也金匮眞言论曰合夜至鸡鸣天之阴阴中之阴也新校正云按全元起本并甲乙经太素少阴作太阴当作太阴肾在十二经虽爲少阴然在阴分之中当爲太阴肝者罢极之本魂之居也其华在爪其充在筋以生血气其味酸其色苍新校正云详此六字当去按太素心其味苦其色赤肺其味辛其色白肾其味咸其色黑今惟肝脾二藏载其味其色阴阳应象大论已着色味详矣此不当出之今更不添心肺肾三藏之色味只去肝脾二藏之色味可矣其注中所引阴阳应象大论文四十一字亦当去之此爲阳中之少阳通于春气夫人之运动者皆筋力之所爲也肝主筋其神魂故曰肝者罢极之本魂之居也爪者筋之余筋者肝之养故华在爪充在筋也东方爲发生之始故以生血气也阴阳应象大论曰东方生风风生木木生酸肝合木故其味酸也又曰神在藏爲肝在色爲苍故其色苍也以少阳居于阳位而王于春故曰阳中之少阳通于春气也金匮真言论曰平旦至日中天之阳阳中之阳也新校正云按全元起本并甲乙经太素作阴中之少阳当作阴中之少阳详王氏引金匮眞言论云平旦至日中天之阳阳中之阳也以爲证则王意以爲阳中之少阳也再详上文心藏爲阳中之太阳王氏以引平旦至日中天之说爲证今肝藏又引爲证反不引鸡鸣至平旦天之阴阴中之阳爲证则王注之失可见当从全元起本及甲乙经太素作阴中之少阳爲得脾胃大肠小肠三焦膀胱者仓廪之本营之居也名曰器能化糟粕转味而入出者也皆可受盛转运不息故爲仓廪之本名曰器也营起于中焦中焦爲脾胃之位故云营之居也然水谷滋味入于脾胃脾胃糟粕转化其味出于三焦膀胱故曰转味而入出者也其华在唇四白其充在肌其味甘其色黄新校正云详此六字当去并注中引阴阳应象大论文四十字亦当去已解在前条此至阴之类通于土气口爲脾官脾主肌肉故曰华在唇四白充在肌也四白谓唇四际之白色肉也阴阳应象大论曰中央生湿湿生土土生甘脾合土故其味甘也又曰在藏爲脾在色爲黄故其色黄也脾藏土气土合至阴故曰此至阴之类通于土气也金匮眞言论曰阴中之至阴脾也凡十一藏取决于胆也上从心藏下至于胆爲十一也然胆者中正刚断无私偏故十一藏取决于胆也故人迎一盛病在少阳二盛病在太阳三盛病在阳明四盛已上爲格阳阳脉法也少阳胆脉也太阳膀胱脉也阳明胃脉也灵枢经曰一盛而躁在手少阳二盛而躁在手太阳三盛而躁在手阳明手少阳三焦脉手太阳小肠脉手阳明大肠脉一盛者谓人迎之脉大于寸口一倍也余盛同法四倍已上阳盛之极故格拒而食不得入也正理论曰格则吐逆寸口一盛病在厥阴二盛病在少阴三盛病在太阴四盛已上爲关阴阴脉法也厥阴肝脉也少阴肾脉也太阴脾脉也灵枢经曰一盛而躁在手厥阴二盛而躁在手少阴三盛而躁在手太阴手厥阴心包脉也手少阴心脉也手太阴肺脉也盛法同阳四倍已上阴盛之极故关闭而溲不得通也正理论曰闭则不得溺人迎与寸口俱盛四倍已上爲关格关格之脉羸不能极于天地之精气则死矣俱盛谓俱大于平常之脉四倍也物不可以久盛极则衰败故不能极于天地之精气则死矣灵枢经曰阴阳俱盛不得相营故曰关格关格者不得尽期而死矣此之谓也新校正云详羸当作盈脉盛四倍已上非羸也乃盛极也古文羸与盈通用黄帝内经素问补註释文卷之九黄帝内经素问补注释文正统道藏三家本五十卷太玄部黄帝内经素问补註释文卷之十慎八唐太仆令启玄子王氷次注宋光禄卿直祕阁林亿等校正宋守尚书屯田郎孙兆重改误五藏生成篇心之合脉也火气动躁脉类齐同心藏应火故合脉也其荣色也火炎上而色赤故荣美于面而赤色新校正云详王以赤色爲面荣美未通大抵发见于面之色皆心之荣也岂专爲赤哉其主肾也主谓主与肾相畏也火畏于水水与爲官故畏于肾肺之合皮也金气坚定皮象亦然肺藏应金故合皮也其荣毛也毛附皮革故外荣其主心也金畏于火火与爲宫故主畏于心也肝之合筋也木性曲直筋体亦然肝藏应木故合筋也其荣爪也爪者筋之余故外荣也其主肺也木畏于金金与爲官故主畏于肺也脾之合肉也土性柔厚肉体亦然脾藏应土故合肉也其荣唇也口爲脾之官故荣于唇唇谓四际白色之处非赤色也其主肝也土畏于木木与爲官故主畏于肝也肾之合骨也水性流湿精气亦然骨通精髓故合骨也其荣发也脑爲髓海肾气主之故外荣发也其主脾也水畏于土土与爲官故主畏于脾也是故多食咸则脉凝泣而变色心合脉其荣色咸益肾胜于心心不胜故脉凝泣而颜色变易也多食苦则皮藁而毛拔肺合皮其荣毛苦益心胜于肺肺不胜故皮枯藁而毛拔去也多食辛则筋急而爪枯肝合筋其荣爪辛益肺胜于肝肝不胜故筋急而爪干枯也多食酸则肉胝䐢而唇揭脾合肉其荣唇酸益肝胜于脾脾不胜故肉胝䐢而唇皮揭举也多食甘则骨痛而发落肾合骨其荣发甘益脾胜于肾肾不胜故骨痛而发堕落此五味之所伤也五味入口输于肠胃而内养五藏各有所养有所欲欲则互有所伤故下文曰故心欲苦肺欲辛肝欲酸脾欲甘肾欲咸故心欲苦合火故也肺欲辛合金故也肝欲酸合木故也脾欲甘合土故也肾欲咸合水故也此五味之所合也各随其欲而归凑之五藏之气新校正云按全元起本云此五味之合五藏之气也连上文太素同故色见青如草兹者死兹滋也言如草初生之青色也黄如枳实者死色青黄也黑如炱者死炱谓炱煤也赤如衃血者死衃血谓败恶凝聚之血赤黑也白如枯骨者死白而枯藁如干骨之白也此五色之见死也藏败故见死色也三部九候论曰五藏已败其色必夭夭必死矣此之谓也青如翠羽者生赤如鸡冠者生黄如蟹腹者生白如豕膏者生黑如乌羽者生此五色之见生也皆谓光润也色虽可爱若见朦朣尤善矣故下文曰生于心如以缟裹朱生于肺如以缟里红生于肝如以缟里绀生于脾如以缟里栝楼实生于肾如以缟里紫是乃眞见生色也缟白色绀薄青色此五藏所生之外荣也荣美色也色味当五藏白当肺辛赤当心苦青当肝酸黄当脾甘黑当肾咸各当其所应而爲色味也故白当皮赤当脉青当筋黄当肉黑当骨各当其所养之藏气也诸脉者皆属于目脉者血之府宣明五气篇曰久视伤血由此明诸脉皆属于目也新校正云按皇甫士安云九卷曰心藏脉脉舍神神明通体故云属目诸髓者皆属于脑脑爲髓海故诸髓属之诸筋者皆属于节筋气之坚结者皆络于骨节之间也宣明五气篇曰乆行伤筋由此明诸筋皆属于节也诸血者皆属于心血居脉内属于心也八正神明论曰血气者人之神然神者心之主由此故诸血皆属于心也诸气者皆属于肺肺藏主气故也此四支八谿之朝夕也谿者肉之小会名也八谿谓肘膝腕也如是气血筋脉互有盛衰故爲朝夕矣故人卧血归于肝肝藏血心行之人动则血运于诸经人静则血归于肝藏何者肝主血海故也肝受血而能视言其用也目爲肝之官故肝受血而能视足受血而能步气行乃血流故足受血而能行步也掌受血而能握以当把握之用指受血而能摄以当摄受之用也血气者人之神故所以受血者皆能运用卧出风吹之血凝于肤者爲痹谓𤸷痹也𤸷音顷又音君凝于脉者爲泣泣谓血行不利凝于足者爲厥厥谓足逆冷也此三者血行而不得反其空故爲痹厥也空者血流之道大经隧也人有大谷十二分大经所会谓之大谷也十二分者谓十二经脉之部分小谿三百五十四名少十二俞小络所会谓之小谿也然以三百六十五小络言之者除十二俞外则当三百五十三名经言三百五十四者传写行书误以三爲四也新校正云按别本及全元起本太素俞作关此皆卫气之所留止邪气之所客也卫气满填以行邪气不得居止卫气亏缺留止则爲邪气所客故言邪气所客针石縁而去之縁谓寅縁行去之貌言邪气所客卫气留止针其谿谷则邪气寅縁随脉而行去也诊病之始五决爲纪五决谓以五藏之脉爲决生死之纲纪也欲知其始先建其母建立也母谓应时之王气也先立应时王气而后乃求邪正之气也所谓五决者五脉也谓五藏脉也是以头痛巅疾下虚上实过在足少阴巨阳甚则入肾足少阴肾脉巨阳膀胱脉膀胱之脉者起于目内眦上额交巅上其支别者从巅至耳上角其直行者从巅入络脑还出别下项循肩䏝内侠嵴抵腰中入循膂络肾属膀胱然肾虚不能引巨阳之气故头痛而爲上巅之疾也经病甚已则入于藏矣徇蒙招尤目冥耳聋下实上虚过在足少阳厥阴甚则入肝徇疾也蒙不明也言目暴疾而不明招谓掉也摇掉不定也尤甚也目疾不明首掉尤甚谓暴病也目冥耳聋谓渐病也足少阳胆脉厥阴肝脉也厥阴之脉从少腹上侠胃属肝络胆贯鬲布胁肋循喉咙之后入颃颡上出额与督脉会于巅其支别者从目系下颊里足少阳之脉起于目鋭眦上抵头角下耳后循颈入缺盆其支别者从耳后入耳中又支别者别目鋭眦下颧加颊车下颈合缺盆以下胷中贯鬲络肝属胆今气不足故爲是病新校正云按王注徇蒙言目暴疾而不明义未甚显徇蒙者盖谓目脸膶动疾数而蒙暗又少阳之脉下颧甲乙经作下䪼腹满䐜胀支鬲胠胁下厥上冒过在足太阴阳明胠谓胁上也下厥上冒者谓气从下逆上而冒于目也足太阴脾脉阳明胃脉也足太阴脉自股内前廉入腹属脾络胃上鬲足阳明脉起于鼻交于頞下循鼻外下络颐颔从喉咙入缺盆属胃络脾其直行者从缺盆下乳内廉下侠齐入气街中其支别者起胃下口循腹里至气街中而合以下髃故爲是病咳嗽上气厥在胷中过在手阳明太阴手阳明大肠脉太阴肺脉也手阳明脉自肩髃前廉上出于柱骨之会上下入缺盆络肺下鬲属大肠手太阴脉起于中焦下络大肠还循胃口上鬲属肺从肺系横出掖下故爲咳嗽上气厥在胷中也新校正云按甲乙经厥作病心烦头痛病在鬲中过在手巨阳少阴手巨阳小肠脉少阴心脉也巨阳之脉从肩上入缺盆络心循咽下鬲抵胃属小肠其支别者从缺盆循颈上颊至目鋭眦手少阴之脉起于心中出属心系下鬲络小肠故心烦头痛病在胸中也新校正云按甲乙经云胸中痛支满腰背相引而痛过在手少阴太阳也夫脉之大小滑涩浮沉可以指别夫脉小者细小大者满大滑者往来流利濇者往来蹇难浮者浮于手下沉者按之乃得也如是虽衆状不同然手巧心谛而指可分别也五藏之象可以类推象谓气象也言五藏虽隐而不见然其气象性用犹可以物类推之何者肝象木而曲直心象火而炎上脾象土而安静肺象金而刚决肾象水而润下夫如是皆大举宗兆其中随事变化象法傍通者可以同类而推之尔五藏相音可以意识音谓五音也夫肝音角心音征脾音宫肺音商肾音羽此其常应也然其互相胜负声见否臧则耳聪心敏者犹可以意识而知之五色微诊可以目察色谓颜色也夫肝色青心色赤脾色黄肺色白肾色黑此其常色也然其气象交互微见吉凶则目明智远者可以占视而知之能合脉色可以万全色青者其脉弦色赤者其脉钩色黄者其脉代色白者其脉毛色黑者其脉坚此其常色脉也然其参校异同断言成败则审而不惑万举万全色脉之病例如下说赤脉之至也喘而坚诊曰有积气在中时害于食名曰心痹喘谓脉至如卒喘状也藏居高病则脉爲喘状故心肺二藏而独言之尔喘爲心气不足坚则病气有余心脉起于心胸之中故积气在中时害于食也积谓病气积聚痹谓藏气不宣行也得之外疾思虑而心虚故邪而从之思虑心虚故外邪因之而居止矣白脉之至也喘而浮上虚下实惊有积气在胸中喘而虚名曰肺痹寒热喘爲不足浮者肺虚肺不足是谓心虚上虚则下当满实矣以其不足故善惊而气积胸中矣然脉喘而浮是肺自不足喘而虚者是心气上乘肺受热而气不得营名肺痹而外爲寒热也得之醉而使内也酒味苦燥内益于心醉甚入房故心气上胜于肺矣青脉之至也长而左右弹有积气在心下支胠名曰肝痹脉长而弹是爲弦紧紧爲寒气中湿乃弦肝主胠胁近于心故气积心下又支胠也正理论脉名例曰紧脉者如切绳状言左右弹人手也得之寒湿与疝同法腰痛足清头脉紧爲寒脉长爲湿疝之爲病亦寒湿所生故言与疝同法也寒湿在下故腰痛也肝脉者起于足上行至头出额与督脉会于巅故病则足冷而头痛也清亦冷也黄脉之至也大而虚有积气在腹中有厥气名曰厥疝脉大爲气脉虚爲虚既气又虚故脾气积于腹中也若肾气逆上则是厥疝肾气不上则俱虚而脾气积也女子同法得之疾使四支汗出当风女子同法言同其候也风气通于肝故汗出当风则脾气积满于腹中黑脉之至也上坚而大有积气在小腹与阴名曰肾痹上谓寸口也肾主下焦故气积聚于小腹与阴也得之沐浴清水而卧湿气伤下自归于肾况沐浴而卧得无病平灵枢经曰身半以下湿之中也凡相五色之奇脉面黄目青面黄目赤面黄目白面黄目黑者皆不死也奇脉谓与色不相偶合也凡色见黄皆爲有胃气故不死也新校正云按甲乙经无之奇脉三字面青目青面赤目白面青目黑面黑目白面赤目青皆死也无黄色而皆死者以无胃气也五藏以胃气爲本故无黄色皆曰死焉黄帝内经素问补註释文卷之十黄帝内经素问补注释文正统道藏三家本五十卷太玄部黄帝内经素问补註释文卷之十一慎九唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误五藏别论篇黄帝问曰余闻方士或以脑髓爲藏或以肠胃爲藏或以爲府敢问更相反皆自谓是不知其道愿闻其说方士谓明悟方术之士也言互爲藏府之差异者经中犹有之矣灵兰秘典论以肠胃爲十二藏相使之次六节藏象论云十一藏取决于胆五藏生成篇云五藏之象可以类推五藏相音可以意识此则互相矛楯尔脑髓爲藏应在别经岐伯对曰脑髓骨脉胆女子胞此六者地气之所生也皆藏于阴而象于地故藏而不写名曰奇恒之府脑髓骨脉虽名爲府不正与神藏爲表里胆与肝合而不同六府之传写胞虽出纳纳则受纳精气出则化出形容形容之出谓化极而生然出纳之用有殊于六府故言藏而不写名曰奇恒之府也夫胃大肠小肠三焦膀胱此五者天气之所生也其气象天故写而不藏此受五藏浊气名曰传化之府此不能久留输写者也言水谷入已糟粕变化而泄出不能久久留住于中但当化已输写令去而已传写诸化故曰传化之府也魄门亦爲五藏使水谷不得乆藏谓肚之门也内通于肺故曰魄门受已化物则爲五藏行使然水谷亦不得久藏于中所谓五藏者藏精气而不写也故满而不能实精气爲满水谷爲实但藏精气故满而不能实新校正云按全元起本及甲乙经太素精气作精神六府者传化物而不藏故实而不能满也以不藏精气但受水谷故也所以然者水谷入口则胃实而肠虚以未下也食下则肠实而胃虚水谷下也故曰实而不满满而不实也帝曰气口何以独爲五藏主气口则寸口也亦谓脉口以寸口可候气之盛衰故云气口可以切脉之动静故云脉口皆同取于手鱼际之后同身寸之一寸是则寸口也岐伯曰胃者水谷之海六府之大源也人有四海水谷之海则其一也受水谷已荣养四傍以其当运化之源故爲六府之大源也五味入口藏于胃以养五藏气气口亦太阴也气口在手鱼际之后同身寸之一寸气口之所候脉动者是手太阴脉气所行故言气口亦太阴也是以五藏六府之气味皆出于胃变见于气口荣气之道内谷爲实新校正云详此注出灵枢实作寳谷入与胃气传于肺精专者循肺气行于气口故云变见于气口也新校正云按全元起本岀作入故五气入鼻藏于心肺心肺有病而鼻爲之不利也凡治病必察其下适其脉观其志意与其病也下谓目下所见可否也调适其脉之盈虚观量志意之邪正及病深浅成败之宜乃守法以治之也新校正云按太素作必察其上下适其脉候观其志意与其病能拘于鬼神者不可与言至德志意邪则好祈祷言至德则事必达故不可与言至德也恶于针石者不可与言至巧恶于针石则巧不得施故不可与言至巧矣病不许治者病必不治治之无功矣心不许人治之是其必死强爲治者功亦不成故曰治之无功矣异法方宜论篇黄帝问曰医之治病也一病而治各不同皆愈何也不同谓针石灸焫毒药导引按硚也岐伯对曰地势使然也谓法天地生长收藏及高下燥湿之势故东方之域天地之所始生也法春气也鱼盐之地海滨傍水鱼盐之地海之利也滨水际也随业近之其民食鱼而嗜咸皆安其处美其食丰其利故居安恣其味故食美鱼者使人热中盐者胜血鱼发疮则热中之信盐发渴则胜血之征故其民皆黑色疏理其病皆爲痈疡血弱而热故善爲痈疡其治宜砭石砭石谓以石爲鍼也山海经曰高氏之山有石如玉可能爲针则砭石也新校正云按氏一作伐故砭石者亦从东方来东人今用之西方者金玉之域沙石之处天地之所收引也法秋气也引谓牵引使收歛也其民陵居而多风水土刚强居室如陵故曰陵居金气肃杀故水土刚强也新校正云详大抵西方地高民居高陵故多风也不必室如陵矣其民不衣而褐荐其民华食而脂肥不衣丝绵故曰不衣褐谓毛布也荐谓细草也华谓鲜美酥酪骨肉之类也以食鲜美故人体脂肥故邪不能伤其形体其病生于内水土刚强饮食脂肥肤腠闭封血气充实故邪不能伤也内谓喜怒悲忧恐及饮食男女之过甚也新校正云详悲一作思当作思已具阴阳应象大论注中其治宜毒药能攻其病则谓之毒药以其血气盛肌肉坚饮食华水土强故病宜毒药方制御之药谓草木虫鱼鸟兽之类皆能除病者也故毒药者亦从西方来西人方术今奉之北方者天地所闭藏之域也其地高陵居风寒冰冽法冬气也其民乐野处而乳食藏寒生满病水寒冰冽故生病于藏寒也新校正云按甲乙经无满字其治宜灸焫火艾烧灼谓之灸焫故灸焫者亦从北方来北人正行其法南方者天地所长养阳之所盛处也其地下水土弱雾露之所聚也法夏气也地下则水流归之水多故土弱而雾露聚其民嗜酸而食胕言其所食不芬香新校正云按全元起云食鱼也故其民皆致理而赤色其病挛痹酸味收敛故人皆肉理宻致阳盛之处故色赤湿气内满热气外薄故筋挛脉痹也其治宜微针微细小也细小之针调脉衰盛也故九针者亦从南方来南人盛崇之中央者其地平以湿天地所以生万物也衆法土德之用故生物衆然东方海南方下西方北方高中央之地平以湿则地形斯异生病殊焉其民食杂而不劳四方辐辏而万物交归故人食纷杂而不劳也故其病多痿厥寒热湿气在下故多病痿弱气逆及寒热也阴阳应象大论曰地之湿气感则害皮肉筋脉居近于湿故尔其治宜导引按硚导引谓摇筋骨动支节按谓抑按皮肉硚谓捷举手足故导引按硚者亦从中央出也中央用爲养神调气之正道也故圣人杂合以治各得其所宜随方而用各得其宜唯圣人法乃能然矣故治所以异而病皆愈者得病之情知治之大体也达性怀故然移精变气论篇黄帝问曰余闻古之治病惟其移精变气可祝由而已今世治病毒药治其内鍼石治其外或愈或不愈何也移谓移易变谓变改皆使邪不伤正精神复强而内守也生气通天论曰圣人传精神服天气上古天眞论曰精神内守病安从来岐伯对曰往古人居禽兽之间动作以避寒阴居以避暑内无眷慕之累外无伸宦之形新校正云按全元起本伸作臾此恬憺之世邪不能深入也故毒药不能治其内针石不能治其外故可移精祝由而已古者巢居穴处夕隐朝游禽兽之间断可知矣然动躁阳盛故身热足以御寒凉气生寒故阴居可以避暑矣夫志捐思想则内无眷慕之累心亡愿欲故外无伸宦之形静保天眞自无邪胜是以移精变气无假毒药祝说病由不劳针石而已新校正云按全元起云祝由南方神今之世不然情慕云爲远于道也忧患縁其内苦形伤其外又失四时之从逆寒暑之宜贼风数至虚邪朝夕内至五藏骨髓外伤空窍肌肤所以小病必甚大病必死故祝由不能已也帝曰善余欲临病人观死生决嫌疑欲知其要如日月光可得闻乎岐伯曰色脉者上帝之所贵也先师之所传也上帝谓上古之帝先师谓岐伯祖世之师僦贷季也上古使僦贷季理色脉而通神明合之金木水火土四时八风六合不离其常先师以色白脉毛而合金应秋以色青脉弦而合木应春以色黑脉石而合水应冬以色赤脉洪而合火应夏以色黄脉代而合土应长夏及四季然以是色脉下合五行之体王上副四时之往来故六合之间八风鼓拆不离常候尽可与期何者以见其变化而知之也故下文曰变化相移以观其妙以知其要欲知其要则色脉是矣言所以知四时五行之气变化相移之要妙者何以色脉故也色以应日脉以应月常求其要则其要也言脉应月色应日者占候之期准也常求色脉之差忒是则平人之诊要也夫色之变化以应四时之脉此上帝之所贵以合于神明也所以远死近生观色脉之藏否晓死生之征兆故能常远于死而近于生也生道以长命曰圣王上帝闻道勤而行之生道以长惟圣王乃尔而常用也中古之治病至而治之汤液十日以去八风五痹之病八风谓八方之风五痹谓皮肉筋骨脉之痹也灵枢经曰风从东方来名曰婴儿风其伤人也外在于筋纽内舍于肝风从东南来名曰弱风其伤人也外在于肌内舍于胃风从南方来名曰大弱风其伤人也外在于脉内舍于心风从西南来名曰谋风其伤人也外在于肉内舍于脾风从西方来名曰刚风其伤人也外在于皮内舍于肺风从西北来名曰折风其伤人也外在于手太阳之脉内舍于小肠风从北方来名曰大刚风其伤人也外在于骨内舍于肾风从东北来名曰凶风其伤人也外在于掖脇内舍于大肠又痹论曰以春甲乙伤于风者爲筋痹以夏丙丁伤于风者爲脉痹以秋庚辛伤于风者爲皮痹以冬壬癸伤于邪者爲骨痹以至阴遇此者爲肉痹是所谓八风五痹之病也新校正云按此注引痹论今经中痹论不如此当云风论曰以春甲乙伤于风者爲肝风以夏丙丁伤于风者爲心风季夏戊己伤于邪者爲脾风以秋庚辛中于邪者爲肺风以冬壬癸中于邪者爲肾风痹论曰风寒湿三气杂至合而爲痹以冬遇此者爲骨痹以春遇此者爲筋痹以夏遇此者爲脉痹以至阴遇此者爲肌痹以秋遇此者爲皮痹十日不已治以草苏草荄之枝本末爲助标本已得邪气乃服草苏谓药煎也草荄谓草根也枝谓茎也言以诸药根苗合成其煎俾相佐助而以服之凡药有用根者有用茎者有用枝者有用华实者有用根茎枝华实者汤液不去则尽用之故云本末爲助也标本已得邪气乃服者言工人与病主疗相应则邪气率服而随时顺也汤液醪醴论曰病爲本工爲标标本不得邪气不服此之谓主疗不相应也或谓取标本论末云针也新校正云按全元起本又云得其标本邪气乃散矣暮世之治病也则不然治不本四时不知日月不审逆从四时之气各有所在不本其处而即妄攻是反古也四时刺逆从论曰春气在经脉夏气在孙络长夏气在肌肉秋气在皮肤冬气在骨髓工当各随所在而辟伏其邪尔不知日月者谓日有寒温明暗月有空满亏盈也八正神明论曰凡刺之法必候日月星辰四时八正之气气定乃刺之是故天温日明则人血淖液而卫气浮故血易写气易行天寒日阴则人血凝泣而卫气沉月始生则血气始精卫气始行月郭满则血气盛肌肉坚月郭空则肌肉减经络虚卫气去形独居是以因天时而调血气也是故天寒无刺天温无凝月生无写月满无补月郭空无治是谓得时而调之因天之序盛虚之时移光定位正立而待之故曰月生而写是谓藏虚月满而捕血气盈溢络有流血命曰重实月郭空而治是谓乱经阴阳相错眞邪不别沉以留止外虚内乱淫邪乃起此之谓也不审逆从者谓不审量其病可治与不可治也故下文曰病形已成乃欲微针治其外汤液治其内言心意粗略不精审也粗工兇兇以爲可攻故病未已新病复起粗谓粗略也兇兇谓不料事宜之可否也何以言之假令饥人形气羸劣食令极饱能不霍乎岂其与食而爲恶邪盖爲失时复过节也非病逆针石汤液失时过节则其害反增矣新校正云按别本霍一作害帝曰愿闻要道岐伯曰治之要极无失色脉用之不惑治之大则惑谓惑乱则谓法则也言色脉之应昭然不欺但顺用而不乱纪纲则治病审当之大法也逆从到行标本不得亡神失国逆从到行谓反顺爲逆标本不得谓工病失宜夫以反理到行所爲非顺岂惟治人而神气受害若使之辅佐君主亦令国祚不保康宁矣去故就新乃得眞人标本不得工病失宜则当去故逆理之人就新明悟之士乃得至眞精晓之人以全已也帝曰余闻其要于夫子矣夫子言不离色脉此余之所知也岐伯曰治之极于一帝曰何谓一岐伯曰一者因得之因问而得之也帝曰奈何岐伯曰闭户塞牖系之病者数问其情以从其意问其所欲而察是非也得神者昌失神者亡帝曰善黄帝内经素问补註释文卷之十一黄帝内经素问补注释文正统道藏三家本五十卷太玄部黄帝内经素问补註释文卷之十二慎十唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误汤液醪醴论篇黄帝问曰爲五谷汤液及醪醴奈何液谓清液醪醴谓酒之属也岐伯对曰必以稻米炊以稻薪稻米者完稻薪者坚坚谓资其坚劲完谓取其完全完全则酒清冷坚劲则气迅疾而效速也帝曰何以然言何以能完坚邪岐伯曰此得天地之和高下之宜故能至完伐取得时故能至坚也夫稻者生于阴水之精首戴天阳之气二者和合然乃化成故云得天地之和而能至完秋气劲切霜露凝结稻以冬採故云伐取得时而能至坚帝曰上古圣人作汤液醪醴爲而不用何也岐伯曰自古圣人之作汤液醪醴者以爲备耳言圣人愍念生灵先防萌渐陈其法制以备不虞耳夫上古作汤液故爲而弗服也圣人不治已病治未病故但爲备用而不服也中古之世道德稍衰邪气时至服之万全虽道德稍衰邪气时至以心犹近道故服用万全也帝曰今之世不必已何也言不必如中古之世用也岐伯曰当今之世必齐毒药攻其中鑱石鍼艾治其外也言法殊于往古也帝曰形弊血尽而功不立者何岐伯曰神不使也帝曰何谓神不使岐伯曰鍼石道也言神不能使针石之妙用也何者志意违背于师尔故也精神不进志意不治故病不可愈动离于道耗散天眞故尔新校正云按全元起本云精神进志意定故病可愈太素云精神越志意散故病不可愈今精坏神去荣卫不可复收何者嗜欲无穷而忧患不止精气弛坏荣泣卫除故神去之而病不愈也精神者生之源荣卫者气之主气主不辅生源复消神不内居病何能愈哉帝曰夫病之始生也极微极精必先入结于皮肤今良工皆称曰病成名曰逆则针石不能治良药不能及也今良工皆得其法守其数亲戚兄弟远近音声日闻于耳五色日见于目而病不愈者亦何暇不早乎新校正云按别本暇一作谓岐伯曰病爲本工爲标标本不得邪气不服此之谓也言医与病不相得也然工人或亲戚兄弟该明情疑勿用工先备识不谓知方针艾之妙靡容药石之攻匪预如是则道虽昭着万举万全病不许治欲奚爲疗五藏别论曰拘于鬼神者不可与言至德恶于针石者不可与言至巧病不许治者病不必治治之无功此皆谓工病不相得邪气不賔服也岂惟针艾之有恶哉药石亦有之矣新校正云按移精变气论曰标本已得邪气乃服帝曰其有不从毫毛生而五藏阳以竭也新校正云按全元起本及太素阳作伤义亦通津液充郭其魄独居孤精于内气耗于外形不可与衣相保此四极急而动中是气拒于内而形施于外治之奈何不从毫毛言生于内也阴气内盛阳气竭絶不得入于腹中故言五藏阳以竭也津液者水也充满也郭皮也阴蓄于中水气胀满上攻于肺肺气孤危魄者肺神肾爲水害子不救母故云其魄独居也夫阴精损削于内阳气耗减于外则三焦闭溢水道不通水满皮肤身体否肿故云形不可与衣相保也凡此之类皆四支脉数急而内鼓动于肺中也肺动者谓气急而咳也言如是者皆水气格拒于腹膜之内浮肿施张于身形之外欲穷标本其可得乎四极言四末则四支也左传曰风淫末疾灵枢经曰阳受气于四末新校正云详形施于外施字疑误岐伯曰平治于权衡去宛陈莝新校正云按太素莝作茎是以微动四极温衣缪刺其处以复其形开鬼门洁净府精以时服五阳已布疏涤五藏故精自生形自盛骨肉相保巨气乃平平治权衡谓察脉浮沉也脉浮爲在表脉沉爲在里在里者泄之在外者汗之故下文云开鬼门洁净府也去宛陈茎谓去积乆之水物犹如草茎之不可久留于身中也全本作草莝微动四极谓微动四支令阳气渐以宣行故文曰温衣也经脉满则络脉溢络脉溢则缪刺之以调其络脉使形容如旧而不肿故云缪刺其处以复其形也开鬼门是启玄府遣气也五阳是五藏之阳气也洁净府谓写膀胱水去也脉和则五精之气以时賔服于肾藏也然五藏之阳渐而宣布五藏之外气秽复除也如是故精髓自生形肉自盛藏府既和则骨肉之气更相保抱大经脉气然乃平复尔帝曰善玉版论要篇黄帝问曰余闻揆度奇恒所指不同用之奈何岐伯对曰揆度者度病之浅深也奇恒者言奇病也请言道之至数五色脉变揆度奇恒道在于一一谓色脉之应也知色脉之应则可以揆度奇恒矣新校正云按全元起本请作谓神转不回回则不转乃失其机血气者神气也八正神明论曰血气者人之神不可不谨养也夫血气应顺四时递迁囚王循环五气无相夺伦是则神转不回也回谓却行也然血气随王不合却行却行则反常反常则回而不转也回而不转乃失生气之机矣何以明之夫木衰则火王火衰则土王土衰则金王金衰则水王水衰则木王终而复始循环此之谓神转不回也若木衰水王水衰金王金衰土王土衰火王火衰木王此之谓回而不转也然反天常轨生之何有耶至数之要迫近以微言五色五脉变化之要道迫近于天常而又微妙着之玉版命曰合玉机玉机篇名也言以此回转之要㫖着之玉版合同于玉机论文也新校正云详道之至数至此与玉机眞藏论文相重注颇不同容色见上下左右各在其要容色者他气也如肝木部内见赤黄白黑色皆谓他气也余藏率如此例所见皆在明堂上下左右要察候处故云各在其要新校正云按全元起本容作客视色之法具在甲乙经中其色见浅者汤液主治十日已色浅则病微故十日乃已其见深者必齐主治二十一日已色深则病甚故必终齐乃已其见大深者醪酒主治百日已病深甚故日多色夭面脱不治色见大深兼之天恶面肉又脱不可治也百日尽已色不夭面不脱治之百日尽可已新校正云详色夭面脱虽不治然期当百日乃已尽也脉短气絶死脉短已虚加之渐絶眞气将竭故必死病温虚甚死甚虚而病温温气涸其精血故死色见上下左右各在其要上爲逆下爲从色见于下者病生之气也故从色见于上者伤神之兆也故逆女子右爲逆左爲从男子左爲逆右爲从左爲阳故男子右爲从而左爲逆右爲阴故女子右爲逆而左爲从易重阳死重阴死女子色见于左男子色见于右是变易也男子色见于左是曰重阳女子色见于右是曰重阴气极则反故皆死也阴阳反他新校正云按阴阳应象大论云阴阳反作治在权衡相夺奇恒事也揆度事也权衡相夺谓阴阳二气不得高下之宜是奇于恒常之事当揆度其气随宜而处疗之搏脉痹躄寒热之交脉击抟于手而病𤸷痹及挛躄者皆寒热之气交合所爲非邪气虚实之所生也脉孤爲消气虚泄爲夺血夫脉有表无里有里无表皆曰孤亡之气也若有表有里而气不足者皆曰虚衰之气也孤爲逆虚爲从孤无所依故曰逆虚衰可复故曰从行奇恒之法以太阴始凡揆度奇恒之法先以气口太阴之脉定四时之正气然后度量奇恒之气也行所不胜曰逆逆则死木见金脉金见火脉火见水脉水见土脉土见木脉如是皆行所不胜也故曰逆贼胜不已故逆则死焉行所胜曰从从则活木见水火土脉火见金木土脉土见金水火脉金见土木水脉水见金火木脉如是者皆可胜之脉故曰从从则无所克杀伤败故从则活也八风四时之胜终而复始以不越于五行故虽相胜犹循环终而复始也逆行一过不复可数论要毕矣过谓遍也然逆行一过遍于五气者不复可数爲平和矣诊要经终论篇黄帝问曰诊要何如岐伯对曰正月二月天气始方地气始发人气在肝方正也言天地气正发生其万物也木治东方王七十二日犹当三月节后一十二日是木之用事以月而取则正月二月人气在肝三月四月天气正方地气定发人气在脾天气正方以阳气明盛地气定发爲万物华而欲实也然季终土寄而王土又生于丙故人气在脾五月六月天气盛地气高人气在头天阳赫盛地焰高升故言天气盛地气高火性炎上故人气在头七月八月阴气始杀人气在肺七月三阴爻生八月阴始肃杀故云阴气始杀也然阴气肃杀类合于金肺气象金故人气在肺九月十月阴气始冰地气始闭人气在心阴气始凝地气始闭随阳而入故人气在心十一月十二月冰复地气合人气在肾阳气深伏故气在肾也夫气之变也故发生于木长茂于土盛高而上肃杀于金避寒于火伏藏于水斯皆随顺阴阳气之升沉也五藏生成篇曰五藏之象可以类推此之谓气类也故春刺散俞及与分理血出而止散俞谓间穴分理谓肌肉分理新校正云按四时刺逆从论云春气在经脉此散俞即经脉之俞也又水热穴论云春取络脉分肉甚者传气间者环也辨疾气之间甚也传谓相传环谓循环也相传则传所不胜循环则周回于五气也新校正云按太素环也作环已夏刺络俞见血而止尽气闭环痛病必下尽气谓出血而尽针下取所络脉盛邪之气也邪气尽已穴俞闭宻则经循环而痛病之气必下去矣以阳气大盛故爲是法刺之新校正云按四时刺逆从论云夏气在孙络此络俞即孙络之俞也又水热穴论云夏取盛经分腠秋刺皮肤循理上下同法神变而止循理谓循肌肉之分理也上谓手脉下谓足脉神变谓脉气变易与未刺时异也脉者神之用故尔言之新校正云按四时刺逆从论云秋气在皮肤义与此合又水热穴论云取俞以写阴邪取合以虚阳邪皇甫士安云是始秋之始变冬刺俞窍于分理甚者直下间者散下直下谓直尔下之散下谓散布下之新校正云按四时刺逆从论云冬气在骨髓此俞窍即骨髓之俞窍也又水热穴论云冬取井荣皇甫士安云是末冬之治变也春夏秋冬各有所刺法其所在春刺夏分脉乱气微入淫骨髓病不能愈令人不嗜食又且少气心主脉故脉乱气微水受气于夏肾主骨故入淫于骨髓也心火微则胃土不足故不嗜食而少气也新校正云按四时刺逆从论云春刺络脉血气外溢令人少气春刺秋分筋挛逆气环爲咳嗽病不愈令人时惊又且哭木受气于秋肝主筋故刺秋分则筋挛也若气逆环周则爲咳嗽肝主惊故时惊肺主气故气逆又且哭也新校正云按四时刺逆从论云春刺肌肉血气环逆令人上气也春刺冬分邪气着藏令人胀病不愈又且欲言语冬主阳气伏藏故邪气着藏肾实则胀故刺冬分则令人胀也火受气于冬心主言故欲言语也新校正云按四时刺逆从论云春刺筋骨血气内着令人腹痛夏刺春分病不愈令人解惰肝养筋肝气不足故筋力解惰新校正云按四时刺逆从论云夏刺经脉血气乃竭令人解㑊夏刺秋分病不愈令人心中欲无言惕惕如人将捕之肝木爲语伤秋分则肝木虚故恐如人将捕之肝不足故欲无言而复恐也新校正云按四时刺逆从论云夏刺肌肉血气内却令人善恐甲乙经作闷夏刺冬分病不愈令人少气时欲怒夏伤于肾肝肺勃之志内不足故令人少气时欲怒也新校正云按四时刺逆从论云夏刺筋骨血气上逆令人善怒秋刺春分病不已令人畅然欲有所爲起而忘之肝虚故也刺不当也新校正云按四时刺逆从论云秋刺经脉血气上逆令人善忘秋刺夏分病不已令人益嗜卧又且善梦心气少则脾气孤故令嗜卧心主梦神爲之故令善梦新校正云按四时刺逆从论云秋刺络脉气不外行令人卧不欲动秋刺冬分病不已令人洒洒时寒阴气上干故时寒也洒洒寒貌新校正云按四时刺逆从论云秋刺筋骨血气内散令人寒慄冬刺春分病不已令人欲卧不能眠眠而有见肝气少故令欲卧不能眠肝主目故眠而如见有物之形状也新校正云按四时刺逆从论云冬刺经脉血气皆脱令人目不明冬刺夏分病不愈气上发爲诸痹泄脉气故也新校正云按四时刺逆从论云冬刺络脉血气外泄留爲大痹冬刺秋分病不已令人善渴肺气不足故发渴新校正云按四时刺逆从论云冬刺肌肉阳气竭絶令人善忘凡刺胷腹者必避五藏心肺在鬲上肾肝在鬲下脾象土而居中故刺胷腹必避之五藏者所以藏精神魂𩲸意志损之则五神去神去则死至故不可不愼也中心者环死气行如环之一周则死也正谓周十二辰也新校正云按刺禁论云一日死其动爲噫四时刺逆从论同此经阙刺中肝死日刺禁论云中肝五日死其动爲语四时刺逆从论同中脾者五日死土数五也新校正云按刺禁论云中脾十日死其动爲吞四时刺逆从论同中肾者七日死水成数六水数毕当至七日而死一云十日死字之误也新校正云按刺禁论云中肾六日死其动爲嚏四时刺逆从论云中肾六日死其动爲嚏欠中肺者五日死金生数四金数毕当至五日而死一云三日死亦字误也新校正云按刺禁论云中肺三日死其动爲咳四时刺逆从论同王注四时刺逆从论云此三论皆岐伯之言而不同者传之误也中鬲者皆爲伤中其病虽愈不过一岁必死五藏之气同主一年鬲伤则五藏之气互相克伐故不过一岁必死刺避五藏者知逆从也所谓从者鬲与脾肾之处不知者反之肾着于嵴脾藏居中鬲连于胁际知者爲顺不知者反伤其藏刺胸腹者必以布憿着之乃从单布上刺形定则不误中于五藏也新校正云按别本憿一作𢅎又作撽刺之不愈复刺要以气至爲故也鍼经曰刺之气不至无问其数刺之气至去之勿复针此之谓也刺鍼必肃肃谓静肃所以候气之存亡刺肿摇鍼以出大脓血故经刺勿摇经气不欲泄故此刺之道也帝曰愿闻十二经脉之终奈何终谓尽也岐伯曰太阳之脉其终也戴眼反折瘈瘲其色白絶汗乃出出则死矣戴眼谓睛不转而仰视也然足太阳脉起于目内眦上额交巅上从巅入络脑还出别下项循肩髆内侠嵴抵腰中其支别者下循足至小指外侧手太阳脉起于手小指之端循臂上肩入缺盆其支别者上颊至目内眦抵足太阳新校正云按甲乙经作斜络于颧又其支别者从缺盆循颈上颊至目外眦新校正云按甲乙经外作兊故戴眼反折瘈瘲色白絶汗乃出也絶汗谓汗暴出如珠而不流旋复干也太阳极则汗出故出则死少阳终者耳聋百节皆纵目睘絶系絶系一日半死其死也色先青白乃死矣足少阳脉起于目鋭眦上抵头角下耳后其支别者从耳后入耳中出走耳前手少阳脉其支别者从耳后亦入耳中出走耳前故终则耳聋目睘絶系也少阳主骨故气终则百节纵缓色青白者金木相薄也故见死矣睘谓直视如惊貌阳明终者口目动作善惊妄言色黄其上下经盛不仁则终矣足阳明脉起于鼻交頞中下循鼻外入上齿缝中还出侠口环唇下交承浆却循颐后下廉出大迎循颊车上耳前过客主人循发际至额颅其支别者从大迎前下人迎循喉咙入缺盆下鬲手阳明脉起于手循臂至肩上出于柱骨之会上下入缺盆络肺其支别者从缺盆上颈贯颊下入齿中还出侠口交人中左之右右之左上侠鼻鼽抵足阳明新校正云按甲乙经鼽作孔无抵足阳明四字故终则口目动作也口目动作谓目睒睒而鼓颔也胃病则恶人与火闻木音则惕然而惊又骂詈骂詈而不避亲踈故善惊妄言也黄者上色上谓手脉下谓足脉也经盛谓面目颈颔足跗腕胫皆躁盛而动也不仁谓不知善恶如是者皆气竭之微也故终矣少阴终者面黑齿长而垢腹胀闭上下不通而终矣手少阴气絶则血不流足少阴气絶则骨不耎骨硬则龈上宣故齿长而积垢污血坏则皮色死故面色如漆而不赤也足少阴脉从肾上贯肝鬲入肺中手少阴脉起于心中出属心系下鬲络少腹故其终则腹胀闭上下不通也新校正云详王注云骨不耎骨硬按难经及甲乙经云骨不濡则肉弗能着当作骨不濡手少阴脉络少腹甲乙经作络小肠太阴终者腹胀闭不得息善噫善呕足太阴脉行从股内前廉入腹属脾络胃上鬲手太阴脉起于中焦下络大肠还循胃口上鬲属肺故终则如是也灵枢经曰足太阴之脉动则病食则呕腹胀善噫也呕则逆逆则面赤呕则气逆故面赤新校正云按灵枢经作善噫噫则呕呕则逆不逆则上下不通不通则面黑皮毛焦而终矣呕则上通故但面赤不呕则下已闭上复不通心气外燔故皮毛焦而终矣何者足太阴脉支别者复从胃别上鬲注心中由是则皮毛焦乃心气外燔而然也厥阴终者中热嗌干善溺心烦甚则舌卷卵上缩而终矣足厥阴络循胫上皋结于茎其正经入毛中下过阴器上抵少腹侠胃上循喉咙之后入颃颡手厥阴脉起于胸中出属心包故终则中热嗌干善溺心烦矣灵枢经曰肝者筋之合也筋者聚于阴器而脉络于舌本故甚则舌卷卵上缩也又以厥阴之脉过阴器故尔新校正云按甲乙经皋作睾过作环此十二经之所败也手三阴三阳足三阴三阳则十二经也败谓气终尽而败坏也新校正云详十二经终又出灵枢经与素问重黄帝内经素问补註释文卷之十二黄帝内经素问补注释文正统道藏三家本五十卷太玄部黄帝内经素问补註释文卷之十三慎十一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误脉要精微论篇黄帝问曰诊法何如岐伯对曰诊法常以平旦阴气未动阳气未散饮食未进经脉未盛络脉调匀气血未乱故乃可诊有过之脉动谓动而降卑散谓散布而出也过谓异于常候也新校正云按脉经及千金方有过之脉作过此非也王注阴气未动谓动而降卑按金匮眞言论云平旦至日中天之阳阳中之阳也则平旦爲一日之中纯阳之时阴气未动耳何有降卑之义切脉动静而视精眀察五色观五藏有余不足六府强弱形之盛衰以此参伍决死生之分切谓以指切近于脉也精明穴名也在明堂左右两目内青也以近于目故曰精明言以形气盛衰脉之多少视精明之间气色观藏府不足有余参其类伍以决死生之分夫脉者血之府也府聚也言血之多少皆聚见于经脉之中也故刺法论曰脉实血实脉虚血虚此其常也反此者病由是故也长则气治短则气病数则烦心大则病进夫脉长爲气和故治短爲不足故病数急爲热故烦心大爲邪盛故病进也长脉者往来长短脉者往来短数脉者往来急远大脉者往来满大也上盛则气高新校正云按全元起本高作鬲下盛则气胀代则气衰细则气少新校正云按太素细作滑濇则心痛上谓寸口下谓尺中盛谓盛满代脉者动而中止不能自还细脉者动如莠蓬濇脉者往来时不利而蹇濇也浑浑革至如涌泉病进而色弊绵绵其去如弦絶死浑浑言脉气浊乱也革至者谓脉来弦而大实而长也如涌泉者言脉汨汨但出而不返也绵绵言微微似有而不甚应手也如弦絶者言脉卒断如弦之絶去也若病候日进而色弊恶如此之脉皆必死也新校正云按甲乙经及脉经作浑浑革革至如涌泉病进而危弊弊绰绰其去如弦絶者死夫精明五色者气之华也五气之精华者上见爲五色变化于精明之间也六节藏象论曰天食人以五气五气入鼻藏于心肺上使五色修明此则明察五色也赤欲如帛裹朱不欲如赭白欲如鹅羽不欲如盐新校正云按甲乙经作白欲如白璧之泽不欲如垩太素两出之青欲如苍璧之泽不欲如蓝黄欲如罗里雄黄不欲如黄土黑欲如重漆色不欲如地苍新校正云按甲乙经作炭色五色精微象见矣其寿不久赭色盐色篮色黄土色地苍色见者皆精微之败象故其寿不乆夫精明者所以视万物别白黑审短长以长爲短以白爲黑如是则精衰矣诫其误也夫如是垎皆精明衰乃误也五藏者中之守也身形之中五神安守之所也此皆明观五藏也新校正云按甲乙经及太素守作府中威藏满气胜伤恐者声如从室中言是中气之湿也中谓腹中盛谓气盛藏谓肺藏气胜谓胜于唿吸而喘息变易也夫腹中气盛肺藏充满气胜息变善伤于恐言声不发如在室中者皆腹中有湿气乃尔也言而彻终日乃复言者此夺气也若言音彻细声断不续甚夺其气乃如是也衣被不敛言语善恶不避亲疏者此神明之乱也仓廪不藏者是门户不要也仓廪谓脾胃门户谓魄门灵兰秘典论曰脾胃者仓廪之官也五藏别论曰魄门亦爲五藏使水谷不得乆藏也魄门则肚门也要谓禁要水泉不止者是膀胱不藏也水泉谓前阴之流注也得守者生失守者死夫如是仓廪不藏气胜伤恐衣被不敛水泉不止者皆神气得其所守则生失其所守则死也夫何以知神气之不守即衣被不敛言语善恶不避亲踈则乱之证也乱甚则不守于藏也夫五藏者身之强也藏安则神守神守则身强故曰身之强也头者精明之府头倾视深精神将夺矣背者胷中之府背曲肩随府将坏矣腰者肾之府转摇不能肾将惫矣膝者筋之府屈伸不能行则偻附新校正云按别本附一作俯太素作跗筋将惫矣骨者髓之府不能久立行则振掉骨将惫矣皆以所居所由而爲之府也得强则生失强则死强谓中气强固以镇守也岐伯曰新校正云详此岐伯曰前无问反四时者有余爲精不足爲消应太过不足爲精应不足有余爲消阴阳不相应病名曰关格广陈其脉应也夫反四时者诸不足皆爲血气消损诸有余皆爲邪气胜精也阴阳之气不相应合不得相营故曰关格帝曰脉其四时动奈何知病之所在奈何知病乍在内奈何知病乍在外奈何请问此五者可得闻乎言欲顺四时及阴阳相应之状候也岐伯曰新校正云详此对与问不甚相应脉四时动病之所在病之所变按文颇对病在内在外之说后文殊不相当请言其与天运转大也指可见阴阳之运转以明阴阳之不可见也万物之外六合之内天地之变阴阳之应彼春之暖爲夏之暑彼秋之忿爲冬之怒四变之动脉与之上下六合谓四方上下也春暖爲夏暑言阳生而至盛秋忿爲冬怒言阴少而之壮也忿一爲急言秋气劲急也新校正云按全元起本注暖作缓以春应中规春脉耎弱轻虚而滑如规之象中外皆然故以春应中规夏应中矩夏脉洪大兼之滑数如矩之象可正平之故以夏应中矩秋应中衡秋脉如毛轻濇而散如称衡之象高下必平故以秋应中衡冬应中权冬脉如石兼沉而滑如秤权之象下远于衡故以冬应中权也以秋中衡冬中权者言脉之高下异处如此尔此则随阴阳之气故有斯四应不同也是故冬至四十五日阳气微上阴气微下夏至四十五日阴气微上阳气微下阴阳有时与脉爲期期而相失如脉所分分之有期故知死时察阴阳升降之准则知经脉递迁之象审气候递迁之失则知气血分合之期分期不差故知人死之时节微妙在脉不可不察察之有纪从阴阳始推阴阳升降精微妙用皆在经脉之气候是以不可不察故始以阴阳爲察候之纲纪始之有经从五行生生之有度四时爲宜言始所以知有经脉之察候司应者何哉盖从五行衰王而爲准度也征求太过不及之形证皆以应四时者爲生气所宜也新校正云按太素宜作数补写勿失与天地如一有余者写之不足者补之是则应天地之常道也然天地之道损有余而补不足是法天地之道也写补之宜工切审之其治气亦然得一之情以知死生晓天地之道补写不差既得一情亦可知生死之准的是故声合五音色合五行脉合阴阳声表宫商角征羽故合五音色见青黄赤白黑故合五行脉彰寒暑之休王故合阴阳之气也是知阴盛则梦涉大水恐惧阴爲水故梦涉水而恐惧也阴阳应象大论曰水爲阴阳盛则梦大火燔灼阳爲火故梦大火而燔灼也阴阳应象大论曰火爲阳阴阳俱盛则梦相杀毁伤亦类交争之气象也上盛则梦飞下盛则梦堕气上则梦上故飞气下则梦下故堕甚饱则梦予内有余故甚饥则梦取内不足故肝气盛则梦怒肝在志爲怒肺气盛则梦哭肺声哀故梦哭新校正云详是知阴盛则梦涉大水恐惧至此乃灵枢之文误置于斯仍少心脾肾气盛所梦今具甲乙经中短虫多则梦聚衆身中短虫多则梦聚衆长虫多则梦相击毁伤长虫动则内不安内不安则神躁扰故梦是矣新校正云详此二句亦不当出此应他经脱简文也是故持脉有道虚静爲保前明脉应此举持脉所由也然持脉之道必虚其心静其志乃保定盈虚而不失新校正云按甲乙经保作寳春日浮如鱼之游在波虽岀犹未全浮夏日在肤泛泛乎万物有余泛泛平貌阳气大盛脉气亦象万物之有余易取而洪大也秋日下肤蛰虫将去随阳气之渐降故曰下肤何以明阳气之渐降蛰虫将欲藏去也冬日在骨蛰虫周宻君子居室在骨言脉深沉也蛰虫周宻言阳气伏藏君子居室此人事也故曰知内者按而纪之知内者谓知脉气也故按而爲之纲纪知外者终而始之知外者谓知色象故以五色终而复始此六者持脉之大法见是六者然后可以知脉之迁变也新校正云详此前对帝问脉其四时动奈何之事心脉搏坚而长当病舌卷不能言搏谓搏击于手也诸脉抟坚而长者皆爲劳心而藏脉气虚极也心手少阴脉从心系上侠咽喉故令舌卷短而不能言也其耎而散者当消环自已诸脉耎散皆爲气实血虚也消谓消散环谓环周言其经气如环之周当其火王自消散也新校正云按甲乙经环作渴肺脉搏坚而长当病唾血肺虚极则络逆络逆则血泄故唾出也其耎而散者当病灌汗至令不复散发也汗泄玄府津液奔凑寒水灌洗皮宻汗藏因灌汗藏故言灌汗至令不复散发也灌谓灌洗盛暑多爲此也新校正云详下文诸藏各言色而心肺二藏不言色者疑阙文也肝脉搏坚而长色不青当病坠若搏因血在胁下令人喘逆诸脉见本经之气而色不应者皆非病从内生是外病来胜也夫肝藏之脉端直以长故言曰色不青当病坠若搏也肝主两胁故曰因血在胁下也肝厥阴脉布胁肋循喉咙之后其支别者复从肝别贯鬲上注肺今血在胁下则血气上熏于肺故令人喘逆也其耎而散色泽者当病溢饮溢饮者渴暴多饮而易入肌皮肠胃之外也面色浮泽是爲中湿血虚中湿水液不消故言当病溢饮也以水饮满溢故渗溢易而入肌皮肠胃之外也新校正云按甲乙经易作溢胃脉搏坚而长其色赤当病折髀胃虚色赤火气救之心象于火故色赤也胃阳明脉从气冲下髀抵伏兔故病则髀如折也其耎而散者当病食痹痹痛也胃阳明脉其支别者从大迎前下人迎循喉咙入缺盆下鬲属胃络脾故食则痛闷而气不散也新校正云详谓痹爲痛其义则未通脾脉搏坚而长其色黄当病少气脾虚则肺无所养肺主气故少气也其耎而散色不泽者当病足胻肿若水状也色气浮泽爲水之候色不润泽故言若水状也脾太阴脉自上内踝前廉上踹内循胻骨后交出厥阴之前上循膝股内前廉入腹故病足胻肿也肾脉搏坚而长其色黄而赤者当病折腰色气黄赤是心脾干肾肾受客阳故腰如折也腰爲肾府故病发于中其耎而散者当病少血至令不复也肾主水以生化津液今肾气不化故当病少血至令不复也帝曰新校正云详帝曰至以其胜治之愈全元起本在汤液篇诊得心脉而急此爲何病病形何如岐伯曰病名心疝少腹当有形也心爲牡藏其气应阳今脉反寒故爲疝也诸脉劲急者皆爲寒形谓病形也帝曰何以言之岐伯曰心爲牡藏小肠爲之使故曰少腹当有形也少腹小肠也灵兰秘典论曰小肠者受盛之宫以其受盛故形居于内也帝曰诊得胃脉病形何如岐伯曰胃脉实则胀虚则泄脉实者气有余故胀满脉虚者气不足故泄利新校正云详此前对帝问知病之所在帝曰病成而变何谓岐伯曰风成爲寒热生气通天论曰因于露风乃生寒热故风成爲寒热也瘅成爲消中瘅谓湿热也热积于内故变爲消中也消中之证善食而瘦新校正云详王注以善食而瘦爲消中按本经多食数溲爲之消中善食而瘦乃是食㑊之证当云善食而溲数厥成爲巅疾厥谓气逆也气逆上而不已则变爲上巅之疾也久风爲飧泄久风不变但在胃中则食不化而泄利也以肝气内合而乘胃故爲是病焉阴阳应象大论曰风气通于肝故内应于肝也脉风成爲疠经风论曰风寒客于脉而不去名曰疠风又曰疠者有荣气热胕其气不清故使其鼻柱坏而色败皮肤疡溃然此则癞也夫如是者皆脉风成结变而爲也病之变化不可胜数新校正云详此前对帝问知病之所变奈何帝曰诸痈肿筋挛骨痛此皆安生安何也言何以生之岐伯曰此寒气之肿八风之变也八风八方之风也然痈肿者伤东南西南风之变也筋挛骨痛者伤东风北风之变也灵枢经曰风从东方来名曰婴儿风其伤人也外在筋纽风从东南来名曰弱风其伤人也外在于肌风从西南来名曰谋风其伤人也外在于肉风从北方来名曰大刚风其伤人也外在于骨由此四风之变而三病乃生故下问对是也帝曰治之奈何岐伯曰此四时之病以其胜治之愈也胜谓胜克也如金胜木木胜土土胜水水胜火火胜金此则相胜也帝曰有故病五藏发动因伤脉色各何以知其乆暴至之病乎重以色气明前五藏坚长之脉有自病故病及因伤候也岐伯曰悉乎哉问也征其脉小色不夺者新病也气乏而神犹强也征其脉不夺其色夺者此乆病也神持而邪凌其气也征其脉与五色俱夺者此乆病也神与气俱衰也征其脉与五色俱不夺者新病也神与气俱强也肝与肾脉并至其色苍赤当病毁伤不见血已见血湿若中水也肝色苍心色赤赤色见当脉洪肾脉见当色黑今肾脉来反见心色故当因伤而血不见也若已见血则是湿气及水在腹中也何者以心肾脉色中外之候不相应也尺内两傍则季脇也尺内谓尺泽之内也两傍各谓尺之外侧也季脇近肾尺主之故尺内两傍则季脇也尺外以候肾尺里以候腹中尺外谓尺之外侧尺里谓尺之内侧也次尺外下两傍则季脇之分季脇之上肾之分季脇之内则腹之分也附上左外以候肝内以候鬲肝主贲贲鬲也右外以候胃内以候脾脾居中故以内候之胃爲市故以外候之上附上右外以候肺内以候胸中肺叶垂外故以外候之胸中主气管故以内候之左外以候心内以候膻中心主鬲中也膻中则气海也嗌也新校正云详王氏以膻中爲嗌也疑误前以候前后以候后上前谓左寸口下前谓胷之前膺及气海也上后谓右寸口下后谓胷之后背及气管也上竟上者胷喉中事也下竟下者少腹腰股膝胫足中事也上竟上至鱼际也下竟下谓尽尺之脉动处也少腹胞气海在膀胱腰股膝胫足中之气动静皆分其近远及连接处所名目以候之知其善恶也粗大者阴不足阳有余爲热中也粗大谓脉洪大也脉洪爲热故曰热中来疾去徐上实下虚爲厥巅疾来徐去疾上虚下实爲恶风也亦脉状也故中恶风者阳气受也以上虚故阳气受也有脉俱沉细数者少阴厥也尺中之有脉沉细数者是肾少阴气逆也何者尺脉不当见数有数故言厥也俱沉细数者言左右尺中也沉细数散者寒热也阳干于阴阴气不足故寒热也正理论曰数爲阳浮而散者爲胷仆脉浮爲虚散爲不足气虚而血不足故爲头眩而仆倒也诸浮不躁者皆在阳则爲热其有躁者在手言大法也但浮不躁则病在足阳脉之中躁者病在手阳脉之中也故又曰其有躁者在手也阳爲火气故爲热诸细而沉者皆在阴则爲骨痛其有静者在足细沉而躁则病生于手阴脉之中静者病生于足阴脉之中也故又曰其有静者在足也阴主骨故骨痛数动一代者病在阳之脉也泄及便脓血代止也数动一代是阳气之生病故云病在阳之脉所以然者以泄利及脓血脉乃尔诸过者切之涩者阳气有余也滑者阴气有余也阳气有余则血少故脉涩阴气有余则气多故脉滑也新校正云详气多疑误当是血多也阳气有余爲身热无汗阴气有余爲多汗身寒血少气多斯可知也阴阳有余则无汗而寒阳余无汗阴余身寒若阴阳有余则当无汗而寒也推而外之内而不外有心腹积也脉附臂筋取之不审推筋令远使脉外行内而不出外者心腹中有积乃尔推而内之外而不内身有热也脉远臂筋推之令近远而不近是阳气有余故身有热也推而上之上而不下腰足清也推筋按之寻之而上脉上涌盛是阳气有余故腰足冷也新校正云按甲乙经上而不下作下而不上推而下之下而不上头项痛也推筋按之寻之而下脉沉下掣是阳气有余故头项痛也新校正云按甲乙经下而不上作上而不下按之至骨脉气少者腰嵴痛而身有痹也阴气大过故尔黄帝内经素问补註释文卷之十三黄帝内经素问补注释文正统道藏三家本五十卷太玄部黄帝内经素问补註释文卷之十四慎十二唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误平人气象论篇黄帝问曰平人何如平人谓气候平调之人也岐伯对曰人一唿脉再动一吸脉亦再动唿吸定息脉五动闰以太息命曰平人平人者不病也经脉一周于身凡长十六丈二尺唿吸脉各再动定息脉又一动则五动也计二百七十定息气可环周然尽五十营以一万三千五百定息则气都行八百一十丈如是则应天常度脉气无不及太过气象平调故曰平人常以不病调病人医不病故爲病人平息以调之爲法人一唿脉一动一吸脉一动曰少气唿吸脉各一动准候减平人之半计二百七十定息气行八丈一尺以一万三千五百定息都行四百五丈少气之理从此可知人一唿脉三动一吸脉三动而躁尺热曰病温尺不热脉滑曰病风脉涩曰痹唿吸脉各三动准过平人之半计二百七十息气凡行二十四丈三尺病生之兆由斯着矣夫尺者阴分位也寸者阳分位也然阴阳俱热是则爲温阳独躁盛则风中阳也脉要精微论曰中风者阳气受也滑爲阳盛故病爲风濇爲无血故爲𤸷痹躁谓烦躁新校正云按甲乙经云脉濇曰痹一句下文亦重人一唿脉四动以上曰死脉絶不至曰死乍踈乍数曰死唿吸脉各四动准候过平人之倍计二百七十息气凡行三十二丈四尺况其以上耶脉法曰脉四至曰脱精五至曰死然四至以上亦近五至也故死矣然脉絶不至天眞之气已无乍数乍踈胃谷之精亦斯此皆死之候是以下文曰新校正云按别本斯一作败平人之常气禀于胃胃者平人之常气也常平之气胃海致之灵枢经曰胃爲水谷之海也正理论曰谷入于胃脉道乃行人无胃气曰逆逆者死逆谓反平人之候也新校正云按甲乙经云人常禀气于胃脉以胃气爲本无胃气曰逆逆者死春胃微弦曰平言微似弦不谓微而弦也钩及耎弱毛石义并同弦多胃少曰肝病但弦无胃曰死谓急而益劲如新张弓弦也胃而有毛曰秋病毛秋脉金气也毛甚曰今病木受金邪故今病藏眞散于肝肝藏筋膜之气也象阳气之散发故藏眞散也藏气法时论曰肝欲散急食辛以散之取其顺气夏胃微钩曰平钩多胃少曰心病但钩无胃曰死谓前曲后居如操带钩也胃而有石曰冬病石冬脉水气也石甚曰今病火被水侵故今病藏眞通于心心藏血脉之气也象阳气之炎盛也藏气法时论曰心欲耎急食咸以耎之取其顺气长夏胃微耎弱曰平弱多胃少曰脾病但代无胃曰死谓动而中止不能自还也耎弱有石曰冬病石冬脉水气也次其胜克石当爲弦长夏土絶故云石也弱甚曰今病弱甚爲土气不足故今病新校正云按甲乙经弱作石藏眞濡于脾脾藏肌肉之气也以含藏水谷故藏眞濡也秋胃微毛曰平毛多胃少曰肺病但毛无胃曰死谓如物之浮如风吹毛也毛而有弦曰春病弦春脉木气也次其乘克弦当爲钩金气逼肝则脉弦来见故不钩而反弦也弦甚曰今病木气逆来乘金则今病藏眞高于肺以行荣卫阴阳也肺处上焦故藏眞高也灵枢经曰荣气之道内谷爲实谷入于胃气传与肺流溢于中布散于外精专者行于经隧以其自肺宣布故云以行荣卫阴阳也新校正云按别本实一作寳冬胃微石曰平石多胃少曰肾病但石无胃曰死谓如夺索辟辟如弹石也石而有钩曰夏病钩夏脉火兼土气也次其乘克钩当云弱土王长夏不见正形故石而有钩兼其土也钩甚曰今病水受火土之邪故今病藏真下于肾肾藏骨髓之气也肾居下焦故云藏眞下也肾化骨髓故藏骨髓之气也胃之大络名曰虚里贯鬲络肺出于左乳下其动应衣脉宗气也宗尊也主也谓十二经脉之尊主也贯鬲络肺出于左乳下者自鬲而出于乳下乃络肺也盛喘数絶者则病在中絶谓暂断絶也结而横有积矣絶不至曰死皆左乳下脉动状也中谓腹中也乳之下其动应衣宗气泄也泄谓发泄新校正云按全元起本无此十一字甲乙经亦无详上下文义多此十一字当去欲知寸口太过与不及寸口之脉中手短者曰头痛寸口脉中手长者曰足胫痛短爲阳气不及故病于头长爲阴气太过故病于足寸口脉中手促上击者曰肩背痛阳盛于上故肩背痛寸口脉沉而坚者曰病在中寸口脉浮而盛者曰病在外沉坚爲阴故病在中浮盛爲阳故病在外也寸口脉沉而弱曰寒热及疝瘕少腹痛沉爲寒弱爲热故曰寒热也又沉爲阴盛弱爲阳余余盛相薄正当寒热不当爲疝瘕而少腹痛应古之错简尔新校正云按甲乙经无此十五字况下文已有寸口脉沉而喘曰寒热脉急者曰疝瘕少腹痛此文衍当去寸口脉沉而横曰脇下有积腹中有横积痛亦阴气内结也寸口脉沉而喘曰寒热喘爲阳吸沉爲阴争争吸相薄故寒热也脉盛滑坚者曰病在外脉小实而坚者病在内盛滑爲阳小实爲阴阴病病在内阳病病在外脉小弱以涩谓之久病小爲气虚涩爲无血血气虚弱故云久远之病也脉滑浮而疾者谓之新病滑浮爲阳足脉疾爲气全阳足气全故云新浅之病也脉急者曰疝瘕少腹痛此覆前疝瘕少腹痛之脉也言沉弱不必爲疝瘕沉急乃与诊相应脉滑曰风脉濇曰痹滑爲阳阳受病则爲风濇爲阴阴受病则爲痹缓而滑曰热中盛而紧曰胀缓谓纵缓之状非动之迟缓也阳盛于中故脉滑缓寒气否满故脉盛紧也盛紧盛满也脉从阴阳病易已脉逆阴阳病难已脉病相应谓之从脉病相反谓之逆脉得四时之顺曰病无他脉反四时及不间藏曰难已春得秋脉夏得冬脉秋得夏脉冬得四季脉皆谓反四时气不相应故难已也臂多青脉曰脱血血少脉空客寒因入寒凝血汁故脉色青也尺脉缓濇谓之解㑊尺爲阴部腹肾主之缓爲热中濇爲无血热而无血故解㑊而不可名之然寒不寒热不热弱不弱壮不壮儜不可名谓之解㑊也脉要精微论曰尺外以候肾尺里以候腹中则腹肾主尺之义也安卧脉盛谓之脱血卧久伤气气伤则脉诊应微今脉盛而不微则血去而气无所主乃尔盛谓数急而大鼓也尺涩脉滑谓之多汗谓尺肤涩而尺脉滑也肤涩者荣血内涸脉滑爲阳气内余血涸而阳气尚余多汗而脉乃如是也尺寒脉细谓之后泄尺主下焦诊应肠腹故肤寒脉细泄利乃然脉法曰阴微即下言尺气虚少脉尺粗常热者谓之热中谓下焦中也肝见庚辛死庚辛爲金伐肝木也心见壬癸死壬癸爲水灭心火也脾见甲乙死甲乙爲木克脾土也肺见丙丁死丙丁爲火铄肺金也肾见戊己死戊己爲土刑肾水也是谓眞藏见皆死此亦通明三部九候论中眞藏脉见者胜死也尺粗而藏见亦然颈脉动喘疾咳曰水水气上溢则肺被热熏阳气上逆故颈脉盛鼓而咳喘也颈脉谓耳下及结喉傍人迎脉也目裹微肿如卧蚕起之状曰水评热病论曰水者阴也目下亦阴也腹者至阴之所居也故水在腹中者必使目下肿也溺黄赤安卧者黄疸疸劳也肾劳胞热故溺黄赤也正理论曰谓之劳瘅以女劳得之也新校正云详王注以疸爲劳义非若谓女劳得疸则可若以疸爲劳则非也已食如饥者胃疸是则胃热也热则消谷故食已如饥也面肿曰风加之面肿则胃风之诊也何者胃阳明脉起于鼻交頞中下循鼻外故尔足胫肿曰水是谓下焦有水也肾少阴脉出于足心上循胫过阴股从肾上贯肝鬲故下焦有水足胫肿也目黄者曰黄疸阳怫于上热积胸中阳热上燔故目黄也灵枢经曰目黄者病在胸妇人手少阴新校正云按全元起本作足少阴脉动甚者任子也手少阴脉谓掌后陷者中当小指动而应手者也灵枢经曰少阴无输心不病乎岐伯云其外经病而藏不病故独取其经于掌后鋭骨之端此之谓也动谓动脉也动脉者大如豆厥厥动摇也正理论曰脉阴阳相薄名曰动也又经脉别论曰阴薄阳别谓之有子新校正云按经脉别论中无此文脉有逆从四时未有藏形春夏而脉瘦新校正云按玉机真藏论注瘦作沉涩秋冬而脉浮大命曰逆四时也春夏脉瘦谓沉细也秋冬浮大不应时也大法春夏当浮大而反沉细秋冬当沉细而反浮大故曰不应时也风新校正云按玉机真藏论风作病热而脉静泄而脱血脉实新校正云按玉机眞藏论篇注作泄而脉大脱血而脉实病在中脉虚病在外新校正云按玉机眞藏论作脉实坚病在外脉濇坚者新校正云按玉机眞藏论作脉不实坚者皆难治风热当脉躁而反静泄而脱血当脉虚而反实邪气在内当脉实而反虚病气在外当脉虚滑而反坚濇故皆难治也命曰反四时也皆反四时之气乃如是矣新校正云详命曰反四时也此六字应古错简当去自前未有藏形春夏至此五十三字与后玉机真藏论文相重人以水谷爲本故人絶水谷则死脉无胃气亦死所谓无胃气者但得真藏脉不得胃气也所谓脉不得胃气者肝不弦肾不石也不弦不石皆谓不微似也太阳脉至洪大以长气盛故能尔新校正云按扁鹊阴阳脉法云太阳之脉洪大以长其来浮于筋上动摇九分三月四月甲子王吕广云太阳王五月六月其气大盛故其脉洪大而长也少阳脉至乍数乍踈乍短乍长以气有畅未畅者也新校正云按扁鹊阴阳法云少阳之脉乍小乍大乍长乍短摇动六分王十一月甲子夜半正月二月甲子王吕广云少阳王正月二月其气尚微故其脉来进退无常阳明脉至浮大而短谷气满盛故也新校正云详无三阴脉应古文阙也按难经云太阴之至紧大而长少阴之至紧细而微厥阴之至沉短以敦吕广云阳明王三月四月其气始萌未盛故其脉来浮大而短扁鹊阴阳脉法云少阴之脉紧细动摇六分王五月甲子日中七月八月王太阴之脉紧细以长乘于筋上动摇九分九月十月甲子王厥阴之脉沉短以紧动摇三分十一月十二月甲子王也夫平心脉来累累如连珠如循琅玕曰心平言脉满而盛微似珠形之中手琅玕珠之类也夏以胃气爲本脉有胃气则累累而微似连珠也病心脉来喘喘连属其中微曲曰心病曲谓中手而偃曲也新校正云详越人云啄啄连属其中微曲曰肾病与素问异死心脉来前曲后居如操带钩曰心死居不动也操执持也钩谓革带之钩平肺脉来厌厌聂聂如落榆荚曰肺平浮薄而虚者也新校正云详越人云厌厌聂聂如循榆荚曰春平脉蔼蔼如车盖按之益大曰秋平脉与素之说不同张仲景云秋脉霭霭如车盖者名曰阳结春脉聂聂如吹榆荚者名曰数恐越人之说误也秋以胃气爲本脉有胃气则微似榆荚之轻虚也病肺脉来不上不下如循鸡羽曰肺病谓中央坚而两傍虚死肺脉来如物之浮如风吹毛曰肺死如物之浮瞥瞥然如风吹毛纷纷然也新校正云详越人云按之消索如风吹毛曰死平肝脉来耎弱招招如揭长竿末梢曰肝平如竿末梢言长耎也春以胃气爲本脉有胃气乃长耎如竿之末梢矣病肝脉来盈实而滑如循长竿曰肝病长而不耎故若循竿死肝脉来急益劲如新张弓弦曰肝死劲谓劲强急之甚也平脾脉来和柔相离如鸡践地曰脾平言脉来动数相离缓急和而调长夏以胃气爲本胃少则脉实数病脾脉来实而盈数如鸡举足曰脾病胃少故脉实急矣举足谓如鸡走之举足也新校正云详越人以爲心病死脾脉来鋭坚如乌之喙新校正云按千金方作如鸡之喙也如鸟之距如屋之漏如水之流曰脾死乌喙鸟距言鋭坚也水流屋漏言其至也水流谓平至不鼓屋漏谓时动复住平肾脉来喘喘累累如钩按之而坚曰肾平谓如心脉而钩按之小坚尔新校正云按越人云其来上大下兊濡滑如雀之啄曰平吕广云上大者足太阳下兊者足少阴阴阳得所爲胃气强故谓之平雀喙者本大而末兊也冬以胃气爲本胃少则不按亦坚也病肾脉来如引葛按之益坚曰肾病形如引葛言不按且坚明按之则尤甚也死肾脉来发如夺索辟辟如弹石曰肾死发如夺索犹蛇之走辟辟如弹石言促又坚也黄帝内经素问补註释文卷之十四黄帝内经素问补注释文正统道藏三家本五十卷太玄部黄帝内经素问补註释文卷之十五终一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误玉机眞藏论篇黄帝问曰春脉如弦何如而弦岐伯对曰春脉者肝也东方木也万物之所以始生也故其气来耎弱轻虚而滑端直以长故曰弦言端直而长状如弦也新校正云按越人云春脉弦者东方木也万物始生未有枝叶故其脉来濡弱而长四时经轻作宽反此者病反谓反常平之候帝曰何如而反岐伯曰其气来实而强此谓太过病在外其气来不实而微此谓不及病在中气余则病形于外气少则病在于中也新校正云按吕广云实强者阳气盛也少阳当微弱今更实强谓之太过阳处表故令病在外厥阴之气养于筋其脉弦今更虚微故曰不及阴处中故令病在内帝曰春脉太过与不及其病皆何如岐伯曰太过则令人善忘忽忽眩冒而巅疾其不及则令人胸痛引背下则两胁胠满忽忽不爽也眩谓目昡视如转也冒谓冒闷也胠谓腋下胁也忘当爲怒字之误也灵枢经曰肝气实则怒肝厥阴脉自足而上入毛中又上贯鬲布胁肋循喉咙之后上入颃颡上出额与督脉会于巅故病如是新校正云按气交变大论云木太过甚则忽忽善怒眩冒巅疾则忘当作怒帝曰善夏脉如钩何如而钩岐伯曰夏脉者心也南方火也万物之所以盛长也故其气来盛去衰故曰钩言其脉来盛去衰如钩之曲也新校正云按越人云夏脉钩者南方火也万物之所盛垂枝布叶皆下曲如钩故其脉来疾去迟吕广云阳盛故来疾阴虚故去迟脉从下上至寸口疾还尺中迟也反此者病帝曰何如而反岐伯曰其气来盛去亦盛此谓太过病在外其脉来盛去盛是阳之盛也心气有余是爲太过其气来不盛去反盛此谓不及病在中新校正云详越人云肝心肺肾四藏脉俱以强实爲太过虚微爲不及与素问不同帝曰夏脉太过与不及其病皆何如岐伯曰太过则令人身热而肤痛爲浸淫其不及则令人烦心上见咳唾下爲气泄心少阴脉起于心中出属心系下鬲络小肠又从心系却上肺故心太过则身热肤痛而浸淫流布于形分不及则心烦上见咳唾下爲气泄帝曰善秋脉如浮何如而浮岐伯曰秋脉者肺也西方金也万物之所以收成也故其气来轻虚以浮来急去散故曰浮脉来轻虚故名浮也来急以阳未沉下去散以阴气上升也新校正云按越人云秋脉毛者西方金也万物之所终草木华叶皆秋而落其枝独在若毫毛也故其脉来轻虚以浮故曰毛反此者病帝曰何如而反岐伯曰其气来毛而中央坚两傍虚此谓太过病在外其气来毛而微此谓不及病在中帝曰秋脉太过与不及其病皆何如岐伯曰太过则令人逆气而背痛愠愠然其不及则令人喘唿吸少气而咳上气见血下闻病音肺太阴脉起于中焦下络大肠还循胃口上鬲属肺从肺系横出腋下复藏气爲咳主喘息故气盛则肩背痛气逆不及则喘息变易唿吸少气而咳上气见血也下闻病音谓喘息则肺中有声也帝曰善冬脉如营何如而营脉沉而深如营动也新校正云详深一作濡又作抟按本经下文云其气来沉以抟则深字当爲搏又按甲乙经抟字爲濡当从甲乙经爲得何以言之脉沉而濡濡古软字乃冬脉之平调脉若沉而抟击于手则冬脉之太过脉也故言当从甲乙经濡字岐伯曰冬脉者肾也北方水也万物之所以合藏也故其气来沉以搏故曰营言沉而抟击于手也新校正云按甲乙经抟当作濡义如前说又越人云冬脉石者北方之水也万物之所藏盛冬之时水凝如石故其脉来沉濡而滑故曰石也反此者病帝曰何如而反岐伯曰其气来如弹石者此谓太过病在外其去如数者此谓不及病在中帝曰冬脉太过与不及其病皆何如岐伯曰太过则令人解㑊新校正云按解㑊之义具第五卷注嵴脉痛而少气不欲言其不及则令人心悬如病饥䏚中清嵴中痛少腹满小便变肾少阴脉自股内后廉贯嵴属肾络膀胱其直行者从肾上贯肝鬲入肺中循喉咙侠舌本其支别者从肺出络心注胸中故病如是也眇者季脇之下侠嵴两傍空软处也肾外当䏚故䏚中清冷也帝曰善帝曰四时之序逆从之变异也脉春弦夏钩秋浮冬营爲逆顺之变见异状也然脾脉独何主主谓主时月岐伯曰脾脉者土也孤藏以灌四傍者也纳水谷化津液溉灌于肝心肺肾也以不正主四时故谓之孤藏溉古代切帝曰然则脾善恶可得见之乎岐伯曰善者不可得见恶者可见不正主时寄王于四季故善不可见恶可见也帝曰恶者何如可见岐伯曰其来如水之流者此谓太过病在外如鸟之喙者此谓不及病在中新校正云按平人气象论云如乌之喙又别本喙作啄帝曰夫子言脾爲孤藏中央土以灌四傍其太过与不及其病皆何如岐伯曰太过则令人四支不举以主四支故病不举其不及则令人九窍不通名曰重强脾之孤藏以灌四傍今病则五藏不和故九窍不通也八十一难经曰五藏不和则九窍不通重谓藏气重叠强谓气不和顺帝瞿然而起再拜而稽首曰善吾得脉之大要天下至数五色脉变揆度奇恒道在于一瞿然忙貌也言以太过不及而一贯之揆度奇恒皆通也神转不回回则不转乃失其机五气循环不愆时序是爲神气流转不回若却行衰王反天之常气是则却回而不转由是却回不转乃失生气之机矣至数之要迫近以微得至数之要道则应用切近以微妙也迫切也着之玉版藏之藏府每旦读之名曰玉机着之玉版故以爲名言是玉版生气之机新校正云详至数至名曰玉机与前玉版论要文相重彼注颇详五藏受气于其所生传之于其所胜气舍于其所生死于其所不胜病之且死必先传行至其所不胜病乃死受气所生者谓受病气于已之所生者也传所胜者谓传于己之所克者也气舍所生者谓舍于生己者也死所不胜者谓死于克己者之分位也所传不顺故必死焉此言气之逆行也故死所爲逆者次如下说肝受气于心传之于脾气舍于肾至肺而死心受气于脾传之于肺气舍于肝至肾而死脾受气于肺传之于肾气舍于心至肝而死肺受气于肾传之于肝气舍于脾至心而死肾受气于肝传之于心气舍于肺至脾而死此皆逆死也一日一夜五分之此所以占死生之早暮也肝死于肺位秋庚辛余四仿此然朝主甲乙昼主丙丁四季上主戊己晡主庚辛夜主壬癸由此则死生之早暮可知也新校正云按甲乙经生作者名曰蛊当此之时可按可药弗治肾传之心病筋脉相引而急病名曰瘛肾不足则水不生水不生则筋燥急故相引也阴气内弱阳气外燔筋脉受热而自跳掣故名曰瘛当此之时可灸可药弗治满十曰法当死至心而气极则如是矣若复传行当如下说肾因传之心心即复反传而行之肺发寒热法当三岁死因肾传心心不受病即而复反传与肺金肺已再伤故寒热也三岁者肺至肾一岁肾至肝一岁肝至心一岁火又乘肺故云三岁死此病之次也谓传胜之次第然其卒发者不必治于传不必依传之次故不必以传治之或其传化有不以次不以次入者忧恐悲喜怒令不得以其次故令人有大病矣忧恐悲喜怒发无常分触遇则发故令病气亦不次而生因而喜大虚则肾气乘矣喜则心气移于肺心气不守故肾气乘矣宣明五气篇曰精气并于心则喜怒则肝气乘矣怒则气逆故肝气乘脾悲则肺气乘矣悲则肺气移于肝肝气受邪故肺气乘矣宣明五气篇曰精气并于肺则悲恐则脾气乘矣恐则肾气移于心肾气不守故脾气乘矣宣明五气篇曰精气并于肾则恐忧则心气乘矣忧则肝气移于脾肝气不守故心气乘矣宣明五气篇曰精气并于肝则忧此其道也此其不次之常道故病有五五五二十五变反其传化五藏相并而各五之五而乘之则二十五变也然其变化以胜相传传而不次变化多端新校正云按阴阳别论云凡阳有五五五二十五阳义与此通传乘之名也言传者何相乘之异名尔大骨枯藁大肉陷下胸中气满喘息不便其气动形期六月死眞藏脉见乃予之期日皮肤干着骨间肉陷谓大骨枯藁大肉陷下也诸附骨际及空窳处亦同其类也胸中气满喘息不便是肺无主也肺司治节气息由之其气动形爲无气相接故耸举肩背以远求报气矣夫如是皆形藏已败神藏亦伤见是证者期后一百八十日内死矣候见眞藏之脉乃与死日之期尔眞藏脉诊下经备矣此肺之藏也大骨枯藁大肉陷下胷中气满喘息不便内痛引肩项期一月死眞藏见乃予之期日火精外出阳气上燔金受火灾故内痛肩项如是者期后三十日内死此心之藏也大骨枯藁大肉陷下胷中气满喘息不便内痛引肩项身热脱肉破䐃眞藏见十月之内死阴气微弱阳气内燔故身热也䐃者肉之标脾主肉故肉如脱尽䐃如破败也见斯证者期后三百日内死䐃谓肘膝后肉如块者此脾之藏也䐃渠殒切大骨枯藁大肉陷下肩髓内消动作益衰眞藏来见期一岁死见其眞藏乃予之期日肩髓内消谓缺盆深也衰于动作字云占死者之早暮详此经文专爲言气之逆行也故死即不言生之早暮王氏改者作生义不若甲乙经中素问本文黄帝曰五藏相通移皆有次五藏有病则各传其所胜以上文逆传而死故言是逆传所胜之次也新校正云详逆传所胜之次逆当作顺上文既言逆传下文所言乃顺传之次也不治法三月若六月若三日若六日传五藏而当死是顺传所胜之次三月者谓一藏气之迁移六月者谓至其所胜之位三日者三阳之数以合日也六日者谓兼三阴以数之尔热论曰伤寒一日巨阳受二日阳明受三日少阳受四日太阴受五日少阴受六日厥阴受则其义也新校正云详上文是顺传所胜之次七字乃是次前注误在此经文之下不惟无义兼校之全元起本素问及甲乙经并无此七字直去之虑未达者致疑今存于注故曰别于阳者知病从来别于阴者知死生之期主辨三阴三阳之候则知中风邪气之所不胜矣故下曰新校正云详旧此段注写作经合改爲注又按阴阳别论云别于阳者知病处也别于阴者知死生之期又云别于阳者知病忌时别于阴者知死生之期义同此言知至其所困而死困谓至所不胜也上文曰死于其所不胜是故风者百病之长也言先百病而有之新校正云按生气通天论云风者百病之始今风寒客于人使人毫毛毕直皮肤闭而爲热客谓客止于人形也风击皮肤寒胜腠理故毫毛毕直玄府闭宻而热生也当是之时可汗而发也邪在皮毛故可汗泄也阴阳应象大论曰善治者治皮毛此之谓也或痹不仁肿痛病生而变故如是也热中血气则𤸷痹不仁寒气伤形故爲肿痛阴阳应象大论云寒伤形热伤气气伤痛形伤肿当是之时可汤熨及火灸刺而去之皆谓释散寒邪宣扬正气弗治病入舍于肺名曰肺痹发咳上气邪入诸阴则病而爲痹故入于肺名曰痹焉宣明五气论曰邪入于阳则狂邪入于阴则痹肺在变动爲咳故咳则气上故上气也弗治肺即传而行之肝病名曰肝痹一名曰厥脇痛出食肺金伐木气下入肝故曰弗治行之肝也肝气通胆胆善爲怒怒者气逆故一名厥也肝厥阴脉从少腹属肝络胆上贯鬲布胁肋循喉咙之后上入颃颡故胁痛而食入腹则出故曰出食当是之时可按若刺耳弗治肝传之脾病名曰脾风发瘅腹中热烦心出黄肝气应风木胜脾土土受风气故曰脾风盖爲风气通肝而爲名也脾之爲病善发黄瘅故发瘅也脾太阴脉入腹属脾络胃上鬲侠咽连舌本散舌下其支别者复从胃别上鬲注心中故腹中热而烦心出黄色于便写之所也当此之时可按可药可浴弗治脾传之肾病名曰疝瘕少腹冤热而痛出白一名曰蛊肾少阴脉自股内后廉贯嵴属肾络膀胱故少腹冤热而痛溲岀白液也冤热内结消铄脂肉如虫之食日内损削故一交接渐微以余藏尚全故期后三百六十五日内死此肾之藏也新校正云按全元起本及甲乙经眞藏来见来字当作未字之误也大骨枯藁大肉陷下胸中气满腹内痛心中不便项肩身热破䐃脱肉目匡陷眞藏见目不见人立死其见人者至其所不胜之时则死木生其火肝气通心脉抵少腹上布胁肋循喉咙之后上入颃颡故腹痛心中不便肩项身热破䐃脱肉也肝主目故目匡陷及不见人立死也不胜之时谓于庚辛之月此肝之藏也急虚身中卒至五藏絶闭脉道不通气不往来譬于堕溺不可爲期言五藏相移传其不胜则可待眞藏脉见乃与死日之期卒急虚邪中于身内则五藏絶闭脉道不通气不往来譬于堕坠没溺不可与爲死日之期也其脉絶不来若人一息五六至其形肉不脱眞藏虽不见犹死也是则急虚卒至之脉新校正云按人一息脉五六至何得爲死必息字误息当作唿乃是眞肝脉至中外急如循刀刃责责然如按琴瑟弦色青白不泽毛折乃死眞心脉至坚而搏如循薏苡子累累然色赤黑不泽毛折乃死眞肺脉至大而虚如以毛羽中人肤色白赤不泽毛折乃死眞肾脉至搏而絶如指弹石辟辟然色黑黄不泽毛折乃死眞脾脉至弱而乍数乍疏色黄青不泽毛折乃死诸眞藏脉见者皆死不治也新校正云按杨上善云无余物和杂故名眞也五藏之气皆胃气和之不得独用如至刚不得独用独用则折和柔用之即固也五藏之气和于胃气即得长生若眞独见必死欲知五藏眞见爲死和胃爲生者于寸口诊即可知见者如弦是肝脉也微弦爲平和微弦谓二分胃气一分弦气俱动爲微弦三分并是弦而无胃气爲见眞藏余四藏准此黄帝曰见眞藏曰死何也岐伯曰五藏者皆禀气于胃胃者五藏之本也胃爲水谷之海故五藏禀焉藏气者不能自致于手太阴必因于胃气乃至于手太阴也平人之常禀气于胃胃气者平人之常气故藏气因胃乃能至于手太阴也新校正云详平人之常至下平人之常气本平人气象论文王氏引注此经按甲乙经云人常禀气于胃脉以胃气爲本与此小异然甲乙之文爲得故五藏各以其时自爲而至于手太阴也自爲其状至于手太阴也故邪气胜者精气衰也故病甚者胃气不能与之俱至于手太阴故眞藏之气独见独见者病胜藏也故曰死是所谓脉无胃气也平人气象论曰人无胃气曰逆逆者死帝曰善新校正云详自黄帝问至此一节全元起本在第四卷太阴阳眀表里篇中王冰移于此处必言此者欲明王氏之功于素问多矣黄帝曰凡治病察其形气色泽脉之盛衰病之新故乃治之无后其时欲必先时而取之形气相得谓之可治气盛形盛气虚形虚是相得也色泽以浮谓之易已气色浮润血气相营故易已脉从四时谓之可治脉春弦夏钩秋浮冬营谓顺四时从顺也脉弱以滑是有胃气命曰易治取之以时侯可取之时而取之则万举万全当以四时血气所在而爲疗尔新校正云详取之以时甲乙经作治之趋之无后其时与王氏之文两通形气相失谓之难治形盛气虚气盛形虚皆相失也色夭不泽谓之难已夭谓不明而恶不泽谓枯燥也脉实以坚谓之益甚脉实以坚是邪气盛故益甚也脉逆四时爲不可治以气逆故矣上四句是谓四难所以下文曰必察四难而明告之此四粗之所易语工之所难爲所谓逆四时者春得肺脉夏得肾脉秋得心脉冬得脾脉其至皆悬絶沉涩者命曰逆四时春得肺脉秋来见也夏得肾脉冬来见也秋得心脉夏来见也冬得脾脉春来见也悬絶谓如悬物之絶去也未有藏形于春夏而脉沉濇新校正云按平人气象论云而脉瘦义与此同秋冬而脉浮大名曰逆四时也未有谓未有藏脉之形状也病热脉静泄而脉大脱血而脉实病在中脉实坚病在外脉不实坚者皆难治皆难治者以其与证不相应也新校正云按平人气象论云病在中脉虚病在外脉涩坚与此相反此经误彼论爲得自未有藏形春夏至此与平人气象论相重注义备于彼黄帝曰余闻虚实以决死生愿闻其情岐伯曰五实死五虚死五实谓五藏之实五虚谓五藏之虚帝曰愿闻五实五虚岐伯曰脉盛皮热腹胀前后不通闷瞀此谓五实实谓邪气盛实然脉盛心也皮热肺也腹胀脾也前后不通肾也闷瞀肝也脉细皮寒气少泄利前后饮食不入此谓五虚虚谓眞气不足也然脉细心也皮寒肺也气少肝也泄利前后肾也饮食不入脾也帝曰其时有生者何也岐伯曰浆粥入胃泄注止则虚者活身汗得后利则实者活此其候也全注饮粥得入于胃胃气和调其利渐止胃气得实虚者得活言实者得汗外通后得便利自然调平黄帝内经素问补註释文卷之十五黄帝内经素问补注释文正统道藏三家本五十卷太玄部黄帝内经素问补註释文卷之十六终二唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误三部九候论篇黄帝问曰余闻九针于夫子衆多博大不可胜数余愿闻要道以属子孙传之后世着之骨髓藏之肝肺歃血而受不敢妄泄歃血饮血也令合天道新校正云按全元起本云令合天地必有终始上应天光星辰历纪下副四时五行贵贱更立冬阴夏阳以人应之奈何愿闻其方天光谓日月星也历纪谓日月行历于天二十八宿三百六十五度之分纪也言以人形血气荣卫周流合时候之迁移应日月之行道然斗极旋运黄赤道差冬时日依黄道近南故阴多夏时月依黄道近北故阳盛也夫四时五行之气以王者爲贵相者爲贱也岐伯对曰妙乎哉问也此天地之至数道贯精微故云妙问至数谓至极之数也帝曰愿闻天地之至数合于人形血气通决死生爲之奈何岐伯曰天地之至数始于一终于九焉九奇数也故天地之数斯爲极矣一者天三者地三者人因而三之三三者一以应九野尔雅曰邑外爲郊郊外爲甸甸外爲牧牧外爲林林外爲垧垧外爲野言其远也新校正云详王引尔雅爲证与今尔雅或不同已具前六节藏象论注中垧古萤切故人有三部部有三候以决死生以处百病以调虚实而除邪疾所谓三部者言身之上中下部非谓寸关尺也三部之内经隧由之故察候存亡悉因于是针之补写邪疾可除也帝曰何谓三部岐伯曰有下部有中部有上部部各有三候三候者有天有地有人也必指而导之乃以爲眞言必当谘受于帅也征四失论曰受师不卒妄作杂术谬言爲道更名自功妄用砭石后遗身咎此其诫也礼曰疑事无质质成也上部天两额之动脉在额两傍动应于手足少阳脉气所行也上部地两颊之动脉在鼻孔下两傍近于巨髎之分动应于手足阳明脉气之所行上部人耳前之动脉在耳前陷者中动应于手手少阳脉气之所行也中部天手太阴也谓肺脉也在掌后寸口中是谓经渠动应于手中部地手阳明也谓大肠脉也在手大指次指歧骨间合谷之分动应于手也中部人手少阴也谓心脉也在掌后鋭骨之端神门之分动应于手也灵枢经持针纵舍论问曰少阴无输心不病乎对曰其外经病而藏不病故独取其经于掌后鋭骨之端正谓此也下部天足厥阴也谓肝脉也在毛际外羊矢下一寸半陷中五里之分卧而取之动应于手也女子取太冲在足大指本节后二寸陷中是下部地足少阴也谓肾脉也在足内踝后跟骨上陷中大谿之分动应手下部人足太阴也谓脾脉也在鱼腹上越筋间直五里下箕门之分宽巩足单衣沉取乃得之而动应于手也候胃气者当取足跗之上冲阳之分穴中脉动乃应手也新校正云详自上部天至此一段旧在当篇之末文不相接此正谓三部九候宜处于斯今依皇甫谧甲乙经编次例自篇末移置此故下部之天以候肝足厥阴脉行其中也地以候肾足少阴脉行其中也人以候脾胃之气足太阴脉行其中也脾藏与胃以膜相连故以候脾兼候胃也帝曰中部之候奈何岐伯曰亦有天亦有地亦有人天以候肺手太阴脉当其处也地以候胸中之气手阳明脉当其处也经云肠胃同候故以候胷中也人以候心手少阴脉当其处也帝曰上部以何候之岐伯曰亦有天亦有地亦有人天以候头角之气位在头角之分故以候头角之气也地以候口齿之气位近口齿故以候之人以候耳目之气以位当耳前脉抵于目外眦故以候之三部者各有天各有地各有人三而成天新校正云详三而成天至合爲九藏与六节藏象论文重注义具彼篇三而成地三而成人三而三之合则爲九九分爲九野九野爲九藏以是故应天地之至数故神藏五形藏四合爲九藏所谓神藏者肝藏魂心藏神脾藏意肺藏魄肾藏志也以其皆神气居之故云神藏五也所谓形藏者皆如器外张虚而不屈合藏于物故云形藏也所谓形藏四者一头角二耳目三口齿四胸中也新校正云详注说神藏宣明五气篇文又与生气通天论注六节藏象论注重五藏已败其色必夭夭必死矣天谓死色异常之候也色者神之旗藏者神之舍故神去则藏败藏败则色见异常之候死也帝曰以候奈何岐伯曰必先度其形之肥瘦以调其气之虚实实则写之虚则补之度谓量也实写虚补此所谓顺天之道也老子曰天之道损有余补不足也必先去其血脉而后调之无问其病以平爲期血脉满坚谓邪留止故先刺去血而后乃调之不当询问病者盈虚要以脉气平调爲之期准尔帝曰决死生奈何度形肥瘦调气盈虚不问病人以平爲准死生之证以决之也岐伯曰形盛脉细少气不足以息者危形气相反故生气至危玉机眞藏论曰形气相得谓之可治今脉气不足形盛有余证不相扶故当危也危者言其近死犹有生者也刺志论曰气实形实气虚形虚此其常也反此者病今脉细少气是爲气弱体壮盛是爲形盛形盛气弱故生气倾危新校正按全元起注及甲乙经脉经危并作死字形瘦脉大胸中多气者死是则形气不足脉气有余故死形瘦脉大胸中气多形藏已伤故云死也凡如是类皆形气不相得也形气相得者生参伍不调者病参谓参校伍谓类伍参校类伍而有不调谓不率其常则病也三部九候皆相失者死失谓气候不相类也相失之候诊凡有七七诊之状如下文云上下左右之脉相应如参舂者病甚上下左右相失不可数者死三部九候上下左右凡十八诊也如参舂者谓大数而鼓如参舂杵之上下也脉要精微论曰大则病进故病甚也不可数者谓一息十至已上也脉法曰人一唿脉再至一吸脉亦再至曰平三至曰离经四至曰脱精五至曰死六至曰命尽今相失而不可数者是过十至之外也至五尚死况至十者乎中部之候虽独调与衆藏相失者死中部之候相减者死中部左右凡六诊也上部下部已不相应中部独调固非其乆减于上下是亦气衰故皆死也减谓偏少也新校正云详旧云中部之候相减者死八字按全元起注本及甲乙经添之且注有解减之说而经阙其文此脱在王注之后也目内陷者死言太阳也太阳之脉起于目内眦目内陷者太阳絶也故死所以言太阳者太阳主诸阳之气故独言之帝曰何以知病之所在岐伯曰察九候独小者病独大者病独疾者病独迟者病独热者病独寒者病独陷下者病相失之候诊凡有七者此之谓也然脉见七诊谓参伍不调随其独异以言其病尔以左手足上上去踝五寸按之庶右手足当踝而弹之手足皆取之然手踝之上手太阴脉足踝之上足太阴脉足太阴脉主肉应于下部手太阴脉主气应于中部是以下文云脱肉身不去者死中部乍踈乍数者死新校正按甲乙经及全元起注本并云以左手足当去踝五寸而按之右手当踝而弹之全元起注云内踝之上阴交之出通于膀胱系于肾肾爲命门是以取之以明吉凶今文少一之字而多一庶字及足字王注以手足皆取爲解殊爲穿凿当从全元起注旧本及甲乙经爲正其应过五寸以上蠕蠕然者不病气和故也其应疾中手浑浑然者病中手徐徐然者病浑浑乱也徐徐缓也其应上不能至五寸弹之不应者死气絶故不应也是以脱肉身不去者死谷气外衰则肉如脱尽天眞内竭故身不能行眞谷并衰故死之至矣去犹行去也中部乍踈乍数者死乍疏乍数气之丧乱也故死其脉代而钩者病在络脉钩谓夏脉又夏气在络故病在络脉也络脉受邪则经脉滞吝故代止也九候之相应也上下若一不得相失上下若一言迟速小大等也一候后则病二候后则病甚三候后则病危所谓后者应不俱也俱犹同也一也察其府藏以知死生之期夫病入府则愈入藏则死故死生期准察以知之必先知经脉然后知病脉经脉四时五藏之脉眞藏脉见者胜死所谓眞藏脉者眞肝脉至中外急如循刀刃责责然如按琴瑟弦眞心脉至坚而搏如循薏苡子累累然眞脾脉至弱而乍数乍疏眞肺脉至大而虚如毛羽中人肤眞肾脉至搏而絶如指弹石辟辟然凡此五者皆谓得眞藏脉而无胃气也平人气象论曰胃者平人之常气也人无胃气曰逆逆者死此之谓也胜死者谓胜克于己之时则死也平人气象论曰肝见庚辛死心见壬癸死脾见甲乙死肺见丙丁死肾见戊己死是谓胜死也足太阳气絶者其足不可屈伸死必戴眼足太阳脉起于目内眦上额交巅上从巅入络脑还岀别下项循肩膊内侠嵴抵腰中其支者复从肩膊别下贯臀过髀枢下合腘中贯腨循踵至足外侧太阳气絶死如是矣新校正云按诊要经终论载三阳三阴脉终之证此独犯足太阳气絶一证余应阙文也又注贯臀甲乙经作贯胂王氏注厥论刺疟论各作贯胂又注刺腰论作贯臀详甲乙经注臀当作胂帝曰冬阴夏阳奈何言死时也岐伯曰九候之脉皆沉细悬絶者爲阴主冬故以夜半死盛躁喘数者爲阳主夏故以日中死位无常居物极则反也干坤之爻阴极则龙战于野阳极则亢龙有悔是以阴阳极脉死于夜半日中也是故寒热病者以平旦死亦物极则变也平晓木王木气爲风故木王之时寒热病死生气通天论曰因于露风乃生寒热由此则寒热之病风薄所爲也热中及热病者以日中死阳之极也病风者以日夕死卯酉冲也病水者以夜半死水王故也其脉乍疏乍数乍迟乍疾者日乘四季死辰戌丑未土寄王之脾气内絶故日乘四季而死也形肉已脱九候虽调犹死亦谓形气不相得也证前脱肉身不去者九候虽平调亦死也七诊虽见九候皆从者不死但九候顺四时之令虽七诊互见亦生矣从谓顺从也所言不死者风气之病及经月之病似七诊之病而非也故言不死风病之脉诊大而数月经之病脉小以微虽候与七诊之状略同而死生之证乃异故不死也若有七诊之病其脉候亦败者死矣言虽七诊见九候从者不死若病同七诊之状而脉应败乱纵九候皆顺犹不得生也必发哕噫胃精内竭神不守心故死之时发斯哕噫宣明五气篇曰心爲噫胃爲哕也必审问其所始病与今之所方病方正也言必当原其始而要终也而后各切循其脉视其经络浮沉以上下逆从循之其脉疾者不病气强盛故其脉迟者病气不足故脉不往来者死精神去也皮肤着者死骨干枯也帝曰其可治者奈何岐伯曰经病者治其经求有过者孙络病者治其孙络血有血留止刺而去之新校正云按甲乙经云络病者治其络血无二孙字血病身有痛者治其经络灵枢经曰经脉爲里支而横者爲络络之别者爲孙络由是孙络则经之别支而横也新校正云按甲乙经无血病二字其病者在奇邪奇邪之脉则缪刺之奇谓奇缪不偶之气而与经脉缪处也由是故缪刺之缪刺者刺络脉左取右右取左也留瘦不移节而刺之病气淹留形容减瘦证不移易则消息节级养而刺之此又重明前经无问其病以平爲期者也上实下虚切而从之索其结络脉刺出其血以见通之结谓血结于络中也血去则经遂通矣前经云先去血脉而后调复明其结络乃先去也新校正云详经文以见通之甲乙经作以通其气瞳子高者太阳不足戴眼者太阳已絶此决死生之要不可不察也此复明前太阳气欲絶及已絶之候也手指及手外踝上五指留鍼错简文也黄帝内经素问补註释文卷之十六黄帝内经素问补注释文正统道藏三家本五十卷太玄部黄帝内经素问补註释文卷之十七终三唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误经脉别论篇黄帝问曰人之居处动静勇怯脉亦爲之变乎岐伯对曰凡人之惊恐恚劳动静皆爲变也变谓变易常候是以夜行则喘出于肾肾王于夜气合幽冥故夜行则喘息内从肾出也淫气病肺夜行肾劳因而喘息气淫不次则病肺也有所堕恐喘出于肝恐生于肝堕损筋血因而奔喘故出于肝也淫气害脾肝木妄淫害脾土也有所惊恐喘出于肺惊则心无所依神无所归气乱胸中故喘出于肺也淫气伤心惊则神越故气淫反伤心矣度水跌仆喘出于肾与骨湿气通肾骨肾主之故度水跌仆喘出肾骨矣跌谓足跌仆谓身倒也当是之时勇者气行则已怯者则着而爲病也气有强弱神有壮懦故殊状也故曰诊病之道观人勇怯骨肉皮肤能知其情以爲诊法也通达性怀得其情状乃爲深识诊契物宜也故饮食饱甚汗出于胃饱甚胃满故汗出于胃也惊而夺精汗出于心惊夺心精神气浮越阳内薄之故汗出于心也持重远行汗出于肾骨劳气越肾复过疲故持重远行汗出于肾也疾走恐惧汗出于肝暴役于筋肝气罢极故疾走恐惧汗出于肝也摇体劳苦汗出于脾摇体劳苦谓动作施力非疾走远行也然动作用力则谷精四布脾化水谷故汗出于脾也故春秋冬夏四时阴阳生病起于过用此爲常也不适其性而强云爲过即病生此其常理五藏受气盖有常分用而过耗是以病生故下文曰食气入胃散精于肝淫气于筋肝养筋故胃散谷精之气入于肝则浸淫滋养于筋络矣食气入胃浊气归心淫精于脉浊气谷气也心居胃上故谷气归心淫溢精微入于脉也何者心主脉故脉气流经经气归于肺肺朝百脉输精于皮毛言脉气流运乃爲大经经气归宗上朝于肺肺爲华盖位复居高治节由之故受百脉之朝会也平人气象论曰藏眞高于肺以行荣卫阴阳由此故肺朝百脉然乃布化精气输于皮毛矣毛脉合精行气于府府谓气之所聚处也是谓气海在两乳间名曰膻中也府精神明留于四藏气归于权衡膻中之布气者分爲三隧其下者走于气街上者走于息道宗气留于海积于胸中命曰气海也如是分化乃四藏安定三焦平均中外上下各得其所也权衡以平气口成寸以决死生三世脉法皆以三寸爲寸关尺之分故中外高下气绪均平则气口之脉而成寸也夫气口者脉之大要会也百脉尽朝故以其分决死生也饮入于胃游溢精气上输于脾水饮流下至于中焦水化精微上爲云雾云雾散变乃注于脾灵枢经曰上焦如雾中焦如枢此之谓也脾气散精上归于肺通调水道下输膀胱水土合化上滋肺金金气通肾故调水道转注下焦膀胱禀化乃爲溲矣灵枢经曰下焦如渎此之谓也水精四布五经并行合于四时五藏阴阳揆度以爲常也从是水精布经气行筋骨成血气顺配合四时寒暑证符五藏阴阳睽度盈虚用爲常道度量也以用也新校正云按一本云阴阳动静太阳藏独至厥喘虚气逆是阴不足阳有余也阴谓肾阳谓膀胱也故下文曰表里当俱写取之下俞阳独至谓阳气盛至也阳独至爲阳有余阴不足则阳邪入故表里俱写取足六俞也下俞足俞也新校正云详六当爲穴字之误也按府有六俞藏止五俞今藏府俱写不当言六俞六俞则不能兼藏言穴俞则藏府兼举阳明藏独至是阳气重并也当写阳补阴取之下俞阳气重并故写阳补阴少阳藏独至是厥气也硚前卒大取之下俞硚谓阳硚脉在足外踝下足少阳脉行抵絶骨之端下出外踝之前循足跗然硚前卒大则少阳之气盛也故取足俞少阳也少阳独至者一阳之过也一阳少阳也过谓大过也以其大过故硚前卒大焉太阴藏搏者用心省眞见太阴之脉伏鼓则当用心省察之若是眞藏之脉不当治也五脉气少胃气不平三阴也三阴太阴脾之脉也五藏脉少胃气不调是亦太阴之过也宜治其下俞补阳写阴以阴气大过故一阳独啸少阳厥也啸谓耳中鸣如啸声也胆及三焦脉皆入耳故气逆上则耳中鸣新校正云详此上明三阳此言三阴今此再言少阳而不及少阴者疑此一阳乃二阴之误也又按全元起本此爲少阴厥显知此即二阴也阳并于上四脉争张气归于肾心脾肝肺四脉争张阳并于上者是肾气不足故气归于肾也宜治其经络写阳补阴阴气足则阳气不复并于上矣一阴至厥阴之治也眞虚㾓心厥气留薄发爲白汗调食和药治在下俞一或作二误也厥阴一阴也上言二阴至则当少阴治下言厥阴治则当一阴至也然三坟之经俗久沦坠人少披习字多传写误骨节疼也帝曰太阳藏何象岐伯曰象三阳而浮也帝曰少阳藏何象岐伯曰象一阳也一阳藏者滑而不实也帝曰阳明藏何象岐伯曰象大浮也新校正云按太素及全元起本云象心之大浮也太阴藏抟言伏鼓也二阴抟至肾沉不浮也明前独至之脉状也新校正云详前脱二阴此无一阴阙文可知藏气法时论篇黄帝问曰合人形以法四时五行而治何如而从何如而逆得失之意愿闻其事岐伯对曰五行者金木水火土也更贵更贱以知死生以决成败而定五藏之气间甚之时死生之期也帝曰愿卒闻之岐伯曰肝主春以应木也足厥阴少阳主治厥阴肝脉少阳胆脉肝与胆合故治同其日甲乙甲乙爲木东方干也肝苦急急食甘以缓之甘性和缓新校正云按全元起本云肝苦急是其气有余心主夏以应火也手少阴太阳主治少阴心脉太阳小肠脉心与小肠合故治同其日丙丁丙丁爲火南方干也心苦缓急食酸以收之酸性收歛新校正云按全元起本云心苦缓是心气虚脾主长夏长夏谓六月也夏爲土母土长于中以长而治故云长夏新校正云按全元起云脾王四季六月是火王之处盖以脾主中央六月是十二月之中一年之半故脾王六月也足太阴阳明主治太阴脾脉阳明胃脉脾与胃合故治同其曰戊己戊己爲土中央干也脾苦湿急食苦以燥之苦性干燥肺主秋以应金也手太阴阳明主治太阴肺脉阳明大肠脉肺与大肠合故治同其日庚辛庚辛爲金西方干也肺苦气上逆急食苦以泄之苦性宣泄故肺用之新校正云按全元起云肺气上逆是其气有余肾主冬以应水也足少阴太阳主治少阴肾脉太阳膀胱脉肾与膀胱合故治同其日壬癸壬癸爲水北方干也肾苦燥急食辛以润之开腠理致津液通气也辛性津润也然腠理开津液达则肺气下流肾与肺通故云通气也病在肝愈于夏子制其鬼也余愈同夏不愈甚于秋子休鬼复王也余甚同秋不死持于冬鬼休而母养故气执持于父母之乡也余持同起于春自得其位故复起余起同禁当风以风气通于肝故禁而勿犯肝病者愈在丙丁丙丁应夏丙丁不愈加于庚辛庚辛应秋庚辛不死持于壬癸壬癸应冬起于甲乙应春木也肝病者平旦慧下晡甚夜半静木王之时故爽慧也金王之时故加甚也水王之时故静退也余慧甚同其静小异肝欲散急食辛以散之以藏气当散故以辛发散也阴阳应象大论曰辛甘发散爲阳也平人气象论曰藏眞散于肝言其常发散也用辛补之酸写之辛味散故补酸味收故写新校正云按全元起本云用酸补之辛写之自爲一义病在心愈在长夏长夏不愈甚于冬冬不死持于春起于夏如肝例也禁温食热衣热则心躁故禁止之心病者愈在戊己戊己应长夏也戊己不愈加于壬癸壬癸应冬壬癸不死持于甲乙甲乙应春起于丙丁应夏火也心病者日中慧夜半甚平旦静亦休王之义也心欲耎急食咸以耎之以藏气好耎故以咸柔耎也平人气象论曰藏眞通于心言其常欲柔耎也用咸补之甘写之咸补取其柔耎甘写取其舒缓病在脾愈在秋秋不愈甚于春春不死持于夏起于长夏禁温食饱食湿地濡衣温湿及饱并伤脾气故禁止之脾病者愈在庚辛应秋气也庚辛不愈加于甲乙应春气也甲乙不死持于丙丁应夏气也起于戊己应长夏也脾病者日昳慧日出甚新校正云按甲乙经日出作平旦虽日出与平旦时等按前文言木王之时皆云平旦而不云日出盖日出于冬夏之期有早晩不若平旦之爲得也下晡静土王则爽慧木克则增甚金扶则静退亦休王之义也一本或云日中持者谬也爰五藏之病皆以胜相加至其所生而愈至其所不胜而甚至于所生而持自得其位而起由是故皆有间甚之时死生之期也脾欲缓急食甘以缓之甘性和缓顺其静也用苦写之甘补之苦写取其坚燥甘补取其安缓病在肺愈在冬冬不愈甚于夏夏不死持于长夏起于秋例如肝也禁寒饮食寒衣肺恶寒气故衣食禁之灵枢经曰形寒寒饮则伤肺饮尚伤肺其食甚焉肺不独恶寒亦畏热也肺病者愈在壬癸应冬水也壬癸不愈加于丙丁应夏火也丙丁不死持于戊己长夏土也起于庚辛应秋金也肺病者下晡慧日中甚夜半静金王则慧水王则静火王则甚肺欲收急食酸以收之以酸性收歛故也用酸补之辛写之酸收敛故补辛发散故写病在肾愈在春春不愈甚于长夏长夏不死持于秋起于冬例如肝也禁犯焠㶼热食温炙衣肾性恶燥故此禁之新校正云按别本焠作悴㶼烦热也肾病者愈在甲乙应春木也甲乙不愈甚于戊己长夏土也戊己不死持于庚辛应秋金也起于壬癸应冬水也肾病者夜半慧四季甚下晡静水王则慧土王则甚金王则静肾欲坚急食苦以坚之以苦性坚燥也用苦补之咸写之苦补取其坚也咸写取其耎也耎湿土制也故用写之夫邪气之客于身也以胜相加邪者不正之自风寒暑湿饥饱劳逸皆是邪也非唯鬼毒疫疠也至其所生而愈谓至己所生也至其所不胜而甚谓至克己之气也至于所生而持谓至生己之气也自得其位而起居所主处谓自得其位也必先定五藏之脉乃可言间甚之时死生之期也五藏之脉者谓肝弦心钩肺浮肾营脾代如是则可言死生间甚矣三部九候论曰必先知经脉然后知病脉此之谓也肝病者两胁下痛引少腹令人善怒肝厥阴脉自足而上环阴器抵少腹又上贯肝鬲布胁肋故两胁下痛引少腹也其气实则善怒灵枢经曰肝气实则怒虚则目𥆨𥆨无所见耳无所闻善恐如人将捕之肝厥阴脉自胁肋循喉咙入颃颡连目系胆少阳脉其支者从耳后入耳中出走耳前至目鋭眦后故病如是也恐谓恐惧魂不安也取其经厥阴与少阳经谓经脉也非其络病故取其经也取厥阴以治肝气取少阳以调气逆也故下文曰气逆则头痛耳聋不聦颊肿肝厥阴脉自目系上出额与督脉会于巅故头痛胆少阳脉支别者从耳中出走耳前又支别者加颊车又厥阴之脉支别者从目系下颊里故耳聋不聦颊肿也是以上文兼取少阳也取血者脉中血满独异于常乃气逆之诊随其左右有则刺之心病者胸中痛胁支满胁下痛膺背肩甲间痛两臂内痛心少阴脉支别者循胸出胁又手心主厥阴之脉起于胸中其支别者亦循胸出胁下掖三寸上抵掖下下循臑内行太阴少阴之间入肘中下循臂行两筋之间又心少阴之脉直行者复从心系却上肺上出掖下下循臑内后廉行太阴心主之后下肘内循臂内后廉抵掌后鋭骨之端又小肠太阳之脉自臂臑上绕肩甲交肩上故病如是臑人朱切虚则胷腹大胁下与腰相引而痛手心主厥阴之脉从胷中出属心包下鬲历络三焦其支别者循胷出脇心少阴之脉自心系下鬲络小肠故病如是也取其经少阴太阳舌下血者少阴之脉从心系上侠咽喉故取舌本下及经脉血也其变病刺郄中血者其或呕变则刺少阴之郄血满者也手少阴之郄在掌后脉中去腕半寸当小指之后脾病者身重善肌肉痿足不收行善瘈脚下痛脾象土而主肉故身重肉痿也痿谓痿无力也脾太阴之脉起于足大指之端循指内侧上内踝前廉上腨内肾少阴之脉起于足小指之下斜趋足心上腨内出腘内廉故病则足不收行善瘈脚下痛也故下取少阴新校正云按甲乙经作善饥肌肉痿千金方云善饥足痿不收气交变大论云肌肉痿足痿不收行善瘈虚则腹满肠鸣飧泄食不化脾太阴脉从股内前廉入腹属脾络胃故病如是灵枢经曰中气不足则腹爲之善满肠爲之善鸣也取其经太阴阳明少阴血者少阴肾脉也以前病行善瘈脚下痛故取之而出血血满者出之肺病者喘咳逆气肩背痛新校正云按千金方作肩息背痛汗出尻阴股膝新校正云按甲乙经脉经作膝挛髀腨胻足皆痛肺藏气而主喘息在变动爲咳故病则喘咳逆气也背爲胸中之府肩接近之故肩背痛也肺养皮毛邪盛则心液外泄故汗出也肾少阴之脉从足下上循腨内出腘内廉上股内后廉贯嵴属肾络膀胱今肺病则肾脉受邪故尻阴股膝髀腨胻足皆痛故下取少阴也虚则少气不能报息耳聋嗌干气虚少故不足以报入息也肺太阴之络会于耳中故聋也肾少阴之脉从肾上贯肝鬲入肺中循喉咙侠舌本今肺虚则肾气不足以上润于嗌故嗌干也是以下文兼取少阴也取其经太阴足太阳之外厥阴内血者足太阳之外厥阴内者正谓腨内侧内踝后之直上则少脉也视左右足脉少阴部分有血满异于常者即时取之肾病者腹大胫肿新校正云按甲乙经云胫肿痛喘咳身重寝汗出憎风肾少阴脉起于足而上循腨复从横骨中侠齐循腹里上行而入肺故腹大胫肿而喘咳也肾病则骨不能用故身重也肾邪攻肺心气内微心液爲汗故寝汗出也胫既肿矣汗复津泄阴凝玄府阳烁上焦内热外寒故憎风也憎风谓深恶之也虚则胷中痛大腹小腹痛清厥意不乐肾少阴脉从肺出络心注胷中然肾气既虚心无所制心气熏肺故痛聚胷中也足太阳脉从项下行而至足肾虚则太阳之气不能盛行于足故足冷而气逆也清谓气清冷厥谓气逆也以清冷气逆故大腹小腹痛志不足则神躁扰故不乐也新校正云按甲乙经大腹小腹作大肠小肠取其经少阴太阳血者凡刺之道虚则补之实则写之不盛不虚以经取之是谓得道经络有血刺而去之是谓守法犹当揣形定气先去血脉而后乃平有余不足焉三部九候论曰必先度其形之肥瘦以调其气之虚实实则写之虚则补之必先去其血脉而后调之此之谓也肝色青宜食甘粳米牛肉枣葵皆甘肝性喜急故食甘物而取其宽缓也新校正云详肝色青至篇末全元起本在第六卷王氏移于此心色赤宜食酸小豆新校正云按甲乙经太素小豆作麻犬肉李韭皆酸心性喜缓故食酸物而取其收歛也肺色白宜食苦麦羊肉杏薤皆苦肺喜气逆故食苦物而取其宣泄也脾色黄宜食咸大豆豕肉栗藿皆咸究斯宜食乃调利关机之义也肾爲胃关脾与胃合故假咸柔耎以利其关关利而胃气乃行胃行而脾气方化故应脾宜味与衆不同也新校正云按上文曰肝苦急急食甘以缓之心苦缓急食酸以收之脾苦湿急食苦以燥之肺苦气上逆急食苦以泄之肾苦燥急食辛以润之此肝心肺肾食宜皆与前文合独脾食咸宜不用苦故王氏特注其义肾色黑宜食辛黄黍鸡肉桃葱皆辛肾性喜燥故食辛物而取其津润也辛散酸收甘缓苦坚咸耎皆自然之气也然辛味苦味匪唯坚散而已辛亦能润能散苦亦能燥能泄故上文曰脾苦湿急食苦以燥之肺苦气上逆急食苦以泄之则其谓苦之燥泄也又曰肾苦燥急食辛以润之则其谓辛之濡润也耎音软毒药攻邪药谓金玉土石草木菜果虫鱼鸟兽之类皆可以祛邪养正者也然辟邪安正惟毒乃能以其能然故通谓之毒药也新校正云按本草云下药爲佐使主治病以应地多毒不可乆服欲除寒热邪气破积聚愈疾者本下经故云毒药攻邪五谷爲养谓粳米小豆麦大豆黄黍也五果爲助谓桃李杏栗枣也五畜爲益谓牛羊豕犬鸡也五菜爲充谓葵藿薤葱韭也新校正云按五常政大论曰大毒治病十去其六常毒治病十去其七小毒治病十去其八无毒治病十去其九谷肉果菜食养尽之无使过之伤其正也气味合而服之以补精益气气谓阳化味曰阴施气味合和则补益精气矣阴阳应象大论曰阳爲气阴爲味味归形形归气气归精精归化精食气形食味又曰形不足者温之以气精不足者补之以味由是则补精益气其义可知新校正云按孙思邈云精以食气气养精以荣色形以食味味养形以生力精顺五气以爲灵也若食气相恶则伤精也形受味以成也若食味不调则损形也是以圣人先用食禁以存性后制药以防命气味温补以存精形此之谓气味合而服之以补精益气也此五者有辛酸甘苦咸各有所利或散或收或缓或急或坚或耎四时五藏病随五味所宜也用五味而调五藏配肝以甘心以酸脾以咸肺以苦肾以辛者各随其宜欲缓欲收欲耎欲泄欲散欲坚而爲用非以相生相养而爲义也黄帝内经素问补註释文卷之十七黄帝内经素问补注释文正统道藏三家本五十卷太玄部黄帝内经素问补註释文卷之十八终四唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误宣明五气篇五味所入酸入肝肝合木而味酸也辛入肺肺合金而味辛也苦入心心合火而味苦也咸入肾肾合水而味咸也甘入脾脾合土而味甘也新校正云按太素又云淡入胃是谓五入新校正云按至眞要大论云夫五味入胃各归所喜故酸先入肝苦先入心甘先入脾辛先入肺咸先入肾五气所病心爲噫象火炎上烟随焰出心不受秽故噫出之肺爲咳象金坚劲扣之有声邪击于肺故爲咳也肝爲语象木枝条而形支别语宜委曲故出于肝脾爲吞象土包容物归于内翕如皆受故爲吞也肾爲欠爲嚏象水下流上生云雾气郁于胃故欠生焉太阳之气和利而满于心出于鼻则生嚏嚏音帝胃爲气逆爲哕爲恐以爲水谷之海肾与爲关关闭不利则气逆而上行也以包容水谷性喜受寒寒谷相薄故爲哕也寒盛则哕起热盛则恐生何者胃热则肾气微弱故爲恐也下文曰精气并于肾则恐也大肠小肠爲泄下焦溢爲水大肠爲传道之府小肠爲受盛之府受盛之气既虚传道之司不禁故爲泄利也下焦爲分注之所气窒不写则溢而爲水膀胱不利爲癃不约爲遗溺膀胱爲津液之府水注由之然足三焦脉实约下焦而不通则不得小便足三焦脉虚不约下焦则还溺也灵枢经曰足三焦者太阳之别也并太阳之正入络膀胱约下焦实则闭癃虚则遗溺胆爲怒中正决断无私无偏其性刚决故爲怒也六节藏象论曰凡十一藏取决于胆也是谓五病五精所并精气并于心则喜精气谓火之精气也肺虚而心精并之则爲喜灵枢经曰喜乐无极则伤魄魄爲肺神明心火并于肺金也并于肺则悲肝虚而肺气并之则爲悲灵枢经曰悲哀动中则伤魂魂爲肝神明肺金并于肝木也并于肝则忧脾虚而肝气并之则爲忧灵枢经曰愁忧不解则伤意意爲脾神明肝木并于脾土并于脾则畏本经云饥也肾虚而脾气并之则爲畏畏爲畏惧也灵枢经曰恐惧而不解则伤精精爲肾神明脾土并于肾水也并于肾则恐心虚而肾气并之则爲恐灵枢经曰憷惕思虑则伤神神爲心主明肾水并于心火也憷惕惊惧也此皆正气不足而胜气并之乃爲是矣故下文曰是谓五并虚而相并者也五藏所恶心恶热热则脉溃浊肺恶寒肝恶风肺恶寒者寒则气留滞肝恶风者风则筋燥急也脾恶湿湿则肉痿肿肾恶燥燥则精竭涸新校正云按杨上善云若今则云肺恶燥今此肺恶寒肾恶燥者燥在于秋寒之始也寒在于冬燥之终也肺在于秋以肺恶寒之甚故言其终肾在于冬肾恶不甚故言其始也是谓五恶五藏化液心爲汗泄于皮腠也肺爲涕肝爲泪肺爲涕者润于鼻窍也肝爲泪者注于眼目也脾爲涎肾爲唾脾爲涎者溢于唇口也肾爲唾者生于牙齿也是谓五液五味所禁辛走气气病无多食辛病谓力少不自胜也咸走血血病无多食咸苦走骨骨病无多食苦新校正云按皇甫士安云咸先走肾此云走血者肾合三焦血脉虽属肝心而爲中焦之道故咸入而走血也苦走心此云走骨者水火相济骨气通于心也甘走肉肉病无多食甘酸走筋筋病无多食酸是皆爲行其气速故不欲多食多食则病甚故病者无多食也是谓五禁无令多食新校正云按太素五禁云肝病禁辛心病禁咸脾病禁酸肺病禁苦肾病禁甘名此爲五裁杨上善云口嗜而饮食之不可多也必自裁之命曰五裁五病所发阴病发于骨阳病发于血阴病发于肉骨肉阴静故阳气从之血脉阳动故阴气乘之阳病发于冬阴病发于夏夏阳气盛故阴病发于夏冬阴气盛故阳病发于冬各随其少也是谓五发五邪所乱邪入于阳则狂邪入于阴则痹邪居于阳脉之中则四支热盛故爲狂邪入于阴脉之内则六经凝泣而不通故爲痹搏阳则爲巅疾邪内抟于阳则脉流薄疾故爲上巅之疾搏阴则爲瘖邪内抟于阴则脉不流故令瘖不能言新校正云按难经云重阳者狂重阴者癫巢元方云邪入于阴则爲癫脉经云阴附阳则狂阳附阴则癫孙思邈云邪入于阳则爲狂邪入于阴则爲血痹邪入于阳传则爲癫痉邪入于阴传则爲痛瘖全元起云邪已入阴复传于阳邪气盛府藏受邪使其气不朝荣气不复周身邪与正气相击发动爲癫疾邪已入阳阳今复传于阴藏府受邪故不能言是胜正也诸家之论不同今具载之阳入之阴则静阴出之阳则怒随所之而爲疾也之往也新校正云按全元起云阳入阴则爲静出则爲恐千金方云阳入于阴病静阴出于阳病怒是谓五乱五邪所见春得秋脉夏得冬脉长夏得春脉秋得夏脉冬得长夏脉名曰阴出之阳病善怒不治是谓五邪皆同命死不治新校正云按阴岀之阳病善怒已见前条此再言之文义不伦必古文错简也五藏所藏心藏神精气之化成也灵枢经曰两精相薄谓之神肺藏魄精气之匡佐也灵枢经曰并精而出入者谓之魄肝藏䰟神气之辅弼也灵枢经曰随神而往来者谓之䰟脾藏意记而不忘者也灵枢经曰心有所忆谓之意肾藏志专意而不移者也灵枢经曰意之所存谓之志肾受五藏六府之精元气之本生成之根爲胃之关是以志能则命通新校正云按杨上善云肾有二枚左爲肾藏志右爲命门藏精也是谓五藏所藏五藏所主心主脉壅遏荣气应息而动也肺主皮包裹筋肉闭拒诸邪也肝主筋束络机关随神而运也脾主肉肾主骨脾主肉覆藏筋骨通行卫气也肾主骨张筋化髓干以立身也是谓五主五劳所伤久视伤血劳于心也久卧伤气劳于肺也久坐伤肉久立伤骨乆行伤筋久坐伤肉者劳于脾也久立伤骨者劳于肾也久行伤筋者劳于肝也是谓五劳所伤五脉应象肝脉弦耎虚而滑端直以长也心脉钩如钩之偃来盛去衰也脾脉代肺脉毛肾脉石脾脉代者耎而弱也肺脉毛者轻浮而虚如毛羽也肾脉石者沉坚而搏如石之投也是谓五藏之脉血气形志篇夫人之常数太阳常多血少气少阳常少血多气阳明常多气多血少阴常少血多气厥阴常多血少气太阴常多气少血此天之常数血气多少此天之常数故用针之道常写其多也新校正云按甲乙经十二经水篇云阳明多血多气刺深四分留十唿太阳多血多气刺深五分留七唿少阳少血多气刺深四分留五唿太阴多血少气刺深三分留四唿少阴少血多气刺深二分留三唿厥阴多血少气刺深一分留二唿太阳太阴血气多少与素问不同又阴阳二十五人形性血气不同篇与素问同盖皇甫疑而两存之也足太阳与少阴爲表里少阳与厥阴爲表里阳明与太阴爲表里是爲足阴阳也手太阳与少阴爲表里少阳与心主爲表里阳明与太阴爲表里是爲手之阴阳也今知手足阴阳所苦凡治病必先去其血乃去其所苦伺之所欲然后写有余补不足先去其血谓见血脉盛满独异于常者乃去之不谓常刺则先去其血也欲知背俞先度其两乳间中折之更以他草度去半已即以两隅相拄也乃举以度其背令其一隅居上齐嵴大椎两隅在下当其下隅者肺之俞也度谓度量也言以草量其乳间四分去一使斜与横等折爲三隅以上隅齐嵴大椎则两隅下当肺俞也复下一度心之俞也谓以上隅齐嵴三椎也复下一度左角肝之俞也右角脾之俞也复下一度肾之俞也是谓五藏之俞灸刺之度也灵枢经及中诰咸云肺俞在三椎之傍心俞在五椎之傍肝俞在九椎之傍脾俞在十一椎之傍肾俞在十四椎之傍寻此经草量之法则合度之人其初度两隅之下约当肺俞再度两隅之下约当心俞三度两隅之下约当七椎七椎之傍乃鬲俞之位此经云左角肝之俞右角脾之俞殊与中诰等经不同又四度则两隅之下约当九椎九椎之傍乃肝俞也经云肾俞未究其源形乐志苦病生于脉治之以灸刺形谓身形志谓心志细而言之则七神殊守通而论之则约形志以爲中外尔然形乐谓不甚劳役志苦谓结虑深思不甚劳役则筋骨平调结虑深思则荣卫乖否气血不顺故病生于脉焉夫盛写虚补是灸刺之道犹当去其血络而后调之故上文曰凡治病必先去其血乃去其所苦伺之所欲然后写有余补不足则其义也形乐志乐病生于肉治之以针石志乐谓悦怿忘忧也然筋骨不劳心神悦怿则肉理相比气道满填卫气怫结故病生于肉也夫卫气留满以针写之结聚脓血石而破之石谓石针则砭石也今亦以䤵针代之形苦志乐病生于筋治之以熨引形苦谓修业就役也然修业以爲就役而作一过其用则致劳伤劳用以伤故病生于筋熨谓药熨引谓导引形苦志苦病生于咽嗌治之以百药修业就役结虑深思忧则肝气併于脾肝与胆合嗌爲之使故病生于嗌也宣明五气篇曰精气併于肝则忧竒病论曰肝者中之将也取决于胆咽爲之使也新校正云按甲乙经咽嗌作困竭百药作甘药形数惊恐经络不通病生于不仁治之以按摩醪药惊则脉气併恐则神不收脉併神游故经络不通而爲不仁之病矣夫按摩者所以开通闭塞导引阴阳醪药者所以养正祛邪调中理气故方之爲用宜以此焉醪药谓酒药也不仁谓不应其用则𤸷痹矣是谓五形志也刺阳明出血气刺太阳出血恶气刺少阳出气恶血刺太阴出气恶血刺少阴出气恶血刺厥阴出血恶气也明前三阳三阴血气多少之刺约也新校正云按太素云刺阳明出血气刺太阴出血气杨上善注云阳明太阴虽爲表里其血气俱盛故并写血气如是则太阴与阳明等俱爲多血多气前文太阴一云多血少气一云多气少血莫可的知详太素血气并写之㫖则二说俱未爲得自与阳明同尔又此刺阳明一节宜续前写有余补不足下不当隔在草度法五形志后寳命全形论篇黄帝问曰天覆地载万物悉备莫贵于人人以天地之气生四时之法成天以德流地以气化德气相合而乃生焉易曰天地氤氲万物化醇此之谓也则假以温凉寒暑生长收藏四时运行而方成立君王衆庶尽欲全形贵贱虽殊然其寳命一矣故好生恶死者贵贱之常情也形之疾病莫知其情留淫日深着于骨髓心私虑之新校正云按太素虑作患余欲针除其疾病爲之奈何虚邪之中人微先见于色不知于身有形无形故莫知其情状也留而不去淫衍日深邪气袭虚故着于骨髓帝矜不度故请行其鍼新校正云按别本不度作不庶岐伯对曰夫盐之味咸者其气令器津泄咸谓盐之味苦浸淫而润物者也夫咸爲苦而生咸从水而有水也润下而苦泄故能令器中水津液润渗泄焉凡虚中而受物者皆谓之器其于体外则谓阴囊其于身中所同则谓膀胱矣然以病配于五藏则心气伏于肾中而不去乃爲是矣何者肾象水而味咸心合火而味苦苦流汗液咸走胞囊火爲水持故阴囊之外津润如汗而渗泄不止也凡咸之爲气天阴则润在土则浮在人则囊湿而皮肤剥起弦絶者其音嘶败阴囊津泄而脉弦絶者诊当言音嘶嗄败易旧声尔何者肝气伤也肝气伤则金本缺金本缺则肺气不全肺主音声故言音嘶嗄嗄所嫁切木敷者其叶发敷布也言木气散布外荣于所部者其病当发于肺叶之中也何者以木气发散故也平人气象论曰藏眞散于肝肝又合木也病深者其声哕哕谓声浊恶也肺藏恶血故如是人有此三者是谓坏府府谓胸也以肺处胸中故也坏谓损坏其府而取病也抱朴子云仲景开胸以纳赤饼由此则胸可启之而取病矣三者谓脉弦絶肺叶发声浊哕也毒药无治短针无取此皆絶皮伤肉血气争黑病内溃于肺中故毒药无治外不在于经络故短针无取是以絶皮伤肉乃可攻之以恶血乆与肺气交争故当血见而色黑也新校正云详岐伯之对与黄帝所问不相当别按太素云夫盐之味咸者其气令器津泄弦絶者其音嘶败木陈者其叶落病深者其声哕人有此三者是谓坏府毒药无治短针无取此皆絶皮伤肉血气争异三字与此经不同而注意大异杨上善注云言欲知病微者须知其候盐之在于器中津液泄于外见津而知盐之有咸也声嘶知琴瑟之弦将絶叶落者知陈木之已尽举此三物衰坏之微以比声哕识病深之候人有声哕同三譬者是爲府坏之候中府坏者病之深也其病既深故针药不能取以其皮肉血气各不相得故也再详上善作此等注义方与黄帝上下问答义相贯穿王氏解盐咸器津义虽渊微至于注弦絶音嘶木敷叶发殊不与帝问相协考之不若杨义之得多也帝曰余念其痛心爲之乱惑反甚其病不可更代百姓闻之以爲残贼爲之奈何残谓残害贼谓损劫言恐涉于不仁致慊于黎庶也岐伯曰夫人生于地悬命于天天地合气命之曰人形假物成故生于地命惟天赋故悬于天德气同归故谓之人也灵枢经曰天之在我者德地之在我者气德流气薄而生者也然德者道之用气者生之母也人能应四时者天地爲之父母人能应四时和气而养生者天地恒畜养之故爲父母四气调神大论曰夫四时阴阳者万物之根本也所以圣人春夏养阳秋冬养阴以从其根故与万物沉浮于生长之门也知万物者谓之天子知万物之根本者天地常育养之故谓曰天之子天有阴阳人有十二节节谓节气外所以应十二月内所以主十二经脉也天有寒暑人有虚实寒暑有盛衰之纪虚实表多少之殊故人以虚实应天寒暑也能经天地阴阳之化者不失四时知十二节之理者圣智不能欺也经常也言能常应顺天地阴阳之道而修养者则合四时生长之宜能知十二节气之所迁至者虽圣智亦不欺侮而奉行之也能存八动之变五胜更立能达虚实之数者独出独入呿吟至微秋毫在目存谓心存达谓明达呿谓欠呿吟谓吟叹秋毫在目言细必察也八动谓八节之风变动五胜谓五行之气相胜立谓当其王时变谓气至而变易知是三者则应效明着速犹影响此自神之独出独入亦非鬼灵能召遣也新校正云按杨上善云帝曰人生有形不离阴阳天地合气别爲九野分爲四时月有小大日有短长万物并至不可胜量虚实呿吟敢问其方请说用针之意岐伯曰木得金而伐火得水而灭土得木而达金得火而缺水得土而絶万物尽然不可胜竭达通也言物类虽不可竭尽而数要之皆如五行之气而有胜负之性分尔故针有悬布天下者五黔首共余食莫知之也言针之道有若高悬示人彰布于天下者五矣而百姓共知余食咸弃蔑之不务于本而崇乎末莫知眞要深在其中所谓五者次如下句新校正云按全元起本余食作饱食注云人愚不解阴阳不知针之妙饱食终日莫能知其妙益又太素作饮食杨上善注云黔首共服用此道然不能得其意一曰治神专精其心不妄动乱也所以云手如握虎神无营于衆物盖欲调治精神专其心也新校正云按杨上善云存生之道知此五者以爲摄养可得长生也魂神意魄志以爲神主故皆名神欲爲针者先须治神故人无悲哀动中则魂不伤肝得无病秋无难也无憷惕思虑则神不伤心得无病冬无难也无愁忧不解则意不伤脾得无病春无难也无喜乐不极则魄不伤肺得无病夏无难也无盛怒者则志不伤肾得无病季夏无难也是以五过不起于心则神清性明五神各安其藏则寿延遐算也二曰知养身知养己身之法亦如养人之道矣阴阳应象大论曰用针者以我知彼用之不殆此之谓也新校正云按太素身作形杨上善云饮食男女节之以限风寒暑湿摄之以时有异单豹外凋之害即内养形也实慈恕以爱人和尘劳而不迹有殊张毅高门之伤即外养形也内外之养周备则不求生而乆生无期寿而长寿此则针布养形之极也玄元皇帝曰太上养神其次养形详王氏之注专治神养身于用针之际其说甚狭不若上善之说爲优若必以此五者解爲用针之际则下文知毒药爲眞王氏亦不专用针爲解也三曰知毒药爲眞毒药攻邪顺宜而用正眞之道其在兹乎四曰制砭石小大古者以砭石爲针故不举九针但言砭石尔当制其大小者随病所宜而用之新校正云按全元起云砭石者是古外治之法有三名一针石二砭石三鑱石其实一也古来未能铸铁故用石爲针故名之针石言工必砥砺锋利制其小大之形与病相当黄帝造九针以代鑱石上古之治者各随方所宜东方之人多痈肿聚结故砭石生于东方五曰知府藏血气之诊诸阳爲府诸阴爲藏故血气形志篇曰太阳多血少气少阳少血多气阳明多气少血少阴少血多气厥阴多血少气太阴多气少血是以刺阳明出血气刺太阳岀血恶气刺少阳出气恶血刺太阴岀气恶血刺少阴出气恶血刺厥阴出血恶气也精知多少则补写万全五法俱立各有所先事宜则应者先用今末世之刺也虚者实之满者泄之此皆衆工所共知也若夫法天则地随应而动和之者若响随之者若影道无鬼神独来独往随应而动言其效也若影若响言其近也夫如影之随形响之应声岂复有鬼神之召遣耶盖由随应而动之自得尔帝曰愿闻其道岐伯曰凡刺之眞必先治神专其精神寂无动乱刺之眞要其在斯焉五藏已定九候已备后乃存针先定五藏之脉备循九候之诊而有太过不及者然后乃存意于用针之法衆脉不见衆凶弗闻外内相得无以形先衆脉谓七诊之脉衆凶谓五藏相乘外内相得言形气相得也无以形先言不以己形之衰盛寒温料病人之形气使同于己也故下文曰可玩往来乃施于人玩谓玩弄言精熟也标本病传论曰谨熟阴阳无与衆谋此其类也新校正云按此文出阴阳别论此云标本病传论者误也人有虚实五虚勿近五实勿远至其当发间不容人之虚实非其远近而有之盖由血气一时之盈缩尔然其未发则如云垂而视之可乆至其发也则如电灭而指所不及迟速之殊有如此矣新校正云按甲乙经作瞚全元起本及太素作眴手动若务针耀而匀手动用针心如专务于一事也针经曰一其形听其动静而知邪正此之谓也针耀而匀谓针形光净上下匀平也静意视义观适之变是谓冥冥莫知其形冥冥言血气变化之不可见也故静意视息以义斟酌观所调适经脉之变易尔虽且针下用意精微而测量之犹不知变易形容谁爲其象也新校正云按八正神明论云观其冥冥者言形气荣卫之不形于外而工独知之以日之寒温月之虚盛四时气之浮沉参伍相合而调之工常先见之然而不形于外故曰观于冥冥焉见其乌乌见其稷稷从见其飞不知其谁乌乌歏其气至稷稷嗟其已应言所针得戾如从空中见飞鸟之往来岂复知其所使之元主耶是但见经脉盈虚而爲信亦不知其谁之所召遣尔伏如横弩起如发机血气之未应针则伏如横弩之安静其应针也则起如机发之迅疾帝曰何如而虚何如而实言血气既伏如横弩起如发机然其虚实岂留唿而可爲准定耶虚实之形何如而约之岐伯曰刺虚者须其实刺实者须其虚言要以气至有效而爲约不必守息数而爲定法也经气已至愼守勿失无变法而失经气也深浅在志远近若一如临深渊手如握虎神无营于衆物言精心专一也所针经脉虽深浅不同然其补写皆如一俞之专意故手如握虎神不外营焉新校正云按针解论云刺实须其虚者留针阴气隆至乃去针也刺虚须其实者阳气隆至针下热乃去针也经气已至愼守勿失者勿变更也深浅在志者知病之内外也远近如一者深浅其候等也如临深渊者不敢堕也手如握虎者欲其壮也神无营于衆物者静志观病人无左右视也黄帝内经素问补註释文卷之十八黄帝内经素问补注释文正统道藏三家本五十卷太玄部黄帝内经素问补註释文卷之十九终五唐太仆令启玄子王氷次註宋光禄卿直秘阁林亿等校正宋守尚书屯田郎孙兆重改误八正神明论篇黄帝问曰用针之服必有法则焉今何法何则服事也法象也则准也约也岐伯对曰法天则地合以天光谓合日月星辰之行度帝曰愿卒闻之岐伯曰凡刺之法必候日月星辰四时八正之气气定乃刺之候日月者谓候日之寒温月之空满也星辰者谓先知二十八宿之分应水漏刻者也畧而言之常以日加之于宿上则知人气在太阳否日行一舍人气在三阳与阴分矣细而言之从房至毕十四宿水下五十刻半日之度也从昴至心亦十四宿水下五十刻终日之度也是故从房至毕者爲阳从昴至心者爲阴阳主昼阴主夜也凡日行一舍故水下三刻与七分刻之四也灵枢经曰水下一刻人气在太阳水下二刻人气在少阳水下三刻人气在阳明水下四刻人气在阴分水下不止气行亦尔又曰日行一舍人气行于身一周与十分身之八日行二舍人气行于身三周与十分身之六日行三舍人气行于身五周与十分身之四日行四舍人气行于身七周与十分身之二日行五舍人气行于身九周然日行二十八舍人气亦行于身五十周与十分身之四由是故必侯日月星辰也四时八正之气者谓四时正气八节之风来朝于太一者也谨候其气之所在而刺之气定乃刺之者谓八节之风气静定乃可以刺经脉调虚实也故历忌云八节前后各五日不可刺灸凶是则谓气未定故不可刺灸也新校正云按八节风朝太一具天元玉册中是故天温日明则人血淖液而卫气浮故血易写气易行天寒日阴则人血凝泣而卫气沉泣谓如水中居雪也淖奴教切多也月始生则血气始精卫气始行月郭满则血气实肌肉坚月郭空则肌肉减经络虚卫气去形独居是以因天时而调血气也是以天寒无刺血凝泣而卫气沉也天温无凝血淖液而气易行也月生无写月满无补月郭空无治是谓得时而调之谓得天时也因天之序盛虚之时移光定位正立而待之候日迁移定气所在南面正立待气至而调之也故日月生而写是谓藏虚血气弱也新校正云按全元起本藏作咸藏当作减月满而补血气扬溢络有留血命曰重实络亦爲经误血气盛也留一爲流非也月郭空而治是谓乱经阴阳相错眞邪不别沉以留止外虚内乱淫邪乃起气失纪故淫邪起帝曰星辰八正何候岐伯曰星辰者所以制日月之行也制谓制度星辰则可知日月行之制度矣畧而言之周天二十八宿三十六分人气行一周天凡一千八分周身十六丈二尺以应二十八宿合漏水百刻都行八百一十丈以分昼夜也故人十息气行六尺日行二分二百七十息气行十六丈二尺一周于身水下二刻日行二十分五百四十息气行再周于身水下四刻日行四十分二千七百息气行十周于身水下二十刻日行五宿二十分一万三千五百息气行五十周于身水下百刻日行二十八宿也细而言之则常以一十周加之一分又十分分之六乃奇分尽矣是故星辰所以制日月之行度也新校正云详周天二十八宿至日行二十八宿也本灵枢经文今具甲乙经中八正者所以候八风之虚邪以时至者也八正谓八节之正气也八风者东方婴儿风南方大弱风西方刚风北方大刚风东北方凶风东南方弱风西南方谋风西北方折风也虚邪谓乘人之虚而爲病者也以时至谓天应太一移居以八节之前后风朝中宫而至者也新校正云详太一移居风朝中宫义贝天元玉册四时者所以分春秋冬夏之气所在以时调之也八正之虚邪而避之勿犯也四时之气所在者谓春气在经脉夏气在孙络秋气在皮肤冬气在骨髓也然触冒虚邪动伤眞气避而勿犯乃不病焉灵枢经曰圣人避邪如避矢石盖以其能伤眞气也以身之虚而逢天之虚两虚相感其气至骨入则伤五藏以虚感虚同气而相应也工候救之弗能伤也候之而止故弗能伤之救止也故曰天忌不可不知也人忌于天故云天忌犯之则病故不可不知也帝曰善其法星辰者余闻之矣愿闻法往古者岐伯曰法往古者先知针经也验于来今者先知日之寒温月之虚盛以候气之浮沉而调之于身观其立有验也候气不差故立有验也观其冥冥者言形气荣卫之不形于外而工独知之明前篇静意视义观适之变是谓冥冥莫知其形也虽形气荣卫不形见于外而工以心神明悟独得知其衰盛焉善恶悉可明之新校正云按前篇乃寳命全形论以日之寒温月之虚盛四时气之浮沉参伍相合而调之工常先见之然而不形于外故曰观于冥冥焉工所以常先见者何哉以守法而神通明也通于无穷者可以传于后世也是故工之所以异也法着故可传后世后世不絶则应用通于无穷矣以独见知故工所以异于人也然而不形见于外故俱不能见也工异于粗者以粗俱不能见也视之无形尝之无味故谓冥冥若神髣髴言形气荣卫不形于外以不可见故视无形尝无味伏如横弩起如发机窈窈冥冥莫知元主谓如神运髣髴焉若如也虚邪者八正之虚邪气也八正之虚邪谓八节之虚邪也以从虚之乡来袭虚而入爲病故谓之八正虚邪正邪者身形若用力汗出腠理开逢虚风其中人也微故莫知其情莫见其形正邪者不从虚之乡来也以中人微故莫知其情意莫见其形状上工救其萌牙必先见三部九候之气尽调不败而救之故曰上工下工救其已成救其已败救其已成者言不知三部九候之相失因病而败之也义备离合眞邪论中知其所在者知诊三部九候之病脉处而治之故曰守其门户焉莫知其情而见邪形也三部九候爲候邪之门户也守门户故见邪形以中人微故莫知其情状也帝曰余闻补写未得其意岐伯曰写必用方方者以气方盛也以月方满也以日方温也以身方定也以息方吸而内针乃复候其方吸而转鍼乃复候其方唿而徐引鍼故曰写必用方其气而行焉方犹正也写邪气出则眞气流行矣补必用员员者行也行者移也行谓宣不行之气令必宣行移谓移未复之脉俾其平复刺必中其荣复以吸排鍼也鍼入至血谓之中荣故员与方非鍼也所言方员者非谓针形正谓行移之义也故养神者必知形之肥瘦荣卫血气之盛衰血气者人之神不可不谨养神安则寿延神去则形弊故不可不谨养也帝曰妙乎哉论也合人形于阴阳四时虚实之应冥冥之期其非夫子孰能通之然夫子数言形与神何谓神何谓形愿卒闻之神谓神智通悟形谓形诊可观岐伯曰请言形形乎形目冥冥问其所病新校正云按甲乙经作扪其所痛义亦通索之于经慧然在前按之不得不知其情故曰形外隐其无形故目冥冥而不见内藏其有象故以诊而可索于经也慧然在前按之不得言三部九候之中卒然逢之不可爲之期准也离合眞邪论曰在阴与阳不可爲度从而察之三部九候卒然逢之早遏其路此其义也帝曰何谓神岐伯曰请言神神乎神耳不闻目明心开而志先慧然独悟口弗能言俱视独见适若昏昭然独明若风吹云故曰神耳不闻言神用之微宻也目明心开而志先者言心之通如昏昩开卷目之见如气翳辟明神虽内融志已先往矣慧然谓清爽也悟犹了达也慧然独悟口弗能言者谓心中清爽而了达口不能宣吐以写心也俱视独见适若昏者叹见之异速也言与衆俱视我忽独见适犹若昏昩尔既独见了心眼昭然独能明察若云随风卷日丽天明至哉神乎妙用如是不可得而言也三部九候爲之原九鍼之论不必存也以三部九候经脉爲之本原则可通神悟之妙用若以九鍼之论佥议则其㫖惟博其知弥远矣故曰三部九候爲之原九鍼之论不必存也离合眞邪论篇黄帝问曰余闻九鍼九篇夫子乃因而九之九九八十一篇余尽通其意矣经言气之盛衰左右倾移以上调下以左调右有余不足补写于荥输余知之矣此皆荣卫之倾移虚实之所生非邪气从外入于经也余愿闻邪气之在经也其病人何如取之奈何岐伯对曰夫圣人之起度数必应于天地故天有宿度地有经水人有经脉宿谓二十八宿度谓天之三百六十五度也经水者谓海水泾水渭水湖水沔水汝水江水淮水漯水河水漳水济水也以其内合经脉故名之经水焉经脉者谓手足三阴三阳之脉所以言者以内外参合人气应通故言之也新校正云按甲乙经云足阳明外合于海水内属于胃足太阳外合于泾水内属膀胱足少阳外合于渭水内属于胆足太阴外合于湖水内属于脾足厥阴外合于沔水内属于肝足少阴外合于汝水内属于肾手阳明外合于江水内属于大肠手太阳外合于淮水内属于小肠手少阳外合于漯水内属于三焦手太阴外合于河水内属于肺手心主外合于漳水内属于心包手少阴外合于济水内属于心天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起大经脉亦应之夫邪之入于脉也寒则血凝泣暑则气淖泽虚邪因而入客亦如经水之得风也经之动脉其至也亦时陇起其行于脉中循循然循循然顺动貌言随顺经脉之动息因循唿吸之往来但形状或异耳循循一爲輴輴其至寸口中手也时大时小大则邪至小则平其行无常处大谓大常平之形诊小者非细小之谓也以其比大则谓之小若无大以比则自是平常之经气耳然邪气者因其阴气则入阴经因其阳气则入阳脉故其行无常处也在阴与阳不可爲度以随经脉之流运也从而察之三部九候卒然逢之早遏其路逢谓逢遇遏谓遏絶三部之中九候之位卒然逢遇当按而止之即而写之迳路既絶则大邪之气无能爲也所谓写者如下文云吸则内针无令气忤静以久留无令邪布吸则转针以得气爲故候唿引针唿尽乃去大气皆出故命曰写按经之㫖先补眞气乃写其邪也何以言之下文补法唿尽内鍼静以久留此段写法吸则内鍼又静以乆留然唿尽则次其吸吸至则不兼唿内针之候既同久留之理复一则先补之义昭然可知针经云写曰迎之迎之意必持而内之放而出之排阳出鍼疾气得泄补曰随之随之意若忘之若行若悔如蚊虻止如留如还则补之必久留也所以先补者眞气不足鍼乃写之则经不满邪气无所排遣故先补眞气令足后乃写出其邪矣引谓引出去谓离穴候唿而引至其门唿尽乃离穴户则经气审以平定邪气无所拘留故大邪之气随针而出也唿谓气出吸谓气入转谓转动也大气谓大邪之气错乱阴阳者也帝曰不足者补之奈何岐伯曰必先扪而循之切而散之推血按之弹而怒之抓而下之通而取之外引其门以闭其神扪循谓手摸切谓指按也扪而循之欲气舒缓切而散之使经脉宣散推而按之排蹙其皮也弹而怒之使脉气䐜满也抓而下之置鍼准也通而取之以常法也外引其门以闭其神则椎而按之者也谓蹙按穴外之皮令当应鍼之处鍼已放去则不破之皮盖其所刺之门门户不开则神气内守故云以闭其神也调经论曰外引其皮令当其门户又曰推阖其门令神气存此之谓也新校正云按王引调经论文今详非本论之文傍见甲乙经鍼道篇又曰已下乃当篇之文也唿尽内鍼静以久留以气至爲故唿尽内鍼亦同吸也言必以气至而爲去针之故不以息之多数而便去鍼也鍼经曰刺之而气不至无问其数刺之气至去之勿复鍼此之谓也无问息数以爲迟速之约要当以气至而鍼去不当以针下气木至而鍼出乃更爲也如待所贵不知日暮谕人事于候气也暮晩也其气以至适而自护适调适也护愼守也言气已平调则当愼守勿令改变使疾更生也鍼经曰经气已至愼守勿失此其义也所谓愼守当如下说新校正云详王引鍼经之言乃素问寳命全形论篇文兼见于鍼解论耳候吸引鍼气不得出各在其处推阖其门令神气存大气留止故命曰补正言也外门已闭神气复存候吸引鍼大气不泄补之爲义断可知焉然此大气谓大经之气流行荣卫者帝曰候气奈何谓候可取之气也岐伯曰夫邪去络入于经也舍于血脉之中缪刺论曰邪之客于形也必先舍于皮毛留而不去入舍于孙脉留而不去入舍于络脉留而不去入舍于经脉故云去络入于经也其寒温未相得如涌波之起也时来时去故不常在以周游于十六丈二尺经脉之分故不常在于所候之处也故曰方其来也必按而止之止而取之无逢其冲而写之冲谓应水刻数之平气也灵枢经曰水下一刻人气在太阳水下二刻人气在少阳水下三刻人气在阳明水下四刻人气在阴分然气在太阳则太阳独盛气在少阳则少阳独盛夫见独盛者便谓邪来以针写之则反伤眞气故下文曰眞气者经气也经气大虚故曰其来不可逢此之谓也经气应刻乃谓爲邪工若写之则深误也故曰其来不可逢故曰候邪不审大气已过写之则眞气脱脱则不复邪气复至而病益蓄不悟其邪反诛无罪则眞气泄脱邪气复侵经气大虚故病弥蓄积故曰其往不可追此之谓也已随经脉之流去不可复追召使还不可挂以发者待邪之至时而发鍼写矣言轻微而有尚且知之况若涌波不知其至也若先若后者血气已尽其病不可下言不可取而取失时也新校正云按全元起本作血气已虚尽字当作虚字之误也故曰知其可取如发机不知其取如扣椎故曰知机道者不可挂以发不知机者扣之不发此之谓也机者动之微言贵知其微也帝曰补写奈何岐伯曰此攻邪也疾出以去盛血而复其眞气视有血者乃取之此邪新客溶溶未有定处也推之则前引之则止逆而刺之温血也言邪之新客未有定居推针补之则随补而前进若引针致之则随引而留止也若不出盛血而反温之则邪气内胜反增其害故下文曰刺出其血其病立已帝曰善然眞邪以合波陇不起候之奈何岐伯曰审扪循三部九候之盛虚而调之盛者写之虚者补之不盛不虚以经取之则其法也察其左右上下相失及相减者审其病藏以期之气之在阴则候其气之在于阴分而刺之气之在阳则候其气之在于阳分而刺之是谓逢时灵枢经曰水下一刻人气在太阳水下四刻人气在阴分也积刻不已气亦随在周而复始故审其病藏以期其气而刺之不知三部者阴阳不别天地不分地以候地天以候天人以候人调之中府以定三部故曰刺不知三部九候病脉之处虽有大过且至工不能禁也禁谓禁止也然候邪之处尚未能知岂复能禁止其邪气耶诛罚无过命曰大惑反乱大经眞不可复用实爲虚以邪爲眞用针无义反爲气贼夺人正气以从爲逆荣卫散乱眞气已失邪独内着絶人长命予人夭殃不知三部九候故不能久长识非精辩学未该明且乱大经又爲气贼动爲残害安可久乎因不知合之四时五行因加相胜释邪攻正絶人长命非惟昩三部九候之爲弊若不知四时五行之气序亦足以殒絶其生灵也邪之新客来也未有定处推之则前引之则止逢而写之其病立已再言之者其法必然黄帝内经素问补註释文卷之十九黄帝内经素问补注释文正统道藏三家本五十卷太玄部黄帝内经素问补註释文卷之二十终六唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误通评虚实论篇黄帝问曰何谓虚实岐伯对曰邪气盛则实精气夺则虚夺谓精气减少如夺去也帝曰虚实何如言五藏虚实之大体也岐伯曰气虚者肺虚也气逆者足寒也非其时则生当其时则死非时谓年直之前后也当时谓正直之年也余藏皆如此五藏同帝曰何谓重实岐伯曰所谓重实者言大热病气热脉满是谓重实帝曰经络俱实何如何以治之岐伯曰经络皆实是寸脉急而尺缓也皆当治之故曰滑则从涩则逆也脉急谓脉口也夫虚实者皆从其物类始故五藏骨肉滑利可以长久也物之生则滑利物之死则枯涩故涩爲逆滑爲从从谓顺也帝曰络气不足经气有余何如岐伯曰络气不足经气有余者脉口热而尺寒也秋冬爲逆春夏爲从治主病者春夏阳气高故脉口热尺中寒爲顺也十二经十五络各随左右而有太过不足工当寻其至中应以施鍼艾故云治主病者也帝曰经虚络满何如岐伯曰经虚络满者尺热满脉口寒濇也此春夏死秋冬生也秋冬阳气下故尺中热脉口寒爲顺也帝曰治此者奈何岐伯曰络满经虚灸阴刺阳经满络虚刺阴灸阳以阴分主络阳分主经故耳帝曰何谓重虚此反问前重实也岐伯曰脉气上虚尺虚是谓重虚言尺寸脉俱虚新校正云按甲乙经作脉虚气虚尺虚是谓重虚此少一虚字多一上字王注言尺寸脉俱虚则不兼气虚也详前热病气热脉满爲重实此脉虚气虚尺虚爲重虚是脉与气俱实爲重实俱虚爲重虚不但尺寸俱虚爲重虚也帝曰何以治之岐伯曰所谓气虚者言无常也尺虚者行步恇然寸虚则脉动无常尺虚则行步恇然不足新校正云按杨上善云气虚者禀中气不定也王谓寸虚则脉动无常非也脉虚者不象阴也不象太阴之候也何以言之气口者脉之要会手太阴之动也如此者滑则生濇则死也帝曰寒气暴上脉满而实何如言气热脉满已谓重实滑则从濇则逆今气寒脉满亦可谓重实乎其于滑濇生死逆从何如岐伯曰实而滑则生实而逆则死逆谓濇也新校正云详王氏以逆爲濇大非古文简畧辞多互文上言滑而下言逆举滑则从可知言逆则濇可见非谓逆爲濇也帝曰脉实满手足寒头热何如岐伯曰春秋则生冬夏则死大畧言之夏手足寒非病也是夏行冬令夏得则冬死冬脉实满头热亦非病也是冬行夏令冬得则夏亡反冬夏以言之则皆不死春秋得之是病故生死皆在时之孟月也脉浮而濇濇而身有热者死新校正云按甲乙经移续于此旧在后帝曰形度骨度脉度筋度何以知其度也下对问义不相类王氏颇知其错简而不知皇甫士安尝移附于此今去后条移从于此帝曰其形尽满何如岐伯曰其形尽满者脉急大坚尺濇而不应也形尽满谓四形藏尽满也新校正云按甲乙经太素濇作满如是者从则生逆则死帝曰何谓从则生逆则死岐伯曰所谓从者手足温也所谓逆者手足寒也帝曰乳子而病热脉悬小者何如悬谓如悬物之动也岐伯曰手足温则生寒则死新校正云按太素无手字杨上善云足温气下故生足寒气不下者逆而致死帝曰乳子中风热喘鸣肩息者脉何如岐伯曰喘鸣肩息者脉实大也缓则生急则死缓谓如纵缓急谓如弦张之急非往来之缓急也正理伤寒论曰缓则中风故乳子中风脉缓则生急则死帝曰肠澼便血何如岐伯曰身热则死寒则生热爲血败故死寒爲荣气在故生帝曰肠澼下白沫何如岐伯曰脉沉则生脉浮则死阴病而见阳脉与证相反故死帝曰肠澼下脓血何如岐伯曰脉悬絶则死滑大则生帝曰肠澼之属身不热脉不悬絶何如岐伯曰滑大者曰生悬濇者曰死以藏期之肝见庚辛死心见壬癸死肺见丙丁死肾见戊己死脾见甲乙死是谓以藏期之帝曰癫疾何如岐伯曰脉搏大滑乆自已脉小坚急死不治脉小坚急爲阴阳病而见阴脉故死不治新校正云按巢元方云脉沉小急实死不治小牢急亦不可治帝曰癫疾之脉虚实何如岐伯曰虚则可治实则死以反证故帝曰消瘅虚实何如岐伯曰脉实大病乆可治脉悬小坚病乆不可治久病血气衰脉不当实大故不可治新校正云详经言实大病乆可治注意以爲不可治按甲乙经太素全元起本并云可治又按巢元方云脉数大者生细小浮者死又云沉小者生实牢大者死帝曰形度骨度脉度筋度何以知其度也形度具三备经筋度脉度骨度并具在灵枢经中此问亦合在彼经篇首错简也一经以此问爲逆从论首非也帝曰春亟治经络夏亟治经俞秋亟治六府冬则闭塞闭塞者用药而少针石也亟犹急也闭塞谓气之门户闭塞也所谓少针石者非痈疽之谓也冬月虽气门闭塞然痈疽气烈内作大脓不急写之则烂筋腐骨故虽冬月亦宜鍼石以开除之痈疽不得顷时回所以痈疽之病冬月犹得用鍼石者何此病顷时回转之间过而不写则内烂筋骨穿通藏府痈不知所按之不应手乍来乍已刺手太阴傍三痏与缨脉各二但觉似有痈疽之候不的知发在何处故按之不应手也乍来乍已言不定痛于一处也手太阴傍足阳明脉谓胸部气户等六穴之分也缨脉亦足阳明脉也近缨之脉故曰缨脉缨谓冠带也以有左右故云各二掖痈大热刺足少阳五刺而热不止刺手心主三刺手太阴经络者大骨之会各三大骨会肩也谓肩贞穴在肩髃后骨解间陷者中暴痈筋緛随分而痛魄汗不尽胞气不足治在经俞痈若暴发随脉所过筋怒緛急肉分中痛汗液渗泄如不尽兼胞气不足者悉可以本经脉穴俞补写之新校正云按此二条旧散在篇中今移使相从腹暴满按之不下取太阳经络者胃之募也太阳爲手太阳也手太阳经络之所生故取中脘穴即胃之募也中诰曰中脘胃募也居蔽骨与齐之中手太阳少阳足阳明脉所生故云经络者胃募也新校正云按甲乙经云取太阳经络血者则已无胃之募也等字又杨上善注云足太阳其说各不同未知孰是少阴俞去嵴椎三寸傍五用员利鍼谓取足少阴俞外去嵴椎三寸两傍穴各五痏也少阴俞谓第十四椎下两傍肾之俞也新校正云按甲乙经云用员利鍼刺已如食顷乆立已必视其经之过于阳者数刺之霍乱刺俞傍五霍乱者取少阴俞傍志室穴新校正云按杨上善云刺主霍乱俞傍五取之足阳明及上傍三足阳明言胃俞也取胃俞兼取少阴俞外两傍向上第三穴则胃仓穴也刺痫惊脉五谓阳陵泉在膝上外陷者中也鍼手太阴各五刺经太阳五刺手少阴经络傍者一足阳明一上踝五寸刺三针经太阳谓足太阳也手太阴五谓鱼际穴在手大指本节后内侧散脉经太阳五谓承山穴在足腨肠下分肉间陷者中也手少阴经络傍者谓支正穴在腕后同身寸之五寸骨上廉肉分间手太阳络别走少阴者足阳明一者谓解谿穴在足腕上陷者中也上踝五寸谓足少阳络光明穴按内经明堂中诰图经悉主霍乱各具明文新校正云按别本注云悉不主霍乱未详所谓又按甲乙经太素刺痫惊脉五至此爲刺惊痫王注爲刺霍乱者王注非也凡治消瘅仆击偏枯痿厥气满发逆肥贵人则高梁之疾也隔则闭絶上下不通则暴忧之病也暴厥而聋偏塞闭不通内气暴薄也不从内外中风之病故瘦留着也跖跛寒风湿之病也消谓内消瘅谓伏热厥谓气逆高膏也梁粱也跖谓足也夫肥者令人热中甘者令人中满故热气内薄发爲消渴偏枯气满逆也逆者谓违背常候与平人异也然愁忧者气闭塞而不行故隔塞否闭气脉断絶而上下不通也气固于内则大小便道偏不得通泄也何者藏府气不化禁固而不宣散故尔外风中人伏藏不去则阳气内受爲热外燔肌肉消烁故留薄肉分消瘦而皮肤着于筋骨也湿胜于足则筋不利寒胜于足则挛急风湿寒胜则卫气结聚卫气结聚则肉痛故足跛而不可履也黄帝曰黄疸暴痛癫疾厥狂乆逆之所生也五藏不平六府闭塞之所生也头痛耳鸣九窍不利肠胃之所生也足之三阳从头走足然乆厥逆而不下行则气怫积于上焦故爲黄疸暴痛癫狂气逆矣食饮失宜吐利过节故六府闭塞而令五藏之气不和平也肠胃否塞则气不顺序气不顺序则上下中外互相胜负故头痛耳鸣九窍不利也太阴阳明论篇黄帝问曰太阴阳明爲表里脾胃脉也生病而异者何也脾胃藏府皆合于土病生而异故问不同岐伯对曰阴阳异位更虚更实更逆更从或从内或从外所从不同故病异名也脾藏爲阴胃府爲阳阳脉下行阴脉上行阳脉从外阴脉从内故言所从不同病异名也新校正云按杨上善云春夏阳明爲实太阴爲虚秋冬太阴爲实阳明爲虚即更实更虚也春夏太阴爲逆阳明爲从秋冬阳明爲逆太阴爲从即更逆更从也帝曰愿闻其异状也岐伯曰阳者天气也主外阴者地气也主内是所谓阴阳异位也故阳道实阴道虚是所谓更实更虚也故犯贼风虚邪者阳受之食饮不节起居不时者阴受之是所谓或从内或从外也阳受之则入六府阴受之则入五藏入六府则身热不时卧上爲喘唿入五藏则䐜满闭塞下爲飧泄乆爲肠澼是所谓所从不同病异名也故喉主天气咽主地气故阳受风气阴受湿气同气相求尔故阴气从足上行至头而下行循臂至指端阳气从手上行至头而下行至足是所谓更逆更从也灵枢经曰手之三阴从藏走手手之三阳从手走头足之三阳从头走足足之三阴从足走腹所行而异故更逆更从也故曰阳病者上行极而下阴病者下行极而上此言其大凡尔然足少阴脉下行则不同诸阴之气也故伤于风者上先受之伤于湿者下先受之阳气炎上故受风阴气润下故受湿盖同气相合故尔帝曰脾病而四支不用何也岐伯曰四支皆禀气于胃而不得至经新校正云按太素至经作径至杨上善云胃以水谷资四支不能径至四支要因于脾得水谷津液营卫于四支必因于脾乃得禀也脾气布化水谷精液四支乃可以禀受也今脾病不能爲胃行其津液四支不得禀水谷气日以衰脉道不利筋骨肌肉皆无气以生故不用焉帝曰脾不主时何也肝主春心主夏肺主秋肾主冬四藏皆有正应而脾无正主也岐伯曰脾者土也治中央常以四时长四藏各十八日寄治不得独主于时也脾藏者常着胃土之精也土者生万物而法天地故上下至头足不得主时也治主也着谓常约着于胃也土气于四时之中各于季终寄王十八日则五行之气各王七十二日以终一岁之日矣外主四季则在人内应于手足也帝曰脾与胃以膜相连耳新校正云按太素作以募相逆杨上善云脾阴胃阳脾内胃外其位各异故相逆也而能爲之行其津液何也岐伯曰足太阴者三阴也其脉贯胃属脾络嗌故太阴爲之行气于三阴阳明者表也胃是脾之表也五藏六府之海也亦爲之行气于三阳藏府各因其经而受气于阳明故爲胃行其津液四支不得禀水谷气日以益衰阴道不利筋骨肌肉无气以生故不用焉又复明脾主四支之义也阳明脉解篇黄帝问曰足阳明之脉病恶人与火闻木音则惕然而惊钟鼓不爲动闻木音而惊何也愿闻其故前篇言入六府则身热不时卧上爲喘唿然阳明者胃脉也今病不如前篇之㫖而反闻木音而惊故问其异也岐伯对曰阳明者胃脉也胃者土也故闻木音而惊者土恶木也阴阳书曰木克土故土恶木也帝曰善其恶火何也岐伯曰阳明主肉其脉新校正云按甲乙经脉作肌血气盛邪客之则热热甚则恶火帝曰其恶人何也岐伯曰阳明厥则喘而惋惋则恶人惋热内郁故恶人烦新校正云按脉解云欲独闭户牖而处何也阴阳相抟阳尽阴盛故独闭户牖而处帝曰或喘而死者或喘而生者何也岐伯曰厥逆连藏则死连经则生经谓经脉藏谓五神藏所以连藏则死者神去故也帝曰善病甚则弃衣而走登高而歌或至不食数日逾垣上屋所上之处皆非其素所能也病反能者何也素本也逾垣谓蓦墻也怪其稍异于常予岐伯曰新校正云按脉解云阴阳争而外并于阳四支者诸阳之本也阳盛则四支实实则能登高也阳受气于四支故四支爲诸阳之本也帝曰其弃衣而走者何也弃不用也岐伯曰热盛于身故弃衣欲走也帝曰其妄言骂詈不避亲疏而歌者何也岐伯曰阳盛则使人妄言骂詈不避亲疏而不欲食不欲食故妄走也足阳明胃脉下鬲属胃络脾足太阴脾脉入腹属脾络胃上鬲侠咽连舌本散舌下故病如是黄帝内经素问补註释文卷之二十黄帝内经素问补注释文正统道藏三家本五十卷太玄部黄帝内经素问补註释文卷之二十一终七唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误热论篇黄帝问曰今夫热病者皆伤寒之类也或愈或死其死皆以六七日之间其愈皆以十日已上者何也不知其解愿闻其故寒者冬气也冬时严寒万类深藏君子固密不伤于寒触冒之者乃名伤寒其伤于四时之气者皆能爲病以伤寒爲毒者最乘杀厉之气中而即病名曰伤寒不即病者寒毒藏于肌肤至夏至前变爲温病夏至后变爲热病然其发起皆爲伤寒致之故曰热病者皆伤寒之类也新校正云按伤寒论云至春变爲温病至夏变爲暑病与王注异王注本素问爲说伤寒论本阴阳大论爲说故此不同岐伯对曰巨阳者诸阳之属也巨大也太阳之气经络气血荣卫于身故诸阳气所宗属其脉连于风府风府穴名也在项上入发际同身寸之一寸宛宛中是故爲诸阳主气也足太阳脉浮气之在头中者凡五行故统主诸阳之气人之伤于寒也则爲病热热虽甚不死寒毒薄于肌肤阳气不得散发而内怫结故伤寒者反爲病热其两感于寒而病者必不免于死藏府相应而俱受寒谓之两感帝曰愿闻其状谓非两感者之形证岐伯曰伤寒一日巨阳受之三阳之气太阳脉浮脉浮者外在于皮毛故伤寒一日太阳先受之故头项痛腰嵴强上文云其脉连于风府畧言也细而言之者足太阳脉从巅入络脑还出别下项循肩膊内侠嵴抵腰中故头项痛腰嵴强新校正云按甲乙经及太素作头项腰嵴皆强二日阳明受之以阳感热同气相求故自太阳入阳明也阳明主肉其脉侠鼻络于目故身热曰疼而鼻干不得卧也身热者以肉受邪胃中热烦故不得卧余随脉络之所生也三日少阳受之少阳主胆新校正云按全元起本胆作骨元起注云少阳者肝之表肝候筋筋会于骨是少阳之气所荣故言主于骨甲乙经太素等并作骨其脉循胁络于耳故胷脇痛而耳聋三阳经络皆受其病而未入于藏者故可汗而已以病在表故可汗也新校正云按全元起本藏作府元起注云伤寒之病始入皮肤之腠理渐胜于诸阳而未入府故须汗发其寒热而散之太素亦作府四日太阴受之阳极而阴受也太阴脉布胃中络于嗌故腹满而嗌干五日少阴受之少阴脉贯肾络于肺系舌本故口燥舌干而渴六日厥阴受之厥阴脉循阴器而络于肝故烦满而囊缩三阴三阳五藏六府皆受病荣卫不行五藏不通则死矣死犹𣩠也言精气皆𣩠也是以其死皆病六七日间者此也其不两感于寒者七日巨阳病衰头痛少愈邪气渐退经气渐和故少愈八日阳明病衰身热少愈九日少阳病衰耳聋微闻十日太阴病衰腹减如故则思饮食十一日少阴病衰渴止不满舌干已而𡁲十二日厥阴病衰囊纵少腹微下大气皆去病日已矣大气谓大邪之气也是故其愈皆病十日已上者以此也帝曰治之奈何岐伯曰治之各通其藏脉病日衰已矣其未满三日者可汗而已其满三日者可泄而已此言表里之大体也正理伤寒论曰脉大浮数病爲在表可发其汗脉细沉数病爲在里可下之由此则虽日过多但有表证而脉大浮数犹宜发汗日数虽少即有里证而脉细沉数犹宜下之正应随脉证以汗下之帝曰热病已愈时有所遗者何也邪气衰去不尽如遗之在人也岐伯曰诸遗者热甚而强食之故有所遗也若此者皆病已衰而热有所藏因其谷气相薄两热相合故有所遗也帝曰善治遗奈何岐伯曰视其虚实调其逆从可使必已矣审其虚实而补写之则必已帝曰病热当何禁之岐伯曰病热少愈食肉则复多食则遗此其禁也是所谓戒食劳也热虽少愈犹未尽除脾胃气虚故未能消化肉坚食驻故热复生复谓复旧病也帝曰其病两感于寒者其脉应与其病形何如岐伯曰两感于寒者病一日则巨阳与少阴俱病则头痛口干而烦满新校正云按伤寒论云烦满而渴二日则阳明与太阴俱病则腹满身热不欲食谵言谵言谓妄谬而不次也新校正云按杨上善云多言也三日则少阳与厥阴俱病则耳聋囊缩而厥水浆不入不知人六日死巨阳与少阴爲表里阳明与太阴爲表里少阳与厥阴爲表里故两感寒气同受其邪帝曰五藏已伤六府不通荣卫不行如是之后三日乃死何也岐伯曰阳明者十二经脉之长也其血气盛故不知人三日其气乃尽故死矣以上承气海故三日气尽乃死凡病伤寒而成温者先夏至日者爲病温后夏至日者爲病暑暑当与汗皆出勿止此以热多少盛衰而爲义也阳热未盛爲寒所制故爲病曰温阳热大盛寒不能制故爲病曰暑然暑病者当与汗之令愈勿反止之令其甚也新校正云按凡病伤寒已下全元起本在奇病论中王氏移于此杨上善云冬伤于寒轻者夏至以前发爲温病冬伤于寒甚者夏至以后发爲暑病刺热篇肝热病者小便先黄腹痛多卧身热肝之脉环阴器抵少腹而上故小便不通先黄腹痛多卧也寒薄生热身故热焉热争则狂言及惊脇满痛手足躁不得安卧经络虽已受热而神藏犹未纳邪邪正相薄故云争也余争同之又肝之脉从少腹上侠胃贯鬲布脇肋循喉咙之后络舌本故狂言脇满痛也肝性静而主惊骇故病则惊手足躁扰卧不得安庚辛甚甲乙大汗气逆则庚辛死肝主木庚辛爲金金克木故甚死于庚辛也甲乙爲木故大汗于甲乙刺足厥阴少阳厥阴肝脉少阳胆脉其逆则头痛员员脉引冲头也肝之脉自舌本循喉咙之后上岀额与督脉会于巅故头痛员员然脉引冲于头中也员员谓似急也心热病者先不乐数日乃热夫所以任治于物者谓心病气入于经络则神不安治故先不乐数日乃热也热争则卒心痛烦闷善呕头痛面赤无汗心手少阴脉起于心中其支别者从心系上侠咽小肠之脉直行者循咽下鬲抵胃其支别者从缺盆循颈上颊至目外眦故卒心痛烦闷善呕头痛面赤也心在液爲汗今病热故无汗以出新校正云按甲乙经外眦作兊眦王注厥论亦作兊眦外当作兊壬癸甚丙丁大汗气逆则壬癸死心主火任癸爲水水灭火故甚死于壬癸也丙丁爲火故大汗于丙丁气逆之证经阙其文也刺手少阴太阳少阴心脉太阳小肠脉脾热病者先头重颊痛烦心颜青欲呕身热胃之脉起于鼻交頞中下循鼻外入上齿中还出侠口环唇下交承浆却循颐后下廉出大迎循颊车上耳前过客主人循发际至额颅故先头重颊痛颜青也脾之脉支别者复从胃别上鬲注心中其直行者上鬲侠咽故烦心欲呕而身热也新校正云按甲乙经太素云脾热病先头重颊痛无颜青二字热争则腰痛不可用俯仰腹满泄两颔痛胃之脉支别者起胃下口循腹里下至气街中而合以下髀气街者腰之前故腰痛也脾之脉入腹属脾络胃又胃之脉自交承浆却循颔后下廉出大迎循颊车故腹满泄而两颔痛颔胡感切甲乙甚戊己大汗气逆则甲乙死脾主土甲乙爲木木伐土故甚死于甲乙也戊己爲土故大汗于戊己气逆之証经所未论刺足太阴阳明太阴脾脉阳明胃脉新校正云按甲乙经热病下篇云病先头重颊痛烦心身热热争则腰痛不可用俯仰腹满两颔痛其暴泄善饥而不欲食善噫热中足清腹胀食不化善呕泄有脓血苦呕无所出先取三里后取太白章门肺热病者先淅然厥起毫毛恶风寒舌上黄身热肺主皮肤外养于毛故热中之则先淅然恶风寒起毫毛也肺之脉起于中焦下络大肠还循胃口今肺热入胃胃热上升故舌上黄而身热热争则喘咳痛走胷膺背不得大息头痛不堪汗出而寒肺居鬲上气主胷膺复在变动爲咳又藏气而主唿吸背复爲胷中之府故喘咳痛走胷膺背不得息也肺之络脉上会耳中今热气上熏故头痛不堪汗出而寒丙丁甚庚辛大汗气逆则丙丁死肺主金丙丁爲火火烁金故甚死于丙丁也庚辛爲金故大汗于庚辛也气逆之证经阙未书刺手太阴阳眀出血如大豆立已太阴肺脉阳明大肠脉当视其络脉盛者乃刺而出之肾热病者先腰痛胻痠苦渴数饮身热膀胱之脉从肩膊内侠嵴抵腰中又腰爲肾之府故先腰痛也又肾之脉自循内踝之后上腨内出腘内廉又直行者从肾上贯肝鬲入肺中循喉咙侠舌本故胻痠苦渴数饮身热热争则项痛而强胻寒且痠足下热不欲言膀胱之脉从脑出别下项又肾之脉起于小指之下斜趋足心出于然骨之下循内踝之后别入跟中以上胻内又其直行者从肾上贯肝鬲入肺中循喉咙侠舌本故项痛而强胻寒且酸足下热不欲言也新校正云按甲乙经然骨作然谷其逆则项痛员员澹澹然肾之筋循嵴内侠膂上至项结于枕骨与膀胱之筋合膀胱之脉又并下于项故项痛员员然也澹澹爲似欲不定也戊己甚壬癸大汗气逆则戊己死肾主水戊己爲土土刑水故甚死于戊己也壬癸爲水故大汗于壬癸刺足少阴太阳少阴肾脉太阳膀胱脉诸汗者至其所胜日汗岀也气王日爲所胜王则胜邪故各当其王日汗肝热病者左颊先赤肝气合木木气应春南面正理之则其左颊也心热病者颜先赤心气合火火气炎上指象明候故候于颜颜额也脾热病者鼻先赤脾气合土土王于中鼻处面中故占鼻也肺热病者右颊先赤肺气合金金气应秋南面正理之则其右颊也肾热病者颐先赤肾气合水水惟润下指象明候故候于颐也病虽未发见赤色者刺之名曰治未病圣人不治已病治未病不治已乱治未乱此之谓也热病从部所起者至期而已期爲大汗之日也如肝甲乙心丙丁脾戊己肺庚辛肾壬癸是爲期日也其刺之反者三周而已反谓反取其气也如肝病刺脾脾病刺肾肾病刺心心病刺肺肺病刺肝者皆是反刺五藏之气也三周谓三周于三阴三阳之脉状也又太阳病而刺写阳明阳明病而刺写少阳少阳病而刺写太阴太阴病而刺写少阴少阴病而刺写厥阴如此是爲反取三阴三阳之脉气也重逆则死先刺已反病气流传又反刺之是爲重逆一逆刺之尚至三周乃已况其重逆而得生邪诸当汗者至其所胜日汗大出也王则胜邪故各当其王日汗新校正云按此条文注二十四字与前文重复当删去甲乙经太素亦不重出诸治热病以饮之寒水乃刺之必寒衣之居止寒处身寒而止也寒水在胃阳气外盛故饮寒乃刺热退则凉生故身寒而止针热病先胷脇痛手足躁刺足少阳补足太阴此则举正取之例然足少阳木病而写足少阳之木气补足太阴之土气者恐木传于土也胷脇痛丘虚主之丘虚在足外踝下如前陷者中足少阳脉之所过也刺可入同身寸之五分留七唿若灸者可灸三壮热病手足躁经无所主治之㫖然补足太阴之脉当于井荣取之也新校正云详足太阴全元起本及太素作手太阴杨上善云手太阴上属肺从肺出腋下故胸脇痛又按灵枢经云热病而胸胁痛手足躁取之筋间以第四针索筋于肝不得索之于金金肺也以此决之作手太阴者爲是病甚者爲五十九刺五十九刺者谓头上五行行五者以越诸阳之热逆也大杼膺俞缺盆背俞此八者以写胷中之热也气街三里巨虚上下廉此八者以写胃中之热也云门髃骨委中髓空此八者以写四支之热也五藏俞傍五此十者以写五藏之热也凡此五十九穴者皆热之左右也故病甚则尔刺之然头上五行者当中行谓上星囟会前顶百会后顶次两傍谓五处承光通天络却玉枕又刺两傍谓临泣目窗正营承灵脑空也上星在颅上直鼻中央入发际同身寸之一寸陷者中容豆刺可入同身寸之四分新校正云按甲乙经四分作三分水热穴论注亦作三分详此注下文云刺如上星法又云刺如囟会法既有二法则当依甲乙经及水热穴论注上星刺入三分囟会刺入四分囟会在上星后同身寸之一寸陷者刺如上星法前顶在囟会后同身寸之一寸五分骨间陷者中刺如囟会法百会在前顶后同身寸之一寸三分顶中央旋毛中陷容指督脉足太阳脉之交会刺如上星法后顶在百会后后同身寸之一寸五分枕骨上刺如囟会法然是五者皆督脉气之所发也上星留六唿若灸者并灸五壮次两傍穴五处在上星两傍同身寸之一寸五分承光在五处后同身寸之一寸通天在承光后同身寸之一寸五分络却在通天后同身寸之一寸五分玉枕在络却后同身寸之七分然是五者并足太阳脉气所发刺可入同身寸之三分五处通天各留七唿络却留五唿玉枕留三唿若灸者可灸三壮新校正云按甲乙经承光不可灸玉枕刺入二分又次两傍临泣在头直目上入发际同身寸之五分足太阳少阳阳维三脉之会目窗正营递相去同身寸之一寸承灵脑空递相去同身寸之一寸五分然是五者并足少阳阳维二脉之会脑空一穴刺可入同身寸之四分余并可刺入同身寸之三分临泣留七唿若灸者可灸五壮大杼在项第一椎下两傍相去各同身寸之一寸半陷者中督脉别络足太阳手太阳三脉气之会刺可入同身寸之三分留七唿若灸者可灸五壮新校正云按甲乙经作七壮气穴注作七壮刺疟注热穴注作五壮膺俞者膺中俞也正名中府在胷中行两傍相去同身寸之六寸云门下一寸乳上三肋间动脉应手陷者中仰而取之手足太阴脉之会刺可入同身寸之三分留五唿若灸者可灸五壮缺盆在肩上横骨陷者中手阳明脉气所发刺可入同身寸之三分留七唿若灸者可灸三壮背俞当是风门热府在第二椎下两傍各同身寸之一寸半督脉足太阳脉之会刺可入同身寸之五分留七唿若灸者可灸五壮验今明堂中诰图经不着背俞未详果何处也新校正云按王注水热穴论以风门热府爲背俞又注气穴论以大杼爲背俞此注云未详盖疑之也气冲在腹齐下横骨两端鼠鼷上同身寸之一寸动应手足阳明脉气所发刺可入同身寸之三分留七唿若灸者可灸五壮三里在膝下同身寸之三寸胻外廉两筋内分间足阳明脉之所入也刺可入同身寸之一寸留七唿若灸者可灸三壮巨虚上廉足阳明与太阳合在三里下同身寸之三寸足阳明脉气所发刺可入同身寸之八分若灸者可灸三壮巨虚下廉足阳明与少阳合在上廉下同身寸之三寸足阳明脉气所发刺可入同身寸之三分若灸者可灸三壮云门在巨骨下胷中行两傍新校正云按气穴论注胷中行两傍作侠任脉傍横去任脉文虽异穴之处所则同相去同身寸之六寸动脉应手中府当其下同身寸之一寸云门手太阴脉气所发举臂取之刺可入同身寸之七分若灸者可灸五壮验今明堂中诰图经不载髃骨穴寻其穴以写四支之热恐是肩髃穴穴在肩端两骨间手阳明硚脉之会刺可入同身寸之六分留六唿若灸者可灸三壮委中在足膝后屈处腘中央约文中动脉新校正云详委中穴与气穴注骨空注刺疟论注并此王氏四处注之彼三注无足膝后屈处五字与此注异者非实有异盖注有详略尔足太阳脉之所入也刺可入同身寸之五分留七唿若灸者可灸三壮髓空者正名腰俞在嵴中第二十一椎节下间督脉气所发刺可入同身寸之一分新校正云按甲乙经作二寸水热穴论注亦作二寸气府论注骨空论注作一分留七唿若灸者可灸三壮五藏俞傍五者谓魄户神堂䰟门意舍志室五穴也在侠嵴两傍各相去同身寸之三寸并足太阳脉气所发也魄户在第三椎下两傍正坐取之刺可入同身寸之五分若灸者可灸五壮神堂在第五椎下两傍刺可入同身寸之三分若灸者可灸五壮䰟门在第九椎下两傍正坐取之刺可入同身寸之五分若灸者可灸三壮意舍在十一椎下两傍正坐取之刺可入同身寸之五分若灸者可灸三壮志室在十四椎下两傍正坐取之刺可入同身寸之五分若灸者可灸三壮是所谓此经之五十九刺法也若针经所指五十九刺则殊与此经不同虽俱治热病之要穴然合用之理全向背犹当以病候形证所应经法即随所证而刺之热病始手臂痛者刺手阳明太阴而汗出止手臂痛列缺主之列缺者手太阴之络去腕上同身寸之二寸半别走阳明者也刺可入同身寸之三分留三唿若灸者可灸五壮欲出汗商阳主之商阳者手阳明脉之井在手大指次指内侧去爪甲角如韭叶手阳明脉之所出也刺可入同身寸之一分留一唿若灸者可灸一壮热病始于头首者刺项太阳而汗出止天柱主之天柱在侠项后发际大筋外廉陷者中足太阳脉气所发刺可入同身寸之二分留六唿若灸者可灸三壮热病始于足胫者刺足阳明而汗出止新校正云按此条素问本无太素亦无今按甲乙经添入热病先身重骨痛耳聋好瞑刺足少阴据经无正主穴当补写井荥尔新校正云按灵枢经云热病而身重骨痛耳聋而好暝取之骨以第四针索骨于不得索之土土脾也病甚爲五十九刺如古法热病先眩冒而热胷脇满刺足少阴少阳亦井荥也太阳之脉色荣颧骨热病也荣饰也谓赤色见于颧骨如荣饰也颧骨谓目下当外眦也太阳合火故见色赤新校正云按杨上善云赤色荣颧者骨热病也与王氏注不同荣未交新校正云按甲乙经太素作荣未夭下文荣未交亦作夭曰今且得汗待时而已荣一爲营字之误也曰者引古经法之端由也言色虽明盛但阴阳之气不交错者故法云今且得汗之而已待时者谓肝病待甲乙心病待丙丁脾病待戊己肺病待庚辛肾病待壬癸是谓待时而已所谓交者次如下句与厥阴脉争见者死期不过三日外见太阳之赤色内应厥阴之弦脉然太阳受病当传入阳明今又厥阴之脉来见者是土败而木贼之也故死然土气已败木复狂行木主数三故期不过三日其热病内连肾少阳之脉色也病或爲气恐字误也若赤色气内连鼻两傍者是少阳之脉色非厥阴色何者肾部近于鼻也新校正云详或者欲改肾作鼻按甲乙经太素并作肾杨上善云太阳水也厥阴木也水以生木木盛水衰故太阳水色见时有木争见者水死以其热病内连于肾肾爲热伤故死本旧无少阳之脉色也六字乃王氏所添王注非当从上善之义少阳之脉色荣颊前热病也颊前即颧骨下近鼻两傍也新校正云按甲乙经太素前字作筋杨上善云足少阳部在颊赤色荣之即知筋热病也荣未交曰今且得汗待时而已与少阴脉争见者死期不过三日少阳受病当传入于太阴今又少阴少阴脉来见亦土败而木贼之也故死不过三日亦木之数然新校正云详或者欲改少阴作厥阴按甲乙经太素作少阴杨上善云少阳爲木少阴爲水少阳色见之时有少阴争见者是母胜子故木死王作此注亦非旧本及甲乙经太素并无死期不过三日六字此是王氏足成此文也热病气穴三椎下间主胸中热四椎下间主鬲中热五椎下间主肝热六椎下间主脾热七椎下间主肾热荣在骶也嵴节之谓椎嵴穷之谓骶言肾热之气外通尾骶也寻此文椎间所主神藏之热又不正当其藏俞而云主疗在理未详项上三椎陷者中也此举数嵴之大法也言三椎下间主胸中热者何以数之言皆当以陷者中爲气发之所也颊下逆颧爲大瘕下牙车爲腹满颧后爲脇痛颊上者鬲上也此所以候面部之色发明腹中之病诊黄帝内经素问补註释文卷之二十一黄帝内经素问补注释文正统道藏三家本五十卷太玄部黄帝内经素问补註释文卷之二十二终八唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误评热病论篇黄帝问曰有病温者汗出辄复热而脉躁疾不爲汗衰狂言不能食病名爲何岐伯对曰病名阴阳交交者死也交谓交合阴阳之气不分别也帝曰愿闻其说岐伯曰人所以汗出者皆生于谷谷生于精言谷气化爲精精气胜乃爲汗今邪气交争于骨肉而得汗者是邪却而精胜也言初汗也精胜则当能食而不复热复热者邪气也汗者精气也今汗出而辄复热者是邪胜也不能食者精无俾也无俾言无可使爲汗也谷不化则精不生精不化流故无可使病而留者其寿可立而倾也如是者若汗出疾速留着而不去则其人寿命立致倾危也新校正云详病而留者按王注病当作疾又按甲乙经作而热留者且夫热论曰汗出而脉尚躁盛者死热论谓上古热论也凡汗后脉当迟静而反躁急以盛满者是眞气竭而邪盛故知必死也今脉不与汗相应此不胜其病也其死明矣脉不静而躁盛是不相应狂言者是失志失志者死志舍于精今精无可使是志无所居志不留居则失志也今见三死不见一生虽愈必死也汗出脉躁盛一死不胜其病二死狂言失志者三死也帝曰有病身热汗出烦满烦满不爲汗解此爲何病岐伯曰汗出而身热者风也汗出而烦满不解者厥也病名曰风厥帝曰愿卒闻之岐伯曰巨阳主气故先受邪少阴与其爲表里也得热则上从之从之则厥也上从之谓少阴随从于太阳而上也帝曰治之奈何岐伯曰表里刺之饮之服汤谓写太阳补少阴也饮之汤者谓止迎上之肾气也帝曰劳风爲病何如岐伯曰劳风法在肺下从劳风生故曰劳风劳谓肾劳也肾脉者从肾上贯肝鬲入肺中故肾劳风生上居肺下也其爲病也使人强上冥视新校正云按杨上善云强上好仰也冥视谓合眼视不明也又千金方冥视作目眩唾出若涕恶风而振寒此爲劳风之病膀胱脉起于目内眦上额交巅上入络脑还出别下项循肩膊内侠嵴抵腰中入循膂络肾今肾精不足外吸膀胱膀胱气不能上营故使人头项强而视不明也肺被风薄劳气上熏故令唾出若鼻涕状肾气不足阳气内攻劳热相合故恶风而振寒帝曰治之奈何岐伯曰以救俯仰救犹止也俯仰谓屈伸也言止屈伸放动作不使劳气滋蔓巨阳引精者三日中年者五日不精者七日新校正云按甲乙经作三日中若五日千金方作俟之三日及五日中不精明者是也与此不同咳出青黄涕其状如脓大如弹丸从口中若鼻中出不出则伤肺伤肺则死也巨阳者膀胱之脉也膀胱与肾爲表里故巨阳引精也巨大也然太阳之脉吸引精气上攻于肺者三日中年者五日素不以精气用事者七日当咳出稠涕其色青黄如脓状平调咳者从咽而上出于口暴卒咳者气冲突于蓄门而出于鼻夫如是者皆肾气劳竭肺气内虚阳气奔迫之所爲故不出则伤肺也肺伤则荣卫散解魄不内治故死新校正云按王氏云卒暴咳者气冲突于蓄门而出于鼻按难经云冲门无蓄门之名疑是贲门杨操云贲者鬲也胃气之所出胃出谷气以传于肺肺在鬲上故胃爲贲门帝曰有病肾风者面胕痝然壅害于言可刺不痝然肿起貌壅谓目下壅如卧蚕形也肾之脉从肾上贯肝鬲入肺中循喉咙侠舌本故妨害于言语岐伯曰虚不当刺不当刺而刺后五曰其气必至至谓病气来至也然谓藏配一日而五日至肾夫肾已不足风内薄之谓肿爲实以鍼大泄反伤藏气眞气不足不可复故刺后五日其气必至也帝曰其至何如岐伯曰至必少气时热时热从胷背上至头汗出手热口干苦渴小便黄目下肿腹中鸣身重难以行月事不来烦而不能食不能正偃正偃则咳病名曰风水论在刺法中刺法篇名今经亡帝曰愿闻其说岐伯曰邪之所凑其气必虚阴虚者阳必凑之故少气时热而汗出也小便黄者少腹中有热也不能正偃者胃中不和也正偃则咳甚上迫肺也诸有水气者微肿先见于目下也帝曰何以言岐伯曰水者阴也目下亦阴也腹者至阴之所居故水在腹者必使目下肿也眞气上逆故口苦舌干卧不得正偃正偃则咳出清水也诸水病者故不得卧卧则惊惊则咳甚也腹中鸣者病本于胃也薄脾则烦不能食食不能下者胃脘鬲也身重难以行者胃脉在足也月事不来者胞脉闭也胞脉者属心而络于胞中今气上迫肺心气不得下通故月事不来也考上文所释之义未解热从胷背上至头汗出手热口干苦渴之义应古论简脱而此差谬之尔如是者何肾少阴之脉从肾上贯肝鬲入肺中循喉咙侠舌本又膀胱太阳之脉从目内眦上额交巅上其支者从巅至耳上角其直者从巅入络脑还出别下项循肩膊内侠嵴抵腰中入循膂今阴不足而阳有余故热从胷背上至头而汗出口干苦渴也然心者阳藏也其脉行于臂手肾者阴藏也其脉循于胷足肾不足则心气有余故手热矣又以心肾之脉俱是少阴脉也帝曰善逆调论篇黄帝问曰人身非常温也非常热也爲之热而烦满者何也异于常候故曰非常新校正云按甲乙经无爲之热三字岐伯对曰阴气少而阳气胜故热而烦满也帝曰人身非衣寒也中非有寒气也寒从中生者何言不知谁爲元主邪岐伯曰是人多痹气也阳气少阴气多故身寒如从水中出言自由形气阴阳之爲是非衣寒而中有寒也帝曰人有四支热逢风寒如炙如火者何也新校正云按全元起本无如火二字太素云如炙于火当从太素云岐伯曰是人者阴气虚阳气盛四支者阳也两阳相得而阴气虚少少水不能灭盛火而阳独治独治者不能生长也独胜而止耳水爲阴火爲阳今阳气有余阴气不足故云少水不能灭盛火也治者王也胜者盛也故云独胜而止逢风而如炙如火者是人当肉烁也烁者言消也言久久此人当肉消削也新校正云详如炙如火当从太素作如炙于火帝曰人有身寒汤火不能热厚衣不能温然不冻慄是爲何病岐伯曰是人者素肾气胜以水爲事太阳气衰肾脂枯不长一水不能胜两火肾者水也而生于骨肾不生则髓不能满故寒甚至骨也以水爲事言盛欲也所以不能冻慄肝一阳也心二阳也肾孤藏也一水不能胜二火故不能冻慄病名曰骨痹是人当挛节也肾不生则髓不满髓不满则筋干缩故节挛拘帝曰人之肉苛者虽近于衣絮犹尚苛也是谓何疾苛谓𤸷岐伯曰荣气虚卫气实也荣气虚则不仁卫气虚则不用荣卫俱虚则不仁且不用肉如故也人身与志不相有曰死身用志不应志爲身不就两者似不相有也新校正云按甲乙经曰死作三十日死也帝曰人有逆气不得卧而息有音者有不得卧而息无音者有起居如故而息有音者有得卧行而喘者有不得卧不能行而喘者有不得卧卧而喘者皆何藏使然愿闻其故岐伯曰不得卧而息有音者是阳明之逆也足三阳者下行今逆而上行故息有音也阳明者胃脉也胃者六府之海水谷海也其气亦下行阳明逆不得从其道故不得卧也下经曰胃不和则卧不安此之谓也下经上古经也夫起居如故而息有音者此肺之络脉逆也络脉不得随经上下故留经而不行络脉之病人也微故起居如故而息有音也夫不得卧卧则喘者是水气之客也夫水者循津液而流也肾者水藏主津液主卧与喘也帝曰善寻经所解之㫖不得卧而息无音有得卧行而喘有不得卧不能行而喘此三义悉阙而未论亦古之脱简也疟论篇黄帝问曰夫痎疟皆生于风其蓄作有时者何也痎犹老也亦瘦也新校正云按甲乙经云夫疟疾者皆生于风其以日作以时发何也与此文异太素同今文杨上善云㾬有云二日一发爲㾬疟此经但夏伤于暑至秋爲病或爲㾬疟或但云疟不必以日发间日以定㾬也但应四时其形有异以爲㾬尔已岐伯对曰疟之始发也先起于毫毛伸欠乃作寒慄鼓颔慄谓战慄鼓谓振动腰嵴俱痛寒去则内外皆热头痛如破渴欲冷饮帝曰何气使然愿闻其道岐伯曰阴阳上下交争虚实更作阴阳相移也阳气者下行极而上阴气者上行极而下故曰阴阳上下交争也阳虚则外寒阴虚则内热阳盛则外热阴盛则内寒由此寒去热生则虚实更作阴阳之气相移易也阳并于阴则阴实而阳虚阳明虚则寒慄鼓颔也阳并于阴言阳气入于阴分也阳明胃脉也胃之脉自交承浆却分行循颐后下廉出大迎其支别者从大迎前下人迎故气不足则恶寒战慄而颐颔振动也巨阳虚则腰背头项痛巨阳者膀胱脉其脉从头别下项循肩膊内侠嵴抵腰中故气不足则腰背头项痛也三阳俱虚则阴气胜阴气胜则骨寒而痛寒生于内故中外皆寒阳盛则外热阴虚则内热内外皆热则喘而渴故欲冷饮也热伤气故内外皆热则喘而渴此皆得之夏伤于暑热气盛藏于皮肤之内肠胃之外此荣气之所舍也肠胃之外荣气所主故云荣气所舍也舍犹居也此令人汗空踈新校正云按全元起本作汗出空踈甲乙经太素同腠理开因得秋气汗出遇风及得之以浴水气舍于皮肤之内与卫气并居卫气者昼日行于阳夜行于阴此气得阳而外出得阴而内薄内外相薄是以日作作发作也帝曰其间日而作者何也间日谓隔日也岐伯曰其气之舍深内薄于阴阳气独发阴邪内着阴与阳争不得出是以间日而作也不与卫气相逢会故隔日而发也帝曰善其作日晏与其日早者何气使然晏犹日暮也岐伯曰邪气客于风府循膂而下风府穴名在项上入发际同身寸之二寸大筋内宛宛中也膂谓嵴两傍卫气一日一夜大会于风府其明日日下一节故其作也晏此先客于嵴背也每至于风府则腠理开腠理开则邪气入邪气入则病作以此日作稍益晏也节谓嵴骨之节然邪气远则逢会迟故发暮也其出于风府日下一节二十五日下至骶骨二十六日入于嵴内注于伏膂之脉项已下至尾骶凡二十四节故日下一节二十五日下至骶骨二十六日入于嵴内注于伏膂之脉也伏膂之脉者谓膂筋之间肾脉之伏行者也肾之脉循股内后廉贯嵴属肾其直行者从肾上贯肝鬲入肺中以其贯嵴又不正应行穴但循膂伏行故谓之伏膂脉新校正云按全元起本二十五日作二十一日二十六日作二十二日甲乙经太素并同伏膂之脉甲乙经作太冲之脉巢元方作伏冲其气上行九日出于缺盆之中其气日高故作日益早也以肾脉贯嵴属肾上入肺中肺者缺盆爲之道其气之行速故其气上行九日出于缺盆之中其间日发者由邪气内薄于五藏横连募原也其道远其气深其行迟不能与卫气俱行不得皆出故间日乃作也募原谓鬲募之原系新校正云按全元起本募作膜太素巢元方并同举痛论亦作膜原帝曰夫子言卫气每至于风府腠理乃发发则邪气入入则病作今卫气日下一节其气之发也不当风府其曰作者奈何岐伯曰新校正云按全元起本及甲乙经太素自此邪气客于头项至下则病作故八十八字并无此邪气客于头项循膂而下者也故虚实不同邪中异所则不得当其风府也故邪中于头项者气至头项而病中于背者气至背而病中于腰嵴者气至腰嵴而病中于手足者气至手足而病故下篇各以居邪之所而刺之卫气之所在与邪气相合则病作故风无常府卫气之所发必开其腠理邪气之所合则其府也虚实不同邪中异所卫邪相合病则发焉不必悉当风府而发作也新校正云按甲乙经巢元方则其府也作其病作帝曰善夫风之与疟也相似同类而风独常在疟得有时而休者何也风疟皆有盛衰故云相似同类岐伯曰风气留其处故常在疟气随经络沉以内薄新校正云按甲乙经作次以内传故卫气应乃作留谓留止随谓随从帝曰疟先寒而后热者何也岐伯曰夏伤于大暑其汗大出腠理开发因遇夏气凄沧之水寒新校正云按甲乙经太素水寒作小寒迫之藏于腠理皮肤之中秋伤于风则病成矣暑爲阳气中风者阳气受之故秋伤于风则病成矣夫寒者阴气也风者阳气也先伤于寒而后伤于风故先寒而后热也病以时作名曰寒疟露形触冒则风寒伤之帝曰先热而后寒者何也岐伯曰此先伤于风而后伤于寒故先热而后寒也亦以时作名曰温疟以其先热故谓之温其但热而不寒者阴气先絶阳气独发则少气烦冤手足热而欲呕名曰瘅疟瘅热也极热爲之也帝曰夫经言有余者写之不足者补之今热爲有余寒爲不足夫疟者之寒汤火不能温也及其热冰水不能寒也此皆有余不足之类当此之时良工不能止必须其自衰乃刺之其故何也愿闻其说言何暇不早使其盛极而自止乎岐伯曰经言无刺熇熇之热新校正云按全元起本及太素热作气无刺浑浑之脉无刺漉漉之汗故爲其病逆未可治也熇熇盛热也浑浑言无端绪也漉漉言汗大出也夫疟之始发也阳气并于阴当是之时阳虚而阴盛外无气故先寒慄也阴气逆极则复出之阳阳与阴复并于外则阴虚而阳实故先热而渴阴盛则胃寒故先寒战慄阳盛则胃热故先热欲饮也夫疟气者并于阳则阳胜并于阴则阴胜阴胜则寒阳胜则热疟者风寒之气不常也病极则复复谓复旧也言其气发至极还复如旧至新校正云按甲乙经作疟者风寒之暴气不常病极则复至全元起本及太素作疟风寒气也不常病极则复至至字连上句与王氏之意异病之发也如火之热如风雨不可当也以其盛炽故不可当也故经言曰方其盛时必毁新校正云按太素云勿敢必毁因其衰也事必大昌此之谓也方正也正盛写之或伤眞气故必毁病气衰已补其经气则邪气弭退正气安平故必大昌也夫疟之未发也阴未并阳阳未并阴因而调之眞气得安邪气乃亡所写必中所补必当故眞气得安邪气乃亡也故工不能治其已发爲其气逆也眞气寝息邪气大行眞不胜邪是爲逆也帝曰善攻之奈何早晏何如岐伯曰疟之且发也阴阳之且移也必从四末始也阳已伤阴从之故先其时坚束其处令邪气不得入阴气不得出审候见之在孙络盛坚而血者皆取之此眞往而未得并者也言牢缚四支令气各在其处则邪所居处必自见之既见之则刺出其血尔往犹去也新校正云按甲乙经眞往作其往太素作直往帝曰疟不发其应何如岐伯曰疟气者必更盛更虚当气之所在也病在阳则热而脉躁在阴则寒而脉静阴静阳躁故脉亦随之极则阴阳俱衰卫气相离故病得休卫气集则复病也相薄至极物极则反故极则阴阳俱衰帝曰时有间二日或至数日发或渴或不渴其故何也岐伯曰其间日者邪气与卫气客于六府而有时相失不能相得故休数日乃作也气不相会故数日不能发也疟者阴阳更胜也或甚或不甚故或渴或不渴阳胜阴甚则渴阳胜阴不甚则不渴也胜谓强盛于彼之气也帝曰论言夏伤于暑秋必病疟新校正云按生气通天论并阴阳应象大论二论俱云夏伤于暑秋必痎疟今疟不必应者何也言不必皆然岐伯曰此应四时者也其病异形者反四时也其以秋病者寒甚秋气清凉阳气下降热藏肌肉故寒甚也以冬病者寒不甚冬气严冽阳气伏藏不与寒争故寒不甚以春病者恶风春气温和阳气外泄内腠开发故恶于风以夏病者多汗夏气暑热津液充盈外泄皮肤故多汗也帝曰夫病温疟与寒疟而皆安舍舍于何藏安何也舍居止也藏谓五神藏也岐伯曰温疟得之冬中于风寒气藏于骨髓之中至春则阳气大发邪气不能自出因遇大暑脑髓烁肌肉消腠理发泄或有所用力邪气与汗皆出此病藏于肾其气先从内出之于外也肾主于冬冬主骨髓脑爲髓海上下相应厥热上熏故脑髓销烁销烁则热气外薄故肌肉减削而病藏于肾也如是者阴虚而阳盛阳盛则热矣阴虚谓肾藏气虚阳盛谓膀胱太阳气盛衰则气复反入入则阳虚阳虚则寒矣故先热而后寒名曰温疟衰谓病衰退也复反入谓入肾阴脉中帝曰瘅疟何如岐伯曰瘅疟者肺素有热气盛于身厥逆上冲中气实而不外泄因有所用力腠理开风寒舍于皮肤之内分肉之间而发发则阳气盛阳气盛而不衰则病矣其气不及于阴新校正云按全元起本及太素作不反之阴巢元方作不及之阴故但热而不寒气内藏于心而外舍于分肉之间令人消烁脱肉故命曰瘅疟帝曰善黄帝内经素问补註释文卷之二十二黄帝内经素问补注释文正统道藏三家本五十卷太玄部黄帝内经素问补註释文卷之二十三终九唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误刺疟篇足太阳之疟令人腰痛头重寒从背起足太阳脉从巅入络脑还出别下项循肩膊内侠嵴抵腰中其支别者从膊内左右别下贯胂过髀枢故令腰痛头重寒从背起新校正云按三部九候论注贯胂作贯臀刺腰痛注亦作贯臀厥论注作贯胂甲乙经作贯胂先寒后热熇熇暍暍然熇熇甚热状暍暍亦热盛也太阳不足故先寒寒极则生热故后热也暍音谒热止汗出难已热生是爲气虚热止则爲气复气复而汗反出此爲邪气盛而眞不胜故难已新校正云按全元起本并甲乙经太素巢元方并作先寒后热渴渴止汗出与此文异刺郄中出血太阳之郄是谓金门金门在足外踝下一名曰关梁阳维所别属也刺可入同身寸之三分若灸者可灸三壮黄帝中诰图经云委中主之则古法以委中爲郄中也委中在腘中央约文中动脉足太阳脉之所入也刺可入同身寸之五分留七唿若灸者可灸三壮新校正云详刺郄中甲乙经作腘中今王氏两注之当以腘中爲正也足少阳之疟令人身体解㑊身体解㑊次如下句寒不甚热不甚阳气未盛故令其然恶见人见人心惕惕然胆与肝合肝虚则其邪薄其气故恶见人见人心惕惕然也热多汗出甚邪盛则热多中风故汗出刺足少阳侠谿主之侠谿在足小指次指歧骨间本节前陷者中少阳之荥刺可入同身寸之三分留三唿若灸者可灸三壮足阳明之疟令人先寒洒淅洒淅寒甚乆乃热热去汗出喜见日月光火气乃快然阳虚则外先寒阳虚极则复盛故寒甚乆乃热也热去汗已阴又内强阳不胜阴故喜见日月光火气乃快然也刺足阳明跗上冲阳穴也在足跗上同身寸之五寸骨间动脉上去陷谷同身寸之三寸阳明之原刺可入同身寸之三分留十唿若灸者可灸三壮跗音付足太阴之疟令人不乐好大息心气流于肺则喜令脾藏受病心母救之火气下入于脾不上行于肺又太阴脉支别者复从胃上鬲注心中故令人不乐好大息也不嗜食多寒热汗出脾主化谷营助四傍今邪薄之诸藏无禀土寄四季王则邪气交争故不嗜食多寒热而汗出新校正云按甲乙经云多寒少热病至则善呕呕已乃衰足太阴脉入腹属脾络胃上鬲侠咽故病气来至则呕呕已乃衰退也即取之待病衰去即而取之其言衰即取之井俞及公孙也公孙在足大指本节后同身寸之一寸太阴络也刺可入同身寸之四分留七唿若灸者可灸三壮足少阴之疟令人呕吐甚多寒热热多寒少足少阴脉贯肝鬲入肺中循喉咙故呕吐甚多寒热也肾爲阴藏阴气生寒今阴气不足故热多寒少新校正云按甲乙经云呕吐甚多寒少热也欲闭户牖而处其病难已胃阳明脉病欲独闭户牖而处今谓胃土病证反见肾水之中土刑于水故其病难已也太钟太谿悉主之太钟在足内踝后街中少阴络也刺可入同身寸之二分留七唿若灸者可灸三壮太谿在足内踝后跟骨上动脉陷者中少阴俞也刺可入同身寸之三分留七唿若灸者可灸三壮新校正云按甲乙经云其病难已取太谿又按太钟穴甲乙经作跟后冲中刺腰痛篇注作跟后街中动脉水穴注云在内踝后此注云内踝后街中诸注不同当以甲乙经爲正足厥阴之疟令人腰痛少腹满小便不利如癃状非癃也数便意恐惧气不足腹中悒悒足厥阴脉循股阴入髦中环阴器抵少腹故病如是癃谓不得小便也悒悒不畅之貌新校正云按甲乙经数便意三字作数噫二字刺足厥阴太冲主之在足大指本节后同身寸之二寸陷者中厥阴俞也刺可入同身寸之三分留十唿若灸者可灸三壮新校正云按刺腰痛篇注云在本节后内间动脉应手肺疟者令人心寒寒甚热热间善惊如有所见者刺手太阴阳明列缺主之列缺在手腕后同身寸之一寸半手太阴络也刺可入同身寸之三分留三唿若灸者可灸五壮阳明穴合谷主之合谷在手大指次指歧骨间手阳明脉之所过也刺可入同身寸之三分留六唿若灸者可灸三壮心疟者令人烦心甚欲得清水反寒多不甚热刺手少阴神门主之神门在掌后鋭骨之端陷者中手少阴俞也刺可入同身寸之三分留七唿若灸者可灸三壮新校正云按太素云欲得清水及寒多寒不甚热甚肝疟者令人色苍苍然太息其状若死者刺足厥阴见血中封主之中封在足内踝前同身寸之一寸半陷者中仰足而取之伸足乃得之足厥阴经也刺出血止常刺者可入同身寸之四分留七唿若灸者可灸三壮脾疟者令人寒腹中痛热则肠中鸣鸣已汗出刺足太阴商丘主之商丘在足内踝下微前陷者中足太阴经也刺可入同身寸之三分留七唿若灸者可灸三壮肾疟者令人洒洒然腰嵴痛宛转大便难目胸胸然手足寒刺足太阳少阴太钟主之取如前足少阴疟中法胃疟者令人且病也善饥而不能食食而支满腹大胃热脾虚故善饥而不能食食而支满腹大也是以下文兼刺太阴新校正云按太素且病作疽病刺足阳明太阴横脉出血厉兊解谿三里主之厉兊在足大指次指之端去爪甲如韭叶阳明井也刺可入同身寸之一分留一唿若灸者可灸一壮解谿在冲阳后同身寸之三寸半腕上陷者中阳明经也刺可入同身寸之五分留五唿若灸者可灸三壮三里在膝下同身寸之三寸胻骨外廉两筋肉分间阳明合也刺可入同身寸之一寸留七唿若灸者可灸三壮然足阳明取此三穴足太阴刺其横脉出血也横脉谓足内踝前斜过大脉则太阴之经脉也新校正云详解谿在冲阳后三寸半按甲乙经一寸半气穴论注二寸半疟发身方热刺跗上动脉则阳明之脉也开其空出其血立寒阳明之脉多血多气热盛气壮故出其血而立可寒也疟方欲寒刺手阳明太阴足阳明太阴亦谓开穴而出其血也当随井俞而刺之也疟脉满大急刺背俞用中鍼傍五胠俞各一适肥瘦出其血也瘦者浅刺少出血肥者深刺多出血背俞谓大杼五胠俞谓譩譆疟脉小实急灸胫少阴刺指井灸胫少阴是谓复熘复熘在内踝上同身寸之二寸陷者中足少阴经也刺可入同身寸之三分留三唿若灸者可灸五壮刺指井谓刺至阴至阴在足小指外侧去爪甲角如韭叶足太阳井也刺可入同身寸之一分留五唿若灸者可灸三壮疟脉满大急刺背俞用五胠俞背俞各一适行于血也谓调适肥瘦穴度深浅循三备法而行鍼令至于血脉也谓大杼五胠俞谓譩譆主之新校正云详此条从疟脉满大至此注终文注共五十五字当从删削经文与次前经文重复王氏随而注之别无义例不若士安之精审不复出也疟脉缓大虚便用药不宜用鍼缓者中风大爲气实虚者血虚血虚气实风又攻之故宜药治以遣其邪不宜鍼写而出血也凡治疟先发如食顷乃可以治过之则失时也先其发时眞邪异居波陇不起故可治过时则眞邪相合攻之则反伤眞气故曰失时新校正云详从前疟脉满大至此全元起本在第四卷中王氏移续于此也诸疟而脉不见刺十指间出血血去必已先视身之赤如小豆者尽取之十二疟者其发各不同时察其病形以知其何脉之病也随其形证而病脉可知先其发时如食顷而刺之一刺则衰二刺则知三刺则已不已刺舌下两脉出血释具下文不已刺郄中盛经出血又刺项已下侠嵴者必已并足太阳之脉气也郄中则委中也侠嵴者谓大杼风门热府穴也大杼在项第一椎下两傍相去各同身寸之一寸半陷者中刺可入同身寸之三分留七唿若灸者可灸五壮风门热府在第二椎下两傍各同身寸之一寸半刺可入同身寸之五分留七唿若灸者可灸五壮新校正云详大杼穴灸五壮按甲乙经作七壮气穴论注作七壮刺热论及热穴注并作五壮舌下两脉者廉泉也廉泉穴名在颔下结喉上舌本下阴维任脉之会刺可入同身寸之三分留三唿若灸者可灸三壮刺疟者必先问其病之所先发者先刺之先头痛及重者先刺头上及两额两眉间出血头上谓上星百会两额谓悬颅两眉间谓攒竹等穴也先项背痛者先刺之项风池风府主之背大杼神道主之先腰嵴痛者先刺郄中出血先手臂痛者先刺手少阴阳明十指间新校正云按别本作手阴阳全本亦作手阴阳先足胫酸痛者先刺足阳明十指间出血各以邪居之所以脱写之风疟疟发则汗出恶风刺三阳经背俞之血者三阳太阳也新校正云按甲乙经云足三阳胻酸痛甚按之不可名曰胕髓病以鑱针针絶骨出血立已阳辅穴也取如气穴论中府俞法身体小痛刺至阴新校正云按甲乙经无至阴二字诸阴之井无出血间日一刺诸井皆在指端足少阴井在足心宛宛中疟不渴间日而作刺足太阳新校正云按九卷云足阳明太素同渴而间日作刺足少阳新校正云按九卷云手少阳太素同温疟汗不出爲五十九刺自胃疟下至此寻黄帝中诰图经所主或有不与此文同应古之别法也气厥论篇黄帝问曰五藏六府寒热相移者何岐伯曰肾移寒于肝痈肿少气肝藏血然寒入则阳气不散阳气不散则血聚气涩故爲痈肿又爲少气也新校正云按全元起本云肾移寒于脾元起注云肾伤于寒而传于脾脾主肉寒生于肉则结爲坚坚化爲脓故爲痈也血伤气少故曰少气甲乙经亦作移寒于脾王因误本遂解爲肝亦智者之一失也脾移寒于肝痈肿筋挛脾藏主肉肝藏主筋肉温则筋舒肉冷则筋急故筋挛也肉寒则卫气结聚故爲痈肿肝移寒于心狂隔中心爲阳藏神处其中寒薄之则神乱离故狂也阳气与寒相薄故隔塞而中不通也心移寒于肺肺消肺消者饮一溲二死不治心爲阳藏反受诸寒寒气不消乃移于肺寒随心火内铄金精金受火邪故中消也然肺藏消铄气无所持故令饮一而溲二也金火相贼故死不能治肺移寒于肾爲涌水涌水者按腹不坚水气客于大肠疾行则鸣濯濯如囊裹浆水之病也肺藏气肾主水夫肺寒入肾肾气有余肾气有余则上奔于肺故云涌水也大肠爲肺之府然肺肾俱爲寒薄上下皆无所之故水气客于大肠也肾受凝寒不能化液大肠积水而不流通故其疾行则肠鸣而濯濯有声如囊里浆而爲水病也新校正云按甲乙经水之病也作治主肺者脾移热于肝则爲惊衂肝藏血又主惊故热薄之则惊而鼻中血出肝移热于心则死两阳和合火木相燔故肝热入心则当死也阴阳别论曰肝之心谓之生阳生阳之属不过四日而死新校正云按阴阳别论之文义与此殊王氏不当引彼误文附会此义心移热于肺传爲鬲消心肺两间中有斜鬲膜鬲膜下际内连于横鬲膜故心热入肺乆乆传化内爲鬲热消渴而多饮也肺移热于肾传爲柔痓柔谓筋柔而无力痓谓骨痓而不随气骨皆热髓不内充故骨痓强而不举筋柔缓而无力也痓音职肾移热于脾传爲虚肠澼死不可治脾土制水肾反移热以与之是脾土不能制水而受病故乆乆传爲虚损也肠澼死者肾主下焦象水而冷今乃移热是精气内消下焦无主以守持故肠澼除而气不禁止胞移热于膀胱则癃溺血膀胱爲津液之府胞爲受纳之司故热入膀胱胞中外热阴络内溢故不得小便而溺血也正理论曰热在下焦则溺血此之谓也膀胱移热于小肠鬲肠不便上爲口麋小肠脉络心循咽下隔抵胃属小肠故受热以下令肠隔塞而不便上则口生疮而麋烂也麋谓烂也小肠移热于大肠爲虙瘕爲沉小肠热已入大肠两热相薄则血溢而爲伏瘕也血澁不利则月事沉滞而不行故云爲伏瘕爲沉也虙与伏同瘕一爲疝传写误也大肠移热于胃善食而瘦入谓之食亦胃爲水谷之海其气外养肌肉热消水谷又铄肌肉故善食而瘦入也食亦者谓食入移易而过不生肌肤也亦易也新校正云按甲乙经入作又王氏注云善食而瘦入也殊爲无义不若甲乙经作又读连下文胃移热于胆亦曰食亦义同上胆移热于脑则辛頞鼻渊鼻渊者浊涕下不止也脑液下渗则爲浊涕涕下不止如彼水泉故曰鼻渊也頞谓鼻頞也足太阳脉起于目内眦上额交巅上入络脑足阳明脉起于鼻交頞中傍约太阳之脉今脑热则足太阳逆与阳明之脉俱盛薄于頞中故鼻頞辛也辛谓酸痛故下文曰传爲衄蔑瞑目以足阳明脉交頞中傍约太阳之脉故耳热盛则阳络溢阳络溢则衄出汗血也蔑谓汗血也血出甚阳明太阳脉衰不能荣养于目故目瞑瞑暗也故得之气厥也厥者气逆也皆由气逆而得之咳论篇黄帝问曰肺之令人咳何也岐伯对曰五藏六府皆令人咳非独肺也帝曰愿闻其状岐伯曰皮毛者肺之合也皮毛先受邪气邪气以从其合也邪谓寒气其寒饮食入胃从肺脉上至于肺则肺寒肺寒则外内合邪因而客之则爲肺咳肺脉起于中焦下络大肠还循胃口上鬲属肺故云从肺脉上至于肺也五藏各以其时受病非其时各传以与之时谓王月也非王月则不受邪故各传以与之人与天地相参故五藏各以治时感于寒则受病微则爲咳甚者爲泄爲痛寒气微则外应皮毛内通肺故咳寒气甚则入于内内裂则痛入于肠胃则泄痢乘秋则肺先受邪乘春则肝先受之乘夏则心先受之乘至阴则脾先受之乘冬则肾先受之以当用事之时故先受邪气新校正云按全元起本及太素无乘秋则三字疑此文误多也帝曰何以异之欲明其证也岐伯曰肺咳之状咳而喘息有音甚则唾血肺藏气而应息故咳则喘息而喉中有声甚则肺络逆故唾血也心咳之状咳则心痛喉中介介如梗状甚则咽肿喉痹手心主脉起于胸中出属心包少阴之脉起于心中出属心系其支别者从心系上侠咽喉故病如是新校正云按甲乙经介介如梗状作喝喝又少阴之脉上侠咽不言侠喉肝咳之状咳则两胁下痛甚则不可以转转则两胠下满足厥阴脉上贯鬲布胠肋循喉咙之后故如是胠亦脇也脾咳之状咳则右胠下痛阴阴引肩背甚则不可以动动则欬剧足太阴脉上贯鬲侠咽其支别者复从胃别上鬲故病如是也脾气连肺故痛引肩背也脾气主右故右胠阴阴然深慢痛也肾咳之状咳则腰背相引而痛甚则咳涎足少阴脉上股内后廉贯嵴属肾络膀胱其直行者从肾上贯肝鬲入肺中循喉咙侠舌本又膀胱脉从肩髆内别下侠嵴抵腰中入循膂络肾故病如是帝曰六府之咳奈何安所受病岐伯曰五藏之久咳乃移于六府脾咳不已则胃受之胃咳之状咳而呕呕甚则长虫出脾与胃合又胃之脉循喉咙入缺盆下鬲属胃络脾故脾咳不已胃受之也胃寒则呕呕甚则肠气逆上故蚘出肝咳不已则胆受之胆咳之状咳呕胆汁肝与胆合又胆之脉从缺盆以下胷中贯鬲络肝故肝咳不已胆受之也胆气好逆故呕温苦汁也肺咳不已则大肠受之大肠欬状欬而遗失肺与大肠合又大肠脉入缺盆络肺故肺咳不已大肠受之大肠爲传送之府故寒入则气不禁焉新校正云按甲乙经遗失作遗矢心欬不已则小肠受之小肠欬状欬而失气气与咳俱失心与小肠合又小肠脉入缺盆络心故心欬不已小肠受之小肠寒盛气入大肠欬则小肠气下奔故失气也肾咳不已则膀胱受之膀胱欬状欬而遗溺肾与膀胱合又膀胱脉从肩髆内侠嵴抵腰中入循膂络肾属膀胱故肾咳不已膀胱受之膀胱爲津液之府是故还溺乆咳不已则三焦受之三焦咳状欬而腹满不欲食饮此皆聚于胃关于肺使人多涕唾而面浮肿气逆也三焦者非谓手少阳也正谓上焦中焦耳何者上焦者出于胃上口并咽以上贯鬲布胸中走腋中焦者亦至于胃口出上焦之后此所受气者泌糟粕蒸津液化其精微上注于肺脉乃化而爲血故言皆聚于胃关于肺也两焦受病则邪气熏肺而肺气满故使人多涕唾而面浮肿气逆也腹满不欲食者胃寒故也胃脉者从缺盆下乳内廉下循腹至气街其支者复从胃下口循腹里至气街中而合今胃受邪故病如是也何以明其不谓下焦然下焦者别于回肠注于膀胱故水谷者常并居于胃中盛糟粕而俱下于大肠泌别汁循下焦而渗入膀胱寻此行化乃与胃口悬远故不谓此也新校正云按甲乙经胃脉下循腹作下侠脐帝曰治之奈何岐伯曰治藏者治其俞治府者治其合浮肿者治其经诸藏俞者皆脉之所起第三穴诸府合者皆脉之所起第六穴也经者藏脉之所起第四穴府脉之所起第五穴灵枢经曰脉之所注爲俞所行爲经所入爲合此之谓也帝曰善黄帝内经素问补註释文卷之二十三黄帝内经素问补注释文正统道藏三家本五十卷太玄部黄帝内经素问补註释文卷之二十四终十唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误举痛论篇黄帝问曰余闻善言天者必有验于人善言古者必有合于今善言人者必有厌于己如此则道不惑而要数极所谓明明也善言天者言天四时之气温凉寒暑生长收藏在人形气五藏参应可验而指示善恶故曰必有验于人善言古者谓言上古圣人养生损益之迹与今养生损益之理可合而与论成败故曰必有合于今也善言人者谓言形骸骨节更相支柱筋脉束络皮肉包里而五藏六府次居其中假七神五藏而运用之气絶神去则之于死是以知彼浮形不能坚久静虑于己亦与彼同故曰必有厌于己也夫如此者是知道要数之极悉无疑惑深明至理而乃能然矣今余问于夫子令言而可知视而可见扪而可得令验于己而发蒙解惑可得而闻乎言如发开童蒙之耳解于疑惑者之心令一一条理而目视手循验之可得扪犹循也岐伯再拜稽首对曰何道之问也请示起端也帝曰愿闻人之五藏卒痛何气使然岐伯对曰经脉流行不止环周不休寒气入经而稽迟泣而不行客于脉外则血少客于脉中则气不通故卒然而痛帝曰其痛或卒然而止者或痛甚不休者或痛甚不可按者或按之而痛止者或按之无益者或喘动应手者或心与背相引而痛者或胁肋与少腹相引而痛者或腹痛引阴股者或痛宿昔而成积者或卒然痛死不知人少间复生者或痛而呕者或腹痛而后泄者或痛而闭不通者凡此诸痛各不同形别之奈何欲明异候之所起岐伯曰寒气客于脉外则脉寒脉寒则缩蜷缩踡则脉绌急绌急则外引小络故卒然而痛得炅则痛立止脉左右环故得寒则缩踡绌急缩踡绌急则卫气不得流通故外引于小络脉也卫气不入寒内薄之脉急不纵故痛生也得热则卫气复行寒气退辟故痛止炅热也止已也因重中于寒则痛乆矣重寒难释故痛乆不消寒气客于经脉之中与炅气相薄则脉满满则痛而不可按也按之痛甚者其义贝下文寒气稽留炅气从上则脉充大而血气乱故痛甚不可按也脉既满大血气复乱按之则邪气攻内故不可按也寒气客于肠胃之间膜原之下血不得散小络急引故痛按之则血气散故按之痛止膜谓鬲间之膜原谓鬲肓之原血不得散谓鬲膜之中小络脉内血也络满则急故牵引而痛生也手按之则寒气散小络缓故痛止寒气客于侠嵴之脉则深按之不能及故按之无益也侠嵴之脉者当中之督脉也次两傍足太阳脉也督脉者循嵴里太阳者贯膂筋故深按之不能及也若按当中则嵴节曲按两傍则膂筋蹙合曲与蹙合皆卫气不得行过寒气益聚而内畜故按之无益寒气客于冲脉冲脉起于关元随腹直上寒气客则脉不通脉不通则气因之故喘动应手矣冲脉奇经脉也关元穴名在齐下三寸言起自此穴即随腹而上非生出于此也其本生出乃起于肾下也直谓上行会于咽喉也气因之谓冲脉不通足少阴气因之上满冲脉与少阴并行故喘动而应手也矣寒气客于背俞之脉则血脉泣脉泣则血虚血虚则痛其俞注于心故相引而痛按之则热气至热气至则痛止矣背俞谓心俞脉亦足太阳脉也夫俞者皆内通于藏故曰其俞注心相引而痛也按之则温气入温气入则心气外发故痛止寒气客于厥阴之脉厥阴之脉者络阴器系于肝寒气客于脉中则血泣脉急故脇肋与少腹相引痛矣厥阴者肝之脉入髦中环阴器抵少腹上贯肝鬲布脇肋故曰络阴器系于肝脉急引胁与少腹痛也厥气客于阴股寒气上及少腹血泣在下相引故腹痛引阴股亦厥阴肝脉之气也以其脉循阴股入髦中环阴器上抵少腹故曰厥气客于阴股寒气上及于少腹也寒气客于小肠膜原之间络血之中血泣不得注于大经血气稽留不得行故宿昔而成积矣言血爲寒气之所凝结而乃成积寒气客于五藏厥逆上泄阴气竭阳气未入故卒然痛死不知人气复反则生矣言藏气被寒拥胃而不行气复得通则已也新校正云详注中拥胃疑作拥冐寒气客于肠胃厥逆上出故痛而呕也肠胃客寒留止则阳气不得下流而反上行寒不去则痛生阳上行则呕逆故痛而呕也寒气客于小肠小肠不得成聚故后泄腹痛矣小肠爲受盛之府中满则寒邪不居故不得结聚而传下入于回肠回肠广肠也爲传导之府物不得停留故后泄而痛热气留于小肠肠中痛瘅热焦渴则坚干不得出故痛而闭不通矣热渗津液故便坚也帝曰所谓言而可知者也视而可见奈何谓候色也岐伯曰五藏六府固尽有部谓面上之分部视其五色黄赤爲热中热则色黄赤白爲寒阳气少血不上荣于色故白青黑爲痛血热泣则变恶故色青黑则痛此所谓视而可见者也帝曰扪而可得奈何扪摸也以手循摸也岐伯曰视其主病之脉坚而血及陷下者皆可扪而得也帝曰善余知百病生于气也夫气之爲用虚实逆顺缓急皆能爲病故发此问端怒则气上喜则气缓悲则气消恐则气下寒则气收炅则气泄惊则气乱新校正云按太素惊作忧劳则气耗思则气结九气不同何病之生岐伯曰怒则气逆甚则呕血及飧泄新校正云按甲乙经及太素飱泄作食而气逆故气上矣怒则阳气逆上而肝气乘脾故甚则呕血及飱泄也何以明其然怒则面赤甚则色苍灵枢经曰盛怒而不止则伤志明怒则气逆上而不下也喜则气和志达荣卫通利故气缓矣气脉和调故志达畅荣卫通利故气徐缓悲则心系急肺布叶举而上焦不通荣卫不散热气在中故气消矣布叶谓布盖之大叶新校正云按甲乙经及太素而上焦不通作两焦不通又王注肺布叶举谓布盖之大叶疑非全元起云悲则损于心心系急则动于肺肺气系诸经逆故肺布而叶举安得谓肺布爲肺布盖之大叶恐则精却却则上焦闭闭则气还还则下焦胀故气不行矣恐则阳精却上而不下流故却则上焦闭也上焦既闭气不行流下焦阴气亦还回不散而聚爲胀也然上焦固禁下焦气还各守一处故气不行也新校正云详气不行当作气下行也寒则腠理闭气不行故气收矣腠谓津液渗泄之所理谓文理逢会之中闭谓宻闭气谓卫气行谓流行收谓收歛也身寒则卫气沉故皮肤文理及渗泄之处皆闭宻而气不流行卫气收歛于中而不发散也新校正云按甲乙经气不行作营卫不行炅则腠理开荣卫通汗大泄故气泄矣人在阳则舒在阴则惨故热则肤腠开发荣卫大通津液外渗而汗大泄惊则心无所倚神无所归虑无所定故气乱矣气奔越故不调理新校正云按太素惊作忧字劳则喘且汗出外内皆越故气耗矣疲力役则气奔速故喘息气奔速则阳外发故汗出然喘且汗出内外皆逾越于常经故气耗损也思则心有所存神有所归正气留而不行故气结矣系心不散故气亦停留新校正云按甲乙经归正二字作止字腹中论篇黄帝问曰有病心腹满旦食则不能暮食此爲何病岐伯对曰名爲鼓胀心腹胀满不能再食形如鼓胀故名鼓胀也新校正云按太素鼓作谷字帝曰治之奈何岐伯曰治之以鸡矢醴一剂知二剂已按古本草鸡矢并不治鼓胀惟大利小便微寒今方制法当取用处汤渍服之帝曰其时有复发者何也复谓再发言如旧也岐伯曰此饮食不节故时有病也虽然其病且已时故当病气聚于腹也饮食不节则伤胃胃脉者循腹里而下行故饮食不节时有病者复病气聚于腹中也帝曰有病胸胁支满者妨于食病至则先闻腥臊臭出清液先唾血四支清目眩时时前后血病名爲何何以得之清液清水也亦谓之清涕清涕者谓从窈漏中漫液而下水出清冷也眩谓目视眩转也前后血谓前阴后阴出血也岐伯曰病名血枯此得之年少时有所大脱血若醉入房中气竭肝伤故月事衰少不来也岀血多者谓之脱血漏下鼻衄呕吐出血皆同焉夫醉则血脉盛血脉盛则内热因而入房髓液皆下故肾中气竭也肝藏血以养人脱血故肝伤也然于丈夫则精液衰乏若女子则月事滞涩而不来也帝曰治之奈何复以何术岐伯曰以四乌鲗骨一藘茹二物并合之丸以雀卵大如小豆以五丸爲后饭饮以鲍鱼汁利肠中新校正云按别本一作伤中藘茹及伤肝也饭后药先谓之后饭按古本草经云乌鲗鱼骨藘茹等并不治血枯然经法用之是攻其所生所起尔夫醉劳力以入房则肾中精气耗竭月事衰少不至则中有恶血淹留精气耗竭则阴萎不起而无精恶血淹留则血痹着中而不散故先兹四药用入方焉古本草经曰乌鲗鱼骨味咸冷平无毒主治女子血闭藘茹味辛寒平有小毒主散恶血雀卵味甘温平无毒主治男子阴萎不起强之令热多精有子鲍鱼味辛臭温平无毒主治瘀血血痹在四支不散者寻文会意方义如此而处治之也新校正云按甲乙经及太素芦茹作䕡茹详王注性味乃䕡茹当改藘作䕡又按本草乌鲗鱼骨冷作微温雀卵甘作酸与王注异帝曰病有少腹盛上下左右皆有根此爲何病可治不岐伯曰病名曰伏梁伏粱心之积也新校正云详此伏梁与心积之伏梁大异病有名同而实异者非一如此之类是也帝曰伏梁何因而得之岐伯曰裹大脓血居肠胃之外不可治治之每切按之致死帝曰何以然岐伯曰此下则因阴必下脓血上则迫胃脘生鬲侠胃脘内痈正当冲脉带脉之部分也带脉者起于季胁回身一周横络于齐下冲脉者与足少阴之络起于肾下出于气街循阴股其上行者出齐下同身寸之三寸关元之分侠齐直上循腹各行会于咽喉故病当其分则少腹盛上下左右皆有根也以其上下坚盛如有潜梁故曰病名伏梁不可治也以裹大脓血居肠胃之外按之痛闷不堪故每切按之致死也以冲脉下行者络阴上行者循腹故也上则迫近于胃脘下则因薄于阴器也若因薄于阴则便下脓血若迫近于胃则病气上出于鬲复侠胃脘内长其痈也何以然哉以本有大脓血在肠胃之外故也生当爲出传文误也新校正云按太素侠胃作使胃此乆病也难治居齐上爲逆居齐下爲从勿动亟夺若里大脓血居齐上则渐伤心藏故爲逆居齐下则去心稍远犹得渐攻故爲从从顺也亟数也夺去也言不可移动但数数去之则可矣论在刺法中今经亡帝曰人有身体髀股胻皆肿环齐而痛是爲何病岐伯曰病名伏梁此二十六字错简在奇病论中若不有此二十六字则下文无据也新校正云详此并无注解尽在下卷奇病论中此风根也此四字此篇本有奇病论中亦有之其气溢于大肠而着于肓肓之原在齐下故环齐而痛也不可动之动之爲水溺濇之病亦冲脉也齐下谓脖胦在齐下同身寸之一寸半灵枢经曰肓之原名曰脖胦帝曰夫子数言热中消中不可服高梁芳草石药石药发瘨芳草发狂多饮数溲谓之热中多食数溲谓之消中多喜曰瘨多怒曰狂芳美味也夫热中消中者皆富贵人也今禁高梁是不合其心禁芳草石药是病不愈愿闻其说热中消中者脾气之上溢甘肥之所致故禁食高梁芳美之草也通评虚实论曰凡治消瘅甘肥贵人则高梁之疾也又奇病论曰夫五味入于口藏于胃脾爲之行其精气津液在脾故令人口甘此肥美之所发也此人必数食甘美而多肥也肥者令人内热甘者令人中满故其气上溢转爲消渴此之谓也夫富贵人者骄恣纵欲轻入而无能禁之禁之则逆其志顺之则加其病帝思难诰故发问之高膏梁米也石药英乳也芳草浓美也然此五者富贵人常服之难禁也岐伯曰夫芳草之气美石药之气悍二者其气急疾坚劲故非缓心和人不可以服此二者脾气溢而生病气美则重盛于脾消热之气躁疾气悍则又滋其热若人性和心缓气候舒匀不与物争释然宽泰则神不躁迫无惧内伤故非缓心和人不可以服此二者悍利也坚定也固也劲刚也言其芳草石药之气坚定固乆刚烈而卒不歇灭此二者是也帝曰不可以服此二者何以然岐伯曰夫热气慓悍药气亦然二者相遇恐内伤脾慓疾也脾者土也而恶木服此药者至甲乙日更论热气慄盛则木气内余故心非和缓则躁怒数起躁怒数起则热气因木以伤脾甲乙爲木故至甲乙日更论脾病之增感也帝曰善有病膺肿新校正云按甲乙经作痈肿颈痛胷满腹胀此爲何病何以得之膺钨傍也颈项前也胷膺间也岐伯曰名厥逆气逆所生故名厥逆帝曰治之奈何岐伯曰灸之则瘖石之则狂湏其气并乃可治也石谓以石针开破之帝曰何以然岐伯曰阳气重上有余于上灸之则阳气入阴入则瘖石之则阳出内虚则狂灸之则火气助阳阳盛故入阴石之则阳气出阳气出则内不足故狂湏其气并而治之可使全也并谓并合也待自并合则两气俱全故可治若不尔而灸石之则偏致胜负故不得全而瘖狂也帝曰善何以知怀子之且生也岐伯曰身有病而无邪脉也病谓经闭也脉法曰尺中之脉来而断絶者经闭也月水不利若尺中脉絶者经闭也今病经闭脉反如常者妇人妊娠之证故云身有病而无邪脉帝曰病热而有胻痛者何也岐伯曰病热者阳脉也以三阳之动也人迎一盛少阳二盛太阳三盛阳明入阴也夫阳入于阴故病在头与腹乃䐜胀而头痛也帝曰善新校正云按六节藏象论云人迎一盛病在少阳二盛病在太阳三盛病在阳明与此论同又按甲乙经三盛阳明无入阴也三字黄帝内经素问补註释文卷之二十四黄帝内经素问补注释文正统道藏三家本五十卷太玄部黄帝内经素问补註释文卷之二十五宜一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误刺腰痛篇足太阳脉令人腰痛引项嵴尻背如重状足太阳脉别下项循肩髆内侠嵴抵腰中别下贯臀故令人腰痛引项嵴尻背如重状也新校正云按甲乙经贯臀作贯胂刺疟注亦作贯胂三部九候注作贯臀刺其郄中太阳正经出血春无见血郄中委中也在膝后屈处腘中央约文中动脉足太阳脉之所入也刺可入同身寸之五分留七唿若灸者可灸三壮太阳合肾肾王于冬水衰于春故春无见血也少阳令人腰痛如以针刺其皮中循循然不可以俯仰不可以顾足少阳脉绕发际横入髀厌中故令腰痛如以针刺其皮中循循然不可俯仰少阳之脉起于目鋭眦上抵头角下耳后循头行手阳明之前至肩上交出手少阳之后其支别者目鋭眦下大迎合手少阳于颐下加颊车下颈合缺盆故不可以顾新校正云按甲乙经行手阳明之前作行手少阳之前也刺少阳成骨之端出血成骨在膝外廉之骨独起者夏无见血成骨谓膝外近下胻骨上端两起骨相并间陷容指者也胻骨所成柱膝髀骨故谓之成骨也少阳合肝肝主于春木衰于夏故无见血也阳明令人腰痛不可以顾颧如有见者善悲足阳明脉起于鼻交頞中下循鼻外入上齿中还出侠口环唇下交承浆却循颐后下廉岀大迎其支别者从大迎前下人迎循喉咙入缺盆又其支别者起胃下口循腹里至气街中而合以下髀故令人腰痛不可顾顾如有见者阳虚故悲也刺阳明于胻前三痏上下和之出血秋无见血按内经中诰流注图经阳明脉穴俞之所主此腰痛者悉刺胻前三痏则正三里穴也三里在膝下同身寸之三寸胻骨外廉两筋肉分间刺可入同身寸之一寸留七唿若灸者可灸三壮阳明合脾脾王长夏土衰于秋故秋无见血新校正云按甲乙经胻作骭足少阴令人腰痛痛引嵴内廉足少阴脉上股内后廉贯嵴属肾故令人腰痛痛引嵴内廉也新校正云按全元起本嵴内廉作嵴内痛太素亦同此前少足太阴腰痛证并刺足太阴法应古文脱简也刺少阴于内踝上二痏春无见血出太多不可复也按内经中诰流注图经少阴脉穴俞所主此腰痛者当刺内踝上则正复熘穴也复熘见内踝后上同身寸之二寸动脉陷者中刺可入同身寸之三分留三唿若灸者可灸五壮厥阴之脉令人腰痛腰中如张弓弩弦足厥阴脉自阴股环阴器抵少腹其支别者与太阴少阳结于腰髀下侠嵴第三第四骨空中其穴即中髎下髎故腰痛则中如张弓弩之弦也如张弦者言强急之甚刺厥阴之脉在腨踵鱼腹之外循之累累然乃刺之腨踵者言脉在腨外侧下当足跟也腨形势如卧鱼之腹故曰鱼腹之外也循其分肉有血络累累然乃刺出之此正当蠡沟穴分足厥阴之络在内踝上五寸别走少阳者刺可入同身寸之二分留三唿若灸者可灸三壮厥阴三经作居阴是传写草书厥字爲居也新校正按经云厥阴之脉令人腰痛次言刺厥阴之脉注言刺厥阴之络经注相违疑经中脉字乃络字之误也喘时转切其病令人善言嘿嘿然不慧刺之三痏厥阴之脉循喉咙之后上入颃颡络于舌本故病则善言风盛则昏冒故不爽慧也三刺其处腰痛乃除新校正云按经云善言嘿嘿然不慧详善言嘿嘿二病难相兼全元起本无善字于义爲允又按甲乙经厥阴之脉不络舌本王氏于素问之中五处引注而注厥论与刺热及此三篇皆云络舌本注风论注痹论二篇不言络舌本盖王氏亦疑而两言之也解脉令人腰痛痛而引肩目𥆨𥆨然时遗溲解脉散行脉也言不合而别行也此足太阳之经起于目内眦上额交巅上循肩髆侠嵴抵腰中入循膂络肾属膀胱下入腘中故病斯候也又其支别者从髆内别下贯胂循髀外后廉而下合于腘中二脉如绳之解股故名解脉也刺解脉在膝筋内分间郄外廉之横脉出血血变而止膝后两傍大筋双上股之后两筋之间横文之处弩肉高起则郄中之分也古中诰以腘中爲太阳之郄当取郄外廉有血脉横见迢然紫黑而盛满者乃刺之当见黑血必候其血色变赤乃止血不变赤极而写之必行血色变赤乃止此太阳中经之爲腰痛也解脉令人腰痛如引带常如折腰状善恐足太阳之别脉自肩而别下循背嵴至腰而横入髀外后廉而下合腘中故若引带如折腰之状新校正云按甲乙经如引带作如裂善恐作善怒刺解脉在邸中结络如黍米刺之血射以黑见赤血而已郄中则委中穴足太阳合也在膝后屈处腘中央约文中动脉刺可入同身寸之五分留七唿若灸者可灸三壮此经刺法也今则取其结络大如黍米者当黑血箭射而出见血变赤然可止也新校正云按全元起云有两解脉病源各异恐误未详同阴之脉令人腰痛痛如小锤居其中怫然肿足少阳之别络也并少阳经上行去足外踝上同身寸之五十乃别走厥阴并经下络足跗故曰同阴脉也怫怒也言睡如嗔怒也新校正云按太素小锤作小鍼剌同阴之脉在外踝上絶骨之端爲三痏絶骨之端如前同身寸之三分阳辅穴也足少阳脉所行剌可入同身寸之五分留七唿若炎者可炙三壮阳维之脉令人腰痛痛上怫然肿阳维起于阳则太阳之所生竒经八脉此其一也剌阳维之脉脉与太阳合腨下间去地一尺所太阳所主与正经并行而上至腨下复与太阳合而上也腨下去地正同身寸之一尺是则承光穴在锐腨阳下肉分间陷者中剌可入同身寸之七分若炎者可炎五壮以其取腨肠下肉分间故云合腨下间新校正云按穴之所在乃承山穴非承光也山字误爲光衡络之脉令人腰痛不可以俛仰则恐仆得之举重伤腰衡络絶恶血归之衡横也谓太阳之外络自腰中横入髀外后廉而下与中经合于腘中者今举重伤腰则横络絶中经独盛故腰痛不可以俯仰矣一经作行絶之脉传写鱼鲁之误也若是行脉中诰不应取太阳脉委阳殷门之穴也刺之在郄阳筋之间上郄数寸衡居爲二痏出血横居二穴谓委阳殷门平视横相当也郄阳谓浮郄穴上侧委阳穴也筋之间谓膝后腘上两筋之间殷门穴也二穴各去臀下横文同身寸之六寸故曰上郄数寸也委阳刺可入同身寸之七分留五唿若灸者可灸三壮殷门刺可入同身寸之五分留七唿若灸者可灸三壮故曰行居爲二痏新校正云详王氏云浮郄穴上侧委阳穴也按甲乙经委阳在浮郄穴下一寸不得言上侧也会阴之脉令人腰痛痛上漯漯然汗出汗干令人欲饮饮已欲走足太阳之中经也其脉循腰下会于后阴故曰会阴之脉其经自腰下行至足今阳气大盛故痛上漯漯然汗出汗液既出则肾燥阴虚故汗干令人欲饮水以救肾也水入腹已肾气复生阴气流行太阳又盛故饮水已反欲走也刺直阳之脉上三痏在硚上郄下五寸横居视其盛者出血直阳之脉则太阳之脉侠嵴下行贯臀下至腘中下循腨过外踝之后条直而行者故曰直阳之脉也硚谓阳硚所生申脉穴在外踝下也郄下则腘下也言此刺处在腘下同身寸之五寸上承郄中之穴下当申脉之位是谓承筋穴即腨中央如外陷者中也太阳脉气所发禁不可刺可灸三壮今云刺者谓刺其血络之盛满者也两腨皆有太阳经气下行当视两腨中央有血络盛满者乃刺出之故曰视其盛者出血新校正云详上云会阴之脉令人腰痛此云刺直阳之脉者详此直阳之脉即会阴之脉也文变而事不殊又承筋穴注云腨中央如外按甲乙经及骨空论注无如外二字飞阳之脉令人腰痛痛上怫怫然甚则悲以恐是阴维之脉也去内踝上同身寸之五寸腨分中并少阴经而上也少阴之脉前则阴维脉所行也足少阴之脉从肾上贯肝鬲入肺中循喉咙侠舌本其支别者从肺出络心注胸中故甚则悲以恐也恐者生于肾悲者生于心刺飞阳之脉在内踝上五寸新校正云按甲乙经作二寸少阴之前与阴维之会内踝后上同身寸之五寸复熘穴少阴脉所行刺可入同身寸之三分内踝之后筑賔穴阴维之郄刺可入同身寸之三分若灸者可灸五壮少阴之前阴维之会以三脉会在此穴分位也刺可入同身寸之三分若灸者可灸五壮今中诰经文正同此法新校正云按甲乙经足太阳之络别走少阴者名曰飞阳在外踝上七寸又云筑賔阴维之郄在内踝上腨分中复熘穴在内踝上二寸今此经注都与甲乙不合者疑经注中五寸字当作二寸则素问与甲乙相应矣昌阳之脉令人腰痛痛引膺目𥆨𥆨然甚则反折舌卷不能言阴硚脉也阴硚者足少阴之别也起于然骨之后上内踝之上直上循阴股入阴而循腹上入胸里入缺盆上出人迎之前入颃内廉属目内眦合于太阳阳硚而上行故腰痛之状如此刺内筋爲二痏在内躁上大筋前太阴后上踝二寸所内筋谓大筋之前分内也太阴后大筋前即阴硚之郄交信穴也在内踝上同身寸之二寸少阴前太阴后筋骨之间陷者之中刺可入同身寸之四分留五唿若灸者可灸三壮今中诰经文正主此散脉令人腰痛而热热甚生烦腰下如有横木居其中甚则遗溲散脉足太阴之别也散行而上故以名焉其脉循股内入腹中与少阴少阳结于腰髁下骨空中故病则腰下如有横木居其中甚乃遗溲也刺散脉在膝前骨肉分间络外廉束脉爲三痏谓膝前内侧也骨肉分谓膝内辅骨之下下廉腨肉之两间也络外廉则太阴之络色青而见者也辅骨之下后有大筋撷束膝胻之骨令其连属取此筋骨系束之处脉以去其病是曰地机三刺而已故曰束脉爲之三痏也肉里之脉令人腰痛不可以咳咳则筋缩急肉里之脉少阳所生则阳维之脉气所发也里里也刺肉里之脉爲二痏在太阳之外少阳絶骨之后分肉主之一经云少阳絶骨之前传写误也絶骨之前足少阳脉所行絶骨之后阳维脉所过故指曰在太阳之外少阳絶骨之后也分肉穴在足外踝直上絶骨之端如后同身寸之二分筋肉分间阳维脉气所发刺可入同身寸之五分留十唿若灸者可灸三壮新校正云按分肉之穴甲乙经不见与气穴注两出而分寸不同气穴注二分作三分五分作三分十唿作七唿腰痛侠嵴而痛至头几几然目𥆨𥆨欲僵仆刺足太阳郄中出血郄中委中新校正云按太素作头沉沉然腰痛上寒刺足太阳阳眀上热刺足厥阴不可以俯仰刺足少阳中热而喘刺足少阴刺郄中出血此法玄妙中诰不同莫可窥测当用知其应不尔皆应先去血络乃调之也腰痛上寒不可顾刺足阳明上寒阴市主之阴市在膝上同身寸之三寸伏菟下陷者中足阳明脉气所发刺可入同身寸之三分留七唿若灸者可灸三壮不可顾三里主之三里在膝下同身寸之三寸脉外廉两筋肉分间足阳明脉之所入也刺可入同身寸之三寸留七唿若灸者可灸三壮上热刺足太阴地机主之地机在膝下同身寸之五寸足太阴之郄也刺可入同身寸之三分若灸者可灸三壮新校正云按甲乙经作五壮中热而喘刺足少阴涌泉太钟悉主之涌泉在足心陷者中屈足卷指宛宛中足少阴脉之所出刺可入同身寸之三分留三唿若灸者可灸三壮太钟在足跟后街中动脉足少阴之络刺可入同身寸之二分留七唿若灸者可灸三壮新校正云按刺疟注大钟在内踝后街中水穴论注在内踝后此注在跟后街中动脉三注不同甲乙经亦云在跟后冲中当从甲乙经爲正大便难刺足少阴涌泉主之少腹满刺足厥阴太冲主之在足大指本节后内间同身寸之二寸陷者中脉动应手足厥阴脉之所注也刺可入同身寸之三分留十唿若灸者可灸三壮如折不可以俯仰不可举刺足太阳如折束骨主之不可以俯仰京骨崑崙悉主之不可举申脉仆参悉主之束骨在足小指外侧本节后赤白肉际陷者中足太阳脉之所注也刺可入同身寸之三分留三唿若灸者可灸三壮京骨在足外侧大骨下赤白肉际陷者中按而得之足太阳脉之所过也刺可入同身寸之三分留七唿若灸者可灸三壮崑崙在足外踝后跟骨上陷者中细脉动应手足太阳脉之所行也刺可入同身寸之五分留十唿若灸者可灸三壮申脉在外踝下同身寸之五分容爪甲阳硚之所生也刺可入同身寸之六分留十唿若灸者可灸三壮仆参在跟骨下陷者中足太阳阳硚二脉之会刺可入同身寸之三分留七唿若灸者可灸三壮新校正云按甲乙经申脉在外踝下陷者中无五分字刺入六分作三分留十唿作六唿气穴注作七唿仆参留七唿甲乙经作六唿引嵴内廉刺足少阴复熘主之取用飞阳注从腰痛上寒不可顾至此件经语除注并合朱书新校正云按全元起本及甲乙经并太素自腰痛上寒至此并无乃王氏所添也今注云从腰痛上寒至并合朱书十九字非王冰之语盖后人所加也腰痛引少腹控䏚不可以仰新校正云按甲乙经作不可以俯仰字抄刺腰尻交者两髁胂上以月生死爲痏数发针立已此邪客于足太阴之络也控通引也䏚谓季脇下之空软处也腰尻交者谓髁下尻骨二傍四骨空左右八穴俗唿此骨爲八髎骨也此腰痛取腰髁下第四髎即下髎穴也足太阴厥阴少阳三脉左右交结于中故曰腰尻交者也两髁脾谓两髁骨下坚起肉也胂上非脾之上巅正当刺胂肉矣直刺胂肉即胂上也何者胂之上巅别有中膂肉俞白环俞虽并主腰痛考其形证经不相应矣髁骨即腰嵴两傍起骨也侠嵴两傍腰髁之下各有胂肉陇起而斜趣于髁骨之后内承其髁故曰两髁胂也下承髁胂肉左右两胂各有四骨空故曰上髎次髎中髎下髎上髎当髁骨下陷者中余三髎少斜下按之陷中是也四空悉主腰痛唯下髎所主文与经同即太阴厥阴少阳所结者也刺可入同身寸之三寸留十唿若灸者可灸三壮以月生死爲痏数者月初向圆爲月生月半向空爲月死死月刺少生月刺多缪刺论曰月生一日一痏二日二痏渐多之十五日十五痏十六日十四痏渐少之其痏数多少如此即知之左取右右取左痛在左针取右痛在右针取左所以然者以其脉左右交结于尻骨之中故也新校正云详此腰痛引少腹一节与缪刺论重风论篇黄帝问曰风之伤人也或爲寒热或爲热中或爲寒中或爲疠风或爲偏枯或爲风也其病各异其名不同或内至五藏六府不知其解愿闻其说伤谓人自中之岐伯对曰风气藏于皮肤之间内不得通外不得泄腠理开踈则邪风入风气入已玄府闭封故内不得通外不得泄也风者善行而数变腠理开则洒然寒闭则热而闷洒然寒貌闷不爽貌腠理开则风飘扬故寒腠理闭则风混乱故闷其寒也则衰食饮其热也则消肌肉故使人怢慄而不能食名曰寒热寒风入胃故食饮衰热气内藏故消肌肉寒热相合故怢慄而不能食名曰寒热也怢慄卒振寒貌新校正云详怢慄全元起本作失味甲乙经作解㑊风气与阳明入胃循脉而上至目内眦其人肥则风气不得外泄则爲热中而目黄人瘦则外泄而寒则爲寒中而泣出阳明者胃脉也胃脉起于鼻交頞中下循鼻外入上齿中还出侠口环唇下交承浆却循颐后下廉循喉咙入缺盆下鬲属胃故与阳明入胃循脉而上至目内眦也人肥则腠理宻致故不得外泄则爲热中而目黄人瘦则腠理开踈风得外泄则寒中而泣出也风气与太阳俱入行诸脉俞散于分肉之间与卫气相干其道不利故使肌肉愤䐜而有疡卫气有所凝而不行故其肉有不仁也肉分之间卫气行处风与卫气相薄俱行于肉分之间故气道涩而不利也气道不利风气内攻卫气相持故肉愤䐜而疮出也疡疮也若卫气被风吹之不得流转所在偏併凝而不行则肉有不仁之处也不仁谓𤸷而不知寒热痛痒疠者有荣卫热胕其气不清故使鼻柱坏而色败皮肤疡溃此则风入于经脉之中也荣行脉中故风入脉中内攻于血与荣气合合热而血胕坏也其气不清言溃乱也然血脉溃乱荣复挟风阳脉尽上于头鼻爲唿吸之所故鼻柱坏而色恶皮肤破而溃烂也脉要精微论曰脉风盛爲疠溃胡对切风寒客于脉而不去名曰疠风或名曰寒热始爲寒热热成曰疠风新校正云按别本成一作盛以春甲乙伤于风者爲肝风以夏丙丁伤于风者爲心风以季夏戊己伤于邪者爲脾风以秋庚辛中于邪者爲肺风以冬壬癸中于邪者爲肾风春甲乙木肝主之夏丙丁火心主之季夏戊己土脾主之秋庚辛金肺主之冬壬癸水肾主之风中五藏六府之俞亦爲藏府之风各入其门户所中则爲偏风随俞左右而偏中之则爲偏风风气循风府而上则爲脑风风入系头则爲目风眼寒风府穴名正入项发际一寸大筋内宛宛中督脉阳维之会自风府而上则脑户也脑户者督脉足太阳之会故循风府而上则爲脑风也足太阳之脉起于目内眦上额交巅上入络脑还出故风入系头则爲目风眼寒也饮酒中风则爲漏风热郁腠疏中风汗出多如液漏故曰漏风经具名曰酒风入房汗出中风则爲内风内耗其精外开腠理因内风袭故曰内风经具名曰劳风新沐中风则爲首风沐发中风舍于头故曰首风乆风入中则爲肠风餐泄风在肠中上熏于胃故食不化而下出焉餐泄者食不化而出也新校正云按全元起云餐泄者水谷不分爲利外在腠理则爲泄风风居腠理则玄府开通风薄汗泄故云泄风故风者百病之长也至其变化乃爲他病也无常方然致有风气也长先也先百病而有也新校正云按全元起本及甲乙经致字作故帝曰五藏风之形状不同者何愿闻其诊及其病能诊谓可言之证能谓内作病形岐伯曰肺风之状多汗恶风色皏然白时咳短气昼日则差暮则甚诊在眉上其色白凡内多风气则热有余热则腠理开故多汗也风薄于内故恶风焉皏谓薄白色也肺色白在变动爲咳主藏气风内迫之故色皏然白时咳短气也昼则阳气在表故差暮则阳气入里风内应之故甚也眉上谓两眉间之上阙庭之部所以外司肺候故诊在焉白肺色也心风之状多汗恶风焦絶善怒吓赤色病甚则言不可快诊在口其色赤焦絶谓唇焦而文理断絶也何者热则皮剥故也风薄于心则神乱故善怒而吓人也心脉支别者从心系上侠咽喉而主舌故病甚则言不可快也口唇色赤故诊在焉赤者心色新校正云按甲乙经无吓字肝风之状多汗恶风善悲色微苍嗌干善怒时憎女子诊在目下其色青肝病在心藏无养心气虚故善悲肝合木木色苍故色微苍也肝脉者循股阴入髦中环阴器抵少腹侠胃属肝络胆上贯鬲布胁肋循喉咙之后入颃颡上出额与督脉会于巅其支别者从目系下故嗌干善怒时憎女子诊在目下也青肝色也脾风之状多汗恶风身体怠堕四支不欲动色薄微黄不嗜食诊在鼻上其色黄脾脉起于足上循胻骨又上膝股内前廉入腹属脾络胃上鬲侠咽连舌本散舌下其支别者复从胃别上鬲注心中心脉出于手循臂故身体怠堕四支不欲动而不嗜食脾气合土主中央鼻于面部亦居中故诊在焉黄脾色也新校正云按王注脾风不当引心脉出于手循臂七字于义无取脾主四支脾风则四支不欲动矣肾风之状多汗恶风面痝然浮肿嵴痛不能正立其色炲隐曲不利诊在肌上其色黑痝然言肿起也炲黑色也肾者阴也目下亦阴也故肾藏受风则面痝然而浮肿肾脉者起于足下上循腨内出腘内廉上股内后廉贯嵴故嵴痛不能正立也隐曲者谓隐蔽委曲之处也肾藏精外应交接今藏被风薄精气内微故隐蔽委曲之事不通利所爲也阴阳应象大论曰气归精精食气今精不足则气内归精气不注皮故肌皮上黑也黑肾色也胃风之状颈多汗恶风食饮不下鬲塞不通腹善满失衣则䐜胀食寒则泄诊形瘦而腹大胃之脉支别者从颐后下廉过人迎循喉咙入缺盆下鬲属胃络脾其直行者从缺盆下乳内廉下侠齐入气街中其支别者起胃下口循腹里至气街中而合故颈多汗食饮不下鬲塞不通腹善满也然失衣则外寒而中热故腹䐜胀食寒则寒物薄胃而阳不内消故泄利胃合脾而主肉胃气不足则肉不长故瘦也胃中风气蓄聚故腹大也新校正云按孙思邈云新食竟取风爲胃风首风之状头面多汗恶风当先风一日则病甚头痛不可以出内至其风日则病少愈头者诸阳之会风客之则文腠疏故头面多汗也夫人阳气外合于风故先当风一日则病甚以先风甚故亦先衰是以至其风日则病少愈内谓室屋之内也不可以出室屋之内者以头痛甚而不喜外风故也新校正云按孙思邈云新沐浴竟取风爲首风漏风之状或多汗常不可单衣食则汗出甚则身汗喘息恶风衣裳濡口干善渴不能劳事肺胃风热故不可单衣腠理开踈故食则汗出甚则风薄于肺故身汗喘息恶风衣裳濡口干善渴也形劳则喘息故不能劳事新校正云按孙思邈云因醉取风爲漏风其状恶风多汗少气口干善渴近衣则身热如火临食则汗流如雨骨节懈惰不欲自劳泄风之状多汗汗出泄衣上口中干上渍其风不能劳事身体尽痛则寒上渍谓皮上湿如水渍也以多汗出故尔汗多则津液涸故口中干形劳则汗出甚故不能劳事身体尽痛以其汗多汗多则亡阳故寒也新校正云按孙思邈云新房室竟取风爲内风其状恶风汗流沾衣裳疑此泄风乃内风也按本论前文先云漏风内风首风次言入中爲肠风在外爲泄风今有泄风而无内风孙思邈载内风乃此泄风之状故知此泄字内之误也帝曰善黄帝内经素问补註释文卷之二十五黄帝内经素问补注释文正统道藏三家本五十卷太玄部黄帝内经素问补註释文卷之二十六宜二唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误痹论篇黄帝问曰痹之安生安犹何也言何以生岐伯对曰风寒湿三气杂至合而爲痹也虽合而爲痹发起亦殊矣其风气胜者爲行痹寒气胜者爲痛痹湿气胜者爲着痹也风则阳受之故爲痹行寒则阴受之故爲痹痛湿则皮肉筋脉受之故爲痹着而不去也故乃痹从风寒湿之所生也帝曰其有五者何也言风寒湿气各异则三痹生有五何气之胜也岐伯曰以冬遇此者爲骨痹以春遇此者爲筋痹以夏遇此者爲脉痹以至阴遇此者爲肌痹以秋遇此者爲皮痹冬主骨春主筋夏王脉秋主皮至阴主肌肉故各爲其痹也至阴谓戊己月及土寄三月也帝曰内舍五藏六府何气使然言皮肉筋骨脉痹以五时之外遇然内居藏府何以致之岐伯曰五藏皆有合病乆而不去者内舍于其合也肝合筋心合脉脾合肉肺合皮肾合骨乆病不去则入于是故骨瘦不已复感于邪内舍于肾筋痹不已复感于邪内舍于肝脉痹不已复感于邪内舍于心肌痹不已复感于邪内舍于脾皮痹不已复感于邪内舍于肺所谓痹者各以其时重感于风寒湿之气也时谓气王之月也肝王春心王夏肺王秋肾王冬脾王四季之月感谓感应也凡痹之客五藏者肺痹者烦满喘而呕以藏气应息又其脉还循胃口故使烦满喘而呕心痹者脉不通烦则心下鼓暴上气而喘嗌干善噫厥气上则恐心合脉受邪则脉不通利也邪气内扰故烦也手心主心包之脉起于胸中出属心包下鬲手少阴心脉起于心中出属心系下鬲络小肠其支别者从心系上侠咽喉其直者复从心系却上肺故烦则心下鼓满暴上气而喘嗌干也心主爲噫以下鼓满故噫之以出气也暴足逆气上乘于心则恐畏也神惧凌弱故尔肝痹者夜卧则惊多饮数小便上爲引如怀肝王惊骇气相应故中夜卧则惊也肝之脉循股阴入髦中环阴器抵少腹侠胃属肝络胆上贯鬲布脇肋循喉咙之后上入颃颡故多饮水数小便上引少腹如怀任之状肾痹者善胀尻以代踵嵴以代头肾者胃之关关不利则胃气不转故善胀也尻以代踵谓足挛急也嵴以代头谓身踡屈也踵足跟也肾之脉起于足小指之下斜趣足心出于然骨之下循内踝之后别入跟中以上胻内出腘内廉上股内后廉贯嵴属肾络膀胱其直行者从肾上贯肝鬲入肺中气不足而受邪故不伸展新校正云详然骨一作然谷脾痹者四支懈惰发咳呕汁上爲大塞土王四季外主四支故四支懈惰又以其脉起于足循腨胻上膝股也然脾脉入腹属脾络胃上鬲侠咽故发咳呕汁脾气养肺胃复连咽故上爲大塞也肠痹者数饮而出不得中气喘争时发餐泄大肠之脉入缺盆络肺下鬲属大肠小肠之脉又入缺盆络心循咽下鬲抵胃属小肠今小肠有邪则脉不下鬲脉不下鬲则肠不行化而胃气蓄热故多饮水而不得下出也肠胃中阳气与邪气奔喘交争得时通利以肠气不化故时或得通则爲餐泄胞痹者少腹膀胱按之内痛若沃以汤濇于小便上爲清涕膀胱爲津液之府胞内居之少腹处关元之中内藏胞器然膀胱之脉起于目内眦上额交巅上入络脑出别下项循肩髆内侠嵴抵腰中入循膂络肾属膀胱其支别者从腰中下贯臀入腘中今胞受风寒湿气则膀胱太阳之脉不得下流于足故少腹膀胱按之内痛若沃以汤涩于小便也小便既涩太阳之脉不得下行故上烁其脑而爲清涕出于鼻窍矣沃犹灌也新校正云按全元起本内痛二字作两髀阴气者静则神藏躁则消亡阴谓五神藏也所以说神藏与消亡者言人安静不涉邪气则神气宁以内藏人躁动触冒邪气则神被害而离散藏无所守故曰消亡此言五藏受邪之爲痹也饮食自倍肠胃乃伤藏以躁动致伤府以饮食见损皆谓过用越性则受其邪此言六府受邪之爲痹也淫气喘息痹聚在肺淫气忧思痹聚在心淫气遗溺痹聚在肾淫气乏竭痹聚在肝淫气肌絶痹聚在脾淫气谓气之妄行者各随藏之所主而入爲痹也新校正云详从上凡痹之客五藏者至此全元起本在阴阳别论中此王氏之所移也诸痹不已亦益内也从外不去则益深至于身内其风气胜者其人易已也帝曰痹其时有死者或疼乆者或易已者其故何也岐伯曰其入藏者死其留连筋骨间者疼乆其留皮肤间者易已入藏者死以神去也筋骨疼乆以其定也皮肤易已以浮浅也由斯深浅故有是不同帝曰其客于六府者何也岐伯曰此亦其食饮居处爲其病本也四方虽土地温凉高下不同物性刚柔食居不异但动过其分则六府致伤阴阳应象大论曰水谷之寒热感则害六府新校正云按伤寒论曰物性刚柔餐居亦异六府亦各有俞风寒湿气中其俞而食饮应之循俞而入各舍其府也六府俞亦谓背俞也胆俞在十椎之傍胃俞在十二椎之傍三焦俞在十三椎之傍大肠俞在十六椎之傍小肠俞在十八椎之傍膀胱俞在十九椎之傍随形分长短而取之如是各去嵴同身寸之一寸五分并足太阳脉气之所发也新校正云详六府俞并在本椎下两傍此注言在椎之傍者文畧也帝曰以针治之奈何岐伯曰五藏有俞六府有合循脉之分各有所发各随其过新校正云按甲乙经随作治则病瘳也肝之俞曰太冲心之俞曰太陵脾之俞曰太白肺之俞曰太渊肾之俞曰太谿皆经脉之所注也太冲在足大指间本节后二寸陷者中新校正云按刺腰痛注云太冲在足大指本节后内间二寸陷者中动脉应手刺可入同身寸之三分留十唿若灸者可灸三壮太陵在手掌后骨两筋间陷者中刺可入同身寸之六分留七唿若灸者可灸三壮太白在足内侧核骨下陷者中刺可入同身寸之三分留七唿若灸者可灸三壮太渊在手掌后陷者中刺可入同身寸之二分留二唿若灸者可灸三壮太谿在足内踝后跟骨上动脉陷者中刺可入同身寸之三分留七唿若灸者可灸三壮胃合入于三里胆合入于阳陵泉大肠合入于曲池小肠合入于小海三焦合入于委阳膀胱合入于委中三里在膝下三寸随外廉两筋间刺可入同身寸之一寸留十唿若灸者可灸三壮阳陵泉在膝下一寸胻外廉陷者中刺可入同身寸之六分留十唿若灸者可灸三壮小海在肘内大骨外去肘端五分陷者中屈肘乃得之刺可入同身寸之二分留七唿若灸者可灸五壮曲池在肘外辅屈肘曲骨之中刺可入同身寸之五分留七唿若灸者可灸三壮委阳在足腘中外廉两筋间刺可入同身寸之七分留五唿若灸者可灸三壮屈伸而取之委中在腘中央约文中动脉刺可入同身寸之五分留七唿若灸者可灸三壮新校正云按刺埶注委中在足膝后屈处余并同此故经言循脉之分各有所发各随其过则病瘳也过谓脉所经过处新校正云详王氏以委阳爲三焦合按甲乙经云委阳三焦下辅俞也足太阳之别络三焦之合自在手少阳经天井穴爲少阳脉之所入爲合详此六府之合俱引本经所入之穴独三焦不引本经所入之穴者王氏之误也王氏但见甲乙经云三焦合于委阳彼说自异彼又以大肠合于巨虚上廉小肠合于下廉此以曲池小海易之故知当以天井穴爲合也帝曰荣卫之气亦令人痹乎岐伯曰荣者水谷之精气也和调于五藏洒陈于六府乃能入于脉也正理论曰谷入于胃脉道乃行水入于经其血乃成又灵枢经曰荣气之道内谷爲实新校正云按别本实作寳谷入于胃气传与肺精专者上行经隧由此故水谷精气合荣气运行而入于脉也故循脉上下贯五藏络六府也荣行脉内故无所不至卫者水谷之悍气也其气慓疾滑利不能入于脉也悍气谓浮盛之气也以其浮盛之气故慓疾滑利不能入于脉中也故循皮肤之中分肉之间熏于肓膜散于胸腹皮肤之中分肉之间谓脉外也肓膜谓五藏之间鬲中膜也以其浮盛故能布散于胷腹之中空虚之处熏其肓膜令气宣通也肓音荒逆其气则病从其气则愈不与风寒湿气合故不爲痹帝曰善痹或痛或不痛或不仁或寒或热或燥或湿其故何也岐伯曰痛者寒气多也有寒故痛也风寒湿气客于肉分之间迫切而爲沫得寒则聚聚则排分肉肉裂则痛故有寒则痛也其不痛不仁者病乆入深荣卫之行濇经络时疏故不通新校正云按甲乙经不通作不痛详甲乙经此条论不痛与不仁两事后言不痛是载眀不痛之爲重也皮肤不营故爲不仁不仁者皮颃不知有无也其寒者阳气少阴气多与病相益故寒也病本生于风寒湿气故阴气益之也其热者阳气多阴气少病气胜阳遭阴故爲痹热遭遇也言遇于阴气阴气不胜故爲热新校正云按甲乙经遭作乘其多汗而濡者此其逢湿甚也阳气少阴气盛两气相感故汗出而濡也中表相应则相感也帝曰夫痹之爲病不痛何也岐伯曰痹在于骨则重在于脉则血凝而不流在于筋则屈不伸在于肉则不仁在皮则寒故具此五者则不痛也凡痹之类逢寒则虫逢热则纵帝曰善虫谓皮中如虫行纵谓纵缓不相就新校正云按甲乙经虫作急痿论篇黄帝问曰五藏使人痿何也痿谓痿弱无力以运动岐伯对曰肺主身之皮毛心主身之血脉肝主身之筋膜新校正云按全元起本云膜者人皮下肉上筋膜也脾主身之肌肉肾主身之骨髓所主不同痿生亦各归其所主故肺热叶焦则皮毛虚弱急薄着则生痿躄也躄谓挛躄足不得伸以行也肺热则肾受热气故尔躄必亦切心气热则下脉厥而上上则下脉虚虚则生脉痿枢折挈胫纵而不任地也心热盛则火独光火独光则内炎上肾之脉常下行今火盛而上炎用事故肾脉亦随火炎烁而逆上行也阴气厥逆火复内燔阴上隔阳下不守位心气通脉故生脉痿肾气主足故膝腕枢纽如折去而不相提挈胫筋纵缓而不能任用于地也肝气热则胆泄口苦筋膜干筋膜干则筋急而挛发爲筋痿胆约肝叶而汁味至苦故肝热则胆液渗泄胆病则口苦今胆液渗泄故口苦也肝主筋膜故热则筋膜干而挛急发爲筋痿也八十一难经曰胆在肝短叶间下脾气热则胃干而渴肌肉不仁发爲肉痿脾与胃以膜相连脾气热则胃液渗泄故干而渴也脾主肌肉今热薄于内故肌肉不仁而发爲肉痿肾气热则腰嵴不举骨枯而髓减发爲骨痿腰爲肾府又肾脉上股内贯嵴属肾故肾气热则腰嵴不举也肾主骨髓故热热则骨枯而髓减发则爲骨痿也帝曰何以得之岐伯曰肺者藏之长也爲心之盖也位高而布叶于胸中是故爲藏之长心之盖有所失亡所求不得则发肺鸣鸣则肺热叶焦志若不扬气郁故也肺藏气气郁不利故喘息有声而肺热叶焦也故曰五藏因肺热叶焦发爲痿躄此之谓也肺者所以行荣卫治阴阳故引曰五藏因肺热而发爲痿躄也悲哀太甚则胞络絶胞络絶则阳气内动发则心下崩数溲血也悲则心系急肺布叶举而上焦不通荣卫不散热气在中故胞络絶而阳气内鼓动发则心下崩数溲血也心下崩谓心包内崩而下血也溲谓溺也新校正云按杨上善云胞络者心上胞络之脉也详经注中胞字俱当作胞全本胞又作肌也故本病曰大经空虚发爲肌痹传爲脉痿本病古经论篇名也大经谓大经脉也以心崩溲血故大经空虚脉空则热内薄卫气盛荣气微故发爲肌痹也先见肌痹后渐脉痿故曰传爲脉痿也思想无穷所愿不得意淫于外入房太甚宗筋弛纵发爲筋痿及爲白淫思想所愿爲祈欲也施写劳损故爲筋痿及白淫也白淫谓白物淫衍如精之状男子溺便而下女子阴器中绵绵而下也故下经曰筋痿者生于肝使内也下经上古之经名也使内谓劳役阴力费竭精气也有渐于湿以水爲事苦有所留居处相湿肌肉濡渍痹而不仁发爲肉痿业惟近湿居处泽下皆水爲事也平者久而犹殆感之者尤甚矣肉属于脾脾气恶湿湿着肌肉则卫气不荣故爲肉痿也故下经曰肉痿者得之湿地也阴阳应象大论曰地之湿气感则害皮肉筋脉此之谓害肉也有所远行劳倦逢大热而渴渴则阳气内伐内伐则热舍于肾肾者水藏也今水不胜火则骨枯而髓虚故足不任身发爲骨痿阳气内伐谓伐腹中之阴气也水不胜火以热舍于肾中也故下经曰骨痿者生于大热也肾性恶燥热反居中热薄骨干故骨痿无力也帝曰何以别之岐伯曰肺热者色白而毛败心热者色赤而络脉溢肝热者色苍而爪枯脾热者色黄而肉蠕动肾热者色黑而齿藁各求藏色及所主养而命之则其应也帝曰如夫子言可矣论言治痿者独取阳明何也岐伯曰阳明者五藏六府之海阳明胃脉也胃爲水谷之海主润宗筋宗筋主束骨而利机关也宗筋谓阴髦中横骨上下之坚筋也上络胸腹下贯髋尻又经于背腹上头项故云宗筋主束骨而利机关也然腰者身之大关节所以司屈伸故曰机关冲脉者经脉之海也灵枢经曰冲脉者十二经之海主渗灌谿谷与阳明合于宗筋寻此则横骨上下齐两傍竖筋正宗筋也冲脉循腹侠齐傍各同身寸之五分而上阳明脉亦侠齐傍各同身寸之一寸五分而上宗筋脉于中故云与阳明合于宗筋也以爲十二经海故主渗灌谿谷也肉之大会爲谷小会爲谿新校正云详宗筋脉于中一作宗筋总于中阴阳总宗筋之会会于气街而阳明爲之长皆属于带脉而络于督脉宗筋聚会会于横骨之中从上而下故云阴阳总宗筋之会总宗筋侠齐下合于横骨阳明辅其外冲脉居其中故云会于气街而阳明爲之长也气街则阴髦两傍脉动处也带脉者起于季脇回身一周而络于督脉也督脉者起于关元上下循腹故云皆属于带脉而络于督脉也督脉任脉冲脉三脉者同起而异行故经文或参差而引之故阳明虚则宗筋纵带脉不引故足痿不用也阳明之脉从缺盆下乳内廉下侠齐至气街中其支别者起胃下口循腹里下至气街中而合以下髀抵伏菟下入膝髌中下循胻外廉下足跗入中指内间其支别者下膝三寸而别以下入中指外间故阳明虚则宗筋纵缓带脉不引而足痿弱不可用也引谓牵引帝曰治之奈何岐伯曰各补其荥而通其俞调其虚实和其逆顺筋脉骨肉各以其时受月则病已矣帝曰善时受月谓受气时月也如肝王甲乙心王丙丁脾王戊己肺王庚辛肾王壬癸皆王气法也时受月则正谓五常受气月也黄帝内经素问补註释文卷之二十六黄帝内经素问补注释文正统道藏三家本五十卷太玄部黄帝内经素问补註释文卷之二十七宜三唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误厥论篇黄帝问曰厥之寒热者何也厥谓气逆上也世谬传爲脚气广饰方论焉岐伯对曰阳气衰于下则爲寒厥阴气衰于下则爲热厥阳谓足之三阳脉阴谓足之三阴脉下谓足也帝曰热厥之爲热也必起于足下者何也阳主外而厥在内故问之岐伯曰阳气起于足五指之表阴脉者集于足下而聚于足心故阳气胜则足下热也大约而言之足太阳脉出于足小指之端外侧足少阳脉出于足小指次指之端足阳明脉出于足中指及大指之端并循足阳而上肝脾肾脉集于足下聚于足心阴弱故足下热也新校正云按甲乙经阳气起于足作走于足起当作走帝曰寒厥之爲寒也必从五指而上于膝者何也阴主内而厥在外故问之岐伯曰阴气起于五指之里集于膝下而聚于膝上故阴气胜则从五指至膝上寒其寒也不从外皆从内也亦大约而言之也足太阴脉起于足大指之螭内侧足厥阴脉起于足大指之端三毛中足少阴脉起于足小指之下斜趣足心并循足阴而上循殷阴入腹故云集于膝下而聚于膝之上也帝曰寒厥何失而然也岐伯曰前阴者宗筋之所聚太阴明之所合也宗筋侠齐下合于阴器故云前阴者宗筋之所聚也太阴者脾脉阳明者胷脉脾胃之脉皆辅近宗筋故云太阴阳明之所合新校正云按甲乙经前阴者宗筋之所聚作厥阴者衆筋之所聚全元起云前阴者厥阴也与王注义异亦自一说春夏则阳气多而阴气少秋冬则阴气盛而阳气衰此乃天之常道此人者质壮以秋冬夺于所用下气上争不能复精气溢下邪气因从之而上也质谓形质也夺于所用谓多欲而夺其精气也气因于中新校正云按甲乙经气因于中作所中阳气衰不能渗营其经络阳气日损阴气独在故手足爲之寒也帝曰热厥何如而然也源其所由尔岐伯曰酒入于胃则络脉满而经脉虚脾主爲胃行其津液者也阴气虚则阳气入阳气入则胃不和胃不和则精气竭精气竭则不营其四支也前阴爲太阴阳明之所合故谓不和则精气竭也内精不足故四支无气以营之此人必数醉若饱以入房气聚于脾中不得散酒气与谷气相薄热盛于中故热遍于身内热而溺赤也夫酒气盛而慓悍肾气日衰阳气独胜故手足爲之热也醉饱入房内亡精气中虚热入由是肾衰阳盛阴虚故热生于手足也帝曰厥或令人腹满或令人暴不知人或至半日远至一曰乃知人者何也暴犹卒也言卒然冒闷不醒觉也不知人谓闷甚不知识人也或谓尸厥岐伯曰阴气盛于上则下虚下虚则腹胀满阳气盛于上则下气重上而邪气逆逆则阳气乱阳气乱则不知人也阴谓足太阴气新校正云按甲乙经阳气盛于上五字作腹满二字当从甲乙经之说何以言之别按甲乙经云阳脉下坠阴脉上争发尸厥焉有阴气盛于上而又言阳气盛于上又按张仲景云少阴脉不至肾气微少精血奔气促迫上入胷鬲宗气反聚血结心下阳气退下热归阴股与阴相动令身不仁此爲尸厥仲景言阳气退下则是阳气不得盛于上故知当从甲乙经也又王注阴谓足太阴亦爲未尽按缪刺论云邪客于手足少阴太阴足阳明之络此五络皆会于耳中上络左角五络俱竭令人身脉皆动而形无知其状若尸或曰尸厥焉得专解阴爲太阴也帝曰善愿闻六经脉之厥状病能也爲前问解故请备闻诸经厥也岐伯曰巨阳之厥则肿首头重足不能行发爲眴仆巨阳太阳也足太阳脉起于目内眦上额交巅上其支别者从巅至耳上角其直行者从巅入络脑还岀别下项循肩髆内侠嵴抵腰中入循膂络肾属膀胱其支别者从腰中下贯臀入腘中其支别者从髆内左右别下贯脾过髀枢循髀外后廉下合腘中以下贯腨内出外踝之后循京骨至小指之端外侧由是厥逆外形斯证也肿或作踵非阳明之厥则癫疾欲走唿腹满不得卧面赤而热妄见而妄言足阳明脉起于鼻交頞中下循鼻外入上齿中还岀侠口环唇下交承浆却循颐后下廉出大迎循颊车上耳前过客主人循发际至额颅其支别者从大迎前下人迎循喉咙入缺盆下鬲属胃络脾其在行从缺盆下乳内廉下侠齐入气街中其支别者起胃下口循腹里下至气街中而合以下髀抵伏菟下入膝髌中下循胻外廉下足跗入中指内间其支别者下膝三寸而别以下入中指外间其支别者跗上入大指间出其端故厥如是也癫一爲巅非少阳之厥则暴聋颊肿而热胁痛胻不可以运足少阳脉起于目鋭眦上抵头角下耳后循颈行手少阳之前至肩上交出手少阳之后入缺盆其支别者从耳后入耳中出走耳前至目鋭眦后其支别者目鋭眦下大迎合手少阳于颙下加颊车下颈合缺盆以下胸中贯鬲络肝属胆循脇里出气街绕髦际横入髀厌中其直行者从缺盆下掖循胸过季胁下合髀厌中以下循髀阳出膝外廉下入外辅骨之前直下抵絶骨之端下岀外踝之前循足跗出小指次指之端故厥如是太阴之厥则腹满䐜胀后不利不欲食食则呕不得卧足太阴脉起于大指之端上膝股内前廉入腹属脾络胃上鬲侠咽连舌本散舌下其支别者复从胃别上鬲注心中故厥如是少阴之厥则口干溺赤腹满心痛足少阴脉上股内后廉贯嵴属肾络膀胱其直行者从肾上贯肝鬲入肺中循喉咙侠舌本其支别者从肺出络心注胷中故厥如是厥阴之厥则少腹肿痛腹胀泾溲不利好卧屈膝阴缩肿胻内热足厥阴脉去内踝一寸上踝八寸交出太阴之后上腘内廉循股阴入髦中下环阴器抵小腹侠胃属肝络胆上贯鬲故厥如是矣胻内热一本云胻外热传写行书内外误也盛则写之虚则补之不盛不虚以经取之不盛不虚谓邪气未盛眞气未虚如是则以穴俞经法留唿多少而取之太阴厥逆胻急挛心痛引腹治主病者足太阴脉起于大指之端循指内侧上内踝前廉上腨内循胻骨后上膝股内前廉入腹其支别者复从胃别上鬲注心中故胻急挛心痛引腹也太阴之脉行有左右候其有过者当发取之故言治主病也新校正云详从太阴厥逆至篇末全元起本在第九卷王氏移于此少阴厥逆虚满呕变下泄清治主病者以其脉从肾上贯肝鬲入肺中循喉咙故如是厥阴厥逆挛腰痛虚满前闭谵言新校正云按全元起云谵言者气虚独言也谵音俨治主病者以其脉循股阴入髦中环阴器复上循喉咙之后络舌本故如是新校正云按甲乙经厥阴之经不络舌本王氏注刺热篇刺腰痛篇并此三注俱云络舌本又注风论痹论各不云络舌本王注自有异同当以甲乙经爲正三阴俱逆不得前后使人手足寒三日死三阴絶故三日死太阳厥逆僵仆呕血善衂治主病者以其脉起目内眦又循嵴络脑故如是僵居良切仆音付少阳厥逆机关不利机关不利者腰不可以行项不可以顾以其脉循颈下绕髦际横入髀厌中故如是发肠痈不可治惊者死足少阳脉贯鬲络肝属胆循脇里出气街发肠痈则经气絶故不可治惊者死也阳明厥逆喘咳身热善惊衂呕血以其脉循喉咙入缺盆下鬲属胃络脾故如是手太阴厥逆虚满而咳善呕沫治主病者手太阴脉起于中焦下络大肠还循胃口上鬲属肺故如是手心主少阴厥逆心痛引喉身热死不可治手心主脉起于胸中出属心包手少阴脉其支别者从心系上侠咽喉故如是手太阳厥逆耳聋泣出项不可以顾腰不可以俯仰治主病者手太阳脉支别者从缺盆循颈上颊至目鋭眦却入耳中其支别者从颊上䪼抵鼻至目内眦故耳聋泣出项不可以愿也腰不可以俯仰脉不相应恐古错简文手阳明少阳厥逆发喉痹嗌肿痓治主病者手阳明脉支别者从缺盆上颈手少阳脉支别者从膻中上出缺盆上项故如是新校正云按全元起本痓作痉黄帝内经素问补註释文卷之二十七黄帝内经素问补注释文正统道藏三家本五十卷太玄部黄帝内经素问补註释文卷之二十八宜四唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误病能论篇黄帝问曰人病胃脘痈者诊当何如岐伯对曰诊此者当候胃脉其脉当沉细沉细者气逆胃者水谷之海其血盛气壮今反脉沉细者是逆常平也新校正云按甲乙经沉细作沉濇太素作沉细逆者人迎甚盛甚盛则热沉细爲寒寒气格阳故人迎脉盛人迎者阳明之脉故盛则热也人迎谓结喉傍脉动应手者人迎者胃脉也胃脉循喉咙而入缺盆故云人迎者胃脉也逆而盛则热聚于胃口而不行故胃脘爲痈也血气壮盛而热内薄之两气合热故结爲痈也帝曰善人有卧而有所不安者何也岐伯曰藏有所伤及精有所之寄则安故人不能悬其病也五藏有所伤损及之水谷精气有所之寄扶其下则卧安以伤及于藏故人不能悬其病处于空中也新校正云按甲乙经精有所之寄则安作情有所倚则卧不安太素作精有所倚则不安帝曰人之不得偃卧者何也谓不得仰卧也岐伯曰肺者藏之盖也居高布叶四藏下之故言肺者藏之盖也肺气盛则脉大脉大则不得偃卧肺气盛满偃卧则气促喘奔故不得偃卧也论在奇恒阴阳中奇恒阴阳上古经篇名世本阙帝曰有病厥者诊右脉沉而紧左脉浮而迟不然病主安在不然言不沉也新校正云按甲乙经不然作不知岐伯曰冬诊之右脉固当沉紧此应四时左脉浮而迟此逆四时在左当主病在肾颇关在肺当腰痛也以冬左脉浮而迟浮爲肺脉故言颇关在肺也腰者肾之府故肾受病则腰中痛也帝曰何以言之岐伯曰少阴脉贯肾络肺今得肺脉肾爲之病故肾爲腰痛之病也左脉浮迟非肺来见以左肾不足而脉不能沉故得肺脉肾爲病也帝曰善有病颈痈者或石治之或鍼灸治之而皆已其眞安在言所攻则异所愈则同故问眞法何所在也岐伯曰此同名异等者也言虽同曰颈痈然其皮中别异不一等也故下云夫痈气之息者宜以鍼开除去之夫气盛血聚者宜石而写之此所谓同病异治也息瘜也死肉也石砭石也可以破大痈出脓今以䤵针代之帝曰有病怒狂者新校正云按太素怒狂作善怒此病安生岐伯曰生于阳也帝曰阳何以使人狂怒不虑祸故谓之狂岐伯曰阳气者因暴折而难决故善怒也病名曰阳厥言阳气被折郁不散也此人多怒亦曾因暴折而心不踈畅故尔如是者皆阳逆躁极所生故病名阳厥帝曰何以知之岐伯曰阳明者常动巨阳少阳不动不动而动大疾此其候也言颈项之脉皆动不止也阳明常动者动于结喉傍是谓人迎气舍之分位也若以少阳之动动于曲颊下是谓天窗天牖之分位也若巨阳之动动于项两傍大筋前陷者中是谓天柱天容之分位也不应常动而反动甚动当病也新校正云详王注以天窗爲少阳之分位天容爲太阳之分位按甲乙经天窗乃太阳脉气所发天容乃少阳脉气所发二位交互当以甲乙经爲正也帝曰治之奈何岐伯曰夺其食即已夫食入于阴长气于阳故夺其食即已食少则气衰故节去其食即病自止新校正云按甲乙经夺作衰太素同也使之服以生铁洛爲饮新校正云按甲乙经铁洛作铁落爲饮作爲后饭夫生铁洛者下气疾也之或爲人传文误也铁洛味辛微温平主治下气方俗或唿爲铁浆非是生铁液也帝曰善有病身热懈惰汗出如浴恶风少气此爲何病岐伯曰病名曰酒风饮酒中风者也风论曰饮酒中风则爲漏风是亦名漏风也夫极饮者阳气盛而腠理疏玄府开发阳盛则筋痿弱故身体解惰也腠理疏则风内攻玄府发则气外泄故汗出如浴也风气外薄肤腠理开汗多内虚瘅热熏肺故恶风少气也因酒而病故曰酒风帝曰治之奈何岐伯曰以泽泻术各十分麋衔五分合以三指撮爲后饭术味苦温平主治大风止汗麋衔味苦寒平主治风湿筋痿泽泻味甘寒平主治风湿益气由此功用方故先之饭后药先谓之后饭所谓深之细者其中手如针也摩之切之聚者坚也博者大也上经者言气之通天也下经者言病之变化也金匮者决死生也揆度者切度之也奇恒者言奇病也所谓奇者使奇病不得以四时死也恒者得以四时死也新校正云按杨上善云得病传之至于胜时而死此爲恒中生喜怒今病次传者此爲奇所谓揆者方切求之也言切求其脉理也度者得其病处以四时度之也凡言所谓者皆释未了义今此所谓寻前后经文悉不与此篇义相接似今数句少成文义者终是别释经文世本既阙第七二篇应彼阙经错简文也古文断裂谬续于此奇病论篇黄帝问曰人有重身九月而瘖此爲何也重身谓身中有身则怀妊者也瘖谓不得言语也妊娠九月足少阴脉养胎约气断则瘖不能言也岐伯对曰胞之络脉絶也絶谓脉断絶而不通流而不能言非天眞之气断絶也帝曰何以言之岐伯曰胞络者系于肾少阴之脉贯肾系舌本故不能言少阴肾脉也气不营养故舌不能言帝曰治之奈何岐伯曰无治也当十月复十月胎去胞络复通肾脉上营故复旧而言也刺法曰无损不足益有余以成其疹疹谓乆病反法而治则胎死不去遂成乆固之疹病然后调之新校正云按甲乙经及太素无此四字按全元起注云所谓不治者其身九月而瘖身重不得爲治须十月满生后复如常也然后调之则此四字本全元起注文误书于此当删去之所谓无损不足者身羸瘦无用鑱石也妊娠九月筋骨瘦劳力少身重又拒于谷故身形羸瘦不可以鑱石伤也鑱锄衔切无益其有余者腹中有形而泄之泄之则精出而病独擅中故曰疹成也胎约胞络肾气不通因而泄之肾精随出精液内竭胎则不全胎死腹中着而不去由此独擅故疹成焉帝曰病胁下满气逆二三岁不已是爲何病岐伯曰病名曰息积此不妨于食不可灸刺积爲导引服药药不能独治也腹中无形胁下逆满频岁不愈息且形之气逆息难故名息积也气不在胃故不妨于食也灸之则火热内烁气化爲风刺之则必写其经转成虚败故不可灸刺是可积爲导引使气流行乆以药攻内消瘀蓄则可矣若独凭其药而不积爲导引则药亦不能独治之也帝曰人有身体髀股胻皆肿环齐而痛是爲何病岐伯曰病名曰伏梁以冲脉病故名曰伏梁然冲脉者与足少阴之络起于肾下出于气街循阴股内廉斜入腘中循胻骨内廉并足少阴经下入内踝之后入足下其上行者出齐下同身寸之三寸关元之分侠齐直上循腹各行会于咽喉故身体髀皆肿绕齐而痛名曰伏粱环谓圆绕如环也此风根也其气溢于大肠而着于肓肓之原在齐下故环齐而痛也大肠广肠也经说大肠当言回肠也何者灵枢经曰回肠当齐右环回周叶积而下广肠附嵴以受回肠左环叶积上下辟大寻此则是回肠非应言大肠也然大肠回肠俱与肺合从合而命故通曰大肠也不可动之动之爲水溺涩之病也以冲脉起于肾下出于气街其上行者起于胞中上出齐下关元之分故动之则爲水而溺涩也动谓齐其毒药而击动之使其大下也此一问答之义与腹中论同以爲奇病故重出于此帝曰人有尺脉数甚筋急而见此爲何病筋急谓掌后尺中两筋急也脉要精微论曰尺外以候肾尺里以候腹中今尺脉数急脉数爲热热当筋缓反尺中筋急而见腹中筋当急故问爲病乎灵枢经曰热即筋缓寒即筋急岐伯曰此所谓疹筋是人腹必急白色黑色见则病甚腹急谓侠齐肾筋俱急以尺里候腹中故见尺中筋急则必腹中拘急矣色见谓见于面部也夫相五色者白爲寒黑爲寒故二色见病弥甚也帝曰人有病头痛以数岁不已此安得之名爲何病头痛之疾不当逾月数年不愈故怪而问之岐伯曰当有所犯大寒内至骨髓髓者以脑爲主脑逆故令头痛齿亦痛夫脑爲髓主齿是骨余脑逆反寒骨亦寒入故令头痛齿亦痛病名曰厥逆帝曰善全注人先生于脑縁有脑则有骨髓齿者骨之本也帝曰有病口甘者病名爲何何以得之岐伯曰此五气之溢也名曰脾瘅瘅谓热也脾热则四藏同禀故五气上溢也生因脾热故曰脾瘅夫五味入口藏于胃脾爲之行其精气津液在脾故令人口甘也脾热内渗津液在脾胃谷化余精气随溢口通脾气故口甘津液在脾是脾之湿此肥美之所发也新校正云按太素发作致此人必数食甘美而多肥也肥者令人内热甘者令人中满故其气上溢转爲消渴食肥则腠理宻阳气不得外泄故肥令人内热甘者性气和缓而发散逆故甘令人中满然内热则阳气炎上炎上则欲饮而嗌干中满则陈气有余有余则脾气上溢故曰其气上溢转爲消渴也阴阳应象大论曰辛甘发散爲阳灵枢经曰甘多食之令人闷然从中满以生之新校正云按甲乙经消渴作消瘅治之以兰除陈气也兰谓兰草也神农曰兰草味辛热平利水道辟不祥胸中痰澼也除谓去也陈谓乆也言兰除陈乆甘肥不化之气者以辛能发散故也藏气法时论曰辛者散也新校正云按本草兰性平不言热帝曰有病口苦取阳陵泉口苦者病名爲何何以得之岐伯曰病名曰胆瘅亦谓热也胆汁味苦故口苦新校正云按全元起本及太素无口苦取阳陵泉六字详前后文势疑此爲误夫肝者中之将也取决于胆咽爲之使灵兰秘典论曰肝者将军之官谋虑出焉胆者中正之官决断出焉肝与胆合气性相通故诸谋虑取决于胆咽胆相应故咽爲使焉新校正云按甲乙经曰胆者中精之府五藏取决于胆咽爲之使疑此文误此人者数谋虑不决故胆虚气上溢而口爲之苦治之以胆募俞胷腹曰募背嵴曰俞胆募在乳下二肋外期门下同身寸之五分俞在嵴第十椎下两傍相去各同身寸之一寸半治在阴阳十二官相使中言治法具于彼篇今经已亡帝曰有癃者一日数十溲此不足也身热如炭颈膺如格人迎躁盛喘息气逆此有余也是阳气太盛于外阴气不足故有余也新校正云详此十五字旧作文写按甲乙经太素并无此文再详乃是全元起注后人误书于此今作注书太阴脉细微如发者此不足也其病安在名爲何病癃小便不得也溲小便也颈膺如格言颈与胷膺如相格拒不顺应也人迎躁盛谓结喉两傍脉动盛满急数非常躁速也胃脉也太阴脉细微如发者谓手大指后同身寸之一寸骨高脉动处脉则肺脉也此正手太阴脉气之所流可以候五藏也岐伯曰病在太阴其盛在胃颇在肺病名曰厥死不治病癃数溲身热如炭颈膺如格息气逆者皆手太阴脉当洪大而数今太阴脉反微细如发者是病与脉相反也何以致之肺气逆陵于胃而爲是主使人迎躁盛也故曰病在太阴其盛在胃也以喘息气逆故云颇亦在肺也病因气逆证不相应故病名曰厥死不治也此所谓得五有余二不足也帝曰何谓五有余二不足岐伯曰所谓五有余者五病之气有余也二不足者亦病气之不足也今外得五有余内得二不足此其身不表不里亦正死明矣外五有余者一身热如炭二颈膺如格三人迎躁盛四喘息五气逆也内二不足者一病癃一目数十溲二太阴脉微细如发夫如是者谓其病在表则内有二不足谓其病在里则外得五有余表里既不可冯补写固难爲法故曰此其身不表不里亦正死明矣帝曰人生而有病巅疾者病名曰何安所得之夫百病者皆生于风雨寒暑阴阳喜怒也然始生有形未犯邪气已有巅疾岂邪气素伤邪故问之巅谓上巅则头首也岐伯曰病名爲胎病此得之在母腹中时其母有所大惊气上而不下精气并居故令子发爲巅疾也精气谓阳之精气也帝曰有病痝然如有水状切其脉大紧身无痛者形不瘦不能食食少名爲何病痝然谓面目浮起而色杂也大紧谓如弓弦也大即爲气紧即爲寒寒气内薄而反无痛与衆别异常故问之也岐伯曰病生在肾名爲肾风脉如弓弦大而且紧劳气内蓄寒复内争劳气薄寒故化爲风风胜于肾故曰肾风肾风而不能食善惊惊已心气痿者死肾水受风心火痿弱火水俱困故必死帝曰善黄帝内经素问补註释文卷之二十八黄帝内经素问补注释文正统道藏三家本五十卷太玄部黄帝内经素问补註释文卷之二十九宜五唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误大奇论篇肝满肾满肺满皆实即爲肿满谓脉气满实也肿谓痈肿也藏气满乃如是肺之雍喘而两胠满肺藏气而外主息其脉支别者从肺系横岀腋下故喘而两胠满也新校正云详肺雍肝雍肾雍甲乙经俱作痈肝雍两胠满卧则惊不得小便肝之脉循股阴入髦中环阴器抵少腹上贯肝鬲布脇肋故胠满不得小便也肝主惊骇故卧则惊肾雍脚下至少腹满新校正云按甲乙经脚下作胠下脚当作胠不得言脚下至少腹也胫有大小髀胻大跛易偏枯冲脉者经脉之海与少阴之络俱起于肾下出于气街循阴股内廉斜入腘中循胻骨内廉并少阴之经下入内踝之后入足下其上行者出齐下同身寸之三寸故如是若血气变易爲偏枯也心脉满大痫瘛筋挛心脉满大则肝气下流热气内薄筋干血涸故痫瘛而筋挛肝脉小急痫瘛筋挛肝养筋内藏血肝气受寒故痫瘛而筋挛脉小急者寒也肝脉骛暴有所惊骇骛谓驰骛言其迅急也阳气内薄故发爲惊也脉不至若瘖不治自已肝气若厥厥则脉不通厥退则脉复通矣又其脉布胁肋循喉咙之后故脉不至若瘖不治亦自已肾脉小急肝脉小急心脉小急不鼓皆爲瘕小急爲寒甚不鼓则血不流血不流而寒薄故血内凝而爲瘕也肾肝并沉爲石水肝脉入阴内贯少腹肾脉贯嵴中络膀胱两藏并藏气熏冲脉自肾下络于胞令水不行化故坚而结然肾主水水冬冰水宗于肾肾象水而沉故气并而沉名爲石水新校正云详肾肝并沉至下并小弦欲惊全元起本在厥论中王氏移于此并浮爲风水脉浮爲风下焦主水风薄于下故名风水并虚爲死肾爲五藏之根肝爲发生之主二者不足是生主俱微故死并小弦欲惊脉小弦爲肝肾俱不足故尔肾脉大急沉肝脉大急沉皆爲疝疝者寒气结聚之所爲也夫脉沉爲实脉急爲痛气实寒薄聚故爲绞痛爲疝心脉搏滑急爲心疝肺脉沉搏爲肺疝皆寒薄于藏故也三阳急爲瘕三阴急爲疝太阳受寒血凝爲瘕太阴受寒气聚爲疝二阴急爲痫厥二阳急爲惊二阴少阴也二阳阳明也新校正云详三阳急爲瘕至此全元起本在厥论王氏移于此脾脉外鼓沉爲肠澼乆自已外鼓谓鼓动于臂外也肝脉小缓爲肠澼易治肝脉小缓爲脾乘肝故易治肾脉小搏沉爲肠澼下血小爲阴气不足抟爲阳气乘之热在下焦故下血也血温身热者死血温身热是阴气丧败故死心肝澼亦下血肝藏血心养血故澼皆下血也二藏同病者可治心火肝木木火相生故可治之其脉小沉濇爲肠澼心肝脉小而沉濇者澼也其身热者死热见七日死肠澼下血而身热者是火气内絶去心而归于外也故死火成数七故七日死胃脉沉鼓濇胃外鼓大心脉小坚急皆鬲偏枯外鼓谓不当尺寸而鼓击于臂外侧也男子发左女子发右阳主左阴主右故尔阴阳应象大论曰左右者阴阳之道路此其义也不瘖舌转可治三十日起偏枯之病瘖不能言肾与胞脉内絶也胞脉系于肾肾之脉从肾上贯肝鬲入肺中循喉咙侠舌本故气内絶则瘖不能言也其从者瘖三岁起从谓男子发左女子发右也病顺左右而瘖不能言三岁治之乃能起年不满二十者三岁死以其五藏始定血气方刚藏始定则易伤气方刚则甚费易伤甚费故三岁死脉至而搏血血刃身热者死血衂爲虚脉不应搏今反脉抟是气极乃然故死脉来悬钩浮爲常脉以其爲血衂者之常脉也脉至如喘名曰暴厥喘谓卒来盛急去而便衰如人之喘状也暴厥者不知与人言所谓暴厥之候如此脉至如数使人暴惊脉数爲热热则内动肝心故惊三四日自已数爲心脉木被火干病非肝生不与邪合故三日后四日自除所以尔者木生数三也脉至浮合如浮波之合后至者凌前速疾而动无常候也浮合如数一息十至以上是经气予不足也微见九十日死脉至如火薪然是心精之予夺也草干而死薪然之火焰瞥瞥不定其形而便絶也脉至如散叶是肝气予虚也木叶落而死如散叶之随风不常其状新校正云按甲乙经散叶作丛棘脉至如省客省客者脉塞而鼓是肾气予不足也悬去枣华而死脉塞而鼓谓才见不行旋复去也悬谓如悬物物动而絶去也脉至如丸泥是胃精予不足也榆荚落而死如珠之转是谓九泥脉至如横格是胆气予不足也禾熟而死脉长而坚如横木之在指下也脉至如弦缕是胞精予不足也病善言下霜而死不言可治胞之脉系肾肾之脉侠舌本今气不足者则当不能言今反善言是眞气内絶去肾外归于舌也故死脉至如交漆交漆者左右傍至也微见三十日死左右傍至言如历漆之交左右反戾新校正云按甲乙经交漆作交棘脉至如涌泉浮鼓肌中太阳气予不足也少气味韭英而死如水泉之动但出而不入脉至如頽土之状按之不得是肌气予不足也五色先见黑白垒发死頽土之状谓浮之大而虚耎按之则无新校正云按甲乙经頽土作委土脉至如悬雍悬雍者浮揣切之益大是十二俞之予不足也水凝而死如颡中之悬雍也新校正云按全元起本悬雍作悬离元起注云悬离者言脉与肉不相得也脉至如偃刀偃刀者浮之小急按之坚大急五藏菀熟寒热独并于肾也如此其人不得坐立春而死菀积也熟热也脉至如丸滑不直手不直手者按之不可得也是大肠气予不足也枣叶生而死脉至如华者令人善恐不欲坐卧行立常听是小肠气予不足也季秋而死脉至如华谓似华虚弱不可正取也小肠之脉上入耳中故常听也脉解篇太阳所谓肿腰脽痛者正月太阳寅寅太阳也脽谓臀肉也正月三阳生主建寅三阳谓之太阳故曰寅太阳也正月阳气出在上而阴气盛阳未得自次也正月虽三阳生而天气尚寒以其尚寒故曰阴气盛阳未得自次次谓立王之次也故肿腰脽痛也以其脉抵腰中入贯臀过髀枢故尔病偏虚爲跛者正月阳气冻解地气而出也所谓偏虚者冬寒颇有不足者故偏虚爲跛也以其脉循股内后廉合腘中下循腨过外踝之后循京骨至小指外侧故也新校正详王氏其脉循股内殊非按甲乙经太阳流注不到股内股内乃髀外之误当云髀外后廉所谓强上引背者阳气大上而争故强上也强上谓颈项禁强也甚则引背矣所以尔者以其脉从脑出别下项背故也所谓耳鸣者阳气万物盛上而跃故耳鸣也以其脉支别者从巅至耳上角故尔所谓甚则狂巅疾者阳尽在上而阴气从下下虚上实故狂巅疾也以其脉上额交巅上入络脑还出其支别者从巅至耳上角故狂巅疾也顶上曰巅所谓浮爲聋者皆在气也亦以其脉至耳故也所谓入中爲瘖者阳盛已衰故爲瘖也阳气盛入中而薄于胞肾则胞络肾络气不通故瘖也胞之脉系于肾肾之脉侠舌本故瘖不能言内夺而厥则爲瘖俳此肾虚也俳废也肾之脉与冲脉并出于气街循阴股内廉斜入腘中循胻骨内廉及内踝之后入足下故肾气因夺而不顺则舌瘖足废故云此肾虚也新校正云详王注云肾之脉与冲脉并出按甲乙经是肾之络非肾之脉况王注痿论并奇病论大奇论并云肾之络则此脉字当爲络少阴不至者厥也少阴肾脉也若肾气内脱则少阴脉不至也少阴之脉不至则太阴之气逆上而行也少阳所谓心胁痛者言少阳盛也盛者心之所表也心气逆则少阳盛心气宜木外铄肺金故盛者心之所表也九月阳气尽而阴气盛故心胁痛也足少阳脉循胁里出气街心主脉循胷出脇故尔火墓于戌故九月阳气尽而阴气盛也所谓不可反侧者阴气藏物也物藏则不动故不可反侧也所谓甚则跃者跃谓跳跃也九月万物尽衰草木毕落而堕则气去阳而之阴气盛而阳之下长故谓跃亦以其脉循髀阳岀膝外廉下入外辅之前直下抵絶骨之端下出外踝之前循足跗故气盛则令人跳跃也阳明所谓洒洒振寒者阳明者午也五月盛阳之阴也阳盛以明故云午也五月夏至一阴气上阳气降下故云盛阳之阴也阳盛而阴气加之故洒洒振寒也阳气下阴气升故云阳气盛而阴气加之也所谓胫肿而股不收者是五月盛阳之阴也阳者衰于五月而一阴气上与阳始争故胫肿而股不收也以其脉下髀抵伏菟下入膝髌中下循胻外廉下足跗入中指内间又其支别者下膝三寸而别以下入中指外间故尔所谓上喘而爲水者阴气下而复上上则邪客于藏府间故爲水也藏脾也府胃也足太阴脉从足走腹足阳明脉从头走足今阴气微下而太阴上行故云阴气下而复上也复上则所下之阴气不散客于脾胃之间化爲水也所谓胷痛少气者水气在藏府也水者阴气也阴气在中故胷痛少气也水停于下则气郁于上气郁于上则肺满故胷痛少气也所谓甚则厥恶人与火闻木音则惕然而惊者阳气与阴气相薄水火相恶故惕然而惊也所谓欲独闭户牖而处者阴阳相薄也阳尽而阴盛故欲独闭户牖而居恶喧故尔所谓病至则欲乘高而歌弃衣而走者阴阳复争而外并于阳故使之弃衣而走也新校正云详所谓甚则厥至此与前阳明脉解论相通所谓客孙脉则头痛鼻劓腹肿者阳明并于上上者则其孙络太阴也故头痛鼻劓腹肿也太阴所谓病胀者太阴子也十一月万物气皆藏于中故曰病胀阴气太盛太阴始于子故云子也以其脉入腹属脾络胃故病胀也所谓上走心爲噫者阴盛而上走于阳明阳明络属心故曰上走心爲噫也按灵枢经说足阳明流注并无至心者太阴脉说云其支别者复从胃别上鬲注心中法应以此络爲阳明络也新校正云详王氏以足阳明流注并无至心者按甲乙经阳明之脉上通于心循咽出于口宜其经言阳明络属心爲噫王氏安得谓之无所谓食则呕者物盛满而上溢故呕也以其脉属脾络胃上鬲侠咽故也所谓得后与气则快然如衰者十一月阴气下衰而阳气且出故曰得后与气则快然如衰也少阴所谓腰痛者少阴者肾也十月万物阳气皆伤故腰痛也少阴者肾脉也腰爲肾府故腰痛也所谓呕咳上气喘者阴气在下阳气在上诸阳气浮无所依从故呕咳上气喘也以其脉从肾上贯肝鬲入肺中故病如是所谓色色新校正云详色色字疑误不能乆立乆坐起则目𥆨𥆨无所见者万物阴阳不定未有主也秋气始至微霜始下而方杀万物阴阳内夺故目𥆨𥆨无所见也所谓少气善怒者阳气不治阳气不治则阳气不得出肝气当治而未得故善怒善怒者名曰煎厥所谓恐如人将捕之者秋气万物未有毕去阴气少阳气入阴阳相薄故恐也所谓恶闻食臭者胃无气故恶闻食臭也所谓面黑如地色者秋气内夺故变于色也所谓咳则有血者阳脉伤也阳气未盛于上而脉满满则咳故血见于鼻也厥阴所谓㿗疝妇人少腹肿者厥阴者辰也三月阳中之阴邪在中故曰㿗疝少腹肿也以其脉循阴股入髦中环阴器抵少腹故尔所谓腰嵴痛不可以俯仰者三月一振荣华万物一俯而不仰也所谓㿗癃疝肤胀者曰阴亦盛而脉胀不通故曰㿗癃疝也所谓甚则嗌干热中者阴阳相薄而热故嗌干也此一篇殊与前后经文不相连接别释经脉发病之源与灵枢经流注略同所指殊异新校正云详此篇所解多甲乙经是动所生之病虽复少有异处大概则不殊矣刺要论篇黄帝问曰愿闻刺要岐伯对曰病有浮沉刺有浅深各至其理无过其道道谓气所行之道也过之则内伤不及则生外壅壅则邪从之过之内伤以太深也不及外壅以妄益他分之气也气益而外壅故邪气随虚而从之也浅深不得反爲大贼内动五藏后生大病贼谓私害动谓动乱然不及则外壅过之则内伤既且外壅内伤是爲大病之阶渐尔故曰后生大病也故曰病有在毫毛腠理者有在皮肤者有在肌肉者有在脉者有在筋者有在骨者有在髓者毛之长者曰毫皮之文理曰腠理然二者皆皮之可见也是故刺毫毛腠理无伤皮皮伤则内动肺肺动则秋病温疟泝泝然寒慄针经曰凡刺有五以应五藏一曰半刺半刺者浅内而疾发针令针伤多如拔发状以取皮气此肺之应也然此其浅以应于肺腠理毫毛犹应更浅当取发根浅深之半尔肺之合皮王于秋气故肺动则秋病温疟泝泝然寒慄也泝音素刺皮无伤肉肉伤则内动脾脾动则七十二日四季之月病腹胀烦不嗜食脾之合肉寄王四季又其脉从股内前廉入腹属脾络胃上鬲侠咽连舌本散舌下其支别者复从胃别上鬲注心中故伤肉则痛脾脾动则四季之月病腹胀烦而不嗜食也七十二日四季之月者谓三月六月九月十二月各十二日后土寄王十八日也刺肉无伤脉脉伤则内动心心动则夏病心痛心之合脉王于夏气眞心少阴之脉起于心中出属心系心包心主之脉起于胸中出属心包平人气象论曰藏眞通于心故脉伤则动心心动则夏病心痛刺脉无伤筋筋伤则内动肝肝动则春病热而筋弛肝之合筋王于春气针经曰热则筋缓故筋伤则动肝肝动则春病热而筋弛缓弛犹纵缓也弛施是切刺筋无伤骨骨伤则内动肾肾动则冬病胀腰痛肾之合骨王于冬气腰爲肾府故骨伤则动肾肾动则冬病腰痛也肾之脉直行者从肾上贯肝鬲故胀也刺骨无伤髓髓伤则销铄胻酸体解㑊然不去矣髓者骨之充针经曰髓海不足则脑转耳鸣胻酸眩冒故髓伤则脑髓销铄胻酸体解㑊然不去也销铄谓髓脑销铄解㑊谓强不强弱不弱热不热寒不寒解解㑊㑊然不可名之也脑髓销铄骨空之所致也黄帝内经素问补註释又卷之二十九黄帝内经素问补注释文正统道藏三家本五十卷太玄部黄帝内经素问补註释文卷之三十宜六唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误刺齐论篇黄帝问曰愿闻刺浅深之分谓皮肉筋脉骨之分位也岐伯对曰刺骨者无伤筋刺筋者无伤肉刺肉者无伤脉刺脉者无伤皮刺皮者无伤肉刺肉者无伤筋刺筋者无伤骨帝曰余未知其所谓愿闻其解岐伯曰刺骨无伤筋者针至筋而去不及骨也刺筋无伤肉者至肉而去不及筋也刺肉无伤脉者至脉而去不及肉也刺脉无伤皮者至皮而去不及脉也是皆谓遣邪也然筋有寒邪肉有风邪脉有湿邪皮有热邪则如是遣之所谓邪者皆言其非顺正气而相干犯也新校正云详此谓刺浅不至所当刺之处也下文则诫其太深也所谓刺皮无伤肉者病在皮中鍼入皮中无伤肉也刺肉无伤筋者过肉中筋也刺筋无伤骨者过筋中骨也此谓之反也此则诫过分大深也新校正云按全元起云刺如此者是谓伤此皆过过必损其血气是谓逆也邪必因而入也刺禁论篇黄帝问曰愿闻禁数岐伯对曰藏有要害不可不察肝生于左肝象木王于春春阳发生故生于左也肺藏于右肺象金王于秋秋阴收杀故藏于右也新校正云按杨上善云肝爲少阳阳长之始故曰生肺爲少阴阴藏之初故曰藏心部于表阳气主外心象火也肾治于里阴气主内肾象水也新校正云按杨上善云心爲五藏部主故得称部肾间动气内治五藏故曰治脾谓之使营动不已糟粕水谷故使者也胃爲之市水谷所归五味皆入如市杂故爲市也鬲肓之上中有父母鬲肓之上气海居中气者生之原生者命之主故气海爲人之父母也新校正云按杨上善云心下鬲上爲肓心爲阳父也肺爲阴母也肺主于气心主于血共荣卫于身故爲父母七节之傍中有小心小心谓眞心神灵之宫室新校正云按太素小心作志心杨上善云嵴有三七二十一节肾在下七节之傍肾神曰志五藏之灵皆各爲神神之所以任得名爲志者心之神也从之有福逆之有咎从谓随顺也八者人之所以生形之所以成故顺之则福延逆之则咎至刺中心一日死其动爲噫心在气爲噫刺中肝五日死其动爲语肝在气爲语新校正云按全元起本并甲乙经语作欠元起云肾伤则欠子母相感也王氏改欠作语刺中肾六日死其动爲𡁲肾在气爲嚏新校正云按全元起本及甲乙经六日作三日刺中肺三日死其动爲咳肺在气爲咳刺中脾十日死其动爲吞脾在气爲吞新校正云按全元起本及甲乙经十日作十五日刺中五藏与诊要经终论并四时刺逆从论相重此叙五藏相次之法以所生爲次甲乙经以心肺肝脾肾爲次是以所克爲次全元起本旧文则错乱无次矣刺中胆一日半死其动爲呕胆气勇故爲呕新校正云按诊要经终论刺中胆下又云刺中鬲者爲伤中其病虽愈不过一岁死刺跗上中大脉血出不止死跗爲足跗大脉动而不止者则胃之大经也胃爲水谷之海然血出不止则胃气将倾海竭气亡故死刺面中熘脉不幸爲盲面中熘脉者手太阳任脉之交会手太阳脉自颧而斜行至目内眦任脉自鼻鼽两傍上行至童子下故刺面中熘脉不幸爲盲刺头中脑户入脑立死脑户穴名也在枕骨上通于脑中然脑爲髓之海眞气之所聚针入脑则眞气泄故立死刺舌下中脉太过血出不止爲瘖舌下脉脾之脉也脾脉者侠咽连舌本散舌下血出不止则脾气不能营运于舌故瘖不能言语刺足下布络中脉血不出爲肿布络谓当内踝前足下空处布散之络正当然谷穴分也络中脉则冲脉也冲脉者并少阴之经下入内踝之后入足下也然刺之而血不出则肾脉与冲脉气并归于然谷之中故爲肿刺郄中大脉令人仆脱色寻此经郄中主治与中诰流注经委中穴正同应郄中者以经穴爲名委中处所爲名亦犹寸口脉口气口皆同一处尔然郄中大脉者足太阳经脉也足太阳之脉起于目内眦合手太阳手太阳脉自目内眦斜络于颧足太阳脉上头下项又循于足故刺之过禁则令人仆倒而面色如脱去也刺气街中脉血不出爲肿鼠仆气街之中胆胃脉也胆之脉循胁里出气街胃之脉侠齐入气街中其支别者起胃下口循腹里至气街中而合今刺之而血不出则血脉气并聚于中故内结爲肿如伏鼠之形也气街在腹下侠齐两傍相去四寸鼠仆上一寸动脉应手也新校正云按别本仆一作鼷气府论注气街在齐下横骨两端鼠鼷上一寸也刺嵴间中髓爲伛伛谓伛偻身腃屈也嵴间谓嵴骨节间也刺中髓则骨精气泄故伛偻也刺乳上中乳房爲肿根蚀乳之上下皆足阳明之脉也乳房之中乳液渗泄胸中气血皆外凑之然刺中乳房则气血交凑故爲大肿中有脓根内蚀肌肤化爲脓水而乆故不愈也刺缺盆中内陷气泄令人喘咳逆五藏者肺爲之盖缺盆爲之道肺藏气而主息又在气爲咳刺缺盆中内陷则肺气外泄故令人喘咳逆也刺手鱼腹内陷爲肿手鱼腹内肺脉所流故刺之内陷则爲肿也新校正云按甲乙经肺脉所流当作留字无刺大醉令人气乱脉数过度故因刺而乱也新校正云按灵枢经气乱当作脉乱无刺大怒令人气逆怒者气逆故刺之益甚无刺大劳人经气越也无刺新饱人气盛满也无刺大饥人气不足也无刺大渴人血脉干也无刺大惊人神荡越而气不治也新校正云详无刺大醉至此七条与灵枢经相出入灵枢经云新内无刺已刺无内大怒无刺已刺无怒大劳无刺已刺无劳大醉无刺已刺无醉大饱无刺已刺无饱大饥无刺已刺无饥大渴无刺已刺无渴大惊大恐必定其气乃刺之也刺阴股中大脉血出不止死阴股之中脾之脉也脾者中央土孤藏以灌四傍今血出不止脾气将竭故死新校正云按刺阴股中大脉条皇甫士安移在前刺跗上中大脉下相续自后至篇末逐条与前条相间也刺客主人内陷中脉爲内漏爲聋客主人穴名也今名上关在耳前上廉起骨开口有空手少阳足阳明脉交会于中陷脉言刺太深也刺太深则交脉破决故爲耳内之漏脉内漏则气不营故聋新校正云详客主人穴与气穴论注同按甲乙经及气府论注云手足少阳足阳明三脉之会疑此脱足少阳一脉也刺膝髌出液爲跛膝爲筋府筋会于中液出筋干故跛刺臂太阴脉出血多立死臂太阴者肺脉也肺者主行荣卫阴阳治节由之血出多则荣卫絶故立死刺足少阴脉重虚出血爲舌难以言足少阴肾脉也足少阴脉贯肾络肺系舌本故重虚出血则舌难言也刺膺中陷中肺爲喘逆仰息肺气上泄逆所致也刺肘中内陷气归之爲不屈伸肘中谓肘屈折之中尺泽穴中也刺过陷脉恶气归之气固关节故不屈伸也刺阴股下三寸内陷令人遗溺股下三寸肾之络也冲脉与少阴之络皆起于肾下出于气街并循于阴股其上行者出胞中故刺陷脉则令人遗溺也刺掖下脇间内陷令人咳掖下肺脉也肺之脉从肺系横出掖下眞心藏脉直行者从心系却上掖下刺陷脉则心肺俱动故咳也刺少腹中膀胱溺出令人少腹满胞气外泄谷气归之故少腹满也少腹谓齐下也刺腨肠内陷爲肿腨肠之中足太阳脉也太阳气泄故爲肿刺匡上陷骨中脉爲漏爲盲匡目匡也骨中谓目匡骨中也匡骨中脉目之系肝之脉也刺内陷则眼系絶故爲目漏目盲刺关节中液出不得屈伸诸筋者皆属于节津液渗润之液出则筋膜干故不得屈伸也黄帝内经素问补註释文卷之三十黄帝内经素问补注释文正统道藏三家本五十卷太玄部黄帝内经素问补註释文卷之三十一宜七唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误刺志论篇黄帝问曰愿闻虚实之要岐伯对曰气实形实气虚形虚此其常也反此者病阴阳应象大论曰形归气由是故虚实同焉反谓不相合应失常平之候也形气相反故病生气谓脉气形谓身形也谷盛气盛谷虚气虚此其常也反此者病灵枢经曰荣气之道内谷爲实谷入于胃气传与肺精专者上行经隧由是故谷气虚实占必同焉候不相应则爲病也新校正云按甲乙经实作寳脉实血实脉虚血虚此其常也反此者病脉者血之府故虚实同焉反不相应则爲病也帝曰如何而反岐伯曰气虚身热此谓反也气虚爲阳气不足阳气不足当身寒反身热者脉气当盛脉不盛而身热证不相符故谓反也新校正云按甲乙经云气盛身寒气虚身热此谓反也当补此四字谷入多而气少此谓反也胃之所出者谷气而布于经脉也谷入于胃脉道乃散今谷入多而气少者是胃气不散故谓反也谷不入而气多此谓反也胃气外散肺并之也脉盛血少此谓反也脉少血多此谓反也经脉行气络脉受血经气入络络受经气候不相合故皆反常也气盛身寒得之伤寒气虚身热得之伤暑伤谓触冒也寒伤形故气盛身寒热伤气故气虚身热谷入多而气少者得之有所脱血湿居下也脱血则血虚血虚则气盛内郁化成津液流入下焦故云湿居下也谷入少而气多者邪在胃及与肺也胃气不足肺气下流于胃中故邪在胃然肺气入胃则肺气不自守气不自守则邪气从之故云邪在胃及与肺也脉小血多者饮中热也饮谓留饮也饮留脾胃之中则脾气溢脾气溢则发热中脉大血少者脉有风气水浆不入此之谓也风气盛满则水浆不入于脉夫实者气入也虚者气出也入爲阳出爲阴阴生于内故出阳生于外故入气实者热也气虚者寒也阳盛而阴内拒故热阴盛而阳外微故寒入实者左手开针空也入虚者左手闭针空也言用针之补写也右手持针左手捻穴故实者右手开针空以写之虚者左手开针空以补之也针解篇黄帝问曰愿闻九鍼之解虚实之道岐伯对曰刺虚则实之者鍼下热也气实乃热也满而泄之者鍼下寒也气虚乃寒也菀陈则除之者出恶血也菀积也陈乆也除去也言络脉之中血积而乆者针刺而除去之也邪盛则虚之者出针勿按邪者不正之目非本经气是则谓邪非言鬼毒精邪之所胜也出鍼勿按穴俞且开故得经虚邪气发泄也徐而疾则实者徐出针而疾按之疾而徐则虚者疾出针而徐按之徐出谓得经气已乆乃出之疾按谓针出穴已速疾按之则眞气不泄经脉气全故徐而疾乃实也疾出针谓针入穴已至于经脉即疾出之徐按谓针出穴已徐缓按之则邪气得泄精气复固故疾而徐乃虚也言实与虚者寒温气多少也寒温谓经脉阴阳之气也若无若有者疾不可知也言其冥昧不可即而知也夫不可即知故若无慧然神悟故若有也察后与先者知病先后也知病先后乃补写之爲虚与实者工勿失其法针经曰经气已至愼守勿失此之谓也新校正云按甲乙经云若有若亡爲虚与实若得若失者离其法也妄爲补写离乱大经误补实者转令若得误写虚者转令若失故曰若得若失也针经曰无实实无虚虚此其诫也新校正云详自篇首至此与太素九针解篇经同而解异二经互相发明也虚实之要九针最妙者爲其各有所宜也热在头身宜鑱针肉分气满宜员针脉气虚少宜鍉针写热出血发泄固病宜锋针破痈肿出脓血宜䤵针调阴阳去暴痹宜员利针治经络中痛痹宜毫针痹深居骨解腰嵴节腠之间者宜长针虚风舍于骨解皮肤之间宜大针此之谓各有所宜也新校正云按别本䤵一作铍补写之时者与气开阖相合也气当时刻谓之开已过未至谓之阖时刻者然水下一刻人气在太阳水下二刻人气在少阳水下三刻人气在阳明水下四刻人气在阴分水下不已气行不已如是则当刻者谓之开过刻及未至者谓之阖也针经曰谨候其气之所在而刺之是谓逢时此所谓补写之时也新校正云详自篇首至此文出灵枢经素问解之互相发明也甲乙经补写之时以针爲之者此脱此四字九针之名各不同形者鍼穷其所当补写也各不同形谓长短锋颖不等穷其补写谓各随其疗而用之也新校正云按九针之形今具甲乙经刺实须其虚者留鍼阴气隆至乃去针也刺虚须其实者阳气隆至鍼下热乃去针也言要以气至而有效也经气已至愼守勿失者勿变更也变谓变易更谓改更皆变法也言得气至必宜谨守无变其法反招损也浅深在志者知病之内外也志一爲意志意皆行针之用也近远如一者深浅其候等也言气虽近远不同然其侧候皆以气至而有效也如临深渊者不敢墯也言气候补写如临深渊不敢墯慢失补写之法也手如握虎者欲其壮也壮谓持鍼坚定也鍼经曰持鍼之道坚者爲实则其义也新校正云按甲乙经实字作寳神无营于衆物者静志观病人无左右视也目絶妄视心专一务则用之必中无惑误也新校正详从刺实须其虚至此文见寳命全形论此又爲之解亦互相发眀也义无邪下者欲端以正也正指直刺针无左右必正其神者欲瞻病人目制其神令气易行也检彼精神令无散越则气爲神使中外易调也所谓三里者下膝三寸也所谓跗之者新校正云按全元起本跗之作低胻太素作付之按骨空论跗之疑作跗上举膝分易见也三里穴名正在膝下三寸胻外两筋肉分间极重按之则足跗上动脉止矣故曰举膝分易见巨虚者硚足胻独陷者巨虚穴名也硚谓举也取巨虚下廉当举足取之则胻外两筋之间陷下也下廉者陷下者也欲知下廉穴者胻外两筋之间独陷下者则其处也帝曰余闻九鍼上应天地四时阴阳愿闻其方令可传于后世以爲常也岐伯曰夫一天二地三人四时五音六律七星八风九野身形亦应之鍼各有所宜故曰九鍼新校正云详此文与灵枢经相出入人皮应天覆盖于物天之象也人肉应地柔厚安静地之象也人脉应人人筋应时人脉应人者盛衰变易人之象也人筋应时者坚固贞定时之象也人声应音备五音故人阴阳合气应律交会气通相生无替则律之象新校正云按别本气一作度人齿面目应星人面应七星者所谓面有七孔应之也新校正云详此注乃全元起之辞也人出入气应风动出往来风之象也人九窍三百六十五络应野身形之外野之象也故一鍼皮二鍼肉三鍼脉四鍼筋五鍼骨六鍼调阴阳七鍼益精八鍼除风九鍼通九窍除三百六十五节气此之谓各有所主也一鑱针二员针三鍉针四锋针五䤵针六员利针七毫针八长针九大针新校正云按别本䤵一作铍人心意应八风动静不形风之象也人气应天运行不息天之象也人发齿耳目五声应五音六律发齿生长耳目清通五声应同故应五音及六律也人阴阳脉血气应地人阴阳有交会生成脉血气有虚盈盛衰故应地也人肝目应之九肝气通目木生数三三而三之则应之九也九窍三百六十五新校正云按全元起本无此七字人一以观动静天二以候五色七星应之以候发毋泽五音一以候宫商角征羽六律有余不足应之二地一以候高下有余九野一节俞应之以候闭节三人变一分人候齿泄多血少十分角之变五分以候缓急六分不足三分寒关节第九分四时人寒温燥湿四时一应之以候相反一四方各作解此一百二十四字蠹简烂文义理残缺莫可寻究而上古书故且载之以伫后之具本也新校正云详王氏云一百二十四字今有一百二十三字又亡一字长刺节论篇刺家不诊听病者言在头头疾痛爲藏针之藏犹深也言深刺之故下文曰新校正云按全元起本云爲针之无藏字刺至骨病已上无伤骨肉及皮皮者道也皮者针之道故刺骨无伤骨肉及皮也阴刺入一傍四处治寒热头有寒热则用阴刺法治之阴刺谓卒刺之如此数也新校正云按别本卒刺一作平刺按甲乙经阳刺者正内一傍内四阴刺者左右卒刺之此阴刺疑是阳刺深专者刺大藏寒热病气深专攻中者当刺五藏以拒之迫藏刺背背俞也迫近也渐近于藏则刺背五藏之俞也刺之迫藏藏会言刺近于藏者何也以是藏气之会发也腹中寒热去而止言刺背俞者无问其数要以寒热去乃止鍼与刺之要发鍼而浅出血若与诸俞刺之则如此治腐肿者刺腐上视痈小大深浅刺腐肿谓肿中肉腐败爲脓血者痈小者浅刺之痈大者深刺之新校正云按全元起本及甲乙经腐作痈刺大者多血小者深之必端内针爲故正痈之大者多出血痈之小者但直针之而已新校正云按甲乙经云刺大者多而深之必端内针爲故正也此文云小者深之疑此误病在少腹有积刺皮𩩻以下至少腹而止刺侠嵴两傍四椎间刺两髂髎季胁肋间导腹中气热下已少腹积谓寒热之气结积也皮𩩻谓齐下同身寸之五寸横约文审刺而勿过深之刺禁论曰刺少腹中膀胱溺出令人少腹满由此故不可深之矣侠嵴四椎之间据经无俞恐当云五椎间五椎之下两傍正心之俞心应少腹故当言之间也髂谓腰骨髎一爲髀字形相近之误也髎谓居髎腰侧穴也季胁肋间当是刺季肋之间京门穴也新校正云按释音皮𩩻作皮䯏是䯏误作𩩻也及遍寻篇韵中无𩩻字只有䯏骨端也皮䯏者盖谓齐下横骨之端也全元起本作皮髓元起注云齐傍埵起也亦未爲得髂口亚切䯏光抹切病在少腹腹痛不得大小便病名曰疝得之寒刺少腹两股间刺腰髁骨间刺而多之尽炅病已厥阴之脉环阴器抵少腹冲脉与少阴之络皆起于肾下出于气街循阴股其后行者自少腹以下骨中央女子入系廷孔其络循阴器合篡间绕簒后别绕臀至少阴与巨阳中络者合少阴上股内后廉贯嵴属肾其男子循茎下至篡与女子等故刺少腹及两股间又刺腰髁骨间也腰髁骨者腰房侠嵴平立陷者中按之有骨处也疝爲寒生故多刺之少腹尽热乃止鍼炅热也新校正云按别本篡一作基又初患反病在筋筋挛节痛不可以行名曰筋痹刺筋上爲故刺分肉间不可中骨也分谓肉分间有筋维络处也刺筋无伤骨故不可中骨也病起筋炅病已止筋雍痹生故得筋热病已乃止病在肌肤肌肤尽痛名曰肌痹伤于寒湿刺大分小分多发针而深之以热爲故大分谓大肉之分小分谓小肉之分无伤筋骨伤筋骨痈发若变针经曰病浅针深内伤良肉皮肤爲痈又曰针太深则邪气反沉病益甚伤筋骨则针太深故痈发若变也诸分尽热病已止热可消寒故病已则止病在骨骨重不可举骨髓酸痛寒气至名曰骨痹深者刺无伤脉肉爲故其道大分小分骨热病已止骨痹刺无伤脉肉者何自刺其气通肉之大小分中也病在诸阳脉且寒且热诸分且寒且热曰狂气狂乱也刺之虚脉视分尽热病已止病初发岁一发不治月一发不治月四五发名曰癫病刺诸分诸脉其无寒者以针调之病已止新校正云按甲乙经云刺诸分其脉尤寒以针补之病风且寒且热炅汗出一日数过先刺诸分理络脉汗出且寒且热三曰一刺百日而已病大风骨节重须眉堕名曰大风刺肌肉爲故汗出百日泄卫气之拂热刺骨髓汗出百日泄荣气之拂热凡二百日须眉生而止鍼拂热屏退阴气内复故多汗出须眉生也黄帝内经素问补註释文卷之三十一黄帝内经素问补注释文正统道藏三家本五十卷太玄部黄帝内经素问补註释文卷之三十二宜八唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误皮部论篇黄帝问曰余闻皮有分部脉有经纪筋有结络骨有度量其所生病各异别其分部左右上下阴阳所在病之始终愿闻其道岐伯对曰欲知皮部以经脉爲纪者诸经皆然循经脉行止所主则皮部可知诸经谓十二经脉也十二经脉皆同阳明之阳名曰害蜚蜚生化也害杀气也杀气行则化生弭故曰害蜚上下同法视其部中有浮络者皆阳明之络也上谓手阳明下谓足阳明也其色多青则痛多黑则痹黄赤则热多白则寒五色皆见则寒热也络盛则入客于经阳主外阴主内阳谓阳络阴谓阴络此通言之也手足身分所见经络皆然少阳之阳名曰枢持枢谓枢要持谓执持上下同法视其部中有浮络者皆少阳之络也络盛则入客于经故在阳者主内在阴者主出以渗于内诸经皆然太阳之阳名曰关枢关司外动以静镇爲事如枢之运则气和平也上下同法视其部中有浮络者皆太阳之络也络盛则入客于经少阴之阴名曰枢儒儒顺也守要而顺阴阳开阖之用也新校正云按甲乙经儒作濡上下同法视其部中有浮络者皆少阴之络也络盛则入客于经其入经也从阳部注于经其出者从阴内注于骨心主之阴名曰害肩心主脉入掖下气不和则妨害肩掖之动运上下同法视其部中有浮络者皆心主之络也络盛则入客于经太阴之阴名曰关蛰关闭蛰类使顺行藏新校正云按甲乙经蛰作执上下同法视其部中有浮络者皆太阴之络也络盛则入客于经部皆谓本经络之所部分浮谓浮见也凡十二经络脉者皮之部也列阴阳位部主于皮故曰皮之部也是故百病之始生也必先于皮毛邪中之则腠理开开则入客于络脉留而不去传入于经留而不去传入于府廪于肠胃廪积也聚也邪之始入于皮也泝然起毫毛开腠理泝然恶寒也起谓毛起坚也腠理皆谓皮空及文理也其入于络也则络脉盛色变盛谓盛满变谓易其常也其入客于经也则感虚乃陷下经虚邪入故曰感虚脉虚气少故陷下也其留于筋骨之间寒多则筋挛骨痛热多则筋弛骨消肉烁䐃破毛直而败挛急也弛缓也消烁也针经曰寒则筋急热则筋缓寒胜爲痛热胜爲气消䐃者肉之标故肉消则䐃破毛直而败也䐃渠殒切帝曰夫子言皮之十二部其生病皆何如岐伯曰皮者脉之部也脉气流行各有阴阳气随经所过而部主之故云脉之部邪客于皮则腠理开开则邪入客于络脉络脉满则注于经脉经脉满则入舍于府藏也故皮者有分部不与而生大病也脉行皮中各有部分脉受邪气随则病生非由皮气而能生也新校正云按甲乙经不与作不愈全元起本作不与元起云言不与经脉调和则气伤于外邪流入于内必生大病也帝曰善经络论篇黄帝问曰夫络脉之见也其五色各异青黄赤白黑不同其故何也岐伯对曰经有常色而络无常变也经行气故色见常应于时络主血故受邪则变而不一矣帝曰经之常色何如岐伯曰心赤肺白肝青脾黄肾黑皆亦应其经脉之色也帝曰络之阴阳亦应其经乎岐伯曰阴络之色应其经阳络之色变无常随四时而行也顺四时气化之行止寒多则凝泣凝泣则青黑热多则淖泽淖泽则黄赤此皆常色谓之无病五色具见者谓之寒热淖湿也泽润液也谓微湿润也帝曰善气穴论篇黄帝问曰余闻气穴三百六十五以应一岁未知其所愿卒闻之岐伯稽首再拜对曰窘乎哉问也其非圣帝孰能穷其道焉因请溢意尽言其处孰谁也帝捧手逡巡而却曰夫子之开余道也目未见其处耳未闻其数而目以明耳以聦矣目以明耳以聦言心志通明迥如意也岐伯曰此所谓圣人易语良马易御也帝曰余非圣人之易语也世言眞数开人意今余所访问者眞数发蒙解惑未足以论也开气穴眞数庶将解彼蒙昩之疑惑未足以论述深微之意也然余愿闻夫子溢志尽言其处令解其意请藏之金匮不敢复出言其处谓穴俞处所岐伯再拜而起曰臣请言之背与心相控而痛所治天突与十椎及上纪天突在颈结喉下同身寸之四寸中央宛宛中阴维任脉之会低针取之刺可入同身寸之一寸留七唿若灸者可灸三壮按今甲乙经经脉流注孔穴图经当嵴十椎下并无穴目恐是七椎也此则督脉气所主之上纪之处次如下说新校正云按甲乙经云天突在结喉下五寸上纪者胃脘也谓中皖也脘者胃募也在上脘下同身寸之一寸居心蔽骨与齐之中手太阳少阳足阳明三脉所生任脉气所发也刺可入同身寸之一寸二分若灸者可灸七壮新校正云按甲乙经云任脉之会也下纪者关元也关元者小肠募也在齐下同身寸之三寸足三阴任脉之会刺可入同身寸之二寸留七唿若灸者可灸七壮背胷邪系阴阳左右如此其病前后痛濇胷脇痛而不得息不得卧上气短气偏痛新校正云按别本偏一作满脉满起斜岀尻脉络胷脇支心贯鬲上肩加天突斜下肩交十椎下寻此支络脉流注病形证悉是督脉支络自尾骶出各上行斜络脇支心贯鬲上加天突斜之肩而下交于十椎新校正云详自背与心相控而痛至此疑是骨空论文简脱误于此藏俞五十穴藏谓五藏肝心脾肺肾非兼四形藏也俞谓井荥俞经合非背俞也然井荥俞经合者肝之井者大敦也荥行间也俞太冲也经中封也合曲泉也大敦在足大指端去爪甲角如韭叶及三毛之中足厥阴脉之所出也刺可入同身寸之三分留十唿若灸者可灸三壮行间在足大指之间脉动应手陷者中足厥阴之所流也新校正云按甲乙经留作流余所流并作留刺可入同身寸之三分留十唿若灸者可灸三壮太冲在足大指本节后同身寸之二寸陷者中新校正云按刺腰痛注云本节后内间同身寸之二寸陷者中动脉应手足厥阴脉之所注也刺可入同身寸之三分留十唿若灸者可灸三壮中封在足内踝前同身寸之一寸半新校正云按甲乙经云一寸陷者中仰足而取之伸足乃得之足厥阴脉之所行也刺可入同身寸之四分留七唿若灸者可灸三壮曲泉在膝内辅骨下大筋上小筋下陷者中屈膝而得之足厥阴脉之所入也刺可入同身寸之六分留十唿若灸者可灸三壮心包之井者中冲也荥劳宫也俞太陵也经间使也合曲泽也中冲在手中指之端去爪甲角如韭叶陷者中手心主脉之所出也刺可入同身寸之一分留三唿若灸者可灸一壮劳宫在掌中央动脉手心主脉之所流也刺可入同身寸之三分留六唿若灸者可灸三壮太陵在掌后骨两筋间陷者中手心主脉之所注也刺可入同身寸之六分留七唿若灸者可灸三壮间使在掌后同身寸之三寸两筋间陷者中手心主脉之所行也刺可入同身寸之六分留七唿若灸者可灸七壮新校正云按甲乙经云灸三壮曲泽在肘内廉下陷者中屈肘而得之手心主脉之所入也刺可入同身寸之三分留七唿若灸者可灸三壮脾之井者隐白也荥大都也俞太白也经商丘也合阴陵泉也隐白在足大指之端内侧去爪甲角如韭叶足太阴脉之所出也刺可入同身寸之一分留三唿若灸者可灸三壮大都在足大指本节后陷者中足太阴脉之所流也刺可入同身寸之三分留七唿若灸者可灸三壮太白在足内侧核骨下陷者中足太阴脉之所注也刺可入同身寸之三分留七唿若灸者可灸三壮商丘在足内踝下微前陷者中足太阴脉之所行也刺可入同身寸之四分留七唿若灸者可灸三壮阴陵泉在膝下内侧辅骨下陷者中伸足乃得之足太阴脉之所入也刺可入同身寸之五分留七唿若灸者可灸三壮肺之井者少商也荥鱼际也俞太渊也经经渠也合尺泽也少商在手大指之端内侧去爪甲角如韭叶手太阴脉之所出也刺可入同身寸之一分留一唿若灸者可灸三壮新校正云按甲乙经作一壮鱼际在手大指本节后内侧散脉手太阴脉之所流也刺可入同身寸之二分留三唿若灸者可灸三壮太渊在掌后陷者中手太阴脉之所注也刺可入同身寸之二分留二唿若灸者可灸三壮经渠在寸口陷者中手太阴脉之所行也刺可入同身寸之三分留三唿不可灸伤人神明尺泽在肘中约上动脉手太阴脉之所入也刺可入同身寸之三分留三唿若灸者可灸三壮肾之井者涌泉也荥然谷也俞太谿也经复熘也新校正云按甲乙经熘作留余熘字并同合阴谷也涌泉在足心陷者中屈足卷指宛宛中足少阴脉之所出也刺可入同身寸之三分留二唿若灸者可灸三壮然谷在足内踝前起大骨下陷者中足少阴脉之所流也刺可入同身寸之三分留三唿若灸者可灸三壮刺此多见血令人立饥欲食太谿在足内踝后跟骨上动脉陷者中足少阴脉之所注也刺可入同身寸之三分留七唿若灸者可灸三壮复熘在足内踝上同身寸之二寸陷者中新校正云按刺腰痛篇注云在内踝后上二寸动脉足少阴脉之所行也刺可入同身寸之三分留三唿若灸者可灸五壮阴谷在膝下内辅骨之后大筋之下小筋之上按之应手屈膝而得之足少阴脉之所入也刺可入同身寸之四分若灸者可灸三壮如是五藏之俞藏各五穴则二十五俞以左右脉具而言之则五十穴府俞七十二穴府谓六府非兼九形府也俞亦谓井荥俞原经合非背俞也肝之府胆胆之井者窍阴也荥侠谿也俞临泣也原丘虚也经阳辅也合阳陵泉也窍阴在足小指次指之端去爪甲角如韭叶足少阳脉之所出也刺可入同身寸之一分留一唿新校正云按甲乙经作三唿若灸者可灸三壮侠谿在足小指次指歧骨间本节前陷者中足少阳脉之所流也刺可入同身寸之三分留三唿若灸者可灸三壮临泣在足小指次指本节后间陷者中去侠谿同身寸之一寸半足少阳脉之所注也刺可入同身寸之三分新校正云按甲乙经作二分留五唿若灸者可灸三壮丘虚在足外踝下如前陷者中去临泣同身寸之三寸足少阳脉之所过也刺可入同身寸之五分留七唿若灸者可灸三壮阳辅在足外踝上新校正云按甲乙经云外踝上四寸辅骨前絶骨之端如前同身寸之三分所去丘虚同身寸之七寸足少阳脉之所行也刺可入同身寸之五分留七唿若灸者可灸三壮阳陵泉在膝下同身寸之一寸胻外廉陷者中足少阳脉之所入也刺可入同身寸之六分留十唿若灸者可灸三壮脾之府胃胃之井者厉兑也荥内庭也俞陷谷也原冲阳也经解谿也合三里也厉兑在足大指次指之端去爪甲角如韭叶足阳明脉之所出也刺可入同身寸之一分留一唿若灸者可灸一壮内庭在足大指次指外间陷者中足阳明脉之所流也刺可入同身寸之三分留十唿新校正云按甲乙经云作二十唿若灸者可灸三壮陷谷在足大指次指外间本节后陷者中去内庭同身寸之二寸足阳明脉之所注也刺可入同身寸之五分留七唿若灸者可灸三壮冲阳在足跗上同身寸之五寸骨间动脉上去陷谷同身寸之三寸足阳明脉之所过也刺可入同身寸之三分留十唿若灸者可灸三壮解谿在冲阳后同身寸之二寸半新校正云按甲乙经作一寸半刺疟注作三寸半素问二注不同当从甲乙经之说腕上陷者中足阳明脉之所行也刺可入同身寸之五分留五唿若灸者可灸三壮三里在膝下同身寸之三寸胻骨外廉两筋肉分间足阳明脉之所入也刺可入同身寸之一寸留七唿若灸者可灸三壮肺之府大肠大肠之井者商阳也荥二间也俞三间也原合谷也经阳谿也合曲池也商阳在手大指次指内侧去爪甲角如韭叶手阳明脉之所出也刺可入同身寸之一分留一唿若灸者可灸三壮二间在手大指次指本节前内侧陷者中手阳明脉之所流也刺可入同身寸之三分留六唿若灸者可灸三壮三间在手大指次指本节内侧陷者中手阳明脉之所注也刺可入同身寸之三分留三唿若灸者可灸三壮合谷在手大指次指歧骨之间手阳明脉之所过也刺可入同身寸之三分留六唿若灸者可灸三壮阳谿在腕中上侧两筋间陷者中手阳明脉之所行也刺可入同身寸之三分留七唿若灸者可灸三壮曲池在肘外辅屈肘两骨之中手阳明脉之所入也以手拱胷取之刺可入同身寸之五分留七唿若灸者可灸三壮心之府小肠小肠之井者少泽也荥前谷也俞后谿也原腕骨也经阳谷也合少海也少泽在手小指之端去爪甲下同身寸之一分陷者中手太阳脉之所岀也刺可入同身寸之一分留二唿若灸者可灸一壮前谷在手小指外侧本节前陷者中手太阳脉之所流也刺可入同身寸之一分留三唿若灸者可灸三壮后谿在手小指外侧本节后陷者中手太阳脉之所注也刺可入同身寸之一分留二唿若灸者可灸一壮腕骨在手外侧腕前起骨下陷者中手太阳脉之所过也刺可入同身寸之二分留三唿若灸者可灸三壮阳谷在手外侧腕中锐骨之下陷者中手太阳脉之所行也刺可入同身寸之二分留三唿新校正云按甲乙经作二唿若灸者可灸三壮少海在肘内大骨外去肘端同身寸之五分陷者中屈肘乃得之手太阳脉之所入也刺可人同身寸之二分留七唿若灸者可灸五壮心包之府三焦三焦之井者关冲也荥液门也俞中渚也原阳池也经支沟也合天井也关冲在手小指次指之端去爪甲角如韭叶手少阳脉之所出也刺可入同身寸之一分留三唿若灸者可灸三壮液门在手小指次指间陷者中手少阳脉之所流也刺可入同身寸之二分留二唿若灸者可灸三壮中渚在手小指次指本节后间陷者中手少阳脉之所注也刺可入同身寸之二分留三唿若灸者可灸三壮阳池在手表腕上陷者中手少阳脉之所过也刺可入同身寸之二分留六唿若灸者可灸三壮支沟在腕后同身寸之三寸两骨之间陷者中手少阳脉之所行也刺可入同身寸之二分留七唿若灸者可灸三壮天井在肘外大骨之后同身寸之一寸两筋间陷者中屈肘得之手少阳脉之所入也刺可入同身寸之一寸留七唿若灸者可灸三壮肾之府膀胱膀胱之井者至阴也荥通谷也俞束骨也原京骨也经崑崙也合委中也至阴在足小指外侧去爪甲角如韭叶足太阳脉之所岀也刺可入同身寸之一分留五唿若灸者可灸三壮通谷在小指外侧本节前陷者中太阳脉之所流也刺可入同身寸之二分留五唿若灸者可灸三壮束骨在足小指外侧本节后赤白肉际陷者中足太阳脉之所注也刺可入同身寸之三分留三唿若灸者可灸三壮京骨在足外侧大骨下赤白肉际陷者中按而得之足太阳脉之所过也刺可入同身寸之三分留七唿若灸者可灸三壮崑崙在足外踝后跟骨上陷者中细脉动应手足太阳脉之所行也刺可入同身寸之五分留十唿若灸者可灸三壮委中在腘中央约文中动脉新校正云详委中穴与甲乙经及刺疟篇注痹论注同又骨空论云在膝解之后曲脚之中背面取之又热穴论注刺热篇注云在足膝后屈处足太阳脉之所入也刺可入同身寸之五分留七唿若灸者可灸三壮如是六府之俞府各六穴则三十六俞以左右脉俱而言之则七十二穴热俞五十九穴水俞五十七穴并具水热论中新校正云按热俞又见刺热篇注头上五行行五五五二十五穴此亦热俞之五十九穴也中𦛗两傍各五凡十穴谓五藏之背俞也肺俞在第三椎下两傍心俞在第五椎下两傍肝俞在第九椎下两傍脾俞在第十一椎下两傍肾俞在第十四椎下两傍此五藏俞者各侠嵴相去同身寸之一寸半并足太阳脉之会刺可入同身寸之三分肝俞留六唿余并留七唿若灸者可灸三壮侠嵴数之则十穴也大椎上两傍各一凡二穴今甲乙经经脉流注孔穴图经并不载未详何俞也新校正云按大椎上傍无穴大椎下傍穴名大杼后有故王氏云未详目瞳子浮白二穴瞳子髎在目外去眦同身寸之五分手太阳手足少阳三脉之会刺可入同身寸之三分若灸者可灸三壮浮白在耳后入发际同身寸之一寸足太阳少阳二脉之会刺可入同身寸之三分若灸者可灸三壮左右言之各二爲四也两髀厌分中二穴谓环铫穴也在髀枢后足少阳太阳二脉之会刺可入同身寸之一寸留二唿若灸者可灸三壮新校正云按王氏云在髀枢后按甲乙经云在髀枢中后当作中灸三壮甲乙经作五壮犊鼻二穴在膝髌下胻上侠解大筋中足阳明脉气所发刺可入同身寸之六分若灸者可灸三壮耳中多所闻二穴听宫穴也在耳中珠子大如赤小豆手足少阳手太阳三脉之会刺可入同身寸之一分若灸者可灸三壮新校正云按甲乙经云刺可入三分眉本二穴攒竹穴也在眉头陷者中足太阳脉气所发刺可入同身寸之三分留六唿若灸者可灸三壮完骨二穴在耳后入发际同身寸之四分足太阳少阳之会刺可入同身寸之三分留七唿若灸者可灸三壮新校正云刺可入三分灸七壮项中央一穴风府穴也在项上入发际同身寸之一寸大筋内宛宛中督脉阳维二经之会疾言其肉立起言休其肉立下刺可入同身寸之四分留三唿灸之不幸使人瘖枕骨二穴窍阴穴也在完骨上枕骨下摇动应手足太阳少阳之会刺可入同身寸之三分若灸者可灸三壮新校正云按甲乙经云刺可入四分灸可五壮上关二穴针经所谓刺之则㰦不能欠者也在耳前上廉起骨开口有空手少阳足阳明之会刺可入同身寸之三分留七唿若灸者可灸三壮刺深令人耳无所闻大迎二穴在曲颔前同身寸之一寸三分骨陷者中动脉足阳明脉气所发刺可入同身寸之二分留七唿若灸者可灸三壮下关二穴针经所谓刺之则欠不能㰦者也在上关下耳前动脉下廉合口有空张口而闭足阳明少阳二脉之会刺可入同身寸之三分留七唿若灸者可灸三壮耳中有干擿之不得灸也新校正云按甲乙经擿之作擿抵天柱二穴在侠项后发际大筋外廉陷者中足太阳脉气所发刺可入同身寸之二分留六唿若灸者可灸三壮虚上下廉四穴上廉足阳眀与太阳合也在膝犊鼻下胻外廉同身寸之六寸足阳明脉气所发刺可入同身寸之八分若灸者可灸三壮下廉足阳明与少阳合也在上廉下同身寸之三寸足阳明脉气所发刺可入同身寸之三分若灸者可灸三壮新校正云按甲乙经并刺热篇注水热穴注上廉在二里下三寸此云犊鼻下六寸者盖三里在犊鼻下三寸上廉又在三里下三寸故云六寸也曲牙二穴颊车穴也在耳下曲颊端陷者中开口有空足阳明脉气所发刺可入同身寸之三分若灸者可灸三壮天突一穴已前释也天府一穴在掖下同身寸之三寸臂臑内廉动脉手太阴脉气所发禁不可灸刺可入同身寸之四分留三唿臑奴到切天牖二穴在颈筋间缺盆上天容后天柱前完骨下发际上手少阳脉气所发刺可入同身寸之一寸留七唿灸者可灸三壮扶突一穴在颈当曲頽下同身寸之一寸人迎后手阳明脉气所发仰而取之刺可入同身寸之四分若灸者可灸三壮天窗二穴在曲頽下扶突后动脉应手陷者中手太阳脉气所发刺可入同身寸之六分若灸者可灸三壮肩解二穴谓肩井也在肩上陷解中缺盆上大骨前手足少阳阳维之会刺可入同身寸之五分若灸者可灸三壮新校正云按甲乙经灸五壮关元一穴新校正云详此已前释旧当篇再注今去之委阳二穴三焦下辅俞也在腘中外廉两筋间此足太阳之别络刺可入同身寸之七分留五唿若灸者可灸三壮屈伸而取之肩贞二穴在肩曲甲下两骨解间肩髃后陷者中手太阳脉气所发刺可入同身寸之八分若灸者可灸三壮瘖门一穴在项发际宛宛中入系舌本督脉阳维二经之会仰头取之刺可入同身寸之四分不可灸之令人瘖新校正云按气府注云去风府一寸齐一穴齐中也禁不可刺刺之使人齐中恶疡溃矢出者死不可治若灸者可灸三壮胷俞十二穴谓俞府或中神藏灵墟神封步廊左右则十二穴也俞府在巨骨下侠任脉两傍横去任脉各同身寸之二寸陷者中下五穴递相去同身寸之一寸六分陷者中并足少阴脉气所发仰而取之刺可入同身寸之四分若灸者可灸五壮背俞二穴大杼穴也在嵴第一椎下两傍相去各同身寸之一寸半陷者中督脉别络手足太阳三脉气之会刺可入同身寸之三分留七唿若灸者可灸七壮膺俞十二穴谓云门中府周荥胷卿天谿食窦左右则十二穴也新校正云按甲乙经作周荥胷卿云门在巨骨下侠任脉傍横去任脉各同身寸之六寸新校正云按水热穴注作胷中行两傍与此文虽异处所无别陷者中动脉应手云门中府相去同身寸之一寸余五穴递相去同身寸之一寸六分陷者中并手太阴脉气所发云门食窦举臂取之余并仰而取之云门刺可入同身寸之七分太深令人逆息中府刺可入同身寸之三分留五唿余刺可入同身寸之四分若灸者可灸五壮新校正云详王氏以此十二穴并手太阴按甲乙经云门乃手太阴中府乃手足太阴之会周荥已下乃足太阴非十二穴并手太阴也分肉二穴在足外踝上絶骨之端同身寸之三分筋肉分间阳维脉气所发刺可入同身寸之三分留七唿若灸者可灸三壮新校正云按甲乙经无分肉穴详处所疑是阳辅在足外踝上辅骨前絶骨端如前三分所又按刺腰痛注作絶骨之端如后二分刺入五分留十唿与此注小异躁上横二穴内踝上者交信穴也交信去内踝上同身寸之二寸少阴前太阴后筋骨间足阴硚之郄刺可入同身寸之四分留五唿若灸者可灸三壮外踝上附阳穴也附阳去外踝上同身寸之三寸太阳前少阳后筋骨间阳硚之郄刺可入同身寸之六分留七唿若灸者可灸三壮新校正云按甲乙经附阳作付阳阴阳硚四穴阴硚穴在足内踝下是谓照海阴硚所生刺可入同身寸之四分留六唿若灸者可灸三壮阳硚穴是谓申脉阳硚所生在外踝下陷者中新校正云按刺腰痛篇注作在外踝下五分缪刺论注云外踝下半寸容爪甲刺可入同身寸之三分留七唿若灸者可灸三壮新校正云按甲乙经留七唿作六唿刺腰痛篇注作十唿水俞在诸分分谓肉之分理间治水取之热俞在气穴写热则取之寒热俞在两骸厌中二穴骸厌谓膝外侠膝之骨厌中也大禁二十五在天府下五寸谓五里穴所以谓之大禁者谓其禁不可刺也针经曰迎之五里中道而上五至而已五往而藏之气尽矣故五五二十五而竭其俞矣盖谓此也又曰五里者尺泽之后五里与此文同凡三百六十五穴鍼之所由行也新校正云详自藏俞五十至此并重复共得三百六十穴通前天突十椎上纪下纪共三百六十五穴除重复实有三百一十三穴帝曰余已知气穴之处游针之居愿闻孙络谿谷亦有所应乎孙络小络也谓络之支别者岐伯曰孙络三百六十五穴会亦以应一岁以溢奇邪以通荣卫荣卫稽留卫散荣溢气竭血着外爲发热内爲少气疾写无怠以通荣卫见而写之无问所会荣积卫留内外相薄者见其血络当即写之亦无问其脉之俞会帝曰愿闻谿谷之会也岐伯曰肉之大会爲谷肉之小会爲谿肉分之间谿谷之会以行荣卫以会大气新校正云按甲乙经作以舍大气邪溢气壅脉热肉败荣卫不行必将爲脓内销骨髓外破大腘热过故致是留于节凑必将爲败若留于骨节之间津液所凑之处则骨节之间髓液皆溃爲脓故必败烂筋骨而不得屈伸矣积寒留舍荣卫不居卷内缩筋新校正云按全元起本作寒肉缩筋肋肘不得伸内爲骨痹外爲不仁命曰不足大寒留于谿谷也邪气盛甚眞气不荣髓溢内消故爲是也不足谓阳气不足也寒邪外薄乆积淹留阳不外胜内消筋髓故曰不足大寒留于谿谷之中也谿谷三百六十五穴会亦应一岁其小痹淫溢循脉往来微鍼所及与法相同若小寒之气流行淫溢随脉往来爲痹病用针调者与常法相同尔帝乃辟左右而起再拜曰今曰发蒙解惑藏之金匮不敢复出乃藏之金兰之室署曰气穴所在岐伯曰孙络之脉别经者其血盛而当写者亦三百六十五脉并注于络传注十二络脉非独十四络脉也十四络者谓十二经络兼任脉督脉之络也脾之大络起自于脾故不并言之也内解写于中者十脉解谓骨解之中经络也虽则别行然所受邪亦还注写于五藏之脉左右各五故十脉也黄帝内经素问补註释文卷之三十二黄帝内经素问补注释文正统道藏三家本五十卷太玄部黄帝内经素问补註释文卷之三十三宜九唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误气府论篇足太阳脉气所发者七十八穴兼气浮薄相通者言之当言九十三穴非七十八穴也正经脉会发者七十八穴浮薄相通者一十五穴则其数也两眉头各一谓攒竹穴也所在刺灸分壮与气穴同法入发至项三寸半傍五相去三寸谓大杼风门各二穴也所在刺灸分壮与气穴同法新校正云按别本云入发至项三寸又注云寸同身寸也诸寸同法与此注全别此注谓大杼风门各二穴所在灸刺分壮与此气穴同法今气穴篇中无风门穴而注言与注同法此注之非可见此非王氏之误误在后人详此入发至项三寸半傍五相去三寸盖是说下文浮气之在皮中五行行五之穴故王都不解释直云寸爲同身寸也但以顶误作项剩半字耳所以言入发至顶者自入发顖会穴至顶百会凡三寸自百会后至后顶又三寸故云入发至顶三寸傍五者爲兼中行傍数有五行也相去三寸者盖谓自百会顶中数左右前后各三寸有五行行五共二十五穴也后人误将顶爲项以爲大杼风门此甚误也况大杼在第一椎下两傍风门又在第三椎下上云发际非止三寸半也其误甚明顖信其浮气在皮中者凡五行行五五五二十五浮气谓气浮而通之可以去热者也五行谓头上自发际中同身寸之二寸后至顶之后者也二十五者其中行则顖会前顶百会后顶强间五督脉气也次侠傍两行则五处承光通天络却玉枕各五本经气也又次傍两行则临泣目窗正营承灵脑空各五足少阳气也两傍四行各五则二十穴中行五则二十五也其刺灸分壮与水热穴同法项中大筋两傍各一谓天柱二穴也所在刺灸分壮与气穴同法风府两傍各一谓风池二穴也刺灸分壮与气穴同法新校正云按甲乙经风池足少阳阳维之会非太阳之所发也经言风府两傍乃天柱穴之分位此亦覆明上项中大筋两傍穴也此注剩出风池二穴于九十三数外更剩前大杼风门及此风池六穴也侠嵴以下至尻尾二十一节十五间各一十五间各一者今中诰孔穴图经所存者十三穴左右共二十六谓附分魄户神堂譩譆鬲关魂门阳纲意舍胃仓肓门志室胞肓秩边十三也附分在第二椎下附项内廉两傍各相去侠嵴同身寸之二寸足太阳之会刺可入同身寸之八分若灸者可灸五壮魄户在第三椎下两傍上直附分足太阳脉气所发下十二穴并同正坐取之刺可入同身寸之五分若灸者如附分法神堂在第五椎下两傍上直魄户刺可入同身寸之三分灸同附分法谙譆在第六椎下两傍上直神堂新校正云按骨空论注云以手厌之令病人唿譩譆之声则指下动矣刺可入同身寸之六分留七唿灸如附分法鬲关在第七椎下两傍上直譩譆正坐开肩取之刺可入同身寸之五分若灸者可灸三壮新校正云按甲乙经云可灸五壮䰟门在第九椎下两傍上直鬲关正坐取之刺灸分壮如鬲关法阳纲在第十椎下两傍上直䰟门正坐取之刺灸分壮如䰟门法意舍在第十一椎下两傍上直阳纲正坐取之刺灸分壮如阳纲法胃仓在第十二椎下两傍上直意舍刺灸分壮如意舍法肓门在第十三椎下两傍上直胃仓刺同胃仓可灸三十壮新校正云按肓门灸三十壮与甲乙经同水穴注作灸三壮志室城第十四椎下两傍上直肓门正坐取之刺灸分壮如魄户法胞肓在第十九椎下两傍上直志室伏而取之刺灸分壮如魄户法新校正云按志室胞肓灸如魄户五壮甲乙经作三壮水穴注亦作三壮热穴注志室亦作三壮秩边在第二十一椎下两傍上直胞肓伏而取之刺灸分壮如魄户法五藏之俞各五六府之俞各六肺俞在第三椎下两傍侠嵴相去各同身寸之一寸半刺可入同身寸之三分留七唿若灸者可灸三壮心俞在第五椎下两傍相去及刺如肺俞法留七唿肝俞在第九椎下两傍相去及刺如心俞法留六唿脾俞在第十一椎下两傍相去及刺如肝俞法留七唿肾俞在第十四椎下两傍相去及刺如脾俞法留七唿胆俞在第十椎下两傍相去及刺如肺俞法正坐取之刺可入同身寸之五分留七唿胃俞在第十二椎下两傍相去及刺如脾俞法留七唿三焦俞在第十三椎下两傍相去及刺如胆俞法大肠俞在第十六椎下两傍相去及刺如肺俞法留六唿小肠俞在第十八椎下两傍相去及刺如心俞法留六唿膀胱俞在第十九椎下两傍相去及刺如肾俞法留六唿五藏六府之俞若灸者并可灸三壮新校正云详或者疑经中各五各六以各字爲误者非也所以言各者谓左右各五各六非谓每藏府而各五各六也委中以下至足小指傍各六俞谓委中崑崙京骨束骨通谷至阴六穴也左右言之则十二俞也其所在刺灸如气穴法经言脉气所发者七十八穴今此所有兼亡者九十三穴由此则大数差错传写有误也新校正云详王氏云兼亡者九十三穴今兼大杼风门风池爲九十九穴以此王氏总数考之明知此三穴后之妄增也足少阳脉气所发者六十二穴两角上各三谓天冲曲鬓左右各二也天冲在耳上如前同身寸之三分足太阳少阳二脉之会刺可入同身寸之三分若灸者可灸三壮曲鬓在耳上入发际曲阳陷者中鼓颔有空足太阳少阳二脉之会刺灸分壮如天冲法直目上发际内各五谓临泣目窗正营承灵脑空左右是也临泣在直目上入发际同身寸之五分足太阳少阳阳维三脉之会留七唿目窗在临泣后同身寸之一寸正营在目窗后同身寸之一寸承灵在正营后同身寸之一寸半脑空在承灵后同身寸之一寸半侠枕骨后枕骨上并足少阳阳维二脉之会刺可入同身寸之四分余并刺可入同身寸之三分若灸者并可灸五壮新校正云按脑空在枕骨后枕骨上甲乙经作玉枕骨下耳前角上各一谓颔厌二穴也在曲角下颞颥之上上廉手足少阳足阳明三脉之会刺可入同身寸之七分留七唿若灸者可灸三壮刺深令人耳无所闻耳前角下各一谓悬釐二穴也在曲角上颞颥之下廉手足少阳阳明四脉之交会刺可入同身寸之三分留七唿若灸者可灸三壮新校正云按后手少阳中云角上此云角下必有一误锐发下各一谓和髎二穴也在耳前锐发下横动脉手足少阳二脉之会刺可入同身寸之三分若灸者可灸三壮新校正云按甲乙经云手足少阳手太阳之会客主人各一客主人穴名也在耳前上廉起骨开口有空手足少阳足阳明三脉之会刺可入同身寸之三分留七唿若灸者可灸三壮新校正云按甲乙经及气穴注刺禁注并云手少阳足阳明之会与此异耳后陷中各一谓翳风二穴也在耳后陷者中按之引耳中手足少阳二脉之会刺可入同身寸之三分若灸者可灸三壮下关各一下关穴名也所在刺灸气穴同法耳下牙车之后各一谓颊车二穴也刺灸分壮气穴同法缺盆各一缺盆穴名也在肩上横骨陷者中足阳明脉气所发刺可入同身寸之二分留七唿若灸者可灸三壮太深令人逆息新校正云按骨空注作手阳明掖下三寸脇下至胠八间各一掖下三寸同身寸也掖下谓渊掖辄筋天池脇下至胠则日月章门带脉五枢维道居髎九穴也左右共十八穴也渊掖在掖下同身寸之三寸足少阳脉气所发举臂得之刺可入同身寸之三分禁不可灸辄筋在掖下同身寸之三寸复前行同身寸之一寸搓胁新校正云按甲乙经搓作着下同足少阳脉气所发刺可入同身寸之六分若灸者可灸三壮天池在乳后同身寸之二寸新校正云按甲乙经作一寸掖下三寸搓脇直掖撅肋间手心主足少阳二脉之会刺可入同身寸之三分新校正云按甲乙经作七分若灸者可灸三壮日月胆募也在第三脉端横直心蔽骨傍各同身寸之二寸五分上直两乳新校正云按甲乙经云日月在期门下五分足太阴少阳二脉之会刺可入同身寸之七分若灸者可灸五壮章门脾募也在季肋端足厥阴少阳二脉之会侧卧屈上足伸下足举臂取之刺可入同身寸之八分留六唿若灸者可灸三壮带脉在季肋下同身寸之一寸八分足少阳带脉二经之会刺可入同身寸之六分若灸者可灸五壮五枢在带脉下同身寸之三寸足少阳带脉二经之会刺可入同身寸之一寸若灸者可灸五壮维道在章门下同身寸之五寸三分足少阳带脉二经之会刺灸分壮如章门法居髎在章门下同身寸之四寸三分骼骨上新校正云按甲乙经作监骨上陷者中阳硚足少阳二脉之会刺灸分壮如维道法所以谓之八间者自掖下三寸至季脉凡八脉骨髀枢中傍各一谓环铫二穴也刺灸分壮气穴同法新校正云按气穴论云两髀厌分中王注爲环铫穴又甲乙经注环铫在髀枢中今云髀枢中傍各一者盖谓此穴在髀枢中也傍各一者谓左右各一穴也非谓环铫在髀枢中傍也膝以下至足小指次指各六俞谓阳陵泉阳辅丘虚临泣侠谿窍阴六穴也左右言之则十二俞也其所在刺灸分壮气穴同法足阳明脉气所发者六十八穴额颅发际傍各三谓悬颅阳白头维左右共六穴也正面发际横行数之悬颅在曲角上颞颥之中足阳明脉气所发刺入同身寸之三分留三唿若灸者可灸三壮阳白在眉上同身寸之一寸直瞳子足阳明阴维二脉之会刺可入同身寸之三分灸三壮头维在额角发际侠本神两傍各同身寸之一寸五分足少阳阳明二脉之交会刺可入同身寸之五分禁不可灸新校正云按甲乙经阳白足少阳阳维之会今王氏注云足阳明阴维之会详此在足阳明脉气所发中则足阳明近是然阳明经不到此又不与阴维会疑王注非甲乙经爲得矣面鼽骨空各一谓四白穴也在目下同身寸之一寸足阳明脉气所发刺可入同身寸之四分不可灸新校正云按甲乙经刺入三分灸七壮大迎之骨空各一大迎穴名也在曲颔前同身寸之一寸三分骨陷者中动脉足阳明脉气所发刺可入同身寸之三分留七唿若灸者可灸三壮人迎各一人迎穴名也在颈侠结喉傍大脉动应手足阳明脉气所发刺可入同身寸之四分过深杀人禁不可灸缺盆外骨空各一谓天髎二穴也在肩缺盆中上伏骨之陬陷者中手足少阳阳维三脉之会刺可入同身寸之八分若灸者可灸三壮新校正云按甲乙经伏骨作毖骨膺中骨间各一谓膺窗等六穴也膺窗在胷两傍侠中行各相去同身寸之四寸巨骨下同身寸之四寸八分陷者中足阳明脉气所发仰而取之刺可入同身寸之四分若灸者可灸五壮此穴之上又有气户库房屋翳下又有乳中乳根气户在巨骨下下直膺窗去膺窗上同身寸之四寸八分库房在气户下同身寸之一寸六分屋翳在气户下同身寸之三寸二分下即膺窗也膺窗之下即乳中也乳中穴下同身寸之一寸六分陷者中则乳根穴也并足阳明脉气所发仰而取之乳中禁不可灸刺灸刺之不幸生蚀疮疮中有清汁脓血者可治疮中有瘜肉若蚀疮者死余五穴并刺可入同身寸之四分若灸者可灸三壮新校正云按甲乙经灸五壮侠鸠尾之外当乳下三寸侠胃脘各五谓不容承满粱门关门太乙五穴也左右共一寸也侠腹中行两傍相去各同身寸之四寸新校正云按甲乙经云各二寸疑此注剩各字不容在第四肋端下至太乙各上下相去同身寸之一寸并足阳明脉气所发刺可入同身寸之八分若灸者可灸三壮新校正云按甲乙经不容刺入五分此云并入八分疑此注误侠齐广三寸各三广谓去齐横广也广三寸者各如太乙之远近也各三者谓滑肉门天枢外陵也滑肉门下同身寸之一寸正当于齐外陵在天枢下同身寸之一寸并足阳明脉气所发天枢刺可入同身寸之五分留七唿滑肉门外陵各刺可入同身寸之八分若灸者并可五壮新校正云按甲乙经天枢在齐傍各二寸上曰滑肉门下曰外陵是三穴者去齐各二寸也今此经注云广三寸素问甲乙经不同然甲乙经分寸与诸书同特此经爲异也下齐二寸侠之各三下齐二寸则外陵下同身寸之一寸大巨穴也各三者谓大巨水道归来也大巨在外陵下同身寸之一寸足阳明脉气所发刺可入同身寸之八分若灸者可灸五壮水道在大巨下同身寸之三寸足阳明脉气所发刺可入同身寸之二寸半若灸者可灸五壮归来在水道下同身寸之二寸刺可入同身寸之八分若灸者可灸五壮气街动脉各一气街穴名也在归来下鼠鼷上同身寸之一寸脉动应手足阳明脉气所发刺可入同身寸之三分留七唿若灸者可灸三壮新校正云详此注与甲乙经同刺热注及热穴注云气街在腹脐下横骨两端鼠鼷上刺禁论注在腹下侠齐两傍相去四寸鼠仆上骨空注云在毛际两傍鼠鼷上诸注不同今备録之伏菟上各一谓髀关二穴也在膝上伏菟后交分中刺可入同身寸之六分若灸者可灸三壮三里以下至足中指各八俞分之所在穴空谓三里上廉下廉解谿冲阳陷谷内庭厉兑八穴也左右言之则十六俞也上廉足阳明与大肠合下廉足阳眀与小肠合其所在刺灸分壮与气穴同法所谓分之所在穴空者足阳明脉自三里穴分而下行其直者循胻过跗入中指出其端则厉兑也其支者与直俱行至足跗上入中指次间故云分之所在穴空也之往也言分而各行往指间穴空处也手太阳脉气所发者三十六穴目内眦各一谓睛明二穴也在目内眦手足太阳足阳明阴硚阳硚五脉之会刺可入同身寸之一分留六唿若灸者可灸三壮诸穴有云数脉会发而不于所会刺脉下言之者出从其正者也目外各一谓瞳子髎二穴也在目外去眦同身寸之五分手太阳手足少阳三脉之会刺可入同身寸之三分若灸者可灸三壮鼽骨下各一谓颧髎二穴也鼽頄也頄面颧也在面頄骨下陷者中手太阳少阳二脉之会刺可入同身寸之三分頄音仇耳郭上各一谓角孙二穴也在耳上郭表之中间上发际之下开口有空手太阳手足少阳三脉之会刺可入同身寸之三分若灸者可灸三壮新校正云按甲乙经手太阳作手阳明耳中各一谓听宫二穴也所在刺灸分壮与气穴同法巨骨穴各一巨骨穴名也在肩端上行两叉骨间陷者中手阳明硚脉二经之会刺可入同身寸之一寸半若灸者可灸三壮新校正云按甲乙经作五壮曲掖上骨穴各一谓臑俞二穴也在肩臑后大骨下脾上廉陷者中手太阳阳维硚脉三经之会举臂取之刺可入同身寸之八分若灸者可灸三壮新校正云按甲乙经作手足太阳柱骨上陷者各一谓肩井二穴也在肩上陷解中缺盆上大骨前手足少阳阳维三脉之会刺可入同身寸之五分若灸者可灸三壮上天窗四寸各一谓天窗窍阴四穴也所在刺灸分壮与气穴同法肩解各一谓秉风二穴也在肩上小髃骨后举臂有空手太阳阳明手足少阳四脉之会举臂取之刺可入同身寸之五分若灸者可灸三壮新校正云按甲乙经灸五壮肩解下三寸各一谓天宗二穴也在秉风后大骨下陷者中手太阳脉气所发刺可入同身寸之五分留六唿若灸者可灸三壮肘以下至手小指本各六俞六俞所起于指端经言至小指本则以端爲本言上之本也下文阳明少阳同也六俞谓小海阳谷腕骨后谿前谷少泽六穴也左右言之则十二俞也其所在刺灸分壮气穴同法新校正云按此手太阳阳明少阳三经各言至手某指本王注以端爲本者非也详手三阳之井穴尽出手某指之端爪甲下际此言本者是逐指爪甲之本也又安得以端爲本哉手阳明脉气所发者二十二穴鼻空外廉项上各二谓迎香扶突各二穴也迎香在鼻下孔傍手足阳明二脉之会刺可入同身寸之三分扶突在曲颊下同身寸之二寸人迎后手阳明脉气所发仰而取之刺可入同身寸之四分若灸者可灸三壮大迎骨空各一大迎穴名也在曲颔前同身寸之一寸三分骨陷者中动脉足阳明脉气所发刺可入同身寸之三分留七唿若灸者可灸三壮新校正云详大迎穴已见前足阳明经中今又见于此王氏不注所以当如颧髎穴两出之义柱骨之会各一谓天鼎二穴也在颈缺盆上直扶突气舍后同身寸之半寸手阳明脉气所发刺可入同身寸之四分若灸者可灸三壮新校正云按甲乙经作一寸半髃骨之会各一谓肩髃二穴也所在刺灸分壮与气穴同法新校正云按髃骨气穴注中无刺热注水热穴注骨空论注中有之肘以下至手大指次指本各六俞谓三里阳谿合谷三间二间商阳六穴也左右言之则十二俞也所在刺灸分壮与气穴同法新校正云按气穴论注有曲池而无三里曲池手阳明之合也此误出三里而遗曲池也手少阳脉气所发三十二穴鼽骨下各下谓颧髎二穴也所在刺灸分壮与手少阳脉同法此穴中手少阳太阳脉气俱会于中等无优劣故重说于此下有者同眉后各一谓丝竹空二穴也在眉后陷者中手少阳脉气所发刺可入同身寸之三分留六唿不可灸灸之不幸使人目小及盲新校正云按甲乙经手少阳作足少阳留六唿作三唿角上各一谓悬釐二穴也此与足少阳脉中同以是二脉之会也新校正云按足少阳脉中言角下此云角上疑此误下完骨后各一谓天牖二穴也所在刺灸分壮与气穴同法项中足太阳之前各一谓风池二穴也在耳后陷者中按之引于耳中手足少阳脉之会刺可入同身寸之四分若灸者可灸三壮新校正云按甲乙经在颞颥后发际足少阳阳维之会刺可入三分侠扶突各一谓天窗二穴也在曲颊下扶突后动脉应手陷者中手太阳脉气所发刺可入同身寸之六分若灸者可灸三壮肩贞各一肩贞穴名也在肩曲胛下两骨解间肩髃后陷者中手太阳脉气所发刺可入同身寸之八分若灸者可灸三壮肩贞下三寸分间各一谓肩髎臑会消泺各二穴也其穴各在肉分间也肩髎在肩端臑上斜举臂取之手少阳脉气所发刺可入同身寸之七分若灸者可灸三壮臑会在臂前廉去肩端同身寸之三寸手阳明少阳二络气之会刺可入同身寸之五分灸者可灸五壮消泺在肩下臂外关掖斜肘分下行间手少阳脉之会刺可入同身寸之五分若灸者可灸三壮肘以下至手小指次指本各六俞谓天井支沟阳池中渚液门关冲六穴也左右言之则十二俞也所在刺灸分壮与气穴同法督脉气所发者二十八穴今少一穴新校正云按会阳二穴爲二十九穴乃剩一穴非少也少当作剩字项中央二是谓风府瘖门二穴也悉在项中余一穴今亡风府在项上入发际同身寸之一寸大筋内宛宛中督脉阳维之会刺可入同身寸之四分留三唿不可妄灸灸之不幸令人瘖瘖门在项发际宛宛中去风府同身寸之一寸督脉阳维二经之会仰头取之刺可入同身寸之四分禁不可灸灸之令人瘖新校正云按王氏云风府瘖门悉在项中余一穴今亡者非谓此二十八穴中亡一穴也王氏盖见气穴论大椎上两傍各一穴亦在项之穴也今亡故云余一穴今亡也发际后中八谓神庭上星囟会前顶百会后顶强间脑户八穴也其正发际之中也神庭在发际直鼻督脉足太阳阳明脉三经之会禁不可刺若刺之令人癫疾目失睛若灸者可灸三壮上星在颅上直鼻中央入发际同身寸之一寸陷者中容豆囟会在上星后同身寸之一寸陷者中前顶在囟会后同身寸之一寸五分骨间陷者中百会在前顶后同身寸之一寸五分顶中央旋毛中陷容指督脉足太阳之交会后顶在百会后同身寸之一寸五分强间在后顶后同身寸之一寸五分脑户在强间后同身寸之一寸五分督脉足太阳之会不可灸此八者并督脉气所发也上星百会强间脑户各刺可入同身寸之三分上星留六唿脑户留三唿余并刺可入同身寸之四分若灸者可灸五壮新校正云按甲乙经脑户不可灸骨空论注云不可妄灸面中三谓素髎水沟龈交三穴也素髎在鼻柱上端督脉气所发刺可入同身寸之三分水沟在鼻柱下人中直唇取之督脉手阳明之会刺可入同身寸之三分留六唿若灸者可灸三壮龈交在唇内齿上龈缝督脉任脉二经之会可逆刺之入同身寸之三分若灸者可灸三壮此三者正居面左右之中也大椎以下至尻尾及傍十五穴嵴椎之间有大椎陶道身柱神道灵台至阳筋缩中枢嵴中悬枢命门阳关腰俞长强会阳十五俞也大椎在第一椎上陷者中三阳督脉之会陶道在项大椎节下间督脉足太阳之会俯而取之身柱在第二椎节下间俯而取之神道在第五椎节下间俯而取之灵台在第六椎节下间俯而取之至阳在第七椎节下间俯而取之筋缩在第九椎节下间俯而取之中枢在第十椎节下间俯而取之嵴中在第十一椎节下间俯而取之禁不可灸令人偻悬枢在第十三椎节下间俯而取之命门在第十四椎节下间俯而取之阳关在第十六椎节下间坐而取之腰俞在第二十一椎节下间长强在嵴骶端督脉别络少阴二脉所结会阳穴在阴尾骨两傍凡此十五者并督脉气所发腰俞长强各刺可入同身寸之二分新校正云按甲乙经作二寸水穴论注作二分腰俞穴缪刺论注作二寸热穴注作二寸刺热注作二分诸注不同虽甲乙经作二寸疑大深与其失之深不若失之浅宜作二分之说留七唿悬枢刺可入同身寸之三分会阳刺可入同身寸之八分余并刺可入同身寸之五分陶道神道各留五唿陶道身柱神道筋缩可灸五壮大椎可九壮余并可三壮新校正云按甲乙经无灵台中枢阳关三阳至骶下凡二十一节嵴椎法也通项骨三节即二十四节任脉之气所发者二十八穴今少一穴喉中央二谓廉泉天突二穴也廉泉在颔下结喉上舌本下阴维任脉之会刺可入同身寸之三分留三唿若灸者可灸三壮天突在颈结喉下同身寸之四寸中央宛宛中阴维任脉之会低针取之刺可入同身寸之一寸留七唿若灸者可灸三壮膺中骨陷中各一谓璇玑华盖紫宫玉堂膻中中庭六穴也璇玑在天突下同身寸之一寸华盖在璇玑下同身寸之一寸紫宫玉堂膻中中庭各相去同身寸之一寸六分陷者中并任脉气所发仰而取之各刺可入同身寸之三分若灸者可灸五壮鸠尾下三寸胃脘五寸胃脘以下至横骨六寸半一新校正云详一字疑误腹脉法也鸠尾心前穴名也其正当心蔽骨之端言其骨垂下如鸠鸟尾形故以爲名也鸠尾下有鸠尾巨阙上脘中脘建里下脘水分齐中阴交脖胦丹田关元中极曲骨十四俞也鸠尾在臆前蔽骨下同身寸之五分任脉之别不可灸刺人无蔽骨者从歧骨际下行同身寸之一寸新校正云按甲乙经云一寸半爲鸠尾处也下次巨阙上脘中脘建里下脘水分递相去同身寸之一寸上脘则足阳明手太阳之会中脘则手太阳少阳足阳明三脉所生也齐中禁不可刺若刺之使人齐中恶疡溃矢出者死不治阴交在齐下同身寸之一寸任脉阴冲之会脖胦在齐下同身寸之一寸半丹田三焦募也在齐下同身寸之二寸关元小肠募也在齐下同身寸之三寸足三阴任脉之会也中极在关元下一寸足三阴之会也曲骨在横骨上中极下同身寸之一寸足厥阴之会凡此十四者并任脉气所发建里丹田并刺可入同身寸之六分留七唿新校正云按甲乙经作五分十唿上脘阴交并刺可入同身寸之八分下脘水分并刺可入同身寸之一寸中脘脖胦并刺可入同身寸之一寸二分曲骨刺可入同身寸之一寸半留七唿余并刺可入同身寸之一寸二分若灸者关元中脘各可灸七壮齐中中极曲骨各三壮余并可五壮自鸠尾下至阴间并任脉主之腹脉法也新校正云据此注云余并刺入一寸二分关元在中与甲乙经及气穴骨空注刺入二寸不同当从甲乙经之寸数下阴别一谓会阴一穴也自曲骨下至阴阴之下两阴之间则此穴也是任脉别络侠督脉者冲脉之会故曰下阴别一也刺可入同身寸之二寸留七唿若灸者可灸三壮新校正云按甲乙经七唿作三唿曰下各一谓承泣二穴也在目下同身寸之七分上直瞳子阳硚任脉足阳明三经之会刺可入同身寸之三分不可灸下唇一谓承浆穴也在颐前下唇之下足阳明脉任脉之会开口取之刺可入同身寸之二分留五唿若灸者可灸三壮新校正云按甲乙经作六唿龈交一龈交穴名也所在刺灸分壮与脉法同冲脉气所发者二十二穴侠鸠尾外各半寸至齐寸一谓幽门通谷阴都石关商曲肓俞六穴左右则十二穴也幽门侠巨阙两傍相去各同身寸之半寸陷者中下五穴各相去同身寸之一寸并冲脉足少阴二经之会各刺可入同身寸之一寸若灸者可灸五壮新校正云按此云各刺入一寸按甲乙经云幽门通谷刺入五分侠齐下傍各五分至横骨寸一腹脉法也谓中注髓府胞门阴关下极五穴左右则十穴也中注在肓俞下同身寸之五分上直幽门下四穴各相去同身寸之一寸并冲脉足少阴二经之会各刺可入同身寸之一寸若灸者可灸五壮足少阴舌下厥阴毛中急脉各一足少阴舌下二穴在人迎前陷中动脉前是日月本左右二也足少阴脉气所发刺可入同身寸之四分急脉在阴髦中阴上两傍相去同身寸之二寸半按之隐指坚然甚按则痛引上下也其左者中寒则上引少腹下引阴丸善爲痛爲小腹急中寒此两脉皆厥阴之大络通行其中故曰厥阴急脉即睾之系也可灸而不可刺病疝少腹痛即可灸新校正云详舌下毛中之穴甲乙经无手少阴各一谓手少阴郄穴也在腕后同身寸之半寸手少阴郄也刺可入同身寸之三分若灸者可灸三壮左右二也阴阳硚各一阴硚一谓交信穴也交信在足内踝上同身寸之二寸少阴前太阴后筋骨间阴硚之郄刺可入同身寸之四分留五唿若灸者可灸三壮阳硚一谓附阳穴也附阳在足外踝上同身寸之三寸太阳前少阳后筋骨间谨取之阳硚之郄刺可入同身寸之六分留七唿若灸者可灸三壮左右四也手足诸鱼际脉气所发者凡三百六十五穴也经之所存者多凡一十九穴此所谓气府也然散穴俞诸经脉部分皆有之故经或不言而甲乙经经脉流注多少不同者以此黄帝内经素问补註释文卷之三十三黄帝内经素问补注释文正统道藏三家本五十卷太玄部黄帝内经素问补註释文卷之三十四宜十唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误骨空论篇黄帝问曰余闻风者百病之始也以鍼治之奈何始初也岐伯对曰风从外入令人振寒汗出头痛身重恶寒风中身形则腠理闭宻阳气内拒寒复外胜胜拒相薄荣卫失所故如是治在风府风府穴也在项上入发际同身寸之一寸宛宛中督脉足太阳之会刺可入同身寸之四分若灸者可灸五壮新校正云按风府注气穴论气府论中各已注与甲乙经同此注云督脉足太阳之会可灸五壮者乃是风门热府穴也当云督脉阳维之会留三唿不可灸乃是调其阴阳不足则补有余则写用针之道必法天常盛写虚补此其常也大风颈项痛刺风府风府在上椎上椎谓大椎上入发际同身寸之一寸大风汗出灸譩譆讳譆在背下侠嵴傍三寸所厌之令病者唿讳譆讳譆应手譩譆穴也在肩膊内廉侠第六椎下两傍各同身寸之三寸以手厌之令病人唿谙譆之声则指下动矣足太阳脉气所发刺可入同身寸之六分留七唿若灸者可灸五壮谙譆者因取爲名尔膊音博从风憎风刺眉头谓攒竹穴也在眉头陷者中脉动应手足太阳脉气所发刺可入同身寸之三分若灸者可灸三壮失枕在肩上横骨间谓缺盆穴也在肩上横骨陷者中手阳明脉气所发刺可入同身寸之二分留七唿若灸者可灸三壮刺入深令人逆息新校正云按气府注作足阳明此云手阳明详二经俱发于此故王注两言之折使揄臂齐肘正灸嵴中揄读爲摇摇谓摇动也然失枕非独取肩上横骨间亦当正形灸嵴中也欲而验之则使摇动其臂屈折其肘自项之下横齐肘端当其中间则其处也是曰阳关在第十六椎节下间督脉气所发刺可入同身寸之五分若灸者可灸三壮新校正云详阳关穴甲乙经无䏚络季脇引少腹而痛胀刺譩譆䏚谓侠嵴两傍空软处也少腹齐下也腰痛不可以转摇急引阴卵刺八髎与痛上八髎在腰尻分间八或谓九验眞骨及中诰孔穴经正有八髎无九髎也分谓腰尻筋肉分间陷下处鼠瘘寒热还刺寒府寒府在附膝外解营膝外骨间也屈伸之处寒气喜中故名寒府也解谓骨解营谓深刺而必中其营也取膝上外者使之拜取足心者使之跪拜而取者使膝外空开也跪而取之者令足心宛宛处深定也任脉者起于中极之下以上毛际循腹里上关元至咽喉上颐循面入目新校正云按难经甲乙经无上頣循面入目六字冲脉者起于气街并少阴之经新校正云按难经甲乙经作阳明侠齐上行至胸中而散任脉冲脉者奇经也任脉当齐中而上行冲脉侠齐两傍而上行然中极者谓齐下同身寸之四寸也言中极之下者言中极从少腹之内上行而外出于毛际而上非谓本起于此也关元者谓齐下同身寸之三寸也气街者穴名也在毛际两傍鼠鼷上同身寸之一寸也言冲脉起于气街者亦从少腹之内与任脉并行而至于是乃循腹也何以言之针经曰冲脉者十二经之海与少阴之络起于肾下出于气街又曰冲脉任脉者皆起于胞中上循嵴里爲经络之海其浮而外者循腹各行会于咽喉别而络唇口血气盛则皮肤热血独盛则渗灌皮肤生毫毛由此言之则任脉乃从少腹之内上行至中极之下气街之内明矣新校正云按气街与气府论刺热篇水热穴篇刺禁论等注重文虽不同处所无别备注气府论中任脉爲病男子内结七疝女子带下瘕聚冲脉爲病逆气里急督脉爲病嵴强反折督脉亦奇经也然任脉冲脉督脉者一源而三歧也故经或谓冲脉爲督脉也何以明之今甲乙及古经脉流注图经以任脉循背者谓之督脉自少腹直上者谓之任脉亦谓之督脉是则以背腹阴阳别爲名目尔以任脉自胞上过带脉贯齐而上故男子爲病内结七疝女子爲病则带下瘕聚也以冲脉侠齐而上并少阴之经上至胸中故冲脉爲病则逆气里急也以督脉上循嵴里故督脉爲病则嵴强反折也督脉者起于少腹以下骨中央女子入系廷孔起非初起亦犹任脉冲脉起于胞中也其实乃起于肾下至于少腹则下行于腰横骨围之中央也系廷孔者谓窈漏近所谓前阴穴也以其阴廷系属于中故名之其孔溺孔之端也孔则窈漏也窈漏之中其上有溺孔焉端谓阴廷在此溺孔之上端也而督脉自骨围中央则至于是其络循阴器合篡间绕簒后督脉别络自溺孔之端分而各行下循阴器乃合簒间也所谓间者谓前阴后阴之两间也自两间之后已复分而行绕篡之后别绕臀至少阴与巨阳中络者合少阴上股内后廉贯嵴属肾别谓别络分而各行之于焦也足少阴之络者自股内后廉贯嵴属肾足太阳络之外行者循髀枢络股阳而下其中行者下贯臀至腘中与外行络合故言至少阴与巨阳中络合少阴上股内后廉贯嵴属肾也新校正云详各行于焦疑焦字误与太阳起于目内眦上额交巅上入络脑还出别下项循肩膊内侠嵴抵腰中入循膂络肾接绕臀而上行也其男子循茎下至篡与女子等其少腹直上者贯齐中央上贯心入喉上颐环唇上系两曰之下中央自与太阳起于目内下至女子等并督脉之别络也其直行者自尻上循嵴里而至于鼻人也自其少腹直上至两目之下中央并任脉之行而云是督脉所系由此言之则任脉冲脉督脉名异而同一体也此生病从少腹上冲心而痛不得前后爲冲疝寻此生病正是任脉经云爲冲疝者正明督脉以别主而异目也何者若一脉一气而无阴阳之异主则此生病者当心背俱痛岂独冲心而爲疝乎其女子不孕癃痔遗溺嗌干亦以冲脉任脉并自少腹上至于咽喉又以督脉循阴器合篡间绕篡后别绕臀故不孕癃痔遗溺嗌干也所以谓之任脉者女子得之以任养也故经云此病其女子不孕也所以谓之冲脉者以其气上冲也故经云此生病从少腹上冲心而痛也所以谓之督脉者以其督领经脉之海也由此三用故一源三歧经或通唿似相谬引故下文曰督脉生病治督脉治在骨上甚者在齐下营此亦正任脉之分也冲任督三脉异名同体亦明矣骨上谓腰横骨上髦际中曲骨穴也任脉足厥阴之会刺可入同身寸之一寸半若灸者可灸三壮齐下谓齐直下同身寸之一寸阴交穴任脉阴冲之会刺可入同身寸之八分若灸者可灸五壮其上气有音者治其喉中央在缺盆中者中谓缺盆两间之中天突穴在颈结喉下同身寸之四寸中央宛宛中阴维任脉之会低针取之刺可入同身寸之一寸留七唿若灸者可灸三壮其病上冲喉者治其渐渐者上侠颐也阳明之脉渐上颐而环唇故以侠颐名爲渐也是爲大迎大迎在曲颔前骨同身寸之一寸三分陷中动脉足阳明脉气所发刺可入同身寸之三分留七唿若灸者可灸三壮蹇膝伸不屈治其楗蹇膝谓膝痛屈伸蹇难也楗谓髀辅骨上横骨下股外之中侧立摇动取之筋动应手楗音健坐而膝痛治其机髋骨两傍相接处立而暑解治其骸关暑热也若膝痛立而膝骨解中热者治其骸关骸关谓膝解也一经云起而引解言膝痛起立痛引膝骨解之中也暑引二字其义则异起立二字其意颇同膝痛痛及拇指治其腘腘谓膝解之后曲脚之中委中穴背面取之脉动应手足太阳脉之所入刺可入同身寸之五分留七唿若灸者可灸三壮坐而膝痛如物隐者治其关关在腘上当楗之后背立按之以动摇筋应手膝痛不可屈伸治其背内谓大杼穴也所在灸刺分壮与气穴同法连胻若折治阳明中俞髎若膝痛不可屈伸连胻痛如折者则针阳明脉中俞髎也是则正取三里穴也若别治巨阳少阴荥若痛而膝如别离者则治足太阳少阴之荥也足太阳荥通谷也在足小指外侧本节前陷者中刺可入同身寸之二分留五唿若灸者可灸三壮足少阴荥然谷也在足内踝前起大骨下陷者中刺可入同身寸之三分留三唿若灸者可灸三壮淫泺胫痠不能乆立治少阳之维新校正云按甲乙经外踝上五寸乃足少阳之络此云维者字之误也在外躁上五寸淫泺谓似酸痛而无力也五寸一云四寸中诰图经外踝上四寸无穴五寸是光明穴也足少阳之络刺可入同身寸之七分留十唿若灸者可灸五壮新校正云按甲乙经云刺入六分留七唿辅骨上横骨下爲楗侠髋爲机膝解爲骸关侠膝之骨爲连骸骸下爲辅辅上爲腘腘上爲关头横骨爲枕由是则谓膝辅骨上腰髋骨下爲楗楗上爲机膝外爲骸关楗后爲关关下爲腘腘下爲辅骨辅骨上爲连骸运骸者是骸骨相连接处也头上之横骨爲枕骨水俞五十七穴者尻上五行行五伏菟上两行行五左右各一行行五踝上各一行行六穴所在刺灸分壮贝水热穴论中此皆是骨空故气穴篇内与此重言尔髓空在脑后五分在颅际锐骨之下是谓风府通脑中也一在龈基下当颐下骨陷中有穴容豆中诰图经名下頣龈音银一在项后中复骨下谓瘖门穴也在项发际宛宛中入系舌本督脉阳维之会仰头取之刺可入同身寸之四分禁不可灸一在嵴骨上空在风府上上谓脑户穴也在枕骨上大羽后同身寸之一寸五分宛宛中督脉足太阳之会此别脑之户不可妄灸灸之不幸令人瘖刺可入同身寸之三分留三唿新校正云按甲乙经大羽者强间之别名气府注云若灸者可灸五壮嵴骨下空在尻骨下空不应主疗经阙其名新校正云按甲乙经长强在嵴骶端正在尻骨下王氏云不应主疗经阙其名得非误乎数髓空在面侠鼻谓颧髎等穴经不二指陈其处小小者尔或骨空在口下当两肩谓大迎穴也所在刺灸分壮与前侠颐同法两膊骨空在膊中之阳近肩髃穴经无名臂骨空在臂阳去躁四寸两骨空之间在支沟上同身寸之一寸是谓通间新校正云按甲乙经去沟上一寸名三阳络通间岂其别名欤股骨上空在股阳出上膝四寸在阴市上伏菟穴下在承楗也胻骨空在辅骨之上端谓犊鼻穴也在膝髌下胻骨上侠解大筋中足阳明脉气所发刺可入同身六分灸者可灸三壮股际骨空在毛中动下经阙其名尻骨空在髀骨之后相去四寸是谓尻骨上八髎穴也扁骨有渗理凑无髓孔易髓无空肩骨谓尻间扁戾骨也其骨上有渗灌文理归凑之无别髓孔也易亦也骨有空则髓有孔骨若无孔髓亦无孔也灸寒热之法先灸项大椎以年爲壮数如患人之年数次灸橛骨以年爲壮数尾穷谓之橛骨视背俞陷者灸之背胛骨际有陷处也举臂肩上陷者灸之肩髃穴也在肩端两骨间手阳明硚脉之会刺可入同身寸之六分留六唿若灸者可灸三壮也两季胁之间灸之京门穴肾募也在髂骨与腰中季胁本侠嵴刺可入同身寸之三分留七唿若灸者可灸三壮外踝上絶骨之端灸之阳辅穴也在足外踝上辅骨前絶骨之端如前同身寸之三分所去丘虚七寸足少阳脉之所行也刺可入同身寸之五分留七唿若灸者可灸三壮新校正云按甲乙经云在外踝上四寸足小指次指间灸之侠谿穴也在足小指次指歧骨间本节前陷者中足少阳脉之所流也刺可入同身寸之三分留三唿若灸者可灸三壮新校正云按甲乙经流当作留字腨下陷脉灸之承筋穴也在腨中央陷者中足太阳脉气所发也禁不可刺可灸三壮新校正云按刺腰痛篇注云胻中央如外陷者中外躁后灸之崑崙穴也在足外踝后跟骨上陷者中细脉动应手足太阳脉之所行也刺可入同身寸之五分留十唿若灸者可灸三壮缺盆骨上切之坚动如筋者灸之经阙其名当随其所有而灸之膺中陷骨间灸之天突穴也所在灸刺分壮与前缺盆中者同法掌束骨下灸之阳池穴也在手表腕上陷者中手少阳脉之所过也刺可入同身寸之二分留六唿若灸者可灸三壮脐下关元三寸灸之正在脐下同身寸之三寸足三阴任脉之会刺可入同身寸之二寸留七唿若灸者灸七壮新校正云按气府注云刺可入一寸二分者非毛际动脉灸之以脉动应手爲处即气街穴也膝下三寸分间灸之三里穴也在膝下同身寸之三寸胻骨外廉两筋肉分间足阳明脉之所入也刺可入身寸之一寸留七唿若灸者可灸三壮足阳明跗上动脉灸之冲阳穴也在足跗上同身寸之五寸骨间动脉足阳明脉之所过也刺可入同身寸之三分留十唿若灸者可灸三壮新校正云按甲乙经及全元起本足阳明下有灸之二字并跗上动脉是二穴今王氏去灸之二字则见二穴今于注中却存灸之二字以阙疑耳巅上一灸之百会穴也在顶中央旋毛中陷容指督脉足太阳脉之交会刺可入同身寸之三分若灸者可灸五壮犬所啮之处灸之三壮即以犬伤病法灸之犬伤而发寒热者即以犬伤法三壮灸之啮古结切凡当灸二十九处伤食灸之伤食爲病亦发寒热故灸新校正云详足阳明不别灸则有二十八处疑王氏去上文灸之二字者非不已者必视其经之过于阳者数刺其俞而药之黄帝内经素问补註释文卷之三十四黄帝内经素问补注释文正统道藏三家本五十卷太玄部黄帝内经素问补註释文卷之三十五宜十一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误水热穴论篇黄帝问曰少阴何以主肾肾何以主水岐伯对曰肾者至阴也至阴者盛水也肺者太阴也少阴者冬脉也故其本在肾其末在肺皆积水也阴者谓寒也冬月至寒肾气合应故云肾者至阴也水王于冬故云至阴者盛水也肾少阴脉从肾上贯肝鬲入肺中故云其本在肾其末在肺也肾气上逆则水气客于肺中故云皆积水也帝曰肾何以能聚水而生病岐伯曰肾者胃之关也关门不利故聚水而从其类也关者所以司出入也肾主下焦膀胱爲府主其分注关窍二阴故肾气化则二阴通二阴閟则胃填满故云肾者胃之关也关闭则水积水积则气停气停则水生水生积则气溢气水同类故云关闭不利聚水而从其类也灵枢经曰下焦溢爲水此之谓也上下溢于皮肤故爲胕肿胕肿者聚水而生病也上谓肺下谓肾肺肾俱溢故聚水于腹中而生病也帝曰诸水皆生于肾乎岐伯曰肾者牝藏也牝阴也亦主阴位故云牝藏地气上者属于肾而生水液也故曰至阴勇而劳甚则肾汗出肾汗出逢于风内不得入于藏府外不得越于皮肤客于玄府行于皮里传爲胕肿本之于肾名曰风水勇而劳甚谓力房也劳勇汗出则玄府开汗出逢风则玄府复闭玄府闭已则余汗未出内伏皮肤传化爲水从风而水故名风水所谓玄府者汗空也汗液色玄从空而出以汗聚于里故谓之玄府府聚也帝曰水俞五十七处者是何主也岐伯曰肾俞五十七穴积阴之所聚也水所从出入也尻上五行行五者此肾俞背部之俞凡有五行当其中者督脉气所发次两傍四行皆足太阳脉气也故水病下爲胕肿大腹上爲喘唿水下居于肾则腹至足而胕肿上入于肺则喘息贲急而大唿也不得卧者标本俱病标本者肺爲标肾爲本如此者是肺肾俱水爲病也故肺爲喘唿肾爲水肿肺爲逆不得卧肺爲喘唿气逆不得卧者以其主唿吸故也肾爲水肿者以其主水故也分爲相输俱受者水气之所留也分其居处以名之则是气相输应本其俱受病气则皆是水所留也留力救切伏菟上各二行行五者此肾之街也街谓道也腹部正俞凡有五行侠齐两傍则肾藏足少阴脉有及冲脉气所发次两则胃府足阳明脉气所发此四行穴则伏菟之上也三阴之所交结于脚也躁上各一行行六者此肾脉之下行也名曰太冲肾脉与冲脉并下行循足合而盛大故曰太冲凡五十七穴者皆藏之阴络水之所客也经所谓五十七者然尻上五行行五则背嵴当中行督脉气所发者嵴中悬枢命门腰俞长强当其处也次侠督脉两傍足太阳脉气所发者有大肠俞小肠俞膀胱俞中膂内俞白环俞当其处也又次外侠两傍足太阳脉气所发者有胃仓肓门志室胞肓秩边当其处也伏菟上各二行行五者腹部正俞侠中行任脉两傍冲脉足少阴之会者有中注四满气穴大赫横骨当其处也次侠冲脉足少阴两傍足阳明脉气所发者有外陵大巨水道归来气街当其处也踝上各一行行六者足内踝之上有足少阴阴硚脉并循腨上行足少阴脉有大钟复熘阴谷三穴阴硚脉有照海交信筑賔三穴阴硚既足少阴脉之别亦可通而主之兼此数之犹少一穴嵴中在第十一椎节下间俯而取之刺可入同身寸之五分不可灸令人偻悬枢在第十三椎节下间俯而取之刺可入同身寸之三分若灸者可灸三壮命门在第十四椎节下间伏而取之刺可入同身寸之五分若灸者可灸三壮腰俞在第二十一椎节下间刺可入同身寸之二分新校正云按甲乙经及缪刺论注并热穴注俱云刺入二寸而刺热注气府注并此注作二分宜从二分之说留七唿若灸者可灸三壮长强在嵴骶端督脉别络少阴所结刺可入同身寸之二分留七唿若灸者可灸三壮此五穴者并督脉气所发也新校正云详王氏云少一穴按气府论注十二椎节下有阳关一穴若通数阳关则不少矣次侠督脉两傍大肠俞在第十六椎下侠督脉两傍去督脉各同身寸之一寸半刺可入同身寸之三分留六唿若灸者可灸三壮小肠俞在第十八椎下两傍相去及刺灸分壮法如大肠俞膀胱俞在第十九椎下两傍相去及刺灸分壮法如大肠俞中膂内俞在第二十椎下两傍相去及刺灸分壮法如大肠俞侠嵴膂胂起肉留十唿白环俞在第二十一椎下两傍相去如大肠俞伏而取之刺可入同身寸之五分若灸者可灸三壮新校正云按甲乙经云刺可入八分不可灸此五穴者并足太阳脉气所发所谓肾俞者则此也又次外两傍胃仓在第十二椎下两傍相去各同身寸之三寸刺可入同身寸之五分若灸者可灸三壮肓门在第十三椎下两傍相去及刺灸分壮法如胃仓志室在第十四椎下两傍相去及刺灸分壮法如胃仓正坐取之胞肓在第十九椎下两傍相去及刺灸分壮法如胃仓伏而取之秩边在第二十一椎下两傍相去及刺灸分壮法如胃仓伏而取之此五穴者并足太阳脉气所发也次伏菟上两行中注在齐下同身寸之五分两傍相去任脉各同身寸之五分新校正云按甲乙经同气府注云侠中行方一寸文异而义同四满在中注下同身寸之一寸气穴在四满下同身寸之一寸大赫在气穴下同身寸之一寸横骨在大赫下同身寸之一寸各横相去同身寸之一寸并冲脉足少阴之会刺可入同身寸之一寸若灸者可灸五壮次外两傍穴外陵在齐下同身寸之一寸新校正云按气府论注云外陵在天枢下一寸与此正同两傍去冲脉各同身寸之一寸半大巨在外陵下同身寸之一寸水道在大巨下同身寸之三寸归来在水道下同身寸之三寸气街在归来下新校正云按气府注刺热注热穴注云在腹齐下横骨两端鼠鼷上一寸刺禁注云在腹下侠齐两傍相去四寸鼠仆上一寸动脉应手骨空注云在毛际两傍鼠鼷上诸注不同今备録之鼠鼷上同身寸之一寸各横相去同身寸之二寸此五穴者并足阳明脉气所发水道刺可入同身寸之二寸半若灸者可灸五壮气街刺可入同身寸之三分留七唿若灸者可灸三壮余三穴并刺可入同身寸之八分若灸者并可五壮所谓肾之街者则此也踝上各一行行六者大钟在足内踝后街中新校正云按甲乙经云跟后冲中刺疟注刺腰痛注作跟后街中动脉此云内踝后此注非足少阴络别走太阳者刺可入同身寸之二分留三唿若灸者可灸三壮复熘在内踝上同身寸之二寸陷者中足少阴脉之所行也刺可入同身寸之三分留三唿若灸者可灸五壮照海在内踝下刺可入同身寸之四分留六唿若灸者可灸三壮交信在内踝上同身寸之二寸少阴前太阴后筋骨间阴硚之郄刺可入同身寸之四分留五唿若灸者可灸三壮筑賔在内踝上腨分中阴维之郄刺可入同身寸之三分若灸者可灸五壮阴谷在膝下内辅骨之后大筋之下小筋之上按之应手屈膝而得之足少阴脉之所入也刺可入同身寸之四分若灸者可灸三壮所谓肾经之下行名曰太冲者则此也帝曰春取络脉分肉何也岐伯曰春者木始治肝气始生肝气急其风疾经脉常深其气少不能深入故取络脉分肉间帝曰夏取盛经分腠何也岐伯曰夏者火始治心气始长脉瘦气弱阳气留溢新校正云按别本留一作流热熏分腠内至于经故取盛经分腠絶肤而病去者邪居浅也絶谓絶破令病得出也所谓盛经者阳脉也帝曰秋取经俞何也岐伯曰秋者金始治肺将收杀三阴已升故渐将收杀金将胜火阳气在合金王火衰故云金将胜火阴气初胜湿气及体以渐于雨湿雾露故云湿气及体阴气未盛未能深入故取俞以写阴邪取合以虚阳邪阳气始衰故取于合新校正云按皇甫士安云是谓始秋之治变帝曰冬取井荥何也岐伯曰冬者水始治肾方闭阳气衰少阴气坚盛巨阳伏沉阳脉乃去去谓下去故取井以下阴逆取荥以实阳气新校正云按全元起本实作遣甲乙经千金方作通故曰冬取井荥春不鼽衂新校正云按皇甫士安云是谓未冬之治变此之谓也新校正云按此与四时刺逆从论及诊要经终论义颇不同与九卷之义相通帝曰夫子言治热病五十九俞余论其意未能领别其处愿闻其处因闻其意岐伯曰头上五行行五者以越诸阳之热逆也头上五行者当中行谓上星囟会前顶百会后顶次两傍谓五处承光通天络却玉枕又次两傍谓临泣目窗正营承灵脑空也上星在颅上直鼻中央入发际同身寸之一寸陷者中容豆刺可入同身寸之三分囟会在上星后同身寸之一寸陷者中刺可入同身寸之四分前顶在囟会后同身寸之一寸五分骨间陷者中刺如囟会法百会在前顶后同身寸之一寸五分顶中央旋毛中陷容指督脉足太阳脉之交会刺如上星法后顶在百会后同身寸之一寸五分枕骨上刺如囟会法然是五者皆督脉气所发也上星留六唿若灸者并可灸五壮次两傍穴五处在上星两傍同身寸之一寸五分承光在五处后同身寸之一寸通天在承光后同身寸之一寸五分络却在通天后同身寸之一寸五分玉枕在络却后同身寸之七分然是五者并足太阳脉气所发刺可入同身寸之三分五处通天各留七唿络却留五唿玉枕留三唿若灸者可灸三壮新校正云按甲乙经承光不灸玉枕刺入二分又次两傍临泣在头直目上入发际同身寸之五分足太阳少阳阳维三脉之会目窗正营递相去同身寸之一寸承灵脑空递相去同身寸之一寸五分然是五者并足少阳阳维二脉之会脑空一穴刺可入同身寸之四分余并可刺入同身寸之三分临泣留七唿若灸者可灸五壮大杼膺俞缺盆背俞此八者以写胸中之热也大杼在项第一椎下两傍相去各同身寸之一寸半陷者中督脉别络手足太阳三脉气之会刺可入同身寸之三分留七唿若灸者可灸五壮新校正云按甲乙经并气穴注作七壮刺疟注刺热注作五壮膺俞者膺中之俞也正名中府在胷中行两傍相去同身寸之六寸云门下一寸乳上三肋间动脉应手陷者中仰而取之手足太阴脉之会刺可入同身寸之三分留五唿若灸者可灸五壮缺盆在肩上横骨陷者中手阳明脉气所发刺可入同身寸之二分留七唿若灸者可灸三壮背俞即风门热府俞也在第二椎下两傍各同身寸之一寸五分督脉足太阳之会刺可入同身寸之五分留七唿若灸者可灸五壮今中诰孔穴图经虽不名之既曰风门热府即治热之背俞也新校正云按王氏注刺热论云背俞未详何处注此指名风门热府注气穴论以大杼爲背俞三注不同者盖亦疑之者也气街三里巨虚上下廉此八者以写胃中之热也气街在腹齐下横骨两端鼠鼷上同身寸之一寸动脉应手足阳明脉气所发刺可入同身寸之三分留七唿若灸者可灸三壮新校正云按气街诸注不同具前水穴注中三里在膝下同身寸之三寸胻外廉两筋肉分间足阳明脉之所入也刺可入同身寸之一寸留七唿若灸者可灸三壮巨虚上廉足阳明与太阳合在三里下同身寸之三寸足阳明脉气所发刺可入同身寸这八分若灸者可灸三壮巨虚下廉足阳明与少阳合在上廉下同身寸之三寸足阳明脉气所发刺可入同身寸之三分若灸者可灸三壮也云门髃骨委中髓空此八者以写四支之热也云门在巨骨下胸中行两傍相去同身寸之六寸动脉应手足太阴脉气所发也新校正云按甲乙经同气穴注作手太阴刺热注亦作手太阴举臂取之刺可入同身寸之七分若灸者可灸五壮验今中诰孔穴图经无髃骨穴有肩髃穴在肩端两骨间手阳明硚脉之会刺可入同身寸之六分留六唿若灸者可灸三壮委中在足膝后屈处腘中央约文中动脉足太阳脉之所入也刺可入同身寸之五分留七唿若灸者可灸三壮按今中诰孔穴图经云腰俞穴一名髓空在嵴中第二十一椎节下主汗不出足清不仁督脉气所发也刺可入同身寸之二寸留七唿若灸者可灸三壮新校正云详腰俞刺入二寸当作二分已具前水穴注中五藏俞傍五此十者以写五藏之热也俞傍五者谓魄户神堂魂门意舍志室五穴侠嵴两傍各相去同身寸之三寸并足太阳脉气所发也魄户在第三椎下两傍正坐取之刺可入同身寸之五分若灸者可灸五壮神堂在第五椎下两傍刺可入同身寸之三分若灸者可灸五壮䰟门在第九椎下两傍正坐取之刺可入同身寸之五分若灸者可灸三壮意舍在第十一椎下两傍正坐取之刺可入同身寸之五分若灸者可灸三壮志室在第十四椎下两傍正坐取之刺可入同身寸之五分若灸者可灸三壮凡此五十九穴者皆热之左右也帝曰人伤于寒而传爲热何也岐伯曰夫寒盛则生热也寒气外凝阳气内郁腠理坚致玄府闭封致则气不宣通封则湿气内结中外相薄寒盛热生故人伤于寒转而爲热汗之而愈则外凝内郁之理可知斯乃新病数日者也致驰二切黄帝内经素问补註释文卷之三十五黄帝内经素问补注释文正统道藏三家本五十卷太玄部黄帝内经素问补註释文卷之三十六今一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误调经论篇黄帝问曰余闻刺法言有余写之不足补之何谓有余何谓不足岐伯对曰有余有五不足亦有五帝欲何问帝曰愿尽闻之岐伯曰神有余有不足气有余有不足血有余有不足形有余有不足志有余有不足凡此十者其气不等也神属心气属肺血属肝形属脾志属肾以各有所宗故不等也帝曰人有精气津液四支九窍五藏十六部三百六十五节乃生百病百病之生皆有虚实今夫子乃言有余有五不足亦有五何以生之乎针经曰两神相薄合而成形常先身生是谓精上焦开发宣五谷味熏肤充身泽毛若雾露之溉是谓气腠理发泄汗出腠理是谓津津之渗于空窍留而不行者爲液也十六部者谓手足二九窍九五藏五合爲十六部也三百六十五节者非谓骨节是神气岀入之处也针经曰所谓节之交三百六十五会皆神气出入游行之所非骨节也言人身所有则多所举则少病生之数何以论之岐伯曰皆生于五藏也谓五神藏也夫心藏神肺藏气肝藏血脾藏肉肾藏志而此成形言所以病皆生于五臓者何哉以内臓五神而成形也志意通内连骨髓而成身形五臓志意者通言五神之大凡也骨髓者通言表里之成化也言五神通泰骨髓化成身形既立乃五臓互相爲有矣新校正云按甲乙经无五臓二字五臓之道皆出于经隧以行血气血气不和百病乃变化而生是故守经隧焉隧潜道也经脉伏行而不见故谓之经隧焉血气者人之神邪侵之则血气不正血气不正故变化而百病乃生矣然经脉者所以决死生处百病调虚实故守经隧焉新校正云按甲乙经经隧作经渠义各同帝曰神有余不足何如岐伯曰神有余则笑不休神不足则悲心之藏也针经曰心藏脉脉舍神心气虚则悲实则笑不休也悲一爲忧误也新校正云详王注云悲一爲忧误也按甲乙经及太素并全元起注本并作忧皇甫士安云心虚则悲悲则忧心实则笑笑则喜夫心之与肺脾之与心互相成也故喜发于心而成于肺思发于脾而成于心一过其节则二臓俱伤杨上善云心之忧在心变动也肺之忧在肺之志是则肺主秋忧爲正也心主于夏变而生忧也血气未并五臓安定邪客于形洒淅起于毫毛未入于经络也故命曰神之微并谓并合也未与邪合故曰未并也洒淅寒貌也始起于毫毛尚在于小络神之微病故命曰神之微也新校正云按甲乙经洒淅作悽厥太素作洫泝杨上善云洫毛孔也水逆流曰泝谓邪气入于腠理如水逆流于洫帝曰补写奈何岐伯曰神有余则写其小络之血出血勿之深斥无中其大经神气乃平邪入小络故可写其小络之脉出其血勿深推针针深则伤肉以邪居小络故不欲令针中大经也络血既出神气自平斥推也小络孙络也针经曰经脉爲里支而横者爲络络之别者爲孙络平谓平调也新校正云详此注引针经曰与三部九候论注两引之在彼云灵枢而此曰针经则王氏之意指灵枢爲针经也按今素问注中引针经者多灵枢之文但以灵枢今不全故未得尽知也神不足者视其虚络按而致之刺而利之无出其血无泄其气以通其经神气乃平但通经脉令其和利抑按虚络令其气致以神不足故不欲出血及泄气也新校正云按甲乙经按作切利作和帝曰刺微奈何覆前初起于毫毛未入于经络者岐伯曰按摩勿释着针勿斥移气于不足神气乃得复按摩其病处手不释散着针于病处亦不推之使其人神气内朝于针移其人神气令自充足则微病自去神气乃得复常新校正云按甲乙经及太素云移气于足无不字杨上善云按摩使气至于踵也帝曰善气有余不足奈何岐伯曰气有余则喘欬上气不足则息利少气肺之臓也肺臓气息不利则喘针经曰肺气虚则鼻息利少气实则喘喝胷凭仰息也血气未并五臓安定皮肤微病命曰白气微泄肺合皮其色白故皮肤微病命曰白气微泄帝曰补写奈何岐伯曰气有余则写其经隧无伤其经无出其血无泄其气不足则补其经隧无出其气气谓荣气也针写若伤其经则血出而荣气泄脱故不欲出血泄气但写其卫气而已针补则又宜谨闭穴俞然其卫气亦不欲泄之新校正云按杨上善云经隧者手太阴之别从手太阴走手阳明乃是手太阴向手阳明之道欲道藏府阴阳故补写皆从正经别走之络写其阴经别走之路不得伤其正经也帝曰刺微奈何覆前白气微泄者岐伯曰按摩勿释出针视之曰我将深之适人必革精气自伏邪气散乱无所休息气泄腠理眞气乃相得亦谓按摩其病处也革皮也我将深之适人必革者谓其深而浅刺之也如是脇从则人怀惧色故精气潜伏也以其调适于皮精气潜伏邪无所据故乱散而无休息发泄于腠理也邪气既泄眞气乃与皮腠相得矣新校正云按杨上善云革改也夫人闻乐至则身心忻悦闻痛及体情必改异忻悦则百体俱纵改革则情志必拒拒则邪气消伏帝曰善血有余不足奈何岐伯曰血有余则怒不足则恐肝之藏也针经曰肝藏血肝气虚则恐实则怒新校正云按全元起本恐作悲甲乙经及太素同血气未并五臓安定孙络外溢则经有留血络有邪盛则入于经故云孙络外溢则经有留血帝曰补写奈何岐伯曰血有余则写其盛经出其血不足则视其虚经内针其脉中久留而视新校正云按甲乙经云乆留之血至太素同脉大疾出其针无令血泄脉盛满则血有余故出之经气虚则血不足故无令血泄也乆留疾出是谓补之针解论曰徐而疾则实义与此同帝曰刺留血奈何岐伯曰视其血络刺出其血无令恶血得入于经以成其疾血络满者刺按出之则恶色之血不得入于经脉帝曰善形有余不足奈何岐伯曰形有余则腹胀泾溲不利不足则四支不用脾之藏也针经曰脾气虚则四支不用五臓不安实则腹胀泾溲不利泾大便溲小便也新校正云按杨上善云泾作经女人月经也血气未并五臓安定肌肉蠕动命曰微风邪薄肉分卫气不通阳气内鼓故肉蠕动新校正云按全元起本及甲乙经蠕作溢太素作濡帝曰补写奈何岐伯曰形有余则写其阳经不足则补其阳络并谓之经络帝曰刺微奈何岐伯曰取分肉间无中其经无伤其络卫气得复邪气乃索卫气者所以温分肉而充皮肤肥腠理而司开阖故肉蠕动即取分肉间但开肉分以出其邪故无中其经无伤其络卫气复旧而邪气尽索散尽也帝曰善志有余不足奈何岐伯曰志有余则腹胀飧泄不足则厥肾之藏也针经曰肾藏精精含志肾气虚则厥实则胀胀谓胀起厥谓逆行上冲也足少阴脉下行令气不足故随冲脉逆行而上冲也血气未并五臓安定骨节有动肾合骨故骨有邪薄则骨节叚动或骨节之中如有物鼓动之也帝曰补写奈何岐伯曰志有余则写然筋血新校正云按甲乙经及太素云写然筋血者出其血杨上善云然筋当是然谷下筋再详诸处引然谷者多云然骨之前血者疑少骨之二字前字误作筋字不足则补其复熘然谓然谷足少阴荥也在内踝之前大骨之下陷者中血络盛则泄之其刺可入同身寸之三分留三唿若灸者可灸三壮复熘足少阴经也在内踝上同身寸之二寸陷者中刺可入同身寸之三分留三唿若灸者可灸五壮帝曰刺未并奈何岐伯曰即取之无中其经邪所乃能立虚不求穴俞而直取居邪之处故云即取之新校正云按甲乙经邪所作以去其邪帝曰善余已闻虚实之形不知其何以生岐伯曰气血以并阴阳相倾气乱于卫血逆于经血气离居一实一虚卫行脉外故气乱于卫血行经内故血逆于经血气不和故一虚一实血并于阴气并于阳故爲惊狂气并于阳则阳气外盛故爲惊狂血并于阳气并于阴乃爲炅中气并于阴则阳气内盛故爲热中炅热也血并于上气并于下心烦惋善怒血并于下气并于上乱而喜忘上谓鬲上下谓鬲下帝曰血并于阴气并于阳如是血气离居何者爲实何者爲虚岐伯曰血气者喜温而恶寒寒则泣不能流温则消而去之泣谓如雪在水中凝住而不行去也是故气之所并爲血虚血之所并爲气虚气并于血则血少故血虚血并于气则气少故气虚帝曰人之所有者血与气耳今夫子乃言血并爲虚气并爲虚是无实乎岐伯曰有者爲实无者爲虚气并于血则血无血并于气则气无故气并则无血血并则无气今血与气相失故爲虚焉气并于血则血失其气血并于气则气失其血故曰血与气相失络之与孙脉俱输于经血与气并则爲实焉血之与气并走于上则爲大厥厥则暴死气复反则生不反则死帝曰实者何道从来虚者何道从去虚实之要愿闻其故岐伯曰夫阴与阳皆有俞会阳注于阴阴满之外阴阳匀平以充其形九候若一命曰平人平人谓平和之人夫邪之生也或生于阴或生于阳其生于阳者得之风雨寒暑其生于阴者得之饮食居处阴阳喜怒帝曰风雨之伤人奈何岐伯曰风雨之伤人也先客于皮肤传入于孙脉孙脉满则传入于络脉络脉满则输于大经脉血气与邪并客于分腠之间其脉坚大故曰实实者外坚充满不可按之按之则痛帝曰寒湿之伤人奈何岐伯曰寒湿之中人也皮肤不收新校正云按全元起云不收不仁也甲乙经及太素云皮肤收无不字肌肉坚紧荣血泣卫气去故曰虚虚者聂辟气不足按之则气足以温之故快然而不痛聂谓聂皱辟谓辟叠也新校正云按甲乙经作摄辟太素作摄辟帝曰善阴之生实奈何实谓邪气盛也岐伯曰喜怒不节则阴气上逆上逆则下虚下虚则阳气走之故曰实矣新校正云按经云喜怒不节则阴气上逆疑剩喜字帝曰阴之生虚奈何虚谓精气夺也岐伯曰喜则气下悲则气消消则脉虚空因寒饮食寒气熏满新校正云按甲乙经作动臓则血泣气去故曰虚矣帝曰经言阳虚则外寒阴虚则内热阳盛则外热阴盛则内寒余已闻之矣不知其所由然也经言谓上古经言也岐伯曰阳受气于上焦以温皮肤分肉之间今寒气在外则上焦不通上焦不通则寒气独留于外故寒慄慄谓振慄也帝曰阴虚生内热奈何岐伯曰有所劳倦形气衰少谷气不盛上焦不行下脘不通新校正云按甲乙经作下焦不通胃气热热气熏胸中故内热甚用其力致劳倦也贪役不食故谷气不盛也帝曰阳盛生外热奈何岐伯曰上焦不通利则皮肤致宻腠理闭塞玄府不通新校正云按甲乙经及太素无玄府二字卫气不得泄越故外热外伤寒毒内薄诸阳寒外盛则皮肤收皮肤收则腠理宻故卫气蓄聚无所流行矣寒气外薄阳气内争积火内燔故生外热也帝曰阴盛生内寒奈何岐伯曰厥气上逆寒气积于胷中而不写不写则温气去寒独留则血凝泣凝则脉不通新校正云按甲乙经作腠理不通其脉盛大以濇故中寒温气谓阳气也阴逆内满则阳气去于皮外也帝曰阴与阳并血气以并病形以成刺之奈何岐伯曰刺此者取之经隧取血于营取气于卫用形哉因四时多少高下营主血阴气也卫主气阳气也夫行针之道必先知形之长短骨之广狭循三备法通计身形以施分寸故曰用形也四时多少高下具在下篇帝曰血气以并病形以成阴阳相倾补写奈何岐伯曰写实者气盛乃内针针与气俱内以开其门如利其户针与气俱出精气不伤邪气乃下外门不闭以出其疾摇大其道如利其路是谓大写必切而出大气乃屈言欲开其穴而泄其气也切谓急也言急出其针也针经论曰疾而徐则虚者疾出针而徐按之也大气谓大邪气也屈谓退屈也帝曰补虚奈何岐伯曰持针勿置以定其意候唿内针气出针入针空四塞精无从去方实而疾出针气入针出热不得还闭塞其门邪气布散精气乃得存动气候时新校正云按甲乙经作动无后时近气不失远气乃来是谓追之言但宻闭穴俞勿令其气散泄也近气谓已至之气远气谓未至之气也欲动经气而爲补补者皆必候水刻气之所在而刺之是谓得时而调之追言补也针经曰追而济之安得无实则此谓也帝曰夫子言虚实者有十生于五臓五臓五脉耳夫十二经脉皆生其病新校正云按甲乙经云皆生百病太素同今夫子独言五臓夫十二经脉者皆络三百六十五节节有病必被经脉经脉之病皆有虚实何以合之岐伯曰五臓者故得六府与爲表里经络支节各生虚实其病所居随而调之从其左右经气支节而调之病在脉调之血脉者血之府脉实血实脉虚血虚由此脉病而调之血也新校正云按全元起本及甲乙经云病在血调之也病在血调之络血病则络脉易故调之于络也病在气调之卫卫主气故气病而调之卫也病在肉调之分肉候寒热而取之病在筋调之筋适缓急而刺熨之病在骨调之骨察轻重而调之燔针劫刺其下及与急者调筋法也筋急则烧针而劫刺之病在骨焠针药熨调骨法也焠针火针也病不知所痛两硚爲上两硚谓阴阳硚脉阴硚之脉出于照海阳硚之脉出于申脉申脉在足外踝下陷者中容爪甲新校正云按刺腰痛注云在踝下五分刺可入同身寸之三分留六唿若灸者可灸三壮照海在足内踝下刺可入同身寸之四分留六唿若灸者可灸三壮身形有痛九候莫病则缪刺之莫病谓无病也缪刺者刺络脉左痛刺右右痛刺左痛在于左而右脉病者巨刺之巨刺者刺经脉脉左痛刺右右痛刺左必谨察其九候针道备矣黄帝内经素问补註释文卷之三十六黄帝内经素问补注释文正统道藏三家本五十卷太玄部黄帝内经素问补註释文卷之三十七今二唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误缪刺论篇黄帝问曰余闻缪刺未得其意何谓缪刺缪刺言所刺之穴应用如纰缪纲纪也岐伯对曰夫邪之客于形也必先舍于皮毛留而不去入舍于孙脉留而不去入舍于络脉留而不去入舍于经脉内连五藏散于肠胃阴阳俱感五臓乃伤此邪之从皮毛而入极于五臓之次也如此则治其经焉今邪客于皮毛入舍于孙络留而不去闭塞不通不得入于经流溢于大络而生奇病也病在血络是谓奇邪新校正云按全元起云大络十五络也夫邪客大络者左注右右注左上下左右与经相干而布于四末其气无常处不入于经俞命曰缪刺四末谓四支也帝曰愿闻缪刺以左取右以右取左奈何其与巨刺何以别之岐伯曰邪客于经左盛则右病右盛则左病亦有移易者新校正云按甲乙经作病易且移左痛未已而右脉先病如此者必巨刺之必中其经非络脉也先病者谓彼痛未止而此先病以承之故络病者其痛与经脉缪处故命曰缪刺络谓正经之傍支非正别也亦兼公孙飞扬等之别络也新校正云按王氏云非正别也按本论邪客足太阴络令人腰痛注引从髀合阳明上络嗌贯舌中乃太阴之正也亦是兼脉之正安得谓之非正别也帝曰愿闻缪刺奈何取之何如岐伯曰邪客于足少阴之络令人卒心痛暴胀胷脇支满以其络之别者并正经从肾上贯肝鬲走于心包故邪客之则病如是无积者刺然骨之前出血如食顷而已然骨之前然谷穴也在足内踝前起大骨下陷者中足少阴荥也刺可入同身寸之三分留三唿若灸者可灸三壮刺此多见血令人立饥欲食不已左取右右取左言痛在左取之右痛在右取之左余如此例病新发者取五日已素有此病而新发先刺之五日乃愈已邪客于手少阳之络令人喉痹舌卷口干心烦臂外廉痛手不及头以其脉循手表出臂外上肩入缺盆布膻中散络心包其支者从膻中上出缺盆上项又心主其舌故病如是刺手中指次指爪甲上去端如韭叶各一痏谓关冲穴少阳之井也刺可入同身寸之一分留三唿若灸者可灸三壮左右手皆刺之故言各一痏痏疮也新校正云按甲乙经关冲穴出手小指次指之端今言中指者误也壮者立已老者有顷已左取右右取左此新病数日已邪客于足厥阴之络令人卒疝暴痛以其络去内踝上同身寸之五寸别走少阳其支别者循胫上睾结于茎故令人卒疝暴痛睾阴丸也刺足大指爪甲上与肉交者各一痏谓大敦穴足大指之端去爪甲角如韭叶厥阴之井也刺可入同身寸之三分留十唿若灸者可灸三壮男子立已女子有顷已左取右右取左邪客于足太阳之络令人头项肩痛以其经之正者从脑出别下项支别者从膊内左右别下又其络自足上行循背上头故头项肩痛也新校正云按甲乙经云其支者从巅入络脑还出别下项王氏云经之正者正当作支刺足小指爪甲上与肉交者各一痏立已谓至阴穴太阳之井也刺可入同身寸之一分留五唿若灸者可灸三壮新校正云按甲乙经云在足小指外侧去爪甲角如韭叶不已刺外踝下三痏左取右右取左如食顷已谓金门穴足太阳郄也在外踝下刺可入同身寸之三分若灸者可灸三壮邪客于手阳明之络令人气满胸中喘息而支胠胸中热以其经自肩端入缺盆络脉其支别者从缺盆中直而上颈故病如是刺手大指次指爪甲上去端如韭叶各一痏左取右右取左如食顷已谓商阳穴手阳明之井也刺可入同身寸之一分留一唿若灸者可灸一壮新校正云按甲乙经云商阳在手大指次指内侧去爪甲角如韭叶邪客于臂掌之间不可得屈刺其踝后新校正云按全元起本云是人手之本节踝也先以指按之痛乃刺之以月死生爲数月生一日一痏二日二痏十五日十五痏十六日十四痏随日数也月半已前谓之生月半以后谓之死亏满而异也邪客于足阳硚之脉令人目痛从内眦始以其脉起于足上行至头而属目内眦故病令人目痛从内眦始也何以明之八十一难经曰阳硚脉者起于跟中循外踝上行入风池针经曰阴硚脉入鼽属目内眦合于太阳阳硚而上行寻此则至于目内眦也刺外躁之下半寸所各二痏谓申脉穴阳硚之所生也在外踝下陷者中容爪甲刺可入同身寸之三分留六唿若灸者可灸三壮新校正云按刺腰痛注云外踝下五分左刺右右刺左如行十里顷而已人有所堕坠恶血留内腹中满胀不得前后先饮利药此上伤厥阴之脉下伤少阴之络刺足内躁之下然骨之前血脉出血此少阴之络也新校正云详血脉岀血脉字疑是络字刺足跗上动脉谓冲阳穴胃之原也刺可入同身寸之三分留十唿若灸者可灸三壮主腹大不嗜食以腹胀满故取之不已刺三毛上各一痏见血立已左刺右右刺左谓大敦穴厥阴之井也善悲惊不乐刺如右方善悲惊不乐亦如上法刺之邪客于手阳明之络令人耳聋时不闻音以其经支者从缺盆上颈贯颊又其络支别者入耳会于宗脉故病令人耳聋时不闻声者刺手大指次指爪甲上去端如韭叶各一痏立闻亦同前商阳穴不已刺中指爪甲上与肉交者立闻谓中冲穴手心主之井也在手中指端去爪甲如韭叶陷者中刺可入一分留三唿灸可三壮古经脱简无络可寻恐是刺小指爪甲与肉交者也何以言之下文云手少阴络会于耳中也若小指之端是谓少冲手少阴之井刺可入一分留一唿灸者可一壮新校正云按王氏云恐是小指爪甲上少冲穴按甲乙经手心主之正上循喉咙出耳后少阳完骨之下如是则安得不刺中冲而疑爲少冲也其不时闻者不可刺也不时闻者络气已絶故不可刺耳中生风者亦刺之如此数左刺右右刺左凡痹往来行无常处者在分肉间痛而刺之以月死生爲数用针者随气盛衰以爲痏数针过其日数则脱气不及日数则气不写左刺右右刺左病已止不已复刺之如法言所以约月死生爲数者何以随气之盛衰也月生一日一痏二日二痏渐多之十五日十五痏十六日十四痏渐少之如是刺之则无过数无不及也邪客于足阳明之经令人鼽衂上齿寒以其脉起于鼻交頞中下循鼻外入上齿中还出侠口环唇下交承浆却循颐后下廉出大迎循颊车上耳前故病令人鼽衂上齿寒也复以其脉左右交于面部故举经脉之病以明缪处之类故下文云新校正云按全元起本与甲乙经阳明之经作阳明之络刺足中指次指爪甲上与肉交者各一痏左刺右右刺左中当爲大亦传写中大之误也据灵枢经孔穴图经中指次指爪甲上无穴当言刺大指次指爪甲上乃厉兑穴阳明之井不当更有次指二字也厉兑者刺可入同身寸之一分留一唿若灸者可灸三壮新校正云按甲乙经云刺足中指爪甲上无次指二字盖以大指次指爲中指义与王注同下文云足阳明中指爪甲上亦谓此穴也厉兑在足大指次指之端去爪甲角如韭叶邪客于足少阳之络令人胁痛不得息咳而汗出以其脉支别者从目兑眦下大迎合手少阳于䪼下加颊车下颈合缺盆以下胸中贯鬲络肝属胆循胁故令人胁痛咳而汗出䪼之六切刺足小指次指爪甲上与肉交者各一痏谓窍阴穴少阳之井也刺可入同身寸之一分留一唿若灸者可灸三壮新校正云按甲乙经窍阴在足小指次指之端去爪甲角如韭叶不得息立已汗出立止咳者温衣饮食一日已左刺右右刺左病立已不已复刺如法邪客于足少阴之络令人嗌痛不可内食无故善怒气上走贲上以其经支别者从肺出络心注胷中又其正经从肾上贯肝鬲入肺中循喉咙侠舌本故病令人嗌干痛不可内食无故善怒气上走贲上也贲谓气奔也新校正云详王注以贲上爲气奔者非按难经胃爲贲门杨操云贲鬲也是气上走鬲上也经既云气上走安得更以贲爲奔上之解刺足下中央之脉各三痏凡六刺立已左刺右右刺左谓涌泉穴少阴之井也在足心陷者中屈足踡指宛宛中刺可入同身寸之三分留三唿若灸者可灸三壮嗌中肿不能内唾时不能出唾者刺然骨之前出血立已左刺右右刺左亦足少阴之络也以其络并大经喉咙故尔刺之此二十九字本错简在邪客手足少阴太阴足阳明之络前今迁于此新校正云详王注以其络并大经循喉咙差互按甲乙经足少阴之络并经上走心包少阴之经循喉咙今王氏之注经与络交互当以甲乙经爲正也邪客于足太阴之络令人腰痛引少腹控䏚不可以仰息足太阴之络从髀合阳明上贯尻骨中与厥阴少阳结于下髎而循尻骨内入腹上络嗌贯舌中故腰痛则引少腹控于䏚中也䏚谓季胁下之空软处也受邪气则络拘急故不可以仰伸而喘息也刺腰痛篇中无息字新校正云详王注云足太阴之络按甲乙经乃太阴之正非络也王氏谓之络者未详其㫖刺腰尻之解两胂之上是腰俞以月死生爲痏数发针立已左刺右右刺左腰尻骨间曰解当中有腰俞刺可入同身寸之二寸新校正云按气府论注作二分刺热论注作二分水穴篇注作二分热穴篇注作三寸甲乙经作二寸留七唿注与经同中诰孔穴经云左取右右取左穴当中不应尔也次腰下侠尻有骨空各四皆主腰痛下髎注与经同是足太阴厥阴少阳所结刺可入同身寸之二寸留十唿若灸者可灸三壮胂谓两髀胂也腰俞髁伸皆当取之也新校正云按此邪客足太阴之络并刺法一项己见刺腰痛篇中彼注甚详此特多是腰俞三字耳别按全元起本旧无此三字王氏颇知腰俞无左右取之理而注之而不知全元起本旧无邪客于足太阳之络令人拘挛背急引胁而痛以其经从膊内左右别下贯胂合腘中故病令人拘挛背急引胁而痛新校正云按全元起本及甲乙经引胁而痛下更云内引心而痛刺之从项始数嵴椎侠嵴疾按之应手如痛刺之傍三痏立已从项始数嵴椎者谓从大椎数之至第二椎两傍各同身寸之一寸五分内循嵴两傍按之有痛应手则邪客之处也随痛应手深浅即而刺之邪客在嵴骨两傍故言刺之傍也邪客于足少阳之络令人留于枢中痛髀不可举以其经出气街绕髦际横入髀厌中故痛令人留于髀枢后痛解不可举枢谓髀枢刺枢中以毫针寒则乆留针以月死生爲数立已髀枢之后则环铫穴也正在髀枢后故言刺髀枢后也环铫者足少阳脉气所发刺可入同身寸之一寸留二唿若灸者可灸三壮毫针者第七针也新校正云按甲乙经环跳在髀枢中气穴论云在两髀厌分中此经云刺枢中而王氏以谓髀枢之后者误也治诸经刺之所过者不病则缪刺之正言也经不病则邪在络故缪刺之若经所过有病是则经病不当缪刺矣耳聋刺手阳明不已刺其通脉出耳前者手阳明谓前手大指次指去端如韭叶者也是谓商阳据中诰孔穴图经手阳明脉中商阳合谷阳谿偏历四穴并主耳聋今经所指谓前商阳不谓此合谷等穴也耳前通脉手阳明脉正当听会之分可入同身寸之四分若灸者可灸三壮齿龋刺手阳明不已刺其脉入齿中者立已据甲乙流注图经手阳明脉中商阳二间三间合谷阳谿偏历温留七穴并主齿痛手阳明脉贯颊入下齿中足阳明脉循鼻外入上齿中也邪客于五藏之间其病也脉引而痛时来时止视其病缪刺之于手足爪甲上各刺其井左取右右取左视其脉出其血间日一刺一刺不已五刺已有血脉者则刺之如此数缪传引上齿齿唇寒痛视其手背脉血者去之若病缪传而引上齿齿唇寒痛者刺手背阳明络也足阳明中指爪甲上一痏手大指次指爪甲上各一痏立已左取右右取左谓第二指厉兑穴也手大指次指谓商阳穴手阳明井也针经曰齿痛不恶清饮取足阳明恶清饮取手阳明新校正云详前文邪客足阳明刺中指次指爪甲上是误剩次指二字当如此只言中指爪甲上乃是邪客于手足少阴太阴足阳明之络此五络皆会于耳中上络左角手少阴眞心脉足少阴肾脉手太阴肺脉足太阴脾脉足阳明胃脉此五络皆会于耳中而出络左额角也五络俱竭令人身脉皆动而形无知也其状若尸或曰尸厥言其卒冒闷而如死尸身脉犹如常人而动也然阴气盛于上则下气重上而邪气逆邪气逆则阳气乱阳气乱则五络闭结而不通故其状若尸也以是从厥而生故或曰尸厥刺其足大指内侧爪甲上去端如韭叶谓隐白穴足太阴之井也刺可入同身寸之一分留三唿若灸者可灸三壮后刺足心谓涌泉穴足少阴之井也刺同前取涌泉穴法后刺足中指爪甲上各一痏谓第二指足阳明之井也刺同前取厉兑穴法后刺手大指内侧去端如韭叶谓少商穴手太阴之井也刺可入同身寸之一分留三唿若灸者可灸三壮后刺手心主谓中冲穴手心主之井也刺可入同身寸之一分留三唿若灸者可灸一壮新校正云按甲乙经不刺手心主详此五络之数亦不及手心主而此刺之是有六络未会王冰相随注之不爲明辨之㫖也少阴锐骨之端各一痏立已谓神门穴在掌后锐骨之端陷者中手少阴之俞也刺可入同身寸之三分留七唿若灸者可灸三壮不已以竹管吹其两耳言使气入耳中内助五络令气复通也当内管入耳以手宻擫之勿令气泄而极吹之气蹙然后络脉通也新校正云按陶隐居云吹其左耳极三度复吹其右耳三度也鬄其左角之发方一寸燔治饮以美酒一杯不能饮者灌之立已左角之发是五络血之余故鬄之燔治饮之以美酒也酒者所以行药势又炎上而内走于心心主脉故以美酒服之凡刺之数先视其经脉切而从之审其虚实而调之不调者经刺之有痛而经不病者缪刺之因视其皮部有血络者尽取之此缪刺之数也四时刺逆从论篇厥阴有余病阴痹痹谓痛也阴谓寒也有余谓厥阴气盛满故阴发于外而爲寒痹新校正云详王氏以痹爲痛未通不足病生热痹阴不足则阳有余故爲热痹滑则病狐疝风濇则病少腹积气厥阴脉循股阴入髦中环阴器抵少腹又其络支别者循胫上睾结于茎故爲狐疝少腹积气也新校正云按杨上善云狐夜不得尿日出方得人之所病与狐同故曰孤疝一曰狐疝谓三焦孤府爲疝故曰孤疝少阴有余病皮痹隐轸不足病肺痹肾水逆连于肺母故也足少阴脉从肾上贯肝鬲入肺中故有余病皮痹隐轸不足病肺痹也滑则病肺风疝濇则病积溲血以其正经入肺贯肾络膀胱故爲肺疝及积溲血也太阴有余病肉痹寒中不足病脾痹脾主肉故如是滑则病脾风疝濇则病积心腹时满太阴之脉入腹属脾络胃其支别者复从胃别上鬲注心中故爲脾疝心腹时满也阳明有余病脉痹身时热不足病心痹胃有余则上归于心不足则心下痹故爲是滑则病心风疝濇则病积时善惊心主之脉起于胸中出属心包下鬲历络三焦故爲心疝时善惊太阳有余病骨痹身重不足病肾痹太阳与少阴爲表里故有余不足皆病归于肾也滑则病肾风疝涩则病积善时巅疾太阳之脉交于巅上入络脑下循膂络肾故爲肾风及巅病也少阳有余病筋痹胁满不足病肝痹少阳与厥阴爲表里故病归于肝滑则病肝风疝濇则病积时筋急目痛肝主筋故时筋急厥阴之脉上出额与督脉会于巅其支别者从目系下颊里故目痛是故春气在经脉夏气在孙络长夏气在肌肉秋气在皮肤冬气在骨髓中帝曰余愿闻其故岐伯曰春者天气始开地气始泄冻解冰释水行经通故人气在脉夏者经满气溢入孙络受血皮肤充实长夏者经络皆盛内溢肌中秋者天气始收腠理闭塞皮肤引急引谓牵引以缩急也冬者盖藏血气在中内着骨髓通于五藏是故邪气者常随四时之气血而入客也至其变化不可爲度然必从其经气辟除其邪除其邪则乱气不生得气而调故不乱帝曰逆四时而生乱气奈何岐伯曰春刺络脉血气外溢令人少气血气溢于外则中不足故少气新校正云按自春刺络脉至令人目不明与诊要经终论义同文异彼注甚详于此彼分四时此分五时然此有长夏刺肌肉之分而逐时各阙刺秋分之事疑此肌肉之分即彼秋皮肤之分也春刺肌肉血气环逆令人上气血逆气上故上气新校正云按经阙春刺秋分春刺筋骨血气内着令人腹胀内着不散故胀夏刺经脉血气乃竭令人解㑊血气竭少故解㑊然不可名之也解㑊谓寒不寒热不热壮不壮弱不弱故不可名之也夏刺肌肉血气内却令人善恐却闭也血气内闭则阳气不通故善恐夏刺筋骨血气上逆令人善怒血气上逆则怒气相应故善怒新校正云按经阙夏刺秋分秋刺经脉血气上逆令人善忘血气上逆满于肺中故善忘秋刺络脉气不外行新校正云按别本作血气不行全元起本作气不卫外太素同令人卧不欲动以虚甚故新校正云按经阙秋刺长夏分秋刺筋骨血气内散令人寒慄血气内散则中气虚故寒慄冬刺经脉血气皆脱令人目不明以血气无所营故也冬刺络脉内气外泄留爲大痹冬刺肌肉阳气竭絶令人善忘阳气不壮至春而竭故善忘新校正云按经阙冬刺秋分凡此四时刺者大逆之病新校正云按全元起本作六经之病不可不从也反之则生乱气相淫病焉淫不次也不次而行如浸淫相染而生病也故刺不知四时之经病之所生以从爲逆正气内乱与精相薄必审九候正气不乱精气不转不转谓不逆转也帝曰善刺五藏中心一日死其动爲噫诊要经终论曰中心者环死刺禁论曰一日死其动爲噫中肝五日死其动爲语诊要经终论阙而不论刺禁论曰中肝五日死其动爲语新校正云按甲乙经语作欠中肺三日死其动爲咳诊要经终论曰中肺五日死刺禁论曰中肺三日死其动爲咳中肾六日死新校正云按甲乙经作三日死其动爲嚏欠诊要经终论曰中肾七日死刺禁论曰中肾六日死其动爲嚏新校正云按甲乙经无欠字中脾十日死新校正云按甲乙经作十五日死其动爲吞诊要经终论曰中脾五日死刺禁论曰中脾十日死其动爲吞然此三论皆岐伯之言而死日动变不同传之误也刺伤人五藏必死其动则依其藏之所变候知其死也变谓气动变也中心下至此并爲逆从重文也标本病传论篇黄帝问曰病有标本刺有逆从奈何岐伯对曰凡刺之方必别阴阳前后相应逆从得施标本相移故曰有其在标而求之于标有其在本而求之于本有其在本而求之于标有其在标而求之于本故治有取标而得者有取本而得者有逆取而得者有从取而得者得病之情知治大体则逆从皆可施必中焉故知逆与从正行无问知标本者万举万当道不疑惑识断深明则无问于人正行皆当不知标本是谓妄行识犹褊浅道未高深举且见违故行多妄夫阴阳逆从标本之爲道也小而大言一而知百病之害着之至也言别阴阳知逆顺法明着见精微观其所举则小寻其所利则大以斯明着故言一而知百病之害少而多浅而博可以言一而知百也言少可以贯多举浅可以料大者何法之明故非圣人之道孰能至于是耶故学之者犹可以言一而知百病也博大也以浅而知深察近而知远言标与本易而勿及虽事极深玄人非咫尺略以浅近而悉贯之然标本之道虽易可爲言而世人识见无能及者治反爲逆治得爲从先病而后逆者治其本先逆而后病者治其本先寒而后生病者治其本先病而后生寒者治其本先热而后生病者治其本先热而后生中满者治其标先病而后泄者治其本先泄而后生他病者治其本必且调之乃治其他病先病而后生中满者治其标先中满而后烦心者治其本人有客气有同气新校正云按全元起本同作固小大不利治其标小大利治其本本先病标后病必谨察之病发而有余本而标之先治其本后治其标病发而不足标而本之先治其标后治其本本而标之谓有先病复有后病也以其有余故先治其本后治其标也标而本之谓先发轻微缓者后发重大急者以其不足故先治其标后治其本也谨察间甚以意调之间谓多也甚谓少也多谓多形证而轻易少谓少形证而重难也以意调之调审量标本不足有余非谓舍法而以意妄爲调之也间者并行甚者独行先小大不利而后生病者治其本并谓他脉共受邪气而合病也独爲一经受病而无异气相参也并甚则相传传急则亦死夫病传者心病先心痛臓眞通于心故心先痛一日而咳心火胜金传于肺也肺在变动爲咳故尔三日脇支痛肺金胜木传于肝也以其脉循胁肋故如是五日闭塞不通身痛体重肝木胜土传于脾也脾性安镇木气乘之故闭塞不通身痛体重三日不已死以胜相伐唯弱是从五藏四伤岂其能乆故爲即死冬夜半夏日中谓正子午之时也或言冬夏有异非也昼夜之半事甚昭然新校正云按灵枢经大气入藏病先发于心一日而之肺三日而之肝五日而之脾三日不已死冬夜半夏日中甲乙经曰病先发于心心痛一日之肺而咳三日之肝肋支痛五日之脾闭塞不通身病体重三日不已死冬夜半夏日中详素问言其病灵枢言其臓甲乙经及并素问灵枢二经之文而病与臓兼举之肺病喘咳臓眞高于肺而主息故喘欬三日而胁支满痛肺传于肝一日身重体痛肝传于脾五日而胀自传于府十日不已死冬日入夏日出孟冬之中日入于申之八刻二分仲冬之中日入于申之七刻三分季冬之中日入于申与孟月等孟夏之中日出于寅之八刻一分仲夏之中日出于寅之七刻三分季夏之中日岀于寅与孟月等也肝病头目眩胁支满臓眞散于肝脉内连目胁故如是三日体重身痛肝传于肺五日而胀自传于府三日腰嵴少腹痛胫酸谓胃传于肾以其脉起于足循腨内岀腘内廉上股内后廉贯嵴属肾络膀胱故如是也腰爲肾之府故腰痛三日不已死冬日入新校正云按甲乙经作日中夏早食日入早晏如冬法也早食谓早于食时则卯正之时也脾病身痛体重臓眞濡于脾而主肌肉故尔一日而胀自传于府二日少腹腰嵴痛胫酸胃传于肾三日背𦛗筋痛小便闭自传于府及之𦛗也𦛗音吕十日不已死冬人定夏晏食人定谓申后二十五刻晏食谓寅后二十五刻肾病少腹腰嵴痛胻痠臓眞下于肾故如是三日背𦛗筋痛小便闭自传于府新校正云按灵枢经云之𦛗膀胱是自传于府及之𦛗也三日腹胀膀胱传小肠新校正云按甲乙经三日上之心心胀三日两胁支痛府传于臓新校正云按灵枢经云三日之小肠三日上之心今云两胁支痛是小肠府传心臓而发痛也三日不已死冬大晨夏晏晡大晨谓寅后九刻大明之时也晏晡谓申后九刻向昏之时也胃病胀满以其脉循腹故如是五日少腹腰嵴痛胻痠胃传于肾三日背𦛗筋痛小便闭自传于府及之𦛗也五日身体重膀胱水府传于脾也新校正云按灵枢经及甲乙经各云五日上之心是膀胱传心爲相胜而身体重今王氏言传脾者误也六日不已死冬夜半后夏日昳夜半后谓子后八刻丑正时也日昳谓午后八刻未正时也昳徒结切膀胱病小便闭以其爲津液之府故尔五日少腹胀腰嵴痛胻痠自归于臓一日腹胀肾复传于小肠一日身体痛小肠传于脾新校正云按灵枢经云一日上之心是府传于臓也甲乙经作之脾与王注同二日不已死冬鸡鸣夏下晡鸡鸣谓早鸡鸣丑正之分也下晡谓日下于晡时申之后五刻也诸病以次是相传如是者皆有死期不可刺五藏相移皆如此有缓传者有急传者缓者或一岁二岁三岁而死其次或三月若六月而死急者一日二日三日四日或五六日而死则此类也寻此病传之法皆五行之气考其日数理不相应夫以五行爲纪以不胜之数传于所胜者谓火传于金当云一日金传于木当云二日木传于土当云四日土传于水当云三日水传于火当云五日也若以己胜之数传于不胜者则木三日传于土土五日传于水水一日传于火火二日传于金金四日传于木经之传日似法三阴三阳之气玉机眞臓论曰五臓相通移阶有次不治三月若六月若三日若六日传而当死此与同也虽尔犹当临病详视日数方悉是非间一臓止新校正云按甲乙经无止字及至三四臓者乃可刺也间一臓止者谓隔过前一臓而不更传也则谓木传土土传水水传火火传金金传木而止皆间隔一臓也及至三四臓者皆谓至前第三第四臓也诸至三臓者皆是其己不胜之气也至四臓者皆至己所生之父母也不胜则不能爲害于彼所生则父子无克伐之期气顺以行故刺之可矣黄帝内经素问补註释文卷之三十七黄帝内经素问补注释文正统道藏三家本五十卷太玄部黄帝内经素问补註释文卷之三十八今三唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误天元纪大论篇黄帝问曰天有五行御五位以生寒暑燥湿风人有五臓化五气以生喜怒思忧恐御谓临御化谓生化也天眞之气无所不周气象虽殊参应一也新校正云按阴阳应象大论云喜怒悲忧恐二论不同者思者脾也四臓皆受成焉悲者胜怒也二论所以互相成也论言五运相袭而皆治之终期之日周而复始余已知之矣愿闻其与三阴三阳之候奈何合之论谓六节臓象论也运谓五行应天之五运各周三百六十五日而爲纪者也故曰终期之日周而复始也以六合五数未参同故问之也鬼臾区稽首再拜对曰昭乎哉问也夫五运阴阳者天地之道也万物之纲纪变化之父母生杀之本始神明之府也可不通乎道谓化生之道纲纪谓生长化成收藏之纲纪也父母谓万物形之先也本始谓生杀皆因而有之也夫有形禀气而不爲五运阴阳之所摄者未之有也所以造化不极能爲万物生化之元始者何也以其是神明之府故也然合散不测生化无穷非以五运爲无能尔也新校正云详阴阳者至神眀之府也与阴与应象大论同而两论之注颇异耳故物生谓之化物极谓之变阴阳不测谓之神神用无方谓之圣所谓化变圣神之道也化施化也变散易也神无期也圣无思也气之施化故曰生气之散易故曰极无期禀候故曰神无思测量故曰圣由化与变故万物无能逃五运阴阳由圣与神故衆妙无能出幽玄之理深乎妙用不可得而称之新校正云按六微㫖大论云物之生从于化物之极由乎变变化之相薄成败之所由也又五常政大论云气始而生化气散而有形气布而蕃育气终而象变其致一也夫变化之爲用也应万化之用也在天爲玄玄远也天道玄远变化无穷传曰天道远人道迩在人爲道道谓妙用之道也经术政化非道不成在地爲化化谓生化也生万物者也非土气孕育则形质不成化生五味金石草木根叶华实酸苦甘淡辛咸皆化气所生随时而有道生智智通妙用唯道所生玄生神玄远幽深故生神也神之爲用触遇玄通契物化成无不应也神在天爲风风者教之始天之使也天之号令也在地爲木东方之化在天爲热应火爲用在地爲火南方之化在天爲湿应土爲用在地爲土中央之化在天爲燥应金爲用在地爲金西方之化在天爲寒应水爲用在地爲水北方之化神之爲用如上五化木爲风所生火爲热所炽金爲燥所发水爲寒所资土爲湿所全盖初因而成立也虽初因之以化成卒因之以败散尔岂五行之独有是哉凡因所因而成立者悉因所因而散落尔新校正云详在天爲玄至此与阴阳应象大论及五运行大论文重注颇异故在天爲气在地成形气谓风热湿燥寒形谓木火土金水形气相感而化生万物矣此造化生成之大纪然天地者万物之上下也天覆地载上下相临万物化生无遗略也由是故万物自生自长自化自成自盈自虚自复自变也夫变者何谓生之气极本而更始化也孔子曰曲成万物而不遗左右者阴阳之道路也天有六气御下地有五行奉上当岁者爲上主司天承岁者爲下主司地不当岁者二气居右北行转之二气居左南行转之金木水火运北面正之常左爲右右爲左则左者南行右者北行而反也新校正云详上下左右之说义具五运行大论中水火者阴阳之征兆也征信也验也兆先也以水火之寒热彰信阴阳之先兆也金木者生成之终始也木主发生应春春爲生化之始金主收敛应秋秋爲成实之终终始不息其化常行故万物生长化成收藏自乆新校正云按阴阳应象大论曰天地者万物之上下也阴阳者血气之男女左右者阴阳之道路水火者阴阳之征兆阴阳者万物之能始也与此论相出入也气有多少形有盛衰上下相召而损益彰矣气有多少谓天之阴阳三等多少不同秩也形有盛衰谓五运之气有太过不及也由是少多盛衰天地相召而阴阳损益昭然彰着可见也新校正云详阴阳三等之义具下文注中帝曰愿闻五运之主时也何如时四时也鬼臾区曰五气运行各终期日非独主时也一运之日终三百六十五日四分度之一乃易之非主一时当其王相囚死而爲絶法也气交之内迢然而别有之也帝曰请闻其所谓也鬼臾区曰臣积考太始天元册文曰天元册所以记天眞元气运行之纪也自神农之世鬼臾区十世祖始诵而行之此太古占候灵文洎乎伏羲之时已镌诸玉版命曰册文太古灵文故命曰太始天元册也新校正云详今世有天元玉册或者以谓即此太始天元册文非是太虚寥廓肇基化元太虚谓空玄之境眞气之所充神明之宫府也眞气精微无远不至故能爲生化之本始运气之眞元矣肇始也基本也万物资始五运终天五运谓木火土金水运也终天谓一岁三百六十五日四分度之一也终始更代周而复始也言五运更统于太虚四时随部而迁复六气分居而异主万物因之以化生非曰自然其谁能始故曰万物资始易曰大哉干元万物资始乃统天云行雨施品物流形孔子曰天何言哉四时行焉百物生焉此其义也布气眞灵緫统坤元太虚眞气无所不至也气齐生有故禀气含灵者抱眞气以生焉緫统坤元言天元气常司地气化生之道也易曰至哉坤元万物资生乃顺承天也九星悬朗七曜周旋九星上古之时也上古世质人淳归眞返朴九星悬朗五运齐宣中古道德稍衰标星藏曜故计星之见者七焉九星谓天蓬天内天冲天辅天禽天心天任天柱天英此盖从标而爲始遁甲式法今犹用焉七曜谓日月五星今外蕃多以此历爲举动吉凶之信也周谓周天之度旋谓左循天度而行五星之行犹各有进退高下小大矣曰阴曰阳曰柔曰刚阴阳天道也柔刚地道也天以阳生阴长地以柔化刚成也易曰立天之道曰阴与阳立地之道曰柔与刚此之谓也幽显既位寒暑弛张幽显既位言人神各得其序寒暑弛张言阴阳不失其宜也人神各守所居无相干犯阴阳不失其序物得其宜天地之道且然人神之理亦犹也新校正云按至眞要大论云幽明何如岐伯曰两阴交尽故曰幽两阳合明故曰明幽明之配寒暑之异也生生化化品物咸章上生谓生之有情有识之类也下生谓生之无情无识之类也上化谓形容彰显者也下化谓蔽匿形容者也有情有识彰显形容天气主之无情无识蔽匿形质地气主之禀元灵气之所化育尔易曰天地絪緼万物化醇斯之谓欤臣斯十世此之谓也传习斯文至鬼臾区十世于兹不敢失坠帝曰善何谓气有多少形有盛衰鬼臾区曰阴阳之气各有多少故曰三阴三阳也由气有多少故随其升降分爲三别也新校正云按至眞要大论云阴阳之三也何谓岐伯曰气有多少异用王冰云太阴爲正阴太阳爲正阳次少者爲少阴次少者爲少阳又次爲阳明又次爲厥阴形有盛衰谓五行之治各有太过不及也太过有余也不及不足也气至不足太过迎之气至太过不足随之天地之气亏盈如此故云形有盛衰也故其始也有余而往不足随之不足而往有余从之知迎知随气可与期言亏盈无常互有胜负尔始谓甲子岁也六微㫖大论曰天气始于甲地气始于子子甲相合命曰岁立此之谓也则始甲子之岁三百六十五日所禀之气当不足也次而推之终六甲也故有余已则不足不足已则有余亦有岁运非有余非不足者盖以同天地之化也若余已复余少已复少则天地之道变常而灾害作苛疾生矣新校正云按六微㫖大论云木运临卯火运临午土运临四季金运临酉水运临子所谓岁会气之平也又按五常政大论云委和之纪上角与正角同上商与正商同上宫与正宫同伏明之纪上商与正商同卑监之纪上宫与正宫同上角与正角同从革之纪上商与正商同上角与正角同涸流之纪上宫与正宫同赫曦之纪上羽与正征同坚成之纪上征与正商同又六元正纪大论云不及而加同岁会已前诸岁并爲正岁气之平也今王注以同天之化爲非有余不足者非也应天爲天符承岁爲岁直三合爲治应天谓木运之岁上见厥阴火运之岁上见少阳少阴土运之岁上见太阴金运之岁上见阳明水运之岁上见太阳此五者天气下降如合符运故曰应天爲天符也承岁谓木运之岁岁当亥卯火运之岁岁当寅午土运之岁岁当辰戌丑未金运之岁岁当巳酉水运之岁岁当申子此五者岁之所直故曰承岁爲岁直也三合谓火运之岁上见少阴年辰临午土运之岁上见太阴年辰临丑未金运之岁上见阳明年辰临酉此三者天气运气与年辰俱会故云三合爲治也岁直亦曰岁位三合亦爲天符六微㫖大论曰天符岁会曰太乙天符谓天运与岁俱会也新校正云按天符岁会之详具六微㫖大论中又详火运上少阴年辰临午即戊午岁也土运上太阴年辰临丑未即己丑己未岁也金运上阳明年辰临酉即乙酉岁也帝曰上下相召奈何鬼臾区曰寒暑燥湿风火天之阴阳也三阴三阳上奉之太阳爲寒少阳爲暑阳明爲燥太阴爲湿厥阴爲风少阴爲火皆其元在天故曰天之阴阳也木火土金水火地之阴阳也生长化收藏下应之木初气也火二气也相火三气也土四气也金五气也水终气也以其在地应天故云下应也气在地故曰地之阴阳也新校正云按六微㫖大论曰地理之应六节气位何如岐伯曰显明之右君火之位退行一步相火治之复行一步土气治之复行一步金气治之复行一步水气治之复行一步木气治之此即木火土金水火地之阴阳之义也天以阳生阴长地以阳杀阴藏生长者天之道藏杀者地之道天阳主生故以阳生阴长地阴主杀故以阳杀阴藏天地虽高下不同而各有阴阳之运用也新校正云详此经与阴阳应象大论文重注颇异天有阴阳地亦有阴阳天有阴故能下降地有阳故能上腾是以各有阴阳也阴阳交泰故化变由之成也木火土金水火地之阴阳也生长化收藏故阳中有阴阴中有阳阴阳之气极则过亢故各兼之阴阳应象大论曰寒极生热热极生寒又曰重阴必阳重阳必阴言气极则变也故阳中兼阴阴中兼阳易之卦离中虚坎中满此其义象也所以欲知天地之阴阳者应天之气动而不息故五岁而右迁应地之气静而守位故六期而环会天有六气地有五位天以六气临地地以五位承天盖以天气不加君火故也以六加五则五岁而余一气故迁一位若以五承六则常六岁乃备尽天元之气故六年而环会所谓周而复始也地气左行往而不返天气东转常自火运数五岁已其次气正当君火之上法不加临则右迁君火气上以临相火之上故曰五岁而右迁也由斯动静上下相临而天地万物之情变化之机可见矣动静相召上下相临阴阳相错而变由生也天地之道变化之微其由是矣孔子曰天地设位而易行乎其中此之谓也新校正云按五运行大论云上下相遘寒暑相临气相得则和不相得则病又云上者右行下者左行左右周天余而复会帝曰上下周纪其有数乎鬼臾区曰天以六爲节地以五爲制周天气者六期爲一备终地纪者五岁爲一周六节谓六气之分五制谓五位之分位应一岁气统一年故五岁爲一周六年爲一备备谓备历天气周谓周行地位所以地位六而言五者天气不临君火故也君火以明相火以位君火在相火之右但立名于君位不立岁气故天之六气不偶其气以行君火之政守位而奉天之命以宣行火令尔以名奉天故曰君火以名守位禀命故云相火以位五六相合而七百二十气爲一纪凡三十岁千四百四十气凡六十岁而爲一周不及太过斯皆见矣历法一气十五日因而乘之积七百二十气即三十年积千四百四十气即六十年也经云有余而往不足随之不足而往有余从之故六十年中不及太过斯皆见矣新校正云按六节藏象论云五日谓之候三候谓之气六气谓之时四时谓之岁而各从其主治焉五运相袭而皆治之终期之日周而复始时立布气如环无端候亦同法故曰不知年之所加气之盛衰虚实之所起不可爲工矣帝曰夫子之言上终天气下毕地纪可谓悉矣余愿闻而藏之上以治民下以治身使百姓昭着上下和亲德泽下流子孙无忧传之后世无有终时可得闻乎安不忘危存不忘亡大圣之至教也求民之瘼恤民之隐大圣之深仁也鬼臾区曰至数之机迫迮以微其来可见其往可追敬之者昌慢之者亡无道行私必得夭殃谓传非其人授于情狭及寄求名利者也谨奉天道请言真要申誓戒于君王乃明言天道至真之要㫖也帝曰善言始者必会于终善言近者必知其远数术明着应用不差故远近于言始终无谬是则至数极而道不惑所谓明矣愿夫子推而次之令有条理简而不匮乆而不絶易用难忘爲之纲纪至数之要愿尽闻之简省要也匮乏也乆远也要枢纽也鬼臾区曰昭乎哉问明乎哉道如鼓之应桴响之应声也桴鼓椎也响应声也臣闻之甲己之岁土运统之乙庚之岁金运统之丙辛之岁水运统之丁壬之岁木运统之戊癸之岁火运统之太始天地初分之时阴阳析位之际天分五气地列五行五行定位布政于四方五气分流散支于十干当是黄气横于甲己白气横于乙庚黑气横于丙辛青气横于丁壬赤气横于戊癸故甲己应土运乙庚应金运丙辛应水运丁壬应木运戊癸应火运太古圣人望气以书天册贤者谨奉以纪天元下论文义备矣新校正云详运有太过不及平气甲庚丙壬戊主太过乙辛丁癸己主不及大法如此取平气之法其说不一具如诸篇帝曰其于三阴三阳合之奈何鬼臾区曰子午之岁上见少阴丑未之岁上见太阴寅申之岁上见少阳卯酉之岁上见阳眀辰戌之岁上见太阳巳亥之岁上见厥阴少阴所谓标也厥阴所谓终也标谓上首也终谓当三甲六甲之终新校正云详午未申酉戌亥之岁爲正化正司化令之实子丑寅卯辰巳之岁爲对化对司化令之虚此其大法也厥阴之上风气主之少阴之上热气主之太阴之上湿气主之少阳之上相火主之阳明之上燥气主之太阳之上寒气主之所谓本也是谓六元三阴三阳爲标寒暑燥湿风火爲本故云所谓本也天真元气分爲六化以统坤元生成之用征其应用则六化不同本其所生则正是眞元之一气故曰六元也新校正云按别本六元作天元帝曰光乎哉道明乎哉论请着之玉版藏之金匮署曰天元纪黄帝内经素问补註释文卷之三十八黄帝内经素问补注释文正统道藏三家本五十卷太玄部黄帝内经素问补註释文卷之三十九今四唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误五运行大论篇黄帝坐明堂始正天纲临观八极考建五常明堂布政宫也八极八方目极之所也考谓考校建谓建立也五常谓五气行天地之中者也端居正气以候天和请天师而问之曰论言天地之动静神明爲之纪阴阳之升降寒暑彰其兆新校正云详论谓阴阳应象大论及气交变大论文彼云阴阳之往复寒暑彰其兆余闻五运之数于夫子夫子之所言正五气之各主岁耳首甲定运余因论之鬼臾区曰土主甲己金主乙庚水主丙辛木主丁壬火主戊癸子午之上少阴主之丑未之上太阴主之寅申之上少阳主之卯酉之上阳明主之辰戌之上太阳主之巳亥之上厥阴主之不合阴阳其故何也首甲谓六甲之初则甲子年也岐伯曰是明道也此天地之阴阳也上古圣人仰观天象以正阴阳夫阴阳之道非不昭然而人昩宗元迷其本始则百端疑议从是而生黄帝恐至理眞宗便因诬废愍念黎庶故启问曰天师知道出从眞必非谬述故对上曰是眀道也此天地之阴阳也阴阳法曰甲巳合乙庚合丙辛合丁壬合戊癸合盖取圣人仰观天象之义不然则十干之位各在一方征其离合事亦寥阔呜唿远哉百姓日用而不知尔故太上立言曰吾言甚易知甚易行天下莫能知莫能行此其类也新校正云详金主乙庚者乙者庚之柔庚者乙之刚大而言之阴与阳小而言之夫与妇是刚柔之事也余并如此夫数之可数者人中之阴阳也然所合数之可得者也夫阴阳者数之可十推之可百数之可千推之可万天地阴阳者不以数推以象之谓也言智识偏浅不见源由虽所指弥远其知弥近得其元始桴鼓非遥帝曰愿闻其所始也岐伯曰昭乎哉问也臣览太始天元册文丹天之气经于牛女戊分黅天之气经于心尾己分苍天之气经于危室柳鬼素天之气经于亢氐昴毕玄天之气经于张冀娄胃所谓戊己分者奎壁角轸则天地之门户也戊土属干己土属巽遁甲经曰六戊爲天门六己爲地户晨暮占雨以西北东南义取此雨爲土用湿气生之故此占焉夫候之所始道之所生不可不通也帝曰善论言天地者万物之上下左右者阴阳之道路未知其所谓也论谓天元纪及阴阳应象论也岐伯曰所谓上下者岁上下见阴阳之所在也左右者诸上见厥阴左少阴右太阳见少阴左太阴右厥阴见太阴左少阳右少阴见少阳左阳明右太阴见阳明左太阳右少阳见太阳左厥阴右阳明所谓面北而命其位言其见也面向北而言之也上南也下北也左西也右东也帝曰何谓下岐伯曰厥阴在上则少阳在下左阳明右太阴少阴在上则阳明在下左太阳右少阳太阴在上则太阳在下左厥阴右阳明少阳在上则厥阴在下左少阴右太阳阳明在上则少阴在下左太阴右厥阴太阳在上则太阴在下左少阳右少阴所谓面南而命其位言其见也主岁者位在南故面北而言其左右在下者位在北故面南而言其左右也上天位也下地位也面南左东也右西也上下异而左右殊也上下相遘寒暑相临气相得则和不相得则病木火相临金水相临水木相临火土相临土金相临爲相得也木土相临土水相临水火相临火金相临金木相临爲不相得也上临下爲顺下临上爲逆亦郁抑而病生土临相火君火之类者也帝曰气相得而病者何也岐伯曰以下临上不当位也六位相临假令土临火火临木木临水水临金金临土皆爲以下临上不当位也父子之义子爲下父爲上以子临父不亦逆乎帝曰动静何如言天地之行左右也岐伯曰上者右行下者左行左右周天余而复会也上天也下地也周天谓天周地五行之位也天垂六气地布五行天顺地而左回地承天而东转木运之后天气常余余气不加于君火却退一步加临相火之上是以每五岁已退一位而右迁故曰左右周天余而复会会遇也合也言天地之道常五岁毕则以余气迁加复与五行座位再相会合而爲岁法也周天谓天周地位非周天之六气也帝曰余闻鬼臾区曰应地者静今夫子乃言下者左行不知其所谓也愿闻何以生之乎诘异也新校正云按鬼臾区言应地者静见天元纪大论中岐伯曰天地动静五行迁复虽鬼臾区其上候而已犹不能遍明不能遍明无求行也夫变化之用天垂象地成形七曜纬虚五行丽地地者所以载生成之形类也虚者所以列应天之精气也形精之动犹根本之与枝叶也仰观其象虽远可知也观五星之东转则地体左行之理昭然可知也丽着也有形之物未有不依据物而得全者也帝曰地之爲下否乎言转不居爲下乎爲否乎岐伯曰地爲人之下太虚之中者也言人之所居可谓下矣征其至理则是太虚之中一物尔易曰坤厚载物德合无疆此之谓也帝曰冯乎言太虚无碍地体何冯而止住岐伯曰大气举之也大气谓造化之气任持太虚者也所以太虚不屈地乆天长者盖由造化之气任持之也气化而变不任持之则太虚之器亦败坏矣夫落叶飞空不疾而下爲其乘气故势不得速焉凡之有形处地之上者皆有生化之气任持之也然器有大小不同坏有迟速之异及至气不任持则大小之坏一也燥以干之暑以蒸之风以动之湿以润之寒以坚之火以温之故风寒在下燥热在上湿气在中火游行其间寒暑六入故令虚而化生也地体之中凡有六入一曰燥二曰暑三曰风四曰湿五曰寒六曰火受燥故干性生焉受暑故蒸性生焉受风故动性生焉受湿故润性生焉受寒故坚性生焉受火故温性生焉此谓天之六气也故燥胜则地干暑胜则地热风胜则地动湿胜则地泥寒胜则地裂火胜则地固矣六气之用帝曰天地之气何以候之岐伯曰天地之气胜复之作不形于诊也言平气及胜复皆以形证观察不以诊知也脉法曰天地之变无以脉诊此之谓也天地以气不以位故不当以脉知之帝曰间气何如岐伯曰随气所在期于左右于左右尺寸四部分位承之以知应与不应过与不过也帝曰期之奈何岐伯曰从其气则和违其气则病谓当沉不沉当浮不浮当濇不濇当钩不钩当弦不弦当大不大之类也新校正云按至眞要大论云厥阴之至其脉弦少阴之至其脉钩太阴之至其脉沉少阳之至大而浮阳明之至短而濇太阳之至大而长至而和则平至而甚则病至而反则病至而不至者病未至而至者病阴阳易者危不当其位者病见于他位也迭移其位者病谓左见右脉右见左脉气差错故尔失守其位者危已见于他乡本宫见贼杀之气故病危尺寸反者死子午卯酉四岁有之反谓岁当阴在寸脉而反见于尺岁当阳在尺而脉反见于寸尺寸俱乃谓反也若尺独然或寸独然是不应气非反也阴阳交者死寅申亥巳丑未辰戌八年有之交谓岁当阴在右脉反见左岁当阳在左脉反见右左右交见是谓交若左独然或右独然是不应气非交也先立其年以知其气左右应见然后乃可以言死生之逆顺经言岁气备矣新校正云详此备六元正纪大论中帝曰寒暑燥湿风火在人合之奈何其于万物何以生化合谓中外相应生谓承化而生化谓成立衆象也岐伯曰东方生风东者日之初风者教之始天之使也所以发号施令故生自东方也景霁山昏苍埃际合崖谷若一巖岫之风也黄白昏埃晩空如堵独见天垂川泽之风也加以黄黑白埃承下山泽之勐风也风生木阳升风鼓草木敷荣故曰风生木也此和气之生化也若风气施化则飘扬敷拆其爲变极则木拔草除也运乘丁卯丁丑丁亥丁酉丁未丁巳之岁则风化不足若乘壬申壬午壬辰壬寅壬子壬戌之岁则风化有余于万物也新校正云详王注以丁壬分运之有余不足或者以丁卯丁亥丁巳壬申壬寅五岁爲天符同天符正岁会非有余不足爲平木运以王注爲非是不知大统也必欲细分虽除此五岁亦未爲尽下文火土金水运等并同此木生酸万物味酸者皆始自木气之生化也酸生肝酸味入胃生养于肝藏肝生筋酸味入肝自肝藏布化生成于筋膜也筋生心酸气荣养筋膜毕已自筋流化乃入于心其在天爲玄玄谓玄冥也丑之终东方白寅之初天色反黑太虚皆闇在天爲玄象可见新校正云详在天爲玄至化生气七句通言六气五行生化之大法非东方独有之也而王注玄谓丑之终寅之初天色黑则专言在东方不兼诸方此注未通在人爲道正理之道生养之政化也在地爲化化生化也有生化而后有万物万物无非化气以生成者化生五味金玉土石草木菜果根茎枝叶华殻实核无识之类皆地化生也道生智智正知也虑远也知正则不疑于事虑远则不涉于危以道处之理符于智灵枢经曰因虑而处物谓之智玄生神神用无方深微莫测迹见形隐物鲜能期由是则玄冥之中神明栖据隐而不见玄生神明也化生气飞走蚑行鳞介毛倮羽五类变化内属神机虽爲五味所该然其生禀则异故又曰化生气也此上七句通言六气五行生化之大法非独东方有之也新校正云按阴阳应象大论及天元纪大论无化生气一句神在天爲风鸣紊启拆风之化也振拉摧拔风之用也岁属厥阴在上则风化于天厥阴在下则风行于地在地爲木长短曲直木之体也干举机发木之用也在体爲筋维结束络筋之体也繻纵卷舒筋之用也在气爲柔木化宣发风化所行则物体柔耎在臓爲肝肝有二布叶一小叶如木甲拆之象也各有支络脉游中以宣发阳和之气䰟之宫也爲将军之官谋虑出焉乘丁岁则肝藏及经络先受邪而爲病也胆府同其性爲暄暄温也肝木之性也其德爲和敷布和气于万物木之德也新校正云按气交变大论云其德敷和其用爲动风摇而动无风则万类皆静新校正云按木之用爲动火太过之政亦爲动盖木火之主暴速故俱爲动其色爲苍有形之类乘木之化则外色皆见薄青之色今东方之地草木之上色皆苍遇丁岁则苍物兼白及黄色不纯也其化爲荣荣美色也四时之中物见华荣颜色鲜丽者皆木化之所生也新校正云按气交变大论云其化生荣其虫毛万物发生如毛在皮其政爲散发散生气于万物新校正云按气交变大论云其政舒卷详木之政散平木之政发散木太过之政散土不及之气散金之用散落木之灾散落所以爲散之异有六而散之义惟二一谓发散之散是木之气也二谓散落之散是金之气所爲也其令宣发阳和之气舒而散也其变摧拉摧拔成者也新校正云按气交变大论云其变振发其眚爲陨陨坠也大风暴起草泯木坠新校正云按气交变大论云其灾散落眚所景切其味爲酸夫物之化之变而有酸味者皆木气之所成败也今东方之野生味多酸其志爲怒怒直声也怒所以威物怒伤肝凡物之用极皆自伤也怒发于肝而反伤肝臓悲胜怒悲发而怒止胜之信也新校正云详五志悲当爲忧盖忧伤意悲伤魂故云悲胜怒也风伤肝亦犹风之折木也风生于木而反折之用极而衰新校正云按阴阳应象大论云风伤筋燥胜风风自木生燥爲金化风余则制之以燥肝盛则治之以凉凉清所行金之气也酸伤筋酸写肝气写甚则伤其气灵枢经曰酸走筋筋病无多食酸以此尔走筋谓宣行其气速疾也气血肉骨同新校正云详注云灵枢经云乃是素问宣明五气篇于文按甲乙经云以此爲素问王注云灵枢经者误辛胜酸辛金味故胜木之酸酸余故胜之以辛也南方生热阳盛所生相火君火之政也太虚昏翳其若轻尘山川悉然热之气也大明不彰其色如丹郁热之气也若彤云暴升纵然叶积乍盈乍缩崖谷之热也热生火热甚之气火运盛明故曰热生火火者盛阳之生化也热气施化则炎暑郁燠其爲变极则燔灼消融运乘癸酉癸未癸巳癸卯癸丑癸亥岁则热化不足若乘戊辰戊寅戊子戊戌戊申戊午岁则热化有余火有君火相火故曰热生火又云火也火生苦物之味苦者皆始自火之生化也甘物遇火体焦则苦苦从火化其可征也苦生心苦物入胃化入于心故诸癸岁则苦化少诸戌岁则苦化多心生血苦味自心化已则布化生血脉血生脾苦味营血已自血流化生养脾也其在天爲热亦神化气也暄暑郁蒸热之化也炎赫沸腾热之用也岁属少阴少阳在上则热化于天在下则热行于地也在地爲火光显炳明火之体也燔燎焦然火之用也在体爲脉流行血气脉之体也壅泄虚实脉之用也络脉同在气爲息息长也在臓爲心心形如未敷莲花中有九空以导引天眞之气神之宇也爲君主之官神明出焉乘癸岁则心与经络受邪而爲病小肠府亦然其性爲暑暑热也心之气性也其德爲显明显见象定而可取火之德也新校正云按气交变大论云其德彰显其用爲躁火性躁动不专定也其色爲赤生化之物乘火化者悉表备赭丹之色今南方之地草木之上皆兼赤色乘癸岁则赤色之物兼黑及白也其化爲茂茂蕃盛也新校正云按气交变大论云其化蕃茂其虫羽参差长短象火之形其政爲明明曜彰见无所蔽匿火之政也新校正云按气交变大论云其正明曜又按火之政明水之气明水火异而明同者火之明明于外水之明明于内明虽同而实异也其令郁蒸郁盛也蒸热也言盛热气如蒸也新校正云详注谓郁爲盛其义未安按王冰注五常政大论云郁谓郁燠不舒畅也当如此解也其变炎烁热甚炎赫烁石流金火之极变也新校正云按气交变大论云其变销烁其眚燔焫燔焫山川旋及屋宇火之灾也新校正云按气交变大论云其灾燔焫其味爲苦物之化之变而有苦味者皆火气之所合散也今南方之野生物多苦其志爲喜喜悦乐也悦以和志喜伤心言其过也喜发于心而反伤心亦由风之折木也过则气竭故见伤也恐胜喜恐至则喜乐皆泯胜喜之理目击道存恐则水之气也热伤气天热则气伏不见人热则气促喘急热之伤气理亦可征此皆谓大热也小热之气犹生诸气也阴阳应象大论曰壮火散气少火生气此其义也寒胜热寒胜则热退阴盛则阳衰制热以寒是求胜也苦伤气大凡如此尔苦之伤气以其燥也若加以热则伤尤甚也何以明之饮酒气促多则喘急此其信也苦寒之物偏服岁乆益火滋甚亦伤气也暂以方治乃同少火反生气也新校正云详此论所伤之㫖有三东方曰风伤肝酸伤筋中央曰湿伤肉甘伤脾西方曰辛伤皮毛是自伤者也南方曰热伤气苦伤气北方曰寒伤血咸伤血是伤己所胜也西方曰热伤皮毛是被胜伤己也凡此五方所伤之例有三若太素则俱云自伤焉咸胜苦酒得盐而解物理昭然火苦之胜制以水咸中央生湿中央土也高山土湿泉出地中水源山隈云生岩谷则其象也夫性内藴动而爲用则雨降云腾中央生湿不远信矣故历候记土润溽暑于六月谓是也湿生土湿气内藴土体乃全湿则土生干则土死死则庶类凋丧生则万物滋荣此湿气之化尔湿气施化则土宅而云腾雨降其爲变极则骤住土崩也运乘己巳己卯己丑己亥己酉己未之岁则湿化不足乘甲子甲戌甲申甲午甲辰甲寅之岁则湿化有余也土生甘物之味甘者皆始自土之生化也甘生脾甘物入胃先入于脾故诸己岁则甘少化诸甲岁甘多化脾生肉甘味入脾自脾藏布化长生脂肉肉生肺甘气营肉已自肉流化乃生养肺臓也其在天爲湿言神化也柔润重泽湿之化也埃郁云雨湿之用也岁属太阴在上则湿化于天太阴在下则湿化于地在地爲土敦静安镇聚散复形群品以生土之体也含垢匿秽静而下民爲变化母土之德也新校正云详注云静而下民爲土之德下民之义恐字误也在体爲肉覆裹筋骨气发其间肉之用也疏宻不时中外否闭肉之动也在气爲充土气施化则万象盈在臓爲脾形象马蹄内包胃脘象土形也经络之气交归于中以营运眞灵之气意之舍也爲仓廪之官化物出焉乘己岁则脾及经络受邪而爲病新校正云详肝心肺肾四藏注各言府同独此注不言胃府同者阙文也其性静兼兼谓兼寒热暄凉之气也白虎通曰脾之爲言并也谓四气并之也其德爲濡津湿润泽土之德也新校正云按气交变大论云其德溽蒸其用爲化化谓兼诸四化并己爲五化所谓风化热化燥化寒化周万物而爲生长化成收藏也其色爲黄物乘土化则表见黅黄之色今中央之地草木之上皆兼黄色乘己岁则黄色之物兼苍及黑其化爲盈盈满也土化所及则万物盈满新校正云按气交变大论云其化丰备其虫倮倮露皮革无毛介也其政爲谧谧静也土性安静新校正云按气交变大论云其政安静详土之政谧水太过其政谧者盖水太过而土下承之故其政亦谧其令云雨湿气布化之所成其变动注动反静也地之动则土失性风摇不安注雨久下也乆则垣岸复爲土矣新校正云按气交变大论云其变骤注其眚淫溃淫久雨也溃土崩溃也新校正云按气交变大论云其灾霖溃其味爲甘物之化之变而有甘味者皆土化之所终始也今中原之地故物味多甘淡其志爲思思以成雾新校正云按灵枢经曰因志而存变谓之思思伤脾思劳于智过则伤脾怒胜思怒则不思忿而忘祸则胜可知矣思甚不解以怒制之调性之道也湿伤肉湿甚爲水水盈则肿水下去已形肉已消伤肉之验近可知矣风胜湿风木气故胜土湿湿甚则制之以风甘伤脾过节也新校正云按阴阳应象大论云甘伤肉酸胜甘甘余则制之以酸所以救脾气也西方生燥阳气已降阴气复升气爽风劲故生燥也夫岩谷青埃川原苍翠烟浮草树远望氤氲此金气所生燥之化也夜起白朦轻如微雾遐迩一色星月皎如此万物阴成亦金气所生白露之气也太虚埃昏气郁黄黑视不见远无风自行从阴之阳如云如雾此杀气也亦金气所生霜之气也山谷川泽浊昏如雾气郁蓬勃惨然戚然咫尺不分此杀气将用亦金气所生运之气也大雨大霖和气西起云卷阳曜太虚廓清燥生西方义可征也若西风大起木偃云腾是爲燥与湿争气不胜也故当复雨然西风雨晴天之常气假有东风雨止必有西风复雨因雨而乃自晴观是之爲则气有往复动有燥湿变化之象不同其用矣由此则天地之气以和爲胜暴发奔骤气所不胜则多爲复也燥生金气劲风切金鸣声远燥生之信视听可知此则燥化能令万物坚定也燥之施化于物如是其爲变极则天地凄惨肃杀气行人悉畏之草木凋落运乘乙丑乙卯乙巳乙未乙酉乙亥之岁则燥化不足乘庚子庚寅庚辰庚午庚申庚戌岁则燥化有余岁气不同生化异也金生辛物之有辛味者皆始自金化之所成辛生肺辛物入胃先入于肺故诸乙岁则辛少化诸庚岁则辛多化肺生皮毛辛味入肺自肺臓布化生养皮毛也皮毛生肾辛气自入皮毛乃流化生气入肾臓也其在天爲燥神化也雾露清劲燥之化也肃杀凋零燥之用也岁属阳明在上则燥化于天阳明在下则燥行于地在地爲金从革坚刚金之体也锋刃铦利金之用也新校正云按别本铦作括在体爲皮毛柔韧包裹皮毛之体也渗泄津液皮毛之用也在气爲成物乘金化则坚成在臓爲肺肺之形似人肩二布叶数小叶中有二十四空行列以分布诸臓清浊之气主臓𩲸也爲相传之官治节出焉乘乙岁则肺与经络受邪而爲病也大肠府亦然其性爲凉凉清也肺之性也其德爲清金以清凉爲德新校正云按气交变大论云其德清洁其用爲固固坚定也其色爲白物乘金化则表彰缟素之色今西方之野草木之上色皆兼白乘乙岁则白色之物兼赤及苍也其化爲歛歛收也金化流行则物体坚歛新校正云按气交变大论云其化紧歛详金之化爲歛而木不及之气亦歛者盖木不及而金胜之故歛也其虫介介甲也外被介甲金坚之象也其政爲劲劲前锐也新校正云按气交变大论云其政劲切其令雾露凉气化生其变肃杀天地惨悽人所不喜则其气也其眚苍落青干而凋落其味爲辛夫物之化之变而有辛味者皆金气之所离合也今西方之野草木多辛其志爲忧忧虑也思也新校正云详王注以忧爲思有害于义按本论思爲脾之志忧爲肺之志是忧非思明矣又灵枢经曰愁忧则闭塞而不行又云愁忧而不解则伤意若是则忧者愁也非思也忧伤肺愁忧则气闭塞而不行肺臓气故忧伤肺喜胜忧神悦则喜故喜胜忧热伤皮毛火有二别故此再举热伤之形证也火气薄烁则物焦干故热气盛则皮毛伤寒胜热以阴消阳故寒胜热新校正云按太素作燥伤皮毛热胜燥辛伤皮毛过节也辛热又甚焉苦胜辛苦火味故胜金之辛北方生寒阳气伏阴气升政布而大行故寒生也太虚澄净黑气浮空天色黯然高空之寒气也若气似散麻本末皆黑微见川泽之寒气也太虚清白空尤雪映遐迩一色山谷之寒气也太虚白昏火明不翳如雾雨气遐迩肃然北望色玄凝雰夜落此水气所生寒之化也太虚凝阴白埃昏翳天地一色远视不分此寒湿凝结雪之将至也地裂水冰河渠干涸枯泽净咸水歛土坚是土胜水水不得自清水所生寒之用也寒生水寒资阴化水所由生此寒气之生化尔寒气施化则水冰雪雰其爲变极则水涸冰坚运乘丙寅丙子丙戌丙申丙午丙辰之岁则寒气大行乘辛未辛巳辛卯辛丑辛亥辛酉之岁则寒气少水生咸物之有咸味者皆始自水化之所成结也水泽枯涸卤咸乃蕃沧海味咸盐从水化则咸因水产其事炳然煎水味咸近而可见咸生肾咸物入胃先归于肾故诸丙岁咸物多化诸辛岁咸物少化肾生骨髓咸味入肾自肾藏布化生养骨髓髓生肝咸气自生骨髓乃流化生气入肝臓也其在天爲寒神化也凝惨冰雪寒之化也凛冽霜雹寒之用也岁属太阳在上则寒化于天太阳在下则寒行于地在地爲水阴气布化流于地中则爲水泉澄澈流衍水之体也漂荡没溺水之用也在体爲骨强干坚劲骨之体也包裹髓脑骨之用也在气爲坚柔软之物遇寒则坚寒之化也在臓爲肾肾臓有二形如红豆相并而曲附于膂筋外有脂裹里白表黑主臓精也爲作强之官伎巧出焉乘辛岁则肾臓及经络受邪而爲病膀胱府同其性爲凛凛寒也肾之性也其德爲寒水以寒爲德化新校正云按气交变大论云其德凄怆其用爲本阙其色爲黑物禀水成则表被玄黑之色今北方之野草木之上色皆兼黑乘辛岁则黑色之物兼黄及赤其化爲肃肃静也新校正云按气交变大论云其化清谧详水之化爲肃而金之政太过者爲肃平金之政劲肃金之变肃杀者何也盖水之化肃者静也金之政肃者肃杀也文虽同而事异其虫鳞鳞谓鱼蛇之族类其政爲静水性澄彻而清静新校正云按气交变大论云其政凝肃详水之政爲静而平土之政安静土太过之政亦爲静土不及之政亦爲静定水土异而静同者非同也水之静清净也土之静安静也其令本阙其变凝冽寒甚故致是新校正云按气交变大论云其变凛冽其眚冰雹非时而有及暴过也新校正云按气交变大论云其灾冰雪霜雹其味爲咸夫物之化之变而有咸味者皆水化之所凝散也今北方川泽地多咸卤其志爲恐恐以远祸恐伤肾恐甚动中则伤肾灵枢经曰恐惧而不解则伤精肾臓精故精伤而伤及于肾思胜恐思见祸机故无忧恐思一作忧非也寒伤血肾胜心也寒甚血凝故伤血也燥胜寒寒化则水积燥用则物坚燥与寒兼故相胜也天地之化物理之常也咸伤血味过于咸则咽干引饮伤血之义断可知乎甘胜咸渴饮甘泉咽干自己甘爲土味故胜水咸新校正云详自上岐伯曰至此与阴阳应象大论同小有增损而注颇异五气更立各有所先当其岁时气乃先也非其位则邪当其位则正先立运然后知非位与当位者也帝曰病之生变何如岐伯曰气相得则微不相得则甚木居火位火居土位土居金位金居水位水居木位木居君位如是者爲相得又木居水位水居金位金居土位土居火位火居木位如是者虽爲相得终以子僭居父母之位下陵上犹爲小逆也木居金土位火居金水位土居水木位金居火木位水居火土位如是者爲不相得故病甚也皆先立运气及司天之气则气之所在相得与不相得可知矣帝曰主岁何如岐伯曰气有余则制己所胜而侮所不胜其不及则己所不胜侮而乘之己所胜轻而侮之木余则制土轻忽于金以金气不争故木恃其余而欺侮也又木少金胜土反侮木以木不及故土妄凌之也四气卒同侮谓侮慢而凌忽之侮反受邪或以己强盛或遇彼衰微不度卑弱妄行凌忽虽侮而求胜故终必受邪侮而受邪寡于畏也受邪各谓受己所不胜之邪也然舍己宫观适他乡邦外强中干邪盛眞弱寡于敬畏由是纳邪故曰寡于畏也新校正云按六节藏象论云未至而至此谓太过则薄所不胜而乘所胜命曰气淫至而不至此谓不及则所胜妄行而所生受病所不胜而薄之命曰气迫即此之义也帝曰善黄帝内经素问补註释文卷之三十九黄帝内经素问补注释文正统道藏三家本五十卷太玄部黄帝内经素问补註释文卷之四十今五唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误六微㫖大论篇黄帝问曰呜唿远哉天之道也如迎浮云若视深渊视深渊尚可测迎浮云莫知其极深渊静滢而澄澈故视之可测其深浅浮云飘泊而合散故迎之莫诣其边涯言苍天之象如渊可视乎鳞介运化之道尤云莫测其去留六气深微其于运化当如是喻矣新校正云详此文与疏五过论重夫子数言谨奉天道余闻而藏之心私异之不知其所谓也愿夫子溢志尽言其事令终不灭久而不絶天之道可得闻乎运化生成之道也岐伯稽首再拜对曰明乎哉问天之道也此因天之序盛衰之时也帝曰愿闻天道六六之节盛衰何也六六之节经已启问天师未敷其㫖故重问之岐伯曰上下有位左右有纪上下谓司天地之气二也余左右四气在岁之左右也故少阳之右阳明治之阳明之右太阳治之太阳之右厥隂治之厥阴之右少阴治之少隂之右太阴治之太阴之右少阳治之此所谓气之标盖南面而待之也标末也圣人南面而立以阅气之至也故曰因天之序盛衰之时移光定位正立而待之此之谓也移光谓日移光定位谓面南观气正立观岁数气之至则气可待之也少阳之上火气治之中见厥阴少阳南方火故上见火气治之与厥阴合故中见厥阴也阳明之上燥气治之中见太阴阳明西方金故上燥气治之与太阴合故燥气之下中见太阴也太阳之上寒气治之中见少阴太阳北方水故上寒气治之与少阴合故寒气之下中见少阴也新校正云按六元正纪大论云太阳所至爲寒生中爲温与此义同厥阴之上风气治之中见少阳厥阴东方木故上风气治之与少阳合故风气之下中见少阳也少阴之上热气治之中见太阳少阴东南方君火故上热气治之与太阳合故热气之下中见太阳也新校正云按六元正纪大论云少阴所至爲热生中爲寒与此义同太阴之上湿气治之中见阳明太阴西南方土故上湿气治之与阳明合故湿气之下中见阳明也所谓本也本之下中之见也见之下气之标也本谓元气也气别爲王则文言着矣新校正云详注云文言着矣疑误本标不同气应异象本者应之元标者病之始病生形用求之标方施其用求之本标本不同求之中见法万全新校正云按至眞要大论云六气标本不同气有从本者有从标本者有不从标本者少阳太阴从本少阴太阳从本从标阳明厥阴不从标本从乎中故从本者化生于本从标本者有标本之化从中者以中气爲化帝曰其有至而至有至而不至有至而太过何也皆谓天之六气也初之气起于立春前十五日余二三四五终气次至而分治六十日余八十七刻半岐伯曰至而至者和至而不至来气不及也未至而至来气有余也时至而气至和平之应此爲平岁也假令甲子岁气有余于癸亥岁未当至之期先期而至也乙丑岁气不足于甲子岁当至之期后时而至也故曰来气不及来气有余也言初气之至期如此岁气有余六气之至皆先期岁气不及六气之至皆后时先时后至后时先至各差十三日而应也新校正云按金匮要略云有未至而至有至而不至有至而不去有至而太过冬至之后得甲子夜半少阳起少隂之时阳始生天得温和以未得甲子天因温和此爲未至而至也以得甲子而天未温和此爲至而不至以得甲子而天大寒不解此爲至而不去以得甲子而天温如盛夏时此爲至而太过此亦论气应之一端也帝曰至而不至未至而至如何言太过不及岁当至晩至早之时应也岐伯曰应则顺否则逆逆则变生变生则病当期爲应愆时爲否天地之气生化不息无止碍也不应有而有应有而不有是造化之气失常失常则气变变常则气血纷挠而爲病也天地变而失常则万物皆病帝曰善请言其应岐伯曰物生其应也气脉其应也物之生荣有常时脉之至有常期有余岁早不及岁晩皆依时至也帝曰善愿闻地理之应六节气位何如岐伯曰显明之右君火之位也君火之右退行一步相火治之日出谓之显明则卯地气分春也自春分后六十日有奇斗建卯正至于巳正君火位也自斗建巳正未之中三之气分相火治之所谓少阳也君火之位所谓少阴热之分也天度至此暄淑大行居热之分不行炎暑君之德也少阳居之爲僭逆大热早行疫疠乃生阳明居之爲温凉不时太阳居之爲寒雨间热厥阴居之爲风湿雨生羽虫少阴居之爲天下疵疫以其得位君令宣行故也太阴居之爲时雨火有二位故以君火爲六气之始也相火则夏至日前后各三十日也少阳之分火之位矣天度至此炎热大行少阳居之爲热暴至草萎河干炎亢湿化晩布阳明居之爲凉气间发太阳居之爲寒暑间至热争冰雹厥阴居之爲风热大行雨生羽虫少阴居之爲大暑炎亢太阴居之爲云雨雷电退谓南面视之在位之右也一步凡六十日又八十七刻半余气同法复行一步土气治之雨之分也即秋分前六十日而有奇斗建未正至酉之中四之气也天度至此云雨大行湿蒸乃作少阳居之爲炎热沸腾云雨雷雹阳明居之爲清雨雾露太阳居之爲寒雨害物厥阴居之爲暴风雨摧拉雨生倮虫少阴居之爲寒热气反用山泽浮云暴雨溽蒸太阴居之爲大雨霪霔复行一步金气治之燥之分也即秋分后六十日而有奇自斗建酉正至亥之中五之气也天度至此万物皆燥少阳居之爲温清更正万物乃荣阳明居之爲大凉燥疾太阳居之爲早寒厥阴居之爲凉风大行雨生介虫少阴居之爲秋湿热病时行太阴居之爲时雨沉阴复行一步水气治之寒之分也即冬至日前后各三十日自斗建亥至丑之中六之气也天度至此寒气大行少阳居之爲冬温蛰虫不藏流水不冰阳明居之爲燥寒劲切太阳居之爲大寒凝冽厥阴居之爲寒风飘扬雨生鳞虫少阴居之爲蛰虫出见流水不冰太阴居之爲凝阴寒雪地气湿也复行一步木气治之风之分也即春分前六十日而有奇也自斗建丑正至卯之中初之气也天度至此风气乃行天地神明号令之始也天之使也少阳居之爲温疫至阳明居之爲清风雾露朦昩太阳居之爲寒风切烈霜雪水冰厥阴居之爲大风发荣雨生毛虫少阴居之爲热风伤人时气流行太阴居之爲风雨凝阴不散复行一步君火治之热之分也复春分始也自斗建卯正至巳之中二之气也凡此六位终统一年六六三百六十日六八四百八十刻六七四十二刻其余半刻分而爲三约终三百六十五度也余奇细分率之可也相火之下水气承之热盛水承条蔓柔弱凑润衍溢水象可见新校正云按六元正纪大论云少阳所至爲火生终爲蒸溽则水承之义可见又云少阳所至爲摽风燔燎霜凝亦下承之水气也水位之下土气承之寒甚物坚水冰流涸土象斯见承下明矣新校正云按六元正纪大论注云太阳所至爲寒雪冰雹白埃则土气承之之义也土位之下风气承之疾风之后时雨乃零是则湿爲风吹化而爲雨新校正云按六元正纪大论云太阴所至爲湿生终爲注雨则土位之下风气承之而爲雨也又云太阴所至爲雷霆骤注烈风则风承之义也风位之下金气承之风动气清万物皆燥金承木下其象昭然新校正云按六元正纪大论云厥阴所至爲风生终爲肃则金承之义可见又云厥阴所至爲飘怒大凉亦金承之义金位之下火气承之锻金生热则火流金乘火之上理无妄也新校正云按六元正纪大论云阳明所至爲散落温则火乘之义也君火之下阴精承之君火之位大热不行盖爲阴精制承其下也诸以所胜之气乘于下者皆折其标盛此天地造化之大体尔新校正云按六元正纪大论云少阴所至爲热生中爲寒则阴承之义可知又云少阴所至爲大暄寒亦其义也又按六元正纪云水发而雹雪土发而飘骤木发而毁折金发而清明火发而曛昩何气使然曰气有多少发有微甚微者当其气甚者兼其下征其下气而见可知也所谓征其下者即此六承气也帝曰何也岐伯曰亢则害承乃制制则生化外列盛衰害则败乱生化大病亢过极也物恶其极帝曰盛衰何如岐伯曰非其位则邪当其位则正邪则变甚正则微帝曰何谓当位岐伯曰木运临卯火运临午土运临四季金运临酉水运临子所谓岁会气之平也非太过非不及是谓平运主岁也平岁之气物生脉应皆必合期无先后也新校正云详木运临卯丁卯岁也火运临午戊午岁也土运临四季甲辰甲戌己丑已未岁也金运临酉乙酉岁也水运临子丙子岁也内戊午己丑己未乙酉又爲太一天符帝曰非位何如岐伯曰岁不与会也不与本辰相逢会也帝曰土运之岁上见太阴火运之岁上见少阳少阴少阴少阳皆火气金运之岁上见阳明木运之岁上见厥阴水运之岁上见太阳奈何岐伯曰天之与会也天气与运气相逢会也新校正云详土运之岁上见太隂己丑己未也火运之岁上见少阳戊寅戊申也上见少阴戊子戊午也金运之岁上见阳明乙卯乙酉也木运之岁上见厥隂丁巳丁亥也水运之岁上见太阳丙辰丙戌也内己酉己未戊午乙酉又爲太一天符按六元正纪大论云太过而同天化者三不及而同天化者亦三戊子戊午太征上临少阴戊寅戊申太征上临少阳丙辰丙戌太羽上临太阳如是者三丁巳丁亥少角上临厥阴乙卯乙酉少商上临阳明己丑己未少宫上临太阴如是者三临者太过不及皆曰天符也故天元册曰天符天符岁会何如岐伯曰太一天符之会也是谓三合一者天会二者岁会三者运会也天元纪大论曰三合爲治此之谓也新校正云按太一天符之详具天元纪大论注中帝曰其贵贱何如岐伯曰天符爲执法岁位爲行令太一天符爲贵人执法犹相辅行令犹方伯贵人犹君主帝曰邪之中也奈何岐伯曰中执法者其病速而危执法官人之绳准自爲邪僻故病速而危中行令者其病徐而持方伯无执法之权故无速害病但执持而已中贵人者其病暴而死义无凌犯故病则暴而死帝曰位之易也何如岐伯曰君位臣则顺臣位君则逆逆则其病近其害速顺则其病远其害微所谓二火也相火居君火是臣位居君位故逆也君火居相火是君位居臣位君临臣位故顺也远谓里远近谓里近也帝曰善愿闻其步何如岐伯曰所谓步者六十度而有奇奇谓八十七刻又十分刻之五也故二十四步积盈百刻而成日也此言天度之余也夫言周天之度者三百六十五度四分度之一也二十四步正四岁也四分度之一二十五刻也四岁气成积已盈百刻故成一日度一日也帝曰六气应五行之变何如岐伯曰位有终始气有初中上下不同求之亦异也位地位也气天气也气与位互有差移故气之初天用事气之中地主之地主则气流于地天用则气腾于天初与中皆分天步而率刻尔初中各三十日余四十三刻四分刻之三也帝曰求之奈何岐伯曰天气始于甲地气始于子子甲相合命曰岁立谨候其时气可与期子甲相合命曰岁立则甲子岁也谨候水刻早晏则六气悉可与期尔帝曰愿闻其岁六气始终早晏何如岐伯曰明乎哉问也甲子之岁初之气天数始于水下一刻常起于平明寅初一刻艮中之南也新校正云按戊辰壬申丙子庚辰甲申戊子壬辰丙申庚子甲辰戊申壬子丙辰庚申岁同此所谓辰申子岁气会同阴阳法以是爲三合终于八十七刻半子正之中夜之半也外十二刻半入二气之初诸余刻同入也二之气始于八十七刻六分子中之左也终于七十五刻戌之后四刻也外二十五刻入次三气之初率三之气始于七十六刻亥初之一刻终于六十二刻半酉正之中也外三十七刻半差入后四之气始于六十二刻六分酉中之北终于五十刻未后之四刻也外五十刻差入后五之气始于五十一刻申初之一刻终于三十七刻半午正之中昼之半也外六十二刻半差入后六之气始于三十七刻六分午中之南终于二十五刻辰正之后四刻外七十五刻差入后所谓初六天之数也天地之数二十四气乃大会而同故命此曰初六天数也乙丑岁初之气天数始于二十六刻巳初之一刻新校正云按己巳癸酉丁丑辛巳乙酉己丑癸巳丁酉辛丑乙巳已酉癸丑丁巳辛酉岁同所谓巳酉丑岁气会同也终于一十二刻半卯正之中二之气始于一十二刻六分卯中之南终于水下百刻丑后之四刻三之气始于一刻又寅初之一刻终于八十七刻半子正之中四之气始于八十七刻六分子中正东终于七十五刻戌后之四刻五之气始于七十六刻亥初之一刻终于六十二刻半酉正之中六之气始于六十二刻六分酉中之北终于五十刻未后之四刻所谓六二天之数也一六爲初六二六爲六二名次也丙寅岁初之气天数始于五十一刻申初之一刻新校正云按庚午甲戌戊寅壬午丙戌庚寅甲午戊戌壬寅丙午庚戌甲寅戊午壬戌岁同此所谓寅午戌岁气会同终于三十七刻半午正之中二之气始于三十七刻六分午中之西终于二十五刻辰后之四刻三之气始于二十六刻巳初之一刻终于一十二刻半卯正之中四之气始于一十二刻六分卯中之南终于水下百刻丑后之四刻五之气始于一刻寅初之一刻终于八十七刻半子正之中六之气始于八十七刻六分子中之左终于七十五刻戌后之四刻所谓六三天之数也丁卯岁初之气天数始于七十六刻亥初之一刻新校正云按辛未乙亥己卯癸未丁亥辛卯乙未己亥癸卯丁未辛亥乙卯己未癸亥岁同此所谓卯未亥岁气会同终于六十二刻半酉正之中二之气始于六十二刻六分酉中之北终于五十刻未后之四刻三之气始于五十一刻申初之一刻终于三十七刻半午正之中四之气始于三十七刻六分午中之西终于二十五刻辰后之四刻五之气始于二十六刻巳初之一刻终于一十二刻半卯正之中六之气始于一十二刻六分卯中之南终于水下百刻丑后之四刻所谓六四天之数也次戊辰岁初之气复始于一刻常如是无已周而复始始自甲子年终于癸亥岁常以四岁爲一小周一十五周爲一大周以辰命岁则气可与期帝曰愿闻其岁候何如岐伯曰悉乎哉问也日行一周天气始于一刻甲子岁也日行再周天气始于二十六刻乙丑岁也日行三周天气始于五十一刻丙寅岁也日行四周天气始于七十六刻丁卯岁也日行五周天气复始于一刻戊辰岁也余五十五岁循环周而复始也所谓一纪也法以四年爲一纪循环不已余三岁一会同故有三合也是故寅午戌岁气会同卯未亥岁气会同辰申子岁气会同巳酉丑岁气会同终而复始阴阳法以是爲三合者縁其气会同也不尔则各在一方义无由合帝曰愿闻其用也岐伯曰言天者求之本言地者求之位言人者求之气交本谓天六气寒暑燥湿风火也三隂三阳由是生化故云本所谓六元者也位谓金木火土水君火也天地之气上下相交人之所处者也帝曰何谓气交岐伯曰上下之位气交之中人之居也自天之下地之上则二气交合之分也人居地上故气交之中人之居也是以化生变易皆在气交之中故曰天枢之上天气主之天枢之下地气主之气交之分人气从之万物由之此之谓也天枢当齐之两傍也所谓身半矣伸臂指天则天枢正当身之半也三分折之上分应天下分应地中分应气交天地之气交合之际所过寒暑燥湿风火胜复之变之化故人气从之万物生化悉由而合散也帝曰何谓初中岐伯曰初凡三十度而有奇中气同法竒谓三十日余四十三刻又四十分刻之三十也初中相合则六十日余八十七刻半也以各余四十分刻之三十故云中气同法也帝曰初中何也岐伯曰所以分天地也以是知气高下生人病主之也帝曰愿卒闻之岐伯曰初者地气也中者天气也气之初天用事天用事则地气上腾于太虚之内气之中地气主之地气主则天气下降于有质之中帝曰其升降何如岐伯曰气之升降天地之更用也升谓上升降谓下降升极则降降极则升升降不已故彰天地之更用也帝曰愿闻其用何如岐伯曰升已而降降者谓天降已而升升者谓地气之初地气升气之中天气降升已而降以下彰天气之下流降已而升以上表地气之上应天气下降地气上腾天地交合泰之象也易曰天地交泰是以天地之气升降常以三十日半下上下上不已故万物生化无有休息而各得其所也天气下降气流于地地气上升气腾于天故高下相召升降相因而变作矣气有胜复故变生也新校正云按六元正纪大论云天地之气盈虚何如曰天气不足地气随之地气不足天气从之运居其中而常先也恶所不胜归所和同随运归从而生其病也故上胜则天气降而下下胜则地气迁而上多少而差其分微者小差甚者大差甚则位易气交易则大变生而病作矣帝曰善寒湿相遘燥热相临风火相值其有间乎岐伯曰气有胜复胜复之作有德有化有用有变变则邪气居之夫抚掌成声沃火生沸物之交合象出其间万类交合亦由是矣天地交合则八风鼓拆六气交驰于其间故气不能正者反成邪气帝曰何谓邪乎邪者不正之目也天地胜复则寒暑燥湿风火六气互爲邪也岐伯曰夫物之生从于化物之极由乎变变化之相薄成败之所由也夫气之有生化也不见其形不知其情莫测其所起莫究其所止而万物自生自化近成无极是谓天和见其象彰其动震烈刚暴飘泊骤卒拉坚摧残折拆鼓栗是谓邪气故物之生也静而化成其毁也躁而变革是以生从于化极由乎变变化不息则成败之由常在生有涯分者言有终始尔新校正云按天元纪大论云物生谓之化物极谓之变故气有往复用有迟速四者之有而化而变风之来也天地易位寒暑移方水火易处当动用时气之迟速往复故不常在虽不可究识意端然微甚之用而爲化爲变风所由来也人气不胜因而感之故病生焉风匪求胜于人也帝曰迟速往复风所由生而化而变故因盛衰之变耳成败倚伏游乎中何也夫倚伏者祸福之萌也有祸者福之所倚也有福者祸之所伏也由是故祸福互爲倚伏物盛则衰乐极则哀是福之极故爲祸所倚否极之泰未济之济是祸之极故爲福所伏然吉凶成败目击道存不可以终自然之理故无尤也岐伯曰成败倚伏生乎动动而不已则变作矣动静之理气有常运其微也爲物之化其甚也爲物之变化流于物故物得之以生变行于物故物得之以死由是成败倚伏生于动之微甚迟速尔岂唯气独有是哉人在气中养生之道进退之用当皆然也新校正云按至眞要大论云阴阳之气清静则生化治动则苛疾起此之谓也帝曰有期乎岐伯曰不生不化静之期也人之期可见者二也天地之期不可见也夫二可见者一曰生之终也其二曰变易与土同体然后舍小生化归于大化以死后犹化变未已故可见者二也天地终极人寿有分长短不相及故人见之者鲜矣帝曰不生化乎言亦有不生不化者乎岐伯曰出入废则神机化灭升降息则气立孤危出入谓喘息也升降谓化气也夫毛羽倮鳞介及飞走蚑行皆生气根于身中以神爲动静之主故曰神机也然金玉土石镕埏草木皆生气根于外假气以成立主持故曰气立也五常政大论曰根于中者命曰神机神去则机息根于外者命曰气立气止则化絶此之谓也故无是四者则神机与气立者生死皆絶新校正云按易云本乎天者亲上本乎地者亲下周礼大宗伯有天产地产大司徒云动物植物即此神机气立之谓也蚑音祁故非出入则无以生长壮老已非升降则无以生长化收藏夫自东自西自南自北者假出入息以爲化主因物以全质者承阴阳升降之气以作生源若非此道则无能致是生者也是以升降出入无器不有包藏生气者皆谓生化之器触物然矣夫窍横者皆有出入去来之气窍坚者皆有阴阳升降之气往复于中何以明之则壁窗户牖两面伺之皆承来气卫击于人是则出入气也夫阳升则井寒阴升则水暖以物投井及叶坠空中翩翩不疾皆升气所碍也虚管溉满捻上悬之水固不泄爲无升气而不能降也空瓶小口顿溉不入爲气不出而不能入也由是观之升无所不降降无所不升无出则不入无入则不出夫群品之中皆出入升降不失常守而云非化者未之有也有失无失有情无情去出入已升降而云存者未之有也故曰升降出入无器不有故器者生化之宇器散则分之生化息矣器谓天地及诸身也宇谓屋宇也以其身形包藏府臓受纳神灵与天地同故皆名器也诸身者小生化之器宇太虚者广生化之器宇也生化之器自有小大无不散也夫小大器皆生有涯分散有远近者也故无不出入无不升降眞生假立形器者无不有此二者化有小大期有近远近者不见远谓远者无涯远者无常见近而叹有其涯矣既近远不同期合散殊时节即有无交竞异见常乖及至分散之时则近远同归于一变四者之有而贵常守四者谓出入升降也有出入升降则爲常守有出无入有入无出有升无降有降无升则非生之气也若非胎息道成居常而生则未之有屏出入息泯升降气而能存其生化者故贵常守反常则灾害至矣出入升降生化之元主故不可无之反常之道则神去其室生化微絶非灾害而何哉故曰无形无患此之谓也夫喜于遂悦于色畏于难惧于祸外恶风寒暑湿内繁饥饱爱欲皆以形无所隐故常婴患累于人间也若便想慕滋蔓嗜欲无厌外附权门内丰情伪则动以牢纲坐招燔炳欲思释缚其可得乎是以身爲患阶尔老子曰吾所以有大患者爲吾有身及吾无身吾有何患此之谓也夫身与形与太虚释然消散复未知生化之气爲有而聚耶爲无而灭乎帝曰善有不生不化乎言人有逃阴阳免生化而不生不化无始无终同太虚自然者乎岐伯曰悉乎哉问也与道合同惟眞人也眞人之身隐见莫测出入天地内外顺道至眞以生其爲小也入于无间其爲大也过虚空界不与道如一其孰能尔乎帝曰善黄帝内经素问补註释文卷之四十黄帝内经素问补注释文正统道藏三家本五十卷太玄部黄帝内经素问补註释文卷之四十一今六唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误气交变大论篇黄帝问曰五运更治上应天期阴阳往复寒暑迎随眞邪相薄内外分离六经波荡五气倾移太过不及专胜兼并愿言其始而有常名可得闻乎期三百六十五日四分日之一也专胜谓五运主岁太过也兼并谓主岁之不及也常名谓布化于太虚人身参应病之形诊也新校正云按天元纪大论云五运相袭而皆治之终期之日周而复始又云五气运行各终期日太始天元册文曰万物资始五运终天即五运更治上应天期之义也岐伯稽首再拜对曰昭乎哉问也是眀道也此上帝所贵先师传之臣虽不敏往闻其㫖言非己心之生知备闻先人往古受传之遗㫖也帝曰余闻得其人不教是谓失道传非其人慢泄天寳余诚菲德未足以受至道然而衆子哀其不终愿夫子保于无穷流于无极余司其事则而行之奈何至道者非传之难非知之艰行之艰圣人愍念苍生同居永寿故屈身降志请受于天师太上贵德故后己先人苟非其人则道无虚授黄帝欲仁慈惠远博爱流行尊道下身拯乎黎庶乃曰余司其事则而行之也岐伯曰请遂言之也上经曰夫道者上知天文下知地理中知人事可以长久此之谓也夫道者大无不包细无不入故天文地理人事咸通新校正云详夫道者一节与着至教论文重帝曰何谓也岐伯曰本气位也位天者天文也位地者地理也通于人气之变化者人事也故太过者先天不及者后天所谓治化而人应之也三隂三阳司天司地以表定阴阳生化之纪是谓位天位地也五运居中司人气之变化故曰通于人气也先天后天谓生化气之变化所主时也太过岁化先时至不及岁化后时至帝曰五运之化太过何如太过谓岁气有余也新校正云详太过五化具五常政大论中岐伯曰岁木太过风气流行脾土受邪木余故土气卑屈民病飧泄食减体重烦冤肠鸣腹支满上应岁星飧泄谓食不化而下出也脾虚故食减体重烦冤肠鸣腹支满也岁木气太盛岁星光明逆守星属分皆灾也新校正云按藏气法时论云脾虚则腹满肠鸣飧泄食不化甚则忽忽善怒眩冒巅疾凌犯太甚则遇于金故自病新校正云按玉机眞藏论云肝脉太过则令人喜怒忽忽眩冒巅疾爲肝实而然则此病不独木太过遇金自病肝实亦自病也化气不政生气独治云物飞动草木不宁甚而摇落反胁痛而吐甚冲阳絶者死不治上应太白星诸阳岁也木余土抑故不能布政于万物也生气木气也太过故独治而生化也风不务德非分而动则太虚之中云物飞动草木不宁动而不止金则胜之故甚则草木摇落也胁反痛木乘土也冲阳胃脉也木气胜而土气乃絶故死也金复而太白逆守属星者危也其灾之发害于东方人之内应则先害于脾后伤肝也书曰满招损此其类也新校正云详此太过三化言星之例有三木与土运先言岁镇后言胜己之星火与金运先言荧惑太白次言胜己之星后再言荧惑太白水运先言辰星次言镇星后再言辰星兼见己胜之星也岁火太过炎暑流行肺金受邪火不以德则邪害于金若以德行则政和平也民病疟少气咳喘血溢血泄注下嗌燥耳聋中热肩背热上应荧惑星少气谓气少不足以息也血泄谓泄利便血也血溢谓血上出于七窍也注下谓水利也中热谓胷心中也背者胷中之府肩接近之故胷心中及肩背热也火气太盛则荧惑光芒逆临宿属分皆灾也新校正云详火盛而克金寒热交争故爲疟按藏气法时论云肺病者咳喘肺虚者少气不能报息耳聋嗌干甚则胷中痛胁支满胁痛膺背肩胛间痛两臂内痛新校正云按藏气法时论云心病者胷中痛胁支满胁下痛膺背肩甲间痛两臂内痛身热骨痛而爲浸淫火无德令纵热害金水爲复雠故火自病新校正云按玉机眞藏论云心脉太过则令人身热而肤痛爲浸淫此云骨痛者误也收气不行长气独明雨水霜寒今详水字当作冰上应辰星金气退避火气独行水气折之故雨零冰雹及遍降霜寒而杀物也水复于火天象应之辰星逆凌及寒灾于物也上辰星者常在日之前后三十度其灾发之当至南方在人之应则内先伤肺后反伤心新校正云按五常政大论雨水霜寒作雨冰霜雹上临少阴少阳火燔焫水泉涸物焦藁新校正云按五常政大论云赫曦之纪上征而收气后又六元正纪大论云戊子戊午太征上临少阴戊寅戊申太征上临少阳临者太过不及皆曰天符病反谵妄狂越咳喘息鸣下甚血溢泄不已太渊絶者死不治上应荧惑星诸戊岁也戊午戊子岁少阴上临戊寅戊申岁少阳上临是谓天符之岁也太渊肺脉也火胜而金絶故死火既太过又火热上临两火相合故形斯候荧惑逆犯宿属皆危新校正云详戊辰戊戌岁上见太阳是谓天刑运故当盛而不得盛则火化减半非太过又非不及也岁土太过雨湿流行肾水受邪土无德乃尔民病腹痛清厥意不乐体重烦冤上应镇星腹痛谓大腹小腹痛也清厥谓足逆冷也意不乐如有隐忧也土来刑水天象应之镇星逆犯宿属则灾新校正云按藏气法时论云肾病者身重肾虚者大腹小腹痛清厥意不乐甚则肌肉萎足萎不收行善瘈脚下痛饮发中满食减四支不举脾主肌肉外应四支又其脉起于足中指之端循核骨内侧斜岀络跗故病如是新校正云按藏气法时论云脾病者身重善饥肉萎足萎不收行善瘈脚下痛又玉机真藏论云脾太过则令人四支不举变生得位新校正云详太过五化独此言变生得位者举一而四气可知也又以土王时月难知故此详言之也藏气伏化气独治之泉涌河衍涸泽生鱼风两大至土崩溃鳞见于陆病腹满溏泄肠鸣反下甚而太谿絶者死不治上应岁星诸甲岁也得位谓季月也藏水气也化土气也土化太过故水藏伏匿百化气独治土胜木复故风雨大至水泉涌河渠溢干泽生鱼湿既甚矣风又鼓之故土崩溃土崩溃谓垣頽岸仆山落地入也河溢泉涌枯泽水滋鳞物丰盛故见于陆也太谿肾脉也土胜而水絶故死木来折土天象逆临加其宿属正可忧也新校正云按藏气法时论云脾虚则腹满肠鸣飧泄食不化岁金太过燥气流行肝木受邪金暴虐乃尔民病两胁下少腹痛目赤痛眦疡耳无所闻两胁谓两乳下胁之下也少腹谓脐下两傍髎骨内也目赤谓白睛色赤也痛谓髎痛也眦谓四际睑睫之本也肃杀而甚则体重烦冤胸痛引背两胁满且痛引少腹上应太白星金气已过肃杀又甚木气内畏感而病生金盛应天太白明大加临宿属心受灾害新校正云按藏气法时论云肝病者两胁下痛引少腹肝虚则目𥆨𥆨无所见耳无所闻又玉机眞藏论云肝脉不及则令人胷痛引背下则两胁胠满甚则喘咳逆气肩背痛尻阴股膝髀腨胻足皆病上应荧惑星火气复之自生病也天象示应在荧惑逆加守宿属则可忧也新校正云按藏气法时论云肺病者喘咳逆气肩背痛汗出尻阴股膝髀腨胻足皆痛收气峻生气下草木敛苍干雕陨病反暴痛胠胁不可反侧新校正云详此云反暴痛不言何所痛者按至眞要大论云心胁暴痛不可反侧则此乃心胁暴痛也欬逆甚而血溢太冲絶者死不治上应太白星诸庚岁也金气峻疟木气被刑火未来复则如是也歛谓已生枝叶歛附其身也太冲肝脉也金胜而木絶故死当是之候太白应之逆守星属病皆危也新校正云按庚子庚午庚寅庚申岁上见少阴少阳司天是谓天刑运金化减半故当盛而不得盛非太过又非不及也岁水太过寒气流行邪害心火水不务德暴虐乃然民病身热烦心躁悸阴厥上下中寒谵妄心痛寒气早至上应辰星悸心跳动也谵乱语也妄妄见闻也天气水盛辰星莹明加其宿属灾乃至新校正云按阴厥在后金不及复则阴厥有治甚则腹大胫肿喘咳寝汗出憎风新校正云按藏气法时论云肾病者腹大胫肿喘咳身重寝汗出憎风再详太过五化木言化气不政生气独治火言收气不行长气独明土言藏气伏长气独治金言收气峻生气下水当言藏气乃盛长气失政今独亡者阙文也大雨至埃雾朦郁上应镇星水盛不已爲土所乘故彰斯候埃雾朦郁土之气肾之脉从足下上行入腹从肾上贯肝鬲入肺中循喉咙故生是病肾爲阴故寝则汗出而憎风也卧寝汗出即其病也夫土气胜折水之强故镇星明盛昭其应也上临太阳雨冰雪霜不时降湿气变物新校正云按五常政大论云流衍之纪上羽而长气不化又六元正纪大论云丙辰丙戌太羽上临太阳临者太过不及皆曰天符病反腹满肠鸣溏泄食不化新校正云按藏气法时论云脾虚则腹满肠鸣飧泄食不化渴而妄冒神门絶者死不治上应荧惑辰星诸丙岁也丙辰丙戌岁太阳上临是谓天符之岁也寒气太甚故雨化爲冰雪雨冰则雹也霜不时降彰其寒也土复其水则大雨霖霪湿气内深故物皆湿变神门心脉也水盛而火絶故死水盛火甚则荧惑减曜辰星明莹加以逆守宿属则危亡也新校正云详太过五化独记火水之上临者火临火水临水爲天符故也火临水爲逆水临木爲顺火临土爲顺水临土爲运胜天火临金爲天刑运水临金爲逆更不详出也又此独言上应荧惑辰星举此一例余从而可知也帝曰善其不及何如谓政化少也新校正云详不及五化贝五常政大论中岐伯曰悉乎哉问也岁木不及燥乃大行清冷时至加之薄寒是谓燥气燥金气也生气失应草木晚荣后时之谓失应也肃杀而甚则刚木辟着柔萎苍干上应太白星天地凄怆日见朦昩谓雨非雨谓晴非晴人意惨然气象凝敛是爲肃杀甚也刚劲硬也辟着谓辟着枝茎干而不落也柔软也苍青也柔木之叶青色不变而干卷也木气不及金气乘之太白之明光芒而照其空也民病中清胠胁痛少腹痛肠鸣溏泄凉雨时至上应太白星新校正云按不及五化民病证中上应之星皆言运星失色畏星加临宿属爲灾此独言畏星不言运星者经文阙也当云上应太白星岁星其谷苍金气乘木肝之病也乘此气者肠中自鸣而溏泄也即无胠胁少腹之痛疾也微者善之甚者止之遇夏之气亦自止也遇秋之气而复有之凉雨时至谓应时而至也金土齐化故凉雨俱行火气来复则夏雨少金气胜木太白临之加其宿属分皆灾也金胜毕岁火气不复则苍色之谷不成实也新校正云详中清胠胁痛少腹痛爲金乘木肝病之状肠鸣溏泄乃脾病之证盖以木少脾土无畏侮反受邪之故也上临阳明生气失政草木再荣化气乃急上应太白镇星其主苍早诸丁岁也丁卯丁酉岁阳明上临是谓天刑之岁也金气承天下胜于木故生气失政草木再荣生气失政故木华晚启金气抑木故秋夏始荣结实成熟以化气急速故晩结成就也金气胜木天应同之故太白之见光芒眀盛木气既少土气无制故化气生长急速木少金胜天气应之故镇星太白润而明也苍色之物又早凋落木少金乘故也新校正云按不及五化独纪木上临阳明土上临厥阴水上临太阴不纪木上临厥阴土上临太阴金上临阳明者经之㫖各记其甚者也故于太过运中只言火临火水临水此不及运中只言木临金土临木水临土故不言厥阴临木太阴临土阳明临金也复则炎暑流火湿性燥柔脆草木焦藁下体再生华实齐化病寒热疮疡疿胗痈痤上应荧惑太白其谷白坚火气复金夏生大热故万物湿性时变爲燥流火烁物故柔脆草木及蔓延之类皆上干死而下体再生若辛热之草死不再生也小热者死少大热者死多火大复已土气间至则凉雨降其酸苦甘咸性寒之物乃再发生新开之与先结者齐承化而成熟火复其金太白减曜荧惑上应则溢光芒加其宿属则皆灾也以火反复故曰坚之谷秀而不实白露早降收杀气行寒雨害物虫食甘黄脾土受邪赤气后化心气晩治上胜肺金白气屈其谷不成咳而鼽上应荧惑太白星阳明上临金自用事故白露早降寒凉大至则收杀气行以太阳居土湿之位寒湿相合故寒雨害物少于成实金行伐木假途于土子居母内虫之象也故甘物黄物虫蠹食之清气先胜热气后复复已乃胜故火赤之气后生化也赤后化谓草木赤华及赤实者皆后时而再荣秀也其五藏则心气晚王胜于肺心胜于肺则金之白气乃屈退也金谷稻也鼽鼻中水岀也金爲火胜天象应同故太白芒灭荧惑益眀岁火不及寒乃大行长政不用物荣而下凝惨而甚则阳气不化乃折荣美上应辰星火少水胜故寒乃大行长政不用则物容卑下火气既少水气洪盛天象岀见辰星益明民病胷中痛胁支满两胁痛膺背肩胛间及两臂内痛新校正云详此证与火太过甚则反病之状同傍见藏气法时论郁冒朦昧心痛暴瘖胷腹大胁下与腰背相引而痛新校正云按藏气法时论云心虚则胷腹大胁下与腰背相引而痛甚则屈不能伸髋髀如别上应荧惑辰星其谷丹诸癸岁也患以其脉行于是也火气不行寒气禁固髋髀如别屈不得伸水行乘火故荧惑芒灭丹谷不成辰星临其宿属之分则皆灾也复则埃郁大雨且至黑气乃辱病鹜溏腹满食饮不下寒中肠鸣泄注腹痛暴挛痿痹足不任身上应镇星辰星玄谷不成埃郁云雨土之用也复寒之气必以湿湿气内淫则生腹疾身重故如是也黑气水气也辱屈辱也鹜鸭也土复于水故镇星明润临犯宿属则民受病灾矣鹜音木岁土不及风乃大行化气不令草木茂荣飘扬而甚秀而不实上应岁星木无德也木气专行故化气不令生气独擅故草木茂荣飘扬而甚是木不以德土气薄少故物实不成不实谓粃恶也土不及木乘之故岁星之见润而明也民病飧泄霍乱体重腹痛筋骨繇复肌肉瞤酸善怒藏气举事蛰虫早附咸病寒中上应岁星镇星其谷黅诸己岁也风客于胃故病如是土气不及水与齐化故藏气举事蛰虫早附于阳气之所人皆病中寒之疾也繇摇也筋骨摇动已复常则已繇复也土抑不伸若岁星临宿属则皆灾新校正云详此文云筋骨繇复王氏虽注义不可解按至眞要大论云筋骨繇併疑此复字併字之误复则收政严峻名木苍凋胸胁暴痛下引少腹善太息虫食甘黄气客于脾黅谷乃减民食少失味苍谷乃损金气复木故名木苍凋金入于土母怀子也故甘物黄物虫食其中金入土中故气客于脾金气大来与土仇复故黅咸实谷不成也上应太白岁星太白芒盛岁减明也经少此六字缺文上临厥阴流水不冰蛰虫来见藏气不用白乃不复上应岁星民乃康己巳己亥岁厥阴上临其岁少阳在泉火司于地故蛰虫来见流水不冰也金不得复故岁星之象如常民康不病新校正云详木不及上临阳明水不及上临太阴俱后言复此先言复而后举上临之候者盖白乃不复嫌于此年有复也岁金不及炎火乃行生气乃用长气专胜庶物以茂燥烁以行上应荧惑星火不务德而袭金危炎火既流则夏生大热生气举用故庶物蕃茂燥烁气至物不胜之烁胜之烁石流金涸泉焦草山泽燔燎雨乃不降炎火大盛天象应之荧惑之见而大明也民病肩背瞀重鼽嚏血便注下收气乃后上应太白星其谷坚芒诸乙岁也瞀谓闷也受热邪故生是病收金气也火先胜故收气后火气胜金金不能盛若荧惑逆守宿属之分皆受病新校正云详其谷坚芒白色可见故不云其谷白也经云上应太白以前后例相照经脱荧惑二字及详王注言荧惑逆守之事益知经中之阙也复则寒雨暴至乃零冰雹霜雪杀物阴厥且格阳反上行头脑户痛延及脑顶发热上应辰星新校正云详不及之运克我者行胜我者之子来复当来复之后胜星减曜复星明大此只言上应辰星而不言荧惑者阙文也当云上应辰星荧惑丹谷不成民病口疮甚则心痛寒气折火则见冰雹霜雪冰雹先伤而霜雪后损皆寒气之常也其灾害乃伤于赤化也诸不及而爲胜所犯子气复之者皆归其方也阴厥谓寒逆也格至也亦拒也水行折火以救困金天象应之辰星明莹赤色之谷爲霜雹损之岁水不及湿乃大行长气反用其化乃速暑雨数至上应镇星湿大行谓数雨也化速谓物早成也火湿齐化故暑雨数至乘水不及而土胜之镇星之象增益光明逆凌留犯其又甚矣民病腹满身重濡泄寒疡流水腰股痛发腘腨股膝不便烦冤足痿清厥脚下痛甚则胕肿藏气不政肾气不衡上应辰星其谷秬藏气不能申其政令故肾气不能内致和平衡平也辰星之应当减其明或遇镇星临属宿者乃灾新校正云详经云上应辰星注言镇星以前后例相校此经阙镇星二字上临太阴则大寒数举蛰虫早藏地积坚冰阳光不治民病寒疾于下甚则腹满浮肿上应镇星新校正云详木不及上临阳明上应太白镇星此独言镇星而不言荧惑者文阙也盖水不及而又上临太阴则镇星明盛以应土气专盛水既益弱则荧惑无畏而明大其主黅谷诸辛岁也辛丑辛未岁上临太阴太阳在泉故大寒数举也土气专盛故镇星益明黅谷应天岁成也复则大风暴发草偃木零生长不鲜面色时变筋骨并辟肉瞤瘈目视𥆨𥆨物踈璺肌肉胗发气并鬲中痛于心腹黄气乃损其谷不登上应岁星木复其土故黄气反损而黅谷不登也谓实不成无以登祭器也木气暴复岁星下临宿属分者灾新校正云详此当云上应岁星镇星尔璺音间帝曰善愿闻其时也岐伯曰悉乎哉问也木不及春有鸣条律畅之化则秋有雾露清凉之政春有惨凄残贼之胜则夏有炎暑燔烁之复其眚东化和气也胜金气也复火气也火复于金悉因其木故灾眚之作皆在东方余眚同新校正云按木火不及先言春夏之化秋冬之政者先言木火之政化次言胜复之变也其藏肝其病内舍胠胁外在关节东方肝之主也火不及夏有炳明光显之化则冬有严肃霜寒之政夏有惨凄凝冽之胜则不时有埃昏大雨之复其眚南化火德也胜水虐也复土变也南方火也其藏心其病内舍膺胁外在经络南方心之主也土不及四维有埃云润泽之化则春有鸣条鼓拆之政四维发振拉飘腾之变则秋有肃杀霖霪之复其眚四维东南东北西南西北方也维隅也谓日在四隅月也新校正云详土不及亦先言政化次言胜复也其藏脾其病内舍心腹外在肌肉四支四维中央脾之主也金不及夏有光显郁蒸之令则冬有严凝整肃之应夏有炎烁燔燎之变则秋有冰雹霜雪之复其眚西其藏肺其病内舍膺胁肩背外在皮毛西方肺之主也水不及四维有湍润埃云之化则不时有和风生发之应四维发埃昏骤注之变则不时有飘荡振拉之复其眚北飘荡振拉大风所作新校正云详金水不及先言火土之化令与应故不当秋冬而言也次言者火土胜复之变也与木火土之例不同者互文也其藏肾其病内舍腰嵴骨髓外在谿谷踹膝肉之大会爲谷肉之小会爲谿肉分之间谿谷之会以行荣卫以会大气夫五运之政犹权衡也高者抑之下者举之化者应之变者复之此生长化成收藏之理气之常也失常则天地四塞矣失常之理则天地四时之气闭塞而无所运行故动必有静胜必有复乃天地阴阳之道故曰天地之动静神明爲之纪阴阳之往复寒暑彰其兆此之谓也新校正云按故曰已下与五运行大论同上两句又与阴阳应象大论文重彼云阴阳之升降寒暑彰其兆也帝曰夫子之言五气之变四时之应可谓悉矣夫气之动乱触遇而作发无常会卒然灾合何以期之岐伯曰夫气之动变固不常在而德化政令灾变不同其候也帝曰何谓也岐伯曰东方生风风生木其德敷和其化生荣其政舒启其令风其变振发其灾散落敷布也和和气也荣滋荣也舒展也启开也振怒也发出也散谓物飘零而散落也新校正云按五运行大论云其德爲和其化爲荣其政爲散其令宣发其变摧拉其眚爲陨义与此通南方生热热生火其德彰显其化蕃茂其政明曜其令热其变销烁其灾燔焫新校正云详五运行大论云其德爲显其化爲茂其政爲明其令郁蒸其变炎烁其眚燔焫中央生湿湿生土其德溽蒸其化丰备其政安静其令湿其变骤注其灾霖溃溽湿也蒸热也骤注急雨也霖乆雨也溃烂泥也新校正云按五运行大论云其德爲濡其化爲盈其政爲谧其令云雨其变动注其眚淫溃谧音宻西方生燥燥生金其德清洁其化紧敛其政劲切其令燥其变肃杀其灾苍陨紧缩也敛收也劲锐也切急也燥干也肃杀谓风动草树声若干也杀气太甚则木青干而落也新校正云按五运行大论云其德爲清其化爲敛其政爲劲其令雾露其变肃杀其眚苍落北方生寒寒生水其德凄沧其化清谧其政凝肃其令寒其变凓冽其灾冰雪霜雹凄沧薄寒也谧静也肃中外严整也凓冽甚寒也冰雪霜雹寒气凝结所成水复火则非时而有也新校正云按五运行大论云其德爲寒其化爲肃其政爲静其变凝冽其眚冰雹是以察其动也有德有化有政有令有变有灾而物由之而人应之也夫德化政令和气也其动静胜复施于万物皆悉生成变与灾杀气也其用暴速其动骤急其行损伤虽皆天地自爲动静之用然物有不胜其动者且损且病且死焉帝曰夫子之言岁候其不及太过而上应五星今夫德化政令灾眚变易非常而有也卒然而动其亦爲之变乎岐伯曰承天而行之故无妄动无不应也卒然而动者气之交变也其不应焉故曰应常不应卒此之谓也德化政令气之常也灾眚变易气卒交会而有胜负者也常谓岁四时之气不差晷刻者不常不乆也帝曰其应奈何岐伯曰各从其气化也岁星之化以风应之荧惑之化以热应之镇星之化以湿应之太白之化以燥应之辰星之化以寒应之气变则应故各从其气化也上文言复胜皆上应之今经言应常不应卒所谓无大变易而不应然其胜复当色有枯燥润泽之异无见小大以应之帝曰其行之徐疾逆顺何如岐伯曰以道留久逆守而小是谓省下以道谓顺行留久谓过应留之日数也省下谓察天下人君之有德有过者也以道而去去而速来曲而过之是谓省遗过也顺行已去已去辄逆行而速委曲而经过是谓遗其过而辄省察之也行急行缓往多往少盖谓罪之有大有小按其遗而断之久留而环或离或附是谓议灾与其德也环谓如环而绕盘回而不去也火议罪金议杀土木水议德应近则小应远则大近谓犯星常在远谓犯星去久大小谓喜庆及罚罪事芒而大倍常之一其化甚大常之二其眚即也甚谓政令大行也发谓起也即至也金火有之小常之一其化减小常之二是谓临视省下之过与其德也省谓省察万国人吏侯王有德有过者也故侯王人吏安可不深思诫愼耶德者福之过者伐之有德者则天降福以应之有过者天降祸以淫之则知祸福无门惟人所召耳是以象之见也高而远则小下而近则大见物之理也故大则喜怒迩小则祸福远象见高而小既未即祸亦未即福象见下而大福既不远祸亦未遥但当修德省过以候厥终苟未能愼祸而务求福祐岂有是者哉岁运太过则运星北越火运火星木运木星之类也北越谓北而行也运气相得则各行以道无克伐之嫌故守常而各行于中道故岁运太过畏星失色而兼其母木失色而兼玄火失色而兼苍土失色而兼赤金失色而兼黄水失色而兼白是谓兼其母也不及则色兼其所不胜木兼白色火兼玄色土兼苍色金兼赤色水兼黄色是谓兼不胜也肖者瞿瞿莫知其妙闵闵之当孰者爲良新校正云详肖者至爲良与灵兰秘典论重彼有注妄行无征示畏侯王不识天意心私度之妄言灾咎卒无征验适足以示畏之兆于侯王荧惑于庶民矣帝曰其灾应何如岐伯曰亦各从其化也故时至有盛衰凌犯有逆顺留守有多少形见有善恶宿属有胜负征应有吉凶矣五星之至相王爲时盛囚死爲衰东行凌犯爲顺灾轻西行凌犯爲逆灾重留守日多则灾深留守日少则灾浅星喜润则爲见善星怒燥忧丧则爲见恶宿属谓所生月之属二十八宿及十二辰相分所属之位也命胜星不灾不害不胜星爲灾小重命与星相得虽灾无害灾者狱讼疾病之谓也虽五星凌犯之事时遇星之囚死时月虽灾不成然火犯留守逆临则有诬谮狱讼之忧金犯则有刑杀气郁之忧木犯则有震惊风鼓之忧土犯则有中满下利胕肿之忧水犯则有寒气冲搐之忧故曰征应有吉凶也帝曰其善恶何谓也岐伯曰有喜有怒有忧有丧有泽有燥此象之常也必谨察之夫五星之见也从夜深见之人见之喜星之喜也见之畏星之怒也光色微曜乍明乍暗星之忧也光色迥然不彰不莹不与衆同星之丧也光色圆眀不盈不缩怡然莹然星之喜也光色勃然临人芒彩满溢其象懔然星之怒也泽洪润也燥干枯也帝曰六者高下异乎岐伯曰象见高下其应一也故人亦应之观象覩色则中外之应人天咸一矣帝曰善其德化政令之动静损益皆何如岐伯曰夫德化政令灾变不能相加也天地动静阴阳往复以德报德以化报化政令灾眚及动复亦然故曰不能相加也胜复盛衰不能相多也胜盛复盛胜微复微不应以盛报微以化报变故曰不能相多也往来小大不能相过也胜复日数多少皆同故曰不能相过用之升降不能相无也木之胜金必报火土金水皆然未有胜而无服者故气不能相使无也各从其动而复之耳动必有复察动以言复也易曰吉凶悔吝生乎动此之谓欤天虽高不可度地虽广不可量以气动复言之其犹视掌矣帝曰其病生何如岐伯曰德化者气之祥政令者气之章变易者复之纪灾眚者伤之始气相胜者和不相胜者病重感于邪则甚也祥善应也章程也式也复纪谓报复之纲纪也重感谓年气已不及天气又见克杀之气是爲重感重谓重累也帝曰善所谓精光之论大圣之业宣明大道通于无穷究于无极也余闻之善言天者必应于人善言古者必验于今善言气者必彰于物善言应者同天地之化善言化言变者通神明之理非夫子孰能言至道欤太过不及岁化无穷气交迁变流于无极然天垂象圣人则之以知吉凶何者岁太过而星大或明莹岁不及而星小或失色故吉凶可指而见也吉凶者何谓物禀五常之气以生成莫不上参应之有否有宜故曰吉凶斯至矣故曰善言天者必应于人也言古之道而今必应之故曰善言古者必验于今也化气生成万物皆禀故言气应者以物明之故曰善言应者必彰于物也彰明也气化之应如四时行万物备故善言应者必同天地之造化也物生谓之化物极谓之变言万物化变终始必契于神明运爲故言化变者通于神明之理圣人智周万物无所不通故言必有发动无不应之也乃择良兆而藏之灵室每旦读之命曰气交变非斋戒不敢发愼传也灵室谓灵兰室黄帝之书府也新校正云详此文与六元正纪大论末同黄帝内经素问补註释文卷之四十一黄帝内经素问补注释文正统道藏三家本五十卷太玄部黄帝内经素问补註释文卷之四十二今七唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误五常政大论篇黄帝问曰太虚寥廓五运回薄衰盛不同损益相从愿闻平气何如而名何如而纪也岐伯对曰昭乎哉问也木曰敷和敷布和气物以生荣火曰昇明火气高明土曰备化广被化气损于群品金曰审平金气清审平而定水曰静顺水体清静顺于物也帝曰其不及奈何岐伯曰木曰委和阳和之气委屈而少用也火曰伏眀明曜之气屈伏不伸土曰卑监土虽卑少尤监万物之生化也金曰从革从顺革易坚成万物水曰涸流水少故流注干涸帝曰太过何谓岐伯曰木曰发生宣发生气万物以荣火曰赫曦盛明也土曰敦阜敦厚也阜高也土余故高而厚金曰坚成气爽风劲坚成庶物水曰流衍衍泮衍也溢也帝曰三气之纪愿闻其候岐伯曰悉乎哉问也新校正云详此论与五运行大论及阴阳应象大论金匮真言论相通敷和之纪木德周行阳舒阴布五化宣平自当其位不与物争故五气之化各布政令于四方无相干犯新校正云按王注太过不及各纪年辰此平木运注不纪年辰者平气之岁不可以定纪也或者欲补注云谓丁巳丁亥丁卯壬寅壬申岁者是未达也其气端端直也丽也其性随顺于物化其用曲直曲直材干皆应用也其化生荣木化宣行则物生荣而美其类草木木体坚高草形卑下然各有坚脆刚柔蔓结条屈者其政发散春气发散物禀以生木之化也其候温和和春之气也其令风木之令行以和风其藏肝五藏之气与肝同肝其畏清清金令也木性暄故畏清五运行大论曰木其性暄又曰燥胜风其主目阳昇明见目与同也其谷麻色苍也新校正云按金匮眞言论云其谷麦与此不同其果李味酸也其实核中有坚核者其应春四时之中春化同其虫毛木化宣行则毛虫生其畜犬如草木之生无所避也新校正云按金匮眞言论篇云其畜鸡其色苍木化宣行则物浮苍翠也其养筋酸入筋其病里急支满木气所生新校正云按金匮言论云是以知病之在筋也其味酸木化敷和则物酸味厚其音角调而直也其物中坚象土中之有木也其数八成数也昇明之纪正阳而治德施周普五化均衡均等也衡平也其气高火炎上其性速火性躁疾其用燔灼灼烧也燔之与灼皆火之用其化蕃茂长气盛故物大其类火五行之气与火类同其政明曜德合高眀火之政也其候炎暑气之至也以是候之其令热热至乃令行其藏心心气应之心其畏寒寒水令也心性暑热故畏寒五运行大论曰心其性暑又曰寒胜热其主舌火以烛幽舌申明也其谷麦色赤也新校正云按金匮眞言论云其谷黍又藏气法时论云麦也其果杏味苦也其实络中有支络者其应夏四时之气夏气同其虫羽羽火象也火化宣行故羽虫生其畜马健决躁速火类同新校正云按金匮眞言论云其畜羊其色赤色同又明其养血其病瞤瘛火之性动也新校正云按金匮眞言论云是以知病之在脉也瞤如匀切其味苦昇明气化则物苦味纯其音征和而美其物脉中多支脉火之化也其数七成数也备化之纪气协天休德流四政五化齐修土之德静分助四方赞成金木水火之政土之气厚应天休和之气以生长收藏终而复始故五化齐修其气平土之生也平而正其性顺应顺群品悉化成也其用高下世土高下皆应用也其化丰满丰满万物非土化不可也其类土五行之化土类同其政安静土体厚土德静故政化亦然其候溽蒸溽湿也蒸热也其令湿湿化不絶竭则土令延长其藏脾脾气同脾其畏风风木令也脾性虽四气兼并然其所主尤畏木也五运行大论云脾其性静兼又曰风胜湿其主口土体包容口主受纳其谷稷色黄也新校正云按金匮眞言论作稷藏气法时论作粳其果枣味甘也其实肉中有肌肉者其应长夏长夏谓长养之夏也六月气同新校正云按王注藏气法时论云夏爲土母土长于中以长而治故云长夏又注六节藏象论云所谓长夏者六月也土生于火长在夏中既长而王故云长夏其虫倮无毛羽鳞甲土形同其畜牛成彼稼穑土之用也牛之应用其缓而和其色黄土同也其养肉所养者厚而静其病否土性拥碍新校正云按金匮眞言论云病在舌本是以知病之在肉也其味甘备化气丰则物味甘厚其音宫大而重其物肤物禀备化之气则多肌肉其数五生数也正土不虚加故也审平之纪收而不争杀而无犯五化宣明犯谓刑犯于物也收而不争杀而无犯匪审平之德何以能爲是哉其气洁金气以洁白莹明爲事其性刚性刚故摧缺于物其用散落金用则万物散落其化坚敛收敛坚强金之化也其类金审平之化金类同其政劲肃化急速而整肃也劲锐也其候清切清大凉也切急也风声也其令燥燥干也其藏肺肺气之用同金化也肺其畏热热火令也肺性凉故畏火热五运行大论曰肺其性凉其主鼻肺藏气鼻通息也其谷稻色白也新校正云按金匮眞言论作稻藏气法时论作黄黍其果桃味辛也其实殻外有坚殻者其应秋四时之化秋气同其虫介外被坚甲者其畜鸡性善斗伤象金用也新校正云按金匮眞言论云其畜马其色白色同也其养皮毛坚同也其病咳有声之病金之应也新校正云按金匮眞言论云病在背是以知病之在皮毛其味辛审平化治则物辛味正其音商和利而扬其物外坚金化宣行则物体外坚其数九成数也静顺之纪藏而勿害治而善下五化咸整治化也水之性下所以德全江海所以能爲百谷王者以其善下之也其气明清静明照水气所生其性下归流于下其用沃衍用非静事故沫生而流溢沃沫也衍溢也其化凝坚藏气布化则水物凝坚其类水静顺之化水同类其政流演井泉不竭河流不息则流演之义也其候凝肃凝寒也肃净也寒来之气候其令寒水令宣行则寒司物化其藏肾肾藏之用同水化也肾其畏湿湿土气也肾性凛故畏土湿五运行大论曰肾其性凛其主二阴流注应同新校正云按金匮眞言论曰北方黑色入通于肾开窍于二阴其谷豆色黑也新校正云按金匮眞言论及藏气法时论同其果栗味咸也其实濡中有津液也其应冬四时之化冬气同其虫鳞鳞水化生其畜彘善下也彘豕也其色黑色同也其养骨髓气入也其病厥厥气逆也凌上也倒行不顺也新校正云按金匮眞言论云病在谿是以知病之在骨也其味咸味同也其音羽深而和其物濡水化丰洽庶物濡润其数六成数也故生而勿杀长而勿罚化而勿制收而勿害藏而勿抑是谓平气生气主岁收气不能纵其杀长气主岁藏气不能纵其罚化气主岁生气不能纵其制收气主岁长气不能纵其害藏气主岁化气不能纵其抑夫如是者皆天气平地气正五化之气不以胜克爲用故谓曰平和气也委和之纪是谓胜生丁卯丁丑丁亥丁未丁酉丁巳之岁生气不政化气乃扬木少故生气不政土宽故化气乃扬长气自平收令乃早火无忤犯故长气自平木气既少故收令乃早凉雨时降风云并兴凉金化也雨湿气也风木化也云湿气也草木晚荣苍干凋落金气有余木不能胜故也新校正云详委和之纪木不及而金气乗之故苍干凋落非金气有余木不能胜也盖木不足而金胜之也物秀而实肤肉内充岁生虽晩成者满实土化气速故如是其气歛收敛兼金气故其用聚不布散也其动緛戾拘缓緛缩短也戾了戾也拘拘急也缓不收也其发惊骇木屈卒伸惊骇象也其藏肝内应肝其果枣李枣土李木实也新校正云详李木实也按火土金水不及之果李当作桃王注亦非其实核殻核木殻金主其谷稷稻金土谷也其味酸辛味酸之物熟兼辛也其色白苍苍色之物熟兼白也其畜犬鸡木从金畜其虫毛介毛从介其主雾露凄沧金之化也其声角商角从商其病摇动注恐木受邪也从金化也木不自政故化从金少角与判商同少角木不及故半与商金化同判半也新校正云按火土金水之文判作少则此当云少角与少商同不云少商者盖少角之运共有六年而丁巳丁亥上角与正角同丁卯丁酉上商与正商同丁未丁丑上宫与正宫同是六年者各有所同与火土金水之少运不同故不云同少商只大约而言半从商化也上角与正角同上见厥阴与敷和岁化同谓丁亥丁巳岁上之所见者也上商与正商同上见阳明则与平金岁化同丁卯丁酉岁上见阳明其病支发痈肿疮疡金刑木也其甘虫子在母中邪伤肝也虽化悉与金同然其所伤则归于肝木也上宫与正宫同土盖其木与未出等也木未出土与无木同土自用事故与正土运岁化同也上见太阴是谓上宫丁丑丁未岁上见太阴司天之化也萧飋肃杀则炎赫沸腾箫飋肃杀金无德也炎赫沸腾火之复也眚于三火爲木复故其眚在东三东方也此言金之物胜也新校正云按六元正纪大论云灾三宫所谓复也复报复也其主飞蠹蛆雉飞羽虫也蠹内生虫也蛆蝇之生者此则物内自化尔雉鸟耗也乃爲雷霆雷谓大声生于太虚云暝之中也霆谓迅雷卒如火之爆者即霹雳也伏明之纪是谓胜长藏气胜长也谓癸酉癸未癸巳癸卯癸丑癸亥之岁也长气不宣藏气反布火之长气不能施化故水之藏气反布于时收气自政化令乃衡金土之义与岁气素无干犯故金自行其政土自平其气寒清数举暑令乃薄火气不用故承化物生生而不长火令不政故承化生之物皆不长也成实而稚遇化已老物实成熟苗尚稚短及遇化气未长极而气已老矣阳气屈伏蛰虫早藏阳不用而阴胜也若上临癸卯癸酉岁则蛰反不藏新校正云详癸巳癸亥之岁蛰亦不藏其气郁郁燠不舒畅其用暴速也其动彰伏变易彰明也伏隐也变易谓不常其象见也其发痛痛由心所生其藏心岁运之气通于心其果栗桃栗水桃金果也其实络濡络支脉也濡有汁也其谷豆稻豆水稻金谷也其味苦咸苦兼咸也其色玄丹色丹之物熟兼玄也其畜马彘火从水畜其虫羽鳞羽从鳞其主氷雪霜寒水之气也其声征羽征从羽其病昏惑悲忘火之躁动不拘常律阴冒阳火故昏惑不治心气不足故喜悲善忘也从水化也火弱水强故伏明之纪半从水之政化少征与少羽同火少故半从水化新校正云详少征运六年内癸酉癸卯同正商癸巳癸亥同岁会外癸未癸丑二年少征与少羽同故不云判羽也上商与正商同岁上见阳明则与平金岁化同也癸卯及癸酉岁上见阳明新校正云详此不言上宫上角者盖宫角于火无大克伐故经不备言之邪伤心也受病者心凝惨凛冽则暴雨霖霪凝惨凛冽水无德也暴雨霖霪土之复也眚于七七南方也新校正云按六元正纪大论云灾七宫其主骤注雷霆震惊天地气争而生是变气交之内害及粢盛及伤鳞类沉霒淫雨沈霒淫雨湿变所生也卑监之纪是谓减化谓化气减少己巳己卯己丑己亥己酉己未之岁也化气不令生政独彰土少而木专其用长气整雨乃愆收气平不相干犯则平整化气减故雨愆期风寒并兴草木荣美风木也寒水也土少故寒气得行生气独彰故草木敷荣而端美秀而不实成而秕也荣秀而美气生于木化气不满故物实中空是以秕恶其气散气不安静木且疏之从木之风故施散也其用静定虽不能专政于时物然或举用则终归土德而静定其动疡涌分溃痈肿疡疮也涌呕吐也分裂也溃烂也痈肿脓疮也其发濡滞土性也濡湿也其藏脾主藏病其果李栗李木栗水果也其实濡核濡中有汁者核中坚者新校正云详前后濡实主水此濡字当作肉王注亦非其谷豆麻豆水麻木谷也其味酸甘甘味之物熟兼酸也其色苍黄色黄之物外兼苍也其畜牛犬土从木畜其虫倮毛倮从毛其主飘怒振发木之气用也其声宫角宫从角其病留满否塞土气拥碍故从木化也不胜故从他化少宫与少角同土少故半从木化也新校正云详少宫之运六年内除己丑己未与正宫同己巳己亥与正角同外有己卯己酉二年少宫与少角同故不云判角也上宫与正宫同上见太阴则与平土运生化同也己丑己未其岁见也上角与正角同上见厥阴则悉是敷和之纪也己亥己巳其岁见也其病飱泄风之胜也邪伤脾也纵诸气金病即自伤脾新校正云详此不言上商者土与金无相克伐故经不纪之也又注云纵诸气金病即自伤脾也金字疑误振拉飘扬则苍干散落振拉飘扬木无德也苍干散落金之复也其眚四维东南西南西北东北土之位也新校正云按六元正纪大论云灾五宫其主败折虎狼虎狼猴豺豹鹿马獐麂诸四足之兽害于粢盛及生命也麂音几清气乃用生政乃辱金气行则木气屈从革之纪是谓折收火折金收之气也谓乙丑乙亥乙酉乙未乙巳乙卯之岁也收气乃后生气乃扬后不及时也收气不能以时而行则生气自应布扬而用之也长化合德火政乃宣庶类以蕃火土之气同生化也宣行也其气扬顺火也其用躁切少虽后用用则切急随火躁也其动铿禁瞀厥铿咳声也禁谓二阴禁止也瞀闷也厥谓气上逆也其发咳喘咳金之有声喘肺藏气也其藏肺主藏病其果李杏李木杏火果也其实殻络外有殻内有支络之实也其谷麻麦麻木麦火谷也麦色赤也其味苦辛苦味胜辛辛兼苦也其色白丹赤加白也其畜鸡羊金从火土之兼化也新校正云详火畜马土畜牛今言羊故王注云从火土之兼化爲羊也或者当去注中之土字甚非其虫介羽介从羽其主明曜炎烁火之胜也其声商征商从征其病嚏咳鼽衂金之病也从火化也火气来胜故屈己以从之少商与少征同金少故半同火化也新校正云详少商运六年内除乙卯乙酉同正商乙巳乙亥同正角外乙丑乙未二年爲少商同少征故不云判征也上商与正商同上见阳明则与平金运生化同乙卯乙酉其岁上见也上角与正角同上见厥阴则与平木运生化同乙巳乙亥其岁上见也新校正云详金土无相胜克故经不言上宫与正宫同也邪伤肺也有邪之胜则归肺炎光赫烈则氷雪霜雹炎光赫烈火无德也冰雪霜雹水之复也水复之作雹形如半珠新校正云详注云雹形如半珠半字疑误眚于九九西方也新校正云按六元正纪大论云灾九宫其主鳞伏彘鼠突戾潜伏岁主纵之以伤赤实及羽类也岁气早至乃生大寒水之化也涸流之纪是谓反阳阴气不及反爲阳气代之谓辛未辛巳辛卯辛酉辛亥辛丑之岁也藏令不举化气乃昌少水而土盛长气宣布蛰虫不藏太阳在泉经文背也厥阴阳明司天乃如经谓也土润水泉减草木条茂荣秀满盛长化之气丰而厚也其气滞从土也其用渗泄不能流也其动坚止谓便写也水少不濡则干而坚止岁气不能固则注下而奔速其发燥藁阴少而阳盛故尔其藏肾主藏病也其果枣杏枣土杏火果也其实濡肉濡水肉土化也其谷黍稷黍火稷土谷也新校正云按本论上文麦爲火之谷今言黍者疑麦字误爲黍也虽金匮眞言论作黍然本论作麦当从本论之文也其味甘咸甘入于咸味甘美也其色黅玄黄加黑也其畜彘牛水从土畜其虫鳞倮鳞从倮其主埃郁昏翳土之胜也其声羽宫羽从宫其病痿厥坚下水土参并故如是从土化也不胜于土故从他化少羽与少宫同水土各半化也新校正云详少羽之运六年内除辛丑辛未与正宫同外辛卯辛酉辛巳辛亥四岁爲同少宫故不言判宫也上宫与正宫同上见太阴则与平土运生化同辛丑辛未岁上见之新校正云详此不言上角上商者盖水于金木无相克伐故也其病癃閟癃小便不通閟大便干涩不利也邪伤肾也邪胜则归肾埃昏骤雨则振拉摧拔埃昏骤雨土之虐也振拉摧拔木之复也眚于一一北方也诸谓方者国郡州县境之方也新校正云按六元正纪大论云灾一宫其主毛显狐貉变化不藏毛显谓毛虫麋麂獐鹿貒兔虎狼显见伤于黄实兼害倮虫之长也变化谓爲魅狐狸当之不藏谓害粢盛鼠貒兔狸貉当之所谓毛显不藏也故乘危而行不速而至暴虐无德灾反及之微者复征甚者复甚气之常也通言五行气少而有胜复之大凡也乘彼孤危恃乎强盛不召而往专肆威刑怨祸自招又谁咎也假令木弱金气来乘暴虐仓卒是无德也木被金害火必雠之金受火燔则灾及也夫如是者刑甚则复甚刑微则复微气动之常固其宜也五行之理咸迭然乎新校正云按五运不及之详具气交变大论中发生之纪是谓启物乘木气以发生而启其容质也是谓壬申壬寅壬子壬午壬辰壬戌之六岁化也土踈泄苍气达生气上发故土体疏泄木之专政故苍气上达达通也出也行也阳和布化阴气乃随少阳先生发于万物之表厥阴次随营运于万象之中也生气淳化万物以荣岁木有余金不来胜生令布化故物以舒荣其化生其气美木化宣行则物容端美其政散布散生荣无所不至其令条舒条直也理也舒启也端直舒启万物随之发生之化无非顺理者也其动掉眩巅疾掉摇动也眩旋转也巅上首也疾病气也新校正云详王不解其动之义按后敦阜之纪其动濡积并蓄王注云动谓变动又坚成之纪其动暴折疡疰王注云动以生病盖谓气既变动因动以生病也则木火土金水之动义皆同也又按王注脉要精微论云巅疾上巅疾也又注奇病论云巅谓上巅则头首也此注云上也疾病气也气字爲衍也其德鸣靡启拆风气所生新校正云按六元正纪大论云其化鸣紊启拆其变振拉摧拔振谓振怒拉谓中折摧谓仆落拔谓出本新校正云按六元正纪大论同其谷麻稻木化齐金其畜鸡犬齐鸡孕也其果李桃李齐桃实也其色青黄白青加于黄白自正也其味酸甘辛酸入于甘辛齐化也其象春如春之气布散阳和其经足厥阴少阳厥阴肝脉少阳胆脉其藏肝脾肝胜脾其虫毛介木余故毛齐介育其物中坚外坚中坚有核之物齐等于皮殻之类也其病怒木余故大角与上商同大过之木气与金化齐等新校正云按大过五运独太角言与上商同余四运并不言者疑此文爲衍上征则其气逆其病吐利上见少阴少阳则其气逆行壬子壬午岁上见少阴壬寅壬申岁上见少阳木余遇火故气不顺新校正云按五运行大论云气相得而病者以下临上不当位也不云上羽者水临木爲相得故也不务其德则收气复秋气劲切甚则肃杀清气大至草木凋零邪乃伤肝恃已太过凌犯于土土气屯极金爲复雠金行杀令故邪伤肝木也赫曦之纪是谓蕃茂物过太阳则蕃而茂是谓戊辰戊寅戊子戊戌戊申戊午之岁也新校正云按或云注中太阳当作太征详木土金水之大过注俱不言角宫商羽等运而水太过注云阴气大行此火太过是物遇太阳也安得谓之太征乎阴气内化阳气外荣阴阳之气得其序也炎暑施化物得以昌长气多故尔其化长其气高长化行则物容大高气达则物色明其政动革易其象不常也其令鸣显火之用而有声火之燔而有焰象无所隐则其信也显露也其动炎灼妄扰妄谬也扰挠也其德暄暑郁蒸热化所生长于物也新校正云按六元正纪大论云其化暄嚣郁燠又作暄曜其变炎烈沸腾胜复之有极于是也其谷麦豆火齐水化也其畜羊彘齐孕育也新校正云按本论上文马爲火之畜今言羊者疑马字误爲羊金匮眞言论及藏气法时论俱作羊然本论作马当从本论之文也其果杏栗等实也其色赤白玄赤色加白黑自正也其味苦辛咸辛物兼苦与咸化齐成也其象夏如夏气之热也其经手少阴太阳少阴心脉太阳小肠脉手厥阴少阳厥阴心包脉少阳三焦脉其藏心肺心胜肺其虫羽鳞火余故鳞羽齐化其物脉濡脉火物濡水物水火齐化新校正云详脉即络也文虽殊而义同其病笑疟疮疡血流狂妄目赤火盛故上羽与正征同其收齐其病痓上见太阳则天气且制故太过之火反与平火运生化同也戊辰戊戌岁上见之若平火运同则五常之气无相凌犯故金收之气生化同等上征而收气后也上见少阴少阳则其生化自政金气不能与之齐化戊子戊午岁上见少阴戊寅戊申岁上见少阳火盛故收气后化新校正云按气交变大论云岁火太过上临少阴少阳火燔焫水泉涸物焦藁暴烈其政藏气乃复时见凝惨甚则雨水霜雹切寒邪伤心也不务其德轻侮致之也新校正云按气交变大论云雨冰霜寒与此互文也敦阜之纪是谓广化土余故化气广被于物也是谓甲子甲戌甲申甲午甲辰甲寅之岁也厚德清静顺长以盈土性顺用无与物争故德厚而不躁顺火之长育使万物化气盈满也至阴内实物化充成至阴土精气也夫万物所以化成者皆以至阴之灵气生化于中也烟埃朦郁见于厚土厚土山也烟埃土气也大雨时行湿气乃用燥政乃辟湿气用则燥政辟自然之理尔其化圆其气丰化气丰圆以其清静故也其政静静而能乆故政常存其令周备气缓故周备其动濡积并蓄动谓变动其德柔润重淖静而柔润故厚德常存新校正云按六元正纪大论云其化柔润重泽其变震惊飘骤崩溃震惊雷霆之作也飘骤暴风雨至也大雨暴注则山崩土溃随水流没其谷稷麻土木齐化其畜牛犬齐孕育也其果枣李土齐木化其色黅玄苍黄色加黑苍自正也其味甘咸酸甘入于咸酸齐化也其象长夏六月之气生化同其经足太隂阳明太隂脾脉阳明胃脉其藏脾肾脾胜肾其虫倮毛土余故毛倮齐化其物肌核肌土核木化也其病腹满四支不举土性静故病如是新校正云详此不云上羽上征者征羽不能亏盈于土故无他候也大风迅至邪伤脾也木盛怒故土脾伤坚成之纪是谓收引引歛也阳气收阴气用故万物收歛谓庚午庚辰庚寅庚子庚戌庚申之岁也天气洁地气明秋气高洁金气同阳气随隂治化阳顺隂而生化燥行其政物以司成燥气行化万物专司其成孰无遗略也收气繁布化洽不终收杀气早土之化不得终其用也新校正云详繁字疑误其化成其气削减削也其政肃肃清也静也其令锐切气用不屈劲而急其动暴折疡疰动以生病其德雾露萧飋燥之化也箫飋风声也静爲雾露用则风生新校正云按六元正纪大论云德作化其变肃杀凋零陨坠于物其谷稻黍金火齐化也新校正云按本论上文麦爲火之谷当言其谷稻麦其畜鸡马齐孕育也其果桃杏金火齐实其色白青丹白加于青丹自正也其味辛酸苦辛入酸苦齐化其象秋气爽清洁如秋之化其经手太阴阳明太阴肺脉阳明大肠脉其藏肺肝肺胜肝其虫介羽金余故介羽齐育其物殻络殻金络火化也其病喘喝胸凭仰息金气余故上征与正商同其生齐其病咳上见少隂少阳则天气且抑故其生化与平金岁同庚子庚午岁上见少隂庚寅庚申岁上见少阳土火制金故生气与之齐化火乘金肺故病咳新校正云详此不言上羽者水与金非相胜克故政暴变则名木不荣柔脆焦首长气斯救大火流炎烁且至蔓将藁邪伤肺也变谓太甚也政太甚则生气抑故木不荣草首焦死政暴不已则火气发怒故火流灸烁至柔条蔓草脆之类皆干死也火乘金气故肺气伤也流衍之纪是谓封藏阴气大行则天地封藏之化也谓丙寅丙子丙戌丙申丙午丙辰之岁也寒司物化天地严凝阴之气也藏政以布长令不扬藏气用则长化止故令不发扬其化凛其气坚寒气及物则坚定其政谧谧静也其令流注水之象也其动漂泄沃涌沃沫也涌溢也其德凝惨寒雰寒之化也新校正云按六元正纪大论作其化凝惨栗冽其变冰雪霜雹非时而有其谷豆稷水齐土化其畜彘牛齐孕育也其果栗枣水土齐实其色黑丹黅黑加于丹黄自正也其味咸苦甘咸入于苦甘化齐焉其象冬气序凝肃似冬之化其经足少阴太阳少阴肾脉太阳膀胱脉其藏肾心肾胜心其虫鳞倮水余故鳞倮齐育其物濡满濡水满土化也新校正云按土不及作肉土太过作肌此作满互相成也其病胀水余也上羽而长气不化也上见太阳则天不能布化以长养也丙辰丙戌之岁上见天符水运也新校正云按气交变大论云上临太阳则雨冰雪霜不时降湿气变物不云上征者运所胜也政过则化气大举而埃昏气交大雨时降邪伤肾也暴寒数举是谓政过火被水凌土来仇复故天地昏翳土水气交大雨斯降而邪伤肾也故曰不恒其德则所胜来复政恒其理则所胜同化此之谓也不恒谓恃已有余凌犯不胜恒谓守常之化不肆威刑如是则克己之气岁同治化也新校正云详五运太过之说具气交变大论中黄帝内经素问补註释文卷之四十二黄帝内经素问补注释文正统道藏三家本五十卷太玄部黄帝内经素问补註释文卷之四十三荣一唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误五常政大论篇下黄帝曰天不足西北左寒而右凉地不满东南右热而左温其故何也面巽言也岐伯曰隂阳之气高下之理大小之异也高下谓地形大小谓隂阳之气盛衰之异今中原地形西北方高东南方下西方凉北方寒东方温南方热气化犹然矣东南方阳也阳者其精降于下故右热而左温阳精下降故地气以温而和之于下矣阳气生于东而盛于南故东方温而南方热气之多少明矣西北方阴也阴者其精奉于上故左寒而右凉阴精奉上故地以寒而和之于上矣阴气生于西而盛于北故西方凉而北方寒君面巽而言臣面干而对也新校正云详天地不足阴阳之说亦具阴阳应象大论中是以地有高下气有温凉高者气寒下者气热新校正云按六元正纪大论云至高之地冬气常在至下之地春气常在故适寒凉者胀之温热者疮下之则胀已汗之则疮已此凑理开闭之常大小之异耳西北东南言其大也夫以气候验之中原地形所居者悉以居高则寒处下则热尝试观之高山多雪平川多雨高山多寒平川多热则高下寒热可征见矣中华之地凡有高下之大者东西南北各三分也其一者自汉蜀江南至海也二者自汉江北至平遥县也三者自平遥北山北至蕃界北海也故南分大热中分寒热兼半北分大寒南北分外寒热尤极大热之分其寒微大寒之分其热微然而登涉极高山顶则南面北面寒热悬殊荣枯倍异也又东西高下之别亦三矣其一者自汧源县西至沙州二者自开封县西至汧源县三者自开封县东至沧海也故东分大温中分温凉兼半西分大凉大温之分其寒五分之二大凉之分其热五分之二温凉分外温凉尤极变爲大暄大寒也约其大凡如此然九分之地寒极于东北热极于西南九分之地其中有高下不同地高处则湿下处则燥此一方之中小异也若大而言之是则高下之有二也何者中原地形西高北高东下南下今百川满凑东之沧海则东南西北高下可知一爲地形高下故寒热不同二则阴阳之气有少有多故表温凉之异尔今以气候验之乃春气西行秋气东行冬气南行夏气北行以中分校之自开封至汧源气候正与历候同以东行校之自开封至沧海每一百里秋气至晩一日春气发早一日西行校之自汧源县西至蕃界碛石其以南向及西北东南者每四十里春气发晩一日秋气至早一日北向及东北西南者每一十五里春气发晚一日秋气至早一日南行校之川形有北向东北西南者每五百里新校正云按别本作十五里阳气行晚一日阴气行早一日南向及东南西北川每一十五里热气至早一日寒气至晚一日广平之地则每五十里阳气发早一日寒气至晩一日北行校之川形有南向及东南西北者每二十五里阳气行晚一日阴气行早一日北向及东北西南川每一十五里寒气至早一日热气至晩一日广平之地则每二十里热气行晩一日寒气至早一日大率如此然高处峻处冬气常在平处下处夏气常在观其雪零草茂则可知矣然地土固有弓形川蛇形川月形川地势不同生杀荣枯地同而天异凡此之类有离向丙向巽向乙向震向处则春气早至秋气晩至早晩校十五日有丁向坤向庚向兑向辛向干向坎向艮向处则秋气早至春气晩至早晩亦校二十日是所谓带山之地也审观向背气候可知寒凉之地凑理开少而闭多闭多则阳气不散故适寒凉腹必胀也湿热之地凑理开多而闭少开多则阳气发散故往温热皮必疮也下之则中气不余故胀已汗之则阳气外泄故疮已帝曰其于寿夭何如言土地居人之寿夭岐伯曰阴精所奉其人寿阳精所降其人夭阴精所奉高之地也阳精所降下之地也阴方之地阳不妄泄寒气外持邪不数中而正气坚守故寿延阳方之地阳气耗散发泄无度风湿数中眞气倾竭故夭折即事验之今中原之境西北方衆人寿东南方衆人夭其中犹各有微甚尔此寿夭之大异也方者审之乎帝曰善其病者治之奈何岐伯曰西北之气散而寒之东南之气收而温之所谓同病异治也西方北方人皮肤闭腠理宻人皆食热故宜散宜寒东方南方人皮肤踈腠理开人皆食冷故宜收宜温散谓温浴使中外条达收谓温中不解表也今土俗皆反之依而疗之则反甚矣新校正云详分方爲治亦具异法方宜论中故曰气寒气凉治以寒凉行水渍之气温气热治以温热强其内守必同其气可使平也假者反之寒方以寒热方以热温方以温凉方以凉是正法也是同气也行水渍之谓汤浸渍也平谓平调也若西方北方有冷病假热方温方以除之东方南方有热疾须凉方寒方以疗者则反上正法以取之帝曰善一州之气生化寿夭不同其故何也岐伯曰高下之理地势使然也崇高则阴气治之污下则阳气治之阳胜者先天阴胜者后天先天谓先天时也后天谓后天时也悉言天地生化荣枯零落之先后也物既有之人亦如然此地理之常生化之道也帝曰其有寿夭乎岐伯曰高者其气寿下者其气夭地之小大异也小者小异大者大异大谓东南西北相远万里许也小谓居所高下相近二十里三十里或百里许也地形高下悬倍不相计者以近爲小则十里二十里高下平慢气相接者以远爲小则三百里二百里地气不同生乃异也故治病者必明天道地理阴阳更胜气之先后人之寿夭生化之期乃可以知人之形气矣不明天地之气又昩阴阳之候则以寿爲夭以夭爲寿虽尽上圣救生之道毕经脉药石之妙犹未免世中之诬斥也帝曰善其岁有不病而藏气不应不用者何也岐伯曰天气制之气有所从也从谓从事于彼不及营于私应用之帝曰愿卒闻之岐伯曰少阳司天火气下临肺气上从白起金用草木眚火见燔焫革金且耗大暑以行咳嚏鼽衂鼻窒曰疡寒热胕肿寅申之岁侯也临谓御于下从谓从事于上起谓价高于市用谓用行刑罚也临从起用同之革谓皮革亦谓革易也金谓器属也耗谓费用也火气燔灼故曰生疮疮身疮也疡头疮也寒热谓先寒而后热则疟疾也肺爲热害水且救之水守肺中故爲胕肿胕肿谓肿满按之不起此天气之所生也新校正云详注云故曰生疮疮身疮也疡头疮也今经只言曰疡疑经脱一疮之别本曰字作口风行于地尘沙飞扬心痛胃脘痛厥逆鬲不通其主暴速厥阴在泉故风行于地凡淫所胜故是病生焉少阳厥阴其化急速故病气起发疾速而爲故云其主暴速此地气不顺而生是也新校正云详厥阴与少阳在泉言其主暴速其发机速故不言甚则某病也阳明司天燥气下临肝气上从苍起木用而立土乃眚凄沧数至木伐草萎胁痛目赤掉振鼓栗筋痿不能乆立卯酉之岁候也木用亦谓木功也凄沧大凉也此病之起天气生焉暴热至土乃暑阳气郁发小便变寒热如疟甚则心痛火行干藁流水不氷蛰虫乃见少阴在泉热盛于地而爲是也病之所有地气生焉太阳司天寒气下临心气上从而火且明新校正云详火且明三字当作火用二字丹起金乃眚寒清时举胜则水冰火气高明心热烦嗌干善渴鼽嚏喜悲数欠热气妄行寒乃复霜不时降善忘甚则心痛辰戌之岁候也寒清时举太阳之令也火气高明谓燔灼于物也不时谓太早及偏害不循时令不普及于物也病之所起天气生焉土乃润水丰衍寒客至沉阴化湿气变物水饮内蓄中满不食皮𤸷肉苛筋脉不利甚则胕肿身后痈太阴在泉湿盛于地而爲是也病之源始地气生焉新校正云详身后痈当作身后难厥阴司天风气下临脾气上从而土且隆黄起水乃眚土用革体重肌肉萎食减口爽风行大虚云物摇动目转耳鸣巳亥之岁候也土隆土用革谓土气有用而革易其体亦谓土功事也云物摇动是谓风高此病所生天之气也火纵其暴地乃暑大热消烁赤沃下蛰虫数见流水不冰少阳在泉火成于地而爲是也病之宗兆地气生焉其发机速少阳厥阴之气变化卒急其爲疾病速若发机故曰其发机速少阴司天热气下临肺气上从白起金用草木眚喘呕寒热嚏鼽衂鼻窒大暑流行子午之岁候也热司天气故是病生天气之作也甚则疮疡燔灼金烁石流天之交也地乃燥凄沧数至胁痛善太息肃杀行草木变变谓变易客质也胁痛太息地气生也太隂司天湿气下临肾气上从黑起水变新校正云详前后文此少火乃眚三字埃冒云雨胷中不利隂痿气大衰而不起不用新校正云详不用二字当作水用当其时反腰脽痛动转不便也丑未之岁候也水变谓甘泉变咸也埃土雾也冒不分远也云雨土化也脽谓臀肉也病之有者天气生焉厥逆新校正云详厥逆二字疑当连上文地乃藏阴大寒且至蛰虫早附心下否痛地裂冰坚少腹痛时害于食乘金则止水增味廼咸行水减也止水井泉也行水河渠流注者也止水虽长廼变常甘美而爲咸味也病之有者地气生焉新校正云详太阴司天之化不言甚则病某而云当其时又云乘金则云云者与前条互相发明也帝曰岁有胎孕不育治之不全何气使然岐伯曰六气五类有相胜制也同者盛之异者衰之此天地之道生化之常也故厥隂司天毛虫静羽虫育介虫不成谓乙巳丁巳己巳辛巳癸巳乙亥丁亥己亥辛亥癸亥之岁也静无声也亦谓静退不先用事也羽爲火虫气同地也火制金化故介虫不成谓白色有甲之虫少孕育也在泉毛虫育倮虫耗羽虫不育地气制土黄倮耗损岁乘木运其又甚也羽虫不育少阳自抑之是则五寅五申岁也凡称不育不成皆谓少非悉无也少阴司天羽虫静介虫育毛虫不成谓甲子丙子戊子庚子壬子甲午丙午戊午庚午壬午之岁也静谓胡越燕百舌鸟之类也是岁黑色毛虫孕育少成在泉羽虫育介虫耗不育地气制金白介虫不育岁乗火运斯复甚焉是则五卯五酉岁也新校正云详介虫耗以少阴在泉火克金也介虫不育以阳明在天自抑之也太阴司天倮虫静鳞虫育羽虫不成是谓乙丑丁丑己丑辛丑癸丑乙未丁未己未辛未癸未之岁也倮虫者谓人及虾蟆之类也羽虫谓青緑色者则鹦鹉䴕鸟翠碧鸟之类诸青緑色之有羽者岁乘金运其复甚哉在泉倮虫育鳞虫新校正云详此少一耗字不成地气制水黑鳞不育岁乘土运而又甚焉是则五辰五戌是也少阳司天羽虫静毛虫育倮虫不成谓甲寅丙寅戊寅庚寅壬寅甲申丙申戊申庚申壬申之岁也倮虫谓青緑色者也羽虫谓黑色诸有羽翼者则越燕百舌鸟之类是也在泉羽虫育介虫耗毛虫不育地气制金白介耗损岁乘火运其又甚也毛虫不育天气制之是则五巳五亥岁也阳明司天介虫静羽虫育介虫不成谓乙卯丁卯已卯辛卯癸卯乙酉丁酉已酉辛酉癸酉之岁也羽爲火虫故蕃育也介虫诸有赤色甲殻者也赤介不育天气制之在泉介虫育毛虫耗羽虫不成地气制木黑毛虫耗岁乗金运损复甚焉是则五子五午岁也羽虫不就以上见少阴也太阳司天鳞虫静倮虫育谓甲辰丙辰戊辰庚辰壬辰丙戌甲戌戊戌庚戌壬戌岁也倮虫育地气同也鳞虫静谓黄鳞不用也是岁雷霆少举以天气抑之也新校正云详此当云鳞虫不成在泉鳞虫耗倮虫不育天气制胜黄黑鳞耗是则五丑五未岁也新校正云详此当爲鳞虫育羽虫耗倮虫不育注中鳞字亦当作羽诸乘所不成之运则甚也乘木之运倮虫不成乘火之运介虫不成乘土之运鳞虫不成乘金之运毛虫不成乘水之运羽虫不成当是岁者与上文同悉少能孕育也斯并运与气同者运乗其胜复遇天符及岁会者十孕不全一二也故气主有所制岁立有所生地气制己胜天气制胜己天制色地制形天气随已不胜者制之谓制其色也地气随己所胜者制之谓制其形也故又曰天制色地制形焉是以天地之间五类生化互有所胜互有所化互有所生互有所制五类衰盛各随其气之所宜也宜则蕃息故有胎孕不育治之不全此气之常也天地之间有生之物凡此五类也五谓毛羽倮鳞介也故曰毛虫三百六十麟爲之长羽虫三百六十凤爲之长倮虫三百六十人爲之长鳞虫三百六十龙爲之长介虫三百六十龟爲之长凡诸有形蚑行飞走喘息胎息大小高下青黄赤白黑身被毛羽鳞介者通而言之皆谓之虫矣不贝是四者皆谓倮虫凡此五物皆有胎生卵生湿生化生因人致问言及五类也所谓中根也生气之根本发自身形之中中根也非是五类则生气根系悉因外物以成立去之则生气絶矣根于外者亦五谓五味五色类也然木火土金水之形类悉假外物色藏乃能生化外物既去则生气离絶故皆是根于外也新校正云详注中色藏二字当作已成故生化之别有五气五味五色五类五宜也然是二十五者皆中根外悉有之五气谓臊焦香腥腐也五味谓酸苦甘辛咸也五色谓青黄赤白黑也五类有二矣其一者谓毛羽倮鳞介其二者谓燥湿液坚软也夫如是等于万物之中互有所宜也帝曰何谓也岐伯曰根于中者命曰神机神去则机息根于外者命曰气立气止则化絶诸有形之类根于中者生源系天其所动浮皆神气爲机发之主故其所爲也物莫之知是以神舍去则机发动用之道息矣根于外者生源系地故其所生长化成收藏皆爲造化之气所成立故其所出也物亦莫之知是以气止息则生化结成之道絶灭矣其木火土金水燥湿液坚柔虽常性不易及乎外物去生气离根化絶止则其常体性颜色皆必小变移其日也新校正云按六微㫖大论云岀入废则神机化灭昇降息则气立孤危故非岀入则无以生长壮老已非升降则无以生长化收藏故各有制各有胜各有生各有成根中根外悉如是故曰不知年之所加气之同异不足以言生化此之谓也新校正云按六节藏象论云不知年之所加气之盛衰虚实之所起不可以爲工矣帝曰气始而生化气散而有形气布而蕃育气终而象变其致一也始谓始发动散谓流散于物中布谓布化于结成之形所终极于收藏之用也故始动而生化流散而有形布化而成结终极而万象皆变也即事验之天地之间有形之类其生也柔弱其死也坚强凡如此类皆谓变易生死之时形质是谓气之终极新校正云按天元纪大论云物生谓之化物极谓之变又六微㫖大论云物之生从于化物之极由乎变变化相薄成败之所由也然而五味所资生化有薄厚成熟有少多终始不同其故何也岐伯曰地气制之也非天不生地不长也天地虽无情于生化而生化之气自有异同尔何者以地体之中有六入故也气有同异故有生有化有不生有不化有少生少化有广生广化矣故天地之间无必生必化必不生必不化必少生少化必广生广化也各随其气分所好所恶所异所同也帝曰愿闻其道岐伯曰寒热燥湿不同其化也举寒热燥湿四气不同则温清异化可知之矣故少阳在泉寒毒不生其味辛其治苦酸其谷苍丹巳亥岁气化也夫毒者皆五行慄盛暴烈之气所爲也今火在地中其气正热寒毒之物气与地殊生死不同故生少也火制金气故味辛者不化也少阳之气上奉厥阴故其岁化苦与酸也六气主岁唯此岁通和木火相承故无间气也苦丹地气所化酸苍天气所生也余所生化悉有上下胜克故皆有间气矣阳明在泉湿毒不生其味酸其气湿新校正云详在泉六惟阳明与太阴在泉之岁云其气湿其气热盖以湿燥未见寒温之气故再云其气也其治辛苦甘其谷丹素子午岁气化也燥在地中其气凉清故湿温毒药少生化也金木相制故味酸者少化也阳明之气上奉少阴故其岁化辛与苦也辛素地气也苦丹天气也甘间气也所以间金火之胜克故兼治甘太阳在泉热毒不生其味苦其治淡咸其谷黅秬丑未岁气化也寒在地中与热殊化故其岁物热毒不生木胜火味故当苦也太阳之气上奉太阴故其气化生淡咸也太阴土气上生于天气远而高故甘之化薄而爲淡也所以淡亦属甘甘之类也淡黅天化也咸秬地化也黅黄也新校正云详注云味故当苦当作故味苦者不化传写误也厥阴在泉清毒不生其味甘其治酸苦其谷苍赤寅申岁气化也温在地中与清殊性故其岁物清毒不生木胜其土故味甘少化也厥隂之气上合少阳所合之气既无乖忤故其治化酸与苦也酸苍地化也苦赤天化也气无胜克故不间气以甘化也其气专其味正厥隂少阳在泉之岁皆气化专一其味纯正然余岁悉上下有胜克之气故皆有间气间味矣少阴在泉寒毒不生其味辛其治辛苦甘其谷白丹卯酉岁气化也热在地中与寒殊化故其岁药寒毒甚微火气烁金故味辛少化与少阴阳明主天主地故其所治苦与辛焉苦丹爲地气所生辛白爲天气所生甘间气殊化以间止克伐也太阴在泉燥毒不生其味咸其气热其治甘咸其谷黅秬辰戌岁气化也地中有湿与燥不同故干毒之物不生化也土制于水故味咸少化也太阴之气上承太阳故其岁化甘与咸也甘黅地化也咸秬天化也寒湿不爲大忤故间气同而气热者应之化淳则咸守气专则辛化而俱治淳和也化淳谓少阳在泉之岁也火来居水而反能化育是水咸自守不与火争化也气专谓厥阴在泉之岁也木居于水而复下化金不受害故辛复生化与咸俱王也唯此两岁上下之气无克伐之嫌故辛得与咸同应王而生化也余岁皆上下有胜克之变故其中间甘味兼化以缓其制抑余苦咸酸三味不同其生化也故天地之间药物辛甘者多也故曰补上下者从之治上下者逆之以所在寒热盛衰而调之上谓司天下谓在泉也司天地气太过则逆其味以治之司天地气不及则顺其味以和之从顺也故曰上取下取内取外取以求其过能毒者以厚药不胜毒者以薄药此之谓也上取谓以药制有过之气也制而不顺则吐之下取谓以迅疾之药除下病攻之不去则下之内取谓食及以药内之审其寒热而调之外取谓药熨令所病气调适也当寒反热以冷调之当热反寒以温和之上盛不已吐而脱之下盛不已下而夺之谓求得气过之道也药厚薄谓气味厚薄者也新校正云按甲乙经云胃厚色黑大骨肉肥者皆胜毒其瘦而薄胃者皆不胜毒又按异法方宜论云西方之民陵居而多风水土刚强不衣而褐荐华食而脂肥故邪不能伤其形体其病生于内其治宜毒药气反者病在上取之下病在下取之上病在中傍取之下取谓寒逆于下而热攻于上不利于下气盈于上则温下以调之上取谓寒积于下温之不去阳藏不足则补其阳也傍取谓气并于左则药熨其右气并于右则药熨其左以和之必随寒热爲适凡是七者皆病无所逃动而必中斯爲妙用矣治热以寒温而行之治寒以热凉而行之治温以清冷而行之治清以温热而行之气性有刚柔形证有轻重方用有大小调制有寒温盛大则顺气性以取之小软则逆气性以伐之气殊则主必不容力倍则攻之必以是则谓汤饮调气之制也新校正云按至眞要大论云热因寒用寒因热用必伏其所主而先其所因其始则同其终则异可使破积可使溃坚可使气和可使必已故消之制之吐之下之补之写之久新同法量气盛虚而行其法病之新久无异道也帝曰病在中而不实不坚且聚且散奈何岐伯曰悉乎哉问也无积者求其藏虚则补之随病所在命其藏以补之药以祛之食以随之食以无毒之药随汤丸以迫逐之使其尽也行水渍之和其中外可使毕已中外通和气无流碍则释然消散眞气自平帝曰有毒无毒服有约乎岐伯曰病有乆新方有大小有毒无毒固宜常制矣大毒治病十去其六下品药毒毒之大也常毒治病十去其七中品药毒次于下也小毒治病十去其八上品药毒毒之小也无毒治病十去其九上品中品下品无毒药悉谓之乎谷肉果菜食养尽之无使过之伤其正也大毒之性烈其爲伤也多小毒之性和其爲伤也少常毒之性减大毒之性一等加小毒之性一等所伤可知也故至约必止之以待来证尔然无毒之药性虽平和久而多之则气有偏胜则有偏絶乆攻之则藏气偏弱既弱且困不可长也故十去其九而止服至约已则以五谷五肉五果五菜随五藏宜者食之已尽其余病药食兼行亦通也新校正云按藏气法时论云毒药攻邪五谷爲养五果爲助五畜爲益五菜爲充不尽行复如法法谓前四约也余病不尽然再行之毒之大小至约而止必无过也必先岁气无伐天和岁有六气分主有南面北面之政先知此六气所在人脉至尺寸应之太阴所在其脉沉少阴所在其脉钩厥阴所在其脉弦太阳所在其脉大而长阳明所在其脉短而濇少阳所在其脉大而浮如是六脉则谓天和不识不知唿爲寒热攻寒令热脉不变而热疾已生制热令寒脉如故而寒病又起欲求其适安可得乎夭枉之来率由于此无盛盛无虚虚而遗人夭殃不察虚实但思攻击而盛者转盛虚者转虚万端之病从兹而甚眞气日消病势日侵殃咎之来苦天之兴难可逃也悲夫无致邪无失正絶人长命所谓伐天和也攻虚谓实是则致邪不识藏之虚斯爲失正气既死则爲死之由矣帝曰其乆病者有气从不康病去而瘠奈何从谓顺也岐伯曰昭乎哉圣人之问也化不可代时不可违化谓造化也代大匠斫犹伤其手况造化之气人能以力代之乎夫生长收藏各应四时之化虽巧智者亦无能先时而致之明非人力所及由是观之则物之生长收藏化必待其时也物之成败理乱亦待其时也物既有之人亦宜然或言力必可致而能代造化违四时者妄也夫经络以通血气以从复其不足与衆齐同养之和之静以待时谨守其气无使倾移其形乃彰生气以长命曰圣王故大要曰无代化无违时必养必和待其来复此之谓也帝曰善大要上古经法也引古之要㫖以明时化之不可违不可以力代也黄帝内经素问补註释文卷之四十三黄帝内经素问补注释文正统道藏三家本五十卷太玄部黄帝内经素问补註释文卷之四十四荣二唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误六元正纪大论篇上黄帝问曰六化六变胜复淫治甘苦辛咸酸淡先后余知之矣夫五运之化或从五气新校正云详五气疑作天气则与下文相叶或逆天气或从天气而逆地气或从地气而逆天气或相得或不相得余未能明其事欲通天之纪从地之理和其运调其化使上下合德无相夺伦天地升降不失其宜五运宣行勿乖其政调之正味从逆奈何气同谓之从气异谓之逆胜制爲不相得相生爲相得司天地之气更淫胜复各有主治法则欲令平调气性不违忤天地之气以致清静和平也岐伯稽首再拜对曰昭乎哉问也此天地之纲纪变化之渊源非圣帝孰能穷其至理欤臣虽不敏请陈其道令终不灭乆而不易气主循环同于天地太过不及气序常然不言永定之制则久而更易去圣辽远何以明之帝曰愿夫子推而次之从其类序分其部主别其宗司昭其气数明其正化可得闻乎部主谓分六气所部主者也宗司谓配五气运行之位也气数谓天地五运气更用之正数也正化谓岁直气味所宜酸苦甘辛咸寒温冷热也岐伯曰先立其年以明其气金木水火土运行之数寒暑燥湿风火临御之化则天道可见民气可调阴阳卷舒近而无惑数之可数者请遂言之遂尽也帝曰太阳之政奈何岐伯曰辰戌之纪也大阳大角太阴壬辰壬戌其运风其化鸣紊启拆新校正云按五常政大论云其德鸣靡启拆其变振拉摧拔新校正云详此其运其化其变从太角等运起其病眩掉曰暝新校正云详此病证以运加司夭地爲言太角少征太宫少商太羽太阳太征太阴戊辰戊戌同正征新校正云按五常政大论云赫曦之纪上羽与正征同其运热其化暄暑郁燠新校正云按五常政大论燠作蒸其变炎烈沸腾其病热郁太征少宫太商少羽少角太阳太宫太阴甲辰岁会甲戌岁会新校正云按天元纪大论云承岁爲岁直又六微㫖大论云木运临卯火运临午土运临四季金运临酉水运临子所谓岁会气之平也王冰云岁直亦曰岁会此甲爲太宫辰戌爲四季故曰岁会又云同天符者按本论下文云太过而加同天符是此岁一爲岁会又爲同天符也其运阴埃新校正云详太宫三运两曰阴雨独此曰阴埃埃疑作雨其化柔润重泽新校正云按五常政大论泽作淖其变震惊飘骤其病湿下重太宫少商太羽太角少征太阳太商太阴庚辰庚戌其运凉其化雾露萧飋其变肃杀凋零其病燥背瞀胸满太商少羽少角太征少宫太阳太羽新校正云按五常政大论云上羽而长气不化太阴丙辰天符丙戌天符新校正云按天元纪大论云应天爲天符又六微㫖大论云土运之岁上见太阴火运之岁上见少阳少阴金运之岁上见阳明木运之岁上见厥阴水运之岁上见大阳曰天与之会故曰天符又本论下文云五运行同天化者命曰天符又云临者大过不及皆曰天符其运寒新校正云详太羽三运此爲上羽少阳少阴司天爲太征而少阳司天运言寒肃此与少阴司天运言其运寒者疑此太阳司天运司太羽当言其运寒肃少阳少阴司天运当云其运寒其化凝惨凓冽新校正云按五常政大论作凝惨寒雰其变冰雪霜雹其病大寒留于谿谷太羽终大角少征大宫少商凡此太阳司天之政气化运行先天六步之气生长化成收藏皆先天时而应至也余岁先天同之也天气肃地气静寒临太虚阳气不令水土合德上应辰星镇星明而大也其谷玄黅天地正气之所生长化成也黅黄也其政肃其令徐寒政大举泽无阳焰则火发待时寒甚则火郁待四气乃发暴爲炎热也少阳中治时雨乃涯止极雨散还于太阴云朝北极湿化乃布北极雨府也泽流万物寒敷于上雷动于下寒湿之气持于气交岁气之大非也民病寒湿发肌肉萎足痿不收濡写血溢新校正云详血溢者火发待时所爲之病也初之气地气迁气乃大温畏火致之草乃早荣民乃厉温病乃作身热头痛呕吐肌腠疮疡赤斑也是爲肤腠中疮在皮内也二之气大凉反至民乃惨草乃遇寒火气遂抑民病气郁中满寒乃始自凉而反之于寒气故寒气始来近人也三之气天政布寒气行雨乃降民病寒反热中痈疽注下心热瞀闷不治则死当寒反热是反天常热起于心则神之危亟不急扶救神必消亡故治者则生不治则死四之气风湿交争风化爲雨乃长乃化乃成民病大热少气肌肉萎足痿注下赤白五之气阳复化草乃长乃化乃成民乃舒大火临御故万物舒荣终之气地气正湿令行阴凝太虚埃昏郊野民乃惨悽寒风以至反者孕乃死故岁宜苦以燥之温之新校正云详故岁宜苦以燥之温之九字当在避虚邪以安其正下错简在此必折其郁气先资其化原化原谓九月迎而取之以补心火新校正云详水将胜也先于九月迎取其化原先写肾之源也盖以水王十月故先于九月迎而取之写水所以补火也抑其运气扶其不胜太角岁脾不胜太征岁肺不胜太宫岁肾不胜太商岁肝不胜太羽岁心不胜岁之宜也如此然太阳司天五岁之气通宜先助心后扶肾气无使暴过而生其疾食岁谷以全其眞避虚邪以安其正木过则脾病生火过则肺病生土过则肾病生金过则肝病生水过则心病生天地之气过亦然也岁谷谓黄色黑色谷也虚邪谓从冲后来风也适气同异多少制之同寒湿者燥热化异寒湿者燥湿化大宫太商太羽岁同寒湿宜治以燥热化大角太征岁异寒湿宜治以燥湿化用寒远寒用凉远凉用温远温用热远热食宜同法有假者反常反是者病所谓时也时谓春夏秋冬及间气所在同则远之即虽其时若六气临御假寒热温凉以除疾病者则勿远之如太阳司天寒爲病者假热以疗则热用不远夏余气例同故曰有假反常也食同药法尔若无假反法则爲病之媒非方制养生之道新校正云按用寒远寒及有假者反常等事下文备矣帝曰善阳明之政奈何岐伯曰卯酉之纪也阳明少角少隂清热胜复同同正商清胜少角热复清气故曰清热胜复同也余少运皆同也同正商者上见阳眀上商与正商同言岁木不及也余准此新校正云按五常政大论云委和之纪上商与正商同丁卯岁会丁酉其运风清热不及之运常兼胜复之气言之风运气也清胜气也热复气也余少运悉同少角太征少宫太商少羽阳明少征少阴寒雨胜复同同正商新校正云按伏明之纪上商与正商同癸卯同岁会癸酉同岁会新校正云按本论下文云不及而加同岁会此运少征爲不及下加少阴故云同岁会其运热寒雨少征太宫少商太羽太角阳明少宫少阴风凉胜复同己卯己酉其运雨风凉少宫太商少羽少角太征阳明少商少阴寒热胜复同同正商新校正云按五常政大论云从革之纪上商与正商同乙卯天符乙酉岁会太一天符新校正云按天元纪大论云三合爲治又六微㫖大论云天符岁会曰太一天符王冰云是谓三合一者天会二者岁会三者运会或云此岁三合曰太一天符不当更曰岁会者甚不然也乙酉本爲岁会又爲太一天符岁会之名不可去也或云己丑己未戊午何以不连言岁会而单言太一天符曰举一隅不以三隅反举一则三者可知去之则是太一天符不爲岁会也故曰不可去也其运凉热寒少商太羽太角少征太宫阳明少羽少阴雨风胜复同辛卯少官同新校正云按五常政大论云五运不及除同正角正商正宫外癸丑癸未当云少征与少羽同己卯己酉少宫与少角同乙丑乙未少商与少征同辛卯辛酉辛巳辛亥少羽与少宫同合有十年今此论独于此言少宫同者盖以癸丑癸未丑未爲土故不更同少羽己卯己酉爲金故不更同少角辛巳辛亥爲木故不更同少宫乙丑乙未下见太阳爲水故不更同少征又除此八年外只有辛卯辛酉二年爲少羽同少宫也辛酉辛卯其运寒雨风少羽终少角太征大宫太商凡此阳明司天之政气化运行后天六步之气生长化成庶务动静皆后天时而应余少岁同天气急地气明阳专其令炎暑大行物燥以坚淳风乃治风燥横运流于气交多阳少阴云趋雨府湿化乃敷雨府太阴之所在也燥极而泽燥气欲终则化爲雨泽是谓三气之分也其谷白丹天地正气所化生也间谷命太者命太者谓前文太角商等气之化者间气化生故云间谷也新校正云按玄珠云岁谷与间谷者此即在泉爲岁谷及在泉之左右间者皆爲岁谷其司天及运间而化者名间谷又别有一名间谷者是地化不及即反所胜而生者故名间谷即邪气之化又名并化之谷也亦名间谷与王注颇异其耗白甲品羽白色中虫多品羽类有羽翼者耗散粢盛虫鸟甲兵岁爲灾以耗竭物类金火合德上应太白荧惑见大而眀其政切其令暴蛰虫乃见流水不冰民病咳嗌塞寒热发暴振栗癃閟清先而劲毛虫乃死热后而暴介虫乃殃其发暴胜复之作扰而大乱金先胜木已承害故毛虫死火后胜金不胜故介虫复殃胜而行杀羽者已亡复者后来强者又反非大乱气其其谓也清热之气持于气交初之气地气迁阴始凝气始肃水乃冰寒雨化其病中热胀面目浮肿善眠鼽衂嚏欠呕小便黄赤甚则淋大阴之化新校正云详气肃水冰凝非大阴之化二之气阳乃布民乃舒物乃生荣厉大至民善暴死臣位君故尔三之气天政布凉乃行燥热交合燥极而泽民病寒热寒热疟也四之气寒雨降病暴仆振栗谵妄少气嗌干引饮及爲心痛痈肿疮疡疟寒之疾骨痿血便骨痿无力五之气春令反行草乃生荣民气和终之气阳气布候反温蛰虫来见流水不冰民乃康平其病温君之化也故食岁谷以安其气食间谷以去其邪岁宜以咸以苦以辛汗之清之散之安其运气无使受邪折其郁气资其化源化源谓六月迎而取之也新校正云按金王七月故迎于一月写金气以寒热轻重少多其制同热者多天化同清者多地化少角少征岁同热用方多以天清之化治之少宫少商少羽岁同清田方多以地热之化口治之火在地故同清者多地化金在天故同热者多天化用凉远凉用热远热用寒远寒用温远温食宜同法有假者反之此其道也反之者乱天地之经扰阴阳之纪也帝曰善少阳之政奈何岐伯曰寅申之纪也少阳太角新校正云按五常政大论云上征则其气逆厥阴壬寅同天符壬申同天符其运风鼓新校正云详风火合势故其运风鼓少阴司天太角运亦同其化鸣紊启拆新校正云按五常政大论云其德鸣靡启拆其变振拉摧拔其病掉眩支胁惊骇太角少征太宫少商大羽少阳太征新校正云按五常政大论云上征而收气灾厥隂戊寅天符戊申天符其运暑其化暄嚣郁燠新校正云按五常政大论作暄暑郁燠此变暑爲嚣者以临少阳故也其变炎烈沸腾其病上热郁血溢血泄心痛太征少宫太商少羽终少角初少阳太宫厥阴甲寅甲申其运阴雨其化柔润重泽其变震惊飘骤其病体重胕肿痞饮太宫少商太羽太角少征少阳太商厥阴庚寅庚申同正商新校正云按五常政大论坚成之纪上征与正商同其运凉其化雾露清切新校正云按五常政大论云雾露萧飋又大商三运两言萧飋独此言清切详此下如厥阴当此萧飋其变肃杀凋零其病肩背胷中大商少羽少角太征少宫少阳大羽厥阴丙寅丙申其运寒肃新校正云详此运不当言寒肃以注大阳司天太羽运中其化凝惨凓冽新校正云按五常政大论云作凝惨寒雰其变冰雪霜雹其病寒浮肿太羽终太角初少征大宫少商凡此少阳司天之政气化运行先天天气正新校正云详少阳司天太阴司地正得天地之正又厥阴少阳司地各云得其正者以地主生荣爲言也本或作天气止者少阳火之性用动躁云止义不通地气扰风乃暴举木偃沙飞炎火乃流阴行阳化雨乃时应火木同德上应荧惑岁星见明而大新校正云详六气惟少阳厥阴司天司地爲上下通和无相胜克故言火木同德余气皆有胜克故言合德其谷丹苍其政严其令扰故风热惨布云物沸腾太阴横流寒乃时至凉雨并起民病寒中外发疮疡内爲泄满故圣人遇之和而不争往复之作民病寒热疟泄聋瞑呕吐上怫肿色变初之气地气迁风胜乃摇寒乃去候乃大温草木早荣寒来不杀温病乃起其病气怫于上血溢目赤咳逆头痛血𡹌今详𡹌字当作崩胁满肤腠中疮少阴之化二之气火反郁太阴分故尔白埃四起云趋雨府风不胜湿雨乃零民乃康其病热郁于上咳逆呕吐疮发于中胷嗌不利头痛身热昏愦脓疮三之气天政布炎暑至少阳临上雨乃涯民病热中聋瞑血溢脓疮咳呕鼽衂渴嚏欠喉痹目赤善暴死四之气凉乃至炎暑间化白露降民气和平其病满身重五之气阳乃去寒乃来雨乃降气门乃闭新校正云按王注生气通天论气门玄府也所以发泄经脉荣卫之气故谓之气门刚木早凋民避寒邪君子周宻终之气地气正风乃至万物反生霿雾以行其病关闭不禁心痛阳气不藏而咳抑其运气赞所不胜必折其郁气先取化源化源年之前十二月迎而取之新校正云详王注资取化源俱注云取其意有四等太阳司天取九月阳明司天取六月是二者先取在天之气也少阳司天取年前十二月太阴司天取九月是二者乃先时取在地之气也少阴司天取年前十二月厥阴司天取四月义不可解按玄珠之说则不然太阳阳明之月与王注合少阳少阴俱取三月太阴取五月厥阴取年前十二月玄珠之义可解王注之月疑有误也暴过不生苛疾不起苛重也新校正云详此不言食岁谷间谷者盖此岁天地气正上下通和故不言也故岁宜咸宜辛宜酸渗之泄之渍之发之观气寒温以调其过同风热者多寒化异风热者少寒化大角太征岁同风热以寒化多之太宫大商大羽岁异风热以凉调其过也用热远热用温远温用寒远寒用凉远凉食宜同法此其道也有假者反之反是者病之阶也黄帝内经素问补註释文卷之四十四黄帝内经素问补注释文正统道藏三家本五十卷太玄部黄帝内经素问补註释文卷之四十五荣三唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误六元正纪大论篇中帝曰太阴之政奈何岐伯曰丑未之纪也太阴少角太阳清热胜复同同正宫新校正云按五常政大论云委和之纪上宫与正宫同丁丑丁未其运风清热少角太征少宫大商少羽太阴少征太阳寒雨胜复同癸丑癸未其运热寒雨少征太宫少商太羽终太角太阴少宫太阳风清胜复同同正宫新校正云按五常政大论云卑监之纪上宫与正宫同己丑太一天符己未太一天符其运雨风清少宫太商少羽少角太征太阴少商太阳热寒胜复同乙丑乙未其运凉热寒少商太羽太角少征太宫太阴少羽太阳雨风胜复同同正宫新校正云按五常政大论云涸流之纪上宫与正宫同或以此二岁爲同岁会爲平水运欲去同正宫三字者非也盖此岁有二义而辄去其一甚不可也辛丑辛未共运寒雨风少羽少角太征少宫太商凡此太阴司天之政气化运行后天万物生长化成皆后天时而生成也阴专其政阳气退辟大风时起新校正云详此太阴之政何以言大风时起盖厥阴爲初气居木位春气正风乃来故言大风时起天气下降地气上腾原野昏雾白埃四起云奔南极寒雨数至物成于差夏南极雨府也差夏谓立秋之后一十日也民病寒湿腹满身䐜愤胕肿痞逆寒厥拘急湿寒合德黄黑埃昏流行气交上应镇星辰星见大而明其政肃其令寂其谷黅玄正气所生成也故阴凝于上寒积于下寒水胜火则爲氷雹阳光不治杀气乃行黄黑昏埃是谓杀气自北及西流行于东及南也故有余宜高不及宜下有余宜晚不及宜早有余土之利气之化也民气亦从之间谷命其太也以间气之大者言其谷也初之气地气迁寒乃去春气至风乃来生布万物以荣民气条舒风湿相薄雨乃后降民病血溢筋络拘强关节不利身重筋痿二之气大火正物承化民乃和其病厉大行远近咸若湿蒸相薄雨乃时降应顺天常不愆时候谓之时雨新校正云详此以少阴居君火之位故言大火正三之气天政布湿气降地气腾雨乃时降寒乃随之感于寒湿则民病身重胕肿胸腹满四之气畏火临溽蒸化地气腾天气否隔寒风晓暮蒸热相薄草木凝烟湿化不流则白露阴布以成秋令万物得之以成民病腠理热血暴溢疟心腹满热胪胀甚则胕肿五之气惨令已行寒露下霜乃早降草木黄落寒气及体君子周宻民病皮腠终之气寒大举湿大化霜乃积阴乃凝水坚冰阳光不治感于寒则病人关节禁固腰脽痛寒湿持于气交而爲疾也必折其郁气而取化源九月化源近而取之以补益也益其岁气无使邪胜食岁谷以全其眞食间谷以保其精故岁宜以苦燥之温之甚者发之泄之不发不泄则湿气外溢肉溃皮拆而水血交流必赞其阳火令御甚寒冬之分其用五步量气用之也从气异同少多其判也通言岁运之同异也同寒者以热化同湿者以燥化少宫少商少羽岁同寒少宫岁又同湿湿过故宜燥寒过故宜热少角少征岁平和处之也异者少之同者多之用凉远凉用寒远寒用温远温用热远热食宜同法假者反之此其道也反是者病也帝曰善少阴之政奈何岐伯曰子午之纪也少隂大角新校正云按五常政大论云上征则其气逆阳明壬子壬午其运风鼓其化鸣紊启拆新校正云按五常政大论云其德鸣靡启拆其变振拉摧拔其病支满太角少征大宫少商太羽少阴太征新校正云按五常政大论云上征而收气后阳明戊子天符戊午太一天符其运炎暑新校正云详太征运太阳司天曰热少阳司天曰暑少阴司天曰炎暑兼司天之气而言运也其化暄曜郁燠新校正云按五常政大论作暄暑郁燠此变暑爲曜者以上临少阴故也其变炎烈沸腾其病上热血溢太征少宫太商少羽少角少阴大宫阳明甲子甲午其运阴雨其化柔润时雨新校正云按五常政大论云柔润重淖又大宫三运两作柔润重泽此时雨二字疑误其变震惊飘骤其病中满身重大宫少商太羽太角少征少阴太商阳明庚子庚午同正商新校正云按五常政大论云坚成之纪上征与正商同其运凉劲新校正云详此以运合在泉故云凉劲其化雾露萧飋其变肃杀凋零其病下清太商少羽少角太征少宫少阴大羽阳明丙子岁会丙午其运寒其化凝惨凓冽新校正云按五常政大论作凝惨寒雰其变氷雪霜雹其病寒下太羽太角征大宫少商凡此少阴司天之政气化运行先天地气肃天气明寒交暑热加燥新校正云详此云寒交暑者谓前岁终之气少阳今岁初之气太阳太阳寒交前岁少阳之暑也热加燥者少阴在上而阳明在下也云驰雨府湿化乃行时雨乃降金火合德上应荧惑太白见而明大其政明其令切其谷丹白水火寒热持于气交而爲病始也热病生于上清病生于下寒热凌犯而争于中民病咳喘血溢血泄鼽嚏目赤眦疡寒厥入胃心痛腰痛腹大嗌干肿上初之气地气迁燥将去新校正云按阳明在泉之前岁爲少阳少阳者暑暑往而阳明在地太阳初之气故上文寒交暑是暑去而寒始也此燥字乃暑字之误也寒乃始蛰复藏水乃冰霜复降风乃至新校正云按王注六微㫖大论太阳居木位爲寒风切冽此风乃至当作风乃冽阳气郁民反周宻关节禁固腰脽痛炎暑将起中外疮疡二之气阳气布风乃行春气以正万物应荣寒气时至民乃和其病淋目暝目赤气郁于上而热三之气天政布大火行庶类番鲜寒气时至民病气厥心痛寒热更作咳喘目赤四之气溽暑至大两时行寒热互至民病寒热嗌干黄瘅鼽衂饮发五之气畏火临暑反至阳乃化万物乃生乃长荣民乃康其病温终之气燥令行余火内格肿于上咳喘甚则血溢寒气数举则雾霿翳病生皮腠内舍于胁下连小腹而作寒中地将易也气终则迁何可长也必抑其运气资其岁胜折其郁发先取化源先于年前十二月迎而取之无使暴过而生其病也食岁谷以全眞气食间谷以避虚邪岁宜咸以软之而调其上甚则以苦发之以酸收之而安其下甚则以苦泄之适气同异而多少之同天气者以寒清化同地气者以温热化太角大征岁同天气宜以寒清治之大宫大商太羽岁同地气宜以温热治之化治也用热远热用凉远凉用温远温用寒远寒食宜同法有假则反此其道也反是者病作矣帝曰善厥阴之政奈何岐伯曰巳亥之纪也厥阴少角少阳清热胜复同同正角新校正云按五常政大论云委和之纪上角与正角同丁巳天符丁亥天符其运风清热少角大征少宫大商少羽厥隂少征少阳寒雨胜复同癸巳癸亥其运热寒雨少征大宫少商太羽大角厥隂少宫少阳风清胜复同同正角新校正云按五常政大论云卑监之纪上隂与正角同己巳己亥其运雨风清少宫大商少羽少角大征厥阴少商少阳热寒胜复同同正角新校正云按五常政大论云从革之纪上角与正角同乙巳乙亥其运凉热寒少商大羽大角少征大宫厥阴少羽少阳雨风胜复同辛巳辛亥其运寒雨风少羽少角大征少宫太商凡此厥阴司天之政气化运行后天诸同正岁气化运行同天太过岁运化气行先天时不及岁化生成后天时同正岁化生成与天二十四气迟速同无先后也新校正云详此注云同正岁与二十四气同疑非恐是与大寒日交司气候同天气扰地气正风生高远炎热从之云趋雨府湿化乃行风火同德上应岁星荧惑其政挠其令速其谷苍丹间谷言太者其耗文角品羽风燥火热胜复更作蛰虫来见流水不冰热病行于下风病行于上风燥胜复形于中初之气寒始肃杀气方至民病寒于右之下二之气寒不去华雪水冰杀气施化霜乃降名草上焦寒雨数至阳复化民病热于中三之气天政布风乃时举民病泣出耳鸣掉眩四之气溽暑湿热相薄争于左之上民病黄瘅而爲胕肿五之气燥湿更胜沉阴乃布寒气及体风雨乃行终之气畏火司令阳乃大化蛰虫出见流水不冰地气大发草乃生人乃舒其病温厉必折其郁气资其化源化源四月也迎而取之赞其运气无使邪胜岁宜以辛调上以咸调下畏火之气无妄犯之新校正云详此运何以不言适气同异少多之制者盖厥阴之政与少阳之政同六气分政惟厥阴与少阳之政上下无克罚之异治化惟一故不再言同风热者多寒化异风热者少寒化也用温远温用热远热用凉远凉用寒远寒食宜同法有假反常此之道也反是者病帝曰善夫子言可谓悉矣然何以明其应乎岐伯曰昭乎哉问也夫六气者行有次止有位故常以正月朔日平旦视之覩其位而知其所在矣阴之所在天应以云阳之所在天应以清净自然分布象见不差运有余其至先运不及其至后先后者寅时之先后也先则丑后后则卯初此天之道气之常也天道昭然当期必应见无差失是气之常运非有余非不足是谓正岁其至当其时也当时谓当寅之正也帝曰胜复之气其常在也灾眚时至候也奈何岐伯曰非气化者是谓灾也十二变备矣帝曰天地之数终始奈何岐伯曰悉乎哉问也是明道也数之始起于上而终于下岁半之前天气主之岁半之后地气主之岁半谓立秋之日也新校正云详初气交司在前岁大寒日岁半当在立秋前一气十五日不得云立秋之日也上下交互气交主之岁纪毕矣交互互体也上体下体之中有二互体也故曰位明气月可知乎所谓气也大凡一气主六十日而有奇以立位数之位同一气则月之节气中气可知也故言天地气者以上下体言胜复者以气交言横运者以上下互皆以节气准之候之灾眚变复可期矣帝曰余司其事则而行之不合其数何也岐伯曰气用有多少化治有盛衰衰盛多少同其化也帝曰愿闻同化何如岐伯曰风温春化同热曛昏火夏化同胜与复同燥清烟露秋化同云雨昏暝埃长夏化同寒气霜雪冰冬化同此天地五运六气之化更用盛衰之常也帝曰五运行同天化者命曰天符余知之矣愿闻同地化者何谓也岐伯曰太过而同天化者三不及而同天化者亦三太过而同地化者三不及而同地化者亦三此凡二十四岁也六十年中同天地之化者凡二十四岁余悉随已多少帝曰愿闻其所谓也岐伯曰甲辰甲戌大宫下加太阴壬寅壬申大角下加厥阴庚子庚午太商下加阳明如是者三癸巳癸亥少征下加少阳辛丑辛未少羽下加太阳癸卯癸酉少征下加少阴如是者三戊子戊午大征上临少阴戊寅戊申太征上临少阳丙辰丙戌大羽上临太阳如是者三丁巳丁亥少角上临厥阴乙卯乙酉少商上临阳明己丑己未少宫上临太阴如是者三除此二十四岁则不加不临也帝曰加者何谓岐伯曰太过而加同天符不及而加同岁会也帝曰临者何谓岐伯曰太过不及皆曰天符而变行有多少病形有征甚生死有早晏耳帝曰夫子言用寒远寒用热远热余未知其然也愿闻何谓远岐伯曰热无犯热寒无犯寒从者和逆者病不可不敬畏而远之所谓时与六位也四时气王之月药及食衣寒热温凉同者皆宜避之差四时同犯则以水济水以火助火病必生也帝曰温凉何如温凉减于寒热可轻犯之乎岐伯曰司气以热用热无犯司气以寒用寒无犯司气以凉用凉无犯司气以温用温无犯间气同其主无犯异其主则小犯之是谓四畏民谨察之帝曰善其犯者何如须犯者岐伯曰天气反时则可依时反甚爲病则可依时及胜其主则可犯夏热甚则可以热犯热寒气不甚则不可犯之以平爲期而不可过气平则止过则病生过而病生与犯同也是谓邪气反胜者气动有胜是谓邪客胜于主不可不御也六步之气于六位中应寒反热应热反寒应温反凉应凉反温是谓六步之邪胜也差冬反温差夏反冷差秋反热差春反凉是谓四时之邪胜也胜则反其气以平之故曰无失天信无逆气宜无冀其胜无赞其复是谓至治天信谓至时必定翼赞皆佐之谨守天信是谓至眞妙理也黄帝内经素问补註释文卷之四十五黄帝内经素问补注释文正统道藏三家本五十卷太玄部黄帝内经素问补註释文卷之四十六荣四唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误六元正纪大论篇下帝曰善五运气行主岁之纪其有常数乎岐伯曰臣请次之甲子甲午岁上少隂火中太宫土运下阳明金热化二新校正云详对化从标成数正化从本生数甲子之年热化七燥化九甲午之年热化二燥化四雨化五新校正云按本论正文云太过不及其数何始太过者其数成不及者其数生土常以生也甲年太宫土运太过故言雨化五五土数也燥化四所谓正化日也正气化也其化上咸寒中苦热下酸热所谓药食宜也新校正云按玄珠云下苦热又按至真要大论云热淫所胜平以咸寒燥淫于内治以苦温此云下酸热疑误也乙丑乙未岁上太阴土中少商金运下太阳水热化寒化胜复同所谓邪气化日也灾七宫新校正云详七宫西室兑位天任司也灾之方位以运之当方言湿化五新校正云详太阴正司于未对司于丑其化皆五以生数也不以成数者土王四季不得正方又天有九宫不可至十清化四新校正云按本论下文云不及者其数生乙年少商金运不及故言清化四四金生数也寒化六新校正云详乙丑寒化六乙未寒化一所谓正化日也其化上苦热中酸和下甘热所谓药食宜也新校正云按玄珠云上酸平下甘温又按至眞要大论云湿淫所胜平以苦热寒淫于内治以甘热丙寅丙申岁新校正云详丙申之岁申金生水水化之令转盛司天相火爲病减半上少阳相火中太羽水运下厥隂木火化二新校正云详丙寅火化二丙申火化七寒化六风化三新校正云详丙寅风化八丙申风化三所谓正化日也其化上咸寒中咸温下辛温所谓药食宜也新校正云按玄珠云下辛凉又按至眞要大论云火淫所胜平以咸冷风淫于内治以辛凉丁卯岁会丁酉岁新校正云详丁年正月壬寅爲干德符便爲平气胜复不至运同正角金不胜木木亦不灾土又丁卯年得卯木佐之即上阳明不能灾之上阳明金中少角木运下少阴火清化热化胜复同所谓邪气化日也灾三宫新校正云详三宫东室震位天冲司燥化九新校正云详丁卯燥化九丁酉燥化四风化三热化七新校正云详丁卯热化二丁酉热化七所谓正化日也其化上苦小温中辛和下咸寒所谓药食宜也新校正云按至眞要大论云燥淫所胜平以苦热热淫于内治以咸寒又玄珠云上苦热戊辰戊戌岁上太阳水中大征火运新校正云详此上见太阳火化减半下太阴土寒化六新校正云详戊辰寒化六戊戌寒化一热化七湿化五所谓正化日也其化上苦温中甘和下甘温所谓药食宜也新校正云按至真要大论云寒淫所胜平以辛热湿淫于内治以苦热又玄珠云上甘温下酸平己巳己亥岁上厥阴木中少宫土运新校正云详至九月甲戌月己得甲戌方还正宫下少阳相火风化清化胜复同所谓邪气化日也灾五宫新校正云按五常政大论云其眚四维又天元玉册云中室天禽司非维宫同正宫寄位二宫坤位风化三新校正云详己巳风化八己亥风化三湿化五火化八新校正云详己巳热化七己亥热化三所谓正化日也其化上辛凉中甘和下咸寒所谓药食宜也新校正云按至眞要大论云风淫所胜平以辛凉火淫于内治以咸冷庚午同天符庚子岁同天符上少阴火中太商金运新校正云详庚午金令减半以上见少阴君火年干亦爲火故也庚子年子是水金气相得与庚午年又异下阳明金热化七新校正云详庚午年热化二燥化四庚子年热化七燥化九清化九燥化九所谓正化日也其化上咸寒中辛温下酸温所谓药食宜也新校正云按玄珠云下苦热又按至眞要大论云燥淫于内治以苦热辛未辛丑岁上太阴土中少羽水运新校正云详此至七月丙申月水还正羽下太阳水雨化风化胜复同所谓邪气化日也灾一宫新校正云详一宫北室坎位天玄司雨化五寒化一新校正云详此以运与在泉俱水故只言寒化一寒化一者少羽之化气也若太阳在泉之化则辛未寒化一辛丑寒化六所谓正化日也其化上苦热中苦和下苦热所谓药食宜也新校正云按玄珠云上酸和下甘温又按至眞要大论云湿淫所胜平以苦热寒淫于内治以甘热壬申同天符壬寅岁同天符上少阳相火中太角木运下厥阴木火化二新校正云详壬申热化七壬寅热化二风化八新校正云详此以运与在泉俱木故只言风化八风化八乃大角之运化也若厥阴在泉之化则壬申风化三壬寅风化八所谓正化日也其化上咸寒中酸和下辛凉所谓药食宜也癸酉癸卯岁上阳明金中少征火运新校正云详此五月遇戊午月火还正征下少阴火寒化雨化胜复同所谓邪气化日也灾九宫新校正云详九宫离位南室天英司燥化九新校正云详癸酉燥化四癸卯燥化九热化二新校正云详此以运与在泉俱火故只言热化二热化二者少征之运化也若少阴在泉之化则癸酉热化七癸卯热化二所谓正化日也其化上苦小温中咸温下咸寒所谓药食宜也新校正云按玄珠云上苦热甲戌甲辰岁上太阳水中太宫土运下太阴土寒化六新校正云详甲戌寒化一甲辰寒化六湿化五新校正云详此以运与在泉俱土故只言湿化五所谓正化日也其化上苦热中苦温下苦温所谓药食宜也新校正云按玄珠云上甘温下酸平又按至眞要大论云寒淫所胜平以辛热湿淫于内治以苦热乙亥乙巳岁上厥阴木中少商金运新校正云详乙亥年三月得庚辰月见干德符即气还正商火未得王而先平火不胜则水不复又亥是水得力年故火不胜也乙巳年火来小胜巳爲火佐于胜也即于二月中气君火时化日火来行胜不得水复遗三月庚辰月乙见庚而气自全金还正商下少阳相火热化寒化胜复同所谓邪气化日也灾七宫风化八新校正云详乙亥风化三乙巳风化八清化四火化二新校正云详乙亥热化二乙巳热化七正化度也度谓日也其化上辛凉中酸和下咸寒药食宜也丙子岁会丙午岁上少阴火中太羽水运下阳明金热化二新校正云详丙子岁热化七金之灾得其半以运水太过胜于天令天令减半丙午热化二午爲火少阴君火司天运虽水一水不能胜二火故异于丙子岁寒化六清化四新校正云详丙子燥化九丙午燥化四正化度也其化上咸寒中咸热下酸温药食宜也新校正云按玄珠云下苦热又按至眞要大论云燥淫于内治以苦温丁丑丁未岁上太阴土新校正云详此木运平气上刑天令减半中少角木运新校正云详丁年正月壬寅爲干德符爲正角下太阳水清化热化胜复同邪气化度也灾三宫雨化五风化三寒化一新校正云详丁丑寒化六丁未寒化一正化度也其化上苦温中辛温下甘热药食宜也新校正云按玄珠云上酸平下甘温又按至眞要大论云湿淫所胜平以苦热寒淫于内治以甘热戊寅天符戊申岁新校正云详戊申年与戊寅年小异申爲金佐于肺肺受火刑其气稍实民病得半上少阳火中太征火运下厥阴木火化二新校正云详天符司天与运合故只言火化二火化二者太征之运气也若少阳司天之气则戊寅火化二戊申火化七风化三新校正云详戊寅风化八戊申风化三正化度也其化上咸寒中甘和下辛凉药食宜也己卯新校正云详己卯金与运土相得子临父位爲逆己酉岁上阳明金中少宫土运新校正云详复罢土气未正后九月甲戌月土还正宫己酉之年木胜小征下少阴火风化清化胜复同邪气化度也灾五宫清化九新校正云详己卯燥化九己酉燥化四雨化五热化七新校正云详己卯热化二已酉热化七正化度也其化上苦小温中甘和下咸寒药食宜也庚辰庚戌岁上太阳水中大商金运下太阴土寒化一新校正云详庚辰寒化六庚戌寒化一清化九雨化五正化度也其化上苦热中辛温下甘热药食宜也新校正云按玄珠云上甘温下酸平又按至眞要大论云寒淫所胜平以辛热湿淫于内治以苦热辛巳辛亥岁上厥阴木中少羽水运新校正云详辛巳年木复土罢至七月丙申月水还正羽辛亥年爲水平气以亥爲水相佐爲正羽与辛巳年小异下少阳相火雨化风化胜复同邪气化度也灾一宫风化三新校正云详辛巳风化八辛亥风化三寒化一火化七新校正云详辛巳热化七辛亥热化二正化度也壬午壬子岁上少阴火中太角木运下阳明金热化二新校正云详壬午热化二壬子热化七风化八清化四新校正云详壬午燥化四壬子燥化九正化度也其化上咸寒中酸凉下酸温药食宜也新校正云按玄珠云下苦热又按至眞要大论云燥淫于内治以苦热癸未癸丑岁上太阴土中少征火运新校正云详癸未癸丑左右二火爲间相佐又五月戊午干德符癸见戊而气至水来行胜爲正征下太阳水寒化雨化胜复同邪气化度也灾九宫雨化五火化二寒化一新校正云详癸未寒化一癸丑寒化六正化度也其化上苦温中咸温下甘热药食宜也新校正云按玄珠云上酸和下甘温又按至眞要大论云湿淫所胜平以苦热寒淫于内治以甘热甲申甲寅岁上少阳相火中太宫土运新校正云详甲寅之岁小异于甲申以寅木可刑土气之平也下厥阴木火化二新校正云详甲申火化七甲寅火化二雨化五风化八新校正云详甲申风化三甲寅风化八正化度也其化上咸寒中咸和下辛凉药食宜也乙酉乙卯岁上阳明金中少商金运新校正云按乙酉爲正商以酉金相佐故得平气乙卯之年二之气君火分中火来行胜水未行复其气以平以三月庚辰乙得庚合金运正商其气乃平下少阴火热化寒化胜复同邪气化度也灾七宫燥化四新校正云详乙酉燥化四乙卯燥化九清化四热化二新校正云详乙酉热化七乙卯热化二正化度也其化上苦小温中苦和下咸寒药食宜也丙戌丙辰岁上太阳水中太羽水运下太阴土寒化六新校正云详此以运与司天俱水运故只言寒化六寒化六者太羽之运化也若太阳司天之化则丙戌寒化一丙辰寒化六雨化五正化度也其化上苦热中咸温下甘热药食宜也新校正云按玄珠云上甘温下酸平又按至眞要大论云寒淫所胜平以辛热湿淫于内治以苦热丁亥丁巳岁上厥阴木中少角木运新校正云详丁年正月壬寅丁得壬合爲干德符爲正角平气下少阳相火清化热化胜复同邪气化度也灾三宫风化三新校正云详此运与司天俱木故只言风化三风化三者少角之运化也若厥阴司天之化则丁亥风化三丁巳风化八火化七新校正云详丁亥热化二丁巳热化七正化度也其化上辛凉中辛和下咸寒药食宜也戊子戊午岁上少阴火中大征火运下阳明金热化七新校正云详此运与司天俱火故只言热化七热化七者太征之运化也若少阴司天之化则戊子热化七戊午热化二清化九新校正云详戊子清化九戊午清化四正化度也其化上咸寒中甘寒下酸温药食宜也新校正云按玄珠云下苦热又按至眞要大论云燥淫于内治以苦温己丑太一天符己未岁太一天符上太阴土中少宫土运新校正云详是岁木得初气而来胜脾乃病乆土至危金乃来复至九月甲戌月己得甲合土还正宫下太阳水风化清化胜复同邪气化度也灾五宫雨化五新校正云详此运与司天俱土故只言雨化五寒化一新校正云详已丑寒化六已未寒化一正化度也其化上苦热中甘和下甘热药食冝也新校正云按玄珠云上酸平又按至眞要大论云温淫所胜平以苦热庚寅庚申岁上少阳相火中太商金运新校正云详庚寅岁爲正商得平气以上见少阳相火下克于金运不能太过庚申之岁申金佐之乃爲太商下厥阴木火化七新校正云详庚寅热化二庚申热化七清化九风化三新校正云详庚寅风化八庚申风化三正化度也其化上咸寒中辛温下辛凉药食冝也辛卯辛酉岁上阳明金中少羽水运新校正云详此岁七月丙申水还正羽下少阴火雨化风化胜复同邪气化度也灾一宫清化九新校正云详辛卯燥化九辛酉燥化四寒化一热化七新校正云详辛卯热化二辛酉热化七正化度也其化上苦小温中苦和下咸寒药食宜也壬辰壬戌岁上太阳水中太角木运下太隂土寒化六新校正云详壬辰寒化六壬戌寒化一风化八雨化五正化度也其化上苦温中酸和下甘温药食宜也新校正云按玄珠云上甘温下酸平又按至眞要大论云寒淫所胜平以辛热湿淫于内治以苦热癸巳同岁会癸亥同岁会上厥阴木中少征火运新校正云详癸巳正征火气平一谓巳爲火亦名岁会二谓水未得化三谓五月戊午癸得戊合故得平气癸亥之岁亥爲水水得年力便来行胜至五月戊午火还正征其气始平下少阳相火寒化雨化胜复同邪气化度也灾九宫风化八新校正云详癸巳风化八癸亥风化三火化二新校正云详此运与在泉俱火故只言火化二火化二者少征火运之化也若少阳在泉之化则癸巳热化七癸亥热化二正化度也其化上辛凉中咸和下咸寒药食宜也凡此定期之纪胜复正化皆有常数不可不察故知其要者一言而终不知其要流散无穷此之谓也帝曰善五运之气亦复岁乎复报也先有胜制则后必复也岐伯曰郁极乃发待时而作也待谓五及差分位也大温发于辰巳大热发于申未大凉发于戌亥大寒发于丑寅上件发胜临之亦待间气而发故曰待时也新校正云详注及字疑作气帝曰请问其所谓也岐伯曰五常之气大过不及其发异也岁太过其发早岁不及其发晩帝曰愿卒闻之岐伯曰太过者暴不及者徐暴者爲病甚徐者爲病持持谓相执持也帝曰太过不及其数何如岐伯曰太过者其数成不及者其数生土常以生也数谓五常化行之数也水数一火数二木数三金数四土数五成数谓水数六火数七木数八金数九土数五也故曰土常以生也数生者各取其生数多少以占故政令德化胜复之休作日及尺寸分毫并以准之此盖都明诸用者也帝曰其发也何如岐伯曰土郁之发严谷震惊雷殷气交埃昏黄黑化爲白气飘骤高深郁谓郁抑天气之甚也故虽天气亦有涯也始终则衰故虽郁者怒发也土化不行炎亢无雨木盛过极故郁怒发焉土性静定至动也雷雨大作而木土相持之气乃休解也易曰雷雨作解此之谓也土虽独怒木尚制之故但震惊于气交之中而声尚不能高远也故曰雷殷气交气交谓土之上尽山之高也诗云殷其雷也所谓雷雨生于山中者土气抑郁天木制之平川土薄气常干燥故不能先发也山源土厚湿化丰深土厚气深故先怒发也击石飞空洪水乃从川流漫衍田牧土驹疾气骤雨岸落山化大水横流石势迸急高山空谷击石先飞而洪水随至也洪大也巨川衍溢流漫平陆漂荡瘗没于粢盛大水去已石土危然若群驹散牧于田野凡言土者沙石同也化气乃敷善爲时雨始生始长始化始成化土化也土被制化气不敷否极则泰屈极则伸处拂之时化气因之乃能敷布于庶类以时而雨滋泽草木而成也善谓应时也化气既少长气已过故万物始生始长始化始成言是四始者明万物化成之晩也故民病心腹胀肠鸣而爲数后甚则心痛胁䐜呕吐霍乱饮发注下胕肿身重脾热之生云奔雨府霞拥朝阳山泽埃昏其乃发也以其四气雨府太阴之所在也埃白气似云而薄也埃固有微甚微者如纱縠之腾甚者如薄云雾也甚者发近微者发远四气谓夏至后三十一日起尽至秋分日也云横天山浮游生灭怫之先兆天际云横山犹冠带岩谷丛薄乍灭乍生有土之见怫兆已彰皆平明占之浮游以午前候望也金郁之发天洁地明风清气切大凉乃举草树浮烟燥气以行霿雾数起杀气来至草木苍干金乃有声大凉次寒也举用事也浮烟燥气也杀气霜雰正杀气者以丑时至长者亦卯时辰时也其气之来色黄赤黑杂而至也物不胜杀故草木苍干苍薄青色也故民病咳逆心胁满引少腹善暴痛不可反侧嗌干面陈色恶金胜而木病也山泽焦枯土凝霜卤怫乃发也其气五夏火炎亢时雨既愆故山泽焦枯土上凝白咸卤状如霜也五气谓秋分后至立冬后五十四日内也夜零白露林莽声凄怫之兆也夜濡白露晓听风凄有是乃爲金发征也水郁之发阳气乃辟阴气暴举大寒乃至川泽严凝寒雰结爲霜雪寒雰白气也其状如雾而不流行坠地如霜雪得日晞也甚则黄黑昏翳流行气交乃爲霜杀水乃见祥黄黑亦浊恶气水气也祥大祥亦谓泉出平地故民病寒客心痛腰脽痛大关节不利屈伸不便善厥逆痞坚腹满阴胜阳故阳光不治空积沉阴白埃昏瞑而乃发也其气二火前后阴精与水皆上承火故其发也在君相二火之前后亦犹辰星迎随日也太虚深玄气犹麻散微见而隐色黑征黄怫之先兆也深玄言高远而黯黑也气似散麻薄微可见之也寅后卯时候之夏月兼辰前之时亦可候也木郁之发太虚埃昏云物以扰大风乃至屋发折木木有变屋发谓发鸱吻折木谓大树摧拔折落悬竿中拉也变谓土生异木奇状也故民病胃脘当心而痛上支两胁鬲咽不通食饮不下甚则耳鸣眩转目不识人善暴僵仆筋骨强直而不用卒倒而无所知也太虚苍埃天山一色或爲浊色黄黑郁横云不起雨而乃发也其气无常气如尘如云或黄黑郁然犹在太虚之间而特异于常乃其候也长川草偃柔叶呈阴松吟高山虎啸岩岫怫之先兆也草偃谓无风而自低柔叶谓白杨叶也无风而叶皆背见是谓呈阴如是者皆通微甚甚者发速微者发徐也山行之候则以松虎期之凉行亦以麻黄爲候秋冬则以梧桐蝉叶候之火郁之发太虚肿翳大明不彰肿翳谓赤气也大明日也新校正云详经注中肿字疑误炎火行大暑至山泽燔燎材木流津广厦腾烟土浮霜卤止水乃减蔓草焦黄风行惑言湿化乃后太阴太阳在上寒湿流于太虚心火应天郁抑而莫能彰显寒湿盛已火乃与行阳气火光故山泽燔燎井水减少妄作讹言雨已愆期也湿化乃后谓阳亢主时气不争长故先旱而后雨也故民病少气疮疡痈肿胁腹胸背面首四支䐜愤胪胀疡痱呕逆瘈瘲骨痛节乃有动注下温疟腹中暴痛血溢流注精液乃少目赤心热甚则瞀闷懊憹善暴死火郁而怒爲土水相持客主皆然悉无深犯则无咎也但热已胜寒则爲摧敌而热从心起是神气孤危不速救之天眞将竭故死火之用速故善暴死刻中大温汗濡玄府其乃发也其气四刻终谓昼夜水刻终尽之时也大温次热也玄府谓汗空也汗濡玄府谓早行身蒸热也刻尽之时阴盛于此反无凉气是阴不胜阳热既已萌故当怒发也新校正云详土火俱发四气者何盖火有二位爲水发之所又大热发于申未故火郁之发动复则静阳极反阴湿令乃化乃成火怒燥金阳极过亢畏火求救土中土救热金发爲飘骤继爲时雨气乃和平故万物由是乃生长化成壮极则反盛亦何长也华发水凝山川冰雪焰阳午泽怫之先兆也谓君火王时有寒至也故岁君火发亦待时也有怫之应而后报也皆观其极而乃发也大发无时水随火也应爲先兆发必后至故先应而后发也物不可以终壮观其壮极则怫气作焉有郁则发气之常也谨候其时病可与期失时反岁五气不行生化收藏政无恒也人失其时则候无期准也帝曰水发而雹雪土发而飘骤木发而毁折金发而清明火发而曛昧何气使然岐伯曰气有多少发有微甚微者当其气甚者兼其下征其下气而见可知也六气之下各有承气也则如火位之下水气承之水位之下土气承之土位之下木气承之木位之下金气承之金位之下火气承之君位之下阴精承之各征其下则象可见矣故发兼其下则与本气殊异帝曰善五气之发不当位者何也言不当其正月也岐伯曰命其差谓差四时之正月位也新校正云按至眞要大论云胜复之作动不当位或后时而至其故何也岐伯曰夫气之生化与其衰盛异也寒暑温凉盛衰之用其在四维故阳之动始于温盛于暑阴之动始于清盛于寒春夏秋冬各差其分故大要曰彼春之暖爲夏之暑彼秋之忿爲冬之怒谨按四维斥候皆归其终可见其始可知彼论胜复之不当位此论五气之发不当位所论胜复五发之事则异而命其差之义则同帝曰差有数乎言日数也岐伯曰后皆三十度而有奇也后谓四时之后也差三十日余八十七刻半气犹未去而甚盛也度日也四时之后今当尔新校正云详注云八十七刻半当作四十三刻又四十分刻之三十帝曰气至而先后者何谓未应至而至太早应至而至反太迟之类也正谓气至在期先后岐伯曰运太过则其至先运不及则其至后此候之常也帝曰当时而至者何也岐伯曰非太过非不及则至当时非是者眚也当时谓应日刻之期也非应先后至而有先后至者皆爲灾眚灾也帝曰善气有非时而化者何也岐伯曰太过者当其时不及者归其己胜也冬雨春凉秋热冬寒之类皆爲归己胜也帝曰四时之气至有早晏高下左右其候何如岐伯曰行有逆顺至有迟速故太过者化先天不及者化后天气有余故化先气不足故化后帝曰愿闻其行何谓也岐伯曰春气西行夏气北行秋气东行冬气南行观万物生长收藏如斯言故春气始于下秋气始于上夏气始于中冬气始于标春气始于左秋气始于右冬气始于后夏气始于前此四时正化之常察物以明之可知也故至高之地冬气常在至下之地春气常在高山之巅盛夏冰雪污下川泽严冬草生常在之义足明矣新校正云按五常政大论云地有高下气有温凉高者气寒下者气热必谨察之帝曰善天地阴阳视而可见何必思诸冥昩演法推求智极心劳而无所得耶黄帝问曰五运六气之应见六化之正六变之纪何如岐伯对曰夫六气正纪有化有变有胜有复有用有病不同其候帝欲何平帝曰愿尽闻之岐伯曰请遂言之遂尽也夫气之所至也厥阴所至爲和平初之气木之化少阴所至爲暄二之气君火也太阴所至爲埃溽四之气土之化少阳所至爲炎暑三之气相火也阳明所至爲清劲五之气金之化太阳所至爲寒雰终之气水之化时化之常也四时气正化之常候厥阴所至爲风府爲璺启璺微裂也启开拆也少隂所至爲大火府爲舒荣太阴所至爲雨府爲员盈物承土化质皆盈满又雨界地緑文见如环爲员化明矣少阳所至爲热府爲行出藏热者出行也阳明所至爲司杀府爲庚苍庚更也更易也代也太阳所至爲寒府爲归藏物寒故归藏也司化之常也厥阴所至爲生爲风摇木之化少阴所至爲荣爲形见火之化太阴所至爲化爲云雨土之化少阳所至爲长爲蕃鲜火之化阳明所至爲收爲雾露金之化太阳所至爲藏爲周宻水之化气化之常也厥阴所至爲风生终爲肃风化以生则风生也肃静也新校正云按六微㫖大论云风位之下金气承之故厥阴爲风生而终爲肃也少阴所至爲热生中爲寒热化以生则热生也阴精承上故中爲寒也新校正云按六微㫖大论云少阴之上热气治之中见太阳故爲热生而中爲寒也又云君位之下阴精承之亦爲寒之义也太阴所至爲湿生终爲注雨湿化以生则湿生也太阴在上故终爲注雨新校正云按六微㫖大论云土位之下风气承之王注云疾风之后雨乃零湿爲风吹化而爲雨故太阴爲湿生而终爲注雨也少阳所至爲火生终爲蒸溽火化以生则火生也阳在上故终爲蒸溽新校正云按六微㫖大论云相火之下水气承之故少阳爲火生而终爲蒸溽也阳明所至爲燥生终爲凉燥化以生则燥生也阴在上故终爲凉新校正云详此六气俱先言本化次言所反之气而独阳明之化言燥生终爲凉未见所反之气再寻上下文义当云阳明所至爲凉生终爲燥方与诸气之义同贯盖以金位之下火气承之故阳明爲清生而终爲燥也太阳所至爲寒生中爲温寒化以生则寒生也阳在内故中爲温新校正云按五运行大论云太阳之上寒气治之中见少阴故爲寒生而中爲温德化之常也风生毛形热生翮形湿生倮形火生羽形燥生介形寒生鳞形六化皆爲主岁及间气所在而各化生常无替也非德化则无能化生也厥隂所至爲毛化形之有毛者少阴所至爲羽化有羽翮飞行之类太阴所至爲倮化无毛羽鳞甲之类少阳所至爲羽化薄明羽翼蜂蝉之类非翎羽之羽也阳明所至爲介化有甲之类太阳所至爲鳞化身有鳞也德化之常也厥隂所至爲生化温化也少隂所至爲荣化暄化也太隂所至爲濡化湿化也少阳所至爲茂化热化也阳明所至爲坚化凉化也太阳所至爲藏化寒化也布政之常也厥阴所至爲飘怒大凉飘怒木也大凉下承之金气也少阴所至爲大暄寒大暄君火也寒下承之阴精也太阴所至爲雷霆骤注烈风雷霆骤注土也烈风下承之木气也少阳所至爲飘风燔燎霜凝飘风旋转风也霜凝下承之水气也阳明所至爲散落温散落金也温下承之火气也太阳所至爲寒雪冰雹白埃霜雪冰雹水也白埃下承之土气也气变之常也变谓变常平之气而爲甚用也甚用不已则下承之气兼行故皆非本气也厥阴所至爲挠动爲迎随风之性也少阴所至爲高明焰爲曛焰阳焰也曛赤黄色也太阴所至爲沉阴爲白埃爲晦暝暗蔽不明也少阳所至爲光显爲彤云爲曛光显电也流光也明也彤赤色也少阴气同阳明所至爲烟埃爲霜爲劲切爲凄鸣杀气也太阳所至爲刚固爲坚芒爲立寒化也令行之常也令行则庶物无违厥隂所至爲里急筋緛缩故急少阴所至爲疡胗身热火气生也太阴所至爲积饮否隔土气也少阳所至爲嚏呕爲疮疡火气生也阳明所至爲浮虚浮虚薄肿按之复起也太阳所至爲屈伸不利病之常也厥阴所至爲支痛少阴所至爲惊惑恶寒战慄谵妄谵乱言也今详慄字当作慓太阴所至爲蓄满少阳所至爲惊躁瞀昧暴病阳明所至爲鼽尻阴股膝髀腨胻足病太阳所至爲腰痛病之常也厥阴所至爲緛戾少阴所至爲悲妄衂蔑爲行劲太阴所至爲中满霍乱吐下少阳所至爲喉痹耳鸣满谓溢食不下也阳明所至爲胁痛皴揭身皮䴸象太阳所至爲寝汗痉寝汗谓睡中汗发于胸嗌颈掖之间也俗误唿爲盗汗病之常也厥阴所至爲胁痛呕泄泄谓利也少阴所至爲语笑太阴所至爲重胕肿胕肿谓肉汎按之不起也少阳所至爲暴注瞤瘛暴死阳明所至爲鼽嚏太阳所至爲流泄禁止病之常也凡此十二变者报德以德报化以化报政以政报令以令气高则高气下则下气后则后气前则前气中则中气外则外位之常也气报德报化谓天地气也高下前后中外谓生病所也手之阴阳其气高足之阴阳其气下足太阳气在身后足阳明气在身前足少阴太阴厥阴气在身中足少阳气在身侧各随所在言气变生病象也故风胜则动不宁也新校正云详风胜则动至湿胜则濡泄五句与阴阳应象大论文重而注不同热胜则肿热胜气则爲丹熛胜血则爲痈脓胜骨肉则爲跗肿按之不起燥胜则干干于外则皮肤皱揭干于内则精血枯涸干于气及津液则肉干而皮着于骨寒胜则浮浮谓浮起按之起见也湿胜则濡泄甚则水闭胕肿濡泄水利也跗肿肉汎按之陷而不起也水闭则逸于皮中也随气所在以言其变耳帝曰愿闻其用也岐伯曰夫六气之用各归不胜而爲化用谓施其化气故太阴雨化施于太阳太阳寒化施于少阴新校正云详此当云少阴少阳少阴热化施于阳眀阳明燥化施于厥阴厥阴风化施于太阴各命其所在以征之也帝曰自得其位何如岐伯曰自得其位常化也帝曰愿闻所在也岐伯曰命其位而方月可知也随气所在以定其方六分占之则日及地分无差也帝曰六位之气盈虚何如岐伯曰太少异也太者之至徐而常少者暴而亡力强而作不能乆长故暴而无也亡无也帝曰天地之气盈虚何如岐伯曰天气不足地气随之地气不足天气从之运居其中而常先也运谓木火土金水各主岁者也地气胜则岁运上升天气胜则岁运下降上升下降运气常先迁降也恶所不胜归所同和随运归从而生其病也非其位则变生变生则病作故上胜则天气降而下下胜则地气迁而上胜谓多也上多则自降下多则自迁多少相移气之常也新校正云按六微㫖要大论云升已而降降者谓天降已而升升者谓地天气下降气流于地地气上升气腾于天故高下相召升降相因而变作矣此亦升降之义也胜多少而差其分多则迁降多少则迁降少多少之应有微有甚之异也微者小差甚者大差甚则位易气交易则大变生而病作矣大要曰甚纪五分征纪七分其差可见此之谓也以其五分七分之所以知天地阴阳过差矣帝曰善论言热无犯热寒无犯寒余欲不远寒不远热奈何岐伯曰悉乎哉问也发表不远热攻里不远寒汗泄故用热不远热下利故用寒不远寒皆以其不住于中也如是则夏可用热冬可用寒不发不泄而无畏忌是谓妄造法所禁也皆谓不获已而用之也差秋冬亦同法新校正云按至眞要大论云发不远热无犯温凉帝曰不发不攻而犯寒犯热何如岐伯曰寒热内贼其病益甚以水济水以火济火适足以更生病岂唯本病之益甚乎帝曰愿闻无病者何如岐伯曰无者生之有者甚之无病者犯禁犹能生病况有病者而求轻减不亦难乎帝曰生者何如岐伯曰不远热则热至不远寒则寒至寒至则坚否腹满痛急下利之病生矣食已不饥吐利腥秽亦寒之疾也热至则身热吐下霍乱痈疽疮疡瞀郁注下瞤瘛肿胀呕鼽衂头痛骨节变肉痛血溢血泄淋閟之病生矣暴瘖冒味目不识人躁扰狂越妄见妄闻骂詈惊痫亦热之病帝曰治之奈何岐伯曰时必顺之犯者治以胜也春宜凉夏宜寒秋宜温冬宜热此时之宜用不可不顺然犯热治以寒犯寒治以热犯春宜用凉犯秋宜用温是以胜也犯热治以咸寒犯寒治以甘热犯凉治以苦温犯温治以辛凉亦胜之道也黄帝问曰妇人重身毒之何如岐伯曰有故无殒亦无殒也故谓有大坚症瘕痛甚不堪则治以破积愈痛之药是谓不救必死尽死救之盖存其大也虽服毒不死也上无殒言母必全亦无殒言子亦不死也帝曰愿闻其故何谓也岐伯曰大积大聚其可犯也衰其大半而止过者死衰其大半不足以害生故虽大半则止其药若过禁待尽毒气内余无病可攻以当毒药毒攻不已则败损中和故过则死新校正云详此妇人身重二节与上下文义不接疑他卷脱简于此帝曰善郁之甚者治之奈何天地五行应运有郁折不伸之甚者岐伯曰木郁达之火郁发之土郁夺之金郁泄之水郁折之然调其气达谓吐之令其条达也发谓汗之令其疏散也夺谓下之令无壅碍也泄谓渗泄解表利小便也折谓抑之制之冲逆也通是五法乃气可平调后乃观其虚盛而调理之也过者折之以其畏也所谓写之过大过也大过者以其味写之以咸写肾酸写肝辛写肺甘写脾苦写心过者畏写故谓写爲畏也帝曰假者何如岐伯曰有假其气则无禁也正气不足临气陷之假寒热温凉以资四正之气则可以热犯热以寒犯寒以温犯温以凉犯凉也所谓主气不足客气胜也客气谓六气更临之气主气谓五藏应四时正王春夏秋冬也帝曰至哉圣人之道天地大化运行之节临御之纪阴阳之政寒暑之令非夫子孰能通之请藏之灵兰之室署曰六元正纪非斋戒不敢示愼传也新校正云详此与气交变大论末文重黄帝内经素问补註释文卷之四十六黄帝内经素问补注释文正统道藏三家本五十卷太玄部黄帝内经素问补註释文卷之四十七荣五唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误刺法论篇缺本病论篇缺新校正云详此二篇缺在王注之前按病能论篇末在王冰注云世本既缺第七二篇谓此二篇也而今世有素问亡篇及昭明隐㫖论以谓此亡篇仍托名王冰爲注辞理鄙陋无足取者旧本此篇名在六元正纪论后列之爲后人移于此若以尚书亡篇之名皆在前篇之末则旧本爲得至眞要大论篇上黄帝问曰五气交合盈虚更作余知之矣六气分治司天地者其至何如五行主岁岁有少多故曰盈虚更作也天元正纪大论曰其始也有余而往不足随之不足而往有余从之则其义也天分六气散主太虚三之气司天终之气监地天地生化是爲大纪故言司天地者余四可知矣岐伯再拜对曰明乎哉问也天地之大纪人神之通应也天地变化人神运爲中外虽殊然其通应则一也帝曰愿闻上合昭昭下合冥冥奈何岐伯曰此道之所主工之所疑也不知其要流散无穷帝曰愿闻其道也岐伯曰厥隂司天其化以风飞扬鼓拆和气发生万物荣枯皆因而化变成败也少阴司天其化以热炎蒸郁燠故庶类蕃茂太阴司天其化以湿云雨润泽津液生成少阳司天其化以火炎炽赫烈以烁寒灾阳明司天其化以燥干化以行物无湿败太阳司天其化以寒对阳之化也新校正云详注云对阳之化阳字疑误以所临藏位命其病者也肝木位东方心火位南方脾土位中央肺金位西方肾水位北方是五藏定位然六气御五运所至气不相得则病相得则和故先以六气所临后言五藏之病帝曰地化奈何岐伯曰司天同候间气皆然六气之本自有常性故虽位易而化治皆同帝曰间气何谓岐伯曰司左右者是谓间气也六气分化常以二气司天地爲上下吉凶胜复客主之理岁中悔吝从而明之余四气散居左右也故阴阳应象大论曰天地者万物之上下左右者阴阳之道路此之谓也帝曰何以异之岐伯曰主岁者纪岁间气者纪步也岁三百六十五日四分日之一步六十日余八十七刻半也积步之日而成岁也帝曰善岁主奈何岐伯曰厥阴司天爲风化巳亥之岁风高气远云飞物扬风之化也在泉爲酸化寅申之岁木司地气故物化从酸司气爲苍化木运之气丁壬之岁化苍青也间气爲动化遍主六十日余八十七刻半也新校正云详丑未之岁厥阴爲初之气子午之岁爲二之气辰戌之岁爲四之气卯酉之岁爲五之气少阴司天爲热化子午之岁阳光熠耀暄暑流行热之化也熠羊入切在泉爲苦化卯酉之岁火司地气故物以苦生不司气化君不主运新校正云按天元纪大论云君火以名相火以位谓君火不主运也居气爲灼化六十日余八十七刻半也居本位君火爲居不当间之也新校正云详少阴不曰间气而云居气者盖尊君火无所不居不当间之也王注云居本位爲居不当间之则居他位不爲居而可间也寅申之岁爲初之气丑未之岁爲二之气巳亥之岁爲四之气辰戌之岁爲五之气太阴司天爲湿化丑未之岁埃郁曚昩云雨润湿之化也在泉爲甘化辰戌之岁也土司地气故甘化先焉司气爲黅化土运之气甲己之岁黅黄也间气爲柔化湿化行则庶物柔软新校正云详太阴卯酉之岁爲初之气寅申之岁爲二之气子午之岁爲四之气巳亥之岁爲五之气少阳司天爲火化寅申之岁也炎光赫烈燔灼焦然火之化也在泉爲苦化巳亥之岁也火司地气故苦化先焉司气爲丹化火运之气戊癸岁也间气爲明化明炳明也亦谓霞烧新校正云详少阳辰戌之岁爲初之气卯酉之岁爲二之气寅申之岁爲四之气丑未之岁爲五之气阳明司天爲燥化卯酉之岁清切高明雾露萧瑟燥之化也在泉爲辛化子午之岁也金司地气故辛化先焉司气爲素化金运之气乙庚岁也间气爲清化风生高劲草木清冷清之化也新校正云详阳明巳亥之岁爲初之气辰戌之岁爲二之气寅申之岁爲四之气丑未之岁爲五之气太阳司天爲寒化辰戌之岁严肃峻整惨慄凝坚寒之化也在泉爲咸化丑未之岁水司地气故化从咸司气爲玄化水运之气丙辛岁也间气爲藏化隂凝而冷庶物敛容岁之化也新校正云详子午之岁太阳爲初之气巳亥之岁爲二之气卯酉之岁爲四之气寅申之岁爲五之气故治病者必明六化分治五味五色所生五藏所宜乃可以言盈虚病生之绪也学不厌备习也帝曰厥阴在泉而酸化先余知之矣风化之行也何如岐伯曰风行于地所谓本也余气同法厥阴在泉风行于地少阴在泉热行于地太隂在泉湿行于地少阳在泉火行于地阳明在泉燥行于地太阳在泉寒行于地故曰余气同法也本谓六气之上元气也本乎天者天之气也本乎地者地之气也化于天者爲天气化于地者爲地气新校正云按易曰本乎天者亲上本乎地者亲下此之谓也天地合气六节分而万物化生矣万物居天地之间悉爲六气所生化阴阳之用未尝有逃生化出阴阳也故曰谨候气宜无失病机此之谓也病机下文具矣帝曰其主病何如言采药之岁也岐伯曰司岁备物则无遗主矣谨候司天地所生化者则其味正当其岁也故彼药上专司岁气所收药物则一岁二岁其所主用无遗畧也今详则字当作用帝曰先岁物何也岐伯曰天地之专精也专精之气药物肥浓又于使用当其正气味也新校正云详先岁疑作司岁帝曰司气者何如司运气也岐伯曰司气者主岁同然有余不足也五运主岁者有余不足比之岁物恐有薄有余之岁药专精也帝曰非司岁物何谓也岐伯曰散也非专精则散气散气则物不纯故质同而异等也形质虽同力用则异故不尚之气味有薄厚性用有躁静治保有多少力化有浅深此之谓也物与岁不同者何以此尔帝曰岁主藏害何谓岐伯曰以所不胜命之则其要也木不胜金金不胜火之类是也帝曰治之奈何岐伯曰上淫于下所胜平之外淫于内所胜治之淫谓行所不胜己者也上淫于下天之气也外淫于内地之气也随所制胜而以平治之也制胜谓五味寒热温凉随胜用之下文备矣新校正云详天气主岁虽有淫胜但当平调之故不曰治而曰平也帝曰善平气何如平谓诊平和之气岐伯曰谨察阴阳所在而调之以平爲期正者正治反者反治知隂阳所在则知尺寸应与不应不知隂阳所在则以得爲失以逆爲从故谨察之也阴病阳不病阳病阴不病是爲正病则正治之谓以寒治热以热治寒也阴位已见阳脉阳位又见阴脉是谓反病则反治之谓以寒治寒以热治热也诸方之制咸悉不然故曰反者反治也帝曰夫子言察阴阳所在而调之论言人迎与寸口相应若引绳小大齐等命曰平新校正云详论言至曰平本灵枢之文今出甲乙经云寸口主中人迎主外两者相应俱往俱来若引绳小大齐等春夏人迎微大秋冬寸口微大者名曰平也隂之所在寸曰何如隂之所在脉沉不应引绳齐等其候颇乖故问以明之岐伯曰视岁南北可知之矣帝曰愿卒闻之岐伯曰北政之岁少隂在泉则寸曰不应木火金水运面北受气凡气之在泉者脉悉不见唯其左右之气脉可见之在泉之气善则不见恶者可见病以气及客主淫胜名之在天之气其亦然矣厥阴在泉则右不应少阴在右故太阴在泉则左不应少阴在左故南政之岁少阴司天则寸口不应土运之岁面南行令故少阴司天则二手寸口不应也厥阴司天则右不应太阴司天则左不应亦左右义也诸不应者反其诊则见矣不应皆爲脉沉脉沉下者仰手而沉覆其手则沉爲浮细爲大也帝曰尺候何如岐伯曰北政之岁三隂在下则寸不应三隂在上则尺不应司天曰上在泉曰下南政之岁三阴在天则寸不应三隂在泉则尺不应左右同尺不应寸左右悉与寸不应义同故曰知其要者一言而终不知其要流散无穷此之谓也要谓知阴阳所在也知则用之不惑不知则尺寸之气沉浮小大常三岁一差欲求其意犹绕树间枝虽白首区区尚未知所诣况其旬月而可知乎帝曰善天地之气内淫而病何如岐伯曰岁厥阴在泉风淫所胜则地气不明平野昧草乃早秀民病洒洒振寒善伸数欠心痛支满两胁里急饮食不下鬲咽不通食则呕腹胀善噫得后与气则快然如衰身体皆重谓甲寅丙寅戊寅庚寅壬寅甲申丙申戊申庚申壬申岁也地气不明谓天围之际气色昏暗风行地上故平野皆然昩谓暗也胁谓两乳之下及胠外也伸谓以欲伸努筋骨也新校正云按甲乙经洒洒振寒善伸数欠爲胃病食则呕腹胀善噫得后与气则快然如衰身体皆重爲脾病饮食不下鬲咽不通邪在胃管也盖厥阴在泉之岁木王而克脾胃故病如是又按脉解云所谓食则呕者物盛满而上溢故呕也所谓得后与气则快然如衰者十二月阴气下衰而阳气且出故曰得后与气则快然如衰也岁少阴在泉热淫所胜则焰浮川泽阴处反明民病腹中常鸣气上冲胷喘不能乆立寒热皮肤痛目瞑齿痛项肿恶寒发热如疟少腹中痛腹大蛰虫不藏谓乙卯丁卯己卯辛卯癸卯乙酉丁酉己酉辛酉癸酉岁也阴处北方也不能乆立足无力也腹大谓心气不足也金火相薄而爲是也新校正云按甲乙经齿痛项肿爲大肠病腹中雷鸣气上冲胸喘不能久立邪在大肠也盖少隂在泉之岁火克金故大肠病也岁太阴在泉草乃早荣新校正云详此四字疑衍湿淫所胜则埃昏岩谷黄反见黑至隂之交民病饮积心痛耳聋浑浑焞焞嗌肿喉痹隂病血见少腹痛肿不得小便病冲头痛目似脱项似拔腰似折髀不可以回腘如结腨如别谓甲辰丙辰戊辰庚辰壬辰甲戌丙戌戊戌庚戌壬戌岁也太阴爲土色见应黄于天中而反见于北方黑处也水土同见故曰至阴之交合其气色也冲头痛谓脑后眉间痛也腘谓膝后曲脚之中也腨胻后软肉处也新校正云按甲乙经耳聋浑浑焞焞嗌肿喉痹爲三焦病爲病冲头痛目以脱项似拔腰似折髀不可以回腘如结腨如别爲膀胱足太阳病又少腹肿痛不得小便邪在三焦盖太阴在泉之岁土王克太阳故病如是也岁少阳在泉火淫所胜则焰明郊野寒热更至民病注泄赤白少腹痛溺赤甚则血便少阴同候谓乙巳丁巳已巳辛巳癸巳乙亥丁亥己亥辛亥癸亥岁也处寒之时热更其气热气既往寒气后来故云更至也余候与少阴在泉证同岁阳明在泉燥淫所胜则霿雾清暝民病喜呕呕有苦善太息心胁痛不能反侧甚则嗌干面尘身无膏泽足外反热谓甲子丙子戊子庚子壬子甲午丙午戊午庚午壬午岁也霿雾谓霿暗不分似雾也清薄寒也言雾起霿暗不辩物形而薄寒也心胁痛谓心之傍胁中痛也面尘谓面上如有触冒尘土之色也新校正云按甲乙经病喜呕呕有苦善太息心胁痛不能反侧甚则面尘身无膏泽足外反热爲胆病嗌干面尘爲肝病盖阳明在泉之岁金旺克木故病如是又按脉解云少阳所谓心胁痛者言少阳盛也盛者心之所衰也九月阳气尽而隂气盛故心胁痛所谓不可反侧者阴气藏物也物藏不得动故不可反侧也岁太阳在泉寒淫所胜则凝肃惨慄民病少腹控睾引腰嵴上冲心痛血见嗌痛颔肿谓乙丑丁丑己丑辛丑癸丑乙未丁未已未辛未癸未岁也凝肃谓寒气霭空凝而不动万物静肃其仪形也惨慄寒甚也控引也睾聸丸也颔颊车前牙之下也新校正云按甲乙经嗌痛颔肿爲小肠病又少腹控睾引腰嵴上冲心肺邪在小肠也盖太阳在泉之岁水克火故病如是帝曰善治之奈何岐伯曰诸气在泉风淫于内治以辛凉佐以苦以甘缓之以辛散之风性喜温而恶清故治之凉是以胜气治之也佐以苦随其所利也木苦急则以甘缓之苦抑则以辛散之藏气法时论曰肝苦急急食甘以缓之肝欲散急食辛以散之此之谓也食亦音饲己曰食他曰饲也大法正味如此诸爲方者不必尽用之但一佐二佐病已则止余气皆然热淫于内治以咸寒佐以甘苦以酸收之以苦发之热性恶寒故治以寒也热之大盛甚于表者以苦发之不尽复寒制之寒制不尽复苦发之以酸收之甚者再方微者一方可使必已时发时止亦以酸收之湿淫于内治以苦热佐以酸淡以苦燥之以淡泄之湿与燥反故治以苦热佐以酸淡也燥除湿故以苦燥其湿也淡利窍故以淡渗泄也藏气法时论曰脾苦湿急食苦以燥之灵枢经曰淡利窍也生气通天论曰味过于苦脾气不濡胃气乃厚明苦燥也新校正云按六元正纪大论曰下太阴其化下甘温火淫于内治以咸冷佐以苦辛以酸收之以苦发之火气大行心腹心怒之所生也咸性柔软故以治之以酸收之大法候其须汗者以辛佐之不必要资苦味令其汗也欲柔软者以咸治之藏气法时论曰心欲软急食咸以软之心苦缓急食酸以收之此之谓也燥淫于内治以苦温佐以甘辛以苦下之温利凉性故以苦治之下谓利之使不得也新校正云按藏气法时论曰肺苦气上逆急食苦以泄之以辛写之以酸补之又按下文司天燥淫所胜佐以酸辛此云甘辛者甘字疑当作酸天元正纪大论云下酸热与苦温之治又异又云以酸收之而安其下甚则以苦泄之寒淫于内治以甘热佐以苦辛以咸写之以辛润之以苦坚之以热治寒是爲摧胜折其气用令不滋繁也苦辛之佐通事行之新校正云按藏气法时论曰肾苦燥急食辛以润之肾欲坚急食苦以坚之用苦补之咸写之旧注引此在湿淫于内之下无义今移于此帝曰善天气之变何如岐伯曰厥隂司天风淫所胜则太虚埃昏云物以扰寒生春气流水不冰民病胃脘当心而痛上支两胁鬲咽不通饮食不下舌本强食则呕冷泄腹胀溏泄瘕水闭蛰虫不出病本于脾谓乙已丁巳己巳辛巳癸巳乙亥丁亥己亥辛亥癸亥岁也是岁民病集于中也风自天行故太虚埃起风动飘荡故云物扰也埃青尘也不分远物是爲埃昏土之爲病其善泄利若病水则小便闭而不下若大泄利则经水亦多闭絶也新校正云按甲乙经舌本强食则呕腹胀溏泄瘕水闭爲脾病又胃病者腹脾胀胃脘当心而痛上支两胁鬲咽不通食饮不下盖厥阴司天之岁木胜土故病如是冲阳絶死不治冲阳在足跗上动脉应手胃之气也冲阳脉微则食饮减少絶则药食不入亦下必还岀也攻之不入养之不生邪气日强眞气内絶故其必死不可复也少阴司天热淫所胜怫热至火行其政民病胸中烦热嗌干右胠满皮肤痛寒热咳喘大雨且至唾血血泄鼽衂嚏呕溺色变甚则疮疡胕肿肩背臂臑及缺盆中痛心痛肺䐜腹大满膨膨而喘咳病本于肺谓甲子丙子戊子庚子壬子甲午丙午戊午庚午壬午岁也怫热至是火行其政乃尔是岁民病集于右盖以小肠通心故也病自肺生故曰病本于肺也新校正云按甲乙经溺色变肩背臂臑及缺盆中痛腹胀满膨膨而喘咳爲肺病鼽衄爲大肠病盖少阴司天之岁火克金故病如是又王注民病集于右以小肠通心故按甲乙经大肠附嵴左环回肠附嵴右环所说不应得非火盛克金而大肠病欤尺泽絶死不治尺泽在肘内廉大文中动脉应手肺之气也火烁于金承天之命金气内絶故必危亡尺泽不至肺气已絶荣卫之气宣行无主眞气内竭生之何有哉太隂司天湿淫所胜则沉隂且布雨变枯藁胕肿骨痛隂痹阴痹者按之不得腰嵴头项痛时眩大便难阴气不用饥不欲食咳唾则有血心如悬病本于肾谓乙丑丁丑己丑辛丑癸丑乙未丁未己未辛未癸未岁也沉乆也肾气受邪水无能润下焦枯涸故大便难也新校正云按甲乙经饥不用食咳唾则有血心悬如饥状爲肾病又邪在肾则骨痛隂痹隂痹者按之而不得腹胀腰痛大便难肩背颈项强痛时眩盖太阴司天之岁土克水故病如是太谿絶死不治太谿在足内踝后跟骨上动脉应手肾之气也土邪胜水而肾气内絶邪甚正微故方无所用矣少阳司天火淫所胜则温气流行金政不平民病头痛发热恶寒而疟热上皮肤痛色变黄赤传而爲水身面胕肿腹满仰息泄注赤白疮疡咳唾血烦心胸中热甚则鼽衄病本于肺谓甲寅丙寅戊寅庚寅壬寅甲申丙申戊申庚申壬申岁也火来用事则金气受邪故曰金政不平也火炎于上金肺受邪客热内燔水无能救故化生诸病也制火之客则己矣新校正云按甲乙经邪在肺则皮肤痛发寒热盖少阳司天之岁火克金故病如是天府絶死不治天府在肘后内侧上掖下同身寸之三寸动脉应手肺之气也火盛而金脉絶故死阳明司天燥淫所胜则木乃晩荣草乃晩生筋骨内变民病左胠胁痛寒清于中感而疟大凉革候咳腹中鸣注泄鹜溏名木歛生菀于下草焦上首心胁暴痛不可反侧嗌干面尘腰痛丈夫㿗疝妇人少腹痛目昧眦疡疮痤痈蛰虫来见病本于肝谓乙卯丁卯己卯辛卯癸卯乙酉丁酉己酉辛酉癸酉岁也金胜故草木晩生荣也配于人身则筋骨内应而不用也大凉之气变易时候则人寒清发于中内感寒气则爲痎疟也大肠居右肺气通之今肺气内淫肝居于左故左胠胁痛如刺割也其岁民自注泄则无淫胜之疾也大凉次寒也大凉且甚阳气不行故木容收敛草荣悉晩生气已升阳不布令故闭积生气而蓄于下也在人之应则少腹之内痛气居之发疾于仲夏疮疡之疾犹及秋中疮痤之患生于上痈肿之患生于下疮色虽赤中心正白物气之常也新校正云按甲乙经腰痛不可以俯仰文夫㿗疝妇人少腹肿甚则嗌干面尘爲肝病又胷满洞泄爲肝病又心胷痛不能反侧目脱眦疡缺盆中肿痛掖下肿马刀挟撄汗出振寒疟爲胆病盖阳明司天之岁金克木故病如是又按脉解云厥阴所谓㿗疝妇人少腹肿者厥阴者辰也三月阳中之阴邪在中故曰㿗疝少腹肿也大冲絶死不治大冲在足大指本节后二寸脉动应手肝之气也金来伐木肝气内絶眞不胜邪其宜也太阳司天寒淫所胜则寒气反至水且氷血变于中发爲痈疡民病厥心痛呕血血泄鼽衂善悲时眩仆运火炎烈雨暴乃雹胸腹满手热肘挛掖肿心澹澹大动胸胁胃脘不安面赤目黄善噫嗌干甚则色炲渴而欲饮病本于心谓甲辰丙辰戊辰庚辰壬辰甲戌丙戌戊戌庚戌壬戌岁也太阳司天寒气布化故水且冰而血凝皮肤之间卫气结聚故爲痈也若乘火运而火炎烈与水交战故暴雨半珠形雹也心气爲噫故善噫是岁民病集于心胁之中也阳气内郁湿气下蒸故心厥痛而呕血血泄鼽衂面赤目黄善噫手热肘挛掖肿嗌干甚则寒气胜阳水行凌火火气内郁故渴而欲饮也病始心生爲阴凌犯故云病本于心也新校正云按甲乙经手热肘挛掖肿甚则胸胁支满心澹澹大动面赤目黄爲手心主病又邪在心则病心痛善悲时眩仆盖太阳司天之岁水克火故病如是神门絶死不治神门在手之掌后锐骨之端动脉应手真心气也水行胜火而心气内絶神气已亡不死何待善知其诊故不治也所谓动气知其藏也所以诊视而知死者何以皆是藏之经脉动气知神藏之存亡尔帝曰善治之奈何谓可攻治者岐伯曰司天之气风淫所胜平以辛凉佐以苦甘以甘缓之以酸写之厥阴之气未爲盛热故以凉药平之夫气之用也积凉爲寒积温爲热以热少之其则温也以寒少之其则凉也以温多之其则热也以凉多之其则寒也各当其分则寒寒也温温也热热也凉凉也方书之用可不务乎故寒热温凉迁降多少善爲方者意必精通余气皆然从其制也新校正云按本论上文云上淫于下所胜平之外淫于内所胜治之故在泉曰治司天曰平也热淫所胜平以咸寒佐以苦甘以酸收之热气已退时发动者是爲心虚气散不敛以酸收之虽以酸收之亦兼寒助乃能殄除其源本矣热见太甚则以苦发之汗已便凉是邪气尽勿寒冰之汗已犹热是邪气未尽则以酸收之已又热则复汗之已汗复热是藏虚也则补其心可矣法则合尔诸治热者亦未必得再三发三治况四变而反覆者乎湿淫所胜平以苦热佐以酸辛以苦燥之以淡泄之湿气所淫皆爲肿满但除其湿肿满自衰因湿生病不肿不满者亦尔治之湿气在上以苦吐之湿气在下以苦泄之以淡渗之则皆燥也泄谓渗泄以利水道下小便爲法然酸虽热以用利小便去伏水也治湿之病不下小便非其法也新校正云按湿淫于内佐以酸淡此云酸辛者辛疑当作淡湿上甚而热治以苦温佐以甘辛以汗爲故而止身半以上温气余火气复郁郁湿相薄则以苦温甘辛之药解表流汗而祛之故云以汗爲除病之故而已也火淫所胜平以咸冷佐以甘苦以酸收之以苦发之以酸复之热淫同同热淫义热亦如此法以酸复其本气也不复其气则淫气空虚招其本燥淫所胜平以苦湿佐以酸辛以苦下之制燥之胜必以苦湿是火之气味也宜下必以苦宜补必以酸宜写必以辛清甚生寒留而不去则以苦湿下之气有余则以辛写之诸气同新校正云按上文燥淫于内治以苦温此云苦湿湿当爲温文注中湿字三并当作温又按六元正纪大论亦作苦小温寒淫所胜平以辛热佐以苦甘以咸写之淫散止之不可过也新校正云按上文寒淫于内治以甘热佐以苦辛此云平以辛热佐以甘苦者此文爲误又按六元正纪大论云太阳之政岁宜苦以燥之帝曰善邪气反胜治之奈何不能淫胜于他气反爲不胜之气爲邪以胜之岐伯曰风司于地清反胜之治以酸温佐以苦甘以辛平之厥隂在泉则风司于地谓五寅岁五申岁邪气胜盛故先以酸写佐以苦甘邪气退则正气虚故以辛补养而平之热司于地寒反胜之治以甘热佐以苦辛以咸平之少阴在泉则热司于地谓五卯五酉岁也先写其邪而后平其正气也湿司于地热反胜之治以苦冷佐以咸甘以苦平之太阴在泉则湿司于地谓五辰五戌岁也补写之义余气皆同火司于地寒反胜之治以甘热佐以苦辛以咸平之少阳在泉则火司于地谓五巳五亥岁也燥司于地热反胜之治以平寒佐以苦甘以酸平之以和爲利阳明在泉则燥司于地谓五子五午岁也燥之性恶热亦畏寒故以冷热和平爲方利也寒司于地热反胜之治以咸冷佐以甘辛以苦平之太阳在泉则寒司于地谓五丑五未岁也此六气方治与前胜法殊别其云治者写客邪之胜气也云佐者皆所利所宜也云平者补已弱之正气也帝曰其司天邪胜何如岐伯曰风化于天清反胜之治以酸温佐以甘苦巳亥岁也热化于天寒反胜之治以甘温佐以苦酸辛子午岁也湿化于天热反胜之治以苦寒佐以苦酸丑未岁也火化于天寒反胜之治以甘热佐以苦辛寅申岁也燥化于天热反胜之治以辛寒佐以甘苦卯酉岁也寒化于天热反胜之治以咸冷佐以苦辛辰戌岁也帝曰六气相胜奈何先举其用爲胜岐伯曰厥阴之胜耳鸣头眩愦愦欲吐胃隔如寒大风数举倮虫不滋胠胁气并化而爲热小便黄赤胃脘当心而痛上支两胁肠鸣飧泄少腹痛注下赤白甚则呕吐鬲咽不通五巳五亥岁也心下脐上胃之分胃鬲谓胃脘之上及大鬲之下风寒气所生也气并谓偏着一边鬲咽谓食饮入而复出也新校正云按甲乙经胃病者胃脘当心而痛上支两胁鬲咽不通少阴之胜心下热苦饥脐下反痛气游三焦炎暑至木乃津草乃萎呕逆躁烦腹满痛溏泄传爲赤沃五子五午岁也沃沐也太阴之盛火气内郁疮疡于中流散于外病在胠胁甚则心痛热格头痛喉痹项强独胜则湿气内郁寒迫下焦痛留顶互引眉间胃满雨数至燥化乃见少腹满腰脽重强内不便善注泄足下温头重足胫胕肿饮发于中胕肿于上五丑五未岁也湿胜于上则火气内郁胜于中则寒迫下焦水溢河渠则鳞虫离水也脽谓臀肉也不便谓腰重内强直屈伸不利也独胜谓不兼郁火也胕肿于上谓首面也足胫肿是火郁所生也新校正云详注云水溢河渠则鳞虫离水也王作此注于经文无所解又按太阴之复云大雨时行鳞见于陆则此文于雨数至下脱少鳞见于陆四字不然则王注无因爲解也少阳之胜热客于胃烦心心痛曰赤欲呕呕酸苦饥耳痛溺赤善惊谵妄暴热消烁草萎水涸介虫乃屈少腹痛下沃赤白五寅五申岁也热暴甚故草萎水涸阴气消烁介虫金化也火气大胜故介虫屈伏酸醋水也阳明之胜清发于中左胠胁痛溏泄内爲嗌塞外发㿗疝大凉肃杀华英改容毛虫乃殃胸中不便嗌塞而咳五卯五酉岁也大凉肃杀金气胜木故草木华英爲杀气损削改易形容而焦其上首也毛虫木化气不宜金故金政大行而毛虫死耗也肝木之气下主于阴故大凉行而㿗疝发也胸中不便谓唿吸回转或痛或缓急而不利便也气大盛故嗌塞而咳也嗌谓喉之下接连胸中肺两叶之间也太阳之胜凝凓且至非时水冰羽乃后化痔疟发寒厥入胃则内生心痛阴中乃疡隐曲不利互引阴股筋肉拘苛血脉凝泣络满色变或爲血泄皮肤否肿腹满食减热反上行头项囟顶脑户中痛目如脱寒入下焦传爲濡写五辰五戌岁也寒气凌逼阳不胜之故非寒时而止水冰结也水气大胜阳火不行故诸羽虫生化而后也拘急也苛重也络脉也太阳之气僄在于巅故热反上行于头也以其脉起于目内眦上额交巅上入络脑还出别下项故囟顶及脑户中痛目如欲脱也濡谓水利也新校正云按甲乙经痔疟头项囟顶及脑户中痛目如脱爲太阳经病帝曰治之奈何岐伯曰厥阴之胜治以甘清佐以苦辛以酸写之少阴之胜治以辛寒佐以苦咸以甘写之太阴之胜治以咸热佐以辛甘以苦泄之少阳之胜治以辛寒佐以甘咸以甘写之阳明之胜治以酸温佐以辛甘以苦泄之太阳之胜治以甘热佐以辛酸以咸写之六胜之至皆先归其不胜己者之故不胜者当先写之以通其道次写所胜之气令其退释也治诸胜而不写遣之则胜气浸盛内生诸病也新校正云详此爲治皆先写其不胜而后写其来胜独太阳之胜治以甘热爲异疑甘字苦之误也若云治以苦热则六胜之治皆一贯也帝曰六气之复何如复谓报复报其胜也凡先有胜后必复新校正云按玄珠云六气分正化对化厥阴正司于亥对化于巳少阴正司于午对化于子太阴正司于未对化于丑少阳正司于寅对化于申阳明正司于酉对化于卯太阳正司于戌对化于辰正司化令之实对司化令之虚对化胜而有复正化胜而不复此注云凡先有胜后必复似未然岐伯曰悉乎哉问也厥阴之复少腹坚满里急暴痛偃木飞沙倮虫不荣厥心痛汗发呕吐饮食不入入而复出筋骨掉眩清厥甚则入脾食痹而吐里腹胁之中也木偃沙飞风之大也风爲木胜故土不荣气厥谓气冲胸胁而凌及心也胃受逆气而上攻心痛也痛甚则汗发泄掉谓肉中动也清厥手足冷也食痹谓食已心下痛阴阴然不可名也不可忍也吐出乃止此爲胃气逆而不下流也食饮不入入而复出肝乘脾胃故令尔也冲阳絶死不治冲阳胃脉气也少阴之复燠热内作烦躁鼽嚏少腹绞痛火见燔焫嗌燥分注时止气动于左上行于右咳皮肤痛暴瘖心痛郁冒不知人乃洒淅恶寒振慄谵妄寒已而热渴而欲饮少气骨萎隔肠不便外爲浮肿哕噫赤气后化流水不冰热气大行介虫不福病疿胗疮疡痈疽痤痔甚则入肺咳而鼻渊火热之气自小肠从脐下之左入大肠上行至左胁甚则上行于右而入肺故动于左上行于右皮肤痛也分注谓大小俱下也骨萎言骨弱无力也隔肠谓肠如隔絶而不便写也寒热甚则然阳明先胜故赤气后化流水不冰少阴之本司于地也在人之应则冬脉不凝若高山穷谷已是至高之处水亦当冰平下川流则如经矣火气内蒸金气外拒阳热内郁故爲痱胗疮疡胗甚亦爲疮也热少则外生痱胗热多则内结痈痤小肠有热则户外爲痔其复热之变皆病于身后及外侧也疮疡痱胗生于上痈疽痤痔生于下反其处者皆爲逆也天府絶死不治天府肺脉气也新校正云按上文少阴司天热淫所胜尺泽絶死不治少阳司天火淫所胜天府絶死不治此云少阴之复天府絶死不治下文少阳之复尺泽絶死不治文如相反者盖尺泽天府俱手太阴脉之所发动故此互文也太阴之复湿变乃举体重中满食饮不化阴气上厥胷中不便饮发于中咳喘有声大雨时行鳞见于陆头顶痛重而掉瘛尤甚呕而宻默唾吐清液甚则入肾窍写无度湿气内逆寒气不行太阳上流故爲是病头顶痛重则脑中掉瘛尤甚肠胃寒湿热无所行熏灼胸府故胸中不便食饮不化呕而宻默欲静定也喉中恶冷故唾吐冷水也寒气易位上入肺喉则息道不利故咳喘而喉中有声也水居平泽则鱼游于市头顶胸痛女人亦兼痛于眉间也新校正云按上文太阴在泉头痛项似拔又太阴司天云头顶疑当作项大谿絶死不治大谿肾脉气也少阳之复大热将至枯燥燔爇介虫乃耗惊瘛咳衄心热烦躁便数憎风厥气上行面如浮埃目乃瞤瘛火气内发上爲口糜呕逆血溢血泄发而爲疟恶寒鼓慄寒极反热嗌络焦藁渴饮水浆色变黄赤少气脉萎化而爲水传爲胕肿甚则入肺咳而血泄火气专暴枯燥草木燔焰自生故燔爇也火内炽故惊瘛咳衂心热烦躁便数憎风也火炎于上则庶物失色故如尘埃浮于面而目瞤动也火烁于内则口舌糜烂呕逆及爲血溢血泄风火相薄则爲温疟气蒸热化则爲水病传爲胕肿胕谓皮肉俱肿按之陷下泥而不起也如是之证皆火气所生也尺泽絶死不治尺泽肺脉气也阳明之复清气大举森木苍干毛虫乃厉病生胠胁气归于左善太息甚则心痛否满腹胀而泄呕苦咳哕烦心病在鬲中头痛甚则入肝惊骇筋挛杀气大举木不胜之故苍青之叶不及黄而干燥也厉谓疵疠疾疫死也清甚于内热郁于外故也大冲絶死不治大冲肝脉气也太阳之复厥气上行水凝雨冰羽虫乃死心胃生寒胷中不利心痛否满头痛善悲时眩仆食减腰脽反痛屈伸不便地裂冰坚阳光不治少腹控睾引腰嵴上冲心唾出清水及爲哕噫甚则入心善忘善悲雨冰谓雹也寒而遇雹死亦其宜寒化于地其上复土故地体分裂水积冰坚乆而不释是阳光之气不治寒凝之物也太阳之复与不相持上湿下寒火无所往心气内郁热由是生火热内燔故生斯病新校正云详注云与不相持不字疑作土神门絶死不治神门眞心脉气帝曰善治之奈何复气倍胜故先问以治之岐伯曰厥阴之复治以酸寒佐以甘辛以酸写之以甘缓之不大缓之夏犹不已复重于胜故治以辛寒也新校正云按别本治以酸寒作治以辛寒也少阴之复治以咸寒佐以苦辛以甘写之以酸收之以苦发之以咸耎之不大发汗以寒攻之持至仲秋热内伏结而爲心热少气少力而不能起矣热伏不散归于骨也太阴之复治以苦热佐以酸辛以苦写之燥之泄之不燥泄之乆而爲身肿腹满关节不利腨及伏兔怫满内作膝腰胫内侧胕肿病少阳之复治以咸冷佐以苦辛以咸耎之以酸收之辛苦发之发不远热无犯温凉少阴同法不发汗以夺盛阳则热内淫于四支而爲解然不可名也谓热不甚谓寒不甚谓强不甚谓弱不甚不可以名言故谓之解然粗医唿爲鬼气恶病也乆乆不已则骨热髓涸齿干乃爲骨热病也发汗夺阳故无留热故发汗者虽热生病夏月及差亦用热药以发之当舂秋时纵火热胜亦不得以热药发汗汗不发而药热内甚助病爲疟逆犯神灵故曰无犯温凉少阴气热爲疗则同故云与少阴同法也数夺其汗则津液竭涸故以酸收以咸润也新校正云按六元正纪大论云发表不远热阳明之复治以辛温佐以苦甘以苦泄之以苦下之以酸补之泄谓渗泄汗及小便汤浴皆是也秋分前后则亦发之舂有胜则依胜法或不已亦汤渍和其中外也怒复之后其气皆虚故补之以安全其气余复治同太阳之复治以咸热佐以甘辛以苦坚之不坚则寒气内变止而复发发而复止绵历年岁生大寒疾治诸胜复寒者热之热者寒之温者清之清者温之散者收之抑者散之燥者润之急者缓之坚者耎之脆者坚之衰者补之强者写之各安其气必清必静则病气衰去归其所宗此治之大体也太阳气寒少阴少阳气热厥阴气温阳明气清太阴气湿有胜复则各倍其气以调之故可使平也宗属也调不失理则余之气自归其所属少之气自安其所居胜复衰已则各补养而平定之必清必静无妄挠之则六气循环五神安泰若运气之寒热治之平之亦各归司天地气也帝曰善黄帝内经素问补註释文卷之四十七黄帝内经素问补注释文正统道藏三家本五十卷太玄部黄帝内经素问补註释文卷之四十八荣六唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误至眞要大论篇下帝曰气之上下何谓也岐伯曰身半以上其气三矣天之分也天气主之身半以下其气三矣地之分也地气主之以名命气以气命处而言其病半所谓天枢也身之半正谓脐中也或以腰爲身半是以居中爲义过天中也中原之人悉如此矣当伸臂指天舒足指地以绳量之中正当脐也故又曰半所谓天枢也天枢正当脐两傍同身寸之二寸也其气三者假如少阴司天则上有热中有太阳兼之三也六气皆然司天者其气三司地者其气三故身半以上三气身半以下三气也以名言其气以气言其处以气处寒热而言其病之形证也则如足厥阴气居足及股胫之内侧上行于少腹循胁足阳明气在足之上胻之外股之前上行腹脐之傍循胷乳上面足太阳气起于目上额络头下项背过腰横过髀枢股后下行入胕贯腨出外踝之后足小指外侧足太阴气循足及股胫之内侧上行腹胁之前足少阴同之足少阳气循胫外侧上行腹胁之侧循颊耳至目锐眦在首之侧此足六气之部主也手厥阴少阴太阴气从心胸横出循臂内侧至中指小指大指之端手阳明少阳太阳气并起手表循臂外侧上肩及甲上头此手六气之部主也欲知病诊当随气所在以言之当阴之分冷病归之当阳之分热病归之故胜复之作先言病生寒热者必依此物理也新校正云按六微㫖大论云天枢之上天气主之天枢之下地气主之气交之分人气从之故上胜而下俱病者以地名之下胜而上俱病者以天名之彼气既胜此未能复抑郁不畅而无所行进则困于雠嫌退则穷于怫塞故上胜至则下与俱病下胜至则上与俱病上胜下病地气郁也故从地郁以名地病下胜上病天气塞也故从天塞以名天病夫以天名者方顺天气爲制逆地气而攻之以地名者方从天气爲制则可假如阳明司天少阴在泉上胜而下俱病者是怫于下而生也天气正胜天可逆之故顺天之气方同清也少阴等司天上下胜同法新校正云按六元正纪大论云上胜则天气降而下下胜则地气逆而上此之谓也所谓胜至报气屈伏而未发也复至则不以天地异名皆如复气爲法也胜至未复而病生以天地异名爲式复气已发则所生无问上胜下胜悉皆依复气爲病寒热之主也帝曰胜复之动时有常乎气有必乎岐伯曰时有常位而气无必也虽位有常而发动有无不必定之也帝曰愿闻其道也岐伯曰初气终三气天气主之胜之常也四气尽终气地气主之复之常也有胜则复无胜则否帝曰善复已而胜何如岐伯曰胜至则复无常数也衰乃止耳胜微则复微故复已而又胜胜甚则复甚故复已则少有再胜者也假有胜者亦随微甚而复之尔然胜复之道虽无常数至其衰谢则胜复皆自止也复已而胜不复则害此伤生也有胜无复是复气已衰衰不能复是天眞之气已伤败甚而生意尽帝曰复而反病何也岐伯曰居非其位不相得也大复其胜则主胜之故反病也舍己宫观适于他邦已力已衰主不相得怨随其后唯便是求故力极而复主反龚之反自病者也所谓火燥热也少阳火也阳明燥也少阴热也少阴少阳在泉爲火居水位阳明司天爲金居火位金复其胜则火主胜之火复其胜则水主胜之余气胜复则无主胜之病气也故又曰所谓火燥热也帝曰治之奈何岐伯曰夫气之胜也微者随之甚者制之气之复也和者平之暴者夺之皆随胜气安其屈伏无问其数以平爲期此其道也随谓随之安谓顺胜气以和之也制谓制止平谓平调夺谓夺其胜气也治此者不以数之多少但以气平和爲准度尔帝曰善客主之胜复奈何客谓天之六气主谓五行之位也气有宜否故各有胜复之者岐伯曰客主之气胜而无复也客主自有多少以其爲胜与常胜殊帝曰其逆从何如岐伯曰主胜逆客胜从天之道也客承天命部统其方主爲之下固宜祗奉天命不顺而胜则天命不行故爲逆也客胜于主承天而行理之道故爲顺也帝曰其生病何如岐伯曰厥阴司天客胜则耳鸣掉眩甚则咳主胜则胸胁痛舌难以言五巳五亥岁也少阴司天客胜则鼽嚏颈项强肩背瞀热头痛少气发热耳聋目瞑甚则胕肿血溢疮疡咳喘主胜则心热烦躁甚则胁痛支满五子五午岁也太阴司天客胜则首面胕肿唿吸气喘主胜则胸腹满食已而瞀五丑五未岁也少阳司天客胜则丹胗外发及爲丹熛疮疡呕逆喉痹头痛嗌肿耳聋血溢内爲瘛瘲主胜则胸满咳仰息甚而有血手热五寅五申岁也阳明司天清复内余则咳衄嗌塞心鬲中热咳不止而白血出者死复谓复旧居也白血谓咳出浅红色血似肉似肺者五卯五酉岁也新校正云详此不言客胜主胜者以金居火位无客胜之理故不言也太阳司天客胜则胷中不利出清涕感寒则咳主胜则喉嗌中鸣五辰五戌岁也厥阴在泉客胜则大关节不利内爲痉强拘瘛外爲不便主胜则筋骨繇併腰腹时痛五寅五申岁也大关节腰膝也少阴在泉客胜则腰痛尻股膝髀腨胻足病瞀热以酸胕肿不能乆立溲便变主胜则厥气上行心痛发热鬲中衆痹皆作发于胠胁魄汗不藏四逆而起五卯五酉岁也太阴在泉客胜则足痿下重便溲不时湿客下焦发爲濡写及爲肿隐曲之疾主胜则寒气逆满食饮不下甚则爲疝五辰五戌岁也隐曲之疾谓隐蔽委曲之处病也少阳在泉客胜则腰腹痛而反恶寒甚则下白溺白主胜则热反上行而客于心心痛发热格中而呕少阴同候五巳五亥岁也阳明在泉客胜则清气动下少腹坚满而数便写主胜则腰重腹痛少腹生寒下爲鹜溏则寒厥于肠上冲胸中甚则喘不能久立五子五午岁也鹜鸭也言如鸭之后也太阳在泉寒复内余则腰尻痛屈伸不利股胫足膝中痛五丑五未岁也新校正云详此不言客主胜者盖太阳以水居水位故不言也帝曰善治之奈何岐伯曰高者抑之下者举之有余者折之不足者补之佐以所利和以所宜必安其主客适其寒温同者逆之异者从之高者抑之制其胜也下者举之济其弱也有余者折之屈其锐也不足者补之全其气也虽制胜扶弱而客主须安一气失所则矛楯更作榛棘互兴各伺其便不相得者内淫外併而危败之由作矣同谓寒热温清气相比和者异谓水火金木土不比和者气相得者则逆所胜之气以治之不相得者则顺所不胜气以治之治火胜负欲益者以其味欲写者亦以其味胜与不胜皆折其气也何者以其性躁动也治热亦然帝曰治寒以热治热以寒气相得者逆之不相得者从之余已知之矣其于正味何如岐伯曰木位之主其写以酸其补以辛木位春分前六十一日初之气也火位之主其写以甘其补以咸君火之位春分之后六十一日二之气也相火之位夏至前后各三十日三之气也二火之气则殊然其气用则一矣土位之主其写以苦其补以甘土之位秋分前六十一日四之气也金位之主其写以辛其补以酸金之位秋分后六十一日五之气也水位之主其写以咸其补以苦水之位冬至前后各三十日终之气也厥阴之客以辛补之以酸写之以甘缓之少阴之客以咸补之以甘写之以咸收之新校正云按藏气法时论云心苦缓急食酸以收之心欲耎急食咸以耎之此云以咸收之者误也太阴之客以甘补之以苦写之以甘缓之少阳之客以咸补之以甘写之以咸耎之阳明之客以酸补之以辛写之以苦泄之太阳之客以苦补之以咸写之以苦坚之以辛润之开发腠理致津液通气也客之部主各六十一日居无常所随岁迁移客胜则写客而补主主胜则写主而补客应随当缓当急以治之帝曰善愿闻阴阳之三也何谓岐伯曰气有多少异用也太阴爲正阴太阳爲正阳次少者爲少阴次少者爲少阳又次爲阳明又次爲厥阴厥阴爲尽义具灵枢系日月论中新校正云按六元正纪大论云何谓气有多少鬼臾区曰阴阳之气各有多少故曰三阴三阳也帝曰阳明何谓也岐伯曰两阳合明也灵枢系日月论曰辰者三月主左足之阳明巳者四月主右足之阳明两阳合于前故曰阳明也帝曰厥阴何也岐伯曰两阴交尽也灵枢系日月论曰戌者九月主右足之厥阴亥者十月主左足之厥阴两阴尽故曰厥阴也帝曰气有多少病有盛衰新校正云按六元正纪大论曰形有盛衰治有缓急方有大小愿闻其约奈何岐伯曰气有高下病有远近证有中外治有轻重适其至所爲故也藏位有高下府气有远近病证有表里药用有轻重调其多少和其紧慢令药气至病所爲故勿太过与不及也大要曰君一臣二奇之制也君二臣四偶之制也君二臣三奇之制也君三臣六偶之制也奇谓古之单方偶谓古之复方也单复之制皆有小大故奇方云君一臣二君二臣三偶方云君二臣四君三臣六也病有小大气有远近治有轻重所宜故云制也故曰近者奇之远者偶之汗者不以奇下者不以偶补上治上制以缓补下治下制以急急则气味厚缓则气味薄适其至所此之谓也汗药不以偶方气不可以外发泄下药不以奇制药毒攻而致过治上补上方迅急则上不住而迫下治下补下方缓慢则滋道路而力又微制急方而气味薄则力与缓等制缓方而气味厚则势与急同如是爲缓不能缓急不能急厚而不厚薄而不薄则大小非制轻重无度则虚实寒热藏府纷挠无由致理岂神灵而可望安哉病所远而中道气味之者食而过之无越其制度也假如病在肾而心之气味饲而冷足仍急过之不饲以气味肾药凌心心复益衰余上下远近不同是故平气之道近而奇偶制小其服也远而奇偶制大其服也大则数少小则数多多则九之少则二之汤丸多少凡如此也近远谓府臓之位也心肺爲近肝肾爲远脾胃居中三阳胞䐈胆亦有远近身三分之上爲近下爲远也或识见高远权以合宜方奇而分两偶方偶而分两奇如是者近而偶制多数服之远而奇制少数服之则肺服九心服七脾服五肝服三肾服一爲奇制矣故曰小则数多大则数少新校正云详注云三阳胞䐈胆一本作三肠胞䐈胆再详三阳无义三肠亦未爲得肠有大小并䐈肠爲三今已云胞䐈则不得云三肠三当作二力切奇之不去则偶之是谓重方偶之不去则反佐以取之所谓寒热温凉反从其病也方与其重也宁轻与其毒也宁善与其大也宁小是以奇方不去偶方主之偶方病在则反其一佐以伺病之气而取之也夫热与寒背寒与热违微小之热爲寒所折微小之冷爲热所消甚大寒热则必能与违性者争雄能与异气者相格声不同不相应气不同不相合如是则且惮而不敢攻之攻之则病气与药气抗衡而自爲寒热以开闭固守矣是以圣人反其佐以伺其气令身气应合复令其热参合使其终异始同燥润而败坚刚强必折柔脆自消尔帝曰善病生于本余知之矣生于标者治之奈何岐伯曰病反其本得标之病治反其本得标之方言少阴太阳之二气余四气标本同帝曰善六气之胜何以候之岐伯曰乘其至也清气大来燥之胜也风木受邪肝病生焉流于胆热气大来火之胜也金燥受邪肺病生焉流于回肠大肠新校正云详注云回肠大肠按甲乙经回肠即大肠也寒气大来水之胜也火热受邪心病生焉流于三焦小肠湿气大来土之胜也寒水受邪肾病生焉流于膀胱风气大来木之胜也土湿受邪脾病生焉流于胃所谓感邪而生病也外否其气而内恶之中外不喜因而遂病是谓感也乘年之虚则邪甚也年木不足外有清邪年火不足外有寒邪年土不足外有风邪年金不足外有热邪年水不足外有湿邪是年之虚也岁气不足外邪凑甚也失时之和亦邪甚也六气临统与位气相克感之而病亦随所不胜而与内藏相应邪复甚也遇月之空亦邪甚也谓上弦前下弦后月轮中空也重感于邪则病危矣年已不足邪气大至是重感也年已不足天气克之此时感邪是重感也内气召邪天气不祐欲病之不危可乎有胜之气其必来复也天地之气不能相无故有胜之气其必来复也帝曰其脉至何如岐伯曰厥阴之至其脉弦软虚而滑端直以长是谓弦实而强则病不实而微亦病不端直长亦病不当其位亦病位不能弦亦病少阴之至其脉钩来盛去衰如偃带钩是谓钩来不盛去反盛则病来盛去盛亦病来不盛去不盛亦病不偃带钩亦病位不能钩亦病太阴之至其脉沉沉下也按之乃得下诸位脉也沉甚则病不沉亦病不当其位亦病位不能沉亦病少阳之至大而浮浮高也大谓稍大诸位脉也大浮甚则病浮而不大亦病大而不浮亦病不大不浮亦病不当其位亦病位不能大浮亦病阳明之至短而濇往来不利是谓濇也往来不远是谓短也短甚则病濇甚则病不短不濇亦病不当其位亦病位不能短濇亦病太阳之至大而长往来远是谓长大甚则病长甚则病长而不大亦病大而不长亦病不当其位亦病位不能长大亦病至而和则平不大甚则爲平调不弱不强是谓和也至而甚则病弦似张弓弦滑如连珠沉而附骨浮高于皮濇而止住短如麻黍大如帽簪长如引绳皆谓至而大甚也至而反者病应弦反濇应大反细应沉反浮应浮反沉应短濇反长滑应软虚反强实应细反大是皆爲气反常平之候有病乃如此见也至而不至者病气位已至而脉气不应也未至而至者病按历占之凡得节气当年六位之分当如南北之岁脉象改易而应之气序未移而脉先变易是先天而至故病阴阳易者危不应天常气见交错失其常位更易见之阴位见阳脉阳位见阴脉是易位而见也二气错乱故气危新校正云按六微㫖大论云帝曰其有至而至有至而不至有至而太过何也岐伯曰至而至者和至而不至来气不及也未至而至来气有余也帝曰至而不至未至而至何如岐伯曰应则顺否则逆逆则变生变生则病帝曰请言其应岐伯曰物生其应也气脉其应也所谓脉应即此脉应也帝曰六气标本所从不同奈何岐伯曰气有从本者有从标本者有不从标本者也帝曰愿卒闻之岐伯曰少阳太阴从本少阴太阳从本从标阳明厥阴不从标本从乎中也少阳之本火太阴之本湿本末同故从本也少阴之本热其标阴太阳之本寒其标阳本末异故从本从标阳明之中太阴厥阴之中少阳本末与中不同故不从标本从乎中也从本从标从中皆以其爲化生之用也故从本者化生于本从标本者有标本之化从中者以中气爲化也化谓气化之元主也有病以元主气用寒热治之新校正云按六微㫖大论云少阳之上火气治之中见厥阴阳明之上燥气治之中见太阴太阳之上寒气治之中见少阴厥阴之上风气治之中见少阳少阴之上热气治之中见太阳太阴之上湿气治之中见阳明所谓本也本之下中之见也见之下气之标也本标不同气应异象此之谓也帝曰脉从而病反者其诊何如岐伯曰脉至而从按之不鼓诸阳皆然言病热而脉数按之不动乃寒盛格阳而致之非热也帝曰诸阴之反其脉何如岐伯曰脉至而从按之鼓甚而盛也形证是寒按之而脉气鼓击于手下盛者此爲热盛拒阴而生病非寒也是故百病之起有生于本者有生于标者有生于中气者有取本而得者有取标而得者有取中气而得者有取标本而得者有逆取而得者有从取而得者反佐取之是爲逆取奇偶取之是爲从取寒病治以寒热病治以热是爲逆取从顺也逆正顺也若顺逆也寒盛格阳治热以热热盛拒阴治寒以寒之类皆时谓之逆外虽用逆中乃顺也此逆乃正顺也若寒格阳而治以寒热拒寒而治以热外则虽顺中气乃逆故方若顺是逆也故曰知标与本用之不殆明知逆顺正行无间此之谓也不知是者不足以言诊足以乱经故大要曰粗工嘻嘻以爲可知言热未已寒病复始同气异形迷诊乱经此之谓也嘻嘻悦也言心意怡悦以爲知道终尽也六气之用粗之与工得其半也厥阴之化粗以爲寒其乃是温太阳之化粗以爲热其乃是寒于此差互用失其道故其学问识用不达工之道半矣夫太阳少阴各有寒化然量其标本应用则正反矣何以言之太阳本爲寒标爲热少阴本爲热标爲寒方之用亦如是也厥阴阳明中气亦尔厥阴之中气爲热阳眀之中气爲湿此二气亦反其类太阳少阴也然太阳与少阴有标本用与诸气不同故曰同气异形也夫一经之标本寒热既殊言本当究其标论标合寻其本言气不穷其标本论病未辨其阴阳虽同二气而主且阻寒温之候故心迷正理治亦乱经唿曰粗工允膺其称夫标本之道要而博小而大可以言一而知百病之害言标与本易而勿损察本与标气可令调明知胜复爲万民式天之道毕矣天地变化尚可尽知况一人之诊而云冥昩得经之要持法之宗爲天下师尚卑其道万民之式岂曰大哉新校正云按标本病传论云有其在标而求之于标有其在本而求之于本有其在本而求之于标有其在标而求之于本故治有取标而得者有取本而得者有逆取而得者有从取而得者故知逆与从正行无间知标本者万举万当不知标本是爲妄行夫阴阳逆从标本之爲道也小而大言一而知百病之害少而多浅而博可以言一而知百也以浅而知深察近而知远言标与本易而勿及治反爲逆治得爲从先病而后逆者治其本先逆而后病者治其本先寒而后生病者治其本先热而后生病者治其本先热而后生中满者治其标先病而后泄者治其本先泄而后生他病者治其本必且调之乃治其他病先病而后生中满者治其标先中满而后烦心者治其本人有客气有同气小大不利治其标小大利治其本病发而有余本而标之先治其本后治其标病发而不足标而本之先治其标后治其本谨察间甚以意调之间者并行甚者独行先小大不利而后生病者治其本此经论标本尤详帝曰胜复之变早晏何如岐伯曰夫所胜者胜至已病病已愠愠而复已萌也复心之愠不远而有夫所复者胜尽而起得位而甚胜有微甚复有少多胜和而和胜虚而虚天之常也帝曰胜复之作动不当位或后时而至其故何也言阳盛于夏阴盛于冬清盛于秋温盛于春天之常候然其胜复气用四序不同其何由哉岐伯曰夫气之生与其化衰盛异也寒暑温凉盛衰之用其在四维故阳之动始于温盛于暑阴之动始于清盛于寒春夏秋冬各差其分言春夏秋冬四正之气在于四维之分也即事验之春之温正在辰巳之月夏之暑正在未申之月秋之凉正在戌亥之月冬之寒正在丑寅之月春始于仲春夏始于仲夏秋始于仲秋冬始于仲冬故丑之月阴结层冰于厚地未之月阳焰电掣于天垂戌之月霜清肃杀而庶物坚辰之月风扇和舒而陈柯荣秀此则气差其分昭然而不可蔽也然阴阳之气生发收藏与常法相会征其气化及在人之应则四时每差其日数与常法相违从差法乃正可之也故大要曰彼舂之暖爲夏之暑彼秋之忿爲冬之怒谨按四维斥候皆归其终可见其始可知此之谓也言气之少壮也阳之少爲暖其壮也爲暑阴之少爲忿其壮也爲怒此悉谓少壮之异气证用之盛衰但立盛衰于四维之位则阴阳终始应用皆可知矣帝曰差有数乎岐伯曰又凡三十度也度日也新校正云按六元正纪大论云差有数乎曰后皆三十度而有奇也此云三十度也者此文爲畧帝曰其脉应皆何如岐伯曰差同正法待时而去也脉亦差以随气应也待差日足应王气至而乃去也脉要曰春不沉夏不弦冬不涩秋不数是谓四塞天地四时之气闭塞而无所运行也沉甚曰病弦甚曰病涩甚曰病数甚曰病但应天和气是则爲平形见大甚则爲力致以力而致安能乆乎故甚皆病参见曰病复见曰病未去而去曰病去而不去曰病参谓参和诸气来见复见谓再见已衰已死之气去谓王已而去者也日行之度未出于差是爲天气未出日度过差是爲天气已去而脉尚在既非得应故曰病反者死夏见沉秋见数冬见缓春见濇是谓反也犯违天命生其能乆乎新校正云详上文秋不数是谓四塞此注云秋见数是谓反盖以脉差只在仲月差之度尽而数不去谓秋之季月而脉尚数则爲反也故曰气之相守司也如权衡之不得相失也权衡秤也天地之气寒暑相对温清相望如持秤也高者否下者否两者齐等无相夺伦则清静而生化各得其分也夫阴阳之气清静则生化治动则苛疾起此之谓也动谓变动常平之候而爲灾眚也苛重也新校正云按六微㫖大论云成败倚伏生乎动动而不已则变作矣帝曰幽明何如岐伯曰两阴交尽故曰幽两阳合明故曰明幽明之配寒暑之异也两阴交尽于戌亥两阳合明于辰已灵枢系日月论云亥十月左足之厥阴戌九月右足之厥阴此两阴交尽故曰厥阴辰三月左足之阳明巳四月右足之阳明此两阳合于前故曰阳明然阴交则幽阳合则明幽明之象当由是也寒暑位西南东北幽明位西北东南幽明之配寒暑之位诚斯异也新校正云按太始天元册文云幽明既位寒暑弛张帝曰分至何如岐伯曰气至之谓至气分之谓分至则气同分则气异所谓天地之正纪也因幽明之问而形斯义也言冬夏二至是天地气主岁至其所在也舂秋二分是间气初二四五四气各分其政于主岁左右也故曰至则气同分则气异也所言二至二分之气配者此所谓是天地气之正纪也帝曰夫子言春秋气始于前冬夏气始于后余已知之矣然六气往复主岁不常也其补写奈何以分至明六气分位则初气四气始于立春立秋前各一十五日爲纪法三气六气始于立夏立冬后各一十五日爲纪法由是四气前后之纪则三气六气之中正当二至日也故曰舂秋气始于前冬夏气始于后也然以三百六十五日易一气一岁已往气则改新新气既来旧气复去所宜之时大地不同补写之方应知先后故复以问之也岐伯曰上下所主随其攸利正其味则其要也左右同法大要曰少阳之主先甘后咸阳明之主先辛后酸太阳之主先咸后苦厥阴之主先酸后辛少阴之主先甘后咸太阴之主先苦后甘佐以所利资以所生是谓得气主谓主岁得谓得其性用也得其性用则舒卷由人不得性用则动生乖忤岂驱邪之可望乎适足以伐天眞之妙气尔如是先后之味皆谓有病先写之而后补之也帝曰善夫百病之生也皆生于风寒暑湿燥火以之化之变也风寒暑湿燥火天之六气也静而顺者爲化动而变者爲变故曰之化之变也经言盛者写之虚者补之余钖以方士而方士用之尚未能十全余欲令要道必行桴鼓相应犹拔刺雪污工巧神圣可得闻乎针曰工巧药曰神圣新校正云按难经云望而知之谓之神闻而知之谓之圣问而知之谓之工切脉而知之谓之巧以外知之曰圣以内知之曰神岐伯曰审察病机无失气宜此之谓也得其机要则动小而功大用浅而功深也帝曰愿闻病机何如岐伯曰诸风掉眩皆属于肝风性动木气同之诸寒收引皆属于肾收谓敛也引谓急也寒物收缩水气同也诸气膹郁皆属于肺高秋气凉雾气烟集凉至则气热复甚则气殚征其物象属可知矣膹谓膹满郁谓奔迫也气之爲用金气同之诸湿肿满皆属于脾土薄则水浅土厚则水深土平则干土高则湿湿气之有土气同之诸热瞀瘛皆属于火火象征诸痛痒疮皆属于心心寂则痛微心躁则痛甚百端之起皆息生痛痒疮疡生于心也诸厥固泄皆属于下下谓下焦肝肾气也夫守司于下肾之气也门户束要肝之气也故诸厥固泄皆属下也厥谓气逆固谓禁固诸有气逆上行及固不禁出入无度燥湿不恒皆由下焦之主守也诸痿喘呕皆属于上上谓上焦心肺气也炎热薄烁心之气也承热分化肺之气也热郁化上故病属上焦新校正云详痿之爲病似非上病王注不解所以属上之由使后人疑议今按痿论云五藏使人痿者因肺热叶焦发爲痿躄故云属于上也痿又谓肺痿也诸禁鼓慄如丧神守皆属于火热之内作诸痉项强皆属于湿太阳伤湿诸逆冲上皆属于火炎上之性用也诸胀腹大皆属于热热郁于内肺胀所生诸躁狂越皆属于火热盛于胃及四未也诸暴强直皆属于风阳内郁而阴行于外诸病有声鼓之如鼓皆属于热谓有声也诸病胕肿疼酸惊骇皆属于火热气多也诸转反戾水液浑浊皆属于热反戾筋转也水液小便也诸病水液澄澈清泠皆属于寒上下所出及吐出溺出也诸呕吐酸暴注下迫皆属于热酸酸水及沫也故大要曰谨守病机各司其属有者求之无者求之盛者责之虚者责之必先五胜踈其血气令其调达而致和平此之谓也深乎圣人之言理宜然也有无求之虚盛责之言悉由也夫如大寒而甚热之不热是无火也热来复去昼见夜伏夜发昼止时节而动是无火也当助其心又如火热而甚寒之不寒是无水也热动复止倏忽往来时动时止是无水也当助其肾内格呕逆食不得入是有火也病呕而吐食入反出是无火也暴速注下食不及化是无水也溏泄而久止发无恒是无水也故心盛则生热肾盛则生寒肾虚则寒动于中心虚则热收于内又热不得寒是无火也寒不得热是无水也夫寒之不寒责其无水热之不热责其无火热之不久责心之虚寒之不久责肾之少有者写之无者补之虚者补之盛者写之居其中间疏者壅塞令上下无碍气血通调则寒热自和阴阳调达矣是以方有治热以寒寒之而水食不入攻寒以热热之而昏躁以生此则气不疏通壅而爲是也纪于水火余气可知故曰有者求之无者求之盛者责之虚者责之令气通调妙之道也五胜谓五行更胜也先以五行寒暑温凉湿酸咸甘辛苦相胜爲法也帝曰善五味阴阳之用何如岐伯曰辛甘发散爲阳酸苦涌泄爲阴咸味涌泄爲阴淡味渗泄爲阳六者或收或散或缓或急或燥或润或耎或坚以所利而行之调其气使其平也涌吐也泄利也渗泄小便也言水液自回肠沁别汁渗入膀胱之中胞气化之而爲溺以泄出也新校正云按藏气法时论云辛散酸收甘缓苦坚咸耎又云辛酸甘苦咸各有所利或散或收或缓或急或坚或软四时五藏病随五味所宜也帝曰非调气而得者治之奈何有毒无毒何先何后愿闻其道夫病生之类其有四焉一者始因气动而内有所成二者因气动而外有所成三者不因气动而病生于内四者不因气动而病生于外夫因气动而内成者谓积聚症瘕瘤气瘿起结核癫痫之类也外成者谓痈肿疮疡痂疥疽痔掉瘛浮肿目赤熛胗胕肿痛痒之类也不因气动而病生于内者谓留饮癖食饥饱劳损宿食霍乱悲恐喜怒想慕忧结之类也生于外者谓瘴气贼魅虫蛇蛊毒蜚尸鬼击冲薄坠堕风寒暑湿斫射刺割捶仆之类也如是四类有独治内而愈者有兼治内而愈者有独治外而愈者有兼治外而愈者有先治内而后治外而愈者有先治外后治内而后愈者有须齐毒而攻击者有须无毒而调引者凡此之类方法所施或重或轻或缓或急或收或散或润或燥或耎或坚方士之用见解不同各擅己心好用非素故复问之岐伯曰有毒无毒所治爲主适大小爲制也言但非缓积愈疾解急脱死则爲良方非必要言以先毒爲是后毒爲非无毒爲非有毒爲是必量病轻重大小制之也帝曰请言其制岐伯曰君一臣二制之小也君一臣三佐五制之中也君一臣三佐九制之大也寒者热之热者寒之微者逆之甚者从之夫病之微小者犹大火也遇草而焫得木而燔可以湿伏可以水灭故逆其性气以折之攻之病之大甚者犹龙火也得湿而焰遇水而燔不知其性以水湿折之适足以光焰诣天物穷方止矣识其性者反常之理以火逐之则燔灼自消焰光扑灭然逆之谓以寒攻热以热攻寒从之谓攻以寒热虽从其性用不必皆同是以下文曰逆者正治从者反治从少从多观其事也此之谓乎新校正云按神农云药有君臣佐使以相宣摄合和宜用一君二臣三佐五使又可一君二臣九佐使也坚者制之客者除之劳者温之结者散之留者攻之燥者濡之急者缓之散者收之损者益之逸者行之惊者平之上之下之摩之浴之薄之劫之开之发之适事爲故量病证候适事用之帝曰何谓逆从岐伯曰逆者正治从者反治从少从多观其事也言逆者正治也从者反治也逆病气而正治则以寒攻热以热攻寒虽从顺病气乃反治法也从少谓一同而二异从多谓二同而三异也言不同者是谓制也帝曰反治何谓岐伯曰热因寒用寒因热用塞因塞用通因通用必伏其所主而先其所因其始则同其终则异可使破积可使溃坚可使气和可使必已夫大寒内结蓄聚疝瘕以热攻除寒格热反纵反纵之则痛发尤甚攻之则热不得前方以蜜煎乌头佐之以热蜜多其药服已便消是则张公从此而以热因寒用也有火气动服冷已过热爲寒格而身冷呕哕嗌干口苦恶热好寒衆议攸同咸唿爲热冷治则甚其如之何逆其好则拒治顺其心则加病若调寒热逆冷热必行则热物冷服下嗌之后冷体既消热性便发由是病气随愈呕哕皆除情且不违而致大益醇酒冷饮则其类矣是则热因寒用也所谓恶热者凡诸食余气主于生者新校正云详主字疑误上见之已呕也又病热者寒攻不入恶其寒胜热乃消除从其气则热增寒攻之则不入以豉豆诸冷药酒渍或温而服之酒热气同固无违忤酒热既尽寒药已行从其服食热便随散此则寒因热用也或以诸冷物热齐和之服之食之热复围解是亦寒因热用也又热食猪肉及粉葵乳以椒姜橘热齐和之亦其类也又热在下焦治亦然假如下气虚乏中焦气壅胠胁满甚食已转增粗工之见无能断也欲散满则恐虚其下补下则满甚于中散气则下焦转虚补虚则中满滋甚医病参议言意皆同不救其虚且攻其满药入则减药过依然故中满下虚其病常在乃不知踈启其中峻补于下少服则资壅多服则宣通由是而疗中满自除下虚斯实此则塞因塞用也又大热内结注泄不止热宜寒疗结复已除以寒下之结散利止此则通因通用也又大热凝内久利溏泄愈而复发绵历岁年以热下之寒去利止亦其类也投寒以热凉而行之投热以寒温而行之始同终异斯之谓也诸如此等其徒寔系略举宗兆犹是反治之道斯其类也新校正云按五常政大论云治热以寒温而行之治寒以热凉而行之亦热因寒用寒因热用之义也帝曰善气调而得者何如岐伯曰逆之从之逆而从之从而逆之踈气令调则其道也逆谓逆病气以正治从谓从病气而反疗逆其气以正治使其从顺从其病以反取令彼和调故曰逆从也不疏其气令道路开通则气感寒热而爲变始生化多端也帝曰善病之中外何如岐伯曰从内之外者调其内从外之内者治其外各絶其源从内之外而盛于外者先调其内而后治其外从外之内而盛于内者先治其外而后调其内皆谓先除其根属后削其枝条中外不相及则治主病中外不相及自各一病也帝曰善火热复恶寒发热有如疟状或一日发或间数日发其故何也岐伯曰胜复之气会遇之时有多少也阴气多而阳气少则其发日远阳气多而阴气少则其发日近此胜复相薄盛衰之节疟亦同法阴阳齐等则一日之中寒热相半阳多阴少则一日之发而但热不寒阳少阴多则隔日发而先寒后热虽胜复之气若气微则一发后六七日乃发时谓之愈而复发或频三日发而六七日止或隔十日发而四五日止者皆由气之多少会遇与不会遇也俗见不远乃谓鬼神暴疾而乆祈祷避匿病势已过旋至其毙病者殒殁自谓其分致令冤魂塞于广路夭死盈于旷野仁爱鉴兹能不伤楚习俗既乆难卒釐革非复可改未如之何悲哉悲哉帝曰论言治寒以热治热以寒而方士不能废绳墨而更其道也有病热者寒之而热有病寒者热之而寒二者皆在新病复起奈何治谓治之而病不衰退反因药寒热而随生寒热病之新者也亦有止而复发者亦有药在而除药去而发者亦有全不息者方士若废此绳墨则无更新之法欲依标格则病势不除舍之则阻彼凡情治之则药无能验心迷意惑无由通悟不知其道何恃而爲因药病生新旧相对欲求其愈安可奈何岐伯曰诸寒之而热者取之阴热之而寒者取之阳所谓求其属也言益火之源以消阴翳壮水之主以制阳光故曰求其属也夫粗工褊浅学未精深以热攻寒以寒疗热治热未已而冷疾已生攻寒日深而热病更起热起而中寒尚在寒生而外热不除欲攻寒则惧热不前欲疗热则思寒又止进退交战危亟已臻岂知藏府之源有寒热温凉之主哉夫取心者不必齐以热取肾者不必齐以寒但益心之阳寒亦通行强肾之阴热之犹可观斯之故或治热以热治寒以寒万举万生孰知其意思方智极理尽辞穷呜唿人之死者岂谓命不谓方士愚昩而杀之耶帝曰善服寒而反热服热而反寒其故何也岐伯曰治其王气是以反也物体有寒热气性有阴阳触王之气则强其用也夫肝气温和心气暑热肺气清凉肾气寒冽脾气兼并之故也春以清治肝而反温夏以冷治心而反热秋以温治肺而反清冬以热治肾而反寒盖由补益王气太甚也补王太甚则藏之寒热气自多矣帝曰不治王而然者何也岐伯曰悉乎哉问也不治五味属也夫五味入胃各归所喜攻酸先入肝苦先入心甘先入脾辛先入肺咸先入肾新校正云按宣明五气篇云五味所入酸入肝辛入肺苦入心咸入肾甘入脾是谓五入久而增气物化之常也气增而乆夭之由也夫入肝爲温入心爲热入肺爲清入肾爲寒入脾爲至阴而四气兼之皆爲增其味而益其气故各从本藏之气用尔故久服黄连苦参而反热者此其类也余味皆然但人意踈忽不能精候耳故曰久而增气物化之常也气增不已益岁年则藏气偏胜气有偏胜则有偏絶藏有偏絶则有暴夭者故曰气增而乆夭之由也是以正理观化药集商较服饵曰药不具五味不备四气而乆服之虽且获胜益乆必致暴夭此之谓也絶粒服饵则不暴亡斯何由哉无五谷味资助故也复令食谷其亦夭焉帝曰善方制君臣何谓也岐伯曰主病之谓君佐君之谓臣应臣之谓使非上中下三品之谓也上药爲君中药爲臣下药爲佐使所以异善恶之名位服饵之道当从此爲法治病之道不必皆然以主病者爲君佐君者爲臣应臣之用者爲使皆所以赞成方用也帝曰三品何谓岐伯曰所以明善恶之殊贯也三品上中下三品此名药善恶不同性用也新校正云按神农云上药爲君主养命以应天中药爲臣主养性以应人下药爲佐使主治病以应地帝曰善病之中外何如前问病之中外谓调气之法今此未尽故复问之此下对当次前求其属也之下应古之错简也岐伯曰调气之方必别阴阳定其中外各守其乡内者内治外者外治微者调之其次平之盛者夺之汗之下之寒热温凉衰之以属随其攸利病有中外治有表里在内者以内治法和之在外者以外治法和之气微不和以平气法平之盛甚不已则夺其气令其衰也假如小寒之气温以和之大寒之气热以取之甚寒之气则下夺之夺之不已则逆折之折之不尽则求其属以衰之小热之气凉以和之大热之气寒以取之甚热之气则汗发之发之不尽则逆制之制之不尽则求其属以衰之故曰汗之下之寒热温凉衰之以属随其攸利攸所也谨道如法万举万全气血正平长有天命守道以行举无不中故能驱役草石召遣神灵调御阴阳蠲除衆疾血气保平和之候天眞无耗竭之由夫如是者盖以舒卷在心去留从意故精神内守寿命灵长帝曰善黄帝内经素问补註释文卷之四十八黄帝内经素问补注释文正统道藏三家本五十卷太玄部黄帝内经素问补註释文卷之四十九荣七唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误着至教论篇黄帝坐明堂召雷公而问之曰子知医之道乎明堂布政之宫也八窗四闼上圆下方在国之南故称明堂夫求民之瘼恤民之隐大圣之用心故召引雷公问拯济生灵之道雷公对曰诵而颇能解解而未能别别而未能明明而未能彰言所知解但得法守数而已犹未能深尽精微之妙用也新校正云按杨上善云习道有五一谪二解三别四明五彰足以治群僚不足至侯王公不敢自高其道然则布衣与血食主疗亦殊矣愿得受树天之度四时阴阳合之别星辰与日月光以彰经术后世益明树天之度言高远不极四时阴阳合之言顺气序也别星辰与日月光言别学者二明大小异也新枝正云按太素别作列字上通神农着至教疑于二皇公欲其经法明着通于神农使后世见之疑是二皇并行之教新校正云按全元起本及太素疑作拟帝曰善无失之此皆阴阳表里上下雌雄相输应也而道上知天文下知地理中知人事可以长乆以教衆庶亦不疑殆医道论篇可传后世可以爲寳以明着故雷公曰请受道讽诵用解诵亦谕也讽谕者所以比切近而令解也帝曰子不闻阴阳传乎曰不知曰夫三阳天爲业天爲业言三阳之气在人身形所行居上也阴阳传上古书名化者新枝正云按大素天作大上下无常合而病至偏害阴阳上下无常言气乖通不定在上下也合而病至谓手足三阳气相合而爲病至也阳并至则精气微故偏损害阴阳之用也雷公曰三阳莫当请闻其解莫当言气并至而不可当帝曰三阳独至者是三阳并至井至如风雨上爲巓疾下爲漏病并至谓手三阳足三阳气并合而至也足太阳脉起于目内毗上额交巓上其支别者从巅至耳上角其直行者从巅入络脑遣出别下项从肩髀内侠嵴抵腰中入循膂络肾属膀胱手太阳脉起于手循臂上行交肩上入缺盆络心循咽下鬲抵胃属小肠故上爲巓疾下爲漏病也漏血脓出所谓并至如风雨者言无常凖也故下文曰新枝正云按杨上善云漏病谓膀胱漏泄大小便数不禁守也外无期内无正不中经纪诊无上下以书别言三阳并至上下无常外无色气可期内无正经常尔所至之时皆不中经脉纲纪所病之证又复上下无常以书记铨量乃应分别尔雷公曰臣治踈愈说意而己雷公言臣之所治稀得痊愈请言深意而已疑心已止也谓得说则疑心乃止帝曰三阳者至阳也六阳并合故曰至盛之阳也积并则爲惊病超疾风至如躃礰九窍皆塞阳气滂溢干嗌喉塞积谓重也言六阳重并洪盛莫当阳愤郁惟盛是爲滂溢无涯故九窍塞也并于阴则上下无常薄爲肠澼阴谓藏也然阳薄于藏爲病亦上下无常定之诊若在下爲病便数赤白此谓三阳直心坐不得超卧者便身今三阳之病足太阳脉循肩下至腰故坐不得起卧便身全也所以然者起则阳盛鼔故常欲得卧卧则经气均故身安全新校正云按甲乙经便身全作身重且以知天下何以别阴阳应四时合之五行言知未备也雷公曰新枝正云按自此至篇末全元起本别爲一篇名方盛衰也阳言不别阴言不理请超受解以爲至道帝未许爲深知故重请也帝曰子若受传不知合至道以惑师教语子至道之要不知其要流散无穷后世相习去圣久逺而学者各自是其法则惑乱于师氏之教㫖矣病伤五藏筋骨以消子言不明不别是世主学尽矣言病之深重尚不明别然轻微者亦何开愈令得遍知耶然犹是不知明世主学教之道从斯尽矣肾且絶惋忼日暮从容不出人事不殷举藏之易知者也然肾脉且絶则心神内烁筋骨脉肉日晚酸空也暮晩也若以此之类诸藏气但少不岀者当人事萎弱不复殷多所以尔者是则肾不足非伤损故也新枝正云按太素作肾且絶死死旦暮惋乌贯切示从容论篇黄帝燕坐召雷公而问之曰汝受术诵书者若能览观杂学及于比类通合道理爲余言子所长五臓六府胆冑大小肠脾胞膀胱脑髓涕唾哭泣悲哀水所从行此皆人之所生治之过失五臓别论黄帝问曰畲闻方士或以髓脑爲臓或以肠胃爲臓或以爲府敢问更相反皆自谓是不知其道愿闻其说岐伯曰脑髓骨脉胆女子胞此六者地气所生也皆藏于阴而象于地故藏而不写名曰奇恒之府夫胃大肠小肠三焦膀胱此五者天气之所生也其气象天写而不藏此受五臓浊气故名曰传化之府是以古之治病者以爲过失也子务明之可以十全即不能知爲世所怨不能知之动伤生者故人闻议论多有怨咎之心焉雷公曰臣请诵脉经上下篇甚衆多矣别异比类犹未能以十全又安足以明之言臣所请谪脉经雨篇衆多别异比类例犹未能以义而会见十全又何足以心眀至理乎安犹何也帝曰子别试通五臓之过六府之所不和鍼石之败毒药所宜汤液滋味具言其状悉言以对请问不知过谓过失所谓不率常候而生病者也毒药攻邪滋味充养试公之问知与不知尔新枝正云按太素别试作诚别雷公曰肝虚肾虚脾虚皆令人体重烦冤当投毒药刺炙砭石汤液或已或不已愿闻其解公以帝问使言而藏之过毒药汤液滋味故问此病也帝曰公何年之长而问之少余眞问以自谬也言问之不相应也以问不相应故言畲眞发问以自招谬误之对也吾问子窈冥子言上下篇以对何也窈冥谓不可见者则形气荣卫也八正神明论岐伯对黄帝曰观其冥冥者言形气荣卫之不形于外而工独知之以日之寒温月之虚盛四时气之浮沉参伍相合而调之工常先见之然而不形于外故曰观于冥冥焉由此帝故曰吾问子窈冥也然肝虚肾虚牌虚则上下篇之㫖帝故曰子言上下篇以对何也夫牌虚浮似肺肾小浮似牌肝急沉散似肾此皆工之所时乱也然从容得之脾虚脉浮候则似肺肾小浮上候则似脾肝急沉散候则似肾者何以然以三藏相近故脉象参差而相类也是以工惑乱之爲治之过失矣虽尔乎犹宜从容安缓审比类之而待三藏之形候矣何以取之然浮而缓曰牌浮而短曰肺小浮而滑曰心急紧而散曰肝抟沉而滑曰肾不能比类则疑乱弥甚若夫三藏土木水参居此童子之所知问之何也脾合土肝合木肾合水三藏皆在鬲下居止相近也雷公曰于此有人头痛筋挛骨重怯然少气哕噫腹满时惊不嗜卧此何藏之发也脉浮而弦切之石坚不知其解复问所以三藏者以知其比类也脉有浮弦石坚故云问所以三藏者以知其比类也帝曰夫从容之谓也言比类也夫年长则求之于府年少则求之于经年壮则求之于藏年之长者甚于味年之少者劳于使年之壮者过于内过于内则耗伤精气劳于使则经中风邪甚于味则伤于府故求之异也今子所言皆失八风菀熟五藏消烁传邪相受夫浮而弦者是肾不足也脉浮爲虚弦爲肝气以肾气不足故脉浮弦也沉而石者是肾气内薯也石之言坚也着谓肾气内薄着而不行也怯然少气者是水道不行形气消索也肾气不足故水道不行肺藏被冲故形气消散索尽也咳嗽烦冤者是肾气之逆也肾气内着上归于母也一人之气病在一藏也若言三藏俱行不在法也经不然也雷公曰于此有人四支解堕喘咳血泄而愚诊之以爲伤肺切脉浮大而紧愚不敢治粗工下砭石病愈多出血血止身轻此何物也帝曰子所能治知亦衆多与此病失矣以爲伤肺而不敢治是乃狂见法所失矣砭方念切譬以鸿飞亦冲于天鸿飞冲天偶然而得岂其羽翮之所能哉粗工下砭石亦犹是矣夫圣人之治病循法守度援物比类化之冥冥循上及下何必守经经谓经脉非经法也今夫脉浮大虚者是牌气之外絶去冑外归阳明也足太阴络支别者入络肠胃是以脾气外絶不至胃外归阳明也夫二火不胜三水是以脉乱而无常也二火谓二阳藏三水谓三阴藏二阳藏者心肺也以在鬲上故三阴藏者肝脾肾也以在鬲下故然三阴之气上胜二阳阳不胜阴故脉乱而无常也四支解堕此脾精之不行也土主四支故四支解堕脾精不化故使之然喘咳者是水气并阳明也肾气逆入于胃故水气井于阳明血泄者脉急血无所行也泄谓泄出也然脉气数急血溢于中血不入经故爲血泄以脉奔急而血溢故曰血无所行也若夫以爲伤肺者由失以狂也不引比类是知不明也言所识不明不能比类以爲伤肺由失狂言耳夫伤肺者脾气不守胃气不清经气不爲使眞藏坏决经脉傍絶五藏漏泄不衂则呕此二者不相类也肺气伤则牌外救故云脾气不守肺藏损则气不行气不行则胃满故云胃气不清肺者主行荣卫阴阳故肺伤则经脉不能爲之行使也眞藏谓肺藏也若肺藏损坏皮膜决破经脉傍絶而不流行五藏之气上溢而漏泄者不衂血则呕血也何者肺主鼻胃应口也然口鼻者气之门户也今肺藏已损胃气不清不上衂则血下流于胃中故不衂出则呕出也然伤肺伤脾衂血泄血标出且异本归亦殊故此二者不相类也譬如天之无形地之无理白与黑相去远矣言伤肺伤脾形证悬别譬天地之相远如黑白之异象也是失吾过矣以子知之故不告子是犹此也言雷公子之此见病疏者是吾不教子比类之道故自谓过也明引比类从容是以名曰诊轻新枝正云按太素轻作经是谓至道也明引形证比量类例今从容之㫖则轻微之者亦不失矣所以然者何哉以道之至妙而能尔也从容上古经篇名也何以合之阴阳类论雷公曰臣悉尽意受传经脉须得从容之道以合从容明古文有从容矣䟽五过论篇黄帝曰呜唿远哉闵闵乎若视深渊若迎浮云视深渊尚可测迎浮云莫知其际呜唿远哉叹至道之不极也闵闵乎言妙用之不穷也深洲清澄见之必定故可测浮云漂寓际不守常故莫知新校正云详此文与六微㫖论文重圣人之术爲万民式论裁志意必有法则循经守数按循医事爲万民副故事有五过四德汝知之乎愼五过则敬顺四时之德气矣然德者道之用生之主故不可不敬顺之也上古天眞论曰所以能年皆度百歳而动作不衰者以其德全不危也灵枢经曰天之在我者德也由此则天降德气人赖而生生气抱神上通于天生气通天论曰夫自古通天者生之本此之谓也新校正云按爲万民副杨上善云副助也雷公避席再拜曰臣年幼小蒙愚以惑不闻五过与四德比类形名虚引其经心无所对经未师授心匪生知功业微薄故卑辞也帝曰凡未诊病者必问尝贵后贱虽不中邪病从内生名曰脱营神屈故也贵之尊荣贱之屈辱心怀眷慕志结忧惶故虽不中邪而病从内生血脉虚减故曰脱营尝富后贫名曰失精五气留连病有所并富而从欲贫夺丰财内结忧煎外悲过物然则心从想慕神随往计荣卫之道闭以遟留气血不行积并爲病医工诊之不在藏府不变躯形诊之而疑不知病名言病之初也病由想恋所爲故未居藏府事因情念所超故不变躯形医不悉之故诊而疑也身体日减气虚无精言病之次也气血相迫形肉消烁故身体日减阴阳应象大论曰气归精精食气本气虚不化精无所滋故也病深无气洒洒然时惊言病之深也病气深谷气尽阳气内薄故恶寒而惊洒洒寒貌病深者以其外耗于卫内夺于荣血爲忧煎气随悲减故外耗于卫内夺于荣病深者何以此耗夺故尔新校正云按太素病深者以其作病深以甚也良工所失不知病清此亦治之一过也失谓失问其所始也凡欲诊病者必问飮食居处饮食居处五方不同故问之也异法方宜论曰东方之域天地之所始生鱼盐之地海滨傍水其民食鱼而嗜咸安其处美其食西方金玉之域沙石之处天地之所收引其民陵居而多风水土刚强其民不衣而褐荐其民华食而脂肥北方者天地所闭藏之域其地高陵居风寒冰列其民乐野处而乳食南方者天地所长养阳之所盛处其地下水土弱雾露之所聚其民嗜酸而食附中央者其地平以湿天地所以生万物也衆其民食杂而不劳由此则诊病之道当先问焉故圣人杂合以法各得其所宜此之谓矣暴乐暴苦始乐后苦新枝正云按太素作始苦皆伤精气精气竭絶形体毁沮喜则气缓悲则气消然悲哀动中者竭絶而失生故精气竭絶形体残毁心神沮丧矣暴怒伤阴暴喜伤阳怒则气逆故伤阴喜则气缓故伤阳厥气上行满脉去形厥气逆也逆气上行满于经络则神气惮散去离形骸矣愚医治之不知补写不知病情精华日脱邪气乃并此治之二过也不知喜怒哀乐之殊情概爲补写而同贯则五藏精华之气日脱邪气薄蚀而乃并于正眞之气矣善爲脉者必以比类奇恒从容知之爲工而不知道此诊之不足贵此治之三过也竒恒谓气候奇异于恒常之候也从容谓分别藏气虚实脉见高下几相似也示从容论曰脾虚浮似肺肾小浮似脾肝急沉散似肾此皆工之所时乱然从容分别而得之矣诊有三常必问贵贱封君败伤及欲侯王贵则形乐志乐贱则形苦志苦苦乐殊贯故先问也封君败伤降君之位封公卿也及欲侯王谓情慕尊贵而妄爲不已也新校正云按太素欲作公故贵脱势虽不中邪精神内伤身必败亡忧惶煎迫怫结所爲始富后贫虽不伤邪皮焦筋屈痿躄爲挛以五藏气留连病有所并而爲是也医不能严不能动神外爲柔弱乱至失常病不能移则医事不行此治之四过也严谓戒所以禁非也所以令从命也外爲柔弱言委随而顺从也然戒不足以禁非动不足以从令委随任物乱失天常病且不移何医之有也凡诊者必知终始有知余绪切脉问名当合男女终始谓气色也脉要精微论曰知外者终而始之明知五色气象终而复始也余绪谓病发端之余绪也切谓以指按脉也问名谓问病证之名也男子阳气多而左脉大爲顺女子阴气多而右脉大爲顺故宜以候常先合之也离絶菀结忧恐喜怒五藏空虚血气离守工不能知何术之语离谓离间亲爱絶谓絶念所怀菀谓菀积思虑结谓结固余怨夫间亲爱者䰟逰絶所怀者意丧积所虑者神劳结余怨者志苦忧愁者闭塞而不行恐惧者荡惮而失守盛怒者迷惑而不治喜乐者惮散而不藏由是八者故五藏空虚血气离守工不思晓又何言哉新枝正云按荡惮而失守甲乙经作不收惮音但尝富大伤斩筋絶脉身体复行令泽不息斩筋絶脉言非分之过损也身体虽已复旧而行且令津液不爲滋息也何者精气耗减也泽液也故伤败结留薄归阳脓积寒炅阳谓诸阳脉及六府也炅谓热也言非分伤败筋脉之气血气内结留而不去薄于阳脉则化爲脓乆积腹中而外爲寒热也粗工治之亟刺阴阳身体解散四支转筋死日有期不知寒热爲脓积所生以爲常热之疾概施其法数刺阴阳经脉气夺病甚故身体解散而不用四支废运而转筋如是故死日有期岂谓命不谓医耶医不能明不问所发惟言死日亦爲粗工此治之五过也言粗工不必谓解不备学者纵备尽三世经法诊不备二常疗不顺五过不求余绪不问持身亦足爲粗略之医尔凡此五者皆受术不通人事不明也言是五者粗名受术之徒未足以通悟精微之理人间之事尚犹懵然故曰圣人之治病也必知天地阴阳四时经纪五藏六府雌雄表里刺炎砭石毒药所主从容人事以明经道贵贱贫富各异品理问年少长勇怯之理审于部分知病本始八正九候诊必副矣圣人之备识也如此工宜勉之治病之道气内爲寳循求其理求之不得过在表里言之治病必行于形气之内求有过者是爲圣人之寳也求之不得则以藏府之气阴阳表里而察之新校正云按全元超本及太素作气内爲实杨上善云天地间气爲外气人身中气爲内气外气裁成万物是爲外实内气荣街裁生故爲内实治病能求内气之理是治病之要也守数据治无失俞理能行此术终身不殆守数谓血气多少及刺深浅之数也据治谓据穴俞所治之㫖而用之也但守数据治而用之则不失穴俞之理矣殆者危也不知俞理五藏菀熟痈发六府菀积也熟热也五藏积热六府受之阳热相薄热之所过则爲痈诊病不审是谓失常谓失常经术正用之道也谨守此治与经相明谓前气内循求俞会之理也上经下经揆度阴阳奇恒五中决以明堂审于终始可以横行所谓上经者言气之通天也下经者言病之变化也言此二经揆度阴阳之气奇恒五中者皆决于明堂之部分也揆度者度病之深浅也奇恒者言奇病也五中者谓五藏之气色也夫明堂者所以视万物别白黑审长短故曰决以明堂也审于终始者谓审察五色囚王终而复始也夫道循如是应用不穷目牛无全万举万当由斯高远故可以横行于世间矣黄帝内经素问补註释文卷之四十九黄帝内经素问补注释文正统道藏三家本五十卷太玄部寅帝内经素问补註释文卷之五十荣八唐太仆令启玄子王氷次註宋光禄卿直祕阁林亿等校正宋守尚书屯田郎孙兆重改误征四失论篇寅帝在明堂雷公侍坐黄帝曰夫子所通书受事衆多矣试言得失之意所以得之所以失之雷公对曰循经受业皆言十全其时有过失者愿闻其事解也言循学经师受传事业皆谓十全于人庶及乎施用正术宣行至道或得失之于世中故请闻其解说也帝曰子年少智未及邪将言以杂合邪言谓年少智未及而不得十全耶爲复且以言而杂合衆人之用耶帝疑先知而反问也夫经脉十二络脉三百六十五此皆人之所明知工之所循用也谓循学而用也所以不十全者精神不专志意不理外内相失故时疑殆外谓色内谓脉也然精神不专于循用志意不从于条理所谓粗略揆度失常故色脉相失而时自疑殆也诊不知阴阳逆从之理此治之一失矣脉要精微论曰冬至四十五日阳气微上阴气微下夏至四十五日阴气微上阳气微下阴阳有时与脉爲期又曰微妙在脉不可不察察之有纪从阴阳始由此故诊不知阴阳逆从之理爲一失矣受师不卒妄作离术缪言爲道更名白功新枝正云按太素功作巧妄用砭石后遗身咎此治之二失也不终师术惟妄是爲易古变常自功循已遣身之咎不亦宜乎故爲失二也老子曰无遣身殃是谓袭常盖嫌其妄也不适贫富贵贱之居坐之薄厚形之寒温不适饮食之宜不别人之勇怯不知比类足以自乱不足以白明此治之三失也贫贱者劳富贵者佚佚则邪不能伤易伤以劳劳则易伤以邪其于劳也则富者近贵者之半其于邪也则贫者居贱者之半例率如此然世禄之家或此殊矣夫勇者难感怯者易伤二者不同盖以其神气有壮弱也观其贫贱富贵之义则坐之薄厚形之寒温饮食之宜理可知矣不知比类用必乖哀则失足以汨乱心绪岂通明之可望乎故爲失三也诊病不问其始忧患饮食之失节起居之过度或伤于毒不先言此卒持寸曰何病能中妄言作名爲粗所穷此治之四失也忧谓忧惧也患谓患难也饮食失节言甚饱也起居过度言渍耗也或伤于毒谓病不可拘于藏府相乘之法而爲疗也卒持寸口谓不先持寸口之脉和平与不平也然工巧备识四术犹疑故诊不能中病之形名言不能合经而妄作粗略医者尚能中妄谬之违背况深明者见而不谓非乎故爲失四也是以世人之语者驰千里之外不明尺寸之论诊无人事言工之得失毁誉在世人之言语皆可至千里之外然其不明尺寸之诊论当以何事知见于人耶治数之道从容之葆治王也葆平也言诊数当王之气皆以气高下而爲比类之原本也故下文曰葆坐持寸口诊不中五脉百病所起始以自怨遗师其咎自不能深学道术而致诊差违始上申怨谤之词遗过咎于师氏者未之有也是故治不能循理弃术于市妄治时愈愚心自得不能修学至理乃衒卖于帀廛人不信之谓乎虚谬故云弃术于市也然愚者百虑而一得何自功之有耶新枝正云按全元起本自作巧太素作自功呜唿窈窈㝠㝠熟知其道今详熟当作孰道之大者拟于天地配于四海汝不知道之谕受以明爲晦呜唿叹也窈窈冥冥言玄逺也至道玄远谁得知之孰谁也拟于天地言高下之不可量也配于四海言深广之不可测也然不能晓谕于道则受明道而成暗昩也晦暗也阴阳类论篇孟春始至黄帝燕坐临观八极正八风之气而问雷公曰阴阳之类经脉之道五中所主何藏最贵孟月春始至谓立春之日也燕安也观八极谓视八方逺际之色正八风谓候八方所至之风朝会于太一者也五中谓五藏新校正云详八风朝大一具天元玉册中又按杨上善云夫天爲阳地爲阴人爲和阴无其阳哀杀无已阳无其阴生长不止则伤于阴阴伤则阴灾起衰杀不已则伤于阳阳伤则阳祸生矣故须圣人在天地间和阴阳气令万物生也和气之道谓先修身爲德则阴阳气和阴阳气和则八节风调八节风调则八虚风止于是疵疬不起嘉详皆集此亦不知所以然而然也故黄帝问身之经脉贵贱依之调摄修德于身以正八风之气雷公对曰春甲乙靑中主肝治七十二日是脉之主时臣以其藏最贵东方甲乙春气主之自然青色内通肝也金匮眞言论曰东方青色入通于肝故曰青中主肝也然五行之气各王七十二曰五七二五积而乘之则终一歳之数三百六十日故云治七十二曰也夫四时之气以春爲始五藏之应肝藏合之公故以其藏爲最贵藏或爲道非也帝曰却念上下经阴阳从容子所言贵最其下也从容谓安缓比类也帝念脉经上下篇阴阳比类形气不以肝藏爲贵故谓公之所贵最其下也雷公致斋七日旦复侍坐悟非致斋以洗心愿益故坐而复请帝曰三阳爲经三阳爲维一阳爲游部经谓经纶所以济成务维谓维持所以系天眞游谓游行部谓身形部分也故生气者济成务化谷者系天眞主色者散布精微游行诸部也新校正云按杨上善云三阳足太阳脉也从目内毗上头分爲四道下项亦正别脉上下六道以行于背与身爲经二阳足阳明脉也从鼻而起下咽分爲四道亦正别脉六道上下行腹纲维于身一阳足少阳脉也起目外眦络头分爲四道下缺盆并正别脉六道上下主经营百节流气三部故曰游部此知五藏终始观其经纶维系游部之义则五藏之终始可谓知矣三阳爲表二阴爲里三阳太阳二阴少隂也少阴与太阳爲表里故曰三阳爲表二阴爲里阴至絶作朔晦却具合以正其理一阴厥阴也厥犹尽也灵枢经曰亥爲左足之厥阴戌爲右足之厥阴两阴俱尽故曰厥阴夫阴尽爲晦阴生爲朔厥阴者以阴尽爲义也征其气王则朔适言其气尽则晦既见其朔又当其晦故曰一阴至絶作朔晦也然征彼俱尽之阴合此发生之木以正应五行之理而无替循环故云却具合以正其理也新枝正云按注言阴尽爲晦阴生爲朔疑是阳生爲朔雷公曰受业未能明言未明气候之应见帝曰所谓三阳者太阳爲经阳气盛大故曰太阳三阳脉至手太阴而弦浮而不沉决以度察以心合之阴阳之论太阴爲寸口也寸口者手太阴也脉气之所行故脉皆至于寸口也太阳之脉洪大以长今弦浮不沈则当约以四时高下之度而断决之察以五藏异同之候而参合之以应阴阳之论知其藏否耳所谓二阳者阳明也灵枢经曰辰爲左足之阳明巳爲右足之阳明两阳合明故曰二阳者阳明也至手太阴弦而沉急不鼓炅至以病皆死鼓谓鼔动炅热也阳明之脉浮大而短今弦而急沉不鼓者是阴气胜阳木来乘土也然阴气胜阳木来乘土而反热病至者是阳气之衰败也犹灯之焰欲灭反明故皆死也一阳者少阳也阳气未大故曰少阳至手太阴上连人迎弦急悬不絶此少阳之病也人迎谓结喉两傍同身寸之一寸五分脉动应手者也弦爲少阳之脉今急悬不絶是经气不足故曰少阳之病也悬者谓如悬物动摇者也专阴则死专独也言其独有阴气而无阳气则死三阴者六经之所主也三阴者太阴也言所以诸脉皆至手太阴者何耶以是六经之主故也六经谓三阴三阳之经脉也所以至手太阴者何以肺朝于百脉之气皆交会于气口也故下文曰交于太阴此正发明肺朝百脉之义也经脉别论云肺朝百脉伏鼓不浮上空志心脉伏鼓系而不上浮者是心气不足故上控引于心而爲病也志心谓小心也刺禁论曰七节之傍中有小心此之谓也新校正云按杨上善云肺脉浮濇此爲平也今见伏鼓是肾脉也足少阴脉贯嵴属肾上入肺中从肺出络心肺气下入肾忘上入心神也王氏谓志心爲小心义未通二阴至肺其气归膀胱外连脾冑二阴谓足少阴肾之脉少阴之脉别行者入跟中以上至股内后廉贯嵴属肾络膀胱其直行者从肾上贯肝鬲入肺中故上至于肺其气归于膀胱外连于脾胃一阴独至经絶气浮不鼓钩而滑若一阴独至肺经气内絶则气浮不鼓于手若经不内絶则钩而滑新校正云按杨上善云一阴厥阴也此六脉者乍阴乍阳交属相并缪通五藏合于阴阳或阴见阳脉阳见阴脉故云乍阴乍阳也所以然者以气交会故尔当审比类以知阴阳也先至爲主后至爲客脉气乍阴见阳乍阳见阴何以别之当以先至爲主后至爲客也至谓至寸口也雷公曰臣悉尽意受传经脉颂得从容之道以合从容不知阴阳不知雌雄颂谓今诵也公言臣所颂谪今从容之妙道欲合上古从容而比类形名犹不知阴阳尊卑之次不知雌雄殊目之义请行其㫖以明着至教阴阳雌雄相输应也帝曰三阳爲父父所以督济群小言高尊也二阳爲卫卫所以却御诸邪言扶生也一阳爲纪纪所以纲纪形气言其平也三阴爲母母所以育养诸子言滋生也二阴爲雌雌者阴之目也一阴爲独使一阴之藏外合三焦三焦主谒导诸气名爲使者故云独使也二阳一阴阳明主病不胜一阴脉耎而动九窍皆沉一阴厥阴肝木气也二阳阳明胃土气也木土相薄故阳明主病也木伐其土土不胜木故云不胜一阴脉耎而动者耎爲胃气动谓木刑土木相持则胃气不转故九窍沉滞而不通利也三阳一阴太阳脉胜一阴不能止内乱五藏外爲惊骇三阳是太阳之气故曰太阳胜也木生火今盛阳燔木木复受之阳气洪盛内爲狂热故内乱五藏也肝主惊骇故外形惊骇之状也二隂二阳病在肺少阴脉沉胜肺伤脾外伤四支二隂谓手少阴心之脉也二阳亦胃脉也心胃合病邪上下并故内伤牌外胜肺也所以然者胃爲牌府心火胜金故尔牌主四支故脾伤则外伤于四支矣少阴脉谓手掌后同身寸之五分当小指神门之脉也新枝正云详此二阳乃手阳明大肠肺之府也少阴心火胜金之府故云病在肺王氏以二阳爲胃义未甚通况又以见胃病肾之说此乃是心病肺也又全元起本及甲乙经太素等并云二阴一阳二阴二阳皆交至病在肾骂詈妄行颠疾爲狂二阴爲肾水之藏也二阳爲胃土之府也土气刑水故交至而病在肾也以肾水不胜故胃盛而颠爲狂二隂一阳病出于肾隂气客游于心脘下空窍堤闭塞不通四支别离一阳谓手少阳三焦心主火之府也水上干火故火病出于肾隂气客逰于心也何者肾之脉从肾上贯肝鬲入肺中其支别者从肺中出络心注胸中故如是也然空窍阴客上游胃不能制胃不能制是土气衰故脘下空窍皆不通也言堤者谓如堤堰不容泄漏胃脉循足心脉络手故四支如别离而不用也新枝正云按王氏云胃脉循足按此二阴一阳病出于肾胃当作肾一阴一阳代絶此阴气至心上下无常出入不知咽喉干燥病在上脾一阴厥阴脉一阳少阳脉并木之气也代絶者动而中止也以其代絶故爲病也木气生火故病生而阴气至心也夫肝胆之气上至头首下至腰足中至腹胁故病发上下无常处也若受纳不知其味窍写不知其度而喉咽干燥者喉咙之后又咽属爲胆之使故病则咽喉干燥虽病在牌土之中盖由肝胆之所爲尔二阳三阴至阴皆在阴不过阳阳气不能止阴阴阳并絶浮爲血瘕沉爲脓附二阳阳明三阴手太阴至阴脾也故曰至阴皆在也然阴气不能过越于阳阳气不能制心今阴阳相薄故脉井絶断而不相连续也脉浮爲阳气薄阴故爲血瘕脉沉爲阴气薄阳故爲脓聚而肺烂也阴阳皆壮下至阴阳若阴阳皆壮而相薄不已者渐下至阴阳之内爲大病矣阴阳者男子爲阳道女子爲阴器者以其盛受故也上合昭昭下合㝠㝠昭昭谓阳明之上㝠㝠谓至阴之内幽暗之所也诊决死生之期遂合岁首谓下短期之㫖雷公曰请问短期寅帝不应欲其复问而实之也雷公复问寅帝曰在经论中上古经之中也新校正云按全元起本自雷公己下别爲一篇名四时病类雷公曰请问短期黄帝曰冬三月之病病合于阳者至春正月脉有死征皆归出春病合于阳谓前阴合阳而爲病者也虽正月脉有死征阳已发生至王不死故岀春三月而至夏初也冬三月之病在理已尽草与柳叶皆杀里谓二阴肾之气也然肾病而正月脉有死征者以枯草尽青松叶生出而皆死也理里也已以也古用同春阴阳皆絶期在孟春立春之后而脉阴阳皆悬絶者期死不出正月新枝正云太素无春字春三月之病曰阳杀阳病不谓伤寒温热之病谓非时病热脉洪盛数也然春三月中阳气尚少未当全盛而反病热脉应夏气者经云脉不再见夏脉当洪数无阳外应故必死于夏至也以死于夏至阳气杀物之时故云阳杀阴阳皆絶期在草干若不阳病但阴阳之脉皆悬絶者死在于霜降草干之时也夏三月之病至阴不过十日谓热病也脾热病则五藏危土成数十故不过十日也阴阳交期在濓水评热病论曰温病而汗岀辄复热而脉躁疾不爲汗衰狂言不能食者病名曰阴阳交六月病暑阴阳复交二气相持故乃死于立秋之候已新校正云按全元起本云溓水者七月也建申水生于申阴阳逆也杨上善云溓水静也七月水生时也秋三月之病三阳俱起不治自已秋阳气衰阴气渐岀阳不胜阴故自已也阴阳交合者立不能坐坐不能起以气不由其正用故尔三阳独至期在石水有阳无阴故云独至也着至教论云三阳独至者是三阳并至由此则但有阳而无阴也石水者谓冬月水冰如石之时故云石水也火墓于戌冬阳气微故石水而死也新校正云详石水之解本全元起之说王氏取之二阴独至期在盛水亦所谓并至而无阳也盛水谓雨雪皆解爲水之时则正谓正月中气也新枝正云按全元起本二阴作三阴方盛衰论篇雷公请问气之多少何者爲逆何者爲从寅帝答曰阳从左阴从右阳气之多少皆从左阴气之多少皆从右从者爲顺反者爲逆阴阳应象大论曰左右者阴阳之道路也老从上少从下老者谷衰故从上爲顺少者欲甚故从下爲顺是以春夏归阳爲生归秋冬爲死归秋冬谓反归阴也归阴则顺杀伐之气故也反之则归秋冬爲生反之谓秋冬秋冬则归阴爲生也是以气多少逆皆厥阳气之多少反从右阴气之多少反从左是爲不顺故曰气少多逆也如是从左从右之不顺者皆爲厥厥谓气逆故曰皆爲厥也问曰有余者厥耶言少之不顺者爲逆有余者则成厥逆之病乎答曰一上不下寒厥到膝少者秋冬死老者秋冬生一经之气厥逆上而阳气不下者何以别之寒厥到膝是也四支者诸阳之本当温而反寒上故曰寒厥也秋冬谓归阴归阴则从右发生其病也少者以阳气用事故秋冬死老者以阴气用事故秋冬生新校正云按杨上善云虚者厥也阳气一上于头不下于足足胫虚故寒厥至膝气上不下头痛巅疾巅谓身之上巅疾则头首之疾也求阳不得求隂不审五部隔无征若居旷野若伏空室绵绵乎属不满日谓之阳乃脉似阴盛谓之阴又脉似阳盛故曰求阳不得求阴不审也五部谓五藏之部隔谓隔远无征无征犹无可信验也然求阳不得其热求阴不审是寒五藏部不乆隔远无可信验故曰求阳不得求阴不审五部隔无征也夫如是者乃从气乆逆所作非由阴阳寒热之气所爲也若居旷野言心神散越若伏空室谓志意沉潜散越以气逆而痛甚未止沉潜以痛定而复恐再来也绵绵乎谓动息微也身虽绵绵乎且存然其心所属望将不得终其尽日也故曰绵绵乎属不满日也新校正云按太素云若伏空室爲阴阳之一有此五字疑此脱漏是以少阴之厥令人妄梦其极至迷气之少有厥逆则令人妄爲梦寐其厥之盛极则令人梦至迷乱三阳絶三阴微是爲少气三阳之脉悬絶三阴之诊细微是爲少气之候也新枝正云按太素云三阳絶气是爲少气是以肺气虚则使人梦见白物见人斩血籍籍白物是象金之色也斩者金之用也籍籍梦死状也得其时则梦见兵战得时谓秋三月也金爲兵革故梦见兵战肾气虚则使人梦见舟船溺人舟船溺人皆水之用肾象水故梦形之得其时则梦伏水中若有畏恐冬三月也肝气虚则梦见菌香生草菌香草生草木之类也肝合草木故梦见之新枝正云按全元起本云菌香是桂菌祛伦切得其时则梦伏树下不敢起春三月也心气虚则梦救火阳物心合火故梦之阳物亦火之类得其时则梦燔灼夏三月也脾气虚则梦飮食不足脾约水谷故梦饮食不足得其时则梦筑垣盖屋得其时谓辰戌丑未之月来合十八日筑垣盖屋皆土之用此皆五藏气虚阳气有余阴气不足腑者阳气藏者阴气合之五诊调之阴阳以在经脉灵枢经曰备有调阴阳合五诊故引之曰以在经脉经脉则灵枢经之篇目也诊有十度度人脉度藏度肉度筋度俞度度各有其二故二五爲十以量度阴阳气尽人病自具诊备尽阴阳虚盛之理则人病自具知之脉动无常散阴颇阳脉脱不具诊无常行诊必上下度民君卿脉动无常数者是阴散而阳颇调理也若脉诊脱略而不具备者无以常行之诊而察候之则当度量民及君卿三者调养之殊异尔何者忧乐苦分不同其秩故也受师不卒使术不明不察逆从是爲妄行持雌失雄弃阴附阳不知并合诊故不明皆谓学不该备传之后世反论白章章露也以不明而授与人反古之迹自然章露也至阴虚天气絶至阳盛地气不足至阴虚天气絶而不降至阳盛地气微而不升是所谓不交通也至谓至盛也阴阳并交至人之所行交谓交通也唯圣人乃能调理使行也阴阳并交者阳气先至阴气后至阴阳之气井行而交通于一处者则当阳气先至阴气后至何者阳速而阴迟也灵枢经曰所谓交通者并行一数也由此则二气亦交会于一处也是以圣人持诊之道先后阴阳而持之奇恒之势乃六十首诊合微之事追阴阳之变章五中之情其中之论虚实之要定五度之事知此乃足以诊奇恒势六十首今世不传是以切阴不得阳诊消亡得阳不得阴守学不湛知左不知右知右不知左知上不知下知先不知后故治不乆知丑知善知病知不病知高知下知坐知起知行知止用之有诊诊道乃具万世不殆圣人持诊之明诫也起所有余知所不足寳命全形论曰内外相得无以形先言起己身之有余则当知病人之不足也度事上下脉事因格度事上下之宜脉事因而至于微妙矣格至也是以形弱气虚死中外俱不足也形气有余脉气不足死藏衰故脉不足也脉气有余形气不足生藏盛故脉气有余是以诊有大方坐起有常坐起有常则息力调适故诊之方法必先用之出入有行以转神明言所以贵坐起有常者何以出入行连皆神明随转也必清必静上观下观司八正邪别五中部按脉动静上观谓气色下观谓形气也八正谓八节之正候五中谓五藏之部分然后按寸尺之动静而定死生矣循尺滑涩寒温之意视其大小合之病能逆从以得复知病名诊可十全不失人情故诊之或视息视意故不失条理数息之长短候脉之至数故诊之法或视喘息也知息合脉病处必知圣人察候条理斯皆合也道甚眀察故能长乆不知此道失经絶理亡言妄期此谓失道谓失精微至妙道也解精微论篇黄帝在明堂雷公请曰臣授业传之行教以经论从容形法阴阳刺炎汤药所滋行治有贤不肖未必能十全言所自授用可十全然传所教习未能必尔也肾谓心明志远不肖谓拥造不法若先言悲哀喜怒燥湿寒暑阴阳妇女请问其所以然者卑贱富贵人之形体所从群下通使临事以适道术谨闻命矣皆以先闻圣㫖犹未究其意端请问有冕愚仆漏之问不在经者欲闻其状言不智狡见顿问多也漏脱漏也谓经有所未解者也狡也愚不智见也仆犹顿也犹不渐也新枝正云按全元起本介作朴帝曰大矣人之所大要也公请问哭泣而汩不出者若出而少涕其故何也言何藏之不爲而致是乎帝曰在经有也灵枢经有悲哀涕泣之义复问不知水所从生涕所从出也复问重问也欲知水涕所生之由也帝曰若问此者无益于治也工之所知道之所生也言涕水者皆道气之所生问之何也夫心者五藏之专精也专任也言五藏之精气任心之所使以爲神明之府是故能目者其窍也神内守明外鉴故目其窍也华色者其荣也华色其神明之外饰是以人有德也则气和于目有亡忧知于色德者道之用人之生也老子曰道生之德畜之气者生之主神之舍也天布德地化气故人因之以生也气和则神安神安则外鉴明矣气不和则神不守神不守则外荣减矣故曰人有德也气和于目有亡也忧知于色也新枝正云按太素德作得是以悲哀则泣下泣下水所由生水宗者积水也新枝正云按甲乙经水宗作衆精积水者至阴也至阴者肾之精也宗精之水所以不出者是精持之也辅之裹之故水不行也夫水之精爲志火之精爲神水火相感神志俱悲是以目之水生也目爲上液之道故水火相感神忘俱悲水液上行乃主于目故谚言曰心悲名曰志悲志与心精共凑于目也水火相感故曰心悲名曰志悲神志俱升故志与心神共奔凑于目是以俱悲则神气传于心精上不传于志而志独悲故泣出也泣涕者脑也脑者阴也五藏别论以脑爲地气所生皆藏于阴而象于地故言脑者阴阳上烁也烁则销也新枝正云按全元起本及甲乙经太素阴作阳髓者骨之充也充满也言髓填于骨充而满也故脑渗爲涕鼻窍通脑故脑渗爲涕流于鼻中矣志者骨之主也是以水流而涕从之者其行类也类谓同类夫涕之与泣者譬如人之兄弟急则俱死生则俱生同源故生死俱新枝正云按太素生则俱生作出则俱亡其志以早悲是以涕泣俱出而横行也行恐当爲流夫人涕泣俱出而相从者所属之类也所属谓于脑也何者上文云涕泣者脑也雷公曰大矣请问人哭泣而汩不出者若出而少涕不从之何也怪其所属同而行出异也帝曰夫泣不出者哭不悲也不泣者神不慈也神不慈则志不悲阴阳相持泣安能独来泣不出者谓汨也不泣者泣谓哭也水之精爲志火之精爲神水爲阴火爲阳故曰阴阳相持泣安能独来也夫志悲者惋惋则冲阴冲阴则志去目志去则神不守精精神去目涕泣出也惋谓内烁也冲犹升也神志相感泣由是生故内烁则阳气升于阴也阴脑也去目谓阴不守目也志去于目故神亦浮游失志去目则光无内照神失守则精不外明故曰精神去目涕泣出也且子独不诵不念夫经言乎厥则目无所见夫人厥则阳气并于上阴气并于下并谓各井于本位也阳并于上则火独光也阴并于下则足寒足寒则胀也夫一水不胜五火故目眦盲眦视也一水目也五火谓五藏之厥阳也新校正云按甲乙经无眦字是以气冲风泣下而不止夫风之中目也阳气内守于精是火气燔目故见风则泣下也风迫阳伏不发故内燔也有以比之夫火疾风生乃能雨此之类也故阳并则火独光盛于上不明于下是故目者阳之所生系于藏故云阴阳和则精明也阳厥则光不上阴厥则足冷而胀也言一水不胜五火者是手足之阳爲五火下一阴者肝之气也冲风泣下而不止者言风之中于目也是阳气内守于精故阳气盛而火气燔于目风与热交故泣下是故火疾而风生乃能雨以阳火之热而风生于泣以此譬之类也新校正云按甲乙经无火宇太素云天之疾风乃能雨无生字黄帝内经素问补註释文卷之五十