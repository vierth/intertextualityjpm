万寿盛典初集恭纂万夀盛典初集告成进表钦定四库全书恭纂万夀盛典初集告成进表大学士马齐松柱萧永藻王掞等恭承勅㫖纂修万夀盛典初集告成谨奉表上进者臣等诚欢诚忭稽首顿首上言伏以璇符肇祉荣河开龙马之祯玉厯凝庥紫极焕星虹之彩重华大徳位禄名以夀而弥尊圜葢无私元亨利以贞而益久大人法天行健宇宙长春君子应地含𢎞冈陵竝固巍巍荡荡至化与上下同流翼翼绵绵永命共干坤一气祥延华渚记表环枢和溢康衢图传击壤畴称五福原本于洛书诗颂九如沿流为绘事惟茂实允扬乎简册斯休光聿炳乎丹青钦惟皇帝陛下经天纬地左羲右轩静探礼乐之源动法雷霆之奋文教诞敷于有截武功震叠于无垠仗旄钺以行诛连戡三蘖迅銮旂而问罪立靖西陲烽燧永销都护拓临边之府版图式廓提封标跨海之疆悉子悉臣同车书而一尉候来王来享奉正朔而辑圭璋尽禋郊飨帝之诚紫坛昭事懋祈谷重农之典元日亲行展敬园陵肃嵗时之孝享承欢长乐竭冬夏之凊温问夜求衣虔临庶政卑宫菲食总揽万几视四海犹户庭运天下如指掌蠲租赐复养贤崇老之诏史不絶书越漠踰沙梯山航海之珍府无虚月濬川陂泽指方略而禹甸咸宁慎法䘏刑布涣汗而汤罗频解暑耕寒织每厪宸衷十雨五风辄萦睿虑捍大灾而兴大利功过平成后民乐而先民忧惠深懐保加以统承洙泗道接唐虞集羣圣之大成冠百王而首出抉图书之秘奥究贯三才阐雅颂之精微推原四始胸罗象纬潜通七曜之编手按方舆洞烛九州之势纶音浑噩云汉昭回奎画辉煌凤鸾鶱翥道竝该乎游艺圣兼擅于多能内外臣工经眸即识古今纪载流览不忘大包穹壤而靡遗细析毫芒而无间虽抗六典之鸿议不足比测渊深备九籍之瓌词讵能赞扬美盛者矣昨者嵗在昭阳月当姑洗值万福来同之日正六旬大庆之期庆霄晴朗以舒光景曜淑清而启旦羣工拜扬于鹭序多士忭舞于芹宫卒伍额手于军屯商旅讴吟于市路南北万四千里皆如江汉之朝宗郡国百九十州咸若星辰之拱极以逮重译贡琛之使依风请吏之徒莫不稽首趋廷称觞叩阙斯时也皇上朝万国而辟虞门御六龙而回文囿执殳虎士警跸停声带剑鹖冠辟除罢唱髦倪杂沓企踵而仰舜颜士女骈阗连袂而瞻尧颡山鸣万嵗殷地以彻天日耀五云悬晨而不夜珠幢绛节晻霭琳宫法曲仙音飘飏金界香焚夹道炉烟瑞雾俱霏綵绚交逵绣幛彤霞一色九芝萃秀竞产于帝池双觡呈斑来驯于内苑于是百僚献颂聿宣钟石之声率土歌风并上升恒之祝遹哉皇哉美矣至矣而我皇上方且却鸿名而不受履至徳而弗居愿以亿姓安为一人之安即以皇极福为庶民之福普施大赉广沛洪仁类钖天潢重衍荣滋于藩服秩増在位更推优异于旧臣免赋则三载一周恩覃蔀屋造士则两闱特设化被髦儒法网𢎞开犴户遍生绿草帑金大布龙骧尽沐春波而且颂瑶宴以引髙年赐大酺而欢黎兆黄髪儿齿咸饫禁厨玉斝兕觥亲劳帝胄沃泽霑乎海宇太和洽于人心含气欣欣若耘耰之逢甘雨懐情款款譬草木之值春风自炎黄而降未都其庥即开辟以来罕闻斯盛允宜彰施于毫素陋唐家封禅之图㸃染于铅朱嗤周室旅獒之画诰谟制勅竝勒银绳文赋诗歌都装锦轴辑万夀之盛典垂一代之鸿编原任户部侍郎臣王原祁修纂于前詹事府詹事王奕清踵事于后计歴三稔而周彚集百二十卷全书告成恭呈御览熊熊宝气下烛西崑烂烂文光仰腾东壁将见无疆圣厯六十年甲子方新不老大椿八千嵗春秋常在图皆据实非夸银瓮金船言必援经逺嫓赤文绿字等谬忝纶扉滥尘政府幸际都俞之盛世欣逢夀考之昌辰扬胜事于璇图愿添帝箓表鸿徽于琼版祇颂尧年剞劂初成装潢始就髙文黼绘遹昭圣代之光华傅彩开雕备覩万方之燕喜捧琅函而欲舞抱缃帙以腾欢等无任瞻天仰圣踊跃懽忭之至谨奉表恭进以闻康熈五十六年正月初一日奏折钦定四库全书恭纂万寿盛典初集各奏折康熙五十三年正月初八日王原祁谨奏为欣逢圣寿之昌期宜备万年之盛典恭请俞㫖纂修以布万方永垂亿世事康熙五十二年三月十八日恭逢皇上六旬万寿喜天甲之初周庆皇恩之大沛耆庶欢唿而赴阙街衢结綵以迎銮十七日进宫卤簿之仪以及夹道衢歌之盛臣恭承俞㫖谨绘长图已经钩成初本进呈御览奉㫖万寿图画得甚好无有更改处钦此即领绢钩摹正本外窃惟自古有图则必有史图以象形藏䇿府而传亿载史以纪实示臣民而布万方在皇朝盛典隆恩自炳于起居之注而臣下瞻天仰圣尤望有纪盛之书受恩深重既绘万寿长图尤愿恭纪万寿盛典睿藻之辉煌恩纶之广大典礼之详明歌颂之洋溢俱宜修辑成书传布永乆臣年虽逾七十部务之暇尚可兼理子编修臣王謩供职翰林正宜效力编纂修撰王敬铭向随臣学画亦宜一体效力伏思是书系圣朝鉅典不敢草率编摩前掌院学士任内素知编修查嗣瑮嵇曽筠储在文修撰王世琛皆勤慎可任纂修其收掌拟即派候补待诏曹曰瑛所有万寿图中龙棚经棚计共五十余处仍率冷枚等照依书式另画刻本列诸卷中则图纪具陈开卷了然用以昭示四方永垂万世伏乞皇上俯允请俾天下臣民普同瞻仰庆祝万寿无疆恭候命下其书中一应事宜容臣同纂修官员恭拟凡例折奏请㫖不胜踊跃懽忭之至谨奏本日奉㫖依议二十一日王原祁谨奏于正月初八日具折恭请纂修万夀盛典奉㫖钞写着选新进士字好的用钦此万寿科新进士情愿效力者甚多臣就见闻所及选得王赉等二十四名具折呈览本日奉㫖着王原祁㑹同揆叙汤右曽挑选十名彀用了钦此钦遵于本月二十一日将进士王赉等二十四名传齐公同考试挑选得王赉温仪邹允焕周本治陈溥髙辉张荣源陆琮于本宏车敏来十员到馆办事三月十一日王原祁谨奏荷蒙圣慈允所请纂修万寿盛典懽跃无似自愧弇陋不足𨗳扬盛事黼藻昌期惟有勉竭驽骀㒺敢稍懈谨同纂修官编修查嗣瑮嵇曽筠储在文修撰王世琛王敬铭并率子编修王謩恭拟凡例条目进呈御览伏候圣训指示以便编辑又照依书式另画万寿图刻本谨呈画稿九张幷乞圣裁训定即陆续绘图刋刻恭进谨奏本日奉㫖交南书房翰林看十五日南书房议覆𤼵下王原祁等拟纂万寿盛典条目凡例等详议钦惟皇上功徳超迈久道化成恭遇六十万寿人心天意景应协从一时隆典亘古未有是非纪述详备不能形容盛美今所拟条目首纪御制谕诏诗赋二纪圣徳三纪典礼四纪恩赉五纪庆祝六载臣下歌颂诗文分类周悉体例亦当其所拟凡例内第八则拟于每条之下附以颂语臣等伏念皇上政教号令如日月经天江河行地臣下谨纪实事已足垂示万古况盛徳大业亦非赞扬之所能尽作颂一条似可不必又第六则拟悉录臣民所进万寿诗文等伏思是书之成为我朝盛事千古美谈凡臣下所进歌颂虽皆出于忠爱之诚亦应择其词义之典雅明顺者採录编次不宜槩载徒事卷帙浩繁余条所拟应如所请等愚陋浅识伏候圣裁谨奏本日奉㫖依议康熙五十四年正月二十二日王原祁谨奏窃奏请纂修万寿盛典荷蒙圣慈俞允随恭拟条例进呈奉㫖交南书房详议𤼵下钦此随移各衙门咨取档案同纂修侍讲查嗣瑮编修嵇曽筠储在文修撰王世琛王敬铭男编修王謩及校録进士王赉温仪邹允焕周本治陈溥髙辉张荣源陆琮于本宏车敏来等十员朝夕编辑㒺敢逸懈伏见帝徳髙厚天庆绵长臣民沐浴膏泽歌舞欢忭之状珥笔难名形容莫罄已编初稿兹谨缮写先将恭纪第一条宸藻二卷第二条圣徳六卷第三条典礼十四卷及庆祝中之图画图记八卷恭呈御览其中恐有体例未合词句未当应行删改处伏乞圣训指示恭候命下遵行将全书陆续缮写进呈更有请者五十三年七月侍讲查一嗣瑮奉命提督顺天学政其分纂之书臣素知有翰林院编修今陞庶子李绂学问优长已到馆代纂理合奏明伏乞睿鉴令其在馆办事其画图刻本现在刋刻谨奏本日奉㫖是交南书房翰林看二十九日户部员外郎赵之垣谨奏为万寿盛典告成恭请校刻以垂永久事恭惟我皇上峻徳登三鸿功咸五得位得禄得名得寿一人歛福以钖民乃文乃武乃圣乃神四海称觞而进颂欢声彻地恺泽敷天爰咨彚辑以成书竝付丹青以示象一时盛典千载竒逢伏念臣世受皇恩歴膺圣眷祖孙父子叠被宠荣一家之受恩益厚终身之仰答愈难早夜扪心涓埃莫报况以翦劣庸材初任今职父两广总督赵宏灿谆谆诲恪共职守虽勤慎不遑终惭糜禄兹于本部侍郎王原祁纂修馆中窃见万夀盛典一书已经告成自愧无文未附讴歌于卷末顾念留传不朽应付枣梨近见御制诸书多有恭请刋刻者至愚极陋未谙文理郎署办事之余校讐考对或堪效力为此不揣愚拙冐昧奏请伏乞圣慈俯鉴微忱准在寓开局恭候颁发定本校对刋刻次第进呈御览犬马私情庶得少申万一縁父道逺未能具折谨奏本日奉㫖好准他奏四月十七日王原祁谨奏同纂修官侍讲学士李绂编修嵇曽筠储在文修撰王世琛王敬铭男编修王謩等恭纪万寿盛典初集正月恭进三十卷又前进画图二卷共三十二卷今又纂得二十八卷缮録稿本恭呈御览恐有体例未合词句未当应行删改处伏乞圣训指示恭候命下再行详细校对发刋初集拟共一百二十卷恭载宸藻及等撰次者已成六十卷其歌颂诗文亦拟分为六十卷容等採录编辑缮写进呈谨奏本日奉㫖交南书房翰林查看十月二十六日詹事府詹事加二级王奕清谨奏万寿画图及万寿盛典两年以来开馆绘画纂修先已进呈盛典六十卷业蒙皇上允户部员外赵之垣效力刋刻尚有歌颂诗文六十卷亦已选择钞录将成俟进呈之后一并交与赵之垣刋刻至书中小图有在馆修书修撰王敬铭同冷枚校閲𤼵刻已成者五十四页未完者九十四页其大绢画图于康熙五十二年十二月进呈稿本五十三年四月领到绢三十丈遴选得画图人员徐玫等及万寿科武㑹元金昆协同冷枚共十二人尽心绘画今已画成十二丈未成者尚有十八丈现在趱工窃念虽未谙画理然累世蒙恩全家荷宠分应效力况万寿昌期普天同庆衢歌华祝逺盛尧年渝舞嵩唿遥逾汉日翠辇经行之处跻大地于春台皇恩覃被之余登八荒于寿域真颂飏之莫罄亦图绘之难名愿见为荣躬逢斯幸今书画局中一应事宜愿接任同姪编修謩照前料理未敢擅便相应请㫖伏候圣裁谨奏本日奉㫖好准他奏十二月二十八日王奕清谨奏蒙恩接管万寿书画事宜所有盛典中歌颂六十卷已经选择誊稿恭呈御览其中如有应行删改之处伏候圣裁指示连前所进六十卷全书共一百二十卷谨奏本日奉㫖交南书房翰林看五十五年三月十七日刑部云南司郎中赵之垣谨奏正月十三日南书房𤼵出第二次进呈万寿盛典一套已经照签修改讫今又刻成四十三卷至六十卷共一十八卷恭呈御览伏乞皇上恩赐指示遵行抑更有请者万寿盛典一书创自圣朝昭垂万古以一介微员谬膺校刋重任恩荣已极伏查翰林院编修蒋涟校刋御制文集卷后竝得附列山东廵抚蒋陈钖及编修蒋涟父子姓名倘䝉皇上格外加恩准父两广总督赵宏灿竝叔直𨽻总督赵宏燮及之垣姓名附于卷末则父子叔姪既已身沐殊恩兼得附名典册生生世世永矢报称于靡涯矣不胜感激欣幸之至谨奏本日奉㫖准刻将此一集交南书房对看四月初十日詹事府詹事王奕清谨奏荷䝉恩命准接管万寿馆书画事宜正值盛典初集告成伏读循览具见我皇上寿与天齐福如川至八方华祝万国嵩唿茍非深仁厚泽久道化成何以航海梯山普天同庆一至于此诚振古未有之盛事亦旷世未见之竒书共缮草本一百二十卷先后进呈御览奉㫖𤼵南书房校正随付郎中赵之垣刋刻将次告成伏查衍圣公孔毓圻刋刻幸鲁盛典曽请御制序文弁于卷首今盛典一书敷扬率土臣民称觥祝嘏之诚将来昭示中外辉耀古今必得御制序文以垂永久俾万世臣民咸知寿国寿民至意每歴十年更増一帙巍巍煌煌与天无极等幸与编摩曷胜荣宠所有现在本馆监修分纂校録收掌人员及兄侍郎原祁姪编修謩应否仰邀圣恩附名简末伏候圣裁至养心殿监造南书房校对翰林亦祈请照各馆书成列名之例一并刻入再接任本馆之日用有表兄官学教习期满候选知县徐荣畴经管书局校对刋刻画图可否同翰林院待诏曹曰瑛列名收掌之末未敢擅便伏候上裁又于康熙五十四年十月内进有万寿书画事宜一折亦应照例附入合幷声明谨奏本日奉㫖交南书房议奏同日刑部云南清吏司郎中赵之垣谨奏为恳恩列名事窃䝉皇上准令校刋万寿盛典荣宠已极但学识浅陋兼办部中事务恐负校刋重任幸有副榜贡生候选教谕钱元昌同协力磨对勤慎周详伏乞皇上恩准附名收掌之列俾得叨预圣朝盛典荣垂久逺戴徳靡涯矣谨奏本日奉㫖交南书房翰林二十八日南书房议覆𤼵下王奕清奏折一件奏称万寿盛典初集刋刻将次告成恭请御制序文以垂永久等因等公同详议万寿盛典一书皆载述皇上圣徳神功及臣民祝嘏典礼非幸鲁盛典比例况首卷已载皇上诏谕诗赋似无容更加御制序文或令大学士作进书表文一道列于目録之前似为得体等愚陋无知所见如是伏候圣裁又奏请开列养心殿监造职名南书房校对职名应否列名之处出自圣恩非等所敢擅议至其本馆监修分纂人员王掞等应准其照例开列并王奕清所请校对图画之徐荣畴赵之垣所请校对刋刻之钱元昌亦准其开列可也谨奏本日奉㫖所奏是纂修职名康熈五十五年四月二十八日奉㫖开列万寿盛典初集监修总裁校勘分纂校録收掌校刋监造诸臣职名监修官经筵讲官文渊阁大学士兼礼部尚书加七级王掞总裁官原任经筵讲官户部左侍郎加三级王原祁王奕清南书房校勘官蒋廷钖日讲官起居注翰林院侍讲学士加一级张廷玉日讲官起居注翰林院侍讲学士加一级陈邦彦日讲官起居注翰林院侍读加一级赵熊诏右春坊右中允兼翰林院编修加一级王图炳翰林院检讨加一级张照翰林院编修加一级薄海分纂官翰林院侍讲学士加一级李绂原任翰林院侍讲加一级查嗣瑮翰林院编修加一级嵇曽筠翰林院编修加一级王謩翰林院编修加一级储在文翰林院修撰加一级王世琛翰林院修撰王敬铭校録官万寿科进士内阁中书舍人王赉万寿科进士温仪万寿科进士邹允焕万寿科进士周本治万寿科进士陈溥万寿科进士髙辉万寿科进士江南镇江府儒学教授张荣源万寿科进士陆琮万寿科进士候补主事于本宏万寿科进士车敏来收掌官翰林院待诏曹曰瑛官学教习候选知县徐荣畴副榜贡生候选教谕钱元昌校刋官︵字位过密无法显示赵宏灿︵字位过密无法显示赵宏燮刑部云南清吏司郎中赵之垣监造官养心殿总监造六品官赵昌养心殿总监造王道化武英殿总监造兼㑹计司员外郎伊都立武英殿总监造兼佐领张常住武英殿总监造李国屏原任云南廵抚佟毓秀凡例钦定四库全书万寿盛典初集凡例八则御制诗文如云汉昭囘日星炳耀记载莫殚赞颂难名恭逢万寿圣节纶诏频颁宸章丕焕悉皆敷言成训吐辞为经敬登卷端昭垂万世圣徳隆盛富有日新因事见端一一度越前古尊养备万方之奉保泰乘五位之干撝谦则屡却徽称敦化则独先孝弟皆由至徳积中动臻美善敬辑成编以见徳福相因亦洪范推本皇极之意也典礼崇鉅万国瞻仰先列朝贺威仪銮卫出入次及颁诏中外祭告山川以逮养老大酺诸事典则矞皇神人胥庆恩赉优渥庆溢八纮宗室外藩亲疎普给公卿庶尹大小均霑貤封钖荫以眷旧劳省刑赏兵以广慈惠士则两闱特设逓庆十年租则三载一周全蠲四海博施广被泽不胜书纲列目从犹虞挂漏华祝嵩唿普天同庆歌衢击壤率土抒忱逺近云集京师恭祝万寿者如江汉之朝宗如风雨之和㑹不约而至不期而同诚亘古所未闻史册所未见既绘长图复分纪上下二卷凡京城内外臣僚耆庶不下亿千万人不啻数十百处合寰海于堂阶跻春台为寿域流传盛事莫罄形容其直省名山之祝釐文武大僚之入觐分类就班各书本末至于圣朝不纳贡献不徴瑞应而事有当载亦谨识数端用见天人悉协云颂徳歌功诗书竝载欣逢万寿庆叶昌期凡属臣工赓飏恐后下逮草野具有讴謡衆体毕陈共申忠爱择其尤雅谨附末编是书所纪悉考各衙门档案章奏据实排纂仿纪事本末体式各为起讫各编年月其事有原始义有连及例得先后备书皇上功徳巍焕超迈古今峻极于天赞扬难罄祗述纂修之意各附本条一以徴运㑹之隆一以志遭逢之盛虽管窥蠡测无当高深惟就亲所覩闻纪诸简䇿聿襄盛典嗣后每閲十载赓续成书以衍亿万年无疆之祝焉目録钦定四库全书史部十三万夀盛典初集目録政书类二卷一宸藻一卷二宸藻二卷三圣徳一卷四圣徳二卷五圣徳二卷六圣徳二卷七圣徳三卷八圣徳四卷九典礼一卷十典礼一卷十一典礼二卷十二典礼二卷十三典礼三卷十四典礼三卷十五典礼四卷十六典礼四卷十七典礼四卷十八典礼五卷十九典礼五卷二十典礼五卷二十一典礼五卷二十二典礼六卷二十三恩赉一卷二十四恩赉二卷二十五恩赉二卷二十六恩赉三卷二十七恩赉四卷二十八恩赉四卷二十九恩赉五卷三十恩赉五卷三十一恩赉五卷三十二恩赉五卷三十三恩赉六卷三十四恩赉六卷三十五恩赉六卷三十六恩赉七卷三十七恩赉七卷三十八恩赉七卷三十九恩赉八卷四十庆祝一卷四十一庆祝一卷四十二庆祝一卷四十三庆祝二卷四十四庆祝二卷四十五庆祝二卷四十六庆祝二卷四十七庆祝二卷四十八庆祝二卷四十九庆祝二卷五十庆祝三卷五十一庆祝三卷五十二庆祝四卷五十三庆祝四卷五十四庆祝五卷五十五庆祝五卷五十六庆祝五卷五十七庆祝五卷五十八庆祝五卷五十九庆祝五卷六十庆祝六卷六十一歌颂一卷六十二歌颂二卷六十三歌颂三卷六十四歌颂四卷六十五歌颂五卷六十六歌颂六卷六十七歌颂七卷六十八歌颂八卷六十九歌颂九卷七十歌颂十卷七十一歌颂十一卷七十二歌颂十二卷七十三歌颂十三卷七十四歌颂十四卷七十五歌颂十五卷七十六歌颂十六卷七十七歌颂十七卷七十八歌颂十八卷七十九歌颂十九卷八十歌颂二十卷八十一歌颂二十一卷八十二歌颂二十二卷八十三歌颂二十三卷八十四歌颂二十四卷八十五歌颂二十五卷八十六歌颂二十六卷八十七歌颂二十七卷八十八歌颂二十八卷八十九歌颂二十九卷九十歌颂三十卷九十一歌颂三十一卷九十二歌颂三十二卷九十三歌颂三十三卷九十四歌颂三十四卷九十五歌颂三十五卷九十六歌颂三十六卷九十七歌颂三十七卷九十八歌颂三十八卷九十九歌颂三十九卷一百歌颂四十卷一百一歌颂四十一卷一百二歌颂四十二卷一百三歌颂四十三卷一百四歌颂四十四卷一百五歌颂四十五卷一百六歌颂四十六卷一百七歌颂四十七卷一百八歌颂四十八卷一百九歌颂四十九卷一百十歌颂五十卷一百十一歌颂五十一卷一百十二歌颂五十二卷一百十三歌颂五十三卷一百十四歌颂五十四卷一百十五歌颂五十五卷一百十六歌颂五十六卷一百十七歌颂五十七卷一百十八歌颂五十八卷一百十九歌颂五十九卷一百二十歌颂六十等谨案万夀盛典初集一百二十卷康熙五十二年三月恭逢圣祖仁皇帝六旬万夀时南书房诸所纂辑也凡六门曰宸藻分诏谕为一卷文赋颂诗为一卷曰圣徳分孝徳谦徳保泰教化四目曰典礼分朝贺銮仪祭告颁诏养老大酺诸目曰恩赉分宗室外藩僚耆旧蠲赋开科赏兵恤刑诸目曰庆祝则有图有记以及名山祝釐诸臣朝贡之仪分列焉曰歌颂则首列皇子次逮大臣词及于生监耆庶靡不採录焉仰惟我圣祖仁皇帝徳盛道隆福祚悠久实为从古创见其时臣民涵咏皥熙之化普天率土欢唿赴阙衢歌巷舞之盛亦为从古所未有而伏读诏谕每以万姓安天下福为兢兢是书之成非徒以纪昇平之鉅典正可以俾万世臣民仰见至圣持盈保泰之盛心为景祚延洪之大本也书中图二卷于遐迩臣庶迎銮唿祝之仪纎悉具备亦自有图绘以来所罕觏者其稿本初为宋骏业所创后王原祁等重加修润而成一展卷而闾阎殷阜之象耆孺欢跃之忱恍若目接而身遇者今悉依原本钩摹故幅度视他卷稍赢焉干隆四十五年十月恭校上总纂官纪昀陆钖熊孙士毅总校官陆费墀万寿盛典初集卷一钦定四库全书万寿盛典初集卷一宸藻一恩诏诏曰朕五十余年上畏下惧以敬以诫覃思上理且以一心对越上帝未尝瞬息稍懈赖旻穹之孚祐祖宗之䕃庇迩来国家蓄积有余民间年岁颇丰朕以凉德勉思列圣体大顺公虑患操心敷景运于休期𢎞基业于光显夙夜冰兢宵旰靡遑屈指春秋年届六旬矣览自秦汉以下称帝者一百九十有三享祚绵长无如朕之久者朕之虚薄良深歉仄何敢少有倦怠有负孜孜图治之初心况在位久者始勤终忽往往不能垂令名于后所以干惕之怀弥殷深危之念愈切兼之承平岁久幅员日广户口渐增风俗益薄朕与臣邻夙夜在兹以刚健中正惇大成裕谦尊有终持盈保泰犹恐未能岂自满假少有逸豫朕以天下为心天下当亦体朕之衷各矢荩诚皆敦孝敬型仁讲让守己奉公务勤职业官僚胥劝人士奋兴使遐迩之均被小大之咸周以享昇平之福此非朕之德乃天地祖宗之赐今朕式慰中外臣民之请博考典礼大沛膏泽用称朕跻世于仁寿之至意所有应行事例开列于后于戏钖民以福为皇极得寿之征御衆以寛乃万国咸宁之本布告天下咸使闻知康熙五十二年三月十八日谕户部朕恭膺天眷祇承列祖鸿庥统御万方子育兆庶厪怀至治宵旰靡宁幸际海宇同风边隅向化遐迩中外帖然衽席之安者是皆仰荷天地祖宗福祐之所致也方朕八龄践祚之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每见民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏称通共㑹计已逾万万朕一无所顾惜百姓足君孰与不足朝廷恩泽不施及于百姓将安施乎朕每岁供御所需槩从俭约各项奏销浮冒亦渐次清釐外无师旅饟馈之烦内无工役兴作之费因以歴年节损之储蓄为频岁涣解之恩膏朕之蠲免屡行而无国计不足之虑亦恃此经画之有素也比来省方时迈已歴七省南北人民风俗及日用生计靡不周知而民生所以未尽殷阜者良由承平既久户口日繁地不加增产不加益食用不给理有必然朕洞瞩此隐时深轸念爰不靳敷仁用甦民力明年为康熙五十年思再沛大恩以及吾民原欲将天下钱粮一槩蠲免因衆大臣集议恐各处需用兵饷拨解之际兵民驿逓益致烦苦细加筹画悉以奏闻故自明年始于三年以内通免一周俾远近均霑德泽直隷奉天浙江福建广东广西四川云南贵州各巡抚及府尹所属除漕项钱粮外康熙五十年应征地亩银共七百二十二万六千一百两有奇应征人丁银共一百一十五万一千两有奇俱着察明全免竝歴年旧欠共一百一十八万五千四百两有奇亦俱着免征其五十一年五十二年应蠲省分至期候㫖行民间旧欠既经豁免嗣后每年额征钱粮务如数全完傥完不及额或别有亏空託称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之懐实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非昇平乐利之盛事欤尔部移文各督抚谕㫖到日即刋刻颁布徧示穷檐令咸知悉特谕康熙四十九年十月初三日谕户部朕诞膺大统抚育寰区夙夜孜孜不自暇逸凡以为民也勤图利济休养安全即无水旱之虞时布寛仁之政蠲租除赋务使遐方率土无不均霑或值雨旸偶愆出帑发粟多方赈恤其有益于吾民者靡勿备举而亟行之朕慇恳周详之至意前四十九年所颁谕㫖申晰甚明原欲将五十年天下钱粮通行蠲免以诸臣集议恐需用兵饷拨解之际兵民驿逓益致烦苦故自五十年为始三年之内全免一周除将直𨽻奉天等九直省康熙五十年地丁钱粮一槩蠲免及历年旧欠钱粮一併免征外山西河南陜西甘肃湖北湖南各抚属除漕项外五十一年应征地亩银共八百四十万四千两有奇人丁银共一百二十万八千一百两有奇着察明全免竝历年旧欠共五十四万一千三百两有奇亦俱着免征其五十二年应蠲省分至期候㫖行民间旧欠既经豁免嗣后每年额征钱粮务如数全完傥完不及额或有亏空託称民欠即责令督抚以下官员偿补仍从重治罪该督抚须实心力行期副朕惓惓爱民之意如有指称事故侵欺科派事发之日必严行究治谕㫖到日徧示城郭乡村深山穷谷咸使知悉尔部即遵谕行特谕康熈五十年十月初三日谕户部朕宵旰孜孜勤求民瘼永惟惠下实政无如除赋蠲租除每岁直省报闻偶有水旱灾伤照轻重分数豁免正供仍加赈䘏外将天下地丁钱粮自五十年为始三年之内全免一周使率土黎庶竝被恩膏除将直隷奉天浙江福建广东广西四川云南贵州及山西河南陜西甘肃湖北湖南各直省康熙五十年五十一年地丁钱粮一槩蠲免历年旧欠钱粮一併免征外所有江宁安徽山东江西各抚属除漕项外五十二年应征地亩银共八百八十二万九千六百四十四两有奇人丁银共一百三万五千三百二十五两有奇俱着察明全免其历年旧欠银二百四十八万三千八百二十八两有奇亦竝着免征计三年之内总免过天下地亩人丁新征旧欠共银三千二百六万四千六百九十七两有奇各该督抚务须实心奉行体朕轸念民生至意如有侵欺隐匿使惠不及民借端科派者督抚严行察叅督抚失察事发之日亦严加究治谕㫖到日立即徧示城郭乡村咸使知悉尔部即遵谕行特谕康熙五十一年十月初三日谕礼部朕御极以来惟欲万国乂安上则敬天法祖下则垂令名于后世孜孜然以致须髪尽白心血耗散历尽忧勤荡平险阻自古帝王在位不久享年不遐者论者往往归于别故而未谅帝王实不胜其难实不堪其劳忧惧所迫以致短祚也朕反覆思维帝尧固辞华封之祝必似朕临莅年久之君方能知圣人言之有实也余则断不能知矣朕本凉德惟赖祖考得国之正积福之深在位五十余年寿届六十今忧劳倍增血气渐惫惟恐愈久而力不支愿不遂以至不全终始一世勤瘁俱属徒然朕惟惕厉而已竝未留心祈求甲子之周也览礼部请旨之奏悉系虚文无有实际朕惟愿臣清子孝兄友弟爱人人皆读正书勉尽职业国安民治盗贼宁息各以血诚实意为朕六袠庆祝朕即嘉纳此外仪文朕无所嗜亦无所好这所奏不准行康熙五十一年十月十九日谕吏部尚书管仓塲事务富宁安户部侍郎塔进泰噶敏图朕今日自畅春园来询问米价云比往年稍贵缘今岁天下各省人民来集者甚多米价故较往年翔贵现今仓内米数充足先发一万石照时价减粜则来集人民可以贱价得米而京城米石又得盈余于民生大有裨益若一万石不敷再发一万石粜卖亦止需米二万石而已尔等将价值定议具奏即发米自明日初一日粜起至月终止特谕康熙五十二年二月二十九日谕王贝勒大臣九卿詹事科道朕昨进京见各处为朕六十寿庆贺保安祈福祝延者不计其数朕实凉德自觉愧汗从来帝王之治天下罔不以民生为念若为一已之私即不能扩而充之矣朕若先知必令止之今已成矣难毁衆志夜来思之达旦朕所以为天下万国苍生之主者万姓安即朕之安天下福即朕之福若能祈祷雨旸时若家给人足则朕安寝饱食可以却病延年此朕之求福非有妄想也传之各处凡有祝延者必求雨旸时若万邦咸宁为先朕己老矣有若无实若虚夙夜匪懈履薄临深之念与日俱增岂敢自有满假乎特谕康熙五十二年三月初一日谕南书房翰林朕闻各省为祝万寿来者甚衆其中老人更多皆非本地人时届春间寒热不均或有水土不服亦未可知尔等即传与汉官等傥有一二有恙者即令太医院看治务得实惠以知朕爱养老者之至意特谕康熙五十二年三月初八日谕南书房翰林各省祝万寿老人俱于十七日在西直门外本省龙棚下齐集接驾十八日齐至前朝外听礼部指地方行礼行礼后若再至龙棚恐城门拥挤老年之人实有未便况十七日朕进宫时经过各省龙棚诸老人已得从容瞻仰十八日行礼后诸老人不必再至龙棚下接驾尔等传与各省汉官徧谕各省老人知悉特谕康熙五十二年三月十一日谕大学士温达等今岁天下老人为朕六旬大庆从数千里匍匐而来如何今其空归欲赐伊等宴然后遣回着查八旗满洲䝉古汉军汉人大学士以下民以上年逾六十五岁者奏闻在本月二十二三两日拟定一日赐宴预为奏闻便于备办内有艰于动履不能前来者听其勿来能来者俱令其来即不能来者应得分例朕必另行颁赐诏内有恩赐老人一款凡在恩赐款下者于各名下註明已在恩赐之列至于奴仆不在所查数内今时令渐暖赐宴后即令伊等各回原籍耕种再查八旗满洲䝉古汉军以至包衣佐领下不论官员闲散人等年七十以上老妇奏闻俟老人赐宴后再定一日送至皇太后宫赐宴内有艰于动履不能前来者听其勿来能来者俱令其来若有贫乏不能来者着各该管处协助车马使之前来俱开真实年岁不可揑报特谕康熙五十二年三月十七日谕宗人府王以下至宗室子孙内年二十岁以下十五岁以上人品聪慧能备衣服者拣选六七十人送至朕前以备授饮老人使令朕之子孙亦皆𣲖出青带之人一员不用特谕康熙五十二年三月十七日谕大学士温达等年老诸大臣内于世祖章皇帝时居官者惟宋荦田种玉而已今年齿老迈虽闲居林下朕覩之不禁轸恤宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不忘耆旧之至意特谕康熙五十二年三月二十五日谕各省老人书称文王善养老者孟子云七十者非帛不煖非肉不饱帝王之治天下发政施仁未尝不以养老尊贤为首务近来士大夫只论做官之贤否移风易俗之效验所以不暇讲究孝弟之本心朕因今日之㑹特宣此意若孝弟之念少轻而求移风易俗其所厚者薄而其薄者厚矣尔等皆是老者比回乡井之间各晓谕邻里须先孝弟傥天下皆知孝弟为重此诚移风易俗之本礼乐辞让之根非浅鲜也昨日甘霖大沛四野霑足朕心大悦尔等毋误农时速回本地特谕康熙五十二年三月二十五日万寿盛典初集卷一万寿盛典初集卷二钦定四库全书万寿盛典初集卷二宸藻二溥仁寺碑文康熙五十二年朕六旬诞辰衆䝉古部落咸至阙庭奉行朝贺不谋同辞具疏陈恳愿建刹宇为朕祝釐朕思治天下之道非奉一已之福合天下之福为福非私一已之安徧天下之安为安柔远能迩自古难之我朝祖功宗德远服要荒深仁厚泽沦及骨髓䝉古部落三皇不治五帝不服今已中外无别矣论风俗人情刚直好勇自百年以来敬奉释教竝无二法谨守国典罔敢陨越不识不知太和有象朕每嘉焉鉴其悃诚重违所请念热河之地为中外之交朕驻跸清暑岁以为常而诸藩来觐瞻礼亦便因指山庄之东无关于耕种之荒地特许营度为佛寺陶甓于冶取材于山工用无输輓之劳金钱无踰侈之费经始讫功告成不日历观往史遹溯前朝版籍有区幅员未广兹热河之奥壤迺紫塞之神臯名号不掌于职方形胜无闻于地志朕以凉德抚育万方边壖之外悉为畿甸诸藩于此建寺介福率先恐后无小无大罔不来同观我观民思维此理特题额曰溥仁将欲汪濊之泽均霑率土升恒之庆广洽普天徧覆含𢎞民胞物与咸跻寿考各遂生成借诸藩祝朕之忠诚为万方祈纯嘏之钖爰记斯文勒诸贞石髻山玉皇庙碑记距京师百里有山曰髻隷懐柔县两峯高矗望之如髻故得是名自元明以来号为近畿福地因上有碧霞元君之祠是以每岁孟夏四方之民㑹此祈祷者骈肩叠迹不可胜计古称积高之区神明所舍况兹山北倚紫塞南拱神京冈峦回合蜿蜒磅礴而钟秀于是则其神气之感数有灵应理固然也康熙五十二年值朕六旬诞期诸臣民就兹山瞻礼为朕祝禧因共建玉皇阁以祈延寿经始于癸巳三月十八日落成于甲午三月十八日而请记其事朕御极五十余年夙夜孜孜惟体上帝仁爱斯民之心以抚绥天下幸四海清晏年谷顺成朕与天下臣民得共享太平之福者皆上帝之眷佑也朕之祗承于上帝者唯在天下臣民之永安而天下臣民之祝愿于上帝者惟在朕躬之永年然则兹阁之建即上帝之陟降鉴观于是乎在矣爰立贞珉载其始末以传永久云时和年丰庆祝赋朕诞辰免庆贺行礼者亦多年矣近因六旬羣臣固请又有恩纶故勉从衆意前一日进宫受贺颁诏往返二日各省庆祝万寿设坛诵经不止亿兆朕握枢临极章句之能素不为务但自幼龄读书属文每览大儒虽不以华丽为尚亦间有作者似取吟咏以託性情因而有感用时和年丰庆祝赋七字为韵赋曰幸昇平之泰运历岁月之良时季春移序而大端化俗淑气氤氲而诸政无为恐德弗类朝干是规求贤每形乎寤寐治体未致夫昌期同心翼赞是赖多士恭已临轩凭兹九司主不虚谀而启千秋不拔之业臣去私馈而建百世无穷之基此前圣之至理后人之不思也尔迺扬銮青野设辇鸣珂太昊斯启大乐在和衡涂峻辟云殿义路广开偈歌新花受雨露以争艶春鸟应载阳而舞多衆芳芬郁丽景遮那都人士女仰望抚摩远近长幼同欢重科于是音发箫皷声杂管絃百戏盈阡陌以鬭胜羣黎积岐路而各先勿惊勿动而民望如草不震不腾而神保贵天结綵缤纷惜伤物力之劳甚铺筵络绎止禁珍馐之易牵淳风沕穆万物逢年此帝王所当知其然也又迺骈罗羽卫𣺌弥仙宫金茎玉露福地倥侗论芝田之可种拂珠树而还童服气鍊精暧碧台之错落守神凝思叅紫府之穹崇此皆耗精气乎虚廓废政事之全功戒黩祀弗钦之㫖嗟思𤣥荡志之风矣若夫徧列传灯广悬法镜㑹衆善之竝臻来灵祇之协庆布德延福高标之慧云师导能仁衆妙之西圣香风普拂花宫真印俱飏斗柄详考形影之实恐遗有漏之行于是明三纲敛五福法天地之无私叶神人之祕祝养老尊贤重农贵粟含生欣欣长世朴朴祈万寳之顺成望彼苍之戬谷愿永永其若兹凝休征于茀禄原夫泰运升恒因而以济谦尊有终恒久勿替先稼穑之维艰惠鳏寡之是务阳顺叙而不愆隂应期以相附沛甘澍以咸周扇和风而广布闻善言于诗书乃予懐之所慕写冀望之孔殷爰抽毫而作赋景福宫颂慈颜懿教素发铭箴福祉灵寿遐龄喜深松筠玉树绕砌清音淑德瑶干萱枝岁林挥毫敬颂永日葵心宁寿宫颂天开寿域地会瑶池南极添算北辰降慈螽斯衍庆白鹤来仪躬劳着训乐不可知恭献长颂託句腐词吏部尚书引年致仕宋荦因朕六旬寿庆祝来京事毕五月内回本乡朕念旧臣特书七言律一首以纪其盛云尔受祉林泉颐养年世家耆德自天全少时佩剑登三殿久任苏台抚九阡行俭铨衡有令誉拔才吁俊入清篇修龄善得人间寿雪作须眉兴欲仙五月上旬避暑热河涂中喜麦秋盈野雨旸得时赋七言一律畏暑乘舆出凤城麦秋预卜望庚晴千村共饱连年稔万井同懽比屋盈谷有灵泉山脉壮道无峻岭马蹄轻教之易俗先忠孝蕃息编氓在厚生嘉禾双颖夜雨初晴日素商驱暑天园林变緑叶谷熟卜丰年勿讶嘉禾瑞豫看贵粟先秋成各地异大有载书篇万寿盛典初集卷二万寿盛典初集卷三钦定四库全书万寿盛典初集卷三圣德一康熙五十二年三月十八日皇上六旬正诞允羣臣请陞殿受朝贺先一日甲午奉皇太后由畅春园还宫初羣臣以皇上六旬万寿恭拟请驾陞殿受朝贺上方侍皇太后于畅春园礼臣以三月初六日启奏典礼上允所请乃于十七日自畅春园全设卤簿奉皇太后还宫是日天下臣民赴阙祝釐者不下亿万由畅春园至紫禁城夹道綵棚绵亘数十里献寿迎銮喧阗络绎皇太后御填漆龙轿皇子皇孙扶辇步行臣民耆老妇孺竝于道左俯伏警跸不加传唿勿扰而恪恭肃穆与歌舞爱戴之心一时竝集皇太后亲见普天共庆率土同懽之盛慈颜悦豫圣心怡畅猗欤休哉诚亘古以来所未有也十八日乙未上率诸王贝勒贝子公内大臣侍卫满汉大学士朝皇太后于宁寿宫未入八分公文武官员暨天下耆民于午门外随班行礼三月十二日礼部具疏题奏万寿圣节行庆贺礼仪注又另具折奏闻皇太后为礼仪事恭照康熙五十二年三月十八日万寿圣节行礼仪注是日早皇太后仪仗于宁寿门前陈设中和乐于檐下陈设丹陛乐于宁寿门外南墙下两边陈设皇上具礼服于宁寿门丹陛上东旁立王公等在宁寿门外丹陛下立大臣侍卫在仪仗末两旁立其未入八分公等文武各大臣官员在午门外排立礼部堂官説与太监转奏请皇太后陞座位皇太后出宫作乐陞宁寿宫座位后皇上于宁寿门中槛外正中立王公等于宁寿门外丹陛下两旁分翼排立大臣侍卫在仪仗末两旁排立听鸣赞官赞行三跪九叩头礼其未入八分公等文武各大臣官员在午门外亦同随班行礼此行礼时作乐鸣赞官賛礼毕皇上回原立处立礼部堂官説与太监转奏请皇太后还宫作乐皇太后还宫后皇上还宫为此谨奏十八日黎明宁寿门外陈设仪仗乐器皇上率诸王贝勒贝子公内大臣侍卫满汉大学士至宁寿门序立未入八分公以下文武羣臣于午门外序立皇太后出宫陞座丹陛乐奏豫平之章其词曰有懿慈闱惟天下母厚德之符含𢎞九有式嗣徽音以昌厥后宠绥受之遐不单厚福禄来求如山如阜皇上率诸王以下羣臣行礼丹陛乐奏益平之章其词曰品物咸亨景光清泰展礼孔偕式瞻嘉会金石相宣贯珠编贝思媚思齐德音四沛以介繁禧万年保艾曰寿而臧曰昌而大行礼毕皇太后还宫丹陛乐奏履平之章其词曰百礼既洽灿然其章瑞云承辇丽日舒长万方玉食怡愉未央言还彤幄凝祉储祥一人有庆万寿无疆皇上还宫三月二十八日乙巳命八旗满洲䝉古汉军以及包衣佐领年七十以上老妇人俱赴畅春园皇太后宫门外赐宴九十岁以上及大臣之妻召至宫内赐坐八十歳者分列丹墀下宴毕皇太后皇上各赏赉有差三月十七日上谕部臣将满汉六十五岁以上臣民查奏赐宴八旗满洲䝉古汉军以及包衣佐领无论官员闲散人等七旬以上老妇人查明具奏于老人赐宴后再拟定一日赴皇太后宫赐宴部臣遵㫖拟于二十八日年老妇人赴畅春园皇太后宫赐宴又奉特谕伊等皆系妇人而又人多似乎不便于是分别年齿凡九十岁以上及大臣之妻召进殿内八十岁以上分列丹墀下七十岁以上俱于宫门外赐宴是日也时雨新晴惠风和煦副笄䄖翟望仁寿而抠衣鹤髪皤颜向慈宁而敛衽凡宫门内外尽瞻帝母之尊共识慈颜有喜而皇太后于上赐之外复加恩赉以昭盛典于是诸老妇人及大臣之妻无不懽欣拜舞齐祝皇太后皇上圣寿无疆谢恩而出至是日宴飨之隆赏赉之渥详纪养老条中兹不具载等伏见皇上尊养皇太后于兹五十二年矣懽心洽于万国玉食徧于九州深爱之忱久而弥笃致敬之礼进而有加如叠上徽号以致尊崇日侍寝门以勤温凊凡国家大事必恭请懿㫖以肃祇承南巡江浙北幸热河必奉圣母同行以极游豫至于王师远指法驾省方问安之使不絶于道遇四方献新之物虽一𤓰一果之微必遣官星驰进奉皇太后然后供御定省严焉甘旨备焉每年十月初三日皇太后圣诞及元旦令节皇上必诣皇太后宫行礼以祝纯嘏以祈万寿莫不本于至性极于自然所以超轶前圣昭示来兹者起居既已详註典训亦有专书矣夫圣人之福必本于德而圣人之德无加于孝在昔惟有虞之圣五十而慕三代以还阙有间矣至唐始崇诞圣之节元和十五年七月尚书左丞韦绶请降诞日诏百官诣光顺门先贺皇太后然后上皇帝寿书之史册光示万古宪宗忻然嘉纳至长庆元年七月降诞日百僚于紫宸殿称贺毕始诣昭德门外命妇于光顺门竝进门奉贺皇太后典礼虽行后先失序非盛德也寳厯初复以绶所陈奏礼无所据竟罢不行太和七年修复祖宗故事亦不过以庆成节奉迎两宫太后于宫中懽宴羣臣于延英门上寿而已若我皇上孝德天成周旋中礼躬率羣臣先朝皇太后然后受朝贺敬诚备至文物兼隆至于推恩钖类使年老妇人咸得拜舞慈宁均霑异数以圣天子引年尚齿之文为皇太后臣妾亿兆之乐孝思不匮岂非圣人之极致哉孟子称人慕父母惟少为然故至孝者惟舜今皇上万寿六旬而孺慕之诚有加无己以视五十而慕者犹或过之岂三代而下帝者所敢望耶等躬逢盛典虽圣孝髙深仰窥无自輙纪其实传之亿万世以见皇上孝极其至德极其隆故福亦极其盛焉至皇太后六旬七旬两大庆所行典礼皆天家盛事人伦极轨义得併书于左康熙三十九年岁次庚辰十月初三日恭遇皇太后六旬万寿圣节皇上御制恭祝皇太后万寿无疆赋敬书于屏先期初一日陈设天府奇珍于养心殿皇上躬亲展閲洪纤必徧採天保九如之义每物皆用九数黄金以九计则九九八千一也白金以九计则九九八万一也以至锦绣文绮翡翠珊瑚火齐木难悬黎夜光极陆海之所产梯航之所贡难以数计枚举者莫不称是初三日皇上躬诣宁寿宫行庆贺礼自择玉糈万粒以供天厨寿膳其所进仪单并宴品名目一一详列于后佛三尊御制万寿无疆赋围屏一架御制万寿如意太平花一枝御制龟鹤遐龄花一对珊瑚进贡一千四百四十分自鸣钟一架寿山石羣仙拱寿一座千秋洋镜一架百花洋镜一架念珠一九皮裘一九雨縀一九哆啰呢一九毕机縀一九沉香一九白檀一九降真一九云香一九古玩九九书册卷九九攒香九九大手帕九九小手帕九九金九九银九九縀九九连鞍良马六匹万方玉食宴饭汤麪等名万国玉粒饭万缕长春麪五岳献瑞㸃千祥琼液汤四海呈祥酥糕九有干坤阁阆苑交棃火枣蓬莱雪藕冰桃八仙捧寿果钟果西池桃实灵根仙种灼灼丹华玉莹珠骈安期仙枣上林苹实阆苑花红洞庭朱实茂苑香橙长生寿果延寿仙果金丝千缕碧云千瓣蓬岛桃膏九重嘉庆金花献瑞玉柱奇珍西王母枣九转金丹绛片神浆馔万寿无疆福如东海寿比南山海屋添筹羣仙拱寿蟠桃胜会百灵効顺三仙拱寿金掌清波河清海宴十洲三岛受天百禄不老仙姑甘露垂天南极呈祥瑶池瑞霭芝花献瑞玉液凝香万国来朝万岁长春汤茶酒等名与天同寿金芽万叶万寿霞觞御制恭祝皇太后万寿无疆赋盖闻世运昇平内庭懋仪型之庆天心钖嘏彤管高婣睦之风惟度协于中和斯福昭其美偹我圣母皇太后仁慈夙秉恭俭习成濯龙明德久冠宫闱致治宣仁胥称尧舜兹当冬月之初正逢周甲之喜敬泐芜词上介遐寿聿抒孺慕之微忱兼採臣民之共愿瞻依莫殚抃舞惟殷谨拜手而赋曰惟坤作则配天行健图箓祥呈璇衡瑞献西池之青鸟飞来南极之明星乍现佐治登三流欢吹万筐篚玉帛万国献其球琳夏凊冬温一心慰以至愿婉妗降于华渚飞琼舞于绮苑祈厯算之永延湛精神而靡倦椀盛沆瀣之浆鼎熟胡麻之饭织寿字以成图捧霞觞而进劝序届初冬花明永昼欣拜舞以争先肃趋蹡而恐后冈陵之祷嵩岱同巍松柏之篇椿桃竝茂云璈响彻协鸾鹤以双清砌草忧忘报岭梅之先秀指海屋以筹添睇斗杓而钖祐山若积而弥深地以增而益厚普天率土咸颂仁慈阆苑蓬壶齐唿圣寿若乃春秋佳胜媚景舒徐奉晨昏于轩榭亲颜色于庭帏岸柳汀花依依含笑隄莺梁燕呖呖相唿于是汎龙舰扶凤舆或怡情于碧沼或揽胜于金铺叙天伦之乐事畅逍遥以共娱尊养乐恺古昔所无诚乃迈徽猷于任姒臻至治于唐虞咏兹懿淑富有嘉祥身与心而俱泰福因德而逾彰谨集万方之玉帛肃百序之冠裳剪鲛人之千锦贡织女之七襄寳座烟霏层层珠盖博山香绕阵阵都梁乐奏云门之曲仙来瑶岛之疆窃欣侍奉膝前趋迎朝暮浥霞彩于灵萱酌太和于甘露臣则禀诲谆谆抚兹寰宇际日吉以时良乐和风而甘雨恭逢寿域之开䖍制荒芜之句愿母寿之靡涯享鸿图之景祚优游悦豫金石比其坚贞绵亘扶疎楩楠同其蟠固愧莫罄于颂飏载降阶而陈赋康熙庚辰十月朔日恭书进康熙四十九年岁次庚寅十月初三日恭遇皇太后七旬万寿圣节先是正月壬午上诣澹泊为德行宫问安传㫖谕礼部尚书穆和伦等曰舞者满洲欢庆之胜事向使诸王大臣行之今岁皇太后七旬大庆之年朕亦五十有七欲亲舞称觞午时上以元宵节设宴于万树红霞皇太后陞座诸乐竝作上近前起舞良久乃进爵三月丁亥上谓大学士等曰皇太后今年七秩矣应行典礼照六旬时所行之礼行着交礼部夏月皇上驻跸口外预勅养心殿监造臣赵昌等谨备仪物制造精䖍回銮后特命出内府所藏九州所贡奇珍瓌寳靡不悉具先以御制书屏颂祝万寿爰及冠袍簮绂锦绣珠玉彝鼎图书金银诸物琳琅充牣未可枚举璇题标识悉取嘉名初二日赵昌王道化张常住和素奉命赍至宁寿宫凡百有二十余案皇上恭诣宁寿宫命臣赵昌和素宣读仪目一一皆经圣览亲定行列珍玩金银则陈殿中锦绣文绮陈月台之左其所进仪单详列于后无量寿佛一尊般若母实胜塔一轴御制万寿无疆赋围屛一架御制万寿如意太平花一枝御制万寿金簪九对御制万仙庆寿自鸣钟一架万寿祯祥玉仙人一座宋均窰飞㦸花罇一座永乐霁红花露壶一对千秋洋镜一架念珠一九冠一顶皮裘一九雨縀一九哆啰呢一九毕机縀一九沉香一九檀香一九降香一九云香一九古玩九九画册卷盆景万年根盘九九攒香九九大手帕九九小手帕九九金九九银九九縀九九连鞍良马六匹万寿盛典初集卷三万寿盛典初集卷四钦定四库全书万寿盛典初集卷四圣徳二康熙五十一年十一月十八日和硕显亲王衍潢等以五十二年三月十八日恭遇皇上六旬万寿普天同庆请上尊号以惬舆情以光大典诏弗许十一月十八日和硕显亲王衍潢等谨奏为圣徳崇隆已极臣民感戴无已恭逢六旬大庆普天同懽请上尊号以惬舆情以光大典事钦惟我皇上至圣至神允文允武道贯三极勲配两仪御极以来敬天法祖励政勤民圣徳日跻干行无息亲祀郊庙殚竭精诚承懽慈闱备隆尊养笃念本支则广推亲爱加厚宗室则大沛恩荣宵衣旰食日亲览夫万㡬劝织省耕时殷怀于兆姓水旱灾伤天行偶沴蠲除赈粜惠泽频颁歴年蠲免之数已逾万万而三歳一周之令复涣徳音盛京朝鲜年谷不登特遣官员航海运赈以水利河道所关甚要躬临相度指示修防南北各河皆得奠定民生漕运永获安澜尤重祥刑以全民命爰书必慎决狱惟寛屡颁肆赦之文特下矜全之令且优恤禁旅之劳时沛非常之泽设官库以济缓急赉帑金以清宿逋一应逺近差役给与驼马行粮至于用人时命保举以简才能务亲引见以试贤否整严兵备则内外时加乎训练追眷世勲则奕叶常延夫懋赏朝列旧臣务全终始行间宿将倍钖恩荣察访髙年时颁优赉功则超越三谟徳则包涵二典笃敬纯孝厚泽深仁洵千古所未有也至于三孽拒命六师用张奋雷霆而进虎臣殄鲸鲵而为京观收察哈尔于边隅辑俄罗斯于荒服东溟逋宼悉就歼除塞北穷畨咸归版籍惟厄鲁特噶尔丹恃其边逺敢肆陆梁洊噬隣藩至干天怒当衆议之迟疑頼圣心之独断大张天讨亲整王师六飞踰瀚海之津三驾极狼胥之域跋扈之宼终获剪除依附之奸咸皆革面唿唿脑儿厄鲁特及西域之土白特等遂乃输诚款服其余茅龙山宼东齐俞七打箭炉红苗猺人黎人等𠞰抚兼行恩威竝用武功旣震于边陲文教聿光乎时夏崇儒重道亲诣阙里千官陪祀九拜致䖍而御藻宸章光昭云汉𢎞阐经学之精㣲褒録诸贤之后裔特命表扬朱子祀大成殿列十哲之班又复优礼前王倍崇仪典驾幸浙省则拜祀禹陵幸秦中则命书御名致祭周文武陵寝幸江宁则于明洪武陵屡经拜礼且圣心逊敏经史融贯文艺书射超类絶羣象数厯律探赜入奥帝王之圣哲诚数千年来未有如我皇上者也今综考舆图东至朝鲜琉球暹罗南至交趾西至唿唿脑儿土白特诸域北至喀尔喀厄鲁特俄罗斯诸部以及哈密畨彞之族逐鹿使犬之区皆嵗时朝贡输诚恐后幅员之辽濶诚数千年来未有如我朝者也遡自皇上莅政以来五十余年大小㡬务咸仰睿裁施行征勦叛逆悉赖宸谟指授且皇上亲擐甲胄跋履山川寒不加裘饥不再膳与士卒同甘苦削平宼盗诛戮止属元憝胁从尽皆寛宥即噶尔丹之子宜䝉显戮尚荷矜全纳厄鲁特之款服则优给其爵禄准喀尔喀之回籍则咸遂其生成扎萨克属我内旗分遣教训而捕其宼贼朝鲜国享贡维殷屡免金币而厚其来使广柔逺之恩无分于内外劳一身以绥万国诚数千年来未有如我皇上者也是以运际昌期一人有庆天钖纯嘏万寿无疆率土咸宁兆民永赖似此福寿之兼隆平成之极至诚数千年以来未有如我皇上者也巍巍圣徳荡荡神功恭遇五十年之昌运臣等曾率同文武大臣官员军民人等屡表请上圣神文武大徳广运尊号我皇上秉徳谦沖未䝉俯允今欣逢六旬大庆礼部请旨又钦奉天语煌煌圣衷惕惕捧读惭惶何敢再奏洪维皇上大徳如天臣民爱戴无已万方普庆千载一时因是罔知罪戾再罄葵忱吁恳皇上俯顺舆情允上尊号纶音特沛鉅典聿昭俟命下之日臣等缮表于来歳元旦皇上陞殿欢忭恭进则臣等幸甚臣等拜首稽首无任激切屛营之至谨此具奏伏候勅旨本月二十日奉旨朕临莅日乆每于读书鉴古之余思念君天下之道惟以实心为本以实政为务若夸功徳侈祥瑞加上尊号以取虚名无益治道朕所不喜以前诸王大臣等屡有奏请朕手书批示谕以断不允行之故歴旨甚明这所奏知道了十二月初一日福建廵抚觉罗满保请于九仙山恭建万寿碑亭诏弗许十二月初一日廵抚福建等处地方提督军务都察院右副都御史觉罗满保谨题为圣主万寿无疆兆姓建亭恭祝吁请详题以达舆情事据福建布政司署司事盐运司运使刘涵等呈详据福州等九府一州乡绅余正健等贡生监生生员力子侨等耆民王万龄等呈称窃惟日月光华率土仰升恒之照星云景庆敷天瞻瑞应之征圣寿日跻羣情雷动钦惟我皇上功参化育治协唐虞建五位以当阳山河巩固乘六龙而御极宇宙諴和芸生尽植夫蕃昌庶类共登于仁寿兹値康熙五十二年恭遇皇上六旬正诞遥瞻北阙之巍峩莫罄封人之祝颂敬从省会恭建碑亭山号九仙蓬岛进长生之瑞亭名万寿干坤彰悠久之符止同献曝微忱奚报如天帝徳伏恳俯顺舆情赐详题达尊亲有地忻忭无涯等情到司又据福州知府姚让等各详同前由到司又承准陆路杨提督署水师提督朱总兵照会准漳州镇总兵官许凤等各移呈为圣厯无疆军心忭舞恭同建亭庆祝万年事据全省水陆各营目兵吴印等呈同前由详咨到提督照会到司又准驻防福州镶黄旗协领范时桂等移为恭达下情共祝万寿事据四旗小拨什库甲兵管士贵等呈同前由移司又准福州将军标副将朱杰等详为恭逢万寿共效嵩唿敬达下忱同伸庆祝事据各营目兵高亿等呈同前由移司又据本司经歴郎文烱呈蒙盐院牌为圣寿同天万民戴徳事据通省商灶林长亨等呈同前由牌行经歴具呈到司又准督理海关税务吴尔泰移为圣徳广被万方建亭恭祝圣寿事据各省商人谢国珍等呈同前情备移到司据此该署布政使刘涵等恭照河岳呈祥天子懋万年之统凤麐协瑞圣人昭泰运之征华祝方长繁禧弥集钦惟皇上参天两地咸五登三作君作师靡有一夫之不获允文允武式看万国之咸宁惟大徳之诸福毕臻斯盛世之昌期益永恭逢康熙五十二年三月十八日为我皇上六旬圣诞干坤溢庆亿兆腾懽献曝心殷常切瞻依于北阙唿嵩念切冀深拜舞于南山䖍建碑亭用抒诚敬九仙山迥长生纪宝箓之篇万寿亭高峻徳仰崇台之表从此龙光日觐咸依有道绵长凤厯逾新共祝无疆悠久既据通省绅士耆民佥呈又据福州等九府一州恳切具详复准水陆二提督照会各旗营移会据经歴呈䝉盐院牌行倂准海关备移前来相应详请代题以达舆情据此先据通省绅士耆民商贾旗营兵丁等各具词到钦惟我皇上聪明睿知文武圣神行健法天声教光昭于四表安贞应地徳威宣布于八纮大一统之车书玉帛共球万国梯山航海髙百王之制作典谟训诰千秋仰日瞻云时迈省方先闾阎而忧乐蠲租赐复登亿兆于丰宁仰睿虑之周详河渠底定本圣心为矩矱理学昌明钦恤期于无刑豫大征乎有象巍巍帝徳咏歌莫罄其揄扬荡荡皇功史册难名其美盛惟此太和之翔洽聿宜景福之懋膺今康熙五十二年三月十八日恭遇六旬正诞万寿昌期率土同欢普天胥庆顾闽疆之黎庶虽远京畿而圣主之生成无殊衽席频蠲正赋恩流紫野青郊特发天储喜溢茅檐蔀屋五十余年之深仁厚泽无远弗周亿千万姓之巷舞衢歌有怀莫报兹据通省绅衿士庶旗营兵丁翘首陈情环庭布悃敬择九仙胜地爰兴万寿碑亭等慰谕频加衆志欢欣倍切佥谓望云霄而华祝无非献曝微忱瞻山岳以嵩唿实出抒葵至愿地不爱宝落其实而取其材农有余闲鸠乃工而庀乃事已见美轮美奂昭盛事于万年式同灵沼灵台告成功于不日等生逢泰运位窃崇堦共覩黎元颂圣之诚益励臣子报君之志惟愿皇圗巩固宝厯绵长日之升月之恒禄位名寿羣归大徳圣人天所覆地所载南北东西共祝太平天子缘系通省绅士兵民在于九仙山鼎建万寿碑亭恭祝圣寿事宜臣不敢壅于上闻臣谨会题伏乞皇上睿鉴施行康熙五十二年二月初三日奉旨凡碑亭不必建造已有谕旨甚明满保于九仙山建造碑亭不合着饬行该部知道十二月十九日镇海将军马三奇以五十二年三月十八日恭遇皇上六旬万寿请上尊号诏弗许十二月十九日镇海将军世袭一等侯又一拖沙剌哈畨加六级马三奇谨奏为圣主功徳应地配天率土臣民瞻云望日恭请加上尊号以昭盛典以慰舆情事窃惟圣神文武之号肇自虞书禄位名寿之称传于尼父盖有其实自必得其名而感之深所以望之切未有丰功伟烈集三王五帝之大成振古超今享一统万年之景福如圣主今日者也钦惟我皇上尽善尽美作君作师御禹甸于八龄徳本神授颂尧年之六秩福与天齐上侍圣母之起居必敬必诚而允称大孝逺绍皇初之治统惟精惟一而直接真传振武功则闽粤风清滇黔月朗皆出九重之胜算敷文徳则澎台设郡沙漠称臣独开千古之鸿图赐复蠲租俾海澨山陬共乐昇平之世缓刑宥罪使含生戴发羣游熙皥之天旰食宵衣无非治益求治安益求安之徳意右文稽古悉皆道之以徳齐之以礼之盛心凡此泰运常亨总见干纲独揽尧舜禹汤文武未有过焉汉晋唐宋元明孰能及此自应俯顺舆情恭请加上尊号乃于康熙四十二年合疏上请复于康熙五十年专奏具陈而我皇上圣不自圣所以明旨谦而又谦未允准行难安寤寐兹者来春令序欣逢圣寿昌期八千岁以为春八千岁以为秋初周甲子亿万人之善颂亿万人之善祷不老河山在臣等犬马报荅之私既已共相激切而京口兵民唿吁之衆更见莫不尊亲伏祈皇上俯念民心即系天心今礼本于古礼勅仪曹之拟议上尊号之崇髙则圣徳神功与日月而竝曜金瓯玉烛如松栢之长春矣无任踊跃欢忭谨同副都统周良相刘起芳合词陈恳伏祈皇上睿鉴勅部议覆施行康熙五十二年正月二十四日奉旨已有旨了该部知道万寿盛典初集卷四万寿盛典初集卷五钦定四库全书万寿盛典初集卷五圣徳二康熙五十二年正月十三日两广总督赵宏灿等请建万寿宫亭幷请御书匾额诏弗许正月十三日总督广东广西等处地方兼理粮饷兵部右侍郎兼都察院右副都御史赵宏灿巡抚广东等处地方提督军务兼理粮饷都察院右副都御史满丕谨题为圣主六旬大庆等敬建万寿宫亭以申华祝幷请御书匾额光昭万禩事窃照康熙五十二年序届三春令节恭逢万寿昌期甲子初周普天同庆等伏惟皇上圣明临御乆道化成五十余年深仁厚泽爱育黎元久已沦肌浃髓而风声所被无逺弗届梯山航海之国莫不归诚皇上之圣神广大虽唐虞三代之隆未有能及也臣等恭逢盛世身受洪恩顾浩荡之难名愧涓埃之未报谨于广州城择地鸠工捐建万寿宫亭至期羣集舞蹈庆祝圣寿准将军管源忠副都统何天培咨据驻防广东八旗四营官兵各愿捐建又据广东布政使王用霖等具详阖省司道府州县佐贰杂职等官咸愿捐俸共襄盛事以报皇恩幷据各镇协营官兵阖省绅衿士民商贾纷纷环集等衙门具呈口称感戴圣主髙厚之恩无由仰报万一各愿捐资助建坚请再三等目覩舆情真切但等仰体皇上恤兵爱民至意不费兵民一丝一粟随谕文武大小各官捐俸建造犹如尔等捐建无异只须同来叩祝万寿即是尔等诚心等语反覆慰谕幷允其上达天听衆始欣跃叩首齐唿万歳无疆欢声震地所有官绅兵民人等踊跃庆祝情由相应奏明幷请皇上恩给御书匾额俾恭制悬挂时时瞻仰如觐天颜且使边海黎元以及外洋彞人获覩纶翰共相拜舞由此亿万斯年永祝圣寿于勿替矣等谨会同具折奏闻三月初九日奉旨宫亭不必建造该部知道二十二日两江总督赫寿等以五十二年三月十八日恭遇皇上六旬万寿请上尊号诏弗许二十二日总督江南江西等处地方军务兼理粮饷操江兵部左侍郎兼都察院右副都御史加四级赫寿谨题为圣徳独高千古请上尊号以光大典以慰舆情事据江南通省绅士丛澍等呈称紫极呈祥兆姓进升恒之咏丹宸掞藻臣工仰奎壁之光遡华祝于尧阶效嵩唿于舜陛臣民抃舞中外腾欢钦惟我皇上道隆千古徳迈百王文敎覃敷普天兴仁兴让武功丕显薄海来享来王数十年蠲赈频施史书罕见亿万载皇圗永固厯数弥长瑞霭氤氲春风披拂河已清而海已晏感瑞应于天庥老者安而少者懐咏熙皡于圣世恭遇康熙五十二年之宝厯欣逢皇上六旬万寿之昌期澍等名列鹓行情深雀跃开阊阖于九天香飘华葢拜冕旈者万国彩焕金茎祝蓂荚以延年倾葵衷而向日公吁陈情请上尊号伏愿俞旨一颁史册光昭于奕禩垂训万世懿谟逺迈于前王矣为此合词恭恳伏乞缮疏代题等情又据江南儒学文武生员吴启昆等呈为圣寿之花甲初度舆情之爱戴弥殷恭恳代题请上尊号以垂盛典事呈称窃惟景运灵长际升恒而竝灿鸿图巩固侔天地以同春扬复旦之光华庆中天之徳曜钦惟我皇上宏开寿域徧覆慈云斗指宸垣天运丽长生佳节星辉南极人心快有道昌期叠沛深仁屡下蠲租之诏𢎞敷大泽频颁宥过之文崇祀先贤配明禋而升位优隆后学广科甲以连茹斯诚亘古所未见真乃万世所难逢苐以九重髙逺儒林之感颂难通而一徳同心帝座之敷宣有路伏恳片言转为入告请于万寿之辰允上至尊之号庶爱戴不以微贱而遗舆情端借代题得达矣等情又据通省水营兵丁李兴长等呈为圣徳弥崇普天共戴仰恳代题请上尊号以光鉅典以慰舆情事呈称一人有道四方歌乐利之休仁寿无疆万国庆昇平之治恩波惠泽本浩荡以难名履厚戴高效嵩唿而恐后光腾北极瑞应南天钦惟我皇上文谟武烈尧勲舜华体干德之健行民安物阜秉坤贞以渊穆海宴河清文德覃敷讫声敎于海宇武功赫濯靖烽火于遐陬兴长等戎马行间兜鍪下士久沐豢养之殊恩更荷乡科之旷典恩膏稠叠莫报涓埃恭逢万寿昌期敢效华封之祝遥叩九重宫阙难通蝼蚁之忱为此合词公吁代为题达请上尊号用慰舆情恩纶一下万姓欢唿版册昭垂千秋生色等情又据耆民张国祥等呈为圣寿弥高黎民欢庆公恳代题以达诚悃事钦惟皇帝陛下功盖汤武德迈唐虞偃武修文弥着声灵赫濯崇儒重道聿昭懿徳光华恺泽覃敷于万方徽声宣播于千载维兹三月十八日恭遇皇上六十之昌期五十有二年适逢圣诞周甲之大庆箕畴敛五福启万年永命之期华祝愿三多协千载贞符之会九州四海白叟黄童愿将版籍之年庚献作一人之厯数请崇尊号以扬盛典伏乞俯鉴下情特疏具题使小草之向阳有志舆情之爱戴弥殷得以上达等情各具呈到据此钦惟我皇上德合干坤治隆尧舜金瓯永固迈功业于百王玉烛长调开太平于万禩寰区敦教化从来未臣之边陲已臣宇内戴仁威自古未辟之版图尽辟春光披拂快值良辰瑞霭氤氲欣逢圣诞中外覩河清海宴朝野乐物阜民安叨覆载者五十二年共庆厯图伊始被化育者亿千万国同祝圣祚无疆备禄位名寿之全极文武功徳之盛宜着非常之大典以垂万世之𢎞谟今据江南通省绅士丛澍等生员吴启昆等兵丁李兴长等耆民张国祥等请上尊号以光大典以慰舆情各具呈环臣衙门公恳代题见绅衿士民兵丁仰望之切实出至诚不敢壅于上闻谨据舆情恭疏具题伏乞皇上睿鉴俯赐俞允施行会同总督漕运郎廷极总督河道赵世显江宁巡抚张伯行安徽巡抚梁世勲江南提督师懿徳合词具题为此具本谨题请旨二月十五日奉旨已有旨了该部知道二十九日福建巡抚觉罗满保请于台湾建万岁龙亭恭祝圣寿诏弗许二十九日巡抚福建等处地方提督军务都察院右副都御史臣觉罗满保谨题为皇恩浩荡薄海欢唿台郡吁建万岁龙亭以祝圣寿事钦惟皇上乃圣乃神允文允武建地久天长之业四海倾心立王驰帝骤之勲万方归极厯周甲子久看海不扬波运合贞元遥听嵩皆唿祝兹台郡虽居海外幸际昌期竞思拜舞霑膏泽而风和雨润凡山川阡陌共被恩波兴文教而云烂日华即草木禽鱼咸登乐国及孤有恤恒忘庚癸之唿挟纩知温乐効驰驱之职夫惟一人之湛恩汪濊沧海同深是以衆志之抃舞欢欣康衢共祝兹于台湾府治之永康里敬建龙亭恭庆万寿旣准台湾镇道据绅衿耆民兵丁番黎等呈词幷所属文武申请详报前来不敢壅于上闻相应具疏谨题三月初五日奉旨已有旨了该部知道二月初六日浙江巡抚王度昭请建万寿碑亭幷请御书匾额诏弗许二月初六日巡抚浙江等处地方提督军务兵部右侍郎兼都察院右副都御史加三级王度昭谨题为圣寿之绵长共庆舆情之颂祷弥殷愿建碑亭以遂瞻仰事据阖属绅衿士民汪朝等呈称蓂荚产伊耆之世衍厯无穷洛书出文教之朝添筹莫算享脩龄而多祉祝词最善于封人本大徳以得名福应尤称于孔子凡皆圣主之盛事讵如今日之𢎞庥钦惟我皇上徳协干坤既博厚高明悠乆之皆至道隆今古复圣神文武仁智之咸周学贯天人探典坟于勅㡬之暇艺超汉魏録金石于勤政之余言治必澄本以清源敷教则缓刑而尚徳克勤克俭苎蒲袯襫皆入耕织之图惟恕惟平犴狴桁杨悉登仁寿之域蠲租之诏叠下化为四海炊烟发赈之典频行尽被九州雨露至耆老上蒙恩䘏遐迩胥欢在节孝仰沐褒崇幽潜亦显虚恭礼下寿考作人西清接讲幄之臣恩全终始南馆盛登瀛之士彚拔茅茹頖额频加芹水鱼龙竞起制科增设棘闱桃李争芳文教覃敷武功兼懋辟从来未辟之疆土一统车书隷自古未隷之臣民万方玉帛是以海隅日出悉仰皇仁僻壤茅檐普霑帝泽莫不婆娑于日升月恒之代休养于河清海晏之时矧夫浙省屡遘时巡尤霑天泽免漕旷典特厚于苕霅之乡赐税𢎞施先被于吴越之地民生廑虑筹积贮以防饥岁祲劳心遣臣僚而监赈筑海塘而金钱不惜永靖风涛濬水利而沟洫皆通无忧旱涝民安物阜早知姬厯无疆景淑春和恭遇尧年周甲毎怀至德莫遏羣情三竺六桥称兕觥而欲献鸳湖鹉水为春酒以介睂太末耆黎瞻天叩首稽山士女望阙唿嵩合朴遫之愚忱庆休嘉之盛遇伏恳俯从舆志请建碑亭铺张莫上之𢎞规扬厉无前之伟绩将见穹碑屼嵲与圣节而恒留画栋辉煌竝皇猷以久峙庶饮和食徳旣咏歌卜年卜世之谟而望日瞻云得常表诚欢诚忭之志矣等情又为四民同盛皇仁衆商尤霑圣泽愿效封祝以展舆忱事据两浙盐课商人汪福玉等呈称窃惟午市开于帝世久传无虞无诈之风盐荚盛于姬朝共说利国利民之术蠙珠石磬禹贡早记其文橘柚菁茅职方亦志其物必使出涂者咸颂要期藏市者胥欢惟我皇上六府孔修旣金木水火土谷之咸裕三事允治复正德厚生利用之皆宜勤以导民四海自安乐利之旧俭以立则一人不乏澣濯之风本末兼资已见菽粟多于水火珍奇不尚自将珠玉贱于泥沙弛海禁以予民吉贝金颜尽供服御开关门以怀逺鸡香花蕋悉佐恒需𣙜使必遴其人巡鹾更重其任俾擅心计者称素封于寛大之时而逐废居者获恒足于雍熙之世虎盐玉米得佐烝尝楩楠豫章足资梁栋㡬见金刀朽贯屡逢红粟遗涂统由至德之涵濡以致比里之殷阜且因浙中商盛特加泮水额名郡邑三庠多士沐菁莪之化岁科两试百人仰云汉之垂户户絃歌奎壁光腾于斥卤家家诵习缥缃焜煜于盐人乐文治之无遗感天恩之丕着序惟三月春满千郊欣逢圣主耳顺之辰实深草野嵩唿之愿在昔翠华屡幸濵海共识天颜惟兹圣甲初周江甸咸思华祝东来紫气笼罩于龙山凤麓之间北望祥光徧覆于越水吴山之境莺啼柳浪盈眸咸若情形鱼跃花溪满目嬉游景物杏村酪熟争思挈榼以陈茅舍酿成竞欲跻堂而献舳舻云集于柳市共聆动地欢唿灯毬烟绕于花城恍接钧天笑语苐留金石之蹟庶存美盛之观伏恳俯鉴商忱永镌碑记筑亭于万姓观瞻之地垂辉于千秋颂祷之区从此阅十载而逓新巍峩增建将见歴万年而不朽金碧长辉庶挟筴讴吟尝仰高天厚地而担书诵读时忻就日瞻云矣等情又为兵弁久沐君恩圣寿欣逢周甲羣情踊跃请建碑亭事据抚提通省目兵张凤政等呈称窃惟圣德与天地同其悠久史册辉煌皇猷与河岳竝其贞恒诗书炳赫轩帝着武威于涿鹿祕发仙传殷宗振挞伐于淮方谟标星辅梦传九龄之异治惟百歳之勤固多文徳之𢎞宣实羡武功之懋着孰如我皇上德威遐畅合东西南朔以来王谟烈光垂兼禄位名寿之具美渐仁摩义治化轶汉唐宋而加淳乐备礼明制度兼夏商周而益善南平三孽北靖诸蕃运渊深之妙算如江如汉虎旅一振而螳臂旋摧出敏㨗之神机若霆若雷隼旟乍摇而狐鸣絶响于是幅员极于莫外疆域靖以无虞惕震叠之声灵共球毕至凛潜滋之教化诗礼遥驰虽已櫜矢橐弓而备常不废亦旣阅兵讲武而学必兼明校骑以察其能毎闻温语临赐以厚其意恒沐殊恩赳赳武夫得与鹰扬之宴桓桓虎士获看禁苑之花峻极宫墙礼叅一体炜煌上谕讲解羣闻糗糒惟时兜弁饱腾于帐下刍粮无缺骊黄奋迅于营中思豢养之有年感涵濡之已久矧江城组练乐时巡而获觐天颜海甸水犀遇亲操而常䝉恩赉巍峩孤屿俨披阊阖千门淡荡西湖曽效昆明万旅已极一时之盛自然百世难忘今逢圣甲初周倍觉舆情欣跃柳营日永千花尽学葵倾虎帐樽开一觥共思芹献旣喜河清有颂浪涌桃花更幸海晏无波云开瀛岛望觚稜而遥叩三祝堪夸瞻斗极而欢唿九如足继但必镌诸碑记始能久峙山河吁恳允建碑亭用慰羣愿俾投戈讲学仰止弗谖且戴徳衔恩讴歌不置庶五十余载之惠泽与越水而长流而亿万斯年之厯传共吴山而永固矣等情布政使司徐欐等会详钦惟我皇上道配干坤覆载必贞乎悠久明同日月照临咸戴夫升恒圣徳神功普天同庆深仁厚泽率土均霑欣逢六旬抚御之昌期正乃万年厯数之伊始覩太平之盛事颂圣寿之无疆兹据通省绅衿商士兵民合词公报竖建万寿碑亭以继九如之祝永垂颂祷之区等情到据此钦惟我皇上治隆今古德迈唐虞化育同天启仁寿无疆之域恩膏匝地开圣神有道之长欣逢五十二年之昌期恭遇六旬万寿之初度普天同庆率土腾欢据此舆情恳切不敢壅于上闻谨题请旨三月初二日奉旨碑亭不必建造已有旨了该部知道万寿盛典初集卷五万寿盛典初集卷六钦定四库全书万寿盛典初集卷六圣德二三月二十日和硕亲王衍潢等请以万寿节庆祝盛典宣付史馆撰文立碑以垂永久诏弗许三月二十日和硕显亲王衍潢等谨奏为圣寿无疆大庆普天颂祷难名恭请宣付史馆记载碑文以慰舆情以垂永久事钦惟皇帝陛下惇大裕民视中外爲一体忧勤饬治垂法则于万年大孝格天至仁匝地惟圣德日茂合撰干元斯福寿兼隆同符大造允文允武教化浃于遐方克寛克仁恩泽及于庶类自御极五十二年以来内安外靖皆出庙算之周详肆赦频蠲总赖宸衷之独断忧劳节俭以爲万姓而非图一已之安敬止缉熙以孚万年而不仅一时之计有感必通至微毕照仁民爱物始自亲亲尊位重禄同其好恶外自公卿以至匹夫匹妇无不霑被厚恩内自亲王以至九族九宗无不感䝉圣泽恭遇皇上六旬大庆天下臣民踊跃欢唿齐集京师经营不爱其财子来不惜其力自畅春园以至京城绣幙悬灯锦楼结綵不分昼夜巷舞涂歌十七十八两日皇太后皇上进宫銮舆出入以天下之乐爲乐不加警跸使得共仰天颜文武官员老㓜妇子万万百姓道左焚香颂祷之声不絶实系古今未有史册未闻之事也等䝉恩最重仰见洪福齐天欢声动地不胜抃舞伏祈勅下内阁大臣以今日盛事命史臣编次勒石立碑其应在何处立碑请勅下该部确议奏闻倘䝉俞允则四海之舆情大慰万年之盛事永垂矣爲此谨题请旨本日奉旨此事伊等自然记着不必立碑四月二十四日和硕亲王衍潢等复请建立万寿碑文上仍不许四月二十四日和硕显亲王衍潢等谨题爲圣德贯乎上下大庆洽夫神人请纪盛典永垂万年事钦惟我皇上睿质天亶至仁至圣君临天下抚绥万国诚越百王而迈千古恭逢皇上六旬大庆衆心感戴不能自已具疏请上尊号奉旨未允等从前疏内所称圣德神功俱系实事竝非虚语我皇上御极以来五十二年间敬天法祖励政勤民不遑日昃亲祀郊庙殚竭精诚承欢慈帏备隆尊养笃念本支则广推亲爱加厚宗室则大沛恩荣宵衣旰食日亲览夫万㡬劝织省耕时殷懐于兆姓水旱灾伤天行偶沴蠲除赈粜惠泽频颁歴年蠲免之数已逾万万而三岁一周之令复涣德音盛京朝鲜年谷稍歉特遣官员航海运赈又以水利河道所关甚要躬临相度指示修防南北各河皆得奠定民生漕运永获安澜尤重祥刑以安民命爰书必慎决狱惟寛屡颁肆赦之文特下矜全之令且优恤禁旅之劳时沛非常之泽设盖营房俾获宁宇立官库以济缓急赉帑金以清私逋一应远近差役给与驼马行粮至于用人时命保举以简才能务亲引见以试贤否整严兵备时加训练追眷世勲则延懋赏以及于累叶特编史册则录副本以赐其后人追念旧勲均钖爵位朝列旧臣务全终始行间宿将倍钖恩荣察访高年时颁优赉功则超越三谟徳则包涵二典笃敬纯孝厚泽深仁洵千古所未有也至于三孽拒命特指授方畧用张六师量地方之逺近山川之险要水陆竝征舟骑兼行奋雷霆而进虎臣殄鲸鲵而为京观收察哈尔于边隅辑俄罗斯于荒服东溟逋宼悉就歼除塞北穷番咸归版籍惟厄鲁特噶尔丹恃其边逺敢肆陆梁洊噬隣藩至干天怒当衆议之迟疑赖圣心之独断大张天讨亲整王师六飞踰瀚海之津三驾极狼胥之域跋扈之宼终获剪除依附之奸咸皆革靣唿唿脑儿厄鲁特及西域之土白特等遂乃输诚款服其余茅龙山宼东齐俞七打箭炉红苗徭人黎人等𠞰抚兼行恩威竝用武功旣震于边陲文教聿光乎时夏崇儒重道亲诣阙里千官陪祀九拜致䖍而御藻宸章光昭云汉𢎞阐经学之精微褒录诸贤之后裔特命表扬朱子祀大成殿列十哲之班又复优礼前王倍崇仪典驾幸浙省则拜祀禹陵幸秦中则命书御名致祭周文武陵寝幸江宁则于明洪武陵屡经拜礼且圣心逊敏经史融贯文艺书射超类絶羣象数厯律探颐入奥帝王之圣哲诚数千年来未有如我皇上者也今综考舆图东至朝鲜琉球暹罗南至交趾西至唿唿脑儿土白特诸域北至喀尔喀厄鲁特俄罗斯诸部以及哈密番彞之族逐鹿使犬之区皆岁时朝贡输诚恐后幅员之辽濶诚数千年来未有如我朝者也遡自皇上莅政以来凡大小㡬务咸仰睿裁施行征𠞰叛逆悉赖宸谟指授且皇上亲擐甲胄跋履山川寒不加裘饥不再膳与士卒同甘苦削平宼盗诛戮止属元憝胁从尽皆寛宥即噶尔丹之子宜䝉显戮尚荷矜全纳厄鲁特之款服则优给其爵禄准喀尔喀之囘籍则咸遂其生成扎萨克属我内旗分遣教训而捕其宼盗念朝鲜国享贡维殷屡免金币而厚其来使广柔逺之恩无分于内外劳一身以绥万国诚数千年来未有如我皇上者也是以运际昌期一人有庆天钖纯嘏万寿无疆率土咸宁兆民永赖似此寿福之兼隆平成之极至诚数千年以来未有如我皇上者也此皆普天率土所共覩闻巍巍圣徳荡荡神功恩泽广布沦肌浃髓是以今岁三月恭逢万寿王以下大臣官员军民人等自初一日起恭祝万寿外省耆老云集京师各献维祺无分贫富均効葵忱我皇上于老㓜黎庶俱赐恩馔离任老臣倍加荣赐又六十五岁以上年老男妇齐赴筵宴各赏衣服缎疋银两等物皇上手书谕旨给与来京耆老着各训子弟敦行孝弟勤治农桑又因大庆广沛恩纶颁诏天下越圣寿之日期而天降时雨大沛甘霖如此德福兼隆神人共庆诚自古所未有也等合词恭疏恳将圣朝盛事永垂勒石奉旨未允等仰望之心万不能已等躬逢盛世幸遇大圣人在上若不彰明圣徳阐扬神功后世将谓有此臣何等更何以自安再四思维实不容已等至愚至昧未能尽述我皇上崇功峻徳深仁伟烈谨据衆所共覩闻者勒之贞珉用昭万年垂之无极为此谨具奏闻等因本月二十九日奉旨建碑等事屡旨甚明这所奏无益该部知道从来古帝王徳隆道洽告成功于天地则有封禅之典登泰山禅梁父启金泥玉检之藏飞英声而腾茂实厚福庆以笃民生盖七十二代之君踵相接也至若文德武功巍巍荡荡深仁厚泽洋溢六合一时公卿士庶沐如天之化际明盛之休相与崇尚尊号以抒悃忱盖稽古放勲重华之称文武圣神之颂而窃仿其意有唐以来实始行之以后奉为故事虽其间贤君谊辟亦未尝不以之垂世示典焜燿史册盖纪飏颂于廷陛聆讴歌于草野尊亲之戴四海同风用以敷扬至治润色鸿业诚盛典也我皇上临御五十余年兢兢业业无日不以敬天法祖爲念旰食宵衣上奉慈宁宫备极尊养敦睦九族协和万邦励政勤民正礼作乐宇宙登于仁寿天地底于平成诞敷文徳焕乎有章纶音宣布允与二典三谟光昭天壤每歳临御经筵讲求治平之要崇儒重道躬诣杏坛行释奠之礼万㡬稍暇即综览羣书上自典坟下及子史百家天文地理乐律厯数诸书靡不探赜穷源条分缕晰勒为成书昭示万世至于除残去暴大奋武功荡平三孽绥靖海壖三征噶尔丹靺鞈亲临寒不加衣饥不再食以万乘之尊与士卒同甘苦六师用命电扫风驰不崇朝而凯旋告庙东西朔南声教四讫以及殊方异域梯航万里重译来朝幅员之广自开辟以来未之有也弥复轸念民生普天之下有一夫之不获咸在帝心黄淮合流为东南之患于是规度形势指授方畧水伯效灵河工奠定重念穑事为民生大命每歳首必亲祀祈谷匕鬯告䖍比年以来野有多鱼之兆史书大有之祥犹且蠲租赐复惠泽频施平狱缓刑钦恤备至耕凿作息之民固已熙熙然见唐虞三代之风矣若夫造士作人辟门吁俊屡増解额特诏开科御制训饬士子文颁示天下釐剔官方内外大吏下至州县末职俱引见殿墀量才授任扬清激浊大法小廉吏治旣清四民乐业风俗之美比户可封和气致祥百灵荐祉是以膏雨降瑞麦登荣光四塞河润千里山川献其祯瑞云物吐其光华湛恩汪濊率土䝉休光天之下至于海隅苍生靡不咸若矣乃康熙二十三年词臣曹禾请行封禅皇上再三不允昔建武先却封禅后感会昌符复议行之未有若我皇上之至诚坚却始终让而不居者也然犹曰封禅之事功成告天帝王躬行之非臣下所能请也至于尊号之请则出于臣民拜手赞扬之意以章骏烈鸿休奉之者无私受之者不愧昔唐宋之君功徳不逮皇上至逺也然天宝元年感灵符之应遂上尊号宋天僖元年秋七月干兴元年春二月以羣臣请亦上尊号告宗庙而名正质人民而言顺矣矧我皇上功徳至隆极盛不啻咸五帝登三王于以昭至德于万世垂鸿号于无穷何多让焉乃自三藩荡平之后羣臣即请上尊号其后平台湾则又请平噶尔丹则又请四十一年十二月宪臣等公疏请四十二年正月诸王大臣及文武大小官员请上尊号曰圣神文武大徳广运皇帝四十四年五月科道官又公疏请五十年三月诸王大臣官员复合词吁请我皇上谦徳沖怀温纶慰荅俱坚辞不许兹康熙五十二年恭届万寿六旬久道化成时雍风动皆由我皇上功德隆盛坐致昇平诸王臣民复合词有尊号之请我皇上即俯顺舆情加上徽号慰率土臣民之望惬天下爱戴之心适足以昭至治之无外乃谕旨谆谆允恭克让坚不允行惟万寿节陞殿一受朝贺而其他请立碑文则却之请建宫亭龙亭则又却之谦沖之德久而弥光盖自有书传以来未有谦徳若斯之隆者也仰惟我皇上于尧舜事功之外探性天之祕奥抉圣道之渊微于十六字之心传与之黙契而无间故能不事虚文不蹈故辙无论唐宋以来之空名屛而不居即七十二君登封告成之典行之于先而无异词者以我皇上视之泊如也等生逢盛世幸际昌期不克仰赞高深于万一而谨志其大畧如此万寿盛典初集卷六万寿盛典初集卷七钦定四库全书万寿盛典初集卷七圣德三保泰康熙五十一年十月十九日己巳上以礼臣疏请会议六旬万寿应行典礼特颁谕旨宣示中外臣民共体孜孜惕厉至意勉尽职业永保昇平其庆祝虚文槩不准行七月十一日礼部尚书赫硕色等谨题为请旨事康熙五十二年恭遇皇上六旬大庆等钦惟我皇上抚绥寰宇五十余年仁泽广布声教覃敷四方万国咸乐昇平无不优游于尧天舜日之下是以上天垂祐景福骈臻万寿无疆福徳兼隆诚亘古所未有也今中外臣民霑沐深恩沦肌浃髓感戴大德刻骨镂心明岁恭遇圣主六旬大庆莫不欲各罄葵忱其尊亲颂祝之至愿万不能已等职司礼曹凡应行典礼自应预拟奉闻但此非常之庆普天率土莫大鸿庥非寻常典礼可比等未敢轻拟应请会同大学士九卿詹事科道详议具题可也等未敢擅便谨题请旨十月十九日奉旨朕御极以来惟欲万国乂安上则敬天法祖下则垂令名于后世孜孜然以致须发尽白心血耗散歴尽忧勤荡平险阻自古帝王在位不久享年不遐者论者往往归于别故而未谅帝王实不胜其难实不堪其劳忧惧所迫以致短祚也朕反覆思维帝尧固辞华封之祝必似朕临莅年久之君方能知圣人言之有实也余则断不能知矣朕本凉徳惟赖祖考得国之正积福之深在位五十余年寿届六十今忧劳倍増血气渐惫惟恐愈久而力不支愿不遂以至不全终始一世勤瘁俱属徒然朕惟惕厉而已竝未留心祈求甲子之周也览礼部请旨之奏悉系虚文无有实际朕惟愿臣清子孝兄友弟爱人人皆读正书勉尽职业国安民治盗贼宁息各以血诚实意为朕六袠庆祝朕即嘉纳此外仪文朕无所嗜亦无所好这所奏不准行康熙五十二年三月初二日己卯上以直省臣民耆老云集京师建立经坛綵棚庆祝圣寿者不计其数特颁谕旨宣示中外凡有祝延者必求雨旸时若万邦咸宁仰副夙夜匪懈不自满假至意上谕王贝勒大臣九卿詹事科道曰朕昨进京见各处为朕六十寿庆贺保安祈福祝延者不计其数朕实凉徳自觉愧汗从来帝王之治天下㒺不以民生为念若为一己之私即不能扩而充之矣朕若先知必令止之今已成矣难毁衆志夜来思之达旦朕所以为天下万国苍生之主者万姓安即朕之安天下福即朕之福若能祈祷雨旸时若家给人足则朕安寝饱食可以却病延年此朕之求福非有妄想也传之各处凡有祝延者必求雨旸时若万邦咸宁为先朕已老矣有若无实若虚夙夜匪懈履薄临深之念与日俱増岂敢自有满假乎三月初四日和硕显亲王衍潢等谨题为恭聆圣训臣庶欢腾事康熙五十二年三月初二日上谕谕王贝勒大臣九卿詹事科道朕昨进京见各处爲朕六十寿庆贺保安祈福祝延者不计其数朕实凉徳自觉愧汗从来帝王之治天下罔不以民生为念若为一己之私即不能扩而充之矣朕若先知必令止之今已成矣难毁衆志夜来思之达旦朕所以爲天下万国苍生之主者万姓安即朕之安天下福即朕之福若能祈祷雨旸时若家给人足则朕安寝饱食可以却病延年此朕之求福非有妄想也传之各处凡有祝延者必求雨旸时若万邦咸宁为先朕已老矣有若无实若虚夙夜匪懈履薄临深之念与日俱增岂敢自有满假乎钦此等跪听之下不胜欢忭恱服钦惟我皇上仁竝覆帱恩深雨露四海万国各遂生成优悠于尧天舜日之下中外臣民感佩圣恩刻骨镂心匪朝伊夕兹遇皇上六旬大庆各抒诚悃䖍祝万寿无疆者此不过少申爱戴之微忱至各省绅衿士庶以及耆老云集京师叩祝圣寿不可计数亦皆发于至情不能自己总由深仁厚泽浃髓沦肌是以鼓舞欢欣趋跄恐后我皇上秉徳谦沖虚怀若谷圣不自圣安愈求安特颁圣旨晓谕臣工天语煌煌意旨深逺总之念念敬天刻刻勤民不尚一已之安逸期致万国之咸宁虽古帝王典谟训诰不能及也盖皇上此心即是天心伫见天眷我皇雨旸时若年谷丰稔家给人足万邦安宁圣寿与天同久景福如日方升普天率土永享昇平于无既矣等无任欢跃之至为此谨题初六日奉旨知道了十月初九日癸未万寿科殿试天下贡士钦定策题询以儆戒无虞制治保邦之道是歳特开恩科临轩策士阁臣以策问请上钦定制策首以儆戒无虞制治保邦爲询有曰朕自御极以来翼翼兢兢五十余年如一日至于大小臣工无时不以国尔忘家以人事君之义相为告戒焉边疆虽靖尤加意于武备之修凡以立国之道徳威不可偏废古帝王所以深根固本杜渐防微是朕之所夙夜而不敢康者也书曰儆戒无虞又曰制治未乱保邦未危今国家承平日久文恬武嬉朕惟唐虞成周之隆君臣所以动色咨警者岂过虑欤无亦察于天命人心之理而无荒无怠期以长凝上天之眷而永底蒸民之生也其何以使中外臣僚悉喻朕意欤等伏读前后诏旨仰见我皇上忧盛危明保邦制治之心抑何有加而无己也皇上躬承鸿业手致太平自南定三孽北扫朔漠以来内修政事而安民察吏措置极其周详外尽怀柔而奋武揆文徳威无不宣播因之天不爱道而风雨以时地不爱宝而嘉祥屡见海外賔服域中晏如措天下于磐石之安致社稷若苞桑之固世运之泰至此极矣皇上处丰亨豫大之世存朝干夕惕之心事事切于諴民时时期于阜物上諟天命下顾民碞夙夜孜孜不遑暇逸今恭逢万寿天下臣民云集都城共申庆祝正与民同乐之时也乃圣心靡宁谕旨谆切一则曰惟愿臣清子孝兄友弟爱读正书勉职业国安民治盗贼宁息再则曰万姓安即朕之安天下福即朕之福履薄临深之念与日俱增至于临轩策士又三致意焉大哉王言虽谟典所载未有若是之深切着明者然而皇上之忧勤惕厉非自今日始也前此康熙十年十月上谓讲官熊赐履等曰人主势位崇髙何求不得但须有一段敬畏之意自不至于差错即有差错尚可省改若任意率行漫不加谨鲜有不失之纵佚者朕每念及此未尝一刻敢暇逸也皇上之不恃崇髙而心存敬畏未尝稍自暇逸也如此康熙二十八年夏旱皇上深宫斋戒圣容清减旣而各省得雨羣臣以劳瘁过甚请临幸畅春园颐养圣躬上曰朕可与他人比耶先人而忧后人而乐理固宜然今近省固已得雨北边䝉古盛京乌喇宁古塔诸处更切于怀因此忧劳以致癯弱人或可欺天亦可欺耶倘荷天之泽皆得霑澍朕自出行也康熙三十四年六月霪雨连绵上曰雨太多虑伤禾稼朕思天时与人事恒相感召未可谓灾沴为天时适然之数全不关于人事也明日传九卿詹事科道集议政事有宜兴宜革者令各抒所见奏闻时廷臣以时方盛暑乞少纾圣虑上复曰尧舜之时犹有都俞吁咈盖已治而益求其治已安而益求其安古之圣人兢兢业业始终如一朕朝夕以此警惕于衷三十余年以来未尝一日少自寛假亦有请间日理事者朕不以为然惟存恒久之心时时干惕耳朕思地方间有荒歉正可动人警戒之心古人所谓遇灾而知惧也夫水旱灾荒时所恒有皇上不以为偶然之事而恐惧修省也如此康熙四十五年三月上以三冬少雪入春不雨谕大学士九卿等曰朕总理㡬务甚久年歳日益干惕滋深自去冬无雪及今春深尚未得雨地气熯燥不和又云色多细缕状此非仅无雨且恐别有变异与其有变而后讲求不如君臣于未事之先将政事得失任为己责竭诚摅忠详加计议之为当也但数语颂扬虚辞省改未可即以塞责夫民为邦本食为民命朕自东作以至收获廑念靡宁迨秋成以后歳果丰登然后此心少释若有歉收之处即别为筹画尔等俱系大臣或司言职事有阙失各宜直陈皇上未事绸缪而念切民依也又如此总之皇上不狃一时之安而必欲贻万世以安不尚一已之逸而必欲予天下以逸不恃一事之得而必欲事事之皆得故持盈保泰有顷刻无间于中者夫自古所称郅隆之世莫如尧舜当日上有钦明濬哲之主下有亮采惠畴之臣亦云盛矣而君臣之交相儆者不曰无教逸欲无旷庶官即曰克艰厥后克艰厥臣甚至赓歌飏拜犹怀丛脞之虞圣人之用心大槩如是然尧舜之世洪水方割黎民阻饥非若今日之淮黄底定百室盈宁也尧舜之世草昧初开文明渐启非若今日之渐摩已久亲逊成风也乃运会之盛过于唐虞而儆戒之心勤于尧舜从来盈虚消息天道之自然惟圣人能持其盈以留其有余故可以久安而长治古圣人之作易也于大有之后次之以谦次之以豫孔子序卦传曰有大而能谦必豫明乎有而不矜其有是以豫也以古圣人之书合之圣天子之心不诚与之同揆也哉盖由万㡬之暇精硏经史凡千古帝王政治之得失圣贤理道之精微靡不兼综条贯于中故徳愈崇而心愈谨治弥隆而惕弥深载见之诗曰以介睂寿永言保之又曰俾缉熙于纯嘏其我皇上孜孜保治之谓欤万寿盛典初集卷七万寿盛典初集卷八钦定四库全书万夀盛典初集卷八圣徳四康熙五十二年三月十八日以万夀覃恩诏直省督抚举山林隐逸懐才抱徳之士核实具奏酌与录用其满汉孝子顺孙义夫节妇该管官细加谘访确具事实奏闻礼部核实旌表以广教化康熙五十三年二月二十日湖广总督额伦特谨题为钦奉恩诏事康熙五十二年三月恭逢皇上万夀颁宣恩诏内一地方有山林隐逸懐才抱徳之士着该督抚核实具奏酌与录用钦此钦遵在案钦惟我皇上御极以来歴今五十三年宵旰不遑励精图治保民无一夫之不获取士则有美之毕收乃犹颁宣诏㫖惟恐野有遗贤等敢不虚衷採访仰副恩纶窃查湖广地方古称才薮自蒙皇恩教育广额搜罗士皆奋志科名不甘栖心巖穴求可上应明诏实鲜其人臣谨以素所闻知如陜西隐士王心敬者为我皇上陈之查王心敬籍𨽻陜西鄠县年近六十家世业儒学有真传得程朱之正脉行为乡表领月旦之嘉评品既端方孝尤纯笃母年八十余晨昏定省未尝少间乐志田园罔竞荣利日以闭户着书诲人不倦为务臣生长西安习闻其名未识其面比至湖广闻前抚臣陈诜敦请再三心敬始遵母命负笈来楚居未浃旬即以亲老辞归至今江汉人士犹憾遽失典型以是知王心敬茍非真懐才抱徳不能使人企慕至此微识闇才疎受恩深重无可报効惟思为国荐贤少伸犬马之忱是以不嫌越境冒昧荐扬伏乞勅下陜西督抚将隐士王心敬再加核实奏闻如果言不谬令地方官起送赴京引见赐之明试或徳行果优或才能足用是恳皇恩量与擢用于以副恩纶而昭盛典不惟史册流光林泉生色且不胜欢欣抃舞庆至治之得人矣缘系奉㫖举贤事理不敢隐尤不敢忽伏乞皇上睿鉴施行为此谨具奏闻三月十五日奉㫖该部议奏本月二十三日吏部尚书富宁安等谨题为钦奉恩诏事吏科抄出湖广总督额伦特奏前事内开案查康熙五十二年三月十八日恭遇皇上万夀颁宣恩诏内一地方有山林隠逸懐才抱徳之士着该督抚核实具奏酌与录用钦此钦遵在案钦惟我皇上御极以来歴今五十三年宵旰不遑励精图治保民无一夫之不获取才则有美之毕收乃犹颁宣诏㫖惟恐野有遗贤臣等敢不虚衷採访仰副恩纶谨以素所闻知有如陜西隠士王心敬者谨将立身行己为我皇上陈之查王心敬籍𨽻西安鄠县年近六十家世业儒学有真传行为乡表品既端方孝尤纯笃母年八十余晨昏定省未尝少间乐志田园罔竞荣利日以闭户着书诲人不倦为务此生长西安所习闻而未谋面者比至湖广闻前抚陈诜敦请再三心敬始遵母命来楚居未浃旬以亲老辞归至今江汉人士犹憾遽失典型以是知王心敬茍非真懐才抱徳不能使人企慕至此微识闇才疎受恩深重无可报効惟思为国荐贤少伸犬马之忱于万一是以不嫌隔省冒昧荐扬乞勅陜西督抚即将隐士王心敬再加核实奏闻如果言不谬着该地方官起送赴京引见赐之明试或徳行果优或才能足用是恳皇恩量与擢用于以副恩纶而昭盛典不惟史册流光林泉生色且不胜欢欣抃舞庆至治之得人矣康熙五十三年二月二十日奏三月十五日奉㫖该部议奏钦此钦遵于本月十六日抄出到部相应行令陜西督抚将王心敬细加核实具题到日再议可也等未敢擅便谨题请㫖本月二十五日奉㫖依议礼部仪制司为钦奉恩诏事准奉天将军唐保住咨称看守福陵总管尊住等咨称正白旗多奇禅佐领下阿克楚之孙族长观保宁古里九什格龙噶尔图孟戈络等呈称族叔祖席十五嵗父故昼夜侍奉孀母不倦母自四十七嵗孀居至八十二嵗于康熙四十九年二月二十九日病故祖席三日不食三七后在原籍遂田里安葬于母坟旁结茅庐一间日则修坟夜则秉烛坐守效古之孝子能竭其力夏耘草冬扫雪三年之久竝无倦怠于五十一年三月二十九日二十七月已满亲族人等迎接来家祖席系闲散人今年五十三嵗父名马拉原任拖沙拉哈哈畨蒙恩诏查孝子顺孙合族将祖席尽孝之处举出七品官刘丫图八品官非丫图族长宁古里九什格龙噶尔图孟戈络具保前来查祖席于母坟前结茅庐看守二十七箇月是实等因于康熙五十二年六月二十九日咨送前来查孝子祖席尽孝之处与例相符应存案俟年终彚题可也镶黄旗都统副都统钦奉恩诏查咨请题旌表节妇满洲船住佐领下护军瓦色妻巴雅拉氏等四十口蒙古佛保佐领下䕶军赛音图妻佟氏等九口汉军祖良卿佐领下俊秀郎应参妻吴氏等七口正黄旗都统副都统钦奉恩诏查咨请题旌表节妇满洲明徳佐领下披甲神保住妻乌雅拉氏等二十七口蒙古策汪诺尔佈佐领下䕶军那苏克妻鄂者忒氏一口汉军金无极佐领下闲散文之祥妻李氏等十三口正白旗都统副都统钦奉恩诏查咨请题旌表节妇满洲张格佐领下拨什库卞他哈妻佟嘉氏等二十六口蒙古和尚佐领下䕶军齐伦妻八林氏等五口汉军李维新佐领下闲㪚董有亮妻张氏等二十口正红旗都统副都统钦奉恩诏查咨请题旌表节妇满洲常来佐领下护军哈什那妻瓜尔嘉氏等九口蒙古敦住克佐领下护军纽牛妻郭尔吉氏等十一口汉军王永成佐领下原任拖沙拉哈畨赵之瑜妻刘氏等七口镶白旗都统副都统钦奉恩诏查咨请题旌表节妇满洲觉罗海兰佐领下亲军吴汉妻武扎拉氏等三十九口蒙古新多尔吉佐领下䕶军阿第妻关氏等十一口汉军髙其倬佐领下披甲陈三逹妻钟氏等十四口镶红旗都统副都统钦奉恩诏查咨请题旌表节妇满洲蒙古佐领下护军保孙妻佟嘉氏等二十五口蒙古班第佐领下护军尚图妻王氏等五口汉军赵珀佐领下闲散于邦臣妻姜氏等三口正蓝旗都统副都统钦奉恩诏查咨请题旌表节妇满洲车克车浑佐领下护军博图妻王氏等二十口蒙古索诺木喇什佐领下亲军昻阿来妻萨尔屯氏等六口汉军张永正佐领下闲散于显亮妻孙氏等八口镶蓝旗都统副都统钦奉恩诏查咨请题旌表节妇满洲萨克慎佐领下护军桑哥妻邱氏等三十三口蒙古孟和尚佐领下护军巴尔藏妻查罕氏等六口汉军李楠佐领下闲散王朝英妻徐氏等四口奉天将军伯唐保住钦奉恩诏查咨请题旌表节妇镶黄旗满洲殷泰佐领下拨什库逹羊阿妻巴牙喇氏等三口杭州将军宗室诺洛布钦奉恩诏查咨请题旌表节妇镶黄旗满洲那穆布佐领下拨什库满珠妻莫尔齐氏等五口西安将军席柱钦奉恩诏查咨请题旌表节妇镶黄旗满洲色柱佐领下披甲敦泰妻由库卢氏等十五口宁古塔将军觉罗蒙鄂洛钦奉恩诏查咨请题旌表节妇镶黄旗满洲迈图佐领下披甲科布索活妻傅查氏等二十二口礼部尚书陈诜等谨题为彚题旌表事准八旗奉天等处将军咨称等因前来该等议得各该都统副都统各该将军副都统既称伊等自三十嵗以下守节至五十嵗以后贞恪守节及孝子尽孝是实照例年终彚题应请旌表俟命下之日行文户部每人给银三十两听其建坊可也等未敢擅便谨题请㫖康熙五十二年十二月十七日题本月十八日奉㫖依议广东廵抚满丕钦奉恩诏题请旌表节妇南海县民梁俊客妻陆氏南海县儒士方士成妻吴氏东莞县生员赵奕爵妻李氏东莞县儒士庾瑚妻黎氏东莞县儒士周祥庆妻袁氏顺徳县儒士萧英俊妻张氏潮阳县民姚爵士妻陈氏偏沅廵抚潘宗洛钦奉恩诏题请旌表节妇桂阳州生员雷电妻邓氏安仁县民李任贤妻唐氏四川学政王诰钦奉恩诏题请旌表节妇宜賔县生员樊泽迥妻尹氏富顺县武举王于蕃妻尤氏贵州廵抚刘䕃枢钦奉恩诏题请旌表节妇镇宁州生员洪可选妻项氏福建廵抚觉罗满保钦奉恩诏题请旌表节妇连江县生员陈献琳妻郑氏莆田县儒士郑翰征妻许氏邵武县儒童李如璋妻聂氏连城县民童才良妻俞氏浙江廵抚王度昭钦奉恩诏题请旌表节妇仁和县儒童汪云瑞妻王氏仁和县民沈士昭妻刘氏仁和县民范玉珍妻朱氏仁和县监生周之暹妻沈氏仁和县民严甡妻俞氏山阴县民吴干复妻朱氏山阴县民刘士茂妻朱氏平湖县贡生程溥妻戴氏海宁县监生杨中惺妻劳氏山西廵抚苏克济钦奉恩诏题请旌表节妇静乐县原任光禄寺署丞李室妻周氏又妾邸氏礼部尚书陈诜等谨题为彚题旌表事据广东廵抚满丕等具题前来该等议得查山西廵抚苏克济疏称静乐县原任光禄寺署丞李室妻周氏妾邸氏部查周氏曾否受过诰封邸氏病故年分不符一併行查该抚去后至今未到俟该抚查覆到日于康熙五十三年年终彚题外广东等属共节妇二十五口该抚该学政俱疏称伊等贞恪守节是实照例年终彚题应请旌表俟命下之日行令该抚该学政转行该地方官各给银三十两听其建坊可也等未敢擅便谨题请㫖康熙五十二年十二月十七日题本月十八日奉㫖依议二十五日壬寅上宴廷臣及直省来京庆祝万夀臣民年六十五嵗以上者于畅春园宴毕特降勅㫖颁赐耆民令归传谕乡里敦孝弟厚风俗上谕各直省老人云书称文王善养老者孟子云七十者非帛不煖非肉不饱帝王之治天下发政施仁未尝不以养老尊贤为首务近来士大夫只论做官之贤否移风易俗之效验所以不暇讲究孝弟之本心朕因今日之会特宣此意若孝弟之念少轻而求移风易俗其所厚者薄而其薄者厚矣尔等皆是老者比回乡井之间各晓谕邻里湏先孝弟倘天下皆知孝弟为重此诚移风易俗之本礼乐辞让之根非浅鲜也昨日甘霖大沛四野霑足朕心大悦尔等毋误农时速回本地特谕本日户部即将上谕刋刻分给直省老人七月三十日乙亥诏以颁发老人上谕载入上谕十六条内通行直省府州县及凡有土司之处于月朔竝行宣讲以广教化闰五月二十五日广西廵抚陈元龙谨题为圣朝养老恩隆惇伦化逺谨据舆情恭谢天恩事据广西桂林府等属耆老李昌泰等呈称昌等幸逢仁夀之世皆登耄耋之年生长边方未嫺礼教伏读圣谕讲究孝弟之本心昌等在各乡村传集老㓜宣读讲论人人耸听有感激而涕泗交颐者有愧恧而头低面赤者有欢忭而踊跃鼓舞者北望叩头齐声皆唿万嵗从此父慈子孝兄友弟恭各爱其亲各敬其长狱讼自息盗贼自销真成熙熙皥皥之风昌等年老之人仰荷皇恩赏赉皆得衣帛食肉似此养老仁政亘古所无今见风俗淳厚子孙孝敬相与含哺鼓腹歌咏太平正未有艾普天耆老无非圣夀钖福但㣲贱小民感戴之情无由上逹吁请代题恭谢复疏题为请行宣讲养老上谕以正人心以厚风俗事本年五月初二日准部咨开颁发各直省老人上谕一道臣跪读之下仰见我皇上端治化之本原明孝弟为首务就施仁养老之典寓移风易俗之权蔼蔼纶音如父子家人之告语煌煌诏㫖示纲常名教之防闲虽二典三谟奚以过是若普天率土皆能守孝弟之本心则闾里尽属良民学校无非端士风俗咸归淳厚化理益至雍熙现今直省各府州县毎月朔宣讲上谕十六条请通行直省地方将颁𤼵老人上谕并行宣讲俾里民听闻之下提撕警觉裨益非浅鲜矣至广西等处土司地方教化尤属𦂳要乞一幷颁发土司官员宣讲以广圣化冒昧条奏伏乞睿鉴施行七月初二日奉㫖该部议奏七月二十六日户部尚书穆和伦等谨题为请行宣讲养老上谕等事礼科抄出广西廵抚陈元龙奏前事等因康熙五十二年闰五月二十五日题七月初二日奉㫖该部议奏钦此钦遵于七月十六日礼部将原抄咨送到部等查得广西廵抚陈元龙奏称颁𤼵老人上谕一道跪读之下仰见我皇上端治化之本原明孝弟为首务若普天率土皆能守孝弟本心风俗咸归淳厚化理益致雍熙现今直省各府州县毎于月朔宣讲上谕十六条请通行直省地方官将颁发老人上谕竝行宣讲俾愚民听闻动其感发兴起之念裨益非浅鲜矣至广西等处土司地方教化尤为𦂳要竝乞一体颁发土司官员讲解以广圣化等因具奏前来查颁发老人上谕臣部已经通行直𨽻各省在案今该抚既请颁发老人上谕与现今直省各府州县月朔宣讲上谕十六条竝行宣讲及广西等处土司地方竝乞一体颁发土司官员讲解等语均应如所请将颁发老人上谕载入上谕十六条内行令直𨽻各省府州县及凡有土司之处照例于月朔竝行讲解以广圣化可也等未敢擅便谨题请㫖本月三十日奉㫖依议等伏读诏㫖何其爱民之深忧民之切而兢兢于化民成俗如此乎其至也书曰惟天阴隲下民厥有恒性克绥厥猷惟后又曰天降下民作之君作之师盖非徒遂其生必且复其性焉在昔尧舜之世既设司徒之官教以人伦使知父子有亲君臣有义夫妇有别长㓜有序朋友有信又申命以劳来匡直辅翼使自得之又振徳之盖圣人之忧民如此而又虑司徒之官未能徧及乡国也更设为庠序学校以教之而申之以孝弟之义老者衣帛食肉斑白者不负戴于道路三代相因其法益备于是秀民之列胶庠者蔑勿循循知齿让矣而村野愚民身不被诗书之泽口不诵仁义之言何所督率而化导之于是命遒人以木铎徇于路以振文教而周礼大司徒正月之吉始和布教于邦国都鄙乃县教象之法于象魏使万民观教象挟日而敛之乃施教法于邦国都鄙使之各以教其所治民令比闾族党互相保恤人伦明于上小民亲于下唐虞三代之隆化行俗美君子乐得其道小人乐得其欲风何淳欤汉时兴廉举孝犹为近古又立县三老乡三老専主教民明帝临辟雍行养老礼诸儒执经问难于前圜桥门而听者亿万计维时风俗淳厚彬彬有君子之风焉夫古之为教也无过命司徒设学校警以遒人劝以读法极之临雍讲艺如是止矣未有煌煌圣训进十五国之父老而面命之与父言慈与子言孝正教化之本明礼让之原如今日者也我皇上临御以来敬天勤民事事以尧舜为法而孝弟之大原尤躬行倡率于上极天下之尊养以奉皇太后而先意承志久而弥纯至于笃厚天潢推恩宗室孝友之诚有加无己固宜推此以仁民则视民如伤推此以爱物则万物竝育化民成俗之方至隆极盛矣犹恐天下之民匹夫匹妇有不与闻教化者爰颁示圣谕十六条通行郡国虽一乡一邑之中毎逢月朔令官师党正明切而宣讲之逺近齐民负贩者弛担而前秉耒者辍耕而听有拊心㸃首叹息泣下者又念士为四民之首兴行育徳礼义相先尤庶民之所则而效也特御制训饬士子文通颁学宫命师儒之官立章缝于庭下而训之其束身脩行之子得闻圣训争自濯磨而跃冶者流靡不愧悔生心同归于善教化之勤拳虽唐虞三代何以加诸宜乎清和咸理兵革不作四译向风享亿万载承平之福而未有已也兹届万夀六旬大庆九州垂白之老不逺千里而来望阙嵩唿四方和会自古书传所纪上下数千百年未闻有若斯之盛者非圣天子之徳教溢乎四海何以得此于遐迩中外哉我皇上慰荅舆情陞殿受朝贺十七日先自畅春园奉皇太后还宫皇子皇孙歩行扶辇十八日先率臣民朝皇太后然后陞殿固己身先天下而教之孝矣二十五日宴廷臣及直省赴阙朝贺臣民年六十五嵗以上者于畅春园设宴千四百席席四人皇上亲御门谕以敬老尊贤弗拘常礼又命皇子皇孙年十五以上者传觞劝侑其臣工年八十耆民年九十以上者特许前席赐以巵酒又已先天下而教之弟矣乃复亲赐温纶谕以孝弟力田为本务礼乐辞让为化源使归教其乡里树之风声当是时也孝子顺孙义夫节妇既已各戴覃恩旌其宅里而王言所播雷动天随不啻家人父子之交相劝勉固宜遐陬僻壤举踵思慕感激涕零而咫尺天颜亲承圣训者更不自知其欢欣踊忭咏歌圣徳于无疆也书所谓明俊徳亲九族百姓昭明协和万邦黎民于变时雍者何以加于此易曰圣人久于其道而天下化成盖惟有圣人之大徳然后享圣人之上夀有圣人之上夀然后成圣人之大化自非久于其道化亦未易言成也我皇上以徳致夀享厯弥长非三代以下人主所及故大化翔洽亦非三代以下所可几自今以往万有千嵗睂夀无害渐仁摩义沦肌浃髓将使户皆可封进于淳古所谓咸五帝登三王岂笔札所能尽记也哉万夀盛典初集卷八万寿盛典初集卷九钦定四库全书万夀盛典初集卷九典礼一康熙五十二年三月初六日癸未礼臣以圣夀六旬正诞请于圣诞日陞殿受朝贺上从之三月初六日礼部尚书赫硕色等谨题为恭逢仁夀昌期吁请举行大典以迓神贶以慰舆情事钦惟我皇上冠百王而首出抚万国以咸宁久道化成无逸作所敬天法祖朝干夕惕者五十二年圣徳神功慕义懐仁者千万余国用是苍穹垂佑夀福兼隆考之前古孰能嫓美前于五十年欣逢泰运诸王大臣会同恳乞皇上陞殿受贺新撰表文恭进嵗以为常等因具题蒙皇上俯念公疏奏陈情词恳切如所请行舆情欢忭得遂㣲忱今恭逢圣主六旬大庆臣民尤深鼓舞中外更属欢腾羣欲抒瞻云就日之思效华祝嵩唿之盛爱戴颂祝倍胜于前查毎遇万夀圣节致祭太庙后殿真武庙东岳庙城隍庙今嵗大庆非比常年除例祭外伏恳特遣大臣告祀天地太庙社稷祝文由翰林院撰拟其开列遣官恭设祀品等项太常寺照例备办至十八日万夀正诞伏乞皇上陞太和殿受诸王贝勒内外臣工军民耆老等拜表庆贺表文由内阁撰拟恭候命下遵行嗣后毎遇十年着以为常用昭天祖神灵保佑申命之意幷慰薄海内外尊亲爱戴之诚则亿万年永享昇平千百国长祝仁夀矣等谨拜首稽首无任踊跃欢忭之至为此谨题伏候勅㫖初八日奉㫖是十二日礼部尚书赫硕色等谨题为礼仪事恭照康熙五十二年三月十八日万夀圣节行庆贺礼仪注是日早皇上卤簿大驾于太和殿前照常陈设皇太后仪仗于宁夀门前陈设中和乐于檐下陈设丹陛乐于宁夀门外南墙下两边陈设和硕亲王以下入八分公等内大臣侍卫及满汉大学士等俱穿朝服于景运门外齐集礼部堂官以行礼时已至奏请皇上具礼服陞辇礼部堂官前导由景运门出王等以下入八分公等内大臣侍卫及满汉大学士等随至皇太后宫西角门皇上降辇至宁夀门皇上于宁夀门丹陛上东旁立王等以下公以上在宁夀门外丹陛下立大臣侍卫等在仪仗末两旁立其未入八分公等文武各大臣官员在午门外排立鸣賛官在宁夀门丹陛上侧身立礼部堂官説与太监转奏请皇太后陞座位皇太后出宫作乐陞宁夀宫座位后皇上于宁夀门中间槛外正中立王等以下公以上于宁夀门外丹陛下两旁分翼排立大臣侍卫等在仪仗末两旁排立听鸣赞官赞行三跪九叩头礼其未入八分公等文武各大臣官员在午门外亦同随行礼此行礼时作乐监察御史在宁夀门外丹陛下一处仪仗末一处午门外一处视仪鸣赞官赞礼毕皇上囬原立处立礼部堂官説与太监转奏请皇太后还宫作乐皇太后还宫后皇上还宫皇上还宫后衆皇子在月台上空角路两旁排立行三跪九叩头礼礼毕礼部堂官奏请皇上陞中和殿内大臣侍卫内阁翰林院詹事府礼部都察院鸿胪寺官员引进不赞行三跪九叩头礼礼毕皇上陞太和殿座位内銮仪卫鸣赞官赞鸣鞭鸣鞭三下听鸣赞官赞王公等率文武大臣官员进表行礼行礼时作乐礼毕内銮仪卫鸣赞官赞鸣鞭鸣鞭三下皇上还宫作乐还宫后王公大臣官员各散谨具奏闻礼部仪制司为礼仪事恭照康熙五十二年三月十八日万夀圣节皇上陞太和殿受诸王大臣文武官员进表行庆贺礼所有仪注并一应事宜相应知会各衙门可也一咨都察院太和殿行礼时差监察御史照例视仪外皇太后行礼时亦差监察御史于宁夀门外丹陛下一处仪仗末一处午门外一处视仪一咨武备院于行礼处预备坐褥一札顺天府府丞传示进表行礼生员于十八日在午门外齐集听鸿胪寺官指引行礼一咨都察院转行五城传示进表行礼民人于十八日早在午门外齐集听鸿胪寺官指引行礼一咨内务府预备行礼处铺设棕毯一札钦天监行礼预备时辰香一付祠祭司行礼备乐一札鸿胪寺知会行礼仪注并午门外行礼士民兵丁另行差官引礼一咨詹事府知会行礼仪注一咨翰林院知会行礼仪注一咨内大臣知会行礼仪注一咨护军统领知会行礼仪注一咨上驷院知会行礼仪注一咨内銮仪卫知会行礼仪注一行内阁典籍㕔知会行礼仪注一行礼科知会行礼仪注先是二月二十九日礼部尚书赫硕色等谨奏为请㫖事毎年三月十八日恭逢万夀令节王以下文武大臣官员俱七日穿朝服往畅春园穿蟒袍补服但今嵗恭逢皇上六旬万夀大庆非寻常可比相应自三月初一日起至月终止穿朝服蟒袍补服嗣后毎遇十年照此例举行一次为此谨奏请㫖本日奉㫖着自初一日起穿至二十日十一日戊子上以直省臣民耆老来京庆祝万夀者人数衆多诏礼臣于朝贺日指引行礼十一日大学士传上谕各省绅士耆民为祝万夀来京者甚衆恐礼部临期想不到尔等即预为传知废官举人贡监生生员耆老百姓于午门端门外一路指引行礼之处倘行礼少有参差不齐不必苛求礼部谨奏为请㫖事今嵗恭逢圣主六旬大庆各省绅衿士庶耆老并在京举贡生监耆老兵民等欢忭鼓舞均欲大庆行礼者不可胜数若不预行指与伊等行礼处恐参差不一相应于十八日令在午门前仪仗末行礼人多分在端门外行礼再多复分在天安门外行礼酌量派部官鸿胪寺官指引行礼可也为此谨奏十五日壬辰诏复因公诖误诸臣李录予等职令于万夀日随班行礼十二日上谕大学士九卿云顷传谕旨内有一事未曾言及今嵗来京年老之人甚多此内除本身特犯私罪外或有因公诖误降级革职者酌量复还似应于十八日令其随班行礼大学士九卿等会同会议即行奏闻十五日大学士九卿等具折奏覆十六日癸巳诏复八旗因公诖误诸臣阿山等职令于万夀日随班行礼十五日上谕大学士九卿云汉官内年逾六十者俱已查明施恩满洲蒙古汉军官员亦照此例查奏本日大学士九卿等具折奏覆十八日乙未黎明上诣宁夀宫朝皇太后礼毕还宫随御太和殿陞座王以下文武官员进表庆贺致仕及给还原品官随班行礼其余耆老军民俱于午门外列至大清门外行礼庆贺是日黎明銮仪卫官预陈皇上卤簿仪仗于太和殿前陈歩辇于太和门外陈大驾于午门外陈驯象于大驾之南陈仗马于丹墀中道之左右俱东西相向教坊司设中和韶乐于太和殿檐下之东西设丹陛乐于太和门内北向礼部官设黄案于太和殿东檐下诸王贝勒贝子公等俱朝服齐集太和门未入八分公以下文武百官俱朝服齐集午门外礼部官捧诸王大臣所进万夀贺表由午门东旁门入至太和殿前置黄案上鸿胪寺官引诸王贝勒贝子公等于太和殿前丹陛上立引文武百官由东西两掖门入至太和殿前丹墀内分翼排立引朝鲜等使臣由西掖门入立于西班之末紏仪御史二员于殿前西檐下东向立又四员于丹陛上立又四员于丹墀内立俱东西相向又八员于东西班末立鸿胪寺鸣赞官四员于殿檐下立又四员于丹陛上立又四员于丹墀内立俱东西相向又指引绅衿耆老兵民行礼官自午门至大清门各处分立銮仪卫鸣鞭官于丹陛南三层堦之西毎层各二员俱东向立班行既定钦天监官至干清门报时礼部鸿胪寺堂官奏请皇上陞殿上具礼服出宫御中和殿陞座内大臣侍卫内阁翰林院礼部都察院詹事府鸿胪寺执事各官于殿前排班行三跪九叩头礼毕驾兴午门鸣钟鼓中和韶乐作奏干平之章曰二仪清宁三辰顺则维帝凝命函冒区域仁恩广覃至于动植久道化成隆功骏徳圣人多夀年世万亿上御太和殿陞座乐止銮仪卫官赞鸣鞭丹墀内三鸣鞭鸣赞官赞排班内外诸王率文武百官及绅衿耆老兵民人等各就拜位立赞进赞跪王以下各官俱跪赞宣表宣读官从案上捧表诣殿檐下御道之中北向跪宣毕丹陛大乐作奏庆平之章曰皇覆万㝢品物咸亨九賔在列百译输诚济济卿士式造在庭帝仁如天帝明如日亲贤任能爱民育物礼备乐成声教四讫鸣赞官赞跪叩头王以下各官行三跪九叩头礼此行礼时绅衿耆老兵民人等亦随行礼礼毕乐止赞退王以下各官俱复原班立鸣赞官赞排班鸿胪寺官引朝鲜等国使臣以次就拜位立赞进赞跪叩头行三跪九叩头礼丹陛大乐作奏治平之章曰天尽所覆以畀我清我徳配命涵濡羣生万国蹈舞来享来庭俣俣蹲蹲视彼干戚天威式临其仪不忒礼毕乐止赞退各复原班立銮仪卫官赞鸣鞭丹墀内三鸣鞭驾兴中和韶乐作奏太平之章曰鉴观惟徳丕命维皇肇兹夀域薄海要荒物性茂育民俗乐康冠带之国望斗辨方曰惟万年同于昊苍皇上囬宫乐止王以下各官以次出是日皇子分封者同诸王大臣进表行礼未分封者率皇孙在干清宫行礼外省入觐之督抚提镇卓异来京之文武各官及致仕给还原品官员各照品级附于班末直省绅衿耆老兵民人等自午门直至大清门摩肩接踵遥望殿廷叩拜而退攷周制天子之朝羣臣有四曰外朝曰中门曰内朝曰询事诸侯之来朝亦有四春曰朝夏曰宗秋曰觐冬曰遇若夫朝贺之制起于汉初长乐宫成诸侯王以下至吏六百石以上以次奉贺后汉惟嵗首正月大朝受贺又以冬至阳气起君道长受贺至降诞之辰未有以朝贺闻者盖功徳未底于极隆制作未臻于大备遂令此典阙如莫光史册即或间有节名举行庆贺亦不过内庭奉觞上夀百官稽首舞蹈而己从未有薄海内外臣民耆老齐赴阙廷嵩唿华祝如今日者也钦惟皇上徳盛化神礼明乐备耿光大烈丕冒出日之乡仁渐义摩逺及无雷之国固己东鹣西鲽来享来王航海梯山极于无外矣今恭逢圣夀六旬集万国之衣冠肃千官之剑佩曙光才动晓日方升零露霑濡恵风和畅宫扇团圞之影御炉缥缈之烟奏韶乐于彤墀列鹓行于玉陛千旗云拥万嵗山唿一人穆穆以当阳百尔雍雍而上夀盖自王公大臣而下至班聨寮寀之余有中外藩封入觐称贺者若蒙古朝鲜诸臣是也有世受殊恩拜舞彤廷者若衍圣公诸臣是也有职任封疆庆祝来京者若督抚提镇诸臣是也有适逢引见之期得与拜稽之列者若直省卓异文武诸臣是也有己遂初服重觐天颜者若致仕在籍诸臣是也有幸蒙恩宥复厠清班者若复职诸臣是也若夫直省耆老当祝哽祝噎之年仅知田里桑麻之乐乃黄发鲐背扶杖观光罄折伛偻欢唿动地他如士农工贾为类不齐或来学校或自田畴或出市廛或由工肆仰瞻天日匐伏阙廷莫不睂飞色舞自以幸际昌期获观盛典猗欤休哉东西南朔不合而同贵贱贤愚不期而至合万国之欢心成一朝之典礼所谓圣人出则日月记其初王泽深则风俗传其后载荣史册其在斯乎臣等忝列班行获随忭舞猥慙葑菲莫罄揄扬惟纪一时之盛以补千古朝会之所未有云尔至于朝贺诸臣自常朝王公及现任文武官员不备书外其诣阙祝夀臣民备载于后庆贺表文亦附见焉万夀盛典初集卷九万寿盛典初集卷十钦定四库全书万夀盛典初集卷十典礼一羣臣贺表和硕显亲王衍潢等诸王贝勒文武官员等诚懽诚忭稽首顿首上贺伏以日御正于中天登五十余年之宝厯斗杓建于辰位绵亿万斯载之昌符庆洽寰区懽腾广殿恭惟皇帝陛下诞膺景命溥育蒸黎文武圣神嫓唐尧之广运禄位名夀协虞舜之重华致世昇平诚哉同跻五福受天休祜允矣不替万年亘南朔东西尽属声名曁讫逮山川草木咸归徳化涵濡体干健于一心治益思治转璇光于六甲周而复周共霑大泽之旁流羣仰圣人之久道等欣逢瑞节获觐宸光伏愿介祉茂増于升恒与天皆永太和洋溢于仁夀应地无疆等瞻天仰圣无任懽忭之至谨奉表称贺以闻朝鲜贺表朝鲜国王李焞兹遇康熙五十二年三月十八日万夀圣节谨奉表称贺者焞诚懽诚忭稽首顿首上言伏以徳统干元首正六龙之位建用皇极𢎞开五福之先恭惟皇帝陛下率育苍生诞膺景命寰区和协声教覃敷四海一而万国来王川岳灵而俊乂斯出太平有象厯数无疆恭遇熙朝欣逢圣诞身羁藩服心恋阙廷伏愿玉烛常调庆雍熙于九牧金瓯永固登仁夀于万年瞻天仰圣无任懽忭之至为此具本谨具奏闻十八日随班朝贺臣民耆老一常朝诸臣王以下现任文武有顶带官员以上如常仪行礼一外藩诸臣科尔沁土谢图亲王鄂尔吉图科尔沁卓里克图亲王巴忒玛科尔沁达尔汉亲王罗卜臧滚布乌朱穆秦车臣亲王色登敦多布喀尔喀扎萨克图汗和硕亲王多罗额驸䇿旺扎卜喀尔喀土谢图汗汪札尔多尔济喀尔喀和硕亲王达什敦多卜科尔沁多罗扎萨克图郡王鄂齐尔科尔沁多罗郡王诺扪额尔黒图科尔沁多罗郡王伊钖班第巴林多罗郡王额驸吴尔滚阿覇垓多罗郡王吴尔占噶喇卜阿覇垓多罗郡王丙喀喇沁多罗都楞郡王色稜蒿齐忒多罗额尔徳尼郡王阿噶尼思塔蒿齐忒多罗郡王雅木批尔敖汉多罗郡王垂木珀尔敖汉多罗郡王鄂尔贞图奈漫多罗郡王崔忠喀尔喀多罗郡王额驸端多布多尔济喀尔喀多罗郡王彭苏克喀尔喀额尔徳尼济农多罗郡王纳木扎尔科尔沁多罗贝勒阿必达科尔沁多罗贝勒巴克钖嘏乌朱穆秦多罗贝勒博穆波喀尔喀多罗达尔汉贝勒占达古米喀尔喀多罗贝勒宗对喀尔喀多罗贝勒罗卜臧阿禄科尔沁多罗贝勒汪占扎鲁特多罗达尔汉贝勒阿达沙扎鲁特多罗贝勒毕鲁瓦毛明安多罗贝勒班第苏尼特多罗贝勒席里喀尔喀多罗贝勒丹津多尔济喀尔喀多罗贝勒垂扎穆山喀尔喀多罗贝勒诺尔布班第喀尔喀札萨克多罗贝勒喇嘛扎卜喀尔喀多罗贝勒汪扎尔厄鲁特多罗贝勒额驸阿保科尔沁和硕额驸班第巴林固山贝子托钖纳木塔尔巴林固山贝子鄂齐里桑阿霸垓固山贝子车林敦罗卜喀尔喀固山贝子巴忒玛汪扎尔杜尔伯特固山贝子沙津阿霸哈纳固山贝子额林陈达什喀尔喀札萨克固山贝子喇卜滩科尔沁镇国公图努满喀喇沁镇国公沙穆巴拉什扎鲁特镇国公苏礼翁牛特镇国公索诺穆苏尼特辅国公罗垒郭尔罗斯辅国公莽色喀尔喀辅国公车穆绰克纳木扎尔喀尔喀辅国公汪舒克喀尔喀辅国公索诺木伊思扎卜喀尔喀辅国公车林巴尔喀尔喀辅国公根敦喀尔喀辅国公克色克厄鲁特辅国公多尔济塞卜腾厄鲁特辅国公毛海徽特辅国公罗卜臧和托徽特辅国公奔贝毛明安扎萨克一等台吉诺尔布郭尔罗斯扎萨克一等台吉毕里衮鄂齐尔克西克腾扎萨克一等台吉齐巴克扎卜喀尔喀扎萨克一等台吉汪布喀尔喀扎萨克一等台吉罗卜臧额尔得尼阿海喀尔喀扎萨克一等台吉班珠尔多尔济喀尔喀扎萨克一等台吉多尔济达什喀尔喀扎萨克一等台吉阿里雅喀尔喀扎萨克一等台吉车林达什喀尔喀扎萨克一等台吉齐旺班珠尔喀尔喀扎萨克台吉车臣吴尔占喀尔喀扎萨克台吉沙禄伊尔都齐喀尔喀扎萨克台吉纳木扎尔喀尔喀扎萨克台吉达尔佳喀尔喀扎萨克台吉哈嘛尔带青喀尔喀扎萨克台吉纳木林臧布喀尔喀扎萨克台吉萨喇完扎喀尔喀扎萨克台吉吴巴喀尔喀扎萨克台吉席第喀尔喀扎萨克台吉托頼喀尔喀扎萨克台吉垂扎卜喀尔喀扎萨克台吉卫珍阿海多尔济喀喇沁扎萨克一等他布囊格伦巴林公主之孙台吉根扎普等三人敖汉公主之孙台吉巴雅尔图等十八人敖汉公主之孙未受品级台吉多尔吉喇钖等二人科尔沁公主之孙台吉毕里克图等十人科尔沁公主之孙未受品级台吉藏布等三人喀尔沁公主之子纳穆钖科尔沁和硕端敏公主之子䇿旺多尔济科尔沁和硕纯僖公主之子台吉色稜纳木占喀尔喀和硕额驸䇿林之弟宫格喇卜滩喀尔喀和硕亲王达什敦多卜之弟一等台吉索纳木扎卜喀尔喀土谢图汗汪扎尔多尔济之叔一等台吉衮春多尔济喀尔喀土谢图汗汪扎尔多尔济之弟一等台吉巴尔达尔多尔济厄鲁特公毛海之弟一等台吉车林喀尔喀贝勒诺尔布班第之子协理台吉帕克巴扎卜徽特公罗卜臧之子协理台吉巴济科尔沁一等台吉吴尔都纳苏图乌朱穆秦一等台吉塔旺扎穆苏喀喇沁一等他布囊色补科尔沁亲戚台吉卜达等六十三人乌朱穆秦协理台吉马钖等二人阿覇垓协理台吉徳穆褚克等二十六人喀喇沁协理他布囊塔尔宛等二人蒿齐忒协理台吉安玛第奈曼协理台吉巴都礼雅等二人喀尔喀协理台吉扎穆秦阿禄科尔沁协理台吉丹津等二人扎鲁特一等台吉阿山等四人毛明安一等台吉沙克雅等二人苏尼特协理台吉图巴什希卜等二人杜尔伯特一等台吉卜达阿霸哈纳协理台吉崔钟翁牛特协理台吉根敦扎普等三人郭尔罗斯协理台吉鄂齐礼等三人克西克腾协理台吉班第吴喇忒一等台吉南充等五人土黙特一等台吉衮济思扎卜等五人鄂尔多斯台吉罗卜臧扎頼特协理台吉何塔等二人喀尔喀协理一等台吉宁噶尔扎尔等四十九人阿霸垓原任王塔满林扎卜科尔沁老台吉阿努达阿霸垓老台吉乌都等二人吴喇忒老台吉阿穆瑚朗喀尔喀老台吉扎木扬等五人附入土黙特翼老台吉昆楚恒土黙特老他布嚢商图一世袭诸臣衍圣公孔毓圻太常寺博士孔毓埭国子监学正孔毓璋翰林院五经博士孔传鋕颜崇敷曾尚镕孟贞仁端木谦闵兴汶东野枝盛言徳坚等正一嗣教大眞人张继宗一等海澄公黄应缵一等侯张宗仁一督抚学政诸臣湖广总督鄂海总督河道赵世显直隷廵抚赵宏燮甘肃廵抚岳拜提督陜西学政潘从律等一将军副都统诸臣宁古塔将军孟俄洛江宁将军鄂克逊镇海将军马三竒西安将军席住荆州将军达尔占福建将军祖良璧杭州副都统道服色李如松西安副都统索柱刘官统等一提镇诸臣古北口提督马进良江南提督师懿徳浙江提督吴郡贵州提督张文焕宣化总兵官司九经天津总兵官杜呈泗太原总兵官马见伯大同总兵官张自兴宁夏总兵官范时㨗南阳总兵官杨铸漳州总兵官许凤鹤丽总兵官郝伟等一卓异在京诸臣同知赵友夔等知州唐赓陶等知县储右文等教谕杨鳌等副将朱杰等叅将宋虎山等游撃周士元等都司申文星等守备刘承基等千总王钥等把总钱得受等一土司世职湖广容美司宣慰使田旻如一致仕候补诸臣吏部尚书马尔汉户部尚书凯音布刑部尚书安布禄兵部尚书范承勲等八旗满洲汉军近在辇毂致仕候补诸臣人数繁多皆与班联不及备载吏部尚书宋荦徐潮户部尚书王鸿绪礼部尚书许汝霖工部尚书徐元正等吏部右侍郎仇兆鳌礼部右侍郎田种玉工部左侍郎李元振等内阁学士王之枢顾恱履杨瑄等大理寺少卿朱廷鋐陈嘉绩等翰林院侍讲彭定求左春坊左谕徳秦松龄郑开极等左春坊左中允黄梦麟汪士鋐等右春坊右赞善田成玉尤珍等原任浙闽总督梁鼐原任福建廵抚宫梦仁原任广西苍梧驿盐道彭演一复职诸臣原任刑部尚书阿山郭世隆原任吏部侍郎常书李录予原任户部侍郎巴钖原任礼部侍郎戴都里多竒原任刑部侍郎敦多礼原任工部侍郎彭会淇原任左副都御史劳之辨原任左春坊左谕徳杨大鹤原任顺天府府丞李法祖原任御史穆书迈色舒述布鹿賔袁桥原任郎中金达善索穆鼐原任员外郎黑色里白金塔海范时彦李勲李起鳌陈懐徳原任主事吴拜原任奉天府治中吴泰原任光禄寺署丞邢延原任太医院使孙之鼎原任湖广总督石文晟喻成龙原任山东廵抚王国昌原任福建廵抚许嗣兴原任知府王兴逺范承训蒋承继章文鐄原任通判赵命任原任知县蒲敏政杨起凤徐秉元沈宗潢原任都统齐什扎拉克图原任一等侍卫乌勒原任二等侍卫塞勒原任叅将苏继武原任拖沙喇哈番费雅哈查林原任防御绰英额原任守备张兴文原任骁骑校多竒原任歩军校萨海一留京教习诸臣进士查云标等武进士万国宁等以上俱在太和殿前行礼一外藩陪臣朝鲜国陪臣议政府右议政金昌集吏曺判书尹趾仁等以上在太和殿前西旁班末处行礼一各馆効力诸臣武英殿高不骞等养心殿曺日瑛等三堂西洋人纪理安苏霖白晋巴多明等算法房董泰等皇舆全览馆张位等子史精华馆邱起元等内官学教习龚克庸等以上俱在干清门前行礼一在籍诸臣原任内阁学士兼礼部侍郎宋大业原任都察院左佥都御史王材任原任通政使司右通政杨笃生原任翰林院侍讲钱名世原任翰林院编修熊本原任翰林院庶吉士尚彤庭原任礼科掌印给事中许志进等一候补候选诸臣候补员外郎李维钧汪钖龄等候选员外郎高浚等一举人贡监生员诸臣举人李长庚等武举沈铨等国子监教习贡生李震宗等贡生徐国铨等监生查克宏等生员胡梦熊等武生祝兆鳌等以上俱在午门前行礼一直省耆老直𨽻老人曹凤全等共三千二百一十四名江南老人庄国兴等共二百三十六名浙江老人沈玉扬等共三百七十八名湖广老人吕永年等共四十六名山东老人刘名科等共一百六十一名山西老人田畯等共九十九名河南老人萧冲斗等共二十三名福建老人张献福等共二十六名江西老人吴嵩龄等共三十三名广东老人罗科等共二十四名广西老人李桢等共四名陕西老人张席珍等共一十八名四川老人张徳夀云南老人吴学文等二名贵州老人秦毓华各䝉古老人马齐克等共九名一八旗三营马歩兵丁及闲散人等不计其数一京城内外农工商贾人等不计其数一各省随父老入京之子弟不计其数以上自午门外至端门天安门大清门前等处行礼万夀盛典初集卷十万寿盛典初集卷十一钦定四库全书万夀盛典初集卷十一典礼二康熈五十二年三月十七日甲午上自畅春园还宫设卤簿大驾乘凉歩辇时逺方臣民结綵棚庆祝万夀夹道数十里咸得瞻依仪仗仰觐天颜庆为希遘焉三月十六日銮仪卫启奏本月十七日皇上进宫时将凉歩辇备于正门前自景山西门坐轿进神武门入宫擡辇校尉𣲖作十班銮驾自畅春园正门起摆至西华门外止立于两边皇城下玊辂等辇及驼宝象亦预先在皇城下逺逺摆立又奉㫖朕十八日驾行銮驾既摆殿前驾行时恐摆不及停其摆设钦此出外銮驾殿前不摆驾行时摆设预备十六人亮轿等因缮折交与奏事治仪正儍子员外郎双全等转奏奉㫖依议大驾卤簿先开路象四分列道左右次宝瓶象五绣韂金鞍上负宝瓶道左右各一中道一又左右各一次大马辇一乗高一丈二尺五寸九分濶八尺九寸五分辇上平盘板前后车櫺并雁翅及四垂如意滴珠板其下辕三条皆朱红漆辕各长二丈五寸九分用镀金铜龙头龙尾龙鳞叶片装钉前施朱红油马搭攀皮一条平盘左右下䕶泥板及车轮二贯轴一每轮辐十有八条皆朱红漆周围辋全各以抹金钑花铜叶片装钉轮内车心各一用抹金铜钑莲花瓣轮盘装钉轴首左右各用銕挿拴一箇以抹金铜钑龙顶管心装钉轴中纒黄绒驾辕等索面至地三尺四寸五分辇亭高六尺四寸九分朱红漆四柱各长五尺五寸四分槛座高九寸五分其上四周木雕沉香色描金云板十二片其下亦如之门髙五尺九分濶二尺四寸五分左右门濶二尺二寸五分前并左右各槅二扇后槅三扇明栨全皆朱红漆抹金铜钑花叶片装钉槅心编黄线绦穿亭内编黄线绦穿朱红漆匡软座黄线坠座大索四条座下莲花坠石软座上施素毯草席并红织金绮褥朱红漆座椅一座其上靠背雕沉香色描金云龙一下雕云板一片朱红漆黄织金绮鞔福夀板一并衣椅中黄织金绮靠坐褥四围椅裙全周围施黄绫帏幔亭外用青绮缘邉朱红帘十扇各用拽帘圆绦二条黄铜圏全辇顶并圆盘高二尺六寸五分又镀金铜蹲龙顶带仰覆莲座高一尺二寸九分垂攀顶黄绒索四条盘上下俱朱漆以青饰辇盖内宝盖朱红漆木匡鬭以八顶冒以黄绮谓之黄屋顶心并周围绣五彩云龙九天轮三层皆朱红漆上安雕木贴金龙耀叶板计八十一片三层间绘五綵云衬板八十一片盘下周围黄铜装钉上施金黄绮沥水三层每层八十一折间绣五彩云龙文四角垂青绮络带四条各绣五彩云升龙三圆盘四角连辇座板用攀顶黄线圆绦四条并贴金木鱼辇亭前一字阑干一后一字带转角䦨干一左右䦨干二内嵌绦环板皆朱红漆四扇计一十四柱各柱首雕木贴金蹲龙一用描金五彩粧莲花抱柱阑干内施素毯草席太常旗二靣在辇亭后左右用黄云縀夹为旗每靣十二斿每斿内外绣升龙一朱红漆攒竹旗竿二左竿旗腰绣日月北斗竿首用镀金铜龙头右竿旗腰绣绂字竿首用镀金铜㦸每竿缀抹金铜铃二垂红缨十有二缨上施抹金铜宝盖下垂青线帉錔踏梯一木质朱红漆以抹金铜钑花叶片装钉行马驾二木质朱红漆上穿黄绒匾绦以抹金铜钑花叶片装钉朱红油合扇梯一副朱红油拓义一件驾白马八匹鞍鞯秋辔铃缨全列道左小马辇一乘高一丈一尺五寸九分濶七尺九寸五分辕二条各长一丈九尺五分辇亭髙五尺五寸九分朱红漆四柱各长五尺四寸五分槛髙一寸四分上四围雕沉香色描金云板十二片下如之门髙五尺濶二尺二寸五分左右门濶二尺一寸九分前并左右各朱红漆槅二扇明栨全抹金铜钑花叶片装钉槅心编黄线绦穿后朱红漆屏风雕沉香色描金云龙五沉香色描金云龙绦环板三云板三周围俱抹金铜钑花叶片装钉亭底朱红漆板上施素毯草席红织金绮褥坐椅上靠背雕沉香色描金云龙一下雕云板一片朱红漆福夀板一并衣椅中黄织金绮靠坐褥四围椅裙全周围施黄绫帏幔亭外用青绮缘邉朱红帘四扇各用拽帘黄线圆绦二条黄铜圏全辇顶并圆盘高二尺五寸五分又镀金铜宝珠顶余制同大马辇驾白马四匹列道右次玉辂一乗高一丈三尺九寸五分濶八尺二寸五分辂上平盘前后车櫺并雁翅及四垂如意滴珠板其下辕二条皆朱红漆辕各长二丈二尺九寸五分镀金铜龙头龙尾龙鳞叶片装钉前施朱红油象搭攀皮一条平盘左右下䕶泥板及车轮二贯轴一每轮辐十有八条皆朱红漆周围辋全各以抹金铜钑花叶片装钉轮内车心各一用抹金铜钑莲花瓣轮盘装钉轴首左右各用銕挿拴一箇以抹金铜钑龙顶管心装钉轴中纒黄绒驾辕等索靣至地四尺一寸五分辂亭髙六尺七寸九分朱红漆四柱各长五尺八寸四分前二柱有沥粉贴金升龙槛座髙九寸五分门髙五尺一寸九分濶二尺四寸九分左右门濶二尺二寸五分其上四周装雕木沉香色描金香草板十二片前并左右各朱红漆槅二扇明栨全俱以抹金铜钑花叶片装钉槅编黄线绦穿后朱红漆屏风上雕沉香色描金云龙五屏后下三槅雕木沉香色描金云龙三下雕云板如其数俱抹金铜钑花叶片装钉亭内编黄线绦穿朱红漆匡软座黄绒垂座大索四条座下莲花坠石软座上施花毯草席并大红织金绮褥朱红漆坐椅一座其上靠背雕以沉香色描金云龙一下雕云板一片朱红漆福夀板一并衣椅中黄织金绮靠坐褥四围椅裙全周围施黄绫帏幔亭外青绮缘邉朱红帘一十扇各用拽帘黄线圆绦二条黄铜圏全辂顶并圆盘髙三尺一分又镀金铜蹲龙顶带仰覆莲座髙一尺二寸九分垂攀顶黄绒索四条盘髙二寸上以朱红漆其下外四靣沉香色地描金云青饰辂盖亭内周围贴金斗拱承朱红漆匡宝盖鬭以八顶冒以黄绮谓之黄屋顶心并周围绣五彩云龙九天轮三层皆朱红漆上安雕木贴金龙耀叶板八十一片三层间绘五彩云衬板八十一片盘下周围黄铜装钉上施金黄绮沥水三层每层八十一折间绣五彩云龙文四角垂青绮络带四条各绣五彩云升龙三圆盘四角连辂座板用黄线攀绦四条併贴金木鱼辂亭前有左右转角阑干二扇后一字带左右转角阑干一扇皆朱红漆内嵌雕木贴金龙间以五彩云三扇计一十二柱各柱首雕木贴金蹲龙一及描金五彩粧莲花抱柱阑干四周布花毯草席太常旗踏梯合扇梯拓义俱同辇制引以一象贴金铜寳瓶并木雕贴金仰覆莲座雕花番草贴金象鞍秋辔氊笼全列道左大辂一乗制同玉辂惟平盘下方箱四面朱红漆匡前后十有二槅内饰青地绘五彩云鹤左右八槅内饰上青下緑地绘兽六麟狮犀象天马天鹿禽六鸾凤孔雀朱雀雉鸐辂亭前二柱戗金云龙文下山水亭后朱红漆屏风屏前上三槅雕沉香色描金云龙五上朱红漆板戗金云龙一中三槅沉香色描金龙三下三槅描金云板如其数屏后上三槅朱红漆戗金龙三其次戗金云板如其数中三槅朱红漆戗金龙四其次沉香色描金云板亦如其数下三槅沉香色云板亦如之其制为稍异引以象一列道右次静鞭四校尉执之道左右各二次红灯一对红油竹灯骨铜盘外以红纱䝉之朱漆竿贴金龙头尾次鼔二十四面木匡红油冒以革面径一尺五寸五分面匡俱泥金描画五彩云龙朱红攒竹架红縀鼓衣緑縀沥水销金云龙次金二面以铜为之径一尺八寸次杖鼓四面木匡髙一尺六寸五分黑漆泥金描画宝相花面径一尺冒以革画五色渠花銕圈铜钩连以黄绒绠红縀鼔衣緑縀沥水销金云龙次板四串花梨木板各六长一尺四寸厚五分上濶二寸五分下濶二寸八分板面泥金画五彩云龙緑皮掩钱黄线绦繐次龙头笛十二管截竹为之六窍长一尺七寸繋五色线流苏次红灯一对制同前次金二面次鼓二十四面次画角二十四枝木质空心长五尺四寸六分径三寸六分上下贴金铜口箍中间纒贴金藤箍五黑漆地泥金画云龙海马四季花次金钲四面铜质木匡铜环黄绒绠繋钲于匡钲径九寸五分次小铜号八枝筒长二尺三寸五分座髙一尺九寸五分口径四寸二分繋红黄线绦繐次大铜号八枝筒长一尺七寸五分座髙一尺三寸口径六寸三分繋红线绦繐次红灯一对制同前次金鼔旗一对黄质中销金为满汉金鼔字次肃靖旗一对黄质长四尺五寸濶七尺五寸中销金为满汉肃靖字红油薰竹竿长一丈五尺一寸五分间纒以藤下用銕箍上用镀金银顶饰以红缨执旗校尉俱红花袍歩行下同次御杖一对朱漆攒竹为之长六尺八寸五分两头贴金铜箍各长一寸六分自开路象至此是日先陈列西安门外次笓头四对以竹为之朱漆柄饰黄油长五尺三寸濶三寸执事人俱红花衣下同列为四队凡二对以上每对为队次吾杖一对攒竹为之朱红漆沥粉贴金花云二叚长七尺七分两头贴金铜箍各长一寸八分次立瓜三对朱漆攒竹竿贴金铜箍刻木为瓜立置于上承以龙头共长七尺二寸瓜及龙头长七寸三分贴金饰次卧瓜三对制同立瓜但以瓜卧置其上承以龙头共长六尺九寸二分瓜及龙头长五寸五分次星三对朱漆攒竹竿长六尺一寸贴金铜箍星头刻木为六瓣玲珑香草承以龙头星顶及龙头长一尺一寸六分六角粘星珠贴金饰次金钺三对朱漆攒竹竿贴金铜箍刻木为斧形承以龙头置于竿首上出鎗头八寸五分共长八尺八寸四分内斧及鎗头长一尺七寸五分贴金饰次青小旗二对蓝质销金云龙文濶三尺三寸长二尺五寸攒竹竿銕䂎共长九尺六寸五分画三色金龙上安镀金鎗头长一尺一寸外用鎗冐长一尺三寸黄油地画五色云龙饰以红缨次赤小旗二对红质次黄小旗二对黄质次白小旗二对白质次黑小旗二对皂质制俱同青小旗次白泽旗一对红质长六尺六寸濶二尺九寸销金为白泽一飞形一走形及满汉白泽二字次门旗四对红质中销金为满汉门字余同白泽制次日旗一面蓝质销金为日形及满汉日字月旗一面蓝质销金为月形及满汉月字次风旗一面蓝质销金为箕星四及满汉风字云旗一面蓝质销金为云文及满汉云字次雷旗一面蓝质销金为雷文及满汉雷字雨旗一面蓝质销金为毕星八附耳一星在旁及满汉雨字次木星旗一面青质销金为木星一及满汉木字火星旗一面赤质销金为火星一及满汉火字次土星旗一面黄质销金为土星一及满汉土字次金星旗一面白质销金为金星一及满汉金字水星旗一面黑质销金为水星一及满汉水字次角宿旗一面销金为角宿二及满汉角字亢宿旗一面销金为亢宿四及满汉亢字次氐宿旗一面销金为氐宿四及满汉氐字房宿旗一面销金为房宿四钩钤二小星在旁及满汉房字次心宿旗一面销金为心宿三及满汉心字尾宿旗一面销金为尾宿九神宫小星一及满汉尾字次箕宿旗一面销金为箕宿四及满汉箕字斗宿旗一面销金为斗宿六及满汉斗字次牛宿旗一面销金为牛宿六及满汉牛字女宿旗一面销金为女宿四及满汉女字次虚宿旗一面销金为虚宿二及满汉虚字危宿旗一面销金为危宿三及满汉危字又四星在下次室宿旗一面销金为室宿二离宫六星在旁及满汉室字壁宿旗一面销金为壁宿二及满汉壁字次奎宿旗一面销金为奎宿十六及满汉奎字娄宿旗一面销金为娄宿三及满汉娄字次胃宿旗一面销金为胃宿三及满汉胃字昴宿旗一面销金为昴宿七及满汉昴字次毕宿旗一面销金为毕宿八附耳一星在旁及满汉毕字觜宿旗一面销金为觜宿三及满汉觜字次参宿旗一面销金为参宿七玉井四小星在左足下伐三星在内及满汉参字井宿旗一面销金为井宿八钺一星在旁及满汉井字次鬼宿旗一面销金为鬼宿四白气在中及满汉鬼字栁宿旗一面销金为栁宿八及满汉桞字次星宿旗一面销金为星宿七及满汉星字张宿旗一面销金为张宿六及满汉张字次翼宿旗一面销金为翼宿二十二及满汉翼字轸宿旗一面销金为轸宿四长沙一星在中左右辖二星在旁及满汉轸字次北斗旗一面黑质销金为北斗星七辅星一在旁及满汉北斗二字东岳旗一面青质销金为山形及满汉东岳二字次南岳旗一面赤质销金为山形及满汉南岳二字中岳旗一面黄质销金为山形及满汉中岳二字次西岳旗一面白质销金为山形及满汉西岳二字北岳旗一面黑质销金为山形及满汉北岳二字次江旗一面赤质销金为水文及满汉江字河旗一面白质销金为水文及满汉河字次淮旗一面青质销金为水文及满汉淮字济旗一面黑质销金为水文及满汉济字次青龙旗一面青质销金为青龙形云文及满汉青龙二字白虎旗一面白质销金为白虎形云文及满汉白虎二字次朱雀旗一面赤质销金为朱雀形云文及满汉朱雀二字神武旗一面黑质销金为龟蛇形云水文及满汉神武二字次天鹿旗一面赤质销金为天鹿形云文及满汉天鹿二字天马旗一面赤质销金为天马形云文及满汉天马二字次鸾旗一面赤质销金为鸾形云文及满汉鸾字麟旗一面赤质销金为麟形云文及满汉麟字次熊旗一面赤质销金为熊形云文及满汉熊字罴旗一面赤质销金为罴形云文及满汉罴字次青龙纛二对濶七尺五寸长五尺销金云龙文次赤龙纛二对次黄龙纛二对次白龙纛二对次黑龙纛二对制俱同青龙纛次仪锽四对朱漆攒竹竿上楠木贴金龙头下镶銕箍共长八尺九寸五分龙口含竹节中穿菊花饼贴金旛头缝五色罗为氅长六尺五寸寛六寸五分缀铜铃五箇次黄麾一对朱漆攒竹竿下镶銕箍长一丈九寸贴金铜鹅项龙头铜钩携铜索天盘销金五色罗寳盖三檐沥水四角龙头以緑绒绳繋贴金八寳铜佩十六件间铜铃三十六箇中垂红罗旛长六尺五寸濶六寸五分中节黄罗绣荷叶盖莲花座及黄麾二字下缀五色横板次绛引旛二对制同黄麾但用五色罗为旛无字次告止旛二对绣告止二字次传教旛二对绣传教二字次信旛二对绣信字次政平讼理旛一对绣政平讼理四字次豹尾旛二对朱漆攒竹竿长一丈八寸五分繋贴金铜莲花帽衬以镶金緑皮四角缀铜铃中垂豹尾次羽葆幢二对朱漆攒竹竿上贴金铜鵞项龙头铜钩擕铜索天盘下镶銕箍共长一丈九寸五分悬销金五色罗寳盖二檐沥水下垂红缨毬五箇红线绦穿挂每毬上用贴金铜帽衬以緑皮帽各六角缀铜铃次青龙幢一把制同羽葆幢但用青素纱绣青龙形为衣笼之衣长八尺濶二尺六寸其中悬红缨毬五箇每毬覆以组花衬镶金緑皮帽白虎幢一把制同青龙幢但用白素纱绣白虎形为衣笼之次金节二对朱漆攒竹竿长一丈八寸二分黄素纱绣云龙为衣緑皮毬帽四角缀铜铃余制同青龙幢次朱雀幢一把红素纱绣朱雀形为衣神武幢一把皂素纱绣神武形为衣余同青龙幢次龙头竿旗二对朱漆攒竹竿下镶銕箍共长九尺九寸五分雕楠木龙头口含金㦸龙头出横木携铜索天盘五色罗寳盖三檐沥水四角系贴金八寳铜佩十六件缀铜铃三十六箇中垂青罗旛长六尺五寸濶六寸五分缀铜铃五箇次御杖一对次红罗鸾凤方扇八把髙三尺二寸连柄共髙一丈一尺三寸黑漆戗金花凤板下濶二尺五寸二分中濶二尺八寸大红罗面绣鸾凤花文青罗背销金寳珠花白罗绣雉尾边黑漆攒竹柄次红单龙扇四把扇及柄共髙一丈一尺三寸扇圆髙三尺三寸濶径三尺四寸面背皆大红罗面绣单龙云文背销金团龙花文次红双龙扇八把面绣双龙云文余制同单龙扇次黄单龙扇八把制同红单龙扇次黄双龙扇十二把制同红双龙扇次御杖一对次紫方伞四把伞骨竹銕相间三十二根顶方五尺冒以紫罗垂三檐深三尺二寸四角金龙头线绦结四挂各长五尺四寸朱漆攒竹柄间纒以藤连金葫芦顶共长一丈一尺二寸次红方伞四把制同紫方伞次黄直柄龙伞八把伞骨竹銕相间三十二根顶径五尺柄及金葫芦头共长一丈一尺二寸冒以黄罗垂三檐顶面俱彩织九龙云文每把缀金铃四十五箇朱红攒竹柄间纒以藤红直柄龙伞二把红罗为之白直柄龙伞二把白罗为之青直柄龙伞二把蓝罗为之黒直柄龙伞二把皂罗为之制皆同黄龙伞以上五色龙伞与瑞草伞花伞以色相间次为十四队次黄直柄花伞二把黄罗为之白直柄花伞二把白罗为之黒直柄花伞二把皂罗为之俱綵织四季花文余俱同黄龙伞次黄直柄瑞草伞二把黄罗为之红直柄瑞草伞二把红罗为之青直柄瑞草伞二把蓝罗为之俱彩织瑞草余俱同黄龙伞次黄曲柄伞四把柄连顶长一丈一尺七寸柄曲处用銕心贴金龙头承伞余制同黄直柄伞以上俱校尉执之红花衣歩行次方天㦸二对朱漆攒竹竿描三色金龙长八尺一寸八分下用銕䂎上用纯钢为㦸长二尺一寸一分承以镀金龙头执㦸与下执豹尾鎗带弓矢背大刀共摆牙拉三十四员俱穿夀字袍乗马次豹尾鎗十对朱漆攒竹竿描三色金龙下有銕䂎共长九尺八寸五分鎗头纯钢为之长六寸五分饰以红缨下悬豹尾与弓刀相间列为十层次弓矢二十副次大刀二十柄次大号一对次小号一对次唢呐一对与上大号小号用太监六人吹之各穿校尉红花衣次戱竹一对教坊乐役二人执之又䕶以二人各穿罗蓝夹衣次云锣二架次头管一对次笙一对次笛一对次板一串擡鼔一面自大号以下至此为教坊司导迎乐自戯竹至擡鼔俱乐役二十八名执事教坊司官六员穿练鹊补服领之次马杌一座髙一尺四寸五分方一尺八寸五分面厚一寸三分木质朱漆彩画金云龙钑花云金叶装钉金交椅一把面濶二尺二寸进深一尺一寸后髙三尺一寸前髙一尺八寸二分木质扫金罩漆钑云龙金叶装钉穿以黄线匾绦四垂黄线流苏织金黄绮褡裆金脚踏一箇濶一尺八寸四分深九寸六分髙四寸三分木质扫金罩漆钑花金叶装钉织金黄绮踏褥次金瓶一对次金唾壶一箇金盆一面以上俱赤金质钑盘龙云珠火燄莲瓣花草嵌珊瑚青金松子等石次金香盒一对次金鑪一对以朱漆竿举之两末雕贴金龙头尾竿首钉镀金钩提鑪及以上携瓶盒等校尉十员俱红花衣帽乗马次白马十匹红辔黄缰上施锦鞯牵马官俱蟒袍次内大臣十员俱蟒袍补服戴孔雀翎挂素珠佩刀次捧寳官一员乗马中道次黄曲柄伞一把执伞官蟒袍乗马中道次金香鑪一对提鑪官歩行辇前次凉歩辇一乗髙一丈一尺二寸座髙二尺五寸上方七尺六寸下方七尺九寸辇座朱红漆座板并四面朱红漆匡雕木浑贴金云板二十块上贴金地雕五彩云绦环板十二片带仰覆莲座其下朱红漆辕四条中二条各长二丈八尺五寸左右二条各长二丈六尺五寸前后俱铜镀金龙头尾黄线攀辕圆绦八条辇亭髙五尺五寸五分方四尺八寸四柱以朱红漆门髙四尺七寸濶二尺二寸左右二门濶同其上四周沉香色描金香草板十二片前并左右各有槅二扇后槅三扇明栨全皆朱红漆编黄线绦穿辇板上施花毯草席并红织金绮褥朱红漆戗金云龙坐椅一座坐下四面雕木沉香色描金云其上靠背雕沉香色描金龙一并五彩云下雕贴金云板一片朱红漆福夀板一并衣椅中黄织金绮靠坐褥四围椅裙全亭内设木雕浑贴金剑山一坐足踏一箇黄縀衣全铜火鑪一箇铜镀金镶嵌寳石鑪一座亭外青绮缘边朱红重帘十扇各用黄线圆绦二条繋黄铜圏卷帘辇顶髙二尺五寸又镀金铜寳珠顶带仰覆莲座髙一尺三寸二分垂攀顶黄绒索四条顶用朱红漆上冒红氊四角以金黄氊为如意云黄氊縁条周围施金黄绮沥水二层每层一百二十四折间绣五彩云龙文腰绣行龙十六四角镀金铜云四朶亭内寳盖绣五龙顶用朱红漆木匡冒以黄绮谓之黄屋顶心并周围绣云龙各一辇亭四角至辇座用攀顶黄线圆绦四条并贴金木鱼辇亭前左右朱红漆转角阑干二扇后一字带转角阑干二扇皆雕木玲珑金地五彩粧云板十六块四扇计一十二柱各柱首雕木贴金蹲龙一描金五彩粧莲花抱柱阑干四周施花毯草席踏梯一座木质朱红漆贴金地五彩云玲珑板六块描金五彩水板十二块蹲龙头四箇以抹金铜钑花叶片装钉又镀金铜钩四箇金黄线圆绦四条红油髙櫈四箇跳板四块黄氊鞔櫈二条是日上御之舁辇校尉歩武均齐中二辕各八人外二辕各六人共二十八人上应列宿俱黄翎花金顶豹皮帽红花衣鹞子鞋左右扶辇銮仪卫大臣二员蟒袍补服佩刀又皇子皇孙俱扶辇随行辇后内大臣四员领侍卫三十人执豹尾鎗十桿佩弓箭二十副大刀二十柄歩行雁翅排列左右拥䕶次四执事太监百余人捧上用服物歩随次御小轿一乗校尉八人舁之次侍卫四十员分两层雁翅歩随前一层二十人各带弓矢次侍卫四十员乗马分两层雁翅随拥前一层左右九人各带弓矢中二人执吉尔单纛自此以后千乗万骑云屯雷动盖莫能尽记焉万夀盛典初集卷十一万寿盛典初集卷十二钦定四库全书万夀盛典初集卷十二典礼二十八日黎明设大驾卤簿于太和殿前皇上陞殿受朝贺羣臣行礼讫随设行幸仪仗乗甸漆明轿幸畅春园臣民重瞻天仗填溢道左銮仪之制凡皇上陞殿则设大驾卤簿路辇及象列两阙前笓头以下鼓角金钲以次陈设旌节钺华盖俱在太和门内夹黄道对列直接御阶焉行幸仪仗盖皇上廵方校猎行幸之所设也谨详其制于左䝉古号六枝木质空心每枝二节上节长五尺下节长三尺八寸朱漆贴金藤箍纒以皮条上铜镀金口下钑花铜镀金喇叭头每枝拴红黄片金小旛三首大号八枝小号八枝制俱同大驾唢呐八枝管用花梨木长一尺二分径一寸五分下铜碗口径四寸六分上铜口拴黄细绦四根下有五色线绦繐三挂鼔二面髙一尺五寸上口径一尺二寸下口径五寸八分木匡冒以革朱漆描金云龙贴金铜钉钹环鼓架髙三尺朱漆描金云龙铜㸃二箇铜钹二对金钲四面制同大驾笛四枝制同大驾管二枝以乌木为之长六寸八分九孔前七后二两头束以象牙以芦为哨云锣二架架髙二尺寛一尺五寸柄长五尺五分顶雕木贴金双龙头各悬铜锣十面繋五色线流苏二挂笙二攒以匏为之黒漆上用紫竹十七管中施铜簧下垂綵线流苏金二面制同大驾吾杖三对立瓜三对卧瓜三对御仗三对星三对已上制俱同大驾惟吾杖稍短金钺三对斧头长九寸寛八寸木鎗头长八寸五分竿长五尺六寸余制同大驾弓矢十副大刀十把鎗十桿黄小旗一对赤小旗一对青小旗一对白小旗一对黒小旗一对已上旗俱攒竹为竿上安镀金鎗头饰以红缨旗长二尺四寸濶三尺三寸通长八尺六寸余制同大驾黄龙纛一对赤龙纛一对青龙纛一对白龙纛一对黒龙纛一对已上诸纛各濶五尺九寸长三尺九寸竿长一丈二尺余制同大驾黄双龙扇六把径三尺一寸木胎黄縀面背石青绫边红绫镶线面绣双龙背销金双龙红油攒竹柄扇及柄共髙一丈七寸红单龙扇四把面绣单龙背销金单龙黄绫镶线余制同前黄粧縀伞二把红粧縀伞二把青粧縀伞二把白粧縀伞二把黒粧縀伞二把已上诸伞顶径五尺垂三檐上檐长一尺一寸中下檐各长九寸风衣二件方一尺二寸带二条长三尺寛二寸伞骨竹銕相间三十二根红油攒竹柄长九尺四寸跨绠戳筒全拆合明轿一乗金漆雕花草兽面轿身濶二尺二寸进深一尺八寸三分髙三尺四寸地平濶二尺二寸进深二尺九寸直竿二根各长一丈七尺横扛二根各长六尺七寸短扛四根各长二尺八寸肩扛八根各长六尺撑竿二根各长一尺七寸俱朱红漆镀金铜龙头尾事件全大轿一乗单顶朱红漆轿身濶三尺进深四尺六寸五分髙五尺贴金顶濶三尺八寸进深五尺六寸五分髙八寸黄绫销金龙沥水一层直竿二根各长一丈八尺横扛二根各长九尺短扛四根各长二尺七寸肩扛八根各长五尺三寸撑竿二根各长二尺三寸五分俱朱红漆轿顶饰金蹲龙四金顶钑龙文嵌珊瑚青金松子等石镀金铜龙头尾事件全是日上御之其扶轿大臣及辇后执事太监扈拥侍卫旗纛弓刀悉如大驾焉右大驾卤簿行幸仪仗二通等敬记注于瞻仰之余参以㑹典所载钞辑撰次都为一篇窃见帝王舆服歴代相因损益可知污隆随世莫不徳与位称道与器俱然未有如我皇上之盛者也后汉书云昔者圣人兴天下之大利除天下之大害使天下之民物各得其性命是以天下之民敬而爱之若亲父母夫爱之者欲其长乆不惮力役相与起作宫室上栋下宇以拥䕶之欲其长乆也敬之者欲其尊严不惮劳烦相与起作轮舆旌旗章表以尊严之斯爱之至敬之极也盖礼服之兴所以报功章徳礼曰其功大者其乐备其治辩者其礼具徳盛者缛岂诬也哉昔人皇氏乘云驾六羽以游谷口尧制彤车舜鸾车夏钩车殷大辂周人木辂加饰为五司常掌九旗之物各有其属以待国事此乘舆之本可攷见者也秦平九国兼其车服故大驾属车八十一乘汉兴乗舆大驾公卿奉引太仆御大将军骖乘备千乗万骑西都行祀天郊甘泉备之百官有其仪注名曰甘泉卤簿东都行祠天以法驾祠地明堂省什三祠宗庙尤省谓之小驾后汉舆服志颇记其槩晋书益详大驾卤簿以象车鼓吹列前继以官吏导引公卿或驾驷驾三有司驾一或中道或分左右与㦸楯弓刀节钺旌杂陈警跸相沿不改唐制七辇诸仍其旧稍加箫笳横吹之属宋初增日月星辰五方四渎诸旗史书所记凡三惟政和最为详善元明因之间有増损我国家礼备乐隆兼总百代酙酌繁简皇上功徳崇隆参两天地人官有宜物曲有序盖四海九州涵泳恩泽五十余年于兹矣敬天勤民乆而弥笃或有事于南郊或有事于太庙孟春祈谷必躬必亲四时武功不忘简閲北平沙漠南定河工出震向离无嵗不与民相见百姓迎皮轩拥道游望日毂于九天见云旓之五色踊跃欢欣讴歌洋溢揆之古人爱敬之説其蔑以复加矣夫爱则亲焉敬则尊焉尊亲之至则愿见焉今恭逄万夀普天同庆臣民赴阙者信宿之间仰瞻天仗至再至三参差掩映于綵棚之间望盛徳之光辉知神功之赫濯百音繁㑹万灵奔走其可以无记耶然则卤簿之陈虽职在有司初非剙见而圣人之徳不见而章不动而变如日月焉歴万古而光景常新况乎功彰而饰焕徳盛而服尊每歴十年更逄大庆所以极臣民之爱敬者宁有涯量哉万夀盛典初集卷十二万寿盛典初集卷十三钦定四库全书万夀盛典初集卷十三典礼三康熈五十二年三月初六日癸未皇上允礼臣请于万夀节前一日遣官告祭天地太庙社稷太常寺谨奏为恭逄仁夀昌期吁请举行大典以迓神贶以慰舆情事准礼部文称每遇万夀圣节致祭太庙后殿真武庙东岳庙城隍庙今嵗圣主六旬大庆非比常年除例祭外伏恳告祭天地太庙社稷祝文由翰林院撰拟其开列遣官恭设祀品等项太常寺照例备办等因具题奉㫖是钦此钦遵到寺相应于万夀圣节前期十七日告祭天坛地坛太庙社稷坛祝文由内阁恭捧赍送四处应各遣大臣一员行礼为此请㫖康熙五十二年三月十二日折子启奏本日奉㫖天坛遣崇古礼行礼地坛遣汪吾礼行礼太庙遣富宁安行礼社稷坛遣赫硕色行礼天坛告祭文维康熙五十二年嵗次癸巳三月朔戊寅越十有七日甲午嗣天子恭遣都统崇古礼敢昭告于皇天上帝曰仰荷景命缵承丕基临御万邦勤求上理于今五十二年夙夜孜孜罔敢暇逸惟以上荅天眷下阜民生为务兹者六旬始届四方咸宁皆託鸿庥黙垂纯佑歴年既久干惕弥深惟期兆姓之安即为眇躬之福兾邀帝鉴俯顺衷俾得时和年丰家给人足俗咸跻于仁夀世共享夫昇平谨告地坛告祭文维康熙五十二年嵗次癸巳三月朔戊寅越十有七日甲午嗣天子恭遣都统汪吾礼敢昭告于皇地祗曰仰荷景命缵承丕基临御万邦勤求上理于今五十二年夙夜孜孜罔敢暇逸兹者六旬始届四方咸宁皆託鸿庥黙垂纯佑歴年既乆干惕弥深惟期兆姓之安即为眇躬之福兾邀神鉴俯顺衷俾得时和年丰家给人足俗咸跻于仁夀世共享夫昇平谨告太庙告祭文维康熙五十二年嵗次癸巳三月朔戊寅越十有七日甲午孝曾孙嗣皇帝谨遣吏部尚书富宁安敢昭告于太祖承天广运圣徳神功肇纪立极仁孝睿武𢎞文定业髙皇帝孝慈昭宪敬顺庆显承天辅圣髙皇后太宗应天兴国𢎞徳彰武寛温仁圣睿孝隆徳显功文皇帝孝端正敬仁慈荘敏辅天协圣文皇后孝荘仁宣诚宪恭懿翊天启圣文皇后世祖体天隆运英睿钦文大徳𢎞功至仁纯孝章皇帝孝康慈和荘懿恭惠崇天育圣章皇后曰仰荷景命缵承丕基临御万邦勤求上理于今五十二年夙夜孜孜罔敢暇逸兹者六旬始届四方咸宁皆託鸿庥黙垂纯佑歴年既久干惕弥深惟期兆姓之安即为眇躬之福兾邀慈鉴俯顺臣衷俾得时和年丰家给人足俗咸跻于仁夀世共享夫昇平谨告社稷坛告祭文维康熙五十二年嵗次癸巳三月朔戊寅越十有七日甲午嗣天子恭遣礼部尚书赫硕色敢昭告于太社之神太稷之神曰朕仰荷景命缵承丕基临御万邦勤求上理于今五十二年夙夜孜孜罔敢暇逸兹者六旬始届四方咸宁皆託鸿庥黙垂纯佑歴年既久干惕弥深惟期兆姓之安即为眇躬之福兾邀神鉴俯顺余衷俾得时和年丰家给人足俗咸跻于仁夀世共享夫昇平谨告十八日乙未诏遣官致祭五岳五镇四海四渎长白山及歴代帝王陵寝先师孔子阙里四月初一日礼部尚书赫硕色等谨题为钦奉恩诏事康熙五十二年三月十八日恭奉恩诏一款五岳四渎等祀应遣官致祭着察旧例举行恩诏又一款歴代帝王陵寝先师孔子阙里应遣官致祭着察例举行该臣等查得致祭五岳五镇四海四渎长白山歴代帝王陵寝先师孔子阙里应照例将宗人府内阁翰林院六部理藩院都察院内銮仪卫等衙门满汉侍郎以下四品以上堂官差徃致祭其应差官员部移文俟各衙门送到之日开列职名并致祭之处具题恭候钦㸃差徃其香亭木匣罩袱等项由工部预备降真等香由户部预备祭帛由太常寺预备祭文翰林院撰拟其看守祭文香帛将部笔帖式及太常寺笔帖式酌量差往钦天监选择吉日起程致祭官员先期斋戒一日部将祭文香帛交与致祭官员前往所有致祭应用等项行文该地方官照例备办俟命下部之日照例遵行可也谨题请㫖本月初三日奉㫖依议礼部祠祭司为钦奉恩诏事礼科抄出该本部题前事奉㫖依议钦此钦遵到部相应咨札各衙门可也一咨翰林院撰祭文六十道一咨工部取黄縀销金云龙夹袱六十箇盛祭文竹筒六十箇用红油漆尺寸与盛诏书筒一様帛匣六十箇写祭文白鹿裱纸六十张香亭一座龙亭一座御仗一对一咨户部取降真香六十柱速香六十包每包重一斤一札太常寺取帛六十叚派笔帖式一札钦天监择日期一遣官致祭兀喇地方长白山之神辽东广宁北镇医巫闾山之神混同江北海之神辽东广宁中屯卫辽太祖陵祭品一遣官致祭山东济南府泰安州东岳泰山之神青州府东镇沂山之神莱州府掖县东海之神兖州府曲阜县少昊金天氏陵兖州府东平州帝尧陶唐氏陵兖州府曲阜县先师孔子阙里祭品行山东布政司一遣官致祭陜西西安府华隂县西岳华山之神凤翔府陇州西镇吴山之神延安府中部县黄帝轩辕氏陵西安府咸阳县周文王陵周武王陵周成王陵周康王陵西安府泾阳县汉高祖陵西安府咸安县汉文帝陵西安府长安县汉宣帝陵耀州三原县唐髙祖陵西安府醴泉县唐太宗陵华州蒲城县唐宪宗陵西安府泾阳县唐宣宗陵耀州富平县后魏文帝陵四川成都府江渎之神祭品一遣官致祭河南河南府登封县中岳嵩山之神南阳府唐县淮渎之神懐庆府济渎之神开封府陈州太昊伏羲氏陵开封府西华县商髙宗陵开封府郑州周世宗陵孟津县汉光武帝陵河南府巩县宋太祖陵宋太宗陵宋真宗陵宋仁宗陵祭品行河南布政司一遣官致祭湖广衡州府衡山县南岳衡山之神衡州府酃县炎帝神农氏陵永州府道州宁逺县帝舜有虞氏陵祭品行湖南布政司一遣官致祭山西浑源州北岳恒山之神平阳府霍州中镇霍山之神平阳府蒲州西海之神河渎之神平阳府赵城县女娲氏陵平阳府蒲州荣河县商汤王陵祭品行山西布政司一遣官致祭浙江绍兴府会稽县南镇会稽山之神绍兴府会稽县夏禹王陵江南江宁府明太祖陵祭品一遣官致祭广东广州府南海之神祭品行广东布政司一遣官致祭直𨽻大名府滑县颛顼髙阳氏陵帝喾髙辛氏陵大名府内黄县商中宗陵顺天府房山县金太祖陵金世宗陵昌平州明宣宗陵明孝宗陵明世宗陵顺天府望祭元太祖陵元世祖陵祭品每处应用祭品牛一只猪一口羊一羫大羮和羮鹿醢兎醢鱼醢醓醢豚胉脾析芹葅笋葅菁葅韭葅鹿脯鰝鱼铏盐榛菱芡枣栗白饼黑饼黍稷稻粱酒烛四月初六日礼部尚书赫硕色等谨题为钦奉恩诏事据钦天监呈称康熙五十二年四月二十一日戊辰宜用辰时遣官致祭五岳五镇四海四渎长白山等处歴代帝王陵寝先师孔子阙里吉等语应照选择吉期遣官前往致祭照例兀喇地方长白山之神辽东广宁北镇医巫闾山之神混同江北海之神遣官一员山东济南府东岳泰山之神青州府东镇沂山之神莱州府东海之神遣官一员陕西西安府西岳华山之神凤翔府西镇吴山之神四川成都府江渎之神遣官一员河南河南府中岳嵩山之神南阳府淮渎之神懐庆府济渎之神遣官一员湖广衡州府南岳衡山之神遣官一员山西浑源州北岳恒山之神平阳府霍州中镇霍山之神蒲州西海之神河渎之神遣官一员浙江绍兴府南镇会稽山之神遣官一员广东广州府南海之神遣官一员河南开封府太昊伏羲氏陵商髙宗陵周世宗陵河南府汉光武帝陵宋太祖陵宋太宗陵宋真宗陵宋仁宗陵遣官一员湖广衡州府炎帝神农氏陵永州府帝舜有虞氏陵遣官一员山西平阳府女娲氏陵商汤王陵遣官一员陕西延安府黄帝轩辕氏陵西安府周文王陵周武王陵周成王陵周康王陵汉髙祖陵汉文帝陵汉宣帝陵唐髙祖陵唐太宗陵唐宪宗陵唐宣宗陵后魏文帝陵遣官一员山东兖州府少昊金天氏陵帝尧陶唐氏陵先师孔子阙里遣官一员直𨽻大名府颛顼高阳氏陵帝喾髙辛氏陵商中宗陵顺天府金太祖陵金世宗陵明宣宗陵明孝宗陵明世宗陵起辇谷地方元太祖陵元世祖陵遣官一员例有元太祖元世祖在顺天府望祭今此遣官亦在顺天府望祭浙江绍兴府夏禹王陵江南江宁府明太祖陵遣官一员辽东广宁辽太祖陵遣官一员此十六处应将各部院衙门送到应差官员职名开列具题恭候钦㸃差往其差往官员笔帖式由兵部照例给发勘合可也为此谨题本月十三日奉㫖恩诏内有各直省绿旗兵丁俱应加赏赉一款今各省镇庙等处遣官致祭其赏赉绿旗兵丁之事即着致祭官员带同监赏一次即可完毕不必再差且不致重复骚扰驿站若无祭祀省分叧𣲖官员前往这所差着查八旗副都统以下叅领以上并各部院衙门堂官开列具奏四月十六日礼部等部尚书赫硕色等谨题为钦奉恩诏事本月二十二日奉㫖长白山医巫闾山等处遣觉罗歪三致祭辽太祖陵遣殷济纳致祭南海遣马云霄致祭颛顼髙阳氏等陵遣王臣致祭黄帝轩辕氏等陵遣蔡升元致祭西岳华山及江渎等处遣查弼纳致祭南镇会稽山遣拉都浑致祭夏禹王陵及明太祖陵遣周起渭致祭东岳泰山等处遣孙柱致祭少昊金天氏等陵孔子阙里遣廖腾煃致祭中岳嵩山等处遣李先复致祭太昊伏羲氏等陵遣明安致祭南岳衡山遣罗占致祭炎帝神农氏等陵遣陈汝咸致祭女娲氏等陵遣邹士璁致祭北岳恒山等处遣李敏启致祭江西赏赉绿旗兵丁着额尔气去福建赏赉緑旗兵丁着穆赛去广西赏赉绿旗兵丁着许廷臣去云南赏赉绿旗兵丁着瓦哈立去贵州赏赉绿旗兵丁着朱廷柱去余依议万夀盛典初集卷十三万寿盛典初集卷十四钦定四库全书万夀盛典初集卷十四典礼三五月初十日丙戍昧爽钦差致祭官员齐赴礼部领香帛祭文御仗分诣直省礼部祠祭司为钦奉恩诏事礼科抄出本部等部题前事康熙五十二年四月十六日题本月二十二日奉㫖长白山医巫闾山等处遣觉罗歪三致祭辽太祖陵遣殷济纳致祭南海遣马云霄致祭颛顼髙阳氏等陵遣王臣致祭黄帝轩辕氏等陵遣蔡升元致祭西岳华山及江渎等处遣查弼纳致祭南镇㑹稽山遣拉都浑致祭夏禹王陵及明太祖陵遣周起渭致祭东岳泰山等处遣孙柱致祭少昊金天氏等陵孔子阙里遣廖腾煃致祭中岳嵩山等处遣李先复致祭太昊伏羲氏等陵遣明安致祭南岳衡山遣罗占致祭炎帝神农氏等陵遣陈汝咸致祭女娲氏等陵遣邹士璁致祭北岳恒山等处遣李敏启致祭江西赏赉绿旗兵丁着额尔气去福建赏赉绿旗兵丁着穆赛去广西赏赉绿旗兵丁着许廷臣去云南赏赉绿旗兵丁着瓦哈立去贵州赏赉绿旗兵丁着朱廷柱去余依议钦此钦遵到部随札钦天监叧选得五月初十日寅时吉等语相应知㑹𣲖往致祭官员于初九日斋戒一日初十日早俱齐集本部领香帛祭文御仗纛牌伞等项前徃致祭可也头等侍卫觉罗歪三之兀喇地方及辽东祭长白山之神北镇医巫闾山之神混同江北海之神副都统马云霄之广东祭南海之神内阁侍读学士查弼纳之陕西四川祭西岳华山之神西镇吴山之神江渎之神内阁侍读拉都浑之浙江祭南镇㑹稽山之神吏部左侍郎孙柱之山东祭东岳泰山之神东镇沂山之神东海之神兵部左侍郎李先复之河南祭中岳嵩山之神淮渎之神济渎之神通政司左通政兼叅领罗占之湖广祭南岳衡山之神太常寺卿李敏启之山西祭北岳恒山之神中镇霍山之神西海之神河渎之神闲散大臣殷济纳之辽东祭辽太祖陵副都统王臣之近畿祭颛顼高阳氏陵帝喾高辛氏陵商中宗陵金太祖陵金世宗陵明宣宗陵明孝宗陵明世宗陵在顺天府望祭元太祖陵元世祖陵内阁学士兼礼部侍郎蔡升元之陕西祭黄帝轩辕氏陵周文王陵周武王陵周成王陵周康王陵汉髙祖陵汉文帝陵汉宣帝陵唐髙祖陵唐太宗陵唐宪宗陵唐宣宗陵后魏文帝陵日讲官起居注翰林院侍讲学士周起渭之浙江江南祭夏禹王陵明太祖陵户部右侍郎廖腾煃之山东祭少昊金天氏陵帝尧陶唐氏陵先师孔子阙里左副都御史明安之河南祭太昊伏羲氏陵商高宗陵周世宗陵汉光武帝陵宋太祖陵宋太宗陵宋真宗陵宋仁宗陵通政司右叅议陈汝咸之湖广祭炎帝神农氏陵帝舜有虞氏陵内阁学士兼礼部侍郎邹士璁之山西祭女娲氏陵商汤王陵祭长白山文维康熙五十二年嵗次癸巳月朔越日皇帝遣头等侍卫觉罗歪三致祭于长白山之神曰维神天作崇高地钟灵异发祥有自延祚无疆朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之运尚永贻仁夀之休俯鉴精忱用垂歆格祭北镇医巫闾山文维康熙五十二年嵗次癸巳月朔越日皇帝遣头等侍卫觉罗歪三致祭于北镇医巫闾山之神曰维神永障辽阳肇封虞代灵威有赫作镇北方朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之运尚永贻仁夀之休俯鉴精忱用垂歆格祭北海文维康熙五十二年嵗次癸巳月朔越日皇帝遣头等侍卫觉罗歪三致祭于北海之神曰维神灵协天池位尊北陆羣生永頼大泽无涯朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之运尚永贻仁夀之休俯鉴精忱用垂歆格祭南海文维康熙五十二年嵗次癸巳月朔越日皇帝遣副都统马云霄致祭于南海之神曰维神徳协离明功髙长养永资广利流润炎荒朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之运尚永贻仁夀之休俯鉴精忱用垂歆格祭西岳华山文维康熙五十二年嵗次癸巳月朔越日皇帝遣内阁侍读学士查弼纳致祭于西岳华山之神曰维神少昊储精崑崙竞秀祥流仙掌泽布灵池朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之运尚永贻仁夀之休俯鉴精忱用垂歆格祭西镇吴山文维康熙五十二年嵗次癸巳月朔越日皇帝遣内阁侍读学士查弼纳致祭于西镇吴山之神曰维神秀秉金天功齐华岳灵威有赫作镇西方朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭江渎文维康熙五十二年嵗次癸巳月朔越日皇帝遣内阁侍读学士查弼纳致祭于江渎之神曰维神岷山导源南国作纪百川并纳九泒同归朕缵受鸿圗抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭南镇会稽山文维康熙五十二年嵗次癸巳月朔越日皇帝遣内阁侍读拉都浑致祭于南镇会稽山之神曰维神秀挺越山功施浙水灵威有赫作镇南方朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭东岳泰山文维康熙五十二年嵗次癸巳月朔越日皇帝遣吏部左侍郎孙柱致祭于东岳泰山之神曰维神名着岱宗位尊乔岳发生庶类膏泽东维朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭东镇沂山文维康熙五十二年嵗次癸巳月朔越日皇帝遣吏部左侍郎孙柱致祭于东镇沂山之神曰维神望配岱宗泽流海国灵威有赫作镇东方朕缵受鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭东海文维康熙五十二年嵗次癸巳月朔越日皇帝遣吏部左侍郎孙柱致祭于东海之神曰维神秀唘扶桑祥徴析木百川向若万壑朝宗朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭中岳嵩山文维康熙五十二年嵗次癸巳月朔越日皇帝遣兵部左侍郎李先复致祭于中岳嵩山之神曰维神宅土居中极天表峻储精二室被徳羣生朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭淮渎文维康熙五十二年嵗次癸巳月朔越日皇帝遣兵部左侍郎李先复致祭于淮渎之神曰维神源导胎簪泒分桐柏黄流并乂颍水同清朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭济渎文维康熙五十二年嵗次癸巳月朔越日皇帝遣兵部左侍郎李先复致祭于济渎之神曰维神隠见分流洁清秉徳安澜千里沛泽羣生朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭南岳衡山文维康熙五十二年嵗次癸巳月朔越日皇帝遣通政司左通政兼叅领罗占致祭于南岳衡山之神曰维神表正离宫纲维南纪灵钟岣嵝秀挺祝融朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭北岳恒山文维康熙五十二年嵗次癸巳月朔越日皇帝遣太常寺卿李敏启致祭于北岳恒山之神曰维神标镇冀方钟灵北陆纲维坤轴拱卫神京朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭中镇霍山文维康熙五十二年嵗次癸巳月朔越日皇帝遣太常寺卿李敏唘致祭于中镇霍山之神曰维神徳配嵩髙位侔衡岳灵威有赫作镇中邦朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭西海文维康熙五十二年嵗次癸巳月朔越日皇帝遣太常寺卿李敏唘致祭于西海之神曰维神广纳坎流长涵兊泽百川永奠万寳告成朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭河渎文维康熙五十二年嵗次癸巳月朔越日皇帝遣太常寺卿李敏唘致祭于河渎之神曰维神泒衍星源精符云汉百川咸纳四渎称宗朕缵承鸿图抚临区宇殚思上理夙夜勤求惟日孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭太昊伏羲文维康熙五十二年嵗次癸巳月朔越日皇帝遣左副都御史明安致祭于太昊伏羲氏曰自古帝王继天出治建极绥猷莫不泽被生民仁周寰宇朕躬膺寳厯仰绍前徽夙夜孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格祭先师孔子文维康熙五十二年嵗次癸巳月朔越日皇帝遣户部右侍郎廖腾煃致祭于先师孔子曰仰惟先师徳符三极道冠百王集羣圣之大成垂万世之至教朕髙山仰止向往维殷夙夜孜孜不遑暇逸兹御极五十余年适当六旬初届所幸四方宁谧百姓乂和稼穑嵗登风雨时若维庶徴之协应爰羣祀之䖍修特遣耑官式循旧典兾益赞雍熙之治尚永贻仁夀之休俯鉴精忱用垂歆格闻至治馨香感于神明黍稷非馨明徳惟馨盖王者德业隆盛治道光昌而后郊焉天神格庙焉人鬼享幽明合漠之故非偶然也粤稽皇古以来国有大庆则有告祭之礼其廵狩征伐望禋类禡不在庆典至于常星不见之夜祥光照室之期肇修祀典天地交通神人和恱史册所传未之有也我皇上道侔天地化洽神人咸五帝登三王文徳武功被四表而格上下平时敬天尊祖每逢祀典必躬必亲懐柔百神及河乔岳幸曲阜则躬奠孔林幸会稽则亲祭大禹羣祀咸修万灵和协休哉至治久矣光于神明矣兹万夀六旬普天率土莫不喁喁向风以身际太平躬逢盛事欢欣鼓舞于光天化日之下民气恱和至此而极以是而交于神明其感格当更有出于黍稷馨香之外者乃际此昌期特修祀典因礼臣之请而天地太庙社稷命大臣而行礼因恩诏之颁而五岳五镇四海四渎歴代帝王先师阙里遣重臣而分祭燔萧灌鬯感格隂阳玊帛牺牲交驰海宇凡兹承祭诸臣莫不仰体圣心寅恭肃穆以供乃事煌煌鉅典可不谓隆欤有唐开元肇兴圣节亦有报赛之文然黄冠土鼓仅息田夫沈貍疈辜未全古法赛白帝岂如祭天地祖宗之隆报田祖岂如祭名山大川歴代帝王之重所谓上明元天光启大圣下彰皇化垂裕无穷以今视昔规模大小岂得并论哉至若礼臣议奏不过循例将应遣官员列名上请已耳皇上以监赏之事即寄之致祭之官差遣不致重复邮传免于绎骚一祀事也而恤兵爱民规画尽善于以知圣天子沖穆之衷运六合于一心涵万几于宥密故随所措施凡有禆于民者无不兼举而并行之敬神即以勤民諴民因以凝休由是而钖眉夀介繁祉垂拱万年与天无极岂非人和神恱之所必至哉万夀盛典初集卷十四万寿盛典初集卷十五钦定四库全书万寿盛典初集卷十五典礼四康熙五十二年三月十八日乙未皇上六十万寿御殿受朝贺礼毕特颁恩诏驾还宫诸臣随诏出天安门外宣读奉天承运皇帝诏曰朕五十余年上畏下惧以敬以诫覃思上理且以一心对越上帝未尝瞬息稍懈赖旻穹之孚祐祖宗之䕃庇迩来国家蓄积有余民间年岁颇丰朕以凉德勉思列圣体大顺公虑患操心敷景运于休期𢎞基业于光显夙夜冰兢宵旰靡遑屈指春秋年届六旬矣览自秦汉以下称帝者一百九十有三享祚绵长无如朕之久者朕之虚薄良深歉仄何敢少有倦怠有负孜孜圗治之初心况在位久者始勤终忽往往不能垂令名于后所以干惕之怀弥殷深危之念愈切兼之承平嵗久幅员日广户口渐增风俗益薄朕与臣邻夙夜在兹以刚徤中正惇大成裕谦尊有终持盈保泰犹恐未能岂自满假少有逸豫朕以天下爲心天下当亦体朕之衷各矢荩诚皆敦孝敬型仁讲让守己奉公务勤职业官僚胥劝人士奋兴使遐迩之均被小大之咸周以享昇平之福此非朕之德乃天地祖宗之赐今朕式慰中外臣民之请博考典礼大沛膏泽用称朕跻世于仁寿之至意所有应行事例开列于后一五岳四渎等祀应遣官致祭着照旧例举行一歴代帝王陵寝先师孔子阙里应遣官致祭着察例举行一凡岳鎭海渎庙宇有倾頽者该地方官估计价値具奏修葺以昭诚敬一歴代帝王陵寝有毁坏者该督抚察明具奏修葺一陵寝官员兵丁执事人等俱加恩赐一自王以下宗室觉罗十五岁以上者俱加恩赐一内外大小各官除各以现在品级已得封赠外凡陞级及改任者着照新衔封赠一在京满汉文官四品以上在外三品以上武官在京在外二品以上各送一子入监读书一在京满汉文官五品以下在外文官四品以下在京武官三品以下在外武官亦三品以下俱各加一级一内外文武官员除大计军政处分外现在议革议降议罚戴罪住俸等项各该衙门悉与奏明宽宥一凡文武官员现在勅督抚提问究拟者尽与豁免一内外降级罚俸等官俱着开复调用者仍照原议调用一先年出征人内有功牌应得官者除抵军罪外其守云南城及在陇州控告不准叙功人等所存无几今皆老迈不能効力兹遇覃恩着兵部查明仍行补叙一昔年存亡之秋在在用兵朕所亲歴今虽承平而武备不可不谨故时加训练八旗兵丁尽已精锐兹特大沛恩赐䕶军校前锋及䕶军各赏给一年钱粮拨什库披甲人各赏半年钱粮外省驻防之兵亦照此例一年尚未老伤废辞职官员及伤废退甲兵丁酌给钱粮米石一满洲兵丁原系披甲効力行间因疾病年老闲住者着察加恩赐一各直省緑旗兵丁俱应加赏赉着议奏一海宇承平已久户口日繁地畞竝未加广宜施寛大之恩共享恬熙之乐嗣后直隷及各省地方官遇编审之期察出增益人丁止将实数另造淸册奏闻其徴收钱粮但据康熙五十年丁册定爲常额续生人丁永不加赋仍不许有司于造册之时借端需索用副朕休飬生息之意一天下地丁钱粮旣沛恩泽于三年内悉予豁免其自京城及各省房地租税多系贫民赁僦官地栖身营业宜併蠲恤以覃恩惠着察明京城内併各省每年地租额数于康熙五十三年豁免一年其歴年逋欠若干一并察明免其追补一八旗满洲䝉古汉军兵丁及内扎萨克喀尔喀等䝉古年七十八十九十以上者分别赏赉至百岁者题明给与建坊银两一军民年七十以上者许一丁侍养免其杂𣲖差役八十以上者给与绢一疋绵一斤米一石肉十斤九十以上者倍之至百岁者题明给与建坊银两一督抚系封疆大吏地方利弊闻见必真凡关系筹饷节用裨益兵民事宜如有确见着据实条奏果属可行着有成效卽从优擢用一督抚题补各官原从地方需才起见或受任之后有行事乖张贪纵虐民者该督抚不时体访据实叅奏勿得以曾经保举瞻顾偏徇如故爲隐庇别经发觉将该督抚一幷从重治罪一地方大小官员当以仁慈爲本妄聼奸民揑词诬告以致陷害良民其害更甚于贪如各省督抚以下及有司官员有滥受词状贻害善良者事觉定从重治罪一各处关差如有将不应纳税之物额外横征差役四出分踞津隘扰害商民者该督抚题叅若不行题叅事情发觉一併从重治罪一杂𣲖项款永行禁革以安民生该督抚严察禁革如有仍前滥征者或经叅奏或被发觉定行从重治罪一滥动重刑旧有严禁有司官员有因小事輙行夹讯竝违例妄用非刑者该督抚即行察叅具奏从重治罪一恤兵原以爲民兵丁专赖粮饷养生天下兵饷皆不实给以致兵不精锐且至失所应严行申饬着各督抚提镇不时稽查禁革如有仍前虚冒扣尅不实行支给者定行从重治罪一国子监监生免坐监一箇月一各省儒学以正贡作恩贡次贡作岁贡一地方有山林隐逸怀才抱德之士着该督抚核实具奏酌与録用一满汉孝子顺孙义夫节妇该管官细加谘访确具事实奏闻礼部核实以凭旌表一除革职降级休致囘籍外地方人才果有才行着闻及学问优长者着该督抚核实具奏一罚赎积谷原以备赈冬月严寒恐鳏寡孤独贫民无以爲生着直隷各省督抚责令有司官将积谷酌量赈济毋令奸民假冒支领一各处养济院所有鳏寡孤独及残疾无告之人有司留心以时养赡母致失所一天下驿逓苦累凡乘传员役骚扰驿逓者着该督抚立行叅奏如有容隐一幷治罪一各省㑹设兵处所有等奸民假充兵丁溷入营内伙告伙証拖累小民甚有借通贼爲名抄掠殷实尤爲大害该将军督提鎭将严行约束务絶害端如有隐徇不究一体从重处治一各地方有豪绅劣衿衙胥积蠧或免本身田地差徭或包揽他人田地徭丁代爲规避偏累穷民莫此爲甚该督抚行各地方官秉公严察如有此等情弊重加惩处一官役犯赃罪应至死与不至死者俱免罪仍革职革役追赃永不叙用一凡有叛逆杀死人强盗等罪牵连对质候审监禁人犯在狱年久恐无辜致死该部院直省督抚确审如无凭质对情可矜疑者即行奏请释放一凡应追赃私察果家产尽絶力不能完者槩与豁免母得株连亲族一凡强盗虽同伙杀人本人未经下手者自行投首准与免罪一各处盗贼或爲饥寒所累或爲贪官所廹实有可悯如能改过就抚者准赦其罪一除谋杀故杀外如原无仇隙偶因一时忿激相殴伤重致死者将兇犯免死决杖一百照例追银四十两给付死者家属一凡官吏兵民人等有犯除谋反叛逆子孙杀祖父父母内乱妻妾杀夫告夫奴婢杀家长杀一家非死罪三人採生折割人谋杀故杀蛊毒魇魅毒药杀人强盗妖言十恶等眞正死罪不赦外及修造宫殿陵寝工程不固冒破钱粮制造战船军器等项不堪靡费钱粮军机获罪贪官衙役犯赃监守自盗冒借官库银两侵盗漕粮科塲罪案关系河道漕运一应情罪俱不准赦骚扰驿逓奸细光棍诬告叛逆放火因奸致死人命罪犯亦在不赦别项死罪俱减一等内有鬭殴杀人者仍照例追银四十两给付死者之家其余自康熙五十二年三月十八日昧爽以前已发觉未发觉己结正未结正咸赦除之有以赦前事讦告者以其罪罪之于戏钖民以福爲皇极得寿之徴御衆以寛乃万国咸宁之本布告天下咸使闻知是月十六日礼部尚书赫硕色等谨奏爲礼仪事康熙五十二年三月十八日恭遇皇上六旬大庆颁诏天下和硕亲王以下文武大臣官员进表行礼仪注是日黎明鸿胪寺官将安置诏书黄案陈设于太和殿内东旁又设黄案一于丹陛上正中间又设置表黄案一于置诏案次捧诏云盘黄伞俱在丹墀下竢立香亭龙亭陈于午门前又设高台置香案于金水桥前内阁大臣捧诏书表文安置于太和殿内所设各黄案上皇上陞殿御宝座和硕亲王以下文武大臣官员进表行庆贺礼毕内阁大臣请捧诏书出于太和殿檐下授于礼部堂官礼部堂官跪受由中堦左旁降安置于丹陛黄案上行一跪三叩头礼銮仪衞鸣赞官赞鸣鞭三下皇上囘宫诸王贝勒贝子公等各散礼部司官一员进跪捧诏书降阶捧云盘官跪接安置云盘内捧盘起张盖黄伞由中路稍旁出太和门外丹墀下又司官一员跪接捧出午门外自龙亭前北向跪安置毕行三叩头礼校尉等擡香亭在前龙亭在后作乐文武大臣官员随诏书至天安门外金水桥前安置香亭龙亭请诏官一员行一跪三叩头礼由龙亭内捧出置高台黄案上鸿胪寺赞礼官赞齐集各官排班宣诏官登台西向立鸿胪寺官赞有制衆北向跪宣诏官宣读满汉诏书毕衆就跪行三叩头礼再行二跪六叩头礼毕俱散礼官安置诏书于龙亭内校尉擡自大清门出至礼部衙门月台上安置于向阙所设案上供香烛礼部堂司官员行三跪九叩头礼毕刋刻诏书颁行天下爲此具奏本日奉㫖知道了四月初二日己酉分遣满汉官赍诏颁行天下直省赍诏官员直隷内阁中书杨柱江南省内阁中书费扬古福建省内阁中书库尔禅浙江省内阁中书翁翮江西省内阁中书富海湖广省礼部笔帖式六十四河南省行人司行人王肃章山东省翰林院笔帖式关保山西省礼部笔帖式马尔济四川省起居注笔帖式逹普哈广东省内阁中书萨尔泰广西省内阁中书巴尔图贵州省行人司行人褚泰陜西省翰林院笔帖式巴勒云南省内阁中书巴颜泰总漕内阁中书鼐满岱总河翰林院笔帖式六格朝鲜国颁诏官员正使头等侍衞仪度额眞阿齐圗副使䕶猎总管穆克登五官司厯何国柱六品通官德宜六品通官桑格六品通官二格七品通官袁喜等伏读诏书仰见我皇上博施济衆之心如天地之无不覆载如日月之无不照临如和风甘雨之无不披拂所谓光被四表格于上下者何以加兹夫帝典备载于虞书王命时陈于周诰然浑噩之初未为详备汉始称诏中分四品其恩泽寛大之令要皆随事立名因时间发凡重祠敬祭礼贤赐爵养老䘏孤贷贫谳狱或因灾𤯝而肆赦或遇凶歉而蠲除偶一举行即称盛事自是而降诏令愈繁则实惠愈少故称汉初爲最然司马迁于高景之诏皆不书惟于文帝诏皆称上曰以其出于帝之实意也我皇上以实心行实惠仁至而义尽德周而恩溥固已度越汉文而量之广逺巍乎焕乎则与帝典王言后先同揆今诏㫖所颁修葺祠墓遣官致祭崇祀典也加恩宗室亲亲也钖封赐䕃广孝慈也加级奨劳也开俸复级宥小过也䘏军功给兵赏重武备也严杂𣲖禁滥刑察牵连止诬奸重民命也除天下之全租贷积年之逋税免日增之户口重民生也市㕓则减嵗额关梁则禁烦科惠商贾也勅督抚戒官吏崇实政也设特科增贡监访隐逸励人材也建百岁之绰楔赐高年之粟帛七十者许一丁侍飬免其差役飬老也申饬养济院惠茕独也矜不赦恕无辜计罪轻重悉加除宥广好生与愚贱相更始也凡此一日之告令实兼千百代未备之敷施一时之恩膏实𢎞亿万年无穷之休养隋王通所云其志也博其言也典渊黙负扆而泽盈宇宙者也臣等幸际昌明其踊跃懽忭宁有涯哉所有直省督抚及外藩诸臣谢恩疏其遵照成格止报奉诏日期者不录余或抒诚颂掦或代庶僚及耆老士民兵弁题谢间录数章垂之奕禩亦以徴一时臣民庆戴鼓舞之休风云万寿盛典𥘉集卷十五万寿盛典初集卷十六钦定四库全书万寿盛典初集卷十六典礼四总督湖广等处地方军务兼理粮饷兵部右侍郎兼都察院右副都御史世袭拖沙喇哈番纪录二次臣额伦特谨题爲圣寿无疆皇恩普被详请代题恭谢天恩事据湖北布政使司布政使李钖会同陞按察使仍管湖北粮储道事张文灿详称钦惟我皇上道际域中泽流方外一中允执千官仰有道之圣人六位时成万国瞻太平之天子丹纶布而命官咨岳吁俊升贤人人得効微长庶绩熙而治定功成礼明乐备事事咸登上理古今极盛史册希闻等自揣庸材未足分猷圣世忝居要职窃慙縻禄熙时兹于康熙五十二年三月十八日恭遇皇上六旬正诞方随班遥祝敬效华封而重巽以颁忽从金阙臣民喜溢内外欢腾职等仰荷覃恩推封所自幷䝉异数钖䕃后人闻宠命之自天媿轻埃之益岳伏愿我皇上膺鸿图于有永与天地同其久长迓景命于无疆与山河竝其流峙等感激微诚无由上逹伏乞俯赐会疏代题又据武昌道金祖诚曁湖北驿盐上下荆南各道率各府㕔州县等详称钦惟我皇上中和立极参赞操权调玉烛以乘时八表阳和普被握璇玑而抚运九天湛露𢎞敷兹奉到康熙五十二年三月十八日钦颁万寿恩诏等深慙谫劣会际昇平忝荷貤封喜光前之广及叨䝉增秩幸品级之忽加而且议革议降之员均予寛宥住俸罚俸之案获邀註销未展寸长先承旷典惟愿歛箕畴之五福畅洽昌期集华祝之三多弥沦寿域于以巩皇图于亿禩更兼卜圣算于万年矣理合联衔具详乞会疏代题等情又据臣标中军副将丁沂中左右三营游击守备千把总等抚标中军游击右营游击左右营守备千把总等详称钦惟我皇上文德崇隆武功赫濯靖妖氛于不作处异域者罔不来同登蔀屋于雍熙游康衢者悉皆顺则平成介福清晏呈祥兹钦奉康熙五十二年三月十八日万寿恩诏圣世何资捍御而封䕃及于武臣太平岂事干戈而品秩增于将弁宠荣普被报称未能伏愿我皇上膺图御宇旣合千八百国爲一家累洽重熙更绵亿万斯年于有永等感谢之心末由上达伏乞代题等情又据湖北阖属生员刘铭祖等呈称钦惟我皇上重道崇儒彩焕辟雍之地右文作士光昭仁寿之天盖典遇非常则学校云蒸霞起而恩逢特沛斯章缝茅拔茹连万寿加科多士已彚征而论秀六旬恩诏耆儒尤次第以联登正贡作恩旣不壅于先进次贡作嵗更不滞于后来真千载之竒逢实一时之异数羣情感激难达宸聪恭请代题叩谢天恩等情又据各属耆民陈九万等呈称伏思我皇上功迈唐虞寿同天地垂裳五十二载养老频仍爲法亿万斯年恩膏叠沛七十以至耄耊衣帛食肉大赉攸同百年特重期颐发帑赐金建坊独异游无疆之寿域乐有道之风光扶杖陈词叩请代谢等情又据各属里民萧天钖等呈称人安耕凿皆由帝德之高深时乐雍熙实出皇仁之广运恭遇圣主六旬正诞万寿恩纶户口滋生赋不加而民日衆穷黎有养田未力而食已敷关津严额外之征里井禁杂加之𣲖表扬节孝谘访山林庶狱生全地租豁免到处光天化日无非厚泽深仁遥睇九阍惟唿万寿舆情莫逹仰请代题等情又据各营兵丁万得胜等呈称窃惟执殳荷戈生际太平之世卧弓韬甲浑忘熙皥之风坐糜天府之金钱已属千秋难遇复受皇家之赏赉尤䝉万寿殊恩虚冒絶夫行间实惠霑夫士伍惟愿太平有象圣寿无疆恩膏与江汉同流德位共冈陵永峙合词公恳吁谢天恩等情各详呈到据此钦惟我皇上德普如天恩深浃地欣逢六旬万寿徧敷九有恩纶内外臣工邀异数而加级封荫文武士子际昌时而广额开科寛使过之𢎞仁释可宥之成谳徴贤养老赏士蠲丁无一人不䝉其恩无一物不得其所除湖南各官民人等恳谢情由已经偏沅抚臣潘宗洛会疏代题外兹据湖北布政使李钖曁合属文武官员幷士民兵丁人等各具详到恳题谢恩事属群情感戴不敢壅于上闻谨会同湖广抚臣刘殿衡合词代题伏乞皇上睿照施行爲此谨题廵抚直隷等处地方管辖紫荆密云等关隘赞理军务督理粮饷兵部右侍郎兼都察院右副都御史赵宏燮谨题爲呈请代题恭谢天恩事钦惟我皇上功高五帝德迈三王御极五十二年治臻上理加恩亿千万国化洽时雍恭遇圣寿六旬普天同庆特颁诏款广布恩纶文武臣工咸沐非常之异数兵丁耆老均霑格外之𢎞施至若崇祀典蠲租赋敬天勤民之心弥久而弥深重学校宥罪愆尚德缓刑之政尽美而尽善且于圣天子寿域𢎞开之日适龙兴寺工程完竣之时御匾甫悬宸翰辉煌于宝刹天心遂应甘霖旋沛于春畦民欣含鼓世庆恬熙四海九州咸乐太平之有象黄童白叟永赓仁寿于无疆兹据保定等各府属绅衿士民纷纷具词公恳由道府宋起等呈请代题恭谢天恩前来事出士民感戴真诚不敢壅于上闻爲此谨题廵抚偏沅等处地方提督军务兼理粮饷都察院右副都御史潘宗洛谨题爲仁寿齐天恩膏沛地详请代题恭谢天恩事据湖南布政使司布政使阿琳按察使司按察使王朝恩详称钦惟我皇上圣神文武睿知聪明至德𢎞敷五十二年太和翔洽仁恩广被百千万国教化流行无瑞不臻有施毕善等恭逢圣主身际熙时受豢养之多年无寸长之报効兹于康熙五十二年三月十八日恭遇皇上六旬大庆钦颁万寿恩诏臣工士庶尽被恩膏僻壤陬咸霑德泽普天同庆率土胥欢等仰邀封荫异数独隆沐九重特予之褒嘉貤于祖父荷万寿无疆之𢎞福荣及妻孥更沛寛仁之典载施开复之恩宠钖自天报称无地惟祝我皇上御万年之宝厯增亿载之璇筹等感激之心无由上逹伏乞代题等因又据湖南驿盐粮储道副使侯恽曁守廵各道各府㕔州县等详称钦惟我皇上覆冒同天照临如日配干坤而立极巍荡无名集功德之大成高深莫测等欣逢圣世未报涓埃兹于康熙五十二年三月十八日钦颁万寿恩诏旣钖之封典光耀前人复予以进阶辉生章服愆尤毕宥总沐盖载之寛𢎞开复有条益思捐糜于踵顶等感激私衷名言莫罄惟愿灵长之宝祚奏太平于十雨五风颂干健之圣躬开寿域于万年亿禩理合聫衔具详伏乞代题恭谢等因又据标中军游击兼管左营事张腾云暨右营游击左右营守备千把总等详称钦惟我皇上圣谟广运大勇𢎞施庙算布而底定滇黔天戈临而澄清朔漠久已八荒咸服四海无波矣等虚糜刍豢未効涓埃兹䝉恩诏宠钖貤封复荷殊荣倖邀增秩値太平之盛世思报効以何从伏愿我皇上增无量之圣算绵有永之皇图伏恳代题恭谢等因又据湖南阖属各学生员潘𢎞图等呈称钦惟我皇上道贯三才勲弥六合因万寿以遴才已属非常之典毎十年而增试更开无尽之科兹逢万寿恩诏正贡作恩次贡作嵗黉序寒儒顿异青衫之旧胶庠下士忽邀稽古之荣猗欤圣世殊恩允矣熙朝盛事谨联名具呈公请题达等情又据阖属老民范庭月等呈称圣德如天恩施似海蠲租减赋在在沐雨露之仁养老恤贫人人荷生成之德自耕桑以至饮啄尽戴恩膏由耄耋及于期颐屡䝉赏赐钦颁万寿恩纶徧赉绵帛肉米鼓腹而歌帝德扶杖而颂仁恩一丁侍养遂左右之扶持百岁建坊庆里门之光宠年当衰老运际昇平恳乞代题恭谢等情又据阖属里民周世臣等呈称宵衣旰食圣主刻刻勤民凿井耕田赤子人人乐业蠲租赈贷频年叠下恩纶薄税省刑无岁不颁谕㫖兹逢圣主六旬大庆钦颁恩诏普沛皇仁生长之黎庶永不加丁逋欠之地租查明豁免蠲尽寰区之赋载寛官地之租赈穷黎于冬月访隐逸于潜区寛宥罪人表扬节孝永除杂𣲖禁止滥刑雨露均霑髙深莫报惟愿我圣主寿同天地福竝冈陵蝼蚁微忱恳求上逹等情又据阖属兵丁黄永朝等呈称恭遇钦颁万寿恩诏大加赏赉禁止尅冒天语一宣万帐得霑实惠帑金广赐千军尽受殊恩乞代题恭谢等情到据此钦惟我皇上化协干坤光同日月恩膏久洽乎羣伦德泽弥深于宇内兹逢万寿大庆钦颁恩诏广沛皇仁率土䝉恩普天戴德争祝皇恩于悠久益征圣寿之绵长兹据阖属臣民老人兵丁人等各具详呈公请代题前来事关羣情感戴不敢壅于上闻臣谨会同督臣额伦特恭疏代谢圣恩伏乞皇上睿照施行谨具题知万寿盛典初集卷十六万寿盛典初集卷十七钦定四库全书万寿盛典初集卷十七典礼四廵抚福建等处地方提督军务都察院右副都御史觉罗满保谨题爲圣寿同天皇恩如海吁请详题代谢以逹舆情事据福建布政使司布政使李发甲呈详据福州兴化泉州漳州延平建宁邵武汀州台湾九府幷福宁州㑹详据各县详据通省在京领赏八十嵗以上老人张献福郭日新陈万春等在籍领赏候题建坊一百一岁老人李华天张岳荣等呈称福等幸生圣世饱食煖衣抱子弄孙不知不识优游于光天化日之下熙恬于歌衢舞巷之中身享太平之乐至矣极矣本年恭逄圣天子六旬大庆福等有赴京叩祝者有在家遥祝者钦䝉皇上大沛殊恩在京叩祝者旣已袖满帑金脣霑御酒在外遥祝者亦得身披温软腹饱肥甘又䝉谕㫖涣颁令福等教训里闾共敦孝弟福等䝉此天恩无可图报惟愿合天下万国九州亿万老人之寿爲皇帝万万岁一人之寿不胜踊跃懽唿伏乞转详代题等情又据通省里民方隆遇等呈爲吁请代题恭谢天恩事本年三月十八日万寿恩诏内开一海宇承平已久户口日繁宜施宽大之恩共享恬熙之乐嗣后直隷各省地方遇编审之期察出增益人丁止将实数另造淸册奏闻其征收钱粮但据康熙五十年丁册定爲常额续生人丁永不加赋仍不许有司于造册之时借端需索用副朕休养生息之意钦此恩纶到日兆姓欢唿凿井耕田鼓舞方深于帝德食毛践土输将敢后于丁男乃户口之日增竟正供之永定孳生不已赋额无加真小民意外之殊恩实亘古未闻之旷典山陬海澨僻壤穷乡莫不同祝万年与天无极伏乞转详代题等情又据同安县详据厦门环海四里里民曾天祜等呈爲恳赐代题恭谢天恩事窃祜等身戴光天生居穷岛依栖王土僦租分所应输结搆茅檐逋欠情非得已乃荷皇恩浩荡圣泽𢎞深伏读康熙五十二年三月十八日恩诏一款内开一天下地丁钱粮旣沛恩泽于三年内悉予豁免其自京城及各省房地租税多系贫民赁僦官地栖身营业宜幷蠲恤以覃恩惠着察明京城内幷各省每年地租额数于康熙五十三年豁免一年其歴年逋欠若干一幷察明免其追补钦此旣免明年之正额复蠲歴岁之积逋泽国苍生同申华祝海隅赤子共效嵩唿但蝼蚁下忱末由自逹特恳转详代题等情各详到司据此该本司布政使李发甲㸔得世际昇平群颂一人之有庆时逢泰运共祝万寿以无疆喜溢臣民欢腾中外本年三月十八日恭遇皇上六旬大庆万国嵩唿恩诏涣颁皇仁遐被赉予周于耄耊赋额定于丁男僦地穷檐尤邀圣泽积逋新赋总荷蠲除凡兹子惠之殊恩远轶唐虞之盛事一时山陬海澨白叟黄童无不欢声雷动叩首输忱兹据通省各该府州县详据阖省老人里民等环吁详请代题等情前来事关万民感谢眞情所当据呈转详乞赐代题以达舆情等因到据此钦惟我皇上道备髙深治超今古立文武圣神之极四海尊亲受位禄名寿之归万邦和会璇图广运巽风共解雨频施宝箓光昭华祝与衢謡共进当久道化成之日正六旬万寿之期歛多福于一人沛覃恩于九有凤诏来从天表喜溢臣工星轺驰自日边欢腾士庶已备呈其谢悃终莫罄乎名言况夫孝弟力田返淳风于礼让乞言宪老追隆治于雍熙扶杖观太平帝钖高年之粟帛跻堂介睂寿人尝天府之壶觞干资始坤资生户口日增亿万天之高地之厚赋役尽缓二三念广大之幅员尺地莫非王土蠲市㕓之租税千村尽是乐郊凡此殊恩更爲异数皆由我皇上爱民以实而不以名斯致治务本而不务末含哺鼓腹羣知帝力之难忘浃髓沦肌共感皇仁之莫报舆情激切衆志攸同谨代达其眞诚兾仰邀于宸鉴从此闽疆日暖益深苍生激劝之私海峤波恬永借圣主灵长之福兹据布政使李发甲详据阖省老人里民等佥吁代题恭谢天恩前来不敢壅于上闻谨会同闽浙总督范时崇合词具题伏乞睿鉴施行爲此谨题廵抚贵州兼理湖北川东等处地方提督军务都察院右副都御史刘䕃枢谨题爲恳请代题恭谢天恩事据贵州布政使司布政使迟炘按察使司按察使李世仁详称钦惟我皇上德竝干坤功高宇宙统百千万国欣戴𢎞仁歴五十二年渐濡厚泽恭逢圣寿之初度敬仰恩纶之特颁礼洽幽明天人恱豫惠周朝野老幼懽唿地租与丁赋俱蠲闾阎尽游化日淹滞共𤯝灾竝豁囹圄无泣秋风恤商旅而减征轸戎行而颁赏罗英拔士不令野有遗贤表善旌良务俾封堪比户至文臣武弁尤荷殊恩合裕后光前总霑异数敷天懽庆率土讴歌本司等谫劣庸材猥邀盛典旣荣及夫祖考且荫逮乎妻孥感激难名私衷莫达伏祈代题恭谢庶得少展微忱又准贵东道白璜贵西道邓之琮移称钦惟我皇上尧仁荡荡舜德巍巍作君作师允绥猷乎九有曰富曰寿行钖福于万方恭遇大庆之期特颁覃恩之诏格神尤思重道睦族亦尚引年念切养民蠲租同减税而竝举虑同卫国录旧共恤劳以兼施汤网三开眚灾必宥虞门四辟潜伏咸收犹复加惠臣僚俾得均邀增秩虽恩荣不无差等而感激固有同心本道等自媿凡材亦叨加级且䝉封赠准照职衔揣分奚堪感恩难已恳请代题达谢等情到司准此又准两营游击鲁岱等移称钦惟我皇上文谟定鼎武烈承干威震殊方羣仰雷霆万里泽流薄海共欣雨露九天兹当癸巳仲春恭际六旬大庆遂飞凤诏特焕纶音礼幽于以格明由内因而达外旣亲亲老老之徧及亦贵贵贤贤之倍优会见士庆弹冠民嬉鼓腹更知商安归市兵乐休戈伏读诏书内开在外武官三品以下各加一级又照新衔封赠岱等韬钤下士介胄末员获叨加级之荣复沐封赠之典心殊感激分实暌违合移请转详代题恭谢以伸微忱等情到司准此又据贵阳十一府知府同知通判杨文铎等详称钦惟我皇上聪明睿知文武圣神德轶唐虞九土咸忻光被厯符羲昊万年永庆凝庥恭逢花甲初周快覩龙章诞布天地钟灵而首出郊祀特先帝玉嬗运而挺生明禋用徧亲亲是笃恩沛天潢圣圣相承礼隆曲阜厪保赤则槩蠲税租敦引年且优给粟帛贷罪恤刑囹圄不枉减征絶扰关市无稽赏赉特周乎武夫搜罗尤徧于髦士迨夫内外俱霑优赉臣僚更予恩施非徒爵秩之槩增亦且封荫之有等信大泽涵濡罔极宜羣情忭舞无涯等猥以凡材膺兹非分身承加级恩被貤封顶戴不胜悃忱莫达爲此情陈恳转请代题恭谢天恩又据贵筑等三十七州县焦延祉等详称钦惟我皇上德竝勲华仰光被者百千万国恩侔天地沐膏泽者五十二年恭遇寿跻六旬喜见泽加四海深山父老扶杖而庆诏书之颁满路儿童骑竹以迎天使之至合祀赏蠲宥之竝举统迩内外以䝉庥至诏书内开在外文官自四品以下俱各加一级又陞级改任者着照新衔封赠钦此闻命自天感激无地惠徧盈廷而不遗夫荒徼宠渥大吏而亦及于末僚仰见圣明周详皇恩浩荡敢不深自策励图报礼于将来惟有喜叶赓飏祝添筹于无量爲此吁请代题恭谢天恩又据阖省举贡生员杨长春等呈称窃惟万寿无疆沛殊恩于天末一人有庆普大化于边陲旣天人之胥洽抑中外之交孚廼者设科增额尤重宾兴兼之髦士明经亦加异数俾赤水潜鳞咸思奋跃黔山小草亦被欣荣长春等曷禁懽唿难伸颂祷伏乞代题庶大钧之溥被永泐于巖疆下士之微衷上达夫天听又据阖省乡耆民人商贾舒炳等呈称康熙五十二年三月十八日恭遇我皇上六旬万寿恩诏颁虽覆载之高深非愚氓所能测识而丝纶之宣布在黎庶实共见闻享帝格神敦伦重道官僚尽沐渥泽兵弁亦荷恩施伏念免粮免丁有加无己恤贫恤老每进弥周轸狱讼之牵诬好生德洽严征徭之科𣲖藏富恩深禁豪恶禁猾胥闾左免择肥之患饬假兵饬奸棍花村无夜吠之惊且关税絶横征牵车牛者忻适乐国津途鲜骚扰服羁绁者快履周行洪恩固亘古希闻欣戴亦生民未有转请代题用伸恭谢又据两营兵丁雷士龙等呈称窃惟本年三月恭逢万寿六旬诏㫖远颁皇恩诞播其他祀神尊圣睦族庸勲以及体臣子庶之仁养老育才之典洪慈莫量戎士何知惟是睿谋安不忘危文兼奋武爰録功而恤旧满汉不遗且饬伍而赏劳要荒一视惠施普逮宁惟恩比投醪赉予亲霑不止感同挟纩忆当年投石超距士厉同仇看此日士饱马腾人多矢报区区有志耿耿欲伸敢恳详请代题等情到司据此该本司看得幽明上下无非广运所周中外迩遐难罄涵濡攸暨仰湛恩之汪濊不遗乎蛮僰罗番欣被德而懽唿岂辨夫官民兵衆微独本司感戴肫诚廹求上达且据通省文武大小各官移详曁绅士民商兵丁人等亦各具呈前来情词廹切合之本司感谢之私无异不敢壅于上闻理合彚详统候题达等因到该看得道久化成共知仁者必寿泽流润物羣歌至德难名合中外以均霑贵贱一体举远近而兼施大小胥孚戴天而忘其高亦思祝祷仰圣而忘其力不废讴吟愿旣结于中心欲赓飏而无路情实廹而思吐爰缮疏以陈词旣据布按二司贵东贵西二道臣标两营游击兵丁各府州县官员阖省绅士耆老商民详呈前来谨代题恭谢天恩伏乞睿照施行谨具题知廵抚广西等处地方提督军务兵部左侍郎兼都察院右副都御史加三级陈元龙谨题爲钦奉诏书事钦惟我皇上仁寿推恩昇平钖福太和洋溢于宇宙德意感格于神人在位奉职者邀钖类裕后之荣因公罹咎者开补过自新之路肆𤯝解网而囹圄爲之一空息讼除苛而闾里从兹不扰广谘访则利弊无不周知崇节孝则风俗咸归醇厚以逮严加𣲖饬关津礼髙年赈无告煌煌诏旨满地春温蔼蔼纶音普天膏雨凡属大小诸臣以及绅士军民人等无不踊跃懽忭羣唿万岁随即日行布政司誊黄赍送提鎭及颁发阖省文武各衙门一体钦遵晓谕军民外谨将奉到诏书日期理合具题伏乞皇上睿照施行谨具题知朝鲜国王李焞言康熙五十二年闰五月二十七日钦差勅使特颁皇上庆寿诏㫖与一国臣民不胜懽忻感激谨奉表称谢者焞诚惶诚恐稽首顿首伏以凤厯方绵匝寰区而同庆鸾书诞降辱使节之载临懽忭之余感篆曷已伏念谨保绪业叨际昌期荷字小之洪恩无阶报荅殚拱极之微悃祗切瞻依何图一视之仁远颁十行之札珍函乍启恍玉音之亲承睿泽旁流仰圣眷之罙笃荣出恒例宠冠诸藩兹盖伏遇皇帝陛下德洽迩遐运属亨泰光前轶后超百王而罕伦厚往薄来致万国之咸恱遂令鲽域亦被鸿施敢不永戴皇灵弥䖍侯度地褊东海迹虽阻于笋班寿献南山诚自罄于华祝瞻天仰圣无任激切屏营之至爲此具本谨具奏闻万寿盛典初集卷十七万寿盛典初集卷十八钦定四库全书万夀盛典初集卷十八典礼五康熙五十二年三月十八日恭逢圣夀六十正诞直省在籍诸臣及人民耆老赴京庆祝者四方云集三月初旬咸㑹阙下上命查耆老人数有水土不服习者令太医院察治是月初一日大学士王掞等传㫖问各省老人有多少在京各省现任京官扵十二日咨送内阁典籍㕔查明启奏初八日南书房大学士王掞等奉上谕朕闻各省为祝万夀来者甚衆其中老人更多皆非本地人时届春间寒热不均或有水土不服亦未可知尔等即传与汉官等倘有一二有恙者即令太医院看治务得实惠以知朕爱养老者之至意钦此传知在京官员遵㫖钦奉施行十七日甲午上自畅春园还宫直省臣寮士庶夹道懽迎耆老进前跪献万夀觞上輙止辇慰劳夙办果饵食席徧行颁赐是日谕大学士温达等查八旗满洲䝉古汉军汉人大学士以下民以上年逾六十五嵗者扵本月内择日赐宴其八旗满洲䝉古汉军以至包衣佐领下年七十以上老妇扵老人赐宴后择日送至皇太后宫赐宴三月十七日大学士温达等奉上谕今嵗天下老人为朕六旬大庆从数千里匍匐而来如何令其空归欲赐伊等宴然后遣囬着查八旗满洲䝉古汉军汉人大学士以下民以上年逾六十五嵗者奏闻在本月二十二三两日拟定一日赐宴预为奏闻便扵备办内有艰扵动履不能前来者聼其勿来能来者俱令其来即不能来者应得分例朕必另行颁赐诏内有恩赐老人一欵凡在恩赐欵下者扵各名下註明已在恩赐之列至扵奴仆不在所查数内今时令渐暖赐宴后即令伊等各囬原籍耕种再查八旗满洲䝉古汉军以至包衣佐领下不论官员闲散人等年七十以上老妇奏闻俟老人赐宴后再定一日送至皇太后宫赐宴内有艰扵动履不能前来者聼其勿来能来者俱令其来若有贫乏不能来者着各该管处协助车马使之前来俱开真实年嵗不可揑报特谕钦此是日又谕宗人府选宗室子孙充授饮老人使令大学士温达等奉上谕谕宗人府王以下至宗室子孙内年二十嵗以下十五嵗以上人品聪慧能备衣服者拣选六七十人送至朕前以备授饮老人使令朕之子孙亦皆𣲖出青带之人一员不用钦此是日又传谕直省老人十八日齐至前朝聼礼部官指示行礼先是十一日南书房翰林等奉上谕各省祝万夀老人俱扵十七日在西直门外本省龙棚下齐集接驾十八日齐至前朝外聼礼部指地方行礼行礼后若再至龙棚恐城门拥挤老年之人实有未便况十七日朕进宫时经过各省龙棚诸老人已得从容瞻仰十八日行礼后诸老人不必再至龙棚下接驾尔等传与各省汉官徧谕各省老人知悉特谕十八日乙未上御殿受朝贺直省来京耆老臣民各随班次行礼是日颁恩诏通行天下令所在有司察例赐恤耆老诏欵内一八旗满洲䝉古汉军兵丁及内扎萨克喀尔喀等䝉古年七十八十九十以上者分别赏赉至百嵗者题明给与建坊银两一军民年七十以上者许一丁侍养免其杂𣲖差役八十以上者给与绢一疋绵一斤米一石肉十斤九十以上者倍之若百嵗者题明给与建坊银两二十四日辛丑命二十五日赐直省老人宴扵畅春园正门前复谕户部等衙门㑹议来京耆老恩恤从优具奏户部等衙门遵㫖为皇上六旬大庆各省来朝六十五嵗以上官员百姓数目查明缮折具奏奉㫖将伊等明日齐集正门外赐宴遣皇子领侍卫内大臣侍卫部院衙门官员内廷翰林公同赐宴令得均食百姓俱系生扵村野之人即有失礼者亦聼其便此内在诏欵应得恩恤者吏户礼兵四部㑹同查明比彼处畧为加厚今日即行议奏户部等衙门㑹议六十五嵗以上不议外七十嵗以上者诏款内应赏绵绢等物折银给与外加赏布各二疋八十嵗以上者加赏布各四疋九十嵗以上者加赏布各六疋缮折具奏上朱笔批出谕㫖伊等逺来绢布等物如何称朕之意九十嵗者人各赏银十两八十嵗以上各赏银八两七十嵗以上各赏银六两六十五嵗以上伊等既来亦各赏银一两二十五日壬寅礼部等衙门引六十五嵗以上老人大学士以下民以上至畅春园正门前东西向列坐敷席设几自北而南东西前后各十余行东坐西向大学士李光地王掞吏部尚书吴一蜚户部尚书张鹏翮礼部尚书陈诜刑部尚书胡㑹恩都察院左都御史赵申乔吏部左侍郎李旭升右侍郎王顼龄户部左侍郎王原祁右侍郎廖腾煃工部左侍郎阮尔询右侍郎刘谦内阁学士彭始抟邹士璁左副都御史崔徴璧通政使郝惟谔翰林院检讨严思位兵部郎中许康钖工部员外郎夏畴钦天监右监副臧积徳春官正何君钖灵台郎刘一葵等二十余人次列直省耆民二千余人西坐东响致仕吏部尚书宋荦诰封户部尚书张烺致仕吏部尚书徐潮原任户部尚书王鸿绪致仕礼部尚书许汝霖原任工部尚书徐元正原任吏部左侍郎李录予致仕吏部右侍郎仇兆鳌原任礼部右侍郎田种玉原任工部左侍郎李元振右侍郎彭㑹淇原任左副都御史劳之辨原任福建廵抚宫梦仁原任右通政杨笃生原任大理寺少卿朱廷鋐陈嘉绩原任翰林院侍讲彭定求原任左谕徳秦松龄郑开极杨大鹤原任右赞善田成玉尤珍原任御史鹿賔原任广西苍梧道彭演原任四川什邡知县俞曰都等二十余人次列直省耆民二千余人坐定领侍卫内大臣公阿灵阿等传谕曰今日之宴朕遣子孙与尔等分颁食物执爵授饮当颁食授饮时勿得起立以示朕养老尊贤之至意扵是执事人员次第陈设殽馈八簋品列庶羞百果之槃六谷之饭领侍卫内大臣侍卫部院官员内廷翰林往来劝侑前后以徧无不充饫食毕南书房翰林等捧出御书谕㫖宣读扵衆曰谕各直省老人书称文王善养老者孟子云七十者非帛不煖非肉不饱帝王之治天下发政施仁未甞不以养老尊贤为首务近来士大夫只论做官之贤否移风易俗之效验所以不暇讲䆒孝弟之本心朕因今日之㑹特宣此意若孝弟之念少轻而求移风易俗其所厚者薄而其薄者厚矣尔等皆是老者比囬乡井之间各晓谕隣里湏先孝弟倘天下皆知孝弟为重此诚移风易俗之本礼乐辞让之根非浅鲜也昨日甘霖大沛四野霑足朕心大悦尔等无悞农时速囬本地特谕宣读毕衆耆老懽忭稽首诸皇子乃出率诸皇孙及宗室子弟五十余人亲执爵觞授老人饮佐以名茶自大学士以下民以上往来劝侑前后以徧无不酣适顷之上出御幄陞座衆老人皆翘首仰瞻圣颜嵩唿之声浩若山海上命扶掖八十嵗以上官员致仕吏部尚书宋荦诰封户部尚书张烺等数人至御座前亲赐酒一巵又命扶掖九十嵗以上耆民庄国兴等数人至御座前亲赐酒一巵扵时风日清和礼仪详整皇情霁畅衆志欢腾万国一家熙熙皥皥近在阶陛大学士李光地王掞等跪奏曰圣夀前逾月晴和圣夀后应时雨泽皆由皇上大徳上格天心百祥协应等不胜忻跃今䝉恩赐宴徧及臣民天潢执爵宠踰非分诚旷古未有之隆施也致仕吏部尚书宋荦徐潮等跪奏曰等违觐天颜近者数年逺者十数年今见皇上精神倍扵从前真是法天行健䝉恩赐宴恩礼隆重万国臣民人人感激惟愿自今以后十载一来庆祝圣夀无疆也驾起还宫随传㫖赐大学士李光地等致仕吏部尚书宋荦等四十八人𫀆㡌砚有差又赐直省来朝耆老四千二百六十八人银两有差诸臣及耆老各谢恩而退是日赐七十嵗以上大学士李光地王掞尚书吴一蜚陈诜左都御史赵申乔侍郎王顼龄王原祁廖腾煃致仕尚书宋荦许如霖原任尚书徐元正致仕侍郎仇兆鳌煖㡌各一顶团龙縀袍挂各二件松花石砚各一方诰封尚书张烺原任侍郎田种玉李元振彭㑹淇原任廵抚宫梦仁凉㡌各一顶团龙縀袍挂各二件松花石砚各一方灵台郎刘一葵原任谕徳秦松龄煖㡌各一顶团龙纱袍挂各二件松花石砚各一方副都御史崔徴璧通政使郝惟谔检讨严思位春官正何君钖原任少卿陈嘉绩原任谕徳郑开极原任苍梧道彭演原任知县俞曰都团龙纱袍挂各二件松花石砚各一方赐六十五嵗以上尚书张鹏翮胡㑹恩侍郎李旭升阮尔询刘谦内阁学士彭始抟邹士璁郎中许康钖员外郎夏畴监副臧积徳致仕尚书徐潮原任尚书王鸿绪原任侍郎李录予原任副都御史劳之辨原任通政杨笃生原任少卿朱廷鋐原任侍讲彭定求原任谕徳杨大鹤原任赞善田成玉尤珍原任御史鹿賔松花石砚各一方是日宴赉九十嵗以上老人直𨽻曹鳯全等二十三人江南省庄国兴等八人山东省刘名科一人湖广省吕永年一人浙江省沈玉扬等三人银各十两八十嵗以上老人直𨽻张聘潜等四百三十三人江南省邱体华等八十人山东省闫见等十九人山西省田畯等二人河南省萧冲斗等三人陜西省张席珍等二人湖广省刘元志等四人浙江省钟国浩等三十五人江西省吴嵩龄等五人福建省张献福等三人广东省罗科等二人银各八两七十嵗以上老人直𨽻张竒䕃等一千四百四十九人江南省应元等一百十四人山东省王铨等七十八人山西省李锦等三十六人河南省董朝辅等七人陜西省张鸿等十一人湖广省辛国忠等十五人浙江省鲍守一等二百二十五人江西省甘象龙等十一人福建省呉宏祖等十人广东省刘遐龄等十人广西省李桢等三人云南省呉学文一人银各六两六十五嵗以上老人直𨽻李三省等一千四百九人江南省梅竒等九十一人山东省于定邦等六十三人山西省商丕祚等七十一人河南省徐元亮等十三人陜西省王丕猷等五人湖广省沈岐注等二十六人浙江省徐圣功等一百六十二人江西省曽誉等十七人福建省林洪京等十三人广东省鲍亦辅等十二人广西省宋珍玉一人贵州省秦毓华一人云南省汤执中一人银各一两万夀盛典初集卷十八万寿盛典初集卷十九钦定四库全书万夀盛典初集卷十九典礼五二十六日癸夘命二十七日赐八旗老人宴扵畅春园正门前复谕户部等衙门㑹议恩赏从优具奏领侍卫内大臣内务府总管户部等衙门遵㫖㑹议八旗六十五嵗以上未及七十嵗及不能来者俱不议外其能来七十嵗以上老人妇人各赏布四疋八十嵗以上老人妇人各赏布五疋九十嵗以上老人妇人各赏布六疋缮折具奏奉㫖这所议老人年老妇人恩赏殊为太轻其革职官员兵丁俱系年幼时行间効命中伤得功牌出力最久之人今皆年老矣伊等子孙亦有为官者年至九十者亦不多带至朕前筵宴赏赐如何以布赏之九十嵗以上者人各赏银二十两八十嵗以上者各赏银十五两七十嵗以上者各赏银十两六十五嵗以上者不在赏内亦着各赏银一两其不能来者俱赏给一半九十嵗以上者各赏银十两八十嵗以上者各赏银七两七十嵗以上者各赏银五两着将银两数目算明再奏二十七日甲辰礼部等衙门引八旗满洲䝉古汉军六十五嵗以上老人大学士以下闲散人等以上至畅春园正门前东西向列坐东坐西向内大臣和硕额驸尚之隆内大臣公舅舅佟国维领侍卫内大臣公海金领侍卫内大臣侯巴浑特大学士温逹萧永藻户部尚书穆和伦礼部尚书赫硕色刑部尚书哈山吏部侍郎傅绅户部侍郎塔进泰兵部侍郎巴颜柱理藩院侍郎诺木齐代副都御史舒兰大理寺卿孟世泰仪度额真佛保赛音敞都统善丹马尔赛朱玛喇敖三宁古塔将军孟俄洛护军统领腾额忒副都统毛竒他特石如璧偏图萨尔禅道服色闲散大臣伯四格图拉等一百余人次列耆老二千余人西坐东向原任领侍卫内大臣公阿尔泰原任尚书马尔汉凯音布安布禄范承勲阿山郭世隆原任总督石文晟喻成龙原任侍郎常书敦多礼巴钖戴都里多竒牛黒纳奴黒卾竒杨舒原任总漕马世济原任廵抚王国昌刘光美许嗣兴原任学士瓦尔逹黄茂原任都统图世希鲁白合车纳福查拉克兎齐式班第原任护军统领洪海蘓黒原任副都统禅布安图艾有仕黄象坤等三百余人次列耆老二千余人有司陈设几席簠簋之仪膳羞燔炙之品如二十五日礼饬毖有加诸皇子率诸皇孙及宗室子弟执爵授饮东西前后各十余行次第以徧顷之上出御幄陞座衆耆老进前跪献万夀觞上命扶掖八十嵗以上者至御座前亲赐酒一巵扵时瑞霭絪緼惠风披拂太和翕聚懽若家人内大臣尚之隆等跪奏曰等生逢圣世身受殊恩如天之福惧不能胜未知何以仰荅髙厚扵万一也驾起还宫随传㫖赐内大臣尚之隆等大学士温达等致仕尚书马尔汉等袍㡌有差又赐八旗耆老人等银两有差诸臣及耆老各谢恩而退是日宴赉八旗官员八十嵗以上镶黄旗满洲三品官邓光干一人汉军原任知县蒲敏政等五人正黄旗满洲六品官达巴纳等三人汉军五品章京孙应麟等二人正白旗满洲原任护军统领苏黒等十九人汉军原任知县员养纯等二人正红旗满洲原任侍郎敦多礼等八人䝉古佐领古穆一人镶白旗满洲先锋校赛龙阿等五人䝉古骁骑校毛什喇一人镶红旗满洲章京三泰等三人汉军原任员外郎陈懐徳等二人正蓝旗满洲原任拖沙喇哈番苏黒等八人䝉古原任护军校厄楞特等二人汉军雅鼐一人镶蓝旗满洲原任礼部侍郎戴都里等九人䝉古原任拖沙喇哈番厄尔色等三人七十嵗以上镶黄旗满洲内大臣公舅舅佟国维等六人䝉古都统朱玛喇等六人汉军原任尚书范承勲等十七人正黄旗满洲原任尚书凯音布等四十二人䝉古护军统领腾额忒等八人汉军原任副都统黄象坤等二十人正白旗满洲原任尚书马尔汉等六十一人䝉古佐领梯第等三人汉军原任总督石文晟等十六人正红旗满洲原任都统查拉克兎等四十二人䝉古原任拖沙喇哈番满逹希等三人汉军歩军校钟世孝等七人镶白旗满洲都统图世希等五十二人䝉古护军校马巴朗等二人汉军大学士萧永藻等四人镶红旗满洲大学士温达等四十一人䝉古原任拖沙喇哈番葛穆徳等三人汉军大理寺卿孟世泰等十人正蓝旗满洲原任学士瓦尔逹等五十人䝉古歩军校特古思等二人汉军拜他拉布勒哈番郭函臣等十人镶蓝旗满洲户部尚书穆和伦等五十五人䝉古原任护军叅领查木素等六人汉军原任廵抚许嗣兴等五人六十五嵗以上镶黄旂满洲宁古塔将军孟俄洛等六人䝉古原任佐领波第等七人汉军内大臣尚之隆等十人正黄旗满洲内大臣侯巴浑特等三十人䝉古原任副都统艾有仕等五人汉军原任府丞李法祖等九人正白旗满洲都统敖三等三十九人汉军佐领张国柱等十二人正红旗满洲原任副都统安图等三十人䝉古拖沙喇哈番花色等二人汉军歩军校王双全等六人镶白旗满洲原任侍郎鄂竒等三十四人䝉古原任拖沙喇哈番莽鼐等二人汉军原任守偹魏士英一人镶红旗满洲头等侍卫朱常鳯等六十九人䝉古歩军校托泰等四人汉军原任总漕马世济等十人正蓝旗满洲原任副都统禅布等六人䝉古拜他拉布勒哈番耨楞等四人汉军骁骑校朱国玺等六人镶蓝旗满洲原任二等侍卫色克巴等二十六人䝉古理藩院侍郎诺木齐代等二人汉军歩军校徐全周等七人右各员内赐内大臣和硕额驸尚之隆舅舅佟国维侯巴浑特大学士温达萧永藻尚书穆和伦哈山宁古塔将军孟俄洛原任尚书马尔汉凯音布范承勲原任都统查拉克兎煖㡌各一顶团龙縀袍挂各二件鞾韈各二双副都御史岳兰原任尚书安布禄原任侍郎敦多礼凉㡌各一顶团龙縀袍挂各二件鞾韈各二双原任护军统领洪海原任都统班第原任副都统黄象坤六品官达巴纳于地都袍挂各二件其余八十以上银各十五两七十以上银各十两六十五以上银各一两凡现任大臣官员与宴不与赏原任官员未与宴者领半赏是日宴赉八旗披甲闲散人等九十嵗以上镶黄旗满洲硕吉辉等二人正黄旗满洲孙朝福等二人正白旗满洲花鳯彩等二人正红旗满洲哈世泰一人镶白旗满洲灵印等二人汉军王国敬一人镶红旗满洲王逹等二人以上各赏银二十两未与宴者领半赏八十嵗以上镶黄旗满洲乌纳布等二十六人䝉古托克托和等二人汉军何豹等十二人正黄旗满洲张进忠等三十一人汉军张起云等二十九人正白旗满洲富哈纳等三十四人䝉古四儿等三人汉军张汝秀等三十二人正红旗满洲赵之英等四十二人䝉古巴颜等三人汉军刘光表等七人镶白旗满洲根泰等二十二人䝉古博恃罗等二人汉军李云元等十人镶红旗满洲甘楚喀等二十八人䝉古桃色等五人汉军张福等十六人正蓝旗满洲勒色礼等三十人䝉古里格等四人汉军张百禄等十二人镶蓝旗满洲叶库纳等五十七人䝉古萨尔图等八人汉军孟猷粲等五人以上各赏银十五两未与宴者领半赏七十嵗以上镶黄旗满洲党大等二百十一人䝉古巴拜等四十一人汉军王成等六十二人正黄旗满洲黒色等二百十九人䝉古党色等十六人汉军张义振等二百零一人正白旗满洲光柱等一百八十五人䝉古造经等二十七人汉军董竒等一百七十八人正红旗满洲张治宇等二百零七人䝉古保柱等八人汉军陆登朝等二十四人镶白旗满洲长夀等一百九十六人䝉古巴木布什等十八人汉军顾邦怀等五十五人镶红旗满洲吴大禅等一百七十五人䝉古柯士徳等十二人汉军辛喜等七十三人正蓝旗满洲沈阳等一百六十一人䝉古六儿等三十人汉军陈秉治等三十六人镶蓝旗满洲费雅逹等三百五十三人䝉古哈希泰等三十人汉军金夀等三十七人以上各赏银十两未与宴者领半赏六十五嵗以上镶黄旗满洲二黒等四十人䝉古南超等二十八人汉军张魁等四十人正黄旗满洲三竒等一百四十二人䝉古阿玉玺等七人汉军朱治国等一百五十四人正白旗满洲舒尔黒等一百四十九人䝉古歪拉海等九人汉军周文方等十三人正红旗满洲多尔济等四十二人䝉古二哥等十一人汉军张进忠等二十四人镶白旗满洲朝什喜等八十二人䝉古赶年儿等十三人汉军郭有功等四十八人镶红旗满洲色勒等一百八十三人䝉古三兎等八人汉军罗竒生等二十六人正蓝旗满洲哈頼等四十九人䝉古艾都等十五人汉军李大韩等四十二人镶蓝旗满洲姑图气等八十七人䝉古阿穆唿朗等二人汉军周有夀等六十八人以上各赏银一两是日命二十八日赐八旗年老妇人宴扵畅春园皇太后宫门前领侍卫内大臣内务府总管吏部等衙门㑹议大臣官员之妻革职部院官员之妻革职官员兵丁执事人员闲散人等之妻七十嵗以上年老妇人拟扵二十八日赐宴缮折具奏奉㫖依议筵宴处朕亲指示二十八日乙巳礼部等衙门引八旗满洲䝉古汉军七十嵗以上年老妇人至畅春园皇太后宫门前东西向列坐顷之九十嵗以上者召至宫内凡大臣之妻年不及九十亦酌量召至宫内赐坐皇太后皇上亲视赐宴分颁果饵食席八十嵗以上者丹墀下列坐七十嵗以上者宫门外列坐诸皇子率诸皇孙暨宗室子弟分视赐宴颁给果饵食席宴毕赐召至宫内年老妇人丰貂文绮素珠银两有差是日八旗官员之妻进宫内赐宴者共五十二人九十嵗以上共六人正黄旗满洲原任侍卫乌尔佳齐之妻頼普氏等二人汉军原任逰击李向日之妻刘氏等二人正白旗满洲原任郎中噶哈之妻一人汉军原任副都统徐治通之妻毛氏一人八十嵗以上共十一人镶黄旗满洲原任侍卫萨木哈之妻一人正黄旗满洲原任一等阿逹哈哈番逹哈泰之妻觉罗氏等二人正白旗满洲原任杭州将军郭丕之妻等二人汉军原任阿逹哈哈番王美之妻秦氏一人正红旗满洲原任副都统莫逹之妻老氏一人镶红旗䝉古原任骁骑校石大逹之妻完颜氏一人正蓝旗汉军原任总兵官吴万福之妻苏氏一人镶蓝旗满洲原任副都统马齐之妻等二人七十嵗以上共三十五人镶黄旗满洲内大臣舅舅佟国维之妻等八人正黄旗满洲原任尚书哈雅尔图之妻那喇氏等九人正白旗满洲原任都统瓦尔逹之妻等五人汉军原任精竒尼哈番曹希林之妻李氏一人正红旗满洲原任都统查拉克图之妻佛岳洛氏等六人镶白旗满洲原任都统年哈之妻陈氏等二人镶红旗满洲原任护军叅领苏敏之妻羊察氏一人正蓝旗满洲侍郎布尔赛之妻等二人镶蓝旗䝉古原任阿思哈尼哈番巴尔赛之妻一人以上各赐袍挂縀疋素珠等物有差八旗披甲闲散之妻九十嵗以上进宫内赐宴者共二十八人百嵗以上一人镶白旗满洲于二之妻富氏年一百三嵗赐银三十两素珠一盘宫纱手巾一条九十嵗以上共二十七人镶黄旗满洲桑格之妻等四人䝉古克什兎之妻一人汉军杨成名之妻王氏一人正黄旗满洲李大之妻贾氏等五人䝉古额布根之妻一人汉军刘应元之妻吕氏一人正白旗满洲布什图之妻一人䝉古雨沐之妻等二人正红旗满洲哈世泰之妻吴氏一人镶白旗满洲布尔泰之妻完颜氏等四人镶红旗满洲哈尔萨之妻金氏等二人汉军张忠之妻陈氏一人正蓝旗满洲苏喇之妻一人汉军髙文登之妻杨氏一人镶蓝旗汉军龎起龙之妻一人以上各赐银二十两及素珠夀杖等物其九十以上年老妇人未与宴者八旗共三十一人各领半赏银十两四月初二日己酉命赏给八旗年老妇人银两有差礼部仪制清吏司为知㑹事本年三月二十八日奉㫖今日年老妇人若照老人一体给赏伊等皆系妇人必致烦剧今召进殿内九十以上妇人及大臣之妻并朕识认者朕赏之其七十八十以上者筵宴毕令各囬本旗该旗都统等㑹同曽经㑹议大臣将来者与未来者逐一查明赏给务令均霑实惠赏过银两数目据实奏闻钦此相应知㑹八旗都统副都统等将二十八日筵宴过老妇人并不能赴宴老妇人逐一查明各具木牌填写嵗数何项人妻伊子系何项人带往畅春园可也是日赏八旗八十嵗以上官员之妻镶黄旗䝉古一人汉军四人正黄旗满洲二十人䝉古八人汉军十五人正白旗满洲三十一人䝉古一人汉军十人正红旗满洲二十五人䝉古三人汉军三人镶白旗满洲十九人䝉古一人汉军四人镶红旗满洲十九人汉军七人正蓝旗满洲十四人䝉古一人汉军三人镶蓝旗满洲十六人䝉古三人披甲闲散之妻镶黄旗满洲一百十三人䝉古十人汉军十一人正黄旗满洲七十六人䝉古六人汉军六十一人正白旗满洲八十人䝉古八人汉军六十五人正红旗满洲六十七人䝉古七人汉军十人镶白旗满洲二十一人䝉古六人汉军十七人镶红旗满洲九十人䝉古十一人汉军二十九人正蓝旗满洲四十人䝉古九人汉军十八人镶蓝旗满洲一百二十二人䝉古三人汉军十四人以上各赏银十五两未与宴者领半赏七十嵗以上官员之妻镶黄旗满洲二人䝉古二十一人汉军三十九人正黄旗满洲一百二十三人䝉古六人汉军四十三人正白旗满洲一百二人䝉古十二人汉军四十九人正红旗满洲一百十八人䝉古十九人汉军十七人镶白旗满洲一百五十三人䝉古八人汉军十八人镶红旗满洲十七人䝉古十五人汉军三十一人正蓝旗满洲一百三人䝉古十七人汉军三十三人镶蓝旗满洲一百九人䝉古九人汉军二人披甲闲散之妻镶黄旗满洲四百九十三人䝉古八十二人汉军一百四十七人正黄旗满洲三百五十五人䝉古四十一人汉军三百五十八人正白旗满洲三百九十八人䝉古六十五人汉军二百八十五人正红旗满洲二百九十七人䝉古二十六人汉军五十五人镶白旗满洲一百二十人䝉古三十九人汉军九十一人镶红旗满洲二百九十三人䝉古三十八人汉军一百四人正蓝旗满洲二百七十六人䝉古六十六人汉军五十七人镶蓝旗满洲五百八十二人䝉古六十人汉军六十一人以上各赏银十两未与宴者领半赏五月二十二日戊戍命副都统佛济保赫逹户部侍郎嗒进泰礼部侍郎冯忠通政使刘相分赏内扎萨克喀尔喀等五路䝉古老人银两有差先是康熙五十一年五月二十七日行在理藩院奉㫖查丙扎萨克喀尔喀厄鲁特归化城察哈尔老人先有查民人老人之例这次亦照此例查不必急速或伊等有已来者或有探信来者即将印文交与带去着各固山照此嵗以上查明保来将此文交与扎萨克元旦来朝之人亲身带来其不来之扎萨克即着协理台吉带来康熙五十二年五月初四日户部等衙门谨题为钦奉恩诏事康熙五十二年三月十八日奉恩诏内开八旗满洲䝉古汉军兵丁及内扎萨克喀尔喀等䝉古年七十八十九十以上者分别赏赉至百嵗者题明给与建坊银两钦此钦遵该臣等㑹议得八旗满洲䝉古汉军内七十八十九十以上者皇上洪恩俱各已经赏赐银两毋庸议外至百嵗者各该旗确查移咨礼部题明在户部支给建坊银两至扎萨克喀尔喀等䝉古七十以上者五千九百二十二名八十以上者六百二十五名九十以上者三十名共六千五百七十七名酌量七十以上者各给银四两八十以上者各给银六两九十以上者各给银八两赏给一百零四嵗格龙一名行文礼部题明将建坊银两亦在户部支给此赏扎萨克作为两路喀尔喀所住遥逺作为三路此赏系皇上万夀大庆洪恩每路或𣲖副都统或𣲖侍郎一员户部章京一员理藩院章京一员将所赏银二万七千六百七十八两户部库内支取带去㑹同该属扎萨克等逐一查明赏给伊等本身此放赏去大人官员周行各旗给与驿马俟命下之日将应差八旗满洲䝉古副都统部院衙门侍郎开列职名具题可也本月初六日奉㫖依议五月十九日户部谨题为钦奉恩诏事先经臣部等部㑹议得将内扎萨克喀尔喀等䝉古七十八十九十以上者共六千五百七十七名酌量赏给伊等银两此遣往赏给将内扎萨克等作为二路喀尔喀等所住遥逺作为三路每路或派副都统或派侍郎一员户部章京一员理藩院章京一员将所赏给银共二万七千六百七十八两在户部库内支取带去㑹同该属扎萨克等逐一查明赏给伊等本身命下之日将应差八旗满洲䝉古副都统部院衙门侍郎侍郎等品级堂官开列职名具题等因扵康熙五十二年五月初四日题本月初六日奉㫖依议钦此钦遵应将内扎萨克喀尔喀等五路应差副都统侍郎等品级堂官职名开列谨题伏乞钦㸃大臣五员此派出大人官员等赏赉事竣各将赏给钱粮人数奏闻可也本月二十二日奉㫖赏给内扎萨克喀尔喀等五路䝉古老人着佛济保赫逹塔进泰冯忠刘相去余依议康熈五十三年四月初一日西路喀尔喀地方放赏副都统佛济保东路喀尔喀地方放赏副都统赫逹中路喀尔喀地方放赏侍郎塔进泰科尔沁等旗放赏侍郎冯忠乌朱穆秦等旗放赏通政使刘相等奏为钦奉恩诏赏给五路䝉古老人银两事等到喀尔喀科尔沁乌朱穆秦等处所赏衆扎萨克中有一百四嵗格龙一人九十以上男女三十五人八十以上男女六百三十二人七十以上男女五千八百五十一人共赏银二万七千五百零六两所赏之处扎萨克王等各率领老少俯伏叩头奏称圣主因万夀大庆䝉特遣大臣至此赏赐自古所未有也臣民年老无用均霑圣恩不能图报惟愿皇上万夀无疆共祝扵天将年老臣民之夀上増圣夀求为转奏谢恩谨此奏闻本日奉㫖知道了万夀盛典初集卷十九万寿盛典初集卷二十钦定四库全书万夀盛典初集卷二十典礼五直𨽻廵抚赵宏燮等先后题报钦奉恩诏赏给老人绢绵米肉银两有差直𨽻廵抚赵宏燮题报所属顺天等九府八十以上老人一万九千六百八十一名九十以上老人一千九百三十名共给过绢绵米肉价银三万五千八百五两有竒又宣化府属给过本色米一千三十二石江南江苏廵抚张伯行题报所属江宁等七府一州七十以上老人五万六千四百八十八名八十以上老人一万四千七百八十八名九十以上老人一千六百四十五名共给过绵米肉价银二万七百八十九两七钱又本色绢一万八千七十八疋江南安徽廵抚梁世勲题报所属安庆等七府三州七十以上老人三万七千七百五名八十以上老人一万九千二百二十五名九十以上老人一千三百五十五名共给过绵米肉价银二万四千九百三十三两有竒又本色绢二万一千九百三十五疋山东廵抚蒋陈钖题报所属济南等六府七十以上老人七万三百五十三名八十以上老人二万六千七百三十四名九十以上老人八百二十三名共给过绢绵米肉坊价银六万三百七十六两有竒又永利等各塲灶七十以上老人二百六十四名八十以上老人七十一名九十以上老人十名共给过绢绵米肉价银一百五十三两有竒山西廵抚苏克济题报所属太原等五府三州八十以上老人一万八千一百四十二名九十以上老人二千一百七十一名共给过绢绵米肉价银三万七千五百四十八两有竒河南廵抚鹿祐题报所属开封等八府一州七十以上老人二万一百九十一名八十以上老人六千四百八十九名九十以上老人一千六百五十名共给过绢绵米肉价银一万四千八百二十三两有竒陜西廵抚永泰题报所属西安等四府一州八十以上老人一万三百八十一名九十以上老人一千五百九十八名共给过绢绵米肉价银二万七千二百八十九两有竒甘肃廵抚岳拜题报所属平凉等四府七十以上老人一万五千一百五名八十以上老人三千九百九十四名九十以上老人一千三百八十八名共给过绢绵米肉价银一万三千八十八两有竒湖广廵抚刘殿衡题报所属武昌等八府七十以上老人二万一百六十八名八十以上老人一万三百三名九十以上老人一千九百六十二名共给过绢绵米肉价银二万七百七十一两有竒偏沅廵抚潘宗洛题报所属长沙等七府二州七十以上老人一千五百八十名八十以上老人一千二百四名九十以上老人九百六十四名共给过绢绵米肉价银四千二百五十九两有竒浙江廵抚王度昭题报所属杭州等十一府八十以上老人一万二千三百十九名九十以上老人八百七名共给过绢绵米肉价银二万六千二百四十一两有竒江西廵抚佟国勷题报所属南昌等十三府七十以上老人一万五百四十二名八十以上老人三千七百五十名九十以上老人二千三百八十名共给过绢绵米肉价银一万三千四百四十五两有竒福建廵抚觉罗满保题报所属福州等九府一州七十以上老人三万四千九百六十一名八十以上老人三千八百五十四名九十以上老人八百九十二名共给过绢绵米肉价银一万一千一百四十四两有竒又台湾府属给过本色米一百八十一石广东廵抚满丕题报所属广州等十府一州八十以上老人一万一千六百一十二名九十以上老人八百五十一名共给过绢绵米肉价银二万五千七百一十三两有竒广西廵抚陈元龙题报所属桂林等十二府七十以上老人五百五十名八十以上老人二百九名九十以上老人七十一名共给过绢绵米肉价银五百五十九两有竒又本色米二百十三石四川廵抚年羮尧题报所属成都等十府六州七十以上老人四百九名八十以上老人一百八十四名九十以上老人五十四名共给过绢绵米肉价银六百三十两有竒贵州廵抚刘䕃枢题报所属贵阳等十二府七十以上老人一千三百四十八名八十以上老人三百七十一名九十以上老人一百二十三名共给过绢绵肉价银八百二两有竒又本色米六百十七石云南廵抚吴存礼题报所属云南等二十府七十以上老人六千三百七十九名八十以上老人四千五十九名九十以上老人四百四十六名共给过绢绵肉价银五千六百四十四两有竒又本色米四千九百五十一石奉天府府尹董宏毅题报所属奉天等二府七十以上老人二百十五名八十以上老人六十五名九十以上老人八名共给过绢绵肉价银九十五两有竒又本色米八十一石川陜总督鄂海等先后题报钦奉恩诏赏给驻防八旗老人银两有差康熙五十二年三月十三日兵部题为钦奉上谕事准行在理藩院咨称康熙五十一年五月二十七日太监梁九公传㫖查内扎萨克喀尔喀厄鲁特归化城察喀尔老人先有查民人老人之例这次亦照此例查不必急速或他们有已来者或有探信来者即将印文交与他带去着各固山照此嵗以上查明保来将此文交与扎萨克等元旦来朝之人亲身带来其不来之扎萨克即着协理台吉带来再八旗满洲䝉古汉军盛京黒龙江宁古塔右卫江宁杭州荆州西安福建广东等处并汉军将军副都统城守尉防守尉所在地方该衙门俱各行文亦照此将老人查明报部具奏钦此除内扎萨克喀尔喀厄鲁特本院行查外为此咨㑹等因前来准此臣部通行八旗各省驻防等处并察哈尔八旗去后其京城八旗年老之人都统查明具奏外今各省将军副都统城守尉防守尉闗口守御察哈尔总管各将所属地方老人查明保奏前来查得奉天将军伯常保住等来文七十以上老人一千二十五名八十以上老人二百七十五名九十以上老人一十二名共一千三百十二名此内官员二十九名另户一千二百八十三名统领恩丕等来文七十以上老人八十名八十以上老人十八名共九十八名此内官员十四名官员之妻二名另户女人十五名宁古塔将军孟俄洛等来文七十以上老人三百四十四名八十以上老人七十九名九十以上老人五名一百三嵗老人一名共四百二十九名此内官员十六名另户人四百一十三名黒龙江将军宗室杨福等来文七十以上老人二百五十三名八十以上老人五十名九十以上老人四名共三百七名此内官员十五名另户人二百九十二名奋威将军公费扬古等来文七十以上老人三十名八十以上老人二名共三十二名此内官员五名另户二十七名西安将军西住等来文七十以上老人一百九名八十以上老人三十一名九十以上老人一名共一百四十一名俱另户荆州将军逹尔占等来文七十以上老人三十七名八十以上老人五名共四十二名俱另户杭州将军宗室诺罗布等来文七十以上老人十三名八十以上老人二名共十五名俱另户江宁将军鄂克逊等来文七十以上老人五十五名八十以上老人六名九十以上老人二名共六十三名俱另户镇海将军侯马三竒等来文七十以上老人五十九名八十以上老人二十四名九十以上老人一名共八十四名俱另户广州将军管源忠等来文七十以上老人七十名八十以上老人二十三名九十以上老人一名共九十四名俱另户福州将军祖良璧等来文七十以上老人二十六名八十以上老人六名九十以上老人一名共三十三名俱另户太原城守尉阿琳来文七十以上老人十一名八十以上老人一名共十二名俱另户徳州城守尉努勒布来文七十以上老人二十三名八十以上老人五名共二十八名此内官员之妻一名另户男人十二名另户女人十五名沧州城守尉索住来文七十以上老人三名俱另户保定府城守尉马海来文七十以上老人十名八十以上老人一名共十一名俱另户良乡县防守尉胡什巴来文八十以上老人一名系另户女人顺义县防守尉常存来文七十以上老人四名八十以上老人二名共六名此内官员之妻一名另户女人五名宝坻县防守尉吴尔泰来文七十以上老人三名俱另户东安县防守尉赛住来文七十以上老人十一名八十以上老人三名共十四名此内官员一名另户女人六名包衣男人二名包衣女人五名昌平州防守尉王爱来文七十以上老人一名另户人固安县防守尉伍勒来文七十以上老人一名另户人玉田县防守尉郭里来文七十以上老人四名八十以上老人一名共五名此内官员二名另户人三名永平府防守尉阿尔赛来文七十以上老人三名八十以上老人一名共四名俱另户三河县原任防守尉索颜来文七十以上老人二名此内官员一名另户男人一名霸州防守尉阿逹哈来文七十以上老人二名八十以上老人一名共三名俱另户山海闗总管逹里来文七十以上老人十九名八十以上老人十名共二十九名此内官员一名官员之妻一名另户男人九名另户女人十一名包衣男人四名包衣女人三名张家口城门尉马鼐来文七十以上老人六名八十以上老人三名共九名此内官员二名另户男人七名张家口外牛羊羣总管折库纳来文七十以上老人四名俱另户独石口守御花善来文七十以上老人二名俱另户喜峰口守御萨克查来文七十以上老人三名八十以上老人二名共五名俱另户冷口守御乌尔禅来文七十以上老人一名八十以上老人一名共二名此内另户男人一名另户女人一名镶黄旗察哈尔统领肯太等来文七十以上老人一百七十九名八十以上老人十名共一百八十九名此内官员五名官员之妻五名另户男人五十九名另户女人一百二十名正黄旗察哈尔统领色楞敦住等来文七十以上老人一百七十一名八十以上老人二十名九十以上老人三名共一百九十四名此内另户男人四十名另户女人七十八名包衣男人三十九名包衣女人三十七名正白旗察哈尔统领常齐保等来文七十以上老人一百三十七名八十以上老人十二名共一百四十九名此内官员一名官员之妻二名另户男人五十二名另户女人九十四名正红旗察哈尔统领常明等来文七十以上老人二十七名八十以上老人二名共二十九名此内另户男人十八名另户女人十一名镶白旗察哈尔统领阿育什等来文七十以上老人四十五名八十以上老人四名共四十九名此内另户男人二十五名另户女人二十四名镶红旗察哈尔统领阿里浑等来文七十以上老人三十八名八十以上老人四名共四十二名此内官员之妻二名另户男人十七名另户女人二十三名正蓝旗察哈尔统领黒森等来文七十以上老人一百名八十以上老人十三名共一百十三名此内另户男人四十一名另户女人七十二名镶蓝旗察哈尔统领佛保等来文七十以上老人六十九名八十以上老人八名共七十七名此内另户男人二十四名另户女人五十三名以上老人七十嵗以上者共二千九百八十名八十嵗以上者共六百二十六名九十嵗以上者共三十名一百三嵗老人一名共三千六百三十七名此内官员九十二名官员之妻十四名另户男人二千九百一十三名另户女人五百二十八名包衣男人四十五名包衣女人四十五名为此谨题奏闻本日奉㫖交与内阁陜西西安布政使司为知㑹事䝉总督川陜鄂按验准户部咨前事内开西安驻防八旗满洲䝉古汉军年老七十八十者赏给银两另造清册縁由案行到司䝉此遵将支过银两数目兵丁花名册理合造报施行内开镶黄旗满洲七十老人一名汉军七十老人八名正黄旗满洲七十老人三名八十老人二名汉军七十老人八名八十老人三名正白旗满洲七十老人十二名八十老人二名汉军七十老人五名八十老人一名正红旗满洲七十老人七名八十老人二名汉军七十老人八名镶白旗满洲七十老人一名汉军七十老人八名镶红旗满洲七十老人六名八十老人一名汉军七十老人九名八十老人三名正蓝旗满洲七十老人三名汉军七十老人六名八十老人二名镶蓝旗满洲七十老人八名八十老人二名汉军七十老人十一名八十老人一名以上共七十老人一百四名每人赏银四两八十老人一十九名每人赏银六两共赏过银五百三十两各省驻防八旗老人并察哈尔八旗老人赏给恩例俱照此不备载万夀盛典初集卷二十万寿盛典初集卷二十一钦定四库全书万夀盛典初集卷二十一典礼五礼部尚书赫硕色等先后题明钦奉恩诏请给百嵗以上老人建坊银两八旗直省及喀尔喀所属共三十有三人康熙五十二年五月理藩院尚书阿灵阿咨送喀尔喀多罗郡王和硕额驸端多布多尔济所属格龙册临年一百四嵗本年八月福建廵抚觉罗满保题报徳化县老人张岳荣南安县老人李华天俱年一百一嵗本年九月河南廵抚鹿祐题报鹿邑县老民王国年一百嵗虞城县老民种天章年一百二嵗汝阳县老民夏旻年一百二嵗西平县老民焦伦长年一百一嵗本年十一月宁古塔将军孟俄洛咨送管理驿站官岳贑本佐领下鄂黙和索洛驿驿夫李三年一百三嵗康熙五十三年正月贵州廵抚刘䕃枢题报思州府老人张鹤云年一百一嵗印江县老人陈绍泰年一百二嵗余庆县老人张三祥年一百嵗本年二月浙江廵抚王度昭题报余姚县民谢兼才之妻傅氏年一百嵗本月䕶理偏沅廵抚印务布政司阿琳题报桃源县老人龚文楚年一百一嵗本年三月山西廵抚苏克济题报屯留县老人萧自富年一百三嵗临晋县老人陈之璠年一百二嵗本月福建廵抚觉罗满保题报龙溪县老人林敬李邦龙俱年一百嵗诏安县老人钟志髙年一百嵗本年四月云南廵抚吴存礼题报寻甸州老人李辉祖年一百一嵗本月陜西廵抚永泰题报盩厔县老人毛竒年一百二嵗蒲城县老人宋永熙王日中曹允龙俱年一百一嵗呉朝银年一百三嵗澄城县老人王天祐年一百二嵗本年五月陜西廵抚永泰题报醴泉县民刘芳节之妻邱氏年一百二嵗本年六月直𨽻廵抚赵宏燮题报文安县副将马自新之妻徐氏年一百嵗本年七月江宁廵抚张伯行题报山阳县民任邦经之妻张氏年一百嵗本年八月湖广廵抚刘殿衡题报江夏县民黄太位之妻欧阳氏年一百嵗本年十一月广东廵抚满丕题报南海县老人生员黄犹显年一百一嵗三水县老人罗万祥年一百一嵗髙要县老人梁楚环年一百三嵗开平县老人张子标年一百嵗等伏覩皇上御极五十余年一道同俗引年尚齿凡七十以上老人恩例每逢国家庆典徧行赐给光天之下化日之中含饴扶杖嬉逰太平者多歴年所矣至是以庆祝集京师皇上稽古礼文肇行盛典国老庶老次第钖宴以示慈惠而恩赉所及则荒陬逺徼罔弗霑濡葢虞夏以来未有也六经之言养老者书称羞耉诗咏授几条目之详具扵三礼王制曰有虞氏养国老扵上庠养庶老扵下庠夏后氏养国老扵东序养庶老扵西序殷人养国老扵右学养庶老扵左学周人养国老扵东胶养庶老扵虞庠所谓国老者有六乡之乡老有卿大夫致政之耆老有三老五更之老所谓庶老者有引户挍年之老有司徒以保息养之之老有遗人以委积养之之老有司门以其财养之之老虞夏商之礼周人脩而兼用之祝噎祝哽执酱执爵罗氏献鸠外饔掌亨酒正供酒稿人供食彬彬极盛矣顾以其时考之王制言七十养扵学逹扵诸侯周官言夫家老㓜乡遂大夫董其事月令养衰老授几杖行糜粥亦申命有司故王廵狩之礼就见止及百年乡饮酒之礼齿位秩扵党正凡天子春秋入学合乐所亲行燕飨食之礼以养之者国老庶老度不过近郊数百里间而又兼攷徳行郑氏註所谓老人衆多不可皆养者是也东迁以后礼制渐湮汉文始诏问民间长老八十以上赐肉九十以上赐帛歴代多遵行之光武建三雍之礼明章继统尊事三老兄事五更号为隆轨魏晋而降依倣其议然辟雍所养特三老五更二人而羣老不与焉既非古礼之意而嵗时粟帛之赐长吏怠事莫肯躬亲甚至糠粃相半不可饮食延及唐宋登板授之官则滥给恩泽降存问之诏则空饰文辞四代圣人以孝弟风示天下之意阙焉未讲葢二千年扵兹矣皇上逺览古今事以义起扵庆祝礼成特行养老之典上自公卿下逮甿庶咸造几筵古国老庶老之位也年六十五以上即得预宴周官六十有五不任役事之义也臣民则同日而别其班满汉则分日而均其惠推恩讫扵废疾钖类下及妇人合九域之懽心介百顺之景福燕衎者三日饫徳者万人此虞夏商周之所未能俪也亲临阅视臣民八九十以上手授杯斚诸皇子皇孙率宗室子弟往来劝侑执爵馈食之文也勅谕耆老俾各归训里闬仪礼大夫士老扵乡尊为民师以教乡人士之式也登降则并集宗藩酬酢则不遗疏贱降天潢而脩子弟之职发徳音以培风俗之原协万邦扵孝悌力田措一世扵和平寛大敦崇根本导迎善祥此汉唐宋明之所不敢望也至扵方域辽廓则戒有司以时拊循塞徼遐荒则勅邉吏所在存恤等窃揆恩诏所及䝉恩不下亿兆人经费不下百万计儿齿台背鸠杖逍遥朝有三夀之朋野多百龄之瑞天人䜣合中外禔福其信然矣然则本之以诚秩之以礼教之以义终之以仁一举而衆善备焉董仲舒曰尧舜行徳则民仁夀司马迁曰烟火万里人民乐业自年六七十翁逰敖嬉戯如小儿状以今凖古殆扵兼之皆我皇上老老之一心有以握其原而衍扵无穷也臣民衔恩奏谢凡遵照成格恭报人数银两者概置不录间采数章扵后以附旷典鸿施永垂奕禩云内大臣和硕额驸尚之隆等奏为恭谢天恩事钦惟皇上至仁性植景福天申跻一世扵春台享万年之厯服大徳必夀圣言明徴昌后燕天诗篇炳焕兹者恭逢万夀六十自近畿逺省暨扵海澨邉陬老㓜扶携奔趋阙下盈千累万祝圣瞻天此诚发扵爱戴之公心故不觉其欢唿之同愿自三月朔日至二十一日日霁风和尘霾不挂辇路所经万姓跪伏焚香填塞道路咸得仰观天表俯惬舆情䝉皇上赐席数千张自畅春园至禁城沿途摆设命皇子皇孙百余人歩行看视醉饱天恩普及臣庶逮至祝颂事毕二十二二十三两日甘雨应时淋漓普徧贻我来年兆启丰穰等愚昧有以窃窥天意人心上下向应断断乎其不爽者也更䝉皇上轸念逺来数万官民扵二十五二十七等日举行养老之典且使等在朝满汉大小臣僚以至八旗兵丁闲散人等齿及格者皆得与焉皇上御殿令皇子皇孙执爵皇上亲赐臣民耆老者酒又命皇子皇孙执爵传觞徧行劝侑二十八日又齐集八旗数万年老妇人扵皇太后宫赐宴隆仪渥泽振古稀闻凡兵民男妇人等自六十五以上者赐縀疋衣服及银两有差又进臣等扵内自六十五以上者赐煖凉㡌袍挂鞾袜寳砚各有差诗所称般赉之恩㫖酒之贶衮黼之钖未足为喻也至扵庶臣以诖误落职者咸矜其年老还以原官使完晚节其中大臣逮事世祖章皇帝者则复特加宫保以示殊恩故事恩诏封䕃止扵现任特㫖休废之臣亦得破例均霑此皆歴代之所未有者也皇上手撰谕㫖示天下老人以朝廷优养之恩寔为草野风励之本俾各归家教导子孙力行孝弟以笃风化之原以兴礼乐之基训词深厚等跪读之下莫不竦然动心焉伏念等生际明期躬逢旷典平昔之所未闻者今日皆得亲见千载一时欣幸何极况乃共沐恩波光荣逾分感极生愧又未知枯朽之身何以仰酬雨露之施扵万一也等不胜欢忭感激之至谨合词具奏称谢以闻总督淮扬等处地方提督漕运海防军务兼理粮饷兵部右侍郎兼都察院右副都御史郎廷极谨题为天心下逮髙年野老亲霑皇泽隆恩旷古下悃难酬谨据舆情代疏题逹事据淮属耆民龎尔淳等呈称窃惟哲后有引年之典昔王有养老之文虞夏以降或仅得之传闻汉唐以还久不逢兹盛事何期生当圣世乃得躬觐天颜殊恩为千载所难逢感激尤寸忱所莫罄兹康熙五十二年三月十八日恭逢圣主六旬万夀等身沐挥絃之化䖍申曝日之私不过如蝼蚁之望云岂敢企草茅之登陛若使得邀天聼便为生世之荣宠以俞词已沐云霄之泽乃䝉九重赐宴三殿陈笾天浆法馔竟霑藜藿之肠玉脍金羮徧饫田氓之腹皇子皇孙之贵手递霞觞不识不知之民亲甞雕俎更复黼帷近启黄幄遥开紫綍亲传真喜去天不逺玉音时降咸夸近日偏多既以次而问年复计人而颁赐皇恩徧及圣泽胥霑窃考古书所载执爵执酳仅为乡里尚齿之文赐帛赐租已极盛朝逮下之徳未有躬履云阶月地之贵身近龙颜日角之光引以家人父子之亲被以异数隆施之渥如今日者也等喜极若惊固已永镌肺腑感深入骨无由自献阙廷为此吁请専疏代题恭谢天恩又据淮安府知府梁星煜具详前来等因到钦惟我皇上仁𢎞覆载泽徧寰区恩徳被扵万方臣僚称庆声教讫扵四海野老均霑今据淮属耆民龎尔淳等吁请代题目击舆情真切理合具疏代题恭谢天恩伏乞宸览施行兵部右侍郎兼都察院右副都御史总督河道提督军务加五级赵世显谨题为圣徳广被海宇野老亲霑帝泽谨据舆情恭疏代谢天恩事据江南淮扬徐府州县沿河耆民髙天成等呈称伏惟我皇上功髙五帝道迈百王乃圣乃神仁恩周扵四表允文允武声教及扵八荒海不扬波颂太平者五十余载山无伏莾奉正朔者亿万斯年中外欢腾臣民抃舞等生长东南洼下之地曩有泛滥不时之虞自銮驾数临神谋屡颁两河悉臻底定泽国尽属沃壤频年以来民生安业士乐絃歌皆圣天子良谋睿算之所致也等身受皇恩图报无由欣逢康熙五十二年三月十八日圣主六旬万夀昌期等赴京叩祝万夀䖍申草野之愚忱获觐龙颜乃遂生平之素愿䝉赏御宴得甞天家异味又命皇子皇孙手赐霞觞受宠九重等草野愚氓何以当此异数隆施仰沐天恩有加无已复计年颁赐野老徧霑真亘古罕觏千载难逢者也等还家喜不自禁钦遵上谕徧告里隣以及亲族子姪教之孝悌勉之礼让以期毋负皇上谆切训诰至意宣布之下里隣士民闻之无不感激欢腾与等蚤夜䖍祷惟愿皇上夀与天齐福同地久等生生世世永戴皇仁扵无既矣为此吁情特疏代题恭谢天恩目击舆情真切不敢壅扵上闻理合具疏题报谨题廵抚广西等处地方提督军务兵部左侍郎兼都察院右副都御史加三级陈元龙谨题为圣朝养老恩隆惇伦化逺谨据舆情恭谢天恩事扵本年五月初五日接准户部咨文为移送事准内阁典籍㕔文开本月二十五日奉上谕各直省老人谕㫖钦此刋刻刷印一千张𤼵户部均发顺天府府尹并各直省抚院转给来京祝夀耆老不可遗悞等因前来应将所颁上谕行文各直省廵抚并顺天府府尹照依所颁上谕如式刋刻刷印转给该地方耆老不可遗悞仍徧行晓谕可也等因到即行布政司照依所颁上谕如式刋刻刷印转发各府州县查给地方耆老仍徧行晓谕自城市以至乡村虽山陬溪洞至逺极僻之处务期宣示周徧咸知我皇上以教孝教弟为移风易俗之根本御笔亲撰谕㫖不惮谆谆告诫虽尧之平章百姓舜之敬敷五教未有如圣谕之恺恻深挚切近详明入人者深动人者逺即至愚夫愚妇无不为之感发而兴起也兹据桂林府临桂县耆老李昌泰陈三生黄云极等公呈称昌等幸逢仁夀之世皆登耄耋之年生长邉方未娴礼教伏读圣谕讲究孝弟之本心昌等在各乡各村传集老㓜人等宣读讲论人人耸聼有感激而涕泗交颐者有愧恧而头低面赤者有欢忭而踊跃鼓舞者北望叩头齐声皆唿万嵗从此父慈子孝兄友弟恭各爱其亲各敬其长狱讼自息盗贼自销真成熙熈皥皥之风矣等年老之人仰荷皇恩赏赉皆得衣帛食肉似此养老仁政亘古所无今见风俗淳厚子孙孝谨相与含哺鼓腹歌咏太平正未有艾普天耆老无非圣夀钖福所赐但㣲贱小民感戴之诚无由上达吁求代题等情又据布政使黄国材具详转据桂林府吴元臣等各据所属耆老等公呈恳乞代题恭谢天恩等情前来不敢壅扵上闻理合据情代题伏乞皇上睿鉴施行谨具题知廵抚福建等处地方提督军务都察院右副都御史觉罗满保谨题为圣夀同天皇恩如海吁请详题代谢以达舆情事据福建布政使司布政使李𤼵甲呈详据福州兴化泉州漳州延平建宁邵武汀州台湾九府并福宁州㑹详据各县详据通省在京领赏八十嵗以上老人张献福郭日新陈万春等在籍领赏侯题建坊一百一嵗老人李华天张岳荣等呈称等幸生圣世饱食暖衣抱子弄孙不识不知优㳺扵光天化日之下熙恬扵歌衢舞巷之中身享太平之乐至矣极矣恭逢圣天子六旬大庆等有赴京叩祝者有在家遥祝者钦䝉皇上大沛殊恩在京叩祝者既已袖满帑金脣霑御酒在外遥祝者亦得身披轻暖腹饱肥甘又䝉谕㫖涣颁令等教训里闾共敦孝弟等䝉此天恩无可图报惟愿合天下万国九州亿万老人之夀为皇帝万万嵗一人之夀不胜踊跃欢唿伏乞转详代题等情前来目覩舆情真切不敢壅扵上闻理合具疏题报谨题万夀盛典初集卷二十一万寿盛典初集卷二十二钦定四库全书万夀盛典初集卷二十二典礼六康熙五十二年二月二十九日丁丑上以直省臣民来京庆祝万夀者人数繁多谷值腾贵命吏部尚书管仓塲事富宁安等发京仓米石减价平粜自三月初一日至扵三十日本年三月十八日恭遇圣夀六旬九州万国以迄蕃卫遐荒之地凡含抱血气禀受正朔者莫不鼓舞欢忭嬉逰太平自冬及春逺近趋赴京师百道并集都城内外衢衖填塞至车马不能通行二月二十九日奉上谕谕吏部尚书管仓塲事富宁安户部左侍郎塔进泰右侍郎噶敏图朕今日自畅春园来询问米价云比往年稍贵缘今嵗天下各省人民来集者甚多米价故较往年翔贵现今仓内米数充足先发一万石照时价减粜则来集人民可以贱价得米而京城米石又得盈余扵民生大有裨益若一万石不敷再发一万石粜卖亦止需米二万石而已尔等将价值定议具奏即发米自明日初一日粜起至月终止特谕三月初一日吏部尚书管仓塲事富宁安等题为钦奉上谕事本年二月二十九日奉上谕朕今日自畅春园来询问米价云比往年稍贵缘今嵗天下各省人民来集者甚多米价故较往年翔贵现今仓内米数充足先发一万石照时价减粜则来集人民可以贱价得米而京城米石又得盈余扵民生大有裨益若一万石不敷再发一万石粜卖亦止需米二万石而已尔等将价值定议具奏即发米自明日初一日粜起至月终止钦此钦遵查京城米石时价老米每石银一两二钱米每石一两粟米每石六钱今所粜米石比时价每石各减一钱其米石自京仓发出令五城满汉御史并𣲖出各部院贤能满司官五员公同收领在扵城外闗厢通衢地方设立米厰照比定价粜卖务使天下来集人民实获裨益至此米倘有籴买积贮贩卖者严行查拏等亲身不时廵察倘有时价多卖或将米石粜出或被旁人首告即行题叅将官员人等一并交与该部从重治罪恭侯命下将此现发米石自三月初一日起在扵月内粜卖如有不敷奏闻续发不过一万石亦照定价粜卖相应刋刻告示张挂五城九门晓谕可也奉㫖依议三月初一日戊寅直省来京耆庶分建龙棚祝釐扵是日经始民始大酺乐是月初一日都城内外臣民祝釐各从其班不下百余所其自西直门至畅春园二十里直省耆庶夹道营搆雕镂绮绣为楼台亭榭之属宛然天成驾以飞梁中絶驰道每数百歩恭设御幄臣民㑹迎法驾各从其乡左右如雁行前后如鱼贯往来纵观饮食宴乐诸王贝勒以下出入止呵殿八旗添设廵徼员役以修火禁诘㳺民之鬭嚣陵扰扵道者其余郊圻逺近选胜祝釐之地不可胜数俱扵初一日始天下人民所在酺乐亦扵是日始也初八日乙酉宗人府奏进诸王大臣庆贺桌张命扵十七日囬宫给赐沿途直省耆庶并𣲖八旗大臣侍卫及王府护卫官监视徧行赏给初八日宗人府奏请皇上六旬大庆诸王大臣进贡饽饽桌子二百张饭桌子二百张奉㫖皇太后所用桌面朕所用桌面并内里所用桌俱交内饭房备办诸王大臣所进饽饽桌子饭桌子俱不必过二百张十七日朕进早饍后进城欲赏沿途各省耆庶人等赏赐之时着𣲖出大人侍卫监看诸王亦各𣲖出所属才干护卫官员监看赏赐十三日庚寅西直门至畅春园御道所经直省耆庶张灯奏乐弥望无际人民自为曹偶席地饮酒行炙徧满绣陌欢声如雷停夜逰之禁灯火数十里宵行如白昼禁任重车不得出入西直门以便行者自十三日至扵二十一日每年逢万夀节自十五日起至二十一日止百官朝服不理刑名照常办事今则广七日为二十一日而自十三日至二十一日纵民酺乐停止夜禁皆前此未有也十七日甲午昧爽八旗诸王大臣各遣所属员役陈列庆贺桌张自畅春园至神武门鳞次栉比数十里不絶每席槃匜三层覆以黄封食穷甘脆之味果备水陆之产八旗大臣侍卫及王府护卫官往来监视顷之上起驾还宫监视官员遥望华葢将近即掲黄封芬馥盈路诸皇子皇孙扶御辇徐行止警跸圣容温霁徧行颁赐耆老进前者别赐内制粔籹如蟠桃大容一升人给一枚多者三四枚扵时黄童白叟充满懐袖俟属车豹尾过讫饱饫欢笑淋漓狼借是日受赐者亿万人凡散桌张一千七百六十有竒诸皇子四百九十五张亲王三百六十张郡王二百七十张贝勒一百八十张贝子一百五十张镇国公辅国公共二百十张八旗镇国将军以下散宗以上共五十张觉罗共五十张已上共桌一千七百六十五张十八日乙未上受朝贺礼毕仍幸畅春园止警跸万国耆庶再觐天颜人人喜跃是日颁恩诏大赦天下人民新沐圣泽歌舞昇平各从其类为䜩乐西直门内外数十里遨逰徴逐至扵逹旦是日所颁覃恩诏款普天率土无不沾濡又奉有月内筵宴来京老人之㫖人心翕然欣喜百倍二十三日庚子吏部尚书管仓塲事富宁安等以都城人数益繁请遵前㫖再发京仓米石平粜从之二十三日吏部尚书管仓塲事富宁安等折奏发出仓米一万石自本月初一日起至二十一日已经粜完今请再发仓米五千石卖至月终奉㫖发米粜卖扵民大有裨益着再发一万石照前粜卖是月也百官出入朝服自初一日至扵二十一日不理刑名讫扵三十日冠裳肃雍曹司清暇万国人民忘所疾苦坦坦熙熙惟以酺乐为事自三月初一日至二十一日百官朝服从礼臣题请自初一日至三十日不理刑名从直𨽻抚臣赵宏燮题请也详见朝贺恤刑二卷中是月也直省将军督抚大僚各率其属就所近名山祝釐其省㑹府州县治耆庶毕㑹张设䜩乐以及十室之邑一閧之市邮亭墟落无不含哺鼓腹讴歌圣徳至扵朝贡诸国邉徼诸部亦皆内向懽唿各从其俗相聚为酺乐直省臣庶酺乐详见将军督抚提镇题报赴岳日期及恭谢天恩等奏疏中外藩臣庶酺乐详见朝鲜国王等庆贺表及恭谢天恩等奏疏中是月也自初一日至扵二十一日风和日丽晴云卷舒酺乐浃旬人心愉畅二十二日澍雨应时上随命宴赏来京耆老谕令归农讫扵是月万国人民各还本业圣朝恩赉之典次第举行矣先是每年万夀节中外臣民庆贺宴乐先后三日嵗以为常至是圣夀六旬溥天之下酺乐者一月而京师万国和㑹赐酺之盛尤史书所未觏也粤稽陶唐之世天下雍和百姓无事有康衢之謡击壤之歌华封之祝含哺鼓腹传诵至今诗三百篇多善祷万夀之辞其逹扵甿庶者大率春秋祈报跻堂称觥上以抒忠爱之诚而比闾族党以其间相与为乐然观酒诰有羣饮之刑周官严属逰之禁则其时民间酒食徴逐初无禁忌者匝嵗之中间一行之孔子所谓百日之蜡一日之泽是也汉文帝时始有赐酺之令酺之为言布也王者布徳扵天下也汉律三人已上无故羣饮者罚金今诏横赐得㑹聚饮食故曰大酺自后逢国庆兴必推行之东汉迄扵隋唐悉遵其制今按史书所载赐天下百户牛酒给京师酺布户一匹或两户三户共一匹又虑逺方观者来往狼狈诏夜开坊门金吾镇护所谓大酺之㑹与人同欢然考其期多不过五日少则三日而已至唐肇置三令节令民人至扵其日䜩饮为欢扵是曲水褉亭重阳射圃登临逰览之乐九域同风流传篇什然无闗扵国典其就诞圣之辰令村社置酒宴乐先行报赛尤附㑹不经未合礼制以视中天之世天下一家与民偕乐之气象相去穹壤葢不可以逺近计矣皇上临御五十余年子养元元湛恩汪濊六合之中同一父母恭逢圣夀六旬人心説豫行者踊跃朝贺居者瞻望讴歌等伏覩行庆施惠始自京师人民衆多则发御廪数万石老稚忭舞则彻御馔数千席臣僚耆老倣古跻堂献夀之仪夹道分曹陈设燕乐四裔来觐喜而忘归万姓纵观恋恋而不忍去经旬渉月㳺泳太和自古大酺之㑹未有比隆者也至扵名山之灵异都㑹之繁昌荒陬穷澨逺徼絶塞舟车之所通达日月之所出没追逐良辰嬉逰髙㑹者所在成聚山川云物并助光华鸟兽草木罔不咸若小雅蓼萧之诗泽及四海大雅既醉之诗醉饱太平此其徴矣夫自唐以后寛羣饮之禁赐酺间见扵史书然国家令甲所及与人情和乐所致孰大而孰小推恩扵三日五日与饫徳扵上旬下旬孰久而孰暂孟子曰乐以天下韩愈曰乐而不失其正所以同其休宣其和感其心成其文也今之酺乐正合斯义皇上宵衣旰食端拱于穆清之中以一人之忧勒成天下之逸乐海宇宁谧时和嵗丰适遘昌期表兹盛事盖尧典称协和万邦扵今再覩休烈岂三代以下所能仿其万一也哉万夀盛典初集卷二十二万寿盛典初集卷二十三钦定四库全书万寿盛典初集卷二十三恩赉一康熈五十二年三月十八日万寿覃恩诏赐王以下宗室觉罗十五歳以上币帛有差四月二十七日户部尚书穆和伦等谨题为钦奉恩诏事康熈五十二年三月十八日奉恩诏内开王以下宗室觉罗十五歳以上者俱加恩赐钦此该等议得王以下八分公以上恩赐赏给之处俱照康熈九年恩诏赏缎亲王各给满水二疋立蟒三疋大蟒三疋粧缎三疋纱立蟒六疋纱蟒五疋纱粧缎五疋裙蟒一疋片金三疋倭缎四疋小粧缎一疋小补缎二疋大缎三疋洋缎四疋彭缎四疋福建衣素一疋福建宫䌷一疋小缎三疋小宫䌷一疋大纱一疋小纱四疋共缎六十疋郡王各给满水二疋立蟒二疋大蟒一疋粧缎二疋纱立蟒五疋纱蟒四疋纱粧缎四疋片金三疋倭缎四疋小补缎一疋小粧缎一疋大缎三疋彭缎六疋洋缎二疋福建衣素一疋福建宫䌷一疋小宫䌷一疋小缎二疋大纱一疋小纱四疋共缎五十疋贝勒各给满水一疋立蟒二疋大蟒一疋粧缎一疋纱立蟒三疋纱蟒三疋纱粧缎二疋片金二疋倭缎二疋小粧缎一疋小补缎一疋大縀一疋彭缎四疋洋缎二疋福建衣素一疋福建宫䌷一疋小缎二疋小宫䌷一疋大纱一疋小纱三疋共缎三十五疋贝子各给满水一疋立蟒一疋大蟒一疋粧缎一疋纱立蟒二疋纱蟒二疋纱粧缎一疋片金二疋倭缎二疋小补缎一疋大缎一疋彭缎三疋洋缎一疋福建蓝素一疋福建衣素一疋小宫䌷一疋大纱一疋小纱二疋共缎二十五疋镇国公辅国公各给满水一疋立蟒一疋大蟒一疋粧缎一疋纱蟒一疋纱立蟒一疋纱粧缎一疋片金二疋小补缎一疋大缎一疋福建衣素一疋小宫䌷一疋小纱二疋共缎十五疋查宗人府咨称本衙门以未入八分公镇国将军辅国将军宗室一品及二品大人章京等俱令一子着入监读书奉国将军奉恩将军宗室章京侍卫等俱加一级等因议奏奉㫖依议钦此钦遵移咨到部今未入八分公以下宗室觉罗大人章京侍卫等官俱既已给监生加级觉罗拜牙喇披甲人等赏给钱粮毋容议外十五歳以上宗室觉罗亦着恩赐相应酌量十五歳以上闲散宗室或赏给片金大闪缎字缎补缎一疋或大缎蓝素衣素帽缎一疋或小彭缎罗缎小缎线䌷罗绫一疋共缎三疋十五歳以上闲散觉罗各给或倭缎补缎大缎一疋或蓝素衣素宫䌷小闪缎一疋共缎二疋其觉罗内年老休致官员年尚未老未上衙门官员亦照闲散觉罗赏缎二疋王以下闲散觉罗以上查明到日照此估计赏给赏完之日部将缎疋数目造入奏销册内具题可也本月二十九日奉㫖依议户部缎疋库赏过缎疋开列于后亲王八位毎位赏缎六十疋郡王六位每位赏缎五十疋贝勒四位每位赏缎三十五疋贝子五位每位赏缎二十五疋共二十一位每位赏缎十五疋闲散宗室四百五十七名每名赏缎三疋闲散觉罗七百四十七名每名赏缎二疋共赏用中锦二十七疋草锦二十一疋立龙蟒五十二疋大蟒一百二十五疋金线蟒五十八疋粧缎二百五十九疋纱蟒二十二疋片金四百四十七疋金字缎八十六疋倭缎二百九十五疋小蟒八疋次粧缎十八疋补挂料五十二疋大缎一千四百七十九疋闪缎三百六十五疋洋缎五十七疋衣素四十四疋蓝素五疋宫䌷十八疋次大缎四十四疋帽缎四十四疋纱二十三疋彭缎六百七十六疋以上赏过蟒粧片金等缎共四千二百二十五疋宗室王以下蒙特赐者附载于后赐和硕庄亲王御书匾一对聨一大条幅字一扇一鞍马一匹玻璃器皿一席三十六事赐多罗平郡王御书条幅字一白玻璃碗四白金黄红蓝玻璃碟四金黄色玻璃瓶一白玻璃花瓶一白色金黄色玻璃小碟四盛京古砚一饯山查二瓶饯梨二瓶緑葡萄一瓶琐子葡萄一瓶赐镇国公额尔圗御书字一幅蓝玻璃碟四白玻璃碟一白玻璃瓶二蓝玻璃瓶一緑玻璃碟一石砚一饯山查二瓶饯梨一瓶哈密葡萄一瓶索索葡萄一瓶赐镇国公星海白玻璃瓶一蓝玻璃大盘二玻璃小碟四花玻璃花瓶二赐镶白旗䕶军统领噶渣尔启大宗室楚宗衣服等物三月二十五日诏复给多罗平郡王讷尔苏及辅国公门度等所停止禄米二十五日宗人府宗正雅尔江阿等谨题为请㫖事多罗平郡王讷尔苏因责打歩兵被陶和气题叅将俸禄俸米停止为此谨题请㫖奉㫖一槩给与俸禄伊等照常给与同日宗人府宗正雅尔江阿等谨题为请㫖事辅国公门度因和硕裕显亲王之事未到齐集之处将俸禄俸米停止所属官员不行禀明将门度随侍有品级者俸禄俸米䕶军䕶军校俸禄俸米䕶军钱粮米俱行停止为此谨题请㫖本日奉㫖一槩给与俸禄伊等亦着照常给与四月初一日诏察宗室觉罗以事革去宗系者及宗室觉罗所弃之子酌量给与带子分别注记附入玉牒四月初一日皇上召诸王贝勒领侍卫内大臣部院大臣都统先锋统领䕶军统领副都统等齐集特谕今日齐集尔等朕想有数件事朕若不説亦无人敢説自朕而外亦无人知此事所以聚集尔等下㫖蓝旗两贝勒再硕託贝勒皆因事获罪革去黄带子黜其宗系世祖皇帝时垂怜蓝旗贝勒之子萨哈连硕託之子雨萨布曾给与阿思哈尼哈畨俸禄伊等皆太祖皇帝之孙至朕方四世凡革去宗系者不入玉牒太祖皇帝有十五子其犯罪革者俱未録入似此等不入玉牒者年乆之后即无人知之矣凡宗室犯死罪者自有一定法律非滥行加罪若今不察明后日年久渐至冺没所关甚大宜将此等之处详察各于玉牒上续行録入酌量给与带子使之有据若无所据虽録于档子上万一有水火之虞竟无可稽考即如今工部档案被火烧了竝无可查矣觉罗原是一本所出亦有因罪革去带子者若不察明有据亦至冺没再宗室觉罗所弃之子虽记在青档子上宗人府定法甚严有畏惧不敢明言者亦未可知曽有一事可据原任内大臣觉罗塔逹任阿敦昂邦时因多子言欲将婢妾所生之子弃去包衣佐领阿敦大真泰闻之曰何为弃之乞与我养塔达即与为养子后朕知之曽下㫖与内务府大臣令其记明恐挑选女子时或妄行挑选也阿敦大真泰后亦无嗣有言及归宗者此子甚孝于养育父母曰不得带子罢了如何教我离恩养父母朕念其孝因给与红带子仍留在伊母处今现在包衣佐领下有似此収养宗室觉罗所弃之子者亦当查明确议具奏五月初三日和硕裕亲王保泰等谨题为钦奉上谕事该臣等查得原贝勒莽古尔岱之孙在正蓝旗者二十六人镶白旗者七人正黄旗者五人原贝勒徳格勒之孙在镶黄旗者六人原和硕亲王阿济格之孙在镶红旗者三十五人原和硕亲王多尔浑无后原贝勒硕托之孙在镶黄旗者十四人原镇国公艾都里之子孙在镶蓝旗者六十五人原贝勒拜音圗之孙在镶黄旗者四人原贝勒公阿岱之孙在镶黄旗者十九人原贝勒西安之孙在镶黄旗者十人济马瑚之孙在镶白旗者九人原正白旗宗室额尔济图今现在无子伊等之名竝其子孙之名皆记在青档子上请将伊等现在子孙皆给与红带子记入黄档子内俟修玉牒之日将伊等之名录入再费扬古之孙尼雅哈皇上所知甚明给与红带子请将伊祖父録入黄档子内俟修玉牒之日将伊等之名録入关柱噶灵阿图郎厄所生三子虽未载入实録简亲王公鄂飞顺承郡王公讷黙孙皆云实系宗室请亦给与红带子载入黄档子内俟修玉牒之日録入再阿尔通阿之孙四人在镶蓝旗伊等现在觉罗红档子玉牒内俱写名讫其给带子之处无容议外阿尔通阿原系宗室请将伊等之名记入黄档子内俟修玉牒之日録入再革去觉罗原系镶黄旗觉罗席安无嗣原正红旗觉罗勒尔色所生二子原系镶白旗觉罗杭阿拉之孙二十六人原系镶红旗觉罗京仓现在原觉罗呉丹之子孙十六人伊等之名竝子孙之名俱记在青档子上请给与紫带子写在红档子上俟修玉牒之日将伊等之名録入再觉罗中生子弃去他人抱养者镶黄旗觉罗达哈布生子西萨一人原阿达哈哈番觉罗马福塔生子乌达哈阿哈纳乌达哈之子孙四人阿哈纳现在正蓝旗正红旗原永陵总管觉罗阿塔所生之子六哥今现在觉罗西尔泰所生之子雅泰现在原阿达哈哈番觉罗马星额所生之子珠蟒衣已故珠蟒衣所生之子一人现在佐领觉罗七禄所生之子巴拉现在正红旗觉罗圗穆卜鲁所生子伊都之子孙在镶白旗者十七人镶红旗阿达哈哈番罗拖里所生之子花色达尔汉花色之子孙四人达尔汉之子孙五人原歩军副尉觉罗渣清所生之子海福现在阿达哈哈番觉罗湾寳所生之子马拉现在伊等俱于康熈四十七年五月奉㫖一一查明各据伊等族长同宗保结将名写入青档子内存记在案今请将伊等现在之子俱给与红带子録入红档子内俟修玉牒之日将伊等之名録入嗣后宗室觉罗内所弃之子被他人抱养迷失者日后知之具呈之日宗人府衙门查明应否给与带子録入玉牒黄档子内请㫖定夺可也本月初五日奉㫖依议四月十一日诏宗室八分公以下奉恩将军闲散宗室以上现任大臣侍卫官员者各依现任品级照民文武官员封赠例给与封典诰勅初九日宗人府宗正雅尔江阿等谨题为请㫖事康熈五十二年三月十八日恩诏内开一款内外大小各官除各以现在品级已得封赠外凡陞级及改任者着照新衔封赠钦此钦遵查得康熈四十二年三月十八日恩诏为觉罗官员所得封赠题奏请㫖奉㫖宗室官员亦应给与封赠钦此自八分公以下奉恩将军闲散宗室以上现为大臣侍卫官员者各依现任品级照民文武官员封赠之例给与诰命给过之后存档在案今逢恩诏内外文武大小官员从前未遇恩诏未得封赠者按现在品级启奏给与封典外先遇恩诏己得封赠之后改任者照改任品级封赠陞级者陞任改换顶带者俱照新品级封赠虽陞级未改任换顶带者前次已遇恩诏封过不许重封再查定例内一品官员封赠三代二品三品官员封赠二代四品以下七品以上封赠一代八品九品官员止封本身等语俟奉㫖之日通行八旗恭遇恩诏自八分公以下奉恩将军闲散宗室以上现为大臣侍卫等再觉罗官员等各自已本身封赠三代二代一代有无妻室已得封诰未得封诰之处俟该旗咨送到日将伊等应得诰命之文交与翰林院撰拟奏览等未敢擅便谨题请㫖本月十一日奉㫖依议五月初二日诏镇国将军辅国将军宗室一品二品大臣章京及未入八分公各送一子入监读书奉国将军奉恩将军及宗室章京侍卫等各加一级四月二十九日宗人府宗正雅尔江阿等谨题为请㫖事衙门题前事准户部咨呈恩诏内开一款自王以下宗室觉罗十五歳以上者俱加恩赐钦此王以下宗室觉罗十五歳以上查明人数送部等因前来查得恩诏在京满汉文官四品以上武官二品以上䕃一子送国子监读书文官五品以下武官三品以下俱各加一级又查得康熈三十六年十一月十四日兵部题公福善等应加宫保折本启奏奉㫖这本内议辅国将军益徳照例不准加级宗室章京有何不可加级之处加级者止换顶带坐褥宗室益徳着议加一级具题仍着为例钦此应将奉国将军奉恩将军宗室章京侍卫各加一级外宗室一品二品大臣章京竝无各送一子入监读书之例因此亦应各加一级康熈五十二年四月初六日题本日奉㫖宗室亦议各送一子入监读书具本用印来奏钦此议得镇国将军辅国将军宗室一品二品大臣章京各送一子入监读书又查得民公有送一子入监读书之例应将未入八分公亦各送一子入监读书奉国将军奉恩将军宗室章京侍卫等各加一级恭候命下遵行臣等未敢擅便谨题请㫖康熈五十二年五月初二日奉㫖依议五月初四日诏宗室荫生各照应得品级随旗上朝四月二十七日宗人府宗正雅尔江阿等谨奏为请㫖事衙门题前事恩诏内开在京武官二品以上各送一子入监读书在外武官二品以上亦各送一子入监读书武官三品以下俱各加一级钦此奉国将军奉恩将军宗室章京侍卫俱各加一级外宗室一品二品大臣章京竝无各送一子入监读书之例亦议以各加一级具题康熈五十二年四月初六日具折启奏本日奉㫖宗室亦议各送一子入监读书具本用印来奏钦此议得未入八分公镇国将军辅国将军宗室一品二品大臣章京俱各送一子入监读书本月初九日具题十一日奉㫖依议钦此查得吏部定例一品二品大臣官员各荫一子入监读书宗室原无荫一子入监读书之例今圣主洪恩宗室各荫一子入监读书因此将伊等俱送国子监读书外或照民官之子在各部院衙门选用或照伊所各得荫生品级随旗上朝伏候圣裁五月初四日奉㫖宗室荫生着随旗上朝五月初八日宗人府宗正雅尔江阿等谨题为请㫖事礼科抄出臣衙门题前事恩诏内开在京满洲武官二品以上各送一子入监读书在外武官二品以上亦各送一子入监读书武官三品以下俱各加一级钦此议得奉国将军奉恩将军宗室章京侍卫俱各加一级外宗室一品二品大臣章京并无送子入监读书之例相应亦加一级等因康熈五十二年四月初六日具折启奏本日奉㫖着议宗室各送一子入监具本用印来奏钦此议得未入八分公镇国将军辅国将军宗室一品二品大臣章京各送一子入监读书本月初九日具题十一日奉㫖依议钦此钦遵查得吏部定例一品二品大臣官员各䕃一子入监读书宗室竝无䕃子入监读书之例今圣主洪恩宗室各荫一子入监读书因此将伊等俱送国子监读书外或照民官之子在各部院衙门选用或照依所各得荫生品级随旗上朝伏候圣裁康熈五十二年四月二十七日题五月初四日奉㫖宗室荫生着随旗上朝钦此臣等议得查一品官荫生以五品用二品官荫生以六品用未入八分公镇国将军系一品大臣其荫生以五品随旗上朝辅国将军系二品大臣其荫生以六品随旗上朝等未敢擅便谨题请㫖本月十一日奉㫖依议等伏稽徃制自唐虞三代以来所以保世而滋大者未有不加意于一本之戚以亲亲为亟者也尧典垂亲睦之训禹谟拜惇叙之言至于周道尤尚亲亲若湛露之篇燕以示慈惠厌厌夜饮在宗载考何其隆耶礼称人道亲亲亲亲故尊祖尊祖故敬宗敬宗故収族推之以至于庶民安财用足百志成礼俗刑然后乐作可谓重矣故曰上治祖祢尊尊也下治子孙亲亲也旁治昆弟合族以食序以昭穆别之以礼义人道极焉所谓始于家邦终于四海理固然欤若夫以一人诞降之祥沛九族非常之泽衍皇室之庆源焕天潢之宠籍如我皇上今日以万寿之庆推恩于宗室者尤旷古而仅见也三代而下汉惩秦弊颇芘本根文帝四年五月复诸刘有属籍家无所与赐诸侯王子邑各二千户元始元年以黄鹄下建章宫太液池赐宗室金钱四年始赐宗室有属籍者爵元凤二年赐宗室子钱人二十万四年帝加元服复赐宗室金帛有差然皆与臣民同赐初元元年赐宗室有属籍者马一匹至二驷五年亦然唐武徳七年四月宴王公亲属于文明殿酒䦨徙坐翠华殿帝赋诗王公递上寿赐帛各有差宋初亲亲颇阙仁宗念宗族散处不亲洽作睦亲广亲诸宅以族属亲疏分处之时临幸宴享又置大宗正司司训导纠过失修纂谱牒圗籍以明恩其别五一曰皇帝玉牒二曰宗支属籍三曰宗藩庆系録四曰仙源积庆圗五曰仙源类谱凡録以一歳圗以三歳谱牒籍以十歳修纂然当时宗室犹未有爵土之封寻因富弼之请同时封王公者九十人神宗时立宗子试法袒免亲已受命者得附锁㕔试袒免外亲得附国子监试十取五年四十累举不第者疏名録用而它恩数稍减下逮元明宗族恩礼隆杀大率如此然则上下数千年其以诞圣之节加恩宗室者槩乎其未之前闻也国家龙兴发祥长岳自肇祖以下玉叶分辉璇源疏派蕃衍浩荡祖宗之法以带之红黄别亲之等杀干禄百福子孙千亿仙源积庆之盛玉牒不胜载矣皇上广钖类之仁念神明之胄视尧之亲睦禹之惇叙圣揆无二其所以笃厚本支崇奖蕃翰有加而无已者五十有余歳今恭逢圣寿普天同庆而爱由亲始其事尤重其礼尤隆立法创制裁自圣心举数千年分见岐出之恩竝沛于一时岂非咸五帝登三王亘古今而立隆者乎伏观圣节典礼公以下荫子奉国将军以下各加一级非仅如元始赐爵之典也王以下闲散以上赐予周浃或䝉宸翰煇煌或出尚方珍异殷隆稠叠非仅如金钱帛马之常也宗室荫子各以应得品级随旗上朝不必有宗子试法之烦也修明玉牒至于宗室遗弃子女稽访毕周咸得赐带记名务使万派归源五车同采非仅如谱牒图録歳修成宪已也鲁论云君子笃于亲则民兴于仁孟子云亲亲而仁民仁民而爱物盖皇上欲民无不兴仁故于亲尤笃于民物无不仁爱必先以亲亲推之有序施之有等固已万邦协和四方风动直接于唐虞之盛也等恭逢盛典谨纪加恩宗室为恩赉之首云万寿盛典初集卷二十三万寿盛典初集卷二十四钦定四库全书万寿盛典初集卷二十四恩赉二康熈五十一年十月初六日上允蒙古内五十旗王以下台吉他布囊以上于五十二年诣阙朝贺仍诏厚其资粮以示柔逺至意康熈五十一年九月二十日理藩院题为内五十旗王以下台吉他布囊以上来朝等事十月初六日大学士温达等启奏折本奉㫖元旦来朝蒙古诸王内或公事差遣或正务羁绊以及有病不可行动之外左右两翼王贝勒贝子公台吉他布囊等一槩听其前来尔等㑹同理藩院议奏钦此钦遵大学士温达等㑹同理藩院议得左右两翼王以下协理旗务台吉他布囊以上一槩听其前来伊等来时其扎萨克台吉他布囊俱留一人令其䕶理印务不可荒废地方再公主之子孙俱系亲戚台吉等内有年歳大者亦令其前来其不能来之王贝勒贝子公扎萨克台吉他布囊每一旗令其来一台吉他布囊如有公事差遣正务羁绊有病不可行动者竝年未及歳者俱不必令其前来又查从前元旦来朝人内未经出痘者不令前来今或令其前来或不必令其前来伏候圣裁等因具题奉㫖依议其未出过痘之人不必令其前来钦此钦遵康熈五十二年王以下台吉他布囊以上赴阙朝贺元旦咸以今春恭逢皇上六旬正诞愿得留住京师随班庆祝上以时日尚遥特诏给与口粮俾得久住维时皇仁优洽羊豕鱼蔬不时颁赐其仓厰所给计白米二千余石老米四千余石豆二万四千余石草一百万二千余束他物称是饮和食徳讴歌莫罄焉五十二年正月十五日上以衆蒙古醵金建庙热河庆祝万寿特颁谕旨减银数之半併省安设喇嘛口粮毋致累民以昭恩卹正月十五日科尔沁土谢图亲王鄂尔吉图四十九扎萨克喀尔喀七旗厄鲁特扎萨克等共一百二十扎萨克王贝勒贝子公台吉等奏称臣等累世荷蒙圣恩无从报答恭逢六旬大庆祝皇上万寿永乆公同集银二十万两盖造大庙每旗安设喇嘛一名念经永祝此安设喇嘛之所食口粮应用物件令各旗年年交送称颂徽号等因启奏本日奉㫖朕为衆蒙古等在多伦诺尔处建造庙宇毎扎萨克安设喇嘛一名今蒙古等既公同欲为朕建造庙宇准其建造但银二十万两为数甚多十万两足矣令在热河建造将喇嘛等食用俱在此十万银两之内通融置地立产伊等所安设之喇嘛不用伊等之物若伊等每扎萨克毎年交送喇嘛口粮路逺劳苦非一二年之事日月久逺借此支给安设喇嘛口粮为名必至用一凑十朕是大主惟愿共享昇平之乐非但喜讽诵嘛呢衆蒙古等当仰体朕心毋得扰累在下愚民向因朕食羊肉毎年令乌朱穆秦色登敦多卜王将牧放肥羊每送六只供御经年食之心甚不忍将朕苏鲁克羊只赏赐一万又每年在喀喇沁处行围因设筵宴用羊一百朕又下㫖每年食尔等之羊欲赏尔等羊只能养多少伊等囘奏地方窄狭不能多养三旗能养羊一万随赏伊等羊一万朕素性不爱索取即今喀尔喀所进好马羊只不可胜用今已限定数目且行幸端多布多尔济额驸册王诺尔布喀尔喀地方之时朕下训㫖尔等勿因进朕马匹向人求马朕马匹甚多尔等虽不进马毫无介意况尔等即寻马匹好马断然不得又何必求人若因进上向人寻取关系朕之声名似此因进上扰累下人之事甚多朕办事五十余年何所不知朕非同喇嘛喜向人需索也正月二十五日上幸畅春园西厰御楼颁赐科尔沁土谢图亲王鄂尔吉图等二百二十六人服物有差科尔沁共九十一人土谢图亲王鄂尔吉图赐貂帽一顶石靑色缎四团补银䑕皮挂酱色蟒缎天马皮袍一袭带全副鞾袜各一双鄂尔吉图固山下五人亲戚台吉卜达赐线缨凉帽一顶纱夹袍挂一袭亲戚台吉马礼亲戚二等台吉阿穆礼瑚亲戚未受品级台吉巴扎尔哥图尔格克齐等四人赐纱袍挂各一袭卓里克图亲王巴忒玛赐染貂帽一顶石靑色缎四团补绵挂香色蟒缎天马皮袍一袭带全副鞾袜各一双达尔汉亲王罗卜臧滚布赐貂帽一顶石靑色缎四团补青肷挂香色蟒缎貂䑕皮袍一袭带全副鞾袜各一双罗卜臧滚布固山下六十六人亲戚协理台吉毕礼克图公主之孙台吉阿济格鄂齐尔呉尔嘏满绰克图巴雅尔图頼巴亲戚台吉噶尔璧甘梯沙额尔和图毕里古达礼等九人赐凉帽各一顶纱袍挂各一袭亲戚协理台吉毕里滚达頼公主之孙台吉毕礼克图苏朱克图毕马利阿穆瑚朗呉巴钖苏珠克图公主之孙未受品级台吉藏布萨礼达尔玛亲戚二等台吉沙萨阿木瑚朗毕里克图亲戚三等台吉阿林古桑拉礼达四等台吉齐巴垓塞不腾阿穆尔林古喇布南阿尔萨拉阿里古桑巴鲁扎纳喇钖巴雅礼席喇圗额尔和圗达布瑚尔喇竒特古思绰克圗三聘毕礼克阿克首阿穆瑚朗席尔哈额尔徳尼山扎普杜贞尔扎卜诺穆齐阿礼喇瑚额穆尔钖第巴济斯瑚朗亲戚台吉苏朱克图呉巴钖绰克图关保纳逊阿穆噶纳木喀滚机思扎卜罗卜臧阿礼古山拉什希布亲戚未受品级台吉达钖拉纳穆扎尔呉巴钖萨都瓦布库等五十六人赐纱袍挂各一袭老披甲乌几赐斗蓬一件多罗扎萨克图郡王鄂齐尔赐染貂帽一顶石靑色缎四团补银䑕皮挂香色蟒缎绵袍一袭带全副鞾袜各一双多罗郡王诺扪额尔黒图赐貂帽一顶石靑色缎四团补绵挂古铜色宁䌷绵袍一袭鞾袜各一双多罗贝勒阿必达赐染貂帽一顶石靑色缎貂皮挂酱色蟒缎绵袍一袭带全副鞾袜各一双多罗郡王伊钖班第赐貂帽一顶石靑色缎四团补绵挂香色缎绵袍一袭伊钖班第固山下三人台吉卜尔尼赐线缨凉帽一顶纱袍挂一袭协理台吉苏马第赐纱袍挂一袭老台吉阿努达赐缎夹袍一件多罗贝勒巴克钖嘏赐染海骡皮帽一顶石靑色缎绵挂酱色宁䌷绵袍一袭鞾袜各一双镇国公图弩满赐秋帽一顶红靑色缎绵挂寳蓝色宁䌷绵袍一袭鞾袜各一双图弩满固山下一人协理台吉卜延图赐绵袍挂一袭和硕额驸班第赐染貂帽一顶石靑色缎貂皮挂酱色蟒缎袍一袭带全副鞾袜各一双一等台吉呉尔都纳苏图赐线缨凉帽一顶红靑色羽缎挂寳蓝色羽缎袍一袭鞾袜各一双和硕端敏公主之子䇿旺多尔济赐石靑色纱挂香色纱绵袍一袭和硕纯僖公主之子台吉色稜纳木占赐石靑色纱挂酱色纱袍一袭郡王阿拉不滩固山下三人一等台吉敦扎卜台吉尼特格尔赐凉帽各一顶纱袍挂各一袭协理台吉根都思赐纱袍挂一袭乌朱穆秦共五人车臣亲王色登敦多卜赐染貂帽一顶石靑色缎四团补银䑕皮挂香色蟒缎绵袍一袭带全副鞾袜各一双色登敦多卜固山下一人协理台吉马钖赐绵袍挂一袭多罗贝勒博穆波赐貂帽一顶石青色缎绵挂寳蓝色缎绵袍一袭博穆波固山下一人协理台吉济尔哈朗赐纱袍挂一袭一等台吉塔旺扎穆苏赐线缨凉帽一顶石青纱夹挂香色八团纱袍一袭鞾袜各一双巴林共六人多罗郡王额驸呉尔滚赐貂帽一顶石靑色缎貂䑕皮挂香色蟒缎天马皮袍一袭带全副鞾袜各一双呉尔滚固山下一人公主之孙台吉根扎普赐线缨凉帽一顶纱袍挂一袭固山贝子扎钖纳木塔尔赐秋帽一顶石青色缎绵挂香色缎绵袍一袭鞾袜各一双固山贝子鄂齐里桑赐秋帽一顶石青色缎绵挂寳蓝色宁䌷绵袍一袭鞾袜各一双公主之孙台吉伊拉古克齐赐石青色宁䌷挂米色宁䌷袍一袭公主之孙台吉萨布噶里达赐红青色缎挂灰色宫䌷袍一袭阿霸垓共三十二人多罗郡王呉尔占噶喇卜赐染貂帽一顶石青色缎四团补绵挂寳蓝色缎貂䑕皮袍一袭带全副鞾袜各一双呉尔占噶喇卜固山下一人协理台吉徳穆褚克赐秋帽一顶缎袍挂一袭多罗郡王丙赐海骡皮帽一顶石青色缎四团补绵挂天蓝色縀绵袍一袭丙固山下二十七人协理台吉巴禄赐线缨凉帽一顶缎袍挂一袭舅舅布达什希卜之子老台吉乌都赐雨缨凉帽一顶纱袍挂一袭舅舅布达什希卜之子台吉博罗扎克巴比彭舅舅布达什希卜之孙台吉顾鲁普珠尔吉里第昻噶呉努库滳的米老津毕礼克沙克扎博齐米梯克丹津班住尔额尔克桑噶都勒扎卜巴兰扎波罗尔寨席大达伊达玛徳里克班第等二十四人赐袍各一件老台吉额尔克赐绵袍一件固山贝子车林敦罗卜赐秋帽一顶石青色缎绵挂寳蓝色八团纱夹袍一袭鞾袜各一双原任王塔满林扎卜赐纱绵袍一件喀喇沁共七人多罗都楞郡王色稜赐染貂帽一顶石青色缎四团补绵挂寳蓝色缎貂肷袍一袭鞾袜各一双色稜固山下一人协理他布囊塔尔宛赐雨缨凉帽一顶缎袍挂一袭镇国公沙穆巴拉什赐秋帽一顶石青色縀绵挂寳蓝色宁䌷绵袍一袭鞾袜各一双沙穆巴拉什固山下一人协理他布囊卓里克图赐雨缨凉帽一顶纱绵袍挂一袭扎萨克一等他布囊格伦赐秋帽一顶红青色缎绵挂灰色缎绵袍一袭鞾袜各一双公主之子纳穆钖赐线缨凉帽一顶石青色缎银鼠皮挂香色蟒缎绵袍一袭带全副鞾袜各一双一等他布囊色补赐线缨凉帽一顶石青色缎四团补挂酱色八团纱夹袍一袭鞾袜各一双蒿齐忒共三人多罗额尔徳尼郡王阿噶尼思塔赐染貂帽一顶石青色缎四团补绵挂寳蓝色缎灰鼠皮袍一袭带全副鞾袜各一双阿噶尼思塔固山下一人协理台吉安玛第赐袍挂一袭多罗郡王雅木批尔赐海骡皮帽一顶石青色缎四团补绵挂灰色缎绵袍一袭鞾袜各一双敖汉共二十二人多罗郡王垂木珀尔赐海骡皮帽一顶石青色缎四团补绵挂灰色缎绵袍一袭鞾袜各一双垂木珀尔固山下二十人公主之孙台吉呉巴什赐线缨凉帽一顶袍挂各一袭公主之孙台吉达頼巴雅尔图布雅图罗卜藏阿拉卜滩顾布徳赛音鄂卓图扎钖丹巴毕里滚呉巴钖呉尔图纳苏图巴都尔雅丹津特古思扎木巴喇钖桑吉拉钖公主之孙未受品级台吉多尔吉喇钖五格等十九人赐袍挂各一袭多罗郡王鄂尔贞圗赐貂帽一顶石青色缎四团补绵挂古铜色缎绵袍一袭鞾袜各一双奈曼共三人多罗郡王崔忠赐貂帽一顶石青色缎四团补绵挂油緑色缎绵袍一袭鞾袜各一双崔忠固山下二人协理台吉巴都礼雅亲戚协理台吉喇钖赐凉帽各一顶纱袍挂各一袭喀尔喀共五人多罗达尔汉贝勒占达古米赐海骡皮帽一顶石青色缎绵挂香色纱蟒袍一袭鞾袜各一双多罗贝勒宗对赐海骡皮帽一顶石青色缎绵挂灰色缎绵袍一袭鞾袜各一双宗对固山下一人协理台吉扎穆秦赐袍挂各一袭多罗贝勒罗卜臧赐海骡皮帽一顶石青色缎绵挂寳蓝色缎绵袍一袭固山贝子巴忒玛汪扎尔赐秋帽一顶石靑色缎绵挂寳蓝色缎绵袍一袭鞾袜各一双阿禄科尔沁共三人多罗贝勒汪占赐貂帽一顶石青色缎绵挂香色缎绵袍一袭鞾袜各一双汪占固山下二人协理台吉丹津赐雨缨凉帽一顶袍挂一袭协理台吉衮塔尔赐袍挂一袭扎鲁特共七人多罗达尔汉贝勒阿达沙赐秋帽一顶石青色缎绵挂香色纱夹袍一袭鞾袜各一双阿达沙固山下三人一等台吉阿山巴雅尔赐线缨凉帽各一顶纱夹袍挂各一袭协理台吉图西拉尔赐袍挂一袭多罗贝勒毕鲁瓦赐海骡皮帽一顶石青色缎绵挂灰色缎绵袍一袭鞾袜各一双毕鲁瓦固山下一人协理达尔汉台吉拉普克赐线缨凉帽一顶夹纱袍挂一袭镇国公苏礼赐秋帽一顶石青色缎绵挂寳蓝色宁䌷绵袍一袭鞾袜各一双毛明安共六人多罗贝勒班第赐海骡皮帽一顶石青色缎绵挂寳蓝色缎绵袍一袭鞾袜各一双扎萨克一等台吉诺尔布赐秋帽一顶红青色缎绵挂灰色缎绵袍一袭诺尔布固山下四人一等台吉沙克雅赐线缨凉帽一顶袍挂一袭协理台吉奔巴赐袍挂一袭老披甲拜丹顾鲁二人赐袍各一件苏尼特共四人多罗贝勒席里赐海骡皮帽一顶石青色缎绵挂灰色缎绵袍一袭鞾袜各一双辅国公罗垒赐秋帽一顶红青色缎绵挂酱色宁䌷绵袍一袭鞾袜各一双多罗郡王达理扎普固山下二人协理台吉图巴什希卜赐线缨凉帽一顶纱夹袍挂一袭协理台吉阿鲁里克赐袍挂一袭杜尔伯特共二人固山贝子沙津赐秋帽一顶红青色缎绵挂酱色蟒缎袍一袭沙津固山下一人一等台吉卜达赐线缨凉帽一顶袍挂一袭阿霸哈纳共二人固山贝子额林陈达什赐秋帽一顶石青色缎绵挂寳蓝色缎四团补绵袍一袭鞾袜各一双贝勒索诺穆喇卜坦固山下一人协理台吉崔钟赐袍挂一袭翁牛特共四人镇国公索诺穆赐秋帽一顶石青色缎绵挂寳蓝色宁䌷袍一袭贝勒额尔徳普鄂齐尔固山下二人协理台吉根敦扎普罗卜臧赐线缨凉帽各一顶袍挂各一袭和硕额驸仓金固山下一人协理台吉鄂齐尔赐秋帽一顶缎袍挂一袭郭尔罗斯共五人辅国公莽色赐秋帽一顶红青色缎绵挂米色缎绵袍一袭鞾袜各一双扎萨克一等台吉毕里滚鄂齐尔赐秋帽一顶石青色缎绵挂灰色缎绵袍一袭鞾袜各一双毕里滚鄂齐尔固山下一人协理台吉马钖赐袍挂一袭公巴图固山下二人协理台吉鄂齐礼额尔徳尼赐袍挂各一袭克西克腾共二人扎萨克一等台吉齐巴克扎卜赐秋帽一顶石青色缎绵挂寳蓝色缎绵袍一袭齐巴克扎卜固山下一人协理台吉班第赐袍挂一袭呉喇忒共七人公达喇玛钖礼固山下二人一等台吉南充赐线缨凉帽一顶纱绵袍挂一袭鞾袜各一双协理台吉罗卜臧赐袍挂一袭公崔扎穆素固山下三人协理台吉呉尔图纳苏图阿穆唿郎赐秋帽各一顶袍挂各一袭老台吉阿穆瑚朗赐猩猩氊挂一件原任公都楞固山下二人协理台吉鄂齐尔赐袍挂一袭老闲散博罗竒塔特赐缎斗蓬一件土黙特共七人贝子喀木哈巴雅思瑚朗图固山下二人一等台吉滚济思扎卜赐线缨凉帽一顶纱袍挂一袭协理台吉丹巴宗赐袍挂一袭原任贝勒马尼固山下四人他布囊班达尔钖协理他布囊额尔徳尼赐线缨凉帽各一顶袍挂各一袭协理台吉多林扎卜赐袍挂一袭老他布囊商图赐秋帽一顶猩猩氊挂一件蓝色缎夹袍一件附入土黙特翼老台吉昆楚恒赐秋帽一顶石青色缎貂皮挂寳蓝色缎夹袍一袭鄂尔多斯一人贝子鲁穆布固山下一人台吉罗卜臧赐线缨凉帽一顶纱袍挂一袭扎頼特共二人贝子特古思固山下二人协理台吉何塔鄂诺尔图赐袍挂各一袭是日上复赐喀尔喀扎萨克图汗和硕亲王多罗额驸䇿旺扎卜等一百九人服物有差亲王郡王共六人喀尔喀扎萨克图汗和硕亲王多罗额驸策旺扎卜赐染貂帽一顶石青色缎四团补绵挂油緑色缎貂肷袍一袭带全副鞾袜各一双喀尔喀土谢图汗汪扎尔多尔济赐染貂帽一顶石青色缎四团补天马皮挂香色缎貂皮袍一袭带全副鞾袜各一双喀尔喀和硕亲王达什敦多卜赐染貂帽一顶石青色缎四团补夹挂香色蟒缎青肷袍一袭带全副鞾袜各一双喀尔喀多罗郡王额驸端多布多尔济赐染貂帽一顶石青色缎四团补绵挂寳蓝色缎貂皮袍一袭带全副鞾袜各一双喀尔喀多罗郡王彭苏克赐染貂帽一顶石青色缎四团补绵挂香色蟒缎绵袍一袭鞾袜各一双喀尔喀额尔徳尼济农多罗郡王纳木扎尔赐染貂帽一顶石青色缎四团补绵挂酱色蟒缎绵袍一袭鞾袜各一双贝勒贝子共七人喀尔喀多罗贝勒丹津多尔济赐染貂帽一顶石青色缎银䑕皮挂香色缎绵袍一袭带全副鞾袜各一双喀尔喀多罗贝勒垂扎穆山赐染貂帽一顶石青色缎貂皮挂寳蓝色缎貂皮袍一袭带全副鞾袜各一双喀尔喀多罗贝勒诺尔布班第赐染貂帽一顶石青色缎貂皮挂香色缎绵袍一袭带全副鞾袜各一双喀尔喀扎萨克多罗贝勒喇嘛扎卜赐秋帽一顶石青色缎银鼠皮挂寳蓝色宁䌷狐肷皮袍一袭鞾袜各一双喀尔喀多罗贝勒汪扎尔赐秋帽一顶红青色缎银鼠皮挂寳蓝色缎灰鼠皮袍一袭鞾袜各一双厄鲁特多罗贝勒额驸阿保赐秋帽一顶石青色缎银鼠皮挂寳蓝色宁䌷灰鼠皮袍一袭鞾袜各一双喀尔喀扎萨克固山贝子喇卜滩赐秋帽一顶石青色缎银鼠皮挂寳蓝色宁䌷灰鼠皮袍一袭鞾袜各一双公共十人喀尔喀辅国公车穆绰克纳木扎尔赐染貂帽一顶四团补缎绵挂蟒缎绵袍一袭带全副鞾袜各一双喀尔喀辅国公汪舒克索诺木伊思扎卜车林巴尔厄鲁特辅国公多尔济塞卜腾毛海徽特辅国公罗卜臧赐染貂帽各一顶皮挂蟒袍各一袭带各全副鞾袜各二双喀尔喀辅国公根敦克色克赐秋帽各一顶皮袍挂各一袭鞾袜各二双和托徽特辅国公奔贝赐染貂帽一顶缎绵挂皮蟒袍一袭带全副鞾袜各一双扎萨克台吉共十九人喀尔喀扎萨克一等台吉汪布罗卜臧额尔得尼阿海等二人赐染貂帽各一顶貂皮挂八团缎绵袍各一袭带各全副鞾袜各二双喀尔喀扎萨克一等台吉班珠尔多尔济赐染貂帽一顶天马皮挂蟒袍一袭带全副鞾袜各一双喀尔喀扎萨克一等台吉多尔济达什赐染貂帽一顶绵补挂羊羔皮袍一袭带全副鞾袜各一双喀尔喀扎萨克一等台吉阿里雅赐海骡皮帽一顶缎绵挂狐肷袍一袭带全副鞾袜各一双喀尔喀扎萨克一等台吉车林达什赐海骡皮帽一顶貂皮挂花倭缎袍一袭带全副鞾袜各一双喀尔喀扎萨克一等台吉齐旺班珠尔赐秋帽一顶银鼠皮挂羊羔皮袍一袭鞾袜各一双喀尔喀扎萨克台吉车臣呉尔占沙禄伊尔都齐纳木扎尔达尔佳哈嘛尔带青纳木林臧布萨喇完扎等七人赐秋帽各一顶皮袍挂各一袭鞾袜各二双喀尔喀扎萨克台吉呉巴席第托頼垂扎卜卫征阿海多尔济等五人赐秋帽各一顶袍挂各一袭鞾袜各二双和硕额驸和硕亲王等之族属共七人喀尔喀和硕额驸䇿林之弟宫格喇卜滩赐线缨凉帽一顶暗四团缎绵挂八团线䌷袍一袭鞾袜各一双喀尔喀和硕亲王达什敦多卜之弟一等台吉索纳木扎卜喀尔喀土谢图汗汪扎尔多尔济之叔一等台吉衮春多尔济汪扎尔多尔济之弟一等台吉巴尔达尔多尔济厄鲁特公毛海之弟一等台吉车林等四人赐线缨凉帽各一顶袍挂各一袭喀尔喀贝勒诺尔布班第之子协理台吉帕克巴扎卜徽特公罗卜臧之子协理台吉巴济等二人赐纱袍挂各一袭王固山下协理台吉共五人喀尔喀王格拉克延品固山协理一等台吉宁噶尔扎尔赐线缨凉帽一顶纱夹袍挂一袭喀尔喀土谢图汗汪扎尔多尔济固山协理台吉济克巴赐秋帽一顶纱夹袍挂一袭喀尔喀王纳木扎尔固山协理台吉罗卜臧王彭苏克固山协理台吉车登王达什敦多卜固山协理台吉僧格纳木扎尔等三人赐袍挂各一袭贝勒贝子固山下协理台吉共七人喀尔喀贝勒汪扎尔固山协理台吉齐旺赐雨缨凉帽一顶纱夹袍挂一袭喀尔喀贝勒汪扎尔固山协理台吉车林王布年老协理台吉崔穆尔喀尔喀贝勒丹津多尔济固山协理台吉他苏隆等三人赐秋帽各一顶袍挂各一袭喀尔喀原任贝勒布达扎卜固山协理台吉齐党厄鲁特多罗贝勒额驸阿保固山协理台吉宫格喇卜滩喀尔喀贝子喇卜滩固山协理二等台吉扎穆叅等三人赐袍挂各一袭公固山下协理台吉共十三人喀尔喀公奔贝固山协理台吉沙纳雅公额尔济根哈坦巴图尔滚占固山协理台吉苏礼雅等二人赐秋帽各一顶袍挂各一袭喀尔喀公汪舒克固山协理台吉敦多卜公车林巴尔固山协理台吉班宾多尔济等二人赐雨缨凉帽各一顶袍挂各一袭喀尔喀公呉巴什固山协理台吉额尔徳尼温布公阿弩礼固山协理台吉车木白尔公根敦固山协理台吉西喇普公索诺木伊思扎卜固山协理台吉马哈第瓦公颜楚普多尔济固山协理台吉噶尔丹公车布登固山协理台吉鄂齐尔公车林巴尔固山协理台吉汪楚克多尔济公车木楚克纳木扎尔固山协理台吉蒙古原任公萨克达车卜登固山协理台吉占巴拉等九人赐袍挂各一袭扎萨克台吉固山下协理台吉共二十四人喀尔喀扎萨克台吉车臣呉尔占固山协理一等台吉滚布扎卜赐线缨凉帽一顶纱绵袍挂一袭喀尔喀扎萨克台吉塔米尔纳木扎尔固山协理台吉贝都卜赐秋帽一顶纱挂缎袍一袭喀尔喀扎萨克台吉阿里雅固山协理台吉汪对扎萨克台吉纳木林臧布固山协理台吉多尔济等二人赐雨缨凉帽各一顶纱夹袍挂各一袭喀尔喀扎萨克台吉班珠尔多尔济固山协理台吉汪扎尔多尔济三多卜多尔济扎萨克台吉郭必纳木扎尔固山协理台吉春彭扎萨克台吉齐旺班珠尔固山协理台吉布达扎卜扎萨克台吉车林扎卜固山协理台吉布达阿育洗扎萨克台吉额尔克卓里克图马塔固山协理台吉彭苏克扎萨克台吉古鲁扎卜固山协理台吉盆楚克扎萨克台吉罗卜臧额尔徳尼阿海固山协理台吉齐旺扎萨克台吉塔米尔纳木扎尔固山协理台吉阿喇卜滩扎萨克台吉根敦固山协理台吉沙都瓦尼丹津扎萨克台吉托赖固山协理台吉罗卜臧扎萨克台吉沙禄伊尔都齐固山协理台吉阿育尔布尼扎萨克台吉卫征阿海多尔济固山协理台吉扎普扎萨克台吉达尔佳固山协理台吉丹巴扎萨克台吉诺尔布扎卜固山协理台吉鄂穆扎萨克台吉哈嘛尔带青固山协理台吉楚克里扎萨克台吉车林达什固山协理台吉喇扎普扎萨克台吉席第固山协理台吉唐古特等二十人赐袍挂各一袭各固山下老台吉共五人喀尔喀土谢图汗汪扎尔多尔济固山老台吉扎木扬喀尔喀贝勒汪扎尔固山老台吉滚布扎卜噶尔玛阿穆唿朗厄鲁特贝勒额驸阿保固山老台吉车臣等五人赐缎袍各一件各固山下老闲散共五人喀尔喀贝勒汪扎尔固山老闲散马齐克额林陈卓礼克图扎萨克台吉席第固山老闲散塔寨等四人赐绵袍各一件喀尔喀贝勒汪扎尔固山老闲散色稜赐通海缎斗篷一件万寿盛典初集卷二十四万寿盛典初集卷二十五钦定四库全书万寿盛典初集卷二十五恩赉二闰五月二十七日癸酉以万寿覃恩颁诏朝鲜特宣别㫖存问国王李焞以昭异数七月二十八日朝鲜国王李焞上言康熈五十二年闰五月二十七日皇华逺临既颁同庆之诏又宣别㫖圣谕若曰尔等至朝鲜时谕国王自王嗣国歴有年嵗而畧无事端坐享太平可谓甚少想王之颜貌亦必少减于昔须髪亦必渐白矣朕此处亦无些事故顷因庆朕六十寿礼仪特遣大臣赍诏徃颁朕乃统御天下之大君惟以致普天下之人民于太平安乐为心耳余无他愿尔等以此谕王可也等因窃伏念幸逢圣世叨守先业疆域粗安莫非帝力感戴之忱恒切于中今又特降玉音念及贱质恩私勤挚迥出寻常俯伏恭听不胜感泪之交颐谨奉表称谢者焞诚惶诚恐稽首顿首伏以盛泽旁流匝方域而懽忭优诏别降命使华而临宣袛承徳音惟有感涕伏念僻处奥壤蒙受大球数千里粗安农桑实荷覆帱累十载叨守基绪每懐忧兢不料疎逖之微躯猥烦慰抚之睿念轸蒲栁之衰谢特加垂怜际海宇之昇平嘉与同乐瞻聆俱耸含戢靡穷兹葢伏遇皇帝陛下统御寰区涵育氓庶得位得寿享寳祚于灵长无迩无遐囿羣品于熙洽爰推异数亦及外藩敢不仰佩训词俯激衷悃年龄虽暮敢忘星拱之忱福禄弥増第深冈祝之愿瞻天仰圣无任激切屏营之至为此具本谨具奏闻十月十七日奉㫖览王奏谢知道了该部知道十一月初八日上以朝鲜国王李焞先后所进谢恩礼物存凖年贡仍诏嗣后谢恩照常进表不必别有贡献十一月初五日礼部尚书赫硕色等谨题为恭进谢恩礼物事照得朝鲜国王李焞差陪臣陵昌君李焜议政府左叅赞权尚游等为万寿颁诏进贺礼物御前黄细苎布三十疋白细苎布三十疋黄细绵䌷二十疋紫细绵䌷二十疋白细绵䌷三十疋龙文帘席二张黄花席一十五张满花席一十五张杂彩花席一十五张白绵纸二千卷仁宪恪顺诚惠纯淑端禧皇太后陛下红细苎布一十疋白细苎布一十疋白细绵䌷二十疋满花席一十张杂彩花席一十张为钦差勅使颁诏进到谢恩礼物御前黄细苎布三十疋白细苎布三十疋黄细绵䌷二十疋紫细绵䌷二十疋白细绵䌷三十疋龙文帘席二张黄花席一十五张满花席一十五张离彩花席一十五张白绵纸二千卷仁宪恪顺诚惠纯淑端禧皇太后陛下红细苎布一十疋白细苎布一十疋白细绵䌷二十疋满花席一十张杂彩花席一十张为钦差勅使颁诏又宣别㫖进到谢恩礼物御前黄细苎布三十疋白细苎布三十疋黄细绵䌷二十疋紫细绵䌷二十疋白细绵䌷三十疋龙文帘席二张黄花席一十五张满花席一十五张杂彩花席一十五张白绵纸二千卷仁宪恪顺诚惠纯淑端禧皇太后陛下红细苎布一十疋白细苎布一十疋白细绵䌷二十疋满花席一十张杂彩花席一十张为特赐书册进到谢恩礼物御前黄细苎布三十疋白细苎布三十疋黄细绵䌷二十疋紫细绵䌷二十疋白细绵䌷三十疋龙文帘席二张黄花席一十五张满花席一十五张杂彩花席一十五张白绵纸二千卷仁宪恪顺诚惠纯淑端禧皇太后陛下红细苎布一十疋白细苎布一十疋白细绵䌷二十疋满花席一十张杂彩花席一十张为所进方物存凖年贡进到谢恩礼物御前黄细苎布三十疋白细苎布三十疋黄细绵䌷二十疋紫细绵䌷二十疋白细绵䌷三十疋龙文帘席二张黄花席一十五张满花席一十五张杂彩花席一十五张白绵纸二千巻仁宪恪顺诚惠纯淑端禧皇太后陛下红细苎布一十疋白细苎布一十疋白细绵䌷二十疋满花席一十张杂彩花席一十张等因到部查康熈四十八年朝鲜国王李焞为颁诏进贺礼物及为钦差勅使颁诏所进谢恩礼物部具题交送总管内务府在案又查康熈二十五年朝鲜国王李焞为引罪罚银进到谢恩礼物部议得俱交送总管内务府照数查收等因具题奉㫖这所进谢恩陈奏礼物俱应不收即行发还念道里遥逺徃返为劳准作年贡及冬至等三次进贡礼物有不足数目着于正朝入贺时补进嗣后此等引罪谢恩进献礼物着令停止钦此钦遵交送总管内务府又二十六年朝鲜国王李焞为进到谢恩礼物不收准作年贡及为使臣勘罪从寛进到谢恩礼物部议得应准作年贡等因具题交送总管内务府又五十一年正月内朝鲜国王李焞为钦奉恩命拟勘罪囚进到谢恩礼物部议得一应获罪进到谢恩礼物俱经奉㫖停其收受现今引罪进到礼物亦应停其收受交与来使带囘等因具题奉㫖依议续据来使李枋等呈恳存留方物准作年贡其不足之数照例进纳等因部议得准作年贡交送总管内务府又五十一年五月内朝鲜国王李焞为免年贡内银两豹皮并修葺沿途馆舍进到谢恩礼物部议得交送总管内务府等因具题奉㫖朝鲜国王李焞为谢恩贡献礼物着不必收续据来使朴弼成等呈恳准作本年之贡等因部议得准作年贡其不足之数令其补进等因具题交送总管内务府又五十二年正月内朝鲜国王李焞为免其查议及进到谢恩方物存准年贡免其谢恩进到豹皮审定境界进到谢恩礼物部议得此等事件进到谢恩礼物俱经奉㫖停其收受亦应停其收受令其带囘但去年不曽收受礼物皇上轸念伊等难以带囘俱令存留准作年贡亦应存留准作年贡等因具题交送总管内务府俱已在案该臣等议得朝鲜国王李焞差陪臣临昌君李焜议政府左叅赞权尚游等为万寿颁诏进贺礼物为钦差勅使颁诏进谢恩礼物为钦差勅使颁诏又宣别㫖进谢恩礼物为特赐书册进谢恩礼物为进到谢恩方物存准年贡进谢恩礼物恭进到部查朝鲜国王李焞为万寿颁诏进贺礼物为钦差勅使颁诏进到谢恩礼物数目俱与例相符相应交送总管内务府照数查收又查朝鲜国屡蒙皇上殊恩寛减年贡内银两等物且又将不曽收受谢恩礼物轸念伊等难以带囘存留准作年贡诚圣恩髙厚之至矣应将为钦差勅使颁诏又宣别㫖及特赐书册并进到谢恩方物存准年贡所进谢恩礼物俱停其收受亦存留准作年贡交送总管内务府其不足之数仍令照例补进嗣后朝鲜国毎年一定应进之冬至正朝万寿圣节及年贡礼物令其照例进献如遇颁诏进贺礼及为钦差勅使颁诏所进谢恩礼物亦令照例进献此外一应事件进到谢恩礼物皇上俱令停其收受其谢恩照常进表不必进献礼物将此晓谕朝鲜国进贡来使李焜等俟命下之日知㑹朝鲜国王李焞可也等未敢擅便谨题请㫖本月初八日奉㫖依议右等撰次盛典至加恩外藩窃叹我国家徳威之广超越三古而皇上深仁厚泽弥纶无外如天之无不覆如地之无不载固宜凡有血气者莫不尊亲而鸿庥寳厯绵于无穷也昔成周之初越裳氏以三象重译来献白雉称天无烈风时无苦雨海不扬波者三年意中国有圣人是以来朝周公谓徳泽不加君子不飨其质政令不施君子不臣其人言虽谦让然当时政令实不之及也粤稽周礼职方氏辨九服之邦国五服而外极于藩服懐方氏掌来逺方之民致方贡致逺物而送迎之达之以节治其委积馆舍饮食其礼意可谓隆洽然不过九畿之衆也国家龙兴之始徳威遐畅雷动大随朝鲜率先归附蒙古四十八部落东西数千里以次臣服尽入版图皇上缵承鸿绪克光前烈扩干坤之量沛雨露之恩眷念逺人尤加轸卹使问稠叠钖予骈蕃或口外水潦冰雪寒冻饥馑赈贷不遗余力康熈三十五年喀尔喀为厄鲁特所侵逼则赫然震怒三策六飞荡平兇逆使藩封式固若登衽席朝鲜年贡累蒙裁减五十年复诏礼部曰朕统御寰区抚绥万国中外一体保育维殷朝鲜国王李焞慎守封圻恪循仪度嵗时贡献方物四十余年未尝少懈朕深为嘉美尝曲示恩谊自海洋运米赈其饥馑又屡减贡献以至甚轻但其国小地隘贡物内有白金一千两红豹皮一百四十二张犹恐艰于备办嗣后将二项永停进贡又闻贡道馆舍倾圯朝贡人员甚为劳瘁其令所在修葺坚固副朕嘉惠逺人至意大哉王言一哉王心岂惟藩服感恩普天率土实共闻之矣五十二年恭逢万寿六旬正诞蒙古五十旗集金二十万建寺庆祝王以下台吉他布囊以上自献嵗诣阙即留止京师至万寿礼成然后返国皇上既悯物力之艰减建寺之费念淹宿之久厚饩牵之供又亲临西苑颁赐逾涯使尚方珍异震耀于遐陬文物衣冠光华于絶域而覃恩颁诏之时别降温㫖存问朝鲜天语蔼然有若家人父子情深而文明气盛而化神太和流于四时春风被乎万里东连鳀长西极冉駹南接雕题北周穷髪奉冠带祀春秋者孰不庆生逢明盛涵煦于生成之徳乎昔汉元帝时唿韩邪内附其困乏也诏云中五原郡转谷二万斛给焉唐贞观中新罗百济竝集京师咸遣子入侍陪臣子弟得肄业太学恩徳之隆当时称为仅见比观于今日九边而外要荒万里侯王君长累百十国莫不禀正朔奉教令朝贡以时歳事不懈黜陟定于天家庆让同于内地盖自五帝三王以来未之有也自非皇上仁至义尽湛恩汪濊物靡不得其所亦乌能使大一统之规独隆于千古也哉等才识短浅无能铺张盛美輙纪其实以立懐柔之极则焉万寿盛典初集卷二十五万寿盛典初集卷二十六钦定四库全书万寿盛典初集卷二十六恩赉三康熈五十二年三月十八日以万寿覃恩诏给内外大小各官新衔封赠文官在亰四品以上在外三品以上武官二品以上各送一子入监读书其余文武官各加一级现在论罪者除大计军政外悉与豁免从前降级罚俸者开复之四月初七日吏部尚书富宁安等谨题为钦奉恩诏事康熈五十二年三月十八日恭遇恩诏内开一内外大小各官除各以现在品级已得封赠外凡陞级及改任者着照新衔封赠钦此查康熈四十二年恩诏内外满汉大小各官未遇前诏未得封典者俱照现在品级给与封典外凡告病告假丁忧候补等官及在诏前陞转诏后到任之汉官俱不准给与封典在案再查定例一品封赠三代二品三品封赠二代七品以上封赠一代八九品止封本身等语该等议得今康熈五十二年恭遇万寿恩诏应得封典内外各官通行各部院衙门八旗盛京五部直𨽻各省督抚除现在品级已得封典者毋庸开送外其未遇前诏未得封典在京大小汉官由各部院衙门旗员由各该旗都统盛京各官由盛京五部在外大小汉官由各该廵抚开明履歴取具应封三代二代一代妻室存殁姓氏亲供幷同乡官印结咨送部彚题转掲内阁撰写诰勅给与可也本月初十日奉㫖依议四月初九日兵部尚书殷特布等谨题为钦奉恩诏事该等议得恭遇康熙五十二年三月十八日恩诏内外满汉大小各官未遇前诏未经受封者照现在品级具题封赠外如遇前诏已经封过后改任者照改任封赠陞级者照陞级新衔封赠如加级者前诏已照其现在品级封过今虽加级不曾换职任顶带不便重封其陞级改任官员前任已经受过封赠今封赠臣部槩停题请即据来文印结改给新衔掲送内阁撰写诰勅至先屡次遇诏满洲官贠不照到任日期封赠汉官虽在诏前陞转诏后到任者不准封赠及候缺等官俱不准封赠先封大级后兼小任者亦不照兼小任封赠今封赠亦照此例行俟命下之日通行八旗直𨽻各省遇诏各官将履歴并应封赠三代二代一代妻室存殁姓名开註曽否封过字様若满洲䝉古汉军各该旗都统查明用印文送部直𨽻各省官员行文督抚提镇将应封所属各官职名查明取具同乡官印结造册送部部查明将未经受封者照例题封可也本月十一日奉㫖依议四月十三日吏部尚书富宁安等谨题为钦奉恩诏事康熙五十二年三月十八日恩诏内开一在京满汉文官四品以上在外三品以上各送一子入监读书钦此钦遵查满汉品级考内开正二品内阁大学士各部尚书都察院左右都御史从二品布政使司布政使正三品各部侍郎内阁学士翰林院学士都察院左右副都御史宗人府府丞通政使司通政使大理寺卿詹事府詹事太常寺卿顺天府府尹奉天府府尹按察使司按察使从三品光禄寺卿太仆寺卿布政使司㕘政盐运使司运使正四品都察院左右佥都御史通政使司左右通政大理寺少卿詹事府少詹事太常寺少卿提督四译馆少卿鸿胪寺卿太仆寺少卿顺天府府丞奉天府府丞从四品国子监祭酒等语再查正二品右都御史正三品右副都御史正四品右佥都御史系督抚加衔等语再查康熈六年恩诏䕃监满汉文武官员副都统纛章京阿思哈尼哈番侍郎内阁加侍郎学士以上照实俸各䕃一子入监读书其余各送一子入监读书等因在案今康熈五十二年三月十八日钦奉万寿恩诏文官四品以上各送一子入监读书应照现定品级考正二品大学士各部尚书都御史从二品布政使正三品侍郎等官从三品光禄寺正卿等官正四品佥都御史等官从四品祭酒等官各送一子入监读书其送一子入监读书之处系旗贠之子应取各该都统印文起送部院各官之子应取各衙门印文起送在外各官之子应取督抚各该衙门印文起送候命下之日通行各部院八旗直𨽻各省可也本月十五日奉㫖依议本日兵部尚书殷特布等谨题为钦奉恩诏事该等议得康熈五十二年三月十八日钦奉恩诏内文官在京四品以上在外三品以上武官在京在外二品以上各送一子入监读书钦此钦遵将内外满汉武官二品以上各送一子入监读书之处照康熙六年恩诏管侍卫内大臣内大臣都统民公侯伯精奇尼哈番以下前锋统领䕶军统领副都统歩军统领阿思哈尼哈番食二品俸官员及銮仪卫食二品俸銮仪使㪚秩大臣以上在外将军副都统提督总兵及带一品衔管副将事等官各准䕃一子入监读书都督佥事管副将事及副将管副将事者各送一子入监读书可也本月十六日奉㫖依议小衔副将亦准送一子入监读书四月二十一日丁酉诏开复文臣因公罣误革职留任者四月十八日吏部等衙门题为请旨事先经吏部题前事内开康熙五十二年三月十八日恩诏内开一内外文武官贠除大计军政处分外现在议革议降议罚戴罪住俸等项各该衙门悉与奏明寛宥一内外降级罚俸等官俱着开复调用者仍照原议调用钦此钦遵除降级罚俸等官俱各开复调用者仍照原议调用外现在议革议降议罚戴罪住俸等项部逐一详查奏明寛宥再有停陞住俸降职降俸等官其降级罚俸等官今既开复将伊等亦均应开复再查亦有因公罣误革职留任者现在议革等官今既寛宥除大计并列款纠㕘革职留任者毋庸议外其因公罣误革职留任之员应否开复伏祈上裁等因于康熙五十二年四月初六日题本月初八日奉㫖这本留着其因公罣误革职官员交与该部逐一查明缮折同本一幷进呈钦此吏部查明缮冩折子具奏大学士温达等奏请折本奉㫖尔等㑹同九卿议奏钦此该等会议得康熙五十二年三月十八日恩诏内开一内外文武官员除大计军政处分外现在议革议降议罚戴罪住俸等项各该衙门悉与奏明寛宥一内外降级罚俸等官俱着开复调用者仍照原议调用钦此钦遵恭惟皇上六旬万寿大沛恩膏凡属臣民莫不均霑圣泽诚亘古之旷典昇平之盛事似此因公罣误革职留任诸员亦应推广皇仁恩赐寛宥仰祈皇上睿照施行计开应开复人员内务府総管赫奕江宁廵抚张伯行四川廵抚年羮尧御史温泰内务府员外郎巴希纳监督姚徳坚浙江丁忧粮道陈一夔原任福建漳州府知府赵完璧长芦运同李滋奇富国塲大使苗光玉湖广长沙府同知刘兆麟江南睢宁县知县王廷梅浙江余姚县知县刘俊陜西富平县知县杨勤直𨽻阜城县知县李华国直𨽻任丘县知县蔡方升山东诸城县知县徐继昌山西山隂县知县葛斗南河南舞阳县知县于建邦湖广襄阳县知县程其成福建安溪县知县曾之传福建漳浦县知县汪绅文福建同安县知县朱奇珍湖广永州府通判叶运泰等十员直𨽻文安县知县程绳武江南武进县知县殷元福等二员江南旌德县知县劳启鑑湖广桂阳县知县刘光秀广东南海县知县王镇等三贠湖广郧阳府教授周崑直𨽻玉田县典史李文标浙江宁海县丁忧典史沈国忠浙江诸暨县典史宋国弼陜西郃阳县典史沈英祚浙江台州府司狱王廷藩直𨽻蔚县广昌城廵检王加庆直𨽻静海县主簿刘起腾等三十九员陜西同州吏目茅本彪等二十三员江南泰州吏目陈士杰等十三员直𨽻通州史目李鼎铨等四十七员湖广浏阳县县丞郑开泰等七员内务府进士硕柱祁勒伦翰林院检讨杨万程养心殿监造赵昌云麾使兼佐领固山大伊都善以上人员应否开复等未敢擅便谨题请㫖本月二十一日奉㫖依议二十四日庚子特予大学士温达松柱李光地萧永藻王掞一品䕃四月二十四日吏部尚书富宁安等谨奏为奏闻事查先经部于钦奉恩诏事案内照依现定品级考正二品大学士尚书都御史从二品布政使正三品侍郎等官从三品光禄寺卿等官正四品佥都御史等官从四品国子监祭酒等官各准一子入监读书等因具题奉㫖依议钦遵在案今内阁交出大学士温达松柱李光地萧永藻王掞启奏折本毕口奏皇上洪恩小衔副将等俱格外赐以监生等䝉皇恩忝居大学士头等职任今部内将等照二品例给以䕃生等公同仰恳皇上赐等一品䕃生等因启奏奉㫖尔等所奏是下㫖于部钦此钦遵将大学士温达松柱李光地萧永藻王掞准给一品䕃生之处理合奏闻等因奉㫖着给与一品官䕃生五月初十日丙戌诏开复因公罣误革职留任武臣佛保等四员住俸武臣吴保住等二十二员五月初四日兵部尚书殷特布等谨题为请㫖事康熈五十二年三月十八日恩诏内开一内外文武官员除大计军政处分外现在议革议降议罚戴罪住俸等项该衙门悉与奏明寛宥一内外降级罚俸等官俱着开复调用者仍照原议调用钦此钦遵查近经九卿㑹议除降级罚俸等官俱各开复调用者仍照原议调用外现在议革议降议罚戴罪住俸等项部逐一详查奏明寛宥再有停陞住俸降职降俸等官其降级罚俸既经开复将伊等亦应开复将因公罣误革职留任官员准其开复具题奉㫖依议钦遵在案今文职既经开复查革职留任海子内看馆六品官佛保英额口子章京傅色纳膳房头目释迦保归化城都统丹进㕘领甘国培太原防御巴拜浙江绍兴协副将陈陞等四员台州副将中营把总吴永仁等十一员浙江嘉兴游击摽下左营把総徐文龙等四十二贠陜西清水堡把总任道礼等十员江南庙湾营千総杨致中等二十一员陜西富平营把総康兆吉等二员山东即墨营把総郑凯等二员此等俱照文官开复再特㫖住俸武官三十六员镶黄旗满洲陵上噶喇大兼二等阿达哈哈番又一拖沙喇哈番吴保住陵上噶喇大多尔泰拖沙喇哈番和合礼拖沙喇哈番勒徳头等阿达哈哈番杨保住头等阿达哈哈番四哥正黄旗满洲陵上噶喇大安住汉军阿达哈哈番臧从广拜他喇布勒哈番兼拖沙喇哈番王来仪拖沙喇哈番马正名正白旗满洲陵寝原任総管调补福陵掌闗防章京卜鼐一等侯兼拖沙喇哈番陈泰㪚秩大臣一等精奇泥哈番兼佐领拉馨䝉古拖沙喇哈番胡希布汉军阿达哈哈番马国祯正红旗䝉古拜他喇布勒哈番兼佐领巴尔朱儿镶白旗满洲陵上総管恩丕䝉古阿玉玺佐领下管义马图等处六品官佟孝赛吴玉圗佐领下管西拉塔拉等处六品官诺米拖沙喇哈番衮渣布拖沙喇哈番喀尔喀汉军拜他喇布勒哈番兼拖沙喇哈番丁国寳镶红旗满洲三等阿达哈哈番觉罗英徳正蓝旗满洲佐领黑达色二等阿达哈哈番佐领贾尔太拜他喇布勒哈番潘三柱汉军四品额驸伊礼布三等阿达哈哈番马朝贞镶蓝旗满洲拜他喇布勒哈番兼拖沙喇哈番佐领傅太佐领额尔徳拖沙喇哈番龙爱拖沙喇哈番布兰太䝉古佐领硕色汉军三等阿达哈哈番张起惠山东寿乐营千総孙天祜伊等应否给俸之处伏候上裁等未敢擅便谨题请㫖本月初十日奉㫖这因公罣误革职留任官贠内佛保释迦保甘国培巴拜俱准开复其住俸官贠内吴保住多尔泰和合礼勒徳安住甫哈禅臧从广王来仪马正名胡希布马国贞佟孝诺米衮渣布喀尔喀丁国寳英徳潘三柱马朝贞龙爱布兰太张起惠俱着照旧给俸六月二十九日己亥诏中外未入流官及无品笔帖式乌林人一体加级六月二十四日吏部尚书富宁安等谨题为请㫖事查康熈五十二年三月十八日恩诏内开在京满汉文官五品以下在外文官四品以下各加一级钦此钦遵随行文各部院衙门直𨽻各省巡抚应加级各官查造职名咨送以凭註册去后今准部院衙门将五品以下官员及无品笔帖式乌林职名开列咨送前来又偏沅廵抚潘宗洛山西廵抚苏克济湖广廵抚刘殿衡等咨称未入流并革职留任降级留任等官应否加级之处咨请等因前来查康熈十四年恩诏内开在京官员俱着加一级将五城未入流吏目曽经加级在案今年皇上万寿恩诏凡在臣工兵民莫不共沐皇恩应将各省未入流照康熙十四年五城吏目加级之例各加一级既将伊等加级其部院衙门无品笔帖式乌林人亦加一级不准食俸陞转时仍照无品笔帖式乌林人之职陞补再革职留任等官俱已恩赐开复相应停其加级本月二十九日奉旨依议等伏读恩诏及前后诏㫖所以推恩臣工者何其有加而无已耶虞书颂帝徳曰临下以简御衆以寛又曰罚弗及嗣赏延于世罪疑惟轻功疑惟重盖古所以待其下者法如是其简恩如是其寛也自时厥后谊辟代兴旁流恩泽推原古义庆洽羣工亦往往而有焉遐稽封爵之制肇自唐虞六等之分详于三代姓殊同异事因功徳其典至隆汉承秦法有二十等之别以褒勋旧爵止及身未尝推恩先世唐定九等正従神龙中始诏内外执事官三品以上及四品清官中书门下五品官父未得官量加追赠天寳后始有封赠祖父者而李叔良以曽祖受封乃间及三世然观宋赵槩以郊祀当进阶乞以封母宰相谓槩方为学士拟封不久槩坚以母老乞许之后遂为例是宋时学士以下犹不得封其父母显亲扬名葢若是之难也加级始于西汉大夫以上赐爵一级公乘以上得移于子因有任子之恩吏二千石以上视事满三载得任同产若子一人为郎当时名臣若汲黯杜延年苏武刘向等皆以任子显至唐其法益备汉唐史列传以门䕃入仕者皆备书之至于饬官方澄吏治三考之法黜陟幽明庆典间行輙从寛大易所谓雷雨交作赦过宥罪帝王之政盛徳之所同也然而综核之世每叹屯膏驩虞之朝滥赐恩赏过与不及异世同流若夫清应长澜光流华渚以一人之庆普百尔之恩史册所传未有如今日之盛者也唐开元十八年八月以千秋节百官献贺赐四品以上金镜珠囊缣綵五品以下束帛干元元年九月以降诞日宴百官赐绢三千匹号为隆盛自后歴朝圣节不过宴百僚于曲江或命中人以酒脯及仙韶乐宣钖而已若我皇上运协千年光被四表丝纶涣汗巾外䝉庥葢举圣帝明王所以加恵臣工者无所不备遂使析圭担爵之士并受其福上推恩于祖考下庇赖其子孙或身撄吏议名诖考功咸与涤除宥过无大以视虞书所称若合符节先圣后圣其揆一也岂不然乎昔西汉末年除任子令宋庆厯中裁损圣节恩䕃等躬逢极盛载笔之余俯仰古今乃知湛恩汪濊千载一时凡属臣工将何以颂扬圣徳仰答髙深也哉间录大臣谢恩疏如左总督广东广西等处地方军务兼理粮饷兵部右侍郎兼都察院右副都御史带军功五次加一级赵宏灿谨奏为圣恩普及万方㣲臣戴徳尤渥谨疏恭谢永祝万寿无疆事本年闰五月初九日恭接恩诏开载一款一内外大小各官除各以现在品级已得封赠外凡陞级及改任者着照新衔封赠又一款一在京满汉文官四品以上在外三品以上武官在京在外二品以上各送一子入监读书又一款一内外文武官员除大计军政处分外现在议革议罚戴罪住俸等项各该衙门悉与奏明寛宥又一款一内外降级罚俸等官俱着开复等因钦此钦遵伏查于康熙四十八年因南澳镇右营守备潘成龙失事案内部议销去加二级仍戴罪圗功又康熙五十一年因原任曲江县知县杨冲斗之子杨津叩阍案内奉旨降三级免调用各在案窃一介庸愚荷䝉皇上殊恩异数感切寸心毫无报称且縁才识短浅遂致愆尤䝉我皇上不即谴斥垂天地之恩俯赐包容乃今恭遇万寿六旬覃恩大沛诚千载之所希逢亘古之所未有而戴罪圗功及降级之案得以邀恩开复且膺封赠之荣更加䕃子之典跪聼之下感激无地不独一身生逢盛世获邀旷典永矢捐糜不足以报主恩于万一即世世子孙当焚香顶祝圣寿于亿万斯年矣谨具疏恭谢天恩伏乞睿鉴施行谨具奏闻総理粮储提督军务廵抚江宁等处地方都察院右佥都御史张伯行谨奏为恭谢天恩事康熈五十二年五月初十日准吏部咨为请㫖事考功清吏司案呈奉本部送吏科抄出该本部等衙门㑹题前事康熙五十二年四月二十一日奉旨依议钦此抄出到部相应移咨前去钦遵施行计粘抄一纸㑹议得查康熈五十二年三月十八日恩诏内开一内外文武官员除大计军政处分外现在议革议降议罚戴罪住俸等项各该衙门悉与奏明寛宥一内外降级罚俸等官俱着开复调用者仍照原议调用钦此钦遵恭惟皇上六旬万寿大沛恩膏凡属臣民莫不均霑圣泽诚亘古之旷典昇平之盛事似此因公罣误革职留任之员亦应推广皇仁恩赐寛宥仰祈皇上睿览施行江宁廵抚张伯行因与原任総督噶礼互㕘一案奉㫖革职留任应将伊开复等因到准此随恭设香案望阙叩头谢恩讫伏念一介庸愚屡䝉圣恩格外超擢畀以廵抚重任朝夕氷兢愧无寸长足録前因㑹审科塲作弊一案䝉我皇上干纲独断着令革职留任诚千载未有之隆恩抚躬自省报効无由兹值皇上六旬大庆奉差在外不获与在廷诸躬亲拜舞叩祝万寿无疆正深惶悚乃以恩诏涣颁将革职之案开复闻命自天感激无地惟有夙夜黾勉益竭驽钝以仰荅我皇上髙厚𢎞恩于万一尔谨具疏恭谢伏乞皇上睿鉴施行为此谨具奏闻廵抚四川等处地方提督军务都察院右副都御史加三级年羮尧谨奏为恭谢天恩事康熈五十二年五月二十八日准吏部咨为请㫖事考功清吏司案呈奉本部送吏科抄出该本部等衙门㑹题前事康熙五十二年四月二十一日奉㫖依议钦此抄出到部相应移咨前去钦遵施行计粘抄一纸内开㑹议得查康熙五十二年三月十八日恩诏内开一内外文武官员除大计军政处分外现在议革议降议罚戴罪住俸等项各该衙门悉与奏明寛宥一内外降级罚俸等官俱着开复调用者仍照原议调用钦此钦遵恭惟皇上六旬万寿大沛恩膏凡属臣民莫不均霑圣泽诚亘古之旷典昇平之盛事似此因公罣误革职留任之员亦应推广皇仁恩赐寛宥仰祈皇上睿鉴施行四川廵抚年羮尧因不同提督岳昇龙前徃招抚番蛮一案奉㫖革职従寛留任戴罪効力应将伊开复等因奉旨移咨到随恭设香案望阙叩头谢恩并行知所属一体钦遵外窃猥以菲材屡䝉超擢封疆重任自愧难堪惟念圣恩髙厚实思稍竭涓埃仰圗报効无如才识短浅奉职无能前因宁番招抚一案部议革职原属从寛乃䝉圣主格外施仁宥罪弃过将革职留任令戴罪効力此诚亘古难遇之遭逢亦此生难报之旷典也夫以之驽钝即竭力殚心亦难自免愆尤若必待功可补过循例开复将终无还职之期矣今幸恭遇万寿昌期普天同庆三代之盛莫与为俦大颁恩赉嘉与维新亦得仰邀异数复还原职窃思皇仁普被自大小臣工以及边方士庶莫不身霑膏泽鼓舞欢腾而恩纶所及实于有独深衔感难名亦惟有独切自问何人既䝉宥过之洪慈复荷原衔之宠钖受恩愈重圗报愈难惟有益矢清白整躬率属仰报万一并与白叟黄童䖍祝圣天子亿万斯年而已谨缮疏恭谢伏祈皇上睿鉴施行为此谨具奏闻万夀盛典初集卷二十六万寿盛典初集卷二十七钦定四库全书万寿盛典初集巻二十七恩赉四康熙五十二年三月圣寿六旬直省致仕大臣及诖误罢归者咸诣京师八旗文武勋旧下至废将退卒踊跃朝贺十二日己丑上命来京诸臣内有诖误者年六十以上酌复其官大学士温达等谨奏为钦奉上谕事康熙五十二年三月十二日奉上谕今嵗来京年老之人甚多此内除本身特犯私罪外或有因公诖误降级革职者酌量复还原品似应于十八日令其随班行礼大学士九卿等公同㑹议即行奏闻钦此恭惟我皇上寛仁厚徳优渥无加中外臣民均霑靡已兹降级革职年老之人俱各忻忭自数千里奋勉来京特为圣主六旬大庆以期瞻仰天颜祝颂万寿者诚因受恩深重感戴谆切之所致也皇上复广宏仁寛宥罪愆还其原品于万夀正诞令随现任臣工班列行礼实亘古未有之旷典不惟获罪之人得霑异数感激欢忭即现任臣僚靡不忻跃既奉谕旨殊恩应察明各省来京年老之人除原品解任者令其照常行礼外其降级革职之人还其原品于十八日朝贺令入廷臣班次行礼俟命下等即将姓名情罪逐一详查另奏请㫖定夺奉旨依议三月十五日大学士九卿等折奏等遵㫖㑹同问明各省来京人员年嵗并详查犯罪縁由除年不及六十犯重罪近日革职者不开外今将年老之文官李録予等二十三人武官王世臣等二人姓名开列具奏此内何员应复还原品顶带之处伏候上裁奉旨原任提督王世臣原任侍郎李録予彭会淇原任副都御史劳之辨原任谕徳杨大鹤原任御史袁桥鹿賔原任院使孙之鼎原任署正邢俨原任知府章文鐄原任通判赵命任原任知县沈宗潢俱给与原品十五日壬辰命八旗官贠诖误罢职者年六十以上亦与酌复大学士温达等谨奏为钦奉上谕事康熈五十二年三月十五日奉上谕汉官内年逾六十者俱已查明施恩满洲䝉古汉军官贠着亦照此例查奏钦此钦遵等行查八旗公同详查犯罪縁由除曾拟重罪者不开列外遵旨将六十嵗以上官贠职名幷犯罪縁由开列具奏此内何贠应复还原品顶带之处伏候上裁俟命下之日准令随班行礼可也奉㫖依议十六日大学士九卿等折奏等遵㫖㑹同查明八旗满洲䝉古汉军犯罪官贠縁由除曽拟重罪者不开列外将六十以上原任尚书阿山等一百二十三人原任都统齐式等四十八人姓名开列具题此内何贠应还原品顶带伏候上裁奉㫖原任尚书阿山郭世隆原任総督石文晟喻成龙原任侍郎常书敦多礼巴钖戴都礼多奇原任廵抚王国昌许嗣兴原任府丞李法祖原任御史穆书迈色舒述布原任郎中金达善硕木鼐原任知府王兴逺范承训姜承基原任员外郎范时彦李勋黒色礼李起鳌陈懐徳北京塔海原任主事吴拜原任治中吴泰原任知县蒲敏政徐秉元杨起鳯原任都统齐式扎拉克圗原任一等侍卫乌勒原任二等侍卫塞勒原任㕘将苏继武原任拖沙喇哈番费雅哈查林原任歩军校萨海原任防御绰英额原任守备张兴文原任骁骑校多奇俱着给与原品是日奏事治仪正儍子等又捧出御书谕㫖交与吏部尚书富宁安等钦遵谕㫖曰朕所知大吏及七旬以上者理当给与原衔或有当年少时得罪并无効力而又年嵗未及七十者有何功劳亦给与原衔乎十八日乙未上御殿受朝贺致仕大臣及年六十以上复职官员并随班行礼是日颁恩诏録旧劳恩诏内开一先年出征人内有功牌应得官者除抵军罪外其守云南城及在陇州控告不准叙功人等所存无几今皆老迈不能効力兹遇覃恩着兵部查明仍行补叙一年尚未老伤废辞职官贠及伤废退甲兵丁酌给钱粮米石二十一日戊戌命给原任吏部尚书徐潮等封䕃本月二十三日吏部尚书富宁安等谨奏为恭逢盛典仰吁皇仁事准原任吏部尚书兼管翰林院掌院学士事致仕徐潮等奏称窃等幸际昌明欣逢圣寿当六旬之大庆协万国之欢心中外臣民秉赤诚而来辇下祝三多而颂九如者以亿万计徳音诞布解泽旁敷浩荡难名洪毕暨真亘古帝王之所未有也苐等系致仕候补之员皆未得与邀恩之列伏思万寿覃恩普天臣庶尽以霑沐为荣等自翰林洊至崇班俱荷圣明格外知遇今复躬逢盛典获与在廷诸臣同效嵩唿实属大幸不揣冐昧仰恳皇上广钖类之仁慈溥作忠之教泽俾等数人随现任京官遵照诏款一体霑恩等举家世世益戴髙厚于无既矣等因具折于康熈五十二年三月二十一日交与奏事治仪正儍子等转奏奉旨伊等于大庆朝贺而来理当给与着交与该部钦此钦遵查定例内告病丁忧给假候补等官不在现任不准封等语原任尚书徐潮徐元正原任侍郎仇兆鳌原任学士王之枢顾恱履俱系年老告病丁忧之员例不准封不准䕃监今原任尚书徐潮等五员既经具奏请照现任京官一体霑恩应将伊等照现任京官一体止给封诰停其照依现任京官给与䕃监可也奉旨伊等为朕大庆自逺而来人亦不多着照伊等职衔照现任京官并给与䕃监二十五日壬寅赐直省老人宴于畅春园致仕大臣及复职官员年六十五以上并预宴赉有差终宴特宣谕㫖加授原任吏部尚书宋荦原任礼部侍郎田种玉宫保大学士温达等谨奏为钦奉上谕事康熈五十二年三月二十五日等接读皇上朱笔谕㫖这年老诸大臣内于世祖章皇帝时居官者惟宋荦田种玉而已今年齿老迈虽闲居林下朕覩之不禁轸恤宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不忘耆旧之至意钦此恭惟皇上笃念旧臣恩礼优渥凡属臣僚衔恩戴徳者五十余年矣兹以宋荦田种玉系世祖章皇帝旧臣年齿髙迈特沛隆恩田种玉居家已久既还原职复加尚书且均与诰封荣及祖先而又令酌加宫保此不独身受者铭佩髙厚在廷百尔臣工亦皆感激欢忭颂皇上之垂眷耆老始终不替即予告投闲莫不宠钖隆厚有加无已诚千古之仅遇史册所罕觏也其作何酌加宫保之处应交与吏部察例具奏为此谨奏请㫖是日命给原任䕶军统领洪海等封䕃二十五日原任䕶军统领洪海原任尚书马尔汉凯音布安布禄范承勋原任都统查拉克圗㪚秩大臣萨布素博第等奏为恭逢盛典仰吁皇仁事缮折授奏事治仪正儍子等转奏奉㫖萨布素新近给与㪚秩大臣品级停其给与封䕃余着给与原任都统七十奏为恳祈洪恩事缮折授奏事治仪正儍子等转奏奉旨着给与封䕃四月初一日戊申上召集诸王贝勒管侍卫内大臣部院大臣都统先锋统领䕶军统领副都统等命查五大臣十六扎尔固齐世袭子孙内有诖误削职者悉复其爵四月初一日诸王大臣等面奉上谕今日齐集尔等朕想有数件事朕若不说亦无人敢说朕外亦无人知此事所以传集尔等下旨我朝行间効力大臣其勇无过于鳌拜者其効力之处现在档案中朕常向侍卫大臣言之念其効力欲与世职因其子那摩佛所生之子达礼善达福皆煳涂不堪所行甚乱不与官职但鳌拜効力之处甚明应给世职令伊弟兄中承袭可也再五大臣内苏万扎尔固齐彭城公之祖鄂善之祖现今俱有官职镶蓝旗顺科洛巴圗鲁安费扬古効力之处曽经裁去今阿灵阿之祖额宜都巴圗鲁効力之处实録所载甚明现今陪飨太庙似此効力之人身后子孙因罪革职诰命勅书俱皆遗落伊等皆太祖太宗皇帝时创业辅佐功臣子孙治罪幷牵连情由不忍将効力所得之官削去此乃朕之明知查出当给官职并五大臣十六扎尔固齐内诖误获罪革职及得官子孙承袭因罪革职者亦当明白查议此等之处不便入于恩诏今遇此大庆尔等公同查明确议具奏康熙五十二年四月二十四日和硕裕亲王保泰等谨题为钦奉上谕事该等查得原五大臣内额宐都巴圗鲁因効力有功曽授左総兵官身故后将伊子鄂必隆袭为精奇尼哈番因诖误将所袭之官革退今上谕额宜都巴圗鲁系创业辅佐功臣现今陪飨太庙因诖误获罪不忍将伊効力所得之官革去应给与世軄又查得原五大臣内顺科洛巴圗鲁安费扬古随从太祖皇帝行间効力未在得官之列世祖皇帝御极时曾授其二子为拜他喇布勒哈番今上谕顺科洛巴圗鲁安费扬古系创业辅佐功臣其効力之处曽经裁去应给与世职又查得鳌拜巴圗鲁因其功甚大顺治九年由一等侯又一拖沙喇哈番特授为二等公康熈六年由二等公授为一等公后因获罪革去今上谕鳌拜行间効力诸大臣中无有出其右者应给与世軄此三人子孙应与何官之处伏乞圣裁如䝉恩赐官职鳌拜巴圗鲁之孙达礼善达福不袭外查伊弟兄之子孙并额宜都巴圗鲁顺科洛安费扬古之子孙交与该旗引见为此谨题请㫖五月初二日奉㫖额宜都巴圗鲁着给还伊原品精竒尼哈番安费扬古现有两个拜他喇布勒哈番着添给一阿达哈哈番鳌拜其罪甚明朕念其効力着给一阿思哈尼哈番余依议初四日辛亥命给原任礼部尚书许汝霖等封典四月初四日吏部尚书富宁安等谨奏为恭逢盛典循例恳恩事准原任礼部尚书加一级致仕许汝霖奏称窃臣一介寒儒屡䝉破格洊陟卿班康熈四十九年冬引年乞休重荷温纶致仕归籍两年无日不拜祝万寿欣遇六旬大庆匍匐趋叩以表㣲忱不敢妄有所冀今伏读恩诏内有封赠入监大典优礼臣工普天同庆昨原任吏部尚书徐潮等五人具折奏请欲随现任京官遵照诏款仰恳均霑幸䝉俞允千载一时思三品以上致仕诸臣与徐潮等一体者祗一员若不循例上请是自外于生成重负圣天子推恩之至意矣为此谨奏伏祈睿鉴勅部施行等因具折于康熙五十二年三月二十三日交与奏事治仪正儍子等转奏奉㫖该部议奏钦遵到部又准原任户部尚书王鸿绪奏为恭遇我皇上六十万寿千古以来莫大之荣庆我皇上加恩中外亦千古以来未有之旷典凡在臣工皆邀隆泽致仕尚书徐潮等具折上请并荷洪慈准给封赠送子入监前任经筵讲官戸部尚书加七级䝉圣恩以原官解任回籍今赴阙嵩唿幸遇庆典窃思解任与致仕者俱属原官事同一体若不比例陈请是虚负圣天子推恩之异数矣为此谨奏仰祈皇上均赐浩荡一视同仁则臣生生世世感戴天恩于无极矣等因具折于康熙五十二年三月二十四日交与奏事治仪正儍子等转奏奉㫖该部议奏钦遵到部查定例内告病丁忧给假候补等官不在现任不准封等语许汝霖系原品致仕之员应照现任京官止给封典停其给与䕃监王鸿绪系原官解任之员停其给与封典可也奉㫖伊等既遇大庆着给与封典原非现任京官停其给与䕃监初十日丁巳加授原任吏部尚书宋荦为太子少师原任礼部侍郎田种玉为工部尚书太子少傅四月初七日吏部尚书富宁安等谨题为钦奉上谕事该等议得内阁大学士温达等奏称等接得皇上朱笔谕㫖这年老诸大臣内于世祖章皇帝时居官者惟宋荦田种玉而已今年齿髙迈虽闲居林下朕覩之不禁轸恤宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不㤀耆旧之至意钦此查品级考开太子少师太子少傅太子少保俱系正二品内阁部院大臣督抚加衔宋荦原任吏部尚书田种玉今给工部尚书职衔应将宋荦加授太子少师衔田种玉加授太子少傅衔谨题请㫖本月初十日奉㫖宋荦加授太子少师田种玉加授太子少傅十三日庚申命给原任闽浙总督梁鼐恩䕃四月十三日吏部尚书富宁安等谨奏为叩恳圣恩事准原任福建浙江总督梁鼐奏称窃世受国恩至深极重犬马报効之忱未能仰尽于万一欣値我皇上六旬万寿普天同庆在籍䖍诚斋沐匍匐来京重䝉恩眷被饫殊荣抚衷激切何敢复有陈奏因恭读恩诏内开文武在外三品以上各送一子入监读书又降级罚俸等官俱着开复纶音涣布寰宇均霑凡现任内外臣工三品四品以上者俱得䝉䕃一子受恩优渥冀邀一视之仁再前于闽浙总督任内有降二级戴罪圗功一案并恳圣慈恩准开复在矢涂肝脑于毕生子并切捐糜于世世伏乞皇上睿鉴谨遵恩㫖具折奏闻等因于康熈五十二年四月初八日授奏事治仪正儍子等转奏奉㫖交与该部议奏钦此钦遵到部查定例内告病告假丁忧候补等官不在现任不准封等语乂定例现任官员降级留任者三年无过准其开复等语原任闽浙总督梁鼐系降二级留任戴罪圗功今已丁忧离任非系现任之员其䕃子复级之处俱无容议为此谨奏奉㫖梁鼐自逺而来准其一子送监读书所降之级不必给还万寿盛典初集卷二十七万寿盛典初集卷二十八钦定四库全书万寿盛典初集卷二十八恩赉四五月初十日丙戌车驾幸热河原任尚书宋荦徐潮王鸿绪许汝霖徐元正等跪送道左辞归田里上止辇慰谕特赐宋荦御制诗一章以宠其行是日原任吏部尚书加授太子少师宋荦吏部尚书徐潮户部尚书王鸿绪礼部尚书许汝霖工部尚书徐元正礼部侍郎加授工部尚书太子少傅田种玉吏部侍郎李録予仇兆鳌工部侍郎李元振彭㑹淇内阁学士王之枢顾恱履副都御史劳之辨浙闽总督梁鼐福建廵抚宫梦仁等于清河送驾跪列道左上命停辇诸臣启奏臣民恭祝万寿集辇下者数万人天恩普被而等䝉恩最渥宠赐逾涯今等恭送圣驾后即各归田里歌咏太平惟有晨夕颂祝万寿无疆託圣主恩庇十年之后复来叩万寿七旬等亦皆八十九十复得瞻仰天颜此等之至愿也上笑云尔等必来复命宋荦至辇旁赐御书御制七言律诗一首受祉林泉颐养年世家耆徳自天全少时佩剑登三殿久任苏䑓抚九阡行俭铨衡有令誉拔才吁俊入清篇修龄善得人间夀雪作须眉兴欲仙跋云吏部尚书引年致仕宋荦因朕六旬夀庆祝来京事毕五月内回本乡朕念旧臣特书七言律一首以纪其盛云尔宋荦跪领奏云䝉赐宴赐衣冠寳砚已属殊荣而手赐御觞秩晋宫师并给诰命尤为前史所无至请安之日㓜子邀恩授职且赐秘书上药及鱼干鹿干哈宻瓜榛子松子口外蜜饯果品等物今复䝉赐御制诗章天恩稠叠莫与伦比铭刻心版口不能言随九叩谢恩而退诸臣亦无不感颂皇上眷旧隆恩如同身受焉二十五日辛丑追叙功牌荆州将军达尔占等加授世职有差五月二十一日吏部尚书富宁安等题为钦奉恩诏事准兵部具题咨称内开本部议得荆州将军达尔占疏称自军前行走以来未逢失机之处惟看守云南城门牵连获罪将効力所得功牌尽行革去虽不准叙功但䝉圣主洪恩歴用优陞授为将军之职圣主屡问効力行走之处将効力微劳仰祈睿鉴交与该部存案等因具题前来查达尔占系二等阿思哈尼番出征广东广西云南等处所得功牌交与吏部议叙具题将达尔占由二等阿思哈尼哈番加一拜他喇布勒哈番授为一等阿思哈尼哈番又一拖沙喇哈番因看守云南城门不准给职今康熙五十二年三月十八日恩诏内开一先年出征人内有功牌应得官者除抵军罪外其守云南城及在陇州控告不准叙功人等所存无几今皆老迈不能効力兹遇覃恩着兵部查明仍行补叙钦此钦遵将军达尔占出征广东广西云南等处効力所得功牌交与吏部议叙等因于康熈五十二年四月二十七日题本月二十九日奉㫖依议钦此钦遵将达尔占所得功牌移咨吏部议叙等因前来应将达尔占出征广东广西云南等处所得头等第一功牌三箇头等功牌一箇三等功牌一箇末等功牌一箇仍照前议叙由二等阿思哈尼哈番加一拜他喇布勒哈番授为一等阿思哈尼哈番又一拖沙喇哈番可也本月二十五日奉㫖依议吏部尚书富宁安等题为钦奉恩诏事准兵部具题咨称内开镶红旗原任拖沙喇哈番费雅汉叩阍状称康熈十三年平定四川陜西等处所得功牌俱存案在部于十五年回兵军前带来档案内因错写兵丁郭思太名字将自行効力所得拖沙喇哈番革去在四川陜西等处効力所得功牌一并不准叙功等因叩阍奉㫖将费雅汉効力之处交与该部议叙具题钦此查费雅汉于康熈十三年出征四川陜西等处所得功牌俱各在案今恭遇皇上六旬大庆奉㫖查六旬以上大臣官员给还原品内费雅汉已经给还原品其革职之处无容议外费雅汉出征陜西四川等处所得功牌交与吏部议叙等因于康熙五十二年五月初三日题本月初五日奉㫖依议钦此钦遵将费雅汉所得功牌移送吏部议叙等因前来应将费雅汉出征陜西四川等处所得头等功牌三个二等功牌一箇三等功牌一箇四等功牌一箇五等功牌一箇照例由空衔授为拖沙喇哈番可也奉㫖依议十二月初九日壬午追叙功牌八旗将校加授世职有差十二月初五日吏部尚书富宁安等题为钦奉恩诏事准兵部具题咨称恭遇康熙五十二年三月十八日恩诏内开一先年出征人内有功牌应得官者除抵军罪外其守云南城及在陇州控吿不准叙功人等所存无几今皆老迈不能効力兹遇覃恩着兵部查明仍行补叙钦此钦遵今八旗查送看守云南城门档案有名镶黄旗部委苏喇章京常夀正白旗一等阿达哈哈番兼一拖沙喇哈番部委夸兰大赵三部委夸兰大马奇部委恭领葛伊图正红旗部委叅领司川镶白旗拖沙喇哈番部委恭领陈廷章镶红旗委署苏喇章京永吉纳正蓝旗部委夸兰大春对八人出征云南陜西等处効力所得功牌先经咨送吏部将伊等所得功牌议叙应得官者因看守云南城门不准给职在案今圣主洪恩看守云南城门不准叙功人员准补叙功钦此将常夀等功牌仍咨送吏部议叙等因康熙五十二年八月十一日题本月十六日奉㫖依议钦此钦遵将常夀赵三马奇葛伊圗司川陈廷章永吉纳春对八人功牌一併咨送前来查康熙二十五年将在云南等处所得効力功牌人员本部照例议叙给职等因具题奉㫖依议常夀马奇永吉纳春对赵三陈廷章葛伊圗俱不准给职钦遵在案看守云南城门档内有常夀等七人之名其授拜他喇布勒哈番之部委恭领正红旗司川因看守伪谱房屋于康熙二十六年七月内将所给拜他喇布勒哈番革退今准兵部咨送常寿等七人出征云南等处所得功牌应将常夀马竒葛伊圗陈廷章永吉纳春对六人仍照康熙二十五年议叙具题俱由空衔授为拖沙喇哈番此内陈廷章永吉纳本身现有拖沙喇哈番归併俱授为拜他喇布勒哈番又正白旗一等阿达哈哈番兼一拖沙喇哈番赵三出征陜西云南召磨多地方所得功牌归併议叙应给与拜他喇布勒哈番赵三于康熙二十六年恩诏既给拖沙喇哈畨不便将召磨多所得功牌归并给与拜他喇布勒哈番仍照康熈二十五年议叙具题授为拖沙喇哈番赵三本身现有三等阿思哈尼哈番再加一拖沙喇哈番授为二等阿思哈尼哈番正红旗部委叅领司川出征云南等处所得功牌亦照康熈二十五年议叙具题由空衔授为拜他喇布勒哈番可也本月初九日奉㫖依议吏部尚书富宁安等题为钦奉恩诏事准兵部具题咨称恭遇康熈五十二年三月十八日恩诏内开一先年出征人内有功牌应得官者除抵军罪外其守云南城及在陇州控告不准叙功人等所存无几今皆老迈不能効力兹遇覃恩着兵部查明仍行补叙钦此钦遵今八旗查送陇州控告不准叙功正黄旗委署䕶军校海都正白旗部委恭领塞龙格正蓝旗部委䕶军叅领塞克西部委恭领星格礼出征四川陜西等处所得功牌先在陇州控告不准叙功今䝉圣主洪恩陇州控告不准叙功人员准补叙功钦此将海都等功牌移咨吏部议叙等因于康熙五十二年八月十一日题本月十六日奉㫖依议钦此钦遵将海都等功牌一并咨送前来应将正黄旗䕶军海都正蓝旗部委䕶军恭领塞克西出征四川陜西等处所得功牌照例议叙由空衔授为拜他喇布勒哈番正白旗部委恭领塞隆格正蓝旗部委叅领星格礼出征四川陜西等处所得功牌照例议叙由空衔授为拖沙喇哈番可也奉㫖依议吏部尚书富宁安等题为钦奉恩诏事准兵部具题咨称恭遇康熈五十二年三月十八日恩诏内开一先年出征人内有功牌应得官者除抵军罪外其守云南城及在陇州控告不准叙功人等所存无几今皆老迈不能効力兹遇覃恩着兵部查明仍行补叙钦此钦遵今八旗查送因陇州控告不准叙功前进兵丁镶白旗䕶军费雅思哈出征四川陜西等处所得功牌先在陇州控告不准叙功今䝉圣主隆恩陇州控告不准叙功前进兵丁准补议叙钦此将费雅思哈功牌咨送吏部议叙授职等因于康熈五十二年八月十一日题本月十六日奉㫖依议钦此钦遵将费雅思哈一併咨送前来应将费雅思哈出征四川陜西所得第一前进功牌二箇第二前进功牌二箇照例议叙由空衔授为拖沙喇哈番可也奉㫖依议等伏覩皇上御极以来奨忠酬庸荣及其先赏延于世而于耆旧大臣恩礼尤笃至是圣寿昌期致政之臣赴阙朝贺既破格加恩而宥过録功存亡继絶恢文武之路续河山之封洵旷世而一遇也盘庚之篇曰圗任旧人又曰人惟求旧诗小序曰伐木燕故旧也故旧不遗则民徳归厚周官冡宰以八统驭万民二曰敬故司冦以八辟丽邦灋二曰议故春秋传曰善善及子孙凡此皆忠厚之风惇大之本也葢所谓旧臣者有二或少壮从政迄于衰老引年辞职旋车里门或祖父立功泽及后裔俾守世祀与国咸休故西汉酇留之风世世勿絶东汉邓冯之觐欢如平生懿典隆文光耀史䇿然䝉恩者代不数人推恩者朝不数事若乃一时诏令万虑周详不遗数世之勤用树百年之计盖未之见也皇上大智如神至仁如天深识伟度跨越千古当行庆之时先弃过之令满汉文武以诖误罢职者年六十以上一体给复所以惜老成也身来觐则并令入朝齿及格则均与钖宴命服朱紫再入班聫须眉苍皓上邀馈所以昭慈惠也爰念世祖旧臣隆以师保则由今全盛之日而追践阼之初又念太祖太宗旧臣续其世封则更从践阼之年而遡开国之始宋荦田种玉年皆逾八十晚荷殊荣五大臣十六扎尔固齐子孙以罪废者仍登仕版此非闗一身一家之私庆也皇上仁孝性成规模宏逺极钖类之蔼恻缅创业之艰难是以卑崇阶而不疑推懋赏而不恡也至于致政大臣悉予封䕃封疆旧僚并从所请亦以广孝治天下之仁追录勲伐补叙功牌废将退卒重沐新命亦以明安不忘危之义当此时也闻命至于震惊旁观为之感泣传播逺近习为美谈皆我皇上逺览独断本于至诚举念则上下千年行事则斟酌百代夫是故降非常之宠而衆望协符施不报之恩而人心詟服美善咸集天下归诚焉杜邺曰内恕之君乐继絶世欧阳修曰有旧有劳褒宠优异以今相凖殆逺过之盖不独集祉于寿耉流泽于私门凡以风臣子之尽心着国家之令典休声鸿烈传之永永无极矣万寿盛典初集卷二十八万寿盛典初集卷二十九钦定四库全书万夀盛典初集卷二十九恩赉五康熙五十二年三月十八日万夀覃恩以天下地丁钱粮已经轮免一周其京城及各省房地租税五十三年额征併歴年逋欠亦予豁免恩诏内开一天下地丁钱粮既沛恩泽于三年内悉予豁免其自京城及各省房地租税多系贫民赁僦官地栖身营业宜并蠲恤以覃恩惠着察明京城内并各省每年地租额数于康熙五十三年豁免一年其歴年逋欠若干一并察明免其追补先是康熙四十九年上欲大沛恩膏将天下钱粮通免一年命廷臣集议以各处需用兵饷拨解之际兵民驿逓恐致烦苦应于三年内轮免一周上允其议于本年十月初三日特颁上谕谕户部曰朕恭膺天眷祗承列祖鸿庥统御万方子育兆庶厪懐至治宵旰靡宁幸际海宇同风边隅向化遐迩中外帖然袵席之安者是皆仰荷天地祖宗福祐之所致也方朕八龄践祚之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每见民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏称通共㑹计已逾万万朕一无所顾惜百姓足君孰与不足朝廷恩泽不施及于百姓将安施乎朕每岁供御所需槩从俭约各项奏销浮冒亦渐次清釐外无师旅饟餽之烦内无工役兴作之费因以歴年节损之储蓄为频岁涣解之恩膏朕之蠲免屡行而无国计不足之虑亦恃此经画之有素也比来省方时迈已厯七省南北人民风俗及日用生计靡不周知而民生所以未尽殷阜者良由承平既久户口日蕃地不加增产不加益食用不给理有必然朕洞瞩此隠时深轸念爰不靳敷仁用甦民力明年为康熙五十年思再沛大恩以及吾民原欲将天下钱粮一槩蠲免因衆大臣集议恐各处需用兵饷拨解之际兵民驿逓益致烦苦细加筹画悉以奏闻故自明年始于三年以内通免一周俾逺近均霑德泽直𨽻奉天浙江福建广东广西四川云南贵州各巡抚及府尹所属除漕项钱粮外康熙五十年应徴地畆银共七百二十二万六千一百两有竒应徴人丁银共一百一十五万一千两有竒俱着察明全免并歴年旧欠共一百一十八万五千四百两有竒亦俱着免徴其五十一年五十二年应蠲省分至期候㫖行民间旧欠既经豁免嗣后每年额徴钱粮务如数全完倘完不及额或别有亏空託称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之懐实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非昇平乐利之盛事欤尔部移文各督抚谕㫖到日即刋刻颁布徧示穷檐令咸知悉特谕康熙五十年十月初三日复颁上谕谕户部曰朕诞膺大统抚育寰区夙夜孜孜不自暇逸凡以为民也勤图利济休养安全即无水旱之虞时布寛仁之政蠲租除赋务使遐方率土无不均霑或值雨旸偶愆出帑发粟多方赈恤其有益于吾民者靡勿备举而亟行之朕慇恳周详之至意前四十九年所颁谕㫖申晰甚明原欲将五十年天下钱粮通行蠲免以诸臣集议恐需用兵饷拨解之际兵民驿逓益致烦苦故自五十年为始三年之内全免一周除将直𨽻奉天等九直省康熙五十年地丁钱粮一槩蠲免及歴年旧欠钱粮一并免征外山西河南陜西甘肃湖北湖南各抚属除漕项外五十一年应征地畞银共八百四十万四千两有竒人丁银共一百二十万八千一百两有竒着察明全免并歴年旧欠共五十四万一千三百两有竒亦俱着免征其五十二年应蠲省分至期候㫖行民间旧欠既经豁免嗣后每年额征钱粮务如数全完倘完不及额或别有亏空託称民欠即责令督抚以下官员偿补仍从重治罪该督抚须实心力行期副朕惓惓爱民之意如有指称事故侵欺科派事发之日必严行究治谕㫖到日徧示城郭乡村深山穷谷咸使知悉尔部即遵谕行特谕康熙五十一年十月初三日又颁上谕谕户部曰朕宵旰孜孜勤求民瘼永惟惠下实政无如除赋蠲租除每岁直省报闻偶有水旱灾伤照轻重分数豁免正供仍加赈恤外将天下地丁钱粮自五十年为始三年之内全免一周使率土黎庶并被恩膏除将直𨽻奉天浙江福建广东广西四川云南贵州及山西河南陜西甘肃湖北湖南各直省康熙五十年五十一年地丁钱粮一槩蠲免歴年旧欠钱粮一幷免征外所有江宁安徽山东江西各抚属除漕项外五十二年应征地畞银共八百八十二万九千六百四十四两有竒人丁银共一百三万五千三百二十五两有竒俱着察明全免其歴年旧欠银二百四十八万三千八百二十八两有竒亦并着免征计三年之内总免过天下地畞人丁新征旧欠共银三千二百六万四千六百九十七两有竒各该督抚务须实心奉行体朕轸念民生至意如有侵欺隠匿使惠不及民借端科派者督抚严行察叅督抚失察事发之日亦严加究治谕㫖到日立即徧示城郭乡村咸使知悉尔部即遵谕行特谕等伏稽往古赦免田租始于炎汉嗣是以后亦有踵而行之者大抵多由水旱间以军兴或择地而蠲或计分而免从未有国家全盛人民和乐普天率土共沐皇仁如今日者也惟我皇上践祚之初即以天下治安生民乐业为念宵衣旰食勤恤闾阎节用阜财务臻熙皥御极五十二年蠲赈之令不一而足如截漕平粜山陜之地则由陆运闽广之地则由海运无不先时筹画因地制宜博施济衆之德过于尧舜逺矣至蠲免钱粮户部㑹计歴年所蠲已逾万万兹复大沛恩膏通免天下地丁银三千二百六万四千六百九十七两有竒而且念户口之日繁筹拨解之烦苦后先逓及遐迩均霑国用常充民生日裕恭逢圣夀六旬之期正值轮免初周之日食德饮和之衆竞赴阙廷讴歌颂祷方谓直省通免殊恩已徧于域中岂知房地幷蠲新纶又颁于格外干元广大坤德含𢎞岂戴髙履厚者所能测哉自汉迄今上下近二千年其通免天下田赋者史不数见隋开皇九年以江表初定唐武德四年以郑夏初平若贞观开元都非无故而举惟汉文帝十三年以劝农免天下田租最为近古至于房地租税悉与豁除则数千年絶无而仅有者也盖皇上以三代以来未有之圣施三代以来未有之恩天无不覆地无不载直使含生负识之俦无一不得其所而后即安猗欤休哉何其盛耶谨録顺天一疏以槩其余至若三年周免允属非常旷典所有天下臣民谢恩章奏并採数则附载于后一以见圣恩之有加无已一以见舆情之歌颂最真焉尔顺天府府尹屠沂谨题为恭谢天恩仰祈代题以达舆情事据琉璃亮瓦二厰九门窎桥以里居民夀国桢祝万年程世显万邦宁等呈前事内称窃桢等生逢盛世居住神京鼔腹而乐尧天每先四表安居而依舜日频祝三多凡蠲赈之𢎞颁必恩波之首及沦肌浃髓刻骨铭心自尧舜以来未有如我皇上今日仁民爱物之深博施济衆之盛者也兹届六旬大庆之昌期复颁九重非常之恩诏将五十三年在京房地租税准免一年并将歴年逋欠银两免其追补闻命自天感恩无地伏念祯等两厰居民年等窎桥以里居民自三十七年及四十年有新增国课止因小民输纳维艰是以歴年拖欠今䝉天心仁爱察及人民疾苦恩诏下颁既免一年之追征又蠲厯年之积欠湛恩汪濊霑被者何止数万余家圣德𢎞深颂祝者自当亿万斯世扶老擕㓜望帝阙而懽唿巷舞衢歌叩君门而拜手伏愿我皇上日月升恒亿万年景福于此方昌冈陵巩固千百载𢎞庥自今伊始但小民无具奏之例而舆情有欲达之私为此具呈伏乞俯赐代题俾下情得以上达等情到钦惟我皇上智周万物仁覆羣生𢎞恩徧满于寰区大泽先霑于畿内业己蠲直省地丁之正项今复免内外房地之租银睿虑周详无微不照皇仁浩荡有愿毕通盛世之日舒长至诚之征悠久兹据琉璃亮瓦二厰九门窎桥以里居民夀国桢祝万年等环集署焚香顶祝圣夀兼请恭谢天恩不敢壅于上闻谨恭疏代题伏乞皇上睿鉴施行附录谢蠲免地丁疏文华殿大学士兼户部尚书张玉书等谨奏为𢎞恩普被万方盛德逈超千古敷天胥庆敬布谢忱事恭惟皇上躬膺景运手致太平御极五十年间文德武功蟠天际地薄海内外羣生乂安而犹旰食宵衣厪思饥溺俭一身以为天下劳一己以拯万民时迈省方周咨民隠赐租发帑岁不絶书因此歴年所蠲遂逾万万之数是诚从来希觏之盛事矣今岁隂阳协和雨旸时若四方禾稼咸获有秋间有微灾旋经赈给民生斯时可称至幸而圣主孳孳爱民之切仍未有已也兹复诞敷雨露亲焕丝纶自明年康熙五十年始合天下地丁钱粮于三年以内通免一周又以旧逋不蠲则民困不释遂于应蠲之嵗并屡年积欠一并豁除通计应免额数二千八百万两而所免积欠又数百万计以频岁撙节蓄储之帑悉散为隂膏而圣心如伤保赤之懐一无所顾惜总期留有余之物力俾成家给人足之风用是𢎞休养于生民曲尽老安少懐之量恩周似海东西朔南所届无一或遗世徧如春虞夏商周以来未尝有此遥知刋谕颁示丕布寰区或扶杖以观或秉耒以听无有不感德音而垂涕饫大泽以铭心者臣等忝列班联亲承旷典五十年以前昇平之岁月如日方升五十年以后浩荡之恩波如川方至德盛则福备羣仰圣夀无疆本固则邦宁益信鸿图有永此在廷诸祝颂之至愿而亦天下臣民舞蹈之舆情也等谨合词摅诚奏陈谢悃伏祈宸鉴为此奏闻经筵讲官文渊阁大学士兼吏部尚书加四级陈廷敬等谨奏为恭谢天恩事康熙五十年十月初三日钦奉上谕谕户部兹康熙五十一年所蠲山西河南陜西甘肃湖北湖南地丁钱粮共计一千一十五万三千四百两有竒廷敬等在京诸欣逢盛典溥沐𢎞施钦惟我皇上徳永升恒功髙化育深仁厚泽休养生息垂数十年赐复蠲租财赋金钱以亿万计雨旸时若常殷省岁之忧勤家室盈宁犹念含生之疾苦宸衷无逸恩膏普徧于万方圣泽有加纶綍旋施于四省山陜为翠华所及民隠周知楚豫当水陆要冲皇情尤切德音下逮父老撃壤以歌衢玉㫖遥颁官吏焚香而拜诏行见隂阳和㑹之地屡庆丰年鱼米负贩之乡永称乐国雍绛少汎舟之役秦晋无乞籴之文四民悉颂皇仁九有咸登化宇夫博施济衆虽尧舜其犹难老安少懐直天地同一体我皇上以爱养臻乐利之休本节俭成太平之福丰膏四沛解泽殷流臣等身列班联亲承纶命皇恩似海感深髙天厚地之仁帝德如春忻切就日瞻云之愿自此羣游熙皥永祝景祚于无疆共乐昇平益庆鸿图之克巩矣等谨合词摅诚奏陈谢悃伏乞圣鉴为此具本谨具奏闻经筵讲官文渊阁大学士兼礼部尚书加四级王掞等谨奏为恭谢天恩事康熙五十一年十月初三日奉上谕户部将康熙五十一年江宁安徽山东江西地丁钱粮新征旧欠共计一千二百三十四万八千七百九十七两有竒槩行蠲免掞等在京诸恭逢盛典溥沐𢎞施闻命自天感恩无地钦惟我皇上功髙覆载徳懋生成登六合于雍熙久殷休养抚羣黎而解阜弥切绥安凡赋税之频蠲非筴筹之可算爰稽隆古从未前闻芸生之讴颂方深圣主之照临倍至载申纶命𢎞沛恩膏同大曜之循行煦育必周乎四海喜甘霖之徧及涵濡旋被于三方封疆首重夫江南财赋实甲于天下山左则官山而府海江右则引越而控荆帝眷有懐周知土俗天行所莅洞悉民依不徒温饱为既安必使盈余而始足于是春耕秋敛恒在宵衣旰食之中赐复蠲租尤加物阜民安之后徳音涣发圣泽𢎞敷以千万数之多特行尽免俾亿兆人之衆罔不均霑官僚之喜气云屯市野之懽声雷动山农石户咸叩首而祝九重白叟黄童胥焚香而唿万岁本丰穰而蓄储益厚由乐利而俯仰弥饶圣人之道洋洋注而不息王者之民皥皥恱且无疆我皇上以干坤化育之心致宇宙平和之福无一夫之不得合万国而靡遗荡荡乎莫罄赓扬济济者惟知抃舞臣等身依辇毂亲荷丝纶帝德崇髙允矣博施而济衆圣恩洪大猗欤厚载以资生欣当万夀之昌期行共万方称庆愿奉三多之华祝敢先三沐抒诚自此化宇昇平羣游风动时雍之盛皇图巩固永戴尧天舜日之长矣等谨合词恭缮奏陈谢悃伏祈圣鉴为此奏闻万夀盛典初集卷二十九万寿盛典初集卷三十钦定四库全书万夀盛典初集卷三十恩赉五巡抚直𨽻等处地方管辖紫荆密云等关隘赞理军务兼理粮饷都察院右副都御史世袭一等精竒尼哈番加九级赵𢎞燮谨题为钦奉上谕事据直𨽻守道叅政李毓柱详称直属五十年地丁钱粮钦奉上谕通行蠲免并歴年旧欠亦尽免征奉文到日一时巽命风行欢声雷动钦惟我皇上御极五十年来深仁厚泽如天地之无不覆载如日月之无不照临崇节俭于一身思饥溺于天下今又将通天下钱粮蠲免一周稽唐虞之世一夫无不得所未闻终岁无征考三代以还斗米亦有三钱几见轮年免赋况直属地方被泽独先䝉恩最近歴年之补助河海同深此日之蠲除丘山并厚军民感戴仰帝德而难名绅士讴歌祝圣夀于罔极积天下之福以为福逺迈轩昊之舆图散天下之财以为财永逾商周之厯数既据各道府绅衿士民合词恭谢天恩理合据实转请代题以达舆情等因到该窃查京师为王化之首雨露常霑直𨽻乃万国之基阳春先到钦惟我皇上恩同天地德迈唐虞大小共戴生成遐迩咸臻熙皥数十年来四海昇平万民乐业考之史册实所罕见犹䝉皇上时厪宵旰节用爱民蠲赈频施不啻万万率土羣黎固已备极休养共安袵席而直属人民幸生畿辅屡年受恩较之他省尤深尤渥兹复䝉圣徳汪洋恩纶涣汗自明年康熙五十年始将天下钱粮三年内蠲免一周歴年旧欠并免催征此诚有加无已之隆施万古难逢之旷典直𨽻士民首沐恩膏欢唿特甚臣准部咨钦遵刋示遍行晓谕并严饬地方官实心奉行去后兹据顺天等九府属士民各称黄童白叟欢声动地家家感戴皇仁户户讴歌帝徳但圣恩浩荡无由仰报惟有额手欢唿敬祝万夀于无疆等情公恳道府李毓柱等详请代题事出士民感激眞诚不敢壅于上闻谨恭疏代题伏乞睿鉴施行奉天府府尹廖腾煃谨题为皇仁浩荡万姓欢唿恭疏代谢天恩事窃惟奉天黎庶幸生发祥之地长沐覆帱之仁我皇上恩膏翔洽感召天和连年秋敛俱庆盈宁今岁西成尤称丰穰民之乐尧天而歌舜日者比户皆然今又将康熙五十年地丁钱粮各省尽皆蠲免奉天州县一体免征接准部咨随即刋示徧行晓谕奉锦九州县家家忭舞户户欢唿咸诵皇仁之汪濊齐祝圣夀于无疆绅士里民叶珍文等焚香匍匐环集署恳具题代谢天恩谨率领在城大小各官并绅士里民人等望阙叩头谢恩讫所有舆情欢跃陈情代谢眞诚理合具题上闻伏乞皇上睿鉴施行总理粮储提督军务巡抚江宁等处地方都察院右佥都御史革职留任张伯行谨题为帝德独隆千古皇仁广被寰区谨据舆情恭陈天听事据江苏等八府州苏太等十衞绅衿军民彭㑹淇等呈称伏惟我皇上化嫓勋华功兼谟烈统三才而立极念切阜民抚六合以为家心诚保赤独我江南尤深帝眷留漕发赈动帑濬河蠲赋蠲租赐粟赐帛茅屋穷檐久已同霑圣泽黄童白叟于今复被皇恩钦奉恩纶特颁旷典蠲积年之夙逋免来岁之新条庆溢江沱欢腾海澨伏愿圣夀天齐绵绵甲子皇图地久永永春秋集太和于盛世呈上瑞于昌时永享昇平长臻富庶末忱无由上达环叩代疏奏谢等情据此该看得江苏等属为财赋重地仰荷皇仁眷顾叠沛恩膏旱潦偶闻必蠲租而发赈蓄洩有备更发帑以濬河加之留漕减粜发粟赐帛久已老安少懐无一夫不获其所矣今又特颁上谕将康熙五十二年地畞人丁并歴年旧欠银两并着免征前署抚臣王度昭接准部咨檄饬江苏布政司暨江南都使司一体钦遵并刋刻告示徧行晓谕务使遐迩咸知均霑实惠去后兹据布政司金世扬都司章秉法详报八属军民感颂情由转请题谢前来钦惟我皇上仁𢎞九有泽徧八埏薄海均荷博施环江倍䝉大赉兹者钦承上谕预蠲来岁新条并免歴年旧逋催科无扰军民忭舞于尧天耕凿有资童叟讴吟于舜日将见余三余九比屋盈宁皆由蠲旧蠲新频年优恤焚香而祝万夀者自祖徂孙望阙而颂三多者摩肩接踵䝉圣恩复抚江苏莅任之日各属绅士军民环赴署吁请代题恭谢天恩谨㑹同总督赫夀合词具题伏乞睿鉴施行巡抚安徽宁池太庐凤滁和广等处地方提督军务都察院右副都御史加四级纪録八次梁世勲谨题为皇仁叠沛万姓欢唿谨据情具题恭谢天恩事据安徽等各府州属绅衿士民孙元衡等呈为皇恩浩荡蠲免钱粮十郡欢腾恳乞代题事窃惟上膺天禄我后宜享贡赋于万方下切民瘼圣主每播恩施于九土恭遇筹添海屋忻看泽沛江村正供蠲而百室宁十郡被仓箱之泽夙逋免而九歌叙兆民鲜箕斗之嗟隆恩与万夀俱长士民踊跃大德偕一阳并至里巷欢唿元衡等恭逢盛世快覩殊恩布泽施仁薄海仰昇平之化蠲租减赋羣黎䝉乐利之休共戴尧天敢忘封祝縁舆情未能上达谨叩代题谢恩以达微忱等情到据此该看得赋税原一定之旧章蠲免实非常之旷典我皇上轸念民生频蠲租赋凡属编氓固已久霑乐利矣今荷皇仁浩荡特沛恩纶率土正供三年之内全免一周安徽所属康熙五十二年应征地丁银两钦奉上谕俱着察明全免歴年旧欠亦并免征接准部咨随即檄行所属一体钦遵去后今据阖属绅衿军民环拥署咸称恭逢盛世叠沐皇恩圣德汪洋有加无已扶老携幼顶谢天恩齐祝万夀无疆恳代题并据布都二司暨安徽等十府州县具详前来身在地方目覩舆情眞切不敢壅于上闻谨㑹同带理江南江西总督印务江西抚臣郎廷极合词具题伏乞皇上睿鉴施行䕶理浙江巡抚印务浙江等处承宣布政使司布政使加四级徐欐谨题为圣主爱养弥𢎞臣民受恩无既吁恳代题恭谢天恩事据杭处等十一府属绅衿徐潮等合词呈称为圣泽同天皇仁广被特请代题恭谢天恩事钦惟我皇上徳备中和心存胞与大天保而居位备集九如体皇极以建中用敷百福殿书无逸见家室之盈宁图绘豳风厪农桑之耕织垂衣裳而治逺近黙运于一心受玉帛以朝大小咸归于五服恤艰难于赤县恩膏徧春夏秋冬普临照于苍黎政教暨东西南北禹甸周疆之内浃髓沦肌尧天舜日之中含哺鼓腹允臻至治莫罄名言惟浙省夙号沃饶为财赋膏腴之薮今越地久安耕凿有民物安阜之休传警跸而遥临泽已周乎万姓念雨旸之未若恩又沛乎九重省敛省耕快巡行之盛举议蠲议赈传补助之休风九年蓄而世跻春台百万家之炊烟相接八蜡通而人登夀域十一郡之户口咸宁洵至德之无加实生民之罕觏乃者留有余以逮下更烦睿虑之周详务实惠以与民再见圣恩之汪濊颁诏徧加于直省蠲租首及乎浙江吏胥迹絶沟塍催科不扰鸡犬声闻庐舍逋欠皆停留白粲于官仓粒粒啄残鹦鹉减朱提于国课家家饱过蟫鱼酿酒炰羔千村乐岁烹葵剥枣万井同春山农泽农地农共熙熙而皥皥五谷九谷百谷皆翼翼而芃芃臣懐爱日之忱民效唿嵩之祝伏愿一人有庆乐太平者水永金瓯万夀无疆颂屡丰者绵绵玉厯情深感切借封章以谢帝德之弥殷岁泰年丰望入告以动天颜之有喜葵心倾吐皆在奏疏之中鸠杖优游窃附讴歌之后等情又据阖属耆民王国瑞等呈为圣恩浩荡如天万姓欢唿动地谨抒下情吁请代题恭谢天恩事呈称钦惟我皇上治秉一中功隆两大恩波益溥三载而逺近全蠲德泽弥深一岁而旧新并免快覩九重纶綍欣闻两浙讴歌物阜民安即是太平有象河清海晏咸赓万夀无疆等恭逢圣主幸被阳春浃髓沦肌难酬髙厚伏乞代谢以伸舆悃等情又据杭州前右绍宁台温处等八衞嘉湖衢严海五所呈请据各衞所屯运伍老军丁赵恩潘美等呈称钦惟我皇上大德𢎞敷至仁广被叠沛恩膏处处涂歌巷舞羣霑雨露人人刻骨铭心今又䝉特㫖念切军民将五十年额赋勅赐全蠲歴年旧欠又复免征圣恩叠沛如天万姓欢声震地惟愿千秋益永共庆万夀无疆备沥下情顶谢伏乞据情转详题达等情到据此该看得补助偶行尚喧传于夏谚田租减半犹志美于汉书未有屡蠲屡赈愈久愈加如我皇上之爱养勤恤诚千古所罕觏者也浙省康熙四十八年钱粮曽䝉蠲免今又蠲免五十年钱粮三载之中两载被泽康熙四十五六七年旧欠分年带征今又免征歴年旧欠一岁之内数岁霑恩有司省催科必劳心于抚字万姓皆温饱宁致虑乎饥寒是以十一府之绅衿士民八衞五所之运丁屯伍莫不欢声震天咸仰一人有庆顿首动地共祝万夀无疆将见金瓯永固毋庸卜世而卜年玉厯绵长允矣如带而如砺纶音徧布率土均欢兹据布政使徐欐掌印都司缪肇祺详请代谢天恩前来谨㑹同署福浙总督事务福州将军祖良璧合词具题伏乞皇上睿鉴施行巡抚湖广等处地方兼提督军务都察院右副都御史加五级降一级刘殿衡谨题为蠲免叠沛皇仁臣民顶戴弥笃公恳详请题谢上达舆情事据布政使司布政使张圣猷都使司郭大受详据武昌等八府十二衞所绅衿耆庶张希良等呈称窃惟圣泽汪洋雨露不遗夫三楚民情眞切嵩唿望达于九重我皇上六合为家万民同体凡海内黎庶靡不含哺鼓腹共乐雍熙而圣心轸念民生有加无已各省钱粮次第蠲免不特近代所罕觏实为旷古所未闻至楚地濵江带湖幅员辽濶前康熙四十四年荷䝉恩纶下沛将楚省四十五年正供槩予蠲免未完逋欠并停征输嗣又特奉上谕将康熙四十三年以前未完钱粮通行豁免三楚臣民业已感戴皇恩刻骨铭心矣今五十一年应征地丁银两复䝉上谕全免并歴年旧欠俱着免征纶音甫下欢颂徧腾江汉之间既庶而富荆襄以上实盈且宁全楚老幼人民靡不遥瞻北阙稽首拜飏共祝圣夀无疆特此公吁转请代题恭谢以达微忱等情到该看得则壤成赋为从来惟正之常供下令免租乃自古偶行之旷典从未有湛恩大沛至再至三恺泽𢎞敷自近自逺如今日者也钦惟我皇上九围化溥一统仁涵宵旰日勤知耕织乃足民之本雨旸时警念农桑为生物之原惟兹三楚编氓尤荷九重轸恤前于康熙四十四五两年叠奉恩纶蠲除四十五年地丁银米豁免四十三年以前未完钱粮固己家霑户被莫不戴德含恩矣今又特颁上谕将康熙五十一年地丁银两通行全免歴年旧欠俱着免征接准部咨遵即徧示晓谕黄童白叟沐纶音之屡涣羣皆巷舞衢歌穷谷深山感圣泽之频施咸效嵩唿华祝兹据湖北绅士军民合词公吁题谢前来敢不据实上闻谨㑹同督臣鄂海具疏代题恭谢天恩伏乞皇上睿鉴施行巡抚偏沅等处地方提督军务兼理粮饷都察院右副都御史潘宗洛谨题为圣主普沛恩膏兆姓徧霑德泽伏陈谢悃恳达舆情事据湖南布政使佟国勷湖广都使司郭大受详据长沙等七府二州七衞绅士军民黄中理等呈称钦惟我皇上骏德遐昌益励厚生之政鸿图巩固屡𢎞恤下之仁固己六宇均霑雨露万方同煦阳和矣兹乃特沛恩纶大施惠恺将康熙五十一年地丁钱粮全免歴年旧欠俱着免征于时闻命自天欢唿匝地惟是湖南地方届百粤之冲湖山绣错接五岭之峻民苖杂居久劳宵衣旰食之心渐臻解愠阜财之盛食毛践土羣知惟正宜输仰秣懐刍共荷太平有本犹且周咨下隠广钖𢎞恩从此僻壤遐陬不闻追唿之小吏将见饮和食德遥同鼓腹之盛时等地处南疆星拱北极衡山开夀域学嵩唿以歌颂万年洞庭挹恩波望海若而朝宗百谷值此沦肌浃髓孰不镂骨铭心但鳌戴有懐虫鸣莫达伏乞俯徇下悃恩赐转详上达等情到钦惟我皇上明并照临仁同覆载雨露之泽万物循环无穷元气之育羣生周流不息六合至广抚绥无异一家兆庶至多痌瘝实同四体蠲租之诏屡下赐赈之典频施顾犹大施德政特沛恩纶凡此率土正供尽于三年周免湖南所属五十一年应征地畞人丁银两察明全免并歴年旧欠俱着免征接准部咨即钦遵出示并檄藩阃二司通行阖属徧为晓谕深山穷谷罔不周知凿井耕田谁非食德欢唿载道惟愿圣夀之无疆顶祝盈庭共庆太平之至盛兹据湖南所属七府二州七卫绅士军民公愿题谢前来敢不据实上闻谨㑹同湖广总督臣鄂海合词具题恭谢天恩伏祈皇上睿鉴施行巡抚陜西等处地方赞理军务都察院右副都御史加三级纪録十次永泰谨题为吁请代题恭请天恩事据西延凤汉四府兴安一州各属绅士军民梁鼐等呈称世际郅隆黎民久遂含哺之乐时逢豫顺苍生已登袵席之安皇上犹夙夜孜孜勤图利济至我三秦百姓尤加轸恤于康熙四十二五年间将一应未完地丁钱粮特恩蠲免十年之内浩荡恩波已䝉再沛今又仰荷皇仁将五十一年钱粮并歴年积欠皆蠲免免征眞千古未有之殊恩也等幸生圣世举家衔感万姓同心惟有朝夕焚香顶祝天子万夀无疆而已但九重髙逺舆情不克上达恳祈转申缮疏代陈等情到恭惟皇上御极五十年宵旰靡宁时切民隠薄以自奉务崇俭约之风厚以养民屡布寛仁之政或一年而蠲数省或一省而蠲数年蠲发之数何止亿万金钱而皇上惓惓轸恤之意犹恐一夫不获其所迺因户口日繁食用或未殷阜特沛恩纶以五十年为始将天下钱粮于三年之内通免一周将使僻壤遐陬户户享丰亨之福茅檐蔀屋人人登仁夀之年似此天髙地厚之恩诚为亘古所未有也兹康熙五十一年陜属地畞人丁额征银两并歴年旧欠银两钦奉谕㫖尽行豁免随即徧示晓谕阖属绅衿士民黄童白叟无不踊跃欢唿焚香顶祝圣天子夀同天地景福无疆今据士民吁请代题恭谢天恩等因前来相应㑹同督臣殷太合词具题伏乞皇上睿鉴施行巡抚甘肃宁夏临巩等处地方赞理军务兼理茶马都察院右副都御史臣岳拜谨题为皇仁大沛万姓欢腾恳请代题恭谢天恩事据兰州㕔衞阖属绅衿士民刘云等公呈为𢎞恩普被万方感德尤切边土恭陈谢悃仰祈上达事恭遇我皇上御极五十年文德武功蟠天际地深仁厚泽浃髓沦肌而犹旰食宵衣厪念穷檐蠲租发帑已逾万万之数兹复诞敷雨露亲涣恩纶蠲免五十一年地丁又免从前积年民欠恩深沧海举东西朔南之所届无一或遗惠徧阳春自唐虞商周迄于今适逢未有等身处边陲亲承旷典五十年以前坐享岁月昇平安如磐石亿万载以后永沐恩波浩荡德若川流惟有比户焚香瞻云就日顶祝圣夀之无疆益巩皇图于万禩为此连名陈谢仰祈转达天听等情到钦惟我皇上仁同天地德迈唐虞施古帝王未普之恩徧今海宇无疆之泽甘肃地处边陲向赖皇上洪福比年以来五谷丰登万姓乐业今复奉上谕将甘肃五十一年地丁银两通行全免并歴年旧欠亦俱免征隆恩浩荡有加无已接准部文敬将上谕恭刋印刷徧示城郭乡村深山穷谷咸使周知随据阖属绅衿士庶恳请代题前来以舆情眞切不敢壅于上闻谨㑹同川陜督臣殷太合词具题伏乞皇上睿鉴施行万夀盛典初集卷三十万寿盛典初集卷三十一钦定四库全书万夀盛典初集巻三十一恩赉五巡抚山东等处地方督理营田兼理军务都察院右副都御史加四级蒋陈钖谨题为皇恩溥博如天万姓欢唿动地吁请代题恭谢天恩事据济兖东青莱登六府绅衿里民戴璠等呈称钦惟我皇上文德武功际天蟠地车书一统万方臻乐利之休声教旁敷率土庆昇平之象七政齐而三灵协瑞四时顺而百谷丰登固已击壤歌衢羣游熙皡矣我皇上念切民依频加轸恤复将天下钱粮三年之内轮蠲一周兹奉圣㫖东省五十二年地丁俱着全免歴年旧欠亦俱免征洒十行之纶綍万岁山唿蠲亿万之金钱欢声雷动况山左为齐鲁之邦与畿辅最近二东草木屡被恩膏十二河山咸霑解泽从此淳风益茂永享河清海晏之休年嵗屡丰常见妇馌夫耕之乐惟有焚香叩首祝圣夀于无疆鼓腹含哺庆洪图之克巩兹因九重万里舆情不能上达恳请代谢等情到钦惟我皇上德合干坤道隆尧舜深仁厚泽长养生息者亿万年赐复蠲租食德饮和者千百国当兹雨旸时若犹懐四海之忧勤值此家室盈宁弥轸一夫之疾苦特命将天下地丁钱粮自五十年为始各省轮蠲兹奉上谕东省五十二年地丁俱着全免歴年旧欠亦并着免征统计三年之内总免过天下地亩人丁新征旧欠共银三千二百六万四千六百九十七两有竒皇恩似海大地咸周帝泽如天无人不被伫见物无失所羣游化日之中民不能名共跻春台之上准部咨即刋刻告示通行晓谕山陬海澨处处霑恩白叟黄童人人戴德莫不扶鸠嵩祝感天髙地厚之仁盥手焚香切就日瞻云之愿咸颂天子无疆之夀直与天齐圣人有道之期永同山峙兹据合省绅衿里民纷纷环绕署吁恳题谢理合具题恭谢天恩伏祈皇上睿鉴施行巡抚山西太原等处地方提督鴈门等关军务兼理云镇都察院右副都御史加四级苏克济谨题为租赋屡蠲恩波普被恳祈代达舆情恭谢皇恩事据山西阖省阳曲等九十七州县并各衞所绅衿里民刘璋等呈称皇上御极以来文教振兴武功赫濯勤稼穑则时厪雨旸重农桑则图成耕织五十年太平天子乐海晏而庆河清亿万载有道圣人沐春风而霑化雨固己饮和食德登四海于春台抑且戴义履仁偕万姓于夀域矣乃犹轸念深山穷谷无伤若觉有伤因而深思夏税秋粮一免且加再免次嵗新租槩行全豁歴年旧欠亦着免征欢腾海宇扶杖而观者皓首龎睂喜溢郊圻鼓腹而歌者黄童稚子诚哉舜日重游允矣尧天再覩璋等躬逢盛世久沐宏仁效华祝而争先学箕畴而恐后但九重既逺莫闻嵩岳之唿使衆志徒慇难达康衢之颂伏祈俯念舆情代达帝座恭谢皇恩等情到钦惟我皇上惠政覃敷四海戴汪洋之泽仁风广布万方霑浩荡之波赈䘏之典频颁蠲租之诏屡下三晋人民从前屡沐皇仁兹又䝉纶音特沛将康熙五十一年应征地丁银全免并历年旧欠亦着免征民既不困于输将吏得专心于抚字终年休息比户盈宁此真髙天厚地之生成抑亦从古及今之旷典也接准部咨当即钦遵通行颁示晓谕凡兹军民人等无不欢唿雷动焚香叩首齐祝圣夀无疆今据通省各属绅衿里民呈请代题恭谢天恩前来理合据实上闻伏乞皇上睿鉴施行巡抚河南等处地方提督军务兼理河道兵部右侍郎都察院右副都御史加五级鹿祐谨题为圣恩浩荡难名万姓衔感至切谨抒舆情恭疏代题叩谢天恩事据河南通省绅衿里民宋荦等呈称窃惟皇上德配勲华功隆参赞伏自御极以来宵衣旰食躬理万几薄赋省刑心勤四海固已率土懐恩普天同庆矣荦等生长中州与畿辅接壤圣主加意抚绥日享昇平之福时䝉怙冒之仁今特沛恩纶将河南省康熙五十一年应征地丁钱粮除漕项外通行免征跪诵上谕感激无涯凡穷乡僻壤童叟妇女莫不欢忭拜舞遥叩九重顶祝圣躬享无疆夀考皇图歴亿万斯年伏乞俯赐代题叩谢天恩到钦惟我皇上巍巍至德荡荡神功物阜民康犹存已溺己饥之愿损上益下弥𢎞与聚勿施之仁今将天下钱粮数千余万三年之内全免一周大哉皇恩眞旷古所未逢史册所罕觏者也兹豫省康熙五十一年地丁钱粮钦奉上谕尽行蠲免准部咨随即刋刻告示通行晓谕颁示之日老㓜拥观望阙叩头环绕署咸称等幸生圣人之世得为圣人之氓叠荷殊恩无可报荅惟有家家焚香拜祝圣夀无疆皇图永固但下情无由上达恳请代题恭谢天恩前来不敢壅于上闻理合恭疏题报伏乞睿鉴施行巡抚江西等处地方兼理军务都察院右副都御史加四级佟国勷谨题为皇恩均霑于万国舆颂更切于西江公叩代题以伸谢悃事据阖省乡绅士庶宋一瑞等呈称钦惟皇上仁同天地德迈唐虞饥溺为心惟恐一夫不获痌瘝在念眞令万物皆春甘雨和风久庆雨旸之时若丁男红女已看耕织之成图而且赐复蠲租大地咸霑雨露停征减赋何年不沛丝纶更䝉轸念民生𢎞施圣泽周一十五省之疆域免数千百万之金钱宸眷及于大江以西皇恩眞自九天而下浔阳江畔人人重上春台章贡城边处处尽登乐土含哺鼓腹觉至德之难名击壤歌衢识太平之有象瑞等未申芹报长切葵丹乐井养之无穷致兑和之有喜为此瞻云泥首望阙抒心祝天子之万年颂圣人之多夀伏乞代题以伸谢悃等情到钦惟我皇上圣德如天皇仁匝地嵗称有嵗犹蠲免之时闻年属丰年尚赈䘏之下逮盖臻已安巳治益切如保如伤康熙五十一年十月十四日准户部咨康熙五十一年十月初三日奉上谕将江宁安徽山东江西各抚属五十二年地丁钱粮全行蠲免歴年旧欠并着免征等因随经前抚臣檄行布政司刋布告示分发府州县徧处张挂务使里民尽霑实惠去后今据阖省绅衿耆民宋一瑞等呈恳题谢前来情词恳切何敢壅于上闻谨㑹同江南江西督臣赫夀合词具疏伏乞皇上睿鉴施行巡抚福建等处地方提督军务都察院右副都御史加二级降五级戴罪効力黄秉中谨题为皇恩蠲赈叠沛海甸顶戴靡深谨抒舆情转详代题叩谢事据福州等九府一州绅衿耆老军民陈子威等呈称窃圣主怙冐万方恒厪饥溺之由已愚民利赖百亩惟知衣食之为天故暑雨祁寒每咨嗟乎旱潦而寛征减赋用补助乎春秋钦惟皇帝陛下懋建中和聿𢎞参赞圣神天纵普覆载以无私道德日新调隂阳而式序肃雍宫庙文德舞干羽于两阶赫濯声灵武功平遂达乎三蘖蛟宫蜃窟尽入车书砂碛穷荒咸来琛賮不特地扩于汉唐明宋抑亦功髙于虞夏商周遡自临御以来海宇同风边隅向化孳孳保赤不啻顾复之懐殷殷足民莫释宵旰之念一夫无失所之嗟万国有咸宁之庆乃犹赐复之㫖频颁逾亿万金而弗惜豁免之诏屡下歴五十载而聿新泽不比于屯膏道大光于益下惟兹八闽𨽻于海濵圣天子居九重之上眷注独殷无待畴咨遂颁勅谕缓现征而兼拨赈宥宿欠而免新粮更恤兵饷莫资悉拨隣省协济躬逢雨露咸知帝泽之深手捧丝纶仰见王言之大玉鸠为杖老人多拂薰风竹马堪骑童子尽游化日黄卷勤灯前之读缝掖何须入县之庭緑野催雨后之耕妇子不见唿门之吏惟是长安千里情词难达于枫宸所愿天子万年颂祷尤殷于海澨佥呈吁恳冒乞奏闻等情到钦惟我皇上厯符轩昊道冠羲皇流膏泽于普天损上者斯以益下沛恩波于大地足国者必先裕民固己余一余三人人乐业求千求万处处䝉休矣然而圣心未已复又大沛恩纶特颁上谕直𨽻等省康熙五十年地丁银两俱着全免歴年旧欠亦俱着免征此诚千古未有之𢎞恩史书所罕载者也闻命之下黄童白叟踊跃欢腾齐祝万夀无疆准部咨随行各属一体钦遵去后兹据各府绅士耆老军民人等佥吁代题恭谢天恩前来不敢壅于上闻伏乞睿鉴施行廵抚福建等处地方提督军务都察院右副都御史觉罗满保谨题为皇恩浩荡难酬黎庶欢腾无地吁请代题以达舆情事据布政使金培生等详据台湾府属绅衿里民陈逸等呈称闽省为濵海要区台湾尤海外重地圣恩之渐被弥深黎庶之瞻依益切蠲闽省九府一州五十年之地丁银两既咸感皇仁免台属一郡三县五十一年之正供稻谷又尽霑实惠诚亘古所未有亦史书所罕见帝德之广运靡逺弗周万姓之衔恩有诚宜达等情到钦惟我皇上德被八埏恩濡九有舜风和畅羣黎咸解愠阜财尧日舒长兆姓尽含哺鼓腹广厦细㫋之上时厪民依茅檐蔀屋之间实霑圣泽昨年免赋全闽已户溢朱提今嵗蠲租台郡复家盈玉粒是以黄童白叟效嵩唿于薄海之濵行看东作西成广露积于遐陬之壤既据司道详据台湾府属绅衿里民呈请代题恭谢天恩前来不敢壅于上闻谨㑹同闽浙总督范时崇合词具题伏乞睿鉴施行总督广东广西等处地方军务兼理粮饷兵部右侍郎都察院右副都御史加三级仍带军功五次赵𢎞灿谨题为皇恩广被士庶欢唿据情代题恭谢天恩事据广东乡绅郑际泰并阖省军民人等公呈称伏惟圣泽旁敷爰洒一天膏雨皇仁广被徧吹五岭薰风追虞廷解愠之絃迈汉室蠲租之诏千百代难逢之旷典五十年特沛之殊恩六宇欢唿万方感戴钦惟我皇上至仁育物大德统天极建深宫统万方而徧德恩覃薄海胥九有以同春盈廷协师济之休刑清政简比户沐雍熙之化物阜民康万姓固已登衽席之安九重犹复厪宵旰之虑于是正赋全蠲甘露来从天上分年逓免隂膏先及海濵丹诏初颁山川毓瑞玉书同捧草木廻阳父老庆盈宁自尧舜以来才逢此日室家乐康阜凡干坤之内共戴吾君荡荡周疆均沐风风人雨雨人之泽畇畇禹甸共霑衣衣我食食我之仁泰等涓埃莫报豢养徒深惟愿皇图与日而俱长共祝圣夀同天而并久敬陈下悃伏祈俯准代题等情到钦惟我皇上恩同覆载轸念民生歴年蠲免数逾万万兹复䝉特颁谕㫖将康熙五十年地亩人丁钱粮并歴年旧欠银两槩行豁免此实亘古未闻之盛事也因㑹审钦案在省接准部咨当即转行各司道府州县衞所一体钦遵兹据阖省绅衿军民人等环行署欢唿踊跃焚香叩首恳请代题前来恭逢盛世身任地方目覩舆情眞切并据广东布政使髙必𢎞呈详到不敢壅于上闻谨㑹同广东抚臣满丕合词具题伏乞皇上睿鉴施行巡抚广西等处地方提督军务兼理盐法都察院右副都御史梁世勲谨题为呈恳代谢天恩事据桂林各府绅衿里民邓佳植等呈称我皇上宵旰不遑励精图治者五十年恩施普及薄海内外固已民歌康阜士乐盈宁自尧舜以来未有如今日之盛者也康熙三十三年四十三年内䝉皇上轸念边氓特加恩恤将应征钱粮槩行豁免感戴之私至今难忘今又将五十年地丁蠲免僻壤遐陬恩施一体亿兆欢忭祗有焚香九叩顶祝我皇上之德眞天地无疆之德我皇上之夀眞天地无疆之夀而已伏祈俯准代题等情到该看得粤西僻处边陲猺獞杂处耕凿之外民鲜生业屡荷皇上厚泽深仁加意轸恤今又钦奉上谕将康熙五十年应征地丁银两通行蠲免仰见我皇上至德𢎞仁无逺弗届即钦遵宣布一时温纶逺播万姓欢唿白叟黄童靡不焚香顶祝感激天恩兹据桂林等九府属绅衿里民邓佳植等纷纷赴衙门呈请代达又据布政使黄国材具详前来何敢壅于上闻谨㑹同两广督臣赵𢎞灿合词代题伏祈皇上睿鉴施行巡抚四川等处地方提督军务都察院右副都御史年羮尧谨题为蠲赋谕出九重感恩欢腾万姓公陈下悃叩谢天恩事据成都府属绅衿士庶羌民向庭赓吾只木保等呈称切赓等四川编民生逢盛世仰沐皇恩念僻壤之凋残教养日勤宵旰叨深仁之浃洽风俗克跻雍熙兹特大沛恩纶来嵗钱粮尽免泽以三年普被知覆载之无私恩同八省先施仰照临之逺届赓等惟有鼓腹含哺共乐太平有象嵩唿华祝羣颂圣夀无疆望阙叩谢天恩环庭公恳上达等情到该看得蜀省天末遐荒仰赖我皇上扩胞与之深懐振劳来之至德爱养备至轸恤频加地方日有起色矣兹又钦奉上谕将康熙五十年应征地丁各项钱粮俱着全免接准部咨即通行司道府㕔州县衞所土司一体钦遵去后随据布政使吴存礼详据通省绅衿士民欢唿踊跃感颂圣恩且言川省钱粮不足仰供经费毎嵗尚赖别省协济兵饷五十余万两今七年之内两荷全蠲厚泽深仁实倍他省从此玉垒锦江一时増色茅檐蔀屋到处腾欢惟歌圣人有道之昌期益祝天子无疆之宝祚恳请代题谢恩前来不敢壅于上闻理合具题伏祈皇上睿鉴施行巡抚云南兼建昌毕节等处地方赞理军务兼督川贵兵饷都察院右副都御史加七级吴存礼谨题为圣恩徧及遐方万姓情殷感戴吁请代题恭谢天恩事窃前任四川布政司时䝉四川巡抚年羮尧川陜总督殷太牌开钦奉上谕事等因到随班恭设香案望阙叩谢旋䝉圣恩陞授云南巡抚由蜀而黔途间经过大小村庄父老子弟感颂皇仁声满山谷及入滇境所属军民人等扶老㩦幼咸称我等生长边方荷䝉圣主生成安享太平今又䝉皇恩浩荡蠲免五十年分地丁钱粮我等小民无可报効惟有家家户户顶祝万夀无疆恳将下悃代谢天恩等情于四十九年十二月二十八日抵驻札衙门虽经陞任抚臣郭瑮出示晓谕复刋示通行务令百姓均霑实惠毋许地方官私自征收外随据云南布政使李华之详据云南等府详称阖省绅士军民凃崇等呈称崇等僻处边隅遭逢圣世轻徭薄赋时叨怙冒之仁赈谷蠲租屡沐矜全之德桑麻闾井共荷天庥子弟田畴羣霑圣化感皇仁之无外颂帝德之难名乃滇省五十年分地丁钱粮又䝉皇上宏恩尽行蠲免眞千载所难逢史册所罕见也崇等惟有䖍祝圣夀于无疆叩颂瑶图之罔极转请代题等情到钦惟我皇上干坤为量日月同辉蠲赈频施四海共征乐利痌瘝在念万方咸戴生成乃犹三年以内蠲千百万之钱粮率土之中免十数省之正课殊恩异数德迈百王厚泽深仁治越千古惟此洱海滇池之地并沐尧天舜日之华万里阳春四时雨露戴君恩于罔极祝圣夀之无疆既据该司详报前来又目击舆情感戴恳切不敢壅于上闻理合恭疏具题代谢天恩伏乞皇上睿鉴施行巡抚贵州湖北川东等处地方提督军务都察院右副都御史加五级刘䕃枢谨题为仰恳详题代谢天恩事据贵州布政使司布政使张建绩详据贵阳等十一府绅衿民苖周俊等呈称窃惟耕九余三史颂仁明之政什一而赋书称有道之年从未有蠲周天下之租免及歴年之逋爱民如子沛德如天者也钦惟我皇上聪明睿知文武圣神亲决万几定万世不磨之制恩流九有扩九州莫外之图与凡要荒侯甸之区重译不毛之地莫不凿井耕田雨旸时若家庆屡丰史书大有眞五十年如一日十五省如一家兹复特颁上谕将天下钱粮以及歴年逋欠自五十年为始通免一周黔省边方先行蠲免俊等虽生长边隅君门万里而慈旸甘雨霑霂无殊从此大地盈宁万邦温饱皆出皇恩之所赐惟有扶老㩦幼羣望阙庭共祝圣夀于无疆伏恳详题代谢天恩以洽舆情等因呈详到钦惟我皇上爱同天普化与日新卑服而即康田心懐保赤挥絃而思解阜念切勤民数千万之金钱洒为一天化雨亿万姓之衣食咸沐九陛春光凤诏初颁雷声四布准部文即刋刻通行出示徧谕咸使闻知随据布政使张建绩详据贵阳等府阖省绅衿民苖周俊等公同具呈求代谢天恩到谨㑹同云贵总督郭瑮合词具题伏乞皇上睿鉴施行万夀盛典初集巻三十一万寿盛典初集卷三十二钦定四库全书万夀盛典初集巻三十二恩赉五康熙五十二年三月十八日万夀覃恩以承平已久生齿愈蕃直省人丁钱粮以五十年丁册着为定额续生人丁永免加赋先是康熙五十一年二月二十九日满汉大学士九卿等奉上谕朕览各省督抚等奏编审人丁数目并未将加増之数尽皆开报今海宇承平已久户口日繁若按现有人丁加征钱粮实所不可人丁虽増地亩并未加广应令直省督抚将现今征收钱粮册内有名丁数勿増勿减永为定额征收钱粮嗣后所生人丁不必征收钱粮编审时止将増出实数察明另造清册题报朕凡巡幸地方所至询问一户或有五六丁者止一人交纳钱粮或有九丁十丁者止二三人交纳钱粮诘以余丁何事咸云䝉皇上洪恩并无差徭共享安乐各安生理优游闲居而已此朕之访闻甚晰者前云南贵州广西四川等省遭叛逆之变地方残壊田亩抛荒不堪目覩自平定以来人民渐増相与垦种无有遗业或堆沙积石难于耕种之地间或有之其山谷﨑岖毫无弃地尽皆耕种矣由此观之民之滋生者实多朕欲知人丁之数非为加征钱粮今国帑殷裕屡嵗蠲免虽至千万凡国用所需并无遗悮不足之虞故将直省现今征收钱粮册内有名人丁永为定数嗣后所生人丁免加钱粮止将实数另造清册具闻岂特有益于民亦一盛事也直省督抚及有司官编审人丁时不将实数开报特恐加征钱粮是以隠匿不据实奏闻朕并不为加征钱粮止欲知其实数耳嗣后督抚等倘不奏明实数朕于就近直𨽻遣人逐户挨察即可得实彼时伊等亦复何词此事毋庸速议俟典试诸臣出闱后尔等㑹同详加确议具奏五十二年三月十八日万夀恩诏内一海宇承平已久户口日繁地亩并未加广宜施寛大之恩共享恬熙之乐嗣后直𨽻及各省地方官遇编审之期察出増益人丁止将实数另造清册奏闻其征收钱粮但据康熙五十年丁册定为常额续生人丁永不加赋仍不许有司于造册之时借端需索用副朕休养生息之至意四月十九日户部尚书穆和伦等谨题为钦奉恩诏事该等议得直𨽻各省康熙五十年编审丁数定为常额续生人丁永不加赋之处谨照恩诏遵行外嗣后遇编审之期将新増人丁实数缮造清册名为盛世滋生户口册奏闻如额征钱粮人丁数内有开除者即将各该省新増人丁补足额数至新増人丁倘不据实造册开报或有私派钱粮造册之时借端需索等弊该督抚严查题叅可也本月二十一日奉㫖依议等窃思丁之有征由来旧矣攷之三代力役之征与布缕粟米等王制曰用民之力嵗不过三日豳诗曰上入执宫功盖谓此也后世易为输将制虽异于古而实便于民自五方之风土不齐因而立法各异有丁由户起者亦有丁随粮办者由户起者一户止一丁自髙曽以至孙子户不改丁亦如故也随粮办者有粮即有丁以粮数之多寡定丁数之多寡而无粮者不与焉大抵列于册之内者少而逸于册之外者多即遇编审之期要亦徒循故事畧为増减而已周礼秋官司民掌登万民之数自生齿以上皆书于版嵗登下之三年大比以万民之数诏司冦司冦献之于王原未有不登之民数也皇上动与古合深悉民隠命廷臣㑹议令天下督抚据实上闻正在奏报又于万夀特恩诏令续生人丁永不加赋仰见睿虑周详寛仁之典格外有加俾林林总总之衆咸得熙熙皥皥共登夀域庆生息之蕃免丁徭之扰意美而法良德洋而恩溥生圣人之世为圣人之民何其幸与谨録粤西人民谢恩一章其余奏章俱彚入报谢恩诏疏内幷详志直省人丁实数俾千万世而下知盛世户口之繁多皆圣主休养生息之所致焉巡抚广西等处地方提督军务兵部左侍郎兼都察院右副都御史加三级陈元龙题为呈恳俯赐转详代题恭谢天恩事据布政使司布政使黄国材详据桂林等九府属绅衿里民秦琮等呈称琮等生逢圣世素沐皇仁德教𢎞敷沦肌浃髓恩膏普被老安少懐欣逢万夀昌期又沐皇恩肆宥特颁恩诏新増幼丁永不加赋蛮烟瘴雨之乡尽沐涵濡煦育之泽斯诚旷古难逢千载一时琮等仰戴髙深感激下忱无由上达伏乞恩赐转请据情代题等情到该看得粤西地界极边户口向来稀少䝉我皇上休养恩深施生德溥比来生齿渐加蕃庶从此千年万载日増月盛并未有量兹恭逢万夀六旬大庆特颁诏㫖续生人丁永不加赋凡厥兆民子子孙孙得免力役之征攷之史册亘古未闻逺迩歌颂老幼欢腾无不焚香叩首顶祝圣夀无疆兹据布政使黄国材详据桂林等九府属绅衿里民秦琮等公呈恳乞代题等情前来不敢壅于上闻所有舆情感戴恭谢天恩谨㑹同两广总督赵𢎞灿合词代题伏乞皇上睿鉴施行康熙五十二年六月二十七日题八月初三日奉㫖该部知道附载直省编审人丁数目直𨽻抚属旧管人丁共三百四十四万一千二百八十四丁新増人丁共二十八万四千六百二十丁半开除抵补外实在人丁共三百四十四万九千二百八十四丁半奉天府属旧管人丁共三万八千八百九十六丁新増人丁共三千二百九十七丁开除抵补外实在人丁四万一千九百四十三丁江宁抚属旧管人丁共二百七十一万三百六十九丁新増人丁共一万九千二十五丁开除抵补外实在人丁共二百七十二万九千三百九十四丁又归幷省衞黄快军丁旧管人丁共二十万五千九百三十二丁新増人丁一百九十二丁开除抵补外实在人丁共二十万二千三百八十二丁又苏太等十衞旧管人丁共三千八百七十三丁新收人丁一百一十二丁开除抵补外实在人丁三千八百七十三丁安徽抚属旧管人丁一百四十万三千七百七十七丁新増人丁六千九百八十二丁开除抵补外实在人丁一百四十一万七百五十九丁又新宣等十二衞旧管人丁八千五百九十三丁新増人丁一千八十八丁开除抵补外实在人丁八千六百一丁浙江抚属旧管人丁二百七十四万八千三百三十七丁新増人丁七百九十丁实在人丁二百七十四万九千一百二十七丁又杭州等十四衞旧管屯丁四千七百四十四丁新増屯丁一十四丁实在屯丁四千七百五十八丁湖北抚属旧管人丁四十五万一千六百九十八丁新増人丁一万六千二百八十九丁开除抵补外实在人丁四十五万二千七百二十六丁又各衞所旧管人丁七百四丁新増人丁一百八十八丁开除抵补外实在人丁七百五十一丁偏沅抚属旧管人丁三十三万四千七百七十七丁新増人丁一万五千一百二十丁开除抵补外实在人丁三十三万五千八百四十三丁陜西抚属旧管人丁二百二十四万七千六百三十五丁新増人丁四万二千七百五十一丁开除抵补外实在人丁二百二十四万七千六百九十二丁甘肃抚属旧管人丁三十九万六千六十五丁新増人丁一万四千八百九十丁开除抵补外实在人丁三十九万六千二百一十八丁又巩昌府属额外溢増人丁四十七丁山东抚属旧管人丁二百三十四万三千二十七丁新増人丁一十九万九百七十二丁开除抵补外实在人丁二百三十五万五百四十七丁山西抚属旧管人丁一百七十五万一千四百九十二丁半新收人丁二十三万六百九十丁开除抵补外实在人丁一百七十五万八千六百九十一丁半河南抚属旧管人丁一百八十万一千六百四十二丁新増人丁一十四万六百三十二丁开除抵补外实在人丁一百八十四万七千二百五十五丁江西抚属旧管人丁二百一十七万三千三百六十六丁新増人丁一十六万一千九百丁开除抵补外实在人丁二百一十七万八千七百七十七丁福建抚属旧管人丁一百四十七万一百八十四丁新増人丁一十八万四千九百五十丁开除抵补外实在人丁一百四十七万二千一百三十丁广东抚属旧管人丁一百一十五万二千八百九丁新増人丁一千三百二十四丁开除抵补外实在人丁一百一十五万四千二十七丁又衞所旧管屯丁六千五百七十丁新増壮丁二百二十一丁开除抵补外实在屯丁六千五百九十丁广西抚属旧管人丁一十九万八千六十八丁新收人丁四千四十四丁开除抵补外实在人丁二十万一千四十七丁四川抚属旧管人丁八万八千九百五十二丁新増人丁二万八千八百七十六丁开除抵补外实在人丁一十一万七千七百六十丁云南抚属旧管人丁一十八万四千一百八十四丁新増人丁一万六千八百八十四丁开除抵补外实在人丁一十八万四千四百二十二丁贵州抚属旧管人丁二万九百三十四丁新増人丁二千七十四丁开除抵补外实在人丁二万一千三百八十八丁万夀盛典初集卷三十二万寿盛典初集卷三十三钦定四库全书万寿盛典初集卷三十三恩赉六康熈五十一年四月二十四日丙子上允礼部议覆直省举人贡监生员李长庚陈大庆查克𢎞等所请特开万寿乡㑹科每十年一举永着为令以昭旷典以隆文治四月十五日各省举人贡监生员李长庚陈大庆查克𢎞等谨奏为太平声教日隆多士欢腾益切恭逢万寿之昌期请举千秋之旷典以祝圣釐以扬文治事钦惟我皇上干元仁寿久道化成御宇五十一年圣德神功超越千古雨露深恩无所不被而右文爱士重道崇儒作人之化日盛月新尤为史册所未有迩者万几之暇御制经书文字包天罗地内圣外王允足垂教万世复于新科㑹试中式进士亲加覆试礼遇优隆御制西苑试士诗以示奖励普天率土无不踊跃欢忻等乡㑹试十五省士子云集京师戴德如天报恩无地伏念康熈五十二年恭遇皇上万寿正诞等身被皇上教育五十余年今又躬逢盛事千载一时愿竭犬马之忱敬效跻堂之祝设立万寿经坛鼎建万寿碑亭庆祝圣寿其建亭之费等公赴礼部彚缴伏求皇上广覆载生成之量扩天地父母之心特于京闱开万寿乡科礼闱开万寿㑹科钦命题目亲加睿览更请永为定例以后每遇十年皇上万寿正诞即加一科以彰太平盛典则光垂奕禩照耀无穷矣谨奏奉㫖碑亭不必建折子交与礼部议四月二十二日礼部尚书松柱等谨题为太平声教日隆多士欢腾益切恭逢万寿之昌期请举千秋之旷典以祝圣釐以扬文治事等议得直𨽻各省举人贡监生员李长庚陈大庆查克𢎞等奏称伏念康熙五十二年恭遇皇上万寿正诞等身被皇上教育五十余年今又躬逢太平盛事千载一时愿竭犬马之忱敬效跻堂之祝设立万寿经坛鼎建万寿碑亭庆祝圣寿伏求皇上广覆载生成之量扩天地父母之心特于京闱开万寿乡科于礼闱开万寿㑹科钦命题目亲加睿览更请永为定例以后每遇十年皇上万寿正诞即加一科以彰太平盛典等因具奏前来钦惟我皇上圣神格被久道化成武功赫濯而六合清宁文教诞敷而万方鼓舞加以旁求选俊明试登贤天文垂云汉之章作人扬寿考之盛普天胥庆薄海同欢兹惟康熙五十二年恭遇皇上六十万寿日月升恒休徴协应天下士子沐教化咏太平云集京师䖍祝万寿际此非常之庆合邀异数之恩今据李长庚等奏请于京闱开万寿乡科于礼闱开万寿㑹科应如所请以惬舆情但此系普天大庆旷典出自皇上特恩如䝉俞允照顺治丙戌科通行乡试己亥科特行㑹试例于康熙五十二年二月内举行乡试八月内举行㑹试其一应乡㑹试事宜部另行酌议具奏嗣后每遇十年皇上万寿正诞即加一科亿万斯年永为定例庶彰太平盛典益收人才实效谨题请㫖本月二十四日奉㫖依议八月十四日上允兵部议覆浙江巡抚王度昭所请照文塲例特开万寿武乡㑹科每十年一举永着为令以昭旷典六月二十六日巡抚浙江等处地方提督军务兵部右侍郎兼都察院右副都御史王度昭谨题为恭遇万寿开科普天同庆恳赐题请文武竝举以昭旷典以广作人事康熙五十一年五月二十四日据全浙十一府七十七州县学武生潘尧年祝永祺等呈称伏覩我皇上御极以来功轶百王治隆三代经文纬武迈古振今兹际周甲万寿之辰首广棫朴登贤之路𢎞恩逺沛率土腾欢尧年等生逢盛世共享太平五十年教养之深仁文武从无二视乡㑹科賔兴之鉅典辅枢竝重一时今文生已得邀亘古未有之竒恩而武士亦愿沐寿考作人之雅化仰祈俯鉴舆情特疏题请殊恩异数一视同仁俾赳桓共祝升恒师济均霑雨露永垂定例咸庆无疆等情随批仰布政司查例报夺兹据浙江布政使司布政使徐欐详称该本司查得康熙五十二年恭遇皇上万寿正诞普天齐庆士庶欢腾特沐皇恩开科取士此诚我圣朝千载一时之盛遇也遡查顺治丙戌科通行乡试虽武生未有举行之例但近奉俞㫖新恩各营兵丁有通晓文义者准与武生一体乡试而现任千把弁员又准与武举一体㑹试乃从来未有之旷典今据浙省属学武生合词公吁万寿开科仰请文武竝举士心恳挚理合详请㑹题以慰士心以广作人之盛典者也等因到据此该看得康熙五十二年恭遇皇上万寿正诞特沐皇恩开科取士据浙省属学武生潘尧年等呈称五十年教养之深仁文武从无二视乡㑹科賔兴之鉅典辅枢竝重一时今文生已得邀亘古未有之竒恩而武士亦愿沐寿考作人之雅化吁恳一视同仁文武竝举等情经批司查议顺治丙戌科通行乡试武生虽未有举行之例但近奉俞㫖新恩各营兵丁有通晓文义者准与武生一体乡试而现任千把弁员又准与武举一体㑹试乃从来未有之旷典我朝文武竝重万寿开科普天同庆武生踊跃吁恳竝举详请㑹题前来不敢壅于上闻但可否俯顺士心文武一体举行出自皇仁仰候圣裁谨㑹同督臣范时崇合词具题伏乞皇上睿鉴勅部议覆施行七月二十二日奉㫖该部议奏八月初十日兵部尚书殷特布等谨题为恭遇万寿开科普天同庆恳赐题请文武竝举以昭旷典以广作人事该等议得浙江巡抚王度昭疏称康熙五十二年恭遇皇上万寿正诞特沐皇恩开科取士据浙省武生潘尧年等呈请一视同仁文武竝举等语查顺治丙戌科通行乡试虽武生未有举行之例但近奉俞㫖兵丁准与武生一体乡试千把准与武举一体㑹试可否文武生一体举行出自圣裁等因具题前来钦惟我皇上学贯天人徳全智勇守成兼开创而独隆四表八荒无思不服文教与武功而竝重六韬三畧有美皆收届兹万寿之昌期宜举千秋之盛典查顺治丙戌科文生通行乡试武生虽未有举行之例但近奉俞㫖兵丁准与武生一体乡试千把准与武举一体㑹试此皆皇上格外𢎞仁恩泽自天而欢声动地者也兹康熙五十二年恭遇皇上六旬大庆各省文生已邀旷典准于二月乡试八月㑹试今武生亦应一视同仁准于五十二年四月乡试十月㑹试使文武同霑圣寿之𢎞恩齐祝万年之盛事如䝉俞允部通行各直省八旗一体遵行至乡㑹试一应事宜部另行酌议具奏嗣后每遇十年皇上万寿正诞亦照文塲之例即加武乡㑹一科庶旷典攸昭而人才益励矣等未敢擅便谨题请㫖本月十四日奉㫖依议五十二年二月初九日顺天及各省布政司万寿科乡试礼部先期按道里逺近请差主考上以次遣官分典试事五十一年十月十二日礼部宻题请云贵主考官本月十六日钦㸃翰林院编修周彝内阁中书查布札纳为云南主考官翰林院编修潘体震通政使司知事常住为贵州主考官云南于三月初三日放榜取中孙士鹤等六十名贵州于二月二十八日放榜取中柴大用等四十名十一月十二日礼部宻题请四川广西广东福建四省主考官本月二十日钦㸃吏部验封清吏司郎中裘君弼礼部精膳清吏司主事赵守易为四川主考官吏部稽勲清吏司郎中郭晋熙内阁中书舍人卢𢎞熹为广西主考官翰林院编修查嗣瑮礼部仪制清吏司主事邹琯为广东主考官翰林院检讨谢履忠工部虞衡清吏司主事董之燧为福建主考官四川于二月二十六日放榜取中何淮等七十一名广西于二月二十四日放榜取中王廷铎等四十九名广东于三月初三日放榜取中庄论等七十二名福建于三月初三日放榜取中江日昇等八十九名十二月初十日礼部宻题请浙江湖广江西三省主考官本月十六日钦㸃翰林院侍读学士汪漋翰林院检讨吴相为浙江主考官太仆寺少卿严虞惇翰林院检讨李天祥为湖广主考官经筵讲官礼部右侍郎兼翰林院学士胡作梅翰林院检讨王士錀为江西主考官浙江于三月十三日放榜取中罗鼎谦等一百三名湖广于三月十一日放榜取中金相等一百十三名江西于三月初六日放榜取中周𢎞勲等九十四名十二月十九日礼部宻题请陜西江南河南三省主考官本月二十二日钦㸃日讲官起居注翰林院编修俞长策工部营膳清吏司员外郎李士瑜为陜西主考官都察院左佥都御史吕履恒户部湖广清吏司郎中乔云名为江南主考官詹事府少詹事兼翰林院侍讲学士梅之珩翰林院编修阿克敦为河南主考官江南于三月十一日放榜取中许遡中等一百三名陜西于三月初六日放榜取中张大本等六十七名河南于三月初六日放榜取中孟载有等七十八名五十二年正月十八日礼部宻题请山东山西二省主考官本月二十一日钦㸃吏科给事中卢炳翰林院编修俞兆晟为山东主考官礼科掌印给事中陈允恭翰林院编修俞梅为山西主考官山东于三月初三日放榜取中薛以畘等七十六名山西于三月初三日放榜取中李徽等六十七名二月初四日礼部宻题请顺天主考官本月初六日钦㸃户部尚书张鹏翮日讲官起居注翰林院侍讲文志鲸为主考官于三月十三日放榜取中霍九钖等二百三十八名四月万寿科顺天武乡试上遣官较射主考其各省武乡试照例以巡抚监临主考四月初四日兵部宻题请顺天武乡试较射主考各官钦㸃兵部左侍郎李先复兵部右侍郎巴颜柱为较射官日讲官起居注翰林院检讨阿尔赛翰林院编修车鼎晋为主考官取中金璋等一百五十一名各省取中武举名数江南王彭年等六十三名浙江戚师塘等五十名湖广岳大忠等五十名江西刘有梅等四十名福建陈名臣等五十名山东仙磊等四十名山西姚梦熊等四十名河南刘璁等四十七名陜西卢璞等三十名甘肃周之藩等三十名广东张斌授等四十名广西唐斌等三十名四川萧康侯等四十二名云南窦和鼎等四十二名贵州谭正道等二十名八月万寿科㑹试天下举人于礼部钦定知贡举主考同考等官幷八旂直省中式举人额数八月初一日礼部宻题请㑹试知贡举主考同考等官初六日钦㸃经筵讲官礼部右侍郎兼翰林院学士胡作梅为知贡举官经筵讲官文渊阁大学士兼礼部尚书王掞经筵讲官工部尚书王顼龄兵部左侍郎李先复内阁学士兼礼部侍郎沈涵为主考官翰林院检讨蒋肇编修蔡学洙嵇曽筠杨开沅检讨诸起新编修方觐须洲惠士竒检讨黄越曹抡彬编修徐葆光礼科给事中詹嗣禄吏部考功清吏司员外郎陈廷抡稽勲清吏司员外郎鱼鸾翔验封清吏司员外郎叶𢎞绶刑部江南清吏司郎中陈元工部都水清吏司郎中陆遐昌为同考官八月初十日礼部尚书赫硕色等谨奏为请㫖事查康熙五十一年㑹试满洲䝉古满字号取中四名汉军合字号取中二名云南云字号取中三名广西广字号取中二名贵州贵字号取中二名其余各省分南北字号共取中一百四十六名于额外取中五经五名通共取中一百六十四名又额外钦赐取中十三名康熙五十一年四月内九卿㑹议具题内称奉上谕近见直𨽻省考取进士额数或一省偏多一省偏少皆因南北卷中未经分别省分故取中人数甚属不均今文教广敷士子俱鼓励勤学各省赴试之人倍多于昔贫士自逺方跋涉赴试至京毎限于额多至遗漏朕深为轸念自今以后考取进士额数不必预定俟天下㑹试之人齐集京师着该部将各省赴试到部举人实数及八旗满洲䝉古汉军应考人数一幷查明预行奏闻朕计省之大小人之多寡按省酌定取中进士额数考取之时就本省卷内择其佳者照所定之数取中如此则偏多偏少之弊可除而学优真才不至遗漏矣着九卿詹事科道确议具奏钦此九卿詹事科道等㑹议得嗣后㑹试不必预定额数亦不必编南北字号按各省分编号印巻面既分省分不必复编官民字号止凭文取中其满洲䝉古汉军亦编满洲䝉古汉军字号直𨽻各省㑹试举人到齐及满洲䝉古汉军进塲实数礼部预行查明奏闻恭候皇上酌量省分之大小人数之多寡定额于命下之日行文主考就各省卷内择其佳者照所定之数取中等因具题奉㫖依议钦此钦遵在案今万寿开科㑹试准至公堂查明移开举人进塲实数满洲七十一卷䝉古一卷汉军二十二卷直隷四百九十三卷奉天二十一卷江南三百五十六卷浙江三百五十六卷湖广二百五十八卷江西二百八十卷福建一百八十卷山东三百三十六卷山西二百二十卷河南三百四卷陜西一百九十卷广东一百二十二卷广西五十卷四川九十九卷云南八十五卷贵州六十二卷相应奏闻恭候皇上钦定取中数目俟命下部交与主考官就各旗省卷内择其佳者照钦定之数取中以仰副我皇上爱育人材公平周宻之至意又至公堂移称分经分房之处仍照旧例遵行五经巻数无几若再分别恐易徇私应将五经朱巻停其分编满汉直省各印记等语应将分经分房俱照旧例遵行五经朱卷停其分编旗省各印记可也为此一并谨奏请㫖本月十五日奉㫖这㑹试满洲䝉古取中四名汉军取中二名直𨽻取中二十二名奉天取中一名江南取中三十名浙江取中二十名湖广取中十二名江西取中十三名山东取中十五名山西取中十名河南取中十五名福建取中八名陜西取中九名广东取中六名广西取中三名四川取中四名云南取中四名贵州取中三名五经取中五名余依议九月初十日放榜取中举人孙见龙等一百八十六名十月万寿科㑹试天下武举钦定知武举监射主考等官十月初四日兵部宻题请武㑹试知武举监射主考同考等官钦㸃兵部右侍郎仍兼管光禄寺事田从典为知武举官管侍卫内大臣公鄂伦岱管侍衞内大臣侯巴浑特镶白旂汉军都统偏图文华殿大学士兼礼部尚书松柱为监射官经筵讲官刑部尚书张廷枢日讲官起居注詹事府少詹事兼翰林院侍讲学士王奕清为主考官吏部考功清吏司郎中郭晋熙考功清吏司员外郎陈廷纶户部湖广清吏司郎中乔云名湖广清吏司员外郎赵成穮为同考官十月二十二日放榜中式武举金昆等一百八名十月初九日癸未上策试天下贡士孙见龙等于太和殿十月初五日礼部宻题请用读卷官员钦㸃文华殿大学士兼礼部尚书松柱文渊阁大学士兼吏部尚书李光地文华殿大学士兼吏部尚书萧永藻经筵讲官文渊阁大学士兼礼部尚书王掞内阁学士兼礼部侍郎绰竒常泰邹士璁沈涵经筵日讲官起居注都察院左都御史仍兼管翰林院掌院学士教习庶吉士揆叙吏部尚书暂理戸部尚书事张鹏翮经筵日讲官起居注吏部右侍郎仍兼管翰林院掌院学士教习庶吉士汤右曾户部右侍郎廖腾煃经筵讲官礼部左侍郎兼翰林院学士王思轼经筵讲官工部尚书王顼龄为读卷官初九日早诸贡士赴太和殿前殿试皇上赐策问奉天承运皇帝制曰朕惟治天下之要务莫先于敬持其心心者所以饬官方励人才而消衅蘖之本也自御极以来翼翼兢兢五十余年如一日至于大小臣工无时不以国尔忘家以人事君之义相为告戒焉边疆虽靖尤加意于武备之修凡以立国之道徳威不可偏废古帝王所以深根固本杜渐防微是朕之所夙夜而不敢康者也书曰儆戒无虞又曰制治未乱保邦未危今国家承平日久文恬武嬉朕惟唐虞成周之隆君臣所以动色咨警者岂过虑欤无亦察于天命人心之理而无荒无怠期以长凝上天之眷而永底蒸民之生也其何以使中外臣僚悉喻朕意欤夫洪范进人有猷有为归于有守周官弊吏则能法之类必首以廉然则廉隅者士行之先也服官之本也督抚者州县之师部院大臣者百寮羣吏之表故李膺按部而贪墨为之解官杨绾登朝而勲旧为之撤乐今吏道未尽澄清官邪未尽振肃其亦倡率之道有所未至欤易曰拔茅茹以其彚书曰举能其官惟尔之能称匪其人惟尔弗任内而部院卿贰外而督抚提镇朕所寄腹心耳目也有所荐举朕必虚心而採用焉然课其成效往往不能悉副任使者何也夫无至公之心则知交姻娅各徇其所私无至明之识则劣品庸流各阿其所好古大臣荐贤不使人知而补牍必争夹袋必满者其风岂逺欤立政之篇致意于庶言庶狱庶慎而终以克诘戎兵古者简阅车徒一年而四举焉朕鉴于前代慎选将勤恤兵甄微劳酬壮烈留神戎事用树国威然自禁旅之外所在营伍尽能核军实而肃行阵欤夫练习不素则技勇之艺疎节制不严则骄惰之兵衆其何以振纪宣威使国家长收卫民之用也要之洁清自励则援引必公而小大莫非法廉之选忧危共惕则防维必至而内外永享宁谧之休朕之所以勅臣工者即其所以望多士者也尔多士其悉摅所学以对朕将亲览焉十二日丙戌上御太和殿王以下文武百官各朝服齐集鸿胪寺官传制赐王敬铭等进士及第出身有差十二日早读卷等官幷诸王以下公以上文武百官各具朝服赴太和殿前侍立礼部官捧黄榜置于丹陛正中黄案上鸿胪寺官传制唱名第一甲赐进士及第王敬铭任兰枝魏廷珍第二甲赐进士出身杨绳武等五十名第三甲赐同进士出身朱向中等一百四十三名附载恩荣次第十四日赐宴于礼部二十一日赐状元顶㡌披领带等物及进士折钞银两二十四日状元率诸进士上表谢恩二十五日状元率诸进士诣先师孔子庙行礼十一月初七日辛亥上策试天下武举金昆等于太和殿阅日复较射于西厰十一月初一日兵部宻题请用读卷官员钦㸃文华殿大学士兼吏部尚书温逹文华殿大学士兼礼部尚书松柱文渊阁大学士兼吏部尚书李光地文华殿大学士兼吏部尚书萧永藻经筵讲官文渊阁大学士兼礼部尚书王掞内阁学士兼礼部侍郎绰竒沈涵常泰经筵日讲官起居注都察院左都御史仍兼管翰林院掌院学士教习庶吉士揆叙吏部尚书暂理户部尚书事张鹏翮经筵日讲官起居注吏部右侍郎仍兼管翰林院掌院学士教习庶吉士汤右曾经筵讲官刑部尚书张廷枢都察院左都御史刘谦通政使司右通政王景曾为读卷官初七日早诸武举赴太和殿前殿试皇上赐策问奉天承运皇帝制曰自古承平日久则武备或致不修朕统御万方永维所以久安长治之道故加意疆塲推心阃外无时不图度于懐也夫为民之卫者兵司兵之命者将古之大将以仁义律身夫是以操如冰霜恩如雨露令之行也如风雷信之坚也如金石朕于简任将帅训饬有加焉而未能悉副朕心者其故安在夫必平日得士卒之懽然后临事可以用三军之命古未有不恤兵而能制胜禽敌者今或坐享安荣而于衆士甘苦漠不周知甚且冒兵克饷以自肥者有焉身家之念重则营伍之恩薄欲得万人齐心同仇敌忾岂不难欤然则恤兵之要尤在洁已故廉则生惠公则能爱古大臣之风其遂邈不可嗣欤赏罚者驭衆之大权也而于军中尤重非信赏则无以结其心而鼓其气非必罚则无以肃其法而厉其威今为将而或未能尽斯道者何欤毋乃漫无纪律而赏罚之不讲欤抑因其吝于赏故不敢果于罚以私意苛于罚故因以私意滥于赏欤寛严之施恩威之用何道而适其中也要之洁已者恤兵之本而洁已恤兵者尤信赏必罚之本洁已则服人也素赏固服而罚亦服也恤兵则感人也深赏固感而罚亦无怨也为将之道宜无大于此者尔多士皆欲为国家宣力四方者其悉摅所学以对朕将亲览焉初八初九日上御畅春园之西厰亲试马步箭初十日甲申赐宋如栢等武进士及第出身有差初十日早读卷等官并诸王以下公以上文武百官各具朝服赴太和殿前侍立兵部官捧黄榜置于丹陛正中黄案上鸿胪寺传制唱名赐武状元盔甲等物第一甲赐武进士及第宋如栢丁士杰赵涟第二甲赐武进士出身王联举等十二名第三甲赐同武进士出身江国维等八十一名附载㑹武次第十一日赐宴于兵部十二日赐武进士折钞银两十三日武状元率诸进士上表谢恩右开科盛典文武乡㑹试及文武廷试制详典鉅至再至三等撰次成帙伏念是岁特科等或身䝉任使分典试事或子弟被举发科或身受殊恩成进士列史馆今复备员记注载笔之余得仰窥皇上寿考作人之化不禁抃舞之私自庆遭逢之独盛也窃惟圣人统驭天下其所分猷而共理者贤才而已贤才聚于选举而原本于治化之隆其涵濡也深则其发之也弥盛其陶淑也久则其取之也愈多易曰圣人久于其道而天下化成又曰拔茅茹以其彚征吉自古郅隆之世所以炳燿无穷也昔在唐虞皆以圣人登上寿辟四门明四目逹四聪其风尚矣夏有吁俊之文殷有旁求之训爰洎成周人才尤盛棫朴之诗郑笺以为文王是时年九十余故有遐不作人之颂两汉以来文有贤良孝廉诸科武有刚毅勇勐诸选州郡劝驾天子亲策之若乃进士之科肇于隋代武举之设着于唐初建隆立殿试之规治平定三年之例分经阅卷至绍定而始详三塲条目至洪武而加宻莫不甄拔幽遐助宣王化然大抵限之以年嵗拘之以成例非有特逹之恩敦崇旷典昭示来世也考之唐志惟天子巡狩封禅文学将畧之士往往㑹见行在宋祥符元年东封车驾所经之地特令发解考试四年祀汾隂崇政殿试及第出身三十一人七年朝谒干清宫诏举亳州开封五十人他如嘉祐之祫飨熙宁之郊赦亦命诸路搜访人才召试舍人院要皆行焉而未徧徧焉而为数未广盖特示旷举于一时而非本于寿考作人之盛治虽欲博揽遐收永垂胜轨其势固有所不能也我皇上秉聪明首出之姿裕表正万邦之畧体道凝神至诚无息氛祲靖于四国淑气徧乎里巷沉濡溥濩五十余年民生累世相仍有畎畆衣食之饶无动容变色之虑洋洋乎郁郁乎斯固鸿钧之所以毓祥川岳之所以降神者也屡发帑金修文庙幸阙里释奠先师又跻朱子祀十哲之次御制训饬士子文示以躬修实践砥砺廉隅之要反覆惓惓家喻而戸晓启经笥陈义府阐六经之㫖发明宋五子之书使千秋絶业焕乎若揭日月而行禁絶淫辞攘斥邪说以端士习定民志慎简学使暨乡㑹典试之臣仍嵗以来増进学之员广賔贤之额异数殊恩有加无已又复严科举积习之弊风清纪肃实学知劝凡所以戒用休董用威者甚详而有则也夫本至徳以导之扬深仁以育之崇正学以率之寛採择之途以鼔舞之严惩创之法以震厉之而又渐摩于数十年之久以浸寻而衍溢之是以圣教浃于肌肤沦于骨髓近自辇毂逺逮山陬海澨之间靡不蒸蒸向风管絃钟鼓之声道里相望而其才之足以备疏附奔奏先后御侮者盖不可胜数也嵗在癸巳恭逢万寿六旬大庆四方之士景附风靡籯粮蹑屩不逺万里来集京师相与称兕觥祝万寿请建碑亭以垂永久夫岂作而致之哉其沐浴于教泽者深而忠爱之诚发于心之所不言而同然也我皇上运齐政之衡布垂天之网大生成之量宣昭旷之恩特谕通行各省竝举万寿恩科乡㑹以次而行文武均被其泽仍定例毎遇十年皇上万寿正诞即加一科亿万斯年永着成宪又以文教广敷各省取中进士多寡不均或致高才遗佚特谕礼臣以各省赴试人数奏闻亲加睿裁分省定额以昭公平周宻之至意方嵗之冬旅进所取文武之材临轩次第策试之多士幸际昌期虎啸而风从龙翔而云集扬清问望耿光弭节天衢回翔衡汉岂非千载一时不可逢之良㑹乎夫施徳匝于区宇至广也取材彚于殊途至衆也嘉数协于冈陵至久也甄选均乎直省至公也权衡定于宻勿至慎也闻之天不爱道则卿云见地不爱寳则器车作含灵仁寿钟英孕竒将必有深厚雄杰倜傥非常之才宣化承流旁作穆穆润色太平之伟业铺扬格天之鸿休岂不盛哉至于天钖纯嘏日月升恒亿万斯年恩流罔斁圣寿有无疆之休多士亦有无疆之庆洪辉芳躅史册葳㽔踵事而书之固未有艾也谨附士子谢恩章疏于后用志王多吉士媚于天子之盛焉万寿盛典初集卷三十三万寿盛典初集卷三十四钦定四库全书万寿盛典初集卷三十四恩赉六顺天府府尹屠沂等谨题为普天士子感沐皇仁仰祈代题恭谢天恩事据直𨽻各省举人贡监生员李长庚陈大庆查克𢎞董俊等二百四十一人呈前事内称钦惟我皇上徳侔天地功竝生成刚健文明集百王之道统雍熙仁寿开万世之昌期作人冠于古今教泽深于雨露科名特设旷典欣逢十五省太平之化日盛月新亿万年寿考之科天长地久实熙朝之盛事极多士之殊荣俞㫖自天欢声动地等躬逢盛世幸列儒林圣寿无疆益切嵩唿之愿皇恩似海长深华祝之私谨焚香顶祝叩谢天恩恳祈俯准舆情代逹宸听等情到钦惟我皇上道协干行徳符仁寿右文稽古重道崇儒俯鉴十五国之舆情特颁亿万年之旷典凡兹人士咸思奋志昌期即在臣工亦庆观光文治从此作人之化如日方升永依寿考之君与天同运今据士子感激真诚恭请题谢天恩不敢壅于上闻为此恭疏代题伏乞睿鉴施行巡抚直𨽻等处地方管辖紫荆宻云等关隘赞理军务兼理粮饷都察院右副都御史世袭一等精竒尼哈番加九级赵𢎞燮谨题为万寿无疆俞准开科普天庆祝恭谢天恩事据署理直𨽻守道事务巡道李成龙详称据保定等九府属举贡生监张嵩龄耿永年等呈称钦惟我皇上圣敬日跻寿域天开文徳迈勲华登四海崇文之治道源接轩昊启万年有道之祥禄位名寿之徴独超千古高厚悠久之盛合撰两仪兹以来嵗三春恭遇六旬万寿庆泰运之无疆萃人文而同庆特允十五省士子之请举行乡㑹两科十里杏林花发预荐鹿鸣九秋桂子香飘还题雁塔毎遇十年𢎞开两试自六旬以至亿禩定为成规由畿辅以逹九州欣逢特典等幸瞻化日仰庆遐龄愿申三祝以抒诚先望九重而鸣谢伏祈转逹俯赐代陈等情到道钦惟我皇上徳迈三皇四海乐无为之治化隆五帝万年庆有道之祯彩溢琼台尧年益茂筹添海屋舜旦弥长今以五十二年恭际万寿六旬之期特颁一嵗两科之制臣工奉诏喜溢盈廷多士䝉庥欢唿动地将见峩峩髦士尽为盛世之桢蔼蔼吉人悉作圣朝之彦理合据情呈请代题等因到钦惟我皇上神姿天授圣徳日新重道崇儒屡广科名之额辟门吁俊大开登进之途固已薄海沐甄陶咸仰尧天之浩荡寰区䝉教育共瞻舜日之舒长矣兹以来歳五十二年恭逢皇上六旬万寿俞允多士之请特开乡㑹之科益徴久道之化成羣颂作人之寿考璇玑广运人文佐寿域而俱昌玉烛常调奎壁拱㣲垣而弥灿普天同庆士庶腾懽兹据署守道事巡道李成龙详请前来所有感激懽忭舆情不敢壅于上闻理合代题称谢伏乞睿鉴施行奉天府府尹加一级李涛谨题爲皇仁浩荡难名士子感戴无已吁请代题恭谢天恩事据奉天府九属举贡监生员唐廷仪铁如金等呈称钦惟我皇上统绍一中功高万古圣德广被沐大造之生成文教攸隆歌太平之岁月兹康熙五十二年特开万寿恩科日月光华久覩辟门之典风云遭际更瞻旷世之恩从此集礼乐于三千共见菁莪布化抑且纪春秋于八百欣㸔蓂荚呈祥仪等才惭雁塔志切鹏程纶綍自天喜常新之圣治欢唿动地颂永固之皇图恳冀俯鉴舆情具题代达宸听等情前来不敢壅于上闻理合具题伏乞皇上睿鉴施行巡抚浙江等处地方提督军务兵部右侍郎兼都察院右副都御史带理江宁巡抚印务王度昭谨题为圣寿万年文治弥光于九有皇恩特沛科名益盛乎八埏恳详华祝微忱题谢賔兴异数事据江苏布政使司布政使金世扬详称据江苏等属举人贡监生员朱士履范仁沛等呈称士履等欣逢盛世幸际昌期久道化成咸荷一人有庆辟门吁俊更瞻多士彚征兹惟康熙五十二年恭遇皇上六十万寿升恒遐祉绵寳厯于无疆仁寿永贞握璇图而建极祝圣久切跻堂之悃作人尤开寿考之科文星依御宿以増辉歌腾棫朴南极竝奎躔而永焕泽徧菁莪从兹忆万斯年长庆英贤入彀名言莫罄感颂维殷伏乞转详代题以逹舆情等因到司据此该本司布政使金世扬看得文垂天象微垣腾奎壁之光化育人才吉士比鳯凰之羽钦惟我皇上至徳遐敷洪恩广被时雍风动寰区久庆太平日升月恒来歳恭逢大寿当祯符之协应颁旷典以抡才登贤书而颂九如瑞凝阊阖奋云程而歌十有喜溢蓬瀛定例永垂奕世丕显相应据呈转详伏候代题等情到据此该㸔得瑶枢恒朗萃万年笃祜之祥蕋榜重开启奕禩得人之庆钦惟我皇上道隆千圣徳竝两仪已治已安皥皥羣游于舜日维仁维寿喁喁环舞乎尧天恭逢皇上六十万寿之昌期钦奉俞㫖正诞加科之盛典礼闱选俊看花上苑而嵩唿乡校拔尤握瑾计偕而封祝国桢倍植寳箓无疆宜乎多士之感颂圣恩吁请代题恭谢也兹据布政使金世扬详报前来谨㑹同带理总督印务江西抚臣郎廷极合词代题伏乞皇上睿鉴施行巡抚安徽宁池太庐鳯滁和广等处地方提督军务都察院右副都御史加四级纪录八次梁世勲谨题为圣主寿考作人多士欣逢旷典恳赐代题恭谢天恩事据安徽等十府州举贡监生生员彭龄祝如山等呈称我皇上心传洙泗徳茂唐虞雨露沛于九重普天动华封之祝文教敷于四海多士赓天保之章恭遇五十二年之寳厯欣逢万寿六十之昌期大沛洪恩特开乡会两科亿万斯年永为定例此诚亘古所未闻巍巍圣徳极盛难名缕缕舆情感深莫报谨连名具呈谢恩伏望转逹宸听等情到钦惟我皇上徳隆覆载化洽生成发赈蠲租无一夫不被圣泽崇儒重道俾多士咸沐殊恩恭逢万寿之昌期特举抡才之旷典十年増一试庆寿考之作人四海悉同文开万年之景运仰荷皇恩之优渥羣钦帝徳之高深兹据士子吁恳代题谢恩不敢壅于上闻谨㑹同带理江南江西总督印务江西抚臣郎廷极合词具疏题逹伏乞皇上睿鉴施行巡抚浙江等处地方提督军务兵部右侍郎兼都察院右副都御史王度昭谨题为普天仰圣寿之仁多士乐同文之治公吁详题代陈谢悃事据浙江布政使司布政使徐欐详称据杭处等十一府各属举贡监生生员李庚星包芝豫等连名合词呈称窃惟人才培于百世文运开于万年自古为难于今特盛康熙五十二年恭逢皇上六十万寿特㫖开科通行直省四海仰作人之化八垓诵寿考之章士子舒睂臣邻拜手庚星等躬䝉恩诏感激无涯恳请据情转详题谢等因由各府转详到司钦惟我皇上功参化育道协清宁盛世文风广被东西南朔熙朝雅化逺迈虞夏商周兹康熙五十二年恭遇皇上六旬万寿人文蔚起圣朝庆得英才海宇欢腾多士悉登云路永彰太平之有象共祝国运于无疆兹据各士子吁请前来所当转详题谢等因到据此该看得三年取士本一代之𢎞文万寿开科实千秋之特典恩覃士类庆溢儒林钦惟我皇上圣神文武博厚髙明五十一年之化泽旣周被乎兆民六旬万寿之恩光又先施于多士厯逢癸巳特㫖开科试举春秋通行直省国桢借国本以长培奎曜附庚躔而竝灿宜多士感颂无疆而吁请题谢也兹据布政使徐欐详报前来理合恭疏代题伏乞皇上睿鉴施行巡抚湖广等处地方提督军务都察院右副都御史加五级降一级又降二级留任刘殿衡谨题为圣寿同天地无疆人文与星云竝焕羣沐作人盛化谨请恭谢天恩事据布政使司布政使李钖详称据武汉黄安徳荆襄郧八府属举人贡监生生员蒋天柱孙昌运等呈称伏惟贞元际㑹太和保合于九州道学昌明雅化昭垂于千古盖上有仁寿之主则礼乐绵长下辟俊乂之门斯人文蔚起庆升恒之日月喜遭际于风云康熙五十二年恭逢皇上六旬正诞绕万歳之琼枝共见峩峩髦士上千秋之金鑑欣看济济鹓班乃犹博採旁搜惟恐遗贤于草野崇儒重道必期登俊于庙廊爰开万寿之科用着千秋之例由京畿以迄千八百国中外均霑自周甲而至亿万斯年天人叶应此真亘古难逢之盛典实圣世特沛之𢎞恩也柱等草茅下士樗栎庸材闻纶綍之自天末由九叩惟欢唿之匝地愿祝三多伏祈俯采舆情代请题逹等情到司钦惟我皇上功隆宇宙徳冠古今乐育菁莪久辟贤闗以吁俊栽培杞梓尤徴寿考之作人兹当康熙五十二年恭遇皇上六旬万寿特允开科彚春华秋实以同登仰寿海福山而齐祝欢腾九有喜溢三湘理合据情呈详伏乞俯赐代题等情呈详到钦惟我皇上道洽三才恩敷九有功德迈百王而上文章集羣圣之成重道崇儒四海庆休明之治兴贤造士普天沐化育之仁叠䝉广额鸿慈久被右文雅化兹于康熙五十二年恭逢皇上六旬万寿特下丝纶之命允开乡㑹之科十载加行万年为例斯真圣朝独举之旷典亘古未有之殊恩也从此作桢作干永绵厯服于无疆为拜为飏长奉天颜之有喜兹据布政使李钖详恳题谢前来敢不据实上闻谨㑹同督臣鄂海具疏代题恭谢天恩伏乞皇上睿鉴施行巡抚偏沅等处地方提督军务兼理粮饷都察院右副都御史降三级留任潘宗洛谨题为圣主万寿无疆人文千载竒遇恭谢徧钖隆恩谨请转陈微悃事据湖南长靖等九府州属举人贡生监生生员李天柱沈镛等呈称伏惟金瓯巩固九纮祝圣寿无疆玉厯绵长万国庆人文丕振渐仁摩义治以悠逺而化成説礼敦诗士因教养而蔚起固已菁莪竝育久见茅茹彚征兹康熙五十二年恭遇皇上万寿正诞绕枢紫电瑞叶飞龙焕日长虹辉联苞鳯迺因非常之庆得邀异数之加爰开乡㑹两科竝及中外各省碧桃浪煖快看鳣鲔飞腾丹桂风高叠见鹓鸾翀举从此朝皆髦士抑亦野鲜遗贤冀北空羣赏在牝牡骊黄之外斗南拔萃收来楩楠杞梓之材秦中本是帝王都勿叹蒹葭霜露洛邑由来天地合羣歌钟鼓辟雍邹鲁之芹藻长新鄘邶之榛苓不作五潴学海涌万斛之珠玑三崃词源挟九天之风雨庐阜之精英欲降豫树翻风钱塘之间气重浮江潮吼月鲸波沧海宁餐火枣于蓬莱鸟道滇黔岂折露葵于空谷同人文于四海云汉为章举旷典于十年庄椿常茂柱等跧伏南隅心依北极自天涣号早知寿考作人匝地鸣欢乐附思皇多士但以舆情鼓舞难逹天阍伏乞缮疏敷陈获通宸陛行见洞庭浩荡永祈河清海晏之休衡岳嵸嶐长慰华祝嵩唿之愿矣等因到钦惟我皇上功超千圣徳迈百王恩膏久洽乎羣伦教育益深于多士轸念人才难得更令茅茹彚征欣逢康熙五十二年皇上万寿正诞特开乡㑹两科自兹亿万斯年永为定例纶音徧布士气奋扬将见人文蔚起齐祝圣寿之无疆俊乂咸登共赞皇图之悠久兹据举贡生监等呈请具题前来事关舆情感戴不敢壅于上闻谨㑹同督臣鄂海恭疏代谢圣恩伏乞皇上睿鉴施行巡抚江西等处地方兼理军务都察院右副都御史加四级降一级郎廷极谨题为恭逢万寿加科共庆千秋旷典公恳详请特疏具题以谢浩荡之皇恩以祝绵长之圣寿事据江西布政使司布政使傅泽渊详称据南昌等十三府属举人贡监生员万物覩郭文正等呈称钦惟皇上圣教𢎞敷天恩覃被千百国之人才蔚起亿万年之文运日隆兹惟康熙五十二年恭遇皇上六十万寿瑞叶升恒祥徴清晏际此非常之庆特颁异数之恩爰于二月内开万寿乡科于八月内开万寿㑹科嗣后毎遇十年皇上万寿正诞即加一科亿万斯年永为定例物覩等忻遇太平盛典欲申感激微忱为此连名具呈公吁转详题逹庶使士子涂歌巷舞之诚上彻宸听益见圣朝地厚天高之德徧惬舆情敬谢有加靡已之皇恩䖍祝悠久无疆之圣寿等因转详到钦惟我皇上学邃圣神心参化育治功广运配行健以无疆德教遐敷体至诚而不息四海庆昇平之治荡荡巍巍三唿歌福祚之长熙熙皥皥日星云汉天开炳蔚之华棫朴菁莪士际休明之盛兹康熙五十二年恭遇皇上六十万寿惟天祐圣齐景福于升恒惟帝作人润皇猷于黼黻俯俞羣愿特沛殊恩俾一歳而竝行乡㑹科均霑圣泽越十年而一举亿万龄永作成模自此舆情鼓舞统八方九有而爱戴咸周圣厯绵延偕地久天长而文风遐播躬逢隆盛心切欢欣兹者所属地方举贡监生生员万物覩等感圣徳之洪敷冀㣲忱之上逹沐恩如水与彭蠡以俱深戴徳如山偕庐峰而比重欢声雷应千里皆同衆志葵倾三霄不逺懐文而至皆愿瞻天子之光载笔而来惟咸祝圣人之寿兹据布政使傅泽渊详请具题前来理合恭疏代题伏乞皇上睿鉴施行万寿盛典初集卷三十四万寿盛典初集卷三十五钦定四库全书万寿盛典初集卷三十五恩赉六巡抚福建等处地方提督军务都察院右副都御史觉罗满保谨题为圣寿无疆皇仁广被恳疏代题恭谢天恩事据福建布政使司布政使金培生详称据阖省乡绅郑开极举人贡生监生生员郑仁陈嘉诚等呈前事内称钦惟我皇上功高九有徳协三才谟烈开天玉帛来雕题漆齿勲华炳日声名极瀚海流沙造士右文学校普菁莪之化崇儒重道黉宫兴棫朴之歌五十载海晏河清共戴太平天子亿万年日升川至争祝有道圣人兹康熈五十二年恭遇万寿正诞特加乡㑹恩科多士嵩唿万方雀跃真千古未有之竒逢实万世仅觏之旷典也等跪读恩纶曷胜欢忭伏念等幸生盛世适际昌期沭圣化之煦濡三多是祝被皇恩之浩荡万禩常新合情吁恳具题代谢天恩俾海峤儒生得露葵忱于鳯阙全闽下士获通芜悃于螭坳等情到司据此该本司布政使金看得世际昇平庆康熙于九域时逢泰运跻仁寿于万年粤稽虞帝作人爰奏薰风之治周王寿考聿昭云汉之章钦惟我皇上徳配清宁寿同河岳旁求俊乂称有道之昌期抡拔英才颂无疆之瑞应兹康熙五十二年恭遇皇上万寿正诞允直省士子之请开万寿乡㑹之科普天共庆文光射斗宿之区多士同春瑞气拱紫垣之曜理合据呈转请代题陈谢等因到钦惟我皇上稽古右文体元建极圣神广运干坤符悠久之徴寿考作人日月动光华之照化溥于诗书礼乐薄海同风颂兴于棫朴菁莪敷天徧徳南金竹箭争呈珍异于王家威鳯祥麟共效羽仪于盛世乃帝寿方増之㑹正人文大启之时宝厯无疆初应昌期于周甲圣人有道预颁异数于寰区特俞多士之嵩唿爰举两闱之旷典自今伊始永作成规毎遇十年用加一次春风省院鹿鸣高协笙簧秋雨容台雁塔争题姓氏缅兹率土共沐恩波惟此全闽尤涵圣泽玉藴羣峰之表九曲朝辉珠懐环海之中十洲宵媚从此日升川至三台常拱于北辰鳯起蛟腾五纬恒昭于南极既据布政使金培生详恳代题前来不敢壅于上闻谨㑹同闽浙总督范时崇合词代题恭谢伏乞皇上睿鉴施行巡抚山东等处地方督理营田兼理军务都察院右副都御史加五级蒋陈钖谨题为圣主寿考作人旷典欢腾多士恳赐代题恭谢天恩以逹舆情事据济兖东青莱登六府举贡监生员李寿彭李仁寿等呈前事内称钦惟我皇上徳协清宁道隆今古声灵赫濯辟百王未辟之封疆政教光昌兴千古未兴之礼乐五十载虞门四辟吁俊无方数十科周制三升登贤有路固已江兰湘芷无非王者之香荷版投纶尽是圣人之佐兹五十二年恭遇皇上六旬万寿国庆舒长会风虎云龙而类聚士歌仁寿萃冈陵松柏以骈臻特沛洪恩于二月乡试八月会试凡遇万寿正诞即加一科亿万斯年永为定例桃花浪暖涌出千层桂子香清飘来万里一人参三才而竝永绵厯无疆多士应一徳之旁求瞻颜有喜萟林庆溢举头见五色之云朝士感深拜手进九如之颂寿彭等获生齐鲁教久被乎杏坛喜近云霄恩先霑乎枫陛礼隆阙里欣瞻銮辂之遥临念切民依数沐恩纶之下沛昨秋广额已庆连茹来歳増科更欣乐育沐𢎞膏于无已荡荡难名际泰运之极隆巍巍莫赞得名得寿但有咏歌寖炽寖昌尤深抃舞为此具呈恭谢伏乞代题等情到钦惟我皇上功高汤武徳迈唐虞重道崇儒率土仰光华之治右文稽古普天霑教育之恩恭逢圣寿昌期特举抡才旷典毎十年而增一试开亿万禩寿考之长以一歳而试两科萃十五省人文之盛帝徳与天同运皇猷如日初升朝野腾欢儒林动色兹据阖省士子吁恳代为题谢不敢壅于上闻谨会同学臣陈恂合词具题伏祈皇上睿鉴施行巡抚山西太原等处提督雁门等关军务兼理云镇都察院右副都御史加四级苏克济谨题为呈请代题恭谢皇恩事康熙五十一年六月初三日据阖省举贡生员刘璋等呈称钦惟我皇上道冠古今徳参天地体干行而出治逺过周厯千年本离照以崇文快覩虞门四辟固已人登寿域普天共效嵩唿世跻春台率土齐霑帝泽矣乃六十年之景运方地久而天长十五国之人文复云蒸而霞蔚特允章缝之请遂颁涣汗之音旷典𢎞开恩纶广沛设特科于制科之外搜竒士于多士之中从此台敞黄金明月与夜光竝进班联玉笋鳯毛兼麟角齐收二月桃花翻同丹桂中秋红叶疑是杏林璋等久沐殊恩弥深欢忭欣逢异数愈切颂扬但草野微忱无由上逹伏恳俯准舆情代题恭谢庶亿万斯年长沐菁莪之化而八千为歳永来嵩岳之唿矣等情到钦惟我皇上与天同运如日方升奋武揆文圣教诞敷于四海崇儒重道宸章光耀于万方兹康熙五十二年恭遇皇上六十万寿华封有祝厯服无疆特行乡会两科用彰太平盛事嗣后毎遇十年皇上万寿正诞即加一科永为定例此真千古未有之旷典也恩纶到晋通省士子无不欢忭踊跃感激皇恩浩荡欣瞻圣寿升恒纷纷具呈公请代题恭谢天恩前来不敢壅于上闻谨会同学臣孔尚先合词具题伏乞皇上睿鉴施行巡抚河南等处地方提督军务兼理河道兵部左侍郎兼都察院右副都御史加四级鹿祐谨题为万寿之特科肇举多士之欣戴弥深恭疏代题叩谢天恩事据河南通省绅士原任吏部尚书宋荦工部侍郎李元振内阁学士兼礼部侍郎张榕端举人贡监生员闫式鑛李永福等呈为万年之旷典特加九土之士心齐奋敬恳代题恭谢天恩事钦惟我皇上化成久道时际文明舜日方长咸庆䕫龙为佐商霖是用益赓仁寿无疆民务农桑贺昇平者由中及外士陶礼乐沐教育者轶后超前尺璧寸珠搜罗徧夫四海春华秋实採掇及于两河兹康熙五十二年恭遇万寿圣诞特贲恩纶于二八月举行乡会试嗣后毎遇十年万寿正诞即加一科永为定例隆恩溥浃多士欢腾荦等实感高深未能报荅惟愿圣寿弥增于有永皇图巩固于无穷伏乞恭疏代谢天恩等情又据各司道据呈转详到钦惟我皇上如日之升与天无极综文武圣神之盛徳迈百王合位禄名寿之全躬膺多福徽音久着载歌棫朴之作人纯嘏常新咸喜梧桐之鸣鳯圣泽徧敷雨露特加殊渥于八荒庶士齐奋风云愈固太平于万载恩纶大涣士子欢唿仰戴如天感激无地理合恭疏题报伏乞睿鉴施行巡抚陜西等处地方赞理军务都察院右副都御史加三级纪録十三次永泰谨题为圣主万寿无疆人文千载竒遇吁请代题恭谢天恩事康熙五十一年七月二十五日据西延鳯汉兴五府州属举贡监生生员周延寿朱辅煌等呈称窃惟陜西鄙处边陲去京遥逺前者䝉恩给种哀鸿兴还集之思嗣后赐复蠲租庶类有乐胥之庆由是风气蒸蒸而日上人文蔚蔚而改观户礼乐而家诗书乐辟雍而闻钟鼓五十二年值我皇上万寿正诞宏开乡㑹恩科四海英流共切二天之戴三秦逺地亦邀一视之仁久道化成望天章而歌云汉百年必世颂棫朴而咏菁莪从此毎遇十年思皇骧首于王路恭逢万寿羣英云集于天家多士一心食徳敢忘图报君门万里下情无以上陈伏乞俯赐题谢以逹舆情等因到据此钦惟我皇上徳竝高深功同化育太平至治开万年有道之祥异数抡才彰寿考作人之盛惟兹康熙五十二年恭逢皇上六十正诞普天同庆旷典特行十五省邀破格之𢎞恩亿万载垂无疆之定例从兹周桢益茂士林竝效嵩唿舜寿无疆臣庶咸思华祝兹据士子合词呈恳题谢又据布政使魏图布按察使萨穆哈㑹详前来不敢壅于上闻谨缮疏代题伏乞皇上睿鉴施行巡抚甘肃宁夏临巩等处地方赞理军务兼理茶马都察院右副都御史加二级岳拜谨题为万寿𢎞作人之化重熙沐千载之恩公吁代题以伸谢悃事康熙五十一年七月十八日据甘肃宁夏平庆临巩举人贡监生员吴郡尹诰等呈称窃郡等生长西陲遭逢盛世横经负耒安耕凿而戴尧天吹雅歌风乐昇平而游舜日自荷频年广额士气罔不奋扬骤闻来岁賔兴奎宿因而倍焕钦惟皇上文武圣神固已东渐西被禄位名寿宜其地久天长爰于明年二月特开乡试八月特开㑹试陶成造就凡成人小子靡不眉宇飞扬教养涵濡即老生宿儒亦各神情鼔舞况垂为定例永逺遵行自十载而至亿万载圣寿遐昌由一科而加数十科人才辈出此真盛世之殊恩亘古所仅见者也所有感谢下情乞祈上逹天听等情到据此钦惟我皇上圣学如天皇猷炳日建中表极八埏文命覃敷诣圣入神亿载光华茂着崇黉儒以重道泽及前贤亲廷试以抡才恩流多士康熙五十二年恭逢皇上六十万寿正诞之辰特行乡㑹两试嗣后毎遇十年即加一科亿万斯年永为定例斯诚太平盛典千秋旷事也兹据阖省士子感激皇恩环集署欢欣抃跃望阙叩首齐祝万寿无疆并具呈恳请代谢出自真诚理合恭疏代题以闻巡抚广东等处地方提督军务兼理粮饷都察院右副都御史满丕谨题为恭谢天恩代逹舆情事康熙五十一年八月初三日据乡绅郑际泰等举贡监生生员何有畧等呈为万寿开科千古竒遇士民感沐殊恩恳请代题恭谢事窃惟三年取士乃国家之常经一道同风实帝王之盛治何幸干支癸巳之歳正值皇上花甲之周特设恩科欣逢旷典沛泽倍深于雨露作人实冠于古今万寿无疆已増十五省太平之象一人有庆自绵亿万年寿考之科仰五岳之峯难形厚徳测八溟之水莫罄深恩泰等身际唐虞恩霑覆冒拟申封祝莫罄舆情恳祈俯准下悃代逹宸听等情到钦惟我皇上学贯古今功同覆载崇儒重道六十载之文运弥新寿考作人亿万年之科名特设不惟宫墙多士欣逢旷典之加而且草野遗贤羣仰圣朝之化兹据绅衿等趋赴省城踊跃欢唿焚香叩首环衙门恳请代题恭谢天恩谨㑹同两广总督赵𢎞灿合疏具题伏乞皇上睿鉴施行巡抚广西等处地方提督军务兵部左侍郎兼都察院右副都御史加三级陈元龙谨题为天厯无疆人文有幸谨据舆情代题恭谢皇恩上祝圣寿事钦惟我皇上治迈唐虞道综洙泗文思光被歴五十余载之渐摩徳化覃敷开亿万斯年之乐育昇平既久戸尽絃歌作养恩深人知磨砺所以山陬海澨皆率教于诗书即使蛮土洞獠亦回心于礼义欣逢圣主之在御共庆寿考之作人亘古以来未有盛于今日者也于本年六月初一日准礼部咨文内开康熙五十二年恭遇皇上万寿正诞照顺治丙戌科通行乡试己亥科特行㑹试之例于二月内举行乡试八月内举行㑹试嗣后毎遇十年皇上万寿正诞即加一科永为定例仰荷俞㫖通行等因即出示晓谕并檄布政司转行各府州县徧行晓谕俾逺方士子早闻旷典共戴殊恩随有桂林府属贡监生员唐时儒等欢唿环绕呈称广西地最僻逺人皆朴陋迩年仰䝉我皇上抚绥泽溥作养恩深读书之士渐多观光之念颇切今年㑹试广西于中式一名之外复䝉钦赐进士一名逺方闻之无不踊跃思奋兹明年二月又䝉特恩开科从此蛮烟瘴雨之乡渐覩棫朴菁莪之盛不觉欢声动地惟愿圣寿齐天但感激下情无由上逹恳乞代题等情续据布政使黄国材详称据桂平庆梧浔栁太思南等府申据各属士子具呈吁请代题恭谢天恩等情到该看得遐方慕化庆文治之弥隆率土唿嵩绵寳厯于莫量似此羣情欢忭不敢壅于上闻理合据实具疏代题伏乞皇上睿鉴施行提督四川等处学政翰林院编修加一级王诰谨奏为恭逢万寿开科普天顶祝恳请题谢以逹舆情事康熙五十一年七月初八日据通省举人贡监生员赵瑄李正茂等呈前事呈称窃惟北辰瞻文教覃敷南极偕奎光并永恭惟我皇上圣神文武濬哲钦明风动时雍薄海沛昇平之泽礼明乐备遐陬均陶淑之仁乃者寿域𢎞开共效升恒之颂恩膏广被务罗廊庙之材歌革鹿于春风杏林艳发宴琼林于秋月桂树香飘万口欢腾多士重霑化育一时传布九围仰庆冈陵恳乞俯察舆情代疏题谢等情到钦惟我皇上文明御世仁寿承天统万国之衣冠道翔化洽萃百王之礼乐治定功成犹乘万几之余特阐五车之藴宸章璀璨布家絃戸诵之书睿鉴精微启内圣外王之学彚征连茹四海恭际昌期寿考作人三殿新颁旷典凡兹多士悉荷恩荣况属边陲弥深爱戴从此卜年卜世永垂选士之规为春为秋尽效封人之祝矣理合缮疏代题伏乞皇上睿鉴施行巡抚云南兼建昌毕节等处地方赞理军务兼督川贵兵饷都察院右副都御史加七级吴存礼谨题为圣主当万寿之昌期多士沐千秋之旷典呈恳代题恭谢天恩事据通省举贡监生生员熊载赵玺等合词呈称伏遇我皇上握干符而御世秉离照以当天文德敷于八荒令典垂之奕禩𢎞开寿域配天地而无疆特沛恩波咏菁莪而不息桃花浪暖羣霑蕋榜之春桂子香清分钖红绫之餠自此祥征云汉长庚炳耀于层霄行看光射斗牛奎壁腾辉于东井载等边荒下士久沐深仁闻命自天感深率土伏乞俯念微诚恭疏具题恭谢皇恩等因到钦惟我皇上圣神立极覆载同符帝徳当阳万国祝齐天之寿皇猷焕日千年颂毓圣之祥欣当华渚之期特举辟门之典尧龄益茂沛膏雨于干坤舜旦增华普文明于宇宙真从来所未有千古所难逢自此东西南朔之人益鼓忠孝尊亲之志愿歌圣寿同地久而天长争祝皇图并川深而岳永谨㑹同云贵督臣郭瑮合疏具题伏乞睿鉴施行巡抚贵州兼理湖北川东等处地方提督军务都察院右副都御史加三级刘䕃枢谨题为万邦欣圣寿之方升多士感皇仁之诞被仰祈题逹恭谢天恩事据贵州布政使司布政使迟炘详称据贵州阖属绅衿万民钦王万年等呈称钦惟我皇上德叶干坤功侔日月厚生正德跻编氓于仁寿之安重道崇儒迪髦士于文明之盛盖王者钟灵而出宜集庆夫三多况圣人㧞萃以生必化隆乎九有曩者格中破格青衿已广棘院之名科外设科白衣亦直玉堂之署犹复特恢解额大启賔兴洵乎普天咸颂昌期僻壤亦欣文治矣兹值元辰之初度犹䝉恩诏之𢎞颁浪暖桃花看俊造龙门早跃香飘桂子喜英才鴈塔联标由首善以迄遐荒并邀旷典自周甲以臻万禩长荷殊恩民钦等幸际休明躬承雅化纵黔山小草难同楩梓以争荣而富水纤鳞亦附蛟龙而思奋既幸观光有路曷禁华祝惟诚伏恳俯念舆情转请题逹等因到据此该看得惟天帲冒九州霑茂育之仁如日照临万物切升恒之庆既久道之化成自人文之蔚起云蒸豹变永作国家之桢连茹彚征常收梁栋之用自此万寿无疆日见人文丕振不惟十五省欢唿踊跃沐化雨与春风固应亿万年沐浴咏歌庆天长与地久矣谨恭疏代题伏乞皇上睿鉴施行总理粮储提督军务巡抚江宁等处地方都察院右佥都御史张伯行谨题爲恭逢万寿昌期等事该看得久道化成四海荷一人有庆辟门吁俊八埏颂万寿无疆崇文旣特设巍科重武亦并颁旷典钦惟我皇上圣教𢎞敷帝谟广运恭遇枫宸六十之宝厯载抜干城欣占黼座亿万之璇筹永开蕋榜从此科名展綵皆由寿考作人宜乎士子弁兵莫不唿嵩抃舞环请代谢天恩也兹据布政使金世扬详报前来相应恭疏代题伏乞皇上睿鉴施行廵抚山东等处地方督理营田兼理军务都察院右副都御史加五级蒋陈钖谨题爲圣寿之洪恩普徧武科之旷典宏开公吁代题以申嵩祝事据济兖东青莱登六府武举王永祥等武生张寿昌等呈称我皇上道冠百王德隆五帝恭逢五十二年皇上六十大庆各省武生准于四月乡试武举十月㑹试皇猷重道乡与㑹一岁兼行寿考作人文与武两途并进旷典垂爲定例长歌万寿无疆遐方悉荷殊恩羣颂一人有庆愚贱下忱无由上逹伏恳代题等情到钦惟我皇上功髙千古学贯三才文德覃敷率土沐光华之盛天威休畅遐方仰耆定之勲恭遇万寿昌期特举抡才旷典毎十年加增一科合文武永爲定例巍巍帝德𢎞开万年登进之阶荡荡圣恩永宣寿考作人之化圣德与天而同运皇猷如日之初升朝野腾欢旂常动色兹据阖省武举武生纷纷环绕署吁请代爲题谢不敢壅于上闻谨㑹同学臣陈恂合词具题伏乞皇上睿鉴施行巡抚河南等处地方提督军务兼理河道兵部右侍郎兼都察院右副都御史加五级鹿祐谨题爲万寿开科旷典疉沛绅士弁目感戴弥慇谨公请代题叩谢天恩事据武举赵元璧武生杜进才等呈称钦惟皇上文徳覃敷武功赫濯车书徧于万国懐德者无不畏威声教讫于九围瞻云者皆思就日先文后武大开吁俊之门一视同仁再举賔兴之典兹康熙五十二年恭逢皇上万寿正诞特沛恩纶于四月十月举行武乡㑹试嗣后毎遇十年万寿正诞亦照文塲之例即加一科隆恩溥浃士子欢腾璧等感戴髙深无由报称谨焚香顶祝惟愿圣寿弥增皇图永固伏乞俯鉴舆情恭疏代题叩谢皇恩等情到钦惟我皇上文教覃敷武功赫濯崇儒重道屡广科名明目达聪𢎞开吁俊旣棫朴之兼收恩流鱼丽复韬钤之并进泽沛兔罝越十载而一行歴万年以为例是以恩纶下贲欢腾骐骥之林盛典方颁喜溢赳桓之队旣据各呈请题谢前来不敢壅于上闻理合恭题代谢伏乞皇上睿鉴施行万寿盛典初集卷三十五万寿盛典初集卷三十六钦定四库全书万寿盛典初集卷三十六恩赉七康熙五十二年三月十八日万夀覃恩诏给八旗䕶军校前锋及䕶军各一年钱粮拨什库披甲人各半年钱粮外省驻防兵亦照此例其曽効力行间年老闲住者均加恩赐户部钦奉恩诏银库赏给银数一镶黄等八旗都统咨取每月五两钱粮觉罗䕶军等每名各赏一年银六十两每月四两钱粮䕶军等并䕶军校每名各赏一年银四十八两每月三两钱粮汉䕶军等每名各赏一年银三十六两每月五两钱粮觉罗阿敦梅伦等每名各赏半年银三十两每月四两钱粮拨什库等每名各赏半年银二十四两每月三两钱粮披甲等每名各赏半年银十八两每月二两钱粮匠拨什库等每名各赏半年银十二两每月二两钱粮歩甲拨什库外郎拜汤阿等每名各赏半年银十二两每月一两七钱钱粮匠人等每名各赏半年银十两二钱每月一两五钱钱粮歩甲等每名各赏半年银九两每月一两钱粮拜汤阿等每名各赏半年银六两每月八钱钱粮鞭子人等每名各赏半年银四两八钱每月五钱钱粮闲散人等每名各赏半年银三两共赏给银二百五十六万三千五百三十两一武备院咨取每月一两钱粮沙河氊匠等每名各赏半年银六两共赏给银一千五十六两一銮仪衞咨取镶黄等三旗每月二两五钱钱粮校尉大鼓手大等每名各赏半年银十五两每月二两钱粮校尉鼓手等每名各赏半年银十二两每月二两钱粮请轿民校尉等每名各赏半年银十二两每月五钱钱粮七所执驾民校尉等每名各赏半年银三两共赏给银一万二千八百一两一太仆寺咨取每月一两钱粮左右两翼马羣固山大阿敦大梅伦阿敦人等每名各赏半年银六两共赏给银一万一百八十二两一庆丰司咨取每月一两钱粮牛羊羣阿敦人等每名各赏半年银六两共赏给银八十四两一上驷院咨取每月一两钱粮马驼羣阿敦人等每名各赏半年银六两每月二两钱粮上都逹布逊诺尔马驼羣逹里冈艾马驼羣阿敦大梅伦阿敦人等每名各赏半年银十二两每月一两钱粮阿敦大梅伦阿敦人等每名各赏半年银六两每月二两钱粮医生等每名各赏半年银十二两共赏给银一万八百八两一盛京户部咨取盛京三陵并盛京等处拨什库拜汤阿兵丁等共赏给银三十五万两一查哈喇等处每月二两钱粮䕶军等并䕶军校每名各赏一年银二十四两每月二两钱粮拨什库拿贼兵丁等每名各赏半年银十二两每月一两钱粮披甲鐡匠并䝉古闲散人等每名各赏半年银六两每月五钱钱粮受伤闲散䝉古等每名各赏半年银三两共赏给银六万三百五十七两户部钦奉恩诏縀疋库支给曽効力年老人等总数一满洲兵丁原曽披甲効力并年老告退人等共二千五十一名每名各赏山西生绢一疋三线白布三疋共赏给西绢二千五十一疋三线布六千一百五十三疋户部为钦奉恩诏事康熙五十二年三月十八日恩诏内开一昔年存亡之秋在在用兵朕所亲歴今虽承平而武备不可不谨故时加训练八旗兵丁尽已精鋭兹特大沛恩赐䕶军校前锋及䕶军各赏给一年钱粮拨什库披甲人各赏半年钱粮外省驻防之兵亦照此例钦此相应行文直𨽻各省督抚将军将实在驻防兵丁查明动用现贮司库银两遵照恩诏赏给务使各人均霑实惠仍将动用钱粮并兵丁数目造册报部可也一直𨽻保定等十九处驻防拨什库披甲兵共二千一十一名各赏给半年钱粮共赏银二万九千三百三十四两一江南驻防八旗拨什库三百三十六名每名半年银十八两披甲兵三千六百六十四名每名半年银十二两共赏银五万十六两一京口驻防八旗拨什库四百二名马兵一千五百九十八名歩兵一千名砲手六名随旗当差民砲手三十四名铜匠药匠四名戈什哈三名弓匠鐡匠十六名共赏银三万三千五十四两一浙江驻防八旗拨什库三百九十二名披甲兵二千八百八名共赏银四万七百五十二两一湖广荆州驻防八旗小拨什库三百三十六名披甲兵三千六百六十四名共赏银五万零一十六两一福建驻防拨什库披甲马歩兵丁二千四十二名共赏银二万二千七百六十两一山东徳州驻防拨什库三十四名披甲兵三百三名匠人四名共赏银四千二百七十二两一山西太原驻防正蓝镶蓝两旗满洲䝉古拨什库四十名披甲兵三百七十三名弓匠二名鐡匠二名共赏银五千二百二十两一大同右衞驻防八旗满洲䝉古拨什库三百八十四名披甲兵二千六百二十名鐡匠一百一十二名䝉古拨什库兵一千三百四十三名随兵一十六名永吃饷银闲散老人一名共赏银六万五千八百八十两一陜西西安驻防八旗满洲䝉古汉军小拨什库前锋壮大五百三十六名披甲兵六千四百六十四名又川陜总督亲随满洲披甲四十名共赏银八万七千六百九十六两一广东驻防八旗小拨什库三百二十名披甲兵二千六百八十名砲手二十四名弓匠一十六名共赏银三万八千三百四两四月二十二日己巳皇上分遣祭告大臣命即兼往各直省监赏緑旗兵丁务令均霑实惠其无祭告省分另遣专官四月初五日户部等部尚书穆和伦等谨题为钦奉恩诏事康熙五十二年三月十八日恩诏内开一欵各直省緑旗兵丁俱应加赏赉着议奏钦此钦遵查在京廵捕三营马歩兵丁三千五百名直𨽻马歩兵丁三万四千八百一十二名江南省马歩水师兵丁五万四千七百七十二名山东省马歩水师兵丁一万八千四百名山西省马歩兵丁二万五千九百九十四名陜西省马歩兵丁八万五千六百二十三名河南省马歩兵丁九千六百五十三名浙江省马歩水师兵丁四万六百八名江西省马歩兵丁一万四千一十三名湖广省马歩水师兵丁三万八千五百七十七名四川省马歩兵丁三万六百二十名福建省马歩水师兵丁六万三千一百四十六名广西省马歩兵丁一万九千三百三十一名云南省马歩兵丁四万一千五百八十名贵州省马歩兵丁二万三百六十名以上緑旗兵丁共五十万九百八十九名该臣等㑹议得康熙五十二年三月十八日钦奉恩诏内开一各直省緑旗兵丁俱应加赏赉着议奏等语现今赵申乔等前往广东顺便将该省緑旗兵丁动支司库银两亲行监看各赏银一两等因九卿㑹议具题行文应将广东省緑旗兵丁不议外其京城廵捕三营緑旗兵丁动支户部库银照赏给广东緑旗兵丁各赏银一两交与提督隆科铎亲行监看赏给至各直省緑旗兵丁赏给之处若交与督抚提镇赏给恐兵丁不能得霑实惠亦未可定应将各直省派内大臣侍衞部院堂官俟皇上拣选每省各遣一员动支各该布政司存库银两亦照广东緑旗兵丁各赏银一两令伊等亲行监看真正兵丁按名逐一查㸃散给务令均霑实惠俟命下之日将应遣大臣官员开列具奏可也本月初七日奉㫖依议提督九门歩军廵捕三营统领隆科铎奉㫖监赏京城廵捕三营緑旗兵丁五月十六日赏马兵十八日赏歩兵三营马歩兵丁共三千八百九十二名共赏银三千八百九十二两四月初六日礼部尚书赫硕色等谨题为钦奉恩诏事本月十三日奉㫖恩诏内有各直省緑旗兵丁俱应加赏赉一款今各省镇庙等处遣官致祭其赏赉緑旗兵丁之事即着致祭官员带同监赏一次即可完毕不必再差且不致重复骚扰驿站若无祭祀省分另派官员前往这所差着查八旗副都统以下叅领以上并各部院衙门堂官开列具奏四月十六日礼部等部尚书赫硕色等谨题为钦奉恩诏事该等㑹议得礼部具题应差镇庙等处致祭官员列名具奏奉㫖恩诏内有各直省緑旗兵丁俱应加赏赉一款今各省镇庙等处遣官致祭其赏赉緑旗兵丁之事即着致祭官员带同监赏一次即可完毕不必再差且不致重复骚扰驿站若无祭祀省分另派官员前往这所差着查八旗副都统以下叅领以上并各部院衙门堂官开列具奏钦此又查户部等部先经议奏疏内赏赉直𨽻各省緑旗兵丁应将内大臣侍衞部院衙门堂官各派一员差往等因具题奉㫖依议钦遵在案查盛京无緑旗兵丁赏赉广东緑旗兵丁之事已交与左都御史赵申乔等监赏不议外直𨽻陜西四川江南浙江山东河南湖广山西应令致祭官带给其江西福建广西云南贵州等五省无致祭之处每省各遣官一员前往监赏将应差官员职名另行开列折子具奏俟命下之日赏赉银两令其动支各省布政司库内钱粮给与勘合由兵部给发可也等未敢擅便谨题请㫖本月二十二日奉㫖长白山医巫闾山等处遣觉罗歪三致祭辽太祖陵遣殷济纳致祭南海遣马云霄致祭颛顼髙阳氏等陵遣王臣致祭黄帝轩辕氏等陵遣蔡升元致祭西岳华山及江渎等处遣查弼纳致祭南镇会稽山遣拉都浑致祭夏禹王陵及明太祖陵遣周起渭致祭东岳泰山等处遣孙柱致祭少昊金天氏等陵孔子阙里遣廖腾煃致祭中岳嵩山等处遣李先复致祭太昊伏羲氏等陵遣明安致祭南岳衡山遣罗占致祭炎帝神农氏等陵遣陈汝咸致祭女娲氏等陵遣邹士璁致祭北岳恒山等处遣李敏启致祭江西赏赉緑旗兵丁着额尔气去福建赏赉緑旗兵丁着穆赛去广西赏赉緑旗兵丁着许廷臣去云南赏赉緑旗兵丁着瓦哈立去贵州赏赉緑旗兵丁着朱廷柱去余依议四月二十八日都统马云霄等恭请圣训面奉上谕祭吿有一定之例赏兵是要紧事督抚提镇至千把总有一定的空粮朕都知道的是赏不得的各省多寡不等也有没有的也有顶名食粮的年貌不对你们查一查督抚的兵你们自赏提镇以下兵㑹同督抚去赏不用提镇各营头都要到去你们赏了兵后马歩箭也要看一看直𨽻山东河南山西陜西的兵都好陜西有一名兵粮缺出就有二三十人争食此粮湖广的兵近来也罢了江南浙江的兵都看不得若有一名缺出还有僱人顶名的凡应操演大家还要凑银子与他们求免操演他们就不操了朕南廵时系大典不便细查近来武塲开科兵丁也都念些书晓些事你们去不可苛索你们的声名朕里面就晓得若有此等事你们还是人么怎么囘来见朕呢五月二十七日大学士温逹松柱学士舒兰马良绰竒启奏折本奉㫖赏给直𨽻各省緑旗兵丁若令督抚每营到去恐致有悞地方事务督抚停其前往㑹同各该提镇等閲看赏给着速行文直𨽻各省康熙五十三年四月初四日正蓝旗䝉古都统穆赛等谨奏为钦奉恩诏事我皇上功徳夐隆恩威遐畅爱养军民泽周利溥昨岁恭逢万夀六旬正诞大沛恩纶普天同庆更加意军士特命等颁赏直省緑旗官兵诚千古旷典也等恪遵谕㫖按名给散均霑实惠更校閲骑射试演火器大槩颇优而直𨽻陜西山东山西河南兵丁骑射尤加熟练人材亦多壮健衆兵丁仰承大赉自天共祝长生不老且各处士民擕老扶幼踊跃欢唿以为从来帝王所未有史册所未闻至于秦蜀边外及闽粤滇黔远近番彝苗蛮猺獞黎岐闻恩命到时皆跪迎道左聚观教塲羣北面稽颡备奏感恩之语咸申祝华之词臣等躬逢盛事难罄名言谨将颁赏过直省兵丁数目开列于后为此具折奏闻直𨽻赏兵官正红旗汉军副都统王臣直𨽻共兵三万三千四百九十六名内除各官亲丁三千一百三十六名新兵未补兵三百七十七名不赏外应赏马歩兵二万九千九百八十三名实赏银二万九千九百八十三两陜西赏兵官内阁学士兼礼部侍郎蔡升元陜西省共兵八万五千六百二十三名除各官一定亲丁六千三百三十一名又各提镇分外随丁六百二十一名不赏外应赏兵丁共七万八千六百七十一名实赏银七万八千六百七十一两四川赏兵官内阁学士兼礼部侍郎加一级查弼纳四川省共兵三万六百二十名内除各官随兵二千六百九十四名公费空粮一百六十名革退等兵二百一名因冕山营游击余禄虚兵叅审案内兵丁一百九十二名共三千二百四十七名不赏外应赏兵二万七千三百七十三名实赏银二万七千三百七十三两浙江赏兵官理藩院侍郎拉都浑浙江省共兵四万六百零八名内除亲丁二千一百九十五名年貌不符一千二百二十五名三月十八日以后新补兵丁二千一百零四名逃亡未补兵丁二百十二名共五千七百三十六名不赏外应赏兵丁三万四千八百七十二名实赏银三万四千八百七十二两江南赏兵官詹事府詹事周起渭江南省共兵五万七千三百二十六名内除缺额随丁二千九百七十六名不赏外应赏兵丁五万四千三百五十名实赏银五万四千三百五十两山东赏兵官吏部左侍郎孙柱户部右侍郎廖腾煃山东省共兵一万八千四百名内除各官随丁竝未补兵丁一千三百七十四名不赏外应赏兵一万七千二十六名实赏银一万七千二十六两河南赏兵官兵部左侍郎加三级李先复都察院左副都御史加一级明安河南省共兵九千六百五十三名内除随丁等兵九百六十一名不赏外应赏兵八千六百九十二名实赏银八千六百九十二两湖广赏兵官通政使司左通政罗占大理寺少卿陈汝咸湖广省共兵三万八千五百七十七名内除亲随等兵二千九百八十九名不赏外应赏兵三万五千五百八十八名实赏银三万五千五百八十八两山西赏兵官内阁学士兼礼部侍郎邹士璁太常寺卿加五级李敏启山西省共兵二万五千九百九十四名内除随丁等竝未补兵丁二千八百一十三名不赏外应赏兵丁二万三千一百八十一名实赏银二万三千一百八十一两江西赏兵官兵部郎中兼管佐领加一级鄂尔竒江西省共兵一万四千十三名内除亲随及未补兵丁七百九十九名不赏外应赏兵一万三千二百十四名实赏银一万三千二百十四两福建赏兵官正蓝旗䝉古都统穆赛福建省共兵六万三千一百四十六名内除亲随等兵五千八百八十七名不赏外应赏兵五万七千二百五十九名实赏银五万七千二百五十九两广东赏兵官都察院左都御史今陞户部尚书赵申乔吏部右侍郎傅伸广东省共兵七万七百六十名除各官随丁字识京塘兵并不应领赏兵共未赏兵丁四千三百九十三名实赏过兵丁六万六千三百六十七名赏过银六万六千三百六十七两广西赏兵官镶白旗汉军副都统许廷臣广西省共兵一万九千三百三十一名内除亲随兵丁一千三百四十三名不赏外应赏兵一万七千九百八十八名实赏银一万七千九百八十八两云南赏兵官礼部郎中兼佐领加一级瓦哈立云南省共兵四万一千五百八十名内除亲随兵丁三千四百五十二名不赏外应赏兵三万八千一百二十八名实赏银三万八千一百二十八两贵州赏兵官正白旗汉军副都统朱廷柱贵州省共兵二万三百六十名内除亲随未补兵丁二千三百二十三名不赏外应赏兵一万八千三十七名实赏银一万八千三十七两直𨽻等十五省共兵五十六万九千四百八十七名除亲随兵丁等四万八千七百五十八名不赏外应赏兵丁五十二万零七百二十九名实赏银五十二万零七百二十九两等恭纪赏兵盛典仰见圣虑之深圣仁之广葢自古有天下者莫能及也古者寓兵于农田赋出车兵民合一其所以惠我农人者即所以绥我士卒自兵与民分而䘏兵䘏民畸重畸轻恒不得其平大约四郊多垒则重在兵海宇晏安则重在民故幸生承平之世民劳易见而兵独若优游无事则转予于䘏靡所底止者往往有之君子读出车诸什曲写归戍难言之隐而代陈其所不得已未尝不叹古帝王矜䘏军旅之意入人之深而感人之至后世所希遘焉荀卿谓桓文之节制不可以敌汤武之仁义葢文之所加者深则武之所服者远徳之所施者博则威之所制者广三代之盛所以刑措兵寝而不用者其本末有序其施行有统也加之以意外之恩则知感齐之以一定之法则知惧葢惟圣人首出聪明睿智神武而不杀者乃能及此亦惟享厯久长削平僭乱习知兵事乃能动为世法震而不黩寛而不弛使武夫技击感极而思奋也汉唐以还兵制屡更而犒师劳士亦往往而有焉汉时南北两军悉调之农犹有古之遗意南军取之郡国为宫城衞天子以季秋及嵗正月行幸曲台临飨劝劳以农桑北军取之三辅为京城衞恩赉稍杀以别中外唐府兵之制号极善其后弊也假人为佣冒滥不可诘开元二年命有司大募壮士从军引见置酒于朝堂享之乃遣薛讷等训练韬钤并赐钱三千贯宋时州有屯兵者官给钱宴犒将校谓之旬设元丰三年以新制御阵大閲八军于城南荆家陂赐指挥马歩诸军银绢有差凡此赏赐多有与简閲竝行者而圣节恩赉波及六军史策所书不槩见焉惟唐时以天长节左右龙武军各赐物千匹又眷念旧勲独异常伦各赐物二千匹余各有差一时号为创典然而私于中遗于外规模廹陿不足侈矣我皇上御极以来底定方隅澄清海内文思既懋圣武弥昭虽曰守成实符创业功髙于霄汉威播于要荒彰挞伐之声灵奠怀柔之河岳昔年滇楚弄潢皇上赫焉震怒爰命六师致讨亲授方畧六诏廓清既而漠北蠢动豕突羊驱上乃亲御韎韐远踰絶塞驻狼胥而鞠旅临稽落以扬兵于是乌孙授首沙塞荡平此皆神谋之所不及而圣算之所独运者也嗣是欃枪宵掩海波不扬而天下不复知有兵矣顾承平日久兵气易弛国家有百年不用之兵不可无一日不备之武皇上天行弥健用戒用作不时饬励武臣频加训练屡赐优䘏法至严恩至渥葢藏至险于大顺之中使天下畏威六师知感诚所谓帝徳广运乃圣乃神乃武乃文者矣今嵗万夀之辰特沛恩纶覃施四海正嵩唿华祝之期偃武修文之日而圣虑深远大赉所加不忘军士内而京师八旗所统外而直省驻防督抚提镇所辖综而计之奚啻百万悉分别等差槩从优渥内则由都统统领给发外则分遣大臣监赏一时士卒尽沐鸿休欢声雷动咸厥角叩首仰颂升恒共庆千古未逢之旷典又命直省赏兵之臣讨其军实而简閲之既沛之以恩又齐之以法震而不黩寛而不弛此荷戈之士所以感极而知奋者乎夫蠲租赐赈养老慈幼所以䘏民也閲视戎行厚其犒赐所以䘏兵也二者国之大政皇上育之以仁正之以义悉以精神恩意流贯乎其间故兵与民虽分而一厪宸衷轸念则咸归怙冒无一物不得其所固宜沐浴膏泽者羣戴圣人之徳而欣欣于化日之舒长也尚何畸重畸轻之足虑哉其各省督抚提镇代题谢恩章奏附载十数通以志士卒感戴之诚云万夀盛典初集卷三十六万寿盛典初集卷三十七钦定四库全书万寿盛典初集卷三十七恩赉七镇守宣化府等处地方副将管总兵官事司九经谨奏为羣兵沐恩深重吁恳代谢事窃同钦差副都统王臣閲赏属兵丁徧歴大小城堡逐名给散踰月方完续据阖镇协营路兵目何崇先等公呈佥称崇先等形同草木质若蝼蚁幸生盛世得享昇平饮和食徳被覆载之𢎞庥履厚戴髙沐生成之雅化豢养多年寸长未报今逢大庆良辰更受覃恩遐播特命大臣徧施膏泽一身在伍举室沾恩上而父母胥饱食而暖衣下及妻孥咸安居而乐业感激有心图报无地惟有仰祝圣夀与干坤悠久皇图偕日月升恒而已等情到不敢壅于上闻谨恭疏代谢伏乞皇上睿鉴施行镇绥将军仍管陜西提督事务世袭拖沙喇哈番加五级降一级留任潘育龙谨题为代奏恭谢天恩事窃前钦遵上谕于闰五月二十八日自固原起程前赴西安府㑹同钦差内阁学士蔡升元在于所属镇协营路给散皇赏縁由业已题明在案按程东行于六月初六日抵西安㑹省候钦差蔡升元祭毕陵寝于六月十一日进省宣布皇恩首先赏赉督抚两标兵丁㑹同钦差蔡升元督臣鄂海抚臣永泰赏西安城守营兵丁每兵一两称足按名散赏閲射于六月二十五日同钦差蔡升元自西安府起程北行按营逐名足数散赏閲射歴固原镇属之富平营金锁关营行至延绥镇属宜君营㑹同总兵李耀由宜君鄜州延安绥徳延绥镇标竝城守营及神木波罗定边三协所属各营堡汛赏毕于八月初七日钦差蔡升元行至寕夏镇所属花马池地方㑹同甘肃提督江𤦺寕夏镇总兵范时㨗赴寕夏镇属赏赉与钦差蔡升元相议在所属下马关营驻札俟将寕夏镇标营路赏毕来至下马关㑹同赏下马关营红徳城营赴固原赏标伍营及城守营庆阳协属平凉各营暨靖远协属芦塘等营赏毕钦差蔡升元赴甘肃凉州等处散赏暂囘衙署俟蔡升元将甘提所属各镇标营路赏毕之日东来计日仍预先起程前赴所属之关山汛地等候迎㑹赏赉关山西凤等营从宝鸡县入连云栈道赴汉中等处㑹同兴汉镇总兵臣杨世昌赏该镇属各营兵丁事竣出大泥峪口往潼关等处行赏毕另疏具题外兹等据赏过标协营堡兵丁咸跪听钦差蔡升元宣谕皇恩领毕皇赏羣望阙叩头谢恩欢声雷动齐言我等兵丁父母妻子荷䝉皇恩豢养已属恩同天地今恭逢皇上六旬大夀九重万里垂念兵卒特沛殊恩我等无从仰报万一惟有䖍制万歳牌位每逢朔望阖家焚香叩头共祝万夀无疆吁恳等代题谢恩等情各具公呈到钦惟我皇上徳竝干坤恩洽万姓兹恭逢万夀六旬大沛洪恩特命学士𤼵蔡升元临秦赏赉使均霑实惠目击衆兵领赏之际欢忭踊跃感激之衷发于真诚不敢壅于上闻所有赏过延绥镇标协各营堡事竣情由及士卒感激下悃理合缮疏一并代奏恭谢天恩以闻伏祈皇上睿鉴施行廵抚四川等处地方提督军务都察院右副都御史加三级年羮尧谨题为吁恩代疏恭谢皇仁事康熙五十二年三月十八日万夀恩诏内开一各直省緑旗兵丁俱应加赏赉四川省特命内阁侍读学士臣查弼纳到川赏给今于闰五月二十六日钦差学士查弼纳抵川致祭江渎事竣随行散给标兵丁兹据标下左右两营马歩兵丁马尚等呈称尚等置身戎行生逢盛世櫜弓戢矢游舜日之舒长海晏河清乐尧天而鼓腹五十余载豢养之恩有加无已百千万世乐利之休实符大造兹当五十二年恭逢皇上圣夀六旬又荷隆恩下逮大赉兵丁诚古今未有之盛事从来莫覩之旷典也尚等顶恩戴泽荡荡难名惟愿我皇上夀与天齐徳同地载区区下情末由称谢伏乞代题等情到据此钦惟我皇上功侔造化徳徧羣生措天下如磐石之安登斯民于仁夀之域河清海晏天开厯数方新日升月恒瑞叶祯符伊始欣逢圣夀甲子初周中外臣民咸䝉恩泽乃至荷㦸之戍夫犹劳圣怀之厪念兹者钦差内阁侍读学士查弼纳赴川致祭江渎事竣先行赏赉标兵丁已遵㫖未敢㑹同今据标两营弁兵马尚等呈请题逹代谢天恩飏言莫罄少抒蝼蚁之忱请祝圣人聊效华封之颂所有感激欢忭舆情不敢壅于上闻谨恭疏具题伏乞皇上睿鉴施行提督四川等处总兵官副将世袭拖沙喇哈番康泰谨题为恭报微回署日期事窃奉命同钦差㑹同各镇臣给散兵丁皇赏查四川全省四镇以下副叅游都守各汛大小五十六营驻防深山者居多等按临给散兵丁望阙嵩唿叩谢天恩已于四镇四协各疏代题在案更有各处番蛮亦皆闻风齐集如松潘镇属之安抚司苏文辉等土通判王懋恩等长官司董徳新等土廵检司苏天恩等土千百户札布吉等建昌镇属之宣慰司土妇瞿氏安吉茂等宣抚司慕枝等安抚司俄车等长官司张秀等土千百户岭安泰等永寕协属之长官司王嵩龄等土百户路引等化林协属之招讨司髙若璠宣慰司杨自唐坚叅逹结等长官司周至徳等打箭炉之宣慰司土妇工喀等土百户噶布玉等大小数百蛮官各领蛮兵或千余人或数百人不等各穿蛮蛮甲刀鎗器械各于该管地方跪道迎送欢唿动地此皆我皇上如天如地之帝徳诞敷徧及中外感化之所致也䝉皇上特命弹压全川汉土官兵今见各土司如此之心悦诚服歴考史册所载未之前闻同钦差复面宣圣泽伊等愈加欢跃更竭微寸私仰体我皇上柔远之圣意于大小土官头目分别给与银牌縀匹绫绸布茶等物衆蛮兵给与牛羊米酒等物令其各安住牧遵守国法永不为非以尽抚绥地方之职耳同钦差于康熙五十二年十二月二十二日散毕全川兵丁皇赏钦差回京复命望阙跪请圣安今于十二月二十七日回署讫所有微回署日期理合题报谨具题伏乞皇上睿鉴施行提督浙江等处地方总兵官左都督加三级降二级留任戴罪图功呉郡谨题为彚叙舆情代谢天恩事钦惟我皇上仁同覆载化洽干坤御极五十二年恩施千八百国既已无远弗届无微弗至矣际今三月十八良辰恭遇圣主六旬大夀覃恩广布于寰区赏赉复加于军伍此诚亘古之旷典希世之竒逢也同钦差内阁侍读学士拉都浑先放绍寕杭严枫衢次放嘉湖等属标营皇赏凡所到之处但见目兵衢歌巷舞感激欢唿所有标五营寕波城守营竝准定海镇呉陞咨据该标三营及镇海营又据绍杭严枫衢等营将转据各目兵具呈感激天恩吁请代题縁由先经具疏题报在案今先后接准处州镇崔相国温州镇胡泮黄巖镇李近咨据各该标兵丁并据金华温州城守平阳瑞安乐清磐石大荆太平台州寕海象山嘉兴湖州太湖各协营将转据各营目兵刘安邦等呈为佥恳代题恭谢天恩事词称窃惟邦等日䝉豢养虚糜国帑之金钱坐享昇平实乏涓埃之报答恭遇皇上六旬大庆复荷赏赉钦颁按名各给千古之旷典欣逢实惠均霑三军之欢声动地从此每遇十年共沐洪恩于无尽则虽犬马奕世难酬至徳于靡涯惟有朝夕焚香顶祝皇上夀与天齐福同地久而已佥恳转详彚题代谢等情各咨详到縁系三军感激舆情不敢壅于上闻理合彚叙具疏代题伏乞皇上睿鉴施行总督江南江西等处地方军务兼理粮饷操江兵部左侍郎兼都察院右副都御史赫夀谨题为兵丁感戴情深谨据情代题恭谢天恩事据标中军副将杨𢎞基署江寕城守营副将事左营游击周涵详称据标中左二营马歩战守兵丁髙延龄等江寕协标左右二营马歩战守兵丁何邦祚等呈为圣恩髙厚叩谢代题以伸蚁悃事内称窃延龄等生逢盛世食粮充伍䝉豢养之天恩际昇平之覆被犬马微劳未曽寸展恭遇皇上六旬大庆凡大小臣工恩加袭䕃普天士子特赐裁成老人尽荷恩赉解网赦罪大沛皇仁诚亘古未有之隆恩也然犹念一夫不获泽及荷戈小卒咸使饱腾发数十万之帑金特命大臣按部赏给延龄等实霑圣恩均䝉天赉真沦肌浃髓不足以报称万一惟有恭祝圣夀与天地同春皇图共山河竝永是所朝夕颂祷者也但蚁情不能上逹伏叩代题恭谢圣恩等情转详到据此该看得恭逢皇上六旬大庆徧沛恩膏普天臣民无一不霑圣泽而犹轸念天下满汉兵卒不惜数十万之帑金特命廷臣按临逐一颁给赏赉此诚亘古未有之殊恩也今标中左二营竝江寕城守营各兵经钦差詹事府詹事周起渭先临省地宣播皇仁于六月十一日将标中左二营兵丁按名赏银一两又于十二日㑹同将江寕左右二营兵丁俱经先后按名赏银一两讫各营士卒无不欢声雷动望阙叩头敬祝圣夀无疆兹据标中军副将杨𢎞基署江寕城守营副将事游击周涵详据标中左二营兵丁髙延龄等江寕城守营兵丁何邦祚等呈请代题谢恩前来不敢壅于上闻谨具疏题报伏乞皇上睿鉴施行廵抚江寕等处地方总理粮储提督军务都察院右佥都御史张伯行谨题为寰宇均霑圣泽营兵竝沐恩施叩恳转详代题恭谢以伸忱悃事据抚标左营游击宋琯等㑹详前事内称据标下三营兵丁张天祐等呈称祐等投营註册荷戈戍守已有歳支粮饷依期放给俾得借以仰事俯育豢养鸿恩时切顶戴本年三月十八日恭逢皇上六旬大庆䝉颁恩诏款开各省緑旗兵丁俱加赏赉随奉部文江南兵丁照赏给广东緑旗兵丁动支司库现银每兵赏银一两钦差大人㑹同督抚亲临演武塲将藩司解到库银每兵一两称足包封按名散给祐等叩头秪领讫惟是祐等欣逢盛世咏歌太平先奉上谕各省緑旗兵丁内有通晓文义者准与武生一体乡试今嵗又䝉皇上格外恩赏圣恩优渥千载难逢用敢沥情叩恳伏乞转详代题恭谢皇恩俾下情得以上逹等情转详到据此该看得标左右二营与苏州营额设马歩战守各兵钦奉恩诏每兵赏银一两臣准部文随行江苏布政司动支司库现银按各营经制兵丁数目称凖包封移解各营收贮时值总督赫夀来苏盘查司库实存银两随于本年六月二十一日㑹同钦差詹事府詹事周起渭总督赫夀亲临演武塲将司库移解之银逐封查验按名唱给莫不欢欣抃舞望阙叩头敬祝万夀无疆兹据各营游击宋琯等据呈转请代题叩谢皇恩前来谨㑹同总督赫夀合词具题伏乞皇上睿鉴施行廵抚山东等处地方督理营田兼理军务都察院右副都御史加五级蒋陈钖谨题为恳请代题恭谢天恩事康熙五十二年七月十二日据布按二司据抚标二营马歩兵丁徐得功等镇标各营马歩兵丁赵培厚等河标马歩兵丁张万春等呈称窃得功等荷戈行伍䝉皇上隆恩饷银月米豢养备至方以无由报答日切于心今恭逢我皇上万夀六十初度钦颁恩诏普天士庶无不共沐圣恩而得功等微贱武卒更复上烦睿虑钦差大人按名给赏诚使得功等感激涕零莫可言喻下情无由上逹伏乞转详代题谢恩等情转详到该看得康熙五十二年三月十八日恭遇皇上万夀六十初度钦颁恩诏内开一各直省緑旗兵丁俱应加赏赉复又钦差大人按名赏给衆兵以天下太平无事长治久安初无临陈折冲之劳乃受天府金钱之赐戴徳感恩欢声雷动惟愿万六千嵗之椿龄与天共久三百六旬之荚厯偕日长新士饱马腾讴歌难尽赴衙门吁请代题谢恩不敢壅于上闻谨㑹同总河赵世显镇李雄合词㑹题伏祈皇上睿鉴施行廵抚河南等处地方提督军务兼理河道兵部左侍郎兼都察院右副都御史鹿祐谨题为万夀特颁大赉三军同效欢唿恭疏代题叩谢天恩事康熙五十二年六月初十日钦差兵部左侍郎李先复都察院左副都御史明安赏完南阳镇标营兵抵省即将标左右二营兵丁唱名给赏閲看骑射随皆踊跃叩头谢恩讫嗣据兵丁乔永年甘天禄王道行等呈称年等身居行伍䝉我皇上豢养五十余年仰頼徳威遐畅薄海内外共享承平又奉恩㫖俾弁目一体中式诚亘古未有之殊荣今春三月十八日恭逢皇上六旬圣诞复䝉特恩赏赉即命祭告大人按营散给务使人霑实惠如此轸恤深仁真是超前轶后年等领赏回家老幼男妇望阙叩首莫不欢欣感激焚祝圣夀无疆惟有益矢捐躯世为犬马以图报効于万一但下情无由上逹为此连名吁恳代题到钦惟我皇上躬全五福同日月以升恒泽被万方竝干坤而髙厚放牛归马久昭脱劒之风推食解衣曲体披坚之士欢倍腾乎挟纩欣普惠之自天感弥切于投醪愿酬恩而无地从此九霄文徳长舞干羽于两阶伏知八表武人共唿太平之万嵗矣兹据衆兵环吁代题叩谢前来理合恭疏题报伏乞睿鉴施行提督湖广总兵官都督佥事加一级世袭二等阿逹哈哈番高其位谨题为㑹赏已竣士卒感戴情殷谨据恳代题叩谢天恩事准据襄阳镇总兵官佟国弼彝陵镇总兵官王允昌副将丁沂等叅将林焞等游击夏林等守备呉天祚等咨呈据各该营兵丁赵珩任士礼等呈为皇恩浩荡感戴情深吁恳代详请题叩谢皇恩以伸下悃事内称欣逢我皇上圣明在御海晏河清恩徳覃敷时丰嵗稔珩等坐享昇平虚糜粮饷虽有报称之心竝无効力之处恭遇圣主万夀大沛洪恩特命廷臣按临全楚赏赐帑金实霑圣惠此诚古今特出之殊恩尧舜所未有之盛典也珩等跪领之下感激无地全家老幼敬捧皇封欣为至宝世世子孙图报不尽惟有朝夕焚香叩祝皇上福夀天齐然犬马微忱莫由上逹恳乞转详请赐具题叩谢天恩以伸下悃等情前来据此钦惟我皇上文徳诞敷再见两阶干羽武功赫濯远来万国梯航统御五十二年恭逢万夀昌期大沛恩膏普霑实惠遵㫖㑹同钦差通政使司左通政罗占左叅议陈汝咸先将湖南各营赏毕业经具疏代兵题谢外复由荆州至武昌等府閲赏湖北所属各营兵丁按名分给三军焚香齐祝圣夀无疆咸颂皇图永固欢声动地为亘古所未闻乃于今而仅见兹据湖北各镇标协营恳请题逹代兵谢恩前来不敢壅于上闻谨㑹同署督臣印务湖北抚臣刘殿衡合词代兵叩谢天恩伏乞皇上俯赐睿鉴施行廵抚偏沅等处地方提督军务兼理粮饷都察院右副都御史潘宗洛谨题为万嵗天恩疉沛等事钦惟我皇上仁同天覆徳嫓离明夀永无疆率土享含哺之乐福𢎞敷钖三军叨挟纩之温兹恭遇皇上万夀昌期六旬大庆钖赉普施恩膏疉沛钦差通政使司左通政罗占等到楚颁赏每兵银一两标衆兵欢唿踊跃望阙叩头顶祝圣天子万夀无疆从此十嵗一颁之旷典壁垒如新行见万年不尽之恩波烽烟永靖兹据标中军游击张腾云等呈请代题不敢壅于上闻谨题万夀盛典初集卷三十七万寿盛典初集卷三十八钦定四库全书万夀盛典初集卷三十八恩赉七镇守山西太原等处地方副将管总兵官事马见伯谨题为吁恳代题叩谢天恩事据蒲州营目兵李在荣等呈称钦惟我皇上至仁如天大徳如地疉沛恩赏薄海咸沐生成之化屡蠲租赋率土俱霑雨露之施真一世莫比而独隆于千古者也荣等身充伍卒之中生逢圣人之世厯年以来仰頼皇上洪庥时和年丰常享清平之福坐食粮饷复叨科第之荣今嵗圣主六旬大庆荣等心切赴京叩祝縁身在伍卒不敢远离祗于平阳府万夀宫庭诵经叩祝以伸蚁悃兹䝉圣恩钦差大人亲诣各营逐名赏给银两荣等虽日勤操防不足以仰报髙厚于万一惟有日夜焚香顶祝我皇上夀与天齐俾海内士卒常沐恩施于亿万斯年耳独是微贱下情不能上逹恳乞俯准代题等情到据此伏惟今嵗恭逢皇上六旬圣诞普天同庆率土嵩唿今䝉皇恩大沛特命钦差㑹同颁赏微目覩各营兵丁踊跃欢欣嵩唿雷动羣聚当塲望阙遥叩皇恩外复具呈吁恳代题叩谢见各营兵丁感激情殷不敢壅于上闻谨恭疏代为题谢伏乞皇上睿鉴施行廵抚山西太原等处地方提督鴈门等关军务兼理云镇都察院右副都御史苏克济谨题为皇恩浩荡感荷非常恳请代题恭谢天恩事康熙五十二年七月初五日据山西抚标左右营百队兵丁李伏豹等呈称窃照豹等身充伍卒之中生逢圣人之世坐食粮饷寸长莫効前䝉俞㫖俾入科第隆恩旷典千古未有今嵗恭遇圣主六旬大庆豹等心切叩祝未敢远离祗于省㑹万夀宫庭讽经叩祝少伸蚁诚兹䝉皇恩特典钦差大人赏赉豹等受此格外洪恩无以报答髙厚于万一惟有朝暮焚香祈愿我皇上夀与天齐福同岳永绵厯数于亿万斯年耳但微贱下情岂能上逹恳乞俯准代题等情到据此钦惟我皇上仁同天地徳竝唐虞化洽雍熙中外乐昇平之福治登康阜军民歌覆载之恩亦既无一夫不得其所无一物不遂其生矣今年三月十八日恭逢皇上六旬大庆恩诏普颁凡在臣民尽霑雨露乃复轸念行伍赏赉有加特命廷臣亲歴各营逐名散给务使均霑实惠给赏之日兵丁莫不感戴皇恩欢声雷动共祝圣夀无疆兹据标左右两营百队兵丁李伏豹等呈请代题恭谢天恩等情前来不敢壅于上闻相应具题廵抚江西等处地方兼理军务都察院右副都御史佟国勷谨题为皇仁浩荡如天营卒欢唿动地恳请题谢以伸舆情事据标下左右二营袁州九江两协各营兵丁王福等具呈词称窃惟福等叨入营伍欣逢盛世薄海内外同奉一统车书率土军民渥承九霄雨露恺惠徧沛于闾阎膏泽尤霑于师旅䝉恩豢养粮饷足给士马饱腾恭逢皇上万夀昌期中外共庆大沛纶音加恩营伍特命钦差按名给赏务使均霑实惠似此格外殊恩真亘古罕见从此有生之嵗月永祝无疆之遐龄福等下情不能上逹聫名冐恳题谢等情又准南昌镇总兵髙文熠咨据南瑞抚建广饶各营兵丁徐应节等呈称窃应节等荷沐皇恩月给粮饷事育得以有资涓埃深愧莫补欣逢皇上万夀正诞特沛纶音钦差莅营每兵赏银一两诚为千古之旷典万世之竒逢俯思报効无由惟有望阙焚香顶祝万夀无疆呈请转咨代题恭谢等因又准南贑镇总兵韩祖蕲咨据南贑吉各营兵丁刘徳瑞等呈称窃惟瑞等身𨽻戎行遭逢盛世深沐圣恩豢养常欣海晏河清共乐尧天舜日恭遇皇上六旬万夀大庆特沛覃恩殊施格外每兵各赏银一两钦差亲行监看散给瑞等膺此异数跪领之下衔感无地惟挈合室老幼焚香顶祝圣主福如川至夀与天齐瑞等愿长作太平犬马但遥望君门无由上逹为此呈恳转请题谢等因到据此钦惟我皇上徳迈唐虞功髙汤武际此车书一统万国来王之日恭遇万夀昌期特霈九天异数停徴蠲赋比户霑雨露之恩颁赏钖类营伍沐优渥之徳此诚千载旷典亘古殊恩宜乎三军嵩唿徧地颂皇仁之浩荡允矣万灶欢声若雷祝圣夀于无疆凡属臣工莫不欢忭称庆准部咨钦奉恩诏内开一各直省緑旗兵丁俱应加赏赉部议派内大臣每省各遣一员动支布政司存库银两照广东緑旗兵丁各赏银一两等因随即移行各镇协营钦遵去后今江西通省緑旗兵丁蒙钦差亲临按营赏赉讫所有赏过各营兵丁姓名银两数目另疏具册题报外兹据标袁州九江两协各营兵丁环唿跪吁并准南昌南贑二镇咨据所辖各营兵丁恳请题谢前来理合据情彚疏代题恭谢天恩谨㑹同江南江西督臣赫夀合词具疏伏乞皇上睿鉴施行总督福建浙江等处地方军务兼理粮饷兵部右侍郎兼都察院右副都御史范时崇谨题为吁恳代题叩谢皇恩以逹下卒感激深情事准福建廵抚觉罗满保水师提督施世骠陆路提督杨琳又据标中军副将罗光干等各据所辖副叅游守呈据阖营百队马歩战守兵丁咸沐赏赉殊恩具呈佥叩代题呈称窃惟推心爱士乃盛朝下逮之深仁破格优兵尤圣主特行之旷典膏泽遥颁九域恩波徧及三军兹者欣逢皇上六旬万夀宸衷眷念各省緑旗兵丁钦命大人特发帑金按名给赏诚亘古未有之殊恩千载竒逢之异数欢腾海峤庆溢边陲随望阙叩头谢恩祗受但颂祷维殷无计吁九重而罗拜瞻依是切庶几借一纸以陈情伏愿帝徳日隆偕尧天而竝丽皇图嵗永同禹甸以常新佥恳俯鉴下卒微诚转求代题叩谢等情到该看得闽省水陆緑旗兵丁恭遇皇上六旬万夀大沛恩膏钦差副都统穆赛到闽亲临各标镇协营按名给赏各兵承领欢唿雷动感激皇恩情词恳切谨㑹同福建廵抚觉罗满保水师提督施世骠陆路提督杨琳合词恭疏代题叩谢伏乞皇上睿鉴勅部查照施行总督广东广西等处地方军务兼理粮饷兵部右侍郎兼都察院右副都御史带军功五次加一级降三级戴罪图功赵𢎞灿谨题为圣主赏赉普颁官兵感激弥切谨据情代题恭谢天恩事据标下中左右前后水师戎旗七营目兵张士辉等呈为圣主仁夀齐天官兵感激无地伏请代题恭谢皇赏事钦惟我皇上至徳同天深恩似海普天之下无一夫不获安全率土之濵无一物不使得所幅员广大宇宙昇平官兵黎庶自圣主御极以至亿万万年享太平之福者皆沐我圣天子宵旰精勤治化翔洽所致家传户颂焚顶难名今嵗恭逢皇上六旬正诞甲子初周喜庆非常欢声振地祗有望阙叩头共效华封之祝乃蒙浩荡天恩钦差大人临粤按名颁赏衆兵均霑实惠九叩谢恩辉等荷戈小卒何能仰报惟日夕泥首朝天焚香共祝圣主万夀无疆但感激下情无由上逹伏恳代题施行等情又据抚标提标并各镇协营寨目兵具呈到钦惟我皇上治超今古徳合干坤沛惠泽于九州巍巍莫竝播仁风于八表荡荡难名厯五十二载宵旰之勤初届大年周甲开亿千万世太平之业共知景命方申兹因圣诞之昌期爰颁肆赦之大典合寰区之臣庶无不加恩凡内外之甲兵尽蒙优赏而粤东特命重臣令其按名亲给务使实惠均霑宸衷之轸恤甚殷士卒之感镂弥切是处欢声动地愈奋捐糜图报之心咸称帝徳如天共祝万夀无疆之庆此诚亘古未有之恩施洵为史册罕闻之盛事等躬逢圣世谬任封疆目击舆情曷胜抃舞现据等标营目兵及各镇协营寨兵丁纷纷呈恳代题恭谢天恩不敢壅于上闻谨㑹同广东抚臣满丕提臣王文雄合词具题伏乞皇上睿鉴施行廵抚广西等处地方提督军务兵部左侍郎兼都察院右副都御史加三级陈元龙谨题为圣夀洪恩普被遐方兵卒均霑环吁代题恭谢天恩事钦惟我皇上文徳武功深仁厚泽度越千古本年三月十八日恭遇万夀六旬正诞大沛殊恩中外臣民罔不霑被复垂念直省緑旗官兵尽加赏赉特遣官止㑹同颁给务使无一兵一卒不受实惠紫诏一宣遐方军士欢声动地兹闰五月二十六日钦差副都统许廷臣至桂林省城率阖城文武大小各官出郊迎接跪请圣安副都统许廷臣随入城驻札公馆即于闰五月二十八九两日传集标左右两营兵丁细查年貌详加核实每兵一名面给钦赏银一两衆兵欢唿感激齐称万嵗即率同游击张溥等及两营兵丁望阙叩首谢恩讫兹据兵丁呉得珍等具呈称珍等荷戈贱卒幸际太平盛世久沐豢养隆恩徒糜粮饷无可报効今逢圣主六旬大庆特沛恩纶颁赐皇赏珍等跪领举家霑受虽竭犬马之力不足仰报万一惟有朝夕焚香上祝圣夀天齐但下情无由上逹恳乞代题等情前来除提臣镇臣统辖各营兵丁俟陆续给赏事竣聴提臣镇臣另行具题外所有标两营兵丁吁请恭谢天恩理合先行代题伏乞皇上睿鉴施行提督广西总兵官左都督张朝午谨题为恭报微遵㫖颁赏事竣叩谢天恩跪请圣安事康熙五十二年六月初一日接兵部札付奉㫖赏给直𨽻各省緑旗兵丁着令督抚每营到去恐致有悞地方事务督抚停其前往㑹同各该提镇等閲看赏给着速行文直𨽻各省钦此业将遵㫖㑹散縁由及起程日期题报在案于六月十一日自桂林由水路往平乐富贺梧州郁林浔州而至南寕由南寕而至上思新太龙凭馗纛各营复回南寕由陆路至思恩泗城镇安上林安隆及三里营而抵驻札之柳州府再由庆远河池至永寕仍从桂林于九月初六日抵全州凡属右江诸营㑹同钦差许廷臣给赏凡属左江诸营则兼同左江镇赵廷栋给赏沿途挨营次第给散所到处皆仰体我皇上加意营伍爱恤士卒深恩推广宣布不独营兵身受恩赐者感激殊常即各府州县汉土百姓士女道旁观者亦无不啧啧称为盛典今颁赏事竣查广西一省属各标协营共计马歩战守兵丁一万七千九百零九名内各官随丁字识不应领赏者一千二百一十三名实领赏兵丁一万六千六百九十六名给发过皇赏银一万六千六百九十六两除令各标协营造册到日另行呈送兵部查核外窃思樗栎庸材荷䝉皇恩不次超㧞畀以封疆重寄今复䝉恩特遣大臣亲临给赏俾属兵丁得霑君泽实同身受惟是远处边末天颜万里不获躬亲叩谢谨于钦差许廷臣出境之日恭疏叩谢天恩跪请圣安并将颁赏事竣日期及给赏过兵丁银两数目理合一并题报伏乞皇上睿鉴施行总督云南贵州等处地方军务兼理粮饷兵部右侍郎兼都察院右副都御史郭瑮谨题为衆兵感䝉皇赏恭谢天恩事康熙五十二年十月十二日据标中军副将胡骏等呈详又于康熙五十二年十月十三十四等日据云南永顺镇总兵官段腾龙等各详称据马歩兵丁魏大胜等呈称窃胜等滇末戎行荷戈小卒久蒙圣恩豢养图报无期坐享昇平之乐虚糜粮饷寝食难安今恭逢皇上六旬大庆复荷殊恩钦差部臣来滇逐名赏赉领受银两人人感戴户户欢欣父母妻子莫不额手焚香朝天叩祝皇上万夀无疆则边徼之兵得永霑覆载之恩所有下情伏乞转逹代题恭谢天恩等因到钦惟我皇上恩同天地徳迈古今恭逢万夀之昌期特沛亘古未有之大典远颁恩诏喜溢臣民又钦差部臣来滇亲到各营赏赐兵丁逐名实受皇恩衆兵举家老幼欢声动地莫不焚香望阙叩首恭祝皇上圣夀与日月俱长四海戴照临之徳国祚同干坤竝久万年䝉覆载之恩兹据各标镇协营总兵副将叅将游击守备等据衆兵吁请代题恭谢天恩等因前来谨㑹同云南廵抚呉存礼提督张谷贞合疏具题伏乞皇上睿鉴施行廵抚贵州兼理湖北川东等处地方提督军务都察院右副都御史加三级降四级留任刘䕃枢谨题为恭谢天恩事钦惟我皇上六十大庆圣夀天齐率土同忭念緑旗官兵勤劳钦差副都统朱廷柱来黔徧加赏赉饬令布政司取在库银两如数封足委员赍解同钦差朱廷柱提张文焕徧厯各镇协营按名赏给深山穷谷尽霑化雨黄童白叟无不欢唿据各镇协营兵丁具词到求为代题恭谢天恩除提臣于本年九月二十二日自黎平事竣就近题谢外所有各镇协营兵丁感激忱悃不敢壅于上闻谨㑹同云贵总督郭瑮合词代题恭谢天恩伏乞睿鉴施行万夀盛典初集卷三十八万寿盛典初集卷三十九钦定四库全书万夀盛典初集卷三十九恩赉八康熙五十二年二月二十一日戊辰礼刑二部以三月恭遇万夀六旬大庆请如直抚赵𢎞燮所奏一月内不理刑名每十年一举永着为例上从之康熙五十二年二月初五日廵抚直𨽻等处地方管辖紫荆密云等关隘赞理军务兼理粮饷都察院右副都御史世袭一等精竒尼哈番加九级臣赵𢎞燮谨题为圣夀恭遇六旬寰宇欣逢大庆请寛鞫审之限期以专臣民之祝颂事钦惟我皇上圣徳法天屡措好生之政𢎞慈夀国常垂寛大之恩广额作人蠲租益下有施尽善无美不行五十二年厚泽深仁尽是太和翔洽百千万国民安物阜无非徳化流行是薄海臣民得以享尧天舜日之舒长者皆我皇上仁育万物感召天和之所致也查定例每年三月恭逢万夀圣节不理刑名者七日停刑者一月葢所以广圣主如天之仁亦以尽臣民庆贺之诚实至善而无以复加矣惟是今歳伏遇皇上六旬万夀遐陬僻壤莫不嵩唿白叟黄童咸知华祝见在真定府之龙兴寺保定府之玉清观遴请真修僧道设坛诵经䖍祝万夀倍于恒嵗推之各省莫不皆然但三月内不理刑名仅止七日此外如遇限满重案不得不照常刑鞫思今嵗乃非常大庆之年大小臣工在在竭诚诵祝即昆虫草木犹知向荣若是月仍然用刑审事使桁杨之下复有抢地唿天之惨致违皇上仁育万物至意此岂臣子敬祝之心所敢安乎请每遇圣夀大庆之年应自三月初一日至月终止除平常事件仍行办理外其承审重案凡应刑鞫者均照停刑日期展限一月不理刑名定为旷典亦如加増文武乡㑹两科之例自皇上六旬以至万万旬每遇十年一行庶普天臣子得以专其䖍诚庆祝之心而率土小民亦得申其巷舞衢歌之悃叨沐圣恩最深最重犬马寸心无可图报惟有祝愿圣天子纯嘏万年以尽毫末报主之忱故敢冒昧题请如蒙俞允伏祈皇上即赐敕部通行各省一体遵照则皇恩弥见浩荡而圣夀永与天齐矣理合具题伏乞皇上睿鉴施行为此具本谨奏请㫖本月十五日奉㫖该部议奏二月十九日礼部等部尚书赫硕色等谨题为圣夀恭遇六旬寰宇欣逢大庆请寛鞫审之限期以专臣民之祝颂事礼科抄出直𨽻廵抚赵𢎞燮题前事奉㫖该部议奏钦此该等㑹议得直𨽻廵抚赵𢎞燮疏称查定例每年三月恭逢万夀圣节不理刑名者七日停刑者一月所以广圣主如天之仁亦以尽臣民庆贺之诚实至善而无以复加矣惟是今嵗伏遇皇上六旬万夀乃非常大庆之年若是月仍然用刑审事有违皇上仁育万物至意岂臣子敬祝之心所敢安者应请自三月初一日起至月终止除平常事件仍行办理外其重案应刑鞠者照停刑日期展限一月定为旷典自皇上六旬以至万万旬每遇十年一行则皇恩弥见浩荡而圣夀永与天齐矣等因具题前来钦惟我皇上仁周万物泽被羣生普天率土莫不霑恩今嵗三月恭逢皇上六旬万夀乃非常大庆凡属臣民莫不䖍祝应如该抚所请于三月初一日起至月终止除平常事件仍照常办理外其应刑鞫者展限一月不理刑名嗣后每遇十年举行一次永着为例以彰圣主仁夀洪恩殚臣民䖍祝至意俟命下之日即通行各部院衙门及八旗并直𨽻各省一体遵行可也等未敢擅便谨题请㫖本月二十一日奉㫖依议三月十八日万夀大庆特颁恩诏钦恤刑狱肆赦天下凡一应罪犯分别减等寛宥有差恩诏备载颁诏条中凡系恤刑肆赦者录如左一凡文武官员现在勅督抚提问究拟者尽与豁免一地方大小官员当以仁慈为本妄聴奸民揑词诬告以致陷害良民其害更甚于贪如各省督抚以下及有司官员有滥受词状贻害善良者事觉定从重治罪一滥动重刑旧有严禁有司官员有因小事辄行夹讯竝违例妄用非刑者该督抚即行察叅具奏从重治罪一官役犯赃罪应至死与不至死者俱免罪仍革职役追赃永不叙用一凡有叛逆杀死人强盗等罪牵连对质候审监禁人犯在狱年久恐无辜致死该部院直省督抚确审如无凭质对情可矜疑者即行奏请释放一凡应追赃私察果家产尽絶力不能完者槩与豁免无得株连亲族一凡强盗虽同伙杀人本人未经下手者自行投首准予免罪一各处盗贼或为饥寒所累或为贪官所廹实有可悯如能改过就抚者准赦其罪一除谋杀故杀外如原无仇隙偶因一时忿激相殴伤重至死者将兇犯免死决杖一百照例追银四十两给付死者家属一凡官吏兵民人等有犯除谋反叛逆子孙杀祖父母父母内乱妻妾杀夫告夫奴婢杀家长杀一家非死罪三人採生折割人谋杀故杀蛊毒魇魅毒药杀人强盗妖言十恶等真正死罪不赦外及修造宫殿陵寝工程不固冒破钱粮制造战船军器等项不堪糜费钱粮军机获罪贪官衙役犯赃监守自盗冒借官库银两侵盗漕粮科塲罪案关系河道漕运一应情罪俱不准赦骚扰驿逓奸细光棍诬告叛逆放火因奸致死人命罪犯亦在不赦别项死罪俱减一等内有鬭殴杀人者仍照例追银四十两给付死者之家其余自康熙五十二年三月十八日昧爽以前已发觉未发觉已结正未结正咸赦除之有以赦前事讦告者以其罪罪之四月初六日刑部题为钦奉恩赦将释放人犯细数奏闻事监候待质发遣寕古塔等处入辛者库当差军流徒枷号杖笞人犯与恩赦相符者俱已释放等因具奏初九日奉㫖依议四月初六日刑部等衙门题为钦奉恩赦将减等人犯细数奏闻事斩绞人犯与恩赦相符者照例分别减等寛免等因具奏初九日奉㫖知道了四月初六日刑部题为钦奉恩赦不准寛宥人犯细数奏闻事人犯沙克都尔等与恩赦不符不准减等释放等因具奏初八日奉㫖知道了内色楞老瞻阿玉玺绰尔门乂苏齐姚自亮逹色阿尔虎纳布㗳苏张国相李元玺王文弼张八儿张士政七济儿乂哈儿伊等之罪虽与赦款不符但情由有可悯之处俱着从寛免死减等照例发落是嵗钦奉恩赦后刑部等衙门将盛京刑部及各地方将军各直省督抚所属一应重罪人犯现在监候及现在具题与恩赦相符者视所犯情罪遵照赦款或决杖释放或减等发遣先后具题俱奉㫖悉与寛宥施行是日颁诏后上谕三法司立释罪犯十八日巳刻驾幸畅春园部院大臣官员各于经坛前送驾上谓刑部尚书哈山曰顷已颁赦尔可至衙门将人犯立行释放驾至江南綵棚上见左都御史赵申乔谕曰顷有谕立释应赦人犯汝应速去释放申乔奏云已𣲖官至刑部㑹同查理送驾后亦即至刑部遵㫖查释矣本日自午至暮三法司堂司各官俱齐集刑部将应赦人犯立行释放囹圄一空十九日刑部等衙门谨奏为奏闻与恩赦相符减等释放罪犯数目事等伏惟我皇上好生之心如同天地普天之下官民莫不共霑圣主洪恩等仰体圣主好生之至意再三详察与赦欵相符应减等之重犯共一百六十五名应寛宥释放军罪以下之犯共三百五十七名督捕司逃人共一百三十九名将伊等即行减等释放俱向北望阙叩称圣主再造之洪恩惟祝我皇上福夀绵长于万万年矣谨将罪犯减等释放数目奏闻本日奉㫖知道了五月二十九日乙巳上谕停止本年内外秋审是时恩赦既颁系囚解释各邀浩荡其监候者皆与赦款不符已无更生之望而皇仁特沛又传谕㫖停止秋审终嵗刑措不用太和元气洋溢宇宙焉天地之大徳曰生圣人之大徳曰好生是以圣人之于民虽有弗率训典自丽于法者犹欲委曲而开释之凡以仰答天心俯全民命爰乃扬化理播鸿名丕集休徴永膺多福其端莫不由此也羲轩以上夐乎邈焉粤稽唐虞眚灾肆赦释昭钦恤他若下车泣罪解网施恩铺观二代其揆一也赦过之象纪于周易三宥之典详于周礼疑赦之文竝见于吕刑及王制夫其风俗成于下嘉祥集于上良由布徳行仁助流政教也自汉迄明数千年来流风虽远规制代兴或以郊赦或以享庙赦或以封禅及国庆而有赦大赦则逮乎四方曲赦则专乎州郡复有逓减其罪异乎大赦曲赦之例者谓之徳音伐鼍鼓树鸡竿抒㢲风沛解雨腾跃乎綘幡之旁廻集乎画台之侧吏投丹笔人脱赭衣可不谓幸焉然而泽有所限则施之弗周恩不由𠂻则行之多壅出于权宜者以为要结之私术沿于故事者以为奉行之具文未有庆流既溢之余徳被太和之㑹量极于八埏九垓令速于隤丸拊鼓恩意徧而有加盛典垂而罔斁若我皇上之隆者也我皇上莅宇以来平暴乱禁裒刻轻徭赋劝农桑隆学校颁教令四海九州罔有内外沐浴膏泽而涵泳徳化者五十余年矣夫驱其残害而民知自安厚其物力而民知自乐彰其礼教而民知自重然则触冒禁网罹于有司之法者葢亦几希而仅有皇上又禁滥受之词慎非制之刑严失入之令释淹系之囚絶株连之累开自新之路设详覆之职固已天下无寃狱矣每嵗秋审覆奏临朝太息徘徊详审虽情真之罪犹求其生或乃竟嵗停刑五十年秋诏矜疑缓决者照例具奏情真者仍停决所以悯惠元元者泽至渥也癸巳之春恭际六旬万夀光天之下莫不嵩唿华祝额手称觥涵煦太平前歌后舞皇上乃然动容念狴犴之内幪扉之徒犹有不得与于覆帱之列者特勅中外臣庶明昭竝生之至意葢自数十年来每逢万夀七日勿理刑名今乃寛期一月每厯十年永为成宪复颁恩诏肆赦天下轻者即行释放重者亦皆减等其与恩赦不符者又曲赐原情从例减释至于情事万无可解者虽在监候亦复停止秋审又恐有司奉命需时亲发玉音谆谕诸司速遵赦令何言之重而意之懃仁之至而义之尽也是故纶綍朝宣阳和夕溥涣汗之号若风云欢唿之声若雷霆仁心与日月同悬盛蹟与干坤竝久猗欤休哉览夫三五六经载籍之传方斯蔑矣夫有好生之心必有刑措之治何则湛恩恺浃淑气濡蒸诚有以潜发其感愧之心而大作其协中之化也且夫至诚所以动物盛徳所以格天葢孔子曰仁者夀夫仁之所谓夀者岂惟植本清凝坚固不㧞而已哉其哀矜憯怛之意足以黙当夫天心而纯嘏之钖有不自知其所由然者行见亿千万载申命用休长膺有秩之祜永底烝民之生矣夫寛刑宥罪其于圣徳髙深直绪余耳然而巍巍荡荡无得而名絶迹殊尤配天罔极等珥笔而书用仰窥万一云尔万夀盛典初集卷三十九万寿盛典初集卷四十钦定四库全书万寿盛典初集卷四十庆祝一康熙五十二年三月十八日皇上六旬正诞天下臣民赴京庆祝者以亿万计时上方幸霸州水围臣民拟自畅春园至神武门辇道所经数十里内结綵张灯杂陈百戏迎驾登殿受朝贺既上自霸州回銮经营业有成规止之不可始允臣民之请于十七日由畅春园奉皇太后还宫上御凉歩辇设卤簿大驾皇子皇孙二十五人扶辇不施警跸令臣民咸得仰瞻天颜颁赐克食数千席于道左耆老夹道欢唿万歳越日直省臣民咸以幸生盛世恭逢天子万年庆祝之隆古所未有愿得绘圗垂之奕禩兵部右侍郎宋骏业具折代请上可之即付骏业经始至五月初三日续命戸部左侍郎王原祁总理绘事为图二卷五十四年十月二十六日复命詹事王奕清藏其事焉四月初一日兵部右侍郎加一级宋骏业谨奏为普天同庆万姓腾欢恭请绘圗以昭盛典事窃世受国恩欣逢圣代伏覩我皇上六十大庆之辰四海咏歌万方趋赴云屯巷祝雷动嵩唿皆本孺赤之诚以报生成之徳此开辟之所未闻唐虞之所莫纪者也恭惟我皇上备天地清宁之气膺祖宗亶厚之基无逸作所宵旰忧勤者数十年如一日视民如伤扶持保抱者遍天下如一人幅员及于无外悦服逮于要荒仁育义正浃于肌肤过化存神㨗于桴鼓此熙皥之民所由输诚爱戴而不能自已也时维三月节届暄妍万物皆春和风微扇外由驰道内至宫城于二十里之中聚千百国之衆袂踵骈阗歌謡杂㳫帷幙夹路笙璈沸天于时鸾旂徐动禁跸无声玉辇遥临天颜有喜更施旷典特赐大酺番番父老共含哺于勾陈穰穰黎民咸近光于咫尺声腾列肆庆溢九逵虽华祝之微忱实天心之感动粗知绘事久被鸿恩向承命画南巡图幸赐观览今忻际昌期臣民同心欲踵斯盛谨将都城内外经棚黄幕万姓擎花献果之诚遮辇迎鸾之盛共五十余处彚写全圗敬呈御览伏祈皇上俯允请许私寓次第加工造成墨本以付剞劂昭示遐迩共识昇平从兹十年一举例写万寿长图将见玉轴初开千百国之葵衷若掲球图竝永亿万年之福祚无疆矣其图稿卽带冷枚等画成进览先此具折不胜踊跃懽忭待命之至谨奏闰五月初三日戸部左侍郎王原祁谨奏五月初三日养心殿监造赵昌等传旨发下兵部右侍郎宋骏业所画万寿图稿命绘画钦惟万寿圣节中外臣民诣阙恭祝者不可胜计而巷舞涂歌远迈衢谣华祝皆我皇上功徳同天恩膏匝地舆情欢悦踊跃争先荷蒙轸怀黎老颁赐大酺天驾徐行特许亿万臣民瞻仰殊恩旷典眞开辟以来所未有允宜绘图纪盛昭示无穷钦遵谕旨随即率同冷枚幷更选工画人物界画者就私寓绘画粗习山水未谙界画人物然画理实是相同宋骏业所钩之稿止有一半其半尚未钩出细閲已钩稿中其长短踈密尚有未尽善处就愚识斟酌指示另为钩稿其未钩者亦为续钩稿本初定未免粗率不敢进呈御览现在再钩细稿约至九月后可成俟稿成时恭呈御览奏请圣训裁定理合先行奏闻奉旨王原祁所奏甚是十二月二十六日户部左侍郎王原祁谨奏于康熙五十二年五月奉旨绘画万寿长图细阅前所钩图稿止有城外一半自西直门至景山一路尚未钩出粗定稿本不无踈密参差之处应加改补具折启奏奉㫖王原祁所奏甚是钦此随率同冷枚等在私寓就宋骏业所钩未完之稿细加斟酌竝城中各处钩画完全恭呈御览钦惟我皇上圣徳神功远超尧舜深仁恺泽覃被寰区三月十八日恭逢圣寿昌期快覩舆情庆祝欢声雷动都㑹云屯京城内外凡祝圣龙棚恭讽万寿经棚街衢巷陌眞如栉比不可枚举自驰道以至宫城为辇路经由之处龙棚经棚共计五十余所咏歌击壤夹道纷陈灯幄綵幢连宵匝布十七日圣驾进宫皇太后凤辇前行我皇上銮舆徐驾天潢列从警跸停传特许臣民仰瞻天表轸怀黎老遍赐大酺斯皆曩古未闻惟我圣朝独盛者也维时卤簿之威仪尚方之颁赉以及亿万人民之衆欢欣拜舞之诚计算难穷形容莫罄粗谙笔墨岂易描摹今所绘图稿仅髣髴其万一以纪盛事伏祈皇上俯赐全览其中有应行増改之处恭请圣裁训诲至图中各处匾额对联各体字様拟派曹曰瑛照式恭写为此合行奏明谨奏奉㫖万寿图画得甚好无有更改处︵字位过密无法显示赵等灿︵字位过密无法显示赵𢎞燮刑部云南清吏司郎中赵之垣谨校刋万寿盛典初集卷四十万寿盛典初集卷四十三钦定四库全书万寿盛典初集卷四十三庆祝二自畅春园至西直门臣民建棚庆祝者凡十有九所为记八图以臣民北面仰瞻摹绘而成故始神武门而竟于畅春园宫门记以御辇所经次第先后而作则始畅春园而竟于神武门义各有取尔也由畅春园花洞迤东过双闸至宫门前直南五色锦缯大綵墙一座结万夀无疆四字左右大綵坊各一过小东门东偏有寺曰清梵诸皇子于内建万夀经坛直坛演剧綵台一旛竿二寺外结大綵坊一有联曰普天共效三多祝大地齐唿万岁声左右綵坊一坊外鼓亭各一先是有干清宫太监等亦于清梵寺建万夀经坛寺前结綵坊坊外夹道为綵廊各八楹中悬百老图南头仍蔽以横坊既诸王经坛建乃撤所设于西厰今图兼仍其旧也由清梵寺前径南稍折而东曰太平庄为直隷九府臣民庆祝界道旁有通州进鱼回民百余人陈鱼于道左稍前过街大綵坊一进坊左右鼓亭一又前路左演剧綵台一台前有淮扬徐沿河耆民及河兵千余人建黄幛綵坊前列万夀亭左右旗仗宫灯黄繖中陈进上袍㡌及土宜食物又前路右有漕运旗丁数百人庆祝陈设与淮扬耆民同又前夹路綵廊左为耕图右为织图用绢为田夫红女按农桑事次第各录御制诗一篇凡四十楹又前路左竹式演剧台一木质而竹理又前折而南为葡萄长亭以绿綵为葡萄横䕃数畞中设御座旁翼以百蝶小轩外周以花篱前有小桥过桥稍折而东路右连像歌台一歌始北方以童子结束歌甘凉西音佐以絃索过台为小闗帝庙有饍房诸臣庆祝经坛庙前为龙棚棚前有綵坊曰夀齐天地坊左右为鼓亭循鼓亭折而前过街綵坊二左曰鸾翔鳯翥右曰日升月恒前立表棚一旛竿五出日升月恒坊路右演剧綵台一稍前路左有菴曰兴隆有算法人员庆祝经坛菴前灯坊一坊有联曰百生逢此日万夀愿齐天坊左右灯楼各一直坊路右表棚一旛竿三又前为节节高歌台节节高以童子结束耸立人肩从高歌舞颇类连像尤加恢诡云又前连像歌台一路左雕木演剧台一前接杏花林周遭花䦨六十丈内十番平台一颜曰清音长草亭一曰酒市方草亭一曰松峰六角草亭一曰团瓢右前路右有原任包衣昻邦马武同弟李荣保庆祝龙棚前建綵坊又前路右有庙曰皇庄闗帝庙庙旁为松亭又前松墙百余丈路左鳌山重台一座高四丈五尺周二十一丈下演剧上节节高歌台前为牡丹圃圃下为荷池池底以板为之清波潆洄锦鳞翔泳台后石山矗起林木蔚然皆缯茧结撰者又前为直隷臣民接驾处路左有坊曰多士嵩唿路右有坊曰老人华祝又前为万夀寳阁阁三层高五丈五尺絶鉅丽阁前有綵坊曰日华云烂坊左右为綵屏屏下綵狮六各高丈有二尺直坊路右大綵墙一座结天子万年四字墙左表棚一又前有包衣人邓光干张鼎升庆祝龙棚棚外旛竿二左右鼓亭前立綵坊曰万年有道坊下有綵桥过桥旛竿四又前路右演剧綵台一鼓亭二又前夹道綵坊二右坊曰万国咸宁自太平庄至此夹道灯墙綵廊曲折凡三里经万国咸宁坊稍前有綵坊曰民和年丰进坊为苏州臣民庆祝界坊左鼓亭一路右有演剧㯶台曰云中天乐台嵴㯶结衢歌巷舞四字又前为皇棚綵帘四映周櫩为黄幔三层下绕以朱栏中设御座座旁大理石屏二后设红哆啰呢幔金书九如诗棚后辟小轩五楹陈设文玩盆花左右园林小景曲廊横亘竟左有松亭曰云生松栋竟右有柏亭曰翠柏长春亭外杂植桃李掩映飞动前建大綵坊曰圣夀同天有聨曰万年人庆长生节三月天开四海春坊左右为灯廊中设庆祝表屏坊前有耆老贡献土物百盘坊下綵桥一左右小红桥二过綵桥路右大綵墙一座广四丈綵结大夀字五左右为抱角灯棚又前路右有演剧㯶台曰万国欢心台嵴㯶结民安物阜四字直台路左为耆老接驾棚前设龙亭御仗旗繖后张百夀黄幔长三丈绣夀字百图中御辇直皇棚前羽葆翠华照曜云日臣民皆跪衣冠万衆鱼鳞相切弥望无际耆老执爵上万岁夀天颜有喜又前过街綵坊一曰四海昇平坊右鼓亭一自民和年丰坊至此夹道綵廊四百楹花槛灯墙缤纷浩閙计长一里半过四海昇平坊为江南江常等十三府庆祝界路右有候选候补官员建黄棚一内设万夀图屏金书夀字各体者万左右鼓亭各一又前路左为松江府在籍诸臣及耆民庆祝皇棚一座左右綵廊直棚路右为表棚又前夹路綵坊二左曰六合同春右曰万年一统又前路右为演剧綵台又前为小景㯶亭亭前为花篱骇緑纷红蔓延二十余丈又前路左为十三府庆祝皇棚中设御座前陈古鼎蟠桃长生花万民宴万民衣左右綵廊木施陛楯右平左墄高数尺棚前大綵坊曰天子万夀有聨曰皇极建而岁月日时无易圣徳大而禄位名夀并隆棚左右松柏亭各一花架四外周以綵廊廊外左右鼓亭直坊路右为表棚棚左右灯楼各一又前路右演剧台一又前夹道綵坊二左曰舜日光华右曰尧天浩荡径两坊间折而东路左有菴曰百祥自四海昇平坊至此灯廊花槛数百楹红桥二十一花树数百计长一里半百祥菴前有綵坊曰敷天湛露过坊为浙江臣民庆祝界坊左有通州坐粮㕔庆祝龙亭设大鼎一龙烛二烛长丈又前有通漕七省旗丁陈设庆祝龙亭香亭又有一统万年清亭万年清草名高尺余叶菁葱可爱四时不凋一名千年运又前有过街綵坊曰天长地乆过坊路右演剧綵台一又前有过街綵坊曰皇州春色过坊路右有扮演故事台演海上羣仙又前有过街綵坊曰万夀同天过坊路左为皇棚颜曰太和元气中设御座旁引两廊杂陈古玩廊外左右鼓亭前建綵坊曰瑞现星枢直坊路右灯棚一棚左右故事台二左三星右五老又前有过街坊曰海晏河清过坊路左为浙江耆民接驾棚又前路右故事台一演瑶池仙乐又前有四角击壤亭中设玻璃屏书击壤颂又前有过街綵坊曰一人有庆过坊稍折而东路右有庙曰茶棚闗帝庙庙前为江宁苏州杭州三织造庆祝经棚棚前有綵坊曰圣夀天齐左右为鼓亭直坊路右为表棚又前路左有綵坊曰瑞叶青阳过街綵坊曰増辉紫极过坊路左有演剧綵台曰万国讴歌又前香亭一夹道鼓亭二自百祥菴至此曲槛花廊计长一里半由茶棚闗帝庙东行有过街綵坊曰万福攸同进坊为福建山东江西河南广东广西六省臣民庆祝界路左为耆老接驾棚路右演剧綵台一又前路左木龙亭一亭八角前柱金龙对蟠鳞爪腾攫飞动中设御座左右灯廊双引前辟卷棚五楹棚前有大綵坊高三丈余木干綵章流苏璎珞藻绣纶连下接于地颜曰万夀有聨曰两地参天日月冈陵开夀域钖畴敛福鳯麟河岳献祯符匾聨皆铜质洗磨如镜光闪烁夺目丽日烛之不可迫视坊下綵狮二尤狰狞亭左右各辟小园花䦨周数畆圜牕曲径杳窱相通牡丹荼䕷丁香桃李诸名花森发条竖各建小轩珠灯密布与花栁映𤼵争姸出花阑由万夀坊前过小桥直坊路右为表棚棚左右鼓亭各一又前路右有重楼曰金声玉振上悬名灯下奏十番清乐又前松亭一亭下三面周以花䦨又前路左有綵坊曰厚徳无疆又前路左八角演剧台一有聨曰天乐动南薫彩鳯高临青玉案瑶池供夀酒彤云轻护紫霞杯路右六角演剧台一又前路左牡丹棚一路右柏亭一又前路左有灯楼曰光被四表过楼稍折而东地名大栁树有古栁一株万丝拂空垂䕃盈畞自万福攸同坊至此綵廊数百楹间以荔墙绣错绮分计长三里过大栁树有过街綵坊曰风动时雍进坊为四川陜西山西湖广贵州云南六省臣民庆祝界路左五綵重台一上以绢制羣仙下陈设古玩过台稍折而南有綵坊曰羲轩风景路左有綵坊曰徳洋恩溥又前路左柏亭一路右㯶亭一又前路左有灯楼曰万物皆春路右演剧台一又前路左为皇棚棚据高地俯视平畴澶漫靡迤陛楯郁律歴级而上三阶重轩镂槛文㮰干霄蔽日中设御座前列粔籹如夀桃者数千棚外大綵坊曰万邦惟庆有聨曰天申命用休四方来贺皇建其有极万福攸同左右鼓亭一直坊綵桥一桥三洞经以綵䦨雁翅参差望之屹然如偃月垂虹蜿蜒数丈观者讶为神速葢木质施以丹绘俨然石梁也棚左右龙旗二竿絶高缥缈拂霄汉直坊路右十番綵台一台前表棚一又前路左有灯楼曰光华复旦又前有演剧綵台曰钧天广乐又前夹道綵坊二左曰三台玉烛右曰八表金瓯又前有清音台曰万籁和鸣又前有过街綵坊曰华渚神光出坊有寺曰慈献自大栁树至此綵廊数百楹绣栭云楣曲折参差长三里过慈献寺有寺曰隆昌有长芦衆商人于寺前建庆祝皇棚棚前有綵坊曰万年景运直坊为牓棚棚左右鼓亭一又前路右故事台一演木公金母诸仙又前路左节节高歌台一又前路右为小花园园中六角亭一又前夹道演剧台二鼓亭二过亭綵坊二左曰六龙时御右曰天地同春又前路左有寺曰广通有五旗诸王建庆祝经坛于内寺前綵坊三中曰徳配干坤左曰夀同悠乆右曰福竝升恒左右折而前过街綵坊各一右坊外路右为诸王接驾处直中坊路右牓棚一旛竿五棚后迤右演剧綵台一又前路左有庙曰天仙过天仙庙为真武庙有廵捕三营将校建庆祝经坛于内庙前为龙亭亭中以童子演八仙陈蓬瀛仙乐左右綵坊一左曰万年玉厯右曰三祝华封直亭有綵坊曰悠久无疆稍前有菴曰五圣菴旁牓棚一又前路左有演剧綵台曰万年欢又前路右有西直门市民建綵坊曰共乐尧天径南有綵坊曰天子万福近坊折而东有綵坊曰万年景福出坊过石桥有过街大綵坊曰普天同庆过坊进西直门有过街大綵坊曰万国来朝则皆提督九门步军綂领隆俄多所建也图中大驾卤簿始于此迤逦夹道直接太平庄万夀盛典初集卷四十三万寿盛典初集卷四十四钦定四库全书万寿盛典初集卷四十四庆祝二自西直门至神武门臣民建棚庆祝者凡三十有一所为记四进西直门过万国来朝坊路左桦皮厰衚衕内有庙曰西三官庙有吏户二部尚书以下诸臣建庆祝经坛于内临街设龙亭一亭前有綵坊曰天成地平坊左右鼓亭循亭折而前过街綵坊各一左曰华祝三多右曰嵩唿万岁路右直两坊间綵坊一坊后灯楼一楼下为牓棚棚后旛竿五棚左演剧綵台一又前路右马香儿衚衕内有庙曰闗帝庙有西四旗前锋綂领护军綂领以下诸臣建庆祝经坛于内临街结綵坊三中曰天人胥庆左曰金阙垂光右曰瑶池献夀坊前綵结须弥座座上为万夀景命亭亭后设金书百夀字围屏左右堆纱屏各一屏外为鼔亭亭外周以綵墙广十有七丈循墙折而前为过街綵坊二左曰徳迈古今右曰道参天地直中坊路右牓棚一旛竿五棚右有五綵重台曰祝尧歌舜台高六丈广称之下演剧上放飞鸟棚后有皇十四子小綵坊二又前路右有寺曰崇夀有宁夀宫太监等建庆祝经坛于内寺前皇棚一棚外有大綵坊曰庆洽天人坊左右鼓亭循亭折而前过街綵坊二左曰运献长庚右曰天开夀域路左牓棚一旛竿五又前路左北草厰内有菴曰万福有宁夀宫老福金建庆祝经坛于内临街建皇棚棚外綵坊三中曰建中钖福左曰雨顺风调右曰日升川至左坊外鼓亭一折而前有过街綵坊曰尧天舜日右坊外鼓亭一折而前有过街綵坊曰景星庆云路右牓棚一旛竿五棚左右有綵坊左曰春台右曰夀域出尧天舜日坊有放生綵台日放鸟雀无算厰内又有寺曰万夀有内务府正黄旗包衣㕘领以下护军以上建庆祝经坛于内临街建皇棚一棚外八字綵墙中辟圜门门外綵亭一左右鼓亭旛竿各一前结大綵坊三中曰允执厥中左曰羣黎欢庆右曰列圣鉴临左右折而前过街綵坊各一左曰祥洽万方右曰夀同南极直两坊间路右牓棚一旛竿七出祥洽万方坊演剧綵台一又前路左有庙曰东三官庙有大理寺太常寺卿以下诸臣建庆祝经坛于内临街建八角万夀松楼左右松棚各一棚右演剧綵台一楼前鼓亭二过亭綵坊三中曰万国尊亲左曰庆集三辰右曰徳周八表左右折而前过街綵坊各一左曰七曜腾辉右曰五云绚采直两坊间路右牓棚一旛竿七棚左右松棚各一又前路左有观曰崇元有正黄旗满洲䝉古汉军都綂以下建庆祝经坛于内临街为经棚棚左右为鼓亭前建綵坊三中曰圣夀无疆左曰庆洽同文右曰光昭大象左右折而前为过街綵坊左曰道超九圣右曰徳覆万方直两坊间路右牓棚一旛竿五出道超九圣坊过石桥路左演剧台一台左右綵结海山如赤城霞起巑岏可观又前路左有寺曰北广济寺有礼部刑部国子监光禄寺鸿胪寺尚书祭酒卿以下诸臣建经棚于内寺外左右鼓亭一前结綵坊三中曰夀节天开左曰咸歌舜日右曰同祝尧年左右折而前过街綵坊二左曰百禄是荷右曰万福来同直两坊间路右牓棚一旛竿五万福来同坊外演剧綵台一过此为新街口折而南矣由新街口折而南路右有寺曰祝夀有兵工二部尚书以下诸臣建庆祝经坛于内寺外左右鼓亭前结綵坊三中曰文武圣神左曰寳厯宏长右曰金瓯永固左右折而前过街綵坊二左曰皇仁广运出坊演剧綵台一右曰帝徳覃敷直两坊间路左为牓棚棚前上谕龙亭一棚后旛竿五又前路右有寺曰龙泉有都察院通政司太仆寺顺天府六科及宛大二县五城兵马司诸臣建庆祝经棚于内寺外左右鼓亭前结綵坊曰日丽星辉坊前大綵坊三中曰天开夀域左曰九龙洽圣折而前为过街綵坊曰瑞霭千门右曰五纬聨光折而前为过街綵坊曰春明九陌直两坊间路左牓棚一旛竿五出春明九陌坊路左演剧台一又前路右有东四旗满洲䝉古汉军都綂以下建百老献夀台颜曰南天门台九级扮百老人各执金夀字层累而上又前路右帽儿衚衕内有庙曰闗帝庙有东四旗前锋綂领护军綂领以下䕶军以上建庆祝经坛于内衚衕口有綵坊曰同登仁夀出街有綵坊曰太平有象坊前鼓亭二右有綵坊曰金轮现采左有綵坊曰寳厯呈祥又左有綵坊曰翠柏长春左右过街綵坊二左曰干坤交泰右曰宇宙同春旛竿各二直两坊间路右牓棚十六楹棚前綵亭二棚后旛竿十四出干坤交泰坊路右演剧台一路左綵坊三中曰集圣大成左曰大地山唿右曰钧天雅奏又左有过街綵坊曰日丽天衢又前路右有寺曰寳禅有九门步军綂领以下将校建庆祝经坛于内寺前綵坊一曰卿云五色稍折而左有綵坊曰寳厯万年出街大綵坊一曰九州向化坊前鼓亭二左右过街綵坊各一左曰瑞辑共球右曰祥开景庆直两坊间路左牓棚一旛竿五瑞辑共球坊外路右演剧綵台一出祥开景庆坊又前路右有寺曰普庆有内阁翰林院詹事府中书科诸臣建庆祝经坛于内有綵坊曰圣人首出寺外为经棚左右鼓亭棚前綵坊三中曰化日舒长左曰徳辉三五右曰道焕古今过街綵坊二左曰就日瞻云右曰参天赞地直两坊间路左牓棚一旛竿五出参天赞地坊外演剧綵台一又前路右石碑衚衕内有寺曰西方有镶红旗满洲䝉古汉军都綂以下建庆祝经坛于内寺前有綵坊曰万年鸿祚稍前有綵坊曰南极呈祥出衚衕左右鼓亭前结綵坊三中曰与天齐夀过街綵坊二左曰九天花雨右曰万国衣冠直两坊间路左牓棚一旛竿五出万国衣冠坊外路左演剧台一又前路右有菴曰般若有镶蓝旗满洲䝉古汉军都綂以下建庆祝经坛于内菴前綵坊一左右鼓亭前结綵坊三中曰乘干景运左曰玉厯凝休右曰皇图永固左右折而前过街綵坊二左曰圣徳光华右曰皇仁浩荡路左两坊间为牓棚棚内万夀诗屏二棚后旛竿五出皇仁浩荡坊路右演剧綵台一又前为毛家湾路左有副都綂赖都母吴苏氏接驾龙亭一又前为街心观音菴有大市街北小民建庆祝经坛于内菴外经棚一旛竿二又前路右有庙曰真武有正红旗满洲䝉古汉军都綂以下建庆祝经坛于内庙前綵坊三中曰夀岳巍峩左曰万年永命右曰九徳当阳坊前綵门一左右为綵墙墙左右为鼓亭循鼓亭折而前过街坊二左曰四海腾欢右曰六符御极直两坊间路左为牓棚棚后旛竿五出六符御极坊路左面北演剧台一台以五色缯帛结为流苏网户当目輙嵌小镜灿若千星亦竒观也又前路右有庙曰双闗帝庙有直省督抚提镇率所属来京诸臣建庆祝经坛于内庙前綵坊曰万方仁夀坊前鼔亭旛竿各一左右为綵墙近墙綵坊一綵亭二左右过街綵坊二左曰河山永固右曰云日増辉直两坊间路左为牓棚棚后旛竿五出云日増辉坊路右演剧綵台一又前路左有寺曰栴檀有庄亲王建庆祝经坛于内临街为皇棚棚外綵坊三中曰云开兠率左曰花连上苑右曰乐应中和坊左右鼓亭折而前过街綵坊二左曰天衢耀彩右曰辇路嵩唿直两坊间路左为牓棚棚后旛竿五左右綵坊二左曰盛徳凝图右曰鸿庥协极出天衢耀彩坊路左演剧綵台一又前为四牌楼图中旗手衞乐器自此陈设直至西安门四牌楼径南市民夹道为灯廊百余楹有过街綵坊曰庆洽无疆竟南头有坊曰恩光普被近坊折而东有过街綵坊曰如日之升图中陈设卤簿始此巨象神驹与御辇间列望之如山岳如云霞然又前过街綵坊曰物被仁风过坊路左有庙曰闗帝庙有西安门外小民建庆祝经坛于内庙前有綵坊曰九州同庆直坊路右有綵坊曰万灵効顺又前为皇城西安门进西安门路左西十库口内有上三旗三十家包衣人因天王殿旧址建寺讽经庆祝万夀奉勅赐名慈云寺前夹道新植松柏百余株临街为綵坊曰福禄来同坊左右鼔亭亭外济贫钱棚循棚折而前过街綵坊二左曰八方夀域右曰一气鸿钧直两坊间路右为演剧綵台台左为济贫饼棚右为牓棚棚后旛竿六出一气鸿钧坊路左有包衣妇女千百人于此接驾又前路左有包衣三旗广储司人员庆祝綵坊曰卜年兆亿左右鼓亭一循鼓亭折而前过街綵坊二左曰乘六御干右曰兼三出震右綵坊内路左演剧綵台一出左坊稍前路左有内务府官学教习及官学生庆祝綵坊曰五福陈畴左右鼓亭循亭折而前为过街綵坊左曰大徳曰生右曰至诚无息直两坊间路右为牓棚棚后旛竿三出大徳曰生坊稍前路左有古北口大粮庄头等建演剧綵台一左右为过街綵坊左曰人夀年丰右曰时和世泰出人夀年丰坊稍前路左有二月分新选诸臣建庆祝皇棚棚为六角饰以五彩左右六角鼓亭前结大綵坊曰太平景象过街綵坊二左曰亿万斯年右曰受天之祜直两坊间路右牓棚一旛竿五出亿万斯年坊又前为金鳌玉蝀桥过桥由团殿后折而北登堆云积翠桥望隔河西北有寺曰栴檀有上三旗内大臣延喇嘛千衆建庆祝经坛于内梵声殷地影拂空缥缈隠现间过桥有寺曰白塔有上三旗包衣佐领等建庆祝经坛于内坛前大綵坊曰健配天行坊外左右鼓亭由堆云坊北折而东路左为经棚棚左右为灯棚折而前过街綵坊二左曰瑞叶斗枢右曰光流华渚直两坊间路右为演剧綵台出瑞叶斗枢坊稍折而北路右有御前太监等设接驾龙牌仪仗又前有过街綵坊曰菁葱佳气过坊路右有演剧綵台遥望西㟁团殿东有镶黄正白二旗包衣护军叅领以下将校演剧綵台若相应和焉又前过石桥进雪池红门夹道灯廊数百楹半道左右鼓亭各一又前有过街綵坊曰诞膺多福过坊夹道綵坊二左曰翠箓凝庥右曰紫苞肇泰又前僧道经棚各一夹道綵墙直接景山南瞻禁城双阙耸出霄汉北顾五龙亭波光森动周遭绣幕相连笙歌互起金石千声云霞万色葢莫能殚述焉是时京城内外金碧相辉锦绮相错华灯寳炬霏雾氤氲弥漫周匝其辇路所经既已绘图系之以记至于翠华未歴之境庆祝同心几无隙地若海淀则有上清正一嗣教真人张继宗建金箓醮坛于永宁观翰林院编脩高舆率领浙江耆老三百余人建千佛道塲于万夀寺地安门外则有养心殿武英殿御书处景山玻璃厰各监造诸臣建经坛于药王庙正阳门内则有太医院诸臣建经坛于衙门内外城则有提督四译馆太常寺少卿以下诸臣行人司司正以下诸臣各建经坛于衙门内候补候选诸臣三百九十二员建经坛于仁威长夀观正阳门外士民商贾万余人建经棚于珠市口郊畿则有两淮商人集黄山僧衆建经坛于西顶广仁宫莫不树坊立木张乐然灯寳榭层楼成于俄顷宫墙绮陌忽改常观至于溢巷阗街肩摩毂击琳宫梵宇繙琼籖贝叶之篇火树银花放铁锁星桥之禁周遭百里延歴数旬万户千门繁丝脆竹深坊小巷绣额珠帘虽游骑轻车莫能穷际诚非丹青所及详毫翰所胜载矣先是三月初二日上自霸州囘銮有㫖云朕昨进宫见臣民庆贺为朕祈福者不计其数朕若先知必令止之今已成矣难毁衆志其即传之各处必祈雨旸时若万国咸宁为先大哉王言真天地父母之心也等伏惟自古圣人继天立极将建非常之功必有非常之夀是以三皇踰万五帝盈百孔子曰大徳者必得其夀理固然也稽古华封祝尧首曰圣人多夀书言欲至万年诗称万夀无疆葢上之深仁厚泽所以夀身夀世者既乆且长而臣民忠爱其君之甚无可以报称者亦惟有祝君夀考而已若夫缘情之礼因时而作竭臣子之情显邦家之庆纪乃诞日崇以美名圣节所由昉也有唐开元十七年降诞节宴百僚于花蕚楼丞相源干曜张说率百官上表请以八月五日为千秋节着之令甲布于天下咸令宴乐休假三日羣臣是日献甘露醇酎上万岁夀酒王公戚里进金镜绶带士庶以丝结承露囊更相遗问村社将夀酒宴乐唐开元之治号称絶盛然典礼不过如此降至有宋夀宁天申瑞庆诸节岁脩故事盛典无闻未有合千八百国之欢心聚四海九州之方物称觥献斚随辇路而乐太平飞阁雕甍徧康衢而邀圣豫王言虽曰勿亟民心自切子来如今日之盛者也葢我皇上道集大成化超隆古四海臣民登仁夀者五十余年于兹矣平时天施地生所以益民者既已无方乃恭逢大庆愈沛鸿施典礼方行轸念雨旸不忘万国益动而巽日进无疆固宜普天率土莫不尊亲航海梯山极于无外而衢歌巷祝直接陶唐氏之风也然则是图也即豳风绘屏犹不足以拟其美盛又岂王㑹职贡所能仰希万一也哉其庆祝表文经坛词疏附着于篇用纪颂祷之实焉万夀图画纪闻梁有职贡之图唐有王㑹之图图者所以比物象形写兹盛美以昭示来世者也然或失则侈或失则诬仅为铺张扬厉以藻缋太平之象而无当于勤民爱物之心是以虽盛而弗传也惟昔帝尧氏之有天下也地平天成六府三事允治其时之民则有含哺鼓腹者矣有巷舞衢歌者矣有请祝圣人者矣而后之人或有绘为击壤图以传其熙熙皥皥之风者至今览之犹有余慕焉我皇上至仁覆育大化翔洽五十二年以来徳洋恩溥物靡不得其所当兹三月十八日喜天甲之初周庆皇恩之大沛先一日驾由畅春园还宫千官云拥万国山唿祝嘏之盛旷古未闻惟我皇上之心即帝尧之心故民气雍和风俗淳美熈熈皥皥而祝圣人之多夀者亦即与帝尧时先后同符也皇上与民同乐特允臣民之请绘为长图传之万世以垂永久兵部右侍郎宋骏业经始其事分为五十余处而原祁复受命续成勾摹数月进呈初本幸䝉嘉赏抃舞莫胜又惟自古有图则必有史是以恭请恩纶纂修盛典凡宸章之璀灿圣徳之高深与夫恩赉之广大典礼之详明歌颂之洋溢无不备载罔有缺遗矣而于臣民庆祝之处既案其里地悉其规模一一详列于书而犹恐未足以尽其曲折也特就长图裁为短幅次第胪列共计百有四十余页定为上下二卷亦欲使后之披图者如登春台如游乐国既幸生圣人之世为圣人之民得亲见圣朝之鉅典鸿规与圣世之时和年丰嘉祥协应如此其章章可攷歴歴可指也而我皇上勤民爱物之心亦庶几借是以少传其万一此亦击壤图之遗意云尔经筵讲官户部左侍郎加一级王原祁恭纪万夀盛典初集卷四十四万寿盛典初集卷四十五钦定四库全书万夀盛典初集卷四十五庆祝二直隷顺天府保定府永平府河间府真定府顺徳府广平府大名府宣化府臣民表文伏以皇猷广被介百福而跻春台圣祚方昌统八纮而开夀域道备于荡平正直永享昇平化行于歌叙修和诞膺茀禄率土之尊亲孔切邦畿之欢忭弥殷瑞满彤庭庆流锦陌钦惟皇帝陛下丕承丕显乃圣乃神秉聪睿之姿昭肃雝之范遡渊源于洙泗一贯相传绍道法于唐虞中天逺接经筵频启探羣圣之微言讲幄恒临阐六经之奥旨焕竒文于奎壁御墨淋漓叶雅颂于宫商宸章璀璨仁心仁闻之并着乐利成风善养善教之兼修和恒有效蠲赈贷以舒民力绥彼穷檐大钦恤以察臣工慎乃庶狱散神仓之白粲万方衽席咸登发内府之朱提六宇闾阎胥被靖水患于江津淮浦轸河防于越北燕南圣武布昭沙漠烽烟永息天威震叠遐荒桴鼓无惊贡雉献琛共球毕集梯山航海玉帛攸同天瑞骈臻日再中而云五色地灵类应谷双穗而麦两岐鳯舞麟游见太和之洋溢河清海晏知帝泽之弥纶府事罔愆平成有赖岁临已位乃巽风申命之时月值辰乡正龙徳方亨之会歴五十二年之宵旰圣体康强集千八百国之车书皇图悠逺圣人御宇于今花甲方周上夀凝祥自此春秋弥永花明栁媚萦紫气于六街燕语莺鸣散青阳于万户石髓共琼浆竝献汉桃与期枣偕陈等学守一经世居三辅首被大君之化惠恺偏多近依天子之光训行恐后钦九重之瑞祉瞻天捧日每切葵倾仰五位之忧勤沐雨栉风真如干健耕夫牧竖衆口嵩唿白叟黄童济声华祝伏愿健行不息日进无疆沛民胞物与之膏播一道同风之治协庶徴于洪范曰雨曰旸曰寒曰燠调四序以迎和赓景福于雅诗我黍我稷我仓我庾庆屡丰而集祉则天长地久亿万年之玉厯永绵日升月恒千百载之金瓯孔固矣工部右侍郎刘谦都察院左副都御史王企埥崔征璧通政使司通政使郝惟谔太常寺卿李敏启太仆寺卿周道新通政使司左通政郝林右通政王景曽大理寺少卿邵观翰林院侍读学士熊苇日讲官起居注翰林院侍讲学士励廷仪翰林院提督四译馆太常寺少卿陆经逺左春坊左赞善兼翰林院检讨薄有徳翰林院编修宫鸿歴翰林院检讨高维新翰林院庶吉士朱一鳯朱纶何国宗薄海舒大成李如璐戈懋伦兵科掌印给事中常绅刑科给事中郭徽祚掌江南道事监察御史樊绍祚掌浙江道事监察御史陶彝吏部文选清吏司员外郎董哲户部河南清吏司郎中王克贞浙江清吏司员外郎李舜卿山西清吏司员外郎曹鑛贵州清吏司员外郎江景瑞广东清吏司主事蒋书升云南清吏司主事黄叔璥礼部主客清吏司郎中黄叔琬兵部武选清吏司郎中许康钖职方清吏司主事李其旋刑部湖广清吏司郎中郝之英广东清吏司郎中胡范山东清吏司郎中刘承启山东清吏司员外郎刘沖山东清吏司主事阎纯玺山西清吏司主事张振嗣工部虞衡清吏司制造库郎中魏嗣多屯田清吏司郎中杨国琳营缮清吏司员外郎李士瑜虞衡清吏司员外郎蒋仁钖虞衡清吏司主事马玙大理寺左评事吕应声右评事张光镛中书科中书舎人曹广宪行人司司副张光鏻行人阮士竒褚泰李屺尊内阁中书舎人多时珍胡忠本韩暎何继曽成说王允晋赵霖国子监助教赵续美等恭进算法满汉効力人员牓文伏以帝徳崇高四海仰昇平之景运皇仁溥博万国懐覆载之宏恩绵寳厯于无疆贞恒效顺庆鸿图之永固福禄攸同喜溢普天欢腾率土钦惟皇帝陛下政符四序道契三才首出庶物而咸宁表正万邦而率迪绍百王之道统治功逺接乎唐虞阐千圣之心传理学直追乎洙泗聪明由于天亶孝友本于性成谟诰遥宣劝忠而教孝丝纶普焕褒徳而崇儒更重农功时求民瘼用一缓二久昭在宥之仁耕九余三快覩屡丰之庆葢歴乎五十余年之盛治乃超乎七十二代之成功兹者时届三春节临万夀东皇司令嘘大地之阳和南极腾辉耀遥天之景色黄童皓首咸拜手而祝有道圣人北塞南云竝驱车而颂太平天子凡有血气莫不尊亲等小草微生管窥薄技欣逢旷典幸沐宏仁聴玉漏于蓬瀛澹宁日丽覩瑶英于上苑渊鑑花明自顾何人叨逢此日念切镂肝铭腑莫抒葵藿之忱惟祝地久天长庶竭涓埃之报焕佛轮之普照尧天与慧日俱光宣贝叶之宏文舜乐偕梵音齐奏纯嘏不求而自至神明有感而斯通伏愿万福来同百禄是荷金箧之龄益固日月竝其升恒瑶图之算弥长天地同其悠乆则民安物阜常登兆庶于盈宁海晏河清永迓天庥之滋至矣算法効力董泰博尔和穆世泰穆成格余抡潘藴洪沈承烈朱崧冯壡叶长扬王羾徐觉民王元正陈世眀等恭祝江南省苏州府吴县长洲县崑山县常熟县吴江县嘉定县太仓州崇明县臣民表文伏以皇图日懋万方受覆载之恩圣夀天齐亿载衍炽昌之祉鼓洪钧而铸物太和保合于无涯辉金镜以凝庥纯嘏缉熈于不已紫气氤氲乎阊阖卿云环䕶夫枢垣日下歌腾寰中庆洽钦惟皇帝陛下道协干元化成恒久心周六合每谘询而弗遑躬理万几独勤劳而罔逸日新富有抜萃于至神至圣之中旰食宵衣加意于已治已安之后阐心传为治法不止尧见于羮舜见于墙裕创业以守成实踰丕显文谟丕承武烈凡风声之广树由圣敬之日跻殚昭事于郊坛天眷倍申茀禄告明禋于宗庙神庥黙賛昇平孝事慈闱娱色笑而舞传宫綵友于昆弟极和乐而礼展家人备膺天庆之欢洵立人伦之至诞敷文徳车书大一统之模耆定武功韬畧启九天之秘运神明之睿算鲸鲵久翦于炎荒统赫濯之王师氛沴旋消于邉塞海峤务除其强暴苖民尽革其愚顽大扩版图通自古未通之境偕来奔走顺从来未顺之区暨治河工频邀宸虑圣谟所授绩遂奏乎平成法驾斯临徳永垂乎清晏涤源刋旅较神禹而尤劳耕籍劝农视汉文而倍切神仓少府已蠲亿万之缗钱暑雨祁寒犹厪九重之宵旰向逢五十年之昌运阳春随地以皆温特赐十五省之全租瑞日周天而尽照允矣博施而济衆猗欤厚载以资生盛典引年恩隆养老皇仁在宥化洽祥刑溯益下之宏施非度支之可纪颂好生之大徳实元化之同符亘古未闻于今独盛表章圣学尊彝陈阙里之堂崇尚真儒俎豆升考亭之配御经筵而亲宣微旨直接天心临讲幄而近接儒臣深探道藴皇纲总归于独㫁大智必察乎迩言文吏与武士交严而敷奏明试之程必亲必慎百职与六卿竝简而心膂股肱之寄以礼以诚不拘格以求才益金马玉堂之盛事更开科而选士増春闱秋榜之嘉荣及几务之偶闲即图书之是究制官箴以示则义喻六计之严立士训以垂型功等五经之大天章敷布言言皆帝典王谟宸翰昭囘一一成奎光壁彩包罗子史以迨夫诗词书画咸溯本以寻源量度山川以及乎月令羣芳亦晰微而尽致寳符焜燿懋着文明玉食崇隆式昭俭徳深宫惜福福遂钖于兆民明旦清心心乃周乎四海天行永健自致康宁福夀之全世运维昌益臻豫大丰亨之美赓穆穆皇皇而莫罄仰巍巍荡荡以难名兹者岁在昭阳律当姑洗恭值六旬之圣诞共称万夀之仙觞斗柄指辰韶景畅而天恩益渥岁华周甲玉衡转而帝祉方新溯元运之时行自六十以至百千万亿循环靡极推至诚之不息由久徴而及博厚高明悠久无疆缅衢歌华祝之年正逢癸巳喜风动时雍之世即是陶唐惟五十二年之物与民胞登宇宙于春台之上而千八百国之梯山航海献悃忱于丹阙之前遐迩之石户山农欢腾大地中外之经幢灯树彩彻长天羣情之爱戴至真万口之颂扬如一重荷温纶谆谕毋为华侈务期物阜民安愈瞻至徳谦光已极雍熈尚冀年丰时泰跪聆之下感颂逾深咸祈圣主长生等干坤之无量永使吾侪乐业沐雨露于靡涯万岁同唿如聴春雷之响九霄共覩羣游化日之天等吴苑庸才海隅下士身依日月长亲复旦之光华首戴星辰欣仰贯珠之躔次昔荷翠华驻跸恩波倍厚于吴阊迩䝉黼座挥毫宸藻徧题乎虎阜何幸弹丸之下里乃䝉如海之洪施彻震泽以为醪莫展称觞之愿尽灵巖而作砚难穷献夀之文爰偕父老于康衢并挈儿童之春服同声颂祷沸山讴村管以皆和举袂婆娑映栁媚花明而胥乐快际贞元之嘉会喜臻熈皥之休风伏愿夀考维祺思皇多祜同天不老三皇之厯数未足云崇与物长春九域之幅员益増其广禾秀延龄之粒岁获丰穰玉流益算之浆世成仁夀则涂歌巷舞应年年而申庆奚必拘十载之期地久天长自永永以同欢岂止上万年之颂矣经筵讲官文渊阁大学士兼礼部尚书王掞吏部尚书吴一蜚经筵讲官户部左侍郎王原祁兵部右侍郎宋骏业廵抚山东等处地方都察院右副都御史蒋陈钖詹事府少詹事兼翰林院侍讲学士王奕清日讲官起居注翰林院侍讲学士提督顺天学政陈璋日讲官起居注翰林院侍讲蒋廷钖日讲官起居注左春坊左谕徳兼翰林院修撰吴廷桢太仆寺少卿严虞惇翰林院提督四译馆太常寺少卿陆经逺翰林院修撰王世琛翰林院编修吴士玉王謩惠士竒蒋涟徐葆光翰林院检讨张大受翰林院庶吉士汪份王时宪陶贞一冯汝轼鲍开顾嗣立郭孙顺陈王谟王遵扆王畮翰林院五经博士言徳坚廵视东城湖广道监察御史徐树庸吏部验封清吏司员外郎叶宏绶户部山西清吏司郎中王世绳户部浙江清吏司郎中王奕鸿户部湖广清吏司员外郎赵成穮兵部武选清吏司员外郎陶昱刑部山西清吏司郎中宋周臣刑部广西清吏司郎中今陞广东肇庆府知府宋志益刑部湖广清吏司主事徐涵内阁掌典籍事中书舎人今掣河南南阳府同知朱文龙行人司行人钱宛平县知县李采中城兵马司指挥马吉臣南城兵马司指挥张绪候补左春坊左中允汪士鋐候补主事程国珍候补光禄寺典簿毛世稭候选员外郎席瑗候选主事王玮候选行人司司正陆燮分守直隷口北道山西布政使司㕘议徐炯分守河南开归河三府管理驿盐粮道按察使司佥事张孟球分守湖广武昌道布政使司㕘议金祖诚分廵湖广下荆南道按察使司佥事金秉抡直隷河间府知府宋师曽湖广岳州府知府顾用霖浙江温州府知府陶范云南楚雄府知府张嘉颕直隷真定府同知程侯本山东兖州府同知宋基业山西太原府同知赵友夔湖广辰州府同知顾燇云南云南府同知何煜直隷广平府通判朱维均陜西鳯翔府通判张宗日四川夔州府通判许炳新授广东惠州府通判徐慎新授广东韶州府通判张安国广西太平府通判宋建业云南永昌府通判韦士宏云南琅井提举司提举沈鼐贵州大定州知州张介睂云南云州知州马澂云南大理府賔川州知州周钺顺天府武清县知县王原博直隷保定府博野县知县费洪学新授直隷顺徳府鉅鹿县知县秦培山东济南府邹平县知县沈从隆山西太原府祁县知县姚馪山西平阳府太平县知县顾钦山西平阳府万泉县知县戴治河南开封府西华县知县归鸿河南彰徳府安阳县知县徐树敏河南衞辉府淇县知县王珩河南河南府新安县知县钱汝駜河南河南府渑池县知县金竒玉浙江温州府平阳县知县王元位浙江温州府乐清县知县周鼎江西广信府兴安县知县陆彪江西赣州府兴国县知县张尚瑗湖广武昌府崇阳县知县高位湖广襄阳府宜城县知县叶文昌陜西西安府醴泉县知县汪俊陜西平凉府崇信县知县董永朝陜西巩昌府秦安县知县魏士升四川成都府新繁县知县王礼四川成都府徳阳县知县吴双四川夔州府巫山县知县章镜承广东高州府东安县知县张沆广东琼州府琼山县知县孙起范新授广东肇庆府广宁县知县郑韵广西栁州府上林县知县钱晋珏新掣陜西平凉府通判汤万烺候补知县史鳯霄候选知县徐志培陆宸镕侍衞汪萧贵州贵阳府城守营游击宋振业等恭进万夀盛典初集卷四十五万寿盛典初集卷四十六钦定四库全书万寿盛典初集卷四十六庆祝二江南省江宁府松江府常州府镇江府淮安府扬州府徐州安庆府徽州府宁国府池州府太平府庐州府凤阳府滁州和州广徳州各属臣民表文伏以圣寿齐天与三光而竝乆皇仁沛地偕万物以同春运当六甲之正中虹流华渚时值五阳之盛长星贯瑶枢迓景福于无疆法干行于不息亿万年日新月盛合轩图尧镜以光华千百国航海梯山向凤阙鸾墀而拜舞普天同庆率土腾欢钦惟皇帝陛下经纶万象纲纪三才聪眀睿知以有临协雨露风霆之至敎文武圣神而首出备礼乐刑政之宏模福禄攸同海宇共登仁寿声灵丕振干坤乆颂昇平发粟蠲租省刑肆赦必使物物得所而后惬于怀廵河咨岳重道崇儒但觉事事合宜而可垂为法五纪之深仁厚泽普浃寰区一代之圣徳神功逺超隆古太和翔洽嘉兆洊臻当三月十八之芳辰值万寿六旬之圣节庆云成盖瑞草盈阶天酒凝甘地泉流醴球图宝鼎文现太平银瓮丹甑字成万岁天不爱其道地不爱其宝人不爱其情在在布吉祥之气士皆歌于朝农皆歌于野商皆歌于市年年増欢喜之心禄位名夀兼隆圣人必得耆艾昌炽交颂君子乐胥等簪缨世受辇毂亲承翠华屡涖南方膏泽被江干草木紫禁深居北极趋跄傍天上星辰徒食徳而饮和均霑化育恒戴髙而履厚莫报㳙埃惟统十四郡之精诚祝延圣祚愿合亿万民之夀算増益皇龄华封讵祇三多海屋将添百度贡芹献曝慙非瑶岛奇珍兽舞凤仪恍听钧天广乐青阳丽日嘘锦绣之山川紫气周天接蓬莱之观阁珠元不夜灯转九枝草尽长春花开四照欢声雷动瑞霭霞蒸伏愿咸五登三参天两地圣代之河山永固千秋快覩昌期天家之日月方长十载迭逢盛典勒诸金石极文章礼乐之休隆叶以笙镛宣郊庙神人之悦豫玉函芝检远逾嵩岱升中化日光天上嫓星云复旦六合衍靡涯之庆万年垂有道之长矣都察院左都御史赵申乔经筵讲官吏部左侍郎兼翰林院学士王顼龄工部左侍郎阮尔询日讲官起居注司经洗马掌局事兼翰林院修撰张廷玉日讲官起居注翰林院修撰赵熊诏翰林院修撰王云锦翰林院编修沈宗敬丛澍廖赓谟蔡学洙邹奕凤嵇曾筠杨开沅庄令舆缪沅储在文徐斌须洲张起麟徐用钖孙时宜秦道然方觐翰林院检讨刘师恕陈均张照黄钺黄赵音翰林院庶吉士卜俊民曹鸣刘于义潘允敏王图炳杨士徽秦靖然杜诏杨祖楫何应鳌王澍狄贻孙程梦星周金简王时鸿董胡宏杨湝夏慎枢徐依汤大辂原任翰林院待诏今候补曹曰瑛山东道监察御史施云翔贵州道监察御史吴蔚起户部福建清吏司郞中郑朂四川清吏司郞中闵本贞云南清吏司郞中阮应商江西清吏司贠外郞任奕䥸江西清吏司主事汤震广西清吏司主事朱廷宁礼部祠祭清吏司员外郞杨汝谷刑部浙江清吏司郞中汪升英福建清吏司郞中宫梦熊江西清吏司主事胡岳龄广东清吏司主事张景载工部都水清吏司郞中陆遐昌中书科中书舎人陈厚耀行人司行人胡廷凤吴普内阁掌典籍事中书舎人王凤孙内阁中书舎人庄楷樊致一施焘潘乘龙张祖镐李炳石等恭进浙江全省臣民表文伏以干坤覆载万年永庆昇平日月照临八表共登仁寿圣心合天心为一瑞启昌符君志与民志相通祥开景运一人有庆㑹归拱北极之尊万福来同保定仰南山之固千官忭舞亿兆欢唿钦惟我皇上化徴悠逺治洽贞恒文武圣神聪眀睿知髙千圣而迈百王刚健中正笃实辉光贯三才而参两大敬天尊祖一气感孚勤政爱民万几时敇当物阜年丰之日迭蠲万万金钱值河清海晏之时笃念元元生聚平藩镇则中土乂安征沙漠则边烽永息谟烈垂于万世旧章与新命同承创守兼自一身文徳与武功竝懋虑怀襄而廵河咨岳何殊刋木随山忧水旱而赦罪减租尽沐和风甘雨凤在冈麟在囿作人逺迈于周庭河出图洛出书观象上追夫羲画丙丁甲乙启四库之精英训诰典谟综百家之述作观文制厯必抉奥而探微讲射工书且出神而入圣内宁外攘廓从来未辟之版图近悦逺来敷亘古莫通之声教朝干夕惕保泰持盈旣以天下之心为心即以苍生之福为福雨旸时若年谷顺成圣意弥谦圣徳弥广万册凤鸾之纸管窥祗得其大端羣方鼓吹之词枚举难量夫衆美纪春王于三月开寿域于九天当花甲之初週值阳和之正丽东皇布令宏施发育之功南极呈祥丕焕光华之象云楼气敞綵仗晴薫膏露醴泉休征毕至珠函银瓮上瑞骈臻惟盛朝弗尚竒祥而圣主专脩实政开科取士萃六合九州之俊彦尽沐甄陶发粟蠲租统山陬海澨之黎氓胥归怙冒凿齿雕题之衆跂行喙息之伦重译来朝梯航入贡望龙颜而申华祝肃虎拜而效嵩唿喜气霞蒸欢声雷动等生逢全盛幸际郅隆嬉游于化日光天千八百国沦浃于深仁厚泽五十二年况稽山越水之间翠辇时闻警跸而鹫岭竺峰之胜奎章屡赐品题十一郡感荷最深百万户讴歌莫罄自今日瑶枢灿烂逓周甲子三千计他时椿树滋荣永歴春秋万六心惟向日望切瞻云伏愿天地同春海山竝寿三登七稔寒暑节而四时成十雨五风阴阳和而万物得先天生而后天不老羣奉有道之圣人御世乆而福世弥长共仰太平之天子则舆图永固绵国祚于千百禩而有余福禄攸同保泰履于亿万年而无极矣礼部尚书陈诜经筵讲官刑部尚书胡㑹恩经筵日讲官起居注翰林院掌院学士兼礼部侍郞教习庶吉士汤右曽内阁学士兼礼部侍郞沈涵蔡升元通政使司右㕘议陈汝咸左春坊左中允兼翰林院编修陈邦彦陈世倌翰林院编修髙舆查慎行万经查嗣庭戚麟祥沈树本翰林院检讨诸起新史尚节寿致润顾五达陆绍琦卢轩詹铨吉严思位翰林院庶吉士徐云瑞许镇俞鸿图徐杞钱廷献沈世屏刑科掌印给事中钱以垲礼科给事中詹嗣禄掌河南道事浙江道监察御史胡徳迈吏部文选清吏司主事张王典户部广东清吏司郞中许维模广西清吏司郞中陆云从江西清吏司员外郞田轩来山东清吏司员外郞王洽祖云南清吏司员外郞徐肇显山东清吏司主事范光曦礼部祠祭清吏司郎中陈嵩精膳清吏司郎中杨存理兵部武选清吏司主事谈九叙刑部江南清吏司郎中陈元主事俞存仁督捕司主事娄铨工部虞衡清吏司主事姚徳坚内阁中书舍人倪璠等恭进浙江省击壤亭歌天开景运兮笃生圣人允文允武兮乃圣乃神抚绥万邦兮丰年屡臻帝犹厪念兮朝夕谘询蠲租赐复兮九有咸均湛恩汪濊兮至徳无垠普天率土兮莫不尊亲愿君万岁兮粒我蒸民其二青阳司令兮晨现农祥雨旸时若兮百谷蕃昌桑麻被野兮妇子乐康嬉逰作息兮化日舒长扶老㩦幼兮来觐龙光王路荡平兮以翺以翔卿云糺缦兮南极耀芒惟天钖福兮圣寿无疆福建山东江西河南广东广西六省臣民表文伏以星云献瑞千龄启圣之期木火司权五徳当王之运值虹流之令节金阙腾辉际电绕之芳辰玉阶春满休光下烛嘉气旁通葢天生有道之圣人会有极归有极必躬享无疆之厯数如月恆如日升敛诸福以弥新体一元而敷惠深仁厚泽少而壮壮而老皆大化之所涵濡强固精明诚则久久则徴与造物同其悠逺钦惟皇帝陛下保合太和缉熙纯嘏天纵神武当宝祚之方新遂已櫜弓矢而奠家邦学备圣文即翠华之在御亦必对诗书而称古昔道建畴范之极备寒暑雨旸而皆得其时心契河洛之传歴元会运世而不愆其数所以声灵遐振多方乆庆昇平福禄来同寰宇共登仁寿抚五辰而致顺毓万物以皆昌乃者日丽胃维月纒青陆阳开泰而更盛正一人纳庆之辰令当和以迎休乃八方禔福之日风吹大泽日照昌期黄云覆晨赤光炳夜恭逢万寿节是长春共贺六旬蓂舒初叶天垂云汉仰周代作人之恩民沐雨膏陋汉家赐复之诏必得其寿必得其名命自申于穹旻俾尔炽昌俾尔多益福乃均于品庶西郊昼永夹道香浓北极星辉寰区瑞现雕题凿齿皆航瀛海而来卉服鸟言亲覩皇居之大而乃睿思谦抑更辞祝于三多玉㫖昭宣愿底宁于万国此惟江海善下毎有纳流之心然而日月居髙共仰照临之位汪濊普周于八裔欢唿逺匝于九围虽罄祝嘏之词曷称颂飏之㫖庆超䆳古美冠将来等仰荷鸿钧亲逢景运潢污比陋河清幸遘于千年尘壤均㣲山祝同唿于万岁适天人之嘉㑹神圣笃生伸臣子之㣲情讴歌竞献倾心舜日欣福祉之弥长翘首尧天颂夀祺之永乆伏愿业侔地富算比天崇抚大顺于璇玑万灵効祉御至和之玉烛四海交欢民洽好生人登仁夀瞻云焕烂击壤逍遥自祖父以迄孙曽称觥跻堂长奉天颜之有喜由畿甸以曁海表嵩唿华祝羣知帝祚之无疆矣文渊阁大学士兼吏部尚书李光地世袭衍圣公孔毓圻福建一等海澄公黄应纉予告吏部尚书宋荦户部右侍郞廖腾煃总督仓塲户部右侍郞施世纶经筵讲官礼部左侍郞兼翰林院侍读学士王思轼原任刑部右侍郞张志栋予告工部左侍郎李元振经筵讲官内阁学士兼礼部侍郞彭始抟原任都察院左副都御史左必蕃宗人府府丞李涛内陞布政使司布政使李华之都察院左佥都御史吕履恒詹事府少詹事兼翰林院侍讲学士梅之珩通政使司右通政张徳桂原任通政使司右通政杨笃生国子监祭酒徐日暄顺天府府丞王懿右春坊右庶子掌坊事兼翰林院侍讲阎钖爵翰林院侍讲吴垣魏方泰右春坊右赞善兼翰林院检讨孙勷国子监司业鲁瑗提督浙江学政翰林院编修宋至翰林院编修潘体震彭廷训林之濬郑任钥李绂陈似源吕谦恒翰林院检讨王传蒋肇柯乔年吴相张懋能李日更李掌圆黎致远刘大毂何世璂邱尚志翰林院庶吉士赵泰临李中于广宋筠陶成周凤来李钟侨林昻乔时适漆绍文林景拔胡煦张淳孟班莫与及鲁立谢世济吏科掌印给事中潘锦户科掌印给事中耿惇礼科掌印给事中陈允恭工科掌印给事中刘士聪掌京畿道事山西道监察御史李永绍四川道监察御史璩廷祐稽察钱局河南道监察御史吴梁协理河南道事山西道监察御史张世祺协理山西道事江南道监察御史李璇协理山西道事陜西道监察御史李柟廵视中城浙江道监察御史陈书廵视南城广东道监察御史李景廸廵视西城广西道监察御史刘慎原任云南道监察御史廖之谅吏部稽勲司郞中郭晋熙吏部验封司郞中裘君弼户部福建司郞中今授直𨽻分廵天津道王光奭户部山东司郞中莫象年户部江南司郞中田肇丽户部江西司郞中冯肃户部贵州司郞中程懋礼部仪制司郞中郑晃刑部云南司郞中吴琳芳刑部江西司郞中朱纲刑部四川司郞中周祚显刑部陜西司郞中邹球吏部考功司员外林绍祖吏部稽勲司员外陈廷纶户部四川司员外谢赐履户部广东司员外张为政户部云南司员外范如璋兵部职方司员外任坪刑部四川司员外孙叔诒刑部山西司员外刘天眷刑部福建司员外李承祖工部屯田司员外夏畴工部都水司员外赵善庆吏部文选司主事谢乃果户部浙江司主事吴琼芳户部福建司主事张如绪户部陜西司主事李鼎征户部四川司主事林霖培户部贵州司主事李文麟礼部仪制司主事邹琯兵部车驾司主事龙灿刑部云南司主事王功濯工部屯田司主事林逢都工部营膳司主事孔毓璞内阁中书舎人刘曰煃张开宗李元起赵作鼐窦容恂吕耀曾黄贞干范授中李树目邓廷喆中书科中书舍人杜述先钟灵秀何道暄行人司行人王肃章大理寺寺正孟孙绳徐仪大理寺寺副林洪烈大理寺右评事莫宏济翰林院世袭五经博士孔传志鸿胪寺寺丞安定求光禄寺大官署署正宋瞻祖国子监助教田曼硕邓箎远吏部司务吴科户部司务杨道存工部司务黎仕琼大理寺司务区廷选翰林院典簿李据詹事府主簿李浔詹事府录事李珍国子监学录丁必捷顺天府通判陈世䕃大兴县知县陈守创西城兵马司副指挥张珠供奉食俸効力知府凃居仁卓异河南归徳府鹿邑县知县李钟冲銮仪衞治仪正温安海世袭二等阿达哈哈番张源候补郞中宋之塙候补主事罗后晋王沛恂王延祺彭士仰李勋许隆远傅兆槐候补中书应陞李景遂梅廷谟候补中书张坦陈言吉候补鸿胪寺寺丞孙叔恂候补国子监典簿罗士瓛候补副使道李宜麟候补佥事道李可淳候补知府黄良佐任士理王睂谷候选同知刘光洙张令璜张瑗候补知县吴周祯薛契英原任南城兵马司副指挥候补应陞曾逢圣候选知县汪兆熊凃纲薛契武梁倚汉宋一端伍质鲁亭康学敬许容李茹旻壬辰科进士徐启统原任翰林院编修熊本原任刑部福建司郞中张丙厚原任工部虞衡司员外米瑛原任刑部福建司主事黄致中原任刑部云南司主事许祚远原任福建延建邵㕘议道王式谷原任湖广衡州府知府孔兴滋原任合水县知县刘时通原任武邑县知县吴秉芳原任河南河北总兵官王应綂原任浙江嘉兴府守御所掌印管屯千总事世袭拖沙喇哈番林廷珍等恭进万寿盛典初集卷四十六万寿盛典初集卷四十七钦定四库全书万寿盛典初集卷四十七庆祝二四川陜西山西湖广贵州云南六省臣民表文伏以圣人首出凝巩固之金瓯天子万年启绵长之宝厯盛徳爰膺上寿同日月以常贞至仁聿享纯禧竝干坤而不老钦惟我皇上乗六御时兼三出治聪明睿知神武允执厥中刚健笃实辉光日新其徳绍谟猷于列圣纉承兼继述之隆奉色养于慈闱视听在形声之表躬亲郊祀荐馨香于冬飨春祈斋祓明禋神感召于和风瑞雪天威有赫四征髙振旅之勲圣武维扬一怒显安民之畧苞蘖尽除于蛮徼版图式廓于海疆龙驾开边永息北庭之烽火狼胥勒石逺通西极之共球三廵淮海之区独厪宸衷之虑闭六坝筑髙堰开引河快覩平天成地拆栏黄辟陶庄建御埧咸歌海晏河清修归仁以洩滩河之怒加遥堤而遏南北之冲畅流若河汉之归㑹同为漕渠之助来贡输之万艘锦缆徐牵閲转运之千㠶长风竟渡逺追夏王之明徳皆由圣主之神谟化沮洳为桑田民情孔乐集输将于辇毂国赋常充禁园标丰泽之名先知稼穑郡邑倣常平之制广积囷仓手题耕织之图亲试锄犂之法值天时之水旱立沛积储方农亩之菑畬早邀寛税酌剂数年之经费溥蠲一岁之正供县官无鞭朴之劳闾井免追唿之扰数逾亿万实为前史所未闻恩出再三更非斯民之敢望天舒协气五风十雨之均调地效灵符九穗两岐之竞献旣諴民而阜物弥旰食以宵衣慎简屏垣大法乃小亷之本旁咨守令安人在察吏之中饬法明刑三宥毎存寛大临朝莅政万几不惮精勤下情无壅上闻民隐动陈天听务揆宜而节用惟约已以爱人万邦协和羣黎徧徳圣治归原于圣学性功流露于事功尊阙里为万世之师跻考亭于十哲之列录先儒之后裔明斯道之正宗心贯六经探丘索渊源之义言成二典冠唐虞浑噩之书倬云汉以昭回绚日星之光彩聿皇御集片言垂百代之章程灿烂奎钩一字洩六文之秘蕴偶乘闲而逰艺必出圣而入神象数微茫三角引伸于八线测量变化九天推凖于半弧黙参衆妙以无言广辑羣书而示训士林㑹萃贤路宏开懐一艺者皆庸献㣲长而必录频年广额复加万寿之科一岁两闱懋举三升之典誉髦斯士共荷生成怀保小民竝登仁寿际六旬之圣诞逢三月之良辰盛徳难名却徽称而不受太平有象感瑞应以咸臻无前之勲业长新不息之精神倍励等生当盛世运际昌期秦晋蜀中山络北条之脉滇黔楚境地联南服之区合六省之臣民效三唿于辇路流虹绕电覩开天辟地之祥结彩焚香怀就日瞻云之悃伏愿干符益茂泰运弥亨斟元气于四时鸿钧自转播太和于六宇化日恒春玉烛常调咸听南薫之舜乐金瓯永固齐倾北斗之尧樽莫罄蚁忱惟深雀跃诰封资政大夫兵部尚书兼都察院右都御史总督河道提督军务张烺户部尚书张鹏翮工部尚书张廷枢吏部左侍郞李旭升经筵讲官礼部右侍郞兼翰林院学士胡作梅兵部左侍郞李先复都察院左副都御史仍兼管光禄寺田从典内阁学士兼礼部侍郎邹士璁顺天府府尹屠沂翰林院侍读学士汪漋翰林院侍讲学士周起渭詹事府左春坊左庶子掌坊事提督江南学政胡润日讲官起居注翰林院侍讲文志鲸翰林院侍读樊泽逹通政使司左㕘议张大有左春坊左赞善兼翰林院检讨范光宗翰林院编修车鼎晋朱启昆涂天相翰林院检讨李周望万民钦谢履忠衞昌绩彭维新李钟峩马豫王思训谢履厚王珻曹抡彬陈㑹曾谨马益程翅翰林院庶吉士董新策田嘉谷易简周天祐秦休周彬王梦旭郑之侨张旭孙诏刘蛟郑其储潘祥白子云吏科给事中卢炳户科给事中冷宗昱兵科给事中马之鹏江南道监察御史董宏彪山东道监察御史成文运湖广道监察御史荆时中福建道监察御史邹汝鲁吏部文选司郞中郑崑玺吏部考功司主事鱼鸾翔户部湖广司郞中乔云名戸部福建司员外郞王珍户部陜西司员外郞马钟华户部河南司员外郞姚谦户部河南司主事张友程户部山西司主事唐崇勲户部江南司主事蒋洪㴻户部湖广司主事陈瓒兵部武库司郞中张应诏兵部职方司主事余庆祚刑部督捕司郞中杨瑛森刑部贵州司主事汪澐工部营缮司郞中坐粮㕔江藻工部营缮司主事程大聿工部屯田司主事杨廷璋中书科中书舍人陈恪刘斗文行人司行人张崇礼内阁中书舍人李彦杨若懋陈时夏国子监监丞李秉俭博士马汝爲典簿弋薫兵部司务韩鎭东城兵马司副指挥刘祥生銮仪卫治仪正马苓候补郞中严昉候补员外郞徐克祺刘天祐候补主事方文瑞张谦陈坦黎大观戴朝选姚华岳纶罗士柏傅霦赵璐李思沆马开秦杨一璋康行僴武介宣髙淳王泽梁钖珩王钖瓛张铎候补司务冦鏻候补国子监典簿王钟珣候补光禄寺署正梁景岳候补京府通判马建解饷到部江南徽州府同知张叔珽河南怀庆府管河通判唐赓陶新选浙江严州府分水县知县向日昇广西荔波县知县田㴶签掣直𨽻宁津县知县朱绂新授荆州府宜都县教谕姚之珂河工効力州同张懋行县丞任恂原任陜西学道今候补江鼎金候补按察司佥事陈廷统候补知府胡克寛张云翰张庆曽裴绣标候补同知李秉温候补通判项钟严许观候补知州张瓒余光焈候选知州吴焯刘藩长候补知县熊同仁胡玮王辂罗廷璋候选知县范光谕祁琮吕奏雅冯长发张恂荀子楠李先益候补敎谕樊如樟候选州同冯超宋玺候选县丞刘泰候选经歴魏聘贤候选吏目蘓暿候选从九品许之英贾全忠原任广西分廵九江道佥事李世仁原任陜西肃州通判毛凤仪原任贵州安顺府通判张调鼎原任直𨽻邯郸县知县萧秉楷原任江西南康县知县王材成广西永宁州守偹王宏绩浙江领运千总邹述麟候推守备康士荣候选千总陈功武英殿纂修进士汪榯进士陈鋭李湜髙钟岳窦祖禹温仪陆琮崔鹤龄田长文张春庆景崙王开运徐永祐举人陈大庆李近阳髙元贞于霈杨溥杨乆王祜崔璟王翼王亲臣黄裳刘璨张钊徐岱张缙邢世观孙鹏瞿鹏佳卢侯瓒段一骙刘俊荫生杜照贡生樊泽逖张玠衞惇陈豳刘瑄等十八人一统志馆効力监生阎学机监生熊志伊刘正熿冯超张瑞陈琮等三十一人生员孙譓衞维正谭一豫冉腾凤李从绅等三十二人武进士孔毓润武举王联举朱宣晦孔兴钧沈肇先儒童阎学杼等三人耆民陈于兹张席珍李莅陈永年李长春汤执中等八十二人恭进四川陜西山西湖广贵州云南六省颂闻元统天徳之全健行而不息仁统君道之极容保于无疆幸遘昌期忻觇至治钦惟皇上允文允武乃圣乃神集百王之大成履五位而首出论徳则干坤合撰六经之美善咸该纪功则日月同光全史之声名莫及自纂承洪业正位凝命于今五十二年恩溥泽洋蟠际穹壤记注之所不能尽赞扬之所不能名谨就蠡测管窥铺陈万一窃以为运世有本制治有原我皇上功徳巍巍所以措天下于久道化成之盛者皆可以仁统之也盖圣性之生而安者中和咸备与两大而同流而圣学之粹以精者公溥无私偕万物爲一体法天法祖仁着于敬而清明在躬止孝止慈仁着于爱而太和自近言而作则行而合宜仁熟则礼义同贯也动而有常静而不贰仁纯则诚信一原也仁达爲智而仰观天文俯察地理中悉人事旁烛物情自立政用人知明处当以及六艺之繁曲而濬哲无所不周天纵多能智莫大焉仁必有勇而东穷蟠木西尽流沙北过幽陵南踰交阯自除残服贰轨合文同以至八表之遐荒而声敎无所不讫徳威惟畏勇莫神焉以仁心行仁政尤在养民察吏则亟进廉平慎刑则数行寛大至九河故道亦荷睿算而千里安澜沛然无涯之大泽矣以仁政騐仁民莫如蠲赋赐复则数盈亿万议赈则岁纪再三至万国正供竝损神仓而三年徧徳夐乎未有之洪施矣方今宇宙清宁中外禔福官方日以澄序民生日以阜成风俗日以敦龎人心日以安乐凡皆我皇上之至仁运之于于穆之表施之于巖廊之上有以兼综而条贯之而精神徧注乎四海九州规模大定乎千秋万禩也夫天徳统于元而一元之运循环而不息君道统于仁而至仁之运悠久而无疆自尚书肇于唐虞下逮元明三千九百有余岁其间享国长久代不数君歴年之多亦略相准而仁之浅深纯杂则前后悬殊若我国家积徳累功而皇上如天之仁与天同运日新月盛永永无穷无论汉唐宋明之令主有不能及即遐稽三代以前求其以人协天以徳备福如神尧得天地之中数而成功文章寿考益光者盖于今而始再见焉此眞开辟以来之景运而天下臣民万世一遇之时也兹当三月良辰恭遇六旬万寿敷天胥庆忻看甲子初週率土协和共仰光华复旦臣遭逢四纪沗列九卿受恩百倍于同朝见知窃附于往哲谨就覩记所及恭撰颂辞一章以推圣寿无疆之符以明至仁合天昭受有本之意爰拜手稽首而献颂曰大清受命三圣相传我皇缵烈其仁如天功恢八纮徳畅九埏荡荡巍巍振古无前同天覆帱不遗一物包含山川吞吐日月我皇丕冒六合宁谧旁及无垠仁声洋溢天心慈爱元气絪緼畅遂草木飞跃羽鳞我皇建极万彚陶甄出作入息九域同春天降之恩和风惠日天降之威风驰电击我皇律天动静阖辟纬武经文人皆徧徳达天之用舒而为阳立天之体健而且刚我皇配天不息日强所其无逸恭已垂裳大哉干元万物之纪大哉皇仁万事之宰焜耀三光磅礴四海徳盛化神体干用泰河清不波边靖无烟五风十雨嘉禾在田六廉计吏三物兴贤歌舞太平踰五十年自兹以前修和府事颂徳纪功周后无二由今以后如川方至五帝可六三皇可四自兹以前治定功成超夏轶商美具善并由今以后月恒日升两仪奠丽七政贞明书契以来功徳备列天人相应若合符节惟我皇寿膺图无极如天之仁渐被暨讫一元迭运始而复周至化广运蓄而复流惟我皇寿古无与俦百千万亿爲一春秋拜稽首天子万寿四川省诰封资政大夫兵部尚书兼都察院右都御史总督河道提督军务张烺户部尚书张鹏翮兵部左侍郞李先复等陜西省工部尚书张廷枢等山西省吏部左侍郞李旭升都察院左副都御史仍兼管光禄寺田从典等湖广省经筵讲官礼部右侍郞翰林院学士胡作梅内阁学士兼礼部侍郞邹士璁顺天府府尹屠沂等贵州省翰林院侍讲学士周起渭等云南省翰林院检讨王思训等恭颂长芦商人邵鼎延冯士昌等榜文伏以华渚流虹率土颂无疆之祉璇枢绕电普天征有道之祥合圣神文武以竝隆至徳广运极禄位名寿之必得诸福咸臻朝野欢腾商民庆洽钦惟皇帝陛下道握干符躬承泰运神功歴奏八方之声敎攸同峻徳宏敷万国之车书毕集时雍风动登仁寿于尧年地平天成载和恒于禹甸省刑薄罚毎至再三免赋蠲租已逾亿万有年有干普乐利以靡穷惟几惟康致昇平于勿替兹届三春之月恭逢万寿之辰甫徧干支数周而复始歴推元㑹祚积而弥长寿域𢎞开直嫓羲轩而上鸿钧大转爰符翕辟之期航海梯山献球琳于络绎歌衢舞巷输忱悃以勤拳惟兹析木之津近属神臯之地东连斥卤收成筴于熬波北拱宸居戴荣光而就日矧从比岁屡沭殊恩缓税而税有常期恤商而商皆乐业春生万灶齐望阙以祝三多景丽千樯悉焚香以伸九叩伏愿健行不息纯嘏弥长运元气于两间道成悠久鼓太和于四序象着升恒则甘雨惠风占一人之有庆光天化日歴亿纪以长春矣五旗诸王以下觉罗以上榜文伏以帝徳久符天徳已昭卜年卜世之休祯君心俯鉴民心务尽为子为臣之丹悃香烟披拂结祥光而徧覆慈云花舞缤纷布淑景而宏开寿域欢腾玉牒庆溢天潢钦惟皇上仁合三才智周九有尧舜禹汤文武之传至圣出而㑹其统易书诗礼春秋之作大成集而阐其微临万物而用中育羣生以无外忧勤惕厉享从来未有之昇平运㑹贞元拓自古未开之疆土盖因一人有庆遂尔万国咸宁兹当季春中浣之辰正值花甲重周之日麟逰天圃凤哕髙冈南极老人捧进长生之酒西池王母擎来初熟之桃七曜增辉万灵効顺凢兹戴髙履厚咸思就日瞻云臣等幸附金枝忝依玉叶执霞觞而踊跃欣随华祝之班傍銮辂以趋跄愿效嵩唿之颂敬宣贝叶䖍叩龙华开不二之法门结大千之善果伏愿光华复旦寿考维祺体太极之生成干坤立于久大顺五行之时序造化着其休嘉于以久视长生至人原有自然之效即此祈天永命大徳眞有必得之符矣康亲王崇安显亲王衍潢庄亲王博果多裕亲王保泰简亲王雅尔江阿信郡王徳昭安郡王华玘平郡王讷尔素顺承郡王布穆巴贝勒克振延寿满都䕶贝子蘓努鲁宾鎭国公景希吴尔占凖达登塞额尔图吞珠徳普敬顺杨桑阿普贵普奇讷託和星海辅国公门度讷墨孙赖士色钦蘓尔锦阿布兰敬严雍干鄂飞普照鎭国将军纳图明保永期富尔臣舒尔臣伊克他哈颜徳富曽辅国将军佛尔起陵泰巴尔图萨穆当善福对勤额巴哈穆马石里法布兰富尔善荼尔代东海贞保善寿初宗奉国将军韦色色尔都色黒图额起里额尔和蒲马永色尔和勒色里胡连八十三蓝乃赵来五哥阿尔素色和里阿有里阿尔乃陀佛鄂岳什哥西秦寿原徳义多穆图恒徳悉兰图塞徳噶尔图成仁奉恩将军尼了哈宝樑宝山贵㑹实显深徳际寿吴尔登喜文朝乃巴金泰林康田象华宾康吴里黒勒布重扬和达里白纳尔徳南图徳伦寿海马府他恩特何里蘓尔泰徳颜福清陛拉什查穆布金寿塞贝查哥单白内宁静宗室海善等觉罗官员佛伦等恭祝廵捕三营榜文伏以法云缥缈祥呈万国山河花雨缤纷香绕九重阊阖如山如阜如日月载歌天保之章曰寿曰富曰康宁悉协箕畴之福昇平有象保佑重申钦惟皇帝陛下干徳方刚离明普照竝两仪而立极独致中和与万物以皆春同登仁寿兹当阳春三月恭逢圣夀六旬瑞启蓬瀛鹤算永万年之厯光生璇轴龙文辉五色之云率土欢腾普天庆洽等戴髙深之有日矢报効以无由爰集缁流敬宣梵呗用干蜺座敬达蚁忱祝天子之万年肃申虎拜庆同风于九有咸沐龙光伏愿得一常贞兼三永治徳敷六合恒歌万福攸同泽洽八纮羣颂一人有庆尧风共宗风广被舜日与佛日齐辉将见祗树林中普圣化于千八百国栴檀香里巩皇图于亿万斯年矣提督九门步军廵捕三营统领隆科多左翼步军总尉世袭头等阿达哈哈番兼管佐领协理三营鄂三右翼步军总尉协理三营伊什泰京城内外廵捕南营署都督同知管㕘将事吴道辅游击宋可进守备魏云龙盛徳贵罗永鎭赵洪钧陈金秀何祥书李三友京城内外廵捕北营都督佥事管㕘将事卜应奎署㕘将管逰击事武纲守备艾国朝姚文玉葛明心侯宗周王前京城内外廵捕中营㕘将张登第游击赵世升守备郞应箕陈武李成陈永图张雄刘振明千总胡璟等把总张存孝等恭祝万寿盛典初集卷四十七万寿盛典初集卷四十八钦定四库全书万寿盛典初集卷四十八庆祝二吏部戸部仓塲榜文伏以鸿图永固万方瞻有道之庥凤厯绵延亿载衍无为之治钧天与梵天竝奏发育同春化日与慧日齐辉光华复旦祯祥集而得名得寿福禄崇而俾炽俾昌率土欢腾普天申祝钦惟皇帝陛下执两用中参三建极聪明作后合容执敬别以有临睿圣通微兼肃乂哲谋而竝用至仁育物大生成胞与之恩纯孝格天极爱敬尊亲之至覃敷文徳肇开理学之渊源焜耀武功快覩干戈之偃戢祥刑肆赦曲予生全正赋频蠲时筹积贮圣不自圣凡事闗军国必集百尔以相咨恩复加恩纵言出刍荛亦执两端而是察树人蒸耄士特开万寿之科越格取英才竝采五戎之士休征疉见奚啻器车泽马之効灵讴颂时兴实合朝野臣民之爱戴恭逢万寿昌期庆届六旬圣节稽诸鲁论正圣学耳顺之初遡厥虞书适道统心传之始牟尼御世尚隔二旬泰岳降神独先十日花迎剑佩荐桃实以餐霞栁拂旌旗润杨枝而洒露允矣太平乐事猗欤盛世荣光等忝列班行弥慙报称颂祝幸逢乎嘉㑹赓扬冀展夫愚诚羲歴轩图钦圣朝之有道象筵蜺座知佛法之无边伏愿用钖繁禧歛时五福大徳必寿贺天子之万年悠久无疆庆本支之百世从此山川流峙福竝髙深日月升恒光同临照康衢鼓腹年年歌天保之章大地嵩唿歳歳赓华封之祝矣吏部尚书仍兼管总督仓塲事务富宁安尚书吴一蜚左侍郞孙柱李旭升经筵讲官右侍郞𫝊绅经筵讲官左侍郞管右侍郎事兼翰林院学士王顼龄郞中佛尔和郞固里余国璧逹兰泰马际兰厄僧吴逹海布詹郑崑玺蘓琠郭晋熈裘君弼员外郞钵赖存柱牛钮花善长保那思泰鲁之杰董哲叶宏绶陈廷纶林绍祖主事巴尔泰色赫里勒徳赛章阿五格蒋永禄鱼鸾翔谢乃果司务朱夀吴科笔帖式常德等户部尚书穆和伦张鹏翮左侍郞塔进泰经筵讲官左侍郞王原祁经筵讲官右侍郞噶敏图右侍郞廖腾煃郞中𫝊舒汤竒赫杜孙塔哈华善永泰储隆阿森图佛保柱马凖色纳常明赫伸孙泰萨木岱双禧南泰吴赛赵徳萨哈布常保许维模莫象年王世绳王光奭田肇丽冯肃程懋金一凤乔云名王奕鸿王克贞阮应商陆云从闵本贞员外郞廷桂花善邓柱图礼鄂起善赫昌达哈塔白雅图达林勾色乌礼费遥色迈图嗒唿喇阿延图七哥傅保聘阿那乌达礼观音保拜哈喇阿尔哈兎布尔赛殷达礼勒色礼商义图恒格对包衣晕吴色甘来懽起萨克萨哈阿图迈柱孙达礼勒起田轩来江景瑞马钟华李舜卿赵成穮王洽祖张爲政任奕䥸王珍姚谦范如璋谢赐履郑朂主事阿礼诺岷蘓新傅徳马跃龙董起弼傅玺刘保柱保武海夀鄂玺钮牛那亲傅通阿朱麟马林寳那郞阿邵保张如绪唐崇勲汤震张友程黄叔璥林霖培吴琼芳朱廷宁陈瓒李鼎徴蒋洪㴻李文麟司务徳眀杨道存司库常明保柱满保乐周笔帖式陈世则等总督仓塲户部右侍郞施世纶工部郞中管坐粮㕔事江藻大通桥监督阿达海阎纯玺大西仓监督穆腾范振徳中南仓监督孟耒王洽祖禄米仓监督毛岱范光曦兴平仓监督鄂索礼张振嗣太平仓监督朝奇李承祖富新仓监督蘓伯霖王珍北新仓监督克声李来章南新仓监督齐什章祖烈旧太仓监督道色海运仓监督张景载本裕仓监督鄂齐礼宗人府府丞李涛候补三品京堂李华之内府广善库郞中徳成格厄里得黒等内阁侍读姚光祖等恭祝正黄旗都统榜文伏以寿域宏开五纬萃协和之气福星朗耀中天发濬哲之祥惟上帝之眷佑仁君鉴观有赫斯圣主之诞膺宝箓景命弥新用蠲六祝以陈词敢叩三清而吁请钦惟皇帝陛下道备参三功髙咸五湛恩浃于寰宇下际上蟠骏烈炳如日星外寕内谧干符丕振而忧劳宵旰不忘左御图右御书泰运重熙而喜起明良犹矢朝谋纲夕谋纪定乐章以敷陈九奏奚啻教胄而命夔隆祀典以怀柔百神直比禋宗而类帝道统传于尧舜功业冠乎禹汤兹当万寿之辰正値三春之吉五十二年之景运前古稀闻千万亿载之昌期于今喜觏哲谋肃乂陈箕子之九畴抃舞讴歌效封人之三祝花迎淑气初开百子池头鸟识欢心咸集万年枝上等职居环衞位忝戎行祖父子孙沐列圣之恩波于累世春秋冬夏霑九天之膏泽于四时报徳无由拊心知愧爰集黄冠之侣拜手金仙敢延紫府之流叩灵玉局瑶章乍启香浮五岳之云琳篆初飞光映万川之月冀神眀之共照俾昭格以咸通伏愿永钖纯禧茂膺繁祉寿身寿国驻颜之仙诀无垠生物生人济世之金丹有要将见一人凝命玉烛庆以长调万国腾欢金瓯欣其永固矣满洲都统孙查齐䝉古都统伯蟒坎汉军都统汪吾礼副都统恒禄燕布滕额德山寿赵黄秉钺率合旗官兵人等恭祝大理寺太常寺榜文伏以帝祉悠长寳箓钖千春之福皇图巩固祯符开亿载之祥绵甲厯于升恒瀛筹添盛播枢光于格被华祝增髙率土欢腾一诚介福钦惟皇帝陛下亶聪立极睿圣绥猷首出庶物以咸宁表正万邦而率廸继唐虞之道法直接中天绍洙泗之心传深通一贯剂刚柔于三德善政与善教偕修奏歌叙于九功仁闻共仁声懋着郊坛之明禋必肃凛圭璧以荐馨香宗庙之对越维䖍洁豆笾而修祭祀合欢心而事寿母尽诚尽礼之交隆推厚泽以及本支曰义曰恩之竝笃礼大臣则始终勿替抚乔木以加恩课庶职则䇿力兼收植羣材而乐育爱士而芹宫有训党庠知道徳之尊求贤而蕋榜増名科甲广奋庸之路虑周于男耕女织开兆人乐利之源念切于暑雨祁寒钖万姓和恒之福寛催科以舒物力罢逋租蠲正赋绥怀屡徧于穷檐大钦恤以察爰书宣赦令止行刑矜慎不遗于庶狱运太仓之白粲拯赤子以出沟渠发内府之朱提活苍生而登袵席时廵屡勤于吴越江津淮浦奠千里之安澜岁幸频莅于郊圻赵北燕南导九河而底绩经筵广启探往哲之㣲言讲幄恒开阐昔贤之要㫖尊阙里而表章圣学煌煌典制有加宗考亭而崇尚儒修奕奕景行弥摰宸章布而金声玉振叶雅奏于宫商御墨洒而凤翥鸾翔绚鸿文于奎壁包罗子史以逮夫厯法算法咸加讨论而折衷博览诗词以及于书家画家罔不淹通而洞彻天威震疉自西自东自南自北遐方桴鼓无惊圣武布昭曰荒曰要曰采曰流逺道烽烟尽戢杂猺獞于编户献琛贡雉而玉帛来同列岛屿于版图享䞇臣人而共球毕集天所覆地所载慕圣徳者咸稽首来庭海之澨山之陬沐至仁者尽皈心恋阙日再中而云五色皆云天瑞骈臻谷五穗而麦两岐共识地灵类应麟游凤舞太和之洋溢有徴海晏河清大泽之弥纶无极信矣羲农轩喾总归陶铸之中诚哉尧舜禹汤莫出范围之内者也兹者喜値六旬之圣诞正当万国之昇平五十二载之旰食宵衣克致民安物阜千八百国之涂歌巷舞共祈地乆天长闰歳景増花栁媚蓬壶之日月春风暖布燕莺熙瑶阆之干坤萦紫气于六街石髓与琼浆并献散青阳于九陌菊泉共桃实偕陈等身效凫趋心同葵向殚靖共于职业难酬髙厚生成谐搏拊于宫悬莫庆形容美善虽大徳必寿无须颂祷之文而愚悃莫伸窃效媚兹之义乃㳙吉日式启斋坛伐鼓考钟敬求多福琅函玉简䖍祝明神道有感而斯通祜如期而自届伏愿天行不息日进无疆沛民胞物与之膏近者悦远者来播声名于罔外敷道一风同之治礼则明乐则备普美利于不言协洪范之休徴曰旸曰雨曰燠曰寒调岁功于悠乆合周诗之戬谷如冈如陵如山如阜承天眷之绵长将见八千岁为春八千嵗为秋莫测圣人之寿三千年一花三千年一实常荣天子之廷矣大理寺卿仍兼太常寺卿荆山大理寺卿孟世泰少卿巴霁纳邵观左寺正牛麻泰江际泰孟孙绳右寺正黒尔忒尤清徐仪右寺副林宏烈堂评事常保左评事吕应声右评事莫宏济司务萨尔岱区廷选笔帖式墨进泰等太常寺卿李敏启少卿佟霭黄叔琳寺丞纪尔赛孙致福高万霖赞礼郞穆腾武进泰德寿图思海何密武哥盛寳山德寿傅德白色文清杨桑阿雅尔虎达傅仪德刘什巴杭吉达读祝官三泰来柱孙柱杨安商阿图博士张格张经典簿色白黒陈玫笔帖式陈福寿等恭祝礼部刑部光禄寺国子监鸿胪寺榜文伏以有道圣人御世卜轩图尧镜于万年无量寿佛现身转宝象金轮于三界运合地天而竝泰大挠之甲子初周福如山海以俱増极乐之仙眞毕集三十二相圆满具足人人仰日角珠庭百千万载光景常新在在见香云华雨东皇拱北随震旦以来朝西竺和南望中华而膜拜祝鸿图之巩固集法侣以敷扬钦惟皇帝陛下气转洪钧化成久道太平有象八埏共跻春台寿考维祺万姓同居乐国値中天之景运慈云徧覆千官布大地之阳和圣节正逢三月一十五省和风甘雨如游忉利之天五十二年厚泽深仁讵止恒沙之数祥符璇录法转宝华天竺香城仙云叆叇祗园金地瑞霭氛氲爲日月灯栴檀海龙华百卷启珠函如珊瑚舌琉璃咽贝叶千声清玉磬虹流电绕圣主先期浴佛在二十日时以前髪字齿轮如来此际亲临去五百由旬而近莲花现处缤纷十地三天法雨霏时徧满双林八水百灵呵䕶万衆皈依见九五之大人共生欢喜布三千之世界一切吉祥等忝缀班聮承恩辇毂星辰曵履疑登兠率天宫殿陛句胪恍侍玉皇香案俾昌俾炽莫罄赓飏如阜如山难工颂祷不稽首于鹿苑鹫峰之顶曷献诚于鹓行鹭序之中借梵呗以当衢謡就福田而申嵩祝花明猊座彤堦祉集千春云涌鴈堂紫禁祥呈五色神人胥恱遐迩具瞻伏愿一统万年登三咸五雨旸时若咸歌物阜民安声教覃敷长颂河清海晏广大雄氏之愿力钖福无疆极圣天子之隆平祯祥靡既矣礼部尚书赫硕色陈诜经筵讲官左侍郞兼管詹事府詹事事二格经筵讲官左侍郞王思轼右侍郞冯忠经筵讲官右侍郞兼翰林院学士胡作梅郞中张保柱索柱松努瓦哈立图朗阿徐瑞麟郑晃陈嵩黄叔琬员外郞佛延寿喀赛噶禄偏图𫝊鼐郭泰偏图噶尔萨祖良卿四格陈有义主事徳成牙忠阿额森特殷达礼苏海佟泰希福杨汝谷司务孟来宋瑞司牲官席珠笔帖式常泰等教习进士查云标等钦取効力算法人员觉罗伦达礼等刑部尚书哈山经筵讲官尚书胡㑹恩左侍郎萨尔泰艾芳曽右侍郞博音岱王企靖郞中布赖党吾礼常保福柱常明陈廷夔巴泰王国翰伊克拖布厄和诺顺岱张国栋查达海蔡起俊辛格特鄂奇色徳常保刘天眷汪升英宫梦熊周祚显郝之英邹球吴琳芳胡范宋周臣刘承启朱纲杨瑛森范如璋员外郞寿柱保在阿进泰闗保林清常命保何顺尔泰张保齐格色尔徳那齐哈岳色胡色王之进图巴海托克拖和毛岱马尔赛鄂奇常寿李承祖杨存礼蒋晟陈元孙叔诏主事胡新泰诺尔库刘镕折库纳苏大海福定张保柱赵勒舒琳观音保萨齐库混邦纳尔泰明图道保苏通阿俞存仁徐涵汪澐王功濯张景载张振嗣阎纯玺刘冲吴色赫司务舒宸吴世祯司库桑格二哥笔帖式硕色等司狱于腾第等内阁学士兼礼部侍郞兼管光禄寺事马良都察院左副都御史兼管光禄寺事田从典少卿卓洛典簿希思哈宫翼宸署正罗岱索柱噶思哈宋瞻祖宋璘孟孙绳署丞闗泰颜伯阿泰法保色克图括喇书鲁秦司库伊三布色尔徳古笔帖式怀成等国子监祭酒查㻝徐日暄司业察尔岱登德鲁瑗监丞孔泰李秉俭助教多罗岱来天禄傅贵吴尔七海策廪唐起纳索罗宏马尔七哈胡海乃马代何丫图丫图孙禧厄勒何图勒徳阿礼虎索柱安他哈田曼硕赵续美邓箎远姜中柱邓瑛博士马汝爲典簿弋熏典籍贾二酉学录丁必捷朱若奭笔帖式喇霸等鸿胪寺卿觉罗安保张大有少卿沈一揆寺丞安定求主簿穆克都蒲世贞鸣赞常雅图等梁勋伟等序班侯三钖等笔帖式老格等司宾序班姚鵾等官生萧椿等恭祝兵部工部榜文伏以紫极春融赤玉镂泥金之字彤廷日丽青鸾舞银牒之书逢绕电之昌期万姓山唿而雷动际当阳之景运千官岳拜以云从厯数方亨绵祚至百千万亿箕畴悉敛休徴备富寿康宁庆洽神人欢腾朝野钦惟皇帝陛下聪明睿知文武圣神道俪羲皇绍天地人之纪而首出庶物功髙虞夏萃忠质文之统而躬集大成车书万国来同东西朔南共仰一统太平之盛治徳教九州徧及士农工贾咸霑百年必世之深仁布首序之阳和春回蔀屋洒十行之雨露泽沛圜扉云物见于山川嘉禾献瑞平成着于天地薄海安澜固已统六合而固苞桑亦且卜千秋而奠磐石乃犹宅心诚敬体干若惕若之徳以合天行立法寛仁宏鞠人谋人之猷而勤民隐普天戴徳年年祝万福攸同率土承恩在在颂繁禧永钖恭遇六旬正寿适逢三月阳春瑞霭琼楼仰卿云于舜旦光浮贝阙瞻蓂荚于尧阶旭日烘霞红映仙桃之色条风拂翠绿吹芝草之香等芹曝维殷葵忱弥切读天保九如之什敷扬莫罄髙深效华封三祝之歌颂祷难申万一惟帝徳潜孚乎渊穆自钖命以长増皇心黙运其化神因凝休于弗替经繙贝叶诵西来宝号而祝有道之圣人乐奏仙韶仰南极髙真而庆万年之天子伏愿宝箓常膺金瓯永固与天同覆与地同载运悠乆以无疆如日之升如月之恒丽贞观于不已太和保合统八方而共跻春台寿考维祺歴万禩而常调玉烛庶㳙埃报称聊添河海之流培塿増髙稍展冈陵之颂云尔经筵讲官兵部尚书殷特布尚书公孙徴灏经筵讲官左侍郞觉和托左侍郞李先复右侍郞巴颜柱宋骏业郞中阿弥达安泰伊特海雅奇额尔本雅尔布魏赫輗堂阿鄂尔奇刘章唐保法尔萨许康钖舒士贵张应诏员外郞白色苏赫马跃龙翁吉达阿哈纳瓦尔喀郞图诺米陶昱任坪主事噶尔图阿穆瑚瑯赫色李来章龙灿余庆祚李其旋谈九叙司务威冲格韩鎭笔帖式穆里浑等工部尚书满都张廷枢左侍郞张格阮尔询右侍郞马进泰刘谦郞中怀亲巴希纳德昌牛钮白济礼傅善苏泰常禄查克旦穆哈连刘登元海寿钟保黄文恒陆遐昌杨国琳魏嗣多员外郞塔色杨爲梓淮色徳舒阿玉玺达图清额勒傅赉杨保李廷福偏图阿兰泰图纳茅格色赫礼雅图𫝊徳吴尔纳哈思泰朱来𫝊达礼李士瑜蒋仁钖赵善庆夏畴主事钮胡礼舒库吴昌祚禅济布四哥巴尔图闗保住倪雅汉詹保住铁柱勒尔图花善黒色索善程大聿姚徳坚董之燧章祖烈杨廷璋司务鄂符合黎仕琼司库咖布喇胡新泰纪龙阿勒腾额司匠双顶常明笔帖式穆尔泰等恭祝都察院顺天府太仆寺六科大兴宛平县五城兵马司榜文伏以一人建极鼓大化于鸿钧万寿开祥绵纯庥于宝厯披图畴以演策参两相生㑹章蔀以纪年贞元迭运是以祝釐荐嘏事载前编法相慈云福资广利虽康强茀禄本理数之自然而保佑天申实臣子之至愿钦惟皇帝陛下泰运方亨干行不息包内圣外王之学与日俱新备显仁藏用之能继天立极澄明朗镜垓埏与户闼齐观画一平衡梁栋与欂栌竝採励精明作无辞问夜瞻星崇俭率先何止浣衣菲食沛虞帝好生之徳钦恤每至再三广夏王补助之仁蠲租动逾亿万武功不濯奉宸谟而立扫欃枪文教覃敷游圣化而胥归陶铸极仰观俯察之哲七政咸齐宏成天平地之勲九功维叙东渐西被偕千八百国而同春朝儆夕咨合五十二年如一日徳则上蟠而下际业则咸五而登三兹当万国咸亨恭遇一人有庆星回律转初周花甲之期栁拂花迎竝效天申之祝于是百昌茂对二气交孚披和畅之惠风乐舒长之化日车书万国络绎而奉共球阊阖千门趋跄而鸣劒珮别有山农野叟击壤腾欢重译殊方款闗入贺然而皇情谦抑不居显烁隆名帝德渊冲益懋阜安实政夫天无可颂而资始羣戴其㤙地无可称而资生胥怀其徳当此睿图之广运巍荡难名益知圣寿之无疆清宁合撰虽复虚怀若谷至治无形乌能辞万年之祝却九如之颂哉等遭遇熙时备官庶职念髙厚之深恩难报莫展葵忱庆圣明之宝厯无穷仰资神贶法云常住情实切于瞻云慧日无方心竝悬于捧日祗园界内时闻数比恒沙金镜光中常説寿名无量是用灯然多宝祝图箓之方长经演连车颂冈陵之益永伏愿尧天乆运舜日常华庆衍隆长听嵩唿之万岁福来昌炽聚华祝之三多髙悬日月之灯恍覩升恒朗照广布栴檀之海如逰仁寿春台将见六甲循环迈七十二君之景命三阶巩固绵亿千万禩之丕基矣经筵日讲官起居注都察院左都御史兼翰林院掌院学士教习庶吉士揆叙左都御史赵申乔左副都御史瓦尔达明安崔征璧左副都御史仍兼管光禄寺事田从典左佥都御史吕履恒经歴赛华沈士菁都事阿琳丁福笔帖式阿里䕶等通政使司通政使刘相郝惟谔左通政罗占郝林右通政王景曽张德桂原任右通政杨笃生左参议苏柏霖关保左参议管直𨽻廵道事李成龙右参议仍食四品俸陈汝咸经歴富尔敦朱象鼎知事常柱常在张定策笔帖式喀兰图等太仆寺卿阿钖鼐周道新少卿萨克素花善法生严虞惇员外郞满丕赛拉图佟济寗固立陶弼开泰泽山増寿笔帖式哲寿等顺天府府尹屠沂府丞王懿通判陈世䕃经歴胡凖等儒学教授陶国奇武学训导陈钖原武学教授候补知县吴周祯大兴县知县陈守创县丞张之澄原县丞候补知县熊同仁等宛平县知县李采县丞陆紫飞原县丞候补知县陈应吉等芦沟桥廵检尤大善等吏科掌印给事中渣克旦潘锦给事中拖尔海卢炳戸科掌印给事中哈世谭耿惇给事中叶成格冷宗昱礼科掌印给事中商纪纳陈允恭给事中胡班詹嗣禄兵科掌印给事中僧格常绅给事中刘格马之鹏刑科掌印给事中法尔萨钱以垲给事中常岱郭徽祚工科掌印给事中觉罗吴世图刘士聪给事中观音保吏科笔帖式费扬古等掌河南道监察御史札竒纳掌京畿道事监察御史华善掌陜西道事监察御史希禄监察御史温泰董鄂洛勒什布保柱颛图拜善穆哈连拖尔弼闗保柱常保尼雅达廵视东城监察御史巴克善廵视南城监察御史温泰廵视西城监察御史八十三廵视北城监察御史温达理廵视两淮盐课管理蘓州织造事务大理寺卿李煦廵视两广盐课监察御史顾尔泰廵视长芦盐课监察御史尼满廵视福建盐课监察御史拉占廵视河东盐课监察御史噶世图廵视中城监察御史王桧楫廵视东城监察御史张建策廵视南城监察御史田文镜廵视西城监察御史李宏文廵视北城监察御史金应璧掌京畿道事山西道监察御史李永绍掌江南道事云南道监察御史樊绍祚掌浙江道事四川道监察御史璩廷祜掌山东道事江西道监察御史陶彛掌陜西道事湖广道监察御史荆时中稽查钱局河南道监察御史吴梁协理河南道事山西道监察御史张世琪协理河南道事江南道监察御史董宏彪协理江南道事福建道监察御史邹汝鲁协理山西道事陜西道监察御史李柟协理山东道事江南道监察御史李璇协理陜西道事山东道监察御史成文运协理陜西道事贵州道监察御史吴蔚起廵视南城广东道监察御史李景迪廵视东城湖广道监察御史徐树庸廵视中城浙江道监察御史陈书廵视西城广西道监察御史刘愼廵视北城山东道监察御史施云翔原任浙江道监察御史今候补胡德迈原任掌河南道事监察御史郑恂原任掌山西道事监察御史段曦京畿道五城笔帖式回色等中城兵马司指挥马吉等东城兵马司指挥单北藩等南城兵马司指挥张绪等北城兵马司指挥吴澄等西城兵马司副指挥张珠等恭祝万寿盛典初集卷四十八万寿盛典初集卷四十九钦定四库全书万寿盛典初集卷四十九庆祝三内阁翰林院詹事府中书科榜文伏以一人有庆十方贺绕电之辰万寿无疆六合效唿嵩之戴推万有一千大衍之数共祝王春稽十有二万皇极之书宏开泰运世界咸登于极乐人天胥协于太和钦惟皇上照临如日广大则天深仁偕元化同流符风雨露雷之至教峻德与神功竝茂集羲炎姚姒之大成学彻天苞地符之源探赜穷微五夜常繙乎百籍虑周蔀屋茆檐之下临深履薄一日时儆夫万几寿佛现眞身大地山河千八百国之慈云永庇圣人首庶物周天日月五十二年之法象方新舒蓂叶于尧阶祥开绀宇鼓薫风于舜瑟响彻琳宫恭遇圣寿六旬正值阳春三月灵辰浴佛后先在二十日之间洪算周天悠乆爲八千春之始彼海屋之仙筹无量休征何止三多倘珠林之尊者能来令节正当十八于是麟游凤舞航海梯山执玉帛者万邦献祯符者九译犹且念念爲含生祈福愿满三千息息以体健存心仁当五百于时协风披拂淑气絪緼慧炬髙悬光耀金仙之座法轮四转香霏宝殿之烟欣景福之骈臻庆昌期之绵歴繙经净界祝圣香筵东皇亦拱北而瞻辰西竺且和南而就日等纶扉荷宠冰署承流职徒忝于云从光谬叨乎露湑涓埃未报待酬髙厚之恩巍荡难名共矢升恒之颂用诹谷旦爰集祗园树树檀林争献菩提之果层层贝叶竝开优钵之花千二百五十人俱欢声雷动一十万八千愿足寿域天开从此璇玑正而三阶平玉烛调而五辰抚朱英翠箑草木长春野忭涂吟神人交庆皇风悠逺共球集千百国以常新佛日光华福禄歴亿万年而无极矣文华殿大学士兼吏部尚书温达文华殿大学士兼礼部尚书松柱文渊阁大学士兼吏部尚书李光地文华殿大学士兼吏部尚书萧永藻经筵讲官文渊阁大学士兼礼部尚书王掞内阁学士兼礼部侍郞兼管光禄寺事马良内阁学士兼礼部侍郞傅尔唿纳舒兰巴格阿尔法蔡升元邹士璁沈涵经筵讲官内阁学士兼礼部侍郞绰奇彭始抟候补内阁学士兼礼部侍郞顾悦履内阁侍读学士查弼纳关保徐元梦鄂济礼拉都浑卢起龙朱汝锠常泰内阁侍读阿尔布吴尔泰殷徳纳徳音海青色黑利雅图衞徳立巴哥色青鼐桑格萨马第朱之璋朱之诚内阁典籍掌诰勅撰文中书舍人阿进泰雅尔泰李源王凤孙朱文龙内阁中书三喜保翁俄洛鄂礼善富海傅成常俄伊勒希赫色里达道鼐满岱傅尔逊索柱那厰马赛铁柱李柱奚徳愼巴颜泰翁翮索林鄂尔赛董阿赖拉色章嵩祁通格富昌阿查升阿童泰雅图哲尔肯阿赉齐世萨尔布额特黑费扬古马詹希林常保噶礼海青纳尔泰亨贞栢寿额尔特纳亲斋齐库尔禅延福沙济兰勒特礼树徳黑格鄂昌赛明善仓米刘武博尔多和善吴尔登巴喜戴库萨尔泰巴尔图永泰温徳布兴安蘓尔通阿钩周三保柱根读思查卜闗保班第色楞常都常禄偏图巴查尔端柱色冷伊丹穆潘宏裔荣贵梁世鉁王谟陈良策李宗扬路士钰辛云征陈都策蒋书升刘曰珪成説樊致一邓廷喆施焘张祖镐胡忠本李元起倪璠张开宗潘乗龙多时珍吕耀曽陈时夏李彦坳李树目何继曽杨若楙王允晋窦容恂黄贞干赵作鼐庄楷韩暎范授中原任内阁中书阎咏督理俄罗斯文馆事务内阁中书常度等经筵曰讲官起居注都察院左都御史兼翰林院掌院学士教习庶吉士揆叙经筵日讲官起居注翰林院掌院学士教习庶吉士汤右曽翰林院侍读学士觉罗蘓库达礼瑚侍读学士兼户部縀疋库郎中萨哈布侍读学士宋衡汪漋熊苇日讲官起居注翰林院侍讲学士常寿励廷仪周起渭侍讲学士穆尔泰常寿日讲官起居注翰林院侍讲学士提督顺天学政陈璋日讲官起居注翰林院侍读常鼐侍读刘柱鲁海樊泽达魏方泰翰林院侍讲常海傅尔敦萨哈达日讲官起居注翰林院侍讲文志鲸蒋廷钖侍讲呉垣翰林院修撰王云锦日讲官起居注翰林院修撰赵熊诏修撰王世琛翰林院编修提督广西学政龚铎提督四川学政王诰提督浙江学政宋至编修沈宗敬丛澍车鼎晋朱启昆周彜高舆查嗣瑮文岱查愼行俞梅廖赓谟潘体震万经伊太俞兆晟吴士玉彭廷训蔡学洙邹奕凤林之濬俞长策嵇曾筠杨开沅宫鸿歴庄令舆戈懋伦索泰郑任钥王謩缪沅蒋涟储在文徐斌戚麟祥阿克敦须洲张起麟李绂惠士奇徐用钖孙时宜秦道然方觐陈似源阎圻吕谦恒沈树本徐葆光日讲官起居注翰林院检讨阿尔赛提督山西学政孔尚先提督广东学政史贻直提督云南学政海宝检讨阿金王传李周望逢泰刘师恕李天祥蒋肇谢履忠王士钥柯乔年呉相万民钦卫昌绩彭维新马豫李钟峩张懋能诸起新李日更王思训李掌圆陈均史尚节王珻寿致润黎致逺张照顾五达马益陆绍琦卢轩谢履厚刘大毂何世璂程翄邱尚志曾谨詹铨吉严思位黄越黄赵音髙维新张大受曹抡彬邓葵友车松陈㑹翰林院庶吉士徐昻发董新策高其伟汪份赵泰临吴闗杰汤之旭蒋纲周凤来朱一凤李中于广汪倬张玢王时宪范令誉陶成朱纶卜俊民曹鸣李钟侨陶贞一刘于义潘允敏王图炳鄂尔奇杨士徽何国宗秦靖然田嘉谷徐云瑞冯汝轼俞鸿图杜诏鲍开孟班杨祖楫何应鳌林昂顾嗣立乔时适王澍狄贻孙徐杞易简漆绍文周天祜程梦星薄海春山秦休周金简许鎭王时鸿董胡宏周彬郭孙顺钱廷献杨湝沈世屏夏愼枢陈王谟舒大成觉罗名昌李如璐徐依林景拔胡煦张淳汤大辂莫与及鲁立王梦旭王遵扆白子云孙诏谢济世张旭刘蛟郑之侨郑其储潘祥王畮翰林院典簿达尔富李据待诏秦图胡秦孔目对哈纳笔帖式花善等经筵讲官礼部左侍郞兼管詹事府詹事二格詹事府少詹事兼管㕘领佐领事拉钖希布詹事府少詹事兼翰林院侍讲学士梅之珩王奕清日讲官起居注左春坊左庶子党阿赖左春坊左庶子兼翰林院侍读提督江南学政胡润左谕徳赫成额日讲官起居注左春坊左谕德兼翰林院修撰呉廷祯左春坊左中允阿达海左中允兼翰林院编修陈邦彦陈世倌左春坊左赞善班度左赞善兼翰林院检讨范光宗薄有徳右春坊右庶子袁保柱右庶子兼翰林院侍讲阎钖爵右春坊右中允迈米达右中允兼翰林院编修提督山东学政陈恂右春坊右赞善尼雅哈利右赞善兼翰林院检讨孙勷司经局洗马满都日讲官起居注司经局洗马兼翰林院修撰张廷玉主簿李浔录事李珍笔帖式雅勒图等中书科中书舍人曹广宪刘斗文陈恪何道瑄杜述先额外中书舍人陈厚耀笔帖式张鼐等内廷纂修高不骞王曾期郭元釬等一统志馆监生沈永誉等官学生戴留助等恭祝西安门外衆舖户小民榜文伏以圣夀绵长宝厯共庆万年之算皇仁浩荡恩膏先流九达之衢迈汉殿之三唿岂徒颂祷敛箕畴之五福用钖臣民扶杖而观咸识春台之近跻堂而献欣瞻化日之舒庆溢阓阛欢阗卷陌钦惟皇帝陛下法天之徤如日之升合千八百国黎献之邦普天同戴积五十二年太平之盛率土皆臣六合爲家尽干坤而作界八荒我闼合满汉而同风露犬纨牛款闗入贡旅獒越雉敛袂趋朝安益求安岁岁蠲租赐复治惟求治时时旰食宵衣凿井耕田家霑甘露阜财解愠人被薰风旣纬武而经文亦左仁而右义凡此歴年之丕绩实绵万世之宏基兹当三月方中正值六旬圣诞万灵效顺欣看南极之老人七曜呈祥遥接西池之王母含生胥庆负质同欢等幸居辇毂共列市㕓仰凤诏于日边窃比向阳草木听鸾音于天上欣同在囿禽鱼百货竞陈五材竝饬萑苻无警共沐鸿施泉布时通悉由仁政歌唿载道人袭黄绢之衣含哺偕来手策班鸠之杖羣进封人之颂用祝三多愿集绛老之年合成万岁恭拜灯王于绀宇䖍礼花首于银龛共庆长龄用介纯嘏伏愿大转鸿钧宏开寿域瑶图孔固亿万年萃四海之欢璇宇长清千百世献九州之贡五日风而十日雨尽协尧梧舜栁之祥九年蓄而三年耕永息井钺参旗之象自西自东自南自北相忘化日之舒如山如阜如冈如陵长献介睂之斚矣西安门外各行舖户市井田世盛余天佑王永昌薛大晟夏之杰于化龙郭鎭杰张国臣武绍文刘宗尧李必显霍攀桂廖全胜郑满康苏文蔚衞奉周张宏印谢璞田兴文王名道吴成华王朝稳郭宏徳张天仁陈奇章赵天贵赵金鼎李贵陈彬如佟自㑹宋之胜李震芳蔡进徳李文药周文昇潘九思于廷佐张瑞奇赵国瑞郭应熙张利韩所生赵燕杨禄徐光斗马成龙刘文进米彪郝亮王士雄王来宣刘汉裔王洪胥王志成刘定安张君辅李长玺王守信刘虎徐国才陈三王吾兴冯世昌王时禄李福俊高栖凤牛才斗郭进宝齐卞生傅尔徳杜培王好贤刘成汉王继昌邱起山董文仁冯国用纪之纶纪之纬李振基罗谦吉杜金龙白得朋康三纪五李青彪朱麟王嗣元杨崟陈韦叶赵养睿王锦邢宣泰马国圣王五赵文炳许文相王诠高国元邵元龙石良辅米良赵之炳樊祚张士奇刘士爵王翠杨三白继盛康朝佩王凤起舒文选房世祯周性新郭玺胡有徳杨玉泰张国宝王夺魁许继振徐兴逺张宏金刘在都蔡之俊吕有徳张朝凤郑国璧刘秀芝髙进孝张化凤袁秉干张芝彦王永荣张士泰余昇马文壮佟正已寇作栋王显荣赵之栋邓士奇赵良璧赵廷辅赵廷璧赵廷臣荣士琮吕洪宣吕成林等恭祝内务府官学满汉教习官学生榜文伏以皇仁普徧九垓洽衢歌巷舞之声圣寿绵长亿载覩电绕虹流之庆云开阊阖瑶池捧进太平觞星朗枢垣银瓮镂成万岁字天行永健旭照长辉钦惟皇帝陛下手握璇图躬膺宝箓统万灵而御六合安益求安咸五帝而登三王圣不自圣値龙飞之五十二载海宴河清卜凤厯者亿万斯年天长地乆兹届五阳之月欣逢万寿之辰日彩彤融人在大罗天上春光罨霭羣逰极乐国中供养伊蒲聊比拈花之颂宣扬梵呗譬诸击壤之歌本无当于髙深冀少抒夫涓滴等恩深豢养志切祝釐愿为文囿之刍荛瞻依化日窃比虞廷之鸟兽抃舞光天唱贝叶之三多诚孚猊座吐莲花之五色欢绕龙楼行见宝厯绵延庆皇图之巩固鸿基永茂仰帝祚之遐昌矣内务府官学满教习中书费扬古厄特黑觉罗勒忒礼官柱汉教习举人贡生方任章全人杨飞熊吴钖爵于梓杨傧龚克庸季宏焕姚述虞蔡汝齐王希曽钱鋐官学生常夀哈虎保柱黑子等恭祝候补翰林院编修高舆率领浙江耆老三百余人于万寿寺恭设千佛道塲榜文伏以金轮焕采诸天共庆无疆玉厯膺符万国同皈有道慧日丽九重阊阖瑞满干坤吉云昭四表光华祥凝宇宙燃香灯而顶祝髙深遥联星拱诵梵贝而宏宣福徳近接嵩唿稽首飏言齐心展诵钦惟皇帝陛下统接千龄泽覃万寓握珠囊而受采承干保泰叶虹流电绕之祥调玉烛以乗时缊瑟歌风应海宴河清之运缉熙光圣学日新月盛百王之懿范并入陶钧乆道育羣生夕惕朝干歴代之风施咸归纲纪天文河汉廓洙泗之渊源圣武雷霆勒燕然之碑版慎简云龙之纪朝皆六相五官协和风雨之司野乐春耕秋歛宫府饬而髙卑奠定告成之圭璧乆昭銮舆动而民物雍和望幸之讴歌四起求贤若渇览辉之鸾凤齐来登俊惟庸入网之珊瑚竞爽省耕劝织家窥册府之丹青发帑赈金岁拜瑶天之膏泽歴蠲逋赋金钱之数等恒河全免新租纶綍之颁如天雨爰书必愼频宣肆赦之文决狱惟寛特下矜全之令巽风潜洽遥及南梧北栁之区解泽旁敷逺霑出日无雷之域唐虞而上极隆之盛治比此非多开辟以来未有之神功于今爲烈兹当纪元五十二年恭遇万夀六旬正诞时则天不爱道地不爱宝黄星焕而朱草荣龙马在河麟凤在郊银瓮臻而金船出八纮归极四海腾欢衍五福于箕畴未足罄人天之颂祷赓九如于周雅讵能申葵藿之对扬职忝蓬壶材慙樗杜校讐秘检如繙宝藏于龙宫侍从属车恍覩珠幢于鹫岭荷隆施于两代生生莫报崇深享厚禄于全家世世难酬覆育幸际昌期之伊始愿赓岳牧之歌欣逢景福之大来欲效儿童之颂潮音礼忏旣临碧海以朝宗日下延僧复对青峰而献寿敷纎㣲之意蕋窃思聚芥培山摅㸃滴之心源惟冀收涓添海伏愿长发其祥永言配命后三光而不老格太清奠太宁丕显太平于有象同二曜以贞恒敛万福享万禄弥昌万寿于无疆则三十六亿平等之居竝跻西方极乐八万四千婆娑之境俱登无量寿天矣行人司衙门榜文伏以天成地平八表际雍和之运星辉云烂万方逢熙皥之春凝瑞霭于㣲垣合同轨同伦同文而益盛灿荣光于紫极萃多福多寿多子以全昌率土咸欢普天同庆钦惟皇帝陛下五徳统符万龄开运经文纬武聿宏参赞之功内圣外王克建中和之极薫风遐被仓箱屡庆丰年湛露常零蔀屋时歌大有万民乐利尽山陬海澨而并包九译梯航举凿齿雕题而丕冒奉共球者千八百国上轶夏商沐膏泽者五十二年逺超尧舜厪睿虑于乆安长治底民生于累洽重熙兹逢圣夀之六旬适届春王之三月歴无疆之甲子百福弥殷集万禩之春秋一元复始得露泉于月馆瑞应丹邱获玉厯于河巖祥分绛阙春风昼永辉煌万国衣冠南极宵明照耀九天阊阖等乆依覆载莫报高深班联紫气光中但祝万年以奉天子身傍红云影里惟涤一心而叩如来璇霄朗斗极之辉天回万象金殿拱慈云之座运协百灵嵩岳三唿声应华封之祝钧天九奏祥和韶舞之成伏愿日月竝恒干坤同乆瑶枢永握总元㑹运世之昌期景命常新兼唐虞夏殷之全厯河山雨润年年竞献嘉禾海岳风清岁岁咸登瑞麦涂歌巷舞合鸠车竹马以偕欢泽媚山辉共啼鸟游鱼而咸若朞三百有六旬六日苞符登千百世之文岁八千为一春一秋椿龄演亿万年之庆矣行人司司副张光鏻行人阮士琦张崇礼胡廷凤钱㵯吴普褚泰王肃章李玘尊等恭祝候补候选人员榜文伏以一人有庆九如之颂祝弥殷万福攸同百尔之赓扬滋盛星流北斗乃圣王降诞之徴极曜南天实元后夀昌之应奉无私而成化徧九有以敷恩钦惟我皇上得一以贞兼三而治健行不息光昭干象于中天悠乆无疆永布阳春于六合传心绍世立本应图德无不全册难尽载至若慈宁侍问诚心尽色笑之欢徽号尊崇承意在形声之表回澜效顺已平地而成天蔀屋周恩载省方而问俗敦崇正学黉序増光宏奖羣材棘闱重启契精一之授受洞见羮墙潄六经之芳华诞登道㟁云书绚綵散绮成霞墨迹飞烟余光射斗萃凤阁鸾台之彦抽金函石室之藏咳唾宫商身言律度日星竝曜八埏目烂乎干文金石相宣万里普传乎天籁雕题穷髪共照光辉海澨山陬咸承覆露周咨物力洞悉时艰万姓倾心四方乐业丰年屡兆斗米且贱于三钱神听终和祀典将通乎八蜡盛徳大业巍巍皇皇伟烈丰功绵绵翼翼是以休徴云集泰运日隆上则景星庆云下则河清海晏乃者宏开夀域蓂阶之厯数方隆绵歴昌期天步之祯祥最逺三阳布暖万类敷荣普天称仁夀于尧年寰海颂灵长于舜日等乆叨天眷初问云程敬献泰阶万夀之图允符圣主歴年之数字中蝌蚪挟日月以腾辉笔下蛟龙共风云而来㑹涓涘未报敢云拜献之先资浩荡难名莫罄生成之大德用诹谷旦爰集羽流宣宝诰于广塲迓玉清于上界波回太液添海屋之仙筹乐奏云璈集瑶池之法驾光耀金仙之座香浮玉殿之烟朝野欢唿人天抃舞春生北阙葆一气之元和日丽东华荐三灵之茂祉伏愿如日初升与天齐夀紫芝黄鹤永延帝祉于无穷旦月卿云常见天颜之有喜从此五风十雨草木长春行见九域八纮神人胥庆梯山航海羣瞻凤厯之悠长天府神京永奠鸿基于巩固矣候补员外郞汪钖龄李维均等候选员外郞髙浚等候补主事胡増耀陈沂震等候选主事梁钖珩赵继抃等候选内阁中书应陞陈学良等候选中行评博汪枢阮体干等候补中书刘自洁朱齐名等候补鸿胪寺寺丞鸣赞陈谟周李等候选国子监典簿乐凤仪梁德兼等候选兵马司副指挥程鹤龄沈允陞等候选翰林院孔目邓繁禧等原任布政司张圣猷候补㕘议道靳治齐候补道府汪清候补知府张国桢王景灏等新授知府髙铃候补同知王襄国汪泰来等候选同知戴晋耿鳞奇等新授知州郜超候补知州卓士杰邵棠怡等新授通判周溥候补通判黄明德王继华等候选通判髙其伦陈世增新授知县陶元运齐方起候补知县周元恺吴振武等候选知县冯景夏蔡文等新授教谕朱齐年候补教谕胡文元候选教谕丛澐等候选训导张无咎等新授布政司理问黄炜候选布政司经歴等缺黄国楹王宗城等候补州同陈元容候选州同周元鼎计文龄候补州判戴埙等候选州判陈仕汪愈等候选府经歴冯开成等新授县丞冯廸等候补县丞应陞张相柱候补县丞徐廷垣周文隆等候选县丞缪錞张大成等候选府知事罗国禔等恭祝京城正阳门各巷各行士民商贾榜文伏以圣朝调玉烛祥昭有道之符皇鼎固金瓯兆启无疆之厯恩竝地天而叠被化普八纮筹添日月以俱长光凝五位灿红云于雉尾毕腾率土之唿嵩瞻紫气于螭头益起康衢之击壤讴歌莫罄舞蹈难扬等伏闻兴王履泰当五百之昌期仁主乗干绵十千之宝祚勲华逓接深仁普播于万方谟烈相承厚泽覃敷于九㝢出作入息俗尚清嘉鼓腹含哺民风于变是知臻上理无慙上哲更识有大徳必享大年华渚流虹最着髙辛之瑞瑶枢绕电聿传蒲坂之祥封人献祝以三多箕子衍畴于五福盖人登袵席旣统四海之家以为家而诗咏冈陵自合万民之夀而皆夀钦惟皇帝陛下道配干元徳符坤厚政勤宵旰俨天步以雍雍治洽堂廉奉帝衷之翼翼体天地好生之徳遐迩叨未有殊恩承祖宗忠厚之传中外邀非常旷典青坛主鬯契明旦于穆清兰殿称觞勤清温于定省接尧舜禹汤执中之统绪洵咸五以登三印闗闽濓洛理学之渊源果外王而内圣或丹黄载籍标大义于纲目之书或甲乙陈编赐御评于古今之集𤼵皇万象铸史镕经辉映三才左宜右有天章璀璨缀金科玉律于毫端宸翰敷华惊凤翥鸾回于字里书十行而官方士习训寓劝惩筹万姓而农事女红图详耕织仁人无敌天威快三孽之驱除王者有征神武欣九边之底定荡平絶域声灵腾出日之乡煦育泰阶徳教讫无雷之国梯山航海辟从来未辟之封疆渐义摩仁兴亘古难兴之礼乐致百灵之效顺看四渎之呈祥犹复南閲河工东封泰岱总冀敷天得所不惮廵行更欣匝地霑恩屡邀时迈迩者下蠲租之明诏务盖藏于耕九余三开造士之宏科俾彚萃于拔十得五征徭槩免歴三载而一周乡㑹竝行閲十年而再举在我后大沛宏恩于八极秀朴欢腾惟吾民欲聚纯嘏于一人炽昌颂起乃推崇未及于万一而谦让已至于再三屡却徽称益彰沖徳圣不自圣讵惟嫓迹于神尧安益图安遂已齐年于太昊恭逢圣诞欣际嘉辰福禄兼隆共庆六旬之初度尊亲未艾实为万歳之始基佳气云蒸启九天之阊阖欢声雷动集万国之衣冠溥湛露于彤阶酒斟百福回祥风于紫陌觞进九霞莺啭上林宛转和钧天之奏凤鸣阿阁翩跹觇盛世之仪被文锦之衣麻姑擘其麟脯乗綵云之辇王母奉以蟠桃日之升月之恒鹭序鹓班齐上南山之鹤算天同长地同乆黄童皓叟竞献北阙之兕觥等属在编氓幸霑徧徳逰日中之市愿受一㕓通辇下之财互交百货地称帝里跻荡平正直之休风居隷皇都沐累洽重熈之雅化凡我小民之乐业皆赖圣主之鸿恩家庆昇平夙矢瞻依之切典隆朝贺弥深颂祷之私用申向日之寅衷敬祝齐天之上寿光摇宝炬华灯开太液之莲曲度霓裳法部按云门之节更涓吉日肃布净坛诵宝诰于金绳无㣲不格阐梵音于瑶笈有感皆通俯鉴吾侪报効之涓埃永増哲后凝釐之悠乆伏愿寿域宏开春台广被结道徳作长生之果何须赤鲤访仙鍊仁义为福世之丹不借青牛採药和风翔九陌处处流膏甘雨洒万方人人饮液休征则民康物阜瑞应则时和年丰将萃六合之羣黎常戴万年之天子参天两地与万物以偕春就日瞻云共三光而永曜则已安已治不殊轩帝之灵长而卜世卜年更过周家之绵逺矣䌷縀三行程得寿石璞邱圣台等二百二十五人金行谭伯龙褚国受刘之鉅等一百四十四人金银首饰行王世鼎汪诘方一増等一千一百六十七人珠宝行龙登云孟齐贤周尚文等三百六十六人人参行李之郁金鑑金义检等一百九十五人城内貂皮行蒋启元刘世丰张祥麟等二百七人当行张士奇张名逺张景贞等一百一十七人银行叶长林陈吉士徐国桢等五百八十二人䌷縀行仲时盛任振翔沈懋昭等六百八十七人布行武人运康学文孟学吕等五百四十九人帽行陈宗显张国冈毛润等一百八十六人粮食行张国鋐赵元刘建邦等三十六人广行刘国瓒王义赵孟迁等三十六人鞾韈行王尚礼王国王爱民等八十四人东河沿各行单世立刘彦宋芝秀等二百三十四人西河沿各行唐自芳王国寿金国鑑等七十八人粮仓行闫大士曹起龙孙起熊等一百五十人果行朱文进崔国秀黄士英等二百一十八人广商梁式彩黄国琮傅瑞公等三十三人广行伍君铭邢国泰萧梦祥等九人西河沿各行衞全许养寛夏忠舜等一百五十六人正阳桥各行鲁登云詹铨张有道等八十四人廊房头巷各行张桂郭宗贤赵铎等三百三十六人廊房二巷各行王近王礼吴国华等一百八人珠宝市张明凤李机马国等一百八十人大街东各行陈宏儒徐金贵魏自秀等三百九十三人大街西各行诸鉴李忠致王之伊等一百四十四人鲜鱼口内各行左志懋张茂第李文贵等三百人大栅栏内各行曹国弼张于仓徐芳等一百人梅市街各行陈友志赵国宣耿国翰等五十一人髙爵街各行赵迪吉薛进通刘敬等六十六人东大街各行李珍王建刘庆祖等一百一十七人西大街各行张志仁吴金玉赵贵尊等六十三人正阳门内各行任宏重张文焕金瑛等六十人正阳门外各行马世俊王自富郭腾龙等二千一百八十七人各巷士民邢俨庄彦卿邬茂馥等四百五十八人续到各巷士民汪偀孟春富司文柄等二百四十八人书榜举人米愫副榜吴钟芬教习汪芳藻岁贡魏大徳生员翁应庚米愼陈笃祜米悦褚瀚褚丞监生王安国儒士张镕董事行人司行人褚泰候选州同吴毓文周道盛郭燕朱荣璧王世鼎方逺朱元俊褚清候选县丞褚国鑑褚国受褚源叶长林钟志淳等共一万五百一十二人等恭祝万寿盛典初集卷四十九万寿盛典初集卷五十钦定四库全书万寿盛典初集卷五十庆祝三康熙五十二年三月各省督抚提鎭诸臣以皇上六旬正诞各就其地之名山胜境率所属大小文武臣僚耆老士庶建坛设醮庆祝万寿二月十一日廵抚山东等处地方督理营田兼理军务都察院右副都御史蒋陈钖谨题为恭报微择吉前赴泰山进香恭祝万寿事钦惟我皇上学贯三才功髙千古作君作师沛恩膏者千八百国得名得夀巩磐石者亿万斯年厚徳深仁逺迈乎商周虞夏文谟武烈𢎞敷于南朔东西民思帝泽之隆普天嵩祝荷君恩之重率土山唿兹当万夀开科大典俟监临文闱事竣择于三月十一日自省起行恭诣泰山岳庙十三日薰坛十四日至二十二日圆满九昼夜功徳即于泰山嵩唿万寿伏愿天行弥健圣厯常新自京师以至九垓处处乐皇仁之高厚由六旬以臻万岁年年庆圣寿于无疆矣所有微择吉起程日期相应题报伏乞皇上睿鉴施行三月初五日奉㫖该部知道三月十一日提督山东等处学政右春坊右中允兼翰林院编修陈恂谨题为恭逢万夀共效嵩唿敬达舆情以伸下悃事据青州府属文武生员髙延龄等呈称龄等生际唐虞身居学校䝉我皇上徳隆覆载夀考作人屡颁广额之𢎞恩复赐开科之旷典频年赈贷寒儒共被春温今岁蠲租下士咸登仁夀荷生成于沦肌浃髓安诵读于舜日尧天兹于五十二年恭逢圣诞昌期万年有祜伏惟沂山东镇素称灵异兹闻设坛建醮深惬舆情阖郡诸生佥愿随行拜舞共效无疆之祝伏乞转达等情到钦惟我皇上治懋勲华徳敷宇宙揆文奋武集千八百国之共球平地成天绵亿万斯年之厯算恭遇圣夀六旬甲子初周普天同庆驻札青州境内沂山即系东镇东方之镇于五行属木木号长生于四序为春春司发育沂山列在东方圣诞正当春月谨择于三月十二日为始䖍祝九日颂寳箓以比南山望瑶光而瞻北斗青阳日丽长施出震之功紫极流辉懋集乘干之福自今伊始年年庆万夀于昇平以莫不増岁岁进九如于天保今据阖郡士子数百余人踊跃唿嵩情词恳挚不敢壅于上闻为此谨题四月初一日奉㫖该部知道三月十一日镇守山东全省等处地方总兵官左都督李雄谨题为恭报微率同兵民共赴蓬莱仙阁恭祝圣夀无疆事钦惟我皇上宵衣旰食膺图方五十二载禄位名夀钖祚自亿万千年自莅任来向年恭値皇上万夀俱同文武官弁在本城内万夀宫敬设龙亭启坛建醮三昼夜序班行礼恭祝圣夀兹五十二年三月十八日欣遇皇上六旬大庆正率土欢腾普天胥庆之时据登州府耆老兵民王嘉玉等又据标中右水师营马步兵丁王永年等呈称今遇皇上六旬圣诞请启坛建醮恭祝圣夀万年连名具呈前来惟是万夀宫规模基趾窄狭今阖城内外兵民纷纷云集人多地狭不足以肃观瞻谨择登州府水城之蓬莱阁同本城文武官弁暨百姓兵丁于十三日启建佑圣延龄道塲九昼夜瞻海山而祝遐算天庥永懋望日月以唿万年帝道弥昌縁系兵民公祝欢跃舆情不敢壅于上闻理合具题谨具题知四月初二日奉㫖该部知道三月初七日廵抚偏沅等处地方提督军务兼理粮饷都察院右副都御史潘宗洛谨题为恭报微亲率属员士民赴岳庆祝万夀起程日期仰祈睿鉴事恭遇我皇上六旬万夀良辰海内臣庶受恩既久颂祷愈殷値此化日舒长苍生乐业湖南百姓扶老携幼捧香朝岳愿我皇上万万岁络绎在涂嵩唿动地至于土司苗猺爱戴眞诚闻亦赴岳庆祝谨于本月初七日由长沙起程前诣南岳庙斋戒竭诚率属员士民登祝融最高之峰祈圣主无疆之寿亿万生灵衆愿佥同山川神祇昭假协应神人既和天休滋至我皇上承受皇天上帝眷顾景命永与干象同长坤仪竝久此乃自然之理必得之符也同城司道等官除委令按察使王朝恩率地方文武官员仍在长沙城内醮坛行礼外其布政使阿琳驿盐粮道副使侯恽俱随前诣岳庙行礼所有微赴岳庆祝万寿起程日期理合题报谨具题知四月初六日奉㫖该部知道三月二十六日提督湖广全省军务总辖汉土官兵兼军卫土司控制苗彝节制各镇左都督加三级额伦忒谨题为恭报微敬同全楚官兵赴岳䖍祝圣寿无疆事窃照五十二年三月十八日恭逢我皇上六旬大庆疏请赴阙躬祝未䝉俞允用是诹吉斋心敬诣南岳建坛恭祝圣寿而全楚之鎭协标营以及士卒俱有同心齐愿赴岳叩祝谕令各在本汛率衆建坛望阙唿嵩仍挈全楚官兵姓名册籍赴岳恭祝万寿于康熙五十二年二月二十六日起程理合恭疏题报伏乞皇上睿鉴施行谨具题知四月初一日奉㫖该部知道三月初八日镇守湖广襄阳等处地方总兵官都督同知世袭二等阿达哈哈番高其位谨题为恭报微敬赴武当庆祝圣寿万年事钦惟我皇上徳合干坤道隆尧舜兹逢三月十八日恭遇皇上六旬正诞䖍诚斋沐谨择于三月初八日自谷城县起程躬诣武当启建醮坛率同官弁兵丁至诚叩祝圣寿绵长所有微起程日期理合恭疏题报以闻四月十一日奉㫖该部知道三月初九日廵抚河南等处地方提督军务兼理河道兵部右侍郎兼都察院右副都御史鹿祐谨题为恭报微赴嵩叩祝圣寿无疆事钦惟我皇上干坤合徳开天长地久之昌期圣智超伦综帝徳王功之盛业仁民爱物尽携兆姓纳春台航海梯山咸仰衆星拱北极濊泽诞敷于四海讴歌普徧于两河兹値枢星绕电之辰正逢甲子方周之岁神人胥庆率土欢腾理宜恭设醮坛以迓景福敬詹三月初一日谷旦就嵩山中岳庙设坛延请僧道启建祐圣延龄道塲因在闱监临先委署河南府事开封府南河同知武登科盐捕同知呉元锦暂司斋事䖍诚叩祝今于三月初六日揭晓塲务甫竣于初八日率同布政使李苾按察使张伯琮驰赴嵩山斋宿醮坛稽首焚香与民同庆伏愿皇躬永固帝徳弥昌同日月之升恒九如常歌天保并山川之悠久万岁时聴嵩唿所有微赴岳恭祝万寿无疆日期理合恭疏具题伏乞睿鉴施行四月初六日奉㫖该部知道二月二十六日镇守河南河北等处地方副将管总兵官事降一级留任冯君洗谨题为恭报微赴岳庆祝万寿事恭遇皇上六旬正诞普天同庆万国欢唿谨㑹同河南廵抚鹿祐在于嵩岳设坛建醮率领军民人等颂祝高深仰南山而聴嵩唿望北极以申华祝卿云拥玉座而腾辉笙吹洛浦旭日映微垣以交晃香绕华筵伏愿圣寿齐天八千岁之庄椿同茂遐龄如岱亿万年之玉烛长调于二月二十六日自懐庆起身前赴嵩岳谨将离署日期题报伏乞睿鉴施行四月初五日奉㫖该部知道二月二十七日廵抚山西太原等处地方提督鴈门等闗军务兼理云镇都察院右副都御史苏克济谨奏为恭谢天恩事切一介庸愚荷蒙圣恩简畀晋抚身任地方久远阙廷幸逢皇上六旬大庆疏请陛见钦承俞旨准来京于去岁封印日星驰北上十二月二十六日到京即在景山前恭请圣安跪瞻天颜欢忭何极至二月初七日随驾行围荷蒙特赐亲骑良马并哈宻𤓰等物又奉谕旨着跟随看视水围至叚村地方即于御座船内召见跪聆圣训谆挚令有所遵循十七日在船上跪送圣驾又蒙皇上命将船𦂳靠龙舟温纶下及复蒙赏赐御食珍奇何人斯膺此格外殊恩即捐糜顶踵奚能仰报高深惟有益加惕励不负圣主之洪仁于万一耳兹于二月二十二日回署即于二十六日肃秉䖍诚驰徃五台恒山于三月初一日为始建醮讽经一月圆满率同官民拈香叩首以庆万寿同天地无疆永祝圣龄与冈陵竝久理合一幷奏闻伏乞皇上睿鉴施行三月初九日奉旨该部知道三月十一日廵抚江西等处地方兼理军务都察院右副都御史加三级佟国勷谨奏为谨报微赴庐山进香日期恭祝圣寿无疆事钦惟我皇上睿知聪明圣神文武盛徳合干坤而广运荡荡难名大业超今古以遐昭巍巍莫竝宵衣旰食五十二载正遇昌期端拱垂裳亿万斯年长绵福祚际此尧天舜日欣逢电绕龙飞普天沐帝泽之深共效三多封祝微荷君恩之渥倍切万寿嵩唿兹惟南康府星子县庐山高与天齐名标江右奉宸章之璀璨寺额特赐秀峰颂圣寿之光华石号旧唿华盖五老峰连庆云岫捧出五色祥光白鹿洞接欢喜巖浮来千重紫气春和景媚瞻灵岳万古之休徴日升月恒逢圣人六旬之大庆文闱事竣颂祝心䖍谨择于二月十二日自省起行恭诣庐山秀峰寺占吉十三日启建祝圣延龄道塲九昼夜斋戒醮坛叩首焚香与民同庆伏愿干行弥健坤厚永贞天禄重申仙厯循环于甲子寿杯长捧仙灵拱极于春秋以莫不增亦孔之固则一人有庆九州万国处处颂有道之长而天子万年白叟黄童人人永无疆之祝矣所有微起行日期相应奏报伏乞皇上睿鉴施行四月初九日奉旨该部知道三月初七日廵抚四川等处地方提督军务兼理粮饷都察院右副都御史年羮尧谨题为恭报微躬诣峩仰祝圣寿事钦惟我皇上化洽虞琴瑞徴禹范播仁风于八表己绵厯服无疆沛惠雨于九州更纪太平有象厪五十二载之宵衣旰食景命方申卜百千万世之日升月恒天年周甲欢腾近甸童叟共乐夫康衢庆溢荒陬臣庶如游乎蓬岛福随川至愿切山唿谨于三月初七日㑹同提康泰学王诰率同布政使宋致按察使沙木哈松茂道佟世禄永宁道李我郊等躬诣峩山伏虎寺卧云菴两处择于本月十二日各建道塲七昼夜恭祝万寿履三巴之胜境春满祗林诵千佛之名经香流贝叶山农志喜咸瞻南极之辉野老兴歌竞奏西池之曲伏愿昌期叶运宝箓呈符松柏冈陵窃俯躬以着颂圣神文武敢骧首以扬休所有微起程日期理合具题伏乞皇上睿鉴施行四月初六日奉㫖该部知道三月初六日提督四川等处总兵官副将世袭拖沙喇哈番康泰谨题为恭报微亲赴峩庆祝万寿事康熙五十二年三月十八日恭逢我皇上六旬万寿普天同庆受恩深重祗縁初莅四川僻处边隅不获入觐随班庆祝惟有㑹同抚年羮尧学王诰帅领所属副将王之俊李元洙叅将赵琏马元等齐赴峩山䖍诚诵经七昼夜庆祝万寿于无疆少尽微之愚愿耳谨于三月初六日自成都起程所有微起程日期理合缮疏题报伏乞皇上睿鉴施行四月初六日奉旨该部知道三月十三日镇守四川松潘等处地方副将管总兵官事程正李谨奏为恭祝万寿事钦惟我皇上至圣配天大徳受命虹流雷绕为圣主诞降之徴海晏河清实至尊寿昌之应普天之下人人共祝无疆率土之滨处处咸歌有庆寿齐日月仁霭干坤樗栎庸材兜鍪下质身羁边汛心恋阙廷恭逢万寿之昌期欣遇六旬之大庆舞蹈莫遂踊跃时深谨择于康熙五十二年三月十三日薰沐斋戒率领官兵士庶商贾喇嘛土目前至雪山黄龙寺延集僧道自十五日起至二十一日止拜讽经懴七昼夜䖍祝圣寿无疆皇图永固为此具本谨具奏闻四月十七日奉旨该部知道万寿盛典初集卷五十万寿盛典初集卷五十一钦定四库全书万寿盛典初集卷五十一庆祝三广西臣民修建桂林府全州湘山寺无量寿佛道塲庆祝万寿抚臣陈元龙疏请御书题额上亲洒宸翰书寿世慈䕃四大字赐之康熙五十一年十一月十九日廵抚广西等处地方提督军务兵部左侍郎兼都察院右副都御史陈元龙谨题为边方感恩心切祝圣情殷俯顺舆情重修无量寿佛道塲告竣共恳恩赐御书匾额以慰瞻仰以垂万古事钦惟我皇上治功道徳冠于古今仁寿健行同于覆载自天开地辟以来从未覩此昌期极山陬海澨之遥无不登于乐土兹者明年三月恭遇万寿齐年粤西地虽僻逺而村墟溪洞之间白叟黄童无不知感戴圣徳羣思望阙唿嵩况等大小各官蒙恩豢养食禄一方而以封疆职守道里远隔不能随在廷诸臣抃舞叩首于尧阶之下犬马之私无由自展兹查桂林府全州之湘山寺供奉无量寿佛眞身崇巖秀丽绀宇𢎞敞自唐迄今厯数千年每年二月初八日値无量寿佛诞辰通省及邻省汉土百姓不逺二三千里皆来进香盖以祈福寿得福寿祈丰年得丰年灵感福庇其来已久今年二月间逺近万民齐集之时咸称我圣主即无量寿佛现身相约明年三月毕集寺中叩祝万寿幷商量广募重新殿宇亿兆黎元㒺不同心闻之不胜欣庆而仰体我皇上爱民至意诚恐下费民力同司道各官率先捐俸修理委全州知州沈元佐桂林府通判慕国琠敬谨督修经具折奏明数月以来随有属各府各县诸臣先后乐输凡应用物件俱现发价値採办一切匠工照民间现给工食百姓子来趋事踊跃欢唿兹据知州沈元佐通判慕国琠报称奉委修理湘山寺小心监督自寿佛塔殿大雄殿伽蓝殿真武殿天王殿两庑配殿钟鼓楼戏台龙凤山门竝东西之毘卢殿大悲阁凖提阁景徳堂等处俱重加修整油漆大小佛像罗汉像共一千余尊悉皆装金綵画即于寺前西首山冈之上建造万寿行宫七间自大门二门戏台至后廊共五进东西走廊一百零八间工程俱已告竣委布政使黄国材单骑亲往查閲阖州老幼百姓并往来商贾行旅至寺中瞻仰者同声齐唿万岁声震林谷复据绅士唐暄里民马祥林兵丁向仁等环拥呈称我圣主为当今寿佛今幸覩佛殿重辉行宫新建寿佛之金身普䕃厯千百刼而无量圣主之玉厯长调更亿万年而弥永但遐方就日情殷必得恳请御书匾额昭示正殿俾荒服黎民仰覩云日之光华永霑雨露之恩泽从此岁岁丰登人人乐利实为边逺非常之庆幸等情前来伏思皇上宸章宝翰如日月之经天江河之行地而粤西士民远在边鄙未得遂其瞻仰之诚若蒙恩赐御书匾额不异钖福逺方兼可永镇边土真千载一时之盛事不敢不下顺民情上凟天聴伏乞我皇上万几之暇推恩颁赐当䖍造匾额摹刻即于三月万寿令辰悬挂御匾俾琳宫宝刹奎光与慧日同辉山阜冈陵圣泽与慈云并永用慰八千里外数百万臣庶之心等庆幸何极事关万民感恩祝圣舆情不敢壅于上闻理合具题十二月二十二日奉㫖该部议奏五十二年正月十八日礼部尚书赫硕色等谨题为边方感恩心切等事礼科抄出广西廵抚陈元龙题前事奉㫖该部议奏钦此该等议得广西廵抚陈元龙疏称我皇上治功道徳冠于古今仁寿健行同于覆载明年三月恭遇万寿齐年粤西地虽僻逺而白叟黄童无不望阙唿嵩兹查桂林府全州之湘山寺供奉无量寿佛真身崇巖秀丽绀宇𢎞敞今厯数千年远近万民齐称我圣主即无量寿佛现身相约明年三月毕集寺中叩祝万寿幷商量重新殿宇仰体我皇上爱民至意诚恐下费民力同司道各官捐俸修理兹据知州沈元佐通判慕国琠报称奉委修理寿佛殿寺前西首建造万寿行宫复据绅士唐暄等呈称今寿佛佛殿重辉行宫新建寿佛之金身普䕃厯千百刼而无量圣主之玉厯长调更亿万年而弥永但遐方就日情殷必得恳请御书匾额昭示正殿黎民仰覩实为边逺非常之庆幸等情前来不敢壅于上闻理合具题等因具题前来钦惟我皇上仁周万国徳被羣生虽在山陬海澨白叟黄童莫不羣兴一人有庆圣寿无疆之颂今粤西士庶咸以我圣主即当今无量寿佛乐修殿宇该抚仰体皇上爱民之心不费民力同司道等官捐俸修理今寳殿重辉复上达绅士舆情恭请御书匾额应如所请乞皇上于万几之暇特赐御匾颁发悬挂则天章璀璨慧日光辉逺土黎民得以时时瞻仰感戴圣恩亿万斯年于无既矣等未敢擅便谨题请旨本月二十一日奉旨依议着候颁发三月十一日廵抚广西等处地方提督军务兵部左侍郎兼都察院右副都御史陈元龙谨题为微恭诣湘山无量寿佛道塲启建经坛庆祝圣寿事钦惟我皇上道徳崇高治功巍焕健行不息与日月而同光悠久无疆并干坤而永泰兹者三春令旦恭遇万寿齐年庆满寰区恩周海㝢粤西虽地处天末而自城市以至村墟黄童白叟无不含哺鼓腹瞻舜日而乐尧天望九重而唿万岁等逺羁职守不得随在廷诸臣抃舞叩首犬马之诚无由自展因俯顺民情与文武大小各官捐俸重修全州湘山之无量寿佛古寺即于湘山之阳建造万寿行宫以为祝圣之地于上年十一月内工竣经具疏题请御书匾额在案兹当圣诞届期谨于三月十一日起程前诣湘山就于无量寿佛大殿启建万寿经坛七日偕文武诸臣望阙叩头庆祝伏愿阳和浩荡千百国永沐恩波化日舒长亿万年常霑福泽无任踊跃欢忭之至所有起程日期理合题报伏乞皇上睿鉴施行谨具题知四月十四日奉旨该部知道三月初二日提督广西总兵官左都督张朝午谨奏为庆祝圣寿恭报微赴全日期事钦惟我皇上功徳迈古仁寿同天普庆寰区效灵川岳粤西全州湘山寺供奉无量寿佛真身厯今数千年边方士民欣逢圣天子六旬正诞靡不欢欣抃舞吁请抚臣陈元龙重新寿佛殿宇建造万寿行宫同镇臣赵廷栋亦捐俸协修工程告竣正届圣寿诞辰于三月初二日率属员自栁州起程前赴湘山寺叩贺圣诞䖍设无量寿佛经坛祷祝皇上茂膺嘉瑞衍亿万年禄位名寿之长永荷天庥受千百国绅士军民之庆无任懽忭之至所有赴全日期理合题报四月初九日奉旨该部知道二月十九日镇守广西左江等处地方副将管总兵官事赵廷栋谨奏为恭报微赴全庆祝万寿无疆事钦惟我皇上聪明睿知文武圣神徳迈百王治隆千古声教遐敷处处蒙庥咸享昇平之福恩膏普被人人乐业共游仁寿之天业广功高道隆徳备诚旷代所无于今为烈者也康熙五十二年三月十八日恭遇我皇上六旬圣诞普天称庆率土欢唿不获与在廷诸臣随班拜舞谨于二月十九日自南宁府起程前赴全州同文武诸臣于新建万寿宫内启建祝圣延龄醮坛斋沐叩首庆祝万寿无疆所有微赴全日期理合题报四月初六日奉旨该部知道四月十三日廵抚广西等处地方提督军务兵部左侍郎兼都察院右副都御史陈元龙谨题为宸翰宠颁奎光逺照恭谢天恩永绥边土事本年四月十一日姪左春坊左中允陈邦彦遣家人李祥呉庆等赍捧钦赐湘山寿佛匾额御书寿世慈䕃四大字到粤率同在省文武大小各官出郭跪迎捧至公所敬设香案望阙叩头祗领阖城绅士军民耆老人等齐集瞻仰无不踊跃欢抃咸称僻处遐方觐天无自今得仰覩宸翰恍如身近阙廷圣主加恩边土真从来未有之盛事等敬观御书笔力遒劲神彩焕发不异日月经天江河行地共瞻羲画之健强益庆尧天之悠逺伏思寿世二字圣心益谦圣徳弥广仰知我皇上视民如伤逺迩一体不以一已之寿为寿而必欲使举世之人皆登仁寿之域是则以圣主无疆之寿俯钖下民亿兆人之寿而凡下民各有之寿总归我圣主亿万年之寿一人之钖福无量万邦之受祉靡穷在寿佛久镇湘山原因䕶国祐民有大功徳于兹土今蒙天语表彰仁心黙感寿佛益当垂慈广䕃从此雨旸时若岁岁丰登瘴疠永消人人寿考现在制造匾额敬摹镌刻俟匾额告成选择吉辰送往寿佛大殿悬挂另行奏报外所有接到御书理合具疏题报五月十七日奉旨该部知道外藩蒙古诸部落各于所属地方修寺讽经恭祝万寿幷请勅赐寺名上从之康熙五十二年正月二十六日礼部为公务事准理藩院文称准干清门侍衞拉什文称康熙五十二年正月十二日阿霸垓多罗郡王呉尔占噶喇卜旗分办事台吉徳穆褚克为皇上万寿在西里河地方盖庙塑佛已完乞皇上恩赐庙名又阿禄科尔沁多罗贝勒汪占旗分办事台吉衮塔尔等为皇上万寿盖造佛庙已成乞赐庙名等因具奏奉旨着给与庙名又正月二十二日科尔沁扎萨克图郡王鄂齐尔为皇上万寿于陶尔河地方盖造庙宇已完乞恩赐庙名等因口请转奏奉旨着给与庙名钦此等因前来相应移咨礼部照例给与庙名等因到部应将各给庙名之处送内阁撰拟可也正月二十八日礼部为公务事准上驷院文称管辖尚都达布孙瑙儿地方马羣总管阿拉纳奏称蒙古等荷蒙圣主宏恩无际未能图报万一故等公议自备纸张笔墨选属下善书之人敬书绀珠尔经一部不时讽诵诚意祈佛祝圣主万寿无疆俾等安生乐业绀珠尔经已于去年十二月内书毕今恭逢圣寿大庆之期讽祝九日又近见蒙古地方所修庙宇俱奏请圣主钦赐庙名而马羣地方所盖庙宇内供喀阳齐礼娃佛有看守喇嘛十名尚无庙名念经人亦少伏乞圣主赏赐庙名添给十名喇嘛赏赐度牒等因具奏奉旨着给与庙名交与该部议奏钦此钦遵移送到部应将给庙名之处送内阁典籍㕔撰拟可也钦赐西里河地方庙名诚寿寺阿禄科尔沁庙名戴恩寺陶尔河地方庙名仁寿寺尚都达布孙瑙儿地方庙名𢎞济寺驻札西宁主事格勒尔兎呈报为转奏事亲王扎什巴图鲁咨文内开得圣天皇帝睿鉴唿唿脑儿老亲王扎什巴图鲁奏为今岁圣主六旬大庆惟愿圣主皇图永固在顾木卜郭隆沙沖过茫等大庙内祝颂福寿将绀珠尔经阿玉玺经即鲁克经及各种经尽力多多讽诵再皇上正诞之日在本处望阙遥拜䖍诚讽经外何以出力报荅圣恩为此谨奏前来理藩院将亲王扎什巴图鲁所奏䝉古字本一扣黄绢一疋主事咨呈文案交与干清门侍衞拉什于五十二年二月二十三日转奏奉旨知道了唿唿脑儿贝勒罗布蔵为万寿大庆同伊母念万寿经外又亲到郭茫庙念绀珠尔经阿玉玺经答拉厄克西达达嘛呢卓里克乌格等经叩祝先是直省督抚提镇诸臣咸以康熙五十二年恭逢皇上六旬大庆预期疏请诣阙行庆祝礼皇上以封疆任重镇抚需人间许一二入朝其不获所请者无所发其尊亲爱敬之忱而黄童白叟末由亲诣辇毂以伸其讴歌颂祷之私者亦不可以万万计乃各就境内名山集缁黄建坛宇为万寿祈福其先期陛见未及圣节即以事还所治者亦各诣名山为庆祝之举等抄撮前后章奏撰为二卷窃有以仰窥我皇上圣徳之厚恩泽之深而诸臣之所以祝釐者亦各有依据不违古义而非如有唐以来诞圣诸节尊崇二氏讲论三教借为笑譁而已也昔在有虞顺时之方柴燎五岳望于山川徧于羣神故曰因名山升中于天所以昭神祇飨报功徳是以灾厉不作而风雨寒暑以时此天子为天下祈福而于己无所私焉者也然而天子祭五岳诸侯亦得祭其境内山川其奉牲以告祝史正辞将使大备盛徳诸福可致之祥咸萃于一人之身康彊逢吉至于万年永保民而后己此则天下为天子祈福庶几借一人之福以福天下者也唐张嘉贞北岳碑铭云事举必祈神行宜赛则有公卿而奉告命或四时荐熟三献酌洗则有侯牧而奉新章其事虽殊其义岂逺乎哉盖五岳视三公四渎视诸侯名山大川百灵所㑹各有拥扈一人之谊人之所奉即神之所凭故曰寤寐灵岳肸蠁神文玉帛未陈幽赞必先意而启椒醑虽薄景福乃应期而集人神所协良不诬也尝厯稽名山之灵风俗通称泰山有金箧玉䇿探䇿知寿徴诸汉武华岳古之惇物云笈七籖称山顶有千叶莲花服之长生故曰华山韩愈称衡山最逺而独为宗其神必灵北岳所居隂终阳始其道常久故曰常山嵩山尤为神异汉武帝诏云朕用事华山至于中岳御史乘属在庙旁吏卒咸闻唿万岁者三乃以三百户为奉邑命曰崇高焉其他若匡庐为三天子鄣黄山以轩辕得名峩五台则文殊普贤之所示现也武彞君幔亭之宴昉自秦汉沂山呉岳则东西镇山也登蓬莱阁以望安期访湘山寺而知寿佛百神震叠万方鼓舞光岳効其灵臣庶鸣其豫衆之所往神必据焉盖二氏之説不足凭万衆之心有可恃虽谓名山祝釐之举皇王令典以之协祚厯数昌期以之交泰何不可者以视昔人封泰山禅梁父躬告成功于上帝者其情之公私义之广狭岂直相迳庭已哉至于外藩蒙古诸部各建佛寺请赐寺名讽绀珠尔等经膜拜懽唿以祝万寿所谓不易其政不违其俗且宸翰所加即为典记备载不遗以见普天同庆无间中外焉万寿盛典初集卷五十一万寿盛典初集卷五十二钦定四库全书万寿盛典初集卷五十二庆祝四康熙五十二年三月十八日恭遇皇上六旬正诞各省将军督抚提镇诸臣先期疏请陛见庆祝万寿其奉旨来京者先后入觐直隷廵抚总兵官俱届圣节前赴阙行庆贺礼恭请入觐庆祝万寿奉旨准来京大臣镇守西安等处将军世袭拖沙喇哈番席柱镇守荆州等处将军达尔占镇守江南等处将军加一级鄂克逊镇海将军世袭一等侯又一拖沙喇哈番加六级仍带军功纪録马三竒镇守福建等处将军世袭一等精奇尼哈番加二级祖良璧总督湖广等处地方军务兼理粮饷兵部右侍郎兼都察院右副都御史鄂海兵部右侍郎兼都察院右副都御史总督河道提督军务加五级赵世显廵抚山东等处地方督理营田兼理军务都察院右副都御史蒋陈钖廵抚山西太原等处地方提督鴈门等关军务兼理云镇都察院右副都御史苏克济廵抚河南等处地方提督军务兼理河道兵部右侍郎兼都察院右副都御史鹿祐廵抚甘肃宁夏平庆临巩等处地方赞理军务兼理茶马都察院右副都御史岳拜提督江南等处地方总兵官师懿徳提督浙江等处地方总兵官左都督呉郡西安左翼满洲副都统世袭二等阿达哈哈番加一级索柱西安右翼汉军副都统刘官统杭州满洲副都统道服色杭州汉军副都统李如松镇守山西太原等处地方副将管总兵官事马见伯镇守山西大同等处地方副将管总兵官事张自兴镇守陜西宁夏等处地方总兵官左都督世袭一等精竒尼哈番范时捷镇守河南南阳等处地方副将管总兵官事世袭三等阿达哈哈番杨铸镇守福建漳州等处地方总兵官左都督许凤镇守云南鹤丽等处地方总兵官郝伟三月二十二日己亥上召入觐大臣赐宴于畅春园内苑上御楼临观命诸王传觞并赐克食果品衣帽鞾袜石砚等物有差随谕各回本任十八日万寿礼成入觐诸臣山东廵抚蒋陈钖山西廵抚蘓克济河南廵抚鹿祐先经奉旨于二月内回任其留京师者日侍西苑上以次召进御园赏花赐宴维时泰交异数湛露洪恩亘古罕有其宴飨之隆赏赉之渥畧备诸臣回署谢恩疏谨録如左镇守西安等处将军世袭拖沙喇哈番席柱谨奏为恭谢天恩事窃恭遇皇上六旬大庆前来叩祝伏见天下臣民尽皆齐集自京城以至畅春园沿途建棚诵经齐心懽庆叩祷圣主万寿无疆此皆皇上浩荡之恩无微不到以致六合之内不期而集颂祝万寿真亘古未有者也到京随驾至霸州蒙赐黄系火䥥包回銮之后又同各省将军俱沐特恩与内大臣等命入内苑恩赐饮食且命阿哥等授酒受此隆恩方深战慄乃又蒙皇上赐衣帽鞾袜至恭请训旨蒙圣谕善养身体以保余年久逺出力温旨叠颁何能承受伏念懦弱庸愚世受重恩自幼蒙皇上教育之恩渐加擢用以至今职毫无尺寸报効之处而皇上天高地厚之恩有加无已虽尽犬马之力不能仰报万一于回任时恭设香案率领全家望阙谢恩外谨具奏闻镇守荆州等处将军达尔占谨奏为恭谢天恩事窃欣逢皇上万寿大庆叩祝来京普天率土亿万臣僚军民人等皆有同心不期而至共效嵩唿荷殊恩同内大臣等入侍内苑得以仰瞻圣子神孙喜出望外又蒙恩赐饮食命诸阿哥赐酒幷赐御用线缨凉帽袍挂鞾袜御马火䥥包等物子达朗阿更蒙特放蓝翎伏念何人斯受此重恩虽粉骨碎身亦不能仰报于万一恭请训旨蒙皇上命善养身体以保余年久逺出力跪聆之下敢不祗遵明训竭力报効回任所率领妻子恭设香案望阙叩首以谢天恩再自京起身经过直隷河南二省以至荆州见沿途雨水得时麦穗长大村庄人民无不踊跃欢欣所过地方逐处询问佥云今年麦子比往年肥壮各种粮食尽皆茂盛此圣主万寿无疆之福普被天下人民是以年登大有目覩丰亨之象理合一幷题报为此谨奏以闻镇海将军世袭一等侯又一拖沙喇哈番加六级马三竒谨题为恭谢天恩幷报微回汛日期事窃恭逢圣主万寿大庆恩准来京叩祝屡觐龙颜比天而健叠聆圣训如日之温既已大慰微数年瞻仰之诚蒙圣恩浩荡令得随侍班联日饱珍膳近而御苑放鹰逺而水围廵幸皆得追随銮车豹尾之后尘亲覩圣武天威之赫濯私心欣幸曷其有极复不以为驽骀陋质钖以天廏龙驹及珍羞方物三月十四日又䝉格外天恩召入内廷叩见圣子神孙之衆多尽皆龙鳯之姿天日之表十七日圣驾回宫十八日万寿令节凡东西南北万国九州之臣民童叟梯山航海共晋万载之霞觞骑竹扶鸠咸上九如之宝颂随班叩首祝山河而踊跃寸长莫効闻颂祷而欢欣以为自古迄今未有圣徳深入人心以致内外一词遐迩合意普天之下莫不尊亲典礼如是之极盛者也十九日复得随侍龙舟徧游内苑玉兰耸日僊乐凌云目所未覩耳所未闻二十二日又蒙召入西厰赐克食桌子特命衆位阿哥不辞天潢之尊授饮微之酒并赐袍帽鞾袜谕令各回任所二十三日跪请圣训惟令微遵循定例绥靖地方更令调养微躯多加饮食勉以再为効力多年二十六日复召入内苑赏花观剧至四月初一日叩辞回汛又蒙赐绿端砚一方珍品二十种不知夙世何修叠蒙天高地厚之恩得至于此今于本年四月二十二日已抵京口准副都统周良相委令镶黄旗叅领董象鼎标中军副将杨长春笔帖式王之腾赍送镇海将军银印一颗令箭十二桿到随恭设香案叩首收受讫惟有仰遵圣训恪守定例以靖地方保养微躯以图効力生生世世子子孙孙竭尽犬马以报洪恩于万一耳为此具疏恭谢幷报微囘汛日期伏乞皇上睿鉴施行谨具题知镇守福州等处地方兼管緑旗都统将军世袭一等精奇尼哈番加二级祖良璧谨奏为恭谢天恩事窃至微极陋蒙我皇上破格任使依恋之诚时萦朝夕恭遇圣主六旬万寿请旨陛见重荷圣恩俞允得遂瞻天仰圣之私自行在趋叩圣安随行至京屡蒙赐宴赐食叠霑天家异味复䝉赏看御园胜景珍禽异卉得覩生平未有之奇又命阿哥授酒跪饮毕颁赐线缨凉帽五爪龙縀袍挂鞾袜及陛辞起行又蒙赐彩漆匣夔龙池端砚干哈宻瓜鹿肉条鱼条细鳞鱼蜜饯果品幷榛子松子诸珍物叩头谢恩祗领伏念樗散庸材谬膺重任幸际昇平愧无寸长报効欣逢万寿昌期得随天下臣民共申嵩祝瞻仰龙颜已极微之荣幸更蒙异数频施恩波叠沛有加无已真从来未有之盛遇何人斯当兹逾分宠荣中心感切报称弥难惟有益竭驽骀捐糜顶踵以仰荅高深于万一耳所有感戴之诚谨恭疏奏陈谢悃伏乞圣鉴为此具本谨具奏闻兵部右侍郎兼都察院右副都御史总督河道提督军务加五级赵世显谨奏为恭谢天恩事钦惟我圣主六旬万寿昌期敬请陛见荷蒙恩准来京获瞻天颜随班拜舞得遂犬马恋主之忱不胜踊跃欢欣之至又屡蒙赐宴赐食叠霑天家异味又命阿哥授酒幷看御园盛景巍峩灿烂真生平罕觏之奇观更蒙赐线缨凉帽五爪龙縀袍挂鞾袜又赐御砚一方哈宻瓜干鹿肉条蜜饯等二十様跪领之下蒙恩自天感激无地随敬谨收蔵奉为至宝伏思一介庸愚至微极贱仰荷圣主特达之知畀以督河重寄迄今已厯四载虽殚心竭力毫无报称乃恩赐尚方珍品迥异寻常复钦赐冠服光荣备至何人斯得此宠颁有加无已惟凛遵圣训铭心刻骨益加䇿励黾勉尽职以报高厚于万一而已谨疏奏谢再照于四月十五日抵济宁随起行囘赴南工理合一幷奏明伏乞皇上睿鉴施行为此具本谨具奏闻总督四川陜西等处地方军务兼理粮饷兵部右侍郎兼都察院右副都御史鄂海谨奏为恭谢天恩事窃孤孑一身荷蒙皇上屡次拔擢恭逢圣主六旬万寿准来京先于行在恭请圣安仰蒙温旨随驾囘宫至万寿圣节得躬亲拜舞且见普天共庆率土同欢不胜踊跃忻忭之至又令随班列坐命皇子执盏授酒又赐克食蟒縀袍挂等物又奉特旨调补川陜总督恭请圣训蒙睿谟指示跪聆天语感激涕零惟有恪遵圣训始终尽心协和文武安静地方爱养兵民仰报天恩于万一耳为此谨具奏闻廵抚直隷等处地方管辖紫荆宻云等闗隘赞理军务兼理粮饷都察院右副都御史世袭一等精奇尼哈番加九级赵𢎞燮谨奏为恭谢天恩幷报微囘署日期事窃于二月初七日在芦沟桥跪接圣驾瞻仰天颜即随驾廵幸蒙皇上日赐克食二次又赐御马一匹幷赐御射兔一只及榛松子蜜饯山查等物夫以天闲上驷颁及外臣内府殊珍赉于行在固已沐圣朝之旷典极臣子之宠荣矣乃于二十七日随驾至海子蒙皇上念直属事务殷繁命暂囘料理仍准于皇上万寿之前到京庆贺于三月十一日至畅春园外附诸大臣班联伏见寰宇耆民感戴圣天子厚泽深仁纷纷诣阙叩祝万寿而直属九郡老人瞻天甚迩被泽尤深扶杖嵩唿者动以万计我皇上加恩施惠又复蔼如家人父子巷舞衢歌懽声雷动臣民尊亲爱戴之诚自古未有如今日之盛者也得恭逢其会不胜欢忭荣幸惟是以受恩深重之人愧无寸芹上佐霞觞乃蒙圣恩汪濊召入内苑恩赐御筵使瞻上林之春树宛在瀛洲饮良醖之琼浆如霑玉液复命阿哥传觞授酒又将御用龙袍龙挂貂帽鞾袜赐穿戴畧堂廉之分自揣难安承藻火之光抚躬惕息更蒙恩赐御砚一方并松榛子哈蜜瓜鹿肉条蜜饯果子共二十种捧大内之墨田愈秉心于介石饫尚方之异味益矢志于饮冰俱即叩头谢恩祗受讫伏念一介庸材八年重寄恭遇一人有庆之昌期欣逢万寿无疆之盛典得与黄童白叟共申华祝已为荣宠非常乃荷异数殊施恩波叠沛更属从来之所未有何人斯受逾其分自兹以往报称弥难惟有捐糜顶踵生生世世永効犬马以仰报圣恩高厚于万一耳于三月二十六日已抵保定所有感恩激切幷微囘署日期理合奏谢为此具本谨具奏闻廵抚甘肃宁夏临巩等处地方赞理军务兼理茶马都察院右副都御史加二级岳拜谨奏为恭谢天恩事窃一介庸愚荷蒙圣恩畀以甘抚重寄在外日久犬马恋主之忱时刻难忘幸逢我皇上六十大庆经疏请陛见钦承俞允准来京即起程于本年二月二十四日迎至寺垡跪叩道傍恭请圣安仰见天颜光霁无任懽忭随驾行走屡赐克食皇上又赐亲射兔一只三月十八日得随班叩祝万寿二十二日在西厰内蒙皇上亲临赐宴命阿哥执爵又赐貂帽袍挂鞾袜荣宠已极跪领之下惶悚糜宁四月初二日又蒙天恩赐彩漆匣卧𧖟边天鸡池砚一方细鳞鱼鹿肉条折卢鱼哈宻瓜松子榛子蜜饯梨山查等果皇上洪恩叠施至优至渥何人斯受此格外恩宠抚躬自省愈增恐惧于初四日跪聆圣训镂诸肺腑敬谨遵行虽夙夜兢惕黾勉奉职亦不能仰报皇上天高地厚之恩于万一复思天厨珍物人世罕见荐之祖先捧至兰州传集文武各官共甞御食以广皇仁于无极理合恭谢天恩伏乞皇上睿鉴施行为此具本谨具奏闻提督江南等处地方总兵官师懿徳谨奏为遵旨诣阙祝釐叠蒙殊宠谨竭鄙忱恭谢天恩事钦惟我皇上至仁御世大徳祈年运一心于主善之天钖万国以建中之化诚为美无不收因知福未可量今春三月内恭遇皇上六旬正诞蒙准来京得与在廷诸臣随班朝贺获覩畅春园至阙廷万国嵩唿华祝之盛又见圣主设科养老𢎞宣恩诏俾中外臣民无一不被其泽而犹圣不自圣温谕撝谦从古至今仅闻仅见何幸生圣人之世躬逢盛典其踊跃欢忭真莫可以笔纪矣乃荷恩赐御宴饱饫天厨皇子传觞当之非分复叨召入内苑看花给馔楼阁山水更为罕观又蒙赐给凉帽团龙袍挂鞾袜兼及宝砚一函何人斯际兹异数复钦奉恩诏膺爵进秩凡此天恩之优渥永为臣子之希荣惟有恪遵圣训奉为宝箴早夜率循罔敢或怠以仰报圣恩于万一耳谨缮疏恭谢伏乞皇上睿鉴施行为此具本谨具奏闻提督浙江等处地方总兵官左都督加三级降二级留任戴罪图功呉郡谨奏为恭谢天恩并报微囘任日期事窃一介庸愚荷恩最厚今岁伏遇皇上六旬大庆心切唿嵩情殷恋主疏请入觐幸蒙俞允即束装就道于康熙五十二年三月初六日诣畅春园恭请圣安十二日瞻仰天颜见皇上仁武倍于曩时不胜懽忻抃舞乃蒙皇上顾问地方海洋安静以及之年岁十七日接驾蒙赐寿桃十八日当万寿之昌期值普天之同庆微随班拜飏之后随驾至西厰又蒙赐看万寿皇会覩未见之奇观目康衢之抃舞千八百国雍雍肃肃咸瞻有道圣人亿兆士庶济济跄跄共祝万年天子亘古以来未有如我皇上之仁寿也二十二日蒙恩赐宴幷得霑食上方果品珍馐又命皇子赐酒非分之荣至此已极复蒙恩赐五爪龙袍幷帽鞾龙袜等件四月初一日又蒙皇上赐博古池砚四月初四日奉旨同漳州总兵官许鳯到中堂处议移镇之事微谨抒管见初六日又蒙赐克食初七日恭赴澹宁居谢恩跪聆圣训荷蒙温谕谆谆有爱惜商民体恤兵艰幷廵防事宜与文武和衷商酌之训㫖仰见圣明洞鉴无微不照而睿谟所及指画周详钦凛之下悚惶无地感激弥深至恭逢恩诏内有䕃一子入监之条縁臣只有一子是以冒凟奏明将子把总呉兴业改文送监读书蒙皇上念武臣之后亦令晓识字义遂邀俞㫖身受隆施报称无地惟有益励臣节凛遵圣训实心实力料理地方以仰报于万一耳于康熙五十二年四月初八日陛辞出京于五月初七日囘至浙江所属嘉兴府地方谨恭疏奏谢并报囘任日期伏乞皇上睿鉴施行为此谨具奏闻提督贵州总兵官都督佥事加一级张文焕谨奏为圣徳𢎞施皇仁叠沛微感戴难安图报无地谨具疏恭谢天恩事窃生长西陲草茅微贱叨蒙圣恩超拔鼎甲特擢侍衞不数年间旋授大同总兵天高地厚之恩未効涓埃之报兹蒙圣恩特简贵州提督闻命之下惊心动魄伏念愚昧无知畀以巖疆重寄恋主情殷即具疏恭请陛见蒙恩准来京平昔念结而不克慰者忽得瞻天仰圣舞蹈堦前庆幸已属无既复蒙皇恩于年节新正准随内大臣侍衞班列得进侍筵宴非分之荣更出望外二月初八日随驾行幸水围蒙恩每日两赐克食至沙口蒙赐御马幷哈宻瓜至圏头又赐松子榛子蜜饯山查图衣合特食至李家渠赐御射兔一只皇恩优渥愧感难安迨阳春三月正值万寿大庆普天臣民奔趋阙下祝圣瞻天塞满道路祝颂事毕甘雨溥徧天意人心上下响应皇上复轸念逺来臣民举行养老之典颁赐御筵衣物又命皇子皇孙执爵徧行劝侑真亘古未闻之盛事得覩旷典欣幸何极乃复荷皇恩三月二十二日赐御筵御酒熏貂帽团龙缎挂云龙縀袍縀鞾縀袜二十四日又赐异兽绿端砚一方何人斯既得御騄駬之骏复得霑琼液之觞既有章服以壮威仪复有端砚以为世宝种种异数悉出格外虽捐糜顶踵未足仰荅殊恩四月初四日又蒙圣训谆至使跪听之下茅塞顿开愈切感激惟有凛遵天语竭尽驽骀鼓励弁兵宁静地方以期仰报高厚于万一耳谨恭疏奏谢伏乞皇上睿鉴施行为此具本谨具奏闻西安右翼汉军副都统世袭拖沙喇哈番加一级刘官统谨奏为恭谢天恩事钦惟我皇上尧年益懋舜日弥昌恭逢万寿六旬微得觐天颜随内廷诸臣拜舞叨蒙恩赐冒凟陈情为母恳请御书蒙赐北堂睂寿匾额准省母钖类深仁荣増奕世敬谨赍捧于四月十七日扺里恭设香案母率阖门男女望阙叩谢外随敬悬中堂用昭天贶母嘱谓圣恩深重捐糜难报汝当竭蹶勉力不必以母老为念顾驽劣庸材承兹异数惟有鞠躬尽瘁图报天恩于无尽耳省亲限满于五月初九日自河南起程二十四日至西安署所理合报明恭谢天恩谨具奏闻万寿盛典初集卷五十二万寿盛典初集卷五十三钦定四库全书万寿盛典初集卷五十三庆祝四提督管古北口等处地方总兵官都督同知马进良谨奏为恭谢天恩事窃以驽才备员畿甸恭逢我皇上六十万寿䖍诣阙下敬展嵩唿不过少申犬马爱戴之忱乃恩赐稠叠宠逾格外于本月二十八日回署随恭设香案率领阖家老幼望阙叩头谢恩外伏念年当衰暮犹叨涵盖之仁世际昇平未有涓埃之报身为提镇子在中军谬荷宠荣常惭尸素复以恭祝圣寿更沐殊恩章服被躬色夺天孙之锦珍羞饫口味分尚食之香颁松子以教守清操赐端砚而训习文字受恩若此报称无由惟有益励乃心仰荅知遇恪恭职守永颂升恒而已谨具奏谢以闻镇守宣化等处地方副将管总兵官事司九经谨奏为恭谢天恩事窃职典戎行近居畿辅钦闻圣驾行围弗敢自逸于二月二十三日在北格驿接驾蒙霁颜眷顾温语下询命拉弓毕遂得扈从蒙赐郊兔克食跪领祗受讫于南海子恭请入朝庆贺圣诞叨荷俞允得与在廷诸臣随班叩祝拜舞之下仰见我皇上温恭雍穆庄敬慈良寿域自天开鹭序鹓班共颂一人之有道欢声从地起黄童白叟羣唿万寿之无疆景星庆云共耀文明之瑞祥麟威鳯爰昭徳化之徴盛世之风光太平之富贵真亘古所未有千秋所罕见者也复覃殊恩于三月二十二日赐等筵宴因足踝忽痛未得亲侍几席过邀优旨颁𤼵御宴于寓所望阙叩谢之余正席先尝饱饫天厨香生齿頬餍酣玉液爽浃肌肤不觉足疾顿愈伏念何人斯受兹宠眷不胜感激罔知所报惟有拜祝我皇上行同干健寿与坤贞卜年卜世八百之姬厯倍増作君作师亿万之皇图永固而已于四月初三日抵署谨恭疏奏谢伏乞皇上睿鉴施行镇守直𨽻天津等处地方总兵官都督佥事杜呈泗谨奏为恭谢天恩事窃趋赴阙廷叩祝皇上六旬大庆二十二日恩赏筵宴特命阿哥及衆大人分行赐酒筵毕赐线结圆顶海龙帽双龙捧寿袍挂金织龙袜缎鞾谢恩叩领二十三日陛辞䝉霁颜垂问二十四日复䝉颁赐鸢飞鱼跃宝砚一方食物果品二十色遵旨回汛于二十六日抵天津署恭设香案率领阖家老幼叩谢外钦惟我皇上体同干健徳协坤贞肇亿万年有道嘉祥开千百国无疆大庆龎眉鹤髪争觐天子之光海澨山陬同祝圣人之寿人意即天意和风占戬谷之宜天心合圣心甘雨报屡丰之瑞近承畿辅喜附班聫瞻万国之冠裳捧九天之日月浃旬侍直亲炙龙光备物蒙恩饫霑帝宠此诚古今未尝有之盛遇抑亦臣子不敢当之恩荣图报何从名言莫罄伏愿我皇上福如川至寿与天齐五谷丰登百神効顺惟有兢兢业业勉竭驽骀子子孙孙世为犬马以仰荅髙厚于万一尔所有感戴愚诚理合恭疏奏谢以闻镇守山西太原等处地方副将管总兵官事马见伯谨奏为恭谢天恩事钦惟我皇上琼瓯荐祉银瓮凝庥徳配干坤霑仁恩者千百国寿如山岳奠磐石者亿万年山川与沐恩膏臣民咸登寿域欣逢我皇上六旬大庆允入京叩祝于二月初九日至王村道左跪请圣安䝉天语顾问初十日至沙口蒙赐御马并赐食哈密𤓰十七日至圏头赐松子榛子蜜饯山查又赐食土衣哈特二十五日至李家渠复赐鲜兔每日同督抚提臣赐克食皇恩如此优渥感愧难名至万寿正诞得以随班拜舞外荣幸已极复荷恩赐御宴御酒并御用海龙皮帽万寿无疆缎袍四团龙縀挂五爪龙缎袜缎鞾何人斯邀此格外殊荣顶感不已图报愈难更喜见各省耆老不约而至者共祝万寿无疆中外臣民梯航而来者咸歌一人有庆皇上犹圣不自圣特颁上谕万姓安即朕之安天下福即朕之福仰见我皇上至圣至仁大福大寿于万寿以前臣民环祝天道晴明至二十二日完满䖍诚已伸甘霖大沛圣心喜慰羣情欢忭皆唿上天保佑圣主之明騐从古未有之休风诚过于尧舜逺矣虽未尝学问幸生圣人之世而欢庆之私又倍于寻常昨于四月初四日恭请圣训又䝉天颜蔼若春温圣训同于谟典惟有凛遵训㫖竭尽愚忱清饷练兵安静地方少报皇恩于万一耳为此恭疏奏谢伏乞皇上睿鉴施行镇守山西大同等处地方副将管总兵官事张自兴谨奏为恭谢天恩并报微囘署日期事窃驽骀微贱受恩最深得随在廷诸臣叩祝圣寿以抒犬马下情重荷天恩赐翎赐宴兼䝉圣训谆谆何人斯乃邀恩荣如此稠叠惟有殚心供职以报知遇于万一尔于四月初五日叩辞起程本月十二日囘大同公署理合奏谢恭报伏乞睿鉴施行镇守陜西宁夏等处地方挂印总兵官都督同知范时㨗谨奏为恭谢天恩事窃以驽骀陋质生逢圣世恭遇我皇上六旬大庆具疏叩祝荷蒙俞允于到京之时伏见梯山航海接踵而来黄耉鲐背扶杖而至皆得亲觐天颜躬承异数一时欢唿动地万姓爱戴如天随侍班行覩千秋之仅事欣同讴颂讶旷古之竒观固已抒拜舞之忱惬瞻仰之愿矣乃宠渥频加恩赏屡钖既饱天厨之味复受章服之荣昨于五月初十日恭送圣驾又蒙召见行在煌煌训诫字字典谟且垂问祖孙父子以及伯叔兄弟自顾蹇劣叨此优渥虽捐糜顶踵亦未能仰报髙厚于万一除将到署受事日期另疏题报外理合缮疏恭谢伏祈皇上睿鉴施行镇守河南南阳等处地方副将管总兵官事世袭三等阿达哈哈番杨铸谨奏为圣寿无疆普天同庆敬达愚忱恭谢天恩事钦惟我皇上福与天齐寿同山永一人有庆皇恩沛而草木霑恩万寿无疆帝徳周而昆虫戴徳千官飏拜咸瞻有道圣人万国来朝齐祝无量寿佛养老之典复行厚泽深仁逺开亿万斯年之基业犒师之恩特沛荷戈秣马欢歌五十二载之昌期黎庻遮道以瞻天文武环墀而仰圣生逢盛世幸覩中天蒙圣主格外施恩准来京祝寿于二月二十三日在东安县地方恭遇囘銮俾得躬迎道左跪请圣安蒙恩顾问随围五日于甘泉豹尾之末仰见我皇上神威射虎射兔又随督抚大臣之班每日赐克食二次又赐亲射兔子何人斯膺此异数迨阳春三月正值万寿圣节尧天舜日甘雨和风得偕中外臣民共祝圣寿复蒙恩赐雀翎顶戴荣被祖宗赐宴赐酒恩同髙厚陛辞之日跪聆训旨仰荷温纶朂以不逮勉以将来清夜扪心殊难报称惟有谨遵圣训竭蹶驽骀勉供职守以仰报天恩于万一尔理合恭疏奏谢伏乞皇上睿鉴施行镇守福建漳州等处地方总兵官左都督许鳯谨题为恭谢天恩并报微囘任受事日期事窃得䝉皇上准来京入觐叩贺万寿稍抒犬马恋主微诚到京之日叩请圣安叨䝉皇恩垂问即赐翎赐宴喜觐天颜过承温旨优渥频加着回任料理地方何人斯获邀旷典殊恩即捐糜顶踵莫能图报于万一遽离天颜感深涕出凛遵圣训不敢少怠即于四月初八日陛辞出京至闰五月初四日到福建漳州辖地方据标中军游击陈祖训赍到钦颁闗防一颗王命旗牌五面桿恭设香案望阙叩头谢恩祗受照旧供职惟有益竭愚诚効力邉疆俾地方安宁以仰荅皇上髙天厚地之恩少逭尸素之罪尔理合恭报囘任日期具疏题明伏乞皇上睿鉴施行镇守云南鹤丽等处地方总兵官郝伟谨奏为恭谢天恩事窃西鄙庸愚滥膺邉镇因乆离阙廷犬马恋切忻逢我皇上六旬大庆仰吁圣慈叩祝万寿荷蒙俞㫖准来京钦遵就道于本年三月初十日赴畅春园恭请圣安十二日瞻觐天颜霁悦问弓箭当经奏对十五日蒙特恩钦赐翎子十七日随文武诸臣跪迎辇辂蒙赐寿桃玉食十八日万寿圣节得随在廷诸臣叩祝庆贺二十二日蒙赐筵宴珍馐玉露香生齿頬霑饫天恩实深感刻复蒙特赐海龙皮帽团龙袍挂鞾袜不知夙世何修乃得邀此旷典清夜思维阖家乆蒙我皇上豢养之恩今又叨此异数不独一身之荣真上及祖宗下逮妻子受兹髙厚隆恩即捐糜顶踵何能图报惟有恪遵圣训勤练兵马正已率属仰报皇恩于万一尔为此具本谨具题知闰五月十三日上赐山东廵抚蒋陈钖山西廵抚苏克济河南廵抚鹿祐御书袍帽等物有差先是山东廵抚蒋陈钖山西廵抚苏克济河南廵抚鹿祐于元旦前次第来京庆祝万寿上念封疆重任且二月间特科举行乡试诸臣俱有监临之责谕令先归本任至是上驻跸热河三臣各差家人赍折恭请圣安上复有是赐云廵抚山东等处地方督理营田兼理军务都察院右副都御史加五级蒋陈钖谨题为恭报微回署入闱监临日期恭谢天恩事窃蒙圣恩准来京陛见得瞻仰天颜时闻天语少慰孺慕之懐复蒙赐克食圣恩眷注非常正月二十五日奉㫖山东河南廵抚来的日子久了地方要𦂳定了起身日子来请圣训罢随跪奏皇上六十万寿普天同庆之时等多住几日多得瞻仰龙颜俟祝过万寿起身不迟后奉上谕地方𦂳要着即令起身于二月初二日恭请圣训蒙皇上召至御前训诲周详一切地方情形皆在圣天子睿照之中更荷天颜蔼若春温圣训同于谟典跪聆咫尺真旷世之竒荣非常之异数也惟有实心办事不徇情面竭尽愚忠仰报主恩于万一尔于初三日谢恩起程十一日到署即于是日入闱监临讫谨具疏题报伏乞睿鉴施行廵抚河南等处地方提督军务兼理河道兵部右侍郎兼都察院右副都御史加四级鹿祐谨奏为恭谢天恩并报㣲囘任日期事一介寒微荷蒙圣恩简畀抚豫重寄三年外吏时切犬马恋主之忱兹康熙五十二年欣逢皇上六旬正诞普天同庆恭请陛见叩祝万年幸蒙俞允于去年十二月二十五日在孙河地方接驾叩请圣安仰䝉天语垂问元旦令节得随在廷诸臣躬亲拜舞又于畅春园赏赐克食二十五日复蒙恩㫖垂念地方𦂳要令即行囘任二月初二日跪聆圣训蒙谕地方安静军民相安祗要守之不变又以屛絶请託清查丁口训诲谆谆不啻家人父子何人斯邀兹异数圣恩优渥踵顶莫酬惟有勉竭驽骀仰报髙厚于无尽尔伏念万寿开科实系亘古未有之旷典职任监临何敢稍有怠弛以负职守敬于初三日陛辞后立刻就道昼夜兼程已于二月十三日抵开封府接印受事即于本日入塲料理以无负皇上作人至意理合恭疏奏谢天恩并将微囘任监临日期奏明伏乞睿鉴施行廵抚山西太原等处地方提督雁门等闗军务兼理云镇都察院右副都御史苏克济谨奏为恭谢天恩事廵抚山东等处地方督理营田兼理军务都察院右副都御史加五级蒋陈钖谨奏为恭谢天恩事窃以一介庸材至微极贱至愚极拙荷䝉我皇上特达之知简任山东廵抚厯任五载毫无报称日夜恐惧寤寐不宁方切蚊负之忧难免旷官之责乃䝉圣恩优渥御书敬一斋匾额御书沈佺期竝命登仙阁诗一幅御书辞阙天威和雨露出闗春色避风霜对聫内造线缨帽一顶五爪龙缎袍一领五爪龙缎挂子一领五爪龙缎韈一双缎鞾一双钦赐到付家人杨昇赍捧到东于闰五月二十五日出郭恭迎敬设香案望阙叩头谢恩祗受讫谨勒之贞珉珍之什袭奉为世寳伏念山左地方亿万生民皆蒙皇上覆育爱养福寿康宁比年以来连登大有今歳二麦又已丰收甘雨和风徧于四境秋禾复加茂盛熙熙皥皥尽在圣天子光被之中身在山东实与小民同怙冒于生成之下巍巍圣徳荡荡难名方惧寸长无补岂意恩沛自天宠钖弥厚受恩之下感激涕零惭悚交集自顾庸劣奚以仰副圣慈惟有凛天威于咫尺沐春色于万年永宝敬一之训益励素丝之节仰荅圣恩髙厚于万一尔理合恭疏奏谢为此谨题廵抚河南等处地方提督军务兼理河道兵部右侍郎兼都察院右副都御史加四级鹿祐谨奏为恭谢天恩事家人冯玉赍折至热河恭请圣安并报麦收分数蒙皇上钦赐圣制七言律诗一幅堂对一聫五爪龙缎袍一件缎挂一件缎鞾一双缎袜一双给家人驰驿捧囘到豫随薫沐出郊迎至署恭设香案望阙叩头祗领讫伏念一介庸儒身受皇上厚恩抚豫并无寸效仰頼皇上洪福幸获歳稔民安首春入都庆贺万寿亲承天语慰问克食宠颁方愧涓埃未报今复荷天章宸翰御用服物叠钖尚方恩施踰分从此奉至寳以传家感殊恩之下逮维堂与柱褒嘉徧被丝纶自顶及踵俯仰难忘戴履何人斯叨沐异数若是之渥惟有益励职守勉竭驽骀少荅隆恩于万一尔谨将匾聫敬摹悬挂袍帽什袭珍藏外理合恭疏奏谢为此谨题闻有虞之世肇十有二州州有牧外薄四海咸建五长五载一廵守羣后四朝周制春朝诸侯而图天下之事秋觐以比邦国之功夏宗以陈天下之谟冬遇以协诸侯之虑侯服歳一见甸服二歳男服三歳采服四歳卫服五歳要服六歳九州之外谓之蕃国代一见凡诸侯入朝行三享奉束帛加璧庭实惟国所有礼毕诸侯入庙门右北面告听事王劳之又使宗伯以圭瓒酌郁鬯祼之有功者赐以车服采菽桑扈诸诗所由作也自秦始立郡县置守令汉仍其法诸侯王国稍参建其中每朝十月诸侯王以下至吏六百石以次奉贺诸侍坐殿上者以尊卑次起上寿觞九行褚少孙云诸侯王朝当四见始到入小见正月朔旦奉皮荐璧玉贺三日后为王置酒赐金钱财物后三日复入小见辞去凡留长安不过二十日唐贞观元年梁州都督窦轨请入朝上曰君臣共事情犹父子朕亦须数见之问以人间风俗许令入朝十五年诏为诸州刺史创立邸舍于京师宋沿五代旧制藩镇牧伯入觐客省赍籖赐酒食大中祥符八年四月侍卫步军副都指挥使王能自真定来朝宴于长春殿熙宁元年富弼以使相判汝州诏入觐肩舆至殿门歴代述职之常仪觐君之故事其可考见者如此我国家建官分职中外相维文武相济逺超前代皇上于各省督抚提镇简择而畀以重任一徳一心万里之逺如在堂阶临遣之时加之以训词授之以方畧隆之以体貌寄之以腹心徳威所施极于无外其违阙既乆者辄许陛见恩礼有加奖前勲励后效曲成而不遗故一时臣工畏威而懐徳者感厉奋兴瞻仰彤廷若戴穹苍而亲父母咸思时觐天颜恭聆圣训以成泰交之盛事今歳皇上六旬正诞薄海臣民云集辇下而各省大臣疏请入觐者十有五国不约而同皇上念封疆重寄揆其逺近度其疏数分别听许其得遂所请者欢忻鼓舞叩阙嵩唿仰承圣泽或对扬休命温语移时或辇毂追随赐予稠叠明良际㑹千载一时蓼萧之咏诸侯也曰其徳不爽寿考不忘天保之颂君也曰如南山之寿盖郅隆之世天人䜣合厚福竒龎徴于上下昔在五帝寿皆逾百而稷契臯陶之俦亦皆近百歳今恭逢圣寿入觐诸臣龎睂皓首锦衣绣裳拜舞于廷陛之下君臣相悦延厯数旬史册所书未之有也班固赋东都称春王三朝㑹同汉京受四海之图籍膺万国之贡珍其铺张扬厉至于万乐备百礼暨然不过朝仪之常尔岂若今万寿圣节来王来享者如百川之朝宗如衆星之拱极六服震叠万里奔走为极尊亲之盛典哉故厯稽古来朝觐之礼而窃庆遭逢为独盛云万寿盛典初集卷五十三万寿盛典初集卷五十四钦定四库全书万寿盛典初集卷五十四庆祝五康熈五十二年恭遇皇上六旬万寿普天同庆皇子诚亲王𦙍祉等十三人率皇孙𢎞昇等二十六人谨择吉日于万寿节前预祝遐龄恭进万寿之觞三月初九日畅春园渊鑑斋设宴诸皇子皇孙三十九人称觞献寿十一日畅春园渊鑑斋设宴诸皇子福晋皇孙女皇孙媳共四十三人称觞献寿十三日诸皇子设宴于皇三子花园皇上临幸是日诸皇子作斑衣戏綵之舞称觞献寿十六日诸皇子皇孙恭进庆祝万寿诗屛并庆祝品物诸皇子福晋皇孙女皇孙媳恭进庆祝万寿绣屛衣服等物诚亲王进万万寿无量寿佛寿星图祝寿诗万寿图南极老人星赋天保九如篇律吕管窥通典详节少微通鑑节要寿山金母献寿万嵗山唿盆景万寿九龙图章寿比南山万寿文房四宝万寿无疆六合同庆玉壶万年喜庆双龙捧寿玊杯万年太平盘宝篆汉玉方鼎万寿百乳彞三阳开泰法琅花尊天颜有喜法琅花瓶一十二洲拱宸环罍二仪有象花尊龙凤呈祥花觚万年喜庆花尊仙花献瑞花篮长生花果盘诚亲王福晋进万寿绣金五彩团龙天马皮挂万寿绣金五彩团龙天马皮袍长春䌷绵袄团龙捧寿银䑕皮挂江山万年银䑕皮袍长春䌷绵袄二龙捧寿青肷皮挂二龙捧寿青肷皮袍长春䌷绵袄五彩团龙捧寿绵挂五彩坐龙捧寿绵袍长春䌷绵袄坐龙捧寿绵挂坐龙捧寿绵袍长春䌷绵袄坐龙拱寿绵挂万寿无疆绵袍长春䌷绵袄五彩坐龙捧寿夹挂五彩坐龙捧寿夹袍长春䌷夹袄坐龙捧寿夹挂坐龙捧寿夹袍长春䌷夹袄双龙庆寿夹挂双龙庆寿夹袍长春䌷夹袄衲纱绣五彩金龙捧寿引手靠背坐褥一分诚亲王长子𢎞晟进天禄万年汉玊图章万寿蟠桃杯万寿双喜白玉花尊青鸾金母图万壑松涛图神仙篇青绿夔耳敦仙果玉壶瓶万花庆寿盘诚亲王长子𢎞晟福晋进二龙捧寿绵挂二龙捧寿绵袍长春䌷绵袄坐龙捧寿绵挂坐龙捧寿绵袍长春䌷绵袄诚亲王次子𢎞曦进万寿无疆一人有庆玉磬诚亲王三子𢎞景进万嵗山唿斑衣戏彩笔架诚亲王长女进六合同春五行顺序花挿万年桃实图诚亲王次女进东方献寿图雍亲王进万寿海屋添筹玻璃揷屏万寿鎏金镶嵌集锦宝鼎万寿法琅四方平安花尊天然灵芝献寿仙桃盘羣仙庆寿寿山法琅盆景天仙祝寿合景宋磁花篮福禄寿三星仙山松竹盆景万寿紫金葫芦献寿同山岳花万寿百禄仙芝天然盆景万寿鸾翎镂金㸃翠宫扇万寿十锦吉祥四时盆景九龙捧寿羊脂玉花篮万寿香灵芝瑞鹤八仙山进桃献寿雕嵌东方朔仙山珊瑚彩石盆景天然万年树根达摩万寿蟠桃葫芦寿鼎万寿无疆雕镶玻璃镜五老问寿图仙山仪凤图蓬莱八仙庆寿图灵山祝寿图瑶池春会图南极呈祥图十洲仙侣图灵山庆会图仙岛方壶十二景人物山水松鹤图围屛雍亲王福晋进五彩团龙拱寿天马皮挂五彩团龙拱寿天马皮袍长春䌷绵袄万寿团龙元狐肷挂万寿团龙白狐肷袍长春䌷绵袄团龙拱寿银䑕皮挂团龙拱寿银䑕皮袍长春䌷绵袄绣五彩团龙拱寿绵挂绣五彩立龙拱寿绵袍长春䌷绵袄寿字团龙绵挂寿字云龙绵袍长春䌷绵袄素縀绵挂团龙绵袍长春䌷绵袄五彩团龙拱寿夹挂五彩团龙拱寿夹袍长春䌷夹袄寿字团龙夹挂寿字团龙夹袍长春䌷夹袄素縀夹挂团龙夹袍长春䌷夹袄鵞黄縀绣万寿龙引手靠背鵞黄縀绣五龙坐褥塡漆万寿无疆宝座雍亲王长子𢎞时进如意麻姑爪双螭捧寿鼻烟壶恒亲王进无量寿佛四尊万寿嵌玉宝座南极寿星仙山羣仙祝寿图鹤鹿长春玛瑙壶万寿白玉彞炉九龙捧寿玺汉玉永保万年章万寿白玉盌万字白玉花尊万年梅瓶万年一统尊吉祥莲花洗瑶池万寿犀觞万年青绿铜奁万年青绿铜觚万寿法琅方瓶万年如意双狮熏冠炉万歳花嚢昼锦堂图仙山楼阁图泥金道德经万年安信长春帖行书行乐词行书朝阳仙鹤图海天拱日图恒亲王福晋进万寿团龙元狐皮挂万寿团龙青肷皮袍绣龙捧寿银䑕皮挂绣龙捧寿银䑕皮袍万寿团龙补天马皮挂万寿立龙天马皮袍绣龙捧寿补绵挂绣龙捧寿绵袍盘龙献寿绵挂立龙拱寿绵袍团龙捧寿补绵挂立龙捧寿绵袍绣龙捧寿补夹挂绣龙捧寿夹袍盘龙拱寿夹挂立龙献寿夹袍素縀夹挂素縀夹袍万寿绣龙引手靠背坐褥一分恒亲王长子𢎞昇进万寿白玉蟠桃杯万寿汉玉双喜花尊碧玉连环图章华封三祝图瑶池春会图万年灵鹤图八仙庆寿碗万寿菱花瓶万寿双龙洗恒亲王长子𢎞昇福晋进双龙捧寿绵挂双龙捧寿绵袍长春䌷绵袄团龙捧寿绵挂团龙捧寿绵袍长春䌷绵袄恒亲王次子𢎞晊进万寿白玉牌恒亲王三子𢎞昻进八仙庆寿杯恒亲王四子进白玉连环福禄寿三星恒亲王五子进寿桃白玉瓶恒亲王长女进万寿香囊恒亲王次女进万寿火䥥包恒亲王三女进白玉竹牌恒亲王四女进镶嵌宝石山淳郡王进万寿无量寿佛松鹤献寿珊瑚盆景万寿宣炉万寿熏炉万寿玉壶松月献寿图海屋添筹图万年灵鹤图万寿海天旭日图万年春月交辉图仙鹿玉砚山汉玉吉庆万嵗香钩万年藏墨万寿玉提梁卣万寿玉方瓶万寿玉扇器十全万寿玉砚壶万寿玛瑙水盛万年古铜方炉万年玉荷杯万寿玉彞炉万寿菱花洗万寿磁器十全万寿鼎万寿玻璃镜屛海屋添筹靠背引手塡漆牀淳郡王福晋进万寿金团龙补银䑕皮挂万寿五彩团龙银䑕皮袍长春䌷绵袄坐龙捧寿补天马皮挂江山万年天马皮袍长春䌷绵袄寿龙青肷皮挂寿龙青肷皮袍长春䌷绵袄万寿五彩团龙补绵挂万寿五彩团龙绵袍长春䌷绵袄寿龙绵挂寿龙绵袍长春䌷绵袄坐龙捧寿补绵挂坐龙捧寿绵袍长春䌷绵袄绣金拱寿团龙补夹挂绣五彩寿龙夹袍长春䌷夹袄寿龙夹挂寿龙夹袍长春䌷夹袄双龙拱寿夹挂双龙拱寿夹袍花绫夹袄黄縀绣寿龙引手靠背坐褥一分淳郡王长子𢎞曙进万寿玉壶万寿玊砚万寿玊扇器十全汉玉天鸡寿觥寿意玛瑙鎭纸水晶连环图章墨晶寿比南山定窑盘双进寿山图章淳郡王长子𢎞曙福晋进万寿团龙补挂万寿团龙袍宁䌷绵袄万寿团龙夹挂万寿团龙夹袍长春䌷夹袄淳郡王次子𢎞卓进万年竹寿星龙舟白玉观巴儿撒香球淳郡王三子进碧玉仙人淳郡王长女进寿山东方朔寿意玉扇器淳郡王次女进琥珀寿星寿玉桃盃淳郡王三女进万寿玉斗玉九连环淳郡王四女进玛瑙寿桃香盒八贝勒进无量延寿诸佛金书妙法莲华经万寿南极星图蟠桃献寿图羣仙捧日图万万寿玊盃万寿玉彞炉万年如意玊盃长寿玉瓶寿意扇器十全八仙献寿碗万寿碗天然万年松根笔筒万年玉壶春万寿龙凤盘福禄寿瓶海屋添筹把碗万年青笔洗九如炉万寿玊莲壶观音五彩瓶万年珀书鎭受天百禄围屛万年名绘仙鹿图羣仙庆寿图百鹤图蟠桃银晶水盛八贝勒福晋进万寿五彩团龙天马皮挂万寿五彩立龙天马皮袍长春䌷绵袄团龙捧寿貂䑕皮挂双龙捧寿貂䑕皮袍长春䌷绵袄团龙捧寿银䑕皮挂云龙捧寿银䑕皮袍长春䌷绵袄绣五彩团龙捧寿绵挂绣五彩立龙捧寿绵袍长春䌷绵袄团龙捧寿绵挂团龙捧寿绵袍长春䌷绵袄拱寿龙绵挂拱寿立龙绵袍长春䌷绵袄万寿五彩团龙夹挂万寿五彩立龙夹袍长春䌷夹袄团龙拱寿夹挂立龙拱寿夹袍长春䌷夹袄团龙捧寿夹挂团龙捧寿夹袍长春䌷夹袄万寿无疆引手靠背坐褥一分八贝勒长子𢎞旺进如意玉寿星万寿古铜鼎竹寿星献桃紫晶仙人仙翁玉水盛国泰民安玉墨搁八贝勒女进吉庆如意万万寿长春玊墨搁玉寿星永寿齐天炉仙鹿玉书鎭献寿银晶仙人九贝子进无量寿佛万寿御座万龄百老图照屛万万寿多成架成对蟠桃仙鹤万寿盃卷荷玉寿盃双寿巵万年青玊方花揷银晶双龙拱寿瓶银晶万年葫芦洗五岳晶玉章三阳开泰鼎商金万年藤花尊双喜周洗商金五色𤓰小鼎汉铜寿鼎商铜大寿尊弥勒袋瓶蟠桃双喜万寿巵祥龙威凤庆蟠桃洗万年太古陶瓶万年螺万年树根罗汉竹方朔天然余庆羣仙捧寿盘九贝子福晋进双龙捧寿银䑕皮挂双龙捧寿银䑕皮袍长春䌷绵袄坐龙捧寿天马皮挂坐龙捧寿天马皮袍长春䌷绵袄团龙捧寿元狐肷挂团龙捧寿貂皮肷袍长春䌷绵袄坐龙捧寿绵挂坐龙捧寿绵袍长春䌷绵袄团龙捧寿绵挂团龙捧寿绵袍长春䌷绵袄团龙捧寿绵挂团龙捧寿绵袍长春䌷绵袄绣龙捧寿夹挂绣龙捧寿夹袍长春䌷夹袄团龙捧寿夹挂团龙捧寿夹袍长春䌷夹袄寿字双龙夹挂寿字双龙夹袍长春䌷夹袄五龙捧寿靠背五福庆寿引手百子龙坐褥九贝子长子𢎞暲进万寿玊墨牀八仙如意仙桃玉扇器仙鹤玉扇器九贝子次子进玛瑙海天浴日笔架桃花洞方朔万寿连环玉扇器万年合璧玉扇器九贝子三子进汉玉龙马书鎭犀角仙人乘槎飞仙玉扇器灵芝玉扇器九贝子四子进万寿红玉带环宜兴蟠桃笔洗万歳山唿扇器九贝子五子进竹根寿星碧玊薰风琴脂玉仙人扇器九贝子长女进寿石老人星栴檀玉鎭纸商铜豆红玛瑙蟠桃扇器紫玉灵芝扇器祥云小玉盒九贝子次女进琥珀仙人玛瑙石子万年松竹梅笔架九贝子三女进天然无量寿佛脂玉薰风琴盒银晶仙枣水盛蟠桃核扇器九贝子四女进荆州石水盛万年木笔捵万年青玉扇器九贝子五女进寿意白玊臂搁寿意紫玉笔架万年竹瑞莲水盛长春花果盒敦郡王进万寿无量宝塔福寿灯瓶万年如意吉庆万年香山五龙捧寿瓶圣寿万年玉壶双龙捧寿玉台盃万寿玉瓶九龙捧寿宣铜尊万寿长春瑞芝盆景八仙庆寿蟠桃万寿玉花揷献瑞玊双鹿天然玛瑙双鹤万年花浇万寿龙瓶万寿花尊汉铜提梁卣汉铜花尊汉鹦鹉炉万寿周鼎万寿五彩塡漆围屏五彩玛瑙鸠鎭万寿御笔洗万年玉壶春墨玉宝鑑羣仙祝寿宝山敦郡王福晋进万万寿绣团龙青肷皮挂万万寿绣龙青肷皮袍长春䌷绵袄团龙捧寿天马皮挂团龙捧寿天马皮袍长春䌷绵袄双龙捧寿银䑕皮挂双龙捧寿银䑕皮袍长春䌷绵袄万万寿绣团龙绵挂万万寿绣团龙绵袍长春䌷绵袄团龙捧寿绵挂团龙捧寿绵袍长春䌷绵袄寿龙绵挂寿龙绵袍长春䌷绵袄绣龙拱寿夹挂绣龙拱寿夹袍长春䌷夹袄寿字龙夹挂寿字龙夹袍长春䌷夹袄双龙捧寿夹挂双龙捧寿夹袍长春䌷夹袄万万寿引手靠背坐褥一分敦郡王长子进天然玛瑙寿仙寿桃竹根水盛万寿碧玉炉敦郡王次子进寿山长庚星万寿海棠炉夔龙玉盃敦郡王长女进玉寿星汉玊方鼎双耳寿瓶敦郡王次女进玉寿星宣窑莲子瓶宣铜瓶敦郡王三女进竹根寿仙宣铜桃炉白乳玊盃十二贝子进无量寿佛圣人必得其寿赋八仙庆寿图长松遐龄图三星瑞鹤图华封三祝图万仙庆祝蟠桃宴会图瑶池春晓图刻丝寿意书画万年松溪图羣仙拱祝博古围屏天然灵砂万歳寿山塡漆万歳寿长生香盘法琅松竹梅瓶寿仙大花瓶天然万年藤如意白玊万寿大执壶玛瑙万年葫芦盃瑞龙笔洗万寿御笔筒万寿竹节炉万寿玉壶春万寿天球尊万年葫芦瓶万年石榴瓶寿字把碗万年春花揷十二贝子福晋进五彩团龙捧寿银䑕皮挂五彩团龙双捧寿银䑕皮袍长春䌷夹袄素縀天马皮挂素縀天马皮袍长春䌷夹袄团龙拱寿青肷皮挂团龙拱寿青肷皮袍长春䌷夹袄五彩团龙补绵挂五彩立龙绵袍长春䌷绵袄双龙捧寿二则绵挂双龙捧寿二则绵袍长春䌷绵袄团龙拱寿绵挂万寿无疆绵袍长春䌷绵袄绣万寿团龙夹挂绣万寿团龙夹袍长春䌷夹袄坐龙献寿夹挂立龙双献寿夹袍长春䌷夹袄团龙拱寿夹挂云龙献寿夹袍长春䌷夹袄明绣万万寿五彩金龙引手靠背坐褥一分皇十三子进祝寿八仙金铸文殊菩萨大寿字珍玩百种全备祝寿箱万寿雕漆长生斗寿山罗汉万年灵芝羣仙庆寿碗长春松竹梅薰冠炉碧玉仙桃瑞芝盃三仙祝寿文具万年多宝瓶祥龙洗宣铜宝月瓶向日葵花盘万嵗莲花瓶双龙捧寿塡漆笔筒宋嵌百兽率舞文具永保长春碗松竹梅茶壶五彩莲花盃双进祝寿万年尊镶金天鸡壶羣仙聚会图双龙雕漆方盒百仙引手靠背宋元名绘西莲宝座祝寿罗汉图九龙捧圣屏双喜夔龙书案祝寿图皇十三子福晋进绣龙捧寿天马皮挂绣龙捧寿天马皮袍长春䌷绵袄团龙捧寿青肷皮挂万寿无疆青肷皮袍长春䌷绵袄团龙捧寿银䑕皮挂立龙捧寿银䑕皮袍长春䌷绵袄五彩金龙捧寿绵挂五彩金龙捧寿绵袍长春䌷绵袄团龙捧寿绵挂立龙捧寿绵袍长春䌷绵袄团龙捧寿绵挂团龙捧寿绵袍长春䌷绵袄五彩金龙捧寿夹挂五彩金龙捧寿夹袍长春䌷夹袄云龙捧寿夹挂云龙捧寿夹袍长春䌷夹袄团龙捧寿夹挂团龙捧寿夹袍长春䌷夹袄珠绣五谷丰登引手靠背坐褥一分皇十三子长子𢎞昌进万年木花篮三代天鸡小壶猩猩珀寿桃仙人皇十三子次子进祝寿灵芝宝盆皇十三子长女进紫英祝寿仙人宋做牙坠成窑笔洗皇十三子次女进白玊如意祝寿仙人五色玛瑙盘祝寿黄杨罗汉十四贝子进万寿围屏观音莲花经万寿双喜鼎四喜汉铜炉百子献寿玉盃双喜祝寿玊盃万寿雕漆龙盘五鹤拱寿盘寿桃宣炉三阳开泰汝窑瓶万年五谷丰登碗全副永乐碗双进百子献寿法琅瓶汉玊寿壶万年玊提梁卣万年玊寿觥万寿玊瓶瑞寿玊鼎银晶九环图章文王鼎寿字茶盃双进瑶草琪花瓶十八罗汉图饮中八仙图四时长春花果图五伦图羣仙拱寿图十四贝子福晋进五彩万寿云龙银䑕皮挂五彩万寿云龙银䑕皮袍宁䌷绵袄坐龙捧寿天马皮挂立龙捧寿天马皮袍长春䌷绵袄坐龙捧寿青肷皮挂立龙捧寿青肷皮袍春绫绵袄五彩坐龙献寿绵挂五彩立龙献寿绵袍宁䌷绵袄坐龙拱寿绵挂立龙拱寿绵袍宁䌷绵袄云龙捧寿绵挂云龙捧寿绵袍宫䌷绵袄金龙拱寿夹挂金龙献寿夹袍春绫夹袄坐龙拱寿夹挂立龙拱寿夹袍宁䌷夹袄坐龙拱寿夹挂立龙拱寿夹袍宁䌷夹袄万寿无疆明黄引手靠背坐褥一分十四贝子长子𢎞春进银晶献寿仙十四贝子次子𢎞明进汉玉鸣凤炉十四贝子三子𢎞暎进汉玉多寿壶十四贝子四子𢎞暟进汉玉艾叶水盛十四贝子长女次女三女四女仝进八仙祝寿一堂皇十五子进万万寿观世音像採芝长生图岳阳仙迹图万寿朝贺诗羣仙高会图海天旭日图万年罗汉麻姑山仙坛记万年绘苑万寿白玉桃盃万寿白玊壶万寿白玉巵万寿齐天碗三星庆祝瓶太平双喜盃抹红福禄寿康宁茶盃八仙庆寿盘万寿梵书碗黄龙寿字斗寿桃碗古磁万寿花尊万年梅花瓶霁红花浇九龙祝寿端砚塡漆二龙捧寿笔筒靑绿三牺鼎古青绿百圆瓶围屏一架皇十五子福晋进万寿紫貂冠一顶万寿海龙冠一顶万寿绒缨冠一顶五彩团龙补服挂五彩团龙绵袍长春䌷绵袄团龙绵挂行龙绵袍长春䌷绵袄双龙绵挂双龙绵袍长春䌷绵袄素縀绵挂行龙绵袍长春䌷绵袄万福万寿引手靠背坐褥一分皇十六子进南极呈祥天女散花图仙园安逸图天马赋万寿正朔诗仙山楼阁图羣仙拱福禄寿图厯代名蹟三朝翰绘五彩八仙庆寿瓶琥珀南极寿星白玉雷纹寿觥寿字白玉盃白玉三元盃八仙庆寿碗八仙捧寿碗鱼跃把碗长春把碗法琅长春花篮昇平有象瓶万年果盘芝兰把盃蟠桃壶五彩关雎碗汉铜青绿百圆尊汉铜雷纹尊三代万寿鼎天禄花挿皇十六子福晋进万寿貂冠一顶万寿海龙冠一顶万寿绒缨冠一顶五彩团龙绵挂五彩团龙绵袍长春䌷绵袄团龙绵挂团龙绵袍长春䌷绵袄素縀夹挂云龙夹袍长春䌷夹袄行龙三镶引手三阳开泰靠背百福鵞黄縀坐褥皇十七子进万年枫树图花神献寿图芦鴈图万寿无疆诗瑞雪赋兰亭序书画合璧百寿花尊西番瑞莲庆寿盘万字通盖炉双寿花瓶葵花笔洗万寿花菓揷西番瑞莲铙碗塡白暗花瓶万年梅花瓶甘露水盛霁蓝胆瓶万寿菓盘汉玉寿巵百乳寿玉盃寿字玉盃盘蜜珀玲珑雕花寿壶寿字玊壶万寿香雕花笔筒万年洋漆碗全进皇十七子福晋进万寿团龙捧寿绵挂万寿团龙绵袍宁䌷绵袄团龙献寿绵挂团龙献寿绵袍宁䌷绵袄盘龙拱寿夹挂立龙拱寿夹袍宁䌷夹袄万寿盛典初集卷五十四万寿盛典初集卷五十五钦定四库全书万寿盛典初集卷五十五庆祝五三月十五日壬辰诸王贝勒贝子公以下内外文武大臣官员各进縀疋鞍马等物庆祝万寿上皆却之康熙五十一年十二月初一日礼部为通行事查三十九年恭遇皇太后六旬大庆四十九年恭遇皇太后七旬大庆俱系钦奉上谕本部具题和硕亲王等以下八分公等以上各酌量进献器皿鞍马蟒縀等物头等大臣进献縀八疋二等大臣进献縀六疋在案四十二年恭遇皇上五旬大庆本部亦行具题王等大臣官员各酌量进献今来岁恭遇皇上六旬大庆相应通行知㑹中外除八旗各省督抚本部行文外将军提督副都统总兵等官移咨兵部转行知㑹可也五十二年三月十二日礼部尚书赫硕色等谨奏恭逢圣主六旬大庆诸王贝勒贝子公内外大臣官员各尽臣子之心进献縀马等物若令自行进献恐参差不齐十八日万寿正诞闲散宗室觉罗并内外绅衿举人生员军民商贾耆老等在午门前行礼者甚衆若将进献等物陈设一处恐致拥挤部传齐于十五日在畅春园正门外恭设将所进物件数目另缮折子具奏为此谨具奏闻本日奉㫖着停止十二日礼部尚书赫硕色等谨奏恭逢圣主六旬大庆诸王福晋格格亦各进献衣服等物若令同日进献似属烦杂部传齐于十六日在畅春园正门外恭设将所进物件数目另缮折子具奏为此谨具奏闻本日奉㫖着停止十五日王以下文武大臣官员咸以停止进献虽奉明㫖而庆祝大典不能自已仍齐集畅春园宫门外陈设恭进上仍却弗收所进仪物宗室王以下八分公以上金银珠宝器皿蟒粧縀疋鞍辔等物随便进献例无一定者俱细载于后其不入八分公以下及文武大臣官员所进縀马各以品级为差悉依官阶叙列不更书名至奉国将军以下闲散宗室以上天潢懿亲礼以义起所进縀马数亦不等附载宗室后诸王福晋格格于十六日亦仍各进衣服等物因已奉停止之㫖未有总折可稽附载一二以志一时典礼庶每厯十年举行大庆有所考焉宗室和硕康亲王冲安恭进珊瑚念珠一盘木米念珠一盘金炉一座金箸瓶一副金香盒一箇金执壶一对色縀一百疋鞍马六疋和硕显亲王衍潢恭进镶嵌珊瑚一座青金孔雀石一座镶嵌孔雀石金乂拉一箇金茶桶一箇金执壶一对金杯一对金托碟一对色縀一百疋鞍马四匹和硕庄亲王博果铎恭进金鼎一尊金执壶一对镀金银插瓶一对镀金银乂拉一对色縀一百疋鞍马四匹庄亲王太福晋进献礼物东珠帽二顶团龙挂一件补挂一件金线龙袍一件团龙袍一件香色縀袄一件月白宁䌷袄一件珊瑚云荷包牙签筒小刀手帕带全副朝鞾二双蟒袜二双坐褥一箇扶手二箇靠背一箇庄亲王福晋进献礼物东珠帽一顶石青縀补挂二件红青縀挂一件香色八团袍一件宝蓝縀袍一件酱色縀袍一件米色绫袄一件蓝色宁䌷袄二件珊瑚云荷包手帕带全副朝鞾二双粧縀袜二双和硕裕亲王保泰恭进金执壶一对金盃一对金托碟一对色縀一百疋鞍马四匹和硕简亲王雅尔江阿恭进珊瑚念珠一盘镀金寿壶一对金盃盘一对金瓶一箇金盒一箇金乂拉一箇色縀一百疋鞍马六匹多罗信郡王德昭恭进嵌石金执壶一对镀金银盃一对镀金银托碟一对镀金瓶一箇长春玉盃一对朝天鼎一座四喜鼎一座百环瓶一座白玉壶一座鹤鹿同春玉笔架一座碧玉笔筒一座端溪砚一方玛瑙水盛一器成窰盃一对𢎞治娇黄盘二对上林图一幅色縀八十疋镀金镶嵌鞍二副铜镀金鞍二副绣鞍二副鞍马六匹多罗安郡王华玘恭进珊瑚念珠一盘金壶一执镀金盃盘二副镀金银多木一执镀金银马炉一座蟒色縀八十疋鞍马六匹多罗平郡王讷尔苏恭进金盘一座金盃二对金壶一执色縀八十疋鞍马六匹多罗顺承郡王布穆巴恭进轩辕明徽图一册宋版文章正宗二套治水图一卷楼阁仙山图一卷戴晋山水图二幅翠木图一幅山隂图一卷唐寅字一卷董其昌集锦图一册宋鼎瑶台一座宋玛瑙葵花洗一器宋磁秦炉一座宋均窰洗一器白玉长春花盃一对水晶仙桃一座方玉花尊一座青金方花尊一座琥珀仙一座飞翠八宝瓶一座琪南香山一座梅黄玛瑙一座玉水盛一器成窑双冠瓶一座汝窑瓶一座法琅炉一座花蜜蜡盃一对金盃一对金寿星一座小念珠一串镀金银执壶一对镀金银乂拉一箇万寿绦环一对色縀八十疋鞍马三对多罗贝勒克贞恭进色縀六十疋鞍马四匹多罗贝勒延寿恭进金寿星一座金壶一执金盘一对色縀四十疋鞍马四匹多罗贝勒满都䕶恭进金壶一对金盃盘二副色縀六十疋鞍马四匹贝勒夫人满都䕶之妻进献礼物龙衣一袭縀衣一袭扶手二箇靠背一箇坐褥一箇固山贝子苏努恭进珊瑚念珠一盘緑松石念珠一盘金执壶一对金盃盘二副色縀四十疋鞍马四匹固山贝子鲁賔恭进珊瑚念珠一盘镀金银执壶一对镀金托碟一对镀金盃一对色縀四十疋鞍马四匹镇国公经希恭进色縀四十疋鞍马四匹镇国公吴尔占恭进色縀三十疋鞍马四匹镇国公凖达恭进色縀三十疋鞍马四匹镇国公登塞恭进珊瑚念珠一盘金壶一对金盃一对色縀三十疋鞍马四匹镇国公额尔图恭进玉瓶一对玉盃一对金盘一对色縀三十疋鞍马四匹镇国公吞珠恭进色縀三十疋鞍马四匹镇国公德普恭进色縀三十疋鞍马四匹镇国公敬顺恭进色縀三十疋鞍马四匹镇国公杨桑阿恭进色縀三十疋鞍马四匹镇国公普贵恭进蟒粧色縀三十疋鞍马四匹散马二匹镇国公普竒恭进色縀三十疋鞍马四匹散马二匹镇国公星海恭进珊瑚念珠一盘色縀三十疋鞍马四匹镇国公诺音托和恭进色縀三十疋鞍马四匹辅国公门度恭进色縀三十疋鞍马四匹辅国公讷黙孙恭进金瓶一座金盃盘一副色縀二十疋鞍马四匹散马四匹辅国公塞勒恭进色縀三十疋鞍马四匹辅国公普照恭进色縀二十疋鞍马四匹辅国公苏尔金恭进色縀二十疋鞍马四匹辅国公阿布兰恭进香亭金佛一座色縀二十疋鞍马四匹辅国公星尼恭进诗画古董二十件色縀二十疋散马二匹和硕简亲王之子应封宗室雍干恭进米芾字一卷董其昌字十幅李昭道画一卷仇英画一轴玉磬一座玉鼎一座玉尊一座玉象碁一盘映青太平车一架洋漆盒一对定窑磁碟一对哥窑花尊一座宣窑梅瓶一座昌窑碗一对正德磁碗一对嘉靖小磁碟二对不入八分公镇国将军各恭进縀八疋马四匹辅国将军各恭进縀六疋马二匹奉国将军奉恩将军宗室章京侍衞应封宗室闲散宗室等各恭进縀疋鞍马不等亦无定数满汉世袭官员民公侯伯轻车都尉各恭进縀八疋马四匹云骑尉各恭进縀六疋马二匹内务府八旗满洲䝉古汉军官员内大臣都綂各恭进縀八疋马四匹䕶军綂领前锋綂领副都綂各恭进縀六疋马二匹㕘领各恭进马二匹部院衙门满汉官员大学士尚书左都御史各恭进縀八疋满洲加马四匹侍郎学士副都御史宗人府府丞通政使大理寺卿詹事太常寺卿府尹太仆寺卿光禄寺卿銮仪衞使各恭进縀六疋满洲加马二匹佥都御史左右通政大理寺少卿少詹侍读学士侍讲学士祭酒庶子侍读侍讲谕德洗马太常寺少卿太仆寺少卿鸿胪寺卿顺天奉天府丞通政司㕘议光禄寺少卿中允赞善司业鸿胪寺少卿给事中御史郎中各恭进縀四疋满洲加马二匹一匹不等直省满汉文武官员镇守将军总督提督各恭进縀八疋廵抚副都綂总兵官各恭进縀六疋万寿盛典初集卷五十五万寿盛典初集卷五十六钦定四库全书万寿盛典初集卷五十六庆祝五是月亲王以下闲散宗室觉罗以上醵金铸佛庆祝万寿诏送栴檀寺宗人府折奏恭逢皇上万寿无疆大庆亲王以下闲散宗室以上共一千四十五人觉罗共一千五百五十六人宗室觉罗共二千六百一人公同敛金敬造金佛金满搭已经告成供奉何处相应请㫖本年三月十三日转奏奉㫖着供奉在栴檀寺是月内阁及部院衙门诸臣先后进献古玩书画诗册等物庆祝万寿上收受书画诗册有差余皆却之是时内外文武诸臣各照品级进献鞍马縀疋皇上槩却不收诸臣末由稍展或形为歌咏或施诸藻绘以自写其忠爱之心又各出其家藏所有古玩书画等物先后进献或以九计或以十计或以百计璀璨罗列陈于殿陛者殆无虚日皇上却之如初随即宣发本人无从记注至于辇下各衙门诸臣公进之物虽较之天府竒珍万不逮一然亦芹曝之忱所寄且系衙门公折尚有档案可稽特槩为编次备着于篇至满洲内府诸臣公进仪单无档可稽止就其各行进献者附载一二以存其槩一时筐篚玉帛之盛尊亲爱戴之诚于此畧见焉内阁大学士温达松柱李光地萧永藻王掞学士马良傅尔唿纳舒兰巴格阿尔法绰竒蔡升元彭始抟邹士璁沈涵恭进元板贞观政要一套宋板文选类林二套旧板考亭渊源録一套旧板晦菴文抄一套旧板理学语要一套宋人手抄文翰类编一套旧板五音集韵一套横渠易説一套正䝉㑹稿一套列子二套旧板柳柳州集一套旧板稽古録一套旧板仪礼图二套旧板自警编一套旧板直音篇一套陈贤良乐书二套合刻考古博古图八套事类赋一套朱子诗真蹟一卷黄庭坚正书二诗一卷米元章书诗一卷米元章书十纸説一册赵孟頫泥金真蹟一卷赵孟頫书西王母记一轴赵孟頫跋赵大年画一卷赵孟頫书池山赋一卷董其昌书诗一卷董其昌书天马赋屏幅全副文徴明行书真蹟一卷董其昌书唐人诗一轴董其昌行书一轴赵千里瑶池春晓图一卷刘松年瀛洲图一卷黄筌花鸟一卷赵孟頫春郊牧马图一卷仇英太平春社图一卷百鹿图一轴董其昌书画一卷黄公望峦容川色图一卷李成萧寺晴峦图一轴赵孟頫春山联辔图一轴李辰虬松图一轴宋制蟠桃玉盃一只宋制荷叶玉盃一只玉天鹿笔架一座玉桃盃一只宋制夔龙玉水注一具汉玉书尺二条玉方印池一具莲子玉壶一执玉花瓶一座玉笔洗一具玉龙盘四面玉水盛一具玉桃盃一对向日葵玉盘一面汉玉圆巵一只天鸡夔龙玉卣一座汉玉方巵一只银晶盃一只灵鸠石一座祥云砚一方磁荷花囊一具宣窑花囊一座哥窑乳炉一座正德緑龙盘二面龙碗二只宣窑宝月瓶一座八仙碗一只官窑笔洗一具正德緑龙盘六面万厯福禄寿碗一对宋粉定窑花盒一对宋官窑双耳炉一座成化窑五彩盃一对万厯窑五彩髙足盃一对宣窑把盏二只成化窑白磁炉一座嘉窑磁瓶一座哥窑香炉一座翰林院掌院学士揆叙汤右曽及侍读学士侍讲学士侍读侍讲修撰编修检讨庶吉士等官詹事府少詹事王奕清及左右春坊庶子谕德中允赞善司经局洗马等官恭进万寿诗册九套南书房翰林诸臣恭进万寿诗册一套养心殿诸臣恭进尚书胡㑹恩晋书十套合璧事类十二套续文章正宗二套欧阳修集二套梅圣俞集一部曽巩集一部董其昌书老人星见诗一轴文徴明书御沟新柳诗一轴祝允明书麦穗双岐诗一轴侍郎王原祁考工记解一部张栻集一部祝允明字帖二套倪瓒林亭远岫图范寛层峦叠翠图黄公望翠嶂瑶林图吴镇秋山萧寺图画册页十幅画挑山二幅侍郎宋骏业宋板书二十四套唐寅画江山万里图一卷青緑百环汉鼎一座青緑雷文花尊一座汉玉荷叶盃一只羊脂玉笔洗一只汉玉夔龙书镇一箇十锦皇扇二十匣画嵩山积翠图一幅画丹台春晓图一幅编修沈宗敬纪瑞一册父詹事荃临颜帖一幅録唐人早朝诗一幅宗敬画山水十二幅监造赵昌释迦如来古佛一尊金珠自转宝塔一座陆晃五老呈祥图一轴商喜泥金狻猊图一轴册府元龟全部潜确类书全部成窑宝相茶盃一对宣窑暗龙把碗一对金龙全副鞍辔良马一对监造王道化万寿灵芝献瑞盆景一座数珠一盘敬书北斗延生尊经一部武备院固山大伊笃善无量寿佛一尊宋板史记一部宋板陶渊明集一部旧板朱子大全一部朱子书白鹿泉记一卷赵孟頫泥金书金刚经一部董其昌书天马赋一卷郭熙华封三祝图一卷宣窑填白暗龙碗十只定窑笔洗一件鞍马二匹原任廵抚佟毓秀吕祖谦集一部文玩六种候补待诏曹曰瑛恭书法华经全部乌林达沈嵛恭画万松图一轴明板性理大全一部马一匹三堂西洋人纪理安苏霖白进巴多明等进算法运轴一匣大规矩一箇小规矩一套葡萄酒一箱鼻烟二瓶玫瑰酱一瓶木𤓰膏八碗香饼一匣保心石数箇巴斯弟畧一瓶糖果一瓶撒硼一匣金几那两包武英殿诸臣恭进翰林进士举人贡监生员等万寿诗册共一套谕德吴廷桢旧板六臣文选一部艺文类聚一部锦绣万花谷一部韩文考异一部许氏説文一部闵板庄子一部编修廖赓谟吴士玉杨开沅检讨卢轩庶吉士杨士徽贡生郭元釪布衣高不骞礼经㑹元对制谈经班马异同贞观政要诸史品节南河志攷泉河纪畧藏书通博古通雅宣和博古图汉𨽻字源周诗遗轨杜甫诗集胡云峯集杨维桢乐府监造和素玉壶一执玉盃盘全副玉琢寿星一座银晶水盛一件大磁盘一件沉香油一盒万寿诗满汉二册万岁寿谱一部六家文选一部古文轨范一部广博物志四套唐古诗直解一套彩绣祝寿图一册陈抟书福禄寿三星墨刻一轴盛子昭人物山水图一轴唐寅画一轴董其昌字一卷沈荃字一轴鞍马二匹监造张常住南极寿星一座天然寿山一座羣仙拱祝图一轴白眉双祝图一轴圣贤百子图扇二柄万寿雕漆龙盘一对三阳开泰宣炉一座太平车一件献芝玉罗汉一座三代四喜尊一座三代铜磬一架宋冻青玉壶春一件宋冻青炉一座集锦盘十面五色石砚一方汉玉砚山一件银晶砚山一件银晶水盛一件汝窑笔洗一件天然玛瑙笔捵一件碧玉镇纸一对玉镇纸一对竹笔筒一件古墨一匣玉香盒一件玉香盘一件九思竹香盒一件松鹤竹箸瓶一件均窑盆奁一副五彩花盆一件五彩花囊一件霁青盘一对玛瑙盘一面填白大碗一对松竹梅把碗一对磬铃碗一对哥窑盘一对娇黄盘一对紫金鱼盘一件红鱼盘十二面五彩茶盃一对五彩菓子盃一对七贤瓶一件葫芦瓶一件梵书香盒一件洋漆香碟一对填漆盘一件雕漆葵花香盘一件天然鸭一件钵盂一件滓斗一件洋漆香几一对洋漆扶手一对名人花鸟一轴名人画册一部米芾山水一卷仇英人物一卷旧扇十柄旧板尚书註疏二套旧板礼记集説二套尔雅一套埤雅一套公羊谷梁一套刘向新集二套旧板梁书二套天然玛瑙水盛一件玉墨牀一件玉笔捵一件旧板学记二套何仲黙集二套三苏文粹二套鞍马二匹散马七匹监造李国屏鞍马一匹文玩四件説郛一部瀛奎律髓一部金刚石一件天然石蘑菇一件紫檀炕屏一架监造巴实杜诗千家註一部黄文献公文集一部宣纸对数广运全部一册西洋黒香一匣万寿盛典初集卷五十六万寿盛典初集卷五十七钦定四库全书万寿盛典初集卷五十七庆祝五吏部尚书富宁安吴一蜚侍郎孙柱李旭升𫝊伸王顼龄恭进吕氏家塾读诗记一部柳宗元文集一部通鑑总类一部通鑑考异一部史记摘抄一部源流至论一部大儒学粹一部书史㑹要一部老子或问一部南唐书一部纂图互註荀子一部音註扬子法言一部法藏碎金一部格古要论一部旧板九经一部苏轼书唐诗黄庭坚书博学道诗米芾书唐诗米芾行书长乐花赋米芾书正月临朝诗赵孟頫书柳宗元苏轼诗元人楷书伊洛精义一册文徴明书游西苑诗董其昌临颜真卿书董其昌书乐寿堂歌董其昌草书杜甫诗董其昌书白羽扇赋董其昌临米书天马赋董其昌临怀素帖董其昌临米芾书董其昌临赵孟頫书谭曰选草书汉诗祝允明书宋诗李昭道仙山楼阁图李公麟罗汉渡海图郭熙擕琴听鹤图马远溪山雪意刘松年轩辕问道图刘松年耕织图赵孟頫泥金海屋添筹图倪瓒溪亭山色图黄公望江山胜槩图苏汉臣购访兰亭图林良芦雁图吕纪花鸟图唐寅墨笔山水仇英山园访梅图仇英水阁挥毫图仇英阆苑仙葩图仇英宫蚕图仇英春溪宴集图沈周谿山无尽图董其昌江臯图杨宗白泥金罗汉相宋榻米芾行草墨刻孔子周流图墨刻宋制玉炉宋制玉盃碧玉花囊白玉提梁卣白玉花巵碧玉小盏白玉笔捵汉玉笔捵玉联珮扇器十件银晶水盛官窑菱花盘宣窑描金填白把碗宣窑填白大碗一对宣窑海马大碗一对𢎞治窑绿龙碗一对正德窑娇黄盘四面正德窑娇黄盘十面嘉窑百子碗一对嘉窑文王鼎嘉窑双环瓶嘉窑花尊万厯窑白莲霁蓝碟四面青緑天鸡砚滴古铜花尊戸部尚书穆和伦张鹏翮侍郎塔进泰王原祁噶敏图廖腾煃仓塲侍郎施世纶恭进宋板五经二套宋板周礼二套春秋左传一套稽古録一套元板易传义一套古今合璧事类备要十套千家註杜甫诗集四套诗缉四套万宝诗山四套汉隽一套宋板尔雅翼一套宋板花间集一套事类赋一套蔡邕集一套王通中説一套柳宗元集二套包拯奏议一套苏洵集一套赵抃集一套博古图二套元板真篆金刚经朱子字一册苏轼书四时行乐诗米芾书狮子説董其昌泥金字册董其昌楷书阊阖篇董其昌小楷董其昌草书董其昌书应制诗陈所翁云龙图李唐江村渔乐图朱瑶风云际㑹图朱瑶双凤朝阳图宋元明人画蹟王渊花碟图刘松年登瀛图赵伯驹五云楼阁图赵伯驹滕王阁图元人鹰扬图元人夏景图仇英溪山深秀图仇英春景丰乐图仇英夏景丰乐图仇英秋景丰乐图仇英冬景丰乐图仇英设色山水陆治花卉图唐寅乔松寿藤图柳休元喜霑天禄图林椿花鸟图王牧之墨梅汉制蟠龙玉瓶汉玉图章二方汉制玉斚宋制玉巵一对宋制玉芝水盂宋制夔龙玉炉宋制福禄连环玉巵宋制燕喜玉盃盘一副宋制万寿蟠桃玉盘宋制玉蟾水盛哥窑香垫哥窑卍字手炉哥窑香碟定窑素花笔洗宣德窑宝青碗六只宣德窑龙寿鼎函宣德窑甜香礶宣德窑素花盘十只宣德窑纯素大碗一对宣德窑团龙盘宣德窑云龙把碗一对成化窑五彩嘉莲盘成化窑五彩万寿盃嘉靖窑万福攸同壶玛瑙盘龙盃洋雕漆香盒洋漆香几洋漆镀金炉灵云珮并纪一卷朱三松竹刻青牛老子礼部尚书赫硕色陈诜侍郎二格王思轼冯忠胡作梅恭进永乐泥金法华经成化泥金延寿经大板四书五经大全大板书传大板诗经传序大板礼记系辞精义十七史详节干坤凿度旧板白孔六帖乐典四套乐考一部律吕直解律吕解註韵补一部笔丛三套张九龄集司马光集王十朋集陆龟䝉集颜真卿座位帖赵孟頫书赤壁赋苏轼书喜雨亭记董其昌书天街晓望诗赵孟頫倣陆探微画倪瓒荆溪清远图沈周拟谢雪邨山水书唐寅观海图宋元册页董其昌册页宋制脂玉万寿鼎宋制脂玉龙凤尊宋制脂玉寿觥宋制脂玉双喜笔洗脂玉夔龙笔阁脂玉联环章一对脂玉扇器一盒脂玉香盒玉东方朔玉寿字壶碧玉九螭印章一对碧玉三喜水盛成窑五彩太平双喜碗成窑九龙盘成窑双凤盘成窑狮球碗一对成窑把碗一对成窑僧帽壶成窑水盂成窑胆瓶万厯万寿碗十全万厯龙凤尊青緑义尊青緑雷尊青緑百环尊青緑提梁卣青緑笔洗宣铜宫联炉宣铜秋耳炉银晶龙瓶银晶八方笔洗银晶狮子镇纸银晶双喜盃一对天然如意天然罗汉天然香几天然石砚山朱砂宝山宋琴二张官窑四喜尊哥窑菱花洗哥窑七贤瓶定窑乳耳炉定窑双喜瓶宣窑王母蟠桃碗宣窑双龙捧寿碗宣窑梵书碗宣窑一龙九种碗宣窑霁红盘宣窑填白梅瓶宣窑霁红把盃兵部尚书殷特布孙徴灏侍郎觉和托李先复巴颜柱宋骏业恭进无量寿佛经九经纲目宋板礼记旧板汉书六书音义文献通考类书纂要书传问荅杜诗论事杜诗论言博古图诗传一套画纪一部陆贽奏议叶适文集宋三晁文集杨时文集孙觌尺牍宋百花集天源发微集艺文类聚宋徽宗画鹰小李将军人马图李唐松溪仙馆图赵伯骕瑶台上寿图李公麟十六印证图宋人罗汉图边景昭三喜图吴镇墨竹谱黄公望长江万里图赵孟頫泥金罗汉赵孟頫溪山行旅图赵孟頫八骏图赵孟頫人物一幅赵孟頫松风流水图吕纪翎毛一幅吕纪花卉四幅王振鹏大士妙观图仇英王母献寿图仇英设色山水仇英水阁挥毫图唐寅䆳壑琳宫图文徴明宫殿图董其昌设色山水张平山福禄图王羲之鵞羣帖苏轼大字米芾行草书董其昌倣虞欧字董其昌行书衞夫人小楷苏夫人织锦廻文管夫人璇玑图仙芝一座周鼎一座汉鬲一座古琴一张古镜一圆古剑一执古玉珮鱼一枚宋瓯磁砚海宋磁蕉叶笔捵宋砚一方周嵌笔屏古磁水注脂玉印盒玉水盛一具法琅瓶一座玉桃盃一只哥窑葵花盘永乐填漆盘永乐雕漆敞盘宣窑桃盃十只宣窑浇钵宣窑豆罐宣炉一座嘉窑胆瓶隆庆窑笔洗红玛瑙书镇端砚一方雕漆三星拱照盘刑部尚书哈山胡㑹恩侍郎萨尔泰艾芳曽博音岱王企靖恭进大学衍义二套昭明文选四套唐文粹二套文献通考全部事类一部对类一部宋板字彚一部宋板诗韵一部柳公权行书一卷米芾书天马赋赵孟頫章草董其昌书唐宋人诗董其昌临英光帖董其昌临黄庭经董其昌大字董其昌草书郭熙春林图刘松年雪霁图赵孟頫设色山水谢时臣墨笔山水董其昌倣倪瓒山水董其昌倣米芾画杨绍卿双鹤图夏㫤墨竹芦雁图双鸳图唐人画马宋诸家山水卷集宋人画元人山水花筐图蟠桃图玉盃一对玉碗一只十锦扇器一匣旧墨一匣工部尚书满都张廷枢侍郎张格阮尔询马晋泰刘谦恭进旧板九经旧板易经大板诗经大板书经旧板易诗书三经註疏旧板书传㑹选易史二函周易传义旧板杨万里易传范衍二函旧板四子书大板四书旧板十七史旧板国策文林绮绣旧板事文类聚两汉博闻旧板文章正宗旧板事类赋旧板初学记宋板朱子韩文考异旧板五音类聚旧板水经注大板大学衍义旧板王通中説旧板周伯𤦺六书正譌乐律全书旧板朱子校昌黎集旧板司马光诗集旧板嘉祐集旧板南丰集真德秀集旧板三苏文粹旧板苏轼诗旧板元文类大儒奏议野客丛书旧板亷平録吴莱全集旧板礼部韵畧旧板法书要录旧板汉隷分韵广韵藻一套六书赋一函吴棫韵补赵孟頫楷书赵孟頫行书董其昌行书董其昌临米书董其昌临赵书董其昌草书董其昌行草董其昌大字董其昌小楷董其昌八仙歌文徴明楷书文彭五言诗陈献章行书郭熙松柏长春图徐世昌仙桃瑞鹤图寿松百禄图陈居中春猎图李昭道仙山楼阁图钱选蟠桃图赵孟頫罗汉图赵孟頫竹石赵伯驹高士图赵伯驹羣仙献寿图冷谦江山平远图李公麟竹林七贤图文徴明蟠桃图董其昌山水宋政和年制镇纸玊尺宋玊蟠螭水汲宋官窑一綂炉宋制银晶笔山万窑万寿盘宣窑梅瓶陆子刚制桃红玉扇器洋几一具寿山图书四方万寿盛典初集卷五十七万寿盛典初集卷五十八钦定四库全书万寿盛典初集卷五十八庆祝五都察院左都御史揆叙赵申乔左副都御史瓦尔达明安田从典崔征璧㳟进宋板易象大㫖一部宋板尚书註疏一部宋板周礼一部严氏诗缉一部稽古录一部隆平集一部五经图一部朱载堉歴书一部朱载堉乐律书一部陈则通春秋提纲一部唐文粹一部三体唐诗一部朱子六经四书图一部列子一部扬子一部重编广韵一部杜诗一部董其昌临颜真卿书赵孟頫书耕织图诗文征明书四体千字文祝允明书梅花诗赵孟頫草书千文赵孟頫学书笔法董其昌倣懐素帖米芾书天马赋白玉龙荷花盃宣窑荷花盘一对宣窑花浇一对西洋半圏仪西洋蜜蜡罐蟠桃玉盃一对万年一统玉水滴万寿无疆墨宣窑马挂瓶双螭法琅鼎澄泥砚玉香炉永乐填白碗一对赵孟頫八骏图宋元诸名家千金册勾龙爽尧民击壤图仇英维摩讲法图米友仁春山烟雨图唐小李将军僊山楼阁图黄公望层峦耸翠图通政使司通政使刘相郝惟谔通政罗瞻郝林王景曾张徳桂㕘议苏伯霖闗保陈汝咸恭进经济类编四套通鑑纪事本末十套六臣文选六套近思录一套三苏文粹二套人物志一套诗学大成二套赵孟頫行书梅花诗赵孟頫楷书兰亭跋解缙大字游南岳赞董其昌书四勿箴董其昌书唐柳宗元观庆云图诗刘松年天保九如图马逺松云瑞鹿图戴嵩松林虎啸图赵孟頫扁舟待月图赵孟頫湖山秋色图倪瓒平林诗思图林良碧梧栖鳯图吕纪掇锦图仇英竹溪僊馆图仇英汉宫春晓图唐寅秋山访友图蓝瑛千峰雪霁图双螭捧寿玉鼎脂玉寿盃一对水晶笔架玛瑙水中丞哥窑笔洗宣徳五彩盘一对宣徳窑把碗一对𢎞治窑盘一对正徳绿龙盘一对嘉靖窑碗一对汉玉笔屏澄泥砚大理寺卿仍兼太常寺卿荆山大理寺卿孟世泰太常寺卿李敏启大理寺少卿巴霁纳邵观太常寺少卿佟霭黄叔琳㳟进元刻五经全文二函二十一史文选二十四函元刻国朝文类二函宋刻南华经四函元刻列子至徳眞经一函元刻王通中说一函宋刻陶潜集一函宋刻柳宗元集二函元刻翰墨大全八函元刻绀珠集二函太史华句一函金石韵府一函米芾行书圣徳诗朱子书锦江春诗赵孟頫金书金刚经赵孟頫行书文赋赵孟頫书逍遥斋记董其昌行书昼锦堂记董其昌行书春晴诗董其昌行书春雨诗李公麟诸天梵象图赵令穰春江逺眺图赵干桃坞春云图曹云西溪山平逺图徐贲浮岚暖翠图宋刻丝蟠桃献寿图李公麟瀛洲文㑹图黄公望天池石壁图赵伯驹僊山楼阁图雷瑛大㑹庆寿图仇英春夏秋冬四景图仇英春和览秀图玛瑙福徳文星银晶寿僊万寿玉尊夔龙玉壶夔龙玉瓶夔龙合璧庆云玉盃四喜玉盃蟠桃玉盃水僊玉盃青绿商尊哥窑乳炉均窑元寿花尊官窑飞㦸花尊宣窑青花水盛宣窑葵花盃二对宣窑青花盘一对万窑彩色庆寿宫碗一对万窑龙鳯呈祥盘十面景星宋砚龙尾宋砚名人画扇二十柄内务府包衣昂邦赫奕㳟进寿佛一尊灵芝一本古书一部古画一轴画炕屏一架画一轴营造司郎中佛保㳟进太极寳坐一座晋书一套古琴一张万寿玻璃镜百子拱寿图金刚子念珠豆瓣楠书架蟠桃盒吉庆如意天然葫芦百僊拱寿靠背洪福似海坐褥芝鹤双瑞迎手一对顺天府府尹屠沂府丞王懿㳟进宋抄欧阳修全集宋板韵疏旧板古今谈荟文征明手录通鑑董其昌书唐张嗣初春色满皇州诗董其昌画千巖竞秀图赵孟頫墨竹万年如意玉壶夔龙拱寿玉香炉太仆寺卿阿钖鼐周道新㳟进水经二套喻林四套米芾书阊阖篇苏轼书四时行乐诗戴文进三星图唐寅江村渔泊图宋磁梅瓶明宣徳炉玉连环壶国子监祭酒查喇徐日暄司业察尔岱登徳鲁瑗㳟进文献通考二十函朱子经济文衡二函董其昌广文字㑹寳二函赵孟頫学士登瀛图仇英僊山楼阁图谢小僊万年福禄图李公麟瀛洲㑹奕图郭熈嵩山疉翠图魏之璜瑞芝僊鹿图董其昌关山初霁图马逺僊山瑞霭图汉玉寿桃盃一对汉铜鼎一座汉铜尊一座宋端石宫砚墨晶狮镇纸成窑青瓶嘉窑红瓶鸿胪寺卿安保恭进寿佛一尊赵伯驹山水黄居寀花竹仇英十公图仇英龙宫图周之冕画栢周之冕画松汉铜瓶宣铜炉钦天监监正明图治理厯法纪理安恭进大清康熈万年厯一套平立方根万数表一套万寿盛典初集卷五十八万寿盛典初集卷五十九钦定四库全书万寿盛典初集卷五十九庆祝五是月致仕在籍诸臣先后进献诗册古玩书籍土宜等物庆祝万寿上收受诗册及书籍土物有差余皆却之是时致仕在籍诸臣诣京庆祝者江湖魏阙境地虽殊颂祷讴歌尊亲无二莫不制为诗文写成卷册及家藏书画古玩土宜物产与在位诸臣后先进献惟是庆祝之后各旋田里别无册籍可稽谨就三品以上耳目见闻所及畧记如左至满洲汉军致仕大臣近居辇毂贡献更繁古玩而外仍照原品亦进縀马仅载一二以例其余其止进诗册者竝详歌颂卷中不备录焉吏部尚书致仕宋荦㳟进太平惠民和剂局方一部欧晁琴趣一部名人法书四卷古画三轴文玩六件经筵日讲官起居注吏部尚书兼翰林院掌院学士致仕徐潮恭进汉纪二套小板名山藏四套赵孟頫临道徳经二种董其昌临颜眞卿书二种寿星图一轴哥窑寿佛一尊杭绫一百端杭䌷一百端杭扇二十匣湖笔三百枝原任经筵讲官户部尚书王鸿绪恭进万寿颂一册银晶大士一尊玛瑙寿星一尊脂玉双螭盃一只脂玉花觥一品脂玉笔牀一对寿字玉水盛一品嘉窑茶盃一对万窑宫碗一对嘉窑茶撇一只寿字嘉窑霁青茶盃四圆宣铜案炉一座寿山福海嘉窑茶盃一对官窑黄寿芝一盆砚山紫寿芝一座天仙拱寿宋刻丝书一轴万寿描金笺一百幅寿山石图书一对嘉窑合碗一只宋板唐孔颕逹周易义一部宋板唐陆徳明诗经重言重意互註一部宋板太学类编成周制度一部宋板吕氏读诗记一部宋板刘敞七经小传一部宋板韬畧二本宋板许愼说文解字一部宋板孙愐唐韵一部宋板王昭禹周礼详解一部宋板资治通鑑考异一部宋板大广益㑹玉篇一部宋板唐陈子昂集一部元板资治通鑑一部朝鲜板唐柳宗元文集一部旧板子彚一部明沈度金书华严经一部明董其昌审定戏鸿堂帖二部宋高宗御书杜诗一卷北宋燕文贵秋山萧寺图一卷北宋李公麟华严变相图一卷元赵孟頫楷书道徳经一卷元赵孟頫浴马图一卷元钱选秋江待渡图一卷元钱选田家聚乐图一轴明文征明秋林谈道图一轴明董其昌书吕祖金丹诗一轴明仇英大士一轴明董其昌画一册明董其昌书桃源行一册明董其昌书清静经唐诗一册明项圣谟花卉一册官窑水盛一面定窑水池一面宣窑霁红盘一对宣窑把盃二对宋制番玛瑙香盘一面西洋地平仪一架西洋察量逺近仪器一箇西洋小规矩一箇西洋吸铁石一块西洋盐露一瓶西洋流黄露一瓶西洋象牙塔一件西洋象牙箫一件西洋鼻烟二瓶西洋法琅鼻烟瓶三箇西洋化五金水一瓶西洋方石一块西洋罗斯玛里诺露四瓶西洋保心石一块西洋巴尔撒木阿饽饽克里的果一盒西洋显微镜一箇西洋寳烧瓶二箇西洋规矩四箇西洋古巴依巴油四瓶西洋火漆一匣西洋巴尔撤木油二盒西洋葡萄酒六瓶西洋徳里亚格二匣西洋法琅珠子三十三箇西洋香二匣西洋巴尔撒木香珠十挂西洋法琅珠二挂原任户部尚书凯音布恭进鞍马一匹散马一匹縀八匹礼部尚书致仕许汝霖恭进万寿诗百韵黄庭坚白鹤娯賔二赋一卷赵孟頫金丹诀千字一卷赵雍莲经万言一卷董其昌千字文一册董其昌仿颜眞卿懐素二种一卷文征明西园十咏一卷宋宣和御书鸳鸯一幅李龙眠寿仙像一幅呉镇江村渔乐图一卷刘松年山水一卷赵孟頫双骏图一幅董其昌夏山图一幅杭绫一百疋杭绸一百疋原任兵部尚书范承勲㳟进万寿寳瓶灯一对蟠桃花实灯一对八方大理灯一对六合寳瓶灯一对百寿博古灯屏一架原任刑部尚书阿山恭进旧板羣书考索十套尔雅註疏二套韩文全集二套欧文全集四套五音集韵二套赵孟頫泥金楷书一册马逺海屋添筹图一轴王鹏梅五云楼阁图一轴沈香笔海一座琪南香山一座墨晶仙人一座宋窑花挿一件宣窑万寿碗一对青绿古铜瓶一座鞍马二匹縀十聨原任经筵讲官工部尚书徐元正㳟进泥金佛经法书全部发绣观音像一轴赵孟頫百鹿图一轴董其昌书彭祖颂一轴汉白玉连环一件银晶寿仙一座万寿盘龙黄磁斗一件原任吏部左侍郎李录予㳟进糖果八种蔬菜八种原任工部右侍郎彭㑹淇㳟进宋板尚书一套宋板柳宗元集二套祝允明书王乔赤松颂一卷董其昌书王贞白宫池产瑞莲诗一轴文征明江阁秋云图一轴仇英员峤仙游图一轴玉盃一对溧扇四十柄南菜二十瓶原任内阁学士张榕端㳟进书画玉器十八种土产食物二十七种候补内阁学士王之枢㳟进万寿颂一册旧板书四部名人字画四种土产食物四种候补内阁学士顾悦履恭进万寿颂一册十三经註疏一部汉隽一部文中子一部宋板韩愈集一部董其昌书太极眞人歌一轴李廸𤓰瓞图一轴赵昌上苑春莺图一轴八仙琥珀盃一对汉玉炉一座原任福建廵抚宫梦仁恭进大学衍义全部国语全部公羊传全部谷梁传全部朱印隂符经全部说苑全部端砚一方玉砚一方水晶瓶一座银晶水中丞一件玛瑙笔洗一件碧玉九螭镇纸一件锦扇二百握草葛二百端桂花香四箱芙蓉巾二百条是月直省进士举人贡监生员先后进献诗册书画庆祝万寿上收付内阁教习进士侍讲文志鲸谕徳呉廷桢率进士查云标等七十七人恭进万寿诗一套共四册八旗教习武进士万国宁等七十余人恭进万寿诗共二册举人李长庚等六十余人武举呉士亨等三十余人各恭进万寿诗共数十册御制诗集笺註等书共数十部国子监官学教习贡生呉钟芬等四十人恭进万寿诗一册古书五部贡生周崧等九十余人监生王宸儁等二百二十余人生员吕渶等一百三十余人各恭进万寿诗共数百册华封三祝等图共数十幅提督江南学政左庶子胡润率江南十四府生员田多稼等五百三十余人恭进万寿诗三套共三十册是月直省耆老民人亿万先后诣阙进献诗册画幅五谷土宜及万民衣万民宴等物庆祝万寿上收五谷诗画余皆却之直隷省耆民曹鳯全等恭进泥金彩屏一架芳兰瑞芝八缸仙花寿石八盆万年青一桶碧桃盆景四种千叶红杏盆景四种宣石盆景四架时果百盘七省旗丁三百余人随通州坐粮㕔徳成格恭进彩亭四座彩旗二十四面寿同天地大蜡一对宋刻丝八仙庆寿图一轴万年龙鼎一座惠泉酒一百罈万年青一桶吉祥草一桶古松一盘蟠桃一树海棠一盆玉兰花一盆兰花一盆蝴蝶莿花一盆江南省江宁府耆民赵椿如等恭进龙衣一袭彩亭一座小菜果品寿烛等八十一盘江南省苏州府耆民张万春等恭进绣字万民衣一件绣字福寿图一幅位禄名寿龙扁一架龙旂十六面宣铜五供全副大红绉纱珠盘龙寿烛一对常熟盆景四种五谷土宜小菜食物一百盘万寿诗共三十余册江南省松江府耆民庄国兴等㳟进万寿金龙袍挂全袭刻丝龙幛一轴织金龙旂一对龙烛台香炉全副土宜一百盘江南省淮扬等府耆民李茂玉等恭进万寿无疆幛一架天子万年幛一架五谷果品八十一盘两淮盐商项鼎玉等恭进御案寳座锦笔龙笺縀疋浙江省耆民沈玉扬等恭进万寿无疆锦幛百幅撃壤歌屏一架古佛一百尊嘉兴张炉一百箇嘉兴蒲盃一百只杭绫一百疋杭䌷一百疋小菜一百二十瓶五谷十二盘万寿诗共五十余册两浙盐商江宏茂等恭进万寿龙衣全袭綵縀一百疋银二万两福建山东江西河南广东广西六省耆民张献福等恭进万岁嵩唿图一轴万寿多寳香山一座万民宴八十一桌土宜九十盘山西陜西湖广四川贵州云南六省耆民田畯等恭进无量寿藏佛一尊九如图一轴三多颂一卷土产食物一百二十盘山西平阳府耆民呉逢泰等㳟进御书亭一座万寿採茶歌亭一座万寿胜㑹图一轴土产食物二十四色湖广耆民吕永年等随总督鄂海恭进土产食物九十盘通州回民百余人恭进鲜鱼二百尾是月外藩诸臣或亲诣阙廷或遣使入朝毕献方物庆祝万寿上收受如常例其有加贡者皆却之科尔沁土谢图亲王鄂尔吉图等乌朱穆秦车臣亲王色登敦多卜等巴林多罗郡王额驸呉尔滚等阿霸垓多罗郡王呉尔占噶喇卜等喀喇沁多罗都楞郡王色稜等蒿齐忒多罗额尔徳尼郡王阿噶尼思塔等敖汉多罗郡王垂木珀尔等奈曼多罗郡王崔忠等喀尔喀多罗达尔汉贝勒占达古米等阿禄科尔沁多罗贝勒汪占等扎鲁特多罗达尔汉贝勒阿达沙等毛明安多罗贝勒班第等苏尼特多罗贝勒席里等杜尔伯特固山贝子沙津等阿霸哈纳固山贝子额林陈达什等翁牛特镇国公索诺穆等郭尔罗斯辅国公莽色等克西克腾扎萨克一等台吉齐巴克扎卜等呉喇忒公逹喇玛钖礼固山一等台吉南充等土黙特贝子喀木哈巴雅思瑚朗图固山一等台吉衮济思札卜等鄂尔多斯贝子鲁穆布固山台吉罗卜臧札赖特贝子特古思固山协理台吉何塔等喀尔喀扎萨克图汗和硕亲王多罗额驸䇿旺扎普等厄鲁特多罗贝勒额驸阿保等以上共一百二十札萨克王贝勒贝子公台吉等皆亲诣阙廷叩祝万寿常贡之外又公进银二十万两请建庙于热河厄鲁特王策林旺布遣使宰桑多尔济进万寿贡喀尔喀折卜尊丹巴库图克图遣使多尔济万书克拖应等进万寿贡朝鲜国王李焞遣使议政府右议政金昌集吏曹判书尹趾仁等进万寿贡等恭纪万寿贡献典礼仰窥皇上恭俭之徳慈惠之仁载稽史册圣帝明王无与伦比昔虞夏之初任土作贡周官太宰以九贡制邦国之用一曰祀贡二曰賔贡三曰器贡四曰币贡五曰材贡六曰货贡七曰服贡八曰斿贡九曰物贡其多寡重轻之数一以式之所用为凖汉高帝十一年诏诸侯王通侯及郡常以十月朝献献以口数率人岁六十三钱给献费唐时诸郡贡献皆取当土所出准绢为价不得过五十疋其后常贡之外或以端午或以南郊别增贡款而诞圣之节昉自开元其初羣臣献甘露醇酎王公戚里进金镜绶带开元二十四年千秋节羣臣献寳镜张九龄独进千秋金镜录自是以徃踵事增华渐以侈费永泰大歴而后更极浩繁宋太祖建隆二年始诏停止后稍稍进奉遂有定额致滋耗累干道间至有乞蠲免圣节贡金者较之古昔奉琛献賮之风相去奚啻径庭哉我皇上享万方之玉食受四海之共球犹且蠲维正之供动踰亿万减外藩之贡每至再三凡所以惠爱元元轸恤物力者歴五十余年如一日今恭逢万寿昌期皇子皇孙上万年之觞效斑衣之舞山龙华虫宗彝藻火粉米黼黻之服无不备列珊瑚翡翠火齐木难琉璃夜光之属无不毕具典礼𢎞鉅情文该洽可不谓极盛焉若夫天潢戚畹属在懿亲百尔臣工近居辇毂或承筐篚或驾骊黄或就其家世所藏金石图书足供玩御者亦皆倒箧倾笥罗列而进至于海内臣民擕持负戴相属于道莫不制为诗歌以道扬盛美形诸图画以摹绘太平凡服物器用山肴野䔩之类尽充庭实外至奉冠带禀正朔如蒙古朝鲜诸国稽首阙廷毕献方物者更不可以数计也此岂作而致之廹而应之徒侈烦费之文而绳以一定之例如唐宋以来之故事哉盖由我皇上徳洋恩溥美利不言所以感于人心者至深且久薄海内外沐膏咏勤饮和食徳岁盈五纪世逮孙曾念衣冠之荣借耕凿之晏安高厚覆载之不遗茍非帝力何以致此咸思展其报徳之心而无由自达今幸逢万寿之期得以稍效其区区之意要皆发于中之不容已动于情之不自知而并自忘其物之微且陋也乃衆志弥切而圣徳愈谦凡所贡献却而不御间有得䝉圣鉴俯受一二者即已传为异数震为非常于此益见我皇上体臣子民柔逺能迩之至意诚足以度越千圣逺驾百王者也盖不殖货利不寳逺物圣人之徳所性固然今万寿贡献皇上虽却而弗受顾载在简编词烦而不汰者一以征四海尊亲爱戴之诚一以着九重恭俭慈惠之美垂示万世传之无穷云万寿盛典初集卷五十九万寿盛典初集卷六十钦定四库全书万寿盛典初集卷六十庆祝六康熈五十二年三月天下臣民亿万云集阙下结綵棚数十里庆祝万寿自初一日至二十一日风日晴和天宇澄霁至二十二日大庆礼成甘霖即沛时麦苗方秀田畴霑足庆有秋焉先是二月初旬臣民经营规度结綵张灯锦天绣地弥望无际画阁飞梁川原相属绮疏网户衢陌交通而典礼重大距圣寿时日尚逺咸虑风雨载途淋浸霑渍无以光万年之盛典又四方臣民环集无算耆老扶杖妇孺㩦持溢巷填闉肩摩毂撃而公卿以下各以蟒袍补服奔走执事倘冲泥霑雨何以尽万国之欢心乃霁旭暄妍连旬浃日比送驾迎銮诸礼既集唿嵩祝华大典告成然后甘霖徐沛二十二二十三两日兴雨祁祁既霑既足麦苗懐新郊原绿徧焉初皇上闻臣民建坛祈福以祝万寿特传谕㫖令所在祝釐者当祈雨旸时若民和年丰毋遗万姓以私一人至是甘澍应时而至臣民惊叹谓圣心与天心感应相通若合符节云易称大人与天地合其徳先天而天弗违后天而奉天时书陈庶征配于五事曰肃时雨若曰乂时旸若曰圣时风若人事修于下天道应于上非偶然也夫民为邦本食为民天年谷顺成岁登大有使百室盈妇子宁国家之瑞孰有大于此者哉敢书时雨为瑞应之首七月十七日壬戌直隷廵抚赵𢎞燮奏秋成大熟并进一茎三穗五穗瑞谷上命颁示内大臣大学士九卿等传览廵抚直𨽻等处地方管辖紫荆密云等关隘赞理军务兼理粮饷都察院右副都御史世袭一等精竒尼哈番臣赵𢎞燮谨奏为恭报大有丰收分数并逹万民欢庆真诚志休征以祝圣寿事据直隷守道㕘政宋起呈称准霸昌通永二道各移称顺天府属秋禾收成实有十分及九分八分不等据永平府呈报各属收成俱实有十分及九分八分不等据顺徳府呈报各属收成实有九分及八分不等据广平府呈报各属收成实有十分及九分八分不等据大名府呈报各属收成实有十分据宣化府呈报各属收成实有十分及九分八分不等等情呈报到道转报到又据各府耆民献双穗三穗五穗瑞谷百余本六尺七尺高谷五百余本咸称今岁我皇上六旬大庆雨旸时若年谷顺成春间二麦大稔秋收五谷丰登嘉禾疉产于田畴异谷徧生于阡陌我等小民从来未见考之上古亦所稀闻皆因圣主爱民深切是以上天降福繁多时和年丰共乐太平有象民康物阜益征万寿无疆等情恳代为进呈已择瑞谷之三穗五穗者两经折奏㳟呈御览在案钦惟皇上徳迈唐虞功高羲昊治臻上理犹厪宵旰之懐民跻雍熈尚切胞与之念今春圣寿六旬大庆更荷恩波大沛寰区文武臣民尽沐高深之徳昆虫草木皆霑雨露之荣凡有旷典殊恩悉属天高地厚自应恒钖维皇之五福长滋宇内之太和既时若夫雨旸爰瑞征于年谷春登二麦已千仓而万箱稼获三秋复崇墉而比栉三穗五穗之异披玉穟于千郊六尺七尺之竒值金茎于万井诚自古难逢之异瑞为圣朝特出之竒祯盖郅隆之世则嘉瑞频生而协应之休惟农祥为最所以苾芬黍稷爰庆邦国之光妇子盈宁用介君王之寿斯眞景运昌隆之攸兆而圣主寿考之明征将见赖及兆民皆一人之有庆亦惟乐以天下斯万国之咸宁从此朋酒称觥草野竞效无疆之祝屡丰嗣续国家益绵有道之长矣兹据各属呈报收成分数幷据耆民叩颂嘉谷休征等情前来犬马私衷欢庆更深理合㳟疏题报伏乞睿览施行二十日内大臣大学士九卿谨奏本年七月二十二日䝉皇上颁示嘉禾双岐三岐畅茂蕃硕仰见我皇上至徳同天太和育物轸恤民隐召此嘉祥稼穑早登岁时丰稔中外交庆咸戴皇仁臣等恭覩上瑞不胜踊跃欢忭之至是岁恭遇万寿昌期年丰人寿所在官司钦奉恩诏先后题报百岁以上老人诏各给银建坊旌表以昭人瑞礼部尚书赫硕色等谨题为钦奉恩诏事准户部咨称户科抄出广东廵抚满丕题前事康熈五十三年十月二十二日题十二月初四日奉旨该部知道钦此钦遵于十二月十九日将原抄一幷移送到部该等议得广东廵抚满丕疏称三水县耆民罗万祥年一百一岁髙要县耆民梁楚环年一百三岁开平县耆民张子标年一百岁南海县生员黄犹显年一百一岁查得康熈五十二年三月十八日恭遇皇上万寿恩诏内开年登百岁者题明给与建坊银两钦遵在案所有百岁耆民罗万祥等请给银建坊以广皇恩等因题请前来查康熈五十二年三月十八日万寿恩诏内开寿至百岁者给与建坊银两又㑹典开载寿至百岁者题明给银建坊等语再查现行例内寿至百岁旌表者给与昇平人瑞字様今该抚既称三水县耆民罗万祥年一百一岁高要县耆民梁楚环年一百三岁开平县耆民张子标年一百岁南海县生员黄犹显年一百一岁相应照例旌表俟命下之日行令该抚转行该地方官照例各给银三十两听本家自立牌坊其旌表字様臣部照例给与昇平人瑞字様可也康熈五十四年正月十九日题本月二十五日奉㫖依议是岁八旗直省及喀尔喀所属先后题报百岁以上老人二十有八人百岁以上老妇人五人籍贯姓名俱详二十一卷养老条内兹录礼部一疏如右以例其余不备载焉闻圣人之世雨旸时若庶草蕃庑景星庆云扬其辉鳯仪兽舞呈其瑞虽帝王不侈嘉祥不征符騐不致四方荒逺竒异之物以为休征然而史书所纪载草野所讴吟传之永久恒班班可考则瑞应之所由来岂细故哉我皇上秉聪明圣智之德致时雍风动之休自御极以来五十余年夙夜忧勤孜孜罔倦凡所以参赞天地怙冐羣生者靡所不至迄今四海晏安民多康乐物无疵疠而祯祥之应亦时在人耳目间岂非圣人徳盛化神之所致欤徃见四十二年皇上遣儒臣祭告南岳修建庙宇工成之日复御制匾额碑文悬立殿庭时岳庙厚载门外梓树一株大数十围枯巳数年自奉㫖建造相度之日忽尔重荣扶疎翠蔼视昔逾茂逺近惊异以为梓材冠衆木之首衡岳主寿星之次今效灵献瑞为我皇上无疆福寿之庆显而有征此瑞应之见于数年前者然也迨乎癸巳正当万寿之年乃于元日金莲花盛开碧叶黄英敷荣吐艳伴瑞荚于彤墀杂灵芝于青琐盖是花秉中正之徳平时于夏孟始开而兹则发于岁朝抑又竒矣若夫万寿圣节亿万臣民欢唿踊跃咸集阙廷陈设供帐数十里为祝釐之举当此之时日朗气清纤云不起及大庆礼成阅三日而甘雨滂沱田畴霑渥不先时而降不后时而至则以时雨为天之瑞也无疑矣若夫嘉禾瑞麦丰穰之征偶见于史册然双岐两穗已占休嘉三岐五穗实为罕有乃黍与稷翼之中翘然挺秀应期疉产屡呈御览喜动天颜坤道资生上承天施大顺之世地不爱寳托之禾麦以显其竒谓非地之瑞欤天地之间惟人为贵箕畴五福寿乃居先昔人谓化国之日舒长又曰治世之民寿今黄耉鲐背之伦服畴食徳坐享天和诚不可以数计至于年登百岁者尤为天地笃生之竒岁不数人史难迭见乃癸巳逄大庆之年甲午值贞元之㑹而督抚先后题报两年之中䝉恩建坊者至数十人之多和气致祥寿昌叶应然则百岁非人之瑞欤是皆我皇上体天地之徳立生民之命深宫绘耕织之图郊坛有祈谷之典耆老有粟帛之赐故天降时雨地献嘉禾而人之沐浴膏泽者亦优游于光天化日之下而咸臻上寿也宋符瑞志云体睿穷几含灵独秀谓之圣人所以能君四海而役万物使植动之类莫不各得其所又曰龙飞九五配天光宅有受命之符天人之应符瑞之义大矣自昔帝王之兴羣瑞毕臻惟在上者建中和位育之功尽裁成辅相之道张弛运量实与天地同其流乃能毕致休祥章章若是耳彼夫明珰翡翠驯雉旅獒未尝不在梯山航海献琛贡賮之列而则不敢以是侈言盛世之祯符也万寿盛典初集卷六十万寿盛典初集卷六十一钦定四库全书万寿盛典初集卷六十一歌颂一万寿诗序岁维癸巳时届艳阳我皇父御极之五十二年正圣寿嵩龄六旬花甲臣等拟山唿而致祝效莱舞以承欢仰一人之有庆愿万寿之无疆谨各为诗三章以献诚亲王华渚虹流景运开中天云物正昭回北辰环见诸星拱南极光连帝座来品类欢心归寿域干坤佳气满春台万年枝上宫莺啭惠日和风徧九垓日新干健庆皇躬垂拱无为致郅隆万物生成资厚德一人天地让全功六旬花甲循环转五纪恩波逺近同不用廷臣金镜进共知宵旰在深宫綵衣共进跻堂觥嘉节喧阗凤吹声帝钖万年天子寿史书三月圣人生诗赓保定舆情切瑞集箕畴福履成更喜早朝长乐近春风扶辇傍花行雍亲王紫禁春深丽景融蓬莱仙仗五云中瞻天有喜承颜近祝圣无疆拜手同满献尧樽凝瑞露和鸣舜乐应薰风待㸔甲子周千亿共指南山比寿崇南极星依玉座眀寿昌有象瑞光呈华封早献三多祝嵩岳遥传万寿声四海永清绵厯祚一人有庆乐昇平普天率土祯符集㑹见彭籛进雉羮海屋筹添寳厯昌趋庭拜献九如章椿隂覆砌春秋永桃实登筵岁月长巷舞衢歌申颂祝龎眉鹤发应嘉祥承恩膝下瞻依切愿进瑶池万寿觞恒亲王治化原从乆道成尧封万物尽由庚弥天湛露卿云布匝地琪花瑶草生巷舞百般熙皥象衢歌一派太平声须知此日称觞处早有仙人下玉京南北东西开寿域声名文物拥天街德髙碧落原无极厯溯丹源岂有涯春暖苑花添烂熳风和巢凤语雝喈抚时自具长生乐不让蓬山景独佳欣逢甲子初周日五十余年国歩康但㸔河清还海晏足征地乆与天长庆同遐迩欢唿徧乐出家庭笑语详孺慕至情思自达敢将春酒祝无疆淳郡王佳辰云物转昭回天上人间寿域开苑树花深三月令宫筵酒满万年杯九重曙色升如日六宇欢声殷似雷火枣荐盘麟作脯一时捧入紫宸来日暖风和玊烛调千官剑佩共趋朝黄云上覆天堦逈紫气髙凝帝座遥御仗两行分羽卫仙音一派奏箫韶不才幸预多男数喜共华封更祝尧宿纬星经表瑞繁老人光映紫微垣何须仙掌承膏露仰见皇心是醴源晓日徧浮千戸旭春风都为一人暄循环甲子长无尽贞下从今又起元八贝勒复旦光华焕九天五云纷郁抱炉烟相随献寿依仙陛长得承欢近御筵北斗杓旋春六十西池果熟嵗三千璇图寳厯膺无极大德由来享大年和风瑞日启芳辰阙下衣冠拜紫宸锦绣花眀朱槛畔琉璃波暖碧湖濵八荒开域皆为寿兆姓登台总是春分依子臣恩更厚愿将遐算祝君亲春台熙皥即瀛洲花甲循环始一周日下欢声腾凤阙人间喜气集龙楼清宁交泰成三极参赞无遗协九畴託体恩深惟抃舞长瞻圣寿与天侔九贝子南极光辉焕紫宫欢腾率土尽唿嵩至仁覆育羣生乐大化钧陶庶类融六籍精微归帝德兆民懐保属皇衷法天行健同天乆亿万斯年圣寿崇巍巍峻德迈三皇浩浩深仁徧八荒治洽无为参造化心包太极运隂阳名言莫赞干坤寿妙手难摹日月光恩合君亲同覆载瑶池长捧万年觞海晏河清协永年衢歌巷舞乐生全眼㸔至化超尧舜心喜遐龄并地天威德互施𢎞覆被刚柔迭用普陶甄圣人自有长生德紫禁祥光映斗躔敦郡王上日荣光彻紫京十洲仙筴益蓬瀛瑞逾兴庆千秋节颂溢嵩髙万岁声糺缦云垂歌灿烂寿昌星现协昇平帣鞴喜奉天颜近早向瑶堦供玉觥五纪纯禧万福同宏谟骏烈拄苍穹戢宁弓矢垂衣外罗络苞符指掌中钖极和平尊睿徳体元干健亮天工圣恩浩荡寰区徧凤厯遥占轶帝鸿万国衣冠拜玉墀青阳淑景驻鸾旂令和斗建司辰月春永虹流毓圣期雨露深霑巢凤阁莺花饫醉濯龙池承恩跂荅睢麟泽岁採金桃贡瑞芝十二贝子寳殿欢开介寿觞蓬莱佳气驻春阳日融丹仗龙旂暖花绕彤墀凤扆香华渚流虹钦诞昊康衢撃壤迈歌唐綵衣侍宴天颜喜庆自宫庭洽万方禹图轩箓运玑衡帝德恢宏协拜赓赫御琱戈寰宇奠静调玊烛㤗阶平体干宵旰持兢业保豫修和集阜成花甲始周纯福茂圣人有道自长生作述渊源冠古今紫闱典训饬严箴光腾糺缦千秋业嘏祝升恒四海心澍泽敷天扬赤管薰风入律播清琴无私笃被皇慈懋尤比臣邻舞抃深皇十三子日丽瑶堦蓂荚抽卿云灿烂绕皇州人间凤厯三春转天上龙飞六甲周乐奏箫韶供燕喜尊陈桂醑坐优游綵斑叨侍金銮侧欣覩无疆茀禄遒天遣神皇致太平文谟武烈逈难名声灵届逺风雷动衮冕当阳海岳清五夜奎章腾瑞霭万几干健协舆情勲华直与唐虞并乆道年来已化成黼扆临轩敛福长螭坳录瑞不胜详香萦紫气霏金殿花引红云䕶绣裳率土祝釐均雀跃盈庭颂祷起鹓行瞻依倍荷生成徳介寿年年乐未央十四贝子瑞日荣光泰运宣斗枢绕电启中天律谐姑洗逢佳节祝起华封庆大年万里恩波周赤县六旬功徳萃瑶编春风辇路追随近无限芳菲遶御筵九有腾欢祝圣人车书海外并尊亲参天大业原天纵法日精修复日新花甲万周旋御厯条风四被徧阳春笙歌凤吹盈丹陛喜溢千官拜舞频昇平物象总亨嘉圣泽遐宣未有涯极建中和成位育春从九五到莺花万邦化洽唐虞治六合光分日月华鸾鹤纷纷随步武蓬瀛胜事集天家皇十五子运协昌期淑景开羣生熙皥跻春台苑中麟凤千祥集阙下共球万国来表里金汤常巩固文明云汉自昭囬欢唿正值添筹日愿借东瀛作寿杯蓬莱宫殿五云中太液深波暖更融草木恩光流湛露河山佳气展仁风浑忘帝力人多朴共乐康衢岁屡丰千古昇平今日㑹天教纯嘏萃皇躬圣厯绵长亿万年一周花甲喜开先仙桃灿烂方舒蘂海日曈昽始丽天文徳武功齐入舞宸章寳训几成编趋庭共惬承欢意无限春风绕御筵皇十六子庆霄寿域辟天阊云日増辉丽景长十二璇图初满甲八千椿算正当阳吹璈畅叶韶箫奏舞綵初依寳鼎香一体子臣衔帝泽九如诗侑万年觞询岳咨揆莅紫宸盘盂儆戒益懐新九畴启雒传灵瑞五老荣河感圣神干御勤劳先百辟巽风仁寿浃蒸民普天华祝纯禧茂蔼作雍和四海春银潢幸託侍琼筵恐负生成禀训䖍日觐龙颜恩并炽岁占凤纪福如川贞符懋衍无疆厯淑气常征大有年忻傍彤闱承戬谷棠枝蕃钖庆绵延皇十七子拜舞称觞紫禁中八方臣庶共唿蒿尧堦永曜舒长日禹甸均披长飬风民赖一人真有庆身膺万福总来同趋庭每覩天颜喜多为时和岁屡丰治定功成乐太平弥殷宵旰轸苍生恩膏广沛三春泽和气全消四海兵共仰谦光尊帝德独纯干健协天行遥知漠北交南外尽是华封颂祝声鲤庭闻礼复闻诗自愧沖龄鲜所知提命时时烦睿虑生成日日荷天慈典谟垂训千秋寳云汉为章万世师夙夜祗遵勤砥砺承欢常喜傍龙墀万寿盛典初集卷六十一万寿盛典初集卷六十二钦定四库全书万寿盛典初集卷六十二歌颂二恭祝万寿诗户部尚书加三级张鹏翮南极星辉映紫宸干坤齐寿德相亲九重天上来和气五色云中拜圣人金殿炉烟浮瑞霭玉阶红日丽阳春臣民共效华封祝亿万斯年颂至仁太平天子寿无疆万国嵩唿玉厯长乆道化成逢令节梯山航海共称觞笙歌彻路迎僊仗朝野懽忻祝圣皇此日龙颜真有喜万年春色满朝堂万寿诗经筵讲官刑部尚书加一级胡㑹恩钦惟我皇上峻德神功统天御世道𫝊河洛综法象以成能恩浃垓埏徧臣民而钖福并神尧之广运嫓宣圣之大成保合太和五十余载兹当癸巳春王三月恭遇圣寿六旬龙德健而百禄膺华甲周而一元复率土届升恒之运含生逢熙皥之春猗惟嘉祉方新式庆大年伊始欢腾华祝喜溢衢歌九译梯航羣黎抃舞㑹恩受恩深重垂四十年乆依清禁之光莫报皇穹之德愿言亿嵗长赓纯嘏之篇每歴十龄益进维祺之颂谨拜手稽首敬赋万年天子诗十二章上呈黼座一人乆道奏昇平治洽和恒益励精百代图书归圣学普天耕凿注皇情俭勤盛德能居泰寅畏深衷若捧盈无逸从来臻上寿万年天子体干行郊坛肃穆俨居歆每岁欣瞻翠辇临冬飨即时霏瑞雪春祈应候洒甘霖频亲献侑躬逾健屡荅丰亨志益钦至治馨香潜感格万年天子洽天心皇朝谟烈古难俦上圣膺图慰作求绳武良规侔创业荐馨嘉德永凝庥思通栉沐经营逺道在恢𢎞典则修率土欢心孚陟降万年天子廓前猷璇宫问视蔼春晖福履交绥自古稀五纪承欢仪物备九州尊飬景光依瑶斋梅馥霞觞暖丹峤芝荣寳箓辉麟趾绳绳齐介福万年天子奉慈闱君师兼总振𢎞纲觉世諴民圣统彰理贯羲爻思特睿心传虞典治弥光陶镕六籍尊洙泗综揽诸儒重紫阳海㝢同风趋正学万年天子道遐昌铙歌屡奏万方平赫濯声灵畅八纮虎旅勲髙由睿算龙荒胆慑为亲征良时清晏恒筹逺至计绸缪在恤兵干羽格苖同舜世万年天子武功成彤庭着作萃琳琅手阐苞符驾百王律厯真源通象数诗书精义发文章银毫劲正乔松榦寳画昭融旭日光羣仰奎躔征圣寿万年天子永当阳官方澄肃励朝绅激浊扬清注念真㢘法共期心似水光荣长被泽如春宝书玉馔承恩渥桂苑芹宫濯志新寿考作人昭旷典万年天子福臣邻民依常彻九重尊南北河渠硕画存稼閲十千行畎浍赋蠲亿万惠黎元丁徭额定施仁永戸口书増钖庆繁长享太平歌寿恺万年天子岁颁恩好生仁德并苍穹勅法原情衆志通每奏丹书烦乙夜亲裁玉律见清衷三章克慎加勤恤五听惟详朂在公盛世祥刑元气浃万年天子庆咸中中朝威德播遐陬王㑹来同淑气稠波靖鲛宫澄岛屿风清雁碛辟田畴遥输贡篚通重译式廓舆图大九州寰宇一家真盛事万年天子受共球欣逢虹渚耀嘉祥天钖遐龄厯数昌草木并知春浩荡翾蠕争爱日舒长游衢叟効三多祝望阙家薰百和香忝附清班飏景福万年天子寿无疆万寿颂原任戸部尚书王鸿绪皇帝御极之五十二年春三月为六十万寿之辰王公卿士四裔列藩之长云集天阊踊跃欢忭共效嵩唿薄海内外黄童白叟以及妇人女子莫不巷舞衢歌家讴户颂鸿绪夙忝九列兼直内廷仰覩圣天子盛德神功旷古无两兹虽跧伏里闾而咏歌太平实职分用敢率先南省耆民匍匐辇下敬举万年之觞臣惟箕子之陈洪范曰皇建其有极敛时五福而五福之首曰寿小雅江汉之篇曰矢其文德洽此四国而归之以天子万寿孔子赞舜之大德而推言之曰必得其寿盖至道格穹歴年斯永天人协应理所固然我皇上懋千古帝王莫竝之德则必臻千古帝王莫竝之寿请据实以征焉帝王之大德曰孝周武缵绪受命孔子称其达虞帝五十而慕孟子赞其大盖綦难已我皇上诞膺寳箓肇造鸿图拓太祖太宗世祖神戈未定之疆宇成皇家一统无外之规模苞蘖尽除清宁永奠文谟武烈炳耀千古岂止秉钺商郊仅承先志至于圜丘告䖍明堂宗祀一嵗再举必躬必亲典礼洽于肃雝馨闻达于殷荐而且奉养慈闱懋昭爱敬备万方之玉食博寿母之欢颜定省寝门不渝寒暑自冲龄践阼以至于今孺慕之诚如一日重华斋栗何以加兹是圣孝之聿修者至也帝王之大德曰仁顾泽有广狭时有丰啬成汤拯夏衆于涂炭之中文王绥商民于頳尾之际来苏志颂孔迩兴歌时处其困易为泽也我国家运际雍熙闾阎康阜乃皇上咨求民隐未饥也而思食之未寒也而思衣之图耕织以教其勤发仓廪以济其乏犹且寛征已责无嵗蔑有数盈千万复大颁涣汗广沛恩膏尽蠲天下之正供悉免歴年之逋赋期均三载惠普万邦官省催科农恬畎亩穰穰皥皥四海盈宁其济衆之博如此而节俭是敦衣御浣濯啬一已以裕天下非恺悌宅衷乌能若是是圣仁之渐被者大也帝王之大德曰知知非小用之谓我皇上聪眀天亶睿思通微事无难易物无鉅细皆烛照数计朗然在懐而好问好察剂量极致以归大中诏㫖一出洞鉴毫末且万几决于俄顷千虑折以片言谋畧所周动及百年必世非所谓清明在躬志气如神者欤若夫虞帝创璇玑之制姬公着周髀之经圆弧之象难穷勾股之术未显我皇上妙析灵机深入无间究三角之形立八线之表方圆极其变参伍尽其神大如山岳小如铢黍逺在万里近在一室髙至九天深至九渊不烦隷首坐测而得是圣知之开先者𢎞也帝王之大德曰文虞书之颂放勲周易之繋西伯尚已笃生我圣皇藴经天纬地之才裕金钖圭璧之质生知不恃古训是耽奥义研于六经闳论稽于羣史而尤以纲目凖春秋之法性理洩图畴之秘奉尼山为折衷据紫阳为标的原原本本统彚于心由是发为文章无非至理御制前后四集诏谕诗赋纪序论説无体不偹无美不臻出典入谟含风吐雅允足迈尧文而超姬易矣顾犹採访先哲遗编搜罗百家异本开设馆局延集儒英计天文地志以曁音韵字学诗词书画论次千百年纂撰数十种悉出圣裁津梁后学兼复几暇临池龙翔凤翥翰墨之精直使汉帝扶轮唐宗承盖是圣文之丕焕者隆也帝王之大德曰武禹征汤诰泰誓常武诗书所载铺张赫濯但仅在中土未闻逺驾我皇上智勇天钖用兵如神殄察罕而朔陲宁诛三逆而南徼靖籍台湾而涨海平臣喀尔喀征厄鲁特而漠北永清抚俄罗斯收打箭炉而天西大定附塞诸部受封爵者五十家絶洋逺人重译而至者数万里田官设于邉外牧地开于沙表乌桓濊貊为蒐狩之隩区天山瀚海设士马之邮传有销烽弛柝之安无变容动色之虑讴歌彻华裔声教徧垓埏是圣武之布昭者赫也帝王之大德曰寛天以好生为心覆物为量皇上奉天出政礼以御下善以养人崇简去繁任贤蓄衆百寮师师咸式其序鹿鸣以示慈惠天保以颂罄宜一堂喜起赓歌再见即或有牵于吏议触于文法小臣则曲假以自新大臣则保全其终始又念鸿儒硕士抱蕝懐书栖迟丘园罔由自达乃广乡㑹之选増生徒之额恢荐举之门辟召试之路复允舆请重开一科作人之法盛于成周已至若悬布象魏律令修眀金科玉条万民祗守惩秦法之秋荼崇汤网之疎濶厝而不用以德导之洽于民心蒸蒸向化和气所被休征毕集是帝德之克寛者广也帝王之大德曰信易言有孚盈缶传言信以成义义以成命天下未有诚信不孚而为下土所式者我皇上立诚以御宇坦白以示衆推心置腹不猜不疑故万国归懐殊方託命罔不翘首内向奔走恐后至行一政发一令筹之深宫参之羣议或经累月逮权衡旣审纶綍聿宣虽歴数十载守之不变画一清净下用不携是彰信于兆民者逺也帝王之大德曰敏我皇上法天行健干惕自强六龙时御云行雨施自秦晋河洛周歴万里清问下民湛恩汪濊而江浙地广赋稠尤加轸恤叠荷銮舆之至止频施膏泽于非常而经营清口指示挑坝逼黄流于北岸引淮水以畅行昔之漕艘逆排触浪动经旬月今沿波十里即达中河利国利民皆由不惮时廵亲授方畧所以地平天成大功立奏是圣德之勤敏者茂也帝王之大德曰公昔子夏问三王之德于孔子孔子告之曰奉三无私以劳天下盖言天无私覆地无私载日月无私照也我皇上德懋懋官爵禄所加惟其贤功懋懋赏赉予所及惟其绩舍已从人平康正直惟其义故奉行于下者偏党悉化遵道遵路以近天子之光是大公之服物者溥也帝王之大德曰谦然有其实者不辞其名五帝祗命皆修封禅夏禹成汤踵行懿烈降而汉唐勲业虽逊于前而盛事犹传于后我皇上道叶二仪恩覃九有巍巍荡荡古无与侔即蹑梁父登太山封金刻石増髙附厚显报告之德意扬英声于无穷谁曰不宜天子顾逊谢未遑也数载来廷臣之情抑而未伸乃倣太祖太宗之盛烈援汉唐谊辟之故事以为世运郅隆黄图广大遐岛奉珍幽荒献賮河清海宴府修事和真千载之一时勤勤恳恳请建尊号至再至三乃手谕坚辞欿然自下务修实政不事虚文是圣德之谦沖者切也夫孝塞天地仁敷动植知察伦物文被区夏武定要荒而又寛如江海之有容信如四时之不爽敏如阳曜之周行公如造物之无颇备兹懿美犹谦以自牧道光宇宙敢昌言于天下曰我皇上之德圣矣神矣自生民以来莫有竝焉者矣所谓莫有竝者非泛设之辞无稽之説也古来以生知之圣而居天子之尊者首推唐虞二帝然舜以六十升庸而皇上正位凝命仁滂施厚深入于民心者已歴数纪是恩泽百倍于舜矣惟尧嗣位之早畧与上同然考当日荆扬南境皆在五服之外则民不霑化者已多兹地大于陶唐则恩加于百姓者愈广以为逊美今日也固宜然则均为生知之圣而我皇上功德之盛百倍于尧舜则受天之眷佑者亦必百倍于尧舜此又可援古训以决之矣易有之视履考祥其旋元吉传有之九德不愆故袭天禄诗有之聿懐多福厥德不回又云昌而大耆而艾万有千嵗我皇上圣躬强固精神充裕光辉笃实博厚髙眀如干之不息如恒之不已继自今久安长治天禄永绥以至圣而膺上寿殆与五岳比宁三皇比年何待探符箓而始信哉谨作颂曰惟天诞圣惟圣承天仁敷万姓惠普八埏东西南朔无思不服自老及幼旣生旣育登阼以来五十三春帝龄周甲欢声雷震逺而省㑹近而辇毂内而郊圻外而属国或公或卿或侯或王庶僚百执奉圭帝阊野有髙年载白其首扶杖千里来祝我后煌煌凤阙逢逢鼓鼖炉烟之袅结为五云鹓班列左豸冠列右钦帝功德古未曾有帝德维何铸虞甄唐钦眀濬哲光被万方帝功维何手靖沙漠华夏敉宁兵销民乐民乐于野咸歌大田嵗嵗蠲租万万千千藏富于民民用饶洽择人牧之小㢘大法人以贤升连茹彚征菁莪棫朴际此休明治定功成弥勤于政鸿号不居日跻圣敬道崇洙泗学阐紫阳为典为谟焕乎文章凡我臣庶并荷陶淑廼生廼植受帝之福六合一家万国一人率土胥颂文武圣神溯自开辟迄今亿载独集大成允符真宰贞元之运圣厯之昌治化之盛茀禄之长何以纪之稽首拜手曰我圣皇与天齐寿万寿盛典初集卷六十二万寿盛典初集卷六十三钦定四库全书万寿盛典初集卷六十三歌颂三恭祝万寿诗原任礼部尚书加一级今致仕许汝霖窃闻三统称皇五德号帝迓天庥者百千嵗垂圣治者万亿年要皆以健行不息之纯衷为永命无疆之景福是以宏猷光被钖遐厯于苍穹久道化成凝贞符于紫禁祯传史册瑞炳丹青然徒披往牒而兴懐孰若际昌期而拜舞钦惟皇上德赞生成勲兼创守䖍将郊庙敬诚通祀飨之先尊养慈宁视听凛形声之外宵衣旰食轸物力而厪民依右史左图饬官方而敦士习揆文则挥毫万象开两间未洩之藏奋武则仗钺三驱拓亘古不臣之域奉玉帛者不啻千八百国垂衣裳者已歴五十二年然犹咨儆维殷恩施倍笃辟巍科以宅俊崇正学以尊儒蠲赋徧于九垓祥刑周于八表而且发一令兴一事无非以恭俭为先置一吏设一官未尝不法㢘交儆于是大化翔洽厯数弥贞同日月以升恒并干坤而覆载兹值三阳旣泰正逢六甲初周霭旭曈昽萃蓬瀛之淑气卿云糺缦笼阊阖之祥辉风暖柳萦露浓花妥奏咸英于凤凰楼下喜彻重霄施綊纩于靺鞈队中懽腾絶塞加以谦能集益诚愈征悠殷宗之歴祚攸长总期无逸周后之钖龄甚富要在靡遑诞播德音务崇实意朝干夕惕何夸华祝衢歌吏肃民安不羡凤仪兽舞颂温纶之蔼蔼汤盘禹鼎难几仰峻德之巍巍舜日尧天永戴汝霖一介䝉恩七旬致政感衔旧秣虽伏枥而嘶风依恋荣光每倾心而向日幸遇天开寿域鼎命长凝欣瞻人乐春台泰阶共贺敢效跻堂之祝聊呈击壤之謡韵叶百言如同川至句吟万字窃比山唿谨拜手稽首而献诗曰皇建有极钖万方得一以贞万禩昌万年景运正当阳春融万象启混茫万星北拱帝座旁南极辉聮万曜芒万祚化日舒以长普天齐称万嵗觞觞称万嵗歴显藏万彚重舒天地房资始万物干道刚资生万物坤道常一人首出振万纲参天两地万纪相化成万姓仰垂裳遐稽万代谁颉颃震雷鼓万解泽滂巽风吹万涣号煌贞宪考度万绩康渐仁摩义万俗匡贤良万选士气昂黜陟万当官方彰文超万古圣谟洋诗含万籁帝歌飏挿架万籖辉缥缃挥毫万纸珍琮璜万㝢同文迈虞唐万区振武驾禹汤三逆肆靖詟万荒纵横万阵扫欃枪亲驱瀚海万虑详万部稽颡皆来王从兹万衆悉安攘乃偃万骑櫜斧斨东西南朔万乗翔共球贽帛万国将河清万象息筑防海晏万艘贡篚筐万里威灵风泱泱万顷恩波露瀼瀼万类咸若庆雨𤾉万寳告成屡丰穰秔稌黍稷万斯箱万亿及秭溢千仓女红万杼织七襄濒海万灶煮瀛沧贸迁化居贾万樯考工万匠贮栋梁万亩频减赋与粮逋负踰万蠲勿偿肆赦万民措桁杨恩施万叠泽濊汪飬老表贞旌万乡崇儒重道饬万庠万世师表摛天章髙碣万仞示周行大贤嗣续万宫墙大儒跻祀万烝尝特辟賔兴万夫望併拔干城万旅扬万戸絃歌杂耕桑万官黼黻赞巖廊万礼旣洽钦颙卭万舞乐奏谐宫商钟鸣万石击鼓镗万声作止何铿锵咸秩万祀无遗忘绥以万福答臐膷嵩唿万丈彻天阊日升月恒纳万祥祥纳万筹阅星霜万卉当春吐芬芳先甲逢癸万揆臧将午建巳万纪张厯宗辰月万人庆律中姑洗万花香万周花甲从兹倡化万育万万未央万枝瑶草贲苍筤万斛丹砂映碧菖万丝烟柳袅康庄万啭宫莺和笙簧凤麟万族効趋跄梯航万里奉珪璋万域羣竖天寿坊万唿万祝万难量万仙拜舞献琼浆万龙奋翼万马骧鱼藻万咏徧清浪柏梁万和丛琳琅诰诫万言示弗遑实意敦行万事强万几时勤宵旰忙仁育万民荅穹苍晨昬万安慈宁傍本枝万叶庆一堂万邦赓拜颂明良万载昇平仰荣光万八千岁迈九皇寿维万寿寿无疆万寿诗都察院左都御史赵申乔欣逢龙德正当阳甲子新周庆未央八表和风调玉烛九霄瑞露灿瑶光南谐北燮梯航集海晏河清日月长万嵗嵩声腾率土红云髙捧御炉香光华复旦泰阶隆久握贞符运化工海宇昇平惟帝力宸衷宵旰即田功茅檐到处春风暖蕋榜重开云路通正是艶阳登寿域普天人在庆霄中厯服无疆跨禹甸干行不息并尧年武功赫濯除三蘖正学渊源滙百川六气均调玉琯定万几清暇墨华妍圣明天纵超皇古心契庖羲一画前图陈王㑹已开先彩凤衔书徧九埏晓日早迎仙仗上晴霞遥映御衣鲜扶笻野老瞻丹陛击壤衢氓捧玳筵封祝幸陪鹓鹭列敢随率舞听钧天万寿诗经筵讲官吏部左侍郎管右侍郎事兼翰林院学士王顼龄闻颂祷之作起于华封人之祝尧其后尚书曰欲至万年而形为咏歌被诸金石则自三百篇始天保六章世所称九如之颂也他若江汉之诗虎拜稽首以对扬王休一则曰天子万年再则曰天子万寿而假乐卷阿诸什保佑天申弥性纯嘏惓惓忠爱之情溢于声韵读者于是知享国之长久而君臣相与泰交之美亦因之具见焉我皇上御极以来励精图治武功文德义问仁风以内圣而该外王以守成而兼创业治登上理运底太平嵗稔时和民安物阜唐虞三代之盛未足比伦真所谓千载一时不易逢之良㑹也五十二年之春恭遇六旬大庆干行不息阳德方亨圣寿无疆天休滋至朝之百工野之兆姓以曁塞外遐裔海表介鳞罔不拜舞阙庭祝圣人之多寿顼龄久尘禁近谬厠卿班仍世蒙恩一门荷宠欢唿爵跃倍万恒情窃不自揆逺采雅歌遗意参用唐人近体谨制七言排律六十韵恭呈睿览以附于涂巷之讴吟盖天宏庥无前伟绩非臣愚陋所能颂扬力不宣心曷任惶愧诗曰万年天子享丰亨诞圣昌期属庆成华渚流虹长彩色康衢击壤徧欢声龙飞寳祚初周甲凤厯新编值后庚嵗在昭阳苏品彚律谐姑洗中韶韺升恒日月歌难老开辟干坤遡笃生旷古神灵真独絶格天勲业底无名承先继志光谟烈事帝斋心凛旦明色养宫闱同孺慕类推臣子被光荣智周万物先柔逺慈覆羣黎亟抚图绘豳风教夜织园题丰泽省春耕每于成赋寛三壤直使流膏浃八纮恩诏蠲租兼沃土义仓储谷满髙甍闾阎不识官徭扰鸡犬全无簿吏惊懐保岂徒绥集雁乂安早已翦长鲸西南絶徼销氛祲朔漠殊庭洗甲兵渤海提封收版籍流沙小丑就縻缨布昭圣武推神算允塞皇猷播濯征北伐总因柔逺出南廵只为阅河行湖通洪泽䨇流合堰筑髙家万丈横雪浪卷淤趋巨壑云帆衔尾转香稉海疆悉比中邦奠天庾常侔内帑盈并鬯百嘉滋雨露咸熙庶绩饬公卿万几多暇披千卷乙览忘劳达五更经旨折衷归画一圣言探赜阐崇闳天人统㑹根源彻厯律微参奥妙呈片语尽堪垂舜典载歌宁许嗣陶赓日华云烂光辉逺地纬天经气局宏捧读宸章缄寳玉颁行御集刻瑶琼墨林游艺三才彚绨几挥毫万象萦抉石奋雷轩笔势跳龙卧虎冠书评锋藏鐡画如山镇迹焕银钩似璧莹秘省缥缃骈册府禁闱风日敞蓬瀛网罗百氏分曹纂鳞次羣编协力并亲授规模䖍仰奉手加刋定息纷争前贤肯綮无藏藴后学津梁有法程文治光昭天列象士风振起帝持衡典隆吁俊朝连茹礼重求贤野食苹嵗举两闱彰异数科开万寿集羣英羽仪可用㸔鸿渐好爵同縻听鹤鸣学统具俾尊孔壁道心长自见尧羮要归正派宗闽雒升配真儒肃庙黉天德浑全私尽涤皇衷宁谧物难撄风移俗易缘更化业广功崇益励精磨钝国维频振挈析几心镜极澄泓四时玉烛俱含耀六合金瓯永不倾胜日卷阿闲泮奂隩区灵沼稍经营龙荒万里恢邉境鹄塞千盘护帝京鸟啭笙歌花匼匝山环屏障水洄潆马官草地司屯牧蕃部秋原备使令射猎驰驱扬武节山庄吟咏适皇情干刚豫动身逾健颐飬随时体自贞勤俭为贻千叶训寛仁专字八方甿祈天永命符元化保泰持盈出至诚薄海九州遥奉朔越裳重译共朝正六旬圣节髙龙寿三月韶光溢凤城南极北辰齐景曜东鹣西鲽应休祯流谦屡却尊称上惜福惟将善气迎八表祝筵歌颂满九霄仙乐管絃清翾蠕也获嬉麟囿芹曝无嫌捧兕觥万嵗嵩唿同振响天长地久世昇平万寿盛典初集卷六十三万寿盛典初集卷六十四钦定四库全书万寿盛典初集卷六十四歌颂四万寿颂︵字位过宻无法显示揆俶闻景运方中两曜之光久照太和在宇四时之气先春行健者天至圣法天而不息永贞者地大君应地而无疆惟德与上下同流斯寿与清宁合撰故书称五福先之钖极备征诗颂九如首以罄宜戬谷全其理者裕其数彜叙叶乎箕畴足其实者隆其名讴歌徧乎禹甸若夫巍峩浩荡德极于无能名斯乃通复循环寿至于不可纪槩举盈数则数衍万年实指元功则功侔两大干施坤载之象固无媺而不臻日升月恒之华皆有目所共覩传纪元于𨽻首推甲子于大挠孰能究此贞符揆其洪算者哉钦惟我皇上道统三才心涵万有聪明天亶圣神与文武胥全德业日新禄位与寿名俱永运璇图而鼓大化云行雨施握金镜而焕宏猷星罗电耀朝干夕惕萃千八百国为一家旰食宵衣合五十二年如一日书契所载古未之闻睹记之余畧陈其槩窃见夫天以一诚为命而二气五行效其能圣以一敬居心而八政五纪归其极钖万邦之福典莫隆于享帝享亲垂百代之型道莫备于尽伦尽物皇上亲郊以承苍昊旣祇饬于斋宫对越之中祈谷以祝丰年复加䖍于用币荐馨之表紫坛绀幄事天即以为民黛耜朱纮勤民所以足国而且因心为孝问安视膳之勤修率祖攸行盛典旧章之恪守谒园陵而展祀霜露増思侍长乐以承欢晨昏靡间励精图治当未央而问夜瞻星倡俭躬行享大奉而浣衣菲食烛妍于眀镜万象俱涵权用舍于平衡五材并庀虚懐以悬鼗铎每执两而用中殊礼以加股肱务循声而核实授官分职之际必重断于亲咨月要嵗㑹之余时加严于保任视羣工为同体岂文重而武轻训外吏以率先贵小亷而大法师师有位和衷以共襄太平蔼蔼吉人延颈而乐观雅化方其举三雍之礼道岸先登屈万乗之尊儒宫式焕几筵承盖阙里隆九拜之仪爼豆加笾考亭跻十哲之列振濂闽之絶学簪缨下逮其云仍访宗派之真传爵秩广推其苖裔敦行崇实明训早厉于黉宫广额开科特恩洊加于士子投戈而齿让弁伍观光释耒而奏絃歌草茆承化道德于是乎一风教于是乎同乃至广厦细旃之上周知稼穑艰难省方问俗之时宏溥闾阎乐利酌盈虚而通计视周官国用之余合遐迩而悉蠲陋汉诏田租之半发帑动踰百万雨润焦枯赈荒不惜再三雷苏寒蛰推恩下施于驿逓寛额旁逮于闗鹾凡此损上益下之𢎞规皆属约已裕民之至意屡纡法驾河防永固于淮扬一禀宸谟水利聿兴于畿辅平成攸赖人登衽席之安灌漑为资家获盈宁之庆豳风场圃采耕织以绘图钩盾田畴课农桑而下诏旱潦无愆于祷祀春秋不惮于廵行犹念愚贱之无知或致桁杨之失入虞廷钦恤三居三宅之必详周制寛平八法八议之维慎刑罚措而画衣不犯羣安恒性之绥风俗成而比戸可封共沐大生之德若夫圣武性优神灵天纵懐仁育义正之畧所向无前厪除残戡乱之心有征必克摐金钲而问罪俨烈火之燎毛仗旄钺而行诛譬冲风之卷箨运九天于掌上如雷如霆决千里于目前不震不动前者三藩逆命奉天威而鲸观长封后此一隅跳梁奋干断而狼烟立扫版图式廓提封尽海外之疆沙漠永清都护拓安西之界鄂罗斯自古不臣之国莫不来王台湾府从来未服之区悉皆向化迨乎櫜弓衅甲治定功成礼乐以条贯其中和诗书以导扬其美善事有因而典有创酌损益以昭垂史为纬而经为经合异同以参考国书为同文之盛翻译加详古文为时艺之宗选裁独正旁通声韵之学清浊协于元音博徴事物之原鸿纎归于实据他如文林华什艺苑巵言莫不荟萃羣书合成全集或冠以御序如干象之包六爻或加以手批若曦光之烛万彚躬行心得之下一览无遗临朝听政之间十行俱下尤以数为律本精研于求邉求角之间律为乐原详审于隂生阳生之用盖自羲爻画卦之后尧典授时以来直穷河洛之渊源备晰畴图之象数谓方圆未足以穷函盖必推三角以测其端倪谓晷刻未足以周古今必准五行而验其节度天文清类纎毫无爽于列星舆地披图尺寸不踰乎指掌名一物而源流具见举一事而本末胥该良由质本生安复济以钩深致逺心通翕辟更兼之好古敏求讲幄𢎞开披琅函而陈性命经筵时御启缃帙而阐苞符彚万理于一中统万殊于一贯先天后天之学较若列眉无极太极之几洞如观火溯词源而探学海直穷六籍之渊源罗道薮而包义林兼潄羣书之芳润故能敷鸿文以宣化鼓盪风雷摛天藻以成章光昭云汉㑹心呈象皆周情孔思之微寓物抒懐悉禹鼎汤盘之奥煌煌二典配御制而成三浩浩三仓推帝书为第一当万几之稍暇擅八法而兼工宛转挥毫鐡画银钩之笔淋漓染翰龙翔凤翥之形散异采于行间荣光上烛运化工于掌上逸态横生而且腕力万钧握弛张于首出神机千变集圣智于大成罴虎应弦旣叠双而命中驺虞为节复彻札而穿杨总之圣心多能遂尔学该游艺备显仁藏用之德大包宇宙而靡遗极开物成务之能细入毫芒而无间敷天之下品类咸亨自古及今光华复旦自非鸿符骏业咸五而登三茂实英声上蟠而下际孰与极可大可久之模裕贞观贞明之量也哉兹者昭阳嵗纪南斗旦中恭遇我皇上诞生开太平之基卜厯周花甲之数于时百昌畅遂二气交孚咸披咻噢之和风胥乐绵长之寿域鹓行鹭序趋朝聫瑞草之班虎士熊臣绾绶映桃花之色抒诚献颂旁及乎槐市芹宫额手欢唿下徧乎黄冠野服或託仙音以致祷绛节树于琳宫或假物力以祝釐彩幢涌于寳地以及译鞮寄棘望紫气者百亿大千东西朔南瞻红云者三十余万喜一人之有庆祝万寿之无疆要皆发乎至诚本乎至性旣无逺而弗届亦不召而自来极之趾羽含仁麟游而凤舞山川吐润玉耀而珠辉正使六乐偕宣八风并扇河浮丹篆未能胪列嘉祥洛出瑞图讵足形容盛美而我皇上方且恒以一德谦而弥光尊号不居期物阜民安而寿世休征是省愿和风甘雨以宁人函夏照临益致谨于凝旒端冕穆清垂拱惟相忘于栋牖松云皇哉唐哉广矣大矣揆叙秉质颛愚赋材谫薄备员省闼举家叨豢养之恩窃禄卿班仍世荷生成之力欣逢圣诞莫罄颂私窃效巷舞而涂歌聊用管窥而蠡测渊鳞仰沫輙伸踊跃之诚巢翼翔庭用适翾飞之乐谨拜手稽首而献颂曰圣人秉厯体德于干纂承烈祖昭事上天醇风覃被文命遐宣永清大定轶后超前天钖智勇帝德广运明物察伦用中好问唐虞事功洙泗义藴爰集大成昭垂典训迺阐性道迺觉颛䝉诗书重焕圣贤是崇奎章宸翰开辟鸿蒙式我帝训一道同风人游礼园家翔义圃负笈横经什什伍伍周旋折旋中规中矩何以化之辟雍钟鼓尧茨不翦禹膳无珍匪徒崇俭实以惠民春耕秋敛沐浴皇仁衆维鱼矣室家溱溱古亦有言知人则哲梁栋欂栌其菑其栵引见于廷广渊澄澈明目达聪四门胥辟金镜旣清玉衡斯平登三道合明两化行九畴式序万物由庚日用徧德以绥我氓煌煌禹蹟今古罕匹乔岳懐柔百神受职人庆那居波无汎溢海晏河清一劳永逸时迈省方翠华南下瑞霭扶轮荣光翊驾有租斯蠲有罪斯赦戸戸羔豚村村桑柘好生之德涵育生灵原情揆义按律准经仁同祝网恩迈占星罚以止罚刑期无刑文德光昭武功丕烈一怒安民雷轰电掣枭獍荡除欃枪扫灭泰阶以平海外有截柔逺能迩道洽无垠当空日照万象熙春来重九译去备四宾行人嵗款殊域悉臣上苑凤鸣液池鱼跃日映山龙风廻笙鹤履泰持盈席丰处约禹俭汤仁与民偕乐太和保合元气充盈根荄毕遂品物咸亨嘉禾九穗神草千茎不言所利无为而成时际昌期天开长昼朗朗瑶枢辉辉御宿剑佩云翔共球辐辏㑹同有绎为我皇寿我皇之寿与时循环周而复始孰测其端合三千界歴亿万年同瞻舜日永戴尧天万寿颂︵字位过密无法显示汤右曾钦惟我皇上作君作师至神至圣临御万国于兹五十二年如天之焘如地之容如日月之照临如雨露之濡润五辰以抚庶绩以凝羣生阜安万类咸若协和之气溢为丰穰仁寿之风覃于动植絪緼煦妪之象信而有征贞恒悠久之符衍而无极景命之申重眷佑长绵百福之祥寰区之爱戴讴歌齐上万年之颂振古以来所未有也盖皇上以生知安行之至德兼存诚主敬之实功无一事不上合乎天心无一念不下周乎民隐自内达外自近曁逺自微之彰自鉅及细兼综条贯渊密周详以自强不息之精神为久道化成之事业虽髙深难于窥测而臣庶亦共睹闻有如禋郊飨帝则嵗必亲行祈谷佑民则典恒再举恢列圣之鸿绪肃四时之荐馨孝养慈闱靡间于昏定晨省优隆王室每笃于庸勲展亲励眀作者曰勤求衣问夜移风俗者维俭菲食卑宫听览万几裁决悉归于尽善权衡庶政推行一出以大中御制台省之箴广开言路廷见州县之吏式劝官方器以使人小大咸蒙收录公能服物文武何分重轻勅法以儆官邪奖㢘以课吏最始终全护曲垂求旧之恩中外寅恭共禀和衷之训片言可纪必兼採而无遗一节偶瑕俾自新而不弃达聪明目人一见而尽识其生平国典朝章事歴年而偹详其本末万里以外周知若咫尺之前百世而遥逆覩在诚明之表凡此圣神之天纵皆由敦敏之性成乃若崇尚儒风昌眀圣道举大学三雍之礼早传亲政初年崇阙里九拜之仪争颂省方盛事孔门诸贤苖裔增五经博士之员朱子正学渊源跻十哲庙堂之列诏武人文词通晓亦与校艺之科训士子行学敦崇特广抡材之额至于劳农劝穑行补助于春秋暑织寒耕绘艰难于图画每见陇禾场麦輙恱豫于天颜倘愆十雨五风必萦纡于睿虑十行频下赈恤之诏重重千古未闻放免之租万万时勤清问务察吏以安民一过宸舆必德洋而恩溥江臯止辇问俗以见百年吴㑹瞻云遮道而唿万岁淮扬之汪洋泽国重奏平成畿辅之规度河工用介稷黍皆宸谟所独运后民乐而先民忧亦睿照之如神捍大患而兴大利合黄浊淮清而注海人庆安澜束桑干马邑之奔流田皆沃壤举资生于帝力共仰戴于皇慈至若如天之神特详于庶狱好生之德久洽于万民情茍出于可原必三刺而三宥罪虽入于不贷犹议缓而议矜重删律例之条𢎞昭寛大之典若夫统承洙泗集羣圣之大成道接唐虞冠百王而首出研经则叅同攷异穷奥义之源流绎史则纲举目张示累朝之法戒推数之原出于易合羲文周孔为一人溯律之本肇于图阐濂洛闗闽所未发心通象纬罗七曜于胷中手画方舆指九州于掌上文章根于义理经干纬坤比兴本于性情嫓雅俪颂宸毫绾结烟云卷舒寳墨淋漓日星昭倬挽万钧之全力划若天开备八法以洞精妙皆神运教期门羽林之射的必三穿习春蒐秋狝之仪发皆百中学并该乎游艺圣兼擅乎多能焕乎文德之光华允矣武功之赫濯自三蘖肆行背叛势极鸱张而数年以次削平威加鲸戮首申察哈尔之明罚迅击风雷三征厄鲁特之不庭永清沙漠台湾平而化行海外红苖定而气慑蛮中皆指授以机宜悉禀承于方畧先期决䇿盖无虑之不详临阵摧坚亦有征而必克鄂罗斯各国咸稽颡而来臣乌斯藏诸畨复款闗而职贡幅员广大真穷地钮而接天维声教遐敷洵一车书而同尉候矣兹者花甲方周圣厯祯符悉㑹昌辰正六旬大庆之期当万福攸同之日卿士舞于廷农夫抃于野商贾歌于市行旅讴于涂生徒庆于庠军卒欢于伍琳宫寳刹祝嘏骈阗绮陌铜街唿嵩踊跃鲐背儿齿之老扶杖以逺来占风候日之伦献琛而毕至咸谓饮和食德胥邀圣主之生成自兹地久天长永享太平之乐利所由至诚感而上瑞臻也乃我皇上盛德大业有而不居显号鸿名却而不受每绸缪于政夲用涣汗于王言谓以亿姓安为一人之安即以庶民福为皇极之福孜孜上理恒如履薄临深抑抑虚懐惟期家给人足俾海隅日出咸喻朝干夕惕之心凡卜日诹辰但为嵗稔时和之祝此皆皇上以至诚之实心行至圣之实政沦浃布濩沐浴涵濡德意靡所不周仁恩无乎不徧至矣哉叅天两地苞符启矣諴民阜物功叙歌矣揆文奋武谟烈光矣制礼作乐神人豫矣稽典籍所纪未罄形容自开辟以来难为比儗右曾材惭侍从职忝论思屡蒙髙厚之恩仰酬无地幸际升恒之运敬祝齐天稍抒微词下申末悃谨拜手稽首而献颂曰维皇圣德至诚至仁以育万物以蕃兆人煦之如日函之如春寰海四曁罔弗尊亲生知安行曰天子圣好古敏求根心成性功崇业广道隆徳盛与三才叅持四时柄祀䖍对越孝通神明躬是显懿衡正阶平克勤克俭求宁观成万几时勅百度维贞朂尔有官小大咸秩夙夜匪懈惟和惟一旌亷惩贪黜华崇实明庶以功万里周悉大泽汪濊干奥坤区士歌黉序民舞康衢屡丰大有多黍多稌犹念民依赐亿万租时廵肇举咸歌帝力淮黄安流畿辅滋殖行庆施惠爰及九域钦哉祥刑好生大德蔚矣天藻炳于日星诗备四始文成六经笔参造化品物流形轩图羲画万禩式型旣敷乃文复奋乃武东西朔南临以玉斧威行德服拓不毛土万方殊庭若在堂庑用介景福用集繁釐自天眷佑罄无不宜卿云昼霭甘露晨滋绵至圣厯永太平基弧南一星煌煌于斗甲子循环干坤悠久敷天之下咸拜稽首龙德健行天子万夀万寿盛典初集卷六十四万寿盛典初集卷六十五钦定四库全书万寿盛典初集卷六十五歌颂五万夀诗经筵讲官户部左侍郎加一级王原祁以凡庸谬膺宠遇恭逢圣夀冀展愚诚黼黻依光敢附华虫而作绘苞符呈瑞希同龙马之负图末缀芜辞上申华祝其数取十二者窃效虞书之封秩十有二山衍皇极之干支十有二万云尔嵩岳齐天乔岳首维嵩巍巍作鎭雄一峯髙在上亿载屹居中峻极天关逈恒齐圣寿崇祝釐腾万嵗率土颂声同苍岭云松岭髙悬紫翠松茂䕃崚嶒涛卷风声合根盘露气凝云霞成组绘日月竝升恒逺迩齐翘首叅天最上层仙馆云泉暖风开馆宇瑞霭接蓬瀛云敛重霄净泉涵万象清青山恒不老绿树自长生髣髴闻仙籁时和鳯鸟鸣山庄丰乐农事因时节耕余听鸟歌所欣春浩荡相与舞婆娑花栁村村接风光日日和大田多稼乐圣世湛恩波春山布泽肤寸春云合氤氲出翠微举头山霭霭转瞬雨霏霏润及寰中徧甘从树杪飞乗时施大泽天意念民依桃源日永云山阡陌沃四面少风尘人乐舒长日花明烂熳辰溯源皆活水接地尽阳春圣化随方满年华万载新层冈晴碧晓色标云汉晴光转翠屏居髙明自逺歴久气常青地厚人烟古春多草木馨冈陵堪献夀拜舞向彤廷溪亭春霭清晏时光好溪山簇衆芳熙熙韶景丽灔灔碧流长俗美因丰嵗居安赖圣皇茅檐春酒熟愿进万年觞关山烟霁一统昇平日千山气象开青云随日上紫气自天来春度关门栁晴舒驿路梅方舆无逺近到处是蓬莱金阙松泉殿阁齐霄际山川绕座前水清恒浴日松古不知年叠翠千寻嶂跳珠百尺泉愿依䨇阙下长此戴尧天富春春晓公望留眞蹟披图试一临圣朝无隐逸雅化到山林开霁江天势同春造物心今时踰汉代歌颂继元音和风应律阳和生玉琯吹万布春温草偃皆知徳溪平尽觉暄从容能中节淡荡自培元共仰时雍盛三多祝至尊圣寿万年诗经筵讲官内阁学士兼礼部侍郎蔡升元伏以天行不息运元化于洪钧圣寿无疆叶昌辰于寳厯车书大一统正际河清海晏之期宇宙乐同春共申华祝嵩唿之愿恭惟我皇上参天赞地迈帝超王性夲神灵更见日新月盛治登熙皥犹勤旰食宵衣孝思深笃于宫庭诚悃肃将乎郊庙允文允武一身兼创守之隆同轨同伦万国仰徳威之大传自古不传之韬畧觉隂符陈箧亦犹衍厥浮词廓从前未廓之版图即重译来朝讵足方兹骏烈奏安澜于千载龙马呈祥消伏莽于崇朝鲸鲵息浪凡此治功之立效悉由睿算之如神况府脩事和咸臻上理而省刑薄赋尤厪皇心爰书必推至再三羣仰好生若帝正赋亦蠲踰千万总期藏富于民尔迺离照方中値五十余年之景运巽风广被赐一十九省之全租侯甸要荒无一夫而不获东西南朔歴三载而咸周粤夏王补助之施仅传游豫即汉主田租之复未尽蠲除若我后无穷无尽之深恩实从古未见未闻之旷典为苍生而惜福岂徒澣濯以朝比古帝之斋居仍是茅茨不剪躬行俭徳节用正所以爱人亲制官箴安民必先于察吏寮寀与公卿并恤而录旧褒忠之典并及先臣儒官偕武士俱升而敷奏明试之条不遗一命尊贤崇祀芹宫頖璧尽生辉增额开科桂籍琼林齐戴泽当夫忧勤罔逸最厪念乎农桑有时几务偶闲即精研乎经史发瑯嬛之秘摛文则玉振金声腾奎壁之辉洒翰则龙翔鳯翥是惟濬哲文明之圣乃致康宁富寿之全兹者嵗在昭阳天开夀域律当姑洗人乐康衢八千嵗一大春秋灵根不老六十龄初周甲子寳厯方新羲画夲重三倍觉体征刚健坤爻兼用六愈知徳合清宁是以器车泽马之祯纷呈丹阙献雉贡獒之衆罗拜彤墀忭于野舞于廷额手擎觞羣相贺一人有庆山之陬海之澨骈肩接踵皆不逺千里而来绀宇琳宫香霭长春之国华灯綵幔光浮不夜之城盛事重逢湛恩弥溥在昔膺图首出早矢諴民阜俗之懐迄今久道化成果徴风动时雍之盛盖大圣人规模宏逺夲自性生而数十载明旦纠䖍愈承天眷巍巍荡荡自三代而降汉唐宋无此功徳之夐隆奕奕绵绵即二帝以还夏商周谁比昇平之悠久升元弇鄙庸材单寒下士荣叨禁地卅年滥厠清华宠贲兼金三世均霑浩荡钖类既推于祖父赐居更庇乎妻孥顾供职多愆常䝉涵盖而问心孔疚徒负高深每懐犬马之忱一饭不忘黼座忽荷龙鸾之诏全家再傍金门矢报无从衔恩有愿愿我皇多福多寿多男子逺过尧年愿我皇如山如阜如冈陵直逾轩厯敬抒芜句聊展葵忱大圣膺符景福绵日华云烂庆中天无疆国祚常开泰不已王心独体干蓬海筹初添六十绥山桃正熟三千竹书不用夸羲昊甲子从今次第编功徳巍巍亘八荒身兼创守迈前皇洗心革靣遵王路凿齿雕题隷职方胞与早懐初践祚昇平果见永垂裳须知圣主勤民切始愿于今不暂忘六十年来法健行圣躬弥固徳弥贞尧睂舜目添神采禹鼎汤盘益励精天意欲教民久治人心实愿帝长生共言遭际勲华代永得䝉庥乐太平蠲赈恩深久浃肤年来况复赐全租百千万亿周天渥南朔东西动地唿野老三时安作息官司终嵗罢征输自闻击壤歌衢后盛事从稽旧史无关心农事切畴咨瑞应先歌多稼诗首善地呈禾七尺屡丰嵗过麦双岐好生最是延年徳行俭无非养福基徳福兼隆天钖祉遐龄岂止迈期颐一统车书薄海同更隆文治振儒风阐扬正学心源合升配先贤礼数崇特辟两闱齐入彀每逢十载徧唿嵩作人寿考光云汉喜覩离明日正中记得华封祝五旬河千献颂及兹辰上元又启循环运初度重逢保佑申厯算正长方一甲韶光最好是三春年年中外腾欢日航海梯山拜紫宸望道虚懐沧海深愈征道岸逈千寻尊称屡却廷臣表往籍如披座右箴徳本性生常睟面嵗增耳顺渐从心自兹积算无穷纪万国唿嵩总似今矜怜愚鲁得投闲忽拜恩纶复赐环自昔虚慙陪豹尾此生重喜觐龙颜五年职忝清华地四载神依供奉班最是趋朝刚介祝康衢处处颂南山和风瑞日霭千门春暖仙桃引御樽田野争来添景福驽骀何处答深恩抚心五夜空流汗稽首三辰学负暄常愿追随鹓侣后年年嵗嵗祝羲轩万寿赏兵诗皇上万夀齐天嵗癸巳恭逢六旬正诞大沛恩纶普天同庆更加意军士分遣廷臣颁赏直省绿旗官兵升元奉使秦省目覩兵弁欢唿舆情爱戴恭赋军中乐二十四首以志盛事衔命西来父老迎千村万井贺昇平喧传盛典眞希觏圣夀今年特犒兵河山百二地图雄劲旅强兵冠宇中涣汗宣来三殿诏黄沙紫塞总春风敷天大赉首秦关铢两都将正赋颁较昔西廵恩更逺新膏万里到天山天语煌煌下直庐按营亲要歴村墟全秦人拜朱提宠十万曾无涓滴虚捡籍唿名里系详家分户给徧戎行欲知帝徳难穷处太华山髙渭水长恩波直己过龙堆絶漠春从天上回兕虎熊罴齐手额欢唿动地一声雷原从仁夀沛宏施不是寻常等犒师北向山唿天咫尺笙歌一𣲖俨朝仪捧得精镠马上归全家老穉沐恩辉时平岂羡唐宗事辛苦沙塲始赐衣八郡三边感切肤千羣万骑竝歌唿投醪挟纩传闻旧我后深仁振古无军营已徧沐恩纶训练还传诰诫谆一日不教忘武备天心笃眷是西秦角弓影抱闗山月组甲光生边塞秋正是圣朝全盛日军威到处震遐陬竒正方圆阵势分纵横变化入风云轩辕心法谁传得指授成谟夲大君白羽琱弧压寳刀旌旗簇簇马萧萧纵教名列贤书贵仍向云中日射鵰雍雍甲士有文儒岂特赳桓羡武夫韬畧尽从书卷得古来兵法在孙吴况今圣诞辟恩科棫朴干城竝网罗夀考作人无二视鼔鼙声里听絃歌塞外诸酋久戴恩闻风络绎叩旌门环唿圣德天来大膜拜朝朝礼世尊不逺天威对使星欣逢盛事到边庭羌絃也效南山曲莫作伊凉塞上听遐迩穹庐总一家风清四塞静鸣笳书生全未谙军旅奉使还胜博望槎日覩诸营祝华封濒行还见整军容擎觞愿借皇华使好把愚忱达九重吾侪生长在边荒沙碛难耕赖月粮格外又霑新雨露从教瘠土亦丰穰五十余年豢养深况承内府钖兼金弯弓跃马寻常事未尽酬恩一寸心铸得银牌供佛前感恩晨夕爇香烟太平时节无由报只祝君王万万年迢递三秦隔帝台未能介祉上蓬莱唿嵩犹喜南山近长戴尧天作夀杯戢矢櫜弓百亿春干行益健益精神每逢十载恩加渥地久天长戴圣人万寿盛典初集卷六十五万寿盛典初集卷六十六钦定四库全书万寿盛典初集卷六十六歌颂六敬颂万寿诗原任经筵讲官吏部右侍郎兼翰林院学士致仕仇兆鳌元后星周始阳和大庆频海山呈瑞异郡国集臣邻耳顺聪逾达心澄悟入神经筵实学懋黼座谠言陈盛世昇平乆分年蠲赦均举安尤厉治同乐岂忘民弗事嵩华颂惟期丰乐臻渊衷何抑抑国运倍振振浙水容肥遯鄞江许隐沦金丹颜色驻宫扇恵风亲欲得长生诀䝉颁至寳珍芜词歌下里三祝比封人万寿无疆颂原任内阁学士兼礼部侍郎纂修歴代纪事年表王之枢皇帝御极之五十有二年嵗在癸巳春三月恭逢圣夀六旬于是时也地平天成大化翔洽薄海内外含生之衆熙熙焉皥皥焉羣游于太和之世而我皇上爱养元元之心至深且切未饥也而思食之未寒也而思衣之田赋频蠲动逾万万又自康熈五十年始以次全免天下地丁三载一周东西朔南固人乐康衢户赓天保矣若我皇上加意官常则法廉交儆留心造士则涵育熏陶剔穴捜巖恩尤隆渥兹于三年乡㑹常试外特増万寿科文武竝举仍着为例十年一行诚千载希遘之旷典也且自我皇上讨定三逆以来海隅共服皇猷天末羣钦庙畧至厄鲁特噶尔丹恃其险逺怙恶不悛断自宸衷亲统六师以平之西北万里大小属国俱获袵席之安以及东南域外诸蕃莫不输诚入贡重译来王效嵩唿而恐后猗欤盛哉于是诸王大臣稽首九重请上尊号以塞中外臣民之望勤勤恳恳至再至三而我皇上谦冲秉徳欿然自下特降勅谕谓君天下之道惟以实心为夲实政为务夸功徳加尊号以取虚名无益治道诸王大臣祗聆徳音悚惕弗胜交相谓曰我皇上至诚无息博厚髙明古无与侔是即膺鸿号以乐纯庥谁曰不宜乃犹坚辞弗受等惟有仰体圣训以儆以勉于万斯年长奉昇平之至治尔矣之枢伏而思曰自古帝王如唐虞夏商周歴年永而在位久者有之而幅员逺逊今日之广汉唐宋元明歴年永而在位久如唐虞三代者已鲜而徳业复逺逊今日之隆至我皇上以天纵之圣益以日新之学凡六经羣史以及象数厯律诗赋书射之艺罔不究其精㣲造其极至今阳秋周甲犹手不释卷务抉性天之奥重道崇儒以君兼师则自生民以来诚为帝王之极轨也文言曰君子学以聚之问以辨之寛以居之仁以行之君徳也我皇上之徳极其至我皇上之学极其至也中庸曰故大徳必得其位必得其禄必得其名必得其夀我皇上徳极其至所以诸福毕集受天眷佑而圣寿遂与天齐也周之先曰豳其民忠爱其君之甚故七月之诗有曰跻彼公堂称彼兕觥万寿无疆周宣王时召穆公旣平淮南受王䇿命诗人美之以为人臣受恩无可报谢惟言使君夀考而已故江汉之诗曰虎拜稽首天子万年况我皇上御中外一统之世文徳武功蟠天际地凡兹臣庶尽戴生成夫岂风雅所称得以同日而语而之枢猥以章句小儒仰荷主知累加拔擢早厠纶扉虽家居犹给笔札异数殊荣涓埃未报其可以弇陋不文谢风雅而忘扬扢哉谨随遐迩臣民所共愿抒葵藿倾向之寸心拜手稽首撰万夀无疆颂以献其词曰于惟我后厯绵鳯纪溯自流虹聿周甲子九译来王八方同轨衢歌巷舞以介繁祉封人称夀福与之匹载徴五福兼曰好徳圣徳日跻干行无息稽古帝王何美勿集罔知帝力击壤兴謡我后恭让徳如唐尧敬天勤民宵旰忘劳瞻云就日四序长调至諴感神事亲惟顺我后纯孝徳如虞舜萱舒兰殿承欢以敬南风载谱阜财解愠九河既道孔修六府我后神智徳如夏禹洒沉澹灾罔非乐土平成之功巍巍万古用人惟已立贤无方我后好士徳如商汤典广辟门鳯集髙冈临轩亲试特逹圭璋恵鲜鳏寡懐保小民我后怙冒徳如周文常平既裕求莫时廵蠲租赐复世徧如春无竞维烈永绥六宇我后懐逺徳如周武三临朔漠隂山振旅柝罢玉门中邦如堵天降下民作君作师厥统既分我后一之外王内圣学复孶孶登三咸五独赞两仪惟学靡倦惟徳弥长心周万里太和洋洋山川草木发为荣光一人有庆弥炽而昌万邦作贡四海为家符瑞奚陈金玉非华人情忭豫天意休嘉漏迟春昼醴进流霞千官济济嵩唿恐后赓歌松柏大椿竝茂天欲增髙地欲增厚抒悃以颂圣寿万夀颂原任内阁学士兼礼部侍郎顾悦履闻惟天诞圣以佑民必笃祜多方以着灵长之庆惟圣继天而立极必自强不息以昭茂对之符是以祝三多于华封语从其质歌九如于天保词尚其文葢徳盛而百福毕臻化成而大美咸集理无不验效有攸全钦惟我皇上治懋勲华道传精一秉刚健中正之徳裕圣神文武之猷敷政宁人日深其干惕体元御宇时厪其畴咨奏三㨗于采薇修两阶之舞羽则武功赫也攷艺文于册府阐理学之渊源则文教彰也瞻龙翔鳯翥之宸章函天盖地诵玊振金声之圣制冠古型今官方有箴班聨清矣而更重封疆之选士行有训宫墙肃矣而尤严衡鑑之司河水安澜仰皇谟而底定版图式廓欣天运之炽昌广恤下之仁而温纶大播宏好生之徳而解泽旁敷轸念农功万国之雨旸入告勤求民隠九秋之敛获其咨重盖藏则一省而蠲租者数载宏博济则三年而赐复者一周膏露霑濡浃于茅檐蔀屋仁风煦拂极于海澨山陬安愈图安一人独劳而万民共享其逸治益求治羣臣不易而至尊先任其难推兢业之天心虽海晏河清不欲隆称夫瑞应合尊亲之衆志即衢歌巷祝莫能仰荅夫髙深泽媚山辉忻遇阳春之令序风和景丽恭逢圣诞之嘉辰花甲初周率土上升恒之颂灵椿正茂敷天抒拜舞之忱庆今兹之五十二年恩流九域覩方来之万八千嵗厯竝三皇白叟黄童争扶携而嵩唿阙下穷荒絶漠咸重译而雀跃堦前南极星辉烛荣光于阊阖条风律应飘仙乐于钧天云汉昭回旷典开而多士常亲寿域燠寒时若丰年兆而羣生同跻春台辟百王未有之模钖万禩无涯之福此真熙熙皥皥亿兆之所难名荡荡巍巍羣工之所莫赞者也悦履职叨侍从躬际昌期昔伏衡庐共黔黎而颂祝今依廷陛瞻紫气以趋跄庆圣夀之绵长情深燕喜觐天颜于咫尺心切葵倾谨拜手稽首而进颂曰皇帝建极膺图受命运启中天授时齐正允釐百工抚绥九有至贵至尊得名得夀圣徳髙深干行坤载恭黙凝神包函宇内圣功巍焕绩底平成体元赞化式定章程圣文天授龙章凤藻典谟煌煌昭宣至道圣武化神威宣干羽八极来廷羣黎安堵乌弋黄支雕题凿齿航海梯山验封成市吏清刑措礼中乐和抡才育士教洽菁莪黛耜绀辕籥吹豳雅皥皥三农深耕绿野养老懐幼蠲租赈饥省方问俗宵旰民依介以繁祉有秩斯祜时雨时旸多黍多稌泰阶昇平民安物阜瑞应嘉祥符征悠久跻登仁寿东西朔南洪庥逺被和气同含时际阳春光风和畅栁拂龙池花明仙仗恭遇圣夀初周甲子中外腾懽臣隣志喜尧睂舜目天表夀征乔松彭羡奚足比称嵩岳连唿芝英层缀星现老人云成万嵗筵开瑶殿桃熟三千日临金掌露湛珠圆东海添筹南山进酒白鹿青麟羣游郊薮鹤发鸠笻殷勤三祝凫藻泮芹敬赓百禄夔龙鹓鹭对扬天休荣瞻绛阙紫气浓浮八荒拜舞共球萃止万福攸同川涌山峙圣夀天长覆帱无极保合太和健行不息圣寿日新枝干廻旋舆图永鎭鳯厯长延稽古三皇三才兆始淳穆无为夀以万纪我皇功徳逺超古圣于万斯年一人有庆海晏河澄恩洋徳溢沐泽咏膏瞻云就日皇风浩荡帝治光昌作颂万夀无疆万寿盛典初集卷六十六万寿盛典初集卷六十七钦定四库全书万寿盛典初集卷六十七歌颂七恭贺万寿大庆诗原任内阁学士兼礼部侍郎杨瑄盖闻道侔易简常操化育之权徳备生成永作清宁之宰遡天人之交合屡着嘉祥推理数之相因叠彰诚感瑶图绵逺实由昭受之功鼎祚宏长咸出自然之应广稽圣牒歴志祯符若夫法干元之行健至诚所以无疆秉上帝之好生仁者于焉必夀斯又轶炎超昊包顼驾轩膺景命之维新中外同深爱戴荷天庥之洊至臣民共庆昇平者也钦惟我皇上至徳体元宏勲开世七政齐而八风叶五行叙而六气调礼乐文章新亘古未新之制作东西南朔扩从来未扩之舆图仁恩沛而肆赦蠲租登兆人于袵席恺泽敷而赒饥赐帛跻蔀屋于春台绩奏平成河清海晏化隆参赞物阜民安博观黎庻之情无求不给遐考简编所载有美必包兹逢五十二年恭遇六旬万夀当百物彚昌之候正三阳开泰之时先因八表之欢心肇举一时之旷典特增闱试广罗天下蒸髦大辟贤关永着千秋令甲时则四方来贺万福攸同黄道呈祥嵩岳效三唿之祝紫微凝极箕畴钖五福之徴岐麦嘉禾坤瑞竝陈于王㑹龎睂秀发耆英毕集于大廷庆满寰中声洋海外复申巽命益示谦冲念抚世以諴民必图实政欲祈天而永命无事繁词惟万姓之恬熙即一人之福履五风十雨乃是休征老安少懐斯称上治羣服皇言之大弥钦帝徳之深同日月之升恒光如初旦竝干坤之帱载功不能名溯鳯纪而莫京洵龙编所未有瑄向叨侍从尤沐光华乆霑高厚之洪慈未展㳙埃之微悃仰瞻黼座颂寳算之日新肃拜彤墀覩圣颜之有喜祚更绵乎周厯愿歌天保之九如世适际夫尧年拟效封人之三祝谨拜手稽首而献诗曰寿厯迎禧日皇躬介祉辰斗枢符电绕华渚协星陈御箓通三极垂衣仰一人书祯呈洛水图瑞献河濵经纬兼文武生安擅圣神宫闱崇孝养郊庙肃明禋精一心源密和平政事醇訏谟常秩秩典礼具彬彬府事歌惟叙明良契自眞懐柔馨烈茂昭格恪诚伸久道宸猷布同风王路遵万几深自勅百职凛维寅治厯玑衡正明时节序均龙章辉琬琰芝翰灿㻞璘东壁开书库西清集侍臣宣威三蘖靖奋武九边驯帷幄抒方畧封疆拓广轮导河旋底绩问俗展时廵辑瑞延羣牧求宁轸兆民恩覃十五国帑给万千缗壤赋蠲除数科条肆眚频流膏随处渥行庆与年新师济饶贤俊蒐罗及隐沦山林邀赏鉴黉序荷陶甄黎献咸登进耆英倍抚循遐陬归有极懿徳畅无垠就日乌蛮服趋风象卉悛腾懽倾衆志章教式羣伦丕冒干坤大宏施雨露匀昌期逢令节晓漏报司晨韶景方三月璇编始六旬列星环拱卫双阙峙嶙峋岳逺俱修贡川长竝效珍露华金掌净符色泰阶纯采覩尧睂近光瞻舜目亲殿烟笼綵㲨庭旭耀华绅备见休徴洽重看景命申渊衷弥抑抑天语更谆谆祗愿人胥乐惟期俗尽淳泰宁同海宇丰稔徧郊畇厚意涵洪泽殷懐发至仁叨侍从自昔被温纶玉署依僊籞銮舆望后尘罢闲归栎社祝嘏觐枫宸芹献偕农叟凫趋缀禁闉山桃红熳熳苑栁绿蓁蓁巢阁欣瞻鳯游郊喜见麟衢歌传击壤里句叶吹豳应地緜鸿运齐天秉大钧贞元周复始亿载庆长春圣寿同天颂原任内阁学士兼礼部侍郎今革职宋大业闻䆳古肇命之主首出庶物传有天灵治万八千嵗尚矣书契既作帝王世纪具载炎帝黄帝少昊颛顼帝喾帝尧殷太戊武丁在位多百年上下歴歴有征至若帝舜伯禹晚而受禅殷汤始为诸侯周文终为西伯武王末而受命虽皆以圣人登上夀犹未可与正位一统者竝较其年嵗嗣是以降非无英君谊辟乗时抚运而享国之数可以追五帝而轶三王者循考史乗寂寥疎濶概未之有见也夫此古帝王乆逺盛蹟岂惟敦龎之代气运特殊要以御世立极徳茂功隆参天贰地用能诞膺福禄配合无疆祯祥之兆集元㑹之期应理数相符非偶然者盖閲数千百年而今乃覩大圣人作焉伏惟我国家受天成命太祖太宗创造东土世祖混一区夏治理初定教化方行天乃蕴灵蓄祉笃生我皇帝用廓千百国无外之规模巩亿万载无穷之基业非徒握图据鼎近踵汉唐宋元明之贤后已也恭惟我皇帝陛下至神至圣允武允文寛大包乎覆载明聪耀乎日月仁慈沛乎雨露威断肃乎雪霜自古帝王赞称所及咸备于一人之身是以昭徳建功无善不臻无美不畅谨为细绎敢序宏模皇帝冲龄践祚仰思皇考付託重器朝夕祗畏若涉渊冰入朝太皇太后皇太后两宫问寝视膳动遵慈训罔敢或违太皇太后问所欲为有愿天下无事人民安乐共享太平之对春秋有事太庙祼鬯执爵悫致孝享外而圜丘卜郊农祥祈谷肃将坛壝岳渎神祗古先圣贤类遣重使祭吿尤念胜国陵寝命官祠守戒戕松柏此古帝王率祖奉亲懐神继代之鸿图也始总万几太阿在手姦宄立除于时滇蜀未附折冲万里以次削平其后逆藩拒命煽动三方坐运筹畧遂定六诏收百粤㧞七闽献俘槛囚骈磔于市逋寇阻岛乘间搪突乃鼓巨舰凌洪涛遂捣其窟穴鲸鲵悉靖已而朔漠游魂跳梁边境乃秉旄仗钺统师亲征不崇朝而追奔获丑妖氛荡灭龙沙狼望之野牧马无声其余塞下属国稽颡朝㑹天下幅员之广山尽西北海尽东南跨越乎歴代此古帝王诛黎放兜叙戎贡旅之伟烈也子恵下民痌瘝在体薄税歛均徭役劝农桑绘耕织之图以时省览四方官吏入觐輙问天行雨𤾉土物丰歉赐天下民租或全或半前后无虚嵗近复恩纶疉沛三年之内通免天下地丁银两三千二百六万有竒凡司寇谳囚屡停秋决或予肆赦尝谓守令亲民官每谒选出必引见甄别其贤否陛见督抚监司谆谆训诰惟以察吏安民为务此古帝王重农散财泣罪愼罚之笃意也内外文武任用必得其人其廉吏正士虽负瑕被谴每加拂拭或擢不次之位封疆守臣时遣家人奏对輙下问起居兼有赐物尤亲重老成谓奉事日久龎睂华髪有故旧之感又念诸先大臣恩礼殊异且泽及其子孙此古帝王知人任贤崇耉求旧之休风也作人造士以兴文教锁闱两榜黉舎诸生嵗渐増额海内弦诵之声徧于闾巷间征博学宏词以补中秘又录工诗善书者供奉殿廷操觚提椠之士稍名一艺皆争自鼔舞愿进献于鸿都石渠之间此古帝王旁求翕受思皇誉髦之鉅典也崇尚经术表章圣道尝幸阙里谒孔子修北面之礼愼选词臣以备日讲輙亲为反覆指示开导经筵大典举行无少间数十年如一日每读儒先性理深契濂洛之旨尤推崇朱子传註有功世教跻从祀于十哲之次博求天下遗书充牣馆阁命各校讐雕镌颁示来者广厦细旃乙夜讨论弗辍御选歴代古文以资渊鑑繙閲通鑑纲目凡有关世道者必有阐发评论以昭垂万世于是海外琉球诸国闻风向化遣子入朝执经太学三年肄习更考钟律稽算数伶伦所不能审隷首所不能计一一研摩务穷其蕴宫庭晏闲娱情翰墨挥洒入神诗迈唐音书超晋法多宠赐臣僚家藏珍寳奉为赤刀宏璧此古帝王尊师问道敷文典学之丕光也止戈衅甲不忘武备羽林禁军常以蒐苗讲武于郊甸其外貔虎之雄师干城之劲卒碁布星罗分守要害之地提鎭将领受任临遣必试之骑射罢其疲弱简其锋鋭或赐膳羞衣裘以彰赏劳兜鍪靺鞈之徒因日勤训练士饱马腾又设武科与文科竝行且令行伍通文墨者亦与其试以尽收天下之材力此古帝王治兵振旅论将诘戎之逺图也端拱无为间出省方观民廵行天下尝东至于鲁西至于泰北至于代其南以临视河工五至于淮遂至于吴越河决有年既赖圣谟指授克底厥成塞瓠子之口筑宣房之宫其他銮舆所过询疾苦咨风俗斥浮华崇节俭履阡陌属者老布庆施恵膏泽四周臣民瞻仰翠华多得望云就日以为幸此古帝王辑瑞执玉封岳观河之胜轨也綂而言之自皇帝在宥庶绩咸熙万邦时乂天下含生之属翾飞蠕动如跻柏皇如登栗陆淳和景铄醲郁彪炳固未易以简牍胪陈者也徳极茂矣功极隆矣于是天保定尔钖以遐福今康熙五十二年圣夀始臻六十保躬严愼精神弥固于冈陵勤政清明纲纪益张于寰宇从此歴年永命万夀无疆又岂仅上追五帝下轶三王云尔哉恭惟上夀之日九州六合之人为臣为庶内自华夏外讫边徼莫不梯航麋至朝贺于阙廷之下车马冠裳之㑹琛賮玉帛之陈钟鼓管絃之奏歌謡赋颂之作环绕辐辏齐拱皇极猗欤天地亘古昌期之盛也大业窃念先徳宜位升端右兄弟俱备官内外世荷国恩而大业更向直禁近久侍讲幄効力边陲继参纶阁宠遇深厚靡有伦匹今虽放归田里犬马恋主之私未甞刻忘兹者欣逢大庆不敢自外于凤仪麟游之列谨从邑父老后拜手稽首而为颂曰粤稽往初大圣上夀由帝迄王五三希有维天生人作之元后眷徳鉴功降福斯厚于赫皇清奉天立极崛起东邦奄宅中域皇祖皇考景命始集如堂其奂如葘其殖维我皇帝穹苍笃生龙章凤质生有神灵克仁克孝克寛克明崇基洪绪是继是承践阼以来天人叶赞政举风行教施俗变以武之扬为霆为电以文之敷为星为汉普天以土率土以臣金瓯奠定玉烛调均阜我品物育我烝民沐膏濡润振秀含醇济济在朝熙熙在野握其权衡运以陶冶帝骤王驰无蹑迹者宜升云亭宜播韶夏改元至今多歴有年圣夀开六聿无疆焉太和宇宙人生其间但祈永命悠久配天四海八方百僚万姓芳月良辰忻逢大庆竝㑹阙廷持觞祝圣乐响腾欢礼容展敬帝曰勤哉尔官尔牧暨尔有衆遐迩匍匐予岂自恃保天福禄尚其日愼式副尔祝羣下蹈舞嵩唿迭逓奏赋献诗义髙辞丽辱旧史序以颂系恭祝延緜歴万万嵗万夀盛典初集卷六十七万寿盛典初集卷六十八钦定四库全书万夀盛典初集卷六十八歌颂八万夀无疆诗日讲官起居注翰林院侍讲学士励廷仪日讲官起居注翰林院侍讲蒋廷钖日讲官起居注司经局洗马掌局事兼翰林院修撰张廷玉左春坊左中允兼翰林院编修陈邦彦日讲官起居注翰林院修撰赵熊诏翰林院庻吉士王图炳闻膺图受箓大徳有禄夀之符介祉凝祥至圣着久长之效诗称嘉乐命自天申书纪休徴福由皇建华封献三多之祝豳土进七月之觥卷阿矢咏于凤鸣江汉扬休于虎拜虽如天帱覆莫罄形容而率土讴吟聊伸飏颂钦惟皇上执中表正得一居贞心传溯无极之先治行合太和之本初登宝厯即以民胞物与为心广运旋枢遂臻久道化成之业朝咨夕儆勤宵旰于五十二年北燮南谐奏昇平于千八百国兹当三月中旬恭遇六旬万夀厯周花甲时际阳春栁拂桃迎拥千官之剑珮霞明风暖集万里之共球番发龎睂扶鸠笻而拜阙山农泽贾颂燕喜以唿嵩含生禀气之伦无逺弗届出日无雷之域不召而来壤击衢歌钧天竝奏仙音佛号匝地同声等职在文章分宜扬扢身依禁近谊得赓歌窃见干行不息皇上体之以自强坤合无疆皇上法之以厚载固天亶之独异尤圣学之加崇探精一于唐虞启苞符于河洛圜丘仰荅诚格而上帝居歆淮浦遥临时迈而川灵效顺规模宏逺遵祖宪以贻谋寝膳周详永孝思而钖类祀先农于泰畤朱火升中进田畯于春畴青旗行野寛文解网人乐尧天复赋蠲租民安禹甸恩覃一十五省徳垂千万亿年底定三方鲸鲵尽扫㑹同重译鸡鹿咸庭志在安绥故有征而无战师行仁义故近悦而逺来握成算于帷幄之中播神威于寰宇之内止戈为武夀考作人璧水芹宫勒千秋之寳训桂林杏苑开万夀之恩科振鹭充庭罗来逸鳯雾鱼腾水搜及雕虫凡兹多士之造徳成材悉由圣主之尊经稽古曲阜修九拜之礼朱子跻十哲之班振玉摐金直接尼山统绪参天两地深探羲画渊源理得而数兼该乗除参九九之秘气和而声始达律吕调六六之元既徳性之内充自英华之外焕典谟浑噩与云汉昭回诗易奇葩竝日星辉映龙鶱鳯翥备八法于钟王露润珠圆得三昧于虞褚勅几稍暇肆力五车廵幸偶闲游心四库雕镌琰琬禹山金碧之藏勘校虫鱼蓬阙琳琅之府渊深帝学莫殚名言洵乃武而乃文亦可大而可久皇上虽虚懐若谷而谦尊弥光苍穹之景命方新黎庶之歌謡倍切等身値昌期生逢夀世光辉南极中天之甲子初周环拱北辰元㑹之干支复始重城不夜烛照无边四海皆春太平有象敬承五夜维祺之愿共抒万年祝嘏之心春秋逺过八千复纪天皇之嵗厯数比隆三五重开轩后之图窃效风人载赓周雅各成七律六章拜手稽首以献日讲官起居注翰林院侍讲学士励廷仪祥开圣节庆昌辰巷舞衢歌率土濵运纪上元方复始年周甲子又重新太平有象人多夀大造无私物自春徳教覃敷宏钖类由来至治在尊亲南极常同北极光珠聨璧合灿云章天心祇若羲爻着祖训凝承帝道昌仁夀亿龄开景运韶华三月正当阳维皇定叶蒸民愿永钖繁禧主万方天南漠北振琱戈六合俱安保太和格被总由尧徳峻平成共识禹功多时丰更免三年税化洽重开万夀科旷典古今眞极盛词臣书颂细编摩文修武偃洽神功圣治光昌夲圣躬履盛鸣谦辞显号居丰示俭喜卑宫万几总摄精神里八表都归度量中久道化成臻上理时勤宵旰仰宸衷芹献葵诚徧九垓梯航迢逓到蓬莱争传鹤髪唿嵩侣许觐龙颜进夀杯人庆三多归帝徳户增万亿乐春台共言四海昇平福都自尧咨舜儆来垂恩钖嘏庆成时敛福皇躬百事宜嘉谷瑞征三秀草芳兰丛绕万年枝无疆圣夀便蕃颂有喜天颜逺近知孰罄涓埃禆海岳转因华祝溥鸿慈日讲官起居注翰林院侍讲蒋廷钖卿云五色䕶皇居花下千官颂九如南斗正中三月节海筹方揽一廵初瑶池紫气浮松牖金阙祥光接玉除荡荡无名难载笔勲华二典纪虞书圣文圣武贯三才宇宙中间徳泽该日月星辰随律转东西南朔验风来九州全赋周轮免两榜恩科次第开天钖太平仁夀主欢唿嵗嵗颂台莱天纵犹勤翫韦编健行圣徳日干干心通律吕隂阳内道契图书象数先周礼三千条实政虞廷十六字眞传庶民敷钖归皇极凿井耕田乐万年至治神功古莫如应从泰岱勒璠玙玉函不受登封颂金镜常繙治世书有识羣生皆踊跃无私大造本谦虚试听五岳齐唿处苍翠山光望属车膏泽涵濡八表同百年乐育太和中鸾书宣布开黄道鸠杖扶擕拜紫宫入昴游河呈洛瑞跻堂称兕继豳风一人一嵗增君夀万老春秋集圣躬滥直近枫宸蠡管粗能仰帝钧敬止功夫随处见光眀徳业与时新姚虚虹绕年当甲华渚星辉月値辰拜手幸随鹓鹭后遥瞻蓬阁祝松椿日讲官起居注司经局洗马掌局事兼翰林院修撰张廷玉欣逢圣节共唿嵩瑞霭青阳淑景融六合梯航重译贡两阶干羽万年功干行不息天同健泰运方隆日正中咸仰垂衣臻上理四时洋溢太和风化成久道治功深帝徳巍巍冠古今海晏河清天子泽宵衣旰食圣人心好生频见恢汤网解愠时听鼓舜琴屏谢虚文崇实政谦光中外仰宸襟睿虑周详徧八区恩膏何地不霑濡已看荒徼皆登谷更喜丰年屡赐租域外山川归禹服田间耕凿尽尧衢诸蕃络绎彤墀下王㑹图成自古无圣学渊微逹性天犹勤探索向芸编图书道阐千秋上象数心通一画前至治雍熙金石播鸿章璀璨日星悬廷臣拜手赓仙藻尽是箕畴钖福篇华渚流虹瑞应开星明南极亘昭回绛霄歌吹千门晓白叟欢唿万里来湛露无边滋草木卿云有象绕蓬莱羣生共荷君王赐仁夀休风徧九垓薄海车书奉紫宸衢歌巷舞庆昌辰普天共乐舒长日大地都成浩荡春帝夀万龄周甲始韶华三月逐年新珥笔霑恩渥愿效华封祝圣人左春坊左中允兼翰林院编修陈邦彦阊阖晨趋拜舞同昇平嘉庆记流虹天开寳厯羲轩上人在春台位育中蓂吐尧阶迎瑞日筹添海屋祝乔松万方共慰称觥愿近覩祥云一朶红重巽温纶取次宣茅檐蔀屋总熙然体元圣化三光应图治宸衷五夜传浩荡恩波沦大地舒长化日乐中天歌衢击壤喧童叟漫説陶唐癸巳年欣从歌叙庆功成甲子重开乐太平景福多随仙箓永嵗星遥拱帝垣明陈诗拜表千官颂就日瞻云九土情谁识大君宵旰意本来干健协天行金爵觚稜晓露漙日华浮动五云端花隂转午彤墀丽麦浪摇春绣壤寛谱叶虞絃宣玉轸图成禹㑹写冰纨八方共乐皇猷逺雁塞鲸波久奠安西山翠色俨蓬莱豫顺眞同出地雷泽物瀛波通灌注作人云汉仰昭回蟠桃初结三春实仙醖同斟万嵗杯薮凤郊麟胥应瑞菶萋随处沐恩栽露濡雨润普皇慈天上恩波动植知社鼔村觞人尽夀嵩唿华祝庆相随翻阶翠草金芝长捧日彤云玉叶垂累世滋培难报称抽毫先诵九如诗日讲官起居注翰林院修撰赵熊诏云开阊阖日中天臣庶嵩唿玉陛前三月三春方履泰六旬六甲正乘干轩皇厯算周初度夏后书畴钖大年盛事直超千代史拜飏敢进九如篇天经地义藴皇衷六十年来孺慕同手定鸿图兼创守心承家法每谦冲三朝谟烈光千载万国尊亲奉两宫大孝徳隆膺上夀虞琴长是播薫风五纪垂衣化日长太和元气本无疆蠲租分嵗周星野解网囘春满棘廊天自好生君合徳帝惟仁夀厯增祥龎睂白叟霑恩久传语云孙戴圣皇至治光华与日新健行不息体天眞勅几陶铸唐虞典游艺穷探河洛津旰食宵衣时儆惕龙颜凤表倍精神由来夀考惟无逸喜卜吾皇亿万春物阜民丰久化成深宫保泰更持盈尚衣浣濯频供御玉食珍竒尽却呈祇为圣心常惜福可知俭徳是长生海筹添値归余嵗余庆年年介夀觥昇平典礼焕丹霄手诏重颁戒百僚爱日但将忠孝尽祈天惟在雨𤾉调君王不贵陈谀颂草野何能祝圣朝听取同声唿万嵗珥笔採衢謡翰林院庶吉士王图炳华甲星周祝圣君彤庭玉座气氤氲西池算永添双荚南极祥开匝五云畴纪洛书尊禹钖壤歌衢野戴尧勲三春上夀觥觩洽霭作阳和万象欣旰食宵衣讲幄开羲爻精奥阐兰台干坤动静涵心学元㑹纲维揭睿才藻火文章腾碧汉松云户牖俨蓬莱圣人自有长生诀金鑑千秋介玊杯垂裳端拱仰挥絃瑞玉眞应泰岱镌朝野请求章屡上庙堂谦让诏频宣三才治法参天地二典勲华足信传峻徳崇功书不尽赓扬拜手万斯年庆善宫中七徳陈万方送喜萃昌辰层城锦绣铺瑶席重译梯航贡瑞珍百福贞恒归黼扆亿龄仁夀育蒸民卷阿齐进昇平颂梧䕃深霑侍从臣六十年来化泽濡华胥风俗极欢娱士邀特典重升俊民被洪恩尽赐租海表山川开夀域寰中日月照仙都诚孚苍昊方储祉天姥来庭早授图滥随芸局捧龙编笔纪流虹贯昴年揆览九重星拱极干行五位日中天薄材总荷洪炉铸寳箓绵垂象鼎传欲罄葵忱歌在藻宫花嵗嵗傍琼筵万夀盛典初集卷六十八万寿盛典初集卷六十九钦定四库全书万寿盛典初集卷六十九歌颂九万寿无疆诗内阁侍读学士徐元梦闻书衍洛畴福归皇极诗陈天保颂起臣隣盖有大德必寿之征积爲百禄罄宜之应钦惟皇上濬哲挺生中和建极经文纬武禀由卓絶之神姿蹈义履仁覃自缉熙之懋学敬天以凝庥命常勤监观钦若之思法祖而凛宪章益表扬烈觐光之美慈闱豫顺竭孝养于承欢家范肃雝衍贻谋于翼训诞绵昌祚永奠丕图宫府协衷首本一心之正要荒在宥洪霑万里之遥凡用人体下之诚及养士恤民之政精明浑厚睿思总协于寛仁易直和平至德要归于惇大蔚爲文治辉云汉而炳日星赫作武功迅风雷而宁海宇远达四聪于无外精硏万象而弗遗而犹儆切宵衣咨勤日御廵方省俗罢陈封禅之书恭已宁神屛上尊崇之号肫肫乎至诚不息秩秩乎茀禄无疆是以日角珠庭常润天容如壮岁龙行虎歩弥增干健于耆龄兹当春晖九十之辰正届圣寿六旬之庆亿万年之寳荚日月常新八千岁之荣椿春秋永茂海晏河清之象共乐雍熈麟逰鳯舞之祥皆供符瑞欢唿徧传于率土欣跃更极于含生元梦一介菲才三冬寡殖谬厠员于禁近忝伴读于天潢问学薫陶乆荷生成之德身名拔擢全叨临照之㤙恭遇鸿庥永深忭祷东华陪仗企赓泮奂之音南极瞻星敬附升恒之祝恭进万寿无疆诗一十二章自媿辞指芜浅不足摅写高深仰凟宸聪曷胜心悚万年歴数属吾皇道德巍巍冠百王仁义根心恒迭见图书过目不曾㤀神功直与河山远圣泽方同岁月长天保祗今何待祝从来悠乆定无疆生安不废圣人功典学时开讲幄崇道统遥将羲孔接心源浑与性天通羣言叅错惟归一庶物紏纷每折衷共喜中和长建极万邦黎献荷帲幪早从尧典得眞传钦若惟知事昊天非但夙斋无戱豫有时逰衍亦精䖍穹窿不隔明禋外显赫如临对越前祗爲流通成一体人神协应自年年三朝谟烈是鸿规实录分明家有师欲扩前功还远望每拈遗训辄精思即今燕翼贻谋日犹似艰难创业时定使在天无一憾干干从此到期颐宁寿朝朝瑞霭浮承欢左右意常周春逰劝驻花间辇夏宴扶登池上楼膝绕兰荪供綵戏盘堆山海极珍羞从知圣孝绵昌运风化而今已四流方畧编成灿若陈几经整旅靖风尘荡平共凛天威赫指授全凭庙算神玉帐频临非黩武金戈一到倐成春蚩尤相继消除尽永覩轩皇宇宙新披尽兰台万卷余长从枝叶得根株题来妙句皆风雅制就鸿篇是典谟书法浑包羲献体经笺一洗汉唐儒菁莪自合人才盛五纪文明徧八区清时仕路任分镳黜陟年年总自操四海英贤归电照九州人物入钧陶孤寒特拔垂新宠阀阅兼收念旧劳爲是无私均覆冒欣欣争戴帝天高祥光东壁动昭回恩诏登龙爲急才圣寿还颁酺䜩洽春风早赐选塲开枝含嘉庆迁莺度树号长生集鳯来伫㸔普天桃李茂尽培松桂上林栽凤楼高敞拂星河鱼钥晨开吐太和岁岁蠲租输赋少心心解网好生多纶音疉布三春暖膏泽旁流四海波最是尧民饶乐事康衢击壤徧讴歌梯航万国献球琳仗底欢声动禁林宇内尽应亲化日人间谁不沐甘霖仰瞻圣德同天德长喜天心合圣心鸟兽跄跄如助庆也随干羽舞春深吾皇高厚实难名亲炙多年结寸诚触事徧征元后德逢时惟颂泰阶平卿云绕阙参差见蓂荚缘阶次第生亿万万年长御极九重应即是蓬瀛万寿诗詹事府少詹事梅之珩洪惟至治展馨香自有生民仰圣皇十六字开虞道法五千服辟禹畿疆廸知简在风云际嘉惠諴和草木芳信是天心申眷祐永敷淑气丽春阳春度瑶枢玉殿开光腾黄道紫霞堆南山颂进千官绕北极图呈五岳陪俊杰生儒鸣鹤至期颐父老杖鸠来卿云叆叇连陬壤从此周干千万回嵩阳于役惕心旌到处丛霄列洞笙紫阙未遑偕兽舞丹台惟有向葵贞康衢云拥羣黎祝太室风传万岁声正値中天开景运泰阶悠远见昇平简书驰复近星躔浩浩洪庥喜自天玉诏颁恩覃宇宙瑶函秩礼徧山川夤纮就日瞻重巽蓂荚添龄竝九干为道羲轩谁得似方舆歴服庆绵绵万寿诗詹事府少詹事王奕清闻王者受天之祐百禄罄宜圣人宰世之符万年永庆福寿殚陈于图范纯禧景颂于诗篇钦惟皇上濬哲凝图圣神钖福首出庶物诞生民未有之姿表正万邦扩亘古莫隆之业敬天而䖍斋告明德惟馨法祖而备缵承宪章是式运精一执中之心学建荡平㑹极之猷爲文治矞皇旣崇儒而重道武功赫濯遂戢矢而櫜弓叙府事于修和万几时勅跻圻封于熙皥亿姓咸宁肆宥平刑常敷恺惠蠲租赐复大霈寛仁简贤能于明试之方𢎞选造以特优之典山陬海澨总沐瀼膏卉服侏音谧归驯教允矣丕图无外巍乎至德难名㳟遇三春正永之期韶晖滋茂颙庆万寿无疆之算华甲初周率土腾欢效祝釐于丹阙殊方集贡肃拜嘏于瑶阶忝貮詹僚尤䝉圣泽一门受禄总邀大造之涵濡廿载簪毫疉被重霄之拔擢谫材侍直瞻奉龙章凤藻之辉陋室编摩与陪虎观石渠之列国恩隆厚莫报涓埃帝祉贞恒益叨覆载不胜凫跃敬祝鸿庥固知蠡测管窥讵罄高深之量窃附衢謡巷舞谨抒抃祷之诚云尔轩歴天开甲子长六旬介献万年觞舆情祗颂纯绥乆圣德深贻宝祚昌芝盖正擎欢绕仗璚云高拥肃垂裳千官祈格占鸿庆翘竦三淸彻御香秩祀郊坛秉睿诚受釐总爲福苍生人逰衢壤多仁寿帝钖台莱永太平五日一风十日雨三年余食九年耕欲征四海同春象华祝豳歌萃紫京雝肃仪型本德徽寝门豫顺奉彤闱雕盘馈饍勤三至凤辇扶行导六飞庆溢蓬莱登玉斚春先长信拜袆衣醴泉贡瑞绥桃熟添益慈宁爱日晖心源羲昊接眞传孔思周情典学䖍广辟四聪探䆳古直求一画契先天璇仪浃启敷经席寳笈勤开敞讲筵旃厦从容飏对洽雅诗赓咏福如川郅治雍和八政陈尤将亷法饬臣隣官方大小精宸鉴吏绩良楛协帝询百辟寅恭依有道九重激劝禀如神韶箫播戞光华旦玉烛常调寿域新松云端拱轸黎元引集春台喣噢温量地总颁蠲赋令含生覃沐赐餔恩祥烟叆叇萦枌社瑞旭舒长匝柳村平籴寛刑懐帝力亿人喜气溢衢樽圣朝文教育菁莪旷典优开甲乙科桂子春芳增长养杏园秋榜浃搜罗祗縁乆道薪槱广更庆𢎞收俊造多彩凤联翩翔翙羽梧冈茀禄迈卷阿巨川翕叙万方宁恩信懐柔靖四溟王㑹极邉颁岁朔神州环海入图经苗顽久格齐编户羗贡常输集大廷勲蹟巍巍辞显号远超懿古告云亭四库芸编事博蒐校书槖笔擢儒流瀛洲迥出三千界藜阁高连十二楼官礼永传尊雒鼎典谟备录进箕畴忝効雕虫技镐饮欣霑奉豫逰叨陪法从侍璇宫世荷生成覆帱洪欲颂纯庥飏圣瑞每慙朴学嗣家风身依双阙荣光下恩浥三天湛露中祇愿玉宸千万寿岁添蓂荚献葵衷万寿盛典初集卷六十九万寿盛典初集卷七十钦定四库全书万寿盛典初集卷七十歌颂十万寿颂言翰林院侍读学士宋衡闻帝运当日中之㑹三祝载歌皇躬聚天寳之庥九如有颂惟五百载之昌期独盛斯亿万年之歴服常新恩与民物同春寿自干坤不老钦惟我皇上瑞毓龙图徳隆鳯纪瑶星耀紫微之座六合皆庇荣光璇宫丽南极之辉九有咸霑福祉大业共勲华永着盛徳与覆载同流感沐天恩欣逢圣诞自五十二年而纪无疆之厯太平之日月愈长由甲子一周而绵有道之祥神圣之春秋正富天人胥庆中外偕欢臣衡南国鄙儒西清末品披泥金检玉之箓摹巍焕而难名绘歌衢击壤之声拟雅颂而未肖爰抽虫篆仰赞鸿文敢言珥笔之才少效唿嵩之祝谨拜手稽首而献诗曰升腾旭日耀辉光苍龙应候接勾芒淑气和畅协履祥巍巍圣德衍无疆寿域𢎞开振八荒钦明文思轶陶唐声教光昭四海扬敬天勤民衆所庆登三咸五茂胥匡体干四德无偏昂恩湛春温膏泽瀼资生资始万类昌统天景运六龙骧尊亲山海共梯航宜民宜人道济臧美利不言沐濊汪致恱致养洽隂阳贞元复始大用藏太和保合蕴难量尊崇至圣道统彰特表朱子源流长恩沛贤裔照宫墙心传黙契归圣皇南征滇闽扫欃枪睿谋方畧靖疆场北讨沙漠驱虎狼外宁内安视如伤廵省河淮重隄防瓠子无歌陋宣房观民休助乐熙攘求宁求瘼静封章司徒掌教明伦详三德乂用兼柔刚家喻户晓圣训庄蒸民粒食祈丰穰躬祷南郊时雨旸普赈黎庶足稻粱蠲赋蠲漕裕仓箱贡鹾寛筴恤羣商减征关𣙜泽汪洋时行解网德意将春随芝诏措桁杨如天好生恩流滂大法小亷肃官常片长一节容劻勷盈廷师济叶笙簧辟门吁俊洵无方屡邀旷典承篚筐连茹彚征尽琳瑯天章炳焕谟诰飏宸翰挥扫龙凤翔睿研理数测穹苍授时厯法开混茫文治武功辉巖廊八纮九有治馨香礼乐明备制作煌道一风同俨羲黄羣上尊号逊未遑荡荡难名超百王星云烂熳覩敷张效珍川岳呈玊璜天纵神圣握干纲参赞天地允相当禄位名寿备且康寿身寿世垂衣裳九如三祝际时芳千条新柳拂鹓行仙桃万树映珠缰金茎承露溢琼浆琅璈韶濩奏铿锵羣工舞蹈珮璁玱亿兆瞻云忻跻堂太平乆道乐未央嵩唿齐献万年觞万寿颂翰林院侍讲学士熊苇闻惟德动天昭受聿邀申命惟仁得寿安敦必享大年开万世之太平干坤覆载介亿龄之景福日月升恒钦惟我皇上诞纵自天生知在御履至尊而家六合抚时夏而子兆人本严恭寅畏之小心彰濬哲文明之峻德北燮南谐东渐西被跻唐虞三代之隆春生夏长秋收冬藏齐天地四时之量钖福由于建极敬天正以勤民南至飨郊钦翼而䖍昭事上辛祈谷肃雝以奉明禋惟每嵗之躬亲辄应时而感格占丰瑞雪兆霡霂于先春从律东风转氤氲之淑气天人相与协应年谷于焉顺成旣克享乎帝心益重光夫祖德守成而兼创业道不仅于绍闻承烈斯能显谟功尤高于善述春秋匪懈懐降福之孔皆黍稷惟馨企于昭于在上寰宇之欢心允合庭帏之福履永绥德劭年高深爱不弛乎孺慕冬温夏淸几微无拂于慈颜广推恩钖类之𢎞仁尽愉色婉容之至孝笃行逈超乎千古鸿名丕着于两间圣武布昭旣安邦而禁暴皇猷允塞频奏凯以铭勋蛮陬之苞蘖皆除山无伏莽渤澥之鲸鲵尽扫水不扬波法雷电以三犁亲征漠北示风霆于九译远慑天西永淸日逐之窟巢诞受坚昆之琛賮属蕃效顺䕶近边者五十家异域来王越巨海者四万里塞外风烟永息域中膏雨常流涖淮浦以六廵奠黄河之九曲湖通洪泽酌资淸瀹浊之宜堰筑高家底戢浪安澜之绩转云㠶于海国储香稻于神仓中外乂安公私充实更恤近畿之沮洳俾成沃壤之膏腴疏漳滏之末流河名永定建陂渠之大利堤屹子牙他若濵湖下湿之区悉行蓄闸灌输之法凡以足民而裕国良由节用而爱人亲题耕织之图丁宁劝诫广积常平之谷酌剂盈虚水旱偶闻遂发仓以平籴军民旣足犹赐复而寛逋八方尽蠲惟正之供万井无复追唿之扰汉帝恩霑半税岂能絜美皇仁宋祖惠止数州未足同符圣德嘉禾九穗应协气而被东阡瑞麦双岐呈休征而盈北陌念安民莫先察吏惟息事所以宁人愼选巨寮每临轩而训饬不遗庶职亦御扆以咨询俾大法而小亷务惩贪而奖善刑赏总归忠厚常存钦恤之心赦原一出寛仁徧洽好生之德信时平而岁稔且俗易而风移乙览从容万几暇豫讲筵经幄肇开初政之时圣学天文大焕承平之日溯道原于精一接千圣之心传蒐艺苑之菁英鉴百家而手定校规矩测量之法䆒极纎毫审中西厯数之衡括囊宇宙因心作则国书衍河洛之精考迹寻微字典发羲皇之奥观人文以成化贲皇极之敷言尧典舜歌浑噩昌明之气象禹谟汤诰矞皇炳蔚之文章芟月露之浮靡讵止起衰八代耀斗奎之光彩允堪垂范千秋艺苑余闲偶挥毫而染翰法书擅美洵入圣以超神凤翥鸾鶱璀璨日星之丽瑶函琬册昭囘云汉之章値兹文治之休明自尔儒风之振起尊尼山以师表万世跻紫阳以肩随四科褒崇歴代之名贤爵禄先儒之后嗣士林竞劝荣路广开乡㑹之额频增文武之科并设榜名万寿争鼓抃于作人岁庆聮登尽萦懐于好爵鸿词博学羣集凤池赋客诗流同游虎观作太平之黼黻征至治之光华生徒与朝序均欢士气共民情偕畅化行俗美还熙皥之淳风治定功成臻郅隆之上理兹者昭阳献岁姑洗谐音蓂荚纪时际六旬之周甲摄提旋柄当三月而建辰鸟啭莺歌韶华正好涂讴巷舞庆节常新人间煦噢之风徧吹薄海化国舒长之日正耀中天虽保泰持盈屡辞尊号而鸣谦履盛倍着休光备圣神文武于一身缉熙纯嘏膺富寿康宁之多福申钖无疆职在文词班随侍从快春台之共跻欣寿域之宏开拜手尧阶愿效封人三祝飏言周雅式歌天子万年颂曰惟天覆帱惟地持载惟圣立极居中成位皇矣我皇并包无外轶帝超王夐出百代博厚高明与两仪配悠乆无疆德洋恩濊万国咸宁百福来㑹荡荡巍巍孰名其大皇帝敬天明旦严恭肃将郊祀翼翼宸衷有诚斯格无感不通雨旸时若年谷屡丰皇帝法祖德峻功崇守兼乎创作述无穷文谟武烈炳蔚昭融恢𢎞前绪孝治日隆初讨叛臣三逆是灭旋靖边烽殄厥遗孽台湾逋㓂归我版籍漠北巨憝犁其巢穴赫濯天声焜煌武节凯歌频奏勲碑高揭海外边疆莫不震叠予兆民安予万世逸帝眷东南财赋之区黄淮未乂漕粟安舒六飞时迈导湖筑堤二水归壑万艘坦途亦越近畿沮洳多淤载疏载堰尽成膏腴南北之水滙归漕渠指授方畧悉禀睿谋涖政惟勤朝干夕惕日昃不遑几康是勅居身惟俭卑宫菲食能节而爱与民休息惟俭惟勤惟禹之德臣工式之兴亷効职兆民化之风移俗易返朴还淳曰惟帝力帝念农人稼穑艰难御园丰泽种植时观仓储广设赋税频寛犹懐咨儆暑雨祈寒特沛𢎞仁雨润露漙正供悉蠲民不知官数逾千万薄海腾欢百室盈止九州乂安内谧外宁万几暇豫游心典籍淹该象数撷彼菁华讵寻章句时洒鸿篇八极精骛帝典王谟周诗汉赋五色卿云九章韶濩根柢性命研深㫖趣入圣超神千秋独歩崇儒重道见圣羮墙尼山师表御墨辉煌发明六经推功紫阳爰跻十哲自庑升堂儒风丕振文教聿昌加科广额泽浃宫墙士林欢跃天路腾骧榜名万寿德造斯长化行俗美功成治定万类乐生百昌遂性协气旁流符瑞顺应宜其优游敛福凝命惟帝守谦弥懐执竞无逸居心缉熙止敬安益求安圣不自圣五十二年犹如初政维兹辰月化日曣㬈旬有八日诞圣昌辰甲子初周景命长春率土嵩唿共献尧尊愿歌周雅保佑天申自今伊始日新又新与天无极与地无垠亿万斯年长奉一人万寿颂曰讲官起居注翰林院侍讲学士周起渭闻德业之盛乆大协于干坤茀禄之来升恒比于日月盖仁爲化育生成之体而诚有高厚悠逺之征诚则常存仁者必寿㳟惟我皇上体天行健象地安贞心涵至道之元身备太和之气聪明睿知禀于性者独隆精一执中稽于古者有获武烈所布扩从前未关之方隅文命诞敷播无远不届之声教爲万国神人所仰作之君作之师校千古帝王之中贤于尧贤于舜礼明乐备府修事和而犹求衣未明㤀餐永昼丰年屡告而蠲租之令徧于九州刑措已臻而好生之心弥勤三宥既富而教首重田功惟诚则明益殷民瘼至于浑仪象数之学洞彻星辰河图洛书之微直探羲禹㸃画昭于云汉歌咏叶于韶钧麟凤在郊芝兰徧野盛世之民淳厚化国之日舒长草木愈觉欣荣昆虫咸得遂性徃昔鸿名之受尊号之加倘酌古以论今既登三而咸五我皇上有其实而不居其名抑其文而惟崇其质盖天长覆而地长载不自以为功德言盛而礼言恭乃愈彰其圣祗无逸以作所益久道而化成巍巍荡荡难名岁岁年年无极德惟超世斯阅世以常存道协先天乃后天而不老六十年甲子今岁初周亿万载遐龄来朝伊始因上天久久之福祚咸畀吾皇并斯时蠢蠢之臣民亦登夀域谨拜手稽首而为颂曰赫矣寳命集我圣皇首出庶物奄有万方武功耆定文治辉光既迈啇周亦超虞唐神由性生圣从天赋行健永贞建中垂裕日跻时敏声律身度大徳昭宣湛恩布濩万邦表正万姓仪型上下咸若覆载清宁遐荒受朔重译来庭无有逺迩尽为藩屏作民君师为之父母五十二年化行俗厚士兴庠序农安陇亩家习礼乐人跻老夀我疆我理维耦十千斯仓斯箱户三百㕓既富方谷和乐且安皇益轸念夙夜拳拳谋我衣食恤我饥寒我无徭役逸我于田我有租赋丰岁而蠲野无遗才登庸在位府罔弗修事罔不治乐职中和休明鼓吹犹增制科以省以试相彼英贤益罗而致肃肃在郊雍雍在宫享祀惟诚养志克恭四海则之礼让成风莫不敦伦以协皇衷化洽无外功高徃古宜上鸿名圣神文武以孚神人以光寰宇吾皇念之虚文勿取聿修厥德益厚而溥用是感召五风十雨斯民乂安永阜永康天子万年茀禄遐昌如日之升如川之长如松栢茂如陵如冈月届三春时维圣节阊阖宏开广乐肆设庆云锦舒寿星珠列万国来同九有欣悦天则佑之皇则受之自天申命与天爲期亿万斯年无疆无涯自遐陬获登天禄譬之小草荫于乔木际此昌辰敢后嵩祝洪算靡极嘉颂是陈敬从千官永庆一人万寿盛典初集卷七十万寿盛典初集卷七十一钦定四库全书万寿盛典初集卷七十一歌颂十一万寿诗右庶子阎钖爵紫气东来映彩虹一人有庆兆民同安期火枣堆盘赤方朔仙桃满袖红甲子八千惟祝华春秋三万但唿嵩普天齐上冈陵颂总在元和圣德中艳阳淑景乐韶光五色云中启九阊燕语莺啼三月丽桃红李白满城香恩如沧海洪波濶春比扶桑旭日长身际太平熙皥世万年天子寿无疆睿藻缤纷见拜飏万几清晏理缥缃笔花舞出金鹦鹉硏匣飞来紫凤凰染翰云霞眞雅颂经天日月大文章小臣何以酬高厚竞进三多祝我皇意在毫端万象随鸾停鹄峙几人知绛霄尽仰龙蛇笔绿字曾传岣嵝碑神妙自能通篆籕墨飞今欲识之而云牋历落挥金管卅四骊珠颗颗垂光华文治象星躔十斛明珠耀日边已见金台收骏马又㸔瑶岛降羣仙秋深桂子常飘殿水涨桃花欲上天一立螭头欣载笔升恒岁献九如篇神武天威奏九韶万方日月尽光昭雕题凿齿归王㑹乌弋黄支拜圣朝殿上珥貂班定远帐中执㦸霍骠姚春蒐秋狝勤宸虑奕禩臣民颂帝尧游豫歌成动四民彩云长傍翠华屯频来补助农夫庆徧采风謡德化醇河伯波平因效顺雨师洒道爲淸尘江南江北霑恩渥大地长囘黍谷春威凤祥麟集禁銮年年百福满长安和风甘雨随金律瑞麦嘉禾献玉盘镐饮已逾千岁乐豳诗还奏万年懽悬知圣寿同天地爲奉春尊北海寛万寿诗翰林院侍读樊泽达闻日在天中绵亿万年之景运风行地上巩千百国之皇舆华渚祥钟天开太昊瑶光瑞启帝奋高阳况乎击壤兴歌来欢声于函夏跻堂称祝霭佳气于长春至圣足以有临大德必得其寿钦惟我皇上心符五帝治迈三王绩奏平地以成天咸熙纪庆功昭泥金而检玉大有书年沛古今难遘之殊恩勤宵旰不遑之盛轨诞敷文德光华瞻出日之乡载缵武功赫濯被无雷之国仰琳瑯之御制眞符二典三谟挥绚烂之天章尽是银钩铁画圣业已跻于广大皇图益进于高深宥过蠲租甘雨祥云竝布抡才课吏景星化日齐辉七政肇修百神效顺兹届三春令节恭逢万寿昌辰鹤舞仙阶两掖香飘剑珮鳯鸣禁苑九重彩映旌旗贺有道之鸿基卜昇平于奕叶才惭珥笔职忝垂绅谬校玊署之编幸与华封之祝天长地久步寮采以赓歌日升月恒偕野民而献曝敬拟丰年长庚之韵聊抒凫趋雀跃之忱恭竭褊辞伏祈圣鉴太平春暖景方东玉烛元调岁屡丰万叶尧蓂周大甲四乗禹迹奠高嵩声名早被遐陬外温肃齐施丕冒中自是圣功绵厯服不须问道访崆峒阆苑蓬壶到列仙蟠桃火枣万斯年曈昽晓气开宫殿荡漾薰风入管絃寰宇竝摅三祝愿盈廷共进九如篇春和布惠新恩渥雨露霑濡徧八埏六龙时御正当阳四海波恬泰道长巢鳯逰麟争荐瑞洛书河马再呈祥天家带砺朝羣后下国共球集万方五色云深南极灿一人介福庆无疆紫陌新烟报晓晴禁林高柳啭仓庚化行品物咸增庆德洽羣黎悉遂生万岁声唿乔岳壮千年韵叶大河清康衢童叟何知识歌咏长春乐太平万寿诗翰林院侍读樊泽达闻天皇御极支干绵衍于万年夏后承庥玉帛㑹同夫万国盛德必膺纯佑福集长春至仁爰享大年祥开复旦钦惟我皇上体天广运配地安贞四表被光励精加进于初政九围式命怀保不遗乎一民圣德与圣学齐徽圣谟偕圣猷竝大斋居肃穆俨天祖之式临惠布汪洋统臣民于在宥允文允武𢎞致治保邦之模克寛克仁广蠲租恤刑之泽翠华望幸南朔东西钦天子之声名玉烛调和天地民物得至人而位育竝三皇轶五帝参赞成能敛五福祝九如尊亲共戴时当有道运叶太平天其申命用休帝益自强不息六旬大庆璇玉常新三月芳辰莺花最丽风和西苑化国之日舒长曲奏南薰治世之音安乐泽达叨荣史职乆㸃班联谬晋官阶难酬高厚扬厉无前之骏烈窃効管窥赓飏有秩之鸿禧聊同壤击无任懽忭悚切之至极拱星环北春长日丽冬尧蓂周甲子禹甸屹衡嵩卜运方临泰书年正履丰一元欣复始讴祝万方同景物三春盛芳华上苑秾九区皆寿国八表尽华封令节星辰灿高天雨露浓细微霑草木生植庆遭逢宵旰劳宸扆沈思总万几从容摅大畧赫濯奋皇威海晏鲸鲵息河清秔稻肥治安图未雨时驾六龙飞丹凤传天语红云拥帝居丝纶声是律涣汗德爲舆宝训千秋鑑瑶编右史书煌煌尧舜典浑噩溯皇初景命祈天永亲郊仰睿谟风云依后乗星月照前驱合徳三才竝升中一气孚惯㸔霏瑞雪臣庻足欢唿列祖垂模逺前徽事可稽三朝贻宝箓万载耀金泥道协干坤正功髙作述齐丕承逾武烈徧徳在羣黎大统皇舆廓平成定八荒图陈河効顺车出器呈祥莽息全无伏波恬乆不扬天休正滋至拜手贺蕃昌高柳啭仓庚靑郊百室盈圣朝严课绩吏治急扬淸牧笛闻渔艇农歌荅杼声秀睂诸父老扶杖乐观成德茂羣生育年丰万国宁条柔归禹贡仪舞乐虞廷嘉种罗千品靑郊出五灵史书符瑞志奇异表山经仁体同山静坚强圣寿征仙峯环拱䕶天柱矗崚嶒景仰歌单厚攀跻想诞登岿然千万载时覩五云兴纯禧江共永嘉祉海同深运转周天壤流行自古今大亨君子道不息圣人心四极安澜㑹河宗日献琛日丽千官就云高九服瞻梯航尽山海沦洽及飞潜周祜年斯万箕畴福自兼恩波原溥博先许近臣霑万年颂表提督江南学政左春坊左庶子兼翰林院侍读胡润伏以皇极永建敛五福于干坤帝德难名集三多于朝野太平有象正逢开世之期喜气腾辉共庆储祥之㑹普天寿域徧地春台窃闻至仁必寿惟德动天有道称皇三皇各万八千岁无爲曰帝五帝总千有余年商宗无逸以勤民竝臻上寿周文惟纯以配命用享遐龄有永愼修非关导引以知无疆之庆皆归不息之诚钦惟皇帝陛下道高尧舜功迈禹汤神圣文武之光旁照四表位禄名寿之福永极万年钖智亶聪早纵前民之哲横经稽古乆勤访道之心知人安民不待臯飏益赞怡神弥性莫非孔思周情惟体立而用自行斯理精而事毕贯问安长乐则庆溢璇宫睦族内朝则祥延玊叶仁心广被一民亦荷矜全和气充盈庶彚胥归涵煦自削平滇粤而率土称藩曁拓地澎湖而尺天入贡乃至风行地上服歴朝所不臣澜息河源安前古所易溃勤一心于兆庶蠲租宥𤯝之屡加眀四目于万方督抚守令之愼简出膺宰牧先召对于九重尽得人才更责成于六计重胶庠而三仓四库之竝订必探其源饬营伍而五伐七步之无譁益修其备固已争摛云汉各布风霆更且益植菁莪广培杞梓兹者阳和令节値我皇上六十万寿之辰一气洪钧四时玉烛天人合庆恭逢周甲方新卿景扬光敬値遐龄伊始屡却荣号不贵嘉祥陈粟万箱即是芝明三秀英才百辈便同桃熟千年特开乡㑹两科以广作人雅化蛟腾鳯起悉收川岳之祥车庶马闲尽入鞭驰之手幸际休明忝承简任望北阙以瞻云未尽拜飏之忱合南国以歌衢用採士民之祝维大江南北旣新蠲亿万之征输而癸巳春秋复广辟文武之榜额沦肌浃髓喜溢扶舆擢秀登良欢腾胶序敬从录科之余于校试经艺外即以万年颂命题令诸生各撰成篇以志颂祷恭录赋颂而下得诗数百篇加以装潢分爲三十卷敢云十五国风足备轩輶之採尚期亿万千载同兹爱戴之诚无任瞻天仰圣踊跃欢忭之至谨奉表称贺以闻万寿诗曰讲官起居注翰林院侍讲文志鲸帝王体天立极淳懿敦固上光日月星辰下逮昆虫草木太和薫蒸洋溢宇宙俾天下民物蕃祉仁寿享有诸福与天同德斯与天齐寿尧舜禹汤文武其明征也我皇上以生知安行之圣体至诚无息之德临御五十二年届兹六旬万寿懋德勤学治定功成际天蟠地咸五登三四方万国熙熙皥皥福寿康宁之休萃于圣躬尤兼被于天下乃宸衷谦抑让善弗居凡侈言祥瑞崇尚尊号皆所不事惟训诫臣民务实不务名勉尽忠孝爲祈天永命之基大哉王言眞与二典三谟竝垂万世在昔箕子之陈洪范也曰五皇极皇建其有极敛时五福言皇以极而获福也曰维时厥庶民于汝极钖汝保极言民以极而获福也曰人之有能有爲使羞其行而邦其昌言臣以极而获福也所谓极者惟是荡平正直之理无偏陂好恶之私而遂以收福寿康宁之效皇上以务实训天下而敦本忠孝所谓率天下于荡平正直而必去其偏陂好恶者也易之大有上九自天祐之吉无不利其谓是矣德与天合斯寿与天齐亿万斯年固愈引而愈长也楚南䜿儒受恩深重不揣固陋谨抒七律十章呈进巍巍帝德本难窥古圣心传续在兹早与苞符成黙契尤将圣道共昭垂伦常树范臣民仰轨物彰身海宇知端拱衣裳声教远正看风动四方时红烛宵分映紫微图书左右有光辉六经异授端宗尚诸子争鸣定指归旭日常临香篆绕宫花好共墨光飞羣瞻泰岱卑培塿圣域高深自古稀化启文明咏载櫜万几宵旰总勤劳主恩早达殊方外民隐能通九陛高十雨五风调玉烛河清海晏奠金鳌寰区恺乐齐欢忭尚绘豳风念索绹龙飞九五正当阳海国朝宗祝圣皇六十方周清昼永八千爲岁大椿长风和日丽天垂象泽媚山辉物吐芳试㸔衢尊人共乐重登醇朴入羲皇乆隐川巖未上书科加文武举行初飞鸿尽振天衢羽劝驾还随计吏车束帛已来环海士弓旌重到野人居菁莪造就贤才盛共戴皇恩颂九如山陬诘曲水潺湲白叟黄童徧颂言凿井耕田安草野春风社酒乐花邨连枝桑柘人烟盛一室妻孥笑语温帝力不知同覆载齐唿万岁九陔喧深仁厚泽霭如春草木禽鱼长养匀动植舒和皆各得飞潜茂对总无垠丹山碧水饶滋孕淑气晴光适性眞咸若功施弥上下肖翘微细荷陶甄远览高超独异前圣君举动美瑶编九茎芝草非关瑞六穗嘉禾乐有年咫尺星云辉殿陛寻常麟鳯徧山川臣工未敢陈竒异浑朴王风万古传健行不息与天同日进无疆靡有穷不以丰亨侈满假惟将谦抑秉虚沖徳臻太上难言徳功极洪钧弗自功尊号请加频逊谢苍茫海岳仰皇风皇极爲昭衍禹畴臣民五福在纯修荡平曩日垂𢎞训忠孝于今秩大猷风俗勿爲浇薄易文章务俾浑沦留煌煌寳诰惟崇实舜日尧年亿万秋万寿盛典初集卷七十一万寿盛典初集卷七十二钦定四库全书万寿盛典初集卷七十二歌颂十二万寿颂翰林院侍读魏方泰闻太极肇分上元初辟斗枢电绕华渚星流暨白气与黄云越瑶光而石纽载诸信史各有竒徴盖寳箓之膺璇图之握百神之主万姓之归大徳必昌祯符非偶钦惟皇上乗干出震体化含元其冒如天其容如地明同两曜信合四时义肃雷霆仁深膏雨礼节效髙卑之位乐和宣元始之音玉烛长调三灵荐祉金瓯永固六合凝禧羣臣莫得罄其光百姓莫能名其大管窥蠡测天髙海深维三月之芳辰际六旬之大庆太清宫里老君降集之期句曲山头茅氏来游之日蓂堦舒暖杏苑敷荣熙熙萃率土之伦肃肃展朝天之礼钟鸣九陌日边气盎螭头珮集千行天上云开雉尾仰光华之复旦睇景矞于重霄浩荡春台帲幪夏屋莺歌燕语相和万岁之声鹤舞鸾翔尽佐一人之庆况属能言之类谁无效咏之思曩者文思安安曾传三祝令德宪宪载诵九如匪借摛词何伸积忭谨拜手稽首而献颂曰良月佳辰天霭云新昌期叶瑞诞生圣人登三咸五自有其眞敦敏狥齐如璋如圭质由天纵敬以日跻维耳则顺维齿则齯地宁天清探策得贞两岐四穗连理九茎干符坤珍辐辏衆祯稚齿龎睂以恬以熙絪缊四野太和所弥民咸引考帝治无爲日浴龙光凿齿之乡无思不服山梯海航天子万寿来享来王剑珮云屯鑪香晓温曈曈旭景万户千门欢声四彻共祝至尊绛甲四百四十有五昔以日计今当年数地乆天长永作民主万寿无疆词次唐臣杨巨源韵十首圣主时几勅朝端庶事康条风敷恺泽旭日焕文章骏烈超三古鸿庥被万方桃应千岁结枝是万年长辇路添新翠天街生远香红云依玉案朶朶捧君王旧诵南山句今瞻北阙前气和蒸欲雨云淡郁如烟瑞彩凝三秀薫风肇五絃江山开寿域甲子纪周天贞下元重起冬余春复旋循环应不竭长衍大椿年燕喜逢靑陆龙光耀紫虚氤氲平乐观肃穆上淸居万岁枢长运三春度又初海仙筹满屋天子德爲车苑树浮烟外宫花浥露余人情兼物象匝地是华胥九地风霆迅神机秘紫宸尽湔残沴气普沃太平春蒐狝藏深畧干戈本至仁有心皆举踵如臂总随身版𨽻周鳌极朝班舞鴈臣玉堦金戺下王㑹鎭常新永定安疏瀹黄淮纪会同涛收千顷雪棹稳万㠶风鴈鹜依前浦鱼龙戢远空每经亲指授无不奏肤功河伯从人意涂山逊圣聪试㸔江汉外何水不朝宗省土劳宸瞩常乗布德时晴烟方淡荡晓日正舒迟徧慰三农望如陈七月诗花封迎紫气柳路转靑旗天语温偏近龙颜喜更慈野人争效祝咸得到尧墀文思先天宻余情寄墨林衆皆惊璀璨谁可测高深翥鳯跳龙笔敲金戞玊音秘开千载鐍尘洗万年襟云汉回仙掌奎章在帝心圣龄天共永稽古惜分隂九重延宝祚百物饮天和地产嘉禾徧庖生扇脯多云璈锵广陛仙管叶鸣珂亲听钧天奏遥连击壤歌政成春令得律应惠风过湛露随灵雨恩流浃海波极目韶华富葱茏满帝京山如仁者寿日爲圣人明荡荡天同大欣欣物自生花攒仙禁暖虹照御沟晴玉漏春逾永琼楼晓更淸舜衣章十二垂向五云城辟阖干坤内生成不自知栽来同小草春到发新枝金镜惭无献瑶觞喜共随翰当花日染带傍桂山垂材薄承恩厚天高下听卑虞廷从兽舞幸接鳯凰仪万寿诗翰林院侍讲吴垣闻帝治无爲与天同运王猷允塞乆道化成电绕虹流兆祯祥于五纬麟逰鳯舞延景祚于万年是以封祝二多雅歌百禄莫不光垂寳厯庆浃寰瀛振古以来昌期仅觏钦惟皇上功𢎞覆载德懋勲华出震膺图兼文武圣神而建极乗干御宇协平康正直以揆几至道凝自象先洪恩覃乎物表修明庶绩登上理于穆清保合太和奏时雍于熈皡固已声灵烜赫恺泽滂洋中外禔休神人效顺矣兹当长春令序恭逢诞圣嘉辰是日也圣甲初周贞符申钖荣光吉曜朝北斗以呈祥虎拜嵩唿祝南山而介祉玉帛竝陈于阙下讴歌普匝于域中率土腾欢际天称贺驽骀菲质侍从末员海晏河清喜一人之笃祜日升川至欣万寿之齐天勉缀芜词敬扬大庆谨拜手稽首而献诗曰祥凝寳厯万年春薄海朝宗玉帛陈清禁云移三殿晓芳郊瑞霭百昌新天文炳焕辉南极帝祚绵长拱北辰圣主垂裳逢道泰称觞荐寿戴洪钧迟日光风绕建章郁葱佳气萃祯祥宫花耀彩瑶图丽苑柳含烟紫陌长率土输诚方物献普天叶庆颂声扬太平天子神尧圣亿万斯年乐未央世际文明上理时化成乆道颂无爲体天不息干行健象日方中景曜迟睿虑常周渊鉴彻神机独运衮衣垂山唿圣寿登封日乐奏云韶见鳯仪盛世车书四海同遐陬异域尽唿嵩经陈谟典绥猷远琛献共球正朔通六服承流宣圣化五辰效顺协神功昇平常奉君王宴日映峯霞玉醴红瑶坛肃穆旭光迎圣主明禋昭事诚将享时亲勤玊辂苾芬上达绕霓旌农祥已卜丰年兆庆典还嘉大礼成圣寿齐天膺百禄皇图永固泰阶平圣德如天蠲赐繁鸿庥覆育及元元祥风是处涵濡乆解泽无边轸恤存万物皆昌逰化国八方在宥乐春温共欢寰宇登仁寿仰祝难名浩荡恩盛朝特下求贤诏旷典新开甲乙科曜日珠玑辉碧网章天奎璧灿银河彚征共喜茅茹拔俊造同升棫朴歌寿考作人征寿恺上阳春色五云多道洽雍熙景运开时廵豫动享王来神祇受职三辰正礼乐充庭万国陪和气氤氲滋雨露皇威赫濯象风雷簪笔歌清晏率舞惟陈万寿杯万寿诗翰林院侍讲原充曰讲官起居注在籍彭定求钦惟我皇上功德翔洽浩荡难名乆道化成覃敷遐迩胥寰宇而纳诸仁寿之域应昌期而备集豫大之祯兹当岁纪昭阳月中姑洗欣逢万寿大庆甲子初周贞元交㑹日升月恒与天齐永粤稽自昔首出之君羲农肇造黄颛继兴着发祥之符越期颐之算及乎唐尧御世厯数弥长卓冠百代乃至舜禹汤文迭跻遐龄竝膺景福先圣后圣一揆同符要之维祺纯嘏皆咸五登三所由臻者也盖德盛则报必隆厯绵则仁益溥我皇上禀生安之姿贯性天之学宵衣旰食言物行恒阐理数之精微䆒经史之原本凡所以诚孚对越敬懋觐扬敷文教播武威饬官方勤民事庶绩釐举百度修明本无逸以居心体健行以合德积久如一日也用是侯甸同风要荒顺则苞符协运川岳呈祥帝泽均霑乎率土圣恩倍渥于呉疆翠华所驻纶綍𢎞宣广薪槱以作人厚粟帛而养老虞周时廵之典不是过也轸恤雨旸咨诹恒切频蠲田赋额踰亿万简任循良洞悉民隐含哺鼓腹之伦欢唿爱戴靡不翘首跂足喁喁向风曰圣天子惠我黎元俾登诸衽席之上如此愿得趋觐阙廷以伸万寿无疆之祝定求草茅微贱知识浅陋食禄懐慙跧伏田里恩衔心版感刻肌铭朝夕焚香瞻天尺五窃尝诵诗至豳风之七月二雅之天保棫朴诸什其所以颂美君上者莫不以睂寿万年戬谷钖嘏各致其纒绵恺挚之诚则此心此理之同也仰见我皇上以道法爲治法仁洽义周如三光照烛四气涵濡薄海内外是训是行讴思无斁谨抒近体诗以附于康衢击壤之列蠡测管窥未能颂飏万一无任忻惕交幷之至璇厯遐昌寿域中圣皇端拱福攸同万年方启平成运八表咸归茂育功瑶殿星辉曾贯月丹山春永自流虹天颜有喜瞻依近幸附舆歌表寸衷圣学高深德日新仔肩道统运经纶心传一贯宗洙泗理析羣言滙洛闽晓辟铜扉经箧启宵分玉漏秘图陈光华复旦星云灿万类陶成荷大钧黼座精勤总万几未央月迥早求衣圣谟默断权衡定睿虑𢎞周美备归金匮宣扬垂典则石渠纪载觐光辉于今九鼎铭勲日景曜凝祥焕紫微郊坛典礼肃斋诚昭事维䖍夙夜清燎火初升銮驭近炉香细拂衮衣行思成不假横汾曲卜福何须泰畤名穆穆鉴观原不远祈年总是爲苍生松杏开基燕翼隆嘉祥钟毓集皇躬辉煌金鑑图书秘肃穆瑶堦簴业崇瑞辑熙时修秩望旌扬吉日赋车攻万年有道称绳武穰简绵绵祝华嵩圣孝光天海宇闻慈闱尊养淸温勤琱舆齐度瑶池月珠幄长依玉陛云蓂荚方添阳律润箑蒲自扇晓风熏祥乌驯雉嘉征应嫓美虞周是我君忆昔趋随侍从班舞干亲覩两阶间庙谟蚤定铙歌奏边檄方驰露布还干象昭融新日月坤舆恢拓旧江山坂泉涿鹿功俱永化景舒长徧八寰久除苞蘖靖戈鋋方畧重颁朔漠编铁马遥驰嘶冻雪玉鞭徐指涌灵泉挂弓万里天山外勒石千秋瀚海边玉帛祗今诸部集欢唿献寿向春筵奎垣朗耀拱文昌天授神竒迈百王厯象钦崇尧典命时几懋勅舜歌飏义林荟萃琼霄逈学海回环凤沼长自是圣朝嘉祉盛千年龙马又呈祥龙行光贲五云车黄繖前头拱御书绚烂宫墙尊黼黻琳瑯岳渎重璠玙翔鸾翥鳯神俱运垂露悬针意有余拜赐骊珠眞异数荣光奕奕照蓬庐海甸欣逢法驾临省方问俗戴恩深金堤悬望龙旂色碧水长留鳯跸音花栁风妍披御藻桑麻膏沃挹宸襟年来斋沐芝坛㑹祗秉焚香五夜心九河底绩禹功高泽国犹烦眷顾遥淼淼三江咨故道茫茫百渎滙长桥空州已徙羣鸿宅夹㟁都忘两鹄謡诏发金钱诚旷典筹添海屋㑹今朝皇心重本轸三农涣号频年下九重总爲闾阎充积贮不缘庾廪费租庸寒消紫陌风雷恊气转青旂雨露浓此日讴吟敷率土荷恩最渥是呉侬东井星辉泰运开矞皇云汉正昭囘波澄徧结珊瑚网林广多收梁栋材藻火文明临艺苑斗牛光气拂尘埃作人帝德深如海万岁声中咏有莱恩溢寰区保太和慈云晻霭䕃金坡每同夏后悬鼗铎尝等商王解网罗鳯诏衔来兴鼓舞鸡竿树处沛滂沱一人有庆民胥赖贯索星消听颂歌穆皇大度秉渊兢保泰持谦道岸登俗跻雍熙殷帝训躬兼神圣谢徽称形容骏烈知难罄比拟鸿谟见未曾仁让风期淳古上羣工拜手共铭膺瑞霭氤氲上綵旃靑阳协令正芳年花明玉砌春辉暖鸟啭琼枝晓仗姸梵宇三乗翻贝叶蓬山五老贡珠编凫趋鳌抃情何极心似葵开向九天云衢鸿渐庆昌期瓦砾兼收沐圣慈槖笔旧惭趋禁掖校书重忝遡江湄含容眞觉干坤大培养还同草木滋就日瞻云偕野老摅诚敢赋祝釐词万寿盛典初集卷七十二万寿盛典初集卷七十三钦定四库全书万夀盛典初集卷七十三歌颂十三圣夀无疆颂候补翰林院侍讲杨名时闻干元行健而贞恒之体常运于穆清天徳大生而保合之和日滋于气化唯圣人与穹苍而同量斯厯数自悠久以无疆钦惟皇帝陛下至诚得天亶聪作后沖龄御宇照临幷日月之升恒妙道乗权鼓舞叶雨雷之润动揆文教而奋武卫北边南徼登衽席者自耆耋以逮童孙饬吏治而育贤才庶士羣工颂菁莪者阅岁年而踰累纪皇泽溥矣荡荡乎民诚物阜既敷天享五福之徴圣徳洋矣皥皥乎上恬下熙且率土效三多之祝岁维癸巳月届丙辰龙蛇启蛰而暖动旌旗离坎交辉而和含律吕欣际六旬之嘉庆兆景命于万年快覩初度之昌期洽欢情于亿姓奉琛献賮朝宗逺集殊方航海梯山抃舞争趋魏阙天开日霁喜气接乎穹旻景淑风和荣光溢乎寰宇生逢盛事欲扬功扢美而莫罄形容乐纪休徴思祝嘏陈釐而未工颂祷惟是深窥集祉凝祥之本仰见体元敦化之衷良由阳徳方亨应干干于易象仁心为质达亹亹于文思是以精神之运量根于性而命亦同符广厚之滋培乗乎理而数亦兼得如川方至召和悉自宸修积日弥崇歛福端存皇极爰上摭髙深之万一用稍抒称愿之涓私讵敢慕卷阿弥性之赓庶几康衢击壤之咏云尔谨拜手稽首而献颂曰天眷皇清笃生圣主贞元交㑹如日当午前有陶唐世以千数我皇之兴实接其武论徳则均称勲维侣天心佑之用秩厥祜厥祜维何永驭兆民薄海内外罔有不臣戴之如天怙之如亲鸿号焕赫曰圣曰神螽斯麟趾蛰蛰振振春秋鼎盛方当向晨癸巳三月庚甲初周既望四日华渚虹流万方咸喜巷祝衢讴内自京畿下讫方州士民唿抃童叟携游恩膏旁霈罔遗澨陬乐以天下福被九垓沐浴咏歌佥曰盛哉迈迹汉唐比肩虞邰翳福之隆皇躬是培成性存存道备徳该胪陈梗畧纪厥由来维皇懋敬有翼其临中心无为澹泊湛深户牖盘带咸掲铭箴夙夜基命式玉式金严恭昭事时勅靡谌几康协止穆穆愔愔维皇天纵研精经㫖羲文周孔睿思彻髓游情书数超悟神理子史旁罗存真絶似源若江河沛乎无涘膏润所渐八表霑被多闻建事道积身修明物察伦与舜为俦大哉尊养寝门视羞慈比姬朝式谷贻谋惇叙劝亲九族䝉庥家邦四海恺惠油油知人则哲建官惟贤宫府中外罔有异焉公忠赏录佥壬屛捐离明兼照用中以权励世磨钝陶冶转旋法廉辅治人乐尧天宵旰忧劳不遑食息罔餙服御以裕民力赐复蠲租积贮屡饬恤兵惠商讵惜万亿虑逺计周不动声色八荒虽遐如在闼阈谓国之脉系于輓输维河与漕表里相需亲临询度爰定訏谟指顾功成泛溢无虞昔之泽国变为膏腴农人有秋载歌黍稌赫赫皇武髙于华嵩始定逆藩庙算昭融濯征漠北声灵益隆海隅日出正朔咸通含生负气毕荷帡幪震耀古昔传世无穷我皇右文宏阐儒术崇圣褒贤俾知统壹访求后裔世予清秩礼仪之备前代罔匹爱育人材宣幽导郁比户歌风谈经接膝帝心详慎尤恤于刑既定律例复致丁宁原情凖理虚中以听矜疑流宥宁失不经吏咸秉徳犴狱草青溢作嘉祥至治升馨帝念耆旧时降温纶礼遇有加录及子孙下逮庶老粟帛是分典继虞周齿贵贤尊含和饮淳不知所云扶杖观化俗返炎轩至徳不徳皇惟守沖不受尊号不袭登封度越百代为帝者宗缅彼陶唐克让允恭民无能名孰罄厥功帝力何有冺然与同亶惟皇猷烜烁显懿运世于掌若身使臂曷由而然匪恃才智以敬以诚曰徳曰义何幽不烛何艰不易得一而贞参天两地天行曰健我皇体之自强不息百志惟熙刚中居正罔有骞亏纯粹以精昭假迟迟受命式固徧徳羣黎自我天覆同跻夀祺大徳曰生我皇是秉渊黙垂衣不事威勐寛平优游化日舒景民登春台方外延领大君仁夀立极主静顺则从心披熏昼永天钖皇祉保艾自身荷禄绵遐日盛月新九龄神畀期颐聿臻坐致舜年则百斯旬奄逾尧厯八千为春时万及亿自天用申昔簪笔鹄侍帝旁干坤之容日月之光涵育照临奚能测量兹逢诞弥称万岁觞载赓纯嘏永炽而康仰瞻云汉倬亘为章万寿盛典初集卷七十三万寿盛典初集卷七十四钦定四库全书万夀盛典初集卷七十四歌颂十四圣夀万年普天同庆诗左春坊左谕徳兼翰林院修撰郑开极谨按周易恒卦之象曰圣人久于其道而天下化成盖自古帝王乗干御箓必上协天心久膺天命斯政教翔洽治定功成而颂声作求如我皇上之徳夀兼隆功业巍焕则信乎前古后今之所未有者也开极叨中顺治十八年辛丑科进士特授庶常读书中秘五十余年备悉我皇上圣徳神功嘉谟善政诚非史册所能详书敢窃志其大者仰见皇上之徳与天地同其广大圣夀即宜与天地同其悠久质之书传确有明徴固非徒为颂美之文而已盖帝王之徳莫大于仁孔子之言曰仁者夀我皇上仁覆万方恩膏沦浃蠲租免赋累年至数千万而雨𤾉丰歉无刻不在宸衷大案必慎株连人命覆详至再即如三逆平定寛宥者至数百万人且恩及属国䝉古朝鲜岁祲见告而水运陆输大宏赈赉浿水千村龙庭万帐无一人不在生成之中甚者至于御膳天庖皆有常经不容滥取岁所全物命以数千万计此其好生之徳与天地同仁固宜与天地同夀也帝王之徳莫大于孝孔子称舜之大孝曰必得其夀我皇上孝奉两宫承颜养志无一不周上体列祖之心继志述事无一不至甚者每岁万夀圣节笃念慈和皇太后之劬劳五十余载中外臣庶再三敦请而陞殿受贺仅一再举此皇上之孝迈于舜之五十而慕则圣夀不又有百倍于虞舜者乎帝王之徳莫大于诚中庸言至诚无息而曰悠久无疆我皇上之诚于勤政也庶务必周庶官必饬深宫宵旰念兹在兹其诚于举贤才也则选择必公搜罗必广甚至于薄技微长无不旁收博採其诚于体羣臣也则不独欲保其身家兼欲曲全其名节其诚于子庶民也则不徒以赈饥肆赦取煦育之具文而必使惠徧泽均有利赖之实济是我皇上之精神念虑无一息不在苍生而万国臣民倾心爱戴共切万夀无疆之祝有不为天地神明所眷祐者乎帝王之徳又莫大于敬周武王之铭曰恭则夀我皇上于郊庙之飨必躬必肃至于阙里岱宗暨前代帝王靡不䖍加敬礼褒祀尊崇功业盖宇宙而涖事时存执玉捧盈之心乐利徧海隅而临衆时懐载舟驭朽之戒其兢业之心与天地同其不息则与天地竝其无疆又孰非理数之必然者哉至于旁通㳺艺则书兼八法之长算扩九章之奥球图叶璇玑之秘玉律调钟吕之和其尤卓絶古今者神谟独运则安攘奏功玉辇亲临则平成底绩此其开物成务制作垂于万年又非愚贱之伦所能蠡测者也海滨䜿儒年七十有五矣幸生我皇上仁夀之世得以饮和食徳年虽将耄而耳目手足犹能勉力修途匍匐五千余里一瞻阙廷自慙弇鄙不文不敢谓随平格之老共赓天保九如之歌庶几附击壤之民聊抒华封三祝之愿不揣为诗八章以献华渚祥开蔚彩虹徇齐天纵仰宸聪冲龄便裕安民志久道真成保泰功五十二年膺寳厯百千万禩祝乔松史臣珥笔赓尧典荡荡谁能写化工南极荧煌表瑞徴臣民共覩日方升三朝嘉庆庭闱喜万国欢心色养承礼乐修明神格享馨香祈赛岁丰登皇心永念艰难业夙夜贻谋燕翼宏干健贞恒万化成圣功无息应天行谈经清昼儒臣接析理中宵大道明统遡羲轩绍舜禹文宗孔孟表朱程体元居正垂裳日朝野难将至徳名圣学渊深竝典谟龙章鳯采炳寰区日华丽藻光宸极云汉昭回贯斗枢诗迈三唐成雅颂书兼八法冠欧虞柏梁叨与昇平宴犹忆赓飏玉殿趋盛徳鸿功耀简编仁风膏雨徧尧天蠲租春满寰瀛外解网氛清贯索前四国桑麻成乐土万家灯火庆康年鸾笙鳯吹称觥日好谱衢歌入管絃虎畧龙韬圣武雄貔貅百万镇寰中欃枪久扫妖氛靖车骑来庭塞漠通春狩佽飞还试马夏苗太史祗占熊应知赫濯声灵逺薄海销兵早挂弓圣世恩威徧海隅时雍化洽盛都俞龙堆万里销烽燧鲛岛千村入版图绩迈汉唐成伟烈徳侔姚姒拓鸿谟年年职贡修王㑹银瓮金车接九衢六合清宁帝道光箕畴符应备祯祥春回花甲时方泰厯纪龙飞运正昌入觐万方陈玉帛贡琛八表萃梯航趋阙随嵩祝圣夀同天愿更长万夀诗原任左春坊左谕徳兼翰林院修撰革职河工効力杨大鹤伏见我皇上御宇以来敬天法祖加惠元元恩溥徳洋化成久道五十余年如一日岁在癸巳春王三月恭遇万夀六旬中外臣民诣阙朝贺者争先恐后而遐方士庶顶戴皇仁皆随地效华封之祝大鹤自江南进京三千余里所见郡县村落焚香结綵儿童黄耉抃舞唿嵩络绎于道而我皇上特霈徳音谓万姓安即朕之安天下福即朕之福大哉皇言在路闻诏目覩民间欢欣踊跃无不同声曰一人安即万姓安一人福即天下福上下交孚君民一徳猗欤休哉虽古二帝三王之治蔑以加矣大鹤父子祖孙一门三世受恩深至感激倍常兹幸随耆老后叩祝万夀不揣芜陋谨赋长句八章以道羣黎百姓齐愿圣天子亿万年受天景命悠久无疆之意诗曰粤若陶唐癸巳春衢谣华祝世风淳圣皇丕启中天运寳算欣逢大庆辰比户可封歌帝力万邦胥协颂尧仁勲同鳯纪还相合从此贞元万万巡帝御鸿图始六旬八方元气拱丹宸近光咸欲亲天子敛福还将钖庶民治化每占星象应祯符长共岁华新皇心主静常无斁建极绥猷政事醇惟天辅徳佑吾君徳盛弥承帝眷殷恩沛九州蠲壤赋科开万夀蔚人文财当既阜弥崇俭民已俱安更克勤俭乃有常勤可久物游化日尽含欣河出荣光烛九天亲见自河边瑞云浮处波涛静休气腾时景象姸春泛桃花含解泽秋滋玉黍兆丰年一从九曲安流后愈卜皇朝夀厯绵神功治水善隄防指授人王由帝省方淮甸六巡劳玉趾江城三度觐云光平成共仰宸谟大清晏悬知鼎祚昌泽国尽看成沃土年年击壤庆天长百舎星驰谒帝京长途厯厯见舆情千村綵幔连琼树万缕香烟接鳯城法曲仙音纷满耳龎眉秀髪尽登程无分遐迩同欢忭久道贞恒騐化成辇下遥闻贺圣躬特宣㢲命示谦冲祈天祗愿羣生遂受祉惟期四海同普合臣民为一体永图乐利切宸衷皇言甫出争传颂喜听欢声溢道中芳时百物荷春暄小草倾心倍感恩微力深慙输犬马殊荣何幸及儿孙三霄浓露涵双阙一寸丹忱恋九阍今日敬随耆老后跻堂共进万年尊万夀诗给还原品原任日讲官起居注左春坊左谕徳秦松龄钦惟皇帝陛下建极中天体文武圣神而作则握符御宇统元㑹运世以为年合万国而承欢聿隆孝治轸一夫之弗获丕布仁慈肃官方则大法小廉敷文教而东渐西被震风霆于异域海不扬波荡氛䘲于崇朝野无鸣柝爰逮黒齿雕题之俗咸致白环银瓮之祥兹者岁纪昭阳律占姑洗仰春秋之鼎盛值甲子之初周筹鹤算于三千方兹未艾计椿龄于万六讵足云遥庆洽尧阶欢盈禹甸况乃蠲租载霈感兑泽以宣流造士彚征乐㢲风之鼓动蓬茅生色葵藿倾心旧忝朝班夙慙报効晚栖陇亩益荷矜全宠贲林泉荣施翰墨恩既隆于山岳喜更溢于家门幸际昌期敢辞驽钝龙钟鹤髪重依日月之光竭蹶凫趋庶効华嵩之颂躬陈芜末自託封人无任踊跃欢忭之至谨拜手稽首而献诗曰序转阳和淑景舒星瞻南极焕宸居欣逢薄海称觞㑹正值深宫视膳余云母屛开花隠隠水晶帘卷日徐徐上林果熟三千岁知是瑶池燕喜初学富嫏嬛本六经心传精一启虞廷山龙黼黻皆成象几杖盘盂总勒铭贯串珠囊硏五夜编摩金镜烛千龄皇情最是关民事教写豳风入御屛康衢化日诵声长赐复纶音出未央频见九重施惠泽早闻四野乐丰穰杏花菖叶原头麦细雨柔风陌上桑昼永绿窓添线后尽繙锦字织无疆天保陈诗喜共赓况闻新诏下延英龙墀露濯千章栁鳯律春调百啭莺藜阁校书随太乙锦袍飞韵叶长庚横经旧日青衫士留得张苍与伏生簪笔螭头侍从臣荷衣犹恋属车尘曽随击壤迎鸾辂又逐唿嵩望玉宸弥觉恩波垂似续深慙世掌在丝纶何当重沐金茎露冰雪陈根也自春圣徳如天诗原任左谕徳今候补魏学诚闻夀丘表轩辕之瑞感神电之流枢瑶光纪颛顼之祥兆彩虹之贯月盖圣人御宇云物焕其休徴天子垂裳干坤昭其顺应况夫鸿图广大萃千百国之车书寳厯绵长衍亿万年之綂绪生民未有振古为昭钦惟皇帝陛下道冠苞符心涵畴画履五位而首出集千圣之大成至徳难名巍乎圣文而神武渊衷广运允矣纬地而经天以天下养慈闱大徳者得位得禄得名得夀用时巡为侯度悦服者自南自北自东自西文治光华雨露深而菁莪滋盛声教赫濯风雷震而兵甲全销宏浩荡之仁免赋蠲租数盈万亿广生成之徳省刑肆赦恩旷古今地平天成睿虑周而两河底定小廉大法天语重而庶职寅恭瞻河岳之与日星制作发先天之秘自洙泗以及濓洛表章极重道之心典谟经史之书咸穷阃奥律厯辞章之学悉抉精微寳墨淋漓纸上作烟云之气天章璀璨毫端仰鸾鳯之翔总由圣徳日新兼之多能天纵普天庆溢率土欢腾兹当圣夀六旬正诞之辰恭逢景运五十二年之盛维时民諴物阜观久道之化成海晏河清乐昌期之再见合殿之香风乍转宫树花深中天之淑景方新上林春永献夀盃于九重阙下奏天乐于五色云中燕庆龙光仪来鳯舞虽圣天子谦尊而辞祝颂总未忘宵旰之殷而我臣民欢忭以效嵩唿窃愿学巷涂之咏生逢盛代世受隆恩猥以下材叠霑异数一思旧笏夙夜之愧悚弥深滥附清班拜舞之赓歌欲效仰见如天之徳莫罄赞扬敬成祝圣之章深慙鄙俚一人有庆偕斯民斯世咸登夀域之中万国同欢即不识不知亦在康衢之内云尔圣徳如天夀亦同瞻天仰圣尽唿嵩包含宇宙中和气涵养皇王道徳功旷世难逢尧舜主前徽不数汉唐风更教万世登仁夀尽在精神保合中圣徳如天夀自侔万年甲子此初周道隆孝治超千古泽沛恩波徧九州仙草似知尧岁月大椿敢拟圣春秋天颜咫尺欣开霁紫气红云绕鳯楼圣徳如天夀竝长欢唿稽首颂无疆心传道法宗先圣言出丝纶赉万方每为苍生劳旰食还从恭已仰垂裳拟将金镜千秋录用佐瑶池万岁觞圣徳如天夀等伦维皇眷命自重申九天佳气浮双阙万国欢心奉一人川岳精灵齐献瑞羲轩世界总如春星云灿烂闻占奏南极光辉近紫宸圣徳如天夀复然从知精一有真传心同日月无私照福与山川共亘绵刑措兵销成至治天长地久祝遐年得生盛世何幸亲见尧阶与舜絃圣徳如天夀域开九重宫阙近蓬莱日星河岳瞻宸翰礼乐文章仰睿裁丙夜尚勤天下事讲筵常见圣人来万年枝上花如锦知为君王献夀盃圣徳如天夀与齐天光近处五云低河山长拱瑶台北麟鳯时游上苑西耕凿歌曽闻击壤梯航贡直到雕题宏敷雨露霑濡徧又仰丹霄降紫泥圣徳如天夀益髙春深阊阖映仙桃士霑异数菁莪化民沐深仁江海涛缭绕香烟浮剑佩铿锵仙乐动云璈受恩独有重欲效赓歌愧彩毫万夀盛典初集卷七十四万寿盛典初集卷七十五钦定四库全书万夀盛典初集卷七十五歌颂十五万夀诗左春坊左中允陈世倌钦惟我皇上御极以来干行不息圣徳日新恩泽徧于八垓勲业隆于万世雨旸时若海宇乂安用能感召天和绵祚永久今康熙五十二年三月十八日为我皇上六十万夀圣节天辉日丽气淑风和百官万民之衆九州六合之广咸瞻望阙廷欢唿抃舞世受国恩诚积于素言莫宣心方当春阳发育万彚昭苏勾萌胎卵之属皆有以自达矧备员史局纂修政治典训沐浴圣化已久可无称述上荅休隆用是不揣弇陋祗就管见所及颂扬万一以明徳足致福圣必得夀之理谨依韵恭撰万夀诗三十章胪列如左圣夀日华云灿正天中圣主当阳徳位崇甲子三千周复始春秋万六永无穷仙葩绣合昇平字玉轸丝调解阜风海宇一家真浩荡紫霄垂拱听唿嵩敬天斋祓郊坛命秩宗金舆云䕶驾飞龙香升彛鼎陈琮璧乐奏钧韶振鼓钟全盛臣民膺景福屡丰时岁报先农圣心久与天心契感召縁知万事从法祖旧章缵述可经邦实录三朝灿寳窗徳合圣神元莫竝身兼创守本无双明堂象管歌纯嘏下国共球颂骏厖百世百王遵道法源流直比溯岷江圣学聪明睿知作君师天纵神灵表异姿学集大成宗至圣徳超无外接皇羲金声玉振中和备月窟天根动静宜十六字传真道统心源千载绍伊耆圣孝献夀慈宁戏舞归山龙还学老莱衣避熇时奉居凉殿罢猎犹闻侍琐闱万国欢心尊养至九重孺慕古今稀祥乌甘露呈嘉瑞孝徳千春史册辉勤政昇平有象穆清居不息干行运太虚旰食宵衣劳黼座巡方省俗徧皇舆覃敷文教弥勤学广育英才更着书民隠每殷前席问鸡人夜半启双鱼节俭登三咸五溯轩虞俭徳淳风播九区布素躬亲常澣濯茅茨坐理戒雕镂露台每惜中人产照乗何须径寸珠金玉虽陈惟寳善喜看童叟乐康衢谦徳君王神武絶攀跻翘首清霄莫可梯峻徳如天罗万象虚懐似海纳羣溪八纮重译闻风至百辟连章伏阙题圣志谦冲光日月无疆颂祷徧羣黎寛仁保赤诚求系圣懐春风到处润根荄徳洋恩溥羣生被物与民胞衆志谐推置腹心聨一体崇隆肱股似同侪尧仁禹让包涵广测量干坤未有涯用人为章云汉赋昭回六位时乗握斗魁瑞辑虞廷班岳牧羮调商鼎聚盐梅贤关大辟明聪达广厦宏开杞梓来鳯在梧冈麟在囿巖廊硕辅总良才引见郎官班列应星辰一体无分内外臣询事考言归藻鑑量材絜徳荷陶甄鸾书夕引来青𤨏鳯阙朝趋拜紫宸寅亮天工咨百尔圣皇长御万千春时巡行宫处处散椒芬辇路逶迤淑气薫百队花间移豹尾六飞云际现龙文恩波海濶千郊徧天语春温万姓闻南国长年同望幸向阳草木亦欣欣治河功侔神禹溯河源指授亲劳万乗尊始凿龙门通大夏直探宿海接崑崙黄淮已见神谟奠青冀重霑宅土恩西被东渐南朔暨万年声教普干坤尊至圣峩峩章甫集儒冠哕哕鸾声戾杏坛典制有加劳九拜羹墙如见肃千官备闻圣道真源合特进生徒礼数寛师表永当垂万世奎文光射斗牛寒明正学朝宣玉㫖下天关徽国初升十哲班集自皇衷亲考証文经御笔手増删渊源百代诗书里模楷千秋俎豆间海宇共知崇正学瓣香多在紫阳山宸翰云成五色墨痕鲜鳯翥龙翔体自然法效结绳希上古心摹羲画契先天毫端万象烟霞绕笔力千钧琬琰镌宠钖臣邻钦世寳光躔星斗尽髙悬右文金石搜罗萃圣朝万几余暇对晨宵酉山讨论心弥切甲帐图书手自标经学独隆超汉代天文丕焕迈唐尧玉函琼笈皆仙箓永夜星铓彻紫霄治厯羲和申命朔南交太极中涵列卦爻勾股三乗穷造化浑仪万象灿元苞玑衡剖晰周天合黄赤平量大地包伫看玉阶生蓂荚厯成应有鳯来巢训士煌煌圣训日星髙寻绎逾知睿思劳崇雅黜浮端士习戴仁抱义砥贞操千秋木铎严庠序百代金科凛誉髦为国树人真本计闻天羣仰鹤鸣臯开科兴歌棫朴与菁莪万夀恩开甲乙科秋牓先于春牓发杏林今比桂林多禹门浪暖烧龙尾银汉光腾掷鳯梭圣祚日增才日盛重重玉笋侍鸾坡平三藩谟烈焜煌四海夸声灵赫濯震荒遐雷霆破胆摧三蘖华夏倾心属一家师出万全皆庙算风驰百徼静边沙欃枪手挽天河洗瑞木都开四照花平朔漠三征沙漠驾龙骧圣主神威震朔方凿齿雕题皆版籍燕然瀚海亦金汤鴈飞暑月栖军幕斗转南天指剑铓太学丰碑千尺耸银钩铁画焕宸章边防烽烟斥堠九边清甘雨祥风沛帝京挟纩共知春气转投醪齐拜主恩宏明珠翡翠随时贡天马葡萄絶塞呈作翰作屛无外警一心拱卫胜坚城训武如荼如火复如霆禁旅声威洽百灵居则为师出为将昼令谈武夕谈经射弸久习工穿札兵法都知势建瓴桑土绸缪烦睿虑金戈偃息万邦宁狝狩旌旗韎韐彩霞蒸塞上秋髙爽气澄逐电千羣惊逸骥拏云百中羡名鹰紫驼白象连行幄青兕黄羊积野塍手挽六钧亲射虎万人唿噪尽欢腾御射天成智勇冠神州巧力齐臻世罕俦画的日圆升玉帐雕弧月满簇金鍭鼓音节处春旗展杨叶穿时赤羽浮歌罢驺虞观盛徳欢声雷拥徧貔貅重农元日青郊法驾临朱纮绀耜入平林农为邦本宜躬稼食乃民天胜雨金千耦共耕天子耤万方深慰兆人心含哺鼓腹嬉游日作息浑忘帝力深蠲赈十行诏内渥恩覃圣徳真同造化参赈粟蠲租逾万万嵩唿华祝听三三博施济衆过尧舜保合弥纶暨朔南履厚戴髙何以报惟歌富夀与多男慎刑刚柔允克济寛严解网除刑圣主兼徳本好生时赦宥士能执法耻钩箝星光贯索天街暗膏雨圜扉细草霑宇宙太和翔洽久万民惟祝海筹添普天大庆五云多处曳朝衫万姓嵩唿感至諴南极降庭祥并集西华瞻日庆非凡雨𤾉时若人民育功徳巍峩金石鑱癸巳王春同献夀长此奏韶咸万夀诗候补左春坊左中允黄梦麟运际中天景象新万年天子首勤民时雍风动纯熙洽海晏河清大地春统一皇舆恢八极算绵寳厯协三辰欣逢圣诞初周甲竞拟冈陵拜手陈黼座煌煌每夙兴懋勤惟冀郅隆登健行久与天同运离照方当日始升椒寝承欢赓燕及兰宫介福咏川增羣知电绕虹流瑞亿万斯年淑气凝万几休暇撷羣芳好学多能冠百王演洛探河开道脉编珠戛玉焕天章书笺二酉琅函富墨沈千秋寳翰香遥睇紫垣云五色文明运启厯方昌独秉干符执太阿削平羣蘖靖干戈天威逺播边无燧圣武遐宣海不波玉律大千开甲子金瓯混一永山河清宁万古舒长日华祝声连击壤歌宸衷轸念在桑田比戸频承雨露鲜共仰至尊崇节俭长为兆姓计安全人游化日光天下家在春台夀域边自是太和元气协陶然作息不知年温纶屡下泽覃敷率土沦肌更浃肤肆赦宏开三面网蠲租还免十年逋含哺稚子牵𥚑舞挟纩期颐荷杖唿瑞麦嘉禾岁其有阳春何物不昭苏翠盖曾经下九霄呉天额手觐神尧观河永使金堤固问俗长令蔀屋饶细草尚知迎驻辇微波犹喜沐征桡江南望幸心殊切乐岁家家祝圣朝际海蟠天设象胥声名洋溢徧寰舆龙城万里图王会鳯册千番译国书贡享每蠲方外物梯航特赐指南车照临六合光全被析木扶桑总比闾圣夀如天圣泽隆作人棫朴庆芃芃十年再辟书升路万载频霑乐育功期易春秋昭异数制兼文武表同风悬知多士欢腾处奎壁光分斗极红卿云复旦泰阶平中外欢唿戴圣明道在安民先察吏法严激浊特扬清干元自是无私照庶彚何曽有遁情野老年年歌帝徳献芹亦欲效称觥羣工委佩禀皇猷宵旰谁知保泰谋不假虚文崇圣号惟将实徳迓天庥尧咨舜儆同无逸禹诰汤铭总勿休载考史书洵莫并直追皇古纪春秋琼岛霞光䕶紫阊万方齐进万年觞九城春色占天瑞四海祥烟接御香徳合贞恒长不老功成悠久自无疆主恩愧乏涓埃报为祝南山日月长万夀诗左春坊左赞善兼翰林院检讨范光宗闻宅造化而开阶同天之大转洪钧而育物如日之升必有自强不息之干行乃膺悠久无疆之景厯盖徳福有相因之理而仁夀为必至之符于是上帝生商之辰下臣祝尧之日蓂阶气敞盈庭进喜起之词松栋风和薄海效君亲之戴纪泰阶之甲子逓嬗不穷数皇极之春秋循环无已则诚清宁合撰上下同流者矣钦惟我皇上道合干符业光坤轴笃生睿智作之君而作之师懋建中和有其徳而有其位察伦明物备经纶参赞之才本身徴民裕辅相裁成之道若夫庙享肃荐馨之典郊禋崇报本之仪定省无间于慈闱仁孝恒闻于天下崇正学以宏教化宫墙知万世之师重先哲而觉烝民礼制立百王之法参天地之化育四时行而百物生正朝廷之纪纲庶绩凝而五辰抚捐金发帑治河建水土之功审律考音作乐通神明之徳政莫大于刑狱钦恤再三本莫重于农桑赈蠲稠叠兴一利必酌古而凖今命一官每考言而询事居髙明而照四海幽逺不遗当宵旰而理万几细微悉识至于学该游艺圣备多能搜万卷于酉山阐修己治人之道硏百家于丙夜表开来继徃之功赋诗则酌雅禀经洒翰则得心应手乃若金戈赫怒翦三蘖而奠中原玉鼓龚行环九州而登磐石察哈尔渠魁既殱圣武孔昭厄鲁特巢穴斯平皇威逺畅戎衣一着垂永清大定之勲长毂亲征开累洽重熙之运犹且举三驱之典文事与武备兼修训七萃之军耀徳共观兵不废万方在宥则问俗以观民百姓为心则道河而周狱体干健而无逸却尊号而不居于是九谷屡丰五刑尽措天人合应书轨混同东西南朔胥归禄位夀名兼得真所谓咸五登三参天两地者矣欣逢圣夀六旬正值阳春三月五十二年之厚泽振古未逢万八千岁之洪基自今伊始内而公孤卿尹拜手赓歌外而屛翰藩垣陈词献祝以至候月归琛之长占风辇賮之君莫不先后凫趋追陪虎拜光宗赋材谫薄秉质颛䝉幸遇万国咸宁一人有庆舞庭欢踊未输臣子之诚就阙颂扬难名髙厚之徳望聚奎于东井愿献夀于南山敬竭褊辞伏祈睿鉴谨拜手稽首而献诗曰鳯纪昇平岁龙飞开泰辰皇图周宇宙帝徳统天人河应千年运嵩唿万岁春衢歌并巷舞处处戴尊亲睿智周寰宇神明出圣衷道叅无极奥物育太和中景色三云灿车书四海同万方齐献夀长拱紫微宫天子当阳日晴空朝旭临遐方瞻广大亘古仰髙深辑瑞文明象垂衣圣主心南风时解愠静拂五絃琴春色来天地明霞拥衮裳臣民歌皥皥鸟兽舞跄跄甲子玑衡转升恒日月长三皇同纪厯万夀庆无疆万夀盛典卷七十五万寿盛典初集卷七十六钦定四库全书万夀盛典初集卷七十六歌颂十六万夀诗左春坊左赞善薄有德闻文思光被基洪算于苍旻久道化成萃祥符于紫禁御蓂阶而行庆瑞日再中坐松栋而颁恩澄河一色于是天申五福运启万年惟圣神与文武兼全斯禄位共夀名竝永古今一致理数必然钦惟我皇上聪明天亶圣敬日跻懋建中和尽本身征民之道缉熙学问得开物成务之能居广厦而论唐虞阐明政要临讲帷而表洙泗崇尚圣功礼莫重于亲郊展诚报本祀莫大于合禘备物荐馨有典必禋无文咸秩承颜问寝欢心始自内朝视膳奉巵孝理形乎寰海六飞幸鲁留御盖于尼山万乗升堂题奎章于阙里更以开来继往徽国有功因而重道崇儒孔庭配食知人则哲春秋冬夏得其官立贤无方书判身言随其器滋萌元气则好生洽于民心𢎞济烝黎则蠲赋周于宇内平成永赖兴水利而建河防逺迩咸宁修文事而兼武备于是舞七旬之干羽整六月之车徒三蘖荡平九州大定朔颁狼望连鞴畏提剑之征賮纳鲛人异域际止戈之代具制作之道者操制作之权知礼乐之源者兴礼乐之事乃至金匮玉山之蕴北堂东壁之藏五夜常披十行俱下赋诗则卿云晨露六经不刋洒翰则宝墨仙毫八埏皆烛星辰自转难参旭日之辉钟鼔虽陈莫续春雷之响犹且省方问俗旰食宵衣开帑藏以犒军听鼓鼙而训将以无逸书御屏以执谦却尊号治无大小其愼其难政有后先尽美尽善遂乃神人恱豫天地休明九谷有年四方无事翾飞蠕动均霑䜣合之仁毕雨箕风尽感资生之徳今兹阳春三月恭遇圣夀六旬景福咸臻嘉祥荐委万八千年之洪厯未足颂扬千八百国之诸侯相从飏拜公卿陈天保之诗父老进华封之祝以至黄支乌弋丹鳯朱鸢莫不归贡鸿胪书琛王㑹窃禄兰台备官芸局舞庭巢阁滥叨覆载之恩蠡测管窥难名髙厚之德幸遇一人有庆万福来同敬献里辞伏祈圣鉴有德拜手稽首而献诗曰黄麾排仗日初东华渚虹光绕禁宫香拥山龙文陛上风回笙鹤庆云中九门晓启千官入万嵗欢唿五岳同正与干坤参久大繁釐戬谷彚皇躬睿算无疆始六旬永清函夏奠三辰王风皥皥如天覆帝德巍巍又日新手定羣书倡正学诏崇先哲觉烝民鸾旂幸鲁尤加礼九拜升堂俎豆陈表里山河万里遥皇威赫濯武功昭金戈挞伐蛮烟静玉鼓龚行海雾销疆里版图通异国共球王㑹集熙朝髙居逺望无遗照犹为防河振玉镳好生圣德洽天渊钦恤潜销贯索躔大赉滂洋成解泽太平悠久屡丰年龙图功烈登三五鳯厯春秋越万千更饬官方重廉法考言询事合宫前衢室垂裳百度贞万几偶暇玉函横珠毫挥洒龙鸾舞奎藻琳瑯雅颂声圣又多能原首出诚惟不息是干行鸿符崇号天人应尚执谦冲业愈宏云汉为章髦彦多作人雅化洽菁莪桥门士值文明代殿阁臣赓喜起歌桃实千年乗泰运葵心万国沐恩波祝尧敬上升恒颂地久天长永太和万夀诗右春坊右赞善孙勷闻之大雅嘉乐之诗曰嘉乐君子显显令德宜民宜人受禄于天保佑命之自天申之言圣人受天之禄而天命之申重保佑无有巳时盖皆由其宜民宜人令德所致也而既醉之诗其称君子万年者葢长言不足而咏歌之至于反复数四而不厌其言之重词之复焉以是知圣人在上躬大德而受天命于以长享景福至于亿万斯年非天之独私独厚于圣人其夀一人者亦所以福天下也则夫四海之内凡厥庶民朝廷之上百辟卿士所由作为歌诗用申其媚于天子之意非徒臣子爱戴君父为分谊当然亦皆自幸其生逢圣世获事圣君亲覩太平躬值盛事而欢欣鼓舞不能已于言也然自生民以来圣人受命而兴躬备令德以宜其民人而致天命之申重保佑未有盛于我皇上之圣德神功超越千古而圣夀万年与天无极者虽文词鄙陋无能飏述圣主功德隆盛之万一然于康熙四十有二年癸未之嵗恭遇皇上万夀圣节尝为诗十六章胪述皇上文德武功恢乎无外缜乎无间之实而声教所讫东渐西被朔南咸暨含生抱质之伦沐浴圣泽沦肌浃髓各遂其生各复其性无一物不得其所之效迄今又十年皇上德弥以盛功弥以隆海内臣民被泽亦弥以深且厚今年春三月恭遇皇上万夀圣节当甲子之初周实多福之聿始惟愿自今以往圣夀无疆更几千万甲子靡有纪极以永绥永福我兆人则我兆人之至祝也况遭遇圣主备员侍从垂三十年屡承圣恩任使踰格其为感激舞蹈思欲发扬圣主功德之隆盛以窃附大雅诗人万年之祝者岂能自己谨撰皇上圣德神功万夀无疆长句诗一篇从天下臣民后诚欢诚喜稽首顿首上献于阙廷不胜踊跃欢忭之至其诗曰圣皇集福钖臣民万夀无疆天眷申极建中和兴礼乐道隆作述见经纶春秋常盛精神大甲子初周气象新四海讴歌争送喜万邦黎献共惟臣德诚荡荡名难定功实巍巍古莫伦天纵聪明能更裕性成孝友行弥纯经文纬武光谟烈重道崇儒辟莽榛虚受不遗一得细谦光转益盛名臻皇威有赫兵氛靖帝道无颇风化淳奏当再三心尚恻蠲租鉅亿嵗常频英贤辐辏懐饥渇宵旰勤劳㤀苦辛嵗稔农人欣济济时和家室庆溱溱扶藜父老游膏泽寛网禽鱼沐至仁周孔渊源遥脗合程朱义解㑹精醇勅几余暇兼游艺书法天然自入神和璧万年辉日月隋珠千古耀星辰天文正大垂谟逺圣训精㣲示法谆尊合君师参两大恩同顾复戴千春梯山航海嵩唿集击毂摩肩衢颂振祥验轩櫺栖舞鳯瑞征元圃见游麟深春花柳全呈丽重译共球竞献珍仙仗曙开金阙逈晴光晓漾玉河匀遭时丹穴多辉羽乗运天池竝跃鳞齐祝吾皇亿万嵗普天长此荷陶甄万夀诗原任右春坊右赞善兼翰林院检讨尤珍闻唐尧德峻申三祝于华封夏禹功髙畀九畴于洪范惟神灵首出万年开有道之长斯福禄来同四海效无疆之颂钦惟皇上徳符健顺治协清宁应厯挺生着绕电流虹之瑞握图受御征感枢贯昴之祥巍乎焕乎覩星云之糺缦悠也久也仰日月之升恒五十余载之恩泽无穷亿万斯年之尊荣未艾兹值圣龄初度适逢花甲方周天佑一人民歌万夀是日也律回姑洗风转清明六宇澄鲜三台朗耀佳气浮而庆云现和风集而旭日升阊阖晨开周庐列卫轩墀昼静羽仗齐班集剑佩于花间羣分鹓鹭拜冕旒于日下竞献共球以至穷乡僻壤之民左食侮言之族莫不喜溢嵩唿欢腾酺宴云璈锦瑟聆雅乐于钧天象管鸾箫奏仙音于阆苑琼浆玉露频増九醖之觞火枣交梨迭进千年之果覩蕃禧之滋至信纯佑之重申此由我皇上圣德神功文谟武烈民安物阜礼备乐和厚泽积于寰区深仁洽乎黎庶故使家登丰裕户庆盈宁筐篚羣将梯航毕集人心之悦豫如此天眷之崇隆可知幸际昌期欣逢景运仰瞻黼座愿年年垂尧舜衣裳共沐恩波应嵗嵗乐唐虞宇宙不辞芜陋敬效赓飏爰拜手稽首而献七言近体十二章以比于涂歌巷祝云尔圣皇福禄竝齐天万夀初周六十年紫气氤氲浮殿阁红云缥缈映山川桑畴日暖清明后麦陇风轻谷雨前好是艶阳三月节百花香动玉炉烟旰食宵衣图治深宫门听政漏沉沉皇言宣出音为玉御笔批来字是金遂见庙谟平海甸还闻民隐动宸襟只今羣祝无疆夀谁识殷忧五夜心东西南朔皆中土侯甸要荒尽一家波静鲸鲵都偃伏风薫草木亦光华时清更廓舆图大主圣还逢运㑹嘉四海九州开夀域尧天舜日正无涯巍乎功业焕乎文五十年来嫓放勲徳合钦明常格被心传精一镇忧勤瞻云就日思扶杖凿井耕田愿献芹华祝衢歌称不尽嵩唿万嵗自天闻风清紫禁日初长昼刻迟迟夜未央文就典谟稽上古诗成雅颂迈三唐珠聫璧缀图书富鳯舞龙飞翰墨香正是勅几清暇后宫庭好进万年觞天山瀚海路迢遥于铄皇师下九霄列队羽林争出塞诸番卉服竞来朝降幡䜿立风声劲汗马腾骧雪影销从此边隅烽燧息太平玉烛四时调艰难稼穑念民依节俭皇风振古稀每自上方裁服御却令下里被恩辉蠲租百万禾盈野赦罪三千草满扉天钖我皇仁者夀祥光淑气徧郊畿百工师济满朝端思日孜孜襄赞难欲得良臣求傅说常从旧学忆甘盘老成报国输忠荩英俊承家奋彩翰天保鹿鸣胥燕饮千官拜舞尽腾欢泰阶文运自天开日月光华云汉回久贲征车招俊乂重恢锁院广英才春风桃李看花发秋树梧桐待鳯来夀恺作人𢎞雅化百年士气荷栽培唐虞五载便巡行总为寰区轸圣情絶塞北来山雪净大江南去海云生豫游逺道皇躬健端拱深宫睿虑清不尽吴民瞻望切春风思听属车声别业周遭禁苑西亭䑓池馆俯郊堤山容水色连天映鸟影花枝入户低乔木缀灯环作树层楼悬锦架成梯笙璈隐隐从空下玉露金茎仙掌携仪鳯游麟在此时咸英韶濩奏彤墀彭铿斟雉方调鼎王母称觞正赋诗蔼蔼光风金殿转悠悠化日玉阶移从兹亿万千年内富夀康宁福禄绥万夀诗国子监司业鲁瑗钦惟皇上御极之五十有二年嵗首三春典崇万夀虹流电绕君师之诞育非常海晏河清臣庶之趋跄毕集欢声雷动喜气云腾邃古以来于今尤盛瑗幸生圣人之世久厠侍从之班职贰成均躬逢大庆极知干坤广厚无能竭笔墨以形容然仰日月升恒窃愿将愚诚为颂祝律赓三十二韵厯衍百千万龄谨拜手稽首而献诗曰卿云垂糺缦玉律嵗长春景运方乗午衡杓恰指辰太和由德召繁祉自天申葵向倾丹阙嵩唿上紫宸无疆绵舜厯有秩溥尧仁天地同悠久君王独圣神离明窥洞达干断饬因循渊鑑禔躬密澹宁体道真心思通一画腕力运千钧两晋何能竝三唐孰与伦文谟宣朔漠武烈靖边尘振旅惟三出归师祗七旬宵衣常问夜旰食更崇晨雨雪封章奏耕桑几席陈焦劳方在抱悦豫已同民辑瑞先吴越观风逮晋泰湛恩周蔀屋大赉沛丝纶遗秉周原徧蠲租禹甸均皇心通海宇睿虑奠河滨砥柱功尤永安澜绩不泯好生德已洽行俭化弥醇错枉羣情协褒亷正气伸崇儒升配享展礼洁明禋幸际敷天庆来充上国賔吉人诚蔼蔼髦士益彬彬师济瞻云日休嘉集鳯麟九重周甲子八表戴尊亲万福归皇极三多祝圣人瑶池桃正熟宝瓮露初匀徽号交章屡王言却奏频巍巍髙莫竝荡荡逺无垠帝夀超千古参天仰大椿万夀盛典初集卷七十六万寿盛典初集卷七十七钦定四库全书万夀盛典初集卷七十七歌颂十七万夀诗翰林院修撰王云锦圣德髙千古龙飞六十春金瓯凝瑞厯翠荚丽昌辰夏服车书㑹周官玉帛陈嵩唿同击壤歌祝上枫宸圣治髙千古精勤迈百王明禋严荐璧舞彩庆垂裳云牖书无逸松轩儆未央万几方在御地久共天长圣学髙千古微言逊志求心源遡周孔道法契图畴讲艺筵频启崇儒典特修健行恒不息金镜握千秋圣藻髙千古光华复旦赓龙蛇蟠体势金石发锵鸣讨论虫鱼秘编摩嵗月并万年垂述作云汉仰文明圣武髙千古从容靖八埏潢池消反侧瀚海息烽烟手自除三蘖兵皆出万全雕题重译者享贽戴尧天圣泽髙千古春䑓溢颂声蠲租环赤县解网祝苍生政简刑胥措民安吏不惊万方登夀域长此乐昇平圣绩髙千古黄淮息激湍神功亲指授上策定随刋泽国蛟龙偃桑田士女欢浮河五老出亿世纪安澜圣鉴髙千古虞廷达四聪惩奸去贪墨表善励清忠日月无遗照丝纶沛至公臣民齐额手景福颂昭融圣化髙千古英贤尽网罗拔茅占泰运翙羽集卷阿挟䇿争挥翰抡才及荷戈作人真夀考十载一加科圣夀髙千古无疆景运新莺花三月丽云日万年春电绕初周甲星辉正乡晨小臣同率舞天保愿常陈万夀颂翰林院修撰王世琛闻惟圣法天斯健行而不息惟天佑圣必悠久而无疆若日月之升恒常垂碧落似川岳之流峙永奠黄图良由一德之感孚用是三灵之协应民胞物与惟至人之无私万载千秋知仁者之必夀既稽古而云然乃征今而益信钦惟我皇上圣神天纵睿知性成备九德以当阳五辰效顺握六符而御极八表同归视民如伤苍黎时厪其寤寐惟日不足宵旰弗彻其焦劳上清下宁干坤于焉交泰化行俗美品物由是咸亨开国家磐石之基百千万世慰寰宇云日之望五十二年洵史册所罕闻实开辟所未有虽神功圣德浩荡难名而测海窥天约畧可举仰惟圣学莫罄髙深犹惕皇衷弥勤逊敏阐禹汤文武之道直溯危微探濂洛关闽之书尽穷阃奥宸章璀璨垂典谟而涣尧言睿藻缤纷超晋唐而追羲画尼山泗水天文焕阙里之碑入室升堂恩波沐孔门之裔加之右文稽古开局以编摹养士作人辟门而吁俊千古昭其明备六合被其光华此从来未有之文德也若夫宁民戡乱去暴除残或秉钺而临戎或推毂而命将莫不风驰电掣指日献俘扫窟熏巢刻期奏㨗八闽六诏息瘴疠而落欃枪鸡塞龙沙殄蚩尤而殱凿齿无雷出日之地咸入版图胷穿鼻饮之伦悉承声敎幅员无外陋禹贡之九州庙算若神鄙黄石之三畧八埏既静九服大同跨四海以为家奄万邦而为宅此从来未有之武功也至夫己饥己溺忧百姓之未安念兹在兹恐一物之失所偶逢灾䘲赈贷频施即属丰穰蠲租屡诏悯泽国之昬垫亲阅堤防矜耆老之桑榆特颁粟帛刑多末减类大禹之泣而下车法必从寛似成汤之祝而解网上下咸若四灵近在郊垧草木向荣百卉咸归茂对盖万物之得养由一念之好生所谓其仁如天也乃若明目达聪洞幽瞩隐若氷壶之澄澈遇物呈形如金镜之髙悬随人鑑影扬清激浊黜陟必当乎公心兼听竝观毁誉不淆于衆口深悉闾阎疾苦先事绸缪灼知稼穑艰难因时补助人之情伪逺近不遗事之几康曲折俱见端拱于九重之上明察于万里之遥所谓其智如神也是以二仪黙佑百神荐庥甘雨和风不愆期而应候嘉禾瑞麦每匝地以呈祥九茎连理之珍产于园囿羽毛鳞介之瑞贡自梯航兆人跻春䑓之上大地开仁夀之域直且竝三皇而兼五帝岂特轶商周而逾汉唐也哉兹以姑洗应律之芳辰恭遇万夀大庆之圣节宫庭燕喜乐奏钧天上苑莺花春来蓬岛两行鹓鹭拜手而共祝尧年万国共球倾心而争趋禹甸扶鸠父老歌舞于康衢骑竹儿童喧阗于紫陌嵩岳则遥唿万嵗华封则竞祝三多佥谓宜民宜人渥泽周于天壤自尔如山如阜禔福集于皇躬陈天保而指南山酌春酒而倾北斗真人间之嘉㑹千载之一时也以猥末备数词林遭遇圣明幸逢盛典仰天边之夀曜祗益欢忻数海上之仙筹徒知抃跃敢抒寸藿之心敬上万年之颂其词曰天佑下民笃生圣皇亶聪作后君临万方发祥储祉源逺流长绵延宝厯寰宇永康圣敬日跻逊志时敏书仓学海探微晰隐屡絶韦编恒多束笋涣为天章日星彪炳励精求治宪章文武旰食宵衣不遑宁处忧心如尧劳形如禹平地成天兼三迈五亦有小丑梗化陆梁赫斯一怒我武唯扬南清岭徼北扫龙荒涤除剪薙恢我昄章既靖氛尘诞敷文徳聿尊素王倡明儒术乐育人材士子训饬车书一统声教四讫知人则哲任官惟贤内而丞辅外而旬宣因才器使百职㒺愆彰善瘅恶无党无偏视民如伤念兹蔀屋博施济衆蠲租发粟优养髙年矜恤㷀独元后父母恩勤鞠育俯悯泽国淮黄竞流室庐疆理载沉载浮特纡法驾相度绸缪水由地中农服田畴立国播政维兹刑赏嗟彼冥惷横罹法网爰书既定睿懐悽怆宥之曰三恩洽天壤德侔造化功竝穹苍嵩岳献祝南极耀永瞻云日讴歌八荒天长地久万寿无疆万夀诗翰林院编修丛㴻圣人龙德正当阳景福天申宝厯长四海不波羣奉朔万年有道永垂裳桐花桃萼开瑶圃丽日祥云绕建章率土腾欢诚悃祝绵绵帝夀协穹苍晨开阊阖曙光红玉珮成行拜舞同韶濩声中来祝华金猊篆里效唿嵩敷天共覩升恒象大造长资参赞功干健自强真不息驻颜何事访崆峒宝箓维新电绕枢车书八表㑹皇图一心独满中和量万象𢎞敷久大模北阙恩波苏地轴南山佳气应干符尧樽舜乐天开日紫极祥烟彻九衢卿景昭回碧汉边九重勤政典谟宣宸章直启三阳泰御翰宏开一画干稽古右文研孔思阜财解愠播虞絃渊深圣学难窥测海水由来滙百川万方辑瑞凛皇威谋畧先天天不违亲总羽林三出塞逺清瀚海一戎衣贡从凿齿雕题至忱为懐仁慕义归神武安民非耀武两阶干羽倍光辉盛世嘉祥洽井闾刑清政简乐安居金泥每下蠲租诏丹鳯遥颁宥过书天上恩纶洵浩荡域中嵗月尽寛舒太和元气滋培厚禹德汤仁较有余宸念懐柔感百神祯符大地应时巡河清海晏平如掌鳯舞麟游蔼似春五老星精欢觐圣九霄日驭总勤民龙镳驻处丰年庆天授平成信有真圣德如天覆育𢎞巍巍荡荡总难名治安已驾羲轩代府事弥殷尧舜情万夀科开隆选造九垓士奋佐昇平愚民自是无知识顺则年年凿与耕小臣廿载侍金门两世深邀覆载恩殿上唿名聫父子日边授简逮箎埙直庐饱饫天厨味斗室荣霑御墨痕祝圣敬随鹓鹭后倍余葵藿寸心存东风调畅吹丹陛南极光华照赤墀帝德后天长不老皇猷匝地本无私秪勤阜物诚民计那羡冰桃雪藕竒百禄九如申命逺聿开亿万太平基万夀诗翰林院编修车鼎晋宝厯绵延圣夀长扶舆淑气萃祯祥清宁位定承三正创守身兼御八荒鳯阙五云瞻黼扆龙墀万国肃冠裳经文纬武弥寰宇珥笔何能罄颂扬旰食宵衣治独超法天行健八风调寸隂是惜踰神禹分命惟钦迈帝尧气转洪钧春浩荡化成久道嵗丰饶瑶编甲子循环数万纪初周贺圣朝宇宙重开运㑹嘉如川方至日升华层霄烂熳卿云绕率土霑濡湛露奢蠲赋恩随三载徧抡才科毎十年加菁莪蔚起耕桑静亿万昇平讵有涯天祚休隆笃祜新星辉南极世同春璇图瑞叶通丹陛玉烛光调䕶紫宸六合精英藏宥密百王礼乐受经纶生民未有于斯盛纯嘏端应集一人徽号由来奉至尊谦懐特涣大哉言欲求实政皇衷切屡却虚称帝语温有道昌期光海岳无名峻德赞干坤舆情莫竭涓埃报齐效华封祝九阍五十余年百度贞光华复旦泰阶平功开神禹难开地诚服轩辕未服氓父老儿童皆顺则山川草木尽欣荣归仁自是懐柔逺大德同天曰好生道岸巍巍已诞登固天纵圣又多能万几日暇图书焕千古心传厯数膺统接尼山真契合礼隆徽国特崇升右文旷典昭垂久敛福惟时协庶征彤堦春暖太和天豹尾班中拜舞连花照四时三秀草香浮九鼎万年烟赓扬欲胜咸池曲宴乐遥轻在藻篇史职微臣䝉泽渥衢歌愿矢寸心䖍万夀诗翰林院编修庄令舆星光启厯映瑶枢蓂荚呈祥协宝符八表共臻仁夀境万年常巩海山图无疆泰运归皇极不息干行仰圣谟花甲循环今正始普天此日尽欢唿卿云层䕶日华红元气絪緼总化工神禹九河勤睿虑庖羲一画亶宸聪频蠲泉布苍生足尽採珊瑚碧海空窃喜温纶天际下九围无日不春风福敛箕畴帝泽深万方玉帛庆咸临山川竝效唿嵩祝草木齐倾捧日心随地涌泉皆玉醴自天行雨尽甘霖莫言广运无能赞诗颂絃歌谱德音阊阖晴开集鹭鹓羣趋丹陛正春暄上阳景丽舒长日太液波流浩荡恩香篆九重凝瑞雾桃花千树接仙源小臣喜听钧韶奏拜舞尧阶献夀樽万夀盛典初集卷七十七万寿盛典初集卷七十八钦定四库全书万夀盛典初集卷七十八歌颂十八万夀诗翰林院编修文岱钦惟我皇上圣神天纵文武夙成德懋业崇河清海晏绍帝王而立极迈今古而独隆欣逢御厯之五十二年春三月万夀六旬池桃甫实海屋初筹天保定于无疆朝赓周雅人腾欢而靡罄野徧华封四律恭成万年志颂绕枢电影月流虹宝厯祥开属圣聪濬哲逺昭千古合钦文时仰万方同星荧南极当宸幄鸟下西池集蘂宫至德难名无以祝普天抃舞共唿嵩神功奠丽庆无疆綘阙时悬奎壁光岭外旌旗驯韎韐殿中礼乐重缣缃荣生苑树春光绕瑞启瑶台夀域长山海梯航称盛事微臣何以效赓飏鹿鸣歌罢聚羣僊鹭序班随进锦笺窃拟升恒如日月还期崇盛比山川钧天自协箫韶奏宵雅惟陈保定篇甲子初周春正永祥光嵗嵗绕微躔帝星常映夀星明巷舞衢歌颂太平五福箕畴绵睿算三多华祝纪长庚尧天浩荡欢无极舜瑟薫和俗已更自是万年膺宝箓宸居髙处即蓬瀛万夀诗翰林院编修索泰轩台春色浩无边一道恩波泝八埏虎拜彤墀时震岳龙飞上甲始周天金桃瑞结三千实宝厯祥开亿万年咸庆昌期多乐事麟游鳯舞圣人前东鲽西鹣协气通云蒸霞起竞唿嵩九重天近恩三接万嵗声长日再中紫气腾辉髙北斗青云占律应东风海隅已自登仁夀胞与犹然切圣衷声名洋溢徧遐方夀域𢎞开帝道昌八表太平原有象两仪悠久本无疆湛恩世戴尧天大化宇人游舜日长愿继衢歌随率舞彤庭一进万年觞万夀诗翰林院编修朱启昆瑞日行黄道祥云捧紫微千周花甲始南极永呈辉四海同华祝心心献夀觞衢游千载接嵗德叶昭阳诞弥前佛日二十肇祯期夀比恒沙数年年溢水湄瑞秬盈芳甸灵泉涌玉池天心垂景贶竝侑万年巵御气云棚敞含风日牓髙万方齐献夀瑞露浥金桃文昌依夀宿甲乙启祥科万夀千千度菁莪育几多崇文捜秘简阐道续瑶牋万玉山为检长河带作编精一传心妙文明抚运全统承尧舜后夀迈昊轩前好生天覆育含气浃深仁上夀畴环衍千春与万春虞苗今革面沐浴大清春蛮曲谐铜鼓声声祝圣人嵗蠲逾万万秉穗积山邱愿以仓箱实添皇海屋筹干苞开一画妙道契宸衷圣算天长久生生不息同万夀诗翰林院编修涂天相旭日迟丹陛和风拂紫宸云开三月晓运启万年春推厯天临午陈诗命自申欢声中外集献祝效封人稽古探金匮谈经御讲筵诗书归手定洙泗接心传建极皇猷茂崇儒圣教宣健行方未己帝徳峻于天玉砚挥宸翰珠躔焕彩虹文章三代上纶綍六经中握算玑衡正和声气化通多能原首出未许百王同郊庙隆亲祀祈年瑞雪霏精诚通帝座仁孝慰慈闱黼黻昭皇极河山载德辉百神咸受职巡幸䕶鸾旂挞伐皇威震亲征圣武昭六师平絶域九译欵王朝德耀金戈偃时清玉烛调久安勤保泰大事重蒐苗命官文石陛睿照自天临询事勤宏训旌贤下德音水平神禹绩刑措帝尧心永固皇王绪谋猷越古今环海蠲邦赋深仁洽漏泉金鸡颁赦令铜雀报丰年景运贞元㑹鸿功三五全撝谦却尊号宵旰尚干干式廓今无极梯航域外臣只看賔服衆愈见德威神献矢来庭逺焚裘却贡频海波长此静奕世戴尊亲抃舞腾黉序恩纶沛泽长作人周道盛吁俊夏图昌蘂榜盈龙虎梧冈集鳯凰开科称万夀史册永流芳宝厯升恒永贞符甲子旋侍臣多鹤发献夀集耆年云日瞻尧表赓歌叶舜絃帝星千万嵗炯炯丽中天万夀颂翰林院编修邹奕鳯闻瑶光贯月哲后呈祥华渚流虹圣人启瑞天地之髙明博厚必经悠久以成功帝王之富夀康宁斯歴绵长而永命钦惟皇上体符干健用普离明心传十六字之微光华复旦身应八千年之厯运㑹长春布恺悌于八纮蠲赋恤刑恒恐一夫弗获扩聪明于万里扬清激浊用成六合咸熙人人解愠阜财处处耕田凿井是以民熙物皥时闻百嵗于民间日升月恒还集三多于我后兹值三春令旦正逢万夀昌期星现长庚卿云糺缦庭张广乐法曲悠扬香霭氤氲乍启九天阊阖春光骀宕齐来万国衣冠梯山航海以朝宗不数西鹣东鲽虎拜凫趋而献夀疑瞻方丈蓬莱滥列清班叨逢异数涓埃未报莫酬髙厚之恩巍荡难名载祝贞恒之运谨拜手稽首而献颂曰惟天长清以健为行于穆不已主宰生成圣人法天道惟一诚诚则不息厯数斯贞运启中天猗惟我后太和元气涵濡宇宙天纵以德必兼以夀气运绵绵超前轶后夀以道统心印羲皇图书剖蕴万古煌煌夀以文章云汉辉光艺林学圃歴久琳琅夀以作人誉髦斯士卜世卜年早培基址夀以奋武神谟亲指万里荡平永垂青史夀以治河浪息鲵鲸金隄孔固终古澄清夀以蠲赋百万弛征衣丰食给户祝长生夀国夀民一人是戴临御之期于焉万载凡我臣民子孙世代以就以瞻龙光鳯采春当三月晴日丽天宫莺竞啭禁柳方妍讴吟颂祷九译争先嵩唿望阙拜舞骈阗宝幄方开箫韶九奏风日融和川原锦绣荣光竟天嘉祥辐辏旦复旦兮长歌万夀万夀诗翰林院编修王謩钦惟我皇上缉熙至道保合太和致宇宙之殷昌纳人民于仁夀心符元化功与天地参焉统集大成贤于尧舜逺矣时际三春令节庆逢万夀昌期斗柄指辰韶景畅恩光而弥溥嵗华周甲玉衡衍宝厯以长新九重之福履天齐万国之欢声雷动职惭翰墨世荷宠荣常含小草之心涵濡湛露愿试微禽之羽翔舞和风颂拟九如歌赓百禄窃效嵩唿之响敬摅华祝之诚景祚天枢正熙朝宝箓昌帝心涵造化王道洽隂阳上理勤尤切丕承烈更扬德风披浩荡恺泽沛汪洋动静昭仁智洪纎肃纪纲神明轩铸镜端拱舜垂裳声教髙千古光华被八方参天功莫尚观海学难量奎壁悬宸翰云霞焕睿章图书传秘典谟诰示周行干运行弥健天申命有常雪呈郊日瑞莲发嵗朝祥韶景三春候瑶浆万嵗觞天颜真有喜圣徳自无疆花甲循环始箕畴永钖臧嵗符华祝好日共帝恩长道久恒占吉时雍泰运康㑹嘉殷百福龄永迈三皇悠逺干坤夀贞明日月光露凝仙掌满荚绕禁墀芳紫气连丹阙香云霭玉堂鹓班羣抃舞卉服悉梯航燕喜春方盛赓歌乐未央昇平亿万载长此戴君王万夀诗翰林院编修查慎行鳯纪龙飞六十年周天景运正中天衆星拱极云霄上万国瞻光日月前难老祥征仁者夀诞生圣在佛之先欲知帝力占甿俗击壤吹豳徧八埏炉香馤馤䕶枫宸花甲循环厯象新玉烛万年三月节鸿钧一气四时春辟门典旷收羣士钖福畴多及庶民野老祝釐还自贺子孙同作太平人厚泽深仁物物霑直从动植到飞日暄雷动恩威竝秉钺垂衣创守兼久运干行神倍旺屡辞尊号德弥谦太和宇宙无疆庆长愿春随闰嵗添极盛皇猷冠古今无涯圣学仰髙深已隆咸五登三业犹厪尧咨舜儆心天大固知难比拟人欢争欲效讴吟小臣拜手情尤切十载䝉恩在禁林万夀诗翰林院编修万经宝厯膺昌运时和庶彚康日轮瞻圣表云汉焕宸章瑞霭凝三殿仁风育万方湛恩同海濶上夀竝天长春昼罘罳暖花晴彩仗香愿将芹曝意嵗嵗献君王旭日螭㘭上祥云黼座前宫鸎初啭曙禁柳正含烟考厯明三统歌风播五絃嵩唿声动地虎拜㑹朝天海枣堆柈丽仙桃簇苑妍太平忻击壤万国庆尧年圣德符干象阳和满太虚瑶光涵月殿钧奏集宸居南极腾辉始西池献夀初捧觞多硕辅入觐有安车鳯辇巡郊后龙楼视膳余几康时有勅声教被扶胥青嶂环丹禁红云䕶紫宸蜨飞西苑午鹊报上林春草木均霑化驺麟总被仁天人一贯统礼乐万年身釐祝盈畿甸赓歌徧侍臣玉阶叨染翰慙乏綵毫新至道传精一诸家辨异同易图探奥窔性理阐儒风鳯至占昌运河清上泰蒙文追典谟体武迈夏殷功制度髙三古精明达四聪长春开夀旦百谷尽朝宗阳徳方亨日嵩龄周甲时影分雀扇早香度玉炉迟好古勤编帙多能擅赋诗琱弓亲试射镂管爱临池学问谁窥测天章倍绎思仙筹添海屋青鸟下彤墀薄海融春泽天颜驻太和梯航归恐后筐篚贡方多匣底弢金甲堦前振玉珂九边修耒耜八塞起絃歌版宇今无外舆图古莫过蠲租逾亿万太液溢恩波鹓鹭飞金阙冠裳聚玉京王言传涣号文治振离明汉殿芝长茁尧堦荚又生西秦甘露湛东观彩云晴麟脯雕盘擘霞觞醁酒清天街歌吹盛欢彻九重城仙杏开长乐苍松绕上林鹤鸣盘屿久燕舞入帘深金鑑千秋箓箫韶一代音髙明恢帝度浩荡见宸襟广辟求贤网难名爱物心大椿谁纪嵗六幕芘余隂仁夀中天㑹嘉祥上帝知云璈来海岛迦鸟集璚枝化日勾陈列神光太乙随瑶坛香徧拂仙掌露频垂卜世年弥永居髙听每卑升恒长拱极万载肃朝仪万寿盛典初集卷七十八万寿盛典初集卷七十九钦定四库全书万夀盛典初集卷七十九歌颂十九万夀诗翰林院编修彭廷训綵仗金鳌瑞霭笼衣冠拜舞万方同天阶丽景迎黄道斗柄祥光绕玉虹六叶尧蓂初应日五絃舜乐久歌风共欢垂拱昇平代紫气氤氲满碧空武功文徳冠前徽干健先天天不违永固河山齐夀域无私日月徧春晖舞阶不待三旬格沛泽真同万派归从此千秋逢圣节衢歌巷舞颂巍巍雕题黒齿趋文陛卉服鸡翘拜紫宸四海来称万夀日九州合作一家春璇穹乐奏钧天响玉检声唿华岳神愿酌瑶池供夀酒仰瞻帝座侍钩陈天门荡荡排阊阖翠盖红轮丹鳯吹玉殿瑞生三秀草杏花春上万年枝无疆大化膺神契率土羣情叶睿思微贱幸逢欢庆日身随百兽舞丹墀万夀诗翰林院编修伊太中天景运庆无疆甲子初周宝厯长万国梯航趋殿陛千官拜舞肃冠裳冰桃雪藕来蓬岛仙乐云璈集建章处处欢欣齐献颂恭逢圣莭正春阳斗柄髙悬恰向辰和风三月物华新羣黎徧德归皇极四野讴歌祝圣人惠泽多年霑化雨蠲租徧地沐恩纶共欢厯数同天久仙杏乔松万树春百花争发柳含烟紫雾祥云敞御筵仁夀榜开文治盛期颐人集圣恩宣聪明睿智髙千古日月山河祝万年鼓舞熙恬春昼永嵩唿硕上九如篇紫殿欢腾动八纮当年电绕庆云生中天日丽丹霄净南极星临玉座眀春暖九重饶气象时和寰宇乐丰亨小臣何幸䝉恩泽得侍班聨纪颂声万夀诗翰林院编修林之濬金阙茏葱晓气佳太和天仗正衙排星辉北极聨南极符协中阶与下阶自是羲轩昌运启共闻韶濩雅音谐荷囊簪笔年年侍长沐恩波未有涯日丽端门绕紫烟嵩唿声彻玉墀前学宗洙泗心崇圣道贯图书德合天州郡县余犹万里汉唐宋上更千年欣逢圣节桐华候共捧霞觞进御筵习习和风拂玉除殊恩下霈共春舒羣瞻云汉章天日又溯虹光诞圣初受命三朝绵厯数执圭万国集车书欢承衮彩先称夀鳯辇朝回庆有余光华文敎焕皇图神武尤推廓逺谟銮辂三临清朔漠楼船六月下澎湖化行海外诗书盛德洽寰中衽席俱最是频年蠲正赋恩霑九有尽欢唿非雾非烟郁气腾畅春夹道望层层花宫梵呗千年祝綵幔笙歌万国灯帝徳好生天与夀皇仁累世嵗常登耕田凿井康衢老扶杖欣瞻晓日升昇平海宇共歌讴徽号坚辞德更优声入帝心通万象甲周圣夀歴千秋炉烟昼霭双龙阙花气春深五鳯楼百尔承恩同拜庆无疆宝厯固金瓯万夀无疆赋翰林院编修嵇曾筠皇上御厯之五十有二年景卿敷华光轮焕彩刚柔协序百神效顺于清宁肃乂随时万象増休于上下祥风播暖桃开千歳之花淑景昭和荚舞浃辰之叶幸遇阳春三月恭逢圣夀六旬紫微朝朗映南极以生辉华盖宵澄值东皇而愈耀四维开其景运庆在一人二曜自此再中夀先五福祥云叆叇不离鳷鹊之宫瑞霭霏微常傍蓬莱之馆应龙在淀丹鳯仪廷芝草产于房中醴泉涌于堦下效九如之祝逺近无违称万夀之觥广轮㒺外臣葵忠世守芹志时存感激圣慈似向阳之草木泳游帝泽如霑化之鸢鱼因录节而荷恩纶䝉垂问而叨馆职饱餐仁粟仅懐将母之思重被荣褒愿绍匪躬之志遭逢大庆幸际昌期祯符萃合于一时絪缊特隆于千古垂衣端拱元㑹逓嬗不穷戬谷罄宜甲子循环无已万八千年之洪算未足颂扬千八百国之诸侯相从飏拜天行不息比尧睂舜目而独隆干健弥强偕日升月恒而竝久不胜踊跃欢忭之至谨拜手稽首而为之赋辞曰太和保合干坤萃精扶舆旁礴圣人以生巍巍乎继三皇而竝懋赫赫乎轶五帝而常贞乃圣乃神乃武乃文集成本于天纵诣极由于性存圣质维何狥齐而慧敦敏而淳岐嶷而睿岂弟而温守中以一扩道以文由仁行义明物察伦心源印乎洙泗神契合乎洛闽至德难穷既超前而轶后名言莫罄亦越等而迈羣神功维何不言而雍无爲而化馨洽神明光被上下沕穆拟于羲轩敬信同于虞夏欲驱积水灵龙奋甲以开河思广仁风极星现光以照夜首春出塞竟泉甘而山青大祀格天忽霞飞而云架何年无九穗之禾歴嵗有屡丰之稼风雨节而五祀歆寒暑调而八方蜡文德维何潄芳六艺撷润羣言宸章包乎彖系睿制冠乎典坟精华摘乎子史编纂殚乎艺文捜骚坛之风雅萃词苑之芳芬云汉昭回卓笔而蛟龙起珠玑璀璨摛词而风雷屯武畧维何靖伏戎除乱首剪三蘖黜羣丑恢八纮廓九有东极扶桑之津西及虞渊之口南暨明都之前北通隂山之后瀚海置邮天山罢守阻化之苗忽孚撼波之鲸絶吼殊方重译以来朝逺域极诚而上夀而且粟帛养老钟鼓作人崇儒术而五经之理阐𢎞树植而百行之士生十里杏红遣星轺以罗俊三秋桂馥启琼宴以延賔立贤有无方之德用人多破格之恩小善必收恒受诗而止辇微长不弃每接士而停轮而且英敏性生智勇天钖陈樽爼而化戈矛舞干羽而销锋镝玉门关外万余里稽首称藩贺兰山前四十部编名受厯汉关秦月不矜师武之功鸡塞狼胥悉覩修文之绩而且峻德巍而克让文声溢而谦居辞徽称于盛隆却封禅于雍熙航海梯山逺者遥随日驭尊王奉朔近者习拜丹墀幕南无饮马之泉斗北有晾鹰之圃穹庐筑望幸之宫沙碛列来同之宇丹喙翠羽向灵囿以飞鸣朱鴈青麟环紫宸而驯舞至若恩溢函夏泽沛海隅解雨行而三千之属有赦巽风布而亿万之赋忽除父老擎觞竞下车前之拜野人献曝偏多道左之唿是处颂南山声叶鸣春之鸟有天皆化日欢同得水之鱼更商周之未有亦唐虞之所无乃以执徐之月清和之候日当扶向辰移鹑首阶蓂犹荣宫桃若绶昌炽欣其叠承福禄征其单厚流虹绕电庆当日之笃生巷舞途歌快普天之额手爰乃干行愈健离照弥光睿容焕发天表康强无逸而寸隂是惜懋昭而小物不㤀旰食宵衣每厪咸和之念悬鼗设铎用求懐保之方于是内外臣工遐迩士庶三多陈百福志咏日升颂川至兕觥称馨椒备乐未艾庆钖类引嘉祥称上瑞淮献其象兖贡其蠙楚入其茅扬奉其珍檿丝织贝琅玕璆银箘簵砮丹橘柚柏杶莫不由沱逾洛达济浮汶而且陬有驺虞郊来鸑鷟仙鸟啁啁瑞鹿濯濯绀露降林赤芝挺朴甘泉喷瀑于文阶竒木敷荣于丹幄素王后裔秉礼乐以来朝葱岭遗宗携钵衣而致悫皤皤黄髪躬逢舜日之光奕奕秀睂竞听尧阶之乐而且乌弋黄支航琛入觐竒肱穷髪辇賮来庭番舶騐东风以遣介鲛人测海水以通名苜蓿葡萄槎竟浮于牛渚木难结绿帆乃照于鱼灯接踵骈肩竞瞻云而蹈舞稽时歴日喜效欵于昇平于是天子燕焉陞丹陛临宝座进臣邻延卿佐宣九韶爇百和播德惠受朝贺恭已垂裳明作惇大于万斯年百禄是荷万夀诗翰林院编修郑任钥电绕瑶枢渚贯虹长庚炳耀宝光融日轮正午行驰道星纬周天䕶法宫甲子初回昌运逺贞元重㑹太和同欣逢圣节嵩唿候物阜民安六合中九重天际正春深柳穗桐华满上林五福敛敷仁者夀万邦和协圣人心向荣更长阶前荚占候还来海外琛亿万斯年皇极在长瞻玉座衮衣临黄麾仗外起笙歌云䕶瑶墀淑景和万嵗华嵩同夀考千寻江海比恩波干坤策合尧年盛河洛图兼舜厯过御世天皇无量佛诞生只隔两旬多暖日霏烟映綵斿圣君当个御云裘阶符共羡三台正轩厯初㸔六甲周宝算千龄推嵗月仙筹十屋纪春秋小臣载笔慙枚乗金鑑长期黼座留万夀诗翰林院编修蔡学洙曈昽瑞气映层层金阙晨开庆日升五百昌期逢圣主八千上筭协嘉征传心直溯惟精一绍业还兼丕显承六十年来宵旰意祯符纯嘏自频仍帝德髙深总莫攀梯航鳞集仰龙颜宜膺尊号辞尤切又免全租诏屡颁三月春光融玉陛万龄圣诞应嵩山禁林载笔承恩渥拜庆欣同鹓鹭班盛朝宝命自灵长土宇𢎞开迈汉唐湛露恩浓霑杞棘薫风调发叶宫商西郊景焕云霞丽内苑春深草木香万姓欢唿同致祝年年歌舞乐东皇九牧车书入贺辰条风花柳正芳新时逢万夀初周甲世值中天尽是春云汉腾辉昭雅化鸢鱼翔洽见深仁儒臣更有葵心献亿载光华映紫宸万夀盛典初集卷七十九万寿盛典初集卷八十钦定四库全书卷万寿盛典初集卷八十歌颂二十万寿诗翰林院编修须洲万年厯数膺仁寿一统车书㑹荡平巩固金瓯鳌极正调和玉烛泰阶明干施广大同元始坤载含宏合利贞皥皥王风眞有象巍巍帝德本难名问安内殿金门晓视膳天厨玉馔精至孝独能天下养承欢兼合万民诚聪明睿知皆天亶仁圣中和悉性生造化祗从一德运人情共仰四时更阳舒隂敛神功普秋肃春温大道行日月露霜同布濩毕箕风雨竝生成经天纬地文章大凖古宜今制作宏六籍阐扬开秘妙百家补缀采菁英黄农逸事犹蒐讨秦汉遗文有定评彝训周详传士庶箴规明肃饬公卿克修职业先忠谨欲立功名务洁清交让风成由好礼协恭情切自无争纶音贬斥严霜重天语褒嘉华衮荣善政涵濡兼善教仁言彪炳更仁声八方若在堦墀近六合如同咫尺程蠲赋比闾咸鼓腹轻徭编户倍添丁幅员禹甸方加广税额周官较未盈武耀边陲除小丑威行沧海截长鲸丰功不尽钟镛纪盛德还看筐篚迎徼外萑苻多自化域中鸡犬总无惊辉煌御笔江山丽焜耀宸章宇宙晶至治恬熙天子福多能尔雅圣人情九如天保祥俱集三祝华封瑞巳并紫气氤氲环魏阙卿云缥缈起蓬瀛千官拜手申嵩祝万姓跻堂酌兕觥慙愧何所献载歌惟欲继臯赓万寿诗翰林院编修孙时宜圣寿绵长亿万春初周甲子庆尧辰嵩唿处处闻仙语华祝时时见野人芝草常依雕辇出景星特傍紫微陈蓬莱侍立瞻云近金鑑愚情效小臣三阶启泰丽三春六位时乘届六旬帝治光华昭宇宙天章璀璨焕星辰八荒赤子归仁寿九有苍生仰大钧咸庆舒长逢化日耕田凿井是尧民遐龄何止颂庄椿南极西来萃紫宸帝诞两旬先佛诞良辰三月庆元辰慈云覆处甘霖沛湛露浓时渥泽均长捧衢樽歌舜日太平有道万年春梯航重译八方臣万岁楼前拜舞频特典开科歌异数旷恩蠲赋颂深仁翕河永固川增福登岱还崇岳立身荣比星精何所献瑶池介酒祝尊亲万寿无疆诗翰林院编修周彝闻干行不息悬象纬以常新坤载无疆丽高深而永固上圣法天保合自应年与天齐至诚配地含宏遂致福同地厚潙水之必得者四禄位偕名寿兼隆华封之独多者三福寿与男子竝萃祥征在昔瑞纪今时钦惟我皇上德懋日新化成久道溯微言于泗水易阐天心崇正学于考亭集经御订春温秋肃统武功文德而莫罄形容旰食宵衣兼开创守成而竝垂典则抚万方于在宥光昭湛露卿云合四海爲一家喜协箕风毕雨乌弋黄支之国越海外而来同白麟赤雀之祥普寰中而献瑞一昨昭阳纪岁姑洗司辰欣逢尼山顺耳之期实合轩辕推筴之始普天歌舞聚躬桓蒲谷而齐效嵩唿率土趋跄㑹南朔东西而共申嘏祝方谓戴高履厚难抒愚贱之悃忱庶几㫖酒兕觥稍报生成于万一顾臣民介福咸思申钖自天而圣主垂慈惟愿推恩下逮春华秋实两增额外之科火耨水耕尽免区中之赋晋阶钖类酬奔走之微劳宥过省刑涣矜疑之大泽洁陈牲币肃羣望之明禋颁赐帛糜恤民间之耆耉任子而鹓班济美赉金而虎旅腾欢维时鲐背之民捧觞而至黄髪之老扶杖以观皇上特行养老之仪创举引年之典煌煌清问尤重力田孝弟之氓蔼蔼天颜布爲甘雨惠风之赐爰有两岐瑞麦九穗嘉禾随紫陌以翻风映青阳而吐实宸章璀璨声自协乎薰琴御墨淋漓义更超乎豳雅余三余九频年登大有之书俾炽俾昌长日乐太平之运盖圣天子以日升川至之福爲尔百姓永家给人足之休义洽仁渐民胞物与恩深覆载偕万物以长春明竝照临配三光而不老金泥玉检远迈登封之七十二君天干地支定周甲子之万八千岁矣彝职叨侍从业在丹铅校多士于南天惟励冰霜之守望五云于北极未随舞蹈之班兹当一元复始之昌辰幸际万国同春之泰运敬抒芜制拟东海之添筹窃比葵心指南山而献寿从此年年岁岁常陈一统之车书荡荡巍巍永享亿龄之厯服彝不胜欢忭踊跃之至垂裳端拱涖山河景运雍熙沐太和万姓同时唿万岁三春长日祝三多自天淑气盈仙仗匝地欢声动玉珂南极光中齐拜舞溥将瀛海注恩波圣主当阳泽愈隆屡辞鸿号守谦沖八纮共仰光天业乙夜尤勤汲古功禹鼎汤盘垂典训豳风无逸契宸衷试看寰宇昇平乐尽在宵衣旰食中栉比龙棚绮陌连碧桃花下即芝田如云翠葆鸣天乐夹道香炉祝大年北阙氤氲凝瑞霭西山飞动拂晴烟康衢歌舞纷纶集鸠杖相逢宛偓佺龎眉鹤髪太平人历历尧天长养身方拟丹心争向日旋霑帝泽更如春九霄路迥颁金渥五色云高劝酒频复简耆年蒙召问恩荣重叠古无伦担簦士子应旁招万寿科名起圣朝史奏卿云传姓氏人凭协气作扶摇淳风浑噩书皆古至治雍和律自调薄海琅琅腾雅颂遥随仪凤和箫韶圣学斋居俨大廷太和保合见清宁一源上下通三极四府旁罗贯六经云汉昭囬成翰墨盘盂肃穆对箴铭指南独正千秋脉从此儒宗式考亭甘雨和风洽四时天颜有喜兆民知禾揺翠浪皆同颖麦曵黄云尽两岐造化钧陶工肖物开成心事托摛辞侍臣雒诵年丰赋俨对南薰解愠诗六诏抡才道路长遥瞻宸极荷荣光九重盛事超今古万里臣心切对扬惟愿得人襄教化敢云报国在文章从兹益励趋承力岁岁常依黼座旁万寿恭纪乐府翰林院编修俞长策上苑香风接帝城太平歌管胜韶韺尧眉舜目齐天寿更扈鸾舆圣母行山龙黼黻色斑斓孝治心殷有诏颁千亿万人齐上寿至尊先自谒慈颜纷纷耆宿诣安车匍匐彤庭礼数疎幸际君王怜耄耊笑看鲐背拂金鱼五色龙棚百和香千官随辇効趋跄更看鹤髪支笻叟也着黄衣捧玉觞圣德神功孰与伦广轮无不效尊亲柳舒花放増妍丽都爲吾王祝万春介寿曾来百岁人扶藜拜舞也精神万年自是天家厯谆嘱儿孙记此春九重赉予下天章酿作甘霖沛八方忽看西山呈霁色由来时雨复时旸天潢酬酢有光辉飶酒椒馨染赐衣一自湛恩零露后六街扶得醉人归其留后长春付画图太平有象古今无从今甲子周囘日万岁千年总不殊家家絃管入风谣巷舞衢歌祝圣朝暄负差自喜也将愚悃达层霄万寿诗翰林院编修加一级俞兆晟春深大地徧祥光六㝢欣臻寿域昌绮陌莺簧谐舜律衢樽鸠杖沃尧觞蓬壶紫气传桃熟阊阖红云覩鹤翔童叟九天均拜舞圣人恭已正垂裳一从开辟到赓歌戴德谁知此日多凿齿奇肱嘉惠浃白环银瓮瑞琛罗崇卑参两眞无外日月升恒总不磨试取澥筹添圣算永瞻皇极建中和太平持世是金仙万里河山巩固年兜率花辰先浴佛圆仪岁甲甫周天恩如甘雨苏羣物颂比春潮涨百川愿聚一时耆耊寿上归我后庆绵绵集贤春殿聚羣儒记听温纶感独殊清逈玉堂容委珮栖迟凤沼许将雏百千万亿占庥厯南北东西合大酺臣职自惭叨珥笔清时长进九如图万寿贺表翰林院编修蒋涟康熙五十二年三月十八日恭遇皇上六十万寿之辰翰林院编修蒋涟诚欢诚忭稽首顿首上言盖闻不息者圣心膺齐天之宝箓得寿者大德握凝命之贞符所以千龄则水德开先万岁则神山响荅粤稽皇古代起神人御气乗龙开天执象鼓铸鸿厖之世绵延万亿之年枢电呈祥渚虹叶瑞康宁寿考书既衍于畴图保佑天申诗亦歌夫嘉乐豳风七月酌献兕觥江汉一章对扬虎拜盖敷天裒对固帝王有道之长率土同欢实臣庶维祺之愿钦惟皇帝陛下体天以健如日之升秉贞恒于覆载之中㑹归有极跻仁寿于梯航之外保合太和功德高冠百王制礼定乐尽典物声容之大治教逺超三代稽古崇儒观人文久道之成惟时惟几无逸作所立纲纪于精明果毅一游一豫时迈省方秩山川于震叠怀柔奋神武而一扫黔滇八埏归化运筹畧而三征朔漠六服输诚永定讫功西北之安澜有庆大河底绩东南之衆壑朝宗岁岁蠲租恩周十五省而无外家家拜赐数及百千万而有赢频施解网之仁赦过宥罪恒厪好生之念尚德缓刑愼简贤能邀天顾而人无不识躬亲听断经圣聪而事未尝忘颁训诰于泽宫咸遵模楷绘耕桑于丹扆洞悉艰难宏奖羣材棘闱重启敦崇正学黉序增光兼之上哲生知罗百家之富有万几余暇撷六艺之菁华奎章即是天文日经星纬御墨无非云彩凤翥龙腾剖析鸿䝉精求象数究观虫篆细烛豪芒诚天纵之多能洵生民所未有声名洋溢旁孚血气之伦期运昌明正值光华之旦犹且虚衷弥切尊号固辞秉洪钧而敬天肃将明祀膺宝厯而尊祖率由旧章孺慕无违慈宁问视驩心普洽孝治光昭盛美则新而又新谦让则圣不自圣臣民同乐合四海之心爲心中外饮和以万方之福爲福既霑被五十余年之雨露遂欢腾数千万里之讴歌凡兹德意覃敷悉本精神强固纪年次癸建月维辰欣向九重恭逢万寿天颜有喜卷帘共识龙鳞春色无边酌斗初周花甲海县衔恩已久朝章献寿方新大有年华长春节序琼枝玉叶拜稽百福金筵鹭列鸳班捧献万年康爵缥缈浮来银阙万井祥烟霏微飘入丹阶九城瑞霭香街绣陌蔀屋茆檐近自郊畿远而海甸鸾歌凤吹争飞南极星躔玉髓龙涎总设大罗仙供雕题镂齿拜手福庭乌弋黄支称觞仙禁翠柳织昇平之字高映南山绯桃帯度索之霞远来西极杯擎沆瀣川后来同乐奏箫韶凤凰翔集天心仁爱方爲万姓求安御路喧阗羣颂一人有庆瑶算与金瓯俱永圣恩共仙祚靡涯盖干象占爻尚属絪缊之始河图考数仍爲开辟之先赤光紫气之宵旋转长爲令节甲观画堂之日回环总是元辰大地升符何用麻姑观海后天同寿无烦金母授符涟海隅蒲栁之姿江介虫鱼之伎恩私三世恒分照于太阳感激寸衷难効尘于山岳幸叨禁近曲被殊荣得展诵于云章窃校镌于藜耀献惭金鑑同将野老之芹倾是葵心敢代天浆之斚喜聆歌衢击壤乐我太平快随骑竹扶鸠祝皇纯嘏伏愿益跻圣敬长法天行资生始以陶冶羣伦可大可久运世更踰于三五鼓阳和而燮调元化寖炽寖昌春秋岂数于八千行见瑞露宵零寿星昼见九光擢秀还濒五老之河六穗生禾竝入长年之舘登封玳检驾七十有二之勋猷解阜金徽衍悠久无疆之厯服矣涟无任瞻天仰圣踊跃懽忭之至谨奉表称贺以闻万寿诗翰林院编修蒋涟瑞气瑶光䕶绛霄万年圣节万方朝银河映彻壬寅露珠斗回环甲子宵仁寿化钧调玉烛太和天籁奏箫韶懽腾率土无疆颂何独三多愿祝尧百千亿载开元运五十余年涖万几混一河山光帝治经营宵旰切民依观贞日月升恒体干统风雷阖辟机葵藿寸衷输不尽铺张舞蹈向彤闱慈宁问视日勤劬鹤禁驩心万国俱硕辅龎睂争拜手老人鸠杖自歌衢梯航卉服占风至絃诵儒冠向日趋礼节乐和臻至化观成久道浃寰区霜肃天戈万里秋庙堂谟畧叶神谋黔滇一扫尘氛净朔漠三征戍火收渤澥崑崙无骇浪黄支乌弋总投矛今看八闼皆门户虎拜堦墀进鹤筹上古平成数禹功我皇指画与天通北酾漳滏波如镜南戢黄淮堰似虹璧马岂须循旧事蛟龙先已慑天衷还从岳牧朝宗日川渎波臣亦㑹同编氓情隐入巖廊尽布春和闿泽长銮辂省廵因妇子宸居图画是耕桑金钱岁岁蠲无算鸡黍家家乐未央试听农歌嵩祝里熙朝大有即祯祥多能天纵至神奇五夜旁搜发睿思文配典谟盘灏气诗兼风雅黜凡辞奎章绚烂青鸾纸御墨鶱腾彩凤姿开辟二仪从未有三辰辉采共昭垂握枢执象应精神咸五登三孰比伦自觉圣朝无阙事羣推帝德在知人精求物理高深见洞悉机宜听断亲正是健行常不息转旋元气得长春昇平海宇徧讴歌犹让鸿名咨儆多无逸箴铭跻圣敬撝谦纶綍畅人和卿云自霭三春日膏泽分流太液波珥笔绘天难拟议朝朝鹄立在銮坡光分南极绕奎躔万象蒸濡景气鲜寿考誉髦云汉丽人文炳蔚日中天技窃虫鱼末三世恩霑雨露偏㳟遇庆成观典礼长赓周雅九如篇万寿盛典初集卷八十万寿盛典初集卷八十一钦定四库全书万寿盛典初集卷八十一歌颂二十一万寿诗翰林院编修李绂圣人佳节遇长春朝野俱欢万寿新金殿早开亲凤扆玉銮严跸望初晨瑶台含雾星辰满霄汉无云日月眞休气荣光恒不散山河迤逦净纎尘鸡人罢唱晓珑璁清跸鸣銮出禁中一岭桃花红锦黦万条银烛碧纱笼施行圣泽山川润共识皇恩造化同幸预栢台称献寿惟应率舞乐薰风蓬莱正殿压金鳌天仗宵严建羽旄双阙薄烟笼菡蓞九重春色醉仙桃风传刻漏星河曙云卷珠帘剑佩高更对乐悬张宴处日华遥上赤霜袍东郊道上转青旂龙德先天天不违銮殿对时亲舜日兰香同处扑尧衣中天彩殿笼佳气北阙晴云捧禁闱自顾下儒何以祝并将歌舞报恩晖万寿诗翰林院编修方觐佳气氤氲拂禁林瑶池献寿起讴吟三春景丽同天节万国人倾捧日心蓂出尧堦琼露浥松生禹牖瑞云深拜舞欢无极进祝恭随广乐音罄宜茀禄庆重申海屋筹增凤纪新天上宏开仁寿域人间长乐太平春九霄笙鹤呈嘉诞六合莺花属令辰南极辉聨东井烂光华气象古无伦万寿诗翰林院编修秦道然帝德高千古皇仁被八埏东皇开寿域南极耀中天泰运当全盛干宫介大年健行诚不息景福集方骈忆昔虹流渚羣瞻日丽躔天符垂厯秘地纪发源绵鸿业膺图早昌期保定坚九重开运㑹八柱奠坤干先烈丕承肃贻谋诵法䖍干元体自合皇极建无偏智勇眞天钖生安孰比肩宏慈参大造濬哲裕停渊德洽重熙后勤当万国先苍黎虽皥皥宵旰自拳拳甘雨滋尧壤薰风叶舜絃普天游化日率土颂如川文教敷蛮服雄图震䍐开箾韶九功备干羽两阶窴南徼狂籓肆中权指顾平朱旗挥七校黄钺靖三边令肃千山月威清万里烟神谟心独运庙算气无前小丑心难革彫弓手自挻直教超瀚海何止勒燕然穷髪师方入穹庐迹已跧犁庭三奏凯絶域一投鞭亘古功无敌含生色竝鲜百神齐降祉四渎任洄漩帝念其咨切淮黄患未悛六廵周擘画万井乃安眠百尔劳奔走羣公尽胝腁欲成永赖绩不惜水衡钱爲计千秋善图功亿兆便险陂天地意补救圣人权河伯恬波浪阳侯静蜿蜒平成明德远疏瀹大功全秉穗千仓积车书九土聨年丰歌沸溢人乐舞蹁跹视远犹如迩穷源更及巅勅几勤乙览集议辨眞诠子史供清暇诗书入讲筵周情复孔思新义与陈篇厯究天人秘儒宗精一传微言恒阐发奥㫖每寻研道法归条贯隂阳受节宣智神周万品学博彚羣编教士储梁栋抡才得梓楩文风秦汉上圣训日星悬染翰龙蛇走临池风雨骞补戈难学歩飞白敢争妍笔阵千钧弩词源万斛泉金声谐大吕银牓耀如椽日月谁能绘星辰不可搴饬躬爲律度御世有方圆师保开黄阁公孤赉锦鞯台阶尊帝简槐位择贤迁敬老资方药怜才授屋㕓官评凭丙鉴仕路絶夤缘侧席常虚席求贤每得贤畴咨先德望器使及愚颛寒谷无遗植春风鲜叶捐衆流皆茹纳万类尽陶甄别叙天官职清通物望专羣流严六计九品頼三铨掌土司民利多稌咏大田雨旸天意洽饥溺圣心怜望实充华选衣冠尚勉旃轶伦归玉署超擢自花甎九伐旂常载三驱鼎鼐镌森森武库仗烈烈夏曹鋋贯索无芒角寃诬有洗祥刑心恻恻诏狱草芉芉山泽时弛禁园林无废田耎民功看毕举地利更无愆既重公卿矣兼资庶寀焉循良奖冰檗俊乂挺兰荃吏畏民安业风和俗不儇省刑兼宥过逋释更租蠲户户皆高廪村村办献豜桑麻盈乐土粱稻满横阡党塾絃歌盛闾阎揖让还耆英多伏胜人瑞有彭籛兹值青阳月欣逢紫气阗银筹添海屋鸾鸟下蓬仙济济鹓凰绕桓桓虎豹圜淮南丛桂秀商洛紫芝娟宫树含甘露名山贡白环瑶池饷玉枣大陆涌金莲烟柳飘香砌仙葩烂锦笺风吹红杏绚丝袅碧桃牵瑞气朝朝满祥云处处连讴歌徧黔首踊跃到华巅上苑游麟扰彤墀舞凤翩香携烟细细乐奏鼓鼘鼘瑶圃花如玉瀛洲藕似船三浆调寳鼎六膳献仙佺龙德施方普离明灿若璇箕畴五福备元运六符延颂德唐虞夏绵龄亿万千齐天瞻圣寿花甲似玑璇万寿诗翰林院编修张起麟凤厯无疆亿载期和风瑞日引旌旗天䦕金阙临黄道春拥珠旒映碧墀舜乐自调三象正尧衣不动五云垂康衢耕凿成淳俗帝德惟歌击壤词抚辰辑瑞仰高穹运际中天气象同四表璇玑光玉烛三时云稼荅金风图成禹㑹车书远治纪周官礼乐崇寿考作人开盛典鹓鸾集处听唿嵩龙旓凤扆转鸿钧万物昭苏雨露新皇极衍成无量寿干元合作一家春星云灿烂咸垂象川岳怀柔不爱珍正是东风受吏日黄支乌弋庆枫宸万寿诗翰林院编修惠士奇芙蓉金阙紫云端吹管声清引凤鸾蓬岛结成千岁实玉阶齐奏万年欢羣仙簇仗擎琼液诸部朝天执宝盘南极一星开寿域八方长沭帝恩寛充庭猎猎动旌旄一片红霞映赭袍百尺楼前鸡唱早万安宫外漏声高华池烟鎻长春柳月幌风开露井桃内殿称觞浮紫气遥闻天上奏云璈史臣恭奏协风来祈谷东郊宿雾开春色渐生观麦殿晓霞遥映望耕台嘉禾竞献青囊种劳酒频斟白玉杯农事未兴宸念切阳和先向日边囘集贤书院㑹羣英仁寿新编四部成已诏兰台增算学更开虎观待儒生宓羲图里占三象洪范书中论五行圣代文章今最盛聨珠夜夜聚奎明天兵犹记出居庸十万旌旗耀日红大将暗排龙虎阵至尊亲挽凤凰弓威行沙漠雷霆肃恩入河源雨露通自古豹韬尊庙畧千秋碑碣纪神功黄金爲阙玉爲沙缦阁缯楼散绮霞洞府眞人持绛节诸天菩萨献香花盘登羊角千年枣盌贮龙芽万寿茶三月正逢天庆日莺啼春色满京华万寿诗翰林院编修储在文圣人久道自长年景运重逢虞夏前洋溢声名川纳海光辉事业日中天德容穆穆贞元合睿性安安厯数绵稽古帝尧今再见初回甲子六乗干五纪勲华五位崇万年讴颂万方同数全易象先天里义在周书无逸中主静渊衷函岁月体元善气亘苍穹八荒寿域归皇极栋牖松云仰法宫纬武经文协雨旸荡平王道拱明堂奠安海岳干坤正歌舞耕桑日月长四表职方勤贡賮九重典学静垂裳从今圣厯知无极自有贞符纪百祥苑花如锦日边开遥挹山光紫翠来景丽烟凝连绮陌岁丰人乐上春台南薰徧奏钧天乐北斗平临万寿杯三月年年云五色何幸到蓬莱万寿诗翰林院编修徐用钖星绕虹流六十年蹡蹡鹓鹭仰尧天炉烟近袅云霄上扇影徐分日月边陶淑万方周礼乐平成亿载禹山川彤庭何限华封祝寰海三多次第传松云栋牖俯丹除元气含和在碧虚九野丰年绵甲子万邦殊俗一车书玉阶蓂荚占时徧金母桃花结实初此日梯航重译至弧南星极拱宸居太和宇宙庆昌辰上苑岧嶤接绮闉辇路莺花三月丽康衢箫鼓万年春黄图带砺弥天寿紫府星辰与日新久道化成文治盛周诗棫朴颂皇仁三五淳风泰运清承恩珥笔际昇平蓬莱莫罄添筹数嶰谷惟调击壤声金镜凝晖初日照珠囊绚瑞五云生更看北斗尧樽满拜舞年年葵藿情万寿诗翰林院编修陈似源华渚天开瑞金芝早发祥万年花绚烂九陛日辉煌甲子星周纪融和候载阳庄椿初挺秀尧荚正含芳蓬岛卿云见瀛台紫气翔仙筹添海屋春酒进霞觞琐闼朝初曙庭燎夜未央趋跄朝凤阙拜舞肃鹓行竞献延龄颂齐赓景福章午方增纪算闰岁庆绵长衢祝膺多祉涂歌徧八荒鸿图超古圣上寿匹天皇保定乘时泰升恒际运昌皇仁垂宇宙帝德嫓虞唐继述宏谟烈清宁若雨旸旦明恭对越禴祀夙斋庄行健时干惕勤修务就将宸章悬日月睿藻焕缣缃笔挟虬龙势霞飞翰墨光尊贤崇道学惇典正伦常礼乐高三代诗书纂百王壁经传统绪羲易阐精详厯律通渊奥璇玑发秘藏党庠兴齿让山海集梯航式廓恢边塞谋猷勒庙廊涵濡文教远赫濯武威扬无逸图屏上豳风绘座傍丰亨宁妇子祈报重耕桑免赋寰区徧蠲租大泽滂时廵舒硕画治水愼隄防禹绩歌清晏神功达混茫好生刑可措御下惠弥彰广额罗多士遴才恤远方河山聨帯砺土宇巩金汤辑瑞来西旅称藩自越裳嵩唿呈寳鑑华祝聚朝堂至治隆端拱羣工励赞襄悃诚抒殿陛闻望仰圭璋曲奏箫韶舞浆分沆瀣香巍巍戴高厚悠久颂无疆万寿诗翰林院编修吕谦恒宝厯开基远皇图启运昌光华齐日月礼乐焕文章道脉承千圣徽猷冠百王拜飏偕岳牧万寿祝无疆含哺贻恩厚游衢沛泽汪租蠲春浩荡厯卜道灵长四表光同被三农乐未央昇平难颂德万寿祝无疆圣学符洙泗先贤重紫阳千秋眞继统十哲许登堂阙里云章贲新安宝额光右文逢盛世万寿祝无疆南顾汤汤水深宫厪虑长已殊归碣石未可塞宣房刻玉将河渎搴茭问筑防淮阳安堵庆万寿祝无疆远徼隂山北由来备享王奋螳闻小丑秉钺度遐荒王者征无战兵机授有方声灵眞赫濯万寿祝无疆棫朴占王化茹茅庆士昌皇心常若渴贤路信无方骐骥天闲集珊瑚铁网张作人云汉咏万寿祝无疆闻道红苖欵还同汉白狼星躔安翼轸樵牧静湖湘舞乐陈干羽仪庭感鳯凰远人频稽首万寿祝无疆符瑞昭华应鸿名垂拱彰仙盘承湛露河水出荣光通国懽酺饮千官献兕觞普天同抃舞万寿祝无疆万寿诗翰林院编修朱元英日出山川丽春深花鸟和万年枝外舞三秀草边歌随仗临丹地调音叶紫鼍五云敷御座七萃给恩波凤展开阊阖龙翔拱玉珂华封愿无限福禄拥江河序转三阳盛人看百福多漏莲时日永堦荚凤麟和大化还同育文澜自拥波西园收秘籍东序振灵鼍饮德康衢舞怀恩荜户歌绛宫觇治象佳气拂仙萝万寿盛典初集卷八十一万寿盛典初集卷八十二钦定四库全书万寿盛典初集卷八十二歌颂二十二万寿诗翰林院编修沈树本圣寿昌期敞御筵羣生抃舞徧垓埏万年永与干坤竝六十初逢甲子全雉尾云开迎晓日螭头风细起祥烟班聨肃穆衣冠集遥听嵩唿达九天歴代规模竝可稽吾皇盛德独难跻学从孔孟心源接治与唐虞事业齐平地成天垂大法经文纬武惠烝黎忻瞻福曜层霄朗遥映荣光斗极西彤庭介寿恰深春三月韶华景象新御苑柳垂风拂徧上林花发露霑匀都缘圣泽涵濡久更觉天工长养频大地阳和归乐育惟将山阜颂枫宸帝德如天被里闾仁风时贲紫泥书年年施惠常无尽万万蠲租更有余解阜歌成登寿域雍煕俗美庆安居东南今岁䝉恩广亿兆懽同在藻鱼六合爲家抚驭遥梯山航海祝皇朝共球何止来重译干羽欣逢格有苖永握瑶图増赫濯长将玉烛示和调巍巍声教宏无外圣德神功万古昭新纶特沛耀奎光多士连升沐泽长广辟虞门罗俊杰宏敷汉诏得贤良登科正値桃花暖及第还闻桂蘂香十载每逢齐庆日普天雨露焕文章煌煌伟烈竝丰功玉检眞宜骏号崇廷议协和陈典礼皇心再四示谦冲虚文不尚扬休美尽职还期守敬忠让德弥光传远近咸知百福集渊衷飏拜傍金门清问曾䝉语独温玉陛唿名新被眷銮坡视草世承恩涓埃无可酬丹扆文字宁堪报至尊祇有趋跄随父老葵衷还拟献尧樽万寿诗翰林院编修徐葆光天长地久万年同三月春光禁苑中灼灼繁花皆献寿声声啼鸟亦唿嵩天长地久万年逢此日三多祝华封牛酒赐酺天下乐春来尽沐圣恩浓天长地久万年邦受贺明堂启八牕王㑹图成重译至声灵远过混同江天长地久万年枝风动祥光满玉墀高处双栖太平雀朝朝报道太平时天长地久万年晖帝德光华徧九围扫净欃枪同一照斗南极北尽知归天长地久万年书爲惜分隂启石渠四库纷罗供圣学万几片暇即三余天长地久万年符五岳眞灵有瑞图运启中天长御极轩皇振古握干枢天长地久万年齐五曜文明聚壁奎盛世作人歌寿考春秋两度碧云梯天长地久万年谐钟律调成六气佳亲定九成歌舜德锵锵百兽舞瑶阶天长地久万年杯高挹南山万福来十里花棚连御道彻云鼓吹动春雷天长地久万年春斗柄东囘拱紫宸雨露十行寛大诏普天同日沐皇仁天长地久万年君阊阖门开五色云日丽轩图囘北陆风随舜瑟转南薰天长地久万年恩鼓腹嬉游帝力存四海同登仁寿域龎睂世世见曾孙天长地久万年安共庆昇平万国欢宝络珠旛迎圣节铃声天半玉珊珊天长地久万年间避暑常廵驻跸山禁匾新题三十六蓬莱缥缈出尘寰天长地久万年传庆积天潢瓜瓞绵万岁山前称祝后绿车千乗御堤边天长地久万年谣击壤衢中共祝尧宣布中和皆圣德採成乐府比咸韶天长地久万年爻布策常逢泰运交象数演成符瑞至图书出水凤鸣郊天长地久万年膏亘古隆恩一日叨两税全蠲农扈喜声声布谷唤东臯天长地久万年和紫塞传来瑞应多九穗珠茎高一丈金城弥望玉山禾天长地久万年花元日莲开两朶霞律转三阳先告瑞绵绵千叶比年华天长地久万年康化俗煕煕治日昌纪号年年编玉厯回环甲子数无疆天长地久万年清竹箭黄流似镜明夜夜荣光烛星斗赤文绿字兆平成天长地久万年宁乍试尧阶三叶蓂斗建苍龙杓转处直南正对老人星天长地久万年增朝夕常如日月升岁岁史官书大有几何巧厯算三登天长地久万年筹海屋添来星几周干策六觚常在握明良一德演箕畴天长地久万年心乌弋黄支献国琛八表葵倾同向日海波已定指南针天长地久万年参㑹合三才万象含河雒渊源归太极深宫丙夜费幽探天长地久万年占宝厯编成叶叶添玉策探来逢再朔浑天全数合羲炎天长地久万年函伫望登封启玉缄功德休陈七十二巍巍独冠泰山巖万寿诗翰林院编修缪沅龙光齐庆天长久凤厯欣看日正中三素云边笼瑞色五絃琴上奏薰风昭囘法象星辰丽鼓铸隂阳造化同熈皥春台逢盛世仰瞻阊阖共唿嵩三五昌期淑景呈泰符运启泰阶平偶摛玉管云章焕载戢琱戈海宇清四象心融观察尽六韬天授指挥成华封颂祷年年事重译共球祝圣明喜起堂廉论道时文经武纬迈轩羲金茎雨露山河润玉衮衣裳藻火垂天寿阳和三月节圣心敬愼万年基流沙若木声名远王㑹车书亘地维区宇生成荷至仁时闻湛露出枫宸三年禹甸蠲租徧肆赦汤围解网频海偃鲸鲵平远岛河浮秸接通津万方寿考歌云汉蘂榜重开庆作人豳风稼穑咏艰难民事关心到玉銮寰海福爲天子福万方安即圣心安桑麻春长郊原满瀛海波流惠泽寛亿载光华歌复旦羣看紫气五云端觚稜宫阙接郊垧祝圣香烟绕户庭天汉干符辉瑞册日车芒采耀仙蓂三霄树色融青黛万叠山容列翠屛南极宝躔齐涌现微垣光聚老人星万寿诗翰林院检讨阿尔赛莺花三月凤凰城绕电流虹祝圣明芝草芬芳连蓂荚景星烂熳映长庚九天阊阖陈仙乐万国衣冠献寿觥金阙玉阶盈紫气方知人世有蓬瀛轶后超前帝业隆绵绵厯数庆时雍图书悉阐千秋上疆索全收六合中贤路恢张宏睿鉴民情纎悉彻宸聪难酬宵旰勤劳意天钖祯祥万福同昌期岁岁喜晴和绮丽都城锦绣多煕皥有天皆乐国汪洋无地不恩波灯开火树鸾笙奏香绕云堤凤辇过万斛春光收不尽宫莺衔上万年柯物阜民安寿域开凤仪鹤舞下瑶台三多华祝千祥集万岁嵩唿五老来日丽中天光焕烂星明南极象昭囘微臣敬献升恒颂遥听欢声徧九垓万寿诗翰林院检讨阿金宝厯长临道益崇昌期位育与天同化成二典三谟上德溥諴民阜物中华渚翔虹开寿国青云干律鼓条风苞符竞效登王㑹凤舞麟游圣治隆龙飞玉厯正绵绵神策轩台纪大年圣节长春恒祝华璇图花甲始周天平成峻业超千圣浩荡殊恩被八埏共覩祯符书出洛荣光长绕御炉烟仁覃薄海治功成寿献三春泰宇明五色云中朝太皥九重天上灿长庚花迎紫气唿嵩色玉振青阳击壤声永庆添筹齐泰华万龄宝箓谱昇平门开阊阖庆三辰圣寿祥徴亿万春五福云臻交泰世九门星拱献琛人膺图寰海河山固合乐钧天岁月新窃喜葵忱依陛切得随岳颂拜枫宸万寿诗翰林院编修徐斌赓飏齐献九如词万岁千秋拜舞时北阙卿云元有象南山仙露本无私升恒庆溢长庚座喜起荣霑太液池一统泰阶绵宝厯鹓班济济肃朝仪万国车书奉帝州瞻天献寿觐龙楼波臣竞进珊瑚树译使争呈翡翠裘干羽森张昭圣武边庭绥靖显宸猷殊方到此霑恩幸航海梯山未足酬五十余年圣泽深六旬周甲喜初临陈诗每悉艰难隐解网常存赦宥心博採渊珠鱼在藻宏开蘂榜鹤鸣隂欲从久道知仁寿旰食宵衣直至今万年枝上好春光爲报佳辰出禁墙花扑霞觞飞锦绣鸟翻霓羽奏笙簧天生至德韶华富人乐纯禧景运昌寰宇欢腾皆寿域嵩龄岁岁颂无疆万寿诗翰林院编修戚麟祥虹流电绕届长春亿万斯年始六旬一甲初周天未午五阳正泰斗加辰寰中河岳呈天瑞海外梯航颂圣人德愈恢宏心愈惕年年欢忭溢臣民鸣玉阶墀霭瑞烟鸿符宝厯正绵延莺花各占舒长日麟凤同游长养天嵩顶唿曾传汉代华封祝亦纪尧年讵知宥宻基天命要在周书无逸篇六宇懽声彻帝廷扶携老幼祝尧龄休徴百福归皇极月建三春纪寿星棫朴宏开云汉丽笙歌遥沸海山青羣工漫进千秋鑑圣德神功括六经长年珥笔侍鸾坡拜庆今从鹓鹭过半月前人修上已浃旬后佛浴清和九重阶上箫韶曲万岁声中天保歌亿兆臣民䖍愿望封人祝应嫓三多阊阖晨开繖影黄万邦黎庶颂无疆桃花水暖澄仙液杨栁风和接御香大衍数重分二策贞元运转起三皇无边喜气腾霄汉莫羡瑶池远介觞桑麻万里庆昇平累洽重煕久道成得一自同天地寿唿嵩聊展子臣情家书贝叶称无量户爇旃檀祝上清但见升恒如日月巍巍圣德总难名万寿盛典初集卷八十二万寿盛典初集卷八十三钦定四库全书万夀盛典初集卷八十三歌颂二十三万寿诗翰林院编修李钟峩闻三多之祝愿首肇于封人五福之陈畴实衍于箕子稽长年于帝牒自大电绕枢以来考永命于王编暨流星贯昴而后祥凝殿陛鸿休庆于无疆瑞霭宫廷纯嘏歌夫有秩或徳本神圣明可竝于升恒或功则平成能可赞乎化育或宵旰而煕庶绩或俭素而抚皇图颂以罄冝则天渊比盛介以眉夀则松栢嫓休要惟气运值夫昌隆遂乃茀禄徴其悠逺钦惟我皇上符地以贞合干之健沖龄登大寳善继善述缵绪而长发呈祥硕画靖多方乃武乃文垂统而永清着绩天戈遥指四海波恬玉辇时廵万邦风动河流永奠隄防无冲决之区水利肇兴坟埴尽膏腴之壌怙父恃母畎亩之贱咸得亲黼座以言情就日瞻云山林之逸靡不向康衢而骧首家给人足坻京之积良丰政简刑清象魏之文徒设蠲租赐复黄童白叟交欣广额开科春试秋闱叠举而且典隆阙里大道与河汉同流配进考亭正学偕日星竝着加以心勤乙夜更博典坟躬亲万几兼综技艺宸章璀璨铿锵声若琳瑯寳翰聫翩翔舞形如鸾鳯大而博学圣又多能绍虞夏商周而集其成萃南北东西而㑹于极普天俱登衽席家室和平薄海同在陶钧民安物阜惟性学之竝懋冝福禄之来同迺者序属三春日过上已红霞缥缈香飞上洞之桃碧浪弥漫青满平畴之麦睇尧衢而似绣鸟语花香瞻禹甸以如云风和日丽走金貂于紫陌寳马嘶杨度翠幰于虹桥朱轮漾日频年丰稔人生沕穆之天匝地殷盈民在熙皥之世圣人临乎九有较昔大衍之用已羡三筹君子实惟万年喜今花甲之周政当六袠旌旗旖旎虹霓绕而天宇高车马纵横云锦铺而皇都壮济济皆垂绅委佩鹭序趋跄桓桓尽韬甲偃戈虎臣稽拜敦诗説礼辟廱之钟鼓喤然望杏瞻蒲阡陌之桑麻沃若别有雕题凿齿穷髪竒肱习俗各殊胥叩闗而输賮语言重译咸向阙以来王甘属邻国之附庸窃慕中华之文教懽声腾沸恍回万叠之潮香篆絪缊顿霭层霄之雾仰南山之嵂崒犹莫彷其崇隆指东海之汪洋尚难方其广逺在圣皇垂裳之治谦让未遑而臣庶称觥之心欢欣何极贡獒献雉方物不限于梯航肄雅歌风祷颂堪铭于金石有能毕献子来之愿良殷无美不呈媚兹之情甚笃农工商贾萃域内之珍竒僸佅兜离贡逺方之音乐九州同豫而奉尧樽六合偕来而观韶舞奠丕基于有永曰安曰冨曰尊曰荣景福冠乎古今膺定命于无穷为位为禄为名为夀纯禧昭于天壤祥呈南极何须方朔之桃徳注东华奚贵安期之枣一人有庆万福咸冝饮河有素击壤无称诵习遗经私幸服官已久景行曩哲深愧知非未能纵称五而述三犹挂一而漏万拟天保之致告但赋罄冝效楚茨以陈言惟歌攸酢谨拜手稽首而献诗曰一人至徳超隆古福敛箕畴寳祚昌天际结成云有霱海心飞上日当阳运惟履泰三辰顺世遇恒丰百度彰丹殿垂裳敷政教碧霄抒藻焕文章四时草木俱呈瑞八表山河悉効祥郡邑道原均逺迩蛮荒贡弗限梯航曽闻蓂荚开前殿屡产嘉禾报方下国熙恬忘作息深宫静穆肃珩璜闲调玉勒收还纵细按朱絃卸复张睿算含𢎞天浩浩皇仁汪濊露瀼瀼氐羌振古为邉圉岳牧于今是栋梁箨卷轻飈归浩渺冰迎朝旭散淋浪迅雷震后春偏丽澍雨晴余草倍芳保介苐闻脩钱镈有司真欲措桁杨丰功于铄昭霄汉雅化霑濡暨井疆崇俭规模侔夏后还醇风俗等陶唐东廵阙里观车服西閲岐周忆鳯凰往哲尽皆馨俎豆真儒特诏晋宫墙黄淮底绩劳符禹盘剑垂铭敬绍汤铜柱山川花漠漠玉闗亭障月煌煌闾阎殷阜仁为美壁垒森严勇不妨几向爨余遴异响早从伏枥识调良已同度木施成室尚恐遗珠未入囊那惜位高优廪禄奚论地逈隔巖廊八垠耆定防犹宻六合咸宁虑益详蠲赈殊恩浮亿万捜罗旷典迈寻常典坟博洽时探讨才艺多能日就将御笔挥题皆琬琰宸章宠钖各琳琅徳容粹美昭金钖政治精详振纪纲问视寝门情罔极慇懃棣萼意难量恭逢六袠千秋节恰值三春百卉香冉冉桃华红烂熳畇畇麦浪碧低昂两班簪绂随胪序九域共球列雁行贵若王公䖍俯仰逺于象译恪趋跄旌旗飘曵虹霓影车马骈罗锦绣光野色正浓新雨緑山容轻染晓烟黄笙箫合沓频堪聼楼观参差逺可望薪槱自然储棫朴毕罗久矣萃鸳鸯胥歌厚载生成大共庆高明怙冒长衆福罄冝仁者夀敬陈无逸侑霞觞万夀诗翰林院检讨彭维新春永尧阶景运长九天晴日丽垂裳三多华祝当三月万嵗嵩唿彻万方沆瀣气凝仙仗外蓬莱云近御炉傍昇平有象干坤泰徳业巍巍仰圣皇不息宸衷日体干图书秘藴借昭宣智周轩歴三辰内道契羲爻一画前金石铿锵摛鳯藻云霞灿烂染龙笺光华覃被崇文教棫朴兴歌亿万年治竝苍穹雨露深雍熙民物入虞琴宣威永靖要荒域布泽频劳宵旰心川岳百神钦衮黻梯航万国贡璆琳钧陶庶彚归仁夀甲子环周肇自今紫霄瑞露湿春城丹篆琅函映上清盛世不崇图箓事普天弥切咏歌情瑶堦趋走称觞队芳甸諠阗祝嘏声喜溢臣民陈广乐太和气象洽寰瀛万夀诗翰林院检讨史尚节睿虑超三代中和冠百王体元因建极膺箓久垂裳伦物皆明察春秋每就将研几通律数正乐审宫商典学崇洙泗知人驾舜汤赫声加海内文徳耀邉方士沐诗书化人登翰墨场菁莪都应瑞云汉自成章勤政书无逸临朝问未央劳心尧独儆菲食禹频尝嵗发蠲租诏恩颁出日乡纶言天广大恺泽海汪洋物阜安耕凿时和顺雨旸是邦俱覆载何处不梯航重译来荒域飞车㑹帝阊六旬当㤗运九有仰荣光日映蓬莱阁云连鹓鹭行华灯明绮陌彩仗列巖廊祝圣香花绕飏言剑珮锵斑麟游上苑翠鳯集高冈献颂华封境欢唿嵩岳傍一人今有庆万夀正无疆景福承天祐遐龄与日长璇图绵厯筭嵗嵗奉霞觞万夀诗翰林院检讨万民钦庆溢层霄夀幄开千官耸立㑹蓬莱九天瑞霭㸔如锦万国欢声聴若雷嵗久山川宏蕴蓄年深草木荷栽培幸际承平世同向虞廷拜手来布泽流膏雨露新万方人久在阳春金钱百万蠲恒徧汉律三千宥独频为靖邉隅劳北伐每占丰稔望时廵羣工端肃来阊阖一朶红云卫紫宸五云楼阁翠㣲间雉尾朝迎识圣颜有喜近臣瞻北阙无疆洪算颂南山功先千圣传心法术薄羣眞饵大还鹭序鹓行齐拜舞嵩唿申祝满尘寰民隠真能达九重频年体恤到村农人懐饱暖家恒足路接絃歌户可封引奉朝班勤选择临轩䇿问每从容太平气象昭云日君徳乘干驭六龙抠衣纳陛向金銮铭玉镌勲纪不刋政首授时精治厯功先导水庆安澜数推蓂荚垂谟逺浪息桃花沛泽寛圣徳巍巍真莫竝如天浩荡欲名难配合三才贯古今尊崇聊展庶僚心皇衷倍敛窥还逺帝徳弥谦测愈深航海梯山㸔竝至玉真金阙望俱临循环花甲周初始长侍宸居共矢音万夀诗翰林院检讨柯乔年瑞气絪缊绕建章星明南极映瑶光皇恩广被春风普寿域𢎞开化日长苑栁烟笼青琐闼宫花露滴紫霞觞懽腾万国冠裳集拜舞龙墀切对扬化成久道共归心寳箓长膺普照临两试重开恩赐榜三年尽免额征金寰中就日输诚久域外闻风向化深盛治光华弥宇宙昭功象徳合元音至徳难名起化先干纲运用广无邉三春日月韶光丽万嵗君王景福全禹贡山河归率土尧封雨露戴高天阳和尽在雍熙世共乐昌期不记年运际中天酿太和冈陵松栢歴年多西山草茁千番细上苑花开万徧过化共祥风嘘淑气恩偕甘雨溢春波时隆业峻流光逺直接虞廷续九歌万几云集日昭融问夜祈年厪圣躬毕雨箕风时序顺高原下隰黍苖丰民登乐利悠还久治比勲华盛且隆四海同声申祝愿名言莫罄共唿嵩夀筵开处五云浮拜舞千官集鳯楼上日舜方周甲子六旬尧正冨春秋声谐律吕歌天保数彚蓬瀛记海筹正值皇都春色满瑞烟芳霭绕城游万寿盛典初集卷八十三万寿盛典初集卷八十四钦定四库全书万寿盛典初集卷八十四歌颂二十四万寿诗翰林院检讨陈均华渚虹光绕枢星电影驰荅阳乘景运缵绪抚鸿基玉烛方调日金瓯全盛时徳崇超往圣功懋轶前规继述隆尊养仁慈笃本支谟猷三统接礼乐万年垂考道心相印传经古是师芸牕披典册绨几列钟彞洒翰龙文炳摛词圣藻竒臣邻歌喜起兆庶乐恬熙问俗神尧念廵河大禹咨波臣胥顺应泽国赖防维亿万金钱赦十千秉穂遗截漕纾下力积粟赈民饥谳决无寃狱征徭鲜旅羁恤民宵㒺倦勤政夜何其春月韶光丽嘉辰日影迟天颜诚有喜圣寿乐无涯南极腾辉逺西池献斚冝愿随鹓鹭后敬献九如诗万寿诗翰林院检讨王珻至徳干行徤鸿图泰运昌深仁弥宇宙上治迈羲黄共献华封祝同歌寿考章一人称有庆五福介无疆雨露春城晓莺花绮陌香氤氲凝淑气缥缈转韶光丽旭摇仙掌晴晖拂禁墙绯桃荣汉苑翠荚映尧堂金殿炉烟静彤墀彩仗扬臣邻纷拜手天子正垂裳祝嘏趋鹓序唿嵩接鹭行日邉森剑珮霞际度笙簧蔼蔼宸颜喜忻忻化日长薫风嘘解阜福曜叶祯祥华渚流虹彩星枢绕电芒卿云环紫极瑞霭满青阳玉检千年箓琼筵万寿觞休徴㸔洊至申钖讵能量骏业升恒懋嘉符次第彰明良忻盛遇喜起乐赓飏幸际昇平㑹叨依侍从旁愿将天保颂长此戴君王万寿诗翰林院检讨觉罗逢泰钦惟我皇上道合璇图祥开瑶箓尧仁舜哲集千圣之大成禹俭汤勤懋百王之丕绪银河挽而甲兵尽洗金矢贡而玉帛胥同至治无虞民安物阜太平有象海宴河清允矣业迈古今诚哉年齐宇宙兹者青阳开㤗九重甲子方跻华渚徴休百禄昭明未艾觐天颜于咫尺千官拜舞以唿嵩仰圣夀之遐长万国梯航而上颂身依高厚运庆升恒日永春台芝盖捧红云影里天崇寿域海筹添碧落班中雀跃同趋葵衷曷罄敢效九如之颂用称万嵗之觞谨赋七言律八章拜手稽首以献巍巍大徳仰如天久道深仁位育全极以中和昭懋建心惟精一接真传瞻云就日千祥集颂岳唿嵩万象妍甲子甫开绵鳯纪葵倾处处乐尧年敬天法祖殚精诚尊养慈闱本至情玉膳自调供鼎实翠舆亲捧导鸾声九州禹贡欢心惬六服周官孝治成彩耀银潢恩下逮亲亲次第及民生旰食宵衣不敢康自令海㝢日光昌省方问俗追虞夏赐复蠲租迈汉唐道格上苍囘水旱政先下土绘农桑徳音时涣臻安阜攸暨由来仗纪纲明良千载一时中寳翰箴铭励翼同贤否豫明安职业贪㢘无混作公忠转圜幸际昌言㑹育徳还叨寿考功音矢卷阿叶梧鳯治规二典代天工经文纬武总天威宸算风驰异域归瀚海亲临波永息龙沙驾转日増辉载櫜弓矢磨青碣式廓封疆拱紫㣲作极声灵真赫濯古来史册见应稀阐扬儒术振民彞统竝君师事事釐礼重孔庭光旧典祀升徽国展新仪精深律厯三才奥剖晰诗书百氏疑惇叙陈常徧时夏此疆尔界日雍煕河淮效顺达南陬黄鹄无劳兆姓讴不惜金钱烦帝轸每増堰埭借神庥三洲东去风漪静九折西来砥柱收辏集梯航献符瑞敛时五福在箕畴电绕虹流庆令辰罄冝戬谷自天申难名至治尊鸿号犹厪虚懐下鳯纶叩阙衣冠齐献夀舞阶鞮译尽归仁欣逢盛事鹓班侍稽首称觥纪万春万寿诗翰林院检讨车松车书一统㑹昌辰阊阖千门气象新为庆尧年臻六袠忻逢舜日正三春殊方久戴恩纶溥异域常邀徳化均航海梯山来万国齐陈天保祝枫宸日丽风和三月天禁城春色浩无邉旌旗影动交仙仗剑珮班齐敞御筵运启万年绵帝祚云浮五色聚星躔希声遥奏箫韶乐谱入南薫圣徳传率土齐霑覆载恩皇仁叠布徧干坤太平已快民财阜大赉犹传天语温瑞气逺笼南极朗衆星环拱北辰尊瞻云共效华封祝击壤衢歌彻九阍何幸近蓬莱率舞欢腾献夀盃柱史肃仪鹓鹭整太常奏乐鳯凰来青阳气暖桃方熟紫极风清杏已开惟愿皇基千万载敷天常荷主恩培万夀诗翰林院检讨张懋能氤氲瑞气蔼蓬莱万嵗欢声万国来庶彚欣欣瞻化日羣英济济上春台广廷乐奏迎仙仗华渚星辉入寿盃共庆阳和符景运太平有道自天开天阙春融六合昌圣君端拱乐时康舜琴歌奏薫风动尧酒樽开瑞露香日月光华辉海岳龙鸾字画映缣缃追随清禁知荣幸珥笔涵濡帝泽长巍巍至徳迈轩羲圣敬文思八表垂风雨露雷皆化育东西南朔徧恩施舞阶干羽烽烟静击壤讴謡黼座知寳厯绵长真有象祥光日绕万年枝南极辉辉帝座邉卿云缦缦绕炉烟车书一统登三五禾黍丰盈耦十千万国咸宁当此日一人有庆永齐天涓埃何以摅㣲悃稽首惟赓保定篇万寿诗翰林院检讨卫昌绩帝徳干坤广鸿图日月长声华敷万国治理协三皇草木霑仁泽山川效景祥健行原不息泰运自无疆宵旰勤民事盈宁乐嵗穰闾阎真皥皥雨露正瀼瀼共沐熏陶力羣钦镇抚方笙簧歌式燕干羽舞成行莫赞尧天大惟依舜日光酉山罗典籍丙夜灿缣缃象纬昭宸翰云霄丽睿章巖廊凝瑞气圣夀值春阳甲子周初遡车书㑹久彰太平欣有象歴数庆弥昌玉伏翔鹓鹭仙韶集鳯凰普天同献颂匝地尽称觞昼永炉烟霭风和花气香箕畴传夏后华祝比陶唐拜手腾欢忭输诚拟对扬遥知千万载长此戴垂裳万寿诗翰林院检讨刘师恕圣人膺㤗运万国际昌期寳厯当全盛皇躬协罄冝生安超舜禹睿知迈轩羲崇徳惟穷理传中每缉熙深宫安敬止薄海仰文思精一通谟典箴铭载鼎彛道承洙泗统极建帝王规开物兼成务为君更作师懋勤时亹亹尚论日孜孜好古𢎞书局谈经御讲帷图畴宣奥义理学决沈疑几暇心无逸宵深卷屡披珠毫光灿烂玉砚墨淋漓鳯翥鸾翔备银钩铁画竒宸章明性道睿咏俪风诗定礼追三代和声诏一䕫协时衡合度布角偶乘竒命将行邉徼陈师建鼓旂皇威清瀚海宸断奠坤维羽檄销南国金戈偃北陲櫜弓归虎兕解甲静熊罴紫塞登图版红苖入甸绥文明昭若彼英武振如斯询事旌㢘吏临朝简有司百官因表正六合借恩施野以祯符献天将乐利贻五行烦舜儆八政荷尧咨鸾辂临汾水虹旃幸具茨闗心寛国赋轸念惜民脂博济无余憾蠲输鲜所私积年踰亿万徧地起疮痍化育人才蔚熏陶士气怡十年邀旷典万禩颂皇慈棫朴兴贤急楩柟为国资彚征收琬琰敦劝辨渑淄举直褒无次惩贪法必持干行维不息道量岂容窥徳合天常眷功崇福不訾春台跻百尔雅化育羣黎华祝三多日山唿万嵗时艶阳花似海甘醴物皆瑞有茅三嵴祥多麦两岐旅獒来内府楛矢辏前墀云牖生朱草松轩长紫芝咸韶天上奏箫管殿中吹银瓮流嘉液金瓯萃景禧懐柔趋岳渎拱卫走神祇彩仗笼晴霭觚稜映早曦鸾坡旌影漾鹭序玉声迟黄鸟华林苑丹鱼太液池和风方拂柳旭日欲倾葵巩固绵千禩雍熙徧九逵真忝窃此日获追随兰省叨亲切麟台漫委蛇湛恩诚厚矣两世更兼之拜舞欢无极趋跄乐有仪龙光天咫尺虬漏夜何其进祝当呈鑑陈畴欲衍箕我皇登上夀天下悉安禔大被生生徳长隆丕丕基万寿盛典初集巻八十四万寿盛典初集卷八十五钦定四库全书万寿盛典初集卷八十五歌颂二十五万夀诗翰林院检讨李周望虹渚开宸极嵩唿启帝阊日临三殿晓春到九天长礼乐超千古车书统八荒华封应献颂圣寿永无疆垂拱王心正升中帝徳隆政符干造广恩与嵗阳同瑞荚占尧厯薫絃鼓舜风治成臻上理景祚自无穷问寝龙楼晓从游鳯辇平圣人光大徳至行溢鸿名甘露天呈瑞祥蒲地效祯万方钦孝治率土庆同声濬哲原天纵生知本睿聪文章云汉倬经术古今崇翰藻追皇颉歌诗陋大风更闻昭圣武盛徳协丰功徳逺天能动诚孚感自神戈韬四野靖干舞两阶陈龙塞迥瞻斗鲸溟早问津兆人同燕喜长奉太平春宵旰勤民隠乘时纪豫游干行天自健㢲令泽常周竟野瞻龙盖环门拜玉旒翠华临幸地处处沐恩流硕画𢎞疏瀹神功迈禹王两河劳底定万井庆农桑蛟鳄潜藏迹鼋鼍逺作梁澄清逢圣代五色兆荣光户尽仓箱庆人闻秭亿歌庙堂心更切补助徳偏多每嵗霑天泽全蠲普太和尧衢㸔击壤江海是恩波品类恩常洽刑书念独钦下车知圣徳开网见仁心旭照圜扉暖芒销贯索沈不须吹黍律春入万方深精一唐虞统渊源洙泗传天文自垂象圣学早开先述作兼前哲尊崇徧昔贤辟廱钟鼓盛陶淑万斯年万夀诗翰林院检讨蒋肇帝徳干行健皇图景运亨虹流长启瑞电绕久呈祯寳厯绵千禩衢歌惬衆情华封来圣代嵩祝动欢声淑气三春丽阳和万彚生碧霄涵润雨琼岛漾新晴拂仗千条栁迎銮百啭莺芳辰逾上已嘉节近离明帝治调云瑟天心静玉衡礼兴文教洽威振武功成道统渊源逺㣲言剖晰精万几方暇逸六艺悉兼并无复洪河虑长令瀚海平睿谟亲指授庙畧几经营恵泽周邉徼纶言下帝京九州频赐复四海叠蠲征报国文章重观光士类清加科昭异数特勅定章程大化同天地尊称普士氓谦谦不自圣荡荡更难名甲子周初始贞元运迭行祥光弥紫极瑞气焕长庚鹓鹭欣多士簪𥚑羡列卿欢唿腾鳯阙拜舞奏鸾笙共遂冈陵愿咸抒葵藿情千秋金镜唘万国篚筐呈着作忝承明近侍荣叨恩窥石室随列到蓬瀛果熟瑶池荐筹添海屋盈愿将天保什敬向圣明赓万夀诗翰林院检讨王思训甲子昌期㑹龙飞早答阳黄图贞寳厯紫极贯瑶光度合干坤徳衣垂日月章文明天下盛臣庶恱无疆久道徴神化由来若昊天体元心翼翼法健日干干大冶咸陶铸洪钧任斡旋永资叅赞理覆载乃无偏诚至原无息箕畴景福全位隆三极上道集一中前典训超今古陶镕及圣贤入神与精义万古赖心传皇仁天广大浩荡总难名云绘光华色风传雅颂声太和弥宇宙嘉乐沛生成屡兆时雍瑞维阶与太平万类敷荣徧欣然乐育时燕鸣巢鳯阁鱼泳跃龙池玉殿蓂添荚瑶林草尽芝绥山桃万树齐介寿维祺四海冠裳㑹香炉绕翠烟嵩唿腾大地韶舞动钧天太乙南华灿长庚北阙聫苞符恒启瑞叠咏九如篇万夀诗翰林院检讨李掌圆繁祉从天钖时当景运长金茎滋秀草玉烛现祥光圣学心源契皇猷治化彰协和弥四表允矣嫓陶唐久道歌成化时雍万国宁欣逢长治世恒灿老人星燕喜罘罳彩龙光阊阖青丕基年亿万皇极懋长龄万夀诗翰林院检讨诸起新圣主当阳体应干徴祥寳箓厯绵绵天开桃核三千嵗云聚蓬莱六十年曙色乍晞金掌露晴光欲拂御炉烟嵩唿万国冠裳集拜手齐赓戬谷篇生知天纵本神竒䆳学真堪百世师道统已传宣圣脉心源直接帝尧咨银钩争识天章字玉局新编御制诗万卷图球归造化王猷不独在摛词黎民熙皥万方同无逸谁知在圣躬阐尽危㣲谟诰外全收疆索版图中频闻来享翻重译却喜绥邦见屡丰父老耕田忘帝力称觥争愿拜宸枫神武丕昭驾六龙要荒朔塞有军容受降筑垒惟𫝊檄挞伐犂庭在折冲横海楼船歌夜月屯云甲帐靖邉烽祗今卧鼔櫜弓日多少貔貅勒鼎钟自昔龙门禹绩多重烦睿虑几经过翠华临幸周方狱卤簿时廵溯翕河争覩淮黄归底定欣㸔江海得澄波庙谟指授堪千载不数宣房瓠子歌云汉昭回乐育深思皇夀考託宸襟天章叠涣崇儒诏御笔亲题训士箴两度抡才登蕋榜多方擢秀到琼林试㸔殿上夔龙武应奉卷阿一矢音深仁浩荡轸民艰赐帛蠲租嵗嵗间大地欢唿𫝊鳯诏普天踊跃觐龙颜直教野外京坻积岂独云中鸿雁还妇子霑恩何所报惟歌东海颂南山旭日曈昽昼漏长工僚羣捧紫霞觞趋承螭陛登兰省慙媿鸿文赋柏梁湛露醴泉膺宠钖金芝琼液自天将红云影里箫韶奏香案前头侍玉皇万夀诗翰林院检讨夀致润仰覩皇阶泰欣逢庶物康山河朝帝极云汉烂天章至治超三统𢎞慈育万方时和风正美春暖日初长柳映龙池碧花含鳯诏香年年当此际眉夀祝君王剑佩龙楼侧衣冠鳯阙前瑞凝仙掌露晴袅御炉烟河岳闻三祝歌钟应五絃衢樽倾圣酒仙乐奏钧天帘幙和风度莺花淑景妍南山方作颂长咏万斯年端冕临丹禁抠衣拜紫宸星河仙阙曙花栁鳯城春禹徳思无间尧天识至仁篚筐通凿齿剑履化文身设学荣三老分猷命五臣讴歌中外竝欣奉景光新润泽三春徧欢娱万国同晴明占上已长养是东风玉戺花迎日金沟水映空云霞开丽景雨露湛神功辑瑞朝羣后賔门辟四聪也知江汉表相望仰朝宗岳牧来庭日君王䜩镐时迁莺辞谷早归雁渡河迟苍玉㸔纫佩彤弓入赋诗三千环虎旅十乘启龙旗云物迎韶节江河入睿思万方同致祝春酒献丹墀宫殿连长乐风光自太和花间金阙迥林下羽觞多草色霑衣袂莺声杂佩珂重华占日景复旦纪云歌谷映霓旌出桥廻鳯艒过御沟流不尽处处是恩波万夀诗校刋歴代年表翰林院检讨马豫长庆朝元万国同十洲正与紫㣲通禁城春锁卿云晓贝阙晴开旭日红华祝三多来白叟衢謡九陌拥黄童天颜有喜临丹陛纯嘏无疆祝圣躬九重端冕致时雍万载垂裳颂笃恭圣徳巍巍超舜禹仁风皥皥轶黄农春融殿阁炉烟细花锁蓬莱仙露浓寳箓遥㸔瀛海贡瑶函玉笈紫泥封阊阖千门照夜釭宵衣旰食永经邦如天大业垂千禩似水恩波布九江阆苑莺花催淑气蓬山箫鼓振瑶牕万年天子初周甲嵗嵗红浆醉玉缸万夀宫中绛节随风吹仙乐绕瑶池绥来九有光鸿烈尊养千秋奉圣慈薄海同声歌景福殊方望阙颂维祺朝阳亦效称觥祝遥映南山入御巵紫极红云傍琐闱庭燎花影晃朝辉天章奕奕球图现御诏煌煌珠玉挥帝徳有文星斗焕圣朝无缺諌书稀竞作繁禧颂万古干坤载玉玑人乐尧天化日舒熙朝典册重璠玙百城图史辉银汉万卷缥缃照石渠北极云垂丹鳯诏南山日捧衮龙裾请㸔夀域多佳气中有文光布太虚万里莺花绕帝都普天丕冒仰宏模百王谟烈当今备六合车书自古无北海清尊开御宴南山紫气入天衢遥瞻剑珮趋跄处玉宇琪花䕶蘂珠王㑹图中拜舞齐纷纷凿齿共雕题琅玕翡翠遐陬贡篠荡瑶琨万国赍窱含烟萦寳麝棼楣迎晓带晴霓流莺似解无疆祝故趂飞花绕阙啼草莽瞻天吉士偕青云路广歩金阶别无人老商巖下更有谁留渭水涯阊阖平临三殿迥笙簧叠进八音谐称觞愿献如冈颂华岳葱茏瑞霭佳雉尾风和寳扇开香烟遥䕶玉皇来千门鼓腹安耕凿五夜宵衣切解推青陌緑杨随路合紫㣲琼树倚云栽拜逐嵩唿队献赋慙非司马才共沐恩波近紫宸风飘花气满冝春臣工喜起承俞㫖中外赓歌拜圣人藻井日蟠金翡翠玉牀烟吐赤麒麟千行鹭序瞻天处愿数春秋比大椿帝道𢎞敷不世勲龙韬才震息游氛千秋作覩遵仁化万国咸宁奉圣君南极霞光融晓雾西山爽气入朝曛羣黎处处歌繁祉遥望皇都五色云圣朝勤政日临轩亿兆章程秉至尊礼乐三千绵奕叶山河百二控屛藩冝春风转珂声细长信烟萦花气繁青鸟年年来御阙蟠桃知熟几千番禹蹟经过拂寳鞍不縁丽景壮游观行旌日暖青虬舞歩辇云移彩鳯抟淮海从兹波荡荡崆峒无复水漫漫皇图万禩春秋冨长戴尧天雨露寛万国朝天入玉闗皇州春锁五云间金㣲雪散铜乌静沙塞风清鐡马闲日出光凝青琐闼山唿声动紫宸班六符帝瑞齐瞻仰愿觐鳌扉识圣颜帝徳无私秉化权恩随时雨徧桑田频霑大泽千门乐又感皇租一嵗蠲丹岭鳯凰传寳箓彤墀鹓鹭集长筵泰阶景曜开瑶阙春满蓬莱尺五天绛烟郁郁傍丹霄物阜民康万国饶三月春晖盈陇陌九天甘雨润禾苖星移北斗尧樽满风动南薫舜乐调草野承恩无可报欢唿声彻紫宸朝一人宵旰念民胞粟帛慇勤徧草茅济济英贤朝北阙熙熙黎老集东胶海天雨露恩周浃南朔东西徳竝包百物解依仁圣主祥麟率舞鳯来巢环桥頖璧荷钧陶亲洒珠玑运綵毫教化覃敷周里巷人文蔚起选英髦翠烟春染金台栁丽日晴熏玉井祧多士席珍朝北极瀛洲缥缈奏云璈熙朝仁义久渐摩清庙臣工庆协和皥皥民风忘帝力循循吏治息催科恩周出日人霑化徳普流沙海不波六合共生安乐国千秋长献万年歌参天圣泽浑无涯大有频占万姓家九陌黄云嬉妇子千村红粟饱豚豭琼林花发蒸晴日玉殿香飘缕绛霞处处桑麻呈帝瑞不须海上枣如瓜万方介夀进霞觞三月莺花满帝乡金钖徳音歌蔼吉圭璋圣表颂颙卬鸾阶花覆䕫龙队螭陛云随鹓鹭行健运体天同丕冒遥知玉厯与天长巍巍帝徳本无名父老扶笻话太平入贡已传良马却尚衣不贵雉裘成九天风雨调元化万国春秋协玉衡海宇昇平人共乐紫㣲深处现长庚尧天品物自流形云锁鸡竿耀日星文教覃敷皆率化徳威竝驭渐无刑风㣲玉殿萦仙乐春暖琼筵醉醁四海朝宗齐献夀一人有庆万千龄作人夀考徳恢𢎞特广云衢多士兴雨露从天滋棫朴波涛盈海化鲲鹏瑶堦新緑和风染上苑深红淑气凝九土尽为天子祝遥将日月比升恒龙旗鳯辇出皇州四国廵方溯上游配地配天承帝泽一游一豫为民谋跻堂共趂三春好介夀欢唿百禄遒漫伺䕫龙随拜舞观光髣髴在瀛洲龙飞九五帝天临雨露风霆仰圣心闾里雍熙敦俗尚臣工精白凛官箴辘轳车马阗朝市跄济冠裳焕古今物阜民安随日永年年入贡万方琛金门待漏集缨簮频仰烟云御笔酣宠钖钦承青玉案赓飏珍重碧瑶函长筵乍集春无限仙管初调乐且湛彷彿山灵唿万嵗欣逢圣节赴朝参熙熙作息庆安恬世世苍黎雨露霑上夀士民来草野称觞童叟徧闾阎貂蝉映日千官拜旌斾迎风万国瞻共祝皇仁如覆载长春永庆海筹添嵩唿拜阙媿琅函世沐恩波夙夜衔三殿尧樽传绀雪九成舜乐奏英咸卿云叆叇留青陌山气巃嵸锁碧巖何幸躬逢仁圣主万年御极庆和諴万寿盛典初集巻八十五万寿盛典初集卷八十六钦定四库全书万夀盛典初集卷八十六歌颂二十六万夀诗翰林院检讨严思位万年黼座庆长春嵗嵗花时拜紫宸鳯厯贞元周复始鸿钧甲子运还新绥桃上苑红垂蕚御栁天街翠拂人不待披图廵洛水荣光五色满云津银簧玉琯奏英韶天地清宁气序调端拱鸿猷开万叶重华骏烈协三朝景星向月光常满甘露成浆味自饶巷舞衢歌欢圣徳嵩唿处处彻青霄仁风翔洽乐尧天浩荡如游耕凿年世㤗华平呈瑞木政和甘醴出清泉白题乌弋图王㑹朱草青芝供御筵亿载无疆春昼永三多时祝圣人前化成久道自垂衣龙徳天门拱紫㣲晓日楼台饶气象芳郊草木徧光辉欣承礼乐朝初罢共沐恩波醉始归得与簮裾无报効葵心长窃向春晖万夀诗翰林院检讨黄越花甲初周祝圣人八方欢忭庆芳辰直连海岳施华幄总徧山河拜紫宸亿万正供常大赉百千髦士尽垂绅殊恩异数频嘉恵上夀从来属至仁畿内承恩感更亲黄童白叟拜清尘醵金铸鼎铭心切结彩悬花矢念真四野笙歌连上苑万年烟景入冝春不縁衢舞瞻天表庶草何由识大椿班聨济济觐丹宸一体朝仪倍觉新御柳垂丝添万缕宫桃结实动千春尧樽北斗酙天酿舜乐南薫转法轮撰得无疆颂成帙当阶称献尽惟寅岳牧聫镳觐圣神几行鹓鹭拜枫宸恵风徧澍羣方雨淑气遥开万国春共济夙曽闻训诫和衷今已见臣邻小亷大法天颜霁仁夀知能浃兆民迩安逺至乐甄陶紫极星临南极髙海表不闻驰露布朔方久已挂弓刀渥洼此日多神马西国频年进旅獒禹贡九州今更廓𢎞开寿域溥恩膏其后乐先忧仰圣明几劳宵旰致昇平思维北伐南征日多少持盈保㤗情四逺已无戎马迹八荒皆报器车成却因无逸能常逸万嵗千秋介夀觥万夀诗翰林院检讨曹抡彬三皇享国万余嵗五帝遐龄数百年圣主初周花甲子芳辰恰遇艶阳天蟠桃结实时方熟椿树盘根色正鲜永固精神行健顺新轮斗柄运玑璇九畴敛钖无疆祉五福骈臻有道前眉夀重申昌炽逺恩波洋溢海隅邉圣神不测超今古功徳难名驾后先万国梯航陈玊帛九州炉鼎铸山川香凝寳盖麒麟动烛彻金莲星斗悬鹭序鸳班承委珮龙章鳯篆唘云笺干坤不老春常在人物峥嵘兴倍妍瑞接南山盈几席酒移东海浥琼筵管丝迭转箫韶奏辇路廻还锦绣牵禁栁摇晴宫阙丽金茎拂露殿庭宣衢歌巷舞昇平世户静风恬熙皥传赐复蠲租流恺泽省方肆赦荷生全百年棫朴栽培久四逺弓旌姓氏聨玉笋风迎千圃直瀛洲月映九秋圆人文世运争双美松竹冈陵庆久延邉逺何所祝献诗惟上九如篇万夀诗翰林院检讨丘尚志春色皇圗丽和风夀域昌晴霞浮阆苑朝旭映扶桑宫栁凝烟秀仙桃浥露香千官承黼黻万国㑹冠裳至徳髙虞夏神功迈汉唐道追东鲁逺理遡考亭长仰止尊彛贵褒崇爼豆光宸章森琬琰御额灿琳瑯泽被诗书盛心维礼乐张特科求俊乂广额重胶庠阅武天威壮敷文甸服扬逺氛中外靖重译去来常海气歌清宴河流静渺茫钖金优耄耋解网任翺翔赈粟开仓廪宵衣启庙堂八蚕从溢瑞五穗屡呈祥令序调风雨丰年兆雪霜皇𠂻殷保合圣泽沛汪洋上苑飞鹦鹉瑶池展鳯凰蓬莱纷綘节姑射进琼浆玉烛光初引匏笙夜未央星辰辉碧宇颂祷徧羣方赐宴兴欢忭陈诗起拜飏猗欤绵寳厯允矣固金汤万夀诗翰林院检讨曾谨圣夀逢三月嵩唿祝万年雍熙追太古景庆嫓中天智勇天为钖钦明性所全厥中常自执一敬逺相延睿学圗书启宸章日月悬精华探玉圃丽藻润珠渊飨帝严昭格仁民溥恵鲜无为时穆穆守正每干干颁政明伦急移风教让先恩同解泽沛令比㢲风传独契轩辕律时调虞氏絃九州分土壤七政合玑璇临幸恩波浃时廵徳恵鲜晴光摇豹尾瑞色满龙船恤旧飞丹诏崇儒赐锦笺法寛刑自减用节赋频蠲湛露周千国甘霖徧八埏敷文惟表正讲武且安邉瀚海舟飞雪天山马逐烟苖民稽首格译使指南还雷动惊神武风行协化权梯航归辇毂冠佩集幽燕稌黍千村积仓箱四野连家余红朽粟人剰太平钱虹渚呈天瑞龙楼敞夀筵宫莺随栁啭帘燕受风旋桃结千年果花开十丈莲春光廻禁苑紫气绕金仙御辇临天阙瑶星近斗躔霞飞云锦织香散篆烟聫将相金貂列王侯锦幔搴鞭鸣三殿晓车击六街阗露浥金茎灿光晖玉烛燃龙颜何晬穆鹭序各蹁跹葵性瞻依切芹心爱戴専分班慙玉笋珥笔候花砖盛世皇图永熙朝寳厯绵饮和颁玉露澡徳启丹泉核积崑山外筹添海屋前何所祝恭献九如篇万夀诗翰林院检讨高维新四海昇平日千祥㑹萃时晴烟㸔缥缈佳气转葳蕤纪厯方周甲添筹正介眉三多争效祝百尔愿陈辞睿性由天纵祯符协帝规绕枢绵寳厯贯月肇鸿基快覩昌明世欣瞻龙鳯姿平平归有极荡荡总难窥天徳占行健皇心本缉熙时和调玉烛风古乐茅茨振武清羣蘖敷文贲九陲有苖胥格被薄海徧宁绥覆载真无外苞桑永不移物皆依化育人尽沐春滋精一传尧典羮墙厪孔思谐声编管籥考礼诘宗彛天象玑衡在坤维玉斧施中天超舜禹太古迈轩羲观化游于艺陶情乐在诗从容频染翰伴奂毎临池鳯藻垂千古龙章耀两仪圣能包小大天授作君师禘祫三斋肃坛壝五璧持东山光屡钖南国泽无遗教浃𢎞陶冶恩覃慰毕箕栽培同大造寛恤竝无私省俗陈鼗铎捐租轸馑饥万民忻就日多士乐倾葵以此嘉徴集应知茀禄冝庆云多五色秀穂尽双岐喜值长春节争将万夀巵仙阶添蓂叶春沼秀金芝日暖宫花丽风暄御栁迟啼莺双阙曙鸣鹤九霄知仙佩环丹仗云璈和玉箎翩翩廻鹓鹭矫矫集熊貔筐篚来沙朔车书到宛氐唿嵩依禁籞击壤在庄逵恰报瑶池信蟠桃熟满枝万寿诗翰林院检讨陈㑹泰运天心协干行帝徳纯万方歌圣夀四海沐皇仁位育中和致昇平道路遵普天归正朔率土尽来賔保合符元化鸿蒙振大钧云祥辉象阙日蔼丽枫宸华祝虹流候嵩唿燕喜辰四时三月盛五福九畴陈北拱长庚灿东瞻紫气新千官翔赤舄百尔绾青纶槐影阶摇玉莲筹漏滴银宫莺鸣上苑禁柳拂城闉簇簇排仙仗迟迟御日轮扇开森雉尾旗绕动龙鳞待旦鸡鸣早朝天鳯舞频碧霄闻广乐蓬岛降高真神鼎羮调渥冰壶醴酌醇页恒同昼永保佑自天申海澨咸呈瑞山陬共效珍洪庥方洊至景福庆骈臻六十周花甲八千衍大椿心随金镜献才愧石渠抡戬谷赓天保隆恩逮南山欣作颂齐祝万年春万夀诗翰林院检讨黎致逺峻徳同天受命长初周甲子禄方将颂声地徧三多祝淑气春浓万嵗觞乃武乃文真莫竝得名得夀总无疆箕畴敛福归皇极瑞应欣逢大道昌渊源心法接唐虞天纵生安道自腴敬以日跻崇圣徳诚从不息握璇枢图书一画传羲易理学千秋表宋儒干健功深兼夙夜治平声教久涵濡累洽重熙道化成钧天雅奏拟云英蠲除租赋全和乐赓唱菁莪共太平解愠阜财千载遇宵衣旰食一人情好生屡见颁明诏仁夀长㸔六宇清日晅雨润溥生民纯佑应知天所申北极卿云凝黼座南山佳气霭枫宸升恒永御光华旦悠久常同覆载新踊跃喜从虞舞列万年鸿运祝长春万夀诗翰林院检讨张照鳯纪璇图逺龙飞寳厯昌泰阶调玉烛南极耀珠铓至徳侔羲昊神功迈汉唐诞敷文教讫奋伐武威张异地争臣属无雷尽享王车书一统盛礼乐万年长义路遵平荡恩膏布濊汪河流安既道海水静无扬丹诏勤民事清心问下方尧咨同儆惕孔思接㣲茫睿藻披盘鑑宸情寄缥缃星辰观帝象云汉倬天章广大干坤位升恒日月光虹流周甲子燕喜及春阳王㑹梯航逺龙墀剑佩锵讴歌来率土保定祝如冈奔走陈筐篚提携献酒浆民风何皥皥圣训益洋洋难老由天钖咸和卜嵗穰休徴禾黍秀化洽雨风翔有气皆成紫无云不覆黄瑶枢㸔永运金镜愧靡将万夀诗翰林院检讨詹铨吉泰运开天久仁风育物长干坤绵夀纪河洛发荣光弥性金为质含真玉是粮一元同布濩三极共陈常草结千龄字花呈百和香绘圗成五岳天保颂君王鹓鹭趋蹡进䕫龙拜舞前九霄开日月八表望云烟湛露霑尧酒薫风发舜絃称觞环大地献夀徧周天莺啭如调曲花明欲照筵无邉真冨有欢赏自年年瑞气凝中禁祥光满太虚物皆含美利民各遂攸居运属文明㑹风犹沕穆初时廵劳舜跸问道降轩车化久谟无缺恩深泽有余普天同爱戴嵩祝到樵渔曙色明丹陛韶音出紫宸朝盈万国使门辟九重春视履占元吉观民识至仁羣伦资鑑别庶类乐陶甄纯嘏绥元后殊恩及年年桃李放景象一时新两仪欢永奠万福庆攸同礼乐成需养丝纶载㢲风皇猷何浩荡元气自沖融衆识尊亲戴羣知髙厚功九衢时献颂四达更延聪至矣懐柔徳精禋契六宗徧地阳和景中天日丽时蓂枝舒叶早莲漏出花迟不数横汾乐胥吟燕镐诗碧霄传管籥红旭映罘罳动植知皇豫飞潜仰睿慈昌期千载遇何以答恩施鸿厯占昌炽淳风跻协和天方申百禄民更祝三多琪树分行列珠珂四靣罗仙人张内乐野老撰衢歌重叠龙旗绕悠扬鳯吹过梯航来异域海水久无波缥缈黄金阙玲珑白玉京东华昇晓日西极灿长庚喜气晴花笑恩波春水生瑶筐盈玉帛绣幄列簮缨乐奏箫韶美盃承沆瀣清罏烟凝作盖徧覆鳯皇城碧草铺芳甸繁花缀上林年光三月好春色十分深人醉羲皇酒工歌太始音百灵扶圣祚万象列宸襟浃地沖和气弥天化育心皥熙成一体端拱抚虞琴勲华嫓峻徳赞颂絶文辞事事蒸民极言言列辟师循环周甲子次第配干支至健天同运贞恒日竝垂深仁成有象淳化格无知窃效啁啾响因风上玉墀万寿诗翰林院检讨黄赵音蓬莱佳气日初长南极星明拱御牀功徳已㸔髙五帝春秋行复继三皇万年枝暖卿云烂百福川增景运昌寳厯无穷周又始欢心齐傍衮龙裳普天加额拜恩施紫禁花繁燕喜时万夀盃浮仙掌露千秋镜録侍臣词勲华事业寻常见云日光辉逺近知甲子未须簪笔纪森森蓂荚满彤墀海屋仙筹满帝家天颜有喜正无涯御厨擗得麟为脯上苑携来枣似𤓰鼎篆香烟浮紫气盃浓琥珀灿明霞欲知圣夀应难比试数恒河一一沙三月光风景色妍讴歌是处颂尧天直同苍昊无疆夀不数华阳此日仙宸极熙春金阙永恩波如海石渠传鳯池忝窃慙何补愿祝君王万亿年万寿盛典初集巻八十六万寿盛典初集卷八十七钦定四库全书万寿盛典初集卷八十七歌颂二十七万寿诗翰林院检讨谢履厚瞻嵩之冈抚控八荒碧梧千尺凤凰来翔郁郁葱葱气象矞皇天子万年治迈陶唐瞻嵩之阜万山俯首黄河为带包罗九有太和洋溢嵗丰人寿天子万年百禄孔厚瞻嵩之东海日曈曈光腾瑞采景运天中露湛松栢泽及昆虫天子万年纯嘏弥崇瞻嵩之西天髙月低华岳䧺峙永䕶金堤贡獒接踵化洽雕题天子万年圣域攸跻瞻嵩之南地负海涵网收麟凤材植楩楠文德武烈咸五登三天子万年高厚与参瞻嵩之北衆星拱极惟天为大惟尧是则帝治无为垂裳恭黙天子万年同登寿国万寿诗翰林院检讨刘大毂金瓯开景运玉律转青阳带砺山河永升恒日月昌泰阶欣有象圣厯浩无疆瑞荚符元化卿云绚彩祥时乗隆茂育恭已坐垂裳文物舆图盛休征象纬扬朝廷兴礼乐海宇静欃枪制作超三古车书统万方班行列鸳鹭艺苑鼓笙簧镜献趋螭陛嵩唿徧玉堂皇皇鸣剑珮灿灿贲琳瑯德教要荒逺恩波瀚海洋梯航同受朔岛澨共尊王衢祝歌声徧薰絃雅乐张彤墀悬宝鑑金掌浥仙浆钟鼓宣钧奏簪缨介寿觞凤辉仪阙下兽舞集阶旁霞映蓬莱殿烟浮翡翠牀仁风臻解阜淳俗迈轩唐芝盖凌晨秀葵心向日芳阳和随地满福禄共天长帝泽霑无外愚忱展未遑百寮欣寿域千载荷恩光好上冈陵颂尧阶喜拜飏万寿诗翰林院检讨李日更窃闻圣人御宇际五百载之昌期王者膺图绵亿万年之宝厯称福称寿致祝华封曰升曰恒爰歌天保运合干坤交泰筹添日月胥长钦惟我皇上尧年悠久舜旦光华尚德好生率土皆登仁寿諴民阜物普天尽乐雍熈教宣出日之乡威振无雷之俗六气调而四时若知寰宇之咸宁九霄朗而八极明信鸿庥之萃集欣值艳阳令序恭逢圣寿昌辰瑞表流虹节届长春之月祥开绕电躬符出震之期千年方朔之桃贡来琼岛七尺安期之枣进自蓬壶大君穆穆当阳百尔师师上祝山村野老悉㩦春酒以欢唿瓮牖儒生胥献嘏词而乐颂是惟寿身为能寿世而宜人即以宜民幸际盛时实深忻忭遡西京之化弥思寿考作人读东鲁之书益验仁者能寿敢罄丹衷于葵藿拜舞同心用赓枫陛以椿松趋跄连袂愿叶千春淑气永昭万寿祯符万福攸同日一人有庆年三春方转泰五位正承干茀禄膺图永纯禧享祚绵俾昌还俾炽如日又如川淑景凝双阙荣光徧八埏有功真赫矣何徳不昭然风俗皆康阜疆隅悉荡平文明呈象纬神武靖戈鋋雾息蚩尤垒星辉太皥躔和恒能育物悠久直同天河顺桃花浪山销斥堠烟绀辕勤命驾黛耜数临阡布谷鸣浓杏平畦灌碧泉播时躬率稼赈乏赋频蠲农饬耕惟耦禾看嵗取千调元胥已应行徤更弥坚钦昊星辰测占仪左右旋性成神鉴逺天授智珠圆化洽垂衣治威扬秉钺䖍矢陈来肃慎璧贡自于阗方物鸿胪掌车书王㑹传由来尊有道洵是乐无边昼永开三殿风薫扇五絃象功谟烈盛导豫乐音宣睿藻云霞灿王言琬琰镌十行瞻铁画五色耀银笺富有尧章焕诞登文岸先遡源穷学海广艺究书田大道承前圣隆仪奉昔贤讲帷𢎞宝训理窟得真诠秘笈西崑列鸿儒东观延献箴良史切奏事法台専晨涖聴鸡唱宵衣对烛燃蓂阶新叶茂松植古藤纒自覩青虬起还征紫凤翩露甘珠灏灏醴涌玉涓涓必得兼名寿无疆异偓佺东华和气霭南极瑞星騈幸际称觞㑹欢趋祝嘏筵何以颂愿上万年篇万寿诗翰林院检讨何世璂闻圣王御极曾陈五福之畴哲后保和遂献三多之祝后先揆一今古心同伏遇我皇上德懋建中化成久道仁者必寿如日升而月恒大哉无名直天髙而地厚兹逢甲子初周之嵗正值干坤交泰之时际㑹休明幸覩唐虞之世揄扬盛美愧非班马之才愿效嵩唿敬赓里颂帝德超千古天心眷一人无疆开寿域有道布鸿钧智勇兼文武钦明乃圣神体元先立极基命更脩身载籍东西列盘盂左右陈威仪真秩秩制作愈彬彬惕厉功加宻优游性益纯永思勤继述深爱笃彞伦致悫禋常肃承欢膳必亲至诚通岳渎大孝格苍旻恭已临丹陛当阳御紫宸衮衣明藻火黼座涣丝纶濬哲推英断谦沖好下询百官严黜庶物广陶甄治岂臯䕫赞才仍元恺抡设科遴杞梓特诏选骐驎将畧颇同牧儒宗洛与闽巖廊门大辟黉序气常伸蔼蔼皆英彦芸芸悉子民赋轻知禹俭刑措见汤仁讲学时临泮披图祗绘豳赐蠲恩最渥宪乞典尤频敷政均荒服输诚尽率濵戈挥三蘖靖干舞有苗驯风偃寰中草雨清徼外尘皇猷垂史册睿算迈臣邻化洽维端拱年丰更省廵采风占俗美问野恤农辛峰度莲花掌河由瓠子津山川经歴歴原隰揽畇畇盛世祥符集兴朝瑞应臻衔书来赤雀吐箓降苍麟香穂如张锦甘泉若饮醇金茎仙露满玉叶庆云屯凤厯颁三月龙飞届六旬流虹传令节就日乐芳辰海岳争呈颂共球竞献珍乐闻韶濩美礼覩㑹同新簪笔何幸摅毫意未申惟将九如句稽首万年春万寿诗翰林院检讨程翄海㝢丰亨日皇躬万寿时矞云弥玉宇仙露注金支福敛箕畴数祥赓天保诗长献颂拜舞望彤墀敦敏成天纵精微启圣传执中培道脉弼教御经筵帙拥芸香细函开墨宝鲜思珥笔秘府契真诠海结珊瑚网山开宛委藏作人增解额多士咏思皇庆际风云㑹班聨鹓鹭行英才千百辈纯嘏祝无疆尊养隆千古晨昏肃寝兴圣情深作则和气永相承琼圃春晖暖瑶池丽景增臣民叨厚载日月共升恒轸念民依重深知穑事艰豳风不待进蠲诏已频颁膏涣茅檐下春回黍谷间湛恩真似海天寿自如山渎涨淮黄水平成底绩难一从遵睿略万派息惊澜漕运东南逺烝徒袵席安鱼龙霑广泽堤埭穏如磐儒术传斯道皇猷濯厥灵素王符制作徽国示仪型四氏宫墻富千秋爼豆馨圣贤先后辙垂训永为经南靣垂衣治千官拜紫宸山河归永定日月歴长春凿齿同观化雕题久隷民徧看天地外灵蠢共尊亲圣徳周天壤车书万国同梯航趋绮陌带砺钖彤弓鼓腹昭文徳摩崖勒武功太平原有象宝厯自无穷钦恤垂为宪章程久可由宅心同易简作法剂刚柔草向圜扉茂麟从春圃游仁风翔率土保合万千秋万寿诗翰林院检讨张大受宇宙苞元运河山拱圣人云章五色丽寿酒万年春至性通濳跃羣生荷冶甄道尝安简素风已乐和醇善气昌时集欢声率土均瑶池重献曲南极耀兹辰贡逺环沧海恩深格有苗祯符开荚叶盛德协箫韶物象因春发宸心与日昭咏歌多寿圣蹈舞太平朝露浥松常茂云封岳自乔晓趋天阙敞仙珮逈飘飖龙虎千年㑹衣冠六合同周诗寿考盛虞典辟门隆草色当阶秀花香傍辇融普施因物性发育仰神功渥泽春城外薰风御苑中赤文成万嵗报德效唿嵩画鼓千夫集银镫百锦张野翁扶竹杖都士捧瑶觞盛业过前史祥图应我皇丰年禾共穂寿日鹤双翔户户熏罏霭人人聴漏长万方同乐意久道仰垂裳丽日当天暖东风着物和云山佳气绕花鸟悦心多圣代升恒颂臣工伴奂歌殿头朝舞凤池上晚鸣鼍五采仙裾集千班御仗罗生民真钖福既醉舞婆娑奖善多膺绂酬勲屡赉金徳宣当宁切恩钖普天深永祐无疆命常持不已心道参元始位诗奏太和音澹泊曾闻古文明复觏今南山祈圣寿葵藿思何任万寿诗翰林院检讨顾五达圣徳崇三古皇躬庆万年鸿休臻寿域景运焕中天日月恩辉迥云霄瑞彩悬履和心自适恒久化无偏喜起交逢泰刚中体合干称名真荡荡遵道已平平嘏钖三多备祥开百禄騈基凝符命永气洽颂声聨教育深仁浃生成大徳全忧勤宵旰切宻勿训行宣宏业周无外丰功协自然保民殷法古体国汲求贤网解刑常恤哺含赋更蠲征材追棫朴撷秀徧山川扬激羣寮肃仪型百度䖍崇文敷礼乐偃武息戈鋋寰宇清宁着闾阎作息便击存尧代壤挥得舜时絃河海波流伏边庭向慕専有苗干羽格穷髪版图编膏雨零穹昊和风扇野田宸衷融造化庶彚入陶甄养性符恭黙凝神秉塞渊阐扬宗圣脉精一绍心传轩燧原齐辙勲华正比肩麒麟游苑内蓂荚产堦前有道祯符应无疆厚福绵流虹光始现晓日色初鲜双阙黄云拥三台紫气纒海筹无算数花甲永廻旋逺服共球集阳春景物姸林葩芳灼灼池柳蔼芊芊燕舞来金殿莺歌入玳筵西山呈万象南极下羣仙法曲调鸣玉琼巵泛醴泉矞皇排彩仗缥缈散香烟海上桃方熟盘中露更圆唿嵩齐雀跃祝华竞雷阗乐事臣邻共嘉祥亿兆连常歌九如颂应陋柏梁篇万寿诗翰林院检讨马益太平天子久垂裳嫓美勲华迈夏商泰运韶光呈景庆昌期品彚见祯祥升恒日月天行健带砺河山地脉长共向尧阶申抃舞陈词拜手祝无疆金鑑编成进御初玉墀聨步珮声徐赓歌已志明良盛敷政犹勤宵旰余屡荷施恩蠲赋入频闻赦过慎爰书从来仁者原多寿天保诗篇颂九如化成久道庆长龄巷舞衢谣咏德馨雨露九天霑普恵车书一统志咸宁凤麟呈瑞游春囿稌黍占年得嵗星桃实不从瑶圃致万年枝上自呈形花柳含晖分外姸欣欣士庶乐陶甄春秋选举𢎞施网文武耆英总着鞭瑞麦嘉禾盈禹甸和风甘雨徧尧天何以摅忱悃惟祝吾皇寿万年万寿诗翰林院检讨陆绍𤦺双阙蓬莱近千官羽卫森欣逢一人夀庆洽万邦心南极明春殿东风满上林太和蒸宇宙盈耳有韶音统绪诒谋逺祯符钖祉騈觐扬𢎞继序端拱肃承干明旦思无斁郊坛礼倍䖍神人通一气景福自绵绵懿训慈宁备涂山兆丕基孝隆天下养徳合万方仪玉膳尧厨列金根文囿随承欢长燕喜爱日正迟迟圣学渊源邃纯修日就将天人融妙理伦物焕𢎞章周孔思常契羲文道更光雍容歌至治喜起叶赓飏拓地龙沙外宣威黼座中止戈昭圣武不战运神功干羽三苗格车书九译通普天归戸牖亿载荷帡幪多士生王国彬彬集誉髦千秋歌棫朴四海仰甄陶汉诏求贤切虞门吁俊劳拔茅连彚吉泰运庆同遭疏濬勤皇览廵行莅翠华平成周薄海声教被流沙瞻洛宁堪俪歌汾未足夸九重方畧在不籍汉臣槎斯民皆乐业圣主屡寛租讵假臣持节奚烦吏绘圗干元均美利解雨更𢎞敷共荷天家泽农歌满四衢好生由圣徳明允问秋官象纬光华灿恩波法网寛九天颁凤诏三宥出鸡竿肺石流慈处愚氓额手看巍巍应有象荡荡总难名不息行常健无疆道日亨贞元开甲子图箓应长生祗愿齐天寿康歌乐太平万寿盛典初集卷八十七万寿盛典初集卷八十八钦定四库全书万寿盛典初集卷八十八歌颂二十八万寿诗翰林院庶吉士汪倬旭日曈昽映紫宸瑶枢绕电太和辰圣人有道文明治造化无私浩荡春宝箓𢎞开千载盛鸿钧长展万年新共进南山祝幸逐鹓班拜舞频天开圣寿厯绵绵逺过周姬论卜年自是勤劳兼夙夜共知高厚合坤干图陈洪范彞伦叙屛绘豳风稼穑篇一曲南薫赓复旦雍熈何地不尧天万㡬亲总久当阳五十年来圣治长睿畧累朝贻显烈鸿图今日更辉煌遐陬修贡传葱岭重译来庭致越裳薄海欣欣跻寿域和风甘雨庆丰穰道统躬承致治平圣神文武本天生周情孔思超千古玉振金声集大成敬以日跻通帝载诚从无息体干行表章更有新恩在鹿洞传书赖阐明一人孝治万年基共庆贞恒福履绥瑞应金茎陈乐府欢承瑶殿进琼巵丹砂桃核香青筥玉膳驼峰捧翠锜介寿普天彰钖类祥风和气徧羣黎六师亲统出如雷智勇原从天钖来露布曾传青海靖捷书早奏玉门开受降筑垒踰千译式序成图徧八垓偃武櫜弓归衽席将军虎拜进霞盃淮黄万里接崑崙㡬度廵方次第论卤簿初临杨栁岸旌旗遥拂杏花村訏谟指授关民命睿虑经营濬水源河伯自应争效顺一时底绩纪龙门尧仁禹俭惜民艰赐复蠲租嵗嵗闲直使桑麻盈旷野岂惟膏雨下尘寰敷天尽被帡幪徳大地咸霑恵泽颁父老讴歌称万寿不辞跋履觐天颜四海涵濡训士箴崇儒屡诏厪皇心欣看云汉昭囘久更识菁莪化育深西苑花香凝蕋榜南宫桂影动华簮圣朝文治昭千禩翼运应多作傅霖太液蓬瀛淑霭通春光骀宕日华东敬陈五福推皇极竞祝三多集圣躬湛露恩深周燕镐钧天声彻汉唿嵩荣叨两世诚难报翘首瞻云咫尺中万寿诗翰林院庶吉士朱一凤圣主垂裳宇宙春万年福履自天申欣逢柳緑桃红日正是虹流电绕辰瑞叶嵩唿重译国觥称华祝八纮民更瞻南极星呈彩烛汉辉光映紫宸帝徳高深冠百王独勤丙夜展缣缃龙图逺迈羲轩厯鸾辂亲登洙泗堂奎璧光华钦御翰卿云烂漫仰宸章君师兼总洵天纵治统𢎞开道统昌盛世諴和海宇清弥殷宵旰䘏民情覃恩屡免田畴赋偃武都销戍卫兵圣虑河淮交底绩睿裁礼乐合休明歌衢击壤何知识顺则惟安凿与耕浩荡恩波寰宇周祯祥协应满皇州庭前凤为闻韶舞郊外麟因献瑞游旭日暖开金雉尾卿云光动玉螭头拜进无疆祝海屋祈添万万筹万寿诗翰林院庶吉士李中帝徳干行协化工𢎞开寿域播春风苞苻涵藴原无极枝干循环纪不穷万里恩晖明旭日一天佳气焕流虹拟进升恒颂百禄攸来集圣躬皇州春色正芳鲜淑景融融映寿筵瑞露晓浮金掌上祥蓂暖茁玉阶前试看瑶珮来羣服何似云璈集衆仙常沐昇平归帝力时雍真幸戴尧天阊阖晨开刻漏长欣瞻帝座绕荣光三阶象纬明瑶殿五色云霞耀绣裳化入絪緼包宇宙风含淳穆返炎黄嵩唿同效无疆祝圣寿绵绵宝厯昌金罍仙酿进彤墀瑞气浓蒸五色芝周雅三章鱼在藻虞韶九奏凤来仪万年图箓归皇极四海讴谣乐圣时端拱垂衣瞻有道羣生永赖作君师万寿赋翰林院庶吉士陶成粤惟泰运𢎞开昌期际盛一人笃生万方表正天柱立而垂景星地维奠而诞至圣得位得禄兼名寿以滋庥宜民宜人自保佑而申命聨宇宙于一体根柢在心通古今为一身保合成性化自成于久道百福攸同代适遘夫文明普天胥庆钦惟皇帝陛下首出承天亶聪作后祥呈云汉瞻华渚之流虹瑞应精灵感神光之绕斗如冈如陵以如阜申命用休俾昌俾炽而俾臧惟仁乃寿缅夫性成敦敏质赋徇齐龙犀日角之竒令仪令色凤表云姿之异如璋如珪擅神明于天纵彰圣敬以日跻玉烛象有道之徴河清海宴银瓮镂太平之字芝检金泥合符乎清宁易简广运乎南朔东西当此三春太和之候共贺六袠纯嘏之年紫禁流莺啭圆吭于省掖彤庭语燕廻喜气于檐前临堦瑞荚全舒竝云芝而璀璨满苑仙葩尽绽䕃朱草以便娟白鹤青鸾来仙真于蓬岛云璈宝瑟奏广乐于钧天于时三光启泰五位乗干丹霞炳蔚绮旭髙悬映彻九重唱鸡筹于天际洞开万户移雉尾于云边承艾叶之千衫霏霏宫草惹桃花之万绥细细炉烟翠羽缤纷曵霓旌而傍金雀珠缨攒簇摇玉珮以立花甎从此同欢侍宴集庆初行报西池之果熟指南极之星明惟大造之涵濡草木戴徳随洪钧于旋转葵藿输诚鹭序讴歌矢华祝三多之愿鹓班拜舞和嵩唿万嵗之声矧乃恩流畿甸风动寰区好生洽而省刑肆赦德施普而赐复蠲租重筑金台招殊方之騄駬恢张铁网罗沧海之珊瑚南郊之瑞雪立应西成之岐穂叠输重译奔趋于阙下万方抃舞夫康衢永执一中以康四海咸临九有而奉三无以是干行愈健至诚无息道协天人而荐祉不竞不絿功周遐迩以迎禧如㡬如式禹甸贡琛箕畴钖极遇圣诞之日升喜休征之騈集唯祝亿载无疆之祚永被皇风益颂万年有道之长咸歌帝徳万寿诗翰林院庶吉士卜俊民金阙开天象丹宸启寿觞衣冠趋晓仗剑履集朝阳华祝皇风盛嵩唿宝厯长雍雍麟阁畔济济凤池旁掞藻陈谟烈挥毫职颂扬斗枢从启瑞虹渚属流光膺箓通三极垂裳御八荒诞敷平海㝢一怒靖边疆西讫流沙界东渐溟渤乡无思不臣仆有路尽梯航轸念周民瘼垂情歴下方湖光明㶑滟江水碧沧浪夹道云霞拥迎銮花草香关津蠲𣙜算华皓钖膏芗编户休征役京坻积糗粮嘉禾双穂熟异麦两岐穰愠解南风操恩覃北斗浆太和真盎溢圣训复周详屡饬官方弊仍严礼教防丝纶宣井邑翰藻钖胶庠舜日光天覩尧文率土望褒崇辉俎豆训诫勒宫墻氏族靡沦弃心传独发皇酉山披简牒甲帐按缣缃直接庖羲秘穷捜史颉藏词源通碧海武库积青箱若谷惟虚受如渊讵测量八纮罗鸑鷟九罭举鳟鲂鼓箧人思奋懐铅气毕张羣材争决拾上舎进笙簧顾问移莲炬传唿出玉堂宫云方奕奕仙露正瀼瀼此际逢蓂荚同声颂柏梁万年初甲子三月届春王久道持元㑹遐龄享乐康葆光仁者寿歛福炽而昌北极居常拱南山祝未央曈昽佳气郁璀璨泰阶芒再纪干坤策恒瞻日月章何以报拜手奉赓飏万寿颂翰林院庶吉士曹鸣皇帝御宇至治开先执中建极资始统天钦明文思齐圣广渊钖类不匮尊养兼全继志述事裕后光前克勤克俭日辟幅员威加四海化被八埏重译来享贽贡云连圣不自圣夕惕朝干精専图治旰食宵眠省方问俗不惊市㕓深仁厚泽沦浃无邉蠲租发赈讵止万千普天率土凿井耕田风淳俗古私豵献豜详刑慎谳无党无偏雷霆雨露渥化兼权礼陶乐淑民善日迁歛福敷钖荡荡平平知人器使矩方䂓圆振兴士类教育𢎞宣工僚师济誉髦騈阗维圣念典特重经筵昌明大道剖析简编陶铸百氏崇礼先贤图书启秘律厯精硏发微诣极得意忘诠郊庙祀事俎豆洁蠲祁寒暑雨不懈益䖍懐柔河岳底定百川成天平地解愠挥絃太和保合飞跃鱼鸢功㕘覆载元气自然维天佑徳诸福绵绵精明强固视履其旋尧堦禹甸瑞霭祥烟南极长䕶喜气永延筮仕未竭细涓欣逢圣寿愿上瑶笺敬拜稽首天子万年万寿诗翰林院庶吉士狄贻孙圣主当阳日贞元应运时芳春凝淑景佳气绕彤墀黼座陈金镜瑶堦进玉芝华封争效祝天保拟敷辞睿质根天厚昌符叶瑞竒绕枢绳寳厯贯月绍鸿基快际风云㑹欣瞻龙凤姿太平真有象至徳总难窥悠久符行健光明本缉熈和恒调玉烛恭俭乐茅茨履泰谋多裕求宁食每迟威仪仍抑抑问学更孜孜夙禀生安质长存信好思典坟㕘奥㫖邱索决沉疑厯数齐天象舆图画地维允宜超舜禹直欲迈轩羲宵旰心无逸经纶志不移异同归独断威福必相资志道兼游艺怡情辄赋诗来游歌翙凤纪绩勒蟠螭不数横汾句羣夸阙里碑书竒云若拥心正笔俱随宸藻辉千古奎章焕两仪多能包小大立教仰君师端拱居宁谧精勤见设施斋明承祫禘对越肃坛壝大道今无外丰功讵有涯和衷严吏治钦恤荷皇慈养士𢎞陶冶勤民切抚绥栽培同大造视聴奉无私问俗悬鼗铎安邉任指麾万方蒙恺泽一徳㑹昌期以此休征集于今茀禄宜有禾皆九穂无麦不双岐旭日中天丽条风四野吹庆云飘烂熳祥霭转葳蕤花甲逢初度仙桃熟满枝瑞凝鳷鹊观喜溢凤凰池韶乐喧天奏嵩唿匝地驰思献寿长捧万年巵万寿盛典初集卷八十八万寿盛典初集卷八十九钦定四库全书万寿盛典初集卷八十九歌颂二十九万寿诗翰林院庶吉士刘于义共仰文明代羣歌燕喜时六旬逢圣旦千载届昌期禹甸荣光烛尧封化日迟无为臻上理有庆巩宏基元气凝宸极和风发睿思恩深兼覆载徳盛作君师豫顺惟时迈谦尊每博咨仁心孚逺迩精意感神祗早覩皇威振咸钦方略竒四征恢大业一统焕鸿规治水黄淮奠蠲租雨露滋万方皆乐恺庶物尽融怡益快贤关辟重令骏足驰幸生熈皥日永遂士民私华祝传衢壤嵩唿彻殿墀黄童齐额手黎老各轩眉铜砌余韶景瑶堦丽暖曦自天申保定应地集纯禧竞上千秋镜欣称百福巵从今千万禩长诵九如诗万寿诗翰林院庶吉士潘允敏太平天子秉干纲虹流电绕膺嘉祥照临日月光四方万年玉厯开无疆五十二载垂衣裳巍巍至徳超陶唐宣昭邃学悬珪璋仁孝不匮孚穹苍庖羲大义探微茫象纬术数咸精详徧吹六籍之笙簧廼复捜辑名山藏珠玑焜耀云汉章龙蛇驱走鸾凤翔郊坛肃穆升馨香尼山之祀典礼将祔以朱子升宫墻遐陬爕伐神武张蒐狩厉饬亲戎行翠华戾止露瀼瀼河渠底定波不扬赐复蠲租恺泽洋时行赈贷安农桑引年屡诏登虞庠四门式辟无留良郊遂一斥威令彰皇皇法律严秋霜刑期无刑臻吉康柔逺人归尽八荒职贡职赋穷梯航宵衣旰食犹靡遑猗欤至治畴能量瑶枢紫极相辉煌和风习习日载阳花甲初周春正长自今以始寿而昌千官万国羣跄跄衢歌巷舞扬恩光幸厕鹓鹭旁稽首拜手称霞觞万寿诗翰林院庶吉士秦靖然巍巍峻徳颂陶唐玉烛时调际圣皇匝地恩膏流率土敷天文教洽殊方山川效顺王猷逺云汉呈祥帝道昌共庆长春佳节近欢腾四海祝无疆流虹瑞气满春台乐奏钧天进寿杯寳厯从今周复始鸿图自此运方开已闻华祝来陬澨还觉嵩唿遍草菜万国此时齐献颂九霄云日庆昭囘诞膺万福是吾皇敷钖还教及四方百职邀恩光命服八纮吁俊焕文昌累看緑野甘霖渥共乐彤廷化日长何幸逢圣世普天俱沃帝台浆干坤覆载总无私草木难酬雨露滋已覩添筹绵厯数更思移算祝昌期舆情逺迈中天日景运应超复旦时从此九如频致咏春光常捧万年巵万寿诗翰林院庶吉士田嘉谷凤纪贞元合龙飞嵗月长勲华隆百代道徳嫓三皇寳运绵鸿厯祯符觐耿光执中惟作极致治自垂裳心契河图秘胸罗石室藏生知原濬哲止敬愈颙卬广扇仁风溥均霑膏雨滂两仪辉昼夜四序协柔刚座右题无逸宵分问未央璇玑釐厯象律吕候隂阳制作臻明备班聨挈纪纲训词存尔雅理数析微茫广运真难测渊泉讵易量文谟弥炳燿武烈倍辉煌炎朔龙旗指东西虎旅扬翦鲸清海甸驱蜃靖扶桑春豫时观俗宸游为省方赈民频发粟占嵗屡蠲粮勅法雷兼电寛刑露易霜辟门招俊乂咨牧重循良衆好因箕毕休征顺雨旸平成连兖豫底定竝淮黄元朔颁槃瓠讴歌诵白狼明昭贻率育颖栗庆丰穰騈秀呈黄茂双岐擢翠芒成功昭简册殊瑞溢缣缃甲子星周度春秋日正昌晴霞披组绣好鸟和笙簧华岳莲新长瑶池桃始芳曈昽升旭日沆瀣满银塘金奏钟镛合工歌磬管锵上公陈寳履重译进华觞拜舞随鹓序懽唿彻帝阊冲懐崇让徳尊号却封章五纪持兢业羣工效赞襄赐酺喧市里加币肃坛场施恵租全给捜才网更张嘉賔来鹿野吉士蔼梧冈水滙东溟里星环北斗旁年年陈颂祝万寿永无疆万寿诗翰林院庶吉士王时宪圣主乗干日车书万国同皇图长巩固帝徳正渊沖极建祯符集仁深福禄崇今才周甲子驭宇道方隆雅化追隆古羣黎含哺嬉庙堂真有道天地等无私旭日悬金殿春风度玉墀临轩频问俗四海奏雍熈天文光的烁永永照寰区重道崇先圣传经表硕儒法书垂玉府睿藻灿瑶枢纶綍方颁赐斋心拜典谟赫濯天威逺皇居气自佳山川环禹甸干羽舞虞阶重译争朝请殊方久畏懐丰碑记神武不忘旧摩崖湛恩同覆载百族荷陶钧航海归王化梯山进国珍万方咸戴徳九土自生春引领瞻天上繁星拱北辰圣朝严举错干断肃官聨总为生民计频将徳意宣大臣皆守法下吏永无愆荡荡平平世羣瞻尺五天兑悦兼离照清时实右文一人恩似海多士气如云圣训铭金石鸿篇嫓典坟儒庠祯瑞叶佳气自氤氲制科频广额寒畯共腾欢春浪成鳞甲秋风振羽翰有才谁蠖屈羣彦自鹏抟万寿天门辟重蒙策治安养老颁仁政无殊上下庠高年分帛肉温㫖出巖廊安燠裁衣着鲜肥正席尝普天唿万嵗化日正舒长主徳高无极宸衷承以谦照临齐日月恵化及苍黔花发春方暖山唿瑞早占从今亿万载长庆海筹添万寿赋翰林院庶吉士王时宪我皇御极五十有二年三月中浣乃甲子初周之期也夫祥光腾于紫殿瑞气霭于丹墀颂九如者合九陔而毕至唿万嵗者尽万姓而交驰多富多寿多男允为昔圣所未有得位得名得禄皆由大徳以致之瞻王道之平平荡荡幸民风之皥皥熈熈此盖大业逺超千古而繁祉咸集一时者也然而纯嘏则本于天钖至治更开于人和君心昭格天心宣室有受釐之兆帝徳聿新民徳康衢来击壤之歌旰食宵衣尧阶每生瑞草箕风毕雨禹甸徧产嘉禾喜篝车之既满羡稌黍之复多观其筑场纳稼也弱子寡妻遽多色笑观其饮蜡吹豳也黄童白叟竝见颜酡而且桑饶沃叶柘茂交柯南陌春风盈盈㩦筥西郊夜月轧轧抛梭蚕余八茧丝足五紽固已豓夺天孙之锦纷披越女之罗矣若夫紫绶拖所以宠贵客黄衣钖所以礼高年野妇绩于室村夫力于田牧童常吹陇上之笛戍兵免控塞外之弦占年有雪纪瑞非烟长绵宝厯永广幅员今者伏遇圣节之攸届乃见衆志之至䖍焉斯时也内则派出天潢朝宗有自恩隆戚里矢报靡穷外则大小诸臣咸游化日庸愚百姓均沐休风近则十五省懐仁慕义之流皆知爱戴逺则千百国航海梯山之辈竝切尊崇是以输诚惟恐夫稍后备物不妨于或丰夫自帝城以至御苑爰构黄棚以造苍穹制丽锦以作殿结彩绘而为宫徧植四时之花开皆顷刻忽种数寻之树气便郁葱亭则肖夫圆盖桥则类夫垂虹十二里锦幄参差光飞璀璨数百丈花屛宛转影映玲珑徧处笙歌隠隠聴钧天之雅奏连宵灯火行行如元夜之纱笼市列多珍来去公卿欣对百代流传之清玩肆罗异物嬉游士女惊为千载难得之竒逢珠帽锦衣不叱牧竖担夫之相混香车宝马频塞长堤广陌而难通然此止言郊外而尚非城中也至若金阙大观玉街全盛望而可悦即而生敬论繁华则百戏具陈语庄严则诸方清浄饬寳刹为诵经之所钟鱼佛号同宣创崇台为演剧之塲箫鼓仙音互竞千重楼阁云虽高而势欲相凌百尺幢幡风虽微而影终不静举鞭数之未得清走马看之岂易竟雨洒则昼絶纎埃月出则宵悬明镜异香从天上飞来竒彩岂凡间得竝羣赓万寿之无疆共赖一人之有庆于是天下效嵩唿兴华祝集锦鞯攅钿毂旂标省㑹之名简题进献之目贯珠成幛影现光华镂玉为亭香飘芬馥万方贡物连旬得以纵观羣彦颂言累月难于卒读我皇之进宫也九州童叟向銮辂以跪迎尊亲出自至性瞻云就日以见微忱我皇之升殿也万国衣冠对玉陛以拜飏忠爱发于至诚颂徳歌功而绵景福普天率土孰不感君恩儋爵析圭畴不享天禄是以瞻仪仗则亿兆欢欣望宫阙则臣工肃穆迨纶音大沛于庙堂而祀典方隆于岳渎异数必先于荐绅湛恩不遗于蔀屋紫泥丹诰不止及身之荣也而先后竝邀夫宠荣钖复蠲租固为良民之庆也而愚顽且寛其刑剭科添乡㑹多士尽荷甄陶赐徧耆英三老咸䝉乐育帝徳之积累殊深天和之感召自速花甲周而万年之觞既盈麦秋近而四郊之雨旋足嵗功成则民望纳禾农务兴则鸟催播谷方喜兑泽之无愆早知丰嵗之可卜猗欤休哉此真盛不可逾美不胜録也乃拜手而为之颂颂曰圣人笃生膺厯数兮昊天子之永眷顾兮首重穯事五谷树兮山田虑旱甘霖注兮水村忧涝旭日煦兮多黍多稌仓箱裕兮民隠是恤寛徭赋兮异域向风争内附兮钦惟我皇福禄聚兮亿万斯年绵国祚兮万寿诗翰林院庶吉士朱纶太平宇内艳阳时宫启蓬莱献寿期华祝三多依黼座嵩唿万嵗彻丹墀芝生玉殿祥云绕蓂长瑶堦淑景迟幸忝鹓班随舞蹈涓埃慙未答洪慈紫凤丹麟献瑞频郁葱佳气拥枫宸九畴自昔尊皇极万物于今覩圣人德茂普天赓复旦仁深率土庆长春试看风动时雍日击壤声中景象新日月光华仰照临缉熈遐迩识君心昭囘共见天文炳干惕从知圣敬深南极一星随帝座东风百卉发华林长调玉烛祯祥集国史煌煌耀古今皇衷无逸着丹文帝徳渊深在克勤物阜民安恩早徧宵衣旰食虑犹殷平成绩与天心合大小才凭睿鉴分祝嘏彤墀春正暖坐调玉轸奏南薫春满皇都淑气和溶溶太液湛恩波八纮向化车书盛四海昇平雨露多文徳覃敷成礼乐武功耆定戢干戈祥烟篆结云璈叶拜手齐赓大雅歌太和洋溢徧昭宣寿域𢎞开紫极悬解愠阜财依舜日耕田凿井乐尧天好生每下祥刑诏给复频书大有年久道化成忘帝力春风处处聴挥絃浩荡如天沛湛恩农民歌舞徧村村紫泥封处宸章贲丹诏宣时帝语温北阙荣光分蔀屋南山瑞气满天门临轩俯採风谣徧奏雅吹豳颂至尊盛典躬逢乐未央臣民欢忭效趋跄万方玉帛瞻宸扆亿兆梯航觐帝光道契至诚原不息寿征悠久自无疆寸心葵向何由极敬进仙人九醖觞万寿诗翰林院庶吉士徐云瑞寰宇昇平宝厯绵千秋万嵗戴尧天仙璈乐奏南山外法醖筵开北斗前律应和风春似海祥迎昌运福如川臣民尽在康衢里拜手同赓献寿篇帝德巍巍被海隅特传心契阐畴图云开雉尾闻天语香爇龙涎绕御炉仁寿两间盈淑气升恒千载握真符苍生比户丰亨象皆沐层霄大泽濡凤城鱼钥启曈昽穆穆垂裳坐合宫航海梯山重译至涂歌巷舞万方同光腾玉陛丹霞上露滴金茎瑞霭中词苑如雀跃尽随鹓鹭竞唿嵩应运乗龙御九垓星悬云汉亘昭囘还占甲子三千衍自叶贞元八百开鹤算真同天地永鸿禧直辟混蒙来恩膏养育无遗物草木长滋雨露培万寿颂翰林院庶吉士冯汝轼闻圣人御世大徳在躬大功及物则罄宜受福享国久长上格天心下孚民志而万寿无疆之休皆操自一己为理数所必应非偶然也唐虞三代贤圣之君莫不敬天勤民享有大年诗书所纪歴歴不爽我皇上徳盛功宏为隆古帝王所莫逮万物得所百福攸宜久道化成与天地同悠久兹当六旬万寿之期甲子初周敷天率土罔不欣喜百寮万民恭崇显号䖍请庆礼而我皇上圣度弥谦徳大不居功大不伐不欲侈陈贞瑞崇尚虚文顾我皇上自开天立极于今五十有二年圣德神功昭布宇宙凡有知识咸知颂扬伏见我皇上尊先圣崇真儒阐明道统训士育材则文治宣焉釐正臣工奨励廉法知人如神举措至当则吏道肃焉蠲租罢税省刑肆赦则仁恵溥焉刋山导河疆理沟洫则民业安焉敬老引年扬善阐幽则雅化茂焉礼河望岳慎修祀典则神贶昭焉徳如此其巍荡也中外一统覆帱归仁幅员之广凖符天度徃者殱除三逆神州以宁𠞰灭台湾海隅以靖荡平漠北荒服以归三苗来格尺土皆臣南交西僰之伦乌弋黄支之𨽻望星受吏悬度来藩者嵗无虚日功如此其𢎞伟也功大则礼备徳盛则乐具礼乐之义通乎神明天清地宁民和物阜既位既育卜厯斯长其在于诗天保所咏如冈如阜日升月恒者举不足赓扬圣算之万一则我皇上之万寿无疆自今伊始遭际昌期歌咏盛事追随词臣之末敬撰万寿无疆颂十二章章十二句献之阙廷颂曰帝受天命抚兹下民范围八极经纬三辰穆穆圣皇保佑重申申之自天厯数无垠惟仁斯寿惟圣斯仁仁寿之域元气如春皇帝御宇九域同居斗南斗北翠幕舒舒黄龙白雉泽马器车贡道匪逺共此扶舆苗顽干羽荒服车书大哉一统混然古初帝徳广运合天地贞合天之道曰敬曰诚久而不息广大髙明尧咨舜儆惟一惟精心传道脉集圣大成徳与天合至哉无名道惟天纵学本生知图书河洛妙契庖羲天人一贯作君作师千圣之统圣躬肩之圣能知圣道始无岐惟子朱子崇祀清时圣人图治永慎成功恢恢干纽握自宸衷朝日中昃其勤法宫恤民问俗烝髦观风六乐乃奏五礼攸同一日二日宁旷天工万㡬清暇天章聿焕雅颂典谟炳耀云汉凤羽龙鳞供兹宸翰元气元音为文字冠书编四库笔给三舘一字之安钦哉睿断覃敷文教岂弟作人天子制诰经术日深三物六行用淑其身维川有英维岳有神罗而致之野无秀民多士济济如星拱辰庙算神谋耆武维烈动若风行亦如电掣滇有鸱鸮彼翮之折闽粤有狐彼穴之抉海鲸塞狼牙拔尾绁孰敢不庭来归则悦皇王用人如臂运指百尔君子惟天子使文臣之骖有左右史卢矢彤弓戎行亦喜激之扬之不廉者耻臣哉邻哉以喜以起帝平水土河流既潴口咨手画成河渠书淮扬涿㶚谁复其鱼帝劳于迈民逸厥居有橇有輴河伯徐徐河伯恭命涟漪如初上帝好生我皇协帝小民之命大君之恵租赋是蠲动亿万计不辜是矜胥脱于系如天之仁万物利济鼓腹而歌羣游圣世巍巍乎天云星风雨巍巍乎帝神圣文武日精月华干规坤矩占厯当阳乗时位午万国来朝式歌且舞天子万年受天之祜万寿盛典初集巻八十九万寿盛典初集卷九十钦定四库全书万寿盛典初集卷九十歌颂三十万寿诗翰林院庶吉士鄂尔竒维天则清维地则宁维圣一之无为而成圣人之生光昭万古三才以参五徳以伍祥纪庆云灵应华渚恭惟我皇翼翼圣敬抚兹下民仁育义正徳实性成道则天纵泽被万方厚生利用在昔九土僭滥犹多滇南漠北戾气违和王师戡定永戢干戈山祗效顺海不扬波黄支乌弋靡敢为他于昭圣武丕显皇猷克勤克俭曰哲曰谋九重端拱六合胥周调元顺化莫知其由夙夜维新厥惟诗书周情孔思舜典禹谟为性为命实别其区大哉干元用契其符自彊不息文徳覃敷彼草有芝鸟有凤凰凡兹动植犹兆嘉祥矧我臣庶日觐恩光华封有祝维寿且康繄昔圣神制为甲子为万为亿纪以六十圣人得之永以御世如环无端周而复始日之升矣月之恒矣我皇夀考不以岁纪凡在宇内如物䝉春匪曰颂祝各献其忱万年昌运三月嘉辰睿算无疆夀我斯民万寿诗翰林院庶吉士觉罗名昌昌时三月物华新绕电流虹叶令辰声动嵩唿开雉尾班齐华祝近龙鳞赤光上烛千门灿紫气平浮万象春蓂叶全舒桃胜锦总迎丹陛拥灵椿万年枝暖蔚青葱长映彤霞焕烂中翡翠旌旗排禁柳琳琅珂珮簇宸枫瑶图凝极春秋盛宝厯延绵福履崇岳牧拜飏怀圣徳金泥芝检纪洪功禧凝天保颂无疆夀域𢎞开被八荒瑞应祯符弥海岳欢腾歌舞合梯航候逢澹荡和风扇景际休明丽日长听彻九霄称万岁年年齐奉紫霞觞咸韺韶濩奏钧天控鹤骖鸾集列仙五岳图悬丹阙上十洲赋献紫宸前星明南极连珠纬序应东皇敞御筵缥缈琅璈谐宝瑟卿云影里祝尧年景运中天百福来鸿钧旋转象昭回恒春树䕃瑶阶茂长乐花随綵仗开浩荡恩波涵太液沖融御气霭蓬莱一人有庆歌昌炽风动时雍徧九垓紫禁初闻晓漏声千秋令节贺昇平天家庆洽宜春苑朝列欢临不夜城身惹御香依玉案恩霑湛露捧金茎恭上升恒颂愿比葵心向日倾万寿诗翰林院庶吉士陶贞一万夀贞元日三春长养时鸿图开圣运国祚永昌期北斗龙杓近东皇鸾辂随五云佳气合草木尽华滋天纵生安圣犹勤稽古功典坟资左右道徳贯鸿䝉驰驭崆峒外探书委宛中惜阴符禹志行健本宸聪至孝光天壤推恩逮下民深仁频解网厚泽每输囷原隰桑麻徧圜扉雨露匀欢心同万国含气识尊亲谁谓堂阶隔离明照万端治惟求悃愊事勿避艰难细善都兼录遐陬敢自寛法亷咸奉训比俗共眠安自昔河渠重横汾陋汉皇指麾勤日驭擘画静澜狂贡已输天外居还奠海疆东南悉安堵端拱坐明堂尘扫诸方靖天开九域全三驱清朔漠一夕卷烽烟崑水流源逺秋风唱凯旋从来𢎞庙算髙迈百王前睿藻昭云汉纷纶配典谟不须游夏赞合与日星俱金镜开千载殊囊揽八区国门悬述作簪笔仰型模开科贤礼重广额圣恩偏旷典垂千禩声名被八埏珊瑚悬铁网珠玉採沉渊四海车书合衣冠贺万年盛徳敷隆治祯祥集圣躬卿云瞻化日春树动和风位育干元合君臣一体同太平真有象处处祝华封当阳逢泰运品物荷陶甄神岳征符瑞灵椿纪大年讴吟塞寰宇绘画负坤干祇窃风人义长歌天保篇万夀诗翰林院庶吉士李钟侨禹甸金瓯固尧年玉厯长苍龙初建斗紫极正当阳一气洪钧转三才治化彰泰阶符久奏景运禄方将兑泽深江海干维肃纪纲髙卑陈礼乐奎壁兆文章四表山河壮中街日月光休征绥福祉美报卜康彊宿耀聨珠景川呈五采祥协风调竹律瑞草秀芝房綵列春城仗花开御苑芳连甍铺锦绣匝地沸笙簧綘县腾三祝嵩唿彻万方负暄芹可献击壤力难忘喜溢都人士恩流薄海疆庆霄霏沆瀣湛露滴汪洋声教弥重译威灵畅八荒授时颁厯朔职贡集梯航戴日知葵向瞻云望羽翔卷阿同夀恺喜起共赓扬钖福归皇极朝天辑未央何由窥帝载窃幸仰穹苍绵祚滋纯嘏𢎞休永莫量愿从鹓鹭末共进九霞觞万夀诗翰林院庶吉士许镇帝御鸿图逺天开景祚长东瀛凝瑞霭南极耀星芒赤电征生圣荣河喜降祥万邦逢泰运早岁握干纲化日光千禩春台普八荒简编曾未覩蠡管孰能量明旦勤斋祓郊坛荐璧璜百神咸受秩大祀必亲将忠厚惟由旧艰难岂暂忘瑶函修继述金戺肃烝尝丹液晨调膳琼膏昼捧觞孝能孚逺迩学更彻微茫黙㑹丘坟秘精研河洛藏立言垂琬琰考古集缣缃笔蕴三辰秀书含二曜光鸿辞追典诰雅韵叶宫商天上奎文焕寰中圣武彰龙旂收朔漠虎旅定西羗海峤烽烟净蛮溪瘴雨凉太平波浩荡至治泽汪洋屡发神仓粟频蠲比户粮省耕勤命驾问俗逺乘航夹道莺花丽随车雨露香欢唿迎綵仗抃舞奉壶浆谷帛髙年赐风謡太史飏悬旌兴士气祝网右春阳疏瀹劳神算经营立巨防河流承揵竹淮水静陂塘再见平成绩恒贻乐利庆和声莺出谷翙羽凤鸣冈吁俊门常辟抡才网徧张胶庠多选彦巖穴解留良薄海风胥洽中天运正昌松轩云蔼蔼琪树露瀼瀼日丽金茎掌风和白玉堂谦冲还让善恭俭自垂裳昌炽今伊始升恒乐未央嵩唿仪肃穆韶奏韵铿锵桃献千年实芝呈万岁芳愿将天比夀长共戴君王万寿诗翰林院庶吉士俞鸿图九重宫阙影曈昽春晓红云玉仗中拜舞盈廷歌圣夀万年宝厯日初东普天率土被恩浓穷发均传玉帛供珍重苍生嵩祝意圣朝何处不华封东海仙人列綵幢西山爽气映瑶窗弧南星出当金殿斗北浆流泛玉缸妍暖风光淑景移万年枝上日迟迟春台共庆昇平福中禁新𫝊乐恺词祥凝五曜固三微睿虑犹勤在万几举世尽臻仁夀域羲皇以上见应稀凤蜡中宵照读书丹经绿笥绕宸居图畴自有长生诀天保无劳颂九如干坤上瑞叶贞符刻玉何曾泰岱趋若使风雷探秘册鸿䝉辟后巩璇图纷纷凿齿与雕题欢上彤墀杂拜稽也学繁星争拱极君王禔福与天齐西苑沙平净御街华灯锦幔入林排千官拜舞迎仙仗一片宫云罩绿槐济济龎睂介夀来九衢欢笑沸如雷就中独有方瞳客预喜他时到万回凤纪曾看烂熳春扶舆品物乐鸿钧年年三月莺花里开徧羣芳祝圣人阿阁威禽六翼文郊棷仁兽五蹄羣盛朝瑞应纷难纪又有金芝出五云大地霑濡浩荡恩慇懃父老话深村愿将四海无穷算输与天工奉至尊画鼓朱旗出上䦨天家令节许人看千重瑞霭连金阙百啭流莺拥玉銮凤诏频看异数颁无穷膏泽播人寰恩波汪濊真如海浩瀚长流四极间万夀科开蕋榜悬十年一度例求贤杏花才唱嘉賔句桂苑旋逢烧尾筵花宫祝圣异香飘宝树祥烟烛綘霄礼徧金仙无量夀梵音处处杂箫韶厚泽鸿钧六宇包争看木凤下螭坳唐虞时节雍熙象那得如今徧乐郊列仙同日响云璈鸾鹤廻翔黼座髙为説绥山好花实相将新试摘蟠桃驰道芊绵长碧莎偏承玉辇此经过由来瑞气加纤卉倍较他时翠色多仙液华腴色胜霞菖蒲九节树三花太平内宴多珍异不数安期枣似𤓰九阶三陛集冠裳雉扇鸡翘帯曙光仗得至尊余景福彤墀长此效赓飏请崇鸿号惬舆情圣徳谦冲未许行草野漫思歌帝力如天自古莫能名深宫宵旰万方宁瑞应时时满禁庭向晓宫炉烟袅处结成宝篆字长龄紫微佳气日升腾霭霭晴光碧宇澄遥向殊躔观法象泰阶南极尽祥征蓬莱水外阆风楼宫阙金银焕十洲中有仙人临海屋每逢圣算为添筹宝月光含卍字深人天万古永钦心九州要识当今佛手握金轮尽照临㢲风解雨徧恩覃万有含生尽乐湛莫不尊亲戴髙厚清宁定位独参三圣朝喜起及堂亷四海蓬茅庆养恬令徳宜民受天祜万斯年禄一人兼凤凰池上着朝衫染翰鸣珂少长咸身际勲华观上夀长依鹭序捧芝函万夀盛典初集卷九十万寿盛典初集卷九十一钦定四库全书万夀盛典初集卷九十一歌颂三十一万夀诗翰林院庶吉士何应鳌四海昇平日千祥㑹集时皇图绵寳厯帝祚永鸿禧甲子周方始贞元运在兹欣拜手天保拟陈词天纵多能圣𢎞开有道长授时齐厯象敷土奠金汤理阐羲文奥光増孔孟堂万几清晏暇挥洒丽奎章郊祍升香肃烝尝荐豆䖍巍巍光岳峙霭霭庆云聫源逺宗功茂流长世徳绵天人同感应诚敬万方传圣孝髙千古皇仁式九围婉容承色笑恺乐布光辉玉液陈春殿金罍燕琐闱太和同保合淑气正芳菲礼乐京华盛声名海甸遥梯航来万国干羽格三苗共仰文心灿还㸔兵气销不矜弧矢利九奏叶箫韶临轩咨吏治入境採民风举错归干断甄陶仰化工闾阎敦礼让岳牧尽和衷朝野腾懽日冈陵祝圣躬已庆羣生遂尤思大泽深屡施寛赋令时厪下车心覆载同天地裁成迈古今薰风能解愠长拊五絃琴草野安耕凿胶庠着典型籍田勤秉耒讲席重谭经大地滋甘雨中天见徳星万邦归教养喜起轶虞廷崇俭财恒足垂恩赐每频彤弓歌屡奏湛露燕长新粟帛优耆老衣裘逮下臣盛朝熙皥象同享太平春圣神文武后荡荡实难名快遇长春节欣摅效顺情年光三月丽宫殿百花明共祝齐天寿嵩唿满凤城万寿诗翰林院庶吉士林昻圣徳覃敷匝八方绵绵景祚万年长天开宝厯符元㑹化启鸿图集篚筐紫气絪缊云是庆青阳鼓动物皆芳协风披拂农祥应甘露霑濡穑事忙两曜腾辉聨璧彩五星同舎贯珠光山川封濬同尧舜土宇恢宏陋汉唐久矣百神皆献瑞猗欤四海尽来王旅獒效命通西极驯雉输忱贡越裳人仰中天日方午政孚六合运初昌勤劳不觉常宵旰训诰皆堪作表坊文教优优超夏禹武功烈烈驾殷汤圣经此日传精奥正学千秋赖宪章綵簇霞飞珍丽藻银钩铁画捧琳瑯天弧拓处边陲靖木铎宣时大化翔才俊连升天地泰赓歌交儆股肱良省方问俗民风悉励节惩贪国法张海外珊瑚多网得人中骐骥尽云骧仁流圜土无拘系租赐穷黎有盖藏手握三才叅造化人游四序并春阳嘉辰聿至休征集花甲初周福履将寿比冈陵长有道筹添海屋自无疆衢歌巷舞皇情豫凿井耕田庶事康世乐昇平民皥皥史书大有岁穰穰芝房擢秀枫宸侧云汉昭回黼座旁圣主隆恩同覆载报荅愧毫芒愿随鹓鹭丹墀下率舞年年庆未央万寿长春词翰林院庶吉士杜诏盖闻凤厯常新乐制云韶之曲鸾音竞奏歌传燕喜之词六舞交陈万岁乐韵谐玉琯四声互叶万年春响应黄钟凡以歌咏太平发扬至徳者也钦惟我皇上御极之五十二年岁纪昭阳律吹姑洗当六旬之圣旦钖福寰区届普庆之良辰腾懽辇毂九州父老扶杖偕来四国人文观光毕至既请建亭而未许屡上尊号而弗居岂盛美尚待铺扬而休明聿成鼓吹自南郊雪霁日丽青旂正上苑花开春深紫禁碧桃天上携来晓露风前红杏林边宛若秋香月里满凤城为懽笑锦市千门徧鸾掖以喧传瑶笺百幅诏受恩弥至戴徳滋深昨岁路指蓬山思登瀛而尚逺今者身依芸署共簪笔以俱来喜倍羣情欣逢万寿金茎珠缀愧乏三唐应制之篇蜨拍莺簧窃拟两宋倚声之作词成十阕祝效三多青帝东回载一色青旂春自天来驾乘鸾辂响动春雷不烦画鼓声催有非常春色介春酒万寿筵开重徘徊恍风微殿角身在蓬莱回头五云深处看红杏枝枝早倚云栽百和香浓九华光烂金茎露泛霞杯听宫壶滴罢笙歌满花柳成隈绣成堆徧九州四野共乐春台青阳歌里懽声閙説今岁风光好雪痕消去红云罩徧万户千门晓望紫气絪缊缭绕柳条上春风来了吹得禁林春满日暖花含笑紫禁日华东旭日曈昽晓光融鸣珂夹道跃花骢香雾散翠烟浓瑞气髙浮双阙迥是五凤楼中启重重玉殿玲珑千行仙仗万条宫烛早朝人立东风方共庆圣人生日花甲喜初逢逡廵拜手彻地唿嵩春满上林如绣正烂熳百花开后四围叠嶂重裀窣丝丝宫墙御柳秋千影里弄永昼看太液绿波红绉湛恩汪濊如春恰刚逢畅春时候万年枝上露浥日华仙掌乐奏云门酒进霞觞谁噼花牋鼓吹文明意多在春风白玉堂听得几声灵鹊分明栖海棠可待来朝芍药吟成后香案前头侍玉皇嘉莲上日吐丹宸竒葩献岁新杏花时节曲江濵偏多折桂人玉兔早看呈素彩金波先为洗香尘正是风柔夜暖琼楼天上春九天风露五云髙年年开碧桃况逢燕喜共趋朝桃花春更饶依辇路映宫袍明霞笼绛霄三千结实在今朝蓂阶瞻帝尧风送暖日笼晴百花明夹路红灯簇锦棚满春城尽是九重春色传来万户春声共説长安春正好乐昇平倚天楼阁揭天丝管好景春三须知此日普天同庆第一是江南蠲租诏后还喜丹凤书衔月明淮水风移海甸天赐吏淸亷何况殊恩身被曾玉局䌷书八年来矣思昨岁今朝簪花犹未忽听句胪读书厠中秘承平乐事须记方殿上称觞载歌春喜翻乐府新声红牙初试愿祝长春万年自今始万寿诗翰林院庶吉士鲍开皇帝垂裳御八方车书一统迈陶唐武功文德干坤大厚泽深仁海岳长玉陛和风披绿野金城暖日丽扶桑今朝率土齐声祝万岁三唿进寿觞金殿祥光彻九天郁葱佳气满山川三春好景惟三月万姓同心祝万年巷舞衢歌声欲徧莺啼花笑乐无边宸游更奏南薰曲一𣲖箫韶奉御筵万寿诗翰林院庶吉士孟班欣逢圣节庆昌辰亿载鸿基始六旬九陌欢唿雷出地千官拜舞日长春云凝紫殿来重译露湛彤庭列逺臣五十二年尧舜厯躬膺百福岁华新云璈一阕拟蓬莱南极芒髙映斗魁玉烛光浮青琐闼金茎露泛紫霞杯宸颜有喜祯符集圣寿无疆泰运开欲效九如陈颂祝愧乏掞天才万寿诗翰林院庶吉士杨祖楫莺花三月满皇州双阙晴开拜玉旒王㑹广陈重译贡乐音遥和万民讴盈衢酒泛仙盘露比屋香添碧海筹十载特行文武试凤麟长向网中收元日嘉莲发紫宸早回薰律启昌辰福釐自徧羣黎徳歌颂难酬圣主仁徽号同声归黼座谦尊三度谢廷臣更无一物堪持献惟愿祯符岁岁新万寿赋翰林院庶吉士徐杞圣徳同天眷膺万夀感格神人化育宇宙荡荡巍巍贞恒永懋追羲轩以颉颃并唐虞而驰骤星廻躔次方行五分之余厯视璇玑始兆一周之候若乃祥开蓂荚瑞叶球图流虹绕电贯月吞珠神光郁于宝室紫气映于云衢固知受箓之最久诚为前古之所无通书夜于万年奚待松乔之术合翕辟于两大何须金石之书原其备福而受釐咸本业隆而徳建制作遵为规模典型垂为章宪振声教于遐荒庆清宁之永奠揆文奋武绩已迈夫五三贡賮献琛国宁止于千万上天之保佑维殷下土之尊亲竞劝至若教养具轸恤彰蠲赋税省桁杨既春台之温煦亦化日之舒长观河而五老觐于霞表廵方而嵩岳拜于巖傍颂圣来夫华叟作人超夫周王宜寰区之懽忭愿奕禩而无疆尔乃迟日暄妍庶物扬诩燕语莺啼花明柳妩吹来习习无非解愠之风散作丝丝悉是作甘之雨彤庭则拜手赓歌绿野亦顿足起舞冈陵之咏方新渗漉之恩更普亦有遐邦逺甸瞻海来同上真列宰降自苍穹鲜鹤翔于金阙青鸾集于瑶宫八千岁灵椿葳蕤始绿三千年桃树的皪初红莫不应瑞而生辉效顺而呈庆相忘帝力只知发耕凿之歌共戴天长不必进轩辕之镜若夫传之金石载在简编箕畴之称百福风诗之颂亿年鸿禧之克承者由徳而降鉴之肇钖也自天方将乐太平之浩荡夸景福之芊绵每届三春祝三多而踊跃逺过万岁偕万姓以喧阗濡翰以纪事大哉无得而名焉万夀盛典初集卷九十一万寿盛典初集卷九十二钦定四库全书万夀盛典初集卷九十二歌颂三十二万夀诗翰林院庶吉士钱廷献春日载阳圣人万夀干坤清宁川岳澄秀百神懐柔翼卫左右元气氤氲爰保爰祐和风翕习敷华错绣金石肆陈箫韶迭奏鳯巢于阁麟游于囿载赓载歌共乐永昼钦惟帝徳其仁如天并包巨细万物覆焉湛恩汪濊渐渍绵延饮和食徳煦育矜全横被六合周浃八埏熙熙皥皥食息惟便式歌且舞踊跃骈阗祝我君王亿万斯年行健惟天至诚无息三才万象全体太极夙夜孜孜旦明翼翼巍巍成功显显令徳自西自东自南自北六合内外归我邦域君子劳心小人劳力世道淳和永以为则结绳代逺肇始文字言以旌心辞原达意作述相承同工异致圣人天纵周情孔思麟麟炳炳经天纬地焜耀琼林辉映宝肆倬彼云汉小大咸识遐龄宠钖载笔恭纪天命幽逺监观有常圣人敬徳格彼穹苍体信达顺视履考祥郊坛殷荐圭璧笙簧礼明乐备矞矞皇皇时雨而雨时𤾉而𤾉介兹景福其乐未央矢歌万夀无疆芒芒九州芸芸赤子惟耕与桑衣食视此男女效绩不勤何恃载筐及筥秉耒荷耜经营圣心图绘终始物阜年丰风清俗羙遵道遵路遐迩同轨一人有庆万年燕喜圣学昌明有觉羣曚渊源尧舜法式周孔庶民既兴是戒是董一心枢机万物纲总河海汪洋山岳巃嵸百家泛滥回转蒙澒贯彻天人勅几言动膺图受箓万亿垂统化洽万方韬垂三畧庙算广渊睿谋运度师出以律风云挥霍徳威惟畏荒徼絶漠载贽称臣䖍恭谨恪草木向荣民物康乐开辟以来增其式廓悠乆无疆跻堂进爵万夀诗翰林院庶吉士周天祜春风左个驾苍龙万派笙歌列鼎钟川岳绵长开泰运升恒永丽祝华封金茎仙掌浮甘露玉殿祥云出紫峰累洽重熙欢舞日共㸔青鸟满青松中外欣逢大庆时麟游郊薮鳯来仪千秋日丽悬金鑑万国星驰献紫芝天保已赓民作颂地泉应出醴盈巵百神效顺齐欢忭翊戴皇躬亿万期万夀诗翰林院庶吉士程梦星晴旭融阊阖和风布海陲羣伦安覆载万象仰轩羲雨露恩同溥江河泽并弥天心惟浩浩闾巷总熙熙旰食勤民隐宵衣缉圣规苞符开泰运畴范集纯禧郊薮祥麟见梧桐翠鳯仪星云昭上瑞鱼鸟沐𢎞慈乐利人胥悦生成物不遗文谟彰至治武烈扩丕基政与刑皆理威将徳互施敷求恒若渴鉴别本无私廸教兴多士亲贤励百司两河安奠日四海㑹同时广运谁能测谦沖每自持六旬逢诞节八表庆昌期地辟春台敞天开化日迟千林攒锦绣百卉挺葳蕤綵仗排双阙香烟绕九逵欢声聨逺迩喜气接髙卑张乐闻韶濩分班列鵕䴊幸登仁夀域仰睹圣神姿缃帙陈金镜琼浆酌玉巵葵忱输不尽载咏九如诗万夀诗翰林院庶吉士薄海皇上御极之五十有二年太和保合景福滂洋易俗移风百化兴而三才正阜财丰物五辰抚而庶绩凝藏山秘泽之珍月呈嘉瑞甘露醴泉之液时载祥编天下皆春日中并照王民皥皥治偕上下而同流帝徳巍巍道共干坤而立极则诚登三咸五轶后超前矣盖由我皇上睿智聪明圣神文武纪纲六合体覆载之无私经纬三阶运隂阳而不测察伦明物作之君而作之师本身征民贤于尧而贤于舜集大成之道统建尽善之治功以恵鲜懐保之实心受戬谷罄宜之茀禄包举六气而藏诸用发育万物而显诸仁有如燔柴昭事之仪必亲对越追逺荐馨之祀倍极精诚定省时勤孝敬通于国政惇庸备至恵爱浃于天潢崇徃圣而觉烝民重先儒而倡正学训士子以维风教广贡额以励人材海宇澄清胶庠敦让宵衣旰食则纲举目张颁爵授官则考言询事一命以上见诸殿陛之间万里而遥若在户庭之内褒荣勲阀即採録其子孙图任旧臣每保全其终始钦恤民命常垂寛释之仁念切农功频下赈蠲之诏霈敷天之湛露逓赐田租酌太仓之余粮并留漕輓数輙盈于千万施不靳于再三兑泽滂沱立见禾苗之长巽风发越潜消水旱之愆銮辂西廵周岳尽怀柔之典翠华南幸閲河传疏瀹之方弧矢之利取诸暌礼乐之兴取诸豫遂乃坐八窓而朝万国平三逆而定九州剪沙漠之渠魁天威震地奠宗社于磐石睿算如神鲽至鹣来茅归楛入凡在焘养罔弗尊亲若夫右文稽古濡史涵经发摅义理之章陶咏性情之什莫不参赞天地灿列星辰而御藻淋漓奎钩炳耀则又衆法咸备四表光昭矣兹当阳春三月恭逢圣寿六旬日抱红辉云丛紫霭五十二年之仁恩闿泽如海之深万八千歳之景运洪符同天之久辇賮航琛者万国飏言拜于者盈廷海赋材谫薄秉质颛䝉两世俱叨国恩未効涓埃之报一门皆忝中秘常存衔戴之心今遇万寿无疆甚幸一人有庆敬上升恒之祝畧申芹曝之忱海拜手稽首而献诗曰万年天子太平基御宿光芒映赤墀受箓绵长仁者寿垂衣端拱圣之时腾欢争纳梯航贡拜手齐赓喜起词甲子初周元㑹始九州民物尽雍熙执中衢室建鸿名玉振金声集大成参赞六经兴礼乐并隆三代启文明徳馨上达天心顺儒术尊崇圣教行齐上春台跻寿域青阳开动物由庚韎韐亲征圣武昭威加塞外版图遥虞廷干羽三苗格周室车书九译朝法驾时廵人震叠大田蠲赋野丰饶成功永固皇王绪宵旰干干勅百寮华灯锦幄接枫宸宝地琳宫祝圣频太液波晴三月晓上林风暖百花春云开南极星辰丽节届东皇雨露新睿算如天长受禄年年飏拜效尊亲万寿诗翰林院庶吉士易简勾陈綵仗焕晨光仙珮声闻列雁行万里尧天周甲子九重舜日丽文章玉阶春永祥蓂盛金殿风和广乐张喜见圣朝隆景运上林应有鳯来翔干元首出正当阳斗极星罗共八荒风动时雍民击壤化成久道帝垂裳菁莪造士歌云汉雨露生春到井疆大泽更流山海外殊方万里尽梯航龎睂不见海波扬又听三唿嵩岳傍圣德俭勤同大禹治功巍焕协陶唐欲陈金镜千秋录再进流霞九醖觞寰宇尽归熙皥日拜手祝无疆万寿诗翰林院庶吉士漆绍文帝德符干健时乘运独隆勲华绵道脉化育赞元功典学先持敬绥猷允执中探书搜委宛访道陟崆峒御藻千秋焕天章八法融研精披奥㫖举义发羣䝉勤政咨民隐廵方问岁丰江河疏上下疆理辨南东懋建平成绩长贻乐利风蠲租踰汉宋颂德徧儿童观国收羣䇿临轩达四聪喜声喧赤县瑞霭塞苍穹大顺承天眷蕃釐集圣躬函关佳气绕瑶岛庆云笼景命川方至鸿基岳永崇一人膺保定万国仰帡幪樗质曾何补葵心夙矢忠欣随鸳鹭末稽首效唿嵩万寿诗翰林院庶吉士王梦旭皇图长巩壮山河风不鸣条海不波地利桑麻书岁稔天章云汉作人多九霄日月同光被万国衣冠尽协和荡荡难名惟击壤欣闻复旦接衢歌玉墀初曙日曈昽庆洽千官虎拜同雨足三春宫草绿云飞五朶殿头红祥光南极星辉煜晓色西山气郁葱献寿亦随鸳鹭后万年欢舞圣恩中万寿诗翰林院庶吉士顾嗣立昌期桃报瑶池熟瑞应星回银汉流百福圣人方建极万年天子共扬休曈昽日月神州丽锦绣山河珠阙浮西苑薰风通紫禁管絃到处起歌讴西峯深秀翠屏横市列街衢簇辇行巷舞影连万户井山唿声彻九重城香飘花柳邀金勒春练云霞上綵旌士庶熙熙同寿域争将芹曝荅昇平羣工三祝玉阶边功德巍巍景福全静极固知仁者寿干行莫测健如天八方剑佩环宸极重译梯航拜仗前万国车书今浑一海隅日出徧祥烟七年给札步彤墀令节随行进玉巵异数特怜五夜烛新恩许託万年枝白环银瓮清时瑞缃帙牙籖圣德诗惟愿皇躬长介福冈陵永䕶太平基万寿诗翰林院庶吉士春山今古畴图属圣明羣工亮采荷恩荣治功独运恢𢎞业道统相传集大成钦恤刑章开一面痌瘝民力缓三征施仁时洒甘霖润照物高悬玉镜清四国边陲烽火靖二仪法象泰阶平春秋省助年长稔河海疏排水不惊寒暑无咨颁粟帛铨除式序慎权衡气含飞动鸣岗凤韵入风诗语禁莺五夜繙书罗典籍两闱取士拔竒英龙旗出塞瞻天跃翠辇廵方夹仗迎驻跸云山搜涧壑端居楼阁爱蓬瀛其旋㑹见千祥集廸吉从教百禄盈自此无疆开厯数从来不息配天行臣民永庆贞元㑹中外均怀覆载情渚欲流虹环瑞日星皆拱极接长庚拜稽敬进升恒颂微末难申献曝诚万夀盛典初集巻九十二万寿盛典初集卷九十三钦定四库全书万夀盛典初集巻九十三歌颂三十三万夀诗翰林院庶吉士王澍圣主当阳日敷天献夀时万方同拜手百辟共陈词舜厯韶华永尧阶蓂荚迟八风和碧落五色丽彤墀玉烛调三极金鳌奠四维卿云欣复旦元㑹庆昌期寒谷人皆暖春台物正熙心传精一藴手定治平基运启皇王箓天开神武姿太和征有道闿泽本无私歴岁恩膏渥周天雨露施租蠲余旧谷税免足新丝法网开三靣絃歌徧九逵遴材门屡辟取士野无遗户有丰年乐贤多好爵縻片长俱採録舆论必畴咨询事官方饬颁箴庶绩釐满朝皆望散一徳尽臯夔已合明良契弥勤宵旰思豳风屏已绘无逸卷常披卦画符三圣图成鄙九师先天重闽洛全数合轩羲论道临宸扆崇儒御讲帷文章三代并纶綍六经垂解愠弹瑶瑟成功镂玉碑翰随辰象转笔帯化工竒宠赉昭云汉珍藏重鼎彝揆文风逺播偃武化潜移但见归牛马谁闻誓虎罴六师亲朔漠一怒靖边陲凯奏归神算民恬頼圣慈恫瘝时在抱纎悉必周知蔀屋烦清问河渠待指麾负图龙献瑞应徳鳯来仪交泰三阳正时雍万福随桃生千岁实花动万年枝瑞麦连钩盾嘉莲吐御池器车来泽国华盖结云芝观海将蠡测瞻天只管窥慙报称长诵九如诗万夀诗五翰林院庶吉士周金简中天开宝厯元㑹恊昌期尧荚春云动虞裳复旦垂舆图长巩日甲子甫周时电绕荣光转虹流华渚移紫宸凝瑞霭黄道介繁禧万国车书集三千礼乐随金茎擎玉露翠幄发琪枝淑景龙楼绕欢声瀚海驰普天同拜舞大地共歌思鸣佩趋鸾掖挥毫集鳯池墨霑三秀草春溢九霞巵愿进无疆颂千秋庆钖祺万夀诗翰林院庶吉士秦休鳯律春长纪龙飞日正中千龄逢令节四海庆昭融官柳垂条緑仙桃结蘂红阳和随地徧花甲与天同湛露飞尧酒薰絃蔼舜风皇州佳气满舞蹈尽唿嵩一帝徳髙千古皇仁徧两仪租蠲欢蔀屋刑措乐雍熙海宴河清候风和日丽时山川俱献瑞天地自无私士沐菁莪化人承雨露慈衢歌同巷舞耕凿复何知其万夀诗翰林院庶吉士王时鸿徳符大地夀齐天首出原超太极先玉烛调元孚禹甸璇图开泰应尧年歌传豳雅欢同洽庆衍箕畴福自全遥向五云瞻帝座衆星环拱紫垣前亘古欣逢孝治隆皇家典礼备尊崇发祥逺轶睢麟颂启圣相承任姒风日御龙衣供綵服晨趋鳯辇侍椒宫肃雝盛徳由天授钖类推恩万国同圣朝建极奏昇平功叙歌时百度贞勤理万㡬宁海宇明齐七政仰钧衡懐柔乔岳俱修贡底绩黄河乆献清当代巍巍勲烈峻上超五徳迈三正万乘云屯指朔方绩髙旷代武功扬永清紫塞销烽燧逺抚黄舆顺雨𤾉三蘖总归神䇿定六韬何似睿谟长编成玉册垂方畧字字髙悬日月光徇齐圣徳本天成道契羲皇易象呈精一心传隆作述诗书手定盛文明龙川桃浪三春暖桂子珠宫八月荣云汉昭回𢎞教化欢唿四海溢声名蠲除肆赦诏频宣参赞兼操化育权泽洒九天霑玉粒膏流四国裕金钱好生徳感驺虞瑞宥罪仁囘贯索躔寛大十行敷率土春台康乐自年年逺集梯航万国欢盛陈王㑹版图寛多于禹贡争归賮胜似虞廷尚舞干蛮表鸟言㛠礼乐炎荒卉服习衣冠皇纲式廓恢无外带砺河山宝祚安词垣新进附鹓行叠被殊恩拜舜裳咫尺龙颜瞻日角辉煌鳯藻覩天章祥开五老荣光近语献三多华祝长圣夀自今绵玉厯万年永御帝图昌万夀颂翰林院庶吉士乔时适皇帝徇齐早嵗登极克缵克承发祥世徳问安视膳和气愉色备物博施欢同万国朝暮弗违惟殚子职愿亿万年为天下则皇帝寛仁天地同流东西南朔无逺弗周纳诸襁褓民隠是求一夫噢咻惧政不脩五风十雨满车满篝畞粟千钟听民自收夜不闭户熙皥与游犹恤刑辟矜疑是摉愿亿万年抚育九州皇帝濬哲知人安民六卿分职论材惟真封疆大吏悉简忠纯兼聼并观烛照若神天工寅亮政出紫宸愿亿万年长秉陶钧其皇帝恭俭旰食宵衣男耕女织绘于彤闱基命宥宻凛哉危微土阶茅屋丹漆者稀端冕临朝绮縠可挥大官上食悉屏甘肥愿亿万年式兹九围皇帝神武震叠万方逆藩不轨跋扈飞扬罗施牂牁七闽蛮荒天覆地载大恩若忘神谟庙算立扫欃枪游氛扑灭易于探囊西羗丑类蹂躏边疆千里转鬭豕突䲭张六龙一驾压彼螳蜋膏我斧锧无有跳踉愿亿万年永固金汤皇帝文明图书在几讲幄时开研穷至理赤轴青箱抽讨靡已历圣道源如掌易指宸翰矞皇典谟并峙振玉声金镕经铸史删定纂修洙泗同揆愿亿万年山海积累皇帝垂裳徳洋恩溥咸五登三峻极千古山陬海澨莫不歌舞就日瞻云驩洽区宇微愚昧滥被簪组如管窥天安敢覼缕稽首作颂优容草莽愿亿万年永戴圣主万夀诗翰林院庶吉士董宏圣人受命厯无疆五十二载开明堂玑衡手握符穹苍包含九垓顿八荒大共小球归职方海隅日出皆来王一人恭已垂衣裳星辰日月绘采章润色礼乐兴庙廊武功文徳交辉煌夔龙臯益垂殳斨股肱元首赓明良薰风一曲琴絃张阜财解愠膏泽滂上轶殷夏嫓陶唐皇极克建夀而臧宜民宜人保佑昌五福洊膺如阜冈四海喜溢春风扬扶携老㓜环天阊提挈筐篚擎壶浆瑶池酒熟红桃香既醉齐称难老觞紫宸髙居临青阳山唿万歳川浮光箫韶九奏和鸾凰率舞百兽纷趋跄时清人悦岁则穰太和元气恊雨旸稽首彤墀旁槖笔欲书云物祥昇平嘉㑹乐未央天清地宁共乆长万夀诗翰林院庶吉士周彬宝厯升恒合皇基眷祐长六旬绵景运万歳集嘉祥德与干坤并恩同海岳量建中操政术垂训作王章伦物都明察身心镇就将隆儒传絶学崇祀振纲常禄逮关闽后躬登洙泗堂絃歌通海国教化洽胶庠宸扆书无逸宵衣问未央照临齐日月调燮到隂阳天上三阶正朝端庶绩康好生开宻网圗治举宏纲大赉周穷壤深仁浃逺乡化行滋富庶俗羙保丰穰在镐天颜喜吹豳世道良雷霆平蜀道烽火息闽疆沙漠皇威畅边廷圣武扬九州恢土宇重译効梯航谟烈踰周后随刋过夏王洪澜遵指授巨浸息汪洋茀禄隆千古声名溢八荒虹流华渚日电绕斗枢旁松栋红辉抱蓂阶紫霭翔帝车朝炳焕御宿夜光芒好鸟鸣兰殿飞花散柳塘三春文囿景百福舜壶浆华祝陈宸极嵩唿彻帝阊来仪鳯翙翙率舞兽跄跄钖福颁纶綍飏言进缥缃清宁齐圣夀衢室永垂裳万寿天保九如歌翰林院庶吉士胡煦如山髙耸郁嵯峩地近云霄瑞霭多占象特开仁夀域六旬初进九如歌如阜嶙峋尽仰瞻增髙常共海筹添寰中百族叨培植春满郊原雨露霑如冈屹峙更连绵蕴借霖膏普大千徧植桐枝栖鳯羽喈时听颂声传如陵更觉势峥嵘帝徳髙深未易名仰岳有情劳想像学山无术借陶成如川方至浩无垠太液深涵四海春试看朝宗来万𣲖恩波长共物华新如日东生海上霞扶桑万丈吐光华离明长自垂今古普照无私未有涯如月金波皓满空光含明镜彻鸿䝉一轮髙拥青天上三五清辉万古同如松挺植泰衡巅甘露和风养岁年节贯四时无改易龙鳞照灼五云边如栢菁葱挺擢时干坤淑气集繁枝椒浆并祝正元㑹春酒同登介寿巵万夀盛典初集巻九十三万寿盛典初集卷九十四钦定四库全书万夀盛典初集巻九十四歌颂三十四万夀无疆赋翰林院庶吉士李如璐闻衡正阶平允矣皇王气象日华云烂焕乎天地文章盖参赞经纶合三才而建极斯禄位名夀亘万古而常新徳迈黄农率土乐冈陵之算龄齐虞夏普天近日月之光华祝欢腾嵩唿抃舞钦惟皇帝陛下手握璇图心涵穹盖内圣外王之学至中至和经天纬地之功乃文乃武万物得所举昆虫草木乐春台四方攸同统南北东西登夀域此清宁合撰遐龄其覆载俱长保佑常申圣夀与地天交泰者矣乐生隆盛幸荷甄陶仰瞻华渚之虹爰效康衢之颂其辞曰维贞元之既合集圣主之鸿休巩舆图以受瑞绵玉厯以垂旒明庶物而察人伦理抉天根之奥亶聪明而作元后心探月窟之幽竒偶图书知一画开天之始危微精一见厥中允执之由羲轩尧舜之传函三五而皆归圣学商周邹鲁之绪作君师而覃布皇猷溯濂洛澈源流辨朱陆别薰莸大徳日新合古今而一贯至诚无息与上下而同流且也天纵多能左宜右有鳯翥鸾翔之瑞苞采呈毫川流岳峙之书权衡在手赤文緑字衍全数于九畴天禄石渠探羣书于二酉蓬莱殿内开映日之龙章太液池边结古文之蝌蚪炳然云汉之丽天俨若星辰之环斗上同球璧而称珍长悬日月而弥久矧夫诞敷文徳大展雄图物阜民安扇薰风于宇宙垂裳端拱奏大化于唐虞星扫欃枪廓緑水天山之界图成王㑹尽雕题凿齿之徒察大吏以安民共凛知人则哲蠲两租而赐复均霑大泽𢎞敷圜土屡空久洽好生之徳贤书迭进广开登俊之涂无小无大咸霑雅化如纶如綍共仰王谟以故诸祥辐辏万象光昌泽马噐车皆呈地寳景星庆云并耀天章哕哕鸣郊鳯有五苞之采英英度曲芝含三秀之房嘉禾连茎而献瑞玉泉合醴以称觞揲羲䇿于先天方开景运展尧蓂之三荚乍应青阳愿戴一人而长歌有道欣逄万夀而共庆无疆于是时也禁苑开云衢歌匝路夹花栅于御道雷动欢声散丽色于皇州锦纒春树观开鳷鹊直在云霄乐奏仙璈疑闻韶濩瞻云就日尽倾葵藿之心抒笔陈辞敢上太平之赋万夀诗翰林院庶吉士杨湝六合清宁寳厯新八纮欢忭拱枫宸静调玉烛星辰正快覩金瓯海岳春寰宇早教归化育羣生何处不陶钧从知亿万斯年算甲子初周第一廵万夀诗翰林院庶吉士沈世屏安贞祥应地广运徳先天至治隆千古昌时厯万年维皇膺寳箓叶瑞纪珠聫淑景循黄道荣光幕紫渊崇卑通黙契精一启真诠学已高前圣仁尤徧八埏盈宁人尽乐汪赋恒蠲苍赤痌瘝切要荒雨露偏平成恢禹绩解阜应虞絃苹野兴羣䇿梧冈蔼衆贤山陬钦日厯泽国静风烟骏业辞难赞鸿禧理自延诞辰当六袠协气绕三躔綵仗晴霞䕶金炉寳篆连绯桃原似斗碧藕羡如船贡篚来重译恩波㑹百川冠裳依阙下韶濩舞阶前华祝欢无限嵩唿意更䖍陈符方履泰观象得纯干神与人胥洽名将夀共绵万夀诗翰林院庶吉士夏慎枢曈昽朝旭丽芳辰喜见卿云拱紫宸圣夀久长开七甲天光妍暖正三春芝浮瑞彩称神草树载嘉名记大椿自是欢心孚万国讴歌长共嵗华新八表欣逢燕喜时无疆万夀祝同词春深上苑莺频啭乐合钧天鳯自仪垂拱经纶髙紫极梯航拜舞溢彤墀恩波若欲论汪濊沧海犹难比圣慈宵衣旰食总干纲健法天行本自强万世日星瞻事业九重云汉仰文章金根廵省人心乐玉烛调和国歩康毎绘豳风诵无逸八方夀域庆绵长广运功由久道成虞琴挥处太阶平九河清兆千年瑞五岳欢同万嵗声筹满东溟占益夀星辉南极验长生敬效华封祝率舞欣随百兽行万夀诗翰林院庶吉士舒大成玉烛辉皇极璇枢拱紫宸九重天阙迥六宇嵗华新开泰文明启膺图眷佑频瑶光纷绮陌旭日蔼芳辰钟鼓层霄上衣冠率土濵试㸔仁夀镜万象已同春帝徳兼文武神谟轶禹汤人游春浩荡化共日舒长大业光霄汉深宫尚就将图书开秘籥风雅丽宸章瑞草呈三秀卿云覆八荒香风吹玉砌载咏万年昌盛世咸遵路皇威在止戈两阶曽试舞七徳蚤成歌过化雷霆速流形雨露多好风莲漏转深殿栁烟和鳯吹传金管龙池响玉珂同拜手太液沐晴波云日天颜近山河夀域开祥烟浮上苑佳气自蓬莱翠陌流莺啭彤庭舞鳯来平成归夏甸民物陟春台花雨逄三月恩膏徧九垓未央歌管彻长进紫霞杯万夀诗翰林院庶吉士林景㧞圣主乗干景命新昭阳纪嵗启昌辰羣黎徧徳欢心洽八表同风雅化醇夀届六旬凝帝祉躬膺百福庆天申欣㸔云陛称觥日上苑花明大地春敷天同颂主仁慈草木都霑雨露滋鳯诏屡颁恩浩荡鸿钧徧覆景昭垂人当击壤歌衢日士咏吹笙鼓瑟诗最是太和多顺应祥风披拂万年枝万夀诗翰林院庶吉士潘祥连珠合璧见中天绚烂朝霞敞御筵万国欢唿依舜日千官抃舞庆尧年花迎喜气浮宫殿鸟解歌声应管絃甲子从兹周万禩升恒敢献圣人前帝徳巍巍集大成日华云烂庆昇平心符造化深仁洽学究精微至道宏簪绂从来慙世受草茅何幸沐恩荣欣逢诞节殊无报愿祝三多答圣明万夀诗翰林院庶吉士莫与及福从皇极歛春共物华鲜泰运祯符积昌时寳祚绵无疆频钖祉有庆永乗干羣仰光华日咸瞻咫尺天彤墀多瑞霭绮陌有祥烟百卉争舒艶千林共鬬妍南山苍翠满北极彩云翩元气流双阙仁风扇八埏为民时迈举行庆嵗租蠲稼穑艰难稔宫庭感召专恩覃歌湛露愠解抚薰絃统自唐虞接心由洙泗传摛章森典则㑹道极髙坚徳盛彰谟训功崇志简编渊沖澄有量海润浃无边喜入康衢颂欢腾圣主筵臣工鸣佩进父老杖藜前四表文明盛三千礼乐全九成锵古奏二雅咏新篇夀域山河固光昭亿万年万夀诗翰林院庶吉士白子云帝徳符尧舜皇猷迈夏商流虹初启瑞绕电更呈祥圣质原英敏深宫复就将崇儒经术重建极治功张礼乐追三代车书徧八荒泰坛隆灌献大祀肃蒸尝祈糓䖍牲币占年顺雨𤾉皇威加海内睿算靖边疆农隙仍修备时清毎省方蠲租恩广大解网泽汪洋瑚琏登廊庙楩楠备栋梁列卿多简在循吏必明扬乔岳懐柔久苍旻眷佑长太和恒保合景福愈繁昌元㑹初周甲春秋正未央恵风来紫禁协气绕青阳黄道开金阙红云䕶玉堂千官同舞蹈万国効梯航螭陛陈华祝龙炉挹御香祥麟游禁囿威鳯集髙冈率土皆欢忭无人不拜飏庆云腾霭霭甘露降瀼瀼金鑑千秋録瑶台万嵗觞九如天保颂永永见垂裳万夀诗翰林院庶吉士鲁立圣徳三辰正皇图万载基光天开景运寳厯启昌期日候方中景爻占交泰时精微心有契端拱治无为礼乐追三代恩慈浃八维体元成位育建极统君师武烈边陲静文谟简策垂表章崇正学尊礼迈前规造士烦亲试蠲租荷圣慈闾阎登衽席廊庙切畴咨黜陟舆情协虚公万物知生民从未有首出独如斯八表尊亲戴三多祝颂词登封章屡却徽号嵗坚辞荡荡名难罄巍巍鉴不遗春风回玉陛淑景动丹墀瑞霭葱茏合祥云烂熳披北枢环衆曜南极次重离应地安贞吉参天福履绥一心涵广运四海乐雍熈日月光华满春风雨露滋共当三月吉竞献九如诗稽拜同葵向敷陈只管窥幸随鹓鹭末齐上万年巵万夀盛典初集巻九十四万寿盛典初集卷九十五钦定四库全书万夀盛典初集卷九十五歌颂三十五万夀诗翰林院庶吉士徐依圣主深仁洽九州逺人重译集共球中天恰遇贞元㑹万嵗初逢甲子周风雨常调辉玊烛河山永固奠金瓯枫宸咫尺蓬瀛路鳯厯新增海屋筹乗干御极正当阳共戴尧天化日长巷舞衢歌民乐利河清海晏世安康皇威震叠开千嶂圣治光昭迈百王嵩祝盈廷争拜舞如天帝徳夀无疆鳷鹊檐楹鳯鸟飞华灯锦幔满王畿曈曈晓日临黄道霭霭春云䕶紫微宫栁千条拖翠缕林花万树映清晖君王宴镐多恩泽玉座香浓染御衣仙掌髙擎沆瀣清明霞浮动照丹楹天厨乍进尧尊酒御馔新调禹膳羮乐奏箫韶和鳯哕花开蓬阆听莺鸣风光幸际唐虞世亿万斯年享太平万夀诗翰林院庶吉士汤大辂玉厯无疆万禩新斗杓旋指正逢辰云屯虎拜趋金阙日丽龙光仰圣人九有总教登夀域一元始见转鸿钧干行不息符天健嵩祝传唿大地春巍巍勲业迈伊耆符命由来瑞应竒石纽虹流开寳册斗枢电绕巩鸿基百僚夙际风云㑹八表长瞻龙鳯姿共沐太平歌燕喜金函齐上祝尧词耕凿咸安化日长休明一徳萃千祥东皇丽景迎阊阖南极祥光拱建章五色云间开雉尾三唿声里进霞觞碧空韶奏腾云起还见虞廷集鳯凰天开景运日方中抃舞尧衢四海同阶下丹蓂能识候苑中翠箑解迎风龙池细桞含烟緑阆苑仙葩浥露红愿祝冈陵齐圣夀万方长此乐时雍万夀诗翰林院庶吉士张淳祥云浮鳯阙紫气满枫宸旭日千门丽和风万国春旭日和风齐献瑞春光霭霭融天地禁苑花开三月红宫隄栁滴千行翠寳祚龙飞亿万秋中天长正三辰位筹添海屋日曈曈云璈初奏未央宫徳星朝见晨光映霁色天开佳气笼发祥传贯月纪瑞协流虹乃知圣人之生不世出徇齐天亶英姿异道宗洙泗㡬千年心契唐虞十六字圣学髙深天与渊宸章寳墨万方传异书尽检瑯嬛洞竒字如登岣嵝巅卓哉道徳隆千古汉唐以后奚足数一统车书奉圣神八方底平真英武至治开天壤雄功震寰宇至治雄功已莫京勤劳惕厉保昇平登俊求良培士气蠲租减赋奠民生畇畇禹甸嘉禾秀荡荡尧天雨露深万民共乐三春日九重长理五絃琴我皇天钖多景福三多共进华封祝此日南山夀域开于时北阙冠裳肃或献霞光万嵗觞或陈金鑑千秋録一堂喜起比虞廷万国共球恢禹服幸厠班行拜玉除瞻天献赋愧才疎欣逢天保冈陵永愿效诗人颂九如万夀诗翰林院庶吉士陈王谟运启贞符㑹天开玉厯长坤维忻久奠干御喜当阳圣徳三才备皇猷百度张深仁周海甸纯孝格穹苍问寝勤三殿承欢合万方明禋亲对越郊祀洁馨香礼乐超前轨中和阐秘藏典谟宣圣训奎璧焕文章结藻云霞丽挥毫鸾鳯翔箫韶兼美善勾股析微芒荡荡名难罄煌煌道愈光泰阶常炳耀兑泽更汪洋屡下蠲租诏时开赈乏仓绘图懐纺织减税重农桑愠瑟知财阜吹豳卜嵗穰政平安乐利物阜竞输将法网开三面祥风徧八荒闾阎归化育动植尽繁昌毎勅鸾龙驭周廵江海乡金钱开帑藏宵旰警隄防疏凿神功祕规为睿算详洪流归海若茂绩鄙宣房逺畧皇威震亲征圣武扬两阶舞干羽九译効梯航纳贡来西旅输诚至越裳安边皆颇牧选吏并龚黄名徳旌髙爵英才萃上庠懐柔声教讫悠久治功彰鳯厯初周甲龙图始兆祥景星辉烂烂仙露浥瀼瀼三月韶光丽千门花栁芳嵩唿环御道华祝彻云阊草莽诚何幸栽培感不忘一双雕玉管八载校书郎已分归松壑仍教上玉堂旁皇金阙下拜舞进霞觞万夀诗翰林院庶吉士郭孙顺帝徳光三古皇仁徧八纮紫微星正朗黄道日方盈华祝逄花甲嵩唿动玉京鸿䝉臻上理是处乐昇平逊志宸修切诹辰讲幄开菁华探玉圃奥茭辑兰台稽古图书列尊经道义恢遂令千载祕云汉并昭回圣主敦伦重熈朝养志崇承欢皆至行钖类惬天𠂻爱景莺花候勤心寝膳中臣民同感召抃舞咏淳风托兴宸襟适髙吟奎藻鲜玉光摩润泽珠颗转匀圆风雅含醇味中和协化权万年瞻制作谟诰灿中天万㡬逢偶暇八法见神功挥就鸾翔汉悬来鳯舞风端严锋愈正流逸格弥工墨妙珍千古仓书未许同神武声灵赫天威日月宣遐方苞蘖静内库甲兵悬重译知依阙肤公更拓边金瓯万里固干羽舞阶前代有宣房议桃花浪屡惊神谟烦指画大地庆平成瞻洛诗徒咏横汾事可轻银河有图瑞特为圣人清宵旰时勤政深宫辗转劳农桑民事绘补助圣恩叨泽物敷茎露祈年候土膏含哺欢父老跻祝献春醪帝徳真洋溢羣生共泳游蠲租寛积负赦𤯝恤沉幽濊泽流千禩慈云覆九州春台登乐育处处起歌讴洞彻天人祕羣惊圣学超授时窥厯象应琯叶咸韶推算三才协研音六律调从来纷错理微妙日星昭华渚流祥协贤闗启运新添科遴抱玉増浪跃潜鳞格外丝纶沛寰中雨露均菁莪霑雅化畴不沐陶甄弱质乗昌运遭逄古莫伦八年依紫禁一第荷皇仁笔槖金銮旧名聫玉署新无疆臣有颂天地共长春万夀诗翰林院庶吉士王遵扆泰阶中正紫微垣黼座垂裳大寳尊赫濯神功悬日月髙深至徳统干坤明周万里殷求莫仪盛三雍静体元兑泽博施咸有济巽风时动尽成暄好生逺轶汤开网吁俊宏踰舜辟门酒诰几铭昭法诫丹书緑字接心源珠躔翰墨频飞动金匮缣缃细讨论学贯具茨兼宛委理探月脇并天根阐微明睿重霄合烛逺光华列曜繁西賮南琛归道徳雕题凿齿巩屏藩化风淳穆齐皇古厯数绵长迈帝轩花甲廻环璇玉运卿云重叠鳯鸾鶱天颜有喜时方泰圣徳无私诏更温万嵗永符南岳夀八方齐进北辰樽共欣率土春増暖矧在微世受恩华祝衢歌葵藿意年年拜手奉丹阍万夀诗翰林院庶吉士谢济世景祚隆今代纯禧集我皇道承千圣统春满万年觞祝嘏羣心切赓歌元首康勤劳方夏后俭徳即陶唐教讫炎荒外威宣朔漠乡武功真赫濯文治并焜煌藻发天章焕书成御墨香还应超五帝讵止轶三王电绕星枢瑞虹占华渚祥笃生当泰运贞象应干刚花甲周还始瑶图永未央恩波流浩荡佳气接苍茫綵仗仙幢引珠宫梵呗飏千官齐拜舞百辟尽趋跄赏洽龙颜喜欢腾鹭羽翔光华同日丽厯数与天长忝与班行末恭逢寳运昌愿将三祝意併入九如章载笔惭风雅分笺竭颂扬愚何所献圣夀本无疆万夀诗翰林院庶吉士郑之侨玉厯韶华永枫宸瑞霭浮无疆歌圣夀有道集鸿休庆满三千界欢同百二州芳林红锦烂仙酒醴泉流阊阖开鳌禁云霞焕鳯楼嵩唿环御道华祝杂村讴万国球璜集通都阆苑游尧蓂三荚吐羲䇿万年周已奏垂裳治犹烦侧席求阜财调舜瑟钖福衍箕畴寳祚仙人箓铜龙海屋筹愿同天地久长此固金瓯乗干符在握交泰运初昌率土归声教敷天愿对扬光华歌复旦端拱坐明堂夀域星辰灿春台日景长两岐呈上瑞大有兆农祥律吕谐崑竹赓歌陋栢梁儒林増黼黻艺苑叶笙簧治洽安絃奏仁销贯索芒朱华昭国瑞緑字受珠囊拓宇通悬索来庭致越裳恩波沧海濶和气景风翔簪笔惭窥管陈诗捧玉觞万夀诗翰林院庶吉士张旭景运天开五鳯祥圣人御宇正当阳车书化洽无雷国礼乐声通日出乡星拱玉衡聨太乙厯绵金简迈羲皇幸际华封祝共庆尧年春昼长八荒夀域启阳春景福鸿符次第陈瑞起南山仪彩鳯云兴东海兆祥麟金瓯永固同干运寳箓无疆眷至仁一自韶华开令旦万年元气入陶钧禁苑春深却晓寒向荣花木有余欢南华佳气辉天阙北极祥光拥玉銮航海琛球重九译唿嵩剑珮集千官云璈声彻璇霄上又过慈闱问早安初升海日正曈曈瑞气腾辉绮殿红鳯扆花明文陛侧虹桥灯灿锦城中瑶编纪字追轩昊银瓮镌文轶镐丰自幸金门叨侍从长年献夀未央宫普天称庆敞华筵抃舞同赓亿万年治懋垂裳登舜世民歌击壤乐尧天锦囊敬进三多颂铁网宏收四国贤最是侍臣邀宠渥恩波浩荡正如川三千花甲喜初开春满长安徧八垓琼圃青鸾方外至越裳白雉日边来髙天露湛深如海大地欢腾动若雷鹭序螭头瞻晓霁五云多处是蓬莱万夀盛典初集巻九十五万寿盛典初集卷九十六钦定四库全书万夀盛典初集巻九十六歌颂三十六万夀徳音颂翰林院庶吉士汪份钦惟我皇上因廷恭祝万夀之请特沛徳音谕以御极以来惟欲万国乂安敬天法祖垂令名于弈世今夀届六十忧劳倍增惟愿为臣清正为子孝思弟兄友爱读正书尽职业各殚诚心为庆祝之仪外此皆无所嗜好大哉圣人之训词宏深奥逺剀切详明诚非厯代帝王所能及也愚窃考戴记礼运篇葢孔子谕大顺之实体信逹顺之道而备举家之肥国之肥天下之肥以谓如此则天不爱其道地不爱其寳人不爱其情故天降膏露地出醴泉山出噐车河出马图鳯凰麒麟皆在郊薮龟龙在宫沼夫家国天下皆肥则家国天下皆仁仁也者顺之体也惟仁故夀圣人行徳而民仁夀者家国天下皆肥之谓也而宋儒程頥谓君子修已以敬笃恭而天下平惟上下一于恭敬则天地自位万物自育而四灵毕至此体信逹顺之道朱子则谓体信是致中逹顺是致和实体斯道于身自然发而中节推之天下而无所不通盖礼运所谓体信逹顺以致家国天下之肥故诸福之物可致之祥无不毕至即论语修已以安百姓中庸致中和天地位万物育笃恭而天下平之义愚窃以三书之言合诸我皇上圣谕盖前古圣人立言以垂范当今圣人身体而力行孟子所谓其揆一者也愚伏覩我皇上具聪明睿智上圣之才而穷经稽史考道论治夙寤晨兴孜孜不倦天戈南指大慝悉平疆土之拓轶于禹迹躬提禁旅三超瀚海平沙万里无敢违拒由是天之所覆咸奉正朔稽首称臣莫不賔顺亲视河防指授方畧束淮敌黄疏通清口一旦河神受职而潜遵圣主约束地平天成万世永頼仁爱孚于天下无有亲疎逺迩惟恐一物不得其所蠲租赈粟之诏无嵗不下近者遂尽除田赋三年而徧于海内举凡表章经籍尊崇先贤澄清吏治奖㧞贤才减省浮靡钩稽国计兴厉学宫广开贡举优恤军伍教閲武勇以逮缓狱寛刑修塘建闸鉅细之务皆尽思极神躬亲听断奉若天道宪章祖法处之以寅畏行之以祗慎业业兢兢不敢须臾自暇自逸所谓脩己之敬致中致和不显笃恭之徳体信逹顺之道维我皇上一身备之矣今者徳教既已浃洽风俗既已淳厚天下既已兴仁符贶既已委至乃圣心亹亹惕厉倍增深戒廷臣勿事虚文务崇实政俾各以尽臣道尽子道尽弟道国安民治姦宄宁息为庆祝隆仪愚窃谓合于礼运家国天下皆肥之指而论语中庸所谓百姓之安天下之平与夫天地万物之位育者也且所贵于家国天下之皆肥者何也肥则仁仁则夀圣人行徳而民仁夀此大顺之实也故惟圣人为能开夀域于斯世而百姓由此而安天下由此而平天地万物由此而位育当是之时天瑞应诚而至推之而不去辞之而益多故天不爱道地不爱寳隂阳调风雨时山不童泽不涸羣生和四灵至天地之间被润泽而大丰美而圣人纯嘏天钖眉夀万年遂与天而无极愚乃知圣谕所及诚人臣庆祝万夀之隆仪方今圣世久已臻兹盛美而皇心谦抑更欲勉以新功若不敢自谓已至盖虞书帝庸作歌责难于臣保以戒慎圣人用意大抵如此亦孟子所谓其揆一者也份谨拜手稽首而献颂曰皇有大训训于廷臣曰余御极夀登六旬我法维祖我敬维天务俾政乂以安斯民惟日孜孜亦既苍颜无他嗜好倍增劳勤劳勤之久如见放勲华封之祝宁非爱君尧独固辞何为其然不堪其瘁天位孔艰孰知尧心惟余一人余亦何祈此心相传汝欲祝夀屏尔虚文惟亷惟孝友于弟昆非圣勿读正言日闻勉尔职业罔或因循实殚尔心效于余前庆祝之仪莫此为先训词深厚于古谁伦克知允迪位在徳元自始践祚终日干干独见衆表逺绍羲轩极深研㡬嚅哜道真吐词为经以发竒芬上探月窟下蹑天根牢笼覆载克弥克纶去其稂莠既锄既耘海外有截南踰朱垠雷厉风飞亲统六军三驾之余北土咸賔乃眷南顾驻跸河津河来方壮万水奔浑乃通清口毋俾或堙千古洪流遂安其澜辨色视朝逹于夜分令闻令望圣徳日新克诘戎兵虓虎云屯閲其骑射时令时申简核狱词必躬必亲化彼严寒予以春温乃命冢宰饬尔官聫洗手奉职则惟汝贤乃命司农乃命春官惟民惟士沛以新恩视饱如饥视暖如寒三嵗而徧田租尽蠲逮及商贾孰嚬孰呻皇有大赉以恤其贫相彼生徒号曰席珍特创新科俾速腾鶱逮及武夫嫓于儒羣亦各执经观听桥门无鉅无细惟畏惟寅合诸圣谕既备于身其在鲁论子思所编亦越戴记礼运之篇圣经垂范维皇克遵先圣后圣其揆则均圣心之谦圣徳之尊巍巍煌煌不自铺陈罔或封于泰山罔或禅于云亭自古虽有徽号曰匪天𠂻所存兹因祝夀受诲谆谆惟愿斯世俗易风淳士曰勗哉相与陶甄此纠彼过彼绳此愆惟民虽愚见善则迁此修于市彼力于田百𨽻师师无党无偏弼成教化如泥在钧问诸一乡乡无愚顽问诸天下天下兴仁既登大顺介福自繁体信逹顺实维其源惟此介福大顺所臻运于无形窥之有端天钖圣皇亿载万年永永难老宰我人寰天钖圣皇司造化权能开夀域在宇宙间皤皤老叟所在成村各居其所徃来不烦于时皥皥于时安安于时荡荡于时平平隂阳和调无祲无氛纷纷郁郁示我庆云化及鸟兽其心克驯草木何知亦各欣欣起视田畴嘉禾骈骈起视郊薮有鳯有麟至治馨香感于明神懿哉祥嘏致之非难以兹爱君其忠乃纯以兹祝君其仪弥殷信而有征至矣皇言恭惟圣世盛美克全勉以新功抑何拳拳勤惕之实于此焉宣咨尔在廷奉以周旋各守尔典勿懈益䖍皇上万夀无疆颂翰林院庶吉士吴闗杰闻帝王之生五百年而当运㑹圣神之夀八千嵗以为春秋非颂祷之虚辞实天人之至理所以羲轩御宇享祚弥长姚姒膺图厯年最久考之上古大概如斯未有徳迈古今直轶唐虞而上夀同天地共仰覆载之长如今日者也钦惟我皇上精一传心立文武圣神之极刚柔合徳协雨旸寒燠之宜摩义渐仁沛泽长开乎万禩制礼作乐移风无待于百年捐三千万之金钱足民先于足国安十五省之赤子革面抑且革心考绩课功则官方由以澄叙崇儒重道则文教借以振兴欣宇宙之太和乐臣民之熈洽真所谓宜民宜人受禄于天保佑命之自天申之者也惟下士叨列清班觐光辇毂歴观圣泽之覃敷伏处乡邦备悉民情之踊跃皇仁叠沛久闻载道歌唿圣夀届期喜见填街祝颂兹值三春令序适当六十齐年虽学问疎庸识见迂浅幸际昌辰于圣世能无竭虑而抒毫用展微忱採舆情于闾里敢伸下悃协衆志于臣寮谨拜手稽首而献颂曰恭惟我皇继天立极统承三祖万方是则曰圣与仁唯皇之徳圣化神功恵此四国唯古有圣至诚格天天钖之福亿万斯年我皇至徳轶后超前天人协应礼乐交宣穆穆我皇聪明睿智不显维徳中和并致圣无不通多能聿至焕乎文章万古无二圣皇赫赫有此武功震惊南土王功是崇唯此朔野亦输其衷武功伊濯八表来同思此多士维国之桢圣化所育圣教所成我皇不弃侧陋扬明㧞茅连茹以其彚征思此邦本食为民天歛从其薄民安于田皇仁荡荡租免其全我仓我廪粟余九年大法小亷维官之要明明我皇不察而照吏不生姦民歌而笑生养安全天子之诏我皇之徳无幽不通申儆吏治一道同风爰命翠华来廵其功匪独民懐河淮奏工维野与朝被帝之徳维士与民忘帝之力维范有言钖福不忒求端于天庶㡬曰得髙髙在上实鉴我皇既钖勇智且夀而康自古在昔其道有常我皇之夀万夀无疆随父相继食禄圣泽皇仁霑濡煦育宁私天恩万方之福敢拜万年同于华祝父厯官频膺宠命毎退而言遗忠未竟何幸得逢大庆拜手飏言天子之圣万夀无疆颂翰林院庶吉士陈大章闻天佑下民作之君作之师圣人者天生之以财成造化扶翼世教恵养斯民者也爰自上古道莫大于三皇徳莫髙于五帝功莫盛于三王皆应运挺生继天有作灵贶叶其祯符鸿号光于日月秦汉以还真人代起云气赤光之瑞双龙夹马之祥莫不幽赞神祇昭彰谶纬美徳述命踵事增华竭臣子之诚显邦家之庆然而金绳玉检隆其典矣未适其宜寳箓徽称章厥文矣未既其实粤若道隆化普累洽重熈契六合而居尊握神功而不宰自开辟以来未有若我国家之纯懿显铄者矣洪惟太祖髙皇帝天作髙山丕基𢎞绪太宗文皇帝光宅四海奄有三分世祖章皇帝一戎大定万国来同拯斯民于汤火之中奠天下于磐石之固皇上膺上圣之资际开泰之运提干维挈坤轴缉亿兆规万叶宣三后之耿光集百灵之奥祉知天之帱如地之载鼓之以雷霆润之以膏雨阳开隂阖仁渐义摩易俗移风沦肌浃髓盖五十二年于兹矣窃观自古帝王或躬定大业制作未遑或继体守文恢扩不足或富强立国而名法太繁或忠厚开基而声灵未振或狃于承平而土木甲兵之事起或忽于近习而宦官宫掖之蘖生我皇上六位时乗一中允执仪先天而作覩兼开创为守成清明在躬夙夜基命钦明上世损益百王渊黙而雷声斋居而龙见智周万物而无迹道济天下而不居日新学问矢敬徳以缉熈天授英谋养神武于不杀任贤逺奸持之以断信赏必罚剂之以寛逺不遗于万里近不玩于目前大必谨于宫廷细不忘于户牖值民安物阜之时俭约以先天下当保大定功之后精勤无改厥初垂裳恭已而淳化流行变色动容而海内震惧是以正位凝旒寅恭对越三才奠矣备养崇名惇族叙典五教敷矣考六乐正百礼中和之极建矣饬五材釐八政曲成之用神矣蠲租赋以恤民依慎刑辟而除苛法师师者在列济济者盈庭型仁讲让以陶铸羣材黜幽陟明以翼亮王路经邦论道记言箴阙之官虎节鱼符振逺懐荒之使文经之武纬之参旂昴钺奋雄册以扫欃枪壁彩奎钩挥天章而薄云汉尊师拜道见寤寐于羮墙辑瑞省方镜荣光于河洛斡璇衡而齐七政风行草偃萃万代之邕和悬玉烛以式九围海宴尘清跻斯民于仁夀然犹业业兢兢日慎一日宵衣自警旰食不遑升中荐岳陋封禅于七十二君尊号隆名示撝谦于六十四卦盖我皇上以敬天为本以勤民为实干元溥利不言长养之功江海无盈式表沖虚之量由是道际无垠泽流方外薰蒸渥洽菌蠢蕃孳上下和同神人悦穆四时均而百物遂六符见而泰阶平景星矞云醴泉甘露之祯漫空而布汜驺虞神雀芝草嘉禾之瑞徧薮而弥郊黄髪之老髫龀之童游康衢而鼓腹截耳之豪贯胷之杰望化国而皈心维时嵗在昭阳律吹姑洗苍龙届节乙鸟翔风当贞元妙合之期正甲子诞弥之㑹九州四海切瞻云就日之思万载一时欣贯昴流虹之应天子御青阳居右个出阊阖焕离明紫气絪缊䕶鸾旗而直上非烟缥缈映雉尾以徐开登假上穹旁孚皇祗响八音于瑶阙陈九奏于彤墀骏奔万国鹭序千官氊裘桞塞之君参差而虎拜沧海蹄林之长踊跃于鹓行嵩唿万嵗之声从空而降天钖老人之兆应候毕来大礼有融休征允畅歛箕畴之五福佐佑祯期集华祝之三多弥纶夀域巽风解雨未寸晷而匝九垓巷舞涂歌不崇朝而徧天下盖将登三咸五苞夏掩周超混沌以建业笼万世为一君岂直上轶汉唐俯视魏晋而已哉江介䜿儒山林长物滥邀清选世受国恩酌大海以一蠡未酬涓滴窥髙天于寸管无补纤毫向日输诚谨同四方之贺后天申祝遥称万嵗之觞谨拜手稽首献颂曰皇矣上帝监四方眷求同徳君万邦星辉电绕储嘉祥笃生圣哲嫓虞唐珠庭日角祥应彰纂图御极熈重光巍巍三后在帝旁陟降上下福泽滂夤承玉厯升馨香濬文睿武恢天纲斟酌元气调隂阳参侔两曜扬焜煌六典顺序百职康云行雨施浃混茫罄天作主包八荒梯山驾海通享王化成久道滋鸿龎衍灵袭庆景祐长天旋雷动开明堂衮衣火藻临中央紫微环拱华盖张九功维叙七徳飏充庭万㝢罗轩裳和气四塞薰风翔鳯之仪仪麟跄跄涵液渗漉寳道章年糓用熟民熈攘还淳反朴追羲黄磅礴厚载回昊苍舄弈千古流铿钟征符考牒浩莫量祚我皇兮万夀无疆万夀诗翰林院庶吉士刘蛟惟天生至圣道以一中承刚健干元统聪明鼎命凝徳隆山并永化洽海同澄大武干戈戢宏文礼乐兴千秋推盛烈万国卜休徴百禄欣滋至晖晖旭日升至圣由天纵生知复敏求诗书窥奥赜典籍极㝠摉睿藻珠玑灿奎章云汉流尊儒崇正学论道启鸿猷识逺神偏暇思勤业倍优欣逢交泰日愿进万年筹万夀诗翰林院庶吉士孙诏圣节中天㑹卿云复旦时尧天周甲子轩厯纪干支玉烛光昌运金瓯巩帝基休徴呈万象寳箓握重熈文徳昭干羽神功勒鼎彞恩膏流四海鼓舞徧羣黎道与三皇并仁无一物遗荣光河瑞应仙掌露华滋灵草呈三秀嘉禾徧两岐美祥天地报丽象日星垂瑟上薫风度寰中化雨施羣工齐拜手共上万年词万夀诗翰林院庶吉士郑其储万年天子正当阳八表羣依日月长端拱无为开乐利太平有象庆明良四方向化民生遂一徳同心帝道光花甲初周春昼永五云遥捧紫霞觞疆宇由来重蓟都山河襟带是神区千秋磐石开皇极万载苞桑巩帝图玉烛自调绵景厯泰阶常正启祥符衢歌华祝敷天庆跄济忻陪鹓鹭趋万夀诗翰林院庶吉士戈懋伦华渚虹光绕皇图景运昌和风宣令节丽日霭青阳紫禁春晖永彤墀翠幙张亮工传喜起熈载効匡襄礼乐追丰镐恩威迈汉唐雕题遵政教重译凛冠裳端冕临中极宵衣问未央龙飞绵寳箓鳯羽翙高冈受命膺纯嘏凝休简俊良惠畴询岳牧典礼重明扬圣徳弥寰海嵩唿满帝乡省耕闻夏谚祈糓肇农祥保定冈陵固升恒日月长三台环斗极五纬耀巖廊入觐和鸾盛来同玉珮锵绮筵陈醁醑兰圃荐琼芳碧栁垂青琐秾桃拂建章遏云仙响奏傍日御炉香金鑑千秋録瑶池万嵗觞持献夀珥笔颂无疆万夀颂翰林院庶吉士王畮钦惟我皇上之御极也显谟承烈平地成天涵太极于一心九重独运秉干元而首出万国咸宁风雨露雷基化功于宥宻日星云汉符法象于髙明固已驾禹而轶汤不啻陶尧而铸舜犹且躬承道统手握灵机学贯天人滙百川而归海政调温肃偕四序以成功挥戈而一扫蛮云敷土而顿平竹箭金鸡布恺木鳯䘖恩蠲蔀屋之积逋庭无苌楚发太仓之储粟泽有稻粱六御廵行既採风而问俗万㡬清暇恒汲古而横经文章则二典三谟言为世则书法则两仪八卦画自天开䖍俎豆于尼山首崇儒术简蒐苖于玉塞载缵武功八法持衡举错而吏多清白两闱校士蒐罗而人奋功名若乃敬授人时象璇衡于仪噐聿隆孝治宏钖类于尊亲此盖自生民以来未有如我皇上者也恭逢甲子初周正及干支方始序当三月上林之锦绣争荣节届万年南极之光华逺照瑞气平添于虹渚太液池边祥云四达于斗枢未央宫里共仰天颜有喜率土来王羣歌圣夀无疆普天同庆畮初离草莽荷托云霄忻逄百禄之罄宜敬祝九如之戬糓推大衍之䇿万有一千稽皇极之书十有二万与天无极如日之升爰拜手而为之颂曰帝徳广运巍巍则天荡平正直无党无偏知临万国玉鑑高悬仁育义正溥博渊泉道承圣统学接心传郊坛庙祀升中告䖍廵行方岳柴望山川採风东鲁瞻拜文宣频开讲席时御经筵发明理奥俎豆先贤尤勤民事夙驾桑田省耕省歛赐复赐蠲祥刑恺悌宥过释愆人安覆载物荷陶甄我皇执竞地靖𤇺烟永清边塞荡扫闽滇干戈用戢礼乐相先陋兹绵蕞奏以薰絃官方士习清风穆然寄情文囿託兴鱼鸢湖山竞秀花木争妍手繙玉轴心赏芸编千峯染翰五色飞笺宸章焕发光耀星躔武功文治轶后超前皇猷浩浩仁夀绵绵常贞日月迭运坤干张梨安枣贡自神仙梯山航海拜舞喧阗飏颂天子万年万夀无疆诗翰林院庶吉士卜俊民等卜俊民等于壬辰三月伏䝉皇上亲加考试又搜㧞遗卷恩赐进士并选入庶常异数殊荣自制科以来未之有也今恭遇圣夀六旬正诞普天率土莫不抃舞懽忻羣申歌祝等业附翰林官后缮成诗册进呈顾以天恩高厚感颂私情有所未尽伏读上谕以万姓之安为安天下之福为福大哉王言实肇亿万年无疆之休用聨长句赓和成篇谨拜手稽首而献诗曰一人首出乗干刚健行不息恒自强履中建极符祯祥南极星辉烛万方受天百禄纯嘏常超前轶后惟我皇绍闻衣徳圣图昌统一区宇恢纪纲传心精一追陶唐丰功骏烈越夏商滇南漠北神武扬徳威逺播巩金汤廵行指授平淮黄决排疏瀹严隄防修和府事庶绩康百工喜起当明良山龙黼黻皆文章圣学高深日就将天人性命阐微茫网罗载籍研精详文澜浩瀚涵溟沧鸾音鳯藻踰百王珠玑字字声琳琅石渠天禄盈缣缃万㡬余暇探珠囊宵衣旰食弥不遑大纲具举衆目张穆然恭已临莅庄五十二载垂云裳万年天子夀而臧昭阳之嵗月青阳甲子初周称夀觞花明上苑春正长虹流电绕日月光欢声雷动徧八荒行庆施恵蠲租粮蒸黎乐育安农桑科开万夀春风香红杏林边丹桂芳士庶欢唿夹道傍风光第一推帝乡蓬莱紫气环金阊敷天率土偕来王賮琛重译争梯航师师济济鸳鹭行老人扶杖羣趋跄尘清辇路鸣珮珰千门万户锦绣场星毬火树交煇煌衢歌巷舞喧笙簧云韶法曲谐铿锵百兽率舞仪鳯凰锦丝歩障连宫墙黄莺紫燕飞廻翔上林春色遥相望恩波太液流汪洋涵濡九有登丰穰熈熈皥皥乐未央生成厚徳不可量圣心求瘼犹傍偟临深履薄永弗忘载申天语何昭彰为民祈福格穹苍四序均和时雨𤾉人给家足饶仓箱仁风广扇胥拜飏盈廷交泰同赞襄臣等忝窃升庙廊朝闻灵鹊鸣海棠蓬池有酒盈天浆金茎仙露应共尝涓埃未报滋悚惶祝禧赓韵傚栢梁继声周雅传无疆万夀诗镶蓝旗色勒佐领下编修降级随旗九品查赉钦惟我皇上宅中图大道高乎千圣百王开物前民徳被乎九州四海千百世之鸿基永奠羣乐中天亿万年之鹤算绵长新周六甲律中姑洗令值勾芒合中外以来朝三春日暖罄臣民而登祝万夀筵开献枣如𤓰殿上无非仙侣催花作果人间即是蓬瀛凡此歌乐恺以庆尊亲际昇平而来遐迩者胥由我皇上孝弟之至格于幽明歆享之诚光乎俎豆危微精一接尧舜之心源中正和平垂礼乐之盛治允文允武乃圣乃神岂惟研览乎万㡬抑且包罗乎羣艺染翰则龙蛇竞舞摛词则风雨争飞玉帛通乎万方勲华被乎四海金戈所指共看载道壶浆玉辔所临无不连城櫜甲致区域之外测海水而来归尽宇宙之中沐雨膏而共戴乃犹量其出而为入薄赋寛徭与其重而宁轻恤刑慎罚恩霑率土庆溢通衢因万夀以开乡㑹之科桂树与杏林并茂徧九州而扩蒐罗之典鹰扬偕鹗荐同升是宜厯嫓干坤永一十五国之共球夀齐山岳等万八千嵗于天皇赉累世承恩空负含宏之广厚恭逄大庆难伸爱戴之微忱谨稽首顿首进呈七言律诗十章章首四字恭列诗题万夀无疆太平天子正当阳瑞气晴薰满殿香花甲初周三月厯瑶堦争进万年觞史占五岳环宫阙乐奏钧天引鳯凰共乐雍熈歌大有华封愿祝夀无疆徳侔天地南山献瑞彩云中圣泽无私处处同天地不言生大化平成永奠荷神功炉烟缥缈呈端拱仙仗依微漾晓风自是盛朝绵厯象卿云捧日射波红明并升恒鲁颂赓歌旧有声照临不息体天行万方莫不尊亲日薄海咸深覆载情五色赋成昭泰运三阶露下灿金茎欢娯此日情何限长沐恩波荷圣明孝隆继述嵩岳钟灵驾六銮山河形胜壮龙蟠混同地辟皇舆廓长白天开景运寛大孝莫如天下养圣人惟是寸心安应知钖类恒无匮海宴山宁嵗嵗看尊崇祀典圣王御极重明禋绵亘千年玉祚新感格不徒凭灌献馨香自是格神人凌晨香霭金炉袅射旭花明翠幌陈叨沐恩施逄燕喜百灵效顺媚芳辰文徳宣昭桃花灿烂桞枝黄献夀同歌化日长文命诞敷超夏禹钦明克峻迈陶唐波摇天笔龙蛇动字落人间翰墨香帝徳难名今最盛载赓云汉上君王武功底定戎衣底定静无譁一统车书望里赊口授六韬平闽粤躬亲三尺净流沙迄今塞外来重译永此寰区仰日华大夀河山归版籍蛮荒万国祝天家恤刑颁赦满天花栁逞芳菲长养无私日有晖贯索星消占瑞象圜扉草长荷生机法于过处详轻重仁寓威中考是非圣主恤刑全恺悌鸡竿欣覩诏频飞普天蠲赉蓬莱宫阙五云屯露洒天堦未有痕紫塞欢中腾爱戴黄垓颂里乐生存已资赈贷来天府共庆追唿罢里门中外从容歌圣化月明鸡犬静江村万夀开科春雷起蛰日迟迟正是人文变化时桃杏均霑上苑雨芝兰随发九秋枝天颜有喜飞丹诏盛世挥毫集鳯池奎壁只今光列象百僚竞献万年诗万夀诗原任翰林院庶吉士董泰闻一人有庆四海深介祉之思万福攸同兆民切跻堂之愿是以含哺鼓腹之世人祝三多羔羊朋酒之篇民称万夀欢声所感大地皆春瑞景方长普天共祝钦惟皇帝陛下瑞洽虹流祥钟电绕垂衣致治瞻云日于尧年缊瑟歌风布春阳于舜世兹届三春时序恭逄万夀昌期花甲方周绵地久天长之厯椿龄伊始启竹苞松茂之基统万方之白叟黄童并效嵩唿三祝合九土之英才硕徳羣歌天子万年等世受国恩身逄盛代顷因算学特荷抡收恩波裛自天边异数邀于格外尚方给札草茅得进金阶光禄传餐藜藿与尝玉食质慙谫陋尚未报夫涓埃志切赓飏宁敢辞于弇鄙虽井蛙管豹莫能窥圣徳之高深而蚓窍蝉吟聊以展之颂祷谨拜手稽首而献诗曰大徳超千圣皇猷迈百王西池呈瑞彩南极灿瑶光花满春方盛筵开日正长太平绵厯算寰海庆无疆五十二年春初周花甲辰数从今衍万徳与日俱新多夀惟仁者占星騐老人长生权自握悠久抚斯民万国称觞盛嵩唿倍徃年祝尧君徳峻歌舜日华鲜松栢长春颂冈陵介夀篇谁能名荡荡丕冒本如天云物呈祥日欢腾紫陌周霞觞称万嵗金镜颂千秋有庆人人乐无疆处处讴恭献祝亿载沐宏庥万夀诗原任翰林院庶吉士尚彤廷百福熈朝集千祥圣世骈中和随律转化育与时宣祝比华封进诗同天保传载阳当令序寳祚纪瑶笺淑景移三殿条风拂九埏欢声齐率土广乐奏钧天帝徳干逾健皇仁算永绵升恒如日月巩固若山川尧日人争就轩图治比肩鸿庥一气转庆祚万龄延田野嬉耕凿泥涂望濯湔恭逄嘉节至引领瑞云边徳沛芸生广恩周涸辙偏陈词歌景福雀跃戴陶甄万夀诗原任翰林院庶吉士杭宜禄景运当阳日皇仁大畅时祥云霏鳯阙淑气绕龙池斗拱三山秀风迎九节枝臣民齐颂祝天地乐无私圣天原一徳帝祚自遐昌区宇烟云合人间日月长欢腾迎舜日拜舞捧尧觞逺近筹添献春花绕殿香日暖图书灿天清象纬申谟猷超百代纲纪耀三辰郁郁龙编焕翩翩鳯藻新川原增锦绣率土庆长春睿算天弧拓皇威四海通朔南均化育梅栁共春风徳沛声光振恩深甲胄雄太平当此日万代乐成功盛世抡才广中天雅化成石渠宏夀纪金殿重科名日暖苹鱼跃秋香月桂生车书来万国乐恺识皇情世泰隂阳顺春温万物游诏蠲十五国恩溢百千秋芳甸蒸云暖遐荒戴露周大哉皇泽逺长与汉河流寳厯承干运春深酝太和共知椿不老从此海无波化洽生成久恩流品彚多天心同圣徳浩荡乐赓歌华渚流虹逺君恩大地寛卿云恒作瑞碧海永回澜庆自一人见光同兆姓看万邦登夀域歌吹满长安万夀诗原任翰林院编修熊本钦惟我皇上御极之五十二年万夀昌期六旬大庆景星表瑞玉烛凝庥九有讴歌八纮鼓舞河清海宴庆厯数之无疆物阜民安乐化成于久道浮琛输賮皆沦肌浃髓之俦击壤唿嵩尽摩义渐仁之衆欢声似沸喜气成云歌天保者济济跄跄跻公堂者熈熈攘攘熊本仰覩鸳鸾之舞莫禁凫趋窃懐犬马之思尤深雀喜敬取易干元亨利贞五字各成鄙词恭呈御览惟祝圣天子永享太平之福于亿万斯年而得长䝉乐利之休于南东其畆而已至我皇上圣谟神化武纬文经致治美嫓夫唐虞勘乱功髙于汤武此虽词臣䑛笔尚莫罄其形容国史盈编犹未得其梗槩之蠡测管窥固未足颂扬于万一也其诗曰乗干首出仰垂裳徳业丰隆夀且康符瑞蚤瞻云日丽祯祥更挹醴芝香文思光被征悠久天祐灵长寖炽昌行健自强参赞永九如齐献万年觞体元帝徳覆春台资始絪缊万象胎已酌斗杓旋一气更绵厯数统三才范围徃圣归陶铸损益前王入化裁瑞霭青阳喧燕雀温温和煦仰昭回咸亨品物发舒时气协埏垓大化滋共识巽齐资彚洁还披离照向明治文章炳焕超今古礼乐辉煌着鼎彞荡荡无名嘉㑹盛六龙乗御普雍熈美利鸿厖至治馨万邦仁夀际咸宁聪明睿知尊三重谟烈勲华备九经解愠絃歌挥舜轸逄春草木颂尧蓂敷陈盛徳曾簪笔盘鼎从看更勒铭运贞复始见天心物物根源二气凝久道化成钦正固太和保合庆咸登日新富有归皇极风动时雍启瑞征万福春融调玉烛山唿长此颂升恒万夀诗候补翰林院待诏曹曰瑛当阳日丽五云中万国衣冠拜舞同上际下蟠均帝徳东渐西被徧神功连天㡩幕红霞焕寰海梯航翠羽通紫鳯衔来丹诏发无边人物荷薰风熈朝无地不阳春夀域天开庆作人何幸趋承瞻盛典更叨笔札到黄星焕采聨东壁緑字分编傍北辰亲见箓图初受祉太平嵗月镇常新万夀盛典初集卷九十六万寿盛典初集卷九十七钦定四库全书万寿盛典初集卷九十七歌颂三十七万寿诗日讲官起居注左春坊左谕德兼翰林院修撰吴廷桢闻图呈圭钖肇开有道之徴川至日升载衍无疆之厯表祯符之不偶佑自天申迓景福于方来极由皇建风云从而万物睹日月浴而百宝生圣乃乘时叶三灵而首出天惟眷德推五胜以代兴爰自诞弥星虹感瑞洎乎歴载图箓延祥用能坐享长年茂登上理纳八方于寿域启亿载之昌期自昔为昭于今尤盛钦惟皇上体干常健际泰方亨躬圣神文武之全自生民所未有握禄位名寿之契与造物者同游凝神而四序成功㳟已而万灵受职启图书之秘钥百家尽入寰中张弧矢之威弦九译胥归阙下箕风毕雨民有欲而必从喙息跂行物竝生而不害广矣大矣天之无不覆也皇哉唐哉民之无能名焉兹当五十二年之春㳟遇六十万寿之诞岁方周甲月正建辰蓂砌祝尧甫飘香于三荚花宫献佛先浴日于二旬于是萃万国之懽心庆一人之圣节盈廷虎拜跄济冠裳率土嵩唿纷纶玉帛陈贺牋之斐亹南北台莱佐贡篚之珍竒东西鹣鲽青云干吕人皆得气之先绛节来朝臣有游方之外时则皇欢既浃民豫斯宣垂惠臣工岂乐镐京之宴覃施兆庶康娱汉室之酺敞灵囿之池台图披益地宣洞庭之金石乐奏钧天兽舞鳯仪每䝉天笑风暄日丽竝应人和合宇宙为大年率臣民与同乐斯即乡通日出视此匪遥节置天长方斯犹隘者矣廷桢等身依化国生际昌辰瞻南极之星明去天尺五纪西池之桃实得岁三千自顾何人叨逢此日花砖载笔分裁祝嘏之章藜阁繙书竝采延釐之句敢比儒绅之嘉颂以雅以南聊同衢壤之康謡或歌或咢由此年年张乐与物皆春岁岁称觥后天不老伫见升中岱室驾显号于七十二君重闻合厯天灵享鸿禧于万八千祀云尔渚虹枢电帝符昌岁月重徴诞圣祥发育乘时春出震文明启运午当阳仙蓂三荚飞丹陛色线千丝上绣裳介寿欣承天保定𢋫歌拟进九如章云从雷动㑹皇州八表同时拜冕旒轩厯一周新甲子庄椿竝纪大春秋乐张广野嵩唿应尊设中衢镐饮酬卜算直须论万亿海天十屋积仙筹德贶充庭宝物陈维皇钖福惠臣民光腾珠璧天成象数叶苞符地效珍九译梯航全盛世万家烟火太平春来朝黄髪懽扶杖都是尧年鼓腹人香案氤氲御气通清班长在庆霄中分光云日瞻天近取象冈陵祝圣同秀发尧眉増寿采神凝舜目转方瞳万年久道从今始南极宵明映帝宫翰林院编修廖赓谟曙漏声中淑气催层层云影䕶蓬莱千官率舞排仙仗九陛懽传献寿杯共仰干行符帝造欣逢泰运自天开璇图宝厯知何极甲子应轮亿万囘南极星髙拱北辰祥开华渚耀龙鳞多时御气流丹禁到处恩光接紫宸十丈藕花呈瑞早千秋桃实着枝新太平眞有昭囘象长驻天边不老春春殿晴开白玉筵箕畴福履庆尊前衢歌正叶陶唐日华祝重逢癸巳年知有仙筹添海屋早闻广乐奏钧天炉烟霭霭盈襟袖窃喜身依日月边入直承明主眷深频颁御宝重南金永年铭署琅玕石寿世书成翰墨林十载甄陶涵圣泽三春云物丽天襟趋朝弥觉嵩唿切长愿葵丹展寸心翰林院编修吴士玉太平时节祝尧辰端拱垂衣坐紫宸松栋莺飞三月晓蓂阶虎拜万年春仁风入律笙镛协德贶充庭玉帛陈共喜百生今一遇敷天同日效尊亲圣人首出象天行跨昊超轩帝业宏日月光华文物盛车书混一武功成九河清应千年运五岳欢腾万岁声正与干坤参乆大谦尊犹自却鸿名皇风熙皥屡丰年鲽至鹣来徧八埏大赉深恩涵似海永清鸿烈峻于天东郊景丽华林苑南极光连太乙躔幸覩作人云汉倬万方蘂榜一时悬锦幔花灯接帝居九衢民物入华胥上林树集鸣岐鳯太液波跳宴镐鱼山阜雅诗文陛进地天泰运史官书循环元㑹绵千亿宝祚欣逢六甲初翰林院编修杨开沅帝箓𢎞开寿域同蓬莱春色满瑶宫旬周甲子天逾健照徧光华日正中泰象三阶方钖福欢心九野竞唿嵩欣逢圣节齐轩厯流渚依然映玉虹平明绛节引班联五老披图拱庆筵尧酒进时膏露渥舜衣垂处彩云连蓂増瑞荚当三月椿茂仙枝纪万年更幸作人敷化雨普天桃李得春先南极辉煌映御屏八纮共戴老人星梯航玉琯来重译河洛丹书启秘扃华盖五云占大有坤舆万国庆咸宁太平人上三多祝讵待松乔问紫庭武英春殿倚层城叨傍花砖珥笔行地近瑶阶依黼座天垂湛露浥金茎图书长仰奎文丽星日时瞻宝翰明拜舞敬陪鹓鹭后琅霄同听九韶声翰林院编修宫鸿厯庆都毓瑞自青阳华祝嵩唿徧八方万管麟毫书德笔千番鳯纸纪功章循环花甲天行健流转芳辰日景长南极一星朝帝座敬随五老献霞觞一廵鳯厯斗杓旋重㑹贞元景福全蓂荚舒英方十八桃枝着子恰三千龙飞利见逢辰月鹑火中天应午年步算更须烦隷首如川宝祚正延绵甲子千年始一轮长龄才比日初晨寿星躔次刚三月梵帝灵辰后两旬风雨露雷均圣德山川草木被皇仁今年岁闰听釐祝时节舒长景运新一人甲帐念民劳万姓春台沐雨膏大地舆图看日扩太平勋德比天髙重瞳目已瞻奇表八彩眉先出寿毫愿上千秋金鑑录丰年禾黍胜蟠桃翰林院检讨卢轩通明晨启瑞烟浮圣节天成海益筹鳯纪喜㸔周甲子龙图方数万春秋虹流华渚悬朱羽星灿㣲垣拜綵旒泰运如今从古少九垓何地不共球歴代皇猷萃一人绵延玉厯总元辰手清寰海干戈偃坐启明堂礼乐新直与两仪衡乆道长令万世仰深仁苍黎何幸逢昌祚不羡华胥国里民令序眞教四美幷迟迟宫漏出云扃春曦恰照瑶池水岁曜方朝紫极星芳甸气清开百卉彤堦风动㸃三蓂鸾笙吹彻龙璈㑹玉酒称觥满帝廷书成祕殿诏新镌馆职编摩许备员四库宝籖琅笈启九重圣训玉宸传宠光幸改青衫旧㸃缀惭无彩茟鲜金简排来千万字一春一字祝尧年翰林院庶吉士杨士徽九霄符彩庆尧曦八表同欢拜玉墀南极星辉依北斗东风律暖奏西池绛桃乍採千年实花甲初陈万寿巵元㑹无疆鸿厯永百生何幸际昌期太液波深四海同羣黎戴徳共唿嵩舒长正耀中天日熙皥还符上古风耕凿由来歌帝力盈宁常自乐年丰试看万国跻仁寿总在皇心主静中元气氤氲绕帝阊九成韶乐下鸾凰万年枝上和风漾百福屛中旭日光膏露自天流解泽醴泉随地溢琼浆欲知德业超三代听取讴謡徧八方双阙晴开万井烟鳯城三月景逾姸花交绮绣繁春苑鸟和箫韶奏御筵有佛是名无量寿何人不戴大罗天拟学华封祝一寸葵心向日边武英殿纂修汪灏天高比德报高龄紫气云光耀阙廷年钖禹畴图叶福甲周尧厯岁占星烟浮栢叶呈杯緑汉接椿枝映琐青千万亿心同颂祷仙荷瑞影现亭亭同来庆喜宴春长处处桃开艳吐香东海浴龙蟠日舞上林巢鳯彩云翔功高奋武神戈止治盛隆文丽藻扬嵩祝共唿交手拜中天普乐竝虞唐深基命固岳山如午位衡方纪册书金绕电光春发盛渚流虹瑞帝生初琴絃抚处薫风细藻火垂时化日舒琛献更闻韶奏九吟增嘏岁闰増余恩如海濶泽如川万万筹添寿纪年尊号拜唿班礼肃广衢歌舞乐声连繁枝綵袖斑环座美咏霞觞锦列筵村满颂讴吟满市元元喜乐圣开天布衣高不骞曽闻鳯厯纪天皇四万八千为岁长伏见鸿图恢我后圣神文武称身强占星躔次春临寿承运光明世保昌月日恒升开七袠竒祥异瑞献朝堂岁首香生红白荷为濡膏露醴泉多八荒重免一周赋十载初加万寿科缥帙诗新金斗箓黄封酒玉山禾桞边花底华胥境称兕觥当风景和五十三春造化功下情移寿切唿嵩庆流世世时方泰波及元元嵗屡丰玉瀣丹泉输海淀云隄芝迳接崆峒年高轩昊心尧舜不独干辞振大风渊鑑文章务去陈诗当御选韵弥新自余四库经编辑每弁千言廸搢绅特地雕镌开内殿平分校理到愿追伏胜张苍齿长奉无疆亿万春贡生郭元釪绮旭曈昽捧玉宸齐天御算履瑶辰畅春人喜逢三月浴佛期犹后两旬华渚万年钟瑞苡彩云千片下雕麟欲知宝厯绵长处甲子于今甫一廵皇猷圣寿两巍巍久道长年自古稀万里车书朝帝阙八方耆老献天衣香飞玉路笙歌满花发珠林锦绣围从此上元兼上已万年灯火庆王畿叶叶朝衫走衆寮百花春籞寿杯遥云雷海宇占丰稔燕喜公卿咏蓼萧香路进名来岳牧玉鸠扶杖有松乔承恩最是青袍侣彩茟纷纶赋庆霄千树红霞绕法宫玉波珍木瑞冲融一春风日三才丽四野人神万福同化日舒长闻击壤钧天缥缈应唿嵩年年紫海湔衣去愿献磅磄晚实红进士吴玉耑太平天子启昌辰斗贯瑶枢瑞应陈亿万总教绵永祚八千何足纪灵椿尧眉舜目春秋富鳯厯麟书甲子新率土尊亲同献寿嵩唿声里和韶钧尊号雍容让不居淳风直欲接皇初勲华共仰中天治封禅奚劳太史书端拱无为登寿域昇平有象入华胥谦冲圣度难窥测应许词臣纪石渠嵩祝遥腾六宇懽先看佳气溢朝端赐酺处处蒸黎喜蠲赋年年兆姓安化国山川膏露满仁王世界海天寛从今万寿科开后又育皇家万鳯鸾葑菲叨霑雨露滋生逢景运乐雍熙渚虹枢电瞻金阙泽马山车献玉墀南极一星呈瑞霭洪河五老告昌期跻堂硕效称觥祝歌咏尧天进寿巵进士汪榯圣节初逢庆万方同声抃舞祝无疆瞻云就日天仪肃跨昊超轩帝厯长豫动早知恩已徧健行从此福弥昌至诚不息膺纯嘏亿载椿灵迈古皇诞敷华渚启祥虹久致昇平大业隆多士逢时茅茹拔三农得岁黍苗丰盈廷师济光华旦一统山河道化同盛德形容归乐府跄跄虞舞协唿嵩王猷永塞颂丕承累叶重熙上理登道贯三才资位育光同二曜见升恒克诚自合天心享凝命常令介祉増悠乆直将髙厚配岂惟松栢与冈陵霭霭卿云䕶紫宸仙桃初熟正熙春祥徴午位尊南岳瑞应苍龙拱北辰祝效三多嘉颂献壶凝百福上尊陈光天化日昌期㑹有庆常教頼一人进士李登瀛花迎鳯扆庆长春率土懽腾祝圣人禹甸恢𢎞仁寿域康衢熙皥太平民厯周花甲天行健星灿微垣斗建辰皇极贞恒开泰运含灵食徳共尊亲统一寰区瑞气融洪纎物类启鸿蒙双岐嘉穗秋原实千叶仙荷春殿红太液晴波鱼泳藻上林朝日鳯栖桐祯祥协应申天眷太史占年报屡丰箫韶雅乐奏钧天桂醑兰肴奉御筵颂效华封三祝句诗歌保定九如篇万邦辑瑞来王㑹四海同风入帝絃遥听嵩唿绵宝厯蟠桃春宴庆年年云汉为章星聚房中天日丽正当阳龙光焜耀文明昼鳯藻鶱腾翰墨塲棫朴作人歌寿考图书启秘竝羲皇抃舞鹓鸾后珥茟荣霑日月光进士徐启纯郁葱佳气满人寰风动时雍宇宙间运叶万年开正始厯周六甲庆新颁花明陆阜凝春色翠拥冈陵悦圣颜率土共钦仁者乐九如叠颂寿如山绵绵景福正如川圣智怡情总自然已集大成观海水更分衆德出渊泉文澜濯锦浮三崃时雨零膏沛九天瑞应醴泉堪酌取代将春酒祝尧年升恒日月自西东继照寰区景正中紫气函闗朝煜煜碧云遥岛夕融融㑹逢皓白千年鹤眞见纯阳五位龙庆衍无疆仙祚逺长悬双炬宝灯红苍松翠栢势轮囷古榦参天信有神盖偃徂徕同建木根蟠新甫似灵椿蓼萧湑露慈恩渥棫朴瞻云寿考臻愿制万年歌万首一年一度祝长春进士迟之金大统躬承宝厯绵巍巍帝德竝尧天楼台海市烟氛靖桃李春风雨露姸百世皇仁深覆载万年景福奠山川圣人有道应多寿四海讴歌叶管絃海宇欣瞻瑞气融臣民拜舞共唿嵩八方长养春风暖万彚昭蘓圣泽洪苑柳都依丹陛緑宫花齐傍御筵红阳和六合皆欢忭永祝长龄竝昊穹三月莺花满帝京山光遥映玉河清日迎剑珮金门晓云拂笙歌綵仗晴南极星辉甘露降西池仙集瑞芝生已同民物登仁寿愿竭葵衷奉圣明璇宫建极喜当阳寿域𢎞开景正芳柳媚花明千色锦鳯仪兽舞万年祥恩周大地书金镜乐奏钧天进玉觞下士叨陪鹓序末拜飏长颂九如章进士觉罗吴拜六龙天位正时乗奋武揆文景福増五十二年勲赫奕百千万禩道恢𢎞羣看瑶圃仙桃熟共祝皇图化日升民物竝跻仁寿域箕畴歛钖庆休徴大德从来享大年我皇受禄更超前梯航万国供琛賮灯火千门奏管絃簇簇朱缨趋玉陛煌煌仙馔列琼筵欢声恰共春雷动祝嘏先赓天保篇六符光润泰阶平况复三春品物亨九奏乐和开鳯扆百花春暖拂龙旌欣逢华祝三多日庆衍嵩唿万岁声衢室一樽同献寿如天如地擅鸿名垂衣致治迈轩唐宝祚珍符竝古皇金母西来呈瑞气木公东至现祥光椿龄讵以春秋计蓂算初看嵗月长拜舞幸陪鹓鹭后觞称万寿祝无疆进士孙宗绪紫垣炳耀日轮红华渚祥光䕶法宫鳯扆花明三月里龙炉香绕五云中千官献寿冠裳集万国输忱玉帛同乐奏钧天看拜舞一时鳌抃效唿嵩万物亨嘉海国春蠲租岁岁洽皇仁恩覃动植如天覆德冠勲华又日新鼎祚熙隆垂亿禩干行化育福生民箕风毕雨皆从好景禄鸿庥次第陈开拓边陲圣武昭航琛辇賮岂辞遥云雷鼓盪烟尘静海岳怀柔玉烛调瑞日中天崇阙里薫风大地动箫韶巍巍功德犹无逸銮辂时廵岳牧朝作人雅化启昌期髦彦观光拜圣慈试院新开龙虎榜上林徧植鳯凰枝升恒日月无疆厯喜起堂廉有道时玉轴金缄齐献颂万年天子太平基万寿盛典初集卷九十七万寿盛典初集卷九十八钦定四库全书万寿盛典初集卷九十八歌颂三十八万寿诗议叙知县裘严生瑞气弥纶六合中瑶光如月亘长虹人输悃愊归皇度天钖祯祥萃圣躬四海汤汤流恺泽九衢习习扇和风恩波正与韶华溥品彚昭苏仰化工琪花瑶草庆韶年火枣交梨奉御筵堦下班齐黄阁老云中乐奏紫霞仙湛恩汪濊原同海睿藻辉煌迥丽天至德至仁宜至寿陈诗奚啻九如篇万树宫花一色匀暖风迟日兆长春民忘帝力安耕凿物戴天工沭化钧薄海车书文教盛盈庭簮绂颂声新欲效华封祝斋祓相随谒紫宸仙掌晴云拂曙流霞光照耀鳯凰楼紫泥书下宣恩泽绛县筹添拜冕旒阶植尧蓂知岁月海生庄树纪春秋良辰甲子周方始从此还轮亿万周议叙知县蒋深甲子中天亿万春垂裳㳟已自存神箕畴厯竝金瓯永离照光悬黼扆新亲辟四门罗逸鳯屡行丹诏起潜鳞欲知化被无垠处羣奉车书拱玉宸三殿风清湛露浓先春瑞应玉芙蓉云中迎辇翔䨇鳯天上鸣銮驾六龙北燮南谐归禹贡金泥玉检陋秦封康衢父老何知识岁听恩纶下九重云璈声奏彻层霄律转芳㽔六气调仁寿域中天广大轩辕图里岁殷遥歌成保定追周雅懽洽华封祝帝尧共识贞符垂象逺齐瞻南极正光昭环列西山壮帝居氤氲瑞霭日长舒早教桃李三春放特置科名十载初化育万年逰沕穆钧陶四海乐华胥分曹校勘职愿缀班行颂九如议叙知县程瓒韶景欣逢圣寿辰普天同庆祝长春和风披拂开金殿瑞霭缤纷䕶紫宸万里越裳来白雉九成虞奏舞祥麟太平盛事超三古茀禄骈臻戬谷频帝德如天迥莫量迟迟春日正垂裳心涵元化玑衡转手握祯符甲子长畴范统归皇有极升恒竝颂寿无疆建章即是蓬莱境僊露香盈万岁觞道协贞元养太和华封岂止祝三多中朝共庆千秋节髦士争趋万寿科惠下殊恩歌湛露作人盛典赋菁莪一天淑景笼佳气庭燎光中响玉珂微末追随槖笔班承恩亦许觐天颜青鸾向日先呈瑞紫气多时已入关星近斗杓朝北阙松高岱顶拱南山圣龄自竝干坤永无数仙筹海屋间议叙知县孙农祥景庆星云集未央巍巍圣德本无疆尧天广运兼三极舜日重华照万方训世文章超典诰在庭桢干树贤良盛朝礼乐隆千古率土羣歌有道长融和韶景㑹昌期共庆嵩唿万寿时瑞日正中周甲子长春方始逓干支祥光恒绕蓬莱殿佳气深涵太液池九奏箫韶齐祝嘏青麟率舞鳯来仪汪洋如海沛恩波赐复蠲租更设科洪范钖畴寕独五华封献祝本来多即㸔桃熟三千算共喜筹添亿万过鹭序鹓行双阙下趋跄羣进九如歌海宇昇平仰至尊草茅何幸侍金门夜窓藜火叨吟诵晓阁牙籖重讨论馔饫尚方霑泽厚衣颁内府被春温感恩窃愿倾葵藿拜舞同称万嵗樽议叙知县王㑹紫微晴阙瑞烟浓南极星辉映九重万国欢娯朝圣节千官歌拜颂华封螭头晓浥金茎露仗外花飞昼漏钟此日循环周甲子普天加额庆殊逄卿云糺缦旦光华四海车书共一家重译输将来浴日中朝声教被流沙科传万寿风云奋令着千秋雨露加况遇新租全赐免欢声齐拜圣恩赊问寝璇闱孝治光万㡬清晏拱垂裳日星彩焕天章丽鸾鳯辉鶱御藻芳神禹九河归底定狼胥三驾靖要荒文猷武畧皆天纵帱载勲华讵易量最是春光景色姸碧桃初绽栁如烟觞称北斗呈天象曲奏南薫敞御筵湛露偏承芳草渥恩波拟占上林先忝陪鹓序趋丹陛窃效嵩唿祝万年监生吴暄晴和春籞照曈昽圣节欣逢景福同芳树万年凝瑞霭青芝三秀拂祥风尧龄甲子天无极轩厯春秋日正中宇内臣民歌燕喜韶华好景自冲融太平厯服本无疆薄海懽心仰帝阊阙下喜闻调露乐堦前齐进衮龙裳赐衣父老瞻天表重译藩臣觐日光共道圣朝王㑹盛普天歌舞奏陶唐优渥恩膏下九天纷纶五色诏书传万方尽免三秋税两试重收四海贤郁郁庆云如盖覆漙漙琼露似珠圆岁端更仰嘉祥见潋灔先开玉井莲嘉辰茂对値阳春玳瑁筵开蓂荚新度索仙桃餐不厌阆风玉酒御来频三阶位正逢兴运八采睂生仰圣人铅椠葵藿愿冈陵岁岁祝枫宸监生王曾期曈昽瑞色映蓬莱万国梯航献寿来鳯扆齐瞻千仗合莺花争向九重开南山贞固干坤共北斗辉光霄汉廻沐浴皇恩逢六纪和风甘雨徧春台一炉烟缥缈曙光融鹓鹭熊罴拜舞同蓂荚当阶三月翠蟠桃满苑万年红和调玉烛崇文治耆定金瓯炳武功厚泽深仁均雨露欢腾朝野效唿嵩辇道风清静软尘华灯法曲接丹宸无疆圣寿山川似不老龙颜气色新日正中天承泰运阳囘大地际昌辰聨翩童叟衢歌盛欣覩昇平亿万春浩荡恩波万象姸霞觞称寿乐齐天衣冠两陛承仙露箫鼓千门彻御筵甲子循环绵寳厯春秋次第颂椿年载笔趋金殿长写龙绡继玉编监生顾祖雍卿云丽日盎阳春圣寿欣逢月在辰四海尊亲瞻斗极千官拜舞肃钩陈紫霞飞处韶光灿绛实呈来景色新率土共申三祝意承恩况复近枫宸上治雍熙化日长臣民齐进万年觞阶凝湛露滋蓂荚乐奏云韶舞鳯凰万国咸寕羣乐业一人有庆正当阳愿效冈陵颂尧徳如天未易量寿域天开八表𢎞祥光南极喜高腾循环甲子筹难纪熙皥年华嵗屡登应许干坤叅乆大祗容日月竝升恒古来亦有维祺主全盛如今得未曾宝祚欣逢恰十千韶春令节太平年圣心广运兼三极文思钦明御六干海晏河清周禹甸衢歌巷舞戴尧天葵衷莫报阳和德拟颂南山献寿篇监生邹元斗万寿初登六十春普天欢忭庆良辰风清绅珮千官集云涌笙歌九奏新红献朔桃香正逺绿浮仙醖味偏醇山川如画莺花丽此景眞能乐紫宸万寿初登六十春赤霞紫气䕶城闉嵩龄自与干坤永峻德长同日月新治道昌明心似镜物情洞鉴智如神惠风翔洽桑麻茂相见无非熙皥人万寿初登六十春天行维健道能纯羣仙会合鸾凰舞列服趋跄玉帛陈纪日还应看瑞荚卜年长可问灵椿遥知文囿风光美听奏云璈一曲新万夀初登六十春阳和时节太平人苑花红染晴光媚宫栁黄拖晓霭匀地道正同王道大天心长合圣心仁戴德何由报翘首南山献颂频监生徐球圣主当阳日丽天早跻仁夀正乘干万年花甲开尧厯三月薰风入舜絃春满螭头金殿暖香清龙案玉阶传试听率土升恒颂小雅羣赓保定篇圣人迈古亦超今沐浴臣民江海深百辟衣冠明桞外万家歌管醉花阴仙桃果熟松乔献野䔩香清耆老心到处南山齐介夀同声嵩祝和虞琴洋溢声名及逺人悬梯度索庆昌辰仁风入律占王㑹瑞露延龄代贡珍重译仰瞻宫阙逈羣工罗拜衮龙新为言自古天皇后今日还开亿万春海澨承恩缝掖生年年槖笔到蓬瀛唐诗追琢千秋鑑御选珠玑百世程岂有涓埃醻覆载还将歌咏荅昇平敬携春酒随班入愿献无疆万寿觥监生张果浚圣皇临御万方春阶有仙蓂野有麟范衍箕畴五福永诗陈天保九如新安澜沧海筹添屋稔嵗嘉禾地献珍翔洽太和弥宇宙治登熙皥仰鸿钧人心协庆帝图昌嘉运昇平寳厯长二典勲华仁圣主大千尊胜梵天王西池蟠实香盈席南极珠躔彩耀芒巍荡难名符覆戴万斯年祝祚无疆多士欢腾文治隆英贤鳞萃石渠中鸾翔鳯翥天章丽风起云飞圣藻雄百尔彚征添蘂榜四门广辟逹宸聪菁莪乐育君恩渥率土咸歌徧叟童寿效华封祝圣多南山镇古永嵯峩至诚不息干行健恭已无为帝载歌嵩岳三唿神眷重箫韶九奏鳯音和循环甲子周还始岁岁朝宗㑹玉珂监生周旋圣主当阳日万几玉衡中正紫垣辉承天功展开天大帝统心传道统微地受徳风蕃草偃海涵仁泽衆川归熙朝即是羲皇世黼座恒垂藻火衣寳厯绵绵景祚昌嵩高献夀集嘉祥耳先尼父闻声顺徳过重华在位长甲子同天周复始干元统地运无疆宫阶蓂荚璇玑厯亿万春秋奉圣皇绛霄南极应昌辰早喜仙葩报献春日月倍明宸藻丽江山不老物华新八风从律和三祝六合同心庆一人中外只今皆寿域年年歌舞荷陶钧阊阖平明瑞旭临九重佳气畅宸襟香凝万嵗觞称玉光烛千秋镜鍊金化日舒随天福永阳春暖共帝恩深草茅忝缀赓飏后献颂希同击壤音监生沈经和风淑气盎干坤紫殿春深笑语温阊阖九天陈舜乐衣冠万国奉尧樽琪花瑶草来仙岛桃实芝房满禁垣骑竹扶笻尽鼔舞跻堂称兕报君恩河清海晏不扬波峻德丰功布太和泽徧神臯霑雨露化深艺苑乐菁莪两阶干羽声名盛六合梯航贡赋多风动时雍超万古四民顺则听衢歌紫云降辇集羣仙鹿脯松肪玳瑁筵凤陛氤氲凝瑞霭龙楼缥缈发祥烟栢梁台浥金茎露太乙池开玉井莲徳与天长膺寳箓筹添海屋万斯年秘阁翻书选茂良㣲才亦得近春阳欣㸔瑞灿星云色快覩祥开河岳光五十二年歌有道亿千万载庆无疆圣恩浩荡同天地敢颂周诗保定章监生楼俨稽古陶唐癸巳年三多华祝圣人前恭逢绕电流虹日正是和风甘雨天寰海讴吟齐击壤广庭解愠入薰絃太和翔洽韶光好献寿杯开禁桞邉欣欣海㝢庆年丰频嵗蠲租泽倍隆物与民胞归帝徳时雍风动惬宸衷八鸿率舞春台上四扈咸登寿域中仙沼芳菲先献瑞藕花元日映云红寿考由来颂作人昭囘云汉丽青旻天边墨榜春风润宴上红绫秋色新更喜鹰扬抒壮志还欣璧水荷深仁湛恩濊泽眞如海共向彤墀祝大椿云开紫殿影层层太乙光分阁上灯风雅亲从删定后编摩窃忝任难胜书成金石天同寿福衍箕畴道自凝何幸小叨载笔万年长愿颂升恒贡生戴天瑞六飞早御统干坤万国同心奉至尊气转璇玑春授厯衣垂藻火日临轩平天成地劳偏着绿字丹书道愈敦拜手一歌歌大徳五云长绕紫㣲垣阜财解愠理薰絃岁岁频书大有年八极共球超禹贡三春膏雨满周田臣民咸乐昇平日逺近同归熙皥天拜手再歌歌大徳圣皇百禄自绵绵巍巍荡荡总难名就日瞻云献悃诚爱戴普天齐举手尊亲率土有同情羲皇厯数畴能及尧舜光华孰与京拜手三歌歌大德山川草木尽欢声和风桃李徧春芳圣节初周化日长厚泽祥徴年自永深仁瑞应祚方昌千官争献三多祝兆姓齐称万寿觞拜手四歌歌大德如天如地庆无疆候选知县潘秉钧天开夀域巩皇图电绕璇枢启瑞符月上三霄成合璧星悬双阙若聨珠芳时蓂叶生瑶砌清昼莲花滴玉壶鳯纪初周尧甲子五云拜手听嵩唿河清海晏庆昌辰乆道欣逢大圣人黎首时时涵闿泽皇衷念念沛深仁中天文治卿云丽大地恩膏湛露均共祝南山歌万寿康衢击壤乐尧民俗登仁夀世昇平稠叠恩纶下玉京旭日鸡竿㸔解网春风鹿野听吹笙西山紫气迎芝盖南海彤云绕桂楹稽古有如今日否巍巍荡荡总难名小大共球集紫宸九天瑞日绕龙鳞露香桃熟当三月海碧筹添甫六旬韶舞重闻千载乐尧樽共劝万年春恰逢云汉为章日夀考年年颂作人监生吴廷元万方来贺集共球凤厯欣逢第一周轩乐入云连帝囿尧樽挹斗㑹神州川珍岳贡充庭献华祝嵩唿率土讴詄荡九阊齐介寿瑞烟常傍衮龙浮紫禁曈昽彩旭悬三春景物正芳妍花迎御气全舒蕚栁惹天香半拂烟丹粒转盘神贶集金泥封案秘文传太平有象登仁夀从此垂衣亿万年南极晶荧夜吐芒西池佳㑹捧瑶觞八珍璀璨仙人馔九酝芬芳玉女浆就日天颜知有喜如山圣夀祝无疆虹流电绕长春节岁岁开筵乐未央寿域𢎞开清宴时何幸际昌期银河波濶纎鳞润玉露膏流小草滋万载定知绵寳厯三生永得戴天慈九如篇什难赓和愿附衢歌效祝釐贡生孙天霖率土敷天戴德长梯航万国颂无疆频书甲子方开始永歴春秋益健强久道已知仁浩浩太平眞喜福瀼瀼和风丽日争呈瑞圣世臣民乐未央天夀繇来畀至人巍巍功德更嶙峋圣神智勇原无匹道德文章始识眞典则逺符三代盛规模垂示百王遵昇平共进冈陵颂环海春明拜紫宸春日迟迟春景融欣逢圣诞庆无穷泳游鱼藻环文囿飞舞莺花满蘂宫到处笙歌张乐盛连朝酒醴赐酺同一时民物登仁夀唿祝声应绕华嵩未能通籍缀朝班两度瞻天觐圣颜无限帡幪思赐第独承召问到蓬山嵩唿遥听云霄上华祝浓书银汉间最是欣献寿年年此日拜恩还童生严文照五云高捧九重门纯嘏天心贶至尊玉液香浮花甲酒瑶池春暖碧桃根万年共乐昇平化六合咸霑雨露恩草莽何以颂嵩唿圣夀并干坤融融淑气布和风品物齐归化育中四海安澜霑圣泽三辰协瑞赞神功璇玑独运干纲振寳箓长膺鼎命崇最喜序时调玉烛人人鼓腹庆年丰万几余暇拥瑶篇益信神明纵自天徧选奇书盈御案新标妙义示经筵睿思时沛江河涌圣翰髙挥日月悬寸楮片言皆训诰钦遵奕世永流传祥云瑞日满神都重译衣冠聚九衢海外占风朝圣主寰中戴德颂洪图车书同㑹于今盛科目恩添亘古无此际臣民争祝嘏信知有道迈唐虞童生邹家龙嘉贶祯符萃圣躬欢唿嵩祝万方同筹添海屋春秋富蓂吐瑶阶雨露丰瑞霭逺连千树緑卿云深䕶百花红须知仁寿难胜纪星丽维南日正东紫禁春深敞寿筵蓬莱宫殿㑹群仙臣心愿献三千实圣夀应臻亿万年兽舞鳯仪依树羽涂歌巷祝叶薰絃可知民物皆生遂总沐神功化育全日角龙颜应运生万年佳节乐称觥要令人物还熙皥早荷干坤毓圣明洒翰难窥文思广垂裳已庆治功成从兹山岳同贞固轩昊焉能得竝名至治无为风俗淳祝尧佳气溢良辰福同江海涵千顷寿竝冈陵巩万春合殿咸韶音自古盈廷冠佩颂初陈愚蒙自分尤悬隔小草何当仰大椿万寿无疆赋武英殿监造和素康熙五十二年岁在癸巳三月十八日恭遇我皇上六袠圣诞万年之化日初长三月之春光正盛九有和乐四海昇平鹤语上林彻九霄而献夀鹿游灵囿率百兽以呈祥云䕶高松苍翠实同蓂荚霞开旭日光华何啻景星进万年之觞者徧于朝野臣民颂圣人之龄者达于要荒畿甸万国衣冠齐来瞻祝普天胥庆千载一逢愚戅无似特䝉简㧞不次迁擢奔走禁庭供应翰墨自成童即荷主恩指授教诲已将五十年矣荣及祖父以迄兄弟子姪自惭犬马难酬万一敢因大庆昌期上献无疆一赋赋曰闻圣神文武皇天必眷禄位名寿大德必膺此自然之嘉庆实亘古之休徴伏见我皇上圣由天纵道本性生聚黄农虞夏于一世集尧舜禹汤之大成鸿功莫匹至治难名无党无偏会归有极而四方维则多材多艺体用兼备而万彚咸亨允执厥中心法为治法之根本永保天命修身得养身之精诚固宜凌今轹古坐享长龄又伏见我皇上神运无方功昭有象协造化以同流致祯祥而皆当普天率土咸归寿域之中五服九州尽跻春台之上既瞻恭已而无爲实仰大勲之已放若我皇上文昭寰宇化被人伦嫓典谟而更美绍丘索而推陈硏究经书总㑹商周而宗唐虞之统繙閲性理淹贯程朱而得伊洛之眞同文则亲裁字典叶韵则博综佩文手批纲鑑以取法乎最上精广类函以日习乎多闻至圣制之不一难枚举而缕分八法取钟王之奥吟咏谐风雅之醇笔走而飞动龙蛇珠玑璀璨句成则铿锵金石锦绣缤纷望云汉之焕彩悬日月而常新至若我皇上威服万方天钟英武平三藩之叛逆坐运神机扫絶漠之妖氛亲临鼙鼓民胞物与本优容而无私秋肃春生亦一徃而莫御梯山航海尽无梗化之区穷髪雕题悉属天家之土圣德同覆载而难窥圣寿亦万亿之难数则见夫一人有庆薄海欢娱九功不忒于歌叙万载长觉其寛舒鹤算方增而弥徴至健仙筹逓进而信见盈余五百嵗为春五百嵗为秋何足比数三千年开花三千年结实畧与同符周而复周若循环之流转旦而复旦似卿云之歌唿于是乎布恩纶施皇泽九霄雨露无一地之弗霑万国蒸黎无匹夫之弗获大矣哉福齐天地化溢干坤驾鹤骖鸾献琪花于蓬岛金枝玉叶绵𤓰瓞于崑崙康衢歌颂笙镛悉通乎华祝箫韶乐舞宫商允叶乎云门仰思我皇上端拱穆淸化育参赞精勤五十载正以启千万载之始基拜祝六十龄方以开亿兆龄之华诞拜手稽首谨呈万寿之赋而颂天子无疆之算万寿盛典初集卷九十八万寿盛典初集卷九十九钦定四库全书万寿盛典初集卷九十九歌颂三十九万寿无疆诗翰林院庶吉士何国宗运协中天景祚昌万方玉帛拱当阳车书一统仁风合花甲重新化日长云灿金堦舒睿藻霞辉银汉丽宸章世沐恩纶渥愿借蓬壶作寿觞圣节天开淑景融五云拥出日曈昽九重宫阙烟霞满万里江山雨露同政洽昇平歌帝力民登熙皥识皇风时和物阜人心乐共仰甄陶造化功经纬宸衷本灿然勅几清晏倍精硏胷罗日月综三极手运璇玑自一天律吕音声由耳顺图书秘奥得心传圣朝厯数超千古巩固金瓯亿万年万寿诗中书舍人陈厚耀宸翰辉煌揭天章云汉同作歌符帝世陈典轶皇风洒墨繁星灿挥毫晓雾空钟王添后劲颜栁夺前功天纵兼游艺多能信亶聪莫窥渊海富百氏尽朝宗鼎运逢昌炽坤舆载悦康虹流昭帝瑞电绕发天祥白雉通鞮译黄支𨽻职方皇年天竝永圣祚日俱长政教风雷合恩膏雨露香嵩唿朝北极万岁祝君王万寿诗监生梅㲄成四海欢心合三春丽日舒尧堦垂緑桞灵沼跃丹鱼底绩河平候敷文甲偃余化成欣乆道风动识皇初圣节开宸宴嵩唿彻玉除共球同万国拜舞奉龙舆智勇由天钖精微学问殊图书综四圣词赋轶三都寳翰光奎壁宸章焕典谟璇玑周象纬道器溯根株健顺干坤运知能易简敷仁风弥六合华祝徧寰区万寿诗举人何国栋圣朝膏泽被蒿莱击壤讴吟振八垓白叟欢唿携杖至黄童踊跃踏歌来桃源日暖秧旗插桞陌风和社鼓催千古昇平今日㑹熙熙皥皥乐春台辟门吁俊厪宸衷文运𢎞开旷典隆佳士翩翩咸就日英髦济济尽唿嵩沈鳞起跃桃花浪奋翮高鶱桂子风寿考作人眞雅化无疆宝祚与天同三春淑气转青阳烂漫宫花五色光阙下衣冠齐献瑞苑中麟凤共呈祥香飘玉殿千秋节酒泛瑶池万岁觞圣厯绵绵天地永尧年舜日正舒长万寿诗生员潘蕴洪闻至仁御宇合寿国夀民以寿身大德乘时统得位得名而得夀是以三皇厯算各垂绵衍之春秋五帝享年共卜期颐之甲子贞恒纪于周易久道化成钦允载于虞书时雍光被祯符效顺名上应夫璇图福履恒绥祚逺延乎苞厯溯竹书而辽逺启金匮以辉煌自昔攸隆于兹为盛钦惟皇帝陛下道洽生成功𢎞位育履仁蹈义备圣神文武之全膺箓握图际元㑹运世之盛风云从而万物覩德业配乎干坤雨露滋而六位成高厚同于天地绕电流虹而后早占有道之光华荣河溢洛以来载纪无疆之寳厯固已至诚之徴悠且久气转洪钧中天之日舒以长祥开夀域矣兹届御极之五十有二年闿泽覃敷湛恩汪濊民安物阜景运日进乎炽昌迈五登三至治益臻乎浑噩诸福可致之物奚啻东鲽西鳒太平有象之徴不数江茅鄗黍祯祥屡至德契三才瑞应频臻化弥六合广矣大矣皇哉唐哉时则令在青阳月轨苍陆云开华景当风暄日丽之辰圣际昌期正地久天长之节年周花甲八方瞻南极之辉寿竝椿龄三月应西池之瑞紫气高迎仙掌凤阁风㣲红云近接炉烟螭坳日暖开九天之阊阖集合殿之衣冠千官既跄济以朝天万姓亦歌唿而动地楼前陈舜乐莺歌燕舞共飏和风陌上进尧樽瑞麦嘉禾咸符泰运蕴洪等㣲埃浥露小草倾晖伏遇召试于丹墀尚方给札比䝉引见于紫禁光禄传餐恭聆天语之煌煌重沐皇仁之荡荡步履蓬山之禁地身霑沧海之恩波自顾何人得邀异数躬逢盛事敢谢芜言竭一念之愚诚奉扬骈祉赋七言之近体恭纪鸿庥用申天保九如敬效华封三祝忘其分卑才下冒尘乙夜之观期于述德达情窃展万龄之愿由此年年张乐与物皆春岁岁称觥后天不老常仰天颜之有喜日绕龙鳞永祝圣夀之长生筹添鹤算谨拜手稽首而献诗曰青阳淑气转洪钧正值蓬莱献夀辰瑞结彤云环杏苑香凝紫雾䕶枫宸苍龙阙下尧樽满丹凤楼前舜乐陈亿万斯年绵寳厯圣恩长共物华新仙桃烂漫醉春光此日瑶池㑹正长率土共闻三夏奏普天齐上万年觞欢声喜气盈庭际鼓腹含哺满道傍愿得河山同圣夀岁岁侍君王贡生沈承烈春晴兰殿日华鲜甲子初周圣夀绵绿野欢声传撃壤彤墀喜气叶钧天蟠桃结实陈双阙仙李蟠根历万年满捧瑶觞齐拜舞鸿休已备九如篇运协中天寳厯昌昭囘率土被云章西山霞气萦长乐南极星光照未央凿齿雕题罗贡献青麟赤雀效嘉祥欢唿同进三多祝遥指山河寿共长监生朱崧南极辉腾北极高日华初照衮龙袍上林暖气熏红杏禁苑春光醉碧桃汉殿神芝生玉砌虞廷仙乐奏云璈新来仰覩天颜喜五彩尧眉出寿毫昇平玉烛万年枝喜遇瑶池上夀时烂漫仙桃开紫禁曈昽旭日映丹墀九围共效华封祝八表齐赓天保诗惭愧草茅何以献愿将海水注金巵贡生冯壡海日初高瑞霭新朝宗玉帛拱居辰中天雨露时时足万里农桑处处春齐祝享年同海岱更宜申祐福民人无疆圣厯从兹始愿共庄生纪大椿紫气红云满凤城雍容雅乐奏昇平曾趋上苑霑天宠更饱官㕑荷圣情南极老人扬夀彩西池王母祝长生感激惭无报欢聼嵩唿万岁声举人叶长扬淑景花明紫禁香千官齐进九如章无疆圣夀看山色有喜天颜就日光受禄只今超五帝卜年从此过三王忝学箕畴算不尽皇图寳厯长圣人敷政与天同耳顺精神达四聪日月有光常煜爚干坤无物不帡幪敛将五福归臣庶祝得三多报德功愿万万年君有庆嵩唿岳拜百花风童生王元正帝德难名帝治昌五麟七鳯正呈祥巍巍荡荡干坤大岁岁年年日月长恺泽已看周近服深仁更复徧遐荒太平天子当阳久保佑申重契昊苍六十年来宵旰勤民间幽隐悉知闻瑶池日暖恩波濶琼岛春深花气芬电绕虹流当景运黄童皓叟亦懽忻幸际唐虞世地久天长祝圣君监生陈世明建章钟漏晓初传玊帛衣冠俨列仙金掌云中凝瑞露御炉花外霭祥烟春桃正値三千岁圣夀方当六十年四海欢腾同此日齐唿万岁祝尧天和风霁日满仙衢万国朝天乐有余寿献南山当辇道星环北斗拱宸居云霞色映蓬莱近剑珮声同岳牧俱共喜千年符宝厯瑶芝瑞荚吐堦除其二万寿诗监生王羾闻至治法天必庆齐天之寿𢎞休炳日羣怀望日之诚舜逢甲子之周方膺宝厯尧当癸巳之岁共祝华封盖乆道化成竝山河而永固泰阶庆集同覆载以无疆钦惟皇上德懋日跻功高光被和刚柔于三徳奏歌叙于九功运圣神文武之能八纮风动立睿智聪明之极九有时雍道契精微㑹一贯三才而出治学综今古通五车四库以成章仁孝着于璇宫远迈问安视膳友爱孚于紫禁更逾胙土分茅勤宵旰于万几玑枢独揽寄股肱于三事贤儁毕登洁簠簋以荐馨香明禋必肃升爼豆而崇理学儒教宏开圣武昭宣畿甸要荒四海烽烟永息皇仁周浃东西南北万方玉帛来同觐岳省方时切已溺已饥之念蠲租肆眚弥深如伤如保之怀搜博学于儒林咸登虎观採微长于艺苑供奉螭坳造士特开万夀之科每十年而必举爱民普发太仓之粟不半月而频颁海晏河清大泽之弥纶莫极礼明乐备至治之美利无涯允矣巍巍独盛遐哉荡荡难名兹者时届三春人欣万夀花鸣阆苑好供千岁之桃莺啭上林宛和长生之曲瞻星煇于南极珮列千行看仙降于西池香闻百里羾蒲葵弱植虮虱微生技乏占星幸仰龙光于九重天上学惭测景欣䝉帝询于五色云中兹效嵩唿敬申华祝伏愿调岁功于悠久皇图常固万年膺厯数之绵长圣祚永昌千禩谨拜手稽首而献诗曰八埏浩荡布阳和圣寿千官响玉珂当午尧天开景庆方中舜日照山河仙门春动花能笑重译人来海不波草莽幸随鹓鹭后扬尘拜舞祝三多首出乘干仰圣神车书一统静烟尘两阶文舞三苗格五瑞羣朝四岳廵风暖交河虚饮马花明芳甸见游麟今朝夀域同登日薄海同欢皥皥民天亶聪明不可量万几余暇试铅黄缥缃夜映金莲烛翰墨朝浮玉几香韵转珠玑登雅颂牋飞云露绍羲皇传来中外腾荣彩拱璧长增日月光心源精一自唐虞赞述经书阐圣谟契合天人还嗜学廓清黄老特崇儒乐翻韶濩臯䕫逊数究图书𨽻首愚文运化成开至治荡平千禩迈三途年丰物豫庆桑麻蠲赈频仍厚泽加颁出天庾同雨粟收来地宝等量沙烟炊玉粒农家饭苔没蒲鞭汉吏衙黎首被恩惟祷祝万年夀算正无涯贡举𢎞开金榜题旁求俊彦拔涂泥紫芝幽谷来蒲毂丹桂仙宫与玉梯骐骥连镳天廏舞鸾凰接翼上林栖羣才此日冈陵颂应与赓歌喜起齐三吴圣眷荷偏深问俗频邀玉辇临草木添荣霑雨露山川增色被歌吟福星帝简隆司牧卿月人多备作霖一介草茅私感激惟怀芹曝献丹心累世荣施宠遇殊光天帱庇媿微躯全家半食皇朝禄台鼎分参紫极枢刻楮也邀天一笑倾葵窃效岳三唿生逢盛世颛愚奋万禩千秋远圣图万寿颂贡生徐觉民闻圣人出则日月纪其祥王者生则天地呈其应故诗称百禄八方瞻有道之光书祝万年四海庆无疆之厯降西池之王母曾言桃实三千志南楚之庄生早识椿龄八百民知顺则野闻耕凿之謡治进雍熙朝有赓扬之颂千百国车书丕集亿万载景运方新先后同揆古今不异钦惟皇帝陛下聪明睿智文武圣神法四序以平分运阴阳而不息位两仪以立极体覆载之无私治洽唐虞接精微之统绪学宗孔孟绍洙泗之渊源云汉天章㸃画灿龙鳯之笔日星翰墨歌诗听金石之声三年而各省齐蠲南北东西万室羔羊共庆一岁而四闱兼试春秋冬夏中原麟鳯咸游丰功纪河汉江淮允矣经天而纬地盛德徧照临霜露大哉武烈而文谟世际昌期开八荒于寿域祥呈禹服跻兆姓于春台恭逢圣夀六旬正是阳春三月东皇司令淑气乘时南极呈祥荣光映汉千官济济羣瞻北阙之星万国攘攘共献南山之酒士民爱戴岳牧欢忻世受国恩身叨异数管窥蠡测敢言厯算之微长尺线寸材遂沐生成之大德窃比九如之祝敬陈万寿之辞闻多福多男史有华封之祝如松如柏诗陈天保之章是以干坤呈其瑞应云物騐其祯祥海岳来朝称景命者曰一人有庆冈陵致祷荷神庥者曰万福无疆闻圣人有道端政教于北辰帝治无为运玑衡于南面是以王风畅而玉烛常调至德隆而金瓯永奠八表庆时熙之象过化存神万民安乐利之天衢歌巷谚闻瑞呈甘露广要道者必格乎天草长祥蒲备大德者更徴乎地是以处深宫而爱敬无违辟寝门而晨昏不贰以天下养圣人之至行维昭为四海型万国之欢心共遂闻羲画初开万古之图书肇启尧文聿焕千秋之制作爰兴是以圣旣本乎天纵学自见其多能集条理之始终金声玉振焕文章之璀璨霞蔚云蒸闻六师致讨弭兵者不能无兵九伐正邦用武者必先止武是以三蘖靖而牛马胥归两阶陈而羽干并舞海岛玉塞凛王法之威严沙漠滇黔颂皇恩之公普闻虞廷钦恤象典有五等之刑汉室蠲苛立法奉三章之约是以寛而不弛威而不虐夏后之车屡下日暖圜扉汤王之网频开星沉贯索闻颂纪周诗百室有盈宁之乐书陈禹贡千年瞻底定之功是以皇谟独运睿虑恒周筹黎庶之农桑蠲者蠲而赐者赐息波涛于南北濬者濬而修者修闻易象茅茹见彚征于交泰诗歌棫朴颂夀考之作人是以羣英之栽培共遂朝廷之化育常新文武全昌鳯翙与鹰扬竞奋春秋四试鹿鸣偕雁塔同登闻执中之法万古仰道统之传洪范之畴千载遡圣王之治是以陈书讲艺重道崇儒念切修明学必宗乎邹鲁功兼述作理独契乎程朱万寿诗监生博尔和为颂圣人夀赓歌万国同普天瞻丽日大地畅条风气近西山紫云连北阙红羣生霑化育咸在太和中帝德隆今古车书四海同祥光生黼座仙酒晏春风上苑桞舒緑瑶堦花映红称觞当此日喜气徧寰中圣主无疆夀惟天乃可同九重施化雨八表被仁风瑶草承春緑琪花向日红抒诚齐献祝遥拜五云中重译梯航至欢唿万里同惟兹孺慕意益见圣慈风乐奏钧天盛霞凝仙仗红荣幸甚拜舞百官中举人穆成格禹甸山河壮虞廷玉帛将一人眞有道万夀庆无疆蓂荚香三月冠裳集四方谁言山海逺此日共梯航龙旗辉晓日凤管叶钧天鹄立千官侍凫趋百职宣献来金是鑑撤去烛成莲共快瞻天近归擕满袖烟羣黎欣化日圣主鼓薰风大有频年庆轻徭是处同赐酺眞额外恩赉且宫中厚泽沦肌髓含哺颂帝功盛代崇文治熙朝爱士深杏花红照骑桞色绿霑襟天上星辰灿人间沆瀣斟叨世泽拜手罄葵忱监生穆世泰旸雨欣时若春和化日长一人宜景福万象自辉光云物天开瑞冈陵地献祥永言绵厯算大德夀无疆赓歌盈帝里佳气徧皇州不尽山川色无穷天地流万年开宝厯五福衍箕畴海屋多瑶算初添第一筹圣德齐天地山川共効灵荣光瞻黼座春酒介嵩龄象舞陈丹陛韶音奏大廷八方同献祝万载乐淸宁盈廷称万夀拜手颂无疆北阙清光近南山紫气长瑞凝芝草秀花发玉堦香岁岁逢华祝承恩正未央监生畲抡万国庆咸宁遐哉帝徳𢎞瞻云欣共覩就日喜同登香气衣冠袭歌声辇毂腾颂扬情未巳拜手祝升恒春光绵宝厯圣夀正无疆禹甸和风暖尧天化日长宫桃初绽蘂御桞早含芳抃舞丹墀下赓歌乐未央帝德干坤永欢声徧九州恩纶常播远惠泽每旁流桃熟三千岁椿荣万六秋臣民同献祝海岳作觥筹紫微光北极景运启东皇德共干坤大寿同天地长九重端衮冕万国尽梯航拜舞彤廷下嵩唿祝圣王万夀盛典初集卷九十九万寿盛典初集卷一百钦定四库全书万寿盛典初集卷一百歌颂四十恭颂万寿无疆诗教习进士侍讲文志鲸教习进士谕德吴廷桢教习进士编修俞长策闻昌期载启宇宙溢为太和寿域方开星云呈夫上瑞五百年而运世上应璇图八千岁以为春遥推宝厯虹流电绕天示嘉征日升月恒人膺戬谷是以纂承一统享有万年华祝称禧愿圣人之多寿轩游访道受古箓以长生辽乎皇代之春秋竹书告备焕矣帝廷之简牒金匮司存代有令闻今兹重觏钦惟皇上泰治方亨干行不息运璇玑而鼓元化参赞成能握金镜而焕大猷懐柔式序成天平地勤宵旰者歴五十二年纬武经文庆安全者徧千八百国固已箕风毕雨应皇极以备征薮鳯郊麟迓天休而毕至当仁恩之累洽值圣寿之开祥序属三春厯周六甲于时百昌畅遂咸披明庶和风二气交孚胥乐暄妍化日共球和会占灵荚于瑞图鹓鹭雍容醉仙桃于春色别有龎睂皤发扶杖来朝凿齿雕题献琛入贺莫不瞻云就日跂踵倾心伏北阙而飏言指南山以介寿虽皇衷沖穆犹循让善之文廼帝厯绵长自致福谦之应天颜有喜民説无疆既徳协覆载而同符宜夀与清宁而合撰岂止楼前赐宴节庆千秋域内时廵嵩唿万岁而已哉等职膺翰墨学本疎芜幸遇圣世储材俾新进被甄陶之化重荷皇心愼简令小儒兼教习之司典实出于特恩士尽归夫乐育用是秘书寓目快覩生平未读之篇因之余艺游心畧窥声律相宣之㫖恭逄圣节喜觐天仪诸臣芒屩甫离预趋跄于朝㑹尔日葵忱难已抒倾向于讴吟各分体以成章先缀词而为序固知日月光华莫能绘画所冀海山容纳不让涓尘仰陈乙夜之观俯展万龄之祝由此夏絃春诵长承寿考之作人亦如巷舞涂歌竝和康衢之击壤云尔万寿诗教习进士查云标天眷我皇乗干首出徳契苞符道传精一浩荡尧天光华舜日上际下蟠前超后轶勅几明作久道化成河清海晏衡正阶平禾生六穗芝产九茎一人建极万物由庚莫大于天则之唯圣执两用中体元居正川岳効珍飞潜遂性有雨称甘有云名庆猗欤圣诞际此昌期花明紫陌柳映青旗共球络绎剑佩委蛇般般百兽率舞堦墀我皇谦沖俯念六宇禹俭弥敦汤仁益溥崇实为先隆名无取大哉皇心登三咸五师师有位载笔玉除连名进表拜手陈书箕畴五福天保九如谁识我皇德盛弗居彼歌且謡或童或叟鼓腹含哺携樽叩缶就日倾心望云稽首谁识我皇功崇弗有古亦有言寿以云醻巍巍帝治两大为侔六十甲子八千春秋循环迭运始而复周我皇之徳存神过化我皇之寿东岱西华里社羔豚村篱桑柘敛福钖民寿以天下我皇之徳处静若渊我皇之寿方至如川人游化日乐奏钧天霱云五色宝鼎亿年万寿诗教习进士李登瀛一人有庆膺图凝命德竝羲轩学宗孔孟精一执中缉熙止敬俯育羣生仰齐七政久道化成皇矣至圣笃生圣人六合长春肃雝起化沖穆葆真其天浩浩其仁肫肫薄海内外莫不尊亲同流天地过化存神万几克勤游心典坟金简玉轴华采成雯纂组藻绘宸翰霙纷网罗百代景烁扬芬倬彼云汉天下同文普天率土我皇悉主禁旅奋扬如貔如虎风动霓旌雷鸣天鼓廓清宇宙德孚干羽永永太平止弋曰武凝承宝箓介兹景福玉食万方贡金九牧敬天重农省耕祈谷昭格上穹屡丰洊熟皇王烝哉受天百禄聪明睿知拔萃出类重译来王五玉辑瑞端拱太清四表光被建极开天功崇徳备穆穆皇皇永隆天位地平天成盛莫与京百灵协应三光融明宣昭义问遹骏厥声涂歌巷舞俯顺民情巍巍荡荡帝德难名髙明博厚道兼悠久筹溢东瀛星辉南斗太极涵心干纲握手薰风挥絃恺乐饮酒日升月恒天子万寿万寿诗教习进士周王春烂彼卿云呈于中天光华复旦曦曜髙悬维皇建极出震乗干百灵効顺诸福殷阗拜稽首天子万年拜稽首祗承天休阳和应律六甲一周惠风东来扇被九州川原膴膴卉木油油登彼春台百禄是遒春台荡荡太平之象维道化民裁成辅相譬彼洪钧刚柔剂量岂繄小补驩虞是尚大哉皇猷天参地两大哉圣言黜华崇实德盛守谦自强不息百辟卿士彝教率廸爱敬尊亲恪共乃职于万斯年跻仁寿域万寿诗教习进士璩廷庆行健唯天我皇是则作君作师建其有极三春良辰筹添厯数士喜开科农欣免赋恩及狴犴泽加鹓鹭侯甸要荒辐辏豫附贡列球琛乐陈韶濩徧宇荣光敷天湛露圣心忧勤始终无勌屡却鸿名何言封禅谦徳既孚泰交孔徧久道化成治臻美善怀柔河岳和㑹隂阳缉熙纯嘏俾炽俾昌五福称祝九如拜飏亿万斯年覆载同长万寿诗教习进士何腾三天保我皇乃圣乃神执中致和干徳精纯时雍风动钖庆兆民万方攸曁媚兹一人天保我皇百福孔臻山岳修贡川谷効珍丰年穰穰室家溱溱洪钧一气金镜常新天保我皇覆帱无垠平康建极道路咸遵殊方通贽重译来賔一人有庆六合皆春六合皆春万物化醇惠风和畅披徳拂仁五云三秀布濩弥纶跻堂称觥长此芳辰称觥拜舞露液云津连蜷霞幔明净花茵咸英韶濩大乐具陈氤氲佳气仪鳯翔麟佳气氤氲何物不均普天率土山陬海漘以生以育旣蕃旣淳髙明悠久景命用申万寿诗教习进士虞景星绵绵宇宙辟自洪荒圣神迭起建极中央文明启运笃生我皇亶聪首出厯服无疆髙乗离照静体干刚化成久道寖炽弥昌庆周花甲銮驭靑阳和风条畅丽景舒长日轮耀彩霞斾腾光川岳贡瑞云物呈祥西鹣东鲽山梯海航敷天击壤夹道焚香华封善颂豳什称觞三多五福莫罄拜扬长悬金镜永揭珠囊亿万斯年端拱垂裳万寿诗教习进士吴翊贞符启睿圣纂图廓区宇祥源濬文明懿光铄神武鳯编周六十龙御绵九五钖祺本道髙遒福缘仁普苞涵贯亭育观察笼仰俯四维翕森张七政归凝抚松云澹契尧樏輴勤追禹奠极拜金书绥边划玉斧精思运枢机公听悬鼗鼓于赫冠百王遹骏超三古览揆始摄提长筹讵能数天子寿万年纯禧膺永祜纯禧协五纪垂衣仰穆淸静諴饬户牖动运周埏纮频行时迈典屡肃不庭征树羽宣文教麾戈扬赫声宥𢎞三面网櫜戢六钤兵纪云矞瑞郁占星泰阶平法宫奏庆善至乐谐韶韺薰风入瑶瑟华黍播琼笙舜觚颁恺饮汤鼎剂和羮九逵欢丰大一心儆恒贞不登封禅议载却鸿嘉名天子寿万年郅治胜蓬瀛郅治葆太和诚通自悠久运开龙鸟先泽衍睢麟后含生被喣噢践土衔髙厚庥气浃巖廊薰风播农畞南山松栢荣浓晖润花柳琼霄捧紫霞舆壤齐拜手巴舞抃孺童豳歌跻龎叟鸿庆更无边胥译拓九有西旅总浮河东鳀尽瞻斗黄支并乌弋琛贡先奔走欣诵未央诗洪霑长乐酒天子寿万年尊亲戴元首尊亲徧寰宇沐浴先儒流天文倬呈象河汉垂清秋畴画阐羲昊典谟迈殷周选辞尚体要作人训姱修饫霑寿考泽朴供薪槱大科慎品鑑特试精研蒐忝论造重瞳赐甄收读书育藜舘习礼瞻龙楼彤庭与三祝仙阙拟十洲栁衫厠章黻凫藻依旌斿弇鄙蕴寸丹衢謡赞鸿庥天子寿万年卷阿湛恩优万寿诗教习进士张谦宜尧天浩荡荡舜日丽迟迟化成由久道宝厯开昌期六合兴礼乐万国偃旌旗仁风多翔洽黎庶乐雍熙借问何能尔圣敬惟日孜涖祚五十二干纲独握持聪明察迩言虚衷广畴咨朝堂列稷契边徼委熊罴羣策各効力纎悉皆周知简贤耑付託量能授官资节俭惜物力恒虑生齿饥频年蠲租赋含哺相娱嬉育才隆教化菁莪广被滋髙冈多翙羽和鸣上梧枝春光转韶景草木纷葳蕤千官庆圣节九如陈鸿词我皇体天德渊穆俨若思乐与兆人共神仙何足竒瑞粟逾丹粒嘉禾胜灵芝尔民歌击壤九重天颜怡昇平称上寿覆帱无偏私本草茅士教养荷洪慈操笔事编纂华藻愧掞摛所愿亿万载歌咏太平时万寿诗教习进士昝茹颕粤稽帝尧癸巳年康衢华祝垂简编峻德则天万古传我皇癸巳庆周天六合唿嵩声骈阗先圣后圣揆一焉健行不息躬体干与天同大覆盖圆与天同久泰运旋大德曰生仁育全大法执中精微研大知光昭天下先久道雍容临广渊久安黎庶勤服田久照升恒常转还明威赫濯风雷宣求宁懐保心惓惓时廵江海滙百川洪河疏凿指划便恩波浩荡流无边蔀屋茅檐频赐蠲羣材乐育荷陶甄苗民革面顽梗迁南朔梯航广幅员东西渐被弥九埏自古功烈难比肩沖懐谦让加惕䖍宵衣咨治儆官联奎章巍焕星日悬宇宙大文恣包纒妙契理学蒐真诠图画探追仓史前银钩玉薤争摹镌夀世应同金石坚太平岁月恒久延时雍寿域开八千和风三月淑景妍昆虫卉木咸熙然皇心自操造化权元会亿万巩绵绵万寿诗教习进士黄天球南极夀星生紫芒四表上下多荣光九重当阳流大化如云如日垂衣裳德心广懋运干始万几一贯精诚里大含海壤纳鸿苞细别毫芒彻精理黙鼓仁风铸八埏神功无迹恩无边淳朴直追怀葛氏恬熙宛在羲皇年宵旰犹然勤保惠异数纷纶时下逮共竭茅檐方寸心愿祝彤庭亿万岁鳯城三月五云新重译梯航拜玉宸瑞符宝厯惟仙荚福䕃寰区是大椿何幸天阶作桃李雨露浓霑未有底追陪鹭序觐龙光竝效嵩唿歌燕喜蓬莱花满海筹盈长覩升恒日月明祈将率土无疆颂播入春风庆泰平万寿诗教习进士田长文昌期载启诞我皇凝图握瑞总干纲光华日表钟天祥礼乐经纬文治彰声威赫濯武功扬堂廉喜起会明良车书四海共来王宵旰精勤轸万方廵河周岳湛恩滂租赋频蠲兆姓康好生棘寺看鸾翔万几余暇亲缥缃精一传心遥相望天文典诰遹辉煌龙蟠鳯翥焕奎章崇儒重道饬胶庠追琢多士成圭璋作人寿考寿无疆淑景融和物候芳莺歌花舞御筵张觞连瀛海酌琼浆乐奏钧天来鳯凰卿云纷郁炉烟傍甘露浓滋万彚昌千官献祝韵铿锵率土唿嵩乐洋洋累代荷恩光葑菲重蒙化雨瀼窃媿无才效赓飏惟愿圣寿比昊苍万寿诗教习进士卜兆龙我皇神圣致昇平极天茀禄何峥嵘六宇祥光凝绀碧万年景命符元贞武功文德逈超越涵濡渗漉弥埏纮体元居正调玉烛巍巍荡荡诚难名昌辰正喜当三月万象昭融怡睿情卿云叆叇应图瑞薰风披拂鸣韶韺上苑青葱森玉树御筵沆瀣浮金茎宫花烂熳珍禽集苑柳霏微仙仗迎虎㦸鸾旂盛环衞香烟瑞霭相旋萦兆民击壤效衢祝羣工拜手闻欢声天颜喜溢阳和色紫气絪缊满太清朴鄙媿善颂愿指南山与东瀛万寿诗教习进士汪榯巍巍莫竝惟穹苍我皇则之御万方黼扆端拱垂衣裳心传精一接虞唐五十二载际时康神圣文武迈百王清晏熙恬化日长共球络绎纷琳瑯雕题凿齿咸梯航久道化成世运昌文明刚健弥自强宵衣旰食勤不遑含哺鼔腹庆仓箱倬彼云汉丽天章郊薮麟游竝鳯翔万类敷荣戴青阳焕赫红日上扶桑晓开阊阖延景光羣指南山献寿觞休征嘉瑞呈虹祥㑹极归极庆无疆万寿盛典初集卷一百万寿盛典初集卷一百一钦定四库全书万寿盛典初集卷一百一歌颂四十一万寿诗教习进士张世文甲子周璇纪蓬莱敞寿筵贞符方履泰午位正当干瑞荚添苍厯荣光绕紫躔遐龄绵鼎祚景福亿千年晓漏迟清昼天香满上林柳含青琐色花转玉阶隂和暖三春节勤劳五纪心谁能名圣德覆载协髙深廵辇随时举恩纶取次颁仁心周品彚春色满人寰光被垓埏表祥开藻火间天行符圣寿迭运若循环率土飏鸿庆千官拜衮袍称觞三祝备望阙五云髙似海𢎞涵纳如天广覆焘忝陪芸馆士乐恺沐恩膏万寿诗教习进士崔楙厯数贞元会阳春畅遂时君王膺茂祉宇甸际昌期异草移蓬岛瑶光映玉墀仙韶云外奏㑹见凤来仪和气三阶应祥光六合同卿云辉复旦晴旭丽方中帝徳包无外天庥日向隆西山凝瑞霭遥接紫微宫箓自丹书出恩从紫诏流雨𤾉调玉烛日月巩金瓯已应华封祝还添海屋筹长生符至道不向羽人求作人霑圣化广育逮菁莪献颂飏金阙随班听玉珂蓬莱瞻瑞气太液润恩波嘏福同衢祝葵衷向日多万寿诗教习进士吴玉耑景运祥开圣鸿图治法天熙时方履泰至德本乗干嫓禹勤敷命超周远卜年梯航齐万国拜舞紫宸前寿曜辉南极祥云䕶北辰花明艶阳候人乐太平春福履便蕃集恩波浩荡新从兹亿万岁嵩祝洽臣民万寿诗教习进士觉罗吴拜一人长有庆六甲贺初周瑞景苍龙幄仙韶彩鳯楼嵩唿盈列服华祝彻遐陬海屋论绵算频添万万筹瑞气三辰协昌期万福同体元行不息敦化道长充寿域开尧日春台播舜风龙文五色鼎圣厯本无穷万寿诗教习进士洪泽干行膺宝厯鼎命缵洪基双阙祥光映千门淑景迟曈昽辉紫幄叆叇丽丹墀治统超三古心传配两仪流虹开圣瑞绕电启昌期道契先天秘书勤五夜披敷华同日月挥翰走蛟螭谟烈神功逺绥懐睿算竒农桑亲省览疏凿切畴咨岁下蠲租诏时𢎞解网慈阳和嘘冷谷汪濊润穷黎化洽嘉祥至年丰景物滋元音驯百兽嘉瑞秀三芝柳䕶春郊路花明上苑枝太平调玉烛繁祉献瑶巵协气依龙衮薰风拂凤池海筹周甲子云纪厯干支衢听华封祝人赓天保诗绥桃霑曼倩瀛枣进安期敬上南山颂康强叶寿祺万寿诗教习进士陶必达甲子初周日贞元启瑞年三阶平已久万夀庆方绵南极祥云绕东皇淑气旋和风三月里春殿百花前对景龙颜蔼飏休虎拜联光浮仙掌露瑞起御炉烟柳际金莺度霞边彩鳯骞称觞调玉管钖宴列琼筵歌听维祺祝恩衔既醉篇欢唿腾禹甸康阜入虞絃不息干行健交孚泰运全九如齐献颂永此戴尧天万寿诗教习进士张镛睿德膺苍箓鸿禧集紫阊髙深原合撰广大本同量㑹极金瓯固培元玉厯昌神功超五帝景命埒三皇福祉江河注升恒日月光数方周甲子时正际春阳宝荚廻环茁仙桃次第尝车书咸顺轨藻火焕垂裳法曲鸣鸾鹤箫韶下鳯凰云阶陈綵仗月殿捧霞觞花灿宸章里春融帝座傍昇平歌有祜岁纪颂无疆华祝千官舞嵩唿万国飏普天游浩荡化日共舒长何幸蓬茅质能霑雨露香相将赓保定永对衮龙扬万寿诗教习进士夀奕磐北阙红云丽南山翠霭长万年绵厯数五福集祯祥景运星周纪良辰日载阳醴泉弥地润甘露自天香玉帛交纷错衣冠俨济跄嵩唿闻羽衞华祝见班行花映蓬莱色霞连云汉章八方欣茂育亿载庆明良双觡麟驯囿九茎芝照房日新天徳健垂拱帝图昌动植胥咸若生成讵易量春光同圣寿常此颂无疆万寿诗教习进士翟正经淑景辉双阙纯禧集一人涵濡成久道汪濊播深仁祓濯盘铭古敦勤几训新堂廉恩礼重边徼徳威申薄海鲸波静平畴麦浪匀淳风还至朴大化洽羣伦景庆天呈瑞图书地献珍人登康阜世物际艶阳春日月光同运苞符福竝臻无疆天子寿万国颂良辰万寿诗教习进士崔鹤龄炎运猗兰耀姬图瑞雀神何如今睿哲诞钖自天申揆庆初周甲祥晖正及春桐华延集鳯芝草匝游麟膏露千条浥璚云五色匀绥桃登茂实瀛枣贡殊珍培植台莱久观光棫朴新真元涵大造率土载鸿仁宝箓传基永昌谟寿世纯含生归化育奕叶荷陶钧謡祝谐童叟歌飏洽缙绅书从五老授琛自万方陈汤鼎仙庖饫尧樽法酝醇祥烟笼紫极广乐盛丹宸颂矢朝章穆风期髦士淳羣歌云汉倬亿禩忭臣民万寿诗教习进士张焘春满黄舆早晖延紫禁迟祥光开殿陛晴旭耀罘罳道叶三才贯功成庶绩熙八方娴礼乐全厯纪干支香自螭头绕云从雉尾移十千占宝箓五百庆昌期箕范陈畴日虞絃写豫时太平真有象帝治本无为送喜莺初啭呈新柳乍垂朝端多黼黻阃外寄熊罴北慎寛征矢西池却贡骊休祯来玉琯瑞产出铜池易卜升阶吉诗申介寿宜民安由主圣长此祝纯禧万寿诗教习进士耿之昌星拱瑶枢正天开宝厯长讴謡文物盛丰阜岁时康玉律风初暖金茎露愈瀼九霄悬日月万国集冠裳烟向螭头羃云从雉尾飏銮旂陈羽衞天乐动笙簧蓂叶宣元化葵心向太阳嵩唿齐介寿鹤舞更呈祥春永余清漏花明绽晓芳桃蟠千岁果人献万年觞海屋筹何限华封祝未央恭进颂虎拜颂无疆万寿诗教习进士张坦淑气环宸殿和风溢甸畿万年嘉庆节三月载阳辉南极连金阙东皇转玉玑明霞笼苑柳晓色晃朝衣带露仙桃放穿花翠羽飞文明星彩焕迟日漏声稀剑佩千官拥梯航四海归皇仁真浩浩帝德峻巍巍已奏同风治常余不战威起居皆至道动静应天机瑞荚缘阶秀卿云绕殿飞春波流大泽天乐播清徽向日瞻依久唿嵩报称微幸随鹓鹭后抃舞望朝晖万寿诗教习进士孙宗绪天宇和风静春阳淑景开莺花迎黼座宫阙俨蓬莱圣德三才贯皇仁九有该羣伦归覆载庶品荷栽培瑞展云千叶祥鸣鳯几囘纯禧绵宝厯厚泽播遐垓仁寿千秋镜琼瑶万禩杯星从南极拱霞自上清来苑树浓于画春山绿似苔班联分鹭序歌颂满麟台海屋初添算庭蓂更茁荄欣捧日拜舞逐邹枚万寿诗教习进士张春庆万国尊皇极三多颂圣人祥征熙皥世寿介太平春紫气敷天宇红云捧日轮清宁钟景祚元会启鸿钧纯嘏南山峻洪庥大地均亿龄绵厯数五徳表枢辰龙马昭天瑞梯航奉国珍职方今仅见王会古无伦泰运开阊阖亨衢接鳯麟恩荣叨蘂榜喜气傍枫宸快覩山河固欣逢甲子新愿言随率舞嵩祝共臣民万寿诗教习进士丛元灿晴旭融宸殿洪庥被海疆泰衡占景运河洛布荣光黼扆方垂拱垓埏正乂康嘘如春浩荡润若海汪洋厯数绵无极恩波湛未央梯航来玉帛拜舞肃冠裳天保升恒祝华封福寿扬诗陈兼雅颂乐奏启咸章露滴金茎满风传玉树香祯符天地合称愿古今长樗质惭无补葵衷庶可方嵩唿何限意愿进万年觞万寿诗教习进士周桢宝厯绵千亿寰区尽享王春光随日永圣节届天长共庆三多颂咸称万岁觞衣冠锵剑佩水陆集梯航紫气凝宸幄黄云绕帝乡衢樽欣共酌仙乐喜相将瑞霭中天丽和风大地翔南山瞻嶻嶪北海让汪洋圣泽深无外文明久愈昌菁莪𢎞士类云汉想天章庆溢垓埏表春生鹓鹭行坤珍欣毕効干道正当阳露带明珠色星含皓月光钧天齐覆帱祥荚迈轩唐甲子筹何限昇平乐未央天颜垂咫尺拜手颂时康万寿诗教习进士刘公津宝箓三皇永淳风万国同辰髙星象北春霭日华东川岳申嵩祝干坤翼圣躬太和涵茂育元气接鸿蒙甲子周初始干支迭未穷祥辉传贯昴祯瑞纪流虹云汉彰文教雷风迅武功鸿图赓帝德丕造属天工绿野欢无际丹轮候正中咸韶鸾鳯奏琛贽海山通富夀三多茂优游百福崇悬知天祜笃永钖自苍穹万寿诗教习进士应朝昌昌期开圣节淑气动芳辰浩荡洪恩沛弥纶大化均几康人丕应煦妪物皆春河岳懐柔远山川巩固新诗书𢎞教育礼乐徧陶甄金阙黄云覆瑶池青鸟驯庭前生瑞荚苑内扰祥麟玉烛休征备蟠桃绮席陈歌謡闻野叟抃舞溢朝绅迟日延清赏暄风被广仁泰阶平有象湛露渥无垠韶景敷苍震和光近紫宸同文咸顺轨异域竞来賔入律休声畅颁纶涣号频贞恒瞻岱岳悠久纪灵椿愿效卷阿奏恭随珥笔臣万寿诗教习进士沈曽发万国雍熙日忻逢六十春河山蟠孔固日月灿常新华渚先征兆枢星早降神东皇舒淑景北极耀髙旻仁孝禔躬宻聪明履道纯交孚成泰治徧徳浃坤垠六合人安业千村粟满囷蠲租流大泽给复溥深仁刑简弥钦恤衡平尚慎询梯航来译贡剑珮肃朝绅景运超虞夏殊恩罗鳯麟雨𤾉胥顺叙风俗愈还淳草木知荣幸川原竞效珍花迎迟日丽柳展晓烟匀双阙和风溢九霄瑞霭均无疆亿万禩岁岁颂灵椿万寿诗教习进士许基山泰运开黄道干枢炳紫宸厯元周六甲景物丽三春禁柳含烟媚宫桃濯露新九衢张锦绣万国集冠绅宝盖璚云映瑶阶彩仗陈虞絃呈雅乐禹贡列殊珍圣德天行逺民风古治淳明良赓喜起亲逊廸彝伦遐迩风声播和平道路遵山川长底定宵旰更精勤汪濊仁恩洽康强福履纯昌图垂巩固大冶乐陶甄宠钖霑元老欢娱逮小臣为赓嘉乐什保佑自天申万寿诗教习进士鹿耿令节春光好和风淑景芳流虹曽志瑞贯月久钟祥多福膺图永咸宜受祜长清宁天地泰灿烂日星光浩荡皇谟逺贞恒帝业昌臣工修府事兆庶乐耕桑文教垂千代神功震八荒心源传孔孟治统接轩唐琛賮通重译衣冠集对扬琼筵齐献斚黼座俨垂裳鱼藻那居庆卷阿茀禄康箕畴推建极干德正乗阳万寿诗教习进士陈惪荣圣德由天纵皇图卜世昌日星昭象纬麟鳯献祯祥万国衣冠盛三春桃李芳车书归有极覆载颂无疆民隠通耕织官常饬纪纲武功看舞羽文治羡垂裳日丽天常旦风和海不扬遐陬皆向化重译尽来王虎拜千官肃龙文五色光柳丝添锦绣莺语应笙簧盘湛仙人露烟凝王者香愿随金鑑录长进紫霞觞万寿诗教习进士徐启统春阳开淑景圣节履嘉祥礼乐隆千古经纶被八荒干刚原不息仁夀自无疆符应三阶正荣滋万彚昌厯元周甲子运会首羲皇草映瑶阶色花呈上苑香丰年调玉烛颢气炳瑶光蔼蔼和风溢恢恢大化翔已占仙祚逺更贺太平长玉检封东岱金泥出尚方将燕喜多士挹龙章忝附班联后歌謡乐且康万寿诗教习进士甄之璜融洩春光满讴謡圣厯昌自天申眷顾率土奉嘉祥居正调元化垂衣靖逺荒神周黎庶溥德与景风翔礼乐追丰镐恩威越汉唐心传宗孔孟道统接羲皇宵旰时无逸廵行岁有常菁莪懐教育蔀屋乐耕桑玉帛来重译共球集八方武功昭赫濯文治仰辉煌化已周川岳征先若雨旸良辰逢燕喜薄海覩龙光上苑琼筵列彤庭广乐张和声吹律暖迟昼兆年芳御柳垂青带仙桃拆绛房云霞开雉尾剑珮集鹓行金镜千秋录瑶池万岁觞麟游随辇辂鳯舞应笙簧竞献封人祝咸歌天保章矢音同击壤图箓正绵长万寿诗教习进士王箴舆绣壤和风溥丹墀化日长圣人天竝寿率土物皆昌宝厯绵方永嵩龄庆尔臧葵倾羣献颂蒲伏共称觞令节当三月芳华徧八方仙桃绯漾紫御柳带垂黄鸟啭髙枝韵花开上苑香瑶池清仗逈玉陛翠旗扬淑气熏长乐晴光蔼建章春台熙万物韶乐动三厢芝草来驯鹿卿云下彩凰嘉休何郁郁至德本洋洋职贡踰沙漠归忱自越裳海筹添岁序庭荚茁暄阳银瓮流千祉金瓯萃百祥九重多恺豫亿载祝康彊万寿诗教习进士倪见龙圣厯逢周甲嵩唿徧万方来王依日月献瑞极梯航春殿风初暖彤墀昼乍长彩虹流缥缈青雀舞廻翔紫气浮阊阖红云拥衮裳圣人眞有道哲后正当阳徳业追姚姒规模驾汉唐一元贞以固五福夀而康景叶天心顺祺绥物应彰芝抽麟戏囿梧䕃鳯鸣冈筹溢仙洲庆图呈巨岳祥山川荣气象草木畅容光共祝尧年永还占姬箓昌太平归至治悠久自无疆鳷鹊春长驻蓬莱乐未央陪凫藻敬进九如章万夀诗教习进士迟之金我皇乗泰运宝厯庆长绵节届嵩唿日祥征电绕年勲华𢎞治统精一印心传振武櫜弓矢崇文播管絃山河环禹甸朝野戴尧天气在元亨㑹辰周甲子躔迎晖龙炳耀戞石鳯腾骞人喜昇平久天开景物妍芳郊呈瑞麦太液产嘉莲甘露倾天酒条风敞御筵棘闱才更举圜府贡胥蠲畿甸讴歌满要荒拜舞䖍霞光承扇影花气入炉烟贺表缤纷集鸿恩次第宣来草莽盛典簉班联葵藿倾阳切菁莪被泽偏中和怀乐颂蔼吉恧诗篇长育恩何极趋跄礼未便筹添春似海睂钖福如川愿祝无疆夀长依化日边万寿诗教习进士林佶宝厯序周花甲太和瑞满中天人游春台三月山唿圣夀万年昇平河清海晏雍容轩奏虞絃稽首载赓喜起箕畴备福绵绵神圣原推天亶睿哲更擅渊谋治兼勲华徳业学该河洛图畴无逸时勤问夜惟几豫戒操舟五十余年郅治巍巍万古谁侔琛賮来廷逺服梯航修贡殊方共戴髙天覆帱咸依化日舒长无息健行道徳日新富有文章图治安民睿志而今久道弥昌樗质亦含地徳管窥敢测天文何幸遐方朴学得从就日曕云荣叨科名甲第恩深教习陶熏矢将蚁忱珥笔年年恭夀圣君紫气晴萦玉阙红云祥覆天衢三十万人逺至百千亿兆懽唿善气熏来花鸟讴声喜溢川涂博征编年纪载盛事轶典超谟天欲民安久治眷兹厯数无疆干坤环周伊始日月迭运弥长深仁沦霑蔀屋新恩泽沛遐方瑞占璇图七政珠联璧合煌煌万寿盛典初集卷一百一万寿盛典初集卷一百二钦定四库全书万寿盛典初集卷一百二歌颂四十二万寿诗教习进士张秉亮厚泽涵濡徧万方太平天子庆当阳东皇气协春台暖北斗文増帝座光建极无疆天久大膺图有道日舒长两阶合听云韶奏仙管锵鸣乐未央夀字凝烟宝篆萦惠风调畅播芳馨咏诗吉日闻庚戊占象祥星见丙丁德已参三行自健道惟得一体长宁璇源深濬川方至圣祚绵延亿万龄六服胥还古治淳如天圣德握洪钧贞元际㑹周黄道景庆纷纶浃紫宸仁夀镜悬轩厯永昭华玉効舜廷珍从兹章蔀増筹筴咸五登三逈莫伦疆索𢎞开禹甸功东西南朔凛皇封舆图辨壤金汤固朝集充廷玉帛通树号万年蟠上苑鼎垂亿载炳层穹懽腾瀚海扶桑外茀禄天申佑圣躬万寿诗教习进士何隆遇瑞气祥虹甲子新巍巍徳业共尊亲万年宝厯承天眷五色祥云捧圣人仁沐苍生皆得寿恩流绿野总如春韶韺奏处披阊阖浩荡郊原集鳯麟上林晓树啭新莺和入南薰庆阜成端拱松云祥自集照临函夏物咸亨苍精早映华星朗黄道中悬瑞日明遥听衢歌腾绣壤喜将耕凿荅昇平屡颁纶綍浃春温纯嘏天心钖至尊一统车书同六合九霄景物焕千门南山峙作无疆夀沧海波流不竭恩拜手欢唿何所愿惟应厯数竝干坤绕殿祥风拂紫烟葵诚敬上九如篇愿同夀佛名无量长与灵椿纪大年蓂叶舒时増玉纪桃花开日灿瑶天球图永奠如茨福岁岁霞觞进御筵万寿诗教习进士李五福瑞气晨浮紫禁中春光圣化两融融千官齐上升恒祝万国胥还浑灏风乐奏钧天翔彩鳯祥开华渚忆流虹五云深处红轮展喜溢龙墀拜舞同风物雍和气候清由来干徳致昇平韬钤授处周戈戢疏瀹筹时禹烈成匝地阳春方浩荡一天迟日正文明嵩唿自叶华封祝重译占风万里情阊阖门开逹四聪左图右史在宸衷向明已勅庚先治乗暇犹存丙夜功频有恩波盈蔀屋时闻康阜应薰风侍臣朝夕披青简未必商周可比隆蓂荚呈祥泰宇明熙熙动植庆生成插天岳镇凝还峙亘古曦轮耀转明击壤羣思歌帝力育才何幸到儒生忝附班联后犹被青阳雨露荣万寿诗教习进士徐永祜泰符启运庆中天一色霞光绕御筵玉厯初周尧甲子金瓯永奠禹山川春融绣野祥麟舞日丽丹霄綵鳯旋复旦光华今再覩欢颂九如篇治际雍熙寿域开郁葱佳气满蓬莱九重春色浓于锦五岳唿声殷若雷南极景星云外灿西池仙果日边来虹流电绕祥何限愿进琼瑶献夀杯万夀诗教习进士毕潚璚云芝盖照宸居六十年来庆有余睿藻纷披辉日月鸿图巩固萃车书太平人乐腾三祝纯嘏天申颂九如符箓已传周甲子纪年才是大椿初风光淡沲日华清又值尧年浃玉衡瑞露早随仙掌湛彩云时傍翠旗生六旬宝厯周还始五纪珠躔久愈明圣寿无疆征大徳不须金鑑助昇平万寿诗教习进士髙钟岳浩荡鸿恩被八荒欣逢圣节正迎祥璇玑久运经纶逺蓂荚新生化育长人在春台歌复旦天开夀域徧遐方葵心向日欢无极敬颂升恒拜手飏追随剑佩列班行阊阖晨趋晓色苍暖日仙桃三月丽瑞烟宝鼎五云光时逢华祝披仙箓遥听嵩唿进御觞甲子初周瞻紫气恩波从此共天长万寿诗教习进士景崙条风习习霭祥光物彩欣随圣厯昌峻徳日新同日丽遐龄天保与天长讴歌万国霑声教抃舞千官竞拜扬瑶草琪花齐献瑞九重端拱乐无疆蓂荚敷荣紫气迎舒长化日庆文明根源精一皇心粹磅薄垓埏帝业宏万岁声唿绵宝箓五云色灿映金茎欲献南山颂长附鹓行庆太平万寿诗教习进士黄之绶巍峩圣徳逈难名瑞气舒为宝厯祯学裕缉熙天竝健化征悠久物咸亨武功永勒河山壮文教常悬日月明花甲才周浑未艾添筹预欲指东瀛千门向晓百花红虎拜山唿络绎同夹路萦廻香霭细分曹祈祝好风融讴歌想见皇情豫宵旰弥増帝业崇岂独神畿情倍切懽腾早已徧寰中万寿诗教习进士凌霄玉帛充廷共拜飏虹流嘉庆记祯祥天开宝厯经纶逺人际昌期日月长夀域鸿庥滋雨露春台徧徳乐耕桑郊原一望平如砥遐迩同称万岁觞遥㸔霁旭拥祥烟花舞莺歌拱御筵早喜共球𢎞禹甸却逢花甲庆尧年嵩唿处处歌謡地华祝村村熙皥天幸际圣朝𢎞乐育相随拜舞玉墀前万寿诗教习进士三格玉觞齐介九重春令节观光庆典新瑞叶祥麟游上苑欢随仪鳯拜枫宸华封徧效三多祝箕范长兼五福陈从此万年膺百禄恩波累世戴皇仁击壤喧阗听逺讴九区同庆綘虹流晴光乍向罘罳拱瑞霭髙临藻火浮辇路共球来万国轩庭宝厯诵千秋钧天仙乐闻何处应有青鸾集鳯楼万寿诗教习进士归琏欣然此日见唐虞缥缈祥云拥帝图厯数宜同山岳永恩波久共海天敷絪緼万象阳和溢炳耀三阶泰运符民物咸登仁夀域试听歌咏徧寰区九重佳气日清醇亘古长年属大椿华祝才逢周甲始嵩唿更遇起元新云垂玉叶辉丹阙露满金茎近紫宸为颂升恒绵宝算懽声雷动洽臣民万寿诗教习进士窦祖禹阊阖连云紫气浮太平玉厯甲初周瑶阶徧长春秋荚海屋新添日月筹万国嵩唿通帝座千官华祝拜宸旒草茅幸傍䕫龙后遥听箫韶奏鳯楼瑶枢明润耀星躔旭日融和敞御筵到处春光弥宇宙呈来瑞气出山川箕风毕雨休征应舜厯尧蓂宝箓传薄海羣生登夀域千秋万岁乐钧天万夀诗教习进士刘大輹罘罳瑞霭入宫槐缭绕炉烟綵仗开丹鳯翔云临太液金鳌捧日出蓬莱万年春色増筹算八表欢声进夀杯东鲽西鹣重九译都缘嵩祝圣人来螭头宫漏晓迟迟正值称觞玉扆时旷代荣光逾镐饮无疆祝颂叶豳诗东皇气扇苍龙驾北阙风熏赤羽旗偏幸薪槱王化逺长此颂鸿禧万寿诗教习进士韩三善丹地金铺淑景新无疆福禄自天申车书一统遵皇极云日千秋捧紫宸南极华星常献夀东皇茂荚总添春青畴绿野寛无际湛露年年福兆民万户讴歌三月天鳯城桃柳晓含烟阳春盘礴垓埏外圣厯舒长羲昊前化日悠悠闻击壤仁风蔼蔼动挥絃春晖寸草知难报虎拜同赓保定篇万寿诗教习进士王钧湛露春阳淑景融九重嘉庆万方同碧空天乐来云际红绽仙桃出禁中华渚钟祥传贯月瑶房献瑞忆流虹由来圣厯符天地殊愧封人祝未工川岳怀柔竞効珍箕畴诸福自咸臻四维奠定恢疆索万国梯航奉圣神道统渊源洙泗接文章璀璨日星陈我皇天钖多纯嘏共向枫宸庆大椿万寿诗教习进士刘轶政如天圣徳握鸿钧万国衣冠集此辰世际平成欣禹烈人游熙皥庆尧仁羣工天保歌应徧率土华封祝更新从此皇图绵亿载升恒日月庆长春叆叇祥云霁景鲜锵鸣广乐奏钧天传来宝厯膺三万闻道灵椿纪八千海外行添筹作屋樽前还兆福如川鹓班拜舞情何限共效嵩唿绕御筵万寿诗教习进士王瀛重熙帝徳乐无疆犹记瑶枢绕电祥鳯厯一周天竝永龙飞万载日俱长西山紫气辉金戺北阙红云捧玉觞喜溢臣邻同拜舞愿赓天保九如章龙楼瑞色晓曈昽沐浴皇仁五纪中环海舒长同化日普天翔洽庆和风桃开御苑环青琐乐奏云门响碧空身际太平何报称欣随鸳鹭效唿嵩万寿诗教习进士邹启孟春深丹陛日舒长瑞拥明霞五色光有象太平歌击壤无为至化纪垂裳桃成瑶圃千年实露湛金茎万岁觞欲向箕畴推甲子圣朝厯服迈羲皇上苑春和放柳条葱茏佳气上璇霄绵长宝厯天同永朗润瑶枢日竝昭绮殿薰风宣帝徳光天复旦应民謡碧空彩鳯看翔集为是元声奏九韶万寿诗教习进士髙泽宏鳯阙云开日正长霏微香霭进霞觞千官虎拜天颜喜万国嵩唿帝道昌辉映山川俱献瑞荣敷草木竞呈祥才薄惭豳雅敬撰巴词佐颂扬璇宫甲子庆初周海屋方添第一筹曼倩金桃来阆苑安期𤓰枣贡瀛洲莺声啭处云璈奏花色明时玉液浮从此春光和圣节年年恺䜩侍螭头万寿诗教习进士牛元弼万年纯嘏自天申宝厯重周祝帝辰瑞气氤氲笼雉尾祥光叆叇耀龙鳞作人广益姬图寿蠲赋洪霑禹甸春更识蓬莱多景色拜飏王㑹抃臣邻熙皥淳风景福绵昇平人乐太和天金桃熟后三千岁宝鼎传逾亿万年小草与霑云表露褎衣喜拂殿中烟圣朝庆溢三多祝忝附衢歌献颂篇万寿诗教习进士李慎修甲癸重周夀域开彩云喜傍紫宸囘晴光暖入金茎露花气浓熏玉液盃澹泊和声谐律吕郁葱佳景见蓬莱昌期千载真难遘遥听嵩唿动地来圣世崇文典独优作人雅化徧薪槱杏花早沐三春露桂子还分八月秋十载増科惊旷举万年定例重旁求多才喜际明良㑹云汉章天映九州深宫无逸为勤民浩荡洪波沛泽均六合轮期蠲正税三年无地不阳春云瞻北阙叨光久酒对南山献颂新为乐普天登夀域薰风一曲见皇仁紫气葱茏自上清人间物物荷生成东琛西賮偕春集毕雨箕风应候平纯嘏仰承大造眷歌衢俯顺老农情圣皇厯数符天运听取三唿万岁声万寿诗教习进士侯靖翔洽和风溥万方欣逢圣节届春阳功超法象干坤大手握祯符日月长畴范胥归皇有极升恒相庆寿无疆龙楼直与蓬山接桃实应供万岁觞道协贞元养太和华封宁止祝三多中朝共贺千秋厯髦士争懽万寿科诏出紫宸垂湛露人依丹阙沐春波试看淑景笼佳气燎火光中响玉珂万寿诗教习进士刘正逺紫极光临北斗边虹流华渚纪星躔花开初旭迎宸幄桃熟深春上御筵景运昇平方履泰皇心钦翼正乗干三皇厯数咸踰万六甲干支几迈千合徳真符天地永膺图直剖混蒙前梯山航海同文治甘雨和风大有年明竝日轮悬舜日治赓天保戴尧天恩垂膏露江河润声动欢唿嵩岳连灵物应图胥在囿休嘉洊至更如川九重鹓鹭争呈瑞百卉芳菲竝吐妍羲画一元贞复始箕畴五福夀居先愿献华封祝击壤髙歌复旦篇万寿诗教习进士杨森秀垂衣广运徳难名率土欢娱戴圣明独辟干坤恢帝宇髙悬日月耀神京图书益阐苞符秘礼乐胥归冶铸精极建中和时用泰道兼悠久物咸亨淳风自返闾阎古氛气全销海甸清已见尧阶生瑞荚更开琼圃产华平越裳以外还重译韶舞于今复九成糺缦卿云浮黼座浓瀼瑞露满金茎花迎柳拂三春节华祝嵩唿万国情从此年年赓保定无须海上访蓬瀛万寿诗教习进士于棻品彚鲜妍竝効祥干行久协帝图昌山河旋壮罘罳色日月平増藻火光鳯厯纪元春竝永龙廷对景昼方长福如冈阜休征协道迈羲皇景运康文治星辰森布列武功雷电合成章庙堂勅典偕三事蔀屋流膏润八荒已奏平成同有夏还钦厯象嫓陶唐域中辑瑞图王㑹海外归忱隷职方四表欢心腾壤甸三阶瑞气炳穹苍仙桃结子春三月御柳垂条岁万行晴旭早迎金榜焕晓花时傍玉炉香风轻绣壤驯青雀水暖瑶池下彩凰周雅颂扬陈保定虞廷恺豫庆明良谫陋安能赋惟愿齐天介夀觞万寿诗教习进士吴振镐解泽欣同湛露垂春光圣化两融怡箕畴五福相传久未若吾皇万福宜如天如地荷生成万国欢娱庆太平遥听嵩唿三万岁何须候气问东瀛东风入曲转南薰宝篆香萦夀字纹遥见龙舆徐度处缤纷五色总祥云海日腾光照御筵花如锦绣柳如烟芙蓉春殿开芳宴不数蟠桃㑹里仙夀星躔次曜辰宫明润天街一望同宝厯祥开新甲子扶桑旭日看初红竝戴尧天乐未央千官齐奉万年觞时和岁稔天颜喜夀域真看徧八荒南北东西文命敷起占瑞气满寰区梯航鹣鲽来重译胜似当年禹㑹图山色遥临帝座尊九微灯火彻天门和风甘雨为民瑞地久天长戴圣恩万寿诗教习进士王珍盘礴和风徧八埏忻逢圣节益熙然上林春色花如海竞吐芳菲拱御筵无边柳色映青旗桂月榆星献瑞时天为吾皇开夀域春光多上万年枝仙掌承天晓露漙锵鸣剑珮拥千官祥光缥缈藏金阙瑞霭萦廻䕶玉銮琼枝满酌贮流霞一色香清四照花率土普天同拜舞愿将圣厯比恒沙几暇披图日影迟心源道㟁接轩羲干行不息符天运厚徳无疆镇地陲绵长何物纪春秋甲子循环亿万周想得仙人临海屋每逢圣夀为添筹千门相聚颂升恒皇极平康协庶征恰胜观灯元夕㑹星桥火树一层层澄澈三阶应候平岁星遥拱帝垣明年年长日光风里遥听嵩唿万岁声万寿诗教习进士李祖望睂寿常居万福先频将甲子纪尧年功成治定恩施普仁覆苍生徳配天得一能为天下贞卿云灿烂肇文明垂衣端拱彰君极久道由来化自成咸五登三徳本侔功施上下与同流髙明博厚兼悠久绵歴皇图亿万秋深仁厚泽洽臣民僻壤遐陬化被均令徳从来歌保佑一人有庆自天申瑞气氤氲灿物华上林春色逈如霞蟠桃一熟三千岁为报枝头始放花虹流电绕叶祯祥寿域𢎞开徧八荒鹭序鹓班多燕喜年年拜手祝无疆袍染春罗柳汁新菁莪长此荷陶钧荣光五色章天汉万寿君王广作人华封此日祝三多嘘拂薰风鼓太和四海共登仁夀域万年天子乐卷阿万夀诗教习进士郁瑞夀域天开甲子新尧阶蓂荚恰三春太平乐事阳和满万国欢腾拜圣人九重春暖气氤氲鳯阙班齐綵仗分匝地嵩唿同介夀綘霄玉座拥彤云南极华星映紫微文明覃被有余辉欣瞻尧舜垂裳日云汉光昭徧九围上林花发正芳时雨露涵恩湛湛施无限春风桃与李托根都傍万年枝日丽中天仰照临天心原是兆民心太和一气洪钧转永荷生成帝造深河山错绣拱金汤处处陶成仁夀乡任使八方声教逺贡琛重译祝君王祥征长发协苞符献颂多随阙下趋麟趾从来歌盛世无疆景福庆皇图层霄瑞霭气茏葱至徳潜孚总化工卜厯自应过亿万箫韶声里奏薰风万寿盛典初集卷一百二万寿盛典初集卷一百三钦定四库全书万寿盛典初集卷一百三歌颂四十三万寿无疆诗原任大理寺少卿朱廷鋐帝德承干子兆民三阶玉烛太平春螭头雉尾红云动万国梯航觐紫宸同天有识徧赓尧亘古无双只圣朝继体守文仍缔造武功不借汉骠姚九重至性笃亲亲欢洽宫闱感化神一德汪洋千万国风移俗易尽兴仁皇衷洞达究人天万事机枢睿智圆不借文辞糟粕理灵犀独契象爻先五经同异有真诠虎观兰台取次编鳯幄不辞还手定危微千圣续心传男耕女织隔深宫圣主勤民翠辇逢环海九州齐望幸膏腴砂碛免租庸斑管朝擕蘸紫云朱丝阑写恤农文莫将瓠子秋风曲比我廵河尧舜君按图刻玉禹功多圣意非徒理浊河但有淤流皆赴海水乡鱼鼈枕陂陀无端三蘖势纷纭十宥深仁置罔闻平蜀平滇由庙算漫劳诸将奏功勲胁从首䑕费追求一道丹纶肆赦周卖剑卖刀非细故潢池赤子半田畴端拱无为却有为宵衣每问夜何其奠安方夏悬金镜日日临朝事事宜休明鼓吹迈三唐㸃缀江山字字香兴感随人堪佐政臣工捧得作官方白简擎天吐荩诚宸衷嘉纳仰寛宏更刋谠论垂为典皇道羣知有荡平塞漠昆池簇羽林春秋狝狩翠华临辛勤不为承平后未雨绸缪一片心知人则哲舜其难敢谓臯夔布两间皇上用贤加爱䕶肯令和玉借他山万方玉帛贡朝端被服常思布素完谁似我君昭俭徳庶几三代以前看懿哉一岁两开科文武兼收取士多闻道周诗称棫朴昭囘云汉近如何包荒六合圣恩寛柔逺情殷古更难凿齿雕题争拜舞相忘四海久安澜嘉禾岐麦徧郊垧岳渎清时也效灵不是寻常争献瑞万年大有纪彤庭嫓五兼三帝不居功归三祖有成书明禋孝思通天地万载常看旭日舒圣寿无疆颂内阁中书庄楷钦惟皇上诞膺天眷统御寰区秉聪明睿智之至徳具神圣文武之鸿猷勤政爱民敬天法祖博施济衆实尧舜所未能辅相财成补造化所未逮功成治定物阜民安万国咸宁八埏在宥用能感召嘉祥绵厯永久今康熙五十二年三月恭遇皇上六十万夀圣节天开日朗气淑风和景星庆云见于上醴泉芝草产于下雨旸时若上瑞洊臻我皇上惟以实心行实政诚求保赤布惠施恩夀考作人辟门吁俊圣徳弥广圣志弥谦而万国九州雷动云合咸踊跃懽忭拜舞阙廷庆千载之竒逢祝万年之宝厯盖由我皇上视万物为一体故万衆报皇上如一心一时臣歌于廷士歌于学农歌于野工歌于市商歌于涂雕题漆齿之衆跂行喙息之伦无不重译来朝梯航进贡猗欤盛哉自开辟至今功徳之昭垂厯祚之永久幅员之广大生齿之殷蕃人才之日新月盛未有隆于今日者也等伏读帝王统系书天皇氏夀一万八千岁地皇氏夀一万八千岁人皇氏夀四万五千六百岁彪炳史书昭示无极今我皇上圣徳神功超越隆古敷天率土共戴生成羣黎百姓均霑化育固宜夀与天齐竝三光而不老福如川至偕万物以同春勒诸金石洽东西南朔之讴吟叶以笙镛宣天地神人之悦豫者矣等草泽鄙儒沐浴圣化歌咏太平五十余载伏见我皇上徳盛化神弥纶溥博美难徧述善不胜书岂蠡测管窥所能周悉惟念古帝王贤圣典谟训词或能仰赞髙深颂扬万一敬集五经成语同申三祝嵩唿乃拜手稽首而献颂焉颂曰天子万夀福禄攸同光被四表清明在躬懋昭大徳允执厥中皇天眷佑永世无穷克寛克仁惟和惟一濬哲文明振民育徳穆穆皇皇兢兢业业应天时行万邦作式行庆施惠以康兆民肇修人纪立爱惟亲章志贞教气盛化神百事乃遂万国以贞钦若昊天隂阳合徳至治馨香祗敬必饬上帝居歆百神受职保佑命之动罔不吉祈天永命多歴年所率由旧章昭假烈祖登歌清庙下管象舞肃雝显相天钖纯嘏徽柔懿恭介以繁祉夀考维祺黄髪儿齿雝雝在宫式燕且喜永言孝思令闻不已诞敷文徳其道大光旁求俊彦左右奉璋询事考言显忠遂良知人则哲邦乃其昌布昭圣武赫赫厥灵肃将天威以征不庭陈师鞠旅克成厥勲载櫜弓矢偃武修文上有大泽如川之流时万时亿敷政优优政在养民虞夏商周民説无疆万福来求百辟卿士告尔祥刑赦过宥罪洽于民心发号施令咸与维新保合太和泽润生民所其无逸庶绩咸熙立政立事维时维几论道经邦翕受敷施股肱耳目百僚师师天降时雨岁则大熟廼宣廼畞既霑既足百谷用成竝受其福皇心则宁帝命率育九河既道三江既入登是南邦覃懐底绩奠厥攸居下民祗协地平天成世世享徳帝庸作歌天下文明圣谟洋洋志气如神多材多艺是训是行万邦为宪展也大成天子视学和鸾锵锵彞伦攸叙邦家之光烝我髦士示我周行教之诲之诞受多方春王三月长发其祥奄有四海协和万邦小大稽首黼黻文章一人有庆万寿无疆万寿诗候补员外郎汪天与帝厯天同永皇龄日正中祥光先绕电华渚见流虹湛露临仙掌香烟篆法宫八纮瞻舜日九宇沐尧风夀域车书逺春台物象融通神侔太昊访道拟崆峒雉扇排云紫珠旗映水红莺声和乐琯花气暖宸枫帐殿三阶接灯楼九陌通千官扶御辇五老状仙翁琛賮来无外酺觞赐独隆八方霑大赉万国启羣䝉造士琼林盛蠲租绣壤丰推恩颁诰綍门䕃及儿童飨卒氊庐徧祥刑贯索空一人歌有庆万国享来同似此恩何既于胥乐不穷升恒符杲曜久大协苍穹甲子筹方始春秋运益崇十年环载笔万岁疉唿嵩粉署郎官末鹓班祝圣躬万寿诗户部山西司主事唐崇勲癸巳春三月皇王夀万年六旬今始度五福昔称先南极星辰灿东风品物妍曈昽升若木缥缈霭非烟丹陛夔龙肃彤墀鹓鹭联舆情欢率土广乐奏钧天辑辑和鸾至熙熙绮陌填雉开罗节钺虎拜列戈鋋岂识舟车逺咸遵道路平名藩随舞象译使泛楼船祝嘏陈方物扬休彚锦笺琪花迎日丽石髓滴珠圆春暖浮琼液阳和涌醴泉齐班同祝圣辑瑞共称仙彩焕虹流渚祥凝电绕川继离时出震体㢲以行权智勇天将纵聪明性所全心源符太极学海揭真诠道㟁诞登矣斯文兹在焉宸衷犹亹亹圣学益拳拳游目亲图史垂髫设豆笾羮墙通寤寐孔孟剧周旋无逸筹经畧乗闲御讲筵刍荛常下问鼗铎自髙悬大度涵江海虚懐纳滴㳙仁心基宥宻义问播中边陟降诚相接凝承志克䖍敬天供秬鬯奉祖洁牲牷一念通三极羣灵妥八埏光舒四表日愠解五琴絃今古洵无匹唐虞或比肩时雍征雨燠钧转握玑璇世尽登仁寿民皆侣偓佺烹葵还剥枣酌斚更输豜鼓腹嬉闾里行歌乐市廛春耕占布谷秋获听鸣蝉墉栉家家比仓箱处处连芳郊童竹马綵架女秋千贯索星芒敛圜扉草色嫣汉章疎五百唐宥越三千共喜薰风被宁忧化雨偏临轩明黜陟操鑑别愚贤课绩严三载官才慎四诠谁非经冶铸人尽荷陶甄丞弼官无旷髙深助莫前从容调鼎鼐安稳守蹄筌直仰干坤泰无虞旱涝愆丝纶频岁下租赋不时蠲偶尔闻灾眚多方示恤怜截漕敷井养发粟济民瘨化被春回谷仁覃泽润渊穷黎咸食徳耆叟悉衣绵恩钖天厨宴荣分内府钱嘉肴麟脯擘法酒鹉盃湔多士叨汪濊羣儒释毳氊千章储栋柱一击备鹰鹯细结珊瑚网相看鸾鳯骞特科开旷典隔岁再胪传林宻施罝兎花明耀锦鞯张罗真罔漏入彀岂无缘璞玉齐来楚骅骝竝赴燕廵方乔岳徧时迈翕河沿九曲环襟带千渠润陌阡翠华临瓠子苍玉镇淮田耎白粲漕长运黄流道不迁猕猴已见锁画鹢可徐牵至治名何有武功犹赫然方区争负版小丑絶投鞭蠢动同温蠖幺么似井蜎曾何风鹤警祗作釡鱼煎庙算无遗策师贞遂捣坚犂庭讫沙漠扫穴靖黔滇奏绩非司马行军岂站鸢铙歌敲镫入石碣负云镌多艺神难测余闲习必专有书皆讨论无物不精研玉律窥霄汉铜仪测度躔九章穷肯綮三角悉句弦六合叶周算五音谐大卷毫端鳯翮舞羽末蝨心穿咏矢卷阿际声髙太岳巅风飘律吕和响振濩韶宣久道成神化鸿基扩幅陨賔来无畛域贡逺自羗零王㑹图难绘方舆记屡编上林丛棫朴薄海献珠蠙灵产瑶堦筴祥生陆地莲欢唿山响应波静水清涟日月开双阙衣冠拜䆳綖和风披紫禁旭日丽花甎碧见炉烟袅红知宝炬燃瑞浮云叆叇声彻珮褊褼幸值飞龙㑹欣同舞兽跹质慙千里骏赏遇九方歅粉署金章贵纶音翰墨鲜抚躬思蹇蹇抱器愧戋戋介夀平为格迎禧徳秉干湛恩歌既醉嘉祉庆来骈至徳瞻乔岳遐龄验福田百生逄舜日愿效祝尧篇万寿诗候补主事罗复晋锦绣满前川春风百卉妍宫桃酣旭日官柳袅晴烟帝泽深如海民心戴若天初周花甲岁久歴太平年宇扩超前代功髙振古先㑹归诚有象声教讫无边鹤髪称觞至凫趋献夀前香花千户合斿綵万家连蔼蔼天颜喜琅琅玉语宣劳来申孝悌酺宴钖金钱惠及扶藜老恩霑搢笏贤赓飏均亮采雅奏叶宫悬曲谱康衢句词陈天保篇含毫莫能罄慙愧笔如椽万夀诗行取候补主事章焞圣徳莫能名当阳久化成恰逢春发育齐庆泰阶平霮䨴深仁逺联翩衆类荣万方翘首望紫气满神京中天瞻丽日元㑹协芳辰夀域开羣覩嵩唿颂圣人玉阶云鸟纪黼扆典谟陈万国梯航集千官舞蹈频帝道周天壤卿云到处多省方施大泽寰海不扬波青鸟金精萃朱英玉露酡有情皆爱戴随地是笙歌酿淳昭物阜伊始定时丰夀字炉烟袅琪花旭日红岂惟岐穗满更见棘圜空敢以飏嘉瑞应知参赞功龙御廵行处耆年候辇迎租连三岁免恩播八荒平无逸宵衣惕如伤旰食情阳春欣有脚膏雨沃新耕云汉昭囘久菁莪乐育时殊方觇礼教四海见雍熙玉轴披丹殿琅函进讲帷万年枝上露滴滴紫灵芝仙露调金鼎宫花缀紫微上林珠树晓碧瓦瑞烟围桃自瀛台熟盃从阆苑挥酡颜趋拜舞丹陛若庭帏大泽开三网荣光起二毛世登仁夀域人乐雨隂膏草木含新意云泉接近臯歌诗赓万岁拜手庆臣遭万寿诗候补主事姚华仙仗千官尽拜扬虹光电彩绕青阳车书禹甸真无外建钖箕畴正未央膺祚干符征鼎策来庭重译奏梯航共钦帝徳同天徳亿万斯年奉圣皇文物讴謡满禁林征欢绮陌畅宸襟九衢霑醉斟尧酒六宇和风鼓舜琴身向班联瞻圣切家从奕叶荷恩深欣逢交泰昌隆日天保长赓周雅音万寿诗候补主事黄振国车书络绎庆尧年正值春和淡荡天万国共瞻云日表三多争祝圣人前旗开翡翠分鹓鹭地涌楼台奏管絃雨露徧霑无有极献寿自绵绵万寿诗通政使司经歴朱象鼎齐天寿厯纪初周匝地欢唿庆钖畴造物同游涵万象生民独盛迈千秋平飞云盖龙蛇动细转风乌沆瀣浮窃幸陪式道甘分玉箸拜珍羞元首康哉世太平巍巍金阙耀长庚亲藩执爵承恩诏父老擕笻被宠荣乐奏九成和中节礼隆三让序分行引年盛典真希觏史册扬光垂令名万寿盛典初集卷一百三万寿盛典初集卷一百四钦定四库全书万夀盛典初集卷一百四歌颂四十四万夀诗广西廵抚兵部左侍郎兼都察院右副都御史陈元龙闻干坤健顺用贞覆帱于无疆河岳髙深爰亘古今而独久惟圣人能参天两地作配三才斯盛朝之福海夀山逺超百代驾羲轩而轶尧舜治隆则厯数增长光日月而丽星云道盛则神人胥悦大圣为生民所未有遐龄亦前史所希闻喜效嵩唿欢腾华祝钦惟我皇上照临如日悠逺同天文武圣神眷命隆于四海渊泉溥博声名施及两间五十二年以来莫罄丰功伟烈千八百国之内胥䝉厚泽深仁久于其道而天下化成于万斯年而四方来贺出日无雷之域皆能效舞蹈于梯航流虹绕电之辰无不致冈陵于颂祷况天南州郡在幅员万里之中岭外臣民实宇宙一家之近固宜乐舒长之化日庆福履于光天喜值三春恭逢万夀纪蓂堦之寳厯甲子初周仰枫陛之昌期春秋方永惟道建中和之极而手操气数之权所以受天百禄罄无不宜垂拱万年必得其夀乘干体艮天子方行春令而受朝就日瞻云羣下皆近天颜而致贺夙叨侍从今任封疆祝釐维有歴年恋阙更无虚日在粤右已两逢圣诞未能趋黼扆而颂九如与阖省之百职庶司今且就湘山而祝万嵗自大小之僚吏暨汉土之士民无不诚忭诚懽稽首顿首唿声动地五岭皆闻翘首瞻天三江竝集足騐王民熙皥偕游仁夀之天所祈圣体贞恒永享灵长之祚殚抒愚悃撰就律诗八首博採衢謡谱为词调八章既咏且歌缮册以献情䖍志切谨当十屋之筹语复辞眞广被万年之颂云尔斗枢电绕大虹流圣节长生古莫俦六十肇端环甲子八千分厯纪春秋华封岂但三多祝海甸皆为万嵗讴炎徼承恩今最久唿嵩声已逹皇州两仪和乐四方寛圣主乘干久治安寳祚延长超史册庆云绵亘拥朝端长庚太乙三垣拱周甲灵辰万国欢海内彭籛能上夀年年斟雉到金銮寳厯今逢五十余盛朝功徳不胜书天垂象纬眞相配史颂勲华总未如千圣集成超帝极百灵罗列拱皇舆太和元气熏蒸久大地同春化日舒蠲租赐复沛温纶浩荡恩波处处春六合尽为仁夀域万年总是太平人遐陬乐嵗占丰稔野老齐声颂圣神苍昊亦知宣帝力五风十雨四时匀圣世菁莪教泽新栽培多士庆逢辰髙明惟久能成物夀考于今更作人四序春秋添俊乂两途文武入陶钧十年一举垂无极万夀皇科万代遵太和宇宙太平时悠久宸躬集罄宜天厯周环交癸甲海筹重叠转干支慈宫上夀春俱永皇极称觞福更绥干健从来行不息万年鸿号纪康熙圣朝盛徳驾陶唐蓂荚春荣厯数长太极紫垣临七曜仙人神鼎献三浆鸿图巩处齐天永戬谷多来偕海量复旦光华曕不尽年年夔契费赓飏端拱垂裳万国钦九重阊阖庆云深梯航共贺长春节舞蹈俱呈捧日心螭陛风和卿士绕龙炉香暖圣人临岭外瞻天逺愿奏嵩唿入舜琴附献词调八阕浩荡沛恩波普天同润岭表遥霑数州郡四方风动竞献芹私葵悃瞻云唿万嵗欢声震南极腾光西陲效顺尽道今皇胜尧舜唐虞之世吾粤平章无分车书今一统长安近右调感皇恩鳯扆当阳蓂堦纪厯殿上仙桃醉春色欣逢万年天子夀欢唿万国衣冠集夀无疆夀无量干坤匹永永幅员为乐国永永太平如磐石永永臣民受恩泽当今圣人天所命自从开辟谁能及迈三皇驾五帝居其极右调千秋嵗康熙御极五十二年春王三月十八万夀圣人生日干支转花甲喧皇㑹环帝阙贺六十诞辰时节载阳晴昼永宫花御柳齐发畴昔记时廵驾幸燕齐秦晋暨吴越布得阳和满地恩膏最辽濶神京逺唯百粤也户户沐恩天末到今日竞欢唿皇帝菩萨右调应天长天子正当阳六合呈祥瑞到处熙熙皥皥太和元气恭逢万夀永逺昇平世风雨调日月华天地位龙飞九五甲子循环起圣子神孙上夀百官齐侍称觞舞蹈仰识苍天意佑吾皇享遐龄亿万嵗右调千年调圣夀齐天看春光每年尤盛三月化日舒长浩荡太平民物处处嵩唿万嵗庆绕电流虹嘉节今年是花甲初周比常加倍欢悦轮流嵗租免纳又开科旷典杏桂齐发海様恩波沁入士民心骨无限青山緑水满地是太和团结遐陬外遥仰宸躬一尊无量夀佛右调万年欢粤西州郡春光徧欢唿万年天子海宴河清天髙日朗极盛古来无比明良喜起是尧舜当年差相似耳还逊熙朝竝无十日九年水揆文兼重奋武更移风易俗东渐西被商旅涂歌士农舆诵眞是沦肌浃髓神京万里听蔀屋茆檐颂扬丹陛夀与天齐自今六十始右调齐天乐天子御极声名徧蛮貊率土普天久已偕登太平祍席愿得每人持一嵗共添助九重鸿厯使年年夀与山髙福如海溢能上律兼下袭从六十至千亿似干健天行话长生总是个至诚无息何必麒麟鳯凰见胜似河图洛书出自地辟天开未有如今日右调帝台春上古羲轩中天尧舜后来神禹成汤圣人代起谁能学得今皇配着髙天厚地一般覆载等悠长承平久天颜喜悦圣体安康五十二年之内记鸿功硕徳毫管难详从今伊始年年端拱垂裳使我子孙黎庶大家接续看祯祥恩深处人人顶祝万夀无疆右调庆清朝万夀诗候补捐工叅议任三益华灯照彻鳯城边动地欢唿列绛仙海屋晴霞铺禹甸蓬莱佳气布尧天东皇日暖春三月南极星明夀万年幸际昇平多乐事恩波流出总潺湲万夀诗原任江南苏州府知府陈鹏年闻召奭矢音不忘祝嘏相如报国惟有文章当虹流电绕之期正华祝嵩唿之日长懐蚁悃敢効虫吟钦惟我皇上干行不息坤应无疆春秋亿万嵗而花甲甫周宵旰六十年而龙颜愈渥昨者海屋筹添先自运中而得世今者椿龄厯永更从贞下以起元譬若丹霄日丽周天既徧而复起扶桑亦如紫极辰环次舎全临而再回星纪俾尔炽俾尔昌百福悉从于㡬式莫不兴莫不庶九如难罄其形容四方抒来贺之忱万国同媚兹之戴至若者蠕动无知罔识天髙而地厚枿生重肄幸逢春育而阳嘘殊恩欲报以无从至徳难名其奚自不揣固陋敬制芜辞岂曰卿云作颂用申拜手之思聊愿天保陈歌窃附介睂之意云尔斗枢再绕阏逢辰圣主当阳景运新蓂朔才经二万叶椿龄未老八千春仰瞻云日光华盛近接蓬莱道术眞无限莺花烦㸃缀普天同是奉觞人昨年夀域自天开諟译共球万国来五色葳蕤阗陆海九衢唿拜响春雷西山瑞霭神山似上苑奇珍阆苑猜此日重得见拟将词赋问邹枚解泽旁敷似海深万方同此祝釐心聚观五老浮河至㪚作三农击壤吟竝穂嘉禾登绣陌连房芝草擢瑶林祯符协应天人际申钖无疆始自今南山称祝总寻常圣徳如天报未央开辟干坤同太极主持元㑹迈三皇承平日久人皆夀熙皥风成物共昌不用华胥夸入梦万年端拱见垂裳保泰持盈宵旰并怡颜有道自长生不湏函谷逢闗尹何用崆峒问广成玉液人间持作酒青云天上列为城试看紫极中环处独有长庚亘古明九天雨露总无私枯朽重生分外奇弱草仍依三殿树寸心长捧万年枝徧教蝼螘含元气得伴鹓鸾振羽仪剰有微躯无处报盆香䖍祝太平时万夀诗原任江南常州府知府章文鐄圣祚山河巩鸿禧日月长三才中建极五位正当阳干徳眞施溥天行本自强讴歌同㝢甸福禄眷穹苍华渚虹流瑞瑶枢电绕光应期开太皥凝箓诞轩黄智勇超神授经纶运斗纲纉图辉列祖奠鼎抚羣方悠久龙编逺和恒鳯厯昌六旬周甲子万夀介春觞式庆逢熙运纯绥仰圣皇贞元绵气化宥宻慎㡬康神契苞符外心周亭育旁郊丘躬祼献柴望肃萧芗迓福霑黎赤孚诚若雨𤾉三朝尊寳训六典播彝章遹骏维增廓丕承祗觐扬彤帏怡色养綵辇恪扶将长信供雕饍慈宁馈玉浆庆霄方霭郁爱日亘煇煌豫顺谐亲志诒谋发后祥皇庥滋莫纪睿学较难量析理综千圣垂文缀七襄出言调玉律修徳琢金相道阐羲文奥儒严邹鲁坊图书蒐秘阁典礼振胶庠论史三坟彚陈诗六义张羣言倾液润百氏扫粃糠夙赞文敷懿还征武奋刚运筹深翠幄建策固金汤蚤遏滇黔蘖旋除闽粤疡鸢波宁负险鲸海敢披猖北讨俄平羯西征逺服羗雷风驰虎旅冰雪骤龙骧櫜戢函三畧懐柔靖八荒剑声销玉垒弓影挂扶桑端拱侔眞宰时廵契昔王省方明黜陟谘野騐凶穰神畧勤疏壅洪波立障狂川平侔禹凿坎顺饬冥匡𤓰蔓流无垫桃花水不飏投刍异瓠子沉璧陋宣房广堰栽髙柳淤田裕宿粱源澄九曲带澜静一苇航动念闗黎献劳心自庙堂诚求眞若保怙冒总如伤贡篚怜操柚登禾悯插秧十千均罢税亿秭屡蠲粮赈赡开中帑常平设义仓均输通市贸转运驾艅艎物阜滋连穂年丰惬满箱男耕欣比耦女织効携筐解网宏三面寛刑宥一创命官详听棘勅吏徧栽棠春蔼圜扉草宵停贯索芒鸡竿尝耀日狴犴早融霜雅化薪槱盛昌期莪棫芳名科增甲乙儒彦广宫墙紫诏新颁殿丹苞逈翙冈桂丛舒暖律杏宴发秋香选俊收瑚琏呈材备杞樟演畴归正直习礼范康庄巍焕尊无上谦沖凛未遑鸿名辞显铄公听杜愆忘积致祯符萃洪敷郅治彰冈陵弥益算云日夐垂裳彲虎聨班序䕫龙拱御牀官僚钦济翼耆艾効匡勷糺缦华晖矞零湑甘露瀼共球丰砮钖琛献彻琳琅西旅逾葱雪东鳀泛碧沧岛宁来卉服苖格拜奇装异羽供驯雉名驹进骕骦雕盘珍赤豹春酒馔黄羊镐饮逢嘉乐莱篇嘏夀臧巴童歌隽僰邠叟咏甘凉载徳齐欢忭衔膏更激昻普天瞻象魏率土拜巖廊温树连重翠宫花匝万行岚光明绣籞泉液汎银塘碧缀千年实香生九节菖御酺罗鼒鼐广乐奏笙簧釐祝舆情翕尊年圣泽汪跻陪延耉老宣劝命天潢鲐背分千列厖睂序两厢海仙输巨枣河伯献华鲂法酝黄金醴殊珍白玉肪国耆深醉饮野老得欣尝既饱天厨馔尤霑太府藏朱提溢璆贝锦叚映珩璜大赉敷天浃𢎞仁九野滂宠逾分玉杖光渥赐珠囊睿祉占靡极皇图卜未央䝉覆载大徳沐汪洋昔缀羣僚末尝陪列署郎心依双阙下职忝五湖乡谫劣叨矜宥卑跧切感惶承恩惭报称祝圣肃趋跄蝱蚁膺孳育寰瀛荷夀庆愿随仪舞后稽首颂无疆万夀诗原任浙江温州府同知徐益哲闻大徳必夀万年歌有道之祥景福如天四海献长生之颂黄流注于玉瓒福禄攸宜白环来自瑶池祯符协应钦惟我皇上中和建极功徳兼隆文武圣神迈古今而首出髙明博厚配覆载以无疆申永命于穹苍重开甲子之厯庆三多于盛世适逢癸巳之年固已喜溢寰区欢腾率土矣葵藿为心犬马同恋深懐日升月恒之祝不尽天长地久之情伏愿纯禧永享睂夀益绥八千嵗为春秋歴耄期而不倦亿万年奠匕鬯赓保定于靡涯无任踊跃欢忭之至春台喜气动民情圣夀无疆宇宙清大地风光承道泰中天膏雨对时亨诗书振起千年运礼乐彰为百代程自此霑恩靡有已称觞嵗嵗乐昇平万夀诗福建福州府海防同知沈宗叙钦惟我皇上功髙五帝徳迈三王纳万国以咸宁登兆民于仁夀欣逢圣诞率土欢腾宗叙昔充鳯阁清班今厠海疆下吏幸随贡赋得近阙廷跪瞻华渚飞虹快覩尧天介夀巍巍至徳莫罄赞扬渺𣺌微臣奚容称颂惟是父詹事荃仰荷圣慈龙章叠钖弟编修宗敬更䝉天眷久附鹓行世受殊荣涓埃莫报一门席宠总在天髙地厚之中薄海唿嵩曷胜抃舞讴歌之愿敬赋近体四章以志万年盛事华渚瑶光照万方时逢清宴庆无疆普天黎庶欢声洽大地山河瑞霭彰城阙春风舒锦绣野田膏雨徧农桑此日何多幸拜舞嵩唿逹建章九重深处沛恩纶解网蠲租更作人细草新花增景色和风湛露被阳春欢唿巷陌歌还舞瞻仰羲皇夀益仁久道化成眞盛治庆云烂熳照芳辰殿前献夀礼崇隆鸠杖龎睂谒帝宫葵藿微诚依日月图畴嘉瑞胜崆峒千官式序趋跄肃万国朝宗仰望同天保声中看舞鳯细听九奏颂肤功圣世欣逢喜气偏承恩曾傍五云前螭头日上瞻尧厯雉尾风来鼓舜絃忝列分符供外吏幸随贡赋近髙天一门戴履真难报愿借南山祝万年万夀诗候选州判俞忠谟垂裳乘景运御世惕宸衷日正来灵鳯天髙度玉虹晓烟隄柳翠甘澍露桃红嵗嵗韶华好民多击壤风玉殿垂旒日黄星出现年甘泉涵圣泽温室对虞絃綵燕翻珠缀宫花隐瑞烟皇仁原自渥咫尺戴尧天万夀诗候选通判陈世增和风披拂景暄姸万彚争舒圣主前宫柳緑飘迎鹭侣林花红放耀龙㫋纶书特下恩波暖蘂榜新开桃李鲜旷典幸逢尧舜世熙熙化日不知年万夀诗原任顺天府懐柔县知县林元桂六合同风日修龄纪大椿祥光呈鳯阙紫气绕枫宸春酒尧尊献工歌舜乐陈衣冠忻拜舞筐篚贡奇珍泽沛寰区徧嵩唿率土亲彼苍眷有徳维帝念安民荡荡遵王路巍巍仰圣人无疆祝万夀保佑自天申万夀诗新授福建漳州府龙溪县知县吴元丰钦惟皇帝陛下健体天行徳符坤载仁风普被万方莫不尊亲恺泽覃敷九有咸深爱戴鸿禧丕懋山陬海澨人人祈天子万年景运聿新白叟黄童念念祝一人有庆兹值阳和令月恭逢圣诞良辰瑞气霭龙楼初周花甲祥光腾鳯阙永庆天长稷契臯䕫齐列尧阶而介夀要荒侯甸均歌舜乐以称觞海屋筹添亿万禩年丰人夀瑶池桃熟千百国巷舞衢歌率土腾欢普天称庆豢养日深纎埃未报久沐恩波忝窃八年珥笔新承雨露谬膺百里花封思进九如之章赓飏玉陛愿效三多之祝拜舞彤廷敬赋俚词仰希睿鉴圣人有道正当阳瑞霭祥云绕建章景福咸歌同岳峙遐龄共祝与天长千官抃舞金瓯巩万国欢唿玉厯昌幸沐恩波随鹭序巍巍帝徳夀无疆万夀诗新授广东肇庆府广宁县知县郑韵万年桃实始开花甲子周时夀正加蓬岛初生仙李核瑶池刚发大椿芽车书大地朝丹阙日月中天灿锦霞亘古一人惟我后虞廷应不数重华万夀诗新授贵州安顺府安南县知县范圣文嵯峨双阙瑞烟浓抃舞嵩唿徧宇中玉液光分椿树緑蟠桃色映御筵红厯从花甲开洪运健比天行颂法宫此日拜飏歌主徳万年仁圣幸躬逢万夀诗新授广东广州府新宁县知县邬维新巍巍至徳迈陶唐运㑹方新寳厯昌四海文明安且治九重仁圣夀而康金樽琼液长庚酒玉册琅函景福章寸草春晖慙莫报天长地久戴君王万夀诗新授直𨽻顺徳府鉅鹿县知县秦培亿万斯年祉箓新千官拜舞集重闉贞元遇合时方泰景象雍和物尽春珠树传灯连绣陌锦围成市接丹宸身依蓬岛欣瞻仰幸沐恩波及万夀诗新授福建漳州府诏安县知县许懋徳乐恺频歌徧万方欣陈天保进尧觞巍巍荡荡干坤大嵗嵗年年日月长覆载有心绵厯数山河无物不芬芳稽首懽腾甚愿献三多帝座旁万夀诗新授山西平阳府岳阳县知县邹宏志盛朝寳厯正繁昌帝徳巍峩冠百王泽沛万方霑恵雨歌传三祝庆垂裳氤氲瑞结干坤永骀荡春融日月长绕电流虹花甲丽普天懽颂夀无疆万夀诗新授广西阳朔县知县方任帝启中天运维皇建极年咸池升日驭黄道粲星躔至徳方干健神功法斗旋三朝昭圣孝八蜡致躬䖍旰食因求瘼旁搜贵得贤车书同絶域礼乐彚前编宸翰披缣洒奎章礲玉镌庙谟宏逺畧胜算拓穷邉王道平平候尧民皥皥天南山髙捧日西极近浮烟拟献封人祝惭陈下里篇欲知无量夀应与佛齐肩万夀诗新授福建建宁县知县章全人天地人皇纪都归万夀年百龄扶杖至八表贡琛前齐执香花祝争求碑碣镌圣人谦不受臣子请弥坚功徳称尧舜神仙数偓佺何如无量佛髙拱大罗天壠秀三岐麦池开九品莲太平时有道熙皥本无邉不见耕牛喘长看战马眠甲科还特设丁赋已轮蠲比户登仁夀羣工荷保全皇慈何以荅寳祚祝绵绵万夀诗候选知县吴顾行虹流电绕正春阳万姓羣称万嵗觞动地讴歌齐献祝普天膏露亦呈祥千门缛采迎朝日九陌和风拂御香何幸逢旷典得随野老奉壶浆圣夀万年颂候选州判徐元琠钦惟我皇上徳竝清宁功符易简经天纬地备圣神文武之全咸五登三建正直荡平之极用能神庥感召羣卜享祚绵延庆天子以万年普天岳颂占一元之复始动地嵩唿统御遐陬合千八百国咸登夀域乘干立极歴五十二载尽入春台辅相裁成补造化所不逮博施济衆实尧舜所未能省刑之诏频颁汤网开而万家见日蠲赋之书屡下虞絃奏而大地生春问俗省方用登斯民于祍席平天成地悉本圣主之绸缪奋六师以靖边陲烽烟永息震一怒而安天下苞蘖俱消将士遄征感深挟纩闗津利渉泽逮牵车凡兹帝徳髙深莫非皇仁浩荡抑且陟圜丘而主鬯必躬必亲歴长白以荐馨致诚致悫临雍尊圣銮舆增阙里之光广额求贤鳯羽振髙冈之采焕天章而敦士习言言玉振金声颁宸藻以示官箴字字珠聨璧合虽已治而思治况日新而又新学海汪洋觉金匮藏书之未富笔花璀璨笑兰亭禊帖之非珍攷之史册昭垂巍巍莫竝合诸臣工颂祷荡荡难名敬集经史陈言用志冈陵大庆爰稽首拜手而献颂焉颂曰春王三月长发其祥保佑命之其道大光圣敬日跻协和万邦百福是荷万夀无疆诞敷文徳清明在躬行健不息允执厥中光被四表福禄攸同令徳夀岂永世无穷徽柔懿恭徳音是茂亦右文母遐不睂寿纯嘏尔常亦孔之厚永言孝思保艾尔后振民育徳濯濯厥声布昭圣武赫赫厥灵允文允武克寛克仁万邦为宪永观厥成立政立事所其无逸维时维㡬祇敬必饬论道经邦万邦作式气盛化神世世享徳温恭朝夕克广徳心缉熙纯嘏日新又新多材多艺是训是行克明峻徳展也大成奄有九有地平天成保合太和爰及矜人帝命率育皇心则宁钖兹介福懐柔百神奖顺天则元亨利贞时雍风动泽润生民小大稽首以事一人天子万夀夀考且宁万夀诗新授浙江绍兴府㑹稽县县丞吴学礼九州玉帛辏神臯瑞霭氤氲集衮袍治洽四灵来上苑云呈五色拂旌旄彤廷共进瑶池酒御宴同餐金母桃此日天心申笃祜臣民万载沭恩膏万夀盛典初集卷一百四万寿盛典初集卷一百五钦定四库全书万夀盛典初集卷一百五歌颂四十五万夀诗侍卫杨凯万年欢庆永垂衣四海讴歈集帝畿仙仗早排双鳯舞彩云时䕶六龙飞琪花夹路连青琐瑶草当阶向紫微声教覃敷由圣武懐柔到处乐瞻依万象雍熙雨露新河山一统布阳春长瞻紫气光南极共挹琼浆夀北辰淑景移时传大濩御筵开处肃钩陈称觞舞鹤连翩至綘老齐来祝大椿万民爱戴竞嵩唿航海梯山谒帝都三面网开频赦罪九重诏下屡蠲租生成髙厚同天地组绣街衢俨画图採得紫芝堪献夀丹砂腾瑞满金炉万国同风徳化成恩膏犹自沛民生省方屡见泥封降问俗频烦翠辇行粟发天仓充玉粒泽施湛露足金茎黄童白叟欢无极骑竹扶鸠贺太平万㡬时暇焕天章宸翰生辉御墨香笔挟蛟龙腾锦绣诗成珠玉富缥缃千门日暖烟云丽三殿风和日月长制诰典谟垂不朽鳯凰池畔进霞觞万方玉帛㑹彤廷鸾珮鏦锵列紫扃薄海咸宁归圣治与天齐夀祝昌龄千条细柳飘丹陛百丈乔松映翠屏宴乐已深鱼在藻九州照耀老人星万类霑恩大化周飞濳动植庇洪庥贡来筐篚丹霞灿集得共球瑞霭浮宵旰千年调玉烛干坤一统奠金瓯须知仁夀髙今古惟有唐虞尚足俦万夀无疆颂圣君阶前舜乐动南薫青龙夭矫盘双阙黄鹤蹁跹出五云大地祥光时缭绕上林佳气日氤氲蟠桃花发春风里曲奏钧天次第闻万夀表壬辰科分拨八旗武进士万国宁等伏以一人有庆敷天同景运之隆万夀无疆寰宇衍昇平之福金鑑悬于黼座日映金茎玉衡奠于泰阶春绵玉厯缝掖与韬钤竝奋藿葵与芹曝同倾望阙云翔唿嵩雷动等诚欢诚忭稽首顿首上言钦惟皇帝陛下天亶神灵首出庶物虹流华渚占瑞应于髙辛电绕斗枢集祯符于轩帝仰圣孝则尊养兼隆庆叶于慈宁长信焕宸猷则作述竝茂光照乎东壁西园翕河乔岳沛膏雨于时廵平地成天利随刋于亿载职方作贡不遗乎铜柱珠崖王㑹陈图逺暨乎金城玉塞广桂林杏苑之英探玉海珠渊之秘期门羽林之士亦得观听圜桥中逵兎罝之夫竝许觐光塲屋仰圣主之伟徳丰功无非衍庆凝休之自䝉国家之深仁厚泽总是祈天永命之基是以数应昌期天开夀域嵗徳在癸五行逓献其休嘉月令方春万物正当夫和㑹御宇歴五十二年之久如日方升圣诞逢六十万夀之期普天同庆山鞮海译萃万国之衣冠云灿星辉启千门之阊阖花凝湛露竞舞尧阶草带春晖齐瞻舜日疏仡循蜚而下千古未逢云司鸟纪以还百王莫尚臣等才疎豹畧幸与鹰扬际圣世之修文偃武已能脱剑而韬戈遇盛朝之久道化成窃慕敦诗而说礼幸际太平之日可无颂祷之词是用恭进夀诗仰邀圣鉴窥蠡测管何有当于髙深向日倾阳聊以申其忠爱伏愿畴陈五福雅奏九如集帝王未集之嘉祯以万纪年以百纪世开宇宙未开之鸿图与天同运与地同贞从此果献安期桃供方朔云开青鸟非止器车泽马之祥书吐玉麟永征海晏河清之瑞矣等无任瞻天仰圣踊跃懽忭之至谨奉表称贺以闻万夀诗武进士万国宁寳厯膺图夀域长太平有道庆垂裳梯航一统尊王㑹剑佩千官列建章五色云开阊阖晓九霄曲奏鳯麟翔驻颜无事崆峒访化洽虞廷徳迈唐武进士岳旻紫云缥缈䕶天颜海宇春深嵗月闲大小共球来下国百千玉帛㑹涂山巍然帝徳无能颂穆矣皇风孰与班自是华封人善祝愿赓甲子纪循环武进士罗兼能日丽尧阶祝圣人普天同庆太平春四时好景当三月万夀霞觞正六旬蓬岛神仙朝玉座天街歌舞洽芳辰韬钤幸与冠裳㑹愿效华封颂大椿武进士徐家骐四海昇平久化醇巍巍覆载徧深仁道隆虞夏心源逺学贯羲黄徳业纯蕋榜重开多士喜国租全免万方春际此欢无极愿效嵩唿祝圣人武进士袁宏誉鳯城春暖紫云旋济济称觥绕御筵至徳自应凝大寳长生原不学神仙三多作颂周华界万嵗唿嵩震岳巅寰宇已臻仁夀域稽首乐尧天武进士施嘉檝盛朝作覩正当干圣藻神谟焕九天鹗荐欣开赓鳯阙鹰扬喜集傍龙筵蓂舒望日看三荚柳曵春风拂五絃共仰紫宸𢎞夀域年年长耀泰阶前武进士李师孟干徳当阳景运隆天开夀域庆时丰九霄仙乐翔威鳯五色云车驾綵龙重译梯航瞻紫极三春花柳祝华封千秋不用陈金镜大地欣看瑞霭重武进士左宗鲁春暖莺花绕建章万方齐进万年觞恩光与日流辉逺健徳如天被泽长化宇人人歌有庆康衢处处祝无疆已洽三多愿咸拟新诗作对扬武进士张起鹏春风暖拂万年枝率土臣民捧夀巵甲子初周绵鳯厯卿云复旦绕龙墀梯山航海朝天国舞巷歌衢祝圣时帝徳无疆同大造唿嵩愿献九如诗武进士柴基鳌禁清和敞御筵东来紫气接炉烟万年圣夀方周甲八极皇仁总若天厯数久膺踰亘古版图无外迈从前春台共跻恩波永率土争传三祝篇武进士毕宗鲁圣主当阳万象昌天开夀域悉来王八荒拜舞天颜近四海讴歌寳箓长文徳昭囘云汉晓武功震叠甲兵藏欣逢盛世新承宠共效嵩唿祝未央武进士王有才五色云开丽碧天春囘甲子运初旋梧冈翙羽来三月洛水呈图祝万年冠珮盈廷趋阆苑车书重译舞琼筵草茅下士霑荣宠共沐恩波到日邉武进士章尚桓圣徳巍巍天徳同民依宵旰厪宸衷治逢文武成康世人在雍和熙皥中物阜民安忘帝力河清海宴颂神功化霑黎庶偕仁夀嵗嵗田畴报屡丰武进士焦熹五云深处接蓬莱鳯诏衔恩沛九垓福国有征皆乐土仁民无地不春台西池盘献蟠桃熟南极星辉夀域开更有作人𢎞雅化文经武纬集英才武进士马纯士南极祥云䕶紫宸太平长颂万年春盛朝有道兼尧舜帝徳无私集鳯麟神管繁吹连御苑玉台髙处接仙真梯航共喜瞻王㑹日丽风和祝圣人武进士符镇菁葱佳气开南极敛福皇躬集衆庥佛日喜添新甲子尧年髙占古春秋航琛辇赆同朝㑹剑佩星冠拜冕旒犬马心恋主嵩唿犹得逐鹓俦武进士王镇维太平天子正当阳宇宙雍熙化日长四海尧封霑雨露千秋禹甸沐恩光嵩唿共献南山颂华祝同赓云汉章荷宠无由抒爱戴瑶堦惟进万年觞武进士蒋騄堂亷一徳庆明良化宇昇平乐未央万国来朝争就日一人有庆正当阳瑶池春暖蟠桃熟上苑风和海鹤翔圣夀天齐山岳永愿从鹓鹭颂无疆武进士郭士焞雍熙盛世庆方新南极星光向紫宸快覩仁风周海宇欣瞻雨露徧黎民九重福禄归天子万国衣冠祝圣人恭沐皇恩无可报年年三月颂长春武进士郭丰年万年枝上万年春万嵗楼头万嵗人春到万年增烂熳人逢万夀倍精神万民鼓腹欢无极万国来朝庆有辰此日圣躬涵万福三千桃实八千椿武进士朱锐华渚虹流早发祥中天景运际时昌文明治定超千古武畧功髙震八荒南极春星辉紫禁西清寳翰丽奎章万年同进无疆祝率土长瞻日月光武进士魏琛圣主当阳御紫宸蟠桃此日献方新玉阶瑶柱青天色甘雨和风大地春东海筹添来瑞鳯南山樽满集祥麟太平盛事流恩逺万嵗千秋祝圣人武进士朱先甫圣人天地富春秋寳厯初逢甲子周南极祥光凝鳯阙西山佳气接龙楼千州齐颂华封祝万国欣瞻海屋筹献夀常仰戴尧天舜日镇悠悠武进士崔起潜春深御苑柳垂青羣捧尧樽祝大廷自古虎贲曾脱剑于今介士尽谭经泰阶端拱千年圣玉烛常调万国宁新进何所颂愿将圣夀比椿龄武进士金球花明景淑富春天佳气葱茏霭御筵瀛海灵椿多瑞彩沧州紫桂永鲜妍嵩唿有庆三千国华祝无疆亿万年荡荡巍巍功徳茂彤墀敬进九如篇万夀诗总河标下左营卓异游击费俊钦惟我皇上徳合干坤恩覃中外励精勤于五十二载开太平以亿万斯年恭逢圣夀六旬兹当春王三月龙徳正健鳯厯方新天成地平八表际时雍之运星辉云烂万方庆熙皥之春道统接乎唐虞心源契乎孔孟鱼跃与鸢飞共乐黄童偕白叟齐欢一介武臣四声未辨管窥蠡测岂足仰重夫髙深就日瞻云不禁觐光而踊跃嵩唿万嵗声应六合之歌诗献七言喜同百兽之舞云尔太平天子命长膺徳徧垓埏万国承六十元辰光始旦八千寳厯日方升圣躬行健干符合夀域宏开泰象徴春转青阳廻斗柄絪缊北极紫霞凝集成圣统学深纯金镜髙悬亿禩春超轶百王传寳训甄陶万类入洪钧图畴列览通神契洙泗传心味道眞徳合古今隆建极苞符洽治景常新人乐雍熙有道年身兼创守日干干三朝谟烈心源在万国尊亲色养全甲帐斋居懐栉沐泰坛䖍祷为桑田九重宵旰眞无逸不用诗陈抑戒篇平平周道润恩膏荡荡尧封入覆帱亥歩应嫌瀛海小骞槎未觉汉津髙嵩唿㑹见来重趼华祝从今徧不毛赫濯声灵清八表犹喜记龙韬赐复蠲租亿万千欢声雷动自年年三章谨饬恩弥渥五听精详志益䖍礼洽百神呈玉检河浮五老授瑶编吹豳响叶云璈奏击壤耕歌庆普天万年虎拜㑹熙朝咨命从容整百僚独运干纲周赤县髙悬离照彻青霄寅恭入咏官方饬廉法垂箴睿虑遥一徳明良征盛事赓扬倘许附箫韶圣世人文久道成龙鬐鳯藻振青㝠长庚巳自临奎宿南极还看聚徳星绣仗材官知嗜学花门侍子尽横经作人夀考传歌徧惟愿思皇翼万龄浩荡深仁畅八埏星云糺缦自章天禽鱼咸若乘时乐草木争荣向日妍五十二年恩普徧百千万载厯长绵九如称祝瞻皇极嵗嵗霞觞进御筵万夀诗候推守备陈天祚鳯厯周花甲龙图启令辰应期千载遇钖类万方均朱草敷丹陛黄云䕶紫宸君王长燕喜寰宇沐深仁运辟贞符㑹天开圣治昌寰区登夀域恭已在巖廊旭日尧尊启薫风舜乐张唿嵩声一概万国仰垂裳㑹逢开泰日时喜值东皇淑气澄青琐春膏溢建章六宫欢献嘏百辟肃称觞处处康衢颂讴歌化日长鹤算皇图茂龙飞帝祚长眞能六五帝从此四三王威烈超周汉雄规藐宋唐慙吉甫行李阻蛮乡万夀诗原任广东连阳营俸满千总髙日巍巍帝徳大同天甲子筹添亿万年日灿五云开鳯尾烟晴双阙袅龙涎琼花琪树传仙仗火枣交棃集御筵一曲九如环拜舞深承雨露浩无邉万夀盛典初集卷一百五万寿盛典初集卷一百六钦定四库全书万寿盛典初集卷一百六歌颂四十六万寿表举人李长庚等伏以圣寿同天万国献升恒之颂皇恩似海八纮赓卿旦之歌仰南极之星辉长与玑衡竝运值西池之桃熟端知雨露旁敷天皇纪万八四千典册于焉常炳歳度起三百六十花甲从此初周易象则数书一元洪范则寿先五福此所以普天华祝大地嵩唿者也钦惟皇帝陛下超轩轶昊驾舜贤尧臻乆道之化成域开仁寿着允恭而光被世乐雍和祥征泰运之隆凤在郊而麟在薮瑞集昌期之盛鱼有藻而鹿有苹巍巍荡荡以难名皥皥熙熙而顺则原夫虹流示庆笃生有道之圣人瑶彩钟祥保佑万年之天子聪明睿智合四徳以立诚文武圣神统庶邦而建极甲帐观书之暇由洙泗以迄紫阳细旃染翰之余迈钟王而超颜柳廵行銮辂春生翠凤之旗指授河漕波静金牛之渚圗绘烟蓑雨笠如披月令豳风搜罗迈轴考槃载咏菁莪棫朴时时解网善教得民疉疉蠲租诚心保赤奋扬沙漠天河洗紫塞之兵弭戢海疆夜月上朱厓之贡三百属联常奏绩秩然礼乐兵农千万国黎庶腾懽赫矣东西南朔是以宇宙之内沐盛徳而效来臣覆载之中被仁风而歌寿考太和保合垂衣裳于五十二年厯数绵长集共球于万千亿叶阳春三月暖鼓融风圣寿六旬光迎晓日预沛恩纶而免赋不用瞻蒲望杏自然井养无方特从夀域以开科顿教握椠懐铅共喜书升有路黄童白叟都为佺侣之仙灯树花棚尽是蓬壶之境扶杖者国老而兼庶老咸曰多富多寿多男宪言者上庠以及下庠苐愿如川如冈如阜民寿合成帝寿人心即是天心况当雨旸时若之辰天不爱道而地不爱宝益际运祚昇平之㑹川以増媚而山以增辉等言愧无文情深釐祝献刍荛之一得稔知圣主乆怜才望葑菲之无遗羣仰大君能造命辇毂懽唿之下谨罄葵忱星云陈灿之间式瞻枫陛摘仙果于长生之树挹流霞于太液之池伏愿六合同春万年不老道随时泰丝纶润滴金茎寿与天齐仁义炼成丹颗厯算春秋之歳富有日新无穷甲子之期乆安长治等不胜踊跃懽忭之至万寿诗举人李长庚皇圗绵宝厯奠定此坤垠疉疉嵩唿寿遥遥岳降神惠风初应律淑气正宜春是草中庭荚凡柯上古椿朔桃红似火安枣大如轮凤辇随龙种鹓行列雁臣英才诚济济公姓果振振阊阖千门晓莺花三月辰莲灯待奇士甘雨润良民徧学絃歌鲁齐吹稼穑豳经纶抒睿虑保定及君身箕毕谙时节郊原爱比邻太平人见惯大有史书频尧则惟天大汤铭又日新万几殊逸豫四库乃纷纶尊号升丹陛谦光出紫宸道髙心益下名者实之賔侯甸要荒合禽鱼草木均讴歌通寤寐拜舞表尊亲来自蓬瀛外梯航祝圣人万寿诗举人陈大庆红日初生曙青阳正丽辰万年天子寿一统太平春海岳筹方纪羲轩厯更新风传率土庆露浥普天均丹陛千官拥金炉五色陈愿言随凤羽仪舞向枫宸睿德同天运昌龄与日长星辰环玉几沆瀣引霞觞乐奏箫韶永花迎剑珮香祥麟游在苑灵象舞成行蚤已神人洽因之品类康万方齐拜手长此奉君王仰挹文思圣谁窥濬哲衷精㣲兼广大履蹈悉中庸华渚虹流瑞图书天钖聪自然披阃奥无事访崆峒直与干行竝还将离照同未央宫漏永万古辟鸿䝉穆穆难名徳巍巍丕显谟八荒歌帝力一气鼔洪炉垂拱文明盛生成雨露濡天章时焕发地道日昭苏仙掌浮元气祥云捧瑞图九重金钥启振响杂嵩唿锦缆来方国文驺拥上京舟车何络绎拜舞尽聃彭往者时巡幸羣然望斾旌天山指顾静淮甸洑波平神武丰碑纪訏谟底绩成坦途来颂祷贡赋有余情黄道临阊阖金泥降掖垣时闻解泽沛更与㢲风温祝网开三靣蠲租下九阍星辰稀贯索椒飶徧干坤红朽家家粟花封处处村遥知千万载饮啄是君恩不夜昭云汉长春滋植培千门萦凤阙六典出鸿裁恭领王言涣欣逢寿域开十年当虎拜两榜萃龙媒徧下珊瑚网环称㶑滟杯风云隆际会元首咏康哉水殿金鳌镇宸居爽气澄时雍丰豫暇艺事蔼骞腾日月天文丽云霞睿藻蒸字真龙负出律与凤鸣应不假人工代惊㸔天纵能英风昭万古金石可相胜自辟阴阳撰还披纪载文谁能髫龀日即是圣明君我后膺图早乗干保泰殷旰宵皆惕虑逺迩足氤氲靡事陈无逸宁须戒倦勤赓歌与击壤旦旦仰卿云草莽何知识嬉游共庶黎百生逢运泰万寿正天齐碧沼罗琼液和铃集介珪皇风暄斗北紫气满关西壶溢金茎露封题玉检泥卷阿如有作载咏继凫鹥万寿诗举人叶王前春云叆叇绕天阊花甲新周岁月长五十二年多雨露万三千里集冠裳花明珠树蓬壶近烟霭金炉宝篆香此日人文当景运嵩唿动地缀鹓行浩浩恩波滙百川功成礼乐足三千九苞凤翙朝阳地四照花开不夜天曲奏云璈看鹤舞风和玉宇听莺迁升恒有象文明盛寿域𢎞开霄汉边万寿诗举人刘嵩龄闻两仪之大惟君兼天地生成之合五福之一曰寿得干坤清淑之全岁以衍而弥増业高千圣者年高千圣嘏以纯而永钖徳冠百王者齿冠百王敬陈三祝之词恭效九如之咏钦惟我皇上一人有庆万寿无疆道虽逸而勿休肃乂哲谋綂贯于歳月日时之内心自强而不息刚健中正直超于元会运世之前备兹圣徳之渊深获此帝心之眷注固已丹文緑字天颁不老之符金简琅函地出长生之箓矣乃犹圣不自圣安益求安常存兢业之心永底郅隆之盛湛湛九天膏雨即为益寿之醴泉葱葱万里桑麻尽是呈祥之芝草斯盖唐虞而下未能多际之昌期抑亦汉唐以来无由偶见其盛事者也乃者昭阳建岁辰月当春计膺图握寳之长则五十已踰其二溯贯月流虹之始则六十正值其全天皇之纪万八千始基之矣封禅之代七十二莫能及焉于是四海讴歌九州鼔舞指南山而献颂欢声遥答夫舜琴斟北斗以称觞喜气徧浮于尧酒天庥滋至幸值斯时物类咸亨欣逢此日草茅贱士章句庸流家受国恩疉畀一方之寄名登乡榜久叨三物之荣兹因代父以瞻天敢不矢歌而祝圣敬拟唐人圣寿无疆词十章上呈睿览听韶音之嘹喨愿随百兽以趋跄仰魏阙之嵯峨乐共九苞而抃舞云尔道洽时逢泰人欣日丽中一元春浩荡万象早昭融璇玉三辰合权衡八表同普天尊正朔大地徧薰风已庆祯符应遥看淑气通欢唿称圣寿直欲彻苍穹帝徳符元化宸心契穆清寿从无逸得政以有恒成兢业膺多福忧勤致太平功高原不宰道大转难名宝俭常居约存仁本好生海隅欣丕冐熙皥世咸亨地比恩膏厚天同厯数长和平皆道徳丰稔即祯祥化俗归忠厚安人迪吉康登三咸在运画一自成章侯甸车书合梯航玉帛光风行兼日岀称寿尽来王典学周终始单心本缉熙钟镛谐律度金玉合威仪纶出亲挥翰经成自吐辞畀畴重夏禹画卦又包羲语黙爻兼象方圆矩共规寿高由徳劭天为作君师解作千家雨升囘万国春祥刑歌帝徳偃武颂皇仁饥溺真由已痌瘝若在身蠲租蘓下里贷赋恤穷民户有含饴叟衢多鼓腹人从今祈圣寿亿载更如新询岳同虞帝抡才辟四门涉林求梓杞剖璞出瑶琨雾变南山豹风搏北海鲲有文同汉倬无语不春温罗入咸知徳珠遗亦感恩作人逢寿考联袂祝天阍参赞谟猷合经纶宥密全以身兼作述惟道备高坚心法传钦允神功契广渊劳常甘夏檋愠欲解虞絃休恤筹千载艰难计万年九州咸引领祝寿愿瞻天朗日含王字明星授帝圗尧阶通阆苑禹室接蓬壶瑞色龙楼綵晴光贝阙珠卿云分象纬和气鼓鸿炉不借三枝树宁须九节蒲万年占圣寿验取泰阶符御幄祥烟敞春旗湛露开凤从丹穴出麟自碧山来座对千秋鑑筵陈万歳盃天中听箫鼓海上见楼台紫气呈星象青云映斗魁欢声传合殿拜舞沸如雷金波明鹤禁玉宇接龙楼物色三春丽天龄六甲周时平瞻玉烛祚永奠金瓯瑞露明初浥香烟密欲浮元芝绵嵗月碧树歴春秋早识沧溟外应増寿屋筹万寿诗举人博山伏思至诚首出定享遐龄大圣开天必臻睂寿盖惟天眷徳于焉申钖无疆惟徳动天固尔祯祥诞集龙河兆瑞乗宝箓而运启中天华渚呈休握干符而徳隆上古黄云覆盖金箧筹添紫电绕枢皇图禄永稽之在昔则皆然考之于今而益信伏惟我皇上仁义中和神圣文武孺慕本乎至性色笑承欢礼仪笃于孝思恭顺将志仰一人之至徳仁让成风生万国之欢心惇庸化俗若乃学兼六艺道贯三才黙契一画之先理精河洛会通万物之本体顺隂阳集尧舜禹汤之大成宏开道统晰孔孟程朱之秘奥洞启心传是以崇礼素王标人道之归极显褒徽国定儒宗之指南姬代前贤胥䝉旷典宋家徃哲竝被隆恩况乃临朝听政之暇即事观书行銮清道之余手不释卷博极瑶编万轴赤水珍流精融金简千函丹溪韵冩涵沧溟于墨浪日烂红霞蹴衆有于词坛花翻白雪出经入史气孕宫商扢雅扬风调铿金石况夫条贯精粗旁通理数启霞庄而璇玑齐政蚁磨迎衡披月馆而宝厯授时蚕功顺序坐虬牀而括宇宙术密容成慿鹤几而运钧陶法精隷首以至六书独步烟云缥缈毫端八法相生龙凤盘拏腕下鹄绫捧去巍班传作竒观翠锦收来甲第藏为宝玩于是雅化作人咸愿䇿名于翰墨辟门造士争思奋迹于风云花淹蘂榜之期荆无弃璧名溢笋班之额海乏遗珠尤以士贵力行学期知本着文戒饬天语叮咛勒石垂规宸衷恺挚人文焕矣大徳昭焉若夫六军电激尘扫滇黔七萃霆驱荡平闽粤余烈震于鼍室岛屿澄清偏师指于蛮乡渝猺底定旗翻豹尾风清瀚海之波星落旄头雾霁天山之月罽賔突厥接踵称臣铁勒唿韩归心欵塞爰乃告功陵寝有事郊坛笃敬凝承非徒郁鬯骍牺之荐追思继述不仅馨香币帛之文三礼初成翠霭氤氲于宝箓九韶诞奏仙音缭绕于天街于是华岳弓桃林散甲风无破块海不扬波渝舞狼歌争来颂徳賨幪火毳咸乐输诚海隅日出之乡度索攀藤而至沉毛反景之地梯山航海以朝献土产之恢奇旅獒白雉贡篚筐之靓丽鲛织龙琛舟车所通尽禀皇舆之化霜露所坠不遗赤县之封盖文徳如彼而武功如此所谓笔不胜书史难尽载者也乃犹频咨州牧询事考言日亲廷臣观风问俗咏豳风而虑周田事读无逸而念切民依轻徭之紫诏频颁薄赋之丹书屡下骄旸火烈祷六事而霖雨应期瑞雪花飞慰三农而天颜有喜约槐衢之典沐浴春台舒棘序之风嬉逰寿域泽周贡舶逺人就日以抒怀羡减鹾征商灶瞻云而洒志功髙排决迎神纮而鼍浪安澜绩懋随刋驻干络而鲸涛底定书屛察吏事事为此羣黎发粟赈饥念念不忘衆庶寰中雨润域外风施夫赈恤一隅虽诗书所习见而租蠲万国岂开辟之曽闻河内河中衢歌巷舞辽西辽左野忭涂吟鲁柝闻邾神丝被野吴云入越遗穗栖田三秦饶板屋之歌八闽多茅檐之乐荆楚之烟波成市吠犬宵恬梁益之茶笋饶资里门夜辟山村野店开襟当解愠之风川饮谷居披户煦烛幽之日泽周动植化洽胎萌于焉卿云生嘉秀出千祥集百福登物阜民蕃乃天心之眷顾歳和时序实圣徳之休徴玉磬金鸡曷能嫓美丹芝紫箑不足相夸今也和风布暖丽日当阳南极辉煌北辰朗耀九天阊阖开宫殿圣寿无疆万国衣冠拜冕旒一人有庆椿龄正茂花甲方周太乙波晴锦簇仙桃万树上林烟碧香摇红杏千枝兰坂晨趋酒浥青城之緑凤筵高列羮传桂圃之香帝子鸾翔嵩唿济济天孙鹄举华祝跄跄玉叶金枝跻金门而拜手鸳班鹭序望贝阙而称觞绮缀花悬快覩臣民爱戴香飘雾羃欣瞻逺近讴吟草茅贱士驽劣无知幸际盛时恭逢大庆既同士庶霑濡养育之恩愿竭愚蚩祝祷神明之徳华渚流星日姚墟启圣时九陔萦瑞霭三正曜光曦紫电临双阙黄云羃九逵干符标斗极宝箓奠坤维禄永申多益筹添集庆宜无疆歌孔固广运颂维祺久道成神化鸿基扩逺规论功超舜禹比徳迈黄羲陟降诚相洽凝承事克祇敬天供郁鬯尊祖奉宗彞孺慕根天性仁亲笃孝思两宫欢爱洽一体湛恩滋徳业浑无间诗书念在兹亶聪惟黙契成务本生知直剖危㣲训精探爻象辞性天通秘密道法悉宗支阐奥宣前烈传心辟后疑孔门尊圣范朱氏表贤綦盛典光璀璨璇题绚陆离宸衷何亹亹圣学益孳孳锦帙披芸阁瑶编映宝帷百厨罗玳瑁万轴积琉璃淹贯三才藴宏通七畧奇渊涵充浩博泉涌冩清漪吟咏赓歌贲文章谟诰垂行间闻告戒字里见畴咨珠玉霞流燄珊瑚翠满枝望洋深莫拟观海杳难窥诵读时相劝观摩俗转移熏陶兼贵贱砥砺及氓蚩赩赫文明盛声灵武畧施蜀鲸翻渤澥闽㓂触藩篱聿定歼渠策爰兴伐罪师公孙撄斧钺余善仆鞭笞螺女恬风浪蚕丛辟崄巇三巴收脱兎百粤伏张鸱岛屿胥柔辑关河尽抚绥连城忻击壤比户畅弹丝徳化俨风播威灵㸌电驰方区争效顺丑类敢相持蜂虿针思逞蜣蜋臂欲搘雪山飞羽檄狼望指星旗球斧飘文豹銮舆驾赤螭令严申密训军入戒轻赍邀击纡筹策成擒决指挥崇朝清漠北永世静边陲徳盛恢鸿绪功高拓丕基瞻云来大食就日走波斯贡逺南溟外賔从北海涯输诚由若木懐服抵崦嵫王会图难徧方舆记或遗讴吟同逺迩覆载凖高卑和气同繁植仁风及动跂如天真荡荡保泰倍孜孜论议亲儒雅咨询到硕耆问风开紫阁讲艺集丹墀优礼崇勲旧隆恩答鼎司操觚登棫朴贯札课熊罴匡直先身率陶甄亟耳提増科收拓落覆试振頽靡恭已勤多务垂裳励百为宵衣循着令昃日动如期庶绩时宁矣羣黎日念之女红劳纺织农力恤耘耔救弊恩常洽蠲租算不訾五听寛酷急三刺去偏私律转春回谷刑轻泽润脂鹾征全减羡关市薄收赀考绩惩贪墨书屛杜蔽欺救荒荒有备祷雨雨相随井养知沦髓干施觉切肌千仓宣积贮四载继胼胝故老承荣赉孤贫仰惠慈羁臣咸宠钖贡舶亦酬资平壤旋遭馑唿韩忽洊饥漕输全冻馁陆輓济穷羸综理时调烛旁搜尽探骊干坤齐玉律躔次凖铜仪坤轴谐周算宫悬叶密推九章穷肯綮八法析铢锱玳管挥柔翰桃花展陟釐盘拏光的烁飞洒势淋漓一贯融今古多能罕等差管窥慙末技蠡测愧芜词节序当春月天人介寿眉尧封当淑景禹甸布雍熙长乐花添色恒春树溢姿勾陈珠影灿华盖瑞光披辇路铺瑶霭炉烟袅玉蕤宝筵陈贝阙桂醑荐蓬池金穴呈琼液天潢泛羽巵龙楼趋望散鸳砌拜臯夔太史书灵荚儒林咏赤芝期门环绮阁仙仗䕶文㮰庆徧篮舆老欢腾竹马儿臣民嬉浩浩中外乐怡怡伏忖诚如芥㣲忱窃比葵虫镌抒蜿蜿兽舞效僛僛愿继崆峒祝兴歌保定诗南山齐圣寿北海颂鸿禧万寿无疆颂举人吴麟天地设位圣人成能首出庶物南靣而治天下克明俊徳允执厥中茂对时育万物陈常于时夏养贤以及万民光天之下至于海表无此疆尔界罔不率俾各得其所盛徳大业弗可及也已大矣哉与天地合其徳故能弥纶天地之道天地之道恒久而不已也惟圣时宪徳合无疆久于其道而天下化成古人有言如山如阜如冈如陵固有之也求福不囘受天百禄盖得其道矣兹盖伏遇皇帝陛下允文允武乃圣乃神保合太和多歴年所元吉在上海隅苍生实受其福仰以观于天文日月星辰彰厥有常俯以察于地理草木鸟兽咸若其于人也敷天之下五典克从以言乎逺声教讫于四海以言乎迩好生之徳洽于民心非天下之至神孰能如此乎夫是以自天祐之以引以翼至于万年永底蒸民之生是谓承天之祜下及兆民民恱无疆故不知手之舞之足之蹈之也兹惟癸巳春王三月旣朢越翼日乙未一人有庆四方来贺圣人之道谦尊而光不自满假施命诰于四方行庆施惠康济小民此之谓也是月也民大和会式歌且舞以近天子之光小大之臣虎拜稽首济济多士是用作歌嘉言孔彰瞻望弗及于是道古以矢其音敢对扬天子之休命北靣再拜稽首乃歌曰帝徳广运万国咸宁各正性命品物流形九徳咸事百姓昭明广大悉备天地和同皇天眷佑降之百祥罄无不宜申钖无疆永孚于休以畜万邦万邦惟懐称彼兕觥又歌曰皇王烝哉位乎天徳庄敬日强乃见天则受命旣固聿懐多福寿考维祺惠此中国无疆惟休徳音是茂羣黎百姓拜手稽首合敬同爱为此春酒自今伊始天子万寿万寿诗举人江发万国来同日山唿祝我皇人瞻景运泰天眷帝龄长荡荡金瓯固绵绵玉厯昌六旬方有庆万寿正无疆万寿诗举人宋照流虹绕电启祯祥运协瑶图宝厯昌万国恩膏承㢲命九重宵旰握干纲淳风已布寰区逺寿域还同日月长此际八荒齐舞抃嵩唿声里祝无疆万寿诗举人徐陶璋玉厯年周甲珠衡月建辰一人膺上寿万物荷阳春茎露霑仙杏巖云䕶大椿生成悠久泽钖福感洪钧峻徳超千古鸿恩沛八方瞻依趋玉阙稽拜献瑶觞日映楼台丽风和草木香普天开寿域圣世集嘉祥景物三春艳车书万国同祥云迎帝辇淑气绕皇宫击壤歌君徳含哺祝歳丰圣慈同大造八闼仰昭融旭日开宫殿薰风拂御筵春台人皥皥淑景草芊芊士选鸳鸾侣文呈锦绣篇光华赓复旦万载荷陶甄万寿诗举人邵元龙钦惟皇帝陛下日月竝明干坤同久握璇圗而御极清晏呈祥调玉烛以乗时平成介福具仁义礼智之全理生而知安而行仍不废有为有作有养有存之功允矣心符干运集尧舜文武之大成动而正用而和适协乎毋意毋必毋固毋我之量洵哉道接尼山蠲赦徧寰区鼔腹者逰羲皇以上舆图増式廓效贡者挟筐篚而来大徳曰生已统千八百国而同登衽席至仁必寿自合亿万斯年而长享康宁值甲子之初周正春秋之方盛千官稽拜近看红燎临花万姓跻堂遥瞩金炉傍日龙宫高紫极波霑北海共称觞凤厯届青阳春满南山齐献颂僚寀记昇平之盛绣帙千层词臣进祝嘏之文瑶笺百幅普天喜洽率土欢腾仰荷生成久䝉教育望祥光于南极共庆筹添聆謡咏于西崑愿申华祝爰踊跃欢忭稽首顿首而献诗曰太平风景丽春阳瑞气葱茏绕建章九有贡琛归福祉八荒称寿捧圭璋綵旗日照曈曈影金殿炉萦细细香最喜圣皇亿万寿十年一度进瑶觞福禄来临日炽昌圣人恭已正当阳政成宵旰施霖雨乐奏箫韶舞凤凰万国共欣汤解网千官同拜舜垂裳会看大慰苍生望天上人间日月长皇躬建极本无私钖福黎民利济施心统智仁参位育道传精一作君师范围造化经纶出剖析贤愚举措宜万物幸逢巍荡日同登寿域乐雍熙万寿诗举人汪守銮圣躬亿载庆唿嵩六袠初升海日红率土鸾毫歌至徳盈朝鸳序颂神功时逢有喜昇平久治到无为化育同此际万邦人仰首一星南极正天中三月蟠桃徧畅春笙箫腾沸乐臣民楼台夹路连仙苑童叟摩肩觐圣人百戱鱼龙天半出三多歌曲道旁陈猗欤自古稀闻事史笔编来纪载新衡岳云开峙午方根源悠逺本无疆世登寿域山河濶运辟中天日月长华渚昌期先浴佛庆都嘉瑞正陶唐史书若比延绵算万八千年驾古皇万里来朝不计程一时耄耋尽光荣女瞻圣母颁华绮男拜金枝送玉觥野服袖联鹓列坐杖头香结篆烟清相逢都是神仙侣今日蓬莱在帝城万寿诗举人王奕仁五云烂熳凤城春南极星光烛紫宸率土臣民欢欲舞一天雨露浩无垠金樽应佐西池果玉殿长依上古椿从此万年歌保定太平人共沐洪钧翠华曽驻泖峰间道左欢迎仰圣颜寿域六旬开北极臣心万载颂南山梯航重译共球集耆老欣随鹓鹭班歌泽三春时雨降十年一度祝区寰万寿诗举人陆翼淑气春融化日长帝廷方献紫霞觞莺花竞丽东皇节宫殿遥连南极光海外梯航陈玉帛寰中歌舞满笙簧太平玉烛人欢豫天保年年祝圣皇帝泽频颁蔀屋传昇平歳月更无前白头共饫皇家馔令节遥分御府钱仙露不须承掌上薰风早已彻天边臣民共有雍熙乐虎拜惟期寿万年万寿诗举人徐江普巍巍帝阙五云中万歳声唿万国同日丽春阳升若木星辉南极动薰风垂裳直迈天皇厯握纪从侔造化功恒见泰阶平似砥年年歌颂达宸聪电绕虹流大地光独钟上圣越皇王经文纬武通三极出震乗干驭八荒草莽得承天汉泽衣冠新染御炉香元辰集庆真无似拜手瑶京祝未央万寿盛典初集卷一百六万寿盛典初集卷一百七钦定四库全书万寿盛典初集卷一百七歌颂四十七万寿诗举人张荣源春旭彤墀丽宫花紫禁明普天均覆冒匝地起光荣瑞荚尧阶吐绯桃汉陛呈君王明徳逺永永庆昇平烂熳春星曙茏葱瑞霭舒千官分队肃万嵗合声唿凤吹随仙仗龙香润御炉升恒歌未足五岳画成圗八埏安圣治百福集皇躬玉帛殊方至车书四译同拟斟尧瓮酒快被舜絃风俗尚还醇朴垂观惬睿𠂻流膏虹渚渥含润艺林均化宇衔恩乆元辰献夀新幸逢熈皥世庆溢草茅臣愿效华封老三多祝圣人万寿诗举人马翼赞万国梯航集千官剑佩前炉烟成卍字桃实结三千环拱星辰上讴吟日月边圣恩方浩荡泽与福俱绵淑气满皇京喈叶凤鸣天开三月节人祝万年声作所原无逸延年在好生谁能歌帝力荡荡自难名道接羲轩统心传洙泗灯生民推独盛寿域庆同登学海胜瀛海书乗即上乗九如歌祝处旭日正东升行健与天同鸿钧一气中辟门欣旷典赐复沛祥风智勇承神亶升恒集圣躬惭拜手葵藿罄㣲忠万寿诗举人陈峋帝徳千秋焕宸禧亿禩凝自天申保定与日竝贞恒序引鹓鸾肃觥容父老称洪庥宣尺一恩溥万方承八表烟云丽三春日月迟祯祥凝紫极唿祝彻丹墀仙圃呈桃实干符应蓂枝草茅思献颂还咏九如诗治当雷鼓物运际日中天凤纪书三月虹辉烛八埏祥征仁者寿圣诞佛之先帝则编甿顺欣歌万祉骈御苑韶华暖仙源气象新竞含恩似海共快物皆春畴范呈河洛郊原集凤麟神功真迈古万禩戴尊亲万寿诗举人查祥阊阖朝迎日红云捧玉宸千官齐献瑞万屋尽囘春海上羣仙至天边衆乐陈欲从瞻帝力鼓腹看尧民礼乐昭明备文章盛典谟直须参造化何止驾唐虞巩固山河竝升恒日月俱九重春色丽抃舞在寰区徳竝干坤大功兼创守奇百昌资位育一代作君师率土腾欢日诸天拱瑞时彤霄纒紫气春日正迟迟花甲周初始如川莫不増化成惟久道天纵况多能枣熟俱然火桃鲜欲献冰百寮齐蹈舞搢笏幸同升万寿颂举人陈廷璋旋干转坤登三咸五建极维皇淳风䆳古惟天启圣惟圣继天清宁广运三才斯兼聪明睿智与神无极至徳难名管蠡莫测浩浩荡荡贞元始复亿万斯年宜其遐福万寿诗举人王时济钦惟我皇上御极之五十有二载至徳覃敷湛恩汪濊百姓安乐万物各得其所三月十八日恭逢万寿六旬正诞于是太皥布和坤灵定位星纬联珠日月合璧协气充于四表祥光徧于九垓覆载之内含生之属莫不踊跃欢忭奔走数千里环绕阙廷瞻云日之辉申冈陵之祝窃惟寿者受也天生圣人授之以徳钖之以福也圣人承天修徳集厥福也有能受之徳斯有必得之寿考之于史按之于经自天地人皇寿各万八千歳而五帝之徳莫盛于黄帝莫峻于帝尧其年皆逾百歳以至舜禹汤文武之君皆视其徳之广大髙深而寿亦如之此一定之理自然之符也我皇上聪明睿智文武圣神亘古未有而又好学不倦咨访无遗以如天之仁育万物以如神之智察万几以义正不徳以礼齐兆民五十余年以来文治旣已光昭武功旣已丕着府事旣已修和礼乐旣已釐定百官旣已俨恪风俗旣已淳龎考课述职之典旣已修举兴贤育才之法旣已广博而严明而皇上谦尊而光无逸作所夙夜基命宵旰不遑时御经筵屡辞尊号蠲租宥罪之诏无歳不颁劝农课士之文无时不谨复全免天下正供以千万亿计俾登斯民于衽席此皆开辟以来仅见于今日者也而尤于读书士子加意栽植特开万寿乡会科毎十年举行着为成例逺近向风恐后次第榜发合计乡国贡士不下千五百人同鼓舞于一人万寿之中而谫劣如亦得均霑圣泽忝列贤书値景运之方长喜荣光之旋被弱草乗春欣欣欲託仰戴鸿恩更逾寻常万万谨拜手稽首而作颂曰皇帝万寿天钖繁祉旣宴且宁申命不已重译来朝一人燕喜于万斯年太平之纪皇帝神圣徳博化溥平衡唐虞俯视汤武以绥万邦俾有宁宇于万斯年为天下主皇帝至孝超虞轶姬先意承㫖融融怡怡推恩无间徧及艾耆于万斯年孝治昭垂皇帝好文懋昭睿智圣谟洋洋金相玉粹海滙其源日掲其义于万斯年辟廱同肄皇帝神武廓清氛壒苞蘖永除玉帛咸会抚临万方海襟江带于万斯年幷包无外皇帝勤民不遑宁处銮舆时巡周视疆土惠我斯人春风春雨于万斯年式歌且舞皇帝视河河流汤汤神谟用授永奠其防分支灌亩禾低麦昻于万斯年议息宣房皇帝惠爱蠲逋开网旣涤旣除是革是向翔泳优游萌生长养于万斯年熈皥有象万寿诗举人季宏焕世泰开元运时和畅圣襟昇平歌自昔乐利到于今民气如春气天心即佛心宫花红似幄苑草碧如簪騐朔占尧荚垂裳理舜琴都俞传作诰言动记为箴文教归渐被贤才量使任赐酺娱父老蠲赋活苍黔鹤发争扶杖雕题尽献琛九州霑旷典百道沛纶音此日欢唿切多年惠爱深绵绵亿万载长庆寿星临万寿诗举人钱鋐覆载干坤大升恒日月长河山绵宝祚枢斗灿瑶光凤律声依永龙书势激昻彤墀瞻紫气碧汉洒银章授厯稽宣夜凝旒正荅阳云松生栋牖藻火仰衣裳纶綍传三殿恩膏徧四方九衢同抃舞百尔效赓飏时觐旌旗转常聆钟鼔喤依内苑湛露沃余香竞进嵩唿祝羣称天保觞万年君有道歳歳颂无疆万寿诗举人吴钖爵望阙勤三祝唿嵩进九如春秋万歳始甲子一巡初紫气浮金殿红云傍玉除存神民在宥过化徳为车日月双轮扇蓬瀛八景舆春台登赤子乐国建华胥禹甸共球集尧阶蓂荚舒勤劳天下见功徳史臣书裘带闲铃阁章缝盛石渠太平欣有象高拱庆端居光被三千界名垂亿万余绳绳绵宝算瑞霭烛周庐万寿诗举人姚述虞万国尽唿嵩敷天祝圣躬祥开枢绕电瑞叶斗流虹肃穆朝仪盛氤氲佳气充御筵丹陛上仙乐紫霄中玉阙钟初晓金茎露渐融龙颜亲咫尺鹭序列西东不息天行健生知帝达聪山河讴颂徧日月照临同舞蹈兼殊俗趋跄半上公欢声三殿彻乐意九州通卜厯欣无尽添筹庆未穷鸿慈霑覆冒永永戴苍穹万寿诗举人杨飞熊天心元广运民隠自相关北极羣星拱西池三岛环瑞烟萦宝篆春色驻龙颜洒翰云松畔挥琴藻火间祯符凝帝祉光被徧人寰御酒黄封启仙桃碧海攀中天高日月大地统河山抃舞螭拗侧欢唿鹭序班文章云焕烂功徳水潺湲万古心灯续方春手诏颁加科多士劝乐业四民闲圣寿绵无算何须羡九还天长久乐府三十章九重开寿域四表畅仁风壤击衢歌意都归华祝中瑞霭水云重晴薰仗外峯筹添向海屋海淀緑烟浓琛贝集千江欢诚合万邦君王却贡献只爱俗敦龎蓬海被恩私寿星躔度时从今数花甲花满万年枝玉塞警宸威嵩唿入紫㣲两堦罗拜处歌舞恋恩晖御路笼晴旭春烟散玉除何须金鑑献自有万年书百僚齐虎拜更老竞凫趋黑发龎睂叟都成王会图凤诏恤苍黎鸾章湿紫泥野人何所祝圣寿与天齐梵夹演天街香花色色排民思酬帝力翻厪圣明懐春殿绛河隈歌声动若雷三皇齐寿算四万八千来献节趂晴春喧阗紫陌尘深宫崇俭徳飞诏勅元臣幅员开拓逺振古总稀闻犹恐恩难徧占风仰瑞云帝治迈羲轩撝谦德更尊衢歌元不禁率土颂声喧民福君王福人安社稷安丝纶纷布处一语万情欢圣域契元关羲文寤寐间居安思保泰晬穆仰龙颜未绿瀛洲草先开北塞莲漫夸玉井上十丈藕如船双岐将合颖表异盛明朝试听挥絃化春深暖律调天心通帝谓瑞雪洒南郊圣寿川方至千年庆泰交雨旸时应祷宵旰不言劳欲绘勤民意研朱㸃露毫广运承天运时和应太和云龙兼凤纪宝厯数应过帝徳协重华车书混一家道成观化久讴颂总非夸孝治推恩广慈宁爱日长年年当圣节亲捧白云觞圣学仰钦明渊源集大成道心传道统毫发辨惟精御墨昭云汉奎章绚日星几多珥笔士待诏侍彤庭七政齐还察九章法更増玑衡握圣算曲处总从绳时巡驾翠虬方岳觐羣侯万歳声相应欢唿处处留干惕一生心宵衣玉漏沈谁知端拱意履薄更临深膏雨流瀛海荣光照斗南凤纶传万寿共庆圣恩覃万寿加科始春秋两度兼露桃云杏湿知是雨重霑路入蓬莱岛云依日月函同献颂按节谱英咸万寿恭集长句十二章举人李茹旻闻王者五百年而应运上叶璇图圣人八千歳以为春遥占宝厯是以流虹绕电天示休徴温洛荣河地呈瑞应兆三多于华祝敛五福于箕畴自古有然于今为盛钦惟皇帝陛下聪明睿知文武圣神保合太和包两仪而立极含𢎞光大普万物以常亨临御五十余年兴治戡乱蠲赋祥刑合帝徳王功广大悉备励精九重之上建官育才巡河周岳凡民生国计纎悉不遗旣已于缉熙单厥心抑且念终始典于学天文藻缋摛词则四始六义二典三谟宸翰䆳精操笔则羲画周文穗书龙篆凡皆余绪悉佐高深新以又新日慎一日勅㡬不遑于朝昃而圣治弥励其俭勤海宇旣底于昇平而皇躬日形其畅恱仁者必寿圣言有徴乃者序属三春恭逢万寿青旂载甲乙之日以初为常玉厯纪甲子之年自今复始干度三百六十歴元会运世而不讹易䇿万有一千含刚柔变化而无尽星辉南极万年枝上琪树成花果熟西池八景舆中蟠桃作馈万方禹鼎珍错交陈九奏虞絃云韶互动千官虎拜洞开阊阖之门多士凫趋广集风云之彦梯航来万国衣冠之辐辏如云灯烛列九衢阛阓之辉煌不夜敷天纪帝率土来王沐日㣲尘䝉晖小草祖孙父子世荷帡幪礼乐诗书躬叨教育厠賔兴之三物志切观光偕吏计以十年情深捧日闻鹤书之下陇遂雀踊以唿嵩重趼裹粮先期赴阙届春王之三月旣鹿苑以繙经祝天子之万年望龙颜而稽首恭集长句一十二章用陈击壤之音冀附採风之听固知管窥蠡测难量天海之宏深所幸岳戴渊涵不弃涓埃之㣲细敬歌周雅颂献九如舞向虞阶欢同百兽祝尧佳气霭楼台金阙银宫相向开五色芝和仙露长九天花逐瑞风来龙衔宝盖承朝日鹤舞琼筵献寿杯共遇圣明千载运愿将巴曲奏康哉禁城春色晓苍苍侍史传柑玉座傍万里梯航归大国八方风雨会中央星辰列位祥光满天子垂衣厯数长自顾下儒何以祝惟欣颂徳奉时康蓬莱阙下是天家鹦鹉杯中弄紫霞金鼎对筵调玉膳珠盘承露饵丹砂越人自贡珊瑚树宛马常衔苜蓿花幸愿一生同草木普将雷雨发萌芽碧城十二曲栏干龙烛辉煌五夜阑金阙晓钟开万户玉阶寿酒舞千官尧厨启宴罗珍膳汉殿延年啜露盘正覩人间朝市乐风吹歌管沸云端五夜疎钟漏箭催铜龙晓辟问安回翠云影外来金母太液池边送玉杯已喜皇威清海岱还持綵服咏南陔万方臣妾同瞻望孝治如今徧九垓花源药屿凤城西桑柘悠悠水蘸堤九穗嘉禾垂绮陌千寻緑嶂夹流溪珍禽竞集髙林雾路马遥翻白玉蹄耕馌画图豳国俗天章烂熳象明奎雕楹羽帐紫金牀满手琼瑶更有光五色綵毫裁凤诏九天氷树剂龙香学穷儒释三千架日下珍珠十二行四海宣文今极盛昭囘云汉焕奎章边陲万里注恩波勃律天西采玉河七徳龙韬开黼帐五营飞将拥霜戈指挥貙虎皆神算封戮鲸鲵入网罗今日圣明家四海却縁威令到阳和龙韬决胜服时英沧海无波絶洗兵虞舜薰风铿剑珮周王白羽扫欃枪千官整肃三天夜五岳齐唿万歳声圣道逍遥更何事长长久久乐昇平文明天子念孤寒多士争弹贡禹冠两榜设科开大比九賔陈仗建朱干杏花满地堆红雪桂树吹香出宝栏食叶蚕声行入听殿头持卷隔帘看太平天子䇿贤良万歳声传震八荒圣代即今多雨露皇恩宁肯间沉翔苑中苜蓿空骐骥竹下鹓雏绕凤凰早晚虞庠夸得士侍臣应奏庆云章鸾凤旌旗拂晓陈楼悬日月镜光新千官黼帐杯前寿万井莺花雨后春已奏黄钟歌大吕共赓天保荅皇仁虽然未得陪鹓列愿挹琼浆祝圣人万寿诗举人蔡文等闻大圣人而在天子之位者其寿必永载稽史册所称天皇氏地皇氏人皇氏歴年皆以万计逮及羲农尧舜莫不享祚长久歴厯可徴也我皇上神姿首出道统中承圣学殚乎精纯神功极其隆骏自临御迄今五十余载开从古未开之疆域服从古未服之人民威徳布昭声灵赫濯海内乂安民气和乐生齿繁盛风俗大同东南之河患久平西北之藩篱永固猗与太平之业无疆之休歴万万年如一日矣乃犹宵旰加勤痌瘝倍轸计从前蠲免直省正供不下亿万兹又三年逓免八表咸周惠下之仁如此直省所上爰书其畧有纎㣲未协者必勅所司详谳再三𢎞施矜恤好生之徳如此每当遴用督抚重臣必详加训谕以察吏为安民之本奖廉为率属之原其勤求治理又如此至于崇右正学表章六经培养人材増广解额特开万夀鄊㑹科毎十年一举与凢先贤后裔加立博士而以朱子集诸儒之大成接宣尼之余绪升祀庙廷为万世宗文徳之光昭至矣整饬制防奠安疆宇崇山大海生苖之所居小丑之所伏务为搜辑戎备之修明至矣又恒于万㡬余暇发为文章精极藻翰照耀日星且又通究易元精研卦气叅理数之合一析律厯之渊㣲盖已得羲文之秘奥允执中而立极备道法于一人也易曰观乎天文以察时变观乎人文以化成天下乆道之原大率由此文等章句鄙儒何能窥圣神之万一而生际隆平沐浴圣化深有见于至诚悠乆之征大徳必夀之效切愿歌咏其盛于是各赋万夀诗一章取唐王维百生逢此日万夀愿齐天句为韵庶㡬自附于歌衢击壤之俦以各竭其献曝贡芹之悃云尔举人郑之良元㑹运世来君哉昭典䇿自古惟贞恒绵绵贯道脉我皇凝景命遥踵羲昊迹元气开先天精思彻大易象纬夙包涵苞符亲㸃画以兹孚妙运弛张叶翕辟歴歴致太平乆道正无斁闻诸书有云维天寿平格而况圣者宗福与日俱积算数数无穷何啻千与百监生朱星渚维皇绵厯服广运推精诚鸿功亘絶域大化流环瀛遐哉此宇宙在宥融羣情东南息洚洞西北靖鼙钲生齿日以盛风俗日以清不言普美利顺则登丰亨爰从衽席上优逰乐昇平三春齐献寿协气浮金茎星云征景庆草木呈精英太和正翔洽钖福徧含生监生朱耒旷观寰宇内处处勤三农多稌复多黍所余有宿舂频年霑渥泽次第蠲正供至计在藏富比户皆可封含哺而鼔腹小大歌时雍昭阳值嵗建三月春溶溶圣诞甫周甲干健愈笃恭舆情胥庆祝所愿茀禄从瞻云张舜乐击壤进尧钟莫谩夸前史勲华今日逢举人朱齐名浑穆乃天心至诚惟帝旨寛仁迈商王钦恤光虞史敷奏重叅详爰书慎比拟起看寰宇中风俗清且美负耒有良农横经多吉士东西南朔鄊罔不共率俾皇圗曷可量圣寿曷胜纪甲子今一周还周万甲子普天颂无疆朝野庆繁祉试㸔古今来全盛谁如此贡生刘光然圣世肃官方选建皆常吉其慎复其难惟和亦惟一方召列九州臯夔萃一室劝赏有褒嘉考绩心宁谧察吏以安民奖廉为表率御屏歴歴陈谟诰言言实所以世风醇俾尔民生逸集福祝三多歴年开万袠浑噩追循蜚瞻仰心如憷望之则如云就之则如日监生张鹏翼盛代恒文明石室兰台建五星聚奎躔熠耀光华逺开舘勤搜罗杰阁搆云蔓増广解额多设科贮文献经术聿昭明士风皆谨愿训饬有天章敷教惬舆论雨露广栽培滋兰植九畹所以大业𢎞卜世知孔曼庆祝徧遐荒贡金还贡瑗地乆与天长春秋歴万万贡生翁甫生圣文既以敷神武靡不狩六龙涖行间方畧亲指授羣策禀庙谟奇功已立奏中外同车书南北一尉候大开王㑹圗賮贡惟恐后临轩受来贺恩惠竝下究行庆申朝章止戈笃天祐垂衣坐紫宸四灵悉在宥雅乐陈咸英实昭功徳茂嵩唿徧堦庭惟以介睂寿监生沈树周诗歌缉熙时敏志益逊万㡬有余闲惜隂较分寸天葩灿奇芬珠玉随风喷宸翰洒临池仰见笔力健桞骨与颜筋犹觉姿神嫩学海扬余波艺林得成宪遂使儒家流濡毫竞相劝歴乆瞻奎文徃往勤拜献窃效康衢謡酬唱重缱绻稽首进螭阶聊抒芹曝愿举人胡彦颕龙马出河濵一画为端倪皇衷发渊塞至理供取擕推之治律厯要眇亲提撕黄钟万事本累黍烦叅稽九章有成算三角开群迷维天纵异敏妙合如印泥闻通卦騐元气苞蒸黎引之升寿域期颐作阶梯如地莫可极如天莫可跻下与川岳竝上与日星齐贡生孙参行粤自定甲子岁月频推迁五行既顺布二气相聫延至诚最悠乆理足数自绵干支周复始常若循环然方今诞圣节万象争鲜妍曈昽升晓日次第荣祥烟风光开上苑景物融春田宸襟一以舒纯嘏方连连荣恩逮缝掖拜舞偕喧阗耸身望九重万纪辉光天举人蔡文于铄皇清神京是宅四海来同时千八百巍巍圣徳浩荡难名聪明睿知首出羣生天葩璀璨舞凤飞龙文明之盛旷古欣逢神武英姿奠安遐迩赫赫徳威万邦懐此海峤鲰生藏修尔室观国之光瞻云就日蠢彼鲸鲵海洋窃贩一旦输诚稽首万万帝命小臣往赦其咎格则庸之俾跻仁夀奏对丹墀天颜不逺海晏河清普天共愿惟帝之祐惟民之禔一人首出万物洁齐自今伊始亿万斯年我皇钖福永戴尧天万寿诗举人王希曾玉烛辉南极瑶枢映上台梯航重译至琛賮四方来覆冒圆穹广涵濡湛露培人人逰化宇处处陟春台云汉昭文治菁莪育俊才欣逢圣寿节共进太平杯凤阙和风逓龙楼瑞气回赐酺三辅近钖宴百寮陪花甲年初徧贞元运始开纶音同日下鹤算后天推卜厯超千古唿嵩彻九垓持献颂长此祝台莱万寿诗举人李栋电绕庭枢渚贯虹圣人当璧剖鸿䝉版图日扩声灵逺勲徳天高象纬通耕凿随时歌帝力恩膏煦物协春工明堂辑瑞班朝政万国嵩唿列辟同帝座星辉傍玉绳绵绵景福似川增凤扆负处天方曙龙徳亨时日始昇䇿衍八千添歳月治看三五尽咸登颂飏大业何时罄百管麟毫万剡藤衣徳绍闻总孝思更看五十慕亲时缵基四叶承鸿运垂统千秋笃燕贻天上干符开宝厯人间鼎祚应昌期却从隷首从头算万八千年永祝釐阳和嘘煦徧林臯又向闾阎沛雨膏旰食下舂勤国恤宵衣午夜念民劳体元心似天行健出震功同斗极高莫讶洪纎同一照宸衷原未间秋毫遗俘涨海敢猖披三蘖炎方骨已糜始信雷霆同雨露更销刀剑铸锄犁空羣铁骑翔鹅鹳下瀬戈船跃虎罴枌木扶桑皆郡县南溟清浅即天池宛马蒲桃肯力争不堪小丑日横行万全师出原无敌九地兵来信有名丹凤抟霄宣露布黄龙夹日转云旌只今候尉通西极鸡塞龙荒不算程图畴一览契先天岂似儒生坐席穿词赋逺推风雅祖丝纶高出典谟前酉山万帙囘莲炬丙夜千函敞御筵白首词臣常儤直矢诗先和凤梧篇睿藻天开象纬明有时宣唤赐公卿南山凤翥珠毫润北海鱼飞砚水清宝跗垂芒凌草圣文绫散綵灿芝英类璧横经日亲见庖羲一画呈春水桃花浪拍天秋风瓠子日沉烟八年橇劳三过万里梯航顺百川眼底江河行地后望中龙马负图前钖圭幸遇平成日竹楗金隄版筑坚逺近讴歌徧道涂阳和万彚尽昭苏不徒灾地常平粜更喜年丰屡赐租击壤有人同作息省方无地困追唿君王特切如伤志七月豳风入画图际海蟠天设象胥羲轮照处尽方舆龙城万里图王会凤册千番译国书果下逺供蛮户马指南新赐越裳车功成应有咸英奏好采风诗到比闾泰阶如砥六符聫花柳长春画锦妍南极一星看若月矞云五色望非烟尊开衢室歌尧酒乐奏咸池鼓舜絃献赋定逢天一笑蓬瀛长祝万斯年万寿颂武举沈铨维此圣人烝烝皇皇立我烝民四方之纲其命维新率由旧章百僚是试维徳之行圣敬日跻不敢怠遑求民之莫以绥四方柔逺能迩思辑用光矢其文徳时维鹰扬民莫不谷匪居匪康顺帝之则好乐无荒农夫之庆如茨如梁多黍多稌迺积迺仓迄用康年以假以享天子万寿称彼兕觥为此春酒有飶其香彼茁者葭零露瀼瀼吁嗟麟兮迺陟高冈凤凰于飞景山与京灵雨旣零蔽芾甘棠华如桃李其叶牂牂东方未晞明星煌煌朝旣盈矣钟鼓喤喤乐具入奏吹笙鼓簧洵訏且乐万舞洋洋媚兹一人犠尊将将宜民宜人宜君宜王时万时亿福禄攸降寛兮绰兮金玉其相乐且有仪颙颙卭卭式序在位其德不爽增其式廓幅员旣长贲然来思出车彭彭山川悠逺迺裹糇粮来献其琛于橐于囊四方攸同亦孔之将谷旦于差会朝清明怀之好音和铃央央文茵畅毂钩膺镂钖肆筵设席笾豆大房率履不越则维其常以绥后禄以畜万方于焉逍遥将翺将翔来游来歌鞗革有鸧颜如渥丹万民所望永钖难老寿考不忘子孙千亿长发其祥勿替引之江汉汤汤于胥乐兮降福穰穰受天之祜万寿无疆万寿盛典初集卷一百七万寿盛典初集卷一百八钦定四库全书万寿盛典初集卷一百八歌颂四十八万寿诗贡生韩省曾太平天子寿无疆沧海恩波雨露瀼佛日仙霞双阙敞吴绫蜀锦九衢张臣民喜奏琅璈乐川岳钦陈沆瀣觞共祝三多唿万嵗今皇功徳胜轩黄圣代求贤尽席珍更于万寿沛恩纶鹿鸣歌处春风畅凤翮翻时杏蘂新南极瑞光连北斗茅庐喜气达枫宸小儒无限唿嵩意葑菲应霑帝泽均万寿颂贡生郭彭龄惟仁斯寿惟徳动天湛恩汪濊声教遐宣圣神文武广运实兼富寿康宁箕畴所先曰攸好徳惟急亲贤龙门竞跃云路齐骞以萃能升保泰乗干玉烛永调金鑑常悬皇王烝哉亿万斯年万寿诗贡生沈曾虹帝徳山河永皇图日月长八纮开寿域六宇仰荣光匝地欢声起齐天福履将初周枝干㑹从此日无疆久道观成化承平乐事多春深芝草秀韶奏凤鸣和童叟朝金阙官僚响玉珂齐声唿万嵗世世沐恩波紫禁飞龙翰光芒起烛天典谟垂万世风雅振千年染墨书称圣临池笔欲仙琳瑯多侍从翘首望云烟当代生儒重吾皇爱养深特恩开万寿旷典降纶音璞向深山剖珠从渊海寻胶庠齐鼓翼敢负至尊心万寿诗贡生程泰京羣趋玉陛曙光分仙仗联班率土欣岳颂兆民三殿近嵩唿万嵗九霄闻蟠桃集阙浮丹醴芝草盈庭拥绛云窃效衢謡同巷祝齐天宝祚戴尧勲万寿无疆诗贡生周志伉钦惟皇帝陛下徳盛道崇功深学懋太和在宇四时之气长春景运方中两曜之光久照天庥洊至绵宝厯而遐昌国祚永康握瑶图而巩固率土仰诗书之泽文教诞敷普天钦赫濯之威神灵逺布尽伦明物垂百世之型宥罪蠲租钖万邦之福礼隆阙里宏洙泗之宗风廵览河渠奏平成之伟绩敦行崇实彞训早厉于黉宫广额开科特恩徧加于多士乃至万几之暇每勤寸晷之功天藻成章契羲画文言之奥鸿篇宣化符周情孔思之微宛转挥毫运化工于掌上淋漓染翰散异采于行间极开物成务之能入毫芒而无间备显仁藏用之徳包宇宙而靡遗春秋合撰于清宁经纶同流于上下兹以载阳之月恭逢圣诞之辰淑气氤氲涵河山而竝寿和风畅遂扇民物以交荣吉士虎臣绾绶映桃花之色黄童白叟称觞霑瑞草之香亿万人仰颂尧年由于至性千百国欣瞻舜日本乎至诚既不召而自来亦无逺而弗届盛徳难名其所至嘉祥毕集以效灵志切嵩唿愿同华祝听钧天于阆苑云里铿锵进琼液于瑶池盃中潋滟喜一人之有庆欣万寿之无疆撃壤而歌莫竟九如之颂望尘而拜常赓五福之书凤厯绵千禩欣逢景运隆瑶京祥霭合紫极瑞烟笼治越百王上功成一敬中太平多乐事率土效唿嵩圣王开治象元化重亲亲慈命常䖍凛徽音每恪遵养宁惟玉食乐更有天真瑞自璇宫毓升恒庆万春垂衣臻上理民物乐尧年和煦千花丽祥开万彚妍谦如虚受谷勤若健行天皇极深宫建寰区文教宣至徳光天地神威徧海隅风雷施自顺干羽舞交孚虎旅千行肃编氓万户苏宸衷日干惕亿兆巩皇图徳大能禋帝功成告碧霄神歆灵爽格心洁雨𤾉调七政祥光朗三辰泰象昭天庥应洊至南极一星朝圣寿当春昼祥光霭以熙林花迎綵仗陌柳映青旂浩浩恩长渥欣欣物自怡蓬莱今始到愿进万年诗万寿诗贡生潘光灴天开阊阖漏声迟浩荡春光献寿巵万国贡琛瞻舜日九衢撃壤乐尧时液池波泛蓬壶水玉殿春深阆苑枝鹤发龎睂来辇下争随百兽舞彤墀万寿诗贡生俞忠谋玉绳灼灼紫微东庭燎髙陈万炬红五百昌期膺景命十千寳祚萃皇躬香飘丹陛炉烟细花映彤墀日色融翠管金丝歌万寿康衢鼓腹颂维嵩万寿颂贡生周龙藻圣人受命育才是亟元气陶镕太和充塞平格为征思皇在国芃芃棫朴遇春斯荣蔚为国桢皇心以宁薪之槱之展也大成古亦有言生才实难丰芑之瑞叶于猗兰移彼桂树植我杏园日引月长羣生在宥如山出云积而弥厚有人有文有孝有秀一人有庆万邦来同东西南朔畅茂仁风尧舜在上如日方中谷成乂明才俊满前麟游凤仪太和盘旋愿皇帝寿万万年万寿诗贡生张若霖景运中天㑹阳和大地春万方欣圣泽四海颂皇仁大徳膺多寿休征协一人仪庭瞻鸑鷟游薮见麒麟甘露时霑渥祥云每郁纷明良歌合徳草野鲜遗珍特涣求贤诏旁罗观国宾春先攀桂子秋更跃龙津羣彦咸争奋竒才尽获伸盛朝多吉士圣主得贤臣济济思皇集绵绵纯嘏臻芹私何以献天保九如陈万寿诗贡生龚克庸帝启无疆歴人游大地春金莲征瑞应珠斗协芳辰极建山河固干行日月新自天方佑圣惟寿必归仁羲画开元㑹尧心运至神八纮同覆载万象入陶钧是处龡豳蜡频年致凤麟事由三宅又俗以屡丰淳异域遥输贡灵祇近献珍鸾书传草泽鸠杖拜枫宸陪位身虽贱承恩地最亲愿常霑雨露嵗嵗奉丝纶万寿诗贡生蔡汝齐望日趋丹陛唿嵩祝圣君玑衡颁舜歴星斗焕尧文昼漏三春永宵衣五夜勤九州四海逺一日万几纷徳本同轩昊辞难赞放勲鸟声晴谷弄花意暖风熏有草皆承露无山不出云愿随耆老杖薄献野人芹未得心展翻劳帝念殷温纶百道下恩诏十方闻同乐天颜喜加科士气欣遥瞻双凤阙瑞霭自氤氲万寿诗贡生吴钟芬巍巍圣徳信难名恭已垂衣抚四瀛宝箓久膺龙马瑞卿云长丽凤凰城由来主极端皇建洵是宸修体健行岳赞臣飏真莫罄康衢只有和歌声渊渊圣学本传薪洙泗真源振自今日旰退朝金殿暇夜寒寻緖玉釭深翻经岂直窥千帙探道从知惜寸隂还御迩英时讲诵图开太极见天心煌煌圣治迈前勲伟绩丰功古未闻舞羽两阶苗自格导河九曲水能分时清麟凤游郊薮泽润山川出雨云翠辇时廵勤问俗不同箫鼓汎横汾熙熙圣泽沛遐陬如海恩波到处流木凤双飞来阙下金鸡三尺出竿头花村茅屋欢情洽墨榜红绫瑞气浮大启贤闗垂盛典珊瑚网底一时收万寿诗贡生杨傧皇恩深似海圣寿久齐天湛露和仙酒春风拂御筵上林花锦绣北阙瑞云烟拜舞千官集共球万国阗光华同日月宥宻转坤干治嫓黄轩美心存太极先握符千亿歴建极一中传至徳诗书颂神功泰岱镌衢歌全盛日巷舞太平年钖福超三正覃恩徧八埏葵倾原待照芹献本来田颂祷臣工职惟赓天保篇万寿颂贡生张廷璐维皇御极大化涵濡徳超羲昊治轶唐虞平成奏绩一统车书河清海晏化日长舒恩周海甸泽洽寰区纯嘏永钖受福孔訏万寿无疆天地同符星辉南极春满皇都云生玉栋瑞霭金铺千官虎拜万国嵩唿瞻云就日异域遐陬苍黎黄发击壤含哺欢腾多士化雨𢎞敷名山兰芷碧海珊瑚春华秋实尽入天衢作人雅化亘古所无旣开旷典还定成模亿万斯年永固皇图万寿诗贡生于梓淑景三春丽鸿图亿载绵麟游偕凤舞璧合与珠联圣主垂衣日熙朝纪瑞年至诚通鸟兽大智握玑璇声教殊方曁勲华振古传恩波融太液膏露湛甘泉文武恬熙久人民爱养全协风恒应候霖雨自霑田望嵗农祥见延龄梵呗宣霞香流玉斚旭彩映金莲绿荚盈尧砌红芝拱御筵持献祝寿域等长天万寿赋贡生徐瑶繄昊天之右序实眷歆乎懿徳稽古帝之相承至我皇其罕匹洽元㑹以当阳首庶物而建极格百神以懐柔奠九州而宁谧㑹八表之车书卜万年之宝厯嫓覆载以参三超古今而独立若乃绥猷以徳致治以文求贤若渴赏善惟殷经经纬史耨义耕仁钩河摘洛抉典搜坟罗书巖于星汉绘道薮于烟云开石渠而讲义敞虎观以讨论採春华而撷秋实振夕秀而挹朝芬陈辟廱之钟鼓培泮宫之藻芹辟四门以穆穆宅三俊而彬彬于是运启文明㝢当清晏荡荡尧天迢迢禹甸八风咸调三阶竝灿岁徳在已律应姑洗春日载阳时维中浣绮旭曈昽卿云糺缦华渚流虹斗枢绕电西池则金母朝临南极则老人夜见千官鞠以祝九如兆姓欢忭而赓复旦廷喧万嵗之三唿戸庆六旬之初洊时则三灵衍祉万彚呈祯九歌旣劝百度维贞爰申㢲命载勅春卿详稽典例愼简司衡再行吁俊特举賔兴恩首覃于髦士泽先被乎儒生扩贤闗于九域恢文网于八纮凤翙与鹰扬交奋兔罝偕鸿渐同升京闱特隆乎首善列国咸树之风声纷乗时而利见夸稽古以知荣储盐梅于上国备舟楫于明廷期发皇乎鸿业用黼黻乎太平尔乃日月光华山川辉媚桃花浪暖杏林春丽声传冈上之梧香吐月中之桂文昌之宿宵澄太史之河晓霭化成久道恩溥徳洋洪钧鼓铸协气旁皇人文济济徳造跄跄歌媚兹于蔼吉赓一徳于明良蓬岛奉十华之帙遐陬陈八㑹之章螭陛罗九天之玉币銮坡萃万国之冠裳莫不威威祗祗炳炳烺烺快覩天颜之有喜欢唿圣祚之无疆斯则我皇之寿兼禄位名而必得合炽富艾而益臧如日始升而正旦如漏初转而未央将修容乎道徳之圃弥性乎仁义之乡翺翔礼乐之薮容与翰墨之塲永徧覆夫八十一州之瀛海而岂惟逺迈夫万八千岁之天皇也哉万寿诗贡生张绍懿紫殿筵开广乐张太平天子万年长彩霞缭绕凝青琐瑞霭氤氲绕建章率土嵩唿齐献寿普天华祝共称觞星高南极光芒灿恒耀君王玉案旁如天圣徳颂昇平万国衣冠拜帝京游泳禽鱼咸自若扶踈草木共含荣綵棚锦布春城丽珠树灯悬夜月晴得觐天颜真异数功髙徳懋总难名万寿诗贡生王士锦钦惟皇帝陛下天禄万年八表祝干坤竝茂圣徳广被九州喜嵩岳长春寿考作人玉宇焕文章之盛隆恩逮士辟雍歌雅化之长立君师之模范道贯天人集帝王之大成学通今古允文则诗书为苑囿而弥年阐究精微允武则仁义作干城而暇日严明训练观天文察地理无非哲人之游艺审声音定律吕类皆至圣之多能河图献而洛书呈文明共集于当代景星出而庆云现祥瑞较胜于昔时实千载之昌期真万世之盛业今值春王三月欣逢圣寿六旬五十二年颂徳歌功羣知思服千八百国瞻云就日不约来同乐奏钧天㸔凤仪而兽舞恩周禹甸覩柳媚而花明在廷之夔龙赓歌仁寿遐方之士庶遥祝华封紫陌童謡皆成颂祷锦囊佳句尽是祈年寿比日月之升恒不必羡三皇之世如春五帝之世如秋而春秋常富福同山川之流峙不必执天干之数首甲地支之数首子而甲子恒周景运日新咸颂太平天子建极钖福齐称有道圣人士锦世受皇恩常思仰报有心捧日无路登云素守青箱幸际风云之㑹常披黄卷每懐雨露之恩用是诚欢诚忭愿效跻堂之颂敢不稽首顿首同称万寿之觥敬献诗曰寿域𢎞开天地同逺来近恱效华嵩循环花甲干坤久灿烂长庚景象隆蓂荚呈祥千叶翠蟠桃献瑞万年红涂歌巷舞欢声徧南朔无殊西与东庆云灿烂满尧天正值三春万寿年桃栁争妍迎辇路莺花焕彩照琼筵香浓黼座聆仙乐日暖龙池散瑞烟颐养冲和颜不老古今福徳一人全南极星临春昼长百千万国颂无疆仙人早献金盘露王母欣擕玉液浆圣寿臣民均感徳天恩草木亦霑光筹添海屋谁能算一统车书庙畧昌鸿膺宝厯庆长春中外欢唿贺六旬百老图呈瞻瑞气九如歌奏届芳辰琪花夹路迎仙仗瑶草当阶茁紫宸不必载赓金镜录圣人仁寿自天申万寿诗贡生杨铭鼎昌时洪泰运寳厯与天长帝徳高千古王功洽万方臣邻咸抃舞山岳共呈祥仁寿初周甲赓歌乐未央垂裳端黼座列辟效唿嵩万舞笙歌绕千灯日月同天香匝地起仙乐满云中既醉承恩渥陈诗达圣聪万寿盛典初集卷一百八万寿盛典初集卷一百九钦定四库全书万寿盛典初集卷一百九歌颂四十九万寿诗贡生韩御李阊阖排仙仗千官祝至尊莺唿调舜乐虎拜献尧樽南极红云绕西池青鸟翻共球来万国淑气满干坤盛世求贤切科因圣寿开甄陶齐万类鼓舞尽羣才麟凤游金殿芝兰茁玉台儒生何以报恭进万年盃圣主勤民隠天心格至诚和风披禹甸甘雨沛金城禾结三岐穂人偕千耦耕丰年歌帝力豳雅叶欢声父䝉天眷叨居侍从班云峰宸翰赐鸿业御书颁报国心常在承家学罔攀圣恩霑世世长此祝南山万寿诗贡生周谨累洽重熙后昭融万国春普天施雨露率土荷陶钧广育寰中秀旁求席上珍帝廷仪鸑鷟御苑骋麒麟寿恺羣称圣咸熙广树人臣民霑化育拜手祝灵椿万寿诗贡生宋锽梯航重译逺来庭五色云中广乐听献寿蟠桃㸔结实迎恩宫栁正舒青阳春永驻韶华日花甲初开亿万龄艺苑祗今多盛典文光长映老人星圣人端拱衮衣垂久道欣逢化洽时自是生成皆至徳由来覆载本无私举头日近趋金阙拜手嵩唿歩玉墀世受国恩何以报吮毫先咏万年诗万寿诗贡生陈其素维暮之春万寿无疆维岳降神宜君宜王穆穆皇皇颙颙卬卬如圭如璋令闻令望下民之王四方之纲四方来贺济济跄跄百辟卿士朱芾斯皇庶民小子承筐是将京师之野万舞洋洋值其鹭羽吹笙鼓簧君子至止衮衣绣裳龙旂阳阳和铃央央来游来歌为龙为光桃之夭夭春日载阳凤凰鸣矣于彼髙冈实惟丰年寿考不忘介以繁祉惟天降康如冈如陵尔炽尔昌万有千嵗恵此四方万寿诗贡生郏肇基律转春台暖筹添瑞霭融千官争祝嘏万姓共唿嵩云日天颜近冈陵圣寿崇笙歌碧槛里鸾凤紫霄中禁栁含烟碧仙桃带露红陈风知世泰进鑑识臣忠大徳栽培厚人才棫朴同圭璋成国器追琢赖皇功有诏开金榜方春启蘂宫珊瑚频入网鵰鹗早腾空雨露霑濡徧风云际会隆万年歌乐恺四海庆遭逢万寿诗贡生叶馨太和翔宇宙率土戴尧天仁日光三极薰风被五絃春莺啼晓树御栁拂晴烟共效封人祝无劳羡偓佺万寿诗贡生朱式紫禁遥瞻瑞霭浓露华初湛玉芙蓉太平天子当春殿万嵗嵩唿彻九重海晏河清景物融此时欢庆万方同君王有道民生乐共拟南山祝圣躬御苑风和淑气开九城歌舞接蓬莱臣民不惜金钱数莫报君恩万一来世际昇平日月长重廻玉厯衍无疆道同天地还同寿永庆年年万嵗觞万寿诗贡生王见麟九重佳气五云边四海欢唿祝万年常对南山依舜日拟将北斗献尧天云霞焕发当春殿花柳争明媚御筵乐府定知絃管盛衢歌补入六英篇宫殿茏葱曙色开千官云拥集蓬莱共依天仗逢春昼争捧霞觞进寿盃重译已通殊俗贡万方多见老人来祗因圣徳周无外到处嵩唿应似雷万寿诗贡生傅王露宫殿参差碧栁斜衣冠共拜进流霞未央烛影迟明月长乐歌声舞落花浩荡皇恩同雨露舒长化日徧桑麻普天齐叶南山颂寿比冈陵福自遐万寿无疆颂贡生周士裕钦惟帝徳同天既极千秋之巍焕臣心向日敢从亿姓之颂扬时值阳春恭逢圣诞集古今帝王之成生民未有进日月冈陵之咏万古为昭敬献衢謡用申华祝颂曰皇帝御极五十二春律中姑洗周甲之辰圣敬日跻神符竝臻大徳必得受命聿新寿惟仁者生为圣人羣工献颂曰自天申于惟圣学穷理尽性道在执中功惟主敬精一心传微参黙証图籍之外别有心镜于惟圣徳天亶崇隆民胞物与黙运深宫温温春旭浩浩鸿䝉干坤独辟奕世休风于惟圣孝椒寝依依为尊为养玉册流徽翠华出狩青鸾同飞晨昏问视允矣无违于惟圣治太和在宇礼明乐备教养兼举上自朝廷下逮草野矞矞皇皇雍雍与与蠲租赐复徧于率土赦过省刑迈乎皇古时奏薰风时敷甘雨草木昆虫咸得其所于惟圣藻天象成章日华星灿云流锦襄万几余暇篇什琳琅直追雅颂陋彼柏梁文治日盛文风日开增科广额益致栽培朝多吉士野鲜遗才芃芃棫朴寿考康哉国之大事厥惟河漕皇帝曰吁天庾宜饶两河分道奔激不交指授方畧投璧除蛟躬亲周视不惮勤劳于今底定緑野青郊臣也钖圭民也流膏含哺顺则接武唐尧天生我皇钖极万国为生民主中和位育泰阶方升天心其复生民何幸家给人足泰山巍巍大椿郁郁春日载阳山河秀毓游于华封听歌三祝匪曰摛藻用介景福红云作屏紫霞为觞如日如月为龙为光盈廷佩玉舞蹈锵锵草莽未列鹓行举头日近天宇煌煌拜手稽首万寿无疆圣寿无疆诗贡生周崧圣天子御极五十有二年仁风翔洽徳日雍熙四海昇平八纮治理时维三月斗柄在辰恭遇万寿令节率土咸欢普天共庆草茅微贱沐浴帝治亦得含哺鼓腹载颂无疆焉钦惟皇帝陛下福全洪范徳契苞符大挠之甲子初周羲后之干坤永奠星流华渚朝阊阖者万国衣冠云绕瑶枢来玉帛者九州臣庶运方泰而健行不息日当升而光烛无垠亘古罕俦惟今为盛夫体干之元与天无极圣之寿也乗震以出握符而兴圣之瑞也恭俭庄敬乐善好生圣之徳也迩无不绥逺无不化圣泽之光被如云行雨施也天人并贯徳艺兼成圣学之日新如干健离明也圣藻垂而万世永以为宝圣武昭而四海咸震其威熙熙皥皥宁谧八方仰圣化之时雍焉荡荡平平垂统万禩庆圣厯之绵长焉莫罄际天蟠地之勲愿上北海南山之寿接黄帝推筴迎日之统以莫不增过周家定鼎卜年之期自今伊始旣为圣世之民敢效华封之祝谨拜手稽首而献诗曰圣寿符干运皇图协地维一人膺永命千亿受天祺曙色开金阙晴光转玉墀冠裳纷拜舞文物共葳𬎼香傍龙楼出花临凤扆欹殿莺春睍睆宫栁晓参差万象雍熙洽三辰节候宜春秋忻肇始福禄永如茨圣瑞多灵异休征轶姒姬重华瞻舜目竒表见尧睂禁苑三千树瑶堦五色芝麒麟常出豫鸑鷟自鸣岐圣徳侔天徳文思运睿思訏谟自霄汉恩诏日宣披经纬通文武方员中矩规八方赓治化万国仰仁慈圣治超三五洪畴配偶竒迩言频好问大道广畴咨方虎分屏翰伊周列鼎鼒垂绅依紫极珥笔侍彤帏圣泽无涯涘深仁拯溺饥蠲租过亿万钖福徧羣黎涣汗生成遂敷膏动植知金钱散㷀独粟帛赉期颐圣学穷今古璇宫懋缉熙右文尊孔孟侧席问臯夔思道宵无寐求贤野不遗大钧羣物铸天籁万噫吹圣藻敷文命天章焕令辞异花生栗尾竒采发隃糜韶濩传仙奏球琛灿碧箕奎光耀缣素宸翰焕罘罳圣武崇寛大神谟异设施九重经济畧奕叶太平基诏发黄金殿威行赤羽旗两间净烽燧万井乐烟炊圣化追轩后皇风嫓伏羲朴淳还太古浑噩过伊耆岁岁仓箱满村村妇子嬉丰年多黍稷天廪积京坻圣歴绵千禩干元运四时休明真有象大化浩无私法服山龙被神霄黼黻垂辉煌丹阙衮巩固玉盘螭特重髙科选还隆好爵縻草茅至微贱踪迹愧孤羁蓬岛春光丽寰瀛曙色随生逢郅隆世敢献颂扬词地厚能成物天髙望听卑愿从鹓鹭侣常侍凤凰池万寿诗贡生查宏道闻嵩龄永钖昊天之眷顾方殷纯嘏长臻兆姓之欢唿靡已悠也久也惟不息乃为至诚皇哉堂哉斯大年必归仁者星流虹绕无非花甲之祯祥日丽春融尽是长庚之耀彩欢腾中外算永春秋钦惟皇上徳懋圣神道隆文武体干行健釐万几于旰食宵衣尽性存诚㑹一贯于文江学海开千古未开之域大勇本之深仁集百王未集之勲守成兼夫创业宸章璀璨永垂士训官箴御墨缤纷咸仰龙蟠凤舞频年肆眚光天化日同辉屡嵗蠲租甘雨和风竝润靖烽烟于九塞文命覃敷格干羽于两阶天威逺播固宜受元符于泰岱功高七十二君钖洪范于灵图龄长万亿千嵗维此三春之月恭逢万寿之辰丽日曈昽三殿晓迎华葢彩霞缥缈千官早集彤墀栁垂太液之丝簪裾竞艳花缀上林之锦剑珮分荣凤阁风和紫气乍浮于仙掌龙楼日暖红云遥拂乎炉烟万国共唿嵩人献华封之祝八荒齐上寿年增海屋之筹山陬下士海澨庸儒幸依日月之光齐庆升恒之运祥开阆苑羣瞻有道圣人瑞启蓬莱共祝万年天子敢摛七字上介千春虹流电绕正佳辰浴佛先天早二旬栁外莺声仙阙晓云边凤吹上林春朝端仁渥恢王道海外波澄识圣人酺饮合欢盈辇路赓飏今日徧臣邻南极星辉紫禁烟祥光环绕御筵前龙池花栁飏三月螭陛冠裳祝万年瑞麦多岐生盛世嘉禾叠穗徧中田蠲租歴嵗踰千万赐复犹闻下九天治接勲华久道成中天斗宿泰阶平边销戈甲传神武钥启图书頼圣明阙下逺归重译贡掌中神授九河清至人上寿如椿茂千百春秋敢比荣万寿诗贡生沈士舂容佳气满蓬莱新翠光生万寿盃运合地天占泰象筹添日月乐春台圣神天子符三祝浩荡皇恩徧九垓欣际普天同庆日衢歌巷舞万方来万寿诗贡生沈曾云寿域开瑶岛年年三月中彩斿迎栁緑御幄映花红和应丹山凤祥流华渚虹八方同乐意万嵗听唿嵩一人膺寿恺万物被恩辉淑气开黄道瑶光䕶紫微昌时供黼黻春色献芳菲重译谁言逺梯航满帝畿万年欢集唐词贡生徐国铨路登云巢宏榦窃闻瑞启蓬莱蓂叶纪尧时之甲子祥开阆苑卿云传舜日之光华得寿而兼得名争颂圣人有道大寿必归大徳咸称天子万年率土胥欢敷天同庆钦惟皇上寿同川至徳与日新旷典时颁士气之栽培尤盛恩科特设艺林之感戴弥深恭逢圣诞昌辰欣值艳阳令序山村野老对北阙而欢唿瓮牖儒生颂南山而拜舞等学慙弇鄙质愧疎庸幸同草木之依阳时效葵心之向日赓飏百福敬陈难老之觞採集三唐韵叶万年之调其词曰悠久且长主普天之下太平天子野老熙熙察五云而有备胥乐兮千万嵗称觞彼此情无异蓬莱宫阙对南山照琼树以增丽天浮喜气就之称尧舜之圣负扆恭已辉映儒林拂曙光而苍翠满袖桂香风细共欢天意同人意来贺薰风一万年望尧旌以来试道畅经纶解吾氓之愠域中殷阜万国欢心遥听钧天九奏早绽青门之栁微臣欲献唐尧寿和鸣双凤喜来仪在乎宫沼郊薮绳枢瓮牖深恩重徳无言处日月来就天地同久瞻斗牛而旣遘岂间之于博厚吟中景象千般有光临天子万年春湛鲜辉以交透风静蓬莱祝寿思明圣更求多祜瑞气长凝出入千门万户犬吠鸡鸣几度太平时节身难遇我皇应运太平年覩卿云之飞吐金门献赋四时最好是三月飞液花坞瑶草先春百啭宫莺绣羽正是芳菲欲度玉炉香暖频添炷语来青鸟许从容出层峦以髙翥𢎞济苍生德晖覃率土咸遂其性天下和平体涣汗而施令乃昊天之眷命垂衣而八极居正年年嵗嵗乐于斯美皇运之方永红桃春映从今结子三千嵗万国称庆碧沼凝光寓目巉巖之顶悬树色而涵静一人奏南风之咏水晶宫殿胜蓬莱鱼从容以游泳万寿诗贡生吴襄至徳符三极深仁浃九围干行天共健恒久日同辉瑞霭开春殿祥云䕶紫微万方齐献寿喜气满皇畿民物登仁寿车书纪㑹同垂衣正南面缊瑟鼔薰风帝学还时敏皇图协亮工箕畴占敛福长萃圣人躬万寿诗贡生张宏敏欢心合万国圣寿竝三皇南极羣星拱东风庶卉芳瑞莲呈上苑仙乐奏康庄永庆昇平盛皇情乐未央道统千年续诗歌百禄宜从来仁者寿真乃圣之时洙泗源流逺蓬瀛嵗月迟情倍喜三世沐恩私圣寿万年颂贡生吴日灿粤稽上古帝皆神圣电绕虹流秉懿独正雷泽感灵龙河交庆瑶光贯月史编可镜三皇五帝后先辉映递衍而王缉熙敬胜于万斯年永言配命自昔为昭于今逾盛繄我大清践祚自天天作髙山长白蜿蜒郁郁葱葱王气盘旋瑞钟列圣有开必先迨我世祖定鼎于燕剏业寛大垂统恪䖍廓清海宇恢拓幅员修明礼乐政体宏宣厯传我皇冲龄岐嶷天纵神竒英姿挺起诞膺大寳万几咸理干健离明纯亦不已隂阳合撰刚柔协美六合休和三才纲纪雨旸时若郊坛歆祀是维敬天万寿伊始三后既往实首仪型文谟武烈是训是程率由旧章真知力行敬承勿替遹观厥成丕光前休泰阶康平鸿猷日懋奕禩攸宁佑启后嗣麟趾祥呈是维缵祖万寿永贞思齐太任徽音夙着昔承色笑永言追慕圣母嗣音令徳有素龙楼凤阁寝膳必预尊养兼隆心犹童孺钖类不匮嘉祥屡覩百行之原天伦乐叙是维孝亲万寿天祜千秋义理孰为导扬借有孔孟正学始彰诸贤翊赞入室升堂躬亲幸鲁盛典煌煌补䕃后裔奉祀烝尝复念宋儒钖额表章尤推考亭升配宫墻是维重道万寿无疆自昔帝王不废文翰二典三谟卿云复旦三代箴铭文彩何焕猗欤我皇道综一贯天亶多能诗文灿烂九重昭示一辞莫赞更擅法书跨唐凌汉是维圣学万寿无算由来治化莫盛唐虞运际中天人庆康衢我皇御宇端拱辰居宵衣旰食是究是图用人行政举措自如鉅细悉当熙皥奚殊日昃不遑事豫踌躇是维勤政万寿嵩唿水旱频仍尧汤不免我皇重农省耕止辇仁育兆民撤悬减膳赐复蠲租湛恩匪浅古称旷举今为常典户絶追唿村安鸡犬人知礼义萑苻患鲜是维勤民万寿弥逺忆自寅卯滇闽出军逆藩抗命立扫烟尘父老安堵露布频申以逮漠北偶扰妖氛龙骧出塞用兵如神歼厥渠魁野无只轮海外万国莫不来賔是维神武万寿无伦东南民患莫如河道贾让奇策屡试罔效帝悯怀襄方畧亲教更勤翠华利害烛照万灵效顺百神所劳砥柱安澜或塞或导玉食无虞生民再造是维平成万寿是报国家士气风俗所基甄陶天下如水滙归我皇抡材不拘成规制科而外旁求诗词广增解额累下纶丝今嵗圣辰加开两闱十年一举造就靡遗是维作人万寿昭垂凡兹至徳古帝其难圣神文武词莫能殚请上尊号屡辞弥坚允恭克让美善毕兼圣不自圣安愈求安谦尊而先终日干干久道化成咸五登三山陬海澨雷动鸣欢昔华封人曾献三祝载考箕畴寿归五福钦惟圣皇俾以戬谷花甲方周筹添海屋草茅懐感愿献芹曝或拟九如或歌百禄莫罄髙深难名楮幅长戴尧天万年宝箓万寿诗贡生陈缵宗龙飞周甲子景运日方中钖极畴全卑敷文译尽通威灵扬海北声教讫天东礼乐侔三代车书总大同溥天开寿域率土沐薰风两露周羣彚甄陶即化工国桢生济济棫朴秀芃芃幸际熙隆世应知久道功万寿诗贡生朱克用端冕居宸极垂衣衍厯长荣光浮斗柄瑞气耀文昌青鸟来蓬岛红云捧玉皇菁莪承徳泽川岳发光芒天路骧骐骥桐冈翙凤凰嵩唿忻寿考拜手效赓飏万寿诗贡生汤居业长庚朗耀启祯祥运协瑶图宝厯昌一统车书歌圣治九重宵旰握干纲虹流华渚辉天宇电绕星枢焕斗光甲子初周征瑞应冈陵共庆福无疆率土来王献寿觞帝城佳气霭苍苍风和日霁三春丽物阜年丰百卉芳壤击康衢歌顺则嵩唿金阙乐趋锵普天黎庶同欢庆愿祝纯禧万禩长万寿诗贡生耿国祚运际中天盛时逢化日长一人称有道五位正当阳保合干坤泰生成民物康鸿基绵孔固宝厯庆无疆景色三春丽韶华满眼芳虹流征圣瑞电绕覩期昌制作超前古声名迈百王巍巍功莫竝荡荡徳难量威振无雷俗仁施出日乡车书同万国烽燧絶遐荒嵗稔占禾麦时和兆雨旸赋寛过夏禹刑措胜商汤民俗何熙皥君恩复濊汪谦冲犹好问勤省每廵方治岂臯夔赞材搜梓杞良谐音精律吕阐易得羲皇学富穷源委诗成薄汉唐云霞光睿藻日月焕天章言动皆谟典臣邻肃纪纲河山如带砺玉帛尽梯航花甲忻初度明良共一堂太平殊有象恭黙但垂裳蓂叶瑶堦秀炉烟宝篆香百灵齐效顺万象尽呈祥日暖龙旂动风和雉尾张衣冠何济济剑佩竞跄跄颂祷盈丹陛讴歌彻御旁葵忱何以展愿进万年觞万寿盛典初集卷一百九万寿盛典初集卷一百十钦定四库全书万寿盛典初集卷一百十歌颂五十万寿无疆普天大庆赋监生董伸圣天子御极五十有二年岁次癸巳月纪丙辰卿云昼烂景星夜明醴泉溢地芝草盈庭阳曦双珥桂皓重轮瑞光晃耀而融朗嘉气叆叇而氤氲河出马而图献洛浮龟而书呈巢阿阁兮悉丹山之威凤游灵畤兮尽西极之祥麟巨枣逺献兮来由蓬岛蟠桃遥贡兮奉自崑崙戬谷之征符毕集罄宜之灵贶咸臻夫是爲圣天子亿寿添筹之始而适当周甲大庆之春也维时大小臣藩逺近旄倪天涯地角海澨山隈穷发不毛之族雕题凿齿之黎莫不欣欣喁喁皥皥熙熙身效舞韶之兽心同向日之葵齐赴丹阙各叩彤墀赓纯嘏之永固颂茀禄之攸宜愿圣天子御玉座驾金舆召羣工以陪从饬秩宗以陈仪舞羽干与珌戚奏云门与咸池告成功于苍昊荅隆礼于坤祇廵岱行封禅之典摩崖勒勲德之辞表休嘉于中外着征瑞于华彝使人知圣皇之膺百福备千禧固如是其昌炽爲昔后所莫几者也乃我皇上圣德同天虚怀若谷播汗涣于丝纶却祷颂于章牍辞天保之九如谢华封之三祝述忧勤于宵昼传惕励于隐独惟欲长治乆安家丰户足俗敦古处士崇正学子尽孝于家庭臣効忠于君国以此介寿借是景福则庶几虚文之勿尚而实意之足录岂非我皇上望道未见之心虽荡荡巍巍固愈形其谦衷之肫笃乎然而圣意弥谦舆情益甚伏陛陈言善颂匪佞谓福在一人者爲私福而庆在普天者爲大庆我皇上治定功成德隆化盛跨汤驾禹逾尧迈舜由寿考之无疆斯勲业之莫竝乃寰宇之大福宜懽忭之难禁则试爲履数夫五十二年之内其所以覆载乎人民胞与乎逺近实亿年亿世之公祉而非独一人一时之私幸者政恐饮和食德之羣伦履厚戴高之万姓有枚举而难穷并指屈而靡罄耳尔其奉若钦䖍基命宥密法穆清之无私体干健于不息旣上下其同流复天人之合辙迨泰坛之通爟及南郊而对越配太祖与章皇列先农与后稷倍祀肃而禋明愈心斋而志洁祈谷有亲撰之文燔柴有躬荐之璧推厯数兮明敬授考纬象兮志儆惕上而日兄月妹朝夕维勤下而岳公渎侯禜雩必饬用是类禡俱歆天神胥悦屡降丰穰之庥永乏水旱之厄此皇上之敬天重祀其始终无间于五十二年之内而爲普天之大庆者此其一乃若率由旧章恪循先制旣无违于动履复凛遵于颁涖守武烈与文谟惕始勤而终替修三朝之宝鑑辑列祖之鸿矩功备载夫创守法不遗夫鉅细裒懿行与嘉言详立纲而陈纪穷岁月之纂集成卷帙之次第凡峻德与鸿猷咸羣萃而悉聚嫓黄农之邱索轶商周之诰誓珍诸太府若玉韫而珠藏播在明堂则天章而日丽以传先烈等图赤与琮球以贻后范则衡鑑而龟筮所以吾皇上五十二年之内纬武经文参天两地皆其不愆不忘善继善述所致也则其法祖遵先而实爲普天之大庆者乃其二忆昔骄藩悍将节错根盘或剖符于闽粤或钖履于滇黔或寄阃于楚蜀或握节于秦函类皆连城跨邑擅制专权乃兽心之罔餍忽螳臂之思搴逆帜乍张于荒徼妖氛徧炽于东南疑蜩喧而鼎沸讶蝎拥而蜂攒我皇上圣谟莫测睿算维完折冲樽俎制胜堂㢘每筹兵而画饷愈意静而神闲施芒刃于綮肯加斤斧于髀髋凡师指而军向率丑殪而魁殱所以数年之内一赋不增一役不添农不废耕商不辍廛翦巨憝兮等拾芥殄羣蠢兮仝刈菅除累世之隐患致海宇之复安则其内平诸逆而爲普天之大庆者乃其三考夫虞夏以来诗书所纪獯鬻盛于商初玁狁强于周季冒顿常扰汉边柔然屡侵魏鄙突厥与唐祚爲始终契丹偕宋厯而兴废间弭伏而和亲终猖獗而煽炽我皇上神威遐布德化远被凡穹庐之外族悉款塞而内侍突有噶尔丹者恃其险远逞其狡鸷贡职罔修兇锋是肆拥僧格之余衆侵哈密之右臂边境爲之绎骚藩篱遭其毁弃圣怒斯赫天讨莫贳秉白旄与黄钺躬长驾而逺驭先命貔貅之将断其败窜之涂继总熊虎之师捣其庐帐所倚渡瀚海而疾驰抵拖诺而奋锐果豕突而狼奔卒兽薙而禽刈登燕然而铭功进玉门而饮至从此朔漠清宁疆圉奠乂鴈碛多扶杖之叟龙沙无荷戈之士则我皇上之外攘巨寇又实爲普天之大庆者此其四乃其道接中天学尊尼父崇四子之成书详六经之遗诂探性理之渊微究典籍之繁琐勤讲读于甲丙辨邪正于今古斥释老而勿尚惟孔孟之是主固已参倚如见羮墙欲覩乃复仰高行景廵兖幸鲁行释奠于孔林习大射于圣圃挥毫定万世之师作志传阙里之谱自颜曾以及思孟羣邀宸赞之辉煌从濂洛以迄关闽各播天章之璨瑳又念集诸儒之大成惟考亭其独数爰进位于十哲勿仍列于两庑由是入胶序者识道统之传心遡源流者知私淑之接武爼豆爲之增光绍述因而愈溥此皇上之崇儒重道实即爲普天之大庆者此其五况夫留神吏治励精求瘼旰食宵衣达聪明目敷政则利弊之周知用人则贤否之洞烛不忘不泄昭百度之煌煌懋德懋功表四门之穆穆象魏旣无丛脞鹓班复鲜佞曲犹念保世乂民惟在愼吏择牧茍抚字之得人即惠恺之共沐爰博採夫循良用分理夫方域上而封疆大职诰诫不厌其烦下而州邑微员廷见不嫌其凟务量能而授任勿违材而覆餗至于激浊扬清崇㢘斥黩尤圣照之无遗而干纲之独握寇君贾父虽获咎而恒宽乳虎苍鹰纵微长而必逐宜佩绶者幸龚黄之联轸而绾篆者颂召杜之盈毂草野頼其旬宣亿兆资其位育此皇上之勤政知人又即爲普天之大庆者乃其六而且菁莪作人薪槱储杰爱士如珍求才若渴识相如于上林询贾生于宣室辟门开宏博之科临轩拔天人之策所以数十年来石渠天禄尽绣虎而雕龙芸观兰台备春华与秋实乃旁求之意慇谓书升之数窄丙丁甲乙倘罗狭而网疎书判身言必珠遗而玉失爰添省试之名旋广礼闱之额或五经或七艺宁旧制之是拘或成例或特科必眞材之罔抑务使华国闳儒相踵武以登瀛勿致穷经皓士徒梦飞而贴月旣博取夫才华复群励夫德业採芹乐泮即瞻训饬之文释褐弹冠更蒙教习之益兵农礼乐咸硏询而讲求性命身心备磨琢而磋切此日作桢圣世无非麟凤圭璋他年宣力皇朝自尽盐梅舟楫则普天之大庆又即在我皇上爱育人材者乃其七今试游桐柏之川溯龙门之硖观吕梁之汹涌览洪泽之澎涾昔万斛之艰渡今一苇之易达昔轴撼而维摇今波恬而浪狎昔漂平土时沉灶而产蛙今耕水濵咸荷锄而负插何昔也冯夷之肆威而今也阳侯之敛虐盖由我皇上勤心排决劳神疏瀹屡廵幸夫淮黄亲指授夫方畧相地形之崇卑权水势之强弱捐内帑而鸠工简重臣而分辖筑高堰之新堤开拦黄之旧闸濬引河而横流之得洩刷清口而淤沙之尽豁爲马牙桩爲龙尾埽庀材无尚虚声爲桃花水爲爪蔓流防汛务期预察所以金绳玉牍勿咨昏垫于三门沉璧刑牲无虑怀襄于六墖北而紫牙河永定河利济者歌帆影之蹁跹南而白茅江吴淞江顺涉者庆舻声之吚轧未尝不叹明德之独远而长策之堪法则我皇上之平成奏绩又实爲普天之大庆者此其八且也我皇上藏富闾阎施恩畎亩税敛惟轻赈蠲从厚眞普德而徧泽复宏济而博受昔秦歉而齐饥几弱塡而壮走俨尧时之水横仝汤世之旱乆临淄即墨嗟屏翳之霃霪杜鄠咸阳困肥遗之纷纠圣心恻以弥慇皇仁沛而孔阜急輓粟而舆金散荒檐与穷牖招失业之苍黎活转壑之黄口甦陆海之涸鳞润燄谷之焦蔀故能不数年间齐地重庆絃歌秦川复明花柳曁江浙之微祲即补助之恐后弛贩籴之禁令通楚蜀之粮糗救灾则德可回天解馑则功侔反手至赐复于平时尤叠见而非偶捐正供于地丁减杂赋于林薮寛一十五国之金钱除数千百万之逋负里胥下役不复传唿于癸庚业户穷氓免候追征于卯酉立常平而谷价不虑其复腾广积贮而米多或因之易朽此皆惠洽寰区泽非升斗宜乎遗秉滞穗和气屡致夫丰年鼓腹含哺欢声恒兆夫大有爰稽首顿首而共进曰我皇上之频赈迭蠲又实爲普天之大庆者是其九粤稽书志五刑礼详八辟周世传吕侯之命汉家垂萧相之律凡以弼教纠民防淫儆慝固无刑之共期亦天讨之是即我皇上摩义渐仁齐礼道德兆庶髓浃而肌沦奸顽心洗而靣革贯索爲之常空圜扉可以不设迨间入于科条即愈深其恺恻浩浩乎成汤解网之祝肫肫乎夏后下车之泣实亘古所未有而从前所莫及但见当其始也明允悉登武健尽斥嘉破觚之平反禁深文之罗织宁吞舟之倖漏勿燃犀之夸晰及乎秋官定爰士师奏核五辞毕具九谳竝列旣难寛于十程复罔宥夫三尺圣心靡宁皇衷倍惄爰素食而斋居备审愼而矜恤沛宏慈于赤衣垂大惠于丹笔或议货而上法夫雨雷或赐缓而取象于风泽无不感溢邱梧恩深林棘况平时之好生频肆赦而播释意萌则籥动杓虚议定则乌啼蝇集三代圄空刑措徃古独继其休百年去杀胜残从今始信其说则所谓普天之大庆即在我皇上之愼罚省刑者此其十不宁惟是彼夫春讲秋诵勤经筵也採逵剖璧购遗编也台箴省铭儆旷官也院甄寺别惕素餐也南廵西狩访民艰也歴岳徧凟诫怀安也图绘耕织重桑田也赐帛给粟崇高年也投珠抵璧嗜好捐也服澣御濯节俭先也考三角究八线推尘杪而测坤干也辨黄钟审大吕别雅郑而定宫悬也诗则追踪雅颂文则竝驾典谟吐德音而词章之绚日而炳天也书则龙跳虎卧射则穿杨洞札备多能而材艺之轶后而超前也此又我皇上之神授天纵有难以数计而名言者而普天之大庆尤不止于亿万而百千者也然则我皇上之骏烈伟业鉅德丰功较唐而贞观不足竝其盛比汉而文景难以嫓其隆拟成康则勲高而绩茂方汤武则道优而学崇缅古重华放勲轩辕羲农合数帝而爲一始可近似而髣髴约畧而形容自宜天钟其瑞地毓其灵山川发其佳秀草木耀其菁英无不羣献于万寿之日齐効于大庆之辰则试观月示其恒日示其升象圣寿之方始而逓增也松示其茂柏示其青象圣寿之歴久而弥荣也南山昭其屼嵲北岳着其峥嵘象圣寿之夐絶而峻极永峙而长宁也溟渤汪洋而㴐淼江河倾注而奔腾象圣寿之滔滔而莫竭浩浩而靡津也此皆颂于不言祝于无声触耳目而皆是合宇宙而俱盈我皇上不能却天地万物之嘿庆嵩纪隐颂椿龄则亦何辞乎中外臣民鼓舞颂祷之意欢欣叩祝之诚于是普天率土万国九州尽扶桑与碣石穷寒碛与炎洲凡有血气之类共爲知觉之俦或梯山而航海或重译而驰邮或挈类而携族或赢粮而裹糇或束縢而蹑屩或扶藜而杖鸠悉入觐而来会等雨密而云稠齐捧戴夫玉瓒各酌注夫黄流効稽角于阊阖献媚荩于珙球欢声则涛翻海溢忭语则浪涌波浮虽圣意之固逊必微忱之共酬但见家同一喙人共一心极纷沓而难纪实简约而易听总愿自今以徃生生世世子子孙孙歴天长与地久常奉此有道之天子而永戴此厚德之圣人迈天皇地皇与人皇驾广成聃耳与籛铿计岁则羲和乏术算年则容成谢能则庶乎臣民之意慰而中外之情伸而不知此又爲我皇上分内自然必得之事而中外臣民究未尝稍抒其爱戴之意微报其覆育之恩也生逢昌运幸际休明识惭酌蠡感同戴盆偕愚贱而击壤随士庶而称觥戒虚词之申祝缀实事以成文虽挂一而漏万实共见而公闻维愿巴人之曲下里之音赖帝力而不朽托鸿业以常存谨赋万寿无疆联句诗监生张元镜生员顾际泰童生张士鑑闻仁爲万善之长寿居五福之先盘古一万八千春祥开天地轩辕二百四十载美嫓羲农尧舜君临咸征悠久禹汤致治竝享遐龄故唐世封人祝圣王以多寿而周时召伯歌君子以万年至德其何能名深仁必思善颂钦惟我皇上恩覃六合德迈百王文武圣神复见光华之旦禄位名寿恒齐覆载之仁跻民物于春台群游浩荡登干坤于寿域共沐雍熙恭逢圣诞时际韶阳甲子初周南极星明之候春秋日盛东方桃熟之年荣光上烛夫紫微瑞霭遥连夫黄道普天称庆霞蔚云蒸匝地腾欢衢歌巷舞等一介小儒三吴下质沐浴圣朝之教养优游化日之舒长皥皥王民惟识耕田凿井巍巍圣治咸思颂德歌功生居东海之濵来拱北辰之极春城桃李家家杯泛蓬莱帝阙烟霞处处人游仙岛太平有象云五色而日重轮圣域无疆天高明而地博厚是用各竭心思争效赓飏帝德虽蠡测管窥无当高深之量而虫鸣鸟语亦知天地之恩谨制千言上称万寿率土朝金阙唿嵩祝圣王万龄天禄永一统帝图昌出震符轩厯乗干御禹疆华星遥贯昴紫气上充房吐甲腾龙马衔图集凤凰瑞征垂法象泰运启陶唐乐奏云门响人游化日长钧霄开扈阁寿域奠鳌荒大德天同峻深恩海莫量臣民惟抃跃巍荡冺赓扬开阖三辰正修明七政详提封章亥步都会涧瀍乡澹泊天灵治狥齐日角祥仁踰商解网俭迈汉裁囊明察崇禋祀郊坛致肃将精诚馨黍稷右享洁牛羊景烁申朝践神光烛太常珠斿星䍡象辂玉铿锵籥舞声容盛山罍秬鬯香来思歌禘祫鸿祉贶蒸尝孝奉慈宁上懽承寝膳旁徽音隆典册纯嘏谱笙簧鲁卫苞桑系河山棣萼芳展亲敦玉牒行庆溢银潢余蘖殊佗尉连兵踞夜郎三驱六诏定一怒八闽攘兎窟营孤岛鲸波阻大洋车才翻霹雳舟已碎艅艎批捣臣宣力张施帝握纲八埏归掌运亿载奠金汤汉北臣熏鬻天西尉婼羌南封弥浩泽东境尽扶桑絶塞俄鸣镝游氛擅跳梁匹夫遥阻化两大视如伤白羽催飞輓朱提给办装鱼丽文贝甲豹队绿沉枪庙算规模濶神驱羽衞强甘泉腾马足露布报龙骧石勒祁连雪花明瀚海霜出师方厉月克敌在敦牂自是擒封豕非同获白狼阗阗旋魏阙矫矫献虞庠时迈临邹鲁星躔应角亢报功封泰岱发政坐明堂盛典恩波渥穹碑岳色苍崇文䖍俎豆摛藻焕宫墙正学尊经籍群愚醒瞶盲邱园颁束帛钟鼓乐承筐葱犗亲原隰黄舆足稻梁赈蠲施乐岁补助见廵方富教加无已忧勤若未遑胼胝逾汲汲乐利普泱泱带水通漕运衔帆给太仓迢遥来积石清浊浑衡漳汜滥流无凖奔腾势莫当洪流将底定盛世复怀襄雷动殷荒度干旋辟混茫搴茭堙荡潏乗梮审低昻使者黄金简神人白石粮无劳沈璧马已自召仓箱葱蒨阡连陌渟泓水止防平成还较盛功业永相望陇秀双岐麦飈驰百尺樯宸襟多恱豫田畯得端相解泽迎銮沛珍禽绕跸翔懽声喧越会淑气霭吴阊方綵湖山丽軨轩禾黍穰农畴喜雊雉官舍蔽甘棠柢枑油云覆沟堘湛露瀼室家安且吉耆老寿而臧舶贡神香紫源探星宿黄上林生箑脯大麓出银麞景庆从心至清宁协德匡聪明犹巽入精粹等干刚求谏悬旌木延英立庙廊御门频问夜封事肃垂裳璇室图耕织牙籖插缥缃考辞歌糺缦游艺振琳琅笔落云章焕文成凤彩扬汪洋吞学海光燄烛词塲道统承先圣儒宗擢紫阳开天敷性理揭日照康庄算出容成表书繙委宛藏义皆穷阃奥学不辍炎凉多士心逾奋昌期化益彰菁莪添桂籍霞缕映奎芒化宇韶华富中天茀禄康龙飞开甲子虎拜辑圭璋舜琯昭华玉尧尊沆瀣浆纪年书出洛迎日字含王桃实三千岁天衣十二章添筹齐泰华击壤协宫商城阙炉烟合街衢锦幄张九门堆玉帛万国集梯航等蓬麻质欣随士庶行尚同蛙在井敢拟凤鸣冈颂圣情何极瞻天喜欲狂箫韶声浩荡鸾鹤色辉煌竞效冈陵祝思依日月光愿言随率舞同捧万年觞万寿诗监生吴景果龙凤开昌厯冈陵祝大年三才皇建极一德圣乘干有地皆霑泽何人不戴天太平调玉烛百福庆绵绵九天开寿域大地沛春温幸値休明日长叨化育恩求贤颁汉诏吁俊辟虞门蔼蔼王多士南山献寿樽万寿诗监生钱元台云锦天街丽欢唿万岁声衢歌争献寿封祝竝抒诚琴奏南薰叶尊开北斗盈河清与海晏交口颂昇平校书窥秘闼给札傍丹雯久饫三霄露常瞻五色云仁风眞皥皥小草亦欣欣愿进无疆颂葵心奉圣君万寿诗监生于树范祥云叆叇䕶层霄共际昇平贺圣朝盃进紫霞春正永日呈仙掌露初调交梨火枣称三祝象管龙笙奏九韶礼乐喜逢全盛会陈诗都採入风謡车书一统迈唐虞不数周家王会图乌弋黄支知日近雕题凿齿识嵩唿圣人多寿恩方溥天子能文道自腴此际梯航来万国无边春色满皇都万寿诗监生于枋声教光华亘八埏曈曈旭日正长悬干坤有地皆霑泽雨露何人不戴天桃实千秋来汉殿鳯仪九仞和虞絃箕畴华祝寻常事圣寿还过万亿年家三世沐恩光何幸躬逢舜日长圣代作人多棫朴书生报国愧文章才离绿野朝金阙也许青衫拜玉皇千载休明当景运春风多士竞称觞万寿诗监生陈之鹤介寿奉华筵奎光紫宿联薰风苹野瑟膏雨杏花韀甲乙千秋镜科名万选钱尧阶同就日周雅祝如川玉简登封远金绳络绎绵皇情多爱育万福仰光天万寿诗监生高车帝德逾三古仁风扇九州升恒绵日月甲子富春秋南极光弥灿长庚彩欲浮天浆斟沆瀣王会集共球化入氤氲徧恩随涣汗流士登千佛选才副四门求玉笋朝金阙鹓行拜凤楼明良欣会合万载奠金瓯万寿诗监生虞潢眞人御极永垂裳遐迩欢擎介寿觞千里曝芹趋野老九衢琛雉舞蛮王卿云北阙群瞻瑞丽日中天倍觉长信史漫夸开辟事于今亲见古三皇皇棚恭纪监生周朱耒等钦惟皇上至德广运鸿化翔洽中外禔福遐迩蒙休临御五十二年恭逢万寿六旬大庆臣民抃舞率土同欢俯俞羣臣之请于三月十八日万寿正诞之辰受贺颁诏大沛恩纶前一日进宫命虎贲毋警跸俾臣民咸得瞻拜道旁皇上御凉歩辇奉皇太后自畅春园进京诸王侍辇随行曲尽尊崇大礼仰见皇上孝治天下从古未有维时春景融和惠风初扇祥云四绕瑞日中霄当鸣鸠乳燕之时正柳媚花明之候自畅春园前至景山西门三十里珠灯错落绣綵缤纷高阁霄连崇台云蔚祝天皇之寿考夹道称觞歌化日之舒徐所居成市连绵不断装来锦绣河山熙皥成风谱出太平景象十五省土风物产骈罗一舍之中千百国白叟黄童笑语九天之上百灵呵䕶亿衆皈依万里而南万里而北奉尊亲者直如畿甸之间八千爲春八千爲秋祝纯嘏者且轶羲轩之右先是岁首以来四表臣民八纮耆庶或陈龙帐或贡天衣或进万寿之图咏天不老或举万年之会祝帝长生或扶杖以歌衢或襁负而观化或请输金于天府商贾同心或将舆賮于皇家士民齐愿南金东箭贡自荆扬木难火齐来从闽粤梁珠照乗楚璧辉山东吴翡翠之帷西蜀葡萄之锦我皇上止收菽粟不尚珍竒伏稔皇上务夲以重农归珠而返玉欢声彻数千里拜舞日亿万人洵盛事之难名讵史册之胜纪三月初二日御驾回宫见祈福祝圣者綵旃锦幄载路塡闉特颁上谕以爲若或先知必令止之今已成矣难毁衆志令传之各处必求雨旸时若万邦咸宁爲先明训煌煌闻而生感恭俭者圣人之德慈爱者父母之恩俯鉴舆情曲从衆志更求家给而人足惟冀时和而年丰旣以天地之心爲心即以苍生之福爲福九州六合尽属甄陶海澨山陬咸归怙冒是以圣王之勤恤语益加温而寰字之尊崇情何能已炷香盈陌设綵连衢士女纷纭连襼而瞻豹尾旄倪杂沓企踵而仰銮舆闾阎输芹曝之忱忆兆识山龙之采覩此徯情之踊跃弥征圣德之渊深我皇上益沛恩膏特颁大酺命天厨备克食数千席陈于御道左右谕令分给士庶鱼鳞幄竝雁翅筵排丰馔嘉肴文茵翠㡩香发苹婆之果甘分大谷之梨牢丸旣弱似飞绵薄夜亦柔如积素截来鹅肪巧制如环噼破羊脂探怀积雪南产之金齑玉脍未足多夸仙家之琅菜碧芝宁堪比数农商工贾父老儿童皆得饱御府之奇馐尝上方之珍果厥角稽首歌舞欢欣共愿我皇歴年万万永享昇平寿域时康春台日永敢叙圣朝之盛事垂爲百代之鸿模自畅春园宫门前起首爲诸王经坛翠接朱甍发云霞于牕里光连綵阙映日月于寰中玉叶金枝拜飏万寿天工人巧璀璨九霄次为干清宫总管首领太监等棚綵结门坊灯围珠绣珰貂舞蹈诵皇极以传经宫寺趋跄捧壶浆而上食次爲直𨽻九府臣民人等棚华屏曲闼蕙圃兰塘䕃路柔枝浓隂如盖绿篱嘉卉吐秀如云复廊则缥缈以连绵高阁则参差而突兀绘来耕稼俨田畴阡陌之错陈谱出桑麻宛经纬机杼之毕具墙上舞花而不落锦幄争姸楼头激瀑以交飞银河下泻春回阆苑桃千树以舒红日暖蓬莱柳万行而布绿华灯四照光徧鳌山曲水纡流波溶鱼藻林邱照耀云日辉煌次为内茶饭房官员人等棚天盃承露采来雨甲烟芽御盏流香煮就琼蔬玉粒仙人六膳争调金鼎以开筵玉女三浆咸捧帝壶而祝圣次爲算法满汉効力人员等棚诣精三角该天地而总隂阳术溯九章测鬼神而知造化惟圣主旁求于歴数斯多士争效夫驰驱次爲原任包衣昻邦马武同弟李荣保次爲邓光干张鼎昇等各展丹忱亦选胜地修䦨䕃于堦砌崇栋拂乎旻苍珍玩杂陈鼎彝间列次爲苏州府属臣民人等棚竹篱茆舍异卉奇花茶肆酒罏墨林书圃俨入吴趋之市登虎邱之山贸易有无百货具集鱼子深红之缬今独擅长蜻蜒缥碧之绫古曾入贡砑花笺纸制出长洲装锦灯毬诗歌茂苑笠泽弹窝之石甲乙争夸马鞍奇巧之峯蒲蕉错置娄江绩苎裁剪舞衫雪井饼香氤氲奁镜关开浒墅共织草以荐牀乡过疁城尽镂金而作画凡此土风之好尚悉爲物产之权奇来京国以观光充市㕓而祝嘏更有花榭风亭徧陈棐几水边林下尽设华茵是处笙歌无边花柳御驾遥临而止辇香云载道以飘烟温谕频加天颜甚霁尤极一时之异数焉次爲八旗曁直省候选候补官员人等棚屏张万寿之图字成蝌蚪诗献九如之诵笔绕烟云韵奏薰风合宇宙太和元气声高华祝徧干坤寿域春台次爲松江府属在籍臣民棚飞阁连云华灯匝地更陈仪仗之严恭迓翠华之至落花芝盖杨栁春旗金鸑鷟而将飞玉螭龙而若动次爲江宁安庆等十三府臣民棚里溢絃歌涂交酒醴芝房三秀献来琼岛瑶山桃实千年陈列玉牕珠户更有三阶八户百栱千楹无不文以朱绿饰以碧丹清风萃而成响朝日耀而增鲜次爲浙江省臣民棚九枝之灯五花之采香蟠寿字酒进长生如登檇李之楼千层烟雨似放西湖之棹万状云霞若耶百斛醇醪甬东千舟海错仙羊踯躅疑游瀫水之间药草翩翻恍入天台之市蔗山橘岫富春夲属名区鹤岭芝田丽水由来神境亭开孤屿山号烂柯簇两浙于画图萃百城之秀丽何啻山隂道上应接不暇也而我皇上恩膏稠叠中使频仍缃核芳鲜盛来玉椀紫棃津润擎出晶盘莫不尝珍味而齿芬饫琳腴而果腹次爲苏州织造李煦江宁织造曹颙杭州织造孙文成率领盐商人等共建经棚灯綵毕具绣栭镂槛延曜光辉虬柱虹梁杳冥云雾得聆天语之肫肫仰见圣容之穆穆岂独一时之盛遇实乃千载之奇逢次爲福建山东江西河南广东广西六省臣民棚彩椽六角绣幕三围碧疏窈窕以玲珑画槛盘廻而煇丽门垂碧柳户映绯桃一寸二寸之鱼三竿两竿之竹园林曲折店肆参差锦帐飘扬花幡焜燿如入武彝之曲幔亭之笙管凌云如登阙里之堂圣域之金丝殷地羣识庐山之靣咸闻嵩室之唿海不扬波珠江洵称乐土山无伏莽桂岭悉属熙台扶擕者不远千里叩祝者奚啻万人皇上欢进一觞臣民齐唿万岁次爲山西陜西湖广四川贵州云南六省臣民棚红灯肆设翠幄重遮舞蝶游丝带清飈而散影分花交柳映碧浪而成文采华岳之莲祥开十丈酌晋池之水寿永千秋楚蜀之锦绮连云黔滇之珍賮耀日长桥掩映俯临九达之衢复道纡廻曲绕千寻之树採茶竞唱击壤同声跪捧霞盃咸识天颜有喜拜依玉辂欣闻帝语如春式扩殊恩用慰舆愿次爲长芦商人等棚演曼衍角觝之戏极银花火树之观环以药栏间以篱落红花翠篠掩映崇台网户珠帘低垂绣幕亦极一时之胜槪也次爲五旗诸王贝子贝勒等以下觉罗以上棚图云缇幕映日彩旌贵胄天潢祝三多而拜舞珠庭日角陈五福而趋跄乐奏钧天歌闻解愠车书王会式扬雅颂之音风景华胥用进冈陵之祝次爲廵捕三营棚夹路琪花珠旗动色绕营细柳玉勒摇风十万鐡衣奉宸欢于三月五千犀甲献寿酒于万年次爲西直门外各行市民棚衢歌巷舞绍唐虞三代之风璧合珠聫焕日月五星之彩徧地皆韶濩咸英之曲是处悉顺成和动之音帝力相忘天休滋至此自畅春园至西直门外灯花夹路锦绣干霄火枣交梨颁来天上云璈法曲听彻人间而我皇上德容蔼蔼圣谕温温鸠杖拜恩拥含哺之父老云郊濡泽滋被迳之桑麻依咫尺之霁颜咸知向化効媚兹于天子皆许言情斯诚时雍风动之休要非三代以下所敢竝也驾由西直门进西华门内一路悬灯设彩鱼贯珠联祝圣瞻天骈肩接迹于是文以班联武以爵序凫趋鹭立咸舞蹈而欢忭虎旅龙韬尽济蹡而肃穆王侯戚畹之家期门羽林之属下逮商贾士民以及买卖诸色人等无不各选佛塲广陈仙乐时则吏部户部仓塲尚书侍郎以下笔帖式以上等爲一处西四旗前锋统领䕶军统领以下䕶军以上爲一处宁寿宫太监并茶饭房爲一处宁寿宫老福金爲一处内务府正黄旗包衣参领以下䕶军以上爲一处大理寺太常寺卿以下笔帖式以上爲一处正黄旗满汉蒙古都统以下官兵以上爲一处礼部刑部国子监光禄寺鸿胪寺尚书祭酒卿以下笔帖式官学生以上爲一处兵部工部尚书以下笔帖式以上爲一处都察院通政寺太仆寺六科顺天府大兴县宛平县五城兵马司等爲一处东四旗满洲蒙古汉军都统以下官兵以上爲一处东四旗前锋统领䕶军统领以下䕶军以上爲一处九门提督以下歩兵以上爲一处内阁翰林院詹事府中书科等爲一处镶红旗满洲蒙古汉军都统以下官兵以上爲一处镶蓝旗满洲蒙古汉军都统以下宫兵以上爲一处四牌楼北衆舖户小民爲一处正红旗满洲蒙古汉军都统以下官兵以上爲一处直𨽻各省督抚提镇率所属来京官等爲一处庄亲王爲一处西华门外衆舖户小民爲一处宗室爲一处上三旗三十家包衣大以下苏拉以上爲一处包衣三旗广储司买卖拨什库及买卖人等爲一处内务府官学满汉教习及学生等爲一处关内固北口大粮庄头爲一处二月分掣籖未引见官员爲一处上三旗包衣牛彔章京以下匠役以上爲一处镶黄旗正白旗包衣䕶军叅领以下䕶军以上爲一处御前太监等爲一处此自西直门内至景山西门弥漫香云普现吉祥之彩庄严寳地咸生欢喜之心盛典躬逢较传闻而倍切隆恩目覩实欢忭而难禁至于京城内外丛街委巷亦无不焚香顶祝结綵悬灯里不能名地难悉数虽复铺张扬厉亦难拟诸形容即或摹绘雕镂无由得其髣髴猗欤休哉皇上如天之仁煦妪含覆至于如此是以臣民踊跃欢忭莫可名言夫甘露霖雨有时而竭阳春惠风有时而止惟太和之元气鼓钥于层霄熏蒸于庶彚流行于终古亭育于两间感之即通触之即应昆蚑由此蠕动草木由此萌芽幽蛰由此发舒枯稿由此滋润易曰天地之大德曰生惟天大生惟地广生惟圣人好生所谓赞化育而参天地也皇上心天地之心事天地之事包涵徧覆德洋恩溥熈熙皥皥沐浴圣慈沦浃肌肤群情畅遂譬则聚邱山以爲粟哺人而无不饱也竭淮渑以爲醪酌人而无不醉也而圣主犹绸缪吏治缱绻民依辟道德之门开仁让之户使薄海同于饶衍斯上下共其恬熈斯眞三五以来未有臻此盛治者矣凡兹庆祝之隆规儒臣恭请绘爲万寿图垂之永久上旣可其奏而我皇上敬老爱民抚育元元之盛心足爲亿万斯年典则者等披图之下复谨撰纪盛一篇自分管蠡浅识何能宣扬于万一聊志大槩俾后之览者有所考焉自今年以至万万年每遇十年正诞之辰编爲一集皇哉唐哉与二典三谟同垂天壤此泰交之盛致治之夲也敢谨记之如右万寿盛典初集卷一百十万寿盛典初集卷一百十一钦定四库全书万寿盛典初集卷一百十一歌颂五十一万寿诗监生查克宏海寓欣瞻日正中乗时干德配苍穹八方长养春风暖万彚昭苏圣泽洪绕阙祥烟丹凤翥盈阶淑气紫芝丰周天花甲从今数南极星躔带华嵩五采龙文御幄披薰风来拂万年枝香凝寳露开银瓮色艳琼浆泛玉巵天帝佑灵仙祚远地祇效顺海疆绥上蟠下际春常在旭日曈昽百卉宜巍巍勲业与天齐昭格知从圣敬跻尧酒满斟宜介福舜琴频拂洽羣黎南山松栢荣垂䕃北极星辰朗聚奎歌咏太平千载盛喜瞻岳渎镇元圭翠华南幸沐殊恩豹尾丛中识至尊楼下瞻天颜独霁江头献颂语犹温一身踊跃留京国十载慇勤恋阙门葵藿尚知倾向日自矢寸心存受天之祜万斯年咸贺兴朝玉厯绵麟趾呈祥公族茂兎罝被化庶材全炉飘瑞霭云山曙壶捧仙筹霄汉悬愿祝无疆歌雅什如冈如阜复如川到处惟闻鼓吹歌襦衣粒食湛恩多搜罗八恺宏开网震疉三苖静偃戈暇日省方辞宝赂应时观稼问嘉禾即今海晏河流润犹警鸡筹听玉珂水镜虚涵澈底澄容光普照协休征灵蓍百尺青云䕶异雀千羣紫禁腾甲子永随坤轴转精神长共海山增衆星环拱宸居壮万里金汤瑞气凝其青阳煦噢尽敷荣阊阖齐来舞蹈声鹤绕蟠桃衔海树露漙仙掌握金茎花飞星佩千官集乐奏云璈百伎呈竞祝圣朝无量福皇图一统万年清天长地久图赋监生黄千人钦惟我皇上神功圣德久道化成恭逢万寿昌期普天同庆浙水愚䝉观光上国伏念祖两荷征纶复命抄录着述宣付史馆世沐天恩末由报効幼承家学略涉九章欣逢皇上钦明厯象阐发周髀广招海内愿学算法之士以宏教育自顾管窥有志蠡测常殷恭摹天长地久图约之扇靣以志干坤掌握之机用昭覆载一统之盛爰踊跃欢忭而系以赋曰粤鸿䝉之旣辟分太极于两仪覆穆清而健运载宁静而顺随娲石补而五色亥步周而四维冒圆穹之浑盖布方舆之分支或圭影而下测或衡数而上窥命羲和以规度合禹益以畴咨虽铜仪之可象孰职方之不遗必合清宁于得一乃协覆载于无私钦惟我皇至德叅两厯纪昌期恩周俯仰景星烂而庆云流器车碾而银瓮朗甘露坠于上林醴泉涌于绣壤星辉南极应圣寿之延绵日绚东华沐恩波之泱漭人无一夫之不获土无一物之不长然而蚩蚩者衆日戴天而不知天之高芸芸何知日履地而不辨地之广于是草茅臣庶家学流长心仪象纬目拟元黄山川指画脉络分张乃含毫而睂舞展半靣而神扬思穿月窟布画土疆盖以上爲天子寿而下以将愚贱之颂扬也其如天之长也中定枢星旁环列宿圆如卵心细如縠绉曾不假乎璇玑自包罗乎宇宙赤道与黄道交通太微与紫微辐辏五帝六甲之有理有条三阶四辅之宜左宜右阁道河鼓之缤纷文昌武曲之腾凑若网之在纲如机之错绣初无一星之或遗仰见天体之常覆其如地之久也高山爲界瀛海周旋里道可计城郭了然帝居中而御极拱要卫而勾连鸭绿爲发祥之地鸡浪浮方物之船栈道飞梯之必悉金门南澳以相沿森如碁布划若星悬翠攒云岭碧映珠渊于此彰幅员之广大益以知地道之流谦尔乃上济下行皇风永畅蟠际极于无穷祯祥萃于难量日星川岳之垂博厚高明之象虽难拟诸形容或可得彷彿而想像絜图绘于九如附华封而献上万寿诗监生陈嵩环海车书奉一人万年玉烛喜常新帝功浩荡风云会蔀屋汪洋雨露匀盛世夔龙争向日光天麟凤徧游春承平共听嵩唿切处处霞觞进紫宸九如赋监生王宸儁钦惟皇帝陛下天行以健日照方升包元会运世之符太和永保建正直荡平之极弥性常贞至圣无爲统资始资生之德维皇有道开卜年卜世之祥立天立地立人纪干支而歴久得位得名得寿同尊富以兼隆返淳风于怀葛之间跻郅治于唐虞以上运玑衡而建极常存作所无逸之心彚玉帛以来朝式臻久道化成之候精明强固躬理万几喜起赓飏体聫一德物阜民安之际不倦先劳宵衣旰食之余尤精探讨借古人爲渊鑑自成一代瑶函集多士以云从毋假千秋金录宸章海溢驰古骤今御纸风驰掩前袭后旣缉熙而昭文德更耆定而着武功消反侧于域中削三藩而清疆宇靖氛祲于海外廓万里而入版图当夫小丑陆梁大军挞伐万乗从天而降六师克日而还侯甸要荒莫不来王来享亲贤乐利安于是训是行犹且次第免租后先赐复周制千八百国家家无悬磬之嗟虞书一十二州岁岁有循环之诏由东西以讫南朔凿井耕田率子姓而奉高曾饮和食德此开辟以来所未有实覆载以内之希逢者也夲仁心而仁政即寿国以寿民兕觥于以介睂志豳风之爱戴虎拜因而稽首乐化日以舒长盖午是天中天子实诞生甲午而寅爲人正圣人则颁厯壬寅调玉烛者五十二年两仪合撰算椿龄于万八千岁一甲初周聿彰圣敬之跻共识天颜之喜花迎剑佩定号恒春日暖旌旗长逢令节莺歌燕语鸟吐绶以鸣欢兽舞凤仪鹤载觞而献醉履顺而成丰豫泰交以应坤干道契崆峒受万物之生于各足书呈河洛备二篇之策而尤多兼清任和而得圣之时合动静乐而爲仁者寿日丽阳春之永云开复旦之光宸儁呫哔陋姿蓬茅末品父叨薇省曾邀诏禄之颁身厠雍宫久沐作人之化随士民而献寿共此戴高履厚之忱冀铅椠以矢勤同在就日瞻云之列生成永頼颂祷难忘虽负曝之私祇慙巴里而倾阳之愿敢祝华封维百福之攸同拟九如而献赋不胜惶悚弥切欢忻帝德阳和皇情隂隲盘奚假乎铭新室自揆之卜吉方中朗曜普天同倾藿之诚始旦光华薄海指扶桑之出何以祝之祝云如日八千之是春亦秋三五之有盈无阙竝太阳而照清虚掩列宿而光发越九霄悬镜广寒属旣望之宫一角垂钩西厌认哉生之窟何以祝之祝云如月犹未已也其象如山下因之而仰止高不可以跻攀泰岱居五岳之长崑崙耸两大之间罗列衆峰洵不让夫土壤翘瞻仙岛已迥絶乎尘寰犹未已也其象如阜旣盛而通且高以厚若天衢之坦坦曾何有于崚嶒夲王道之平平乃俯观乎培塿于何名曲圣德斯符试以征歌民财此有至于由山而及复得如冈谓有伦而有嵴等无期而无疆自常生夫琬琰每待鸣于凤凰当宁三台中天屹柱振衣千仞北阙垂裳由阜而及复得如陵下民不患其咨毋烦九载君子而欣旣见似钖百朋禽果能仙音徧十方之界鸿曽占渐爻同五位之乗讵因爲谷而始着何得与邱而竝称也乃者庶绩咸熙有功而利涉焉群工効职若济而用作焉竝育于天奚分大德小德朝宗于海宁论三百三千继冈陵而制颂又况之以如川含星漏日之竒熘雨参天之格长青青兮四时俨亭亭兮千尺延年而脂可频餐贯岁而叶眞不易维彼永贞式如松柏方登岳以唿三亦衍畴而数九放勲尧而重华舜治迈唐虞博厚地而高明天德同悠久伏蓬荜而戴君王进台莱而歌父母思以将东海之筹行且如南山之寿万寿诗监生尤贞恒丽日浮丹殿和风拂紫宸万年天子寿三月上林春仙杏花光发琼芝草色新香烟凝瑞气雅吹奏韶钧幸际唐虞世欣随祝颂人九重敷雨露四海觐君亲鹤舞依云仗嵩唿动地垠长爲太平主爱养万方民万寿诗监生徐时扬浩荡仁恩大绵延厯数长乗干行不息御世寿无疆至德超轩昊神功轶夏商山河巩帝祚云汉焕宸章禁柳青飞翠宫桃红吐芳万方欣祝圣九有率来王日转铜沟丽风飘合殿香臣民共瞻拜恭进万年觞万寿诗监生高辑南极星辰灿东瀛喜气凝山河同带砺日月竝升恒海屋筹无算蓂阶厯更增普天咸庆贺万岁福初昇万国操觚士于于向阙来文明方献瑞宵旰正怜才五位推中极三星列上台谁言雨露逺咫尺近蓬莱万寿诗监生邱起元皇帝御宇五十二年功德隆盛久道化成东渐西被靡有涯极维兹季春三月十有八日恭逢皇寿六旬圣节薄海内外臣工士庶辏集京师罔不欢欣抃舞仰祝万寿无疆猥叨恩遇珥笔修书喜觐天颜躬与颂祷爰成五言长律诗一百韵载纪鸿庥虽摹绘万一尚不足比于蠡测管窥或庶㡬歌咏太平妄托于古赓飏之义谨拜手稽首以献诗曰太和时保合天子寿无疆花甲欣初度春风乐未央升恒如日月福禄拟陵冈玉帛朝千国车书统八荒衣冠聫焕烂剑佩肃铿锵曼倩桃纷进安期枣敬将玉阶凝瑞露金阙下神浆作贡饶骐骥来仪集鳯凰九天陈广乐三殿袅奇香厯纪何能数筹添莫可量西池来紫气南极耀星芒窃上千秋録同称万岁觞地天高厚久河海晏清长颂祷情怡恱铺扬笔悚惶流虹征泰运绕电启嘉祥早识龙犀表还钦金玉相英龄登寳祚恭已秉干纲问凛重闱切心怀百姓详当年图治语今日保民方孝足超前古诚能格上苍慈宁常燕喜花蕚旧辉煌洵是隆尊养遥知永炽昌淳龎开富庶干惕理隂阳吁咈侔尧舜畴咨迈汉唐五风和十雨亲睦继平章黍稷馨郊庙诗书教序庠传心承道统拜手际明良渊穆符规矩威仪振纪纲好生刑已措克俭用弥臧旌善崇兰芷惩贪去莠稂清忠标宋璟残酷戒张汤麟阁图熊虎乌台树桂姜施仁解网兽弭害摘飞蝗监夏卑宫室从周重稻粱上尊辞旨酒珍味省炮牂爇锦憎新样焚裘叱侈妆八埏齐作息三蘖漫猖狂睿算除藩鎭神谟出庙廊整师昭挞伐遣将锐锋铓倏尔精兵震頽然鐡甲藏几时烦韎韐不觉扫欃枪南粤还符印西川靖战塲韔弓平八桂传箭定三湘龙里销烽燧螺江盪野航旗降金马外璧纳碧鸡旁执馘犹余力归心在搤吭台湾还附籍土宇尽输粮共服威灵远羣安德教彰如何传狡兎亦复效贪狼边塞私侵掠枭雄失主张帝心怜虮蝨贼意逞螳蜋师出非夸武亲征慰衆望隂山穷鹿窜瀚海伏鳞僵但正渠魁罪仍矜丑类创七旬同凯奏三载笑戎装指顾收诸部驱驰定一匡武功殊赫赫文教更洋洋重道廵东鲁赓诗续柏梁励臣书训诰程士有文章学尚朱徽国才储张子房百家函韵府万彚谱羣芳玉轴宵盈案牙籖月一箱干干惟不足矻矻肯相忘聘尽耕莘尹征空钓渭姜干坤安且治宵旰视如伤屡下蠲租诏频怜负土囊谘询咸麦菽筹度只淮黄惠溥闻雷国恩先积水乡六飞临御坝五度阅隄防张福新通达归仁善保鄣审形从仲闸就势瀹杨庄底定由图画平成钖玉璋观风欢士庶问俗歴苏杭减额盐余灶寛征货积商引年矜杖履肆赦恤桁杨击壤村村稻缫车处处桑辟门罗竹箭侧席广宫墙子美鸣和盛齐贤备赞襄那图司马赋总达衮龙牀入罻皆鹦鹉升闲尽骕骦东南偏帝泽太乙拱文光㡬暇亲三管书成动十行龙跳竝虎卧凤翥复鸾翔落纸烟云绕临池风雨忙锋回凌魏晋戈转逼钟王潇洒兼思白风流压子昻临摹神彷彿题署势淋浪赐徧湖山寺荣传翰墨堂多能天纵圣久道寿从康赐复农熙皥加科士济跄三多供御宇十有见垂裳不允夸崧岳翻教祝雨旸撝谦颁谕㫖抑畏却琳琅荡荡期宗海兢兢谓覆霜作人歌棫朴宜福诵鸳鸯自幸生蓬荜深慙侍缥缃追随香案吏滥冒校书郎碧玉盃初献金茎露欲尝矢忠应砥砺感德自腾骧万八千余岁维皇接九皇万寿诗监生顾祖望端拱干坤合讴謡品类通八埏齐献寿万福实攸同帝念从民欲天庥集圣躬勲华称美备徳业等崇隆敷教敦三事勤民叙九功五方虽异俗四海会朝宗教育宁遗类昇平幸乐逢花明御沟水香暖禁城风行健原无息流膏夲自洪疎翰墨引领向丹枫乐听箫韶发盃倾琥珀红愿言随百兽拜舞共唿嵩万寿诗监生沈曾佑寳厯钦承迈帝王太平天子正垂裳巍巍圣德高难量皥皥民风乐未央霞起赤城丹陛焕风来太液碧莲香盛朝事事皆奇瑞协应舆图帝运昌深宫㡬务日孜孜干健天行不息时水火工虞烦睿虑雷霆雨露总恩施和恒万载臻仁寿礼乐千秋奉鼎彞自是九重凝瑞霭春风已徧上林枝佳气葱茏溢帝京天家燕喜百祥生三多五福迓纯嘏玉振金声集大成紫掖碧梧仪彩凤丹墀绿柳啭流莺炉烟万缕飘香篆结就晴云拥上清嵩岭声声万岁称普天歌颂祝升恒絪缊紫气龙楼晓叆叇红云凤阁凝河洛图书呈圣瑞蟠桃火枣协嘉征皇王福寿眞无算天与长春日与增万寿诗监生沈章太平欣有象天子庆无疆日丽铜龙彩云飞玉佩祥凤鸾频度曲桃李共舒芳春色蓬莱徧臣工进寿觞唿嵩声动地舞抃感皇仁花映瀛洲灿波流太液新万方称万寿三祝庆三春日月冈陵颂纯禧集紫宸万寿诗监生顾乗智帝治中天日文明焕百王金瓯垂永固玉厯纪绵长圣寿开南极皇仁溥万方敷天欣衽席多士庆冠裳王路骧骐骥巖廊裕栋梁尧年初甲子豳俗早称觞纯嘏如川至隆恩挹露瀼欢迎当此日衢壤咏陶唐万寿诗监生项鋐圣人首出洵天生体健承干道永贞神瑞当年惊电绕贞符此日际河清尧天浩荡形容泯舜日雍和爱戴诚万衆欢腾盈寿域跻堂朋酒尽称觥万寿诗监生缪日芑皇帝御极五十二年时和世泰物阜民安薄海内外罔不感恩戴德歌咏昇平恭逢万寿圣诞天下臣民扶老擕幼梯山航海驰赴阙下献万年之觞进九如之颂幸生圣世同沐皇仁更念祖父曾叨甲第忝侍从之班歴卿尹之任受圣朝之殊遇效百职以宣猷更䝉天语褒嘉颁赐匾额御书焕发传为瑞寳圣恩高厚累世靡穷葑菲下材藓苔贱质捐糜有志报称无阶随万姓之嵩唿近帝光于北极同兆人之雀跃庆圣寿于南山技愧雕虫歌成击壤谨稽首顿首而献诗曰皇极祯符集圣躬红云旭日映曈昽百千甲子年方始亿万春秋位正中凤翥麟翔游禁苑花明栁飏被和风臣民歌祝昇平久淑气芳华四海同化成久道嫓中天玉殿垂衣绕瑞烟万寿无疆时际泰一人有庆运承干琼枝发囿凝甘露仙液流霞出醴泉此日康衢齐抃舞好从熙皥乐尧年庆惠行施屡赐租雨旸时若兆丰腴豳风日暖柔桑沃禹甸春深瑞麦敷九市华樽盛琥珀千行寳炬挿珊瑚诗歌令徳宜嘉乐愿进仙人五岳图衆星歴歴拱辰居神武维扬播广舆贡矢贡琛归岛屿来王来享达舟车八纮臣庶陈三祝万国衣冠颂九如烂熳卿云欣复旦扶桑共仰日升初万寿诗监生朱丕麟旭日初升碧海东蓬莱春满蘂珠宫万方争献华封祝八表欣看寿域同玉轴早符轩后厯璇图咸乐帝尧风太平天子当阳日拜手嵩唿达圣聪恭祝万寿无疆颂监生张钟闻华封之祝有三敛祉必归大徳洪范之福曰五迓休端在圣人盖刚柔悉协益符两大之贞恒而健顺咸宜自卜万年之秩祜瞻泰阶之旣启庆久道之化成钦惟皇帝陛下德夲性成质由天纵出东方而秉震应五百岁之昌期居南靣以乗干开亿万年之寳厯崇效天卑法地高深合撰旣气协乎清宁仁以育义以正德化覃敷更声振乎南朔盖展矣建其有极而粹乎允执厥中者也乃犹宵旰不遑励精靡懈体干干于宥密存翼翼于渊微由是治定功成恩深泽溥宜乎登咸三五超轶古今兹当御极五十二年恭遇万寿六旬令节圣甲初周普天同庆执玉瑞者赤芾金舄咸怀献寿之忱越山海者白叟黄童共有跻堂之愿献祝则嵩唿动地扬休则虎拜盈廷诚亘古所希闻生民之未有也欣依日下庆比寰中虽峻德宏猷有慙蠡测而称觥献寿弥切葵倾爰拜手稽首而献颂焉颂曰穆穆我皇文明濬哲克宪于天维敬作极四隩旣奠九围用式聿求厥宁乃罔或逸稽古式训圣而多能摛词掞藻锦烂云蒸孝思不匮承欢慈帏应侯顺徳万民化之田禽利执挞伐用彰白旄黄钺绥靖多方衅甲升雍聿昭文治益额增科誉髦斯士复租寛赋勤恤民依恩流蔀屋喜溢黔黧刑以弼教罪疑惟轻圜扉草秀肺石风清旣治且宁虚怀若谷所其无逸求民之莫五十二载久道涵濡惟皇立极治嫓唐虞日在娄星姑洗中律寿域宏开圣诞届节近而宫府远而郊圻外薄四海漆齿雕题搢笏秉圭扶鸠骑竹载道欢唿同声致祝万寿无疆万寿无期惟我圣皇作君作师百禄是遒百禄是总于万斯年惟皇垂拱海筹添屋长庚耀枢献颂敬继歌衢万寿盛典初集卷一百十一万寿盛典初集卷一百十二钦定四库全书万夀盛典初集卷一百十二歌颂五十二万夀诗监生张位纯嘏应天钖精诚励圣修干坤长合撰枝干喜初周旭日辉龙衮晴霞䕶鳯楼八方齐献夀拜舞集共球天庆当三月春晖照御筵弹琴操舜曲鼓腹乐尧天宫柳迎风绿蟠桃浥露鲜河山明万象长拱圣人前万夀颂监生汪祚闻禄位名夀有大徳必享大年睿知聪明惟至诚斯称至圣理数未尝或爽古今实有同符钦惟皇帝陛下广运齐尧文明嫓舜道贯百王而立极位参两大以成能万族竝育于春台率土咸登夫夀域兹者节当嘉庆时值阳春花甲初周占嵗纪者自今伊始箕畴载衍徴祥应者以莫不増凡属含生之伦尽知华祝惟章鄙之士益切衢歌伏覩皇上膺图御极五十二年统奠金瓯光调玉烛允文允武极巍荡之难名乃圣乃神洵颂扬而莫罄妄加蠡测窃用管窥则有若郊坛禋祀礼必修䖍明且钦承日严昭格是圣人事天之诚也享庙荐馨对越不懈祖功宗徳继述弥隆是圣人绳武之光也奉慈圣之欢心而尊飬备至礼称纯孝何以加焉笃天潢之仁爱而恩礼偏周书称睦族何以过焉至于田租逓赐而泽霈敷天商税竝蠲而雨蘓大地惠下之慈至矣仁行法外而屡减重条治期无刑而频加寛释好生之徳溥矣犹且沐风雨以歴茅檐命銮辂而廵方岳是以疏瀹一施而畿辅之沮洳尽为沃壤随刋既授而黄淮之汎滥悉就安澜奠定之功其大矣乎亶聪明以为立政之源简人才以为安民之本是以济济多士加遴选而务别材能桓桓武臣慎校閲而爰搜技勇论官之法其备矣乎若夫尊崇前圣𢎞奨诸儒述经史而炳若日星重学校而施同雨露敦风励俗之意其厚矣乎至于文徳既隆武功克奏九州率服万年巩磐石之基四海归诚亿禩庆河山之固而且瞻云就日扩从来未扩之版图献贽奉琛开自古未开之土宇东西南北一尉一侯绥甸要荒同文同轨盖溯干坤成列而后天地剖判以来未有竝此崇隆拟兹赫濯者也况复智由天纵不费研精徳本性成犹加博览时而发抒义理煌煌羲画文谟时而陶泳性灵隠隠周情孔思允矣经天而纬地卓哉骤帝而驰王且也八法通神直㑹指事象形之始两仪在握尤精授时定律之方是惟至圣之多能实备统天之全量离能普照广大自致高明干本健行覆载同归悠久譬江河之行地常此流通比日月之当天宁有纪极哉谨稽首顿首而献颂曰我皇受命时敏日新徳参载覆道贯天人昭哉舜智宏矣尧仁九州四海稽首悉臣理本存诚治惟恭已不勐不寛尽善尽美事天如亲爱民若子厚泽深仁沦肌浃髄惟大一统亿万斯年武功赫濯文徳敷宣爰稽史册载考简编盛徳大业莫与京焉久道化成诸福咸备河海呈祥日星效瑞卜世卜年日昌日炽协气旁流蒸黎广被时𤾉时雨万邦屡丰耕田凿井率土歌功人多富夀世享帡幪康衢击壤乐事相同甘雨和风霑拂九有履戴干坤宁知高厚祝我圣君与天同夀穆穆上穹申命保佑一介草莽幸际虞唐寸草春晖敬效颂扬词惭风雅文媿珪璋敢随百兽率舞趋跄既歌九如更咏百福亹亹令名绵绵厯服祥覩星文筹添海屋万夀无疆八方同祝万夀诗监生吕锷南极星辉接御筵泰阶玉烛庆聨绵九霄雨露涵双阙四国歌謡祝万年大化聿昭文盛日春风长暖艶阳天华筹海屋频添算嵗嵗恩波溥日邉生成至徳竝干坤寰宇阳和沃圣恩鼎盛春秋膺福履无疆甲子起贞元宫云五色祥光合御柳千丝淑气繁最幸草茅能就日跻堂相庆献尧尊万夀诗监生王正学干健天行道惟皇大徳同甲周长祝嘏日永共唿嵩寰宇恩光绕方州恺泽蒙瞻云滋湛露康阜被仁风万夀诗监生张之颉瑞霭氤氲满碧霄虹流电绕庆今朝筹添花甲龙颜喜琴奏薫风凤律调至治时雍敷率土鸿庥天保惬羣僚瞻云莫罄讴謡意共祝三多拜帝尧春暖铜龙刻漏垂花深紫陌照丹墀珠囊焕采绵昌运金检呈祥巩盛时习习炉烟添柳重盈盈丝管出云迟遥瞻南极光华烂草木常霑圣泽滋羣向光天仰覆帱珠星环拱北辰高来朝万国云随马胪拜千官栁映袍紫燕翻飞依玉宇黄莺宛转和云璈太平更喜敷文教献夀盈庭尽誉髦九重春色接蓬莱云里箫韶风更催淑景人人争就日欢声处处欲成雷已㸔湛露霑仙掌更借春流泛羽杯白叟黄童齐舞蹈山唿远自万方来万夀诗监生徐模帝徳超三古皇图巩万年云山当晓丽花木向春姸日暖供尧酒风和拂舜絃升恒占久道载颂九如篇万夀诗监生姚浩徳合无疆自永万年之夀恩敷率土斯腾兆姓之欢兹值三春令序恭逢万夀嘉辰淑气融和咸乐熙熙化日祥光凝霭共瞻灿灿长庚辟彚征之路多士奋兴颁寛恤之条万民乐恺于是赴阙者云集四方莫不尊亲献颂者风驰百禄由之遒总何意欣逢盛典伏念草茅下士拙陋无能拟效华封之祝愿切三多难名我后之仁情依五鳯谨赓十韵爰用五言虽蝉吟蚓窍未足罄其高深而巷咏涂歌亦可抒其忠爱云尔景运中天启皇恩造化同无疆称帝夀乆道见成功时值阳春丽年当甲子丰龙楼凝瑞霭鳯阙拂和风南极星长拱西池果正红銮仪陈殿陛仙仗下崆峒朝野欢声合山川淑气融圣情应有喜天禄正无穷献颂华封切车书文教隆惭拙陋拜舞效唿嵩万夀诗监生杜庭珠玉厯绵千祀皇图总百昌协风开广莫旭日丽朝阳北极清都永南华翠岭长谋猷多鳯观声教浃龙光竹杖通卭笮轺车接夜郎黄支同献賮乌弋尽来王大道恩隆沛丰年福屡穰嘉禾垂九穗珠树矗千行瑞荚流泉府神输溢太仓体元仁作宅训俗礼为坊寤寐勤宵旰聪明若雨旸廵河翕乔岳问俗徧耕桑化洽东南尉恩深上下庠儒风敦采藻吏治奨甘棠日月悬霄汉风云起骕骦万英随玉璧九室坐明堂肆觐恭陈燎升中肃荐芗万花余翰墨四库富缥缃丹粉辉天禄圗书列建章宸奎河汉烂广乐洞庭张韶濩争宣豫臯䕫日赞襄九歌劳董劝一徳颂明良紫阁巢鹓鹭丹墀集鳯凰论思清剑舄特逹重珪璋严乐抽中秘渊云掖庙廊兰苕栖羽翠芍药和琼粻共振蓬山笔同霑玉瀣香圎珠霏锦绣美句制琳瑯玉帛分尧座山龙补舜裳神功看鼎象盛烈在司常兹喜三辰合同倾万夀觞东瀛开寳箓西母奉琼箱度索桃堪摘瑯琊稲已尝绮筵斟桂醑玉墄立芝房椒菌申巾带芙蓉杂佩纕流霞飞片片零露浥瀼瀼海阁千秋镜仙人九节菖御筵调紫鳯天膳猎黄麞虬箭传长乐鸾旂簇未央陛阶凝穆穆环珮舞洋洋阊阖陈王㑹钧天叶鳯翔八公趋绛帻十叟进瑶浆况复春明候欣逢草木芳红绫滋艶杏绿绶映垂杨桐乳巢金鹊萍纹浴彩鸯九枝聨火树百子跃文鲂时藿兼青笋蘘荷竝紫姜槐衢方舞燕柘舘恰鸣鸧綘县同申瑞青祇各效祥披圗方入洛刻玉便过唐景物中天丽讴歌匝地扬宸襟舒浩荡大泽汜长康化逐铜仪转才将玉尺量龙门重启钥骏坂许羣骧赤水光逾发丰城气有铓乘风思鼓浪捧瑟更承筐月树千层秀星槎一苇航穿杨夸接叶脱颕羡飞囊鼌董才先后邹枚赋颉颃三条催吐鳯什龙贡鸣珰鹤算宜缑岭鸾栖必翠筤探花曲江上驻马杏林傍此日栽桃李他年即栋梁玉衡停水镜雅韵叶笙簧共卜鹏云遂谁甘豹尾蔵堦蓂占嵗序嶰竹应宫商泰运宜征吉嘉谟矢拜飏飞翎还奋击踠足自康庄地㢠仁风被时熙吉士彰福占歌夀炽韶舞缀铿锵有喜同薪槱无才媿粃糠菰芦蒙草泽鼃黾跼池潢寳谢双环玉铅输百鍊钢谈经逢辅嗣末学忝毛苌寸晷何由惜三冬只自蘉蔚天依曲阜桂子到余杭瞻仰随师济趋承凛肃将溪芼思薀藻秋菊间糇粮在镐鱼溱首鸣臯鹤引肮一邱身欲致千里首重昂试上三多祝宁辞数仞墻岳圗膺秘牒洞府检神方赫赫熙鸿号遥遥沃令望八纮归巽命六位縂干刚汉殿威仪盛周官礼乐详波澄青雀舫苖秀白驹场国迓昇平福家承积善庆树人胜树木如阜亦如冈莘野资调鼎磻溪获钓璜洪炉同在石大木可为杗瀚海长无浪长庚亦曜芒天文高炳蔚圣度表颙卬得预笙镛奏聊同鸟兽跄懋哉赓已再乐只诵难忘彷彿窥三岛分明傍九阊陈诗遵古义胪笔颂天皇佳气聨丹绂祥云拱赭黄恭吟一千字拜首祝无疆万夀诗监生张绍曽含元春旭景彤融圣主当阳夀域崇继继䋲䋲绵寳厯巍巍荡荡仰神功填成乐府天长乆候得尧阶日再中五十二年调玉烛吉祥云里聼唿嵩和风习习御炉香电绕虹流庆发祥银瓮镂成绵算字瑶池捧献万年觞夀兼天地人皇永厯过殷周夏后长七政玑衡全在握云松栋牖仰垂裳云润星辉正玉衡低空燕雀荷生成龙飞万嵗春三月虎拜千官漏五更似海皇恩真极乐如天帝徳本难名多年机务勤宵旰黙运神工定太平鹓鸾拜舞列丹墀苑柳宫花漾碧漪紫气遥浮双鳯阙红云高覆万年枝法天自与天齐夀祝圣还为圣献釐从此筹添盈海屋纶言布处奉恩私尧天撃壤歌监生林珠皇帝御极五十二载圣徳徧于天覆之区神功极于坤载之上昔轩后方制天下画野分州自幽陵至于交趾蟠木距于流沙歴代䋲承未能逺廓我皇上徳威所临迩懐逺服自朝鲜琉球以外至于青海乌斯诸域珠崖交趾以南迄乎鲁特俄罗诸部凢血气所钟声教所及莫不三译来朝献琛奉贡此诚皇古开天以来从未有大一统若斯之盛者也我皇上励精圗治益勤宵旰以天地之心行尧舜之政精诚以荅天心纉绪而光烈祖孝事两宫则合万国之欢心以为养惇睦九族则聫百世之本支以为荣重道礼隆乎尼山封岳典成于泰岱文徳以绥来服神武以讨不庭养老求贤省刑薄敛至于蠲千亿万之常额以厚民生颁十六条之圣谕以淑民性优礼以待大臣覃恩而隆勲戚草野章句之儒懐献赋者咸登于词苑衞镇赳桓之士娴文艺者竞奋乎棘闱廵狩省方咨民间之疾苦疉沛恩纶大蒐讲武顺秋肃之天时合围振旅善政史不胜书事事皆为世法圣人为人伦之极规矩为方圆之至则自天地权舆精华启造未有如我皇上之盛徳者也识字涂鸦皆蒙圣恩之培养含哺鼔腹竝游帝世之光华兹者天开紫宸日躔黄道云璈叶瑶池之奏琪花明上苑之春鹓行虎拜羣工擎万嵗之觞岳祝山唿兆姓庆如天之夀夫雅颂进于公卿非庶人所及而衢歌巷祝之言无由上逹于宸聼因思皇途开广采风爰及于刍荛圣主鸿慈献暄嘉纳于野老于是谨倣古者康衢击壤之遗缕述童叟讴颂之意虽未能仰賛高深之万一聊以表懽忻鼓舞之微忱得诗三十首以献彩鳯扶辉玉殿东氤氲瑞气拱三宫圣明天子跻仁夀拜舞衣冠万国同金阙初开动晓钟露华凝挂万年松羣瞻圣主无为象尧舜垂衣在九重圣徳如天覆万邦直教含识尽归降千村万井嵩唿动喜气腾为寳胜幢开成神化继庖羲今日虞廷覩鳯仪帝徳自同春浩荡恩霑花桞更无私列宿煇煌拱紫微九天阊阖庆云飞万年景祚唐虞逺玊烛金汤巩帝畿欣瞻六合尽车书今日闾阎庆有余长硕百生逢圣世年年长拜紫宸居巍巍圣徳绍唐虞天语煌煌竝典谟千载明良今复旦赓歌喜起庆都俞多能天纵聪明主运应贞元福禄膍纉述光承三后绪燕谋垂统万年齐郊坛禋祀肃燔柴驯象和鸾踏御街昭格灵祗深眷顾万年福禄永兼该西来青鸟集灵台王母瑶池捧玉杯青帝九天开夀国廻看六合尽蓬莱寝门三至问安频万国欢心奉一人天母慈容添色笑光昭圣孝万年春化成乆道转忧勤峻徳钦明过放勲参天两地神功在万嵗千秋颂圣君普天来庆一人尊金阙巍峩辟四门亿兆齐声君万嵗南山北斗介尧樽六龙廵幸出长安补助春游警跸寛租税蠲除天下足圣心犹切问饥寒太平天子福如山廵狩东南浩泽颁童叟焚香车下拜欢声动地喜天颜幸鲁銮舆礼圣先尼山道綂契心传须知精一超汤武成化雍熙亿万年备乐歌功列眡了笙簧钟鼓彻重霄雅音直叶咸英奏干羽从今是九韶湛露歌来燕近郊吹簧鼓瑟列嘉殽圣朝慈惠阳和徧一徳君臣协泰交彤弓朱矢钖勲劳况复琳瑯宸翰褒夙夜在公思匪懈颂飏福禄与天高神功底定庆淮河圣徳今知海不波江汉朝宗归帝阙平成还奏九功歌天高云浄骋龙騧校猎高原射五豝秋狝顺行金气肃霓旌千队日光华圣学临池迈二王银钩辉映墨生光万几余暇常挥染竞仰云烟出建章大徳由来是好生恩寛觧网见祥刑臯陶执法原无二三宥时时切圣情上庠国老钖安宁绢肉犹颁广外廷圣主𢎞开仁夀域满朝尽是老人星万夀恩科觧额増九州多士喜难胜公车逺迩趋王㑹桢榦他年弼股肱圣徳崇隆敷政优况当春令徧宣流皇恩广被懐柔逺万国来同拜冕旒广颁圣谕见天心十六条成万世箴早识闾阎归孝让山陬海澨縂鸣琴渐被东西暨朔南禽鱼犹自沐恩覃灵有福逢尧舜共傚华封拜祝三康衢击壤乐安恬作息嬉游化日暹试问恩波今近逺已周西鲽与东鹣皇仁沕穆同丕冒天授丹书彩鳯衔圣敬日跻隆上治康謡硕得比英咸万夀颂监生宫懋临臣闻上元开辟启无极太极于鸿蒙一气氤氲肇天皇地皇之綂绪黄河清而圣人出衍昌期者五百年里社鸣而王者兴隶版圗者千百国故张寰立宇两地参天合覆载而执枢握苞符以建极钦惟皇帝陛下如日初升法天行健万册书功之纸管窥止得其大端千枝颂徳之毫蠡测难该夫衆美兹值五阳之旺律恭逢万夀之昌期辰月发祥干飞得位午年毓瑞离照方中花甲一周嵗在朝阳之次芳春三月日移娄宿之宫紫盖黄云坐明堂而颁国政金䋲玉版登日观而受天符艺媿全牛学惭半豹徒知郑璞齐竽之好未忝秦冠汉绶之荣挈瓶之智屡空短绠之才不及虽无为光宅得歌比屋之封而有道贱贫耻作归田之赋傥蒙动薰风于舜海沛甘雨于尧云则涓滴微流向银潢而望若勾萌细物依瑶圃以扬辉谨竭葵诚敬成芜颂颂曰皇帝立极海宇肃清三灵叶吉百度维贞礼兼文质乐奏咸英迩安逺至久道化成钦明文思温恭允塞天覆地载静翕动辟高勲大业巍巍赫赫泽普四方光熏万物大孝不匮承先启后政教维新典章由旧宗祏赞币郊坛奉酎必躬必亲以妥以侑学逹天人文炳日星出言如丝吐辞为经几杖有戒盘盂有铭龙章鳯藻照耀千龄春温秋肃仁渐义劘发号施令信于四时声灵雷迅大化风驰上徳不徳无为以为炎州氷海葱山狼望俶扰封疆窃窥亭障王师一怒烟消雾盪我武维扬天威遐畅八纮归命万璧来王驰书折简山梯海航穴胷反踵鸡塞龙荒奉珍贡賮莫敢怠遑翠箑生厨丹蓂在户骈目喁池比翰栖树醴溢春泉甘凝秋露五风十雨民和物煦昭阳之嵗月维载扬律中姑洗气逹勾萌圣人御厯日景舒长干坤贞观乌兎光芒箕畴甲子荘椿嵗年昌期五百泰运三千休祥络绎景福骈聫百叶千祀𤓰瓞绵绵圣徳无方神功不朽惟日月恒惟天地久羣工飏言多士拜手跻堂称觥敬祝万夀仁夀镜赋监生宫懋猷太嵗当贞元之合一人受厥初之祥飞电绕枢庆干坤之贞观长虹流渚颂日月之光芒天子执轩辕之十二镜以徧照乎公卿百辟更逺烛乎上下四方有千秋之金鑑悬仁夀之堂皇虽处潜而必照亦遇暗而更彰当其考工辨器匠氏呈能择太隂之纯质取从革之金英迢迢扬子之津江心飞燄赫赫端阳之节日中铸成鹊堕懐而呈象龙盘冶以成形及其列在瑶墀悬之藻井嫓夜月之沉沉比明星之耿耿清光晓彻则碧落流辉高明逺瞩则长空写影不澄不挠类止水之渊涵无盈无阙同太阳之彪炳于是镂之菡萏之奁树以珊瑚之架鸾翼高鶱菱花不谢户庭洞逹摇紫电而迅飞表里澄泓湛清潭而轻泻况乎光侔照曕明比临池其为用也不淆于同异不亏于坚白虽屡照而不疲其为体也无忧于磨磷无患于湼淄历显晦而不移是故圣天子取焉手平者必正体静者必安水清则鑑彻表正则影端执明镜者无所私其照对明镜者无容匿其奸将共跻黎庶于仁夀宁徒存铭戒于带鞶万夀诗监生范大徳帝徳如天被万方太和宇宙庆无疆光凝松牖星云灿瑞霭蓂阶日月长自古至仁全夀理由来元善集嘉祥圣人福极靡涯量拜献千秋紫玊觞万夀诗监生顾日炽旭日曈昽照玉京緑云红雾庆霄明遥知薄海嵩唿处比户春风万嵗声嵗嵗恩纶沛徳音蠲租赐复縂天心阳春大地无私照更有三吴被泽深万夀诗监生宋讷太平有象万方同共喜时清嵗屡丰夀域正开霑帝泽长庚临耀畅皇风仙璈闻处和声叶瑞霭飘时淑气融今日侍臣将进酒年年齐拜紫云中御宿光中坐圣人至尊三月正生辰流虹绕电占祥运甘雨和风㑹好春彩结蓬莱常五色杯浮沆瀣列千珍九如颂里臣民乐硕祝无疆共大椿万夀诗监生金玉树圣明天子应昌期六十年来化泽滋玉厯初廻新甲子金瓯永固奠坤维山陬海澨欢尧日鳯舞麟游纪舜时圣夀天长今正始三唿处处乐雍熙饥渴求贤更不侔朝端辅弼有伊周三千奏牍金门献寻丈珊瑚铁网收惟喜丹山翔鳯鷟总教文囿出麟驺即今夀考饶嵩祝处士庐空感应求荡平无处不安恬圣泽汪洋率土霑屡见史臣书大有时闻天语恤穷檐桑麻万井欢童叟雨露千春到鲽鹣尺土一民咸感徳冈陵长颂夀频添天街乐奏日迟迟玉叶金枝进夀巵九族麟趋齐颂祷千官云集盛威仪龙颜霁处闻行惠春殿晴时合介睂桃实如瓠𤓰似枣羣仙欢奉下瑶池万夀盛典初集卷一百十二万寿盛典初集卷一百十三钦定四库全书万夀盛典初集卷一百十三歌颂五十三万夀诗监生谭一豫带砺山河壮升恒日月长一人膺五福万夀嫓三皇花甲周初度长庚曜正芒鸿庥真有喜鳯厯兆无疆节届暄妍好时当品彚昌仙桃蟠锦艳宫桞镂金黄乐奏云门振炉飘寳篆香嵩唿聨逺迩华祝尽梯航惟圣超前代乗干着烈光冲龄登九五濬哲迈成康盘几无劳警农蚕入虑详绘圗同七月比户足千箱梦寐犹无极恩膏正未央几年频赐复应念縂如伤时迈廵方岳皇衷轸八荒翠华临塞碛紫气徧维扬波偃猕猴静尘开狐兎蔵龙舟移镜浄鸟迹灿碑芳此日淮河畔于今肃慎乡遵涂咸献斚懐徳自来王业业干行健辉辉㢲命张黄麻咨节钺丹陛简循良谓吏亲民切须贤始位当推诚方保赤求瘼慰唿苍网必开三面刑惟弼五常心平情自恕仁被法俱臧衢巷觇风俗讴歌徧激昂南薰绕缊瑟北极但垂裳旭日苍龙上祥云雊雉旁清时多暇豫艺囿足翺翔博学师何有多能天纵将圗书探委宛翰墨仰天章诏每来三殿歌因守四方耸观同跳卧敬聼叶铿锵前席崇文教訏谟饬狷狂森森瞻棫朴濯濯丽宫墙桢榦由兹集风云应运祥泽身豹雾振翮跃龙骧兹值嵩南夀难将斗北量作人原乆道吁俊辟𢎞纲茅茹连征吉禾苖近在塲十年逢圣诞多士起巖廊自分鱼依藻欣瞻鳯在冈百生逢舜日寸禄窃虞庠恭仰虹流渚䖍陈兕作觞赓歌青𤨏客进颂紫微郎盘献摛仙果杯浓艳玉浆陪臣随海澨朝列跻渔商终冀追鸳鹭长鸣和鳯凰丹忱凝葵藿红日丽扶桑万夀诗监生吴陈琰在昔天皇氏膺圗万八千一人今合徳六御正乘干贞固南山峙端居北斗悬仙筹难纪数寳厯永绵绵令节际三春嵩龄始六旬车书风尽古日月景长新舜乐声容美尧尊气味醇东华到西苑万国祝灵椿离照文明盛纶音辟制科有天皆雅化无地不恩波十载千秋例三时万口歌从兹培士气寒谷得阳和禁桞依瑶阙宫桃簇玳筵心同无量佛人戴大罗天华祝三多集箕畴五福全邀圣泽长咏万斯年万夀诗监生王维淮圣徳开天运鸿圗寳厯长遐龄齐日月多祜协羲皇符应千祥集功垂万福将西池王母至南极夀星昌御桞枝枝緑仙葩处处芳歌同韶乐奏舞竝彩云翔仁夀超千古讴思徧八荒羣黎欣仰徳万国乐观光海屋増辉曜嵩唿竞赞扬冠裳看拜舞童叟尽趋跄紫气浮仙掌红云绕建章从兹亿万厯嵗嵗颂无疆万夀诗监生谢珠华渚流虹诞圣祥才周甲子庆方长廷臣共进冈陵颂髦士羣歌棫朴章仙杏却疑蟾窟种琼林还折桂枝香小儒何幸随鸳鹭稽首躬陈万嵗觞万夀颂监生王国柱皇帝御极五十二载泽流兆民恩及四海政治穆清臣庶乐恺魁柄自挈干纲独振武功文徳今古彪炳东西南朔㒺不敬应恭黙思道宵衣旰食敬天勤民朝干夕惕定性和神敛福钖极圣夀无疆甲子星周羣后式序百神懐柔卿云绮合湛露膏流华祝敷天嵩唿动地跻堂称觥风云竝㑹俾夀炽昌天庥洊至贞符协应寳祚绵延虞絃广被豳雅交宣式歌且舞天子万年万夀颂监生张文裕皇建其极正位当阳精明强固愈久弥彰无为致治恭已垂裳与天同运与地无疆益植根本广培俊良有麟游薮有鳯鸣冈一堂喜起百尔赓飏惟兹下国久被天光硕从五老敬祝尧觞万夀诗监生荘柟荣懐柔皆位育海甸式尊亲世泰皇圗巩时和景命申周天増圣厯应地永皇仁箕翼中天晓莺花上苑春懽唿趋父老歌拜洽臣邻阆苑繁桃李昇平日月新万夀诗监生钱兆升泰阶明紫极云汉倬天章甲子周尧厯山龙耀舜裳王言传涣汗喜气动宫墻瑞启贞元㑹星躔奎壁光鳯庭芝草秀云路榜花香阆苑新添籍争称献夀觞万夀诗监生周震海屋添筹日卿云复旦年尧尊祈酌斗舜乐聼挥絃薄海恩膏徧瀛洲淑景旋祯符承泰运上瑞纪瑶编五福皇时敛三多圣自全绛人论甲子姑射致神仙御桺随风动宫花向日妍嵩唿同舞蹈士气早腾鶱瑜瑾昆刀发珊瑚铁网连硕因南极宿长拱紫宸邉万夀诗监生陈光祖北阙红光灿南山紫气新圣明悬日月恩泽溥臣民养老逾周渥蠲租较汉频金钱颁内藏疏濬歴河漘显赫征无战懐柔化有神衢歌忘帝力巷舞乐天钧治已超隆古心犹厪得人揆文调鼎鼐备武列麒麟济济皆桢榦勤勤念槱薪聿招巖谷隐悉作庙廊珍浪暖苍虬舞天高彩鳯伸羣瞻阊阖启飏祝万年春万夀赋监生薛隽闻蔼然春温天之所以育万物确然动直干之所以资大生卜之于理有必然信之于人亦犹是子曰大徳必夀诗云君子万年岂独得于古时复又见于今日钦惟我皇上日长同嵗夀永配天运际贞元八百国之欃枪尽扫道当保合万亿年之磐石常安逢甲子之维新识天颜之有喜莫不梯山航海争献共球亦且搦管摅词同伸颂祷炷香日上情较华封而转殷嵩祝齐唿硕将箕畴以比拟盖由皇上保民与保赤同意因而黎首爱君与爱亲同情春日春风春色年年不老圣朝圣治圣人在在无私千绶桃花杂燕莺而竝舞九衢灯火暎星月而聨辉中外为之承欢天人为之介祉猗欤帝世同唐虞之际如此其隆大哉皇猷驾汤武之君更觉其盛干坤之筴三百六天皇之夀万八千考瑞典之所徴知至诚之无息鳯凰出而百鸟固思奋以和鸣神龙见而羣鯈亦扬鬐以煦沫同在熙皡之世岂忘高厚之恩不揣无文恭为一赋其词曰巍巍天府荡荡皇圗正体干兮出治时交泰兮分敷驭青龙兮首出命青鸟兮先驱在一人兮有庆为万民兮欢娱尔乃卿云呈祥条风应节六十年海不扬波大一统民无敢越拱紫㣲之在上森衆星之罗列陈仙醴于龙楼悬花灯于鳯阙望雉尾而光摇披螭头而香结遏歌吹于祥云廻舞綵于明月内则兰馨芝秀玉叶天潢拜手以奉万夀称觞外则金张之俦稷契之伍捧彼兕觥祝惟纯嘏迩则五方羣赴四民齐来文移北斗夀献金罍逺则流沙极漠穷海至濵拜瞻霄汉莫不尊亲于是天子览封畿之翼翼玩民物之熙熙萃一天之淑景荡三月之芳菲涣殊恩于宇宙颁王言之纶丝雨露磅礴于臣庶吹嘘彷彿乎觧推郁李培多而枝茂菁莪香动而秀滋窃窥之管尤知其竒以多能而益见其圣固天纵而亦何常师而且至孝本于成性好学而又生知访圗书于乙夜勤诵读于万㡬精微之统已继洙泗之文在兹深维无逸之训三复豳风之诗农桑无不乐其业庠序亦各得夫宜缵平成之绩奏安澜之期调万年之玉烛方履端于春时乃拜手稽首而为之颂曰笃生圣主縂揽鸿权明无不烛勇孰敢先行之以仁三者俱全螽斯𤓰瓞麟趾蝉聫降泽于民受祜于天于时保之亿万斯年万夀颂监生章钰钦惟我皇上临御之五十有二年恭遇甲子初周至徳广运九霄开圣诞之祥大业覃敷万国祝齐天之夀钰草茅贱士未敢拜舞扬休蓂荚昌期窃效华封献颂四言十首三祝万年圣人御宇厯数中天建中立极精一心传徳敷九有仁覆八埏卓越千古永保万年思皇我皇圣本天纵博学多能明体逹用恭黙渊冲时雍风动成功文章衢歌巷颂允文允武乃圣乃神荡平正直泰运方新声教洋溢莫不尊亲普天率土欢乐无垠乐以天下敛时百福宇宙清宁中和位育三王得四五帝得六亿万斯年为我皇祝钦哉我皇至诚尽性乐育蠲租正位凝命端拱垂裳万邦有庆春酒载涂讴歌聿盛猗欤盛哉万年天子治洽化成川流岳峙轩辕嫓绩羲皇竝齿百千万载自今伊始大哉干元天子万年殊恩丕着旷典特宣维悠维久如冈如川巍巍荡荡峻业光天三星绕殿花甲初周律中姑洗薰风觧忧两岐九穗翼翼蘨蘨生逢盛世瑞霭盈眸维天之命申重鸿寳自求多祜永钖难老阶旋白鹤庭盈之草皇帝万嵗天眷民祷时维令节圣主当阳千官拜舞万国梯航彤廷焕彩璇宇辉煌一人有庆頼及万方万夀诗监生胡枢今夫天之高也以其无所不覆地之广也以其无所不载惟罔不覆载凡天地间所谓飞潜动植生负气之伦亦㒺不思仰给于天俯给于地焉天地知羣类之咸仰于我也因各随其性之所宜安之适之栽之育之雨露以滋培之风雷以鼔舞之务俾尽遂其生咸复其性而后已易曰大哉干元至哉坤元非以天地之徳为莫可思拟耶故万类者天地之臣民天地者万类之君父也然犹恐寒暑愆时高卑异势风雷雨露培养之或遗乃萃山川之秀彚河岳之祥悉畀一人使之聪明睿智神灵首出赫然居兆民之上而为天下主以辅生成之所不逮裨雨露之所不周号曰天子是天地者固万类之君亲而人君者又万类之天地也天不生圣则天地之徳不彰天不生圣主则天地之泽不溥故于唐生尧虞生舜夏生禹商生汤周生文武而于大清则笃生我皇帝陛下翩然龙鳯之姿巍然天日之表声为律而身为度徳协中和望如日而就如云光昭上下亶聪天纵纯孝性生法干健以勤民体坤宁而镇物制礼作乐矞増宇宙之辉端拱垂裳夐絶古今之治既敷布之咸宜更张弛之尽善亲儒好学道阐孔孟之传博籍宏通数启圗书之秘恢𢎞豁达大度如渊克让允恭虗懐若谷命官以器任相惟贤洵允文而允武诚乃圣以乃神虽身居九重之上未常不以黔首为心而宸衷惕若宵旰忧劳已治而犹以为未治已安而犹以为未安五十有二年以来天觉頼以益髙地觉頼以益厚日月頼以益明河岳頼以益奠太祖太宗世祖之绪頼以益光尧舜禹汤文武之烈頼以益显而隂阳和神人格四气调五行序不怒威不言信风动时雍百昌咸若泽及而不知刑措而不用熙熙皥皥羣相游于顺则之天焉迩者河清屡奏海不扬波康衢击壤之讴充然徧闻宇宙而且风回浴日之乡罔不尊亲爱戴非甚圣徳孰能如是哉自生民以来未有盛于我皇上者也子曰大哉尧之为君惟天为大惟尧则之荡荡乎民无能名焉巍巍乎其有成功焕乎其有文章者敢为我皇上颂焉曰佳气南山祥光北阙浮卿云来紫禁丽日蔼皇州景运开千禩昌期协九畴天生濬哲主世跻太平秋八彩同尧瑞重瞳似舜眸体干勤国政好学博坟邱端拱垂衣治虗懐侧席求宫闱传至孝潢谱沐宏庥麟趾歌仁厚闗雎咏好逑桐圭分未忍花萼爱常留寮宷施恩渥公孤示礼优庙堂知草野樽俎折戈矛灵囿祥麟集昆池瑞鳯游殊方归版籍万国执共球徳洽神人格情于翰墨投宸章廻铁画御藻挺银钩宴奏箫韶乐筵供阆苑馐普天蒙帝力率土颂皇猷高涌扶桑日初添海屋筹愿祈圣主夀亿万与天侔万夀诗监生卜鸿生万年甲子初周日圣徳崔巍永发祥春色舒迟迎瑞霭卿云烂熳拥霞光柳垂青琐霑衣翠花发天衢挹御香风若雨时苏万象日暄雷动靖羣方蠲租户户恩膏满觧网年年雨露长久道化成仁者夀干行不息庆无疆经天丽藻超千古福国訏谟迈百王吁俊旁求凭玉尺作人恺悌灿云章控弦子弟能通古簮笔儒生擅贯杨棫朴菁莪储国器共球冠带尽梯航云璈天籁谐音律仙仗蓬莱列鹭行遥识天颜多喜气华封岂必羡陶唐万夀诗监生吴达章昌期开泰运帝位履光明晴日烘螭陛祥烟拥鳯城华雯笼寳幄彩旭丽神京湛露承仙掌仁风扇鹿苹羣黎欣徧徳多士庆连征长此尧天戴葵衷向日情万夀诗监生郭涵紫殿流虹日彤宫绕电时干坤千古夀雨露万方滋元老陈金鑑皇王进玉巵一人称夀考多士庆昌期松柏冈陵赋菁莪棫朴诗欢唿盈北阙拜舞上瑶池万夀诗监生荘鸿寳瑞应龙飞日祥开电绕辰霞光双阙霁景色万年春御柳垂青琐仙桃进紫宸云璈霄汉彻天仗鼔钟振燕喜当三月文明被八垠舜庭仪彩鳯轩囿畜祥麟特敞圗书府兼罗岳渎珍腾骧千里骏鞭䇿九方歅鹗荐探春宴花簮折桂晨殊恩辟仕路大典奉皇仁寳厯绵无算璇枢运有神遐荒声教洽莪朴颂飏频瑞荚尧阶舞琼浆蓬岛陈欢逢万夀日舞蹈徧臣邻万夀诗监生殷祚昌九重甲子庆初周绛节朱旂拥帝州鳌禁雍容甘露渥璇宫䜩喜彩云浮麟虞瑞应孚区夏日月光华起颂讴最幸儒生邀异典聫行逺簉鳯池头万夀诗监生卜廷坤融融暖日洽祥烟寰宇讴歌祝万年㑹际昇平光复旦蔚兴礼乐丽中天河山千古明良合芹藻三春雨露妍敢借瑶池仙醴熟称觥献夀圣人前万寿诗监生史焘灵符开舜旦寳厯记尧时玉轴圗成岳雕筵乐奏箎香飘铜鹤篆日丽衮龙旗洞府呈瑶草衢樽进碧巵右文超自昔徳化盛于斯吁俊虞廷辟求贤汉诏驰崑璜争入彀聫璧喜无遗选使罗薪槱遴才尽鼎鼒六经资润色五典御亲披习习儒风古皇皇圣学孜昭回溯云汉典则诵文思万夀冈陵祝葵倾向日私万夀诗监生张齐玉圣夀齐南岳祥云䕶帝阊车书归一统功徳迈三王文治麟圗巩天家鳯歴长丹心懐玉阙际此荷荣光南廵荷眷顾恩沛碧霄邉峰泖霑天润壶浆拜圣颜长歌娱舜日击壤乐尧年世美登仁夀冈陵景福绵御座开仙仗天颜笑语时万方歌燕喜九宇沐鸿慈瑞叶三多颂祥呈五色之生逢清晏世率土庆雍熙八纮齐拜舞攀跻九重门霄汉星辰逈光华日月尊输诚暨遐迩温语焕丝纶万嵗嵩唿者称觥荅主恩万夀颂监生陈仕钦惟皇上学隆千古道冠百王心源接精一之传文教敷于四海治术迈羲轩而上丰功洽于九州合天人而被茀禄时雨旸而卜休徴是以御极五十二年海宇承平咸颂一人有庆㑹同千八百国民气和乐羣祝万夀无疆食徳饮和荷生成而永戢生乐业戴髙厚而宁忘所宜播诸乐章扬厉熙朝之伟业更硕宣诸律吕铺张盛世之鸿庥草茅下士樗栎庸材身际文明之代沐教泽于无穷躬游仁夀之天欲讴吟而莫罄敬效衢歌用申顶祝钦明天子小心翼翼永彼万年敬此朝夕绵绵葛藟施于松柏福禄攸从崇于有徳天命于徳作君作师典兹六籍𢎞惟教思一哉王心执徳靡遗于乐辟雍济济熙熙济济多士执经秉徳维彼贤才以桢王国至于都邑既齐既敕具曰圣人永钖万亿万亿之来自今伊始保定圣躬至于卿士皤皤黄发是询是使天子曰俞肃余纲纪巍巍嵩岳培塿崇之泱泱大海江汉宗之肃肃天子小大从之赫赫王命福禄同之福禄之同降此黄茂农夫之庆天子之厚何以祝之厥徳由旧又何祝之天子万夀万夀诗监生俞鸿徳帝徳贞恒永皇圗带砺长干坤逢景运寰宇庆当阳周甲筹初记昌辰厯讵量熙熙臻夀域蔼蔼徧荣光天纵超羣圣心传绍百王唐虞今复覩谟烈古难方穷发梯航徧雕题玉帛将敉宁清朔漠威武靖南荒竹楗坚承㟁桃花静绕塘平成功已奏宵旰虑尤详叠荷新蠲赋仍苏旧负粮好生同覆载肆赦轸桁杨沐浴儒林盛薪槱士气扬两闱恩再辟十载例成常好古圗畴契怡情翰墨香宸章昭日月奎藻灿琳瑯盛事书难罄芜词颂莫彰春光三月丽喜气八纮洋璀璨卿云晓茏葱禁树芳绥山桃正熟瑶圃鹤羣翔银瓮天呈寳金芝地效祥龎眉争抃舞委珮肃趋跄硕献千秋镜欣称万夀觞华封中古意长此戴穹苍万夀盛典初集卷一百十三万寿盛典初集卷一百十四钦定四库全书万夀盛典初集卷一百十四歌颂五十四万夀颂言监生邹士夔皇上御极之五十二年嵗次昭阳律吹姑洗跻六旬之大庆届千载之昌期天下臣民懽忭鼓舞云集京师而士子之感戴尤深颂扬弥切士夔一介草茅恭逢万夀开科来都应试适奉上谕许在京举贡生监人等报名註册叩祝圣夀恩皆出于望外庆自发乎中情谨献自绘长春图一册并颂言十章凡以草木昆虫胥霑圣泽而衢歌巷咏并效愚忱云尔上日花开千叶莲红衣翠扇映交鲜缘知太液恩波暖佳气氤氲万夀年旰食宵衣厪至尊为民祈福诏书温雨𤾉时若休徴集万彚都霑万夀恩六合同风洽太和蠲租赐复受恩多士林遭际尤难得旷典新开万夀科重叠温纶喜共聼八方休请建碑亭天心爱惜惟民力止列瑶堦万夀屏南极星光耀紫㣲山龙藻火并争辉由来万物如同体万姓装成万夀衣如日长升如月恒星桥璀璨綵层层祥云捧出齐瞻仰天上髙悬万夀灯日丽旌旗翠辇廻天厨络绎御筵开一时醉舞瑶池畔玉露金茎万夀盃仙阙蓬莱䕶绛纱繁枝交绮发竒葩祗缘雨露栽培久上苑齐开万夀花颂祷都无绮丽词盈廷拜舞庆良时窃附衢謡末愿进瑶笺万夀诗淑景暄风本配仁艳阳时节嵗华新昇平景象堪图畵幅幅丹青万夀春万夀颂监生郑维新闻干行至健离照当阳徳合清宁两大之祯符永集天开甲子五行之气序常新故乗景运以贞观藴灵独异斯由久道而成化卜厯无疆三多献祝于尧阶百禄罄宜于周室颂九如者歌天保称万夀者跻公堂倚欤庆泽流长允矣箕畴福歛钦惟皇帝陛下瑞应虹流祥凝电绕备圣神文武之至徳兼聪明睿智以有临勤政爱民敬天法祖博施济衆实尧舜所未能辅相裁成补造化之不逮得位得禄得名得夀集诸福而骈臻自南自北自西自东萃四方而心服天不爱道地不爱寳焕发天长地乆之徴日増其光月増其华永着日升月恒之象㑹贞元而吸沆瀣望云物而迓祯祥河出图洛出书荣光上烛蓂生庭松生牖瑞霭髙凝率土均欢普天胥庆兹者嵗在癸巳届圣夀之六旬律应姑洗协唿嵩于三月宫莺啼晓霞明五鳯之楼仗马连宵炬彻千官之陛一人临轩而受贺万邦集珮以来朝合内外大小之臣邻聚士农工商之诚恳雕题凿齿之伦莫不梯航而至跂行喙息之衆亦皆鞮译而朝幸际昌明深霑乐育称觥志喜珥笔生辉敬集五经上祝万夀颂曰天子万夀徳合无疆惟精惟一如圭如璋王道荡荡圣谟洋洋自今以始长发其祥帝徳广运与时偕行首出庻物万邦以贞无偏无党乃圣乃神绥以眉夀福禄来成钦若昊天小心翼翼夙夜维寅威仪是力敬天休命顺帝之则夀考万年如㡬如式文明以健其道大光礼乐眀备黼黻文章跄跄济济穆穆皇皇皇天眷佑受福无疆濬哲文眀布昭圣武以征不庭陈师鞠旅万国来同受天之祜夀考维祺百兽率舞永康兆民俶载南亩本固邦宁终善且有羣黎百姓拜手稽首天子万年酌以大斗顺天休命克寛克仁上有大泽政在养民眚灾肆赦告尔祥刑万有千嵗宜民宜人既多夀祉如冈如陵百辟卿士来献其琛发号施令庆赏遂行并受其福三夀作朋万夀诗监生刘义林万国车书集三春寳厯长曈昽旭日晓缥缈庆云翔荚应尧阶瑞芝生禹甸祥炉烟凝琐闼仙乐播笙簧藻井垂金殿朱旗拂画梁衮衣临斗极环珮绕天潢鹭序趋枫陛龙纶出尚方曝芹野老献玉帛逺藩将云汉廻阊阖天文入建章明良同遇合山海尽梯航寳墨挥宸翰琅函发睿光作人赓夀考养老列胶庠特诏开云路同文徧海疆崇儒遵孔孟致治迈轩皇大勇兼仁武𢎞慈协㑹昌无所献长进万年觞万夀诗监生程世绥瑞霭天开海日红祥云争绕紫㣲宫玉阶献夀千官肃晓漏唿嵩万国同仙仗花明添霁色御筵春暖送香风纷纷齐上升恒颂都在皇仁雨露中万夀诗监生王廷擢钦惟我皇上以天亶之圣膺首出之姿迈华渚之虹流协瑶枢之电绕徇齐敦敏道统冠乎百王文武圣神治法超乎千古仰圣孝则尊养兼隆焕宸猷则作述并茂翕河柔岳歌时迈者七廵平地成天利随刋者亿载恵下则蠲租赐复家家共跻春台卹民则解网除残䖏䖏同逰化日职方作贡不遗乎铜柱朱崖王㑹陈图逺暨乎金城玉塞至于薪槱造士茅茹拔材广杏林桂苑之英四门尽辟探玉海珠渊之秘八表无遗凡圣主之伟徳丰功无非集庆凝休之自而国家之深仁厚泽总为祈天永命之基是以数应昌期天开夀域嵗徳在癸五行逓献其休嘉月令方春万物正当其和㑹御宇歴五十二年之久如日方中圣诞逢六十万夀之期普天同庆数较逾于大衍五十蓍倍益其占夀更迈于灵椿八千秋适逢其始山鞮海译萃万国之衣冠云卿星辉启千门之阊阖花凝湛露竞舞尧阶草带春晖齐瞻舜日昔华封三祝曾致献于唐年天保九如亦见歌于周雅况幸逢鼓舞太平之日敢后颂飏仁夀之辞敬献七言㳟呈四律窥蠡测管本无当于髙深向日倾葵聊以申其颂祷云尔太平天子介纯禧四海欢唿拱玉墀蒲长尧厨辉寳箑香飘文囿灿灵芝九成畅恊箫韶奏一徳欣歌鱼藻诗齐祷冈陵来献夀鸾翔雀舞万年枝其一武纬文经昔代无逺超二典轶三谟吹嘘兆姓阳春律鼓铸人材造化炉南极祥星依黼座东郊佳气满皇都贞元倍衍无疆厯岳凟羣灵翼鼎图紫籞祥烟绕帝宫玉阶綵仗飏和风琼池芝草年年长仙圃蟠桃嵗嵗红夏屋连云千里合春䑓布暖八方同还占天意孚人愿甘雨随时百谷丰户兴礼乐蔚桑麻王㑹梯航道路赊重译尽供琛是玉十洲新贡枣如𤓰亿千嵗月同春昼大地干坤总帝家草莽霑圣泽敬随衢祝献东华万夀诗监生杨于芳中天景运焕文章南极星辉寳厯昌芹藻㡬回霑雨露菁莪常自被春阳九阊旭日开元化六宇奎文曜帝光造士古来称夀恺一廷蔼吉颂无疆万夀诗监生顾若霖帝治超千古皇仁徧九垓普天飞化雨大地震春雷夀域南山耸恩波北阙开龙津神变化杏苑广栽培同赴看花宴争称献夀盃欣逢交泰世殊媿洛阳才万夀诗监生何景仪四海同春日尧天庆未央绕枢呈电瑞盘栋灿龙光金镜千秋录瑶池九醖觞恵风迎劔珮旭日丽冠裳南极星辰拱西清麟鳯翔圣人长有道万夀祝无疆万夀诗方畧馆监生林世俊钦惟皇帝陛下巍巍圣徳赫赫神功纲维四气之全统㑹八纮之表经文纬武亘日月以常新赞地参天并干坤而永大五十二载朝干夕惕扩性命之真𫝊千八百国物阜民安臻治平之极盛兹阳春之三月届圣夀之六旬来享来王集共球于四海是遒是荷𢎞茀禄以千秋等草木欣荣幸戴光天之丽日禽鱼咸若欢逰乐国之和风九重峻徳难名徒切捧山之愿一介葵心欲展聊陈击壤之歌不尽飏言敬抒排律帝福升如日君心溥若天道隆千载后勲迈百王前建极中和合绥猷制作全两仪资定位庶物借陶甄盛徳原臻化纯修更体干存存功愈宻亹亹意弥専敬自丹书得诚从大易传作铭依黼座讲学御经筵纉绪仁为本惇伦孝是先礼仪俱美备义问复昭宣玉食常丰养馨香必告䖍棣华欣韡韡𤓰瓞庆绵绵旭日临尧陛薫风理舜絃钦明躬有度正直治无偏垂拱敷声教端居运化权舆图光逺被象魏法髙悬已擅羲轩圣仍求元恺贤泮池增藻采棘院广茹连石室宁夸汉金台岂慕燕珪璋陈左右杞梓列班聨四海深懐保羣黎普恵鲜好生刑屡恤益下赋频蠲睿虑观河箭宸游望岳莲廵方朝玉帛障水发金钱胞与通疆域要荒总幅员修文归版籍偃武息戈鋋大沛寰中雨全消塞外烟共球加旧贡方畧着新编是嵗春三月吾皇夀万年东王旋斗柄南极现星躔祥鳯鸣岐岭神龟出洛川瑶阶滋瑞草银沼涌丹泉入觐皆屏翰来瞻尽偓佺嵩唿牋竞奏华祝鼎争镌稽拜环䨇阙讴歌动八埏随忭舞愿上兕觥篇监生董绍美圣徳参天地鸿恩徧八荒车书鳌极外琛帛衮衣旁瑞应千春节欢腾万夀觞甲花周复始蓂荚吐方长糺缦星云丽升恒日月光双筹添海屋九叶秀芝房栁外鸾旂迥花邉鳯葆张炉烟何馥郁劒佩竞趋跄野晋三多祝朝赓百禄章欢声喧紫陌盛事纪青缃景福超尧舜𢎞禧陋汉唐依辇毂永此庆遐昌监生耿国翰帝徳巍巍迈百王欣逢令节启青阳苍黎共献千秋鼎岳牧同称万夀觞露润玉阶朱草发风吹金浪醴泉香葵心愿效三多祝遥望红云拜建章图经日辟验皇舆夀厯徐推庆有余问夜深宫披玉藻省方薄海识金车崆峒不讲求仙诀黼扆惟陈无逸书自是干元行健力卿云糺缦拥皇居监生唐秉彛佳气黄图迥荣光紫极张九天𢎞夀域六宇颂神皇圣徳恢无外宸衷豫且康仁风方浩荡淑景正芬芳蕙沼融融暖桃花滟滟香盘流金掌露樽挹玉壶浆阆苑风云㑹蓬山日月长九宾咸率职百译尽来王淳化弥三极深恩浃万方名言真莫罄载笔岂能飏敢拟封人祝聊陈击壤章监生王学㢲干健超千古阳和被万方纪年𢎞寳鼎歌曲驾芝房仰徳隆尧舜论功迈禹汤巍峩山莫并浩荡海难量租赦周三嵗刑寛约九章藻芹争焕采桂杏益飘香圣学原髙峻天文更矞煌王民仍皥皥表海复泱泱帝厯干坤久皇年日月长六旬当大庆万夀永无疆童叟讴吟徧衣冠礼乐张宠荣诚莫觏恩遇出非常燕雀欢腾色旌旗喜溢光霑化雨拜手颂天皇监生李孔嘉海晏河清日民安物阜时和风来上苑淑气布彤墀景运金瓯卜芳辰玉律吹八方开夀域九有覩昌期覆载干坤大恩膏雨露滋云璈聼宛转仙仗肃威仪民献华封祝臣歌天保诗趋蹡齐岳牧拜舞尽臯夔圣徳嘉祥兆天申福禄宜绵长周甲子悠久数干支桃实刚逢熟嵩唿亦效竒幸当全盛世葵藿愿陈词万夀诗子史馆监生吴从龙钦惟我皇上与天同运如日方升五十余年宵旰之勤见圣人之无逸百千万国昇平之久沐天子之至仁时届三春㳟逄万夀嵗周花甲星灿长庚于是赐复蠲租开科取士布鸿恩于望外溥大泽于寰中真史䇿所罕闻古昔所希有也一时臣庻愿进万年之觞四野讴歌竞效三多之祝而等䝉皇上豢养八载感覆载之髙深培植多年荷生成之广大未能图报殊切悚惶輙献芜辞㳟呈睿览以下里之句代康衢之謡等不胜踊跃欢忭之至寳厯𢎞开亿万年升恒日月祝尧天西池桃熟呈宸扆南极星辉拱御筵盘浥紫霞金掌露芝生青峤玉田烟臣民共仰瞻云表瑞霭茏葱庆祚绵欣逢清晏效嵩唿万嵗声传绕巷衢率土普天登夀域醴泉甘露献祯符九如载咏申臣愿三祝重赓永帝图时届阳春风物丽太和洋溢徧寰区监生丁图南重译梯航祝圣人杖藜跋渉庆长春须知百禄殷勤降总为民情爱戴真献曝献芹风最朴如山如阜愿方申欢腾到䖏钧天乐抃舞声遮辇路尘监生王䭲红云凝斗极天夀庆昌辰徳普三才协恩敷万国春舜琴风逺播尧荚嵗恒新瑞启箕畴应绵绵景福申体天膺寳位厯数并三皇带砺山河固升恒日月长衣冠罗殿陛包贡集梯航抃舞唿嵩切欣逢泰运昌维新开鼎祚淑景丽春城苑树笼筵碧宫花映殿明仙桃陈玉椀湛露浥金茎自得长生理何须问广成内殿依芸局承恩歴歳年观光云日烂纪瑞凤梧聨夀拟豳诗献词将华祝传载徴图箓永健徳夲齐天监生钱阿瑛帝徳行惟健天心眷独长六旬绵甲子三月正春王运配山川久恩昭日月光禁城开锦绣御路绕芬芳玉帛盈千里衣冠集万方乐从四野奏綵为九重张夀域成瑶岛春台陋栢梁物情滋动植世界入羲皇草献千巖秀花霏百和香共球分大小山海尽梯航妇子欣瞻日农工拟进觞圣皇复轸念温㫖特宣扬只欲安黎庶因教发太仓睿图周逺迩文运启宏昌厯并干坤永仁如雨露瀼嵩唿延亿万华祝迈寻常徳福兼隆着讴歌到䖏将八方同一愿万嵗永当阳天子万年颂监生杨相维清缉熙长发其祥允也天子穆穆皇皇受命既固万夀无疆显显令徳如圭如璋圣敬日跻载钖之光以引以翼四方为纲矢其文徳日就月将令闻令望金玉其相逺犹辰告四国是皇载缵武功式辟四方赫赫厥声幅既长海外有截莫敢不来王立我蒸民自天降康俾民稼穑如茨如梁日用饮食丰年穰穰受天之祜为下国骏厖子孙千亿休有烈光介以繁祉恵我无疆维清六章章六句监生杨樟维此圣人昊天其子之有秩斯祜莫不有之永言配命于时保之我受命溥将百禄是荷思皇多祜四方来贺受福无疆俾尔昌而大有严天子允文允武柔逺能迩彻我疆土外大国是疆罙入其阻追琢其章下土之式訏谟定命我求懿徳陈常于时夏闻于四国福禄来崇天子万夀式歌且舞以介景福保佑命之克昌厥后夀考维祺万民之望永钖尔极宜君宜王百禄是总申钖无疆维圣六章章六句万夀诗监生周简阊阖春融紫气浮臣民欢忭绕龙楼九重天上唿嵩华五色云中拜冕旒贯月流虹昭景庆玉书金管纪春秋万年介夀从兹始花甲初开第一周圣主乗干冠古今云蒸霞起颂君临绵长泰运膺轩厯浩荡薫风拂舜琴九曲澄清王者瑞万方胞与圣人心太平有象欢无极永戴中天雨露深运际昌期上瑞臻天庥洊至效封人星流华渚朝南极河出荣光夀北辰薄海添筹髙日月康衢击壤协韶钧无疆庆兆轩台策寳厯恒歌亿万春欢腾重译劝梯航夀国来依天子光一道恩纶弥六合万龄天禄迈三皇麟逰鳯舞圗王㑹海涌山朝入职方何幸逢此日得随率舞介霞觞万夀诗监生陆载涛龙飞开夀国虎拜颂轩宫花甲周天始葵心率土同九逵欢击壤八表庆唿嵩巍荡符尧徳平成廓禹功纪年书出洛诞圣渚流虹日月青阳丽河山紫气融霞觞倾湛露仙乐动薫风彩仗臣民拥彤庭玉帛充四灵驯禁籞五老聚璇穹扈阁春常在鸿霄晷再中金桃三岛绽寳厯万龄崇愿继封人后歌衢祝圣躬万夀盛典初集卷一百十四万寿盛典初集卷一百十五钦定四库全书万夀盛典初集卷一百十五歌颂五十五万夀诗生员张忠鳯圣代规模逺昌时景命隆钖龄膺保定御宇盛朝宗懋徳超千古修和叙九功搜罗多国辅侧席引文雄讲学心源接敷文礼教崇辟门光舜化咨岳迈尧聪集庆三才合歌风百尔丛太平多乐事华祝万方同万夀诗生员徐善谦紫气浮金掌红云捧玉觞衣冠趋帝座奎壁映文昌日暖龙鳞濯春明鳯羽翔九重深徳泽多士尽贤良吁俊同元恺抡才陋汉唐虹流绵厯算云汉焕天章万夀诗生员王文奎粤稽前圣时惟三皇纪年以万厯数绵长穆穆天子徳迈陶唐荡荡无名巍巍难量恭逄万夀瑞霭云翔山龙垂衮藻火绘裳臯夔辅弼岳牧赓飏衣冠万国贡琛来王天颜有喜同跻夀康流膏沛泽薄海汪洋菁莪广化云汉为章四门既辟三宅用彰朝赓零露野颂甘棠绵绵万嵗得人而昌云霞蒸蔚矞矞煌煌与天不息应地无疆万夀诗生员邱钖焻皇帝受命万国咸宁配天等极为世作程躬勤万㡬鸡鸣戒晓横经典学求贤访道诞敷文徳载缵武功覆载所及㒺弗攸同多士云兴羣材雾集扬马邹枚陈诗载笔咸歌圣徳㛟美虞唐化成久道至治弥光万夀诗生员陈言圣人立极景运弥长声灵赫濯化育光昌自天申之受命溥将和风丽日穆穆当阳垂绅委佩拜手称觞衢歌巷舞山梯海航论秀书升观国之光鹿鸣苹野鳯翙梧岗太平有象多士思皇亿万斯年福禄穰穰万夀诗生员卲楫干健不息坤厚无疆天地合徳视履考祥其惟圣人离照四方四时合序利用宾王自天佑之有庆含章以其彚征观国之光王用三钖朱绂斯皇天下文眀磐石苞桑万夀诗生员伍超圣神广运天钖纯嘏徳合无疆眉夀御宇巍乎鸿绩焕乎龙文仁风洋溢和气氤氲九服大同万邦齐轨文恬武熙礼经乐纬辟雍造士棘闱招英珠求照乗玉剖连城士庆风云世登雍穆万国咸宁三多永祝万夀诗生生员贾寛生皇覆万宇品物咸亨九宾在列百译输诚星云糺缦鸾鳯和鸣仁覆如天眀照如日亲贤任能爱民育物礼备乐成声教四讫鍳观惟徳丕命惟皇物性茂育謡俗乐康曰惟万年同于昊苍万夀诗生员张鋐运际文眀世人逢上理时祥风廻鳯辇瑞气拂龙旗玉律当春转彤云绕殿披菁莪同化育棫朴并荣施鼓腹尧天乆嬉逰舜日迟草茅争献夀愿上万年巵万夀诗生员姜昌茂山河大地呈春色圣主初开万夀筵献雉贡琛来禹甸阜财解愠自虞絃琪花不谢香千树鳯羽髙翔耀九天不是盛朝求士切那能作赋逹甘泉万夀诗生员吴澍祥开南极霭恩波寰宇春深乐太和一统车书环玉帛中天日月丽山河风吹仙乐来鸾掖嵩合唿声集凤坡北望几回称万夀华封无地不讴歌万夀诗生员李之琯万年膺百禄紫极绕枢辰庆洽敷天际欢腾率土滨山河绵福祚雨露广陶甄读易知恒道赓诗颂作人名山收韫玉薄海网竒珍踊跃来多士讴歌祝紫宸万夀诗生员于应荐盛徳髙千古丰功迈百王穷檐通寤寐列圣俨羮墻统接尼山席人登洙泗堂流虹书纪瑞感月史徴祥应徳芝房秀作人云汉光嵩唿通黼座传响叶笙簧万夀诗生员沈曽丰圣人绵景运垂拱莅神州恵泽敷遐甸讴思徧逺陬冈陵绵玉烛带砺固金瓯紫气凝龙阙丹书降凤楼骅骝驰逸足鸿鹄振髙秋万嵗嵩唿日观光素志酬万夀诗生员秦朱干南极辉朝旭东华绕瑞烟春催鸾禁栁香引鳯池莲甘露漙璚树流霞泛绮筵光华灿河汉经纬协玑璇一徳明良㑹三多福祉全春和阊阖启万舞祝长年万夀诗生员张予宏丽日初升瑞霭生瑶池春宴泰阶平九重宵旰劳区画万国梯航谒圣明璧水薫风来北极银河化雨洽西清瞻云竞献无疆祝嵩岳三唿达帝京万夀诗生员朱品竒山川呈异瑞运㑹自遐昌棫朴歌频作芝兰佩正芳普天霑雨露万载庆祯祥仙苑青麟育瑶池紫鳯翔春光敷睿藻文采焕宸章取士英华集瞻云捧玉觞万夀诗生员瞿义正太平端拱仰垂裳治协唐虞徳化翔六合共球环鳯阙千官拜舞肃鹓行瀛䑓春满风云色玉殿天开日月光多士倾心齐向日敢持银管祝无疆万夀诗生员鲍楫圣朝逢泰运帝徳立干纲玉厯初周甲春晖永载阳普天瞻瑞霭率土进霞觞阆苑夔龙集瑶池鸾鳯翔兆民欣有赖多士颂无疆鼓瑟谐鸣鹿羣歌天保章万夀诗生员王焕天地恩光大昇平化日舒万年调玉烛四表拱皇居景福绵长算鸿禧洽九如宸𠂻尤重学文苑每崇书棫朴霑荣幸菁莪佩泽余丕基长巩固亿载正权舆万夀诗生员朱琯夀域𢎞开日文风丕振年中天悬日月万国玑璇华祝陈三愿嵩唿动八埏阳春敷化育桃李竞争妍青鸟来仙岛霞觞进御筵儒臣勤虎拜歌舞圣皇前万夀诗生员潘玉衡作人称夀考圣世主文昌道启鸿钧泰仁敷庶物康睿谋周海甸明断肃官常人物千秋盛声名万禩扬羣工争献赋多士庆观光戬谷歌无尽灵长运未央万夀诗生员项超皇极开天运嘉祥集圣躬湛恩春共永久道化逾隆北斗垂光逺南山比夀崇上林花更好紫禁气偏融万夀诗生员沈均禁籞通南极奎垣耀斗辰风云辉黼黻日月丽丝纶栁汁春先染槐花秋愈新流虹绵玉厯湛露乐嘉宾拥仗朝丹陛抠衣祝紫宸眉龄齐泰岱景福洽神人万夀诗生员顾镐鳯厯三皇纪鸿钧万象新尧阶春正永舜瑟韵初匀阊阖开昌运遐陬仰化神升恒同日月奎壁灿星辰鸣鳯霑文治飞熊兆渭滨光华长旦复保佑自天申万夀诗生员张光宙圣主当阳日苍生相庆时绛云环玉辇紫气接瑶池大地欢声动光天喜气随九重开鳯阁万国拜龙墀士际风云㑹人霑化雨滋草茅何以报愿献万年诗万夀诗生员程倬南极昭回䕶紫宫玉阶仙荚郁青葱九衢淑气瞻云日千载昌期祝华嵩多士赓歌承湛露普天耕凿沐薫风从知圣夀齐髙厚八表同春化育中万夀诗生员戴鹤龄惟天职覆惟地职载位为两仪亘古永赖惟覆故生惟载故成帡幪埏埴鼔铸羣生圣皇抚世富有日新法天之健则地之贞徳迈三皇功髙百后荡荡巍巍必得其夀博施济衆摩义渐仁养之教之多士蔚兴有贤必登有才必育广辟四门八方悦服纯嘏尔常茀禄咸康至诚不息悠久无疆以笃宸修以绵万夀惟仁与㳟弥固其后受天之祜民安物阜万夀诗生员狄淮皇帝受命格于皇天介以繁祉钖以大年惟天之道不已其恒圣人则之久道化成涣颁大号施于四方蒸我髦士为邦家光自今以始无徃不复至于十年鉅典频续十百千万日月逓迁济济多士拔茅茹连我闻在昔周王夀考成人有徳小子有造维皇首出纯徳孔明旁求俊乂王国之桢川媚神珠山辉瑞玉泰运𢎞开诞膺永福北辰辉映南极光腾明良喜起同庆冈陵万夀诗生员李埰皥皥仁风巍巍帝徳得一以贞奉三为式万象昭回扬休布恺日月升恒卿云霭霭㳟逢圣诞维春之盛泰阶允平珠斗辉映光被四表有华其曜神芝奕奕旭日斯照久道化成人文炳郁景运𢎞开载赓棫朴野无留良誉髦萃止东壁延英莫㛟兹美圣人当御大雅扶轮承明载笔金马垂绅多士蒸蒸式歌且舞颂声洋洋乃溢寰宇作颂大徳同天受天之命于万斯年万夀诗生员沈汝翼于赫皇王君师万邦功参天地徳迈陶唐五十二载㳟已垂裳绥猷建极治化毕张湛恩雨露大泽汪洋时雍风动民物熙昌车书礼乐六服辉煌圣敬日跻上荅穹苍一人有庆特典非常海隅日出咸乐观光济济多士云路腾骧和风斯扇淑气载阳受天之祜长发其祥河清海宴永际明良庆徴国祚欢洽胶庠申颂万夀无疆万夀诗生员邹士随穆穆我皇受命溥将车书玉帛礼乐冠裳嵗在癸巳天子万夀日升月恒如山如阜乃命司徒论秀书升峩峩髦士三夀作朋惟徳攸好惟贤是寳化成人文载歌天保万夀诗生员曹惟均皇躬诞降福履绵长徳迈五帝功髙百王光连斗极瑞应星芒蓬山煦燠瑶草芬芳菁莪雅化文运弥昌人才蔚起奎壁辉煌治隆化美恩溥徳洋声教四讫中外颂扬羣称万夀永祝无疆万夀诗生员钱拱辰寳厯开昌运椒图映曙光洪钧一气转圣夀万年长舜乐陈彤陛尧樽进未央莘莘鱼在藻翙翙鳯鸣冈四海欢声溢三唿喜气扬敷天齐拜手阊阖正迎祥万夀盛典初集卷一百十五万寿盛典初集卷一百十六钦定四库全书万寿盛典初集卷一百十六歌颂五十六万夀诗生员邹庆鲁皇帝御极寳歴光昌数周甲子歳纪昭阳化行四表泽被万方和气蒸洽惠风翺翔祥征五序瑞曜三光鹿鸣鼓瑟鱼藻承筐珊瑚碧树翡翠明珰吉人蔼蔼硕士皇皇如松如栢如陵如冈万寿诗生员马之兰猗欤我皇纲纪四方是彝是训来享来王显显令徳克配彼天钖之多福亿万斯年维帝曰咨济济多士用勷厥治予其汝试英杰笃生惟国之桢后先疏附万国以宁万寿诗生员王起鸿惟天眷徳保佑命之惟德格天允受蕃釐建其有极敛时五福纯嘏尔常景命有仆以薪以槱𢎞兹有造福泽绵绵恩波浩浩冯翼孝徳疏附后先思皇多祜天子万年万寿诗生员沈熙巍巍我皇照临万邦恩覃庻姓徳被遐荒天地合撰日月齐光取士必得立贤无方冈陵旣颂云汉为昭揆文奋武化育钧陶勲髙于舜徳峻于尧普天同庆万国来朝万寿诗生员吴煃吉帝徳垂裳治皇图卜厯昌绍休恢圣绪作则焕文光日月明同照干坤算竝长杏林收桂子秋实撷春芳九服霑声教羣英乐颂飏华封人有祝天子寿无疆万寿诗生员徐洵阊阖开黄道祥光集紫宸和风嘘海甸甘雨沛江濵一岁増双榜三元闰六旬禁城烟柳细御苑碧桃新青鸟衔书日奇英待漏晨八方歌寿祉四海荷恩纶万寿诗生员殷承爵帝徳髙千载皇仁徧万方梯航归有道川阜祝无疆海宇金汤固河山日月长时雍同舜世寿考迈周王巢鳯来阿阁迁莺绕建章东皇来献寿卉木尽飘香万寿诗生员江启铎景运开隆治祥符兆炽昌冈陵凝寿祉云汉丽天章旷典朝端重奇逢士气扬文坛来俊秀艺苑集珪璋鹏路风云㨗鸡林杏桂芳师师称献颂岁岁戴君王万寿诗生员许开平绛甲初周鹤算长九重宫殿霭千祥东方桃献蓬山瑞南极星呈奕叶光圣世覃恩罗俊彦人才应运炳文章会看岳牧䕫龙軰岁岁螭头进紫觞万寿诗生员陆允钧时逢景运正中天令布阳和春更姸緼瑟歌风游舜世垂裳致治戴尧年功髙万古金瓯奠道合千秋寳厯绵共沐皇恩遐迩徧嵩唿华祝乐无边万寿诗生员刘珊一人瞻有道万国祝长年瑞草荣尧殿薫风协舜絃九如方祝嘏三物更賔贤佳气干坤溢春光满寿筵万寿诗生员汪师蔺圣徳同尧舜鸿图迈禹汤景卿瞻圣世草木焕晴光银瓮绵山阜金瓯巩庙堂含生咸鼓舞万禩庆悠长万寿诗生员李士钟佳气凝三殿祥云蔚九重霄盘承玉露仙乐响金镛春色蟠桃醉晴烟御柳浓儒林邀异数海甸徧时雍烂熳南宫杏菁葱上苑松百王从未有轩昊接髙踪万寿诗生员钱天保南极星躔丽碧空奎光遥映蘂珠宫箕畴首建惟皇极华祝三多集圣躬沧海神珠供採撷蓝田瑞玉受磨礲试听蔼吉冈陵颂穆穆仁声应八风万寿诗生员团丰根运値唐虞际星廻甲子周冠裳趋鳯阙簪笏拱龙楼纶綍宣三殿贤才贡九州文光辉斗极科目举春秋就日倾葵藿瞻云拜冕旒嵩唿与华祝岁岁海添筹万寿诗生员魏经五纪戴元良垂衣靖八方弥天敷雨露率土列冠裳雉尾开宫扇螭头绕御香山川增藻丽云汉焕文章鳯诏开贤路鸿儒观国光野人争献颂夀域祝无疆万寿颂生员韩任重皇帝御宇徳昭功懋中正干纲含𢎞坤厚氤氲太和洋溢宇宙歌叙平成丰穰屡奏大化翔洽民淳士秀翙鳯来仪祥麟在囿甘露流珠卿云出岫万岁垂裳冈陵并寿时惟三春花明柳绣万国衣冠欢欣帱覆芃芃棫朴槱薪日茂士气蒸蒸唐虞复觏鼓舞振兴金台辐辏吁俊辟门徳丕平富荡荡难名皇天眷佑万寿颂生员张之遇天亶聪明作君作师一人有庆兆民頼之皇帝御极云行雨施岁在癸巳春王三月虎拜于廷嵩唿于阙亿万斯年天颜咫尺皇帝万寿以安元元赞兹化育参彼坤干无为而治轶彼羲轩久道化成溢乎四海声教覃敷扬光耀采济济多士亦元亦凯惟臣钦若惟皇绥猷登三咸五莫之与俦式歌九如永承天庥万寿颂生员徐大观一人有道三阶底平允文允武乃圣乃神九歌宣政八极同文为麟为鳯作干作桢福禄天来俊乂云蒸自今伊始川至日升三祝九如寿考作人圣厯无疆普天同赓万寿颂生员徐肇模若稽五帝仁寿永康选贤建能辅治家邦思皇多士左右奉璋维我天子穆穆皇皇宏开寿域来享来王旷典作人云汉为章荷天百福万寿无疆万寿诗生员解撙瑞气浮双阙宫花灿御墀嵩唿喧昼漏仙仗簇春旗香馥炉烟细云开雉尾随迟迟当淑景济济奉霞巵五福箕畴敛千秋寳鑑垂恩纶敷率土髦士应昌期万寿诗生员赵斗九重寿域初开日云汉昭囘丽碧天元凯嵩唿金阙下夔龙华祝玉堦前鳯鸣喜値添筹日豹变欣逢复旦年自是薫风能解阜帝廷一曲聼虞絃万寿诗生员高玉桂海宇昇平日人才乐育时长庚辉寿域甲子展春期瑶岛呈麟脯蓬山献瑞芝御园花放蘂上苑柳垂丝飏拜千官肃讴歌四海熙三多来华祝五福应箕推世际风云会人霑雨露滋万方齐献寿欢进紫霞巵万寿诗生员李子贵圣人御极鳯厯长深仁厚徳髙穹苍体元出治冠百王频蠲赋税恩汪洋黄淮交滙犹隄防山陬海澨咸梯航中外宁谧奏时康菁莪乐育欢声扬普天同歌万寿长万寿诗生员殷琏寳厯当春永璇图应日长薫风来拂地离照正当阳弱柳垂阊阖仙桃熟建章龙飞争利见鳯舞竝呈祥树入瀛台秀花归阆苑香媚兹羣有愿帝祚自光昌万寿诗生员吴煜立瑞气笼丹陛祥云䕶紫宸瑶阶生蓂荚阆苑长灵椿特诏开天网殊恩简席珍化源三崃浪寿域九重春棫朴讴歌徧宫墙气象新冠裳随虎拜保佑颂天申万寿诗生员顾音昭运値雍和代时逢瑞霭年皇躬歌介祉圣厯庆绵延芝盖卿云绕枫宸湛露鲜春风看鹗荐秋日喜莺迁异数承恩渥鸿才夺锦先儒林欣盛事愿赋九如篇万寿诗生员黄济生兴朝多盛事奕叶着良谟雨露栽培久云霞烂熳敷斯文歌雀跃多士竞凫趋徳显天申命时乘玉衍符丹山来鸑鷟鐡网尽珊瑚介福迎春霭徴謡徧壤衢梧冈鸣翙鳯九有效嵩唿万寿诗生员陈桂恩一统昇平日三春瑞霭中休征归圣世福履集皇躬惠凯丹霄彻文明紫气融玉虬腾翰苑银汉映珠宫鲲向天池化鹏从云路通作人还寿世长此沐仁风万寿诗生员丁干恭阊阖晨开气郁葱御炉香袅瑞烟笼星流电绕符仙纪露霭云祥叶化工阆苑有梧皆翙鳯神州无岳不唿嵩时雍大地霑天泽击壤衢歌处处同万寿诗生员归复佺礼乐千秋盛车书万国通寰中皆乐土宇内徧薫风应律宫商恊乘时草木丰鳯凰飞翙翙棫朴秀芃芃寿与天俱永春随化并融君王多乐恺常与兆民同万寿诗生员杨士标击壤华封祝卿云八伯歌皇仁眞浩荡民俗喜雍和寿自齐天地恩尤被薜萝人逢隆运起才本圣朝多桢榦须培植圭璋赖琢磨万方归寿域瞻拜盛鸣珂万寿诗生员王前大徳天申祚正绵遥瞻御极日髙悬光承北斗斟尧酒乐奏南薫入舜絃一统车书争献颂万方玉帛尽朝天海隅同进无疆祝共沐皇仁乐大年万寿诗生员庄树嘉冠冕朝宗日君王燕喜时春谐姑洗律花发万年枝青琐传宫漏丹墀簇羽旗露盘承北阙云辇降西池瑞霭供宸赏彤闱奉圣慈树栖五彩鳯庭产九茎芝麟趾方呈瑞荥河正衍禧彚征𢎞保泰继照炳重离日月光文治山河萃藻思瑶琨容藴璞纨缟尚萦丝上国张银榜𢎞才缀锦词金台方市骏珠海尽探骊世际贞元会躬膺福履绥流欢及草莽万寿竞陈诗万寿诗生员顾良万国咸宁万寿初恩纶又早徧坤舆云门乐奏开天仗宝篆香浓绕碧虚逺贡金鵞斟玉液连登蘂榜舞瑶除龙旗虎幄祥光拥蓬岛还陈秘笈书万寿诗生员杨杰遥瞻南极映奎光金殿仙蓂接砌长率土蒸民归有极齐天圣寿祝无疆西崑晓拥星辰丽上苑春深桂杏香千载昌期逢此日万方咸奉万年觞万寿诗生员张泽干糺缦卿云䕶紫阊如天圣寿永无疆彭铿斟雉方调鼎王母成诗为捧觞下土薪槱歌棫朴自天福禄颂鸳鸯时雍正値唐虞世八表同春岁月长万寿诗生员张蕃黄道新开御极晨万方咸颂太平春晓钟声动临金阙仙仗班移䕶紫宸乐奏钧天来舞鳯章开云汉映祥麟称觞争献瑶池酒海甸千秋共饮醇万寿诗生员胡旨皇仁被物正沖融圣寿参天贰地中自是升恒齐日月何须方术问崆峒神和不借金茎露阶泰长披玉殿风法酒献时挥睿藻仙韶奏处赐彤弓武功赫濯戡中外文教覃敷迈镐丰大辂青纮三月令碧桃红杏五云丛簪裾珮动鸳行合桓谷圭分雁队同万国但知天子福羣黎岂识圣人功奠安社稷眞无间进退人才总至公悉与蠲租超古昔每于宥过广帡幪汉唐事业殊堪陋尧舜精微实比隆泽沛臣僚兼兆庻恩流草木及昆虫文成渊鉴标宸翰诗自天题湿彩虹鳯阙天门书法备纂修删订道心融洪纎物格周穹壤是否几硏乃折衷已尽熏陶归礼乐眞如创造出鸿蒙犹虞孝秀遗三试特立科名达四聪拂拭能教驾马骤蒐罗不厌散材充蓬蒿巖穴无蟠蠖海峤江涯有渐鸿从此万方胥被泽自今八表共唿嵩巍居百代君师上诞受遐龄濬哲通玉厯金瓯歌帝则千秋万歳祝皇躬万寿盛典初集卷一百十六万寿盛典初集卷一百十七钦定四库全书万寿盛典初集卷一百十七歌颂五十七仁寿镜赋生员宫耀亮猗惟仁寿之宫有此千秋之鑑虽潜形于幽独如扬光于明旦浩乎秋水之澄鲜皎若夜珠之璀璨向阳乌而燧发初日流辉照金波而水泠明星有烂其始制也太隂呈精欧冶錬形蠲日则天中之节择地则扬子之津苍龙蟠而鳞鬛鼓动干鹊堕而羽翼生成屑金膏以磨洗比玉液之晶莹映若无质洞碧虚而何际循之有体象止水之无心寳匣初开练光飞出规对月而为双色合天而为一树之瑶墀置之密室隔帘幕而重掩诱云山以低入烟萝遥列于金阶青翠倒泻于素壁于是饰以珊瑚装之玳瑁跃蟾蜍而洞达行姮娥其窈窕虽复晋有金饰之美魏有银华之妙皆不足俪此空明嫓兹朗照况其亦坚亦白不淄不磷非尘㙠之可蚀在箧笥而亦珍屡照不疲宁遁于妍美恶含虚以待无烦于意必将迎天子膺图出震明象重离以人为鑑法天无私日月光华如圣作而物覩干坤融朗亦先天而弗违乍辟尧阶流渚之赤虹远烛独持轩镜绕枢之紫电下垂宜其合千百国而成大綂緜万斯年以应昌期者也万寿诗生员吴钟钦惟皇上御极五十有二年日升月恒星辉云灿绵两间之景运协万载之昌期甘雨和风正当歳始吹豳击鼓共乐春台物应候以敷荣地成文而列绣重以皇都之丽羣瞻天子之光阊阖门开蓬莱路近桃花千树天上春多杨柳三眠人间日暖和气风行于八表欢声雷动于九衢户进尧尊家陈舜乐极太平之盛事笔不胜书当普庆之良辰人胥效祝顾奉觞上寿祇应玉珮羣仙乃诣阙陈诗许附青衫多士等身依辇毂名厠胶庠望一簇之青旂捧九天之红日五云深处遥识龙颜万歳声中叨陪虎拜虽才非风雅敢称秋实春华而志切敷扬祇属莺簧蝶拍行来上苑随辑瑞以唿嵩载咏南山数添筹而观海诗成七律韵叶三多行处笙歌御苑通蓬莱路近日光红云开拱献三春寿人聼传唿万歳嵩綵结尧天台榭㢠醉霑周宴海邦同阳春谱作昇平调长此均瞻景物丰万寿诗生员刘玑恩深雨露普尧天羣沐皇仁颂万年宫扇日临开雉尾炉香风袅喷龙涎柳垂仙岛迎宸幄花馥瑶阶敞御筵共仰九重𢎞寿域山唿常近五云边盈盈仙乐鳯楼中綵仗班联拜舞同青鸟自来青琐闼紫云常绕紫微宫干坤交泰昌期合宇宙长春景运隆四海臣民皆献寿筹添海屋尽唿嵩万寿诗生员马绪圣世登仁寿清时利用賔金茎凝玉露紫气集枫宸云物光华异山川景象新苍生三古盛黎献万邦亲更举抡才典重逢造士春普天同献颂盛代得贤臣万寿诗生员朱揆荃圣后超千古𢎞仁育兆民哲宣参造化文武裕经纶盛典飞丹诏深恩沛紫宸八埏䝉覆载四海共尊亲树徳膺年永承天获福新乐成看舞鳯世治见逰麟双阙垂华衮重霄列近臣蓼萧歌乐恺棫朴咏槱薪奎井文光聚函关瑞气臻嵩唿腾率土愿祝亿千春万寿诗生员许捷阖辟干坤大升恒日月长九天开景运四海沐恩光瑞霭凝龙衮仙班列雁行瑶芝辉锦砌玉液注霞觞紫禁来鸾鹤丹墀集鳯凰金瓯歌永固寳厯庆遐昌率土同欢忭蓬山共拜飏愿将天地寿稽首献君王万寿诗生员朱藻贯月征嘉瑞流虹协吉祥干坤溥惠泽朝野沐恩光应运贤豪起如天雨露长良辰新鳯厯淑气啭莺簧御柳垂阊阖仙桃奉建章瑞凝金掌露曲度紫霞觞万国衣冠集遐方玉帛将採珠来碧海探王出崑冈盛世舆圗巩熙朝文物昌讴歌盈海甸三祝效陶唐万寿诗生员丁翔帝治当阳盛羣心就日同西庚辉寿域南极丽璇宫宴镐歌文徳征苖颂武功离明光万域井养溥羣䝉海晏皇图巩春融圣泽洪尧樽倾法醖舜乐协和风筐篚来遐迩歌謡徧叟童康衢遥颂圣拜手罄葵衷万寿诗生员萧𢎞毅四海歌天保无疆颂圣人鸡鸣宫漏晓莺啭上林新綵仗和风暖仙楼瑞霭匀泰阶瞻盛治率土被深仁令节当三月欢心恊八垠临轩敷化雨建极乐天申歳序乘鸿运文章蔚国賔草茅多蔼吉抃舞庆良辰万寿诗生员张集成人际昇平世天开景运昌南山春日丽北阙彩云翔圣徳嫓尧舜𢎞猷迈汉唐祥麟逰上苑鸣鳯集髙冈共识天颜喜欣瞻士气扬菁莪征雅化遇合庆明良瑶岛桃初实蟾宫桂并芳抡才符令望选彦悉思皇教泽流偏广恩膏沛未央遐方羣献瑞薄海尽来王共沐和风暖同逰化日长愿随耆老后竞上万年觞万寿诗生员张蕚咸垂裳昭至治大地扇仁风兼有三皇寿弥钦五位崇恩从霄汉下乐与庻民同动植俱霑漑熙然化育中文命敷环海肤功奏逺方濬川符禹迹时迈驾周王蔀屋租全赐圜扉网不张普天观化日扶杖拜恩光万寿诗生员徐留臣寿域开阊阖阳和泽万方金茎承瑞露珠斗酌琼浆鳷鹊莺花丽蓬莱歳月长八纮恢地轴五纬焕天章济济排鹓鹭嗈嗈赋鳯凰普天歌有道拜献万年觞万寿诗生员曹培廉世际时雍日华封祝圣人桃经千载熟花试万年春上苑光风满寰瀛化雨均普天同击壤率土乐吹豳瑞气迎南极祥云拱北辰草茅无限意作颂献枫宸万寿诗生员关本钦惟皇帝陛下五徳綂符万龄开运文谟武烈贤尧舜而集大成圣徳神功配干坤而符太极合同轨同伦同文而益盛九译来王偕多福多寿多子以全昌百禄是荷于今五十二载万国咸宁自此亿万斯年一人有庆兹当春王三月恭逄圣寿六旬海晏河清四海同登寿域日升川至九州尽入春台荡荡巍巍亿姓难名而莫赞熙熙皥皥百兽率舞以呈祥将总元会运世之昌期用緜寳厯且兼炎黄羲昊之景命永握瑶图本一介书生欣逢圣世沐髙厚之长育早有葵忱被日月之照临亦同雀跃唿嵩颂岳附于飏拜赓歌搦管陈词比于康衢夏谚句成七字颂进万年诗曰万年天子体干行轶舜超尧久太平三万二千成一歳元辰六十正方亨万年天子缵宗功祖徳钦承百纪隆帝命灵长亲有道精诚一气总能通万年天子洽天心肃穆郊坛俨式临明徳馨香征至治春祈到处洒甘霖万年天子首尊亲孝治从今仰一人养志还将天下养慈闱瑞色䕶长春万年天子焕文章云汉昭囘典册光玉屑远超唐李杜银钩不数晋钟王万年天子武功扬屡奏铙歌振八荒貔虎䇿勲皆睿算九州清晏四时康万年天子接心传洙泗源流一脉连契合紫阳隆异数千秋金镜自高悬万年天子奏平成玉辇时巡指授精早有皇心筹海晏羣歌帝力奠河清万年天子重农桑图绘豳风惕庙廊一穗九岐歌麦秀和风歳歳报君王万年天子富诗书玉笈竒探万卷余丹笔笺疏勤乙夜人间珍重似璠玙万年天子惠元元赐复蠲租歳益繁不独康衢人鼓腹梯航重译尽衔恩万年天子饬官箴激浊扬清劝励深百尔承恩皆鼓舞忠君还切爱民心万年天子布祥刑玉律亲裁例秉经和气殷流成久道如天大徳翼长龄万年天子协星垣三角精微识有源经纬生心心运物神竒远已迈羲轩万年天子训如纶长育惟期士有眞字字典谟为世则六经奥旨一时新万年天子振人文旷典欣承自五云永定科名新雨露百王千圣未曽闻万年天子廓鸿图治洽山陬徧海隅近説远来修职贡卿云烂缦灿天衢万年天子海添筹岳颂嵩唿徧九州草野齐拜祝八千歳是一春秋万寿诗生员张廷珅舜日卿云缦尧年化日长九天垂绂冕万国肃冠裳紫禁鸣仙乐黄扉绕御香蛟龙腾变化桃李吐芬芳川至符三祝嵩唿动八荒瑶池陈玉液愿引万年觞万寿诗生员王步青祥光拥太乙佳气霭东皇天上洪钧转人间化日长万方皆击壤百辟尽称觞乡会贤关辟春秋士气扬祥麟逰上苑彩鳯集髙冈共庆舆图巩同瞻帝道昌万年颂生员吴霌着大哉皇王继天立极钦明文思克纯其徳待旦孜孜居干翼翼治臻太和勲被四国久道化成至诚无息厯数灵长卜年万亿圣诞乘春和风瑞色烂缦舜云光华尧日乃用作人俊门是辟文教覃敷东西南北有兔斯罝野无遗逸雕龙绣虎彬彬文质为国之桢皇曰予弼用翼升恒泰阶呈霱皥皥熙熙实惟帝力万寿无疆载歌九域万年颂生员朱霞皇帝御宇五十二年三辰増耀五岳旬宣恭逢圣寿六甲周环八荒之内元气骈阗近自畿甸以达九壥涵濡长育俊乂实繁如海出珠如山吐云星辰作绘云汉章天皇帝神圣比隆羲轩神功黙运旋坤转干俾此多士矩方规圆会极归极泳沫游源皇帝纯孝色养承欢惋愉问视为天下先俾此多士内行纯全遐迩徧徳孝弟力田皇帝圣武不怒而严神谋睿算四海荡平俾此多士策力髙骞云台麟阁功勒名镌皇帝制作图书并悬日华月彩彪炳八埏俾此多士经术纷纶理则程朱文则欧韩于皇多士彚征茹连子子孙孙云日常瞻戴髙履厚恩无不霑矢其忠孝永载陶甄祥由寳善瑞在得贤天降甘露地出醴泉声明艶野文物藻川于千万载拱此寿筵万寿诗生员蒋典道徳尊千古勲华驾百王太平欣有象纯嘏祝无疆鳯厯贞元起龙飞甲子长卿云三月锦春色万年觞玉帛森朝㑹云韶引拜飏斗光环帝极处处仰垂裳万寿诗生员文楫万寿祥开六合春贤关特启焕恩纶南山瑞气鸿图永东壁辉光鳯藻新应运甲周绵玉厯格天申钖庆嵩辰草茅幸际风云㑹竞祝无疆仰圣仁万寿诗生员汤万保神圣超千古恩威普万方丰功歌俊伟恺泽颂汪洋云牖生蓂荚髙冈集鳯凰苍生登衽席黎献侍巖廊南极星初耀西池宴未央添筹盈海屋拜舞肃鸳行钖嘏瞻金阙唿嵩晋玉堂祥光萦辇毂喜气溢梯航幸値唐虞盛欣瞻雨露瀼瞻云依覆载含哺乐羲皇自媿雕虫技长懐翰墨香作人宣雅化万寿祝无疆万寿诗生员于春晓浩荡干坤徳涵濡帝泽宣八方承舜日四海戴尧天击壤康衢乐薫风解阜絃太平欣有象恺泽被无边一綂车书盛三春景物妍南山増茀禄北斗耀奎躔华祝三多备箕畴五福全舆情欢舞蹈宸眷笃英贤多士登庸㑹盈庭喜起年谓腾青海骏须饰锦云韀和玉呈荆石蠙珠贡碧川圣恩春皥皥蔼吉羽翩翩保佑申天命赓歌逹御筵风云从此际厯服正联緜万寿诗生员顾琳大化嫓姚姒神功并昊羲太平垂象日玉烛应调时寿域开宸极文星映玉墀万方羣祝嘏多士尽摛词舜奏南薫曲尧倾北斗巵太和凝圣节诸福㑹昌期气转洪钧徧恩将湛露施九重方穆穆百尔尽师师云汉同天丽奎文并斗垂萋梧集灵羽棫朴茂新枝蔚作天家栋来为圣世仪祥云呈鳯阁化雨洒蛟池蔼吉欣趋拱共球献媚兹嵩唿齐望阙媿乏掞天辞万寿盛典初集卷一百十七万寿盛典初集卷一百十八钦定四库全书万寿盛典初集卷一百十八歌颂五十八万寿诗生员程宜瑛瑞霭浮金阙祥光耀紫宸九天舒化日万国庆灵椿秩秩歌天保绵绵颂钖纯长庚明綵仗花甲应芳辰帝徳穹苍竝皇仁雨露均珠囊𢎞擢秀珊网备蒐珍造士聮奎壁徴才集凤麟龙门争跋浪雁塔喜超尘春苑鸣苹鹿秋风跃藻鳞艺林扬盛典海宇拜恩纶词进华封祝懽同虎观臣讴吟亿万载长奉太平春万寿诗生员潘止敬帝阙阳春丽皇都紫气浮天官推厯永甲子纪年周人庆南星拱恩从太液流徳同天地大福与海山侔瑞霭连三岛彤云映十洲琼僊齐献果海屋喜添筹万夀诗生员李基溥圣主膺三祝羣臣进九畴红云春殿绕紫气玊阶浮万国来鞮译千官拜冕旒湛恩深薄海甘露洒瀛洲丹凤明廷集祥麟上苑游泰阶调玉烛千载奠金瓯万夀诗生员左文言圣人称有道天子庆长年蓂荚迎春长珊瑚映日鲜十年增虎榜一歳看蝉聮香袅金猊案衣笼御座烟龙门翻浪暖骥足着鞭先愿上冈陵颂吹嘘到九天万夀诗生员沈谟绕电流虹庆大椿甄陶万彚借洪钧望来天上昭云汉化徧人寰起凤麟三月欣逢桃浪暖一枝先试杏林春敢将圣主贤臣颂还向尧樽祝紫宸万寿诗生员沈之钖五色云光映紫宸𢎞开阊阖集冠绅文章蔚起山河秀寿域长瞻天地新雁塔名题秋月桂鹿鸣宴钖杏林春太平天子崇文教绣绘山龙集凤麟万寿赋生员殷誉庆猗惟我皇与天同寿道极高深恩均载覆𢎞仁则参赞施生至德则弥纶宇宙以生民未有之圣人开万世无疆之崇搆维久道之化成统寰区而教富既治理之郅隆亦贤才之辐辏蒐罗尽巖穴之士揽撷备山川之秀天章聿炳于昭囘棫朴早储夫薪槱文明当糺缦之时运㑹际昇平之候盖圣作物覩之昌期实旷古今而希遘是以四海宴安世臻熙皥五风十雨天不爱道器车马图地不爱宝囿来一角之麟厨扇萐蒲之草乃圣心不侈夫祯祥惟期得俊民而子孙永保宜英杰之挺生若水流湿而火就燥惟辅弼之皆贤赞久安之治道承筐爰咏夫鹿苹饮酒载歌夫鱼藻茍一技之有长莫不向大廷而抒其懐抱尔乃训诫𢎞宣广颁条约鼓励真儒褒崇正学士先观其器识习无取乎佻薄烦谟诰之谆谆盖统君师而扬夫教铎自此文受范模行循榘矱诵法古先寻求奥博茍能绩学以种文莫不离蔬而释屩尽辟雍之与頖宫相率欢欣而颂作纵极蠡管之测窥亦安能形容海天之约畧兹者庆逢周甲律转洪钧祥开天地欢动臣民正纯禧之大届更景福之维新春生有脚泽被无垠将敷天之钖祉尤殷情于树人特行旷典兴我嘉賔礼闱棘院竝举非频应斯科而获隽虚儒席以聘珍于是殚思颂祷悉意敷陈唐虞逊徳此后无论维川渊奫维岳嶙峋维日月光华维雨露施仁合而拟之仍不足以尽我皇之圣神宜乎天眷令徳保佑重申卜年卜世万禩千春万寿诗生员田抡元泰运𢎞开正艶阳万方欢庆寿无疆莺声晓啭春城栁花气风传御苑香威鳯祥麟来玉阙蟠桃碧藕进瑶觞作人幸际文明世虎拜懽唿向建章万寿诗生员吴士雍庆云瑞霭满皇州献寿南山对冕旒衡岳祥烟浮北阙钧天广乐下僊楼九重乐育𢎞施网万国衣冠集贡球此日臣民齐拜手皇恩浩荡莫能酬万寿诗生员田多稼至德千春茂阳和万国同山川腾瑞霭人物乐条风钖庆周天壤霑恩徧叟童长庚光炯灼泰岱势巃嵸紫气函闗外丹砂蓬岛中河清歌有道物阜兆恒丰德与年加进心随耳顺通华封歌正祝吁俊典尤崇自是唐虞盛应收屏翰功羣儒争起鳯多士尽飞熊造物呈灵异神明感帝聪瞻天歌化日率土尽唿嵩万寿诗生员陆寿登圣主称觥日乡书特贡年云间敷五色桃实艶三千淑气迎宸幄箾韶彻御筵苑莺声百啭宫栁日三眠海屋崇尧算薰风鼓舜絃神灵原首出濬哲自心传挥管龙蛇动摛词金石宣一天章灿奎璧睿藻焕山川形胜勤周览威灵溥幅员河平安洚洞刑措庆生全吏绩咨诹徧民脂万亿蠲𢎞恩遐迩畅特典誉髦宣射策春秋接抡才冰鑑悬儒生羣抃舞遥献九如篇万寿诗生员徐九臯祯祥新圣厯奎壁灿文芒快覩光华被欣逢景运昌化成縁久道风动徧遐荒工尚传先榘农犹服旧疆鸢鱼归帝泽云汉烂天章阊阖丝纶下王言涣汗扬春桃三汲浪秋桂八枝芳一鑑无遗照千年有道长仁贤绵国脉鱼藻进霞觞抃舞南山祝欣逢鹓鹭行万寿诗生员陆汝贤青禁五云连嵩唿亿万年圣人新甲子宝箓永坤干淑气躔黄道祥光接翠旃星辰华盖转日月衮衣悬瑞律调皇极薰风协帝絃醖来琼醴熟擎出绛桃鲜金鑑千秋録瑶池万嵗筵逺臣罗贡篚近侍挹炉烟声教千巖接光华八表传讴吟尽童叟欢洽徧山川鵰鹗乗时奋菁莪被泽宣欣拜颂翘首祝尧天万寿诗生员李东櫰圣寿春台丽宾兴万国同奎光浮宛委道气接崆峒异数聮三榜洪钧转八风献琛金管艶充赋紫泥融共荷甄陶泽羣资化育功杏花鳷鹊观桂树蘂珠宫百宝投渊鉴千英简帝衷球图添甲乙竹箭富南东太史河成镜文昌宿吐虹弹冠欣宴镐珥笔愿唿嵩函德芝生殿朝阳鳯萃桐绵绵增介祉申钖自苍穹万寿诗生员史薫义运泰敷文治时淸兆嵗丰尧天歌帝力禹甸仰皇风耕织安田野诗书广学宫星云辉域外雨露浥寰中喜值青阳转欣看紫气丛千官齐祝嘏万国尽唿嵩棫朴收髦士菁莪溥化工衣霑杨栁緑㡌压杏花红庶类归陶铸羣材乐冶融殊恩光史册大德配苍穹薄海讴歌徧巖廊喜起同雝喈鸣盛世巷祝达宸聪万寿赋生员颜钦契天鉴帝之令徳兮纷钖予以祯祥鹿衔芝以献寿兮鸾鹤下而回翔摘曼倩之僊桃兮羞王母之瑶觞嵗星见于南极兮占鼓翼而角芒惟圣人之卜算兮参覆载而无疆开阊阖于云表兮香烟凝以成盖俨九重之春色兮觐天颜之仁蔼衣冠集而趋拜兮戛鸾声之哕哕受万国之共球兮杂南金与大贝洵六合以为家兮环九州而如带卿云烂而旦复旦兮厥惟时之泰也耕凿适而利其利兮膏泽未有艾也沐时雨以发荣兮芝兰茁而滋华猗桃李之芳菲兮披惠风而交加惟贤才之衆多兮叶周南之兔罝彼姝子之在浚兮保贞白而待年髙予冠之峩峩兮长予佩之翩翩潄六经之芳润兮组百氏而穷研梦寸管之生花兮思滔滔而涌泉抱美玉以求售兮冀中选于青钱幸遭逢夫尧舜兮歌明良于喜起撷江蓠与杜若兮诏旁求而未巳爰一嵗而再试兮致才人于金戺开将军之武库兮霜飞清而电紫𢎞百年之化育兮允薪槱之嫓美士弹冠而致庆兮茅连茹而彚征丽奎璧之璀璨兮拱北极而耀长庚俾金瓯之永奠兮调玉烛以长明颂圣寿之绵绵兮对南山而称觥採下里之讴歌兮将以效夫载赓万寿赋生员金泽茂天苞地符海宴河清星陈云烂时物行生一人有庆兆民永宁我皇御极五十有二业咸五而登三德参天而两地数成功与文章盖指不可胜记一哉王心尚不遑寐勤勤恳恳安懐素志方灼之以忧劳锻之以仁义鍊之以小心镕之以渊毖已安而益求其安已治而更希其治恭逢甲子之初周共庆万寿之无疆百尔咸集万国趋蹡当天寿之方增正人文之蔚昌乃设特科举英贤四门辟文教宣期转甲乙于春秋例定昌辰于十年爰瞻济济风接云连东箭偕南金咸利雕龙共绣虎争先时则仙李舒荣露桃呈秀色映蓬莱光吐奎宿文星向长庚而耀彩南极拱天枢而称寿祝天子于万年如松栢之长茂既民人之咸宜自申命而保佑万寿赋生员许祖䕶道超今古徳迈唐虞皇仁逺播大泽旁敷草木滋荣于化日士民鼓腹于康衢尔乃嵗逢癸巳令协勾芒律中姑洗治洽青阳登大年兮三月既望祝圣人兮万寿无疆耀贞观之日月颂孔固之陵冈振嵩唿于辇毂集车书于遐方于是特颁纶綍用广制科东南之竹箭欲尽牛斗之光气犹多指南山兮献寿觞北斗兮陈歌玉烛赓兮山河固金瓯叶兮嵗华新巩基天保竝神仙而不老吐纳元和偕民物以俱春万寿赋生员庄橒皇奠九宇继天立极保合太和万邦是式惟久道其化成协天人而胥悦辟贤闗开寿域扇仁风覃惠泽握金镜调玉厯兼容并包盛德大业稽上古而无俦按史册而罕匹何人斯能窥测其万一也缅维易着元吉诗乐嘉宾礼征大顺书称俊民凡六经之所载典莫大乎作人故圣作物覩靡不尊亲济济多士景附响臻钟川岳之英异集海宇之奇珍咸拜稽于北阙愿争效乎紫宸殆将竝日月以有永统四时而皆春者矣然而至德难名神功不有渺乔松之虚无惟敬勤之益懋念树人之为亟更储材于林薮诚所谓得士者昌惟仁者寿欤尔迺云汉昭囘奎躔朗映开明堂而朝百辟布阳和以顺时令六位昌三阶正上下交人文盛羣公卿士踊跃欢幸明哉良哉以歌以咏乃歌曰帝德广运兮与天无极行健永贞兮自强不息海隅日出兮悉主悉臣梯航万国兮重译来宾所宝惟贤兮以康兆民千秋万嵗兮长奉圣人万寿诗生员李𢎞迪太和凝紫气南极焕星芒鳯阁春风暖龙楼旭日光筹添甲子徧算衍地天长洞府滋僊李瑶池酌玉浆嵩唿呈蔼吉川至衍嘉祥共效华封祝齐赓天保章升恒如日月陶淑赖君王诏自金门下才凭玉尺量杏花舒异彩桂蘂吐奇香连茹歌征吉遴才庆济跄仙班聮玉笋云驭拥鸾凰治化敷寰宇裁成暨朔荒藜光同照灼湛露共汪洋值此文明代休徴仰矞皇万寿诗生员邢鼎鸿开运会发祯祥元后懐柔协万方富有日新昭大业化成久道灿𢎞章已偕品物阳和布更乐英贤教泽长十里杏红霑湛露千江桃浪涌琼浆聮飞鹓鹭夸题雁争握珠玑溢佩囊五鳯楼头明锦翠万年枝上炳霞光誉髦济济胥称瑞玉帛纷纷共献觞大徳懋昭天眷佑纯禧永钖正无疆万寿诗生员何观国圣人有道厯无疆大徳隆施迈百王万国衣冠瞻炳蔚九天奎壁灿文章欣看蘂榜登龙虎喜见僊班舞鳯凰共祝尧年齐泰岱上林棫朴沐恩光万寿诗生员郭从先玉殿春和淑气催千官鹭序祝台莱琳琅韵叶钧天乐叆叇香凝承露台丹鳯衔书蓬岛出红绫裹饼曲江来上林有树寒鸦借愿拜龙墀献寿杯万寿诗生员王贞恒南极昭囘䕶紫宫玉阶仙荚郁青葱九衢淑气瞻云日千载昌期祝华嵩上苑琪花濡雨露高冈彩羽拂梧桐遥唿万寿情何已天保陈诗愧未工万寿诗生员陆廷墀巍巍帝徳出乗干治法还兼道法传正大皇图真迈古光明睿学足开天五云拥瑞龙颜喜三月书祥鳯纪妍草莽何所颂无疆宝祚祝年年鹭羣跄济立螭头却喜同时上十洲琪树葱茏僊仗外金猊缥缈御香浮嵩唿万嵗连涂巷镜献千秋近冕旒此日春光浑似海洪慈覆冒任遨游万寿诗生员查克镕皇都春正丽圣厯庆方周欢忭盈衢路趋跄傍彩斿山川俱被泽动植尽蒙庥臣效唿嵩瑞民喧击壤讴贞符绵甲子祥荚纪春秋和气三光协仁心两大侔高冈集鸣鳯夹道拥扶鸠愿进三多祝隆恩万禩流万寿诗生员朱泓僊掌高擎玉露新宫花御栁丽昌辰三千礼乐陪青琐万国衣冠拜紫宸雉尾扇中开寿域兽炉香里霭长春龙城佳气云初合共识恩波大地均万寿盛典初集卷一百十八万寿盛典初集卷一百十九钦定四库全书万寿盛典初集卷一百十九歌颂五十九万寿无疆颂生员胡梦熊闻元亨利贞广大无加于干徳高明博厚悠久莫过于圣人盖盛徳应于无疆斯寿身因以寿国大业征于不息而寿世益以寿身三皇御世代擅大年五帝乗权时传过厯夏商受箓克享用以凝庥文武开基诞膺厥惟多福自来哲后必得遐龄振古如兹于斯为盛钦惟皇帝陛下统贯三才纲维万有握干符而出震履泰运以知临乃圣乃神乃武乃文徳迈百王而上自西自东自南自北功薄四海而遥绥万邦而仁为育义为正百姓昭明既钖福而保极熙庶绩而府以修事以和九功歌叙亦戒威而董休积五十二年之旰食宵衣克勤克俭合千八百国之民瘼吏治惟几惟康喜圣寿值夫揆初适帝年正当鼎盛珠聮璧合重逢六甲之周云烂日华才见一元之复海添筹而多益山献寿而弥增八表同欢兆人具庆天开阊阖九重披离照之辉地簇衣冠六㝢徧巽风之拂嵩唿金殿千官鸣珮以来朝星拱紫宸万国献琛而上贺统下土之戴高履厚羣依有道之光华萃普天之负性含灵共祝无疆之福祉允矣万年盛事诚哉一代𢎞庥志殷钖极学愧陈畴举头日近神游鹓鹭之班极目天高迹逺星辰之列跻堂而循邠俗愿进一觥击壤而咏尧风拟申三祝用赓经语以効扬言爰拜手稽首而献颂曰维天之命阴隲下民有相之道毗于一人首出庶物为天下君成性存存乃见天则濬哲文明温恭允塞含𢎞光大刚健笃实克绥厥猷下土之式参天两地其道大光奄甸万姓宠绥四方增其式廓幅员既长建其有极若网在纲左右有民率由厥匹佛时仔肩所其无逸思日孜孜不遑暇食柔逺能迩亮采惠畴旁求俊乂周爰咨谋六服羣辟克壮其犹知人则哲安民则惠既富方谷罔不咸赖天施地生裒时之对布昭圣武赫赫厥声干不庭方四海永淸九有有截展也大成建中于民彰善瘅恶象刑惟明式遏寇虐庶狱庶慎万民是若思皇多士有壬有林惟帝时举克广徳心三宅三俊大辂南金省方观民式是百辟眚灾肆赦时万时亿阜成兆民兆民允殖相土烈烈来游来歌圣谟洋洋允犹翕河缵禹旧服九泽既陂地平天成以康四海万世永赖罔不率俾帝徳广运无怠无荒有严有翼表正万邦克寛克仁允文允武赫赫明明照临下土光被四表各得其所无射亦保不显亦承圣敬日跻受之以恒福禄来求以莫不増重巽申命亦孔之厚罄无不宜天子万寿有物有则耳目聪明以引以翼血气和平一人有庆万国咸宁基命宥密施于孙子于万斯年自今伊始如月之恒如日之升大亨以正六位时乗依其在京以受方国敷天之下会其有极知微知彰知柔知刚颙颙卬卬穆穆皇皇日就月将长发其祥降福穰穰万寿无疆万寿诗生员周师周圣徳超千古车书会万方千门欣应瑞五岭尽来王勲共山河列恩霑士庶康普天霑恺泽率土庆辉光赐帛矝耆老歌诗冠柏梁立言成雅诰摇笔起风霜才杰俱登用边城讵假防四时调玉烛万里转旂常神武威兼徳徽猷柔济刚观风随按察敦俗劝耕桑焕烂声明发参差歌管扬焦劳皆实录声绩着周行习习东风扇油油圣泽旁歌謡连上苑云物丽初旸此处云霄近前攀鸾鹤翔福庭增气象寿酒乐城隍符应千龄运功垂万世昌生逢尧雨露愿补舜衣裳北极星遥拱南山寿更长持献寿惠化且无疆万寿颂生员李树徳皇矣天子至徳昭清受天之命居常以贞辟如天地博厚高明其征悠逺寿靡斯京亹亹圣徳匪居匪康既勤宫府以及四方薄海内外莫不来王曰天子寿民説无疆休征上叶景星在天瑞气下应醴泉在渊俊民以章百谷以坚曰天子庆亿万斯年瞻彼中田禾黍麦菽粢盛馨香黎民是育天子万年贻我嘉谷天子万年宜其介福皇帝曰咨余维敬哉顾兹祯祥益厪余懐勉勉令徳靡止靡囘允矣天子五福方来天子之寿超乎古今天子之徳协乎高深如冈如阜如玉如金永绥四方上帝之心万寿诗生员张廷琳贞恒开景运奎壁焕文光久道昭千古深仁洽万方干坤隆帝治礼乐饬王纲至徳超三五神功轶汉唐九重凝福祉万国霭春阳仁至静而寿徳纯炽以昌华衢三祝咏周室九如章瑞气弥天焕彤云绕殿翔廷呈金镜录杯泛紫霞觞鳯阙传纶綍鹓班借翊匡昇平编雅颂芹藻叶笙簧多士腾懽忭羣寮益豫康八纮歌有道四海颂无疆共沐恩波永尧天日正长万寿诗生员孟芾平成开泰运熙洽着升猷大徳年俱永至诚业自悠有天皆浩荡何土不懐柔茂育培桢榦欢腾益海筹龙光承紫极鳯翙出丹丘窃效南山颂皇躬正迓庥万寿诗生员叶舒瑞色凝珠殿薰风溢帝乡一人初甲子万国献赓飏大徳干坤运钦明日月光巍巍齐泰岱皥皥嫓羲皇让号谦沖着崇儒理学彰修身敦孝弟励俗振纲常巡幸施膏泽登庸擢俊良春秋勤补助河海靖汪洋叠沛蠲租诏频颁宥过章文谟皆典诰武畧迈周商预课司民吏𢎞开选士塲褒功隆世裔尚老钖冠裳禁苑松筠茂南宫翰墨香挥毫融八法琢句驾三唐膺箓龙飞峻添筹鹤算长卿云笼翠葆旭日浴扶桑碧茁千年藕青敷九节菖觞称瑶阙下桃捧御炉傍歴歴花罗锦嘤嘤鸟弄簧钧天仙乐奏雕䍐綵斿扬虎拜欢声动麟呈淑气翔车书归正朔政教讫遐方质惭蓬梗葵衷向太阳父曾叨宠眷家共戴君王喜遇昇平会欣霑雨露瀼晨昬瞻斗极踊跃吁穹苍犬马情弥切涓埃志未忘金瓯绵永固玉厯庆无疆万寿百万颂生员杨邦彦闻盘古一万八千年首三皇而建极伏羲百九十四嵗先五帝以开祥或推神策于轩台得天之纪或应瑶光于若水爲厯之宗莫不宝祚灵长享无疆之上寿因而天休洊至集方富之鸿图钦惟皇上徳合两仪恩覃八表承干膺箓龄齐日月之长出震披图治迈唐虞之盛文教隆而三统备武功定而九伐彰心有感以皆通泽无逺而弗届开辟未臣之宇咸奉车书光华复旦之民恒安耕凿固已宏开寿国地久天长广覆春台衢歌巷舞矣庆届阳春之三月恭逢圣诞之六旬凤厯编年周甲子而循环迭运龙飞御极统元会而恒久弥光集万国之衣冠梯山航海开九天之宫殿鳯翙麟游煌煌千古之祥符皥皥两间之景运生逢盛世幸际昌期沐教养于高深横经有日仰升恒于浩荡濡翰难名集古百言效三多之祝华敬称万寿陈五福之齐天颂曰天子万寿万福攸同万邦惟庆万国承风三称万嵗万物资生万世永赖万国咸宁朝宗万宇公庭万舞于万斯懽万方观礼仁育万物义正万民吹万不同万表星陈率育万类为万物主万夫之望万气之祖抚绥万邦奄甸万姓师保万民万流仰镜商𣙜万俗万世为福万姓为心万物竝育万邦作孚万方以祗且万且亿万民赖之万理明净言经万世万物我赖功流万世万国攸平式固万世于万斯年万民以济万箱亿庾万穴俱流千门万户万福来求万燧星繁万骑云屯万殊之本万乗之尊知周万物万物覆焉曲成万物万物育焉或相千万万举万全万物纳慎万国陶甄万古一遇寿考万年万福维新类万物化醇万端麟崪万祥必臻君临万㝢衣裳万国万万有余时万时亿万亿及秭非止万㡬阙大乐万嵗一本万殊以一行万万户如一天子万年万邦献力万宝增焕万物一齐唿吸万里万国相维万嵗冰桃千枝万叶万物以嘉以成万业八万法藏万物祖矣云云万有万邦是纪万邦黎献情固万端万事既具万国齐懽万世长策万代一时道行万类万物熙熙保兹万方万里呈祥经营万亿万舞洋洋千秋万嵗万寿无疆万寿诗生员王沖北阙春融紫气翔祯符泰运厯逢昌云开璧月流华渚风净瑶枢绕电光瑞旭舜廷赓复旦晴霞轩陛觐当阳八方献寿共球集四海陈诗锦绣张上苑花明萦剑珮钧天乐奏应笙簧文谟已着昭囘象武烈羣钦挞伐彰云雨施行多恺泽风雷鼓厉属干刚成天丕绩兼平地问俗殷懐更省方遂有深恩苏草木肯教薄海阻梯航九如自昔垂风雅百禄于今效拜飏蓬岛金芝从地秀瑶池玉醴自天将欣附衢谣后熙皥同游化日长万寿诗生员陈康元曈昽晓日上蓬莱周甲初逢寿域开童叟称觞齐抃舞山唿万口一声雷条风迟日景昭融霮䨴恩膏薄海同黎庶已忘熙皥乐太和元气满寰中端拱垂裳仰化神清时盛治更无伦雕题穷髪梯航徧四海尊亲奉一人阊阖初开晓箭迟苍苍春色霭罘罳冠裳雍肃临轩早卤簿分行侍玉墀宫花苑栁丽昌辰处处云璈綵翠新邀得至尊添霁色一时绣陌十分春郊圻酺乐嵗时丰比户含哺祝华嵩青鸟乍来齐跂望彩斿仙乐紫云中一徳虞廷共拜飏昌期髦士庆观光跻堂漫献千秋镜日月中天照万方糺缦卿云拱御楼河山长此巩金瓯縁知五福箕畴备瀛宇初添第一筹六宇同风乐太平瞻云就日共抒诚歌谣拟效康衢意荡荡巍巍不可名鳯阙觚稜傍五云遥瞻佳气自氤氲拜手无他愿天保升恒颂圣君万寿颂生员任湖钦惟我皇上圣冠勲华寿参天地金符长祉隆教育之丰功瑶箓永年凝君师之骏命臣民歌舞羣抒介寿微诚逺近悦来共仰作人雅化允迈百王上治诚符元会昌期宵衣旰食之猷已垂谟训规天条地之徳尽播声诗兹者宸厯甫周花甲乐调风顺雨之良辰天心自协舆情喜就日瞻云之嘉会浮河五老瞻左个而来朝辑瑞九州坐华堂而受贺湛露与鸾旂竝逺虎拜千官惠风随豹尾俱翔嵩唿万国湖生成圣世沐浴王畿戴高厚以懐惭敢拟九如之颂仰龙光而敬祝䖍称万嵗之觞颂曰当今圣皇祉箓方昌三才竝位五纬齐光龙徳中正天行自强恩深四海徳被八方欢腾黎庶禄眷穹苍维兹华节司候勾芒瑶光贯月苍帝临房神圣笃生允协嘉祥甲子甫周景祚积庆爰开阊阖坐于明堂九州玉帛万国圭璋东渐西被山海梯航钧天齐奏仙音宝坊敷天之下罔不称觞或流云液或泻桂浆下逮父老同酌兕觥万人献寿万年寿长青阳布徳百卉芬芳露零赤黍日照柔桑十日雨沛五日风飏嘉禾瑞麦千仓万箱休征稠叠降福穰穰自古蕃熟六合欢康百年教育多士济跄共遵王路咸示周行骅骝千里控驭康庄东连闽越北讫幽荒趋阙祝寿弹冠促装圣朝之泽如露瀼瀼每逢十载更启文塲苑畜祥麟材收豫章鹤鸣琪树鳯哕高冈殊恩莫报厚禄难偿圣教所敷恭已巖廊王度是式金玉其相统接杏坛道法紫阳羲文易象尧舜羮墙宣畅六经义窟微茫成章焜燿天文七襄挥毫藻殿得句林塘笔摇五岳词映三湘字重上估学富书仓人瞻月露家诵琳琅文徳孰竝武功难量谋深帏幄策定金汤神机独运龙腾高骧兵驱罴虎剑扫欃枪克除跋扈实靖披猖百粤拜手滇黔搤吭燕然封雪沙漠凝霜旌旗西指鴈塞来王河流淼淼海水泱泱永成堤岸久罢艡方畧亲授韬钤莫当料人运掌辟地探囊龙君効顺河伯望洋三山郁郁淮泗汤汤恢廓鸿绩简册辉煌三上尊号犹让未遑多能天纵艺事精详日月定位星宿分张音谐律吕气辨笙簧数推三角弓发大黄秋擒白额冬猎黄羊乐和天籁声召鸾凰手拈笔札亲纂缥缃宸襟粹美令闻令望赐租退责嵗以为常刑措如周开网如汤天心本恕阳徳尤刚百寮整饬神威肃将羮调金鼎溪钓玉璜铨衡清厉讼絶桁杨仓廪锁钥山林禁防礼司宗伯武戢天狼祗承宝训业着垂裳民调寒燠时若雨𤾉仁同覆载功迈轩唐康衢击壤帝力相忘幅员无外时际明良易占恒久诗歌寿臧天徳难名庶竭中藏敢効华祝万寿无疆万寿诗生员周监我皇神圣古莫与京徳暨函夏泽渐萌生尧阶蓂荚寿域天增下土拜飏茀禄永膺遐观往圣崇本后末问寝视膳彜伦攸植尊养兼至孝思维则禄位名寿大徳必得天开景运世际昇平垂裳而治体干健行春风春雨惠我羣生九围式化载歌载赓亶聪亶明我皇作则乃启乃沃从敬是吉纬史经经朝干夕惕询于黄颛万世不易瑶图绵宝厯玉笈着长生贡献重三译声歌叶九成熙熙元有象荡荡莫能名羽葆迎仙驭行厨进兕觥南极祥光灿西池瑞霭浮椿龄常不老花甲数从头酒自麻姑劝桃从曼倩偷絃歌鸣皥皥人世有丹丘圣主齐年日雍熙迈盛唐梯航来玉帛云汉富缥缃帝力归何有民情颂不忘瞻仰切称祝介无疆旭日龙楼晓当阳帝徳全箕畴膺五福庄算衍千年黼扆和鸾盛彤庭振鹭鲜万邦歌惠爱川至日升篇天开寿域灿长庚问夜如何夜向明阙下春临双鳯集车前云捧六龙迎西循弱水来金母北抵崆峒见广成圣世无为安作息臣民有幸乐昇平辑瑞朝端职贡殊太常引赞效嵩唿桐花始放卿云烂榆火初燃湛露濡四海无疆绵圣寿万年有道亘皇图天恩宠渥传宣急勅赐瀛台有大酺绛节霓幢下九天螭头嵩祝会羣仙祥符贯月歌重旦庆洽流虹享大年味溢金茎梨径尺香生玉液藕如船霞觞献自余杭姥不用方平买酒钱午夜钟声报晓朝尚方重献汉宫桃星临烛影开朱户烟霭炉香引赭袍晓树流莺金缕曲晴梁语燕紫云璈作人雅化垂无极为吾皇赋誉髦万寿诗生员秦应阳阊阖昭融气象新万年圣节正阳春和风浩荡回芳野旭日曈昽耀紫宸道藴苞符开寿域厯环枝榦转鸿钧川增松茂申歌咏永赖皇图佑下民华渚虹流溯发祥瑶宫佳气䕶垂裳中天广大星云灿薄海雍熙日月长畴范总归皇建极干坤应并寿无疆西山直与蓬壶接桃实方传万嵗觞圣徳含𢎞养太和风传泮涣协菁莪羣工喜溢三多祝髦士恩承万嵗科丰稔已占禾㡬穗安恬早见海无波清宁景象谁摹绘只有声声击壤歌万国瞻依仰圣颜昇平乐事满人寰鳯鸾丝管红云外锦绣楼台碧汉间扶杖纷来朝北阙献芹齐许祝南山草茅最幸龙光近进颂容随鹓鹭班万寿诗生员魏云绕电欣良月璇图有道长云翻五色晓鹤舞万年觞玉露天开瑞神芝地献祥蓬莱真不逺瞻拜肃冠裳万寿诗生员朱承恩华阙丹山仰帝都天申佳节应祥符苍生久沐雍熙治黄阁新霑雨露敷秋水鱼龙神变化春风桃李气昭苏太平景运留终古竚见文河出瑞图万寿诗生员黄之洵阊阖𢎞开化日长寰区竞进紫霞觞筹添海屋唿嵩岳乐奏箫韶绕上方万国朝宗歌有道千官拜手祝无疆金瓯卜厯河山永玉烛调元日月光八百春秋周甲子三台奎壁耀精铓网开俊乂𢎞遴选会起风云庆对扬鳯诏频宣来紫禁龙门争跃尽思皇致身自得诗书效华国行看黼绣彰锁院风清文作锦棘闱春暖字生香嘉宾式燕瑶池醉吉士承欢杏苑翔自是休明增福祉共知清宴乐平康圣神文武超皇古亿万斯年颂炽昌万寿诗生员魏鹏天际长庚映紫宸作人旷典下丝纶泽施棫朴殊恩重算等冈陵甲子新白玉阶前红日晓黄金殿上碧桃春昇平共乐明良际愿祝春台感至仁万寿诗生员唐贞观圣主雍熙洽万方贤良喜起焕文章千官竞进南山颂多士羣称东海觞紫气乍浮仙掌露红云遥接御炉香普天率舞休征集万嵗欢唿祝未央万寿诗生员杨瑛诗赓天保颂如冈世际熙和萃百祥宫栁笼烟春正丽阶蓂含露日初长御炉香霭飘仙仗紫禁钟严肃衮裳屡庆年丰歌有道欣逢圣寿祝无疆武功全定昇平久文治休昭日月光乐奏南薰扬白雪尊倾北斗泻天浆宏霑雨露覃多士逺沛丝纶及万方大地罗才储翊赞儒生报国显文章西山桂馥开琼宴南国桃舒摅锦囊嵗嵗菁莪邀异典欢逢景运轶陶唐万寿诗生员贾应元万国嵩唿百福同九重广辟四门聪云开鳯阙天颜喜日丽瑶池寿域崇灵草堦前三秀紫仙桃枝上万年红鳯衔丹诏恩何溥鹤舞彤庭日正融共献瑶觞三月里争看蕋榜百花中千官虎拜随仙仗三殿龙光贯采虹栁汁染袍明玉陛桂香盈袖映蟾宫九成仙乐箫韶进八表才人颂祷工玳瑁筵开霞灿烂珊瑚网尽玊璁珑绵绵宝厯齐天庆愿效华封祝圣躬万寿诗生员朱韩帝徳符天运皇心协健行尧阶𢎞雨露禹甸跻昇平迟日江山丽和风嵗序清六旬周甲子八表庆长庚宝厯传金鑑丹宸献玉觥九如聮虎拜三祝杂鸾笙南极辉长耀文昌瑞早成章从云汉焕星看玉衡明秋实垂垂撷春华灿灿呈九重施渥泽多士戴殊荣覆载真同量勲华未易名普天歌万寿嵩岳应连声万寿诗生员刘文煊世际雍熙盛躬应宝箓昌虹流符运会电绕叶祯祥敦敏齐轩后平章迈圣唐普天同乐育旷代遇明良恰喜薰风度兼欣化日长唿嵩争虎拜搢笏列鹓行共效三多祝咸称万寿觞瑶琨通卉服筐篚徧梯航击壤歌初起钧天乐未央献琛传絶域执玉自遐方徳被无雷国恩覃出日乡九州歌乐土百辟尽来王为进冈陵颂还依云汉光禁钟闻逺近庭燎羡辉煌舞蹈瞻圭璧赓飏杂珮璜欢唿洽士女爱戴极要荒桦烛明歌席炉香袭舞裳天威凛咫尺臣职肃趋跄绛节来蓬岛青鸾下建章铜盘承玉露金椀注琼浆居镐咏鱼藻登台赋柏梁数当符二策厯自迈三皇卜世真堪羡添筹讵易量何以报长此颂无疆万寿盛典初集卷一百十九万寿盛典初集卷一百二十钦定四库全书万寿盛典初集卷一百二十歌颂六十万寿诗布衣顾景轼仙仗遥开出栁堤翠华来自鳯城西九衢日色迎车驾十里风和傍马蹄到处花村都击壤及时绣陌正耕犂欢声雷动腾朝野圣夀无疆天与齐帝城綵翠结楼台箫管琼筵处处开云辇九重双鳯下海山三月六鳌来安期火枣携瀛岛金母蟠桃映夀盃地久天长唿万嵗年年春色醉蓬莱圣徳诗布衣杨峻圣主当龙御长绵玊厯期万年成久道亿载颂昌时丹鳯恩波溢珠渊制作垂升恒方未艾天保愿赓诗解网连年被蠲租㡬嵗频太平真有象至治洽无垠击壤家家徧歌衢处处新逢圣世翘首上林春圣寿无疆诗布衣王观圣寿无疆甲始周寿开圣域共蒙庥万千耆耉来歌徳车赐蒲轮杖赐鸠圣寿无疆亿万年齐天圣祚自绵绵卜年卜世还过厯咸五登三更轶前万寿诗布衣金世鉽维皇至徳迈陶唐沕穆淳风被万方象纬包涵绵道脉苞符㸃画灿天章河滨瑞气腾龙马阿阁祥云舞鳯凰耕凿优游皆帝力草茅何以报垂裳万寿诗布衣冯守典闻诗传天保景运绵长书美时雍昌期恒久涂歌巷舞普天申嵩岳之唿嵗稔人和率土效华封之祝是以备大徳者必得大年敷纯治者多膺纯嘏康衢击壤兆民切爱戴之诚瀛宇添筹薄海遇升恒之会欢腾八表喜溢三春钦惟皇帝陛下仁寿天长遐龄地久德超羲昊道以大而难名治驾商周福更洪而莫量统往代不宾之疆域开前王未辟之山川凡兹奕禩之鸿模总出九重之英断盖微无所不照而惠无所不周在风俗已跻于雍熙而圣主愈深其惕厉省方问俗八荒之望幸弥殷御世諴民万类之霑濡普徧千万镒正供叠赦亿兆姓安堵久承纵地厚天高讵形寛大而江涵海濶莫喻洪深今当甲子初周正值昭阳届令守典才疎巴里家受国恩渡春江而就日䖍祝长庚叩曙阙以陈词恭抒诚悃谨拜手稽首而献诗曰圣寿天为则绵长歴万春遐龄地共久嘉乐际昌辰华祝逢三月嵩唿庆一人赓飏歌帝德爱戴感皇仁有道干行健无为化育均蒸黎咸乐业宇宙共还淳至治超前代良谟造大钧波恬深岛静政肃百僚循约慎三章法租蠲歴嵗缗移风恒训饬问俗几时巡规画羲皇上疏防神禹伦恩覃南国徧惠满大江滨在镐咨筹裕居丰抚恤频金瓯承巩固玊殿美丝纶礼乐芸台作诗书虎观论吟篇追雅颂洒藻势嶙峋浩荡科添设昇平景聿新琪花铺似锦瑶草结成茵亿万载乔岳八千年大椿箫韶声沸沸桃杏叶蓁蓁霞綵连云汉炉香达禁闉天长与地久欢洽祝枫宸万寿诗布衣何元坦帝矅光聮华渚虹昌期庆溢紫微宫罘罳昼卷祥云里阊阖晨开瑞霭中百辟咸歌百福备万年献颂万邦同皇舆此日真无外常信虞廷景运隆尧年亿兆庆奇逢帝徳如天雨露浓寿考作人飞綵鳯青阳行令驾苍龙三公喜起趋三殿九有欢唿达九重仰看瑶枢光绕电拜飏更欲效华封幅员辽濶古无双异域归心万里降赫赫王师非好武煌煌圣畧永安邦鳯舆日驭临宸幄鸾斾云飞绕御牕会见臣工多纪载千年青史灿银虹草木霑恩识盛时柏松齐献万年枝靑垂御苑朝偏好緑罩仙官晚更宜夹道铺云迎羽骑回廊带露拂云旗无疆应肇君王寿影动依稀拜玉墀莺啭春城万緑肥大廷佳气笼朝晖千门管钥环青琐万国冠裳傍紫微御墨光腾玉案砚宫花香拂侍臣衣东皇欲献彤廷祝迟日条风满禁闱干清嘉宴萃簪裾樽俎新排乐奏初圣酒霞生白玉斚天㕑银灿紫鳞鱼果传西域龙文马脍运蓬莱鳯羽车甘露金盘呈进后侍臣咸沐大官余一堂喜起庆都俞圣徳巍巍四海敷取士无方昭盛典蠲租有诏懋皇图伶官侑食宣天乐仙子称觞捧帝壶岂独侍臣鱼藻咏还闻父老颂康衢皇躬仙算共天齐到处名山御笔题璀璨宸章辉宇宙巡行鳯辇徧东西遗编旧搨千金购秘笈奇书万国赍一代文明昭圣化琳琅圭璧灿虹霓御书渊鑑自名斋俯视晴川惬圣懐底定百年澄济漯安澜万里奠江淮水皆效顺宁须瀹河尽朝宗不用排源逺流清开宝镜圣明万古照无涯六御巡行徧八垓九重寿域自天开十洲瑶草金为砌三岛琪花玉作台乔木遥从丹禁茂大椿齐向内廷栽共传青鸟云中见帝里应知阿母来畅春春色十分春驰道纡徐达紫宸待跸宫桃迎綵仗承恩御栁迓金轮万方献寿当三月四海称觞庆一人遥望镐京开宴后仙盃次第到羣臣禁城淑气绕氤氲春色苍苍日渐昕香袅炉烟看似雾影揺斾带望如云金罍徧向金门赐玉馔遥从玉殿分朝野霑恩咸拜手吾皇圣算迈羲文五云深处是端门剑珮跄跄礼至尊丹陛彤廷初拾级黄旗紫盖早临轩臣民共识天颜喜中外欣传诏㫖温更幸衔恩陪宴乐流霞满酌进尧樽祥云丽日绕金銮八表同风处处欢僻壤梗顽熏礼义遐陬鳞介化衣冠王言直共干坤大国祚还同磐石安玉漏犹迟鸡未唱东华门外簇朝官瀛台佳气接西山路达金鳌玉蝀间长白万峯从北绕芦沟一水自东环百灵䕶跸趋宸幄四海倾心仰圣颜科目殊恩真异数簮花恰喜预朝班香腾玉案喷龙涎仙仗齐班庆万年尧殿蓂开符宝厯虞廷兽舞协钧天声传鼍鼔开宫扇光彻金门启御筵歌徧九如人既醉油油环侍衮衣前风动时雍鼎鼐调皇家瑞气满丹霄千门鱼钥黄金勒两陛螭文白玉雕鳯举九天腾焕彩鹏飞万里遂扶摇花鞯骏马云衢跃报道君王正早朝时逢景运泰初交瑜瑾同登类抜茅万国英贤归上舍百年遗老养东胶谈深宣室鸡三唱炬彻金莲鼔四敲岂但鳯鸾栖得所鹪鹩也得一枝巢恭已垂裳拥赭袍通明殿外紫云高金盘霞裹如瓜枣玉篚冰攒似斗桃直共羲轩敷徳化宁同子姒较勤劳万年圣寿知无极甲子从头起大挠千秋旷典育菁莪圣节宏开万寿科杏代桂花迎俊杰秋开春榜笑嫦娥不闻梁灏嗟迟暮共喜刘蕡入网罗应识殊恩垂永久棘闱遥望綵云多卿云烂熳灿如花玉珮金镳庆未涯禹稷功成时豫泰臯夔绩着日光华鹓行鹭序千官骑虎贲龙骧百辟车选举已登三代盛良臣入梦更宣麻星河嵗嵗灿农祥蔀屋腾欢丰且穰瑞贡千航随厥土琛输万国裕天仓青连南畆甘霖沛緑满东郊晓露瀼赋税频蠲民乐业栽培国脉益延长庙算无遗海甸清八埏咸喜际昇平兵销戈止皇仁懋武偃文修帝业成边塞闻风彻夜柝蛮邦带雨乐春耕遐荒僻逺无知识也望尧阶祝圣明植禾锄莠万邦宁盛世全消贯索星天泽宏施敷雨露皇威丕振霁雷霆讼清政简人皆乐俗美风淳户不扄四海一时咸向化虞廷直欲颂无刑柽椐棫朴一时登梁栋何愁任不胜百度就绳咸适用八材庇化各呈能琅函瑶版文章重大吕黄钟器量宏共庆盛朝无弃物紫阊常见紫云腾御气遥腾五鳯楼禁中海淀喜宸游青岑緑树云边耸翠羽霓旌水上浮仙鹿衔花迎鳯辇游鱼排荇迓龙舟芳辰行庆皇情惬艳舞妍歌几度留玉殿崔嵬禁苑深翠华遥向九霄临云官丹陛含鸡舌虎将黄扉部羽林万里风云欣会合四时鱼鸟乐飞沈自慙葵藿生蓬荜望阙难忘捧日心麟趾闗雎帝徳覃推恩岂独颂周南道彰宫壸仁兼孝化洽家邦乐且湛叠沛阴膏功迈五频颁鉅典治同三缅思六十年来政上下流行天地参咫尺龙颜喜共瞻文华殿阁午风恬金炉香袅红兰省银烛光摇翠羽帘九有归仁忘逺近四时合序遂洪纎年年海屋春常在愿把仙筹万禩添天下和平万姓諴皇恩汪濊八方衔龙荒广进来庭表海澨遥飞纳贡帆雀跃羣黎游寿域嵩唿野老出重巖祯符更向枫宸达石室天书启玉函万夀诗布衣李惟愈紫宸瑞色霭苍苍遐迩嵩唿祝圣皇万里河山开寿域九重云日焕天章洪钧乍转阳和永甲子初周厯数长华渚恰逢虹绕后羣仙簇仗献霞觞物象恬熙海宇清车书礼乐畅休明图呈龙马三才会韶引鸾凰九奏成有象珠囊悬日月无疆宝厯纪昇平圣朝文教遐陬洽已见天枢正玉衡东郊农事动芳辰鳯辇巡游物候新霄汉即今多雨露江山何处不阳春两岐瑞麦生青陇九穗嘉禾献紫宸蠲赋频颁寛大诏康衢击壤尽尧民长庚影里启晨光风动炉烟袅御香瑶岛蟠桃千嵗熟玉阶仙杏万年芳帝龄直与干坤永圣世咸知日月长何幸草茅逢盛事从兹奕世祝无疆万夀诗布衣朱芳巖圣纪原无量皇龄进六旬彤墀辉旭日春殿庆良辰品物承钧造羣生尽化醇嵩唿闻已数华祝听尤频大道弥霄壤深仁洽羽鳞观民勤爱育养士尽陶甄甘雨滋青甸祥风溢紫宸九重𢎞保合四表悉尊亲龙徳时行健天禧日见臻永隆千代祚丕佑万年身东海琼巵满南山淑景新腾欢胥父老跃舞徧臣邻火枣连枝献冰桃带蕋陈星云齐见瑞草木竝呈珍倚玉芝常秀巢林鹤最驯银潢真浩瀚华岳更嶙峋上苑荣松柏芳郊毓鳯麟仰惟天子寿长乐太平春万夀诗布衣李天锦淑气丽芳辰蓬壶瑞霭新山应唿万嵗树亦号千春白鹿游林圃青莲出水滨祯祥归有道南极耀枫宸日丽和风暖春波灔野塘湛恩深似海多夀祝如冈玉帛聮羣辟车书会万方臣民齐拜舞欢跃颂无疆万夀诗布衣李泳太平天子夀无疆沧海恩波雨露瀼佛日仙霞双阙敞呉绫蜀锦九衢张臣民喜奏琅璈乐川岳钦陈沆瀣觞共祝三多唿万嵗我皇功徳胜轩黄万年圣夀祝如嵩臣庶欢唿万国同阊阖门前瞻节仗芙蓉阙下觐山龙青虹紫电旋天上碧藕冰桃献禁中自古修龄归有道升恒日月算何穷万夀诗布衣文永丰晓开阊阖驾临轩瑞日晴悬紫鳯垣鹓鹭千官环斗极车书万国会屏藩雍雍礼乐威仪盛济济衣冠气象尊圣代昇平超万古普天称庆到金门垂裳景运协中天披拂薰风听五絃百嵗老人颁大酺九重春色徧琼筵瞻云就日三千里厚泽深仁亿万年草莽何縁躬拜献嵩唿声彻鳯楼前宏猷黙运启昌期天纵聪明万世师寿域皇图同孔固天章宸翰共昭垂恩纶海宇雍熙日春洽人情燕喜时双阙拜听仙乐奏愿随百兽舞堦墀綵胜云和夹道回禁衢春色拟蓬莱桃含娇靥迎仙仗莺度清歌引夀盃万嵗正从花甲始一生频沐圣恩栽谨献冈陵颂敢望天颜一笑开万寿纪恩诗江南苏州府常熟县耆民蒋拱辰黄衣鸠杖列分行卤簿前头拜圣皇邀得至尊亲驻辇老人齐进万年觞金盘勅赐上方珍万口欢腾紫陌春玉麫蟠桃红夀印亲王手里给耆民万夀诗云南楚雄府南安州耆民钱潞康熙五十二年春王三月恭逢皇上六旬万夀普天同庆率土腾欢草莽耆民沐生成之徳六十余年爵跃欢欣倍万恒品谨自滇南匍匐京师仰效华封之祝钦惟我皇上继天立极久道化成文徳武功彪炳霄壤逺方黔庶莫能颂扬万一敬採滇南全省土俗民风讴歌圣徳之盛绘为九章以仿天保九如之意恭呈睿览不胜欢忭悚切之至普天同庆两仪符帝徳五福敛皇躬玉帛千方集梯航万国同尧樽开北斗舜乐动薫风僻逺滇南地倾葵结寸衷旷典开科干坤齐夀域学海沛恩波花结长春树人逢吁俊科储材看棫朴时雨徧菁莪久道文明化尧衢击壤歌蠲免钱粮殊恩超旷古耕凿乐陶唐户罕催科扰农惟力作忙昇平藏富足至治有馨香鼔腹苗蛮俗光天化日长匾额辉煌天章颂涣汗南海仰陶甄造士朝无伪崇儒自有真金桥堪永镇宝翰更长新于变时雍世生成教养仁文风丕振圣主敷文教风声暨海隅心源宗孔孟理境彻程朱黜冗还崇雅删肤已就腴起衰功万禩穷髪尽喁喁官吏奉法百寮承徳意惠此海南天奉法冰霜凛宣慈恺泽传嘉禾呈圣世甘露降丰年帝力忘何有讴歌徧市田土司懐徳皇恩春浩荡苗俗久归心异域阳和浃敷天化育深圣谟温似玉王度式如金血气尊亲奉嵩唿振海岑开设矿厰圣主因民利恩纶沛大廷山应兴宝藏地亦效神灵商旅胥安业闲民尽戢宁嬉游歌帝载峒户总添丁夜户不闭俗易濡皇化时和乐嵗丰萑苻胥敛迹草木尽从风结綵悬蓬户焚香祝圣躬天长与地久嵗嵗效唿嵩钦惟我皇上膺图出治久道化成圣徳神功与天无极康熙五十二年春恭遇圣诞六旬万夀海㝢欢腾敷天庆协祝嘏遍乎纮埏梯航萃于辇毂熙熙皥皥履春台登寿域覆载以来未之有也于是前兵部侍郎宋骏业代臣民吁请恭绘万夀图以传盛事垂之永久而兄户部侍郎原祁继掌其事原祁言图以象形史以纪事故自古有图必有史特请修万夀盛典随奉俞㫖选员编辑五十四年十月奕清复奉恩命接管万夀书画局事今年十一月长至日初集告成共为书一百二十卷内附图画二卷竝校对刋刻恭呈御览因得拜手稽首飏言于简末盖闻上古之世三皇笃生夀俱万有千嵗然而世纪荒略典礼未闻自唐虞以迄成周并享祚灵长然其时祝圣寿者不过若华封三多之祝天保九如之颂而外此未数觏也汉唐以后盖无闻焉惟我皇上以不世首出之圣人膺亘古未开之景运天人协应福徳兼隆泽普恩洋化神治盛真有图绘之难穷而颂扬之莫罄者是故纪宸藻则焕乎日星昭于云汉诏诰协典谟之美诗歌谐雅颂之音纪圣徳则萃万国之欢心以隆孝养却九州之吁请以示撝谦保合太和敦崇教化景命所以日隆茀禄于焉永康也纪典礼则朝贺有仪銮卫有制祭告而百神受福布诏而八表蒙庥敬养高年肆行大酺矞皇巨丽典则永垂纪恩赉则宗戚之与外藩大僚而迄庶尹貤封钖类恩覃中外又复蠲赋䘏民开科惠士劳军旅则边陲挟纩省刑罚则文网𢎞开深恩厚泽殆不胜书纪庆祝则会朝陈万国之衣冠拜舞集千官之剑佩外而元侯之觐享逺而望岳之祝釐神人景从休征叠应纪歌颂则上逮天潢下沿羣辟史馆载笔之臣上国观光之士以至涂歌巷祝天籁同声斯又康衢击壤之世所未闻而结绳书契以来所仅觏者也奕清世受国恩恭逢盛际幸预纂修之末得观大典之成虽帝徳难名未免挂一漏万之虑而臣心忭跃无任绘天颂圣之忱又伏念天道运行循环不已故皇极元会运世之数歴亿万百千而未有纪极我皇上元化浑沦体天不息徳皆天之徳也夀即天之寿也等仰测干元推衍皇极从此每遇十年编纂一书殆万万年而未有艾也夫右恭奉圣㫖校刋万夀盛典初集于康熙五十四年春正月开雕越明年冬十一月校刋告竣计二千七百三十五版五十三万四千四百八十八字为书一百一十八卷合画图二卷为一百二十卷次第进呈御览钦惟我皇上盛徳在躬至仁及物如天之覆如地之载如日月之照精神洞彻元化流行万物致和五辰协叙正值千载昌期共庆六旬圣夀黄舆告瑞苍昊降符万国会同八纮鼓舞于时巽恩弥溥干徳弥谦一言出而天人协万口唿而嵩岳应奇逢旷典口不能名爰辑成书用昭万世巍乎焕乎盛矣美矣躬逢泰运世受隆恩初列曹司即膺重任絶无鸡鹜之长略辨豖鱼之悞心麤质陋祇抱惭惶乃荷洪慈曲加覆庇兼许父两广总督今陞兵部尚书赵𢎞灿叔总督管直隷巡抚事赵𢎞燮及之垣姓名竝得附列于后宠光叠被震悚交懐镂版既成反覆诵读仰窥有烂之文实表无疆之瑞普天庆祝愿宝算之齐天大地讴歌感湛恩之匝地不胜欣忭踊跃忘其材劣分卑敬纪数言赘于卷末若夫百灵之所以効万福之所以集羣黎之所以感庶绩之所以凝则皆自我皇上圣徳神功参天两地之所致高深莫量广运无穷閲十年而成一集积至百千万卷未能殚述又岂管窥蠡测所能颂扬万一也哉万寿盛典初集卷一百二十