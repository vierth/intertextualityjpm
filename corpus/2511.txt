攻媿集攻媿集原序攻媿集原序鄮山参政楼公攻媿先生文集一百二十卷建岁眞徳秀伏读而叹曰呜唿此可以观公立朝事君之大节矣盖公之文如三辰五星森丽天汉昭昭乎可观而不可穷如泰华乔岳蓄泄云雨巖巖乎莫测其巓际如九江百川波澜荡潏渊渊乎不见其涯涘人徒覩英华发外之盛而不知其本有在也庆元初韩侂冑除知合门事忠肃彭公力谏攺侂冑内祠彭公予郡公在琐闼极论之云去者不复侍左右留者召见无时终不能远时侂冑之恶未着也旣而窃弄国柄以党论尽锢天下贤士挑敌弃盟中外骚然天下始服公先见朱文公侍经筵内批予祠公持其命不下曰当今人望儒宗无岀熹之右者奏虽寝然当邪说充塞之时首倡学者共尊朱公后卒赖其言而学禁遂开道统有续然则观公平生大节而后可以读公之文矣公生于故家接中朝文雅博极羣书识古文奇字文备衆体非如他人窘狭僻涩以一长名家而又发之以忠孝本之以仁义其大典册大议论则世道之消长学术之废兴善类之离合系焉方淳绍间鸿硕满朝每一奏篇出其援据该洽义理条达者学士大夫读之必曰楼公之文也一诏令下其词气雄浑笔力雅健者亦必曰楼公之文也呜唿所谓有本者如是非耶公旣齾侂冑之锋退居却扫者十有四年嘉定初起爲内相俄辅大政向来俦辈凋丧略尽而公岿然独存遂爲一代文宗德秀尝窃论南渡以来词人固多其力量气魄可与全盛时先贤并驱惟鉅野李公汉老龙溪汪公彦章及公三人而巳念昔校艺南宫白事东府或淸言竟日或极论达旦德秀退而书绅终身诵之其所以犹爲当世善人君子所与而不遂爲涂人之归者公之教也公季子治以集序见命德秀何敢辞建安眞德秀谨序攻媿集目録攻媿集目录武英殿聚珍版卷一古体诗五十四首卷二古体诗五十一首卷三古体诗四十二首卷四古体诗三十三首卷五古体诗三十首卷六古体诗十一首琴操二首楚辞一首卷七今体诗八十二首卷八今体诗一百二十四首卷九今体诗一百二十一首卷十今体诗一百一十三首卷十一今体诗九十四首卷十二今体诗九十八首卷十三今体诗一百六十七首卷十四今体诗一百五十首卷十五表牋十九首卷十六表牋二十八首卷十七表牋三十首卷十八表牋十九首卷十九表牋十八首卷二十奏议十二首卷二十一奏议八首卷二十二奏议七首卷二十三奏议七首卷二十四奏议六首卷二十五奏议七首卷二十六奏议十一首卷二十七奏议五首卷二十八奏议九首卷二十九奏议十四首卷三十奏议十首卷三十一状札十三首卷三十二状札三十首卷三十三状札三十三首卷三十四外制八十七首卷三十五外制七十一首卷三十六外制五十四首卷三十七外制五十七首卷三十八外制五十三首卷三十九外制七十六首卷四十外制六十九首卷四十一外制六十四首卷四十二内制四十一首卷四十三内制三十九首卷四十四内制四十四首卷四十五内制十四首卷四十六内制二十八首卷四十七内制一百一十三首卷四十八内制八十三首卷四十九谥议六首卷五十进故事六首卷五十一序八首卷五十二序十七首卷五十三序十五首卷五十四记九首卷五十五记十首卷五十六记七首卷五十七记八首卷五十八记七首卷五十九记五首卷六十记四首碑二首卷六十一启二十九首卷六十二启二十首卷六十三启十五首卷六十四启十八首卷六十五启十六首卷六十六书七首卷六十七书四首卷六十八书七首礼书十五首卷六十九题跋二十首卷七十题跋四十八首卷七十一题跋五十一首卷七十二题跋三十首卷七十三题跋二十三首卷七十四题跋三十二首卷七十五题跋三十三首卷七十六题跋二十一首卷七十七题跋十九首卷七十八题跋三十首卷七十九杂着十五首卷八十赋十四首卷八十一铭四首赞三十首偈颂三十七首卷八十二祝文五十六首卷八十三祭文三十五首卷八十四祭文二十四首卷八十五事略一首行状二首卷八十六行状一首卷八十七行状一首卷八十八行状一首卷八十九行状一首卷九十行状三首卷九十一行状二首卷九十二行状一首卷九十三神道碑二首卷九十四神道碑一首卷九十五神道碑二首卷九十六神道碑二首卷九十七神道碑二首卷九十八神道碑三首卷九十九志铭二首卷一百志铭五首卷一百一志铭五首卷一百二志铭五首卷一百三志铭七首卷一百四志铭六首卷一百五志铭四首卷一百六志铭五首卷一百七志铭五首卷一百八志铭五首卷一百九志铭七首卷一百十塔铭八首卷一百十一北行日录上卷一百十二北行日录下等谨案攻媿集宋楼钥撰钥字大防鄞县人隆兴元年进士歴官参知政事除资政殿大学士提举万寿观卒谥宣献事蹟具宋史本传其集载于诸家书目或作百卷或作八十五卷而世所传钞本有仅存四十余卷者盖流传旣久多所佚脱此本原作一百二十卷与宋史艺文志及陈振孙书录解题所载相同犹爲旧帙惟中缺第七十七卷据原目爲宣王内修政事光武大度同高祖二赋玉巵爲寿宅道炳星纬二诗用人安民治兵策三道又缺第七十八卷据原目爲御试进士举人召试馆职阁职省试别试解试上舍州学诸试所拟策问十五篇又缺第七十九卷据原目爲宴会庆贺致语十五篇上梁文四篇劝农文二篇其第七十三卷据原目缺跋王伯奋所藏文苑英华跋淸閟居士临修禊序二篇第七十四卷据原目缺跋刘元城江谏议任諌议邹道乡陈了斋五諌帖一篇而第五十六卷中扬州平山堂记亦缺其后半诸家所藏刻本钞本竝同今俱无从校补至第四十八卷第八十卷第八十一卷第八十二卷有青词朱表斋文疏文之类凡一百六十七篇均非文章之正轨谨禀承圣训槩从删削重编爲一百一十二卷用聚珍版摹印以广其传钥居官持正有守如请朝重华宫乞留朱子不附韩侂胄其风裁颇爲表表而学问赅博文章淹雅尤多爲世所传述本传称其代言坦明得制谐体叶绍翁四朝闻见录载钥草光宗内禅制词有虽丧纪自行于宫中而礼文难示于天下二语爲海内所称此言其工于内外制也本传又称钥试南宫以犯讳请旨冠末等投䞇诸公胡铨称爲翰林才今集中谢省闱主文启一首卽是时所作此言其工于启札也王应麟困学纪闻取其门前莫约频来客坐上同观未见书二句载入评诗类中此言其工于声偶也而袁桷延祐四明志称其于中原师友传授悉穷渊奥经训小学精据可传信其言尤能尽钥之实盖宋自南渡而后士大夫多求胜于空言而不甚究心于实学钥独综贯今古折衷攷较凡所论辨悉能洞彻源流可谓有本之文不同浮议至于题跋诸篇尤原原本本证据分明毛晋辑津逮秘书摘录宋人题跋共爲一集而独不及钥集其偶未见此本欤干隆四十五年七月恭校上总纂官内阁学士纪昀光禄寺卿陆钖熊纂修官翰林院编修查莹攻媿集攻媿集卷第一攻媿集卷一宋楼钥撰古体诗攻媿斋余以攻媿名斋俞致翁惠书谓若无媿可攻者读之悚然不敢当以诗谢之圣贤不得见道散固巳久学者多自贤鲜肯事师友顚冥声利中悔吝皆自取动言无媿怍未知果然否寡过云未能先圣欣善诱凛凛孟氏言几希异禽兽参乎病知免遂使启足手宁知起易箦又在此段后吾侪况小人气质素凡陋以其所以养孝道亦何有勉前类水马立处秖如旧倘复不自力其末当愈谬毎思攻所媿扁牓铭座右三诵故人书慙汗几欲熘夫岂爲戏言知君于我厚因之更加警补过尚无咎谢湖山居士示和陶诗渊明千载人风节仰孤峭岂惟辞督邮莲社不得召书不求甚解眼髙得玄要诗亦本无意但写胸中妙齐梁纷衆作嘈杂春禽叫稚子候檐隙文通剧捜绍矫矫玉局翁尙友谢浮漂饱喫惠州饭追和欲同调湖山老居士宏才盖廊庙出入官五纪怀归自年少屡赓归来词吾行有先兆老龙卧林壑年髙德弥劭向来批勅手甘心事耕钓筑室据仙居泉石造深奥亭榭望堂皇蓬莱对圆峤涉园日成趣遇客酒频釂巖巖鸾鹤姿炯炯双眸了堕体黜聪明坐忘乐遗照西畴时告春东臯快舒啸襟期古暗合此事不容诏尽和靖节诗笔走追风骠又如裴旻剑腾空径投鞘人生嗜欲深山林不供烧何当从公游翛然宁荷莜小子敢言诗未免事华彯西施难效颦邯郸恐贻笑思欲焚旧藁世味轻咀嚼稍寻韦苏州旁引孟贞曜絶去翰墨畦毋凿浑沌窍尙或庻几焉未暇期速肖送袁和叔尉江阴澄江少日曾经行髙城傍有长江横君山特立江之汀下瞰淮甸一堂平中港引潮深无声万顷灌注滋农耕战国今几二千龄黄歇此地犹垂名旧以邑属南兰陵疲于奔命吏失宁今焉裂地爲专城独当一面行双旌井市虽小民厚生四十万缗输赋征舶商辐凑衆货赢牒诉简省官曹淸一邑负郭相依凭守宰同僚齐弟兄脉络贯通易尽情尉职无卑近编氓坐阅是否真权衡傍郡孔道困将迎我乃静趣如郊垧安舆并行人子荣况有海错供庖烹河肫鲥鲜不鯹车螯蛤蟹均藜羮夫君传家有典刑父子知己人一经诗书满门不慙卿岂羡汉士黄金籯荐口久巳彻帝京九万自此开鹏程平生寒牕照短檠兴亡千古无遁形妙年射策当彤庭归领后生爲主盟友朋讲习诚专精世故多端须饱更京口直下连沧溟官府阔稀行旅惊边头久无夕烽青要在弹压潢池兵簿书期㑹勤经营人物酬应审重轻一言行之可终身谨毋失己毋失人赠人以言岂吾能颇尝于此三折肱举以送君君试听登育王山望海亭瘦藤拄破山头云山蹊尽处开危亭平田万顷际大海海无所际空冥冥干端坤倪悉呈露飞帆去鸟无遗形蓬莱去人似不远指㸃水上三山青褰裳濡足恐未免倘有飈驭吾当乘是中始觉宇宙大眼力虽穷了无碍云梦八九不足吞囘视尘寰一何隘曾闻芥子纳须弥漫说草菴舍法界看我振衣千仞冈笑把毫端卷烟海林景思雪巢四时不皆雪陆居本非巢高人兴寄远表此一把茅吾非二祖可夜立寒齐腰吾非鸟窠师结庐寘树梢白日照我心不以见睍消两脚踏实地风雨无漂摇作诗穷益工寒瘦逼岛郊落笔句惊人不复寻推敲客至不问谁淡若君子交直气干霄上下视鄙斗筲富贵顷刻花畴能等幻泡附离如幕燕自谓漆与胶先生阅世熟兀坐山城坳春阳会有时岂曰终系匏钖山寄雄文凛然竖发毛我非敢言诗爲君聊解嘲题龙眠画骑射抱毬戏绿杨几枝插平沙柔梢袅袅随风斜红绡去地不及尺锦袍壮士斫鬃射横磨箭锋满分靶一箭正截红绡下前骑长缨抱绣毬后骑射中如星流绣毬飞䃂最难射十中三四称爲优元丰策士集英殿金门应奉人方倦日长因过衞士班飞骑如云人马健驾幸寳津知有日穷景驰驱欣纵观龙眠胸中空万马骇目洞心千百变追图大槩写当时至今想象如亲见静中似有叱咤声墨淡犹疑锦绣昡闲牕抚卷三太息五纪胡尘暗畿甸安得士马有如此长驱爲决单于战题罗春伯所藏修禊图序东游登㑹稽秖见兰亭不见碑北过中山府欲访此碑不知处间从故家看墨本如此二者絶难遇曾经耶律毡裹去至今蓟北犹知慕时将一二餽北使持归往往快先覩未知玉石眞在否要比江南终近古他日缚取唿韩作编戸勒铭归来过定武只问君王乞此碑打向人间莫论数题孟东野听琴图因次其韵谁欤住前溪夜深以琴鸣天高颢气肃月斜映疎星橡林助萧瑟泉声激琮琤弹者人定佳能使东野听束带不立朝遥夜甘空庭龙眠发妙思神交穷杳冥不见弹琴人画出琴外声郊寒凛如对作诗太瘦生恨不从之游抚卷空含情寿安抚伯父东楼德泽流无穷我公挺生庆所钟琼枝玉树莹精彩迥然不堕风尘中少年慷慨吐虹气文彩元不减侪辈胸中妙蕴经纶才剸剧裁繁特余事曽从莲幕试牛刀举城但识刘功曹澜翻荐口动天听一语便逾华衮襃上方欲革岭南弊柬才果得吴刺史不妨一勺饮贪泉淸德泠泠今可纪凭轼雍容安七闽列郡合词称得人从兹十载秉麾节坐令万里囘阳春洞庭风月潇湘雨君王无复忧南顾抗章乞得半生闲遥指山家赋归去庙堂未肯闲宏材大开东阁需公来朝随召节赴天阙夜驰使驲归长淮广陵卧治要汲直金节荧煌照熊轼底用腰纒十万钱且看身享二千石忽思鲈脍寒菰羮拂衣欲遂鄕关情视去西阳如脱屣意色萧然同鬭生画船重汎西湖上水光山色都无恙主人管领东风囘故园桃李倍淸爽六鳌背负三山归轮囷老桧苍龙姿了无尘俗败人意棐几长物皆瑰奇横岸纶巾披鹤氅神情直出羲皇上尘事到头曾不闻卧听歌台传缓响百花堂前手自栽兴来一杯复一杯人生亦欲自适尔富贵于我何爲哉仲春况属悬弧旦使君亭榭风光煖东君豫借一分春不许芳菲作春殿绮罗香深初肆筵弟兄酬酢盃相传此时更复借一醉君从何处拌垂莲五侯贵盛德未美簪缨不满高阳里何如淸白传家风奕世靑毡尽朱紫燕居今喜相比邻其如四海须陶钧羽书鼎来在朝夕何数羔雁徒成羣芙蓉城中有仙宅十洲三岛环其侧此中乐不减商山功成归作茹芝客送伯舅汪运干人生自古悲别离别离今日何足悲试问今日行者谁鄞江名族真男儿虬须燕颔躯十围凛凛端有熊豹姿毅然刚立不怒威笑视鼠辈何脂韦州县小试囊中锥政绩今在衆口碑姓名通籍黄金闺便泛王俭红莲池平时幕府多素尸坐縻公粟遨以嬉只今方当多事时正要名士同驱驰森森百万虎与貔荷戈分驻淮东西两淮千里双使麾幕中僚吏皆耀犀惟公婉画明蓍龟辩如悬河不可隄胸中武库深难窥决策固有堂上奇朔风吹空黄草齐正恐秋髙胡马肥万人相顾目睽睽见公此去多腹非公独幞被行不疑单车西去征马嘶平生气槩冲虹霓恨无尺箠笞羌夷方今天相中兴期黠虏戴头来边陲顾公速蹈功名机匈奴不灭何家爲出门千里何足辞但愿满引金屈巵月夜汎舟姚江秋暑不可耐几思汎中川晚来兴有适溪船偶及门凉月才上弦平潮可黄昏倚楫纵所如卧看龙泉山长虹跨空阔过之凛生寒坐稳兴亦佳夜气方漫漫草虫鸣东西飞鸟相与还仰头数明星垂手摇碧澜主客惜此景不及携清樽无酒要不恶徜徉足幽欢幽欢有何好扣舷澹无言送王正言守永嘉江头潮生江月小暝烟绿暗垂杨道有客扁舟送使君道傍不怕揶揄笑向来一别三换岁正喜亲情得倾倒吏民引领望推麾空有离愁满懐抱使君读残万卷书古事今事俱了了便应珥笔侍天陛不然代言登凤沼瀛堧山水久寂寥爲屈朱轓来坐啸帢帻峰高旧题咏赤城所在经行饱永嘉名郡太守尊灵运后来诗絶少天作雁荡地爲藏蜡屐穿山未曽到攺辕却向箇中去更得江山助诗好斋铃静处定得句不待池塘梦春草去年海水上平地大风驾浪从天杪苍生濈濈生鱼头聚落随波迹如扫今年二麦连野秀田家扶犁事秔稻使君忧国眉不开叱驭径行仍及早哀哉千里方更生县官租钱酒戸晓纵民自恐上不足诛取何怜下无告邦储邦本孰轻重肯使疲民困征扰君不见巖巖千古阳道州政拙催科自书攷游龙瑞宫隔山望危石老面凛如铁路囘两屏开见此高嵽嵲伟哉名公卿峩冠会朝列又如鼓迅霆玄云助击烈痴云不作雨空翠袭冰雪野水不知源遶径几万折子长真爱奇万里探禹穴我家甬水东扁舟轻入越窃此半日闲到处辄清絶传闻古洞天琼台照金阙神仙杳难问一笑山石裂相逢客路中翻手数年别胜地更跻扳莫厌屐齿折三日不得过都泗堰南朝何公栖禹穴嘉遯悠然老高洁一朝送人都泗埭归叹此途于此絶我亦何爲走尘埃数年不记几往来船横三日不得度愧想高风安在哉宿佛日山平生临平山知诵藕花句轻帆几来往山色澹如故宁知千万峰中间着佳趣萧萧苍髯翁爲指花城路我来春正浓天寒日将暮云深钟呗鸣自喜得胜具缅怀玉局仙老笔扫朝雾玉槊俨相持珠旒竟何所惟余渥洼水苍龙角牙露人间翻覆手烈日变烟雨俗子眩炎凉三四错赋芋道人笑视之万化随所寓深坐十笏地一息了千虑箇中谁得知幽鸟背人去求仲抑招游山归途遇雨竹舆遶湖滨宿露尚厌浥径到玉岑下坐久客始集起穿灵石山万松介而立梅天气淸润空翠行可挹古藤几百年枝蔓两山及见说暮春时花紫光熠熠直疑老潜虬初起夜来蛰俯玩岁寒泉齿冷不敢吸相将上龙泓尘鞅谢羁洞有灵兽居临深心岌岌鱼游明镜中巨浪无三级寒苔载水去万顷润原隰𪷟𪷟山雨来归仆鸟飞急野兴殊未巳日昃不暇给冲泥上湖船雨阵遽奔袭飘风将急㸃囘旋惊四入中流益荡兀短篷不当笠停篙亦久之怒势不少戢我徒方啸歌弗谓攺豪习但耻瓶罍罄莫问衣裳湿吴江舟中阿连久矣共一被小别愁生夜无寐风帆将我上征途囘首江山日千里小舟横卧吴江水梦囘依约萧斋里五更漏急月黄昏鸟散一声人未起读范吏部三高祠堂记三高之风天与高三高之灵或可招小山以后无此作具区笠泽空寥寥几从垂虹荡双桨寓目沧浪独怊怅笔端不倒三峡流欲遽招之恐长往前身陶朱今董狐襟抱磊落吞江湖瑰词三章妙天下大书深刻江之隅我来诵诗凛生气若有人兮在江水扁舟独钓脍鲈鱼茶灶笔牀归南里先生同是丘壑人只今方迫功与名谢公捉鼻恐未免便看林薮生风云他年事业满彞鼎乞身归来坐佳境不嫌俗士三斗尘容我渔蓑理烟艇仙都独峰汉家武彻求神仙方士搤掌多夸言蓬莱隔海不可到属车徜徉上桥山传闻黄帝久仙去胡爲有石髙巑岏游谈不经理欲屈谩言此地藏衣冠缙云自是仙窟宅万壑千巖比如栉突然一石摩靑云造化应劳巨灵擘仙风吹堕碧莲花玉井半空人不识望之不计几千尺八柱擎天此其一伯夷制行高且孤万世犹能立懦夫英魂凛凛今不死化作此石山之隅横斜辙迹依然在我亦何能穷古初灵壁道傍怪石饱闻兹山产奇石东南寳之如尺璧谁知狼籍乱如麻往往嵌空类鑱刻长安东南万岁山捜抉珍怪穷人间汴流一舸载数辈径上艮岳増孱颜当时巧匠斵山骨寘之江干高突兀干戈动地胡尘飞坐使奇材成弃物君不见黄金横带号神运不数台城拜三品只今零落荒草中万古凄凉有遗恨木人漂漂不如土坐阅兴亡知几许行人沈叹马不前石虽不言恐能语括苍溪涨雨余大溪触山流气势直欲凌沙洲浮梁中分断螮蝀流沫东去行蛟虬人家嘈嘈避新涨云稼苒苒添平畴渔翁轻生有如此小艇横絶随飞鸥石门洞扁舟百里连城囘青山中断立两崖淸都虎豹隐不见但见阊阖排云开峰囘失喜大飞瀑声震万壑惊春雷掀髯目极九霄外玉虹千丈飞空来一冬青女靳天雪不知聚此山之隈传闻神龙卧其上寳藏击碎眞琼瑰胸中先自无尘埃到此更觉心崔嵬天风爲我噀空翠春水泻入骚人怀谪仙曾来写胜句刘郎又爲开天台我惭笔无挽牛力醉墨满壁谁爲裁或言龙湫更奇絶鴈山高处深云埋我方携笻往寻访未知比此何如哉大龙湫北上太行东禹穴鴈荡山中最奇絶龙湫一派天下无万衆赞扬同一舌行行路入两山间踏碎苔痕屐将折山穷路断脚力尽始见银河落双阙矩罗宴坐看不厌骚人弄词困捜抉谢公千载有遗恨李杜复生吟不彻我游石门称胜地未信此湫眞卓越一来气象大不侔石屏倚天惊鬼设飞泉直自天际来来处益高声益烈溟池倒泻三崃流到此谁能定优劣鴈山佳趣须要领一日尽游神恶䙝骊龙高卧唤不应自媿笔端无电掣轮囷萧索湍不怒非雾非烟亦非雪我闻冻雨初霁时喷击生风散空阔更期雨后再来看凈洗一生烦恼热连云亭望海中诸山鴈山本在云海中波涛千古相撞春泥沙洗尽见山骨巖壑所在皆玲珑是谁一口吸水尽平地卓立成奇峰至今往往有遗迹相传渺漭何能穷我乗单车来自东佳处十数一览空晚登四十九盘顶旷望巨海烟𪷟𪷟羣山错立不知几朝日照燿天霞红是间瑰奇定多有鲸波掩蔽深莫通我无太眞燃犀法安得一闯冯夷宫会闻沧海变成陆却与鴈山争长雄寄题张法曹瞻云轩张侯名轩意可知如登太行看云移我虽未得登轩墀不鄙要我巴人词尔时膝下遨以嬉欲斵数语语不随娱侍东嘉乐无涯官舍偪仄亲不怡安舆相将甬水湄日日东望劳支颐秋风得檄欣星驰归拜亲下聊信眉官事有程不得违欲去故国行迟迟重来橘柚黄金垂霜着新蟹双螯肥海鱼甘鲜一尺围欲奉色养春爲期瞻云之思今同之慨然落笔成新诗人间至乐在庭闱何用自缚微官爲君方欲解左顾龟我亦日思投檄归相望百里俱莱衣从他天外闲云飞次韵翁处度同游北山两夫持鎌行我先巧寻径路其智专我扶枯藤衣短后意气巳出层峰巓何郎鲍叔饱经歴胜处一一手自编我携旧纪访陈迹止恐急景不得延徜徉共登青云梯今日邀我爲击鲜始观神龟闯靑泚上有石壁来飞泉隐蹟遗基平可坐下顾乱石如磨鋋悬崖双瀑洒空雪来自一握孤云天郄从下流泝深险崎岖直到青潭边朝阳射光破幽閟断虹上下遮潺湲传闻高山更高处雅有行路从西偏同行无乃深好事盃酒自犒脚力全诛锄荆棘穷鸟道欲进不得意愈坚旋唿童仆累危石笑採野菊聊盘旋扪萝腾身上苔磴往往欢唿争着鞭侧行危步汗浃背石角或使衣裳褰少焉身在双瀑上又见高派冲泓渊自笑泉石成膏盲爱赏不减蚁慕羶巉巖数峰巧遮护妙处二老初无传脱迹尘埃到此地便觉神思飘飘然囘首江南尘一聚城郭歴歴眼欲穿相期更看水流处步履未倦夸轻翩一上千尺穷山椒碧涧靡迤流苍烟寻源不能且忘返石猊巍距惊神镌退求归径惘难问藤萝所在相萦缠我方踟蹰风烟表披披衣袂身欲仙晚归招提各痛饮读尽屋壁长短篇截筒环山覧清驶窍出珠穗心亦怜棊枰相与论瓜葛横琴不妨挥五絃人生易老费扶掖胜具大率须少年伊余歴聘佳山水爱奇切慕太史迁明年炎暑袭故步与君共枕淸流眠游白石巖我游仙都观独峰辙迹虽在车不通鼎湖望极几怊怅怅无羽翮凌天风兹来乐成望白石玉甑突兀摩苍穹人言真人老耼裔凿开洞府遗仙踪无人共登靑云梯跻攀伴我惟枯笻萦囘约略三十里踏遍万叠高巃嵸断崖泠泠落残雨双石凛凛亭孤松却从山椒下谷口石栏屈曲遮碧椶颇疑山高气凝凛古来积雪今未融是谁玉斧妙镌斵仙洞双辟惊神工巖深白日尙幽閟别有石窍开天聪传闻峰头贮淸泚苔罅涓滴声冬珑奋身便与上虚阁海山错立烟𪷟𪷟脚底千山行伏龙手挥五絃俯冥鸿霜林摇落当玄冬长啸一览万象空解衣寄宿旦过寮魂梦亦堕冰壶中晓看日出沧海东蜡炬百万烧天红眼高不数鴈荡雄行田下笑康乐公未能辟谷追仙翁颇亦有意栖琳宫三山不觉去人远安期羡门宜相从骖鸾驾鹤太多事但欲御气游无穷约诸公再游龙湫昨暮与君上龙湫天久不雨无湍流笑唿拊掌唤不应怅望颇亦令人愁夜来雷鼓惊龙起溪声巳觉乱人耳莫辞重访尊者居坐看倒翻三崃水送刘仲起主簿刘郎鸾栖海濒邑不减向来人性习凛然躯干卽之温语恐伤人中有立论交虽厚笑甘醴御吏以严无朿湿公余黄卷频卷舒艺圃工夫日加葺永嘉数多君子僚休沐新盟有淸集伯伦忽去谁鲸吸欲挽不留情悒悒君年方盛才有余逸骥宁容在羁期君欲蹈功名机塞草连云朔风急王侍御寿诗使君威名闻四方南牀凛凛凝秋霜使君和气到瓯越幕府初开夜飞雪颇闻此雪近岁无定知来随御史车黄堂洗印未多日庆朝况此当悬弧明年丰登日可数父老儿童争起舞迟明贺版拥谯门试拾欢谣作诗语使君风度神仙人相门出相宁非眞妙龄两科谈笑得脱趋严召依风云台端敢言姦听耸至今谠论时传诵踏遍巫山十二峰却寻春草池塘梦人传使君威稜稜我知威爱元兼行苍髯如㦸面如铁惠养自有循良称高牙入境纷进谒宾属庭趋躬磬折民生共喜爱日温吏行独畏春冰裂向来夔州妙筹边夷蛮落胆皇灵宣还朝奏课居第一夜半帝席爲之前东嘉今爲股肱郡小试望之三辅近会循故事入三公致君要使登尧舜东风未动春先囘梅花照眼歌筵开吏民合词诵难老一笑千里传银杯佳儿恂恂授衣钵玉树芝兰俱秀发江南世胄比长淮更看云来萃簪笏平生知已今上天敢复坐叹寒无毡巴言未足赞公寿载诵峻极崧高篇鲍淸卿病目不赴竹院之集诗寄坐客次韵鲍侯年少老文学艺苑优游富耕获胸中涵养自成趣妙处正恐儿辈觉我惭门巷非尺五字欲问奇谁与㩁开樽竹院望同醉遮眼脑脂何太虐团圝十客踏雨来相从不负东风约投壶雅歌了无恨秖恨车公一前却海棠春深照眼明风物融融悟非昨从教雨洗臙脂淡小摘何妨供把握夜䦨烧烛照花睡靓妆如在结绮阁墙头西望烂蜀锦嫣然一笑无声乐飞红㸃地绣作茵正须席地天爲幕要知富贵出天姿艳杏夭桃何足录主人小筑眞好事肯学区区专一壑洞门不锁要客来笑君太似羊公鹤雨余珠泪色惨悽一顾正嫌无伯乐忽惊新诗来叩门妙语天然不烦琢坐中传观字欲漫我竖降幡甘面缚清明已过雨不休云雾犹屯四山脚揩摩病目不应迟及此红英半零落枝头尚有未开花纵巳离披亦何恶知君旣负西岑游可使一春终落寞会须来此共赋之正要重闻诵新作赠光孝益老光孝长老师益苏魏公诸孙兄延寿爲台州判官别四十余年一见欢甚林吏部有诗次韵原鸰鸿鴈行此理悬诸天万事可变灭天性难推迁显庵幼出家洁饮同玄蝉一钵寄西东悠悠经几年外慕等浮云百念灰无烟难兄忽相逢触动欢喜缘光阴信可惜征袂何翩翩叱胥掩簿领来问妙峰禅剌剌道家世客泪如迸泉玉堂与黄阁衣钵亲相传游宦非爲贫不敢替所先老师虽晏坐至情岂唐捐此㑹非偶尔絶倒秋风前手持诗卷来谓予得无言晓以天性语人生要有原嗟哉伪日薄萁荳本同根一旦成雠敌釡中急相煎宁知有佳人芳草梦阿连相见无几时瞥如鱼跃渊固知出世法惜别讵不然又当作大观勿爲爱网牵千山元不隔毋庸对牀眠送王道州九疑之南爲舂陵潇水淸驶山爲城郡斋正据山直上一览万家无遗形家君顷年入莲幕我不得往空驰情先生分符此中去心旌摇飏随双旌先生平生饱文学身上着作承明庭奥篇隐帙亦如响一时自许文章鸣高辞坐夺造化巧凛凛韶濩声锵铿把麾江海非无意亲扶版舆赋南征颇闻楚俗未苏息糟糠不厌嗟疲氓正资儒术饬吏事拔去强薤摩孩婴政成环召事未晚天子日夜开延英风流千古三刺史往继聱叟阳先生毋庸自书追科攷但愿寄我舂陵行哭王知几墓知几少也爽万事笑谈了自谓颇寡合见我辄倾倒百年能几见一别迹如扫父子俱埋璧呜唿何其早向来论文酒和泪倾宿草此意谁复知寤叹令人老仲舅尙书生朝去年生朝燕稽山馆舍朗朗屋百间红裙合乐飮彻旦坐上衆客皆酡颜今年生朝半归路竹舆潇潇晓冲雨囘头风景非去年当时宾客今何处仕巳喜愠曽何分适齐未减楚子文鼻间栩栩固自若世情物态徒纷纷平生知足志闲退归老乡关了无悔但欲年年醉西风坐閲人间百千岁人间万事日不同尙书人望方颙颙明年举酒拜公寿安知不在槐庭中送郑惠叔司封江西提举君名切斗魁步武上霄极蓬莱羣玉府图书照奎壁郎官应列宿寝觉象纬逼胡爲作使星烱烱向江国仰奉鹤发亲版舆映莱服昔日红莲池帅垣资婉画方将散余润连城被膏泽官榷与民繇丰俭烦振籴小试活国手疲氓赖休息便归侍玉皇拱立香案侧富贵殊未巳行行上鸾掖君其妙演纶三能看齐色次韵胡元用茉莉花残暑未尽秋欲来玉刻万叶琼英开孤标雅韵一枝足江上紫翠空成堆素娥常与明月约青女细把轻绡裁主人好事趂时买买寘此地眞宜哉墙间闲地方丈所几年累甓装层台春花秋卉纷互发胡葵芍药参徘徊眼明忽见此奇絶弟畜素馨兄事梅夜深飞香性幽独未许蜂蝶来相陪糖甖封余有闽土会须扫取添花栽吾闻闽山千万本人或视此齐蒿莱何如航海上天阙玉色照映瑠璃盃新凉徙倚看不足坐见日影攲庭槐同官登勅局小楼观雪去年岁丰登雨旸应时须所欠惟一雪祈禳遍精庐晚亦粗飘瞥六花舞空虚云气不待簇风伯随驱除残春寒尚深忽见云糢煳撒盐压衡茅晨兴粟生肤随班上廊庙恍若登蓬壶岧峣宫殿深朱扉黄金铺百神衞灵居半天散琼琚又疑守护严寳网络明珠参差鸳鹭行簪笏皆沾濡退归冷局中牕间竹扶疎爲思此絶景往往终年无不应惮凌寒闭门守红炉爲君登危楼深盃泛酴酥崔巍瞻吴山莽苍望西湖琼枝宿饥鹰玉阶走韩卢酒兴万里远容我歌且唿坐欲斵五言所媿李与苏君与工属联灞桥去骑驴久不作诗喜仲兄迁邻居因成长句宦游各天涯皇州今鴈行官居半里所相过复相望西邻得老屋往来连戸牕水竹占幽胜风雨对一牀十年短檠灯今夜分余光儿曹亦可乐洛诵声洋洋天边有白云随风正飞扬相期奉甘旨莱衣戏亲傍轩冕皆倘来此意可暂忘诗成喜可知且复釂此觞送林宗丞浙东议幕先生风骨天与淸孤松野鹤何瘦生胷中落落笥五经大篇短章笔纵横壮年文场诸老惊俯仰世故双鬓星万事不理诗自鸣笑视轩冕秋毫轻市者争利朝争名着脚往往遭讥评先生四五官神京又复归去鸿冥冥台家急贤埋不应况复寮旧离觞倾先生自喜得此行禄粟可巳啼号声秦望之山高且平卧龙横亘环州城镜湖千顷波不兴晋宋遗迹多豪英议幕了无尘务萦抚物弔古皆关情我亦久矣怀沧溟旦夕欲乘缇油屏相望纵复三四程诗筒尚得寻前盟临海县治琴堂子贱弹琴眞是琴我今无絃知琴心使我不得琴中趣弦以脩绠谁知音才术高低不自由单父二子心则侔后人不得弹琴暇勿以戴星爲可羞送石应之司戸归剡以室迩人远爲韵捷径指终南索价讥少室穷达岂无命踏地胡不实之人吏海隅所吐百未一夷途澹无营君其有终吉年来叹离羣磨琢殆无几资凡学益落驽骀费尺箠羡君富春秋发轫方自迩骅骝更着鞭洗眼日千里南明千古秀庆源久益新剡溪照人清况复屈斯人掺袪不容畱椒觞思拜新他年风雪中扁舟倘知津平生企贤心山川恨悠缅宁知日相见怀抱竟不展樽酒了无暇离情果深浅室迩犹许疎况今乃眞远送王仲矜倅兴元蜀道难难于上青天蜀道易易于履平地蜀山天险固自若视难爲易在人尔王尊眞有四方志叱驭径行了无累早登岷峨仕阴城谈笑动行千万里汉中由来说鸡肋意谓弃之爲可惜君今此去良似之更欲远游寻故迹汉都南郑启炎图秦置石牛山径辟淮阴拜将余高台武侯葬处空松柏大笑出门何慨慷天涯离愁各尽觞荷君走马却送我李侯参语夜未央君方往蹈功名机何止别驾歌王祥先正九年遗爱在更携故笏访甘棠巾山两鳌赑屃随西行势欲吸尽西江淸是谁缭以千丈城欲去不去岂不灵化爲青山鎭东溟首冠窣堵双峥嵘安舆从东喜逢迎笑指鳌背同来登春残雨足绿阴成山鸟相和声咿嘤自从半山经小亭仰望巨石扶轩楹千山万山拥翠屏阴霾归静纤云兴翠微下有长江横滚滚不尽千古情横轩俯瞰万瓦平佳处歴歴堪指名雪蓬蹙云连曲肱蜂房蚁垤栖残僧扶栏更上三两层一览物衆无遗形徙倚未厌茗椀倾长啸两腋淸风生亲颜甚怡轮爲停我亦色笑喜不胜愿我双亲俱遐龄方瞳鍊颜华发星如此两峰相对靑沿檄柯山归别张特秀我昔志学年侍亲宦西安弟兄游庠校见君平生欢君才独颕出逸驾不可攀夜牕共檠灯春游合盃盘虚堂卧雪岭杰阁横云槃烂柯上危磴乌巨沿溪湾是时气相高辨论俱澜翻一别三十年天街见峩冠殿庐看决科蓝袍立淸班黄牒墨犹湿大弨力能弯尔来又五载短书能几番兹焉捧檄来吏牍方挐烦室迩叹人远一朝脱笼樊满意纵剧谈痛飮到夜阑十步九太息此事亦孔艰进哭老先生画图惨靑纶特显顾何爲一昔成大还囘思我伯氏人琴有余叹感今念畴昔相与涕泪潸故人怅无几恍如春梦残有酒不得飮有琴不成弹复归坐冷屋使我凋朱颜我归不可迟倚门梦连环君言欲舂粮伴我行路难欲去不得去僧坊话间关年各几半百后会鬓亦斑何处更有待此心匪石顽羣忧发孤笑属联不当悭气岸有如君着身簿尉间盐车复长鸣会当上天闲掺袪不忍别雨声爲潺潺君有门戸责慇懃愿加餐次韵沈使君怀浮冈梅花玉人迥立山谷里不有使君谁与怜毋庸高牙煞风景爲着佳句増孤妍寒溪照影漫千树横笛吹残又一年传闻年后更多发便须跃马趋平川送王木叔推官分韵得锦字王郞天下士中和自生禀澹然初无营见者辄敛袵幕中资婉画处事极精审与人如恐伤律已渊冰懔深恐马駃舆要使鸮食葚一寸忧国心几年不甘寝此意大未酬退静若巳甚使之行所学庶几人奠枕向来孰间之未免斯立噤川泳而云飞赖有东阳沈露章极推毂分韵句裁锦风流有如许不复叹踔踸如君岂蓬蒿人物妙流品才应奉香火爲养谋禄廪与君幸瓜葛心交今十稔岂惟我惜别行道情苒荏红莲色何似翠柏风愈凛愿君疎药裹一意护茵餁弃鼎宝康瓠浮名如拾沈行矣无多言临岐且剧飮彭子复临海县斋干道癸巳冬此邦我经行郁攸气未殄千家眞赤城来访临海令瓦砾纷纵横翘然二尺高问是戒石铭徘徊重太息更闻愁叹声试询来者谁共言令姓彭我时语傍人此邑其将兴迨予来赘倅客馆方暂停夜闻箫鼓沸厅事先落成起望轮奂美壮观耸连甍百堵日巳作斧斤喜丁丁层楼庋敕书两庑环中庭久乃游其间宏大使我惊位置旣深稳斵削仍工精田里不知役纤粟无输征安得屋朗朗突兀有宁馨退食不苟处扁榜皆佳名中虚物自照政平由心平樨柏巳可悦况有贤弟兄小亭眞吏隐县拥高山靑琴堂虽増旧此意宜细评智调天下理夸言笑后生大弦可以急小弦恐弗胜举意属俄顷立欲如所营手足民无措吏姦益相乗不如疎节目示以信与诚施行有次第幽远无隐情上下始相应温和亮以淸子贱意不传仅许胜戴星彭令盖得此所以千里称此非以政学渊源甚分明行笑解印去衆心巳先倾太守荐之朝一鹗飞青冥傍无蚍蚁援日夜思归耕我无荐贤柄直书气塡膺安得採诗官取以彻明廷送虞仲房赴潼川漕我来丹丘乘贰车送客往往万里余盛山使君别寖久汉中郡丞今寄书公指四明喜邻境典午何知成画饼扬旌忽作梓潼行去路六千抑何迥余杭名家多俊奇君于辈行尤白眉雍容音韵足夷旷百家到手无停披向来郞曹天咫尺引身闽山接商舶贾胡叹仰淸节高雾中亲见越王石此行叱驭不作难手遮西日又长安长安日近公应往未放使星临蜀山不然一行亦不恶潼川应如锦城乐邓侯功名凛如在拾遗风采今犹昨流马木牛诸葛公飞輓正欲修前功蜀民险远日凋瘵摩抚要令畿甸同况公五絶追鼻祖隷古眞有两汉风归来富贵固未晚爲传此学川西东奉口遇雨七月欲尽八月初天久不雨暑未徂下田焦卷上田藁愁叹不止田间夫呕哑水车日夜响漕河扬尘成坦途喜见此溪深且广玄云忽起西北隅林间槭槭水沤起两岸人物欢欲唿未闻滂沛润龟坼且使万物聊沾濡船牕飘洒疎篷漏客意自适凉襟裾引身东望云气薄未知帝城有此无传闻今日方奏告便有响应来斯须人家百万苦炎熇君王斋祷几月余君王斋祷几月余云师雨师其疾驱游天台石桥两龙争欲起深壑触破山骨成脩梁滔滔共出一门去凛凛直落千丈强初疑鞭石跨沧海絶胜乗鹊横银潢要须高蹑前峰过往叩山中眞宝坊攻媿集卷一攻媿集攻媿集卷第二攻媿集卷二宋楼钥撰古体诗史少师赐第赏芍药分韵得木字帝城有僊山双径森万玉洞戸入深窈突兀见华屋相君领衆客红药想芬馥霜刀妙裁翦臙脂㸃冰縠枝弱不胜花翠叶共斜矗向来争春风桃李媿粗俗百卉纷何在庭树拥新绿此花丈人行俨立见幽独相君戴花笑和气俱可掬人言此花胜相君意倾属谁知心广大何物不䝉福岂以庭中花而肯弃凡木君看择胜具所在可追逐自言居闲时情话会亲族一花有可观烂赏费银烛此心何拣择寓意本无欲以此宰天下以此鎭藩服儿童与走卒人人歌相国有能达此观春风四时足送钱伯同寺丞守严陵严陵钱使君丐外得请外府同僚相与飮饯于钱塘之津某病疹弗得预方得请之初某叹曰去年送君来今年送君归君笑曰此卽送行诗也卧病枕上口占去年送君来今年送君归君善全去就我独念别离君是忠孝家袭紫传金龟门戸二百年所寄在一䕫少年便老苍况今更险夷不独妙言语理窟深莫窥健笔照手泽典刑从可知向来御祥琴欲把江海麾促召归旧班退食方委蛇世事等飘瓦人情叹然萁向非浑金质百鍊岂不衰浩然赋归欤洁身而去之爲寮曾未几弃我忽若遗君旣弃我去谪僊复追随陡去二良友掺袪重分岐前别易再㑹后见当何时才具素絶伦涵养日以滋且爲牧严陵赤手摩疮痍归来应不晚青毡当属谁愿君厚自爱岁寒尚相期送杨嗣勲校书守眉山我生东南陬不识蜀道难观君眉宇秀想见岷峨山汉廷射策时连璧照鸳班伯氏书万言逸驾不可攀兹焉从君游颇得窥一斑僊凡隔弱水接辞良亦艰矧兹万里别望望何当还三蘓骑鲸去词章满人问岂无后来者遗珠有余叹愿君效乐全飞章达天关报国此最急余事付等闲宣室行见思朝暮当予环别语敢言诗属联不容悭送何道夫祕监守潼川妙龄冠蜀士名声振王畿晚随召节来天朝增羽仪我昔倅丹丘鹿侯挂冠归羣公俱祖送见公四三诗颇恨着鞭先自言乞身迟拳拳慕下风直欲梦见之还朝挹高致气宇淸且夷称者不容口往往同一词始见荷倾倒笑谈欲忘疲况当秋风髙滥吹参试闱鼎脔得一尝豹斑容管窥叔度眞似道庄生信忘机亲疎皆不可况容磷与缁诸生得公来欢曰眞吾师叩帘或三请响答了不疑私谓如此人定应备论思胡爲归兴勇抗章气不衰鼔盆万里外抱孙更成悲拥麾东川去无人留孔戣别怀不自胜别酒听淋漓他时念老成追锋且复西公能重来否此意非吾私送赵子直贰卿帅三山一蹴登从班人胡谓公迟建牙帅七闽人胡爲公疑公今第一流志操古与期两州有遗爱江西憺霜威重来长道山批勅兼琐闱一片忧国心辗转中夜思正色抗危言传诵满绅绥造膝有启沃削藁知者谁此心与天通此意上所知所以名愈尊万口同一词进用恐不速小却成叹咨天语自昭然更欲试望之况彼三山重谋帅皆衮衣兹行岂细事报政不待期登门恨最晚臭味忘贱微自慙空惜别不解留孔戣十连终敛惠居中乃其宜试问行道人但知望公归玉版鲊次陆子亢郞中韵鲟黄不减鲸与鳣逆风鼓鬛喷腥涎渔人不顾浪如山谈笑坐致扁舟前一钩香饵不得去何用大网相索纒挥刀纷纭脔肉骨巨口噞喁诚可怜珍鲊万瓮不论钱头颅万里赪行肩星郎日参玉版禅颇厌蔬食供盘筵尚书亲作孟宗寄坐觉七箸生春妍却笑多事张茂先光怪异说空十年走笔送僧义沖一气行太虚流行纷不齐要之本无物洞然无是疑梵志有至言还我未生时烧了似不曾亦有毛僧词沖师名家子少年习裘箕谈吐霏木屑落笔皆珠玑自称十年来不复念作诗空门坐枯禅绮语知昨非闻之意巳消谈笑到日西习气终未尽旧编还自携秀句堪供佛古作力可追爱玩不去手未免成一痴又欲上西湖驻钖来语离我生堕宿业笔砚置藩篱拔擢困胃肾未老神巳疲几欲焚故稿要使心清夷君诗旣不作何不等弃之万事都放下一意控玄机语罢复自笑无使高人知作诗固无用参禅亦胡爲劝人反自蹈此纸何必挥不如两俱忘他时赤体归催老融墨戏古人惜墨如惜金老融惜墨如惜命濡毫洗尽始轻拂意匠经营极深夐人非求似韵自足物巳忘形影犹映地蒸宿雾日未高雨带寒烟山欲暝中含太古不尽意笔墨超然絶畦迳画家安得论三尺身世生缘俱堕甑人言可望不可亲夜半叩门宁复听三生宿契谁得知一见未言心巳应巖倾千丈雪散空上有淸池开锦镜意行忽发虎溪笑许作新图写幽胜归寻一纸五十尺傅以矾胶如练净自知能事难促迫卷送松牕待清兴笔端肤寸今何如西抹东涂应略定何当一日快先睹洗我昏眸十年病独旦蕈次九五从叔韵朝菌晦朔虽不知食之实冠东南味庾郎二十有七品一见流涎惊絶异撷蔬剪韭皆可却味苦应无夏虫避大阮哦诗声未了又索蒸芝今再遗迩来枯枿尚未茁拳拳颇媿台无餽倘容小摘寄情亲会遣长须见芹意雪丙午九月才入冬晦日忽惊雪堕空传闻都城更复早万官入贺明光宫自从开霁更不雨和气眞似青春浓斗柄插子日丁卯夜煽裂缺鞭雷公从以震霆至三四惊破蛰户纷昆虫宁知玄冥全未究翻手作云千里同暗牕初听洒珠雹巽二滕六方施工一日喜见瓦沟积忍寒待伴炯不融二日三日遂盈尺膏润四海恩无穷古来诗人咏不尽巧思横出昌黎公少时奋笔不肯巳老矣袖手便疎慵儿曹作戏记昨梦舞狻狞踞金双瞳谁人苦欲撩诗思更作玉山高数峯移将刘叉两冰柱辉映愈觉淸心胸见之跃跃忽技痒起呵冻笔寻诗筒开门一看天宇阔素蜺百万飜长空琼楼玉宇满妙界千林宝树春玲珑恨无高台三百尺纵观万象凌空𪷟固知幻景有变灭一时如入崑阆中僊家俄顷阅尘刦安知此际非神功賸喜年来米价贱便欲扶犂随老农墙头浊醪走来过相与痛飮歌年丰少潜兄眞率㑹昼锦坊中作眞率羣从相过无俗物主人就树折杨梅醉倒薰风凉拂拂小舟傍城登雉堞坐看白鸟苍烟没须臾撑出洞天去杰阁三层高突兀樽前赋诗贵神速十分钝似辽天鹘从他银漏促残更要见林间红日出送元声弟赴水阳监鎭吾翁积德厚九子官其六不幸失二人孤嫠纷在目三弟尚白丁升沈犹未卜吾人扶门戸参立如鼎足脱死忧患余偏亲须水菽阿连先着鞭去去长江曲弱冠承赏延十载荷衣绿间关困家食才就五斗粟要知官无卑毫发当畏肃督耕两丈圩受输十万斛处之诚未易勉旃直自朂执别动万感酌酒再三祝吾子素解事涉世要未熟意行须揆理言轻恐招辱王事究一心言玷复三复细行累大德阴财损阳禄岂惟赠尔言余亦每自恧公余稍有暇更取故书读行矣更自爱家声要人续伯中弟生朝赋荼䕷春日足风雨不知艳阳天桃李俱成尘懒上西湖船春余忽微和荼䕷发淸妍池塘芳草梦况复向阿连中庭月方午密林澹淸烟䝉䝉青罗帔粲粲白玉钿幽欢久不讲羣从俱讙然银烛烦高烧妃子浴温泉花以酒爲名我以杯相传烂醉不复辞此会期明年黄巖令郑仁叔索委羽洞府诗君不见王君羽化脱秦厄故山至今名落翮又不见乌程野鹤投氅毛佞臣称瑞民斯劳何如奉林控鹤凌青霄荡然委羽登山椒青衣出入洞方杳紫气氤氲风尚飘今君颇似丁令威鹤驭久去双凫归山川良是人民非一新琳宫还旧规黄山父老歌循良诵君诗句游云房更将山名比坚操百岁犹能彻骨芳青林郡斋偶休沐驱车出西城依依山水佳潇潇松柏声雪余春意动新绿生㘭泓行行到青林老眼增双明主人喜客来倒屣欣逢迎幽居迹甚遐健笔诗方鸣囘首几年别千里摇心旌相见又暌隔此意犹未平不如造斋阁四座酒重倾风流陶彭泽肮脏阮步兵看剑引三尺论文驱六丁绿野秀横槛山寺傍连甍石罅幽泉溢脚底轻云生诗盟忝予㑹奕道从君争哦诗谷禽应列炬林鸦惊淸欢未云足累句忽巳成环坐粲十眉举酒酬三英满壁洒醉墨归梦含余淸我方媿此集君欲寻前盟吏鞅才缚我秋风爲君行隐淸右军访文君遁迹入深竹我来寻歔歈人亡但空谷灵龟闯澄潭华宇对飞瀑若人今何之尚想旧茅屋吾闻古君子千载守孤独楚些不可招懐哉怆乔木送刘晋父监岳济南刘夫子生来逢百罹乃翁负长才宦游至京西时当建炎间寇盗纷不齐转徙入湘广一家屡阽危五羊买海舟万里向鲒埼舟破投永嘉有如鸟择栖哀哀老治中藁葬山之陲母家在衡阳孤嫠往相依久卧漳滨疾羇穷命如丝事母以孝闻执丧礼无亏庐墓屏荤茹至行彻丹墀有诏宠数蕃得官祗奉祠行年六十二霜髯照庞眉慨然念防墓千里来海涯西山如莲华古今冢累累况此久宿草芜秽不复治孝思虽甚切冥漠何从推行道爲兴叹智力无所施有僧几九龄自言记当时君闻亟叩请东冈指荒基吾师慕泓公少也从吾师墓中有版识仓猝不暇碑素棺无石椁灰炭周四围君方感斯言钻穴从旁窥其言皆可验自此不置疑惟余盖棺木遗骨不堪移斲石表故阡遂塞无穷悲此僧老而壮斗酒如覆巵与君登山椒下上几如飞竣事才数日溘然不可爲孝感人益仰眞有神相之君曰某不孝迁奉致失期未得如有失旣得涕滴颐嗟我诚寡陋识君顾巳迟一朝来短札谓我从此辞皎皎眞白驹安得施絷维戴侯旧山长参语心相知谓余当诗此頽风激浇漓世出世间法君方控玄机引証卽賸语焉用骫骳词衡阳尚寄书当有鸿鴈归后㑹渺无日爲赋古别离王成之给事囿山堂烟雨望丽阳前山罗紫翠照水挹南明不与巾子对朅来登囿山一览万山会莲城山固多此地要爲最主人意轩豁物景供旷快山椒涌华屋迥立风埃外一物无遁形所在皆纤芥淸霜肃天壤佳树隔阛阓俯仰随取舍左右从盼睐门墙寻故步杖屦许从迈恍然至絶顶更觉宇宙大樽酒屡劝酬棊枰更胜败秋高月色皎浮云了无碍不俟攀僊掌徒手吸溪濑兹堂极崇敞意若欠深䆳先植易生木徐待松柏兑望远仍可喜意满聊自晦无使山下人或得窥外内但恐趣赐环树艺或不逮先生味斯言一笑相领解吾将饬园丁随处添翳荟他时遶扶疎吾庐益可爱游初旸谷及白巖重来游僊都止欲访独峯宁知一峯外佳境无终穷何处颍川子镜巖便相逢约我游白巖轻舟借溪翁斋余寻宿诺秋霁波溶溶淸彻见石底鑱刻惊神工昨登初旸谷但见石嵌空兹浮悬崖下万石森巃嵸上有胜絶地古语留郭公鬼神谨呵护雷霆扫尘踪换船到白巖脩篁摇清风萦囘进石屋孤竹攅沙蜂洞府僊所閟无由辨西东扣舷过巖下数仞如崇墉石趾平如甃奇怪遮苍穹更寻小蓬莱俯瞰冯夷宫篙师进深窈扪萝舍枯笻游子非不多无人解从容我因一日留幽寻极山中秋旻快排荡日暖如春融归坐独峯下石影横空𪷟急唿醽醁淸浇此磊磈胸幸有济胜具未能上金龙爲君挥五絃决眦送飞鸿夜游独峯下峯背正白月舒光峯影横野万丈强仰之弥高立卓尔蔽遮星斗摩穹苍半秋风露淸彻骨望望直欲随风翔归寻玉虚步松径月轮正涌门中央送颜希圣尚书守泉南圣朝寳运开虞唐太平天子垂衣裳恢张治具崇儒良孰不愿依日月光用之则行舍则藏孔门贤德遥相望朝望方隆位文昌跬步可到中书堂问公拥麾何太忙公独三请志益刚俞音一下冥鸿翔行李径出临涛江争留孔戣动朝行公更伛俯不敢当老成全德真圭璋温如春风严如霜柏台峩豸肃朝纲贤关向风士气扬大天小天称公方五年吏姦葢而彰金华劝讲言加详明主倾听谈皇王盍膺枋除任赞襄名遂身退天所臧明哲保身身更康高风可仰不可量泉山壤土接临漳建牙千里开封疆老龙负图宠煌煌何殊衣锦还故乡贱子薄宦接王杨曾陪御史临文场风帘官烛夜未央剧谈犹记声琅琅兹来误忝尙书郎始寻故步依门墙西风津头望归艎輓公不留远予将两宫念公未讵忘公虽远去如在旁庶几重来上钱塘夹辅大业恢中邦倘有重事须平章陈顺之灵壁石砚山陈顺之吏部灵壁石砚山中有双涧低处爲砚下米元章题云唐弘文馆校书李羣玉有诗南唐李重光故物也蒋教授文会有诗次韵名画法书环四壁中有米家眞宝石壁峯森耸外涧流他物虽奇敢争席旧属半山老僊人佛印乞之如乞邻阿章有力负之走一时攘取成纷纶此石天然非琢磨是时有水生巖阿至今砚池尙余润岁月旣久惜不多几年徒见士夫说一旦喜看形偃月傍连玉立两于莬主人照映冰壶澈陈侯之富可敌国会有寳光惊四塞唿童吸尽砚中水更爲轻翻玩奇刻不堪囘首江南李空唱多愁似春水不如此石千载传玉砌雕栏等糠粃宝晋得之眞不易身后宁知亦轻弃只今传玩知几人当日琐窓空自秘端歙争名南北部勿向雷门扬布鼓铜台渴瓦更不须秖合觚稜荫风雨跋汪季路所藏修禊序永和岁癸丑羣贤会兰亭流觞各赋诗风流见丹靑右军草禊序文采粲日星选文乃见遗至今恨昭明字画最得意自言胜平生七传到永师袭藏过金籯辩才尤祕重名巳彻天庭屡诏不肯献託言堕戎兵妙选萧御史微服山阴行谲诡殆万状径取归神京辩才恍如失何异敕六丁文皇好巳甚丁宁殉昭陵当时冯赵辈临写赐公卿惟此定武本谓岀欧率更採择独称善遂以鑴瑶琼流传迨五季皆在御寝扄耶律残石晋睥睨不知名意必希世寳毡裹载辎軿帝羓既北去弃与朽壤并久乃遇知者龛置太守厅或云政宣间此石归绍彭又言入内府宣取恐违程焚膏继知晷拓本手不停叠纸至三四肥瘠遂异形南渡愈难见得者辄相矜我见十数本对之心欲酲汪侯端明子嗜古自弱龄锦囊荷倾倒快覩喜失声带流及右天往往字不成而此独全好䕶持如有灵尤王号博雅异论谁与评硬黄极摹写唐人苦无称赝本满东南琐琐不足呈犹有婺与抚碔砆近璜珩右军再三作巳觉不称情心摹且手追安能效笔精响搨固近似形似神不淸不如参其意到手随纵横况我笔素拙何由望羣英近亦得旧物庶几窥典型此本更高胜着语安敢轻孤风邈难继怅望冥鸿征送刘德修少卿潼川漕淸朝重诤臣选取妙一世矫矫刘御史一鹗胜百鸷顾瞻最有力步武亦严毅一生忧国心千古敢言气气足充所学文能行其意遇事辄奋发触邪无顾忌乗骢行且止敛手巳知避但思补衮阙何暇爲身计独立当雷霆三进气弥厉去鲁固迟迟出昼岂濡滞上终行其言羣贤争挽致将输向潼川寓直尚书秘风裁仰淸峻进退审难易伊昔联周行暌违十余岁来爲同舍郞愈笃金兰契洗眼看腾上宁知揽征袂抗章叹髙絶勇退尤知愧去勿穷日力予环日月冀承君送道乡硬语吁可畏毋以此自满当爲不止是临别提斯语少尽交朋谊万里苟同心呉蜀安有异次韵李季章监簿泛湖僊舟共泛沧波去且向苏公堤下住西风吹就芙蓉城靑镜闲妆两呈露皇家家法常俭素宸心但欲乘商辂离宫别殿无兴作天以西湖供一豫吾侪公退得淸赏酒醆碁枰不知暮深知夕照恋狎鸥又恐昕朝追振鹭自怜三入鳯皇城岁月黄尘等闲度湖光正欲卷帘看风色更烦褰幙护孤山不见处士庐司马空寻苏小墓酒干人醉欢有余联骑还趋涌金路归来健倒浑不知睡觉灯前袅香雾文人公子眞冰玉曾爲出游挥妙句匆匆借韵仅成章敢诧尊前鹦鹉赋送杨廷秀祕监赴江东漕平生杨诚斋可仰不可见去年尺一书老韩忽同传道山故僊伯再上右文殿蓬莱几淸浅笔力愈雄健独挟风雅辀孰敢当白战一官定一集流传殆千卷拙工见大匠有技不敢献谁持斫鬃篇径掣巖下电诵之百寮上慙汗几被面公今欲何之江左去乗传鼻间长栩栩仕巳忘欣怨英英日暮云荐绅极追恋挽公不得留觞豆纷祖饯惟应三山高须公和江练君王念畴昔临遣尤缱绻公乎遂来归密侍淸闲燕坐寝淮南谋如彼雪见晛从容处筹帷侵疆归古汴送曾无玷寺丞守池阳我朝衣冠盛名家数三曾南丰曁颍川后起参温陵迩来螺川族骎骎着簪缨春风雁塔中参差见姓名君才素颖出健笔泛纵横江右两壮县谈笑政巳成河阳桃李花武城弦歌声入朝八九载去拥池阳旌年家有旧好一见意气倾更因刘御史爲君写先铭去年叨省郞君亦转爲丞中都但交谒名纸空毛生惟因候宾庑接膝倾交情分阴尤可惜翻恐到屣迎阿连幸爲寮庶几多合并宁知成勇退拂袖寻归程秩满素简静不足烦公行要当试盘错操刀新发硎似闻有剧部或巳荐长卿君其少停骖有诏来皇扃刘望之国录惠示文卷次韵爲谢君闻三崃江湍流下无底吾闻岷峩山耸秀且千里坤维气淑灵所产多名士高文旣铿然特立亦卓尔久慕黄中刘近有贡公喜亟从蜀士问人物定谁比少年负奇节论事如翻水万里见张胡义激非气使贤关遂爲寮八尺见英伟诸君皆敛避相与推德齿惠我春容篇句法参子美再诵平生言作者眞近似战国信徒劳秦贪不知止汉唐取与守反覆皆造理藩鎭论加详河朔分鼎峙词源旣渊深浩博渺无涘从今使诸生教育均䝉被论议归正平辞章扫浮靡古人去巳远时毋分彼此君其挽之囘续絃须凤髓饯李君亮着作守眉山分韵得翠字天下大峨山雄秀盘厚地山虽不在眉所在拥空翠矫矫三苏公挹此淑灵气文章垂日星照映盖一世李侯起广汉射策叩丹陛襃然出羣英东南蔼名字来上着作庭行入甘泉侍胡爲把一麾西归寻药市吾闻此州俗秉法更陈义厚德坐鎭之近古翻易治君家义槩堂活人百万计老亲怀故山色养谨承志还家万里余赴鎭夕可至不作题柱骄岂有昼绣意斑斑老莱衣人间眞乐事忠孝无两心出处固一致他日上思君命驾当不俟此别谅非久毋庸掺征袂送张定叟尙书鎭襄阳武部尚书张公出鎭襄阳士夫莫不惜其去昔韩昌黎送郑尙书诗韵必以来字祝使成政而来归疾去而愿归盖人之至情也而公自受隆委谓边事非可趣办愿加久任庶有成绩忧国而不爲身谋闻者壮之某尝陪郞省饯别分韵得壤字未能措辞继又随西蜀诸贤之后始得详闻临遣奏请之言被酒夜归亟述长韵公家忠献公勲名照穹壤南轩传圣学后进斗山仰尙书天分高百闻真朗朗日坐四益堂濡染助涵养小出辄惊世发誉自英荡两朝倚才辨三接承睿奖堂堂尹京手风采汉张敞九街寝桴鼓终朝淸讼缿污流化淸沟閙市锄巨驵铃斋昼无入士友厚吾党政成化自行谈笑挥浩穰皇家重阃寄拊髀劳注想颇牧起禁中帝曰汝其往人多惜公去地位切台两惟公不择地引义犹慨慷诹度更周询千里若寻丈再拜受临遣因得进忠谠边臣固多事备御当素讲要须久其任百弊随刬磢愿假臣岁月表里如指掌人材固不乏第一戒欺罔朴拙胜巧心好佞宁木彊愿求忠信士枉直谨诛赏更须宽辔策奏请应如响上问卿何先安静最爲上上忧襄汉间呉楚欠遮障公因论形势衮衮到逊抗是时晋在洛武昌势相向是爲必争地南北谨隄防今虽居上游事与古殊状狂宼纵欲来无处可传饷况今三埵静皇灵方远畅与蜀相掎角国势自增壮尙期效尺寸才疎意非广忠肝气凛凛秋旻足排荡上喜忧顾寛趣行开玉帐捐金示优宠谕赐烦上相惟公最得士离别俱惘惘荐绅纷祖饯直欲倾家酿赋诗写胸臆一一成技痒家声与国事负荷有余量边头十万兵公临如挟纩吾闻胡运穷羣酋欲争长不戢将自焚前辙有狂炀当爲不可胜有和谨毋倡千载羊叔子制敌恢天网行将友斯人山川固无恙备成抚机动应烦护诸将功高归未晚会见登弼亮他时名父子继踵凌烟像送郑惠叔尚书守建宁十五年前送别诗道山持节向江西今年又见送公别大天拥麾鎭闽越向来惜别固巳深今日掺袪尤动心尚书自是第一人气义相许披胸襟南宫五表平明入列辟传闻俱耸立寿皇圣孝冠百王三复高文天爲泣擢处螭㘭宠数新果然百日掌丝纶拭圭修聘称应变握节不挠威殊邻直上银台尤振职李藩气槩时批敕嗣皇锐意新百度笔端眞有囘天力星辰听履冠文昌急流勇退惊朝行望之正欲试冯翊长儒宁肯薄淮阳孤拙自怜销壮志三入脩门空负媿荐人不进终不巳独赖当时言有味公在犹叹一居州公去无人爲王留公乎行归佐天子肯作管晏卑微休送苏寿甫少卿赴潼川漕老坡送江直入海君今归寻江之源外台去乡若不远爲持使节临潼川君家家世四海闻单于一问惊胡尘归来便合上淸禁胡爲日念横峨岷贤哉羣从传家风夕郞名节世所宗诸卿亦复载淸德况君又似尙书公寿皇念旧久更深圣明亲擢传玉音君归宁能及黔突定应召驲来追寻淸献入蜀携一龟君今数鹤同载归他时未免蕙帐怨人在西淸鹤自飞分韵送孙从之司业使湖南得千字夫君静而敏人十己则千读破万卷书操笔思涌泉古事与今事一一探本源蚤蜚场屋声作吏志益坚朅来上淸班汉庭谁在先雍容行必书史馆躬椠铅片言寤明主立使登谏垣拳拳忧国心倾倒十三篇司成天下选归志巳浩然赤日送妻子幞被寻谿船诸生慕阳城欲挽不得专竟持湖南节征袂何翩翩忆昨忝同登于今三十年朝行喜相会终恨非官联请益殊未餍匆匆启离筵始以长官来来以绣衣还书生素安分岂问却与前第惟公辈流自应留日边德星聚南楚予环当茹连事体有关系临岐欲无言送王恭甫仓部知洋州天淸无云秋气明好风丛桂传芳馨乃于此时送君行江空日短难爲情蚤从两川驰大名眉宇莹彻春壶冰语辄倾倒心地平大篇小篇韶钧鸣寿皇一见喜不胜壁水道山照羣英潼川题舆远有声痛洗盐筴疲民醒天子唿来再登瀛典领着作承明庭絶域往陪苏子卿马上谈笑胡人惊归来期君侍西清胡爲西去谋专城士友重叹君不譍视此进退秋毫轻洋川风物天下称文翁流咏人载赓当时犹待羣政成君今未到意巳倾岢峩大艑秋江澄图史万卷鸥与盟残编断轴恐飘零数辈装潢手不停我亦重来预彯缨三日不见鄙吝生况此掺袪将长征欲挽不留鸿冥冥赐环勿惮万里程江山多助笔纵横黼藻王度扶中兴题范寛秋山小景山髙最难图意足不待大尺楮眇千里长江浸横翠画家杂云烟戃恍徒意会苟或森三尺便若俗子对此画格律严兴寄独超迈洗眼映牕明妙处乃不昧流泉见原委着屋分向背推车度危桥指路向关隘轻舟最渺茫浦屿如有待山稜瘦露骨汀洲横若带木叶黄欲脱秋容俨然在霜余无片云歴歴数沙界搜寻因力疲欲赋无可奈近山才四寸万象纷纳芥欲识无穷意耸翠更天外江西李君千能能和墨及画梅艮斋许以三奇而诗非所长也游艺无小大要皆知本原后人率意作终当媿前贤老潘妙对胶法从玉局传或假季心名空扫千镫烟补之貌梅花疎瘦仍淸妍折枝映月影眞态得之天李君信雅尚二者将求全诸公竞称许试之乃诚然江西有诗派皎皎俱成编兹事未易窥属君尙加鞭分韵送卢国华福建提刑得华字卢侯场屋声天马腾渥洼残膏沾后人奇芬吐天葩来踏九陌尘去种河阳花向来再去国盛山建高牙平生长者誉静笃语不譁古井絶微波璞玉无纤瑕使星照蜀道惠爱流三巴吏姦赖刮磨民瘼烦搔爬田里诵卢公儿童知国华白首尙郞潜坐曹事如麻翩翩拥轺车去去向合沙朝行惜君去举酒相邀遮共登狮子峯巨石临唅呀郄来登湖边野梅访萌芽老柳扫黄叶枯荷矗寒茄碁枰战文楸醉帽欹乌纱伊昔送君行相去万里赊荷君远寄书得得来东嘉一见又成别感念成咨嗟羡君径褰帷往戍不待瓜先寻上水船何殊泛僊槎作粥喜奉姊上冢仍过家此计正未疎所恨成天涯尚几或留行船鼓毋庸檛题老融画牛溪烟雨暝烟吹雨冥冥两牛半渡深清京尘久汚巾履颇思归濯吾缨慧元画寒林七贤旧有唐人出游图谓宋之问王维李白高适史白岑参六人多画七贤不知第七人爲谁或云是潘逍遥然未见所据病起坐攻媿斋元公忽作寒林七贤相寄余方梦寐故山见之洒然戏作数语谢之羣贤俱诗豪世代不同处安得寒林中联镳睇相语谁欤创妙意臭味无今古吾闻顾陆辈寓意或如许桃李并芙蓉雪中蕉叶吐元师师老融淡墨扫风雨作此寄攻媿归兴渺烟渚旧六今则七未知果谁与我欲从之游讵敢厠俦侣画我往执鞭欣爲李君御李文绶和所赠老融诗复次韵爲谢邺侯插架书最多笔力雄奇天所命万人海中深闭门理窟搜寻到幽夐我诗无律如山讴形秽岂㻣珠玉映时时归梦入故山曳杖松间记投暝因君佳句撩秋思便欲归寻旧三径兼旬足痺不良行况复炎蒸如釡甑夜来一雨洗河汉檐熘涓涓淸入听晨兴剥啄谁叩门乃有同声喜相应读之恍若濯淸风自觉昏眸怯明镜伊余何幸㸃班行结交往往多名胜夫君平处顾淸新解道澄江如练净从今我乃得四友不特官梅动诗兴推枕裁诗谢髙致扶惫摇毫心靡定旧闻读檄愈头风今赖长篇起衰病次韵六和塔秀江亭壁间留题江外参差列万山我家深在万山间好山正不用钱买但要未老身先闲长江比愁终似少江水能囘愁不了扁舟何日过西陵鄮山佳处吾归老跋袁起巖所藏修褉序怅望当时眞蹟临摹所在支分千载但称合作谁能有感斯文定本爲世第一此又在定武前今日锦标玉轴向来不直一钱送陈君举舍人东归皇天生人物千载非偶然沖和兼万人始得一美贤夫君乃其人人一巳百千飞黄欲追风况复勤着鞭文阵蚤奔放气欲摩靑天短褐东海滨名贯斗牛躔闻道更独蚤自言若坠渊出登龙虎榜径上鹓鹭联中间几流落淸湘穷泝沿白首始爲郞一见意巳传登瀛上麟台授简游兔园擢爲柱下史遂居紫微垣去天真尺五朝纲赖扶顚龙楼阙问寝万口争进言惟君最勇决螭头屡直前危言破人胆三进加勤拳天高听亦高归袂何翩翩髙风激頽波同列空惭颜君虽未必去一去胜九迁我欲留孔戣有懐不得专况我自欲去何心挽归船嗟我生何爲与君幸齐年先后才九日相与同气然几年若契阔班心忽差肩判花同代庖君思如涌泉上房草数制下房时一篇一篇辄高妙隗始媿余先春秋隐公传国史建隆编周官授大旨所得俱未全聚散不可料饯别沧江边君将处于陵我耕绵上田君行无疾驱中途恐传宣不然遂成别孤帆渺风烟梦魂不可制随君堕中川次韵赵子野石城钓月图石城江头可怜月曾照六朝淸夜猎古往今来知几何长江衮衮萧萧叶谪僊去后诗盟寒王孙诗瘦淸栾栾诗情浩荡坐无奈扁舟笑把磻溪竿江平风轻波瑟瑟宿霭卷空天一色东风吹句入长安一卷风流坐中得初得神意淸再读胷次平囘顾明月秖如故世上兴废徒纷更想君一叶方掀舞夜静水寒谁与语船头有酒且孤斟莫向金陵重怀古戍溪道中寒潮高于埭黄流濯西河人牛俱力壮相与冲流过潮落势囘御转櫂依丘阿暮霭起平楚阴云翳寒莎夜分潮复上橹声相轧摩大江渺无津不知身在何余生一虚舟兀然听风波吾亲白云下况尔方卧疴远游非吾事归矣毋蹉跎哭表弟汪去伪墓内弟幼而敏抗志欲决科一行试曹掾吏才犹患多谓当爲时用舌在如命何通籍巳艰阻入幕终蹉跎我生依外家侵寻阅羲娥视君如同气竹马声相和少长联砚席词场深琢磨相期到晚岁杖履俱婆娑宁知五年别君随东逝波忆同戍溪行我马君乘驘马驽费十驾驘俊巳倍过重来意惨怆树拥山嵯峩嗟君父与兄相望空山阿宿草埋白璧寒风撼林柯沈吟痛畴昔有泪如悬河次韵蒋德要三径居山或称囚得闲乃赋谪我方乐静退来作三径客西山致朝爽膏肓在泉石况当秋空净万里看一碧呉参议达观斋君不见大鹏与鷽鸠自适俱是逍遥游又不见大椿视朝一脩一短终期尽况乎秋毫爲大泰山小莫寿殇子彭爲夭漆园老子超衆作立论虽奇定非矫凫胫从短鹤胫长蛮触亦能成战场誉尧非桀两置之读书博簺俱亡羊世人顚倒名利途跻攀分寸争锱铢河伯犹惊北海若井蛙醯鸡何足诛试同万衆走城市跃马途行分贱贵却登高处望尘中但见纷纷如聚蚁暂高犹尔况眞高神游八表非矜豪宁能高举去人世勿以役役随滔滔是知达人有大观蝶梦爲周聊自玩翛然无入不自得处若终身仕成漫呉侯晚到东海滨饱谙世故无戚欣相逢一笑成莫逆似知我亦个中人送姜子谦丞于潜处则有超莲出则将哦松眉宇无一尘出处皆雍容君看妙莲花本出污泥中两松痛扫漑下有簿书丛污洁无二致喧寂本亦同于潜今畿邑蜀道万里通至今存古意民风尙醇醲一邑旣当问尤宜抚疲癃蓝田文最高后学仰韩公彼言盖有激昩者但称工成案漫不省丞哉岂眞聋姜氏太岳后夷门慕家风教子延名师列碑多儒宗宫庠旣开荒书种庆所钟换桂双枝秀益见笔砚功后生日加勉衣钵传无穷君才有余刃壮行气方充功名此椎轮劲翮看摩空我归幸同社棊酒时相从尊前不忍别吟愁夕阳舂我家老扬州五记有遗踪向来耕织图爲烦访溪翁送从弟叔韶尉东阳阿连少也爽孤立生气燄壮年淬词锋倾心事铅椠胶庠困虀盐世科终稳占再兴兰桂堂尔祖真不忝况将尉东白士友尚歆艳惟我爱子深老矣犹不厌固知爲子喜颇亦动吾念赠子当以言苦口当针砭此邑子旧游歴歴数行店棠阴见郎君遗老喜窥觇其民最服义情伪靡容掩莫恃彩棒威要使慕巾垫子文多立就词采更华赡吾闻得隽者塞门差反坫前贤最加谨临用更重检他时可待取天庭得锦吾家有素风耳目久濡染毋庸慕豪举助廉先以俭湎酒更宜戒平地有深堑酣畅当有时勿习盃潋滟将论毋过高斯言却防玷立节毋务奇躐等恐成僭外物思过分检身但多欠勿嫌一尉卑封清尙爲傔仕途固崄巘大要进以渐不须苦求知眞知奏应剡向来湖海豪四十可收敛宁爲处囊锥莫作露刃剑匆匆掺袪别鱼鲜酒方酽刮目待子归罔碑吾言验攻媿集卷二攻媿集攻媿集卷第三攻媿集巻三宋楼钥撰古体诗送制帅林和叔归使君一何淸鹤骨天与瘦少年场屋声六艺饱芳潄一行起作吏所立已不苟立朝凛大节论事几及霤发言必体国平正无矫揉藜藿爲不採风采照宇宙出入有本末眼见凡三就来不爲苟合荐召乃结绶去亦不好髙三宿徐出昼天官岂不贵陈义坚素守赣川尝报政复来守鄞鄮不求赫赫名实出龚黄右情伪千万端到眼辄空透抚民过婴儿闾里息争鬬姦胥及强吏时用霹雳手人诵南山判情通理亦究六邑俱帖静称赞不容口律身至严冷无能掣吾肘吏事精且勤唿烛侵夜漏公退入家塾诸孙后来秀吏卒不识面雒诵出牕牖几年南塘路来往困僵仆一朝平似掌行歌纷老幼公心信如水古井波不皱荣观处超然轩冕亦何有翩翩欲赋归排云屡腾奏庙论终不许斯民方借㓂上心重闵劳祠官向庐阜阖境极攀恋人人懐杜母君看卧辙人谁能使奔走挽须不得留百拜愿公寿老我幸同朝倾盖已如旧联事东西省交情久益厚我归公亦来门戸託云覆黄堂间参语惟我甥与舅扬旌鸣鼓吹贲此蓬荜陋清谈不及私翁归况不受义命孰不知践履或差谬惟公见善明力行真耐久有时相与言心同兰茝臭掺袪宁忍别追送列觞豆公虽不好饮勉爲引醇酎公去我亦隐菽水翻綵袖花溪渺何许望望几双堠千里共月明懐人重搔首惟应折梅花临风爲三嗅赋扬州伯父海桧潜虬拔地径夭矫腾拏势出靑云表爲谁犹向此中蟠坐閲春秋昬复晓团团圆葢月轮平矗矗苍丛衆星小枯槎当面结生香外有霜皮细匀遶乃知造化有神巧散作樛枝穷树杪虽非直干栋梁材怪怪奇奇乐幽窈独秀海山临浩漾骇浪翻空云缥渺茁芽自有甘露滋弄影几经霜月皎峥嵘老气本天然后生矫揉何时了我家扬州真好事买归但觉千金少夜半有力欲负之䕶持和璧终归赵从来写照无髣髴画师欲快毫端扫解衣盘礴意惨澹卷起生绡色徒悄我来青边立寒峭自怜气与秋天杳倚笻一笑宾亦欢开尊相与倾淸醥谓当好此如好贤爲君三复缁衣篇时时来前看不足终待结屋平湖边跋綦北海扈从书事诗晋阳固自有髙共奉天岂可无宣公当时扶日沧海东尚想健笔驱长风指挥诸将如奴童中兴内相当推功断碑毋庸诧诗工制藁具在銮坡中送万耕道帅琼管黎山千仞摩苍穹颛颛独在大海中自从汉武置两郡黎人始与南州通歴歴更革不胜计唐设五筦如容邕皇朝声教久渐被事体全有中华风生黎中居不可近熟黎百洞蟠疆封或从徐闻向南望一粟不见波吞空灵神至祷如响答征帆饱挂轻飞鸿晓行不计几多里彼岸往往夕阳春琉球大食更天表舶交海上俱朝宗势须至此少休息乗风径集番禺东不然舶政不可爲两地虽远休戚同古今事变无定论难信捐之与扬雄四州隅分各置守琼台帅阃尤尊崇髙牙大纛拥方伯鼓吹振响惊蛟龙汉家威名两伏波卢丁以来几宗工衞公精爽尚如生妙语况有玉局翁使君吏事素髙了明若古镜摩青铜叱驭行行不作难平生惟仗信与忠布宣王灵万里外益使向化来蛮賨顽犷未率宜以渐勿示骇政先含容平平之策用定远下下之攷书阳公吏臣生长固安土尚当摩抚如童䝉属僚宦游岂得已士多失职悲途穷名分尊卑不可紊更念何处不相逢官事既了两无间可使和气俱沖融乡闾惜别情所钟临岐爲倾琥珀浓手遮西日念远去欲留奈何鼓逢逢愿君稳度三合熘早归入侍明光宫寄题髙汝一少卿识山堂庐山之髙谁不识欲识其真了难得往来山中最亲切岭爲横看峯是侧曾从彭蠡望山外识得山南昧山北山体如一本不动人苦求之愈多惑君搆一堂据湓城香炉五老皆嘉宾莫问前后与向背面目还君多识真君今与山如故人慎毋忽作白头新堂中燕坐静且寿君其于此知吾心侍仲舅同诸表游山来游大梅山陟山知几重平行十仞冈俯瞰他山峯一步一步髙势欲凌虚空左顾九地底楼台鸣鼓钟蓬莱反在下直恐船引风又疑海水竭洞见冯夷宫行行愈就顺故步寻苔封十年旧主人相对如梦中清谈虚阁上坐到夕阳春年来颇畏影掣身慕冥鸿入山非不深犹有行人踪安得更深处尚友荷衣翁未问梅子熟宁能噉青松庶几适吾心余生得从容大梅山此山名大梅驱车入山麓试问山中人山名竟谁属禅家开道埸爲説梅子熟僊家指爲巖曾此隐梅福或云古有梅其大蔽山谷至今二梅梁灵响皆其族他山抗惊湍禹祠横殿屋三者尚谁凭禅师有遗族余皆不可辨安得究图録但爱山又山乔林间脩竹金峨漱石亭溪声真是广长舌歴刦谈空声不絶不知来自何处山一意倾东忘万折我欲漱石向水滨无奈齿牙摇落频夜半寒声到客枕只疑身是枕流人寄题台州倅㕔云壑图顷年登临赤城里江遶城中万家市治中寄我云壑图快读新诗眼如洗回思嵗月如星流念念飞空寻旧游披图哦诗想幽致直欲携笻上山头闻有于莬在岑蔚晚径寒鵶敢翔集几年榛棘蔽鼪鼯一朝絶境从中出细路虽非五逹康萦回自觉阻且长万壑风烟开絶顶一丘曲折于中藏老砂射日银星炯梅崃含风襟袖冷千巖髙下各异状如障如锋亦如领天景须慿意匠营山不在髙僊则名规橅已定力未暇他时㑹有滕王亭风涛隔阔天垂幕安得扣门亲剥啄吟诗梦到故山川睡美不知钟鼓传王原庆新迁居南堂以古风求冩恕斋二大字并石刻次韵三槐诸孙有竒士才髙特未遇时尔作诗犹能备衆体短章大篇仍杂拟解纷便掉三寸舌随陆苏张何足比鵰鹗犹未离风尘蛟螭尚尔蟠泥滓平生曳裾向侯门豪杰闻风亲瞻企只今交游亦凋落凛凛一身嗟独峙槐隂满庭渺何在久寓瀛壖成故里濒湖小楼太孤露何殊玉川洛城里迩来深入作郊居髙屋好山成二美未能拔劒斩楼兰几欲袖椎摧晋鄙便将拂袖武陵溪谁能着脚长安市西门性急佩柔韦柳子气髙戕曲几衡宇全似归柴桑茅茨大胜居儋耳我诗非工字尤拙荷子爱忘刚见喜夜来纵笔写恕斋自笑黔驴技止此更求古刻访少作颇记醉中曾诺唯旧书纷沓费搜寻鱼钥未开尘事起唿童卷送三数轴仅可障风同故纸新诗鼎来亟予和颠字敢追张长史不须更投苦海中一笑以还随弃毁径须携酒登南堂朗咏白驹三四章又次韵投老归称前进士时与田夫相汝尔渊明赋归何敢望曼容自免差可拟门前爵罗眞可设老圃灌畦聊自比恕斋空洞最相亲笑谈颇觉淸无滓时时过我共衔盃望望不来予爲企丈夫未遇困泥涂谁识鸾停兼鹄峙方期从容结诗社相与浮沈向闾里一朝别我欲远游欲入桃源深洞里爲言半隠欲偕行二子风流眞俪美向来早有四方志行尽东南到边鄙只今名利遂两忘争心无复于朝市秖有哦诗兴未阑连得新诗照尘几调髙韵险不易和白雪阳春惊俚耳年登六十鬓未斑乘兴一行若可喜宗盟莫逆素相忘并辔笑谈无彼此湖海豪气尽収敛以恕名斋几一唯匆匆掺袪不得留巵酒未干人欲起寄声半隐不容言空有语离书满纸归时赓和必盈箱冩尽山川诗作史送子才归深闭门莫问是非并誉毁但期远归亦升堂西湖仍访老知章周伯范棊会以足疾不赴走笔寄坐客里闾讲棊社大要率且眞岂惟简苛礼正欲聚首频向来赏花约深恐负此春春来顾多事殆如参与辰今朝怡怡堂坐上凡几宾黙计病或故约略三数人益知会合难举酒勿问巡棊枰谁胜负淸新想歌脣僵卧一榻上执热难屈伸斐然申前盟余将踵后尘史淸翁次前韵觅酒以金川玉友一枕瓶西安酒一斗送之次韵社中日相从此意岂不真其初定要约深期往来频今年苦多故孤负四郊春清和到新秋其间足良辰而我独抱疴未能㑹嘉宾近又得玉友风味尤可人思与君痛饮欲招复逡巡忽焉得新酒亟遣径入脣别有酒一斗併使君意伸我虽不敢尝爲洗胷中尘陈天成用东坡赵淸献髙斋诗韵赋适斋次韵二公晚辞轩冕劳两斋莫辨适与髙尝登云山仰淸献平地着屋山周遭白头日过适斋下钓游尚想随儿曹方从家舅与俱隠野鹤谁能鸣九臯加我数年未纳禄解去簮绂甘同袍世间此事要识破差处不可容一毫颖川尉僊赋长句数寸之管烦君操欲追险韵继坡老词锋犀鋭真吹毛舅家见诗勉续貂长松相倚慙青蒿我今无复望禄仕不应招我更由敖送元衞弟赴长亭盐场阿连生而秀二亲所甚爱仲兄勤抚养遇事辄加诲干蛊静而办胷次无卑隘今焉职牢盆官宇临渤澥毋谓官爲小要使所居大毋言才可了检身到纎芥我家门戸重衣冠绵数代当以诚心求子视勿自懈亭民亦良民孰谓俱无頼官吏既扰之兼并责逋债熬波亦良苦乐嵗色犹菜输盐不得钱何以禁私卖所在积蠧久良法寖多壊吾闻不无术更当审利害熟视不爲谋空餐媿难葢不应行一切遽使絶称贷富者能寡取倍息久仍在贫者庶少寛公私可缓带母年登九十家居幸康泰其家不从政礼经有深戒幸子去不远时时可归拜小别不足惜轻舟送前迈送从子沆宰郧乡小阮幼钟爱长乃遭百罹风木既深痛棣华更纒悲所赖有吾子独立守家规上有门戸託傍有孤与嫠忽爲麏国行泝江秋爲期冬涝与夏涨汉水足险巇掺袪送子去风帆不可羁城中楮爲币邑下尤可知定知公事少不必事作爲用智正恶凿大道本自夷家无壮子弟宗族各天涯幸有知己人方且把一麾四海皆兄弟官寮善待之眠食谨调摄家务须自持俸薄用宜啬无使实漏巵此别动深念毋忘故乡思一书抵万金时寄宾鸿归送髙仲逺赴滁倅髙氏在四明于今爲淸门贰卿道素髙夫人徳尤尊子弟尽恂恂夫君更春温昔年奉慈亲定省严晨昏今日当门戸友爱深弟昆伉俪信縁合端良由性根门中有孤嫠极意均抚存与我亲儿女次第了嫁婚不可解于心肯自以爲恩不言而躬行后生熟见闻诸郎已秀发颖异有佳孙乡评共归重内外无间言公勤官业广所至治不烦僊舟何遽西行行佐侯藩环滁皆好山风月当平分醉翁与乐全遗蹟今尚存况有贤使君易镇方北辕公余陪啸咏相映如瑶琨生来仕平进自此朱两轓从兄今鼎贵鳌禁兼掖垣君其继英躅复収旧靑毡老我得投闲频年接淸欢同社掺君袪恋恋倾离樽梅风吹溽暑祝君尚加餐秋雨兀坐王原庆携孙吉甫菊花倡和见过有分遗之意次韵五载杜门居海角无复翻堦赋红药自怜荒径菊犹存夕餐空待秋英落眼明喜见緑丛丛始也抽芽今满握扶笻着意养孤芳荆棘旁连细开斫天香入骨徐吐芬中有秋风非外铄传闻南堂有佳种愿过屠门思大嚼颇亦有意欲见之此意未容儿辈觉乃知便许移芳根不止园官供小摘要令寿客来骈肩何用潭水求延年有时採之东篱邉不觉南山在眼前渊明千载幸同调老我此际方悠然西风吹花日夜急散金坐看开田田两诗先到衡门下思向平台寻戏马从君九日去行乐莫爲登髙泪盈把送王粹中教授入蜀王粹中教授赴新蜀帅尚书黄公之招万里有行古调一篇赠别因诵所闻以求益杂然陈叙不暇较工拙也万山四塞围平陆大爲关中次爲蜀我生东南未曽到蜀士游从闻颇熟自从襄阳上峻途髙欲登天下临谷女娲大山塞空虚麻线名堆千万曲行人一升鹿头关下瞰平川如画幅幅员二百四十里里出万缗民日蹙向来陜西五路兵退守诸关疆地促计臣权宜重増赋民力尚寛随所欲尔来因仍七十年鬼不输钱无雨粟民生哀哉不堪命外若富饶中不足益梓尚有繁盛风夔崃穷民几比屋侧耕危获供税租饭多稊稗无嘉谷朝廷谋帅弄印乆宣谕尚书剖符竹尚书当今第一流翁壻相望冰映玉贻书挽君爲此行古人义槩非流俗君亦慨然挈家去掺祛未免再三祝君行岂爲温饱计一举髙飞快鸿鹄丈夫生有四方志登览山川非碌碌顷爲假吏到燕山未行先取山经读所至访寻多得力中原至今在吾目北征西征昔有赋何肯从行空逐逐子西尝因过岘山遐想羊公欲相沃关右放贾眼拔镞表留卒使痈溃肉试推此意向前去到处前人有遗躅五丁开山果何在赞皇筹邉言可覆劒门石角皆北向雪岭界天望身毒髙皇将台在汉中武候八阵留鱼复栈阁绳桥世称崄威茂渡笮来夷族李冰离如底柱大宁盐泉若飞瀑四路尤多未见书买归何止三万轴黄松次功蜀梼杌石湖居士呉船録君宜豫攷经行地却随所见书之牍幕中便可资筹䇿远业因兹増藴蓄又闻渡泸不在泸南在沈黎卭崃九折是君家世尤当知艺祖按图挥玉斧大渡河外等弃之本朝独无南诏患一语决定无敢违成都郡庠千白袍后来之秀日益竒周公礼殿岿然在画像盘古继宓牺春秋奠谒用旧乐想见节奏并威仪谈经酌史各専门学问可以相发挥康节遗书有传者不惜师问穷精㣲先天仅得十二三声音律吕无由窥更有异闻多细事试因余暇质所疑青城大面访僊迹普贤多变穷峨嵋街名棊盘路九逵江号濯锦如污池古柏参天二千尺水浒鼎立三石犀药有珂贝说尤诡字书不见栮与桤金堂鹦鹉扫孤塔苍溪橘柚五出椑嘉陵梵像爲最巨阆州城南天下稀少陵入蜀往来乆须行万里方知诗我慙寡闻言又拙君其更爲加询咨老我无复爲世用但当杜门待君归归期未知果何时时寄尺楮寛吾思山行归来喜栽新竹平生好看竹毎见觉相与小大或疎密一一皆媚妩恨无地可种所至造竹所近方辟门径得地寻丈许乞邻栽百箇参差正当戸天公有老眼惠以三日雨山行不厌泥但喜竹无苦归来报平安翠叶多楚楚不妨来子猷奚必希蒋诩何当遶扶疎嵗寒与君侣小溪道中晚出城西门循墙过南境夏桥日沈辉旅店月成影纳纳川路遥聒聒水声冷攲枕拥衾禂乐此寒夜永醉题鱼屏五千买得见屏风白鱼相逐菰蒲中俊尾泼剌有生意旁人未易分雌雄屏后诸孙更雍容濈濈无数迷西东我虽非鱼知鱼乐乐处未必鱼知侬范牛人问吾何爱一牛范僊真笔倍风流绳牵虽未如自放犹胜更着金笼头白醉陶内翰淸异録首载开元时髙太素隐商山起六逍遥馆各制一铭其三曰冬日初出铭曰折胶堕指梦想炙背金锣腾空映檐白醉余爱其言取以名阁陈进道惠示大篇次韵处世难独醒时作映檐醉年少足裘马安知老夫味天梳与日帽且免供酒事谪居幸三适得此更惭愧向来六逍遥特书见淸异君家老希夷相求谅同气曲身成直身朝寒俄失记醉中知其天不饮乃同意书生暂竒温难与纯绵丽赠范纬文秀才括苍范牛自题云中兴道士范子珉异人也淳熙间武昌罗端良使君远寄诗篇有赠画牛范秀才一诗爱玩不能去手时时诵之以写云亡之悲今十八年矣有范纬文叩门初谈风鉴旋及墨戏事自言视子珉爲大父行罗使君赠诗即其人也既试其说草数语畀之中兴道士以牛鸣淡墨百果尤着声妙入神品仍有灵我不识之钦其名曽得乌犍两横轴又有石榴才一幅武昌使君旧寄诗末言秀才乃其族忽有纬文来款门自言真是当家孙口诵罗诗若翻水他诗歴歴俱能言一见前画叹真蹟愿得生绡奋吾笔爲作来禽对石榴一扫横枝生意出我诗不工人已陈有诗岂复能动人爲君一写使君语更求知己如罗君送陈表道宰南丰与君出西郊送子之南盱子爲名父子才器真璠玙乃翁老从臣循吏追两都益公工拟人谓比王仲舒积善必余庆于公大门闾子能传家学何止读父书执䘮真有闻孺慕乆不渝弹琴不成声西上何徐徐文场尝得隽一跌重叹吁通籍金闺中夷庚因少迂邑中有三曽声名照堪舆士夫秀而文比屋多爲儒万里此发轫胸中有全模将别更求言老马从问途乃翁同汪出亲谊崇终初以规不以颂不自知其愚民社非细事况此壮大区不饮第一䇿精神长有余以此奉尘刹以此当万殊何官不可爲祸福皆在吾剧邑最爲难谨畏可无虞试看悔吝者实惟予之辜民力乆已困未免索税租欲如古什一攻瑟难吹竽古意行今法自应知乐输有弊勿遽革有姦勿亟锄责已重以周检束到锱铢两脚踏实地处事随精粗顽不在斯民猾不在吏胥苟以明恕行乆之定交孚爲善无近名实着名与俱饮啄信前定富贵不容图三年报政成明时其舎诸老我世无用情亲肯自疎尽此一盃酒惘然掺子袪相依忽成别加餐意何如陈天成诗多和东坡韵兹因寄喜雨诗走笔谢之一春垂垂困多雨虽曰如膏反成苦自知潦后必成旱果见晴天雨黄土连旬不雨已叹嗟涤涤山川云不吐未闻鹁鸠鸣屋角但有蚊蝇争振羽一梅无望望重梅旱魃爲妖无术御闲居忧国徯云霓夜夜三星正当戸君王侧身叹凉徳云汉之诗无媿古避殿减膳率以躬已债纵囚真有补使君精祷尽诚意千里归心称杜母四郊神物招螉蜒所在疲氓加手抚风伯在今诚可讼已闻石燕空中舞时时小雨慰人心渇瓦流膏仅儿乳传言望日当通济老巫已得灵神语霈然三日果应期靡神不举谁爲主河流顿已复旧痕良苖喜见兴南亩中宵愁念不成梦摩挲便腹眠淸午从今一饱便可望坻京行见曽孙庾陈候忽就舂容篇径遣长须入城府叹君健笔今已老不草敕书招赞普坡翁相去已百年时出新诗追步武六月十六夜观月翼早纪所见成长謡海云涌立双铁山明月正在山中间初疑渼陂蓝田出水面又似长风吹度玉门关须㬰云过月愈上太虚㸃缀从飞翻白衣苍狗不足究千变万态俱可观忽焉横卧如苍龙骊珠颔下光团圆山河淸影见歴歴桂枝扶疎若可攀夜深醉到鸡鸣起光景不类居尘寰长庚晔然朝曦发望舒犹挂西林端我欲唿吸晶华驻朱颜左有金丹右玉丹昔闻两曜在天如磨蚁日行日止一度悭太隂行速朔必㑹金饼旋复成弓弯八卦万物尽关系歴古不已真跳丸急景惝恍难控抟但见霞彩生斓斑老我已复卦气阑学道无成空自叹不如安坐委天顺一聴运化更循环它山堰它山吾乡絶境也屡游而不及赋近过其上得前四句而归季夏郁蒸午寂无事因足成篇写罢长哦遐想胜地寖觉风生两腋污垢俱淸比之陵阳冷语尤爲逃暑上䇿也它山堰头足竒观百万雷霆声不断谁把并州快剪刀平剪波澜成两段四明山深水源远衆壑㑹谿长漫汗滔天狂潦不少留泻入长江势奔窜贤哉唐家王长官欲图永利输长算想得惨澹经营时下上山川应饱看西偏千岭相属联惟有兹山拥东岸遂于此地筑横埭截取衆流心自断斟酌利害不全取髙下参差仅强半水大十分七入江徐挹三分供溉灌支流弥弥穿郡城脉络贯通平且缓旱时反此水亦足坐使千年忘旱暵无穷庙祀报元功像设森严人敢玩梅梁夭矫有冥助大患于今尚能捍前辈所作多神灵日月真成赤心贯后人小智或更易费尽工夫随破散河堙盍浚谋不集堤断河倾流湛悍富民缩手人受殃仰望古人重兴叹老木号风波甚碧画屏俯仰丹青焕更须积雨看惊湍濡足褰裳何足惮去家不远时一游短艇垂纶流可乱八月倘有僊槎来便欲乗之泝天汉林复之求爲僧陈君举爲写山谷与俞淸老诗而和之次韵归墨气何锐爲儒意何阑劝沮皆不可要惟心所安何必收澄观强欲加巾冠余看饮光衣以次传阿难送秦仲防制干秦郎相家子被服一寒士不味膏梁珍嗜书如嗜芰仕途乐平进欲上行或止制使䕶瀛壖婉画幕中试不避痴儿讥但欲了官事君贤他可及好善无与比公余仍进学访问无巨细片言苟有闻必欲穷根柢一介有可观穷阎必躬履老我甘投闲衡门人所弃惟君异时好时来访生死淡交乆而敬淸谈或移晷一朝语余别掺袪不容已向来二三公颇亦同臭味去去羣欲空今君又行矣欲归投金濑尚眷甬东水结交多老苍要路有知己青毡我家旧勉旃取上第先听传除书使我喜不寐别后未相忘母爱书一纸送蒋徳常宰鄱阳棊社颇寥落聚㑹多差参矧如夫君贤贵重双南金岂可无此君周旋相与深一别归未乆征鞌又骎骎老我苦多病别酒难重斟掺袪不可留赠言効规箴吾闻古番君甚得江湖心官无崇与卑时无古与今古人乃能尔敛袵当致钦我亦一丈夫毋谓力难任未暇言偃歌肯弹宓贱琴明恕加抚摩细故多亲临网密吏易姦赋重民弗禁飞鸮怀桑椹烹鱼溉釡鬵此邦熟往来当有慰黎黔君能践世科朝行伫朋簪公余昌远业书读松竹林故家未见书校雠如向歆时时爲寻访归来共书淫勿以三径荒间作庄舄吟勉哉赴功名莫待二毛侵数年倘加我寒盟尚能寻题家藏二画一龙老龙卧海沙觉来未欠伸珠光发海底闯然目有神画龙不画全必杂烟与云此龙未尝动具见爪与鳞一龙望见之争心生怒嗔奋迅勇欲前便尔云满身不知出谁笔定非尘中人若非亲见之何由写其真云涛方汹涌恍若渺无津爲霖㑹有时正尔良苦辛乃知青云髙不如寂寞濵深虞或飞去什袭聊自珍一虎一虎弭耳行一虎立而顾勐鸷乃天资亦尔相媚妩媚妩尚耽耽况复逢其怒吾闻宣城包今古称独步投老笔愈精利牙爪可怖方其欲画时闭戸张绢素磨墨备丹彩饮酒至斗许解衣恣盘礴手足平地踞顾盼或腾拏窥之真是虎捉笔一挥成神全威不露此其真是欤爲我振蓬戸藜藿将不採何止詟狐兔送陈进道倅三山陈候少有场屋声嵗在壬午联荐名晚年倦游安里居君亦怀绶归家庭齐年连姻更同社臭味相与如弟兄一朝话别欲远去洗盏更酌歌渭城金沙乐土宜宦游或谓不减洛与京平分风月信可乐人家弦诵几连甍岂惟帅阃赖关决定知秋闱望陶成西都外司掌宗盟须君共二爲之丞勿谓爲丞但虚称亨途要当自此升惟君儒雅闻簪缨种学嵗乆笔纵横奥篇隠帙了如响淸谈吐屑四座倾诗筒来往附邮传时出妙语人爲惊梅花万树照山白荔子百种辉空明九门雄尊盛官府三山森耸多地灵长乐一志书不尽平生颇恨未经行烦君杰句爲摹写远寄使我心神淸送姜子谦宰钟离濠梁自古扬州域禹娶涂山城尚留钟离虽尝作楚县子男之国书春秋卑梁争桑起呉衅隂陵失道除汉雠嬴秦属之九江郡典午置郡任愈优萧梁尤重北徐镇髙齐又爲西楚州贞观割淮疆理失元和加水号名脩阳冰篆虎书戸册竒画于今照谯楼浮山筑堰谁与谋漫引童謡爲激沟役工沈铁不胜计欲灌寿阳爲废丘雾昏三日水怪出一决空贻千古羞上格下格果何在西濠东濠犹并流守邉在人不在险险阻如故事不侔元魏拥兵数十万义兵坚守窜其酋向来横涧一失据凛凛重贻宵旰忧刺史旧带两城使涡口两城今在不君候妙年笔爲投名位讵肯卑微休世科髙挹更膴仕哦松壮志未足酬欲効金城上方略宦游直到穷邉头三光五岳气犹分故疆慨想何时收邑事不足烦大手往访古今资远猷老我无用重多病爲君相与数觥筹棊社泠落故人少况复临风送行舟看君径赴功名㑹努力自取公与候又闻鱼台在近境谁知鱼乐如庄周烽沈柝静若多暇从容何惜观游儵送潚丞剡川工部丞崐丘我生丁巳年比吾既逾冠再转丞金囦年龄过半百奏子哦松轩亲见勤小物如彼少壮然受输导行费略不取一钱飞糠至眯目犹恐劳弗宣汝方壮有室行行贰剡川地近既便亲俸外有圭田惟当念尔祖奉职㒺不䖍邑无不当问事亦不得専退无爲避事进勿至侵权庄生才不才其间要求旃去年苦旱歉谷熟殊颇偏未知催科时何取何当蠲一十七乡民戸口富人烟去天曽不远媺恶易以传大宁九十余父母俱华颠况子勤干蛊岂不深爱怜食禄须尽瘁毋叹我独贤不应频往来恃有檄可沿时时寄安书何殊在目前秋赋已复近公余更加鞭金罍喜接境一水通乡船他时倘少病尚能催击鲜送王知复宰建德筮仕一何早字民一何迟歴歴三十年中间多险巇宦途秪平进分寸穷攀跻最后官胄监一蹴黄金闺秪由能自爱风鹢甘退飞宁爲红莲幕往寻武陵谿亲党多劝止君去独不疑治家有贤媛应门委佳儿安居舍大厦列屋闲歌姬风霜登客路单车如鸡栖勇决有如此端是英雄姿有志事竟成不后一年期明诏趣鹓班壮县催瓜时嬴得爲君子否泰相因依古郡足潇洒年来困征追守宰俱贤明斯民其庶几杭苇欲走别有足如系维举酒向西望离愁渺天涯惟君才素髙邑若不足爲谓难易将至谓易后难支老我百念冷安能效良规犹记簿领初过庭闻旧诗惟畏爲过寡惟勤无功亏遗训俨如在终身当诵之题赵尊道渥洼图赵尊道制干以龙眠渥洼图示余余曰误矣本韩干马东坡曽爲赋诗者此龙眠所临而以后爲前俾易之爲书坡诗于后而次其韵马实十六坡集诗云十四匹岂误耶良马六十有四蹄腾骧进止纷不齐权奇倜傥多不羁亦有顾影成骄嘶或行或涉更相顾交颈相靡若相语画出老杜沙苑行将军弟子早有声中间名种鸡羣鹤无复瘦疮鸟暮啄当时玉花可媒龙后日去尽乌唿风开元四十万匹马俯仰兴亡空见画龙眠妙手欲希韩莫遣铁面关西看题髙丽行看子髙丽贾人有以韩干马十二匹质于乡人者题曰行看子接处黄绫上书韩干马表饰以绫尾以精纸皆丽物也闻有怀金来取因命工临写而归之再用东坡韵书临本之后竹批双耳风入蹄霜鬛剪作三花齐相随西去皆良种撼首势窜迎风嘶丹青不减陆与顾丽人传来译通语装爲横轴看且行云是韩干非虚声圉人乗马如乗鹤人马相语同唿啄中有二匹真游龙爬梳迥立緑杨风贾胡携金赎此马亟唿工人临旧画我诗无分到三韩写向新图时自看跋李少裴修禊序唐文皇之赐韩王有崔润甫之题爲可攷若李重光拨镫书断然无能效之者其爲真笔何疑朱徐开皇之记则已见少裴之辨开元去贞观未远润甫又职校定四部图书以爲最善本则真善矣辩才之本既殉昭陵今世止以定武本爲第一又出欧阳率更所临石本自应在墨迹之下则知此本信爲冠絶盖希代之宝也然攷之新旧唐史崔湜弟液涤及从兄淮竝有文翰居淸要液至殿中侍御史液弟涤明皇用爲秘书监出入禁中后赐名澄如此则液爲湜之亲弟而爲秘书监者涤也又宰相世系表博陵安平崔氏仁师相太宗髙宗次子擢擢之子液吏部员外郎第四子挹挹之子湜相中宗湜之弟涤秘书监如此则液爲湜之从弟又不爲秘书监传之与表已自不同而涤之亲笔乃尔于是知作史与攷古之难也因併述之仍赋长句以副少裴好古之意兰亭修禊永和中羣贤髙㑹俱雍容右军作序亦寓尔藁草乃致传无穷自言疑若有神助他日屡书终不同歴代传寳在秘府尤其甚者唐太宗当时搜取极心力摹本一一颁羣公惟此真迹最竒絶萧梁开皇有遗踪亲御奎文赐元嘉龙蟠凤翥何其工辩才所取秘照陵此本一洗凡马空崔家兄弟列淸要诲子况复称龟龙图书四部资校雠当时尚有贞观风自云此爲最善本冰衔臣液题甚恭李王深得拨镫法笔力絶劲雄江东右军以来皆妙笔名胜异代如相从病余扶惫行扫松李君携来爲发䝉平生多看旧墨本一见使我开心胷摩挲叹息不自已至寳盍入明光宫隠居怀寳正不恶异气或能牛斗冲叩门有客勿倾倒恐有御史来乗骢送郑楚客司法之岳阳先生作赋真八吟髙处独步无古今少从三山来四明一郡士子多青衿我尝学事六七载膏馥沾丐资之深窃名文场掌帝制至今不敢忘指南英英二子俱秀爽遗以一经无籯金长公奉母上巴陵念君远去因论心见君诗编笔虽敏三叹未见朱弦音海濵熬波幸解组未知宦路多岖嵚先生赋编更熟读非止骈俪夸词林其中关键妙一世字字谐协如鸣琴谈经况有着述在持论肯爲向与歆青箱但能世其业前蹑隽轨将骎骎君家曽无锥可卓迟次幸此突不黔不惟母老身非少亷介又务循官箴量入爲出可不谨斤斤饥食寒有衾非求多藏第约已瓶储纸裹迹可寻法曹持平守三尺平反一笑神所临谨毋失已毋失人同列当和时盍簪上官善事免旷职首上尻髙宜致钦岳阳楼号天下稀地坼呉楚连衡郴洞庭漫汗天立壁君山当中出青岑向来命名字以楚宦游直到重湖浔登楼谈笑领僚属风流欣遇贤侯任君行应得江山助新篇寄我毋浮沈掺袪欲言不尽意更取浊酒从君斟攻媿集卷三攻媿集攻媿集卷第四攻媿集卷四宋楼钥撰古体诗赵资政建三层楼中层藏书危楼杰立潭府雄仰望惊瞿何穹窿擎以八柱眞良工恍如木天移海东扶栏三级横复纵八牕交映光玲珑更上一层迥不同歴览万象俱空蒙东南太白金峩峯西山千叠青芙蓉环遶不断如屏风平畴弥望禾芃芃城郭市井聚螘蜂烟树髙低知几丛澄湖一片磨青铜潮来江涨银在镕海市三垂属提封四山寛围城在中地平楼小望易穷安得髙卧陈元龙丽谯公府难从容二阁均在道佛宫江山得助无遗踪眼前突兀忽此逢主人干国成栋隆鼎彞久书柱石功名遂身退兹明农卜筑深静依髙墉百间朗朗罗心胷咄嗟不待鼛鼓冬最后奇观凌虚空牕戸未须湿青红似闻庐陵周益公亦作此楼髙于崧相望落落见两翁心匠不谋如影从我欲效颦意方浓一朝登眺若发蒙不愿侍公饮十钟不愿舞女纷歌僮挿架三万牙籖重此身愿爲书蠧虫不然相陪夕阳春与公凭栏送冥鸿再题行看子先引䕶栏毬子骢九马近远俱相从黑驹騧黄骓素骝亦有笏面仍银騣夏国一种青于蓝五明错靴皆如龙或骖或引恣驰骤坐觉隐耳声珑珑人间安得有此辈一一必自天闲中不惟骨相异凡马圉人贵介多雍容三花翦鬛自官様空鞌更以香罗幪中间二者盖天马齿虽已老气尚雄不知几出横门道双立柳下青隂浓擡缰捽颔刷背膂旋梳騣尾揺淸风人人生意马欲动态度曲尽各不同韩生去我几百年藻色尚湿青与红不知何时堕鸡林万里远在东海东贾人携来得寓目一见絶叹丹青工千金可买真不惜忽复㩦去何匆匆亟令临写得形似如此神骏那得逢开元内外马盈亿色别爲羣从登封韩生所貌定杰出七尺爲騋八尺駥向来莺邉系金绒归乘款段头已童伏枥宁能志千里却笑区区据鞌矍铄翁寄题吴汉英玩芳亭吴侯奕奕天分髙歴记万卷无差毫青云垂上忽归去年来益收湖海豪志同三闾时则异玩此芳物亭之臯视彼顦顇亦何苦鼻间栩栩忘郁陶诗文满轴寄海峤灵均细论无乃劳与君齐年况同袍秖今衡门没蓬蒿有芳可玩便自适草间野卉时一遭蓠芷辛夷兰杜若未暇一一追离骚送孙子祥赴新昌主簿髙士不爲簿子严论独殊不遭何不可而况主簿乎夫君岂其裔南明筮仕初要知官无卑禄可代耕锄正须勾小稽使民能乐输矧复兼尉曹鼠窃随除驱两职去民近亨途此权舆君诚吾里秀质厚素有余埋蛇有阴德映雪读古书起家决儒科乡评足名誉妻以兄之子相与久相娱小别不足惜未免掺子祛邑境连台剡好山环四隅二子丞邻封川陆通舟车乘兴或一往径欲造庭除公余想续文尤当惜居诸㑹看兴公赋掷地金声如送丞上虞我老不复仕行将挂衣冠两子俱贰令官职恰一般剡川且书攷上虞亦之官人言易捧檄归奉重亲欢我意正不尔期汝政可观食焉怠其事古训戒舍镘汝职与民亲簿书当细看一邑无不问正尔良独难江海帀三垂长堤捍惊湍埭髙几如山潮至不留残宣和有遗迹能使潮浸滩陂湖谨蓄洩可以救旱干长沟济漕运浚治令通寛此皆丞所职勿惮心力殚江头有东山永懐谢家安邑有李与丰况复居二潘尚友更从游问学加研钻平时固知汝亷谨无欺谩渉世终未深送汝能忘言故乡去帝乡舟驭多往还失已固不可待人亦多端罔求违道誉善遣非意干穷达自有时此理眞如丹聚散不足较岂得长团栾闲静我所便汝其自加餐有时或乘兴往来二子间踏雨送汝行浮家当游般走笔如家书谁能苦雕剜送伯中弟尉新喻伯父盛德人伯中实暮子不惟能象贤气貌亦相似幼日读父书结字得皮髓粹然金玉姿少日期千里宁知游上庠蹉跎困名第晚始着青衫酸寒就一尉歘然报瓜时往戍眞乐事自惟羣从希惜别不能已中年重离别况我衰如此亲故例作恶况复于吾弟兹行岂得休雅懐聊漫仕勿惮三年留江南富山水尉曹官虽卑去民最密迩一日斯必葺职务毋少弛善保金石躯离觞且同醉归来毕婚嫁相从期暮齿教子以义方忍贫授经史素业俱有传见进未见止大儿方决科如摘颔髭耳子尚徐其驱中途听捷喜送张子宓分教澧阳澧阳渺何许远在天尽头顷爲郡楼记图志不可求王侯録故实颇亦费冥搜忠以申明着学有车公优外挹兰江水下俯僊明洲读书记羣玉採药思浮丘况得子厚语谓冠汉南州见谓颇详尽丰碑照城陬可怜城与楼百姓不知修乃知尚有遗家传载邺侯张君将客授盖尝叙其由爲我谢澧人聊以遮前羞君家世爲儒青箱袭箕裘太玄洎潜虚探赜深可钩君才兼数器博洽谁与俦南庙推第一鵰鹗快九秋得官愈嗜学手抄不能休馆殿要人物衆宝登琳璆演纶及视草如君真胜流兰芷生颜色暂烦爲远㳺君方俟瓜时相依意绸缪樽酒接从容诗篇更唱酬论文究今昔析理到孔周老我澹无伴掺袪不容留别乗澹庵子倾葢当相投公余文字饮能思故人不送周君可宰㑹稽作邑诚匪易况子之稽山银茜视两赤朝家知其难鼎鼎数万戸赋重民生囏山陵五云飞办䕶力更殚豫买万世弊法贪至于残越人瘠已甚当馈几发叹名臣爲竭力减额宜少寛不齐物之情兹事终变翻箕敛及鸡豚诡戸多容姦竟未得要领条令何其烦通才善治剧南康遂通班诚心试求之要使后可观古仕不出乡习俗皆素娴东嘉尝客授寻乃乘朱轓略如仕故乡非意不得干况昔摄邑久疾苦知民间故吏想犹在疲民知长官宜若差易耳未免送以言权虽与正同事体终两般趣办不计久爲眞事多端遇事勿生风三思庶能安试登寛简堂取我前碑看六一眞格言坐右当铭盘向来难奉母版舆今似潘外尽抚字劳退公悦慈颜莲峯声望重待子兴门䦨勉哉发政誉行矣闻天关钱淸王千里得王大令保母甎刻爲赋长句书家千载称兰亭兰亭真迹藏昭陵只今定本夸第一贞观临写镌瑶琼黄閍冈下得宝墨古人烧甎坚于石大令亲书保母铭况是当时晋人刻甎虽破裂文多全妙画远过兰亭镌其间曲水悲夫字骎骎欲度骅骝前我家阿连缚虎手更得退堂方外友王君系出三槐家参坐㑹文真耐久田丁初来献小砚寻见津津若㣲熘细看背刻晋献之永和彷彿在旁右亟访田家叩所从始知墓崩随意取大甎支牀得前段掀倒浮屠全尾首字爲十行行十二百十有七二字漏交螭方壶不复见贞石摧藏松亦朽我得此碑喜不寐摩挲三叹叹未有兴宁甲子十四周更閲三年仍乙丑若非洞晓未来数安知八百余年后坡翁应未见此志金蝉之铭何絶类又知文章有暗合智谋所见略相似二王遗踪无所遗谁知地下此段竒三君共爲成胜事至宝呈露端有时越山盘屈献与羲付与耳孙世守之烦君更爲䕶幽竁或恐意如犹有知赵资政招赏川海棠次袁和叔韵少陵千古诗人杰毎见名花辄题絶锦棠无如蜀川盛见说千林天染缬大篇短章合无数忍对此花舌如结黄鹄衔子万里来春光颇向东南洩橰闲老子携春归移石郁林表髙洁崇桃炫昼不足言红艶烧林疑益烈棠梨小红自退听不待骚人定优劣两登蜀道归海濵一琴一龟全晚节嘉招容我到花下春酒新篘公自挈攀翻乱插人共醉十二金钗不成列袁安参坐爲长哦同气相求磁石铁不须髙烛映红妆佳月自能明作哲红潮满颊卧林间风流谁敢来分别泉口净明院昼寝沙头古招提往来几经行兹来当春昼解衣愒西楹玉立青琅玕小牕虚且明纸帐白如雪牀輭枕更平偃仰四体适欠伸困思生须㬰右胁卧径入华胥城无人梦自觉閴然四无声林间婆饼焦悠悠时一鸣翻身更从容意泰气亦淸连朝走丘垄百拜不遑宁老我久倦游幸兹息营营衰相益已迫世念日愈轻自欣天与闲身是半髪僧未能遂高隐庶几保余龄赋蒋甥若水番马图何处驱来良马六骝黄参错如花簇胡爲不作腾骧去各有游缰絷前足胡人下马俱少休背倚毡裘眠正熟酋豪拣箭奚奴捻意欲射麞不遗镞琵琶横倚续续弹一夫坐听胡中曲卧拥提壶将引饮英气虬须皆贵族沙碛坡陀髙复低天寒不见寸草緑我行燕冀颇见之狼帽乌靴乃其俗勿云恃勇不知义要以赤心置其腹呜唿安得壮士健马咸作使坐令戎虏爲臣仆陈表道惠米缆平生所嗜惟汤饼下箸辄空眞隽永年来风痺忌触口厌闻来力勑正整江西谁将米作䌫卷送银丝光可鑑僊禾爲饼亚来牟细翦暴干供健啖如来螺髻一毛拔卷然如虿都人髪新弦未上尚盘盘独茧长缲犹轧轧盱江珍品推南丰荷君归来携来东知君正直如羔羊贻我素丝踰五总僊禾本出从嘉谷色味俱同无饼毒鼎深熟煮葱豉香大美元来加脔肉有时饭素芼以虀馋口属餍味更竒束晳一赋不及此爲君却作补亡诗卢甥申之自吴门寄颜乐闲画牋年来吴门笺色泽胜西蜀春膏最宜书叶叶莹栗玉贤甥更好奇惠我小画幅开缄粲殷红展玩光溢目巧随砑光花傅色湿丹绿桃杏春共妩兰桂秋始肃赵昌工折枝露华淸可掬妙手真似之藏去不忍触苟非欧虞辈谁敢当简牍又闻乐闲君古篆颇絶俗併求数纸书寄我慰幽独题申之寄示春郊画轴郊原膴膴春意足细草凄迷芳树緑雁鹜无数泛陂塘羊牛相与随刍牧几年不泛浙西船恍如苏台俯平川闲人忧国无他䇿但愿好雨成丰年六言问天池宝华昔年曽赋虎丘犹恨灵巖未㳺天池之景絶胜寳华有水倒流老矣不复西去梦入陶朱扁舟烦君爲我寻访能以新诗寄不赠成都鲁讲书君家江发源我生瀛之壖相望万里外中间几山川近闻今子敬文价惊鸾鹓何由梦见之失喜瞻在前幅巾耸英标衔袖出文编倒屣平生欢剧谈河汉悬老我三入朝广识两蜀贤相与论诸公与君最周旋自言隐青城读书三十年城中竹谿居肥遯远市㕓淸谿拥屋后緑树环前轩一舟号横雪可泝复可沿拂衣下三峡非爲名利牵灔滪追古作海潮赋新篇旧依橰闲公来乘甬东船顾我何所取有懐俱尽言老亲苦多病尝药冀少痊佳客不容留欲着归骖鞭间爲恶草具愿君少流连报无锦绣段赠有朱丝絃一别无复㑹掺袪意茫然蜀山渺何许同声惟杜鹃赵资政当山堂我公仁存心乐山心如丹平生经行处不厌行路难青城及大面万叠连百蛮扪参仰脇息亦尝坐长叹功成归四明得地数亩悭城隅路穷际小桥水汪湾萧条渔家市中有屋百间危楼俯人世一看山四环堂深无他景犹以城当山城荒披緑莎青青透橰间秀润长满门坐对无跻攀日夕气亦佳鸟飞相与还终日看不厌徙倚十二栏有如拥泰华管窥见一斑况兹緑阴成连朝雨潺潺浓翠真欲滴秀色几可餐我家但环堵穷年困弯跧出门得旷远遥碧罗烟鬟有时碧云涌半空耸髙颜须㬰辄变灭欲驻良亦艰羡公得佳趣容我游其藩悠然时见之重门勿令关风琴渊明有琴本无絃白傅偏喜听人弹不如空中风度曲随风往来声断续非宫非商从君聼不中律吕无亏成大如角韵来孤城细似蚓窍苍蝇声华亭夜鹤圆吭淸颤动长引寒蝉鸣或疑凤咮叫霄汉又恐僊佩云中行使其似曲无别调安得自在声泠泠蛙喧尚谓胜鼔吹牛鸣犹以黄钟称丝不如竹亦漫语赖此七窍俱珑玲幽人院静新凉生八风不问来纵横短簟六尺午睡足拂拂神来传广陵送袁恭安赴江州节推袁氏四世凡五公唐朝三相传家风君家九代擅儒业髙曽艺苑俱称雄大父谦尊古君子诸父名髙表吾里一门子弟更竞爽挹取乙科自君始九江需次今几年去去渌水依红莲忘年论交正相与叱驭欲往难流连老我秋来抱病久临岐无由置尊酒秖从卧内叙离懐恋恋掺袪仍握手鹏程万里兹权舆平时义方师有余送人以言古所重虽诵所闻宁起予君看公孝与孟博太守坐啸仍画诺一郡之政赖关决千里应须念民瘼乡州义事烦主盟纤悉于余无隐情处事条理亦爲政知君出仕当有声尊公亦入闽中幕公退着书端不恶君才更得江山助简书旣省寻家学君行逺业未可量弟兄丹桂终齐芳老誖无庸况多病尚能留眼㸔翺翔赵南仲寄王朴画猫犬戏爲之赋䰐鬖两狻猊胡爲到庭戸细观画手妙摹写眞态度意足谢繁笔不待丹青污乱扫腹背毛头足巧分布尨也如愁胡眉攒眼光注岂惟足生氂垂耳纷败絮掉尾固自若狸奴爲惊惧侧耳实畏之冲目犹敢怒诚知取形似不吠亦不捕对之辄一笑聊用慰沈痼朱季公寄诗有懐眞率之集次韵伊昔羊尹临丹阳真率之名初滥觞香山尚齿当㑹昌卧云不羡坐巖廊七人各列官与乡年德俱髙世所臧丙午同甲遥相望淸谈生风想琅琅耆英人物尤轩昂赋诗远追白侍郎文富归休夀而康衣冠十二何锵锵吾乡五老如雁行至今月旦尚推扬家舅仕宦接王杨眉夀遂及渭水姜我如伤禽趁鸾凰忽惊骑箕归银潢向来雅约犹宝藏菜羮草具烹彘肪四皓中间有夏黄蔼蔼义风夸句章年来抱疴久在牀同社阔别如河梁君尝远宦踰沅湘又向封川憇甘棠瘴雨蛮烟暗桄榔何时归安朝士坊忽传新诗几生光敛袵正色而寒芒诗境几成破天荒徐爲续貂未须忙静揣归期应未央归纵未衰亦老苍暮年甘与子同裳何事相望天一方呉少由惠诗百篇久未及谢又以委贶勉次来韵江左一世称名公首出刘惔与王蒙自髙直以天自况何止数仞言髙墉虚声一传实何在但知景附而风从我朝诸公门戸阔普纳万象如虚空羣才俱入大鑪鞴铸人端如金在镕又如东君一布令白者自白红自红巖巖千载玉局老少年径以吾道东首干乐全次六一二公自是燕许宗奏篇六论初流传四海一日俱承风其间杰出六君子香薰班马犹爲浓涪翁又分江西派作图序次由本中哦诗作文各务实荐鹗不愧北海融坐令文物掩前代主盟岂非诸老功固知文气僵湜籍亦许诗律沾徐洪宛丘诸黄接前辈宜有此甥风味同蚤尝决胜翰墨场笔端豪健谁争工新篇句句多洒落妙画字字眞玲珑惜哉生晚百余载欧苏之门久登龙尚兹踸踔未阔歩吞舟之鱼沟岂容我方投老与世隔映牕爱景方曈昽十年屏居可罗雀何人来顾一秃翁俨然衣冠见吾子文书衔袖名自通向来两卷余百篇讽咏至今未能穷更携大篇如拱璧刻划无盐贲孤踪人言霜蹄骋夷路我今秋隼凌三峯爱余过厚拟前良此事如何着得侬老我不入𣏌梓林峄阳髙隐如孤桐平生习气扫欲尽只有媿处着力攻子归求之有余师惟知叹息锦绣胸时时杖屦许来往庶可嵗寒相始终龙潭丈室一笋穿入露满其上因赋之一笋入屋照座寒凌晨仍有清露漙益信露珠自根起正如真水朝泥丸厦屋不应爲汝穿不肯屈节斜倚栏干霄拂云已在望且复自保青琅玕旱久无水王伯容分惠桃源大谿泉将以长篇水至已雨走笔次韵七十老翁门昼闭终日萧然无一事却因不雨动衰懐拥笏黄堂与祠祀兼旬旱涸舟不通井泉欲竭知无计僮奴抱瓮扣比邻水不得淸仅无滓旧时见説横谿源有水侧出万竹前攷之尔雅名汍泉颇思走介分微涓去之一驿不易到午暑坐想空垂涎不知何人剥啄扣我门惠以小罂童稚惊相传启封一勺挹淸泚烹试茗碗真増妍况当精祷已孚应三日檐熘倾潺湲病中一笑诚莞尔城闉安有泉如此吴松四桥思陆羽白帝城西歌子美何用中取扬子已觉清甘冰入齿前人所品殊不定一下一髙随所喜老我住世能几年引饮一瓢几子渊行见甫田取十千坐使远近俱安然欲和大篇不觉沈吟久击钵成章慙敏手送潚宰富阳富春富山水地胜雄三吴壮哉十万戸畿邑拱行都大江横吾前上下万贾趋吾子丞剡川摄事姦已鉏试县力愈难勉旃立规橅治县古有谱近颇多着书橰闲爱汝厚诲语皆良图老我不惜别所望安官居汝亦颇练事正恐才尚疎我以热肺肠有求应所须遇事费十思一跌真不虞虽当从心年兢兢矩不踰况汝年方壮勿恃才有余据轮始窥井任诞宁失拘三年待汝归二亲真倚闾又送从子漼二孙吾所爱别去殊关情阿剡将赏延伴子性亦灵烦子善诱之他日使有成公余松竹林共勉雒诵声寄题林宗山巢龟彼泽之陂蒲与荷有美一人伤如何洁淸如许岂不好纫兰缀蓠何足多七十二钻无遗䇿不灵于已徒遭厄人生何用千歳爲愿似巢莲足淸白送赵仲礼守天台橰闲社稷臣卷藏经济手功名付诸郎秀出诸公右大儿倅东嘉洗印去未久次子镇赤城急流去何骤二者皆爲亲欲奉乔松寿况有戏綵堂可继淸献后邻封尤便养荣侍各昼绣春风扇㣲和安舆云出岫家传吏师法从政于何有还归鸳鹭行金印当系肘向来尝佐郡山川若僚友南渡多北客风味中都旧士夫喜公来纷然迎马首其中多故知颇问老夫否赠相手文李道人生有文在手纵横殆天予其间动成字往往传自古舜褎梁武武老十子贡五季友太叔虞仲子竟归鲁仲弓有钩文宰我亦握戸敏士自文雅习道本因辅邓渊彭城符琐琐不足数李郃陶士行三公皆定数白帝矜竒瑞见诮汉世祖何爲言祸福歴歴如君语自言传希夷妙处胜貌取见手知国封况此细纹缕研油燎栴檀始见掌中虏何如一览顷坐谈乐与苦老我缩袖间不复烦推歩子其访城中英杰在何许跋余子寿所藏山谷书范孟博传山谷晚在宣州或求作字山谷问欲何书则曰惟先生之意山谷许以书范孟博传或谓南方无复书山谷曰平时好读此传遂黙诵而书之旧闻此説又知在上饶大夫家愿见不可余子夀来入制幕博记善属文偶谈及此又出摹本及尊公跋语始知其爲先世旧物也爲赋长句宜人初未宜于人菜肚老人竟不振承天院记顾何罪一斥致死南海濵贤哉别驾眷迁客不恤罪罟深相亲攘攘不容处城闉夜遣二子从夫君一日携纸丐竒画引笔行墨生烟云南方无书可寻阅黙写此传终全文补亡三箧比安世偶熟此卷非张巡巖巖汝南范孟博淸裁千载无比伦坡翁侍母曽启问百谪九死气自伸别驾去官公亦已身虽既衰笔有神我闻此书久欲见摹本尚尔况其眞辍公淸俸登坚珉可立懦夫羞佞臣叶处士写照顷在朝行叶处士光远爲余写照置于山林中欣然自赞有云山林如许盍归去盖志于归也一归十三年既挂冠再寄一图爲老人星状形容变尽非复故吾矣戏作长句谢之老我旧曽官日邉随衆年除仍嵗迁母子日夜念乡国但欲共耕绵上田叶君写照妙一世画我形模在山水有如虎头貌幼舆正合置之巖石里犹记有客爲谀言盍更野服爲貂蝉我笑不答心不然拂衣径得归林泉归来嵗月不知久十余年中何不有此心炯炯尚如丹只爲幽忧成老丑久矣与世俱相忘荷君念我应老苍新图白髭添一二岂知双鬓皆成霜两图对挂耿相照顾盼从容成一笑更添松竹作寿星我已甘心就枯藁人言姿态与真同如照止水窥青铜明知己非故吾矣小孙指㸃能唿翁君居天街号称首侯王生面罗左右边头飞将新立功飒爽英气照牕牖名满四方求者多千金造门君不呵能事固不受促迫应酬虽繁可奈何胡爲有暇及衰朽楚楚装潢意尤厚我今已是行路人不须重累丹青手送宣宗禹保宁军掌书记宣之爲姓世所稀暇日试爲君家推宋之宣公舍与夷子孙相承此爲基或云出自鲁宣伯元和姓纂言则非西京功臣虎与义侯封累世皆宗枝盛哉云阳宣巨公光武称其胜二龚酆爲司空懐在赵遥遥久矣无亢宗君家本自太末来世以儒术爲家风尚及瞻识诸父行君方髫齓成孤童艰难歴徧屹中立五行俱下攻时习自从一登贤士庭贵名日起人谁及舍选眞似青铜钱一跃龙门浪三级吾乡惊喜破天荒归见朋俦愈谦抑寳婺古郡名浙东往泛緑水依芙蓉如君入幕假途尔及今民事宜加工亨途万里才发轫掺袪勿使金樽空从今家声当愈大坐使宣氏崔卢同攻媿集巻四攻媿集攻媿集卷第五攻媿集巻五宋楼钥撰古体诗林和叔侍郎龟潭庄林和叔侍郎永康别墅龟潭庄以蜀中乌丝栏爲寄使赋诗而书之顷年曽记游花谿宗枢潭府谿之湄徘徊其上叹秀爽宜有英才瑞明时巖巖林公天与奇劲气不爲金石移少以六义鸣上庠游宦所至英声驰澜翻荐口彻旒冕通籍直上黄金闺出宰长城如卓鲁至今遗爱人歌之入朝一冠御史豸台纲振厉先光辉光宗圣度如天大俾承旧制形宸奎言所当言公不屈上喜抗直深倚毗歴居三院上横榻首尾独击及四期擢居小天不肯住远指章贡把一麾政成召节不旋踵神与淸涨促公归代言批勑节弥励藜藿不採非公谁竟以松班分制阃海邦虽陋不鄙夷抚摩赤子厪一稔功利及物难周知公方在台我立螭台省相望心事齐皇上初政公赐环我居青琐公紫薇时平论事同努力寄名雷霆如恐迟我求外补径投闲公亦出关喜相随受㕓亲见贤郡侯攀辕卧辙同旄倪公时自谓二宜去吏民犹诵三不欺棠阴蔽芾勿翦伐万人来往城南隄书来不复説余事颇言别墅躬鉏犁频年日渉愈成趣去家三里共游嬉首崇御札极尊合又以副墨登之碑非欲自诧稽古力铺张圣徳彰仁慈犹记殿上争挽衣咫尺龙颜犯天威坐以汉法当粉虀廷臣就列仍绅緌箧藏常裾不容毁如以折槛存轩墀公严十袭我书榜老臣追往空涕洟吾闻一潭浩深緑上有怪石形如龟是爲古丽最佳处地藏天作公发挥大谿横贯地坦平演迤明秀山四围十峯歴歴可名数余如芙蓉耸天涯独此一山亘里许中立壁峻难攀跻堂名娱老正东南比汉二疏公庶几海棠炫昼遶栏槛细数嫣红遍繁枝杂花满地秀而野何殊迂居洛师千嵗灵龟巢莲叶祝公耆寿登庞眉桃花源杳号霞隐木奴霜后黄金垂深可藏书旷可射初篁细香临月池狎鸥渚边鸥爲下观鱼梁上鱼不疑悬崖石横笋斜出拒霜爲城媚淸漪公既垂车弃轩冕鸿飞冥冥不受羁超然但欲适吾意抱瓮直欲心忘机我虽未到景略序尽録无心图画爲花朝月夕景何限想见晴好雨亦宜落霞孤鹜映西日多少空翠仍烟霏此虽见之咏不足强欲着语是耶非两守宝婺行或止无由往叩山中扉旧闻赵公访欧阳千里命驾如吕稽淸风明月两闲人万口犹传乐府诗我虽挂冠病双足颂系一榻当炎曦荷公虽若鱼相忘尺书时来自缄题屡索鄙书懒未暇又恐境胜难爲词兹来督我语益峻远寄蜀绢栏乌丝爲吾赠诗仍就写欲待相好无时衰想像试作髙堂赋身知难往心欲飞才固不多老更尽况此病瘁神亦疲不如及今爲公作语成不工不敢辞两家子弟向后日庶几二老同襟期次韵黄文叔正言送日铸茶龙图正言年兄寄日铸贡品且以东坡诗中妖邪奴隶等语爲病使爲直之既与佳客品尝比平日所得者絶不同仰叹鉴赏之精也细观坡公和钱安道寄惠建茶诗一时和韵反爲双井所牵后在北方和蒋䕫寄茶则云沙谿北苑强分别水脚一线争谁先又云老妻稚子不知爱一半已入姜盐煎人生所遇无不可南北嗜好知谁贤死生祸福久不择更论甘苦争媸妍则是此老初亦无定论似不必深较辄次前韵聊爲日铸解嘲以资一笑古人养老食而酳后人既饱须啜茗唐称阳羡顾渚茶惠建之名犹未省小团花矞云龙竞巧争妍动天聼要之造化生万物甘苦酸盐适其性古来水品多异同茶品知谁眞得正芽新火活善调汤种类虽殊俱隽永坡翁立论亦颇当一贬一襃何太勐北苑固爲天下最未必余茶尽邪懭越山日铸名最髙种在阳坡性非冷父老不堪痛摧抑待以奴隶心若鲠草木端有地所宜此品标竒惟一岭秖因杂取应人须寖使虚名成画饼坡公殆未识吾真真者如珠光自炯白头拾遗辨真赝非是容心爲乡井寄来双缶妙絶伦病新尝信侥倖七盌自煎成水厄笑看腹似支离瘿长生草我方髫龀时已复见兹草仲舅尉江阳奉亲颜色好牕门挂经冬蛛丝罩轻缟意爲霜雪残白花乃明杲世间三友外此有嵗寒操年至十七八童心如木藁随时到柯山逢人细访攷买之野人手何须访蓬岛尝爲伯氏寿作诗颂难老经今五十年得自江南道老我日就衰嵗月岂长保一笑哦子诗犹将伴棃枣又次王㳟叔韵仲冬方寒荔挺出仲夏方炎靡草死若将朝菌比大椿相去何啻千万里金芝僊草不可见长生之草畧相似少时曽识青青色今日得之乃真是天工矜悯轻丧生故出珍苖普相示若言神僊可学致自是未得养生理人爲天地最灵物野卉无情犹若此石间薜荔水昌阳巻柏生崖并葛藟是皆草中号长久末见悬空解葩蘂柯叶不改耐嵗寒土着青松那可拟不须丹砂访葛洪毋用僊方传李耳未知此种谁爲传乌有先生子虚子寄题阆风刘允叔月波浮海思乘桴拾月或挂席何如阆风僊渤澥坐中得隐几时观澜黏天四无壁淸夜水不揺孤蟾静沈璧飘风一过之波光湛空碧万顷玻璃田荡以黄金液我欲从之游尚恐一层隔何当携珍茶石井试余滴题杨子元琪所藏东坡古木东坡笔端游戏槎牙老气横秋笑揖退廉博士信酷似文湖州同倪正甫尚书游西湖灵芝寺临西湖倪正甫尚书曰此湖如贤者别久再见俨然如昨感其言而作旧说西湖比西子君言西湖似贤士于嗟契阔十五年一日相逢秖如此南山北山两髙峯春波灔灔摩青铜未能荡桨穷胜处倚栏一望开心胸老我挂冠隐田里岂知再见烟连水小须夏日醉满荷脱屣东归甘已矣赠犁春谢耕道归耕十三年此来殊欿然一犁正春雨君行欲何处我方买红船重归寻旧㕓君亦早归来勿荒负郭田访李国器于包山同登寺后山庵访客包家山相与登层顚嶙峋巨石中屈曲扶栏干夜来雨初过石罅时涓涓轻舆到冈头大江横吾前亭午潮方盛千艘散平川道人茅三间花木罗后先朅来汨京尘旷望爲洗湔山断塔层层西陵渺苍烟此道走邯郸归心更翩翩谢林徳久正字惠诗次韵老我甘投闲晏然十三秋兹来何所似反衣狐白裘京尘素爲缁梦寐思首丘低徊未成去黾勉终自羞久闻歌楚骚欲见知无由诗文惠盈轴一诵消百忧便当细论文夜雨同春蒭平生万事了此去复何求尚贪未见书痛洗千斛愁得此不翅足携归老先畴次韵东坡武昌西山诗党论一兴谁可回贤路荆棘争先栽窜流多能擅笔墨囚拘或可爲盐梅雪堂先生万人敌议论磊落心崔嵬向来罗织脱一死至今诗话存乌台凭髙望远想宏放眼界四海空无埃黄冈踏遍兴未尽絶江浪破琉璃堆漫郎神交信如在石爲窊樽胜金罍邓侯先曽访遗迹铭文深刻山之隈山荒地僻分埋没二公前后搜莓苔元祐一洗人间怨天地淸宁公道开玉堂同念旧㳺胜笔端万物挫欲摧时哉难得复易失弟兄远过崖与雷北归天涯望阳羡买田不及归去来我爲长歌弔此老恸哭未抵长歌哀盛山十二诗具在石刻而不见于诸公集中唱和之盛未有如西山者旧轴既不知所在后来跋语亦仅存録本尔辄不揣和韵以寓弔古之意仍效周益公用翰苑印章重叹二公俱曽佩此也次韵雷知院观音诗因叙家中铜像之详鼻祖家住江东邉推择爲吏心静渊朝朝趋邑过圯上时见暗碛光煜然平时奉佛心至谨建立塔庙崇诸天试令便介识所在退公始得来其前挥鉏去沙若有物微见铜像伤其顚须㬰衆覩全体见端严相好巧且坚迎归供飬备精洁我家旧物犹青氊铢衣飘摇俱梵相珠缨垂袅穿淮蠙虽非丈六黄金身他处像设无能先不知何人妙陶冶底用五色増华妍自兹累叶永爲宝如以衣钵更相传是时承平最盛际正在景徳咸平间画工难貌天人妙劫风不动神光圆益知佛教来已远徧满震旦尊金僊慈悲无量应成祷影响若与人周旋耳则闻音目可观此有妙理谁能诠寳光燄燄拥身后贝花叶叶俱成全顶戴天冠工莫及中有一佛立不偏有孙是爲乡先生决科衣冠遂蝉聨大父持䘮久庐墓曽以此事形碑镌起身月卿出为郡殿上寤主以一言易守乡邦凡五年宠光赫奕当政宣移至湖心值兵燬精庐灰灭因亡焉初闻诸父话遗迹兴叹欲见无因縁扬州伯父初赋归慨念孝感如参骞零丁募以十万钱里巷响应庆愈绵木工先爲小台殿居以古像旃后人事之加笃敬日袅香篆长蜿蜒衰宗幸有此竒特信知福利非唐捐安得东归奉香火晏坐终老甘三椽桃源图夷坚丙志载桃源图画事甚详曽茂昭尚书以所藏墨本题识其上后见遗余益信夷坚之説不诬作长句以谢桃源初传武陵谿靖节作记人不疑其先深避嬴政虐嘉遯与世真相违尚不知汉况晋魏子孙绵远无终期正如三韩有秦语传爲神僊愈难知桃林洞府渔人窥别有天地均四时意必智者塞其蹊不然将为世所羁后人想像作图画但见耋稚咸嬉嬉人家随处成井市畎亩颇亦分塍畦井鬼不照坤之维方士异人多崛竒筠笼二版坚如铁能刻景物穷纤微净室给以酒盈斗一昔图成了无亏同寮欲求第二本版忽震裂人已非夷坚志怪言歴歴何意今乃亲见之未知桃源有此否此事茫昧不可稽初疑长房缩地脉又似照影归摩尼巨丽写成阿房赋牵连貌出连昌辞采女细数七十二人言霓裳舞羽衣楼阁玲珑在缥缈其间恐有太眞妃刻画工巧世固鲜磨以嵗月或可爲彩鸾唐韵已甚㨗未见神速能如斯尚有渔舟傍阶墀咫尺安知前路迷天圣已踰三甲子何人寳藏至今兹南丰丈人惠墨本老眼増明失昏眵固知凡踪不可到一梦游僊犹庶几祕之十袭何以报赠子相好无衰时吴山井寒泉堂道流王徳正屡求呉山井记而临安图经所载甚略无可攷证赋长句以遗之钱塘东南一都㑹西湖宛在髙城外凿爲六井引入城唐相邺侯功尚在吴山横亘城中央左右江湖尽襟带寒泉迸溢淸且甘发自灵源匪分派天目两乳龙凤来秀气所钟此其最海濵斤卤润作醎安得一泉独滂沛四朝驻跸八十年民聚五方真衆大抱瓮桔橰万夫汲飞泉仰流筒吸快大旱不干潦不溢数里赪肩竞分卖人言神龙宅其下济物阴功至今在川泽固多资灌溉此井犹能济阛阓皇家徳泽如此泉福祚与之俱不改代书寄内弟耐翁总干我昔生外家半世犹相依至今连墙居日日相闻知诸表如羣从休戚眞同之耐翁生而秀爱惜从儿时文采既俊发吏才人共推低徊久选调毎毎爲叹咨兹行佐王人未到声已蜚邮置屡得书论事语益竒使长首推荐婉画多所资近观㑹稽编分析及毫釐益知足心计荐书徧诸司正欲助才选非敢请以私惜君年欲侵正以逺大期得书再三读惘然増愕眙非所望于子所言何背驰江湖两路间弄兵分潢池羽檄以时至庙堂日三思调度供军需发兵帀四垂吾事诚可虑彼亦安能爲岂曰白头贼指日当诛夷使子任贼冲尚望羽扇挥如何隔千里遽求奉檄归长沙屹巨镇洞庭渺无涯鄂渚屯重兵上㳺借兵威当思深逺谋胡爲先自萎此言及同寮必爲人所窥归以语闺门徒惊妾与妻无端使禀议在此何爲辞望子置私忧志立官无卑张巡起县令力抗百万师逆徒哽喉牙蔽遮赖涣濉韦寛守玉璧臧质全盱眙丈夫立节义有才尤当施杀身以成仁致命须见危读书不念此万卷终何禆但当安义命前定无参差勉哉尽所职造物不汝遗况复受国恩当与相维持今子仕髙沙偶然脱危机正须加义方岂应使同斯向也未得禄遑遑不自支既入红莲幕图进亦其宜今日宁爲民此乃无聊词归来事若定又思登王畿胸中空扰扰祸福不在兹倘能悟愚言便可知昨非着枕必安寝食淡甘如饴老誖非强聒鄙见不可移少安当毋躁通籍看金闺题汪季路家藏吴彩鸾唐韵后旧説僊人吴彩鸾日书切韵归毫端不应神速有如此令人至今疑稗官相传此事三百载谁知眞蹟俨然在笔精墨妙信入神间以朱丹倍晶彩法言初爲此韵时賸裒文字觉后知宁知遂经谪僊手讳字曽阙民与基经生矻矻尽精力摩以嵗月或可得动翰如飞犹恐迟一日一挥出心画神僊之説云渺茫僊凡配耦尤荒唐箫史弄玉乗凤去蓝田空説容裴航文箫之遇真是否岂比虚名传不朽五篇歴歴爲全书始信传闻是真有当时所直才五缗于今千金价未均十年盖有数百本未知几本传今人惜哉字画太纎细后日传之知几嵗秖今已有字不全欲镌翠珉固非易我踰七十方见之暂借一观聊自怡平生愿见心便足何必更谋身后爲隋开皇初陆法言与刘仪同等八人论具音韵烛下握笔略记纲纪至仁寿元年始成切韵五卷比之前人韵集韵略音谱等书已不羣矣后有郭知立等九人各有増加惟天寳十载孙愐唐韵最着今世所行广韵则皇朝景徳祥符重修遂至二万六千一百九十四言而集韵又在其后也今以广韵较彩鸾所书东有十七而此本止三字同有四十五而此止十九公有十三而此止于八䝉有二十七而此止于十二注文亦多不全况法言及愐二序今该立于唐韵之前彩鸾所书既名曰切韵又首书法言之序则其爲法言之切韵明矣传记已误曰孙愐唐韵今亦多以三书爲一或至谓广韵爲唐韵而彩鸾能书之是皆非也且五篇其四皆于其首书凡若干韵而于上声独阙序中辛得源偶言旁有阙文后人遽以东字足之爲谏议非也盖谘议云题汪宏甫三马图玉花流云照夜白开元尚想行天街韩李郑君俱已矣健笔谁能如顺斋枢密府雪后作故韩氏子舍也平生好流水雅欲临流赋涧谿或过之眷眷不能去青山围故乡不肯入城府宁知开八袠重来寻故歩势家遗故居传舍偶成寓轩楹立竒石巉巖髙丈许三面立屏障曲沼水深贮荏苒将半载未见有时雨新春积雪余檐声夜如注晓起推闲窻石穴水喷吐下穿玲珑余数尺成瀑布髣髴小龙湫虽㣲体略具退公辄对之相逢叹迟暮有客与同赏酌酒更告语虽云京尘深燕坐得幽趣悬崖挂长藤絶顶列佳树㣲风一披拂坠㸃纷无数吾方谋乞身信美难久驻未能写成图聊用赋长句谢文思许尚之石函广陵散谱余好弹广陵散比见周待制清真集序石函中谱叹味不已念无从可得文思许尚之中行云家有此本后自武昌録寄深叹雅尚又以知然诺之不轻也因作是诗以谢之叔夜千载人生也当晋魏君卑臣寖强骎骎司马氏幽愤无所洩舒写向桐梓慢商与宫同惨痛声足备规橅既弘阔音节分巨细拨剌洎全扶他曲安有是昌黎赠颍师必爲此曲制眤眤变轩昂悲壮见英气形容泛丝声云絮无根蔕孤凤出喧啾或失千丈势谓此琵琶诗欧苏俱过矣余生无他好嗜此如嗜芰淸弹五十年良夜或无寐向时几似之激烈至流涕素攷韩臯言神授託竒诡别姊取韩相多用聂政事近读淸眞序始知石函祕贤哉许阿讷自言家有此文君昔寳藏人亡琴亦废荷君重然诺写谱远相寄按拍三十六大同小有异此即名止息八拍信爲赘君远未能来我老从此逝何当爲君弹更穷不尽意韩文公听颍师弹琴诗几爲古今絶唱前十句形容曲尽是必爲广陵散而作他曲不足以当此欧公以爲琵琶诗而苏公遂櫽括爲琵琶词二公皆天人何敢轻议然俱非深于琴者也丁卯夏秋间尝有一词谩録呈所谓激烈至流涕者也正声第一拍名取韩相第十三拍名别姊又一本序五拍亦有名第一拍名井里史记刺客传聂政轵深井里人也刺杀韩相侠累有姊曰荣韩臯知叔夜之託于神授以避祸而不知名拍以聂政事又以见古有此曲也鲜有知者故及之王叔达以尉彭泽潜玉洞述见示书巖已竒甚潜玉尤伟哉李君漫盘谷元子空峿台神不得自祕天应爲君开渊明如得此应不赋归来题董亨道八景图钱塘怒涛天下无谁将尺纸爲新图贺家湖上如镜净屡向烟波逢钓徒彩虹横卧吴淞上洞庭一螺浮具区亦曽泛舟彭蠡湖插立千剑名大孤庐山髙哉不得到歴歴五老联香炉上钟下钟夹湖口半江淸浊泾渭如多景雄据金焦间夕阳㣲照海门山其余知名不知处赤壁但歌前后赋江汉至鄂始合流黄鹤楼前鹦鹉洲潇湘见説青如染道林岳麓横淸秋我欲远逰嗟暮齿蝶梦翩翩漫千里但欲絶江寻越山归老故山吾已矣鱼计亭平生信天公頽然不作计顾我虽非鱼想见亦相似潜深本其性鱼亦非有意浮阳或在渚不能终自祕或爲饥所驱危机在香饵轻丝引纤钩性命困刀几鱼以味得烹我以名自累安得两相忘容我从此逝跋卢申之所藏韦偃三马名画记言韦鍳工龙马妙得精气从子鶠善小马有小马放牧图传于代思陵亲爲再书尤爲可寳申之求诗感而有作嗟哉马之生驰骤乃其性一爲人所羁寸歩不得骋局促闲廐中专俟圉人令调服无踶啮始可用朝请战骑冒锋镝或致陨其命绣羁非不华金狨号爲盛青黄木之灾此亦马所病立仗尤贵重一鸣辄斥屏何如在牧时卧起玩烟景丰草胜刍荳淸波恣㳺泳韦侯擅笔精幻出无人境思陵赐珍题昭回光炳炳身方缚名缰三年慙负乗细窥乐寛闲悠然动归兴宇文枢密借示范寛春山图妙絶一时以诗送还范生本以寛得名不学关仝与李成笔端自出一机杼理通神㑹真其能横披小轴屡到眼颇亦时能辨真赝未见弘大如公藏茂树乔山春烂漫此图不是江南山寒空青嶂疑商颜髙髙下下几佳处庄家时有茅三间桥梁楼观各有趣一夫驱驴何处去安得随入杳霭间布袜青鞋踏空雾近山忽断见遥碧天涯一望无中极胸中丘壑谁测知铁屋石人惊笔力鹅谿六幅髙堂空终日对坐心神融看罢爲我卷还客自此归余境梦中钱文季少卿以蜀中织成山谷书庐山髙爲寿次韵七十衰翁年愈髙意气销尽湖海豪平生万事不翅足但欲乞身归故巢几番挂冠不容去归梦屡渉沧浪涛纵使不去岂能久命如藁叶风将飘一阳来复值初度方念吹棘心夭夭何期老友加记録乃爲衰朽亲挥毫庐山髙哉山谷字蜀女织就新冰绡安得东归抱四絶双凫飞舄追王乔张图痛饮信一快更须传寳留儿曹庆朝非远却图报别当作颂齐崧髙以太湖石响板爲文季寿太湖中心洞庭山千巖万壑髙孱颜风涛舂撞自太古漱成乐石如雕剜玲珑中空穷变态奇奇怪怪罗沧湾良工巧手琢威凤片云承足同飞翻叩之五声八音足疑有僊风揺珮环月卿蜚声塞宇宙文如九苞瑞世间秖今在治眞若凤朝阳一鸣闻九关先从鹓阁掌帝制径上鸾台领朝班徳既不衰石不泐祝公遐寿如彭籛次韵章枢宻赋吴彩鸾玉篇文箫蹑彩鸾夜半恐不逮山深忽唿名惊喜不得退僊谪无所逃士贫何可耐乃以三生縁遂爲二姓配至人与凡夫伉俪岂其辈鬻书以自给细字如玉碎一一存楷法明珠蔑瑕颣初出鹣比翼久若鱼同队终日了韵编心画亡罣碍人间八百本终古知敬爱玉篇尤可珍何必赠杂珮倘邀千黄金虽贫亦当贷摩挲惜见晚老眼看茫昧墨妙饶精神笔劲含姿态次第部居中盘曲法库内九龄美风度孟博信淸裁书拙无合作见此増愧慨尤物难久假雪牕暂相对遗踪虽已邈眞迹俨然在辄效西子颦小楷书牍背题太乙宫武林山赠易髙士易居求赋武林山日困尘劳无暂闲我求挂冠欲归去念此诗债须当还武林山出武林水灵隐后山无乃是此山亦复用此名细攷其来真有以天目两乳到钱塘一山环湖万龙翔扶舆磅礴拥王气皇居壮丽环宫墙湖阴一峰如怒猊势临城北尤瑰竒吴越大作缁黄庐爲穿百井以厌之从来有龙必有珠此虽培塿千山余中兴南渡爲行都崇列原庙太乙庐曽因祀事来登眺阛阓尘中有圜峤薰风时来洗袢暑緑树阴阴隐残照我得暂来犹醒心羡君淸福住年深长安信美非吾土倦翼惟思归故林寄题王以道兰墅百卉生深林无人皆自芳楚骚发妙意惟兰乃能当我欲效潞公賸种坡之阳不须强披拂风来味愈长君乃先爲之滋畹双雁乡正欲生阶庭聚书教诸郎父子自同心久之不闻香老我行西归一造君子堂勉哉笃义方双雁看高翔蕉菴杂言环植峦蕉数十株幻成方丈一屠苏几重青苍两边合四壁穿空一物无早凉日薄坐其下爽气肃飒风来徐此爲天下易生物不多嵗月眞可庐王恺谩夸紫歩障石崇安得青珊瑚寓居得地不亩许好事便可传规模顾余老矣岂久处后来得此自足娱若谓霜雪成摧枯琼台瑶室今何如攻媿集卷五攻媿集攻媿集卷第六攻媿集卷六宋楼钥撰古体诗石时亨饱山阁干道七年冬见时亨相与登饱山阁淳熙七年秋又过之今三十有三年矣时亨书来索诗老矣日困忧责之重应酬之繁何处有此慨念旧游况昔止斋陈君举洎薛象先诸公往来必游焉此阁名因以传黄文叔则又里人也存者无几併于末章见之率尔有作芜拙媿甚层层得好山是处足饱看君眞乐山者心地尤平寛生长山水县惯见青巑岏筑室欲饫赏凭虚着危栏天亦遂君意俾君老其间场屋早得名晚始就一官官又不得进甘心乐瓢箪官少家食多知更几暑寒朝见山岚髙暮喜山云还山气日夕佳秀色几可餐晴雨各变态雪月更万端于山真属餍清明流肺肝膏粱与刍豢与世殊咸酸久矣谢世纷屏息专内观鬓无一茎白八十颜如丹所得不既多愈饱天不悭此阁本不华何处无此山苟为名利驱人境无相闗吾乡山苦逺可望不可攀东楼快登眺耸翠罗烟鬟年来勇欲归匏系未许闲君索饱山诗南明恍在前十年两访君共醉苜蓿盘向时多名流与君平生欢秖今几人在一见良独难叔度镇金陵道衡处瀛壖旧游如晨星相望可长叹归梦遶故丘非晚再挂冠何当泛剡谿往从子于盘林徳久祕书寄楚辞故训传及叶音草木疏求序于余病中未暇因以诗寄谢平时感叹屈灵均离骚三诵涕欲零向来传注赖王逸尚以舛陋遭讥评河东天对最杰作释问多本山海经练塘后出号详备晦翁集註尤精明比逢善本穷日诵章分句析无遁情林侯忽又示此帙正欲参攷搴华英属余近岁方苦疾笔砚废堕几尘生尝鼎一脔已知味始知用工久已成况复身到荆楚地详究兰芷闻芳馨前此同朝幸相与锦囊诗文为我倾惜哉不早见此书病中欲续神不宁年老耄及屡求去倘得挂冠早归耕尚当一一爲寻绎期以爝火禆明星谩挥斐语塞厚意深媿所报非琼莹赠黄真䕶道人游茅山少年曽上三茅山千巖万壑穷跻攀烟霏空翠不可状弟兄聨骑欣清闲囘头五十有余载至今梦境犹班班初从崇禧入僊境元符玉晨纷幢幡草庵精舍不知数各占山麓清溪湾蓑衣相见黑虎谷苍然白发犹朱颜延之土窟款清论桃皮酿酒无留残达道所居更奇絶万山开豁如重闗一山巉巖似笔格耸秀正矗湖中间白马真人尚生气长史旧井藏余丹异石若碎还复合豢龙几处多澄澜华阳洞门闭巳久传闻亦有游其藩抚掌浮沤涌如沸僊人捧石手可扳最奇无如大茅峯千寻直上天市坛中峯小峯如雁行下视堆阜罗烟鬟三君司命时归降往往天风吹珮环人言春日羽衣㑹胎禽终日来飞翻玄帝大鼎秦皇璧丹砂六千在流泉地无虺虎与荆棘但有衆药堪延年洞天凡踪不易到我欲再往良独难有时慨想旧游处陟冈惘惘涕爲潸江夏僊人有僊骨卓尔抜俗甘瓢箪揺铃真能彻帝所挥䦆自足驱神姦曽入金华访初平今往地肺求洞元游经都城道价重拂袖忽厌拘尘烦径登紫芝绣衣亭咫尺衆真相往还神僊渺茫信可学秖恐涓尘天意悭但见茅君极僊品谁知求道越岨艰至今丰碑载钖文舟堕千剑如指弹君得此居宜勇进勿使学歩讥邯郸我欲休官未容去归梦遇觉多愁叹终当挂冠四明隐扪萝采石纫芝兰江东日暮云生处安得羽化同霞餐舅氏适斋汪公尚书慕香山之髙续达哉行集香山诗句次韵脱衣典酒曲江边不作闲游即醉眠大扺浮云何足道生理何曽得自全朝廷雇我作闲人髣髴缗钱三二千一种共君官职冷收得身来巳五年五年炎凉凡十变老后谁能惜酒钱尘缨世网重重缚七十八十百病纒千万人中无一人自喜天教我少縁六十三翁头雪白贫家强健亦天怜毎愧尚书情眷眷为君一醉一陶然其间气味多相似犹在病羸昏耄前月夜徐行石桥上累累栋宇相连延岁种薄田一顷余薄产处置有后先更无俗物当人眼游鱼泼泼荷田田为君举酒歌短歌不妨兼有散花天适斋示池水大篇效元白体相答适斋一片心世人难与比少时发此念乐施到暮齿婚姻成者衆葬埋不知几义气追古人仁风动桑梓利益及物物方便形事事先正有此言源流固有自外家有天池清波照丛桂来者不问谁小大听盈器及其旱将涸一雨复清泚我舅为欣然作诗自言志平生欲济人往徃多割已向来俸可分挂冠踰一纪心勤力不逮不得尽如意安得有赀财如此池中水来求则应之吾心斯足矣长篇笔余力亹亹遂满纸病足正僵卧三诵为之起韵险不容次愚言不能止公曰汝答我只用元白体公心与天通言合孟轲氏菽粟如水火此意岂不美黄金土同价但恐无此理求水易足用近止及邻里上不过饮食下亦止濯洗求财则无厌来不问逺迩应者力巳竭求者殊未巳有如一富翁独处百家市始焉逐什一贫富本相济余波被四邻人情皆可喜久之责望重争讼随谤毁不言理曲直但谓富者鄙尧舜有至仁独病在博济所以汉昭烈其言有深㫖富者民之怨百万辄散弃贫富各有分取予尤不易生长在舅侧义事熟于耳颇亦知为人缓急力不计舅言出于仁甥言裁以义二者若不同同归于一际爱苟无差等兼爱几墨子岂惟道非中安有力及此仁民而爱物要自亲亲始适斋约同社往来无事形迹次韵舅氏年益髙何止七十稀神明曽未衰发黄齿如儿义概同古人闾里咸归依度量海深阔仁爱佛慈悲居然三达尊后生愿影随为作真率集率以月为期平生持谦柄自牧何太卑善学柳下惠不欲慕伯夷一乡有善士收拾畧不遗以此娱我老今是胜昨非何必汗漫游据龟食蛤蜊但欲客长满痛饮真吾师乡党既恂恂朋友亦偲偲凡我同盟人共当惜此时间或造竹所宁容掩柴扉耆英古有约不劝亦不辞此意岂不美谨当守良规达哉杜陵客从他人见嗤代魏丞相为钱参政夀天台杰立沧海东古今名士长相从神游八极司马子掷金作赋孙兴公松牕先生千载士文价道骨相与同芙蓉为裳兰为佩一笑坐断千山峯向来羽扇挥羣雄貔貅给使如奴僮淮南草木识姓字烽燧一扫邉庭空勲名嵬峩谢不有天子神圣非臣功黄扉安坐断国论精神自折千里冲东山之志意不改归来碧落称僊翁调元老手自燮理鬖鬖緑发双方瞳苍生颙望谢公起中兴事业须宗工新冬五日记谷旦霜余和气囘春风门墙老生系郡绂欲借夀斚斟吴松祝公夀考与家世山河带砺俱无穷代仲舅尚书赋江山得助楼江山信美非吾土王粲登楼意凄楚丽谯井干髙则髙未免绮罗相滓汚君家华屋照城隅丹壁重重不知数谁令作此三层楼雪嵴干霄千尺所几番贻书来索诗只许归田为君赋快哉今日真得归无复黄尘涴巾屦试凭栏干俯人世城郭村畦可枚数四山云物任卷舒大江波涛恣吞吐晓看红日上沧溟夜见冰蟾转天宇四明山水秀东南秖恨青山不肯入城府我家朗朗屋百间欲创一楼兄未许羡君轮奂日日新鼛鼓一声纷郢斧眼明见此髙突兀骚人当得江山助我久欲归未得闲门巷相望才尺五赋诗幸不负前盟但惭笔㡳无风雨从今造门不复问主人醉倒楼上君莫嗔代求子绍上魏邸夀诗皇家基业天与隆金枝玉叶槃石宗我皇圣徳摩苍穹朱邸森列庆所钟仲氏吹箎何雝雝云梦八九罗心胸羣经读遍巾箱中笔端豪气舒长虹殿前玉佩声冬珑天人眉宇辉宸枫大名起魏茅土封黄旛豹尾双镇雄宣城名郡烦凭熊政绩越过黄与龚楼前叠嶂横云空佳句不减玄晖工贤王易镇甬水东阳春有脚皆仁风百蛮面内文轨同坐清聚蚁驱屯蠭碧海万里楼船通天子神圣非臣功薰风入弦槐阴浓新荷泛緑榴花红晓来佳气飞青葱惊诧野老田家翁箫鼓动地光融融堂上帝子方雍容清旦燕贺簪笏丛负弩小吏随登龙由来降灵自神崧难老何用齐乔松年年箕翼夀两宫捧觞戏彩俱无穷代毛崇夫贺妇翁黄圯老生朝东都竞风节清裁称巨贤焱驰不自定相与扶其顚独立黄征君道周性具全辟举既不就言论亦无传当时论笃士比之孔与颜陈蕃为三公自媿不敢先丈人岂苖裔徳髙静而专不清复不浊量陂渺无邉学问粹然正师友承渊源词章玉无瑕作者当摩肩向来登王畿悟主在一言校雠天禄阁朱黄手自研郎潜不啻足肯羡岁九迁清朝奖廉退擢居西府员膴仕皆坐致髙懐越拘挛出乗使者车径归卧林泉出处无戚欣鼻间栩栩然谢公恐未免召驲行着鞭松山介闽浙淑气常蜿蜒隆冬正凝沍爱日囘春妍悬弧庆生申飘若区中僊僊风自难老何须记椿年贱子託枌榆扫门如宿縁叨在玉润选得窥乐广天川涂阻拜夀舂容陈大篇孺子倘可教愿受书一编赠吏部夀诗集老杜句刺史诸侯贵春城海水邉层城临媚景水合数百源山色佳有余云门吼瀑泉游山忆谢公频游任履穿三寸如黄金朱橘不论钱潇洒到江心石濑月娟娟翠华拥吴岳谁扶黄屋尊御榻在嵽嵲佳气拂周旋多除南省郎一麾出守还城中贤府主今之黄颕川笔落惊风雨谈论淮湖奔羣书一万卷分明在眼前老气横九州黄鹄摩苍天歴职汉庭久磊落映时贤否臧太常议正直朱丝弦东下姑苏台戮力效鹰鹯谒帝似冯唐明公独妙年列宿顿辉光馨香粉署妍卿月昇金掌等级敢比肩巢许山林志虚心味道玄此邦承平日接近与名藩时节立复度水旱其数然百谷漏波涛狂风大放顚江流气不平地轴为之翻人烟眇萧瑟茅茨寄短椽凋瘵满膏肓诛求何多门至尊方旰食鸿雁美周宣平生方寸心穷年忧黎元恐辜明主恩筋力不辞烦晨趋阊阖内应对如转环制可题未干御札早流传斯人亦何幸巳闻动行轩滞务兹一扫烦苛法令蠲抚飬甚分明连樯并米船蜂虿不敢毒歌笑轻波澜骄阳化为霖江鸣夜雨悬公镇踰歳月人安若㤗山且如今年冬祁寒为之暄萧萧理体静迥出诸侯先何时降玺书谁能叫帝阍丝纶实具新载渥照干坤借问今何官蓬莱汉阁连鸳鹭囘金阙㑹是正陶甄煊赫旧家声风流今尚存严家聚徳星文雅见天伦曽参与游夏寔为亲弟昆潘舆送喜频堂后自生萱国与大名新中堂有神僊令子各清标芝兰叠玙璠今朝乌鹊喜僊鹤下人间甘作老人星晨霞朝可餐但求椿夀永何曽借偓佺献寿更称觞肃肃秩初筵烂漫倒芳樽华烛蟠长烟清朝燕贺人佳句染华牋吾非文人特不敢废诗篇顾惟鲁钝姿喧争懒着鞭出游翰墨场常受衆目怜尚为诸侯客坐客寒无毡未见有知音非理谁与论始知贤主人见我颜色温包蒙忻有击豁达露心肝窃效贡公喜兼尽賔主欢吹嘘人所羡推毂期孤骞琴操七月上浣游裴园醉翁操茫茫苍苍青山遶千顷波光新秋露风荷吹香悠飏心地翛然生清凉古岸揺垂杨时有白鹭飞来双隐君如在鹤与翺翔老先何处尚有流风未忘琴与君兮宫商酒与君兮杯觞清欢殊未央西山忽斜阳欲去且徜徉更将霜髩临沧浪和东坡醉翁操韵咏风琴泠然轻圆谁弹向屋山何言清风至阴徳之天悠飏余响婵娟方昼眠迥立八风前八音相宣知孰贤有时悲壮铿若龙泉有时幽杳彷彿猿吟鹤怨忽若巍巍山颠荡荡几如流川聊将娱暮年听之身欲僊弦索满人间未有逸韵如此弦楚辞雪谿僊隐余读丛桂堂记而知双流宋氏之盛观登科记而知四川类元正仲之名忽过余于寂寞之濵问其所以来则懐阆风之绶而访其大父阆中君雪谿之僊踪也其详见于杨献子之记矣又言其先君讳庶俊特多才艺阆中素所钟爱年止四十于是时正仲之生始九阅月尔少长女兄淑仲告之曰汝之生也卜人曰弃之先君不然取洪范攸好徳之言作诗以名汝谓夀富康宁考终是有命焉惟好徳在人爲可勉诗末以世科爲属自尔刻本誓断絶世故将从雪谿爲物外游不幸志不克就汝其识之则又泣曰先君巳矣大父之来四明不知其果何在万里来游志在此也余闻其言而哀其意爲作楚辞以招之君之生兮天之西望雪山兮名之以雪谿君之游兮海之湄隐于雪窦兮杳然何归子从其父兮孙访吾祖子志不遂兮孙之心良苦嗟嗟阆中君兮弃家而逺游蹇胡为乎不久留其遂蝉蜕尘埃而僊耶其亦肥遯得道不死而隐于四牕之幽耶扪萝以寻于烂平兮既不可见莽白云之廿里兮欲进兮焉求青櫺兮实繁莎罗兮花稠鞠侯兮相与羣白鷴兮啸其俦谓为逺兮何景物之良是谓在迩耶将径之何由肖君像兮兹堂谨奉尝兮良畴君其来兮庶几其见之君之不来兮徒相羊以夷犹攻媿集巻六攻媿集攻媿集卷第七攻媿集巻七宋楼钥撰今体诗姚江髙风阁不从文叔作三公归着羊裘大泽中石濑钓台非故地云山江水自髙风烟迷宿草古遗恨树拥危楼新奏功僊驭飘飖疑不逺翩然独鹤度寒空夜坐重云烟雨日冥冥柱础流津意未晴赖得谿风送云出放开山月照人明纷纭世态长松影荏苒时光流水声坐乆萧然转琴轴为君更作九臯鸣山阴道中昨望山阴古道中蕺山直上最髙峯今朝更踏山阴道郄向云间认八松卷上疎帘莫放垂迎眸景色自淋漓有云更觉千山秀不雨争知万壑奇古道经行尽遗迹羣贤风度想当时奚囊莫怪新篇少应接山川不暇诗兰亭别于果乡山隂巖壑妙人寰十载扁舟空往还赞府端能慰牢落连朝相与上孱颜龙盘鳯翥无奇画霞蔚云蒸有旧山弔古凄凉更离别满懐秋思到眉间早行水余枯枿尚栖苴催促征夫趁晓鸦细路缭山穿乱石轻舆掠树得飞花柔桑弥望两三里脩竹深藏四五家径处不容行客恋可怜一歩一天涯水涨乗小舟一番冻雨洗郊丘冷逼征衫四月秋只喜青山泻悬瀑不知黄潦涨平畴登途已厌频舆轿得意何妨且榜舟处顺安贫聊自适未应坎止愧乗流绣川道中伏波莫作贾胡留雨意垂垂未肯休不惮征衫有㣲湿只愁平地又横流行人自厌冲泥苦野老方当得意秋倦仆如何致千里登天徒笑传鸣鸠过苏谿处处谿环舍家家石累墙有时逢老稚无事只耕桑野色撩诗思村醪引醉乡山川巳如许急雨更斜阳东阳遇雨万壑千巖巳饱看更寻佳处为开颜无端早上一番雨遮尽东阳县里山即事雨外山光淡烟中草色鲜断桥依古岸流水自斜川紫椹余桑表青藤遶树颠人情兼物态只合付天然荆坑道中古涧随山转征人趁水行悬崖当歩险空翠逼人清石路无寻直沙田不亩平千巖得一二亦足慰平生冯公岭百级山田带雨耕驱牛扶耒半空行不如身倚市门者饱食丰衣过一生括苍烟雨楼莫为看山只凭栏逺懐犹恨两山间坐深却得无穷趣秖看平川一半山晚歩少㣲阁落日谢虚阁横琴相对闲片云将急雨一笑失前山夜坐烧香台长昼苦炎热夜分凉始生电中千嶂立琴外一蛩鸣急雨催诗思遥空答鼓声谁知囗府地得此意凄清即事睡重不知晓山髙意得秋风来巳落叶潦去怱中洲幽閴素所愿登临尽自由濒溪千万壑何日上扁舟小雨好风先雨到危栏却送残云过别山不用开襟强披拂自然凉意满人间烟雨楼夜坐暮霭横空黯未收晚来凉动满懐秋澹云影里千山月残角声中百尺楼参坐共为文字饮髙谈不见古今愁夜阑半醉意方适径欲乗风汗漫游晚自拟滁亭转烟雨楼听角两寺疎钟夹岸闻荒烟无数乱前村山衔落日云生彩谿熘孤舟水不痕虫羽凄凄鸣绿暗星晖隠隐照黄昏欲归重到层楼上更为梅花一断魂重阳佳处逢佳节宁辞望眼劳有楼皆眺逺无日不登髙野栗炊新秫寒萸泛浊醪黄花何太晚篱落上萧骚北行雪中渡淮风卷清淮夜不休晓惊急雪遍郊丘坐令和气三边满便觉胡尘万里收瑟瑟江头辉玉节萧萧马上㸃貂裘归来风物浑相似二月杨花遶御沟泗州道中宿雪助寒色相看汴水濵轻车兀残梦羣马溅飞尘行役过周地官仪泣汉民中原陆沈乆任责岂无人灵壁道中古汴㣲流絶余民尚孑遗髙丘祠汉祖荒草葬虞姬垓下空陈迹鸿沟怆近时膏腴满荆棘伤甚黍离离陈留柏驿门深闭柏参天月可中庭夜影圆人静好风喧客枕坐令归梦到林泉相州道中千古兴亡一梦惊就中物理似持衡茜花空染朝歌血荒草犹祠羑里城但见反身知自咎谁言修政欲相倾知音只有昌黎操臣罪当诛主圣明即事行尽穷边岁亦殚倚门应是念衣单宁知今日幕南地不似去年江上寒乗马惟欣日可爱逢人长説雪初干三衾四袄半无用何必重歌行路难腊月二十五日大人生朝去年沙岸倚归舟今日驱车古涿州綵服难陪莱子戏巴词应付雪儿讴客途行及五千里夀宴须开十二楼南望飞云天様逺太行山外乆凝眸初出燕山去国三千里还家第一程都缘人意乐便觉马蹄轻落日催心速飞云逐望生莫嫌归去晚犹得趁清明春雨石斗微㣲覆浅沙兰丛短短茁青芽春花着眼未云乆花事于人渐有涯漫漫平湖接逺天蒙蒙细雨湿轻烟野桥横着草深外何处渡头人上船送人之官池州春空吹雨作余寒去去扁舟不可扳伊昔曾游三大水到今独记九华山想君脉脉征途逺属我悠悠梦境闲囘首江山固无恙懐人倚待好诗还春游遇雨公子喜青春欢游弗厌频乆晴都不问好雨郄成嗔桃杏红方入禾苖绿未匀请君停杖履俯念耦耕人粮料院葵向亭结屋苍崖昼不譁崚嶒乱石遶帘牙涛江渺莽三千顷烟瓦参差百万家雉堞环山余暮雪龙楼耸阙焕朝霞登临可是望都省但有葵心向日华廨舍小轩衮衮羣山尾横牕更此岑尘埃遮物外风物宛山阴作吏何妨隐寻山不用深居然一丘壑便足快登临尺五亭旧説城南社今登山外亭宫墙步可到御柳望中青引啸千巖响哦诗过鸟听曲栏频徙倚归思渺东溟挈从子涤归乌戍外家五年不泛浙西船今日重来倍黯然苇席不重寒刺被菱歌孤唱月揺川吚哑回橹凫鸥狎来往轻帆风雨便㸃检湖山固无恙鸰原遗恨到黄泉乌戍道中田在港西家港东断桥春水步难通束芦挟瓮稳来去不碍小船分钓筒重阳寄雪牕从叔秋意未教篱菊知不妨乌帽着风吹絶怜对酒君归矣更欲登髙谁共之风雨满城千里梦茱茰缀席一年期君非俗物败意者莫爲催租便不诗次伯舅汪运干所寄韵遥忆牢之舅功名志欲成离思满方寸望眼费双明揽笔四愁咏登楼千里情贤劳休自叹幢下本书生佛日山晓出都城暮入山杖藜萧㪚易开颜松风五里未行尽隠隠疎钟紫翠间游香山次王正言韵四山过雨翠光流境胜心闲自㸃头野鸟叫春多格磔晚风吹鬓故飕飗三年几作旧山梦一笑喜成今日游独叹寒泉本无意强随机械走溪沟过西兴几载京尘涴客裘江村乍入倍清幽柔桑穉麦寒犹在流水落花春又休苍狗浮空惊易失白驹过隙若为留细思谁似垂纶者寘酒烹鱼百不忧携家再游姚江又作泛舟行浮家一叶轻潮生江外晚月比夜来明云尽天容彻风髙水气清五湖乘兴去何苦慕功名渡扬子江豚吹浪雨飕飗望断天涯人白头一舸乗风渡扬子数鸥导我过瓜州晓雾晓雾冥蒙水拍堤稜嶒乱石与云齐扁舟不用兼程去到得稽城日巳西登蕺山晚歩蕺山上休辞脚力穷八松不碍眼万里欲乗风逸兴浮沧海髙歌彻太空羲之不可见犹得想胸中永嘉试院谢曾使君送酒一帘疎雨洗尘埃满架酴醿自在开正恨烹茶杀风景忽惊门外白衣来脱身场屋几春秋故歩重寻我自羞闭置有如三日妇画成应遣一生愁与钱谁是老司业送酒更无贤郡侯掩巻出门花下坐真成一酌散千忧木藴之国博迁居寄斋今日又迁居门巷相过五尺余王子何妨借人屋渊明不必爱吾庐大千眼里无非寄三十乗中皆是书祀灶卜邻无用尔柢今天上有锋车名大人称屈心闲我自余言诗今子贡作赋古玄虚鳯沼定平进鸥盟殊未疎潭潭府中去只作寄斋居次南真宫龚道士壁间韵幽舍足留客疎篁不用林相过几樽酒清坐一瑶琴野鹤伴僊隐闲云寄此心黄冠如有许来者爲低簪送乐清姚令行可长官清政玉无瑕卓鲁循良不足夸前席有期吾党喜挽须无路邑人嗟才髙雁荡千峯石惠足河阳一县花欲信三年浑不扰游山今日始携家入雁山过双峯眼前未见古龙湫望望前山景自幽红日一门千嶂晓翠峯双耸半空秋风髙落木无邉下气劲闲云逐处收要识雁山真面目直须霜后一来游灵峯老笻扶我转林丘直到僧房最上头地拥双峯遮胜境天分半石閟灵湫空中大士澹相对山罅清泉空自流人谓石崖宜置我不知来此有缘不龙湫地耸峯峦秀天开气象寛九霄银汉落千古玉龙寒壮观供尊者幽居称冷官何时遂肥遯不厌白头看又次王瑞安韵云锁千峯碧泉飞百尺湫山蹊惊险絶洞府足深幽谷静揺虚箔巖髙卧老虬贾胡还似我到处輙迟留忘归亭一峯凛凛插烟霏谁筑新亭占石矶标榜未应专一壑此山何处不忘归登马鞍岭轧轧轻舆上马鞍半天岚翠逼人寒从教宿霭迷清嶂明日晴空取意看游西山次范丞韵东风吹我上西冈更觉僧房白昼长草色巳翻新岁碧梅花秖是去年香好山围绕屏三面野竹萧森玉数行千里同游逢范叔绨袍他日未相忘喜雪晓风吹起雪漫漫来兆丰年喜有端玉树琼枝无限好雪牕髙阁不胜寒直疑天上梅花落莫作人间柳絮看我欲乗风游汗漫倚栏空自羡飞翰同年翁处招游北山次韵不嫌屐齿碎莓苔秖要吾人得得来见説飞泉髙落涧待寻曲水作流杯竹林素约羣贤集鸡黍相过一笑开政恐清游自忘返不应空棹酒船囘支茂先烟蓑亭人生逆旅困风波大似寄居鹦鹉螺月白江空无一事不须更作钓鱼蓑红梅南枝零落北枝残失喜新蕤苦耐寒莫道北人浑不识南人几作杏花看秋意次林致甫宗丞韵河汉秋来浄飞星一㸃过好风吹暑尽疎雨送凉多纨扇收圑月桃笙卷细波自知恩到骨欹枕梦无何送春飞花一片减风光不待红稀意巳伤今岁余春能几许浮生此日更须忙陇头有雨麦初秀林下无人兰自芳夜倚疎櫺诵佳句好风如水月如霜花披催蝶舞柳暗受莺迁过眼忽新梦囘头谁少年溪云随笋供山雨近梅天诗思正无赖一声来杜鹃病目初愈张子家有诗次韵年来视物隔褷䙰秖有昏花似退之强起归鸿聊自放妙穿悬蝨恐难为相亲黄奶交亲絶见代青姑事寖危写照苦添云蔽日不应更诮虎头痴许深父饷酒覆于舟中千里贻书慰寂寥更将尊酒饷今朝先生忽巳成乌有用事何因见白超醉里谩思鲸吸海梦囘谁悟鹿藏蕉何时痛饮论心曲云满江东望眼遥送朝臣济宰湘潭君向潇湘忽语离江城离思乱云飞传闻楚俗尤凋瘵勿以秦人视瘠肥宰县要寻行志处监州空有负丞讥此行得句须频寄直到衡阳有雁归即事芸芸物态见天机静里工夫得细㣲堦下秋红千万㸃游蜂一一採香归正月庚申朔春来节物一番新今岁仍逢腊里春莫讶连宵清不寐秖缘守歳守庚申国清寺夹道青松引客来五峰双涧拥楼台丰干饶舌留公案隋帝遗书暗古煤最喜亲知来里社真成春月上天台阴云扫尽寻幽去佳处端疑为我开山中懐仲兄雁山曾御九秋风更喜春深到此中芳草絶怜随意绿野花真是映山红未知方丈景何似直恐桃源路巳通起听朝鸡无恙否兹游恨不与君同天台道中口占路上人家短竹篱缫蚕刈麦自熙熙可怜日对千寻瀑不解闲吟半字书宿仙居民家投暝人家欲睡时雨声不断水平池囘头已过三江渡醉看车中总不知寄管仪通判并同官执别僧房日未斜别离愁绪满天涯清宵巳落柔桑叶小雨顿开乔麦花醉里不知身是客酒阑无奈客思家凭谁寄语三夫子归路还须好句夸赠寳藏老道源骨相昂藏涧厎松平生禅窟尽从容几年大隠清晖阁今日来瞻独秀峯打破画瓶无罣碍大开饭店喜迎逢今朝且逐征途去何日重来听晓钟过苍岭黄云满坞沙田稻白雪漫山荠菜花路入缙云频借问碧香酒好是谁家崇朝辛苦上孱颜泥径初平意暂闲苍岭东头移野歩眼前便得处州山婺女极目亭危楼雄据郡城东扫尽秋云快碧空目力不容山隔断诗情长与酒无穷先分楼下双溪水髙挹人间万里风兴逸不知真近逺五弦声里送归鸿自阿山归再过苍岭雨后过苍岭平生行路难危层惊歩滑絶涧觉心寒就岭山逾险趋平谷更盘年来轻世故不作险涂看攻媿集卷七攻媿集攻媿集卷第八攻媿集巻八宋楼钥撰今体诗鹿伯可郎中园池杂咏见一堂灵澈清诗千载传始闻林下有斯贤傍人只道休官早见一名堂巳十年止室流行坎止事无多举世营营自网罗珍重主人真止矣直如古井更无波小东山安石东山志不渝归来寻得静工夫从教更为苍生起携妓何妨且自娱桂堂芳树丛生庭砌间髙枝更许后来攀主人勿恋山中桂招隐还应看小山云龛浮云舒卷原无定此意谁能为饱参出岫无心归亦尔不妨今日与同龛柑隅霜着芳苞翠作围数椽潇洒映斜晖木奴何必须千树乞得闲身径且归桃蹊几树桃花相映开主人归路人天台凭谁寄语玄都观前度刘郎不更来月沼玉洁冰清一壑专箨龙何处引涓涓深知月满还亏缺秖学蟾光一半圆星潭山头分下一泓清石甃团团瞰小亭身在赤城名绛阙至今潭影照郎星三友经公是端人友必端世情冷暖不相干虽云门外可罗雀三益还能耐岁寒竹坞几年种竹未成丛一日归来翠扫空尽好闭门髙枕卧从今日日是清风梅坡江梅留待主人还见说归时得饱看囘首残花飞作雪一峯当戸正髙寒松岭翠云深处曳枯笻插碧堂堂十八公全似华阳隐君子挂冠归去听松风戏赠张汉卿张侯理窟妙无穷雅谑于人亦有功渺渺江湖千万顷未闻饿死信天公陪沈虞卿使君游钱园休沐无官事公庭且放衙城中寻胜地道上引髙牙潭府临芳径东巖玩物华山林真夐絶栋宇谢豪奢陶令亲栽菊秦侯晚种瓜裴公余緑野六一醉琅玡幽坂森三友飞桥粲百花树深藏曲折谷险路谽谺道院罗星斗禅房供释迦鳌峯思御气画舸想乗槎佳处城环雉吟边路遶蛇登山携翠袖喝道屏银檛井巿花相映湖陂柳半遮髙歌惊野鸟叠鼓乱鸣蛙陛级青珉滑秋千綵旆斜丛篁穿嫩笋芳草绽新葩静憩方开宴徐行更试茶僊醪斟玛瑙玉指奏琵琶清絶嚣尘逺苍茫望眼賖诗情弥海峤饮兴渺天涯贤尹民同乐名郎子克家才髙修月戸笔妙补天娲挥麈风流胜凭栏笑语夸追风惭款段倚玉媿蒹葭逸韵迷春蝶清欢接暮鸦舞茵收地锦画烛照笼纱耋稚欣相告舆台靖不譁㣲风朝趁马好雨夜随车土脉兴原隰霖膏润甲芽相将劝耕去和气满桑麻巾山曲肱斋山立青冥外人行紫翠间小牕开木末孤塔映江湾平楚一何逺白云相与闲我来不暇寝冷坐对前山广轩夜望㸃㸃万家灯风清醉复醒广轩髙絶处俯瞰一天星玉霄亭玩雪羣斋髙晏雪浮空同上山城第一重今日无非银色界此亭真是玉霄峯云迷野路舞轻鹤风急瓦沟嘘老龙便欲相将游汗漫剡溪何必访遗踪倅厅云水亭山遶澄江江遶城水云径接海冥冥万家曲折在吾目一郡登临属此亭今日诗题随处有几番醉眼望中醒风流郑老知何在囘首苍茫岛屿青再过鹿伯可又上先生见一堂澹然賔主两相忘不知海内清风满但觉山中白昼长小雨络林妨蜡屐靓妆环坐快瑶觞曲终扶杖欲归去即咏白驹三四章天姥峯剡水迂囘彻底清滥觞从此一泓澄晓来蜡屐沖寒上䂿碎山头十里冰虎丘望望古招提兹游恨巳迟池深惊地裂野旷觉天垂听法人千数谈空松一枝从谁访遗迹惟有石头知洛杜老僧听琴宴坐萧斋不作劳谓予何事走蓬蒿从容试问今年几手植黄杨三丈髙自言几载不闻琴屡听清弹苦契心少待庭柯蝉噪静为师更作醉翁吟中秋岁歳当秋半人人待月明絶怜今夜赏更胜去年晴光彩澄髙露氛埃廓太清衆心方闵雨却望暮云生又次丁端叔韵好风凉月湛中秋自笑何为作逺游不有诸君故人恋未应连日贾胡留三千银界俱呈色十二珠帘总上钩饮罢客归清不寐谁知心折大刀头游惠山石径萦回入翠林廿年故歩喜重寻千山直上云扉启万木阴中古殿深泉水泓澄风拂拂洞门幽杳昼沈沈调琴瀹茗清无限倦客忘归到夕阴游洞霄宫宿雨顽云拨不开紫霄佳处访楼台青山九锁固奇甚古洞一深如此哉拔地千林俱秀润擎天一柱最崔嵬出山爽气尚相属数里清溪送我囘游径山起看海日晓团团更挹神灯照夜䦨百万杉松双径杳三千楼阁五峯寒蛰龙何在渺难问古井于今竟不眢但觅灵泉归洗眼谁能故把细书看送苏伯昌大卿禁路岧嶤欲问津抗章便自乞闲身闵劳剧部皇情厚寓直中奎宠数新飞輓正资经济手典刑终念老成人赤松未许长为伴归取青毡继颍濵甬东曽幸拜苏天外府官僚复备员前辈风流眞在眼名公谈笑辱忘年浙江相对一巵酒婺港欲行双桨船门键马衔难作逺西风停立但茫然送刘淳叟博士倅豫章熟知明主可忠言奏方陈意巳传人言能逊千乗国我自能补九重天拔山转石孰难易烂额徙薪谁后先不用更论如许事把君征袂且茫然送吕周辅宗丞守崇庆从昔傅家学当今良史才声名冠西蜀风节象东台朝蹟收何速归心挽不囘一麾从此去万里可能来旧矣唐安郡龙潜府号新当年一绛帐今日两朱轮民意来何暮仁声煖似春剑南毋恋却鳌禁要词人祕甚先天学谁传陆士龙上方留自近天岂不相容契託君家厚情惟我辈钟慇懃训犹子他日使追踪上魏丞相梦菴深坐宴朝曛秖有梅花对此君今日衣冠有巢许向来元凯佐华勲入山谁解访洪景载酒时应问子云童讽写成心未懒可因贪佛赞论文次韵蒋徳言游太白玉几两山西山不到几经春玉几犹能一再临太白峯前成梦境直从总角到于今少日游山不要归老来腰脚不相宜羡君胜具了无勌踏雪寻幽更一奇賸欲扶笻随意行要令心迹得双清何时同入翠㣲去丈室先参老浄名落花影里歩春䦨飞鸟翩翩相与还若得把茅成小隐等闲来往两山间谁能饶舌强参禅何用谈因更説缘生死本来无大事晨朝须起夜须眠谢僧道全惠诗并菖蒲楚楚芳荪诗様清翠苖低护小峥嵘一泓功借幽根润六月能令凉意生雁荡浑如梦边事龙湫顿觉眼中明闲牕坐对思无限何日随君遶涧行赵安国梅坡隆暑倦行役梅坡得暂闲卷帘南浦岸终日对成山竹里清风逺棊边夕照还岁寒重卜醉觅句暗香间资圣寺野溪清浅度危桥径䇿枯笻上紫霄晓雾暗蒸山寺雨松风深隐海门潮浮杯水涨人何在洗钵池清意巳消又上乐亭基上望云山万里更逍遥次韵蒋徳言壁间旧题一铃檐角自吟风两面松篁翠扫空山卉更藏无尽意枝头未作去年红上史太傅一坡烟水绿湾环竹树楼台缥缈间但说一丘藏曲折谁知更有四明山二十里云随步生潺湲洞里访青櫺山中要识无穷趣看取南雷问答经衮绣堂中语夜分几将经史细评论不知世上三公贵秖是东湖八行孙赠郑相士知君冰鑑照人寒我相儒酸未足观东甬从来多俊秀为烦着眼细寻看雪窦道中城居乆矣厌尘劳来访名山写郁陶客路行随流水逺征人与坐白云髙千林舞翠吹蓬鬓二麦揺青照纻袍努力共登天尺五要看飞雪喷云涛锦镜两溪赴壑若奔虬此地端能截衆流三版放开千丈雪一匳清彻四山秋几年空自存公案今日重新指路头珍重老师成胜事清名当与此山留妙峯亭一峯髙出白云端俯瞰天涯千万山试向冈头转圆石不知何日到人间隐潭灵潭深入白云堆帯雨春云为我开乳石半空浑欲堕瀑泉千尺正中来两军酣战鼓鼙急一雨生寒霹雳催中有卧龙君勿狎有时平地起风雷游大梅山护圣寺江东东畔更东山又过东山数里间试问招提在何处万山深处白云环寒云片日忽吹开歴井扪参得得来行尽髙山天欲半不知平地有楼台常禅师塔当时道价极光华鸷兽相随共一家象去虎亡师亦老不须百鸟更衔花从来勐虎性坚刚据石依林死不僵何待寒林班侍者千年陪葬祖师傍梅僊巖梅山遗迹若为寻怪石峻嶒一径深未必当时真隐处清风自觉袭衣襟云巖但见云生谷初无石似巖得名非旧观买地作精蓝境胜环脩竹门深拥翠杉禅林自家处莫问后三三启霞冰壶亭拍拍新漪彻底清两山写照翠光凝笑看风动縠纹起坐我玉壶春夜冰天童玲珑巖扪萝歴栈上层峯寖觉芒鞋踏半空七窍几时开浑沌八牕无处不玲珑巳欣古洞容身过直恐丹丘有路通俯视人间懒归去拂衣径欲御天风送内弟汪作徳赴建徳主簿今日望春下送春还送行簿书须着意家世有余清潇洒桐庐郡文章陆士衡公余定多暇无废读书声南江酒家南江舟檝饱经行桥外人家最可人賸种寒杉映脩竹快沽村酒趁鲜鳞潮痕落草橹声动日脚衔山凉意新酷爱老樟横卧处他时来此坐垂纶宿登山竹舆来访小梅山山在空蒙紫翠间岚雾满林朝漠漠溪声和雨夜潺潺峯头丹井随潮信松下禅房旧祖关谁是无生谁不死晨钟未响梦先还羣从泛湖次叔韶弟韵倚遍瀛洲十二栏老蟾推出烂银盘絶怜千顷波澜阔更觉满身风露寒境胜能令诗兴逸夜深自喜酒肠寛离离挂影清如许莫惜终宵作意看送陈君举守桂阳重寻漫壁认题名十五年来一梦惊谁料今朝携客至却成此地送君行桂阳卧治真谈笑鲁史遗编赖发明文定南轩僊去后湖湘又得一先生永嘉天庆观斗口横安华盖山茂林脩竹路湾环琳宫回出沧瀛表羽士如游崑阆间东挹江山穷望眼西临阛阓笑尘寰自知去此无多日着意来寻一饷闲次许深甫寄陈颐刚韵博物曽经辨实沈论兵更觉用功深九阍未进六奇计万卷空催一寸心流水髙山谁复㑹寒松春柳解相寻如君岂是长贫者作计无令岁月侵前朝折㦸尚沙沈志士私忧意向深谋国未须先问陈平戎要且务攻心衣冠旧老知谁在禾黍遗宫尚可寻骑省再新人有望一言坐复故疆侵劝农一番好雨润桑麻和气欢声十万家太守劝农才出郭老农含哺竞随车土膏泽泽地宜稻云物阴阴天养花愿得四方无旱潦尽教乐岁似东嘉书吴梦予古乐府后古来乐府近来无笔力如君郄有余日恐遗音亡正始喜闻新作过黄初不夸艺苑徒工瑟应免侯门乆曵裾更向江西诗窟去他年时寄一行书谢景英送郑景元篇末见属次韵张罗清似翟公门门外都无野雀喧可但风流追鲍谢直教髙论到羲轩絶怜父子为知己时把文章得细论箇里是非何足较乍贤乍佞一王尊喜雨次甄云卿监簿韵四郊苖藁勃然兴顿觉欢声满郡城行且刈云成岁事敢因喜雨记亭名昔如鱼在釡中活今见龙从地上行忧国愿丰同此乐读君佳句欲风生又次徐仲宗通判韵老龙破蛰斩幽闗乱滴天飘不复悭可但甘霖驱旱魃自然凉气满人寰民心徒切焦熬甚神力毋劳指顾间遥想清都应表贺紫宸轩陛晓催班又次郑性之县尉韵藁项疲农病夏畦喜闻烟雨四天垂旋寻秔稻供糜粥惊见新香玉满匙闵雨才寛又畏风从朝愁到夕阳舂谁教官到二千石不学当年邴曼容几番好雨应先占欣见堦庭绿草纎秋后阴晴犹未定更看新月卧磨鎌爰居集鲁要先知飞雪侵春乆巳疑惭愧风师幸安静敢将虎口鬬龙痴游隐清簿领丛中偷得闲轻舆相与出乡闗乱流先巳登孤屿采蕨还来上北山藤遶龟身増赑屃水涵虹影照孱颜老农拥道迎人笑今日使君来破悭瀑泉奔放石坡陀囘首清游岁几何脚力不如前日健诗盟还喜故人多滕王阁上无韩子逺景楼中欠老坡不谓鄙言成宿䜟偶因晚涖得波波穷冬吏鞅解纷缠重入兹山忆少年千里幸同丰岁乐三生曽结郡人缘几番山色望空外今日水声来耳边坐上何须听丝竹与君啸咏和风前富覧亭城郭占佳胜眼髙贞白鼍霜天开浩荡云屋涌嵯峨四面山总好东牕江最多脚跟盘巨石吞吐任风波赠陈居靖道人沩汭道人身御风弃家求静慕僊踪僊都有石立天半特立要当如此峯雪中简林景思刘振之骤寒忽变雪花飞抱膝长吟况可知幞被可能来过我忍寒相与话新诗谢林景思和韵黄昏门外六花飞困倚胡牀醉不知冻合玉楼犹强项拥衾方咏雪巢诗送赵子固吏部帅合肥少年文价重神京游宦还闻政有声南省但推韩吏部北方犹问赵先生人传殿上三千牍上喜胸中十万兵暂辍望郎分帅阃淮南草木更知名老韩同传我多慙意气相倾自不凡忧患饱更俱白髪班行独立见青山羡君真有虎头相顾我方为马口衔同舍几何俄话别可堪目力送风帆襟带长淮地望崇勲名当继古英雄吴人止解依濡坞晋将才能过八公可但绥懐边境静直须经略朔庭空折冲不必居遐徼颇牧尤当在禁中曲竹放出一头地出墙梢更新傍人为称屈素志肯求伸苦节变甘节曲身成直身青霄看直上莫忘手援人寄题汪端明坟菴真如轩山藏佳处竹藏庐见説离家百里余巳矣空求真学士伤哉闲杀老尚书后生自恨登门晚壮岁宁忘跪履初怅望九京那可作此心徒切慕相如万箇篔筜一草庐伤心埋壁十年余革声谁听尚书履金榜空悬少保书无复遗音追正始尚传新作过黄初眞成一代风流尽叹息浮生信六如题汪季路太傅所藏龙眠阳关图离觞别泪爲君倾行李匆匆欲问程不用阳关寻旧曲图中端有断肠声画出阳关古别离萧疎柳质不胜悲行人顾叹离人泣桞下渔翁总不知题陈简斋寄夫人书行书满纸遗君文可见闺门敬若宾应与少文能协趣定因元亮遂忘贫题韩氏所藏元祐选尚诏草禁脔当年选尚初难兄辞宠意何如裕陵遗旨知难改元祐湛恩信有余今日犹存卯君笔向来谁造粉昆书韩门世寳宜无坠史有遗文尚取诸秋日懐国仲观四明耸秀一溪流曽记经行十里秋行李今从何处住宦游自笑几时休儿时故旧今谁在老去光阴不借留赢得东归访丘壑约君同上钓鱼舟客省聼燕乐晓入金门拜紫宸门前错立士如云未容宻侍君王晏秖许钧天隔殿闻次李季章监簿韵跪履巽巖今几年见君风度喜跫然长编固巳翻青简老墨犹能寳漆烟游宦自欣天影近思家犹在夕阳边时从甥馆追清赏賸写新诗继谪僊贺雪八盘岭上作平时卧雪似袁安谁肯凌晨犯苦寒百辟班中因族贺八盘岭上得遥看层层观阙琼楼耸纳纳干坤玉宇寛怅望僊山何处是欲从此地径骖鸾送林子方吏部将漕江东光尧三纪焕文章寳阁岧嶤谨祕藏寓直到君才第四皇华礼乐逺増光望郎三度到长安垂上青云作好官暂向江东一澄按却归径着侍臣冠自説嵇康七不堪上教持节向江南江南父老应相贺见説清明似晦菴殿庐官烛对风帘郎舍脩篁共一檐别日苦多良晤少掺袪不耐雨纤纤子方移守四明见于浙江亭春初送别欠诗篇岁晚还欣受一廛都骑始闻临浙水先声久巳詟鄞川里人见説俱延颈海峤从今定息肩夜夜故山频入梦为君端欲买归船寄题蜀李氏义槩堂养气非为侠轻财弗市恩仁声髙月旦义槩彻天阍称美推贤嗣扬名有顺孙活人几百万何止驷容门送卫清叔着作提举淮东汉庭早巳冠羣僊阔歩登瀛最少年窃叹岂惟年叵及人门才业总翘然通泰牢盆亘海濵宅家专欲用儒臣淮南草木生颜色又见龙头第一人虎榜先登到鳯池前良多以十年期虽知勇退急流去壮岁功名㑹及时羡君持节拜庭闱未老双亲看綵衣若过盖公烦问信坐曹日念旧游稀屡从樽酒接从容叔寳风姿照座中他日相逢年益老棊坛尚可角雌雄送黄景声秘丞提举浙西江夏无双第一人清明久矣动簪绅心平气劲无偏党好在皇朝作争臣宅家亲擢得真才柏府兰堂更外台未问遄驱向沟壑半途应有诏书催从来轩冕一毫轻朝蹟初收去玉京打破画瓶无个事不妨游戏绣衣行论诗才了便谈禅鄙吝冰消更豁然稽首心空先及第敢将癸未论同年玉节光华照日曦扬清激浊正当时阿连幸出百僚底正恐翁归不受私雪中迎驾都人乆不望威颜惊喜鸣鞘风雪间万井欢声迎晓仗九天和气下人寰龙楼笑启瑶池晏鹓序欣趋玉笋班道上峯头皆见日絶胜衔烛照崑山题尤延之给事所藏葛僊翁徙居图莫言家具少于车药裹衣囊自有余老妇亲携三稚子僊翁独玩一篇书羊牛相与趋新筑鸡犬无因恋故庐到处山头有丹井不知如此几迁居又题杨妃上马图金鞍欲上故徐徐想见华清被宠初后日延秋门下路不应有暇作踟蹰题老融归牛图薄宦六年辞故山故山秪在梦魂间簪绅何苦自纒缚却羡归牛自在闲天竺祷晴早奉天香祷白衣迟明宿雾故凄迷忽惊红日穿林薄无数碧山明涧溪上竺寺连中竺寺苏公堤映白公堤湖光一碧几千顷賸卷荷香送马蹄具美堂明光殿里早催班亭午天街从驾还巳听欢声传市井更看喜气满湖山聨镳逺去闲寻胜烂醉归来夜叩关但愿两宫千万夀退公时得过云间水月园具美盃残意未休相将重上望湖楼楼台忽巳居平地风月何曾识旧游更挈酒樽过水月坐増诗兴满沧洲春风共约新桥畔遥拜双龙万斛舟三月九日从驾昨日爲亲寿今朝从驾行君亲俱有喜家国共増荣淑气浮黄屋欢声动玉京人心眞易感翻手作昇平湖山次袁起巖安抚韵同年紫陌再寻春力主斯盟赖尹京山外斜阳湖外雪夜来阴霭晓来晴平波灔灔新添緑冻木欣欣欲向荣此日此身清洁甚软红何苦太忙生攻媿集巻八攻媿集攻媿集卷第九攻媿集卷九宋楼钥撰今体诗试俞珣长头笔倦游俞老入中州霜兔抽毫饱盛秋平日相亲管城子结交今得贾长头访留昭文于范村山间不得见黄扉处士掩松关小立松风去住难可叹山中真宰相未容神武挂衣冠送倪正甫侍郎出使经帷亲见犯天颜口伐何劳抗可汗故国应悲周黍稷遗黎犹识汉衣冠殊邻谍报终难测累岁要盟恐易寒驰至京城上方略始知颇牧在金銮送王仲言添倅海陵二首万卷诗书老雪溪颀然二子和埙箎絶怜伯氏久亡矣犹幸夫君及见之来上鹓行人谓晚往舒骥足自嫌迟他时还向云门否布袜青鞋尚可期遂初陈迹遽凄凉击叹青箱极荐扬谈笑于侬情易厚典刑使我意差强重屏旧画论中主古殿遗文话阿章旧事从今向谁得尺书时许到淮乡寄题延平范氏六桂堂髙门儒效许谁同秀气于今照演峯家学一椿连五桂地灵两剑化双龙三人衣钵清名接累世簪缨庆事重彼茁孙枝更林立不须万戸羡侯封京仲逺尚书爲澹然子作二大字浓墨新题付澹然松坡爲子老谈天凭君推我行年看何日归耕绵上田送李伯和吏部题举浙东伯珍寺丞将漕夔门奕奕君家好弟兄皇华交映棣华明几年并列金闺彦同日俱持玉节行万里往临夔子国一江先到越王城㑹闻归取青毡旧都似当年老贰卿送范文叔礼部守彭州忧国鬓先雪爱君心似丹旌麾虽自适懐抱未全寛直道任三黜故人怜一寒蒙阳毋久驻旋复簉鹓鸾送赵徳老端明帅蜀身名俱泰老尚书叱驭宁辞万里途两地恩荣真赫奕四川父老定欢唿乖崖袍带今重见清献琴龟我更无频向筹邉楼上望归来方略上新图次卢国华提刑所寄韵持节归来上粉围秖今一节又何之乐天好句追长庆元亮髙风挹义熙我恨别多仍㑹少君虽去速岂来迟闽山荔子熏晴昼莫惜登临賸赋诗古梅遗张时可枝封苍藓澹花疎一种风流髙更孤试问约斋三百树林中还有此枝无李才翁贺除天官次韵九年奔走秖思闲归梦时时堕故山巳媿演纶词禁上更堪曳履侍臣间官曹顾我空无补世事惟君了不关但欲相从游物外不应久此玷清班我居铨部閙簪裾终羡寒牕只蠧鱼每念故交今有几况如盛徳岂容疎京尘共叹催人老市道谁知有隐居久苦笔端枯渴甚楚波正欲借君余刘徳修右史去国示所和从父东谿及杨子直诗走笔次韵无人爲辨乐羊书却向空山问草庐世上荣枯无定在眼前毁誉竟何如寸心未彻九重上百口仍行万里余只恐君王思旧学便看飞诏促严徐东谿诗似老弥明倾葢论诗絶㸃尘笔墨爲供无尽藏江湖乞得自由身出门逺送成惆怅无计相留更主臣但愿皇天开老眼不应空谷滞斯人阁下相期久山中把酒稀未能容我去又复送君归柱史宁终隐威颜暂咫违壮心谁与语看劒一灯㣲谢袁起巖侍郎送盆栀奉老母翠绡飞葢拥生香冰雪精神试晚妆鹤髪慈亲俄一笑玉人何事晚升堂送曽南仲寺丞守永嘉六和久坐趣归鞭却送旌麾水竹邉无说可裨新令尹有诗重送老同年城隅緑竹今安否庭下朱栾定俨然回首东州眞梦境羡君此去若登仙过上虞懐谢驿喜雨梦回檐熘作惊湍浄洗炎歊百虑寛咫尺东山见膏泽令人更忆谢家安答杖钖平老老我平生不愿余归来但欲赋闲居灌园自足供朝膳日奉夫人御版舆送淳尉海陵併寄示潚二子俱从宦重亲足自怡汝能行幼学吾岂恨轻离平日自知己眞心更与谁临文有遗忘此是忆儿时处已幸寡过居官勿愿余动成经岁别賸寄几行书公退仍多学心清任索居但知行所职通塞听何如次潘安叔寄新谿诗韵会游明月旧双谿老去情懐百不宜梦绕新谿身不到更休重和寄来诗送内弟汪强仲赴台州税官雕鞌去去不容攀柳下门墙辍往还可但征商私龙断不妨拄颊看巾山右军墨妙惟修禊太傅才髙亦抱关咫尺亲庭毋苦恋有人能作适斋闲少潜兄再立昼锦坊伯中弟有诗次韵东楼旧日史君家盛徳于今説孟嘉昼锦门墙再兴起乌衣巷口倍辉华虽无崔氏聨三㦸肯学杨家簇五花尤喜桂枝香不断藏书满屋是生涯王原庆诉盘餐萧然走笔次韵愁絶诗人太瘦生也无北食与南烹君看俚语亦堪笑何日能塡鼻下横莫嗜鳆鱼如老曹但应菜饭学参寥坡翁晚节更清苦玉糁新羮手自调送赵振文主簿去去江西不作难片帆双桨荡秋澜巳知宦业非时様尤喜情亲耐岁寒志大自然羞附骥官卑何用叹栖鸾少卿膝上加文度更比年时刮眼看病足戏效乐天体课得退连茹药逢新太医居闲幸余暇养病任多时歩屧虽非便调琴足自怡晚来风雨急髙卧到晨炊叔韶弟上连桂堂牓㑹羣从我家簪绂百余年书种于今幸有传折桂时能取黄牒肯堂赖子抱青毡一新扁牓照华屋共集尊罍招衆贤须信后生尤可畏要当争着祖生鞭题林氏香严庵缓歩寻佳处林深路欲迷偃松披数亩立竹潄三谿瀹茗凭山槛唿灯照石梯轻舆空翠湿投暝喜幽栖送汪强仲还官所又向丹丘去安书易往还固因官事了莫放旧书闲问讯雪巢老寄懐巾子山经行皆梦境自笑日苍颜寄题吴绍古县尉经徳堂问舍玉眞下读书经徳中心期知共逺臭味许谁同吹笛夜凉月舞雩春暮风直须涵咏熟毋负象山翁送季舅汪江州二首清直如公天自知晚年百顺了无亏九城台下方还斾五老峯前又拥麾题坐喜逢陈仲举据牀好继庾元规太平散吏无由到倚听中和乐职诗舅甥相与自垂髫㳺宦归来鬓巳凋坐上可无车武子酒酣时赖盖寛饶喜公自此驱千骑顾我从今守一瓢闲与适斋同怅望草堂樽酒幸清朝送内弟汪耐翁随侍因赴临川推官之子长才盍要津未知此别几经春且爲湓浦过庭子径作临川入幕宾生长外家身巳老周旋中表意尤亲从今家问须情实莫事虚文学外人环村踏雪一冬求雪雨还晴賸喜春朝见玉霙不爲偶同佳客到谁能深入乱山行云牕雾阁知何限玉树琼枝到处明更唤轻舟同稳泛小谿何似剡谿清笋舆冲雪过谿桥流水方东未晚潮白里不知梅夺色青邉尤喜麦成苖烟深带雨参差下空阔随风自在飘可是忍寒诗更切故求野路踏琼瑶又次蒋甥仲愚韵山色空蒙雪更竒满空撃碎碧瑠璃寒侵茅屋春无寐冻合梅花夜不知泛泛轻舟胜路滑洋洋流水乐人饥兴来但觉酒肠濶江海安能实漏巵送元积弟赴永嘉酒官宦游五载住中川似与邦人有夙縁昔日江山知好在旧游人物想依然吾衰无复逢梅福子去惟应梦阿连或问故侯霜鬓未爲言潘令是齐年我家清白世相传工部真清更有年百口未曽营活计一生惟喜种心田吾方奉母耕绵上子更移封向酒泉兄弟凋零期自勉只将家训作青毡同王原庆知道游天童旧游曽记梦中身一日重来白发新行尽杉松三十里看来楼阁几由旬狎鸥亭外波澜阔宿鹭池邉草木春自笑赋归如许久始来此地作闲人东谷旧説东柯谷兹来到此山树深烟冉冉花落雨潺潺有客礼师塔何人叩祖闗天连秋水逺此意尚人间千佛阁平横云栋塞空虚倒影仍临碧玉壶千佛威光归寳所九霄宸藻粲河图人天共叹未曽有燕雀相惊不敢踰试问南询童子看化城曽见此楼无从子涤濯寒纳凉杨栁阴阴映粉墙宻云藏雨晚来凉髙荷欲出栏干上笑挹红英吸浄香谒告归省复还海陵吾子逺归省重闱俱粲然难留毛义檄又送子眞仙西去仍千里东归约二年词场期自力收取旧青毡题少潜兄得闲亭下水吞空轻舟处处通闲情谁得似逸兴更何穷诗社率相过醉乡时一中我家原不逺只在小桥东平日君多暇如今我亦闲人归真得地吏隐胜居山烟浪一千顷茅檐三四间天寒倚脩竹空翠湿攲鬟送从子渊宰浦江谁云宦路足岖嵚送子之官独放心廉介有余无矫亢谦恭巳甚自崇深安舆何用资三釜庆问时能抵万金公退读书三子侍县斋松竹巳成林慈溪道中双橹真成鹅鹳鸣客愁厌苦梦魂惊须㬰寖觉耳根热一觉醒来天巳明题惠崇着色四时景物旧説惠崇眞画师生绡四幅见天机鹭翻桃岸韶光妩鹅浴莲塘暑气㣲风劲宾鸿霜始肃寒欺花鸭雪初飞分明知是丹青巻仍欲沙头唤渡归送吴参议才气勇无前人推季子贤侯藩聨剖竹制幕晚依莲势利从身外风流到酒邉四明欣㑹遇两载得周旋为记题名石仍吟达观篇留行何及矣执别但茫然我已甘投老君方欲引年未知重见日目断五湖船即事十日阴寒雪不成腊残春近更霜晴深山髙卧如春暖遶鬓飞蚊自在鸣弔陈卫道墓平生学博更加详和㑹三家尽较量一觉可怜成梦蝶多岐终是易亡羊门前脩竹连岩桂道上芙蓉间海棠何似刬除闲草木青松一色荫髙冈㳺大梅山梅仙岩爲忆西京梅子眞人言羽化匪沈沦海濒古墓巳无迹山外髙风宁有神鲠论至今光汉传清风犹足盪秋旻何须更说神仙事终老市门良可人虎冢辛勤玉柙更珠繻或见乂牙出骨须鸷兽一心能护法敝帷千载尚全躯余威凛凛空埋骨遗像耽耽若负嵎及见当年梅子熟自应惊倒老妖狐谢潘端叔惠红梅潘端叔惠红梅一本全体皆江梅也香亦如之但色红尔来自湖湘非他种比自此当称爲红江梅以别之王文公苏文忠石曼卿诸公有红梅诗意其皆未见此种也感叹不足爲赋二十絶旧家桃李种河阳今日红梅自楚湘根墢送春君意重爲移絶艶到吾乡黄姑曽爲㸃冰肌亦有缁尘染素衣何似臙脂天赐与暗香犹在是耶非爲君手种向南牕误认昌州移海棠元是玉妃生酒晕帐中仍带返魂香前身施粉忌太白今日施朱恐太红说似旁人刚不信清香万斛在花中殿后鞓红色漫秾绛桃空自笑春风何人击碎珊瑚树恼得瑶姬面发红旧见寒花蜡蔕红宁知沁入雪肤中絶怜金谷佳人坠到地余香散晓风梅花几种尽相闻老矣才欣见此君相与对花文字饮絶胜歌舞醉红裙人间丹桂亦㣲黄未见红葩解有香惟喜此花兼衆美麝脐薰彻绛纱囊初移湘水一枝春賸馥还欣爲我分梦入山房三十树何时醉倒看红云岁晚红英绕冻柯玉人无那醉颜酡广平赋就如逢汝铁石心肠可奈何少陵年后咏花开未见臙脂一抹腮可惜当时诗兴动止因东阁看官梅坡翁着意赋三诗漫説浓香已透肌若见此花应絶倒惜君生晚不逢时花品无庸定等差国香国色属吾家海棠正自惭粗俗莫问漫山桃李花不学江头玉树寒夀阳红粉旧妆残婵娟可是惭随俗莫作金沙锁骨看客来试与倚䦨干拂拂清香触鼻端尽教北人浑不识不应改作杏花看全体江梅腊里芳紫绵新拂汉宫妆临川借得江梅句倾国天教抵死香诗老爲花空自忙想应未识此奇芳青枝緑叶何须辨桃杏安能如许香只説梅花似雪飞朱颜谁信暗香随不须添上徐熙画付与西湖别赋诗缟帬练帨玉爲肌谁㸃㣲赪向北枝若使罗虬见颜色定须将此比红儿自昔梅花雪作团红梅晚出可人看江梅不解追时好秖守冰姿度岁寒山行行入春山紫翠中入山深处更桃红一百五日麦秋冷二十四番花信风千顷揺青几蔽地四山耸翠欲浮空野桥横跨溪如练待买轻舟下钓筒金蹄金蹄垂耳小韩卢饰以重环驯可唿谁系冬青碧阴下恍然如见撃桐图次吴伯华韵一身遇坎复乘流景物当前亦自由草浅人行囘作径水来沙聚看成洲哦诗首爲钩棘句适意即是逍遥游烂醉不知门外事夕阳日日下西头从子沨送梅枝戏作向来地暖见东嘉带叶江梅殿岁华不似青春三月暮南枝梅子北枝花菁江迓客菁江十里路透迟两岸平畴接翠㣲赢得闲中乘画舫随潮西上趁潮归午睡听雨老年乐事莫如闲午睡醒来梦巳䦨枕上欠伸犹懒起更听檐外雨珊珊放鹤送潘㳟叔司理沖霄六翮困蓬蒿清唳时时发九臯鹄立固应能独出鸡羣未免叹徒劳相投顾我怜冰玉欲去知君刷羽毛幸脱樊笼随所适平平飞去不须髙宿育王山涵秋清秋来此尚涵秋雨后山泉自在流夜暗寒声锵玉珮灯明清影粲珠旒枕流正自怜孙楚洗耳何须访许由我亦暂来专一壑倚栏耽玩不知休长女淯归夫家寄以小诗胡笳未了遽成归妇职如何敢失期弹到佳声重入塞伯喈未免念文姬太湖响石何处飞来一段云太湖风急到江城云中疑有羣仙过时听丁东环珮声送朱季公倅严陵朱家族裔甲龙舒循吏清名史特书正爲啬夫恩所部至今庙食盛乡闾舍人曽赋严公濑季子方题仲举舆但向棠阴増蔽芾桐乡今却在桐庐以十月桃杂松竹寘缾中照以镜屏用潚韵中有桃源天地寛杳然溪照武陵寒莫言洞府无由入试向桃花背后看次周益公韵某比从朱南劒获拜覩丞相益公送行末章齿及舅甥姓氏既又得尽见诗刻文潞公同甲㑹之盛世所共闻公与王钱三府名丙午坊尤爲奇事今欧葛二贤士以布衣交五载与齐年之集夀乐未央髙风厚谊古未有也舅氏尚书既巳属和命某同赋课成五首以谢厚意天将间气孕山川名世还当五百年巳是有官居鼎鼐不妨平地作神仙书林尚欲校三豕笔力犹能驱两肩前日勲名身既退斯文留与后人传六一先生葛稺川两孙俱并相君年词场鏖战今成梦潭府齐盟望若仙政路三公旧同甲洛阳四老信差肩坊名丙午真奇事写入诗编盍并传顷尝假守向中川公在黄扉巳数年毎念夔龙容接武自期鸡犬亦登仙入朝终叹一交臂问道几思偏袒肩数仞宫墙天様逺此心何日遂亲传别驾归来自赣川相迎方叹别经年爲言相国珠玑语寄问洞庭山泽仙妙句耸观亲盥手满城争玩日骈肩退怜母子方偕隐却恐虚名似此传舅甥相与老鄞川况值慈亲九十年画舫时追唐贺监笋舆聨访汉梅仙官名自媿偶同辙才望如何敢并肩误辱品题称酷似此声梁楚更堪传题施武子所藏老融二牛图佳哉淡墨扫人牛一笛横风各自由平日深知焉用稼如今但欲老西畴乌犍离立意逶迟鞭䇿俱忘取次归騃犊跳风仍却顾老融于此露天机谢少㣲兄惠牡丹乍观泉石分新种想爲黟山忆旧葩病后不妨风韵在此花之外更无花方翦栏干第四花玉人聨袂过吾家捻红玉翼皆名品醉眼相看到月斜箫鼓声中醉九旬落红万㸃正愁人眼明忽见倾城色更向尊前作好春戏和诗卷琴奕心偏好丹铅手自磨衰翁㑹同社吾子揖余波歌动玉条脱酒倾金叵罗好爲文字饮行乐未宜多山色蓝初染湖光镜始磨竹梢轻坠雨花片乱随波麈尾挥东晋龙舟弔汨罗莫愁春易老畅饮一春多澄江如练浄新月似鎌磨老栁飘轻絮良苖飐细波歌声追古郢诗价怯新罗到处还成醉芳醪旨且多暮年甘散诞壮志久消磨自媿今摩诘谁怜老伏波清新惭庾信敏慧谢甘罗惟有诗情在犹能益办多过从子泽家楚楚初篁脱緑苞城居约略似荒郊土膏更得春风力直引蔷薇上竹梢题陆放翁诗卷妙画初惊渴骥奔新诗熟读叹㣲言四明知我岂相属一水思君谁与论茶灶笔牀懐甫里青鞋布韈想云门何当一棹访深雪夜语同倾老瓦盆送内弟汪庄仲赴浙西仓幕家食八经秋兹焉喜宦游往依王仲寳况事薛居州寄信凭鸿羽题诗记虎丘云飞亲舍近时望海东头赠龙游术士胡杲方笑刘郎问大钧从来祸福本无门世间生老病死苦时至即行何足论夜坐晚来徐歩出柴扃万变浮云在窈冥浓似铁山擎缺月薄于春絮透疎星正欣夜久沈天籁尤喜空明鬰帝青雨气未平龙欲动电光前后射中庭再送潘㳟叔我似冥鸿弋犹慕君如放鹤去还归秋空今日眞成去好伴闲云自在飞以六经左氏传庄子遗伯中弟有诗来谢次韵手披欲究百家编奴婢年来识郑玄顾我幸多千卷蓄念君未有一经全诗书心醉不容醒父子笔耕期有年此但古人糟粕尔更须从此悟眞筌书种传来直到今读书几似孝标淫欲君终就九经库与子平分一片心更向漆园穷妙旨何殊清庙奏遗音中郎书籍付王粲想得知余此意深中秋无月凉意秋将半深期月影清昨宵云㸃缀今夜雨纵横睡久何曽着更阑喜暂晴起来聊旷望终欠十分明赠丁相士相形何似且论心眼力工夫见浅深古怪清奇任君説灵台一片若爲寻送叔韶弟赴官钱清蕞尔钱清镇兹行正爲贫九夷犹可处十室岂无人官守无卑小城居缓卜邻老夫平日事所至若终身浄明方丈云深宿雨未忺晴短艇还来叩晓扃山熘拥谿侵石磴天风吹雾暗空庭茵铺野草滋新緑玉立脩篁洗旧青老我时时假僧榻梦魂直向醉中醒新辟门径或谓太窄门外顿空旷双眸豁太虚谁欤列佳树正尔对吾庐蚤岁曽修业衰年得定居买邻贤伯仲衣锦旧门闾未办三间屋先栽数席蔬欢娱戏莱服晨夕奉潘舆驷马容虽狭斋郎任有余牀金知巳尽缾粟岂无储细草沿堦嫩新篁得雨初窃希仁者静未觉故人踈昼永翻名画更长理旧书何妨抱琴醉尽好带经锄耋穉同甘苦儿孙共卷舒眼花多掩巻鬓雪不堪梳少饮无求醉徐行可当车此生千万足秖愿老樵渔小溪道中簇簇苍山隐夕晖遥看野雁着行归久之不动方知是一撘碎云寒不飞后衕环村尽遡游凤山寺下换轻舟舟人努力双篙急引得清溪逆岸流送从子渊葬晨起霜如雪天寒水欲冰引舟拖急濑扶杖歴危层北阮苦多事二疏俄丧明山阿埋白璧悲恸不能胜早起戏作枕稳衾温梦乍回闲居不怕漏声催天明更欲从容睡长被孙儿恼觉来午睡戏作早起三朝当一工老来贪睡不相同偶然一次五更起却用重眠到日中攻媿集卷九攻媿集攻媿集卷第十攻媿集巻十宋楼钥撰今体诗南山广莫轩广莫垂风隘九州乱山无数㸃平畴一千里外在吾目三十年来无此游地下天高俱歴歴鸢飞鱼跃两悠悠昌黎费尽南山句旷远还能似此不送赵至道节推君来入幕恰三年我幸投闲识此贤婉画时时因事见素风凛凛信家传易林律本君须寄月窟天根语未圆问讯难兄无恙否相忘千里各瀛壖湖亭观竞渡涵虚歌舞拥邦君两两龙舟来往频闰月风光三月景二分烟水八分人锦标赢得千人笑画鼓敲残一半春薄暮游船分散去尚余箫鼓绕湖滨龙潭方丈又因寒食此中来牕戸虚明絶㸃埃山里春风无间断海棠开过棣棠开弔仅老塔仅老相从五十期来瞻遗塔我心悲当时旧话无人説空有门前洗钵池夜携家登南渡桥几过长桥下清宵得意行风高江水急月上海潮生空迥寒逾峭更深境过清扁舟难久驻转柂问归程题萝月上人送鸿小楼雨洗春山空翠新登楼不见送鸿人薜萝清夜月依旧无复新诗泣鬼神赠于湖刘相士自笑今年卦气阑壮心销尽鬓毛残明知七十无多子只问何时可挂冠五月望月蚀歴家又言六月朔日蚀闾巷夜争唿相传救望舒偶因风暂破真似月之初孰谓蟇能瞎端知歴不疎太阳交蚀近试看更何如题贺监李谪仙二像不有风流贺季真更谁能识谪仙人金龟换酒今何在相对画图如有神斗酒浇诗动百篇鑑湖牛渚两俱仙早知今日犹相对不向稽山囘酒船病后戏作河鱼腹疾未全除一饭充饥不愿余纵有珍羞难下饬真成顿顿食黄鱼枕上不守庚申不坐禅老来触事总悠然天明门外无来客尽好萧萧听雨眠谢蒋行之送菊秋老怀情尽自寛眼前只欠菊花团分来三径双株秀先得重阳两日看玉輭金轻无限态风高露冷不胜寒幽人相对成清伴正尔落英供夕餐厅事落成老母置酒喜而成诗数椽増葺苟全时我爱吾庐喜得归儿辈粗能勤父蛊老天无不费心机年来每愧踰初望病里尤知悟昨非从此萧然无一事但当日舞老莱衣十月十七日夜蛰虫坯戸六经旬掣电惊雷若暮春震起昆虫千百亿不知何处更容身织锦棊盘锦城巧女费心机织就一枰如许齐彷彿囘文仍具体纵横方罫若分畦烂柯未易供仙奕画纸何须倩老妻如欲拈棊轻且称当求白象与乌犀叔韶弟以退堂洪老诗来寄谢不受人天供甘心乐隐居空穷千里目笑拥一楼书攻媿老无用退堂闲有余相望可杭苇何日访吾庐寄题正卿通判可高亭樟坡直上可高亭未见高亭秖见名想像岂能胜一览登临安得快双明大龙湫下听雷吼白石岩头看日生咫尺好山随杖屦自应老笔擅诗声中秋次从子涔韵雨余不见日西沈将谓中秋又作隂佳月忽开千里影骚人满慰一年心扫除宿翳风虽动滓秽太清云尚深坐待寒光谁㑹此阿咸为我发微吟杨花杜门无绪看芳菲见説杨花满路飞谢汝不随人冷暖因风翻舞到柴扉送赵南仲丞溧水不用怱怱恨别离版舆春昼綵衣随往题斯立蓝田壁更访清真溧上诗公事毋庸犄牙角邻封真是和埙箎日哦新句频相寄明月清风慰所思戏题龙眠马性图狗子已知无佛性马又何曽有性来伯乐若来休着眼任他骐骥混驽骀它山素蜺横卧作雷吼日射细鳞银雪光安得此身如白鹭翛然终日在梅梁过尽水禽竝野凫风标惟许一春鉏可怜久立梅梁上不为谿光秖为鱼小酌元卫弟听雨小阁临流暑气清藕花的的照人明移牀更近栏边坐要听棊声杂雨声潚再往剡中念之尤切作诗寛之剡县不为远丞官勿谓卑鼓盆知爱重去国倍行迟堂上森三老房中秀一儿加餐了官事莫赋悼亡诗观云寄简讲师苍狗俄然又白衣来从何处去何归无心出岫还归去莫向秋风説是非过故家团团桂树拥檐牙旧日轻黄满树花惆怅秋清无一叶空余枯枿缒寒瓜题从子浃娱亲阿戎筑屋为娱亲野草闲花日日新我奉版舆来举酒祈君亲寿似夫人丹桂碧云步阵紫金㽔风静秋高千万枝娇额涂黄元自好是谁深傅蜜臙脂下元日暖甚夜风雨大作早微雪从子潗以酴醿来眼明喜见早酴醿牕外风号集霰时梅蘂已慙前腊破芳心休用怨春迟纳凉除夜昨㡬似见雪芭蕉今不疑若使洛人真得此应须更诧百宜枝送朱叔止守南劔舍人簪笔旧甘泉家学相传子姓贤未羡夹河为太守阿连剖竹向封川檇李曽蜚剸剧声贰车仍赞虎头城朱轓小试承流手要继桐乡循吏名万竹蟠山喉不干两龙潜水气犹寒郡斋见説真图画公退何妨一倚栏下水上山腰带州人家无数起危楼遨头不用喧箫鼓秖把清诗纪胜游同盟东下或西征老我惟知管送迎秖恐政成登省戸未容归骑向西城名画法书知几编俸余宁复计求田摩挲賸买新文字归满米家书画船送杓孙随侍上虞阿斗生来十五年未曽一日去翁前闻诗勿废家庭问习吏仍求城旦篇婚宦有涯真是幸巾箱所蓄要相传荣罍虽小性非鲁口授诗书加爱怜戏作二子为丞分越邑女儿随壻过江南笑言屋里成岑寂匹似当初只住庵诸茔拜扫晚归长汀雨意早垂垂寒云晚更低空中时散㸃道上不成泥緑栁桃相映黄花麦与齐纡囘余百里喜见旧松隄送朱季公守封川韶阳生长十余年城郭重经固宛然叹息紫薇仙去久尚余遗墨照山川桐乡汉有大司农封守今推陈秀公君向邦人着遗爱近追相业远家风乡评久説鴈行贤剖竹封川与劒川不用对牀风雨约政成问取旧青毡吾乡棊社寖凋零赖有朱家好弟兄举酒看看故人少阳闗莫唱断肠声妙舞清歌有二姝后堂曽见绣罗襦岭南太守风流胜不用归舟载緑珠以玉兰赠王习甫一种香兰玉色新仙家分得蘂宫春调高韵胜谁能称付与能言解语人华屋翚飞庆事緜芝兰玉树喜庭前似闻楚畹芽初茁便看蓝田生晚烟送赵清臣宰姚江玉立君家好弟兄蓝田风采照花城版舆寿母人间盛千里何曽去送迎鄞江水与舜江通久矣威名满一同试问何时到封部数声柔橹一帆风长江东去跨虹桥千丈横隄捍海潮更向烛谿图永利坐令百里沸歌谣才刃恢恢妙拨烦邻封抚字尚何难更能触事加长虑自有甘棠向后看归家故步懒重寻藏拙年来恐不胜短棹有时乗兴去径登竹所听鸣琴杨花雨压轻寒春较迟春深不见栁绵飞忽然飞入闲庭院疑是故人何处归栁绵无数糁枝头日暖随风扑画楼万象可观惟有雪喜看晴昼满空游为我轻攀緑栁枝带花低护笑携归日长深院微风动要看松绵当面飞野芳庭草是生涯老去秖宜闲在家几日惜春留不住小鬟为我拾杨花送王伯奋守筠阳三槐名德萃清门七叶为州赖有君道院无忘山谷赋郡斋当继颍滨文君应膝上怜文度我向东牀忆右军振起家声差易耳便看奏最蹑青云别王恭叔两儿虽近隔江潮赖有王郎慰寂寥远侍双亲官道院为同尽室饯西桥脑脂遮眼最闗念客路寻仙勿惮遥别后飞缄问安否数来谷口访山樵别长女淯老我年来百念轻文姬助我以琴鸣等闲相对成三弄游戏俱弹似一声举酒不堪千里别登途知用几程行郡斋自是神仙窟㑹有堦庭玉树生赵资政园梅篆小径囘环里许长寒梅森列间疎篁路如古茧萦缪篆身似轻烟缭印香九折坂中经蜀险八盘岭上趁朝忙归来游戏通幽处笑看危途几太行示从子东院敲棋西院琴固知犹胜别劳心少年不比老痴叔且向书牕惜寸隂赠画梅吕生西湖处士赋疎影未似希贞好乐章岂是无情甘澹泊受他风月几凄凉潚自剡州寄水晶蒲萄马乳从他堆满盘未如清嚼水晶寒固知一县蒲萄熟不用劳人数问安送汪庄仲赴江东仓幕彊仲荆门签判不见适斋老于今三四秋弟兄登宦路亲党驻行舟老病无诗思衰怀重别愁外家门戸盛勉力绍箕裘外氏䝉恩厚文昌独我知居惭酷似舅喜有宁馨儿遇事行方便禔身谨护持公余定多暇黄巻有余师早嵗过秋浦贪程不入闗君今参俭幕时得上齐山肤使资关决贤侯伴宴闲好音频寄我借此一开颜之子游何许平州更玉州山川称胜絶幕府信风流翠巘寒逾秀金莲夜不收天涯念乡国少上仲宣楼见説荆门地如门蔽楚荆旧时爲内郡今日号边城但守平平䇿毋求赫赫名勉哉关决际从此振家声送元积弟赴淮东总属南徐来往饱经过总饷宾寮入礼罗子去幸陪邹湛辈君今还是伯休那金闺通籍时方可铁瓮名城景最多我有净名遗记在试从万井访维摩十人兄弟五人存心事方欣得细论可但衰迟怜远别只因喜惧有慈尊倚门何止期吾子发䇿还知望好孙从此三年风雨夜寂寥棊局与清樽陈君举既亡汪文子携其所作春秋后传及送行诗来次韵名盛望尤备枝披实亦繁无由究贤业犹幸立斯言书在经逾显人亡道更尊九京如可作与子共南辕送赵伯藏倅永嘉当代橰闲老吏师佳儿官业具而微已烦潘令宰花县正要王祥康海圻得助江山诗兴逸平分风月羽觞挥安车何日迎清献又向堂前戏綵衣分教分符恰五年异乡每若故乡然归来几作池塘梦送别欲随驺御仙目断甘林应饱熟手栽栾实想芳鲜邦人若问老州牧为説清霜绕鬓边昼寝弹彻悲风更广陵沧浪一为濯尘缨邯郸枕上梦初觉喜听檐间风雨声唤仙阁上到危层莫唤仙才凭横槛挹江天江天如许来供眼何用王乔更偓佺多少寻仙更不还渺茫竟堕有无间使其真有毋庸唤仙自层城我自山犯暑来登览松风为洒然龙泉登古井虹影卧中川万簇寒林秀四山秋色鲜诗翁不可见况敢唤飞仙送赵晦之丞彭泽淮甸归来涉学深孤云又出亦何心公余巖下读书去远继风流石橘林渊明事晋肯臣刘仁杰忠良不附周见説三贤参羽士盍将吴簿配苹羞陶令居官八十日始为督邮方赋归君家门戸要兴起未用飘然咏式微阿虞试晬戏作阿虞匍匐晬盘中事事都拏要学翁最是传家清白处不将双手向顽铜赠别卢甥申之归吴门千里何妨命驾迟晤言未厌已西驰子休重赋琼瑰赠我亦懒歌亲戚离好向清江论乐府更从叶子説新诗乐闲引纸五十尺为篆离骚继李斯又谢申之示诗巻不见贤甥十一年新诗示我百余篇古风已喜能行意近体尤欣细属聨宅相真成珠在侧冷官休叹坐无毡作诗勿谓今余事更下功夫继玉川送秦仲防通判清德曽瞻启庆碑孙曽清更畏人知秖縁一介弗轻取坐使斯民不忍欺濑水家传御书卦宣城手写送行诗典型尚继金銮旧马氏一门谁白眉题舆再到海东涯嗜学深于入幕时一字未通终不置五行俱下尚嫌迟情亲端有卜邻意别后空劳望月思老我无因可重见祝君来此拥旌麾谢剡中沈元龙惠诗东阳何事到东州百语曾无一语酬深羡松筠无败叶自言蒲栁已先秋千金既觉成虚掷双璧还惊又暗投别后未知何日见但将吾道付沧洲谢舒景叔写照见赠谁写衰容入画图本来面目旧形模几年老瘦鬓如雪不道今吾非故吾庭前一莲着花门外荷莲浥露华緑云平地拥秋霞病夫不耐出门去且看庭前第一花淯月下鼓琴用韵老穉团栾鲤在庭文姬为鼓玉琴声起来同作悲风曲倍觉先秋月影清国仲观迁居尹隩访别晚年未定一枝巢到处葢头无把茅又欲浮家过尹隩何殊乐道向莘郊君今去此难招隐老更从谁可定交见説衡门临野水秋深容我去推敲仲观有诗来谢次韵危机屡见劔头炊喜及挂冠神武时从此含藏三寸舌算来插得几张匙读书牕下频勤习攻媿庵中老住持速办小舟频往返及今精力未全衰谢王粹中惠白鹤山麟川观斑竹杖竝竹舆麟川仙馆翠琅玕荷子携来白鹤山未效葛陂龙种化絶胜湘浦泪痕斑裁为柱杖一寻许巧作乗舆四尺悭儿子门生俱努力病夫欲过虎谿还曽无逸郎中名燕居曰和三续社有诗次韵通地通天秖箇中千岐虽别大都同两家偶尔流传盛一贯临之内外融欲境扫开心在我浮云散尽月当空感而通者后来语不感须知自有通老来老来何以度光隂秖有围棊与鼓琴棊为心劳疎对局琴因臂弱倦调音曲肱时复同尼父面壁何妨学少林气习未除秖自笑又还弄笔动微吟长生草玻璃擢叶玉蟠根千里提携寄海滨雨泽不霑仍自润土膏无着自长春嵗寒秀色镇衣旧日暖素英能一新我欲饵之求久视恐君灵已不灵人谢黄汝济教授惠建茶竝惠山泉几年不泛浙西船每忆林间访惠泉雅好谁如广文老亲携直到病夫前细倾琼液清如旧更瀹云芽味始全或问此爲真品否其中自有石如拳史子仁碧沚相家本有四明山更葺桃源渺莽间四面楼台相映发一川烟水自弯环中川累石势嵯峩城上遥岑耸翠螺旧説夕阳无限好此中最得夕阳多题赵晞远二画藻飜数尾已如生妙絶鱼儿作队行不是深知濠上趣未应笔底得纵横牕前惊见一枝斜照眼英英十数花千载简斋僊去后何人更着好诗夸送陈表道倅岳阳垂上青云去如何乗贰车轻为千里别时寄几行书剸剧才无滞传家学有余当涂足知己应不费吹嘘闻説巴陵好楼高占古城湖光千顷白山色一螺明赤壁沈沙㦸苍烟老树精好诗收拾下寄我慰离情元珍弟酌别赋此赠之归来十暑又三霜衰病那知谒帝傍採菊初期老陶令种桃应是笑刘郎不辞白首登鳌禁正欲青衫及鴈行今夕团栾同醉后未知何日驾归航灵芝寺送客灵芝寺凭栏山有无自从朝北阙始得见西湖烟外移轻桨波间浴野凫清寒不可驻囘首又神都闾丘医视脉曰老人之脉如小春有感老去光隂似小春如何比得少年人君看桃李秋风后纵有花开不是真贡闱对砚盘发叹老去未忘黄与朱琢成三砚乐闲居岂能更作诸生业但欲频看后世书视草北门才已尽持衡南省计尤疎便须再挂衣冠去约汝同归故草庐次韵李孟达使君与林雪巢子季武诗古梅巨石瞰清池觞咏曽陪老启期别我遂成千古恨传家空有一篇诗使君尚尔悲陈迹处士惜非同此时若使南楼预清赏胡牀应奉庾元规玉堂早起早起多奔走旬休亦往还偶因二士试始得一朝闲灵鹊花枝上金鱼荇蔕间素餐终有媿只忆旧家山赠徐松我为浮名媿引年老余八十尚飘然不如合却谈天口归向白云深处眠经筵讲诗彻章进诗圣主承丕祚于今嵗几迁昭回光饰物刚健位乗干善治新更化当阳独揽权诛鉏及共鲧擢任列闳颠曩日方谋始宸心最急先未遑亲政理首务辟经筵恭俭甘卑室尊严拱细旃昼居勤已甚坐侍礼无前讲彻诗三百时逢运半千诸儒深诵説六义极摩研俯阅毛公传旁参郑氏笺慨寻中古意重是素王编旧本三千首终存十二篇虽遭煨烬厄所赖咏歌全开迹因农事安民在井田成功时迈酌兴业大明緜东国思平赋南山乐得贤艰难由后稷劳来美周宣起自绍熙载迨兹嘉定年闗雎从肇彼殷武遂终焉宠数传中旨恩光被迩聨神文期继踵元祐信齐肩内厩颁云骑雕鞌绚锦鞯茗分龙焙品香拂御炉烟衆俊咸宣力孤生亦备员少时曽学咏老去未忘筌纳禄诚休矣归耕久晏然锋车俄促召梓里谓登僊词禁容挥翰天官命典铨岂知侵暮境重得侍甘泉朽质何能报孱躯殆欲捐尚思求谲谏海岳效尘涓题天竺珪老复菴路从天竺更微南衲子邀余过复菴八法照人瞻睿藻一峯当戸拥晴岚竒爻初动玩羲画万物竝观师老耼六用不成均此理楞严容我为同参为倪正甫尚书题壮怀堂扁以诗来谢次韵久矣君宜任弼谐果随驿召上天阶几年不作相逢梦一日俄倾积别怀情厚夫君几鲍叔愚如老我类高柴他时戸册高悬后直欲扁舟访水涯攻媿集巻十攻媿集攻媿集卷第十一攻媿集卷十一宋楼钥撰今体诗送赵德老观文东归趣还宗老侍经筵宿望訏谟信伟然引疾屡烦颁汉制赋归先已买吴船去年趋召叨同传今日求闲媿着鞭未得相随出闗去羡公徒御若登仙往还不过酒三行成败同观棊一枰东海敢言成二老西湖自足度余生朅来便觉废兹事归去定须寻旧盟锦里锦坊秋色里梦魂先已到江城送倪正甫尚书守南徐君如春栁我如松晚嵗重逢意逾通日日公余搜理窟时时史暇乐谈丛友朋罕有心相照兄弟惟应姓不同此别未知何日见掺袪无语对西风满腔忠膜与嘉谟空洞他无一物余有语莫非忧国志欲行犹上荐贤书已欣勇退成清节更喜高眠即故庐廊庙须公经济手不应敛惠向南徐几囘去国向吴兴出处虽高事不平兹以优恩临北固不妨禁直寓西清羡君决去行何速媿我求归计未成淛水东西又千里壮怀堂上未忘情戏题十四弦十四朱弦欲动时泛商流羽看瑶姬弦疏不隔如花面声急还同堕马儿谿蟹霜余萦密网檐蛛雨后理轻丝曲终劝客杯无算一吐空喉醉不知枢密新府平生苦欲住山间每恨家居不傍山游倦怱来参宥密公余却得对孱颜援琴万壑自同响缓步一丘犹可攀信美终非吾久处乞身惟待老乡闗门号签书府心存攻媿斋倚栏临曲沼拄杖看悬崖藁叶鸣轻雨残山拥半阶退公成吏隐足以畅幽怀大雪赵振文寄诗言乗月泛舟清甚次韵老我心知笔力衰颇欣腊雪瑞清时三茅竒观亦难遇白玉峯头灯万枝万玉真妃摇珮琚梁园授简属相如莫嫌一水限吴越两岸交辉合太虚雪光絶胜水银银未觉仙家隔一尘真境宜君着佳句赏心乐事更良辰见説中宵泛綵舟何人同赏大江流阳冰伯雪应为伴更约襌人白道猷旧闻老具擅诗声夜泛钱塘向鳯城今日清游更豪逸雪花和月带潮生酒边戏作未年六十已言归七十重来自觉痴未报君恩归未许樽前羞听摸鱼儿叶处士画貂蝉喜神见惠重烦妙手费丹铅貎出衰容信宛然君看头颅已如许岂堪头上着貂蝉顷游龙井得一联王伯齐同儿辈游因足成之路入风篁上翠微老龙蟠井四山围水眞緑净不可唾鱼若空行无所依胜处虽多终莫及旧游谁在事皆非秖今匏系何由到徒羡联镳带月归海潮图钱塘佳月照青霄壮观仍看半夜潮每恨形容无健笔谁知收拾在生绡荡摇直恐三山没咫尺真成万里遥金阙岧峣天尺五海王自合日来朝题施武子所藏醉白堂记醉白堂记相台旧刻已不多见施武子得太清楼所藏真蹟一代竒寳也魏王尚友香山坡翁词翰两絶昼锦故居昔尝以假吏过其门巷恨不一到其处太清图书流传至此抚巻无非可叹者事至今日叹又不足为之恸哭可也堂名醉白尚存不词翰辉光射两眸天下曾除苏氏学禁中却有太清楼旧碑于世已难见真蹟惟君乃得收感叹不堪衰泪落林虑山下水空流谢雷季仲枢密惠社饼宠分饼巻荷深情割肉烹鲜不厌精潭府始知严社祭衰门又得诧侯鲭洗杯用荐逡巡酒下箸如餐骨董羮囘首枌榆未能去欲随秋燕问归程娄彦发参政寿诗某伏承生申之旦正得秋而万寳成真是一年好处中秋佳月浙江大潮皆每嵗所有芙蓉菊桂俱不复重陈今则实惟巖壑所夸一百省嵗之时况值合宫大礼储君受册前星诞育昴宿凝祥相去只五十间宾僚惟公为旧学都省后堂祝寿之仪久不讲此公首当之今又以庆朝按试鼓吹严更警场辄成唐律发樽前一粲青宫册宝盛朝章玉佩珠旒照日光储寀久资三善得生朝相去半旬强五千余巻学尤富一百省年身更康都省先曽同举酒贡闱最喜又传觞易逢皓齿令歌曲难值严更听警场庆事方来真可卜祝公黄髪相虞唐题孙谷桥墦间图墦间不足又之他犹自施施骄室家齐国一人如许尔宁知后日事如麻因知义利本殊途莫笑璠间乞祭徒正使往来多显者此中尤要着工夫肆赦小雨端门宣赦乐欣然膏泽还应降九天始觉耳边鸣槭槭渐看笏上熘涓涓我班金阙阑干侧君侍玉皇香案前雨立固知同陛楯一言犹幸赖优旃题桃源王少卿占山亭纳纳干坤一草亭西山尽见若秋屏霜余远水呈天碧雨过遥空现帝青逸叟真成陶令隐高怀长似屈原醒肯堂固赖贤孙子精爽犹疑尚有灵题汪季路侍郎所藏吴道子天龙八部妙絶天龙八部图细看真不失锱铢声名自足高千古题品尤难遇二苏旌旆冕旒犹可想鬼神人物亦何殊君看坐位兰亭草费尽工夫学得无谢颜乐闲篆离骚乐闲下笔素推高攻媿眈书老更饕顾我好看秦小篆烦君为作楚离骚晚年应悟成竵扁痛饮犹堪写郁陶喜剧但知嵗十袭琼瑶无以报投桃题徐圣可知县所藏杨补之二画谁种疎梅古岸头推篷瞥见倍清幽君看竹外一枝好真有江南万斛愁梅花屡见笔如神松竹宁知更逼真百卉千华皆面友嵗寒秖见此三人嵩岳图先祖太师齐国公元符中知河南府登封县建炎兵燬先集故物煨烬无遗儿时犹及见扬州伯父藏嵩山图丹青仅存虽传録廿四峯诗以生晚既不逮事不知有石刻也张致远为京西僚属寄登封旧碑得之惊喜唐律为谢先世前踪不可追君从何处得全碑上横嵩岳三千丈下列齐公廿四诗室号揖仙怀旧事菴名面壁认遗基青毡真是吾家物欲以琼瑶厚报之写照叶处士求僧几年依様画葫芦自作葫芦学佛徒一笔从今勾㫁了一瓶一钵任江湖元日嵗当庚午旦庚寅最喜明朝遇上辛五福来临吴越分更欣三日即颁春题郭恕先雪霁江行图妙絶丹青郭恕先幻成雪霁大江船沿流更饱轻帆举上水仍劳百丈牵捩柂长年浑欲动褰帷佳客若将仙侍亲曽泛沧浪月犹记兰成射䇿年寄题江西刘氏勤有斋朴斵敷菑皆用勤况吾儒者务多闻万书插架非闗我一巻入心方属君为学从来无止法立身宁秖富多文自怜习气今犹在尚欲楚膏到夜分书葛氏诗巻未年六十蚤休官海角投闲尽自安一纪时容奉香火七旬遂许挂衣冠重来深愧妨贤路此去终期保岁寒三上封章归未得葛家诗巻却羞看殿上闻杜鹃衰晚三年侍玉墀高梧又擢鳯凰枝封章屡上未容去更向殿头闻子规王伯齐染髭垂髫相见舜江濵荏苒俄惊过五旬顾我頽龄真似叶讶君长鬛亦如银万金安得神仙药一笑重来旧日春纵使星星还复出不妨时作少年人乞出过传法闻伯齐归姚江扶病还朝一秃翁重来宁免笑何公梦魂长是寻云北归路何时向浙东深愿耸身随画鹢空劳举目送飞鸿主人竹所终须到最忆东轩一枕风行香闻杜鹃墙西緑栁杜鹃声我老何堪侧耳听我自赋归归不得不须苦语更丁宁送蒋甥若水使属北行曽为假吏到燕山送子长征不作难故国能无叹禾黍中原应欲覩衣冠黑甜软饱宜加爱红皱黄团正可观行矣勿为儿女恋指期良月待君还夜读王承家县丞诗编向来深夜快挥犀不听清谈又许时净洗昬眸急唿烛为君读尽一编诗鍊句工深兴味长固知家学富青箱莫言一脔能尝鼎更欲为余倾锦囊寒食辅政无功日歉然佳时颁赉屡传宣已蒙授粲仍分茗既荷贻牟更击鲜酒号流香盛宝榼烛然新火散青烟儿孙不识君恩重但觅东宫赐剧钱夫人携家泛湖三分春色二分休始见鱼轩泛緑舟诸子待行欢尽日一翁独坐淡于秋满斟美酒应同醉是处名园爲少留隂霭在前雷雨后特晴此日称君游即事壮志摧頽貎亦衰岂知官舍傍巖隈此身不是京尘里饭了沿山看腊梅刘寺即事不到兹山二十年岂知重见旧山川烟深虽不见湖水且看长空万里天飞泉何事仰空流无数明珠散不收注辇昔时曽撒殿至今抛掷未曽休发漕荐喜而成诗併勉杓戊辰贡举忝余知曽碍孙儿到省闱欣汝今秋重预荐喜吾即日可言归门阑有庆人争贺父子同登世所希痴望十人俱上第坐令昼锦倍光辉十月旦尚煖用夹公服二月初吉雪寒甚服单尚煖先添夹方寒却用单不惟春料峭况值雪飞翻但欲朝仪肃难求已分安衣囊如欲懒归去老江干从子淮过省寄伯中弟我家伯父德余辉吾弟风标具体微七叶欣闻五争奋四人先喜一雄飞忍贫老尚甘箪食教子今方擢省闱他日双椿临六桂麻衣俱换緑衣归赠僧文可往黄州建东坡寺一坡久矣郡城东居士来游地望崇问舍求田烦作计拈槌竖拂看谈空共分龎老沈江宝要奉儋州秃鬓翁去作开山第一代灯灯相续到无穷三月七日上赐牡丹并蔷薇露劝酒几见牡丹东海涯暮年敢谓到京华休论千品洛中谱惊看百枝天上花况有八珍来禁苑更加双榼赐流霞阖门饱暖聊同醉稽首将何报宅家史清翁谈诗走笔次韵公退门庭静轻风辊絮毬故人惊一见小酌散千忧西上不容久东归又别愁何当附舟尾从此遂归休以兴安石阮底寄颜乐闲兴安乐石响于桐作阮犹堪继仲容茂苑乐闲真好事爲君添起玉玲珑观冷泉亭放水冷泉浅浊使人愁开板黄波去不休岸侧细泉穿乱石始知别是一清流赠蜀二史绍熙四年蜀士李德秀甫登科求致其事以荣亲先帝诏从其请某时任西掖预草词命今皇帝䇿士蜀又有二人焉同姓史氏其一緜州司戸天应与其子簨同登遂以身之官求封赠父母其一成都府司户公亮自陈素志晚得一官亦为此举上益嘉之各特循从事郎致仕圣朝孝治之盛十九年间见此三人坤维士风于是尤振辄成唐律表赞喜之私仍寄后溪刘德修老我挂冠惭复弹羡君登第遽休官幸哉有子事尤美专以为亲人更难旧説三贤皆特操今看二士倍荣观同归犹及襄阳老一舸清风廿四滩题汪季路尚书所藏米元晖蒋山出云龙盘往昔名钟山云起从龙意自闲肤寸须臾成戴帽坐看膏雨满人间九月十一日杓孙得男郡斋弧矢记垂门今日衰翁更觉尊生晚不能瞻大父年高却喜有曾孙从今镜镊知无用但喜芝兰近愈繁愿汝孳孳守家法为传衣钵到仍昆送叔韶弟宰华亭试邑云间事最多直将心力细砻磨固知三泖五茸胜其奈千疮百孔何敏手未须施霹雳疲民正欲听弦歌规橅稳作三年计徐上青云鬓未皤又示从子澶壮县人歌第一竒过庭为有宁馨儿亲旁色养宜加谨戸外分毫勿预知寓意杯觞须自节读书松竹有余师他时刮目相期待连桂家风望一䕫寄叔韶弟阿连试邑有成规谁谓云间不可为能使镬汤偏滚处直如官府太平时容容非欲后多福赫赫何如去见思子路当年曾请益更须无倦以终之朝退谢事不得去趋朝愈更难谁怜八旬老日冒五更寒指冻怯持笏腰酸强踞鞌细思谁縳汝只合挂衣冠刘德修赴遂宁示和篇改除荆南复寄之老矣思归铗屡弹七旬望八合抛官我将东去计安出君欲西还事亦难好向渚宫寻故蹟更从雄楚纵遐观上游正倚公为重莫向蓬谿更上滩李起宗舍人悠然亭远游蜀道歴艰难径上甘泉豹尾间荷橐忽思辞北省拂衣自喜见南山当时旁舍基犹在囘首垂髫鬓已斑先友碑隂尽陈迹寒空依旧湿烟鬟伯中弟可休堂夫妇老相对闺门贫甚安六儿俱力学一子幸仙官香火祠初奉勲名镜里看更当聨五桂纳禄尚何难海棠海棠昨日始萌芽一夜惊雷发万葩老眼恍然何所得凌云庵外见桃花海棠初发为题诗倐见轻红万㸃吹已惜落英铺满地更怜几片罥蛛丝后圃春雨才晴气已和暖风吹动百花窠絶怜玉屑如吾髪緑者全稀白者多赠熊道人十载隐潭衡居然腑肺清枯禅参懒瓒老气激弥明笔底烟云妙人间势利轻款门俄告别江海一浮萍题汪季路尚书所藏米元晖湖山瑞雪图笔力谁能似虎儿思陵亲为御珍题小臣不识湖山好但欲扁舟泛剡谿扬州琼花囘忆灵根六十年秋深恨不见芳鲜兹从淮上来千里非比人间聚八仙曽有画图称小异谅应后土爱孤妍或言天杖诚虚语荣悴中分亦偶然题林宗鲁校书所藏宣和御画周公多艺孔多能徽庙才高更倍増除却万几都不㑹至今遗老话昭陵赠别章茂献尚书我辈重来鬓已皤正元朝士苦无多才堪柱石犹归去奈此摧頽一老何戏咏戎葵簇成芍药囘首闲来婪尾春横风吹尽已成尘戎葵簇就谁尝巧红药当前太逼真观洧赠人迷冶子翻阶得句误词臣园丁妙手有如许犹胜隋园剪綵人戏题胆瓶蕉垂胆新甆出汝窑满中几荚浸云苗瓶非贮水无由罄叶解流根自不凋露缀疑储陶令粟风摇欲响许由瓢相携同到緑天下别是闽山一种蕉午暑炎官火伞罩中区病老低垂气不苏难学孙儿频饮冷时将冰水洗霜须省宿树满茅山緑正肥昬鸦日日向南归如今身在三茅外却看归鸦正北飞水蕉猎猎水芭蕉如将隐士招清风来处远溽暑坐中消送杨晦叔提举浙西竝寄陈表道两两郎星映使星老人星彩对晶明褰帷共喜行畿甸洗印仍欣就帝城五马况当恩始拜三吴从此政尤清便看瑞庆求称寿同聴嵩唿万嵗声八月四日晚霹雳碎大栁木秋分雷自合收声白露明朝忽震霆怪得坐中惊欲倒邻墙万栁碎中庭灵光鲁邦宫殿久芜荒惟有灵光最久长身似灵光终变幻岿然别有一灵光谢陆伯业通判示淮西小藁四海诗名老放翁遗编俱在迹成空忽从淮右传诗巻近比劒南真父风暂向壶头追马援何当甫里访龟䝉江山为助多佳句莫惜南来寄㫁鸿蕉菴清坐薄晚归来烟已苍蛮蕉一叶障斜阳不须久住潭潭府始觉山林兴味长蕉菴暮归緑蕉隂下遶斑衣饭了从容到夕晖老子才携笻杖去孙儿各捧竹团归病告闭戸垂帘尽自如兀然终日拥红炉得归足可优游老此地何堪养病躯殿上侍立寒甚小雪以来霜气清今朝寒色倍严凝榻前侍立无遮障吹得半身真是冰齿落戏作零落残牙齿年来落欲空得鱼惟食冻舍肉只餐葱休忆红绫餤难吞栗棘蓬何须如劒树始解振宗风重阳淳生日时年四十九矣汝生四十九年春犹记双亲始得孙当暮知非过能寡敢言学易道弥尊喜吾父子为知己赖尔诗书遂满门但得团栾长似此年年萸菊醉清樽范叙刚舍人示文正公象笏千载威名文正公忽瞻遗笏照双瞳敢从象齿窥清裁屡批龙鳞奋大忠秉立定知端若柱至今犹想气如虹舍人接武登廊庙宜宝甘棠振祖风送黄贞护道人住茅山赠以黑玉虎少从黑虎谷中行晚得于菟玉琢成辍以赠君俱隐处大茅峯顶看风生赠凌一源道人知君曽住武当山更解寻幽灊皖闲老矣无縁穷胜处但思归去卧乡闗谢滕宰彦可惠诗与君相遇海东头明月如何忽暗投自媿重来千嵗鹤永怀静对五湖鸥新编不觉成三复妙思诚堪比四愁还肯来游鄮山否与君携手上东楼芗林雪中过崃图不土之里无言诗泛雪清图事已非墨隐爲君传旧迹宛然兴起剡谿西贺监湖上万顷平湖一苇杭此归喜似贺知章上恩赐与西湖曲遂老吾家归照堂狂客归来终好夸越王城下占烟霞此中信美非吾土不是西湖是我家攻媿集巻十一攻媿集攻媿集卷第十二攻媿集巻十二宋楼钥撰今体诗残月如新月近晦月犹在萧骚夜向晨已残几欲尽忽见恍如新老桂沈清影余辉釦半轮纤纤两头玉皎皎一钩银明似哉生际光疑太逼眞妆楼谁起早深拜误佳人炙背俯晴轩炙背情方适融霜日正暾何妨凭曲几相与俯晴轩爱景欣亭午闲身得负暄映檐成白醉挟纩谢竒温岂止寛寒色犹思奉至尊桃花满肌骨佳句忆王孙置酒沛宫汉祖功成后时因过沛宫还乡上心喜置酒故人同高㑹延遗老酣歌和衆童穷欢新笑乐起舞旧英雄慷慨悲游子轩昻赋大风永为汤沐邑何用筑新丰天寒割蜜房场圃功初毕天寒乐嵗穰山居收蜜课檐外割蜂房弱羽依晴日纤腰怯晓霜铅刀开戸牖棘七荐甘香作室何时再趋衙未用忙百花辛苦处今日为君尝黄知橘柚来一舸放长江遥林厎处黄自知来橘柚先已照沧浪緑叶凝烟密金苞射日光相迎苍县雨暗识洞庭霜味诧江陵种庭垂禹庙荒何如船上看数里更飞香背水阵十里当勍敌临机事寖危萆山兵已遣背水阵尤竒前泽书诚有行权我独知正须投死地何用惜羣疑抜帜终如约传餐亦应期孙吴非纸上方略要从宜鲲化为鹏鲲大几千里扬鬐气日増一时俄化羽万古记为鹏鳞族畴能比龙门不足登天池将转徙云翼快飞腾怪矣齐谐志壮哉庄叟称鸢飞与鱼跃曽不事夸矜一月三㨗勇甚鹰扬将身从虎穴探六师心不二一月㨗凡三戎卒时非久边庭战已酣神戈穷逐北露布屡驰南貔旅弥思奋狼心敢肆贪七旬有苗格较德可无惭清泉洁尘襟骚客事幽寻清泉一派深居然浮爽气聊用洁尘襟彻底明苍翠澄波漾碧岑应添山泽趣尽涤市朝心洗耳何妨听吟诗更喜临至哉天下乐稳坐读书林物色访严光肥遯推严子招贤仰汉光营求思旧学物色访羣方聘问期终得形容尚未忘羊裘方审识蒲乗遂搜扬不羡云台绘还归钓濑傍高风今尚在江水与俱长冀北马羣空冀北虽多马知惟伯乐工秖因良种去便觉举羣空遍视千蹄衆先收八骏雄漫闻余布野无复见追风骐骥方奔逸驽骀岂混同倘非承一顾鸣意孰能通习马长杨强汉承平后兢兢武不忘整师临五柞习马向长杨冀野来骐骥天闲出骕骦骧腾射熊馆驰骤华山阳辇路千蹄稳瑶池八骏良上方勤阅武愿赋翰林章飞泉漱鸣玉翠巘幽深处飞泉触石鸣跳珠无定态漱玉有余情雨落千浔熘风传万壑声玲珑铿璧韵激溅破琼英汉水思遗珮沧浪想濯缨何须韩吏部联句赋琮琤表兄陈安行迁右司仲兄迁大理丞余迁太府丞舅氏适斋寄诗爲贺次韵东塾谈经嵗月轻外家生长复何营王生此舅若无有杨恽一书安得成首寄新诗钦厚意却思往事念平生当时更荷外祖母幼惠尤怜盛氏甥为亲敢説宦情轻公退委蛇懒自营朝路一时偕寸进适斋新句已先成圉师况复今同里武子非惟爱外生旧日阿童今欲冠此恩更欲到弥甥适斋挂冠次韵致仕吾非不待年礼经自合许求田秖图径取衣冠挂不愿更寻香火縁富贵鼎来先避地是非丛处独翩然鄮峯相对两真隐共仰元台为大天世事相牵无了期平生待足是何时抛官不作九阍梦纳緑尚余三径资紫绶金章宁复恋黄冠野服自相宜耳根赢得长清净理乱从今不用知余初除西掖适斋惠诗以二甥相继縯纶为喜安行表兄贻书喜溢于辞谨次韵为谢竝属安行漕台生处寝之牀丛桂还分一叶芳红药阶边怀老谢桃花观里忆刘郎首烦贤舅书増喜想见慈亲色更康无忌安能真酷似愿从外氏借余光敢谓封伦据此牀幸从科级绍余芳紫薇继直中书贵丛桂犹为同舍郎太史书传得杨恽渭阳情厚为秦康外家宅相君余事鱼目何堪比夜光余匄郡得婺适斋以诗相迎次韵风际端宜鹢退飞青云高处有危机屡遮西日成何事几向东风咏式微塞马云何真是福鲈鱼正不为知几休论池上翩然举且奉潘舆得赋归适斋约访王卿正己巳而中辍次韵归来亲戚话通情准拟流光得再行已荷适斋容接武敢从酌古遽渝盟乌衣门巷人非远緑野樽罍计未成官已得闲身未暇因仍恐或过清明谢太守送雪次适斋韵一冬秖见晓霜寒未得飞霙万里看多谢黄堂赠圭璧欲从乳窦倚栏杆帘高安有冰成柱坐久空余水在盘嵗晚愿呈三白瑞要观积玉满林端清高阁观雪次适斋韵冲雪上层阁真成清且高主人风节峻坐客笑谈豪泛棹访安道赋梅思水曹好因牕映夜痛饮读离骚真率㑹次适斋韵喜奉潘舆得退身乌衣相㑹总情亲樽前正好醉千日林下何妨见两人闲暇止应开口笑诙谐尤称掇皮真夜归更作惊人语舅氏从来笔有神杨圣可棊集余方归自桃源不及预次适斋韵屏处尤便野性慵故人何幸得相逢赋归敢慕陶彭泽自免犹希邴曼容棊酒交欢情正洽江山得助景方浓嗟余误入桃源去归路满城闻晚钟汪达可招游臧园次适斋韵城下名园称老怀乳莺飞燕共低徊寒梅送腊曽先到嫩緑留春喜再来眼底芳时能几许楼头衙鼔漫相催主人好事不嫌客素壁挥毫又一囘满架酴醿惬雅怀更添林下紫徘徊平湖不怕重门阻胜赏何妨后日来酒兴已随斜照远诗情无待片云催黄昏鼓棹欲归去望望烟林首重回士颖弟作真率㑹次适斋韵何羡祖希情好隆朱陈累世意交通舅甥巾屦频相接兄弟樽罍喜更同参坐幸容攻媿子主盟全赖适斋翁日来愈得清闲趣斗酒不妨时一中弔王卿之丧次适斋韵去嵗同登百尺楼相期春晚更重游舟藏大壑夜俄去桥跨清溪花自流五纪情亲真是梦四山风物总成愁一朝千古尚何及空使文皇叹薛收喜雨次适斋韵并呈郡守吴居甫一旱祷而雨此心天与通为霖三日足起舞万家同破块朝方爽翻盆夜正中随车真响应巫觋又何功洗印日无几载芟春已移龙神来鄮岭香炷爇流陂自是受门里许堪为学稼迟洋洋添野水已足乐吾饥雨师争自效风伯尚何施膏泽由分阃空餐愧奉祠农功今可济水利更无隳喜雨无烦记行人口似碑安行表兄除华文阁直学士奉祠次适斋韵为贺屡报银台给事中忽闻唤渡浙江东长安幸免手遮日圆峤莫嗟船引风廪继真祠身暂逸班聨内阁眷方隆且归同伴适斋老便看锋车召此翁送安行表兄葬次适斋韵深沈仙洞锁神清万壑松声不似晴宿草他年空怅望生刍今日寓精诚山川气象浑如旧剑佩风吹俨若生犹记玉音称酷似始知无忌乃其甥寻春次适斋韵一自东皇天上来坐看芽蘖起枯荄化工潜有洪钧转春事何劳叠鼓催晚景鬓凋宁再緑去年花谢又重开赏花携酒那容缓走遍郊原莫便囘晓来陌上雨班班同社相将便出闗席地亦堪寻酒所得园径与坐花间从教多病须行乐任是清贫也破悭门外红尘深几许谁人能得此身闲次适斋韵十絶休官人生宁问草堂资乞得闲身且径归惭媿舅甥俱就隐淡然相对两忘机发书故人惟赖几行书今日谁能更访吾旧日热心今就冷向来已得自揶揄见客客至何妨送与迎门前罗雀亦人情可怜寒士犹相望时有饥来栁絮轻出谒杜门却扫寖多时闲傍人门亦漫为茶灶笔牀烟浪去自疑身是老天随赴㑹此身未老已先闲到处时时尽醉还更欲相邀莲社客共寻精舍上孱颜病起老去情懐百不宜上楼腰脚觉舒迟适斋异禀人难及病起精神略不衰安心但使心如水在槃坐令四体自然胖有人来问安心法将汝心来为汝安读书佚老无如大字书聊将遮眼度三余有时忠义忽相激间遇包胥与子胥染须染须欲学少年时笑杀当年荣启期公道世间惟此耳年来犹幸不相欺修养闻道壶中别有天能将俄顷比千年千年俄顷俱成梦只任天真却晏然同年郑贵温寺丞直华文阁致仕次适斋韵为贺先生久矣爱吾庐絶胜扬雄宅一区賸有珠宫来海石不妨茅屋绕畦蔬来书已许寻前诺结社方将约并驱更欲相邀预真率车公岂可座间无倦游归骑自吴门欲上封章叩帝阍俞旨肆颁旌素节华文进直示优恩渊明妙句羣贤和疏传佳名万古存加我数年祈谢事此心难与俗人论次适斋韵四絶初得曽孙女外子惟知媿可攻羡公八十未衰癃曽孙喜见新文褓尚想当年掷镜翁茉莉花江南创见喜孤芳见説闽花徧海乡安得一居香盛处帐中巧作宝毬妆从子澡涤筑居荷池上楼台墙宇家家月杨栁荷花处处风最喜两涯相映带一时倒影入池中山亭纳凉不嫌西照为朝曦城郭谁知住翠微天幸外门才咫尺欲陪杖履夜忘归次适斋韵五首山行野老问年田夫笑把褐衣牵莫问壶中别有天齿髪虽残浑未觉精神愈胜果何縁公言已老偶能尔我本无心只自然再祷百分才及一定因椿寿八千年坚郑贵温棊社二公休致我来归尽可同裁隐士衣此已屡谋登竹所君其无吝造城扉人间厌见手翻覆乐处须当颐指挥凉气一新宜近酒盍簪莫似向来稀秋凉有感公看鱼跃与鸢飞鹤胫虽长㫁则悲世事不容人苦较秋风自有叶先知青奴难免交新絶素扇宁须手自持宋玉赋篇终未达不如老子笑成诗谕悲秋者黄云万顷一时收喜见高空风露秋嵗事及今将告毕人生到老盍归休固知景物能兴感亦有痴人苦过忧胸次果然无一累岂容秋月使人愁舅甥赓酬之乐神明未觉晋公衰老母尤忻兄弟怡范甯王忱无许寿牢之无忌不闻诗秋风对酒劝酬处夜月乗桥来往时但要两家同此适不须更遣外人知八月十四夜携家泛月次适斋韵月到平湖金作波一城惟此占秋多水晶宫里清无比何用重登汉馺娑九秋风月正分平盛满水晶分外明老子此行端不恶夜深几得圣之清稍先一日是中秋行徧芙蓉与菊洲作意安排却非适不如乗兴径行舟犹记年时看水嬉不如此夜月相宜仙翁一醉非尘世为问姮娥知未知草草真成一段竒比邻非不借余辉板舆何敢侵风露略望檐间且劝归次适斋韵十首懒学仙家炼火还但欣晚节在林间鸳行免奏三千牍驽驾难参十二闲短艇有时浮緑水轻舆到处赏佳山莫言冷淡为生活冷淡终然无后艰秋来病体费支吾深闭柴门卧草庐药里多寻医者问酒樽寖与故人疎特须勉强陪来客未免辛勤答远书此外儒生真气习简编犹欲趁三余大率舟行岸自移机缄何必更相思雨余坐见水三尺云净喜看天四垂荷沼已残霜后葢桂林初绽日边枝闲中气味深长甚问却西风总不知幸堪击壤乐清时衰病情怀百不宜秖好灌畦陪汉叟更欣学圃慕樊迟逢人草草须倾酒得韵怱怱且和诗琴意高低犹自适高山流水久心知甥舅相寻向酒边相忘情话更怡然人言难遇双延阁自媿叨聨两大天只觉光隂诗里过何妨枕簟醉时眠此中别有真消息莫为人间醒者传从来忧道不忧贫晚向闲中得此身直把宦途如梦过任他世事似棊新坐间可説旧时话眼底幸多同社人赓唱本求闲燕乐莫夸末路费精神自怜鹤髪奉慈亲舅氏还欣託比邻已向云间收倦翼甘从波底作潜鳞果然松菊连三径谁谓神仙隔一尘野服相从成二叟不须更现宰官身笑他咄咄向空书既老投闲计未疎釜里有鱼长自足门前无雀是吾居休论仙子生尘袜莫问高轩织翠裾百念已如灰様冷更无骄色与人锄秋宵坐到玉绳低歴歴明蟾数桂枝重露半翻蕉叶径好风时飐荳花篱不妨起舞弄清影何用撞钟夸小诗浊酒困人垂欲睡更揩病眼一扬眉秋到先生旧草堂凉飙林叶已飘黄渐看天宇清霜肃更觉人家白昼长歴世已经三折臂坐愁何必九回肠世间旧事消磨尽秖有诗情未遽忘客省中次适斋韵三年此日绮筵开盛意勤拳不待催豫约行人须已集先欣数客肯俱来诗筒才到先赓韵酒兴方浓莫算杯更欲秋深穷胜迹邹枚后乗可容陪花若开时定自开芳心深靓不容催上人又有新诗出佳客应寻旧雨来楼上已闻香扑鼻堂前尽放酒盈杯高烧银烛照花睡便到更深亦愿陪定数无过偶与竒达人循顺更安时不于椿菌量长短岂为彭殇较疾迟虽是一时身有疾行开九秩寿无期外生六十头先白杖履相从最得宜戏和适斋絶句三首脱索纒縳千遭趁酒巡环观巧手竞称神莫言名利如缰锁勐烈抽身亦在人藏擪尽教逞技尽多般毕竟甘心受面谩解把人间等嬉戏不妨笑与大家看傀儡假合隂阳有此身使形全在气和神王家幻戏犹坚固线索休时尚木人昼寝正酣适斋以二十韵诗来亟爲次韵老氏正求知我希吾今老矣更何之极知仕宦皆由命纵有功名已过时览镜形容宁复我还乡交友定从谁慈亲多幸方难老舅氏犹欣未觉衰教诲至今仍似旧襟期暗合自相知新诗必使篇篇和胜地还容处处随昼永剧谈俱喜听夜深清坐更忘疲素钦行已初无玷愿学持心不自欺紫槖清班叨预列黄金横带忝同垂六旬顾我犹加懒八秩如公尚自持但仰三尊知共庆孰云十拗敢轻嗤无情到此方为达省病从他不用治世事只将同蝶梦人生几得见鸡皮观书自识非求解䇿杖徐行莫厌迟俭素何妨贫胜富优游真是乐忘饥虽然调乐无千指尽喜当歌有十眉报谒要须亲自到赴筵直以散为期醉翁雅意非谋醉棊社清欢岂为棊白髪只宜甘散诞红尘任彼自奔驰安舆来往常陪伴此意终身誓不移次适斋赠少微兄韵汪楼比屋古城隅彼此清贫不愿余南阮诸贤今有几东牀佳壻竟谁如归乡年亦非全老对酒情犹未觉疎来往两家无倦色此身端合老犁锄桂花方开约客次适齐韵久疑岩桂尽迟开留待来朝伴举杯老去欲寻千日醉客来同引百花醅况临高阁枝枝秀好判闲身日日陪家酿尽倾君不惜莫教瓶罄耻为罍蒋德尚棊㑹展日次适斋韵棊社经年能几回身闲深幸屡参陪一旬又见朋簪集三径还应听履开休苦索居徒面壁何如相遇且衔杯虽由药裹寛初约不碍重寻旧雨来太上皇帝圣体清康老母进封信安郡太夫人适斋除敷文阁学士有诗为贺次韵清朝孝治古无伦通籍推恩总及亲八秩升班惟二老九龄拜命更何人春初庆席欢犹在嵗晚宸纶喜共新须信长年多富贵秖因同见㑹昌春吾母年高絶等伦痴儿何幸得荣亲九重钖类真千载八座承恩只一人共仰外门流庆远喜同介弟宠光新两家盛事人争贺和气薰为腊里春题晓上人闲静轩次适斋韵我居城郭子居山两地相望数里间我已得闲犹未静子虽处静不曾闲莫将花与梦相似只用心如石様顽要识箇中真信息孤云僧事两相闗次适斋韵十首棊会归来乡曲大家闲同社仍欣取友端无事衔杯何不可有时㑹面亦良难少曽环坐坐常满赖有主盟盟未寒琴奕相寻诗间作笑谈终日有余欢老态舅甥身退不为迟肥遯犹当未老时东晋虽惭古元亮晚唐知慕老天随公开九秩身方健我甫六旬心已疲不敢自言成酷似腹心惟喜两相知晨朝懒起坐见一翁两鬓皤只赢晓梦到无何牕凉风透真成适日出事生还更多足弱已难堪蜡屐齿摇初不为邻梭囘思螭陛班心处日日奔趋向馺娑见客车辙常多长者临相过肯笑席门深寒暄固有三分话臭味还倾一寸心客至自应闲不厌年来寖觉老难禁应酬既了无余事面壁何妨学少林昼寝才尽甘为世所捐不如高卧了余年时逢毁誉心无诤间有诗文手自编老去已知身是梦闲来更得酒中天帘深午寂浑无念只与白鸥相对眠喜闲投闲时以醉为乡人既相忘我亦忘雨足已期南亩熟风清更爱北牕凉昼观碧落云千叠夜看中庭月一方时抚素琴聊自遣谁能更作鳯求凰杜陵郑老共襟期门外红尘勿预知近日颇荒攻媿课多时不见适斋诗竹深荷静相留处月白风清偶㑹时地僻衣裳俱自懒黄冠野服淡相宜读香山诗诗到香山不计篇相逢佳处辄欣然明知无子可传业每遇为文自入编举世慕名多讽诵惟公着句得纯全胸中相似诗方似一等不为名利牵即事旋插杉枝蔽晓曦缓摇轻箑自融怡调琴不用求成曲得句何须凑作诗无复趋炎同褦襶但能寻睡学希夷太仓日籴五升米老矣不嫌人更嗤西山两岸杉松翠䕃长轻舆连日得徜徉絶怜林下朝还暮不问人间炎与凉睡起闲情方自乐斋余归路未须忙何时更向月溪去愿着青鞋走侍旁燕居大老今居东海滨燕居晚嵗更申申外生但喜长依教一笑相从莫问贫闲里只将诗作活酒边犹有笔如神乞言授几俱休论且做羲皇以上人子成兄年八十六史子久八十二舅氏八十八㑹于适斋次适斋韵二絶堂中三寿喜同时黄髪相逢齿更儿参坐共谈宣政旧风流不许后生知闾里旧游能几人适斋犹有笔如神莫言二老升沈异各现宰官居士身攻媿集巻十二攻媿集攻媿集卷第十三攻媿集卷十三宋楼钥撰今体诗陈文懿公輓词衆口推文伯何人识吏师义襟惟古有心地只天知至死终无玷平生本不欺在公无可憾犹恨哲人萎珍馆径归鄞人犹望秉钧邮传千里讣哀动五州民躃踊森贤嗣攀号感路人公乎不亡矣衮衮看簪绅宅相惟公久伊余忝后尘十年追桂籍两禁踵词臣接武参吾舅承颜奉老亲幸成三学士何意失斯人一别屡经岁归舟巳及门方期情话悦空讶语音存善行传千载芜词愧九原伤心歌楚些无地可招魂丘文定公輓词谋国规模阔絶人才具高三朝千载遇四海一身劳儒将通鸳序枢庭握豹韬皇家资柱石天遽夺伊臯初拟文翁化谁知怀远图庙谟专制阃世将易兵符养虎竟遗患断蛇由不殊宁同死诸葛空恨失吞呉处事拘挛外锄姦谈笑中几年亡主将全蜀赖明公畏爱盾衰日清和夷惠风屡书终不尽诗意亦何穷王文文公輓词夙负敢言气输忠不爱身刘蕡仍遇主绮季更忧民治行眞循吏风稜古诤臣搢绅千载恨不得究经纶梁木今其坏谁能问大钧恩深两宫赙哀恸四州民巳矣天人䇿伤哉社稷臣吾生良可耻不及见斯人娄忠简公輓词壮岁志先定耆年气不衰治高爲县日名重佐州时雅望登朝着忠言彻帝墀亨途日千里阔步不容迟边事衅初开惟公论不囘深谋比娄敬极力阻王恢儿戏何堪用冰山忽巳摧朝廷始更化大老盍归来共政三年久蜚英四海尊色词无假借风裁弭嚣喧但欲持公道宁容启幸门经纶终未究犹有典型存寮寀侍储闱如公久任稀载欣商皓起终惜汉疏归问字烦参订谈经赖发挥一书眞总要星日重光辉得姓共东楼同朝两故侯文编叨二序诞日颂千秋老矣俱宜去公乎不少留来书墨犹湿展读泪空流程文简公輓词论着大哉尧英声早巳昭横飞钦远业特立仰高标言议超千载风猷耸四朝惜乎经世学不及珥金貂太上崇耆旧龙鳞手可攀胡爲遯荒野竟复老商山汉阁颁纶渥洒壖拥旆还灵光遂陈迹西望涕空潸设卦探羲画随山究禹谟仰天眞见象画地可成图健笔凌前辈残膏浃万夫登门嗟最晚犹得觇宏模杨武恭王輓词歴数中兴将谁爲第一功两朝忠衞上四海雅推公富贵无危溢哀荣有始终吾知尚遗恨不见朔庭空勇气眞虒虎仁心剧放麑推锋多折馘解缚屡招携细柳门坚闭长杨马不嘶夜深星忽堕何处问撑犁父祖成完节丹心激懦夫枕戈枭逆首抚剑志伊吾忠孝公何媿哀荣世所无从今柴荷橐接武上亨衢王爵报元勲临危更致身鲸波飞战舰狼子叹江神木落淮南暮尘淸塞外春功臣谁第一图画在麒麟沈宪敏公輓词天使魁乡荐上令卿攺官蚤峩乌府豸终着侍臣冠持节威行惠专城勐济寛绍熙多旧学胡不相宫端仕宦接王杨诸公叹老苍门生多紫禁子舍屡黄堂自得垂车乐谁传却老方桃花千树满空忆旧刘郎徐邈今非介申枨焉得刚立朝无附丽受謪更芬香戏綵衣冠盛围棊日月长典刑今巳矣无复岿灵光持论眞遗直操心本至公赢赀宁市宠平寇不言功光禄文阶峻嘉兴色养丰谁能死生际犹得教之忠晚出荷公知登门未觉迟通班依汉橐试郡守萧规藻翰犹频寄宫墙不再窥新阡何处是西望不胜悲林正惠公輓词爱直赵淸献忠文范景仁累朝推旧德今日见斯人正色欲劘上敢言宁顾身紫枢方大用惜不究经纶去国名逾重还朝道益尊淸虚怀骨鲠严冷带春温公绰眞无欲臧孙尚立言骑箕虽永隔精爽俨如存凛凛古循吏堂堂眞巨公死生忘度外邪正炯胸中忧世心诚切筹边事巳空龟潭山下水流泪与无穷观文殿学士陈公輓词台岳钟神秀居然社稷臣海涵书万卷魁冠数千人南服频怀绶西垣屡演纶惜哉眞汉相不遂秉洪钧几见衣冠伟终闻羽翼成先皇崇旧学大政任名卿神器亲传授崇朝再太平功成身自退宠利一毫轻朝着登门久词林辱眷深代言称据古议礼许同心去国临归路还家寄好音病中闻讣告老泪动盈襟观文殿学士赵公輓词千古盛周宗皇朝实比隆谓多担贵爵谁见立王功一语国先定寸心天与通龙飞稽事实信史诏无穷授受唐虞际从容平勃间宗英谁柄用人望属橰闲晚侍经闱读寖登秘殿班帝郷留不住归去老湖山麾节称循吏三朝蔼政声治如黄霸最心慕伯夷淸诸道俱遗爱两川尤着名起家临制阃更羡锦衣荣听履领簪缨忠言彻帝庭公方扶日月我亦寄雷霆忧世形辞色卧家存典刑灵光更陈迹楚些不堪听端明殿学士汪公輓词制阃诗书帅公朝侍从臣身能全进退人可得疎亲曳履声犹在持衡迹遂陈从今几百载更复见斯人蚤岁声名大婆娑始遇时难兄屏隔坐令子桂芳枝人望还爲用天胡不憗遗成蹊堪喻大堕泪不须碑道学不尽试功名秖绪余立朝惟正色荐士有遗书百赎嗟无及九京谁与居莫酬推毂意哀泪湿巾裾端明殿学士张公輓词籍甚张京兆精神满腹中才高解牛刃手敏运斤风河浒恩波远廛间狡穴空章台旧时柳无复映金狨英略古无对外庸今最良衆方期共政人巳难云亡不听尚书履犹怀太守章匡庐星忽堕丹旐袅淸湘昔幸参朝列于公更有连规橅包世界风义薄云天送别诗犹在贻书墨尚鲜伟人无复见惟务宝青毡仲舅敷文阁学士汪公輓词籍甚牢之舅难追宅相风惟公能爱我独我最知公潭府书无继西州事巳空形容尽心力庶或慰幽宫外氏桂成丛诸甥长养中名称无酷似宦达偶相同澹室旣长往适斋俄考终絶怜三学士只賸一衰翁枢密谢公輓词臣主一意合风云平地生立朝专论谏爲国总枢衡行矣登三事悲哉奠两楹辍瓜恩意重终始备哀荣千古台山秀名流列鴈行惟公登政路一旦破天荒故里空华屋佳城映夕阳送车无路到东望泪浪浪尚书尤公輓词敏甚五行下毫釐耻不知千人挥笔阵万卷纳须弥有夏传追蠡先秦拾断碑邺侯书插架分付称家儿忧国言多切囘天力有余衆推眞学士上念老尚书直道终难进高怀只遂初梁溪钓游处此意竟何如旧学方登用公来领从臣末光依日月听履上星辰共政将图旧腾章屡乞身甘盘终罔显雨露未霑新北面愿师承东台拜老成忘年容末坐叙契若平生风月吟千首雷霆寄一名送车无路到寒涕爲君倾尚书汤公輓词先正眞良弼彤墀四拜麻决科承奕世摛藻擅传家禁路优持槖侯藩几建牙相门宜出相恨不见隄沙奏邸崇先契周旋古括州殿庭观唱第海郡继承流方快飞腾上俄闻汗漫游鳯凰山下路丹旆想悠悠尚书张公輓词文靖饶风度高皇记曲江贤孙眞是似才气号无双几见持英荡终看拥碧幢诚斋主诗社到此亦心降抚字推循吏论思领从班宏才名北阙高兴属东山同岁叨崇笃比邻足往还旧游成昨梦哀涕不胜潸商侍郎輓词矫矫眞御史风生白笔端出持肤使节始着侍臣冠给饟鬓先雪筹边心爲寒天乎惊玉折不及上金銮所至仁声着甘棠几去思敬姜嗟哭子伯道痛无儿郎省伤连璧文闱见刻辞边民纷堕泪忍读岘山碑颜侍郎輓词宴坐勿菴上睎颜亦是颜平心眞似水立说信如山屡拥皇华节重登淸禁班始终无玷阙风裁许谁攀禄养嗟何及朝朝饭一僧移忠躬蹇蹇钖类日烝烝报政优呉郡知贤仰阜陵淸忠与公恕余庆启昆仍赘倅丹丘日眼看康济泉同朝叨奖与侍坐得周旋妙画多传宝遗文合细编典刑今巳矣西望涕潸然曾侍郎輓词文献南丰裔源流曲阜公巖巖双法从凛凛旧家风金玉方交映人琴忽併空平生心地直流庆尚无穷紫陌寻春日惟公最少年鳣堂惭隗始熊轼媿卢前寄我书犹湿思君迹遽仙同登今有几挥泪抚遗编少保李公輓词戚闬疏恩厚勲门积庆余弓弯飞将臂架插邺侯书六纛秦官重三槐汉相如惜哉终半日闻者爲欷歔钱殿撰輓词隽誉蜚庠校孤忠动冕旒救荒心欲断忧国鬓先秋惠满长江水风清八咏楼禁途交一臂人物等闲休枌社归来晚翛然得故吾哦诗频刻烛㸃易细研朱有泪悲连璧无阶奠束刍名门余庆远丹穴看竒雏赵待制輓词明主昼三接淸班岁九迁一居周柱史径入汉甘泉批敕严东省抡材上小天平生经国志惜不冠貂蝉诗近刘宾客手追欧率更双旌古良吏万卷老书生世谛浮云薄生缘晓梦惊吁嗟东向议何日遂施行半世谁知已登门意气倾交情忘父行文会忝余盟持论先忠厚谈经叹老成幽光谁爲发落笔泪纵横呉待制輓词御史再乘骢忠言沃帝聪处心平似水疾恶迅如风遇合嗟何晚论思信有功惜哉辛佐治竟不到三公三仕入储闱堂堂夹日飞初同四皓起终作二疏归冰玉淸班近衣冠盛事稀闻君忽仙去西望是耶非东甬预宾兴文闱赖主盟菲葑无下体衣钵有门生剑佩今何处樽罍空复情自慙无报所老泪爲君倾杨待制輓词望重威无怒仁深勇有余百年忧国志满箧荐贤书德政不胜载才猷未尽摅佳儿人物似眞可大门闾蜀道名天险驰驱敢惮劳劒头悬六印梦里益三刀汉殿联簪橐燕山拥节旄惜哉觇国意不得试龙韬蜀用东南彦皇家属意深贰卿频报政上相最知心泛宅俱杭苇同朝拟断金庙廊期引类疾病两侵寻事契因同荐交情晚益亲半生文会少万里宦游频别后书犹湿归来迹遽陈何能发潜德空有泪霑巾许待制輓词蚤擅文章价名公屡品题碑铭摹谏省丘壑访愚溪得句追飞兔摛毫走怒猊遗编闻好在后学仰筌蹄十载更麾节阳春万里同时时逢蜀士一一话文翁到处留遗爱诸郎守敎忠庆源知未艾往日有阴功陈秘撰輓词陈氏多名德兹来慕典刑宫端惊宿草秘撰又泉扄自古有遗直秖今谁独醒苍苍何可问耆旧日凋零跬步不忘孝掇皮皆是眞移忠思致主务实见临民三谏言犹炳平生迹遽陈清风凛衰俗自足盪秋旻王给事輓词主眷逢千载龙光倾一时铨曹着官簿禁掖粲英词论议推东省威声憺北夷平生经世意怀卷竟何之宦学素称豪仍闻吏事高精神虽腹满抚字亦心劳藩辅连三组沈疴见二毛胡牀庾楼在残月堕江臯余给事輓词乌府仍螭陛银台更掖垣事几无弗论外似不能言厚德鎭浮薄平心剸剧烦用才殊未尽无地可招魂桂籍兄联弟兰阶子克家上恩嘉踵武京秩爲增华朝着䝉倾葢纶闱覩判花遽成千古别南望想悲笳史敷文輓词八行诸孙盛三公嗣子贤连收四鹗荐秖欠一书毡郎省刑章肃侯邦政誉传平生忧国意赍志入重泉学问源流远乐哉贤父兄人琴亡旧曲风木怆寒声深痛几成毁沈疴汔丧心孝恭无可憾犹得傍佳城少小相从久自慙䳄甲辰交情日加厚姻好晚逾亲别去惊葭律归来见棘人西庄行乐地望断爲沾巾袁府君輓词家学传三世几间无二书力行眞勇勐进取故舒徐前辈多遗墨先人秖故庐后来窥瓮牖志士爲欷歔坦坦幽人履恂恂长者言忧时见颜色乐道竟丘园隐行推同气高贤萃一门四明耆旧传他日数诸袁周路分輓词蚤负功名志从戎岂素心治军先肃靖游艺亦精深湖海开豪气云天廓义襟高门尚余庆兰玉正森森台岭论交契天街惜别离飞书能几到埋璧遽成悲旧识归樵句愁看结局诗紫髯无复梦空有泪交颐赵左司輓词行谊高余子文章自一家岳神均客礼敌国叹才华直节曾无苦全瑜更不瑕儒流有遗恨不见草黄麻淮甸争钱币䕫城办戍兵诏归南郡近公去北门轻避宠若将凂求闲竟不成亦期无适莫一笑老于行许国终无挠居家不愿余深䝉明主眷未觉故人踈高论三千牍阴功四一书佳儿承积庆端可大门闾乡贡早驰誉郎潜方比肩求仙容我学成佛叹君先天癸年将暮金丹语未圆忽传长别偈天阔㪚云烟王提刑輓词廉白眞家法原由金紫贤兄辞岭南赙弟却澧阳钱筑屋吾将老藏书手自编老成俄巳矣闻者爲潸然籍甚青箱学醇乎赤子心片言皆可复一伪不容侵处事几游刃论交欲断金诸郎传素业桂子看成林二广外台首威棱着一门志期诸郡肃忍见匹夫冤奋击犹鹰鸷兴谗有兔爰投闲了无限此意与谁论伯仲三珠树优爲一世才人琴先起恨金玉遂俱摧南阮方深痛阿连尤可哀桃花源上路老眼更堪开王大卿輓词少壮节先着年侵气不衰忠虽由父教淸亦畏人知处世无求合安时竟数竒甘泉人物会一老汉空遗麾节东南半澄淸冠一时权舆周翰传顶踵阜陵知自谓二宜去人称三不欺卷怀终未尽流庆称家儿图史但环堵江湖几问津虽多暮年乐谁忍半年贫海内淸名满毫端秀句新风流嗟顿尽晋韵更何人老去王摩诘归来道更全賸添天美禄眞得地行仙日欲增三径君胡欠百年桃源不无路重上惨风烟刘吏部輓词总角异羣儿庭趋蚤学诗一鸣登桂籍百里静潢池所至淸民瘼平生号吏师郎闱方进用何乃弃明时剸剧最云间题舆上越山洞庭王泽远庾岭使星还中道趋台治名曹切近班阴功多及物阳报看循环谁扰奚山衆焚林兽巳穷徙薪能远虑下濑得深功南峤肩随息中朝论愈公但知分谤喜宁肯自论功兄长与慈恩相亲色笑温公方持使节余忝代王言共约游三径俄悲作九原佳城隔风浪丹旐怆飞翻朱南剑輓词再世文章伯三朝侍从臣传家推笃学游宦肯谋身别驾歌章水甘棠想剑津虚堂两遗像谁不倍伤神朔望第一客巡寮意更亲有诗欣和韵不饮喜娱宾名帖藏中古珍茶试早春据鞌犹矍铄何遽迹成陈棊战久不对诗盟亦寖寒方期会眞率乃尔变悲欢岁晚本无憾情深那忍看佳城何处是东望泪汍澜石南康輓词挺挺石可转恂恂衣不胜平生忧国志长夜读书灯大易窥三古中庸进百能惜哉天不憗无复见川增家有春秋学渊源更得师风高盖公舍泪落蔡邕碑官早终难进才全竟弗施遗编属贤子孝谨不应衰伊昔爲君御儒流赖主盟执经容后进倾葢若平生坐见埋黄壤空劳望赤城友朋相与泣反袂不胜情郑华文輓词蚤擅春秋学贤关第一流少公淸泽国赞府着神州试邑人交荐还朝誉更优如何急流退不使上瀛洲籍甚柯山政儿童识贵温欢谣闻魏阙殊宠鎭呉门就养家传子休官泽及孙吾乡耆旧传千载德弥尊兄弟忝同登论交最有情頽波知劲节彻㡳叹眞淸正尔寻姻好胡然丧老成抱疴难执绋挥泪望佳城袁通判輓词大道知如路一心长似斋耄期称不倦胷次乐无涯孝谨古难及友恭人自怀无瑕夜光璧黄壤痛深埋盛德不容赞多言可奈何大圭原不琢古井竟无波前辈苦凋谢后生谁琢磨同庚适斋老託体共山阿仅有一区宅曾无二顷田相过惟载酒至老不言钱几得拜牀下何堪哭道边门人多着籍下马向新阡张工部輓词忠简传淸白家声属弟晜惟公殿诸老积善见多孙两桂昌书种双椿蔼庆门寿终无可憾况有典刑存壮岁登郎省旌麾歴五州仁声号循吏治行最诸侯忧国言多切筹边虑更周积薪无恨望终老得夷犹敕局同寅旧雌堂屡肯过故人今有几朝士更无多问信书犹湿相望鬓巳皤忽闻埋璧痛薤露不成歌高端叔輓词百氏极旁搜潜心老不休邻光时自照箪食孰堪忧弟子多蓝绶先生竟白头凄凉数间屋知我独春秋铁石赋梅花闲情白玉瑕两公终磊落千载敢諠譁清节成瑰伟浮词尚孽芽君看死生际不见一毫差满卷变离骚欧公一素袍岂惟将厚意要使匄残膏宿草成千古生刍爲一号虽无韩子诔贞曜本来高赵提刑輓词毓秀从天派盱衡动至尊使星方炳耀卿月遽侵昬巳矣悲呉馆谁欤护北门庆源流未艾文献蔼诸孙处事才游刃论文辩粲花英姿凛熊豹健笔走龙蛇持橐身终外垂车梦到家平原花木在愁絶旧生涯客授早登龙襟期一笑同门淸心似水论正气如虹近问书犹湿重来迹遂空无因送丹旐老泪洒西风李抚州輓词与物初无忤台评反谓倾麾符成漫仕林壑寄平生跪履嗟何晚挥犀空复情天台隔风浪无地拜佳城李下眞无径门前可设罗诗如翰林逸书似邺侯多奇字今谁问遗编尚不磨从来好哀輓薤露忍兴歌蚤岁文声振长沙见贾生积薪看晚辈推毂致名卿子舍眞连璧生涯付短檠风流今李汉极口赞冰淸张钦州輓词少诵东牕句从君见典刑义襟希窦十才刃比庖丁古镜悲鸾偶寒原怆嵴鸰恂恂守家法兰玉满阶庭姻好自诸冯东牀取阿戎平时深念我晚岁忍铭公书字今犹湿心期谁与同回头三十载洒涕向西风钱江阴輓词庾岭梅花暖贤侯惠爱深精神虽满腹抚字亦劳心九转竟难遇二毛何处侵伤哉东逝水无复大江阴客授向东瓯君爲郡督邮岂惟寮契笃更喜吏才优每叹频年别俄惊一梦休虞山渺何许泪落不能收李删定輓词积善务增厚求名惟恐多白圭宁有玷古井竟无波议法资修定监州极抚摩佳儿传素业留眼看巍科冰玉心相照谁云内举私深居无浪出清节畏人知尚忆紫芝宇无慙有道碑塡空雨黄叶西望不胜悲樊运使輓词科目公余事南官第一人七闽新使节三署旧儒臣倦拜方辞餽哀良莫赎身家声知有继仙桂两枝春模浦云亡后斯文付此贤命其随道丧学又絶心传河洛湮来派西州忆旧缘伤心耆老尽挥泪对霜天丁寺丞輓词家世传经术胶庠蔼隽声上方思旧学公乃擅专城滁上功尤着潮阳政愈明哀哉锷流水犹解不平鸣严冷不可向其中实旷然行藏睽素志燕乐了余年鹤化人何处鸾孤影自怜才高不尽用流庆尚绵绵曹工部輓词箕颍文章士仪同社稷功惟公承庆裔有意振家风祠禄眞崇道郎潜叹老冯伤心循吏手赍志九原中宦达推公早丁年备皂衣几爲铜虎去终向石桥归齐国世臣少贞元朝士稀松风谈笑地囘首倍歔欷范致政輓词义侠久无迹吾乡见此翁紫微欣税驾飞将许同功银茜联恩渥金兰蔼义风虽增嬴博恨犹喜桂成丛酒后昇平曲闲中安乐窝千金曾累致一醉竟无何老骥志空在孤鸾悲亦多相望才岁许託体共山阿梁审计輓词壮岁崭头角夷途试着鞭羣公争倒屣诸老亦忘年论议倾朝誉功名短世缘神伤贤伯仲风雨夜无眠寿夭固难问吁嗟不忍言婴啼摧玉树衰泪洒芳萱事契深羣从英才怆九原悲吟慙楚些无地与招魂吕崇德輓词剸剧推才刃临机妙斵轮传家得淸白满腹是精神未上金闺籍空留花县春善人阳报在兰玉正诜诜囘首情亲处相过濑水阳十年能几见一疾痛云亡县郭山空秀家园橘自霜主人今巳矣鸥鹭亦凄凉王县尉輓词干蛊恢才刃谁能货殖私人皆竞毫发我独破藩篱风雨空残梦池台怆昔时板舆临穴处行道亦兴悲润屋公余事能爲人所难蓼莪遗恨在夜雨旧盟寒家有书堪读囊无钱爲看情亲悲不那望絶旐飞丹唐舍人輓词鴈塔名三世螭坳侍九重循循仪学馆谔谔着囊封至性悲三釡高怀薄万钟典刑伤不见哀涕忽无从夷路方驰辔甘泉喜问津庙廊平日志露电百年身搯掌虽多恨爲箕自有人发棠阴德在阳报质苍旻徐少卿輓词圣主一言寤长淮千耦耕山川皆在目草木尚知名盍被腰金宠徒爲揽辔行诸郎袭余庆定自不慙卿所至多遗爱丹丘最有声奉常千载乆攀恋一城倾巳恨数离别宁知隔死生湖边旧门巷一到一心惊陆提刑輓词数马谦恭甚挥犀色笑温风流士龙裔文采左丞孙晚幸成三径身胡遽九原素钦仁者勇大岳竟平反早岁擅词场夷途列鴈行一麾分楚甸双节照江乡莲社容寒晚葭莩接老苍八旬俱巳矣囘首倍凄凉陆参议輓词中外衣冠盛流传识后凋声名三语掾身世半僧寮宝晋书尤逸坡仙隐可招梅溪残月堕芜没旧风标饰吏先儒雅低徊五十霜萑蒲扫韶右桑柘满黄冈知已平津老家传删定郎八龙无半在风雨夜侵牀蒋慈谿輓词伊昔丹丘去相逢意气倾楼前巾子秀山下育泉清敬梓情逾厚交梨论益明凄凉千古意潮落又潮生下笔欲生风磨砻日有功推敲诗益鍊骈俪语尤工经问南雷叟家传十八公词人谁可继文阵滑稽雄呉大监輓词庠校声名早朝廷誉望尊忠言如日皎笑语若春温四拥皇华节屡登金马门用才终不尽流庆在仍昆旷典将行日南宫得舍人铨衡轻易地造化漫劳神旧事谁能记交情我独亲吁嗟三昧手不见掌丝纶俞通判輓词强仕赋归去频年亦漫行宦情虽淡泊官事极精明赞画王公幕监州亚父城佳儿守遗训淸白胜金籯象邑推三俊灵光赖此贤老成俄巳矣远迩爲澘然孝敬心何极公平䤸尚传佳城隔风浪忍赋薤歌篇陈崇道輓词学造龟山藴诗传汝水余于公足阴德陶令竟闲居白业追莲社丹经授寝虚平生了无恨善类勿欷歔未第声先振才官节巳竒精诚与神合隠行畏人知晚境终无玷遗文尚可师功名赍志殁囘施称家儿鲍潮州輓词三试皆前列一官何后时低徊广文舍龃龉使君麾遇事有如烛衞生宁及葵旧游成隔世流涕读新碑客授壬辰岁巍科盛永嘉芹宫屡挥尘竹院几烹茶假攻媿集攻媿集卷第十四攻媿集卷十四宋楼钥撰今体诗赵路钤輓词蚤岁游金阙霞冠拜紫宸可堪天宝乱及见会昌春宛宛王孙态飘飘物外身灵光怆陈迹遗老更何人诸父论交久忘年许预盟登山陪蹑屐泛月共飞觥来往开三径安闲羡一生山深凄薤露愁忆醉歌声姜总管輓词及见开元盛曾闻正始音雕虫徒壮岁冠鹖岂初心论事风生席疏恩带钖金精神空满腹愁絶病沈沈富盛俄遭变艰难却起家田园新活计诗礼旧生涯仙桂应传秀庭兰更茁芽眞归了无恨超彻妙莲华祝通判輓词坦坦曾无我休休蚤见几虚舟宁忤物抱瓮自忘机老去心逾壮归来事巳非赏延推不及有子尚家肥花县弦歌化莲城水竹居旧寮情意厚近别音信疎不作三刀梦空垂别驾车新阡何处是东望倍欷歔求参议輓词累世朱陈旧宦游多向鄞飞凫观政美展骥愈情亲久草归田赋欣迎人幕宾斯人忽千古望断剡溪滨玉立期淸贵庞眉望寿龄父兄嗟奄忽姑姊亦凋零厚德今谁在佳城惨欲扃孙曾闻竞爽兰玉在阶庭朱坡史居士輓词巖邑富人物才惟史氏多流传有丹桂遗逸叹朱坡学饱终难售诗成秖自哦空余着书在令子挹余波交友俱名士仪曹礼意周使华临夏口诗兴共南楼喜得江山助还同汗漫游更烦贤宅相相与发潜幽戴县丞輓词小戴久仙去何堪更哭君旧游惊昨梦陈迹怆遗文晚暮期相与死生俄遽分铭成媿赞德挥泪望新坟高士终爲簿岂惟勾小稽鸾凰虽在棘桃李自成蹊官府资关决儒流仰品题定知余庆远遗爱满双谿方兴化輓词庙乏着靴鬼梦中言更明起家尤感励爲吏极廉平荐口声名重朝行去就轻奏篇眞确论何日遂施行鴈塔深论契鹓班试着行参亡闻易箦越弔后除丧支郡难留邓佳城久梦方吁嗟德浮位囘施与诸郎戴迪功輓词犹记天街会同爲乳窦游姻家频会聚亲意愈绸缪吉德宜多寿奇疴竟不瘳无由见安道汎雪怅囘舟好学数仍奇躬行家遂肥时将诗自乐晚悟世俱非敎子惟黄卷高门看绿衣阿连悲未泯无泪爲君挥王通判輓词世笃青箱学骅骝更着鞭半山分近派巖壑诵新篇竹马迎双舄棠阴忆二天黄扉伸谠论风节尚翘然才具盍时用拂衣俄去之善藏经世手囘施称家儿嬴博延陵恨人琴子敬悲连年事如许天道杳难知姜钟离輓词门戸期兴起交朋务琢磨反身求大学决意取儒科赞府声尤着邻封惠亦多伤心濠上路无复听弦歌别去期三载伻来痛一书死生诚大矣力量果何如平日眞知我遗言苦问予作铭虽不愧囘首倍欷歔顾养直輓词万顷东湖下曾门起大家子孙昌世业文字作生涯堂后萱犹树庭中桂欲华惜哉时不待谁忍送悲笳旧向君家去宜斋屡举觞人常诵诸顾里不见他杨身世惊春暮湖山怆夕阳园林未成趣鸥鹭亦凄凉李度支輓词忽作堂堂去门前雀巳罗梦随弹指断事向葢棺多心系六州铁身倾千丈坡喑喑昼夜哭奈此敬姜何孰匪同升素君于我最亲词章传自旧翰墨恍犹新别去情逾笃归来迹遽陈无从效经纪悲结泪沾巾何司业輓词顷岁游孤屿名门说二何胡爲终璧水自合上銮坡器重连城价心澄古井波传家衣钵在衮衮并儒科肮脏阳司业作州如理家源流知有自悃愊信无华方喜亨途远俄惊暮景斜伤心倾葢旧何处望东嘉王遂安輓词淮水古王氏生平熟义方三珠欣竞秀两桂早联芳才大用何啬源深流自长靑毡传令子一箭取双鸧问学自冰翁词章耸巨公不慙循吏传眞有古人风扪蝨书犹在飞凫迹遽空人琴悲子敬三读怆深衷周左司輓词从政心无愧敢言人所难精忠忧世切淸节照人寒交臂失持槖乞身终考槃老成今巳矣西望泪汍澜乙丑慈恩㑹今几六十霜轺车来握节相府记传觞诗薮怀高隐邮筒见短章不堪千里隔丹旐想飞扬苏江阴輓词万卷蟠胸次千篇秀笔端朝行期奋迅贤路竟艰难虽号循良守欠爲文字官遗编幸无恙留与后人看伊昔初倾葢摛文巳甚工亲闻南涧语谓有魏公风旣往言多验归来道更穷诲言非教佞后裔报宜丰鲁少卿輓词棣蕚仪鸳缀翛然两鬓斑时淸嗟岁晚游倦得身闲人在羲皇上经传伯仲间桂枝芳未巳何止倍燕山前辈风流泯灵光独岿然指囷推甲族跪履记丁年有子伤埋璧惟翁亦蜕蝉功名虽巳矣千载尚遗编陆郎中輓词壮岁联双捷衰年困百罹肉身心佛子霜发貌婴儿万事几樽酒百年千首诗浮生成梦觉吾道竟何之从弟忝东牀相从二十霜人琴一何苦冰玉两俱伤别久成今昔归来失老苍稽阴终反葬西望倍凄凉梁仲苍輓词延赏高三让殊科擅一鸣元宾文未极长吉记先成妙语遗膏馥玄谈悟死生行人痛埋璧父子若爲情人物如君少相期上石渠愽文该四部笃学富三余泪尽知无及交深未觉疎何时酹坟草细读茂陵书王检正輓词二首到处称循吏星轺复郡侯威名致降虏恩信感亡牛省闼主公议祠庭寻旧游善人天不憗愁絶岘湖秋客授䝉倾盖朝参喜缀班开藩才一水去国遂千山晚遇名方重言归鬓未斑功名付诸子含笑谢尘寰彭宣义輓词种德不在大至诚天所亲但能存一念何用活千人经笥儒风远香山句法新功名付儿辈不必在吾身籍甚淸湘守修名所在闻宦途资畏友家训仰严君归路飞丹旐长空惨白云生刍不成奠挥涕想江濆朱婺州輓词治行古循吏风稜眞谏官锄姦淸远徼持重息羣讙乆弄赵尧印重弹贡禹冠去天才尺五惜不见长安莫铜陵輓词经学高余子躬行慕古人儒风三叶秀和气一门春台岭渐摩久铜官抚字均庠东亡二老凝望泪沾巾张泰州輓词燕赵多奇士如公名不虚胸中九域志笔底百家书报国心尤壮筹边智有余功名竟赍恨西望倍欷歔徐季节輓词公府推徐穉山阳荐仲车盛时遗此老没世竟穷庐行道嗟无命传家幸有书鲁山终不识抚卷倍欷歔周德远輓词家世传儒业乡邦耸义风将迎无倦色交友尽名公太学飞声早浮生转首空怡如堂下月犹照紫荆丛余承彦輓词戸外诸生屦门前长者车柳袍空自染瓶粟竟无储隐行刑宗党淸风照里闾沈冥谁爲表赖有子云书李尧卿輓词里社久相从知君阴有功救人多药喜持论耻雷同素业诸郎在浮生一梦空凄凉宋淸传健笔媿河东方运使輓词圣主一见决孤忠自致身筹边满躯胆处事掇皮眞气直老弥壮言高用未伸留屯十二事公论付淮民王观国輓词晚识三株树方知独笑翁旧游亏半面遗恨想高风小楷墨犹湿残膏泽未穷梅花缟寒夜埋璧衆香中沈朝奉輓词相业富靑箱丁年稔义方生儿有如此与世遂相忘终老三牲养凌晨一炷香浮休了无恨流庆尚深长孙子才輓词身后名何用人亡意愈深葢棺悲昨梦挂剑答初心潜德仍能发遗言尚可寻悼元情更切接陇柏森森梁运使輓词风月诗千首烟霞宅一区三年着朝蹟一节偾亨途南海瞻遗堞西门破老巫才高不尽用无地寄长吁翁府君輓词肮脏翁夫子高才噤不施牀头痴叔易梦里阿连诗德丧嗟何及天胡不憗遗淸风终未泯吹折谢庭芝徐府君輓词孺子人如玉功名不在身死生齐物外孝友笃天伦巳有传家子曾充观国宾他年芳五桂伤不见灵椿魏监丞輓词元老余风烈优游挹美官朝行喜银艾邻好许金兰医谩肱三折生惟指一弹难兄秋夜感风雨旧盟寒族兄道州輓词出守舂陵远相思潇水深精神虽满腹抚字亦劳心人去成千古书来失万金怀哉季公诺巳矣汉碑阴周太博輓词雨涨双溪水风高五柳堂论交成莫逆抚事秖堪伤访雪无囘櫂面山空夕阳乱莺穿绿树谁复爲传觞宁海骆君輓词古易人皆学惟君志益坚研朱滴秋露读简断韦编空谷甘无用佳儿尚有传清风谁得似竹满卧牀前臧温叟輓词白首行逾恭乡评敬此翁心开上池水气袭舞雩风礼貌诸公厚声华一瞬空臧孙知有后三世着阴功陆宣城輓词奕世承家学诸公荐吏能政传花县美心与练江澄易箦去何速攀辕悲不胜伤哉嬴博葬泪尽老延陵宁海刘君輓词不识紫芝眉空传有道碑义方眞可法闇室肯容欺未觉山川攺深明昼夜知薤歌慙不称冢子素能诗宋南雄輓词二宋久云远遗风君庶几才华试文战政誉蔼王畿梅岭方腾最雪谿俄赋归情亲今巳矣老泪不胜挥莫子执輓词乐有父兄贤谈经绛帐前桂林孤素志芹泮老遗编小阮情何切童乌业未传橰闲最崇笃口口话齐年缪伯恭輓词我实由汪出垂髫托外门非惟拜先德犹及见新婚谨厚推乡曲恩慈笃弟昆善人今巳矣余庆在儿孙吴通判輓词一死交情见郷评重此翁素车奔夕梦绣被落天风身任朋僚责心忘尺寸功毋书卓行传非介亦非通赵县丞輓词玉立佳公子哦松始戍瓜拳拳饬边琐寸寸画江沙慷慨志忧国清修僧在家送行诗尚湿身世遽空华石通直輓词籍甚新昌族眞成万石家源流端有自悃愊更无华奉职冰同洁持身璧不瑕庆门传未艾兰玉茁新芽胡监岳輓词赋就八叉手文高三折肱青衫双鬓雪黄卷短檠灯梦断采芹水神凄下马陵诸郎追五桂洗眼看飞腾赵司戸輓词奕奕佳公子词场早策勲愿爲新进士终屈病参军旧事成淸梦高标想断云伤心桑落酒无复到孤坟端明殿学士王公輓词片言寤主上亨途几向专城佩左鱼羊陆遐冲虽坐折高文宿愤竟谁摅平时屡草千言奏垂絶犹腾八难书汉殿履声今巳矣两州遗老倍欷歔短檠铁砚用功深万卷蟠胸不辍吟故国遁身来济岱壮年发藻向儒林爱民利物平生事忧国忘家一片心史馆顷年陪润色挽公无路涕盈襟陈文恭公輓词唐虞千载道重光奕奕元臣任赞襄谢傅风流冠江左晋公威誉比汾阳折冲曾不劳声色辅政惟先振纪纲天意高高谁可问坐令邦国叹云亡德量汪汪万顷陂直将去就佩安危干戈虽在相寻日休沐宛如无事时奏罢未闻宫漏转归来俄见哲人萎哀荣终始谁能及百世旌忠颂德碑王修撰輓词十载频褰剌史帷名卿风裁映绅绥庆门共仰联三凤禁路咸嗟欠一䕫神武衣冠终遂志平泉花木总成诗伤心积翠楼前月斜入栏杆欲向谁贱子何能值一钱夫君于我独知怜樽罍谈笑几侵夜琴劒周旋不记年此去空悬徐孺榻重来无复孝廉船百身愿赎嗟何及哀涕霑襟如迸泉何内翰輓词豪夺锦标天下闻慨然有志整干坤谏坡论事言皆合帝幄谈经道益尊千古高文在鳌禁一时名士上龙门经纶未究身先死痛惜谁能作九原潘大卿輓词直上靑云不作难壮年何事挂衣冠功名巳矣乖时望风节翘然见岁寒鸿去冥冥矰不到蝶飞栩栩梦惊残伤心耆老今无有留得遗编向后看张运使輓词惠周劔外与淮南归卧空山且避谗宴坐几年期不死临时一着信非凡不应杜乂束高阁眞使谢鲲居石巖欲向西陵寻宿草秋风何日送归帆魏郎中輓词相公钟鼎蔽诗声鲤也闻诗蚤得名高隐碧谿心更远今游湘浦句尤淸握兰未足酬吾志揽辔宁知老此行今日哭君谁最切山房门下老门生姜祕监輓词文笔无劳巧翦裁一时妙斵冠兰台王杨仕宦曾相接游夏渊源有自来治狱心知有阴德立朝人叹有余才功名囘施与孙子公亦何爲不豫哉久闻政绩最淮淝鄮岭循良亲见之梓里尚遗前日爱棠阴还长旧年枝钓璜方兆非熊卜曳杖俄兴梁木悲千里佳城空望断他时归哭岘山碑李公执輓词乃翁志欲卧烟霞宅枕淸江欲泛槎心地共知容渤澥梦魂曾不到京华伯鱼久矣闻贤训魏子端能起外家弥望三江梁下水陇西德泽信无涯未甘辛苦去朝天故作逍遥陆地仙老子平生万事足人间五福一身全厌看日月同奔骥摆脱尘凡等蜕蝉重到江头人不见晓风吹泪忽潸然莫将仕輓词自叹淸才久陆沈晚从内典用工深谛观炯炯死生际宁复纷纷利禄心载酒今谁问奇字遗经古亦胜黄金十年契阔遽如许老泪临风自不禁处士宁知却应星忍向伯高将束帛谁从小戴授遗经佳城得卜眞前定忍看一翁衰泪零伍主簿輓词好贤元不减缁衣客到公家如所归二浙声名三鹗荐四山风物一翚飞桑榆冉冉身先蜕兰玉森森家正肥人有百身宁可赎发棠谁复济齐饥由来风谊独穹然坐享家肥不计年堕帻何妨分百万指囷宁复问三千灵椿老矣仁宜寿玉树种成身巳仙衮衮公侯殊未巳正应含笑入重泉晚年朋旧益凋零叹絶斯人奠两楹不忍衔悲读佳传可堪囘首念平生交情君独全终始人物谁能继老成淸些楚魂招不得朔风凄切泪纵横安恭皇后輓词天作周文合袆揄礼可观屡陪金辇幸几奉玉巵欢吴女簪新柰梁房掩旧兰春深蚕事起谁复上桑坛郁郁南山路伤心凤翣红哀歌凄薤露秘殿掩椒风故剑恩虽厚中珰事巳空但余彤史笔内传纪阴功又代人作玉胜标祥兆袆衣配至尊柔仪高马邓盛德迈娀嫄鸾掖空陈迹霓轩服厚恩伤心临七夕素柰巳花繁图史怀规鉴篇章妙翦裁承欢方秘殿委化巳泉台幽壤湖滨秀淸笳日暮哀未央当月望不见翟车来齐国夫人曹氏輓词痛哭王孙去南来万里余解衣催艇子扶杖拥篮舆巳矣空鸾镜谁欤得鴈书辛勤立门戸地下勿欷歔宗子今曾子夫人古敬姜邛郲承孝养浯水刻恩章汤沐封逾宠芝兰晚更芳九龄天报远余庆尚流光齐安郡夫人金氏輓词避地供汤饼当筵接缟衣仓皇奉神版巖险逊征騑遇事智尤敏相夫家寖肥考终无可憾蝶梦遶芳菲五子俱英发尤知仲氏贤勤明眞世济廉俭信家传别乘径爲郡高城欲捍边版舆俄弃养事业待他年太淑人叶氏輓词妇职躬苹涧芳年誓柏舟壸仪全肃睦梵行极淸修贝叶开空性神箆豁病眸飘然指归路净观日西流爲国生贤子三迁备母慈版舆崇色养从橐勉论思戏舞老莱子平反隽不疑孝心天罔极肠断蓼莪诗太令人赵氏輓词令德比鸤鸠芳年誓柏舟承欢犹有恋旷达了无忧方奉平反笑俄成汗漫游哀荣谁得似同穴乐哉丘姻娅託三槐同朝得往来迎春烦设席举寿荷擕杯京尹俄遭难都人亦助哀琅琅垂绝语烈妇信高哉从姑太令人輓词伯祖八贤女惟姑寿且康又闻歌薤露谁复是灵光采藻空南涧生萱怆北堂平生好心地持以遗诸郎太恭人刘氏輓词籍甚成天助薰然蔼妇容家肥身愈约福备礼弥恭上寿九开帙湛恩四受封何人纪遗德女壻正乘龙衞氏一儿足他人总不如一麾欣义檄千骑拥潘舆台岳伤归旐靑山满送车佳城流庆远旁可万家居太令人轩氏輓词缘断身先隠年侵鬓未华死生犹晓梦富贵更空花佛祖亲提印儿孙竞起家无因拜灵几一奠赵州茶旧说苏无着夫人亦正宗毒蛇横在路栗棘更无踪萧散超尘界扶持礼绀容觉庵谁嗣法别去德云峰太孺人蒋氏輓词之死靡他志天乎不谅人嫠孤蓬在首艰苦棘成薪晚福容千指心空灭六尘平生贞烈意终作坐忘身润屋惟纯俭居然法度循松楸先垄下风月旧湖滨子妇皆知孝孙曾亦可人浦江如可赎眞欲百其身孺人陈氏輓词教子推陶母相望百代前诗书经口授名节诵家传艺苑高鸿笔忠言彻细毡源流知有自何止父兄贤令子齐年好相从识壸仪萧生结绶日孟母卜邻时未卜升堂拜俄闻陟屺悲天涯致刍束泪落薤歌辞太淑人管氏輓词彤史久不作谁能有妇功宁知贵家子乃有昔人风钿轴恩何渥芝庭泽不穷死生无可憾况巳悟眞空陈夫人輓词作配知名士周旋内则篇宜家兼四德训子见三迁就养荣方逮归宁病忽缠庆源流未巳佳兆得牛眠张夫人輓词妇德天然备肥家五十年平生勤内则晚岁识眞诠倒廪非徼福翻经亦应缘于门有孙子佳气蔼新阡王夫人輓词妇德胜贤士嫠居成大家阴功宜有后余庆尚无涯杨恽出司马陶潜传孟嘉文昌纪遗范外氏倍增华恭人强氏輓词祠部源流远来嫔曲阜孙事夫终妇道训子大吾门颁诰恩光渥升堂笑语温相期送丹旐马鬛近周原恭人董氏輓词敬馌尊夫子升堂乳阿姑乡评推至行家庆展新图半世悲鸾舞高年乐鳯雏蜜章应未艾卿月应阶符鹿夫人輓词内外言无间初终志不移白头供妇职彤管着贤规庆衍珠三树芳先桂一枝凤岑归去路含笑不应悲庆霈疏封日姑慈不忍违人方侈君赐我独避恩辉孝笃神应劳风高家愈肥新传快女壻亦复挂冠归旌表门闾安人陈氏輓词妇德高千古乡评彻九重柏舟终自誓石窌启新封孙子传淸白闺门慕肃雍死生无憾处了不媿三从族姓朱陈盛夫人事愈明老姑俱上寿难弟各淸名节行辉彤管门闾照赤城室邻方有託何忍送铭旌卢夫人輓词名族着冈头幽闺女教修良人惊梦蝶衆子慕桑鸠物化了难问壸仪谁爲收于公有佳兆衮衮看公侯百四从妹輓词姊妹二十四凋零余二人他乡忽传讣老子倍伤神巳叹嫠居久何堪逆境频佳城千里外西望泪沾巾孝养全终始眞成乳阿姑衾裯长夜共甘毳四时须衆子俱传业诸孙足自娱吾家女兄弟似此亦几无去岁桐川弟新从姊处归备言家庆事犹着嫁时衣尚欲寻松社宁堪哭素帏人生眞一梦囘首事皆非令人王氏輓词嫁早仍知孝夫贤自不贫事姑如事母忧物胜忧身凤诰恩荣渥鸠桑德意均孺哀声不絶泪柏不成春宦达方资助家肥忽悼亡一区终异室千载尚高冈奉倩神犹惨安仁鬓欲苍黄昏愁絶处谁伴紫微郎宜人杨氏輓词里闬依杨氏年家託郑门升堂从壮岁择壻得贤孙妇德仪中壸阴功燕后昆尤怜吾女子流涕说慈尊梦入枌榆社心游水竹湾匄归期拜寿近侍望承颜一昨闻微恙宁知竟大还佳城无路到夫妇泪俱潸陈夫人輓词族姓甲休阳夫人懿范彰奇男巳南省快壻更东牀珍钖人加叹佳城神所藏平生阴德在余庆尚难量雅有幽闲操来嫔淸白家相夫全礼敬见子致淸华方享承轩乐俄兴陟屺嗟谁将彤史纪大笔爲雄夸硕人居氏輓词顷侍尚书坐曾闻阃助贤晤言成勇退里谒戒私专梦断松江路神伤薤露篇悼亡千里泪叠嶂想新阡王夫人輓词阃内谁无助夫人事特明倾囊资色养勉学就清名遯世期高节辞风叹落英丁宁犹在耳伉俪若爲情荆国风流远幽闺女教循鸽原惊逝水鹤发倍沾巾厚夜招香魄英词列翠珉秖愁书字拙贻笑衞夫人王夫人輓词淑质依名士身期百不忧藁砧家万里蓬首日三秋陶母传遗业嵇孤託旧游幽原诵诗传无媿柏爲舟王夷仲夫人輓词彤史无人续谁能识壸仪苹蘩奉先祖诗礼付佳儿未见鱼轩乐俄兴鸾镜悲藁砧方得路肠断悼亡诗盛夫人輓词婉嫕闺中秀淸高林下风相夫能尽礼教子使移忠边郡官无旷都城养得终壸仪今具在流庆复何穷恭人胡氏輓词懿行表闺房情亲共衋伤绣衣来宅相彤管着铭章苹涧谁供祀藁砧空悼亡芝兰俱秀发所恨失元方宜人闻人氏輓词四郡歌贤牧鱼轩从隼旟深闺无里谒色养谨安舆故里称家法诸郎读父书美哉彤史笔三诵爲欷歔宜人史氏輓词阀阅冠三朝尊公两珥貂夫贤能尽礼家贵肯期骄教子门风振澄神性地超悼亡无可憾直笔付孙樵安人郑氏輓词勤俭佐家肥犹齐举案眉锦封俱被宠鸾鑑可胜悲谢砌森羣玉郄林先一枝木华文隽丽铭德粲堂碑孺人钱氏輓词家世㦸如林来嫔蔼德音功容俱可度疾疹遽相侵巳矣空苹涧谁欤助藁砧佳儿随玉折尤切悼亡心孺人林氏輓词家世甘泉旧幽闺有令名贤明教陶侃勤苦佐渊明苹涧今何处鸠桑空复情谁知悼亡意挥涕望佳城孺人曾氏輓词婉嫕应眉寿天胡弗与龄情深孙楚咏泪尽女拏铭苹藻空南涧芝兰有谢庭越山埋璧处秋雨湿铭旌信国夫人秦氏輓词夫人富贵出怀绷择配和鸣得仲卿鸾诰早能封大国鱼轩不及伴双旌肥家得法晚无倦教子登科新有声叹息南谿未成屋凤凰山下启佳城茅夫人輓词淸心玉映许谁同更有飘飘林下风政尔高情协宗老故宜嘉遯乐庞公远谋蚤识身爲重晚境还知性亦空巳拟张林碑妇德合归彤史巨编中孺人陈氏輓词追忆宫端旧典刑三真况复是难兄岂惟门戸生光彩直使朝廷列姓名烟海乘桴谁可夺天风反火报尤明虽云弟娣相从去自有英灵凛若生太硕人潘氏輓词玉暎淸心着壸仪闺房宾敬到齐眉岂惟山水协高趣更爲国家生好儿万口共推诸福备八旬犹负一年期伯仁冬日应肠断不见堂前举酒时攻媿集卷十四攻媿集攻媿集卷第十五攻媿集卷十五宋楼钥撰表牋请举乐皇帝第一表春秋重攺元法盖先于五始君子不爲乐古无越于三年请爲王言冀同民乐恭惟皇帝陛下系隆列圣娯侍三宫绵宇属心旣极讴歌之戴重华尽孝适承遏密之余顾烈祖之报厚且重焉然文孙之制期巳久矣况复高庙卽安于神御寿皇俯和于祥琴下逮都人悉除乐禁新王春而建号进宝册以归尊愿饬攸司各扬乃职锵八音而应律肃万舞以充庭仰奉重亲益见慈颜之喜下孚衆听普臻和气之祥拟第二表睿主承休光启太平之运王正肇始益新治世之音爰伸百辟之诚未动九重之听洊陈奏牍进冒宸旒恭惟皇帝陛下仰绍心传率循家法念德寿诒谋之重体重华尽孝之勤旣居崇高富贵之尊未闻文采节奏之美声音不足于耳岂爲是哉礼乐不可去身有爲贵者虽圣帝尚深于余慕而礼经尤务于适中莫先凤歴之颁宜上龙楼之奏岂止君臣相悦第成徴角之诗将与天地同流益致形声之应至尊寿皇圣帝第一表高蹈万乘聿重协帝之华躬行三年曲尽慕亲之孝矧将陈于册宝盍备举于乐章爰率具寮仰干渊听恭惟至尊寿皇圣帝陛下怡神于淡游物之初惟付託之得人宜燕颐而养性方且羮墙在念疏素以居旣巳光舜禹之传乃亲爲曾闵之行期可巳矣必欲加隆祥而廓然尚云宁戚顾平时不好世俗之乐岂今日忍闻堂上之歌然而和琴俯就于成声钻燧再经于攺火不应慈极尚遏谐音伏望酌先王制礼之中念圣子承颜之养居处笑语寖寛追远之思钟鼓筦絃益致导和之美第二表三年执礼巳经徙月之期五日受朝当备钧天之奏援彛章而有请閟俞旨而未颁事恐久稽义须再渎窃以帝舜旣命大禹犹欲六律五声之闻汉皇上寿未央亦以万岁大笑爲乐盖巳膺天下之养盍具举朝廷之仪若稽旧章允属盛际恭惟至尊寿皇圣帝陛下道高物表德迈古先旣全与子之明尤尽因心之孝谓太宗就简遽爲三十六日之期而晋武欲爲莫起数百余年之陋出于独断高掩前闻羣臣仰体夫圣心荐岁忍形于奏牍迨兹卽吉乃敢发端旣巳遏音于三载之余正当成歌于十月之后况卜元正之吉将新徽号之隆傥非广奏于和声何以崇成于缛典恭闻南内将腾听乐之章钦想东朝亦望承颜之乐仰祈睿旨俯徇舆情拟第三表洊贡封章祈举九成之奏未承诰命敢稽三请之勤恭惟至尊寿皇圣帝陛下高视帝尊共爲子道自毕因山之奉巳合外除靡从越绋之权竟全终制远复先王之法肯循后世之常迨其今兮何以尚此至矣尽矣愿闻大舜之韶皦如绎如当语太师之乐虽欲勿用其将何辞济济羣贤倾听笙镛之间欣欣百姓喜聆管籥之音拟寿圣皇太后牋三载遏音巳全于中制两朝就养当备于和声恭惟寿圣皇太后殿下德竝娀莘行齐任姒佐中兴之业协济艰难赞内禅之明共安闲燕比惊慈扆忽返帝乡乃安长乐之居密受重华之养神孙御歴宝册陈仪岂应迎年而不爲乐琴瑟之友钟鼓之乐谅未忘俪极之思羽籥之器缀兆之文愿俯徇舆情之请贺正旦皇帝表岁必履端盖重四时之首年初建号有光二帝之传矧庆事之鼎来效羣臣之善颂恭惟皇帝陛下干刚行健离照继明正月之吉始和春祺旣集四海之内咸仰王化方行当周家布政之时迺汉歴攺元之日喜瞻万乘上宝册于三宫肃领千官奉玉巵于前殿借备琚瑀珩璜之饰创闻钟鼓管籥之音益知嗣德之在初孰谓太平之无象开八荒之寿域登庻俗于春台臣猥预周行欣逢谷旦方千里者九想同望于尧云唿万岁者三敢竞伸于虎拜至尊寿皇圣帝表岁之朝日之朝方肇新于凤歴尊之至养之至爰启庆于龙楼欢动宫闱泽均海宇恭惟至尊寿皇圣帝陛下位居慈极仁冒羣生一道心传六通四辟于帝王之德三登化洽上际下蟠于天地之间乃释万几之繁坐受九重之养惟时上日尤异常年圣子攺元着遵制扬功之意昕朝奉册见归美报上之诚八音克谐四方来贺岂特履端之可庆诚爲旷古之未闻臣等恪谨凫趋伏深鳌抃顾方访道于崆峒之上正当储神于蠖濩之中何止八千春以大椿而爲久敢祝三万岁愿慈母而亦然贺三宫受册皇帝表乘翠凤之车讲盛仪于元日镂白玉之牒上徽称于重亲庆事旣成绵区交贺恭惟皇帝陛下与天同大如日方中克寛克仁允协成汤之德惟精惟一密承虞舜之传爰奉三宫之欢以垂万世之则讨论故实备极嵩高视慈福之鸿名皆有愿圣人寿之祝侈重华之显号尤彰爲天子父之尊当迟日之载阳喜积阴之顿解雨师风伯旣巳肃淸干端坤倪爲之呈露云移天㐲首趋汉殿之朝星拱玉皇亲下尧阶之拜欢声相和叶气横流惟天人顺应之甚明知社稷灵长之可卜臣等幸缘际㑹获奉周旋快覩圣时允属绍熙之始愿隆孝治一如贞观之初寿圣皇太后牋涓嗣岁之端辰上丕天之大号神孙具礼亲来翠跸之朝圣子承颜同受雕珉之册恭惟寿圣皇太后殿下行齐任姒德迈娀萃蚤辅中兴之功载裨内禅之策由长秋而登长乐安荣巳见于无加自绍兴而至绍熙戬谷益知其未艾惟寿居五福之首而圣乃羣伦之先永年常奉夫母仪今日尤严于祖后礼容甚盛鼓舞惟均臣等献岁云初趋班惟谨得少广之道本无迹之可名居东朝之尊祈后天而难老寿成皇后牋万乘来朝当夏时之上日三宫受册列文母之丕称覆载两间欢唿四起恭惟寿成皇后殿下谦恭素禀柔懿内充奉慈极之天颜曲尽问安之礼佐寿皇之内治克全燕翼之谋礼旣备于尊崇心益安于沖淡共都显号爰归父母之尊仰嗣徽音尤侈妇姑之盛俱以寿康而向用何劳警戒以相成臣等欣际休期获观缛典咏思齐之什维周匹休安长乐之居与宋无极皇后牋羽葢翟车陪六飞之法驾瑶编宝刻上三殿之隆名旣备盛仪式昭内助恭惟皇后殿下处心渊静迪德懿恭五日受朝常谨问安之奉九重视膳每言佐馂之勤迨兹谷旦之礼成想见长秋之喜倍尚须浃日嗣举从容尧舜相传禹方循于一道姜任在上似宜续于徽音臣肃领廷绅预观国典展宫中之贺谅无异于外朝奏堂下之音爰助成于和气贺皇后受册皇帝表九重涣号实遵慈扆之谟万乘临轩爰授中宫之册肆稽故实备着礼容窃以地本法天方着顺成之德月惟遡日遂参久照之明况居大宝之尊盍正内朝之助天作之合王假有家恭惟皇帝陛下道贯三才爱均四海亲承付託之重允资辅佐之贤若时元妃作配龙潜之际俪我宸极有开熊梦之占诞布玉音进登椒掖赞侍膳问安之孝尽求贤审官之思臣等恪领廷绅预闻国典干坤定矣式符羲画之文钟鼓乐之愿继周南之咏至尊寿皇圣帝表神器有传俾正椒房之号缛仪告备肆颁宝册之严化浃绵区庆归慈扆恭惟至尊寿皇圣帝陛下德参覆载道极范围尧治民以治民有光前烈天与子则与子启佑后人乃当命禹之初首眷嫔虞之旧用修阴敎以正人伦凤跸来朝副以翟车之盛龙楼问寝加之袆服之华臣等依附末光相成鉅典仰遵睿训见正家正国之规巩固皇图知卜世卜年之久寿圣皇太后牋神孙御极蚤正于长秋天仗充庭用扬于显册事关宗社欢动宫闱恭惟寿圣皇太后殿下气毓沖和性资渊静化行南国正万世之彛伦尊处东朝受两宫之孝养属涓谷旦首上隆名旣先慈福之仪旋讲穆淸之礼含饴示爱见宝歴之亲传佐馂得人想慈颜之有喜臣等骏奔在列鳌抃惟均家法相承咸仰徽音之嗣母仪有则益观王化之基寿成皇后牋坤柔而刚旣参内禅之策妇听而婉俾正中闱之仪恭惟寿成皇后殿下遡日爲明与天同大赞至尊之孝治一纪于兹安长乐之宴居万年有永谨二南之正始备四德以相承懿典告成慈帏胥悦侈家国非常之庆实社稷无疆之休臣等获际昌明不胜鼓舞友琴瑟而乐钟鼓莫先俪极之贤本夫妇而始后妃兹实齐家之要皇后牋褕翟袆衣久正内廷之礼金宝玊册式全昭代之仪庆衍宗祊欢同宫掖恭惟皇后殿下肃雍成礼柔静资生蚤开坠燕之祥允协维熊之梦躬俭节用致君子之家肥顺色承颜化天下以妇道爰自御图之始允资俪极之贤禀命慈皇蒇仪谷旦是谓人伦之至益彰女则之严臣等目覩弥文欣逢盛际关雎麟趾旣巳先正始之基周姜太任当无媿思齐之圣谢赐春衣表春日载阳肆颁于命服上恩难报仰谢于皇扃列辟同辞阖门受赐恭惟皇帝陛下业隆润色道广帡幪大舜之垂衣裳蔑以加此神禹之美黼冕吾无间然迺俯念于廷臣仍举行于时令爰贲以帛俾华其躬视爵秩而有差被宠荣而如一臣等敢不退揣其分思称所䝉慕召南在位之风期厉羔羊之节效齐国老人之语请遗天下之衣贺会庆节表虹渚发祥爰纪生商之旦龙楼启庆敢伸戴舜之诚恭惟至尊寿皇圣帝陛下游物之初怡神于淡六通四辟于帝王之德聿成盛治之勲上际下蟠于天地之间罔匪春和之气徧寰区而䝉福与太极以同功礼奉玉巵远循汉殿之制书陈金鑑何待唐臣之言臣等肃领鹓行恭舒虎拜祝南山之万寿睿算无疆效嵩岳之三唿欢声旁洽攻媿集卷十五攻媿集攻媿集卷第十六攻媿集卷十六宋楼钥撰表牋谢温州到任表起家爲郡俄及成时便道之官巳共侯度戴睿恩而甚厚宣德意以具孚伏念臣一介书生累朝世禄当圣主飞龙之始偶玷末科簉明时振鹭之班每安平进久预宪章之笔削屡参史牒之编摩尝佐治于徧州复勾稽于列寺天府式邦财之重司宗书帝系之繁比终素韠之期忽冒朱轓之寄惟此东瓯之胜实爲左浙之雄顷任冷官兹叨假守山川如故风俗粗谙虽无竹马之迎顿起蒲鞭之望以前日待诸生之意加惠斯民于此邦扬泮水之波广爲膏泽要令上下俱无所茍且庻几田里寖销于叹愁兹盖伏遇皇帝陛下深轸黎元敷求长吏谓臣洊登王国必能弘恻怛之仁念臣四对天颜固无俟丁宁之谕是以左符分畀不待朝参严旨趣行免加临遣幸遂养亲之志实勤恋阙之私臣敢不律己奉公平心待物惟忠惟孝誓坚终始之诚济勐济寛务勉中和之政谢中书舍人表史笔屡书深惭无补纶闱久假遽命爲眞尝控避而弗俞竟周章而就列伏念臣受才谫薄涉世阔疎偶承累叶之儒科寖预淸朝之官使往分郡寄何有民庸当寿皇御极之时曾四登于文陛逮圣主临朝之始遂三入于脩门首污郎省之联旋备贤关之式货泉出纳粗谨攸司宝牒纂修伏寻故步晋班左墄摄事西垣记注非工有媿螭㘭之直词章至陋殆爲凤阁之羞矧执愚之不移或遇事而辄发妨贤巳甚忤物且多方喜惧之交懐恐顚跻之未免力求引退敢觊襃升才思欲枯安得涌泉之敏身章增焕更贻濡味之讥兹盖伏遇皇帝陛下翕受羣言旁招衆俊谓臣粗亲小伎故使当训诰之司察臣素廪朴忠或可效涓埃之助攷于详试有此误恩臣敢不思称所䝉益共乃位言惟作命少裨雷风鼓舞之神忠以事君当谨朝夕论思之职谢寿皇圣帝表柱史充员久虞幽黜词臣掌制遽忝超除揣陋质以无堪望慈宸而知幸伏念臣顷叨末第巳出异恩再玷周行惟自安于平进仰承淸问尝屡贡夫愚忠出分海峤之符入就星曹之列圣作明述亲见盛时年除岁迁寖尘清贯书言书动慙无载笔之功如丝如纶徒积代庖之媿将以外庸而自诡乃叨亲擢以爲眞退省侥逾益増战栗兹盖伏遇至尊寿皇圣帝陛下达源系表探赜古初齐圣广渊居域中之有大危微精一爲天下而得人式诒燕翼之谋兹见储才之效肆令么䯢猥预论思臣敢不深念遭逢誓坚操守仰戴两朝之眷敢务苟容愿殚千虑之愚以伸忠报谢给事中表充员词掖久惧罔功进职琐闱忽惊误渥辱训辞之甚宠揣分量以奚堪窃惟封驳之司实关出纳之要诏敕之布咸仰君相所爲有唐则许涂窜而奏还本朝则令详酌其可否宜求人望以赞政经岂伊妄庸乃与诠择伏念臣迂愚自信执滞不通秉笔螭坳固有惭于良史演纶凤阁曾何取于陈言属兼直于禁林幸亲逢夫兴运书诏塡委靡容晷刻之淹号令流行欲助风雷之迅仅无乏事安敢辞劳荷简记于宸衷俾骤膺于夕拜不攺北门之旧族仍东观之华加贲身章增光从橐兹盖伏遇皇帝陛下励精初政垂意羣才用舍之间初无适莫论奏或至不吝改更知臣备歴险夷麤有爱君之志谓臣素懐憃直愿殚论事之忠遂致孤踪亦叨隆委臣敢不俯思㓜学务勉后图亲年益高但有归耕之意主恩未报尚希批勅之风谢权吏部尚书表充员琐闼自顾罔功摄长铨衡忽䝉误宠仰皇慈之至渥揣微分以何堪窃以选部持衡夙号六卿之长文昌听履实爲八座之联非素推公方不足以柅吏姦非妙有德望不足以压舆论虽黄散之下无忝异同而搢绅之流鲜不关系宜求精敏之彦以当要剧之司伏念臣才不逮人学徒泥古一爲支郡三入脩门久侍上皇愧愚忠之无补亲逢嗣圣荷襃擢之有加代言非陆贽之工批勅谢李藩之噐俯徇刍荛之论屡寛鈇钺之诛去省眼者五年遂躐登于冢宰离班心者一载遽首列于后臣禁林兼内制之文史馆涉信书之笔满盈巳甚控避莫囘颁御府之袭衣益之鞶带驾天闲之良马覆以雕鞌但喜悦亲之私敢云稽古之效兹盖伏遇皇帝陛下多能天纵盛德日新蒐举异才踵登持槖之选优容弃物独负吹竽之慙宜黜而迁以荣爲惧臣敢不深思侥冒勉竭疲庸爲山公启事之书知非所及守崔亮停年之格何足言劳尚㡬典选之平少助官人之道谢兼侍读表升班文部方虞典选之难进读露门更辱兼官之宠循墙莫避据蒺是忧窃以帝王之兴必以学问爲急如怀素元量之选本爲览史之资由宋绶夏竦以来始有读书之职仰惟睿圣光绍炎图首开讲帷详延从槖攷迩英之旧加赐坐以甚优于共膳之余俾侍言而更入首阅三朝之宝训次观先正之奏篇宜求鸿博之儒以助缉熙之学如臣至陋涉世多艰岂期累歳之推迁寖歴明时之华要词垣翰苑代王者之敷言史观经筵极书生之荣遇况从夕拜擢置天官朝入君门方被宸纶之渥暮归私室又惊涣汗之颁是何遭逢有此侥冐兹盖伏遇皇帝陛下励精庶政埀意多闻广厦细旃许奉淸闲之宴裒衣博带不违咫尺之颜自古所稀于今独盛猥令末至躐冠羣贤臣敢不䌷绎旧章勉图微效海涵天覆或容草芥之忠日往月来庶有毫釐之补谢显谟阁直学士知婺州表典选无闻方上便亲之请承流巳试载叨出守之行宠跻延阁之班增贲辅藩之寄祗膺明命倍激危衷伏念臣奋迹孤单逢时休盛昨自东嘉之收召寻登左省以推迁代言慙润色之工封诏乏涂归之效及夫䌷书视草劝讲抡材皆儒者之至荣岂生平之敢望饕误恩而踰分致私室之挻灾重贻慈母之忧益动故乡之念力祈闲退仰赖矜从侯邦分宝婺之区学士寓文谟之直繇常伯而出于故事或有此除攷公论之归在小臣恐非所称莫遂循墙之避徒深恋阙之诚兹盖恭遇皇帝陛下覆育羣生敷求长吏察臣昔当一郡拊摩麤竭于微劳念臣今歴三朝进退欲全夫素守俾司乃牧俯便其私臣敢不钦服训词益思砥砺五百里曰甸不违咫尺之威二千石惟良少展涓埃之报谢中大夫表由选部以守藩方陈祠请因年劳而进秩更沐纶言祇拜以还感铭何极伏念臣生逢圣主世受国恩虽歴任累朝幸相继百年之外而传家三叶俱弗踰六品之阶敢期后嗣之微乃越先臣之旧共承遗训未知闻诗闻礼之言追仰前踪徒有慙长慙卿之诮岂特一门之幸实爲千载之逢兹盖伏遇皇帝陛下优待臣工仍严铨法三年攷绩旣容赏典之参一体疏荣爰示禁途之宠臣敢不激昻素守衔戴隆知汉议方兴媿乏倪寛之对淮阳旣远敢忘汲黯之忠谢提举江州太平兴国宫表分共理之符敢起一麾之叹廪祝釐之禄终俞三请之辞尽出上恩获伸素志伏念臣禀资至陋涉世最疎误䝉三圣之知寖躐六官之长辍金华之讲而爲金华之守曲从外补之求由学士之直而寓学士之班仍冒亲除之渥巳过家而上冢将叱驭以登途属以母老易危暑行致疾羣医俱试百口相惊亟上需章谓必婴夫严谴首班温诏乃许缓于官期感泣之深忧惶实切率更旬浃又露忱衷特寛方命之诛竟允奉祠之愿仰隆私之过厚诚近代之所无去鲁行迟难效齐邦之接淅报刘日短幸容李密之陈情兹盖伏遇皇帝陛下仁本爱人孝先钖类凡加识拔举无簪履之遗苟有恳祈俯询刍荛之贱使退安于贞馆得娯侍于慈闱臣敢不铭着肺肝躬陈菽水况此尘劳之久少休疲曳之余凯风自南获遂奉亲之乐衆星共北誓坚报主之心贺重明节表述者明作者圣方兼备于孝慈一曰寿二曰康宜大来于瑞庆兹逢诞节倍激忱衷恭惟太上皇帝陛下玩道希夷储神蠖濩尊居特室成三朝脱屣之高坐阅皇龄受万歳奉巵之养功隆太极事越古初当今宾鴈之时际此流虹之旦庆绵宗社欢动宫闱臣久玷从班适叨外补天街簇仗莫陪豹尾之中海峤倾葵仰望龙楼之表贺瑞庆节表神筴纪元方懋继承之烈流虹启瑞载逢震夙之期凡属照临率均抃舞恭惟皇帝陛下聪明冠古歴数在躬纂列圣之丕图谨三宫之色养益仰守成之美日闻典学之勤良月就盈爰辑大来之庆从天难老坐隆不拔之基臣窃食祠宫驰神天陛修菽水之敬旣谐颍谷之私奉香火之缘敢效华封之祝谢再任宫观表祠庭旣廪其命维新敕牒临门从天而下恍不知其何自凛欲受以犹惊仰惟异恩敢不祇拜伏念臣才非适用学不知方幸逢熙洽之朝寖冒淸华之选四载预论思之列无补毫釐平时于出处之间麤分寻尺始因请外亟畀辅邦旋以便亲力求贞馆尘渎盖高之听俱䝉从欲之仁继辱简知再叨共理不图出守乃复一麾来者犹可追惟阖门而退省观其所以养敢谋食以自营重寻香火之缘尽出冕旒之眷惟庐阜栖眞之胜自熙陵纪年而来窃祝釐之虚名得与釡之实惠喜同毛檄欢动莱衣兹盖伏遇皇帝陛下覆载无私照临丕显选搢绅之髦士咸与明扬念簪槖之旧臣未尝终弃赋以斗升之奉增以儋石之储臣敢不益体洪私誓坚晚节爲子华之母而请粟宁待人言班周室之禄以代耕实衔君赐贺皇子降诞皇帝表天启昌期方侈三宫之庆国生元嗣实隆亿载之基温诏四驰驩声一律窃以本朝之传列圣古所未闻长嫡之出中闱今方再见况五世高曾之上寿当三朝揖逊之盛时首开长发之祥益茂无疆之祉恭惟皇帝陛下仁霑动植德冒华戎尧帝聪明旣亲于九族周家忠厚宜见于百男爰稽熊梦之占允协燕禖之吉事关宗社喜浃穹祇臣顷玷从臣幸休眞馆拜殿陛之名表莫缀鸳班诵朝廷之德音敢同鳌抃太上皇帝表尊居慈扆方均万国之欢庆笃神孙益衍四朝之盛宫闱喜溢海宇恩深窃以汉甘露中尝有甲观命名之爱唐开元际亦称三日临澡之仪曾未有视黄屋以非心见緑车之载育恭想天颜之悦咸欣帝系之昌恭惟太上皇帝陛下道体纯干功参太极传神器而与子爲天下而得人仁声素洽于编民福祚遂绵于世嫡克岐克嶷含饴自适于圣情曰寿曰康戏綵愈隆于色养臣曾从属车之后遥瞻特室之严奏未央五日之朝阻陪下列效嵩岳三唿之祝徒罄微衷太皇太后牋慈尊无上方歌眉寿之隆庆系有传及见耳孙之育古今创覩中外均欢恭惟太皇太后殿下化始周南德同坤厚翊中兴之运母仪坐阅于三朝濬长发之祥帝统遹观于五世备寿富康宁之福形覃訏岐嶷之歌仰推毓夏之原是启生商之瑞臣叨尘禁路退奉祠庭春而秋秋而春孰计后天之算子又孙孙又子益延过歴之朝皇太后牋居寿慈之宫仰尊祖后歌震夙之雅诞育曾孙兹振古之未闻亦本朝之初覩恭惟皇太后殿下德先恭俭性本仁明亲见尧舜禹之传共循一道上有姜任姒之圣宜致百男果庆中闱遂生元子惟天心之眷佑成国势之安彊臣祗奉眞祠阻陪贺版本支百世方欣五世之同堂寿考万年坐看卜年之过歴太上皇后牋思齐文母嫓慈极以俱尊于赫汤孙由中闱而载育仙源有自圣统其昌恭惟太上皇后殿下德茂涂山礼隆渭涘上皇与子赞成脱屣之高圣主奉亲倍喜含饴之乐当汉观命名之始想唐宫临澡之同四方流闻万口交贺臣尝叨持槖退获奉祠移寿康之班莫预千官之末衍云来之庆更绵百世之期皇后牋位正柔坤将行册礼祥开洊震首行天材上承列圣之休益侈重闱之庆恭惟皇后殿下世传勲阀德应帝姻带弓韣于禖前允协燕祠之瑞设桑弧于门左果符熊梦之占三宫喜嫡长之昌万乘启元良之正稽前朝而尝见在今日以增光臣退处衡门阻趋秘殿寿如山升如日愿赓归美之章衣之裳弄之璋更献多男之祝贺重明节表黄屋非心坐抚重离之节玉巵爲寿适临载震之辰庆溢宫闱欢均海宇恭惟太上皇帝陛下仁心爱物德泽在民天下爲一家旣全揖逊之盛域中有四大独冠古今之尊明继圣而帝业愈隆子生孙而宗支自衍咸启华封之祝想闻汉殿之仪臣恪奉外祠遥瞻慈极嵩唿万岁莫陪就日之班花覆千官犹预需云之宴贺瑞庆节表虹流电绕式符长发之祥地辟天开方际中兴之运一人有庆万寿无疆恭惟皇上陛下受命皇穹绍休列圣问之朝问之野莫知神化之方作之君作之师独得道原之大惟此就盈之月是爲载夙之辰仰三宫燕吉之欢衍亿世延洪之祉臣叨陪法从得奉眞祠帝所遥瞻敢作钧天之梦廷绅布列想闻嵩岳之唿贺奉上夀圣隆慈备福光佑太皇太后寿成惠慈皇太后圣安寿仁太上皇帝圣安寿仁太上皇后册宝礼成皇帝表尊处九重莫先于孝治庆绵百世俱上夫隆名诚振古之未闻喜当今之独盛窃以加光佑惠慈之号旣归二后之尊崇圣安寿仁之称仍谨双亲之奉缛仪具设綵仗交辉天地爲之淸明宗社于焉巩固恭惟皇帝陛下日行舜德思广文声谓治国必自齐家惟笃近乃能举远矧当旋干转坤之始克躬问安视膳之勤迺因万国之欢用显三宫之懿臣屏居东甬寓直西清泽笏彯缨虽阻陪于鳯跸范金镂玉徒想望于龙楼太上皇帝表备九重之色养祗奉慈仁得万国之欢心载扬显号皇仪具举孝治弥光窃以圣圣相承本朝爲盛安安克逊三叶尤隆惟寿居五福之先惟仁在四端之首尊无与二固不可以易言荡无能名要当举其大者恭惟太上皇帝陛下躬帝尧之盛笃仲尼之恭广大之配干坤宜享延洪之算忠厚之及草木益昌积累之休仰睿圣之韪明极爱钦而尽道亲奉范金之宝首披镂玉之篇兼衆美以特书粲弥文而相接凡居覆帱罔不瞻依臣顷侍词垣兹归眞馆饰琚瑀珩璜之佩莫陪天仗之朝闻钟鼓管籥之音尚想龙楼之晓太皇太后牋尊处东朝坐见鲁孙之孝治礼严北阙载加文母之鸿称大册告成本朝增重窃以寿先向用具着箕畴圣本思齐是歌周雅慈爲三宝之首旣以益隆福者百顺之名又皆兼偹兹仰铺张之盛弥光保佑之功恭惟太皇太后殿下德厚柔坤道参太极尧舜禹之相授赞睿㫁于宫中姜任姒之俱贤播徽音于宇内隆兴而后四举缛仪绍熙之间洊修盛事矧亲提于神器付託得人宜首上夫瑶编祗承于帝欢传有载燕及无疆臣尝玷从班欣逢矌典宫闱再辟想闻天仗之来贺版羣趋莫预廷绅之后皇太后牋镂白玉之牒上徽称于慈尊建翠华之旗藏缛仪于圣代欢传宫壶庆浃垓埏恭惟皇太后殿下德嫓娀㜪圣齐任姒再世揖逊实参决于庙谟三宫康宁爰竝崇于色养惟神孙之尽孝仰祖后以承休取仲尼五美之言明老聃三寳之训用形容夫懿范以昭着于弥文臣退处海濒阻趋天阙瞻寿慈之新牓莫预班联歌思齐之首章第勤颂祷太上皇后牋寳册诞扬仰奉慈闱之懿徽称备举益增母道之光宗祉愈隆华夷交贺恭惟太上皇后殿下圣齐任姒德嫓皇英方绵四方之休亲受九州之养王母之坐少广寿固无期驺虞之应召南仁不胜用仰嗣皇之尽孝极礼典以归尊三殿交欢万方同庆臣比叨荷槖兹获奉祠引振鹭之班莫陪进旅而退旅粲琱珉之牒更听大书而特书皇后牋三殿祲容俱上鸿名之懿一人孝治端由内助之勤凡属照临举深抃蹈恭惟皇后殿下庆绵奕世位处内朝阴教所覃有卷耳樛木之美柔仪克谨奉长乐未央之尊聿严揄翟之衣同上琱珉之册邦彜有耀家法愈新臣顷玷禁途兹安海峤侧闻旷典但知兽舞之欢遥望昕朝莫遂凫趋之愿贺皇后受册皇帝表廷扬大册克备于祲容位正中围聿严于内治欢传禁掖喜浃编民窃以尊尊亲亲旣极三宫之奉夫夫妇妇是爲万世之基颁制綍于嗣服之初饰袆衣于歴年之后礼文惟称地道有光恭惟皇帝陛下德本世修合由天作上未央之万寿方陈汉殿之仪嗣太姒之徽音更笃周诗之庆卷耳之志当佐于君子思齐之圣以御于家邦朝夕永致其忧勤夙夜不忘于警戒于焉正始岂专爲恩臣退奉眞祠恭闻盛典汉之广江之永遹观美化之流行渭之涘洽之阳咸庆旧章之复见皇后牋陈仪枫陛具招丹册之华正位椒涂光被袆揄之饰事关宗社欢动宫闱恭惟皇后殿下庆袭安阳行高嬀汭起家而居爵位蚤缔天姻好逑而乐鼓钟益彰后德密辅九重之孝治仰承三后之徽音盛典告成内朝增耀臣祝釐惟谨窃粟自惭迹虽滞于周南化巳行子汉域禁林草制曾䝉乙夜之观从橐趋班阻预长秋之贺攻媿集卷十六攻媿集攻媿集卷第十七攻媿集巻十七宋楼钥撰表牋谢大中大夫表一身去国方叨祠廪以娯家四品颁纶乃次年劳而増秩素餐已甚丹悃知归㐲念臣少也数竒晚而多幸备皂衣之吏三朝许厠于周行聫紫橐之华四载得陪于从列踰涯自愧补外以行荷圣君从欲之仁赋真馆祝釐之粟班通禁路尚污文谟内阁之严法应吏铨遂躐秦官大夫之首寄禄寖高于世胄被恩得奉于亲欢视贾谊之超迁固非敢望比申公之即拜岂不懐慙兹盖伏遇皇帝陛下器使羣工曲成万物念论思之旧侍未忍遐遗付品式于有司许容平进周章登受俯伛何言臣敢不祗服训辞钦承命数老疾而无职事实深称于闲居优游不易公卿特未知于报所贺重明节表少暭司秋适届肃霜之候重明丽正欣逢绕电之辰庆浃三宫欢腾四海恭惟太上皇帝陛下道隆邃古泽润生民引养引恬自得怡神之乐无伦无敌尤高与子之明福如日以正中年与天而同久千秋纪节固知黄屋之非心万嵗争唿又见玉巵之为寿自他有耀申钖无疆臣尝侍宸旒兹游真馆恭陈虎拜阻陪汉殿之仪遥想龙楼徒效华封之祝贺瑞庆节表斗枢电绕良月占载震之祥崖石天齐令名採中兴之颂四方来贺百福具宜恭惟皇帝陛下夙亶聪明躬行勤俭奉三宫之色养孝治日隆得万国之欢心休祥云委当重熙而累洽能持盈而守成咸倾就日之诚仰赞后天之算臣顷陪鹭振亲覩龙飞上万年之觞梦徒游于帝所接千嵗之统心惟祝于皇龄慰寿圣太皇太后上仙皇帝表奉慈尊于四世孝治方隆传遗诰于万方哀号何极恭以太皇太后道高任姒徳迈娀㜪三朝居长乐之尊九秋享无疆之寿手提神器亲授曾孙功成不居仙去何速恭惟皇帝陛下躬承慈训图报洪恩北面昕朝备四海九州之养东朝晏起懐千秋万嵗之悲忍从五日之哀特用周期之服愿少寛于圣抱期益慰夫亲慈太上皇帝表太皇厌代慈扆兴哀覆帱所临悲号何及恭以太皇太后道妙千古母仪四朝决内禅之訏谟功在社稷受曽孙之色养福等冈陵乃以微疴遽传晏起恭惟太上皇帝陛下仰遵遗训祗服通丧愿寛圣子之孝心勉徇先王之中制皇太后牋慈福上宾悲纒率土爱钦素着哀动重闱恭惟皇太后殿下夙奉太任亲承大舜妇听而婉实为内壸之观丧致其哀莫赎终天之痛愿遵礼制少抑孝思太上皇后牋寿圣升遐慈尊永慕恭承凶问均极悲悰恭惟太上皇后殿下寅奉重闱恪修隂教方日勤于孝养期仰嗣于徽音胡不万年忽成千古在人情而难处冀圣念之少寛皇后牋光佑讣闻迩遐哀动骤失慈尊之䕃谅増悲慕之心恭惟皇后殿下四世承颜累年逮事鸡鸣问寝每勤祎翟之行鹤驭登仙遂有云霄之隔愿推至理少抑深衷谢再任宫观表僻居海峤推戴上恩洊畀祠官忽颁严㫖慙无报国之所喜便事亲之私伏念臣潦倒无堪遭逢过分奉身而去径归绵上之田畏影自怜更卧漳滨之疾当一喜一惧之交切何三仕三已之敢云幸遂投闲庻几养志属书再攷未免有言既彻九重亟䝉从欲阖门相贺遂寛乞米之忧连岁何功徒致取禾之诮兹盖伏遇皇帝陛下纩旒无蔽簪履不遗求齐国之世臣尚其余几数正元之朝士今亦无多赐以斗升济其菽水臣敢不仰衔隆施退适余生顾朝暮承颜得效老莱之戏虽渔樵混迹敢忘魏阙之心贺重明节表继明而照四方夙纪诞弥之节得秋而成万寳是当载震之辰庆溢霄垠欢均海宇恭惟太上皇帝陛下尊同太极福浸黎元由父作子述之明得内圣外王之道脱履崇高之表怡神蠖濩之中鳯跸来朝当电绕虹流之日龙楼上寿皆山唿鳌抃之人睿算无疆洪图有永臣既収朝蹟洊处祠庭与造物者游敢陈金鑑之録献封人之祝徒想玉巵之仪贺瑞庆节表良月就盈出应五百年之运四方来贺仰祝三万嵗之期宫壸交欢宗祊协庆恭惟皇帝陛下行符干徤徳与日新寅奉重闱深思付託之重洊开二阁用广缉熙之明益増孝治之隆坐振儒风之盛如云如日喜逢诞圣之辰非雾非烟茂郁兴王之瑞敢伸虎拜用赞尧龄臣再奉真祠僻居下国峩冠就列莫陪嵩岳之唿泚笔歌功愿献浯溪之颂谢落职罢宫观表杜门却扫幸家食之少安褫职罢祠忽台评之下及尚从寛典祗荷隆恩伏念臣戆直有余顽冥自信生逢昭代屡玷周行年除嵗迁实由于亲擢左提右挈敢借于先容久居封駮之司几作怨仇之府用过其分思称所䝉始求补外以牧人已叨临遣旋请投闲而奉母又辱矜从五年自放于江湖一饭不忘于君父获栖故隐可谓幸民然犹通内阁之清班窃殊庭之厚禄余生何有惟㫁㫁以无他公论弗容尚龂龂而不可烦言果至百谪奚逃仰圣度之恢洪闵危踪之孤露爰施薄罚以示小惩兹盖伏遇皇帝陛下仁务包荒爵惟驭贵卫缨虽许终不可以假人汉印既销适足明于无我俯怜簪履之旧犹齿搢绅之间臣敢不屏息讼愆投诚戴徳循南陔而戒养退甘三釡之贫望北阙以倾心莫效一毫之报谢宫观表杜门穷巷将没世以讼愆赋粟珍台仅踰时而复旧开孤迹自新之路承大君莫报之恩得之若惊感而至泣伏念臣顷承鸳缀亲覩龙飞词禁代言首播丝纶之命经帷进读不违咫尺之颜一去阙庭四叨祠禄初出恳祈之切两蒙简记之私惟此侥逾尤为忧异雷霆所击宁忘失箸之忧日月有明忽照覆盆之下岂无望于嵗年之后不谓得于旬朔之间顾镌职之告未颁而祝釐之廪已继人谓去珠之再得自怜堕甑之犹全顿増菽水之欢足慰桑榆之晚兹盖伏遇皇帝陛下仁无弃物道本用中芝柱呈祥方炳灵于太室玉巵为寿喜亲庆于慈闱广四海以推恩轸一夫之失所有如闲废亦荷矜存臣敢不仰体隆知益安愚分半九十里深嗟末路之难取三百囷徒切素餐之愧谢进封开国子加食邑表职在琳宫方谨祝釐之奉诏分谷璧更蒙与邑之多敢期洪私下及散地伏念臣顷叨推择滥预论思自登鎻闱之聫已经采食之赐明时未弃归犹得于祠官比嵗以前居幸霑于郊霈贱息既承于延赏先臣复被于追荣独此加恩格而不下方斯念咎噤弗敢言顾三百戸之逋㒺知所自念五十里之小相去几何迨兹祭泽之颁始冐纶言之宠母升次郡爵进小邦再拜知归一门増耀兹盖伏遇皇帝陛下礼严宗祀惠及臣工仁不忍于遐遗福靡求于专向遂令逺外亦荷宠光臣敢不俯媿素餐着铭丹悃奉璋就列莫输奔走之劳分土疏封安有藩宣之力谢通议大夫表祠馆无庸犹㑹八年之课宸纶甚渥俾居四品之官拜命増荣抚躬知惧伏念臣才非适用仕止为贫幸逢揖逊之朝寖冐论思之列久司封駮徒积悔尤亲覩龙飞实専内外之制旋升鸳缀更兼文武之铨爰揣分之易盈以治民而自诡母既登于大耋身亦觉于倦游力请投闲仰䝉从欲江湖麤足久甘渔者之争隈簪履弗遗深媿廪人之继粟方夺荣之是惧何増秩之敢言汉诏聿颁尚得从大夫之后隋官平进犹使陪廷议之余兹盖伏遇皇帝陛下图大宅中谨微接下幽明攷绩一付有司之公日月为功俯及从臣之旧有如衰废亦玷襃迁臣敢不仰佩鸿私愈坚晚节与之三釡方承戏綵之欢加以数年祈遂悬车之愿谢再任宫观表孤踪去国六换嵗华明命临门五叨祠廪积素餐而自媿拜黄牒以知归伏念臣处世最踈逢时多幸把麾江海因得遂于归耕聼履星辰今殆成于昨夣贱齿已开于七秩亲年既越于九龄无由陈力于清朝秖合投闲于故里先畴至薄叹微禄之未忘吏攷将更惊俞音之洊及岂止寛忧煎于数口又将窃温饱于二年有何劳能䝉此抚养兹盖伏遇皇帝陛下躬操八柄坐制万方念笔橐之旧臣虽无可録轸葢帷之至意尚尔不遗使仍香火之縁以遂山林之适臣敢不祇承恩渥涵泳化风菽水有余得效莱衣之戏云霄在望惟存魏阙之心谢复职表四年负谴尚玷从臣之阶一札疏恩复还学士之直周章拜赐感激为荣伏念臣愚不知方志徒泥古顷更郡寄尝辱赐环屡玷朝行寖叨持槖代言批敕曾何有于论思约史侍经每自慙于玩愒典铨未㡬懐绶以归寻力请于真祠仍寓班于内阁致烦言之俯及甘暮景之冝休敢意矜存曲加抆拭特寛汉律申畀文谟深怜为养之懃又予祝釐之禄从天而下抚已尤惊兹盖伏遇皇帝陛下大度兼容至仁善贷谓臣亲逢初政曾厠衆贤之后陈察臣自讼宿愆不忍一眚而终弃爰轸葢帷之念未忘簪履之遗臣敢不祗戴宠光日思报称奉百嵗之毋益増莱子之欢诵万年之诗愿效封人之祝贺瑞庆节表践阼十年益启昇平之运逢辰千载又更震夙之期兆姓交欢一心同戴恭惟皇帝陛下储神渊静流化俭慈仰列圣之好生守为家法视四方而兼爱务得民心坐凝稽古之勋増衍后天之筭臣屏居海峤遥睇宸廷见黄河千里一曲之清第勤善颂效嵩岳万嵗三唿之祝莫预周行谢再任宫观表一収朝蹟分老瀛壖六畀祠宫诚知帝宠顾胡颜而亟拜徒空食以懐慙伏念臣晚幸偷安近尤多病四支而三痛楚几遂作于废人十日而九呻吟惟退量于薄命第以慈亲之待飬曽无他计以谋生尚存未尽之年更望无功之禄仰干洪造方局地以靡遑敢谓隆寛俄自天而赐允里闾改观耄穉交欢共瞻新渥之光荣又获全家之饱煖即衡门而被宠望宸极以衔恩兹盖伏遇皇帝陛下大度海涵至仁天覆俯怜簪履之旧未忍遐遗又与升斗之余使能麤给岂止一人之受惠实令羣下之归心臣敢不强整衰残愈思感励奉琳宫之香火每自处于幸民挂神武之衣冠冀终全于晚节谢落职表孤臣失察盍寘大呵上圣隆寛止从薄责俄自天而有命几无地以容身伏念臣生则多艰仕皆过分幸遇千龄之㑹寖叨八座之联归奉祠庭犹寓西清之直坐縻廪粟不劳南亩之耕顷䝉乘障之除庸示起家之宠方循墙而引避痛陟屺以纒悲顾平时藏拙之最深矧洊岁执䘮而致毁猥縁亲党非意相干不善防闲自贻伊戚仰公朝之矜恕念旧物之颠连褫学士之班再斯可矣使臣工之肃其在兹乎迨释服以及朝敢陈词而谢罪兹盖伏遇皇帝陛下冕旒无蔽簪履不遗以天地之心为心何止国君含垢之意谓兄弟之子犹子真得圣人观过之仁遂于危踪止用轻典臣敢不阖门念咎望阙归恩三黜何言但有动心忍性之戒余生无几徐上引经告老之章谢龙图阁直学士致仕表致大夫之仕仰赖矜从进学士之班弗容避免念余龄之无几幸晚节之茍全量小已盈感深至泣伏念臣学徒泥古才匪适时三列皂衣寖叨严近久尘青琐遂积怨仇敢自诡以治民为专求于奉母侵寻一纪孤苦再期耄矣无能每媿祝釐之廪仕焉而已况逢告老之期洊贡封章逺投君父喜下情之上逹荷人欲以天期诰颁东海之滨职峻西清之直鹿车还里难忘贫贱之时龙马负图乃畀衰残之候何夣寐之敢及亦家世之所无兹非幸欤不翅足矣兹盖伏遇皇帝陛下徳新惟日仁覆如天俯眷么微忝螭陛随班之旧更怜骫骳当龙飞草诏之初尚问生全不忍遐弃聿颁茂渥式贲穷途臣敢不内誓丹心益坚素节退人以礼已増镂骨之私教子以忠使效捐躯之报谢落致仕除翰林学士表代庖儤直又见卯年之周视草为真复尘乙夜之覧抚危踪而何幸寻故步以知慙窃以词禁邃严宸居密迩有直谅多闻之益乃可预于论思为温厚尔雅之文始宜司于播告鼓风雷之大号増日月之末光匪得英髦曷胜遴选伏念臣学惟涉猎才乏菁华顷载笔于螭㘭寻演纶于鳯阁以先朝之门客为天子之私人方成王访落之初预闻国论逮汉家更化之始首被召音惟投闲一纪之余且告老三时之久兹以晚节衰残之迹参内朝供奉之班念齐国之世臣所存无几叹元和之学士不谓重来兹盖伏遇皇帝陛下思任旧人聿修庻政朝纲日振急闻忠荩之言疆事未宁尤务坦明之制遂令庸陋亦玷招延臣敢不修葺芜词仰裨藻饰尚祈圣度俯矜草芥之微终俾凋年遂逐桑榆之晚谢吏部尚书兼翰林学士侍读修史表比䝉召节趣归紫橐之班叠被恩纶尽复青毡之物徳有干坤之重身同渊谷之危窃以才不可以强为人当知于自度非山涛之识量岂足典铨必陆贽之文章始堪视草露门赞缉熙之益虎观资润色之工曽未能其一焉奚可兼夫四者伏念臣既衰无用已试罔功屏居一纪之余且经告老入对九重之下恍若更生而乃冐选部之真除寻禁林之故步进读清闲之燕充员笔削之间敢言眼赤之何时深媿汗青之无日身章愈焕辔饰増华儒生之为祠臣误辱公朝之宠天子以赐学士尤加暮景之荣兹盖伏遇皇帝陛下政务惟新人先求旧取之数路宜广择于时髦备于一夫恐徒妨夫㨗径凌兢拜命頽堕知慙臣敢不勉䇿庸愚仰酬眷奖掌选而分文武讵敢辞劳埀车以示子孙终期得谢辞免签书枢密院事表误恩下逮俾缀迩聫逊牍上陈未颁俞㫖仰冐盖高之听不嫌再渎之烦恭惟累朝特重右府岂独爲三军五兵之本抑使闻一日万几之微才则甚难官何必备顾愚臣之无取荷上圣之深知起之挂冠闻废之余处以持槖清华之旧强颜寖久告老未谐尚不堪朝夕之论思何以禆夙夜之宥密进寓承明之直更列元良之宾揣已奚堪逾涯莫甚欲望皇帝陛下俯埀渊鍳洞察忱衷念已迫于桑榆盍居闲地傥未遗于簮履姑置从班别求经济之材以翌昇平之运谢签书枢密院事表铨部为真犹未经于满嵗机廷簉式乃遽辱于颁恩逊避靡遑周章增愓窃以官莫崇于执政职尤重于本兵必求文武之全才以任国家之重事边圉甫定尚勤宵旰之忧邦域以宁允借弼谐之助岂应疲瘁可预㡬微如臣者资实腐儒仕叨法从由乆司于封駮故多积于怨仇十载归闲仰戴干坤之施一朝収召复观日月之明不堪聼履之华伏上埀车之请敢期误渥俾赞洪枢血气既衰止合奉身而去军旅未学曷知基命之严玷书殿之清班忝储扃之下客被绣鞯于上驷束镠带于袭衣采食有加宠荣已甚兹盖伏遇皇帝陛下人惟求旧政务图新谓代言于受禅之初未忘孤迹迨趣还于更化之始深鍳凋年岂云术业之可称盖自眷私之过厚遂容侥倖倍切凌兢臣敢不深感隆恩愈坚晚节老当益壮固欲殚报主之忠耄矣无能终恐负知人之咎谢皇太子牋谬参枢筦仍汚紫殿之班兼预储宾始下青宫之拜以荣为惧得宠若惊伏念某少也无竒晚将焉用挂冠而去真成治世之幸民扶杖以观亲覩圣君之更化首祇严召重觐清光俾视草于銮坡旋典铨于选部露门进读册府细书旧物复还空积妨贤之愧故山在望但祈得谢而归敢冀明纶擢登右府致此血气既衰之迹厠于衣冠甚伟之中揣已奚堪荷恩有自兹盖伏遇皇太子殿下性钟玉粹学振金声子职日供肃侍凝旒之侧官僚妙选误収华髪之余某敢不益励驽才用酬鸿造退怜已老莫能陪宥密之司勉诵所闻庻或补温文之徳辞免同知枢密院事表宥府选寮忽叨再命需章避宠尚閟一俞爰洊渎于宸聪冀终囘于涣渥伏念臣引经纳禄奉诏还朝始膺典选之除适预和戎之议既不能出竒䇿以强国势又不敢抗高论以窃时名深惟世务之宜遂定从官之论邻盟已讲边备粗寛魏绛何功姑欲就威怀之得利张昭虽老当使知将相之有人頼圣慈俯徇于和亲在臣下盍为之引咎自媿寡谋之甚难陪基命之司殆无地以寄颜惟竭诚而报主日图内治之要未知所先靡厌衆言之求尚不睱给有何劳效遽被推迁不胜据蒺之忧徒谨循墙之走伏望皇帝陛下俯埀渊鉴洞察愚衷岂惟微臣懐以荣为惧之恐仰祈睿算笃居安虑危之心精求文武之才用赞枢机之任谢同知枢密院事表簉宥密之班未知图报拜便蕃之渥弗许终辞自揆侥逾实深感惕窃以皇家严二府之建任固匪轻机庭分四等之差官毋求备贤相并兼于使领副枢足赞于事几既曰才难岂容序进伏念臣少无可用老尚何堪扶病以对便朝幸不违于咫尺强颜而居旧着顾奚补于毫分假宠已多匄闲未得敢谓七旬之后冐叅两地之荣畀兴国熙载之官已为过分加淳化宼凖之职尤媿无名偶縁廷告之同时因与政途而接踵在决当从既超笔槖之聫计日而言仅周天地之数併増采食洊被匪颁兹盖伏遇皇帝陛下懋建大中丕乘兴运谓股肱所寄方彚进于时髦虽筋力既衰亦使陪于末议未遑席暖复俾阶升臣敢不仰戴隆私益坚素守边陲甫定愿裨内治之谋里社相望期遂归休之请辞免叅知政事表进参政柄诚出误恩冐贡逊函未囘渊聼洊布恳祈之切敢辞俯伛之恭伏念臣才不逮中身今既老十载排拫之已甚实倍费于保全一朝収召而复还又屡叨于襃擢非敢忘知止之义盖欲坚图报之心今则疾疢交侵徒强颜而自腼年龄云迈顾纳禄之未能使在旬月之间稍有毫釐之补序迁而上已分已逾而况据案牍而书名虽具员而何益对冕旒而奏事无长䇿之可陈误宠所加羣言必骇欲望皇帝陛下念经纶之事重思辅赞之才难别选英髦俾作调元之助毋容衰瘁更贻滥吹之讥或畀旧班俯存孤迹谢参知政事表充贰枢庭方慙玩愒晋陪宰路遽被推迁倍深临谷之危莫遂循墙之请窃以朝廷建辅号天子之四邻政事参闻下丞相之一等定名称于干徳复官制于建炎必求异能乃副隆委伏念臣頺龄景迫壮志日彫再掌吏铨但守停年之格滥居宥府未寛思职之忧虽粗竭于谫才终莫禆于末议负二宜去有七弗堪宿恙渐侵将吁天而致祷误恩狎至真蹐地以靡遑况秉钧当轴之虚贠而知印押班之分日兼与汉章之约仍从商皓之游命服匪颁复赐天闲之骏爰田増衍更开公社之封昔在本兵尚为侥冒兹叨助理尤惧旷瘝兹盖伏遇皇帝陛下盛徳又新至诚乐与折冲御侮坐底于外宁聚精㑹神力先于内治拣求俊乂置在弼谐聿令衰退之踪亦忝延登之数臣敢不益殚愚虑仰赞宏规曰都曰俞愿窃慕赓歌之喜知足知止庻几从告老之私攻媿集巻十七攻媿集攻媿集卷第十八攻媿集巻十八宋楼钥撰表牋代宰臣谢宣示太上皇御书宋玉高唐赋傅毅舞赋陆机文赋嵇康琴赋曹植洛神赋王粲登楼赋史节故事段陈羽古意诗苏轼养生论周兴嗣千字文御跋表干道辛卯春被赐真行草书总十巻臣下拜瞻玩心目开明窃惟书法自东汉迄于晋唐代有名家然莫不祖述钟张宪章羲献而各得一偏未有超轶拔乎其萃者恭惟光尧夀圣宪天体道太上皇帝高蹈羲皇之上游戏翰墨之间初若无意而笔力所到自得之妙集乎大成如春云行空千状万态逺视前古有不足述固知天纵之能心与神㑹非衆庶曲学之所可致也帝王余事犹能至此顾不休哉三月二日臣某恭题奎画昭回来从慈极睿思优渥宣示迩联是何不世之逢获快争先之覩窃以翰墨有法肇自东都帝王好书无如贞观虽具龙蟠鳯翥之体徒为心摹手追之勤若夫天纵之能拔乎其萃自得之妙集此大成聿观歴代以还未有今日之懿恭惟太上皇帝陛下宸衷渊静帝学融明一札细书居多方国之赐六经大训式畀胶庠之传既全脱屣之高益有怡神之乐坐进此道作新斯文取楚客之赋篇迨梁臣之韵语舒牋自适肆笔而成乃因五日之朝併演十编之富恭惟皇帝陛下茂隆孝治仰识圣心金口发明究羣书之薀奥云章交焕掩二典之光华是虽余事之能然诚非曲学之所及中秘将严于尊阁外廷咸预于荣观臣夙际休期幸瞻鸿藻登牀竞取何敢效昔人之豪镂玉匪颁尚几为私室之宝代宰臣进吏部七司法表朝建天官实总吏铨之要诏刊治典恭承圣作之规会衆目以毕张集前编之未备幸终载笔敢后奏篇臣窃以皇家韪累洽之期选部有一成之法蜀中兴之始爰尽纂于旧章迨更化以来尝再参于中制惟奇请它比随日以滋而巧吏猾徒縁姦而奋迺裒四纪之沿革修为一代之经常然而汉定章程止由柱史唐更律令亦任柄臣未有上轸渊衷俯埀明聴凡曰甲令之着首尘乙夜之观亲洒宸毫具标汗简必使绎寻而尽善更容开释其所然既咨可録之言时出非常之断合吏封勋攷之目贯敕令格式之文以至黜赃罪之赏延进军功于流内恩防寛纵例絶扳援莫非近古而便今务在举宏而撮要笔则笔削则削罔有差讹官言官朝言朝此为依据恭惟皇帝陛下治先自内名不假人澄三省之源已严道揆定七司之制更肃班僚立通用以去烦文申权宜以存故典警捕有酬奖之等陞改易参照之科使官人之方得以兼明于覈实之政诚非小补臣等粗殚末技莫望清光事倣石渠称制仰勤于临决才非山甫有司终媿于将明尚冀颁行庶凭遵用代宰臣进仁宗皇帝今上皇帝玉牒表神文出治光绍三朝睿主膺期系隆列圣鬯皇猷而润色写翠琰以齐辉恭惟皇帝陛下政用时中言为世则继志述事亲承太上之心传遵制扬功尽循我宋之家法眷仁皇之盛际延今日之宏规惟天圣之元实基四十二年之治惟干徳之懿将继五三六经之隆爰命儒臣并修史牒登载斯谨会萃不遗稽故事以成编肃昕朝而进御忠厚之及草木知积累之自来广大之配干坤岂绘画之能见牙签初秩金匮秘藏臣获遇休明居慙典领祖功如在期载缵于无疆帝业方崇当特书而不一代皇子邓王辞免册立皇太子表丹悃冒陈祈免升储之命皇恩加厚未颁赐允之书仰叩九重敢伸再渎臣闻元良以正万国记言世子之能继明而照四方易谨大人之象以奉粢盛之祀以系亿兆之心苟素望之无闻岂盛仪之敢受伏念臣性难语上学不知方仰承君父之规久亲师傅之诲奉长安日边之对蚤乏奇辞辨陈留牍上之书素无英识戴干坤之大造升爵位之崇班安知懐徳之维城但媿无功而受禄纶言忽播绮殿爰开实懐不称之慙难冒非常之宠伏望皇帝陛下特回圣意俯听忱辞不嫌涣汗之收姑寝震宫之建誓䖍子职少答睿慈又代谢册立表睿旨中颁诞开宫邸微躬内媿亟上封章恩深弗遂于循墙惧甚有同于临谷臣闻仰观干象前星密迩于帝星俯察坤维少海实源于大海歴稽盛古必建元良自非有贤圣仁孝之闻备恭敬温文之懿何以贰体宸极正位少阳伏念臣学识无长器资非敏实託本支之盛屡叨爵位之崇日就月将幼已慙于慈训夏絃春诵今未底于多闻自媿孱庸居懐兢惧忽拜玉音之宠冒陞铜辇之荣入侍皇居仰承天序兹盖伏遇皇帝陛下仁周溥率明照几微膺列圣之丕图奉上皇之色养眷求主鬯以重承祧储徳未充曷副人神之望睿谟素定不由羽翼之成臣敢不益念前修永遵雅诰谨文王安否之问敢怠帅行书唐宗仁孝之诗仰祈札赐又代谢太上皇帝表从五日之朝夙荷抱孙之爱拜十行之札俄膺立贰之求仰慈训之曲临惧微躬之匪称臣窃以大人有继明之义盖取诸离长子为主器之亲故受之震豫建储嗣虽本前规获奉重亲未如今日伏念臣幸以弱植出逢圣时列亚保之崇班初非功致胙真王之尊爵深愧名浮徒以託体严宸承休慈极忽颁丹诏叨处青宫共知睿断之不回实本圣谟之丕显兹盖伏遇太上皇帝陛下徳高尧舜道合羲黄虽与造物者游自求至乐仍有孙谋之燕以永无疆爰举旷仪以安神器臣敢不力修四学祗奉两宫立爱自亲仰体承祧之重聿修厥徳敢忘念祖之勤又代谢皇后牋坤徳无疆实依厚载震宫肇建遽及凡材伏念臣託质天支承华壸则干戈羽籥教虽备于四时父子君臣学不臻于三善忽奉襃扬之册俾当监抚之权仰宸断之刚明赖母仪之裨助兹盖恭遇皇后殿下徳齐任姒贤过娀㜪阴教聿修坐致人伦之正淑谋经逺更圗国本之安臣敢不居近正人力寻旧学祗召而不犯驰道当奉君尊问安而必至寝门益䖍子职又代谢受册表铜门肇启方慙主鬯之良珉册诞颁更举临轩之礼恩隆天地惧剧渊冰伏念臣素乏材猷积叨宠数金印盭绶蚤处于宗藩青葢斑轮俄升于储位复差良日爰御正衙备金石以盈庭俨缨缕而就列授之宝牒训以纶言退省其私不知所称兹盖恭遇皇帝陛下道高世表机照物先断自宸衷岂私于爱子蒇兹旷典盖重于承祧臣敢不仰体圣谟恪供子职出有师入有保起居惟近于正人亲则父尊则君夙夜益勤于顺事代宰臣贺立皇太子表冡嗣称贤夙仰吾君之子储闱定礼果安天下之心欢动两宫庆均四海恭以离着丽天之象继明实系于大人震有洊雷之文主器必归于长子辟东朝之缛礼绵列圣之丕基旷古难逢于今创见恭惟皇帝陛下孝如虞舜乐似文王敬奉亲严屡上玉巵之夀大宁国本首开银榜之宫庆幼海之澄澜瞻前星之腾耀一人独断非山羽翼之成三善自将克荷宗祧之守臣叨居近列恭覩盛仪日下重光已备夙成之徳嵩唿万嵗敢忘归美之诚代宰臣贺太上皇帝表神谟早定俾建元储圣孝丕承诞扬宸制事闗宗社喜动华夷恭以甲观之生嫡王孙但有命名之爱一日而见三天子止闻临澡之欢载在信书以为美事曾未有传神器而与子见东宫之立孙介茀禄于无疆固萝图而有永恭惟太上皇帝陛下道高百圣仁覆万方翼燕孙谋独享后天之算储登世嫡共仰前星之辉问安获事于重亲主器仍归于长子臣欣逢盛际获在迩联卜世卜年期过周家之歴重轮重润愿赓汉乐之诗代宰臣贺皇太子牋储徳日新久系于衆望睿谟独断爰举于旷仪覆载两间懽唿四起恭惟皇太子殿下地居冡嫡天与奇姿震一索而得长男宣膺主鬯之寄汉元年而建太子益知享国之长仰九庙之储休信两宫之增庆人心自定神器愈安某等肃领鹓行进瞻鸡㦸元良既正不烦贾谊之言盛美难名莫尽卞兰之述代谢吏部侍郎表代言西掖方拜误恩摄贰东铨复叨改命循墙莫避临谷増危伏念臣濩落无堪迂愚自信正以经营于菽水故尝希望于斗升昨自外官恭趋严召猥厠内朝之鹓列亲覩上圣之龙飞五歴粉闱一参月寺筹边戎幕无婉画之可称将命蓟庭幸欢盟之复缔冒柱史词臣之选兼宫端宝牒之司初无左右之先容尽出圣神之亲擢忽承帝制俾倅天官一新龟紫之荣仍假铨衡之长莫回成涣徒激懦衷兹盖恭遇皇帝陛下虚以受人明于分职怜臣孤立于宦路借以末光谓臣曾歴于剧曹付之重委臣敢不寅遵邦宪严制吏姦朝夕论思虽素乏严吾之誉簿书期㑹庶勉追裴马之名代谢侍讲表摄居选部已困剧曹擢在经帏更承清问退慙衰朽有此遭逢伏念臣幼歴羇艰学无师法顾孤陋寡闻之习但为决科之资无疏通知逺之经素匪专门之业矧是帝王之大学非为章句之小儒必求鸿博之人以究渊源之蕴岂容朴学获奉细旃兹葢恭遇皇帝陛下巍巍成功谦谦终吉时降至尊之势兼收可録之言遂容草莽之臣亦预金华之讲臣敢不黾勉微力缀缉旧闻为二三万言之辞敢求释义畅五十八篇之旨庶补重明代辞免进国史转官表约史何功敢叨醲赏腾章避宠未拜俞音洊贡诚衷仰干睿聴窃以三朝之治迹允为万世之成规信传信疑传疑已备不刊之典笔则笔削则削屡资多学之儒而臣方贰政之未几适成书之已久暂领纂修之职曾无润色之劳使冒赏而不疑则叨荣之太甚而况近辞珍赐陛下固已许其㢘兹躐崇资公议必传以为笑谓少者辞而多者则受谓今日是则前日为非虽故事之有初在微臣而焉敢伏望皇帝陛下俯矜贱悃特寝异恩益使人心知清朝以名器为重誓殚愚虑効薄伎于志传之间代遗表生而致主曾亮采之无闻死不忘君岂效忠之可已危悰欲吐老泪先倾伏念臣奋自羇单本无侥觊蚤厠熙朝之鹓序亲逢上圣之龙飞猥以谫材屡叨隆委凡一时清切之选皆九重特逹之知兵交而使在其间备更险阻猷告而尔顺于外尝预论思寖歴政涂遂登揆席迄縁朴拙用速颠隮俯怜簪履之遗旋畀屏藩之寄人言噂沓何敢控陈天鉴高明卒蒙昭雪赋以眞祠之禄予之秘殿之名屏迹衡门衔大恩而莫报驰心魏阙顾一饱以何安今则蒲柳益衰桑榆既逼老将智而耄及福已过而灾生卧疾漳滨恍精神之易散游魂岱岳嗟顷刻之难留仅存余息之微重结明时之恋伏望皇帝陛下治功惟叙圣徳又新总万几之要以充毓天和合羣贤之智以维持国是问安慈极日承尊养之欢注想中原身济规恢之业臣命随气索志与辞殚王度清夷固无烦于尸諌死期迫促徒自切于哀鸣代知泉州谢进职再任表承南服之流忽叨因任进西清之秩併辱柬知拜宠命以增荣俯懦躬而有腼伏念臣奋自寒逺遭世休明分甘州县之尘劳敢望朝廷之抜擢十年服采寖登侍从之班千载逢辰曲被圣神之眷此虽摄六官之长犹未为贰卿之真及遂求闲遽超次对退惟愚孱已剧优隆起试外藩以治民而自诡洊更下攷无报政之可书方将重上真祠之章岂意更升学士之列一变闽俗初无常衮之称更与泉麾仍继蔡襄之后已试如此其可再乎无功而迁诚爲过矣兹盖伏遇皇帝陛下政先实核恩不遐遗念微臣非可用之才麤堪郡寄谓长吏多数易之弊就畀玺书复增延阁之华益重专城之任臣敢不勉其未至究所当行久悉邦风既无劳于问俗务攻吏事庶不负于分忧代谢隆兴府到任表上印泉南方遂祠庭之请把麾江右遽叨帅阃之除猥荷柬知若爲称塞伏念臣幸逢昌运忝缀从班昨辞逺于脩门効蕃宣于遐服目驻尧天之日月身留闽徼之山川未及终更已叨因任共知鼯鼠不堪五技之穷自分鹪鹩惟望一枝之足屡申诚悃仰扣渊聪卒蒙从欲之仁获遂投闲之志千里未还于榆社十连复冒于纶音旋促对于清光误亲承于睿奖授之方略俾以奉行兹延见于吏民方究询夫风俗惟南昌之名郡实上圣之潜藩襟带江湖首尾吴楚雨旸方若正赖春耕秋敛之勤凋瘵已苏犹借左粥右餐之惠必得循良之吏庶安流宂之民岂应惷愚堪此委寄兹盖伏遇皇帝陛下恢张治具驾御人材察臣久被使令既深知于徳意念臣备尝险阻亦粗识于民情特畀虎符俾殚驽力臣敢不布宣寛大禁戢姦欺当使田间尽改带刀之习且令州县毋存珥笔之风代贺太上皇帝上尊号表启龙楼七十之庆春朝将展于上仪率鹓列三千之臣至朔先加夫媺称事高治古懽溢绵区窃以荐舜于天尧帝聪明而逊位以武为子文王逸乐以延年不有极尊之称曷为甚盛之举镂白玉之牒归美两宫建翠华之旗亲朝五日书契未有宗社无疆恭惟皇帝陛下道尽事亲仁先自内谓富夀之福为彞伦之所先而父母之年在常人而犹喜况承社稷之託亲见春秋之高自非得九州四海之懽心备五帝三王之全美何以效之慈极副我渊衷爰集廷绅取于经而定大号更推帝泽敛时福以钖庶民上皇增万夀之昌太姒嗣徽音之懿至矣尽矣不可有加舞之蹈之莫知所自臣退甘屏处莫预骏奔奏薄技于从官之间敢懐故步效三祝于封人之请徒切愚诚代谢宫观表十年念咎蹐地靡遑一日奉祠从天而下孤迹有自新之路圣朝无终弃之人恩重难名感深至泣伏念臣猥由寒陋误辱眷知持槖近班何有论思之益把麾逺郡粗殚惠养之勤乡闗甫遂于归休帅阃忽叨于推择患生意表盗起邻封调戍卒于属州授伍符于簉牧不虞宿将反堕姦谋方腾讼过之章乃被督师之命大兵云集谓当指日而可擒丑类麕奔曾不回戈而内向力追踪于山谷尚假息于朝晡绩既弗成罪将谁执七旬未格莫寛西顾之忧三褫犹轻难逭南迁之谪获归故里已佩深仁自量摈斥之余宜在孰何之外敢图鸿造悯其垂朽之年特涣纶言廪以祝釐之禄削刋丹籍叨窃素餐兹盖伏遇皇帝陛下治本隆寛政先总核动加矜轸岂爲匹夫而求全凡与使令不以一眚而终废俯怜庸懦曲赐涵容臣敢不擢髪省愆铭肌感徳散材无用深知复玷阙之囏壮志虽衰尚得效糜捐之报攻媿集巻十八攻媿集攻媿集卷第十九攻媿集巻十九宋楼钥撰表牋代谢宫观表赋禄真祠俯从私请升班次对更出鸿恩是何极陋之踪得此殊常之渥伏念臣志徒慕古才不逮人由庠校之诸生叨承延赏勉箕裘之余习偶玷世科甘从州县之劳敢觊朝廷之选惟睿主曲敦于旧学故微臣误简于渊衷自给札于中书寖彯缨于册府退量倖冒秖务靖其固尝持节以言归旋即予环而就列寸长尺短第知自竭于愚衷年除嵗迁何意遂尘于法从代言西掖进读东宫皆老父之故官实儒生之希遇力辞禁筦改贰秩宗威仪三千兹岂养痾之地春秋八十不胜爱日之思奏牍朝闻俞音夕至廪以祝釐之粟宠之荷橐之联毫釐莫报于公家顶踵悉由于圣造甫还私室已拜宸纶兹盖伏遇皇帝陛下政本用中仁惟厚下素矜朴拙初无进取之心重赐襃扬庸示保全之意父子感深而至泣里闾圜视以为荣臣敢不增激懦衷稍休弱质循陔承志庶几弃官归养之风恋闗驰诚尚勉移孝为忠之节代谢皇太子牋储禁简僚久充员于中护祠庭得请仍寓职于西清退省至愚敢忘所自伏念某禀生甚弱赋性尤疎一经徒守于家传累嵗寖污于朝蹟独惟老父获际圣君乃眷潜藩曾是甘盘之旧遂容小子亦陪绮季之游自惭迟钝之资无补温文之学丏闲得宠拜命知归兹盖伏遇皇太子殿下盛徳在躬劳谦礼士两宫侍膳益勤爱日之诚千里怀亲深察望云之念俾从私志实荷隆寛某敢不祇服训词仰承色养扶羸东下遽收迹于鹓行矫首西瞻尚驰心于鸡㦸代谢皇太子宫讲堂彻章转官牋储闱进读尝预英游奏议终篇遂迁爵秩曾是优隆之渥亦霑逺外之踪伏念某学匪洽闻身逢盛际宸扆念甘盘之旧俾鲰生获缀于宾僚经帷繙陆䞇之书命鹤禁亦为之训説备见经纶之用具存仁义之言戒彼覆车实为可监申其佔毕顾有何劳方兹去国以奉祠乃以彻章而受赏被恩有自揣已知惭兹盖伏遇皇太子殿下任重承祧志勤好古传圣父诚明之学自得之心玩名臣论谏之文如对其面尚思记诵使遂襃陞某敢不拜手祇荣铭心戴徳一物三善固知裨赞之无功九弊六条更冀讲明之不怠代贺光尧夀圣宪天体道太上皇帝夀圣明慈太上皇后上尊号表熙事备成惟圣人能飨帝徽称具举虽天子必有尊懽动两宫化刑四海窃以太上立徳本无事于饰名大美不言顾曷资于崇报虽九载已都于显号而一人尚歉于宸衷乃因泰畤之精禋併举累朝之旷典恭惟皇帝陛下恩被动植孝通神明登大位之崇高受上皇之付託玉巵称夀视昔有光宝册奉亲自我作古谓天祖羣物式昭时宪之明谓道法自然更着体元之正俞音诞布盛事一新万国得懽心共仰仁天之大百姓加徳教益知圣治之彰臣出守偏州恭承明诏捧觞再拜顿回鳯阁之春稽首三唿但想龙楼之晓代贺太上皇帝表礼行于郊咸庆缛仪之备尊归于父聿严媺称之加覆载两间欢唿四起窃以巍巍者至高之貌用形容于博衍优游荡荡乎民无能名独着见于聪明文思仰尧仁之天大迈汤徳之日新宜因百神受职之时更益大徳得名之懿恭惟太上皇帝陛下怡神于淡游物之初膺宝箓以兴拜授神器而与子凡此知人安民之要传诸问安侍膳之间黄屋非心乐逍遥于特室紫坛蒇事介福履于慈闱虽秉谦尊莫回忱请光之大大之谓圣已陶万国之欢天法道道法自然益显百王之冠臣叨凭熊轼莫簉鹓行想汉殿之觞宁免滞南之叹効华封之祝敢忘拱北之诚代贺太上皇后牋备举盛仪诞扬懿号凡资持载㒺不懽唿窃以迎长者三王之郊既告䖍于上帝有名者万物之母爰归美于慈亲益增地道之光深副天心之愿恭惟太上皇后殿下徳高任姒功迈娀㜪力赞睿谋亲授重华之帝尊同太极式安长乐之居受五日一朝之荣备四海九州之养爰因大祀载举徽音箕畴谓视曰明用显进贤之志老氏以慈为宝于昭生物之恩合兹二者之称仰止一时之盛臣分符有守恋阙无阶莫陪椒掖之趋但剧葵心之向代谢立皇太子降赦表储禁宏开宸纶诞布法前星之瑞象仰粲重晖扬少海之余波沛为膏泽神人胥悦宗社奠安恭惟皇帝陛下道冠皇王仁霑动植端居南面受光尧付託之隆豫建东宫绵有宋延洪之福爰推恩霈下及黎民罄万国之欢心属一人之有庆臣叨纡郡绂阻贺阙庭比屋欢唿咸喜元良之正微衷感励谨宣寛大之书代谢御书戒百僚手诏石刻表诏旨中颁具孚羣听宸章申钖下及侯邦凡属照临举知感奋窃以官刑儆有位之士成汤切戒于三风手书赐万国之臣光武尤严于一札聿稽前代王者之盛未如今日天语之温盖九重虽备于躬行而百辟或违于徳意玩嵗愒日犹有谬悠拱黙之流易虑洗心尚乏砥励激昂之气仰劳翰墨下访臣邻一新琬琰之刋传甚置邮之速兹盖恭遇皇帝陛下循名责实任贤使能形忧勤于宵旰之间十年于此示好恶于用舍之际四海胥然爰申播告之修更勤励精之始臣叨膺郡寄肃奉训辞祗率乃僚各共厥职欲令真伪毋乱敢为欺谩之文会闻上下相安莫有茍且之志代谢直秘阁表滥膺郡寄初无善状之称寓直奎文忽被宠光之渥拊躬有腼拜命增荣伏念臣学昧家传才非时用猥縁遭际得効驰驱衣以绣衣虽谨惟良而折狱置之粉省未知何自以为郎退寻于越之居俄假东嘉之守四郊菜色重丹扆之忧勤一介萍踪荷玉音之临遣首问吏民之疾苦备闻田里之叹愁凡所奏陈悉蒙垂应移邻邦之粟不容遏籴之私蠲下邑之租又免追科之扰罢民粗给和气随生雨旸以时黍麦增稔阖境方歌夫圣徳误恩乃及于守臣顾抚字之徒劳媿清华之非据兹盖伏遇皇帝陛下核孝宣之名实总光武之权纲民瘼是求尤重専城之寄玺书加励滋多循吏之贤顾如微臣亦霑醲赏臣敢不仰衔鸿施俯竭驽才未读五千巻之书已冒登瀛之目加抚十万戸之衆誓坚报国之心谢庆夀赦加恩表慈皇介夀幸陪前殿之仪庆沛颁春首被通侯之宠循墙莫避踳地自惊窃以尧年符巽位之期舜孝极重华之盛请福夀之祝百僚咸预于骏奔下寛大之书万国宜霑夫钖赉岂繄迩列独冒殊恩况骫骳之文尝获登于徽册以蹒跚之质偶进摄于上公固已不胜千载之荣敢意更窃九重之眷封疏故郡地衍多畬端章甫以立朝安识周旋之中礼分茅土而建社自慙谈笑以封侯兹盖伏遇皇帝陛下义笃奉亲仁均厚下广宫闱之至乐用以及人録臣子之微劳遂先与邑臣敢不誓殚素节仰报鸿私五日一朝密扈天颜之睟穆万年亿载永瞻孝治之光华代仲兄谢严州到任表负丞棘寺久媿空餐假守桐庐遽叨共理初以还乡而拜命终然便道以之官被宠过优抚躬莫称窃以子陵旧隠浙水奥区昔为太上之潜藩今实行都之近辅频年旱潦寖多凋瘵之民累政推迁宜择循良之吏如臣者禀生甚陋懵学寡闻猥承延赏之余甘老徒劳之役偶平诏狱入仕帝京财货暴如丘山敢辞委吏文书盈于几阁第谨攸司逮联敕局之删修才脱选途之尘穴进参外府曾何补于公家移赞司刑颇服勤于臬事衔上恩而莫报念色养之多违因谒告以遄归以治民而自诡仰蒙睿眷径畀左符方少遂于家居忽又承夫人乏盖歉嵗方劳于旰食谓小臣曾对于清光颁严旨以趣行免内朝之临遣望龙颜于九陛不胜恋阙之心侍鹤髪之双亲少展循陔之志兹盖伏遇皇帝陛下天临万宇器使羣材培植邦基尤重牧人之任茂隆孝治俯推钖类之仁虽久歴于王官必加试以民事有如臣辈亦在选中臣敢不恪奉教条布宣徳意中外本一致顾何有于重轻忠孝无二心誓益殚于报効谢南郊肆赦表泰畤陈仪耸百神而受职端门肆眚罄万国以归仁覆载两间懽唿四起窃以圣人享上帝既竣事于圜丘厚福浸黎元爰疏恩于方夏配天其泽与物为春恭惟皇帝陛下歴数在躬聪明作后治内以治外期臻宴粲之隆事天如事亲曲尽寅恭之至粢盛丰洁圭币辉华风马来临已见高灵之随星鸡载举喜闻鸿霈之颁不俟终朝遂霑四逺臣逖居支郡莫望清光趋左右而奉章徒想冠裳之盛率将吏而拜诏更欣囹圄之空代谢举官不当降官表守臣缪举莫葢前愆司败议刑尚从寛典仰至仁之善贷拜严旨以犹惊伏念臣顷自作州屡尝荐士虽昧知人之鉴敢不尽心偶缘入幕之宾实能办事察之既至誉者亦多况闻奏牍之交驰皆谓吏材之足取逮升剧县颇着能声雀角鼠牙乃寖招夫仇怨瓜田李下曾不谨于嫌疑啧有烦言自贻伊戚在昔亲民之始尝陈同罪之章歴时虽多逃责无所与洁而不保其往祗佩训词之温取人而失之以言深犯圣门之戒仅行镌削仰赖保全兹盖伏遇皇帝陛下驭下惟公待臣以恕谓引其类以俱进任则甚专若简乃僚而弗䖍咎将谁执臣敢不深思创艾益谨品题应物未明当起惩羮吹虀之念求贤圗报敢萌因噎废食之心代谢知琼州表一札十行俾逺凭于熊轼四州百洞幸利涉于鲸波首及治封具宣徳意伏念臣奋身疎逖赋性愚蒙蚤叨世赏之延屡困宦途之滞字民淮甸慙非制锦之工式政衡阳有玷题舆之选顷分陋郡未及期年资浅望轻易致人言之噂沓地偏财匮不堪嵗计之支吾已甘置散之科安有复然之望岂圗抆拭更任蕃宣眷古珠崖实今琼筦邈在万里之外颛居一海之中汉晋废置之不齐隋唐分合之靡定久服本朝之声教遂同内地之流风惟黎母错居当谨边防之虑而贾胡遥集实为舶政之源自揆庸虚难胜寄委兹盖伏遇皇帝陛下仁思济衆徳务包荒缅懐卉服之人遴选竹符之守知臣尝更于逺外或可承流谓臣备歴夫险艰庶几使过臣敢不仰衔恩纪谨布邦条幸依两伏波之神毋惮三合熘之险仕方行志敢为乘桴浮海之言忠不忘君徒咏登楼望京之句誓殚驽力用答鸿私代贺太上皇帝庆夀表启七十之庆将传万嵗之玉巵率三千之臣先上两宫之宝册美备形容之至光增授受之初孝治愈隆生民未有窃以子有天下而尊为父方当祝耆艾之辰徳为圣人而得其名讵可袭寻常之号一纪再加夫缛典九重尚慊于渊衷兹讲未央之仪爰採康衢之颂荣归慈扆燕及中闱恭惟太上皇帝陛下道大难穷功成不有聪明逊位于昭与子之公逸乐延年自得从心之适曰仁曰徳无能名焉乃武乃文纪其盛者太上皇后殿下久参太极密赞重离天下济而地上行允谓相成之道尧南乡而舜北面实同稀有之期皇帝陛下爱笃严君亲传家法谓夀富之福惟彝伦之所先而父母之年在常人而犹喜况承社稷之託获见春秋之高不有极尊之称曷为甚盛之庆优游博衍虽问之朝野而不知扬厉铺张要编之诗书而无媿礼文照古云物致祥欢均轩陛之间化浃华夷之外臣预瞻鸾辂入觐龙楼嵩岳传唿诚四海九州之至乐赭袍端拜愿十年一庆于脩龄代新进士谢赐花表柳染青袍叨预天官之燕花裁绛綵更分禁籞之春敢望微生遽承华宠伏念臣等性根浮弱学植荒疎吐天葩之奇篇初无词采启琼林之茂典咸戴恩荣谢槐市之旧游寻杏园之故事兹盖伏遇皇帝陛下仁霑行苇材育菁莪万国春阳顾岂遗于寒谷九天雨露遂均及于羣英臣等敢不种学绩文去华务实芝兰馥烈但坚自洁之心桃李芬芳共乐不言之化代赵侍郎遗表负罪屏居方还旧物卧痾垂絶将谢明时顾属纩以甚危犹恋轩而不忍孤忠未泯衰涕徒倾伏念臣起自诸生粗传末学弟兄射䇿偶登俊造之科州县服劳安有功名之望奉圣旨欲收于羣䇿谓故家或有夫遗才尝因轮对之初悞辱衮襃之宠神㑹气合不自知遇主之因年除嵗迁俄寖上从臣之列二史屡书于言动三铨深柅于奸欺承摄琐闱亦知效古人批敕之节建明谋议欲以奉列圣在天之灵虽自诡以治民讵敢忘于报国迨池阳之奏课就苕水以交符投檄得闲归处四明之旧隠腾章褫职诵言一卒之幽冤固知不辨而自明卒荷容光之必照矜其久困赐以更生通禁路之班许寻故步继廪人之粟俾尽余年未酬骨肉之恩俄属负薪之疾水浮肤而成痼药苦口而勿灵残息仅存大期已迫媿论思之无补尚攀恋而有言伏望皇帝陛下寅奉慈闱益隆宝祚以寛仁夀天下之脉以清静养主躬之和尊艺祖肇造之功早正东向之位念神州沈沦之久无忘北伐之图臣易箦何为葢棺遂已生无可恋敢言滞太史于周南死或有知尚可抗杜回于辅氏代陈阁学遗表承命造朝旋抱负薪之疾奉祠还舍遽兴易箦之言忍死有陈报恩无所恋明时而何及洒哀涕以空悲伏念臣生也无奇幼而孤立自世赏而䇿进士奉大对于高皇之廷繇穴僚而登皇官受异知于孝宗之圣晋游学省出试州麾收寘郎曹殆遍更于宰掾擢居柱史遂径躐于词垣陟彼屺以缠哀予之琴而终制误蒙慈扆屡畀左符际眞主之膺期升大邦而分阃每经烦使实坚徇国之心纵有微劳皆是守藩之职敢意凝旒之眷忽叨召节之颁云气在前不许三山之到君门甚迩翻成万里之遥抚薄命以自伤懐孤忠而莫吐卒困阴阳之冦竟违咫尺之颜洊贡忱诚僭干渊听念甘泉从臣之已老况正元朝士之无多祝釐之请则却而后从寓直之宠则辞而不获仰戴天地生成之造得为山林休养之谋然而精爽欲离形容尽变抵家而迹未定过信而病益增身方卧于漳滨魂已游于岱岳龙光罙厚愧未补于秋毫驹隙易驰将溘先于朝露少留残景冒进危衷恭愿皇帝陛下寅绍皇圗聿新孝治躬忧勤以致中兴之业进英俊以巩太平之基内修外攘坐复祖宗之旧东渐西被聿观声教之行臣假息几何葢棺遂已尘劳五纪怅莫赋夫归田冥漠九原顾敢忘于结草攻媿集巻十九攻媿集攻媿集卷第二十攻媿集巻二十宋楼钥撰奏议论实用空言臣闻善为天下者贵实用不贵空言然名为空言而行可厎绩者乃所以为实用号为实用而行之不实者适足以为空言此不可不察也陛下即位以来大开言路收揽人才慨然念治效之未及鄙无用之空言而务求其切于实用者此诚得孝宣总覈之意而言者不思曾为实用之説累年以来言者甚衆往往已陈而厌闻于是旁搜曲取毛举以应故事民力方匮而言利不已法令已烦而变更日增凡此皆号为实用者言之则真若可听行之则不见所益从而委以施行课其成效则且多其圗册列数以美观览然则所谓实用者果非空言乎孟子陈尧舜之道以为齐人莫如我敬王陆贽论谏于抢攘日不暇给之时未尝不本于仁义堂堂本朝陛下聪明英睿隆寛尽下而进言之士不闻引今据古訏谟逺猷徒借细故以为实用而售其迎合之术臣窃惑之唐太宗求治之初魏征仁义之説自今观之是为空言封徳彞法律之説自今观之是为实用然太宗断然行魏征之言而成贞观之治外戸不闭行粮不赍斗米三钱几致刑措蛮夷君长带刀宿卫且曰惜不令徳彞见之然则孰为实用孰为空言也臣诚不佞瞻望清光之初诚不忍自弃所学捃摭细故以幸于施用且深惧六经致治之成法寖为空言是以冒天威而进其説惟陛下赦之论灾异臣闻魏相之事宣帝多以异文为言李沆之相真宗每奏不美之事皆忠臣所以事君而良史所以垂教也盖人主居富贵之极操生杀之柄谄士日进佞説而直者亦难尽言祥瑞之出则润色而张大其辞灾异之见则掩覆而变易其占此二臣之所忧而明主之所察也陛下之畏天可谓至矣四方水旱盗贼之事无有不知知之未尝不深圗而力行之天之仁爱陛下亦可谓至矣不以休祥为太平之应而时出灾异以示警戒之端夫天人之间相去不逺太戊称宗实由拱桑之祥宣王复古厥有云汉之诗罪已而兴谅非虚语遇灾而惧适为盛徳臣愚欲望陛下深求其故俯询愚言寛民力録囚徒凡可以应天者务求其实则治道日举圣徳日新上答天心下遂人欲今日之异后日之福也臣之论奏动涉迂缓而爱君之心不胜惓惓惟陛下裁幸论二广赏典臣窃惟赏典之设以劝勋劳轻重均一则人心厌服抑扬失当则不能无辞立法之际不可不谨也广南东路西路转运使副提㸃刑狱到任许奏补子孙或期亲一名盖以其逺入烟瘴之地人或惮行故以此劝之顷因言者谓广西漕宪置司静江到任不许奏补任满止转一官然广东漕司在惠州宪司在韶州与静江风土不甚相逺广西以言者所论而减赏广东以论者不及而仍旧数年以来未之改定夫广南两路皆有瘴乡监司巡歴其间岂应以易地而镌赏若旧法为是则广西不应独减以其太滥则广东不应独得比年臣僚以敕令所见行修法难以着为定令尝有申请得旨令给舍看详因循至今未有明文欲望睿旨检举淳熙元年臣僚所奏令给舍疾速定议或予或夺着爲成法则事出于一无不平之议矣论玉牒圣语臣闻尧言布天下非若后世诏诰之言也盖其都俞吁咈出于心而应于口行于身而形于言是所谓有徳必有言者也陛下临御以来言之闻于外者天下诵而歌舞之臣前载幸获一望清光天语之发震服不暇独念亲逢尧帝之圣而寒逺小臣无由时闻玉音既而蒙恩兼职玉牒始尽见记注所载仰而叹曰陛下之言随事而应是皆出于心行于身察见治乱成败之机质之六经而暗合攷诸三王而不谬备在编简不一而足臣不能悉举以进敢取其大者而铺张之陛下尝语臣下曰声色之事未尝略以经意至于宝货珠玉侈丽奇异之物心所不好亦未尝蓄之读通鑑至杨阜见人主之非则勃然触之与人言未尝不道陛下曰人君听言不可以人臣漏泄为罪纵使漏泄适足以彰君之美因举陆䞇之言曰谏者之狂诬明我之能恕谏者之漏泄彰我之能从又读至黄皓事陛下曰人主于近习不可不逺昔仇士良教其徒固宠之术可以见矣又读至冯紞沮张华事陛下曰小人之谗君子其浸润肤受委曲如此使人主堕其术中而不知绍兴三十二年十一月有旨令入内侍省权免进子陛下曰祖宗以来止许人进一子此曹人多则党盛今人数不少若平居无事犹可汉唐之事是已隆兴元年九月有旨已降亲札付张浚王彦应兵将官有奏报文字及有陈乞并宜付通进司投入毋得依托左右近侍以进凡此六条皆人主之要道当今之急务爱君忧国之士欲言而不敢且累千百言而不能得其要者陛下于从容问答之间形之于言可以大书于方䇿可以为法于后世猗欤盛哉故斥声色异物之奉容人臣谏诤之直逺近习察小人减内侍之进子禁兵官之依託皆陛下躬行之实心术之妙宜其不假润色而发于外者如此其巍巍也臣昧死不胜惓惓惟望陛下持之以诚守之以久日行其道日新其徳当如周之文武终得逸乐之福毋使唐之魏征谓不及于贞观之初则天下之幸社稷无疆之庆也论土木之费臣仰惟陛下恭俭惟徳敦朴为先宫室苑囿未尝兴作禁御游观之地至有弗葺者自非殿宇之缮修学校之崇饰府库之辟官寺之徙不肯轻用民力盖圣意深知土木之功实为官私之蠧故节费省事以垂后则然臣窃见比年以来工役相继亦间有不急而可以缓为之者土役之劳扰非一蓄材植者有强买之惧事末作者有苛役之扰广道路则列肆有毁撤之惊撇基址则连甍失已成之业如此等事未易悉数或曰是役于游手而不妨田里之农事是出于赢赀而不闗有司之经费物皆给以市直而无科敛之扰劳皆予以赏典而有劝功之心是皆不究夫利害之实者也游手之役不费于财乎赢赀之用不出于民乎给以市直徒有其名予以赏典不及于下命令之出谁敢不承要不若前数年之无事于此也故尝谓人君之善俭者当如汉之文帝而善于用言者当如我朝之太宗夫以汉室之富百金之费宜不足惜而文帝以吾之百金计民之常产一台之费可资十家遂终罢之每事如此安得妄用此所以为善俭也以王府之贵营一假山亦不为奢而姚坦之言深切似过太宗时已为之一闻坦言叹其伤民亟命毁去言非亲闻感悟如响此所以为善用言也以今观之民贫益甚下戸之产不直一金田野之夫终嵗勤动而不免饥寒闾阎之人以数百钱为资生之䇿一役之兴费以千万计者不知可为几家之产州县之间一金一粟之不输则鞭笞立至追科之日械系满前号唿塞耳锱铢积之以充府库一役之兴费以千万计者不知出于几人之输然则文帝之言为有旨姚坦之言为甚切太宗皇帝之徳卓乎其不可及也以陛下之恭俭敦朴而臣犹敢以此为言者诚以今日事力尤非文帝太宗之时之比则爱惜浮费当又过之臣愚欲望睿慈念财用之至艰罢土木之不急逺追文帝之美近法太宗之圣更复深轸姚坦之言则节省之益非止一端恭俭之盛冠乎百王日计不足嵗计有余富庶之源当在于此臣狂愚妄论惟陛下赦之论六曹法司臣仰惟陛下垂意章程务极平允爰念吏部七司所关者大修书之日详加裁择书成之后又为总类名目虽分条贯归一诚以法守之地不可有毫釐之差也臣窃惟修法之事固已周密用法之吏尚有可言盖七司之法颁之四方而用在吏部长贰郎官年除嵗迁难以必其通习吏人各自行案又未必尽知源流则是用法之责全在法司夫文法之习至以名家要须明练条章旁通伦类习之有素以为术业然后可以审处是非议定轻重窃见绍兴元年臣僚申请七司各有掌法案止系收掌文书即不共检条法乞将掌法案改为检法案内手分并于本部人吏内选差谙晓条法之人如本部无可选差许踏逐指差使掌本选之法事有不能决者听委法司铺叙条格然后长贰据法与夺此诚用法之要也属縁节次降旨裁减吏额往往将外差法司充其减罢之数目今虽有法司去处亦不抽差谙晓文法之人止是就本部迁补既非素习又复迁徙案分不常其守安得明习贯穿以资闗决修之甚勤而用之不求其要诚恐有所未尽也臣愚欲望睿旨明诏攸司详攷绍兴元年指挥专置法司厚其廪给而严其罪罚久其嵗月而优其迁补使事有所任责有所归庶几有以仰称陛下立法之至意如蒙圣慈採择以为可行六部亦乞尽依吏部处分或恐重于多置吏额莫若随其事之剧易吏戸刑三部则各置二名礼兵工三部则各置一名并择晓法之吏使之专意于此长贰郎官提纲于上法司守职于下则六部之事皆得其平矣论治道臣闻人主之徳与臣下不同臣下苟有寸长皆可以自见上之人舍所短而取所长则无不可以用者人主天纵多能下视臣庶是必备道全美百行衆善无一毫之歉长虑却顾万几庶务无一事之失然后足以御四海而圗治功由汉以来人主鋭意修政率不过数年而怠陛下以睿哲之资临御二十年而忧勤兢畏踰于初载臣下不足以望清光尚何俟于微臣之言独惟人臣之事君非必皆好为谀悦盖其心每期君于善一有盛徳谟训将顺归美惟恐不尽以期人主为善之心间有不及则敢言者寡故天下之事惟见其全之尽之也人之一身见有无受病之处天下之大见有无蠧弊之原善养病者不以无病而废调摄善为国者不以无事而缓戒惧然后为得也汉唐贤君非无可传之烈如高祖之好谋能断文帝之以徳化民武帝之雄材大略宣帝之信赏必罚光武之身济大业明帝之幽枉必逹唐太宗之除乱致治明皇之励精庶政宪宗之刚明果断有一于此诚足以建功立事措天下于小康然而必有以议其后而民亦有受其弊者正以如前所陈见其所长不见其不及而不能以自勉也是以尧舜之盛曰儆戒无虞曰兢兢业业一日二日万几汤以六事自责曰政不节与使民疾与宫室崇与妇谒盛与苞苴行与谗夫兴与故儆戒兢业在尧舜为不必虑所谓六事者又皆汤之所无而圣帝明王举其不必虑与其所无者日以自勉盖不惟未尝一日忘天下亦惟恐吾身毫髪之不尽此汉唐之君所以不能进也方今边陲虽靖而夷狄未賔纪纲虽举而万目尚疎敦励士气而㢘耻不振撙节国用而公私俱匮比嵗丰登民力且困重以嵗旱尤难支吾陛下日昃视朝广求民瘼无所不用其至臣诚不佞窃希古人责难于君耻不及尧舜之意欲望陛下逺稽古昔俯鉴近代凡其可取者必思兼备于今日凡其可戒者日思所以去之如汤之六事皆今之所无亦从而深求其端倪则圣徳日日新又日新上益有以当天心下益有以泽民物以是而求所欲爲者无不济矣臣不胜惓惓爱君之心进刍荛之言惟陛下择焉论责成臣仰惟陛下临政愿治垂二十年孳孳万几兴利除害诚不爲少臣愚无知窃有进焉凡天下之事君相讲求于上士夫献纳于下大纲小纪略已周徧而事之已议议之已行未厎于成而遂止者尚多有之臣尝攷求其故盖朝廷议之既熟成命一颁则谓事已施行下之人奉承约束文移行遣纷纭良久则以具文告于上方其播告之初天下皆谓其必行书之记注亦曰某日行某事其实事未及竟而止矣此所以事绪徒繁奉行者无所适从良法美意日讲于前而泽不得下究事不见成绩故迄今算计见效未能甚称陛下大有为之志也事有大小小者可以立办一出睿旨随即罢行若事涉大体所以为国家深长之训者是非磨以嵗月不见其成且如屯田为富国之本水利为农事之要陛下最所留意施行不一然至今不见成效行之太遽者或至扰而无益行之太缓者或至寝而不报岂天下之事终不可为也臣愚欲望陛下遇事之欲行者俾大臣详加审订若度其行之终无益或利赖㣲末而不足行者悉从简省若其必可行而稍费嵗月者朝廷置籍记其事端及施行之日月约事之大小为久近之期以时举催不办不已如此则事之欲为者皆有端绪陛下听纳之勤图回之妙日厎于成而后治效可覩矣论宗室右选岳庙臣窃惟国家忠厚之徳冠絶前古亲睦九族无所不用其至是以庆源蕃衍人才辈出皇朝盛事尤非歴代之所可及近嵗以来修谨好学者日衆士夫敬仰之不暇此皆陛下圣徳感化之所致也然由进士任子为左选者堂除铨选各有成法无官人有孤遗请给亦足以活其家惟是官右选者人数极多往往逺外无援鲜能自抜于稠人中以求用于时添差又有限员不可多得惟恃岳庙以餬其口州县又以窘匮之故俸给不能一一如期所在多有无告之人歴嵗寖久员多缺少已不免待次之窘近降指挥顿减员额大约四分中几减去其二三凡宗室之赖岳庙以为生者待次遂至四年狼狈立见诚可矜悯如此则有官者还不若无官人孤遗请给之优陛下富有四海宁肯于天族较此毫末但以宗室不敢自言故此情无由上逹况夫礼义生于富足一有失所则流荡为恶如水就下犯法者必衆尤非所以爱之也臣愚欲望圣慈深轸磐石之宗尽复岳庙员阙庶得天族各遂仰事俯育之计以助成信厚之风不胜幸甚倘或圣意犹以为穴则乞明降指挥于前所减数内复三之二或且复一半之数亦可少寛目下艰窘之状不为小补论浙江渡船臣窃惟江水之险无如钱塘不惟水面阔逺风涛可畏加以沙涨无定日有改易大驾驻跸往来尤衆绍兴初年渡舟屡有覆溺盖舟人贪利稇载以行弭櫂中流恣以乞取忽遇风涛举舟覆没操舟者独以善泅获免是时留守司转运使措置官造巨舰舟之受人各有定数立旗卖牌各有色别以卖牌之入为篙梢及补苴之费自此往来安便所利甚溥成规具在可举而行中间一再修葺近复废坏不惟渡舟罅漏成规亦不复遵守人畜杂糅私渡竞进近者连日有覆溺之害都人骇愕行道伤叹臣愚欲望圣慈行下两浙转运司修造官舟务极坚壮悉举元立约束以济病涉之人在官司为力甚易而人之受实惠者不知其几惟朝廷亟圗之论道学朋党臣闻天下之大患每起于细微明者察之昧者忽焉不惟忽之复以察之为过迨其既成又已无及此天下之患所以相寻而不已也后汉党锢始于甘陵南北二部之谣唐之朋党始于李宗闵贤良之对本朝元祐党籍始于二三士夫不得志之徒事之初生若不足忧横流不止害不可言今日朝廷清明岂复有此然初见端倪不得不虑是敢先事而言宁犯狂僣之诛不忍自为缄黙惟陛下察之夫道者天下之所常行学者士君子之所当务秦汉而下斯道不明诵説相夸去本弥逺国家累圣传授敦尚斯文教风聿兴名儒间出讲明经术究极精微然后语道者不涉于异端为学者不至于无用恭惟陛下天纵圣性帝学高妙体斯道于已安而行之赏不轻予刑不遽施寛勐相济无有骇政执中之传也喜怒不私嗜好不闻隆寛尽下有言必从克己之仁也雝雝在宫临朝尊严清闲之燕不见惰容谨独之戒也清心省事湛然凝静物来斯应无所适莫正心诚意之学也凡前儒讲贯发明之大端惟是数者而陛下兼而有之臣愚何足以测识然青天白日孰不知仰而士大夫之议论则有可疑者臣窃惑焉比年以来曰执中曰克己曰谨独曰正心诚意往往有所讳而不敢言人主躬行此道于上而士大夫反讳言于下试攷之十数年间章奏无虑千万未闻以一语及此而又相戒以毋言孟子曰齐人无以仁义与王言者我非尧舜之道不敢陈于王前以为齐人莫如我敬王者而圣世乃有此风何耶故凡士之端谨好修谈论经礼者一切指之以为道学小则讥笑大则折辱又甚则疾之如仇士之遭此者其间盖亦有以自取然而俱为士夫由学以进所谓同是尧舜同非桀纣而何相疾之甚也臣尝读大雅之诗曰君子实维秉心无竞谁生厉阶至今为梗诗人之意盖曰厉阶之梗由夫好竞者之为之也使士大夫操心无竞则何自而至此耶臣尝求之牛李之事虽曰李党多君子牛党多小人然徳裕一闻御史大夫之除则流涕寄谢至其不然则遂为仇敌呜唿非竞而生厉阶者乎元祐绍圣之事又可知矣故尝以为近习之排士夫非衰季之世无此若士夫之自相排虽盛时亦不能无之汉之党锢权在宦官乗主之昏而肆为之无足怪者若唐之朋党元祐之党籍则士夫自相倾轧使人主莫知适从为害尤甚盖惟人主能用中然后可以消弭于未然而使天下不至于甚弊惟士大夫能无竞然后可以衆贤和于朝而使国家不生于厉阶今陛下执其两端而用其中自不应过虑而察士大夫之间未能无竞向者犹止以虚言相讥诃而近者颇有其迹矣臣愚欲望睿慈明诏中外咸推无竞之心勿徇一偏之见精白一义以承明主之休徳臣前所过虑自可以消弭于冥冥之中臣不胜拳拳惟陛下裁幸论明政刑臣闻孔子曰道之以政齐之以刑民免而无耻道之以徳齐之以礼有耻且格孟子曰国家闲暇及是时明其政刑孔子以政刑为缓而孟子以政刑为先人或疑之盖一道也孔子非以政刑为可废孟子非以徳礼为可忘盖政刑不修无以为国及其既立化乃可行仰惟陛下临政愿治二十余年而忧勤不怠圗治日切今者中外少事朝廷清明年谷既登流莩麤息外则边鄙之不耸内则盗贼之不兴既非贤哲驰骛之秋可谓国家闲暇之日而又延登宰辅共圗事功当此之时若复玩嵗愒日文恬武熙视国之蠧弊为当然而民之疾苦为细事置而不讲趋了目前使一旦有水旱盗贼边方之警则必事出仓猝无复优暇今日光隂岂不可惜仰惟国家累圣相传仁宗皇帝太上皇帝在位最久仁宗开天章阁命名臣条上当世急务乃在庆歴三年太上逐权臣之党更化善治乃在绍兴二十五年皆是在位二十余年之后非若前代人主始勤终怠之比是以士气振作朝纲不隳嘉靖有邦此实我宋之家法也陛下垂意政刑何事不举臣愚过虑犹窃有言刑政二端所该甚广无问内外皆在其中今日穴官之员最多而乏周用之才养兵之费最重而少精鋭之卒游手倍于农人而趋末者日衆归明坐困州县而冒诈者日繁问食货则国用既虚又非藏于天下问力役则贫弱日困不能安于田里加赋之害莫甚于和买而绍兴近辅之地斯民无聊未知所以寛恤之术取民无制莫甚于榷酤而行都首善之地设法尤盛日求所以张大之方水旱虽曰稍息而蝗蝻遗种尚多安得不为来嵗之虑盗贼虽曰不作而民间愁叹尚衆安得不思豫备之宜此皆政之大端也如此等事未易悉数未问外攘之説先求内治之谟如以为小康则真若无事试加思虑不胜私忧用刑之道在今日实为公平人主无喜怒之私朝廷无风旨之闻一付有司动循三尺然而四方寃狱尚多有之若无辜陷罪固当痛惩诡法惠奸亦非令典祖宗非不随事寛宥然当是时法家者流皆是西北强毅之士坚执成法或至少恩故每使儒臣治狱谳议其间有司既不失官守而法禁亦不至烦苛今则不然用法之人多言阴徳重辟强刦亦或失刑虽曰忠厚所渐者深然有奸宄不胜之弊刑之不修此其大者臣愚窃为陛下惜此闲暇故愿陛下速为永圗虽未能每事更张旷然一变岂可不深思其故使之日新伏望睿慈採孟子之至言明政刑之二柄般乐怠傲固圣世之所无苟且因循恐良时之易失臣忧国有素不敢烦渎惟陛下幸赦而留意焉天下幸甚攻媿集巻二十攻媿集攻媿集卷第二十一攻媿集巻二十一宋楼钥撰奏议乞正太祖皇帝东向之位臣仰惟陛下圣孝冠古通于神明谅阴端忧哀礼兼尽称天定谥博採衆説务极其当臣假守偏郡安敢妄议宗庙以干严诛自以世受国恩蒙被使令有懐不言是为欺天臣窃见近降指挥恭为大行太上皇帝升祔有期增置太庙一室以奉神灵臣不学无术又在逺外道听涂説尝有见闻臣居明州近故龙圗阁待制赵粹中寓居臣乡里闻其任吏部侍郎日曾进庙议请观其书熟复其説臣既击服粹中亦深自慨叹至于流涕盖谓太祖皇帝开基创业之盛而不得正东向之尊攷之典礼稽之古谊本无可疑熙宁五年首以王安石之臆説变乱古制阴使章衡倡爲谬论虽名臣如冯京梁焘卢士宗司马光等力辨而不能回孙固反覆论议仅得不废配天之祀而东向之礼竟不获伸绍兴五年董弅建议孙近李光折彦质刘大中廖刚晏敦复王俣刘宁止胡交修梁汝嘉张致逺朱震任申先何悫杨震庄必彊李弼直皆是其议赵焕奏陈尤力太上皇帝擢弅为侍从涣为监察御史言已行矣而一赵霈独不以为然徒以谏大夫之重议不出已横加阻抑然犹畏公论不敢非毁但以徽宗在逺未当专议遂寝其事淳熙元年粹中以当时羣臣所奏悉加铨次为陛下言之既蒙睿旨下之礼官国子司业戴几先兼权礼部侍郎力沮其説而言无经据粹中又进辟异一书深切着明终亦不行臣详叩之粹中言几先本不足以摇大事盖尝密言于执政以为太上皇帝万夀之日未应议此以致中辍今大行太上皇帝方将袝庙维其时矣陛下亲承付託以太祖皇帝七世之孙奉绍兴五年制礼之遗意取粹中所进一书申命讨论正太祖东向之位参先朝羣臣之説定我宋宗庙之礼省有司增室之役为万世不易之法以慰列圣在天之灵臣不胜大愿不敢茍避斧钺失今不论后实难言使他日未先狗马填沟壑虽有可言之路亦已晚矣惟陛下赫然英断举而行之实天下幸甚贴黄臣照得粹中所集庙议及辟异等书又有杂説一编皆已经进御或恐内府深藏未易寻究臣尝传録副本乞降敕旨取索谨当缮写投进臣伏以宗庙之事事大体重不敢闻于外庭如蒙圣慈不以人废言伏乞睿旨以粹中之书出自圣意付三省施行臣职居逺外合具奏状正以事当严密恭读中兴㑹要绍兴三十一年四月二十四日太上皇帝宣谕宰臣曰臣僚于利害奏札士大夫自合亲书不须计较字画工拙敢循故事以札子亲书投进仰乞睿照论恢复臣仰惟陛下亲受至尊夀皇圣帝付託之重兢兢万几惟日不足天下之事不胜其繁臣愚以为当先立乎其大孔子于鲁则先三家于卫则先正名岂无他事可为盖莫先于此也国家之大者莫先于恢复之计君臣之间所当朝夕以谋之而在天者有数存焉不可以强为也高宗立国于兵戈扰攘之中保全东南兼爱西北盖三十六年而传之夀皇夀皇即位之初慨然有志于中原练兵选将躬亲骑射以作士卒之气不惟时未可为正以高宗年高厌兵圣孝承志终守和好以修内治盖二十八年而传之陛下陛下念祖宗积累之业痛二圣播迁之祸承两朝未集之勲轸遗黎陷溺之久今日之事岂复有先于此者臣在逺外固莫窥庙谟之祕若自登极以来诏令为民而下所以戒饬士夫警䇿将帅皆足以感动人心今又讲蒐田之法人固已知圣意之所在臣犹有言者非敢劝陛下好兵亟战挑强邻开边衅纵将士以邀功而生事也诚愿陛下专以恢复之计为心旦旦而思之嵗嵗而圗之陛下果笃志于此祈上天之助顺则畏天之心益谨望祖宗之阴祐则敬祖宗之心益笃思欲如唐太宗俘颉利以奉神尧之欢则事亲之孝益至以至欲圗外攘必先务内修则政事日以举欲谋西北先保东南则邦本日以固非将相无以佐大业则求文武之才必备非储蓄无以举大事则用天下之财必俭务求忠良节义以备使用则谗谄面谀凡可以害吾之治者不约而自退务养神气精力以待事机则宴安嗜欲凡可以伤吾之生者不戒而自定边防以修军政以严如此则迟以嵗月虽甲兵未动版圗未归而恢复之计成矣一旦天道好还天心悔祸文武之士云蒸雾集王师顺动豪杰响应则大计可举于以摅高皇之宿愤焚老上之龙庭奉万年之觞为重华之夀而后陛下之孝道光矣国家之大耻雪矣若非及今而圗之事机之来岂能以一日之力而得此哉臣区区愚衷犯分进説惟陛下裁赦乞寛茶盐榷货之法臣闻古者官养民后世民养官盖古有井里之法民生而授之以田法度明备养生无憾是官养民也自井田法壊流弊日久尺寸之地无非斯民交易以为世业而出其租税以供公上此民养官也后世用度日广什一取之而不足又重取之又有曰茶曰盐与夫榷货之属皆出于山泽之利民取之以自养者酒所以成礼所以养生古惟以沈湎为禁而后世榷之凡此数者国家既擅其利以供养兵与支费之大端其势不得不立法以禁切之岂特使利孔专出于上亦所以抑制豪强恐其专利以陵贫弱也为政者要当究其本源而兴利聚敛之臣不思大体繁文日增至于今日网密甚矣摇手犯禁非所谓易避而难犯细民贪利法出奸生不惟不足以胜之而奉法之吏临事虽欲坐以深文亦有不得而尽行者使其尽行必致生事苏绰在西魏以国用不足为征税颇重既而叹曰今所为者正如张弓非平世法也后之君子谁能弛之臣尝感其言而智识短浅未能为国家建画长䇿若从而轻之又恐愚民无知抵冒益衆欲望圣慈轸念元元谓设禁者本有不得已之意而犯法者初非甚可罪之人或有不体国家寛大之徳于是数者更有陈请重设法禁视平民如冦仇于见行条法外创意增添之者惟陛下一切寝而不行甚者或惩其妄言播告中外使天下知圣意之所在则斯民阴受天地之大赐所以保护元气而夀天下之脉者或在是矣论训练禁兵臣闻天下虽安忘战必危自辛巳甲申用兵之后天下狃于无事兵备寖弛夀皇圣帝长虑却顾外欲为恢复之圗内欲修固本之计申饬州郡训练禁兵立拣中之额有路钤按教之法有朝廷㸃摘之制虽未能尽为精鋭而每州各有数百人可用俾兵威日振盗贼帖息可谓明效大验矣臣试郡海濒恪遵故事月自按试以行赏罚不敢不谨而犹有可疑者两军决战弓弩可以及逺而短兵可以角敌较之二者则短兵之用尤多军器固不一而足大约弓弩鎗牌长刀皆不可不习至如击砲以御敌驰逐以据险皆当习于无事之时干道元年专降指挥禁军武艺只得教弓弩手余外武艺更不教习军士有长技而不得自见既以阻其勇气亦恐閲嵗因循无所激劝日成废堕万一欲用必至扞格至如定礮之类尤非一日可习州郡但知奉行指挥而逺虑不可不及欲望圣慈旨下三省枢密院议定速赐行下依旧制閲习于军政诚非小补论保治臣闻无虞者盛帝之所戒无难者圣人之所惧持盈守成大雅所以称太平之君子也高宗皇帝中兴之初身济大业时巡东南艰勤百为盖十余年而后小康晚有辛巳之扰兢畏克终以享九龄肆我夀皇圣帝受禅之初鋭意有为加以甲申之警虽卒从和议而经略之志不忘益勤万几圣徳日新比年有旱潦之灾寅畏天戒广求民瘼四方章奏惟恐不闻蠲放惟恐不多赈䘏惟恐不至愁叹化为讴吟奸盗为之帖息脱履万乘以授圣子二帝相传体尧蹈舜冠徳百王皆由兢兢业业以致此崇高之盛陛下承熙洽之运膺付託之重垂拱以视天民之阜诚千载之一时也缛仪鉅典次第蒐举又足以为太平之荣观也中外静谧边鄙不耸夫何为哉况复仰遵夀皇之训日晏坐朝孜孜听政讲论经理篇帙有加为臣子者何以仰赞聪明然区区愚忠不胜爱君忧国之心以为无难之世易于因循此如人之一身时有小疾则饮食起居动知戒谨固有尫羸而夀考者强壮之人未必无病血气尚盛多恣所欲疾偶未形因谓之安此固良医之所惧也孟子曰国家闲暇及是时明其政刑今日之无事实陛下闻暇之时也改元之初三宫徽号之仪长秋册宝之礼皆不可少后自今凡稽古礼文之事动有重费而无益于治道姑俟于施行务求实效无事虚文轸未雨彻桑之言思大寒索裘之戒旦旦而圗之使事事有备先为不可胜以待可用之机以保盈成之业于无穷天子之孝顾复有大于此者乎论流民臣试郡永嘉本无善状既迫替期误蒙陛下收召使备郎列二年之间粗知利病近闻有流徙之民日夜念之民生岂欲轻去乡土自非水旱太甚何忍散流去嵗早禾成熟人心晏然螟虫爲孽所损不多晚禾未登偶缺秋雨然未至甚害也而流散不已州郡既爲之减收苗米招来海商存抚赈䘏虽得少定而去者已多不得不爲之计也臣闻富弼赈济之政在本朝最爲称首然攷其时弼知青州本自无事流民乃自河北而来弼不以非吾土之民而不任其责调护惠养委曲周旋迨麦熟而归又予之以道途之费收其强壮以备卒伍今日亦可倣而行之古者徙民归乡其徙必有法其归必有处今之流民扶老携㓜颠顿暴露不知息肩之所其有亲戚知识以为归者无几率皆茫然逺去以侥倖万一未至淮上其狼狈于道者已多至而失所则老弱转乎沟壑壮者不为盗贼则或为奸人诱畧北去以为奴婢无复生还之日又可虑可哀也臣愚欲望睿慈兴念愚民早赐处分行下两淮监司帅守条画措置如其已有所依未能自还者听其自便苟无所投吿愿归而不得者量给赀粮使之复归如此等人亦足以语化乡里使之安土重迁其愿备卒伍者欲贷种粮者有官君子各以富弼之心为心随宜措置救于濒死之际其所以救民心而镇边服者于是乎在条目听其自为俟其事定各以给贷招抚之数申闻庶几官无重费而无知之民不致陷于饥饿之水火实国家之仁泽也乞罢温州船塲臣窃惟官冗甚矣而未易遽去其有无用之官徒费廪禄而一司之费又为甚多贻害公私者不可不去也温州有造船场一司究其建立之初本因高宗南巡驻跸临安漕臣一时措置谓漕舟全缺而良材兴贩自处过温以入于海者衆于是置船场立抽解是时材木不可胜用客贩既盛而漕计有余州郡系省之钱可以支拨嵗造百艘以供漕运诚一时之利也尔后本司自有船场又近地如明州华亭亦皆造船足以供转输之用今则山林大木絶少客贩不多系省不足以给费本司亦知其难办嵗朘月削毎年止造十船而一司尚存凡费如故其所谓益于官者不过十舟若就办于本司及近地之船场不甚费力请言温州之为害者监官初止一员既增其一已而又增遂为三员虽是宗子添差而皆釐务请给人从并同正官则有俸给之费所养工匠则有衣粮之费造船之日又添以米十舟分为春秋两料除材植取于客贩抽解贴买不多而有铁炭灰油之费其起发而来也以运河平底之舟而行鲸海不测之渊虚舟既不可以进势必载私商客货其中逺出海港而复揽载不可禁察又有将校借请篙梢犒给之费少或半载多或数月而后能逹多有覆溺沈破之患此其官司所任劳费之目也若其烦扰百姓则又甚焉十舟梢工轮差永嘉县有田产船戸每船所用水手则又泛差诸县濒海之细民为之此曹各有渔业深惮此行吏人乘时为奸追扰迨遍始得人足其实不用自行率以雇人之直纳于梢工始得脱身万一船败于海上将校等人均偿不足又以其名籍追元差水手勒使填还间一有此嗟怨尤甚臣在任日先究此弊每水手一名除追唿譍官之费钱之实及梢工人止六贯有奇遂举一嵗之数官为出数百缗而罢水手之差又恐吏辈久复扰之尽取诸县水手名籍俟其齐足焚于公庭海濒细民始得休息然此司不罢终为劳费而于漕运无甚利害臣愚欲望睿慈特降圣旨行下转运司及本州罢去此司以惠一方监官姑给添差之俸听其满攷已差下人省罢兵匠收隶厢军其抽解及排岸司职事使监税官兼之既无造船之用则客贩抽解亦当蠲减省一州之烦费息百姓之追扰少助仁政之万一不胜幸愿贴黄臣尝略会计一嵗之费造船工料官兵请给衣粮起发等为钱三千六百贯有奇米七百余石监官衣绵将校借请在外伏乞睿照转运司若以为难乞令本州详具细数除官兵请给衣粮外如丁铁等费及抽解木植出卖量认钱数每年发赴本司以裨造船之费论寛刑罚臣闻刑罚所以惩奸也然圣王用之所以弼教非得已也人主之用刑惟当务寛皇朝专以仁恕得天下之心列圣哀矜惟恐一物之失所陛下遵有宋之家法绍夀皇之心传临御以来仁恩徳泽浃洽无外用刑之际尤轸圣心诚斯民之幸也然有司奉行惟上意所向自古已然唐太宗时自张蕴古之刑法官以失出罪为戒时有失入者人不加罪尝谓大理卿刘徳威曰近日刑网稍密何也对曰此在主上不在羣臣人主好寛则寛好急则急律文失入减三等失出减五等今失入者无罪失出更获大罪是以吏各自免竞就深文初非有教使之然畏罪故尔倘一断以律则此风立变矣帝悦从之由是断狱平允此最千古之龟鉴也夀皇圣帝事事寛恤尤谨于刑干道元年之冬刑寺定断陆知微兄弟三人冒官之罪太轻夀皇震怒刑部侍郎王拂大理少卿陈良翰放罢其余郎官寺郎各鑴一秩天下咸以爲当然在是时正如徳威之言颇有各求自免竞就深文之弊至次年春三月夀皇闻之亟下手诏曰狱重事也用法一倾其平则民无所措手足比年以来治狱之吏大率巧持多端随意援引而重轻之故有罪者兴叹而不辜者罹酷朕甚患焉卿等其革玩习之弊明审克之公使奸不容情罚必当罪用迪于刑之中勉之哉其听朕命毋忽大哉王言过于太宗逺矣自时厥后刑为之平迩者科举之病太甚其欲革而去之盖不止上之人之所欲也潘显伯兄弟之狱在兄弟私情则若可恕在贡举条制则无可逃有司定罪太轻至勤睿断所谓非常之断人主专之衆论无不称快愚臣过计乃窃忧之盖自陛下龙飞之初覃霈所及与民更始寛恤之诏聮翩而下四方日有刑措之望此虽至公之举终是罪其刑轻况复罚自近始官僚之外上至刑房之吏下及刑寺之胥无不责罚固足以惩奸矣而犹有所虑者官吏震恐或有便文自营之心则谳议之际宁免傅致深文以圗自免者唐太宗以仁恕为先夀皇圣性隆寛中外具知然前事如此则知陛下虽本无尚严之心而天威所加事迹相类或恐未免有竞就深文之弊臣区区私忧怀此累月矣既已轮对奏事无路自逹敢因转对倾心献忠欲望睿慈深加矜察鉴太宗之咨询体夀皇之诏旨酌徳威之至论审事迹之近似出自圣意特赐处分或未欲显颁诏令乞命大臣明谕至意俾持刑官吏毋以此事自艾务从平允以称明圣审克之心天下幸甚臣一介疎逺不胜爱君之心昧死有言罪在不赦伏惟裁幸攻媿集卷二十一攻媿集攻媿集卷第二十二攻媿集卷二十二宋楼钥撰奏议雷雪应诏条具封事臣某准绍熈二年二月六日尚书省札子三省枢密院同奉圣㫖近日隂阳不和雷雪交作朕恐惧修省殊不遑宁深虑庶政或有缺失未能消弭可令侍从台谏两省卿监郎官馆职各条具时政阙失闻奏臣备数学省目覩雷雪之异窃攷咎证无路进言伏读明诏陛下上畏天戒俯询朝列此而不言臣则有罪臣仰惟陛下承列圣之正统受夀皇之付託即位以来虽有忧勤之心而初政所施未有以大慰天下之望天之仁爱陛下亦云至矣去嵗星纬失度其甚异者太白经天臣庶虽知而朝廷不闻有消弭之举天意正以星文不足以示异故以雷雪之变发于都城不用清台之测验不待臣子之奏闻三尺童子亦知其为灾异此天意之彰彰者也陛下发德音访阙失此心固足以对越上天然须见之行事之实然后足以应之其他春秋之书五行之説陛下必已熟见琐琐细务又不足以敷陈臣请言其大者要者昧死条具如左须至奏闻者一雷者阳也雪者阴也阳气震动蛰虫奋起虽稍先时犹未为甚雨中间有小雹人已惊骇至于庚辰之朔晡时雷电大至天地晦冥久之方㪚雪霰继作夜以至旦盈尺不已辛巳之夜又复增积寒气凝冽几不可堪是何祥也阳者天道也君道也夫道也君子也中国也阴者地道也臣道也妻道也小人也夷狄也天意昭然过于告语惟陛下至诚恻怛应天以实察灾变之彰明览时政之已行阳气方兴而阴沴侵陵乃至于此此不待屡数而后可知惟陛下圣明黙㑹天意防微杜渐曲轸宸心然后可以消弭矣一自古人主遭值灾异者多矣请以成汤宣王之事明之汤之祷旱于桑林以六事自责曰政不节与使民疾与宫室崇与女谒盛与苞苴行与谗夫兴与成汤不迩声色不殖货利以义制事以礼制心顾安得有此六事而深以自责若不能自容者此所以消弭天灾而反致勃兴也宣王中兴大雅以云汉爲首窃尝攷之止言靡神不举靡爱斯牲上下奠瘗靡神不宗敬恭明神宜无悔怒若归过于百神者盖宣王之意以为祀神如此不应致有灾变其所以至此者必由于我其刻责之深又过于成汤反已之切乃见于言外序诗者所以称其侧身修行而王化复行实始于此臣愿陛下逺鉴桑林之祷六事虽无亦当自责一或有之改过不吝三复云汉之诗至诚反已祈以应上天仁爱之意则圣德日新今日之异适当为后日之祥也一臣仰惟陛下初在恭邸英毅神武之姿观瞻甚耸比登东宫天下属心犹恐陛下他日或偏于刚严圣学日新高明柔克一于仁厚动以仁宗为法率循夀皇之训天下涵泳圣化实宗社万世之福也然臣闻之天以刚健为德君以法天为先臣愿陛下体刚健为徳本而以仁厚行之刚则不为物所移健则不为慾所怠杜请託之私絶牵制之累如禹之恶㫖酒孔子之放郑声则君德日隆于上朝政日清于下而治效见矣大抵疏逺之臣惟愿陛下之忧勤亲密之臣惟愿陛下之逸乐忧勤则幽枉必达下情得通而膏泽及于民矣逸乐则伺候颜色干求恩泽而私意得以行矣陛下自雷雪之变必且忧形于色宵旰兴叹是数日间干请必少此皆切近而易察以此推之圣心忧勤恩倖自逺茍日谨一日雍雍肃肃宸襟泰然渊静鉴明以照百官其视宴游之惑岂不相万此非以刚健为本宁有此耶故臣以此为应天之要一臣仰惟仁宗之治最为盛际陛下所愿取法臣观仁宗专以仁厚养天下而纪纲甚严者最以言路之通也大臣奏事或至于首肯内廷请谒未免于付外然崇奨直臣妙选台谏一言可取断在必行臣不敢以累数都尉李玮之贬司马光敢言公主亦不得无罪此骨肉之爱也遂至䧏封王徳用进女王素敢言正为其亲近此袵席之事也立命出之言者无罪而主德益盛此其所以为仁宗虽唐太宗之听谏勿及也比年以来朝行不闻直声而有以多言被黜者虽蒙寛恩止从外补不加之罪然士气消沮无敢出位而论事者况自去歳又开宣谕之门夫封驳谏诤之职正以维持国论主张公道干请攀援有出于法例之外者陛下间亦有不得已应之外庭有言遂与寝罢在陛下不为伤恩而有司得以执法法者陛下之所以与天下共此者也若开宣谕之门则废有司之守不及今絶之日加一日其何以为纪纲耶臣愿陛下力开直言之路杜塞宣谕之门毎以今日求言之切为心则治道不患其不举矣一臣仰惟夀皇之治始终不渝陛下得于亲传臣亲夀皇二十八年之治不可形容而其卓冠于百王者非止孝俭之德最以忧民之忧不以灾异水旱为讳闻之惟恐不早救之惟恐不尽蠲放惟恐不多至于竭仓廪倾帑藏以赴其急乃者水旱连年人心惶惶若非夀皇焦劳于上有司奔走于下竭力而经营之则必有盗贼夺攘百姓流离之患矣丰储仓所以为中都之备一时欲用出圣断排羣议积贮为之一空俟其事定收籴随足人心爱戴天意协佑旋致丰穰此真万世之法臣愿陛下畏天之威光绍谟烈遇灾而惧不以为讳专法夀皇力行消弭之道臣下有隐而弗言者随事之小大罪之则天下晓然知圣意之所在矣一臣尝窃究国家中间阳九百六之㑹一时臣子误国非一而蔡京为首京之误国非一而其甚者无如御笔之一事臣三修玉牒因得攷本朝时事之变祖宗累朝未尝轻以御笔处分外事神宗作兴凡事多出圣裁虽边徼细故亦烦亲洒是时蔡京方为检正建请差官置局编类为书遂委京编次此盖老姦相业之本也徽皇之初京既收召一旦得君欲逢主意固相位排同列辟公议行私心变法度崇虚文遂创御笔之制违者以违制论事由于京而书出于徽皇权归于京而过归于徽皇时假制礼作乐之名间以惠民之事以文过饰非御笔一下无敢议者其初犹有正人在朝间有执奏京欲其必行又改其法违者以大不恭论凡有异议即致窜逐而纪纲益以紊乱然京自爲之未至于甚比其再相以至三入宠任既不及旧御笔一从中出京亦不知所爲商鞅立法亲受其弊虽欲支吾不可爲矣败国殄民尚忍言之此实万世之龟鑑也陛下兢畏恭俭固知万无此事然人主作事动爲天下后世之法其端亦不可轻启臣愿陛下一遵祖宗之法戒饬有司之守条章明备动皆有则如有非常之断固在陛下专之其余细务悉有法在宸翰处分谨之重之若天之雷霆其发必以时而不至于䙝乃所以强主威也一臣闻元符三年九月辛卯镇洮大雷自初夜至四鼓一百三十余震墙屋摇动檐瓦散坠人人有覆压之惧黎明视之雪深二尺熈河机宜文字李复言于帅臣胡宗回曰雷风天之号令其发多于盛夏今秋且尽震暴非常终夜不息而又大雪殆将有不测之变因为规画密谕守将严备又以兵守邈川缓急相应援越月羌果叛攻陷城堡赖有豫备得以破之熙河以安今日销变之事无所不当虑雷雪之为灾虽不至如元符然北虏之强狡实万倍于青唐边备未坚臣实忧之欲望陛下俯採李复之言申饬诸道边帅修备固圉以防不测之警论进德养生臣闻养生可以进德进德可以养生人受天地之中以生所谓命也是故中也者天下之大本也和也者天下之达道也喜怒哀乐之未发谓之中发而皆中节谓之和是道也所谓以之为己则顺而祥以之为人则爱而公以之为心则和而平以之为天下国家则无所处而不当尧舜禹之相传以执中汤之建中武王之皇极皆此道也人之气也沖然而甚微泊焉而易危既不可过盛又不可过弱惟得其中则养生之要也人之心也操之则存舍之则亡既不可甚劳又不可甚逸惟得其中则进德之要也茍能于日用之间谨言语节饮食寡欲而固其本省事而清其心平喜怒之发端戒爱憎之私徇内外交养表里如一则夀命可以延长盛德可以日新矣仰惟陛下以天纵之资抚盈成之运精一之妙固已得之夀皇之亲传临御以来立政用人行以大中至正之道黜陟之际惟公议是从是以朝行肃靖海内小康皆中和之效也去冬违豫旋庆康复窃究所自殆恐有差其所谓中者臣误蒙睿恩擢寘柱下所当罄竭以效万一天下之事未敢具论惟望圣聪俯听愚言养生进德俱以中和为本视听言动率务戒谨饮食起居不使过差喜怒之发无所容心事有可喜从而喜之非吾之所喜也事有可怒从而怒之非吾之所怒也如是发必中节不致一偏万几虽繁使百官有司各任其职陛下以大中之道酌其可否一吁一俞可以坐判圣心休休保合太和日复一日不惟帝德益隆心广体胖神气舒畅虽有阴阳愆伏安能为吾之患哉臣言虽肤浅意则甚笃冀有益于清躬伏惟陛下裁幸论郊庙之礼臣窃惟郊庙之礼国之重事非臣子所当轻议然事有戾于古而又不宜于今茍得其説不可不陈也仰惟神宗皇帝鋭意作兴鼎新百度专置详定郊庙礼文所命儒学之臣博攷古今裁定仪制帝亲临决而着于令凡今日所行多出于此臣尝恭覩神宗实录元丰六年有太常丞吕升卿建议郊祀致斋事理甚明虽不见于施用而史臣载其全文有以知时论必以为是特未见于用尔臣敢约其大略而言之升卿谓郊祀致斋之内不当先诣景灵宫及太庙朝飨遂罢景灵宫诸殿朝谒而天兴殿及太庙时飨如故则是其言非不见用特行之未尽尔其言曰有天下者莫重乎飨帝歴攷载籍不闻为祀天致斋乃于其间先飨宗庙者也独有唐天宝之后用田同秀言立老子庙号曰太清宫是嵗将行郊祀以二月辛卯先躬飨焉祝用青词馈用素馔甲午又亲飨于太庙丙申乃有事于南郊虽论者以爲失礼然攷其所斋之日及辛卯飨于太清宫至丙申殆且五日犹得雍容休息以见上帝也今致斋三日其一日于大庆殿而用其二日三行礼焉古之大祀未有不斋三日而敢与神明交者今行礼于天兴殿才斋一日尔其之太庙与郊宫前祀之一日皆尝用之矣谓之一日之斋尚非全也夫用一日之斋以修大祀未见其可况非全日乎于此奉宗庙则斋之日不足于以奉上帝则斋之义不専论者曰宗庙之礼未尝亲行故因郊祀躬展荐献臣曰不然人主于宗庙之飨固当嵗时躬修其事其不亲飨者盖后世之失礼也必因郊祀而行之则义尤不可以为郊礼宜如故事致斋于大庆殿二日径赴行宫其宗庙亲飨并乞寝罢天兴殿朝飨乞更不行俟礼毕而恭谢别修太庙躬祠之制毎遇行庙飨之时则罢景灵一孟朝谒之礼庙飨致斋乞于内殿车驾出入如常仪如此则祀天飨庙两得其当此皆升卿之言也臣三仕于朝屡祗祀事凡曰大祀致斋三日惟祀事得行其余悉禁盖专致敬于所祭也而郊祀明堂大礼致斋三日之内銮舆再动百官相祀陪祠骏奔惟谨上下俱不得尽致斋之义又太庙行事极于跛倚几至僵外而以此跛倚之余致斋于郊宫虽强有力者亦苦于颠顿而恭敬之心衰矣臣愚窃所未安而不敢轻议既得升卿之説敢採之以献于陛下仍录其全文及唐明皇变礼之因列之于前以备採择伏望圣意谨重祖宗旧典不欲尽行升卿之言臣又从而斟酌其説欲望睿断改定仪制毎遇大礼用故事停景灵冬季孟享而于孟享之日行朝飨天兴之礼太庙嵗五大飨止于当郊之嵗或烝或尝亲行其一祝词仍以郊天先告二者致斋并于内殿车驾之出止如常仪专用三日之斋以事上帝陛下得以斋心养性对越上天君臣无併日之劳有司省供亿之重攷古验今于礼为称仍乞明诏二三大臣俾侍从台谏两省礼官及今集议其当裁定一王之仪其他赦宥赏赉悉如旧制革天宝之变礼以无失祖宗奉天享庙之本意实天下幸甚论诸州奏案臣窃惟狱者天下之大命也歴代圣帝明王之所甚谨若夫钦恤忠厚又未有如本朝列圣之极致者也臣区区愚忠怀此久矣敢先极论古今之事而后备陈当今之宜惟陛下垂听夫杀人之事世所不免使甲能杀乙而乙之子若孙杀甲以报之可也如此则将交仇而不已故先王制之刑辟命之士师以尔之仇丽吾之法而后大定然甲之杀乙则既杀之矣士师取甲而诛之虽以伸乙之冤而士师实以生者就死地死者不可复生脱有错误悔之无及又况箠楚之下何求不得间有诬服遂致冤滥此先王所以戒谨详审惟恐其不至也自古平治之世必以省刑罚为先尝求其故矣唐虞画衣冠而民不犯则曰罪疑惟轻功疑惟重与其杀不辜宁失不经而后好生之德洽于民心成康囹圄空虚凡四十年则秋官司寇之书极其详备三代以还享国之久者无如汉唐汉四百年始于约法三章唐三百年基于太宗嵗断死刑二十九人惟我国家太祖以不杀而得天下高宗以不杀而启中兴累朝仁厚度越千古太祖尝读尧典叹曰尧舜之世四凶之罪止从投窜何近代宪网之密耶盖有意于措刑也故自开宝以来犯大辟非情理深害者多贷其死有司言自二年至八年诏所贷死罪凡四千一百八人仁宗凡有疑虑奏裁者率贷其死嵗至活千余人国祚灵长民心固结凡以此也今之士夫不深察其故论重囚则曰汉高祖约法三章杀人者死安有杀人而不死者乎论强盗则曰太祖立法强盗赃满三贯足皆处死今强盗之法为太轻臣又尝求其故矣秦之苛酷以微罪而坐死者甚衆如曰诽谤者族偶语者弃市之类不知其几商鞅论囚渭水尽赤岂皆杀人者乎天下愁怨相率而叛之故高祖约之曰杀人者死盖言惟杀人者死尔其下云余悉除去秦法则其他死罪皆去之矣此秦民所以大悦亦非曰杀人者必死也律文诸强盗及伤人者绞杀人者斩古之中制也而唐元和之敕京兆府奏应擒获强盗不论有赃无赃并集衆决杀则已重矣周显徳之敕应持杖行劫不问有赃无赃并处死则又重矣本朝制法日趋于厚由今视之故以太祖之法爲重不知其时正欲革五代之弊法而务轻之也是二者不知深求其故反以借口可乎今日朝廷清明刑罚当罪虽州郡以案乞奏裁有司皆详处既不滥及无辜又不至纵奸太甚然臣毎疑州郡成案恐未必一一是其本情近有乞奏裁之狱悉以原勘始末案款缴申大理寺使之反覆閲实然后奏闻报决臣窃是之然恐事至太烦又从而讲究其説欲望睿慈明诏有司奏裁之案合贷命中自依见行条法遇有情理无可悯行下依断者仍下本路提刑司取索本州原案併碎款一一详审若无可疑则行下依断随即回申或见得碎款情节与成案不同则当惩治官吏情弊或卤莽之罪庶几间有冤者得以平反实有罪者无所幸免狱吏知畏不至文致重辟益广陛下好生之徳比之尽取碎款者既得大体而于朝廷明谨之意益为详尽天下幸甚贴黄臣窃见诸州奏案惟是蜀中州郡者尽录原情碎款列于成案之前若陛下更欲详尽乞下刑部择蜀中奏案碎款详备者镂板行下诸州令依此式样备录碎款奏闻尤为幸甚论君道难易臣闻孔子曰为君难又曰如知为君之难也不几乎一言而兴邦乎仰惟陛下以一人之身膺上天之眷命承祖宗之基上则奉两宫之养下则应万机之繁在陛下可谓至难矣然陛下所谓居得致之位操可致之势而又有能致之资威制强敌恢复中原兴起祖业以大一统谓之难可也若曰承两朝付託之重保境而养民以为内治之事在陛下初无难者两宫备天下之养一月四朝已有定制如期尽礼则事亲之道昭矣大昕受羣臣之朝兴居出入皆有定时夙兴听断则君临之道宜矣饮燕有节则圣躬日康赐予有度则财用日积採公议以用人才则衆心服开言路以广聪明则下情通示㢘耻则可以全士夫之义严典章则可以杜侥倖之门闻四方水旱之事勤而抚之则可以消弭盗贼之变知四方事机之萌敏而图之则可以折奸雄之心国家南渡以来高宗披荆棘以立朝廷寿皇振纲纪以保治安凡今日宫室之宏丽宗庙之严饬百司庶府之备具三军万姓之阜繁皆非一日之力陛下安享盈成之业宜无难者天下当为之事固未易以一二数如前十者陛下念兹在兹日谨一日则事之大者已得其要事之小者当随以举矣臣之所陈陛下勤而行之俱爲易事舍而弗图难斯至矣又况人心易感上德易见事有不当于人心能言者皆能议之圣心一日见于施行则人心翕然何啻风之偃草今日大端不过三四明断之下俄顷可毕而稽留不决迁延日久四方传闻徒骇观听此在陛下尤不爲难古人责难爲恭而臣顾以爲易者义固不同言各有当其爲爱君之心则一也伏惟陛下裁察论君心臣一介孤逺比者待罪左史兼摄西掖感激恩遇不敢爱身间有论奏皆非得已上触天威下忤人意朝夕惴惧以俟谴呵乃蒙圣慈俾遂为真周章控辞既不获命退惭侥冒黾勉就职益知陛下不以言罪人而以言取人不惟赦之而又进之有君如此惟当勉竭以报万一尚有孤忠可以自效天下之事不可胜陈爱君愈切尤不可茍深思熟虑不若求其至要者言之宗庙社稷之重四方万里之逺系于陛下之一身陛下之身主乎陛下之一心临御以来兢兢业业惟恐一事之失度一物之失所周思却顾若不能自已向者数事虽若久而不决处之详虑之审天下之以爲是者陛下终以爲是公议之以爲当然者陛下终以爲然方其未行人人颙望及其既行中外称颂侧闻陛下晨兴之后未御昕朝澄心静虑以待机务天德清明夜气沖和照临百官是非了然此眞社稷之福也欲望睿明保持此心终日干干尽善尽美无可言者或恐勤劳万几不无游息之时退朝之暇从容良久更以一二时顷凝神储思翻閲奏章或可或否不以人废付之大臣使择其可而行之则天下翕然知陛下之明断无甚难者愿垂聪听择而行之天下幸甚论赈济臣仰惟陛下诚心爱民若保赤子比以诸路州军去嵗荒歉去处各赐度牒以为赈卹之备此真为人父母之意民之受惠不知其几然臣尝在州县备见荒政之修无有上䇿盖年谷丰熟之时家给人足上之人不过抚之而已一旦嵗事不登举无涯之衆而欲仰食于公家虽有孔墨之智亦将不给若州县之官尽心竭力力之所及者广则民之获济者多所谓博施济衆尧舜其犹病诸况今州县少有储蓄仓猝无以爲备今方春首传闻宣池沿江等处流莩相望狼狈失所若非朝廷倍加拯救老弱转乎沟壑壮者或肆敚攘稍失抚御起爲盗贼特未可知度牒之颁在国家所捐虽多恐饥民未能遍及窃见沿江诸州尚有桩积米斛非特㫖不敢支动积之嵗久陈陈相因欲望圣慈出自睿断行下诸路凡有合行赈济去处亟加措置将桩积见米随宜粜贷以济急阙邻近州郡亦许支移仍责官司以所粜钱候秋收日籴还今春幸得膏雨二麦可望此去麦熟尚有四月劝分之数恐亦不能接济国家以桩积之米捐以予民犹不为过况赈粜于急缺之时收籴于秋成之后既可大慰民心又不妨以陈易新为经久之利惟陛下亟图之攻媿集卷二十二攻媿集攻媿集卷第二十三攻媿集卷二十三宋楼钥撰奏议请车驾过重华宫第一札臣仰惟陛下承夀皇付託之重以天下养犹恐未足以报天地之恩乃者间以圣躬违豫积废起居宸心靡遑宁处正月九日千乘万骑冲冒风雪中万衆叹仰以为天子之孝前古未有后又以疡疾不出者几半年虽临朝如礼而外人久不瞻望天表进香之日无不鼓舞以为吾君康复久矣景灵宫以四孟分诣者道逺不可太劳非得已也重华既近会庆在迩銮舆一动自此五日一朝之礼必如平时乃二十二日有司命戒于夙昔羽卫环立于廷中百官趋班拱俟鸣跸而烛残日出寂不闻声相顾失色谓迩者陛下无故而不一视朝已骇羣听今日何日安有不出之理列立又久之进退不可臣以待立为职法许直前使是时得望清光必且顿首百拜以请而清禁严䆳何由伸吐泯黙而退震悚无地中外觖望欢意索然天气晴和又无雨雪乘舆将驾莫知何故然而大臣不敢言台谏不敢论犹以未知事实之如何昨日本合具闻赴宴贡院忽传今日驾出人人相贺臣中夜起坐以俟夙兴漏且尽矣又无所闻忠诚所激敢昧死上奏伏望陛下深思社稷大计亟降指挥若曰夀皇圣节偶以某事不及上夀今以某日诣重华宫起居则天下之疑议顿解两宫之圣意交懽孝治无亏国祚愈隆虽复费钱百万极奉亲之礼所不当惜亲上玉卮为千万夀未为晚也臣拳拳愚忠惟陛下裁幸第二札臣仰惟陛下圣主也然有一事臣初疑之已而思之而惧今则忧矣敢爲陛下言之事有至大而陛下以爲至小至重而以爲至轻至易而以爲至难朝夕之所当行而视之若旷典此臣之所以疑而惧惧而忧也文王朝于王季日三武王帅而行之不敢有加焉汉爲五日一朝之礼已爲疎阔本朝家法事母后之礼皆朝夕一再见夀皇之事高宗以相去之逺勉从五日之制茍非有故未尝辍也陛下之事夀皇三年之间率循旧典四海悦服去冬圣躬违豫继有疡疾暂废起居人亦无得而言今则无故而屡止此人之所以纷纷也盖天下之事无大于此无重于此然而在陛下行之为当然为甚易进香一出而人心欢然㑹庆节一不出而人心遽骇事可睹矣朔日不出犹曰有冬至冬至不出而人心几于离矣朔望比其他过宫之日已非细事特以会庆冬至为尤重姑以朔望为轻然圣节至日犹曰毎嵗有之至于圣政之成全载夀皇一朝之事玉牒㑹要足成淳熙末年之书陛下之所以奉贻谋而铺张圣父之闳休者止此一事可谓尤重矣一展九月再展十月以圣躬之未安也今则礼仪毕备宰执观书者三有司习仪者一忽又改日万衆震惊固知择日之不逺终亦不知何故陛下亦思改日之説乎卜吉既定岂应复改正以进呈之后十七日必须恭进又非时节起居之比三书相踵仗卫罗列皆是五更夙办万一又不成出则事体利害尤甚故不免为此一策非美事也欲望圣慈翻然感悟亟降指挥若曰屡蒙夀皇圣㫖免到宫不敢有违今已奏请以某日过宫此令一出欢声必闻是日仍须必出雨雪即赐雨具进书之前得再为此则人心翕然而定自后不复再展而五日一朝如旧则天下晏然无事矣可谓至易之举而足以了至大至重之事惟陛下断然不疑实宗社无疆之庆同侍从请过宫第一札臣等比以车驾久不过宫乞宣引同班奏事伏蒙圣慈俾并进于玉阶方丈之地臣等于初七日至东华门伺候宣引间续准传㫖改用今日臣等区区之诚正以过宫一事欲得面控悃素臣等窃谓父子之道天性也以夀皇至慈陛下笃孝顾何待臣等譊譊冒溷圣聪第以近日之事观之陛下朔望不出许以进香进香不出许以上夀上夀又复不出明降指挥二十八日必出万姓欢唿踊跃以望翠华又复中辍重失人心莫此为甚旋闻展用月旦今又闻欲用十五日仰惟陛下临御万方以信为本成王剪桐为戏周公遂封唐叔以为天子无戏言况过宫美事孝治所系四方所仰而反汗至于再三实恐因此朝廷命令无以行于四方载惟陛下容纳直言虽小臣忤㫖亦不加罪然言虽容而不行事欲济而复辍日复一日寖为常事闗系非轻今臣欲望圣慈确然不易则社稷幸甚臣等幸甚万一圣心未决姑示顺从使臣等无辞可措至临期不出则又失信于中外良可惜也臣等前居家俟罪本不敢供职既蒙许以宣引故黾勉就列以冀一瞻清光如又未决臣等何颜尚在班行非敢数忤雷霆自取诛斥诚以三军万姓不知宫禁中事不知圣父圣子慈孝本自无他怨讟横生至不忍闻恐自此不已驯致叵测非敢以引退为高以合班为喧正欲感悟圣心以消弭未然之患也冒犯天威臣等无任惶惧俟命之至贴黄臣等伏见㑹庆圣节合候过宫上夀之后方可钖宴今缘未曽过宫遂行展日若因循未出则钖宴难以举行况天下郡国皆已设宴而中都反未讲礼阙典尤甚传之四方书之史册是钖宴不行将自今始深为陛下惜之伏乞睿照第二札臣等伏见㑹庆节在即十二日礼合进香都人颙望翠华忽又得㫖免过宫无不失望既而十三日内教十六日十七日孟飨皆圣躬亲临中外益望陛下必躬上玉卮之夀伏计圣心素笃仁孝知此礼至大至重决意必出固无待臣等再三之请政缘进香之前已有定论旋复反汗是以不免过虑须至溷渎臣等窃惟人子事亲朝夕定省自天子达于庶人其礼一也五日一朝已为希简今陛下自三月恭请之后至今八閲月矣皆以夀皇圣㫖而免至于生辰上夀恭想圣意必欲陛下一来此人之至情也陛下重明圣节既受羣臣万年之觞窃闻今日嘉王生朝设宴禁中夀亲之际父子欢洽陛下宁不动心上念两宫延望之意且臣等料度圣意所以久不过宫者或谓陛下有所疑有所畏父慈子孝本于天性夀皇既以神器亲授圣子方颐神沖澹凡军国之事悉不预闻五年之间初无纤芥断无可畏第恐犹有左右小人妄生离间撰造言语惑乱圣听全在陛下深思洞察断然勿疑臣等窃见今年夏秋之间太白昼见至于经天九月七日金星掩心大星而又黒祲亘天万目骇观荧惑见入太微垣逼近内屏房星爲明堂又属宋分太微内屏均近帝座此皆天变之大者也所在洪水爲灾衡岳山摧正逼祠宇剑门峯坠塞断谷口今月十六日夜当陛下斋宿之时行都地震有声如雷夫衡岳南方之镇行都驻跸之所此皆地变之大者也至于人情下而闾阎衆而三军近而禁卫以陛下久缺定省之礼口语籍籍谤讟纷纭所不忍闻自庙堂大臣至于百辟数进苦言徒劳容受竟不施行莫不忧惧愁苦不能自存此则人情之所甚不安者也陛下乘舆一驾如反掌之易则天地之变异必销人心之忧疑立解陛下何惮而不为若圣意固执又复迟疑则天地之变决非虚设人心动摇必至叵测又非去嵗之比矣臣等蒙陛下擢置从列感恩至深目击事势可畏如此不忍上负圣知是敢罄竭血诚控告君父伏望圣慈断然一出不胜宗社之福如臣等所言更不能感悟圣心则臣等皆为失职实难茍安不免引去以俟罪谴激切之衷倾尽于此伏乞睿照贴黄臣等伏见司马光为谏官上皇帝疏又上皇太后疏臣等今不胜拳拳之忠辄具奏札上进重华宫所有录本併以缴进伏乞睿照上夀皇圣帝札子臣等仰惟陛下功成不居以舜禅禹上继光尧垂耀万世臣等素蒙长育又荷拔擢竭忠主上如事夀皇所愿两宫孝慈永久无间使宗社灵长朝廷尊安无愧典谟之盛而半载以来车驾毎欲过宫起居毎蒙圣慈䧏㫖暂免盖昨缘积雨极热深轸慈眷然而因循日久寖阙礼文观瞻所系驯致疑惑而皇帝天姿恭谨兢业过甚深念蒙付託之重怀不自安几若严惮倘非夀皇圣帝加意开接毎事慰安切恐渐成疑阻闗系非轻今兹㑹庆节合上夀伏望睿慈先期勿复更免过宫俾皇帝得以躬率羣臣展前殿玉卮之敬三宫欢洽四海欣庆不胜幸甚窃惟父子至情本无纤芥或恐左右小人妄有间言使孝慈之怀两不能尽更望圣明以宗社生灵为念曲赐洞察愈加慈爱勉以必来皇帝素笃仁孝又蒙皇慈委曲如此必无迟回于以释四海危疑之心于以光两朝孝治之美臣等无任恳祈激切之至上两宫奏疏臣某等昧死再拜上疏至尊夀皇圣帝陛下皇帝陛下臣等窃惟父子之间人所难言也而况万乘之贵两宫之尊崇高莫大慈孝兼全在于臣子何敢容喙伏见嘉祐中英宗皇帝嗣极之初慈圣光献皇后垂帘听政天下安危之机实在于此司马光不胜爱君忧国之心上疏英宗则专陈子道上疏慈圣则专论母慈又虑母子未能深属或有疑阻遂併以一疏上之慈圣之慈英宗之孝终于无间顾岂臣下之力然光之心出于至诚未必无助臣等是敢仰慕先正竭尽区区共为一疏上干两宫伏惟圣慈俯垂听纳臣等闻圣人之德无加于孝一人有庆兆民赖之以天下与人易为天下得人难为天子父慈之至也以天下养养之至也高宗以天下授之寿皇寿皇以天下授之皇帝为天下得人而宗社尊安孝之大者也前则寿皇尽孝于高宗今则皇帝尽孝于寿皇以天下养孝之尤大者也内禅之盛自尧舜以来未有如今日者再世揖逊不待倦勤辉光今古震耀夷夏若寿皇享为天下得人之福皇帝尽以天下养之孝则天地祖宗垂佑于上臣民夷狄厌服于下非所谓一人有庆兆民赖之者乎今日之事父子至亲虽非嘉祐之比然司马光之言有切于事情者其略曰孔子曰孝哉闵子骞人不间于其父母昆弟之言盖言诚信纯至表里着明而他人不能间也孟子曰父子责善贼恩之大者盖言骨肉至亲尚以恩意相厚不尚较锱铢之是非也今日之事或见于此虽天性无间本无可疑嵗月寖久颇见形迹臣等欲望皇帝深思孔子之言寿皇无忘孟子之戒万一奸人欲有关説涉于离间者显行诛斥以明示天下日遣使介交驰两间重华笃慈爱之仁南内尽爱恭之实夙整法驾视膳问安及清和之时讲恭请之礼或邀迎于内庭或娯侍于禁籞使都人拥观万国懽舞破羣情之惶惑消衆口之谗谤两宫慈孝之道昭明于时传诵于后和气嘉生充塞宇宙变愁叹为讴吟化骄阳为甘泽岂不盛哉岂不快哉臣等欲望两宫同降指挥指日顺动夀皇为宴设之具皇帝当奉养之仪驩欣交通于未见之先慈孝翕合于无疆之久于万斯年燕及中外天下幸甚社稷幸甚论君道臣闻孔子曰为君难何为其难也以为四海之大万几之繁贤否之辨是非之明皆君之难事而未足为难也以常人之情凡可喜而易为者人君必戒之絶之凡可厌而难行者人君必勉之进之而后可以为明君可以服人心可以追三代之盛可以为万世之法此其所以难也宫室服用宴饮欢乐声色俳优驰射弋猎珍禽奇兽宝玉祕玩此皆人情之甚喜者恨无力以致之而人君颐指如意有求必获然而一纵意焉则乱亡之机实自此始故必戒之絶之是非所谓难乎恭俭朴素忧勤笃谨讲论经理攷证古今广求民瘼招致贤能此皆人情之易厌者虽一介之士所不能行而以万乘之主行之然而一留意焉则治平之基实兆于此故必勉之进之是非所谓难乎喜人而予之爵赏稍过则为滥予怒人而加以刑罚稍过则为淫刑而其尤难者其听言之际乎巽与之言人所乐听在人君则当察之不惟察之又当屏之忠鲠之论人所难受在人君则当容之不惟容之又当行之此皆人之至难而人主任天下之重虽富贵崇高无伦无敌而欲去人之所喜行人之所厌是为艰哉仰惟陛下圣性天纵其所可喜者能戒之絶之其所可厌者能勉之进之是将尽为君之道以厌服天下之心然臣区区犹恐有未尽者不敢泛引古事多援经史以为烦渎直以人情之所甚喜与夫可厌者为陛下言之诚能深知为君之难戒其可喜而有大可喜者见矣勉其可厌而有不容厌者效矣大抵为人君者皆不可以常人之情自恕而以人所难者自勉忍人之所不能忍容人之所不能容谨人之所不能谨戒人之所不能戒人以为自苦而我乐之人以为甚难而我安之夫然后可以尽君道矣臣久汚朝列无补事功误蒙圣恩拔擢至此朝思夕虑未有长䇿奇论以补报陛下聪明于万一直以愚忠所存恳恳奏陈伏望睿慈略其言而採其意不以为愚而力行之庶其有涓埃之益以无负责难之义伏惟陛下裁幸攻媿集卷二十三攻媿集攻媿集卷第二十四攻媿集卷二十四宋撰奏议论初政臣仰惟陛下受天明命膺太上付託之重以承列圣亿万年之基图覆载两间无不悦服窃闻陛下临朝渊黙发言精当尊礼大臣凡事审订而后行台谏论列给舍駮议随即听从而圣德谦抑増置讲官收召名儒有终始典学之诚宗社无疆之休基于今日诚千载之幸会也臣至愚极陋备员从班既得以词章小技仰代王言奏对之初敢效忠言以禆圣明之万一自古人君卽位之初多能自彊以鋭意于治天下往往称诵望太平于旦夕以其富贵崇高安逸汰侈不期而至在位既久君子日疎小人日亲逆耳之言不闻而谄谀之言日进偃然自以爲安而不知君门之外皆知祸乱之作独人主不得而知呜唿秦汉以来贤明之君而至于此或及其身或贻祸于子孙爲后世笑者不知其几也唐高宗永徽之初日引刺史十人入阁问民疾苦尊礼长孙无忌褚遂良恭己以听百姓阜安有贞观之风而权移房闼几覆唐宗明皇开元之初以风俗奢靡制乘舆服御金银器玩令有司销毁以供军国之用珠玉锦绣焚于殿前后妃以下皆不得服珠玉锦绣天下毋得採珠玉织锦绣而末年穷天下之欲不足为其乐以致天寳之变徳宗动遵礼法罢贡献罢乐工纵苑兽出宫女淄青将士投兵相顾曰明主出矣吾属犹反乎政从寛大蔼然有贞观之风而其后奉天之幸又幸梁州几不免其身而其尤可憾者初能疎斥宦官亲任朝士而后乃疑暗不知所倚任晚又益忌宿将而罢之命宦官分典禁旅终唐之世为患尤深此三者最其可戒者也陛下圣性高明恶㫖酒薄嗜好孜孜以学问为急而不以位为乐臣岂当私忧至此正以平日读史见贤明之君不克图终未尝不痛之使唐之三君皆能谨守如其初则末年岂至是哉今夫官吏以三年为任者能为三年之计则可保其身或茍度嵗月鲜不及者人主修身正家处事发政动为无穷之计则可以保天下陛下任天下之重承社稷之託兢兢业业终如今日而又日亲贤臣益务学问增修圣德虽休勿休天下之事及其小而谋之则不至于大自其迩而防之则不及于逺守之以坚行之以久而后治效可覩也成王访落之诗曰于乎悠哉正未有艾心诚求之此保治之道也伏惟陛下裁幸雷雨应诏封事臣准尚书省札子十月八日三省同奉圣㫖朕以不德嗣承大宝夙夜祗畏不遑宁处乃者隂阳谬盭雷震非时淫雨为灾朕心甚惧推㝷厥咎未知其由凡朕躬有过失朝政有阙违可令台谏侍从各条疏以闻无有所隐臣待罪东台职司论驳雷雨为沴自应论奏仰勤诏㫖尤切兢惶实以兼直内制适当书诏填委之时才短思涩日不暇给虽有愚悃未能控陈慈敢一一陈述伏惟陛下採择伏自陛下临御之初近自都城逺及四方人心翕然陛下又守之以仁用之以俭忧勤庶政之余亲近儒生讲论经理上则尽孝于重闱下则深恤于民隐此宜有嘉祥为之应而变异乃尔不惟冬雷无此盖虽暑雨蒸郁亦未有震雷连日夜不止如此者也臣少诵云汉之诗尝于诏书略发其説而未详序诗者曰宣王承厉王之烈内有拨乱之志遇灾而惧侧身修行欲销去之天下喜于王化复行百姓见忧而求之于诗若王曰呜唿何辜今之人天䧏丧乱饥馑荐臻又曰耗斁下土宁丁我躬曰兢兢业业曰忧心如熏曰宁俾我遯等语皆所谓遇灾而惧百姓见忧者也若曰靡神不举靡爱斯牲圭璧既卒宁莫我听曰不殄禋祀自郊徂宫上下奠瘗靡神不宗曰祁年孔夙方社不莫昊天上帝则不我虞敬恭明神宜无悔怒则若怨天之不佑而终篇不见侧身修行之言何耶呜唿宣王之意以为周家一嵗祀事为民而祈者不过如前数事今我既一一为之而旱灾如此无所归咎其罪在我矣故虽无侧身修行之言而诚意出于言外故百姓得以见忧而序诗者亦显然诵言之汤以六事祷于桑林曰政不节欤使民疾欤宫室崇欤妇谒盛欤苞苴行欤谗夫兴欤成汤不迩声色不殖货利六事皆汤所无者犹拳拳深自克责此宣王所以粲然复兴而成汤所以其兴勃焉也太戊桑谷共生于朝伊陟曰妖不胜徳武丁雉升鼎耳而鸣祖已曰修徳三君修徳而称三宗夫所谓徳者非他也至诚之谓也故经之言徳多以伪爲对曰恭俭惟徳无载尔伪作徳心逸日休作伪心劳日拙孟子曰以徳行仁者王以力假仁者霸知以力假仁爲伪则知以徳行仁者爲诚矣又曰恭俭岂可以声音笑貌爲哉言不可以伪爲也扬子曰有人则作之无人则辍之谓之伪亦言其不出于至诚也至诚之道曰戒愼乎其所不睹恐惧乎其所不闻故君子必谨其独也文王雝雝在宫肃肃在庙不显亦临无射亦保不闻亦式不谏亦入盖于闺门衽席之间一一以礼法自处诚意着见有不可掩者所谓莫见乎隐莫显乎微欲人不闻莫若不言欲人不知莫若不为盖言之无不闻为之无不知者易傅曰君子居其室出其言善则千里之外应之况其迩者乎居其室出其言不善则千里之外违之况其迩者乎言行君子之枢机枢机之发荣辱之主也言行君子之所以动天地也夫以陛下畏天之诚心下诏责躬又从而求言方在行内无殿之可避方执通丧无乐之可彻荒政日修徳泽日布可谓得应天之实矣臣区区之愚尚恐有声音笑貌之为有无人则辍之伪故敢僭越陈之陛下询访日勤恐未免于自用讲读日加恐未免于嬉游闺门甚正而外间已有好色之谤用度甚节而外间或议钖予之多臣之所闻未必皆实陛下罪已惟惧不及伏望圣明鉴宣王侧身修行之意求成汤自责以所无之心凡应天之事一切行之以诚持之以久一如前日雷霆轰轰于上之时斥逺谗邪亲近忠直裁节横恩修明纪纲不以有人则作之无人则辍之然后治效日有可覩矣陛下视今日为何等时一人修徳于上则可以弭天变可以安人心覆载所及亿兆生灵将自此而有生全安堵之望社稷益固宗庙益尊陛下为千万世圣明之主若行之不以至诚姑以声音笑貌为之则忠直者日疎䜛佞者日进不自觉知以至祸乱有不可胜言者成王访落之诗落始也始即政而访问于羣臣也曰于乎悠哉正未有艾将予就之继犹泮涣言天下之事悠逺未有底止事若将就而又涣然难合此成王之所甚惧以保盈成之业今日正是陛下访落保治之时臣不敢泛引天下事为对倾沥愚悃仰答清问伏惟陛下裁幸议祧迁正太祖皇帝东向之位臣等窃惟宗庙至重祧迁之礼尤不可茍今大行至尊夀皇圣帝祔庙有期礼官乞迁宣祖而祔夀皇圣帝此本朝之定制伏望朝廷照应礼典施行无可议者所有太常少卿曽三复请正太祖东向之位就乞上祧僖祖此事尤重非议不可臣等攷之嘉祐中固已建议徒以亲犹未尽故虚东向之位以待太祖而太祖尚居昭穆之间治平末年僖祖亲尽而祧至熙宁大臣王安石不顾公论不稽礼典直以私意臆决紊宗庙之大经当年名臣与夫绍兴之初董弅王普朱震等建议淳熙初元赵粹中尽集前后论议奏陈尤切一时已蒙採录皆以偏辞曲説阻抑至今仰惟太祖肇造区夏功迈百王庙号太祖盖以尊无与二非曰尊谥也今郊祀既以配天宗祀以配上帝而在庙独不得为始祖祫享独不得正东向可乎正缘议论未明故屈受命开基之君而列在昭穆之序其何以示后世揆之礼经僖祖亲尽当祧不因迁祔之时此事谁敢轻议况今日九庙既备尤不可忽而不图臣等欲望圣断明诏大臣早正鉅典因大行祔庙之际定宗庙万世之礼慰太祖在天之灵破熙宁不经之论开千载之惑以昭示无穷天下幸甚社稷幸甚贴黄自古天子止祀七庙太祖之庙居中三昭三穆实为六世与太祖之庙而七本朝崇宁按唐之制始立九庙有其举之莫可废也今太祖为始祖则太宗为昭真宗为穆自是而下以至夀皇四昭四穆与太祖之庙而九上参古礼而不废崇宁九庙之制于义为允伏乞睿照治平四年从张方平等议僖祖当祧合于礼典其年三月已自祧迁藏西夹室至熙宁五年王安石以私意使章衡等建议乃复祔僖祖以为始祖又将推以配天欲罢太祖郊配韩维司马光等力争而安石主其説甚坚孙固虑其罢艺祖配天建议以僖祖权居东向之位既曰权居则当釐正明矣伏乞睿照议立四祖别庙臣等窃惟宗庙事重非可轻议兹准省札太祖皇帝既正东向之位然僖祖宣祖既祧之主宜有所归欲用朱震之説藏于夹室则攷之周制僖顺翼宣之主不当藏于太祖之庙欲用王普之説祔于天兴殿则景灵宫朝献之礼与唐禘祫朝享之仪不同欲用柳冕之説筑别庙以居之则又非合食之义以是三者令臣等集议可谓详尽臣等请先明其不可行者二而定其可行者一以裨庙堂之末议恭惟本朝去古既逺礼制不能尽循于古参取汉魏以来以至于唐攷定爲一代之制按唐张齐贤之言曰古者有天下者事七世而始封之君谓之太祖太祖之庙百世不迁至祫祭则毁庙皆以昭穆合食于太祖商祖玄王周祖后稷其世数逺而迁庙之主皆出太祖故合食之序尊卑不差汉以高皇帝为太祖而太上皇不在合食之列为其尊于太祖故也魏以武帝为太祖晋以宣帝为太祖武宣而上庙室皆不合食于祫至隋亦然唐以景皇帝为太祖太祖以上皆不合食于祫臣等谓齐贤之説本朝之所当取也太祖皇帝开基之初岂不能祀七世推而上之至僖祖而止故用唐制建四亲庙以祀僖顺翼宣四祖洎太祖祔庙尊为宋太祖盖契始封于商稷始封于周故商周皆尊为太祖唐自凉武昭王暠而下至高祖为八世岂不能惟暠为始祖而以祖虎始封唐公父及已皆袭封于唐唐之建邦启土比之契稷故推为太祖而太祖之上亲尽则毁故如宣简公在高祖时为四室之尊洪农府君在太祖时为六室之尊然皆亲尽为祧也太祖之兴上无所因与汉高祖事同故太祖尊为太祖而僖祖在治平间以亲尽而祧入于夹室至熙宁中王安石始改尊僖祖为始祖遂屈太祖不得正东向之位以至于今今日既伸太祖东向之礼僖祖之主当再入于夹室既协唐洪农府君之制又遵治平已行之礼然在今日则为未安盖自熙宁以来推尊既久难以一日遽还夹室又攷之周制后稷之庙则先公之祧藏焉盖公刘不窋以至太王王季之主皆祔文王武王之庙则先王之祧藏焉盖自成王而下皆祔唐有兴圣庙以祀凉武昭王故景皇帝既正东向则献祖懿祖之主皆祔以不欲以祖先而祔子孙之庙也今之太庙顺祖翼祖及宣祖之迁皆入夹室则犹曰僖祖在第一室故三祖之祔为顺今太祖既入第一室则僖祖宣祖二主之祧所以当议也臣等以为朱震藏夹室之议既不可用景灵宫祭圣祖用素馔则王普祔天兴之议又不可用也惟唐柳冕之説筑别庙以居之朝廷谓非合食之义则臣等有説焉谨按唐陆淳之言曰太祖复位献懿之主宜有所归一曰藏之夹室二曰置之别庙三曰迁于园寝四曰祔于兴圣然而藏之夹室则无飨献之期置之别庙则非礼经之文迁于园寝则乱宗庙之仪唯祔于兴圣为是至贞元十九年左仆射姚南仲等献议五十七封付都省集议户部尚书王绍等五十五人请迁祔兴圣庙议遂定由是太祖始复东向之位臣等以为僖祖当用唐兴圣之制立为别庙以代夹室顺祖翼祖宣祖之主皆藏焉如此则僖祖自居别庙之尊三祖不祔于孙之庙自汉魏以来太祖而上毁庙之主皆不合食今遇祫则即庙而飨于礼尤称如朝廷以为允当更乞行下礼部太常寺攷议制度施行议明堂谨按礼记曾子问天子崩未殡五祀之祭不行既殡而祭又曰自启至于反哭五祀之祭不行已葬而祭郑注云郊社亦然正义云未殡哀戚未遑祭祀既殡而后祀也欲葬之时从启殡以后葬毕反哭以前灵柩既见哀摧更甚故五祀之祭不行已葬反哭殡宫毕而行其祭又引郑云既殡以后未启以前得行祭礼检准本朝典故缘郊祀明堂间有在谅闇之中然皆在踰年之后别无未葬以前行礼故事若据礼经则已殡未启可以祭祀某等窃见礼莫重于丧丧莫重于斩衰况事父孝则事天明此礼之本也若皇帝过宫执丧如礼则既殡未启可以据经行事今来丧礼未成难以议祭合俟皇帝即丧次行礼则有司之事可以类举再议明堂某等窃见本朝每三嵗一行郊祀皇祐以来始讲明堂之礼二者至今遵行本无可议大行至尊寿皇圣帝之丧未及发引而大祀之期已迫攷之典故累朝间有大祀在谅闇之中而适不在当郊之嵗故无发引以前行事故实攷之礼经在王制则有越绋行事之文在曾子问则有既殡而祭之説则虽未葬以前可以行事某等窃以丧莫重于斩衰祭莫重于禋祀因大丧而废大祀礼固不可若斩衰之礼未备而祀明堂则事天如事亲之义安在经曰事父孝故事天明记曰祀明堂而民知孝又曰祀乎明堂所以教诸侯之孝今皇帝之丧以日易月既经小祥其去大祥禫祭已无数日而皇帝尚未有至宫行礼之日夫所谓绋者乃菆涂龙輴之索人子居丧不离菆所故大祀则越此绋而行礼今皇帝未尝一至殿菆之所则何绋之可越某等今议合候皇帝即次执丧之后或依据礼经而用未塟之前或参酌故事而展大祀之期徐议其当则有司之事可以次第而行矣攻媿集卷二十四攻媿集攻媿集卷第二十五攻媿集卷二十五宋楼撰奏议讲筵论资治通鑑臣仰奉圣训读资治通鑑有以见陛下务攷周秦以来兴亡治乱之迹以为鉴戒此诚圣学之要也司马光为此书始于周威烈王二十三年命三晋为诸侯以为天子自壊其纪纲周衰既久自此遂不可支故极论礼与名分最详以为此书首篇诚足为后世之深戒然臣尝攷之此书之作又有深意自古史法皆以编年春秋是也自司马迁史记创为纪传之体无复编年之作荀恱袁宏书又不显光之此书实继左氏传而不敢显言之春秋一经公羊止获麟鲁哀公之十四年也左氏经终孔丘卒哀公之十六年也而传终哀公之二十七年其末篇叙知伯事其略曰知伯不悛赵襄子由是惎知伯遂丧之知伯贪而愎故韩魏反而丧之注谓在春秋后二十七年臣攷获麟而春秋絶笔絶笔二年而孔子卒又七十六年是为周威烈王二十三年而三晋为诸侯通鑑之始也其实三晋之分知伯在周贞定王之十六年去孔子卒才二十七年左氏传以三晋事终通鑑以三晋事始其实继左氏传编年之法此读通鑑者之所当知也又通鑑首巻起着雍摄提格尽玄黓困敦太嵗在戊曰着雍在寅曰摄提格在壬曰玄黓在子曰困敦光岂不能书戊寅壬子而直以此纪年者尔雅释天篇嵗阳嵗阴甚详其以甲子乙丑云者在书法止可以纪日光之书此非好为泥古盖其嵗阳嵗阴书法当然也伏乞睿照论通下情臣闻天尊地卑干坤定矣卑髙以陈贵贱位矣君臣之分万世不易之道也然天爲髙矣不以髙爲贵而以下济而光明干爲刚矣亢龙则有悔而以用九而爲治在易坤上干下卦反爲泰其彖曰天地交而万物通也上下交而其志同也干上坤下卦反爲否其彖曰天地不交而万物不通也上下不交而天下无邦也此皆圣人之深意也故古之君子分甚严而道则同势甚尊而情则通舜之求于臣者则曰予违汝弼汝无面从退有后言禹之告舜则曰安汝止惟㡬惟康其弼直孔子教人以事君之道曰勿欺也而犯之礼经亦曰事君有犯而无隠孔子事君尽礼春秋专为尊王而作而在礼尊君之至至于蹙路马刍有诛齿路马有诛可谓严矣而二帝三王之君其所以求于臣者直以为惟后非贤不又后非衆㒺与守邦直以为君之与臣相与共治天下故其见大臣则在舆为下御坐或为起盖尊徳乐义不得不然上下一体不事形迹是以治功可兴而事业可就也中古以还君益尊臣益卑至于晚唐五代犹有坐而论道之余意太祖收揽权纲以救天下之弊可畏可仰孰敢干犯然与赵普论事心通气合或夜半而至其家其相与何如也累圣相承共由斯道尊如天严如神而隆寛尽下容受狂直如出一律本朝隆平既久中兴以来三圣授受绵七十年以至陛下仰惟圣德恢洪无不覆帱讲论经理日昃不倦真古帝王之用心艺祖神宗之家法也今日陛下临朝俨然若帝之临宰臣而下奔走拜伏莫敢仰视号令之发方尺之纸风动万方畴敢不应人主之尊不患不及臣愚欲望睿慈严上下之分而通君臣之情隆堂陛之势而明否泰之道陛下体天道之下济而羣臣得以卑而上行使刍荛之说不壅于下狂夫之言圣人择焉则君道愈尊国势愈隆下下以成其政欢欣交通而后天下可为也臣言若迂实切于治惟陛下裁赦论君心臣闻庖丁之技因悟养生轮扁之工可以语道言有甚小可以喻大多此类也臣无所取材尝守温州号为烦剧若趣了目前簿书期会财赋宾客之事亦可麤办臣尝自念受朝廷千里之寄不可止了目前环境之内山巅水涯茍有一夫之失所皆已之责于是分任官僚访询耆老不自任耳目之私而以衆智为明虽不设钩距不为巧术而下情麤通二年之闲茍幸无事矧今立朝七年䝉陛下拔擢爵髙禄厚授以便郡委寄益重尤当布宣寛大以惠斯民当此违离君父之初尚効论思献纳之益愿以涓埃之微细仰裨海岳之髙深恭惟陛下为天之子受付託之重天之所覆祖宗之所临御陛下以一身应之日晏坐朝躬亲听断大臣议政羣下献説崇朝之间应酬已多退阅奏章坐判可否况复圣性恭俭勤于讲学人主之道不为不至然臣窃恐犹是趣了目前未必能致幽逺治道多端未可以为止于此也臣辈所治一州实恐日力不给陛下所临如臣辈所临之州不知其㡬四方所至幅员动以数千万里必欲家给人足无不得所则所谓博施济衆尧舜其犹病诸谓其力所不及则禹思天下之溺由已溺之稷思天下之饥由已饥之人主用心不得不然陛下试于清闲之燕披舆地之图不知某路今付之某人为监司帅臣某州今付之某人为太守某军今付之某人为将帅其人之才不才事之治不治察其事实而赏罚随之犹庶乎其可乎虽好恶之道惟应任大臣先有司而四海之逺治之在心茍不能以吾一心包括宇内每思有以举偏而补弊笃近而举逺臣恐四海之民将有不安其生者陛下如此存心则下受赐者衆以其非趣了目前而已也臣窃闻孝宗皇帝尝语近臣曰朕每日于天下游行一遭此真帝王之言故延见访问无一事之不周此陛下所宜取法臣未能知効一官而推广事理敢以为献惟垂听而赦其愚论本朝专尚忠厚臣孤危之踪顷嵗际遇陛下践阼之始获侍讲筵进读资治通鑑至孟子见梁襄王问天下恶乎定孟子对曰定于一孰能一之曰不嗜杀人者能一之是时臣尝奏曰孟子在战国时人皆谓之迂阔于事正谓此等盖当时七雄分据专以杀人为务所谓争地以战杀人盈野争城以战杀人盈城杀人多者国愈强惟秦为甚伊阙之战杀人二十四万华阳之战杀人十五万其尤甚者长平之战一日杀四十万卒平六国一天下乌在其不嗜杀人而能一之也然则孟子之言果迂阔乎是不然孟子之所谓一者非若秦之一也三代之得天下以仁传皆数百嵗秦止再传而四海涂炭嬴氏无遗种是不若不一之为愈也臣窃惟孟子之言至皇朝而后验唐自天寳之乱藩镇盛强丗袭根据不可动摇宪宗刚明果断武宗成其功烈兵威稍振然他镇不能尽服仅能羁縻之而已周世宗不血刃而下二闗夺李氏之淮南已为甚盛之举至我太祖太宗削平僭伪四方宾服重熙累洽绵百余年人但知祖宗之善于用兵不知所以一天下者本于不嗜杀人也靖康之祸其何忍言自王安石开邉结怨王韶伐青唐章子厚开梅山刘彞沈起生事于南蛮童贯蔡攸起衅于北夷有如髙遵裕灵武之溃徐禧永乐之陷杀气妖氛转入中国使中原百年丘墟天地之大徳曰生岂専以杀而定天下哉髙宗披荆棘而立朝廷外有方张不制之虏内有江湖甚剧之寇而卒能光启中兴正以圣性不嗜杀人天相人助以跻登兹是知本朝家法専在于不杀而孟子之言明效大验于此陛下玉音称善至于再三臣违离阙廷十有三年屏居畎亩不敢㤀君惟陛下圣慈仁孝畏天爱民施之于政皆出诚心是以郊祭之礼上帝昭格年谷顺成中外小康真得列圣之用心而权臣愚好自用轻信寡谋横挑强近兵连祸结中外寒心者数月臣窃自惟念天道亏盈益谦好生恶杀我宋立国二百四十余年专于不杀北虏之强盛殆将百年专于好杀天意其将孰佑之乎是以去嵗拥兵南来屡有败衂且多失其酋豪而粮道不继为之退散今嵗声言入寇卒亦不能大入此固国家福祚无疆陛下威徳逺被将士用命民心不离以至今日然迹其所本实曰不嗜杀人积累忠厚之报也臣衰老得谢待尽朝夕仰䝉柬记更化之初首加收召诚以久苦足疾趋拜甚难控辞不一而上迫于威命趣行郡守津遣翰苑之除下于里门皇恐就道复觐清光诚为微臣千载之幸顾无以上答干坤之施敢以昔时经帷之说申言之伏望下採刍荛之言力行寛大之政光绍前烈益恢逺图臣虽退伏田里志愿毕矣论风俗纪纲臣窃惟国家元气全在风俗风俗之本实系纪纲本朝纪纲素定风俗醇厚度越前古自权臣擅朝政以贿成十余年来无复公道纪纲废弛风俗凌夷㡬不复可以爲国矣天开圣明窜殛元恶党与以次诛斥此如沈疴去体而元气未尽复调䕶保养不可缓也其要莫如正纪纲厚风俗之二者向者纪纲既废货赂公行苞苴之弊徧及中外仕者朘削民财以奉权臣则美官可翘足而待兵官尅剥士卒以奉权臣则将帅可计日而取是以民力益竭军政大壊今日尽籍其家数至鉅万俸禄有限何缘至此则其取于民力取于士卒者不知其㡬也文武之臣所赖以爲国家之用而专以趋媚爲能奔竞拜伏竭资效产不复知有亷耻之道至奴事其仆隶以自进既得所欲则傲然于外小则骄人甚则害物士大夫茍可自致无不效尤否则爲州爲县公取窃取以自効举削或以厚赂而后得然则欲求贤令宰以临民得乎风俗至此不可胜诛陛下寛仁必不欲一一究见其罪亦恐搜求已甚人情不安欲望圣慈念民力之困弊县官之不给而丘山之积实出于鞭笞膏血之余纵未能尽捐以予民乌可不思所以救其倒垂之急会计凡目举以补大农之经费而稍寛州县之督责使陛下惠养之意晓然示于天下而所以寿国脉者无出于此矣更乞明诏大臣以及台諌给舍去其太甚以惩其余使自今以始纪纲益振则风俗庶乎归厚实宗社无疆之福外侮虽为可虑然治外者当自内始故臣拳拳首为陛下陈之论仁徳刚徳臣闻干徤坤顺震动艮止各以其盛者言之干之下济未尝不顺坤动也刚未尝不健震亦有止而艮亦有动圣人之徳亦然文王之武武王之文可知矣人皆曰天以刚为徳人主亦以刚为徳此万世不易之论也在易大有之盛五爻皆阳而君位以六居五曰柔得位而上下应之曰大有系辞又曰天之所助者顺也人之所助者信也履信思乎顺又以尚贤也盖天与人君一也虽曰以刚为徳而尤以好生为仁臣事陛下于龙飞之初年投闲一纪再䝉收用日夕思念愿有以裨益圣徳于万一惟国家累圣专以仁厚不杀为主如积善之家必有余庆仰窥圣性承忠厚之习如必欲强爲刚强之事度亦非陛下所安臣又求之于古周过其歴汉祀四百本朝累圣相承平治最久究其所以虽曰积累之厚而周之世世修徳莫若文王汉之结人心无如文帝本朝之盛仁宗皇帝尤爲隆平四十二年之事至今人人能称颂之文王徽柔懿恭视民如伤亹亹穆穆顺帝之则文帝恭俭寛仁专务以徳化民仁宗皇帝圣度如天万物并育自有谥法以来未有以仁爲谥者天实命之夫以周汉暨本朝盛际自文王及文帝及我宋仁宗不以刚徳为称而皆本仁柔以出治陛下圣性隆寛实似之而又谦恭勤约身先天下虽欲强为刚强之事亦有所难诚能逺慕文王文帝而近法仁宗使好生上当于天心皇恩浃洽于上下则保治之道何以尚兹臣又有愚见敢申言之文王之赫然斯怒以安天下之民文帝以严致平仁宗皇帝干戈鈇钺之诛未尝有所私贷所谓仁者必有勇此皆自仁徳发之此尤陛下所当取法也陛下外鉏叛将内诛姦臣雄断庙谟天下耸服臣愿陛下不必改圣性之所安而于用贤去佞收揽威权惩艾奸恶时出圣断以裁之则仁足以寿天下之脉而威足以折姦谀之心行之无倦谨终如始则宗社之福诚未艾也论内外之治臣窃惟国家驭外之道与古不同艺祖开基未始一日㤀幽燕之民太宗乗河东兵威亦欲一举而终不遂真宗初以邉民苦于战争戒边将各自城守以图安静达赉之来乗虚而入直抵河上澶渊亲征出于不得已而履此危道自解讲之后累圣不复有北伐之举宣和燕山之役是时中国军政大壊委于姦人腐夫以取祸败此又非所忍言臣尝以假吏至燕亲见旧邉所谓白沟河者真一衣带水而安肃等处水柜榆栁塘泊之遗迹亦皆人力设险而非天险也前代虽汉唐之盛岂无失徳而患不至此秦之长城千古以为无䇿然犹有以限制之自周徳威失榆闗之要石晋献十六州之地而后中国不复可为此如编氓之家与盗为邻所恃以御之惟垣墙耳一旦盗入垣墙之内而画平地以守其势但多与之金帛冀其勿扰尔故虽以累朝承平䇿止于此况自建炎以来限以淮水蜀犹有险可守襄汉则平陆相接天未悔祸髙宗孝宗岂不痛念势既未顺遵养至今姦臣擅权狂悖生事㡬危社稷陛下之所亲履又不免屈己以求和和之成否尚未可必臣虽预末议非不知振发激烈以摅宿愤敕牓一出外议纷然虽浮言胥动不究事实然皆有强人意者虽不可用正自不可以为不然而疾之古语有云主忧臣辱陛下宵旰未㤀顾臣辈无有长策以尽雪国家之耻其辱惟甚臣观欧阳修言于仁宗曰元昊叛逆一方而劳困及于天下北虏乗衅违盟而动其书侮慢至有贵国祖宗之言陛下愤耻虽深但以邉防无备未可与争屈己买和莫大之辱是时犹以为莫大之辱则今日之事岂特可为流涕太息而已陛下以生灵为念虽姦臣已诛而国势愈弱不得已而屈己増币尚未保其必从则国家之辱甚矣君臣上下惟当以宗社为念卧薪尝胆以图之臣恐和议一成喜庆相贺文恬武嬉便为无事则后日之害其何可胜言陛下躬行恭俭更化善治欲大有为而邉事未靖欲为未可宜先定规模内修自治之计日夕与二三大臣讲明其要次第施行如邉备屯田安集流移葺治戎器节约宂费等事皆为要切之务臣年过七十本不当仕敢竭丹衷以告陛下退伏田里死无所恨惟陛下亟图之攻媿集卷二十五攻媿集攻媿集卷第二十六攻媿集巻二十六宋楼钥撰奏议论听纳臣窃惟人主求言非是止循故事人臣进说必欲有益国家君臣之间各思致治上下相应本同一体而上之求于下下之进于上龃龉不一今古患之前贤之论可谓详备更有二事臣敢详陈一是忌讳拘牵一则指摘效验为害实广人或未思何谓忌讳拘牵盖人主崇髙献謏者衆以年则称亿万以祚则谓无疆颂徳则必拟尧舜论治则不数汉唐习闻顺指之辞罕陈兢业之戒天文示异则移占于殊域水旱爲灾则委罪于州县姑务一时之美听本非平日之后言一有立论稍髙出言据正或相苛责以爲过岂知言不激烈不可以动人言无顾忌乃足以达意故禹以丹朱而戒舜周公以商受而戒成王君臣一心不以爲异秦汉而下忌讳实多京房之说王章之言既大悟于君心又深中于时事可谓一时之至论羣臣之未发止缘权倖侧目姦谀蔽欺弃其大端摘其小过因缘人主之讳恶显坐臣子之非宜致之死地以钤衆口由今观之验以汉事使房之说获用则石显之徒可诛而孝元之政不壊矣使章之言卒行则王凤之党尽去而西京之祚不坠矣拘牵忌讳以至于此此臣之所谓害之一也何谓指摘效验葢人臣进言求益于国前有据依后有证验庶㡬得事理之实可以囘君上之听传之简册以为格言如贾谊之论侯国江统之论徙戎言虽不用事则果然证验之明如合符契可谓善于立说者矣然而进言之士指陈事实必曰如是则治安如是则危乱或引商为鉴或借秦为喻自是进言之体无非爱君之言正欲人主垂听可以制治于未乱岂愿他日有悔徒取知言之虚名然而未形而言多谓其已甚既言之后或未必尽然便谓好为过言不见其效成䜛夫浸润之间启人主厌言之心人臣既为君上而言固当不茍人主但求有益于我何问其他且如水旱之始皆谓盗贼可忧赖陛下图之于初救之备至饥馑者既得所养姦杰者无所发端至于今日卒以无事此非天幸实出人谋在今日事虽不然而其初真有可虑若谓太过则诚不可以此知但当视其鉴戒之言益增警惧之意若始疑其过未指其妄则言者惮矣陛下爱养敢言之气深察羣下之心如臣所陈又何足进窃惟古人之论犹未及此敢因奏对辄罄愚衷倘圣明少赐採择不为小补论帅臣不可轻出臣窃惟诸道置帅官称安抚兼兵民之权有分阃之制朝廷选择甚重不轻比年以来遇有盗贼窃发州县所不能制者必使帅臣亲行虽多成功臣窃虑此水旱饥馑既不能免潢池弄兵安保其无若自此以为故事帅臣动辄临戎恐非国家之长䇿也仰惟神宗皇帝垂意边事庙谟深逺迺熙宁九年知成都府蔡延庆言乞发陕西兵援茂州候兵集自将以往令转运司摄府事诏朝廷已遣将部兵延庆务在持重毋得轻去成都元丰九年河东经略司言西贼入麟州神堂寨知州訾虎等领兵出战有功诏虎自今毋得轻易出入遇有冦邉止令裨将出兵揜逐神宗之虑深矣葢帅守之臣民之司命一有失宜衆心易动当令指授方略调度军食持重镇抚以靖一方虽有挫衂根本不摇若使轻出利害实大盖帅臣之行建牙郊野堪战之士咸在行陈从行兵卒必是单弱而又随宜迁次登陟险隘脱有黠杰之盗伏隠篁竹乗间捷出以犯大帅之颜行则贼势易张国威难振仓猝之顷可胜言哉故延庆有请既拒而不从訾虎成功亦因以切戒此臣平日之所虑适合信史之所传无事而言似非时务愚者一得愿效君前伏惟俯矜微悃曲留宸念臣幸甚论役法臣窃惟州县之事其切于民者莫大于役法其害于民者亦莫大于役法役法不明民受其害仰惟陛下爱民如子罢行利害惟恐不及而民犹有未安田里者葢役法有以害之也夫民之畏役如避仇雠茍可以幸免则无所不至甲当为之必曰乙富于我乙当为之必曰丙之增产倍我民之姦伪百出吏之上下百端州以为甲可甲不已而诉之运司则以乙为之乙又诉于常平司则复及于丙矣取其案而观之则据法援例皆不可破三者交诉不胜不已卒之豪强得志而害及下户小人以气相髙往往未被供役之害而生涯荡于吏手矣臣在州县见斯弊详求其故葢前后臣僚论列有为朱脚白脚之法者有为鼠尾轮差之法者朝廷行之正求以便民然而申明愈多法令愈繁有司不知所守而舞文之吏因得并缘为姦而民益病矣臣尝求之一乡而得之其法明而易行简而易守凡物力及百缗者役一月及千缗者役十月其间多寡有差大率皆以月计行之既久上下相安甲满而乙代之乙去而丙为之不容吏预其间而民亦乐其力役之均无复讼诉为令者诚使他乡皆然则邑事去强半矣惟其官司素无定法故难以推而行之臣以为茍以此施于天下何为而不可如曰风土有异同版籍有多寡不可一律则使凡乡之富者或数倍于此则以此法等而上之以三百缗五百缗供一月之役乡之贫者或不及于此则以此法等而下之以三十缗五十缗供一月之役以天下视之疑若轻重之不同以各乡视之乃所以为均也各乡既均讼诉皆息是岂不明而易行简而易守哉然吏之与民迭有利害役法不明则民病民病则讼繁讼繁则吏可得志役法一定则民安民安则讼清讼清则吏无所措手为治者将安从乎陛下如以为可行茍但付之有司则必有老姦宿猾豫为后日之计争执前后成法以挠之者惟陛下断之果行之必精择详练之人使推此法行之一州一州便之则使监司行之一路一路便之则使诸道皆行之而实惠遍及于天下矣论军器宂费臣窃惟国家军器之备置监以总其要置所以鸠其工器械犀利诚得戒不虞之上䇿臣愚以谓戒不虞者本以安民也而无名之敛或至于扰民本以卫国也而无用之工或至于蠧国何谓无名之敛每嵗收买军器物料朝廷虽许支钱州县或无钱可支不免科扰又有津遣之费大率多出于民民输常赋犹不能给况重之以此乎此所谓扰民者也何谓无用之工本所万全指挥及东西作坊见役五千七百余人嵗支钱二十九万缗约米四万余斛用人不为不多廪之不为不厚而犹以为未足更于诸州作院差拨兵士入所又一千余人嵗支钱八万余缗米九千余斛而诸州又厚有衣粮以赡给之此所谓蠧国者也陛下睿明洞照灼知扰民之弊近已将诸路日前嵗额泛抛军器物料并皆除放民颇息肩矣惟蠧国之弊未有以上闻者夫以本所日役三千七百余人茍能汰去老弱严禁宂占专择可用之卒日督其程则军器不患于不办今既以无用之人杂处其中而徒取外郡之卒更置于此重耗廪给将焉用之臣愚欲望圣慈特赐详酌攷军器之程计工徒之费如臣言或有可採即乞睿旨将本所三千余人专责其工役所有诸州兵匠遣还原来去处嵗省公家之钱㡬万缗米几万斛蠧国之害旣衰而小人亦免旅居之叹有利而无害惟陛下图之论福建盐法臣仰惟陛下勤卹民隐宵旰求治民生利害无小不闻或罢或行曾不淹日兹非励精之明验欤窃惟榷盐之法天下通行七闽之法公私尤便上州得盐下州得米民不淡食官收其赢漕司平其多寡州县赖以充用田里之民尤爲乐业而行之旣久不能无弊官无本钱而豪民出其资故大半之利归于私家县有积逋而漕司取其数故般运之赢废于中道支发紊先后之次网船有滞留之费寖失古人立法之旨议者不知讲求弊源去其太甚者而图其余使害去而人不知利兴而民有赖乃一切欲以榷筦之法齐之行之未㡬公私俱病赖圣明尽复其旧吏民无不鼓舞然新法之害既去而旧法之弊则未之讲亦未为尽善也臣愚欲望圣慈行下监司诸州讲求见行盐法有未尽者纤悉必闻举其偏而补其弊立为成法俾之遵行以惠闽粤于无穷不胜幸甚臣恭闻仁宗皇帝有欲增河北盐价者仁宗御批所奏有曰朕终不忍使河北人食贵盐父老闻之掬香于手望阙焚之以谢圣恩祖宗徳泽之在人如此葢盐者人之所共利立法茍善所被实广惟陛下裁幸论主簿差出之弊臣窃惟县置主簿专以勾簿书之稽为职凡一县税赋之输纳实总之销簿对钞尤为紧切而监司郡守循习故常以主簿在县官中最为事简差出不时甚者至㳂檄无虚月朝归而暮出虽有勤榦之吏困于往来欲竭力效职而不可得簿书期会比之教化则为细事在州县之间则急务也小民输官租得钞而归官司勾销名簿则可以优㳺卒嵗豪强顽猾据簿之未销者督之则无所逃罪其间利害皆系于簿书簿书不明则吏得以肆意为姦贫民下戸至有已纳而更输豪猾之家苞苴把持或至于幸免然则主簿之职若闲而实要如此任职而不勤责固有所归矣奔走道涂而一旦以不职被谴彼有辞焉臣愚欲望睿旨诸路监司守臣遇有差出轮㸃诸县主簿量立定制每嵗不得过两次又计日月之多寡较道里之逺近而比折之当差出者不得以请求而免已满两次者不得复差庶使小官得少安职守簿书不至猥弊而民被实惠矣乞东宫官进嘉言善行臣仰惟陛下深维天下之大本立储宫以安社稷置僚佐以任辅导之职真一代之盛典也臣猥以庸陋备员其间且得执经从容以侍承华千载荣遇非所宜得思欲殚智竭虑以称陛下任使之意补太子聪明之余虽太子天资明敏谦勤好学而臣不过于诵説之间可以少效其愚讲罢而退虽欲陈述古今以资盛徳无由以进退而思之实不遑处臣窃闻祖宗时应东宫王府官属每五日必使各进嘉言善行一条臣愚欲望睿旨申行故事使臣等毎五日必以一事进如有己见因而详论其是非当否不问兴衰治乱帝王臣子凡古人言行可以劝可以戒者採于百家择其机要以奉太子则上性愈明辅成储徳区区之心得逃尸素之责矣王府僚属亦倣此而行之必有日新之益此故事也论朱熹补外臣窃惟欲收天下之人心必用天下之人望帝王之兴罔不取此文王作兴而二老归孟子所谓二老者天下之大老而归之者也晋元帝初镇建康吴人不附士庶莫有至者一日王导及诸名胜骑从而出吴人纪瞻顾荣皆江南之望窃觇之乃相率拜于道左导因请引二子以结人心二人应命而至由是吴㑹风靡百姓归心焉此尤其明验也下至刘备之入蜀薄许靖而不用法正曰靖有虚誉今主公始创大业人不可戸晓宜加敬重以慰逺近之望备乃礼而用之夫太公伯夷固非后世所及纪瞻顾荣一归而江左之君臣遂定许靖知无实用先主以其虚誉犹礼而用之事虽不侔意则一也陛下不得已而嗣位兢业当百倍于平时首辟经筵刻意典学天下风动以为新政之第一而又出自宸衷收召朱熹寘之讲席渴于一见惟恐不及次对之宠擢于中途当今人望儒宗无出熹之右者虽不可以望太公伯夷其视纪瞻顾荣过之逺甚平生为有用之学非若许靖之虚誉也故天下士夫视其进退以为重轻及其来前陛下倾待以礼礼记一经又先令讲大学之篇学士翕然向风谓将大有补于圣徳忽然去之如振藁然举朝失色言之丧气此非细故也陛下之去留正已失之仓猝然曰去宰相而已又去黄度亦为之纷纭然曰去谏官而已二事已致物议然未若朱熹之举之为甚也取天下之人望以收人心陛下既已得之今又去之人心谓何此可想而知不待臣言而后喻也不知陛下所以去之者曷故熹无职事惟有论议必是论议之间有忤圣心知前日所以处之者不以代言不以为六部之贰俾以次对侍讲是专求其言也以言求之而以言弃之尤非所以示天下也抑又有大不可者熹之去就固巳关系甚重始闻此事臣自以备位后省可缴奏以裨圣聪命犹未颁而熹已出门乃知御批径以付之皇恐而去此尤不可如此则是命令不由中书不由封駮之地此其利害又甚于失人望矣臣事太上皇帝论事动至十数违忤已甚而事终以不行盖重惜喉舌之地虽有不从不过不报故张子仁终不建节郑汝谐终于外补陈源终不得俸率逢原终不得告如此等事尚能扶持不致倾危者此太上皇帝之盛德也今成命未至于后省而御批巳自别行正使圣断排逐姦邪犹不当尔况施于此乎此臣所以忠愤感激惧职业之遂废而无以事陛下也欲望圣慈翻然感悟念古人进退人以礼之意无贻加膝坠渊之讥在陛下若反掌之易而气象顿还矣苏轼论汉高祖刻印销印有同儿戏何尝累高祖之知人适足明圣人之无我臣实有望焉干犯天威罪当万死伏惟陛下裁幸乞赐莫叔光谥及录用郑锷之后臣等窃惟为寮潜邸者儒生之荣遇施恩旧学者人君之盛徳仰惟陛下聪明天纵圣敬日跻而终始典学习与性成荣儒重道增光家法凡臣子之执经于初潜辅导于朱邸者宠数特异仰见圣明不遗故旧之至仁其有身为侍从而不及覩龙飞之盛终于庶寮而不得霑霈泽之余者有二人焉窃见故吏部侍郎莫叔光性行端良问学该洽立朝正色有仁者之勇始以秘书郎兼平阳郡王府教授后以着作佐郎兼嘉王府赞读在陛下左右四年尝赐以恬静二字后虽免兼而朔望必见爱眷优渥陛下悯其蚤世赐以金缯而赠典之外未尝加以异恩易名定谥故屯田员外郎郑锷素明经术通贯古今教导诸生着録甚衆任秘书郎日先帝时在东宫陛下为英国公孝宗擢兼小学教授创置一员与知枢密院何澹轮日入侍首尾再朞尝进劝戒元龟一书尤蒙襃美御书无逸一篇及学问清修嵗寒等字以赐之锷之身后尤为衰替无家可归一子逺宦奉九十之母无以为养一子累举未第无有为二人言者臣思臣钥实与同朝而锷又臣钥之师也臣等幸日侍经幄敢以奏闻伏望圣慈特加矜念使恩逮泉壤泽及遗孤簪履不遗民徳为厚实有补于圣治乞加赠彭龟年及録用其后臣闻太宗征辽追思魏征明皇幸蜀乃祭九龄葢忠臣之言常时或不见用事有其验虽悔莫追此明主之所宜加察也陛下即位之初一时旧学多在外服惟彭龟年自起居舍人擢中书舍人迁吏部侍郎臣同在后省见其无日不蒙召见恩至渥也韩侂胄方有弄权之渐龟年知其必为后患上疏力言遂以待制知江陵府而侂胄留为内祠是时臣为给事中林大中为中书舍人同衔缴奏乞留龟年既不可得再奏龟年义必不留言又不从三人相继去国侂胄因之愈肆以致祸败今十余年矣去嵗仲冬之三日甫诛姦臣而大中与臣明日即蒙收召起于既老独龟年蚤没不及见更化之盛实可怜悯臣尝从其家得谏草敢缮冩进呈伏望睿览则知龟年先见之明献言之力或加赠䘏或録用其后仍以奏检宣付史馆上以广圣君念旧之心下以激忠臣敢言之气实为幸甚乞録用陈傅良之后臣仰惟陛下自更化以来拔用人物凡曾被选择而阨于逺外之人存者无不收召如臣等辈皆不遗忘其不幸溘先朝露不及见今日盛际者或加赠谥录用其后而尤笃于旧学之臣如彭龟年莫叔光郑锷是也惟故中书舍人陈傅良以一世名儒为嘉邸直讲最蒙恩遇陛下践阼之初置之从列尔后困于排抵几至危殆起知泉州不及赴而卒其家索然次子已夭长子师辙穷匮孤独曾经一任改奏京秩年过五十栖栖逆旅所向不偶诚为可悯臣与傅良为布衣交后又同朝俱掌内外制情义至厚真是畏友其学问文章过臣逺甚实不忍其后之不振窃见绍熙中陛下生辰傅良献诗大蒙嘉赏亲御翰墨写其诗篇反以赐之臣尝再拜而为之跋奎墨既已刊之乐石敢以墨本及臣跋语同以上进伏望圣慈俯赐睿览兴念簪履之遗特降恩旨録其嗣子上以见圣主甘盘遯野之思下以慰傅良沈泉之痛不胜臣子之幸攻媿集巻二十六攻媿集攻媿集卷第二十七攻媿集巻二十七宋楼钥撰奏议缴泉州吴净党罪案臣比缘承乏暂摄西掖刑房之事职所当书人命所系尤当加谨尝攷近岁所断过四百余人非不欲求以生之而奏案所言愚民犯法多其自取不敢轻有论奏臣闻之书曰罪疑惟轻功疑惟重与其杀不辜宁失不经经者常也杀人者死法之常也杀人而不死是失之不常也圣人初无意于庇有罪之人而使死者衔冤也特以罪有可疑者可以杀可以无杀杀之则恐其无辜不杀则失之不常宁失之而不忍其不辜而死也国家列圣仁厚凡大辟刑名疑虑情理可悯皆许奏裁率从寛贷国祚灵长此其大者窃详泉州百姓吴净党之事本州见以疑虑具奏以臣观之亦几于可悯者矣臣请举其大略而言之吴净党虽非良善之人然其所犯止因巳醉而求酒旣无杀人之心又初不操杀人之器许应遂恶其秽语先以木扁担赶打案中明称净党势迫见有木柄铁齿爬挐急把起爬挐以枕背打许应遂额中心一下血出倒地再以爬挐木枕背打左边肋下虚处扇骨上一下伤重于辜限内身死爬挐旣非杀人之具又当夜分之时秽语初无切害许应遂先以木扁担赶打偶有爬挐而取击之止于二下遂致重伤原其本心非是兇恶寘之死地罪有可疑欲望圣慈体大舜惟轻之仁广列圣好生之徳矜愚民之无知察所犯之非故特下刑寺重别定断傥蒙寛贷亦必杖嵴配流或加逺恶足以偿死者之冤矣所有録黄臣未敢书行小贴子臣详攷本州奏案许应遂被打之时妻阿曽弟许应明同苏穗奴扶䇿许应遂于煮糖灶前坐向火炙救苏穗奴等依旧打糖则可见当时亦不以为重伤况本州具奏有云原其所犯本无杀意若便行正断窃恐不中有此疑虑检准淳熙敕大辟刑名疑虑奏裁则是本州亦以为疑窃恐难以正断伏祈睿照缴刑部札子臣窃见在法大辟情法相当之人合申提刑司详覆依法断遣其有刑名疑虑情理可悯尸不经验杀人无证见四者皆许奏裁此本朝累圣仁厚之至绍兴以来凡奏裁者必贷见今所行尸不经验杀人无证佐而奏案中情理分明者皆自依断必委提刑亲临察其无冤而后处决不以其奏裁而幸免也其刑名疑虑情理可悯者又皆详酌罪犯或贷或不贷亦非尽从轻典也年来死罪日报思欲澄源正本以几刑措而未有以为䇿今忽奉前项指挥臣再三细绎虽是申严旧法欲革淹延之弊深恐未易施行敢因其言条列如后一谓州郡之吏虑申提刑司未免有财贿之费径以闻之于朝廷提刑司亦利其安静无事不惟不复诘问间有申详覆者亦疏下州郡使之奏闻臣窃以为未然提刑以提㸃一路刑狱为职州郡详覆而本司之吏利于受贿此当责之提刑非法之弊也当有以禁止之岂可纵而不问若以为提刑司之吏利于详覆之有得则所谓利其安静间有详覆亦疏下州郡使之奏闻者官耶吏耶以为吏则彼方利详覆之财贿而疏下者非其所利也以为官则亦当以此责之提刑别议申饬可也一谓刑名初无疑虑情理初无可悯类皆饰为辞说而以数百幅之案牍上干九重之聴览中书之务不清都司之事日积刑部疲于拟议棘寺困于约法臣窃以为未然初无疑虑可悯饰为辞说者盖有之矣然求之于古用刑之际宁过于详毋过于简故王制曰成狱辞史以告于正正以告于大司寇大司寇聴之以告于王王命三公参聴之三公复以告于王王三又然后制刑盖如此其详唐制诸州断死罪虽非疑虑各三覆奏亦不以为繁也今奏案之上九重亦惟以视其成而已中书之务不清恐不专为此若都司刑部棘寺则职专在此为此言者恐未免于惮烦之讥一谓诸州囚禁以候奏案之下淹延日久其间证佐牵聨之人或监或系多有死于疾病饥饿者岂不伤圣世钦恤之仁而上奸天地至和之气臣以为此论诚美矣奏案之稽留以至淹延诚为大患是当别议措置如此令一行州郡承风观望锻錬周内或至移情就法茍免駮纠径从详覆处断鲜以上闻杀人愈多伤钦恤之仁奸至和之气必有甚于今日兼恐囚无生路翻异愈繁淹延愈甚囚系愈多矣一谓欲乞明降指挥应诸州不当奏之事而辄奏者其当职官吏悉坐不应奏而奏之法朝廷知其难行旣以贴去而改之云今后应诸州军勘鞫公事如罪犯委有疑惑情理可悯者方许奏裁其有情法相当所犯初无疑虑者令径申提刑司详覆断遣施行臣以为议者固以必不可行而改者亦未应如此行下盖二者自有见行条法不待申言言之先后意有重轻必欲申严若曰情法相当者申提刑司详覆依法断遣其委有疑惑情理可悯者方许奏裁则其辞尚缓或别议戒谕则可若今所降臣愚实恐州郡妄希风旨奏裁之案日少详覆而断者益衆虽都司刑寺之事简而杀人愈多此臣所以寒心也一谓自此敢有违戾者必罚无赦又小贴子内称间有将贼賍低估价钱止作四贯七八百文以应賍不满之条若此等类乞今后许从刑部㸃对将官吏取旨施行臣窃以爲尤非也汉景帝之诏曰狱疑者谳有司有司所不能决移廷尉有令谳而后不当谳者不爲失政恐人之畏罪而不谳故以此诱之今而曰必罚无赦则谁敢谳乎近盖尝以谳之不当而罚检法之官论者固已深虑而况此明禁之乎低估价钱者取㫖施行则今后必多赃满之人尤非臣所敢闻也窃观自古书传所载惟务寛宥如与其杀不辜宁失不经之类不一而足矧祖宗以来惟恐有司不以冤狱上闻大中祥符六年眞宗以外郡断狱有疑及情理可悯者避大理駮纠不卽申奏诏令申提㸃刑狱官覆实具案附驿以奏闻付大理寺详覆取㫖天圣四年仁宗诏自今大辟案情理可悯而刑名疑虑者更不申提㸃刑狱官竝具案闻奏如无枉滥情弊更不駮勘未闻有使之不谳者也右前件所陈上渎天聴罪在不赦窃以为今日断狱旣未有澄源正本长䇿使斯民之无犯莫若且仍旧贯无事改作深恐讲之未详反致已甚拳拳纳忠不敢爱身臣非好为立异利害所在职所当言不容缄黙伏望圣慈详察寝罢上件指挥实为天下幸甚所有録黄臣未敢书行缴皇后宅恩泽臣仰惟皇后母仪天下所得恩数自有故事然司封格法但载大礼恩泽数目其册寳推恩止系特降指挥大率国家循例等事有其举之莫可废也有其废之莫可举也皇后册寳亲属推恩旧得二十五人隆兴二年因臣寮申请特减七人此安恭皇后之例也至淳熙三年寿成皇后自以别无承受之人于十八人中又乞减省遂又减八人绍兴元年皇后受册先得㫖应照淳熙三年以前条例及有司别具前后体例以闻得㫖与十人仰见陛下遵守家法莫敢举之之意今因李孝纯等陈乞却复八人虽比之旧制仍少七人正合安恭皇后之例然已经淳熙三年减作十名及绍兴元年特㫖裁定而今日又复增添在陛下崇尚恭俭之时不宜有此如圣意以李氏三位子孙数多俯循其请乞降睿㫖所添八人止许奏本宗亲如此则既不失恩厚又有樽节不致汎溢已甚所有録黄臣未敢书行缴林大中辞免权吏部侍郎除直寳文阁与郡臣等闻之苏轼上书于神宗其论存纪纲曰建隆以来未尝罪一言者纵有薄责旋卽超升许以风闻而无官长风采所系不问尊卑言及乘舆则天子改容事闗廊庙则宰相待罪台諌固未必皆贤所言未必皆是然须养其鋭气而借之重权者岂徒然哉将以折姦臣之萌而救内重之弊也又曰弹劾积威之后虽庸人亦可奋扬风采消委之余即豪杰有所不能振起此天下之至论也仰惟陛下隆寛尽下和颜受言而台諌之臣相继去国者已多侍御史林大中任言责者三年余矣最䝉眷注言聴諌行前因论事除吏部侍郎虽去言职遂正从班人皆以为陛下赏之也辞免一再除职与郡大中以书生起家陛下拔擢至此在大中之分足矣而臣等犹敢有言者非为一大中也为台諌事体惜也非止为台諌事体也为国家惜纪纲之地也大中论一少卿亦不知所言之详而同日与郡陛下既以为权侍臣矣而仅一直寳文阁天下传闻必以为朝廷以言罪人乃与所论之人俱坐汰斥实伤国体且亏仁厚之政近年台諌风采日消正赖陛下主张使之振作以强主威以尊朝廷以詟姦邪以沮侥倖言脱于口应之如响中外竦动纪纲自张不然则所损甚多来者亦不可为矣公议皆赖陛下选大中言职或留之论思献纳之班度今事势大中义难复留敢望圣慈念祖宗之深意鉴苏轼之至论详察事体无令言者与被论者同日而去施行稍有次第使得从容引退优礼以遣之养臣下敢言之气全国家退臣之礼犹足以示四方傥陛下慨然感悟曲留其行则臣等幸甚过望士大夫感悦奋励孰不思罄竭以图报哉所有録黄臣等未敢书行书读缴皇后宅门客亲属补官臣比者以李孝纯等陈乞还给皇后恩泽八名尝具缴奏乞将所添八名止许奏本宗亲奉御笔特与书行臣伏而思之虽比之寿成皇后添此八人然正合安恭皇后之例臣亦不敢固执旣巳施行近者伏覩皇后归谒家庙一行推恩给事中论駮蒙陛下曲从其言仰见圣主化由近始中宫以义制私朝政清明中外悦服近来亲属推恩虽人数比旧爲多然出自宸断裁节横恩大率略尽臣辈尚复何言仰惟陛下从善如流千载一遇讵敢失职以负圣明如李孝纯孝友转行右武郎臣亦不复论列命妇加封亲属转官悉当书行惟是门客蒋孝曽白身补将仕郎亲属张景诜霍渊霍溥白身补承信郎求之故事既无比例比之衆人最为太优盖白身补官岂是细事官穴已甚不应开此倖门前此止以李氏子孙亲属衆多特㫖放行恩泽张景诜霍渊霍溥既是亲属即合于所添八名恩泽内补官庶免又于十八名之外别添三人反过安恭皇后之例若门客则无补官之例尤不当侥冒补授欲望睿㫖今亲属三人于所添八名内奏补仍追寝将孝曽补将仕郎指挥或与免文觧一次实为允当所有録黄臣未敢书行攻媿集巻二十七攻媿集攻媿集卷第二十八攻媿集巻二十八宋楼钥撰奏议缴潘景珪差知平江府臣仰惟陛下不忘簪槖之旧念景珪家食之久授以大藩本无不可兼景珪屡试剧郡节用明法亦未尝有害于民惟是近歳洊致烦言倍费君上保全之赐王畿辅邦吴门最大而起于散地而遽得之必至公论籍籍恐非所以爱之也士大夫茍无大过清朝不忍终弃矧如景珪付以一州自可办治而臣犹以为言盖恐未允公议终难区处欲望圣慈改畀以次州郡俟其治绩稍见以序陞迁不过少迟岁月人亦无得而言所有録黄臣未敢书行缴刘炜监司差遣臣与刘炜初不相闻知第闻其为人颇有志于事功故朝廷任以边郡权为淮漕然以前年禁私铁钱之事观之则知其人非善于处事者也两淮铁钱私铸太甚浸淫入于内郡合行措置禁戢人虽以为私忧然无敢以身任其事者朝廷以衆言下之漕司炜自任其事故一以委之然而虑之不审处之不详行一切之令而欲去积年之弊当时公私兵民行商坐贾虽贫富多寡之不同茍蓄一钱则望一钱之用而炜为之太遽徒以片纸出令使尽失其平一路骚然无不怨愤愁苦其不致生事者特天幸耳是后倍费朝廷调䕶为之遣使为之集议始则降官㑹终则给交子纷纭乆之中外寒心仅得少定至今追咎未已犹未有以为经久之计识者方且忧之虽得私钱粗息所伤已多是何异拔小儿之齿齿虽得脱而儿殆矣如此处事谁则不能若非朝廷改图几无以善其后方是时炜亦仓皇无䇿幸而罢归得以茍免尚足以为功乎陛下若念其为国任事其志可怜前日之扰非始谋所及不忍废弃则可耳今忽有㫖以其首议禁戢私钱今已见效依旧与监司差遣若反以为功而赏之者诚恐此命一出必致大骇物论亦无以谢淮甸之人臣虽甚愚知其必不可行故不敢以仇怨为惮冒昧奏陈欲望睿慈寝罢上件指挥少俟事体平息録之未晚臣数犯天威罪在不赦惟陛下原贷所有録黄臣未敢书行缴陈岘差知靖江府臣窃惟国家之待士大夫亦厚矣虽有过愆陷于罪籍未尝终弃迟以岁月多抆拭而用之此朝廷之至恩也然亦当视其人之如何彼虽有废放之叹我则有民社之重平时既无善状而又贪黩太甚者自不应复以民社畀之而况师藩乎岘之处家丑声甚彰弃妻之讼人愤其寃岘之居官污声尤着帅蜀之迹最不可揜前后章疏指陈实事臣不敢复论顷除鄂渚守臣公议尚且不容随卽寝罢桂林重鎭控制南方非有才具不足以应事机非有廉节不足以服逺民其可使岘居之乎闲废虽久衆尚龂龂臣若不言亦必有论之者欲望圣聪寝新命于未行之时别选良牧以鎭抚二十五州之民庶使士夫知畏公议所有录黄臣未敢书行缴郑汝谐除权吏部侍郞臣伏见四月二十七日郑汝谐除权吏部侍郞二十八日给事中黄裳缴奏五月二日黄裳除兵部侍郞于是汝谐与裳俱不就职因仍不决遂至踰月臣下罔测圣意所在今三月三日始有前项指挥臣窃惟给舍台谏纪纲风采日以振作则朝廷益尊寖以消弭则亷陛陵夷盖纪纲者陛下之纪纲风采者国家之风采必頼陛下主张然后可为故自来中外之臣所以畏朝廷者以其有给舍台谏也所以畏给舍台谏者盖以尊朝廷也故非才而得美官无故而求横恩者皆惴惴然不敢自安始则曰给舍肯放过否一闻台谏奏事则又曰不至及我否累朝以来务谨重此选使人不肃而严盖未有如今日不振者也况所贵于士夫者为其能存㢘耻侍从之官又士大夫所属望以为表率也小大之臣一闻给舍台谏语及姓名不当辨说是非即合奉身而去脱有不当公论固存不惟伸言者之气正以増朝廷之严臣不敢更引古义只以近事明之淳熙二年莫济以袐书监兼权中书舍人因司谏汤彦邦论韩彦古职名事后有贴黄云初除职名后省失于缴駮莫济自念前在后省曽经书行皇恐引咎即求补外寿皇谓辅臣曰济何故求去辅臣以实对寿皇即取入文字掲取贴黄而后付出济终不敢复留寿皇亦聴其去人皆以济为贤而服寿皇之重言路也是时习熟见闻亦不以为异事近日一二士夫明见台諌推弹乃敢睥睨复留名为引退实有觊望强愎之气反出言路之上汨丧亷耻取笑朝野不得已而后去言者又与之俱是以风采摧頽无复气燄汝谐士人也一闻裳有缴駮即已出城待命一再入奏力求外补固已深知事体不复可留陛下虽使就职汝谐必畏公议不敢效尤彼莫济初无姓名在白简中推迹其故犹自引去矧汝谐亲为黄裳缴论何颜复就从列黄裳已䝉陛下眷留臣不敢复论然终以不得其言而夺封駮之职矣而汝谐秋毫不动俨然居职事理颠倒公论不平亦何以表率朝列宣示中外流传四方重取讥讪虽欲以职事自见亦无以为容矣臣愚欲望睿慈重纪纲风采之地全士夫亷耻之道许其补外以正事之体度汝谐未敢就职必再辞免而从之则陛下退人以礼汝谐处身有义君臣之间颇为得体实天下幸甚臣诚不肖摄事西掖泯默愤懑寝食不安正以事未经申不敢论奏今而不言则为失职是敢不避斧钺冒贡愚忠伏惟陛下深察早赐处分所有録黄臣未敢书行缴郑汝谐第二状臣今月初三日准録黄郑汝谐日下赴部供职初四日尝具奏缴至今未䝉处分初七日再准録黄郑汝谐辞免乞祠禄或一郡奉御笔依已降指挥供职臣么么摄承西掖以论駮爲职言语拙讷不足以动天聴汝谐之奏既勤陛下亲洒宸翰必是已䝉省览其言曰自叨除命之后凡三遭省官论奏其意不过欲正国家之事体而存给舍之纪纲是其言可聴者一也又曰论事者罢被论者留不惟事体不顺而纪纲几于尽废是其言可听者二也又曰自始被命至今已四十日矣有合区处施行之事不为不多乃以一小除目閲日已久何必留臣以启多事之原是其言可聴者三也其説皆与臣言暗合以此犹知人情本不相逺此天下之公言也况黄裳一经缴奏陛下察其难以竝在从列故处以王府旧职而汝谐之命谢深甫缴之臣又论之矣汝谐必知难以竝立深甫与臣又当如黄裳之引去自此一有论奏则先危其身向来犹得与之俱去去非臣子之所惮与之俱去事已可骇今则论事者罢被论者留台諌给舍不复可为虽具其官而职尽废其何以为国乎陛下若徇其请付以外郡以靖朝列在陛下一举手之顷耳朝廷则可以正纪纲振风采汝谐则可以全去就知亷耻上下两得之矣近来事绪日出论駮日至烦渎圣聴皆非得已陛下本务安静而滋益多事臣愚不避万死伏望圣慈採之公论付之无心刻印销印惟是之从使朝廷肃然是非别白实为幸甚不然恐纷纷未已徒骇观聴无益也所有郑汝谐供职指挥此特其一尔欲望先赐宸断俯从所乞他日如欲用之亦未爲晚上项录黄臣未敢书行缴郑汝谐第三状臣备数左史误蒙圣恩兼摄西掖比因郑汝谐除吏部侍郞曾经给舍缴奏之后得旨令日下供职继又准御笔批汝谐乞祠札子臣两具缴奏未承处分又蒙宣谕书行臣以愚惷固执不敢奉诏伏念臣以么么小臣区区抗论实非有他正爲朝廷维持纪纲庶几后省犹有官守然自知荒陋之文不足以立雷霆之下朝夕俟命靡遑宁处今兹再降指挥仰窥圣意以汝谐爲有才故排羣议而用之万钧势重罪无可逃三諌不从臣可以去不敢更有缴奏但以上件録黄难以书行臣亦无颜复玷朝列谨具奏闻见今居家俟命伏望圣慈将臣早赐罢黜庶免久妨贤路冒犯宸严臣下情无任惶惧战慄之至所有録黄臣未敢书行缴给还陈源产业什物告札臣窃惟陈源近除内侍省押班后有缴奏䝉陛下採纳虽许其趋走于禁中而外廷之议获伸告命不给俸禄不支仰见皇明洞烛足使近习屏气今来忽有指挥给还物产臣亟取㑹数目除追纳及卖过外所余不多若不必深较然事体所闗则有不可陈源罪恶贯盈死有余辜幸䝉寛宥复备使令陛下既已伸外廷之议而复还其已没之物产则赏罚近于无章矣且其前后赐赉及其侵盗其数不赀今其所余田产不满万缗杂物称是又多不可售之物举以与之岂惟不足以示恩适所以启宠纳侮且小人无厌之求其势未必遽止臣愚欲望圣慈追寝上件指挥以絶姦萌不胜幸甚所有録黄臣未敢书行缴封桩库取金银臣窃惟祖宗置内藏库盖以乗舆服用之余别储以备边费寿皇置封桩库亦欲蓄于无事之时以为有事之用非若前代琼林大盈专以为私藏而轻费也故累朝惟闻时出内藏以补有司之不给借用或至百万偿还不足徃徃贳之未尝无故反取外帑以实之也高宗皇帝尝曰祖宗储积内帑本以备边陲缓急之用此眞陛下所当取法也今日比祖宗时事力不及十之三四专仰东南以立国取已竭泽矣州县困乏田里憔悴重以去年水旱所在饥荒江上流殍盈路徃来皆能言之圣慈力加赈恤所济无几二麦未熟可为寒心当今别无生财之道惟赖陛下身履恭俭爱惜财用禁戢贪暴检柅姦弊尤恐不给而窃闻内庭宴饮无时费用无度内帑所积支用不赀既不领于有司无从知其虚实然观屡降指挥多取桩钱物则所谓当亦不妄臣职分戸房每见宣取数多实为惊惧葢今日民财竭尽既不在民则当在官而经费既不可减用之又如此不节封桩家计所储正自不多若如此支用又将竭矣内帑既虚封桩又竭国将奈何古者无三年之蓄犹曰国非其国而况虚竭如此岂细故哉臣职当论奏正以每降指挥必以恭奉三宫为名故臣子不敢有言然而外议籍籍谓所取之钱多为内廷浮费不过支散乐工赐予近幸日甚一日如此以江海实漏巵山林供野烧岂有纪极哉州县上煎下迫不惟民不堪命吏不得息县既不可为州亦无少寛监司例被督责版曹日忧不足椎剥疲民取其膏血百十之逋动遭鞭挞取之尽锱铢用之如泥沙岂不可痛哉今月十三日连有两项録黄其一曰令封桩库支银八万两㑹子二十万贯赴内藏库供纳恭奉寿圣隆慈备福皇太后至尊寿皇圣帝寿成皇后使用陛下自正月一日行庆寿礼之后至今未曽再驾内外方日夜望鸣跸之行既欲以钱粮为恭请之用臣敢不书行又一日得㫖令于封桩库取金二万两银五万两内藏库送纳此项实为无名之费一日两指挥前者则为奉重亲之用犹为有名如后一项则为不可府库陛下之府库微臣安敢方命诚愿圣慈恻然兴念母以生民膏血供无涯之费以固邦本以保宗社夫二万之金五万之银在陛下富贵之极视之若不多以民间计之不知为中人几家之产细民几万之资州县取之于民不知用多少笞箠竭多少资产辍多少衣食而后得此故拳拳为陛下言之望俯鉴愚衷收还诏㫖务为节俭以益圣徳以寛民力实天下幸甚所有録黄臣未敢书行缴万钟除起居郎兼权中书舍人臣仰惟陛下即位以来求贤是急收召人物布满班行是以政事虽有阙遗而纪纲不致隳紊兹忽闻万钟爲起居郞兼权中书舍人人已甚骇臣尤不遑钟之爲人臣所深识性资浮薄举止轻儇少有不检之名老无自艾之意世居京邑日偶贱倡至今市井之间咸知姓字凡曰缙绅之彦鲜与交游重玷台评难逃物议顷方屏处俄报召还何缘受知不使置散言者强颜就职固巳可羞钟乃先期入朝如恐不及复居卿列尙曰旧人谬厠从班实污清选但工谐谑何以当吏笔之严仅习歌调何以代王言之重断然不可衆所共知岂微臣视樊哙耻与爲伍将有正士问元稹适从何来若陛下必用万钟则孤踪谨避三舍议已出口安可同寅词不逮心始陈大概敢祈睿断亟寝误恩况兹西掖之司下房最穴身当衆怨力拒斜封今欲使斯人在官是先与羣小爲地亟伸缴奏仰冀聴从重千天威恭俟严谴所有録黄臣未敢书行攻媿集巻二十八攻媿集攻媿集卷第二十九攻媿集巻二十九宋楼钥撰奏议缴冯辅之等转官臣仰惟陛下即位之初忧勤抑畏臣子奉职朝廷清明海内欣快虽水潦为灾嵗事壊于垂成而人心不恐者以政事纪纲之可恃也兹奉圣旨以御药院改易制造头冠法服依淳熙十六年体例干办御药院四人竝特与转行一官臣误蒙陛下擢寘琐闼不敢不以愚忠仰图报効臣窃惟歴代人主或出于幼沖不知爵赏之可重或强愎自用不以法制为当守又以嗜慾荒惑不能自克则左右近习之人乗时肆志引例破法惟其所欲外庭不能支吾则攀援侥倖驯致乱阶者多矣陛下诞膺丕圗人心翕然诏书所至危疑之情即日尽定葢知陛下仁孝素着而务学为急习熟世故亲履时变反覆史传之得失洞知小人之情状无酒色之娱絶器玩之好专欲亲近儒生讲论经理此不世出之主也所望超然逺览削去弊蠧排抑侥倖振起纪纲惟祖宗故典是遵惟天下公议是取则太平之期可望今即位才及两月而已复容受欺罔遽出横恩以塞无厌之欲其何以示天下夫人主恃以立臣民之上者以纪纲为急横恩一出则是斜封墨敕自壊纪纲陛下心所备知目所亲见凡可鉴可戒之事皆当深思切虑力自振抜岂应因仍旧例以黩初政近年以来每遇如此指挥臣僚无不缴駮率蒙依奏后虽制造头冠法服转行之人亦以缴奏终于回授而况于改易者乎今来冯辅之呉思忠竝系武功大夫遥郡团练使若于遥郡上转行则皆为防御使黄鑑见系武功大夫遥郡承宣使若与阶官上转行则为横行右武大夫李唐卿见系武功大夫若与转行遥郡则为刺史夫武臣至于武功大夫则为止法正如文臣之中大夫也武功大夫实歴七周年用七举主始转横行非有功效显着不带遥郡如文臣不为侍从不得为大中大夫二者皆有累数十年而不迁终身而不得转凡有恩赏正许回授此一定之法也臣愚欲望睿断将上项改易头冠法服赏各与转一官其碍止法人竝与依条回授以昭名器之重以示天下之公以窒侥倖之门以光初政之大不胜幸甚所有録黄臣未敢书行缴随龙讲官等转官臣窃惟陛下龙飞御天凡旧日攀附之人均转官资诚未为过但以国家官穴至此已极而六年之间两遇覃霈爵赏益滥尝攷随龙恩例在祖宗时止转一官多不过两官正縁高宗立国于扰攘之时一行官吏自元帅府执羁靮于万死一生之中故南京即阼之初随龙人竝转四官夀皇朝虽转四官然两官系用建储恩併转非专为覃恩也太上皇朝四官之赏葢是失于契勘陛下不以位为乐不得已而后受臣于彭龟年黄由沈有开同在后省见其引义力辞其言至切心甚服之臣愚欲望睿断检照祖宗之旧典裁节近年之横恩酌为中制使随龙讲官各转两官曾任藩邸讲堂官各转一官以成旧僚辞宠之贤以示陛下不敢自比于祖父之意天下幸甚臣冒昧进言不避紊烦所有録黄臣未敢书读缴戴勲除知合门事臣仰惟陛下龙飞御天潜藩旧人际千龄之会无不有攀附之幸矧如勲者服劳五年职爲内知圣心记存擢而用之诚未爲过然初除带御器械臣僚以员数巳足恐其滥额以启倖门尝具缴奏今奉使方归自言合门舍人今旣故除卽合解罢乞祠禄而遽以知合处之则爲过矣始八月中臣寮之奏欲少俟他日有阙以颁成命得旨依巳降指挥则是除目巳定又曰候有阙日供职则陛下所以处之者可谓详尽矣今乃猥以员数巳足欲从朝廷乞一外祠而遂得知合虽曰不要君臣不信也窃见夀皇即位之初龙大渊曹觌在潜邸尤久亦止除御带至次年春间大渊自枢密院副都承旨觌自御带俱为知合时金安节周必大相与缴论甚切且谓二人攀附虽旧过此以往事君之日甚长傥其谨畏有加何患身不富贵奉圣旨罢剧就闲宜允衆论尚兹回缴可特依奏大渊别与差遣觌依旧带御器械一时君臣之间如此其盛然犹其进不已恃宠弄权寖预政事贻害甚多太上皇初年谯熙载姜特立径除知合无有论者公议深以为惜然犹是太子春坊又非内知之比如勲本是士人素被眷知使事甫毕且当退静以俟君命不应遽有此举上则以御带为未足下则欲乞外祠以徼取其所欲如控囊然若遽以知合处之则陛下之官非惟不足以厉世摩钝亦不足以慰满左右之意臣实忧之欲望睿慈深察愚忠追寝新命今谯令雍既以持服未可仕宦勲则当用八月十九日圣旨候有阙日供职或恐圣意念其未有职守即乞如吴炎依蔡必胜例权差候有阙日拨填庶得允当所有録黄臣未敢书读缴闗礼张宗尹特与随龙恩数臣窃见前项指挥颇骇观听臣非敢故为烦渎实以随龙恩数自来无有特与之法一开特与之门恐恩倖援来者无已陛下必有难处者伏覩淳熙十六年三月十七日圣旨随龙讲官承受官可各转四官以承受官厠于随龙之数已非令典然犹不至如今日特与恩数之滥是时承受官系刘庆祖以无官可转已于吏部陈乞回授今来闗礼张宗尹若果系承授潜邸奏报两殿文字陛下念其有劳欲与以恩数乞照淳熙十六年指挥施行庶免开特与随龙恩数之门以塞后来攀援之路不为小补所有録黄臣未敢书读缴随龙人转官并王倓等八人恩数臣近者论奏随龙讲官及曾任藩邸讲堂官转官事乞酌为中制讲官各转两官曾任讲堂官各转一官得旨依奏仰见陛下虚心应物从善如流臣不胜感涕有君如此何忍有懐而不言寻奉圣旨随龙官吏诸色人军兵等开具职位姓名可各转四官资白身人与补保义郎曾经藩邸应奉人可各转四官资等臣縁未知前项讲官处分未敢论奏今又准今月十日指挥依已得指挥官吏诸色人等转官补官应千恩数等竝依淳熙十六年体例臣僚缴奏数内王倓八人十四日得旨王倓等内有官人转两官白身人与补承信郎陛下之不私旧人足以示大公于天下然臣犹未有尽其愚须至再渎天听臣前奏谓随龙恩例在祖宗时止转一官多不过两官正縁高宗立国于扰攘之时一行官吏自元帅府执羁靮于万死一生之中故南京即阼之初随龙人竝转四官等事其理甚明今讲官及曾任讲堂官已蒙陛下依奏减半推恩则随龙官例诸色人霍汝翼王徳谦以下各与转两官白身人补承信郎曾任藩邸应奉人各与转一官其王倓等八人照曾经藩邸应奉人推恩则事体轻重与讲官等一体实为允当陛下在位统业以天下为忧身率以正无敢不服累年横恩至此裁定天下必当称诵圣明自此抑侥倖振纪纲惟圣意所尚朝政清明此其本也臣职在封駮苟有管见不敢避仇怨而负天子伏惟陛下裁赦所有録黄臣未敢书读缴郑熙等免罪臣窃惟陛下即位之初下诏求言章交公车来者甚衆后省被旨看详虽未能徧其间议论剀切有补于政者犹未暇一一奏闻若郑熙辈上书再三言寖不逊所乞幸建康事尤无足採得旨免罪仰见圣主寛宏之度然臣又有愚见不得不以奏闻古语有之狂夫之言圣人择焉以言求人曾未闻有所襃表而遽有免罪之旨不可以家谕戸晓必有轻议于下者况士人上书亦间有无稽之言甚于此者欲望圣慈葢之如天若此等人一切容之万一有伏阙邀驾等事自有常规寘之有司以旨赦之庶全国体若因看详而免罪臣等受谤而不足道恐非所以广陛下之盛德也臣一日之间屡有论奏实非得巳自非赐以矜察臣实无所逃罪如郑熙等果有不逊之心免罪之后亦不能禁其妄发不若寝而不问静以待之臣怀不自巳犯分渎烦无任战惧之至所有录黄臣未敢书读缴蒋介除右监门衞中郞将臣窃惟古者侍御仆从罔匪正人其选择之遴不徒取其勇力也近时环卫官合门带御器械等即取武勇之士又参以才谞韬略文学之人诚有古意此国家之美事也如介以右科发身人物议论足以备环卫之列久在合门得郡逺去陛下亲擢称此选臣亦喜朝廷用人之当除目之下即已书行徐攷员额则尚有可议伏见初置环卫官以来三十余年矣元以十员为额实精其选内以严侍卫之职外以示将帅之储今十员已足而又除介以介之才收置于员外无不可者特以遴选人才之地此门不可遽开一开此门权倖贵要便将攀援而进予授苟滥则名器愈轻不可不虑也臣愚欲望圣慈别赐处分庶免攀援侥倖寖壊成法所有右监门卫中郎将録黄臣未敢书读缴李谦召试合门舍人臣窃惟武臣之召试合门舍人与文臣召试馆职无异必其人物才业足以厌服衆论不可以轻予也李显忠称号名将而有孙能以文学自好尝名荐书陛下宠以召试宜矣臣初不知谦何等人攷其家世乃知其父师颜曾任建康府统制于绍熙四年七月十一日乞致仕如此则谦之服父丧方踰小祥犹在服制中也在法小使臣遭父母丧只给假百日本非令典近方有臣僚论奏议更此法见今看详况本法自有愿持服之文正所以待孝子也谦为小使臣固可用百日之制矣尝获文解则是愿为士人而不持父母丧可乎未除而经营召试欲玷清选则是冒哀求仕尤法之所不容也欲望睿断追寝成命勒令归持父丧俟服满而后从仕观其见识凡下亦不足以辱召试之宠所有録黄臣未敢书读缴刘询带行遥刺臣照对刘询两任簿书官合转两官酬赏得旨依刘尧咨赵友仁例特与转行遥郡刺史臣窃攷之刘尧咨淳熙六年以武功大夫奉使回程特授荣州刺史则是以奉使恩而转遥郡非以簿书之赏也至八年始以簿书任满赏特授忠州团练使赵友仁淳熙四年以在殿陛日久应奉有劳将两任簿书任满转两官恩例特典转行遥郡刺史此询所引之例也臣攷之成法武功大夫为武臣止法今来虽有赵友仁例縁友仁系在淳熙四年至淳熙十六年太上皇帝即位之初所降指挥竝不许以泛赏迁转止依条法施行自此以后凡所以泛赏引例转遥郡横行者皆许缴駮或吏部执奏终于回授而后已臣愚欲望圣慈特降睿旨寝罢刘询带行遥刺指挥令与依条回授所有録黄臣未敢书读缴王泾等放令逐便臣伏覩上件指挥窃惟陛下圣孝仰奉三宫以泾等皆医官旧人故许逐便以备使令然四人之贬罪有轻重未易以一概论也方高宗升遐之初泾追两官勒停一千里外州军编管马希古追两官勒停五百里外编管后省臣僚独论泾之罪不容诛以其轻脱纵肆所用之药不依方书不随病证率意自任致此祸变人人愤郁恨不食其肉罪大责轻纵未置死地乞断配以副衆心有旨王泾追毁出身以来文字特决嵴杖二十刺面配千里外牢城收管绍兴三年正月指挥周昭应奉医药不谨除名追毁出身以来文字刺配琼州牢城永不放还臣愚窃谓夀皇尽孝执礼不胜创鉅痛深之心故处泾之罪仅恕其死而已太上皇帝之恕周昭行道之人多知其故含怒蓄愤以致违豫者久之窜之海外圣意可知在今日虽经赦宥不应遽使之齿于平民臣以为马希古尚可恕也王泾周昭之罪不可恕也欲望睿旨将王泾周昭逐便指挥特赐追寝毋致失刑以累初政所有録黄臣未敢书读缴医官郑至逹改风科入内内宿臣闻有国有家者立法定制使有司守之有司不能守则君上当治其废法之罪若徇一夫之请越法自便有司能执法守而上之人反欲以一时指挥而废法开侥倖之门以来无涯之请则法令俱成无用矣医虽曰伎然先王之所甚重矧国家禁廷之所用上奉三宫所宜精择元丰之法选保试补其制甚严政和少变宣和又申严之俾竝依元丰法虽奉特旨传宣宣押等仰医局执奏不行可谓详尽矣臣在后省所当遵执实縁年来缴奏多急于大者而以此等犹为细事亦间有书行自知其非今朝政清明凡侥倖废法之事遇之辄论陛下俯从如响则在臣尤不敢忽所有郑至逹特改风科与差入内内宿其于法制不可行者二而事体之大不可者一臣敢陈之揆以宣和执奏之法一不可也又干道三年指挥内宿风科医官以二员爲额见今溢额人且令依旧今后竝不作阙差人二不可也是二不可者翰林院医官局能执奏以爲不可而圣旨特依今来指挥则是臣所谓有司能执法守而上之人反欲以一时指挥而废法此于事体所系尤重自此苟有势援之人皆视法令爲甚轻悉以特旨冲之则旧法几于无用矣此臣所谓事体之大者也臣不识郑至达爲何人伎艺之精否攷之案则累经缴奏淳熙十二年爲德寿宫医官有劳特与免试验供职差入内内宿淳熙十三年又为医药有劳差充徳夀宫祗应皆为医官局执奏奉圣旨特依今来指挥皆为臣僚缴奏而罢不知惩创又圗特旨以破旧法则其人顽狡可知况内宿风科医官既以二员为额目今已有员至逹又在三人之外又闻大方脉以七员为额正縁千求不止已是滥额数员可见冗滥今若不行止遏恐来者不已是医官局能执法守而旧法日以寖废臣等反失其职矣是以冒昧歴歴言之欲望睿断追寝特旨庶使侥倖攀援之人自此帖息不胜幸甚所有録黄臣未敢书读缴谢渊请给全支本色臣仰惟陛下奉承三宫惟恐不能顺适圣意然法制之设所以公天下而共守之有不可踰者知合谢渊为皇太后亲弟请给依韩侂胄例特与依禄给全支本色有以见陛下奉祖后之意然真俸之支则有不可吴瓌吴琚同为太皇太后亲姪同为检校少保节度使可谓事体至切矣然吴瓌之请真俸已久无有议者而吴琚之请太上皇为之降旨则黄裳以给事中力陈者三四陛下为之降旨则黄由以摄给事中又至于再三论奏而后止疑若有甚异者无他瓌在绍兴元年十月指挥之前而琚在指挥之后者指挥既定之后若又开此门则戚里攀援何时而已两朝圣明终允其奏韩侂胄之真俸以淳熙十五年十一月降旨正与吴瓌事体一同谢渊之请切似吴琚臣是以不容不论欲望圣慈收寝前项内批指挥自后若不系南班随龙统兵战守之人以真俸为请者一切以定制絶之既以杜侥倖之门于节用之政不为小补所有录黄臣未敢书读缴傅昌朝改差干办皇城司臣窃惟皇城司之职不为轻选臣不知傅昌朝为何人第以名簿籍攷之淳熙十年天申圣节皇后合得䕃补恩泽将一名回授与本合进奉白身傅昌朝补承信郎昌朝所谓之官虽元系亲属恩泽而补官之日明言以亲属恩泽回授与主管进奉之人即显得本非亲属而主管进奉止系一时非泛补授故顷以亲属赏典转官先经之部告示后有给舍缴駮皆谓依元降指挥止合转至训武郎止不曾施行至今年七月二十七日指挥云皇太后亲姪女夫傅昌朝偶用本殿捧香恩泽补官特与依亲属补授出官施行见今吏部申明朝廷未曾转行武翼郎夫覃恩转官以千万数独昌朝未得放行葢其出身犹未明白也若止是一时非泛出身其得合职已是过当难以遽当皇城司之选况昌朝见待干办军头司犹未赴上臣愚欲望圣慈收上前项皇城司除目俟朝廷取见出身明白放行本人转过武翼郎然后授之未为晚也所有录黄臣未敢书读缴李氏等依宫人例支破请给臣窃惟国家赋禄俱有条式不可紊也绍兴元年士歆妻梁氏支给臣僚缴奏谓一命妇之谓给事体虽若细微然倖门一开攀援者衆蚁穴之不塞可以溃隄遂蒙寝罢夫以士歆为宗室大老其妻一有干请犹为之遽止今无故而给三人尤为无名吴琚为太皇太后之亲姪谢渊为皇太后之亲弟其请支真俸陛下不以私害公悉从缴奏而止李氏三人因縁戚里不从夫爵得授国封已为幸矣若更依宫人禄式则例支破诸般请给侥冒益甚检照内国夫人例一人每嵗约计钱近二千缗银一百五十两米四十五石绫一百二十五疋罗三十余疋绢六百疋绵四百两况一日而併与三人其蠧耗可知陛下恭俭节用为天下先中外方且冀望裁抑内庭用度以纾国力若遽开倖门自此攀援日至何以杜絶臣愚欲望圣慈收还上项指挥以塞戚里无厌之请实为幸甚所有录黄臣未敢书读攻媿集巻二十九攻媿集攻媿集卷第三十攻媿集卷三十宋楼钥撰奏议缴朱熹除宝文阁待制与州郡差遣臣仰惟仁宗皇帝圣度如天御史唐介以言事得罪贬春州别驾明日中悔命改英州巳处之善地矣又明日用其言罢文彦博而遣中使䕶介之行未几遂复召用此所以爲庆歴之盛臣观陛下容纳直言改过不吝无愧仁皇朱熹始除宫祠深骇观听物论纷纷巳而闻仍次对之旨则知圣意之已回臣寮缴奏又加宝文之职而与州郡则圣意又愈释然矣臣虽已论奏兹益进其愚陛下本以闵其耆老当此甚寒不欲使之立讲欲望圣慈授以内祠仍令修史少俟春和复还讲筵如此则君臣之道终始周尽熹之难进易退陛下素知顾岂以加职为宠惟陛下待以恩意亟使留行进之以礼则熹虽已去犹未出昼可以留矣臣茍有愚见不敢不尽伏冀垂听而採用之所有録黄臣未敢书读缴祧庙事臣窃惟宗庙重事非可轻议虽议礼之家古称聚讼然在上之人所以择之者如何尔凡事固当从衆要以不专视议者之衆寡惟其是而已矣本朝自开国以来立四亲庙之后凡宗庙之事据经守正本无可议治平末年英宗祔庙僖祖亲尽迁之夹室而顺祖遂居第一室天下无可议者葢僖祖之迁夹室于礼为顺太庙者宋之太庙非以第一室为主也自王安石异论奉僖祖已迁之主复入第一室正东向而议论始纷纷至今神宗祔庙翼祖遂迁亦礼之宜也蔡京用事专务绍述熙宁之政又唱九庙之制复奉翼祖已迁之主入庙当时诏书明言自我作古可见无所经据若太祖东向之议自熙宁以来议者不知其几至陛下而始定甚盛举也此事既定遂又议僖祖宣祖祧主所归攷之于礼经计之以治平故事止合竝迁夹室如顺祖翼祖之制正缘熙宁之后推尊僖祖已久又纷然有不当使僖祖下祔子孙之説故衆议中制取唐柳冕之言创为别庙二事皆已得圣旨恭依矣岂应更有异议比闻朱熹曾入文字未蒙降出臣辈无由辨正是否忽又得旨恭依台諌之奏且从礼官第一次陈请则是止祧宣祖而祔孝宗所谓太祖东向之礼又复寝而不行臣实惶骇窃谓如此重事陛下再降旨恭依今忽以数语而改之行之四方实惑衆听臣未深辨欲望降出朱熹札子庶见得有所据依者何事果能使中外心悦而诚服则改之未晚若如今日所行则宗庙重事议已定而复摇重事反轻非所以示中外如臣浅陋何足以预议大事苟有所见不敢以畏避而不言伏惟陛下裁赦所有録黄臣未敢书读再缴李氏等依宫人请给臣近者缴奏李氏国夫人三人请给事伏准御笔可依皇太后妹嘉国夫人例特与书行仰见陛下尊奉太上皇后念三女兄之意故有上项指挥臣岂应不承威命窃惟封駮之地以出纳为职君命之出从而出之岂不顺便惟知其不可而纳之是为举职况一事之侥倖从之亦未甚害所可虑者倖门一开便以为例援例而进得之者不以为恩不得者遂以为怨此喉舌之地所以必争正恐其攀援而不已也嘉国夫人淳熙四年初支俸给一时有司失于争执开此倖门李氏三人遂援此例初失于一今有其三三人既行则后之攀援者又不知其几凡曰后族姊妹得之则兄弟之妇援之兄弟之子妇又将援之不知何时而已乎况今日国力甚屈不惟不可以望承平之时比之绍兴既不可及虽欲比之淳熙比之绍熙亦不大舛今嵗遭夀皇之大丧遣金国之信使固已不胜其费而天时如此救荒不暇朝廷倾赀以为民民之受实惠者无縁得徧饥疫可指日而俟盗贼所在而萌芽凛乎可惧之时陛下惟当躬率俭素横恩滥予损之又损犹恐不逮安可听戚里之无厌援不得当之旧例不思以义断恩如此之类侵寻不已何以善后臣是以辄忘忌讳再渎天聪伏望圣慈终赐寝罢如圣意深念从母毋宁别予之财太上皇帝以吴琚不得真俸遂赐之钱庶可全肺腑之恩而不废天下之法更取圣裁所有录黄臣未敢书读缴毛伯益转行遥刺臣仰惟陛下嗣服之初爱惜名器间有出于左右求请或竝缘赏典或引用近例或出于三宫之亲属茍戾于法有司执奏无不垂听故朝廷清明可望治效近有李革以应奉有劳由副尉而转承信郞亦不可不论正以事体至微不敢渎冒天听今忽来有上项指挥毛伯益者知其爲内侍不知有何因缘直以职事宣荣理宜优异与转遥郡刺史实骇公论夫以内侍甚衆遥郡至严有以赏典等事迁转者犹不可行指挥再三终于囘授而况全无来歴内庭趋走安得言劳便嬖使令岂应优异若此门一开凡有无厌之求陛下遽与施行而臣等又不能缴奏则遥郡不巳便图正任正任不巳廉车留务以致节钺何厌之有如此则祖宗之法度朝廷之纪纲将遂荡然何以为国自来内侍求请迁转屡经缴駮皆有一二可言葢未有如今日指挥侥滥太甚臣是以尤不得不论欲望圣断追寝上件指挥推究伯益无故侥求上罔圣聪之罪特赐黜责以惩其余庶几自此可以少戢此曹不致过有踰分之请实为幸甚所有録黄臣未敢书读缴重华宫官吏诸色人等及五年推恩转官臣仰惟陛下钦事三宫务尽孝道重华宫一行官吏等人用徳夀宫故事服劳五年例转一官资前此方以推恩为迟今幸举行故典本不当有言然臣有愚见如医官及碍止法人二项不容不论医官久饕廪禄窃取宠荣本是庸人侥倖在选夀皇违豫之久中外日伺脉状以候康复而其词不伦固已忧虑一旦弥留无不愤痛虽其罪不至如王泾之甚亦以一时多事未尝明正典刑六月二十三日奉太皇太后圣旨医官大方脉蔚仲坚郭仪李九龄疮肿科王懋陈世安口齿科俞时雍竝罢重华宫祗应此葢太皇太后明知其医药状而至仁覆露不欲加罪止从罢遣后至八月间因台官论奏郭仪李九龄蔚仲坚辈庸缪之罪其言某辈则非止此三人也寻得旨仅降三人者一官未几至十月初王良佐李九龄郭仪又以应奉太上皇帝医药有劳而转官矣其侥倖已甚皆不复论其于重华医药失职如此不至严谴已为厚幸安得一例皆与转官之赏乎其医官已经降官及罢祗应之人乞更不推恩武臣及内侍等碍止法人数目不少若尽与转行实为太滥正引干道二年之制隠下后来即次指挥致有今日施行欲乞竝照淳熙八年七月指挥回授其指挥使以下碍止法人亦乞照前项指挥依条施行其他人数猥衆宫掖事严臣不能一一究知其显然可论者如此欲望明照三省枢密院及所属曹部照应逐次指挥及臣所奏二项事理仔细开具施行庶几实有劳效者不至遗失侥滥太甚者稍得樽节其于爱惜名器之朝不为小补所有録黄臣未敢书读缴陆彦端将覃恩竝解带各转一官恩例特与阶官上转行一官臣待罪东台论奏固多皆是为陛下爱惜名器节省财用排抑侥倖以存国家之纪纲若碍止法人或转横行或转遥刺二事尤当固执一失职守来者无穷不可复为矣陆彦端事太上皇帝为随龙人衆所知以随龙之故超授官爵不为少矣若纵其无厌之求则何时而已耶比者太上皇后归谒家庙彦端于武功大夫併转遥郡两宫臣寮缴奏三次以一时人衆太上皇帝圣旨其他碍止法等人竝从所请时令与三人者转行彦端其一也是以一日随行之劳而转与二十年磨勘之官矣去年八月又以睿思殿内东门司等歴过日月并使人到阙等泛赏乞于遥郡上转行后省察见其月日皆是重叠引用缴奏三次乞令吏部契勘年月遂寝而不行今又有此请夫覃恩转官解带转官使其不碍止法则当循序而进何待特旨正以二者皆是泛赏碍止法人不可用故叠以二者冒干天听又欲于阶官上转行则是以碍止法不可用之赏而转右武大夫其为壊祖宗成法尤甚臣是以不得不论欲望圣断察其情状追寝上件指挥庶使退听且以塞后来无穷之请臣载惟陛下初政犹未及半仁恩隆寛左右近习戚里之衆干请恩倖渎紊圣听动劳特旨臣愚駮论虽荷矜从更乞奋威断择其干请太甚者有以惩戒之则朝廷益清纪纲不紊尤为幸甚所有録黄臣未敢书读缴成立带行遥刺臣窃惟国家名器之重在今日尤宜谨守引例破法之弊在今日尤宜痛革臣待罪琐闼顷者屡有駮奏不敢顾恤仰惟陛下恭垂明听从善如流近来方得小定忽准前项指挥又不容己者御前忠佐止有六资曰步军副都军头马军副都军头步军都军头马军都军头马步军副都军头马步军都军头六资之外无法可以选补其转行遥郡刺史者葢横恩也武臣转至武功大夫为止法非有军功等不许转行而况此乎歴攷太上皇帝在位六年放行忠佐转行者才二人然皆有迹可攷周兴以马军都军头转行尤在绍兴二年七月是时太上皇帝即位已三年矣至十月又以陆安为之中书后省缴奏而止绍熙三年四月又有指挥又以门下后省缴奏而止且以周兴之转行是有司失于执奏者直至绍熙四年再与而再缴至勤御笔以其久在潜邸应奉有劳特与转遥刺时方多事因遂放行盖亦三经缴奏不得巳而后行非苟然得之也今可援爲例乎况陆安在太上潜藩随龙应奉余三十年录其久劳犹艰难如此陛下卽位未久若成立引例破法六资犹未曾转满径以四资之恩超授遥刺则今之爲忠佐者又援此例而进不可遽止名器愈滥矣陆安援周兴之例止言请给而不及大礼支赐进状下戸部本部执奏而不行今成立破法所乞指挥则又全备以此知祈恩侥倖之人宛转攀援无时而已欲望圣断特赐详酌其以两资转至马步军都军头者法也则令有司照条格施行其余两资则与寝罢塞倖门而守旧法实为允当所有録黄臣未敢书读再缴成立带行遥刺臣近者缴奏随龙御前忠佐成立带行遥郡刺史奉圣旨两该随龙可特与书行天威所临即合承命然详究事体轻重宁受一夫之怨不敢废陛下纪纲宁被方命之罪不敢变有司法守也陛下明知带行遥郡刺史为侥倖又知两朝随龙忠佐人衆恐开倖门以成立两该随龙故令特与书行庶使余人退听臣略攷之太上皇帝随龙人有兵级八十八人内吴翊等十余人又在陛下随龙人数如此则未问其余名色只就成立本等人数内两该随龙已有十余人若成立带行则此十余人者必将援例而进不若杜之于初则来者自然絶望一开其端侥求日滋纵之则名器愈轻赐予益滥止之则或得或否不惟无以服其心多方营求不与不已烦渎天听陛下将自厌之臣愚欲望睿断寝罢上件指挥以塞侥倖之路况陛下即位未久如此等事但当一切止絶若初年不难于发端后省不得而缴论诚恐国家爵赏有限不足以塞此曹无穷之请为害愈甚矣所有录黄臣未敢书读缴韩侂胄转一官彭龟年除职与郡臣等今月初九日窃闻吏部侍郎彭龟年内殿奏事退而居家待罪不知其由已而又闻知合门事韩侂胄见求祠禄方有传闻谓龟年论侂胄甚切故皆不自安然而不知所论者何事也今有上项指挥则知传闻之不谬龟年以侍郎得次对与郡侂胄解合门及都承旨职事转一官内祠有以见陛下之处事不失一偏然臣等愚忠犹有当言者陛下自在嘉邸眷礼僚旧一旦龙飞不惟宠以爵秩延见访问几无虚日天下不以为私而服陛下好贤笃旧之徳不谓三数月间所谓五人者黄裳遽成长往黄由寻遭外艰沈有开陈傅良相继论罢惟龟年一人犹在从列经筵又其赋性伉直论事不回尤蒙眷奖必其懐不自已尽言无隠今又去之则陛下之旧寮无遗不惟伤伐木之义而四方谓其以尽言得罪尤害政体此臣等所以重惜也知合门事及都承旨皆武臣之高选陛下不难于侂胄之罢可谓英断然次对不过在外之职序位反下于贰卿㢘车之升留务则宠之已至况一去一留恩意不同去者遂逺不复得侍左右留者既曰内祠则召见无时终不能逺人言籍籍尚以为不平臣等欲望睿慈更加详处或留龟年于经筵则可以不失讲读之旧若其不然则命侂胄以外祠或予以外任事体适平人亦无可言者如龟年之贤陛下素知顾岂遂将终弃后日召用正自未晚然目前处事贵于得宜臣等诚恐指挥一出难于反汗故敢罄竭愚虑以俟採择所有録黄臣等未敢书读再缴韩侂胄彭龟年臣等昨缴论彭龟年韩侂胄事得旨令竝依已降指挥施行臣等何敢不承君命然二人者事既相闗须当适平龟年以真侍郎除职与郡若以为优异则侂胄之转承宣使非优异乎若谓侂胄初无过尤则龟年论事乃出于爱君之诚心不顾其身以进忠言岂为过乎臣等区区不敢更留龟年在龟年进退之义亦不可复留但直臣去国公议为之叹息恐自此无敢有为陛下出力论事者矣龟年既以决去侂胄难以独留欲望圣慈俯从臣等所奏予侂胄以外任或奉外祠以均事体以慰公议不胜幸甚再犯天威无任震惧伏惟陛下裁幸所有録黄臣等未敢书读攻媿集巻三十攻媿集攻媿集卷第三十一攻媿集巻三十一宋楼钥撰状札知温州举胡宗应贤良科状右某伏覩本州士人胡宗左朝散郎襃之孙修职郎序之子家世业儒自少颕悟诵书属文随见辄解臣干道七年为本州教授蚤已见其不凡去此十余年闻其学问日进有声上庠兹叨假守首访人物而邦人又咸言宗习应制举词业已就因见其书盖学有师承文无蹈袭博攷经传有志于斯文参验古今将期于世用且其资禀温良家居孝友表里无玷言行俱优可谓儒林之俊彦圣世之英才臣谨遵奉诏书保举堪应贤良方正能直言极谏科于贡举条制并无违碍今具本人所习词业䇿论合五十篇谨缮写成八巻目録一巻缴进谨録奏闻伏候敕旨除中书舍人举莫光朝自代状右臣伏覩迪功郎临安府盐官县尉莫光朝粹纯无玷㢘介自将种学绩文足爲后来之秀臣今举以自代举杨简刘仲光状准尚书省札子奉圣旨令侍从两省台谏各举通亮公清不植党与曽任知县人二名者右臣伏覩奉议郎知饶州乐平县事杨简学问深淳操行介洁议论坚正皆有本原爱民之政着于剧邑是臣郷人素为畏友非敢私荐公论所推朝请郎监登闻鼓院刘仲光纯粹而能刚疏通而有立曾知隆兴府奉新县甚有政声次厯福州通判又有闗决之誉此二人者实可应通亮公清不植党与之选除给事中举高似孙自代状右臣伏见文林郎绍兴府㑹稽县主簿高似孙夙有俊声能传家学词章敏赡吏道通明臣今举以自代举宗室伯洙师津状准尚书省札子奉圣旨比来宗室在朝者少可令两省台谏侍从各举有文学器识者二人以备选择者右臣伏覩朝请大夫前知处州赵伯洙少登世科退然儒雅操守坚正政事中和若蒙擢寘朝行可以素率宗盟春秋寖高伏望速加进用儒林郎新池州铜陵县丞赵师津忍贫好学厉操勤廉旧名师囦尝在江东与应孟明同为县丞一路称此二人而师津至今沈滞选调穷而益坚不改其操国家敎养之久宗室贤才日衆臣敢以此二人仰备选择除权吏部尚书举谢天钖自代状右臣伏见从事郎广南西路经略司干办公事谢天钖经明行修推重乡曲一入太学衆誉翕然省试为上三名㢘退谨饬至今尚以选调逺宦人皆有遗才之叹臣今举以自代除显谟阁直学士举冯端方自代状右臣伏覩迪功郎前隆兴府奉新县主簿冯端方学问淹该词章典丽自其少时已为故户部尚书孙觌所称晚霑世赏笔力愈高虽名士交称而尚沈选调矧又禀资谦静吏事不茍臣实不如举以自代举冯端方江畴楼昉状准尚书吏部牒奉圣旨令侍从给舍台谏各许荐举所知谓如某人学识可任清要某人材术可任剧繁某人刚正某人疏通下至将士智谋勇略或有所长亦各以名来上者右臣伏覩承直郎前楚州团练判官冯端方性行淳茂文词瑰伟眞可以掌诰代言久沈下僚衆论所惜其人已老欲望蚤赐擢用如淳熙间韩元吉刘孝韪之比从事郎江畴学问精博议论闳放居为人师顷为徽州司户参军不惟吏事公勤门有诸生授业甚衆可备学官之选从事郎监行在㸃检赡军激赏酒库所籴场门楼昉少负俊声记问该洽居有乡曲之誉文有制诰之体宜居馆阁养才之地使之涵养成就端方昉二人与臣皆同乡曲昉姓氏偶同却非宗党如蒙朝廷擢用后不如所举臣甘坐缪举之罚除吏部尚书兼翰林学士举张虙自代状右臣伏覩从政郎新两浙东路安抚司干办公事张虙操履至纯表里如一学问词采俱有过人举以代臣实允公议举俞应符李兼郑肇之充监司状准尚书省札子奉圣旨攷察见任待阙监司公共荐举者臣等仰惟国家多事急于求才而监司所系尤重臣节即当恭承明诏窃谓进退人才者朝廷之权分别是否者台谏之职臣等虽在论思献纳之列不应预闻攷察之事若公共荐举所不敢辞但以人既难知知亦不能皆合如列衔共举复恐所见不齐既不敢泛举资浅之人又不敢太拘资格并是公共商㩁不敢有私亲党合谨同状各随所知开具职位姓名及其所长闻奏谨列具如后一臣某举承议郎行司农寺丞俞应符蚤继世科尝办剧邑疏通而有守精敏而善谋朝请郎权知台州军州事李兼清白承家公廉镇物已着维蕃之绩宜为揽辔之行朝请郎权发遣全州军州事郑肇之才猷挺特论议公平使居部刺史之职必有古肤使之功右谨录奏闻伏候敕旨荐沈端叔王度札子某等窃惟国家自更化以来求贤最急得人亦多其大者固已收召进用其小者亦䝉拣拔器使然以某等耳目所接犹有遗焉伏见承直郎前监行在左藏西库沈端叔文学老成操行无玷自为诸生由舍选释褐成均多士咸所推重分教章贡振作士气人知向方其时权臣擅国方斥遂上封言事之人而端叔奉檄校试庐陵乃以封事谤木之遗命题又发策言言路之通塞系乎人材之消长议论鲠切不徇时好及在左帑委蛇筦库锱铢必谨抱负所长不事表暴至今犹困选阶端叔处之泊如也从事郎前安庆府府学敎授王度性资粹和词采藻丽驰声上庠之久遂由舍选登科屡更忧患几二十年仅有三攷学殖愈进文气不衰为安庆府教授江淮士子不逺千里而至居乡又以孝行有闻某等深攷其人俱知其事茍不以上闻当任蔽贤之责欲望朝廷擢用寘之馆学实称其选举阎一德綦奎赵积谦充边郡状准尚书吏部牒奉圣旨令侍从两省台谏各荐举边郡太守三二人姓名来上者右臣伏覩朝㪚郎监登闻鼓院阎一德出自世家屡更繁剧纂辑经史着古今政事录以为规警顷知建昌军诸司交荐得知泰州以忧不赴今任列院物誉甚美通直郎前知建宁府建阳县綦奎名门之裔官业可称建阳最号剧邑奎勤于抚字号称治办列剡政绩未䝉擢用曾叔祖故翰林学士崈礼建炎艰难之时实掌书命着兵筹机要上之奎习熟闻见使之乘障必有可观通直郎主管台州崇道观赵积谦西洛故家少年尝冠铨闱方为幕职取知当路不缘介绍遂得改秩作邑宜兴前政实权臣之党月解拖欠至多积谦方议区画补解而郡不容积谦谓一时奉命必致凿空取办慨然请祠而去人咸惜之臣今并举充边郡一德累经任使尤所当先荐黄肤卿林椅札子臣等叨尘从列仍侍经帷既不胜爱君之心无以効报国之志惟有奖提英俊振拔滞淹使其人有能致身于时则臣等可逭蔽贤之责今得二人焉窃见从事郎前临安府府学教授黄肤卿志节有称词章特出所着北鉴八巻专论本朝昔与契丹为邻后为女眞所辱究切事实虽祖宗盛时不曾一得志于北夷靖康以来动皆国家失计指陈事实略不忌讳删削繁文极便观览自乱华编诸书以来皆不及此若陛下以备乙览则必愤夷狄之世仇痛人谋之致辱臣子读之则必广求御戎之策务为彊国之谋文林郎绍兴府府学教授林椅淹贯经术博攷古今所着周礼纲目一书专论成周法度官职以类相从皆撮精要周公遗制可举而行旣非泥古以违今直可据经而从事自新莽比周名具实丧熙宁新法专以理财遂使指爲虚言实不可用惟椅之说灿然可观二人者皆负才名务爲有用之学不惟编载有体其所着论又皆明白洞达有益于世闻其书各自缴进臣等仰惟圣学高明于经于史皆所留意而二人所着书实可以上裨缉熙之万一欲望圣慈特颁睿旨降付三省看详如其实可採录乞加擢用以示襃劝攻媿集巻三十一攻媿集攻媿集卷第三十二攻媿集巻三十二宋楼钥撰状札辞免除起居郎状右臣准尚书省札子奉圣旨除起居郎者有命自天措躬无地窃以柱下之史密侍于清光螭头之班尤先于左陛必得俊髦之士以居记注之司如某者学不知方才非适用自登仕路屡㸃朝行但期平进之安敢启超迁之望忽叨新擢实出误恩已深据蒺之忧更重积薪之媿自知若此公论谓何伏望朝廷特赐敷奏收还成涣改畀真才俾退即于卿联庶少安于愚分所有恩命未敢祗受辞免兼权中书舍人状右臣准尚书省札子奉圣旨兼权中书舍人者自揣侥逾弥增震惕伏念臣技能至薄见谓顿迟学术素疎且多废忘躐迁左陛曾閲日之未深密侍清光惧记言之非称矧是縯纶之要实参造命之严非智畧该通不足以裨赞国论非辞章典丽不足以润色王猷可使凡才而预华选暂承人乏虽弗许于控辞退睥时髦顾岂容于冒进欲望朝廷特赐敷奏曲回宸命更选词臣俾专柱下之官庶惬廷中之议辞免除中书舍人状右臣准尚书省札子奉圣旨除中书舍人者有命自中抚躬失措窃以仕朝廷者以三字为要知制诰者以一日为荣前代选才必试言而后授近时摄事多满嵗以为真察之加详过于明试臣自顷承乏最为罔功词华不足以彰播告之修论议不足以效论思之益久虞幽黜敢冀亲除伏望皇帝陛下俯鉴忱衷亟收成涣俾仍记注之旧精求润色之工庶穆师言且安愚分辞免兼实録院同修撰状右臣准尚书省札子奉圣旨差兼实录院同修撰者叠拜宠光伏增震惧窃惟高宗皇帝中兴之烈信逺迈于前王必如太史公实录之书乃可传于后世当求直笔仰赞宏模如臣憃愚遭世明盛自慙薄宦幸三入于脩门虽㸃从班未一登于东观为直词掖方忝误恩共贰史官敢污清选欲望皇帝陛下俯垂睿照改畀时髦使专掌于王言庶或逃于公论辞免兼直学士院状右臣准尚书省札子奉圣旨兼直学士院者忽拜恩光俯增震灼窃惟翰苑之职儒者至荣虽曰兼官亦当遴选如臣之陋与世多违蚤玷世科麤尝为场屋之技久从吏役岂能工制诰之文独蒙睿主之深知获备词臣之下列叨居西掖已惧空餐摄直北扉尤惊误宠矧清䟆尚稽于问寝顾禁林何急于充员伏望皇帝陛下洞鉴愚衷亟收成涣诏书日简方当视草之得人英俊骈罗安用积薪之居上辞免除给事中状右臣准尚书省札子奉圣旨除臣给事中依旧兼直学士院者惕闻宠命莫措微躬窃以掌制紫垣久惭无补进官青琐尤惧非宜盖机要之愈严繄出纳之攸系自非学足以与闻国论智足以深照事机或非其人必害于政臣退量至陋深恐不堪昔惟润色之司犹虞疎阙兹任涂归之职是速颠隮矧当书诏填委之时仍兼词翰清切之地圣恩诚厚愚分难安自知断断以无他衆必龂龂而不可伏望皇帝陛下收还成涣俯鉴忱衷别择时髦俾当夕拜庶几得批敕之手不至累知人之明辞免除权吏部尚书状右臣准尚书省札子奉圣旨除权吏部尚书兼职依旧者宠光下逮惕惧靡遑窃以选部攸司是曰六官之长文昌摄事亦叨八座之称纵难求杰异之才犹当取践敭之旧臣一登仕路三入脩门年除嵗迁寖踰于始望寝惊梦愕屡蹈于危机惟兹琐闱几更月琯遇事辄发徒自积于怨仇忤旨为多方日虞于呵谴敢期睿奖亟赐襃迁径由夕拜之联擢试天官之职兼汗青于东观仍视草于北门揣愚分以何堪恐公言之不贷伏望皇帝陛下收还成涣改畀真贤俾退服于旧班庶渐伸于归志辞免陞兼实録院修撰状右臣准尚书省札子奉圣旨陞兼实录院修撰者叠被恩荣深增战灼窃以思陵在位着三纪之治功儒馆修书垂百王之宪则宜求良史以赞宏模臣才不逮中职多共贰北门视草顾五技之已穷东观滥竽曾一辞之未措矧乍躐选曹之长方将谢史笔之兼敢冒宠光进升论譔铨曹至宂尚忧绵力之弗胜髦俊满前安用庸才之备数仰祈睿鉴遴选实能庶大典之速成免公朝之虚授辞免兼侍读状右臣准尚书省札子奉圣旨兼侍读者朝拜宸纶暮叨恩命退量谫薄罙切惊惶窃以帝幄执经之臣尤高露门进读之选自非耆儒博硕古学精深虽得侍清燕之间何以赞缉熙之盛如臣至陋冒宠已多推迁才閲于七年起躐寖登于八座已不堪于共贰尙敢望于至三昨爲载笔之官犹慙于记注今进迩英之列安有于发明当观术业以旁求岂以班联而序进仰祈睿鉴俯照愚衷仪图名世之贤增光稽古之治庶容一介专意三铨乞补外札子臣辄倾丹悃上渎天听伏念臣庸陋无堪敢萌荣望比自三汚朝蹟六閲岁华太上擢之宂散之中俾居词掖陛下赐以便蕃之宠遂长铨曹侍帝幄之深严极儒生之荣遇汔无毫末仰赞高明况今福过灾生量盈器溢近遭介弟之戚复有冢妇之丧重贻亲忧尤不遑处重念臣有老母年八十有六气血寖衰喜惧交切久去乡国日夕念归伏望圣慈俯矜孤迹畀臣祠禄使息疲劳或得州郡差遣许其効力于外庶几不妨贤路少逭身灾干冒天威臣下情无任惶惧俟命之至辞免除职与郡状右臣准尚书省札子奉圣旨除职与郡者闻命云初揣躬知惧伏念臣久污近缀无补明时自怜小器之易盈况复私门之多故辄倾危悃仰叩宸聪果蒙从欲之仁俯遂闲归之志已为厚幸敢冒殊荣乃叨寓职之恩仍畀典州之寄实踰始望爰沥忱辞欲望朝廷特赐敷奏俾遂真祠之请庶安故里之居辞免除显谟阁直学士知婺州状右臣准尚书省札子奉圣旨除显谟阁直学士知婺州者恭拜丝纶若临渊谷窃以东阳望郡当选循良延阁显名以优耆徳岂容一介之贱併叨二者之荣伏念臣三入脩门十更除目经帷史观实为儒学之华翰苑铨曹寖躐从班之长属以私门多故老母念归力陈匄外之章幸动盖高之听本欲少休于疲曳敢期叠受于宠光伏望皇帝陛下俯鉴忱衷特回成命廪以祝釐之禄从其学稼之心庶使微臣得安愚分乞宫观第一状臣辄沥危衷仰干宸扆伏念臣比以便亲求外自诡治民伏䝉圣恩俯从所请文谟寓直宝婺分符一旦得之实踰分量臣因得过家上冢以遂私心誓当勉竭疲驽图报君父已择行日即戒征途偶缘臣母以犯暑来归感疾颇重始则冒风作热以脏腑下利年已八十有六平时虽幸康强而血气既衰不堪触动今既伏枕旬日其势未有向安之期访医治药曾无退候举家惶扰朝不谋夕自知稽留官期合取违慢之罪又准七月二日指挥以臣寮奏请将应未申到任帅守监司排日催促疾速起发仰惟陛下以千里重寄付之㣲臣在臣岂不愿即祗郡事上寛顾忧情迫意切不免有言偃然方命迹几似之傥不投诚陛下窃恐难逃谴责震恐忧惧无以自容臣与老母相与为命既未容扶持上道又不可单骑先行若更迁延月日深恐辅郡久无正官或致阙误重臣之罪无以自逭欲望圣慈察臣由中之言出于恳切特赐宫观差遣一次使得少遂其私庶几母子或可保全尽出天地父母之恩糜捐顶踵不足以报冒犯天威臣下情无任惶惧俟命之至第二状臣比蒙圣恩除臣显谟阁直学士知婺州者臣暂还乡曲即欲之官臣母年八十有六忽以冒暑感疾疟痢交攻屡濒危殆不免控告君父乞奉祠侍养得旨不允此犹是朝廷故事又有量展赴官日限指挥明诏之颁词旨温厚俯矜危悃洞照真情登拜三读阖门感涕臣仰衔隆天厚地之恩不敢随即再请今诏下几旬跼蹐不遑臣母虽幸向安年高易于感动其势非更寛以日月安得顿复旧观黾勉上道深虑颠隮母子相与为命又不可单骑先往深恐稽留君命使婺女久旷守臣之职臣则有罪不免复申诚祷欲望睿慈察臣之请出不获已差臣在外宫观一次使得杜门专意医药不惟保全母子之至恩亦足仰助孝治之万一干冒天威臣下情无任惶惧俟命之至第三状臣比以母病陈乞宫观伏准尚书省札子奉圣旨不允依已降指挥前去之任者拜命三次周章跼蹐无所措躬伏念臣憃愚不肖误蒙陛下拔擢便亲求外过家上冡悉荷矜从诚愿勉竭少圗报效而况臣所得州素为浙东佳郡财计粗优嵗事登熟去乡不逺使臣得奉亲之官宣布徳意岂非臣之至愿实縁臣母一病五十余日虽曾少间而年高易于感动近尝夜作呕逆次日心脾痛楚几于委顿阖门无以自存惊惴度日此去舟行三日至越遵陆七程始到婺州见今尚须扶掖方能起坐委难支吾若迫于威命勉强登途脱有不虞万死莫赎昔陈实为太丘长吏有诈称母病求假事觉收之以为欺君不忠病母不孝不忠不孝其罪莫大臣虽不孝安敢为此不免复冒斧钺之诛三以情实披诉于君父之前欲望圣慈特赐矜察除臣在外宫观一次使臣得以杜门专意医药之奉保全老母之余生臣无任祈天望圣惶惧恳祷之至辞免再差知婺州状右臣准尚书省札子奉圣旨差知婺州者自天有命无地措躬伏念臣比剖左符暂归故里属亲闱之感疾叩宸陛以陈情荷温诏之一颁控忱辞而三请因殊庭香火之奉得专心医禬之营仰戴恩私寖成药喜忽蒙柬记再畀藩宣不移东婺之辅邦俾遂南陔之孝养固当仰体趣行之旨勉圗共理之良惟母夀益高几近九龄之耄虽官程甚迩尚踰数驿之遥傥扶侍以亟驱恐疲劳之未免况臣世系本出部封至今三邑同姓之人不减四明聚族之衆向于宦路或讲宗盟亲疎之间悔吝斯起忧患不堪于累岁聪明尤减于前时敢以妄庸冒此烦剧欲望皇帝陛下收还成涣别选长才庶安衡泌之居以尽晨昏之职辞免复职状右臣准尙书省札子奉圣旨复元职名依旧宫观者臣逖闻成命深震危衷伏念臣生遇昌期仕叨从列顷以便私而请外旋因奉母以求闲处此累年安如一日闭门自屏尙遭白简之弹踳地靡遑敢冀靑毡之旧忽颁纶于北阙复寓职于西清拜宠若惊祝釐如故不圗简记逺及微踪揣愚分以非宜恐人言之可畏伏望皇帝陛下俯矜贱悃亟寝误恩庶安敝里之居免玷甘泉之列辞免与郡状右臣准尚书省札子奉圣旨与郡者臣恭闻明命莫措微躬伏念臣少习一经本因觅举仕踰三纪非敢为高论思无补于清朝更迭遂求于辅郡为亲而归故里九易嵗华复职而畀外祠一由上赐与郡有旨阖门皆惊久伏丘樊岂不愿承于任使傥无疾病犹当出效于驱驰兹贡需章实有危悃母以九十四之耄日抱沈疴臣以六十七之年又婴宿疢顾二人相与为命无一日不曾用医汤药扶持茍延暮景里闾劳苦具见真情心志已凋豫切不虞之惧头颅如许宁堪共理之良伏望圣慈俯怜旧物许令终养以全乌鸟之私仍俾祝釐少安麋鹿之性乞致仕状右臣么微之迹遭际圣时叨缀从班曾无补报忧患余生自贻严谴杜门省愆衰瘁日甚重念臣生于绍兴七年今年及七十揆之礼经实当告老伏望睿慈许臣致仕干冒天威臣下情无任祈天请命激切屏营之至第二状右臣昨具奏乞致仕奉圣旨不允者引年有请愿毕余生赐旨未俞敢申再渎仰动盖高之听冀垂从欲之仁窃以致为臣者实累载之素心不得谢者乃清朝之异数茍非宿望厥有彞章如臣者少既无奇今将安用不堪荷橐赋彭泽之归来但切杜门类介推之偕隐子欲养而亲已矣老将知而耄及之而况拜不能兴扶而后起退量病体何必待年揆以礼经适当纳禄弗容自黙非敢为高伏望圣慈俯矜愚悃俾安畎亩遂终齿于幸民许挂衣冠庶获全于晚节辞免复职状右臣准尚书省札子奉圣㫖与复元职者臣忽闻牵复倍切惊惶伏念臣久遂退闲晚更忧患不知自谨宜得大呵曲荷隆寛止从薄责既坐糜于祠禄复进冒于侯封增衍圭腴方申谢牍敢图睿眷尚及孤踪未容挂神武之冠仍为洗丹书之籍宠还故职以贲余生感上意之至优恐舆言之弗贷欲望皇帝陛下鉴由衷之悃悯垂尽之年追寝误恩少安愚分辞免除龙圗阁直学士致仕状右臣准尚书省札子奉圣旨除龙圗阁直学士依所乞致仕者闻命自天措躬无地窃以引年载请方拜俞音进律过优几成误宠重念臣仕参法从归即隠居多病蚤衰久有挂衣冠之志为贫急禄尚存恋栈豆之私不因及七十之期安敢为再三之渎幸兹得谢何望叨荣矧惟汉阁之班莫重河圗之直当以处赴功之彦岂应畀纳禄之人伏望圣慈收还涣渥念臣素知止足俾臣粗保始终惟旧贯之是仍庶余生之无媿臣除已遵奉圣旨致仕外所有龙圗阁直学士恩命臣未敢祗受辞免召赴行在状右臣准尚书省札子奉圣旨召赴行在者臣闻命震惊罔知所措伏念臣本无可用老而益衰既已引年方兹待尽忽蒙颁命不知所为况号召之一新以人才而为急有如臣者将焉用之输忠竭诚则已忘旧学陈力就列则又为废人伏望朝廷特赐敷奏非敢饰辞以控免悉自衷诚而吐陈冀别用于真贤庶少安于愚分再辞免召命状右臣准尚书省札子楼钥召赴行在即具奏辞免恩命奉圣旨不允令所在州军以礼津遣疾速赴行在又蒙赐臣诏书一道者召命鼎来亟伸控免诏音俯及未赐允俞敢陈再渎之私上动九重之听伏念臣投闲已久告老方新忧患薰心积有负薪之疾权豪侧目尤深据蒺之危不赖至仁岂存孤迹忽闻上圣雷霆之断复见中天日月之明四方相贺以同声万物亦为之吐气虽曰杜门而待尽宁当俟驾而后行实以蒲柳蚤凋桑榆暮迫病纒双足时歴半年弱质既衰曾鍼砭之弗及余灾未殄致医禬之无功已分终穷岂萌他望仰蒙简记首预旁招已挂衣冠敢效从班之专逹肆颁纶綍更加礼遣之优恩洊沥丹心仰干洪造伏望皇帝陛下恕其方命察此由衷畧反汗之小嫌遂乞骸之素志或寛嵗月俾息田庐傥拜起之粗堪岂奔趋之敢后辞免落致仕除翰林学士状右臣近具奏再辞免召命未准囘降间又准尙书省札子奉圣旨楼钥落致仕除翰林学士日下前来供职者臣控辞未允闻命尤惊伏念臣性资颛蒙学殖荒浅仰逢休运屡㸃周行本无藻绘之工每叨文字之选知南宫之名表有媿锦窠代西掖之王言久尘薇省摄承翰苑亲预禅书兼内外播告之修当书诏塡委之际疚心自勉血指知惭伏自一去阙庭巳周岁纪饱更忧患嗟视荫之几何絶望功名幸引年之得遂矧婴沈痼期保余龄逮兹更化之初狎奉趣归之旨循墙固请出綍又新弹虎门已挂之冠殊乖素志正鳌禁久虚之席尤惧非才伏望皇帝陛下俯察忱衷别求髦俊俾司是职大放厥辞庶徳音昭示于万方虽武夫亦为之三叹获茍安于故里免有玷于隆知再辞免状右臣蒙恩落致仕除翰林学士继具奏辞免状准诏书不允者屡辞召节已干方命之诛叠逊诏纶又冒执愚之惧自量其分不已于言窃以起废江湖岂非臣子之大愿充员翰墨尤号儒生之至荣而臣昔者摄空实由西省今焉被命乃自外方身已纳禄而复齿垂绅之间仰上恩之特异年过从心而使当视草之职真近此之所无臣自知其弗堪人必以为不可进退之际跼蹐靡遑欲望皇帝陛下念及衰残许其引避或不容于固请姑别处于闲曹虽懐知止之惭犹有可勉之理谢宣召入院状右臣伏蒙圣慈除臣翰林学士仍依故事本院待诏李舜臣至臣所居宣入院充学士者逺颁除命贲临东海之濵甫觐威颜径上北扉之直重勤主眷申遣王人荷新渥以无堪抚旧游而自失伏念臣学徒泥古仕本代耕素甘州县之劳敢冀朝廷之选而乃屡参鹓序寖上螭坳紫薇久典于训辞青琐进司于封駮天官掌选兼侍金华之严史观缀文久摄玉堂之邃投闲置散已分终焉告老休官遂将已矣宁知末路复被优恩不容卧家趣使赴阙对迩英之合曲轸渊衷登螭文之堂殆成陈迹自叹形容之尽变况闻榱栋之洊更已试罔功既衰焉用兹盖伏遇皇帝陛下才无终弃仁不遐遗解琴瑟以更张聿修治具出丝纶而弥大下取故臣钦佩隆知颇惊羣听臣敢不勉寻末学增葺寡闻彊为骫骳之词少答便蕃之宠辞免除吏部尚书兼翰林学士兼侍读状右臣准尚书省札子奉圣旨除吏部尚书兼翰林学士兼侍读者叠拜恩光弥深震恐伏念臣顷者摄承文部兼直禁林进读露门无匪高华之选退耕绵上不堪忧患之罹冀垂车以示子孙辱赐骸而归田里敢圗出綍复使弹冠况在七旬之余悉纡三组之重不惟共贰俱俾为真有如朽钝之踪曷称便蕃之宠欲望皇帝陛下别圗衆俊无备一夫念齿髪之早衰察精神之不及姑仍旧贯尚竭庸材再辞免状右臣蒙恩除吏部尚书兼翰林学士兼侍读继具奏辞免伏准诏书不允者词禁再登甫祗官次恩光三钖益震愚衷贡逊牍以未俞望宸居而力请伏念臣才本无用病因易衰休官方幸于杜门承诏忽惊于赴阙寻銮坡之旧已惧不堪居从槖之先尤为非据况二选并称于剧部而九重密侍于迩英仍兼视草之司深切负芒之惧欲望皇帝陛下俯矜诚悃曲轸頽龄既知断断以无他安得多多而益办许容避宠庶免妨贤辞免兼修国史实录院修撰状右臣准尚书省札子奉圣旨兼修国史兼实录院修撰者臣再入脩门屡膺宠渥周章亟拜跼蹐靡宁伏念臣顷簉从班尝共衆职既典铨于选部仍视草于禁林兹皆遂于为真又已参于进读更颁恩旨俾预史官比縁叠组之烦疲于奔命乃若汗青之重无所措词至今媿之况复老矣三者已难于胜任一身安得以贪荣欲望皇帝陛下悯其已过于七旬察其难兼于数器以国典为甚鉅择英才而别求庶使微踪粗殚驽力攻媿集巻三十二攻媿集攻媿集卷第三十三攻媿集巻三十三宋楼钥撰状札乞归田里札子臣辄倾诚悃仰干天听伏念臣危孤之踪自庆元改元补外因遂投闲十有三年而尚遭排拫不已屡欲陈乞致仕以年既未及恐涉矫激继遭内难即吉之日甫及七十引经至再始遂挂冠臣自去国即为终焉之计人所共知去冬仰蒙圣恩更化之始首赐收召是时非敢俟驾而行实以方苦足疾控辞不获除目下及于里门郡守又从而津遣扶病赴阙再瞻淸光洊蒙亲擢加以兼职又且俾典贡举非不愿勉竭衰悴少伸报效重念臣年巳七十有二精力益耗铨曹有簿书之烦翰苑有文字之穴经筵史馆皆非所堪近以中暑招医不敢谒告步趋拜跪强勉不前不求退休必至顚踣久妨贤路且玷明时伏望圣慈俯矜孤迹再许纳禄归老田闾实戴天地之恩敢忘君父之赐辞免签书枢密院事札子臣伏蒙圣慈除臣端明殿学士签书枢密院事兼太子宾客特降中使宣押臣赴院治事者惕闻涣渥俯震危衷伏念臣三际圣君四污朝蹟仕甘平进惟义命之是安心实靡他以朴忠而自立顷尝去国本为奉亲置散投闲久作山林之计匿瑕含垢率由天地之仁虽屡遭摧剥之余终不至排拫之甚幸逢更化首辱召还既叨长于六官且悉归于衆职亶为过分何敢侥求况已越于从心比再祈于纳禄不圗睿眷擢簉枢臣典选固难尚能自勉本兵尤重安得冒居宠加秘殿之名兼预储寮之列误恩下逮羣听皆惊殊非衰迹之所堪抑亦多言之可畏伏望皇帝陛下收回成命改畀英髦俾仍献纳之班驯遂退休之志傥获免妨贤之诮庶不累知人之明辞免赐衣带鞍马札子臣蒙恩除签书枢密院事兼太子宾客又蒙赐臣对衣金带鱼袋鞍马窃以出珍服于尚方钖名驹于内廏臣庀职之始拜赐已隆岂应旬浃之间复冒恩荣之辱礼诚过厚心则靡遑伏望皇帝陛下察臣侥倖既多负乗有腼使之安分抑免伤㢘特降指挥追还所赐辞免同知枢密院事札子臣准尚书省札子奉圣旨除臣同知枢密院事依旧兼太子宾客特降中使宣押臣赴院治事者误恩狎至抚已增惭伏念臣顷备论思久投闲散荷皇明之收召加宠渥以便蕃俾参枢筦之班仍预储扄之客已为过幸每惧弗堪曾煖席之未遑俄歴阶而使进本兵至重宁容滥吹之人偃伯云初兹岂养疴之地尚蔑一毫之效遂叨二府之真念朝行之髦士甚多况天下之逸民未举不应迩列乃以序迁欲望皇帝陛下俯鉴由衷母嫌反汗遴选英才而圗任姑令旧着之少安亟赐俞音免贻羣议辞免参知政事札子臣准尚书省札子奉圣旨除臣参知政事特降中使宣押臣赴都堂治事者承命下临抚躬增惕窃以中书之本万化固资参预之良近弼之有贰臣足称倚毗之重敢言推择误及凡庸伏念臣洊㸃从班叨尘宥府才再周于月琯已叠被于恩纶玩愒自慙于事功而何补衰疲既甚况疾病之复侵方将俟使介之旋便请挂衣冠而退忽惊宠渥俾预政机载攷旧章间有三人之同列若稽近比未闻两地之赘员伏望皇帝陛下俯察由衷曲怜过分收还成涣愿亟赐于俞音茂柬英才以共扶于兴运贺东宫上御书居仁牌札子恭审宠钖宸章聿新户册前星少海益严壮丽之规安宅广居深寓藏修之意震亨协吉日进无疆叨预下寮欣闻盛事容即陪于贺旅敢先贡于忱衷伏望令慈俯垂鉴察乞归田里札子臣辄伸衷悃仰干天听臣闻七十而致仕礼之经也一介孤逺素安平进遭际累朝三入周行寖尘法从年未六十即遂投闲屡思纳禄正恐或以为矫母丧既终适当七十再疏得请自谓平生志愿不啻足矣敢圗圣慈更化之日首赐收召力疾趋朝一见天颜尽畀旧物旋由枢筦进贰政机皆非梦寐之所敢及玩愒嵗月毫髪无补日负忧惧重念臣今已七十有四当戒得之时而况筋力日衰每虞僵仆素有足疾曾爲废人近者益不堪奔走之劳非不恋慕圣徳愿效尺寸陈力就列不能者止欲望睿慈矜怜衰悴许臣仍旧致仕归伏田里以尽余生不胜万幸第二札上章有请愿致爲臣颁诏甚温未容得谢敢洊陈夫愚悃用仰冒于宸聪伏念臣少已无称老将安用仰被圣神之眷擢登枢近之班然而虽号参知了无裨补弥缝辅赞何所建明拜跪进趋率皆强勉十目所视一心靡宁久矣妨贤自知不可衰而戒得衆必有言矧同召之三人今止存于只影汗颜在列归梦先形漏尽钟鸣夜行当巳日暮途逺逆施谓何欲望睿慈俯回渊听放归田里俾遂毕于余生再挂衣冠庶可全于晚节第三札臣叠具札子陈乞致仕伏奉诏书不允不得再有陈请洊颁涣渥未许告归三贡需章终期得请敢冒盖高之听仰干方命之诛伏念臣猥以迂儒叨尘近缀上恩至厚加宠数之便蕃同列咸和务寅恭之相勉非縁他故借以自陈惟是年实寖高夙若负薪之疾位为甚过了无横草之功冠已挂而复弹车既垂而再驾识分知足之意虽曰素明安烦恋剧之讥岂能戸晓久妨贤路奚补公家屡属藁于皂嚢终投诚于丹扆仰祈聪鉴俯察衰踪与其僵踣于朝重贻镌诮孰若曲从所请先赐保全矢辞已穷屏息以俟乞致仕札子臣敢倾危悃仰冒天聪臣闻七十而致仕古之道礼之经也臣五十九而投闲十载而遭母丧比及三年年适七十连年再请巳遂纳禄平生仕宦至此不啻足矣加以多病早衰素有足疾是岁一发数月甘爲废人国家更化之初记录簪履之旧首赐收召病不能进旣叨翰苑之除又颁趣行之命扶惫造朝本拟一拜淸光归安田里旋蒙拔擢岁中屡迁冒列政途荏苒三载顷申恳请未赐俞音因仍强颜又复许久今年遂七十有五矣旣违古义又乖初心筋力益衰旧疾发动重以手足之戚抚事伤感久在朝假不遑安处勉强参告顚踣是虞兹敢投诚君父乞骸以归非惟麤全晚节亦免久妨贤路陈力就列不能者止臣既不能不止何待伏望圣慈许臣再挂衣冠以毕首丘之愿不胜惶惧祈恳俟命之至第二札臣昨具札子陈乞致仕伏奉诏书不允上疏力陈颁纶未许念乞身而至再望得请以爲期窃以七旬而加五年在微臣而宜去一日而降四旨惊眷宠之过优旧或施于累押之余今乃用于初求之顷莫知所处益不遑安伏念臣学术素疎宦情尤薄禁路已知其踰分政途深媿于罔功况在纵心之时既从谢事之愿岂容今日犹玷迩联凡今在朝惟臣最老不以妨贤而自列殆几贪禄以忘归福过灾生重以鸰原之戚日暮途逺恍然驹隙之驰赞襄何有于建明趋拜每虞于僵仆觊息影于田庐之下敢投诚于君父之前伏望皇帝陛下俯赐矜容曲怜疲瘁恩荣素厚非无犬马恋栈之心志意已凋但有麋鹿投林之想倘得退寻于医药庶几尚保于桑榆第三札臣再贡封章陈乞休致两奉诏书不允者引经告老尚閟俞音造膝陈情敢祈恩许难避再三之渎庶蒙万一之从伏念臣屡忝登朝几成去国投闲置散自分终焉避宠辞荣不啻足矣头童齿豁固知竟死以何裨漏尽钟鸣乌可夜行而不止岂知末路重上要津同寅协恭虽粗逃于瘝旷玩嵗愒日恐徒积于悔尤久踰休致之期深有满盈之惧弟兄猥衆凋谢奚堪疾疢交侵衰頽已甚惟应纳禄或免挻灾伏望皇帝陛下洞鉴由衷俾令得谢既不敢请麾符之寄亦不能奉香火之祠挂神武之衣冠复寻故步乐清时之钟鼓尚佚余生再乞致仕札子臣比者三上封章恳求纳禄圣意眷留温诏稠叠仰体隆寛复就班缀本未敢再有陈请渎冒君父实以今年七十有五自念厚恩未报勉强奔走使其无病尚可支吾臣近者四月十七日扈驾朝献景灵宫乘骑拜跪几致颠踣翌日鞭䇿不前不免谒告复于二十七日堂中议政之次方欲夙退縁积雨阴湿不惟发动足疾适苦腹痛忽作旋晕不知人者良久此丞相以下之所亲见十目环视不可掩覆亟归私第招医用药仅得少定至今气短力乏连请朝参等假弥不遑安使当殿陛朝谒宗庙骏奔之际不测有此岂不有玷班列必致倍费保全兼臣先已挂冠又过数嵗强颜寖久自知人言不贷以为贪禄忘归一旦疎虞无所逃罪是敢投诚于陛下之前深恐不任趋拜亦不敢又劳宣押之烦辄贡囊封吁天有请伏望睿慈矜其过老察其由衷许臣依旧致仕放归田里以毕余年不胜百生之幸第二札臣兹以感疾旋晕既蒙圣恩给以朝参等假自度老而气耗难以黾勉趋走既忝参预又不容安坐养疾是以控告九重力求归老伏奉诏书未赐俞允臣仰戴恩纪俯增震惕伏念臣旧有宿疾甘为废人不自意全得至今日适有天幸又延数年及见圣君更化之初叨预明时共政之久非不知思竭愚虑仰酬异恩外若强而中实枯心欲为而力不逮日见衰羸之状乃无报效之勤立则欲僵坐多假寐徒妨贤路难免人言况复近因风湿之侵初为飡泄之疾眩晕几成于颠仆摧頽重费于扶持虽转刻以复醒亟还家而归卧仰蒙予告得遂唿医自怜蒲柳之零宜逐桑榆之暖岂容强勉更效驱驰一朝或作于周行万死难逃于大谴伏祈天鉴俯察忱衷许挂衣冠往寻丘垄庶可访寻药石收聚精神茍余喘之尚存皆再生之大赐第三札臣近以衰病陈乞致仕两奉诏书不允仍不得再有陈请臣仰感圣慈未赐严谴非敢渎盖高之造实縁有未尽之诚辄干萧斧之诛冀动凝旒之听伏念臣少无所用老则可知顷叨献纳之联甘处废闲之地属睿主当改弦之始俾微臣仍曳履之余擢寘枢庭遂进参于鬷嘏重糜廪粟曾何补于治功不惟见诮于人自知非久于世然而七旬以后三载于兹麤能力勉于步趋因谓尚堪于驱役鸟虽飞而宜下可不知还灯欲灭而复明安能长保当未及衰残而告退况今以疾病而有求倘遂伏于先庐庶少延于暮景伏望皇帝陛下俯怜疲瘁亟赐允俞用人固欲尽其才而臣才已尽使人不欲穷其力而臣力既穷辞虽已殚情则甚切遡九重而请命祈一札以赐归亲书奏谢御笔札子臣待罪政路荏苒三载累上引年之请必蒙陛下曲赐眷留本未敢洊冒天威近在堂中忽作晕眩几至颠仆谒告唿医寻即上章求致其事两拜温诏尚閟俞音情意迫切遂成三渎初七日早仰荷圣慈特遣中使传奉恩旨臣旣粗可支吾且闻居家引疾素无宣押之例惶惧承命卽时入堂巳具奏知敢图天地之隆私申贲云汉之亲札奖饰备至训以去就之宜臣实何人叨被殊渥周章震悚无以自容虽勉力就列终恐衰悴不能仰酬洪造之万一谨于中夜斋祓躬伸奏谢来日自当俯伏宸陛控叙危衷臣下情无任感天荷圣激切屏营之至伏乞睿照乞增葺锦照堂札子臣辄有微诚仰干天听臣祖赠太师齐国公臣某政和中由卿列擢守乡郡兴利除害非止一端每有奏闻随即报可其后在任首尾五年宣和初方腊猖獗邻郡啸聚相应如杭严处州皆遭攻破越及温台仅余城郭外邑亦多涂炭惟臣祖申饬备御多设方略阖境无虞就陞徽猷阁直学士告墨具在前后玺书襃美皆亲洒宸翰云章昭回海邦增耀城内一湖旧有十洲三岛最南一处适与私家相近遂于其上建锦照堂刻碑堂中以侈上赐中更兵燬巍然独存是时州治初复移为小㕔碑石暴露隆兴元二年间州郡方始再建及今五十年栋宇弗支加以连嵗暴风秋霖頽损尤甚臣自顾么微猥叨误恩置诸迩列累疏乞身未蒙俞允顾惟家世之旧不敢自黙欲望圣慈特降睿旨许容臣自备材植以时增葺倘遂归休得以周旋其间仍不许本家及官司指占安泊居止庶可永久尊奉先朝奎画之严抑使子孙表扬前人之志进东宫耕织图札子某衰迟之踪叨逾过分自尘枢筦即备储寮仰蒙令慈眷顾加渥退念略无毫髪可以补报每切惭悚某伯父故淮东安抚璹尝令于潜深念农夫蚕妇之劳苦画成耕织二图各为之诗寻蒙高宗皇帝召对曾以进呈亟加睿奖宣示后宫至今尚有副本某尝书跋其后仰惟皇太子殿下渊沖玉裕学问日益密侍宸旒恤下爱民固已习熟闻见究知世务惟是农桑为天下大本或恐田里细故未能尽见某辄不揆传写旧图亲书诗章併録跋语装为二轴伏望讲读余闲俯赐观览或可备知稼穑之艰难及蚕桑之始末寘诸几案庶几少裨聪明之万一亦以见下寮拳拳之诚乞致仕札子臣辄伸丹悃仰冒宸聪臣闻之礼经自幼学以至致仕具有节目古今用之臣生而多幸年未四十而仕遭际三朝四入周行年除嵗迁寖至通显七十挂冠不啻足矣陛下更化之初首蒙收召迫于威命扶病复来恩渥益隆遂尘枢筦进参鬷嘏亦既三年中间屡尝自列眷留再三不敢烦渎去冬自丞相而下三人求去俱不允俞臣难以继进伏念臣今年七十有六矣齿髪凋壊衰相日侵筋骸疲瘁隠痛交攻每趋朝谒悉出勉强深惧僵踣于宗庙会同之际有玷陛下保全之恩顾岂有入仕则在古制之先而休官乃在其后又复过数年矣贪冒之讥难免人言臣自知媿有腼面目伏望圣慈矜念衰残许归田里赐以余龄使全晩节不胜百生之幸第二札臣昨具札子陈乞休致放归田里伏奉诏书不允臣窃惟皇朝忠厚专以礼义㢘耻养士夫之心先正名公多有不待年而告老者先帝临御申严此制凡已七十而仕者御史必弹纠之有去七十尚二三嵗者庙堂不敢除以待次郡守是为爱养臣子不使犯礼经之戒伏自陛下改弦更张以来兴念正元朝士所余无几又多久厄于权臣用事之时虽年登耋艾亦皆以次收召徳至渥也迨至今日荏苒六年召用之人或去或亡几于略尽独臣久玷政途未容得谢诚不遑安近者台评有言人臣视爵禄为己有则昧止足之义无㢘退之行贪竞之俗成矣又曰路不妨贤则诎者可信而塞者通矣又曰凡在朝列有恳恳愿补外者当从其请此皆犁然有当于人心而臣忝在近列年已过期使其精力尚强犹可图报老而耄及将焉用之伏读诏书不胜震越正以材疏智短不足以任共政之责所以切切求退非为图山林闲燕之适也若商山之终隠当以自师如渭水之图功安能为役与其后日徒费陛下保全不若及今尚可黾勉之时使之进退合宜则不惟微臣晚暮荣幸亦足以成圣朝风化之大端示天下以止足之义第三札臣累具札子陈乞休致伏奉诏书不允不得再有陈请告老将归吁天有请蒙恩未允踳地靡遑敢干方命之诛三贡乞身之悃伏念臣屏居既久得谢复来初期一拜于天光径还乡社岂谓五经于嵗律尚玷政途屡求再挂于衣冠亦已叠勤于诏谕词穷复止福过难安念久据于要津致坐妨于贤路况复衰頽益甚遂已至踰七望八之年参预无闻何以佐咸五登三之治爰自去冬而草奏必期嗣嵗以辞荣亲奉玉音谓正资于辅佐洊颁纶命又有及于典刑仁慈优隆词旨详缛仰圣主所以逮下在微臣皆非敢当不复更引礼经逺希前哲直以血气衰瘁疾既交侵心志凋残事尤健忘行多则蹇于进步坐久则昏不知人但可投闲岂堪任责欲望陛下特垂睿鉴洞察忱衷推从欲之至仁使归安于故里巢由长往孰云尧帝之遗黄绮终辞无损汉家之盛切于得请不觉费辞再乞致仕札子臣辄沥危衷仰干天听伏念臣衰瘁至此实不堪为世用仰蒙圣恩擢寘政路首尾五年平生自知分量不敢贪荣久处于此日不遑安是以无嵗不求再挂衣冠或以疾故请至再三率蒙睿眷温诏曲留不敢频有烦渎又复中辍今年七十有六矣已无颜面尚玷迩联况自入春以来屡以病告两尝吐痢俱作再以淋涩为苦近复以暴下累日薾然弗支形体瘦瘁饮食絶少近虽勉强朝参深恐不能支吾一旦僵仆大廷万目并观徒为清朝之玷臣之获谴顾何足言伏望皇慈深察诚悃使之归伏田里以迄余生以全暮景实为孤臣之幸第二札臣近者上章乞身自知僭冒甘俟刑诛重蒙圣慈不惟未赐俞允又勤诏旨仍降四项指挥不容引退臣感激恩遇衰涕交横不免再有陈述陛下更化之初臣首蒙收召旋自西府进贰东省三数年来圣德日新治效益进凡前日水旱饥疫虫螟盗窃悉就消弭边陲宁谧年谷顺成此皆国家运祚方兴圣德光被使臣等得以充员尸素于此岂不仰恋明时而乃自求屏退况今郊祀大礼在近千载际遇又将预骏奔之列引疾匄去此岂臣子之情实以屡困疾病筋力顿衰精神戃恍不能自持正恐当圣主精意明禋之际冒居使名不足以效奔走万一顚沛于郊庙坛壝之前有污大仪则臣死不足以塞责是以不复更敢引经据古直述情素投告君父及此秋季祀事未讲之时赐以残骸俾归桑梓得为太平之遗民免玷知人之圣鉴诚为余生之幸再渎天威臣无任俯伏感涕祈恳之切第三札臣再具札子陈乞休致伏奉诏书不允不得再有陈请念臣久叨共政之地屡上乞身之章兹焉三渎于冕旒诚欲一归于巖穴危衷倾叙温诏洊颁已穷告老之辞深感留行之眷惟是臣荏苒五载侵寻八旬略无横草之功固已难居于迩列若匪负薪之疾犹能强处于周行诚以一年以来百病交作几经告假日媿空餐近虽勉赴于昕朝实亦每懐于隠痛不知者尚谓其矍铄旁观者宁免于揶揄今则骨露神痴行迟坐困髪种种以如许视茫茫而愈昏孔子老而戒得之言庄周夀则多辱之训皆所当鉴不敢重陈直述腹心仰投君父惟乞皇帝陛下察其衷曲加以哀矜及兹未至颠沛之时使得早遂归休之请首丘在望没齿难酬重冒天威臣下情无任惶惧俟命之至乞致仕札子臣辄沥危悃干冒宸听伏念臣衰薾无堪叨尘政地四年于兹屡贡乞身之章曲蒙睿眷诏旨丁宁又复中止旧嵗多病内外交攻齿髪并侵心神凋耗秋间自列正恐不任郊禋骏奔之劳既不得请日夕兢惧迨原庙太宫圜丘行礼之际陛下寅恭䖍巩神示昭格而臣筋力弗彊足膝俱惫侍祠跛倚几于僵仆臣实无以措躬旁观亦为臣危之独以熙事备成恭谢日近未敢奏陈虽幸俱免疎虞而雪深寒劲罙所弗堪拜起蹒跚有失臣子之敬况今遂年七十有七若又不能挂冠而去则寡㢘鲜耻安烦恋剧之诮必不逭于公议而臣平日知止知足难进易退之志至晚节而扫地虽百口无以自明是敢仰渎天威求致其事少休故里以毕余生伏望圣慈亟赐俞允使得纳禄以塞盈溢垂车以示子孙不胜百生之幸贴黄臣昨者斋沐修写奏札只俟恭谢礼毕榻前控陈既而展日再臣贱疾愈致发动适值同列在告勉强陪班痛楚特甚呻吟宛转几不聊生元正朝谒使客在廷皆弗获预机务丛委非可养疴病体支离岂堪任事虽欲一伏轩墀有所不能用敢殚沥寸诚仰祈保全生成之赐见今居家以俟威命伏乞睿照第二札臣近具奏陈乞致仕伏奉诏书不允者伏念臣顷自从班为亲求归继遭排拫十有三载百谪备矣不敢遽挂衣冠恐或者以为躁愤其实无所怨尤母丧既除适当谢事之时再疏而后得请自谓余龄无几平生出处遂保始终敢图睿恩起于既老擢寘近列皆出天地生成之赐职高任重忧惧日积俸优分溢满盈自畏况兼年垂八袠衰疢交侵医疗未效玩愒滋深合是数端岂复有可留之理欲望圣慈察其真情检㑹累奏亟赐一俞上以广清朝养老之懿下以全微臣首丘之愿感戴恩纪没齿圗报干犯雷霆之威席藁俟谴第三札臣近者再上封章力求纳禄伏奉诏书不允不得再有陈请臣自揆逾分不当更申黩冒真情迫切敢犯威严臣窃惟陛下更化善治百度维新比年以来大臣之进退犹未有全其终始者殆非所以示四方也皇恩如天保护臣下迩联求退率多留行固足以仰见眷注之深然如臣者本乏才术少不如人今焉及耄顾何足算力不逮心既无以佐万机之烦年当戒得又无以逃衆口之诮使其蹒跚后尘已为徒妨贤路矧复病苦相缠虽欲勉竭有所不能歴数立朝之人臣最衰老其为宜去亦莫先于臣者是以不避三渎期于得请居家屏息以俟俞音臣无任惶惧震灼之至第四札臣近具奏陈乞纳禄准尚书省札子备奉圣旨依已降诏不允不得更有陈请臣洊有危悃不容自已敢毕陈之臣窃惟仕而请老古今之通义而在汉尤以二疏为贤方父子相期俱归移病赐告广遂称笃上疏乞骸而后许之及其都门祖饯至今想见蔼蔼之盛此岂真疾笃者而宣帝不以为欺公议不以为过正以其年既笃老且欲以全其节也如臣不肖无能为役起于挂冠贰政累嵗贤路久妨一宜去年登七十有七望八十几何踰礼越法甚矣二宜去福过灾生拙恙交攻呻吟宛转殆无生意三宜去三上封章皆出由衷之言不敢遽称疾笃以欺君父又敢望圣慈推宣帝保全臣下之意使臣庶几二疏之风抑以示圣朝退人以礼之美倘得以余年归休山林以毕首丘之志天施地生恩纪无极若筋力尚可勉强犹当一拜轩陛之下以展犬马恋恋之心铭肌刻骨九殒不忘叠犯威颜臣下情无任激切恳祈之至第五札臣比者四上封章力请纳禄词殚情极窃意或可以感动宸聪仰蒙圣慈亲御翰墨眷留至渥予告至再祗服异恩敢不退听初亦自谓幸得兼旬休养益近药饵庶可勉强自振上副九重之至意而空餐已久福过灾生终岁疾病入春反深医者伎穷假限将满衰悴痛楚愈难支吾屡渎君父实非得巳伏望俯矜垂老使致其事归伏田里消弭悔咎少延残喘不胜百生之幸第六札臣辄沥危悃洊渎宸聪臣老朽抱疴五上乞身之请三蒙予告之恩专意医药又复许时拙恙曾无差减昼夜呻楚左右所不忍闻垂絶之命去死一髪伏念臣入仕以来服膺怠事之戒奔走外郡凡公家参集之会未尝托病苟且况冒居迩联首尾六载日谨昕谒退而赞贰政机应酬庶务延接宾客或逼昏晚虽曰徒劳然竭其区区之愚毎欲粗伸报效犹以不称为惧今则筋力已愆病又困之恭谢之后元日朝贺使者在廷皆阻于就列盖两月余不获进瞻威颜岂有高爵重禄养此衰残之人上辜任使下妨贤路懐安尸廪负罪愈深虽圣眷之优加实公言之可畏内自揣度如临渊谷假限既满不容勉强揆以汉法三月当免稽诸着令止许百日是敢申布忱衷控投君父伏望睿慈察其迫切曲赐矜怜俾得再挂衣冠早归田里消弭悔咎苟存喘息以见松楸实戴天地生成之徳矢辞已穷臣无任战栗俟命之至第七札臣情实迫切不避斧钺之威言出由衷仰干天地之造期于得请遂忘屡渎伏念臣忝尘迩列于今五年自揣疎庸嵗嵗求去奏疏彻闻无虑数十圣度容纳非直寛其谴呵而又亲洒宸藻过形奖饰区区所陈竟閟俞音使臣筋力未愆尚可勉强固当殚竭驽蹇以答隆恩公论私计犹弗暇䘏而今者一病累旬略无退证医疗备至不容措手惟有决意乞身归休田里既释重负稍免忧惧庶几消弭灾咎假息余龄倘得毕志丘壑则君父生死肉骨之赐沦肌浃髓虽九殒不足以论报矣干冒宸严臣无任战粟贴黄臣以病体衰羸天气尚暄若俟假满有请必致重劳处分故敢不俟半月之限竭其恳悃欲乞圣慈免再给假赐臣骸骨及今得归尚可生还故里不然则必至毙踣于此情实可矜伏乞睿照乞御书锦照二字札子臣昨者陈乞自备材植修葺先祖赠太师楚国公臣某守明州日所建锦照堂永逺严奉徽宗皇帝御笔碑石已蒙圣慈依臣所奏臣今者乞身得归辄沥愚诚欲望特洒宸翰赐臣锦照二字庶几奎画昭回庸侈祖孙被遇累朝眷宠之厚以为敝里私家无穷之光不胜荣幸乞东宫书懐绶二字札子某昨者陈乞自备材植修葺先祖赠太师楚国公某守明州日所建锦照堂永逺严奉徽宗皇帝御笔碑石已蒙圣旨依某所奏某乞身得归欲于堂侧立懐绶扁榜是敢仰干令慈望赐某二大字以为子孙不朽之传不胜幸愿攻媿集卷三十三攻媿集攻媿集卷第三十四攻媿集巻三十四宋楼钥撰外制吏部尚书赵汝愚兼侍读敕朕退朝之余务学为急开迩英之阁肆求经史之遗言对无逸之图慨念祖宗之美意正有资于劝诵顾何惮于増员具官某秀出天支蚤收儒效擅开平之誉久宣出藩入从之劳条晁董之言尤见忧国爱君之意谨铨衡于选部实领袖于禁途朕惟歴代编年之详萃于通鑑之纪三朝致治之要列于宝训之书尔其因事进规尽忠无隐矧是宗盟之彦首陪经幄之游尚服异恩以称公选寄资武功大夫干办御药院陆彦端转归吏部除带御器械依旧干办太一宫敕具官某尔给事宫省谨而寡过肆还寓秩列之铨选属鞬九陛仍护行宫往哉惟钦毋替于旧武经郎赵不淹换太子右监门率府率敕具官某国家宗支视古为盛然以属近行尊得奉朝请者亦鲜矣尔修饬有素宗老荐其详雅授以正率日陪近班尙勉之哉以永终誉许从善循修职郞敇具官某尔以假吏往从使节兹登仕籍始得论赏虽曰踰时亦不失劳矣从政郞邵武军司理张令照降两资放罢敇具官某治狱之职惟公则平尔曲奉上官纵吏爲伪以陷人于深文台评来上罚其可逭再镌厥阶归务循省修武郎前监绍兴府东城酒库马镒降两官敇具官某尔职槯酤惊扰田里宪台按治嚚讼自解削秩免官以正名分朝㪚夫夫知邵武军赵师造降两官敕具官某政平讼理郡太守之先务也尔按吏不审乃讽胁理官伪为文记以傅致其罪彼罪虽得尔其可佚罚乎褫秩二等以戒锻鍊之吏从政郎贺正使书状官俞南仲循两资敕具官某朝廷选修聘之使而使之自选其属尔以庠校之彦为之少从礼成而归赏可后乎何谦韦益竝循修职郎敕具官某集故事以成书儒馆之职也尔隶西省亦预有劳既登仕版仍进一阶朝㪚郎温州通判傅颐降一官放罢敕具官某榷货之禁至为严密治中别驾实专掌之尔职在是而不能戢吏卒之冒法岂惟闗防之弗严抑见威令之无素削秩免官以惩不恪福州观察使王抃父康赠武功大夫成州团练使敕朕肇禋南郊祇见上帝爰推霈泽以及万方仕登朝列皆得以及其亲具官某故父具官某有子以㢘车告归尔亦预此䘏典尚其有知钦承休命寄资右武大夫遥郡防御使皇子嘉王府都监韩世荣转归吏部在京宫观敇官跻横列使领遥防是为右选之华用示内班之宠具官某进谨赤墀之奉退祗朱邸之劳歴年寖多以疾来谂俾隶名于铨部仍赋禄于真祠尚服涣恩以保终吉承节郎潘时美嫡母孔氏年九十一嵗封孺人敕具官某嫡母孔氏比肆郊霈推老老之恩尔年登九龄子为命士予之汤沐以为晩嵗之华通奉大夫显谟阁待制陈岘系韦潜心举主降一官敕贤引其类固难保于终身称匪其人亦何逃于定制具官某早登膴仕屡荐小官逮歴嵗之既深有字民之无状按章不审虽多刻吏之文具狱既成莫掩贪夫之迹攷寻举将乃属从臣以尝遇于霈恩姑稍镌于命秩尚为寛典毋有遐心嘉王府讲尚书彻章官属各转一官承议郎中书舍人兼翊善黄裳敕朕有元子教之以义方尔以名儒导之以经术既阐百篇之奥可稽一秩之襃具官某造理精深处心夷旷出廷臣之右能介而通从吾儿之游最专且久博文约礼欲着乎心攷古验今如指诸掌因乃天资之美加之学力之优兹焉进官姑以示宠惟帝王之胄非务为章句之徒发经史之微尚益明事物之要既上紫垣之直仍先朱邸之僚进有赖于谕思退尤资于讲习其祗朕命式究尔心承议郎着作郎兼赞读黄艾朝奉郎军器少监兼直讲陈士楚敇具官某朕以元子天资之良遴选宾友以辅导之惟尔艾尔士楚俱以儒英从吾儿游典谟训诰誓命之文讲贯既久以至终篇旌尔贤劳何爱一秩其益暨乃僚秉乃心相与发明经史之要日计不足而嵗有余厥惟休哉知扬州钱之望复直宝文阁敕具官某朕肇禋南郊爰肆霈泽士有一眚咸复厥初矧吾帅臣起临边阃日着声绩如尔之望者顾可后乎尔守襄阳烦言洊至稍镌寓职于今三年因予泰畤之恩归汝宝奎之直其祗宠沃益懋尔功成都府路第二将高师颜制置使司奏举知黔州敕具官某蜀道万里士有负文武之才者朕何自而知之尔起将家歴戎职制使谓尔通练老成连帅又称其沈毅通敏朕以二臣之言试尔以黔中之守尔能不负所举则知所以报国矣泉州同安县灵䕶庙神封威惠侯敕具某神朕之爱民至矣吏治于明神职于幽苟利吾民虽逺必录以尔神庙食海峤久着灵迹却蛮蜑而张官军招海贾而销疠疫有司覈实具以上闻钖尔嘉名歆予茂渥承直郎坑冶司检踏官蒋盖降一资放罢敕具官某国家置使江左以总诸道之货泉设属支郡以究山泽之遗利尔其属也冶工争攘至相戕杀尔实启之劾章旣闻其上一秩免所居官吏之不䖍庶乎知警修职郞临安府昌化县主簿赵善视降一等放罢敕具官某尔筮仕之初密在畿邑是何么䯢敢尔披猖镌秩免归尚爲轻典尔则自取将谁咎哉入内内侍省都知邓从训该奉上高宗皇帝徽号册宝转协忠大夫依前奉国军承宣使敕朕推尊烈祖务极隆名宝册之严式资办护均行赏典尔则先之具官某服在禁庭恪共衆职横班秩峻旣兼留务之华高庙礼成实任贤劳之首爰加命秩用答尔勤倪思等系常良孙举主各降一官礼部侍郎倪思敕人未易知其来已久士不自爱乃至于斯既骇予闻致贻伊戚具官某夙推清望遍歴华途比因缮监之迁爰谨属寮之荐家既传于清裁人亦谓其端良俄隐慝之遽彰何贪心之已甚攷寻举将乃属从臣以其未脱于七阶俾尔姑镌于一秩勿以惩羮之故而忘推毂之公中㪚大夫知通州章沖敕具官某人之难知旧矣尔为南兰陵以户曹为贤而举之閲嵗既久乃以贿闻申举将之罚不可废也其上一秩毋忘省循隆兴府佳山孚应庙神封惠济侯敇具某神国家爱重爵赏非有功不侯人神一也以尔神生而不求闻达以忠孝而化人没而能着灵响有功利以及物手植之槐犹在舟行之祷必答予之好爵其尚钦承朝请郎致仕刘础降一官敕具官某朕视岭海犹畿甸也尔守苍梧而部使者谓尔加赋于民且曰遂祠请而未拜闻劾章而径行虽已挂冠岂容幸免姑镌一秩以示薄惩从政郎钱逖降两资候服阕日与逺小监当敕具官某细民以煮海为业私贩冒禁或未能免尔仕至邑令又方执丧使者亷按谓尔为逋逃之渊薮何耶削去二阶姑令终制朝祥暮贬其尚何辞寄资训武郎嘉王府都监朱思正转归吏部在京宫观敕具官某服役内廷兼官王邸克勤所职以疾丐闲禄以内祠秩之吏选尚钦朕命以善尔躬成镛知黔州敇具官某尔奋由武科屡更事任黔中虽逺委寄不轻外控夷蛮地当一面命尔作守凡牧民固圉之事尚勉之哉寄资武义大夫果州团练使重华宫祗候董友闻转归吏部敕具官某尔职联中禁使领遥团共事累年以疾求退俾乃旧列往赴右铨益务检身以俟收用秉义郎合门看班祗候韦琳报班差错降一官敕具官某朝仪尚肃宾赞尤严进退降登视以为节抗声失度时汝之辜爰削一阶以惩不恪郭棣知泸州敕掌殿巖之武卫夙着勤劳分边阃之顾忧兹烦镇抚睠予世将听我训词具官某禀资沈雄驭下严整出临淮海尝当一面之权入总貔貅久护千庐之密比归故里既厯累年惟时泸川控彼蜀道靡有蛮夷之外侮何期蟊贼之内讧狂卒称兵衆无与者仇人假手天实诛之顾平时谋帅之甚艰岂今日择才之可后畴堪予选佥曰汝谐尔其设方略以靖惊疑示寛大以安反侧凶徒既殄无问胁从义士实多当行第赏绥爰有衆遂令境内之清坐折遐冲益致王灵之畅伫闻嘉绩别议优恩文州灵惠丰安侯加封嘉应敇具某神朕成民而致力于神阴平去都城万里苟有利于民亦不汝遗也增以嘉名用答灵贶尚其歆奉以惠逺氓文林郞保宁军节度推官赵善谦降一资放罢敕具官某尔以宗子居大郡幕府不能自洁其身乃与胥徒共爲姦利偿券焚歴欲葢弥彰镌黜示惩尙服寛典文林郞宁国府司理盛将之降一资敕具官某狱事至重岂容小差尔职其间乃尔失当谅其非故姑示薄惩承信郎石璇父荣年九十五保义郎致仕敕具官某父某比肆郊霈推老老之恩尔年登九龄子为命士授之武爵以为晩嵗之华兴化军莆田县顺济庙灵惠昭应崇福善利夫人封灵惠妃敕明神之祠率加以爵妇人之爵莫及于妃倘非灵响之着闻岂得恩荣之特异具某神壸彝素饬庙食愈彰居白湖而镇鲸海之滨服朱衣而护鸡林之使舟车所至香火日严告赐便蕃既极小君之宠祷祈昭答遂超侯国之封仍灵惠之旧称示襃崇之新渥其祗朕命益利吾民朝请郎张抑系舒光举主降两官敕具官某人之难知旧矣尔持江东使者节以池阳郡博士为贤而举之閲嵗已久乃以贿闻比申举将之罚惟尔在哀疚而未及既除丧矣其上二秩毋忘省循遥郡刺史知和州某依旧武功大夫祁州团练使敕具官某将门出将其説古矣绍兴以来名将之后人才不乏鲜有以将略世其家者尔起自西陲属鞬九陛顷由选择出守山阳虽边尘不惊智勇无以自见而首尾五载固圉有劳徙之大邦陞以遥圑之秩朕之知汝深矣勉趋功名毋忝尔祖寄资训武郎韩果转归吏部在京宫观敕具官某服役禁庭屡更嵗籥恪勤厥职式闵其劳禄以内祠秩之吏选尚钦朕命以善尔躬文林郎监泰州盐仓周大老降两资放罢敕具官某盐筴之盛莫如海陵积弊之深亦非一日今帑中之藏至失十万白发吏姦汝之职也详究始末失职已多而又不能自别于貣贷之嫌再镌厥官归务循省朝奉郎知湖州乌程县赵彦卫为乡民诉水伤拥併死损八人降一官敕具官某尔试邑辅郡能声彻闻秋潦为灾诉者辐凑老羸蹂躏至有死伤虽非闗防所及咎将谁归其上一阶服我寛典嘉王府讲尚书彻章官属诸色祗应人各转一官资内知客修武郎谯令雍秉义郎戴勲敕具官某贤王务学讲席彻章惟此百篇之书坐閲八年之久凡预职守咸进官聨尔起于诸生班在上合祗事朱邸见谓恪恭涣恩所加勿谓故事尚勉思所以称此者哉使臣忠训郎姜文用孙昌祖忠翊郎姚思正保义郎董政中徐松成允显高珂指挥使从义郎冯泾王良讲堂使臣秉义郎蒋巨卿张克家讲堂书写文字进武校尉张桔承受所手分承信郎舒良嗣承受下主管文字忠翊郎遆兴祖客司成忠郎傅宣世前都监训武郎朱思正医官成全大夫陈世安翰林医候李之美成全郎陈翊敕具官某等王邸谈经閲嵗滋久凡曰执事咸进厥官往其钦承益务恪恭秉义郎杨忠辅换太史局丞权同知算造敕具官某周之冯相氏保章氏皆以中士为之星厯之学爲士者可不务乎尔邃于歴彻于朕听因其所长俾贰局事推步日月星辰之行以称朕钦天授时之意尔尙勉哉殿前指挥使行门长行左班杨坦刘选李端邢敞沈明黄毅杜椿吴珪蔡显右班王佐边宁李钧孙彬陈琚曹涣王浃黄义陈圭换武翼郞添差诸州驻泊兵马都监敕具官某等行在所勐士如林又择其雄毅之尤者列在人门爲予爪牙歴岁旣久亲阅挽强之技超授武爵护戒方州钖之袍带以宠尔行毋忘卫上之忠益习近民之事尚勉之哉殿前指挥使守阙行门长行左班许坦聂荣明泽孙伸右班盛俊呉佾郭钖换从义郎敕具官某尔等以拳勇选密侍宸居有年于兹矣亲阅其艺视高下而赋之爵尚勉之哉毋怠于事神骑嵌补副指挥使姜胜换秉义郎宣武嵌补指挥使徐成换从义郎天武下名副指挥使吕俊换修武郎敕具官某尔等早以武勇备予羽卫閲嵗既久而挽强之力不衰授爵有差往亲民事益务忠恪以称所蒙赵介循从事郎敕具官某尔以刀笔为册府之吏周旋四库其职清矣又以奏篇之赏叠进资级其思所以称此者哉入内内侍省都知邓从训转履正大夫依前奉国军承宣使余如故敕总禁廷之务久矣宣劳居横列之班兹焉进秩具官某持身克谨遇事惟勤出入宫闱习见累朝之故实侵寻嵗月兼提衆职之纲条爰因酒正之修更陟武阶之峻勿云近比思称优恩萧鹧巴奏孙秉义郎存德乞将磨勘转官回授母淑人耶律氏封郡夫人敕命妇之封率从于夫爵小君之号兹越于邦彝某人早嫔名将之家同慕中华之义两朝示宠名已着于鸠桑一子貤恩荣特颁于鸾诰往服朕命益宜尔家朝奉大夫钱之望奉使回程转一官敇具官某比遣使华往修邻好闻其扶疾虑有阙事见大夫非无可使恐不及期以尔志存许国才足应变辍自边阃俾将予指闻命引道礼成来归进之一秩姑以劳还俟讫外庸嗣有襃擢武翼大夫杨大节奉使回程转官敕具官某朕嵗遣使华往修邻好必选上介以辅其行尔以扈卫之臣为行人之副中途易节调护无亏惟尔之能应予之赏俾増命秩其尚钦承奉使官属文林郎陈元震从事郎谯令宪迪功郎钱廷玉忠训郎郜师孟忠翊郎黄允迪训武郎李邦安忠翊郎杨祖烈呉良弼赵进承节郎张达符溥从义郎何洵保义郎金彦达进武副尉王沖各转一官敕具官某嵗遣信使修好邻邦凡为假吏之行举有优恩之及用酬劳勚毋替忠勤武功大夫和州防御使殿副都指挥使部杲落阶官敕总千庐之卫久护戎昭颁一札之恩用申襃律具官某器资沈鸷谋略雄深饬边备于上游坐销外侮肃军容于中垒允借壮犹朕慨宿将之无多眷故家之可用繄尔昆弟爲予爪牙兹彻武阶俾专使领庸示等威之峻式昭名器之公其服恩荣尚图忠报合门祗候训武郎李彦机从义郎李删秉义郎杨应龙应奉人使到阙一十番各转一官敕具官某等信使来庭掌在上合宾赞之职不容毫釐之差祗事累年积劳可赏进之一秩益务恪恭从事郎成州天水县令韩廷圭降两资敕具官某边臣无小大皆以忠实爲先尔以逸囚受罚矣而又爲欺洊削一阶用戒来者皇叔祖士岘男太子右监门率府率不㤏转一官敕具官某国家以十阶待近属必十载而后一进其选严矣惟我宗老行尊年高爰宠其子躐等而授虽曰近比实惟异恩忠翊郞李孝纯落阶官合门宣赞舍人敇具官某尔以名将诸孙中宫兄子不患不致富贵顾所以将之者何如耳顷罣吏议亦旣累年察之盖详克自循省宾赞之职用以命汝念之哉知复玷缺之艰难则知所以保其身矣故责授安逺军节度行军司马詹仪之追复中大夫敕具官某朝廷念广西盐筴之弊因尔建议使行其言非徒无益而又害之尔既知其不可而不能自已何也解弦更张事始少定褫官置散以谢逺民而尔亦亡矣尔岂欲害民者徒以昧于不逺复之义而致此亮其本心追复旧秩能体此意尚为有知大中大夫参知政事胡晋臣提举修寿皇㑹要并礼仪使转一官敕朕寅绍丕图推尊慈极纂修帝制尤严于五载之余登奉宝储遂全此一王之法惟时近弻兼总宏模矧相礼以备成岂畴庸之可后具官某该通而知务端静而善谋顷上禁途居然有公转之望迨升宥府足以致朝廷之尊俾参预于政机益茂明于国体缉成大典允借宗工诞举缛仪更资使范以侈重华之盛以彰叠矩之传爰序进于崇阶尚勉从于逊牍増培采㑹仍衍真畬噫铺张闳休实赞我显亲之志奉行故事尚坚而致主之心往服训辞以绥宠渥从事郎赵彦适收使射中减磨勘循一资敕具官某国家选士于廷又命以射尔以宗支之秀既擢儒科能游于艺且应赏格何爱一阶以示劝奨从事郎王尧佐前任复州司理载铁钱入铜钱界算请盐钞降一资敇具官某冒利犯禁齐民则有之尔爲狱掾乃敢以身而试法稍镌命秩犹爲寛恩朝请郎尉闻诗前知永康军拖欠纲运降两官敕具官某朕崇俭示朴未尝加赋于郡邑然军饷则不容缺也永康虽小赋入有度及尔为之阙供甚矣镌去二秩以励其余而犹不夺尔合江之符以不得罪于民也其务足用勿以惩羮而取盈焉朝散大夫知明州高䕫为提刑陈倚申厉雄公事不自陈避嫌降一官与边郡敕具官某尔以选择屡典大藩四明富民之讼使能俟属邑之公行听宪台之移狱则晏然无事矣部使者谓尔不能引嫌疑有未尽镌官一等易地边方汝往哉其思有以静镇之朝散郎国子博士徐嶤上殿坠笏降一官敇具官某尔以老书生献箴于朝此意勤矣朝仪贵肃乃尔失度虽欲宥过不应但已稍镌命秩以儆廷绅寄资右武大夫遥郡圑练使符涤降两官放罢敇洒扫是职专务尽恭过愆有闻岂应从恕具官某久以勤敏祗事禁严当克谨于官箴乃自贻于罪罟命镌横列尚畀遥圑罢归铨部之班显示貂珰之戒内侍高品李元美降忠翊郎放罢敕具官某禁廷贵肃三尺尤严尔职其间而越法度削官二等尚为寛恩合门祗候潘瓒落看班敕具官某尔祗事昕朝再更嵗籥稽之故实盍正官称益务恪恭毋怠于久皇后亲嫂硕人许氏特封郡夫人敇命妇之封盖从于夫爵小君之号兹出于上恩故某官妻许氏蚤嫔将家今为后族亷车既往莫谐偕老之宜戚闬方兴实号懿亲之长属袆衣之归谒分石窌以疏封尚惟治度之循以对宠光之渥直敷文阁史弥正为高䕫奏厉雄公事落职罢宫观敕具官某尔奉祠就养宜无预于公府知笃葭莩之好而忘瓜李之嫌事发相重遂彻朕听收还延阁之直仍罢祠宫之官尚其省循予不汝弃侍御史林大中直宝文阁知宁国府敕具官某朕惟天子耳目之官与夫言语侍从之臣皆极天下选岂应轻去然进退之际君子之大致存焉朕亦欲有以全之尔以清徳雅望周旋三院有年矣忧国之忠匪躬之节论事有体义形于色台纲斯振物论洽然擢贰铨衡所冀献纳之益而抗章自列引义不回宣城大邦实慈皇初潜之地寓直宝奎以宠尔行牧御之方无俟多训勿以在外而忘告犹政成来归副我虚伫知漳州邓驲江东提刑敕具官某入而居献替之选出而任澄按之寄皆朕耳目之官也以尔端靖有守雅望甚休擢在谏垣出镇南服江左祥刑之重肆以命汝岂惟引以寖近为尔之宠抑使列城之人知朝廷垂意臬事至遣谏官以临之书不云乎好生之德洽于民心朕将庶几焉知庐州许及之大理少卿敕具官某朕承累圣仁厚之余虽㒺敢兼于庶狱而明罚敕法求惟厥中乃者播告之修孚于中外矣尔以谏省之旧知予德意而明敏详练无施不宜召自边阃用为廷尉之贰昔张释之使天下无冤民于定国为之民自以为不冤汝往哉其为朕持天下之平且以行汝学道爱人之志大理评事李珏再任敇具官某廷尉之属非明于文法不以轻授非迟以嵗月不能贯通也尔以名家子庀职既久以其自列爰俾因任尚图来效勿替厥初故太傅蒲察久安女硕人乞用父遗表恩泽封郡夫人敕命妇之封盖从于夫爵小君之号兹出于君恩某官女硕人蒲察氏生长北方来归王国谓父兄即世惟一身之仅存而恩渥自天曾累嵗而未请乃叩九阍之邃愿加列郡之称亮其忱衷矧有近比特疏予宠用慰尔心忠训郞兴州游奕军权綂领常崇转一官敇具官某朕周知中外将士之才间使来前用阅其实不以逺近爲间也尔来自西陲人物可採何爱一秩以宠尔归益习戎韬以俟有用殿前司神勇军统制训武郞刘肇步军司左统制修武郞姚旦总辖牧放倒毙数少各转一官敇具官某等岁分遣诸军牧于淛右寛闲之乡惟统御有方刍秣以时归而閲实生全者衆进之一秩以为来者之劝高夔知庐州敕具官某尔顷守合肥尝移之内郡近守四明又易以边方乃自制司复分帅阃盖以尔习熟淮甸有志事功故因以迁焉内有以固吾圉外有以宣王灵尔尚勉之哉朝奉大夫新知昌州程仲虎为亏发官钱降一官与闲慢差遣敇具官某朕崇俭示朴未尝加赋于郡邑然军饷则不容缺也广安虽小赋入有度及尔为之阙供甚矣姑镌一秩以为罢软之戒皇弟右监门卫大将军某州刺史多能多助收使父居中遗奏各转遥郡团练使敕具官某等朕亲睦九族务从优恩而十阶之进则谨守旧制未尝私也以尔父尝建节旄不及中夀遗奏之泽未请于朝俾尔昆弟俱领遥团之任朕之于尔厚矣尚惟恪恭以绥宠禄林㟽合门舍人敇具官某尔以武科首选庀职上合有年矣衔恤告归免丧入见俾还旧班益务恭恪中大夫知宁国府蒋继周磨勘转官敕拥千里之麾方着民庸之茂攷三载之绩尚伸吏课之公具官某被眷慈皇进班言路以中执法之旧为东诸侯之尊政最有闻尚有稽于襃表封章来上何屡请于归休兹以年劳应于铨法爰峻文阶之秩遂登从槖之联大异庶工往祗茂渥知广州岳霖敷文阁待制致仕敕帅阃有严方任顾忧之寄囊封何遽来腾告老之章惊尔疾之寖深抚予衷而甚戚具官某秉心端亮遇事详明少厯艰勤养成畏谨之性晩更事任率有循良之称念方虎之旧勲擢金吾之近侍一辞轩陛洊閲嵗时起分岭表之麾俄感漳滨之疾宦游南海曽无暖席之淹次对西清用示挂冠之宠尚期自厚以冀有瘳岳霖赠四官敕挂冠有请方联次对之班易箦可哀宜厚饰终之典云胡弗淑而至于斯具官某出自勲门动遵士检揽辔登车之寄夙着贤劳簪笔持槖之除实由亲擢分五羊而作牧拥驷马以启行何恙之深此生遂已念世臣之无几怆长夜之不晨忍闻垂絶之言宁爱不赀之宠躐四阶而进秩按三尺以疏恩用大尔家庶将予意知赣州赵彦操知广州敇具官某尔顷为列卿摄民曹领京邑以才谞称今二十年矣屡试剧郡政最卓然南海巨屏实控百粤去朝廷逺委任尤重章贡壤地相接不惟通知风俗之宜南方亦久闻尔之名矣举以命尔其为朕绥编甿抚蛮蜑使岭海之间不异畿甸庶有以副朕不忘逺之意知静江府赵思集英殿修撰提举江州太平兴国宫敕具官某朕择才而用谋帅尤艰广右去朝廷逺二十五州绵地甚广尔以甘泉旧臣起家作牧而两载之间内外晏然治行可覩矣方图尔功而以疾谂丐闲甚力何耶均逸祠庭遂尔赋归之志陞华论譔示予笃旧之恩尚勉壮犹毋忘忠报攻媿集卷三十四攻媿集攻媿集卷第三十五攻媿集卷三十五宋楼钥撰外制给事中尤袤礼部尚书敕官建仪曹俾司礼乐制作之事职专宗伯当用朝廷老成之人阅一时侍从之臣极三朝髦俊之选求之公论佥曰汝谐具官某学极羣书才兼数器被眷知于慈扆参寮寀于储宫出入累年始终一节禁路论思之益有衆人之所难琐闱封駮之章至三进而未已积兹徳望处以文昌职务惟清实总夷䕫之任谋猷可告尚殚稷契之忠中书舍人黄裳给事中敕朕惟舜命龙出纳朕命而名官以纳言盖人君之命不难于出而望其能纳也琐闼之职爲朝廷喉衿古谊昭然尤当遴择具官某天资直谅学力粹深处之王邸则有讲导之益擢之词掖则推润色之工是用授尔以封駮之任非以序而迁也事有不可尔则尽言言而可从朕不吝改惟能知舜所以名官之意则能体朕所以命尔者矣太常丞章颖军器少监敕具官某尔以伦魁之彦端谅有闻进丞容台预职史笔王邸讲诵之益天官铨综之公惟时名流兼此数器俾贰戎监是曰序迁萃之象曰除戎器戒不虞此亦急务尚勉之哉吏部员外郎汪义端监察御史敕具官某朕选任台端增置谏列惟六察之分职非一人之可为泛观在廷识擢自我以尔蚤先衆俊屡试长才风仪凛然有御史之望声誉籍甚乃故臣之家俾践世家往赞而长屡更剧郡尚何学邑之拘辍自名曹庸示简僚之重其祗朕命往振台纲右正言胡瑑左司谏敕具官某朕擢卿谏省亦既再嵗端靖有守论事加详盖闻古者有争臣七人尔独贤劳念之久矣増置谏列俾正左虚之位其益究乃心暨乃僚相与补拾阙遗以辅不逮俾朕导谏之风有闻于世亦惟休哉监察御史何异右正言敕具官某台谋之选俱为甚重而职务自有不同台臣当纠官邪而谏省专裨主阙尔为六察亦既年余屡进封章凛有风采今予授以拾遗之职滋向用矣以峩豸之风尽造䣛之益则朕有聴言之美而尔亦无愧于古争臣矣大理评事王补之大理寺丞敕具官某尔家传文法久任廷评遂为同列之首贤劳着矣丞贰之职命尔迁焉罪疑惟轻繄古之训移情就法尚戒于兹宝文阁直学士程大昌龙图阁直学士提举南京鸿庆宫敕朕收揽羣才缅懐耆徳矧东宫宾友之旧洊从琳馆之游冠西清学士之班爰峻河图之直具官某才髙而能下气劲而用沖幼学壮行曽不渝于一节出籓入从实有闻于三朝退食自如着书不辍仰天观象穷羲经八卦之文画地成图洞禹贡九州之域兹继廪人之粟益髙延阁之名故国有世臣尚赖典刑之重乃心在王室毋㤀猷告之忠皇伯嗣秀王伯圭故妻秦国夫人宋氏追封两国夫人敕伯父行尊已极三公之贵夫人徳配盍疏二国之封虽不逮于生荣顾可稽于䘏典具封某起由戚闬归我宗英动惟图史之遵居有珩璜之饰少同甘苦能与家人而忘贫晚被宠光固宜君子之偕老云胡不淑弗永其年赐汤沐之大邦既屡颁于翟茀兼公侯之两社爰特畀于蜜章以伸伉俪之情以厚幽㝠之渥尚惟精爽式克钦承御史台检法官李谦太常丞主簿彭龟年司农寺丞敕具官某等尔谦笃信好学表里无玷尔龟年刚毅近仁气节有闻又皆忧深思逺有拳拳爱君之心御史选也大中之辟叔椿之留岂其私哉而引义慨然若不可一朝居者朕既不汝舍而髙爵非所以留之也容台农扈分以命汝丞哉丞哉其少安之以俟选择都官员外郎赵谧户部员外郎主管左曹敕具官某尔祖父以直道佐中兴配飨髙庙子孙苟在仕版以次拔用今位于朝惟尔一人外奏筠阳之课内为秋官之属恂恂自守尚有家风迁置左民毋懈于位赵思璱知徳庆府敕具官某海康虽逺以髙庙潜藩而增重选侯亦不轻也尔以宗支之秀资歴寖髙往抚是邦毋忽民事都大提㸃坑冶铸钱耿延年两浙转运判官敕具官某部使者分行诸道在外则钟官总货泉之重在内则畿漕任飞輓之繁皆遴选也尔长于心计敡厯已深新安之政兴仆植僵彻于予听鼓铸以佐用度又优为之计台虚位亟以命汝式遄其归以副朕为官择人之意陈扬善知光州敕具官某浮光旧为内郡今实竝邉牧民之任不轻卑也以尔尝守辅邦见称办治自去郎省家食有年兹庸授以左符往临邉徼抚民以寛处事以静其庶㡬乎古之折冲者矣知湖州赵不迹都大提㸃坑冶铸钱敕具官某尔秀出宗支以才自奋三试剧郡办治有闻惟时钟官究山泽之利兴鼓铸之饶以佐国用非心计优长风力强敏之士不足以当之辍自吴兴俾趋台治检柅吏奸导疏利源匪急匪徐惟正之供则尔之职举矣知平江府沈揆司农卿敕具官某朕临御丕图求贤如渇储闱寮寀选用无遗盖举予所知非止笃旧故之恩也尔以儒学奋身周旋清贯词藻之发追配前良肆朕纂承之初最先收召出守剧郡试之益详矣汉二千石有治理效公卿缺则选诸所表朱邑由北海入为大司农则其事也朕之待汝岂惟掌周稷之事哉往祗厥官嗣有褒陟吕大麟知常徳府敕具官某本朝衣冠之族爵位相望文献不坠未有盛于吕氏者也至于今日仕者寖寡慨然念之起尔于家以尔素守家法好学不衰宰郡有循良之称在朝谨靖共之守去国既久退然自安武陵湖右奥区外控五溪之徼思得贤牧以抚安之故举以命尔尔尚勉哉能大其家则为报国左丞相留正初除少保封赠曾祖赠太师耀卿追封英国公敕朕任贤甚专虚已以听累奏篇之赏盍膺八命之崇览逊牍之勤始进三孤之重乃循故事加贲曾门具官某生为善人世载隠徳传芳中古由王国大夫之有闻席庆华宗去清源节度之未逺惟躬行无媿于幽显故家声大启于孙曾是生名儒致位上宰闵书屡钖已登极品之官公社肇开爰胙真阳之土尚惟精爽歆此宠灵曾祖母周国夫人药氏赠周国夫人敕士有奋身而仕至元臣推恩而爵及曾祖尝迹所自必有其原岂惟奕世之贤仍多中馈之助夫或加宠妇则从之具封某以柔淑之资嫔儒素之族积功累行虽有良人之贤处顺安时宜偕君子之老比及后裔是生上台封既至于小君宠仍疏于大国不改周南之旧用配留侯之祧其祗异恩以利后嗣祖赠太师沂国公寔追封福国公敕徳虽着州乡而弗显于朝廷身不及富贵而乃施乎孙子此古人敢以自必而天报昭然不诬我有宗工恩逮显祖具官某坦坦幽人之履恂恂长者之风惟先世以来有功于国故余庆所及遂肥其家果见闻孙进登孤保屡颁霈泽贵极师垣乃更沂水之旧封仍祚闽山之乡国九京未泯百世不忘祖母楚国夫人洪氏赠商国夫人敕妇道之修相夫以顺家法之懿至孙而兴虽宠荣不及乎生前而恩渥屡加于身后具封某以幽闲之操崇节俭之风夫妇俱贤盖非一日之积室家流庆遂见百年之余赐汤沐于南荆易封圻于上洛以显漏泉之泽以慰含饴之思父赠太师衞国公铸追封魏国公敕朕惟东周大夫留氏号称世贤子国子嗟之父也俱不见用诗人惜之此丘中有麻所由作也朕之用贤则异于是具官某世有潜德生爲醇儒虽富贵不在其身而善庆乃积于后惟我硕辅秉国之钧尊显其亲贵极人臣斯教忠之效也旣胙武公之土复更毕万之封父子之贤于是俱显视东周之留爲盛矣死而不亡其尚知歆前母燕国夫人郑氏赠齐国夫人母秦国夫人刘氏赠魏国夫人敕妇爵从夫已极小君之号母贵以子洊更大国之封具封某迪徳静专处家约素相夫以礼躬孟光举案之勤教子能贤慕轲母择邻之训相予初政致位上台秩既进于三孤贵遂登于累叶表兹阃范用配祢宫改北国之旧圻卑东藩之新邑申加闵册增贲宗祧故妻魏国夫人徐氏赠秦国夫人敕朕宠任大臣跻荣孤保爵既加于祖祢恩又及其闺门具封某生有令姿居循内则知巨源之识度相待如宾勉仲卿以激卬及见其贵虽隔幽明之际仍深伉俪之情夏篆通旜显汉相元勲之重鱼轩象服开秦川大国之封九泉有知千载无憾大理卿王善之直龙图阁知平江府敕具官某呉门地大物阜隠然东南一都会也尔生长浙右固已习知其风俗又尝持节临之声闻蔼然至今未忘矧明练宪章饰以儒术再长廷尉滋向用矣抗章求外自诡治民为尔相攸无踰于此卑以羲图之直用宠尔行岂惟不减昔人昼锦之荣吏民闻之不戒以孚足以寛吾顾忧矣浙东提刑陈倚除大理卿敕具官某国家以臬事付廷尉而立制视古为祥治狱者无预于定法断刑者不使之鞫囚而卿实总之选顾不重哉尔习于宪章而持心近厚由廷评而上至于为长践敭有年矣绾建宁之符持浙东之节又皆有称焉肆畴已试还尔旧物囹圄屡空病未能也尔能尽心使刑狱号为平则庶㡬乎古矣知雅州宋南强知金州敕具官某金城外控邉陲内连巴蜀有民有兵号为价藩延燔之余正须长才以任郡寄择人于内岂曰无之临遣而行虑不及事畴咨西南之守就以迁焉以尔有志事功敏于从政其解蒙山之组往抚汉阴之民此而有闻朕将用汝木待问知湖州敕具官某儒科首选宦达相望储禁旧僚收用略尽慈皇初开南省尔则为多士之先沖人顷居东宫尔则任端尹之寄而十年以来欲仕辄已朕尝念之惟近臣为明当途之诬浮议遂定呉兴剧郡视古左冯衆所惮为举以试汝勿以多言为畏倚需最课之闻髙爵美官岂于汝吝费培大理评事敕具官某李官选属必先试以文法然对有司之问者易为工察庶狱之情者难于尽尔为廷评其以昔之所习见于详谳之际遇事加勉增益其所未至不倦以终之则为称职福建提刑辛弃疾太府卿敕具官某尔蚤以才智受知慈扆盘根错节不劳余刃中更闲退以老其才养迈往之气日趋于平晦精察之明务归于恕朕则得今日之用焉召从闽部长我外府夫气愈养则全明愈晦则光于以见之事功孰能御之哉颜师鲁知泉州敕均佚真祠遂彭泽赋归之志起临旧镇慰颍川愿借之心匪曰朕私徒得君重既去家之不逺俾便道以有行具官某学茂儒先朝推寿俊慨孔戣之去命典外藩念阳城之劳许归故里而逺甿懐其惠政贾胡服其真清攀辕莫留垂涕相踵此诚心之所感非人力之能为既彻听闻重增嘉叹方遴选惟良之守要先求已试之才追常衮之遗风当一变于闽俗用蔡襄之故事宜再领于泉麾式遄其驱以副所望新宁国府林大中知赣州敕具官某章贡居江右上流控楚粤之要民俗果悍可以义服不可以力胜也非淸德雅量练达世务者不在师帅之选尔以不羣之资爲有用之学治县如古循吏入朝爲才御史弹劾不避于权要论议率中于事机横榻之风振于一时朕旣分尔以宛陵之符念其家食易鎭兹地先声所临百吏望风抚予南邦以宽忧顾朕岂汝忘哉广东转运判官黄抡再任敕具官某朕分遣谏官御史使行诸道以亷察列郡之吏知予徳意多称其职尔以端谅之资选在谏省去国未㡬使于峤南善最有闻俾之因任既以慰斯民愿借留之意又以见朝廷不忘逺之仁母替厥初嗣有褒宠宫人王安安转郡夫人敕朕谨乃俭徳固无渔色之私选于后宫亦若审官之遴宫人某禀资婉嫕祗事静专被樛木之恩蚤预内廷之御承小星之惠躐升名郡之封其益习于壸彝庶克绥于宠数直龙图阁知赣州杨万里秘阁修撰提举隆兴府玉龙万寿宫敕具官某朝廷之于贤者用而尽其才上也用未尽才而勇退宠其归而全其髙次也上焉者朕之本心次焉者非得已也尔以清节雅道冠冕一时髙文大篇追配古作出入中外闻望日休计台丐归俾守章贡古郡卧治庶以优贤抗章自列欲留不可卑眞祠之佚升论譔之华诗不云乎虽无老成人尚有典刑朕不汝忘也袐书丞陈损之淮东提举敕具官某常平使者之任重矣淮东盐筴甲天下视他路尤重货泉所聚出入万计调度低昂在一路部使者事又重焉尔起西蜀慨然有志于当世通练闿敏遇事风生周旋清涂久摄宰掾弥纶省闼备着贤劳视其官可以知其才矣顷护使客往来淮堧归论利病如示诸掌兹因求外选而用汝勉哉思所以称任使之意起居舍人陈傅良经进寿皇圣政转一官敕具官某朕惟寿皇在御务行圣人之政二十有八年传祚菲躬惧弗克堪既巳申饬史臣谨以事繋日之书又掇其大端可以为法于万世者别为一经追俪二典真我家之盛事也尔以一代名儒晩登郎省亲擢道山付以史事奏篇来上奉之慈极从容进读冠珮俨然兹焉论赏盍先于衆命増一秩以示儒者之荣尚惟钦哉浙东提举陈𣏌本路提刑淮东提举卫泾浙东提举敕具官某等浙东部刺史萃于会稽宻迩行都视他部为重𣏌以办治之才为常平使者就卑臬事任益髙矣泾以伦魁之彦领淮甸盐筴改授簜节地益近矣其各扬乃职使刑罚无寃公私兼足以副朕选抡之意武翼郎左翼军统制韩俊供职满十年转一官敕具官某尔出自禁旅护戎泉南既厯十年内外靖谧虽功名无事以自见贤劳着矣俾循故实序进两阶益习韬钤以俟选用参知政事胡晋臣知枢密院事敕朕纂承丕绪图任旧人一日万几之繁旣久勤于裨赞三军五兵之本兹益厚于倚毗乃播纶言式彰枋用具官某气全刚大识造精微以端靖结慈皇之知以忠纯为初政之辅同心同徳人孰知房杜之功嘉谋嘉猷日惟陈尧舜之道居宜镇于雅俗动有助于沈机察其所安任以不贰矧一登于政地凡三入于枢廷谅宪度之愈明卑事权而增重噫予欲务孝宣之周宻以起治功尔其慕子房之从容用符眷意顾惟宿望奚俟多辞同知枢密院事陈骙参知政事敕赞本兵于右府方借壮猷图共政于迩聨尤资宿望我有明命告于具寮具官某学探圣源才周世务立朝謇谔素为君子之儒处事精详居有大臣之体升之常伯擢在机廷陈告后之谋猷简而甚切赞基命之宥宻静以无譁雅量镇浮不改其度正身率下敢干以私曾不俟于期年俾进陪于大政国以永赖人无异词噫谟明弼谐朕有望股肱之助任重道逺尔其推腹心之忠永孚于休以副所属吏部尚书赵汝愚同知枢宻院事敇西汉以同姓疏封不在公卿之位东平以至亲辅政厥由声望之隆惟我本朝尤厚皇族始则优加禄爵曾弗仕于外廷后虽竝用亲贤亦无踰于法从兹开宥府盖得宗英具官某派出天潢望髙国器早随寒隽首冠于儒科出任藩宣久临于蜀郡侍经帝幄选士贡闱皆故事之所无在尔身而兼备爰以枢机之寄托之肺腑之亲必有若人乃堪大任匪固私于异渥将深慰于公言噫开国以来未有今日非常之举本兵至重当展平生有用之才以增磐石之光以壮维城之势刑部郞中沈枢度支郞中敕具官某尔生长相门明习文法爲郞宪部恪守三尺司度之职凡军国之用㑹其入出以周知经费之数欲得清谨之士为之故以尔迁焉勿以郎潜为淹思所以称其职者太府寺丞沈作宾刑部郎官敕具官某郎官必由宰郡而除宪部必以明法而授行之旧矣尔出名阀通习宪章久厯廷尉之属宜在兹选向守丹丘曾不煖席而去郡之日遮道借留其必有以得此者再入脩门养资外府而后迁焉朕之用尔审矣惟尽乃心以称斯举右司员外郎应孟明左司吏部员外郎徐谊右司敕具官某等宰掾非他官比也调䕶闗决皆天下事非有才识可以为守常应变之助者畴克为之尔孟明介然有守练达民事尔谊能为可用通贯治体一以序迁一以选授朕方委政于二三大臣惟尔分任其劳使大臣得以纲纪庶务助朕求贤以起治功岂小补之哉度支员外郎王厚之直袐阁两浙路转运判官敕具官某朕惟转运之任莫重于畿内祗承慈训率用士人比年以来多称其职尔庠校诸生故家人物好古博雅风裁素髙克勤小物而知大体领使淮西声望籍甚为郎名曹侃然有守还卑道山之直兼按浙河之间飞挽以时而用不乏调度有经而民不病表率诸道尚其勉哉监都进奏院朱致民大理司直敕具官某诗云彼其之子邦之司直国家明谨用刑遂以名李官之属近复定制审阅奏当尤不可以轻授也尔以儒学自奋而宰邑丞郡循良有称入班于朝靖共尔位选以命汝往哉惟钦司农寺丞彭龟年袐书郎敕具官某朝列多士皆以贤选虽不以日月为功要必使宿其业尔丞大农属耳兹又命典中袐书朕不以为烦人亦无得而言以尔之才望有以当此也道山羣玉之府涵养天下英才异时台阁髙选于此乎取何止读未见之书而已哉中书门下省检正杨经太府卿四川总领湖北转运副使张抑太府少卿湖广总领敕具官某等国家东巡呉会宿兵楚蜀示天下以形势给饷之任必选王人居之尔经奋身西南老成详练枢属宰掾裨助为多问以蜀事了辩如响是用使尔于蜀尔抑起自故家见闻殚洽屡持使节所至可纪荆湖风土尤所谙厯是用使尔于楚宠以外府长贰之任将命以行尔二人皆儒士其有以适缓急之宜无乏兴无病民使上下百城不扰而兼足相安而有恃则朕之顾忧可寛矣新知湖州木待问改知婺州敕具官某浙河以西呉兴为辅藩浙河以东婺女为名郡视邦选侯委任惟均尔少为举首声振东南从吾春宫徧歴寮寀念投闲之旣久命起家而作牧引嫌自列易地爲宜是行也非惟不使汝远去畿甸苟尽心焉课最易闻公论自此而定则朕之眷汝人无间言矣宣教郞史弥廓系秀王孙女夫转一官敕具官某尔以师臣之子娶秀邸之孙不习贵骄能勉家学推恩尔室遂进以官往其钦承益务修进朝奉郞给事中黄裳朝散大夫权工部倚郞谢深甫磨勘转官敕严吏铨之课所以示百寮之公优法从之联犹不忘三载之攷具官某再登朝着亟上禁途朱邸横经久借讲磨之益琐闱批敕尤髙论駮之风兹以年劳应于治典爰陟文阶之等寖陞官簿之华其服恩荣尚殚猷告张允中该修玉牒循从事郎敕具官某慈皇宝牒之成一代之鉅典也尔为胥吏预有勤劳既登仕版併进二阶知秀州赵充夫改知湖州敕具官某尔守临汀政最彻闻擢之嘉兴尤号办治理财则不扰而集御吏则不恶而严民甚安之湖在近辅最剧就以卑汝近嵗皇族人才辈出尔宜在政事之科益勉所长为诸郡率朕将有以表异之太学正颜棫知常州无钖县呉猎潭州教授项安世召试竝除袐书省正字敕具官某等国家开馆阁以待天下士若必循次而进非所以示招延之广也博採公言取以数路尔棫由舍法官学省尔猎方宰壮县尔安世客授湖南一闻其贤俱命给札前此殆未有也指陈时务蔚然可称登之册府遂列英躔岂惟养有用之才抑以为多士之劝庶㡬巖穴之彦亦将乐从吾游焉戸部员外郎赵谧陞郎中敕具官某近嵗郎选日重非外庸之着不在此选非资厯之深犹置员外尔以名臣之孙更践兰省积其吏攷就正厥名官簿寖髙益思加勉苏大任太学正敕具官某眉山苏氏文献相望尔虽派别以学自奋朕览荐牍召寘学馆得天下英才而教育之何乐如此益勤教事勉继前良赵不邌知西外宗正事敕具官某国家宗支日盛散处郡国而温陵长乐犹循南西二京之旧各有司存以尔行尊而性淑奋由儒科练达政事往其主盟纠合吾族抚摩孤弱而使之得所敎奖孝秀以率其不良振振麟趾之风庶有望焉江东提举黄黼戸部郞中主管右曹敕具官某聚天下贤士列之朝行必更外庸而后收用非惟欲重郞选亦以详试人才亨途由是而之焉不轻卑也以尔驰声胶庠资敏而练世故使行江左得部刺史之体召对便朝嘉其忠荩户曹动闗民事号为剧烦往既乃心以副选擢之意焕章阁学士知襄阳府张枃徽猷阁学士知建康府敇慿熊轼于上游久资填抚之畧卑麟符于重地尤借保釐之方是为留籥之司增峻寳储之职具官某性资闿敏智识纵横乐父兄之贤源流有自登侍从之选敡厯已深遇事敢言词锋甚厉临机辄断才刃有余辍自文昌出当方面果肃清于邉徼务宣畅于王灵矧是秣陵实雄江左石城钟阜六朝之风绩犹存大纛髙牙先正之威名未逺俾居连帅益振家声想具有于成谟顾何烦于多训显谟阁待制知江陵府章森焕章阁直学士知兴元府敕荆楚奥区无若江陵之重巴蜀外蔽实赖汉川之雄我有侍臣更此名镇峻増延阁之职用宠元戎之行具官某禀气沖和受材宏达早被知于慈扆亟登任于禁途司留籥于陪都既腾善最建髙牙于南郡久殿上游眷炎刘始封之邦为元徳必争之地云屯万灶虎视三秦诵武侯出师之章谅其素志审汉将登坛之䇿勉乃壮图毋有遐心徃祗成命王蔺知江陵府敕运魁柄于西枢尝赞幄中之画开帅藩于南纪兹分阃外之权惟任旧人式孚羣听具官某器资鲠挺智识开通世传许国之忠躬负济时之略明目张胆在朝廷无事不言聚精会神故君臣不胶而固辅予初政正位本兵机谋足以折千里之冲文武足以为万邦之宪退安祠馆寖閲嵗华蜀道登天之难曲从私请荆州用武之要勉为朕行谅无俟驾之淹倚闻洗印之报噫比周家之分陜允属宗工据天堑之上游是为重镇尚体规恢之志岂惟填拊之图知兴元府宇文价知襄阳府敕唐制以山南分东西二道西则汉中为巴蜀之捍蔽东则襄阳为荆郢之北门以是俱号重镇而控扼之要于今尤切谋帅其可轻乎具官某以学奋身世有名徳寿皇眷知擢寘华近遂居文昌八座之选出镇汉中于今五年抚安军民帖帖无事襄阳易地委任惟均方时小康邉鄙不耸轻裘缓带折冲樽俎以追羊祜之遗风不亦善乎钱象祖吏部员外郎敕具官某吏部之司七而右选最为剧曹涉笔终朝犹恐不逮非夫精敏详练之士不足以察吏奸而澄弊源也尔明习吏事饰以儒雅分符持节民庸茂焉为郎未㡬衔恤而归不俟造朝亟加选用静以制动要以御详汝知之矣尚其勉哉将作监主簿李大异司农寺丞军器监主簿曾三聘太府寺丞敕具官某等大农外府分领食货之重各设之丞以赞其长非才不授也尔大异强记洽闻处事有条尔三聘笃学厉操持论不苟簿正两监退然安之竝进厥官各任以事以才自见今其时矣秦焴知严州敕具官某尔生长大家少而颖悟力学进徳誉者交口古括之政无愧循良严陵爲高宗潜藩密迩行阙选而用汝详试其才益抚吾民以称朕意吴宗旦知舒州敕具官某龙舒在淮右爲名郡士大夫以剖符爲乐而朝廷必选才而后授之尔以学自奋明练宪章法家者流自以爲不及也律身范俗清裁可纪家食寖久精力未愆往居专城绥靖淮服列卿之旧朕岂汝忘榷货务监官修武郞陈仲坚董渊孙侁收趂增羡各转一官敕具官某等摘山鬻海之利榷之以佐用度其数实广尔等协心奉法嵗有赢赀何爱一官以劝来者新江西运副钱端忠改江东运副敕具官某尔以王人给饷江淮才谞着称俾之将漕需次已久持节有行小疾来谂尤见㢘靖为尔易地以遂其私辅养精神庸俟器使干办审计司刘三杰将作监主簿王恬军器监主簿敕具官某等尔等在太学为名流试剧邑为良吏以荐入朝嵗月当迁分命以勾稽之职而处三杰于大匠恬于戎监职清而务简益养贤望以俟甄拔江西路转运判官林湜吏部郎官敕具官某尚书郎为当今妙选朝行虽有名士必更外庸而后授之尔尝峩豸冠凛有风采按刑浙东将漕江右久摄帅阃所至有称赐环而归敷奏详雅资望高矣然犹处之小选所以重铨综之任也其究乃心以赞而长攻媿集卷二十五攻媿集攻媿集卷第三十六攻媿集巻三十六宋楼钥撰外制国子司业彭椿年除祭酒敕具官某祭酒尊者之称也荀卿任齐最为老师盖三为之后世遂以名冑监之长非夫儒先哲艾德齿俱尊者岂轻卑哉尔蚤以文行表于诸生歴官朝行好礼不变擢居小司成士论久已厌服为国学师无以易汝往哉惟不言而躬行使人益观感于规矩之余则首善之风振矣枢密院检详李祥国子司业敕具官某成均教事师道贵尊近岁虽长贰不并除而为士择师不应以此为拘也尔驰誉胶庠见谓前辈文学行谊久服衆心谅直简严不移素守郎潜以来蔼有师儒之望兹庸命以少司成之职追还古风变而至道于以副朕作成之意尚勉之哉左司谏胡瑑司农少卿敕具官某朕之用人谨守成宪惟尔之用独异他人始以编摩见于便朝奏对详雅朕心向焉擢典中秘遂居六察居无几何径登諌垣期月之间屡献忠谠引嫌自列执义不囘俾贰大农岂朕初志往祗乃事庸俟甄升同知枢密院事赵汝愚初除封赠曾祖东头供奉官士虑赠太子少保敕国家亲睦九族本支蕃衍侯王使相宠禄相望然虽在近属无子孙赠典之文惟尔孙曽进秉事枢追荣之恩上及三世有宋以来实自汝始岂不荣哉具官某胄出熙陵庆绵汉邸生长承平之日涵濡信厚之风不显其躬以焘于后本兵之任我得宗英推迹本原宠之宫保蜜章之渥贲尔九京曽祖母龚氏赠高平郡夫人敕士大夫遭时遇主致身两地必有庆源之自仍多内助之先矧在吾宗可无异渥具封某婉嫕之质幽闲之度克相夫子寖大其家孙又生子起为公辅既钖曽门之宠併推妇爵之崇惟沁水之名邦实河东之沃壤以示庙祧之宠以増属籍之光祖赠秉义郎不求太子少傅敕唐之宗室大用者九人而李适之爲称首追荣乃祖襃册典物焜照都邑行道咨叹着于史牒今尔之宠视古过之具官某禀资甚贤爲善知乐虽事功不见于世而隐行实侔于天是生闻孙首致枢近旣尝逮事当揆所元用推黄壤之恩爰授青宫之傅三钖之命尚其未央祖母太孺人晁氏赠咸宁郡夫人敕惟晁氏世有名士在济北号称华宗女教旣严壸彝可纪矧来归于天族乃深笃于义方宜有后人克显先世具封某结缡之训盖自家传采苹之仪实遵礼度相夫以道躬德曜齐眉之勤有子甚仁兼仲由负米之养三迁之教燕及元孙一命之荣胙之大郡是为阳报尚服殊恩父赠大中大夫善应太子少师敕躬行之实莫着于隠微天报之昭殆同于影响苟能用一日之力何必活千人而兴惟深仁厚谊有以过絶于人则隂功隠德终当暴白于世具官某生长富贵遭罹险艰菽水仅充而事亲有卧冰跃鲤之孝伏腊未给而于人有解衣推食之仁片言可质于神明一饭不忘于君父教忠之训既着生前笃行之名遂彰身后朕方命尔元子贰吾西枢察其许国之忠想见过庭之学宠之师范冠彼储僚岂惟祢庙之是崇抑亦宗盟之未有尚其英爽式谨歆承母淑人李氏赠安化郡夫人敕朕显登枢筦既以崇赵氏之祧加贲幽原其可忘孟母之训具封某生自名阀归于贤宗秉志静专与少文而协趣处家约素为彭泽以忘贫一门相勉以孝慈奕世俱传于清白是有贤子为予辅臣爰开顺化之封用示追荣之宠毋重杯桊之感庶寛霜露之思妻淑人徐氏赠鄱阳郡夫人敕朕竝用亲贤延登宥密虽曰家传之懿如麟趾仁厚之风亦惟阃助之良有鸡鸣警戒之道宜与偕老胡不永年用加宠荣以贲冥漠具封某天资柔淑妇德慈祥册府道山才及见夫子英游之际副笄翟茀伤不逮小君命服之荣独惟南渡以来久寓楚东之近始封此郡尚慰尔灵知䕫州赵巩江西路转运判官敕具官某尔起书生有志当世顷由名曹出镇淮右孳孳边备论奏相踵易帅䕫子民夷帖服事有当辩不已于言可谓首公忘私者矣大江之西漕事爲重引以渐近朕意可知顺流而归祗率厥职江西提刑刘光祖知䕫州敕具官某䕫子之国介于楚蜀之间山川险固民夷杂糅谋帅之重心惟通才尔正色立朝号称敢言出拥使轺威望日耸既授以江右之节矣尚兹家食非以优贤分阃之寄易以命汝亟其洗印以安逺民知昭州庄方知琼州敕具官某琼管以四州之壤屹立海中实与番禺相为引重大艑献琛赖以为归麾符不轻卑也尔进由儒科练达吏事贰郡宾水承流昭潭必能习知南海之俗往其辑宁蛮蜑劳抚贾胡以称朕选侯之意军器少监章颖左司諌敕具官某古者箴规之求下逮工瞽矧位于朝孰不进言以諌名官视古已狭选用之际其可不严尔蚤以伦魁寖登华序清标直节照映周行约史东观横经朱邸端靖无华物自宗之擢居諌垣允协时望山甫补衮职之阙孟子格君心之非尚惟勉旃以伸素藴将作少监黄艾右正言敕具官某谏省设官备矣大夫而下几于古诤臣之目比方并建遗补俱以引嫌而去妙选时彦乃今得之尔抱负不凡学为有用言简气劲宜备谏列辍自王邸命以拾遗尔其振厉风采别白是非引经据古以佐朕之不逮将虚已以听焉资正殿学士正奉大夫萧燧转一官致仕敕朕睠言故老方深仄席之思遽览封章乃有垂车之请勉从所志殊咈予怀具官某洪毅而裕和闳深而肃括擢儒科于绍兴之际登朝蹟于干道之初自结主知盖正人无待于助久司言责使天下想闻其风遍仪论思献纳之班遂参辅赞弥缝之用粤从去国亦既累年卧疾清漳兴邺下文人之咏挂冠神武慕山中宰相之高爰序进于崇阶以曲全夫晩节噫汉疏知止既永谢于轩裳萧傅素刚尚勉亲于药石萧燧赠金紫光禄大夫敕旧弼退休方徇辞荣之恳奏函踵至惊闻垂絶之言抚往事以慨然怆吉人之巳矣具官某名高一代仕歴三朝官以谏爲名眞得诤臣之体后非贤罔乂俾参鬷嘏之尊虽爲故里之归尙伫壮猷之告云何属疾亟愿乞身载览遗章尚想伏蒲之气优加卹典以彰告第之恩庸寄予悲务昌厥后噫求马周仪形之见遂隔九京歌晋公柱石之衰重増一涕知建康府余端礼吏部尚书敕朝列选曹妙简持衡之任位登常伯尤高荷槖之班兹得名臣式符时望具官某禀资洪毅履行精纯慈扆结知蚤预甘泉之侍储闱列属久陪少海之游顷出镇于雄藩实典司于留籥既闻报政亟命还朝矧惟十载以来屡歴三铨之剧士论夙推于平允吏行素惮其严明乃于昼接之余宠以天官之旧老成复进岂惟躬簿书期㑹之繁忠蹇自将正有赖朝夕论思之益其祗成涣用副虚怀湖北提举张孝曽䕫路提刑敇具官某䕫子一道视四川为差近而山川深险杂以夷蛮民物凋陋困于征取典刑之使选用不轻尔出自名家敏于吏事持节湖外敛散以时往按蜀门布宣德意使深山穷谷举无冤民则庶乎得职矣右正言何异湖南运判敇具官某朕监观四方志不忘逺寄耳目于部使者犹恐不逮故间遣谏官御史以临之尔自登朝行雅有清望顷因奏对擢居宪台升之诤臣之列方有赖于规益引嫌求外授节湖湘典司将输光华烨然夫以峩廌伏蒲之风抗揽辔登车之志扬清激浊在此行矣有猷以告毋有遐心四川制置使京镗权刑部尚书敕朕体列圣寛仁之训务谨刑章求一时忠厚之臣俾居司寇久虚此位今得其人具官某器度恢洪才猷挺特蚤结慈宸之眷亟登要路之津修聘殊邻壮苏武持旄之节开藩全蜀慨王尊叱驭之行百城咸服其恩威四载备闻于劳烈爰示赐环之宠俾陞听履之班钖以赞书付之臬事罔兼庶狱朕方推文王敬忌之心明用五刑尔其慕臯陶迈种之徳尚殚辰吿以副予知秘阁修撰知绍兴府赵不流职事修举除集英殿修撰敕怀会稽之章久烦填抚报齐邦之政可后襃嘉具官某分派天潢服休仕路顷由淮甸来任飞刍輓粟之司旋尹京都遂登簪笔持槖之选起临辅郡就擢帅垣迨兹期年知职务之时举去此一水亦举言之日闻乃谕柄臣俾陞寓职以玺书示勉励之意毋曰彞章使田里亡愁叹之心尚圗来效梁季珌知光州敕具官某尔父在绍兴间以才敏致位文昌其后未有至二千石者尔守上饶政务简静衔恤而去未究职业浮光易治地则被边举以命汝委寄为重尚其勉之毋忝前人李沐吏部郎官敕具官某尔以旧学大臣之子自奋巍科寖登膴仕出使闽浙有志于民为养求归嘉其靖退晋接之顷处以名曹亲庭无信宿之遥选部乃摄承之旧往祇厥职无复固辞新知兴元府章森改知泸州敕开藩蜀部曾洗印之未闻易镇边陲又改辕而于迈惟首公之有素谅承命而遂行具官某知略该通才猷挺特进仪禁路入陪豹尾之严擢殿畱都出拥麟符之重由上流之奏课卑西道以折冲十年而守汉中田叔固宜于久任五月而渡泸水武侯岂惮于遐征矧羣情安集之初借元帅抚绥之力推君子之心置小人之腹能坦然而不疑脱慈母之懐立严师之傍当翕尔而自定亟祗成涣用寛顾忧知福州郑侨知建康府敕开帅藩于闽峤曾未弥年司留籥于秦淮兹焉易鎭渴想仪形之见亟令邮置之传具官某执德不回秉心无竞论议远追于晁董文章高轧于汉周正色立朝尤推批勑之手至公典选允借持衡之权皂葢颁春出临千里锦衣行昼就抚三山欲改卑于麟符仍从驰于驿骑朝受命夕引道谅无惮于暑行退补过进尽忠正有资于辰告入奉受釐之对徐爲分阃之行惟我旧臣服兹休命广东提刑李信甫江东提刑敕具官某尔爲御史直道而行出守信安旋使南峤皆有声绩可纪矧录囚于岭海烟瘴之地不惮深逺劳亦甚矣抗章求闲未应舍汝其典臬事于大江之东少休驰驱而后揽辔以行亦惟休哉太府卿辛弃疾集英殿修撰知福州敕具官某七闽奥区三山爲一都会地大物阜甲于东南负山并海绵亘数千里举听命于大府连帅之选岂云易哉尔以轶羣之才蚤着事功夀皇三卑大藩宠以论譔之华于今几二十年召对便朝擢长外府益平豪爽之气而见温粹之容朕心嘉焉比居外台谳议从厚闽人户知之陞之集贤増重阃寄往其为朕布宣徳意抚吾赤子以寛一面之顾忧朕岂汝忘哉着作郎黄由军器少监敕具官某着庭之选最为清高矧尔以伦魁之英謇谔之气周旋三馆于兹有年径上要津无不可者然朝廷序进人物不厌于详荐绅绵歴事任不以迟速计也进贰戎监仍摄剧曹益养资望以俟器使司农卿沈揆权吏部侍郎敕古有六官孰若天官之重部分四选无如武选之繁兹择贰卿宜求吉士具官某高文赡丽古学精深自登周行雅有清望凡一时华要之选以累载周旋其间壁水道山为诸儒之领袖储寮词掖振六艺之英华屡垂上于禁途复优闻于郡课蔽自朕志召长大农宠之荷槖之联卑以典铨之寄惟公可以守成宪惟明可以察衆欺倚闻称职之名用助官人之道新知襄阳府宇文价改知遂宁府敕朕惟今日谋帅之难深以数易为戒卿有大邦遗爱之旧无嫌改命之繁具官某学有家传才为世用奋身西蜀膺慈皇特逹之知累嵗中朝歴儒者清华之选佩印屡更于劔外分符最久于汉中岘首名藩方寻羊叔子之迹遂宁旧治更喜郭细侯之来谅去思之未忘宜外庸之益着往祖成涣嗣有宠光知遂宁府单夔知建宁府敕逺临蜀部念频年跋履之劳易镇闽邦示乡国旋归之宠具官某受才通敏莅政精明繇廷尉之年蚤被慈宸之眷擢侍臣之列最居羣彦之先祠庭寖閲于十年帅阃雄开乎三崃旋更㑹府罙着外庸仍次对之旧班卑建安之新组山川伊迩谅少慰乎遐心民社匪轻方有资于善政惟时旧徳服我茂恩张孝伯司农寺主簿敕具官某尔以学自奋吏治有闻三入朝行閲嵗滋久凡尔等夷腾上多矣退然靖共物论归之兹以序迁勾稽农扈尚共乃事以就器业知广徳军林孝友大理寺丞敕具官某列寺皆有丞惟廷尉之属其选为尤重必求通儒以治庶狱已试之效吾其舍诸尔顷居是官见谓称职出守桐川又以最闻兹还旧班进用无壅惟明克允以副朕好生之意中奉大夫知襄阳府张枃大中大夫知建宁府陈居仁磨勘转官敕夙严铨法所以示百僚之公优待从臣犹不忘三载之攷具官某神机敏悟器度闳深禁路升华久听星辰之履帅藩因任盖得江汉之心兹以年劳应于治典爰陟文阶之等益增侯服之光思称恩荣尚殚猷吿中奉大夫吏部侍郎沈揆磨勘转官敕制禄以官式序百僚之进在法当从乃登四品之崇具官某儒学老成文华高胜储寀有执经之旧祠臣推为诰之工屡结绶于朝行几问津于禁路摄承民部更一纪而有余积累年劳虽九迁而未艾兹擢天官之贰始伸铨格之优太中不易公卿庸表褒迁之渥大夫既掌论议益思献纳之忠新除兵部侍郎黄裳显谟阁待制依旧嘉王府翊善敕朕惟国朝谨教子之法王府建翊善之官在太宗务选正人惟姚坦最称直士自时厥后何代无贤我有论思之臣俾专辅导之任具官某以天下士从吾儿游自典秘书已参讲席虽寖歴琐闱之贵曾不离朱邸之僚诵典谟百篇之书既得坦明之制正春秋一王之法尤多深切之言力辞武部贰卿之除俾就文谟次对之秩于以究遗经之终始于以示朕意之眷留尚服训词益殚猷吿成忠郞邕州横山寨招马官黄世明转两官敕具官某戎马之须多自南徼尔招诱尽力累赏日厚併陞二秩以旌其劳敇赐进士及第陈亮承事郞签书建康军节度判官厅公事敕具官某三岁大比人徒知爲布衣进身之途艺祖皇帝有言曰国家设科取士本欲求贤以共治天下大哉王言朕所当取法也廷䇿者再乃始得汝尔蚤以文艺首贤能之书旋以论奏勤慈扆之听亲閲大对嘉其渊源擢寘举首殆留以遗朕也尚循故事往佐帅幕益懋逺业以须登用集英殿修撰耿秉权兵部侍郎敕长才被选尝擢侍从之聮末疾自言闵劳官职之事丐闲寖久简记不忘既加昼接之余复畀夏官之贰具官某禀资端亮厉操坚刚笃志爱民虽细故必加逺虑推诚致主无一事不以上闻屡布藩条率腾善最甫登禁路俄领外祠乃俾赐环再趋文石之陛亟令持槖径归武部之班益励壮犹以答隆眷皇叔祖少保士岘赠少师敕属近行尊富贵既无危溢年髙徳邵死生宜备哀荣具官某迪徳忱恂处心夷旷分晖帝籍虽坐致于显融席庆王门曾不形夫骄吝磊砢维城之望雍容鸣玉之班奉香火于内祠允谓三朝之旧建节旄于辅郡更居亚保之尊胡不百年困于一疾惊奏章之上达怆遗老之㡬何辍九陛之视朝冠三孤而钖命噫髙爵厚禄既已见于生前䘏典优恩顾何忘于身后尚惟英爽歆我宠灵武徳大夫鄂州都统制张诏军政修举转一官敕具官某国家分屯重兵列戍江浒申饬将帅务严纪律尔居鄂渚实当上游缓带轻裘如一儒生而气禀山西沈鸷善断军政修整彻于朕闻何爱一官以示表劝益励戎昭用图尔功直秘阁京西运判朱晞颜直焕章阁知静江府敕具官某桂林为岭右都会控制最逺帅阃久虚抡择尤遴惟尔儒雅醇明练达世故盖尝为部使者矣当盐筴蛊弊之后协心扶持民懐其惠辍京西飞輓之重还抚南方增尧章寓直之名用为尔宠内安甿俗外戢蛮蜑人心知向条教易孚予自以为得人尔其有以称此哉广西运判方崧卿京西运判提举张釜广西运判敕具官某等岭右分百越之半漕计匪轻京西总三司之繁事权尤重尔崧卿儒雅饬吏廉按有称是用易以襄汉之节尔釡清白传家敛散惟谨是用图尔桂林之居道里略同委寄无异飞刍輓粟既资办治之才揽辔登车益抗澄清之志尔惟自勉朕不汝忘太常丞李谦浙东提举敕具官某部使者任常平之寄一道之休戚系焉朕固不以轻卑而况近㡬乎尔笃志于学力行其言弦歌之政见于已试忧国之心形乎辞色辍从朝行畀以使节旱涝之余嵗事未知周爰咨询先事而图浙河以东汝其任是责哉知宁国府蒋继周知太平州敕偃藩巨屏正资共理之良易镇邻邦允借上流之重惟时宿望听我训辞具官某经术融明材猷挺特厯居言路凛乎中执法之威屡剖郡符翕尔东诸侯之最念千里相安之久为三年报政之期乃睠当涂犹为重地民风淳静素称道院于江东讼牒简稀真是太平之官府更烦旧徳为抚黎民矧击柝之相闻亟驱车而及境双溪叠障难伸愿借之私五马一骢又得宦游之乐其因详试遂讫外庸木待问知宁国府敕具官某朕念储闱寮寀之旧罔匪极一时之选既已延登四人为予宰辅其在外里居者亦未尝忘也尔事朕有素家食累年起为二千石以示旧恩相攸久之兹焉始定宛陵为江右名郡以寿皇潜藩地望尤崇尔其往为朕抚字吾民笃志赈卹以销愁恨叹息之心岂惟有以副选侯之意尔亦将由是而进焉成都提刑杨王休本路运判知阆州续耆成都路提刑敇具官某等朕临御万方寄耳目于部使者地愈逺则任愈重蜀道万里成都奥区其选又可知矣尔王休移自潼川方祗臬事易以漕节就按本道尔耆自守阆风颇着能称俾乘宪车以表列城使民之利病彻于朕闻而朕之徳意布于遐徼扬清激浊威爱兼举则为称职矣知常州陈谦湖北提举敕具官某为常平而置使专以惠民选名士以乗轺示不忘逺迩服勤儒术抗志事功顷居编摩已着才望甫试繁剧优有治声往行重湖之区典司义廪之政贸迁鬻海之利务在通商绥靖摘山之徒无致生事伫观成绩嗣有宠章吏部员外郎雷潨直焕章阁知平江府敕具官某姑苏古郡号称吴门密辅行都最为重镇地大物阜讼诉实繁衣冠走集应酬不暇非寛博彊敏之士其何以居师帅之任乎尔以办剧之才饰以儒雅尝以一邑之长膺千里之寄又以十连之帅抚五羊之民召对便朝郎潜选部念未足以究尔之能也视邦选侯为朕一行加以尧章之职用为临遣之宠倚闻异政以称所蒙章森依旧知兴元府敕国家谋帅岂命令之可移臣子徇公亦东西而惟命间因有爲未免从宜具官某文有古风神无滞用以禁路论思之旧爲藩方师帅之良建邺留都允借保釐之畧江陵巨屏久烦塡抚之威惟此兴元控于蜀道念开藩之未及又易鎭以有行不如旧贯之仍毋庸新尹之吿汉中地重肯形鸡肋之书南国教明当息鼠牙之讼尚图茂渥以答显庸呉总知泸州敕禁路通班久遂燕闲之适藩方谋帅允资抚御之良方起家而临民谅闻命而引道具官某胄出勲门而被服儒雅世传戎韬而深涉艺文泽笏彯缨旧为仪于朝列拥麾持节屡宣力于坤维眷此泸川控彼南徼民生繁阜当劳来安集之余军律申明严坐作进退之节正赖中和之政往宣寛大之书西平王之在唐固多贤子诸葛侯之仕汉自有美声益振尔家用固吾圉知太平州叶翥知婺州敕听履而上星晨缅懐旧徳把麾而去江海又着外庸钖以明纶处之辅郡具官某性寛而有制道广而能周为天子之从臣最先衆俊主国家之大计殆过十年谋谟备罄于忠嘉仕已不形夫喜愠乃睠文昌之老俾临寳婺之区姑熟最闻未及赐金之宠括苍地近何殊衣绣之荣倚观中和乐职之诗益表平易近民之政其祗隆眷嗣有优恩刘俣广东提举敕具官某朕嗣服之初首下寛大之谄俾部使者分察属郡务寛民力尔守岳阳推诚奉行凡加赋横敛之病吾民者悉加蠲除几去嵗额之半荐章交上朕甚嘉之岭海去朝廷逺卑尔一节专敛散之权推岳阳之意而行之遐陬其息肩乎攻媿集巻三十六攻媿集攻媿集卷第三十七攻媿集卷三十七宋楼钥撰外制同知枢密院事赵汝愚知枢密院事敕朕延登枢臣方务亲贤之并用擢专兵本岂以日月而为功式隆磐石之宗益耸维巖之望具官某仙源有自天分素高发之以埸屋之声名博之以师友之问学论思禁路真有诤臣之风填抚藩方着古循吏之绩望之堂堂折而不挠元龄孜孜知无不为卓尔士夫之间居然公辅之器顷为储寀已知许国之忠兹贰机廷尤见爱君之笃俾陞右府之长密赞中宸之谋増衍真腴併昭异数噫三军五兵之问虽未至于庙堂一日万几之繁正有资于帷幄朕方越拘挛而图任尔其勉忠力以赴功惟既厥心同厎于治吏部尚书余端礼同知枢密院事敕朝建几廷实总事枢之要任专军政尤资副贰之贤乃图旧人用称隆委具官某气和而有守资介而能通蚤膺慈扆之知徧仪清贯爰列储闱之属久事初潜禔身有肃括之称立朝奏正直之徳典铨衡于选部尤推鍳裁之公守管籥于留都允借保釐之略召还位着益简予衷盖君臣相知非一日之积而文武并用何二柄之分屡登朝夕论思之班宜居夙夜宥密之地启侯封之土宇卑采邑之圭腴噫运筹帷幄之中当逺追乎前躅折冲樽俎之上正有望于壮犹尚服宠光毋替朕命万钟司农卿敕具官某尔以才谞早为九卿去国久之擢冠宰掾仕已之际不见几微召对便朝奏论详雅是用命汝复长予周稷之任王城内外储粟动以百万计上下仰给事则浩繁往哉惟钦以称朕意通议大夫知枢密院事胡晋臣致仕敕三年辅政是为股肱之良一旦乞身欲挂衣冠而去勉从尔请深轸予衷具官某迪徳粹和秉心正直尊贤容衆无一毫忌刻之私学道爱人备四时温厚之气察其有守任以不疑典封駮于东台赞枢机于西府进参鬷嘏遂长本兵方期竭节以相资乃以沈疴而有请任重道逺知许国之未量名遂功成奚退身之太早无君子者如苍生何噫垂车而传子孙顾莫囘于雅志就第而问筹䇿尚有冀于壮犹其服宠光以绥吉履胡晋臣赠金紫光禄大夫资政殿大学士敕抗章自列俯从纳禄之言遗奏上闻犹笃爱君之义惊柄臣之已矣抚往事以怆然具官某天赋纯诚世推厚徳仁必有勇立朝多謇谔之忠正而不它致主尽忠清之节自登近弼可谓大臣何抱疾之遽深愿辞荣而勇退始犹未许遂不可为爱之欲其生谓何恙之不已死者如可作微斯人而谁归加秘殿之隆名极文阶之三品俾昌厥后均赐以官噫命方士而求马周空轸如存之念辍余瓜而奠如䀲徒増追悼之懐顾一鑑之既亡嗟九京之何及尚惟英爽歆此宠灵潼川运判刘光祖奏儒林郎知资州龙水县杨安益赈济有方循一资敕具官某潼川去朝廷逺顷修荒政部使者察一道官吏之能否以龙水为最而闻于朝进尔选阶以示襃表徐元徳知均州敕具官某均之为州虽逺以其控制洞蛮置武当之节使填抚一境任不轻矣尔蚤以经学教授乡里旋以声望登进朝行贰郡新安绩用罙着剖符兹土以惠逺民往哉惟钦益行所学太常博士陈棅秘书丞着作佐郎李唐卿着作郎秘书郎范仲黼着作佐郎校书郎王奭秘书郎正字蔡幼学校书郎敕具官某等道山羣玉之府聚天下英俊其间所以涵养器业以为进用之储也尔棅以容台议礼之旧尔唐卿尔仲黼豋瀛既久尔奭尔幼学给札着间或分典丞郞之职或序进着作之庭校雠未见之书不改共二之故职优选遴孰迈于此其思称崇奖之意以爲邦家之光太学博士邵康太常博士曾秘国子博士太学录雷孝友国子正田澹并太学博士敕具官某等博士秦官掌通古今员多至数十人国朝稽古建官凡以博士名者皆淸选也尔康学问该洽俾议礼于奉常尔秘资禀纯笃俾典教于胄学尔孝友尔澹俱以上庠纠正之职陞教育之任一日而拔士以十数亦足以知朕好贤之意也其祗明命毋曰序迁费士寅耤田令敕具官某朕立贤无方视所为主苟得茂才多列于朝尔以西州之隽襃然为举首荐口既重又当有以表异之往司帝耤实预容台清华之选权舆于此惟务靖共以俟甄拔主管吏部架阁陈希㸃国子正汤璹国子録敕具官某士修于家而仕于朝又典胶庠之教事可谓荣矣尔希㸃蚤上甲科久为掌故尔璹首冠南宫未登华途嘉其静退之风俾参乐育之选雅有声望司予成规子率以身畴敢弗恪湖南提举郭徳麟宗正少卿敕具官某宗正一星在帝座之东朝廷以属籍为重设官以象之卿少之选亚于太常非他寺比也尔以谅直周密久司六察之职出持使节深简予衷赐环来归优寘少列岂徒为飬望之地将有以进汝焉皇叔祖赠少师士岘追封郡王敕冠三孤之位既颁䘏典之优疏千里之封更极真王之贵具官某分晖天派擢秀宗支琚瑀珩璜允矣朝仪之肃櫜兜㦸纛居然将阃之崇虽平生坐致美官而终老不愆素履逮朕纂承之始方形亲睦之风曾颁爵之未遑乃抱疴而自晦云何不淑遂止于斯噫搢笏垂绅怆典刑之安在分茅胙土尚冥漠之有知用慰尔灵益昌厥后士岘女三人并封县主敕某人朕丕承庆基崇笃宗老凡今属近行尊歴事三朝如尔父者几人奄其告终遗奏来上粲然三女愿赐汤沐朕何爱大邑之封不以慰尔父之意乎益懋壶彛以对隆渥同知枢密院事余端礼初除封赠曽祖庆太子少保敕士有致位庙堂而光显于时其上世终身韦布而追荣于后惟源流必有所自而贵盛亦岂偶然具官某乐道丘园隐居闾里人无知者实有侔于天我自得之故无待于外比及三世乃生贰枢朕方以储闱旧学之臣擢居宥府基命之地首以宫保之亚用为曾门之光岂徒显尔宗之祧抑以为善士之劝曽祖母徐氏齐安郡夫人敕朕延登储寮进贰枢筦既已宠及上世又念伉俪之贤必有以相之者故加以小君之号焉具封某生太末之枢盛偃王之族嫔于良士託以终身谅阃范之可称至曾孙而遂显择黄冈之佳郡开石窌之新封贲尔泉扄歆予涣渥祖铎太子少傅敕君子之泽既被于后人朝廷之恩宜及于先世有徳必大可攷不诬具官某探六艺之遗言为一乡之善士虽文学行谊不见于用而孝悌忠信能行于家再传而兴致身枢近推迹先祖之自欲亢余氏之宗青宫六传举以命汝尚惟不泯服兹宠灵祖母傅氏高平郡夫人敕儒者笃行不显于世而能垂裕子孙则亦惟闺门能循法度以为之助追赠之宠殁宜共之具封某谨苹蘩之仪佩图史之训克事君子相敬如宾是生贤孙为朕良佐以高都之名郡为汤沐之新邑惟尔灵其预享之父赠通议大夫绘太子少师敕信安自赵抃以来仕登宰辅不过三数人我有本兵之贤固由自致迹夫义方之教当揆所元具官某秉心静渊履行淳固分薛包之田而爱形于兄弟折冯驩之劵而义笃于乡闾积善有余固非一日之力延师不倦遂成令子之名周旋清班登进宥府蜜章加赠屡升法从之阶祢庙益亲独簉宫师之选以示教忠之效以寛追逺之思母淑人虞氏咸宁郡夫人敕士之家传固出父师之训古有胎教实由母氏之贤仕既显于朝廷宠宜加于泉壤具封某天资婉嫕妇徳静专谨以事夫逺追举案之美勤于教子不媿㫁机之言虽鱼轩不见于生前而鸾诰屡颁乎身后兹钖义川之号盖由枢筦之恩庆则有余泽其未艾妻淑人叶氏信安郡夫人敕大臣许国能有羔羊正直之风夫人起家必如鸤鸠均一之徳既资内助之力宜启小君之称具封某姆训是遵壶彞甚饬相尔夫子不以事物婴其心为时名卿得以廉白厉其操位登两地之贵恩霑三世之先矧惟鱼轩宜尔象服视枢臣而命爵就乡郡以疏封益肥汝家庸称予渥浙东提举李谦乞将合转朝奉郞一官囘授本生父珝赠承事郞敕具官某故本生父某朕方以孝治天下凡以亲爲请者多曲从之尔世有令德躬履特操是生贤子而嗣其兄旣已能显其父母矣愿舍外郞之一秩求赠本生之二亲淳化淳熙况有故事是用宠尔以廷评之阶诗不云乎孝子不匮永钖尔类尔子方为部刺史以此风厉郡邑其助吾风化多矣本生前母王氏本生母陈氏并赠孺人敕具官某故本生母某氏尔有贤子出继伯父既显其亲又追惟本生之重愿加赠典有司已援旧比且言员郎所系为重而其请于义可矜足以劝臣子荣亲之孝朕曰俞哉并进汤沐之封以为泉壤之宠胡澄知光州赵彦珖知容州敕具官某等光山之在淮右今为保障之区容管之在广西旧为经略之所选候而往寄任匪轻以尔澄起由名家尝奏郡课尔彦珖秀出天族洊佐藩条往分顾忧当体朕意有政可纪无逺不闻勉哉四川总领杨经直寳文阁提举四川茶马敕具官某尔以宰掾之长往饷蜀门之师万里驰驱之劳计当入境四川榷牧之寄尤在得人与其遴选于中朝孰若就烦于便道载颁英簜寓直寳奎摘山以惠逺人市骏以备戎事惟乡闾之在望宜利病之详闻往既乃心用掦厥职淮西提举张同之奏修职郎安丰军六安县令陆子虡救活被水人一千四百余人循一资敕具官某鼓钟代鼛淮有三洲诗人所以兴叹也安丰之潦朕闻而念之部使者谓尔有字民之能乃得救灾之术进尔一阶又以少徇父老借留之意其亦宠矣益勉之哉朝奉大夫知叙州计孝似夷贼作过不能弹压降一官敕具官某僰道被边郡将实当控御之寄而威令不申夷獠侵侮惊扰边氓害及徼吏久而后定是不于汝而谁责哉其上一秩尚思后图朝散郎叙州通判李楰孙节制义军惊动夷贼降一官放罢敕具官某逺夷匪茹侵我王略尔为别驾受帅檄而不进拥义军以自尊致此猖獗而又贪功倖赏迹状昭然削秩免官以示边吏之戒尚为寛典其务省循诸王宫教授杨大灋国子监丞黄度并监察御史敕具官某等宪台设属实分六察之司御史虚员当极一时之选孰堪此任今得其人以尔大灋以端恪之资而达于时宜尔度以深沈之量而敏于吏事旧临剧县俱着能声尝对便朝各陈谠论尚忠而用夏政既已先明诏之颁约史而作宋经亦已攷遗编之载并加亲擢盖自简知尔其助正纪纲振扬风采务求称职之实毋负官人之能福建提刑卢彦徳本路运判敕具官某尔屡持使节为时老成暂居郎曹复按闽部祥刑之寄方借平反将漕之司又烦调度不改山川之旧仍颁郡邑之条益靖吾民以称朕指知郴州呉镒湖南提举敕具官某尔以册府之英起当郡寄慈惠之政彻于朕闻夫士之务学固将见之用也始以宜章之最俾任一州兹由郴阳之能得廉一道矧是湖湘之逺方当旱潦之余醝茗阜通虽攸司之甚重仓庾敛散尤荒政之宜先尔能究心部刺史之职则朕之用汝等而上之庸止此耶曽集知严州敕具官某赣川之曾人物相望仕至二千石者前后以十数声绩茂焉尔习于家传有志乎古试以郡寄有志乎民还奏便朝嘉其详练惟严陵之辅郡实高庙之潜藩分以左符用抚吾民由小州得大州盖亦宠矣益勉厥职以大尔家沈维知房州敕具官某尔以相家子明习文法自致膴仕盖尝久于廷评爲丞爲正又出爲二千石矣中更闲退阅岁滋深起尔于家俾分房陵之符戢吏爱民省刑节用治郡之大端也尔皆知之奚俟多训知江州王师古广东提刑知吉州胡长卿广西提刑敕具官某等国家分道遣使以祥刑为重岭海之逺尤遴于择人尔师古奏浔阳之课尔长卿报庐陵之政俱以儒雅饰吏践敭嵗久授之轺传其必能为朕审用刑章平反庶狱使百城之民自以为不冤亦惟休哉吏部员外郎钱象祖陞郎中敕具官某尔自淳熙初元摄事列曹今二十年矣三易州麾一拥使节凡今郎吏出入省戸未有如尔之久者也兹以积攷始正其名资望俱高益称详练虽曰铨法尚服优恩新成都府司戸李侨乞将所得官资回授父証赠迪功郎母廖氏赠孺人敕具官某士之发策决科以求仕也尔之子万里造庭得官名都而求致其事以荣二亲此非追逺报本不可解于心者能之乎朕甚嘉之曲从其请于以风厉四方使知慕焉新徽猷阁学士知建康府张枃依旧知襄阳府敇金陵为帝王之宅方借保釐羊祜得江汉之心爰加因任具官某忠嘉传世才智絶人兼言语政事之科何施不可更弹压惠养之政易地皆然惟今襄阳在昔畿甸畅皇灵于遐徼控天堑于上游谋帅留都已畀玉麟之重还车旧镇谅多竹马之迎惟首公而忘私遂闻命而引道吏民如故不烦条教之载颁城郭重来但觉精明之顿改其祗茂渥以讫外庸左司应孟明中书门下省检正右司徐谊左司员外郎敕具官某等宰掾之任重矣自尔二人为之实能谨守程度参稽事宜佐吾二三大臣以平章中书之务大臣亦言其能朕用嘉之以序而迁滋向于用益习天下之事以昌逺业尚勉之哉何澹焕章阁学士知泉州敕弄大夫之印方渴想夫嘉猷分刺史之符尚往临于重镇眷知有素中外惟均具官某名檀伦魁望髙风宪由辟水师儒之任厯骑省诤臣之班披腹而呈琅玕独任台纲之长把麾而去江海更观吏治之优矧是泉山实雄闽峤徒得君重勉为朕行焕乎文章示西清学士之宠凛然风采增南国诸候之严倚闻报政之期其体顾忧之意枢密院编修官吕棐太常丞敕具官某三丞号高选而容台为最不惟礼乐是司凡朝廷有大议必咨焉是可以轻卑哉以尔奋自儒科又精吏事持论不苟亷直自将乆于编摩擢寘华列惟寅惟清往賛而长国子监主簿王源国子监丞敕具官某胃监以教养人才而金谷细务丞实司之尔父顷在从班有批勑之风能继世科风烈未逺乆服勾稽之职就俾序迁资望寖髙尚思所以称其家者监登闻鼓院李友直宗正寺主簿监都进奏院罗克开国子监主簿敇具官某等国家铨择人才进各有叙勾稽之职在寺则司宗为清在监则胄庠为重以尔友直儒学老成旧传夫素业尔克开士行修饬自奋于世科进官于朝雅有贤誉俱迁簿领实阶华途罙务靖共以祗朕命潘景珪知湖州敕具官某吴兴名邦今为辅郡地大而民阜赋重而讼繁视邦选侯弗以轻卑尔练逹吏事明习宪章入从出藩践敭旧矣起家为二千石顾岂择地而后安移前日弹压之威而为惠养之政尚优为之以称朕意沈瀛知江州敕具官某大江之险分戍重兵浔水之阳号称要地军民错处牧御须才尔奋迹胶庠驰声场屋仕虽三已而无愠予岂一端而取人既辍新安之行复分共理之寄绥靖十同之衆抚安万灶之屯此而有称进则未艾承节郎叙州管界巡检程仲干因夷人作过被杀特赠两官与一子进武校尉敕具官某尔为徼吏勇于捍寇而捐其躯谋虽不足过于逗挠自全者逺矣以二秩告第而官其子庸劝边臣之用命者湖南提刑孙逢吉秘书少监敕具官某道山羣玉之府聚天下英才其间必又求才之杰然者领袖之遴选之久今得其人以尔禀资端方充之以学九流百氏之书该综无遗良史之才诤臣之风尔实兼之顷由少司成出使湖湘刺举惟公风采凛然是今日第一流人物也还为少蓬孰不曰宜来游来歌以副虚伫楚州奏忠训郎添差副将魏昌教习效用弩手转一官敕具官某尔以名将之子习于戎昭练兵山阳守将以告授之一秩以励能者蒋蔺邵公翰奚士逊邵衮并大理评事敕具官某等理官之属惟廷评为甚劳狱成之告必躬必亲非习于文法者不在兹选今又试以经术盖欲兼用儒者也尔等俱以场屋之旧明司空城旦之书而中其科虚位既久并举而用各扬乃职使人知引经决狱之效焉太常少卿薛叔似秘书监敕具官某朕以册府为重选才甚严信宿之间既得逢吉为之贰又俾叔似长之所谓朝取一人焉拔其尤暮取一人焉拔其尤士论翕然朕亦自乐于得贤也尔问学渊博论议明辩结知慈皇擢在谏省有古诤臣之风逺乗轺车归贰容台物望无不宗之既授以太史氏之职复使正此久虚之位表仪隽㳺儒者之至荣也雍容养望以俟甄擢司农少卿詹体仁太常少卿敕具官某奉常惟礼乐是司而去古寖逺放失尚多非得博物洽闻学有根据者未易轻卑也尔少明经术务为有用探赜索隠耻一物之不知总饷之久盖已由郎省而贰大农矣召对雍容效忠无隠其为朕典礼乐之事钟鼓玉帛抑末也尚求其本而釐正之蔡戡司农少卿敇具官某尔起由名家以甲科自奋登用最蚤敭歴已多深沈之度㢘退之节朕知之旧矣比总军储尝贰外府升之农扈备予九卿朕欲收拾人才共兴治功览尔奏篇又有得士之喜顾岂独望以周稷之事然积贮天下之大命也方平籴以为备尚赞而长使事集而民不扰则予汝嘉新知泉州何澹两易知明州敇起镇泉山将趋于闽部易麾鄞水併护于瀛壖凛闻宪府之名增光制阃之寄具官某受材精敏履行粹和场屋文鸣蚤先衆俊朝廷徳选寖歴华途属予纂绍之初赖尔论思之益擢居骑省端有古诤臣之风进长乌台真得中执法之体遽收朝蹟再更嵗华洊畀郡符俾近畿甸地当一面海帀三垂蔽遮浙河之东控御岛夷之外布宣徳意岂惟欲田里愁恨之销敷畅王灵正欲借文武威风之重倚闻成绩嗣有殊襃知明州朱佺两易知泉州敕具官某才有小大之异而选用当适其宜郡有逺近之殊而委寄之重则一尔详练世故敭歴仕途鄮岭分麾报政久矣温陵改镇易地皆然此则控东夷之要冲彼则据南海之都会内修侯度外畅王灵谅无惮于脩途当复闻于善最司农少卿胡瑑湖北运判敕具官某朕临御万方寄耳目于部使者又间遣谏官御史爲之俾遐陬之氓如在畿甸矧湖右实据上游而外台当军民错处之地任顾不重哉尔外静而内明言简而气劲一见而决亟寘谏垣雍容论奏多所裨益乃自引嫌迁贰大农丐外再三察其勇退兹用授尔以飞輓之寄为官择人非以遂尔之私因事进规无忘爱君之意高文虎将作监丞敕具官某朕旁招俊乂布列周行徳进言扬如恐不及矧以太史氏之旧引疾家居十有四年昔病今愈予环可后乎尔博学笃志承伯父之传网罗旧闻述史迁之绪採之公论佥曰汝贤再转为丞尚居缮监职务清简可以卒汗青之业毋以匠为嫌也汪粹军器监丞敕具官某尔旧弼之子以才自见出临边郡绥靖有方奉最言归论奏明辩丞于戎监孰不谓宜矧尔久在塞垣有志事功除戎器以戒不虞国之务也亦惟钦哉戸部侍郎赵彦逾工部尚书敕攷六典之书实重冬官之职总百工之事今惟起部之司乃得宗英俾居常伯具官某联休天派擢秀儒科立志孤高万钟何加于我持身㢘洁一介不取诸人令名逺绍于间平惠政徧加于楚蜀任国大计为予良臣朝夕论思有猷必告簿书期㑹惟正之供勤劳已着于累年宠数遂登于八座亲贤并用朕方隆睦族之风技巧咸精尔尚敬若工之命攻媿集卷三十七攻媿集攻媿集卷第三十八攻媿集巻三十八宋楼钥撰外制太府少卿兼知临安府袁说友权戸部侍郎敕朕揽收人才思裕拜用足兵虽急要先足食之言大计是谋当求大度之士是为儒者之效孰曰民曹之难具官某文有英词神无滞用蚤登馆学尝接武于华途旋歴麾符屡策勲于剧部居辇毂弹压之任知里闾铢两之姦前张后王声望相继东贾西萭豪猾自消叠膺昼接之荣擢寘地官之贰损上益下朕欲图加赋之寛理财正辞尔尚明盍彻之意直祕阁两浙运判王厚之直显谟阁知临安府敕具官某国家驻跸呉会视古天府民日庶事日繁师帅之寄尤难其人以尔先世尝爲京尹治行超卓如汉章尊汝实是似故以命汝自其少时博雅笃学世味沖澹若将终身焉一行作吏所至办治处之以荣观而超然投之以剧繁而不乱是宜居此官者辍自漕台加畀延阁用爲尔宠唐人有言辇毂之下先弹压郡邑之治本惠养此言殆未纯也五方之民固为厖杂九县之衆尤须抚字威惠交孚则为称职且称其家矣戸部员外郎黄黼直秘阁两浙运判敕具官某部使者之职重矣而畿漕视他路尤剧近歳率用儒者不惟职务整办惠爱遂及于浙河之东西是不可攺也以尔起由胶庠凝粹而开敏尝使江东得敛散之宜澄按列城不苛不弛兹由郎省付以漕事寓直延阁以示宠嘉矧在乡邦周知利病尔能罢行之下有月旦之评上有公朝之论当不日而彻闻矣勉哉李大卞知洋州敕具官某洋川在东蜀为望郡通傥谷骆谷之道据黄金戍之险贤牧风流相传左符不以轻畀也以尔家世循良明习吏事虽安于闲退而阅歳已多勉为一行以副朕选用之意虚恨蛮酋首成忠郎袁弄满三年转一官敕具官某国家铨法文臣以四年武臣以五年乃得进秩三载攷绩不以施诸庶僚也以尔慕义中华誓保西南塞下郡将有请升尔一阶益贞乃心毋替于旧监建康府榷货务武翼郎赵公逊修武郎丁昌时收趁增羡各转一官敕具官某等摘山鬻海之利榷之以佐军需其数实繁尔仕陪都歳课登衍何爱一秩以劝后来周珌大理寺丞敕具官某李官之属率以文法进求其持身无玷缺以儒术饰吏事者尤难其人尔起名家乆于棘寺尝为丞为正矣试郡有称奉最来归再转为丞复典臬事虽若小迂而荣途自此无壅矣随龙御前忠佐马步军都军头陆安转遥郡刺史敕具官某尔事朕潜藩首尾三十载勤且久矣然稍逾三尺则有司执法以裁正旣进六资则朕之宠命复行上下俱为得体而尔受之亦宜往刺一州益务忠恪浙西提刑叶适吏部员外郎敕具官某郎选在今为甚重虽朝列名流必着外庸而后授今得人物之英为之则又增重矣尔博极羣书洞视千古文章之发追配作者顷由册府试以郡寄临事知变就畀使节以宠之天官名曹实为星省之冠是不于尔而谁属简要清通尔其兼之判潭州周必大判隆兴府敕诏起东山已报长沙之政符分南服尚提新府之封乃睠元台载飏明训具官某闳深而肃括坚正而裕和极论思献纳之工尽辅赞弥缝之用始终一节光显三朝进退百官聚英才而在列总领衆职任大事以不疑方安蘂馆之闲往镇藩方之远眷懐不替委寄则均政化流行有类上公之分陜威名孚洽共期大老之归周惟此南昌尤为要地爰命三孤之重式遄十乘之行矧尔寓居之乡实今赐履之下旣喜衮衣之寖近抑知昼锦之有光先声所临羣听自耸噫令行庭戸当还带牛佩犊之风福及京师更伫自叶流根之效来绥四国式宪万邦朱熹知潭州敕具官某十国为连师帅是寄矧长沙控湖湘上游赐履甚广视邦选侯尤难其人以尔古学粹深风节峻特可以为世之师仁心仁闻威惠孚洽可以为时之帅兼是二者往临藩方声望所加列城耸服儒先相望士气方振尔其为朕教之楚俗虽安尚有凋瘵尔其为朕抚之典刑所存奚俟多训陈公亮江西运副敕具官某朕惟郡邑官吏至繁不胜其选故精择部使者付以扬淸激浊之寄以尔抗直而详练由宰掾持七闽使者节按刑畿甸又有能声是岂可一日使之家食而不在事易节待次姑以徇尔之私大江之西将输事重益谨厥职以副眷怀吏部郎中林湜太府少卿敕具官某版曹总国用之要而帑藏分之有司必以外府处其中所以检柅财货之出入不嫌于详其可以轻畀哉尔奋身儒生习于吏治在县为贤大夫入朝为才御史澄按两道摄承十连皆有声绩彻于朕闻召寘郎闱靖共尔位进之少列以慰公言率属究心使上下兼足尔其懋哉戸部郎中赵谧军器监敕具官某戎监之设本以严饬武备而休兵歳久缮修之职各有司存长贰亦惟总其凡而已以尔旧弼之孙克自抑畏久在郎省能寡悔尤序进为长仍摄民曹往其祇钦毋替于旧龙图阁学士正议大夫韩彦直磨勘转官敕夙严铨法所以示百僚之公优待从臣犹不忘三载之攷具官某材猷通敏政术闿明歴事三朝负缙绅之素望投闲十载号簪槖之旧人心安蘂馆之居职寓河图之峻年劳旣久官簿愈高用为晩节之华其服宠光之渥宝文阁学士大中大夫颜师鲁转一官致仕敕奉香火于眞祠方徇投闲之请挂衣冠于神武遽腾告老之章虽欲挽留不如得谢具官某性资刚毅政术疏通幼学壮行曾不渝于一致出藩入从盖详试者累年往使殊邻抗节不挠进登常伯典铨尤明一辞宸陛之严洊鎭泉山之远力求闲退方念仪刑不知何恙之深载览引年之奏俾升官簿以宠老臣眷简未忘姑遂明农之志始终无玷尚余许国之忠服此恩光体予至意颜师鲁赠四官敕垂车得请尚想履声之余易箦有言犹存尸谏之意怆老成之已矣念冥漠以怃然具官某受才高明植操坚特莅官行法所至有循吏之风忧国爱君直欲任天下之重独辞荣于八座乃敛惠于一方身退而名益彰年高而德弥邵眷旧臣之无几惊遗奏之遽闻超进文阶仍延世赏仰无愧俯无怍何谢古人生也荣死也哀终全晩节眷惟英爽歆此宠灵正议大夫尤袤转一官守礼部尚书致仕敕位列仪曹屡上求闲之请恩隆储寀俯从纳禄之私兹焉告归于以示宠具官某器资精敏学业淹该隐帙奥篇了辨无爽残膏賸馥霑丐为多册府道山极一时儒学之选词垣翰苑兼两朝制诰之工比讫外庸进仪淸禁命之夕拜有唐人批敕之风擢以春官当虞臣典礼之任乃因感疾遽欲辞荣俾陟崇阶以华晩节李纲乞骸而去肯久于尚书孔戣得谢而归仍加于礼部尚祗涣渥无媿前良尤袤赠四官敕旧老遗荣犹有留行之意表章载览忽形垂絶之言天不憗遗人所嗟惜具官某以时耆德事朕初潜蚤歳宦游殆及王杨之接晩年贵重遂从园绮之招古事今事问无不知大言小言进必有补爰暨纂承之日首参侍从之班召自藩方喜典刑之如故擢居琐闼嘉悻直之不衰图任方深求归何亟虽弗至甘盘之罔显恨不许彦博之少闲丧此良臣动予深念进四阶而命秩按三尺以疏恩学焉而后臣之正赖多闻之益死者如可作也抑惟斯人之归或其有知毋悼不幸起居舍人陈傅良起居郎敕具官某言动之属史官固有左右之异朝廷之用贤士岂以日月为功试之加详旨则有在尔穷百氏之学发六经之文身方在于布衣名已传于海内外庸旣讫衆望愈归比再入于脩门寖擢居于清贯叩其着述之业登之记注之司螭陛直前善开明于朕意凤池共二能震耀于王言执义不回秉心无竞稍迁厥职以重此官庶几朝宁之间犹见仪刑之旧载纂高皇之典仍陪元子之游益启乃心母忘忠告祕书郎彭龟年起居舍人敕具官某朕修明官制用之有条识拔人材待以不次惟此柱下史在迩列以尤亲取之中秘书迨近时之罕有旣云遴选安得异辞尔操守坚刚论议剀切端公辟属赞台院之宏纲册府为郎号士林之翘楚擢寘螭头之直俾陪豹尾之班不循年限而授此官深得用魏謩之意掌录时政以付国史尚克遵唐室之规益效忠猷以酬异渥朝请大夫权刑部尚书京镗磨勘转官敕六卿分职皆吾从槖之臣三载陟明优尔吏铨之制具官某谋谟宏达识度恢洪顷膺慈扆之知径上甘泉之列张旜而使万里折戎虏以不骄叱驭而镇两川抚民夷而咸服召登宸陛擢寘秋官兹以年劳应于治典爰峻文阶之等益増禁路之光尚服恩荣式殚猷告兵部尚书罗㸃落权字敕尚书古之纳言必求德望之妙武部周之司马实惟邦正之专肆畴已试之良爰钖爲真之宠具宫某訏谟经远雅量镇浮蚤歴近臣自有老成之誉素多仁闻仍全刚毅之资推爱人利物之心为致君泽民之业词掖久推于润色经帏尤赖于讲明旅登听履之联兼莅典铨之重仪刑朝着满岁已深领袖从班优贤可后有常德以立武事正需旧学之规以军令而振国容方倚壮犹之助往祗成命式赞永图兵部侍郞耿秉落权字敕朕旁招贤士遴选从臣惟我旧人载处五兵之贰不烦满岁遂颁一札之书俾正厥名敷告于衆具官某性资刚果器识宏深夙志功名善谈当世之务屡更事任専以斯民爲忧故典州则千里举安而将命则列城蒙惠徧仪华贯寖简予衷抡才甫上于禁途引疾遽收于朝蹟勿药有喜盍归乎来留寘迩联方借论思之益愿全晩节尤高廉退之风乃加眞除俾鎭雅俗櫜弓虽久岂忘武备之修持槖甚休益谨忠猷之告尚承至意毋有遐心工部侍郎谢深甫落权字敕朕昭德塞违临政愿治乃睠吉士洊兼夕拜之官乐闻嘉言俾正冬官之贰固云试可实示褒升具官某性禀粹纯行能肤敏被圣父非常之遇膺周行不次之除嗣服云初首居郎省量才旣审擢寘谏垣颙颙朝望之益高亹亹奏篇之切当晋登在陛咸推记注之功就尹中都更资弹压之重持櫜优迁于起部典铨仍领于选曹载输批勑之忠尤见爱君之笃岂应久次宜遂为真畴若予工匪求精于技巧毋替朕命尚益效于论思汪德输知崇庆府敕具官某始吾高宗开公社之封实自蜀国寻以崇庆名军盖久而后冠以府号地望滋重矣选侯可轻乎惟尔祖首贰元帅府以佐中兴尔为恂恂克守家法简池之政平易无华卑以左符往守兹蜀念之哉无忝尔祖则不负寄委此邦之意宫人符燕燕转永宁郡夫人李进进转通义郡夫人敕朕饬修内治靡形色选之私周览掖庭爰秩妇官之序有嘉女德用钖命书具封某婉嫕自将柔良有素知小星尽心之美不见骄盈承樛木逮下之恩惟加肃谨寖歴歳时之久备殚夙夜之勤分乐土以疏封贲小君而示宠其祗涣渥益懋芳猷汪义端知舒州敕具官某淮右诸郡职优而事简舒其尤也尔蚤登甲科蔚有时望近膺亲擢欲振台纲引去翩然留之不可尔才办剧屡更盘错是邦简静游刃有余其与斯民相安于无事以称朕安边固圉之意集英殿修撰知绍兴府赵不流知广州赵彦操职事修举并除焕章阁待制赵不流敕报政辅藩又见期年之变疏恩中扆载加禁路之荣具官某庆席仙源才优吏道顷由辇毂弹压之任遂为朝夕论思之臣宝婺分符备着蕃宣之效㑹稽奏课曾陞论譔之华日坐黄堂庭无留事风行黔首时有誉言登之持橐之联壮我维城之势帅临十国方为久任之图位列四松不减近班之宠尚祗明命以讫外庸赵彦操敕帅阃雄尊着南海于蕃之蹟玺书勉励陞西淸次对之华惟我宗英被兹涣渥具官某才猷敏劭学识该通蚤膺圣父之知超寘列卿之长俾兼天邑有赵张之威名进摄地官熟研桑之心计一辞位着久閲星霜姑苏宣三载之劳章贡总数州之重顷踰庾岭往镇番禺抚蛮徼以不惊惠贾胡而无扰载嘉善最俾正从臣望云以求蓬莱毋谓鹓行之远把麾而去江海乃通豹尾之班兹曰殊恩益图来效端明殿学士正奉大夫致仕郑丙赠四官敕引年已乆无复尚书之履声遗奏忽闻庶几太史之尸谏旧臣无几䘏典宜加具官某气直而能温性刚而善下立朝正色为多士之表仪典选尽公慕古人之风裁洊更名郡遂返故乡奉祠馆以怡神据礼经而告老谓因闲适可迪寿康不知何恙之深遽起云亡之叹叠升命秩仍茂赏延八座班高笃始终之不替九京恩及尚英爽之有知资政殿大学士通议大夫范成大转一官致仕敕图旧人而共政方媿未能引大体以乞身胡爲有请嗟名臣之老矣抚往事以慨然具官某俊逸不羣风流自命文章甚伟崔蔡诚不足多制诰尤工王杨当爲之伯绪余所出施设具宜桂海冰天望皇灵而益远瀛壖蜀道专制阃以增雄是诚宣力于四方宜俾进官于两地出司留籥遂奉祠庭用之未尽其才退而自求其志卧公干漳滨之疾挂隐居神武之冠宠数弥光典刑斯在噫胸中之有兵甲世称小范之才高扁舟之泛江湖或谓鸱夷之仙去皆尔乡闾之旧岂其苗裔之余无忝前良以全晩节范成大赠五官敕旧弼遗荣方遂垂车之志需章上奏忍闻易箦之言天不憗遗人其殄瘁具官某身登二府仕歴三朝词章议论之高无惭古昔东西南北之表咸着威名曾辅政之几何乃居闲之寖乆九龄之风度可想晋公之神明不衰石湖忽堕乎文星寿栎遽成夫陈迹云何不淑而至于斯念三呉人士之无多叹一代风流之几尽躐五阶而进秩按二品以疏恩噫三仕三已而赋归岂复计生前之事一官一集之传远尚得垂身后之名其或有知当自无憾军器少监黄由将作监敕具官某朕有元子爱之固深而敎之惟恐不至一时宾僚极儒雅之选尔以伦魁之彦乆仪羣玉之府侃侃正色抗论不回自少匠而为长盖亦宠矣技巧精能非以此望汝也横经朱邸使吾儿有直谅多闻之益是惟休哉开府仪同三司判隆兴府赵雄少保致仕敕旧弼偃藩方倚上流之重需章请老遽求故里之归逝矣莫留恻然兴感具官某谋谟宏远识度恢洪洞往古治忽之原识当今轻重之体临机辄断慕如晦弥缝之功遇事敢为有黄裳经济之略顷辞朝会洊着民庸起之西蜀之陬付以南昌之郡仰父俯子寖销愁叹之心襟江带湖雅称诗书之帅以疾来谂乞身甚坚虽深轸予衷亦重违雅志其陟三孤之贵以华万里之行噫图任旧人谓尚堪于大政注想元老惜不究于长才谅服涣恩式全嘉遯赵雄赠少师敕垂车自适难留故相之归属纩有言尚笃大臣之谊殄瘁之叹远迩所均具官某以庸济之才际明良之㑹坐庙堂而独任光辅至尊之朝解印组以言旋犹髙勇退之节迨予嗣服尝赖矢谟初为武侯渡泸之行实重周公分陜之寄洊更帅阃最得士心不图柱石之衰遂挂衣冠而去勉亲医药犹借典刑遽沦九京奄隔千古爰陟公师之亚仍加世赏之延噫死生旦昼之常固达人之所谅君臣始终之分岂卹典之可稽慨想冥途尚歆异渥湖北提刑张垓江西提刑知池州王谦湖北提刑敕具官某等祖宗哀矜庶狱分道置使前古未有也朕承丕绪尤遴于择人尔垓名臣之子尚有家法尔谦儒林之彦尤长吏才大江之西人以终讼为能重湖之北民有敚攘之扰各务澄按恤民之可矜惩吏之无良使远方之人自以为不冤朕将有以褒表之朝议大夫焕章阁待制马大同磨勘转官敕一麾出守实吾从橐之臣三载陟明优尔吏铨之制具官某器资精敏心计疏通比从惟月之班径上甘泉之列民曹治赋更嘉献纳之忠京口分符备着蕃宣之效年劳寖及治典可稽俾序进于文阶以増光于侯度往其祗命益务告犹吏部郎中钱象祖枢密院检详敕具官某天下之兵本于宥庭设属抡才实视宰掾非夫详练敏明之士不在兹选尔起于重珪叠组之家而以书生自处蚤更事任若老于州县者出入郎省殆二十年敏而不疎审而无滞賛吾枢臣尔其选也益勉所长以俟登用太府丞曾三聘秘书郎敕具官某道山蓬莱图籍鉅万士夫仰望眞有颷车羽轮之隔游其中者皆天下选也以尔力学自奋持论不阿忧国之心如饥如渴擢自外府径登淸贯益读未见书以昌远业且使四部秩然有序是为称职哉大理寺主簿王宁新知信阳军刘崇之并太府寺丞敕具官某等寺监皆有丞而外府设官独详焉盖欲上裨版曹之调度下柅有司之出纳不可以非其人也以尔宁文词蔚然明习吏道勾稽棘寺平反为多爰俾序迁以酬劳勚尔崇之声称籍甚蚤登着庭出守边方占对尤敏使还朝蹟以慰公言所贵于儒者为其能通世务其以所学见之事功勉哉宗正少卿郑汝谐右文殿修撰知池州敕具官某尔以科级自奋以才谞见称持节分符俱有声绩登之卿列进摄禁途迨命为眞乃有异论朕方遴论思之选屡欲留行尔乃陈去就之义力求引退卑以右文论譔之职往抚池阳凋瘵之余式遄其行慰彼黎庶忠翊郎屠思正监辖制造御前军器所实及五年转一官敕具官某除戎器以戒不虞国之务也尔职其事遂阅五年何爱一官以奖劳勚寿圣皇太后庆八十诏书文武陞朝官等加封祖父母父母定词台谏卿监郎官以上封祖父并父敕具官某父某朕日侍慈皇推尊祖后母仪备三朝之盛寿简増八袠之崇奉徽称于日至之长讲庆礼于元正之始爰本亲亲之道用推老老之恩以尔积善有余潜光不试粤有贤子扬于王庭聿观缛典之行可后高年之渥爰陞命秩以示宠光益务教忠用图显报台谏卿监郞官以上封祖母并母敕具官某母某氏以尔妇道素全壸彛甚饬粤有贤子扬于王庭聿观缛典之行可后高年之渥爰加沐邑以示宠光职事官内外陞朝官京局京官选人在外京官选人封祖父母父母敇具官某父某朕以祖后寿登八袠恭侍慈皇奉上万年之觞爰推老老之恩以广亲亲之道以尔潜光不试积善有余子仕朝行身逢庆霈爰加异渥以惠高年知枢密院事赵汝愚初除封赠曾祖太子少保士虑太子太保敕我有宗臣进长枢筦虽循墙而避宠终出綍以疏荣贵震一时恩及三世具官某分晖帝胄履善家庭九族序迁曾不登于膴仕百年隐行乃有见于后人惟尔曾孙旣登右府亚于宫保已贲幽原爰加再命之崇遂列三师之重前无旧比殁有余光曾祖母高平郡夫人龚氏文安郡夫人敕位尊任重必有家传积厚流光亦由阃政恩旣加于曽庙封宜进于小君具封某以柔淑之资嫔信厚之族虽中馈之职无显于外而内则之懿能肥其家逮三叶而益昌位元枢而鼎贵载加名郡以表芳猷祖太子少傅不求太子太傅敕紫枢元臣方隆于同姓靑宫亚傅尝宠于大家位旣愈崇恩亦宜称具官某奕奕帝王之胄恂恂儒素之风教子以经至孙而贵鸣珂佩玉虽不见于生前叠组重圭乃追荣于身后进登一品以慰九京祖母咸宁郡夫人晁氏济阳郡夫人敕世胄高华本由济北之族庆源流衍实自召南之风具封某躬苹蘩之勤遵图史之训功容俱备典则不渝教子有方能甘啜菽之养抚孙甚爱眞有含饴之欢兹领枢庭以翊兴运顷尝颁夫沐邑俾载益于郡封爰分广济之名式慰谨终之意父太子少师善应太子太师敕眷我维城固多将相侯王之贵惟尔有子遂为股肱心膂之臣可无宠光载笃余庆具官某家法有自天资尤高及见太平犹记开元之际结交前辈尚闻正始之音躬曾闵之孝钦慕间平之儒雅爰谨家庭之训遂传宥府之贤乃进宫师以彰阳报其祗明命益启后昆母安化郡夫人李氏饶阳郡夫人敕爱君忧国繄我本兵之良嫓德娠贤可后荣亲之渥具封某禀资柔懿植操幽闲以泽底之名家归天潢之支派中闺甚肃不辞举案之勤令子着名端自继机之训云何不淑其后遂兴洊启博陵之封以示冥途之宠妻鄱阳郡夫人徐氏通义郡夫人敕大臣许国有光麟趾之宗夫人起家无媿鹊巢之隐惜悼亡之已乆宜追远以加荣具封某生自儒门嫔于皇族身能全于妇道生弗永乎天年迨夫子之登庸嗟室人之冥漠视其爵秩贲以恩光易番水之旧封卑眉山之新渥尙惟灵爽式克钦承攻媿集卷三十八攻媿集攻媿集卷第三十九攻媿集卷三十九宋楼钥撰外制大中大夫沈揆转一官守权吏部侍郎致仕敕侍朝甚喜方仪荷橐之联何恙之深忽上挂冠之请初不闻曾子之疾乃欲为疏傅之归具官某文有菁华学称博雅顷屡登于位着矧夙备于储寮嗣服云初首颁于召节殿邦旣久终入于从班谓其数器之兼卑以二铨之重预修史策劝讲经帷造膝陈谟曽未浃日抗章告老胡不待年许寻里社之闲仍守天官之秩子骞之在汶上莫遂挽留公干之卧漳滨徒深怀旧尚祇涣渥以保修名沈揆赠四官敕孟轲之致为臣方轸留行之念曽参之启予手忽闻将死之言抚往事以何追嗟若人之不淑具官某老于文学志在事功博极羣书而发于英词上下千载而见之笃论任握节分符之寄所在着称登簪笔持橐之班于时未久抱疴自列纳禄言归当危惙以奏篇眷忠勤而陨涕爰加卹典悉按彝章进官序以甚优卑赏延而不吝尙惟英爽歆此宠灵皇太后庆寿武学生加封祖父母父母定词上舍内舍生敕具某人父某朕以祖后春秋益高乃月正元日恭侍慈皇仰奉庆礼钖类之恩溥及中外一命而上祖父母父母寿登八十者始得预此尔年方从心以有子列在右庠尝预舍选宠以命秩最爲优异其服明涣以迪寿康外舍生敕具某人父某朕以祖后春秋益高乃月正元日恭侍慈皇仰奉庆礼钖类之恩溥及中外惟尔有子列在右学年登八秩宠以恩封其服涣恩以绥吉履胜捷下名都虞候杨彦换从义郎王檝换秉义郎敕具官某汝久隶羽林积劳可纪授以勇爵实应旧章往其钦承益务忠恪王进之知德庆府敕具官某尔顷以天府贰车往守武陵突不得黔已复报罢朕心悯焉晋康虽远实高皇兴王之地举以授汝以观汝能尚其懋哉毋替朕命大理寺丞林季友吏部郎官主管侍郎右选敕具官某郎曹二十有八莫剧于武选文书盈几难以徧察涉笔占位犹恐不暇非静而敏者未易得其要领也尔以儒者而通世务桐川奉最再转而丞于廷尉未久也选居星省遂典三铨鹖弁之士惟吏是听虽有抑滞不能自伸尔其念哉勉赞而长浙西提举黄遹本路提刑敕具官某三丞出拥使节还为郎曹者多矣以尔之贤列属宪台丞于中秘使事修举宜俾来归浙河以西服尔淸裁尔亦以静退自处无羡于登仙就易祥刑之司以为畿甸之望表廉干儆惰偷民以不寃淸我臬事朕岂使尔徒久于外哉宗正丞郑公显浙西提举敕具官某朕惟仓庾敛散之法山海摘煮之利分道置使所任甚专畿甸之间选用尤重以尔学赡而文敏外寛而内刚进丞司宗华问罙畅兼掌名表属词最工持节有行去天尺五酌丰歉而赋政辨能否以简僚惟尔之能思所以称龙图阁直学士程大昌除龙图阁学士致仕敕引经告老为神虎挂冠之归念旧疏荣峻龙马负图之职以优耆德以表高风具官某秉操坚刚着书渊博蚤游册府擅温厚尔雅之文晩侍储闱赖直谅多闻之友十年笔橐人望素隆数路麾符民庸益着高蹈嚣尘之表久从香火之闲年旣及于从心志欲祈于纳禄羽翼之资黄绮毋忘伐木之诗丘壑之有臯䕫当遂考槃之乐尚祗明涣式介蕃釐太府寺主簿林思济大理寺丞敕具官某先王用刑之法莫详于甫刑一书有曰故乃明于刑之中率乂于民棐彜尔蚤以经术先多士尝诵其言矣入仕朝行有靖共之誉廷尉选丞以尔为之其试所学以广朕钦恤之意主管戸部架阁孙元卿太学正敇具官某尔以甲科自奋用为掌故之官中更艰棘盖久而后得之退然自牧亦旣再歳贤关淸选尔宜居之子率以正孰敢不正桥门之士将于尔观焉修职郎权建宁府政和县尉胡杞擒获许伯祥等循两资敕具官某警捕尉曹职也姦民寇攘尔能致之连帅有言何爱旌赏余永弼知阆州敕具官某阆风锦屏之胜士诵少陵之诗恨不得身到其地尔乃以二千石临之岂易得哉尔起儒门万里入蜀洊更事任雅有能称郡寄寖高事权益重无轻民事克勤小物则可以称此矣王寅知江州敇具官某长江上游以浔阳爲重鎭分屯禁旅控御一面守将非它郡比也以尔三领左符老于吏治番昜之政人多称之其殚抚字之心无改中和之旧使兵民晏然隐若敌国则不负选侯之举矣丁逢潼川府路转运判官敕具官某尔有志当世结知慈皇守郴阳使湖外又皆有声绩可纪今日有用之才也东川飞輓之重不以轻卑叱驭而往毋惮驰驱抚摩吾民廉察羣吏以称外台耳目之选是惟休哉谢源明直焕章阁知温州敕具官某朕遴选谏臣以广听览尔顷居九列旋冠宰掾察其坚正擢在骑省论事不回方向于用衔恤而归念之不忘亦旣卽吉起鎭东土惟永嘉在左浙为望郡山川秀发衣冠鼎盛四邑相去才百里而负山并海壤地深远人物日庶事亦滋繁非得精明和惠之人未易办治尔其人矣尧章寓职以宠尔行俟讫外庸登进未晚尚其钦哉干办审计司范荪太府寺主簿敕具官某蜀之范氏如晋王谢人物辈出文献相望尔在今日又其翘楚也以世科发身以吏课交荐其在朝列退然若无所修综者而人自称之勾稽外府姑以序进勉绍家学以称所䝉赵像之福建提刑敕具官某七闽祥刑之寄选于衆久矣以尔被服儒雅屡持使节往司宗盟声望日着虽无预于吏治已习知其民风就乘轺车不俟临遣听讼吾犹人也必也使无讼乎圣人之言固未易及得情勿喜尚惟勉旃江东运副傅伯寿直焕章阁敕具官某朕惟烈祖圣学高妙昭回之光下饰万物焕乎文章尊阁惟谨寓直之宠不以轻卑也以尔天资警敏一日千里词章精赡连收三科登着作之庭于今十有八年矣按刑将漕益着外庸爰钖宠名以示褒表讨论润色岂其舍诸朱翺大理寺丞敕具官某惟尔祖光辅思陵尔父又登从列君子之泽未艾也尔被赏延乃能明习文法致身廷评出守辰阳奉最以归进之棘丞荣路无壅益勉厥职无忝尔先淮西运副赵师太府少卿淮西总领敕具官某国家分屯重兵布列江浒董饟之任必选朝士临之而金陵莫重焉尔决科自奋饰以儒雅有志事功所至办治尝使京口见谓敏明淮甸钱币更张之余赖尔抚摩调护之力民情悦服名称益彰兹以亚卿往司调度足兵足食复于尔观焉尚殚尔心以副详试之意庐州修城官修武郎建康都统司中军权副将马再兴武显郎左军统领毛致通武经郎左军统制马遹各转一官敕具官某等合肥当淮西一面俾葺坚城以固吾圉率衆庀工汔厎于成各进厥官庸劝劳勚同安郡夫人武氏进封才人敕朕肃正宫闱日修于内则整齐品秩尤戒于私恩必有柔仪乃容序进具封某禀资婉嫕履行纯和久承樛木之慈得备贯鱼之列疏封名郡钖号小君知阅时之滋深嘉率职之无怠登之女御示我壸彜位几近于九嫔爵亦侪于千石带弓箭而待君侧吾岂务于燕游理丝枲而献歳功尔尚勤于蚕织知建康府郑侨吏部尚书敕司筦籥于留都方资贤牧典铨衡于选部当任旧人乃播纶言载仪禁路具官某性资刚毅学力精深声华蚤擅于伦魁名节尤称于杰特训辞温厚信独步于一时朝夕论思率主盟于公议旋由夕拜进长天官闽部选侯洊更鎭抚秣陵谋帅复借保釐属兴宣室之思俾趣锋车之召渴闻谠论日伫尚书之履声器使羣才更赖山公之启事毋庸俟驾亟遂归班赵师程大理寺主簿敕具官某朝行簿领之官勾稽之外职业素简惟理官设属则有近制廷评奏当之成俾分攷而订正之遴选非他比也以尔天潢之秀儒雅自将试邑佐州遇事不苟且尝列于朝矣其服朕命益观汝能翰林医效王懋兼重华宫祗应实及二年转一官敕具官某朕祇事重华尤谨于药石之奉尔以疡医奉职惟谨亦又再歳在法当迁俾陞尔阶其思所报俞澂知常德府敕具官某武陵为湖北名邦以寿皇潜藩地望增重总数州之戎事控五溪之喉衿未尝不选侯而用焉尔出儒门明习文法有公亷之操得温厚之称尝守髙安政适其平郎曹卿寺践歴滋久起家剖符往鎭遐服明听朕言无轻民事中奉大夫焕章阁待制知鄂州王信磨勘转官敕一麾出守久着于民庸三载陟明适登于吏攷乃颁恩命俾进文阶具官某性识疏通材猷敏劭西掖擅演纶之美东台髙批敕之风易鎭㑹稽畅威名于近甸分符鄂渚增形势于上游兹以年劳应于治典虽曰有司之定制是为增秩之殊荣益图尔功以谨忠报知明州何澹母太淑人石氏该庆寿恩封齐安郡太夫人敕朕礼厚两宫当累洽重熙之际年登八袠奉隆慈备福之尊乃推老老之心庸广亲亲之道具封某氏起自名族嫔于大门善相其夫为部使者之贵亲见吾子任中执法之严方乘轻轩以就禄养逢国家之庆霈开汤沐之新封位正小君爰择黄冈之胜恩隆晩歳式增彤管之华益介寿祺以仪闺阃太府少卿呉珽太府卿淮东总领敕具官某国家东巡呉㑹列戍江淮惟此丹阳尤为近屏䕶饷旣久可后褒升尔儒雅雍容克勤吏道详歴版曹司金之职遂登外府亚卿之华顷以王臣往给军食调娯酬酢上下帖然就加惟月之班其服自天之宠勿替于旧益图尔功迪公郎李闶父仪甫该庆寿恩封承务郎致仕敕具官某尔积行有素年过九龄有子在官实应封典授之京秩以爲尔宠宫人张氏封郡夫人敕朕日听外朝退修内治妇官具设尤严陛级之分恩命所加必视功容之懿具位某氏雅称柔履选自良家事宫壸以服劳阅歳时而滋久启封名郡进位小君仍颁禄秩之优庸示禁庭之宠其祗涣渥益懋芳猷训武郎临安府湖州巡辖递铺梁靑违滞金字牌降一官敕具官某置邮所以传命令达章奏矧制阃动系边事可少稽乎尔怠于职行不以时夺尔一阶以惩不恪国子录陈邕武学博士敕具官某尔掌敎国子蔚然有称尝对便朝论事尤切长于右学益观通才武尚止戈兵实贵谋其以斯意训迪学士庶几得有用之才以备将帅之选焉王介国子录敕具官某士登甲科立致膴仕亦惟行谊有以称则得之斯无异辞尔当龙飞之初居俊秀前列辅邦入幕以儒雅饰吏是能称此科级者擢居胄监典我敎事又能称此使学者宗之则尔之进未艾也枢密院编修官许介宗正丞敕具官某司宗有丞在颂台册府之间非列寺比故其选甚高尔蚤擢乙科尝试剧县慈皇闻其善政就加增秩之宠再入脩门其才益着比以编摩之职摄郎省参宰掾矣兹登淸途务修宝牒益谨厥职以究尔长王漑戸部郎官敕具官某版曹掌国之大计而左民尤为繁剧州邑之讼有不得其平者率造焉思得疏通详练之士久矣尔源流家传缘饰吏事往使于蜀精敏有余操赢赀以苏疲瘵尝加诏奖召对便朝审其可用往振兹职益观汝能䕫路运判冯震武戸部郎官四川总领敕具官某朕惟武王不忘远之意西南万里选才尤详矧总饷之寄动关军国见大夫临遣而行或不及事尔蜀国之产尝列于朝观风䕫门能宣德意加以民曹之职就董五十余州之赋以给营垒之师民力困矣军须方繁足食足兵伫观儒效太常寺主簿张贵谟司农寺丞敕具官某尔学术该通论议根据一时清流也顷试剧邑乃有能声盖尝见于用矣勾稽颂台进丞农扈虽曰曾预礼乐制作之事要须详试簿书期会之间尔惟通才其体此意太社令陈岘太学博士敕具官某尔以绍兴法从之孙自奋宏博之科宜仕于朝久矣徊翔幕府列属容台贤士之关师儒虚位畴咨多士佥曰汝宜温故知新尔其自勉判建康府葛邲攺判隆兴府敕由端揆以殿邦允借保釐之略为上流而易鎭更资抚御之才爰授左符载扬明綍具官某谋猷宏达德度恢洪三世名儒益致家声之显两朝异眷遂专国秉之隆矧惟旧学之臣久处洪枢之任密参庙算旣兼文武之资祈解政机遂付军民之寄加延恩而寓职视上宰以疏荣顾陈义以甚坚为相攸而攺命惟襟江带湖之地可以优贤皆耕田凿井之民正宜坐啸其为十连之帅式遄千骑之行噫尝本五兵弥觉偃藩之重周知万务岂云敛惠之难尙讫外庸益绥休宠新除吏部尚书郑侨龙图阁学士依旧知建康府敕召还选部行领从臣之班居守陪京复分方面之任选用之遴中外则均具官某望重两朝才髙衆俊以三代之文掌我帝制以六经之学格于君心顷由天官出鎭闽部旋卑保釐之寄实资鎭抚之功尙书喉舌之官固应图旧河东股肱之郡故特召君矧荒政之方修亦逊章之沓至俯徇借留之志益髙难进之风龙阁陞华用为尔宠麟符增重克成厥终益着外庸以绥涣渥知临安府钱塘县赵盛太社令敕具官某惟尔先正光辅髙皇配飨庙廷燕及后裔凡尔昆弟序进于朝社稷之司不以轻授靖共尔位毋忝尔先新知潼川府杨虞仲直秘阁知䕫州敕具官某䕫子之国号称䕫门盖蜀川之喉衿也谋帅之重实难其人尔西南望士三持使节蜀之民服尔名已久尔亦习知风俗之详矣潼川未行易鎭兹部寓直中秘以爲尔宠民生凋瘵非他路比罢行利害汔可小康其尚勉哉以称推择之意进士张昉陈舜咨赈济补承节郎敕某人荒政之修劝分爲急尔出私储以济饥民何爱一官用劝来者承信郎榷货务检法使臣钱煜收趁増羡转一官敕具官某榷山海之利以佐邦储赏典最厚尔奔走其下亦预进官尚勉公勤思有以称陈谦䕫路运判敕具官某䕫门为蜀要冲川陆险绝刀耕火种民生甚难将输之寄甚重郡计实仰给焉非通敏之士不在兹选以尔有用之学洊试剧繁以南兰陵吏课之最领湖右敛㪚之权兹为朕行调度一道抚惠疲氓务去泰甚使田里得以安其生则朕之顾忧寛矣知台州徐子寅广东提刑敕具官某朕念广东宪台之重畴咨其人思得资髙而练事法明而尚寛者居之大臣谓尔为可且曰是尝为卿为部使者帅维扬矣中更退闲起为汉东而治办丹丘之政民安而歌之使持节以按岭海其必有以称钦恤之意朕曰俞哉式遄其驱毋替朕命奉议郎提辖榷货务谢俨收趁增羡转一官敕具官某榷筦之繁总于京邑尔不欺于职济以变通歳入之赀坐致赢羡可无褒赏以劝后来其祇増秩之恩益谨有司之守提㸃坑冶铸钱赵不迹淮南运判敕具官某朕惟外台飞輓之司莫如东淮委寄之重兼宪使刑辟之任当使客冠葢之冲欲求通才得我贤族以尔奋由科级尤精吏能拥麾棨于三州屡书课最总货泉于六道式阜邦财俾行边疆进专漕计尚思忠报益着外庸文思院造皇太后尊号册宝监官从政郎陈庶监门儒林郎黄槪各循一资敕具官某朕以月正元日奉徽称于祖后白玉之牒镂刻甚工黄金之玺一铸而就虽曰有司之职实惟莅事之勤各进尔阶庸示嘉宠干办审计司刘诚之太常寺主簿刘德秀大理寺主簿敕具官某等列寺之属皆有勾稽惟容台礼乐是司实预讨论之事惟廷尉刑狱至重实分谳议之司铨叙人才二者尤不可轻也以尔诚之声称籍甚持以靖共尔德秀文采蔚然不事表襮兹庸并命其进未央尙体优恩各扬乃职福建提举张涛提㸃坑冶铸钱敕具官某国家分道遣使各扬乃职惟货泉之寄总六道百郡之权归于一大有司视汉之钟官辩铜其重甚矣非得通儒不以轻卑以尔抱负不凡词章精赡出入朝行见谓老成使于二部皆有声绩举以命汝其为朕谨调度察姦欺使邦财阜通朕岂久汝于外哉宋之瑞福建提举敕具官某尔以儒学之秀三仕于朝滋向于用而又引去朕亦念之七闽敛㪚之司职优而事重畴咨肤使起尔于家士之宦学不以仕已为喜愠上之用人岂以中外为重轻尔尚勉旃以俟光宠从政郎扬州司法林橓搜获铜钱循一资敕具官某边郡严钱币之出而吏多不䖍尔能摘状遂正其罪选阶之进以懋尔勤四川量试宗子伯扬时敏补承信郎敕某人尔在属籍远处蜀道能以文艺优占科级钖之武爵尙其勉旃鎭江都统阎世雄管军五年职事修举转遥郡刺史敕具官某国家分遣禁旅列戍江城京口捍蔽行都最为要近尔以宿将坐总戎韬威名隐然壁垒靖谧五年于此宜赏贤劳遥刺侯邦是为异宠益思忠报毋替厥初慈福宫内人安化郡夫人方氏彭原郡夫人高氏淸河郡夫人邝氏竝转国夫人胡氏苏氏张氏竝封郡夫人敕朕承累洽重煕之运奉隆慈备福之尊畴咨女御之良爰卑恩光之渥具位某氏禀资婉嫕植行柔嘉选在掖廷蚤备妇官之列事予祖后寖更歳籥之深属庆典之告成演褒纶而逮下进封大国益懋小心焕章阁待制赵不流换正任承宣使知大宗正事敕拥东越之麾方腾吏课纠成周之族有赖宗英优加留务之班式宠从臣之旧具官某气和而智敏属近而行尊夙分帝胄之华寖歴仕途之久政成京邑尝进贰于司空身处辅藩讫褒升于次对来奉便朝之觐俾专属籍之盟示我异恩超亷车而授职借卿宿望壮磐石以承休是曰当才奚劳多训修职郎郑守仁贺正旦使亲属循一资敕具官某尔父顷使敌国尔虽不预行役而善于子职使行者不内顾而居者得所安劳还之初亦被醲赏举行于今尚其祇服修职郎李良臣奉使书状官循两资敕具官某歳遣信使修聘殊邻凡预驱驰均有劳还之赏矧以铅椠为职润色使华叠进选阶于汝何吝庆寿诏书宗子年八十以上使臣年八十以上愿致仕者竝转一官定词敕具官某朕以正月上日奉祖后万年之觞霈泽四方及人之老尔在属籍春秋益高进以一阶用华晩节宗子汝种与昉补承信郎敕某等尔在属籍逢时覃霈能以文艺自取科级予之武爵尙其勉旃淮东提举陈损之创立绍熙堰除直祕阁敕具官某水利本以惠农常平使者之职也尔使淮东善于其职建议任责迄观厥成伻来以图如指诸掌闭纵随时条流有序绵亘及数百里之远灌漑为千万顷之利农商俱济旱涝无虞使客漕运之往来咸有赖焉谢安为埭人以召伯名之尔通敏有余不扰而办名以绍熙淮民不汝忘也寓直中秘以宠尔勤朕所以待汝者何止是哉姚榘知邕州敕具官某南晋深入岭右控制蛮方唐则分建五管今亦併护数州权任亚于连帅选侯顾不重哉以尔莅官不苟有趋事赴功之心治施与靖咸有声绩班班可纪今又命尔以此邦固圉宁民尙其勉哉大理少卿许及之权礼部侍郞敕廷尉天下之平洊居卿列宗伯春官之贰径入从班是曰异恩实由亲擢具官某才兼数器识综九流蚤以多文之儒务爲有用之学方弹冠之伊始巳脱颕而不凡禁闼拾遗得眞谏官之誉藩方作牧有古良将之风比因奉最之归俾簉明刑之任惟庆霈旣行之后当郊禋再举之时仪曹久虚礼典谁属释尔平反之重参予制作之司有功过于张之贤朕所知者虞舜命夷䕫之事汝则兼之益勉告犹斯为称职四川茶马朱致知京西运判敕具官某襄汉将漕之寄虽所部不过数州而实兼诸使之职控制边要仍居上游不轻以授人也尔起世家能以儒雅饰吏事尝守申伯随侯之国又三使于蜀矣万里召还复卑华节惟尔鼻祖致身九卿以桐乡之啬夫为汉世之循吏尔其苗裔当慕前烈以此位而行志岂不易于一啬夫哉训武郎监榷货务陈仲坚收趁增羡转一官敕具官某榷筦之重总于中都尔能其官歳入赢羡加之命秩以劝后来仓部郎官郑湜大理少卿敕具官某国家刑辟之寄总于廷尉而职则分任焉使习宪章者视狱之成而审听囚徒必命儒者临之其旨深矣尔少而发藻善为词章立朝有鲠亮之称治民有循良之效总饷江左威誉日耸郎潜未久卑尔臬事能深知设官分职之旨斯无负今日推择之意往赞而长亦惟钦哉起居郎陈傅良祕阁修撰嘉王府赞读敕具官某汉四皓起商山羽翼之功千古称之朕则歉焉使高帝能以卑辞厚礼聘之以辅其子则善矣尔以一世名儒羽仪于朝抗议不回引去甚亟尔与吾儿游旧矣尔旣厌直承明之庐予亦闵劳以侍从之事宠之祕撰之寓职来为朱邸之宾僚尚遄其行庸副虚伫带御器械霍汝翼复元官转观察使敕具官某侍御之臣苟旷瘝而必罚歳时旣久俾牵复以自新尔旧服禁严雅称详谨佩侯邦之组绶官簿寖髙属宸陛之櫜鞬戎容甚肃顷惩慢弛知务省循况更政典之修径授廉车之秩益思恭恪以对宠光文林郎张允中该修寿皇玉牒循一资敕具官某宝牒成书尝颁醲赏汝供刀笔亦与进官毋曰例迁其思所报前知建昌军赵彦礼拖欠月桩钱降一官敕具官某盱江本江右佳郡一人坏之毒流至今尔自力于政而承积弊于二十余年之后给饷有阙无所归咎稍镌一秩以儆后来沈合知岳州敕具官某岳阳据荆楚之要郡虽小而地望实重焉尔淸约详练资歴寖深惟尔兄旧鎭长沙威望凛然父老类能道之试郡云初毋忝家声则知共理之意赵不逷江西提举敇具官某尔顷以吏课之优为郎起部出守辅郡蔚然有闻江右敛散之重俾尔持节以临之昆弟三人少则俱列于儒科今又分道而为使者远有光华宗盟之美谈也其勉尔事以称所蒙攻媿集卷三十九攻媿集攻媿集卷第四十攻媿集卷四十宋楼钥撰外制知婺州叶翥知绍兴府敕辅郡承流久不听尚书之履价藩谋帅兹又怀太守之章允谓才难莫先德选具官某智周虑表学绍儒先践敭旣歴三朝侍从亦踰一纪爱人利物由天性之自然足国裕民处地官而最久屡更剧部深惠疲氓尽销愁恨叹息之心尤见劳来安集之政眷惟东土密迩行都先帝上宾将奉因山之役大邦维屏益严分阃之除惟尔通材称予隆委规模素定旣所临而有声威信兼行当不扰而自办伫闻成效奚俟多辞新知绍兴府倪思知婺州敕具官某视禁林之草允借通儒分辅郡之符俯从忱请相攸旣审易地皆然尔学优而醇文丽以敏早登宏博之选径上淸华之途翰苑词垣擅两制丝纶之美经帷史馆极一时笔槖之荣擢贰仪曹独司邦礼拭圭出使握节言旋曾坐席之未温俄抗章而自列岂久劳侍从之事遂厌直承明之庐怀㑹稽太守之章至勤再命继东阳隐侯之咏去拥一麾勉为朕行毋轻民事词人而任岳牧初无内重之偏宣室之对鬼神当俟政成之后䕫路运判陈谦湖北提刑敕具官某尔以君子儒为湖北常平使者蛮猺披猖省民惊扰船粟而往哺之尔之职也因摄宪台併任其责就设方略随以抚定朕闻而嘉之可谓不辞难者矣乃酌帅臣之言姑辍䕫门之役兹庸命汝持刑本道以慰民望以奖尔劳其思永图靖此一方不汝忘也湖北提刑王谦湖南提刑敕具官某部使者之选以风采为先所以寄吾耳目于千里之外不欲其数易也以尔志操不凡居有直气其在郡邑声望翘然持宪湖阴正欲倚重易节隣部非以便尔之私又将于尔乎观焉尚勉之哉判太史局降授夏官大夫吴泽降授中官大夫荆大声降授中官正刘孝荣同判局降授局令周端友并复元官敕具官某等天道高远王者欲求端于上必有日官以司之尔善于观象见谓老成顷以不谨尝镌命秩涉期而叙法也勿以为宜得而忘所报修武郎监建康府榷货务门茅恭收趂增羡转一官敕具官某榷货之在留都岁入甚伙增羡之赏司关者亦预焉进尔一官益勉而职建宁府浦城知县鲍恭叔降两官永不得与亲民差遣敇具官某县令与民最亲狱事所宜深察也尔为大邑以重辟告于郡却而复上几陷平民于死迨寃状旣白而欲便文以自解乎外台有言夺汝二秩不复使任临民之官尚为轻典也中大夫焕章阁待制赵彦操转一官致仕敕鎭五羊之地方通持槖之班叩九虎之关忽上挂冠之请是为宗老宜厚宠章具官某受才素优莅政尤敏早参民部旋自逸于燕闲晩歴藩方尝屡腾于课最眷南海折冲之略升西清次对之联闻囹圄之屡空见里闾之不扰胡为感疾遽欲乞身念帅阃之几年进文阶之四品郑尚书之威信日伫来归汉大夫之优游谅深自得以华晩节以励能臣带御器械某知合门事敕设上合之官岂惟掌朝㑹之事选名门之子抑以储将帅之才具官某志在事功家传韬略奏最于淮阴为侯之地易鎭于亚父所封之城闻父丧而弃官人咨其孝承召命而引道朝赏其忠释苴杖以趋班属櫜鞬而衞上授之以仲叔圉之任可使当公西华之言惟子道臣道之知方宜军容国容之俱习是将用汝尙其勉旃武功大夫殿前司选锋军统制李浩总辖牧放合转一官久任有劳转行遥郡刺史敕具官某兵久不用军中累年劳以进武爵率有止法无得踰焉以尔久任戎务举军推其能出视駉牧善修马政宠以郡刺史之职盖异恩也其奋事功以图报称侍御史张叔椿权吏部侍郎敕朕祗膺丕绪董正具僚六部之分莫如选部之为重小宰之事岂应冢宰之兼行辍而风宪之严司我铨衡之旧具官某性资凝粹论议正平袭永嘉之儒风蚤收科级守文昌之家法雅擅乡评再䇿足于朝行几问津于禁路进班柱史君举必书摄事天官吏姦无蔽自擢居于横榻久肃正于南台当予御图三日之初俾尔正位贰卿之列规模素定要须甄拔之尽公藻鉴益明无使贤愚之同滞副兹隆委成尔脩名左司谏章颕侍御史敕具官某朕临御之初精求政体正心以正朝廷正朝廷以正百官朕之所务也然一朝之纲总于宪台一台之柄属于端公兹得其人他可类举以尔秉心坚正烛理融明学问之懿察于朱邸横经之日风节之峻见于谏省论事之际不俟信宿擢之南牀其为朕别白正邪振举蠧弊使君子有所恃小人有所畏四方风动而朝廷益尊于予初政岂曰小补之哉右正言黄艾左司谏敕具官某古者天子有诤臣七人而后之谏官不过一二苟非精择正士何以补衮职之阙哉朕御图伊始下诏以来直言旧学之臣声着骑省首命序进以示四方尔发藻士林负敢言之气事朕宗邸动有箴规辍任拾遗兼侍经幄风采凛然闻于中外兹庸命汝官以谏名予违则汝弼汝言则予从岂惟身处寡过之地庶几海内之士闻其风者有乐告以善道之益焉国子司业李祥宗正少卿敕具官某尔朴茂忠恪见推士林顷贰司成学者厌服盖平日践履之效是可以声音笑貌爲哉司宗少列位亚容台叙百世之本支修累朝之史牒惟老于文学着述不倦者可以当之举以命尔公论惟允勇退之志亦可以少囘矣吏部郎官叶适国子司业敕具官某国家萃天下英才而置之学选于衆而为之师经术由此而明人物由此而出岂细故哉朕御图之初思欲作新学者耳目求当今第一流素为天下士所推服者以正师席宜莫如汝矧兹郎潜资望俱称故用之不疑传不云乎善待问者如撞钟叩之以大则大鸣叩之以小则小鸣惟汝足以当此哉司农少卿蔡戡司农卿敕具官某大农本周稷之业自汉名官以来惟朱邑号循吏郑康成为大儒唐之叚秀实以忠节自奋官以人重顾不信欤尔以儒术治行选为少列徊翔朝行最为旧人进而为长虽曰序迁益勉所长以绍乃祖之风烈何止为此官之重哉刘光祖司农少卿敕具官某忠直之士为国之宝本朝名臣岂无以直道去国者旋复召用以至大位此又祖宗之家法也况尔予之旧学相从有年执法殿中号称謇谔虽尝引去圣父任以外台帅阃之寄不使之一日家食也兹庸命尔为少列于大农实为多士先尙遄尔驱以副朕倾徯之意显谟阁待制黄裳给事中敕眇予沖人临政伊始惟我太上知卿最深朱邸谈经专任以辅导之事银台批勑又属以出纳之言虽抗论而迁厥官终留行而不使去至今日而复用岂人力之能为具官某学贯九流识通千古世居剑外擅蜀士之雄文地近关中挟西人之劲气是非邪正惟务体国利害祸福不知有身久从吾游备见尔藴迨此纂承之日付之封駮之司将求多闻毋替谆谆之诲不负所学会观谔谔之言倚注方深权舆于此新除起居郎陈传良中书舍人敕朕嗣膺大统收揽羣才朱邸贤僚岂容居外紫垣老手宜俾为眞具官某学探圣原文追作者论议多先儒之未发行藏惟古人之与稽相从两载之余信为三益之友谓左氏眞得春秋之旨谓周官实为太平之书推祖宗之本心明政事之要道昔信其说将行所言首卑故官洊加新渥矧是纂承之始尤资播告之修大老之居海滨是将焉往旧学之遯荒野其遂来归式遄尔驱以副朕望起居舍人彭龟年中书舍人敕中书造命之地实王政之所先内史代言之官非贤才而孰处我有旧学时为名流擢登词垣实预国论具官某为有用之学抱轶羣之才惟其善养之气刚遂使所居之官大班分螭陛视言动而必书额叩龙墀抗威颜而不挠方朱邸横经之日多赤心忧国之言迨膺超除深允衆望训词温厚尔其振盘诰之文朝夕论思尔毋废箴规之益尚图忠报奚事多辞将作监黄由起居郎敕具官某王者嗣膺丕祚首用旧僚非欲私我所与而厚平日之恩盖将举吾所知以来当世之士列尔二史助予一人以尔蚤冠儒科乆仪朝路不以仕已为意而益进于学不以利害为计而务极其言囊封旣効忠嘉殿陛尤加剀切被眷知于慈扆为宾友于王门迨初政之方新与羣英而并进入则侍螭头之左凡论事而直前出则班豹尾之中亦在法而当从是爲尔宠期懋予衷着作郞沈有开起居舍人敕具官某朕践阼云初涉道尚浅实赖二三元老力济多艰更资左右近臣交修不逮惟平日宾僚之旧分一时言动之书匪予敢私惟尔能称尔词华敏赡学术淹通蚤蜚场屋之声名乆歴胶庠之师表以着庭而兼史笔之重由郞省而参宰掾之司比从予游实自亲擢学爲可用阅义理以滋多中自不欺乐讲论之日益其居柱下密侍朕前尚思嘉猷以助初政参知政事陈骙知枢密院事敕九五正位方承太上之传二三大臣俱极当今之选用人由旧钖命维新旣久贰于政机宜进专于省府具官某气刚而不挠德盛而有容以博学笃志而为世醇儒以正色直道而致身近辅斯谋入告则惟后之德一夫不获则时予之辜厚重若绛侯而有多文之学弥缝若如晦故无扬已之名朕念周业之艰难慕汉机之周密睠我元老长予本兵借东省之猷为领西枢之方略事均一体威示四方噫折千里之遐冲顾岂图于近效建万世之长策正有赖于訏谟其务同心以康庶事同知枢密院事余端礼参知政事敕文武两途实归一道东西二府允赖兼资粤予非凉膺此付託乃进鸿枢之贰俾参鬷嘏之严具官某宅心粹夷植操坚特凛凛有大臣之体谦谦得君子之风寿皇知台察之名擢居法从太上眷储僚之彦授以本兵喟然形忧国之诚卓尔任正君之责言婉而切气劲以温故于宥密之司率借调娱之力稽之公论蔽自朕心欲新政之设施宜旧人之图任是资共二有赖同寅噫朕方求内外之安经理于上尔尚虑军民之要弥缝其间庶几有成其永无斁覃恩文臣承务郎以上转官选人在任并岳庙循资定词敕具官某朕奉太上之慈训嗣守丕图践阼之初大敷霈泽京秩而上咸进厥官盖将乐与士夫共起治功也各扬乃职以称异恩文臣承务郎以上致仕定词敕具官某朕仰惟太上不俟倦勤传祚眇躬覃霈之颁仕者进秩虽致其事亦预此恩老吾老以及人之老王者之仁政也朕心庶几焉端明殿学士知江陵府王蔺资政殿大学士知潭州敕朕嗣居九重临制万国若刺史县令之衆未暇究详惟方伯连帅之功首当襃表眷时元老尝秉鸿枢抚荆楚者有年易湖湘之重鎭具官某受天间气为世名臣直节高风眞可立懦夫于百世之下崇论宏议将欲举明主于三代之隆受知两朝致位四辅过江而见王导有国何忧举衆而得臯陶不仁自远控长江之都㑹建大将之鼓旗固边圉以内周宣王灵而外畅惟予初政之急念兹旧弼之贤下诏求言方期乐告视邦选牧有赖于蕃惟此昭潭峙乎南服带洞庭而负乔岳扼岭峤而震蛮猺借卿威名壮我藩翰加以大学士之贵用为东诸侯之先噫陶公之封长沙足倚上流之重贾傅之对宣室已深前席之思尚遄十乗之行以慰一方之望知常德府袁枢右文殿修撰知江陵府敕具官某荆州居国上游自古为用武之地谋帅之重每叹才难以尔鲠亮之资渊博之学养气以义不挠不阿有忧国爱君之心有愤世疾邪之志一辞禁闼家食累年起鎭武陵治行昭着宠以论譔之职以殿是邦朕承丕图临制四方万里之远谓斯民宅生于刺史故大明黜陟以示好恶由支郡而受阃寄尔实为初政第一选固圉靖民可不懋哉兵部尚书罗㸃父奉直大夫朝俊覃恩赠中散大夫敕朕祗荷慈谟嗣膺大统爰敷旷荡之泽以及中外之臣矧喉舌是司兼领典铨之重而松楸在远方深陟岵之思乃分宠光用贲冥漠具官某天资纯茂族系繁昌早为君子之儒称于里社自乐先王之道老矣丘园尚及郗超入幕之宾不见纪骘隔屏之坐素多隐行遂为大门兹登五品之崇足慰九原之望贤子方用侯封未央其歆纶诰之恩继有蜜章之渥参知政事陈骙该覃恩封赠曾祖太子少保斆太子太保敕朕祗膺慈训勉绍丕图允赖迩臣其济万几之务爰因惠泽特推三世之恩具官某积善素深秉心无竞恂恂有守旣高月旦之评坦坦无营自乐衡门之老侈厥余庆流于后昆进参政地之崇追贡储僚之峻肆由亚保荐钖明纶用昭宠灵以慰冥漠曾祖母始兴郡夫人成氏河内郡夫人敕朕履位云初均福于下有如近辅之重可后曾门之光具封某生于儒家嫔此名族动谨珩璜之饰克供苹藻之仪是有闻孙晩参大政易翁源之旧壤开河内之新封阴报可知宠光未艾祖太子少傅䇿太子太傅敕图大宅中方布维新之令建极敛福寔均共政之臣爰举彝章加贲先世具官某履行纯固禀资粹和福祉未央见生子生孙之盛人门俱胜无慙卿慙长之名申命九泉遂登六傅兹进在前之职用为有后之荣尚惟不忘其克祗服祖母和义郡夫人朱氏博平郡夫人敕惟时近臣翊予初政厥有霈泽光尔前人具封某素禀嫕柔能循法度中馈攸职宜其室家庆源旣深有此汤沐载启博平之号益崇石窌之封是为异恩以诏幽穸父太子少师谠太子太师敕维予沖人嗣大歴服无疆惟休均暨海宇凡列朝籍皆得以荣其亲矧二三大臣顾可后欤具官某尚友古人为世善士安时处顺不求闻达藴蓄弗露是宜有子旣执政柄宠及泉壤义方之训盖可验矣乃进宫师以慰雨露之感英灵不昧其尚宠嘉之前母平乐郡夫人成氏文安郡夫人母咸宁郡夫人王氏济阳郡夫人敕大寳是守赖兹臣邻湛恩普覃燕及祢庙具封某克遵壸范能谨妇仪举案事夫聿追德曜之羙断机敎子无愧轲亲之贤旣陟近臣屡扬卹典兹载疏于新宠用加峻于小君以寛吹棘之思庸示漏泉之泽妻东牟郡夫人宣氏封鲁郡夫人敕丕绪绍隆方履重熙之运臣工翊赞宜均内助之恩庸颁鸾诰之华以诏鱼轩之贵具封某静专自守俭约有闻作配名卿能勉以正克主中馈用肥其家视夫爵以疏封由霈恩而攺命乃畴曲阜载钖赞书尙迪令猷以祗茂渥礼部侍郎许及之该覃恩封赠父朝奉郎枢赠朝请郎敕朕祗荷慈谟嗣膺大统爰敷旷荡之泽以及中外之臣矧吾贰卿欲宠先世可无涣渥以发潜光具官某坦坦幽人恂恂长者惟居乡不变其素守而教子能知夫义方隐行有闻阳报如响亲见儒科之擢蚤欣宦牒之荣远奉安舆旣怆九原之隔兹持禁橐何胜三釡之怀超官簿以升阶冠郞曹而视秩是爲旷典少慰孝思故母安人吕氏赠令人敕九五正位方承与子之传小大羣臣俱有荣亲之典载颁明命以示宠光具封某淑静自将柔嘉可度嫔于善士克共苹涧之仪生此名卿徒起棘薪之叹旣更事任遂陟禁严爰疏告第之恩以显漏泉之泽尙其冥漠式克钦承继母太恭人五氏封太令人敕具封某雅着壸彞恪循妇道俭勤自诏允为中馈之贤甘旨承颜坐享安舆之奉旣登眉寿茂拥多祺乃因霈泽之行超示疏封之宠其祗朕命益侈尔荣故妻安人洪氏赠令人敕凡我从臣均此大霈爰及闺房之秀并膺纶綍之华具封某钟庆相门流芳女范蚤从名士将仰望于终身胡啬永年曾不登于中寿迨跻显用尝贲卹章兹超命服之荣用钖幽扃之宠姑从告第以慰悼亡妻安人潘氏封令人敕具封某禀姿静专处已沖素动遵女戒克循待傅之言躬习妇仪果见从夫之贵治组紃而有度奉温凊以尤恭象服是宜鸾牋増宠其服恩光之渥以彰内助之贤焕章阁直学士中奉大夫丘崈磨勘转官敕具严铨法所以示百僚之公优待从班犹不忘三载之攷爰颁命綍俾进文阶具官某以拔萃之才负爽邦之望进贰民曹之重心计有余出临井络之区威名益远方谋陟典适会年劳遂升汉大夫之名用为蜀太守之宠其祗涣渥嗣有殊襃见任侍从该覃恩转官兵部尚书罗㸃敕朕嗣膺鸿祚祗遹燕谋九五正位之尊何德以称二百余年之业得人乃兴眷惟禁路之英皆我慈皇之旧爰因覃霈首示优恩具官某以经世之才为致君之学早登朝着益显时名久居侍从之班务竭论思之藴末光之依日月旣亲遇于三朝听履而上星辰足仪刑于百辟方借嘉谋之告亟升命秩之华其务同寅以光初政工部尚书赵彦逾具官某砥砺廉隅磨砻事业挺身徇国是为贵戚之卿正色立朝遂陟文昌之贵翰林学士李巘具官某德必有言文斯贯道蚤仪鹓序径登紫槖之华进直鸾坡久被金莲之宠刑部尚书京镗具官某学博而智明才高而用大出分方面曾远憺于王灵入践文昌实坐司夫邦典兵部侍郎耿秉具官某持论不阿修身无玷参华武部久仪法从之班共二琐闱克振涂归之职工部侍郎谢深甫具官某忠结主知才周世务雍容禁槖屡形批勑之风润色邦条雅得稽经之意给事中黄裳具官某性禀精忠学穷奥义潜藩劝讲赖诱进以最深琐闼除官冀涂归之如昔中书舍人陈傅良彭龟年具官某学贯九流名满四海横经朱邸遂依日月之光掌制西垣期鼓风雷之号吏部侍郎张叔椿具官某迪德粹和受才肤敏久居横榻实高风宪之严兹任小天允致铨衡之重戸部侍郞袁说友具官某器度恢宏风神峻整宣威天邑政允号于神明掌计民曹道深知乎取予礼部侍郞许及之具官某智术疏通词章精敏拾遗谏省雅有诤臣之风掌礼仪曹克守先王之典起居郞黄由等该覃恩转官起居郞黄由起居舍人沈有开敕具官某朕嗣膺鸿祚祗遹燕谋九五正位之尊何德以称二百余年之业得人乃兴眷惟近臣实有旧学爰因覃霈首示优恩尔早负时名进多朝望曳裾王邸熟陈六艺之格言载笔殿㘭允谓三长之良史方借嘉谟之益亟升命秩之华其务同寅以光初政秘书少监兼权吏部侍郎孙逢吉尔学贯古今识分邪正比当言责是为谏诤之臣兹典选曹雅善铨衡之职侍御史章颖左司諌黄艾尔早陟殊科进多雅望曳𥚑王邸熟陈六艺之精微执法宪台独振一时之风采监察御史并卿监郎官该覃恩转官定词敕具官某朕嗣服云初求贤以自助仰惟慈皇招徕衆俊寘在周行殆留以遗朕也覃霈之恩其可后乎尔职在六察序进一阶往其祗命尙思所以助我者以报在外大中大夫以上官知州府该覃恩转官显谟阁学士中大夫知绍兴府叶翥敕朕奉上皇之慈训承列圣之丕图霈乃涣恩覃于海宇矧是文昌之旧往宣屏翰之劳爰钖明缗俾跻命秩具官某材猷通敏德度恢洪听履禁途坐阅十年之久分麾帅阃实为九牧之先方歌求助之诗仍加进律之宠在汉比千石之秩于今为四品之阶其务钦承益思犹告焕章阁学士大中大夫知明州何澹矧惟中执法之旧往为东诸侯之行爰钖明缗俾跻命秩具官某学探藴奥名冠伦魁入总台纲见藜藿之不採出临制阃致波涛之不惊方歌求助之诗仍加进秩之宠在隋始大夫之号于今正三品之阶通议大夫焕章阁待制知建宁府陈居仁矧是词臣之旧往宣藩服之劳爰钖明缗俾跻命秩具官某禀资端亮秉德忠纯擅西掖之雄文最宜为诰奏南邦之最课尤号近民中大夫焕章阁待制知鄂州王信矧是琐闱之旧往宣藩服之劳爰钖明缗俾跻命秩具官某词源浩博才刃恢余西掖东台尝备更于淸选武昌夏口正倚重于上游中奉大夫焕章阁待制知鎭江府马大同矧是文昌之旧往宣屏翰之劳爰钖明缗俾跻命秩具官某性资沈毅政术闿明持槖禁途尝主民曹之大计分麾京口实当天堑之要津方歌求助之诗仍加进秩之宠昔倪寛则以诵书而擢若晁错则由对䇿而除龙图阁学士正议大夫知建康府郑侨具官某学通乎百氏文根乎六经领豹尾之班雅有公台之望分麟符之寄实为方面之雄徽猷阁学士中大夫知襄阳府张枃具官某才高一世气压万夫听履汉廷有张京兆之英誉分麾岘首追羊太傅之流风中大夫敷文阁待制知建宁府单䕫具官某才猷肤敏政术疏通持槖禁途坐阅十九年之乆分麾侯服屡称二千石之良焕章阁直学士中大夫知兴元府章森具官某风仪峻整学术疏通持槖禁途尝典铨衡之重分麾帅阃屡专方面之雄大中大夫敷文阁待制知泸州呉总具官某家声素着政术甚优四松而班殿廷实视从臣之淸贵五月而渡泸水正资边徼之威名大中大夫焕章阁待制知太平州蒋继周具官某才名素着经术尤高宪府宣威尙想闻于风采侯藩共理亦屡赋于中和宝文阁学士通奉大夫知遂宁府宇文价具官某禀资肤敏植行粹和听履禁途尝出汉廷之右拥麾帅阃屡登蜀道之难攻媿集卷四十攻媿集攻媿集卷第四十一攻媿集巻四十一宋楼钥撰外制在外大中大夫以上任宫观该覃恩转官龙图阁学士正奉大夫韩彦直敕朕奉上皇之慈训承列圣之丕图霈乃涣恩覃于海宇矧是文昌之旧屡从闲燕之居爰钖明缗俾跻命秩具官某才周庶务仕歴四朝进长地官职论思而最久退安真馆奉趋谒以甚恭方歌求助之诗仍加进律之宠爰陟文阶之等遂冠侍臣之班其务钦承益思犹告焕章阁直学士朝奉大夫谢谔具官某纯诚自守全德兼容听履而上星辰已高勇退之节把麾而去江海竟寻嘉遯之风通奉大夫显谟阁待制陈岘矧是琐闱之旧久从蘂馆之居爰钖明缗俾跻命秩具官某天资通敏门第高华入处东台早仪簪槖之列出临西蜀遂安香火之闲中奉大夫敷文阁待制吴益矧惟次对之旧久遂真祠之游爰钖明缗俾跻命秩具官某禀资和粹植行端良壮嵗逢辰巳列甘泉之侍高怀去国惟求蘂馆之闲大中大夫焕章阁待制刘国端矧是论思之旧久从闲燕之居爰钖明缗俾跻命秩具官某秉心无竞持论不阿横榻宣威径上甘泉之列西清寓职遂安蘂馆之游大中大夫敷文阁待制贾选具官某才周世务识照事机宪部持平蚤列甘泉之侍闽山报政遂安蘂馆之游在外大中大夫以上致仕官该覃恩转官龙图阁学士通奉大夫张大经敕朕仰奉慈谟嗣膺圣绪肆颁大霈覃及万邦当代英才虽赐环而毕至前朝故老乃上印以言归顾注想之方深岂涣恩之可后具官某纯明而有执亮直而能容谏大夫之伏蒲朝行甚肃大常伯之听履物望愈高挹神虎挂冠之风寓龙马负图之职居然寿考允矣典刑比歌求助之诗庶有乞言之福爰陟文阶之峻用为晩节之华其服宠光益介繁祉敷文阁直学士正奉大夫汪大猷具官某性通而自节道广而能周雍容簪橐之班凡有谋而必告出入麾符之后乃未老而求闲辞荥上北阙之章寓职峻西清之旧正议大夫宝文阁待制沈枢具官某风猷高迈政术淹通扬歴禁严尝任宫端之重周旋郡寄遂专连帅之雄聨次对之清班乐辞荣之嘉遯朝散大夫敷文阁待制李昌图具官某才周通变气禀直方登蜀道之难屡称肤使出汉廷之右遂列从臣通次对之清班乐辞荣之嘉遯中奉大夫万钟直龙图阁守本官致仕敕具官某朝廷用人岂容其无故而去臣子纳禄或遂其知止之高尔以文奋身以才用世外临两郡既治行之有闻内列九卿非宦游之不达方将执笔于左螭之陛乃欲挂冠于神虎之门畀以河图之华成而緜上之隐是或一道毋有遐心着作郎李唐卿江东提举太常丞吕棐湖北提举敕具官某等朕惟一人之聪明不能周知天下之故分道遣使不惟寄耳目于外临遣朝士又得以宣布予之德意志虑于民常平以敛散为职括山泽之利事顾不重哉尔唐卿心平而论笃久于着作之庭尔棐气劲而言忠丞于礼乐之地俱以儒学老成见于有用治县称最寘彼周行辍从郎曹将我使指一往大江之左一往重湖之北各扬乃职朕不汝忘知建康府郑侨吏部尚书敕金陵为王者之宅固有借于保釐吏部有天官之名尤欲精于流品粤求旧德复领从班具官某执德不回秉心无竞举明主于三代之上倡诸儒以六经之文论思不惮于犯颜封駮尤高于批勑出临乡部载守留都肆纂承丕祚之初乃董正治官之日亟颁召节方欲听尚书之履声尽付铨曹岂令书干木之纸尾伫闻猷告其疾尔驱太常少卿詹体仁太府卿敕具官某容台之礼乐外府之财用其实皆政也后世治出于二而后有流品之分然礼以养人为本又曰乐以殖财惟知古道者能言之尔好古而志于用顷由道山册府出为常平使者远护军储能声益昭归处少列明礼修乐亶惟其长序进卿长上以佐民曹之调度下以柅有司之出纳以若之才不劳而办朕将思所以用汝者焉监察御史曾三复太常少卿敕具官某宪府设属以六察为重容台少列非七寺之比寿皇厌朝士之数易御史峩廌或二三年而不迁若其察事能审敢言不阿擢居礼乐之司不以为吝士亦以此竞劝朕之用尔盖此道也尔气刚而克和才敏而能详其在周行表表自立报政于辅郡简僚于南牀助正台纲阅时最久朕知其有靖共之誉故拔而用之礼方从宜大飨伊迩引经据古使礼行于上而人孚于下朕于是望汝焉李壁秘书省正字敕具官某惟尔父尔兄并游英俊之躔有臯绶之遗风无歆向之异论能继厥后尔惟其人自登世科亟寘册府衔卹万里素冠三年召收来归复畀旧物岂惟以是正简册望汝史事甚重尔有家传朕将于汝乎求之知枢密院事赵汝愚该覃恩封赠曽祖太子太保士虑少保敕朕祗膺慈训勉绍丕图允赖迩臣共济万几之务爰因惠泽特推三世之恩具官某宅庆璇霄聨芳宝牒少而从宦虽官政之莫施孝以宜家谅躬行之无媿侈厥余福流于后昆进参宥府之崇尝贲储寮之峻兹畴故典遂陟孤卿用昭宠光以慰冥漠曽祖母文安郡夫人龚氏崇国夫人敕朕履位云初均福于下有如近辅之重可后会门之光具封某生于儒家嫔我皇族动谨珩璜之饰克共苹藻之仪爰及诸孙进居两地遂启封于大国以钖命于小君隂报可知宠光未艾祖太子太傅不求少傅敕图大宅中方布维新之令建极歛福实均共政之臣爰举彜章加贲先世具官某履行纯固禀资粹和生长承平及见累朝之全盛始终信厚遂臻后叶之繁昌进秩青宫申命黄壤兹以湛恩之布径跻亚傅之荣尚惟不忘其克祗服祖母济阳郡夫人晁氏濮国夫人敇惟时近臣翊予初政厥有霈泽光尔前人具封某素禀嫕柔能循法度中馈攸职宜其室家庆源既深有此汤沐载启濮阳之号益崇石窌之封是为异恩以诏幽穸父太子太师善应少师敕维予沖人嗣大歴服无疆惟休均暨海宇凡列朝籍皆得以荣其亲矧二三大臣顾可后欤具官某孝友实根于天禀躬行无愧于古人为吾宗盟之表善言善行称于搢绅即世之后隐然不忘是宜其有子也宠及泉壤遂冠六傅兹以周官贰公之秩以告于第且以慰雨露之感英灵不昧其尚宠嘉母饶阳郡夫人李氏申国夫人敕大宝嗣守赖兹臣邻湛恩普覃燕及祢庙具封某克遵壸范能谨妇仪四德备全协山水之高趣三迁垂教为廊庙之鉅贤屡钖恩封以昭宠遇乃开申伯之国载彻饶阳之封以寛吹棘之思庸示漏泉之泽妻通义郡夫人徐氏安定郡夫人敕丕绪绍隆方履重熙之运臣工翊賛宜均内助之恩具封某婉嫕自将柔嘉可度克相夫子遂为当代之名卿乃啬天年不见机庭之异数亶敷宠渥岂间幽明用畴泾水之封载彻眉山之旧尚惟英爽钦此卹章签书枢密院事罗㸃初除封赠曽祖起太子少保敕延登迩臣翊赞初政维时伟望进参宥府之严庸钖明纶以厚曽门之宠具官某持身无玷制行有严寡悔寡尤自洁幽人之履以嗣以续遂开余庆之源厥闻惟彰其后乃大爰畀青宫之秩用疏黄壤之恩尚惟不忘其克祇服曽祖母陈氏临川郡夫人敕参宥密之司是谓百僚之表焕显扬之典宜加三世之荣具封某妇德素充姆仪尤备柏舟自誓知勤苦以成家彤管有光笃义方而教子至孙曽而遂显信隂报之不诬钖命小君疏封乡郡以侈漏泉之泽以彰告第之恩祖琢太子少傅敕士有积德在躬弗见于用施及后嗣追荣厥先于百年之后岂人力所能致哉具官某孝友天禀义概素笃人不间于其昆弟之言深沈不二安分知足长者之号着于乡党积此庆羡笃生枢臣申命九泉遂登东储六傅之秩如有知也庶克自慰祖母邓氏新兴郡夫人敕登用大臣所以赞庙谟也钖命之初则必有以宠其先世又所以示优典也具封某勤俭柔淑如古贤妇克相夫子以广义风为族婣之所依赖含饴之爱素笃于生前虽不及亲见其贵而汤沐之颁方来未艾荣亦至矣新兴名邦用贲冥漠惟尔灵其预享之父赠中散大夫朝俊太子少师敕积厚流光既陟机庭之峻位高宠厚肆崇祢庙之恩厥有故常式昭涣渥具官某操履纯固性资靖夷共被对床素深同气之爱指囷倒廪尤高周急之风是钟令子之贤亲见儒科之擢速超登于近着尝屡被于卹章进位宫师疏荣泉壤庸示教忠之效庶寛追远之思母齐安郡夫人缪氏封通义郡夫人敕遴选名儒密赞紫枢之贵推恩贤母式颁鸾诰之华具封某性秉贤明动循鉴戒从夫协趣克共苹涧之仪教子有方首擢桂林之秀承颜甚乐就养有年受福祉而未央见宠光之狎至兹易眉山之号用崇石窌之封其服异恩益介遐寿妻赠淑人黄氏永嘉郡夫人敕进秉事枢实倚朝廷之重载疏汤沐以旌闺阃之贤具封某禀姿懿柔处已庄静毓庆儒族知女则之不踰作配名卿循妇仪而克谨云何不淑弗见显庸兹畴瓯海之雄用钖鸾牋之宠姑从告第少慰悼亡妻淑人陈氏封咸安郡夫人敕进秉事枢实倚朝廷之重载疏汤沐以旌闺阃之贤具封某钟庆相门流芳女范无违夫子形鹊巢积累之风宜其家人有鸣鸠均一之德克谨旨甘之奉居惟法度之循兹开名郡之封用钖赞书之宠其祗异渥益懋芳猷中书舍人彭龟年兼侍讲敕朕自临帝位首辟经帷详延旧学之贤不改潜藩之旧具官某始以德选久从吾游素知朕意之所安况有诏书之备列不待多训自应具知惟孟轲所着七篇之书非战国以来余子所及盖尝三复其説间有一得于中若知言养气之难存心尽性之妙人无不善圣可践形正须反覆屡陈使予通彻无蔽若夫爵禄之制井地之规凡诸所传皆我当讲食云则食坐云则坐朕当审尊贤之方义莫不义仁莫不仁尔其务正君之学给事中黄裳礼部尚书敕朕嗣膺大统首擢旧僚然建安七子之贤先推徐干商山四皓之盛最数黄公径跻八座之崇庸侈一时之盛具官某学足以充其性辩足以达其心贯穿经史之言而纚纚可听论议古今之变而歴歴如睹自予幼学屡得良师若夫上皇委任之专潜邸游从之久无间于我未有如卿规过举则何止血山之言执正道则不数邪蒿之説开性天之所蔽知学力之自来辛不容甘盘遯野之行是宜被伯夷典礼之命孺子王矣方夕惕以忧勤良言旨哉尤日资于献纳其祗予训益勉尔忠着作佐郎王容范仲黼并着作郎秘书郎王奭校书郎蔡幼学并着作佐郎敕具官某等学士大夫以道山册府比之蓬莱瀛洲之胜而着作之庭又其高选也尔容学博而文优尔仲黼忠纯而意笃既皆升处其长奭之远业幼学之英才又均使为之佐或以伦魁而声称昭于时或以名门而学问世其家是皆称此选者朕笃意人材共兴治功公卿将于此乎取何止以史事而望汝哉秘书省正字颜棫秘书郎项安世吴猎并校书郎敕具官某等比嵗一日给札而得三俊馆阁之盛举也然秀颕之才将于此乎养之以待用若棫之声名发于上庠猎之才略着于剧县安世之节概又士论之所推是三人者不惟老于文学又俱练于世故举而用之何所不可况年皆自强而艾固无俟乎菁莪之育也兹命棫典中秘书猎与安世为校讐之职姑以序迁朕将有以用汝焉浙西提刑黄遹湖南运判江东运副傅伯寿浙西提刑敕具官某等朕分道遣使以寄耳目于外地有远近职有剧易选任之意则无不均尔遹以谅直之姿抗澄清之志使于近畿威望甚耸引疾求退故畀尔以湖外漕计少休其劳尔伯寿以精敏之才在文章之选使于江左职业日修惜其久外故授尔以畿甸臬事引以自近然飞輓谳议二者俱重事也一日不理则必有受其弊者其各勉旃以称予选知枢密院事陈骙初除封赠曽祖太子太保斆少保敕朕嗣守大宝凛乎重器所赖左右大臣辅其不逮乃由政地进陟机庭追荣厥先是有彝典具官某隐德不耀躬行有余孙子相承代传清白之训施及三世遂登庙堂推恩泉壤至于再三是必有以致此也兹举周官孤卿之秩以告于第尚惟歆承嘉命佑尔后人曽祖母河内郡夫人成氏滕国夫人敕夫人之号古者谓之小君歴观在昔盖未有无因而得之者也具封某躬节俭之行有柔嘉之德克相夫子以肥其家隂功所昭至于孙曽而后见汤沐疏宠盖尝歴始兴河内之郡今兹封国间于齐楚庶几冥漠其克自慰祖太子太傅䇿少傅敕学士大夫必知尊祖非独礼典之攸尚至于为世显人往往推迹先世之所自隐德彰着其应不虚具官某出太丘之华胄生赤城之儒族栖迟衡泌不以利欲贰其心躬行之笃见信乡党虽不及施用于世而积厚流光屡被追荣之典兹登亚傅品秩益崇如有知也可以无憾祖母博平郡夫人朱氏崇国夫人敕妇人之爵必从夫子若夫异恩之颁加贲王母非二府大臣则不预此具封某动遵图史雅习组紃妇道甚饬隐然朱陈之好也含饴之爱素笃虽不及亲见其贵而积善之效乃暴白而不可掩疏封一国以爲庙室之光父太子太师谠少师敕陈氏着姓自嬀汭之后歴三代建国不絶汉以来多名卿大夫百世相望君子之泽未泯亦可谓盛矣具官某以隐逸遂其性以诗礼训其子内行之积既有以大其门闾而教忠之效卒为朝廷之端士存殁虽异哀荣则均夫三孤之长贰公洪化有子如此遂申命于九泉岂惟慰尔子深长之思亦所以示予体貌之意前母文安郡夫人成氏杞国夫人母济阳郡夫人王氏信国夫人敕延登枢臣所以赞庙谟也钖命之初必有以宠其先世又所以示恩典也具封某禀姿婉嫕处已俭约有光彤管之训不愧采蘩之诗是有贤子为吾近辅副筓六珈屡颁石窌之封矣兹彻沐邑改命于𣏌伯所都之地以劝天下之为人妇者妻鲁郡夫人宣氏封魏郡夫人敕朕初膺丕祚晋用近弼惟东西二府兼以任之夙夜匪懈是可不厚其内助之恩乎具封某性资贤明能循法度归于名士用勤俭以起其家闺阃之政不以累焉使得一意精白以承休德是足嘉者兹启大名之郡以诏予宠其尚祗服永绥燕誉知枢密院事陈骙该覃恩转官敕朕祗荷慈谟钦承丕绪万几之务每惧弗堪共政之臣实资夹辅因霈恩而申命览逊牍以力辞序进一阶仅同百辟具官某忱恂而坚正浑厚而温恭久处从班以嘉谋而入告自居宥府任大事以不疑比当内禅之初尝求小毖之助善调庶事动懐永图执义示公惟知议军国之利害忘身徇主岂复计官资之崇卑乃诏攸司俾行故事不已循墻之避遂忘反汗之嫌矧东府弥缝之是兼尤当代观瞻之所系姑循撝谦之志稍行进律之褒噫文武兼资尚深思于并用内外无患当益勉于交修惟肩乃心以翊予治参知政事余端礼该覃恩转官敕朕以寡昩之资传泰安之祚既登九五之正位允赖二三之大臣盍因覃霈以疏恩终以谦辞而改命具官某崇深而有裕庄肃而能容幼学壮行终始勿渝一节出藩入从精白不形二心比参鸿枢实赞初政俾进居于东府仍兼领于宥廷一日万几之繁既调娱而曲当三军五兵之问又该综以无遗虽官簿之当升曽身谋之不顾命由中出事则公行何陈义之益高乃抗章而不已姑徇三辞之请仅升一秩之华噫訏谟远犹乃所望于贤辅高爵厚禄岂有吝于予怀其尚钦承以副隆委四川制置使丘崈焕章阁学士再任敕乗干德以御图始受四方之籍念坤维之作牧久分一面之权眷威惠之并行岂恩荣之可后宠加延阁因任帅垣具官某道广而能周才高而善下躬履冰霜之操手挥河汉之文握节拥麾所在着神明之政簪笔持槖周行推仁义之言顷出镇于成都实总临于诸道先声所暨远俗自孚泸川除暴之余施赏刑而曲当武兴阙帅之久借方略以无虞兵民无不归心奸宄为之破胆封陲宴若政绩炳然东西六十州敢违号令幅员数千里燕及羌髳寛朝廷之顾忧信京师之流福尧章増焕正学士之清班蜀道借留慰吾民之素望示予隆睠表尔异能德裕筹边何止山川之洞见孔明识治或言礼乐之可兴益懋前功以需登用朱熹焕章阁待制侍讲敕朕初承大统未暇他图首辟经帏详延学士眷儒宗之在外颁召节以趣归径登从班以重吾道具官某发六经之蕴穷百氏之源其在两朝未爲不用至今四海犹谓多奇擢之次对之班处以迩英之列若程颐之在元祐如尹焞之于绍兴副吾尊德乐义之勤究尔正心诚意之说岂惟慰满乎士论直将增益夫朕躬非不知政化方行帅垣有赖试望之于冯翊不如置之本朝召贾傅于长沙自当待以前席慰兹渴想望尔遄驱翰林学士李巘宝文阁学士知婺州敕登鳌戸以摛文久资润色分虎符而出守有赖蕃宣中外虽殊眷倚无间具官某性资渊静学问该通视八代文章之工欲齐驱于艺苑极三朝辞命之选几独步于禁林周旋十年终始一致古事今事问无不知公门私门行皆可迹方进迁于翰长何遽动夫归思宠西清学士之班仍寓宸奎之职为东方诸侯之长更当宝婺之躔是诚岳牧之用人宜有江山之为助徒得君重其为朕行勉着民庸以观儒效检正应孟明太府卿敕具官某尔以纯一之德恻怛之诚见于牧人御衆之间备着爱民利物之效召由帅阃徧仪宰掾盖朝列之老成士林之标表也外府上佐大农之调度下柅有司之出纳卿士惟月实艰其选举以命之公议允谐问津要途自兹始矣右司徐谊中书门下省检正诸房公事吏部郎中钱象祖右司刑部郎中沈作宾检详敕具官某等朕初政是图惟二三大臣夹辅之赖枢机至重当先其大者岂可以细故萦之于是详择掾属以次而迁尔谊深沈而善谋尔象祖详审而无滞尔作宾在郎曹有通敏之称其为朕简节疏目清东西府之务俾吾大臣惟振纲絜领以赞予远猷则尔为称职矣吏部郎官李沐将作监敕具官某东都李固好学寻师同业不知为司徒郃之子其所成就复为李公尔以辅臣之子退然寒生蚤擢甲科仕进甚缓文敏而蔚追企古作郎潜既久避远繁剧处之缮监以遂其志素尚如此远业未可量也军器监丞汪梓仓部郎中大理寺丞周珌刑部郎官敕具官某等列曹为郎其选俱重非治郡有声绩者不预焉国家行之几三十年弗可改也已尔梓博涉文学有志事功出守都梁边防甚饬尔珌明习宪法恪意操守濡须之政田里妥安况俱以名臣之子尝在朝列奉最而归宜登兹选肆令并命以究尔能积贮者天下之命寛仁者累圣之规深体至怀各赞而长兵部侍郎耿秉焕章阁待制知太平州敕入而奉上为言语侍从之臣出则殿邦任蕃宣屏翰之寄士之从宦是为通显国之用人初无重轻第于临遣之间终惜老成之去具官某天资鲠亮政术精详自其居下位之时已有泽斯民之志功利及物既所至而可称恳恻爱君凡有猷而必告甫上甘泉之列亟求故里之归旋即赐环复令持橐为真武部固有赖于论思摄事琐闱尤见推于抗直比力祈于补外亦深察其由中畀以当涂真是太平之官府宠之次对仍聨两禁之清班用昭眷怀増重侯度访民碞之疾苦谅无假于训辞控天堑之要冲尚往图于方略勿以在远而忘献言大宗正丞李大性军器少监兼权司封郎官敕具官某朝士之职优而事简者无如二监非所以处才者然而铨序人物具有差等不可废也尔一门竞爽刻意记问出而丞边郡入而簉周行心计有余遇事多办进贰戎监仍摄郎曹益务靖共以俟选择大理寺丞彭演大宗正丞敕具官某朕惟国家本支百世繁衍盛大高出近古既择属近行尊之贤者以纠合宗盟又选学士大夫以贰其事职虽清简不以轻畀也以尔经术该综吏事精明丞于外府于廷尉践扬旣久而后登此盖亚于三丞之选仕益进矣优游养望其进未央大理司直朱致民大理寺丞陈朴大理司直敕具官某廷尉天下之平而国家设属爲尤备囚徒之听自昔以吉士临之奏当之成今又使分董而察焉以尔致民儒学老成久预臬事故俾升而爲丞尔朴才具资品皆应近制故以爲邦之司直朕嗣服之始专以祖宗家法爲务虽罔兼于庶狱惧不获于一夫各旣乃心毋懈于位太府卿詹体仁直龙图阁知福州敕具官某朕览长乐之志知其地大物阜真东南一都㑹也帅守抡才初政为急以尔学问该洽性识深明试之剧繁所在办治入为九卿向于用矣愿归闽部求便其私径疏昼绣之荣仍畀河图之直跨州连邑要风气之不殊并海负山赖威名而为重倚观政绩以究尔能广西运判张釡直秘阁知广州敕具官某朕临御万国一视同仁岭海之远待犹畿甸矧番禺重镇实控南服谋帅之际其何可轻以尔绍兴旧弼之孙以家学登世科润饰吏事所在称办湖湘明歛散之宜广右谨将输之要就移五筦之长以当一面之权寓直道山以为尔宠尔其填抚远氓招徕海贾斥贪残奖亷介以称予倚任之意是惟休哉知建宁府陈居仁知镇江府敕由词掖以偃藩久腾善最分辅邦而易镇用奖贤劳宜钖明缗以昭宠数具官某风猷凝粹心地平夷识者叹其远道之资望而知为大度之士文华纬国久从鳯沼以代言恺弟宜民屡以虎符而出守恩威并用寛勐适时不惟人乐其中和所至嵗为之登熟眷兹京口控彼江津城郭増雄有山川之映发兵民杂处无牒诉之浩繁属旱魃之为灾赖贤侯之勤抚毋庸临遣亟望遄驱坐理南徐其首修夫荒政时登北固尚有赖于良筹惟服训词嗣图襃表泸州安溪寨蕃官王鉴男天麟承袭补承信郎敕某国家填抚万邦燕及方外惟尔父祖恭顺相传尔之承袭请命于朝武爵之颁益务忠谨江西运判赵巩直显谟阁知隆兴府敕具官某国家选侯甚重谋帅尤艰既惩数易之繁重戒迎新之费就移使节俾正帅垣尔受才甚高得誉最早以文学之彦为慈惠之师其在合肥极论淮钱之弊迨移䕫子载言蜀戍之详主漕计以宣劳总邦条而摄事抚绥凋瘵赈救凶灾因江西颂韦侯之言念河内借宼君之意径令洗印以遂开藩俟讫外庸成尔归志沈清臣江东提举敕具官某士有自重其身而轻视轩冕嘉遯于世而独乐山林是虽出于一概较之浮竞者相去远矣此有国者之所当与也尔以古学为任不计时之用舍顷游馆学从予潜藩俨然自持古之畏友也兹予纂绍念尔退闲起以江左之节用慰家食之久其尚少安以俟恩渥中书舍人蔡幼学兼侍读敕春秋天子之事具存一国之书笔削圣人之公实为万世之法朕久勤讲贯期广见闻兹择名儒共论斯道具官某深知经旨素有师承未冠而擅论魁士皆取则既壮而登膴仕人以为迟近升禁路之华庸代王言之重予欲旁通夫六艺岂容弗措于一辞所以至日昃而不遑庶几学古训而有获惩恶劝善其力究于微言攷古验今将益明于大体蔡幼学讲诗终篇转官敕朕践阼十五载尤先讲贯之勤诵诗三百篇端赖缉熙之益谈经既毕第赏可稽具官某早冠时髦寖为朝望践扬已久既昭着夫外庸献纳于今喜时陈夫谠论谨鳯掖代言之职当金华卒业之辰序进文阶以酬儒效其罄格心之学用为报上之忠攻媿集卷四十一攻媿集攻媿集卷第四十二攻媿集卷四十二宋楼钥撰内制拟进郊祀御札朕祗膺慈训嗣守洪图仰天地之储休以绥四海赖祖宗之垂裕寖歴六年欲涓长至之辰载举亲郊之礼膏泽可占于农扈信盟久缔于邻欢汔可小康敢忘昭报率由旧典无事虚文上万寿于重亲式严孝治均蕃釐于兆姓匪乡朕躬按令甲以陈仪体先庚而申命朕以今年十一月祇事于南郊播告中外之臣咸谨骏奔之职其饬尔事毋愆于仪故兹札示想宜知悉拟立皇子嘉王皇太子制朕祇若大猷绍休列圣念承祧之重允属元良惟主器之严莫如长子仰稽古制详攷旧章匪予一人之私繄尔四海之望诞扬明綍敷告大廷皇子具位某夙禀谦恭动循仪法生长帝王之胄周旋诗礼之经迨予缵承勉尔谕教宏开藩邸宠之茅土之封妙选英贤为之羽翼之助而能服勤讲贯尚论古先閲义理以滋多屏骄奢而不顾朕惟储贰不可以旷位国本宜先于正名其从朱邸之尊入处青宫之重于戏立嫡以长所以绵宗社之休为下得人所以系臣民之望拟进登极赦文朕共为子职日守宗藩烈祖上賔曽未释服圣父违豫㡬不胜丧属上意之倦勤屡思退託䝉太皇之出令遽命纂承眇兹沖人膺此大器惊惶失次涕泣固辞谓二百年社稷之传岂容执逊惟亿兆人讴歌之戴乆已属心仰有体于慈谟俯难违于衆志祇承丕祚以抚万方自维寡昧之资深思付託之重祈天永命用绵龟鼎之休发政施仁首播风雷之号可大赦天下于戏奉三无以劳天下敢懐以位为乐之心歛五福而钖庶民盍布与物惟新之泽罔间遐迩之衆咸瞻旷荡之恩季秋淫雨震电罪已责躬诏朕临御以来三閲月矣廼者洚水为灾几甸尤甚悉意赈抚未知攸济而又隂气为沴天作淫雨继之震电信宿犹未已也时维季秋实已孟冬兹岂其时耶变不虚致朕甚惧焉岂朕之徳薄不足以承祖宗之休烈抑眇躬有过朝政或阙而致然欤云汉之诗遇灾而惧终篇惟及靡神不举靡爱斯牲等语盖言如此而天降之灾罪必在我侧身修行之诚见于言外此朕之所当勉也朕欲应天以实而方执夀皇之丧避殿撤乐皆无以自见惟是罪已责躬其曷敢后布告中外使知朕恐惧修省之意孝宗祔庙徳音朕躬绳祖武日懋孝思万邦之君允有贻孙之典七月而葬适当同轨之期怅莫报于皇慈惟谨襄于大事卜夏禹廵狩之地近高庙衣冠之藏载谋载惟既营神域必诚必信已窆灵舆迓吉仗以言旋肃太官而班祔缛仪云备旧制可稽固已遵三年之通丧体累朝之俭徳蠲除浮费戒节虚文然念遗诰初颁都下有奔号之扰因山之际国人多供亿之勤未免烦㑹稽之徒宜特肆栎阳之赦神祇效顺咸议恩封官吏宣劳均行赏赉寛井里之赋调清囹圄之缧囚庸推泽物之仁用继忧民之志于戏苍梧不返人心惟慕于重华温洛未归陵邑尚安于永阜咨尔有衆服予异恩改嘉定元年诏朕嗣承大统勤抚庶邦更星纪之一周见歴元之三易频年相继寰宇多虞边衅遽开顾生灵之何罪虫蝗为孽与旱潦以相仍皆权臣误国之致斯在菲质应天之敢慢今则典刑已正纲纪益张乃因正月之和适际三阳之泰诞扬大号亶告多方取商宗嘉靖之言暨周王耆定之义用光嗣嵗式迓休祥庶㡬叶气之薰太平可望行见万民之集得所为期衍丕祚于无疆与斯人而更始其以明年为嘉定元年戒饬贪吏诏朕临御以来仰遵累朝恭俭之规菲食卑宫靡敢怠遑庶㡬躬行以移风俗而志勤道逺观感未孚况以姦倖弄权故相同恶上下交利贿赂公行赃吏债帅益无忌惮监司为吾澄按之官郡守受吾民社之寄至相倣傚贪婪无厌反恃苞苴狼籍已甚席卷帑藏或盈鉅万郡县经费秏蠧㡬尽军民衣食椎剥无余积敝有年虽悔何及大臣簠簋不饬殆弗容迁就而为之讳也朕方厉精庶政与民更始申加训饬以警有位继自今各务精白一心以承至意其有竝缘公家以济其私尚爲故态必罚无赦至如互送无艺屡形切责遐方循习曾不少悛并当禁戢或彻听闻攷验有迹皆以赃坐呜唿咎莫追于旣往法欲励于将来宜存素丝之风毋蹈覆车之辙使人知自爱罔或敢干冀民力之少苏期士风之益媺朕意厚矣尙其戒哉戒饬四川将士诏朕端居法宫慨念蜀道敢泄迩而忘远庶一视以同仁自叛将之既诛与斯人而更始已讲休兵之䇿冀臻彻戍之期惟是师徒屡更征役暴露乆矣夙宵惕焉毎咨督饷之臣仍饬列屯之帅究心调度加意抚循然而养兵于无事之时在国家而靡吝効命于多虞之日乃吏士之当为傥馈运之或愆及勤劳之弗恤罔孚朕志岂逭官常凡尔在行亦宜深体其有狃于姑息不知律纪之遵妄肆讙譁㡬失等威之辨流传易惑闗繋匪轻爰颁一札十行之书用严三令五申之制各思戒儆毋抵宪章闵雨求言诏朕惟祖宗传祚之重祇惧靡遑而自去嵗以来蝗蝻爲灾冬既无雪春又不雨以至于今陂泽扬尘种未入土夏且半矣祈禬不应间有霡霂未能通济天灾流行固亦有之在于今兹闗繋实重边鄙甫定流徙未复漕运不至籴价日増苟失嵗事何以保邦朕于宫中斋心致祷又将躬谒于灵神且饬臣邻广求民瘼六官帅漕各令条具可以慰安人心消弭天变者矣载惟云汉之诗靡神不举靡爱斯牲祈年孔夙方社不莫祈于天以及父母先祖不见责躬之言盖宣王谓周家祈禳之典既已备举而旱既太甚是必在我有以得罪于天其遇灾而惧侧身修身之意蔼然见于言外朕心慕焉固知大军之后必有凶年不敢以此自解也传不云乎屋漏在上知之在下人苦不能自知其播告中外凡朕躬之不逮朝政之缺失与夫田里愁叹之由军民疾苦之状尽言无隐朕将採而用之庶㡬以实应天冀消灾沴以迄康年无小无大惟既乃心称朕意焉右丞相钱象祖等以旱蝗星变待罪不允诏朕临御寖乆兢惕靡宁更化以来厉精深切虽边鄙有息肩之日而民生当望嵗之时旱魃为灾飞蝗肆孽方阳光之煜昼见太白之争辉岂天道之难知实朕躬之自致无所归咎惟知反身尚虞抑塞之未伸正欲交修于不逮腾章来上忧国良深有何愆尤而欲引去退惟凉徳讵可不移于大臣所冀同心庶以灵承于上帝尚安厥位益逺乃猷赵彦逾再上札子辞免端明殿学士并执政恩数不允诏卿以起部大常伯领䄂从班主耳忘身预陪国论金陵吾之北门固以谋帅为重文明之峻职政府之异数所以宠卿之行今欲辞二者而之镇顾岂若留卿以自近乎朕虑之甚审乆而后发不应至此乃复反汗无以多言为也新除安徳崇信军节度使伯圭辞免不允诏朕肇禋重屋惧弗克堪赞予盛仪赖我宗老首颁祭泽无加于达尊者乃因旧镇益以汉东之大国备三公之典䇿兼两镇之节旄先正以为异数非如卿者其孰能当之何用撝谦以避斯宠新除少傅周必大辞免不允诏卿三朝元老身佩安危退处东山直欲弃置人间事顾岂以爵秩爲心哉朕初临御注想不忘下诏乞言疏恩进律亦可以见朕意矣覃霈之颁无逺弗届安有达尊如卿而可但已保传一间不必固辞逊章甚力非朕所望赵汝愚再辞免提举编修国朝㑹要不允诏卿进専国秉总领衆职无所不统固无待于兼官也国家以史事为重故必择其尢重者属之上相叠畀三组既已再命而又欲辞其一何耶㑹要之书故实所萃诸儒载笔坐总宏摹兼人之才岂复惮此其祇成涣以讫奏篇吏部尚书郑侨辞免兼实録院修撰不允诏髙宗中兴临御三纪一代之史简册挐䌓设官累年汗青无日朕既命大臣为之典领思得鸿儒耆徳为诸儒倡卿自陪都还朝表仪从班论撰之重非卿谁属矧惟旧物不待畴咨趣上奏篇毋劳谦避吏部侍郞彭龟年辞免兼侍读诏朕开迩英之阁瞻无逸之图上慕唐虞近法祖宗正有赖于启沃之助卿以旧学之臣劝讲多益升之进读亦惟序迁朕方汲汲于学卿欲济济相逊固经帷之美事也然虽有德齿之尊不曰朝廷莫如爵乎其毋固辞徒稽朕命王蔺再辞免知潭州不允不得再有陈请诏惟有周之盛时以分陜爲重任故烦旧弼往鎭边陲升秘殿之隆名易昭潭之巨屛舆言允协忧顾滋宽胡爲再辞至勤三命粤汉诏流行之既久谅楚人徯望之已深倚闻叱驭之行毋执循墻之避新除四川安抚制置使赵彦逾辞免不允诏蜀道险逺人所惮入一之为甚其可再乎然朝廷为官择人不免于推毂以遣忠臣忘身徇国岂难于叱驭而行昔赵抃以匹马入蜀为政简易及其再命神宗谕之曰近嵗无自政府复往者卿能为我行乎抃曰陛下有言即法也顾岂有例哉今朕知卿清节着于蜀遂用熈宁故事卿能体抃之忠其得辞行乎新知鄂州吴琚辞免不允诏卿奋自戚闬被服儒雅虽斋坛授钺棘位通班人终以用未尽其才为言矧襄汉上游尝腾善最武昌重地宜分顾忧何必固辞亟其祇命赵彦逾再辞免新除端明殿学士中大夫四川安抚制置使兼知成都府不允不得再有陈请诏蜀道天下之絶险也然以为难则难于上青天以为易则易于履平地是在人尔卿尝总军饷调度五十余州公㢘明恕蜀人诵之兹庸命以制阃之寄蜀父老闻卿之来必有不待教而孚者矧视仪政地位望愈隆尤足以示朕不忘逺之意谋帅之重盖无以易卿者矣赵汝愚辞免大礼加食邑实封不允诏朕祇事总章惧弗克堪卿以端揆实専使领天地并贶神明顾歆熙事备成显相之力也赋以多邑具有故实既免告廷之礼何事循墙之避新除刑部侍郎梁总辞免不允诏卿少习宪章歴观棘寺为郎为卿皆以此选正以明练吏事心计有余遂持使节遂董军饷擢贰民曹俱号称职若今秋官虚员舍卿尚谁属耶明允笃诚若自道然万里使还径俾为真佥曰汝谐何辞之有吴琚再辞免不允不得再有陈请诏朕立贤无方惟才是用亦不必曰右贤而左戚也尔尝主漕计总军饷出帅襄阳皆有治状可纪而强仕之余使之奉祠燕处可乎鄂渚兵民杂居号称难治正倚才刃勿复谦辞王蔺辞免覃恩转一官不允诏朕嗣位云初覃霈四方小大之臣罔不均被卿以元枢旧徳出镇雄藩序进一阶亦惟彛典忽披逊牍殊咈眷懐其服恩光毋留朕命周必大再辞免少传不允不得再有陈请诏朕勉绍丕图方修初政首推霈泽溥及羣工惟予元老之贤宜陟孤卿之秩偃息而藩魏室何必在廷寅亮而命周官是为进律载披来奏殊咈眷懐卑于公尊于卿亦惟均耳一而俯再而伛何以多为兹系具瞻毋庸固避梁总辞免奉使回程时转一官不允诏卿辍自从班远使邻国服劳巳甚成礼而还序进文阶厥有旧典往祗涣命何事谦辞知明州何澹辞免曾任藩邸讲官转一官不允诏卿顷以儒英授经于朕逮予嗣服眷注不忘求之近比当进两秩旧僚逊避俯徇其请在卿又何辞焉宜遂钦承毋至于再知泰州韩同卿辞免改授正任观察使在京宫观不允诏朕勉承丕祚肇正中宫尔爲后父之亲召自淮壖之守眷惟相种本出儒门属王姬下嫁之恩致武爵流传之衆兹优戚闬超授亷车俾仍奉于内祠盖一遵于故典是为允惬其又奚辞赐观文殿学士致仕李彦颖银合茶药诏朕祇绍丕图缅懐故老卿前朝旧弼佑我烈祖遗荣告归世推典型比进嘉言尢见忠荩一水间之日劳注想爰颁饮剂以实寳奁问劳有加将予至意赐龙图阁学士致仕程大昌张大经敷文阁直学士致仕汪大猷显谟阁待制致仕程叔达寳文阁待制致仕沈枢敷文阁待制致仕李昌图银合茶药诏朕寤寐贤俊懐思老成卿顷侍孝宗夙着声望引经告老世推典型逮予纂承渇于一见爰加问劳仍有匪颁体予至懐无忘忠告资政殿大学士黄洽辞免覃恩转一官不允诏朕践阼云初访予落止缅懐旧弼尝下求言之诏矣乃因覃霈俾进文阶国有彛章非有私于卿也其服训词毋烦多避周必大再辞免少传不允不得再有陈请诏朕嗣膺洪祚注想宗工比升孤棘之班实霈蓼萧之泽虽云恩厚非曰予私凡卿之言近已行于一二顾朕所与辞何至于再三若夫貤爵之科尢匪尊贤之意尚承眷渥毋事劳谦殿前都指挥使郭杲辞免修葢大内福宁殿等特转一官减三年磨勘回授不允诏朕俯徇羣臣之请归安广内之宫顾栋宇之崇成命工徒之劳止卿亲临鼛鼓祗事殿巖讫役云初懋官可后既有貤恩之命毋烦避宠之词知枢宻院事陈骙乞归休不允诏卿儒学老成有大臣体肆朕纂服方厚倚毗何为露章遽祈闲退谋猷克壮神明未衰其谨辅予无事力请新除知枢宻院事余端礼辞免不允诏朕惟宥廷之任事体至严非长材不可以济时非壮犹不可以经逺卿兼资文武乆赞枢机辅政以来输忠无隐辍自中台之贰进専西府之权蔽自朕心益隆兵本是为妙选非以叙迁公论具孚逊章可略新除参知政事京镗辞免不允诏卿以通敏宏达之才受知烈祖擢之法从付以全蜀太上召还文昌有意大用肆朕纂服登贰西枢闗决筹帷动称朕意是用进参机政以究经济之藴镇浮应变卿所优为眷倚方深毋庸多逊新除同知枢宻院事郑侨辞免不允诏卿乆仪禁路人望最髙垂上政途详试帅阃天官之长至勤三入西枢为贰盖已晚矣朕访落求助二三大臣是託以卿宏才素藴练达国体急于登用以冀治功其祇成命以图回本兵之务勿以谦避为烦也正议大夫陈骙辞免除职与郡不允诏朕惟释政机而均逸者大臣全进退之宜畀华职以示宠者累朝笃始终之眷矧惟耆哲朕所倚毗専西枢本兵之权兼东府基命之地俯徇忱请暂分外藩恩礼加优典章可攷少须除命何用谦辞王蔺再辞免覃恩转一官不允不得再有陈请诏朕勉承基绪犹惧弗堪实赖臣邻相与协济不有近辅孰为之赞襄不有价藩孰为之屏翰霈恩所逮中外惟均矧如旧弼之贤方倚上游之重需章洊至涣号难回其遂钦承毋为固避御史中丞谢深甫辞免兼侍读不允诏进读露门自昔髙选肆朕纂承之始首务详延妙择法从之贤不以轻畀以卿器资端亮学问淹该议论正平实长风宪俾侍经幄士莫之先胡为引辞尚留朕命令行弗反倚聴嘉猷新除资政殿大学士陈骙辞免不允诏卿器资刚毅经术该通乆任事枢临机輙断力祈闲退善始以终况辞藩屏之除愿处祠庭之佚由衷有请反汗无嫌若规殿之隆名乃大臣之彛典再披逊牍殊咈眷懐用荣买臣衣锦之归毋作考父循墙之避攻媿集巻四十二攻媿集攻媿集卷第四十三攻媿集卷四十三宋楼钥撰内制新除户部侍郎袁説友辞免不允诏版曹天下之剧任也而卿为之之时尤难向来国家多故事绪浩穰经费之外又増不时之须属嵗大祲调度不给卿儒学俊茂旧歴清华通敏有余独任大计内之无阙供之急外之无诛求之怨满嵗有奇劳亦甚矣为真已晩又何辞焉新除少师永宁郡王郭师禹辞免不允诏阜陵之役重事也朕不得躬执绋之劳祖遣有行号慕弗已卿以王之元舅国之信臣辨护宣勤为朕任送终之责往来顺济上下无譁礼备安虞归祔太室卿得以报孝宗之恩朕可忘所以赐卿者哉进长孤棘仍加王爵既涣告廷之命何烦避宠之词亟其钦承朕言不再伯圭辞免兼中书令不允诏中书造命之地令公师长百僚清贵华重古人谓之凤凰池者也国朝之制率以宠异亲贤然祥符天禧以还久不除此官矣惟公明徳懿亲贵重无二三公两镇何以加此爰举旷典以贲宗正既无兼管内枢之烦复得老成典刑之重涣汗大号毋庸固辞执谦虽勤礼难曲徇太府卿吴珽辞免换授正任观察使在京宫观不允诏卿生长戚闬儒雅自将佳公子也名曹缮监践敡有年总饟殊方寖升卿列贤劳既久宠以赐环亷车内祠用循故事非以为襃美也春秋方富而才可用岂遂投闲哉毋事牢辞其祗朕意新除观察使谢渊辞免不允诏卿以祖后至亲往爲使介风埃万里不惮驰驱成礼而还襃升可后廉车之峻遂登从班毋庸空辞思所以称此则善矣知绍兴府叶翥辞免除龙图阁学士不允诏孝宗因山之役凛然惧不克奉大事文昌老成尹兹东郊遂委己以听焉神明不衰心计有余酬酢万变调度百出卒之礼成而无缺典用足而节横费朕心嘉之絶江不风入山而雪谓非卿之力耶进职龙图姑以示宠朕之所以待卿者非止此也而又何辞焉知枢密院事余端礼辞免摄太傅持节导孝宗灵驾及奠谥册谥寳监掩欑宫转一官不允诏比者营图东越襄奉阜陵卿以本兵之崇亲临复土之重往来俱顺上下无譁涂潦方深蹇蹇尽王臣之节颜色尤戚栾栾有棘人之风朕方笃孝思幸周大事既赖送终之助首加进律之襃是所宜然无可辞者郭师禹辞免备礼册命宜允诏卿以祇奉阜陵显颁制綍升孤卿之峻秩封异姓之真王册命之仪朝廷当备控辞甚力引义尤髙虽俯徇于谦沖顾岂忘于嘉叹赵汝愚辞免不允诏卿辅朕初政备宣忠力兹奉孝宗大事厥功茂焉襃崇之典所宜优异正以卿素执谦沖避逺权势凡有进擢辞逊过礼或至迫而后受故尤思所以处卿者初拜右揆已授此官还以畀卿是不为过毋复牢辞朕必不为反汗也宜州观察使孙珰辞免孝宗随龙特转一官不允诏列祖上賔孝思日切仰戚灵之如在率礼不违念攀附之几人独汝无怠爰自亷车之秩特升留务之班其服异恩宁容反汗参知政事京镗辞免孝宗祔庙毕特转一官不允诏朕尊奉皇祖无所不致其厚而送终之礼祔庙尤严卿以辅臣相此盛仪已事而竣可后襃赏进以一秩诚不为过赏有先后既已均及卿可独辞乎皇伯祖伯圭辞免赞拜不名加食邑实封不允诏天下有达尊三爵一徳一齿一而未及言亲也惟公徳明爵齿俱尊而又孝宗同气之亲太上皇之伯父而朕之大父行也贵穷人爵思所以尊异之非举旷典不足以称紫微令公既以谦辞而不受朕其可遂已乎不名之礼盖自尚父保衡以来实朝廷之殊礼前朝尝以宠待亲贤百有余年无有可当此者举以命卿人无异辞尚形逊避朕不敢从邦之荣懐亦非朕敢私也知枢宻院事余端礼辞免兼参知政事不允诏朕图回治功方倚二三大臣以为重卿顷自参预进长枢廷宰席偶虚俾兼政地兹惟故典亦今之宜非卿通才何以任此亟其承命无事谦辞新除观文殿大学士知福州赵汝愚辞免不允诏卿以肺腑之戚为社稷之臣翊戴眇躬辅相初政力足以任天下之重识足以断衆志之疑倚毗方隆引去何速虽有议者亦无异词遂释台符往分帅阃极秘殿之殊宠实累朝之旧章事君以忠卿既全出处之致退人以礼朕当笃始终之恩尚冀告犹毋庸辞命余端礼辞免权提举编修玉牒监修国史日歴不允诏朕惟国家以史事为重典领之任必命大臣寳牒之设盖古者书之于策之遗意日歴则以事系日后之信史实基于此卿问学通博摄行相事非卿其谁宜司之成命已行毋容多逊参知政事京镗辞免权提举实録院编修国朝㑹要不允诏髙皇帝中兴之烈当遂特书累朝庶政之规尤宜分类故实録则取史迁之旧而㑹要亦用唐室之余爰命大臣职此二者卿素推该洽俾视纂修其躬率诸儒以趣成大典兹为故事何必谦辞寳文阁学士知遂宁府宇文价乞奉祠不允诏卿以文昌旧徳往镇蜀藩居外数年所在称治方此政成于大府正资卧护于逺民忽腾谂疾之章欲遂奉祠之请眷倚之重神明未衰其讫外庸毋违朕志提举临安府洞霄宫赵汝愚辞免观文殿大学士不允诏大臣进退之宜固知有义人主始终之遇尤当示恩矧惟宗工祈解机政念忠劳之素着曽倚注之未衰歘然赋归若此勇决闽山旧镇既避宠之甚坚书殿隆名岂升华之可已谅还寓里暂佚真祠其体眷懐毋为多逊少保周必大再乞致仕依已降指挥不允诏七十致仕虽着于礼经二三大臣难拘于古制矧惟元老尝冠中台周旋两朝负荷重事既于蕃于南国终退处于东山神明未衰徳望弥劭奉真祠之香火自乐隠居挂神武之衣冠胡为早计抗章再至陈义愈髙顾难徇夫沖懐尚少安于素履寳文阁学士知太平州李巘乞宫观不允诏卿老于文学久处禁林出守当涂日徯报政胡为谂疾欲遂求闲朕方念典刑之旧望屏翰之良卿岂不能体此眷懐为斯民而少留乎余端礼辞免右丞相不允诏朕承付託之重思绍祖宗之大业志勤道逺悠哉未艾置相之际其何敢轻宁槐位之暂虚必畴咨而后授卿纯明笃厚秉徳不回入从出藩望实兼着本兵贰政三载于兹论事有诤臣之风谋国得宰相之体具瞻攸属显拜不疑惟今亦多故矣朕欲赖卿以济书所谓若济巨川用汝作舟楫卿其以此自任副朕倚毗万斛之载惟卿为宜而又何辞焉新除知枢宻院事京镗辞免不允诏朕惟圣人不畏多难而畏无难于今虽曰边鄙不耸而宥宻之司正当为不虞之备无竞维人朕于是注意焉卿以慷慨宏逺之资有志事功立节于殊邻宣威于全蜀纂绍之始一见而决擢贰枢筦风采凛然预政未几复爲之长迹若序进实繇德选当仁无逊其又何辞新除参知政事郑侨辞免不允诏朕以寡昧嗣无疆大歴服惟二三大臣是赖凡今日德望在人爲国家用皆两朝选擢留以遗朕者也卿周旋从班雅有公辅之器登之枢筦人以爲晩顾岂以日月爲功乎参预政途佥言爲允宜遂佐朕宏济多艰引避抗章非朕所望新除端明殿学士签书枢密院事谢深甫辞免不允诏卿始以县大夫奏事孝宗一见以为有唐人风亲擢再三如恐不及上皇用卿于谏省试卿于天府而登之从班肆朕纂承辍秣陵之行而寘风宪之长进读金华引以自近用卿之意久矣宠加书殿升贰㡬廷卿岂未知朕意耶何避宠之力也亟其祇命毋用费辞新除权兵部尚书张叔椿辞免不允诏卿出入朝列敡歴最深凡今要途多出卿后文昌入座乃尔世官端粹亮直之资视名父以无愧台纲諌省乆矣贤劳进长夏官朕命惟允往其率职何事谦辞权兵部尚书张叔椿辞免兼侍读不允诏惟卿先正以经术侍孝宗于潜藩逮居文昌实兼露门卿立朝不阿雅有父风听履之初仍命进读此搢绅美谈也何辞之有右丞相余端礼辞免权提举编修玉牒实録院编修国朝㑹要不允诏史册之成欲传于万世国家所重莫盛于三书大事则续为镂玉之编中兴则未就汗青之简况举纲而撮要欲踵事以増华宜有宗工併修鉅典卿尝兼二者未浃四旬既进秉夫钧衡俾尽専于笔削宅百揆而熙帝载惟尔之休总衆职而称上心非卿孰可参知政事郑侨辞免权监修国史日歴不允诏朕惟史事至重功用浩博惟以事系日谨而书之则后之信史于此乎取分命诸儒而领以大臣国家之令典也卿以儒英出入册府有年矣兹参大政命总宏摹良史之才加以学识公议所属尚何辞焉户部侍郎袁説友辞免兼侍讲不允诏卿性资闿敏儒术该通虽当主计之繁每切爱君之念方御图云始首辟经帷而建议独先能发朕意前所陈请旋已施行近因献纳之余复上课程之奏深嘉忠荩俾与讲明惟谠论之是求何需章之为逊亟就迩英之列以禆典学之勤新除吏部侍郎林大中辞免不允诏卿天资鲠挺论事不回比以久居台端慈皇盖尝命以小宰之职矣去为剧郡召归近班既殚批勑之勤庸畀典铨之任践敡惟旧选用匪轻清吾文部以助官人之能不亦休哉避宠丐闲非朕所望新除吏部侍郎兼太子左庶子娄机辞免不允诏天官贰卿之司有资铨综春宫中护之职尤遴选抡卿性禀深淳才猷挺特以天下士从吾儿游顷寻里社之闲久乐祠庭之适兹方更化首遂建储思得老成之人以重元良之辅亟颁召节重上从班毋庸固辞式副虚伫新除开府仪同三司充万夀观使杨次山辞免不允诏朕维新庶政豫建储闱属时戚闬之贤久安均逸进视鼎司之贵岂曰示私卿素迪忠勤居懐静退谨容仪而就列允为耆艾之英养威重以阖门尤服满盈之戒逮兹播告曽靡异辞览巽牍之亟陈顾谦懐之难徇其祇成命毋咈予衷新除权兵部尚书兼侍读倪思辞免不允诏朕惟姦臣窃权上下䝉蔽导谀献佞习以成风卿至朕前独效忠谠谊气足以激颓俗英词足以发壮懐凤鸣朝阳何足以喻迨兹更化可后趣归来对便朝言议益伟武部之长露门之读姑引卿以自近耳往其承命毋执牢辞新除礼部侍郎兼侍讲章良能辞免不允诏卿夙富青箱之学来居紫槖之班兼直北门典司东观朕惟亲军旅之务非以待词翰之臣仪曹既俾为真经帏仍资劝讲爰总夷䕫之任实亲禇马之贤佥谓汝谐卿毋多逊右武大夫文州刺史知合门事杨谷辞免除观察使不允诏爵惟驭贵当昭示于至公恩以及亲遂优加于彛典卿起由戚畹列在朝绅入仪賔合之司归服家庭之训克存孝谨不见骄盈爰稽閲岁之劳超进观风之秩需章来上㡬不自胜涣汗既颁固难曲徇其益坚夫素履庶长保于令猷右武郎知合门事杨石辞免除观察使不允诏名器至严岂容于轻授恩荣加厚遂越于常规卿毓秀后家通班朝路素有义方之训密参賔赞之司居存忠勤深避权势爰攷践敡之旧躐升亷问之华成命既行固难反汗逊辞来谂尤见益恭其体至懐以永终誉兵部尚书倪思辞免兼修国史兼实录院修撰不允诏国之大典尤贵于择人史之良才当先于求旧卿蚤尝再入素擅三长孝宗擢之着作之庭先帝处以献纳之任皆参笔削具在简编兹当更化之初方以得贤爲喜式资班马之体追配商周之书允谓汝谐尚何多逊礼部侍郞章良能辞免改兼修玉牒官不允诏古者大事书之于策玉牒之所由起也唐始建官而未若本朝之重写之精缣庋之邃殿他书莫严焉以卿比司记注久居史馆是用任以大事之重凡例昭然具有书法翦繁撮要作宋一经以诏来世方以此望卿而又何辞吏部侍郎娄机辞免兼太子詹事不允诏召还紫槖固有赖于吏铨肇建青宫尤遴求于端尹卿性姿凝逺问学老成久为资善之寮实谓甘泉之旧雍容引去恬然自如属兹更化之初矧复建储之重载烦哲艾以辅元良毋庸固辞服我休命攻媿集卷四十三攻媿集攻媿集卷第四十四攻媿集卷四十四宋楼钥撰内制端明殿学士四川宣抚副使安丙乞宫观不允诏卿沈毅善谋尤长将略内鉏臣姦外御强敌履天下之至难为全蜀之司命虏实畏卿如所谓祭北门祭西门者然彼之技亦穷矣乃睠西顾嘉叹不忘方升书殿之班以重阃外之寄胡为引疾愿解印章朕方赖卿以当一面贤于长城逺矣卿其身任保障之责以称朕意京西湖南北路宣抚使宇文绍节辞免除寳谟阁学士不允诏入陪经幄外畅王灵既物望之愈隆岂襃章之可后卿受才挺特抗志崇深不惟誓报于国恩尤欲仰追于祖烈宣威边徼遂寛北顾之忧寓直文谟益峻西清之职尚殚忠荩嗣有宠嘉毋事牢辞亟祇新渥新除寳谟阁直学士李寅仲辞免召赴行在不允诏朕志于有为心不忘逺矧惟簪槖之旧具宣藩翰之劳既颁优恩仍趣归觐卿素全忠孝备着事功岂惟劲草之知实障狂澜之倒峻西清之职未称眷懐望东海之来方深渇想尚腾逊牍未就锋车式遄其驰勿重有请礼部侍郎章良能乞宫观不允诏卿以该洽通敏之才洊直鳌禁亦既三载身兼数器宣劳翰墨之间伙矣朕更化之初大述作多出卿手方有赖于论思之助遽欲以目眚求退非所乐闻也卿虽欲奉身而去使朕几似于弃才者可乎其安厥位勿重有请新除观文殿学士赵彦逾再辞免不允不得再有陈请诏朕更化之始登用贤才宗老典刑无如卿者闵劳以官职之事雍容进读以冀日新之益进班延恩少示眷意一辞赘矣况于再乎身其康强谋犹克壮少亲医药毋复重陈勉为朕留以系人望侍读赵彦逾倪思宇文绍节侍讲章良能辞免进讲毛诗终篇转一官不允诏朕日御迩英讲明经理三百五诗至是终篇叙进官聨厥有故典卿为宗老实助缉熙毋事固辞益思所以辅朕之不逮新除刑部侍郎曽㬇辞免不允诏朕更新治化钦恤刑章遴选贰卿久令摄事以卿性资直谅器度寛洪承东鲁之儒风袭南丰之家学比安闲外促使来归入对便朝喜闻正论刑惟弼敎方有望于老成徳本好生当务先于明恕亟祇隆委勿事牢辞吏部侍郎梁季珌乞宫观不允诏惟卿先正受知髙皇既登听履之班尤多活国之计是宜有子爲予从臣比更民曹浩穰之司又歴铨部公方之选胡爲引疾乃欲求闲尚安厥官以副眷倚之意刑部侍郞曾㬇辞免兼同修国史兼实录院同修撰不允诏昔在先世尝继列于史官尔爲近臣亦洊司于直笔闲居自适更化惟新召还献纳之联兼卑纂修之旧岂特助成于国典抑将大振于家声明命旣颁逊辞可略福州观察使鎭江府驻札御前诸军都统制兼知扬州毕再遇乞奉祠不允诏牧守之良方图久任将帅之重尤戒迭更惟卿沈鸷之资拳勇自夺身经数载最多汗马之劳赏不踰时亟上亷车之峻领京口戎旃之寄镇淮堧制阃之雄深明保障之图日讲留屯之策流民寖复信使始通甫臻按堵之期遽上奉祠之请其安尔位以讫外庸皇太子某辞免毎遇视事令侍立宰执赴资善堂㑹议不允诏朕惟古者立国必建储闱共为子职实资主器之重惟予元子笃意问学年未及冠绰如成人朕欲俾尔习知国家之务侍立吾左预闻政事师賔㑹议皆吾大臣朕方一新治体兼听公言尔当周旋其间日増闻见以成温文之徳尚其勉旃毋事多逊四川宣抚副使安丙再辞免资政殿学士不允不得再有陈请诏朕更化以来爱惜名器未尝轻以假人其有度越拘挛超资级而授者非如卿之隽功茂绩不予也书殿升华以所以待执政者待卿其内抚兵民外饬边备使全蜀之境奠枕无虞以称朕委任之意以保尔功名之成可矣服我休命毋为固辞皇伯嗣秀王师揆生日诏薰风南来当朱明之方半望舒东出庆伯父之始生是曰宗英宜膺天夀匪颂惟旧宠数益新新除吏部侍郎章良能辞免不允诏卿以刚劲之资济以博洽之学为吾词臣仍兼数器其在仪曹事有不可者坚执不移朕所叹嘉进贰天官其以处仪曹者处之柅吏姦明铨法庶使无贤愚同滞之嗟何为固辞更欲求去非所望也新除侍卫步军副都指挥使夏震辞免不允诏卿赤心体国忠勇自将久摄殿巖尤见劳效步旅谋帅卿实宜之其为吾协和三军训之以义密卫行阙以折遐冲胡为固辞其服休命开府仪同三司杨次山生日诏卿志乐燕闲躬持亷靖时当初度宜介多祥是为戚闬之华爰厚上方之钖知合门事杨谷乞祠不允诏卿戚畹之良周行素谨职司賔合宠畀亷车忽求祠馆之闲欲侍家庭之佚且弟兄并列于朝着以何嫌倘父子退休在眷私而有歉惟益崇于谦靖亦奚虑于满盈其服厥官毋庸有请寳谟阁学士前四川安抚制置使杨辅乞宫观不允诏朕以国家多囏更化善治收用耆耉如恐不及慨念旧学存者㡬人就传之初卿为首选盖吾烈祖之所亲擢向者持槖未久翩然西归朕念此弗忘也非不知制阃之重有赖壮犹而图任之意则有所在召节既往注想待卿控辞愈切殊用怃然载览封章宣示迩列备见爱君忧国之志益知尊主庇民之学然与其献言于万里孰若造膝而陈前乃欲引疾求闲效蜀庄之沈冥何耶矧西蜀之士卿为标表肯为朕行则后生英俊将于于而来矣三命益勤朕志不易勿复有请式遄尔驱京西湖南北路宣抚使宇文绍节乞祠不允诏卿以通敏之才渊博之学起趋勲名之㑹欲报家国之仇辍从经帷出抚边徼修好伊始息肩可期有如贤劳盍还旧着属以缮修备御之未毕劳来安集之方勤将图尔功少俟其定忽上真祠之请欲为便道之归在卿则固所愿焉于朕则岂所望者其摅长算毋有遐心右丞相钱象祖乞解罢机政不允诏方国家多事之时任庙堂一相之职卿盖屡形于固避朕亦自知其甚难然而朕以更化云初尤冀和平之福而卿受恩最厚素为忠孝之家正使虑有未周力有弗及犹需同心协志求以尊主庇民而况察卿之才为衆所服宠以告廷之拜岂曰歴阶而升幸边琐之粗宁恐事机之难测中外未能小息臣主靡容自安旱魃既驱星文未格日不暇给他何可言偶微爽于节宣宜倍加于摄养勿念去计共图治功宵盰实勤曷尝以位爲乐燮调有赖安得奉身而归新除御史中丞章良能辞免不允诏朕惟振朝廷之纪纲当先重纪纲之地新天下之耳目必遴求耳目之官卿鲠亮之资渊深之学自奋于韦布之日有闻于搢绅之儒虽遍歴于淸华亦屡更于夷险处身无玷疾恶如风欲坚塞于倖门曾不辞于怨府弹击之任简求实宜其力辨于官邪以共扶于国论发卿所藴助朕有为勿腾避宠之章益励敢言之气卫泾乞解罢机政不允不得再有陈请诏居九五之正位方以遇灾而忧何二三之大臣皆欲引身而去岂朕所望于卿奚安尚赖同寅而协恭庶几转祸而为福要须持久或可图功虽屡请以难从毋再辞而为赘钱象祖乞归田里不允不得再有陈请诏朕慨践阼之既久念治效之不进不惟不进殆将阽危是以惕然改图励精更化庶几更也人皆仰之之意首论一相得卿之贤旁招俊乂如恐不及前此寒心数月方幸交邻少定可以尽力内治自卿及执政以至论思之臣造膝而言无不倾听君臣之间了无疑阻卿等以灾异请去朕方侧身自儆不容重陈而数日以来庙堂五臣而三求退留行之诏屡下请犹未巳不惟朕失所望四方传闻其谓朕何卿以勤劳致愆调摄惟益谨药饵以速痊愈所谓故国者有世臣之谓也非卿而谁其体一心勿致三渎褒语卿相予未久备罄忠劳方图内修正借协赞知卿小疾予告甚优伫闻有瘳勿复言去刑部侍郎曽㬇乞祠不允诏朕延登耆隽列在迩聨岂惟资谳议之平真有赖论思之益卿夙髙誉处久乐燕闲粤从一节之趋増重贰卿之选惟明克允方持宪以尽公非道不陈曽閲时之未久忽披来谂遽欲告归有嘉易退之风殊匪趣还之意刑章方简议无待于过三史笔至严职何妨于共二少安定着难徇谦辞礼部尚书倪思乞祠不允诏朕召收旧人以图新政比者凡有一事宰辅相与谋于庙堂侍从相与议于台省粗无过举朕心以怿今兹未能略定而求去者纷然从班亦有一二矣矧卿素为敢言自陈谠论不畏强御不避怨仇歴歴为朕陈之擢长仪曹以示襃表亦为此举何耶朕求其故岂朕有以致此耶相应以文止见辞费惟当一切不听庶㡬以一天下之观瞻其体眷懐勿复有请签书枢密院事林大中乞仍旧休致不允诏朕更化之初未遑他务求贤甚急首召耆英起自挂冠之余擢居持橐之长延登枢筦増重朝廷言必出于内心谋实稽于古训倚毗方切而疾遽侵沖养有来何恙不已胡为腾奏即欲告归尚精医药之调以繋搢绅之望江淮制置大使丘崈乞致仕不允诏朕惟屯禁兵百万而边鄙是虞开幕府四三而留都尤急畀以枢廷之寄増吾天堑之雄卿久安里闾洊分帅阃徒得君重肯为朕行上寛宵旰之忧外抚貔貅之衆尽护诸将独当北门草木亦知其威名狄鞮想闻乎风采力禆庙论卒靖封陲人皆望归衮之期卿乃有挂冠之请矧方叔之谋猷克壮而晋公之神明不衰益坚体国之心毋作明农之计寳谟阁直学士李寅仲乞祠不允诏朕缅懐巴蜀之民未尝忘逺梦想渊云之彦尤务招来卿蚤冠伦魁久腾英誉洊登朝蹟尝为献纳之臣出殿侯邦尤着蕃宣之绩特立抢攘之际实増嘉叹之深升学士之班既以旌其风节趣锋车之召诚有望于谋谟何辞之烦以疾来谂万里云逺当已戒途三命滋恭谅无俟驾右丞相钱象祖辞免提举国史院实録院提举编修国朝㑹要不允诏纂修史册深赖于公平㑹稡典章尤先于鸿博允资硕辅坐总宏摹卿识洞古今学该流略接词华于奕叶用则有余攷故实于累朝盖其素习举以并命了无异辞毋逊牍之重陈期奏篇之俱上参知政事雷孝友辞免权监修国史日歴不允诏宻赞政涂日预万机之决参提史笔正资数器之兼卿早冠词场寖登册府迨通班于侍从已尝赖于纂修朕慨大典之未成选鸿儒而坐领趣就累朝之策仍严系日之书故事当然谦辞可略刑部侍郎曽㬇辞免兼太子詹事不允诏朕遴选从臣方赖论思之益精求储寀尤资辅导之功卿累叶儒风半生朝蹟何止衣冠之伟实为簮槖之英擢处宫端允符公论亟承明命毋庸固辞观文殿学士侍读赵彦逾乞归田里不允诏朕更化之始起大老于东海之濵明徳懿亲老成典刑趣行造朝国势増重訏谟逺虑见于进读图任共政束于定制偃息藩魏人望所归小疾既痊正宜休养大臣不可以暑行其为朕留庶几犹得奉露门之从容也吏部侍郎梁季珌乞待次州郡不允诏朕惟论思之臣欲全进退之义若其未可以去则亦难以遽从卿为国宣劳既云累嵗任予典选实号剧曹胡为抗章必欲求外冕旒密侍正有赖于协恭符节屡更顾奚烦于详试尚安旧着以副眷懐礼部尚书倪思乞待次州郡不允诏卿以一时人物之望召还未久拳拳献纳朕所乐闻何嫌何疑屡欲求外此固足以见难进易退之节非朕所以待卿者且更迭之制岂爲卿辈设哉江淮制置大使丘崈再辞免召赴行在不允不得再有陈请诏卿以超世之资笃济时之志久安故里曾不忘畎畂之思洊鎭陪都专以徇国家之急言皆厎绩事不辞难御侮折冲旣以着偃兵之效闻命引退谓不应俟驾而行一归疑丞之班足爲宗社之重旣颁温诏日俟来音共政而图旧人注想以待元老而乃抗章至再称疾愈坚极知难进之风殊非虚伫之意况闻老而益壮气不少衰式遄其驱以副所望使朝廷得以谘访而搢绅视为表仪务逺乃猷以弼予治顾何恙之不已谅无説之可辞知平江府李大异辞免除寳谟阁直学士不允诏朕惟斯民宅生于牧守苟有治理效者倣虞朝攷绩之法取宣帝増秩之意不惟示劝抑以数易为重也卿以诤臣出守吴㑹政声上彻朕所深知进职西清庸示襃表成命已颁尚何辞焉赐皇太子生日诏敕某商颢中分元良初度赐生设醴用为宴衎之资授粲贻牟仍厚匪颁之宠共期难老益体隆私通奉大夫赵师辞免复寳谟阁直学士依所乞宫观不允诏卿起临近甸尝着外庸既辞制阃之行仍徇祠庭之请念宣劳于北固欲华尔归俾寓直于西清但仍其旧卿毋多逊朕不汝忘观文殿学士何澹再辞免知建康府仍奉祠禄不允不得再有陈请诏以金陵而为陪都保釐素重护天堑而开制阃委寄尤隆卿以时名人为予旧学蚤膺擢任屡尝入从以出藩寻遂登庸俾尔贰公而洪化方权臣之用事宜正论之多违久镇三山时称治最言归数载朕不汝忘属边鄙之甫宁择邦侯而分遣惟大使之所莅非良弼其谁宜朕方躬宵旰之勤卿当体股肱之寄闻命引道知己届于中途奉亲为荣顾何妨于色养毋格成涣式遄尔驱镇江府都统制毕再遇乞归田里不允诏卿以拳勇之资挟忠毅之气抚士最爲得衆遇敌几于无前外则营垒之不譁内则里闾之甚靖属边陲之甫定亦信使之交通诸将于焉少休来奏亦求引退乃眷维扬之重镇实爲淮甸之要冲其爲朕以少留岂于卿而独后总周庐而入卫终当谁归歌出车以劳还固应有日京西湖南北路宣抚使宇文绍节辞免召赴行在不允诏卿以劝诵之近臣往宣威于遐徼边陲以靖邦好汔修爰念贤劳亟颁命召何控辞之未已又引疾以为言朕渇想风仪急闻方略俟交符于制阃即趣驾于归途毋复重陈副予虚伫何澹辞免兼江淮制置大使不允诏国家间遣辅臣往营边事粤从近代加以大名不惟欲忧顾之寛正以増使华之宠畴咨于衆喜得其人卿以旧弼之贤畀留都之寄英声有素舆望已孚疆场甫宁先上宣威之组江淮併护再隆分阃之称其为朕行徒得君重独当一面正资经理之良坐使诸军咸属指唿之下往祇成命毋致牢辞新除焕章阁学士改知江陵府充京西湖北路制置使李大性辞免乞奉祠不允诏谋帅以镇上游素为重任分阃以护两道尤赖长才卿久列从臣屡更藩服比奏三吴之课继拥七闽之麾方塞北之休兵属荆南之缺守仁声夙着佥论攸推进学士之清班益隆眷倚总边庭之诸将咸莅指唿引道既前遄驱毋缓爰事循墻之避伫闻洗印之期新除同知枢宻院事丘崈辞免不允诏朕厉精更化当馈思贤枢庭既得于耆英宣室实深于注想谓何恙之不已故申命以益勤载览封章备陈疾状使翦须而可疗亦所当为倘赐几而肯来自应増重宜进万金之药勿为三命之辞攻媿集卷四十四攻媿集攻媿集卷第四十五攻媿集卷四十五宋楼钥撰内制右丞相赵汝愚加食邑实封制门下朕祗膺丕绪肇祀合宫赖天地之灵俨百神而顾享严祖宗之配绵万世以承休惟时大臣赞我缛礼肆颁祭泽敷告朝伦具官某寛博而崇深裕和而肃括学造圣贤之藴才兼文武之优有经济四海之志而行之以忠有酬酢万变之智而决之以果擢由枢筦进秉国钧是爲社稷之元勲非止衣冠之盛事处心无竞休休多容物之仁守道不阿蹇蹇尽匪躬之节予所毗倚国其庶几顷卜仲辛恭修大飨上稽皇祐之故典近遵慈极之宏谟致精三日之斋䖍奉九筵之制惟辟公之显相厥有贤劳顾熈事之备成敢云专乡増多采邑併衍眞畬以隆巖石之瞻以壮维城之势于戏载貂蝉而展采固宰路之所同被衮绣以侍祠实宗盟之未有惟亲贤之并用于邦国以増光其服涣恩益图治绩赐告口宣有敕卿爲时上相赞我盛仪是宜与邑之多用见畴庸之渥其祗成命毋事谦辞士歆加食邑实封制门下朕严九筵之礼是曰肇禋逆三神之釐若䝉昭答馂惠所暨臣邻斯均矧惟属籍之尊可后恩光之渥集廷绅而诞告示诏綍之匪私具官某徳性寛洪风猷端粹重珪叠组生长富贵之中簜节骍旄雍容闲燕之乆惟夙夜之匪懈仰春秋之益髙实长周家之宗盟是爲刘氏之祭酒兹崇宗祀预赞上仪冠班列于三孤耸仪刑于九族乃加井赋仍侈圭腴以表耆英以隆孝治于戏祭有十伦之义莫如同姓之先备者百顺之名益介遐龄之永愿如夀俊奚假训辞赐告口宣有敕卿位冠孤卿望髙宗老既奉合宫之祀宜加采邑之封虽曰彛章是为新渥郭师禹加食邑实封制门下朕祇事总章荷神祇之来格广施惠术普中外以惟均顾予元舅之亲尝预羣工之相肆加异数明告周行具官某迪徳忱恂饬躬谦靖祖后实为同气夀皇尤笃优恩淑旂绥章蚤授斋坛之钺篆车希冕近升棘位之班疏三吴公社之封廪万夀祠庭之禄能屏膏梁之习自忘圭组之崇比卜季秋亲祠重屋茂对三神之祉宜先四姓之贤用衍爰田载加眞食于戏兢兢业业以事上帝朕敢懐专乡之私洞洞属属而存小心尔尚介方来之宠益昭吉履永保修名赐告口宣有敇礼毕九筵恩均百辟赐予伯舅之胙均兹宣室之釐与邑旣多颁纶可后周必大加食邑实封制门下朕嗣守邦图肇修宗祀父天母地祭既重于合祛尊祖敬宗礼尤严于并予一人越绋以行事尔多士奉璋而侍祠眷旧弼以兴思顾庆条之可后诞扬涣号敷告昕廷具官某简重而闳深直方而肤敏典诰上规于姚姒词章逺轧于汉周弼亮两朝未究经纶之藴鎭安四海有怀康济之功偃藩南国之雄均逸东山之胜比以霈恩之渥升之亚傅之崇注想不忘乞言方切属伸大报爰启合宫载谋载惟圣父尝颁于先甲我将我享季秋乃卜于仲辛熈事既成蕃釐来介申衍多田之赋仍加眞食之封于戏明堂王者之堂方荷神休之答二老天下之老宜先祭泽之施尚迪逺猷永绥殊宠赐告口宣有敇卿尝位冡司均休真馆属总章之竣事赋多邑以示恩其即钦承以祗眷渥师䕫加食邑实封制门下朕寅绍丕图䖍修大飨亲惟伯父既有助于多仪神介蕃釐讵敢云夫专乡亶敷命綍用告昕廷具官某履行粹和禀质端靖生长神明之胄源流诗礼之传出分顾忧见民庸之甚茂入趋班缀奉朝谒以尤恭建六纛以承家视三孤而命秩属讲肇禋之礼适当越绋之行摄事太宫降登有度陪祠重屋显相无违庸推祭泽之优可后宗盟之懿爰加井赋併衍畬租兹谓恩襃式昭名数于戏奉牺牲粢盛而告聿严布政之宫拓山川土田之封益示展亲之义其祗异渥以对灵娭赐告口宣有敇礼成重屋赉及万方宜首及于懿亲用申加于多邑载颁明命其服殊恩吴瓌加食邑实封制门下朕穆卜季秋躬修大祀灵祇授职幸熈事之备成多士在廷赖懿亲之显相宜颁惠术敷告羣工具官某谨畏自将纯和无玷聨四姓小侯之贵承三朝外戚之恩入侍中宸属櫜鞬而甚肃进班上合饬冠佩以尤严顷建斋坛退安琳宇旋视孤卿之秩併开公社之封逮蒇礼于九筵实均釐于万国乃増采邑仍衍圭腴以彰宠数之优以表肃雝之助于戏蒐上仪于阳馆岂惟黍稷之馨钖蕃祉于后家可后胀膰之赐尚绥吉履以服彛章吴琚加食邑实封制门下合宫肇祀实祗奉于慈谟宣室受釐爰大颁于霈泽惟时懿戚夙着贤称庸举徽章式孚涣号具官某美由世济才应时须登簮笔持槖之聨惟知避宠更握节拥麾之选不专爲恩比崇建于斋旄旋寖加于孤棘逮兹大报赞我上仪礼既备于八阶胙惟优于四姓俾増多赋仍衍眞腴于戏文徳以讲明堂幸神祇之顾飨贺庆以亲异姓宜福履之均霑虽曰邦彜尚承惠渥郭杲加食邑实封制门下朕顷用盛秋䖍修宗祀奉牺牲以荐备陈重屋之仪赖爪牙之良肃领千庐之卫既云竣事可后均釐我有明纶告于列位具官某生资沈毅世济忠勤气禀山西期逺追于起翦书传圯上自有合于孙吴久专将阃之雄入侍殿巖之邃属祗孝飨务罄斋诚奉璋惟多士之贤执㦸有元戎之重肆畴采邑仍启侯封以介灵休以彰异渥于戏茅檐蒿柱朕方躬大礼之严玉节琱戈尔尚体中权之寄益思忠报以答殊知赐告口宣有敇礼严重屋泽及羣工钖多邑于巖除启新封于侯甸其祇明命益励忠猷萧鹧巴加食邑实封制门下奠圭瓉以荐诚既䖍修于宗祀执豆笾而在列宜咸被于灵娭眷我虎臣董兹羽卫厥有涣恩之钖式彰显相之劳具官某智略雄深性资沈鸷望云就日夙肩面内之诚建旐设旄驯致总戎之拜奉眞祠而均佚视左棘以疏荣乃因霈泽之行増畀爰田之赋申加眞食用侈神休于戏承异眷于三朝盖屡觌弥文之盛敷大赉于四海顾可无宠数之优益绥令图以保终吉郭师禹特授少师封永宁郡王加食邑实封制门下朕纂上皇之丕绪承列祖之通丧复土告功既克襄于大事提纲置使实有赖于懿亲爰播明纶肆加殊宠具官某小心自牧吉徳着闻蚤席庆于椒闱寖升华于棘位恂恂家法靡矜金穴之奢侃侃朝班久遂琳宫之适兹卜㑹稽之麓往营永阜之陵灵驾徐驱饬廞仪而肃靖重臣主办讫閟寝之固安粤惟元舅之崇可忘醲赏之报繄劳之称匪朕敢私衮服命圭显冠孤卿之秩金印盭绶进封异姓之王仍旄钺于东秦彻土疆于南晋申陪井赋併侈辕畴以昭四姓之华以笃三朝之眷于戏节侯仕汉得谨畏谦恭之声尙父在唐有富贵繁衍之盛岂其苗裔见此亲贤其踵前人之休以爲密戚之劝赐告口宣有敇阜陵复土元舅策旣升冠于孤卿仍疏封于王爵其祗涣渥毋事谦辞皇伯祖太师嗣秀王伯圭特授兼中书令加食邑实封制门下朕祗绍炎图遹绳祖武追仰抱孙之爱谨奉菆涂实繄同气之贤式专使领克襄大事悉按旧章昭示殊襃用孚羣听具官某聨休皇极正位泰阶直大以方厚载体坤爻之二爵齿与徳达尊全天下之三惟我孝宗最崇秀邸眷乃象贤之懿袭兹开国之封敬其所尊爱其所亲今当推于宗老反也如疑往也如慕况密䕶于廞仪每入临于朝晡曽不避于涂潦能以从心之嵗躬为复土之勤有司莫敢不哀行路为之感动语必流涕誓报平生之恩赏不踰时肆举非常之典是兼紫㣲令之重以为大父行之华仍衍爰田併丰眞食匪以爵而驭贵恨无官以酬公于戏隆专席之荣盖用祥符之故实第中书之攷会参尚父之勲名以増师尹之严以侈邦家之盛益绥夀嘏庸对宠光赐告口宣有敕卿贵隆人爵尊袭王封亲临永阜之藏宠冠中台之列是为殊渥尚体眷懐右丞相赵汝愚特授银青光禄大夫加食邑实封制门下圣人因亲教爱盖本于躬行大臣以道事君莫先于协賛朕方遵皇祖之训形四方之风眷我宗英相予孝理惟忠劳之备着繄命数之宜加爰集具僚载申襃律具官某崇深而行简直谅而能容学有渊源究前圣天人之藴志存节谊立本朝社稷之勲相业素髙民瞻允属自擢登于右揆独光辅于冲人于皇孝宗克振炎祚朕既荷緑车之钟爱遂绍于重规卿亦䝉丹扆之异知寖基于大任惟推心而相勉念图报之尤难三年之丧服勤敢怠七月而塟宣力居多因山为陵得丘原之爽垲称天定谥极寳册之铺张迓吉仗以来归奉太宫而班祔诚信无悔哀礼有余仰慰在天之灵实由同徳之助是用超文资之峻径授三阶衍井赋之腴几盈万户勉从逊牍少屈恩纶于戏明徳懿亲既居金铉黄耳之贵劳谦终吉仅登银章青绶之聨益成亷退之名尚副倚毗之意赐告口宣有敕卿祗奉阜陵爰加赏典班既髙于百辟位亦次于三公其体眷懐亟祗成命皇伯师夔特授开府仪同三司加食邑实封制门下朕丕膺寳祚加厚皇支惟我祖之君万邦既讫因山之礼顾天子之谓伯父实参置使之行眷吉仗之言旋岂襃缗之可后视仪宰路敷号廷绅具官某赋敏给之资擅温恭之誉分左符而出鎭尝专制阃之雄易留务以归班径擢斋旄之峻迨沖人之临御进孤保以疏恩凤阙晨趋见朝仪之甚肃鲤庭日侍知家法之尤严匪惟族姓之光允谓衣冠之盛比营东越崇建阜陵愿躬除道之勤往䕶成梁之役久安闲燕退若无慿小试才能灿然可覩宜加宠数以答贤劳公府肇开遂拟三师之贵珍台兼领併増千户之封用侈宗盟兹为使相于戏有是父有是子俱膺华衮之荥拜于后拜于前克绍缁衣之美勉图休问以对殊私赐告口宣有敇惟予伯父表我宗盟爰升衮钺之华已播丝纶之宠其祗异数毋事谦辞知枢宻院事余端礼特授银青光禄大夫右丞相加食邑实封制门下稽古建官莫重王朝之论相代天理物必资揆路之得贤朕临御惟艰畴咨敢怠爰命紫枢之长进居黄合之崇乃辑廷绅诞敡制綍具官某温恭而气劲凝静而谟明智周万事之原学贯九流之邃孝宗擢之于庶列亟跻法从之班圣父召之于留都遂处辅臣之任益殚忠荩力賛政㡬迨予嗣厯之初尤借同寅之助迭掌东西之二府兼明文武之两途内则密勿庙论以虑四方外则整齐戎律以令诸将清规足以范俗深谋足以济时进退百官详试知人之鉴调娱衆务究观识治之才蔽自予衷与之国秉用正钧衡之寄毋劳梦卜之求超授文阶増陪井赋以示奋庸之选以昭注意之隆于戏夙夜基命而单厥心朕欲起太平之盛朝夕纳诲以辅台德尔其继良弼之名表正士风访求民瘼及闲暇而修政刑之要专燮理以致阴阳之和若股肱耳目之相需将天地祖宗之临汝懋承明涣期厎成功赐告口宣有敇卿比领枢廷兼行相事兹延登于右揆已诞布于明纶注意方深拜恩可后攻媿集卷四十五攻媿集攻媿集卷第四十六攻媿集卷四十六宋楼钥撰内制伯圭再辞免两鎭节度使不允批答省表具之朕惠于宗公务隆于体貌相予肆祀可后于恩襃位已极于人臣官无加于师尹兼授斋坛之钺倍多井赋之租是曰彛章未为异数仪刑所繋以为泰乎俯伛之恭再斯可矣口宣有敕卿位冠三公望髙九族兹相合宫之祀用颁双节之华其服恩荣毋爲谦避伯圭再辞免两鎭节度使不允仍断来章批答省表具之朕尊宠帝师惟恐不至优崇宗老尙窃慊然故因大飨之成曲示异恩之渥载加少府之节复登上将之坛城南天下稀旧临乐土汉东国爲大併领名藩式慰具瞻益绥多祉旣无反汗之理奚事循墙之恭口宣有敕卿德齿俱尊名位皆备欲侈三卿之宠遂疏兼郡之恩何必固辞亟祗成涣侍讲陈傅良朱熹宣赴经筵供职曲谢宣答词有制朕务明政体首辟经帷嘉旧学之来归喜耆儒之同集其思忠告以副畴咨初讲毕案前致词降殿曲谢陈傅良有制首颁召命渴想忠猷耸闻讲贯之详恍若从㳺之旧克谐朕志益启乃心朱熹有制乆闻髙诣倾伫嘉猷来侍迩英之㳺讲明大学之道庶㡬于治深慰予懐余端礼再辞免知枢宻院事不允仍断来章批答省表具之卿自簉本兵积隆时望有致君泽民之志有忧边思职之勤迨参政几又尝共二其于基命宥宻之地详练乆矣兹畴枢长非卿谁属夫本强则精神折冲制千里之胜者其机实在于庙堂尚究逺图以祗宠命朕志决矣勿复有辞口宣有敕卿精白承休勤劳匪懈爰自政途之竣载登宥府之崇成命既行牢辞勿再京镗再辞免参知政事不允仍断来章批答省表具之本兵之任方倚于壮犹共政之求更资于夹辅朕图回治道选用柄臣眷一相之处中有嘉同徳惟万㡬之甚衆允借协恭卿之长才朕所深识奏陈剀切剖决精明进㕘鬷嘏之严益冀訏谟之告既颁再命毋事三辞口宣有敕卿召归全蜀旋贰洪枢兹膺共政之图实倚告犹之益何劳谦避其遂钦承郑侨再辞免同知枢宻院事不允仍断来章批答省表具之朕惟孝宣枢机周宻用以中兴汉道于今本兵之地尤号才难卿以魁硕之才为士夫仪表践扬最乆望实具孚兹焉登用朕非以私于卿所以尊朝廷也朕方庶㡬孝宣之治卿志在体国其遂秉徳以陪朕顾岂以执谦为美乎口宣有敕卿屡分帅阃三总吏铨兹进贰于机廷方允符于舆论亟其祗命何必固辞郭师禹再辞免少师不允批答省表具之朕惟三孤之贵卑于公尊于卿异姓之王苴以茅胙以土皆本朝之所重非懿戚而谁居以卿徳量有余忠诚匪懈受隆知于烈祖不专为恩䕶大事于阜陵克勤乃职迨兹归报可后襃嘉既敷号以明扬虽循墻而安避毋为苛礼徒咈眷懐口宣有敕位尊三少爵重异王用酬使领之劳已播廷扬之命洊披逊牍其服殊恩郭师禹再辞免少师不允仍断来章批答省表具之卿世为懿戚仕厯累朝惟孝宗之恩毎思所报故阜陵之役独䕶其行人徒见阖门而养威今乃知任事而能办位列三孤之长封疏五等之崇扬于大廷协彼公论何为固避屡却复来其亟受于宠章毋重陈于逊牍口宣有敕阜陵庀役总使有行既竣事以来归乃疏恩而示宠其祗一札何事三辞伯圭再辞免中书令不允批答省表具之卿以伯祖之尊上公之贵名位已隆而无事任之累冨贵已极而无危溢之虞夀考康宁子孙蕃衍此于人间世尚何慕焉独惟烈祖孝悌之至则友其兄朕追仰音容如在左右古者思其人犹爱所憩之棠况我祖同气之亲乎是以因使范之劳加宠数之重夫髙允之在魏子仪之在唐俱以令公名者岂惟爵秩之崇葢以徳为贵也惟我父师尚何辞于此哉口宣有敕卿爵齿俱尊忠孝兼备兹授令公之秩实为皇族之光毋复固辞亟宜祗命伯圭再辞免特授兼中书令加食邑实封不允仍断来章批答省表具之朕攷国朝官制尤以中令为重亲贤如魏鲁陈韩诸王为此官者仅六七人元丰中曹佾以帝舅兼令有司谓无给俸之例则其稀阔又可知矣卿爲达尊执德弥劭久虚之典非卿尙谁当之近命元子宠兼衮钺恩礼之盛萃于一门邦之荣怀匪曰予私辞之至三斯可巳矣口宣有敕卿位极人臣德高帝胄爰拜中台之长以彰元老之尊宠命旣颁谦辞勿再余端礼再辞免右丞相不允批答省表具之君臣相逢谓之千载上下协济本乎一心必能如风云之从斯可不胶漆而固惟卿朴厚副朕倚毗虽累年务罄于论思而近嵗又殚于忠力眷政府枢廷之更践知文事武备之该通仪图老成宜置左右试之已乆断然不疑惟昔宗盟尝居冢宰之任若时卿衮亦应柘溪之祥尚期逺迈于前人相与共兴于大业朕所望者卿何辞焉口宣有敕卿比握兵机实专政柄乃径登于次相仍累进于崇阶其服宠光勿为多逊京镗再辞免知枢宻院事不允仍断来章批答省表具之朕惟本兵之司有国所重必得枢机周密乃可图功自非智略纵横何以称职卿之能事朕所素知分制阃则推师帅之良登政途则着辅弼之望威名日起遐迩具瞻其励壮犹益运幄中之算坐销外侮以收堂上之奇宜已需章毋留朕命口宣有敕卿资兼文武望耸华夷辍东府之大臣长西枢之重任明纶已播逊牍毋烦郑侨再辞免参知政事不允仍断来章批答省表具之朕修明庶政务兴起于事功图任旧人乃布扬于命告卿行为世表文擅国华琐闱铨部则着忠蹇之名侯藩留籥则备恩威之美再仪禁路增重朝行既擢贰于本兵兹进参于鬷嘏其体责成之重毋为避宠之烦口宣有敕卿擢在枢廷久隆人望兹进参于大政庶益重于本朝洊贡忱词亟祗明命谢深甫再辞免签书极宻院事不允仍断来章批答省表具之朕惟九五正位毎切图安二三大臣所当遴择乃眷㡬廷之贰必求禁槖之英卿外寛而内明气和而才劭凡一时清切之选以数载周旋其闲封駮之严屡回主意抨弹之劲益振台纲劝诵以来陈谟尤切兹肆颁于一札俾㕘掌于五兵出命惟行抗章可已口宣有敕卿备厯华途寖髙雅望兹自宪台之长入㕘枢筦之严朕命既孚卿辞毋费余端礼再辞免右丞相不允仍断来章批答省表具之商宗之命傅説也爰立之初训告具存惟説以天下自任祗若休命不敢辞也朕之论相则又详矣大号扬廷与衆共之需章以来既已再却而犹未已何耶朕之菲凉有赖启沃式克钦承卿其可使古人专美于前乎三命而偻其可已矣口宣有敕朕妙选儒英俾登揆路欲专裁于庶务顾俯事于三辞难徇劳谦亟祗成命赐右丞相钱象祖襃语朕更化之初论相为急注意已乆无踰卿者大臣义当体国勿为牢辞往哉汝谐毋稽朕命附札子臣获望清光仰䝉圣慈开纳刍荛之言不胜千载之幸再被宣旨令撰右丞相钱象祖襃语进上窃思制麻已宣无可辞之理臣退方供职所有答诏章良能必已撰述臣谨撰襃语进呈更合取自圣裁开禧三年十二月二十四日翰林学士知制诰臣楼钥新除右丞相兼枢宻使钱象祖再辞免不允批答省表具之汉之丞相无所不统孝宗正名委任罙重朕更化善治注意尤精以卿忠孝之家台辅之望践敭中外多厯年所迩者再预政机能断国论去凶举贤人望愈归播告廷绅士夫至于相贺何谦何疑固辞不已矧是边陲之未靖尤资右府之壮犹三命而偻执谦甚矣朕志巳定决无反汗之理卿其自任天下之重称朕意焉口宣有敕卿兼文武之资体家国之重旣巳颁于制綍何尙执于谦词毋违朕言亟正台席新除参知政事衞泾再辞免不允仍断来章批答省表具之朕更化之初惟二三大臣是赖以卿伦魁之彦密在迩联赞决庙谟擢升独坐寻卑洪枢之任仍参鬷嘏之严兹焉正名以赞台揆内则百度之欲治外则三边之未宁此爲何时而执故典其体责成之意勿爲逊避之烦口宣有敕卿近以枢廷遂参政地兹焉钖命止用正名尚禆当轴之谋无执循墙之谨新除参知政事雷孝友再辞免不允仍断来章批答省表具之朕躬览万㡬与民更始欲解琴瑟之旧允借股肱之良卿乆矣蜚英居焉难进比处代言之任实懐愤世之心预同宻谋卒殄元恶擢居琐闼遂长宪台欲新亿兆之观瞻尤急二三之辅弼其祇予命亟赞政㡬国事匪轻谦辞可略口宣有敕卿由中执法为吾大臣正资经世之猷以赞济时之相朕志先定卿辞勿烦新除端明殿学士签书枢宻院事林大中再辞免不允仍断来章批答省表具之卿养气以刚秉心无竞出藩入从荣利澹然久安燕居不容何病朕一新治具急欲求老成典刑以鎭服中外起旧徳于垂车之后还人望于持槖之班矢谟朕前尤见克壮亟升书殿进贰宥庭人无异辞国以増重时则可矣尚何逊焉口宣有敕卿禁班老成人望乆属擢寘㡬庭之贰正资兵本之谋尚复奚辞往其祗服杨次山再辞免开府仪同三司不允批答省表具之朕爱惜名器惟贤是予由掌武之官而视仪揆路品职益崇其可轻畀卿以肺腑之亲服在爵位靖共自饬㢘介有余爰示优恩用孚至意而又何辞焉毋复重陈亟宜就列口宣有敕卿聫芳椒掖均逸琳宫爰开公府之华实视台躔之贵其祇茂渥毋事牢辞经筵进讲毛诗终篇宣答词宰执赴听讲致词谢有制朕临御今十五载讲诗终三百篇卿等同观朕心惟怿尚其协赞助我缉熈侍读侍讲官奏贺有制朕日勤三接共讲四诗既彻篇章实资问学深赖主文之谏载嘉归美之勤宰执率经筵侍立官再奏贺有制朕积朝夕之勤终雅颂之业究观六义用蔽一言尚冀输忠毋忘进戒皇太子再辞免侍立㑹议不允批答省表具之近颁中诏命元子以侍朝仍谕大臣集东宫而㑹议是为令典非用前规顾予教尔以义方俾尔预闻于政理躬临五学既亲賔友以交修宻拱九重具见君臣之相与尔能进徳予自忘疲何以辞为再斯可矣口宣有敕尔为元子年近成人俾入侍于昕朝且预闻于㡬务勉亲多益毋事牢辞衞泾乞解罢机政不允仍断来章批答省表具之朕厉精更化遭时多虞延登俊良列在辅弼当经纶之始赖协力以共谋迨平定之初乃奉身而求退朕所未喻卿尤无他知出处之素明见忠勤之曲尽五十而服官政在古训以甚明三千而惟一心矧大臣之无间倘遽欲去吾谁与居勿爲封奏之烦尙体眷怀之渥口宣有敕卿以同德任吾大臣一爲进退之图实有重轻之系尚安位着庸副朕心襃语卿贰政更化之初备宣忠荩朕所眷属何人异辞告归无名理难曲徇攻媿集卷四十六攻媿集攻媿集卷第四十七攻媿集卷四十七宋楼钥撰内制提举淮南东路常平茶盐公事陈损之奨谕敕书朕嗣服之始旱潦相仍宵旰兴懐务行实惠首形诏告所望部使者推广上恩初不以重费为惮也卿使淮堧盖尝乆兴水利兹又能发其余蓄上不仰给于大农下有以平八郡之籴邉民被惠已广而又将为后日之储有臣如此实宽顾忧载覧奏章良深嘉叹贺金国生辰使副梁总戴勲到阙传宣抚问并赐银合茶药口宣卿等逺聘殊邻旋归近境念舟车之劳勚颁茗剂之珍芳仍命行人往将予意赐银合腊药敕书荆湖南路安抚使王蔺卿西枢故老南国元侯念兹觱发之辰赐以竒珍之剂体予至意勉尔壮犹四川安抚制置使赵彦逾卿视仪两地出鎭四川钖品剂之竒珍慰风寒之匽薄益厚頥养用寛顾忧主管侍卫马军行司张师颜卿肃领骑兵分屯江国颁寳奁之珍剂慰玉帐之凝寒其体眷懐益思忠荩御前诸军都统制阎世雄皇甫斌张诏赵廞刘忠刘震卿等肃提禁旅列戍藩方念乆处于辕门俾匪颁于奁剂毋云例卷其服恩纶御前诸军副都统制冯湛张国珍田世辅李世广王宗㢘王知新田臯卿等逺临外戍宻赞中权念营垒之严寒钖禁庭之上药尚思奋励以答恩私报登寳位使副郑湜范仲壬到阙传宣抚问并赐银合茶药口宣卿等握节言旋及门伊迩厚荈剂珍芳之赐劳川途跋履之勤庸序尔情特将予意赐银合夏药敕书荆湖南路安抚使王蔺卿尝位元枢往临南楚爰钖珍芳之剂用清暑愠之袢将以宝奁贲于帅阃四川安抚制置使赵彦逾卿不辞叱驭谅已开藩爰加珍剂之颁仍贲宝奁之赐用示恩于宗老期解愠于吾民侍卫马军都虞候张师颜卿总提骑将往驻金陵当溽暑之在辰出珍芳而分赉尙绥衆士如濯淸风御前诸军都统制阎世雄张诏赵廞刘忠刘震田世辅卿等分戍价藩抚安戎垒出上方之凉剂分内府之珍奁坐觉生风谅欣承命御前诸军副都统制冯湛张国珍李世广王宗亷王知新田皐卿等分提禁旅密赞戎和乃驰赐夫芳珍冀远淸于蒸郁惟兹解愠可以忘劳赐银合夏药敕书知潼川府费士寅卿旧居两社出抚东川缓帯轻裘逺着藩维之效寳奁珍剂往寛炎鬰之烦益谨节宣以绥宠渥四川宣抚使安丙卿仕聫执政职佐宣威蜀道筹邉想帅垣之多暇暑风届候将珍剂以分颁岂惟清遐徼之尘抑以解吾民之愠江淮制置大使丘崈卿恩视政涂任分制阃炎威将炽念戎幕之贤劳灵剂匪颁均上方之珍品庸昭涣渥以涤歊烦四川安抚制置使兼知成都府呉猎卿寓直从班鎭临制阃増雪山之重念抚御之良劳当南风之薰冀节宣之无爽爰颁珍剂庸示优恩京西湖南北路宣抚使宇文绍节名在经帏威宣将阃上流増重念袢暑之贤劳良剂匪颁助薰风之清穆其均此赐以慰彼民殿前副都指挥使兼江淮制置使赵淳职领殿巖任隆制阃属风埃之甫定当溽暑之寖隆爰钖珍奁用将寳剂坐消烦鬰仍助节宣侍卫步军都虞候措置防捍江靣王处乆肃领卫兵出临天堑壁垒多暇涛波不惊属当炎暑之隆宜厚珍芳之钖尚承殊渥以豁烦襟侍卫马军行司权管干本军马职事张良显肃提精骑分驻留都当溽暑之寖隆属氛埃之甫定爰颁珍剂用涤烦襟益谨节宣以图绥靖御前诸军都统制李郁毕再遇秦世辅王大才彭辂某等肃提戎律绥靖边陲当溽暑之寖隆属风埃之甫定永懐劳勚宜助节宣爰畀珍芳以销烦鬰御前诸军副都统制周整庄松何汝霖刘元鼎魏友谅薛九龄王钺某等协佐戎昭克勤军务抚帅徒而整暇当炎暑之藴隆缄寳剂以分颁即栁营而加劳赐安南国王李龙翰嘉定二年厯日敕书敕安南国王某朕仰稽天运豫受民时爰分厯象之书徧及方隅之境眷惟南国世奉中朝此疆虽逺于山川嗣嵗先颁夫正朔用均惠利尚克钦承金国弔祭使人赴阙口宣盱眙军传宣抚问赐御筵有敕卿肃持使指来慰国哀眷入境之云初岂肆筵之可后往宣予意以劳尔勤鎭江府赐银合茶药有敕卿等肃拥使华逺将慰礼经鐡瓮山川之险钖寳奁茗剂之珍宜体眷懐用安旅次鎭江府赐御筵有敇卿等来趋素幄行次丹阳虽深衔恤之悲不废示慈之宴是将厚意式宠行人平江府赐御筵有敕卿等远从燕驿近及吴门深嘉唁问之勤宜备宾筵之渥其承异眷益进来程金国弔祭使人赴阙口宣赤岸赐酒果有敕卿等远将慰问来届近郊先之旨酒之颁增以嘉肴之钖少安次舍用息勤劳赐御筵有敕卿等握节载驰越疆来弔将展国丧之礼宜先郊劳之仪其体眷私少休匽薄赐被褥钞锣有敕卿等逺致奠仪乆劳客路爰厚寝衣之赐仍分盥器之珍跋履之余抚存加渥宻赐大银器有敕使华既接弔礼斯勤宴已备于饔飱器仍加于银镂是为异渥少慰贤劳赐生饩有敕卿等少安賔馆既毕弔仪按聘礼以受饔命廪人而致饩谅均徒御咸体眷懐赐内中酒果有敇卿等礼谨弔丧退将即次颁酒殽于内府示恩宠于来賔意则一余物惟俱称朝见讫归驿赐御筵有敕卿等慰此国哀见于丧次爰暂休于燕馆用初秩于賔筵首示殊私嗣加好赐就驿特赐衣服金帯银器衣着有敕卿等弔丧自逺率礼无违器分山溢之珍衣有身章之宠虽云多品未尽至懐赐内中酒果有敕卿等肃将使节来唁丧帏嘉有客之多仪出尚方之珍品甘芳俱厚宠眷弥加在驿特赐射弓酒果有敕卿等既肃哀仪难修賔射虽辍主皮之艺仍加设醴之勤殽核俱颁情文尤厚特赐射弓御筵有敕卿等交邻有道序賔以贤属当变礼之时仍饬初筵之赐穿杨何取折俎惟优特赐射弓例物有敕卿等慰予国恤厚乃賔仪虽观射之未遑顾匪颁之可后悉从常礼以表眷懐朝辞讫归驿赐酒果有敕卿等弔哀事毕赠贿礼成将遄车马之归载厚壶笾之钖其承嘉贶复启长途赐御筵有敕卿等既趋素幄遂别彤墀礼下替于权舆恩更加于觞豆尚安旅次徐屇归程回弔祭国书皇祖上仙尝驰赴问沖人嗣位方服通丧荷信使之逺来辱弔仪之加厚益坚盟好弥切感懐哀疚既深敷陈难究回贺登寳位国书祗奉慈谟勉承丕祚比饬行人之告兹勤信使之来仪物有加书函尤备既荷礼文之厚益欣盟好之坚爰谨报章用陈谢悃报谢登寳位国书祖武是绳孝思方切勤使华之逺暨知盟好之弥隆品物具陈情文俱称比已腾于报椟爰再饬夫行人仍致彞仪用将谢悃报谢贺庆元元年正旦国书三阳攸庆方夙戒于行人万里交欢复逺勤夫信使惠以函书之厚加之篚币之丰爰饬报章备宣谢臆惟益坚夫世好冀均介于春祺金国弔祭人使回程口宣赐龙凤茶并金镀银合有敕逺修唁问兹遂旋归茶分北苑之珍器备南金之饬是爲异渥用慰遐征赤岸赐酒果有敕卿等返旆云初出郊于迈加六壶六笾之馈致三辞三揖之勤式慰尔归用将予意赐御筵有敕卿等成礼云归启途未远意方勤于郊送恩宜视夫宾初旣厚眷私益坚信睦平江府赐御筵有敕卿等弔仪旣备使事言旋行巳次于苏台恩仍颁夫镐燕礼文加厚客路具宜沿路赐使副冬至节绢有敕使且北归日方南至载念脩途之役俾加厚币之将其服恩荣尚宽旅思读祭文官有敕卿逺陪肤使归遇新阳爰颁束帛之温以助重裘之燠益昭眷渥庸慰贤劳三节人从有敕长至维时逺归在道言念御寒之具特加实篚之珍赉赐有差恩私无异鎭江府赐御筵有敕卿等来修慰礼既毕使仪望北蓟以还辕至南徐而憩节庸加燕衎其悉眷私盱眙军赐御筵有敕卿等来成使礼归次边疆更加燕豆之勤不替权舆之旧其承眷礼遂戒征途金国贺登寳位使人赴阙口宣盱眙军传宣抚问赐御筵有敕卿等持礼逺来入疆伊始念川途之匽薄加燕劳之优隆徒御少休賔仪无爽鎭江府赐银合茶药有敕卿等来拥使华逺申盟好念舟车之劳役颁茗剂之珍芳爰饰寳奁以迎玉节赐御筵有敕践阼云初亲仁是务肃使华于近鎭谨賔礼于初筵益屇来程以承眷渥平江府赐御筵有敕卿等逺持贺礼来次辅邦再加燕衎之私庸示眷存之渥少休跋履且慰勤劳赤岸赐酒果有敕卿等来次郊闉肃将贺礼宠以上尊之赐加之硕果之珍式伫来游以坚信好赐御筵有敕初御丕图逺勤信使既次郊关之近载加燕豆之优其体眷私以承虚伫金国贺正旦使人赴阙口宣盱眙军传宣抚问赐御筵有敕卿等逺将聘礼来贺嵗元既加壹劳之勤首示肆筵之渥其祇眷意益谨賔仪鎭江府赐银合茶药有敕玉节方来寳奁是钖取雪芽于北苑辍珍剂于尚方并宠行人用昭眷意赐御筵有敕卿等逺持华节近次朱方行登象日之畿重钖需云之宴益加盛礼庸示眷私平江府赐御筵有敕履端之始修聘甚勤行既次于近藩礼宜加于载燕是为异渥其服多仪赤岸赐酒果有敕卿等逺从万里来贺三朝望观阙以非遥赐壶笾而加腆尚承眷渥以缔欢盟赐御筵有敕履端之始将命以来既闻畿甸之登宜厚賔筵之钖春私所逮使介维均赐使副春幡胜有敕綵杖土牛方举春郊之礼寳幡金胜爰如使客之恩和气所钟欢盟益厚赐三节人从春幡胜有敕礼严修好时重履端爰加厚于使华乃分颁夫节物仪虽辨等意则均优朝见毕归驿赐酒果有敕卿等既觐轩墀归安次舍俾厚壶笾之赐少休车马之劳毋曰彛章实惟至意赐生饩有敕卿等进讲贺仪退休賔馆既设豆笾之渥仍加饔饩之颁尚体眷懐以须异数赐内中酒果有敕卿等来趋日正兹遇岁除出御府之甘芳助驿庭之晏集益修宾礼用介春祺赐被褥䤬锣有敕卿等来趋元日将觐大昕爰加赐于寝衣仍分颁夫盥器用安旅次以示恩私入贺毕就驿赐酒果有敕岁律更新使轺远曁酒致屠苏之胜盘随椒柏之芬均受春阳益增和气玉津园射弓赐御筵有敕兹开禁籞用设射侯既观舍矢之能爰钖在公之燕有发必中不醉无归朝辞毕归驿赐酒果有敇卿等甫辞殿幄尚憩賔邮载为川陆之行更厚壶笾之钖益祗眷渥以示初终赐大银器有敕卿等既成聘礼将治归装乃颁什器之丰皆用五金之次是为异渥式助遐征囘程赐御筵有敕卿等成礼言归登途欲逺仍特颁于载燕曽不替于初筵春日尚寒賔僚加厚赐接伴使副春幡胜口宣有敕卿等往迓使轺还趋行阙值阳和之届律加好赐之如仪其服殊私益祇厥事金国贺登寳位使人到阙口宣赐被褥䤬锣有敕卿等肃将使指来贺君临式颁盥洗之珍仍致衾茵之丽用安次舍其服恩私赐使副春幡胜有敕卿等逺修邦好适遇春阳爰加节物之颁庸示使华之宠尚祗涣渥益缔欢盟赐接伴使副春幡胜有敕卿等迓客于畿还朝有日当此新春之始特加好赐之优其体眷私益修使事赐三节人从春幡胜有敕春起于东使来自北举綵杖土牛之礼颁寳幡金胜之华仪则有差恩无所异朝见毕归驿赐御筵有敕卿等来致贺仪归安賔馆念川途之劳勚设樽俎之优隆庸示眷勤少休跋履赐酒果有敕卿等拭圭修聘将币成仪爰加芳醖之颁仍厚嘉殽之钖少休徒御以俟賔筵宻钖大银器有敕卿等陈仪既备执礼滋勤欲深示于情文爰宻颁夫用器非金之贵惟意之将赐内中酒果有敕卿等来修邦好克谨賔仪分御府之甘芳示使轺之华宠虽云例卷盖出殊恩赐生饩有敕卿等既谨朝仪退安賔次俾廪人之致饩冀使者之加餐异数相望眷懐増厚特赐御筵有敕卿等趋朝甚谨授馆方安修客礼以无违秩賔筵而有楚特将予意庸慰尔勤特赐酒果有敕卿等进谨朝仪退安賔馆赉此壶尊之腆加以肴核之珍盖示殊私尚承好赐玉津园射弓赐酒果有敕卿等肃驾使轺共修賔射谅慰四方之志想闻百发之能爰钖甘芳少休劳勚赐射弓例物有敕卿等讲射寳津视仪相圃爰首颁于弧矢仍加赐夫金缯张弛具宜恩私愈渥朝辞毕归驿赐酒果有敕卿等礼成无阙事毕言旋钖列瓮之芳醪洎加笾之珍果少休宾驭行届归程赐御筵有敕卿等履勤入觐兹遂告归更加笾豆之优不替权舆之始尙祗燕礼徐戒行装特赐银有敕卿等备成使事俱趣归程特颁山溢之珍用助星驰之役毋云故事盖示优恩回程赤岸赐酒果有赦卿等已祗聘礼初计归程迺驰赐于上尊仍分颁夫硕果少安旅次徐屇征途赐御筵有敕卿等持礼言还戒途伊始爰启在公之燕用华修聘之归既秩賔筵遂登客路赐龙凤茶金镀银合有敕卿等邦好既修回途未逺珍茗选春芽之赐寳奁分山溢之余是曰殊恩用将厚意平江府御赐筵有敕卿等贺礼既周归程寖逺甫即苏台之次载修镐燕之仪益向长途毋忘厚意鎭江府赐御筵有敕卿等逺来致庆倐遂言旋念北客之改辕即南徐而钖爵眷私无替礼貌罙修盱眙军赐御筵有敕卿等来持庆礼囘次边疆欲缔好于两朝复陈仪于四簋行当上道更祝加餐金国贺正旦使人到阙囘程口宣赐龙凤茶金镀银合有敕卿等将命言旋登途寖逺饰寳奁而加惠实珍茗以分颁深示恩私式安行役平江府赐御筵有敕卿等来贺履端更勤归报洊钖吴门之宴用津燕驿之行春日尚寒征途加䕶鎭江府赐御筵有敕肃持玉节还次丹阳仍优宴豆之仪用慰川途之役其均既醉毋惮遄驱盱眙军赐御筵有敕卿等逺贺元正汔修使事爰肆筵于边服将夙驾于归途眷礼之私始终无异报谢使副林季友郭正已回程到阙传宣抚问并赐银合茶药口宣有敕卿等握节言旋登畿告至想风寒之匽薄念川陆之艰勤茗剂寳奁併加存抚金国谕成使赴阙口宣盱眙军传宣抚问并赐御筵有敕卿等载驰原隰始届疆陲当和议之既成喜欢盟之复缔首加劳问仍示宴私鎭江府赐御筵有敕卿等持节鼎来扬舲既济望信书之渐近启賔燕以加勤其体眷慈式遄行迈鎭江府赐银合茶药有敕卿等肃拥使华来修邦好爰厚寳奁之钖用加珍品之颁庶涤烦劳式祇延伫平江府赐御筵有敕卿等逺将信币来次近畿嘉肤使之再驰宜賔筵之三钖是为异数用贲行人赤岸赐酒果有敕卿等徒御逺来郊圻宻迩爰再颁于甘醴仍分钖夫嘉肴行色少休賔仪是饰赐御筵有敕卿等遥驱使传切近国郊将修昕旦之仪重钖需云之宴式昭眷意益谨前规贺生辰国书使介载驰伸讲诞辰之庆邮音垂谕少迟良月之期䖍致函书远将篚币用祝无疆之算益坚有永之盟施及黎元同跻仁寿攻媿集卷四十七攻媿集攻媿集卷第四十八攻媿集卷四十八宋楼钥撰内制明堂礼毕告谢五岳四渎祝文伏以祗奉慈谟亲行大飨多仪既备景贶孔昭实惟山川之灵阴相馨香之荐尚歆诚悃滋介纯禧明堂礼毕祭谢五岳四海四渎祝文伏以肇祀合宫告成熙事惟二仪祖宗之礼皆已备修凡五岳河海之神悉均望祭虽灵祠之尚逺顾䖍报之敢稽明堂礼毕奏谢诸陵表文伏以嗣厯云初奉先为大适三嵗当郊之际祇荐总章惟列圣在天之灵俯垂阴佑虽洁斋之粗备惧诚悃之未孚髙厚顾歆神明来格既讫成于熙事敢恭布于深衷遥望陵宫不胜感涕安穆安恭皇后改谥告太庙祝文伏以仰惟烈祖将祔太宫易别庙之旧称从成孝之尊谥先期以告英鉴其临大行至尊夀皇圣帝灵座祝文伏以集百官于南郊首定称天之谥奉二后于太室改从祔庙之名将举盛仪敢伸昭告奉上孝宗皇帝谥册寳成穆成恭皇后改谥册寳奏告天地社稷十神太一祝文伏以夀皇即逺方定于尊称祖后俱从当更于旧谥将严寳册敢告神祇孝宗皇帝谥号下日改换铭旌奏告祝文伏以烈祖在天南郊定谥既遵节恵之典载饬神明之旌仰惟威灵俯鉴诚恪孝宗皇帝欑宫神围除去铺屋窠木等奏告昭慈圣献皇后永祐永思陵祝文伏以皇祖上仙期方临于七月稽山庀役地实近于诸陵暂撤徼庐稍开宰木惧有惊于神御敢先叩于威灵仰冀洪慈俯加阴佑孝宗皇帝祔庙修制祏室太庙殿宇廊庑权奉安祖宗神主于初献㕔时前奏告祝文伏以仰尊烈祖将祔太宫奉二代之宗祧饰累朝之祏室暂迁神主敢告威灵权奉安神主祝文伏以崇饰太宫奉迁神主少寓斋居之邃以须祏室之成敢冀慿依用伸䖍告祭祀太庙土地祝文伏以修崇清庙升祔孝宗念斤斧之交兴惧神祇之或耸敢先昭告愿相多仪阎仲续康伯修奉欑宫传宣抚问并赐银合茶药及喝赐一行官吏工匠等犒设口宣有敕卿等视役山陵宣勤夙夜劳风寒之匽薄颁茗剂之珍芳好赐有差工徒无怠孝宗皇帝梓宫发引祝文启欑伏以阜陵旣饬灵驾将行遂从禹穴之蔵式启商楹之殡攀号何及昭告宜先前夕日初昏奏告伏以窀穸有期念终天之永诀灵舆卽远痛诘旦之将行重惜分阴罙增孺慕发引时前祭告伏以六绋有行九京寖远追念抱孙之爱阻伸临穴之勤少驻须臾不胜哀殒启奠行礼伏以扵穆孝宗将趋神穴爰诹谷旦肃引灵輀顾挽绋以难留遂遵途而卽远音容愈邈恸哭何堪祖奠行礼伏以陵宫旣备怆我祖之何之绋翣启行痛仙游之不返拊龙輴而永诀驾鲸浪以遂东祖祭是修哀号愈切下皇堂时前奏告伏以于皇文祖将就菆涂怆永閟于衣冠痛莫亲于兆域式安玉体絶望天颜掩欑毕迎奉御容诣下宫奉安伏以明明我祖奉窀穸以既安雝雝在宫痛威容之愈邈天颜惟肖神宇具依不胜追逺之悲敢致妥灵之告孝宗皇帝梓宫发引奏告天地社稷太庙别庙太一宫祝文伏以烈祖上賔阜陵告备慈启菆涂之旧将趋兆域之蔵敢告先期仰祈阴佑至欑宫奏告帝后祝文伏以奉皇祖之菆涂勉襄大事近累朝之兆域敢告威灵未遑洛邑之归尚奉㑹稽之葬仰祈孚佑咸遂妥安孝宗皇帝虞主自浙江还重华宫鼓吹导引曲孝宗纯孝前圣更何加髙蹈处重华丹成仙去龙輴逺越岸暮山遐波臣先为卷寒沙来往护灵槎九虞礼举神祇乐万世佑皇家孝宗皇帝神主自重华宫至太庙祔庙鼔吹导引曲吾皇尽孝宗庙务崇尊鉅典备弥文巍巍东向开基主七世祔神孙追思九闰整干坤环宇慕洪恩从今宻迩髙宗室千载事如存孝宗皇帝虞祭毕卒哭行祭礼祝文伏以阜陵复土既修易奠之虞班祔有期遂卒无时之哭仰遵礼典莫究哀悰孝宗皇帝神主祔庙并成穆成恭皇后神主同时祔谒升祔奏告祖宗帝后祝文伏以竣事阜陵既毕九虞之祭宁神祏室实同二后之升祖宗是依昭穆以序实循礼典敢告威灵孝宗皇帝祔庙乐章圣人之徳无加于孝思皇孝宗履行立教始终纯诚非曰笑貌于万斯年是则是傚太庙修置太祖至髙宗室帝后神主祏室毕工时前奏告还殿室祝文伏以班祔孝宗崇新清庙备累朝之祏室奉列圣之神灵敢告先期冀垂昭格还殿正奉安祝文伏以阜陵竣事太室鸠工爰蒇礼于宫庭用妥灵于宗祏以享以祀来燕来宁孝宗皇帝祔庙时前告迁成穆成恭皇后神主诣幄次权行奉安以俟同时祔谒升祔祝文伏以阜陵竣事奉神主以即安室祏致严妥柔灵而并祔稍迁邃幄将奠太宫惟时之良敢豫以告孝宗皇帝神主祔庙前二日奏告祝文天地伏以尊祖礼严因山事毕用宏开于宗祏将升祔于灵仪信宿之先洁斋以告仰祈昭鉴永赖孚休宗庙伏以于皇文祖既毕安虞爰攷礼于前朝盍妥灵于太室仰瞻列圣敢告先期其永无疆克昌厥后别庙伏以惟我孝宗将登清庙设九虞而既毕奉二后以同升永世是承前期敢告太社太稷伏以永阜讫功孝宗升祔惟亿载万年之鉅典告九土五谷之明神愿鉴先期式垂孚佑太一宫伏以烈祖上宾太宫升祔国之大事其敢弗䖍天之尊神是当先告冀垂昭格用妥威灵改元庆元奏告昭慈圣献皇后永祐陵永思陵永阜陵成穆成恭皇后欑宫表文伏以仰奉慈谟勉承丕祚将兴嗣岁首议嘉名惟庆歴最爲盛时而元祐尤伸公道履端伊迩敷号云初敢告威灵式祈孚佑改元奏告祝文天地伏以缵绪何堪改元惟谨稽仁祖致平之盛洎泰陵嗣徳之初合取嘉名用绵丕祚敢伸昭告仰冀孚休宗庙伏以承列圣之休谨踰年之制合太宗明皇之号有唐实创于嘉名仰庆厯元祐之时我宋尤称于盛际爰肇新于嵗纪敢䖍告于威灵社稷伏以嗣位承休踰年改号取庆厯元祐之盛期绍重规仰勾龙后稷之神用伸昭告尚祈灵佑益介炎图太一宫伏以嗣厯云初纪年敢后合两朝之盛爰号庆元告十神之灵用祈福佑尚惟昭鉴永助丕基上辛祀感生帝以太祖升侑奏告祝文天地伏以祀感生之帝盖已有年侑创业之君始从今日敢伸昭告仰冀孚休宗庙伏以推功艺祖既居东向之尊升侑感生兹谨上辛之祀仰瞻列圣豫告先期社稷伏以感太㣲之精夙祗大祀推艺祖之烈升侑明神惟社稷之炳灵设豆笾而致告诸陵诸欑宫表文伏以上辛谷旦大旅盛仪爰推立极之功克配感生之祖遥瞻陵域敢告吉期事体至严威灵斯鉴僖祖顺祖翼祖宣祖还正殿奉安祝文伏以新庙是营羣言允协爰卜太宫之右用安四祖之灵敢冀威神式歆典祀奏告太庙祝文伏以肇举盛仪宏开别庙祧僖宣之祀视夹室以尤严迁顺翼之灵祔先公而惟谨仰祈列圣俯鉴忱衷春分前修饰欑宫奏告诸陵祝文伏以嵗序流易春阳正中既当雨露之濡益怆宫陵之念缮修惟谨种艺以时敢告先期尚祈昭格进奉皇太后生辰表词伏以尊居长乐方歌难老之诗时届芳春适启诞弥之节邦家均庆宫壸交欣恭惟夀成皇太后殿下徳合坤元心同天大赞淳熈之内治恭俭具孚命菲质以嗣兴恩私未报方具㳺神澹泊玩志清虚益观过厯之期坐閲后天之算臣夙承大造获奉慈颜含饴弄孙咸仰姜任之盛戏綵为乐惟祈箕翼之年伏以修兰亭之禊事方乐春阳上椒殿之夀觞仰尊祖后夀成皇太后殿下恭愿坐膺多福日介脩龄国治家齐合三宫而同庆天长地久见千载之太平太阳交蚀祭告太社祝文伏以季春五阳日食于朔侧身修行朕不敢怠伐鼓于社彝章具存尚抑羣阴以助阳德阴云不见交蚀祭谢祝文伏以淸台献占太阳当食引咎自省方切兢兢东方未晞阴云布濩实惟神赐敢恃天休孝宗皇帝小祥奏告永阜陵欑宫表词伏以念兹皇祖遽惊新谷之升瞻彼阜陵罙切髙山之仰恭惟皇帝恢宏帝业垂裕孙谋兹当祥练之初敢后馨香之荐驰诚惟谨陨涕无从改元嘉定奏告祝文天地景灵宫天庆观报恩光孝观伏以祗奉洪图寖逾周纪属时多故欲开嗣嵗之祥乃选嘉名用冠新元之首敢伸昭告祈介宏休宗庙诸陵伏以承列圣之休方深夕愓纪新元之号式介春祺开景运之亨嘉期武功之耆定仰惟敷佑敢不钦承太社太稷伏以为国家者尤谨于纪年有社稷焉敢稽于蒇事仰冀神灵之佑庶开嘉定之期肇易美名爰伸昭告太一宫伏以国之大事莫重改元天之尊神当严昭告愿介亨嘉之㑹遂成耆定之功益卑多祥以兴嗣嵗诸陵欑宫表文伏以祗奉洪图寖踰周纪属时多故欲开嗣嵗之祥乃选美名用冠新元之首取商宗嘉定之㫖睎武王耆定之功仰冀孚休敢伸䖍告闰四月起居诸帝后表词诸帝旦表伏为积分成闰适当孟夏之余告庙有仪敢饬先王之典恭惟皇帝徳参高厚仁及华戎仰赖在天之灵益绵奕世之庆式供嘉荐用妥威神诸后旦表伏为元年建巳闰月定时既当视朔之初爰谨奉先之礼恭惟皇后坤隆厚载世嗣徽音慨莫望于声容尚永绵于庆羡式修孝敬敢荐馨香诸帝望表伏为闰以正时方谨居门之礼月惟既望敢修朝庙之仪恭惟皇帝泽寖羣黎庆緜百世望僊㳺而虽邈席丕祚于无疆爰荐孝思用循彛典诸后望表伏为四月维夏闰式纪于归余先后在天礼用陈于改望恭惟皇后母仪如在神御即安永陪衣冠之游用绵宗社之庆奉承思孝奠荐惟馨洞霄宫径山天目山龙井祈雨祝文伏以国方多事所愿年丰春夏以来甘泽未足种不入土遗蝗已䌓当宁兴思旱气甚广近虽得雨犹未霈然遣官祷祠斋心以俟庶祈响答三日为霖大慰九农敢忘伸报故皇子肃王垍兴灵前夕敕祭祭文呜唿哀哉顷欣嫔御得此诞育晬盘将设何去之速情之所钟念念颦蹙苗而不秀无乃太促一奠寓哀往从幽卜成肃皇后小祥奏告永阜陵欑宫香表词伏以祖后上賔尚想含饴之爱嵗华遽易忽惊钻燧之期遥瞻陵寝之严倍切音容之感期已乆矣俨追慕以如新练而慨然顾加隆而敢怠肃陈寳炷用表哀诚雨泽愆期奏告祝文天地十神太一九宫贵神岳鎭海渎伏以旱魃为灾间有不免在于今嵗利害尤深疆埸甫宁流徙未复中外空匮正望有秋属兹常旸种或未入苟失嵗事何以有邦顾惭菲凉乆䝉敷佑髙髙在上俯鉴哀祈三日为霖庶以活国侧身引慝恭俟嘉应宗庙别庙伏以时方常旸忧惧实甚种未入土何望收成间有一雨未能霑足斋心致祷靡神不宗在天之灵愿垂矜悯有请于帝救此下民沛为膏泽徧及遐迩迄用康年以夀国脉太社太稷雨师雷师风师伏以社稷与君以民为重民之司命以食为天时方多艰仰望一稔乆矣不雨雨又复霁倾心祷祈愿垂嘉答广布甘泽普济羣生报以秋冬其敢不饬禳蝗祝文天地伏以稼穑维寳方兴播种之功蝗蝻为灾备举禬禳之术虽都城之少静顾畿甸之尙繁远迩何殊焦劳则一敢祈上帝俯念斯民旣敕酺神尽屏衆多之害更令田祖益昭秉卑之灵社稷伏以禾苗方茂社稷焉依虽旱魃之巳驱复飞蝗而爲孽神旣职幽冥之事朕不胜宵旰之忧爰致祷祈愿垂感格扫螟蟊而无迹庶稼穑之有成酺神伏以比以飞蝗之作孽尝遵故典以祭酺都邑顿淸无非昭答郊圻未免敢怠祈禳惟尽除振振揖揖之灾庶㡬有薿薿芃芃之望雩祀祝文前一日奏告太宗室伏以旱魃挻灾祷而既应覆出为虐其害愈深爰即紫坛仰祈清昊熙陵之徳实配彼天豫告威灵愿垂昭格有请于帝苏此遗黎上帝伏以旱气方隆祷既如响飞蝗肆孽禳之亦消奈何常旸又以示谴朕实不徳民则非辜祗祓郊丘谨修雩祀仰祈上帝哀闵下民蚤兴云雷大沛雨泽无有逺迩均被滂沱坐变凶年复成乐歳邦本所繋惟天佑之太宗伏以天灾流行固知代有今嵗之旱尤所弗堪祷雨应期方幸周浃阳居大夏兹焉益骄爰即泰坛恪修雩祭稽诸故典作主侑神曽孙菲凉宜致疵疠殃及万姓实惟焦心在天之灵愿垂矜闵亟颁甘泽以迄康年皇地祇伏以至哉坤元厚徳载物生我百谷以活斯人比雨应祈种幸入土苗而未秀又复亢阳涤涤山川物意焦灼国有故典祷旱以雩后土资生敢伸䖍告愿垂大惠敕使百神三日为霖溥及万域以苏焦藁以致丰登庶几有邦可以长保再奏告宗庙别庙伏以顾惟菲凉负荷至重常旸之罚乃徧黎元飞蝗未清雨而复旱投诚列圣威灵在天闵予曽孙以及赤子亟垂昭格沛以甘霖迄用康年保邦是赖太社大稷岳鎭海渎五方山林伏以惟民之生以食为命聪明正直亦惟相依今兹旱灾日既太甚侧身致祷徧于百神仰冀为霖沛然四洽庶有秋之可望岂嘉报之敢稽内中禳蝗文伏以旱魃云初遂致飞蝗之作孽雨师既应不图遗种之滋䌓逺侵闽楚之疆近集郊关之内遇灾是惧惟帝焉依愿敕百灵尽除螟螣之害俯令万国咸保稲粱之丰祈雨感应报谢祝文天地伏以渉春以来旱气甚广种未入土上下隐忧宵旰斋心日致忱祷皇皇后帝实赐鉴临曰雨而雨随时孚应艺我稷黍寖成小康尽彼万物不足以报矢词告谢少致衷诚宗庙伏以亢阳为灾几害穑事国计所系无所控祈夙夜投诚父母先祖敢期上彻在天之灵霡霂滂沱㡬无虚日旱魃退听良苗勃然所在中熟实踰始望倾心报谢其敢弗䖍别庙伏以亢阳已甚尝致祷祈甘雨以时实为孚应兹成中熟获济民生幽赞为多可无致谢十神太一九宫贵神伏以民为邦本食乃民天嵗一不登何以为国顷以旱甚祷于尊神如飨应声随车滂沛肃时雨若易歉为丰敢罄谢诚尚求终惠岳鎭海渎五方山林伏以国方多事岂堪旱灾䖍诚祷祠靡神不举时雨之降实由山川三日之霖四逺霑足嵗事将就䖍谢敢稽太社太稷雨师雷师风师伏以顾惟菲徳致此亢阳仰赖百神鉴予忱祷风雨时至雷霆疾驱逺迩均霑成此中熟一祈一报敢怠此诚尚惟居歆益加敷佑祭告酺神蟊贼为灾秉卑有资于田祖蝗蝻肆孽扫除实赖于酺神既随祷以尽消俄蔽空而复至人心相恐嵗事可忧疑有物以驱之殆非力可及者载修祀事仰叩髙灵俾食叶食心之妖罔存噍类成多黍多稌之庆还保丰登攻媿集卷四十八攻媿集攻媿集卷第四十九攻媿集卷四十九宋楼钥撰谥议孝宗皇帝谥议臣闻帝王之出治丰功茂烈生则着见于天下而其流传于后世者则待节恵之名要皆取其盛者而传之文王一怒而安天下非无武也武王告武成而作洪范非无文也取其盛者而传之则备道全美可以一言定也甚哉孝之大也虞舜之大武王之达自汉歴唐无不谥帝爲孝本朝累圣相承皆用旧典若夫集孝道之大成则未有如大行之盛者也恭惟大行至尊夀皇圣帝绳艺祖之武重光尧之华以天纵之能日新之徳临御天下二十有八载巍巍煌煌不可备述若形容天地绘画日月则不容无辞方在初潜龙徳而隐学聚问辨师教不烦日就月将君徳昭着䖍巩劳谦共爲子职日趋朝谒威仪雝肃虽莫窥其涯涘而中外属心天人协应光尧内禅髙视唐虞嗣位以来励精庶政召收故老尊礼元臣临朝若神待物如春崇节俭以革奢汰之风振纪纲以起偷惰之习事无小而不察人无微而不记机务虽䌓酬酢无壅立法定制动为后则以科举为未尽则立待补之法以蒐遗才以武举为未盛则优入仕之级以收智勇年劳竝用以裁滥赏而不致于累迁铨闱加严以抑任子而又为之限节改秩必使之作邑谓举以亲民而使之治民御史必取之贤宰谓受人之察而后可察人以周行速化必使试郡而后为郎以延阁清华必俟有功而后除职监司守将必延见而临遣癃老昏缪之人不得而隐藏姦赃之吏必穷治而斥逐清介洁㢘之士则从而㧞用朝士阙官乃除遂无待次之淹要郡留阙选才遂无轻授之宂黜赃吏之世赏进军功于流内长虑却顾守之至坚故虽日不暇给而四方靡然向化矣于时疆场未宁戎车方驾激厉将士严备边陲张皇六师明见万里中原起来苏之望殊邻多归附之民抚而有之还以为用天威既振戎虏畏詟虽犂庭扫闾未快初志而信使复通减币杀礼至今无烟火之警苟非雄断逺畧何以臻此临政既乆治道愈明物来能名事至輙断精神之运上际下蟠于天地之间智虑所闗六通四辟于帝王之徳行公道以销党偏之蔽推平心而絶喜怒之私间有水旱之变应天以实而礼文尤备州县之奏恐其不速蠲复之数恐其不多倾囷倒廪以济其急赏勤罚惰以励其余民不知其有凶嵗亦随以登熟幸太学幸秘省廷䇿贡士布文教以振士风御鞍马亲弓矢申严军法立武事以张国威内外大小之臣无不列之屏以待黜陟山川险要之地无不指诸掌以立防闲治具毕张风化已成方且玩意希夷而无奉道之过㳺心寂寞而无佞佛之迹作敬天之图兢惧愈深辟延和之殿诹访愈切躬讲读之勤设遗补之官其于保治有始有卒至于脱屣万乗燕居重华授受之际尤为雍容呜唿身退而道弥髙尊极而用弥俭是宜万有千嵗永处慈扆而厌代登遐归于帝乡此羣臣万姓所以攀号擗踊泣尽而继之以血也逺日有期恭定尊谥请之南郊以诏万世谨按谥法曰能官贤才曰哲帝徳广运曰文应变无方曰神保大定功曰武持盈守满曰成慈恵爱亲曰孝迹夫知人而善任使文武各得其用非所谓能官贤才乎修徳以来逺人矢文以治四国非所谓帝徳广运乎酬酢以周万㡬图回以尽衆智非应变无方乎妙韬略而不用极聪明而不杀非保大定功乎守基图之广大延国祚于绵逺非持盈守满乎若孝道之盛非惟臣子所不能称赞虽攷之谥法求之六家语其甚盛者曰慈恵爱亲而已是则未足以彰大行之孝也报本反始而奉郊禋尊祖敬宗而事庙飨惟髙宗为天下而得人太皇尽母道以爱子而大行天赋至性不可解于心备四海九州之养谨五日一朝之仪委曲周尽犹恐不及两宫九闰终无间言固已风动四方震服夷虏髙宗属疾则衣不解帯躬自尝药及弃天下则勺水不入于口倚庐有过于哀鄙汉文之短丧陋晋武之无断身服苴麻礼尽苫块行有匹夫之所难哭则哀动于左右邻使来弔止许朝于丧次颜色之戚哭泣之哀邻使退而叹曰皇帝圣孝乃如此大臣或进谕解之言则流涕被面曰大恩难报羣臣感泣莫敢仰视易月之制既终因山之役既毕孺慕无已追逺弗胜遂举大寳以畀圣子不曰倦勤不曰求逸惟曰不得日奉先帝之几筵躬行圣母之定省又曰俾予一人获遂事亲之心永膺天下之养于是御素服于乗舆尊几筵于内殿退处垩室以终三年之丧哀疚不忘斋洁自若钦事慈福温凊无违呜唿兹岂非集孝道之大成又岂慈恵爱亲之所能尽也大行至尊夀皇圣帝宜天钖之曰哲文神武成孝皇帝庙号孝宗谨议成穆皇后改谥议臣闻帝王之兴皆有天命夫妇大伦尤非偶然曰天作之合曰天立厥配正始之道王化之基于是乎在焉矧汾阳大家多为后族唐室宪宗则有懿安之盛皇朝真庙则有章穆之贤姓系相承是生圣女庆钟戚闬实嫓夀皇生不及祎衣之荣殁而膺寳册之礼乆安别庙将奉太宫宜改尊称以从帝谥恭惟安穆皇后柔明懿淑慈顺温恭蚤俪王藩克尽妇道设桑弧于门左屡占熊梦之祥帯弓韣于禖前每启燕祠之瑞云何不淑遽奄九原迨烈祖之御天眷元妃而追册欲歌流荇伤不见于令姿正号长秋遂疏恩于幽穸固已严烝尝之奉崇节恵之名绵庆祚于三朝介洪休于万世重华厌代方服大丧吉竁因山行当升祔念今日遗弓之痛既切于神孙怆昔时故劒之求用承于先志爰因安穆之懿式遵成孝之规谨攷谥法妇徳均一日成徳化肃雍曰穆安穆皇后窈窕好逑有闗雎之美用心専壹有鸤鸠之徳非妇徳均一乎孝钦以奉舅姑和平以仪闺门非徳化肃雍乎伏请改上谥号曰成穆皇后成恭皇后改谥议臣窃惟至尊夀皇圣帝临御之初仰奉髙皇首隆孝治正家刑国百度具举而中闱乆虚阴教斯阙乃奉亲命乃诹卜吉攷正古制闳建长秋安恭皇后淑范懿徳冠于后宫君子好逑遂正乎内坤承干而时行月遡日以为明祎揄盛服助成九庙之奉纵具礼钦承两宫之养母仪既尊后徳有辉而曽未数嵗祲缠椒掖方隆大练之饰终符素柰之祥求贤审官未展周南之志感今懐昔空形宋文之䇿固已极襃崇之典议安恭之谥祭于别庙迨今二十有八年矣夀皇上寳万国起号弓之慕孝孙尽礼七月庀因山之役有司奏请定谥南郊二后在天皆应改号以从成孝之名谨攷之谥典曰夙夜警戒曰成谦而好礼曰恭安恭皇后共茧馆之职以赞亲耕之勤谨鸡鸣之戒以勉相承之道禁切外家不干里谒兹不曰夙夜警戒乎躬节俭之徳服澣濯之衣却贡献之珍丽遵图史之箴规兹不曰谦而好礼乎伏请改上谥号曰成恭皇后刘忠肃公覆谥议资正殿学士刘公辅政于绍兴七年未㡬而薨距今五十有余年矣中更权臣当国之乆故家泯然无闻公又为赵丞相鼎深知同寅之人尤无敢言者迨今始得出处之详于行状太常又明其立朝体国之大节谥以忠肃可谓当矣呜唿髙宗皇帝身济大业披荆棘而立朝廷一时人物虽经崇观政宣之摧折靖康建炎之流离而元祐流风犹有存者赵公身任天下之重甄抜人望布满中外论思劝讲皆极天下选由是王政日修国势日隆以启中兴是岂惟将帅攘却之功哉抑闻之赵公入相之初首白髙宗必欲得公与王公庶为执政以自助二人遂竝用方是时君臣上下日夜讲求恢复之计外与敌通使而为备甚饬所谓行在所止为时巡之谋若不可以一朝居非若后日之晏然于此也公之同心辅赞力正国本太常之言皆家世旧闻参以记传炳炳如丹而后公之名益显望之如神人然公议之不可泯谥法之有益于天下如此可不务哉王节愍公覆谥议马或奔踶而致千里士或以负俗之累而立功名夫泛驾之马跅之士亦在御之而已此虽非古先用人之道汉武帝所以能得竒才为用盖以此也靖康艰难事出仓猝承平百年衣冠如云习于乆安不知所为平时经明行修襃衣博帯之士狼狈失守不计其㡬至有助桀为虐忘君卖国不忍言者枢宻王公名臣诸孙跌荡不羁浮湛闾里不见其异一旦慷慨奋发论事激烈抗章敢言钦宗为之改容擢于布衣待以国士天下方知其为奇男子也帅府既建首为劝进之举髙宗募忠勇之士往使不测之敌罔有徇死以行者惟公机智勇辩气吞豪酋往来再三忠肝义胆折服倔强和议之成为力最多公之志盖朱已也故毎当陛辞必以乗机用兵为请勿复以臣为意此其志岂止于和戎哉再使被留音问断絶诱以髙爵而不就胁以严诛而不惧引义南向仗劒以死郡邑为之震动至画像而祠之回视小亷之士其能以忠徇国视死如归如公者寡矣太常易名曰节曰愍无可议者传之来世抑以见取士之无方不应以细故而弃才也杨恵懿公覆谥议谥所以易名也法苟应谥虽功烈不见于世亦必随其人之所宜而称之此孔文子之所以为文也故特赠光禄大夫少傅杨公某生长富贵不知天下之忧患而抗志不羣笃志问学隆师亲友嗜书好古若有不能自已者古人以公子而厉布衣之操者公实近之已而游太学擢上第优游都城以致显位是时四方无事朝廷尊安周旋清华尤无以自见于事然因所职而建言类老于世故者自诡治民休有恵爱晩登禁途益有志于效忠孜孜论思时见一二不幸所藴未伸天不假之年而遽忽焉惜乎未见其止也官簿已髙一赠而至光禄礼官即其已行者揆之以法谥以恵懿得其实矣尚何异辞攻媿集卷四十九攻媿集攻媿集卷第五十攻媿集卷五十宋楼钥撰进故事唐鑑李绛对宪宗曰人臣死生系人主喜怒敢发口以谏者有㡬就有諌者皆昼度夜思朝删暮减比得上达十无二三故人主孜孜求諌犹惧不至况罪之乎帝善其言帝谓宰相曰太宗以神圣之资羣臣进諌者犹往覆数四况朕寡昧自今事有违宜卿当十论毋但一二而已臣尝谓近古敢言者在唐太宗时无如魏徴太宗尝赏其直言徴对曰陛下导臣使言所以敢尔不然臣敢数批逆鳞哉在宪宗时无如李绛而绛之言如此不惟曲尽人臣之情盖亦躬自蹈之而后能言之以此知一介之臣敢言于人主之前者至鲜惟在人主有以导之宪宗有意贞观之治谓事有违宜卿当十论毋但一二而已绛既能开广帝意宪宗又能励其羣臣如此中兴唐祚不在兹乎仰惟陛下和颜聴言好善忘势凡有奏对无不俯纳臣宻侍清光实亲见之而臣犹援宪宗李绛之言者盖当国家闲暇人心易弛朝廷之上罕闻直声又自圣躬康复以来羣臣深恐仰劳聴览奏事不敢迟乆言而简切固不在多第恐相习成风各务省事朝删暮减恐无二三情实不输事理不究羣臣苟免烦渎之过陛下因谓无事可言私忧过计昧死陈述愿陛下厉太宗宪宗之志俾廷臣竭魏徴李绛之忠知无不言言无不尽上下交泰以兴治功圣度优容择其可用者力行之顾何事之不济哉窃见陛下视朝之际宰辅奏事已乆亦难以坐至日晏寿皇在御之日多于进膳之后便殿引见臣寮得以从容询访此实陛下家法可举而行也资治通鑑武徳九年房玄龄尝言秦府旧人未迁官者皆嗟怨曰吾属奉事左右㡬何年矣今除官反出前宫齐府人之后太宗曰王者至公无私故䏻服天下之心朕与卿軰日所衣食皆取诸民者也故设官分职以为民也当择贤才而用之岂以新旧为先后哉新而贤旧而不肖安可舍新而取旧乎今不论其贤不肖而直言嗟怨岂为政之体乎贞观元年或上言秦府旧兵宜尽除武职进入宿衞太宗谓之曰朕以天下为家惟贤是与岂旧兵之外皆无可信者乎汝之此意非所以广朕徳于天下也三年濮州刺史庞相夀坐贪汚解任自陈尝在秦王幕府上怜之欲聴还旧任魏徴谏曰秦府左右中外甚多恐人人皆恃私恩是使为善者惧上欣然纳之谓相夀曰我昔为秦王乃一府之主今居大位乃四海之主不得独私故人大臣所执如是朕何敢违赐帛遣之相夀流涕而去九年岷州都督髙甑生坐减死徙边或言甑生秦府功臣寛其罪太宗曰甑生违李靖节度又诬其反此而可寛法将安施且国家自起晋阳功臣多矣甑生获免则人人犯法安可复禁乎我于旧勲未尝忘也为此不敢赦耳臣闻书曰官不及私眤惟其贤爵罔及恶徳惟其能盖官爵者天下之公器人主所以厉世摩钝犇走天下而天下为之服役者以其用之公也唐太宗由秦王嗣位其平日陪从于左右者往往经百战之余冒矢石犯霜露出万死而得一生及见兴王之盛者盖无㡬也太宗以至公为心虽有故人旧勲而求迁官者未始轻予祈入卫者不肯偏用至于坐贪者虽怜之而终遣之去犯法者虽不忘而终不敢赦惟其见之明而行之果是以能成贞观之治本朝列圣故事一一可攷陛下毓徳春宫之乆攀附之人官之禄之其人甚多既歴四年而扳援求请今犹未已动烦宸衷曲为区处臣愿陛下逺鉴文皇之公心近遵列圣之定法裁抑侥倖使各安分而退聼则外此而妄求者亦当息心朝政清明非为小补唐鑑太宗贞观三年帝谓侍臣曰中书门下机要之司诏敕有不便者皆应论执比来惟睹顺从不闻违异若但行文书则谁不可为何必择才也房玄龄等皆顿首谢臣闻机要之司譬之人身则喉舌也舜之命龙曰夙夜出纳朕命惟允盖命令之出或出焉或纳焉惟欲其允而已然必先之曰命汝作纳言以纳名官正欲其能纳也命令之颁于天下犹饮食之入腹也饮食不择则身必病命令不审则下必伤人之饮食也柔则当茹刚则当吐喉舌之责也若不问刚柔知茹而不知吐一过喉舌所伤必多虽欲悔之已无及矣大雅之称仲山甫曰出纳王命王之喉舌惟其或出或纳如喉舌之谨焉夫然后赋政于外而四方爰发也太宗其可谓知此者矣不惟聴臣下之言又敕责而使之言范祖禹亦曰朝廷设官分职非徒使上下相从欲交修其所不逮也苟取充位而奉行上令则是胥史而已仰惟陛下平心处事虚已聴言后省间有论奏率䝉赐可不惮更改是将比隆大舜予违汝弻之训而臣犹以太宗之事为言者言切而易明事近而可鍳亦工执艺事以谏之意惟陛下行事毎毎如此则圣徳益新朝政亦清贞观之治不难致也三朝政要太宗淳化四年六月以左谏议大夫魏庠司封郎中知制诰柴成务同知给事中事凡制敕之有所不便许依故事封駮以闻八月命枢宻直学士向敏中张咏同知银台通进司凡天下章奏案牍必由二司然后进御先是中外奏报但由尚书内省籍以下有司有司或行或否得縁而为姦禁中不得知外司无纠察之职至是始命敏中等谨视其出入而钩稽焉事无大小不敢有所留滞矣九月以给事中封駮隶银台通进司应诏敕竝令枢宻直学士向敏中张咏详酌可否然后行下富弼等释曰古者诏命皆中书奉行门下省审封駮改正厥有司存太宗亲选向敏中张咏同判通进司等以察稽失二府奉行之过皆得改駮闗防之意谨之于始也今之羣臣多不举职官有封还之名未闻駮正之实所以命令不由此司十有六七盖因循之弊也臣窃惟唐给事中之职凡百司奏钞侍中既审则駮正违失诏敕不便者涂窜而奏还谓之涂归李藩为给事中制有不便就敕尾批却之吏惊请聫他纸藩曰聫纸是牒岂曰批敕耶唐制之严如此中更五季寖失其职太宗皇帝深究治乱之源特振其职业妙选名臣为之曰凡制敕有所不便许依故事封駮曰应诏敕竝令详酌可否然后行下则是事无轻重政无大小官无尊卑封駮详酌是其职也近者给事中论奏除目或谓止当駮论横恩不当及此臣深恐此论有误宸聪使后省寖失其职纪纲废紊所闗者大是敢仰稽太宗致治之要为陛下言之庶使后省臣僚得举其职言聴计行以禆圣治臣不胜惓惓汉书髙帝纪六年上归栎阳五日一朝太公云云诏曰人之至亲莫亲于父子故父有天下传归于子子有天下尊归于父此人道之极也臣闻文王之为世子也朝于王季日三武王帅而行之不敢有加焉父子之道天性也一日不见岂容自安汉髙帝五日一朝其父比之文武虽曰稍踈然文武皆以世子事亲髙帝已有天下曰见则有所不暇故立五日之制焉本朝列圣务尽孝道凡事祖后母后于宫中见之无时至尊夀皇圣帝之事髙宗正以异宫而处不得已俯从汉制二十八年终始不倦陛下今春过宫者再恭请者一人情感悦欢声四起自兹以后积雨既不可出极暑又难进拜因仍至今五閲月矣都人颙颙日望翠华之驾今则雨师洒道之余仲秋新凉之始伏望早降睿旨夙戒有司讲定省之礼上以奉两宫之欢下以慰兆姓之望臣不胜惓惓资治通鑑唐贞观六年监察御史马周上疏云太上皇春秋已髙陛下宜朝夕视膳今九成宫去京师三百余里太上皇或时思念陛下陛下何以赴之又车驾此行欲以避暑太上皇尚留暑中而陛下独居凉处温凊之礼窃所未安今行计已成不可复止愿速示返期以解衆惑上深纳之臣窃攷唐太宗时髙祖以太上皇居大安宫而太宗欲往九成宫避暑马周切諌以为车驾此行欲以避暑太上皇尚留暑中陛下独居凉处温凊之礼窃所未安又曰九成宫去京师三百余里太上皇或时思念何以赴之此皆忠臣爱君之切足以感悟主聴垂宪后世仰惟陛下诚孝着闻乃去嵗之冬及至日嵗旦三诣重华都人欢唿中外庆快今犹未乆也霜寒阴雨固难屡出窃闻夀皇近曽宣医外间传闻日望翠华夫以九成宫去大安之逺马周切切欲太宗之速还今则鸣跸至近伏恐夀皇思念敢望出自圣意亟修定省之礼实天下幸甚攻媿集卷五十攻媿集攻媿集卷第五十一攻媿集卷五十一宋楼钥撰序止斋春秋后传左氏章指序春秋后传左氏章指二书故中书舍人止斋陈公傅良之所着也春秋之学不明久矣啖赵之后至本朝而后有泰山孙先生复尊王之说弥显公是刘先生敞权衡意林等书订证尤详伊川程先生颐虽无全书而一序所该圣人之大法备矣自王荆公安石之说盛行此道几废建炎绍兴之初高宗皇帝复振斯文胡文定公安国承伊洛之余推明斯道劝讲经筵然后其学复传学者以为标准可谓大全矣东莱吕公祖谦又有集解行于世春秋之义殆无遗蕴止斋生于东嘉天资絶人诵书属文一旦逈出诸老先生上敛然布衣声名四出六经之说流行万里之外而其学尤深于春秋钥非深于此者尝涉猎诸公之书非不明白然亦不过随文辩释间有前后相为发明者亦不见体统所在钥自客授之初即从止斋游虽不得执经其门尝深叩之同在西掖时始以隠公后传数篇相示因为道春秋之所以作左氏之所以有功于经者其说卓然且曰自余有得于此而欲着书于诸生中择其能熟诵三传者首得蔡君幼学蔡既仕又得二人焉曰胡宗曰周勉游宦必以一人自随遇有所问其应如响而此书未易成也未几去国而钥亦归虽若相忘于江湖而友朋之来必以此书为问虽亲炙之者跪以请则曰此某身后之书也迨卒于嘉泰三年而此书始出其壻林子燕最得其传又四年而后长子师辙与其徒汪龙友以二书来钥老矣如获希世之珍屏去他书穷昼夜读之始尽得其大意呜唿盛哉盖未有此书也先儒以例言春秋者切切然以为一言不差有不同者则以为变例窃以为未安公之书不然深究经㫖详阅世变盖有所谓隠桓庄闵之春秋有所谓僖文宣成之春秋有所谓襄昭定哀之春秋始焉犹知有天子之命王室犹甚威重自霸者之令行诸候不复知有王矣桓公之后齐不竞而晋霸文公既亡晋不竞而楚霸悼公再霸而又衰楚兴而复㣲呉出而盟诸夏于越入呉而春秋终矣自杜征南以来谓平王东周之始王隠公逊国之贤君其说甚详而公以为不为平王亦不为隠公而为桓王其说为有据依又其大节目如诸候改元前所未有齐鲁诸大国比数世间有世而无年至记厉王奔彘始有纪年古者诸候无私史乗与梼杌春秋皆东迁之史也书齐郑盟于石门以志诸候之合书盟于咸以志诸候之散是春秋之终始也隠桓庄之际惟郑多特笔襄昭定哀之际惟齐多特笔诸候専征而后千乗之国有弑其君者矣大夫专将而后百乗之家有弑其君者矣宋鲁卫陈蔡为一党齐郑为一党公㑹齐郑于中丘而后诸候之师衡行于天下罪莫甚于郑庄宋鲁齐卫次之而父子兄弟之祸亦莫甚于五国是可为不臣者之戒矣齐桓公卒郑遂朝楚夏之变夷郑为乱阶侵蔡遂伐楚以志齐桓之霸侵陈遂侵宋以志楚庄之霸足以见夷夏之盛衰矣书公孙兹帅师书公孙敖帅师书公子季友卒皆见三家之所从始首止之盟郑伯逃归不盟则书以其背夏盟也厉之役郑伯逃归不书盖逃楚也夷夏之辨严矣自隠而下春秋治在诸候自文而下治在大夫有天下之辞有一国之辞有一人之辞于干戈无所不贬于玉帛之使则从其爵劝惩着矣文十年而狄秦又三十年而狄郑又五十余年而狄晋狄郑犹可也狄晋甚矣贬不于其甚则于事端余实録而已矣此皆先儒所未发至僖之三十一年四卜郊不从乃免牲犹三望极言鲁之用天子礼乐以明堂位之言为不然惠公始乞郊而不常用僖公始作颂而以郊为夸引祝鮀之言为证此尤为前所未闻也若左氏或以为非为经而作惟公以为着其不书以见春秋之所书者皆左氏之力章指一书首尾専发此意昔人以杜征南为丘明忠臣然多曲从其说非忠也公之章指谓君子曰者盖博采善言礼也者盖据史旧文非必皆合于春秋或曰后人増益之或曰后人依倣之或以凡例义浅而不取或以例非左氏之意盖爱而知其恶者乃所以为忠也又言庄公元年至七年及十九年以后讫终篇多无传疑有佚坠公之求于传者详矣呜唿与止斋游前后三十年不得卒业于其门既兴殄瘁之悲而后得二书其间尚有欲质疑而不可得此所以抚卷三叹而不能自已也息斋春秋集註序吾乡四明庆歴皇祐间杜杨二王及我高祖正议号五先生俱以文学行谊表率于乡杜先生又继之讲明经术名公辈起儒风益振厥后伊洛二程先生之兴得其传以归者惟故礼部侍郎高公公天资纯笃济以勤敏师友渊源学问精诣入上庠登舍选已有盛名诸公贵人争欲壻之拂衣而归建炎二年升补上舍绍兴改元徳音免殿试赐同进士出身十三年高宗初建太学遴选名儒为四方所推服者为少司成公实应选士子云集凡学之规则皆所裁定明年三月车驾幸学讲易泰卦于上前擢贰卿将向用矣以直道忤时宰一斥不复家居累年中夀而殁洎端明汪公登从班奏言公学行出处之详始诏复次对官诸子而公之名愈显矣自顷王荆公废春秋之学公独耽玩遗经専以程氏为本又博采诸儒之说为之集註其说粹然一出于正然犹未行于世也仲子得全知黄州始取遗藁刻之而属钥以序钥生长外家汪氏于公有连虽生晚不及承教而犹记拜公牀下窃闻之公既投闲杜门屏居略不以事物自撄日有定课风雨勿渝此书之所以成也呜唿泰山孙公明复着尊王发㣲深欲明夫子襃贬之㫖伊川先生则谓后世以史观春秋谓襃善贬恶而已至于经世之大法则不知也自有春秋以来未有发此祕者公亦曰仲尼惧先王经世之法坠地莫传欲立为中制俾万世可以通行故假周以立王法而託始于隠公焉且以文武之道期后王以周公之事业望鲁之子孙也以此推之春秋固非一王之法乃万世通行之法也其推明伊川之意类如此昔曾子每诵夫子之言则必曰吾闻诸夫子子夏使西河之民疑汝于夫子曾子罪之说者曰言其不称师也观公之序直引伊川之序不更一辞可谓称师而知其所本矣伊川有序而传未成公之书成而未有序此当属之深于春秋者钥何人而敢预此黄州言之再四窃幸因得託名于不腐乃弗敢辞公讳闶字抑崇子孙能守家法其兴盖未艾也古文孝经指解后序古文孝经实吾夫子之旧秦火之后出于屋壁而颜芝所藏十八章已先行于世翼奉张禹等五人各自名家古文惟孔安国马融为之传而又不显隋开皇中刘炫为作稽疑一篇已多讥笑唐陆徳明亦云古文世既不行随俗用郑康成註十八章本独一刘知几以为行孔而废郑诸儒争辩蠭起明皇亦以今本注而序之书以八分刻之经台犹在长安童而习之皆此也司马文正公仅得古文于祕阁之藏为之指解尝以进仁宗哲宗而范太史祖禹继为之说噫自汉以来何其好者之寡也故信州使君季公天资纯孝笃学好古尊敬此书又为详说不惟发明夫子之㫖又以文正公之解随文演畅用意甚勤辞亦详备如爱敬可行于匹夫而恶慢不可行于天子如论忠顺之不可失如不敢遗之穖甚㣲而其效甚大又曰要道云者言所敬者寡所说者衆也曰至徳云者言所敬者广而所因者本也皆有所启发非苟然者绍熙五年七月皇上践阼有诏求言公以八月进此书未几中书舍人陈公傅良又为之缴进于经筵初欲刋于广信而不及公之子淇念此书之未行将刋于家求为后序经曰故自天子至于庶人孝无终始而患不及者未之有也明皇注云始自天子终于庶人尊卑虽殊孝道同致而患不能及者未之有也言无此理故曰未有此说非也古文小异故自天子以下至于庶人文正公则曰始则事亲也终则立身行道也患谓祸败言虽有其始而无其终犹不得免于祸败而羞及其亲未足以为孝也季使君又以明皇之事证之是矣钥窃以为犹未为详且明敢申言之夫圣人一经可谓详矣而其立教之要専在此数语孩提之童无不知爱其亲是人之于孝未有无其始者夫子所以为曽子谆谆言之正欲人之有终也夫子首则总言孝道次分天子诸候卿大夫士庶人之孝大小之分固自不同而又于此谓孝道有始而无终未有不及于祸患者此则无有贵贱之别后虽具述孝治圣治之效以至终篇然其教人之最切无过于此上下一体俱当尽心焉明皇惟不知此所以不克其终可不戒哉篇末云孝子之事亲终矣止为丧祭之终犹未为孝之终也若所谓孝之终与此孝无终始之终盖谓立身行道死而后已者也故虽曾于既启足手以其能全而归之自以为知免矣然而易箦一节犹在其后盖大夫之箦犹非其正也呜唿圣人之言可谓深切而能有终者亦岂易易乎钥余生无几深知兢惧得正而毙所愿加勉故以告有志之士且以补二公之说云范忠宣公文集序惟昔贤者皆后世之师表而学者之慕古人则自各有不同如汲黯之慕袁盎司马子长之慕蔺相如若有不可解于心者本朝先正名徳相继如太山乔岳景星凤皇事近而易攷嘉言善行皆当取则而区区之愚少而读元祐丞相忠宣范公言行録反复终始正学大节伟识宏度赞叹不足于诸鉅公间尤愿执鞭欲追逐其万一而不可得也如奏议国论等书责人如责已助亷成徳之训又若避好名之嫌则无为善之路等语皆当终身诵之每恨未见其家集也嘉定五年三月甲戌公之从曽孙中书舍人之柔见过谓钥曰忠宣文集未行于世晩而谪居永州三年邦人至今懐仰比因沈使君圻赴郡以家藏本属之既已刋就而旧无序引径以见委钥谨谢之且曰託名不腐岂非晚进之幸岂非平日之愿顾年衰学落何足以预此三辞不获则取而伏读越两日而尽得之盖公天资诚确笃志学问承文正公之亲传愽之以泰山孙明复徂徕石守道盱江李泰伯三先生师友之益发为词章根柢六经切于论事无有长语而一出于正文忠苏公序文正公集有曰其于仁义礼乐忠信孝弟如饥渴之于饮食欲湏臾忘而不可得又曰虽弄翰戏语率然而作必归于此故天下信其诚争师尊之公真是似者哉而钥之所尊敬者此又其余事自其立朝出镇庙谟相业具载史册不待赘言惟公本于忠恕得二者之功用深入吾夫子阃域非浅丈夫所能窥者温恭惟谨无异稠人遇有当为勇决过于贲育此其大过人者然亦尚可勉也心平而寛虑周而逺喜恕哀乐所发而必中克伐怨欲不止于不行包含太虚无所适莫姑以其见于外者一二言之邓绾尝奏罢公襄州及言者攻绾则极力争之谓已经先朝责降不应再有所贬公亦非有意于以徳报怨自谓上惜朝廷事体下以安人情反侧苏黄门诵杨畏弹章而公去相位他日哲宗面斥黄门公从容为解黄门谓公为佛地位中人章子厚得罪父年九十议与一便郡公言当置往咎而念其亲公本以议新法不合而去及温公将尽改熙丰之法公谓特当去其太甚又湏徐徐经理论差役一事尤不可暴操心类如此公既丧明而责知随州寻窜永州盖子厚必欲寘之死地而公素安义命无一语怨之家人犹未平也风雨中覆舟于江以救仅免拭面而语家人曰此亦子厚所为耶呜唿使之从夫子于陈蔡当亦有不容何病之言此非他人所及也蔡新州重得罪公力救之上忤帘中下违同列贤如刘元城诸人以呉处厚为义存君亲而诋公不遗余力公不为动卒贳其死一时不以为快及事之变自刘忠肃吕汲公等虽终于贬所其得免于已甚者始知公之不寘新州于死之力也汲公軰窜岭表郊赦未颁先谓难从恩宥公斋戒奏大防等年老疾病何以自存迹其所罪亦因持心失恕好恶任情以异已为怨雠以疑似为讪谤误国害公覆车可鉴此不惟欲寤泰陵正欲感动子厚辈使之革心而从厚也呜唿自熙丰元祐以至元符绍圣之间世事屡变翻覆非一徽皇践阼改元建中靖国流人悉归四海望太平于朝暮钦圣显肃皇后与徽皇待公而为政至遣中使逺至湖外好赐牵复迎劳不絶公时在瞽废风痺中知上果用我亦欲感激自奋而病不可为矣呜唿天乎倘延以三数年之夀使再得政则调一天下可以仰副建中靖国之意岂复有后日之祸哉公既已矣而蔡吕俱召吕又为蔡所挤而任蔡愈専矣此所以抚卷长懐而继之以太息流涕也后之君子多识前言往行以蓄其徳者于此书可不熟复而力行之以代絃韦之佩乎文正四子长监簿以疾蚤殁忠宣与二季皆显衣冠蝉聨然自忠宣以来一百二十有四年而后中书舍人始继世科实监簿之曾孙范氏之兴未艾也王魏公文集序神宗皇帝不世之资高出百王始相荆国王文公君臣之间义同宾友奏对往复载于史可知也元丰之初主徳已成天容毅然羣臣尊仰将顺之不暇非复熙宁之比惟左丞魏公起由庶僚自结主知以省寺八品官而特许赐坐与府尹奏事而命奏罢独进一为柱史许以直前而又导之使谏待遇之意固已卓异于余子公亦感慨自奋不负所学论事上前守正不阿精当剀切其视同列如野鹤之在鸡羣一时才气无出其右者若其论说古今治乱灾变警戒计边餽之非实杜西师之再举除市易之罚息而别以内外救徐勲之诏狱而戒其出入折姦侫之萌辨是非之际皆深中事机有以变移主意而一出于义理之正言议风烈凛凛生气神宗倾聴奖拔尝谓公曰朕与卿兄弟如同产然是知神宗圣度恢伟容受直言而当时俛伏聴命无能有所论说者盖皆具臣不足以佐下风耳不然公之抗直安得容于朝廷之上乎公之五世孙直显谟阁厚之编次遗文属钥为序钥曰文公之文固不待序而显校理之文曽南丰为之序而陈后山继之使钥诵左丞之书则可何敢以此自任显谟公求之不置钥曰吾有以应子之求矣田承君昼天下士也送别邹道乡之言可畏可仰是岂苟于从人者在公幕府至十有五年㣲公不足以致此客㣲承君不足以入公之幕也为公家传其称公之文则曰踔厉骏发卒归宿于道制诰温润丰美得中和之气而属辞赡洽成于口授上数称之诰命有可以通行者俾公为定辞以新之公在翰林旧制尹京者不行词时高丽修贡数以奏来上而所用答诏以十数有㫖学士等槩为之执政欲人求一通以塞㫖而上乃独用公所草其后既为丞弻每下大诏令与通好夷狄多属于公若筹边之妙略立朝之大节皆炳炳如丹又採长老之论缙绅大夫之谈谓公厚徳懐人如晋羊祜直节敢谏如魏辛毗吏治儒雅如汉张敞风槩整峻如唐温造昌黎有曰知其客可以信其主知其主可以信其客公之贤足以表千古承君之言可以信后世钥不侫尚何敢措辞于其间陈都官文集后序制置使陈公由地官贰卿出镇四明政成暇日以家藏曾祖都官文集刻之郡庠属钥为序谢不敢且曰蒋鲁公之序详矣何敢赘既不得命敬题于后曰高哉都官之节也鲁公称公之学曰雅志之所学以谓为道而不为利此学者之所当守而不失仕者之所当遵而不变者也若夫平日之论高出于䕫契之上而至其趋时之事乃卑出于管晏之下者此固令举之所鄙也称公之文曰大者则以经世务极时变小者犹足以咏情性畅幽郁盖其于道如此而其辞亦不足道也可谓备矣然犹若有所畏避而不敢尽言钥不侫敢补其所未言者尝三复公之遗文而得其爲人盖其抱负素已不羣本之忠义充以学问以安定胡先生爲师所友自东坡先生而降皆天下士渊源又如此万言之䇿经济之规模定矣自以亲结昭陵之知身虽在外遇事辄发书论灾异言尤激烈三上英宗书又皆人所难言迨神宗作兴锐意治功王文公得君用事法度更新诸老大臣争不能得抵巇取爵位之人不可胜数风俗为之大变至有逺在蜀万里外官为偏州腾奏于朝盛称青苗新法之美而捷登膴仕者公方宰山隂例以秩满登馆阁小忍不言岂不足以平进而抗章力辩缴纳召试堂札自取窜责而不悔方且优游庐山与刘公凝之骑牛松下穷幽寻胜以自娱适呜唿非凝之不足以当欧阳公之庐山高非公不足以侣凝之之贤也使当时以公一言而寤君相之意安有后日之纷纷哉公既穷老以死其子诉寃又重得罪然其后再传而得祕丞及删定二公三传而贰卿出陈氏益大天之报施何如哉读公之文者能以是求之然后知公之高风大节犹将廉顽立懦于百世之下毋徒玩其华藻而已也清真先生文集序班孟坚之赋两都张平子之赋二京不独为五经鼓吹直足以佐大汉之光明诚千载之杰作也国家定都大梁虽仍前世之旧当四通五逹之㑹贡赋地均不恃险阻真得周家有徳易以王之意祖宗仁泽深厚承平百年高掩千古异才间出曾未有继班张之作者神宗稽古有为鼎新百度文物彬彬号为盛际钱唐周公少负庠校隽声未及三十作为汴都赋凡七千言富哉壮哉极铺张扬厉之工期月而成无十稔之劳指陈事实无夸诩之过赋奏天子嗟异之命近臣读于迩英阁由诸生擢为学官声名一日震耀海内而皇朝太平之盛观备矣未几神宗上宾公亦低徊不自表襮哲宗始寘之文馆徽宗又列之郎曹皆以受知先帝之故以一赋而得三朝之眷儒生之荣莫加焉公之殁距今八十余载世之能诵公赋者盖寡而乐府之词盛行于世莫知公为何等人也公尝守四明而诸孙又寓居于此尝访其家集而读之参以他本间见手藁又得京本文选与公之曾孙铸裒为二十四卷中更兵火散坠已多然足以不朽矣公壮年气锐以布衣自结于明主又当全盛之时宜乎立取贵显而攷其嵗月仕宦殊为流落更就铨部试逺邑虽归班于朝坐视捷径不一趋焉三绾州麾仅登松班而旅死矣盖其学道退然委顺知命人望之如木鸡自以为喜此尤世所未知者乐府播传风流自命又性好音律如古之妙解顾曲名堂不能自已人必以为豪放飘逸高视古人非攻苦力学以寸进者及详味其辞经史百家之言盘屈于笔下若自己出一何用功之深而致力之精耶故见所上献赋之书然后知一赋之机杼见续秋兴赋后序然后知平生之所安磬镜乌几之铭可与郑圃漆园相周旋而祷神之文则送穷乞巧之流亚也骤以此语人未必遽信惟能细读之者始知斯言之不为溢美耳居闲养疴为之校雠三数过犹未敢以为尽力淇水李左丞读赋上前多以偏旁言之因为攷之羣书略为音释阙其未知者以俟博雅之君子非敢自比张载刘逵为三都之训诂也钥先世与公家有事契且尝受廛焉公之诗文幸不泯没钥之愿也公讳邦彦字美成清真其自号歴官详见志铭云制使待制陈公政事之余既刊曾祖贤良都官家集又以清真之文竝传以慰邦人之思君子谓是举也加于人数等类非文吏之所能为也北海先生文集序皇朝文章之盛高掩前古徽宗在御天下承平上则日月戴承星文云彩之效祥下则灵芝朱草赤乌白鹊之呈瑞名表进贺殆无虚时文士角立争奋所长无不工致形容铺张以为盛观㑹进筑顺州得枸杞宿根于士中其形伏仙家以为千载所化驰献阙廷上生于壬戌正符所属之辰尤以为善祥百寮欲以诘朝拜表诸公阁笔相视无以措词先是庠校英才久束于王氏之学不习应用之文车驾幸学欲进一表而无能应者时翰林学士綦公为诸生出藁袖间无不惊服至是已为学官有荐公名者延致东阁授以题意公从容属聨妙絶一时首曰灵根夜吠变异质于千年驿骑朝驰荐圣人之万夀眷荒裔沈藏之久实王师恢复之初物岂无知时各有待既进天子爲之改容即日喧传京师诸公咸自以爲不及也公初起北海之滨学殖甚富不求人知自是贵名日起遂登馆殿未及施用而以内艰去矣建炎二年高宗驻跸维扬公航海朝行在一再还而爲郎明年轮对一见契合恨见之晚擢左史摄琐闱召试中书文不加㸃玉音击叹即正西掖进用之捷未有近比永嘉南渡之行公在帝侧实代王言诏㫖所至读者感动诸将奔走承命如陆宣公之在奉天也寻入翰苑当羽檄旁午书诏填委之㑹而播告之修不匿厥指吕忠穆公以首相开督府训辞尤为宏伟有曰尽长江表里之封悉归经略举宿将王侯之贵咸聴指唿其能布宣威灵张大国体类此盖公笃意经术博览强记以直道自任才高而气刚平时为文不为崕异之言而气格浑然天成故一旦当书命之任明白洞达虽武夫逺人晓然知上意所在非规规然取青嫓白以为工者比也夫唐文三变宋之文亦几变矣止论骈俪之体亦复屡变作者争名恐无以大相过则又习为长句全引古语以为竒倔反累正气况本以文从字顺便于宣读而一聨或至数十言识者不以为善也惟公与汪龙溪追述古作谨四六之体至于今行之然此等在公皆为余事尽忠竭诚遇事极论进而造膝退多削藁以辅成中兴之业公之力为多焉公之薨于绍兴十有二年秦丞相方当国専政以罢相草麻之憾恨不得甘心焉至二十九年而后宗丞李公益能始状其行又至三十三年而后得参政周忠简公铭公之墓公之从孙焕手集公文为五十六卷藏于家钥生晚不及拜公下风而多诵公文文赘倅丹丘始见家集益闻出处之详晚而投闲有更生者亦公之从孙蚤有隽声寓居吾乡尝以公海上诗刻求跋为之诗曰晋阳固自有高共奉天岂可无宣公当时扶日沧海东尚想健笔驱长风指麾诸将如奴童中兴当数第一功㫁碑毋庸诧诗工制藁具在銮坡中更生致谢再三且曰今之知北海先生者盖寡遗文将遂版行愿为之序钥曰公之文有传又得託名于不朽不复固辞属更忧患既免丧而后敢为下笔惧不足以发扬公之盛烈谨衔媿而书之公讳崈礼字叔厚潍州人北海其自号也攻媿集卷五十一攻媿集攻媿集卷第五十二攻媿集卷五十二宋楼钥撰序芗林居士文集序知人古以为难苟未见其实行形貌言语名誉文华皆未可以保其往此今人所以难知也及其葢棺事定登载史册又有好恶之不公流传之失实不得其贤否之真此昔人所以难知也至于近世前辈耳目所接虽铭志多溢美章疏多溢恶以为难攷然其行事具见于己为交游皆出于善类又其平生所着诗文集以成编始末备在粲然不诬察其所安㫁可识矣芗林居士向公寔文简公五世孙也重珪叠组生长富贵而抗志不羣卓然自立所交多天下名士方全盛时居官守职固已不畏强御声绩着闻靖康元二间为江淮制置发运使一闻伪楚之变即移文合肥拘留其家属以折其姦心闻者韪之高宗初开元帅幕府以羽檄起四方之兵未有应者公募士人李稙首赍金币以济艰难之用上章劝进切中事机上深嘉之承制补稙以官公之功名及受不世之知实始于此及帅长沙金兵猝至坚守奋击外救阻絶力不足而城破犹保牙城巷战以拒敌兵退尽所以抚摩之力楚人至今徳之寻改鄂州行次衡阳曹成李宏贼衆十万将肆侵敓公肩舆入曹成贼垒晓以大义不敢为暴遂获钟相降杨正表上眷愈渥擢之户簉入从出藩竭其忠力几至大用媢嫉者衆而公雅志退休抗疏面陈不一而足卜居临江古木无艺多植巖桂又素慕香山自号曰芗林有船曰汎宅高宗亲御翰墨书四大字及企疏堂以宠其归公家东望合皂山连玉笋靓深如隠君子居壁皆画以山水木石门皆装以古刻灵龟老鹤驯扰其间自着五十诗以形容景物亦多和篇尝云渊明生于兴宁之乙丑归以义熙之乙巳年四十有一余生于元丰之乙丑归以绍兴之壬子有述懐诗云我与渊明同甲子归休已恨七年迟又言香山得洛阳履道坊杨常侍旧宅芗林得临江五栁坊杨遵道光禄别墅有诗云莫问清江与洛阳山林总是一般香两家地占西南胜可是前人例姓杨又题乐天真云香山与芗林相去几百祀丘壑有深情市朝多见忌杭州总看山苏州俱漫仕才名固不同出处略相似上梁文云坊名五栁仰陶令之高风洲号百花乃东坡之遗事其尚友前贤类此标致可知矣士夫往来者必造见又素喜客相与觞咏其下盖自建炎初元罢六路漕明年归临江绍兴八年起知平江力辞不克次年三月复归自是不出优游十五年以夀终焉勤劳着于中外名节全其终始虽有异论亦皆厌服无可议者诸子又能世其家不待平泉之记草木数十年来幽致俨然复裒一时名公书尺刻为芗林帖公之忠孝大槩愈着而世之持论者大定矣公之曽孙公起为湖广总属分司九江受知于使君袁和叔燮介以求序且言已刊公之家传行状志铭为一编又刊拘伪楚檄稿及诸贤跋语他日又将刊家集行于世钥生晩虽不及拜公牀下生长外家外祖汪公少师与公同朝相好曽为汪氏友恭堂生云阁赋诗先太师岐公初丞崑山及趋事于呉门最䝉眷与故多见公之藻翰熟闻高风今又尽得公之诗文杂着如㫁碑风雨碎文章等句皆素所脍炙今乃知为公之诗公为徐东湖诗集后序有云始为诗以数百计一见师川快说诗病尽焚其藁则知公之少作尤多其所存者止此耳章表奏议明白直亮可举而行兼备体制而又能出入内典此盖由前朝涵养之久文简典刑之存非曲学之士所易及也钥庸陋不侫何敢预品题之末姑诵所闻如此犹记九嵗时仲舅尚书公尉江山乙丑登乙科以书为谢公答书亲题其外云书上明州锁元先辈汪下书芗林居士此亦近时之所未闻也公讳子諲字伯恭官至徽猷阁直学士累赠至少师云洪文安公小隠集序番易洪氏自忠宣公以文学致位通显忠诚许国逺使殊庭当干戈俶扰之际执节不屈迨苏子卿之归而二子已俱中词科矣一子又继之自唐设此科本朝又增广之名公多出此途然未有兄弟三人聨中如此之盛者也况父子俱掌帝制出入銮坡文章声问萃于一门赫然为天下冠而仲子文安公又其先逹者也公生于宣和二年至绍兴二十五年自秘书省正字已兼中书舍人独押六房暂直学士院又三年以左史再摄西掖明嵗为真遂擢翰林学士出守呉门高宗皇帝将行内禅圣意谓一时大典册不可轻属召为翰林承㫖禅位之诏登极之赦尊号改元等文皆出公手纷至沓来从容应之动合体制天下传诵极儒生之荣遇孝宗皇帝命知贡举未几遂登枢近盖仕宦终始以文字为职也唐张燕公称富嘉谟之文既而曰施于廊庙则骇矣惟公天分素高加以笃学文体蚤成天生廊庙之文也文从字顺随物赋形非如寒士苦志悲鸣口吻者所可望也公以隆兴初元知举钥由乡书就试公一得文巻必欲寘之前列而第二䇿中误犯泰陵旧讳公叹惜不已为引呉若等例奏闻襃借甚宠得㫖降充末等首名钥何者受公特达之知既窃名第以至晩登政途不敢忘也公之子二楀尝守崃州将赴阙至上饶而殁橰知余姚县又亡于旅舍崃州无恙时刻公之文将俾钥为序未及也其壻汪君杲通判信州以崃州遗意为言钥方经纪余姚之家其子伷又面以为请钥何敢当独以衔恩未报又愿託不朽因不敢辞公之兄为右丞相谥文惠弟以翰林阁老终端明殿学士谥文敏世称三洪以比锦屏三陈而又过之公讳遵字景严若世系治行则文敏所作行状甚详不待愚言而后见小隠则公自号也静退居士文集序欧阳文忠公为本朝文章宗师犹昌黎文公之在唐也光燄万丈不容赞叹诸子叔弼兄弟咸得家传季黙之子徽猷阁待制徳孺则诸孙之益显者也尝见中书舍人王公鉌铭公之墓云忠厚之质孝友之性皆禀于自然不劳追琢诗篇赋颂章奏碑志之文古律虽殊体制不一各极其妙而家法灿然当时推能世其家者惟公也尝访求遗文于馆中仅三十余篇每恨不得其全公之孙伋守连州以公家集二十巻锓诸版而来求序始得而尽见之呜唿真得六一先生之传而王紫㣲之称非溢美也中遭乱离挈族南徙流离困苦忧国爱君之心尽发于诗文中皆不苟作平生着述散逸为可惜然此足以不朽矣前辈既不可得而见文章流传士夫皆当传録而况于子孙乎欧阳氏久不振连州能传斯文于其家世尚勉之哉公讳懋徳孺其字自号静退居士遂以名其集云筠溪文集序士大夫种学绩文孰不欲流传于后资禀有厚薄用力有浅深固不可诬然湏器度过人则自应高胜有非勤苦之所能强进者此可与知者道尔筠溪先生以父兄之贤少有声于太学一夕奏厠有同舍投缳于梁间公时年才十七八略无惧意亟解其系卧而枕于股上亲抚摩而嘘呵之㑹有后至者怪而问焉徐语其故驰报斋中羣士竞篝火而来相与抱持而归竟全其生即日名动京师弱冠遂为大观三年上舍第一人继登科其才固足以得此天报亦昭昭矣公之器度絶人逺甚如许加以问学之懿其发为文章顾岂浅见者所能及也政和间以南宫舍人使契丹擢左史因讦直贬宣和未知冀州独能坚壁以抗强敌靖康初漕江东平叛卒之变入绍兴为饶吉二州七年复立左螭寻掌书命雄深之文黼藻王度四方传诵之论事封駮皆人所难又以力辟和议益与时忤迁户簉丐外补去国之际犹拳拳以立国待夷狄之大计为言竟请祠以归隠福之连江西山凡十六年不复有仕宦意哦诗自娱笔力愈伟居闲忧世着议古数十篇虽泛论古事而皆闗于当时利病深切着明有范太史唐鑑之遗风乃心王室惜乎用之之不尽也迨今将一甲子公之孙珏以郎曹典大藩今居江西宪台方迎奉老亲而当寇攘惊危中竭力不少顾避琪以上舍魁决科克继大门为京口贰车皆有时名有以知公之泽未艾也二孙以钥游从之厚出公遗文三十卷求序钥晚进何足以测识前軰所蕴以平日慕用之诚幸託名于不腐敢谨书之公讳弥逊字似之昆仲六人文字为一门之盛兄尚书弥大弟太史弥正俱负重望筠溪则公自号云曹忠靖公松隠集序淳熙改元九月癸丑昭信军节度使开府仪同三司曹公薨十月壬戌徳夀宫遣中使赐以宸翰有曰歴事四朝尽瘁国事从徽考北狩至燕被宻㫖昼伏夜行持御札御衣俾予继统金人败盟犯江奋身请行见敌帅力陈祸福敌退渡淮继令请太后天眷至金主前宣予孝思使彼感动俾予母子如初完颜亮方图南下令往观其意陈前后盟约声色俱厉亮令以绣褥借之终始一节夷险不渝今遽告终为之恻然因疏其行事大概赐其后具见予不忘之懐呜唿士生斯世苟有一概可以自见皆足以取重于时其殁也苟得名士巨公为之志亦足以垂不朽惟公之生屡立竒节殁才浃旬而斯文出于慈极震耀一世先正诸公间得碑铭多属词臣为之若夫亲御翰墨大书特书圣作高妙文简事核未有如此之盛者顾虽刻铭鼎彛无以尚兹史册登载足以传无穷矣钥于公三子俱识于宦游中仲子工部相与有连事契尤厚公薨十七年矣集公之文俾钥序之且曰先公早入太学负时名中更险艰晚遂安逸其于六艺百家无一日辍吟而停披也诗文至多略备衆体绍兴干道间出入两宫奉清燕之闲最承宠眷谦谨已甚无毫髪之玷一时笔墨类多出其手易箦之际以藁属耜曰尔为我传之涕泣拜受袭藏至今追念平生大概固已具于高宗之制然文字未有以自表矧家世业儒大父箕颍之文参政上蔡谢公为之序引行于世自度多病早衰恐负九京之託与子幸同郎省能加一言于篇首志愿毕矣工部近以衡州奏事上记尹京时实在幕府问劳优渥遂留为郎庀职未几他不暇问拳拳独以遗文为言诚足以称其家矣公之诗文其来有原其发不苟慷慨论事有古烈士之气雍容适意有隠君子之风又未易以一端尽也盖尝登沖啬之庐玩云壑之胜想高致而不及见而又重违工部之请故为之书公讳勋字功显谥忠靖累赠太师松隠公晚嵗游息之地遂以名其集云詅痴符序客有以书一编示余曰此赤城李公察院所为诗文名曰詅痴符公亡矣莫晓其名书之意余曰公于书无不读此名殆不苟也海邦货鱼于市者夸诩其美谓之詅鱼虽㣲物亦然字书以为詅衒卖也颜黄门之推作家训曰吾见世人至无才思自谓清华流布丑拙亦已衆矣江南号为詅痴符公之意盖出于此特谦辞耳公讳庚子长其字也少年笔力絶人始为长沙尉一时帅守部使者倾待之皆以牋翰委公从容泛应无不曲当时余伯父扬州为漕使公首以长牋进谒有曰衰懐错落有秋风鲈鲙之思旧学荒凉无春草池塘之梦伯父一见击赏延为宾客不复以寮吏遇之汤公参政时帅湖南后为中司遂辟公检法官迁六察为郎而归自此三数十年间仅一再以麾节出终不得为文字官以展究所长识者恨之余倅丹丘始得拜公之门公方买屋近郊古木交隂庭草错列若隠士居聚书数万巻于楼上闭门不与人通老矣犹沈酣其中里闾罕识其面间与人接虽㣲贱必与之抗礼后生有以经史叩请随即响答诗文晚益高时出一篇即日传诵哀挽之作尤为悽惋真可以泣鬼神也公之子浵因求余序其首余度公所着甚多犹有遗者更搜故藁尽出而行于世以慰其平生笔砚之功则箕裘可以不坠矣陈子高克台人也诗名已久而所传不多公尝尽得其遗逸者板行于江右视旧殆过倍蓰而子高之诗益显公亦将以此望于后人乎然读此编者亦足以知公之所存矣环溪文集序道无终穷学无止法自非圣人谁能尽之观志学以至从心犹有等级如此学者之于斯道随造诣之浅深用功之多寡如猎于山渔于海死而后已犹不足以究圣人之蕴奥若环溪者殆深而多者乎余少读能改斋漫録等书而知有临川呉虎臣之名隆兴改元同年有二呉曰澥曰镒皆虎臣之族虎臣名曽尝分严陵之符澥字徳深终太学録镒字仲权终湖南转运判官三人者皆博学多识而善属文晚嵗投闲四明里中有醴陵宰呉君琮来一见知其佳士与之接从容于杯酒间亦是族也既别去始得环溪之文一编玩味不置又知醴陵乃其叔子分教澧阳时所刊恨不及面与之商㩁既老还朝有名大礼者见余自言奉其祖环溪大全集八卷併以江右诸台请赐谥事闻于朝钱丞相尝知抚州熟知其名既以遗才为惜欲于科目之外收巖穴之遗而下之有司久未及报再见泣以请曰大父着书满家贫不能尽刻先醴陵又赍志以殁藐然孤孙以其言行大略求伸于身后而事有未成几无以归告两世丘垄谓余于呉氏素有事契求一序以传余曰环溪不待序而传也笃志好古尽孝事亲固已师表乡闾名闻京师工部尚书何公异称之云易旋玑明天理自然终归之人事几㣲之应本制论期黼黻王度若以身周旋从事于礼制乐作之末虎臣云通言简不及陋侈不及宂事顺而意宏辞严而理婉仲权吏部云宋文人之文唐诗人之诗而汉经生学士之学也其书通言云者法言中说类也醴陵亦云学通五经尤长于易礼旁通于百家而游艺于文观此四者可以知其平生矣深于易故三十而着璇玑图论深于礼故又二年而着周礼本制图论六官析㣲论皆传于世通言最所注意名言善诱实惠后学其曰不为言之言言立不朽又曰孔孟之书无难读之文无难明之字此不易之论也而通言未免于为言间亦有难读者呜唿其学早成而进修不自已使天假之年且将有不为言之言而夀止同于韩昌黎为可叹也唐李愿何等人盘谷亦无闻于时徒以序而传先生视愿有余而环溪之窈而深缭而曲又岂减于盘谷所歉于愿者特余之文不足以发之耳江右多秀士大礼其别图之王文定公内外制序藏书以经史子集为四库尚矣国家中秘之储士夫家塾之目莫不由此然惟集部必居十之七八方来未已充栋汗牛不厌其多非特玩其辞也盖尚论古之人史传铭志不若家传最详然必见其遗文而后得之文章之作出于胸臆读其文则如亲见其人攷其言则如生其时不可诬也左丞相鲁国王文定公天分素高涵养深厚自少时已有场屋声中外翺翔未始一日去书及为天子代言外制内制词㫖温淳殆有西汉遗风如春之和如玉之粹措意高逺而浑然不见圭角实似其为人一时争传诵之其后徧歴七府位极人臣事业之伟钥尝状其行为详然传于不朽要不若遗文之具备公之子知筠州枢与诸季编缉西掖北门旧藁为三十卷俾钥序之钥平时诵公之文恨不能多见薰沐三诵而后叹曰曩见礼部侍郎史公弥大言尝问视草之体于鲁公公曰苏长公才气迈往不可强追轨躅少公沈厚尔雅尚庶几焉钥于公之文不敢轻为赞扬读斯文者不惟可见干道淳熙之盛欲知公之词源当于长公少公之间求之酌古堂文集序故太府卿王公寔钥之姑之夫也其亡也钥为之志铭甚详公之子惟潜在裒其诗文若干巻号酌古堂集㑹国史院下索志铭及奏议等文求序于钥向固不忍铭公而卒铭之此不应辞惟公天资颕悟虽世家四明而幼随父金紫仕西北如京洛故家子弟既冠而孤叔祖宗正少卿欲命以官力辞之欲以与其季而自奋于科级少卿以公昆弟三人必使之受而以遗泽官其长弟又自以一官与季子可以见王氏之义风公之自立者已可知矣既而翻然曰学不必尔仕以行其志足矣遂不复为举子业而一意于学忍贫深居穷经阅史手自编辑及见王紫㣲洋诸公作诗直欲追俪陈简斋及子高軰一语不苟作名公多畏服之近时以诗鸣如石湖范公见公诗亦自言欲焚其藁未尝无为而作文遇论事则明白洞达援据审谛切于世务理之所在无所回挠压之以万钧震之以雷霆不动也如江隂论民兵之终于无益广西论盐法之不可轻变其为宰掾看定四方章奏之类皆如五谷药石之适于实用若其立论谓翼祖虽已入祧庙而臣子终不当以其讳为名字及扁榜六十甲子古人惟以纪日所谓天有十日是也若书嵗则当如通鑑之用嵗阳字以表徳不应自称其言皆可以为后法风流酝借如晋宋间人若不以事物自婴者至其莅官而克勤小物立节而不媿古人诗文中亦间见之读者自可得其为人又不待于费辞自少至老聚书六万余卷多自雠校为之目甚详名堂以酌古鼎彛古刻分列其下钥少公十有九嵗忘年与进不以辈行自高笑语至通夕无间偶未死不可不为发其幽光余已见于志铭者不复载公讳正已字正之潜今丞徳清能守先训尚当勉绍素风以亢王氏之宗云见一堂集序赤城鹿公以望郎显于淳熙间当服官政之年不以病不以故致为臣而归天子既宠襃之朝之名卿大夫学校之士争为歌诗以饯其行郡太守侈其事裒以为见一堂集传于世将三十年矣其子龙泉大夫又辑一时诸公寄赠若山园留题等益之为十巻所以显扬先君子之清风峻节歆动中外盖其祖帐之盛如二疏歌诗之多如杨巨源而其齿尚强其去尤高虽时移嵗久一览此编赫赫若前日事眞足以亷贪立懦也观夫大篇短章铿锵眩晃极其形容之美写其慕叹之懐非不欲庶几公之所立也然而至今未闻有继之者岂非坡公所谓有其言而无其心有其心而无其决者哉钥初谒公于堂上实与周子及彭子复同之获陪杖屦接觞豆于烟霏空翠之表退而赋十三诗以献其后又尝铭公之墓故龙泉复以序引为属自惟宦情素薄而投闲十年屡更奉祠淟涊恋粟视公不待年而去诚甚不勇然亲在为养尚得自恕也今免丧未死年甫七十眞老矣方将上挂冠之章期于得请是敢落笔而不辞公之本末具于志铭龙泉亦已系之巻末兹不复赘檗菴居士文集序江都李氏名族也绍兴间名之从民者尚多俊茂余生晩犹及识将作监端民平叔及其子泳皆有诗声又有名璜字徳劭者平原公之从孙将作之再从弟少负隽才而颇诞放耻从进士举里人或谯之则曰我非不欲试但恐夺尔曹魁尔又嗤笑之乃曰尔曹不信我将试矣一试果魁维扬后寓四明笔力雄迈人所罕及时初脱兵火之厄郡县庠校记文多出其手太守仇公泰然悆周公元举纲潘公子贱良贵皆一时名公莫不低簪礼之侍御史王公伯礼伯庠为敎官与之游最厚盖文字之友也明多禅刹往来其间或以书来云孟信安欲招为壻资送特丰且可得官掷于地曰老大乃复爲此耶竟不报既不得志场屋萧散肮脏以终其身不娶无子晩从宏智禅师于言下有省益耽内典以其笔耕之余买田一顷施于阿育王山使奉尝我写照而题其上今至留水陆堂中遇荐羞则为设伊蒲其赞有云分明便是庞居士又却无人卖罩篱不可谓无所得然亦可哀也已尝见侍御言徳劭病革往候之问向为文用僧腾客为何事曰侯景台城是也又问平日了逹今何所见曰都无所见但觉神气消散尔出书一囊乃其遗藁犹顾而言曰以属吾子勿窃吾诗文以为己作平时相忘方緜惙时戏调尚如此里人戴伯与权雅士也託馆王氏慕其文名从侍御诸子借囊出藁而手编之又多残纸㫁壊不可尽録故所存十之二三仅得诗文杂着几二百篇釐为十二卷俾余为序久未暇及尝取其白氏长庆诗谱録寄呉门使君李谏议既为刋于集后又索其诗文且曰近为建宁当为版行余喜其文之将就泯没而有传也为序其大槩而记之呜唿世之骚人才士耽嗜成癖哦诗属文皆欲有闻于世而因仍埋没与草木同腐不得以一语自见由古以来不知其几徳劭之集藏于侍御之家传于伯与又因余与谏议而行于世兹非幸欤若其诗句之工妙文体之高胜出入古今追配前良不待余言览者当自知之檗菴其自号云雪巢诗集序淳熙五年余自删定郎赘倅丹丘始识雪巢林君景思行谊高洁肮脏不与世合环堵萧瑟忍穷如鐡石一郡人士称重之读其诗恍然自失愈叩愈无穷身虽未达而以诗闻于诸公闻于是遂初尤公尚书诚斋杨公侍制俱为之序此可以不朽矣一日写数十百篇遗余又使序之余曰二公已序何待于钥景思笑不答而请不已余哑然曰吾知之矣君诗出入古今作者门户善备衆体二公极力称道犹有未及者诗之衆体惟大篇为难非积学不可为而又非积学所能到必其胸中浩浩包括千载笔力宏放间见层出如淮隂用兵多多益办变化舒巻不可端倪而后为不可及君盖于此有得者如罗汉岭头罗汉树杨花飞后无可飞等篇直欲与渼陂行茅屋为秋风所破歌相周旋君岂欲余之及此乎景思捧腹久之曰吾于此非曰能之而愿学焉子何以得余心吾行于世五六十年得此于人者盖寡因相与剧论诗家事不知更仆之久酒酣欲去遂书以遗之静斋迂论序静斋李君才翁自号也才翁真静者也幼歴艰苦与其兄徳翁相与为命寓柯山尝试流寓为魁选故参知政事钱忠肃公闻其贤延致馆下今丞相实从之学才翁学有本原又自刻厉文章日高兼备衆体尝叩钱公以亲党举削公信其言而许之彼以金为谢才翁曰乃欲以此汚我耶白公不可与公益高之欲授以官力辞曰使有仕进之分则已效于科举矣强与之又不肯仕为求祠禄使借此以试漕台两预荐书又不利于春官遂不为进取计益取经史百家读之以昌其诗以大放于文钱公秉政亦不略为身谋从钱氏祖孙终其身如一日素安贫约粗给即止家无冠裳通谒止称长安李某台之人无贵贱老少莫不敬而爱之几如康节之在洛也郡邑来仕者闻其风多与之交俗务一丝不挂得酒则酣畅自适贯穿今古多识前辈行事清谈亹亹聴者忘倦丞相屡出仕必与之偕行有直谅多闻之益以才翁之才不得少施见于世又不幸年六十八而殁善类皆嗟惜之有子曰丞相视之如子姓抚其家不替于昔一日俾来见出才翁所着迂论五十余篇求为序引钥旧闻才翁之名赘倅丹丘始交下风觞咏相从欣然莫逆交情久而罙笃间往来都下飘然如不系之舟见之使人意也消尝以诗赠君归有云文可演纶诗更工翛然蝉脱世尘中平生不复遇飘瓦两脚何妨类转蓬彼尚劳心论出处我今无梦计穷通江神阅徧憧憧者来往无营只此翁才翁得之甚喜回首三十年矣才翁家长安大父及与横渠浮休诸公游号潏水先生文集行于世多入陜西戎幕晓畅邉事腐夫握兵以抗议不合坐废嵗久贼犯闗中年高且病乃以为旧徳知兵强起以守秦州空城卒死于贼此志士仁人之所痛也其家避地深入峤南父又卒于瘴乡祸患何可堪耶才翁诗文至多未暇编集迂论则其所学之着见者言议正大文词温淳论治体则欲返本而不求于末论世故则由相激而成壊谓道之弊极而必反谓圣人无心化物而化自行其论汉事尤为详明既无科举之累又不求卖论以取官直取诸胸中实见而笔之名曰迂论而实非迂也若言情贵得其眞而养心在于明分则有自其躬行得之非真静者能及此耶余既为之序又念才翁之葬未有志铭併书其大槩以授之才翁讳龟朋能世其家今为丹丘人放麑子集序秦西巴不忍一麑而与其母孟孙遂以为子传是出于一时之仁耳然犹未及放麑之称至唐陈子昻感遇诗始曰吾闻中山相乃属放麑翁后山託疾谒告擅去官治以送坡公其诗有云岂不畏简书放麑诚不忍正用此事然亦一时之不忍耳吾友蒋仲武天资仁厚自号放麑子盖终身拳拳于此者其为人不言可知始与之同从国先生仲宏之纲相与最厚余是时读书于荒园破屋中家贫仅有书一厨仲武时时相过清谈繙书动至终日以是知予益深余老矣回首旧游凋落殆尽仲武之子和中以遗藁求序閲其名曰放麑子集读之惨然是诚吾亡友之本心也仲武嗜学如嗜芰于书无所不读于诗无所不记虽字画任真而手抄之书至不可计其孝友慈祥爱人利物之心既不得少见于世一寓之诗大篇短章蔼然仁义之言溢于编牍若奥篇隠帙稗官小说问之如响少工词赋每屈其侪辈而輙不偶于有司以此穷老而不厌乡评无不以善人长者称之斯人既不可复见抚遗编而叹息余闻人之积徳不必活千人而后兴以放麑之心推之后其有兴者和中自力于学效张横渠体以絶句发古诗之㣲咄咄有父风又闻其三孙颀然而立兴仲武之门者庶其在兹乎纸合诗序我家业儒旧矣曾叔祖承议才气尤俊伟不羣妙年决科刚介自守承平时宰畿县尹以势临之不为动未几罢归卒不偶以死时时闻诸父言之恨生晩不及识也叔祖实承议仲子少力学有父风言议英发率倾坐人视功名若不足以浼焉者事亲尽孝道既终丧赀产一不取与妻子郊居自业方其四方之志未衰以一介行李往来江湖间上武昌浮彭蠡歴览胜地挹秀气以充胸中之竒晩居龙潭安贫裕如槿篱荆门背山俯溪如世所画老龎之居客至则清谈去则宴坐老圃老农尔汝无间谦恭乐易宗党乡曲无不敬而爱之年已八十矣每取伊洛道徳之书释老清净之说读之随意手抄细书着行动盈编帙日不下数千字以训子弟以励后进虽书生举子以为难且劳者为之不少勌老成典刑此尤人之所畏服也钥官永嘉一日以书来曰我处此二十年简俭粗足无复縁饰纸合方可丈余藏修游息不出于此番易张紫㣲尝有此诗吾既与子和之矣今和者益多巻轴益富亦居闲胜事也汝为我序之钥谢不敏敢取叔祖平日大槩书于巻首使览者详焉旧闻荆国文公有和王乐道纸合诗学易先生刘公斯立亦尝赓韵始知紫㣲盖循诸公之旧非倡也併録二诗以归独恨未见乐道之作耳钥仲兄顷亦同赋有曰但爱忩间冬日暖不知门外北风凉叔祖击节叹赏以为正得我之意抑所存又可知矣三家诗押韵序吾家自高祖正议先生以儒学师表乡曲是生五子曾祖金紫曾叔祖承议俱蹑世科助教最幼家传擅名而邃于小学亦有五子其次子则居士叔祖也字元应记问该洽书经览輙不忘许叔重说文解字略皆记诵其于六经句读㸃法悉有定规如不字本方久切凡书之不字皆㸃入声其字皆㸃平声惟夜如何其则不㸃盖本是以箕字而借为其也尝曰陆氏释文最为详宻集古人之全后之作者如孟子音之类皆所不及读书者多自茍简口口相授遇有难字始为检阅故谬误者多我兄弟少时皆读之自首至尾殆无遗失钥侍坐最久粗传绪余又以授儿曹使不至于甚陋者皆叔祖之训也教子尤笃五鼓而兴灯前坐对同读一书多至百遍诸叔父经书皆通念如流真可畏服也惜乎父子不偶叔父三人俱下世弟四人字君秉肮脏寡合独居郊外先庐中疎财处窘蹭蹬场屋年过六十而气不衰取欧阳苏黄三家诗集类以声韵细字楷法凡四十万字亲经四写而后成书以示钥曰此吾以适晩景者也虽若无补然因此书见前軰用韵之妙虽曰本朝诗律壊于和韵如三公多记善用若天成然不知者必以我为无所用心而为此吾子其为我言之钥曰唯旧见叔祖手写春秋左氏传礼记二书悉以古字今又见叔父之勤如此敢书所闻见以勉后生之偷惰者求定斋诗余序吾宗自高祖正议先生以儒学起家仍三世登科者五人最后伯祖宗子博士元符三年锁试以来雁塔不书者至于五纪从兄编修景山始因太学舍选与教授兄少虚同上绍兴三十年进士第又三年而后钥继之大率羣从中入上庠蹑世科登朝行拥州麾皆兄为之倡兄少有场屋声一语不茍作遂以词章闻于时由太学正宗正寺主薄玉牒所检讨官枢宻院编修官守江隂以治最闻自九江移武昌以疾奉祠而遂已矣门户不竞可胜叹哉遗文散失未暇㑹稡平日游戏为长短句甚多深得唐人风韵其得意处虽杂之花间香奁集中未易辨也其壻黄定之安道偶得残藁遽锓之版而求序引呜唿吾兄抱负不凡志尚高逺居家孝谨临政明恕读书博而能精属文丽而有体长短句特诗之余又尚多遗者此何足以见兄之所存耶少工赋篇骈俪尤高曽不得一日为文字官韩退之云乃令吾徒掌帝之制翻阅此篇为之于邑兄尝以为能定未易言故自号曰求定斋云攻媿集卷五十二攻媿集攻媿集卷第五十三攻媿集巻五十三宋楼钥撰序六老图序记曰福者备也备者百顺之名也盖一有不顺不得谓之备一有不备不得谓之福世之得福者有之而备与顺者百不一二易曰积善之家必有余庆善至于积则非一人之为一日之力而后庆为有余庆至于有余而后能备能顺哉恭惟致政太保大丞相魏国公际遇真主于龙潜之日光辅初政名遂身退之后两镇巨藩再专国秉皇上笃旧学之恩二纪之间所以宠绥其身荣其亲而燕及其宗党者无所不用其至上印绶则赐第于京师挂衣冠则分湖之一曲雍容进退爲国元老四方之人无不以备福爲可羡而未知夫备之至也始丞相事母齐国太夫人至孝及见大拜者数年九鼎之养囘班之仪照映今昔凡孝于亲者亲其身欲冀望万一而不可是生一女五男子至淳熙乙巳嵗丞相年登八袠其女兄八十有三四弟亦皆六十余矣一门同气咸夀而康举觞相属朱颜华髪嬉戏如小儿状乡闾亲识叹仰盛事咸请绘而为图丞相曰幸哉兄弟无故是吾门之余庆也乃大合乐置酒高㑹簪缨樽俎极一时之盛以上方所赐金帛香茗以侑酒作为歌诗播之乐府于时风日清美箫鼓振作长子礼部侍郎某以次对奉祠次子都官郎官某入制司议幕率羣从子壻皆盛服环侍行酒授饔躬子弟职乐饮终日而罢昔眉山洛下耆英之集且有四人同生丙午之歌然皆合衆姓而成之无出于一家者若燕山窦氏称丹桂之芳襄阳马良擅白眉之誉亦未闻以大耋之年而全对床共被之乐而又得燎须之爱如今日者是千载乐事曾未之有嘻兹始可谓备福也已图成适得良工为之写照逼真乌纱道服前奉女兄恂恂怡怡如欲笑语虽名位有高下才业有先后而温乎其容薰然之慈大率相似识不识望而知其俱为徳人长者也惟史氏世有隠徳八行先生又以奥学絶识不言而躬行既不得显用于世福庆流演是生我公其在朝廷专务以道徳佐人主规恢宏大不求近功絶口不道开边事其在郡国爱民如子涵养教化惟恐伤之待人接物谦下已甚好贤乐善收选寒俊荐进若不及位极人臣退然如老书生源已深而日濬之本已厚而日培之阖门习成忠厚无一人为克核事者史氏之兴殆未艾也何止今兹乎人有为一善而责报于天躬不自厚而欲徼无妄之福者可以媿矣然则疏吾乡风化之原助圣朝孝治之盛不在兹图乎丞相顾钥曰子为我序此钥不侫辞不获命谨再拜而书之乐书正误序乐之壊久矣自孔子时问乐于苌弘学琴于师襄语鲁太师翕如纯如之变记闗睢洋洋盈耳之美闻韶而忘肉味与人歌而善必反之而后和之太师挚而下适齐适楚入河入海必谨识之盖周衰而乐工散亡一日欲用则犹可访求也圣人之用意深切如此故自卫反鲁然后乐正雅颂各得其所诗三百五篇皆絃歌之以求合韶武雅颂之音去今又二千余年杂之以郑卫混之以兜离而乐几亡矣以祖宗全盛之时聚天下博洽之士不惜重费欲定乐律以求合于古而不可得盖其声者乐之本也不得其本而求其末取之尺寸是以度也求之秬黍是以量也未有能吹律而求声者而况于今乎尝从知乐者得十二律均旋相为宫之法益以变宫变征而求八十四调调为七声其说甚备盖本出于龟兹而郑译首好之以传于世乃与周官大司乐之说不合又不可晓近嵗得陈礼部乐书谓周礼止以圜钟函钟黄钟为宫如三统三正不过子丑寅而止又谓古无四清声痛夷乐之入中国必欲尽去之颇与其他论乐者异闲居无事读之尽二百巻古今之乐曰雅曰俗曰胡器用舞曲无所不该其间重见者亦多要可谓浩博矣求其所谓声者终不可得然念其用心之勤乐家之书未有此比而又苦其舛误无所攷证闻建昌陈使君刊此书与礼书竝传取而校之赖以改定者甚衆又亦互有得失併为质之经传而是正之尚三数百条㑹表兄华文阁直学士陈公之子芾为南丰宰因以寄之南丰欲别刊此编以补郡本之缺求书其后老矣精力日衰而气习未除强为少年书生事亦可笑矣校书如扫尘而况拙者尚望多闻之士增益其所不及以全此书使后来者有攷焉亦区区之志也燕乐本原辨证序乐之失久矣本朝诸鉅公逄时遇主不可谓不行所学而终无定论今之君子学此者益寡建安蔡季通久从晦菴朱先生游学问该洽持论皆有信据一见而及此因得叩请曰大乐之书卷帙繁重不能自随出所着一编曰燕乐本原辨证谓雅郑固已辽絶而燕乐尤为淫靡然推其所自实出于雅唐志论雅俗之别谓俗乐有与律吕同名而声不近雅者其宫调乃应夹钟之律季通谓律度量衡言盖有叙若有尺寸求之则是律生于度若以累黍为之则是律生于量皆非也故自为律以吹之而得其声每疑今之乐以夹钟为黄钟得唐史之言而信故为图为说而又列律本正律俗名三者使人知今之俗乐虽非古而其本则不能外此也则又叹曰为此俗乐者不知其何人使后世眈玩而人心日漓风俗日薄不能自还于雅正其亦不仁也矣然名宫与调犹曰黄钟中吕南吕以纪律本意谓声虽变而名尚存不没其本以待后之知者其用心又何其仁也故欲民之归于厚当先正乐欲乐之正不可不先求俗乐之原此书之作非一日之积余虽好之亦未能遽解老矣恐不能自进于此季通又长余二嵗安贫乐道壮嵗已弃科举此志其遂申否乎季通此行得一观颂台之乐归而益攷诸书欲使乐书全备善矣然古谓妙解者犹不如神解如万寳常等人亦几于神者恐非书所能尽季通用功已深更加勉焉必无歉于我然后可传诸人求大乐之书而观之尚俟后日辨志録序学记曰一年视离经辨志此书之所以立名也学者则先辨志志不辨则不知所守矣东莱吕伯恭甫与钥为同年生而又齐年闻道甚蚤心实师之博学笃志深造自得规模宏大而克勤小物其所着书如大事记近思録阃范之类不一而足又杂取子史传记下逮医书精要而切于日用者以为此编易知易行中人皆可企及扩而充之则可以入圣人之道用虽委曲而体则正大事若浅易而理实精㣲凡处已待人临事之方详尽缜蜜而大要以忠信笃敬为本将令学者循循然如履平地步步就实其用意切矣章贡李君和卿得而玩味法其可法戒其可戒又将刻而广之此真东莱之本㫖也俾钥为之序孟子曰可欲之谓善有诸已之谓信天下之事凡可欲者皆善其不可欲者非善也可欲而不能有诸已则犹天下之善也譬之五谷无非嘉种然必艺于土而后有苗有叶以至于实善必有诸已而后有所谓美所谓大以至于圣神此书诚善矣然君子多识前言往行盖将以蓄其徳非以资口耳之习也学者读之必以有诸已而力行之则东莱之意庶其无负矣此书初以帅初名后又改为少仪外传云复古编序文字之书世谓之小学或者因陋就简指以为学之细事而忽之非也古者四民择其秀者为士而教之所谓八嵗入小学者教以礼乐射御书数是六者虽不见古人之大全周礼注疏亦见其略是皆有名数法度及人之幼真淳未散记识性全使习六艺则终身可以为用此为少年之学非曰学者之小事礼壊乐崩射御弗习数学亦复罕传犹幸六书之说具存凡将爰厯等书不复可见急就章止存大略惟许叔重着说文解字垂范千载李阳冰中兴斯文于唐若南唐二徐兄弟尢深此学楚金在江南既为通释部叙通论祛妄类聚错综疑义系述等篇总谓之系传又着韵谱备矣鼎臣入本朝逮事熙陵命校定叔重之书至今赖之尔后杨南仲章友直文勋邵疎陈睎诸公皆以篆鸣遗迹犹班班见之然不闻有书以惠后来吴兴张谦中有笃志古道伤俗学之混淆为书一编号曰复古用功数十年书成于大观政和之间陈了斋程北山为前后序称美甚至足以不朽矣钥晩出何敢容喙尚有欲言而未尽者谦中攷证精诣字之合于古者皆所不论惟俗书乱之者必正其讹舛毫釐不贷读者悦服无有异论闻其落笔作篆如真行然略无艰辛之态惟体脩而末重与人小异不入俗目汉宣帝时器械工巧元成间鲜及之有谷口铜甬传于世款识铜字其体正尔始知谦中之作盖有自来非以意为之也巍字从委从嵬或省山以为韩魏之魏谦中为林中书家篆墓碑终不省去山字古无菴字谦中以为当作闇而难于题扁山谷虽定从草谦中亦不用也尝篆杨龟山所作踵息菴记终篇偶无此字碑额虽从广竟作隶体书之其信古不从俗类如此钥不能作篆心頋好之阳冰新义犹为楚金所祛使二徐见此编殆无以訾之阳冰务新而谦中一意于古优劣可以坐判矣班马字类序淳熙壬寅余丞宗正同年李圣俞为簿暇日以一书相示盖娄君机所编史汉字类也余读之因相与言曰古字不多率假借以为用后世寖广随俗更改多失造字之意此好古者所叹也以史籀之大篆或云书法已壊其书俗恶已不可言以叔重之说文而云野陋浅薄谬妄欺世后之字书又可知矣西汉去古未逺文章固非后人所及而字亦多古虽已变秦文科斗书废要之假借简朴髣髴古意其兴亡之大端忠邪之异趣千载自不可诬而缀文之士又摘取竒字以资华藻片言只字施之铅椠自有一种风味故诲䝉汉隽等书作者不一此书更取史记之字合为一编从韵类分粲然可覩娄君之志勤矣盖孟坚生于东都源流叔皮以成信史子长事武帝䌷金匮石室之藏网罗天下放失旧闻孟坚实祖之多用其文不敢改定娄君尤为知所本矣然亦有难解者班之于马时有遗失文意泯没如彘肩之不言生有以起自布衣而去也夫之类殆不晓其意又其甚者垓下之围以项羽之用兵未尝接战止以楚歌而溃去疑无此理至误儒者谓惜乎项羽韩信不曽一战引孔明仲达以为比史载甚详而孟坚略不及此是可遗耶尝有意一一证之性懒未暇娄君此书将传于世观其趣向进进未已或更攷究以补孟坚之阙以发挥子长之余不亦善乎圣俞哑然笑曰娄君属我以序久未落笔当尽以子之言寄之西汉㑹要序梁王筠论家门集自言吾门人人有集以为盛事然自永嘉南渡以至齐梁文气日以卑弱所谓连篇累牍不出月露之形者也临江徐氏以儒名家始余读思叔左氏国纪故中书舍人陈公君举为之序固已甚重其书后见贰卿彭公子夀为其表兄祕阁商老求儒荣堂诗始知其编北盟録甚富史官奏其有益于史笔遂膺延阁之宠寻传其书知其爲思叔之兄伯仲皆以诗书发身晩皆挂冠家居为乡里标表已而思叔长子孟坚着汉官攷次子仲祥又倣唐㑹要之体为西汉㑹要一书疏为七十巻目録二卷总为十五门分三百六十有七事嘉定四年表进仲冬丁卯有㫖付尚书省藏之祕阁是昆仲父子间四书俱行于时俱有益于世用非止如王氏词华之比也三代之余治效近古莫如西京典章文物立法定制不惟辉焕周宻其言语亦皆雅驯非后世可及然而散于纪传表志之间读者未易识其伦绪仲祥究心于此二十余年无一事不録无一语无据条列胪分秩然有叙开巻一阅而二百余年之事厯厯在目其体专以班氏为主又旁取荀恱诸书参攷异同视古之文类与近时汉嶲博闻六帖法语字类等书皆出其上士夫之好古者无不欲録而藏之不患其不传顾何待于序引而求之不置余既书儒荣之堂又铭祕阁之墓思叔致书又以此为属为着其大略惟老惫不能尽纂述之详为有媿云商老名梦莘绍兴二十四年登科思叔名得之孟坚名筠淳熙十一年同登第孟坚今知全州仲祥名天麟开禧元年廷试第六人今为湖广总领所干官云厯代帝王总要序帝王之传尚矣鸿荒以来至于高辛其事莫得而详故夫子定书㫁自唐虞司马迁亦以为荐绅先生难言之洛阳邵雍为皇极经世书以为唐尧即天子位嵗在甲辰推而下之以迄我宋之熙宁又略载嵗之卦爻以推其政迹比世之绍运图编年通载诠要等书最为优焉给事中娄公机嗜学如嗜芰手不释巻尤长于攷订着书不一始为资善堂教授辅导帝子备竭心思去国二年青宫始建妙柬僚宷以吏部侍郎召还首兼端尹皇太子天资高明笃学好古礼待宾友咨访不倦上下三千余年兴亡治乱固已纲举而领挈矣公益思有以补报取平时所着帝王总要一书精加润色辑成四帙又备録年号辅臣各爲一编始自唐虞以至光宗皇帝凡君道之污隆治效之优劣既书其大略以至离合割据余分闰位五徳之相生世系之聨属靡不提纲撮要又择前贤立论精确者各系世次之末开卷粲然如指诸掌献于储扄俾钥序之钥窃窥此书叹曰彼瑶山玉彩之集皆非此比也皇太子讲诵之余垂意阅习不待徧攷史牒古今厯厯在目矣况公之持身挺特论议直谅凡所着述皆有依据亦未尝茍为高论以骇俗故规画一出于正无可议者皇上崇建国本教以义方既命丞相为之少傅执政大臣皆为宾客左右劝讲罔匪正人公为之领袖又以此书日陈于前此宗社无穷之福也钥何敢赘辞温州进士题名序永嘉自晋为名郡宋兴六十余年人物未有显者至天圣初朱君士廉第进士邦人荣之以名其闾自天圣至今厯四十有八年举其上第者凡三百三十有七人夷攷乡荐之额初止二人中十有三今益以五他繇大学外台以进一举所第率过乡荐书之数而魁南宫者四冠大廷者再呜唿亦盛矣河南二先生起千载之絶学以倡学者此邦之士渐被为多议论词篇类有㫖趣进士之盛岂其是欤钥滥授于兹乐儒风之方兴爰攷姓名之高下嵗时之后先次而书之刊置学官又访其氏族爵里别为一编咸虚其末以待来者虽然程氏之学大要在知本而敬以行之事业文章皆其发也而禄爵之得丧不与存焉向以此邦之士因故家之传充而不止沿流而逹于源其为盛也又将有立言者乐为此邦书之钥也斯拱而竢送赵廉州序赵使君以贵介公子好古嗜学自少交名士寓居东嘉避逺嚣尘筑屋城西偏环以竹树如山中居拥书数千巻沈酣其间客至则清谈终日无倦色澹若与世相忘者遇其适意扬眉抵掌论兵讲治道咸纚纚有端绪又自许以有用之才一时贵人争荐之钖对便朝神㑹气合可立致要津下亦当在蓬莱道山也自以家贫急养分合浦之符以归且行顾谓钥当有言钥曰奉太夫人轻轩逺游岭海抚字之外惟谨视药饵经行佳山水有诗愿以寄我此外尚何言然有一于此昔尝疑孟伯周去珠复还事谓明月之胎固灵物也政苛则去平则归虽知几士不及殆史失之诬观柳子厚记零陵郡乳穴之复载穴人之言曰向吾以刺史之贪戾嗜利吾是以病而绐焉今吾刺史令明而志洁吾是以诚告焉且乳穴必在深山穷林入者触昏雾扞龙蛇束火以知其物靡绳而志其返其勤若是出又不得吾直吾安得不以尽告读之哑然笑曰是珠还之说也盖天之生物凡世所谓寳者必在深险之地刘氏在峤南役兵採珠至縻石于其足而缒之海使不至其下不止以是知求珠之难不止如乳穴之深一去一来岂其然乎使君行矣自尔或闻合浦之珠曰盛则公之政成而民生可乐矣当举巵酒南望相贺以待公之归送王粹中序粹中力学起家驰声上庠优在舍选又其问学该洽其进进未已慨然有志于功名者也客授厯阳学子云集凡经指授多所成就当路诸公非无知己尚为江右漕幕之行君向欲入蜀尝为大篇后亦为诗以送厯阳之役老为此来日不暇给何处有诗辄效昌黎先生以规之义为赠君子疾没世而名不称非必欲求名也疾吾无是实而致名也善乎名箴之言曰内不足者急于人知沛然有余厥闻四驰昔者子路惟恐有闻赫然千载德誉愈尊盖名者实之宾也实至则名随之非可要于乡党朋友也非可以违道而干也予人以金帛不足以收也饮人以酒不足以得也惟求其在我者而巳凡得于外者分毫皆是过分一切听之其求于我者则无止法所谓死而后已不亦逺乎茍进德修业惟日不足虽欲逃名不可得也士之决科姑以进身而已所过者化陈迹俱不足言世之为大魁中大科者是仕进第一选后日贤否毁誉皆不系此场屋之声亦不足以名世吾曹相与勉之爱厚不觉费辞其所以相期者逺也増释南阳活人书序世以医为难医家尤以治伤寒为难仲景一书千古不朽盖圣于医者也本朝累圣笃意好生务使方论着明以惠兆庶积而久之名医辈出如蕲春之龎泗水之杨孙晁张锐诸公未易悉数无求子朱公肱士夫中通儒也着南阳活人书尤为精详吾乡王君作肃为士而习医自号诚菴野人以活人书为本又博取前辈诸书凡数十家手自编纂蝇头细字参入各条之下名曰増释南阳活人书可谓勤且博矣自言暮齿骎骎不欲为私藏将版行于世来求一言余好医而不能学与之论辨皆有据依学者可按而求求而得其用始知此书之为有功也然尝闻之老医京师李仁仲之子云前朝医官虽职在药局方书而阶官与文臣同活人书既献于朝蔡师垣当轴大加称赏即令颁行而国医皆有异论蔡公怒始尽改医官之称不复与文臣齿不知当时异论之详若许学士知可近世推尊其术本事方之外为活人指南一书谓伤寒惟活人书最要最备最易晓最合于古典余平日所酷爱观许公之言则无求子所着可轻訾乎因併书之郑屯田赋集序先生姓郑氏唐之名族后累世居福州少时以孝文集书囊为殿帷赋魁其乡继以玉路建太常赋入太学人多传诵寻寓四明开门受徒来者云委躬孝友之行该贯羣经多有讲解旁通子史百家年至四十五绍兴三十年始登科文备衆体尤工于赋源流李唐诸名公出入三元元祐二李之间集古人所长而藻思絶人兴寄高迈闻见层出讲明题意立词用韵精切平妥古语随用奔凑笔端而一语不出程度之外元祐有域中有四大先生作域中四大王居一有舆议称太平人犹议其率先生有太平无象皆突过前人不可企及读之熟知之深者方服其理明而辞顺盖古文之有韵者也钥年及弱冠侍亲游宦而归始得登门时亦粗成赋篇及见先生机杼望洋向若而叹一意摹倣先生时犹未第间作一篇俟诸生既毕始出之迥出人上视瞠乎若后者又引进之尝曰前四韵固当加工然皆有规矩前辈以妙意英词震耀人耳目者多在后四韵而学者忽之致读者无味虽舜琴歌南风可谓杰作先主犹曰后三韵皆空矣其严如此阅诸生所作语虽工或引经史全句属对可观而意不贯者皆所不取每令人读尧舜不能化朱象大舜五十而慕富嵗子弟多赖等赋以为韵韵有意终篇尚有余味可以为法或有一字切题既不可对而又与题字相犯者谓不若寘之送聨如以礼为翼之以翼星而配礼之类先生作诏诸儒讲五经则曰厥后孝章开白虎之名盖亦遵于此诏鲁秉周礼云不然何以韩宣子见易象与春秋知周礼之尽在鲁钥服膺有素既沾残膏以窃名第老犹不敢忘命儿辈收纂先生旧作仅得三十篇儿辈又以钥少作八篇缀于后此编不惟筌蹄而已亦不求传于世区区辞费如许不惟人笑之亦窃自笑姑使子孙知师承之自尔先生讳锷字刚中官至屯田郎尝为主上小学教授近録其后又特加赠官云法华经显应録序西竺之教其高处至不可思议有厯劫赞扬所不能尽其神通发现摄魔救苦虽非人力所及皆其余事也然其教所以盛行于世者亦赖此为多法华经凡三译而鸠摩罗什所译举世诵之功徳効验昭然显着传记所载非一盖此经实如来祕密藏非思量分别之所能解故其神异如此乡僧宗晓朝夕诵习尝刺血书之又集古今简䇿之言凡一百五十事遂成巨编皆有依据将版行于世以助流通一日访其所居萧然自适与之语贯穿教秉问何以不出领衆曰非所敢当也因出此书求余为序余笑曰黄面老子本不欲言大藏所见与夫龙宫海藏之所祕无边无尽其实本不曽言况此经之外见于余之余者乎子既集之而余又序之耶请不已漫书以授之且语之曰子欲了此而后游方他日一登寳所悟明本性筌蹄且将忘之而况此乎晓曰唯聪老语録序余顷投闲门可罗爵有僧以径山聪老书来求寺记甚勤再三辞之不惟与聪无半面身隠言逊何能属文径山之名甲于东南一燔之后欲兴瓦砾为寳坊两宫赐予檀施山委旧观鼎新又大过之宜得玉堂金闺之英为之登载顾乃访老朽于寂寞之滨何耶僧曰寺倚神龙为命率衆致祷肸蠁昭答欲以属公余感其意而为之辞晩归朝行始与之识退然老衲也再相过忽已亡矣其徒集六㑹语刊之求序余不能学佛莫知师之所至但见临济扬岐之下曰白云端曰五祖演曰佛眼逺皆古徳之光明杰特者逺传行雪堂行传光晦菴以及师其相付嘱又非他人茍然之比光将示寂以行所付法衣集衆书偈以授师偈曰再来毒种元聪侍者叵耐吾宗灭汝边也我今高枕百无忧聴子时挝涂毒鼓丛林遂有毒种之称聚徒说法三十年自雪峯来此山法席大振复成金碧之区人谓为国一后身则师之所得者可知矣读者其自参之攻媿集卷五十三攻媿集攻媿集卷第五十四攻媿集卷五十四宋楼钥撰记中兴显应观记奉敕撰嘉定三年十一月朔制诏臣钥显应观为国家集福之地自建立以来未有为之记者汝其碑之文成朕当书其额曰中兴显应观记已而宸翰下颁昭囘之光辉耀千载臣既承命谨拜手稽首言曰百神在天地间昭布森列皇朝咸秩无文非有功不祀其间灵效显着远迩奔走者不过数处而䕶国显应真君其一也真君崔姓庙在磁州旁为道观河朔人奉之五百余年矣靖康中高宗由康邸再使金磁去金营不百里既去谒祠下神马拥舆肸蠁炳然州人知神之意劝帝还辕孝宗诞育于嘉兴先形绛服拥羊之梦生有神光烛天之祥此皆其最着者也中兴驻跸钱塘初置观于城南寻徙于西湖之滨分灵芝僧寺故基为之祠宇宏丽像设森严长廊靓深采绘工致铁骑戎卒左出右旋戈鋋旗葢势若飞动敞西斋堂以挹湖山之秀为崇祐馆以处羽衣之流称其为大神之居高宗脱屣万乗尝同宪圣临幸以丹垩故暗赐金藻饰一新既又三十余年矣皇帝皇后聿追祖考之意载命兴葺复赐缗钱二万俾都监右街鉴义主管教门公事明素大师陈永年买田以増斋供之费所以妥灵而钖福斯民者甚至是诚不可以无纪也窃攷神之所自不知者以为北魏之伯渊其知者以为后汉之子玉虽皆名公而实非也续会要等书亦不详谛或误后人唐武德元年置磁州贞观元年州废而以滏阳属相至永泰初始复旧仁宗实録景祐二年封崔府君为护国显应公且言府君贞观中为相州滏阳令再迁蒲州刺史史失其名在滏阳有爱惠民为立祠后因葬其地咸平二年始赐府君之庙而京师北郊及郡县奉之如岳祠至是因民之所信向而封崇之故诏曰惠在滏邑恩结蒲人又曰按求世系虽史逸其传尸祝王官而民赖其德使果为子玉与伯渊安得谓史逸其传欤元符二年即旧号封王大观赐庙额政和赐冠冕七年加封䕶国显应昭惠王宣和三年郡守韩景朝辞承上命葺治祠曰敷灵观曰显应且按旧碑为之记其説略与实録同又言唐太宗梦得之俾诏入觐刺蒲州河北採访使因命刑曹曹弋编録神之灵迹五十余条传于世淳熙十三年奉光尧圣旨改封真君然至今以府君为号者尤见其本于为令也初命延福宫使安德军承宣使张去为为提举官传子及孙延庆复庀此职宣力于观为多道士初止十余人今益以衆田止百余亩今益以广启观门而许士庶祈禬咸有定期季夏六日相传以为府君生朝都人无不归向骈拥竟夕尤为一时之盛孟冬十日又谓为府君朝元之节或云以是日上升禁庭皆设斋醮北人之寓居者是日亦必至焉干道六年遣使贺金国正旦臣以假吏从行过磁使介而下相率望拜于驿中盖往来者必致敬行则先祷于西湖之祠归则洁羞以谢之臣谨摭其始末之实为记而又播以诗云惟汉之司农兮着遗爱于桐乡使葬我于桐兮必他时之奉尝繄神之仕兮于滏之阳惠及斯民兮久而愈彰擢刺河中兮任河北之採访生则祠于旧邑兮殁又冢于其旁神之既远兮虽尊以姓而逸其名神之威灵兮信千载之流芳谓子玉与伯渊兮皆流传之渺茫独昭陵之诏録兮载顚末之为详北方之人兮谨庙食而自唐膺累朝之封赐兮诚有赫乎龙光功在社稷兮着明效于靖康神马乗舆兮实显祐于高皇始孝宗之方娠兮梦绛衣而拥羊迨震夙之夕兮又神光而发祥敞祠宫之百楹兮缭千丈之周墙俨像设之雄尊兮焕金碧之焜煌仰皇明之临御兮未尝求福而专乡洒奎画以宠嘉兮粲鳯翥以龙翔前三茅而后太乙兮与四圣而相望肆隂隲而黙相兮巩国势于无疆上宫掖而下士民兮借神休而禬禳伟明神之英烈兮夫岂敛惠于一方愿谒于上帝兮扫欃枪而殄豺狼吾君将中天下而立兮开寿域于八荒神亦归其所兮报何可忘重修太常寺记礼乐一也舜命伯夷作秩宗典朕三礼曰夙夜惟寅直哉惟清无他言也命䕫典乐教冑子而及诗言志歌永言声依永律和声八音克谐无相夺伦䕫亦曰于予击石拊石百兽率舞又曰戛击鸣球以至鸟兽跄跄萧韶九成鳯凰来仪何乐之详也三礼之书乐亦在焉而名书皆以礼春官掌邦礼而大司乐以下属焉则夷䕫之任已归于一矣为乐设官十余自中大夫而下府史胥徒凡一千三百余人其间上中下瞽至三百人眡了又三百人而舞者衆寡尚无数抑何其备也孔子之时礼乐已缺其观于周而歴聘诸国志固在于行道未始不切切于二者故问于老耼问于苌弘止以论语一书求之执礼固所雅言而言乐为尤衆至闻韶而不知肉味且曰不图为乐之至于斯也所感深矣与人歌而善必使反之而后和之説者或不知此章之意盖乡人邦国所用之外乐歌多失其声苟闻歌而善必使再歌之所谓和之者又得此一诗之声矣太史公知之言三百五篇孔子皆絃歌之以求合韶武雅颂之音礼乐自此可得而述故曰吾自卫反鲁然后乐正雅颂各得其所岂苟云乎哉自太师挚适齐至少师阳击磬襄入于海亦多不得其説挚而下皆乐工散之四方夫子谨志之如有欲用则皆知其所之殆所谓乐失求诸夷者耶安上治民莫善于礼夫人而能知之至于移风易俗莫善于乐乌可不求其故哉今又几二千年礼既多废乐尤失之皇朝累圣非不讲明所谓礼者尚可求之简册一时鉅公乐乐甚盛卒不可复古盖其本已亡矣乐之本在声无知之者而力求于尺度秬黍之未为可叹也近世陈氏兄弟礼乐二书流传于世礼尚可攷乐亦名与器而已耳高宗嗣歴庶事草创而卿列不以一日废迨驻跸钱塘以法惠僧寺东偏隙地为敕令所又街之东则为容台尚不足以尽设礼乐之器遇阅习则列宫架于法惠寺中绍兴三十一年少卿王公普始请易地会敕局中废遂迁焉中为寅清堂耽耽夏屋于是为称法惠既废为懐远驿又以为台谏官舍敕局再建于寺之旧处而容台不移于今五十年矣梁栋堕圯日有覆压之虞卿少久阙嘉定二年崇庆张君钧为主簿已叹其不可居既丞胄监又转而丞于此时司农太府俱舍旧以趋新或谓亦可迁矣君曰此礼乐之司庭宇宏敞位置崇严不应轻弃矧盗泉胜母古人所避不若因而增葺之请于朝度材于天邑凡而丛费取其赀而亲出纳之都下之烦末吏曹之谩欺一切痛革之手赋工直察其勤惰惰者至执扑以抶勤者或酾酒以劳百堵皆兴衆役竞劝始于三年之仲冬明年三月八日告毕用工三千五百有奇而内外坚巩丹垩辉华于旧有加而无不及观者骇叹谓工于营私者未必如是之敏且办也发地得泉石刻名曰观音且曰饮者可以愈疾犹是法惠之旧濬而澄之泉甘且冽结亭其上扁以汲古皆不在调度之数宜其大有不足而反因撙节之有方余钱三十万归之府中而寺有勲臣画像及书籍嵗久脱落又欲为一碑未能也府帅将作监王君柟复以为助今皆如所图不愆于素而求记于余余自念老矣岂复为文顷嵗尝叨簿正博士少列之命三以家讳而改除终不得进退周旋于其间兹喜寺之新因君之请又欲以平日所闻者自见故弗辞君饱学工辞章沈黙静重号蜀士之秀而克勤小物乃如此汉之什邡剧邑也办治有余力今日葺理官寺朝论翕然称之每言前后同僚协力以隮登兹不自以为劳其言曰今之天下虽不易于为而于其尚可为之中卒至于不可为者意其无不息之诚且不能充是心以往故也君之所存者如此宜乎见诸实用者有此也寺无他碑干道七年黄公钧为壁记谓后世以仪为礼以器为乐其于圣贤之道远矣惟仪与器又皆因陋就寡寖非六经之故盖尝诵其言而叹息今钟鼓玉帛具在而官寺又备矣若安上治民移风易俗者可不求其彷彿于古者乎台州社坛记台州之北大山绵亘其一支自东而西蜿蜒委蛇至江而止势若囘顾是为龙顾之山子城据其下官寺在焉城西南隅去仪门百许步为社稷之坛厥位面阳爽垲平旷昔人相攸而为此必不苟也有司不戒日就荒圮頽垣成蹊荛牧无禁淳熙己亥正月宗正寺丞沈侯被选来守仲春行祀愀然顾其僚曰是可以奉吾神乎乃命撤而新之临海令彭仲刚建县治于煨烬之余侯知其才举以任焉首按图籍斥地之旧缭以周墙数十百丈始治地得仆碑土中洗而读之盖政和中所颁社稷坛式也制度明甚横列三壝门各四出中立社稷二坛风师居东雷师雨师居西亦各为坛坛之高二尺有半又为燎坛于风师之东南壝外稍高于诸坛于是悉倣名数因其旧而増筑之故有屋四楹为视馔待事之所既葺新之又增其一为斋洁之地其途北出表以二柱中建台门严闗键以守之作于六月朔旦又六旬有七日告成靡金钱五十万有竒民不知役工不告勤过者肃然始知有地主之敬侯命钥书之钥闻古者先成民而后致力于神侯之下车访民隐饬吏事廪廪乎循良之风而思不倦以终之以是邦被山带江水旱仍嵗又间有郁攸之灾谓职诸幽者非人力所及故于神无所不致其敬社稷之重其可后乎秋社展礼气象一新环佩琮琤豆笾静嘉神贶昭答如在左右继自今气淑民和雨旸时若其必有相之者然则侯之政真知所先后而致力于神者乃所以成民也侯名揆字虞卿秀之嘉兴人澧阳楼记绍熙四年三月戊寅澧州澧阳楼成于是太守王侯承甫以书属余为记且曰澧之为州始于开皇后虽废置不一而柳河东谓自汉以南州之美者十七八莫若澧则在唐已为名郡国朝建隆四年始脱僭窃之余而为王土干德二年始隷荆湖北路东接洞庭西连施黔武陵在其前江陵在其北爲湖广之孔道承平日久戸口滋蕃嵗输米以斛计者十五万养禁旅至三千有畸盛矣建炎之末妖民弄兵倡乱加以剧宼一再攻陷民居官府荡爲埃煤因以饥馑几无噍类盖六年而后定翦除榛棘招集流散仅复城郭之旧今六十余年矣米输犹不及盛时十一屯兵百余人而郡治尤偪小黄堂之前重门相去不能寻丈外逼郡城又有酒垆相直才于东偏启一门以通出入心窃隘之访诸故老或曰酒垆之后旧爲城门兵燬以来闭塞至今倘辟而新之郡之气且伸吾民其庶几乎士民援以请为告于部使者始作新门酒垆既迁斸其故基则古甃宛然言益有验节费以为资募民以供工官吏劝趋日以就绪外凿城雉上建华屋即前日之外门为仪门而撤其旧于是治事之厅始得轩豁寛敞而前无蔽障得以挹兰江之秀俯仙明之洲经始于去年之十二月庚申至是讫工合乐以落之气象焕然顿还旧观不敢自以为功也要不可以不纪余因为之太息曰今之为郡者或能以廉白自喜则于营缮之事一切置之恐以扰民而招谤不问其事之当为与否也前后相承谓非吾责若此楼之于澧阳是可已乎余与侯世有道义之好又为世姻侯之兄弟皆承清白之传侯里居时恂恂然一长者而莅官遇事人有难及莆田剧邑谈笑办治兹试彫郡谓将日不暇给而能振起固陋兴五纪之阙典开一郡之眉目是可记也又攷之地志是邦有浮丘子採药之仙踪李羣玉读书之遗迹又楚之申明以忠孝着晋之车武子以学术显皆其郡人也先是层城横前重扃壅底士气亦因以不扬是役也岂惟于隂阳家之言有利于郡其必有秀士为时而出者侯于是时勤抚以致其庶尚俭以益其富辟庠序以教之后来者又能继此将寖复承平之盛而贤能以兴实自侯发之侯名正功四明人承甫其字也真州修城记眞之为州未远也自唐永淳中始析江都置永正县南唐为迎銮镇皇朝干德二年升建安军大中祥符六年以圣像一铸而成遂以名州而实当江淮之要㑹大漕建台江湖米运转输京师嵗以千万计维扬楚泗俱称繁盛而以真爲首中兴以来不复置发运使而山阳通泰之盐泝江而上商贾辐凑犹爲淮堧大郡佛狸之驻瓜步近在六合之境逆亮之至瓜洲去此无数十里郡居二者之间故亦再罹兵祸朝廷以保障之未固屡饬守臣筑城凿池以爲设险之计林君伯成兴役于前及四百余丈镇江游奕统制郭君超继之仅八百丈虽务欲速未底于成嘉定二年八月诸军粮料院潘君被命出守当兵荒饥馑之余几不成邦既属以劳来安集之政又以城筑委之君自下车爱民如子手自摩抚左餐右粥加以医药呻吟疾痛不翅切身之苦视人之饥眞若由己食寝为废此意孚乎上下通于幽明斯民感悦顿有生意和气致祥年糓顺成劭农通商寖复旧观乃大肆其力于斯城因前功而増筑之合四百六十余丈基厚六丈上居三之一可列七骑高二十二尺浚濠五百余丈阔者至一十五丈深称之女易土以甓凡鹊台礮台武台角台城马面等甃结坚致金汤之固岿然与维扬相为长雄足为边庭之壮观既又兴造葺理自仪门黄堂凡官府公宇大小二十八所合为屋二百二十六楹郡之内外为之一新朝家以缗钱十万米七千斛庚费而所用不赀不复有请惟以榷酤之余及撙节用度以充之斯已勤矣郡之井市与漕台皆在城南大江之滨议者欲如瓜州之城剏为两翼自城到江以蔽遮之事重费多未易骤举余追记未冠时侍亲泊江干登鑑远亭访之居民指其前曰顷有閧市悉垫于渊江外有沙洲数十里虽隔皇天荡之风涛而激水北来相侵未已不数年问之宦游者则鑑远亦为壑矣是知两翼之城不至江滨则不足恃岸既善隤不知所止又何恃也将为久计则更宜详处而审订之抑又闻合肥之城自干道修筑嵗嵗増葺工费不可数计竹木灰甓出于帅漕二司而工役则又金陵戎帅任之以跻登兹山阳歴阳大率类此今是邦城郭虽就而方有两翼之议又前者林郭二君之所筑已多隳圯尚须随处补苴又别储二万缗豫为后日不时之备继此者当知今日之艰难益加不测之防则当与扬庐和楚岭嶭相贯而掎角之势固矣惟潘氏自紫微舍人以风节名一世君之二父以从子被赏延俱为时吏师先正柯山使君能轻财重义君实似之自其幼年躬行孝谨笃志问学有不可解于心者行矣而着日进未已尝宰崑山去之日无以续食及倅京口以荒政自任民以父母称之今则江之南江之北草木亦知君名制帅既以治最上闻士大夫公论莫不以为循良之冠君则退然未尝自足也使守边者诚心体国皆能如君何有北顾之忧哉官僚以郡人公言求记为书大槩尚勉其成云君名友文字文叔婺之金华人奉化县学记四明六邑奉川为大号难治然俗尚气而服义秀士尤多治之得其道非难也神文在位郡国始建学张文定公方平谓庠序俶落乎睢涣嗣音乎郏鄏而是邑旧记谓相国清河公士逊出镇秣陵为椎轮之始盖寳元初祕书丞于君房为宰以石夫人之庙为县学自为之记云然且曰愿以奉川为县学始亦可以知吾邑儒风之兴旧矣宣和中周君因徙于邑治之东面势益胜未几舍法罢废为亭传又遭弄兵者燬焉绍兴九年荣君彜复新之于今五纪栋宇寖坏圮陋不可复支永嘉宋君始至谒奠顾瞻庙像愀然曰教化根本之地不振如此何以示斯民之欲谋焉未遑也财用之空乏期会之迫遽固已不胜其应而连嵗大祲愈不暇给政成欲去介介若不满邑士汪君伋素好为乡里义事闻之谓其弟份曰是吾曹责也不待劝率不谋于衆以身先之首创大成殿増广旧址不日而成一木一瓦皆不苟设必欲坚致宏敞为久远计重立先圣先师十哲之像仪门两庑以次兴作前有墨池濬而广之方正清深冰壶澄澈南山千尺倒影其中轮奂翚飞照映江县为费不赀曽无吝色乃季夏戊申宋君率僚佐士夫释菜学宫用以掲䖍妥灵观者如堵惊叹赞美以为前此未有而民不知役也于是里中善士董安嗣徐如松等三十有二人争趋竞劝相与再建驾説之堂挟以直庐傍列诸斋庖湢廥廪器用毕备凡为屋四十楹又以去嵗始有自右学登科者为辟射圃以劝方来举梁之初属钥为之文今既崇成又託以记钥世居奉川高祖正议先生教授邑中寳元学记预名刻石寻掌乡校前后几三十年始为郡人然五世皆反葬境内区区封邑犹不敢舍辞不获命敢告于里人曰令尹洎诸贤所以惠吾邑者至矣自尔必能相勉以学相高以文蹑儒科登膴仕使吾邑簪缨日盛爲四方荣观则今日之举斯爲称矣然孟子有曰谨庠序之教申之以孝悌之义颁白者不负戴于道路矣是殆与今人论学之意不同何耶孔子之教人亦必曰弟子入则孝出则悌盖庠序所以申孝悌孝悌之义明则老而负戴于道者少者必从而代之以此爲庠序之效不爲利禄地也诚能因今之学行古之意月书季攷不害进取而父兄之告语师友之讲习率以孝悌为先此义既明则凡学于此者施于家则为孝子顺孙出而仕则为忠臣良吏跄跄济济化及里闾寖有不负戴之风几于一变而至道者将以此望吾党之士岂直为是观美而已哉宋君名晋之字正卿悃愊无华三为邑长皆以儒术饰吏事首欲兴学迄于有成邑人纪之实钥之同年生也安庆府修学记舒本羣舒之地于今最为佳郡灊皖之胜欲游而不遂见从宦拥麾而之焉者辄企慕如登仙然嘉泰二年严陵詹侯下车以寛明之资临淳古之俗平易近民因其俗而施之政未几坐以无事顾谓僚属曰官府俱饬而黉舍不称兹不可后乃即其旧而增葺之学始建于绍兴八年中更缮修嵗久圯坏以某年庀工至某月日讫役焕然一新郡人谓役不及我而跻登兹愿有以纪之教授王君君玉度以书来余与詹侯俱壻王氏而侯为尊行知其贤有年矣以西枢之子谦厚廉介所至有声绩而饰以儒雅澄江既以政最舶使尤着清节谓文翁兴学于蜀变巴夷如邹鲁翁实舒人尤敬慕之故未暇他事而首属意于庠校可谓知所先务矣舒之人将何以报之侯非有望于报也惟尔父兄相与率其子弟益进于学亦因其淳古之习而文之以儒术不必以取科级之多寡为轻重文翁既祠于学如汉大司农朱邑以一啬夫而遗爱传于千载周瑜以文武才略独步江湖间其名尤高皆郡人也诚使异能之士间出为国家用如前数公岂非侯之望于斯郡者尚勉之哉黄州贡院记黄冈东南佳处也大江东下赤壁西峙武昌夏口鼎立相望其在皇朝王苏二翰林一以州驰名一以坡自命皆千载杰特之伟人竹楼雪堂既坏复葺风流文献至今增重近时郡太守博士皆不轻其选秀士亦彬然出矣建炎兵燬以来秋赋多附他邦干道七年始试于州而因陋就简寓贡闱于庠校三载必一毁撤既非所以作士气而学宫寖以頽靡州人病之嘉定二年四明高君仲远来守承开禧兵戍之余日不暇给首谒夫子庙叹其弗葺已甚未遑他务与教授李君宗勉饬而新之廊庑斋舍以次兴立而大比又近不可复蹈前辙亟相与谋得驿舍遗址鸠工调度分委僚属创贡院五十余楹庀工于二月丙寅讫役于五月己丑重门正㕔攷试分位左右长廊庖湢吏舍备具严整费缗钱五百万米二百斛悉出于撙节之余民不知役工不告劳而八十五年之阙典一旦复兴父老谓承平殆亦不及士类欢奋气象振发且请记之仲远与余有中外之好相与素厚以书来委且曰去中秋才月余愿即为属笔以慰千里之望余为之欣然且曰仲远长余一嵗恂恂似不能言与人语如恐伤之月评以长者称两乘贰车而后试郡抚字固所长不谓振起事功敏办如此高氏盖名家也高宗皇帝中兴初驻跸钱塘始建太学妙选师儒先侍郎首为国子司业岂惟文行经学足以表率士林驰名京师规绳具举未几车驾幸学擢贰仪曹至今四海尊仰之仲远其次子也居家孝友恪守家法故为政彫郡知所先后士子尚勉进学业以称使君期待之意使人物声望与江山相高二翰林有灵实宠嘉之仲远名得全朝散大夫云建宁府紫芝书院记建宁当闽浙之冲是为孝宗皇帝龙潜之旧虽宦游不得一至其地闻其山川耸秀武夷诸山皆非尘境盖八州之门戸也钟为英杰古今相望士夫多挺挺尚气节秋赋动踰万数荐送率八十余人儒风最盛学有生徒三百分十二斋犹不足以容之今郡侯寳谟阁直学士谏议李公镇临以来治行称最百废具举功利及物不可以数计周知而尤笃意于教养顾瞻府庠悉加葺治犹以为未能甚称乐育之意谓晋范甯之守豫章大设庠序资给衆费一出私禄心实慕之乃捐俸钱三千余缗度地于学之东西两隅广为四斋鸠工于嘉定三年仲冬朔旦讫役于明年二月之望脩廊广厦翚飞跂翼名斋以志道据德依仁游艺以其前挹紫芝之峯扁曰紫芝书院盖前所未有也财不费于官敛不及于民増弟子员又广田畴以丰其储举郡之士欢奋感励咸请记之公学有家传伯仲竞爽且素号博洽富于文词不以自有乃列致郡博士暨学职诸生三百余人之请贻书以属于钥顾年侵气索何以承命勉为之言曰諌议此举固已甚伟当屡书以传后若名斋之义其待学者尤深矣是四者出于先圣之言学之大端莫过于是道者百圣之所传非可以须㬰离不志于此则易以流遁必至惑于异端德者诚也经之言德必以伪对之以是决知德之为诚据此一诚可以终身行之仁之为器重其为道远苟能依之形于参倚之际非学之要乎德不可言志仁不可言据艺不可言依言之各有攸当也或谓艺成而下圣人以游言之疑其为可轻是不然所谓艺者非如今之技艺乃礼乐射御书数古所谓六艺是也稽之礼经各有名数先王设教及人之幼少眞淳未散之时使习而熟之则身在有余不可胜用君子未有不兼此而能为全德者今礼坏乐亡射御号为武事数亦不复见惟六书可传士又罕垂意焉夫谓之小学谓小年所当学非曰学之细也洒扫进退尚由此可以上逹而况六艺乎苟能尽力于三者而游于此则为士庶几于备矣学者其毋忽于名斋之义勉而进之以答谏议之赐岂以科举利钝为吾儒之盛衰耶本朝庠校权舆乎睢涣嗣音乎郏鄏寳元中诏建州立学赐田五顷至庆歴四年郡邑始得立学熙宁设官分教建州首置教授一员诸郡亦未之有元丰又赐田十顷则知是邦之学国家最所属意尤在他郡之先也或曰郡既有学而复有书院不既多乎是又不然潭之岳麓衡之石鼓南康之白鹿皆此比也古者家有塾党有庠术有序国有学以今准之百里之邑千里之郡其为学当有几所而谓此为多乎姑诵所闻以谢谏议及多士之意若公余诣学与郡博士讲明经术以训迪好学之士则谏议之任也钥何敢赘为之辞攻媿集卷五十四攻媿集攻媿集卷第五十五攻媿集卷五十五宋楼钥撰记麻姑山颜鲁公祠记颜鲁公尝为抚州刺史至今有南城县麻姑僊坛记南城今属建昌军郡人祠公于僊都观中曽南丰一记论公之风节备矣正平张公戒又发明邪正祸福之説尤为着明张南轩已谓无可言者于是纟之以辞使祠者歌之以侑神然则后来者可无作矣庆元六年观遭火灾祠宇灰烬巨石皆毁裂大钟亦融液不可寻而公之碑独俨然人益敬之太学甯君居麻姑山下与观相望慕公之为人以私财撤而新之求记于余又以李盱江麻姑山赋求宇文枢密之书余虽不识甯君而嘉其好古以扣工部尚书何公公曰此山与吾月湖山庄皆同郡尝建一阁于观门之西藏书万卷余以效李公择山房之旧因亦与甯氏游且促余记之鲁公事业载新旧二史然得南丰正平二记而幽光发越不容赘词独惟公既亲爲僊坛记眞有意于神僊之説故附会者亦衆姑以为作尉时或谓子有金骨可以为僊又谓希烈使人刺之公曰吾服殷七七丹在顶解金带与之故得缢死而全其首领及其既死又有寄书小颜家之説皆方士之言无所取信固不必辨观公视烈火满坑忠愤一发径欲投其中贼徒捄而得免当是时岂暇顾身首之全否耶因诵平日所闻以授甯君使刊之以袪世人之惑亦不失曾张二公之本意又与盱江一赋词旨暗合云甯君名式聚族颇衆又多为儒甯氏未艾则公之祠亦赖以不坏矣广德军范文正公祠记文正范公勲业在国史其祠于广德则已具见于内相浮谿汪公之记兹以祠宇久圯不修从弟镛以嘉定二年为郡博士撤而新之求记于钥语之曰文正公盛德絶识才兼文武非赞扬所能尽然大要在立志不苟而已耳方在贫约则朝暮甘虀粟之味既已富贵则子弟均布帐之清在海陵为一仓官而筑海隄数百里在桐川为一狱掾而所立已卓然如此一马微矣居则鬻以养士去又鬻之徒步而归其跋乞米帖云颜鲁公唐朝第一等人而饘粥不继非所谓君子固穷者欤又有家书云老夫平生屡经风波惟能忍穷故得免祸公之所存类如此此其所以大过人者故曰志士不忘在沟壑勇士不忘丧其元公之自处直欲追古人而友之故其见于行事亦非今人所能及也学既奉公之祠则为士者无徒慕公之名位当求其所以致此者钥既为推公之所以致此者而为之记又因以勉吾弟与吾党之士钥虽老尚当相与思古人与稽之义云鄞县经纶阁记始庆歴七年荆国王文公宰明之鄞县元祐中县治建阁以纪遗爱名曰经纶肖公之像而祠其下俯仰百余年间尝再兴于绍兴淳熙而又废壊绍熙五年知县事莆阳吴君泰初新之起于三月戊寅踰月而讫工旧观复还而有加焉求记于郡人楼钥钥以史牒攷之公为县时世当承平公方读书为文章率三日一治县事垂意斯民为之起隄堰决陂塘为水陆之利贷谷于民立息以偿俾新陈相易兴学校严保伍又刻善救方立县门外邑人便之此相业之权舆也公之于鄞厚矣观经游之记皆为农田而行歴东西十有四乡乡之民毕已孚事而遂归上书外台极论浚河捕盐利害则公之为政可知诗文之传于世为鄞而作者班班也乡有五先生钥之五世祖及王公杜公皆与之定交是以教化兴行学者竞劝后有忆鄞及忆东吴太白山等诗则又知公之恋恋于鄞也熙宁遇主千载一时尽以所行于鄞者推广之呜唿使一时奉行者皆能如公之在鄞则天下岂以为病哉天下虽病之然吾邑人之于公不敢忘也故尸而祝之以至于今若吴君可谓知务矣政成且去如始至然一新县楼出于人之乐输以其余材又为此举盖将以表先正仁民之效慰父老甘棠之思而示后日循吏之劝一举而三善具非直为是观美而已也定海县淮海楼记庆元五年十月甲戌庆元府东海县淮海楼成主簿陈君广孙求记于余问楼何以名曰秦公少游初筮之地也旧有此楼碎于建炎兵火至是始得再作退而攷之国史有传云元祐初调定海主簿信矣又求于文集则絶无一语及之访诸父老相去百余年间耳目所不接不可得而攷矣公受知于东坡王荆公本欲以大科发身俯就进士举实与先祖少师同在元丰八年丙科家藏小録淮海独掌牋表盖其布衣时名已重矣然亦不闻仕乡邑之详谓公鄙夷吾乡而不出一语耶则公所至必有诗文不应于此独尔顷游括苍公之故迹班班可见水边沙外之词后人作为莺花亭登临赋咏犹使人想见风度楼今在簿领官舍余未及登也闻其东望大海浮天浴日之波殆无津涯大江自东而南西抵郡城横陈楼前潮汐往来风帆浪舶尤为壮观北有蛟门招寳伏龙之山南有长山太白诸峯一览而尽得之此宜公之所甚乐岂亦有诗文而遗佚不传耶公未第前一年尝自题其闲居集之首曰将赴京师索文稿于囊中得数百篇辞鄙而悖于理者辄删去之岂后来亦尝取少作而删之耶陈君元枢之子宦学有家法知所向慕故一官虽小慨念前闻人而兴斯楼及瓜且去矣必欲记此余既喜其意因又念一时诸公与公同时秉钧怙权富贵隆盛者多矣由今观之虽穷达贤否之不同同归子尽彼或甚达而民无称至有搢绅所羞道者公以轶羣奇才为苏门上客赋似屈宋诗凌鲍谢壮犹硕画直欲鞭笞二虏而困于烦言陷于党人仅得一校勘黄纸书籍爲正字史院编修官遂倅杭州监处州酒窜郴及横雷坎壈流离醉卧古藤一笑而终亦可悲已而声名至今暴白家有其书望之如神仙然其所经行之地了无片言可寻犹为士夫爱慕如此然则士之立于世可不知所择乎莺花亭诗祭酒芮公国器一章最佳人言多技亦多穷随意文章要厎工淮海秦郎天下士一生怀抱百忧中余尝诵而悲之因併记焉东莱吕太史祠堂记干道淳熙间儒风日盛晦菴朱公在闽南轩张公在楚而东莱吕公讲道婺女是时以学问着述为人师表者相望惟三先生天下共尊仰之而婺人被东莱之教尤深至今名士班班其传盖未艾也先生为文靖公之七世孙自正献公而下名德继起又为文清曾公之外孙渊源固已甚远而天资絶人读书五行俱下少从三山林公之奇游学徒百数卓然出其上博极羣书究通千古兴亡治乱之变而耽嗜经学至忘寝食年二十有七礼闱既擢前列又中博学宏词科声名震于都城钥既忝同登复媿齐年意其为豪俊之士一日相遇则頽然似不能言者殊不称其名与之坐而敂焉不惟使人意消钦叹击服虽定交于是日终不敢以友友也公入馆学钥在敕局又邻居于百官宅听教为多亦尝造婺之寓居留连夜话几至达旦又六年而再造焉则公已病矣尝为之叹息曰少为国器长为人师使居大位则必称物平施庶几直道之行也而公已矣世间万物自书之外无一可动其心者推明道德性命之説而不流于迂尽排佛老异端之论而不至于甚爱惜士友如待子姓而持论不阿别白是否如持水镜而不事于察着书立言粹然一出于正而克勤小物虽使之仕于州县亦甘心焉盖其造诣精深本末具举用志不分必欲至于圣贤阃域沛乎不见其止也其教人则以孝弟忠信为先以穷经躬行为务故登其门者随其性质咸有得焉自建炎南渡父祖始寓于婺假官屋以居其地在光孝观之侧八仕虽久而在官之日仅四年故在婺之日最多四方学者几于云集横经受业皆在于此晚始买屋于城之北隅以旧居归之官公之亡既二十有七载是为开禧之三年邦之士夫及其门人请于郡欲以旧居之半为堂以祀先生郡侯谏议李公大异慨然从之又出钱五十万属掌书记宣君绘经理其事前增城主簿潘君颐孙实董斯役郡寮及其门人合力以佐费庀工之初相率持牛酒以犒焉嘉定改元之秋为屋才十余楹外门五间祠室及前轩各三间又欲前为一堂扁以丽泽书院以存公之旧且为后来讲习之地后为遗书阁以庋平日所着如大事记读诗记阃范近思録春秋尚书讲议家法祭礼及他书之未成者皆可以传远垂后而工费犹未备国子司业王公介与其同门友生谒记于钥感念畴昔自以宦游不得日陪函丈亦不谓公之蚤殁也老矣公之墓木拱矣虽欲一拜祠下而不可得遂不复辞而书其始末将使吾党之士自今瞻先生之像如在左右毋忘先生之淑诸人者以自勉且思有以称贤使君所以风厉振起之意则先生之传寕有既乎先生讳祖谦字伯恭其季曰祖俭字子约确守素业能世其家顷以忠愤上书贬死江右主上更化念其困于权倖之手赠直祕阁泽一子学术操行亚于先生恐久而泯没敢牵聨书之平江府瞻仪堂画像记庆元二年知衢州郑公若容治行彰闻浙东部使者合词以最课表于朝某月甲子有旨除直祕阁改知平江府自皇帝践阼以来垂意民瘼郡太守以异等效膺不次之宠实自公始四方流传莫不耸动而公之名益显吴门地大物伙郡务又十倍于西安旧尝闻吴中士夫言吾邦使君当得三数人以治宾客答牋书理财赋听民讼分典之乃可办治虽若戏言盖甚言其日不暇给也公精力絶人年侵而彊直不衰今蒙天子亲擢以平日临事不苟之意穷日夜之力以从事于簿书期会宜视前后数公愈劳而无顷刻之闲然下车未几而治声已随舟车而东矣一日贻书于钥谓郡中自至道以迄于今更郡守一百五十人率有绘像旧在齐云楼两庑绍兴末年洪公枢密以内相出守尝建瞻仪堂而列像其中范公参政为之记今又三十六年绘事故暗装潢寖以陊脱欲尽图于壁间良工名笔一开生面而以旧像庋之阁上庶几可久子为我记之钥唶曰以绘事为甘棠固他郡所无于浩穰胶扰中公余丰豫雍容及此非身兼数器之才宁能尔耶举此一事可以知公之政下转而上闻天子之用公殆未艾也钥祖父宣和中尝以徽猷阁直学士为守遗像在诸公间虑其久或失眞谨以家藏写照因託公是正之併书始末以塞公命慈溪县董孝子庙记庆元二年某月甲子庆元府慈溪县重修董孝子庙成邑令朱君堂求记于郡人楼钥以传记图经参攷之孝子讳黯字叔逹一字孝治㑹稽句章人生后汉时家贫少孤事母尽孝採薪供养甘果美味奔献于母母甚肥悦比舍有王寄者富而不孝二母各言其子寄闻而衔之伺孝子出苦辱其母孝子知之恐贻母忧黙而不言母既葬斩寄首以祭母墓自囚以告有司和帝释其罪召为郎不就以寿终句章今之鄞县也孝子之母尝寝疾喜饮大隐溪水不以时得于是筑室溪傍以便日汲厥疾用瘳溪在今县南一舍故以慈名溪而又以溪名县母反葬于鄞鄞为郡太守治所故州邑与其墓侧皆世祠之城之祠宇即其故居先其母塑像在南郭草堂中康宪钱公亿迎归于庙钥亲访其墓宰木犹存近在城南岂所谓草堂者耶晋虞预㑹稽典録亦载其事但言㑹赦免而不言为郎之详然至今乡人犹称董孝郎中庙也吴之虞翻称其尽心色养丧致其哀单身林野鸟兽归怀怨亲之辱白日报仇海内闻名昭然光着以为㑹稽英俊之首唐大歴中刺史崔殷作碣徐浩书之亦云其徙居也庭出寒泉其执丧也林集祥鸟无贻一日之忧终报共天之怨又载其六代祖仲舒汉大中大夫嗣孙字春领庐江太守世为郡中名族既不可详攷又言环堵已芜遗记将落意前此必有碑版今不得见矣若董孝名乡慈溪名县亦谓之董溪则不可磨也祥符元年冬真宗皇帝封岱礼毕诏赐号纯德徴君或云起于钱康宪之请夫孝子岂有意身后名耶发于至诚自不可揜生䝉和帝之恩越九百载而膺章圣之宠然则隐约之士可不慕而勉哉唐神龙中有张孝子无择墓在慈溪之虎胛山结庐负土有涌泉芝草之异仕至和州刺史比郡中有扬孝子庆自绍圣至宣和刲股割乳以愈父母之疾者至于五六卒旌表其门孝秀相望蔚为义郡其源流有所自矣元丰间盛君次仲为令尝书董溪事于碑下建炎改元林君叔豹祠于东山之阳绍兴之末戸掾董君邻摄邑又崇大之为前后二殿前以奉孝子而处其母于内今三十五年矣寖以圯坏朱君始至进谒慨然以为此盖风化所系宜为先务顾荒陋如许是阙典也君既以儒雅饰吏剸决如流县务毕举以政成之余一新庙貎视旧增辟首捐俸钱助以余帑敛不及民给工直如私家人徒见轮奂之美而不知役莫不惊叹称服又率邑之士夫酌奠以落之是足以仰赞天子之孝治而示邦人于无穷皆可书故备书之嵊县嶀浦庙记剡壮县也两火一刀自古记之晋宋名胜遗迹至多地以豁名以谿之山水俱秀也邑城之北山围平野谿行其中至四十里许两山相向愈廹剡之水易于暴涨者以此然水口气聚所以为壮县也西曰嶀山巨石突踞水上其下曰嶀浦巖壑奇耸尤为胜絶溪多积沙深浅不等惟此数里间渊渟澄澈不知为几寻丈潭在石下为羣鱼渊薮相传中有神物无敢触犯亦险絶之地也上善济物侯庙貎像严毅夙着威灵据山瞰谿称其为明神之居谿通曹娥大江山为台越孔道舟车所经无不致敬吉凶响答求梦尤应远近以雨旸祈祷蒙赐为深时节报谢者相踵画像以祠于家者俱是也骆氏世为庙史有吴越时公牒称陈长官祠嘉祐七年乡贡进士何淹为给事郎太子中舍知县高安世为记亦云侯姓陈氏为台之仙居令始过此隂有卜居之志秩满舟覆于下拯之复溺死焉自尔显灵民遂祠之天福初有神兵之助而受此封然郦道元之注水经出于后魏已言嶀山北有嶀浦浦口有庙庙甚灵验行人及樵伐者皆克敬焉若相盗窃必为蛇虎所伤则庙已古矣况台州乐安县五代时改永安至皇朝景祐四年始改为仙居不应石晋之前已有此名岂侯实为永安县令后人误承仙居之名耶正如磁州崔府君国家奉之甚严㑹要以为后汉之崔子玉孝宗圣德事迹谓赐名从玉从爰盖以始生符瑞黙契其名而昭陵实録乃谓唐贞观中滏阳一县令也幽冥之事不可究知传记亦有谓灵祠间有以刚方之士代之者惟其血食有素授职于朝故封爵之报与臣子不殊也建炎时敌骑入越而叛兵欲犯邑境以神之威不战而退干道中曾赐香茗之奠今丞相大观文谢公布衣时由丹丘赴南宫神已告之富贵之期是举登科作尉此邑事之尤谨公既登枢筦修职魏君必大率邑人以加封为请庆元改元赐庙额曰显应公之力也魏君年及八十为一乡之老既募衆力新其嗣而钥之子潚适为丞介以请记惟神之姓氏事迹着闻已久潚又能道祠宇祈禬之祥且将捐私财而刻石併为记之修庙之役刘令君榘先以十万钱市材魏君以宰木助之周令君悦取以建殿宇始于庆元四年十一月成于六年六月而终始经理者魏君也桐庐县桐君祠记荆州多荆蓟州多蓟豫章以木氏都酸枣以棘名邦兹邑以一桐之大垂葢如庐古有隐者採药求道于此或问其姓则指桐以示之人因称为桐君故桐江桐谿桐岘皆以此得名既以为县又因以名郡焉大谿澄澈横其前又一谿出天目至此而㑹一山岿然耸于谿之东林樾秀润号小金山上有祠宇肖君之像盖一方之絶境也新婺州贰车詹君乂民以书来曰家本严陵郡中慕桐君之高风来寓邑下念古祠之芜废思有以兴起之未能也邑尉赵君某公余为一新之士民称美思有以登载传后求记于余昔未冠时尝侍亲过其下虽甚爱山川之清淑曽不能登嵲以致一觞之荐徒诵卢公赞元招僊之词而去之至今犹属梦境也夫所谓隐者正欲逃名于世严之高士有三人焉子陵隐于汉风节最高而其名终不可泯方干隐于唐又以诗显桐君不知为何人身既隐而姓氏竟不传其殆最优乎余既喜詹赵二君之好事有契夙心因併书之俾刻焉建宁府沖应周眞人祠记神仙之説茫乎邈哉有耶无耶不可得而知也以为无者谓以秦皇汉武之力求之而不得故以为必无之殆未必然以为有者则指传记以为信传记虽多夸言然耳目所不及者非必无之噫盖有之矣我未之见也洪内相志夷坚言建之周生事以为丹欲成而失之出神往求而魔又困之劝家人火其尸而无所归又谓其山浅陋非神仙所居也嘉定五年学士院权直眞希元建人也为其里浦城周眞人之祠求记于余且示以真人之弟待制公所为行状及闲乐先生陈公师钖容台何博士去非所书陈何皆同乡始末甚明始知内相得于传闻而未见此三书也眞人天分素高夙有仙骨神既授之又加以眞积力久之功其妻杨氏文公之孙亦有隐操相与枯藁于山林之深及其垂成犹未至于形神俱妙轻举飞昇之地则世之谓一有遇而遂羽化者又难矣然其精神聚而不散遂着灵响水旱有祷至今犹能惠其里社里人以其祈禬之明验闻于府于监司以彻于朝封沖应眞人旧有祠宇因而兴葺以侈上赐而眞人之名益显矣余闻建多伟人山川孕秀非他郡比近阅图志武夷之外名山无数造化岂故私于一方哉自有宇宙融结自然而秀气特多人才方兴而未艾盖不止神仙道家之盛也余家于鄞少有四方之志而宦游不出温台粗穷东南之胜欲入闽而终不遂老矣方乞身以归将隐于四明山中望建安无可到之期第切怅叹而已既为书此且嘱希元併与前三公之文刻之此不复具载云眞人名霞字史卿希元名德秀攻媿集巻五十五攻媿集攻媿集卷第五十六攻媿集卷五十六宋楼钥撰记遗老堂记干道辛卯客授来东嘉一日衣冠㑹于黄堂庑下中有苍颜白髪目光了然者心窃敬之人曰此高密郡王曾孙崇道公也迟顷俄扬笏相向字唿我家少师问于君何属钥拱而对曰先大父也因言在京师时相与游从如昨日事媿晚出不及知自尔时时造门闻话言祖宗承平余百年事之废兴人物之贤不肖内之朝廷典章近之干戈转徙之详歴歴言之叹击不暇若宗正属籍之盛他人按图莫能究举以叩之了辨如响年踰八十视听不少衰气节刚劲门无杂宾独以事契故厚我一日谓钥曰予家素贫侨居佛庐他无所用心左右图史且以永日近辟屋数楹取赵台卿之言牓以遗老子盍为我记之钥曰台卿非公比也彼尝诡姓遁身以逃钩党之祸晚焉着书词思遗老顾岂得已公以当世宗英尝驱驰戎马间得敌要领归报德齿俱尊为赵氏祭酒名堂之义不应处此汉子政自以宗室遗老言事必尽今天子广览兼听无间疎戚亲亲贤贤尤所笃意间平之懿迨无遗贤公于古事今事问无不知岂不能为更生之为而以台卿自处耶公一笑併以为记㑹稽县寛简堂记㑹稽县治之东有地三亩所旧有一堂以温陵曾鲁公尝为之宰名曰衮绣嵗久圯坏知县事欧阳季思伋撤而新之前轩后庑又为亭三间以临河上巖桂官梅分植其间栋宇宏敞丹垩焕然经始于庆元四年孟秋落成于十月之望求名于余为之名其堂曰寛简亭曰休心且语之曰文忠公君之四世祖也为郡以寛简不扰为意故所至民便旣去民思或问公为政寛简而事不弛废何也公曰以纵为寛以略为简则弛废而民受其弊吾之所谓寛者不为苛急尔所谓简者不为繁碎尔此士夫均所当法也君承家传为江右甲族而今之在仕版者才一二君仕中都以才谞自见诸公贵人荐之朝来治剧邑其可不以此言为法乎因为书其扁记其说使刻诸石以自励且以示后之人县壮而赋重民为之困官不胜繁君能以剸剧之余力及此且再书攷矣尚其勉之行百里者半九十毋忘此言后来者又能率是而行之岂惟文忠公之言可寳万世邑之民其庶几乎或曰临下以简御衆以寛此古之格言也然今之作邑者戴星出入焚膏继晷犹恐不逮寛简之説果可行乎曽不知为单父者弹琴而治宰山隂者昼而垂帘其必知此矣故文忠之为青州扬州南京皆号大郡公至三五日间事已十减五六一两月间官府如僧舍岂非明效大验乎文忠之宰夷陵为至喜堂记有曰听事之东以作斯堂度为疏洁高明而日居之以休其心君于公退之余吏散庭空休心亭中以养吾之神以待事物之至惟寛与简将自此出本无二道也昌国县学申义堂记东阳葛容甫洪为昌国令葺县庠之讲堂名曰申义求书其扁余既喜葛君知政之先务又乐其名之佳大书以遗之又欲为之记余分教永嘉时尝作序齿文以示诸生其略曰孔子称甚矣鲁道之衰也洙泗之间龂龂如也説者谓龂龂为相逊孟子曰谨庠序之教申之以孝悌之义颁白者不负戴于道路矣夫洙泗之间行者相逊何以为鲁道之衰谨庠序之教何预于道路之负戴者及究其説汉地理志云鲁濒洙泗之水其民涉渡幼者扶老而代其任俗既益薄长老不自安与幼者相逊也徐广又曰盖幼者患苦长者长者忿媿自守故龂龂争辞所以为衰也想其盛时老者晏然如父兄之役子弟无复相逊子所谓老者安之殆为此也孟子亦谓孝悌之义既申则颁白负戴者少者自当代之矣噫后世教养士子以科举得人之多寡爲庠校之盛衰者与古意远甚昌国故甬东之地民以渔盐为业近嵗儒风日兴而犹未盛葛君欲崇教化以善其俗一闻余言则曰此名堂之本意也始余从弟镛尉东阳而归余启得人之问以容甫为称首兹为乡邑治声卓然又将兴学化民以几古人之意诚非文法吏所能为者齐变至鲁鲁变至道顾不在兹乎钥既为之记而命镛弟题其上奉化县恕堂记奉川余乡邑也比因扫松见赵令君㑹方祷雨相与过恕堂上盖县斋便坐且折狱之地也栋宇一新而戸册不称令请改书之且出旧记相示因谓令曰治狱固贵乎恕而所谓恕者非止用于此也孔门之徒最为善问子贡猝然问曰有一言而可以终身行之者乎亦难乎其答矣夫子不曰仁不曰义不及其他而曰其恕乎兹岂夫子一时姑以应弟子之叩击哉盖其平日践履之实故其言蔼如歴万世终无以易此又从而言曰己所不欲勿施于人大哉恕乎曰违道不远曰求仁莫近一贯之传亦曰忠恕而已矣制字之初以如心为恕大率以我之心如彼之心则为恕矣若彼亦能以其心如我之心则天下岂复有他事哉世之言恕者曰我能临民而轻其笞箠追科而缓其节目是皆恕之一端何足与言恕之大全也君子学道则爱人人能言之小人学道则易使则鲜有能説者此亦恕之説耳君子役人者也以吾心如下之心安得不以爱人为务小人役于人者也以其心如上之心安得不易使且以至微之事言之令君坐官舍而有以谒入者心欲却之苟曰彼之来亦良难岂非有急以相投有事以相告耶则吾之迎之也必不以为惮驱车以出谒欲见主人而不出心必愠之苟曰安知其家不适有故乎姑待之则吾之心必释然矣推此以往仁不胜用宁复有乖争陵犯之患哉令君曰所未闻也方欲以记为请愿径书坐中语以诏后之人且曰邑有吴氏懋者既以一力葺理牢戸内外俱备又以其余材重建此堂愿託名焉令君名彦绾祕阁修撰右司公之子以清谨守家法以儒雅饰吏事明恕而行终始如一为邑中建惠政石桥分为双洞壮丽絶出吏民以为昔所未有诚信及民上下响答此堂其余事也沖和堂记古有宗法大宗小宗具载礼经圣人之用意深矣阳羡周孝侯庙碑后有宗簿宗尉溧阳史氏旧有家谱每一院各有簿尉之职盖是时宗法犹在意必择其族之有才力者为之若有司然余姚虞氏实世南之裔有为农者故谱尚存自受氏以来莫不可纪如汉之诩吴之翻凡有名于史者皆略载其行事歴晋宋齐梁陈隋皆尝上于朝而名臣为之修纂齐则王俭修之他悉类是闻玉山鲁氏有谱亦然唐史所载甚详至武氏而谱法大坏唐人犹能各守其阀閲今则亡矣本朝惟一二名门如杜祁公上世自三代春秋诸侯之子孙千有余嵗不絶世谱苏老泉之言曰情见乎亲亲见乎服无服则亲尽亲尽则涂人也吾之相视如涂人者其初兄弟也兄弟其初一人之身也悲夫一人之身分而至于涂人此吾谱之所以作也钥尝读而重悲其言故族党虽衆纵不能与之如同气率体老泉之言以待之山谷先生文章妙天下学问冠百家而至性尤为絶人东坡先生荐之曰孝友之行追配古人其见于诗如食莲有感等语皆蔼然仁义之言于元明知命情义尤笃晚谪宜州患难极矣学道纯熟不知有死生之变与再从弟靖民判官书有曰吾侪所以衣冠而仕宦者岂已力哉皆自高曾以来积累偶然沖和之气在此一枝其实相去不远幸深念之呜唿此言之发出于中心其视羣从功缌之亲岂有厚薄之间秖此一语可以睦宗党可以厉风俗可以寛鄙而崇薄圣人宗法之意尽在是矣先生之诸孙荦既刻之石名曰沖和帖又建堂于家仍以沖和扁之皇太子爲之大书荦又求钥爲之记顾骩骳之词何足以发窃尝佩服斯言故勉书之荦以才业之美由郎曹宰掾为直显谟阁两浙路转运副使其他在仕籍者多以治行见称故家簪绅之盛在今日未有如黄氏者兹非沖和一枝之余庆耶清芬堂记皇朝以忠厚为家法亲睦九族高视千古高宗中兴收用周宗以强王室如令畤令詪子崧子昼子淔皆列之法从或绍爵郡王士樽士籛等又皆极禄位之丰更化之后首擢令衿袭封安定独殿诸老宠眷隆渥特许非时见普安郡王倡和动盈卷轴王圣性高迈学问夙成篇章璀璨属聨尤工其间理趣精深非若文士徒为华藻而已绍兴三十二年孝宗受内禅而令衿不及见矣一子子觉以御书诗二轴装潢以进孝宗复亲洒翰墨题其一云朕在藩邸令衿以宗室老奉朝请时有唱酬子觉今标轴来上想清芬之如在复书赐之其一云此卷皆朕与令衿唱和诗令衿亡矣覧之怆然先是祐陵朝谏官江公望以抗直敢言有重名于时而又学佛超诣每谓与吾道合令衿旧与之相好得其四书俱是理到之言前后名公卿跋语甚衆尝以进呈孝宗又书其后有曰观江公之言其利济方便超脱生死佛道盖如是欤超然居士果能允蹈卓尔不羣信乎宗藩之领袖也高山仰止聊书卷末诗及此跋又书旧讳至十有一超然盖令衿自号也子觉之长子伯禽袐藏于家亦谨题于巻尾伯禽之子师济举以示臣钥敢整冠再拜而读之仰而叹曰皇乎盛哉臣子之家寳先日所得奎画者有之矣未有炳曜杰特昭囘之光连篇累牍如此之伙者也惟安定天资颖悟加以笃学所交多世之名胜乐善好施胸次豁然中间尝以客得祸终不自悔惠人利物不负公望之言寓居柯山臣外祖太府少卿汪思温爲守与之友善公望所谓事事方便物物利益者外祖盖终身诵之后二十年先臣赠太师岐国公璩爲监征公知其贫而廉贷私钱三十万以济臣家之归先臣一介不取虽已偿之至今懐感终不敢忘此固公之细事敢附见于此抑使人有以信公之实行也师济将取清芬二字以名其所居之堂而求记于臣臣老矣学落不能驰骋于艺文之圃辄直书始末以着君臣相与之深庸诏后世为安定子孙无穷之荣且以见前良议论词采更相映发为一时文献之盛云扬州平山堂记平山堂东南胜处也长淮之东地多堆阜苟见山处皆以得名于斗野山在他郡何算自泗上南来者望而首得之故米寳晋有第一山之咏仪真西北登高见建邺诸山而有壮观之胜扬州大明寺所谓自有宇宙便有此山而千载无领略之者六一居士一览而得之撤僧庐之败屋作为斯堂而风景焕然遂名天下公以为占胜蜀冈江南诸山一目千里而王荆公亦谓一堂高视两三州者也天造地设待人而发滁之醉翁崃之至喜皆以公得名而扬又居南北之冲士夫往来喜至其下自堂之成所谓迷楼萤苑芜城九曲之旧俱在下风矣公之记岘山亭谓岘盖山之小者而其名特着岂非以其人哉羊叔子与杜元凯是已亭屡废而复兴者由后世慕其名而思其人者多也此堂亦几是耶然而物有盛衰承平才更十七年而堂巳圯坏直史馆刁公约新之沈内翰括为之记绍兴末年废于兵燬周贰卿淙起其废而洪内翰迈记之近嵗赵龙图子蒙尝加葺治郑承宣兴裔更创而增大之开禧边衅之起环扬之境本无侵轶而庸人债帅畏怯太甚始以大言自诡事未迫而欲遯遽假清野之名纵火于外负郭室屋延燔一空而堂遂为荆榛瓦砾之场于兹数年矣嘉定三年宼攘既息而旱蝗饥馑之余疮痍益甚皇上思得人以镇抚之大理少卿赵侯方以闽漕之节徯次于浙右遂除右文殿修撰起帅于扬远继叔祖龙图之轨下车之初日不暇给简节疏目恩威竝用教条井井军民帖服边鄙既已不耸而年糓顺成寖复乐土之旧郡城堡寨攻媿集巻五十六攻媿集攻媿集卷第五十七攻媿集卷五十七宋楼钥撰记雪窦山锦镜记雪窦山名天下自下而升既至絶顶而地始平旷四山又环之寺据正中气象雄秀二水不知所从来出山之两腋而㑹于前径赴大壑峭石削立险不可测崩空落崖飞雪千丈洞心骇自胜絶一方此山之所以得名也繇古以来登览之士不知其几眩于创见何暇拟议绍兴甲子郡太守尚书莫公将来游乃始发妙意于万象之表谓水去太亟属寺僧以田爲池使二流汇其中寛纳而缓出之则寺当少利有诗云能废千畦渟玉雪不妨飞练挂丹梯读者韪之而四十余年十易主人咸睥睨以爲难淳熙十一年足庵鉴公禅师既至百废修举取莫公之说斟酌之八月己未遂兴畚锸池深一寻纵四百三十尺广半之筑隄南西以便往来因桥爲闸视水涨落而闭纵焉明年二月庚子池成漪涟拍隄渟濙如拭千巖倒景空明相映道俗欣叹见未曽有禽鱼下上咸有喜色师问名于雪窻张武子良臣武子曰是所谓渊林锦镜者也遂以锦镜名而谓余记之余不能习隂阳家言然通天下一气耳山如人之定形水如人之脉络或潴或泄当适其中池之未作也水若建瓴山之气与之俱逝而不留及其既积则淑灵之气得以扶舆磅礴于兹矣继自今其必有卓然超彻之士深藏若虚出于此山以振祖风者岂惟利而已哉曩尝一再游焉间久不雨水仅相续萧索轮囷固自不恶惟积雨暴涨则尤爲壮伟可观顾安得每每如许及今过之既坐亭上徐彻三版水则大至怒涛迅雷凌驾震叠素蜺万数哮吼层出真天下之奇观也始惟见寒莎野卉纷骇相应少焉觉两涯石壁亦爲之低昻不已此非亲至其上深矉而驻观者不足以知此莫公止谓不妨飞雪之胜不知此池之成关机阖开乃大有功于瀑泉也足庵传洞下心宗精鍊刻苦等慈接物法施不吝所向倾动缁白数主废刹皆立兴之壮年尝出力于此以办衆縁晚座道场年踰八十适丁歉歳艰食之余他人支倾补壊犹惧不济乃于谈笑间成此胜事用钱百万外不以谒诸人内不以费诸帑倾囊倒箧一力爲之信有大过人者是役也僧德宣实相其事妙有智思规画多出其手又得信士单承亮割膏腴以补田之废此池益可以久矣故併书之以告来者云望春山蓬莱观记老与佛之学行于世尚矣未知孰爲轻重然以吾乡一境计之僧籍至八千人而道流不能以百其居才十数而佛庐至不可数何耶盖尝闻之欧阳公矣大略以爲佛能箝人情而鼓以祸福人之趋者衆而炽老氏独好言清净灵仙之术其事冥深不可质究故凡佛氏之动摇兴作爲力甚易而道家非遭人主之好尚不能独兴且曰其间能自力而不废者岂不贤于其徒者哉明之四山去郡皆三十余里西有湖千顷一山穹然秀出此爲最近者名曰望春旧有灵波庙以祠白龙政宣间有陈孜者始崇以殿辟道院于东俾道士冯立权奉香火祖父少师典乡邦因湖之淤请于朝而田之岁得糓亡虑四十万斛父老以爲徳生立祠其中又得道士何思远居之于是观宇益兴廊庑略备思远澄心鍊气得黄老之真风驱役鬼物灵迹有不可掩者尝之京师有运船数百千艘欲絶淮而潮不登爲作法于其堧未几潮溢欢声如雷悉赖以济发运使以闻差明州管内副道正盗发清谿旁郡山谷间多响应者祖父大饬守备郡以无恐思逺亦有隂助石记存焉绍兴癸夘太守莫公将命拜章祷雨而验奏移象山蓬莱观废额手书扁牓以宠异之其后主者竭力以増益前功今知观呉若讷继胡志清之后里之巨室厉氏兄弟相与出力兴造又得昝氏创岱岳行祠于山麓遂爲一方胜处由欧阳公之言观之诸君可谓能自力而贤于其徒者矣钥自念生晚不逮事祖父尝拜祠下冠佩俨然幼年及识何君犹记其道貌能歴歴道祖父时事使人起敬呉嗣法于何爲孙行厪行乃祖之法以大其居是爲能负荷者故与之游一日来请曰观之兴才六十余年惧无以传逺久愿记之应曰传之久不久正不在记而况此骩骳之文乎世之栋宇有倾民力爲之欲爲无穷之计而骤起亟废几不能以一瞬山巅水涯结茅累甓或遂化爲殊庭自前古以至今日者非一也子以爲今之琳宫蘂馆据名山洞府之胜霞冠星䙱摇曳其间者皆固然耶其创始之初亦若是而已又未必能如子之居之壮也其寖致雄盛者虽曰有数亦存乎人尔揆之世法又何止栋宇也哉今蓬莱之兴或作于前或继于后以隮登兹归语子之徒傥能念其囏勤而増葺之则真可以无穷矣呉曰正欲记此以示来者遂爲之书天童山千佛阁记淳熙五年孝宗皇帝亲洒宸翰大书太白名山以赐天童山景徳禅寺寺之门甚雄敬刻云章尊阁其上又于方丈专建一阁以藏真迹实爲禅林盛事前所未有也初西晋永康中沙门义兴卓庵此山有童子来给薪水后既有衆遂辞去曰吾太白一辰上帝以师笃于道行遣侍左右因忽不见自是始有太白天童之名山在郡东南六十里所太白一峯高压千岭雄尊深秀爲一郡之望绍兴初宏智禅师正觉欲撤其寺而新之谋于衆有蜀僧以隂阳家言自献曰此寺所以未大显者山川宏大而栋宇未称师能爲层楼杰阁以发越淑灵之气则此山之名且将振耀干时矣觉深然之乃拓旧址谋兴作内外鼎新以次就成智匠高妙务极崇侈门爲高阁延袤两庑铸千佛列其上前爲二大池中立七塔交映澄澈游是山者初入万松关则青松夹道凡三十里云栋雪嵴层见林表而倒影池中未入窥楼阁已非人间世矣中建卢舍那阁尤爲壮丽住山三十年其爲久逺之计皆絶人逺甚后有慈航了朴一坐亦二十年起超诸有阁于卢舍那阁之前复道聨属至今岿然相望又大筑海涂増益岁入由是天童不特爲四明甲刹东南数千里亦皆推爲第一游宦者必至至则忘归归而诧于人声闻四方江湖衲子以不至爲歉皇子魏惠宪王出镇一见慈航欢若平生暇日来游顾瞻山林登玲珑坐宿鹭或累日不忍去因图以进于上㑹稽郡王太师史文惠公又从容奏请遂有四大字之赐瑰奇絶特之观无以加矣十六年虚庵懐敞自天台万年来主是刹百废具举追迹二老而千佛之阁岁久寖圮且将弗支犹以前人规模爲未足以称上赐欲从而振起更出旧阁及前二阁之上佥以爲难师之志不囘也先是日本国僧千光法师荣西者奋发愿心欲往西域求教外别传之宗若有告以天台万年爲可依者航海而来以师爲归及迁天童西亦随至居岁余闻师有攺作之意请曰思报摄受之恩糜躯所不惮况下此者乎吾忝国主近属它日归国当致良材以爲助师曰唯未几遂归越二年果致百围之木凡若干挟大舶泛鲸波而至焉千夫咸集浮江蔽河辇致山中师笑曰吾事济矣于是鸠工度材云委山积列楹四十多日本所致余则取于境内之山始建于绍熙四年季秋之甲申才三载告毕费缗钱二万有奇是岁海庄倍稔赢糓三千斛如有相之者不求于人见者乐施以迄于成凡爲阁七间高爲三层横十有四丈其高十有二丈深八十四尺衆楹俱三十有五尺外开三门上爲藻井井而上十有四尺爲虎座大木交贯坚致壮密牢不可拔上层又高七丈举千佛居之位置面势无不曲当外檐三内檐四檐牙高啄直如引绳旅楹有闲翚飞跂翼周延四阿缭以栏楯内爲绮疏表里明豁自下仰望如见崑阆梵呗磬钟半空振响徜徉登览四山下瞰河汉星斗如在栏槛御书金榜巍乎中峙翊以翔龙护以绛绡高出云霄之上真足以弹压山川传示千古善财童子大装严藏入见楼阁广博无量则不可知若经行四方室屋巨丽殆未见其比也钥奉祠东归尝往游焉惊叹杰特目眩神骇过于耳闻敞请记其事老矣学落不能形容姑记大槩以表吾乡之胜海内好奇之士欲游而未遂者览此则太白之景思过半矣虚庵道价素高禅子向方岛夷亦闻其名而归之加以愿力深重才刃恢恢巧匠瑰材成此胜事观者无不羡叹或请饰之敞曰殚力竭财幸跻登兹行且谢去若丹雘华饰尚有赖于后之人云安巖华严院记吾乡僧刹最衆奉川一邑凡七十有二雪窦古道场爲冠其次则安巖山也林壑幽䆳非余山比出县治三十里创于唐之大歴而废于㑹昌五季汉之干祐僧清耸义仙入山求卓庵之地登高四望投以一石誓曰石所住处吾其止焉既得之曰此五龙之地居此者当利见大人皇朝干德钱氏犹在吴越闻耸之名命住杭之灵隐寺号了悟禅师乃以此庵爲四明道场尔后寖爲徒弟废壊天圣中有老禅伯其名上曰居下与泰陵庙讳同字久住天童山邑有汪居士湜自号和静先生以其好佛里人称爲汪长老率信士十人力挽师爲此来既至尤与居士契合遂相与营度形势迁立寺基相去二百步有蒋宗盛施钱十万凿山平址汪君鸠合衆力建寺宇百余楹殿堂宏敞中严像设康定元年括囊山人志全爲之记大率称其地之胜东接奉川西连台峤南临沧海北倚四明言其兴造之速则曰霜暑不再金碧相辉师又自作十方遗戒谓永爲十方宗师说法道场语论深切盖凛然可畏人也手植松六千本自葛隩至门约十余里亦有松门记三碑皆居士所立称爲檀越主则施财出力爲多矣庆歴三年赐华严禅院之额外建玉涧流崃望春濯尘四桥中有钓台緑萝望海亭皆爲佳境距今百六十余载间有兴作支倾补壊视旧不能有所増益今住持僧无尽俗姓汪氏寔居士五世孙也出或庵体公㑹下三住名蓝来主华严十年矣念居士经始之勤益务兴起族弟智德舍俗爲僧与之勠力有蓬道奥山緜亘三千亩冈垄险絶莽爲盗区僻在此山之西徳之已业也至是舍入山中别立一庵以谨护守林峦映发又一胜处于北名马迹开废田八顷又以衣盂增置三十亩以赡塔庵尽公既已重建僧堂钟楼等比旧加壮创爲舂硙机轮激水爲无穷之利又将増广大殿香积地之废兴固自有时居士植福深厚厥后族处双谿爲大家其兴未艾岂苟然哉余家久与之通谱视之犹南阮也族子伋与宗党求记于余余笑曰尝观白乐天沃洲禅院记谓晋宋以来白道猷始居此山中间寖荒大和有头陀僧白寂然卜筑遂爲禅院寂然谓乐天爲从叔乞爲之记乐天系以词云道猷肇开寂然嗣兴今日乐天又垂文兹山异乎哉沃洲与白氏其世有縁乎今安巖大刹居士建立于前无尽嗣兴于后又委余以记余有从子清一方礼尽公爲师其于汪氏又不止如沃洲之与白氏也因慨然爲书之径山兴圣万夀禅寺记径山天下奇处也田双径而上至高絶之地五峯巉然中本龙湫化爲宝所国一禅师开山于天寳之初特爲伟异天作地藏待斯人而后发道成名震召归长安代宗爲之执弟子礼将相不得预大丈夫事继之以无上又继之以法济坐镇羣魔刃斮禅牀而色不动识钱武肃王于㣲时故吴越累世崇奉尤谨皇朝至道中太宗皇帝赐以御书并佛骨舍利元祐五年内翰苏公知杭州革爲十方祖印悟公爲第一代住持绍兴七年大慧禅师来主法席衲子云集至千七百衆末年南归重来跲而复振人境相与映发道俗趋仰龙神亦随指麾而定显仁皇后在慈宁宫高宗皇帝在徳夀宫时皆尝游幸就书龙游阁扁牓孝宗皇帝书兴圣万夀禅寺又赐以圆觉经解天下丛林拱称第一大慧以来名徳继起神龙灵响素着国家民庶有祷辄应累封神应徳济显祐广泽王庙爲灵泽且有玉圭玉带黄金缾罏祭器之赐其盛极矣然而废兴有数不可豫知国一之后以㑹昌沙汰而废咸通间无上兴之又后八十余年庆赏始以感梦起废爲屋三百楹翦去樗栎手植杉桧不知其几今之参天合抱之木皆是也䝉菴禅师元聪以庆元三年自福之雪峯被旨而来道誉隆洽不媿前人五年仲冬行化浙西而囘禄挻灾烈风佐之延燔栋宇一昔而尽异哉人皆以爲四百年积累之业一旦扫地有能兴之非磨以嵗月未易就也先是寺基局于五峯之间又规模不出一手虽爲屋甚伙高下奢俭各随其时因陋就简亦复有之衆爲之请曰大慧无恙时岂不能撤而更之顾其势未可兹焉火起龙堂瞬息埃灭岂龙神欲一新之乎况祖师之像出于烈燄而不毁开山之菴四面焦灼而茅不伤师与国一俱姓朱氏或疑以爲后身比移酱坛涌泉成井今日安知非暂废而当复大兴耶聪曰有是哉㣲我谁当爲之乃出衣盂爲之倡率学徒元韶可逹等所在縁化两宫加以钖赉施者闻风日集动以万计又命南悟等广募闽浙江东西良工伐木于山日役千辈斤斧之声震动山谷凡食于山者无问比丘优婆塞相与劝勉智者献谋壮者出力夙夜经营不翅己私开拓旧址首于东偏爲龙王殿以严香火之奉继爲香积㕑以给伊蒲之馔延湖海大衆则有云堂供水陆大斋则列西庑此皆一日不可缓寺之所以立也寳殿中峙号普光明长廊楼观外接三门门临双径架五凤楼九间奉安五百应真翼以行道阁列诸天五十三善知识仍造千僧阁以补山之阙处前耸百尺之楼以安洪钟下爲观音殿而以其东西序庋毗卢大藏经函凿山之东北以广库堂辇其土石置后山巨壑中开毗那方丈于法堂之上复层其屋以尊阁思陵宸翰御榻修复妙喜塔亭仍建䝉菴于明月池上爲香水海以沐浴爲天慧堂以选僧禅房客馆内外周备像设雄尊金碧璀璨法器什物所宜有者纤悉必具不可胜书盖其百工竞起衆志孚应经始于六年之春成于嘉泰改元之夏阅月才十余而变瓦砾之区爲大寳坊始者荡废于一弹指顷若甚惨矣及其兴之神速则高掩前古而又雄壮杰特絶过于旧按图而作井井有条云栋雪嵴翚飞层叠迥出于烟霏空翠之表春秋二㑹来者益衆奔辏瞻仰如见化城惊瞿踊跃称未曽有径山干是乎大振矣余尝登含晖之亭如踏半空左眺云海视日初出前望都城自西湖浙江以至越山歴歴如指诸掌真絶景也爲别峯寳印赋诗有百万檆松双径杳三千楼阁五峯寒之句印爲之抚掌且曰山中之景几无余藴矣是时新创大阁丹雘未施上下一色如凝霜雪涉二十年犹属梦境今则土木之盛何止十倍恨未能一寓目也聪忽以书相寻于寂寞之滨属以记文遣僧契日携书来见备道始末辞之曰年侵学落笔力随衰子之师愿力宏深成如许大佛事不求于重望雄文之士而爲此来何其舛耶求之再三拙菴又助之请遂櫽括其语爲之大书且告之曰大慧千僧阁之成一时称爲盛举善乎李资政之记以谓在杲公何足道而循习龌龊者以爲奇特不亦陋甚矣哉聪之爲此初岂有意于兴作者因郁攸之奇变偶人情之响答上资国力广集喜舍时节因縁有相之道以隮登兹是固不可不记以传逺然于师何有哉矧国一之初本无可传之法其后瞻礼之衆倾于亿兆财施之广形于千万视之如幻等之于空居惟一室室惟一牀布褐陶匏澣衣粝食其视宠荣震耀何如也聪方以此道行而余欲以言语赞叹有爲功德多言益足爲赘是故言尽于此师其以爲然乎江州普照院记余少侍先光禄自洪都舟行顺流而东过彭蠡望庐山开翠屏于空外小泊南康迫于行役不及一至山中歴指五老香炉诸峯怅望而行犹意此生可游也老矣遇人自山中来必问泉石之胜或惠以图与记读之若身到其处也住育王瑞公九江人尝以问之最能言受业普照院之详盖院去湓城之东才十五里爲邦人游乐之地昔昙珣律师讲经宴坐感白鹿之祥至今有白鹿台台下即此刹晋义熙中逺公与十八贤结莲社于兹山而于山巅水涯建立法幢甚衆此盖其一也虽非深入庐阜而面势殊胜前横大江江中桑落洲正与之对亦爲一古刹中更兵火荡爲榛墟绍兴初僧崇信始诛茅结屋而徒弟普诚与嗣子师瑞师绍师义师卿相与募縁兴建已而正殿廊庑法堂寝室轮藏三门钟楼佛阁庖湢等处无一不备瑞公自以土木但爲有爲功徳出而游方以一大事爲己任首住舒之兴化移浮山未几被命来育王时佛照光禅师自径山乞归来居东堂瑞其高弟也既嗣法席父子更唱迭和相爲引重衲子云集因念受业香火之传犹有未满人意者罄衣赀度智日智月等十僧使相其事爲经久之计増田以待云水高人是刹之立几七百余载既废而复大兴岂无数耶瑞公清介孤高而未尝爲矫厉之行道俗归重故能一坐大道场至于九年略无魔恼已而退居西塔又复累嵗一日语余曰出本无心住亦随縁拙菴既已示寂吾将归老于前山山间素无碑志愿爲之记将归而刻之噫余既无由杖屦相从以酬素愿纵到山中胜具亦已无有矣师之归度无再见之日庐山面目终不能复识既爲书其始未又重爲之怃然也魏塘大圣塔记僧伽本西域人唐龙朔中始来中国于泗州临淮县信美坊乞地建标欲爲伽蓝掘得古香积寺石记并金像一躯上有普照王佛字或言师顶有一穴窒之以絮夜去絮则香满一室质明香还复窒之万回异人谓观音化身也示寂于长安以有灵应迁还泗上爲之建塔传于世久矣钥先祖少师年四十爲守家传其显应事甚衆陈子充大光了斋之孙贰卿之子与余家有连比任太府寺簿余方爲郎相与尤厚余既投闲而子充亦挂衣冠矣忽以书来云先侍郎自绍兴十二年南兰陵解郡组延平既无先庐无所于归始谋禾兴之居侨寓魏塘大圣院六年始得今竹桥之宅院以大圣名中有瑞像灵异几不胜书盖自治平绍圣时屡发妙光其明属天图志实载之至今水旱灾疫必求于此祖父谏议尝因从兄黙堂绘像而爲之赞所谓一月在天影分万水者也方寓居时祖妣尚无恙洎吾二亲阖门敬奉皆所亲见久思有以崇事之老僧清梵戒行坚洁一夕梦僧伽欲建塔于寺中既以实告适符愿心自淳熙六年竭力爲之经理岁捐百斛以爲助今将二纪土木之工悉已就绪其高七层塔心相轮以次而举指日可毕愿爲我记之余方病足僵卧一榻酸呻无聊未能属笔隔嵗而相促不已余昔诵韩文公诗僧伽后出淮泗上势到衆佛尤魁奇且有突兀三百尺之语东坡之诗云不嫌俗士汚丹梯一看云山绕淮甸干道间以假吏过泗但有火烧水转扫地空之叹而已盘沟小像之在吴门人犹敬之不谓殊特之观乃见于此子充疎财好施既以轻视轩冕不问家之有无独于此举惟力是视倡率衆施成此胜事三请之勤见于罗雀之门与世异好如许余亦不得而辞也仰山太平兴国禅寺记仰山天下之胜地也虽未曽一至其处读韩昌黎之文而知山之有神阅传灯而知小释迦之开山二神萧姓释迦之来实有灵响逊山爲寺又能隂相黙佑招致檀施以至于今迦之道愈高山之神益灵山之名日以着环袁之境旁及四邻之外水旱疾疫必祷而奉香火者尤衆其详又见于孚惠二王集録寺兴于唐㑹昌之元至皇朝太宗皇帝赐以太平兴国禅寺之额仍赐御书栋宇之盛甲于江右自迦至今凡三十有七代矣嘉定元年闰四月三日不戒于火延燔殿堂楼阁三百余楹尽爲煨烬兹岂有数耶太守寺正余公谓一郡倚此山爲命当有以兴起之亟捐金钱三百万首建法堂及二王之殿户部尚书赵公爲建僧堂三门且爲之主盟知隆兴府待制赵公前后施钱亦三百万作佛殿住山清公率其徒持钵四逺闻者乐施不数月佛殿丈室香积廊庑尽还旧观而焕然一新则大过之呜唿又何其神速也余侯以丞相之弟平易近民既已成民而又能致力于神尚书敛泽民之惠袖活国之手归而燕居助成大事连帅又出俸余爲之倡率清以一衲度寒暑顷在净慈孝宗知其名召对而赐之颂至今土木形骸不攺故时四人者相与敬孚惠之灵神兴释迦之名刹一废一兴殆不偶然清属予爲记记其大概云尔神有二祠去寺逺者一舍近者才五里而寺亦祠之释迦讳慧寂初来自郴余侯名应诚尚书名善坚待制名希怿清自号简菴余四明楼钥也攻媿集卷五十七攻媿集攻媿集卷第五十八攻媿集卷五十八宋楼钥撰记新昌县丞廰壁记余表弟汪履道得中丞新昌寻前任人名氏自绍兴末年得李君结而下凡十余人以壁记爲请报之曰昌黎蓝田有记尚可着笔乎书再来曰蓝田之文诚美矣殆有激而言不然既曰于一邑无不当问而崔斯立乃日哦二松之间丞果谁负也我先人季父及吾兄皆尝爲之率以勤干贰其令有声于时是邑虽小思继家声庀职以来勉于所事日不暇给追科谳狱凡邑之寄大府下之县必属令丞谓之知佐簿与尉或不预也侵官固所不敢敢慢官乎求丞之职又自有常平雇役经制等缗钱动以千万计境内河渡水利等事固已不胜应帅垣部使者萃于越委以吏事文符旁午又时奉檄以走它郡㑹邑大夫更易摄承久之惟恐无尺寸自见以及吾民诚知古今事不类人才有高下顾虽欲一日扫溉之暇不可得未可以蓝田之言爲当然也余读书莞然曰子之言有理勉旃其以此记之钱塘县廰壁记钱塘古都㑹繁富甲于东南高宗南巡驻跸于兹歴三朝五十余年矣民物百倍于旧负郭二邑事体寖重他郡邑莫敢望绍兴二十七年有旨钱塘仁和比开封祥符两赤县中书择才授任秩满许以陛擢于是选任又重仁和乃钱塘之分故钱塘爲尤重焉旧治在钱塘门内寻入景灵禁籞乃以华严僧坊故址爲之在国庠之西南邑鉅事丛才者或病之绍熙二年宋君价始至兴滞拨烦坐以无事首作夫子庙以崇儒风建狴狱以清囚禁因又裒彚前任人名氏将刻石以记县既甚古蒐攷史传自宋元嘉中刘道真至呉越罗隠凡十人国朝张君房而下抵今凡三十九人具载岁月亡者缺之使后有攷焉君寔景文公四世孙风流未逺儒雅饰吏敏于从政故其施设知所先后如此钥与君素有姻好喜君之优于仕也爲之记始末而又告之曰壁记不可无也然县令去民最亲贤否不可得欺彼卓太傅元鲁山诸公着于民心千载犹不忘盖有不待碑而后传者君尚勉之沿海制置司参议廰壁记四明爲东南大邦海帀三垂北通海岱东控高丽日本诸国高皇南巡驻跸临安尤爲控扼要地始置沿海制置使寻命守臣兼之凡闽浙淮东濒海之州皆隷焉后分道置使乃专领浙东四郡检校少保郭公仲荀徽猷阁待制仇公悆皆尝领之仍有参谋参议官绍兴三年二司俱罢隆兴元年海寇猖獗户部侍郎赵公子潚以敷文阁直学士出镇复兼制置使以重其权独置议幕非老成资高者不在兹选于是张君大年始爲之五传而至先君先君尝以军器监丞兼摄起部出守括苍倦游念归遂仕于家又阅八人至今吴侯侯一日谓钥曰时平罢警幕府虽省文书然制司任重爲之参佐敢怠其事将刻石纪前任人名氏自隆兴始且子之先君尝爲是官矣子爲我记之侯尝爲鹅城濠梁二守有能名精神未衰才力过人此职虽无以表见然尝造其公宇前日支倾拄壊之不暇今皆焕然又有余力以及此临事类不苟识者多称其贤钥既与侯游又因得以不肖姓名託先君之后遂谨书之昌国县主簿厅壁记昌国明之属邑实海中一大岛也以山经地志数家攷之唐开元二十六年七月十三日析越州鄮县置州仍置奉化慈溪翁山等县大率多析于鄮明今爲庆元府鄮复爲鄞翁山即昌国也大歴六年三月四日废于袁晁之乱故唐书地理志元和郡县图志止列四县曰鄮奉化慈溪象山而图志于鄮县云翁洲入海二百里即春秋所谓甬东越灭吴请吴王居之者也其洲周环五百里有良田湖水多麋鹿图经翁山一名翁洲十道四蕃志云徐偃王居处城基犹存皆今之县境也皇朝端拱二年始爲盐场熙宁六年部使者以蓬莱安期富都三乡与鄞县隔海请置一尉以司鬬讼盗贼事王文公尝爲鄞令创县赐以今名元丰元年又割定海县之一乡隷焉初以邑小惮费以尉兼簿领之职隆兴攺元海寇猖獗郡守尚书韩公仲通奏更置武尉而职始分邑之未立一尉独尊承平民有余力官舍壮丽他邑无能及者而簿厅始因草创久觉弊陋居者惧将压焉累政欲爲而力不逮庆元二年平阳杨君既至慨然欲一新之既数月公勤敏明孚于上下尝试爲之图郡造浮梁邑有余材君请得之捐资调度邑人相与分材効力不劝而集鸠工于三年初夏落成于十月之乙未爲厅三间高广加于前数尺阶与轩称是徒厅右之神祠于左廊庑吏舍一切更造木工一千五百有奇役夫二千优与之直费钱才千缗父老争持酒币以犒工役唶曰民不告劳而轮奂如此何其神速也始余官于朝故人刘闲叟峤云以书来曰外子杨正臣欲附计台一试望有以惠顾之已而中其选遂登绍熙元年进士第钥也初一见而奇其貌与文今又益知其才矣余鄞人也而未尝涉海第闻出定川鲛门山水天无际风帆迅驶穷日而后至昌国故虽有寳陀安期蓬莱之胜愿游而不果惟邑人往来诵杨君之政至不容口发轫之初临事不苟如此逺业殆未可量也邑士请记其实且曰杨君将去不可以无传故欣然爲书之庆元府通判南厅壁记郡县丞虽不侔然位高而偪大率如蓝田壁记所言余顷赘倅丹丘问于故给事吴公芾公曰吾尝三爲之进则有侵权之讥退则有避事之谤余曰处于材不材之间可乎公曰子得之矣庆元于今爲辅郡贰车有三分东西南厅而南爲胜城中一湖最爲絶境公宇据其阳尽得十洲三岛之要旧爲榷酤之所至今犹以名其桥南渡増员始以居此参政钱公重建红莲阁于前运使杨公大兴厅戺然二厅皆有题名此独阙焉今董君尝入制幕先君工部时爲参议官同僚颇久乐此邦风土别驾车以来既至首欲编前任名氏登之石以序列见属病故相仍三请不倦遂爲之书併以所亲歴而知者告之君之大父资政在思陵元帅府爲名臣家法流传犹有世臣之风只此一举足以见居官之不苟淳熙初魏王易镇罢倅贰而置长史司马之职故更六年而后叶君以太社令员外置云钱清盐场厅壁记钱清镇去绍兴府四十五里而近有江曰浦阳盖自婺之浦江发源浦江旧名浦阳也唐志载越州有府一曰浦阳乃府兵之府城基犹在有桥曰隠兵而钱清之名则不知所始相传以爲钱武肃王诛董昌于浮梁因以得名然近尝发土得灵助庙舍路记乃㑹昌中碑已言钱清则名已久矣昌传言执昌至西江五代吴越世家又言西小江岂正谓此江耶或言后汉父老持百钱送太守刘宠宠各爲取一大钱以此表其清云熙宁间部使者卢秉论盐课云越之钱清场江水清淡以六分爲额不言三江曹娥两场老吏云崇宁攺盐法始以钱清分爲三场场基堆阜四环乃旧教阅之所今犹目爲教场亭民本九十余户户每月出盐一席豪民既侵夺其地邑胥又多方渔猎之复有私贩通注之扰仅余三十八户而额不减使之均出是以重困四五十年来未尝及额而逋负愈积矣从弟镛孤苦力学久处上庠幸取世科顷尉东阳颇着能声转而爲此不敢不谨抚存亭民既爲之剔蠧疏源又间爲之代税输三十八户欣然如更生而课亦随羡遂加増九分有奇廨宇建于崇宁二年适百年矣虽頽敝之甚高宗幸四明略尝驻跸其中镛爲一新之仓使得十万钱而爲屋三十余楹宏敞雅洁什器俱备使亭民之解事者司钱物之出入官吏皆不预居民仰叹以爲前未有也又尝爲府中修山隂两乡海上石隄八百丈土塘千三百余丈添创两埭造南岸大石桥以便往来亦可谓勤矣去替止三月以书来求壁记将书前任名氏岁月之详因爲取其大槩併记之庶后来者有攷云池州教官厅壁记秋浦爲江左名郡齐山九华之胜人物秀发又有李太白杜牧之遗风庠校之兴有自来矣吾甥永嘉卢申之祖臯力学继世科爲郡博士其行也求赠以言申之俊而好文进学不待劝勉特以其少孤而自立将爲人师虑鲜琢磨之益大书无有师保如临父母以遗之之官未几则闻教育有序衿佩向风以书来求壁记告之曰余尝客授子之乡矣学无止法学然后知不足教然后知困古人之言其旨深矣非真知学者自以爲足非笃于教人者亦不能知困惟斆学半傅说之说本以勉其君而学记以爲教学相长此又一说也今之教者不待问而讲说又所从事惟举子业虽皆非古之道然励志于学当自知其不足用力于教当知其困不足与困子当自知之非余所能告也试书诸壁以铭坐右且将以告后来者攻媿集卷五十八攻媿集攻媿集卷第五十九攻媿集卷五十九宋楼钥撰记慈溪县兴修水利记慈溪本以东汉孝子董君得名溪今在大江之南江之发源自越至上亭而分一贯邑中一环邑前已复合焉县之西北有水出羣山间迤而东来未至县五里所抵彭山而入于江濒江旧有闸启闭以时遇霖潦则泄之潴其余以备旱暵西乡实受其利又通下流以入县水势朝拱映带左右合于隂阳家言亦犹它山之于郡城也昔人创邑之初爲长沟于井市横三纵四其间二者如带之垂爲梁于上而通舟于下堰其南而立斗门于东唿吸江水脉络通贯按其图大槩如古浍洫之制嵗久闸废水无所蓄旱则仰潮汐乍盈易涸民劳滋甚县河浅淤菰蒲丛生居民因侵其旁艺木筑室日就湮微雨集则湓溢沉垫已则汚秽停滀气壅不宣多起疠疫岂惟不足以供濯溉之须年来县一再火延燔数百家环拱而莫之救病又甚焉邑无丞水利之职簿实司之盖有欲爲而不能遂者㑹今郡侯岳公方提举常平事按行郡邑首询利病县人合辞有请迺下其事使亟图之主簿赵君推迹本原慨然欲复其旧告谕父老训率子弟莫不劝趋几田于西者亩出钱三百首建闸于彭山先爲长隄以捍江潮撤故闸余址悉以石爲之长十有一寻广四寻中阙丈有二尺扃以层版经始于淳熙十三年之春秋七月讫事费钱百六十万爲工五千重筑四埭以障支流西乡之利既兴遂修斗门复捐金钱爲之倡二者皆坚致精密比旧基有加焉十月初吉又爲濬河之役赵君譬晓明白上下交孚于是家自爲役不待程督愁霖之余开霁踰月若有相之者尽撤壅蔽始见故道攘剔浚治工不告劳河广一丈五尺深七尺中间广二丈六尺深如之引西流而灌之渌波汪湾舟楫通济又可以溉邑下之田易去横彴増重河梁百年旧观一旦复还如人之身气血滞郁疢疹随生医巧药良导之流通则举体和畅精神自倍耋穉杂然相贺且曰自今以往吾邑其庶几乎赵君佳公子也种学绩文以儒科自奋天资闿敏吏事极不苟二役之兴皆成于同僚协谋不掣其肘更选里士之才而公者以司㑹计不使吏预其间故财不蠧民不扰一箠不施而利兴害除可传永久咸请记之余观古循吏剖讼解纷功止一时惟水利之兴则可以惠民于无穷熙丰间非不务此然而扰民之害先见则奉行者之过也善乎苏颍滨之论曰事起无渐人不素讲未知水利之所在而先遣使者兴事至此盖已甚劳皆切中当时之病恭惟皇上求民之瘼如恐弗及一以此事委之州县而命部使者督课之是惟无作作则实利及民赏不失劳所在底绩由今之法良有司奉行惟谨而佐邑之贤又有如赵君之整办迟以年嵗所济多矣后来者尚有以増缉之哉赵君名汝积字商卿汉恭宪王之裔熙陵八世孙也荆门军义勇甲仗库记文武无二道有其事则必有其备古之义也荆门王使君铢之爲郡也思不忝于先烈竭力从事有闻于时始至问民疾苦皆以财殚民贫姦豪得志逋逃爲孽人不奠居爲言君曰是当有以次第爲之汲䝉泉以酿酒而利入日倍垦荆榛以爲田而旷野以辟括隐户以増官赋务农功以劝本业崇饰学校旌赏孝悌严释奠之礼劝奖士子以兴文风以续先参政之坠绪锄治豪强修饬火政明赏信令以制逋卒盗贼之尤无良者远斥堠教义勇又能凿顽石甓通涂増置邮传以便往来谨边锁絶支径申严法禁以谨泉货才智有余而精力足以行之诸司咸以最闻可以少休矣一卒以狂酲杀三人捕得立诛之以闻上尤嘉叹以爲无罪可待威名流闻姦宄屏迹载念郡当荆楚之郊倚义勇以爲重在尺籍者四千人顾视所用器甲之属名数虽具在而积久不用位置无法率委于郡治廊庑滞压朽腐兵气不扬君既亲行都试以作其勇且曰兵不犀利与空手同甲不坚宻与袒裸同是非置之高爽之地民居多茅茨万一延燔则又将埃灭而无余矣乃度基于郡之西北虚旷几百余丈缭以周墙阻以深沟计工与材以闻于朝有旨下总司干金糓以济其须淳熙十五年八月庀役不阅月告成爲屋若干楹厅事居中置楼于门两庑翼如也使君爲政抑可谓知所先后文事武备无有不及者足以爲保障矣荆门多古迹义勇之士服习教法持利兵以贾勇望当阳之长坂其亦有慕张益德之横矛拒敌者乎幕府翰墨之士登斯楼也挟清漳之通浦倚曲阻之长洲其亦有爲仲宣之赋者乎使君其进之泰州重筑捍海堰记东南隄防莫盛于淮东捍海之堰堰在泰州海陵县北一百五十里起唐大歴中黜陟使李承自楚之盐城南入扬州绵亘通泰之境不惟蔽遮民田亭灶附依尤利盐事至天圣初范文正公又宏大之徙堰少西以避海涛之冲发运使张纶转运使令狐仪实主张是亘一百四十三里有奇甓其外以爲固置兵五百人分列五寨专典缮修崇观之后始充他役乃无一人守者宣和隄决坏田三百余顷绍兴七年又坏隄几半越二年始修成已不如天圣之坚密厥后提举朱冠卿知州事徐子寅张子正魏钦绪皆因坏増修子寅又请盐场官分视捍堰各守其境淳熙十三年提举赵巩相海所冲曰六泽浦甓而新之壮于旧三倍且栅其外十三里更创夹隄六里于桑子河其余増卑培薄悉还旧观庆元二年二邑之民又以病告谓晏溪河东有土月堰下临海洋了无涂泥爲之固䕶地形就下绍兴以来四经移筑民田之垫于海者十五里冲损海陵堰身六里余如臯亦坏十余处近益损甚提举王公宁览之恻然亟命知海陵县陈之纲相视利害请移入二里重増九尺基厚二丈九尺面减五尺又遣捍堰巡检刘正志量度㑹计创立基址计三十四里一百九十四步用工二十八万公按图察之谓西接范公大堰若不及今移筑则堰内之田当爲斥卤且将浸淫旁及横流四出爲害益大亟以奏闻且言水政臣职也敢惮攺作所费虽重撙节财用铢积寸累愿就兹役不敢以烦朝廷仍及仲春农事未兴之时亟图之正月甲子剡上凡再旬而得请遂以某月某日庀役至某月某日崇成既讫事再招海清兵士百人分置五寨兴窰烧砖以爲后日缮修之备仍檄之纲偕干办公事赵不熄董其役公亦躬爲一行凡用若干工费钱米若干民大感悦而王公不自以爲功也告成于朝迁一秩以宠之太守沈公坦走书于钥曰捍海大堰虽跨数州而泰之利害犹重今日所修则全在下二邑赖贤使者一力爲之民既不知役凡我同僚亦皆䝉成而无预请记之钥因爲之攷图经旧记而得其实则作而言之曰美哉斯役也范文正兴千载之大利苟非后之贤者相与扶持之亦安保其不壊自兹朝廷之上皆如今天子之垂意爲部使者爲郡将皆如王公之用心虽至于无穷可也钥与王公尝同朝稔知其文章政事之絶人试郡永嘉实继沈公詹事之后泰州其子也治办有余尤爲王公所知乐其有成欲以传于永久钥长子淳方以一尉出二公之门故不复辞而属笔焉余姚县海隄记余姚爲绍兴壮县岸大海者八乡分东西二部绵地一百四十余里旧有长隄蔽遮民田孝义龙泉云柯三乡沙涨土高无风潮冲决之患开元东山兰风梅川上林五乡间有阙坏实爲民忧其东自云柯而北至于上林爲二万八千尺庆歴七年县令谢景初爲之王文公记之今自上林以及兰风四万二千余尺庆元二年冬知县施君宿所筑其中有石隄四所计五千七百尺者又其所创建也邑人求记于余谢之曰令尹之功力固倍于前人然前有文公之记何敢爲第二碑请不已则又曰文公之文不可及姑以记今日之实则可尔余外祖汪公少师宣和中尝爲是邑修烛溪之湖建承宣之亭其后伯父从兄皆尝爲之妇家王氏自尚书而下四世寓邑中熟知海隄之爲害而近岁犹甚大率岁起夫六千夫役二十日计工一十二万费缗钱万有五千夫力或不均弊孔百出故劳费如许民力不堪曽不足以支一岁而又往往荡去矣施君始至问民疾苦咸以此爲大病亲往视之询究利害乃得要领选乡豪之首公强干爲人所信服者十五人分地而共图之尉曹赵君伯感协力佽助必欲集衆力以捍怒涛谋久计以苏民瘼承平时提刑罗公适知县秘书丞牛君尝以石爲之今既百年旧迹远在海涂中则民田之侵多矣先因修筑搜取涂中旧石创筑二千七百尺用工二十万三百六十以蔽东部之田惟西部三塘以绍熙五年秋潮爲菑故隄荡尽爲害甚酷乃于谢家塘王家塘和尚塘三处度爲石隄通计三千尺尤当海水突怒之冲乡民赵明释子行球董其役约费甚重邑不足以供列于府于监司提举常平刘公诚之深主其说首助糓三百斛益勉爲之凡所陈请率应如响通守王君介干办公事王君柄左右尤力令得恃以展布隄高一丈石厚一尺爲一层用石至三万尺县出缗钱四千三百有奇邑之士夫与其乡人助三百万工力尤重费犹未足也兹事既成则并海之田始尽可以无虞矣前者惟知修筑弗思守䕶之䇿随补随壊迄无宁嵗况隄壊有渐特人事有所未尽尔冬而起夫春始兴役因仍粗毕姑以办闻日隳月损无肯出力蚁穴尤能溃隄况秋至潮起其壊必甚亟科近隄民夫爲之救捺农事方殷青黄未接安有财力以爲久计今则四邑官分季临视庙山三山两寨官月遣十兵巡其上乡豪又伺察之隄苟有阙即以闻于邑随即补治其视荡然而后爲之者岂不相万万哉令犹以爲未也谓不有以爲千百载之图终恐不足以继而前功寖隳矣于是又议建一庄约爲田二千亩始得上林海沙田二百三十余亩又得东山汝仇湖外之地六百八十三亩龙泉有桐木废湖素不蓄水得七百四十五亩三者凡爲田一千六百六十八亩皆出官司之相视不妨公不害民收地之遗力俱有水源以爲灌溉募民耕垦假以资粮菑畬新地皆成阡陌得禾稼实利以助费又将益求旷土且以其收而嵗增之以足二千亩之数筑仓于县酒务之西专储粟以备修隄之用嵗省重费民遂息肩浮土爲千金之隄斥卤化膏腴之地传之将来利顾不博哉刘公又备邑人所请奏之九重白之庙堂及当路诸公乞以此庄之田依常平法不许他用仍禁官民户之请庶可经久圣天子加惠田里诸公相与维持其说亟下俞音曽不淹时令率吏民祗拜明命刻之坚珉以诏后人今之宰剧邑者簿书期㑹日不暇给水利等事遇有急阙趣了目前其至诚爱民有不可解于心而才智足以行之如施君者几何人施君湖之长兴人实司谏之子司谏用不尽其才赍志而殁君能世其家下车以来百废具兴饰以儒雅整办有余铢积寸累以图此举中间易地之行咸恐败于垂成及其来归爲之愈力百年之害一日尽除去嵗他邑告歉而此独丰海田几于倍入明效大验今已如此宜乎邑人歌舞之天下之事害不极则利不兴若有数然民困已甚令以深长之思而兴民庸部使者之贤建白甚明圣朝勤恤民隐遂跻登兹非止人力也后之人守其成规随力补治虽至于无穷可也因作爲诗章命邑人歌之俾勿壤歌曰舜江之爲邑兮居越之东八乡濒海兮水浴日而吞空古有长堤兮庸蔽遮乎一同人力有限兮海涛之来无穷涛来如山兮日相撞舂一有阙壊兮苇不可障而泥不可封民将爲鱼兮良田垫于冯夷之宫嵗月劳费兮民告于鞠凶万五千之缗钱兮十二万之民工惟令之贤而才兮有尉曹之和衷筑土累石兮折彼波臣之冲矗如长城兮缭如万丈之晴虹部使者主盟于上兮飞章彻于九重仰明圣之恫矜兮朝奏而暮惟人欲之从垦田倍于千亩兮藏其收于廪中禁豪民之侵渔兮虽巧取而弗容化斥卤兮土膏隆隆变歉岁兮爲年之丰良耜畟畟兮多稼芃芃获之积之兮将栉比而墉崇歌以讯之兮乐石是砻赤子相告兮永无忘令君之功惟后人之勉勉兮用心以公视此隄之阙兮谨爲之弥缝念经始之囏难兮尚图功于厥终象山县渡船记象山爲邑海巿三垂汉志鄞有越天门山舆地广记谓即今之东门山也唐神龙二年属台州广德二年始属于明元和郡县图志亦言本汉鄞县地神龙元年监察御史崔皎奏于宁海县东界海曲中象山东麓彭姥村置县惟西南有陆路接台州宁海二说㣲有不同而郡县志加详焉志实李吉甫在相位所上吉甫尝爲明州长史宜得其真今西北至庆元府水陆一百六十里中有一渡之险若由宁海陆行则囘逺倍之故多以渡爲便渡实支海南曰陈山去邑十五里北曰东宿皆潮退而行中途少憩海口俟潮登而后善逹旧以小舟往来多有风涛盗刼之虞隆兴二年今资政殿大学士赵公彦逾主邑簿始创二大舟颿樯篙橹器用毕备募习于操舟者月给之分置二渡以便行者晏然如在枕席之上所济不知其几邑人至今歌之钥尝侍公坐问何以能办公曰句稽之职安得有力及此偶郡委以征商事旧例商贾以钱输官以十之二爲导行费既首蠲其半以惠之余分给胥辈因置缿筩而谕之曰前日公用有例今一切不取尔曹得百金则以一钱寘其中仅二年余所积已多矣因首以修朝宗碶又助邑之敕书楼与邑庠遂以爲此二舟皆躬自督课费省而工倍人乐爲用故能办耳钥爲之三叹试吏之初孰能用心及此今日勲在社稷岂苟然哉公去既久寖以隳废而一舟先坏间有修治往往因陋就简不可支久撤旧増新併爲一舟行旅不堪濡滞而私渡出焉未免复有覆溺者庆元四年六月承直郎韩君元礼爲宰访问疾苦耆老首以是告谋欲遵赵公之法而兴起之鸠工度材即以八月先造一舟其长七丈广二寻十一月既成又以次年之冬葺治旧舟去朽易坚色色鼎新几于改作至今年二月毕工修广之度视前少杀之若什器细大篙师名额悉循古规又月委官僚以次提督用防姦弊功就而民不知邑士请纪其事钥以谓赵公济川之功未易遽及今令尹忠宪裔孙雍容办治维此一举仰有以继赵公之成绩俯有以爲一方永久之利赵公名遂身退卜筑城中亲见其成喜形于色尤爲一段奇事夫子产以与济人于溱洧孟子以爲惠而不知爲政今前后邑官之贤盖能知爲政者惠及斯民如此后来者苟能垂意而不忽二舟之利其有既乎陈山有驿以爲宾客行人弛担之地将刻石驿中以诏后人慨然爲直书之以补吾里地志之阙云攻媿集卷五十九攻媿集攻媿集卷第六十攻媿集卷六十宋楼钥撰记范氏复义宅记吴门范氏自唐柱国丽水府君居于灵芝坊今在雍熙佛寺之后五世孙文正公少长北地皇祐中守杭始至故乡访求宗族买田千亩作义庄以赡之宅有二松名堂以岁寒阁曰松风因广其居以爲义宅聚族其中义庄之收亦在焉中更兵燬族党星散故基榛芜编民豪据爲居室爲场圃僦直无几甚失遗意粟无所储寓于天平山坟寺倍有往来给散之劳久复圮废改寘城中反寄他舍病此久矣自公长子监簿而下又五世而至良器一日谓二弟曰先君奉议念此有年赍志而殁吾侪当有以振起之慨然自任思图其新于是歴告居民尽除僦直约期而遣之不服者诉于郡于监司以至上达台省提刑临川何公异太守四明郑公若容咸义此举力主张是复得故地周一千四百四十八丈首捐私帑缭以垣墙创建一堂仍扁岁寒以祠文正结屋十楹以处贫族就立新仓寖复旧观庀役于庆元二年之季夏仲秋告成不愆于素观者无不叹息亲掌出纳一年以爲后式选族子之廉谨者二人继之详具要束以补旧规揭于堂上且刻田籍于石以爲永久之计介季之柔续世科于百二十有四载之后尤勇于义既力赞其兄谋之属钥爲记始末钥不佞先祖少师收䘏宗族有意于此而岁不与伯父扬州始爲之虽不及文正公之盛而寒宗之贫者赖以自给亦四十余年于兹先工部欲附益之而清贫终身犹未果也见范氏家法爲之媿叹是举也衍文正公累世之遗泽伸先奉议九原之余恨又以绵范氏无穷之休岂不伟哉呜唿文正公奋身孤藐未尝赖宗人毫髪之力既达则阖族受解衣推食之恩天祐范氏三子鼎贵皆以宏才高谊上继父风后人得维持凭借以保其家良器以布衣而决意兴起不惟义宅载新义庄亦复整饬剔蠧省费又爲数世之利用心如此后其兴乎呜唿文正初立规矩止具给予之目仅设豫先支请之禁不数年忠宣公已虑其废壊故治平奏请圣旨违犯义庄规矩之人许令官司受理又与右丞侍郎自熙宁以至政和随事立规关防益密今之规约又加密矣一门同姓爲此义事其难如此而况天下之大思所以爲亿万世之计者又可忽乎呜唿衣冠之族不免饥寒者甚衆愿如范氏之宗派而不可得今坐享饱煖者几人若人人如良器用心更相扶持以永其传则善矣若曰是我所当得者而不思自力甚者反爲蠧于其间则文正诸公实临之其闻于有司曰公元者盖今之族长云汪氏报本庵记惟四明汪氏代有隠德上世葬城南之俞村钥汪出也尝随拜扫裴回松下顾瞻前后中有一丘隆然奇峰遥峙秀水萦抱磬折面势冈阜非若近时积土平田强爲丘垄出于人力者比气象秀润真吉竁也是爲外高祖大府君之墓府君以才选爲吏古君子也终身掌法一郡称平范文正公王荆公皆以士人待之我高祖正议先生爲之志铭盖积德之尤着者是生正奉四先生而汪氏之衣冠始于此钥生长外家逮事外祖少师二十余年亲见孝友之懿奉坟墓尤谨遇忌日必躬至墓下爲荐羞之礼遂爲汪氏家法仲舅尚书恪遵先志不敢少怠而増润色焉俞村之墓始于十二府君其子若孙葬于左右者凡十余所迨今百七十余载矣冢舍三易岁久易圮仲舅投闲既久度不可支吾乃营基于松楸之东辍费于伏腊之余鸠工两月而告成爲堂三间后出一间併爲修祀之地前爲轩如堂之数可以聚族列拜两庑凡六楹前又爲门及享亭以淳熙十二年三月二日奉神座于堂之东室宗人虽坟墓在远遇清明必合而祭者凡数十人列于其次规画纤悉一一亲授以板爲障而平其前祀则取以陈祭器临事可不移而办下至庖湢罔不备具靡钱五十万一力爲之赡茔旧有田初出于诸院其子孙间有生计凋落视爲已业而私售者久不能制于是积累细㣲益以俸入以元直取之用供僧徒岁仍例卷命族人迭掌祀事其器用则分任其责且爲出谷以助他日尚将益之庵成未有名梦中若有告以报本者公爲之恍然遂以名之正奉始卜葬西山少师兄弟皆从仲舅大爲墓阡甲于乡里又以外祖母福国之先壠在奉川桃花隩王氏既不振亦爲买田建屋以奉香火凡其先冢域至是无所不备可以传远矣钥既得归日侍函丈一日顾钥道始末使记其详以诏子孙惟我舅氏克振家声光绍前人以燕后叶庵之落成时年六十有八矣诚孝不衰而又精力絶人克勤小物壮者有所不逮皆可爲人子法遂谨书之后人能不坠少师尚书之意汪氏之兴殆未艾也长汀庵记楼氏自周武王封夏后氏之后东楼公于杞实始得姓后有食采于娄者因以爲氏或着楼焉东京雍丘县即杞之旧故亦称杞县楼氏以杞国爲郡而望出东阳虽闻吾族自婺而迁不知所始自钥一行推而上之至八世祖而止惟曽叔祖二十五助教墓志云六世祖自婺迁于明是钥之九世祖也又不书其讳明化院之西南一山坡陁数十百畮上世葬埋甚衆邑人号楼太婆墓亦不知太婆爲几世爲何姓今坟墓可寻者七世祖大録葬白水雷家隩六世祖二评事葬太婆墓山之中刘夫人葬于西偏相去数十步徐夫人葬明化侧平地盖祖宅之后也高祖十八正议及陈氏和义郡朱氏歴阳郡二夫人曾祖三金紫永嘉郡夫人翁氏葬龙潭先祖三少师两守乡郡首尾五年每寒食上冡旌旗鼓吹皆集茔下乡里以爲荣少师教授兖州时祖妣秦国夫人冯氏蚤丧葬南山再娶魏国夫人冯氏先卒得地于报国山之左今爲仁济院作三穴以右穴葬魏国少师亲写冯令人藏扁榜犹存约他日自居中穴而迁秦国于左晚岁有闽人上官仲恩献金钟山图得于舒氏尤喜之知平江日病中语诸父曰我死当葬金钟比薨二夫人葬已久金钟墓域颇狭至今三坟相去或二十里而远初营葬时四山皆愿求售仲恩亦劝之五伯父曰人其谓我家乘势并包非先志也仲恩叹服且曰第三虎山不可不买可以爲庵其实庵后亦一穴也少师龙虎二山皆平正如画至江而止龙山之前俯临沙洲相传下有金钟曾见光景今神龙居之亦圣迹也俗谓江水一段爲一汀近金钟一汀最长弥勒每浴其中号长汀子故地名金钟而庵名长汀少师薨于宣和五年至七年岁在丙午而葬今且八十年矣先君银青卜夀穴于庵之后荷诸院相从尝买邻山以葬亡弟錧夀穴正在两山之间坐艮向坤面势环拥下直金钟之洲前有一峯钱令公葬其下号令公尖爲山五重惟此峯中立深秀正与之对自他处视之俱不如也先君以淳熙九年十二月十七日卒于仲兄严州郡治以次年九月二十日大葬庵之右屋适在其前虽不碍前山而神道门起于谿次不能相望爲曲径以入是时以仲兄继亡无力攺造先妣年已七十有四亦不敢轻动因仍几二纪嘉泰四年正月九日先妣不幸弃诸孤荒迷哀苦之余卜以腊月八日丙申襄事谋之羣从衔哀负土决意先期移建冢舍以八十年左支右吾之屋撤而新之旧木之可用者十无二三又迁基于左半在田间筑叠尤费工力幸及大事之前粗毕工役爲屋三十余间造石桥三所材良工致庶几可久于是始得神道坦平墓与门直列植檆桧移置石兽等平揖前山气象愈伟少伸兄弟夙昔志愿皆祖考阴祐之赐宗族相成之力也祖茔松行有干霄合抱之材然侵耕者多亦有枯瘁稍正疆界又补其阙别爲屋数楹于外以爲廥廪是役也虽出于一力而事实关于诸院已戒僧徒日谨焚修以资冥福若羣从及子弟扫松㳂干而至者自当馆谷于此如挈家寓处或封寄什器必至触污冢舍非奉先之本旨自兹幸无启此意亦宜相与戒饬仆使一竹一木毋容侵犯斯有可传之望前辈言子孙以仕宦不能自守坟墓而使人代之故守墓之人不可待以奴隶而况庵僧乎此庵始建僧希亮入主之三十五年传其弟子本权权住三十年又传妙悟才三易人俱善于其事后来者宜善待之李氏思终亭记淳熙八年嵗在辛丑钥预攷南庙试蜀人李君子思以审计司聨事先是固已得其江东十鑑读之一见如平生欢既而出所着易解相与讲明警发爲多竣事钥叨丞外府君代主宗正簿钥寻丞司宗方以同僚爲幸而君忽焉亡矣哭之尽哀且与诸蜀士经纪其家君之父年已八十诸子皆幼弔者无不伤䀌送其西去哭以二诗殆不胜情今三十有二年矣间者阔焉不相闻知庆元之初钥既投闲明年閲登科记见君之子道传在乙科又一纪而复来则已闻其召命同朝五年寖登馆学上着庭摄攷功时时相过以先友故厚我其季性传又擢嘉定四年第来见独未识长子心传闻其尝名荐书一不上第年未四十弃举业而着书朝廷取其建炎以来系年要録百卷寘馆中尝得其副而尽读之然后知天之报施本无差忒而子思家学日盛爲不亡矣子思之论易专究心于卦画其言甚富如中孚豚鱼等说前未有发明及此者十鍳极陈南北朝战守胜败如指诸掌书有小传又有诸经解义皆其节目之大者吐其所见论议过人一宰饶之德兴治行有循吏之绩其所抱负十未见一二此识与不识所以恨其蚤殁也五年七月癸亥攷功涕泣而谓钥曰先君子之葬兄弟尚弱万里亦无由相告已得后谿刘先生爲之铭矣墓前有亭取终身慕父母之义以致深长之思非敢自言能尽此也名以思终併致昆仲之意俾记之凡子思文学事业与其家世履歴后谿之志已详不复书语之曰先公有子如此固已不悼其不幸于土中矣终之义岂云小哉近方爲金华季氏爲古文孝经详说后序因论古自天子至于庶人孝无终始而患不及者未之有也爲之言曰圣人一经立教之要专在此数语孩提之童无不知爱其亲者是人之于孝未有无其始者夫子作此一经正欲人之有终也自天子以至庶人孝之大小固自不同于此复言若孝有始而无终未有不及于祸患者此则无贵贱之别上下一体俱当尽心焉末篇云孝子之事亲终矣止爲丧祭之终犹未爲孝之终也夫所谓孝之终与孝无终始之终盖谓立身行道死而后已者也故虽曾之旣启足手以其能全而归之自以爲知免矣然而易箦一节犹在其后盖大夫之箦犹非其正也呜唿圣言可谓深切而能有终者亦岂易易乎钥余生无几深知兢惧得正而毙所愿加勉故以告有志之士云钥老退学落加以病余辄拾前说以慰孝思之切惟昆仲勉之碑聚奎堂碑兵部尚书赵师谓臣钥曰淳熙初年龙集乙未高宗在德夀宫先臣和州防御使赠少师伯骕久被眷顾师由锁应赐进士出身德夀喜甚谓其有子赐金更新所居増创一楼以荣桂书其榜盖摭孝宗圣制闻喜宴诗桂林争占一枝荣之句而宠之庆元攺元师卜筑吴门之昼锦坊辟堂曰聚奎奉先世前后所藏真蹟匪惟侈云汉昭囘之盛抑取窦俨所谓五星聚奎天下太平之义累圣崇儒右文高视千古盖天人之符应也主上误加奖拔寖尘禁近尝因奏对以宸翰爲请上首肯再三嘉定二年冬起家长武部兼天府明年正月见于便殿昧死申言上又许之七月甲寅中使宣谕拜三大字之赐未几又钖三扁曰宗表日玉辉曰与闲锓镂髹饰皆出尚方恍然从天而下周章踧踖感激自誓思所报称移刊乐石愿有以记之臣辞不获窃攷所元盖非一日国家亲睦九族恩礼兼备神明之胄繁衍盛大教养既至人才辈出献词章躬课试承平百年史不絶书崇国公世恬好学绩文有声前朝徽皇命翰林学士承旨郑居中爲志铭知淮阳军米芾书丹其子开府仪同三司嘉国公令晙及从苏轼黄庭坚游刻而龛诸睦亲北宅之壁间嘉国之子通判泰州子笈陪从康邸最膺顾遇又见芾所书而爱之绍兴间既得墨本访求其后伯骕与兄浙西路兵马钤辖伯驹方赘员筦库以近臣召荐待以家人礼念其孤露自立厚加抚劳勉以温习赐第都城俾日趋中禁图书之府曰于此可观人间未见之书少师老成详练歴记旧事尽瘁职守襃赏相仍博洽酝借歌诗声画取法晋唐游戏丹青深造其妙德夀怡神物表密侍清燕预翰墨之选直庐邃严且给珍膳名画法书鼎彞款识攷订商略从容毕景肆笔成书楷法行草分赉稠叠王粲登楼及谢庄月赋则全而书之二王懐素帖则倣而临之合作逼真以少师鉴裁精审犹不能辨又杂取唐宋名贤佳句形诸幅笺便面者踰十数持宪近畿孝宗出内帑缗钱万严饰天庆观亲札丁宁示弗勤民之意神毫睿藻数以赐焉乃今奎画申攽于以承二祖之休于以奖声绩之楙三朝寳墨萃于私室光华绚烂衣被草木有歴劫赞扬所不能尽者而臣何足以知此虽然盖可稽焉堂以玉辉名则取陆机文赋石韫玉而山辉之语楼以与闲名则取苏轼赖有高楼能聚远一时分付与闲人之诗而宗表之襃实用唐宰相李勉故事圣意攸属昭然着见复揭荣桂旧题于便坐植巖桂以环之始干道间遴选聘使擢少师爲副别授国书议事敌知其爲宗老相与叹服以爲备待时之说归报盖久而后益信师稔承家训力沮开禧用兵之议以是不合而去圣化更新复登迩聨委寄益隆俯俞忱请则所以䝉被简记者有自来矣惟昔君臣际㑹一字之襃踰于华衮今少师父子才美世济爲赵氏祭酒帝笔之储盈溢巾衍有传家之寳无登牀之嫌六丁丰隆呵禁护持昭示将来以永无斁爲子若孙顾瞻丰碑斋庄敛袵仰圣作之渊懿知忠厚之积累尽万物而不足报可不勉诸臣衰顇无庸方期谢事跂望斯堂无由一拜于其下敢述始末而爲之诗曰煌煌圣朝亲睦九族有制有恩克保世禄信厚振振麟趾之时才学自奋见于设施于穆少师相逢盛际受知高皇蚤被简记源流有来元祐名臣赐对入侍礼如家人博洽醖借翰墨之选帝笔昭回溢于巾衍赐第崇成有子策名迺书荣桂表于家庭阜陵抡才輶轩载牵出奉六条申畀一札子克负荷致身文昌四尹神臯如汉赵张卜筑姑苏有严尊阁户册狎攽増贲丘壑奎壁之光聚于吾门顾瞻斯堂庸侈上恩是父是子并膺殊眷非止爲荣于以示劝生子生孙其报伊何忠孝一心永矢弗磨王节愍公忠肃庙碑嘉定四年某月某日诏爲故枢密节愍王公立庙赐额忠肃某年某月某日庙成惟公建炎绍兴间五使不测之地卒执节以死忠烈显着人户知之大臣欲专和戎之功不以实闻故䘏典多阙至孝宗皇帝闻之始特官其三孙曰杞曰柟曰机开禧权臣横挑毡裘三边俱震始复求专对之才以通好柟捐躯徇国爲人所难母夫人又以节愍之事勉之张旜三往终定信誓祖孙相望勲在社稷可谓无负三槐之家风矣绍熙元年谥公节愍柟既奏功擢帅合肥寻尹天邑请于朝求爲乃祖立庙于是天子嘉叹且曰尔祖葬吴郡其庙于城中柟拜稽首退而营求㑹提㸃刑狱陈芾摄府事爲度基于郡之北真庆坊地周百三十丈有奇辟门三楹旁翼二挟以入两庑中爲寝堂敞以高轩肖公之像以安康郡夫人陈氏配命服如礼鼎爼具列深邃崇严既足以揭䖍妥灵又启旁舍以处道流买田续食使永香火之奉可谓备矣少卿以新庙成不可无纪命钥碑之钥尝铭公之隧若平生大节与夫勤劳机辩之详既屡书之兹不复列独着立庙之本末以诏后世窃观昌黎韩公爲庙碑者三曰乌氏曰田氏曰袁氏乌以重胤田以弘正袁以滋皆以子至将相宠及上世非自以功业而得庙食也以死节而得祀者莫盛于张巡许远之庙而两家子弟才智下后无闻焉惟节愍公上承三槐之盛以忠义自奋风烈昭灼膺此庙食之宠尸而祝之子以死孝而归其骸孙又以探虎穴而就功名既不忝其先而又増大之王氏之庙其最优乎因爲之歌诗以侑四时之享云公之生兮不辰投大艰兮期殉以身掉三寸兮惊严宸起布衣兮立登从臣痛二圣兮䝉尘出万死兮气益振得要领兮折殊邻辩悬河兮机若神数往返兮就和亲功既高兮遭厄屯握汉节兮死朝绅地震裂兮天霾昏祀于河间兮秋复春绍祖烈兮世有人始虽屈兮终获伸墓于山兮祠于城之闉依琳宇兮轮奂一新肖公之像兮凛然如存芳菲菲兮荐苾芬洋洋在上兮伤不见而不闻公其诉上帝兮叫九阍或爲鬼以厉贼兮如张巡九原有知兮焕丝纶享庙食兮报君恩佑尔后人兮传无垠攻媿集卷六十攻媿集攻媿集卷第六十一攻媿集卷六十一宋楼钥撰启谢发解启决战文场喜鏖大敌策勲计版幸缀羣英心既歉然颜之厚矣窃以真主嗣临于万国宸心经略于中原正紫髯将军抚剑之秋岂白面书生鼔箧之日然用武必有文备当修德以来远人况一士可以止百万之师寸舌可以贤五千之骑搴旗斩将者特匹夫之勇敦诗说礼者乃元帅之资丁字徒知固难处强弓之右毛锥可用当争雄大剑之间得奇才自足有爲用真儒必将无敌爰命郡国选修洁之士且使乡遂献贤能之书广数路以取人才诏直言以増士气将取布韦之贱以爲将相之储草莱期王佐之才畎亩任天下之重坐使有志之男子羞爲无用之陈言附鳯翼而攀龙鳞咸起功名之愿擢犀角而拔象齿始膺藻鑑之求如钥者赋性枣昏受材樗散幸家声之未远冀世业之永传誓收黄卷之功益振青箱之学十载空随于举子一言未售于有司良弓之子必爲箕有自来矣吹竽之门而攻瑟如不好何欣逢不讳之朝深惜难逢之㑹一鼔作气已爲胜敌之谋三年不鸣期遂惊人之举及奏功于里选仅厠迹于行间虽叨鹗荐之书犹愧鹏飞之化沙砾已甘于在后驽骀敢望于争先静惟贱士之拔茅实赖大人之推毂兹盖伏遇才髙今古名压搢绅久居喉舌之司卧治股肱之郡爱民如子惟忠厚以存心遇事生风信精神之满腹天子思大夫之国器布衣求吏部之门生遂使庸愚亦预抡择钥敢不益严笔阵力淬词锋敌无畏于万人霸当成于一战鵰在秋天之外已借髙风鱼掀春浪之中更资余泽谢省闱主文启薄技中程岂谓单辞之误上恩从厚犹霑末第之荣靖言侥倖之由实自生成之力德无所报感不知言窃惟选举之公本朝爲盛科条之备今日尤严凡羣试于有司当首遵于成法未问词章之工拙先观品式之从违苟有一毫之差必爲终篇之累惟时公讳尤异常规虽在祖宗不致山川器币之废然爲臣子当明浒势秉机之嫌着之甲令以谨临文之疑掲之棘闱以备入门之问倘律度之不中宜衡鉴之弗容自非词华惊絶代之工议论如古人之正又安得特加抆拭曲赐甄收既寛司败之诛乃玷主文之选如钥者伶俜无取坎壈数奇猥承簪绂之余期绍箕裘之业念踵登桂籍者已三四世而不书鴈塔者几数十年幸兄弟之联飞喜门庭之稍振愿修世学益大家声滥由乡老之书来赴春官之试孺子不谨尝约日而后期穷鬼爲妖复转喉而触讳问山犯名之二者犹有不学之愧书马与尾而四者尚怀谴死之忧矧明见于条章乃自爲于卤莽深虑布韦之贱不胜鈇钺之诛敢谓巨公曲成孤迹略去片言之失力收一日之长委堕甑于道中已甘絶望取焦桐于爨下实赖知音既援例于先朝遂飞章于清禁异恩俯及同辈皆惊虽不能豪夺于锦标然固已宠踰于华衮三神山上人怜不及于鳌头千佛经中自愧得陪于骥尾退量叨冒良有夤縁兹盖伏遇正始名流开元故老公车谠议与秋霜烈日以争严召驿重来快鳯凰景星之先覩假道蓬山之上主盟兰省之中凡属品题莫逃藻鑑虽小善之占必以録尽收天下之英雄而斯言之玷不可爲尤费笔端之造化遭逢若此称报谓何钥敢不痛自激昂益加详谨对千人而不犯愿尚友于先儒号一庄而复荒肯下同于流俗誓损顶踵以报丘山谢试中教官除温州教授启就试棘闱复售缀文之技庀司槐市误叨分教之官慙无黄绢之好辞偶中青钱之妙选幸踰望表愧溢情涯窃以庠序之兴人伦是赖郡国皆立王化尤先僖公能修泮宫致一时称其多士子产不毁乡校盖千载以爲美谈在西汉李唐之盛时有文翁常衮之循吏变蜀郡如东鲁至司马氏而昌其文化七闽如上州有欧阳生而爲之倡是知自京师而首善亦必崇乡党以励贤惟我皇家歴参古制开学宫于四海延师席于诸儒虑择士之或遗复设科而俾试攷之经以察其识命之赋以观其材人寡鉴精礼优选遴欲中有司之意必兼举子之长如钥者术业空疎词章骩骳受过庭之教敢言匡鼎之解颐习雕虫之工难及温生之叉手比幸登名于兰省夫何困迹于铨曹念旧学之未芜几此途而妄进操觚染翰是皆已试之才敛板趋风咸望非常之遇顾如孱质乃预英游方期六鹢之退飞敢谓双鵰之连中获离场屋之余习复逃州县之徒劳载维永嘉实名东浙鳌头屡占在纷纷白袍之间黉舍宏开无青青子衿之废苟非儒匠难主文盟好爲人师素守孟轲之戒此非子坐恐招有若之讥念得宠之过优复去家之不远无非侥倖端有夤縁兹盖伏遇旋斡化权主张吾道内治外治既陶万国之泰和小成大成仰赞一人之化育善类悉归于真宰危踪尤累于洪钧久怜书马之愆欲收置于门下兹试不龟之药偶获预于选中亟畀除书实由大造钥敢不益坚素履无负初心学不如务师曾何知于善诱教然后知困顾敢忘于自强庶上副于眷知以少图于报効回交代李教授启陪鴈塔之题恍如昨梦叨鳣堂之选猥继后尘荷委贶之洊临愧驰缄之已后恭惟性天夷旷才地髙明笔阵摧锋得隽胶庠之彦儒林振藻飞英俊造之科尚淹三馆之游俯作诸侯之客一方士子固已乐吾教中当路荐书皆欲出我门下倚闻严召径挹超除钥託契已深承颜不远此非子坐正慙温故之称必有我师全赖告新之益通添差教授王太博启宾兴乡国曾叨推毂之知客授侯邦尤得抠衣之便抚躬甚喜剡牍先之恭惟赋轧两都名髙六馆文章攀桂再登俊造之科阊阖排云首上治安之策诏开言路章交公车英词独彻于细旃襃语宠踰于华衮先生入太学方将育天下之英才广文独冷官何乃爲诸侯之宾客俯从新制大屈公言风引仙舟虽觉三山之暂远云垂鹏翼㑹㸔万里之横飞钥少欲传家长而懵学闭门觅句初无虀臼之称仰屋着书空有酱瓿之诮顷借鹗章之荐遂叨鴈塔之题不知七年待次之迟但喜一旦同寅之幸岂止日沾于膏馥要当力踵于步趋既非中行待我以衆人方谨旧恩之报如使西河疑汝于夫子难逃良友之讥通太守曾吏部启恭审疏宠宸庭承流侯服凡居庇帱㒺不欣愉窃惟左浙之奥区独以永嘉爲名郡人才秀发接王谢之风流城望雄尊控瓯粤之冲要海物惟错生齿日繁属嵗事之多虞致天灾之代有飓风驾浪万衆爲鱼烈火焚庐一昔而烬八潦七旱田野无以爲生九牧十羊吏民疲于奔命阖境告病渊衷顾忧正借虞升卿爲开错节不有龚渤海谁治乱绳既入奏于明光谅疾驱于逵道恭惟乗珠照夜衡玉悬秋学自得于家传美盖由于世济矧惟我宋衣冠之盛无如曾氏阀阅之髙闽峤勲名蔼相门之清议南丰术业擅昭代之词宗未若于门卓称江左弟兄辉映竞驰云间日下之名门户炽蕃遂爲泽底冈头之族顾如伟望立上要津早瞻使者之星来近长安之日握兰密勿铨衡无同滞之嗟听棘平反囹圄有屡空之效暂从均逸亟畀于蕃将使官府复见于太平闾里尽销于愁叹报齐国之政谅无五月之淹趣曹相之装即听三公之拜钥学不知道才非瘉人偶霑末第之名滥作诸侯之客敢图㑹遇获事贤明欢寒士之颜愿託千间之厦顺下风而请敬持一瓣之香通太守莫给事启恭审荣膺宸诰起镇侯邦琐闼需贤将复甘泉之旧左符共理暂爲沧海之行先声所加衆听皆耸恭惟学该四部文擅两科浑然金玉之相凛若松筠之操经纶自任直将举明主于三代之隆雄挺不囘信能立懦夫于百世之下韬藏既久闻望益髙独由直道以致身自结九重之知已䌷书东观径跻瀛洲学士之联典奏南宫已有鳯阁舍人之様上方修明号令鼔舞华夷爰念制词思复深淳之体肆求卿列首推宏博之才俾代予言仍参内相大述作多出其手岂惟复见常杨近诏诰自爲之文端欲上规姚姒还直螭坳之秘进趋鸡㦸之严更借刚方之资爲专封駮之寄危言造膝尝有志于囘天劲气逆鳞曽不难于去国坐令时论之推重惜无諌列之拜章退安香火之祠自得林泉之乐惟永嘉之古郡寔东淛之奥区乃命承流以遂均逸一麾出守肯爲颜步兵之诗五马自随姑寻王右军之旧矧高门之名胜着此地之声华南院世官犹有甘棠之遗爱阿连客授尚存绛帐之余风自闻成命之肆颁惟恐使君之来暮山川攺观城郭増辉地控瓯闽正有资于韬略道传伊洛尤仰赖于范模第恐廊庙之资尤被冕旒之眷赐环在迩岂容皁葢之行春视草居中复见金莲之照夜遂闻大拜以佐中兴钥学不知方才非可用末科厠迹自怜书马之愆再试得官人笑画蛇之赘敢恨八年之家食第惭多士之主盟好爲人师真成不韪此非子坐日惧弗堪仰千骑之鼎来幸二天之在望飞鸿遵渚咸歌姬旦之归兮泮水采芹犹喜鲁侯之戾止通邵通判启别驾功髙夙仰声华之茂广文官冷幸依庇䕃之余念行遂于趋凫顾敢稽于馈鲤恭惟风仪峻整政术髙明试以剧烦井井有条而不紊遇诸盘错恢恢游刃以有余矧是永嘉甲于东浙地望控瓯闽之要人才承王谢之流正资贤治中以佐明太守抚摩凋瘵振起教条稔闻五月之政成尽出贰车之力赞少舒骥足不妨风月之平分入簉鹓行㑹见云霄之独步钥才非适用学不知方虽记问以尚疏在渊源而何有谬司芹泮偶及瓜时乐英才而教之固知非据事大夫之贤者尤得所依通赵通判启题仲举之舆凛先声于海峤开马融之帐窃大庇于云天仰德既深遡风知幸恭惟派分银汉秀挺琼枝撑肠富万卷之书落笔扫千人之阵儒科振藻仕路蜚英非错节于笑谈破大觚于俄顷歌合江之桃李邑人犹见于去思依上幕之芙蓉府主但闻于坐啸眷兹名郡密迩行都属频年有饥馑之灾况比屋被焚漂之酷公私窘匮民吏彷徨方欣郡政之一新更喜治中之鼎至湖楼风月岂惟景物之平分春草池塘㑹见精神之顿攺来播海沂之咏伫归禁闼之班钥才不及中学非语上渊源无自敢谓好爲人师教导未明政恐此非子坐不图幸㑹获在帡幪阖境倾心想望贰车之风采冷官修敬预通记室之姓名囘钱録参启久矣向风恨无半面之雅兹焉联事幸逢三语之英拜履非遥扪心知慰恭惟清姿冰洁奥学渊深玉斚琼彝压倒千人之笔牙籖缃帙读残万卷之书淮山小试于梅仙海峤更烦于阮掾狱市无扰长赋池塘春草之诗兄弟联飞行继鵰鹗秋天之武钥家传虽久客授何堪喜闻都骑之来遂窃灵河之润朋缄委贶惊珠璧之暗投短牍陈诚愧瑶琚之匪报回瑞安胡县丞启一行作吏敢兴独冷之嗟再转爲丞喜见真清之彦髙词先辱谦德有光伏惟泽底名家云间妙誉仕途详练两淹黄绶之司荐口澜翻果上金闺之籍谓宜阔步径登要津称雨道晴又听下邳之论事哦松扫竹不妨蓝水之风流预想登仙由兹假道钥宦游无取客授何堪骑气方来将快争先之覩缄书敬遣少陈未见之心回陈司户启芹宫客授慙博士之不治槐笏宦游喜参军之称絶闻风久矣拜赐懽然理窟精深词源渊奥早射广庭之策合窥藏室之书谁谓偏州乃淹贤掾俸钱寡狭固非京兆念珠曹吏事精明共㸔琰之霹雳手髙才如许迅召何疑钥行遂同寅庶几承教日候入疆之告忽惊将命之临广文冷官虽有声名而何用孟公尺牍但知藏弆以爲荣回前宁海沈主簿启窃伏海隅久压斗南之誉宦游仙里屡闻月旦之评首勤车骑之临门更有文书之衔袖劳谦过矣自视缺然涵泳圣涯翺翔艺苑振三都之鼔吹韵五典之笙簧汉阁招贤贵人欲出我门下尧阶赐第天子谓入吾选中一官犹恨于栖鸾万里忽嗟于退鹢虽当邪正初分之日乃有疑似难明之人顾得丧苟无愧心虽圣贤未免流议沮鲁如臧氏之子能使予不遇哉于齐主侍人瘠环好事者爲之也科第空传于拾芥功名髙视于浮云收还四海之虚声自作一乡之善士寻伊洛之故步穷洙泗之遗经仰屋着书期立言以俟君子闭门觅句推残膏以丐后人坐歴十年事更几变沈舟而阅千帆之过翦翮而㸔百鸟之翔公论自明识者増叹纷纷余子蝇营虽见于复还落落髙怀马丧安知其非福然而休期难再大器晚成毋忘结绶之心当起据鞌之志钥晚生无似客授何堪久怀望履之私未遂升堂之快掩关却扫素钦静退之风忘年定交猥及庸虚之子焉有琼瑶之爲报但惊珠璧之暗投诵广文官冷之诗喜遇同襟之客读东阳郊居之赋㑹求抚掌之欢囘永嘉徐主簿启孺子名髙方屈临于簿领广文官冷乃先辱于缄縢摛词粲然爲礼过矣伏惟学耽八索识洞九流提笔以赴文场前无坚敌彯缨而游帝所自致巍科精金百鍊而愈刚良玉三献而后售宜在瀛洲之选往观藏室之书俯就鸾栖尚淹鹏运髙士不爲主簿虽曰徒劳君子不卑小官何妨行志㑹闻妙擢径上要津钥晚出无闻散材焉用黄卷自乐岂敢好爲人师绛帐方开正恐此非子坐独幸佳郡素多贤僚匡衡鼎来可共説诗之乐凿齿一诣便胜读书之功囘瑞安林主簿启宦游伊始方淹枳棘之栖客授无堪徒愧蒹葭之倚先声竦甚华翰先之伏惟人物粹夷天资爽迈寳甘棠之笏自有家风读牙签之书尽传世学小试勾稽之职倚㸔趣召之行钥久矣闻名兹焉同事髙士爲主簿固知公议之未平广文独冷官但喜疎踪之有託回平阳李县尉启登汉庭之第猥继英游访吴市之仙更逢隐吏方谨先声之伺遽勤华翰之颁恭惟学有本原辞无枝叶论议醇正所得盖自于名儒气貌粹温不问巳知其长者腾踔合登于要路酸寒乃就于尉曹不容警捕之淹㑹膺召对之宠钥家传虽久客授何堪逢君子之僚巳伸素愿笃年家之好尤激义风回郡庠职事启冷官无取岂敢好爲人师佳士有闻不当列于弟子伏惟性天俊茂才地髙明玉斚琼盃压倒千人之笔牙籖锦帙读残万卷之书三年已见于惊人一第何足以慁子倚观奋发自致功名钥久矣闻风欣于识面辱贻书之加宠叹陈义之甚髙喜荷之私敷宣冈既通交代徐教授启读鴈塔之题久钦闻望典鳣堂之教获与交承既慙扬粃之在前敢俟及瓜而受代通名伊始修好在兹恭惟学造圣涯文髙艺苑评彼处士孺子宜当爲先求之古人有功未见其比能似鼻祖今惟耳孙既已飞英声于千佛经中固宜追俊游于三神山上何爲歴岁始就冷官惟此邦余王谢之风而多士知伊洛之学正有资于模范俾益究于渊源君子之育英才是诚所乐诸公之登台省㑹见同升钥夙昧家传偶叨客授望亲庭于咫尺较吏攷之毫釐日冀先声得遂归欤之志顾瞻清峙用寛仰止之心谢除删定官启投诚恩地倍烦大冶之陶镕定法清朝俾预有司之笔削密附声光之末亲承约束之严荣喜交深凌兢冞甚窃以国家备百王之制章程垂万世之规小纪大纲秩然有序奇请他比或以滋彰肆当核实之朝爰举久虚之典宏开书局共议邦条上勤元老之尊坐总羣言之首假删诗定书之目以名其官凡摩研编削之流可知其选岂容滥吹有玷知音如钥者才不适时资非近道雕虫何取谩成童子之虚声书马有愆几作词场之奇祟敢叹十年之不调但知三省以加工徳之不修学方图于爲已斯未能信仕岂专于爲贫乃因客授之行益究家传之旨力攷渊源之所自务求斆学之半功抱素志以自怜庶此生之不苟竟縁色养来叩化钧璞三献而孰知鼠五技而成拙属正人之登用矜寒士之滞留谓当在药笼中必欲出我门下诵佳句于百僚之上有味其言持长绠于千仞之艰不遗余力卒令弱质亦入化炉虽知隔仙府之几尘犹使及天朝之速化适承人乏获厠英游自爲之谋不过于此兹盖恭遇主盟公道厚礼人材翊赞九重不显弥纶之用精白一意曾何适莫之容然无私乃能成私惟不德是以有徳如弟兄之不振荷造化之特深之遴显以文之亨着以功敢言竞爽公山用于前正礼擢于后实出殊私钥敢不益励廉隅进修职业举数事以塞诏何敢自欺慕国士以报恩岂容弗勉囘詹状元启清禁传唿喜闻第一之选长牋委贶更惊骈四之工恭惟学富三冬才优六馆驰隽声于艺苑承一门诗礼之传奉大对于昕庭爲四海英雄之冠贤关増气里社重辉盍从台阁以问津㑹见功名之发轫钥顷由殿幕先揖辞华待尼父于季孟之间愧文衡之非据举公孙爲贤良之首仰天鉴之独髙敢意谦撝反爲巽谢通浙东安抚李参政启便亲求外仰䝉化笔之余贰郡之官适在帅垣之下依仁有自禀令无譁敢修大府之恭庸効小夫之智恭惟爽邦哲匠名世真儒以平生不欺之心爲古人有用之学澄之不清淆之不浊俨然公辅之资来非可招去非可麾卓尔朝廷之望至公待物直道持身辞色不以假人毁誉未尝经意上以此信于人主下以此服于衆心久爲朝夕论思之臣遂登夙夜宥密之任进参政柄实领宰司岂惟奉养之微曽不攺于儒素若其酬应之确了无间于戚疏苟曰才能各随器使虽有浮竞自应意消故国是不容动摇而朝列爲之肃靖坐镇雅俗远追谢安石之贤共致太平咸望杨公权之相既明且哲善始以终出殿大邦宠分秘殿七州讼理民无恨于田里之间数月令行人自得于湖山之外虽少留于蓬岛曽不远于长安㑹闻衮绣之归亟正钧衡之拜钥登门最晚辱眷惟深涉笔金科顾何知于八律兼官玉牒曾弗措于一辞叨陪典领之严备费生成之造㑹闻半刺许置外员幸下攷之再书援新制而三请匪蒙深照安得此行望故里以非遥奉安舆而在即获承菽水之养尽出丘山之恩展骥无堪徒以负丞而増愧登龙未遂尚须假事以有行爱日方舒寒威将劲愿爲宗祊之重益精茵鼎之调通吴给事启甘泉宿望久怀睎骥之诚别乗赘员喜有登龙之便敢修柔削以代先游恭惟命世伟人爽邦哲匠才雄万夫而持之以正名满四海而取之甚廉出入两朝周旋三纪选部赖典铨之鉴琐闱髙批敕之风剧寄屡分外庸尤着侯邦讼理民举安于田里之间帅阃令行人自得于湖山之外扫蠧源而略尽清狡穴以一空不惟所去以见思抑使所居之官大乃守东山之志屡赓彭泽之辞均逸祠庭犹俾斯人之有望告归神武直将与世以相忘容与千巖之中傲睨羣物之表凡烟霞胜絶之地皆杖屦经行之区下流水而上青山固知自适身赤城而名绛阙岂得长闲况资元老之壮犹将任旧人而共政丘壑臯䕫衣冠巢许民具尔赡股肱萧曹腹心良平公其母逊钥晚生无似薄宦徒劳涉笔金科倏更三载兼官玉牒弗措一辞惟父母之年益髙念菽水之养多阙偶逢新制适契初心得请治中将遂迎亲之乐强颜员外未知贰郡之方幸门墻之是依信典刑之斯在使获附声光之末如见古人倘粗传士苴之余愿爲弟子炎威方炽仙隠独清顾茵鼎之茂调爲宗祊而自重通韩运司启伏审拜恩天陛将漕日畿龙马负图久寓邃严之直水牛輓粟允资斡运之才凡隶部封举深抃蹈恭惟乗珠照夜衡玉悬秋赫赫元勲具载鼎彛之刻言言余烈尚存带砺之盟仰昆季之横翔见门庭之益振竹楼赤壁増大江形势之雄檇李嘉禾伟近辅恩威之洽剔蠧源而俱尽扫狡穴而一空齐民欣冬日之温老吏凛春冰之薄矧是外台之重适当虚席之初肆求能臣乃擢贤守借一州之敛惠俾列郡以观风问津清禁之途接武昕朝之列致身自奋行预严徐之襃活国有谋小试管萧之亚不劳鞭计坐致钱流便登簪槖之联俯慰搢绅之望钥行能无取学术尤疎涉笔刑章顾安知于八律预名史牒曽弗措于一辞惟亲年之益髙念色养之多缺偶逢新制求倅偏州乘鴈䨇凫顾何加于多少悬疣附赘适有愧于骈枝莫知关决之宜幸属按临之下愿广万间之大庇俾霑九里之余波展骥何堪徒以负丞而兴叹登龙正阻尚须假事以有行回王主管启东阁同趋曽䝉倾葢南州半刺首辱飞缄瞻高隠以非遥荷谦光之过厚恭惟神锋秀整笔力纵横克绍家声善寳甘棠之笏亲传世学尽读牙籖之书盍上亨途以摅雅志依芙蓉于边徼俄赋归来奉香火于仙都姑爲自适正恐精金之价定不容美玉之椟藏钥佐郡无堪登门自喜属暑行之疲甚媿瑶报之阙然回宁海汤知县启蚀粟周行力图补外赘员别乘恩许便亲喜同事之相依荷贻书之先辱伏惟词场前辈圣世名流栖枳海邦借甚一时之望采芹泮水盍从三馆之游尚爲墨绶之淹小驻青云之武循良所在登用可期惟慕向之已深喜瞻承之伊迩纵横老笔叹才气之増雄踸踔征尘媿报章之弗称囘石司户启闻公子之名踰于十载识荆州之愿始自去秋既服持衡之公更蒙倾葢之好兹来佐郡深喜爲僚素知三语之无同未省千人之小异荷贻缄之先辱审沿檄之将归喜不自胜言何能尽伏惟学期于古用适于今髙挹儒科振家声于奕世首爲户掾赞郡政者累年岂容州县之劳㑹登台阁之选君既不爲骈俪之谀语我亦欲言去就之私心自惟无堪顾将焉用三尺所出四年其间用之则行舍之则藏讵敢论古人之懿往而不返入而不出要皆非吾道之中惟亲年之益髙愧色养之有阙每切望云之念惧乖爱日之诚幸下攷之再书援新制而三请置之员外处以治中岂求半刺之优正恐负丞之诮玉川之异自异或恐未然䝉庄之才不才未知攸处既逢直谅之友良佩切磋之规贺下之先请益爲便凡此地当知之事与平生有用之言不鄙其愚愿悉以教回添差钱节推启处以治中自惭无用置之员外所向适同喜倾葢之非遥荷贻缄之先辱伏惟家声赫奕性地纯明早联绅笏之华未快云霄之武六月而息欲爲撃水之游三年不鸣必有惊人之举暂烦婉画来佐贤侯不移桑梓之邦径入芙蓉之幕㑹闻交荐别遂超迁兹叨佐州甫及视事一笑莫逆俱爲骈拇之流同官爲僚尚恃断金之义回宁海方知县启附骥同登恍如昨梦飞凫来下忽听先声方慙佐郡之无堪深喜爲僚之有託伏惟性资通敏问学邃深属辞甚工屡得文场之隽从政何有寖蜚仕路之英既通籍于金闺聊假途于墨绶惟兹海县在四明天台之间久矣邑人有卓茂鲁恭之望矧叨末契尤切寸心辱华翰以过优媿短章之匪报贺明州范参政启恭审诏起柄臣权分制阃九重前席方深共政之图千里褰帷暂屈于蕃之寄山川顿攺号令鼎新凡属按临举増抃舞恭惟儒林师表圣代宗工英主有爲出际五百年之运嘉谟允合遂超九万里之程羽仪天朝金玉王度縯纶秘掖追还盘诰之风抗节殊邻平詟彊梁之气威名日着宸眷冞隆谋元帅于西南憺皇灵于徼塞令行八桂世称伏波铜柱之规泽浸两川人服武侯羽扇之略进参鬷嘏光辅太平遽辞丹陛之风云髙蹈石湖之林壑奉身而退与世相忘属名藩弄印之初喜元老赐环之速首颁帝綍併护瀛壖姑爲试冯翊之行了无薄淮阳之志仰体皇上忧顾之重俯矜民生凋瘵之余叱驭径行不待东方之千骑望尘雅拜欣逢刺史之二天传填抚之先声极抚摩之至意吏民相贺知有所依旬月之间坐以无事轻裘谈笑澄瀚海之惊澜健笔流传播鸡林之佳句尽消愁叹倏变讴吟谅课最之易闻恐公归之难缓台星两两重观齐色之祥泰山巖巖式副具瞻之望钥夙叨鑪冶久去门墙赘员于兹阻奉维桑之敬赐履之下实云击柝之闻尚爲假事之谋少遂趋风之愿敢凭庆牍敷叙勤诚画㦸靖深薫絃和畅祈爲冕旒之眷益精茵匙之调攻媿集卷六十一攻媿集攻媿集卷第六十二攻媿集卷六十二宋楼钥撰启谢除宗正寺主簿启容台列属方惊出命之从天宗寺勾稽更许引嫌而易地事应如响人以为神倍烦致曲之私益戴不赀之赐伏念钥顷持孤迹入玷周行叨金科笔削之司三嵗于此预寳牒讨论之末贰职最优念亲年之益髙思色养之多阙偶逢新制幸遂赘员天台四明喜家山之在望治中别驾奉菽水之余欢甫更二攷之书复捧三州之檄苟逃吏责来赴朝参登光范之门始寻故步索长安之米甘作畸人素䝉一顾之隆重辱千金之诺屏身逆旅忘意洪钧不图信宿之间忽被生成之渥方羣才之竞进或累月之曲留是何庸愚首劳记轸俾居制作之地得以周旋其间虽公府无私讳之可疑而人子有至情之当隠范蔚宗谓郭㤗爲太司马迁以赵谈爲同彼虽千载不刋之书亦有一时随宜之例矧从兄正有近比而律经端爲此文非敢爲循墙之恭姑以避入门之问洊勤敷奏许以徇私再窥天派之庆源恍若华胥之昨梦轻舟浮海方虞风引于三山零雨自天终赖云兴于四岳兹盖伏遇圣时间气王佐真才进退百官而坐庙朝悉从公论总领衆职而称上意专干化权矜雁塔之旧题惜龙门之下客遂由远外径被甄収钥敢不仰首厚恩服膺髙谊况获居典领之下犹得附声光之余谱磐石之宗益加修纂图国士之报誓竭疲驽通温州交代沈詹事启偃藩沧海真有古方伯之风易镇温陵庸示东诸侯之劝乃容贱子获继后尘敢言一月之间再辱五云之贶撝谦甚矣揣分悚然恭惟学贯九流气髙八表天分已超于凡品心传自得于遗经嚅道真泳圣涯信师友渊源之远穿天心出月胁仰文章黼黻之工首振台纲早膺睿奖洊居宰掾遂陟禁途储寮推商皓之贤朝望出汉庭之右粤从壮嵗已着外庸使节帅垣凛威名之犹在闽山江国怀惠爱以如新独瀛壖未识于旌旄故上意特分于符竹教条所及扫狡穴以一空政务日清剔蠧原而欲尽朞年而变百堵皆兴精力如黄颍川而事不繁方略如薛冯翊而用自省抚摩多暇赋咏流传绣口锦心在昔接王杨之旧风楼月观从今齐沈谢之名忽传舜诏之颁更与泉麾之重伫闻归奏别拜襃迁刺史之为三公厥存故事人主之论一相用佐中兴伏念钥晚出无堪冥行自信当血气盛强之际不能大所居之官矧父兄忧患之余岂复有敢为之志兹叨郡寄遽迫戍期虽怀乌养之私未识牧民之体仰惟耆徳尝拜下风庭内芝兰已见朱轓之贤守门前桃李居多黄合之名臣望重儒先年为父行退惭孤远敢谓交承瞻之在前知坚髙之可慕瞠乎若后岂可逸之能追尚须修敬之初躬请告新之益署风清润燕寝邃深愿精茵鼎之调仰副冕旒之眷囘瑞安呉知县启朱轓就道未知郡太守之宜墨绶临民正须邑大夫之助同寅为幸良觌非遥伏惟璧水胜流桂林秀士絺章绘句蚤腾场屋之名错节盘根尤蔼簪绅之誉尚淹阔步俯就徒劳已报政于罗川更字人于安固一同何幸获依明府之仁三异有闻行应清朝之选钥疎愚自信忧患何聊忽为双旌五马之行欲访孤屿中川之旧人情物态虽曰素谙吏事邦条正资恊济曽未驰于尺牍乃先辱于朋缄欣荷良深敷宣罔既回沈主簿启别十五年愿复为李君之御官二千石又获在郑公之乡入境云初飞缄未暇不图前辈先辱英词伏惟厚徳镇浮髙风立懦蚤勤学殖视富贵若易然晚悟性空置功名于度外笑孟尝之下客为羲皇之上人以济南伏生之年抱西河子夏之病隠居求志之士吾见其人焉耄期称道之贤盖仅有存者行见鹤书之聘仍加鸠杖之扶乞三老之格言为千载之盛事钥顷因客授获预英游兹叨铜竹之分方厚金兰之好拔薤一本惟忠告之是求束帛十端惧寡闻之贻诮敢俟及阶也而相帅冕便当从牀下以拜徳公回杨秘监启钥猥自左庠谬参外府兼史牒讨论之职皆英躔吹借之私垂问甚勤撝谦良渥再念一登末第曽因公讳而退飞三入容台率以祖名而引避虽曰周人事神之义亦惟穷鬼转喉之妖敢因修谢之余併发自公之粲瞻依益切感叙奚殚回王原父主簿启顷传新作慙妄正于雌黄兹荷劳谦喜再来于尺素志期远到学有隽功曽日月之几何觉词章之顿进伏惟才由天与业本家传孔鲤过庭素佩学诗之训相如入室肯希用赋之图既决世科寖登宦路移平昔穷经之力为一时应用之文今日侍亲既供子职他时遇主可代王言尚云老马之智专不鄙雕虫之技小谓白圭之玷固曰可磨而清济若毫岂如无有不量衰朽輙指纎瑕非惟欲补于聪明抑亦愿加于砥砺今则下语俱当属聫更工囘念旧编如出两手虽未至飘飘凌云之气然已有咄咄逼人之风盱衡以观刮目相视要知骈俪之有体不必怪竒以为髙既不当窘于邉幅之间又不可施之廊庙而骇文从字顺意足气全苟进学之未央谅蜚英之有助君如斵轮者须得手而应心此若持衡然惧俯首而至地果或亮我尚惟勉旃回李希岳先辈启泽底名家素聫枌社云间俊誉未觌芝眉辱华翰之先临喜髙词之创见伏惟天资近道学力过人绣口锦心期赴功名之㑹金昆玉季已蜚场屋之声岂大才之未逢何小敌以犹怯然焚舟而进者有决胜之志手剑而盟者乃败北之余试看今日着朱骑马之流多是前年㸃额暴腮之辈㑹见出一只手竟当取第二筹欲大振于家风惟益修于贤业自慙朽拙莫助掀腾輙驰缄以附鴈足之还方洗眼以俟龙头之选回张子宓教授谢作辨虚跋启虚以拟玄仰儒先之述作言不尽意冀学者之发挥惟后世之子云有本朝之君实探赜索隠着书立言顷尚多于阙文旋获逢于全帙盖丁年得之张御史之手谓蜀本出于范太史之家且言令慈水之时亲曽覩徳深之説既逾三纪始遇一编专穷象数之微备见渊源之藴輙伸末议具载旧闻初未有演义之篇故尤钦于絶识及今见发微之论乃尽掩于前功念其生不得用于时赖有此可少见于世况家传之甚的实乡义之所推掠而有之忍亦甚矣不胜愤懑併为辨明岂惟慰九原之英抑亦表一介之善伏惟义尊从祖力取世科知奥学之有来发幽光之不泯怀问一得三之喜极骈四俪六之工荷意甚勤非吾敢望蔵于屋壁何殊孔氏之遗报以琼瑶徒愧卫人之厚囘上虞杜君昆仲启伯氏决科出世真成于一佛华宗积庆克家又见于二难琴剑踵门文书衔袖大篇见怜才之切长笺知种学之深陈义甚髙撝谦似过有如衰悴自揆庸疎论道徳则虚负于初心言文章则难追于古作徒勤盛意秪益厚颜尚冀融明均垂孚照回陈胜私先辈启谒次通名初喜见秀公之裔世家论契乃知为侍讲之门握手定交倾葢莫逆伏惟父书素读天分更髙盘万卷于云梦胸中巢四松于匡庐山上及见开元之故老尚闻正始之遗音古事今事问无不知儒家道家应皆如响稍窥新作叹温厚尔雅之文侧听髙谈眞直谅多闻之友言诚可用学有自来蚤负俊声眞是崑山之片玉晚甘肥遯竟成沧海之遗珠退念少时熟聆慈训遭戈兵之肆燬寓冢舍以偷安荷先正之相求辟数椽而共聚穷百家之奥㫖信一代之伟人三纪以还尚求过于仲舅交臂而失恨不拜于下风岂谓暮年得逢贤嗣自幸无涯之乐且闻未见之书游邉忽作于宵征访别更厪于夜辱余生能几再见未期相送仙舟第有加餐之祝㑹从傔籍或观破贼之章回翟司户启服忠惠之英名固已踰于四纪闻孙曾之竞爽曾未识于一人喜户掾之鼎来抚衰踪而自幸伏惟家传未远天分更髙书读五车多是牙籖之旧仕因三语密参莲幕之游谅无暖席之温即有交章之荐杜门老矣承问欣然倒屣相迎及见故家之人物挥犀晤语尚传前辈之风流囘刘监场启客授仙乡夙闻俊誉屏居海峤喜听先声知望履之匪遥荷飞缄之下及伏惟性资纯厚问学邃深毓秀箫台真得江山之助䇿名枫陛荣登将相之科宜径为结绶之行乃俯就熬波之职时则可矣君其升乎退念衰踪再瞻英峙回思三纪知故旧之几何来共一樽庶笑谈之莫逆回奉化赵县尉启居闲已久喜逢梅隠之来投分素深知是雪斋之子贻缄先辱修报何迟伏惟挺秀天枝传芳祖烈翩翩佳公子禀资固自不凡显显世豪英游宦已知自立暂宣威于綵棒㑹接踵于青毡旧识二难又迎一尉轻舆径造岂惟桑梓之必恭先垄相望正尔松楸之有託回曽签判谢复官启贤者受诬舆情久郁圣恩牵复公论终明方深赞喜之私乃勤言谢之宠伏惟世传清白政本廉平蚤通籍于金闺旋字民于花县方政誉之旁达俄毁言之上闻乃以干糇之愆重为白圭之玷呌阍徒切欲复雁门之踦投匦莫伸屡索长安之米忽闻昭雪尽释猜嫌首畀故官遂登上幕自此升矣已知复玷缺之难惟其有之行遂赴功名之㑹比传邸报寻辱邮音荷雅眷之未忘愧芜辞之不敏容容多福固匪吾人之当言皓皓易污愿全君子之终吉回贺致仕启顷自投闲已作终焉之计迨兹告老亦惟仕者之宜况平生不敢为髙至今日自应知止过䝉褒拂深荷谦勤及神虎挂冠之年幸酬素志若龙马负图之直实出误恩方此控辞未遑叙谢敢输微悃以报先施回西安髙寺丞启七旬得谢方报君恩千里贻缄仰钦友谊诵髙词而増叹附陋迹以何堪钥仕本为贫才非适用数竒命薄何望宠荣年除嵗迁寖踰涯分积有妨贤之媿遂叨宰郡之行自顷投闲已作终焉之计逮兹告老亦惟仕者之宜奉母九龄都无外慕执丧三载苟幸生前偶当纳禄之期始上叩阍之请平生易足非敢为髙今日既衰固应知止俞音初閟遂过神虎挂冠之年误宠太优乃有龙马负图之直控辞弗获修谢颇稽不图撝谦俯加赞喜伏承曲崇乡党不倦词章能于剧部之余闲俯念陈人之末路予之题品贲此衰迟来日无多但欲坚杜门却扫之志褒言已甚讵敢为惊世絶俗之夸矧灾星之尚存致宿恙之不已轩裳俱脱既无是中有鬼之嗟药石弗灵未见其效如神之速呻唿一榻之上荏苒再朔之余旧学已忘岂知雕篆之习报章自勉惭非骈俪之工何足拜嘉适堪取笑幸投苦海毋玷文盟囘留校理启中宏博之科夙闻令誉陈治安之䇿首见雄文喜承秘省之异除乃辱私门之谦谢摛词甚丽陈义尤髙伏惟胄出相家名标学海牙籖象轴读残万卷之书玉斚琼盃压倒千人之笔始膺妙选径上周行给札北门大明当世之务䌷书东观更用先朝之官忽䝉骈俪之工犹见渊源之自惟我宋文体之盛扫晚唐风格之余杨刘始以藻丽擅名欧苏惟以才气独步后来争奋分派寖差凡词采之有闻或雕锼之未免不图晚景获见胜流洗末习而一空视前良而无愧何有报酬之称第知蔵弆之荣囘真正字启给札北门首閲治安之䇿䌷书东观先勤骈俪之文退视歉然劳谦过矣伏惟乘珠照夜衡玉悬秋宇量邃深吞云梦者八九胸襟宏放贮文字之五千连中异科径登左学兹更化之云始以急贤为最先落笔万言无非当世之务奏名九陛遂结明主之知擢处道山尚迂俊轨虽百家之富未及于盛际而四部所蓄孰比于秘蔵嗟朽蠧之日侵亦校雠之几废倘絶意轩冕之进能埀精竹素之间竭其心思磨以嵗月岂惟辨正于讹舛抑以多益于见闻远业罙昌贵名増重此时册府共推为行秘书他日玉堂信可谓真学士有如衰朽喜见豪英顷闻礼闱之言颇以里俗为念知所存之甚大致相与之尤深强饰芜词以酬雅眷文不足採意或可通囘赵昌甫监岳启书寄凫飞喜见章泉之姓氏亭名鱼计曽观小宇之赋篇惊二寳之俱来顾千金其何算伏惟学耽八索识洞九流虽离郑圃之居犹是赵家之玉旧传文献不知几世渊源时出词章自然一种风气流传寖广慕用良深恨无半面之恩忽枉五云之贶惟上饶夙名于佳郡而南渡犹多于寓公东莱文清之重名典刑斯在南涧稼轩之妙语酬唱相从接絺绘之王杨为衣冠之巢许到霜降水落之后擅日光玉洁之称不图加念于陈人使得远沾于賸馥钥倦游既久得谢重来惭共政之无堪叹妨贤之已甚屡尝求去犹苦留行阳杲杲其未光首肃大昕之谒景翳翳以将入尚通残客之来当血气之既衰以筋力而为礼心存北阙欲报未能日薄西山不归何待况兹踰七望八之际安有骈四俪六之工猥以芜辞妄希雅好曽不尽意无以为颜囘张伯修结交启贵贱虽殊无不须友以成者交游当谨必先择善而从之愧我非才误君永契惟朋友实为士之急务故古今以备人之大伦不取乎挟有勲挟贵挟贤每求夫友多闻友直友谅是以合志则一朝倾葢如故或至兴思则千里命驾而行道义所存器重如此古人混混去不返俗子纷纷何足云倚贵势以为山视贫交而如土平时相遇虽款诚伪尽少物所动则仇隙顿成经一死生因以知情者多矣临于利害卖而取宠者有之岂能无媿伐木之诗固已不胜谷风之刺怅圣贤不可跂而及顾风流孰能坐而还舍君其谁当今何逊伏惟勃窣为理窟慷慨真人英器大难容反为下士所笑才髙无用直以巨儒自期思得同志而与之偕游故凡庸才皆不足为伍肯许陈余之刎颈未逢范氏之杀鸡遇无益之交朋过輙忘其姓字时惟公琰威重有守独与祖希情好日隆同心之言臭如兰乐则生矣君子之交淡若水久而敬之惟情不可间而疎故人皆欲得而友退量陋质敢厕英游初期莲社中不许谢生居其列岂意竹林下乃容向秀预其流畀以雄文深为缛礼咳唾已成珠玉寳掷地当作金石声实昭盛徳之过谦益使小人之不称钥区区何数断断无他虽相距一望之遥恨未谐半面之雅讲闻髙谊日久矣岂若吾身亲见哉将抱季任之币而愿交于下风乃尽嘉宾之心而奖成于后进钥敢不竭愚者衆虑之得裨上性就学之明终身无变于炎凉一节不渝于风雨同自同异自异吾懒为玉川子吟我用我卿用卿君毋作庾中郎语攻媿集卷六十二攻媿集攻媿集卷第六十三攻媿集卷六十三宋楼钥撰启代贺魏王判明州启恭审显册中颁价藩易镇任隆分陜久推大国之王宗茂强周咸仰吾君之子传闻四远懽喜一词恭惟庆席璇源辉分寳绪天球不瑑中全温粹之资金鑑洞开外广精明之照为善深知于最乐退朝有若于无凭节旄兼两镇之雄剑佩领诸侯之贵启封安化旋赐履于大名出殿宛陵复分麾于东甬静练方赓于佳句昔襦已沸于欢謡遵海而南振元戎之号令自江而左分皇上之顾忧先声所临疲俗胥庆未听教条之施设已蠲闾里之叹愁不知官髙卑耸藩维而増巩弗违颜咫尺来休闻于无穷连蹇孤生衰頽末路为郎粉省屡陈过辇之忠假守莲城寻窃乗轺之遣偶縁瓜李之避苟安桑梓之居方兹需制幕之期敢意忝戚藩之属二天在望分甘此日之杜门广厦俱驩尚几它时之曳履代贺史丞相启恭审显膺帝制荣正台衡总宥密之大权兼文武之重寄华夷震叠朝廷尊严恭惟有王佐才负宰相器开天辟地际千载之亨嘉旋干转坤赞一人之号令声动四海礼絶百僚岂惟崛起徒步以至公侯所谓优游都城以取卿相自星郎在列已依前位之星及月寺为卿又近重轮之月惟旧学甘盘而帝心久矣简在故爰立傅説而士论犹以为迟进既攀于龙鳞归得承于鹤髪老莱子以綵衣为戏岂若衮衣之荣太夫人乗轻轩而游宁及鱼轩之贵増二府之门第破四明之天荒由古以来于斯为盛然而位望益重身名俱荣上有相须致太平之心又有髙拱操成功之意京洛愿王化之复搢绅冀公道之行三军五兵之问既至于庙堂一日万几之务又赖于帷幄盖春秋责贤为甚备而丞相得君为最深当此秉钧之时宜适投机之㑹继伊周之事业用尧舜其军民自然拯中原故境之人追尚父中书之攷老于州县辱在泥涂惟能守分以固穷尤拙乗时而射利刘尹知己虽自知而弗如荀令进人将不进而无已仰衔恩施亲见盛时听白麻于九重深喜缀鹓行之后磨苍崖之千丈㑹当观鸿烈之成代贺叶丞相启恭审涣号大廷晋班左揆外领机庭之重兼提史笔之严宗庙晏安华夷震叠窃以宣王兴周道允资元老之壮犹盘庚告商民必任旧人而共政盖功名满人视听故用舍为国安危况寝兵措刑方极帝王之盛将擢士拔卒以为将相之储矧惟宗工尝参揆路远姬公于王室何以使四方之迓衡置裴度于巖廊自足使两河之听命亟登上宰庸副具瞻恭惟正色立朝精忠许国自任天下之重深结人主之知持论弗阿笑首䑕两端之陋居官不苟扫狡兔三穴之姦士夫敬之如神朝野倚以为重擢从禁路处以政途独持文武之权实行宰相之事主张公道兴起治功夫何谗箭之深至彻凝旒之侧方当名实之综覈肯容邪正之混淆初未辨是非几类市中之虎及大明黜陟卒麾瓜上之蝇亟颁赐环入对前席暂登枢府之寄式宠衮衣之归金瓯久覆于姓名玉铉正须于调燮召词臣于紫禁都人知拜相之荣宣大廷之白麻公议贺得贤之盛九州四海万口一辞上方注意于太平公亦同心而辅政臣作股肱耳目拜有虞戒禹之辞尔为麴糵盐梅膺髙宗命説之训当圣贤相逢之㑹信社稷无疆之休益展经纶以臻康乂依仁最久荷徳罙深一闻成命之颁百倍舆情之喜兔葵燕麦固匪春风之上游马渤牛溲愿为药笼之余物代贺蒋丞相启敬趋宸陛俯听制麻恭审爰立巨贤进居端揆朝廷肃静宗社㤗和窃以人主必观其所用之才宰相必视其所养之气惟胸中之素有不可及则天下之事皆不足为盖尝论古之人求气之説虽霍光之不学与周勃之少文惟其器质之浑全致此功名之翕赫使广之以絶人之识加之以济世之才则其视三代之臣可无愧千载之上久闻是语今见斯人恭惟为国元臣受天异禀徳行冠四科之首真成颜闵之流文章承三变之余迥出王杨之右家声甲于江左誉望髙乎斗南议论依至公澄之不清挠之不浊进退有余裕来非可招去非可麾蚤结眷知遍仪华要凡一时清切之选以数嵗周旋其间矫矫蛟龙虽已得于云雨乔乔松柏曾不改于嵗寒极论思献纳之工见辅赞弥缝之妙果膺大用以副具瞻当圣君居九五正位之尊以太平惟二三大臣之责然而治体未定国势未振虽甲兵之问不至于庙堂而愁叹之声尚多于田里当途之士盖曰欲之而不能命世之才独恨求之而不得比适宰司之虚席独因逊牍以矢辞姚崇之説明皇是陈十事千秋之寤孝武端为一言凛然有王佐之风卓尔当天子之意九重动色岂欲当馈以叹萧曹四海得人大似选衆而举臯尹志存经济身佩安危必欲士夫息奔竞之风上下无苟且之意富国强兵于嵗月之顷移风易俗于礼乐之中迓衡之期拭目以俟一介何取半生无闻窃郎宿之虚名将遂及瓜之代仰台星之腾曜实深贺厦之诚庶几么么之踪预在生成之列代贺浙东安抚蒋丞相启恭审诏出中宸将复钧衡之旧权分巨屏姑烦衮绣之行邮语四驰欢声一律恭惟气全刚大学造精微倡诸儒以六经之文允谓天民之先觉举明主于三代之盛亶为圣世之宗臣于埀绅搢笏之间负旋干转坤之任维持国是振举朝纲治已向于迓衡悲遽纒于陟屺上方待公以共政士以夺服而为荣虽眷宠之优隆念祈陈之哀到五使衔诏莫囘终制之诚三年执丧必待变衰而起惟开元之际共髙于张説而嘉祐之时独见于韩公三人相望千载同仰甫及祥琴之御亟分帅阃之雄冷然御风姑少留于蓬岛举而见日曾不远于长安福及京师心在王室髙牙大纛往分东顾之忧黄合白麻行正左虚之位退惭顽鑛素出陶镕迨兹一障之乗又託十连之属治大府而受约束恨无凫舄之飞如厦屋之为帡幪自喜燕巢之穏代贺范舎人启伏审宸庭疏宠词掖升华窃惟中禁之班莫重西垣之选弥纶世务论思居諌诤之先荣辱一言惩劝出赏刑之表动关国体荣冠朝行名儒既登善类相贺恭惟学耽八索才本六经分东方诸侯之符俄促归于鳯阙秉南宫舍人之笔遂进立于螭坳比求肤使之行无出明公之右戎酋相顾不知李揆之肯来士论私忧或言韩愈之可惜抗穹庐而不挠全故璧以复归天颜为开国势増重径上紫微之直快吟红药之阶虽儒者最以掌制诰为荣而人言犹有典属国之叹眷之方渥进用未央变污俗而制典谟正赖文章之润色游都城而取卿相㑹摅经济之规模託契颇深受知尤厚静守贤侯之范喜闻内史之除大厦穹崇窃自同于燕雀飞黄腾踏愿少顾于蟾蜍代通婺州王给事启瀫水开藩误䝉知己琐闱批敕屡幸趋风迨承山郡之流复窃寳隣之庇夤縁有自欣抃实深恭惟道学渊源文章典丽家藏郑公甘棠之笏架插邺侯牙籖之书掣碧海之鲸鱼笑翡翠兰苕之戏运天池之鹏翼隘鷽鸠榆枋之飞蚤登瀛洲径跻禁路肩险夷之一节际亨嘉于千龄忠若子文仕无喜已无愠情如徐邈昔非介今非通録旧学之多闻冠近班之异渥药阶苔砌方欣星掖之重游鲈鲙莼羮又叹风舟之引去欲前半夜之席暂分千里之麾陈义甚髙急流勇退清风八咏岳牧姑用夫词人㤗阶六符廊庙正资于王佐被恩有素图报未遑偶縁瓜代之先期已造莲城而视篆小侯方事夫大国短札爰具于遥怀鲁之击柝闻于邹敢谓相依于唇齿楚之余波及于晋尚期曲赐于帡幪燕寝优闲暑风清闰愿精调于茵鼎伫入秉于钧衡代谢户部侍郎举陞陟启下走无能谬忝花城之贰当途过听误形衮字之褒一经品而便佳三下拜而受命宠踰望表愧溢情涯窃以选举之公今昔攸重近观所为主人固不易知惟一心湛然妙絶冰壶之清澈虽万物纷至难逃风鉴之毫釐见诚过于百闻辟或由于三语使不言则子几失矣观其眸则人焉廋哉未有断然于稠人之中举之于千里之外自非俊彦曷称褒扬如者术与世疎能如命薄生而多难天与数竒斗筲之才亦何足算儋石之禄秖益可怜半生从事于下僚再转为丞于百里躬亲丹墨日困秕糠蔑有哦松而自娱行矣及瓜而受代着身卑宂絶望品题敢期一纸之春风忽到穷山之寒谷退不知据得之若惊兹盖伏遇髙识絶人大量容物绣衣金节屡宣江上之风月寺星曹更近长安之日进司民部简在帝心深欲以人而事君尤喜屈身而荐士伯乐囘顾自宜十倍之増匠石挥斤猥及百围之散涸鲋已䝉于升斗羣蚊难负于丘山敢不益守官箴深缄荐墨小人怀惠蔵在寸心国士报恩见之他日代贺林左史启恭审拜命中宸书言左陛故国非谓乔木赖有世臣我家再得青氊是为旧物望髙位着喜动搢绅恭惟徳度粹夷道源渊奥扫千军于笔阵敢当我哉快独步于词林无出右者结绶丹墀之上横经朱邸之深重晖重轮早依光于日月从龙从虎终感㑹于风云起分千里之忧已着九重之眷爰膺严召入觐清光髙宗学甘盘尚记宅河之旧孝文见贾谊果膺前席之褒欲亲咫尺之威颜仍典起居之记注珥螭坳之笔岂惟富贵之逼人秉鳯阁之钧㑹见功名之报国披云未遂仰斗徒勤属分山郡之铜符阻奉侯门之珠履闻置邮之传命庆朝廷之得人夏屋渠渠方託帡幪之庇䕃梦魂栩栩恨无羽翼之飞翻代贺汪舍人启恭审光膺宸綍进拜词垣搢绅钦稽古之荣制诰见代言之体正人登用善类依归恭惟识际天人道隆今昔渊源奥学倡诸儒以六经之文挺特髙风立懦夫于百世之下秉赤心而自许箴丹扆以结知堂堂坚许国之忠蹇蹇有爱君之节密居螭陛非尧舜之道不敢陈进批龙鳞虽贲育之勇不能过伏蒲论事名重日邉埋轮击姦风生江水亟被赐环之宠载归珥笔之聫承亲擢于中宸陟清班于西掖阶翻红药谢公徒诧于风流日对紫薇白传漫矜于清贵兹惟盛徳髙视古人首正官聫用明旧制大开公道以塞倖门圣君深纳其忠嘉多士想闻于风采究观今日谋谟之懿可见异时经济之功号令一新固已追踪于姚姒规橅素定便将接武于臯䕫假守何堪依仁有幸大厦成而燕雀贺知无风雨之虞灵丹化而鸡犬升自有云霄之望代谢除提举福建市舶启分侯麾于古括始终䝉全䕶之私总商舶于温陵委曲荷生成之赐窃以番禺置使传自有唐闽峤庀司起于元祐金山珠海磊砢乎万寳之蔵辇賮航琛奔走乎百蛮之广楼船举颿而过肆贾胡交舶以候风岂惟贸易而求质剂之平抑将绥怀而致声教之被是为遴选必借通才如者少也多艰壮而漫仕驰驱四纪备尝州县之劳黾勉一心尤谨简书之畏抱虚郎省滥吹朝绅念尸禄之无功以治民而自诡试以一郡逮于二年布宣诏书不知万里君门之远施行义役庶几三代井田之遗幸年谷之顺成致闾阎之安静益勤抚字以免谴诃闻尚书之履声理应退听扫舍人之门外自恨无阶敢谓大钧弗遗下体未作乞怜之态已叨拜命之荣仕而为贫瓜戍既欣于非久思不出位樗材或得以苟容自为之谋岂过于此兹盖恭遇清朝硕辅名世真儒雷厉风飞君臣相遇于千载天开地辟日月可冀于中兴顾在上引类自其本心而为官择人尤为急务至如下走虽曰无以逾人察其平生必知老而戒得俾司互市实出殊私敢不俯激懦衷愈全晚境慕隠之之节饮贪泉不易其心效孔戣之清罢货燕无名之费倘逃瘝旷以报使令代通交代李知丞启对松而哦自笑聋丞之老及瓜而代又迎贰令之贤顾今日之交承真一时之㑹遇心未降于既见齿已幸于相依恭惟性禀中和家传清白一行作吏功名小试于着鞭三载陟明才术已闻于游刃宣勤劳于莲幕通姓字于金闺方嘉运之鼎来宣亨衢之阔步仕择人而人不择仕姑为金濑之游丞负予而予不负丞应起蓝田之叹学美崔生之博清推景倩之真去则行迟谁非恋父母之国闻何来暮其如兴民吏之謡豫想登仙兹为假道涉笔惟谨居然视雁骛之行黔突未几行矣簉鸳鸿之列半生从宦再转为丞徒甘州县之劳反出簿尉之下笑如栎之无用愧若糠之在前虽旧尹之政必告新然老者之智不如少材不足塞既久负于旷瘝玷或可磨当益劳于砻错代通苏通判启恭审疏恩玉陛贰政金陵居百里而负丞仰二天而托庇时方㑹遇喜倍伦夷恭惟学殖深醇材猷敏邵泉如初涌共推大手之才山或可移难变至诚之节名家最久治世益新明良相㑹于半千阀閲当今之第一纶綍蔼玉堂之誉鼎彛书鳯阁之勲惟别乗之多才信髙门之有子眷言建业今号陪京罗绮一城富六朝之风物絃歌千里绵百世之衣冠山川分龙虎之形甲胄冠貔貅之勇忧寛西顾任重维藩尤资贤治中以佐明太守畴兹异数属我真贤已腾来暮之謡更听不空之颂始展骥足姑凭泥轼之荣真有鳯毛行拾青毡之旧材如樗散性若枣昏猥承弓冶之余谬缀簪绅之列半生从宦徒甘州县之劳再转为丞反出簿尉之下及瓜将代幸逭前愆杭苇欲归深虞后患既托帡幪之下谅寛鞭䇿之求双舄愿飞恨乏仙凫之便戎幕知穏果无巢燕之危瞻霄汉之仞墙寓腹心于尺牍方盛徳之在木惟卫生之有经祈为宗祊精调茵匙代贺邓运使启伏审荣拜帝纶宠持使节恭惟懽庆窃以自江而左最为财货之源由古以还夙号膏腴之地菽粟有如水火山川不啻金汤十国为连尽承风乎外府三军分驻皆仰食于太仓矧转输于千里之劳而储蓄必九年之富欲责成于列职必也使乎肆图任于旧人无如公者畴兹大任属我真儒恭惟望重吏师行为世则志澄清而黙断用砉騞以无留元非百里之才多多益办小试一同之地绰绰有余虽儒者当任于谋谟然利器必更于盘错狗盗䑕窃曾何置于齿牙蚁聚蜂屯固不劳于才刀姦锋逆挫荐牍交驰谓割鸡焉用乎牛刀处别驾始展其骥足铜章墨绶聊自乐于弦歌泥轼星屏俄平分于风月任居刺史之半人仰治中之贤邦国不空繄实王祥之赖老弱从借乃许㓂恂之留由万家而治十万家自千石而陞二千石吏民乃服其教化草木亦知其威名即地按临方剖东州之竹拂衣归去空余南国之棠惟守正以不阿乃既踣而复振伯道载米而之呉郡已为良守于中兴次公受诏而归颍川终云治行之长者欲立赏以劝百辟岂私惠而庇一方赐爵关内侯有昔王之盛典増秩部使者见今日之殊恩邦人腾挽不留之歌江国兴来何暮之叹星随骏驲风靡列城曽未布于教条已想闻于畏爱木牛流马非以居材金节绣衣于焉借重谅未容于暖席行即膺于赐环孱琐无堪衰迟有素半生从宦敢辞奔走之劳再转为丞犹惧旷瘝之诮久欲执鞭而从辔未遑持帚以扫门念小吏之人疆际鉅贤之持斧驾驽䇿蹇讵敢自安含垢匿瑕不无所赖双舄无据曾莫効于凫趋大厦既成徒自深于燕贺代贺徐提刑正旦启行夏之时爰重建寅之统采周之旧式谨次王之书惟道与时而偕行宜福如川之方至恭惟爽邦哲匠名世大才荷宸扆之眷知俨使台之威重明刑以弼教懋哉期于无刑听讼吾犹人必也使之无讼比期年而报政与十国以为春茂对三朝倍膺百倍职卑而穴道阻且长宾履蹑珠遥慕簉庭之礼夀觞浮柏莫陪进酒之仪攻媿集卷六十三攻媿集攻媿集卷第六十四攻媿集卷六十四宋楼钥撰启代贺王枢密奉使回启交邻国有道乎大而事小遣使臣以礼也远而有光自昔才难于今任重十九年诚着夷狄孰谓世无苏子卿数千里口伐可汗必有人如郑元璹惟乐天者保天下故和戎而得戎心乗轺之人衔箠于道临轩优造固盛世之非常杖节请行实大臣之未有扬旌亟去缔两朝鱼水之欢接淅言还际千载风云之㑹神人喜乐河海晏安么么至微驩快以抃恭惟有宰相器真王佐材量括江湖不清不浊气充天地至大至刚貌不胜衣心匪转石言而造膝非尧舜之道不敢陈议或犯颜虽贲育之勇不能过愈膺眷注寖歴清华快吟红药之阶久寓紫微之直敏悟如廷硕时诏诰皆自为之文精壮若燕公大述作类皆出其手进贰枢府増重圣朝运筹于帷幄之中折冲于樽俎之际上方安邉境于无事时乃坚和盟于未寒礼云礼云岂玉帛乎哉使乎使乎安国家可也谓虞臣之相逊彼或一时命裴度以往釐正在今日确持志士之操果爲天子而行帝曰汝谐佥言惟允身轻一叶佩四海之安危名重泰山耸万夫之风采分忧北顾颙望东归马维驹马维骐方听皇华之选鵻集栩鵻集杞已闻四牡之来生灵获按堵之安宗社有覆盂之固孤忠凛凛驰不测之深渊万目睽睽仰难逢之盛事欢传土宇喜动天颜去握汉旄固已虚上台之席归调商鼎何待趣舍人之装行慰具瞻即膺爰立寒乡冷族艺苑散材虽知必学于箕裘未免徒劳于州县寡交于世知已惟公顾蒹葭之柔曽倚身于玉树笑蟾蜍之拙难追步于飞黄谁知霄壤之殊途不替金兰之旧分比干寸禄进拜崇墉方彭彭驰使者之车而恋恋有故人之意将曲成其羽翼乃特借以齿牙俾扫齐门获参俭幕受丘山而有自効蛇雀以无阶俯听先声莫负蜀郊之弩輙寻故步重瞻夫子之墙敢泚笔于下风伫宣麻于谷旦代贺钱枢密兼提举徳夀宫启恭审光奉宸纶进参枢筦天子侍龙楼之膳仰裨孝治之勤圣恩加书殿之名増重本兵之寄神人欢喜宗社晏安恭惟才为时生美由世济学究六经之蕴识穷庶物之原缃帙牙籖插架固踰于三万漆书竹简撑肠何止于五千发华藻以为文出绪余而饰吏果由治行自致功名践敭仕路之深密勿从班之久属远夷之弗靖眷邉境之多虞洊遣侍臣往宣徳意星轺两使尽清千里之烟尘羽扇一挥坐变三军之风采隃度机事明若蓍龟确守成谟坚如金石远膺芝检来对枫庭君必有尊盖以天下养也时方多事要当马上治之自非膺眷遇于两宫兼文武之二道安得被家令赐金之宠赞元枢总戎之权父子无难言之嫌繄公是赖庙堂销未形之患舍我其谁久难其人今得此选自闻拜命佥曰当贤虽李卫公之髙才素耻由于进士而曹侍中之故事特先赐于儒科积此恩荣可知注倚邉声未寂骑壒方高顷在金城固已图上于方略今居西府自应制胜于朝廷位髙则任隆名盛则望备尽平时欲行之事当今日可为之秋愿思君臣遇合之难以济国家恢复之业効官何补蒙眷数深侧闻涣汗之颁倍极舆情之喜兔葵燕麦固匪春风之上游马渤牛溲愿爲药笼之余物代贺钱参政兼知枢密院启恭审荣膺宸綍进贰政机兼持右府之权益壮本朝之势邮音一播舆论交孚恭惟徳量恢洪勲名赫奕传龟袭紫伟冈头泽底之家耸壑昂霄擅日下云间之誉早膺睿眷寖歴华途游刃不见于全牛利器岂拘于错节外台辅郡着藩宣屏翰之功清列近班备献纳论思之益顷以邉庭之未靖尝持使节以请行风清塞北之烟尘名震淮南之草木折冲樽俎之上运筹帷幄之中方邓骘欲弃凉州微升卿几误国事惟营平固守明诏谓宣帝可为忠言披胆莫回噬脐増悔以身徇主岂欲得先知之名转败为功自难掩孤忠之节亟畀芝函之宠峻跻枢筦之权虽士气之已振尚兵衅之未解力裨圣算先遣轺车嘉谋无胶柱之拘天意有转圜之易埀绅搢笏坐致元功曲突徙薪终为上客宜进参于鬷嘏俾益究于宏规士夫喜公道之行中外欣王化之复惟夷险不踰于操守故始终尤被于龙光大臣虑四方玉铉方资于调燮人主论一相金瓯将启于姓名窃禄无堪荷恩自旧侧听丝纶之播不胜燕雀之私邻哉邻哉方庆明良之遇人耳人耳愿归造化之余代回髙参议启假守南州方遂奉祠之请拜恩中道忽叨谋帅之行曽修问之未遑媿贻缄之先辱伏惟精忠报主妙略济时英英故国之耆儒表表清朝之雅望一门父子喜富贵之鼎来万里功名谅规橅之先定岂谓着鞭之晚尚淹入幕之留蔚相扶炳相辉适有同寅之幸起而言酌而祝尚资婉画之余代囘陈节推启擢首选于汉廷耸闻隽誉置外员于俭幕是曰异恩曷迟吾行愿快先覩伏惟东嘉胜士西洛别传视将相之科真拾地芥陈治安之策若吐天葩顾上游实为馆殿之储屈故事尚劳州县之职青云器业具在斯人欤緑水风流颇有此客否首勤髙作来访陈人骈丽何工褒嘉过厚闲而成嬾既乖桑梓之恭言不能文又媿琼瑶之报代谢直秘阁启假守偏州方媿承流之选陞华中祕遽蒙増秩之褒揣已无堪归恩有自伏念禀资甚陋涉世尤疎十上空归莫售家传之学一行作吏但遵父教之忠素甘薄宦之驱驰敢意清时之差择容台议礼仅逃聚讼之嘲畿甸持刑上广好生之徳进贰唐朝之铨选预参汉代之章程忽去国以难留秖杜门而自省偶属东嘉之空乏俾分南面之顾忧被临遣于丹陛之严受要束于黄扉之邃俯矜嬴俗惟恐其伤虚受瞽言其应如响邻封移粟来苏待哺之民下户蠲租尽革剥肤之弊赤子既寛于无告青史遂书于有年皆圣君施舍之恩繄上相燮调之赐苟逃旷戾已剧侥逾乃论尺寸之劳诞布丝纶之宠重念流离粗免凋瘵尚多倘守臣安受于误恩则事体遂同于佳郡虽循墙而力请曽反汗之无闻风阻三山尚觉去人之逺云兴四岳遂霑零雨之余兹盖伏遇道徳宗工朝廷元老天开地辟㑹千载之明良雷厉风飞冀中兴于日月深念专城之重务先良吏之求苟片善之有闻无一夫之责备坐令么么亦玷褒嘉敢不益励驽才深图雀报仙凡夐隔无从读石渠东观之书今昔何殊尚当奏渤海南阳之课代贺虞丞相启恭审宸章涣发肇更夹辅之名制册随颁爰正左虚之席仰观盛事髙掩前闻窃以阿衡左右商王作相必兼于仲虺姫旦股肱周室为保亦资于召公下及两京以还寖隳二代之典虽大臣之委寄自若而歴时之位号不伦至用秦官领事之称以为唐室中台之长大圣君之有作复官制以聿新非惟远追孔子正名之言抑欲遂行宣帝责实之政肆畴上宰首属宗工恭惟千载真儒两朝元老蕴仲舒佐王之学负孟轲命世之才竭忠力以事君肩一心于夷险出绪余而应事了万变于笑谈勤劳何止于十年往返动踰于万里凡四海危疑难办之事廷臣皆敛袵而莫当求一时刚果敢为之人天子必虚怀而相属手持威柄身佩安危王曰勲国曰功顾特书而未已出为将入为相宜注意之尤深臣主俱贤纪纲益振尊归慈极赞九重孝治之心位正储闱建万国元良之本总衆职以遂大有为之志讲内治以成不可胜之资当稽古建官之时选衆而举膺奋庸熙载之任舍我其谁兼提枢筦之权进极文阶之品汉仪复见一新昭代之观瞻周室中兴㑹见神州之克复久蒙知遇猥被使令方欣黄合之开洊喜白麻之播用汝作舟楫仰知济川独任之专以我爲镆鎁遽有跃冶自言之意代贺沈运使启恭审天陛拜恩日畿授莭木牛輓粟荣分使者之权龙马负图宠冠奎文之直列城耸动公议倾依恭惟造道深淳受材髙劭潄六经之芳润摛章惊絶代之工究千古之兴衰论事有适时之用顷趋严召自结深知谓公等皆安在耶信明主一见决矣郎潜省户坐腾列宿之辉使行邉庭尽䕶长淮之境总师屯之万灶供日费之千金民不告劳士皆宿饱试之冯翊益知治行之髙任以关中要资饷馈之给岂惟见研桑心计之妙行且膺严吾从臣之求于焉假途宁俟暖席夙蒙知奖兹属部封顾惟千里之凋残犹赖二天之庇覆轺车澄按冀舒雅拜于前尘海峤阻脩莫厠贺裾之下列代贺吕运使启恭审光被宸命宠升使名九重益厚于眷知列郡愈严于风采恭惟髙才絶俗奥学传家纳万顷于云梦胷破大觚于霹雳手钓璜渭水屹然尚父之功名听履汉廷伟矣尚书之人物践敭中外备歴险夷比讲邻盟独膺新擢方张旜而远聘俄全璧以来归首加部使者之称独有典属国之恨倚毗方重进用未央伫登紫槖之华径取青毡之旧辱知有素赞庆尤深大厦之庇千间夙荷帡幪之赐洪河之润九里愿承沾丐之余代谢知温州启承流蜀道初无保障之功更治瀛壖复得股肱之郡俯慙侥倖欣戴生成伏念少已无竒晚尤多难十年不仕惟真祠香火之依一札俄颁岂生平梦寐之及曽蔑片言而悟主未知何自以为郎方评兰省之文忽冐柏台之选遇事輙发初不顾于憎仇有知必言誓少酬于眷奖久为怨府卒蹈危机但求阖户以省愆敢意分符而起废叱驭而进仰追鼻祖之忠勤鼔盆而歌有媿蒙庄之了达号啼塞耳忧患薫心愿休退于田庐姑召収于魂魄讵闻衮服之贵下轸绨袍之思授以辅邦遂其私计俾控瓯闽之要许寻王谢之风江海一来难冀脩门之重入山川相望惟思旧隠之可归兹盖伏遇道徳佐王谋猷济世大开正路期立致于太平独秉化钧用陶成于善类有如朽钝误辱矜怜敢不澡雪精神究询利病奉寛大之诏务使及民劳抚字之心以报知己代贺史开府启恭审颁册九重视仪三事节旄前道聿严帅阃之雄衮绣交辉爰宠帝师之旧允为异数宜属宗工恭惟忠冠两朝道关百圣体仁蹈义声名如山斗之尊聚精㑹神君臣不胶漆而固当天开地辟之际赞雷厉风飞之机天下日向于太平王化亦几于复见晋公巨徳归爲緑野之游谢傅髙怀终为苍生而起㑹稽辅郡曽衣锦衣闽峤大邦更凭熊轼上笃潜藩之眷恩先召节之来前席受言改容加礼台廷虚左方图上宰之求制綍自中首饬多仪之备参鼎司之崇品隆巖石之具瞻钖赉便蕃燕飨优渥贵盛絶诸公之右荣宠萃一门之中髙宗旧学甘盘未见报功之及武王维师尚父会闻授任之均素辱殊知仰钦成命属有郡章之系莫前宾合之趋萧曹同心咸愿股肱之夹辅瓯闽接境敢睎脣齿之相依代魏丞相囘赵明州启将使指于龙庭曽无微効代王言于螭陛遽辱误恩方自媿于抱虚乃亟蒙于赞喜恭惟才髙玉箭秀毓银潢人推子敬之明经自许东平之乐善享太守之禄二千石屡宣屏翰之勤赐列侯之印十九枚益见本支之盛行被芝书之宠即归荷槖之班久辱眷知兹蒙推借朋缄遽及可知君子之谦谦交态益深备见故人之恋恋代龚参政囘广东林提刑启入处从班已慙过分进参机务益愧非才首勤庆牍之临尤佩诲辞之切伏惟学穷古始识造几先六艺渊源得圣涯涵泳之乐一时名胜多残膏沾丐之余比专璧水之主盟将掩桥门之盛际乃从雅志往按遐方文翁之守蜀邦常衮之使闽部正借远扬于声教岂惟详试于刑章毋为揽辔之淹㑹有赐环之宠顾如菲陋误被柬知忽叨共政之图悉自更评之助疾颠是惧请益无阶兹闻提耳之言当谨书绅之戒陈耽先用殊有太丘未登之慙乐正无闻恐孤孟子不寐之喜尚期弗弃警所未知代莫给事贺曽丞相启恭审光奉制麻进登揆路华夷填服宗社晏安恭惟学殖深淳器资闳博千载际聪明之主十年居侍从之班本末源流知天下之大计论思献纳见王臣之匪躬顷贰政机密参国论辅赞藏诸用不言房杜之功仁义事其君岂为管晏之烈天子意可使为相朝廷谓无以踰公正夹辅之名方革秦官之陋蕴太平之业况传鲁国之余一闻爰立之传实允具瞻之望受知最久假守无堪不胜贺厦之私敢致飞缄之敬自怜老矣方日念于故山倘遂归欤尚许全于晚节代仲兄谢监左藏库门启谳狱南徐曽无善状司阍左帑遽冐中除误叨特达之知倍费生成之力窃以剖讼之际自古所难吕刑谨两造之情周官备五听之制虽三尺从事固自有法然片言折狱存乎其人仰惟列圣之朝尤广好生之徳凡婴罪戾咸剧哀矜用隣邦之吏以絶请求择练事之人以加详密孰谓清强之选猥先寒晚之流有何微劳当此殊遇伏念受才甚陋学道未深名粗齿于荐书仕仍由于世赏铨曹试律虽少知司空城旦之书户掾兼官顾岂是柱后惠文之手偶上司之过听付疑狱而使评三省吾身樗材奚取一行作吏墙面是忧况缧绁之中或非其辜而箠楚之下何求不得閲简书而致察束桁杨而不施公心以观三日而决正自惭于拙速亦何有于平反因获瞻上相之光仪固已剧此生之荣幸敢图大造俯念孤踪雀角䑕牙未知明辨牛溲马渤首辱兼収坐令下国之参军来职中都之外府姦胥锄治虽云狡穴之已空寳藏所储或恐蠧原之未尽出入亲临于朱墨启闭尤谨于晨昬时乎为贫孟子亦容于击柝各从其志望之自乐于抱关上得近于恩闳下不妨于吏攷深知侥倖曲赖陶甄兹盖伏遇夹辅圣君共康大业羣才并用或下採于刍荛片善不忘顾岂遗于葑菲致使斗筲之贱亦霑肤寸之余敢不澡雪精神感蔵恩纪既以备笼中之蓄讵敢贻门下之羞今日遭逄本非梦寐所及他时报効要当生死以之代陈叔扬谢兴国军教授启持帚相门屡瞻公衮横经侯泮辱在化鑪揣已无堪归恩有自伏念涉道甚浅接物最疎不能饰貌以动人且无曲学以阿世永惟大父独立先朝正色不囘志必期于去莒着书自见心常在于尊尧虽孤忠劲节每挫抑于强臣而潜徳幽光终暴白于昭代传家有法遗子以安学焉记闻礼之言仕者守教忠之训一经未泯贱子敢忘滥踵世科几周嵗纪奉真祠之香火两痛家囏司絶徼之贸迁适开邉衅妄论天下之事慨上公车之书虽幸彻君门之九重犹未试铅刀之一割坐閲星霜之变不知升斗之谋壁立自怜瓶储不继投诚大造自忘跃冶之非厠迹嘉宾时遂曳裾之愿麞头鼠目何敢求官马渤牛溲庶几待用赖钧播于小物俾客授于南州好为人师素守孟轲之戒此非子坐恐招有若之讥既逃州县之徒劳仍有絃歌之可乐无非侥倖端有夤縁兹盖伏遇旋斡化钧主张吾道内治外治既陶万国之泰和小成大成仰赞一人之化育善类悉归于真宰危踪尤累于洪钧夫何孤寒有此遭际敢不益坚素节不负初心学不如务师曽焉知于善诱教然后知困顾敢忘于自强庶上副于眷知用少图于报効代范孝隆谢提辖文思院启扫舍人之门方欣进拜备事官之属遽辱生成揣分已盈戴恩无艺伏念才如樗散身若蓬飘不能饰貌以动人且无曲学以阿世偶凭门䕃获厠官联太上皇方御于飞龙先丞相实同于附鳯言言正色独输蹇谔之忠耿耿一心共济艰难之㑹旋居元辅以佐中兴依日月之末光㑹风云之盛际生前相业但为社稷之谋身后生涯肯作子孙之计适权臣专国而方恣致故家无地以自容屏迹山樊但知畏影冥心宦路敢望求伸欣逄更化之初始兴干禄之志犹念一经未售莫振家声百技无长不为世用顾时命之大谬况拙懒之相逄虽尝千里以効官又复三年之不调痛弟兄之沦落慨门户之衰頺不自植立以干当世之公卿几无面目以上先人之丘垄幸真贤之并用喜公道之大明輙弹贡禹之冠径造平津之合囘思江国尝叨堂下一言之知仰望台衡敢叙屏间半面之愫岂图谦徳弗替昔时执辔愈恭不数信陵之义脱袍加惠犹怜范叔之寒曲记姓名俾归陶冶钝不及事幸而得之善自为谋不过此矣惟文思名官之义取㮚氏铭量之言鸠燕荆胡粤之良材督郑宋鲁呉之巧匠居百僚之底虽号卑微在三辖之间颇为优简静惟侥冐端有夤缘兹盖伏遇吾道宗工本朝硕辅总衆职而称上意明良相㑹于千龄顺四时而遂物宜勲业独髙于百世惟儒者在朝美政而上臣事君以人三握三吐而下士毕归一贵一贱而交情自若务尽刈翘之术不嫌跃冶之私坐使孱庸亦叨造化敢不仰衔恩施俯饬司存逄人而説项斯敢忘此意结草以报魏颗誓毕余生代汪景孟上龚参政启程末技于省闱曾叨误听拜下风于帅阃始受真知不图沦落之踪复望荧煌之座敢陈悃愊上动髙明伏念学不知方器非适用少修素业惟知读先父之书壮忝末科亦尝起当时之志但欲仕途之平进耻为俗士之诡随猥縁假吏之行谬辱名公之举逮其当轴许以曳裾方文武并用之时有贤愚同滞之叹薫莸既异轨辙遂殊碌碌不为颇慕望之之从志寂寂为尔自甘邓禹之笑人岂其若将凂焉政自不得不尔集君卿五侯之味深所不能奉南丰一瓣之香徒怀自信惟集贤之门无杂宾以进故小人之身为衆怒所归独念由铨选而仕京都初非有援满吏攷而为帅属止以为贫虽造物有意于提撕而揣分但甘于静退内省不疚浮议何伤克尽力于公家庶可逃于吏责忽传印绶之解是为荐绅之忧欲留孔戣固已难伸于末议不负临贺讵知反蹈于危机祠官实匪其本心化笔几成于误墨襥被而去杜门自怡追惟平生最号多蹇孤苦独立险阻备尝当此流离之时尤为灾祸之㑹鼔盆之念未歇陟屺之悲已深是知胶西之行虽曰公孙之力也若夫江滨之溺岂亦子厚所为耶尽捐怨天尤人之私益广安时处顺之説数年于此寸进何言骎骎婚嫁之逼人扰扰啼号之塞耳稍収魂魄再整冠裳幸逄万物吐气之秋宁忍一人向隅之泣用持鑛质来就洪鑪兹盖伏遇得时致君以道济物卓尔圣朝之柱石凛然王佐之规模陛廉日尊藜藿为之不採威望所及草木亦皆知名惟上臣之用人无一夫之求备哀穷悼屈观过知仁顾如贸贸之来似匪悠悠而进念千里识韩之日初不知蒙眷之由而一缄荐祢之书已大有吹生之意矧是政机之亲秉实为善类之所依遂令久郁之情居有求伸之愿适㑹槐庭之虚席共期枫陛之拜麻广厦万间将随燕雀之贺灵丹九转愿同鸡犬之昇攻媿集卷六十四攻媿集攻媿集卷第六十五攻媿集卷六十五宋楼钥撰启代通王明州启恭审光膺一札移镇四明加延阁之清华示雄藩之风采自闻成命已播先声恭惟学造圣涯行为世表韦编竹简读残万卷之书玉斚琼彛压倒千人之笔才出于天人䇿上名冠于龙虎榜中莲幕抡才未舒婉婉之画兰台选士已闻衮衮之登立螭陛以书言接鹓行而布武俄分郡寄远畅王灵以黄霸神明止着循良之誉虽子游文学无关政事之科未有以千载之通材兼一时之要任直节在庭臣之右治最为天下之先饱闻两地之生灵自乐二天之庇䕃惟时鄞水实近行都海匝三埀地绵千里清朝偃武久无烽火之惊潢池弄兵或恃风波之险近御狗偷之盗远防虎视之隣必欲得第一流以之为二千石忽闻鳯诏更畀菟符宿姦甚落胆之忧罢俗有息肩之望帡幪伊迩桑梓知归便道过家大似衣买臣之锦近臣还阙岂惟得子敬之毡行据要津以前大用夙蒙异顾近别台躔岂知闲冷之身复拜荧煌之座曽是堂前之燕知故垒之可依自怜屋上之乌因丈人而亦好代通福州陈丞相启上公分陜聿严帅阃之雄寒士依刘叨处贰车之任爰通名于下执喜託迹于洪钧恭惟百代伟人两朝元老负特立独行之气坚任重道远之心奥学渊源根六经而排百氏忠诚挺特贯三光而洞九泉当天开地辟之秋遇雷厉风飞之主臣作股肱耳目备宣辅赞之宜尔为麴糵盐梅尤着燮调之效维持国是进退人才士夫喜公议之有归中外知王化之将复功成而退道大不容麾分十国之连地控七闽之要故乡在望何殊朱买臣衣锦之荣盛徳若虚肯为苏季子佩印之乐经纶未究威望益隆公尚居东行见衮衣之复席方虚左重膺玉铉之求学术荒疎性资凡下迟顿不能以及事容貌不足以动人良弓之子必为箕粗守传家之旧吹竽之门而攻瑟自怜应世之乖念平生愿上于膺门而今日得游于俭府趋风伊迩抚已知荣驽马加鞭倘缓一时之驱䇿顽金跃冶尚希他日之陶镕潭府靖深暑风清润愿体冕旒之眷茂加茵鼎之调代谢叶丞相奏门客恩泽启孤踪何取妄干鳯阁之元臣洪造不遗俾预龙门之下客生成有自感戴惟深伏念一介寒儒半生苦学蹉跎场屋徒坚鐡砚之心荏苒嵗时有愧青箱之业家惟四壁之徒立野无二顷之可耕重念严君久为漫仕心劳王事尝抗尘于三纪之间位亚郎曹竟赉恨于九泉之下弟兄孱弱门户羇单记先友于碑隂孰是金兰之旧候舍人于门外顿惊霄壤之殊敢期当路之知不忍向隅之泣念子路为曽参所畏固知事契之深有山公则嵇绍不孤尤觉义风之厚假以手援之力开其寸进之阶是何遭逄获此成就兹盖伏遇夙髙耆望光辅昌辰雷厉风飞君臣相遇于千载天开地辟日月可冀于中兴方将任使于贤能顾岂遗忘于微贱至而不肖亦使有成敢不俯激懦衷仰酬恩纪便当衔袖以上先垄且将借手以战文场黄壤有知岂无结草之报青毡如在敢忘推毂之私代通薛通判启庠校师儒两着佐州之效尘埃俗吏方为学邑之行获在下风岂胜幸㑹恭惟性资沖静经学通明文字五千渺波澜于笔下云梦八九忘芥蔕于胸中早収俊造之科径蹑清华之武先生入太学久居贤士之关博士伴双旌乃为刺史之半公论甚郁髙怀自如登临洪府之江山啸咏烂柯之风月抚摩凋瘵关决是非似闻五月之政成多赖贰车之力赞龎士元之展骥其可再乎班景倩之登仙行且升矣么微晚出蹭蹬半生顷辞箠楚于尉曹复较锥刀于征筦贰令海邦之表脱身选路之初任花县以无堪惊瓜期之甫及尚祈加惠俾免矌官非曰能之姑试铅刀之一割所可恃者正依广厦之千间代通刘湖州启建牙三辅谁无附骥之心涉笔一同乃有登龙之幸敢修竿牍仰彻斋铃恭惟闻望雷霆文章河汉穿天心出月胁英词侔造化之工嚅道真泳圣涯奥学究诚明之蕴周旋中度左右逄源歴穷千古而若在目前泛览百家而不专纸上羲文既远尚有言传释老虽殊皆为我用惟其蓄于中者厚故其发于外也闳入仕皇都声动百寮之底出临壮县治髙三异之书惟圣主以斯民为先而中兴视循吏之盛大襃卓鲁径蹑龚黄越观二十载之间不过三数人而止久难其选今见我公矧兹苕霅之区是曰股肱之郡白苹泛月想神仙窟宅之深皁葢颁春称师帅风流之美来纡丈二之组密依尺五之天课最易闻上心素简丈夫功济四海尚郁壮犹刺史入为三公更观盛举初无他技早预一官徒坚鐡砚之心犹负金籯之训典闽山之醝务俄閲十年充檇李之法曹媿无三语转丞兹邑获居是邦方涓日以载涂行束身而受察岂惟庀职于吏师之侧抑将横经于政学之余哦二松之间敢言公事而姑退得广厦之庇庶几寒士之俱欢代通赵郡王启瞻帅阃于瀛壖曽以部民而修敬望斋旄于泽国更容邑吏之趋风肃贡朋缄豫通下执恭惟璇源毓秀嵩岳储神东平之在汉京为善深知最乐汝阳之居唐室退朝端若无凭宛然韦布之流籍甚搢绅之望惟亲贤之并眷宜富贵之逼人寓直西清屡拜两宫之雨露疏封南服不移十载之旌戏清和兼惠夷之风畏爱如衰盾之日潢池赤子憺威名于鲸海之深大舶贾胡传政誉于鸡林之远乐苕溪山水之胜奉珍台香火而归濯缨而赋沧浪阖门而养威重四子之官二千石用昭磐石之宗列侯之印十九枚式广维城之助虽有苍生之徯望不妨緑野之雍容胙新郑之真封分阆中之巨屏櫜兜㦸纛益严亚保之多仪衮绣貂蝉入侍合宫之盛礼宠光有赫福履难量早预一官本无他技典闽山之醝务俄閲十年充檇李之法曹愧无三语兹叨贰令又获登门梓里有光复见鲁公之拜后棠隂未改尚歌召伯之去思自念孤踪适逄幸㑹矧是典刑之旧愿承土苴之余哦二松之间敢言公事而姑退得广厦之庇庶几寒士之俱欢代通李都大启髙山仰徳久欲事于贤大夫冷局效官幸获依于部刺史迹虽殊于两地庇实托于二天敢因告始之恭少见投诚之素恭惟风仪岳峙徳量渊澄才兼文武之资学究天人之际义尝许国忠不忘君决䇿请行不独在十九人之列论功颁赏已足称五千骑之贤成桃李不言之蹊坚松柏后彫之操爰受朱轓之寄入趋丹陛之严宣室受釐谓贾生久不见矣中朝召对叹徐乐皆安在耶亟示睿恩俾迁辅郡拥麾出守屡宣恺悌之仁揽辔观风端有澄清之志眷货泉之至重移使节以按临尽収数路之权悉总三官之利钱流于地货积如山已书朽贯之功卽听召环之命济南冷族海内腐儒辛苦半生甘在百僚之底﨑岖末宦滥参九府之司岂期朴之资获在帡幪之下钝金无用尚期良匠之钧镕跃冶不祥敢觊洪炉之造化代谢知潮州启曳裾东合载瞻元衮之光华剖竹南州复预大炉之造化宠惊神悚感极涕零窃以在广极东以掲阳为列郡自唐而后有昌黎之遗风置乡校以教千里之民驱鳄鱼以除百世之害坐使蛮夷之地一如畿甸之间惟我皇家尤重邉徼正当择士以职承流如者踸踔无堪嵚﨑可笑绍弓冶之余习缀搢绅之后尘两地监征力较锱铢之利六年学邑备宣朱墨之劳虽无健吏之声称颇究生民之利病顷罢邉城之佐首干上相之尊得倅宛陵忽坐遭于摈斥奉祠梓里亦久就于休闲孤迹若萍归栖何所仕途如漆跬步而登怅毁誉之交攻惊镌黜之四至息黥补劓苟逃城旦之书涤虑洗心敢赋大钧之问㑹中兴之英主复图任于真儒自怜香火之散官曽是门墙之旧物念丘山之莫报幸沟壑之未填寻故步于钧墀仰勤三握发三吐哺之礼诉危衷于洪造复烦一举手一投足之劳俾守海陬以安蛮蜑恶溪瘴聚不妨叱驭以前驱秦岭云横何必问家之所在但如侥倖端有夤縁兹盖伏遇以王佐才为天子相内以缉熙于庶绩外焉镇抚于四夷虎啸龙吟弼亮两朝之治鸢飞鱼跃陶成多士之材遂致庸愚亦叨任使敢不布宣诏㫖抚字民生益遵父教之忠毋怠官司之守兴泷吏之问敢辞行路之八千捐国士之躯庶报龎恩之万一代谢刘提举荐举启畿邑负丞未展秋毫之效上臣误听已形华衮之褒恩重山丘感深肺腑伏念才如命薄术与世疎妄尝有志于事功颇亦早亲于经学屡操笔砚之习往从场屋之游良弓之子必为箕有自来矣吹竽之门而攻瑟如不好何衰迟白髪之双亲龃龉青衫之一第赏延于世遂因委质以入官父教之忠粗识律身而奉法念家声之沦替嗟世绪之凋零敢言隠忍以就功名但欲植立以兴门户一行作吏亦知栖枳之为卑再转为丞宁复哦松之可乐困簿书之丛委惊尘土之昏霾应无穷之求急于星火酬方来之务纷若毛釐但能催科粗可逃责当官动碍于掣肘莅事况多于面墙公家之利无不为谁为知已君子之仕行其义求无媿心曽微片善之可书敢冀当途之肯举仰乡闾之先达方彭彭持使者之车怜上世之至交犹恋恋有故人之意夫何么么适隶按临忽传一纸之春风为振孤生之寒色周章拜赐俯偻知归兹盖恭遇识量恢洪风度凝远北宫黝之勇一毫弗挫于人栁下惠之和三公不易其介声猷籍甚节义凛然揽辔近畿起澄清天下之志推毂后进称品题人物之公广务搜罗误収庸琐敢不饮冰励操结草酬恩鲋辙可怜方赖激西江之水鹏程欲起更祈借北海之风代贺王詹事启恭审显膺宸命擢处宫端朝廷益尊国本増固凡在绅緌之列举深抃舞之私恭惟学探精微气全刚大耸公台之望于庠校谈经之日吐廊庙之言于殿廷射䇿之初结知两朝倾誉四海堂堂不挠岂惟近古社稷之臣谔谔以昌信是当今谏诤之选进以礼而退以义用之行而舍之藏四拥隼旟掩汉室龚黄之迹一登鹤禁追商山园绮之踪朝廷固喜于得人公议咸期于且相弼谐审谕方资李文纪之忠清辅赞弥缝㑹致房玄龄之事业薾然无似少也何知备更州县之劳幸脱谴何之域贰车来止方将扫齐相之门召驿趣行莫获为李君之御敢驰贺牍少见忱衷尚期茵鼎之调仰副冕旒之眷代通薛尚书启拜棨㦸于黟山当辱老商之一眄驾屏星于梓里幸依夫子之仞墙俯已知归陈诚敢后恭惟身兼数器才出万人深造道眞传伊洛渊源之学发为词藻追舒向金玉之文自结上知遍仪清贯谈笑不妨于剸剧功名自觉其逼人握节拥旄外着廉平之绩簪笔持槖内为侍从之臣凡建明遇事而敢言宜宠遇在廷之莫及尽四方而属望期两地之问津听履而上星辰忽惊勇退把麾而去江海径作赋归周旋泉石之间盘屈公台之器谢傅东山之志宁久遂夫髙怀贾生宣室之思行即膺夫迅召生平无似门下所知自幕府之终更叨贰车之承乏十年徳施未知图报之阶一代吏师喜有趋风之便始兹洗印未及扫门沈侯方赋郊居輙通名于记室庞公倘入城府期雅拜于前尘仲夏清和燕居优暇愿调鼎食以候锋车代贺赵明州启恭审课绩上闻为南国诸侯之最宠光下被进西清学士之聫曽何异登瀛之荣又以显维城之效恭惟为善最乐大雅不羣风流追配于古人被服必先于儒者天潢近派于周为鲁卫之亲帝胄竒才在汉擅间平之誉号宗藩之仪表为圣世之豪英海沂歌别驾之功丹丘着剖符之烈眷深于上进不以亲奉夫人之舆创闻盛事送列侯之印独被殊恩睠二浙之奥区有四明之佳郡地绵千里海匝三垂浪舶风帆萃卉服献琛之利蜂屯蚁聚有潢池弄兵之虞必得升卿以当错节正须龚遂来理乱绳既易地以䇿勲果自天而涣号赐金増秩爰示宠于侯邦簪笔持荷径问津于政路几京师之蒙福见城郭之生辉坐令风涛万顷之间隂受刺史二天之庇命召公而江汉化已知治效之优得李勉而朝廷尊行听召音之播戴恩最厚仰徳方深侧闻二千石宠数之颁实同十万户驩心之剧恨官司之有守望宾庑以无阶燕雀贺大厦之成喜得营巢之地骐骥骋夷途之逸岂无附尾之心代上吕镇江启憔悴余生幸叨末契风波千里敬谒明公敢陈迫切之愚仰溷髙明之听虽云无因而自至讵敢亡説以为先窃以文举不羇妄谓李君之有分山公如在定知嵇绍之不孤载在信书以为盛事盖先契者古人最重而高谊者叔世所艰不有豪杰之人孰振頽靡之俗恭惟量吞四海气压万夫夙怀公辅之壮猷早屈功名之奇志钓璜渭水世传柱石之勲取日虞渊身预风云之㑹独以有用之学兼济非常之才精忠上结于主知儒术下饰于吏事发硎游刃未见全牛错节盘根久知利器总军储于邉徼仰分西顾之忧守留籥于行都更任东釐之寄惟京口之巨镇控天堑之要津坐啸未几卧治自若已闻政绩之上达侧听召音之鼎来立懦律贪以名节而自任哀穷悼屈崇风义以独高寒士赴之如归羇人倚以为命矧在门墙之旧尤祈甄冶之収伏念身与萍浮命随叶薄绍箕裘之业不能自振于家风厠簪绂之聨徒以猥縁于世赏羇蹇加人数等流落在天一涯忧患相仍不及养亲之三釡饥寒复迫焉能餬口于四方比参醝局之僚越在瀛堧之表方苟升斗而自活未容尺寸之暂施适承弊政之余例有谴章之及二年于此十口无归虽尝知安分之言亦能诵固穷之戒然而比之颜氏既无负郭之田较以渊明更乏储瓶之粟不求济于旌麾之下是自投于沟壑之中重念大父获游相君之门最䝉知遇先人亦为药笼之物屡辱生成恩纪未酬存殁知感迨宵人摄职于越邑遇明府弭节于舜江踪迹虽微曽辱步兵之青眼眷私不替间遣使君之白衣是敢仰凭一日之知輙忘三渎之僭大鹏欲化固将借北海之风涸鲋方危且愿激西江之水代通韩总领启居百僚之底虽知仰泰山之名轻千户之封但愿识荆州之面幸兹末属预在下风虽拥篲之未遑顾驰缄之敢后恭惟雄才冠古壮气横秋当世家声功孰踰于八柱国妙龄上第名独高于千佛经错节盘根共知利器发硎游刃未见全牛顾大丈夫所以致身惟明天子以为知已乃眷江淮之壤实为财货之渊万灶列屯用増天堑之险三军宿饱正资鞭䇿之才爰擢贰于月卿仍暂烦于星使威名逺暨城池不啻金汤储庤益充菽粟有如水火当邉隅之息燧肃营垒以无譁非惟操赢赀以佐军所谓不加赋而足用簿书期㑹岂久为外府之淹朝夕论思行即簉甘泉之侍伶俜何数结约亡竒少读父书未䇿勲于笔砚早承世赏偶厠迹于簪缨自纡俗吏之青衫羞见古人之黄卷奉祠庭之香火遽纒风木之悲依幕府之芙蓉又属沙金之汰朅来上国猥备微官董舳舻之转输谨朱墨之出入幸预使令之列祗承约束之严得大君子为之依归庶贱有司安于职守驽马十驾宁敢惮于驱驰鹪鹩一枝愿永栖于芘䕃代谢临安府通判启拜赤舄于泰阶方深荣幸驾缇屏于天邑遽辱生成退而扪心感至流涕伏念材如樗散性若枣昬妄尝有志于功名颇亦早亲于笔砚与圣贤对独躭黄卷之书从场屋游终阻青衫之第强颜宦路刻意官箴两仕穷邉仅脱微躯于万死一参下幕幸离小选之七阶学邑宁川虑伤美锦分司京口莫试铅刀比改畀于除书俾总提于市榷谨朱墨之出入较财贿之有无誓殚一日之长不惮数年之次忽从省汰何所怨尤八嵗三得官莫霑升斗一门四立壁但有啼号惊薄命之数竒觉晚途之甚窭顾已往之迹了如苍狗之浮空閲去速之辰常若白驹之过隙髪种种以如是身遑遑其何之幸宵人未填沟壑之时际元宰方庆风云之㑹势殊霄壤契笃金兰传好语于西山跫然有喜进孤踪于东合欢若平生穷猿方急于投林驽马但知夫恋栈周旋久矣委曲从之三握三吐而谦徳不衰一贵一贱而交情自见官不离于都下职况忝于治中惑于多岐初类亡羊之牧未必非福今成丧马之翁顶踵知归丘山莫重兹盖恭遇为天下宰负王佐才元首明哉股肱良哉适臣主相逄之日受命长矣茀禄康矣佐国家无疆之休大开衆正之门共筑太平之址惟贤者在位引类而上臣事君以人凡厥有知谁无附鳯翼之志顾如无似亦叨展骥足之荣敢不仰戴已知恪居官次饮冰厉操惧为门下之羞结草酬恩敢后古人之报代通李县丞启始为刀笔吏愧居栖棘之聨获逄君子寮行视哦松之乐顾惟幸㑹殊剧懽悰伏惟秀毓山川庆钟阀阅学渊源而有守才砉騞而不留致身于红莲幕中举无遗䇿书名于金闺籍上益着休声仕不择地而安丞有负予之叹立吏行之雁鹜岂端使然哉造朝列之鹓鸿殆亦非晚矣江湖泠族簿领下僚父教之忠粗可律身而执贽学失其道徒嗟莅事之面墙疐尾跋胡转吭触讳一邑无不当问肯例以嫌三人必有我师愿提其耳攻媿集卷六十五攻媿集攻媿集卷第六十六攻媿集卷六十六宋楼钥撰书答綦君论文书钥讲闻隽誉乆矣兹承恵然肯顾教以长书论文章大体笔力衮衮大过所闻幸甚幸甚钥少习举业不过欲应有司之求作吏以来虽粗有意于此而精神多敝于无用宦游往来忽焉半百重以二三年间忧祸薫心偶然不死以至今日旧学本自无㡬益觉荒落尚何足以言此而厚意不可虚辱试吐一二相与质正之来书谓长江东流不见其怪瞿唐灎滪之所廹束而后有动心骇目之观诚是也然岂水之性也哉水之牲本平彼遇风而纹遇壑而奔浙江之涛蜀川之险皆非有意于竒变所谓湛然而平者固自若也灎滪之立中流或谓其乃所以为平此言尤有深致故乐之未亡也与天地同和可以感发人之良心而其既亡也史纪其精者谓能使人叹息悽怆至泣下霑襟者然后以为声之妙曽不知哀以思者乃亡国之音所谓安以乐者何在耶清庙之瑟一唱而三叹其亦异于后世之乐矣妄意论文者当以是求之不必惑于奇而先求其平唐三百年文章三变而后定以其归于平也而栁子厚之称韩文公乃曰文益竒文公亦自谓怪怪竒竒二公岂不知此盖在流俗中以为竒而其实则文之正体也宋景文公知之矣谓其粹然一出于正至其所自为文徃徃竒涩难读岂平者难为工竒者易以动文人气习终未免耶典谟训诰无一语之竒无一字之异何其浑然天成如此文人欲髙一世或挟战国策士之气以作新之诚可以倾骇观聴要必有太过处呜唿如伊川先生之易传范太史之唐鑑心平气和理正词直然后爲文之正体可以追配古作而遽读之者未必深喜波平水静过者以爲无竒必见髙崖悬瀑而后快韩文公之文非无竒处正如长江数千里竒险时一间见皆有触而后发使所在而然则爲物之害多矣故古文之感人如清庙之瑟若孟郊贾岛之诗穷而益工者悲忧憔悴之言虽能感切不近于哀以思者乎钥本不敢爲人言言之又极平平视来书豪壮顿挫之气亦甚异矣人之少而壮壮而老如朝气之鋭昼堕而暮则归钥方堕而将归欲以当足下之鋭宜其説之不相似然时时读足下之书以作其堕足下亦味钥之言以趋于平亦朋友相资之义也岂惟文哉喜怒哀乐之未发与夫平旦之气顾岂有一毫之不平古人欲寡其过而未能此意安在幸併思之多言媿甚惟足下谅之而已答朱晦菴书钥伏自壬寅夏间修敬绍兴台治之下伏䝉与进加以宴犒获侍博约之诲未㡬先生赋归钥亦继遭外艰沈迷忧患后数年赴官永嘉才闻台旆造朝已复还山后知起镇临漳俱不得一拜记史之问请违台范遂一纪矣青天白日奴隶知仰叹慕师席无由进拜时得门下所着作诵咏探索尚庶㡬在弟子之列仰惟名徳为一世师表今日端揆而下诸公无不有先登之媿尝见讲筵班退黄夕郎对人浩叹或问之曰好一箇去处吾曹冒处此如晦菴乃不使一来耶钥学殖荒疎无所可用三入脩门推迁至此进无补于君上退不能宁其亲芜颣之词不足以代丝纶之言孱琐之资不足以立雷霆之下日坐针毡未知自免于戾前者表兄陈舎人之子赴楚州户曹一见即言尝拜牀下䝉齿及贱姓名固已慙愓感着之不暇蔡季通倾葢如故亦言轸记之意晚出何以得此季通定交日浅而得益已多而况得亲炙于先生乎诸公方谋以麾节强起门下庶㡬因得伏谒以遂师承之愿因季通归敢此少见悃愊不敢累牍以为苛礼顾虽承颜接辞未有其便或以为可敎欲得警诲使知所归不胜幸甚易学启䝉之书反复熟观无从叩请亦託季通寓下意一二何当抠衣以请伏纸驰诚之切答杜仲髙书钥向者天街一别忽忽四五年兹辱恵书以慰以荷钥杜门郄扫荷上恩再畀祠禄仰以奉九十之亲俯以自适不肖之躯不翅足矣况老态日见夏秋间病足延痛左腕尝作醮词云四肢而三痛楚十日而九呻吟其况可知近方稍安九十者其家不从政但当虞侍膝下暇日则以故书遮眼而昏花已不可视细字矣鼓琴足以自娱奕棊可以遣日此外一不以经意来书论出处大致意甚笃词甚伟佩荷虽深然非所敢当也寄示新诗快读降叹杜诗集注等书恨未尽见发㣲一编诵之数过卓乎髙哉贤父子真足以发少陵之㣲意非浅识者所及来书云云姑置是事且説杜诗以寄逺懐如何杜之诗韩之文如王右军之书皆古今一人而已近世士夫水墨积习之工类不甚至唐人多能书欧虞褚薛是其尤颖异者疲精竭神各自名家终不足以望右军阃域若诗与文可以力取而强进之耶诋之为村夫子者固自难言然王荆公以为与元气侔盖极言诗之髙致若曰所以拜公像再拜涕泗流正为茅屋为秋风所破叹一诗用意之大东坡谓自是稷契等辈口中语正谓其语似稷契辈尔唐史赞之诗人以来未有如子美者皆极口称其诗工部之诗真有参造化之妙别是一种肺肝兼备衆体间见层出不可端倪忠义感慨忧世愤激一饭不忘君此其所以为诗人冠冕后人着意形似亦有可杂之诗中而不可辨者至其奔逸絶尘虽诸名公恐未免瞠乎若后此难与不知者道也然儗人必于其伦以言取人先圣所难若直以上比禹稷与孔孟之进退则亦爱之过甚此老如在亦未必敢当鄙见如此更试思之非面言不能究也如中自诛襃妲前辈尝称之而陈将军之不没其实未有人能发此者发㣲如此者非一末篇尤佳叹诵不已又记一二事虽非诗之大节因併及之留花门诗连云屯左辅百里见积雪以赵次公之详且博畧不注释四明旧有卞倅养直圜为注甚详竟不得其书尝与之论及此亦止云意其偶有积雪尔盖花门即回鹘也钥尝攷回鹘之俗衣冠皆白故连屯左辅而百里如积雪然不既多乎以此意读之方觉语意精彩顿别又尝与蜀士黄文叔裳食花椑因问蜀中有此乎黄曰此物甚多正出阆州杜诗所谓黄知橘柚来极为佳句然误矣曾亲到苍溪县顺流而下两岸黄色照耀真似橘柚其实乃此椑也问之土人云工部既误以为橘柚有好事者欲为之解嘲为于其处大种橘柚终以非其土宜无一活者又云嘉陵江水何所似一本作山水者是盖嘉陵江至阆州西北折而趋南横流而东复折而北州城三面皆水故亦谓之阆中阆内如河内然地势平阔江流舒缓城南正当佳处对面即锦屏山盖山如石黛水如碧玉故云嘉陵山水何所似石黛碧玉相因依真絶唱也此皆前所未闻恐可以助异闻之万一又信乎不行万里不可读杜诗也信笔为报惟为逺业自厚㑹昆仲併道甫问讯为荷答柴殿院之子书钥承长书之贶且示以事目甚详区区非不知之钥自叨典选凡滞案至前必究观之可行则属使胥辈施行若必不可行求其説而不得则必悉以底藴明告之使知其决不可以倖望息心而归且曰毋徒为逆旅也是皆未尝问识不识求尽吾职而已况如先殿院厚徳前辈幸及同朝今见贤子来理遗泽岂不愿奉周旋重䝉垂谕不得不详布之遗表自从官之外旧日惟中奉中散大夫以上方得一名若先殿院生前持服时中奉大夫之告已下未及授而捐馆则尚可料理舍此则无説矣何也以为带贴职朝议大夫与不带贴职人事体一同则钥之外祖汪公带直显谟阁二十年转朝议大夫数年而后致仕未尝敢陈乞遗表恩泽盖无此法也来教所谓一职合比四官不知何所据而言亦所未闻也以为已该磨勘转中奉大夫之人则苟未授告犹朝议也钥之亲伯父绍兴三十二年已下磨勘告未及下而终于朝议大夫亦不敢求遗表盖告未下则无縁可得也观尊意所以未能决然者以犹有虞氏之例也亦甞为之求其説虞君终承议郎无可得遗泽之理以其寓直龙图阁乃在朝请大夫之上想是时有人为之地以其寓直之髙故特与之致仕一名若先殿院所寓之职则犹在朝奉郎之下况已得致仕恩泽而欲以此更得遗表一官求之法例无一而可既必知其不可而不以明告徒使左右乆旅营营则钥之所不安也病中草草授笔吏以爲报切幸加亮答赵共甫书易补音之作所谓鲜不抵掌指爲迂阔诚然诚然钥雅好吴氏诗补音今者皆取其説然尚有当言者如幡幡之下注文用之不尽似有未圆处不若全用或节去不甚亲切者如即鹿无虞不叶中字亦可若以音五公谓诗叶蓬豵则上章葭豝又尚何叶此一音可去之诗必有韵易则有不必叶者又不可强通也车之音斤于韦昭之辨只得写诗补音全文节之意不完难晓艮卦薰心此不可晓如此则是本音非叶也注中引易林太玄乃叶邻民岂误音耶小畜象独富乃取诗瞻卬补音内引老子二项知足者富强行者有志可用如以正叶富呉氏之意不可通不若易之大率古语多韵跋语所谓言出而声谐辞比而响顺不待勉强牵属而自中音节者极然如圣谟洋洋嘉言孔彰作善降之百祥作不善降之百殃之类甚多只如补音首论服字方悟汉书顺天者昌逆天者亡名其为贼敌乃可服作蒲北切方可通耳吴氏以集韵为据而不深攷説文解字之书如硕人盼字注文未为甚当説文盻恨视也从目兮声胡计切盼诗曰美目盼兮从目分声匹苋切眄目偏合也一曰衺视也从目丐声莫甸切三字甚明盖盻如孟子使民盻盻然眄如老商之一眄又眄庭柯以怡颜以匹苋一切为与倩绚二音不相叶又似太甚若䀎则㡬不成字则以不攷信説文之故也姑举此一端耳江不与阳唐相连而缀于三钟之后上去入皆然盖古音江谓之转声与东通亦有据否有疑处必有攷证方可决然定説不然宁阙之尔毎疑十二齐不缀于支脂之㣲之后而与十三佳十四皆相比乆不得其説后因观后汉语如天下中庸有胡公万事不理问伯始五经纷纶井大春之类皆是七字为句而四字一韵下三字一韵若天下模楷李元礼方知楷与礼叶齐之所以近佳皆也非好古者亦不语及此不知者不止谓迂阔而已来教所説屯离蹇干随临噬嗑革卦中诸字今本既叶如王郑诸家改字不同皆可略而不问如干之若厉等十二处有不可通者不必强通只如潜龙勿用亢龙有悔见羣龙无首吉虽欲通之不可得也但当採吴氏之説通其可通者足矣如晦菴之説亦及叶韵渐卦上爻以陆为逵虽改经文于仪字却叶杂卦之末盖杂而又杂不可终穷自大过颠也而后更不复反对坡公疑之改从反对大非古意观其韵叶可见非差如归妹女之终也未济男之穷也可求反对乎此皆晦菴之説为是若实之从去声则似未然更须详攷此亦未暇入声之叶去声恐无此例有则韵皆少差如读之为读复之为复覆之为覆宿之为宿无有从其本字之去声者尽入声韵中只有厌厌二字通用本音却是实有此二字义又不同实为去声恐难从也如伸正当为敬比辅也比吉下顺从也履艮同人卦首合别着卦名贲彖天文上阙文旅彖两小亨当是衍来説皆然但流传已乆不可轻改然亦不可不知也钥又别有跋语见他纸可用否午暑连日挥汗方能办此余不暇及亦不可为不好者道也答徐敬甫书钥辱示及主敬扁牓艮斋真蹟文昌章公跋语固深叹服然不敢着语者顷窃闻之太府卿王公字正之钥姑之夫也尝言此字本翼祖庙讳虽已再经祧迁而在臣子终不当以此为名字及斋室之名张南轩以此为字向不以为然钥又尝见文潞公帖或劝以为翼祖已入夹室可复旧姓潞公云老夫弼亮四世未敢遽改盖是时犹是七庙也徽宗朝立九庙翼祖复入庙祏又以为讳后至钦宗祔庙始复祧迁省元钱敬直永嘉人也钥忠告之遂改易直此不可不知也特臭味相与敢及此切幸加亮答赵郎中书钥乆不嗣音正尔驰仰辱书翰以慰以荷䝉示谕濓溪书院尤见政最之余儒术润饰甚休甚休谨为冩四字去但谿字当如此写溪出于阳冰之变体非古也二者俱写去惟台意所择濓字有少曲折见之别纸望详览九江古郡于今为重镇幸有周先生之遗迹表而出之又使士子得以馆谷于其下儒风自此愈兴贤使君之名与之无穷矣钥衰瘁求去未得尚尔勉强草草修报不究欲言併㡬台察濂谿之濂字书所无钥少时见林侍郎黄中知江州曾作濂谿祠堂记今想尚有石本便中望以寄示其中亦似説濂字如元次山之峿浯出于意见近嵗得晁氏参记许氏文字一书以道所编也有云溓从水从兼徐本曰薄冰也一曰中絶小水唐本曰薄冰也或曰中絶小水又曰淹也或从亷徐本阙濓字按素问夏三月之病至隂不过十日隂阳交期在溓水杨上善曰溓水静也七月水生时也然则从兼者亦古文㢘字非兼并之兼以上皆以道之説徐本谓今世所行徐铉所定説文解字也以道得唐人本时以校其不同者钥按素问二十四卷隂阳类论夏三月云云在溓水注溓水者七月也建申水生于申阴阳逆也杨上善云溓㢘检反水静也七月水生时也唐本既曰或从㢘则非无濓字晁氏之书甚佳止有三册若因刋之尤佳攻媿集卷六十六攻媿集攻媿集卷第六十七攻媿集卷六十七宋楼钥撰书答杨敬仲论诗解钥蒙示教诗解以病故相仍近始读竟荷开发鄙陋至多感叹击服之余恨未得一遂请益于门下若夫发明无邪之思一贯之旨天人同心大道至平古説难尽信虽载之左传者亦不可据尔雅亦多误大学所引亦有牵合诗序多失经意释文多好异音诗人讽咏或自包于事实制度名数不尽合于礼典先王皆在商世难拘以周礼文王以服事商不应作礼乐如此类未易槩举皆前辈之所未发者尤用服膺然惟尊意每不自以爲足而欲人之言钥亦不能自已欲効所见试陈其甚明者正欲反覆论辨以归至当非恃相与之厚非爱此书之深不及此也葛覃毛诗传曰覃延也其义未安覃本义深也葛叶大而蔓小故坠焉而深下俗谓坠下曰覃徒绀切而广韵集韵无此字音释文徒南切方音不同不可知也而谓延也则未安曰覃及鬼方由中国而覃及之则中深旁浅实有覃义实覃实訏后稷之声深广也故水中深旁浅曰覃加水以别其字先儒徒因葛推义释覃曰延然施即延也无乃重复乎大田以我覃耜覃者深也耜宛然有微深之状故曰覃耜毛传殆未亲见耜徒见易有剡木为耜之义故以覃为利后儒求其説而不获又转音为剡又转字为䎦今正其字义平声如字覃尔雅释言流覃也覃延也郭注皆谓蔓延相被及説文长味也从咸省声诗曰实覃实訏徒含切又篆文覃省潭説文从水覃声集韵一説楚人名深曰潭潭字在六书中为形声如江河之从水而工与可止取其声而无义潭从水覃亦取其声非有义也潭有深义今之言潭潭是也覃郄无深义字书凡有意者如人为为伪人言为信之类皆入㑹意之科王荆公字説所以不能传者往往以形声诸体皆入㑹意故有牵合强通之病以葛之蔓延故施于中谷亦未为重复也覃耜之音剡疑是方言集韵以为利耜止以诗传释文为据如八月剥枣剥音普卜反荆公以为养老者剥枣之皮而进之后行田野间羣儿相唿扑枣方知释文之有自来此二覃字更望攷之鹊巢维鸠居之尔雅释鸟云鸤鸠鴶鵴郭云布谷未安音如布谷者不居鹊巢音如鴶鵴者乃居鹊巢为鸜鹆鲁昭公二十五年鸜鹆来巢而公如干侯此亦假他巢之应也故文成之世已有童謡曰鸜鹆跦跦公在干侯矧鸜鹆亦鴶鵴之音凡鸟名多用其音埤苍云鴶鵴方言云戴胜今审究戴胜首有竦毛鸜鹆亦有之而鸜鹆身色黒戴胜身色毼而稍长大岂埤苍攷之未审欤布谷其音浑然鸜鹆其音亟然获谷毛毼头有斑者李氏亦以鸤鸠为鸜鹆多识鸟兽草木之名攷之当如此之详然鸤鸠之为鸜鹆甚明浙人唿为八八儿川人唿为阿八所谓音如布谷者乃今斑鸠俗谓之步姑其性虽拙粗能为巢戴胜首有竦毛向后鸜鹆竦毛直上又自不同鸤鸠之刺不壹正谓鸜鹆也郭景纯云布谷固已失之欧公言拙鸠极然不知此乃鸜鹆吕氏具载皆未当也简兮日之方中在前上处将祭习舞以日中为期硕人在前列上处方中将中也硕大也大徳之人俣俣徳容也前辈曾云日之方中则明而易见之时在前上处则近而易察之地君犹不能见况幽逺者乎此意甚切氓于嗟女兮无与士耽士之耽兮犹可説也女之耽分不可説也耽乐也説解説也今俗説亦以女淫为大丑毛传云女与士耽则伤礼义郑笺云士有百行可以功过相补至于妇人无外事惟以贞信为莭然功过相补则士可耽也每疑其害教近得一説无与士耽已是自悔而反正之言盖其初抱布贸丝来即我谋后又以车来则非女之奔之也其言曰始者以士之耽兮故我今日犹可説也若是女之耽兮则我不可説矣如此则得诗之意又免功过相补之害教也兎爰雉离于罗雉文明比君子非为其文明也罗之设所以取鸟兽兎狡如小人爰爰缓行不至触冒雉性耿介多罹其中世乱网宻小人多幸免而君子多䧟于罪言文明则意差萚兮此诗凡言女皆指君也女者爱之之辞民劳王欲玉女是用大諌此意尤明又卷阿俾尔弥尔性之类不惟是爱君如古之称我为朕未至如秦以来分别之严也出其东门聊乐我员我自有员姓者吾妻也此説未然毛郑不解员字疏言乐我心云耳云员古今字助句辞也唐员半千齐州人其先本彭城刘氏十世祖凝之事宋为起部郎及齐受禅奔元魏以忠烈自比伍员因赐姓员古无此姓也况此诗解内云陆徳明以尔雅云徂存也牵合上章思存改且作徂甚无谓也且语助也于义自通何必牵强又改字以此知员亦语助耳侯人维鹈在梁不濡其翼不濡其咮鹈鹕啄长尺余颔下胡大如数升囊羣飞入水食鱼今也在梁不濡其翼咮长如此而亦不濡是当食鱼而不得食喻贤者宜得禄而不得禄欧阳氏曰此鹈当居泥水中以自求鱼而食今乃邈然髙处鱼梁之上窃人之鱼以食而得不濡其翼咮如彼小人窃禄于髙位而不称其服也鹈不当以喻贤者不若欧阳氏之説为长不遂其媾小人富贵纵肆好色淫恣而弃其妇媾婚媾也毛氏曰媾厚也张氏曰不遂其媾不称其宠待也今人谓遂意亦曰称意荟兮蔚兮南山朝隮婉兮娈兮季女斯饥董曰集注作嬒蔚文也南山朝隮蝃蝀也人莫敢指者乃隂阳交感不正之气南山喻在高位朝隮喻淫纵淫纵者惟其意所溺固有其妻虽婉娈而自不説者如卫庄姜虽美而不见答盖不乐于静正而放于情慾季女者年少之义以其未尝相亲如不为妇也故曰季女不説之则失所至于斯饥矣张氏诗曰林木南山荟蔚时工斤樵斧竸朝隮举知趋利青㝠上不念幽居季女饥陈氏曰壮者趋利于山则弱者馁穷于室小人肆志于上则君子困穷于下张陈二説虽未必尽得诗人之意然其説犹雅驯今为一媾字一嬒字又婉娈季女遂生此説然朝隮实非蝃蝀也彼蝃蝀之诗首章曰蝃蝀在东莫之敢指故次章曰朝隮于西崇朝其雨至今朝日在东则虹出于西夕日在西则虹出于东鲜有见于南者且此诗初不言虹而径以朝隮为蝃蝀则不可既曰季女如有齐季女而曰如不为妇亦觉费辞若以南山喻髙位朝隮喻淫纵亦不成诗语宜有以更之七月一之日觱发二之日栗烈觱发者寒气劲发万籁尽鸣如觱栗也野俗有语篱端吹觱栗谓烈风吹篱端之虚管作声也栗烈者丑月寒气益烈人股战栗也毛传谓栗烈寒气也其以是欤毛氏曰觱发风寒也栗烈寒气也王氏曰风而寒尚非其至也无风而寒于是为至只如此説足矣觱栗乃胡乐一名悲篥一名笳管羌胡龟兹之乐也其声悲栗胡人吹之以惊中国马后世乐始谱其音以为衆器之首周时安得有此俗语尤不足取股战而栗汉人始有此语二之日凿氷沖沖凿氷之时择沖和之日虑寒气之伤人也豳公之爱民如此毛氏曰沖沖凿氷之意孔氏曰沖沖非貌非声故云凿氷之意左传曰深山穷谷固隂沍寒于是取之豳尤寒盛冬安得有沖和之日不如只从毛説东山鹳鸣于垤妇叹于室毛传曰垤螘冢也将隂雨则穴处先知之鹳好水长鸣而喜也孔疏曰将雨则螘避湿而上冢鹳鸣于垤诗意与零雨其蒙同妇叹于室闻其夫将归感伤而叹也毛公齐人必自知之解不甚详孔疏亦未明皆不见于垤之义惟胡徳煇珵苍梧杂志言之最明云新经释鹳鸣于垤谓垤为丘垤非螘冢盖荆公未尝到山东螘冢有极髙大者如冢墓然每天将雨则鹳集螘垤而鸣螘知雨鹳喜雨以其类也方説得于垤字分晓正以雨将作故妇叹于室如殷其雷之意正念其劳也若我征聿至自在下句妇叹于室意聮于上孟子所谓丘垤以是知丘是自然髙处垤乃螘冢下王洪盘马于螘封亦谓此也狼跋老狼有胡进则躐其胡退则跲其尾周公欲进则成王未授公以政如狼跋其胡欲退则又深念民人社稷之重欲退不可如狼㚄其尾周公虽进退不可亦何至如狼之跋㚄故程氏有云狼兽之贪者勐于求欲故䧟于机穽罗絷前跋后㚄进退困险诗人取之以言狼之所以致祸难危困如是者以其有贪欲故也若周公者虽在危疑之地安步舒泰赤舄几几然也又云先儒以狼跋㚄不失其勐与周公不失其圣勐奚若虎豹胡独取狼也诗人比兴以类是以香草譬君子恶鸟譬小人岂有以豺狼兴圣人乎程氏之説美矣然诗中无机穽之意犹未为尽也尝得其説于蜀人杨少卿民望云狼之遇人先旋遶于人之四旁甚疾人为之战惧自失然后食之诗人盖以狼之跋㚄比四国而周公处其中不惧也此説最为得之常棣傧尔笾豆饮酒之饫兄弟既具和乐且孺妻子好合如鼓瑟琴兄弟既翕和乐且湛孺有柔义兄弟既具犹曰皆在于是和乐且柔孺言辞气柔巽也其妻其子情好合同言夫妇父子和顺孝慈如琴瑟之和毛传曰翕合孥子也湛和乐之至此解亦平然説诗意未出此诗极言兄弟之间如伐木极言朋友之间前章引陈曰兄弟之急难相救助如此及其既安宁乃谓兄弟不如友生乎此正诗之本意也此二章言凡人以傧尔笾豆饮酒之饫爲乐若兄弟既具如谓兄弟无故其乐又何止笾豆饮酒而已其和乐又且如孺子之眞情如孺慕之孺有不可解于心者凡人妻子止以好合尚能如鼓瑟琴之和若兄弟翕合而无间其和乐不足以尽之又且湛矣如湛酒湛色然如此方见诗意六月栖栖六月建巳之月也栖凄也凄凄有泠意时有麦秋之寒也毛氏曰栖栖简閲也苏黄门曰栖栖不安也李氏曰与论语栖栖同注栖栖犹皇皇言其不安也虽未为定论然以为栖栖有泠意麦秋之寒则不可俗谚云江南两浙春寒秋热若中原北方则立春便温和入夏便热入秋便凉冬则极寒宣王在西周四月岂复有泠也车攻不失其驰舍矢如破惟善御者两骖不猗虽驰而一无所失此一段不尽其义苏黄门曰四黄既驾两骖不猗御者之善也不失其驰舍矢如破射者之善也盖不善射者必待御者为之诡遇则获故王良为之范则嬖奚不能获一惟御者不失其驰而舍矢如破方见射者之善不惟此诗意明孟子一段亦皆焕然吉日既伯既祷毛传曰祷祷获也祷未必为获也云云祷者祷其无伤人也弓矢驱驰之间或偶伤人故祷欤毛以祷为祷获固已赘矣此谓祷其无伤人亦未为的当将田而用马故祷于马祖不必専为获亦不必専为求无伤人与厩焚不问马之意不侔漆沮之从禹贡雍州漆沮既从从者从入渭水然则天子之所其在渭漆沮之㑹欤漆沮既从禹贡自説治水此诗自説从漆沮驱禽而至天子之所似不必泥此从字庭燎毛传曰庭燎大烛也云云秋官司烜氏凡邦之大事共坟烛庭燎故书坟为蕡郑司农云蕡烛麻烛也然则与庭燎有异焉今俗曰盆者庭燎欤麻滓也音诜毛传以为大烛未安今説亦未安乃麻饼毛谓大烛司农谓麻烛皆是也古者如男子夜行必以烛童子隅坐而执烛又如颜叔之秉烛非如今之蜡烛也凡㸃火而明者如麻骨桦皮松明之类可以照者皆谓之烛今祭祀所用庭燎以麻骨一大束立于地而然其上照耀一庭故毛谓之大烛司农谓之麻烛却非盆也斯干如跂斯翼如鸟之跂立而张两翼鸟首如栋甍两翼如二霤孔氏曰如跂如人跂足直立若如今説下三句已言如矢如鸟如翚矣不应又以跂为鸟之跂不若只用旧説如人之跂立翼言其翼然不必谓鸟之翼也小旻人知其一莫知其他不敢暴虎不敢冯河此固肤近柔懦之士所执常论然而人知其一莫知其他不知圣智所及当大有为亦无所慑但圣智虽不慑亦无慢易忽略而亦战战兢兢范氏曰人皆知虎不可暴河不可冯而不知小人之不可不畏临深履薄惧之甚也此説似胜不必更加委曲也小宛交交桑扈率埸啄粟哀我填寡宜岸宜狱握粟出卜自何能谷桑扈名窃脂食肉之鸟也云云今不得食而率场啄粟喻食肉富贵者今犹失所困乏而况于疹病孤寡贫弱之徒宜其尤甚于入犴狱也云云民穷苦握粟出卜问曰何自而能谷善耶此章言贵贱皆困穷前辈大率如此説意既不属亦觉其言泮涣桑扈窃脂尔雅释鸟自有两义非名窃脂也其曰夏鳸窃玄秋鳸窃蓝冬鳸窃黄桑鳸窃脂棘鳸窃丹者窃皆训浅注窃蓝青色然则窃脂谓其色浅白也其前又别有两句云桑鳸窃脂鳭鹩剖苇注云食肉好盗脂膏苏黄门古史序有云圣人之不为不善如驺虞之不杀窃脂之不谷小宛正谓此窃盗脂膏之义此章盖言遭诬䧟而无告者桑扈食肉而谓其率场啄粟可谓是非颠倒矣惟其填寡宜乎䧟于岸狱也此事甚易见试握粟以卜之谓握粟以试桑扈彼何尝能食谷乎言是非在目前分明如此而上不能察若以为卜筮之卜则意差矣何人斯维暴之云详观是诗非刺暴公也刺其从暴公者也此诗之序必有所传诗不言苏而序言之一诗中只有维暴之云一句不知果暴公否郑氏以苏暴皆畿内国名孔疏云苏国在河内温县是东都之畿内也春秋为公者多是畿内诸侯徧检书传未闻畿外有暴国今暴公为卿士明畿内此説亦不定记得郑渔仲曾辨此云周之畿内无所谓暴者更当攷巷伯㨗㨗幡幡幡幡者随风翻覆反覆不定之状如此幡幡诚有反覆之意然谓之随风翻覆则是今释道所立之幡也恐古无此秦已有幡信之书未知幡信起于何代更攷北山或王事鞅掌在腹曰鞅此诗士子其职卑矣其鞅在掌方驾车马故任此劳故世以烦劳为鞅掌毛氏曰鞅掌失容也孔氏曰鞅掌烦劳之状只须用孔説今説颇迂韅靷鞅靽皆在马之身惟辔则在御者之手鞅既在马腹如今之肚襻不应在人之手掌也陆机草木疏机当作玑非晋之陆士衡也吕氏读诗记皆作玑又答论易钥何敢言易间有闻见辄以一二求教兹蒙下问以口耳之所得録呈恐可以少裨聪明坤元亨利牝马之贞坤利牝马之贞説者止谓取其顺尔曾不知圣人取象皆曲有妙理禽兽之牝者皆顺惟牝马之性最贞㳺牝率以一牡引十牝虽杂以千百苟非其偶他牡犯之则踶啮不可近坤之卦虽主乎顺惟其能贞乃成地道故曰至柔而动也刚至静而徳方也妻道臣道岂曰顺而已哉答张正字论庄子书钥比自同朝初欲相亲而未能髙才饱学深蔵若虚亦不可得而亲也后始得稍稍承教蒙以庄子讲义借示遂得以窥见素藴每切感叹谓请益未艾也忽尔去国为之恍然亟令传写元本九册谨以纳还伏幸视至闻尚留闗外无由执别尤增怅惘平时读蒙庄之书安能如执事用功之深士友来言处得丧之际鼻间栩栩则造诣可知略閲讲义开发为多然亦有一二鄙见疏之别纸更望示诲治万里之船何时可行尚容别布今之隠几者非昔之隠几者也郭象云子㳺常见隠几者而未有若子綦也非也讲义略之此意甚妙方子綦隠几而卧未有以异于人也仰天而嘘嗒焉似丧其耦则讲义所谓超然万物之表而万物无与为对者也隠几虽自若忽然有觉则今之隠几者别是一人非适之隠几者矣昔犹适也故子綦善其问且曰今者吾丧我吾遇天难讲义云天难注与疏皆不解按易云雷屯刚柔始交而难生动乎险中则天造之难也窃寻上下文恐不为此前曰天忘朕耶后又曰天降朕以徳则是云将谓鸿蒙为天矣讲义亦云云将再见鸿蒙而谓之为天盖天其施也前则云将三问而鸿蒙曰吾弗知又三年愿闻一言而鸿蒙遣之使归不尽告也故云将曰吾之遇天可谓难矣故愿闻一言而鸿蒙始告以心养等言不必求之屯卦也以瓦注者巧以钩注者惮以黄金注者昏讲义云以操舟博塞明之又云博塞之事以瓦注为戏则得失之心忘而其智巧以带钩为注得失之心渐重而惮以黄金为注则得失之心愈重而昏今之博者谓所出钱物为注王冀公所谓以陛下为孤注是也然庄子前此説操舟本无博塞之言而博者亦不至以瓦为注盖注者抵掷也谓如玉抵鹊金抵灶之类试欲抵物以瓦抵之则巧以钩抵之则已有惮心以黄金抵之则必不中此所谓外重则内拙也钩亦刀之异名如吴钩是亦不必带钩也答徐丞书钥比为从弟致谢承报章甚勤且蒙示恵忠壮公事实伏读不胜叹仰靖康之变死事者寡世以为恨迨五路之失执节守义者衆人以为闗陜多豪英而然若忠壮生于太末而忠勇两尽是无待而兴者也冯通奉之状之诔范君之传皆能以雄文发幽光足以传不朽矣惟后篇称萧参政奏请者乃王仲言明清挥尘第三録第二卷具载此文自窃惟国家而下至少厉偷俗之弊则仲言所见而失所着人姓氏者也自此纸顷岁而下至有道处士迥之兄也则皆仲言所述也萧参政临江人恐或者谓李邈是其乡人而为此奏是又不然此文之作盖是朝廷未知三人之时据冯公之状建炎三年十二月忠壮死事明年赐谥赠节度而萧公干道始仕于朝为宫教至淳熙始居言路登政府不应始有此奏今当易去萧参政某奏请六字而改题云王通判明清挥尘第三録则为得之恃臭味相与不自外如此若更以程北山所作志铭编入则尤为全备也併㡬垂照攻媿集卷六十七攻媿集攻媿集卷第六十八攻媿集卷六十八宋楼钥撰书上宰相书闻天地之所以为天地者无私也而人或见其私盖其生育长养以为事有时乎私而实非也穷冬沍寒万物憔悴春回自东一元磅礴于太空而一草一木咸有生意造物未尝私也间有朽枿枯株虽无萌蘖之生而其根荄余润犹未自絶于造物者一元之气必且为之融液浸溃费施生之力而不惮虽其生独后于衆卉而终亦不在造化之外故人或疑造物之私于此而不知其非私也恭惟弼亮两朝经略四海巍巍勲名与嵩岱齐聚精㑹神仰赞圣天子治内治外之务方且收拾人才躬周公吐握之劳视平津东合为不足道挟鑪锤以造化天下人物正如一元之运行无有偏颇当是时而有匹夫匹妇之失所是当春而有寸卉之不萌也敢不投诚于造化而俟其生成哉受才最卑赋分最蹇入仕三十余年歴州县者七任两宰剧邑一佐邉郡虽绵力不足以为国家使令而父教之忠粗知亷勤以自守庚辰之春仰于光范之门蒙大丞相恩造俾倅宣城方且自喜萌蘖之得生日望成就而需次之间有报罢之命今日之来其穷甚矣正犹朽枿枯株大费造化之力大丞相秉化鑪于上枯者吹之使生肯使遂老于穷哉寒谷之黍彼吹律者犹能使之长而况造物者乎愿大丞相扩无私之造使萌蘖于今日而备用于后虽吹之嘘之若私于小物而亦岂有累于造化哉天地不可报之恩犹当糜捐以报万一上宰相书天地万物惟其时而已矣圣人作易幽赞神明然于卦言时必大其义用是知易之作亦明其所谓当其可之时以示后世后世好言机而不及时以为机即㡬也窃以为不然圣人言㡬而不言机盖㡬者动之微而机者事之要后世之所谓机者似时而非也言机即近于人为气象迫促惟恐失之时则出乎自然者我心休休庶绩自达天何言哉四时行焉百物生焉四时自行百物自生天则付之于无私而已一草一木华实各有其时或先之或后之妄者以为奇为瑞其实则反物之妖也天之于物尚尔而况于人乎宰相操造化之柄区区然欲以智力运元化则亦劳矣故当观万物之变而聴其时之当然我之用舍时也事物之芸芸于前者亦时也推无一夫不被泽之心以待天下然其自穷自达自进自退若不由乎我而惟物之时之聴夫然后不烦智力而王佐之气象见矣方今圣贤相遇千载一时神㑹气合此岂可以人为求之耶相公上佐天子下理万务四海之求于相公者一一以智处之则且将不胜其应究极化原在乎坐以观万物之动植随其时之可而应焉此相公之所以大也何为者曩者猥叨龙虎榜之下陈则固已为今日张本屡拜下风误蒙知遇相公之欲提撕于衆人之中乆矣有其志而未有其权有其权而或非其时故辱在泥涂虽知相公之不遗微贱而不敢有求于相公之门相公秉钧当轴二年于兹矣而适在心制中杜门海峤实不敢求闻达于时今者收召魂魄弹冠而扫门相公一见便有曲成之意兹非之时乎敢诵言所闻于平日者以献古人云君相造命虽曰造命非时不可今日则真可以言命矣惟相公矜而进之如蟋蟀之秋吟非敢鸣其不平也时焉当鸣盖有不容自已者干冒钧严俯伏俟命上蒋参政书闻君子之所以得人心者能以天下之心为心而以吾之心为天下之心天下之溺何预禹事禹岂无一席之地以容其足哉而其心视天下之溺犹已溺之也天下之饥何预稷事稷岂无一饱之计以充其腹哉而其心视天下之饥犹已饥之也二君子孜孜汲汲罄竭以拯天下凡能以天下之心为心而以吾之心为天下之心也公卿世家为之子孙者孰不愿自植立以振门户其愿之从违系乎子孙之贤否然此心则人之所同也夫己欲立而立人己欲达而达人吾夫子以为仁人之用心况夫己已立而人或未立己已达而人或未达仁人见之得无动心乎恭惟懐絶世之才辅之以硕大光明之学文章雅奥足以规姚姒谟谋忠嘉足以配臯稷领宥宻参机政天子虚席而论相阁下其选矣仰惟先正太师魏公勲业誉望为前朝第一等人彪炳俊伟具在史册子孙以似以续持槖拥麾代不乏人以至于阁下阁下以经术魁儒科以词章鸣海内优㳺都城中极天下清华之选凡书生之所梦寐而古人之所歆艳者无不亲歴之人望益隆主眷益深卒以此取卿相蒋氏之家声日大以肆天下以是知魏公之有孙而阁下之光于前人也阁下以王佐自负一意于尊主庇民固不以是区区之轩冕为事然如阁下之为人子孙可谓盛矣有人焉业弓冶之余而弗能修播获之职颠沛流离而呌唿攀援于门下阁下其念之也必矣伏念先丞相妙年自布衣以䇿于天子风节翘然有闻致位上宰忧国爱君之心终身不少衰至今数绍兴中兴名臣然亦不在第二流也惟是诸孤不肖既不能以家学取世科委靡阘茸又不能少自振拔于搢绅之列加之忧患相仍三兄沦谢相继惟一弟相与为命又皆困踬连蹇碌碌州县间退揣庸虚之质顾何足以求当世闻达惟是痛念先丞相之迹未陈而门户衰落遽已至此㡬无面目以上先人之丘陇矣罢官三年固穷田里非曰絶意荣望顾当路未有为之地者故不得已而为此待时之计一日有闻于人曰朝廷大用蒋公矣问其家世则曰太师魏公之曾孙也也释然悟跃然喜曰吾之穷其少瘳乎或曰子于蒋公之门无一日之旧而势位如霄壤之隔子乃以为往必得所欲何耶应之曰吾闻蒋公之为人其心则禹之心稷之心也公与魏公相去四世巖巖相望如此为先丞相之子而没没不振如此以此求之其必有以哀我者故今日之来索手无以自见不自知其不可也伏惟仁慈薫然垂徳于不报之所引手于内沟之际使他日有以少见于世士之归心于门下者多矣岂特哉上洪丞相书闻臧孙諌君以徳而君子知其有后于鲁管仲受下卿之礼而君子知其世祀于齐方二子之为此也求尽乎人臣之事何尝有意于徼福而此亦岂徼福之具哉然爱君合礼天相神祐百顺不期自至而子孙硕大繁衍君子已能逆知于未然呜唿彼皆一时陪臣効小忠循常礼而天之报施已如此矧本朝鉅公以身徇国建大节排大难功成困谗身不得有爲于时天亦媿之必拥佑其后光明俊伟亦非止如臧管二子而已也恭惟先正内相忠宣公以文学志谊结主知致身华近一旦当戎马仓卒之变翠华南狩騩驭未返此正主忧臣辱士君子毕命効死之际而肉食者类多选耎蓄缩为保家室计无肯出万死以报国者独我忠宣公毅然自奋仗节请行不可回挺平时徳望固已耸服夷裔而専对正辩又足以弹压倔强不廷之衆故虽间闗险阻节旄尽落而中心如丹卒缔金石之盟还长乐之驾向者三十年邉鄙不耸而南北无烟火警谁之力也上天助顺佑我国家为生贤佐而所以报忠宣公者亦昭昭可知盖丞相首以文章鸣而一门之秀连中宏博异科洪氏之文遂擅天下此虽在丞相为余事而四海由是人知洪氏之名而家有洪氏之书此天所以侈忠宣公之报而示为善之利也权臣当国衆能胜天方忠宣公还朝被太上皇帝宠遇之厚骎骎大用谗人罔极一斥不复故权臣能贬其位而不知适所以大其声能抑其身而不知乃所以昌其后天定复有以胜之未㡬而朝廷更化金昆玉季继踵登用福善祸淫可谓差耶恭惟以颜孟之学负伊吕之才周旋外服而隆巖石之瞻翺翔华要而结两宫之眷比者槐铉虚席乆至閲岁此古今之所未闻而四海所显望卒之覆金瓯秉魁柄者丞相也明良相遇千载一时决非偶然者是虽报施常理皆人所不能及由是辅中兴于无穷而成忠宣之大功天于此不为无意也不佞一介鄙人无所取材独念先吏部早受忠宣公之知君子交情见于尺牍先吏部流离兵火之余故时图籍往往埃灭而忠宣公咫尺之书蔵弆巾箱烂然可观先吏部既捐馆舍虽无似亦知寳祕以俟今日是敢躬自装褫百拜以献有以见先世之契不为不厚亦以少裨门下手泽之富比之扫舍人之门者犹为有因也恭惟丞相竭诚节以相天子巩国势于千载而衍家庆于绵逺八叶宰相七世内传将不足为今日道痛念先吏部以笔砚起家忠鲠独立终于一郡人亦叹其余才未施而不肖之孤又不能少振于后宦路如漆四壁枵然㡬填沟壑偏亲垂白菽水不继犹强自植立以苟升斗得官安陆困于逺次之官有期矣固将奉板舆携孥累为数千里之适以图一饱然喜惧之年惴惴朝夕所以谋寸进而为亲荣者尤切切于中仰惟阁下仁慈薫然轸念先世一日之素兴哀于无用之人道援天下之余力一振于穷困之地则髙谊絶俗寒士归心亦当摩顶放踵以効万一九原有知先吏部亦不当后结草之报惟阁下哀之上赵宪书闻疎不如亲亲不如贤诗曰岂无他人不如我同姓曰瓜瓞曰葛藟亲亲之谓也周公相武王封姬姓五十三国而天下不以为私人皆曰周以宗强噫宗故可以为强也宗而非贤其何以强使受封者五十三而不贤焉天下不以我为私乎无竞惟人四方其训之周以宗强盖以贤强也我国家圣祖神宗敦厚同姓封爵禄廪务极隆异亲亲之道尽矣贤贤之义则未也乃复慨念宗室虽有才而不得试于是设教养之法开选举之科人才班班得以自见近岁修洁博习之士因以益衆与寒隽并驱争衡天子又搜举其尤才能者擢寘周行授之以持莭拥麾之寄视有周无媿焉恭惟以光明俊伟之才辅之以渊源该洽之学髙义慷慨薄乎云天劲气峥嵘沮乎金石间平之儒雅勉石之事业阁下诚优为之在中为鲠亮之臣在外为循良之吏中朝士夫数当世贤者必以门下为称首朝夕论思自此升矣激浊扬清顾为阁下胸中自有定论然人才方赖以主盟倘从州邑之吏视天族之可以收拾者长养而成就之俾有以自见于世则亲亲之道贤贤之义足以仰赞朝廷之盛矣疎族无似蚤岁而孤上奉孀亲下抚幼弟家四壁立无以资其身攻苦读书不能自已辛勤百战始得一官为寮于兹亦㡬年矣亷勤自饬不敢少越规矩之外以为终身羞史君察其无他而未敢求知部使者冠葢相望而弃之不顾每自念言是岂惟孤寒之难于进盖未有当世明公以为之引重也阁下按临曵裾旅进天壤势异宜不可以冒干然而决于自献者诚以阁下方主张公道爱惜士类宗族之末尤所矜怜倘引而进之则他人必指之而曰是子也而首受知于宗英其必有以取此也假宠乞灵之寸进有望矣故平日之不敢为不肖以幸今日之遇非徒以亲亲望门下也古语有之为山九仭功亏一篑故士君子于举士之际多以垂成为辞呜唿九仭之亏固爲可惜然所以致九仭者不由覆一篑而进乎今日之进固有望于阁下之开其始若其终之则在他日上叶枢宻书闻念子桑之饥者有裹饭之仁怜范叔之寒者有绨袍之恵故旧之情谁则无之故穷则相䘏达则相引或故旧之不及用则从而收其子孙此古人之所甚重而今之时絶无而仅有者也故山公在则嵇绍不孤而优旃之戏亦能封叔敖之子载在前史以为美谈寥寥髙风非当世大臣孰能振起之恭惟道徳配古人声名满天下秉大政行公道行将入相明天子以共起中兴之功而独于故旧之情尤为垂意此所以能主盟吾道而振风教于千载之后也伏念门绪衰微生涯沦落环视一身无寸长可録独赖先世遗泽得官而蹭蹬连蹇絶人数等齿名仕今㡬三十年矣顷者得阙桂林待次数载望岭外之地邈然数千里而偏亲垂白不堪逺去重以乆居浙西遭去岁邉警士夫率皆东徙转寓于越之属邑羇单可怜无与为比痛念先君之后零丁如许今欲之炎荒之地则有狼狈之忧坐以无䇿则忽不知岁月之换而寸进愈茫茫矣分竒才薄失于初计尚谁咎哉然犹有冀寒灰复然者赖有阁下使不于今日伸喙而一鸣是自弃于沟壑也方阁下弦歌武城先君宰剡谿获与阁下有同僚之契而荷知遇为最深今日不肖之孤贫悴无聊至于此极此阁下之所宜动心也然阁下方坐庙堂而进退百官而也微贱疏逺尾百僚之底前时末契何足恃此以进君子之门独以向者阁下拥麾毘陵得以桑梓修敬固已蒙眷顾之厚谓为故人之子有恻然兴怜之意今也之穷益甚而阁下振拔滞淹一举手力耳今日之进不为无因敢冒鈇钺以干造化区区之命垂于阁下之手伏惟薫然之慈有以怜之振之不胜幸甚上宰相书闻养才之法不一也养大才者劳之养小才者优之譬之植木彼楩楠桧柏之属不贵其拱把椓杙之用也生于隂巖絶壑中风雨之所浸蚀霜雪之所摧折外益枯而中益腴磊砢多节目而材益刚夫然后数十百年而以爲栋梁而不桡明堂之柱非此不能胜也然爲巨室者栋梁之外椳闑扂楔之用不知其㡬故必有养小材之法焉若朴小木欲求近用苟不植根于膏腴壤坟之地使之遂其生长则将枯悴萎薾荡然虽求拱把之材亦亡矣孟子曰天将降大任于是人也必先劳其筋骨饿其体肤此养大才之法也小雅曰薄言采芑于彼新田于此菑亩此养小才之法也才大者用大而志亦大故必先劳之而苦其成才小者用小而志亦小故必先优之而责其近未易以一概论也伏念生无一竒学无一成猥以赏延登仕版㡬四十年矣平时碌碌以备国家之使令虽不能卓然拔茹于流俗而以功名自期然谨守父教官箴以从事思有尺寸以见乎世比仕东都自计司而为均输之职亦不敢以为劳且宂方且躬朱出墨入之烦居无何而以罪去退念妄庸孱谬获戾为宜而一时旁观莫不搤腕太息知其寃而莫敢辨亦不敢自明以速大何也坐废田里于今五年堂有八十之母而阙旨甘之奉室有数百之指而困啼号之迫日复一日㡬不自聊呜唿是朴之才而遭风雨霜雪之所戕置之隂崖絶壑将遂摧折于无用之地是大君子所宜动心焉者也恭惟以不世出之才辅赞两朝举天下之物皆在陶冶而进退士大夫于一举手之顷比者起东山以镇压倔强不廷之国如鳯皇麒麟一出而鸮怪狐妖自然逃遁隂受公相之赐者不知其㡬千万人而犹孜孜以人才为意不倦吐握之勤此周公之用心也重念孤危之迹屡玷大造而公相宠遇抚存之非一日也今日以穷来归栖栖如飞鸟之依人人将怜之而况公相耶噫之此来则穷甚矣公相遂收録之耶则他日必有尺寸之効以报门下今日弃之则遂将藁项黄馘与粪壤俱腐虽欲糜捐以为门下用终不可得録之弃之之命悬于公相矣伏惟公相哀怜之干冒钧慈下情无任战慄之至礼书冯仁叟表兄请婚任氏书族绪单平猥绍大冯之裔人才凡下敢齿诸任之间偶因媒妁之言获缔婚姻之好伏承幽闲秉操素知苹藻之诚而孝谨传家粗习箕裘之业兹谐燕尔夫岂偶然往之女家想见结缡之戒愿爲有室遂成合卺之欢敢荐薄诚拱闻嘉命不愚弟请婚冯氏书见舅氏于渭阳惭非酷似寻世婚于髙宻兹谓好逑盖将缔百年之欢岂惟合二姓之好伏承素钟淑质乆中馈之仪幸忝弥甥不待东牀之选蚤荷千金之诺敢稽百两之将宜其室家既无嫌于齐郑传之孙子俾弗替于朱陈少虚兄请婚孙氏书託契髙门承风乆矣求婚犹子得诺欣然属事绪之因仍閲岁华之荏苒敢持薄礼逺寻旧盟维鹊有巢正欲资夫内助迨氷未泮深有望乎来归方当相忘于江湖之中可以尽索于形骸之外从子泽请婚舒氏书定五世之交乆笃金兰之契合二姓之好敢稽雁币之恭素习妇功粗修子职既无嫌于齐郑将永好于朱陈逺不容刀何待买邻千万之费告先近日倚观结缡九十之仪内弟汪文可请婚薛氏书叙百年之亲素聮瓜葛合二姓之好兹始权舆既情话之相通曾媒言之不费夙姆训粗习家传了无耦郑之嫌乃有齿任之幸既承面命欲奉婚期嘉礼具存何妨三者之备官占云吉尚㡬五世之昌沈虞卿侍郎女许陈氏书襟期莫逆乆为研席之交臭味不忘兹遂松萝之託欣然承命舍是焉求伏承诗礼素传稔闻于父教而苹藻是训未习于妇容嘉纳采纳币之同时实有室有家之伊迩潘杨方睦当豫卜于三星吴越相望尚将杭于一苇史侍郎女许秦氏书老矣从心犹有爱孙之念为之求耦幸逢列鼎之家秀出相门素传诗礼幼疎姆训未习组紃荷鴈币之多仪知鳯占之协吉深喜潘杨之睦自此权舆既无秦晋之卑庶安家室纳币张氏书合二姓之好荷亲谊之甚髙寻十年之盟喜宦逰之相遇况老境笃抱孙之爱而儿曹懐归养之思男女及时幸勿愆于柔日币帛将意媿不办于多仪共存素风一洗末习季舅第三女许顾氏书闾里相望其来已乆婚姻之好实始于今秀出辈流方谨诗礼之习幼居闺壸未纂组之工既协鳯鸣辱贻鴈币一言决矣正湏坦腹之求百两成之当谨结缡之戒汪表兄之子请婚书桑梓相望夙敦雅好金兰合契幸缔华姻素习妇功将归千岁龙鱼之裔粗传家法适得五世鳯皇之占二姓是求一言而决欲将厚意敢稽纳币之仪伫俟嘉期终遂肥家之吉妇弟知道长女许李氏书里舍相望曾未谐于识面媒言一定乃屡辱于贻书臭味既同婚姻敢后伏承世传儒业况是太史公之外孙幼习妇容未熟曹大家之女诫知鳯鸣之叶吉荷鴈币之先临往送之门媿不盈于百两愿为有室庶仰望于终身少及兄女许舒氏书师友从逰爰自宿昔婚姻求偶至于四三况一水之相望宜两家之合好蚤传诗礼尚余独坐之儒风幼习组紃未解大家之女训既叶鳯鸣之卜首勤鴈币之临佳耦曰妃但觉门䦨之喜色同声相应尚何媒妁之多言次女许郑氏书鴈塔题名夙讲同登之契鳯占叶吉兹谐嘉耦之求一笑相过片言而决伏承幼而岐嶷早有成人之风而资亦善柔方亲慈母之训俱生丙午之岁真是甲辰之雌惟臭味之既同在礼文而宜简御之百两首勤纳币之仪加我数年当展齐眉之敬从子涞请婚陈氏书颍川谯国均着声称孟公君卿俱为㳺侠相望千载之下始谐二姓之欢柔婉有闻素姆训而孤㷀自立粗习家传了无间阻之言遂定婚姻之约幸兹叶吉孰云齐郑之嫌其或自今益缔朱陈之好治请婚吴氏书识北平之三世素知事契之深牵张氏之一丝喜有姻亲之託鳯占云吉鴈币是将伏承出鄞水之外家遂归于我而生台山之传舍爰娶于吴既无非耦之嫌殆有夙縁之幸一言而决因缔交于延陵子之门二姓相求用徼福于东楼公之裔攻媿集卷六十八攻媿集攻媿集卷第六十九攻媿集巻六十九宋楼钥撰题跋恭题直学士院所赐御笔留正少师判建康府赵汝愚右丞相臣绍熙五年待罪西掖兼直学士院际遇主上龙飞之初书诏填委时翰林学士李巘去国新除中书舍人陈傅良未至臣以非才当内外制斤斤幸无阙事一时册后封拜加恩等皆次第而举八月二十七日忽蒙宣召不知为何事入院而御笔至亦不闻知既启御封留正除少师观文殿大学士判建康府汝愚除右丞相故事命相必设金銮殿词臣面受圣语是时主上犹御重华宫仍锁南内翰苑故以御笔赐臣二者皆有训辞而汝愚者尤详遂具载于二制中退不敢以语人读者往往不知所自也又九月二十三日伯圭加两镇节度使十月八日以季秋淫雨罪已降诏庆元元年正月八日汝愚除特进依旧右丞相十三日师夔除开府仪同三司四月四日余端礼除右丞相臣千载幸遇猥以芜陋之词视草摛文堂録本例留院中臣得珍蔵宸翰以为家寳未遑勒之坚珉谨斋祓装褫以传子孙仍识嵗月大概于右嗣秀王伯圭免奉朝请并圣节批答绍熙五年皇上践阼之初臣叨掌内外制时从臣方同班一奏事然后以次独对臣犹未及进也七月二十九日嗣秀王伯圭以衰老乞免奉朝请内批降诏不允懐不自已輙进狂瞽之言仍有贴黄云圣意若允其请不必行出伯圭札子径论大臣降一指挥尤为尽善仰蒙圣慈彻去贴黄御笔批依八月十日羣臣上表请以十月十九日诞圣之日为天佑节内批宜允臣又亟奏少俟三表即再得内批降批答不允寻三请而后从之臣谨寳藏二奏中宸翰御寳于家使世世子孙仰见圣主从善如流不以人废言之盛抑以记微臣际遇之荣仍録所撰诏书及三批答于前以着事实后以契丹伪号中有天佑二字始改瑞庆节云恭题知贡举所赐御札皇帝御极十有五年嵗在戊辰礼部试进士五千余人二月甲辰以御札付臣等臣亟率同知贡举臣思臣幼学臣时暨参详㸃检试巻官以下三十三人班列于庭望阙重拜退而启缄伏读莫不惊喜感叹以为前此虽间有之未有如今日之盛举也仰惟皇帝陛下以濬哲之资承付託之重清心寡欲崇儒典学不懈益䖍乃者权臣开边涂炭生灵陛下忧形于色外锄叛将内诛元恶处之晏然而天下复定所谓渊黙而雷声神动而天随者也方且厉精而躬览临政而更化廪廪向治安矣先是三钖宸翰于贡闱其二皆以不及临轩故戒主司以审取舍今嵗亲䇿造士而又豫戒臣等至于再三盖自比年以来姦倖弄权公道㡬泯举场寛纵以私害公士类嗟惋不胜其敝又虑人之议已也専为蒙蔽杜絶人言仰赖陛下圣心感悟首下求言之令继颁温诏博采刍荛真社稷之福今圣训有曰去取之间趋向所系使精加攷閲择文体醇正议论精确者又曰或因问献言实有可用虽涉讦直勿以为讳陛下隆寛尽下髙视千古属意人才兴起治功煌煌帝谟五三六经载籍之传敢諌之鼓诽谤之木何以尚此猗欤休兹臣等既以宣示寮属更相劝厉又以圣意发䇿俾士子尽言无隠矣伏念臣等受国厚恩平日所愿推贤逊能图报万分矧以孤学误蒙委以文衡回念场屋之旧固不敢轻于抑扬恪遵告戒谨拔其尤异者寘在前列然士子局于文体虽有竒才恐不得骋又臣等智识荒浅深恐上不足以副陛下求贤之切下不足以得人物之真惊惕祗惧夙宵靡遑敢以奎画登诸乐石以诏四方仰惟国家设科得人最盛然山林巖穴之士必有逸才髙节非科目所能致爵禄所能诱者惟陛下推此心以往不惮孜孜而求之当有魁垒不世之才出而为陛下用野无遗贤多士济济臣等不佞尚庶㡬见之恭题赐陈傅良宸翰臣仰惟皇帝陛下龙潜嘉邸毓徳进学一时宫寮皆出遴选尝逢诞辰咸献诗颂既而置酒髙宴初酌黄裳次酌陈傅良各授文书一通致谢再三其一曰上呈翊善其一曰上呈赞读御名谨封因请问所以谦赐之由陛下为言二公之诗虽因为夀而作皆寓警诲之意輙依所惠亲书一本复以为赠以示不忘裳与傅良跽谢而退陛下践阼之初擢裳礼部尚书傅良中书舍人未㡬裳以疾殁傅良奏请以宸翰刋之坚珉玉音赐许是时臣钥待罪琐闼与傅良同直北门尝过其家傅良以跋语示臣大略曰季札观乐歌颂而曰哀而不愁太史迁读虞书至于君臣相敕维是㡬安未尝不流涕也成王作颂推己惩艾可不谓战战恐惧善始善终者哉盖颂者不専于美盛徳之形容皆有警戒之义秦斯以来此义殆絶臣为之矍然作而曰伟哉论也自时大序言以成功告于神明无有以颂为警戒者舜皋赓歌世但以爲盛事非司马迁不足以发圣贤相敕之㫖自李斯颂秦専务溢美人亦不以为过韩愈有曰不以颂而以规亦不悟颂之有规也而傅良能发之臣于傅良平日所畏至是益以叹服促使刻之傅良曰今既刋奎画于上方不敢使人代书适有目眚当俟小瘉曽未信㝛而已报罢臣寻亦去国相忘于江湖者十余年傅良下世访遗藁于其家则不知所在矣其子臣师辙求跋其下将碑之以传逺臣既伤傅良不及见更化之日敢直书始末上以彰陛下好贤乐善之素下以侈傅良等际遇之宠抑使后学知古人赓歌颂诗本非専于形容称美而讽諌之切未尝不寓于斯云恭题仁宗赐董渊宸翰臣窃攷皇祐五年三月辛丑朔壬子崇政殿试礼部进士圜丘象天赋辛酉放郑獬等五百二十人前所书十四日是为甲寅盖廷试后二日又自言以大理丞景福殿祗应岂非为诸位官耶孟子曰国家闲暇及是时明其政刑是时神文临御已三十余年正月平侬智髙朝廷无事而肆笔匪颁小臣犹不忘保治之要虽止二字足以示万世法印文左曰帝右则古笔字也见义云章臣髙祖先臣以是年中第为第三甲第八十人臣家衣冠实始于此感叹再三谨附书下方恭题仁宗赐懐琏御颂臣仰惟绍兴初元髙皇帝南巡慨念天章所藏祖宗宸翰坠失殆尽求访山林所得不多惟明州广利寺住持僧净昙悉以宸奎阁中仁宗皇帝所赐懐琏赞颂寳墨上进上大悦赐以御札谓卷轴既丰䕶持有道又书佛顶光明之塔以宠之孝宗皇帝赐以妙胜之殿皆巳登之乐石惟浄昙摹勒昭陵诗翰虽至今珍藏而因仍七十余年未称尊奉之义今住山臣僧宗印始尽摹而刻之以补名山之阙典而后累朝云汉昭回之美于焉大备真东南禅林第一盛事也山君海王益当来朝以谨其蔵若禅颂之深妙宸藻之交辉则非小臣赞叹形容之所能尽也恭题仁宗赐张中庸恤刑敕书臣家藏赐吴绍儒恤刑敕书后止书日不知何帝时祕书丞兼权兵部郎官臣张钧以其从曽祖中庸所蔵仁宗皇帝暑月敕书一通示臣凡二百五十字绍儒者二百二十七字而同者一百七十有九字始知绍儒者亦昭陵所赐也绍儒当是郡守故有云方伸共理之良中庸为部使者故稍详焉闻之故事每更一朝则敕字别为一体此二书虽作字不同而每行皆九字玺文大小如一末有敕字絶甚相似则是同时无疑日子不同盖以颁降逺近为先后至今先下川广次及诸道或恐非一嵗之书也臣仰惟艺祖开基仁覆天下好生之徳洽于民心开寳二年四月诏扇暍泣辜前王能事恤刑缓狱有国通规今朱夏既临溽暑方甚睠兹缧系深用哀矜宜令有司限诏到日其囚人枷械囹圄户庭吏每五日一检视洒扫荡洗务在清洁贫无所自给者供给饮食病者给医药小罪即时决遣重繋无有淹滞太宗太平兴国六年诏当铄石流金之候在黄沙聚棘之中亦有洒扫供馔之文雍熙三年四月诏曰当此炎蒸之际念其缧绁之人宜伸钦恤之文庶协长嬴之候宜令诸道州府军监县等凡禁系之所竝须洒扫牢狱供给浆饮械系之具皆令洁净疾病者为致医疗供送饮食画时传送无令邀难减克无家属者官给口粮合归法者侯处㫁之时给与酒食小罪逐旋决遣大罪穷究其情无致淹延以称朕意盖又加详矣自是每嵗首夏下诏恤刑遂为定制真宗大中祥符仁宗庆歴皆有诏㫖而条约大率如开寳雍熙之诏乃知此二敕书实本朝之家法累圣遵行尤以炎蒸为念肆我主上当盛暑时临轩疏决分命诸道虑囚悉如故典至开禧二年复因论囚又命提㸃刑狱使者仲冬巡歴如仲夏之法每嵗必再举行又命御史劾其不䖍者钦恤之恩又益广矣钧蜀人也禔身肃括持心笃厚行其所学不苟于职朝誉蔼然力求外补今为潼川宪使奉训词之丁宁寳前朝之敕书宣扬徳意于万里之外使逺民自以不寃如在畿甸真可以仰副临遣之意矣恭题向公起所蔵仁宗宸翰臣顷见故祕书省正字陈师道跋修起居注江休复之孙端礼所蔵仁宗皇帝御书善法刑政四字又言其玺文曰帝箓窃疑其不伦后见昭陵他刻正用此印臣寻攷之其字曰盖古文笔字也出义云章始知师道误以为箓字尔宻州观察使赠太尉向恵节公传范蒙赐以飞白帝笔二大字七世孙新知桂阳军临武县公起刻于石以示臣云汉昭回不容绘画敢以旧闻再拜书于下方恭题赵时穆家藏两朝赐碑臣三造朝行四官玉牒凡圣语御笔在法当书尝预修仁宗皇帝朝玉牒十年求所谓二者絶无而仅有有则必谨书之盖以临朝渊黙㡬欲无言云汉之章尤不轻畀有如尹孝齐公叔充乃独蒙忠孝之褒则其贤行眞可以信后世矣三子决科神宗皇帝又宠异之益彰麟趾之庆君子之泽流衍至今五世孙剡夫与其子时穆以家蔵二碑示臣端拜敬诵仰叹累朝崇笃亲贤之盛事孝齐公立身训子之懿美一时名公或序或议雄文相照碑制古雅书札精到抑以窥见承平文物之大㮣窃攷印章左曰帝人所易识右曰笔义云章中古字也昭陵多用此印退传张文懿公士逊富蔵书画友正能世其家擅书名有晋宋风度此二碑皆其竒画世所罕见友正不仕故衔中无职守养髙故第中三数十年非孝齐公父子之贤且厚未易得其书丹也剡夫寓四明有乡曲之誉时穆登世科为开化尉奕奕佳公子也其益寳蔵以无忘先朝先世之典训恭题神宗赐沈括御札臣仰惟神宗皇帝经略西事纎悉周宻万里风烟俱入长算时四明沈公括帅鄜延閲月才十有六承宻诏至二百七十三道元祐编裕陵御集悉已上送官此祕贮所存者尽元丰五年十月盖以永乐事而公亦归矣臣顷在都下尝恭覩宣谕杨公绘宸翰笔法与此卷絶类仓猝戒谕边臣而字体庄重庙谟逺矣再拜钦叹谨识于后视张丞相魏公浚潭州旧题恰六十年矣恭题徽宗赐沈晦御诗宣和六年御试䇿问非举子所能条对惟胥山沈公晦以轶羣之才精通象数借箸筹之一挥数千万言炳如也祐陵喜于得人闻喜宴以御诗宠之云章昭回具在金花笺上至今如新势欲飞动是时以贡士人衆特添省额一百人廷试士子至八百有五人文物盛一时沈氏其世世寳之使后来者犹得以想见承平气象胥山遭时多艰不得跻时于舜禹之前能捐躯尽瘁于干戈抢攘中而去就出处卒保名节褎然举首可谓不负徽皇知人之哲矣恭题宇文绍节所藏徽宗御书修禊序臣尝观兰亭修禊序草本流传千载唐太宗求之尤勤自谓心慕手追一人而已唐人作字无不效之者故南唐后主谓善法书者各得右军之一体若虞世南得其美韵而失其俊迈欧阳询得其力而失其温秀褚遂良得其意而失其变化薛稷得其清而失于窘拘颜真卿得其筋而失于麤鲁栁公权得其骨而失于生犷徐浩得其肉而失于俗李邕得其气而失于体格张旭得其法而失于狂独献之俱得之而失于惊急无藴借态度观此言则是终无有得其全者恭惟徽宗皇帝天纵多能游心六艺笔力超迈髙掩前古自出机杼真书禊序于青缯中虽曰出于薛稷而楷法精妙何止青出于蓝而已臣世受国恩先臣大父受不世之知俾守四明乡郡者㡬五年宠光狎至细书方国之赐聮翩而下虽遭兵燬遗刻犹有存者兹焉恭覩签书枢宻院事绍节家蔵御书真蹟昭回之光照耀凡目感叹不足谨流涕再拜书于左方归其书于宇文氏恭题徽宗赐张继先御诗嘉定五年嵗在壬申郊祀庆成中外交贺迺季冬甲午皇帝恭谢太一宫臣扈驾陪班既已竣事知宫事髙士臣易如刚以所蔵徽宗皇帝赐虚靖先生张继先诗翰示臣且求跋其后窃惟汉天师道成于蜀而教传于龙虎山至三十代而虚靖出仙姿絶人道术惊世人谓天师复生诚不为过祐陵亲御词翰烂然如新再拜仰瞻盪耀凡目勒之坚珉以镇名山已为晚矣呜唿人知祐陵之崇道教不知仁心实本乎为民人知虚靖之仙去而蜀之青城犹有见之者此诗尤不可以无传也恭题钦宗御画十八学士图唐文皇十八学士犹在秦府盖武徳四年也仰惟钦宗皇帝毓徳春宫以仁孝恭俭闻天下手临旧画而又亲洒宸翰以志之诚有慕于贞观之盛也臣尝观后周光禄丞杜良作文皇画像记曰太宗已定天下而髙祖已登九五矣太宗于闾阎疾瘼干戈勤劳且尽知之于仁义之治兴太平极治之功容或有未究焉耳既作文学馆延四方英俊讲贯䌷绎薫陶耳目者莫非帝王之事彼十八登瀛人必曰为如是事而治为如是事而乱以太宗之明刻记于心肯图衰乱乎一意于求治而已仁鑪义鞴道薪徳火日往月来就圣神之模其为宗庙社稷生灵者炳焉与三代无以异矣故太宗之功烈自汉髙以降莫之与敌十八人之力也此眞得太宗之意呜唿钦宗游戏翰墨而为此固为万世法由今观之岂不为臣子万世之痛哉抑闻后世人君能用材者无如太宗然许敬宗乃得预议者谓如摘瓜手耳取之既多其中不容无滥此又足为世戒故併载之恭题髙宗赐胡直孺御札髙宗皇帝垂精翰墨始为黄庭坚书今戒石铭之类是也伪齐尚存故臣郑亿年辈宻奏豫方使人习庭坚体恐缓急与御笔相乱遂改米芾字皆夺其真尝覩写诗自周南至商颂全袠上有帝笔印记天纵多能人固莫及圣度恢然其视使臣下为拙笔书者霄壤矣徐俯及洪刍兄弟皆庭坚外甥有酷似之称俯题双庙诗有云向使不死贼未必世能容不惟自巡逺以来未有此论盖亦隠永乐之痛庭坚亟称之且勉诸洪进步非此舅安得此甥也然卒致大用殆亦不喜刘蕡之助云恭题髙宗赐陈正彚御札陈瓘之在四明遣正彚往浙西过杭州遽告变蔡京既得其情必欲寘之死地又欲併以此杀瓘既就逮瓘以劲言得免犹谪通州故其放还谢表云狐突教子素存不二之风曽参杀人宁免至三之惑又云海岛万里不如无子之无忧淮壖一身弥觉有生之有患徽皇聪察仅得贷正彚之死既至沙门无复归望岛上巡检知其为名家子招致馆下又有神祠甚灵尝谒之卜以桮珓且曰若得生还求百圣珓掷之至百皆然未㡬钦宗即位召归而瓘已下世痛不及见遂得心疾上殿已不能对赐以名方犹传于世髙宗眷遇又如此擢其子大方为郎瓘之孙大年实正由之子也为臣家壻故得闻其详谨书之以补衆人之未及者恭题汪逵所蔵髙宗宸翰绍兴五年御书廷试䇿问髙宗皇帝践阼之九载当绍兴五年嵗在乙夘二月车驾始自平江还临安八月癸亥䇿士于行在所射殿时敌兵败退厉精求治亲御翰墨咨以当世之急务一士条对剀切褎然为举首则信之汪洋也自幼天资髙迈十行俱下笔力絶人其在布衣名已闻于当世胪传第一年始十有八圣意寤寐英杰得之喜甚且曰惟昭陵天圣八年王拱辰魁多士年实相似赐名应辰诚为儒林盛事既负重名益进于学八年为祕书省正字寻以论和议不合权臣恶其不附己屡摈于外㡬二十年而其学沛然莫御更化之明年始入为吏部郎望临一时自尔入从出藩四方以其出处为世轻重位虽止于内相文昌用不尽其学至今学者尊敬真有泰山北斗之望可谓不负亲擢矣公之次子逵能继世科恪守家法仕为吏部尚书太子詹事博学多识绰有父风一日谓臣钥曰先公所试䇿问思陵御墨既传于外得为私蔵禁中装潢亦非人间所及是殆天赐以为家寳也其为逵识之臣钥再拜耸观叹仰惊眩前所未覩窃惟国家三年一廷试士子固必有首选惟此举䇿问既出奎画下宠多士云汉昭回照耀编简汪公一代真儒魁天下今贤嗣又得真蹟蔵弆以诏将来光明俊伟未有如此者其家法书甚富此特为希世之遇虽夏之琱戈商周鼎彛款识甚髙古者亦当在下风矣谨识于后而归之公少名师闵故字孝伯既得赐名丞相赵鼎字之以圣钖云御书中庸篇髙宗皇帝自履大位时当艰难无他嗜好惟以翰墨自娱始为黄庭坚书改用米芾动皆逼真至绍兴初専倣二王不待心慕手追之勤而得其笔意楷法益妙五年䇿士首得汪应辰九月十九日言者乞依雍熙故事赐新进士儒行篇以励士检有㫖仍添赐中庸送祕书省校勘正字张㟸校中庸篇髙闶校儒行篇二十二日闶入奏儒行虽间与圣人之意合而其词夸大类战国纵横之学盖汉儒杂记决非圣人格言欲望止赐中庸一篇庶㡬学者得知圣学渊源而不惑于偏邪駮杂之见上可其奏御书中庸以十月四日赐之仰惟思陵书六经以幸承学之士此固余事然中庸无虑三千五百余字万㡬至烦而挟日之间书就终篇书生勤笃者亦安能及此尊经崇儒之意眞可为万世法时赵鼎为左仆射例得墨蹟为家蔵仍摹刻分赐鼎晚谪海上而素重应辰遗言以此卷归汪氏应辰次子逵既以御题示臣併示此卷可谓汪氏二寳矣髙宗夀考遐不作人鸢飞鱼跃儒风日盛中兴之业实本于此应辰上不负天子下不负所学躬行直道以终其身以及子孙君臣际遇猗欤盛哉流传千载何止一时之荣也恭题孝宗御书心经淳熙十四年嵗在丁未孝宗皇帝元命之年也十月二十二日㑹庆圣节亲洒翰墨书心经于禁中观堂先是上天竺山再建观堂既成住山妙珪求记于臣尝既登之石矣嘉定二年孟夏之十日珪又来言蒙皇帝赐以孝宗所书真蹟愿得跋语併刻之山中臣仰惟孝宗皇帝圣学髙明度越前古是时在位已二十有六年不倦于勤治体已定而进徳不已退朝余暇游心内典深味禅悦毗卢五千余卷而此经独名以心盖千经万论之至要也列圣在御相传以仁忠厚积累福祚延永苏轼有云惟佛与佛乃识其真臣谨斋祓书于下方以诏后世恭题曹勋所蔵迎请太后回銮图臣尝恭读光尧太上皇帝宸翰称谯公歴事四朝尽瘁国事始终一节夷险不渝且言令请太后天眷至金主前宣予孝思使彼感动俾予母子如初恭惟太上皇帝睿性仁孝天地助顺以遂长乐之欢而乃推功臣下尧言炳然亦惟谯公忘身徇主有以得此也臣自为儿时闻临平道中太后回銮之盛恨不身见之暨官玉牒预闻史事才得窥一二今从谯公家获覩迎请图丹青焕烂赋篇赡蔚然后一时庆事歴歴在目敬拜叹仰呜唿休哉夫以谯公功成之初乞身退归无一毫矜伐意此图之作非欲自明其功盖所以发挥太上皇帝圣孝之蹟过于方册逺矣是岂惟其家所当寳蔵后之太史氏尚有取于斯焉攻媿集卷六十九攻媿集攻媿集卷第七十攻媿集卷七十宋楼钥撰题跋跋王顺伯所蔵二帖钟繇力命表始顺伯示余以定武兰亭序书赐官奴乐毅论余谓小字无以复加矣顺伯笑曰未也又有迈此者乃出钟繇力命表谛观久之心为之醉字画精到乃至是乎顺伯博雅好古蓄石刻千计单骑赋归行李亦数箧家蔵可知也评论字法旁求篆隶上下数千载衮衮不能自休而一语不轻发先钟后王字家固有定论以此三者坐判优劣岂为知者道耶定武修褉序顺伯好石刻成癖兰亭善本收至三四未已余家无一名帖心顾好之把玩不忍去手虽未若顺伯之膏肓然疾在腠理矣岂所谓不治将深者耶跋秦淮海帖山谷晚游浯溪题诗磨崖碑后见少㳺所书文潜诗尝恨其已下世不得妙墨刊石间时少㳺醉卧古藤下未久也而山谷老人已有此恨矧今相去几百年此帖洒然如新得而读之宁不感叹书仰孝子行实后先生孝行出于至诚本不求人之知清朝官之以风厉天下而后先生之名显永嘉名臣辈起为浙河东西冠嘉遯之士至行卓然必有继先生者第其深处巖谷不求声称故潜徳幽光未之或发钥不肖愿与邦人访之闻于州于部使者于朝廷使此邦之风义益髙而先生之名不孤不亦可乎跋陈氏续蒙求徐坚作初学记中山刘子仪爱其言曰非止初学可为终身记此书出入史传援据精确何止应童蒙之求耶跋呉生画卷李广射虎史言将军射没镞谓没矢者殆未必然临右北平盛秋匈奴避之画不能真似尚可想见也神气如此而恂恂如鄙人此所以为李将军耶山水平逺延陵生丹青无不工适兴作山水尤深逺有意趣宦游三载归心荡摇渡口唤舟殆属梦境跋韩干马旧读坡翁诗恨未见此画今日得之便觉诗画互相映发此诗此画谁当看岂无所待耶跋徐荐伯横槊醉藁上马能撃贼下马作露版古人惟以许传修期荐伯儒者由右学以奋论议慷慨谈兵如流击贼何足言读其诗顿挫清厉有壮士横槊之气倚马而作露版有余矣修期何人哉跋徐子由菊坡图徐君傲睨菊坡不复出仕故其乐同彭泽令少日便赋归而三径已就荒松菊仅有存者则夫火驰宦途碌碌忘返之士顾有一适如君者耶书元章简公神道碑后章简公名徳隆重词章典裁盖平昔之所慕者兹来佐州披图牒访故迹始知甓城牐门疏河建隆梁以为此邦无穷之利者皆公之力曽孙康曽适为监征叩其家世始得碑铭而读之益加叹仰若苏魏公之雄文韩南阳之竒画又皆可寳也跋任氏香圆记齐晋安王以莲华供佛愿竟斋不萎七日斋毕华更鲜红视甖中稍有根须史称其孝感然犹借于水也香圆垂之空中而敷华结实可谓异事此理殆未易致诘轻下注脚却成蹉过跋王清叔画卷㫁崖小枯木醒菴古木大似梁鹄书有劒拔弩张之气全幅枯木此幅笔势尤瓌壮杂之文湖州射泽中未易辨也横披山水观此图当作烟雨半开登高临逺时想苟求形似便失妙意要不可以画家三尺绳之跋霍氏球川图霍君来为赤城理官垂去矣益不得志书衔袖过余曰漫仕三年不逢已知图家之球川得名胜词翰盈巨轴以此西归贤于荐书逺甚余颇爱其言展卷久之字唿曰子登宦情如水而家居胜絶乃尔君之归似晚矣他日有客道南兰陵舍舟金斗门外径造竹所者必我也君其容之乎跋王少保行述士夫以重名致大位虽才业足以自奋要其先必有所自来而积善累功之人亦往往取必于后参政一代伟人恨生晚不及见得此书于公之仲子始知自无怨公以还世有隠徳遂为名臣大家天之报施端不偶然后来者又坚肯堂之志汤汤淮流宁有既耶跋丁端叔所藏鼎彛款识右商周以来鼎彞尊鬲等八十有六予㳺南兰陵从丁端叔借观商周逺矣器之存于今者盖寡识者望而知之以为商质周文世愈逺则文愈简然周器亦有甚简者不知何以别其非商也盘诰诘曲聱牙商周皆然其他训诰誓命之文初不相逺者商颂虽止五篇求其体制比之清庙维清之诗加详焉岂高识者它有见于此耶古人不可复见而得其器器又不可得有乃摹取款识之文茫昧难读顾有何好而深好之是殆难与不知者道也跋陈忠肃公表藁范忠宣晚年益以天下自任尤留意人材或问其所储蓄为今日用者曰陈某又问其次曰陈某自好盖言忠肃公可以独当天下之重也宣和末年或问游公察院以当今可以济世之人曰陈了翁其人也元城先生尝因公病勉以医药自辅天下将有赖于公当力加保养以待时用读公表藁及纸尾数语气凛然如生折而不挠有大臣之风三公真知言哉跋百醉老人诗百醉老人诗追七子凌鲍谢诸公论之已详逰别圃有句云中原戎马场故国虎狼窟言归成黙伤念之中心慄钥读而悲之此诗人黍离之叹少陵一饭不忘君之意也百醉间一醒岂真醉耶跋史魏公与心闻禅师帖太传史魏公得法于心闻爱其子孙至今不忘明书记其从孙也持魏公书偈来读之益信二老相得之深传播丛林又为裴相国与黄蘗禅师添一重公案跋赵清宪公遗事右丞相清宪赵公遗事其孙谊録以示钥遂获窥先正之风烈呜唿建中靖国初徽皇鋭意于治亲擢公为御史中丞裕陵人物之旧收用无余党论虽兴犹有如公者屹立于诸公中谗谤竞起而主意不移维持国是尚有赖焉使左右皆薛居州事宁至此耶三读遗编为之感涕跋戴伯与石屋诗卷庄子秋水篇言埳井之蛙擅一壑之水陆士龙逸民赋富贵者是人之所欲而古之逸民轻天下细万物而欲専一丘之欢擅一壑之美半山诗曰穰侯久擅闗中政长恐诸侯客子来我亦暮年専一壑忽逢车马便惊猜盖用其语语则工矣惜乎其不大也石屋之胜余未及识伯与以妙思寻幽而无専擅之意思与好事者共之岂不宏哉跋刘杼山帖先子嗜书如嗜芰平生富蔵名流翰墨而独谓杼山先生之书光前絶后尤袐寳之钥自遭家艰文字散落惟此二番宛然巾箱中疑有神物为䕶持焉谨帛其缦而新之以续先子之志跋朱灊山自撰墓志灊山先生少年以词藻表见一世士林传诵追配前良铭中之文如霜降水落扫尽翰墨余习非饱谙世故晚岁见道不及此尚何疑于死生之际哉跋徐状元祥符五年敕牒欧阳公归田録载真宗好文虽以文辞取士然必视其形神器识或取其所试文辞有理趣者徐公铸鼎象物赋云足惟下正讵闻公餗之欹倾铉乃上居实取王臣之威重以为第一呜唿公之擢举首逺业已见于此非徒为偶俪之工祖宗之取人如是宜乎名臣之衆多也跋杨伯子诗巻平生未识诚斋而多见其诗每深向若之叹璘师示以此卷读之洒然知其为诚斋之子也笔力骎骎真逼人哉跋秦淮海戒杀帖秦淮海妙墨前辈所推余顷得此本爱玩不能去手时在校官念此邦日事鲜食物命不可胜计欲传于人未暇也兹来假守遂登之石释氏戒杀诚是而言之太过不若逺庖厨之言为适中然则何取于此尝感汝南周颙之言曰变之大者莫过死生生之所重无逾性命性命之于彼极切滋味之在吾可賖读者宜动心焉跋郑屯田蓬莱山诗先生风神萧散肺腑清彻不以事物自婴故出语辄惊人晚归自道山来赋此诗未几遂仙去元丞相微之云我是玉皇香案吏谪居犹得小蓬莱先生殆是耶跋杜祁公草书诗钥在郡庠直舍时薛君文老以近邻相过出杜祁公草书云诗尝跋之云欧阳公答祁公惠诗言无俗韵清而劲笔有神锋老更竒二寳收藏传百世岂惟荣耀诧当时薛君所蔵诗虽出于唐人而草圣则公真蹟也欧阳公二寳君得其一矣兹遂登之于石跋薛士隆所撰林南仲墓志淳熙四年冬钥备员敕局陈君举任太学録官居相邻一日同林伯顺大备相过怆然曰薛寺正之亡吾侪之所痛也尝为伯顺求先铭于寺正书以古篆恐其难辨又作楷法于后已授我而亡之矣后从薛氏子沄得其藁茫不知何语子能辨之否钥不善篆而素好之一见才识十二三余皆竒古难知白仲氏故严州使君相与徧閲字书攷究几月而后尽得之寺正于书无不读耽玩钟鼎古文搜竒抉怪凡易识者多不用古文所无间以小篆补其阙真好古哉君举伯顺得之喜甚又十二年假守东嘉二君来见曰寺正所授真篆二本后得之故书中取以校昔所攷无差者併爲刊石以授伯顺使寳之以成其志以存寺正之遗蹟抑以见吾兄弟用心之勤俯仰皆有感焉始伯顺葬父于金舟如寺正之志后以五年九月壬申改葬于亲仁乡龙门山合其母陈氏云书周礼井田谱㑹稽夏君林以笃学名于乡绍兴间有旨郡给笔札録其所着书以进郡出钱百万就姚江置局誊写几千卷春秋易有解律歴有书余从其孙壻袁起宗鼎得其周礼井田谱读之井田之废久矣林勲本政书最为有志于古然仅载田制他书亦未有如此之详且明者井邑丘甸寓兵于农凡出于井田者无不毫分缕析又皆图以示人如指诸掌文中子曰如有用我者当执周礼以往其讲之熟矣事大体重固非岁月可为惟仁政必自经界始此先王经国之本也故为广其传思与学者共讲之刋既就钱文季文子指其间有不合者胡太初宗亦相与讲明而黄君毅又作问答一卷皆有益于书陈君举许以序引自湖南逺寄词雄义浑尤为着明遂併刻之惟文子之説以俶装薄遽不及附见当俟他日夏君年八十余无一日不着书其精且博如此以上书补官一试吏而止不得少见于施用为可憾云跋诸名公翰墨韩魏公司马公王文公韩康公富韩公文潞公王宣徽晏元献陈文惠韩南阳右诸名公翰墨米寳晋题跋过江以来鲜有之或谓得之扬州扰攘中盖故家物眞可寳也司马公书必施于所尊其论出处大致凛然不可夺晏元献属其弟于人以为不可温颜兹非前辈之言耶是时士夫书必以小纸圆缄故多用圆印而书无折痕礼简而意厚字画又不苟类可传后今世専以録子往来语多浮溢纸尾书衔全是吏牍体虽有词翰之工欲袭藏之终觉不韵重可叹也跋汪季路所蔵书画徐骑省篆项王亭赋旧见岸老笔谈载骑省竵匾之説近有敷原王季中彦良实襄敏诸孙余及见其暮年尝问古人篆字真蹟何以无燥笔季中笑曰罕有问及此者盖古人力在不尽用笔力今人以笔爲力或烧笔使秃而用之移笔则墨已燥矣今观此轴信然子孙非不甚工惜其自壊家法反以端直姿媚售一时后进竞倣之古意顿尽但可爲知者道耳龙眠九歌图三闾大夫见楚先王庙图画古圣贤怪物而作天问龙眠读九歌而为之图一段风流视楚人何逺王晋卿江山秋晚图宋大夫闻襄王之梦孙兴公见天台山图皆想像为之赋文章之妙如此若丹青非亲见景物则难为工晋卿固自名胜然方其以金狨㳺冶都城嫩寒中安知江山秋晚时事不有南州之行宁能尽写浩然词意耶孙浩然词云一带江山如画景物向秋萧洒水浸碧天何处㫁霁色冷光相射橘树蓼花洲掩映竹篱茅舍天际客帆高挂烟外酒旗低亚多少六朝兴废事尽入渔樵闲话怅望倚层楼红日无言西下跋元丰八年进士小録先祖少师以是年登科为三等第十人建炎中金兵至四明诸父仓猝避难室庐遭燬故物一不遗章公择申公子也实为同年生其孙澥与钥同登隆兴元年进士科家蔵此书至绍熙改元始得传録以笃年契以示后人是时当泰陵在谅闇贡闱既试而火时有状元焦之謡已而果然尝闻之长老焦之文精而丽亚魁刘公之文浑然天成主文争或不胜则曰魁恐终非逺器焦竟不及禄而刘遂为近臣是书大略与今日相似而不同者九终牓无一宗子盖天族未有试进士者任子当有自锁试进亦不见一人既无廷试止书第一第二等期集所供职才二十五人卷首止以二版书杂事试官书知举而不及参详以下犹有明经科谢恩延和殿赐优牒于崇政殿门外又不晓优牒之义四月二十九日奏号五月二十日御史拆卷封三日奏名六日奉敕放榜此皆事之变汪公澥职纠弹秦公观掌牋奏兹又一时之盛也书张武子诗集后武子拱人也父避地南来往返明越遂家于明隆兴初与余为同年生自尔益相好人物髙胜笔力可畏非敢以友友也不幸赍志而殁吾党共哀之其季以道裒诗二编期以行逺遂初尤贰卿为之序以道示余泣且言曰尤公知吾兄之诗而不深知其平生知平生者惟子尔更为我言之余曰尚忍言哉武子天资絶髙少以流寓名荐书文已怪怪竒竒或诮之笑曰吾宁僻无俗宁怪无凡此意卒不变然亦以此不偶闲居好与诸禅逰佛日宏智皆入其室颖悟超卓学亦与之大进结交老苍闻见多前辈事聴之使人忘倦丞相寿春魏公作尉姚江一见君竒之君亦归心投以诗曰愿同丑万辈终老孟子门后二十年试南宫魏公得其三䇿心知为武子之文袖以见知举张公真定曰适得一卷舍人如欲取时文则不敢进果欲得士人否张公曰吾尝言宁取有瑕玉不欲取无瑕石读之以为佳魏公曰此某故人张某之文也舍人异而记之比掲牓惊谓魏公曰果张某也魏公罢相居小溪山中武子日从之㳺如裴迪之在辋川两仕都城司籴于外司帑于内皆甚剧泊然如在山林苟非所知虽贵而欲见不造也平时若不以事物自婴而官业井井可观惜乎不见用惟诗传于江湖间尔余尝跋其诗卷云与武子评诗谓当有悟入处非积学所能到也君读之以为得我意尝曰山谷晚年诗皆是悟门爱其金狨繋马晓莺边之句又曰四更山吐月残夜水明楼东坡尝赋五更五诗词虽工盖惟四更为佳尔又尝自哦其诗曰客向愁中都老尽秖留平楚伴销凝又哦其词曰昨日豆花篱下过忽然迎面好风吹独自立多时其大约可见矣闭门读书室中无一物凭案开巻终日凝然性虽嗜诗未尝轻作或终岁无一语故所作必絶人妻孥至不免饥寒或谓君不为岁晚计君曰水禽有名信天翁者食鱼而不能捕兀立沙上俟他禽偶坠鱼于前乃拾之然未闻有饿死者其夷澹雅谑类此诗不必赞也其清丽粹洁上参古作旁出入禅门寄兴髙逺遽读之或不易了而中有理窟览者当自知之跋赵君靖所蔵张紫巖帖丞相魏国忠献公名遂身退又在闲废忧患中与友壻赵君家问悼亡方切而忧国爱君之言炯然自以爲中心未尝须㬰宁时绍兴辛已边事方扰故公尤以爲忧忠肝义胆不徒因事而后见也跋东坡上枢宻论开边书裕陵鋭意攘夷晚乃信用兵不是好事枢臣得公书惜乎不蚤以闻徒流传至今也跋陈简斋戏学刘子曰玉屑满匣不可以爲圭璋余则曰虽不可爲圭璋要可寳也于此书亦云跋李伯和所蔵书画东坡所作文与可砚屏赞老坡文如河汉而寂寥短章措意曲折不窘边幅大似老泉名二子説而又过之使但言竹石之工何以为文湖州耶薄薄酒二篇两头纎纎终不如月初生虚飘飘终不如花飞不到地薄薄酒后作者寖不及前词人务以相胜似不若别出机杼苏氏璇玑图晋史载窦滔妻苏氏始平人名蕙字若兰善属文滔苻坚时为秦州刺史被徙流沙苏氏思之织锦为回文旋图诗以赠滔宛转循环以读之词甚悽惋凡八百四十字即此图也与武氏所记多不同未知孰是又武氏谓二百首而龙眠止得百二十六首细推之殆不止此也跋安光逺所藏祖廉访诗跋廉访公以文受知徽皇屡将使指刘延康之守真定公实佐之分守京城又引以自助寻执节以死公与其三子寳学公以下䕶丧间闗兵火中送之建阳未至而死于道其为人可知钥顷以假吏过赵石桥色深碧而累甃坚致中为大洞跨水两旁桥基各为小洞三若品字洞中多前良题刻不能详记意公诗在其中也此轴多北刻无别本安氏尤当寳之又张总得与其父子伸帖总得翁才气髙迈其子紫㣲公文采名重一世议者犹谓不及其父所与安君子伸二帖称叹如许欲得名章俊语为定山中故事求新诗以矜式此翁岂轻为许可者耶跋抚州崇仁县义约媺哉义约之立也风俗之媺恶繋乎士大夫先正名公有以孤生荐于乡歴求裹粮于亲故终不满千钱愤且慙挂钱于城门矢之曰我且显当徙族以去已而果然非轻去父母之邦盖病其里俗之不可变也崇仁固多士有因此约而成名他日得志必益思有以媺吾之俗凡济人利物之事相与讲求而兴起之下至田里必有出入相友守望相助疾病相扶持之风近者悦逺者慕一变至道当于此乎取何止为目前寒士之利也耶书魏丞相奉使事实隆兴二年金以兵压境朝廷选使右丞相寿春魏公时在淮东宣谕司议幕见大夫无可使者召对便殿遂授使节敌势方张事变叵测所谓飞矢在上行人在下而公握节抗议动中事机气劲词直要约遂定迄今三十年边境晏然厥功茂矣此书所载皆其实迹也方来归时钥适在都下士大夫皆谓必有醲赏殊渥迎劳境上以宠其至至则论赏如格与平时泛使无异公亦退然即司宗官次而不自言久之而后为右史又久之仅迁左螭亦以序进而已盖平时寿皇鋭意恢复中原绍祖宗之大烈敌未退聴尝诏公尽以礼物授督府为犒军费虽卒就和议圣意不以自安也公既登从班典铨縯纶封駮相继上眷日隆一岁九迁干道元二间以夕郎摄大天径除同知枢宻院兼参知政事不数月参预为真是冬遂登揆路宰相代天理物固非赏功之官公之大用君臣遇合殆不以使事至此也制麻初攽贺版如织有客歴叙奉使大节既而曰逮兹登用咸谓畴庸在宵人窃谓其不然待丞相不几于太浅使苏中郎亶典属国固难酬抗匈奴之功然富韩公卒为大臣岂専以使契丹之故公读之以为佳公之意可知矣元丰中裕陵命苏魏公纂修南北通和以来国信文字赐名华夷鲁卫信録仍别録一本付枢庭圣谟逺矣中更丧乱书遂不全呜唿摅髙文之㝛愤必有任其责者于此书尚有攷焉攻媿集卷七十攻媿集攻媿集卷第七十一攻媿集卷七十一宋楼钥撰题跋跋汪季路书画王岐公立英宗诏草昭陵以英宗为皇子诏曰濮安懿王之子犹朕之子也思陵以寿皇为皇子诏曰艺祖皇帝七世孙也明白洞达晓然使天下后世知之前圣后圣其归一揆大哉王言兹岂词臣之力也哉魏野草堂图冦巴东终于无地起楼台熟魏三山居乃如许宜乎不肯以此而易彼也苏子美诗尝见沧浪补懐素草书至不可辨虽天才豪逸自谓信手纵笔何尝留意然非水墨积习亦未易至此东坡祭范蜀公文唐人赞狄梁公云取日虞渊洗光咸池潜授五龙夹之以飞公称蜀公云导日而昇灿如长庚事固不侔词意亦卓然过之东坡与欧阳叔弼兄弟帖苏以欧而显欧以苏而尊荐士蔽贤后人当知所择东坡与林子中论赈济帖荒政无第一手盖蓄积无素聚饥民以千万计仰给于官活者虽多其不免者亦衆尽心力而为之尚庶几焉尔坡翁亦自言惩熙寕流殍之祸公私皇皇晓夜措置仅免狼狈九年耕必有三年之蓄古制既不明此贾谊所以哀痛公私之积也黄太史书少游海康诗祭酒芮公赋莺花亭诗其中一絶云人言多技亦多穷随意文章要底工淮海秦郎天下士一生懐抱百忧中尝诵而悲之醉卧古藤诚可深惜宜人者宜于人竟亦不免哀哉蔡京自书窜谪元符党人诏草裕陵裁决庶政动出亲札是时京方为检正建请差官置局类而为书因委京编次迨事徽皇遂以为相业之本违御笔者初以违制论后又以大不恭论其实皆出于京也党籍之设臣子所愤纎悉见于此藁尚可掩乎比其再相以至三入宠任既不及旧御笔一从中出京亦不知所为商鞅立法亲受其弊陨身覆宗诚自取之败国殄民中原丘墟岂不痛哉跋乔仲常髙僧诵经图始余从乡僧子恂得罗汉摹本旧有跋云姚仲常善画而不易得一贵人待之三年一日欣然索匹纸为作应真数日而成其本巳经四摹固知失真巳远而笔意尚卓然可观衆像之外人物鬼神山水树石无不毕备以瑠璃瓶贮藕花小龟縁茄而上童子隔瓶注视末有大蛇横行水帘中节节间㫁而意象自全皆新意也恨不得见真笔后又见摹本于苏卿伯昌家则巳题为龙眠矣大率事不深攷又不谨于阙疑见唐人画则指为道子摩诘不知有卢楞伽辈见国朝画则指为龙眠亦不知有乔君也今见此图洎巖壑跋语为之醒然且知姚之为误也是僧黙诵何经而仙佛诸相缥缈自其口出鬼物俯聴于后皆有妙思又使人之意也消跋游嗣祖所藏帖欧公与薛公期驾部帖欧公有送公期得假归绛诗山行马瘦春泥滑野饭天寒饧粥香最为人脍炙简肃公绛人也公为之壻称其清徳直节家法严子弟多贤材公期岂其人耶山谷草圣草圣可习无如俗何以山谷之髙胜晚乃得脱此耳唐子西与游氏帖蜀士郑太玉与先生游俱好世出世间法尝曰文章习气盍痛扫除雕琢肝肾徒劳人耳先生戏答曰吾宁尽此生笔砚间寂然之乐俟来世尚未晚也其用志如此先生尝谓其子曰我胸中有见成论五百篇当以授汝未几疾作遂殁紫微公以为终身之恨云跋王顺伯家藏帖苏子美锦鸡诗沧浪文采絶羣正似锦鸡虽欲为木鸡可乎悲哉范文正公与尹师鲁帖师鲁自筠州舆疾至南阳託范公以死盖平日之相与者如此韩魏公与尹师鲁帖尝读安阳集及家传公之虑事精审非他人所及此帖尤可见兵凶战危安保必胜或记师鲁谓公置胜败于度外者过矣王荆公书佛语公诗有云世间好事佛説尽岂为此等语耶公之书自有来处非无意于工者林和靖与通判帖通判不知何如人承平无事时佐钱塘佳郡又得此老为州民乐哉右军章草章草之絶久矣尝见皇象所书急就章象时有张子竝陈梁甫能书甫恨逋竝恨峻象斟酌其间甚得其妙中国善书者不能及惟如此然后可作章草此帖信是合作正使非右军真蹟决非近世所能为者是可寳也米元章三帖孔融遗张纮书曰前劳手笔多篆书毎举篇见字欣然独笑如复覩其人以是知古人作书亦有以篆者寳晋行书妙絶一世此卷四十三字尤髙而不善用二短何耶跋陈闻远所藏了翁龟山元城帖杨龟山尝宰余杭今赞府陈棠则了斋之曾孙也出家藏二公及元城先生手帖家问凡十二纸邑大夫江君相与刻石于县庠名徳翰墨前后照映整襟读之凛如三君子相从于一时百世之下尚当兴起矧声迹尚未远耶跋曾氏独醒杂志余比官成均临江曾无逸为僚尝言其先君子平生示以书一卷盖状其行事樊少从博士为之哀辞者端明忠简胡公遗墨二画得艮斋诚斋诸公为之跋诚斋又序其独醒杂志呜唿备矣无逸又曰先子非无意于用世蚤嵗得疾遂弃举子业专务古学能悬腕作行草追配前良向也视富贵若不足浼而曰浮云居士久益髙尚又以独醒名斋晚号归愚所造愈深故死生祸福之至了达如此家有章伯益友直飞跂墨戏数幅初未尝摹倣落笔輙过之一日于败纸写二虫精彩胜絶未几遂下世故并手泽藏焉余曰画不足为居士道也以诚斋之亲且厚犹不知游艺之妙其藴蓄不见之外如此画者多矣可胜叹哉寻得独醒志读之益知其为博雅笃论之君子徐节孝平日黙处一室几若与世相忘至其论天下事则衮衮不倦有不出户而知天下之称然犹居山阳往来之冲若居士远在江右而中原故事歴歴能言则又过之矣跋赵伯山责伪楚书段太尉奋然击朱泚人徒知出于一时忠愤栁河东拳拳録其遗事以见非出于苟然者延康二书观者无不兴起近读其行状在承平时遇事一一不苟故能自立于抢攘中士大夫平日苟不务操履一旦临大节能不夺乎跋姚编礼敕牒议礼之家名为聚讼彼惟不得卓然名儒而杂进异议故尔嘉祐治平间朝廷清明元老大臣欲修因革礼而于下位拔用姚苏二人书成而人无异词为官择人要当如此而后可以服天下成事功矣跋谢观妙混元实録道家者流出于老氏而支分派别去本寖疎道藏之书杂取百家士之有闻于世者多以拜章役鬼炼气金为能此皆燕齐方士之余去本又远矣观妙本儒生学道于皇甫清虚盖知尊老子者博极书传荟稡成编穷搜约取自号实録且言凡十六变之説事迹隠晦其余间见纪传不载时代者不述与夫放光见瑞示梦传言灵验等事非化身下降者亦不复载庶几传世不诬然青羊白衞之灵迹琼台玉局之奇祥此类尚多果皆实欤尝诵公是先生之言曰苍茫六合外渺莽三皇初近既未必有远亦非必无信如斯言安知其非实也跋李武义行状天宝之变拥强兵坐而观者相环也而贾贲以一尉讨贼张巡以县令起兵朝不坐燕不与古人不免有是言忠臣义士惟知尽节不以位卑为辞也李侯官不过徼吏而独奋一臂抗方张不制之敌矢死不屈凛然如生三复遗事爲之流涕跋朱巖壑鹤赋及送闾丘使君诗承平时洛中有八俊陈简斋诗俊巖壑词俊富季申文俊皆一时奇才也南渡以来诗俊文俊皆为执政大臣相与力引巖壑之名始以隠逸召用于朝而肮脏不偶终以退休鹤赋之作其有感于斯耶使其羽翮一成岂不能翺翔寥廓往而不返犹思以灵药仙经求报主人爱君之意又见于此余生晚不及见犹识蕲州史君淳诚笃实似古君子宜巖壑相与之厚也书张待制行实后余尝过越与士人语靖康建炎间事叹曰李邺以吾州降金虽苟全一时之民而贻我千载之辱余慰借之曰彼但自隤其家声安能汚大府耶钦宗仓卒遣使廷臣多畏避苟免中书侍郎陈公慨然请行钦宗为之泣下特免其行见大夫无可使者卒遣之其副则待制张公二人皆奋不顾身深入虎狼之区沦陷十余年竟握节以死忠义之风凛凛如生是岂不足以刷会稽之耻哉士曰然皆吾乡人也兹读张公行状因记于后跋袁起巖所藏阎立本画萧翼取兰亭图此图世多摹本或谓韩昌黎见大颠或谓李王见木平皆非也使是二者不应僧据禅牀而客在下座正是萧翼耳呉公傅朋云书生意气扬扬有归全璧之色老僧口张不嗋有遗元珠之态亦非也翼以权谋被选远取兰亭首奏乞二王杂帖三数通以行至越衣黄衫极寛长潦倒得山东书生之体方卑辞以求见衔袖之书乃是御府所赍野童自随亦携书帙此正画其纳交之时后既得兰亭则以御史召辨才晓然告之不复作此儒酸态矣且其时此僧为之絶倒良久何止口张不嗋而巳右相不惟丹青精妙其人物意度曲折尤非后人可及也跋姜尧章所编张循王遗事栁河东以段太尉逸事上史馆自言好问老校退卒能言其事攷其所载者三戮郭晞之军士抚焦令谌之农者不受朱泚大绫之币顾太尉忠节显着何必俟此三者而后为贤盖惜其逸坠且以见太尉之平昔非一时奋不虑死以得名者旧唐史之传虽详以未见河东之状故三事皆阙而不书宋景文公谨谨书之其为佳传之助多矣尧章慕循王大功而惜其细行小节人罕知者矻矻然访问而得此将以补史氏之遗其志可嘉也跋东坡获鬼章告裕陵祝文永乐之祸可胜痛哭鬼章生禽㝛愤遂摅太宗平突厥髙宗平髙丽当告陵庙盖以唐髙祖蓄愤于北狄太宗鋭意于东夷武功未终后圣继志亦既平盪所宜启告此长庆中奏语也不知当奏告时有雄文如此否跋东坡送刘道原归南康诗刘凝之弃官居南康欧阳公所为赋庐山髙山谷谓其忍贫如铁石者是生道原坡公亟称之所谓古君子即凝之也司马公通鑑一书赖道原为多其子壮舆亦奇士坐客问此诗本末因为道此跋嘉祐二年进士小録钥曾大父登治平二年乙科大父登元丰八年丙科近嵗传得小録又因併録绍圣二年者大率与今小异今又见此书四者俱以前一叶尽録杂事而此又分试题为三等殆不可晓同年生无分职姓名下每事輙容一字事之因革类如此不能详攷矣是嵗得名士十五六人而苏长公少公皆在焉此真千佛名经也跋扬州伯父赋归六逸图渊明聨句山谷西轩真长望月太白把酒玉川啜茶东坡题咏尝见古画六逸图孙登长啸阮孚蜡屐渊明以巾漉酒韩伯休货药边孝先昼眠毕卓瓮下皆非同时特取其逸耳非若竹溪六逸之同游也滕子济藏唐人出游图亦六人宋之问王维李白髙适史白岑参云林子跋云据其名题或有弗同时者而扬镳并驱睇盼相语以为得意忘象者扬州伯父所图是岂可与俗人言耶又四贤图谢安游东山张翰思莼鲈子陵钓台渊明临流赋诗谢公虽爲苍生一起而东山之志不渝子陵出见刘文叔终不肯为三公以归季鹰渊明尤爲髙尚伯父拥麾持节十余年兴寄髙远尚友四贤晚而得归殆不负此志矣跋了斋有门颂帖钥旧读了斋集见有门颂一篇莫知其㫖庆元二年八月上澣有二僧叩门袖出了翁真蹟及与延庆第四代明智讲主论此颂二帖读之恍然因问天台教观之説云智者大师所説四门一曰有门一曰空门一曰亦空亦有一曰非空非有其实一可贯四四实归一公之为有门颂盖谓此也近世士大夫用力不及前辈只如学佛或仅能涉猎楞严圆觉净名等经及传灯録以资谈辩尔若唐之梁补阙诸公本朝杨文公杨无为张无尽及了翁皆留心教观深得其趣读此颂及书可以知其所造之深矣惟公忠言大节照映千载身罹百谪视死生如旦昼平时学问深造自得固自应尔方在丹丘时逆境尤多而心地泰然深入不二法门公之学佛得力岂易测识哉二僧欲刊之石以信天台之传谨书于后而归之二僧曰妙珣了怡云跋施武子所藏诸帖钟繇墓田丙舎帖庆元二年孟冬壬子见余姚施令尹盖司諌之子也出其家所藏墓田帖碑石余诵山谷之诗曰平生半世看墨本摩挲石刻鬓成丝为之三叹王右军东方画赞李阳冰上李嗣真论右军书有云画像赞洛神赋姿仪雅丽有矜庄严肃之象视之信然黄庭经硬黄小字临黄庭平生所见三四非精笔不能到第未知玉轴黄庭比此何如耳云林子以陶隠居之言证此经非逸少书而隠居与梁武帝启自以黄庭为逸少有名之迹若遂以为兴宁以后宋齐人书恐亦未易定也王大令洛神赋大令好书洛神赋而李阳冰论右军书与画像赞同称右军之蹟不复可见不知更胜此否栁公权记于前璨题其后何止公慙卿耶东坡救月图赞旧未见此图直不知赞之所以作东坡竹树犹传之文与可兹以一㸃成月一抹成蛇曲尽妙趣盖自得之若曹不兴误墨成蝇子敬为乌駮㹀牛髙道兴坠笔亦成画彼皆工于画者坡乃以游戏至此真天人哉东坡醉中书对客醉眠诗公自言我书意造本无法㸃画信手烦推求然豪逸迈往如此者不多见毎毎言酒气从十指间出而饮酒正自不多岂所谓醉中醒者耶跋卞居让摄泰州长史牒并宣徽院公文余平时见士夫家故物未尝不起敬亦因攷其所自窃攷此卷前曰敕泰州团练使乃检校太保姓荆者敕授之官如今之公牒前必曰知某州军州事之类也自牒奉处分以后则泰州之公移也既差卞君摄长史故为之词其后列衔皆泰州之官印文凡七皆泰州团练使印唐朝固有纸告而此非告也后一纸宣徽院之文姓柴者禹钖也禹钖以太平兴国七年四月拜枢宻副使至雍熙二年冬方罢而此文乃八年九月所给故知其为禹钖也国朝旧制宣徽二使通掌院事共院异㕔止用南院印又南院比北院颇优或兼枢宻亦掌本院皆与此合石晋天福五年除翰林承旨改殿前承旨为殿直或云淳化三年始改殿前承㫖为三班奉职盖苏易简以是年除承㫖而其次子耆续翰林志云旧有殿前承㫖其父拜翰林承㫖上以其称唿不别又以其与清贵混淆诏改为三班奉职以避其称因备载之然此卷乃卞氏故物相传二百余年又出于兵火煨烬之中是可宝也跋温公题刘杂端孝叔奏藁士大夫特立独行无待于助然亦赖巨公正人以为重韩忠献论事切直有本末王沂公称其不负所职谏官宜若此而忠献益自信刘杂端之奏藁司马文正公以为纯忠恳至深识治本明主宜置座侧以为观戒杂端可以自信可以不朽矣一时得丧其犹足存耶跋陈昌年梅花赋皮日休赋桃花欲状其天冶专取古之美女以为况此赋形容清致故又多取名胜高人以极其变梅固非桃可比体物之工亦又过之跋孙徳辉作薛持国所居记南朝何子季筑室秦望山山发洪水树石皆倒拔惟子季所居岿然独存太守衡阳王元简命钟嵘作瑞室颂刻石以旌之薛君家再脱郁攸之灾乡人敬之水火虽不同亦可名瑞室云跋李光祖所藏远祖迁定海县丞告天福八年乃石晋髙祖之末呉越第三世弘佐之三年自同光改元武肃王建国以来二十有一年矣是时呉越虽奉中原正朔事皆专行令丞银茜之赐岂复有关于晋朝况此告不称敕而称制盖呉越国承制而行者也或者犹疑官制印文等全似中朝攷之五代史呉越更名所居曰宫殿府曰朝官属皆称臣遣使册海中诸国封拜其君长又通鑑言建国之始仪衞名称多如天子之制教令下綂内曰制敕将吏皆称臣惟不改元置百官有丞相侍郎等又范鲁公五代通録云自称呉越国王参佐称臣僭朝廷百僚之号府曰朝廷但不改年号而已通鑑又有宝正之称五代史十国年谱载至六年而后已平章事等官虽不可徧攷亦有可言者中书侍郎曰郑遨五代史一行传有郑遨隠居华山唐明宗以左拾遗晋髙祖以谏议大夫召之皆不起则是隠居不仕又天福四年已卒且不与呉越相干非此郑遨也翰林学士行礼部侍郎知制诰元徳昭后为呉越丞相及事弘佐与俶至显徳三年周世宗使呉越出兵击南唐时犹在相位所谓元丞相不欲出师者元本危姓危仔倡以信州降武肃武肃恶其姓遂易元氏徳昭即仔倡之子熙宁中参知政事章简公绛厚之即徳昭之孙也苏魏公为章简公神道碑言曾祖仔倡又言祖徳昭武肃王称制用以为相官至右仆射兼侍中晋国公铭曰宪宪公祖遂相钱塘然则此为呉越之告无疑如给事中曰辇右丞曰玄亮皆未详若门下侍郎平章事曰鼎者疑是林鼎武肃以罗隠林鼎为賔客元瓘以镇海节度判官林鼎掌教令恐至弘佐时为平章事未可知始武肃尝列賔佐将校名氏于纪功碑隂者五百余人而见于史者如沈崧沈瑫皮光业辈不过十数人其他不可得而见姑叙其可见者以俟博古之君子云五代乱世仕于晋朝与仕于呉越不足为轻重要欲辨其所自耳李氏藏此告二百五十余年得以存先世之旧信可尚也光祖所记清泰三年闰十一月正当后唐废帝之末晋髙祖改元天福之际干祐元年则汉隠帝之初也併书之又苏黄门帖苏少公谪居筠阳今有杂着一编别行于世吾乡李光祖一日携其曾祖屯田所传筠阳唱和集见示时在元丰间雍维瞻度支为守屯田字君绩为倅与颍濵及一时士夫唱和甚衆余既假而録之光祖又携此一帖及二刺字来攷之遗老传少公以着佐为签书南京判官长公以诗得罪从坐而谪监税居五年移知绩溪县此帖云已离洪州正赴绩溪时也余帖既归苏氏此尤当宝藏之舒中丞志屯田公墓谓虽老翰墨篇章益遒赡可喜然则宜其与少公相好也书董资政元帅府事迹髙庙中兴之初纪载时事者类非一书间有异同无从质正初史官奏请诏随龙人与藩邸帅府旧僚并前宰执各令记録事迹撰为一书以进御取其实而不诬者降付史官计当时臣僚应为此书者多矣而髙庙独以属四人盖妙选也大资政董公预焉是髙庙深知公之必不诬也旧尝见一二编未问登载之工拙纪事之虚实往往因而自列其功状故见者多疑其私公初为大元帅行军録遇盗亡失既无复见今读此编据一时见闻之实以事系日炳炳如丹扈从之久亦云劳矣曾不自言止载二奏札之可攷者若制诏书檄及李纲宗泽之表奏何烈之小史徐伟之忠谋録及痛定録等皆公以为可信者併裒而上之然则此编是所谓实而不诬者真可备史氏之採择以信后世岂特为董氏之家宝也跋魏忠壮侯行实干道初余尝过山阳望清河口弔忠壮魏侯战死之地故老犹能言当时事相与悲咤久之又尝从老校退卒问知守海州事甚衆犹记一二侯有鍮石具装明光甲胄日射如黄金出入行阵敌望之胆落尝被甲坐城楼观战备骏马城上望见我师少却怒甚推去雉堞飞骑而下径入阵中敌望风奔溃又尝战北门既㨗忽囘骑径出南门人不知所谓盖虑酣战于此或击吾背也已而敌果袭南门以数矢却之三军敬服后得参政钱观文所记言隆兴二年仲冬敌出清河连艘而下侯率神劲弓射之矢尽而船出不已以战舰拒之中流为敌衆所乗矢下如雨势不可支弃船登岸敌已渡者衆被围甚急冒东南而出身中数箭拔之复上马告急于大军而救不至侯胆勇善鬬而人马被伤已十七八士气已竭进退无所因坠马遂死之而大军亦丧气矣观文时爲淮东宣谕使当得其实呜唿使当时拥强兵坐而观者稍出数十百骑爲之声援岂至是哉今览行实爲之三喟子孙多壮士尚其勉旃跋苏魏公所临阁帖此苏魏公所临阁帖也谭训云尝于相国寺置得阁本法帖十卷甚奇毕文简公赐本也魏公记诵絶人固由天分博极羣书葢出学力观此卷临摹之工其勤可知中人自怠而欲追及前辈可乎跋华氏中藏经余少读华佗传骇其医之神奇而惜其书之火于狱使之尚存若刳腹㫁臂之妙又非纸上语所能道也古汴陆从老近世之良医也尝与之论胍云无如华佗之论最切曰性急者胍亦急性缓者脉亦缓长人脉长短人脉短究其説未暇也一日得闽中仓司所刊中藏经读之其説具在葢贰卿姜公诜为使者时所刊凡三十余年而余始得之序引之説颇涉神怪难于尽信然其论议卓然精深髙远视脉察色以决死生虽不敢以为真是元化之书若行于世使医者得以习读之所济多矣惜乎差舛难据遂携至姚江以叩从老从老笑曰此吾家所祕不谓版行已久因出其书见假取而校之乃知闽中之本未善至一版或改定数十百字前有目録后有后序药方増三之二闽本亦间有佳处可以证陆本之失其不同而不可轻改者两存焉始得为善本老不能缮冩俾从子溉手録之蕲春王使君成甫闻之欣然欲于治所大书锓木以恵后学且以成余之志因以溉所録面授而记其始末于左药方凡六十道亦有今世所用者其间难晓者有之恐非凡识所及佗传称处齐不过数种又未知此为是否好事者能以闽本校之始知此本之为可传也攻媿集卷七十一攻媿集攻媿集卷第七十二攻媿集卷七十二宋楼钥撰题跋跋陆宣公奏议总要阜陵喜观陆贽奏议故紫㣲崔公为总要一书上之东坡先生曰如贽之论开卷了然聚古今之精英实治乱之龟鑑然奏议繁重尚勤乙览是书摭华芟宂因门分类名言确论一閲而尽得之所以开导聪明禆益治道多矣易曰纳约自牖崔公有焉跋石曼卿古松诗曼卿上世家幽州燕俗劲武少以气自豪书体兼颜栁前辈谓愈大愈竒余三见真蹟礼部尤尚书家西师诗有旗光秋晓起甲色夜江横之句欧阳氏筹笔驿诗有意中流水逺愁外旧山青之句今又见此诗影摇千尺声撼半天尤为人脍炙皆警䇿也欧阳公称文章劲健称其意气余以为字画尤有劒拔弩张之势吾乡郡从事官舍中先有筹笔驿石刻久矣今赵君致逺又欲刻此是为二妙也跋周公礼殿图余近得临江周公礼殿图石刻绍兴十七年向芗林刻于学宫疑与先人所藏画本不侔闻大资政赵公帅守成都尝摹礼殿本为八轴借而校之丹青焕然自盘古而下位次向背不同者十八九虙羲八卦上下各有字位置亦不伦䕫之球为钟无傅说像孔子弟子中多徒父叔鱼原亢又一人阙名石刻中有梁鳣字叔鱼而形貌不类却无颜路公孙龙冉季公祖兹漆雕从狄昱公良孺奚蒧叔仲㑹容蒧颜之仆左郢而有蜀太守李冰又一人无名第七轴画文翁司马相如匡衡萧徳仁戴圣王吉严君平扬雄刘向服䖍陈寔钟繇诸葛亮崔桓平福王濬杜预张华杜畿豆卢第八轴画汉武帝萧何张良叔孙通陆贾陈寛贾谊司马迁董仲舒汉光武邓禹桓荣班固张湛廉范马融第五伦郑玄公孙弘儿寛丹青愈工皆石刻所无益州刺史张收未知在汉何帝时后汉诸名儒或在其前若钟繇诸葛亮王濬杜预张华等皆魏晋间人既在张收之后岂后人所续耶武帝光武列于诸臣之间次序亦多不可攷萧徳仁崔桓平福名不甚显豆卢复姓不知何名姑记大概以俟攷证跋孟蜀王与周世宗书余家藏此书既以五代史证其事兹阅张次功所编蜀梼杌载此尤详因具书于后广政十七年周世宗即位改元显徳周师至仇池攻秦州韩继勲鳯翔王万迪请益师昶遣雄武监军使赵季札率师赴之季札怯懦不进乘驲而还成都震恐昶怒斩于市十八年五月李廷珪髙彦俦吕彦珂总衆以御周师九月战于唐仓监军王峦被杀我师败绩廷珪退保青泥闰月周师克秦阶成等州雄武节度韩保正弃城遁十一月又克鳯州执节度使王环监军赵崇溥二十年六月周世宗归我秦鳯之俘昶遣使致书谢称大蜀皇帝世宗不答昶曰朕郊祀天地称天子时尔方䑕窃作贼何得相薄耶二十一年荆南遣使来致书言周世宗已定淮南请通职贡昶不许跋任氏所藏外祖汪少师帖钥生长外家事外大父少卿二十余年屡侍笔砚书问多出亲札外祖母王夫人居奉川任氏与舒董诸家皆至亲相与笃厚类此忽瞻遗墨肃然起敬陈后山谒龎丞相墓有云少日拊头期类我暮年垂泪向西风陈简斋跋存诚子帖有云客来空认袁公额泪尽慙无杨恽书三复二诗重増悲叹跋参寥诗参寥以东坡门人得罪黄师是坡之姻家时为京东漕使坡与之书曰参寥以某故窜兖州望为之地师是曰昨方有兖州楼教授见过其人必长者遂以为属教授钥大父少师也领其意而行既至兖与之定交后宰登封一日阍人告曰有僧携行李径欲入门自言与知县故人不可止遏少师笑曰必参寥也已而果然馆谷县斋尝同登嵩岳之顶游从倡和参寥集中所称试可即少师之字也诸父犹及见登封时事兖州一段旧得于师是从子叔愚子鲁云珣公所藏二轴皆其得意诗翰墨飞动真可寳也集中有九江与东坡话别诗云霅水黄楼赤壁间胜游长得共跻攀坡亦云算诗人相得如我与君稀周旋如许何止工诗而已耶少师遗文碎于兵燬仅存二十四峯诗与师喜雨诗有云一声雷碾青山过万里风驱白雨来之句兹见师诗重増感慨然卷中和愚上人二首开字奉字鵶字三絶漪涟斋一首皆不见于集以此知遗亡者亦多矣跋桑泽卿和林和靖诗和靖诗似其为人自然髙胜不特梅花为絶唱也泽卿一一细和间有不能辨者风度又可知和靖絶笔一篇云湖外青山对结庐坟前修竹亦萧疎茂陵异日求遗草犹喜曾无封禅书此则不容和矣跋从子深所藏呉紫溪游丝书钱塘呉傅朋游丝字前无古人黄给事仲秉钧尝称蜀士仲明举诗云春蚕一缕来不㫁万钧笔力归毫芒佳句也然未若参政汉滨先生王公瞻叔之诗为工伯父扬州尝得二纸于呉公从子深求书王公之诗于后又题所书罗端良文三篇新安罗端良愿公辅器也止于鄂州世所共惜刘子澄清之为倅亟以其诗文为小集以不暇求全也所作无不精妙而陶令祠堂记社坛记尔雅翼后序尤为髙胜端良方无恙时尝以此三篇见寄意亦其最得意者余每为子弟诵之从子深请书此卷后有作者欲论渊明及社稷事恐无以过此尔雅翼一书深恨未得见之也书吏商赠赵仲坚题其后余从兄之子伯时一女谨择所归近以归赵仲坚佳公子也既尉新城以此卷来求余言老矣几与世相忘素不长于吏道又非能言者何以告子惟仲坚大父龙学少师一世吏师光显于朝精明强敏诚有不可及闻其在上虞时忍贫如铁石已为半刺犹执卷田间躬视仆夫粪田灌蔬竟日一肉故曰人有不为也而后可以有为知宗长子也继有贤誉仲坚廉谨详练师祖若父尚何他求为书栁河东吏商以赠而系以此仲坚勉之哉跋周尚书诗轴余少读龟山先生集见周宪之墓志知公孤立于宣和中独祐陵知之甚深公以御史触忤权贵屡蹈祸机诘王黼拒梁师成极论童贯蔡攸之罪至往来使不测之敌伏节不屈建炎元二间为刑部吏部尚书髙宗欲柄用之而不及刚毅之气可畏而仰兹读公诗词翰俱高尤使人起敬公讳见诗注宪之其字也建之浦城人尝为贯所诬谪黄州三年日以诗酒自适无漂泊流寓之叹卷中多黄州诗意其正在谪居中葢宣和末年也又称公以文学名于世余暇留心翰墨得欧阳率更笔法至是尤可信矣跋虢国夫人晓妆图虢国夫人承主恩平明骑马入金门却嫌脂粉污颜色淡扫蛾眉朝至尊余每疑此恐非杜少陵语后乃得于张祜集中葢集灵台第二篇也素闻同年林子长家有虢国夜游图甚佳而未之见或谓此晓妆图也岂正画平明骑马时耶跋范石湖游大峩诗卷文殊示现于五台普贤示现于大峩光景殊胜大畧相似旧见无尽居士清凉传书五台事甚详亦有诗纪所见今石湖先生大峩数篇尤为竒伟张公素不善书必不能如此翰墨飞动然无尽后谒无业禅师塔塔上五色光现有诗云四入台山礼吉祥五云深处看荧煌而今不打这鼓笛为报禅师莫放光尤为禅林称诵使石湖再登大峩必须别有一则佳话也跋徐神翁眞蹟海陵汉晋间有乐眞君子长或云徐二翁其后身也如蔡鲁公之东明吕东平之善守尤爲着验此卷脱去白字遂爲桑公大夫登第之祥可谓神矣然使吾得爲二翁道成之后闭口藏舌何用管人间如许闲事跋姜氏上梁文藁姜氏在京师以财雄南来吾乡子孙遂以儒显舅氏适斋尚书汪公跋语甚详七夕书此卷閲两旬而下世殆絶笔也钥以外门之故向来亲见上梁文属藁之初宣奉公庆七十时丞相寿春魏公见委以乐语有云生长东都亲见开元之盛际从㳺诸老及闻正始之遗音又云今日王孙犹有承平之故态当年竹马得见㑹昌者几人丞相颇以为然姜氏家风葢有自来其兴则未艾也上梁文必言儿郎伟旧不晓其义或以为唯诺之唯或以为竒伟之伟皆所未安在敕局时见元丰中获盗推赏刑部例皆节元案不改俗语有陈棘云我部领你懑厮逐去深州边吉云我随你懑去懑本音闷俗音门犹言辈也独秦州李徳一案云自家伟不如今夜去云余哑然笑曰得之矣所谓儿郎伟者犹言儿郎懑葢唿而告之此闗中方言也上梁有文尚矣唐都长安循袭之然尝以语尤尚书延之沈侍郎虞卿汪司业季路诸公皆博洽之士皆以为前所未闻或有云用相儿郎之伟者殆误矣因附见之跋傅梦良所藏山谷书渔父诗渔家无乡县满船载稚乳鞭笞公私急醉眠聴秋雨右山谷之父亚夫诗也谷之书既刊诸石此虽仅得三之一残圭㫁璧要自可寳谷尝有古渔父诗云四海租庸人草草太平长在碧波中殆此意耶又孙鸿庆作傅和州墓铭鸿庆孙文昌一代文章伯也志人之墓固未免于称美兹为和州之志有云其学自六经太史氏百家诸子浮屠黄老之书无所不读其文自歌诗赋颂表笺传序箴铭纪志亦无所不工又曰文章闳丽可当大典册诗语精深可列于歌颂以荐郊庙此非心服其能不作此语也梦良为余乡邑三年且去矣膴仕当未艾若御民一以寛简聴讼如家人无疾言厉色如和州之在蕲亷直有父风所莅皆有迹又不减繁昌之政能世其家者也跋可寿上人所藏史文惠公帖于襄阳问紫玉如何是黑风吹其船舫漂堕罗刹鬼国玉云于頔你者汉问恁么事作么于当时失色玉云秖者箇便是漂堕罗刹鬼国于于是有省于在襄阳傲上虐下号为襄様节度犹能有此前辈贤达所以好与有道髙僧游者正以富贵隆盛谀言塞耳若不得此等人安能深锥痛割如许太师史公地位中人与师为方外交此诗帖皆其蹟也二人相得必别有针锋相凑处非外人所知不然安得相与如此之深耶跋禇河南隂符经隂符经説者甚衆以文义不贯颇费牵合葢尝疑之唐李筌传骊山老母之言曰此符三百余言百言演道百言演法百言演术上有神仙抱一之道中有富国安民之法下有强兵战胜之术分为三章又有六注谓太公范蠡鬼谷张良诸葛亮及筌也繋以正义不言谁作后序中谓出于骊山老母亦间有无主名者略计太公之言八张良之言九鬼谷六诸葛五范蠡才一见而筌及正义尤详又与世所版行注本不同后有㫁章三赞又道士希严不知何许人作赞三十九首可谓备矣或总题其后云观注者粗得一二而赞者略无彷彿信其奥妙不可以智知而言説姑存之耳诚哉是言也比岁于都下三茅宁寿观见禇河南真蹟注本始知上古真仙各出语一二以至三四自愚人以天地文理圣而彼不言爲谁其间有若相应答亦有㫖意全不联属者将由羣仙之集而爲之耶抑髙真荟稡而成此经耶初有道流携以求售索价不赀未几羽化于观中遂为三茅寳藏摹得其本以归兹因徐粹中醇一为慈谿至道宫建藏手写以遗之凡见河南所书三本其一草书贞观六年奉敕书五十卷其一亦小楷永徽五年奉㫖写一百廿卷及此葢书百九十本矣二者皆见石刻惟此真蹟尤为合作字至小而楷法精妙河南卒于显庆三年年六十有三书此时计四十五岁而永徽所书则五十有九矣岂惟笔力不可跂及亦安得此目力耶然三本详畧亦自不同草书本又冠以黄帝隂符经要当以此本为善仍命长子淳细书临摹于后尚存旧本之万一云书石门披云集后缙云川谷惟石门最可观诵太白之诗旧矣干道五年先工部守括苍侍旁见石门洞文跃跃然欲游未能也明年冬先君解印绶余适分教永嘉奉双亲东下登览胜处为题诗壁间淳熙末自温守得㫖奏事复过其下相羊竟日尽见巖石留题恨不能悉记奉祠里居而羽士王君愚叟访余于寂寞之滨自言尝住此观裒古今诗文爲一编将归而刻之閲一再过如蹈梦境少作非工亦列其中又荷好事者爲之次韵老矣无由更寻故歩慨然爲书于后而归之愚叟好棊与琴诗有佳语又能集此以永山中之传信雅士也跋赵清臣所藏濮议嘉泰元年三月乙巳访余姚令君赵清臣观书閲画久之清臣曰尝见濮议乎余曰固尝见之君所藏何书也曰顷丞金坛得于苏氏云欧阳公以此议献之神宗而出镇道遇苏魏公语及此事径以奏藁授之遂为苏氏家寳余归而閲近岁庐陵所刊文忠公集则此卷列在一百二十卷以后首尾俱同而録本多误亦间有胜于版行者因併为手校而归之公序此议而进之神宗时罢政而出为观文殿学士行刑部尚书知亳州以年谱攷之寔治平四年正月葢神宗即位三月公得亳社故序称先帝议称英宗其第四卷札子注云是岁十月撰不曾进呈谓治平三年也三月以言者指濮议为邪説求去不允十月成而不及进者英宗时巳服药故併进之神宗也其为后或问二篇及汉魏五君论晋问未知所着年月公薨于熙宁五年壬子年六十六此书进于治平丁未年六十一矣因併见之跋桐隂韩氏家问苏魏公尝言韩忠宪教子严肃不可犯知亳州日第二子舍人自西京倅谒告省觐坐中忽云二郎吾闻西京有疑狱奏谳者其详云何舍人思之未得已呵之再问未能对遂推案持梃大诟曰汝食朝廷厚禄事无巨细皆当究心大辟奏案尚不能记则细务不举可知矣必欲挞之衆宾力解方已诸子股栗累日不能释家法之严如此所以多贤子弟也或疑其言为过观此家问可信不诬亦是亳社时事可畏而仰哉象山令君犹能守家法邑事整办庠序一新又刊此卷寘之学宫真桐木韩氏之子孙也跋张徳深辨虚余少时尝得仪真所刊司马氏潜虚中多阙文不能遽解隆兴改元先光禄官奏邸检详新安张公为僚同寓直舍时在侍旁日从之游自言家有潜虚全书亟借而传之又言为慈溪令时有张氏徳深汉邃于易元葢未识潜虚也尝示之一见即言其大义归閲数日着辨虚一篇洞晓其説因畧为余言之自此始知虚之大概独未见所谓辨虚者相去几四十年与新澧阳郡博士张子宓虙语及此书子宓曰徳深从叔祖也始得见之凡十余篇兼综易元二书易曰卦元曰首虚曰名卦有爻首有赞名有变二体四位十等之象八物五行与生成之数干中元之所以始一三五之所以虚与夫揲法占法皆若异而实同又辨气体性名行命与蓍虚之得此几无余藴徳深之学真有渊源而总序则检详为县令时所为也检详又云虚之书未成而已传温公晚始以全书授范太史淳夫遂传于蜀后以问蜀士曰非也观物先生张公兵部行成所补託为此言耳观物穷象数之学着述衍翼元元包总义潜虚演义经世索隠外篇衍义通变等七书近百卷世号精博尝取演义读之为卷十六潜虚之书章分句析尤为详尽比辨虚不啻数倍果如蜀士之言非此人亦不能补此书然观物之书未出而徳深能辨之此其所以尤难也检详又言通鑑为温公之笔学潜虚为心学方疑总序中不见此説兹又得发㣲论攷之则衍总序而为总论遂及笔学心学之説直以为出于已而没徳深之作自元以准易虚以拟元论而下有九篇八篇皆徳深之旧止有变论一篇论律吕者在此书之外犹恐是其本文而此所传者或阙焉又不载五宫天轨岁纪三图徳深辨名之末谓齐处大中之内斟酌造化其斗之任乎今发㣲论乃曰处大中之内在天其北极之任乎轻改一言失其㫖矣土分王于四季齐亦土也居中而斟酌造化故以北斗之任非谓若极之居其所也检详为察院时以发㣲授司马侍郎季思伋其兄汉章倬为湖广总领遂以版行寔干道二年也淳熙十一年检详之子南金又刻之世罕有知所自者钥非欲与检详辨诚不敢没徳深之实而惜其不少见于世也徳深兄弟读书躬耕其兄宗丞亨时济得荐送而归其父题于门曰三四郎今年免耘田专掌送茶其朴茂类此徳深耽嗜古学天文地理无不该贯此特其一也刘允叔梦紫瓜而作舍萌题其后退之送穷而延上坐子厚乞巧而甘抱拙若允叔之舍萌则真驱之虽未能絶紫瓜之生畏君之词自尔当不复敢入吾梦矣然此种一名不落彼梦满甑三颗不妨甲科释褐者殆以此又似不必力驱之也为书其后以壮昆季西上之气跋朱叔止所藏书画徐季海题经赵氏金石録目録第七卷一千三百四十唐徐浩题经天寳中立欧阳氏集古目録云经首有楞伽阿跋陀罗寳经一部乃浩所书而经则吕问姚子彦等写也在嵩山经藏院叔止所藏虽不见所书之经而季海所题为可寳又足以攷天寳中官制之一二云李公垂书乐毅论李公垂短小精悍诗最有名时号短李其在翰林与李徳裕元稹同时又号三俊传称以文艺节操见用余固尝见石刻大字不知其小楷精到如此今世以海字本为第一残阙已多此卷比右军所书甚小墨蹟具全尤为可珍详视印章葢巖壑老人故物也龙眠莲社横卷余得莲社图高三尺横二尺笔力精劲五采焕发妙絶一世龙眠眞笔也此爲横轴大略相似时有不同元中之记云童子蹲而汲水者一人而有二书猿一麞一而猿亦有二麞则鹿也元中书甚工既非其亲书疑别爲一图作记余所藏童子汲水及猿皆一而麞亦鹿也龙眠为此图妙意非一自知爱重或纵或横意必有数本恨未能尽见也此卷谢康乐不为长鬛捕蛇翁亦欠朴惷之状必有能辨之者跋李孟达六世祖少卿诗卷少陵之祖审言山谷之父亚夫再传三传而诗遂名世自李早梅而下传数世而诗益昌盛哉跋沈云巢帖云巢妙于楷隶诸书备古今体寸墨尺纸落笔辄为人争取富池灵神犹知䕶惜子孙尤宜寳之也跋吴僧若逵所书观经太府卿苏公伯昌谔为明州长史僧有献少公维摩经手泽葢为老泉小祥书此后以示蜀士士曰蜀有长公书圆觉经与此同时字体亦相类以所携石本示公且许求墨蹟以来后不知曾得之否若逵二经元祐诸名公为之跋而増重观经俨然如新不知法华经何在安知他日不能复合耶攻媿集卷七十二攻媿集攻媿集卷第七十三攻媿集卷七十三宋楼钥撰题跋跋扬州伯父所藏魏元理画卷莲荷尔雅释草言荷最详其茎茄其叶蕸其本蔤其华菡萏其实莲其根藕其中的的中薏观魏君墨戏曲尽形状殆无余藴又有熟芡生菱凫茈之属一一如生袢暑尤宜观之所谓宛然坐我水仙府也桂花伯父扬州持节拥麾几徧东南襟度髙胜所至多与雅士游若魏君元理之画徐公明叔之书皆擅名一时者桂花才一枝谛观佳处疑有秋风生其间跋龙眠二马余家藏白氏长庆集乆矣近又得吴门大字者周伯范模欲得旧本以所藏龙眠二马遗余古有以妾换马者矣以书换马自攻媿始可博一笑跋赵共甫古易补音小学之废乆矣陆氏经典释文可谓详尽近世读书或至苟简率意诵习字有不识者始加閲视有讹谬终身不自觉知而况补音乎吴氏好古博洽始作诗补音虽不能变儒生之习而读之者始知诗无不韵韵无不叶祛所未悟有功于古诗多矣吾友赵共甫又取其説以补古易之音用志甚勤逺以示余閲之不去手钥老矣习气未除颇为是正一二目昏成嬾媿不能尽力也噫凡将爰歴等书今不复见惟许叔重説文解字为小学之本颜黄门家训称其检以六文贯以部分櫽括有条例剖析穷根源集韵虽博赡于攷古则未可全据共甫今本诸呉氏多以集韵为证更当以説文解字定之可传无穷呉氏之书不知者以为苟然而已共甫祖其余论钥又喋喋及此皆谓之癖可也虽然自当有好之者题拳毛騧杜少陵观曹将军画马图诗云国初已来画鞍马神妙独数江都王又云昔日太宗拳毛騧近时郭家师子花名画记江都王绪乃霍王元轨之子多艺善书画鞍马擅名陈后山亦谓一纸千金不当价人传此马为江都笔诚有之长安志太宗昭陵有六骏在陵后曰拳毛騧金石録昭陵琢石象平生征伐所乗六马为赞刻之此马神骏耐战是横行万里堪託死生者史称秦王自起兵以来前后数十战身先士卒轻骑深入虽屡危殆而未尝为矢刃所伤今观帝手书亲乗之马槊箭之疮十有二处而不及其身真大人哉攷之史其平黑闼也洺水大阵信然谷州乃河南府之新安福昌二邑武徳元年改谷州至显庆二年始废此言合鬬盖征世充时黑闼乃在山东也跋赵振文经幢碑赵振文为临安郡从事寄示小碑得于井中盖钱氏专知囘图酒务曹从晖所立经幢也从书会同十年嵗在丁未七月十五日试攷之石晋嵗在丙申改元天福三年戊戌契丹耶律徳光改元会同至天福九年晋改元开运至开运四年嵗实丁未契丹入汴灭晋六月刘知逺建国曰汉仍用天福十二年正契丹会同十年是丁未一年实晋之开运而汉仍称天福契丹则日会同也明年戊申汉始改干祐钱氏兼有两浙自唐干宁二年至皇朝太平兴国三年凡八十五年当五代时贡奉中国不絶惟唐明宗时安重诲奏削镠王爵元帅尚父以太师致仕时尝称宝正年号安重诲死复镠官爵复用中国正朔今乃用契丹年号耶律灭晋时大赦改晋国为大辽国开运四年为会同十年意必亦颁正朔于诸国故钱氏用之此史氏所未见也钱弘佐以是年卒而俶立史不书月旧五代史弘佐以汉初卒于位而倧立汉祖入汴之嵗十二月倧为胡进思所废此盖弘佐已卒当倧之时也因併着之跋王伯长定武修禊序定武本凡湍流带右天五字全者皆谓在薛绍彭之前然不能知嵗月之乆近此诚善本王顺伯谓是熙宁前摹拓于中山者为可贵近见毕少董所藏董氏淳化间本尤为精好自言为儿时亲在定武见青石本带右天三字已阙壊大观再见之与旧所见无异则五字未必皆绍彭劖损也更当攷绍彭在中山时嵗月云跋余襄公题崖碑襄公以孤生起峤南忠言劘上显于庆歴尝出居庸闗口伐戎酋于九十九泉退其二十万之师西边亦赖以定晚而经制五管前后十年如交趾大理特磨南诏之国皆可以颐指气使使坐庙堂眞可以镇抚四夷乃终于南方人之功业不惟有时亦各自有地如伏波之在南孔明之在蜀盖非一人不然昭陵非弃才之主而公之用不得尽为可叹也此帖字有颜体石崖天齐人物亦俱与之相髙云跋李庄简公与其壻曹纯老帖韩文公潮州表柳河东囚山刘宾客谪九年文愈竒而气愈下盛哉本朝诸公如忠宣之徳度元城之劲节东坡先生英特之气行乎患难髙掩前人庄简公流窜濒死重以爱子之戚尤所难堪家书中言议振发略不少贬其气何如哉三诵以还慕仰不已纯老姓曹氏讳粹中吾乡之善士有诗传行于世真冰玉也跋金花帖子绫本小録集贤王公金花帖子其孙鄜州谓端拱二年太宗朝第三牓者误也当以益公所攷为正尚书宋公名白时以翰林学士礼部侍郎知贡举其同知贡举则知制诰李公沆帖子花押盖二公也咸平元年知举四人杨给事砺李舍人若拙梁司谏灏朱祕丞台符盛公帖子花押乃此四人也太宗以至道三年上宾咸平改元真宗谅闇遂不廷试而敕下礼部放牓登科记亦称省试故犹得以帖子报中选者非以不临轩策试而废兹制也知举止列祖父不及三代煳名复于淳化三年至是已七年矣艺祖一朝进士凡十五举多者不过三十余人太宗朝取士寖广至二百余人独孙何一牓放三百五十五人诸科合千余人后世但骇其多而不知前两年诏权停贡举至是集阙下者万人太宗既多取之而后连四年俱有权停之诏次五年为至道三年三月以大丧不暇及至咸平之初诏以乆停贡举颇滞时才令礼部据合格人内进士放五十人诸科百五十人来嵗不得为例于是进士孙仅等及高丽所贡竝赐及第此小録所载五十一人是也祖宗时贡举之疏数取士之多寡惟上所命非若近世之定制也钥髙曽先祖仍三世登科中遭兵燬故书无一存者先祖少师元丰末年焦蹈牓丙科后从年家章氏传当时小録虽印为大编而与今制不侔者已十余条又尝见嘉祐二年章衡牓东坡兄弟小録与焦牓者不殊今始见王盛二家金花帖子及绫本小録前此真未闻也诸公跋语如载知举家讳私忌等外若韵脚明主空一字诗限六十字以上成论限五百字以上成皆与今小异今止书第一人此直书状元外氏书其母之封五十人贯开封者三十七人不应如此之多按端拱二年有㫖国子监生竝须品官子弟开封府有户贯者充岂以此故士子多用开封贯耶贯建州者二人一日建宁军一日建州书事不同如此者非一祖父俱存者今曰重庆而第四人张景书荣侍下父祖未仕者书不仕三代名下书皇任者柳河东作陈京行状云五代祖某陈宜都王曾祖某皇会稽司马祖某皇晋陵郡司功参军父某皇右补阙云云或谓书皇者以表其仕于唐也此又不然多有称皇不仕者又或止书见任某官每一顶各空一字皆与今不同此牓止五十人可以绫书不知前此孙何一牓三百余人亦可以绫书耶小録之作近亦屡有轻以意改者要知典故所在前人多有深意一遵其旧可耳吁又何止此耶司谏祕丞各称其官杨公为翰林学士而止称给事李公知制诰而称舍人亦因可见前朝之官称云杨公开国之初为第一人李公为干徳四年进士第五人梁公与其子固俱为大魁朱公则孙何牓第二人主文极天下选宜乎得人之盛仅继兄何固为盛事刘烨子岳父温是终身不聴乐者中山刘子仪参政李子渊皆在此牓髙辅国曾祖季兴祖从诲俱为南平王盖荆南髙氏辅国之父保寅不知在从诲十五子中为第几人与继冲俱归本朝者也吕䝉休三代俱赠师傅父龟图母刘氏徐国太夫人文穆公䝉正之弟也王克从为彦超中令之孙句希吉为中正之子盛京为文肃公度之弟乐黄庭父史任职方员外郎是作太平寰宇记者其任职方宜矣李山房谓知名之士几三之一后生寡陋不能尽知姑诵所闻一时人物不亦盛哉借摹本于丰宅之有俊老眼不能细书令从子溉临写藏于家仍备书其后而归之跋云丘草堂慧举诗集余顷嵗游云巖有诗牌挂壁上拂尘读之云朝见云从巖上飞暮见云归巖下宿朝朝暮暮云来去屋老僧移几翻覆夕阳流水空乱山巖前芳草年年緑爱其清甚视其名则僧举也曰非季若乎僧曰此今之庐山老慧举也后得其诗编号云丘草堂集及与吕东莱紫微公雪谿王性之后湖苏养直徐师川朱希真诸公游最后尤为范石湖所知尽和其大峨诸诗余赴东嘉亦辱诗为赠近世诗僧如具圆复莹温叟辈沦落既尽而师亦亡矣其徒觉净求跋其后感念畴昔因为书之师老于禅悦诗句特其余事而能兼得衆体佳处不可以一二数读之者可想见其人不劳赞叹也跋苏氏囘文锦诗图晋史载窦滔苻坚时为秦州刺史被徙流沙苏氏思之织锦为囘文旋图以赠滔宛转循环以读之武氏及见晋史之成不知何所据依记载如此之详滔字连波记之末云因述若兰之多才复美连波之悔过故山谷题此图云千诗织就囘文锦如此阳台暮雨何亦有英灵苏蕙手只无悔过窦连波正用武氏之记而任子渊止以晋史注之岂未攷此记耶余前后见旧画数本大小不侔未有如此卷之精者跋东坡行香子词挥尘第三録载东坡自黄州移汝州中道起守文登舟次泗上偶作词云何人无事燕坐空山望长桥上灯火閙使君还太守刘士彦法家者流山东木强人也闻之亟谒东坡云知有新词学士名满天下一出则京师便传在法泗州夜过长桥者徒二年况知州耶切告收起勿以示人东坡笑曰轼一生罪过开口不在徒二年以下吾乡丰吏部叔贾谊倅盱眙游南山寺有老僧云寺旧有苦条木一段上有东坡亲书行香子词后沈于深水中亟募人取得之遗墨如新就刻其上寻爲一军官买去析为枪干矣此词惟曾宝文端伯所编本有之亦云与泗守游南山作则挥尘所载殆未尽岂与之同游后乃閲其词耶偶从丰氏得墨本既登之石又以寄施使君武子请刻之以为都梁一段嘉话跋黄氏所藏东坡山谷二张帖东坡与黄颍州父子厚善尝书颍州之父子思诗集之后又龙图二女爲少公二子适逊之妇观此祭颍州之文与龙图直阁二公书问情好可知子思名上字孝下字先颍州名上字好下字谦龙图名从宀从是字师是直阁名从宀从辛字才叔居宛丘家藏二苏翰墨甚富此二十一帖及孙志康二帖墨妙亭记鵶种麦行及山谷二张公挽诗直阁之孙约之年才十三遭靖康之变随其父郎中公脱身来南能携以自随既又力贫登之石其未刻者一二尔可谓善守家法者也余尝铭其墓亦为及此约之幼子直义以真蹟见示为记其大略坡书皆有法石本类多失真此卷字字飞动恵州儋耳及北归等帖尤为老笔信可宝也第六帖云因志康行即孙君也第七帖云乞会稽使其得请则题诗必满浙东矣第十六帖云乏人写大状不罪简率盖今所谓外启者前辈书问皆用之故云第十九帖在曲江云何时定居少安晚节归及毘陵而仙去曾不得一日之安也悲哉黄太史张右史张浮休皆一时人物之英则颍州之贤可知太史先自金华徙豫章颍州之先自浦城徙宛丘尝叙宗盟故称从姪右史为龙图友壻且居于陈尝为颍州作友于泉记故叙乡曲浮休又周旋伯仲间任道即汝阳守诵三公之诗使人兴起也墨妙亭记惜未登之石鵶种麦行有章草体别是一种风气祭颍州文故颍州使君同年黄兄集云几道大夫年兄之灵终焉玉雪集身为玉雪不缓不集不絙与义降升集与道含章不矜集终焉不矜墨妙亭记以为吴兴新集集无以字余以事至吴兴集至湖乃为差乆集犹为差乆山谷诗仕路厌风沙集厌作困袖有投虚手集手作刀张右史诗但使将军桃李在集使作得闻凶哭朋友集闻哀若朋友张浮休诗常忆之官颍上时集作忆昔着靴骑马集作乘马三公诗皆亲笔集中犹不同如此岂编集时尝改定耶跋遗教经欧阳叔弼集古録目遗教经卷第二百六十三右不着书人名氏刻石年月世以为王羲之书石在永兴欧阳公集古録跋尾遗教经相传云羲之书伪也盖唐世写经手所书尔唐时佛书今在者大扺书体皆类此第其精粗不同尔近有得唐人经题其一云薛稷一云僧行书者皆与二人他所书不类而与此颇同予知写经手所书也然其字亦自可爱故録之盖今士夫笔画能髣髴乎此者鲜矣山谷云不知何世何人书或曰右军羲之书吾尝评此书在楷法中小不及乐毅论尔清劲方重盖度越萧子云数等非右军笔画也赵明诚金石録云唐遗教经正书无姓名第一千九百四十八跋云国初时人盛传为王右军书惟欧公识其非是攷诸公之论非右军书明矣然欧公谓唐写经手所书明诚定着为唐遗教经则尚有可疑以世民二字俱如此写不空笔画恐非唐人书或若山谷之言不知何世何人得阙如之意也跋东坡纸帐诗坡公次韵柳子玉二诗曰地炉曰纸帐此纸帐诗也集中纹作文㲲作叠煖作暖秖作但皆可通惟以鲸为衾则非也少陵有太子张舍人遗织成褥段诗有云开缄风涛涌中有掉尾鲸后又云锦鲸卷还客始觉心和平坡正用此事而编集者未之攷也此卷字画飞动不可形容公尝和子由论书曰端庄杂流丽刚健含婀娜岂自道耶跋陈进道所藏杜祁公诗右杜正献公诗翰界纸谨书三诵起敬第不知请郡四明者何姓公自注云君侯逺祖讳郃始知其为孙氏按四明题名记云孙郃博学髙才唐末授左拾遗净恵院即其故宅载于图经唐文粹有古意效陈拾遗有哭玄英方干先生诗有卜世论春秋无贤臣论皆郃之作也又不知孙氏为守者为谁太守题名记中无之止有孙扶在端拱中又与正献不同时庆歴中王周以司封郎中为守乡人也政和七年钥先祖少师为乡郡两任涉五年在任除次对所居号昼锦坊南门内有锦照桥与正堂相直宅之后有锦照堂在今竹洲上宅之左有堂名以继绣以继王公之后也不闻有姓孙而为乡守者王岐公作孙威敏墓志尝以枢密直学士知益州道中罹母忧服除以为陜西都转运使未欲逺去坟墓得知明州属盗起山东改知徐州威敏越人王荆公在鄞时答元规大资书有云比方得邑海上而闻左右之别业实在敝境岂威敏以别业在此故有仁里之言又岂威敏得请而正献赠以此诗既改徐而不及至郡耶浅陋姑诵所闻未必真是进道好古博雅更试攷之蔡君谟诗㑹亭遇资政孙公赴阙公致仕已七年时召归将有西鄙之任有云新治甬上居闲逸安暮齿以是知亦尝居于四明书从兄少虚敎授金书金刚经后呜唿此从兄教授少虚之眞蹟也兄少好二王书笔力素髙后得乐毅论石刻深爱之一笔不妄下故楷法精妙字字可敬观者当自知之兄讳鈜少虚其字也幼有俊才日诵千言未冠能属文十五应乡书中其选又十年始入太学声闻诸公间公试圣人肆笔成书赋薛叔云元鼎魁文固佳而兄之赋云元圣有作斯文在兹惟得书之体也故肆笔以成之兄自少习书未尝作赋时方兼经一出而争诵之私试惟圣人可以践形论冠絶一时盖他人皆谓圣人能践形兄独谓可以践形尤得孟子之旨而文又胜蜀名士冯圆仲方李知几石为学官相与击叹且曰东南乃有如此人才耶必欲寘首选虽以异议小却而名愈重绍兴二十有九年解试为第七名明年省试为第六名三场俱髙而尧仁如天光武总揽权纲二论尤为世所称述钱子和豫为参详官批其卷云议论雄特文势雅健非老于史学者不及此无有与之争衡者方未第时嫂郑氏不幸勉强赴省既登丙科授盐官尉已成见次遭伯父朝散之丧哀毁瘠甚奉亲至谨真是食在口则吐之至是欲寛伯母陈氏安人之忧先意承志曲尽子道服阕除泰州教授未几又罹内艰何其多难耶干道三年庄文太子将葬宫僚二詹事庶子谕徳当作祭文而难于言或以属兄为之文曰呜唿惟天惟祖宗启佑我国家纯笃生哲人允惟元良及兹重离竝明家用平康于万斯年肆用贰我宸极承我两朝用奉若于天休洪惟我亿万年竝受丕丕基者庻其在兹若之何弗弔旻天降割于我家虚我主器惟御事庶士越在外服越百姓里居罔不䀌伤心矧惟某等有服在百僚惟我储君既冠成人夙敏日跻弗勤弗烦惟兹四人无能往来厥有显徳亦罔克纪述惟速戾于厥躬是惧若涉渊水今日月有时惟是窀穸之事所以奉神灵于幽宫者其孰敢弗䖍肆惟灵其监于兹虽多用盘诰语而体正文古无能易者衆作为之皆废寻为临安府教授以为郡国首善为上庠之亚坚持规矩学者翕然师尊之光宗以东宫尹京内侍知省甘昇怙势横恣欲广湖上园囿讽府中移置社坛府命兄为祝文兄执不可以书抵少尹曰依奉令旨改移社坛就昭庆寺前筑叠令譔祝文某窃以社稷系一府利害不可轻有改作况今皇太子殿下领尹事大体重尤难轻议某虽闻见今社坛委是荒芜沮洳每嵗不问晴雨只就寺宇祠祭深失礼意此实累嵗有失修治止合芟治增筑别建祭屋孟子云祭祀以时然而旱干水溢则变置社稷赵岐谓其间有旱干水溢之灾则毁社稷而更置盖谓国之事神者既备而神或不职然后可以易置示加责于神也今六气顺序别无灾沴若今轻改社稷神何所依祝史之文其将何辞揆之幽明事未穏便欲望别取令旨止下本府如法修筑若必欲改移所有祝文不知所谓难以下笔未敢制譔言虽不用而闻者叹服咸曰昔知其能文不谓风节如是之髙也淳熙改元考试婺女得疾卒于贡院夀止四十有二呜唿痛哉天胡予以才而啬其夀畀之名而夺其禄耶娶郑氏宣和太宰居中之曾孙再娶孙氏绍兴参政近之孙郎中大雅之女俱无子以族人之子演为后又得一子澧于民家以其为遗体也始日者唐杞谓兄不夀且大期不逺斋戒泥金以书此经冀望少延而竟如其言尤可哀也兄喜读庄子汉书故文气有近似者尝谓钥曰我欲手写古书意所好者首以檀弓继以天问天对之属必与时好不合欲名曰攻瑟编大率志尚如此甥壻盛箕号能文自婺来明作四明八咏颇工衆方环坐读之兄乆与之厚字唿曰次龙沈约文体卑弱可憎君又效之耶坐客赦然盛亦悔媿藏其藁不出郑先生刚忠席下数十人兄一日忽私谓钥曰吾黙观同舍中惟杨圣可与吾弟为佳问之则曰惟汝二人清而有福问兄何如又曰我虽清如无福何今同舍凋谢存者盖寡圣可名公冶晚得官而有子琛登甲科兄非相形者而风鉴乃如此钥少兄四嵗爱抚训奖过于同气其卒于婺也往为䕶丧以归兄之昆弟五人惟幼弟在其子浃装潢此卷以求跋痛念兄之抱负不羣宜乎逺到顾其少作与场屋之文俱不足为兄道而区区具载于此者伤其不夀而见于世者止此其亡也志铭不立羣从辈行今亦无几钥不书此则兄之哲踪逺韵遂泯泯矣故书之不嫌于详钥非不慕兄之书而天资不颍不及逺甚于是年六十有七矣勉追后尘而犹如此虽觉我形秽亦无所辞焉跋仲兄严州所书安遇山房题扁先君银青尝读葛文康公集见其父清孝公行状云所居以安遇名轩言遇无定遇安有常安先君欣然曰此吾之心也遂以名所居之堂自号安遇居士先是卜夀藏于报国山仁济院祖妣魏国墓左因作小菴于山下号安遇山房命仲兄书其扁后既葬于长汀而山房亦废仲兄遗墨尚存从子濚装池求跋痛念父兄相继下世二十余年抚卷不胜感泣跋王恭叔所藏渊明雪中诗图初寮跋祖颍所藏东坡帖言吏部赵公元丰元祐与坡为代所藏则公使淮南时坡所行词也言公之孙竒育而不及弃竒盖寮之爱壻也集中与之赓唱近三十篇亦谓之赵十六有云何敢壻君真好友端来学道伴衰翁与之别则曰吾诗如钟须子撞岂可一日相参商则翁壻之间固可知观此图则又知其兄弟之相与风度殊不凡王郎示余此卷余何敢望寮君之伴我亦我家之祖颖也跋先大父徽猷阁直学士告政和间先大父少师被命守乡邦再任至四年宣和二年方腊起睦州连陷睦杭歙处四郡声摇两浙承平既乆至勤京师遣大兵而后剿灭时先祖备御甚严保全郡境适召赴阙下不敢遽去奏乞侯代以安人心事定奏闻遂升学士纶告既登之石足为家宝惟是词臣不知其详襃词既简外祖汪公所记钥实知之时诸父多仕于外九伯父暨先君待次里中扬州倅卞公养直圜在伯父馆下为此跋语亦未深攷也钥昔闻之腊之初起本无足畏朱勔父子以花石进奉等结怨东南所在顽民好乱者与腊相应贼势日张其实皆村民也少随侍处州闻其来处也止以数舟载百余人绛帛帕首带镜于上日光照耀自龙泉山间乱鸣钲鼓顺流而下诸邑洎城中望风而遁略无守备遂据州城又欲破温州赖刘教授士英唱义坚守台州赖滕司户膺二城皆全钥尝仕二州尤闻其详温则处贼洪再使其徒来攻其西吕师囊以魔术发于台之仙居既破乐清又攻其东危甚郭少保仲荀等以西师来援始免台亦师囊之党攻城甚急久而后解二城虽仅免而城外皆为盗区蹂躙残灭甚矣越分帅府虽不至为贼所迫而剡川新昌魔冦大炽被害最酷及宁海俱与奉化为邻避地而来者如织恐贼徒杂于衆中人心恟恟先祖经画大略如汪公之记神道碑云台越二城虽全而外境皆残破惟明六邑秋毫无犯为得其实矣爰是东备海道南塞新剡宁川之冲布耳目逺斥堠戒僧寺不复鸣钟有急则鸣以为警贼知有备不敢犯我在诸郡中阖境独全明赏信罚境内之盗亦不得发发亦辄得祐陵知之深嘉屡叹故赏之尤厚冦既平改睦州为严歙州为徽剡县为嵊亦可见当时之事变矣钥不肖且老每念先祖之功无有发其幽潜者会从子深以此卷求跋敬叙所闻使后来者知之书机汲记赠姜子阳题其后干道五六年间先光禄守括苍兄弟随侍郡斋中无处不对谿山之胜而山无水源取汲于谿一日试同仲兄步至谿浒一下数百步又攀援而归喘汗乆不定相顾曰徒手上下犹如此彼卒辈负水而登日不下数四其劳甚矣思有以免之竟无策而止后偶读刘宾客集有机汲记聱牙难晓详究其説则哑然曰是可施于括苍无疑然乆无所告语姜子阳钤辖沿檄来归因语及此询问甚悉是有心于利物者因为録宾客所记又命工作小式以遗之归见黄堂傥献其説而赞成兹事纵未能笕以达于正堂但得引寘山上而运之比汲于谿者大有间矣外而公厨及公帑酿酒之须皆可以济下至巖居而谷汲者亦可倣此若小有不合则又在润泽之功子阳幸加之意焉跋豫章别集一诗二铭赞颂三序説四记律赋笺注老子一篇杜诗六十首东坡少游参寥各赋春日诗十首参寥第八首云梅梢青子大于钱慙愧春光又一年亭午无人初破睡杜鹃声在柳花边山谷别集书王氏梦钖扇乃是此诗但首句云压枝梅子末句云杜鹃啼在柳梢边岂山谷爱参寥诗尝书之扇耶山谷以承天院塔记为人所讦遂贬宜州记文及毁壁序皆见此集攻媿集卷七十三攻媿集攻媿集卷第七十四攻媿集卷七十四宋楼钥撰题跋跋沈智甫所藏东坡帖坡公以端明殿学士侍读学士为定州安抚使绍圣元年落职知英州道贬宁逺军节度副使安置惠州帖中又言过邢州疑是此时再遭逺斥不知所与何人既言道友恐是佛印参寥诸公以书唁之公不领细人姑息之爱而望其警策以进于道一见梁邢州之善政而亟称之不计身之百谪恐一善之不闻呜唿此其所以不可及也跋扬州伯父所藏张魏公帖魏公谪连州凡四载夫人侍太夫人居长沙绍兴二十年移永州始迎版舆同处时伯父扬州以湖南漕兼潭帅权臣当国士夫或以倾覆迁客为进身计伯父义概凛然刘杼山在全则持使节以过之魏公在连则时节餽问其母自潭过永又津其行魏公所以致谢之勤也百谪不怨惟思报上徳而收拾人物之心犹不少忘可以畧见公之所存矣又钱希白三经堂歌绍兴二十四年嵗在甲戌先银青部纲过仪真钥实侍行时七伯父方以漕使兼扬州遂到郡斋公余出示书画卷有草书一轴末章云君家世世为好官后书钱希白今五十年矣偶以问诸孙而桂始出此卷葢三经堂歌也希白名易呉越国王倧之子与其兄昆随俶归朝愿从科举年十七举进士御试三题日中而就言者以其轻俊而黜之太宗语苏易简曰朕恨不与李白同时易简曰有钱易者李白才也太宗喜曰若然当用唐故事召至禁林㑹盗起剑南不果用复举进士甲科又举贤良方正科官翰林学士俊逸过人为文数千言顷刻而就又善行草书有文集在秘阁观此卷可知其人也宋谏议敏求着东京记载崇庆坊司空致仕李昉宅有孝经道徳经为三经堂家有东京图崇庆坊在城之东北有李昉司空宅则诗所谓夹城尽北十里街者也黑轓葢用汉旧仪丞相两黑轓事攷其家谱子孙为郎者衆独未知客曹为谁司空之子宗谔为翰林学士年不及五十真宗甚悼之恨不及大用且曰自国朝将相家能以声名自立不坠门阀者惟昉与曹彬家尔宗谔之子昭述亦为翰林侍读学士从子昭道爲天章阁待制世世为好官非虚言也跋从子深所藏书画东坡公以元祐五年在杭州治西湖四明图经载太守七人皆止书元祐年韩宗道李莘李闶王子渊张脩刘淑吕温卿不知所与何人谓视此民犹公民虽欲勿与得乎钱明逸张文潜钱子飞父子兄弟俱中制科作字犹有父风然以言事致杜范富三公皆罢政惜哉张右史手书自有一种风气与大礼庆成赋藳相类林和靖蔡端明范太史和靖名逋字君复而曰君复顿首古有此例比西台差少肉信然求仲盖用三径事也蔡端明诗见于集中第八卷题云二十二日山堂小饮和元郎中牡丹向谢之什范太史笔势端重似其爲人集中今无此诗家传谓自绍圣之后贬责万里屡遭焚溺之厄元符丧归再严党禁家藏文字固已不全靖康避地迁徙所存益少悲夫刘杼山伯父扬州与杼山同在京师太学相与最厚观此书词交情可见此皆在贬所书也第二帖三霍之言虽出雅谑葢是时鲜有与迁客相亲者故鸿庆孙尚书亦有望望然如避垢污之言其志先伯之墓有曰余谪洮阳夀玉方持湖南使者节过我相劳苦如平生与此意不侔矣第三帖问疾而进苦语有味其言哉钥少随侍溧阳及拜公牀下见与伯父一书其言尤切有曰久闻夀玉后堂甚盛某不敢谓然吾侪老矣违情逆境固不可堪若纵意于声色之娱为计似疎其于保夀命也左矣人世浮生其谁不死眼前亦何尝见有百嵗之人然古人必谓衞生有经者大恐未死以前或因此疾病纒身举动须人其况亦何可堪也尝歴歴服膺此言不知旧帖何在前辈责善之义如此陶公安世因公之言遂为伯父上客后所立亦不负二公之知时先君银青为道州佥幕避伯父亲嫌而归亦过清湘见公故帖中两问及后在溧阳受知尤深公尝曰某无他长颇能对客发书草圣飞动观者必谓敏手钥亲见其落笔沈着详缓甚不茍也感怆畴昔谨为详志之李西台西台不惟以书名毎见其诗真有唐人风度纸尾花押笔力亦不凡钱曲台吕芸阁苏后湖钱裕之善草隷而字体又与希白子飞不同郄近李西台但未老耳芸阁先生经学之余词翰皆有余韵后湖居士诗笔俱老岂夺命鬼手之后哦诗结字尚有余习耶止之讳正由了翁次子其与前辈相接如此家风可知游御史建安游先生从伊川游在谢上蔡杨龟山之间宜其与了翁父子相厚也龙舒爲今佳郡是时乃空乏如此天灾流行可无先备耶赵清献清献平生四入蜀先为蜀州江原县后歴梓益两路漕使又两知成都最后则已为执政矣神宗亦曰能为我行乎帖中言寄家甬上单骑入蜀是为部使者携一琴一龟时耶徐东湖徐东湖与了翁家相厚如家人通判郎中即了翁次子止之也唿以仁弟情义可知韩南阳宋宣献文潞公南阳为元章简公书神道碑字体庄重正如此宣献传言笔法精妙上尝取所书千字文及其家之墨迹藏禁中故敝纸渝墨尚有典刑潞公翰墨飞动使人望而畏之曹子方祐陵盛时曹公上书极论时事庙堂质责之问所从知对曰天下皆知之而相公不知所谓焉用彼相遂贬去京尹不忍辱之引颈荷校而行吏卒问何以为路费曰少俟吾子已而一介草履负担而至即其子也问所携前则草履后则干粮卒辈愤然欲加捽辱子奋曰我父得罪朝廷尔曹敢加无礼我当杀尔愕不敢动靖康初召还寖至枢筦又闽人也宜乎逰了翁之门石曼卿张都官石学士以书名所谓愈大愈竒者张都官未知何等人要是前辈作字不茍如再拜尊候施于所敬今亦不见此风矣张魏公紫巖翁忠肝义胆炳炳如丹盖矢死而不变也使士夫俱能懐此心国其庶几乎吕子约哀哉子约见其书如见其人始余以隆兴初元与其兄东莱为同年闻子约之贤而未识也淳熙九年子约来掌庾事余在先君服中时时相过情义日笃服除舍弟买舟赴调或传以为余将西上子约在庾中亟以片纸力言其不可前余固不为行计然此意不可忘也其后两得同朝迨天台赘倅之行又见其遭贬自此不复得见亦不意其蚤没也尝评其人杨秉三不惑之外视轩冕又如浮云非勉强然也见其进未见其止观人多矣未有表里如一如子约者所谓葢有之矣我未之见也九原可作微斯人吾谁与归周莲峯朱灊山王侍御绍兴之末莲峯周贰卿归自永嘉灊山朱公舍人归自平江俱以次对来寓四明僧舍侍御王公年虽未及而从二公游完颜亮既平周公贺表用万马救中原对一驴载都市朱公问之侍御适参坐诵臧质传中数十言二公俱称其强记故倡醻之频如此周公之诗三惟中篇及朱公一诗皆亲笔侍御皆使人代书葢至敬之地不敢纵笔也山谷与王才元舍人咏牡丹诗云欲搜佳句恐春老试遣七言賖一枝周公岂用此事耶钥少时俱及拜三公牀下抚卷惘然岂复得此前辈人物乎徐明叔剡溪雪霁图伯父扬州所至办治官府清简坐多佳客如徐公明叔其一也幼时犹及望见徐公之风流韵度如晋唐间人翰墨篆画四明人家多有之时徐贰卿献之为守与叙宗盟久留郡斋如秦诏刻石篆韵皆其笔也尝为髙丽使属尽图其山川器物以归兄穉山侍郎有重名从子子礼志其出处甚详谓画入神品山水人物二俱冠絶濡毫漱墨成于须臾此卷几是矣命女壻状其行则近故参政张公伯子也因併记之跋再刋裴公纪徳碣熙陵命王着集法帖第五巻有李斯篆十八字米南宫云未知何人书盖亦不敢以爲斯之书也黄秘书伯思长睿着法帖刊误云按其文云田畴耕耨为政期月而致法令使父子爲邹鲁乃李阳冰篆王密所撰明州刺史河东裴公纪徳碣中字也此帖乃摹田畴等十八字爲斯书与碑中篆无铢黍差而米云不知何人书葢未见此碑也校书攷古精确类此然秘书又云自苍颉至程邈书皆伪史籀书传后世者岐鼓耳今此书云扬州裴易惠纟字殊无三代体与其辞皆唐人笔亦爲未尽葢所谓史籀书者即此碑额中字也乃碧落碑第二字唐字也阳冰最爱碧落碑故用之秘书以爲杨字殆未攷尔州惠三字皆在纟即纪字之半但无易字疑以明字叠而成之特以大爲小岂秘书却未攷此碑之额耶若谓字无三代体与其辞皆唐人笔亦可谓精鉴矣建炎三年此邦兵燬最酷旧物几无存者待制仇公得此碑于蓁莽中重刻之而或毁焉仅存其额识者深惜之贰卿李公以台省旧徳来临政成多暇访得墨本新知繁昌县玉牒善潼素工小篆专以属之辇石其家临视摹刻漫者阙之以成此一段奇事使裴公之政阳冰之笔与公之名俱传又俾钥书其后亦预有荣焉按东武赵明诚徳甫金石録此碣又有八分书者今不知所在矣贰卿名景和九江人也为赵晦之书金刚经口诀题其后钥七世祖以赀为奉化县录事当咸平中民俗富厚一意奉佛邑之告成明化等塔庙多所营建时杭州新印华严经赎十部以归又刊法华经版造百部皆以分施邑下诸寺至今犹有存者尝得古铜观音像于江沙中长仅尺余而相好端严宝藏于家是生四子六世祖其次也尤笃厚种徳五世祖正议先生以文行教授乡里三十年皇祐间登第起家一时名公舒丰罗袁童郭姚俞皆为髙弟曾祖金紫兄弟继世科诸公又皆执友而与提刑罗公尤厚葢其醇茂勤笃甚相似也开禧元年表妹壻新彭泽赵丞晦之师侊欲刊六祖金刚经口诀钥方居先妣安康郡太夫人之丧痛念先妣平生佛课至谨既于卒哭前手写法华经以资㝠福因许为晦之书此口诀及观后序则罗公所作敷畅经意又发明六祖之说且云士大夫无不乐助而四明楼君某愿助成其事则我曾大父也遂谨书之且易注文为大字以便观者区区之诚愿以追荐祖先二亲无量功徳其中妙旨开警迷懵者非一善读者当自知之跋山谷西禅聴琴诗此山谷西禅聴戴道士弹琴诗也山谷之诗不待赞扬手自分内外篇今之诗集传于世任公子渊为之注者皆自入馆后诗才七百余首外集乃有千余有如此诗而不得在内篇又或云晚年删去诗可易言乎内篇有聴宋宗儒摘阮歌不知与此何以分必有能辨之者集中幽水曰幽泉更作曰更似外集又有招戴道士弹琴诗岂亦斯人耶跋晁深甫所藏东莱吕舍人九经堂诗伯父扬州家有钱内翰希白三经堂歌其蹟甚伟初不知为谁氏作后阅宋谏议所着东京志始知为崇庆坊李司空家三经乃孝经道经徳经也末章云三经不灭堂不壊君家世世为好官兹见东莱紫微公题晁氏九经堂诗益知大家文献相承未始不以经术为本也跋叶氏夫人墓志四明衣冠虽盛自开国以至绍兴曾未有仕登两府恩及三世者二十四年嵗在甲戌史公才始为端明殿学士签书枢密院事兼参知政事赠三世为东宫三少隆兴元年从子浩为参知政事未几为尚书右仆射同中书门下平章事至淳煕五年再为右丞相其后位极人臣生为太师赐第行在所玉带金鱼勋名富贵康宁夀考为近代臣子之冠子孙繁衍不惟为吾乡衣冠盛事四方搢绅亦莫不歆艳企慕而求其源流之所自则出于八行之一人又遡而上之则八行之母叶氏夫人流庆也夫人以子孙赠典凡十七封为冀国夫人太师文恵王推原本始追崇极品之外上及五世之祖其叙致积庆之由可谓极其至矣然犹未能知叶夫人之详也开禧二年新监文思院弥忠致族党之意叩门而告钥曰叶夫人之志铭碑石既碎于兵火不知所在近方得于故书中始知于煨烬之余仅得断碑上世能録其铭虽有阙文而其志铭则子之大父少师为乡郡时所作也呜唿建炎三年吾乡遭兵燬最酷我家先世遗文片纸不存粗能班班见一二不谓乃有此碑伏而读之不肖孙不敢为溢美之言至其言曰人皆谓天之报施善人在此而余独以为曷止是哉葢本固则叶茂源深则流长累行积徳厚矣后必有显者未易量也铭词又有曰天之报施固未易量后必有显以大厥光是时枢密方爲遂昌县丞而终贰大政文恵王卽夫人之曾孙也碑中五子一尚幼者后名光七孙若讷卽文恵王之旧名若愚后名渊终朝奉郎知江隂军若谷后名溥终湖州通判若朴名源爲曹娥监场涓以删定官爲南康军签判悛为婺州通判是时犹未生也元孙今数十人弥大爲礼部侍郎敷文阁待制弥正两浙东路提刑今弥逺方爲起居郎弥坚方爲枢密院检详弥字一行登科者已六人其余名荐书游贤闗以赏延登膴仕者未易缕数况其子孙承上世积善之庆大率性行端良相勉于学以是益知史氏之兴未艾而吾大父之言于今已为明验矣既谨录之以补家集之阙又着其説于世使为善者知劝他日有秉彤史之笔为列女传者当以夫人为称首焉阙文尚多可补者补之余当以传疑不敢茍也呜唿苏文忠公为三槐堂铭有云善恶之报至于子孙而其定也久矣国之将兴必有世徳之臣厚施而不食其报然后其子孙能与守文太平之主共天下之福今夫寓物于人明而取之有得有否而晋公修徳于身获报于天取必于数十年后如持左契交相付吾是以知天之果可必也又曰世有以晋公比李栖筠者栖筠之子吉甫其孙徳裕功名富贵略与王氏等而忠信仁厚不及魏公父子由此观之王氏之福葢未艾也钥不佞于史氏之门亦云跋姚宣伯所立许斯二孝子墓表东阳在婺为壮县号难治近嵗议者以东乡尤旷逺别置一尉以领之余里人姚宣伯为之数月以书来曰税籍不明赋役不平非民之顽驱之使顽也余报之曰固也良心人所同然或仁或鄙顾为之上者如何子益勉之未几又以书来曰管内有许斯二孝子墓许见晋书孝友传墓在蓝硎村所居名孝顺里及其亲家尚可识鹿峰虎峰俱以得名斯盖吴赤乌间人墓在后侣村地名孝义塘事併见图经二人皆尝表其门闾今不复存欲立巨石以表其墓且各刻其事于碑隂以诏邑之人使慕焉愿为书之余欣然曰尉以警捕为职而加意于风教子之意逺矣且必耿令君之所乐为也自念得姓于东楼公而望出东阳郡上世迁于四明而婺实吾宗之故里也既书其碑又且劝宣伯併刻之跋张忠简公诗帖煕宁六年日当食四月朔裕陵为彻馔避正殿一夕微雨不见日食百官入贺蔡子正挺为副枢献诗前四句曰昨夜薫风入舜韶君王未御正衙朝阳辉已得前星助阴沴潜随夜雨消当时无能过之者盖又有皇子之庆也端明张公绍兴十三年为秘书郎是时事既相类诗语精切可以追配前人后以孝宗旧学仕为尚书虽不及大用而清徳映照宠数优渥三子一孙同为郡守叔子遂践世官张氏之兴未艾也拳拳爱君忧国之诚巳见于此诗伏读为之三叹跋王如晦文卷开禧二年下元前二日王周伯垕示余以巨轴曰此曾大父朝议少时场屋之文也大父滁州藏之赠告箱中余曰周伯妙年固非汉之老人而余年七十及识君之曾大父于少时余与表兄中书陈舍人安行俱汪出生长外家舍人幼孤侍母以汪氏为归余十嵗时见舍人取朝议之女外祖少师待朝议如姻家往来无时后六年而朝议亡外祖铭其墓而仲舅尚书为之文绍兴三十年嵗在庚辰滁州登科余适在都下侍仲舅往贺滁州泣曰先君少在郡庠以明易试优等升内舍籍上庠兵火之后再以本经中乡举太学再兴又以诗赋聨荐一日外报省榜而不及门先君方理发吾母劝之曰君发已种种兹事可已徒费精神何为先君握其发曰未死终不可已然竟赍志以殁某之侥倖先君之泽也今见所着易义十三篇论二首虽非今时文格然既尽当时之体而议论详明益见学问之蚤成而老不得售非命也耶滁州既成先志仕至二千石亦足为善士之劝矣若其髙谊乐施虽巳见志中抑闻遇西变时乡之寒士幞被附舟日为食客又济其乏絶者不知几人项文学彦思伋贫甚以场屋之旧叩门无时公知使令者厌之一闻项之謦欬则径出迎之袖出所赠以应其须尝在旅中项来谒不值逡巡既去而银盃羽化从者遽白公以为无疑公怡然曰必无之因置不问后乃知从者之廀也闻者益叹服其他折劵已债不可数计王氏之泽未艾也周伯拱而曰皆孙曾所未闻愿书卷尾以补家传之阙又以诏后之人跋赵大资政所藏赵忠定公帖开禧二年大资政赵公奉祠居四明一日理故箧有简韬紫罗囊中缄封甚密发而视之乃丞相赵公报章翰墨如新盖皇上受禅前一日事已豫定公密以报丞相丞相时爲知枢密院喜甚而书此所谓陆贾交欢爲公以大义谕殿帅郭杲正如平勃之安刘氏也公慨然感念倏已十三年矣公方爲蜀帅时尝被㫖上内禅本末无一言之诬兹欲以此简登之石以示后人公之意深矣钥待罪直学士院甲子昧爽之前密闻大议于公相君示以太皇太后之命播告四方实叨视草遂得在二公之间正元朝士存者无几矣幸日陪杖屦之末公曰微吾子无有深知当时事者为我序之钥曰唯跋刘师文昆仲乞増母夀疏藁文王谓武王曰我百尔九十吾与尔三焉文王九十七乃终武王九十三而终有是哉正义曰年夀之数赋命自然不可延之寸隂不可减之晷刻然刘氏兄弟以母暴得病欲絶各乞减算三年増母之夀而母后六年乃卒呜唿真有是哉跋东坡与宗人帖宗人容贫甚吾无以济之昔年尝见李驸马玮以五百千买王夷甫帖吾书不下夷甫其人则吾之所羞书此以遗生生不得五百千勿以与人然事在五百年后价直如是吾佛一坐六十小劫五百年何足道哉东坡居士俟河之清人夀几何容方苦贫而使待五百年后坡亦善谑矣钱大参书法源出于坡叹仰若此必能审其为真书李氏建炎备御录后始余八九嵗时侍外祖汪少师外祖母福国夫人先妣安定郡夫人季舅江州赴奉川任氏庆集江口秉义李君及王夫人邀过其家隠然巨室犹记及见双椿芝兰之盛既长始知二老人康适由长子修武子列一力干蛊才智絶人孝养备至秉义自六十嵗即以家事付之一丝不挂时已近八十略无老人衰惫之气夀至八十八而终侍御王公志其墓先是建炎三年吾乡被兵祸最酷逺如昌国颛颛独居一海中亦遭焚燬时髙宗南巡永嘉奉川为孔道敌势方张承平既久人不知兵望风奔散而邑境独全尝以问诸父洎故老则曰此李君子列之力也邑有义社素号趫勇邑官召人士议事皆已窜伏山谷君所居去邑一舍令驰檄使自备糇粮从便控扼而数百人已列庭下君延致其长自任馆谷之责椎牛酾酒以劳勉之衆皆感奋逺近来归随即抚定军声既振冦望风而郄麾衆追蹑得其数级而还事定又出私藏犒之方是时虚张功阀冒赏射利者甚衆君不自言赏亦不及逮今将八十年李氏之赀产虽寖不及旧而隂徳必报文风大兴君有九子长过庭蚤入太学得官亦转为丞矣第四子迪功充庭是生六子长曰元白授学于舒元彬璘归以诲诸弟今为上舍生诸弟与其羣从入太学预乡书者已五六人元白长子亦入学次以制中开禧元年进士第乡里莫不歆艳盛矣一日迪功理故书尽得修武备御时支犒总目手泽具存欲以显扬先人之烈俾钥序其后详已见于张公仲房所作行状矣抑闻之衣冠南渡所在颠踬者非一钥亲见王信州正夫从言时侍二亲避地南来伥伥然无所归寄命一航闻有义勇所聚遂投之衆见其北音遽日此姦细也欲戕之举室不知所为忽一士人攘臂曰毋害善良此士大夫之族也问知其为三槐家益善遇之则子列也且曰微子列吾家无噍类矣又闻秉义尝庆夀百客皆集有壻刘氏独不至子列欲尽亲欢以此为歉问之则以官逋三数百千方系于有司不可脱也即具舟载钱如所负之数输之官取壻以归大率髙谊宏略如许然则李氏之兴殆未艾也今方多事思得疎财好义徇公忘私如修武君者岂易得哉故慨然为之书跋秦王独猎图山谷题摹燕郭尚父图云往时李伯时为余作李广夺胡儿马挟儿南驰取胡儿弓引满以拟追骑观箭锋所直发之人马皆应弦也伯时笑曰使俗子为之当作中箭追骑矣余因此深悟画格此文皇独猎图唐小李将军之笔建炎间内府宣取于宗室家奏以非所敢惜但以前射一豕而上生于亥故不敢进复令取之亟摹一本而以真者进御三马一豕皆极奔骤弓既引满而箭锋正与豕相直岂山谷龙眠俱未见此画耶攻媿集卷七十四攻媿集攻媿集卷第七十五攻媿集巻七十五宋楼钥撰题跋书曹武惠王传后康王之诰曰昔君文武则亦有熊罴之士不二心之臣保乂王家用端命于上帝夫所谓不二心者人但谓其忠于所事而已书之意葢谓其臣与文武之心为一如咸有一徳之谓也艺祖之造邦武惠之元勋不容赞叹后人徒知艺祖之神武而不知创业垂统本于不嗜杀人徒知武惠爲熊罴之士不知其用兵行师不妄杀一人所谓不二心之臣故伐蜀而戢兵艺祖使人谓王曰汝能戒士暴掠成吾不杀之志任得其人矣江南将下艺祖梦神人奏上天以金陵一城生灵爲曹厶后自知厶必能副朕不杀之志矣呜唿我宋之国祚无穷曹氏之余庆流衍三代之君臣何以尚兹跋赵睎逺使北本末汉武帝得人之盛史赞有曰奉使则张骞蘓武武之执节千古所仰若骞者往来匈奴十余年谓其勤劳则可然竟不得月氏要领犹之可也奉使有指而多取外国奇物失侯之后益言所闻于他国者以荡上心帝之黩武以至虚耗骞实启之殆汉之罪人也少师以皇族之彦孝宗妙选副国信使上方锐意恢拓别持一书前此未有而公遇事详审抗节不挠既深得肤使之体迨其归奏力陈遵养之説上意虽无封狼居胥之快而察公之忠诚南北信誓守之愈坚三复遗编手泽粲然敬叹不已既得周文忠公为隧碑以发扬之谨书卷末以慰二贤嗣之孝思云跋黄刺史公移余从妹适新昌石时亨文今主桐庐簿其壻黄君日宣自言鼻祖名从日从成唐五季间为明州刺史始居鄞之隠学后徙于剡所居号北庄且携其家藏明州公移三纸相示草书皆手泽也余毎见旧物无不爱玩又念先大父少师宣和中守乡郡首尾四年中更兵燬不惟家集不存吏牍亦不复见君家此帖传三百年可寳也谛视之其第三帖天祐三年呜唿唐昭宗以天复四年三月改天祐八月而遭朱全忠之祸哀帝嗣位竟不改元三年嵗在丙寅明年四月而唐亡矣嵗在丁卯是为梁开平元年余二帖皆开平二年嵗在戊辰第二帖则正月而第一帖乃九月三帖之次正失其前后当一正之二帖为雪窦山者前止称监盖专为监事也印文漫灭仅辨一二疑是监中之印一牒补吴徳为衙官则明州重铸之印六字甚明晚唐名器益轻一刺史而检校太傅骑省宪衔下及胥史是时钱武肃王据吴越或劝拒梁使者武肃笑曰吾岂失为孙仲谋耶故用其正朔又言董昌之诛明州君预有力故有佐忠去伪功臣之号因併着之跋欧阳公与张直讲帖欧阳公笔札自成一家故所见无伪帖然鲜有如张氏所蓄之伙盖直讲出其门久矣呜唿前辈风范叹仰何极与门人书止以讲学进道为问官称直书外封多用花押皆今之所无也出处君子之大致可以自决若范蜀公之不待年固为髙矣盖有为而发公亦不暇俟从心之期勤勤屡请而后得之本无可疑而于士友间询士论恤清议又恐或以为速也李宗易未知何人公欲少遂休息可渐调摄公非他人比也以忧世体国之切又为斯文宗主虽曰忘疲精力耗矣六十四嵗至蔡明年六月得谢又明年当熙宁五年之秋而公薨矣哀哉汝隂处士公待之甚厚骑马聴朝鸡之句可知一从王氏之招顿隳素守春秋犹且倚阁于公何有哉公发明经学于诗最详易道难言公亦自言不敢以己意为凖也直讲五世孙篪示此二轴敬题其后闻家藏直讲易説犹恨未及见之公尝荐直讲试制科期待不浅官止大理寺丞秀州倅命也而其后衣冠不絶曽孙谔䜣洎篪俱挹世科非垂裕之效耶跋巢经唱和帖向芗林夀冈杨愿巢经萧奂芗林词翰固多见之夀冈巢经之酬倡可以见江右文物之懿夀冈临江之山其字谨仲绍兴二十一年进士也枢密杨公字原仲姓名适与夀冈相似今其家在㑹稽杜小冠陈惊坐不可不辨也跋傅钦甫所藏职贡图河南出鲜卑慕容氏吐谷浑之后也地在河南古之流沙也梁天监元年遣使朝贡献玛瑙钟后或嵗再三至或再嵗一至中天竺国一名身毒天监初其王屈多遣使献瑠璃唾壶等师子国大通元年其王迦叶伽罗诃黎邪使使贡献北天竺国天监三年遣使朝贡渇盘陀国于阗中小国也中大同元年始通江左遣献方物武兴蕃国本仇池天监初封武都王后以为东益州滑国车师之别种天监十五年其王厌带夷栗陁遣使献方物波斯国中大通五年始通江左遣使献佛牙百济国东夷三韩马韩有五十四国百济其一也天监十一年遣使朝贡龟兹国西域之旧国自晋渡江不通天监元年遣使朝贡倭国武帝进其王武为征东大将军因古柯国呵跋檀国胡密丹国竝滑国之旁小国也普通元年使使随滑国使来献方物白题国匈奴之别种胡也汉灌婴与匈奴战斩白题骑一人普通三年遣使来献方物末国汉世且末国也普通五年始通江左遣使来贡献林邑国古之越裳汉日南郡象林县天监九年其王范天凯奉献白猴婆利国去广州二月日行天监十年遣使奉表献金席宕昌国西羌种天监四年其王梁弥博来献甘草当归狼牙脩国在南海中去广州二万四千里天监十四年遣使阿撒多奉表右二十国亦有屡至者姑纪其略正字傅钦甫携职贡图见示不惟画笔精好其上题字亦自合作李龙眠有帖云梁元帝萧绎镇荆时作职贡图首虏而终䗺凡三十余国今此卷才二十有二必有遗脱者余试攷之其一曰鲁国使龙眠以为首虏而此曰鲁岂有误耶徧阅南史梁之记传及通典太平御览皆无鲁国与丙丙国其下二十国则有之既列于前皆曾朝贡于梁者也武帝纪中又有扶南邓至于阗蠕蠕髙丽干陁利新罗盘盘丹丹九国岂图之所遗耶亦不见所谓䗺者按海南诸国晋代通中国者盖鲜故不载史官及宋齐至梁其奉正朔修职贡航海往往而至自晋氏南渡介居江左北荒西裔隔碍莫通至于南徼东边界壤所接宋元嘉象浦之捷威震冥海于是鞮译相系无絶嵗时以洎齐梁职贡有序元帝字世诚武帝第七子也工书善画自图宣尼像为之赞而书时人谓之三絶江陵城陷聚图书十余万卷尽烧之着书甚多内有职贡图一卷此几是矣然尚有可疑者既曰图书尽烧何由得传使不在煨烬中去今已六百五十三年纸之夀虽过于绢素亦不应尚尔全好恐是龙眠摹本前帖即其自跋也故又云恨笔墨凡恶而未究真此盖其自谦之辞也标题小楷与帖字颇类疑亦龙眠之笔又帖云状其形而识其土俗今不见所识又疑止摹其形也况龙眠好临古名画如张僧繇善神李将军海岸图呉道子韩干者尤多晋天福中胡严征临道子善神亦曾榻木澹巖张公右丞达明龙眠之甥亦言伯时于前人遗迹靡所不叩则元帝之画当是其所临者贞观开元等印髙下匀布如出一时贞观既在御府不应百济之下书显庆四年灭又内殿图书内合同印集贤院御书等虽皆是李后主印然近世工于临画者伪作古印甚精玉印至刻滑石为之直可乱真也姑罄所闻更俟博识之士订之噫龙眠之笔在今日诚不易遇钦甫寳之安知他日不获其余也钦甫云通鑑宋元嘉二十七年将北伐诏云芮芮亦间遣使逺输诚款誓为掎角疑丙丙与芮芮相类恐传写之误然南史亦无芮芮之名姑俟详攷梁书西北诸戎传芮芮国盖匈奴别种魏晋世匈奴分为数百千部各有名号芮芮其一部也自元魏南迁因擅其故地宋引之共伐魏天监十四年遣使献貂裘是后数嵗一至贞观中中书舍人裴孝源公私画録云梁元帝画六卷竝有题印却不及此又云职贡图三卷江僧寳画隋朝官本亦有陈梁年号名画记云元帝画职贡图幷序外国贡事又梁书云任荆时画番客入朝图下元日再书以助博闻初疑芮芮恐是蠕蠕北史蠕蠕传甚详攷之不见而南史蠕蠕传与梁书芮芮传首尾止二百余字事絶相类乃知芮芮果蠕蠕也蠕蠕贡献已见前跋在武帝纪中因併书之跋二疏图开僖二年余年七十乡党作㑹于敝庐俞惠叔以此图为夀爱玩不已时余已告老于朝至明年再请而后得之韩文公送杨巨源序引二疏事云后世工画者又图其迹至今照人耳目赫赫若前日事则知旧有此图矣澹巖右丞张公有二疏图诗自注云世传顾长康笔故诗中云虎头图一卷髙贵乡公画隋朝官本二者未知孰是右丞诗又称潼闗四山万木送车阗咽导骑交驰疑非此本龙眠思出新意或约旧图而为之洛阳王夀卿鲁翁篆李阳冰琴铭跋尾赵公明诚称其深入阳冰之室贺公所称殆是斯人而非公也近又得龙眠四皓图稍大遂临此本展以爲对题柳公权所跋洛神赋洛神赋本感甄赋王大令好书此故多传于世尝见六一居士家传绢素眞蹟亦非全文柳诚悬小楷书跋此巻作章草体虽合作未到皇象诸公其用工亦深矣余以读者不能尽识欲爲行书于后因参以他本正定以穴未暇书此以归之他日或再见尚当属笔跋金縢图金縢之説不明久矣尝偶得其意欲着于册而未暇庐甥祖臯申之携此图见示虽出临摹而古意具在遂为之説书序曰武王有疾周公作金縢读者遂谓公作金縢之匮殊不知序书者葢言金縢之篇为公而作也古之卜筮非若后世之轻易记曰易抱龟南面天子北面盖圣人斋戒以求蓍龟其求之天也可易乎哉此篇之説既不明似觉文义间断又若非可以传后世者间有不通先儒多畧而不道余熟复之始得其意而后词意聨属所谓丰不余一言约不失一辞者要当先正金縢二字所谓金縢之匮者其中实藏占书自后稷之封于邰分茅胙土授之以龟占书至严子孙世守非有大事不启也武王克商才二年而疾弗豫召公太公曰我其为王穆卜穆敬也二公欲卜之于天也周公曰未可不若以感动我先王遂以告太王王季文王卜三龟而皆吉所谓启籥见书者正启先世金縢之匮也既观占书亦曰吉公纳册于匮中不欲人之见之非圣人欲徼福于后也罪人斯得之后又为鸱鸮之诗以遗王其意切矣史臣书王亦未敢诮公言虽不诵言而不利孺子之谗王之心犹未释然也雷电以风禾偃木拔王与大夫尽弁以启金縢之书不知何为而启此书也以为不知则天变于上何为而启此以为知之则亦不必启此书也盖其时正以不知天之所以为变故启占书以卜天意及得公代武王之説至于执书以泣王心始大悟首曰其勿穆卜盖本欲卜而今不必卜也始知天变之意欲彰公之勤劳尔出郊而迎雨反风而嵗大熟而后一篇之义焕然孔子定书特存此篇以见周公之制礼作乐以致太平本于此也新莽以平帝有疾作策请命愿以身代蔵册金縢莽之谗诈不足言汉去古未逺此説已不明直以金縢之匮为周公所作而况于后世乎跋章达之所藏虞书孔子庙堂碑此本虽无大周二字比余所藏为多又精彩殊胜闻天台有真迹在余生恨不得见之得见此本斯可矣又心经虞书石刻虽不尽有尚多见之心经精妙始见此本章贰卿自言家藏已百余年矣柳诚悬苏浩夫人志铭此本竒甚只一叠字真欲照人小字难于寛绰而有余不如此不足为楷法户簉李公诚之示以大父参政文肃公草堂所藏懐素自叙嘉定元年闰四月丙子同观于道山堂有疑为临本者然亦妙矣未易轻议跋潘刑部诗卷彦先济南潘公之字也登绍兴初进士科时方多艰慷慨许国始为尉曹丞相吕忠穆公荐其有专对之才二年嵗在壬子假礼部侍郎使不测之敌一时名公皆壮其行诗章甚衆今其存者四殿院刘公棐察院李公蔼又李公愿马公永卿皆俊伟人也公既得要领以归和好随定授朝请郎尚书刑部郎中终焉公讳致尧其行也季氏宗丞公致祥字彦和奉其太夫人居四明余从妹适宗丞之子迂今其子佋楼出也携以求跋为道梗槩仍请道山诸贤各识姓名于别卷明日又书此于玉堂直舍俾佋袭藏之以为家宝云跋李文敏公遗事士大夫学为文章固足以为国之光华一临事变隳素守忘大节者多矣二凶变起仓猝文敏公廷叱之而夺其气事不难无以见君子宗社再安诚国有人哉跋李山房与山谷帖山房不以书名尝见行书不知草圣乃如此以是知前辈无不过人者所谓不有此舅安得此甥也跋黄子耕定武修禊序子耕明逺以古帖相易不肯各有其寳余有淳化间本与此相似而流带右天尚全谓子耕曰天下有道丘不与易也明逺姓单名丙父右选之有文者跋郭适之集句梅雪诗集句始于近世莫盛于半山而葛公亚卿继之后有作者鲜能及也吾乡郭君适之举业余暇为梅雪集絶句至六百余篇虽曰以诗为戯非博记详取未易为也然亦有择之未精者至下取鄙句何耶昔有刺字至半山之前自称集句诗人坐客骇然公寘之坐末问曰江州司马青衫湿何以为对应声曰梨园弟子白髪新公甚悦观此篇者其可轻视之耶题专壑半山诗云穰侯久擅闗中政长恐诸侯客子来我亦暮年专一壑毎逢车马辄惊猜盖引穰侯事而採庄子擅一壑之语也余起爻告老之余叨尘枢近寓居乃得此胜处名以专壑客有言曰此真传舍子安得专余曰公退燕坐酌酒赋诗如在深山穷谷中援琴对之万壑同响则余实专之矣若自其变者观之则此身殆非吾有而况此乎客一笑因刻其语于崖下跋韩忠武王词近见费补之衮梁谿漫志绍兴间韩蕲王自枢密使就第放浪湖山匹马数童飘然意行一日至湖上遥望苏仲虎尚书宴客蕲王径造其席喜甚醉归翌日折简谢饷以羊羔且作二词手书以赠苏公缄藏之亲题其上云二阕三纸勿乱动淳煕丁未苏公之子夀甫山丞太府携以示蕲王长子庄敏公庄敏以示余字画殊倾欹然其词乃林下道人语庄敏云先人生长兵间不解书晚年乃稍稍能之耳嘉定改元庄敏公次子枢密副都承㫖带御器械杕以二词石本见示益信梁谿之説但词中一二字不同耳昔人有竞病之诗及塞北烟尘之句虽皆可称殆未有超然物外如蕲王之旷达者也跋韩庄敏公遗藁钥顷在周行荷庄敏公与之进抵掌而谈世故慨然有许国之志观此奏藁盖事有至难而不敢辞身将就死而弗茍避母已老而不以告子在侧而不及知事定之后始出以示之忠孝大节可以概见勒石传逺以昭前人之遗烈此孝子职也跋桑泽卿兰亭博议禊序之传歌诗序跋不知其几愈出愈新赞扬不尽泽卿又从而鸠集之后之作者殆未已也余复何言尝记本长老赴阙时过金山佛印见其朴野强使赋诗仍诵唐人以来佳句本忽使人代书云水里有块石石上有箇寺千人万人题只是这箇事印深服之余辄用其语曰定州有片石石上几行字千人万人题只是这箇事可以发好事者一笑跋黄知命帖山谷真蹟中更禁絶重以兵燬销烁而四方得之者甚衆则知此老所书未易以千亿计知命但传诗篇今始见此帖于子耕许风度大似伯氏所谓一不为少者尚可想见白衫骑驴摇头而歌之时山谷以名太髙一世忧患卒以谪死知命虽以躄废优游终老殆伏波家之少游耶跋蒋亢宗所藏钱松窻诗帖钥汪出生长外门幼时见故大参钱公为贰车公壮年风流醖借喜与士夫游与外祖尤厚吾乡旧有五老㑹宗正少卿王公珩朝议蒋公璇郎中顾公文衡州薛公朋龟太府少卿汪公思温外祖也皆太学旧人宦游略相上下归老于乡俱年七十余最为盛事礼部侍郎髙公闶起居舍人吴公秉信皆自以后辈不敢预王薛二公下世参政王公次翁致仕寓居嘉慕义风始议为八老㑹朝议徐公彦老布衣陈公先而后至顾蒋汪公参政洎髙呉二公继之然已不及前日之纯全矣大参政诗中所谓八僊人者此也蒋公园中素有集春堂海棠尤多即大参所赋也后使淮上犹与蒋公通问今左相当轴与大父相望于四十年间蒋公曾孙亢宗装池诗帖欲以献光范门下求跋其后大参素博学好诗文词翰俱胜不待赞叹又见前辈宦游其待寓公如此之厚也跋先太师与张检详帖先君太师隆兴初元监进奏院检详张公为寮俱未有廨宇同处直舍情好日隆未几先君易诸军粮料院张公擢监察御史㑹有旨荐郡守遂荐先君其词曰御下以严处事以静严而知恤静而能办识者以为曲尽先君寻以军器监丞兼工部郎因此得守古括公迁检详已而归婺源奉祠先君两致专书前缄衔位钥代书之今四十年矣公之子星子令南金以墨蹟逺寄又以二书为碑本见遗仍求真蹟感叹追慕衰泪横集谨书其后而归之先君一意郡事书尺尽付钥辈此皆亲笔尤见交情之笃餽遗止此又以见前良相予物薄而情厚也跋陈君楚芗图小子何莫学夫诗多识于草木之名离骚具载香草多湘楚间所产陈君笃好之图形作赞而阙所不知者四以是知诗人亦不能尽见痛饮读之取其大指而已陈君所记亦有与余所闻不同者人言木兰即木笔虽别有辛夷之名未知孰是而颇有证焉半山有篱落黄花满地金之句欧公云菊无落英半山云欧九不曾读离骚公笑曰乃介甫不曾读耳竟无辨之者余尝得其説不惟悟欧公之意骚之旨亦明灵均自以为与懐王不能复合矣毎切切致此意木兰仰生而欲饮其坠露菊花不谢而欲餐其落英有此理乎正如薜荔在陆而欲採于水中芙蓉在水而欲搴于木末皆此意也又尝于兰有感焉凡花之生深林者皆能不以无人而不芳然古人必以称兰者非兰不足以当此正如疎影暗香他花亦有之惟梅可以语此耳有若无实若虚犯而不校初止言昔者吾友尝从事于斯而后世以为颜子不疑又此意也余老矣本终身山泽间牵挽至此日堕胶扰中一见楚芗卷轴虽未及见陈君已觉鄙吝意消又知为同年雍甫之季也纵笔及此俟来过我相与一笑跋余姚县陈山寺碑五代史载耶律徳光问冯道曰天下百姓如何救得道曰此时佛出救不得惟皇帝救得虽俳语人谓契丹不夷灭中国之人頼道一言之善也五季厯五十余年四方云扰惟两浙境内不知兵革但知钱武肃王絫世奉佛崇饰塔庙不知一方生灵佛力所不及者钱王实为之隂功至普于今庆裔緜逺爲本朝勲阀之冠姚江陈山一碑具言建立本末主僧妙珣欲持谒丞相于丹丘仍携忠懿王制书求跋遂书于卷尾跋旧答李希岳启少尝问从兄编修景山老杜韩栁洎本朝欧苏半山山谷诸公晚而诗文益髙何耶兄曰文章精神之发也学问既充精神有养故老而曰进余尝佩服斯言数年前余方投闲李希岳惠以骈俪之文尝手报之复以来示又出大篇笔力愈进余退视旧作自觉只在故处爲书卷尾以志吾之媿尚勉希岳之进也跋王额之所藏赵忠定公帖绍煕之末丞相赵忠定公方在西府慨然欲收召天下故老之有清徳雅望者聚之朝时太府卿王公正已吏部郎中丰公谊诸人皆其选也以年髙退处于家皆欲尽起之庶几大老归周明年忠定当国王公时已休官丰公先至适以繁言而去此事遂已尔后事愈多变而诸老亦尽矣可胜叹哉大卿钥姑之夫也从其孙额之见忠定旧书读之使人流涕尚宝藏之使后来知前辈相与之意非有私于故旧也跋王岐公端午帖子嘉定二年大宗正丞兼权吏部郎王君以曾祖岐公端午帖子并和范蜀公诗一轴示钥且求跋钥曰华阳集一百卷可谓多矣然岐公在翰苑几二十年着述殆不止此尝问公之孙大监云不惟有所遗逸如资治通鑑序韩魏公神道碑皆曰御制不敢编入家集中钥谨攷此轴所书太皇太后慈圣光献也皇太后宣仁圣烈也皇后钦圣宪肃也时煕宁三年裕陵之盛际也后一诗集中诗题有云兼呈司马君实内翰又自注云自太平兴国以来四世凡十榜登科又云予与景仁君实有子登第公长子仲脩蜀公之子百揆俱在叶公祖洽牓第四甲温公之子康中明经一甲亦在是年集中诗与子皆同惟鸣凤作雏凤云跋周侍郎三帖钥衰族本出东阳枢密通谱为伯父行使闗陜时声绩甚着侍郎周公书中云枢密于凤翔长安西六程极用心凡事皆平和无间言而隂能消诸公自恣之心极不易周公古君子言又出于无心则当时使事可见李世辅后名显忠意随枢密以归张中孚亦闗中杰黠周公推诚待之是时士夫多出入兵间以济国事可仰也跋章达之所藏唐石淙诗序同知枢密院章公示以故碑二册其一则夏日游石淙诗序曰制音圣盖则天所作也有云爰有石淙者即平乐涧也则天赋七言太子显则中宗也相王旦则睿宗也武三思狄仁杰李峤苏味道姚元崇阎朝隠崔融薛曜徐彦伯杨敬述于季子沈佺期各称其官诗皆七言侍游应制亦有姓名残缺者后云大周久视元年左奉宸大夫薛曜奉敕书其一秋日宴石淙序序中言若三阳石淙亦曜书曜乃稷之兄字画劲正实相似云退而详攷之唐史则天圣厯三年造三阳宫于嵩山夏四月幸三阳宫五月改年久视七月至自三阳宫唐㑹要乆视元年七月三日右补阙张説以车驾在三阳宫不时还都上疏有云三阳宫至洛城百六十里有伊水之隔崿坂之峻奈何去宗庙之上都安山谷之僻处正其地与时也春明宋次道敏求作河南志登封县三阳宫武后圣厯三年造有含枢殿长安四年毁之其城曰石淙即平乐涧也或谓石淙即晋石崇之金谷攷之殆不然太平寰宇记及河南志皆云金谷在河南县此石淙在登封县淙与崇字又不同以此知其非也武后传言则天作十有二文此碑多用之亦有字画不同者又知之为月之为圣圀之为国全之为人等不能悉书亦可补史之阙文也跋赵明可家藏三物记金蚕为墟墓中物无疑尝见虞世南家墓厯古多族葬记一墓域有数十冢在某州县又记松柏若干株石羊石虎石沙门等若干又云金蚕若干蚕乃墓中物不知何以知其数殆不可晓汉镫制亦甚巧上翻其半可焚膏油置蜡炬亦可收灯灺古人制器不茍如此葛文康公鲁卿少仕于兖有手板裁香楷之句此简真阙里物又传于唐初信可宝也故家遗物传数世者盖鲜明可既藏此三者及其宰县适有龙牙之异亦一奇事也又信岐二王传开禧元年钥方闲居书信王岐王二传其六世孙汝述既登之石至嘉定二年秋汝述归自庆元县更求跋语并叙家世岐王之子安康郡王士説尝使敌营随二圣北狩不胜忠愤骂敌而自沈于黄河金人服其义葬之河于是生银青公不柔银青生岳州善待字时举乆寓吾乡又与钥同为隆兴元年进士杜门罕出教其四子甚严各设几案正坐其中自为指授后汝述汝逵汝遇汝适俱踵世科十余年间皆改京秩其兴未艾信岐二王之贤徳安康之忠节岳州之义方是宜有后哉跋张正字庄子讲义景徳三年敕庄周立言理归于冲寞郭象为注义造于渊微自庄子之书盛行于晋而清谈名理莫不以象为称首其序首曰庄子者可谓知本也矣庄子固为知本而象所谓本恐非庄子之本也南郭子綦隠几而坐仰天而嘘嗒焉似丧其耦颜成子游曰今之隠几非昔之隠几者此庄生之妙旨而象乃曰子游尝见隠几者而未有若子綦也呜唿谓之知庄子可乎自兹以后无能真知者惟王荆公之论苏文忠之记超乎先儒之表得庄子之本心而荆公专以未篇天下为言盖其首论六经之道既而曰后世之学者不幸不见天地之纯古人之大体百家往而不返必不合矣而后列诸家于后以老耼爲博大眞人又自称其道术然而皆在百家之科不敢上与六经比此实蒙庄语也太史公先黄老而后六经六家要㫖以儒爲宗顾安知此乎余虽服膺二公之言窃以爲前此未有发此秘者而又自知学力浅短不敢轻议嘉定改元始识西蜀张君于朝行闻其耽玩此书且有所着深藏若虚似不能言一日旅进送客而独留之始敂其説惠然以其书示余始得以尽见所藴因相与商㩁之其言浩博未易究陈大率探庄生之深旨得二公之遗意凡世人真以为荒唐谬悠者皆推引以通乎六经之意虽未敢以为尽得其説而与世儒之説不侔矣方欲时奉从容以求发明之益倐然去国留之不可欲得一言以为别余老矣何能坐进君方以才名入道山册府澹然不见其喜及其去也亦无几微见于颜面则其所得所养可知矣万里相望余将再挂衣冠归老田里无复再见之日君其勉旃进进不已尚可以寄我也君名兴祖广汉人也攻媿集巻七十五攻媿集攻媿集卷第七十六攻媿集卷七十六宋楼钥撰题䟦䟦史太师答范参政荐崔宫教帖太师魏郡王闻人一善则志之随时荐用不遗余力此其真帖盛大且有后荐贤之福也干道间丞相魏文莭公守吴门魏惠宪王镇宣城过郡宫教为教官作乐语有云天上风姿咸仰吾君之子人间官品休论异姓之王丞相极称之以是知大参范公不茍于荐士太师谓之二难是矣紫微先生举钥自代遂出门下宫教之丧紫微哭之甚哀人琴俱亡未㡬亦下世矣紫微兼内外制文擅一时宫教之文人鲜知者故表其警联可以知鼎味云䟦赵忠定公家书丞相忠定公魁多士登馆殿侍经帷帅全蜀知贡举皆本朝天族之所未有受知孝宗擢登从列又留以遗光宗两朝眷渥特寘枢府引故实力辞至于五六重以御史之有言又列高宗圣训以为据而诏㫖弗俞寻知枢宻院事绍熙五年七月甲子既成翊戴之功拜右丞相翰林学士李公巘所草麻制已行三命而偻终遂牢辞改枢宻使至八月二十八日钥时以西掖直学士院主上犹在北内忽蒙宣押御笔留某以少师观文殿大学士判建康府赵某宗姓之贤伟然忠实太上体夀皇圗任之意擢贰机衡肆朕继承厥功为大俾居宰路控避莫回殊咈眷懐尤辜舆望朕惟不胶者卓维时之宜今政令未孚水旱间作得一贤佐度越拘挛万㡬实繁其遂我相可除右丞相词臣茍得君上一言敢不具载况承宸翰详宻如此何敢不以屡书并草两麻丞相制有云夀皇咨其切直屡敷心腹之言太上察其笃诚径委股肱之寄擢居宥府宻赞筹帷逮予有兴厥功尤大又云亟颁诏綍俾践台符何循墙之过勤致反汗而中止既辜舆望殊咈眷懐又云矧今政令之未孚复多水旱之间作是圗贤佐以赞繁机越彼拘挛不胶者卓矣置于左右亦职有利哉非为朕私其遂我相盖具载上语也比嵗不知者以钥为褒称太过谨不敢辩云汉之章至今寳藏然则丞相之进用本末大略可攷矣公之长子太府寺丞以家问示钥敢详书之若其戒从子初仕数端真可以为世范云䟦白乐天集目录香山居士之诗爱之者衆亦有轻之者山谷由贬所寄十小诗如老色日上面欢情日去心今既不如昔后当不如今又轻纱一幅巾短簟六尺床无客日自静有风终夕凉妙絶一时皆香山诗中句也周公恐惧流言日王莾谦恭下士时若使当时身便死一生真伪有谁知今在王文公集中不知亦香山诗也此特其佳句尔其间安时处顺造理齐物履忧患婴疾苦而其词意愈益平澹旷达有古人所不易到后来不可及者未容悉数琴诗亦多有曰自弹不及听人弹又曰近来渐喜无人听琴意髙低心自知皆有自得难言之秘道徳二经世所尊尚读老子诗云言者不知知者黙此语吾闻于老君若道老君是知者缘何自着五千文其所见超诣如此留侯之在汉无敢訾之者四皓庙诗云子房得沛公自谓相遇迟终杂霸者道徒称帝者师子房尔则能此非吾所宜立论至此尤为髙胜而可轻之乎余平日佩服其妙处手编目录寄吴门使君李公谏议併以所闻录寄之李徳邵璜有白氏年谱尚当访求以成此书云䟦戴式之诗卷唐人以诗名家者衆近时文人多而诗人少文犹可以发身诗虽甚工反爲屠龙之伎故好之者寡黄巖戴君栋字敏才独能以诗自适终穷而不悔号东臯叟不肯作举子业且死一子方在襁褓中语亲友曰吾之病病矣而子甚幼诗遂无传乎爲之太息语不及他与世异好如此子既长名曰复古字式之或告以遗言深切痛之读书绩文而尤笃意于古律雪巢林景思竹隠徐渊子皆丹丘名士既从之游又登三山陆放翁之门而诗益进一日携大编访余求一语余于诗虽知好之而不能工老益废忘无以答其意夫诗能穷人或谓惟穷然后工笠泽称玉谿生是已笑语之曰子惟能固穷则诗愈髙矣余之言顾何足为轩轾耶䟦汪季路所藏书帖唐僖宗赐憘实敕书唐末敕书读之使人悽恻时多工于书仓猝中犹尔可观文安王君世臣䟦语颇详谓袁氏本得之古墓中疑即憘实之墓又言徧閲唐史及编年通载不着憘实姓氏盖偏裨也余观敕书委谕详宻必非施于偏裨者治平中张唐英次功自号黄松子着外史梼杌十卷载前后蜀事王建永平四年书张琳始末有云大顺初憘实为黔南节度辟为推官憘字惟集韵与喜同他未之见邓校书名世古今姓氏书辩证正引梼杌之説且曰姓书未有此氏今增入乃知姓憘而名实也书后止书十五日尚不书月王君遽以为中和年者以书中言越在巴蜀又有虽元恶未就诛擒凶党竝皆逃窜及已收宫阙之言盖僖宗干符二年乙未黄巢大盗始起至广平元年庚子遂入长安帝幸兴元次年改元中和遂幸蜀三年癸卯李克用以四月平京师巢遁去所谓元恶未诛已收宫阙殆斯时也四年夏巢既诛乙巳嵗三月始还京师改元光启是在蜀㡬五年若大顺乃昭宗之次年庚戌欲以此为昭宗之敕则昭宗虽尝播越幸石门幸华州幸凤翔其在凤翔诏谋幸蜀王建迎驾而不果是为僖宗中和之敕无疑岂中和间憘实已为黔南节度至大顺初始辟张琳耶其详不可得而知仅得二书知其姓名他书未必无之顾浅陋老懒未能详攷尚有待于博洽之士王君偶未攷梼杌又惜邓校书之不及见此书也东坡啸轩诗易晋卦之九四晋如鼫鼠虽近代大儒皆以爲贪而畏人之鼠然诗之硕鼠从页石声大也故曰若大鼠也易之鼫鼠从䑕石声陆徳明释文音石五技鼠也引本草蝼蛄一名鼫䑕始深疑之攷许叔重説文解字註云五技䑕也能飞不能过屋能缘不能穷木能游不能度谷能穴不能掩身能走不能先人是真蝼蛄也荀子所谓捂䑕五技而穷杨倞所注乃出于叔重唐本又曰六技䑕也下又有云能歌不能成曲成曲一作度曲余尝试其五技皆然土中百虫多能以穴掩身惟此物于浅土穿穴人或取于路穷处必得之署月雨后土中有声若长哦者俗谓蚯蚓唱歌余既得六技之説尝于夏夜倾听久之篝火发土果蝼蛄也坡翁词翰不待赞叹啸轩诗云食土蚓无肠亦作终夕叫似亦未知为蝼蛄而徇俗耶弥明石鼎联句云时于蚯蚓窍微作苍蝇声亦误矣付官奴乐毅论余见此刻多矣未有如此之精明者半山集中有江邻㡬邀观三馆书画诗或云梅圣俞作有云羲献墨迹十一卷水玉作轴排疏疏最奇小楷乐毅论永和题尾付官奴岂承平时此论犹有真蹟耶淳化本修禊序余尝蓄一二褉序近嵗得毕少董所藏豢龙董氏淳化中本最胜少董䟦其后甚详自言董氏有三百本取其尤者三此又其最佳者后多名士题䟦而田君秀实大篇亦以此为三本中第一故尤宝之与此本无一毫之差而此长半寸许当是装潢者用刷太重遂引而伸之尔邵康节观物篇易之传尚矣至本朝而后有先天后天之説戴九履一左三右七二四为肩六八为足坎以一居北坤以二居西南震以三居东巽以四居东南干以六居西北兑以七居西艮以八居东北离以九居南故説卦云帝出乎震齐乎巽相见乎离致役乎坤説言乎兑战乎干劳乎坎成言乎艮此后天之説文王之易也干一兑二离三震四巽五坎六艮七坤八干自南而左巽自西南而右故説卦云天地定位山泽通气雷风相薄水火不相射盖干上而坤下离左而坎右震东北而巽西南兑东南而艮西北二卦各各相对此先天之説伏羲之易也先儒以此二者爲先天后天之辨窃尝攷之説卦惟帝出乎震之序合于今人之説其余如所谓雷以动之风以散之雨以润之日以晅之艮以止之兑以説之干以君之坤以藏之曰干健也坤顺也震动也㢲入也坎陷也离丽也艮止也兑説也曰干为马坤为牛震为龙㢲为鸡坎为豕离为雉艮为狗兑为羊曰干为首坤为腹震为足㢲为股坎为耳离为目艮为手兑为口又干称父坤称母震㢲为长男长女坎离为中艮兑为少又干为天坤为地震为雷㢲为风坎为水离为火艮为山兑为泽终説卦之篇皆先天之説也顾未详攷尔先天千载絶学麻衣得之传于希夷累传至康节而后盛行然余始在永嘉得先天方圎二圗于薛象先叔似传皇极经世之书于王木叔柟而不见其全后丞外府蜀士吕泽甫疑之以阆州奏事进经世之説阜陵大喜其书留为太府丞同官为寮始得蜀本全帙因得叩其一二后有观物篇隔眼大书云出康节亲笔今见此巻悚然起敬始知板本失真为多然犹恨不见其全也二图探索无穷康节之学虽不易窥测要皆不出于此系辞所谓太极生两仪两仪生四象四象生八卦明道先生所谓加一倍法尽在是矣使伏羲文王周公孔子复生不能加损毫末于此不如是何以顺性命之理通幽明之徳类万物之情哉熟复叹仰以还罄其謏闻书之以俟知者温公奏藁平章军国重事止预大事十二条见申国春秋所以尊尚元老也近嵗窃平章之名而不加重字岂其力不足以得此哉欲尽总衆职以盗大权尔彼亦不足以知此盖有教之者呜唿非文潞公吕正献岂可当此位耶欧公与刘原甫帖公是先生望隆一时而不容于朝出知扬州欧阳公所为赋平山堂之词也移知青州公是作董仲舒诗云江都才子又胶西扰扰诸侯等弃之为问公孙丞相道不知东阁欲宾谁后又帅长安久之作班超诗云班超投笔起行间傅郑甘陈不足攀何事眼昏头髪白却思生入玉门闗二诗不无少望矣欧公与之至厚西斋盖平时羣贤聚㑹之地欧氏至今有西斋帖然终不能挽之还朝岂非命耶韩魏王与欧公帖欧公尝曰絫百欧阳其何敢望他韩公今观此帖魏王之推尊欧公又如此更相钦服宜乎同心辅政以致庆歴之盛翰墨又其余事也东坡与秦太虚帖坡公爱淮海如子弟喜黄冈如乡曲殆前缘耶跋黄子迈所藏山谷乙酉家乗顷嵗见张志溥庇家藏山谷杂记一小巻谛玩不已因略效其笔意手录之兹见子迈所临乙酉家乗典刑具存为录杂记于巻末而归之呜唿建中靖国以至崇宁元祐诸公多已南归而先生乃以承天塔记更斥宜人谁能堪之先生方翛然自适观所记日用事岂复有迁谪之叹所谓青山白云江湖之水湛然宁复有不足者家乗止四年八月二十八日而先生卒于季秋之晦相去才月余耳三山陆待制务观尝言先生临终时暑中得雨伸足檐外沾湿清凉欣然自以为平日未有此快死生之际乃如此世言范寥信中访先生于宜此书信然跋朱晦菴书中庸干道末年余客授东嘉贰卿曾公以吏部郎出守尝侍坐论训诂音韵数端公皆以为然余因曰此皆学者之细也公正色曰不然中庸所谓博学之审问之慎思之明辨之力行之五者不可阙一兹非所谓博学者乎余为之悚然公乃文清公之次子文清及见元城龟山诸公家学有自来矣中庸之言昭如日星晦菴先生书此以告学者而又曰不可以偏有所缓至哉言乎学者试思之缓其一则必有所蔽而况以力行为可废乎戒之哉䟦费校书被召省札费校书之不赴特招窃闻之是时人情事力尚可爲恢复计遽以和议自屈忠义之士皆惜此机力既不可以囘因遂肥遯以求其志不知者谓其爲髙而已䟦胡澹菴和学官八诗澹菴先生以一书触秦氏窜昭州诸贤救之高宗谅其忠再徙爲威武签幕羣憸承一时风㫖相与挤之而又下石焉乃始逺置新州又复移吉阳盖秦氏必欲致之死地也先生处之泰然虽遭摧辱略不爲屈益穷经学又以昌其诗绍兴更化始得北还孝宗初政擢吏部郎隆兴改元钥就试南省先生以秘书少监为参详官钥䇿卷误犯泰陵旧讳知举内相洪公方欲为之奏闻先生赞其决遂叨末第盖优恩也于是始得拜先生下风长身霜鬛神采昭映恭谦磬折音吐洪畅畧不见久居岭海烟瘴之状衣冠甚伟如见古人时以短笺投谢坐主或报或不报惟先生报章甚宠以钥多用讳事遂引衅夏滕文等数十条为言尤切感服宝藏又已载于先生集中今见学省八诗盖摄祭酒时也前辈固多唱酬未闻大篇而人人报之愈出而愈竒最后樊武谕以其右科魁选再登进士第先生首言舞阳次及魁纪皆樊氏之先一武一文益见其工是时年逾六十思若涌泉笔力愈劲英特之气至今凛然周益公为隧碑言先生刻意诗骚后生投贽率次韵以酬多至百韵数十篇然则此八诗犹先生之细也钥顷既登门又辱许从其长子季永游虽恨其蚤没而仲子季解及季永二子伯圜仲方俱以才业自奋今为湖南宪江西漕枢宻院编修遂践世官皆相与良厚又在中书尝预试仲方二子燿煃童子科钥年七十有四求归未得于先生之门遂识四世抑以知澹菴之徳泽为未艾也谨併书于卷尾云䟦郑徳舆歴代蒙求蒙求始于李氏后有作者终不及之盖自王戎裴楷鸣鹤士龙之类多取其一事而成对如忌鵩畏牺人多知其事而鲜知畏忌二字出于班孟坚幽通赋中蜡屐好财似若不类而事则相闗秉烛不谐尤非切对则以事意相似屡见和韵有句赓者亦有广编十七史或专用小説及本朝故事左传西汉或道家之书意亦勤矣终不及李氏之盛行同年郑君徳舆老不废书用李氏之体备述歴代由伏羲以至大宋事不求对句以四言童子易于诵习千古大槩如指诸掌徳舆别有着述此特其一尔然比之衆作其殆最优乎其子洽濙锓板以传为书其后且将使诸孙诵之䟦黄长睿东观余论云林子妙于攷古是书久行于世余尤所笃好惜其讹舛尚多每欲手写以传好事者未暇也着作庄子礼欲得善本传后再为详校而寄之王顺伯厚之尝言本朝始自欧阳公集古录千卷赵徳甫金石录至二千卷攷订甚工然犹未免差误惟云林之书为尽善顺伯蓄古刻最富论议不茍余观此书辨析隠奥上下千古皆前贤所未发后人所难及修撰刘公焘紫微董公逌皆鸿博之士与之言自以为不及也以云林之美才又仕于洛多见故家名帖及居馆阁尽见太清楼所藏异书时方承平鼎彜古器具见制作款识之旧尝自言曰攷校往古事迹先须熟读强记遇事加之精审决无疎略又谓欧公攷校非所长则此书宜无毫髪之恨及细读之尚有疑焉如米襄阳疑李斯书谓不知何人书云林则曰乃李阳冰篆明州刺史裴公纪徳碣中字可谓精确矣然谓史籕书扬州易系能辨其字殊无三代体与其辞皆唐人笔顾不知正以纪徳碣额缩而小之既全取州三字又移明为易系皆取其半乃碧落碑中唐字阳冰素好碧落碑故用其字云林误以为扬殆未之攷也王大令静息帖礜石事异苑谓曹公同王粲见此而云林谓刘表在荆州时未知何据题河南王氏所藏子敬帖云太极璇题犹重书自注云谓不书太极殿榜然选诗所谓璇题纳行月者乃谓以玉饰椽头如孟子之言榱题非题扁之题也王世将表云顿乏勿勿云林引颜氏家训云世中书翰多称勿勿又引杜牧之诗浮生长勿勿谓古人诗中用之不特称于书翰颜之推在牧之数十百年之前似难以此诗为证跋右军甘蔗帖云䉀似竹于文从焉此帖以之俗从草非是按説文解字蔗从草在草部不得为非是以是益知攷古着书之不易云云林夀止四十而精博如此余年七十有四闻见寡陋心顾好之不自知其可笑也钟王以来多以意行笔云林耽玩古帖与之俱化如隐之为隠最之为㝡之类尚衆此既为小学而作亦畧为正其㸃画不敢自谓详尽更俟博雅君子相与正之䟦扬州伯父耕织图周家以农事开国生民之尊祖思文之配天后稷以来世守其业公刘之厚于民太王之于疆于理以致文武成康之盛周公无逸之书切切然欲君子知稼穑之艰难至七月之陈王业则又首言授衣与夫无衣无褐何以卒嵗条桑载绩又兼女工而言之是知农桑为天下之本孟子备陈王道之始由于黎民不饥不寒而百亩之田墙下之桑言之至于再三而天子三推皇后亲蚕遂为万世法高宗皇帝身济大业绍开中兴出入兵间勤劳百爲栉风沐雨备知民瘼尤以百姓之心爲心未遑他务下重农之诏躬耕耤之勤伯父时爲临安于潜令笃意民事慨念农夫蚕妇之作苦究访始末爲耕织二图耕自浸种以至入仓凡二十一事织自浴蚕以至剪帛凡二十四事事爲之图系以五言诗一章章八句农桑之务曲尽情状虽四方习俗间有不同其大略不外于此见者固已韪之未㡬朝廷遣使循行郡邑以课最闻寻又有近臣之荐赐对之日遂以进呈即蒙玉音嘉奖宣示后宫书姓名屛间初除行在审计司后歴广闽舶使漕湖北湖南淮东摄长沙帅维扬麾节十有余载所至多着声绩实基于此晚而退闲斥俸余以为义庄宗党被赐者近五纪则其居官时惠利之及民者多矣孙洪深等虑其久而湮没欲以诗刋诸石钥为之书丹庶以传永久云呜唿士大夫饱食煖衣犹有不知耕织者而况万乗主乎累朝仁厚抚民最深恐亦未必尽知幽隠此图此诗诚为有补于世夫霑体涂足农之劳至矣而粟不饱其腹蚕缫织絍女之劳至矣而衣不蔽其身使尽如二图之详劳非敢惮又必无兵革力役以夺其时无污吏暴胥以肆其毒人事既尽而天时不可必旱潦螟螣既有以害吾之农夫桑遭雨而叶不可食蚕有变而壊于垂成此实斯民之困苦上之人尤不可以不知此又圗之所不能述也伯父讳从玉从夀字夀玉一字国器官至朝议大夫䟦先大父嵩岳图嵩高维岳峻极于天巍然居四岳之中盖天下之絶境也大父为登封宰家间旧有嵩山图丹青故暗扬州伯父设于云岫堂屏间而书大父二十四峰诗于左右钥幼时犹及诵之先是建炎中四明遭兵燬最酷诸父仅得生全故庐焚荡一物不遗亦不知尝刻之石也嘉定三年钥叨居政地乡人张致逺翼仕京西一日得书谓北客有以杂碑至榷场贸易忽见嵩山图碑下有序文及诗知其为大父遗蹟逺以见寄如获拱璧真我家旧物也惜其嵗久细字欲漫乃敬书之移于乐石于是钥年七十有四矣不能更作注字使第三子治书之碑不载嵗月知县伯父生于元符二年小名曰嵩家藏诗序书元符庚辰大父又于少室山逹磨面壁处作菴其上后山先生陈无已为记今在集中云建中靖国元年则辛巳嵗也昙潜书潜即参寥子以二者攷之在县首尾凡三年大父字试可参寥集中多有唱和如登嵩山絶顶等诗大父遗文顾无传焉三十六峰赋亦不知何在故此碑尤当宝之呜唿大父薨于宣和五年甲辰后十四年是为绍兴七年丁巳而钥始生既不获逮事而登封旧治尚渝于胡尘中北望慨然何能自已大父登元丰八年乙科文气政术过人逺甚读此碑者可以想见大概受知祐陵官至徽猷阁直学士尝守乡郡再任涉五载其详见于神道碑铭中后诸父累赠至少师钥始追赠太师齐国公云攻媿集卷七十六攻媿集攻媿集卷第七十七攻媿集卷七十七宋楼钥撰题䟦䟦春秋繁露繁露一书凡得四本皆有髙祖正议先生序文始得写本于里中亟传而读之舛误至多恨无他本可校已而得京师印本以为必佳而相去殊不逺又窃疑竹林玉柸等名与其书不相闗后见尚书程公跋语亦以篇名为疑又以通典太平御览太平寰宇记所引繁露之书今书皆无之遂以为非董氏本书且以其名谓必类小説家后自为一编记杂事名演繁露行于世开禧三年今编修胡君仲方榘宰萍乡得罗氏兰堂本刻之县庠攷证颇备凡程公所引三书之言皆在书中则知程公所见者未广遂谓为小説者非也然止于三十七篇终不合崇文总目及欧阳文忠公所藏八十二篇之数余老矣犹欲得一善本闻婺女潘同年叔度景宪多收异书属其子弟访之始得此本果有八十二篇是萍乡本犹未及其半也喜不可言以校印本各取所长悉加改定义通者两存之转写相讹又古语亦有不可强通者春秋㑹解一书仲方摭其引繁露十三条今皆具在余又据説文解字王字下引董仲舒曰古之造文者三画而连其中谓之王三者天地人也而参通之者王也许叔重在后汉和帝时今所引在王道通三第四十四篇中其余传中对越三仁之问朝廷有大议使使者及廷尉张汤就其家问之求雨闭诸阳纵诸隂其止雨反是三䇿中言天之仁爱人君天道之大者在隂阳阳爲徳隂爲刑故王者任徳教而不任刑之类今皆在其书中则其为仲舒所着无疑且其文词亦非后世所能到也左氏传犹未行于世仲舒之言春秋多用公羊之説呜唿汉承秦敝旁求儒雅士以经学专门者甚衆独仲舒以纯儒称人但见其潜心大业非礼不行对䇿为古今第一余窃谓惟仁人之对曰仁人者正其谊不谋其利明其道不计其功又有言曰不由其道而胜不如由其道而败此类非一是皆真得吾夫子之心法盖深于春秋者也自扬子云犹有愧于斯况其他乎其得此意之纯者在近世惟范太史唐鑑为庶㡬焉褒贬评论惟是之从不以成败为轻重也潘氏本楚庄王篇为第一他本皆无之前后增多凡四十二篇而三篇阙焉惟玉柸竹林二篇之名未有以订之更俟来哲仲方得此尤以为前所未见相与校雠将寄江右漕台长兄秘阁公刻之而谓余记其后䟦宋宣献公书李公垂诗编李公垂诗编自号追昔游宋宣献公手书之可谓两绝干道七年尝宿剡川之龙宫寺见李公诗碑今在编中而有阙文亟为求石刻于寺补百余言宣献字画精妙而参以恶札如碔砆列于璠玙中益叹前辈之难及也宣献父名臯不惟于本字缺笔髙字亦去其口尤见真迹不疑如此等书皆亲自传录春明三世以博洽称有以也夫公垂短小精悍才气絶人其自言治行之伟如此人品真可与文饶相上下惜乎二公徳度如此恩雠太明以此得名位亦以此掇祸大雅曰君子实维秉心无竞谁生厉阶至今为梗诗人之意谓厉阶之生由夫好竞者为之也牛李二党更相摩轧数十年而唐益以衰可不戒哉䟦周氏棣华编欧阳公于燕兄弟之诗发不如友生之义髙矣此诗方以兄弟为急而毛郑二氏失其本义得公之言诗意始明而末章犹未甚详深哉诗人之㫖也傧尔笾豆饮食之饫特一时之适耳使兄弟既具而无他则和乐至于且孺犹孺慕之孺此真情也妻子人合也茍能好合犹如瑟琴兄弟天伦也如其既翕而无间则其乐至于且湛犹湛酒之湛其乐尤深矣故又曰如此则可以宜尔室家乐尔妻孥所谓人不间于昆弟之言而家肥矣是究是圗亶其然乎而后篇终兄弟之道无余藴矣前嵗武宁周氏昆仲俱自上庠来见以棣华集求诗许之已久今其季又至且流涕曰始与吾兄同致此恳不幸兄亡矣愿终惠之兄弟无故天下之乐事也余伯仲九人仅存其四备尝手足之痛为之感叹不足併书古诗之义以遗之因以勉其后人毋隳此意以保其家周氏其有兴乎䟦林氏所藏赵清献公父子诗清献公以元丰二年春加太子少保致仕明年次子景仁倅永嘉从公游天台雁荡吴越间荣之至今廨宇有戏綵堂犹以为盛事萱堂林先生隠居乐道与公父子游顷嵗客授之初登堂慕想尝录三人唱和之篇兹从萱堂之元孙晋获见真蹟以神道碑攷之正三年庚申嵗也清献父子定交寒士萱堂以布衣与大臣为寮友髙风凛然俱可敬而仰哉䟦八阵圗八阵自桓温一言之后无能究其説者干道末年客授东嘉始闻其説于毘陵使君薛士隆而陈君又以薛氏所传握机及马隆赞示余于是始见武侯之遗意王清叔晓以要略建安蔡季通元定着论尤详嘉定三年编修胡仲方榘示余一篇盖其妇翁王景醇方帅䕫门裒前后衆説寄仲方且俾访求遗逸余遂取所藏薛陈王蔡四家之书悉以授之将以复寄䕫帅併刻焉武侯之阵原于先天六十四卦之方图而其实则井田之遗法也文中子以不井田为茍道且曰诸葛亮不死礼乐其有兴乎盖以深知井田之制也毘陵尝问余曰一部周礼兵制何在对曰在夏官曰此但畋猎閲习坐作进退之説且非兵制也对曰寓兵于农比闾族党为伍为什即其制也毘陵曰固然当知古人法制素明中外一致非如后世别有兵法八佾之舞六十四人即此法也祭祀燕飨犹以为用人人习熟公卿皆可为将帅用此道也法制既隳知兵者犹得遗意余因其言而攷之韩信连百万之衆战必胜攻必取自谓多多益办者此也项羽败亡之后以二十八骑分四队而下尚能披靡汉军亦此也晋之马隆以一小将自荐武帝倾意用之孤军深入略无后继音问既絶而捷奏忽闻则已斩树机能而平凉州矣史但言其用偏箱车今乃知其深于八阵如此后之任将帅者可不知此哉跋山谷奇崛帖山谷草书钓鱼船上谢三郎之词后有云上蓝寺燕堂夜半鬼出助吾作字故尤奇崛吾侪生晚恨不识山谷上蓝何等鬼物乃得以夜半助竒崛之笔此鬼正自不凡䟦刘资政游县学留题资政靖文刘公以大魁发身髙宗擢至侍从贤徳日着而不见赫赫之名盖其人深沈醇厚盛徳若不足晚益受知于孝宗干道五年起之闲废中先卑内祠兼侍读除礼部侍郎权尚书年髙求退不至大用后以资政殿学士致其事名莭始终与黄公中徐公嚞名位相似前则有王公十朋周公操陈公良翰此皆孝宗盛时尊老贵徳之懿也龙游有石而鋭古记有之曰尖石圜出状元绍兴十有四年嵗在甲子大水去其鋭次年乙丑公遂魁天下人皆以此为奇䜟而公处之泊然不有也钥生晚不及拜公亲闻介菴赵公少卿彦端云尝自以好论时事不知讳避时朝廷方经略中原日为恢复之计调兵造甲诸郡颇扰多指言其非是或谮于上曰陛下究心大举凡所圗囘但资赵彦端一笑尔赵颇闻之不胜恐惧且谓使汉武帝闻此诛灭何疑已而寂然久乃知刘公夜对上从容问曰闻卿监中有人笑朕所为者公初不知端倪徐对曰圣主所为人安敢笑若议论不同则恐有之上意顿解亦曰止是议论不同耳赵公闻此感不容言又叹仓猝中出言之尽善若止曰无之未必可以深悟圣意也帝前动笏移南山推此一端以见献纳之有益于国者多矣钥年十六时侍先太师仕柯山兄弟学于郡庠者二年颇闻乡之名公始末但闻公之为士固穷力学以致膴仕不知其他也钥四明汪出表弟之子之彊力学决科作尉兹邑闻其居官殊有可纪校文漕台竣事来见曰县学大成殿建于至和二年頽圯已甚斋馆又甚焉幸士民之相安谋欲撤而新之翕然响应动有缗钱数千可以兴役此志甚嘉方勉使成之又曰闻刘公布衣时因乡饮酒礼之成尝书讲堂壁间以勉后学而壁坏不复存访其家得之求跋于钥取而读焉益知公之平素所以自勉所以教人之大方槩见于此矣其曰山川虽秀未足夸而师友之益为可恃㫖哉斯言然则尖石之䜟岂足为公道是宜刻之坚珉以诏后来公以平日谦退故知之者寡此钥所以不能自己于言亦不嫌于太详也顷先公守括苍公之子之衡宰龙泉县有声后为御史台检法官今诸孙为守为倅公之余庆殆未艾也跋袁光禄与东坡同官事迹庆歴诏郡国立学而置教官者才数处多延致乡里之有文学行谊者为之师我髙祖正议先生教授四明前后三十余年一时名公皆在席下是时赴乡举者才百余人解额六人试于谯楼秋赋之年先生谓舒公亶袁公毂罗公适曰二三子学业既成不应有妨里人荐名于是舒试于乡袁试于开封罗试于丹丘三人皆在魁选实为一时之盛舒以舜琴歌南风袁以易更三圣赋名于时而袁之着述传于世者有韵类题选百卷后学赖之元祐五年倅杭州东坡为郡守相得欢甚有迓新启事坡书龙泉何氏留槎阁记介亭唱和诗坡次韵二诗一谢芎椒一为除夜如别乗一来风月平分破之词最为脍炙正为公而作则其宾主之间风流可想而知也抑尝闻坡一日谓公曰素知博洽试徴韈事公一夕录数十百项坡曰可谓博矣又从而增之前辈之不倦于学如此尚书丰公稷亦正议之髙弟志公之墓当崇宁中方讳言苏氏但言为守者至不言坡之姓字钥随侍括苍于郡斋见公作守时十诗石刻摹遗其家此外罕见公之遗文自少学赋最重韵类之书窃以为古今类书第一盖类书必须分门虽多出名公而事多重叠又必有杂门惟此书以韵别之读者随字径取一索而获每一目之下必有赋题故以题选为名况公编纂精确诸经注疏捜括无遗蜀有书林号为该博止取白氏六帖散于此书之间其实反成猥酿殊失本意世鲜知者公之五世孙槱录公与东坡同官事迹及丰公所为铭谓钥书干后因诵所闻併书之两家子弟衰门既幸未坠而公之后儒风日兴有孙字质甫好古笃学教子有闻于时觉名乡书燮以吏部知九江槱以特科为丞燮之子肃甫一孙字叔平又有名方亦以特科进其子洽与肃俱收世科其兴殆未艾也罗公亦为杭之贰车与坡同时有启云谈笑风云咳唾珠玉弟兄射䇿有机云慷慨之风父子谈经无歆向异同之论是故名动四海号称三苏亦为坡所深知意与公适相先后因附见云书陈止斋所作张忠甫墓铭后干道七年客授东嘉获从一时贤士游忠甫居城南相见如平生欢学校中小有所闻必诘其始末而是正之略无隠情尝曰性直言惷执友或不能堪不意子之从我如流也钥曰朋友道丧已久劲语实所乐闻以此终三年往来如一日又自言旧与其友谢君黔讲易谓易与春秋未易窥测诗书执礼夫子雅言于是相与读书与诗仪礼虽非全书而礼节具在自古以为难读而公独熟复而躬履之贰卿曾公逮时以吏部典州取其所校定大字刻之实为善本尝问何以不仕曰今之仕皆非古之道是以虽贫而不愿禄也问其説曰始至则朝拜遇国忌则引缁黄而荐在天之灵皆古所无也其持论不囘类此后十五年叨冒假守则公已亡又二十五年当嘉定四年凡始以志铭求书丹感念畴昔併书于后跋唐林夫父子帖唐质肃公盛名士大夫户知之少时见唐氏风宪记及东坡守杭州赠林夫诗又知有林夫之名郑君寅宰吉之太和今工部尚书汪季路其舅也以林夫尝自谏院谪五羊移监太和盐酒税遂取所藏林夫所书少陵剑器行哀江头二诗与家问等及其父翰林侍读学士彦猷二帖併使刻之县有林夫墨池山谷后为令尝为之赋诗则其工书可知父子笔墨相照映后来当自知识别不待赞扬云季路好古有素郑宰实知枢宻院惠叔之次子闻其博雅有能称必能访求遗迹以増益之跋六逸图孙登长啸马融卧吹笛陶潜漉酒巾边韶昼眠阮孚蜡屐金貂换酒毕卓瓮下雅放乐畅逹逸苏子美书顷在髙炳如家见案上有六逸圗意其为竹谿李白孔巢父诸贤閲之乃孙登马融陶潜邉韶阮孚毕卓此卷絶似而有沧浪真蹟以六字目之尤为可宝余于此见渊明又在馆中见唐人为太白写照始知今世所画陶则状其逺韵李则极其俊气殆出龙眠诸人意匠未必真也展玩未已童子忽曰岂针灸图耶坐客为之絶倒跋吉日图此图古矣意其出于唐人是时六经未版行本各不同故沧浪录旧文而以今本证之前有壮士驱羣丑而前以待王射得悉率左右以燕天子之意然御者当居中以执辔主将居左必择勇者为右此画御者或在左或在右殊未晓也跋史文惠公帖四明沈氏累世为儒钥幼年犹及识博罗公是生三子长字公权为乡人师表晚始得官太师史文惠王笃布衣之交荐之孝宗上殿改秩为绍兴签判次字髙卿少负俊才绍兴十四年初开太学时侍郎髙公为司业陈公少南为博士皆极天下选得髙卿春秋巻寘之首选声名籍甚竟以恩科得一尉食祠禄以终签判有子曰焕官虽不逹而有盛名尉有子燠力学未效家藏太师所作博罗挽诗及荐尉公于梁丞相帖足以见太师垂情寒士又以知尉之有以得此也前辈日逺后来者可不勉绍遗风乎抚卷三叹谨书其后而归之跋范丞相江西唱和诗卷髙平公相业之详见于王大参瞻叔所作行状公之第四子孝隆栋实为钥妻之姑之夫获闻公平生尤着初赴廷试京师人已传惟襄阳一范吴兴一刘直言时方佞谀成风人已想望风采暨胪传尽甲科不见二公姓名李丞相士美以攷官侍立出班奏知徽宗亟命索此二巻进读嘉叹再三遂俱寘第二甲首公既得官时何丞相文缜方为内相往别之何公曰如公等人物岂应堕州县中公年始逾冠对曰偶叨名第且欲归山中读书未暇求进也何公尤加叹赏赠以诗曰汉廷初唱乙科时陛楯何知亦叹咨天子方将前席问将军焉用免冠为髙风已侧谀臣目异日应伸壮士眉更向山中读书去功名如此不嫌迟然公竟自此横翔三十一嵗为髙宗朝名相兹得敬观诗篇遗墨敢识旧闻于后刘公名宁止云跋米元晖着色春山向芗林有题元晖横轴云早为山谷印可晚陪帝所清闲笔力休论扛鼎神工更解移山向日家居道士今朝笔落仙乡胸次山髙水逺笔端云起风狂可谓曲尽矣闗仝李成皆世名笔多大山乔岳之形元晖专貌江南山水自成一家此卷尤为胜絶超然故物也后人多作赝本去此逺矣跋王都尉湘乡小景国家盛时禁脔多得名贤而晋卿风流尤胜顷见雅集图坡谷张秦一时鉅公伟人悉在焉淮海词所谓忆昔西池㑹鸳鹭同飞葢者又有诗云梦入平阳旧池馆隔花猊口吐清寒皆为此也尝画孙浩然金陵离亭燕词多少六朝兴废事尽入渔樵闲话曲尽其妙今又见湘乡小景着身富贵不以平阳池馆为恋而乐荒闲之野虽尝因谪居而见之四时草木羣飞皆有生意胸次可想而知跋杨叔禹所藏东坡帖二疏渊明洎文太师其退一也老矣既退复来求去未得尤有感于斯言坡公犹以名位过分日负忧责吾曹岂容安处耶人言作文当如作家书长公家书即文也如此等帖可以弔丧问疾而废之乎绍熈四年余以左史摄词掖为殿试编排官杨浑甫为检院其子叔禹登甲科明年尝书此卷又明年当庆元改元余自天官出守婺女叔禹送以诗有云为汉寝谋惟汲直在唐无党只香山虽不敢当实佳句也万里之别余自废退十三年又已休致不谓复来而叔禹召还由学馆入册府再见恍如隔世坡帖八轴复得披阅慨念畴昔遂书卷末云又跋东坡三笑圗赞坡书三笑圗赞不言为谁山谷实以陶陆逺公事陈贤良舜俞庐山记亦云举世信之有宗室彦通字叔逹作庐岳独笑一编乃以为不然谓逺公不与修静同时余曾因其言细攷之十八贤传逺公卒于晋义熙之十二年丙辰年八十三而吴筠所撰简寂陆君碑修静卒于宋明帝元徽五年丙辰去逺公之亡正一甲子而修静年七十有二推而上之生于义熈之三年丁未逺之亡修静才十嵗况修静宋元嘉末始来庐山逺之亡已三十余年渊明之亡亦二十余年矣渊明生于晋兴宁之乙丑少逺公三十一嵗卒于元嘉之四年丁卯逺亡时渊明年已五十矣固宜相从姑志之以示好事者跋曾召南所藏先侍郎训戒谥法尚矣子孙孰不欲显其先世然罕有以清为谥者尝求之周公之法及春秋广谥沈约扈蒙诸书皆无清字惟贺琛之书乃有其三曰弗迩声色曰清弗殖货利曰清临官洁正曰清苏老泉之书有其一曰避逺不义曰清有如赵清献公丰清敏公皆世所归重若赵清宪则未免有议之者矣葛文康公之父官虽未及特谥清孝顷见文康谢表有云俯惟先臣夙有卓行饮氷自励清每畏于人知负米服勤孝实由于天禀观休宁以语姜尉之言可谓严矣至曾文清公乃得此名公论爲之翕然钥初筮永嘉时侍郎由吏部郎典州亲见美政后十五年叨冒假守凡事以爲模楷今閲此卷训戒其子引文康之言洎文清之书两家皆以清易名者清白之传可知三读叹仰不已召南久更事任已有所试矣其益思所以振家声者哉攻媿集卷七十七攻媿集攻媿集卷第七十八攻媿集卷七十八宋楼钥撰题跋跋书蜀隆州有山名跨鳌郡人李公新号跨鳌先生有书一编名书观物先生张公行成跋云方言曰倦也丁度谓字或作䜪故司马相如云穷极倦䜪而释者亦云倦䜪疲惫也先生之书以名盖示其倦游不睎时用也余攷之集韵二十陌有字与剧同音注引方言倦也然则此书之名音从剧义则倦跨鳌之意不过此尔然説文解字无而有集韵胡官切䜱亭名在上谷䜱谟官切説文解字其虐切相踦也二字若不类而俗书足以相乱从山谷之谷弹丸之丸则是钦宗庙讳嫌名第三十六字止是亭名别无义可取跨鳌卒于宣和之末故不以靖康之嫌名为避从谷亦其虐切口上阿也从口上象其理郄绤皆从此俗书与山谷之谷无别已逆切持也象手也集韵云隷变为丸执孰等之丸恐筑之卂皆当从俗书与丸凡无别司马相如上林赋曰徼䜪受诎曰穷极倦䜪俱音剧倦疲惫也而説文字徐错通释亦引上林赋徼䜪受屈谓以力相踦角徼要极而受屈也䜪竭㦸切其虐切声亦相近疑即字也跨鳌之书不应取踦之义正用方言上林赋倦䜪之意耳区区虽若辞费详攷及此因併见之以俟好古者癸未申同年钖赴宏词多用竒字已在选中正用倦䜪字而有司以为犯庙讳嫌名而罢之过矣跋书余君穜编大易粹言刊于龙舒又自着书名曰书以八起数或问字何义余攷説文解字二字部亟字注敏疾也从人口又二二天地也去吏反徐锴通释曰承天之时因地之利口谋之手执之时乎时不可失疾也㑹意气至切集韵于去声七志正引上文而又于入声二十四职出此字亟䓧注亦引上文而云或作䓧余君既拟太元潜虚以为书谓此字实备三才故用之亦务用竒字故又加升第未知䓧字止用集韵为据虽复别见他书其下又加木则未之见也当攷去吏乃本音也要当从去声为正跋汪季路所藏书画东坡西山诗西山诗碑止有坡谷张右史三篇近嵗邓公裔孙以前辈和篇数十首相示辄不揣次韵附见于后时在翰苑仍效周益公用印章盖南渡来官府印多更铸惟翰林院犹用承平时旧印铸于景徳二年苏邓二公俱曾用此也颜鲁公书裴将军诗鲁公集中不见此诗裴将军不知为谁既言剑舞疑为裴旻曾子言有若无实若虚犯而不校昔者吾友尝从事于斯矣初不指名为何人而后世皆以为颜子不疑此书不见姓名其剑拔弩张之势非忠肝义胆不能为此所谓言言如严霜烈日真可畏而仰哉温公倚几铭文正公自不妄语推之亹亹千余言一出于正是以辅成元祐之治古之人所以大过人者无他善推其所为而已耳蔡端明吐谷浑曲此柳河东铙歌鼓吹曲第十篇李靖灭吐谷浑西海上曲也忠惠公字人言愈小愈好而大字亦足名世瑰词妙墨可称二绝富郑公帖国初袭前代之旧士夫隔品致敬则端拜自文忠公为相一切罢之潞公尝云宰相事体都被富郑公坏了兹观与李待制师中书词谦尊而光尤增叹仰公在当时犹山岳然一赵济敢摇之而师中亦凌慢如此况他人乎赵徳甫帖赵徳甫为金石录二千巻最称精鑑此巻谓宋公无名䜌者而黄长睿谓汲冢师春书宋之世次曰景公䜌者昭公子与此铭合当以䜌为正周䜌女及䜌亦人名此谓仲忽以为鲁公器者无所据而薛尚功谓乃説文鲁字古之文字形声假借鲁公者周公始封为鲁公为周公祭文王之器无疑攷古之难如此哉范寛雪景范寛画亦可模见真者辄能辨之刻削穷丝发而行笔坚劲鐡屋石人无能及者非其天性甚寛亦不能为此也燕文贵画卷图画见闻志载燕文贵本隷尺籍工画山水不专师法自立一家规范预玉清昭应宫之役偶画山水一幅人有告都知者因补图画院祗候实为精品此巻不入家数而布置精工别有一种风气岂其是耶跋王逸老饮中八僊歌朱巖壑跋逸老草书兰亭禊序云逸少作行书逸老爲草字外人那得知当家有风味逸老以草圣擅名其爲名公称道如许寓居乌戍是时先太师岐国公爲监镇与之往还旧亦得其八僊歌此本改从九从日字爲颠盖长史素有此称也羔羊居士乃其自号圣采爲所居之堂得柳轩岂亦其家耶钥随侍时当绍兴十一二年间犹识其人此巻书于庚午嵗自言年七十有五则知生于丙辰余生于丁巳后公六十一年方识公时才五六嵗嘉定四年辛未始见此书则亦七十五矣感今念昔为之惘然跋张谦中篆金刚经谦中之篆自成一家近尝跋复古编颇详此盖其真蹟也然坡公有与赵清献公帖云表忠观碑额可用张子野之孙有书之子野吴兴人名先而此云追荐亡父张三先生何耶更当详攷其间以袒为但以转为褥以萨为薛之类是终不欲书篆法之所无也跋李晋明所藏书画文与可竹笑字从竹从天而字书不述其义李阳冰云竹得风其体夭屈如人之笑坡公亦曾用其説湖州两枝开卷一閲真欲向人而笑者妙处可得而窥哉与可老木廉博士宣仲以古木墨戏得名于绍兴间尝以坡公真笔映之全无精采兹见湖州老笔又出其上坡公有云孰有爱其徳如爱其画者乎东坡渔父词元真子生为鲁公客后又为坡谷所称至櫽括其诗篇大书之其与屈灵均答问于江滨者何异耶东坡获鬼章告庙文鬼章扰边如唐之黙啜种谊之奇功似郝灵筌第未知当时有词臣如此否翟忠惠作安南制有云亦惟恃我朝廷爵秩假宠有邦用能保尔山川土田传祚永世文人多称服之盖出坡公之遗意时方禁苏氏学而文人之杰如忠惠公亦祖其绪余是真不可揜矣跋宇文廷臣所藏吴彩鸾玉篇钞始余读文箫传言吴彩鸾书唐韵事疑其不然近于汪季路尚书家见之虽不敢必其一日可办然亦竒矣爲之赋诗且辨其爲陆法言切韵兹见枢密宇文公所藏玉篇钞则又过之是尤可宝也既谓之钞窃谓如北堂书钞之类盖节文耳以今玉篇验之果然不知旧有此钞而书之耶抑彩鸾以意取之耶有可用之字而略之有非日用之字而反取之部居如今本皆以朱字别之而三字五字止以墨书字之次序亦不与今合皆不可致诘辄书前嵗所与汪氏诗跋于左庶来者得以览观今玉篇惟越本最善末题㑹稽吴氏三一娘写问之越人无能知者楷法殊精岂亦彩鸾苗裔耶跋所书卞公祠堂记东晋死节之士卞公为最显忠献公为之立祠忠简公为之作记忠肝义胆千载鼎立既成而忠献趋召碑未及建今五十年矣忠简之子澥将漕江左俾钥书之将登于石钥为何人而敢预此顾惟平生慕卞公之节义恨不及登忠献之门叨末第时受忠简公深知实门下士也兹乃幸得以恶札託名于不朽故谨书之跋赵氏所藏大士赵君所供大士闻竹石皆廉博士宣仲之笔梵相则出于司马参议端行廉讳布司马讳棿皆以画得名于绍兴初余家亦有此像端行併作山林此轴得二名士各尽所长尤可宝也跋胡五峰论语指南论语一书自昔大儒不知㡬人未有能发明仁之一字樊迟问仁夫子固尝答以爱人矣韩昌黎原道首曰博爱之谓仁他何望焉自伊洛二先生始发千古之秘洙泗言仁深见本源兹读指南一巻枢宻黄公察院沈公皆深于此者五峰断以一言方见二公犹有差处一曰有心于为仁则曰如此立言恐不识心不识仁也一曰能恶人则或者疑焉于是复明仁者之心曰本无所恶也则曰只是当好恶之时胸中元未了了也乌得为仁又颜渊问仁之下有曰人有仁不仁心无不仁此要约处不可毫釐差呜唿此言㫖哉此论语之本体也然而非二公相与讲贯亦无以发五峰之言故易以朋友讲习为説盖天下之説未有过于此者夫子以学之不讲为忧盖君子之忧未有甚于此者学者可不勉哉跋张乐全上范文正公书范文正公讲道睢阳乐全以文受知晏元献公欲择二婚其一则富文忠公次则乐全乐全虽不成婚然皆文正所荐文正通守河中乐全以布衣寄此书自叙南都知奖甚深蒲坂㑹府则河中也又曰经术兴于南郡士林归乎北海北海潍州也文正未尝仕于潍亦无北海之称南郡亦非为南都恐是引用马季长孔文举事故俱不平阙而集中却有上北海范天章书又有谢范天章荐应制科诗在明道二年又有谒青州范天章等诗攷之乃范中丞讽也乐全虽为文正所知二范俱曾为天章阁待制俱曾知青州然文正在明道间始为通守而讽已为天章文正知睦州苏州之后始得此职又执政之后知邠邓杭晚知青州则已疾甚乐全亦已通显而讽正以天章守青社又实以明道二年同宋宣献蔡文忠列荐乐全茂才异等然则集中诗及书皆为讽而作青州在汉属北海唐天宝曰北海郡皇朝以青北海县置军后升为潍州政和始以青州为齐郡以潍州为北海郡此书称北海盖谓青州也因具列之以俟知者此书当在范氏而乃传于女孙岂书成不及上仍藏于家耶跋东坡备水帖苏少公序黄楼赋谓长公之备水有三焉水至而民不恐水大至而民不溃水既去而民益亲此帖言得㫖见役七千余人盖水去之后请增筑徐城以木堤捍水冲之时熙宁七年七月河决澶渊九月水至城下帖称二月十日则其明年元丰元年戊午也坡时年四十三笔虽未老而精彩照人可宝也跋李庄简公与傅樵风帖建炎四年金陵溃卒四散三月戚方既残广徳五月遂围宣州锋不可当参政庄简李公时为太守无兵可恃亟设方略招溃卒于郊野厚待之以为用戚与其副竝马近城指画攻具公以一书傅矢射副马前大略言戚乃凶冦天诛必加汝为将家何至附贼二人相顾曰此间我也攻稍缓始得为备诏遣统制巨师古刘晏率兵救之晏战死第三帖所言巨刘为此也尝巡城亲以鐡扇障面而贼箭正中之危机屡矣旧曾问于老校退卒而得其详经略潘公其壻也尝言公当危时寘匕首枕匣中与家人约曰城不可必保若使人取匕首则我必死汝辈亦俱自戕无落贼手一日危甚果遣人至一家恸哭既而报少寛矣公誓以死守励志如此故将士用命贼遯而城全郡人至今祠事之观所与给事傅公手帖则所闻益信二公里人忠义相勉风节凛然皆可畏而仰哉跋吕东莱舍人所作赵钤辖墓表赵侯死节九江三子相从于难父死于君子死于父忠孝之道萃于一门殆有东晋卞氏之风刘公尝任从班丞相沆之孙也为之墓碑甚详东莱紫微吕公有文章重名又为之墓表足以传不朽矣侯之元孙吴兴使君崇规先以墓碑示惠朱晦菴跋语谓东莱碑铭今不复存当为求之其家吴兴之父道州亦自言未入石而家多故因亡其本吴兴一日又过钥曰近从临川宗族家遂得墓表录本且得东莱所答签判书真迹欲俾书墓表以补先世之遗慨然为书且勉其併刻东莱之帖以信后世钥何幸乃得以鄙札託名于斯跋彭子夀甲寅奏藁并日录手泽绍熙五年嵗在甲寅七月甲子皇上初受内禅恭俭仁孝中外具孚励精圗治羣贤在列曾未㡬时而权臣已寖寖孽牙其间无有敢白发其端者时惟吏部侍郎彭公以旧学受眷最渥忠愤激发数其姦状自此补外钥在东台同中书舍人林公缴奏至再竟不得回消长自此分矣三人之言皆验于后而公尤为曲突徒薪之首更化之初与林公俱召遂列迩聮独公不及见今日为可痛也公之子司农寺主簿钦出奏藁及日录手泽等见示览之辄为流涕公论既白上恩加厚公亦不自悼其不幸于九原矣钦倅嘉禾求跋其后林公下世亦已五年感念畴昔病中扶惫书此公之徳业皆已见于隧碑不复屡书呜唿子夀可以不朽矣跋韩熙载投吴状杨行宻之据淮南一传渥再传隆演徐温已专政矣九年温始进隆演爲吴王而建国天祐十六年始卽吴王位改唐之天祐爲武义元年又传至溥改元顺义拜温左丞相其子知诰爲左仆射六年嵗在丙戌温虽在金陵制朝权而政已归知诰立延宾亭以待士四方豪杰归之时中原多故名贤宿徳皆亡身归顺此正熙载投吴之时也其父光嗣为后唐明宗所杀煕载方隠嵩丘惧祸及而南奔所谓司空者非温即知诰而史传江南诸书不载其为司空宋齐丘虽为司空乃在太和六年嵗在甲午相去九年矣熙载文华擅一时南唐谥以文靖此状虽挟战国纵横之气不脱五季萎之体然词翰俱胜惜乎生不逢辰崎岖危乱中自朱元之变嗣主益忌北人多酖之遂至自污要其论议未曾少屈信英物也想见分裂之时南走北走之士类假此等文词以自见禅月贯休之投孟蜀有诗云一瓶一钵垂垂老万水千山得得来亦此类耶跋向芗林拘伪楚檄藁博陆侯既立宣帝威权益重而严延年劾其无人臣礼事虽不行朝廷肃然敬惮之使博陆虽有骄慢之心亦足以夺其气伪楚虚有其表中实谬懦岂敢望博陆之万一建君主龙天之议则其人可知向公一闻奇变即檄合肥拘其家想其方在惶扰忧恐中闻此宁复敢桀耶封府库以臣名奉昭慈垂帘而上玺绶于髙宗虽出一时诸公之议而此举实中其机此岂浅丈夫所能及哉又芗林家规芗林遗训凛然如生而三子俱贤兴国及郡倅既遵行维持于前贰车髙夀独殿诸公保家之虑尤为深长既闻于郡又刻之石诸孙相与结约为久逺之计士夫名家能守素业少见其比临武令君悉以见示叹仰不已然尝闻古之循吏有云律设大法礼缘人情盖不欲专以法临民也家规如学规然师与弟子以道义相处不得不立规矩以警其不率者非恃此以为庠校当有行于规矩之外者而况家乎临武令为一门最长更惟勉之以全雍煕之轨则向氏之兴未艾也既以芗林文集求序引又书此以赠之代史少保恭题御制和诗臣不肖仰蒙陛下矜念簪履之旧俾待罪经帷宠光殊奕夐无前比迺季秋壬子钖宴于澄碧殿因获纵观清激之胜洞心骇目如上崑阆捧手从游天颜益温命宿玉堂之直庐顾谓臣此㑹不可以无纪臣亦思叙感遇之万一是夕裁成古诗三十韵上进陛下赐以宸章俯同其韵华衮之褒下饰小已虽圣主所以优礼老臣者务极其至而隆天厚地之恩臣愚何以称塞窃观有虞盛时帝庸作歌而后臯陶飏言载赓犹得大书简䇿垂文后代臣之芜陋焉敢言诗而乃上勤睿作之妙是岂惟近世儒臣遭逢之所未有视臯陶抑有光焉倘不能勒之坚珉以侈大赐臣则有罪臣洪惟陛下圣学渊奥句法深醇浑然天成兼备衆体一诗之中屡致意焉有曰跻民期仁夀有曰朕瘠天下肥得以见陛下之用心有曰都䕶万年觞何当至庭戺得以见陛下之立志若夫罄嘉谋以起勲业则非臣衰朽之所敢承至使直笔以纪中兴臣不佞茍未先狗马填沟壑虽在田里尚庶㡬见之代仲舅汪尚书跋了斋表藁徳夀皇帝中兴慨念裕陵实录之诬绍兴甲寅乃诏三馆之士是正之内相范公沖中书舍人任公申先相继职其事当时英俊皆在选中吾乡礼部侍郎髙公闶其一也先少卿方官于朝髙公以姻连馆寓间见诸公往来议论之余钥因得剽闻一二及取忠肃陈公所着尊尧集读之其立言措意无非忠愤所激英风义气凛凛乎方册之上自恨晚出不得端拜下风逮今五十年始获见公手书表藁于蒋君辉之家盥手谛观为之敛袵遐想气象如在左右尝窃攷之国史政和初元张公商英犹在相位编修政典局其所建也于是得㫖命公缴进此书及奏御留中而张公以八月罢政用事者隠其诏索之实而诬以私九月遂有台州之谪观公题识数语虽在颠沛艰危中其尊君戴上之心死生祸福有不能夺者抱抑鬰于一时昭声烈于万世以此较彼孰得孰失钥辄不揆敬书其后而归之攻媿集巻七十八攻媿集攻媿集卷第七十九攻媿集卷七十九宋楼钥撰杂着咏归㑹讲説干道五年暮春辛巳昼锦坊楼氏为咏归㑹黟县尉曺主之言志者十三人冠者十二人童子二十人质明谒先圣先师以叙列坐临安教官讲夫子入孝出弟之言已钥乃作而言曰吾门自髙祖先生以儒学起家衣冠六世仕者以清白相传学者以诗礼相勉门内雍穆虽总角之童亦恂恂自守家法遂爲四明望族亦知夫所以致此者乎先生以古道爲乡里师表一时名士咸出其门儒风蔚然大父行以下以文鸣者相继金紫孝友絶人少时刻意学问有古人闭门锥股之勤少师宏才大度爲圣世名臣窃尝闻金紫之言曰可使财穷不可使行穷少师之言曰士大夫遇好事不要放过呜唿味其言其所存可知矣诸父承家学之传尽洗膏梁习气至不使人见有子弟态吾曹今日不耕而食不织而衣生长以来不知人间辛苦劳役事正以上世书种不絶故得为天之幸民吾之弟若从子皆宜自勉于学以无负尉曹咏归之意抑尝闻阙党童子将命夫子曰吾见其居于位也见其与先生竝行也非求益者也欲速成者也张童子明经韩子曰夫少之与长也异观少之时人惟童子之异及其长也将责成人之礼焉成人之礼非尽于童子所能而已也然则童子宜暂息乎其已学者而勤乎其未学者圣贤之言其诱人于善如此其切然而阙党童子张童子皆无闻焉今日之坐于下者年甚少气甚鋭岂无文采之可取记诵之可喜然为士者之事等而上之不知其㡬级当佩服夫子速成之戒深求韩子成人之言退而思曰我知此矣能此矣未知未能者何啻千万计为己之学不至于圣人不可己年有限而道无穷故君子有终身之忧任重道逺死而后已不及今无事时自力于学而以身之势身之年为可恃谓学无益谓恶无伤茍目前安佚而不思后日事日复一日忽焉老之将至使没世而无闻是岂吾祖宗父兄之所望于后人者钥将行矣五年而归丱者弁矣冠者室矣富贵科第是有命焉不可以必求也惟期懋进乎学骎骎日新道学既充所谓取时名而振家声者不在兹乎日月逝矣嵗不我与后生可畏焉知来者之不如今也古人曰士别三日便当刮目相视况五年之久乎幸毋忽赵子冶循斋説赵子冶求名其斋名之以循而告之曰循之义大矣哉庄子曰去知与故循天之理董仲舒曰乐循理谓之君子通天下一理尔循之而行可以寡过可以接物可以处事可以临政等而上之何所不可亦不必咨是非于人心所不安即是非理循是而行隠于心而安施于人而合天理不外是矣言虽近而㫖甚逺子冶勉之哉赵元卫勉斋説余既为赵振文作毋自欺斋之铭又名子冶以循斋其季元卫亦以此请为名曰勉斋而告之曰事在强勉而已矣强勉学问则闻见博而知益明强勉行道则徳日起而大有功吾侪中人之性可上可下如逆水行舟倍用力则可以寸进谨执持则尚在故处放手则流荡而下不可收拾矣贵贱穷逹自有定分学问亦自有分量尽力终身虽所至未可知与不用其力者有间矣元卫勉之哉后日再见当刮目相视也双谿金君显菴説双谿金君式欲书显菴扁榜且曰起家寒儒禄不及养自升朝籍三得追荣吾亲虽取以显父母之义非敢当此也愿併言其所以显者因告之曰经所谓显父母者谓立身行道扬名于后世非取爵位之显也故孝子养亲必荐仁者之粟而况枉道以干进乎若枉道干进则虽位极人臣赠亲崇品适足以为九京之辱何显之有易曰贲其趾舍车而徒扬子曰以其所养养之至也君固所深知闻又自卜夀藏于其侧其以此意更以告后之人徐圣可字説临江徐君简一见如故交问其字曰敬伯因告之曰君之字善矣然自翼祖再入祧庙虽于礼法不讳为臣子者要不当以为名字君闻而矍然请易之于是字之曰圣可葢亦取仲弓子桑伯子之问也舜命教胄子有曰简而无傲臯陶九徳曰寛曰柔而下皆性之善也曰栗曰立而下必曰而者皆所以成其徳是以君子不敢恃其天资而贵于学也子桑伯子圣人之所可也君其体舜之无傲臯陶之所谓亷又以仲弓之言而行之不亦善乎赠种牙陈安上韩平子问叔向曰刚与輭孰坚对曰臣年八十矣齿再堕而舌尚在老莱子曰齿虽坚固卒以相磨舌柔顺终以不敝而子思以为吾不能为舌叔向老莱晓人以处世之法本非正论子思之言则有意于刚也陈生术妙天下凡齿之有疾者易之以新才一举手使人终身保编贝之美吾于此有感焉岂惟已人之疾是喜抑使人知刚者之不必亡也从子沨改字景刘刘沨字处和南阳人父绍仕宋位中书郎沨母早亡绍纳路太后兄女爲继室沨年数嵗路氏不以爲子复爲奴婢辈所苦路氏生溓兄沨怜爱之不忍舍常在牀帐侧辄被驱捶终不肯去路氏病经年沨昼夜不离左右每有增加流涕不食路氏病差感其意慈爱遂隆溓有识事沨过于同产事无大小必谘而后行沨数嵗时伯兄尚无恙既奉命于二亲而立名使钥字之是时取季札观乐歌魏曰美哉沨沨乎大而婉故字曰大之伯兄下世且久嫂氏鞠三子如一日沨既冠将授室上则欲其干母之蛊下则欲其教率二季因阅南史刘君传实有感焉改字沨曰景刘而告之曰刘君之事可谓难矣后母不以为子而孝益甚溓非其同产而爱益笃又况奴婢従而困苦之惟其至行不移母反慈爱而弟亦终能敬于事兄此天理也伯嫂既非前后之不同而慈祥尽爱又非路氏比二季亦能惟兄之听沨居其间当慕古人之用心思尊长所以字我之意孝友二事行之惟谨二季亦当如溓之事其兄则雍睦之盛无媿于古人矣尚勉之哉姜子谦以试邑钟离请益乡人有为宰而请教于外祖汪少卿语之曰作县无他切勿作大或疑其太简而又云百里独専易得作大才作大且先与丞簿尉等情不通渐至养尊则去民寖逺龚公滂善宰剧邑或问其要云此如浙江踏浪儿投身怒涛中旁观亦为之寒心所以能济者谨不可喫了一口水喫着一口便难脱矣前辈有为县公退以贯珠诵佛其叔父见之云汝欲为佛耶对曰然叔笑曰汝既做了知县更望做佛耶言造业之多也其人悚然谨不敢为殃民害物等事子谦既挹世科以新制宰钟离以此册请益钥不曽作邑无以塞命况近世如吕观文治县法等书已多彭子复临海一书尤精详可取而观也姑诵所闻一二以告言皆通俗易晓俱有㫖哉淮堧事简土风亦淳长民者惟相与安之而已弹广陵散书赠王明之唐李琬闻乐工羯鼔谓虽精能而无尾工异而问之自以为求之久矣琬曰曲下意尽乎工曰尽琬曰意尽则曲尽又何索焉工曰柰声不尽何琬曰可言矣使以他曲解之果相谐协余尝爱其説少而好琴得广陵散于卢子嘉鼔之不厌然此曲多泼攦声葢他曲所无者二序正声乱声或以此始皆以此终小序为一曲权舆声乃发于五六絃间疑若不称屡以叩人无能知者王明之精于琴为余作此小序独起以泼攦雍容数声然后如旧谱闻而欣然遂亟传之邪婆娑鸡得屈柘急遍而得其尾今广陵不假他曲而得其首声意俱尽古语真不虚也晋史称广陵散于今絶矣而韩臯论之甚详且其所谓哀愤躁蹙惨痛廹胁之音始末具见而尤致意于宫商二絃至乱声而愈觉痛快必非后人能作余所得数声未必真出于古也以其深惬素怀故书以赠明之赠写照郭拱辰艺无大小胸中有书者居然不凡三山郭君登晦菴之门而游戏丹青挟写照以示予若郑公尚书晦菴数公展巻对之如欲笑语陋质不足烦君为貌武洞清神物能得其真有不怒而威之意勉旃更添数百巻书则顾陆不足进矣赠笔工吕文质四明吕文质居桃源谿上多游浙右作笔殊佳在人品中则贾长头也近笔工苦无兔毫文质深入淮楚始得之韩文公作毛颖传及赞终始以中山为言意其为定武也传虽寓言然其中云蒙恬南伐楚次中山将大猎以惧楚则非定武也今溧水有中山去县才十五里元和郡县志云出兔毫为笔精妙此县唐属宣州今隶建康宣城笔旧有名于世岂以此耶文质试往访求之赠徐心镜师旷师冕蒙瞍御瞽古人専使之审音此事不复见矣今之听声殆其遗意徐心镜一闻人声辄能言其休咎周之瞽蒙上中下凡三百人不惟禄之而又有相之者而徐生一身餬口之不足噫古道之不行何止是哉赵甥叔明和孺堂外甥赵叔明汝顾昆季四人今与其季季敏汝劰同堂而居求扁于予小雅燕兄弟之诗曰丧乱旣平旣安且宁虽有兄弟不如友生傧尔笾豆饮酒之饫兄弟旣具和乐且孺妻子好合如鼔瑟琴兄弟既翕和乐且湛深哉诗人之㫖也毛郑注笺皆不得其意谓安宁之时则友生爲急曾不知伐木则専爲朋友此诗则専主兄弟葢谓急难御侮以兄弟为急至于安宁乃谓兄弟不如友生乎此説出于欧阳公尝因是以推后二章注笺皆非也葢曰陈笾豆以饮酒食一时之乐耳尚得以厌饫而况兄弟既具如孟子所谓兄弟无故一乐也既具矣吾之和乐且至于孺谓直如孺子之时孩提之童其长也无不知敬其兄者此天性也妻子本非天属徒以好而相合犹能如鼔瑟琴然若兄弟翕合则其和乐且至于湛言甚乐也平日以此意处兄弟之间因名其堂曰和孺且序其意以勉之名厚孙嘉定四年龙集辛未五月二十二日潚得男其八字辛未乙未癸酉癸亥以辛未土克癸亥水或以为大海水非土之所能克是不然辰戌丑未皆为土而未乃坤位纳音又为土是坤土也坤为地中庸谓振河海而不洩者也何克之云欲名以振又有当避者易曰地势坤君子以厚徳载物名曰厚孙抑诲之使从厚云书老牛智融事淳煕七八年间始闻雪窦山有僧智融者善画而絶不以与人一日见其画心甚敬之曰此非画者其殆有道之士乎往山中访之融素严冷不可挹酌一见心许气韵谈吐果如所期归取匹纸寄之久不见与催以古风有曰古人惜墨如惜金老融惜墨如惜命又曰人非求似韵自足物已忘形影犹映地蒸㝛雾日未髙雨带寒烟山欲暝融得之喜遂为余尽纸作嵗寒三友妙絶一时尝问尚可作人物否曰老不复能作盖目昏不能下两笔也问岂非阿堵中耶曰此虽古语近之而非也吾所谓两笔者盖欲作人物须先画目之上睑此两笔如人意则余皆随笔而成精神遂足只此一语画家所未发也自是数年间时得其得意之笔精深简妙动人神品尤好作牛自号老牛智融或云源流出于范牛而妙处过之融亡矣不可复得从其徒问以平生俗姓邢名澄世居京师以医入仕南渡居临安万松岭号草菴邢郎中官至成和郎出入禁廷赏赉殊渥不知何从得道年五十弃官谢妻子祝髪入灵隠寺诸公贵人挽之不可犹以去尘俗不逺又游诸方径山匡庐经行殆徧闻是山之胜遂投迹为终焉计假一室深坐土木形骸泊然如偶人斋余或曳杖以出有欲相随则谢遣之山有千丈巖妙峯亭栖灵隠潭皆幽僻絶胜之地意行独坐或至移晷人莫窥其际初亦不知其能画也山深多蛇忽作二竒鬼于壁一吹火向空一蹋蛇而掣其尾蛇患遂除而时有火惊或者病之又于火端作土枭枭声为之革尝画龙首半体祷旱辄应颇近于灵怪师亦不以自矜也遇其适意嚼蔗折草蘸墨以作坡岸巖石尤为古劲间作物像不过数笔寂寥萧散生意飞动或极力摹写亦有形似而遽不及逺甚此自是悟门非积学所能及也始知向来幽寻之时山林云气四时万变到眼入心一寓笔端游戏㸃化自然髙胜前无古人超出翰墨畦畛畧不可以画家三尺绳之或加以势利则避之愈深意茍相与亦辄不吝作诗不多语意清絶字画亦无俗韵初自言若得为僧三十秋瞑目无言万事休绍煕四年五月某日卒夀八十僧腊如师言与足菴尤契合相与终始先一年足菴示寂侍者道元来都下求铭于余师亦以书见属未㡬而师亡亦异矣师晦藏自祕虽与之周旋者不能尽知余亦安能知其所至陈后山谓渊明无意作诗但写胸中之妙余于师之画亦云东坡赞文与可竹石曰呜唿孰有爱其徳如爱其画者乎此余所以又叹也元之来也以师所予足菴弥勒像及元所藏牛溪烟雨二轴遗余师又寄归牛圗意盖有在余为作三偈元欲刻之石且请书师之大畧附足菴碑隂因慨然为书之攻媿集卷七十九攻媿集攻媿集卷第八十攻媿集巻八十宋楼钥撰赋受降如受敌赋上将甚武神机独潜虽在受降之际亦如待敌之严纳夫授首之人敢矜已胜类彼临戎之日以备无厌夫惟兵収决胜之功将有防微之智谓冦之穷也虽已见于屈服而心之险也犹未知其诚伪彼既降矣曾无自满之心如受敌然必谨非常之备于时大敞坚壁旁标碧幢无丑类胁从之衆纳渠魁肉袒之降如将受夫大敌惧见欺于小邦方陈释缚之仪深虞变诈若处交绥之地敢恃敦厖莫不肃我军容严予兵卫虽残冦之臣附犹两军之交际非惟伸大将之威盖恐堕敌人之计受其璧焚其榇豫防一旦之危称尔戈比尔千隂养六师之鋭议者曰彼之降也既挺身而至矣我之受也当开心而待之何必招携之日乃同御侮之时葢念犬戎之难信深恐狼心之或欺与其有变以无备孰若居安而虑危岂不见行俭审兹果能平夫突厥耿公明此遂终定乎车师彼有坑既降者固出诈谋使自缚者尤非善画曷若我外弛金鼓内严矛㦸深防祸起于所忽亦虑敌乗夫吾隙彼如犯顺以欲为我则称兵而将亦伐崇因垒既施文考之威就塞筑城兼取武皇之䇿因知力角于锋镝者敌尚能御变生于肘腋者患何可当今也勍敌虽闻其詟服祸心犹恐其包藏惟吾之为备也既自严宻则彼虽好乱也乌能陆梁且异夫魏子㑹秦卒受欺于商鞅唐臣盟狄果见劫于平凉噫屈膝而服也人固畏威噬脐何及也吾当虑后毋弛禁以自忽必整军而后受方今将军纳降衆而献俘于庙焉不废严兵之守击楫誓清中原赋国雠未雪壮夫请行击长楫以前渡誓中原之复清共涉巨川爰叩舟人之枻备言素志愿恢天子之京时其典午中衰永嘉南渡愤晋元攘敌之未暇有祖逖奋身而不顾扬䑪以往方乗天堑之流击楫而言誓复皇都之故尔乃缓引兰櫂旁瞻碧幢一鸣而英气先奋再鼓而羣心已降志必复于故土誓有如夫大江吐我赤心忽形言于剡木指夫白水期净扫于中邦谓夫战尘久满京师突骑交驰洛汭期狼烟之必扫顾鲸波而作誓方横桡徐抚独决䇿以前征傥诸夏未平尚何颜而复济岂不以国始草创人思茍存江山有异也或作楚囚之泣纲维不举也至形北客之言故我浮巨舰以勇奋视强敌而气吞倡义有先于温峤定从不假夫平原遂将电扫风驱尽复神州之大肯使龙蟠虎踞久留法驾之尊果能扶神器之阽危拯遗黎之沈溺长淮以北也复见夫冠带大河以南也悉除夫荆棘不渝江上之盟坐制目中之敌澄清抗志车同范氏之登慷慨论功柱鄙汉臣之击向使无妖宿以示异缓若思之代终则必蠢尔丑类堕吾计中尽郊圻而申画举幕庭而一空振起江南益大中兴之烈扫清冀朔遂成再造之功惜乎大厦未成而忽挠栋梁中流欲济而遂亡维楫不闻壮志之成就徒有余威之震叠方今矫矫虎臣皆欲济河而焚舟下视祖生之事业箪食壶浆迎王师赋民意胥附王师出征持箪壶而咸至实食浆而相迎饮食虽微用表欢欣之志遐迩均集喜观仁义之兵盖悯赤子之无依奋神戈而大举惟兵之所至也既已不扰则人之乐从也其谁敢拒櫜弓箙矢往平敌国之民箪食壶浆来劳王师之所观夫老幼纷至饔飱共持我之至也救民于水火彼之迓也恐吾之渴饥凡尔一时之衆悉迎六月之师馈饷鼎来皆望风而逺附干戈所指曰后我以奚为兹盖兵收不战之功人有再生之喜竭蹶而趋也欣涂炭之时脱襁负而来也知父母之孔迩顾慕义以皆然非弔民而何以以万乗而伐万乗罔敢抗衡其小人以迎小人咸来造垒大抵穷兵以残民者孰肯徯后行师以救乱者衆斯向方今也军罔秋毫之犯人无血刃之伤是宜至者献酌来皆裹粮夏衆咸来功可同于商后燕民不悦事有异于齐王向非东征西怨也民望来苏迩悦逺归也衆无携贰又安得辍仰事俯育之物见心悦诚服之意自坐见于功成曾不烦于家至如是则三军益饱何烦挽粟之勤千里遐征不假望梅之智非不知给饷不絶也何必馈食酾酒以犒也奚烦挹浆然念礼虽薄而心则甚至食虽菲而情乌可忘茍匪同心之奉曷云厚意之将亦何异咸篚元黄人尽归于周室争持牛酒民皆劳于髙皇彼有筑道而馈军者用力亦多投醪而饮衆者为功非易岂知多助之举自有争先之馈方今中原之民皆开门而迎王师又岂止于壶浆箪食光武乗时龙而御天赋炎徳继统汉光得时惟乗龙而特起以御天而有为独收兴复之功系隆丕祚盖际飞腾之㑹统制方维迹其奋宛邑而战昆阳诛青犊而降铜马念再造丕圗也虽本自于神圣而独逢兴运也故能安乎区夏军摧九虎成止戈之武焉时乗六龙显御天之造也观其业务绍复符能握干将登四七而上应于列宿载当二百而适际于中天体纯刚而有作莅至尊而独专受命而兴协彼眞人之应逢辰则奋揽夫帝位之权用能骧首而飞也非在田而在渊驭世而起也遂得位而得禄威羣盗之䑕窜扫中原之鹿逐尊既正于九五祚遂兴于百六爰究位天之载允协羲经详推鬬野之符又同赤伏大抵圣不世出也世必治而斯起龙不时见也时纯阳而后升今我恢雄图之赳赳济大业以兢兢既当阳而有造宜取象于时乗小利见之神尧第伸潜跃仰同符之髙帝果致隆兴因以兆应金刀祥飞白水赤光之照也已新于育圣之际佳气之郁也又见于举兵之始由天意之久属宜帝尊之独履盖有致而斯能茍不然而何以遂令耿氏攀鳞翼以愿从肯使圣公假风云而能起故得息盗集之奋猬破野战之羣龙回飇既止于九县彗云宁见于髙锋灵贶自甄类五马渡江之化功臣皆厚笑四蛇入宇之从噫感如诸将也有鳞集之归骧如吴公也擅风行之誉抑知天徳之位亦赖人谋之助吾皇复受天命而逺跨于汉光乗时龙而在御修身以为弓赋学贵务本志当适中惟修身而由道遂取喻以为弓正以不他曲尽饬躬之术张而弗弛自成中的之功士有该百行以研穷端一心而折衷谓存于吾者茍不知审则发于外者何以示衆今也见圣师而由圣当明四重以四轻犹弓人之为弓要在百发而百中观夫学问尚志操修及时忠信以进徳也我则务敏骄奢所自邪也吾宁诡随故此诚身之道类夫弦木之为虑以动动惟时罔蹈党偏之失奠而发发必中宜先审固之持兹盖有不言也言则中伦有弗行也行皆审是施于逺大则何止百步时乎游息则为之一弛茍出乎而发乎信髙矣而美矣勉夫百行折中矩而周中规志在四方义为的而思为矢彼有忠信为甲胄者第取防闲之固以言行为枢机者深明荣辱之因我是以鉴彼省括谨夫检身动切戒于失鹄发何劳于扣轮亦犹率乃攸行书取若虞之度反而求已轲言如射之仁因知身之修也有立功立徳之方弓之作也有尚角尚筋之术然器不藏者曷成功于射隼材不良者难求竒于贯蝨理既无邪中斯可必肯同诡遇一朝获禽以为良尚小仪成终日射侯而不出噫主于皮者徒闻游艺之巧佩以弦者但知矫性之柔曷如志正以体直自然诚立以身修殆将观徳于矍相奚假矜能于养由如是则有志于弧礼何拘于戴记其直如矢道兼得于成周诚以枉尺直寻也固所不为志睂中目也亦何敢忽取友必端则道岂反害与人无争则行何有阙又当兢兢业业以脩吾之身肯废前功于一发尊贤则士愿立朝赋士固自重君宜罔骄惟克尊于贤徳斯愿立于王朝上懐乐道之诚必加优礼下起充庭之望不待旁招凡称命世之才俱有事君之愿然而世或崇儒则与朋类以偕进时乎慢士则虽佚遗而不怨惟明主有尊贤之意每务撝谦则羣髦兴入仕之思谁甘肥遯时也晋昼接下鼎烹养贤徳行道艺则必预旌表忠信孝友则皆䝉荐延此既加于体貌彼宁甘于弃捐神圣谦沖毎优崇于儒术英豪歆慕咸乐効于官联自是来荣轩冕之华去耻山林之人望旒纩者拭目以期见候旌车者比肩而竚立谓邦有道兮于时可见故心欲仕兮如是其急圣人在上既闻有礼之三君子于行愿厠乱臣之十大抵士虽贵于求仕位尤慙于茍居视君好恶以决已进退观道兴废以卜身巻舒惟尊徳乐义而见或嗟晚则离蔬释硚而来惟恐徐莫不有道贱焉而耻也岂若吾身幡然而改于立或无方必负割烹之鼎待如不次自投衒鬻之书是何君専行爵之权士守立身之则傥恃禄位者因明月而按劒则安义命者必冥鸿而避戈是故好仁文后有海滨二老之归慢骂髙皇致商岭四人之匿譬如鸟巢不覆则凤集阿阁骏骨必市则骥来西极今也世遇右文之盛朝惟有徳之尊语而前席者非鬼神之论见而赐璧者非捭阖之言又孰不思弃商筑来趋舜门尽令雝水之西同为振鹭肯顾钟山之北犹念惊猿王者以是改容就不召之臣式闾礼非常之士俾乗驹以去者贲然而至卧庐以隠者幡然而起是之谓王公尊贤士乎士乎可以出而仕矣济河焚舟赋战欲必胜归宁豫谋既济河而赴敌遂决䇿以焚舟涉彼大川肯思还于故国火其巨舰誓死报于强雠昔秦穆违蹇叔以袭人越晋邦而趋利二陵之败也既自咎于覆将三年之战也又贻讥于拜赐全师再出俱怀奔北之羞雪耻不忘常起向东之志孟明乃慷慨发愤欢唿卽戎谓将之屡败也固难以语勇而君之専任也当先于効忠昔也䘮师曾媿万全之䇿今焉贾勇愿収一战之功由是提虎旅以徂征絶鲸波而永逝念解骖之遗辱遂舍舟而自誓兵茍胜也仇则可报功不就也我宁复济顾吾壮志已为死战之期虑彼士心犹作生还之计莫若扬一炬以独决聚万舟而毕焚烈燄奔电长烟走云俾归者以絶望庶往焉而立勲回视归途渺洪涛之千顷示无还志激壮气于三军故得我师奋臂以长驱邻国敛兵而自戢纵横驰河内之地谈笑取王官之邑指茅津而反济封殽尸而洒泣挫夫强晋既闻国耻之湔威彼西戎尤喜霸功之立兹盖舍生而往也非徒誓于击楫好谋而成也非不悔于冯河百败而勇气不詟一战而战功愈多归志与灰而共灭盛烈如山而不磨誓必破于秦师类湛船之项籍悲不还于易水小叩筑之荆轲噫秦将之忠也既懐报国之心秦伯之任也不数覆军之罪茍因一眚而遂弃徒使终身而自悔又焉得千载之下仰焚舟之风凛然如在本强则精神折冲赋本既强固人斯服从得英隽以制胜致精神之折冲俊士朋来益巩尊崇之势威风逺暨坐摧奔突之锋窃原君得士则昌国以贤为本茍并谋兼智也能以徳而为固则懐姦伺隙者自闻声而逺遁盖朝廷为诸夏之本能制胜于九重故精神折千里之冲自宣威于四逺观其多士同徳一人励精肃尔幄中之妙算凛然堂上之竒兵势既闻于克巩胜自全于不争朝有徳而益尊人皆奠枕敌望风而引去孰敢争衡兹盖威棱之振也足以耸动于华夷誉望之隆也足以永为夫仪则人咸想于风采我何劳于声色宜其上兵伐谋大邦畏力晏子不出于尊俎兵自罢于邻疆齐威必胜于朝廷㑹果来于敌国大抵千里制难者以重任于贤士匹夫敢争者以轻量于大臣今也俊乂垂绅而搢笏臣主聚精而㑹神惟用儒而无敌宜不战而屈人止须裴度之神明以威悍将不假鲁连之谈笑坐鄙强秦譬如勐虎在则藜藿不採于山神龙居则网罟不亲于水今也纪纲法度有以巩固威灵气燄不可向迩国家按堵以无事邻敌从风而自靡顾厌难于无形非得人而曷以贤五千之骑随何徒诧于片言止百万之师处厚亦称于一士噫子玉不去则为晋之患季梁犹在则挫楚之强矧多士之济济佐中国之堂堂赫然临之则夫谁与敌望而畏之则彼乌敢当岂不见汲黯居朝寝淮南之异议仲尼相礼归鲁国之侵疆彼有威却匈奴者未免于穷征口伐可汗者犹劳于面折未若此动容貌而鄙暴斯逺宣灵武而姦邪尽絶方今优游于巖廊之上而精神折冲九有自闻于有截嵗星所在国有福赋国既得嵗祥斯应期占是星之所在有其福以诚宜仰以验之木精适居常次致当临之邦域咸被纯禧原天下之妖祥系嵗星之赢缩且运于上者象不虚示则居其下者应为甚速爰占景曜适当所次之躔俯验吾邦诞受非常之福观其瑞色明润重华陆离应以仁也既存生育之理王于春也又司长养之时既循度而至止则钖羡以宜其右行于天居一辰而不忒下临其地备百顺以无亏是宜君明臣直而世格昌期时和年丰而人欣乐嵗师之兴也战则必克政之举也事无不济由龙宿之所居故鸿禧之可继越人遇此终摧吴国之强晋室得之果挫苻坚之鋭大抵事将兆于休咎星乃为之疾徐超而前者或弃次而旅次行而失者或当居而不居事各有证象诚非虚惟嵗之在也无东西之去则福之来也有山阜之如可以伐人请验马迁之史所之得地愿稽班固之书彼有国之昌也由太白之当期国之厚也以填星之居久况此应王者而纪于号令主嵗事而为之统首茍非次舍之当居安得休祥之备有岂不见淫在元枵之次徒致郑饥既居析木之津遂兴陈后因知嵗之行也虽本于天度嵗之居也实昭于徳馨今也太史奏瑞清霄炳灵生治国之百乐开宝运之千龄如是则贤士已登不必验少微之象刑章㡬措何烦占贯索之星王者以是攷星次之攸居知天心之所与敛时福而民罔不钖讨有罪而人莫能御方今天相中兴而嵗星临之孰敢犯王师之所高祖好谋能听赋髙祖独奋汉圗以成盖有好谋之徳又兼能听之明顾夙负于英姿乗时以起尤乐闻于羣议择善而行迹其提三尺以初兴念四方之未定谓不咨于衆则孰判利害不择其言则曷分贤佞从吾心之所好谋之其臧屈羣䇿之兼收又能审听观其逐鹿崛起断蛇勃兴善欲纳则如恐不及䇿可用则何为不能惟大公至正之是取岂小智浅私之自矜功为最髙虽独称于赫赫计将安出每嘉纳以兢兢莫不説辞或悦于监门谋主或资于亡命食而吐哺也恐彼败事言而逆耳也知其利行设施皆合于衆智明逹盖由于天性顾将军何以教深圗东向之功非夫子无所闻爰下南浮之令非不知雌雄之势可决于一战甲兵之利可服于诸侯盖念至仁伐不仁也何必恃勇多算胜少算也敢忘用谋我是以疑切戒于筑室从有如于顺流为真王为假王悟陈平蹑足之语趣刻印趣销印用张良借箸之筹帝之性也非不聪明帝之度也非无豁逹然而助桀为虐者欲居秦室之富养虎遗患者㡬遂鸿沟之割谋茍匪于能用乱何由而可拨所以闗东欲弃问不惮于据鞌戍卒能言见岂嫌于衣褐难者曰赵王之立也不顾叔孙之争匈奴之伐也反囚娄氏之贤谋不询于多士智难合于敷天殊不知过虽闻于有此改必见于幡然遂令信彼四人爰割体肤之爱封之万户深惩械系之愆至兹骑项虽倨也谏而必从溺冠虽慢也贤非不好吾不爱于兼听人亦为之乐告故能举秦如鸿毛而取楚若拾遗翦一时之强暴子使漆雕开仕赋夫子善诱漆雕受知念从仕之未也爰因言而使之顾至圣以何心惟均教育视吾徒之可用俾効施为蒙尝尚友及门潜心诸子仕焉非茍于利禄学也所期于官使眷兹尼父当日则何以哉谓彼漆雕可以出而仕矣观夫心本爱日志思泽民惟可行之道不试于事以有用之学私淑诸人及门之士也皆欲効职升堂之子也谁忘进身惟此鲁人颇能参于圣学虽当周季俾往厠于王臣开也倐尔有闻欿然自视谓吾之学也固欲见于行事而学之优也乃可施于从仕茍吾信之未能何已长之足恃斯言既发殆门弟之未闻此意孰知惟圣师之独喜议者谓士之仕也固所素愿师之言也宜无不从然念道之将行则急于一命才或未充则难求万钟虽尚迟于奋迅聊自适以从容所以进则未能垂嘉言于颖逹喜其志道激髙论于司农噫有帝王之学者使之为邦在言语之科者使之辞命茍非此子之善学安得发言于将圣今也师以为可而犹切于退託道既未成则尚资于涵泳志有同于曾㸃姑乐舞雩艺或及于冉求始当从政彼有求价而沽者赐亦陋矣干禄而学者师何过哉岂若此心不求于爵禄迹宁滞于蒿莱厯攷阙里贤惟子开固异夫何必读书子路饰有民之説使之学邑尹何非制锦之才诚以志则在于恬愉心不谋于富贵才已成而已则犹歉师之可而吾犹曰未使斯人也出而仕焉功利之及民也尚何有既天下可传檄而定赋世仰英主威行普天既望风而应也可传檄而定焉王旅既兴将大苏于逺迩军书所至当自厎于安全夫惟信已结于人心助遂多于天下彼陷于涂炭也无不徯我则闻吾号令也孰能御者赫然一怒皆延颈以望焉于以四方可传檄而定也时其士勇咸鼓民思已深万里起箪壶之念中原徯车马之音茍用十行之札足安四姓之心寰宇虽遥已欣闻乎大号尺书所至自平难于当今是宜叙百世之仁恩收三军之勇果书至河西则惊万里之明见节入北军则举一唿而袒左何在我之能然盖斯时而固可极彼不毛之地咸已顺从驰吾挿羽之书自然安妥大抵强人之服者必假征诛之及从民之望者止烦命令之宣今也久矣愿王师之至欢然闻军檄之传自然姦雄畏力而屈膝老穉闻风而息肩所以光武陶仪圅纸首安于平广淮隂遣使尺书亦足以降燕或曰民已见于归心国何烦于驰檄殊不知近者已附而逺或未至弱者欲来而强犹作敌故我形恻怛之言也慰云霓之望振威勐之词也若雷霆之击俾尔懐徳而畏威俾尔敉功而厎绩掉舌而贤五千骑岂劳辩士之随凭轼而下七十城何用狂生之郦向非戴商之民家则相庆思汉之人心焉悦随则何以当率土之纷扰也可空言而耸动之兴可冀也乱斯已而固异夫通彼夜郎止谕意于蜀道守夫鸭绿卒遗诮于髙丽皇乎哉铅椠之儒也既务于讨论帷幄之臣也又加于审订俾万姓以咸悦耸百蛮而退听方今檄书风驰而人望中兴不假一戎衣而大定仁孝二致同源赋仁孝至重性情所根用若出于二致理盖同于一源究此两端皆良知之固有初无异体以大本之中存尝闻才非曰于尔殊人或多于自异语其大体则似有异用本之一贯则了无余事惟兹仁孝在人皆可以广充究厥本源是理曾何于二致观夫恻隠素禀爱钦自持行之闺门则致终身之慕散之民物则由一念之推莫匪斯心之举初非二道之爲皆是物也孰能外之总百行以率先悉由所性虽两兼之难备安有他岐岂不以亲其亲而因不失亲老吾老以及人之老笃近举逺虽则有别举斯加彼率由内抱信此理之不殊推是心而足保顾施物事亲之际虽曰殊途如钩深探赜而言孰云异道大抵孝之化也先以博爱仁之实也本于事亲茍志于仁则岂好犯上有一非孝则适能害仁虽运用或疑于前后而本原不离于真淳当戒波流之荡曾何派别之因本立道生载攷鲁论之训功多事寡备形延笃之论是源也㑹精粗于一致之中合内外于同归之地使兼爱者知厚亲之道而敬亲者备仁民之意重轻非复于铢两先后岂殊于源委尊而安义道同曾子之三爱则无差本异夷之之二厥后道不明而去本益逺性好偏而所施不同剔股孝也而深溺鄠人之过摩顶仁也而或沦墨子之风是皆得于此失于彼我则触而长广而充纯若颜回可竝有虞之体徳如闵子岂殊管仲之功以是知天下之得盖以其仁圣人之徳无加于孝见于日用虽有殊品求之吾心初无异教信夫仁孝之道虽二致而本同源又何必分其大较孟荀以道鸣赋周孔既逺孟荀挺生以斯而道自任在当时而善鸣仰兹名世之贤同宗一圣抱此觉民之术茂着英声当六国之下衰有二贤之可攷以亚圣之才而无所施用以宗王之学而终于穷老其遇于世何如也既不逢辰不得其平则鸣焉独能以道观夫名重楚国学传子思优入圣人之域卓称王者之师恐斯文之䘮也振吾道以鸣其顾二儒仁义之言一根于正用六艺诗书之教大警于时兹盖二百余章兮皆立教之文三十二篇兮悉缀文之美阐其前而振其后着乎心而入乎耳蔑千载未光之病岂没世无闻之耻时将驾説鼓木舌于诸儒经本吐辞和金声于夫子诚以轲之辩也非出于得已况之説也不贵于难持柰何承道传之弊也叹徳衰之已而如草木无声而风或挠矣如金石无声而人或击之茍非一鸣之善曷能万世之知久而愈盈固异震雷之喻大而且逺允同木铎之爲宁不由别王霸之尊卑明礼义之统纪一时卫道也信同声之相应后世闻风也有徳音之不已顾响应以能然非言扬而何以假于韶乐鄙弗能之后䕫锵若钧天小爲文之韩氏故能倡正道以相和诋异端而力排南蛮之鴃兮岂巧舌之能骋天下之鸮兮岂好音之孔懐俾衆议之不惑由大声之孔皆且异夫卿云最其善焉文徒称于壮丽魏晋未尝纯也辞只见于淫哇噫大醇小疵也虽或不同立言指事也未尝有二羣儒敢饰于邪説处士不容于横议然则先王之道至今在人耳者无他由孟荀之不坠攻媿集巻八十攻媿集攻媿集卷第八十一攻媿集巻八十一宋楼钥撰铭胡徳容安静室铭民生之初未尝不静私慾害之羣邪交骋不操而存必也元圣勉旃学者无非中性乃若异端寂灭清净死灰不然何有于应宁知圣心尘不着镜妍媸坐分不将不迎吾尝从事万虑悉屏求静得扰薰莸终胜师乃有言求则増病必有事焉勿忘勿正安则何敢庶㡬游泳吾谁与归将求安定赵振文毋自欺斋铭上欺乎天谓其甚邈下欺乎人意其㒺觉事亲而欺所厚者薄事君而欺陷于大恶所利几何所丧甚博惟不自欺乃无媿怍一不妄语所守至约事是今日勿谓爲昨推此而行余裕绰绰心惟至灵神不可度戒之戒之惟谨惟恪君如美玉欲资磨琢他山之石可以爲错族兄德润砚铭惟端溪下巖之石藏古丽州之楼氏用以射䇿阅三世孙子相传寳千祀王端本砚铭四圭两圭同一邸未闻一璧踞十趾玉有五色今乃紫磨以禹圭滃云起羲献传家不知㡬傲睨挥毫约诗史淮水不絶璧不毁书种緜緜尚百世赞伏羲像赞不履而跣不冠而髪是何人欤以治以察手持圎蓍画卦以八呜唿是所谓古之聪明叡知神武而不杀者夫东坡画赞出则凤鸣处则龙卧论议触海翻声名塞天破百谪九死一毫不挫呜唿固已知前无古人后有作者殆恐无有过之者也吕真人赞神气旺双瞳碧一劒横飞万里瞬息旁人道是吕洞宾堪笑旁人初不识自赞平生爱读书眼昏健忘不如故平生爱为人只有照管不到处老矣百事好罢休山林如许盍归去惟有媿处便须攻攻到无时方始住伯氏小崑山赞崑山片玉大不弥掌数峯天成暗合心匠悬崖崚嶒咫尺千丈主人乐山一见技痒环以清泚碧树増两海岸孤絶大士俯仰我亦膏肓谁㑹清赏援琴对之万壑同响十六叔祖画赞猗欤先生嘉遯巖谷中无一尘髙视流俗面壁燕坐形骸土木是谁丹青写此面目旁观未知既笑而嘻此身见在何以假为先生粲然徐曰不然若谓是假何必此画咄哉此身又岂其真赵禹川画赞一室悬罄万縁俱扫道穷而志益坚心灰而形不藁予实敬之盖宣和西洛之贡士而淳熙宗室之遗老也陆从老真赞纶巾野服河目海口膏肓泉石而能起人于九殒之余衔盃漱醪真欲遯迹于千载之后是将傲睨尘埃之表盖隠于药而逃于酒者也莫子大画赞目光深碧长鬛如漆少从诸公故身处韦布而有素官之风自适其适故年将六十而有孺子之色是将坐安舆脱世故洗眼以看令子之翺翔而逍遥乎仁寿之域者耶叔韶弟画赞是何爲者独立突兀目视云汉若书咄咄江山数千里而气益増齑盐十九年而志不屈故能起连桂之坠緖收青毡之故物今既渐失布衣之髙是将敛湖海之豪而归寻理窟者耶髙㑹之画赞风标秀整兴寄髙逺淟涊京尘而素衣之色不缁浮沈宦海而铁砚之志不浅吾欲与之一局以消白日五絃而送归鸿盖所谓向若而叹自崖而反者也赵景瞻画赞写照求赞其词多妍子求箴规意已卓然余讷于词为诵道家之言其言曰和畅命生卑退徳生清静道生慈俭福生君能行此四者而又文之以学富贵何足论当遂爲河间东平之贤冯义叟画赞曳笻者谁曰小冯君谓爲山泽寒儒而有食肉之相疑爲贵介公子而有惊代之文孤标如峯尖之秋隼秀句如春空之行云退然不言无异稠人若飞书走檄之敏髙文大册之工有能试之老矣是笔力犹足以挽千钧者耶汪彊仲画赞头圎骨紧短小精明种双芝之秀撷丛桂之英宦学有传清白是承勉之哉资禀如此毋曰贤于俗人斯可矣冀有以振吾外门之家声也丰叔宜真赞志行超卓风神洒落袭清敏之余庆传黄梅之家学弟兄怡怡亲髪如鹤故居鼎新朴斲丹雘已而意慕山林身去城郭扫溉松楸以自伸其志甘守箪瓢而不改其乐萧然松庐一丘一壑捜苍石之空洞引瀑泉之溅扑信盘谷之可序而辋川之可貌也惜乎急景不可以久留泉石之膏肓又不得而药吾闻其风欲从之游噫九京其可作耶从子泽修净业以弥陀像求赞弥陀何在云在西方垂一只手接引无际视日入处知几由旬一念感通如觌面见庄严五采聚紫金光全体现前若在浄土汝以色相欲见如来一念或差万里悬隔惟此世尊衆称慈父汝能供养忏悔归依家有慈母与佛无二事母与佛其毕此生观音像赞宜兴蒋云起示余曹仲元观音像上有宣和御题笔妙在吴道子之上且曰上天竺瞻礼大士者衆今将摹刻山中使来者得此像以供养用资二亲冥福乃稽首为之赞慈悲广大相好殊胜笔意精微乃与佛称自在在心固不在相察至秋毫出道子上携此西还刻之天竺流传八方植无量福定光佛像赞虫蚀成文屋漏成痕赠之以中天然者存拟议则错思量则昏断是无人能㑹徒自饶舌纷纷直教唤出南安巖主也只解説无门风铃摇殿角柔橹过江村南山律师赞曰禅曰教无非为人惟兹律仪尤切于身仰止南山与佛无间人天师尊不容赞叹灵芝律师赞南山既逺教道中微化身再来是为灵芝持律益严护法甚劳灵芝之风南山相髙佛法自天竺流入震旦久矣而四海之外奉之尤谨今有日本国僧俊芿慕南山灵芝之法航海求师首画二师之像求余为赞芿公恪守律严究观诸书既得其説欲归以淑诸人余非学佛者吾儒曲礼三千散亡多矣然见于日用者如入公门而鞠躬上东阶而右足虽造次不可废也诗曰我心匪石不可转也我心匪席不可卷也威仪棣棣不可选也此非律之説乎归矣使律之一宗盛行于东海之东于以补教化之所不及其为利益岂有穷哉哲老真赞本是六一居士后裔郄做临济老子儿孙拈槌弄拂便习成出家儿事横説竖説都不见文忠之文若是金刚圏浑身透过栗棘蓬作一口吞直得齿如劔树口似血盆呵佛骂祖惟我独尊真箇了此一段大事也不枉了打破家门湖心竹谿政讲师赞诸佛诸祖都知源流一片灵台莫之与俦万论千经纵横受用一段辩才压倒大衆定交方外一别九年再见似黄面老子依旧説教説律説禅指望他一口吸尽西湖水郄成火里打秋千季札挂劔于徐君之树吾亦説偈于老师之前师岂遂无知耶当亦盱衡而爲余欣然也鑑堂昕老赞咄这老顽顽于石铁喝倒又起棒打不杀急里翻身当机便拶若教挝鼓説禅也㑹七七八八咄把似口罗舌沸何似耳聋眼瞎瑞巖益老赞铺席多年欲卷收又携一钖海东头云门不絶仅如线命脉有人能续不涂毒䇿老赞涂毒已化一丝不挂谁模其形强为描画是见佛便呵见祖便骂者我铭其塔已成话霸更要注脚我则不暇为此老从来颠蹶不知今在何许而精爽犹为可怕也雪菴瑾老赞俊辩不穷灵台无比菴空无人雪消成水若道成水流转未巳一㸃洪炉永超生死英老真赞竖起硬嵴梁论交铁拄杖栖云菴中若将终身十字街头蹴踏龙象大地一变直教寸草不留大厦将倾敢将一手扶当翩然去之逺隔风浪维摩示疾幸得无恙且须留取这老古锥要与住山人作箇榜様寿上人真赞年甚髙业甚茂火冷云深松枯鹤瘦对鬼神而独説有翻河之辩口人望为大道师终不出一只手迈祖风之髙絶挽末俗之卑陋求之吾乡盖前有颜圣徒而今见此山之寿也瞎堂逺老真赞少识师于柯山之菴晚见师于灵隠之南荆棘林中吞栗棘蓬观堂深处见古瞿昙云归列岫月印寒潭真圆悟之嫡子而杲风之同参也圆觉菴澄师真赞清浄縁深尘劳念絶虽见比丘尼身有古贞女之洁居然是圆觉菴第一代住持更不须横说竖説偈颂双峯二偈莫把资深两处寻此心心外更无心道人欲问资深话自得元无古与今道非身外亦非中左右逢源作么逢遶寺寻山无好处不知门外有双峯新昌石佛费尽三生心与力造成石像一百尺相好端严具足尊五采黄金妙装饰道不是佛郄不得若道便是也不得上尽层楼郄下来何曽见得真弥勒游金焦两山以雨而辍余沿檄行浙西冒秋阳之暴烈漕河絶流日有焦藁之叹至京口假舟游二山适是日风雨大作江头尤甚岂俗语所谓平生不卖浆者耶回城道中因忆本长老金山偈戏续其韵金山寺裹山焦山山裹寺风雨劝我归也省两头事本长老金山偈云水里有块石石上有箇寺千人万人题只是这箇事跋惠峯询老所编类海古徳手段决裂剥地破㔢地折説道不立文字未免横説竖説草菴文字太多只为老婆心切若不作恁么看将谓多口饶舌题老融画弥勒乗风欲去东南回头此意谁参当时蹉过足菴郄来攻媿同龛戏赠怡云平老深山中拔出闲身閙市里寻得静处相逢了白话三通那箇是末后一句不因闻所闻而来不为见所见而去岭上白云君自怡何时许得同龛住送清道者住投子山一钵一衲一丘一壑非去非住无相无作一脚踏着投子机不被旁人轻摸索戏题珪老借菴莫道菴子是借底只你也是借将来劝君莫作来生债尽底还他亦快哉不知当初问谁借至今久假而不归毕竟还了方是了郄须还我未生时次仲舅韵寄拙菴涵秋古涧落珠旒㡬欲相将作胜游芒屩未穿心已嬾不如莫莫且休休明月堂前玉几山倦游双径却来还舅甥相与成三隠城郭山林等是闲公居山外我城中不见成疎见亦空要是归来当一见待携藜杖访支公莫把坐忘成坐驰归来须是识真归壶筹投尽无人拾澹坐藤牀风掩扉送雪窦璧老住雪峯雪窦移将住雪峯两山雪色本皆同莫言此去八千里明月往来含太空游雪窦双塔登云檐有懐海印云老来礼二师遗像小立云檐一饷欲见徳云比丘却在别峯顶上金峩本老领优婆塞衆求写选僧堂三大字示以数语行者堂中选僧衆僧堂中选佛人道是我却不不如莫待僧伽梨便与竖起嵴梁骨大丈夫休汨没一粒爆起冷灰豆十分钝似辽天鹘赤脚踏透祖师闗神锥击碎精灵窟君不见卢能只在碓坊前解道本来无一物题寿居仁独説图向来八万四千偈舌端辩才若翻水山空月落说向谁不如出口入吾耳当时受者兦是公乌有先生子虚子我却曽见语録来秖有空空数张纸题璧老笑菴笑甚底笑甚底若要笑时笑杀你説梦梦中洗泥泥里头上安头以水济水箇箇一般滔滔皆是我也要笑来终不欲开脣露齿题宏老空谷君看空谷自然空声有洪纤应则同正为中虚声自应莫将应处做神通昕老自号鑑堂来住芦山山中先有鑑堂鑑堂来住鑑堂中两鑑相磨只一同要是非堂亦非鑑但见寂照含虚空跋涂毒与惠老偈我铭师塔而不识面一瞻顶相烂烂巖电横説竖説不待饶舌涂毒一声百兽脑裂次韵伯父与心闻偈绍兴二十四年伯父帅维扬时在郡斋见所与心闻一偈庆元六年昕老示及真蹟恍如隔世敬次旧韵法器何妨待晩成一朝㸃铁便成金拽开鼻孔力无限坐断舌头功更深扬子江头言在耳灵山㑹上笑传心自怜钝置无香气四十年来只似今汪耐翁以最首座十玄谈见示十首玄谈已赘疣劳君头上更安头若还又有九百汉葛藤相纒几时休题龙眠画西域圣僧放两不借叠双足自在在心机在目黙然深入不二门不知师唱谁家曲戏答益老寄方竹杖瑞巖益老寄方竹杖书云不可削圆也一笑又举大徳拈起拄杖全得这箇力话谓攻媿下语下得一任提持下不得夺却作么生区处快道快道家家竹杖只圆光此竹如何得许方削得团栾无可笑蓦然夺去亦何妨咄哉得力处不在这箇答东山一老二偈即心是佛本无难错郄丝毫隔万山知有毗卢五千卷谁能分寸费跻攀闭门深坐日知味无限好山都嬾游城里山中俱是隠江湖不若两忘休送一老住庐山归宗久向东山卷藏经鬼神推出举军惊从来要去庐山住好就山中过此生啐啄同时不偶然史君提起正当年向来閙市难行道今日人天听説禅千古名山大道塲止因赋重遂荒凉后之君子谁能弛试向山前问老苍归宗法窟寖湮微拭眼余风靡孑遗法鼓一声精彩变要如光弼用军时庐山面目非难识横岭侧峯皆是真若待出来方识破不知何用箇中人题庠老颐菴下震上艮下动上止分明两片口脣包着许多牙齿祸自此出故以言语为戒病自此入故以饮食为忌庠者养也颐者养也名庠而住颐菴知他养箇甚底直待吞郄栗棘蓬更与吸尽西江水莫问这边那邉都是一箇道理题慈溪张氏坐化颂慈溪董君之妻张氏坐化作颂云有身有苦无身无碍撒手便行这回自在柏泉诸人称之爲下一转语苦是自苦有谁缚汝碍是自碍非身爲害既知一物本来无何待行时方自在书全无用语录全公无用无用之用生前已自无用死后葛藤何用虽然如是善用者必自有用不善用者不如勿用试问大衆如何则为善用有时拈起一枝草作丈六金身有时把丈六金身郄作一枝草用跋正法眼蔵正法眼藏当时灭郄那得许多落落索索问着则差答着则错喝也喝不住棒也打不着妙喜更得工夫时与下箇注脚休休休莫莫莫若要拈花微笑底事不二法门也低一着攻媿集巻八十一攻媿集攻媿集卷第八十二攻媿集卷八十二宋楼钥撰祝文温州修大成殿祝文殿久弗葺隳蠧日甚神像在兹惧将压焉易敝从新饬工伊始恐惊神灵不敢不告台州谒庙祝文东岳行祠泰岳以肤寸之泽及天下功利之在民物者何止一邦钥佐郡此来伏谒祠庭巖巖之瞻邈在天外神听则近尚其顾歆灵康行祠惟神之祠肇于永康而灵响之着盛于台城乃崇宁元祀曾祖来守以神之隂功闻于朝是以有仁济之封钥佐郡此来所以事神者何敢不肃祗事之始先欵祠下灵康之谒少俟朝夕惟神其鉴之诸庙州之民吏治其明神理其幽神之血食于此既久功利之及民者深钥佐郡此来祗谒祠下吏之事不敢不勉惟神其隂佑之灵康正庙王之威神震于一方疫疠雨旸罔不禬禳昔曾大父来守海邦列功于朝侯封有光钥兹叨佐州祗敬灵响岿然祠庭襟山带江千载乔木郁乎苍苍再拜致谒肴鲜酒芗愿广隂佑保绥此疆十雨五风丰年穰穰吏责茍逃神赐敢忘辞庙祝文先圣夫子曰君子学道则爱人钥未知道而愿学焉羡员此邦所未厎于戾者夫子之教也今去矣敢敬致辞然夫子之道无乎不在钥之心亦当无乎不勉盖夫子之庙可辞而道不可须臾离也诸庙钥赘倅此邦首尾二年年谷顺成无菑无害神之福吾民者如此而吏之被赐也尤为不赀今去矣祇拜祠下非敢邀福于身愿神之福吾民者千载犹今日也温州谒庙祝文先圣夫子之道万世所尊夫子之尊万国所共钥顷尝分教今十五年奉释奠之旧仪葺大成之广殿兹叨假守尤仰师尊夫子有言曰敬事而信节用而爱人使民以时钥虽不敏请事斯语惟夫子实鉴之诸庙永嘉内外百神咸着灵响钥顷尝客授祈报屡矣兹焉假守获共香火之奉今嵗旱灾甚广独吾州有年神之赐厚矣国家张官置吏凡以为民祀典所载亦惟有功于民者祀之秋气方中岌岌然以风涛为忧愁霖未止愿亟开霁以全农功钥不敏竭力以祗王事惟神有以相诸幽则吾民其庶㡬乎祗谒之初敢敬以告祭酺神祝文惟周礼族师之职春秋祭酺郑康成云蝝螟之酺庆厯之制有蝗虫则祭煕寕议臣欲每嵗春秋行礼终不果行乃闰五月丙戌以虫螟爲害祭以致祷赖神之赐随卽衰息兹当晚禾秀茂之际又有食其心者士民以前日之灵异来请不惮再渎复举斯典诗云靡神不举靡爱斯牲而况明神见之礼经着之祀典専职于蝝螟者吏不敢辞其劳神其不倦于应俾田祖之神畀之炎火以全嵗事于垂成不亦休哉辞庙祝文先圣呜唿圣人之言可寳万世而况吾夫子集大成而又拔其萃者乎夫子之言曰道千乗之国敬事而信节用而爱人使民以时钥不肖试郡以来伏谒之始固尝请事斯语黾勉万一由是得二年之间田里相安今去矣敢以展谢四五年间十修释奠之礼顾瞻庙庭不忍遽去若拳拳愿学之志又非止乎此也诸庙惟明神福永嘉之民民之谨奉香火于兹有年矣钥试郡此来荷神之休凡有祷祠无不响答今歳尤幸十雨五风以迄康年晚禾阙雨不免烦渎秋髙气清忽霈膏泽岂么么能动神听盖千里之幸也吏之抚民不过二三年钥拳拳此邦无异乡社今去矣既谢灵贶神其加惠斯民于无穷哉工部加赠焚黄祝文四首国家蒇事于南郊大赉四海钥以叨列朝籍赠先考为中散大夫呜唿惟楼氏世有积徳衣冠相袭既百三十余载矣自曽大父金紫而下阶官至朝议者三人俱不及生登五品我先考厯仕㡬一甲子谨廉周密始终无玷阙官簿益髙寿七十有六而束于新制乃今而后得之仲兄既不胜丧遂不得同致卹典焚黄九京追痛罔极伏惟昭鉴歆承宠渥钥伏自淳熙十四年七月假守永嘉辞拜茔下圣朝恩赉动及泉壌先君赠典乃至于八前四者固尝燔黄以告矣今皇帝登极已而钥迁秩中奉又遇明堂大礼累赠先君为正议大夫今者钥由权吏部尚书丐郡得婺按故事以请于是遂有正奉之赠归扫松楸涙沾宿草敢以四告併侈上恩惟我先君位不称徳积庆流衍十年之间宠渥踵至不肖子钥蒙被遗泽年除歳迁寖逾分量幸逃谴何得遂一归皆先君之赐也尚惟祗服命数以佑我后人于无斁惟皇帝御宇之四年亲祀南郊霈大泽于天下追荣之恩普及泉壤呜唿显考积厚流光钥不肖祗服义方慿借隂佑幸不坠门户以为先君羞十有四载之间告第燔黄至是而九兹敢以宣奉大夫之命荐于茔域顾瞻松楸音容如在尚惟歆鉴式绥宠渥伏自嘉泰三年郊祀大礼考加赠银青光禄大夫妣加封安康郡夫人恩命未颁显妣遽弃诸孤忧苦摧割未遑蒇事去歳天子宗祀合宫又赠考金紫光禄大夫妣安定郡夫人呜唿显考捐馆于今二十有六年告第之典至十有二今既视秩天官追踪曾祖显妣克享上寿石窌启封至再至三康宁考终洊更大郡余庆所暨燕及孙曽世受国恩存殁俱幸惟是奉显妣色养之久近经初忌又首行燔黄之礼钥等不胜哀慕之剧谨併以四告三黄展仪茔下移长汀菴祭告祝文三代并陪葬位钥等罪逆酷罚母氏大宁郡太夫人汪氏倾逝伏自淳熙十年先考葬于长汀祖庵之后是时即议少迁冡舍因循二十余年兹以母氏卜日合祔移菴于左敢先奉祖考神主于享亭庶免斤斧工役惊动神灵俟新菴之成复还庙室伏惟鉴察密赐隂佑俾大事克修钥等不胜哀痛感激之至先君工部呜唿先考之葬二十余年矣体魄安静子孙蒙休久议迁移祖菴不敢轻易天祸我家母氏大寕郡太夫人以正月九日弃诸孤攀号擗踊痛割何极钥等忍死力贫已豫卜十二月八日丙申奉太夫人之丧祔先考之墓将以此月二十二日丙辰解屋填基伏恐惊动神灵先于今日设祭昭告惟我先考黙相大事使区区孝诚早遂素志永奠二亲九原之居不胜悲痛感激之至䘏典将颁燔黄未果寒食之节以凶服不敢墓祭挂旛追荐併惟歆鉴痛吾母之不及见也土地先祖少师之葬建立菴舍今八十年其镇安松楸保佑存殁惟神是赖兹以母氏大寕郡太夫人之丧将祔于先考光禄之墓豫卜吉日迁菴于左方伏恐有冒明神谨用昭告奉神位稍就西厢俟工役讫事别当筑室妥灵永祗香火惟神鉴察尚隂相之毕工奉安神主长汀建菴垂八十年物各有数撤而新旃显考之藏安康合焉惟此旧基实蔽新阡忍死竭力徙于东偏土木初兴神主告迁兹焉讫役奉以言旋载髹新位敬书掲䖍舍旧从新凭依永传佑我后来庆系其绵乡校奉安先生祠堂祝文惟我曾祖以古学起家不务仕进退而教授乡校一时名公横经授业最爲盛际里人推本文风之所由兴相与祀于学有年矣近又请于郡愿徙祠东序以致尊尚之意郡太守欣然从之遂爲四明美事衰族预有荣焉粤子孙不敢以是勤乡曲身任其责堂宇一新像设严备其率子弟祗拜祠下以妥先生之灵世蒙余休惧弗克称继自今歳时瞻敬其勉进学业惟孝惟友以庶几先生之风以无负里人之意惟先生其鉴之立皇太子祭诸庙祝文皇帝惟宗祧之重豫建太子以固国本爰推恩沛惠绥万方凡郡国大小之神有功及民者命长吏咸致敬焉惟神庙食兹土法应得祀谨涓吉辰奉酒醴牲牢以荐馨香神之听之相我千里之民自今无或有旱潦疫疠之灾仰以答上之赐俯以为邦人之休顾不在兹乎海神庙祈谢祝文祈雨五首惟神相唐若旱作霖精爽凛然庙食歳深民以旱告吏实疚心洁斋致祷罔或弗钦愿沛膏泽视古犹今庶几叹愁变为讴吟海邦之民神所劳骄阳伤农下无告吏实不肖心是悼三日再渎神勿躁旱魃既虐风亦暴吹云使醨气不冒平畴良苖日就燥安得上天隂雨膏神兮至灵随所祷牲牢馨香敢忘报夏旱致祷神既应之骄阳复兴实慙再渎暑气日甚嘉谷将藁吏无所告惟神是求愿为甘露迄成歳事灵应益彰报敢后哉顷歳夏旱秋而得雨农功虽失尚收桑榆惟今之灾秋晚未巳千里内外日以告病间有火惊无敢安处麦不入土后日可忧渎神再三顾岂得已愿为膏泽捄此疲氓三时务农以神为命雨旸不若随祷辄应农事既闲人亦少休旱暵吿病惟神之求连甍而居甘井枯竭宜寒而燠疫疠将孽神芘斯民尚听祷祈三日之霖拱而竢之迎神像行道祈雨旱灾致祷虽日造于灵祠甘澍愆期意尚亏于旧礼愿同佛像周厯郡城列处黄堂慰万衆瞻依之切悉裒缁侣尽六时讽呗之勤庶神力之益彰俾雨师之速应人所欲者神其听之谢雨四首夏旱而雨功归于神神安厥居盖亦未㡬秋阳为虐于于复来不以为渎而不我听三日之泽如响应声苖兴勃然一稔可待神之赐也敢谓偶然敬拜于庭神其来格神居是邦民之司命曰雨曰旸来祷必应亢旱既久千里告病迎处黄堂用彰礼敬人心惶惶神实来听以隂以雨不俟雩禜肃神之归如初之迎掲䖍妥灵牲酒斯盛或言海气则风之证祈佑农功俾终有庆秋日亢阳正此无告海风助虐其何以堪吏之不徳不能销去精祈未既灵贶已昭神之爱民若父于子随祷而应是焉可诬尚请于朝以伸阳报旱灾之余人心易恐雨小不应千里嗷嗷所不甚恐惟神是恃卫公精爽凛然如生膏泽所霑阖境告足率属来谢其敢不䖍尚冀时若以汔稔歳祈晴二首惟神庙食之久于民有功曰雨曰旸调护无爽吏政实愆致此隂沴雨雪不已欲耕未能怨咨无告惟神是赖毋以吏故而害于民廓清顽隂使遂开霁吏敢不勉重为神羞春耕欲雨多则告病人既无厌神亦难应然念此邦倚神为命淫霖未巳隂沴日甚嘉种不蘖汨于深泞东作茍失曷为农庆日在甲子占匪休证驱斥雨师惟神之令有祷于兹神其来听谢晴春霖太甚良农病之吏求于神日俟嘉应上勤宵旰徳音四驰曾不淹辰廓清氛翳回视四野物物昭苏神实相唐功着千载燮调之妙又及我朝曰雨曰旸尚期终惠祈雨雪惟兹东嘉歳事屡愆神厚其赐书大有年农隙而旱敢渎神听泉竭麦枯人亦告病歳云暮矣煖然如春又恐疫疠重困吾民立云滃兴密雪交下益以霡霂润及原野是在明神不劳余力倘终芘之何以报徳谢雪冬温不雨为嗣歳忧致祷于神灵应如响微雪欲作先集于霰报神之赐庸有既乎发海舟郡祗天子命遣巨舰数十艘由海道以戍四明惟神庙食此邦灵应如响愿隂相之俾往来鲸波如乗安流无有惊畏则所以报神者敢怠哉禳谢飓风三首永嘉灾荒首尾十年今歳之稔近所无有时旸时雨神赐实宏秋霖未巳害我穑事积隂之久或致飓风穷民易惊愁叹相属垂成之赐惟神是依驱除云师使见白日风伯退听鸣条不闻倘终惠之其敢忘报鲁有爰居止于东门展禽曰今其有灾乎是歳也海多大风先事之占有可信者此邦歳苦飓风邦人畏甚春有飞雪以秋为期暑雨未休深恐驯致惟神灵响千里具依是用祗谒祠下豫罄丘祷曰旸曰雨神已佑之于前其终惠之汔我穑事吏实不肖无功于民神曷芘之随祷辄应反风之感虽曰偶然如神之灵答贶昭甚震风凌雨一昔扫除祗谢祠庭其敢不恪龙女庙祈雨祝文二首旱潦有数天实爲之千里之润神实司之歳以旱告将困吾民天高难谌用求于神幽蛰奋起霈然膏泽俾成丰年何以报徳灵贶在民庙食久矣灵虽不渝祠则甚圯旱祷未答或其在是吏职养民视饥犹已神相于幽休戚共只愿嘘立云沛泽千里何以报神葺祠旧址丹青相辉栋宇丰侈神之听之誓有如水二龙潭请圣水祝文歳以旱告靡神不举百谷方仰于膏雨神龙犹卧于灵湫爰遣属僚修郡故事仍将缁流讽呗致祷挹彼注兹虽曰圣水一勺之多赋灵于中端如泰山肤寸之润三日之霖将于此乎求之神尚肯来慰此渇望迎四龙王行道祝文深山大泽是生神龙旱魃为灾迎之幽宫圣水一勺神在其中甘霖未施吏罔措躬旗旄幡幢往从绀容愿驱妖沴回禄祝融愿唿羣灵屏翳丰隆尊居黄堂指麾成功膏雨浪浪黍苖芃芃策勲而归报神何穷巾子山龙潭请圣水祝文记曰天降时雨山川出云然惟神龙所居则肤寸之云雨輙应之郡苦亢旱祈禬之礼徧于羣神云出相望膏泽禾下窃惟巾子山一郡之望真龙之所居也谨命县大夫修敬灵湫勺圣水以伸诚祷愿兴云霓沛以甘雨以慰渇想以苏千里以示神应于无穷不其休哉九龙潭请圣水祝文神龙之居实为灵山旱忧吾民神不得闲从人之来奋起幽蛰来即公堂杯水可挹玄云四兴千亩含滋为此泽者非神而谁求之于初万目所瞩于以将之其敢不肃神乎既居愿安幽宫节宣雨旸相予屡丰平水王祷旱祝文亢阳为虐方忧诚祷之未孚故老有言始悟灵神之在迩谓护国通天之号有济民惠物之功比歳以来幽祠寖废既上雨旁风之未免何西厢东序之足观虽吏民已谨于祈禳而守宰久愆于礼敬旱既太甚咎或在兹闻之惕然其敢宁止爰陈菲奠来谒明灵伏愿矜小己之寡闻悯斯人之无告沛乎百里之润为之三日之霖誓率耄倪益谨牲牢之报且令栋宇聿观轮奂之新郭先生庙祈雨祝文维兹斗城先生卜之厯千百年民用安之亢阳有祷神又听之庙貌之崇后其图之祭勾芒神祝文二首正月惟闰既望始春甘雨霢霂土膏坟兴祀牛于门协气是迎司我穑事惟帝与神歆此菲奠用介丰登维时发春盛徳在术帝实主之神实辅之迺祀土牛用介穑事其尚居歆以迄康年春赛诸庙祝文惟神功利及物庙食此邦维暮之春聿修歳祀涓辰致洁徼福于民神之听之惠我无疆毕文简公祠堂奉安祝文兴国之初台爲王土擢公朝行首绾郡组宣畅皇风蠲除虐赋去厯华途爲公室辅遗爱一方美谈千古君子人欤章圣天语迺昔尤侯建祠黉宇遗像未设阙典思举传之番易冠佩容与道貌睟然争先快覩钥去二百年叨继前武敢曰尚友庶㡬趋步于以奠之掲示仪矩曰士曰民惟敬惟慕乡校序拜奠谒祝文先圣夫子于乡恂恂爲先乡人饮酒后杖者出正月之吉敬拜殿庭退序长幼仰遵圣训兹与乡人饮酒以齿谨以清酌荐笾式陈明献兖国公惟公亚圣苦孔之卓非礼勿动不改其乐愿言睎之敬拜于学兹与乡人饮酒以齿释菜于先圣谨以荐笾之礼配陈明祀邹国公学以明伦孝悌具申徐行后长舜予何人乡党尚齿遗言是遵兹与乡人饮酒以齿释菜于先圣谨以荐笾之礼配陈明祀攻媿集巻八十二攻媿集攻媿集卷第八十三攻媿集卷八十三宋楼钥撰祭文孝宗皇帝灵驾发引祭文维绍熙五年嵗次甲寅十有一月戊子朔十五日壬寅臣等伏覩哲文神武成孝皇帝灵驾发引臣等谨于道左恭陈薄奠攀慕龙輴臣等谨泣血顿首死罪言曰恭惟皇帝道全徳备仁熟义丰列圣储休承艺祖神明之胄中兴垂统绍髙宗揖逊之传亶超今冠古之资妙旋干转坤之略髙出百王之表规恢亿载之图若孝徳之大成盖圣人之未有永惟四海之养仰奉两宫之欢以万乘之尊躬行舜慕以三年之久亲执尧丧释神器以不疑事慈闱而尽礼方且凝神泰极介寿无疆乘飇驭以上宾攀龙髯而何及千官号恸兆姓悲摧兹当同轨之期既庀因山之役臣等叨尘班列夙荷生成痛灵驾之莫囘俯涛江而欲济同倾丹悃敢荐芹诚臣等无任号天摧絶哀慕感切之至臣等泣血顿首死罪谨言祭龚参政呜唿哀哉先生之生殆不偶然先生之用人则望焉先生之贬自古有此先生之亡则天道亦不可知矣呜唿哀哉尚何言哉圣度如天斥者多还使先生少须臾毋死且少北矣而何朝露之遽先呜唿祸福之变处之晏如疾在血脉而居非人之所居以马伏波之坚壮犹不堪飞鸢之堕况爱嫡埋玉之痛虽有铁心石肠能无动乎斯人也而有斯祸兹非命夫兹非命夫钥受知先生十有七年出入东合託身陶甄既惊叹于云亡又哀夫父子之相随于九原也闻旅榇之言归愧生刍之阙然向风一恸有泪彻泉祭谢枢密丹丘之境上应泰阶名徳辈出未跻公台惟公特起抱负竒才遇事风生游刃恢恢一言寤主风云壮懐含香兰省峩豸栢台言聴諌行天颜屡开青霄直上富贵鼎来洪枢运动大政参陪谓当自此麴糵盐梅天乎不淑梁壊山頽上意震悼生荣死哀等叨列周行屡登翘材剑佩俨然公安在哉乃列斯殽乃酌斯罍矢辞一恸我肠九回祭王丞相呜唿鲁公气备才全结知三朝运逢半千绍兴之季已任谏垣敭歴中外再归日边巍巍夀皇尤急亲贤知公日深擢之迩聮忧国孜孜爱君拳拳无喜无愠不党不偏若不胜衣似不能言临机辄断得君最专爱惜名器避逺势权旁求髦俊坐镇浮儇其崇如山其澄如渊宰辅七府十有四年弥缝藏用海内晏然缛仪大典奉以周旋无器可名靡劳弗宣经纶未究精力未愆名遂身退来归林泉舜亦命禹龙飞御天甘盘旧学盍归帝前上意倾属虚左待旃呜唿庆门多故天命不延嬴博痛念风木悲纒竟不胜丧一病弗痊两宫震悼四方惊传等叨列郎吏久与陶甄絶望衮衣阻拜新阡敬以菲奠逺致几筵矢哀以词有泪如川祭罗枢密呜唿天之生才足用一世如公之生为国之瑞气劲而和色温而厉立登要津以学自致年不可及衆惟大器亹亹九迁逼以富贵而公谦虚得宠思畏乐善贪贤惟恐弗至公尔忘私力捄时弊忧深思逺语辄歔欷论事剀切无所顾忌退省其私不改端粹谓如若人宜居大位上以旧学眷宠尤异擢贰西枢望以经济才五浃旬一疾而逝天胡不仁孰主张是赋以宏才登之两地乃遽夺之哀哉殄瘁平生无玷俯仰何媿母方逺归子不及侍公之赍恨有此一二等仕同班列情均兄弟同寅协恭相勉忠义比日扈从尚得聨骑一宿九原惊悼丧气潭府方新贺弔相继矢词寓哀痛哭流涕祭赵观文惟我朝之天族兮分银潢于仙源极富贵于承平兮盛人才于瓜瓞之緜仰高帝之子孙兮固龙种之不凡惟我公尤为杰出兮掇儒科于妙年初小试于簿领兮腾政誉于瀛壖葺水利于不朽兮两舟之济人不知其㡬千由宰县以佐郡兮声名上彻于细毡阜陵畀以三辅兮蔼遗爱之流传上不畏于强御兮下抚恤于黎元鉏积蠧之狡穴兮伸累载之幽寃将使指于诸道兮振风采于两川一介不轻取予兮信靡劳之弗宣出藩入从兮擢文章之迩联当绍熙之末年兮鲠论至于骈肩公实领袖于时髦兮心铁石而愈坚剧羣情之危疑兮方忧夫杞国之天发大计于丹衷兮皇天后土实临公之一言彼颂梁公之取日兮谓咸池与虞渊未若公之善断兮定䇿于万衆之先进忠谋于长乐兮又从容于平勃之间覩大明之继升兮措世于泰山之安无官可以酬公兮视政路之清班伟君子之劳谦兮推勲名而弗专望蜀道而再登兮兼制阃于帅垣服袍带而携琴龟兮追轨躅于赵张之贤方谗邪之竞起兮若蜩螗之羣喧驰睿旨于万里兮俾书龙飞之末与颠陷宗臣于罔测兮将于此而求旃孰知公方平心直笔以进兮无一语之党偏守陪都之管籥兮归佚于橰闲繙万书以自适兮若将终其身焉痛妖孽之肆行兮裒凶鞠顽而盗大权又妄兴于兵端兮致涂炭于三边公虽身在外兮切忧时而拳拳豁天地之开辟兮更汉化而改弦起大老于海濵兮询黄发而罔愆屈故事而不得共政兮为帝师于经筵俄引疾以吿归兮返锦里而名全犹荐贤以报上兮又开东宫之新编曾经济之未究兮忽一疾而不痊邦国为之殄瘁兮惟我十倍于哀纒怅登门之虽晚兮幸接武于甘泉顷丐外而投闲兮亦来问舍以求田登百尺之楼兮十载奉公以周旋约五日以往还兮澹若水而无间然酒三行而棊再战兮望之者或以为仙时抵掌以剧谈兮若相和之篪壎忝赐环之同日兮祖生先我而着鞭我方困于沈疴兮尚踸踔而蹒跚陪露门之进读兮又聨镳于九阍公既扁舟而东下兮谓将相随而出闗乃匏系而不得去兮徒尺书之翩翩谓独居而无偶兮幸蚤归而毋留连荷公之心相知兮梦曰绕乎故园何天之不憗遗兮弃尘区而蜕蝉念吾母之窀穸兮公之赐及乎九原感二子之受知兮正礼举于后而公山举于前繄龙门之高峻兮殆吾父子之宿縁何云翰之未干兮惊身世之遽迁寄薄奠于繐帷兮惨东望之风烟尚乞身以挂冠兮期执绋于南阳之阡相距才四岁兮亦岂久于人寰爰矢心以致辞兮洒哀涕之潺湲又惟公操厉冰霜忠贯目月东西惟命险夷一节求之古人盖以安社稷为悦者也功成不居橰闲道尊更化还朝进读露门人望所归尚秉政机难进易退竟歌式微送公江干欲随出闗匏系于兹梦寐故山寄声促归相从暮年我未得去公已登仙疾不及问丧不得恸尚期执绋少展悲痛抗章乞身六请未俞闻公窀穸哀不足而媿有余亟遣长孙往致刍奠东望佳城老泪如溅祭赵侍郎呜唿惟公族纟盛于山东貂蝉风烈衣冠所宗建炎南渡名胜昂颙源深流逺古今贯通父子兄弟师友磨砻惟公问学俊气如虹词场策勲雁行雝雝一登朝班雅望已崇上嗟见晚眷意日隆年除嵗迁龙飞云从容台道山螭坳储宫琐闱批敕仇然献忠天官铨综姦弊一空论议从厚古人追踪遇事敢言执节始终煌煌艺祖配天其功东向之议公论所同引经据古昭若发蒙言虽未用后当折衷出守池阳吏凛民雍自兹倦游冥冥飞鸿僧坊萧瑟暮鼓晨钟人不堪处公方沖融巻不去手图书横纵颜筋栁骨翰墨尤工一觞一咏其乐无穷四明尚齿犹存古风虽有乡老亦赖寓公公居其间俯首鞠躬人化其徳事之滋恭庆霈既颁尽还故封宜对宣室自兹登庸胡为小疾药石弗攻一朝倾摧如千丈松等辱居里闾许入社中登临歗歌樽酒从容回首不堪顿失两翁遗像俨然素发方瞳有酒既旨有殽斯丰公乎来乎泪如奔洪祭莫侍郎呜唿国之用贤夫岂易然成徳如公而夀不延禀资中和宅心静渊决科者三其勇无前朝行恂恂似不能言义有不可论正而坚璧水道山柱史掖垣扬歴清华斤斤十年直如朱丝思若涌泉简知益深擢居右铨进也未央何疾之绵方将引归朝露忽先一子秀发衣钵有传公固无憾人谁舍旃矧如我辈俱忝官聮不见㡬何遽惊蜕蝉相率来奠尚陈豆笾公能来乎有泪如川祭陈阁学惟公少驰隽声晚以文鸣徳望寖隆俊伟光明海内孰不知仰而知公之深者非至亲不得其真情盖公之性资浑然天成如浑金与璞玉器用莫得而名故人知其坦荡荡而不知其日用之矩矱人知其无不可而不知其胸中之渭泾其治郡也但见惠利之及物而孰知锄姦之若谈笑其立朝也但见文章之经国而孰知献纳之出于忠诚以是举世称其长者士夫以为仪刑周旋五州有衰之爱盾之畏出入四朝有惠之和夷之清呜唿人不为不知而知之不尽才不为不用而用之未盈可以穆天縡而谋王体可以运枢极而秉钧衡于皇孝宗知公至矣谓使是人而坐庙堂自然安靖而和平大哉王言大用之意已形天胡啬之殊迁之命交臂而失十年外庸身益逺于昕廷皇上趣归既及帝京衆心颙颙谓今必用矣而一疾困之身欲进而不能君门咫尺而成万里舟欲至而风引去于蓬瀛奉祠而归人已觖望犹庶㡬复起而为苍生岂知到家才越信宿而千丈之松已倾矣亲党为之恸哭逺迩于焉叹惊天苍苍而难问遂将埋玉璧于泉扄耶钥生长外家少公九龄挹丛桂之芳润攀紫薇之余英相与事诸舅如诸父而中外亲密如一门之弟兄卒不款于情话徒追痛于幽冥朗朗百间可以安享于上夀乃不得一日之宁登虚堂而进拜怅遗像于丹青衔悲送公郁郁佳城举一觞而致奠不知涕泪之交横也祭史敷文八行之孙三公之子术业傅家公实是似小试词场再拔其萃才名已昭所欠一第入丞大农兰省摄事持节拥麾所至可纪太师年高贰卿即世相公煌煌惟公是倚拂衣赋归一则以喜周旋数年先意承志一旦执丧不堪哀毁窀穸之奉杖而后起遂抱沈疴忽若蝉蜕使假嵗年顾何止此呜唿长才葢棺已矣等託契素深游从晩嵗持宪者五遽隔生死存诚觞豆兹乃来祭感今念昔相向出涕祭王侍御呜唿公之学术能世其家公之操履终始无瑕出遇圣明风云千载正色立朝藜藿不採退居里门善刀而藏天子念之起殿大邦䕫子万里萧然一舸尚无图书安问蜀货一来东嘉益见真清爱民戢姦郡政向成公病已侵公志益壮孜孜于民以至属纩闾里相弔老稺涕洟正人云亡善类畴依精爽如生尚歆薄奠奉公之丧不敢不勉又惟公少年有场屋声晩登霜台四方威名出入蜀门清节着称凡我士夫想望典刑一闻公来奔走出迎待人之谦与人之诚相顾叹仰如见古人孰不自勉以事父兄郡政一行风采已新庭讼无留日益精明恂恂拊摩薰然慈仁时济以勐宿姦震惊博洽谅直如刘更生刚正亷介如宋广平此眞吏师所愿奉承盛徳如公宜百其龄天胡不仁夺我老成饮泣巷哭嗟叹相闻矧在僚吏若何爲情巵酒未酹悲涕先倾又呜唿公之来兮双旌纷马舆兮往迎公之去兮丹旐惨千里兮相弔曾日月兮㡬何乐何少兮哀多欲攀辕兮执绋变欢谣兮悲歌嗟若人兮宜久蹇何为兮中夀巷哭兮失声纷雨泪兮如熘设祖祭兮道周奠单杯兮泣柩瞻望兮弗及此恨兮何究甘棠兮岘碑尚千载兮不朽祭薛寺正呜唿天之不佑斯文耶如公之道学而施不昌天之未欲平治耶如公之宏才而用不彰议论之醇操履之刚根六经而贯百氏阐微言而蹈大方破千载利欲之谬妄扫诸儒章句之披猖盖书无不通事无不练一话一言皆絶人意表横骛别驱穷极幼眇而究其旨归贯之以一初无相去之寻常施之政事着之文章真所谓不见其短又恶知其所长者也斯人也而不及中夀福善祸淫之道奈何乎苍苍呜唿公之声名海内所尊然形之于外者不茍徇乎衰俗之见藴之于中者人亦莫究其所存故不知者以为徒刚而已尔而知之者亦惟称其直谅而多闻知公之深不过㡬人言之则大而似夸矣尚何言哉相向而哭失声者盖尝登公之门者也巵酒之奠相与悼善类之不幸一哀而出涕又何止为薛使君而已耶又钥登门最晚受知独深人之云亡百身何赎解组东去莫预执绋英爽如生谅歆菲诚知己之报嗟无及矣尚行所知毋羞九原泪尽辞穷呜唿哀哉祭郑龙图呜唿和气生物本无偏颇惟公之生得之者多徳量渊澄而不见其涯涘性质玉粹而不劳于琢磨其形于文也浑然天成而上轧于周汉其进于道也怡然理顺而深探于雄轲与之游如在春风之中登其门如入泰山之阿是非至明而涵容不显其迹进退至切而雍容不见其他至于莅官则有不恶而严之风忧世则有哀而不伤之意发而中节兹又皆其所以为至和者也外庸既积物望罙重是当羽仪天朝登进法从献纳论思而格君心辅赞弥缝而藏诸用何皇天之不慭忽两楹之奠梦仰絶识之超诣岂死生之能动惟慈母之垂白反衔哀而擗踊虽行道而心折矧为公之伯仲者耶等登门最久渉学昏瞢时抠衣而请益或执经而折衷闻公之亡相与嗟痛丧不得束刍而酹葬不得执绋以送驰菲奠以寓哀徒向风而一恸祭吕太史呜唿才难之叹岂谓凡才治不如古亦云久哉思得一人庶㡬于此才非不多未知孰是必也学穷本源行有根柢古今贯穿而守之以约规模宏大而不遗其细议论正平而得事机之要人物兼取而无爱憎之累表里如一俯仰无愧若人者夫然后退可以为后学之师表进可以居朝廷之大位觊斯民之小康抑吾道之不坠惟公其人欤胡为抱道而不得试也呜唿天之生公其亦甚难而不易赋之徳而啬其夀诱其衷而不使伸其志盖天子欲用而公已病病不可以有为矣卧家优游尚足以矜式于一世何疾困之宿昔而逝嗟此数年凋丧善类天乎天乎又夺吾大贤是眞可为痛哭流涕者矣等登公之门尝闻余论之一二顾平时师仰之不暇尚何敢知公之所至诗不云乎人之云亡邦国殄瘁抑公其人也相与设奠而哭以斯文是岂曰吾徒之私意也耶祭吕寺丞呜唿泽甫百夫之特学博而通文丽以则雅量镇浮长才办剧妙龄世科幕府婉画乗边二年日着声绩分符阆风再登上国入奏帝前漏下数刻论事衮衮济以亮直庸节之学茫昧莫测君得其传若数白黑往古来今可验可索上意响合动容叹息曰卿毋行其在予侧俾丞外府始有朝蹟雁序横飞家声赫奕行且用矣何丧之亟向也闻君才气无敌迨入脩门已见病色惟我同僚得友三益毎懐私忧勉亲药石戊辰之朝末疾俄得径走君家已云易箦呜唿天与以才而夀之啬秘此絶学不使究极樽酒论文谈笑翰墨俯仰之间已爲陈迹岷峨西来万里泛宅今将安归行道嗟惜难兄乞州经纪甚力庶㡬孤婺矛牙同此休戚钥定交虽晚义深匍匐遇哀一动涕泪如激祭从舅汪删定呜唿惟舅甥之间兮固曰至亲粤我之于诸舅兮有异于他人盖生长外家兮非一朝一夕之积公亦依于伯父兮自龆龀而为羣飞黄着鞭兮媿驽马之弗进一日千里兮怅奔逸之絶尘无诗不酬兮无樽酒之弗与琢磨至切兮亦游焉息焉而是均迨公之鼓箧上庠兮我亦继荐于乡老喜南宫之接武兮相与赐第于枫宸情好益笃兮㡬类于同气年不相远兮亦忘其分之卑尊仕于百僚之底兮气出万夫之上小试以事兮无不闗于细毡之闻逢此百罹兮凡三仕而三已鼻间栩栩兮眇轩冕于浮云不负临贺兮反贻怒于柄臣引经诹律兮又以激僚友之纷纭卷懐于家兮志则在于当世沈酣经籍兮益以探圣贤之深醇进于朝兮可以使藜藿之不採居于外兮可以使功利之及民投以所问兮惟明时之所用此公之所自许兮人亦以期于君忽竒祸之作兮真出于意表曾一指之伤兮害右肱之屈伸惊一世之英兮奄葢棺而事已纷孤嫠之叫号兮何苍苍之不仁呜唿鉴裁至高兮不以我为不足语词章之雄兮若谓我其可以与于斯文顾忧患之沈迷兮荷抚怜之日至登公之堂兮君今其安存望丹青之图像兮何精神之逼真念一息之千古兮不知泪涕之沾襟翩飞旐之南征兮今其已矣言不成章兮尚何问于穹旻又呜唿景孟天赋竒倔少小孤立气已英发一登上庠径挹簪笏读书俊甚如千里之驹遇事敏强若辽天之鹘知已在朝声动魏阙当夷途之欲骧惊霜蹄之屡蹶浮湛里闾中不自屈方且横骛艺苑深探理窟冀此生之有用耻修名之泯没虽矫矫亢亢高视一世而和之者寡然揆之公言顾岂非明时之人物也耶况复颡广颐张生有竒骨音吐洪畅辞条丰蔚充其所养壒壤劘刜何竒疾之遽婴祸乃生于所忽迨亲友之及知则已葢棺而竟殁矣呜唿今而后里有疑谋孰为之析理于茫昧事有难办孰为之应变于仓猝此士友之所痛而以福善祸淫欲归之于恍惚者也家四壁立夫将安施孤嫠一恸行道伤割等义笃金兰契连瓜葛悲埋璧于黄壤揽寒涕而执绋呜唿景孟精爽何之尚能闻此言于髣髴矣乎祭姜总管惟公生长京华起自戚闬积习富贵遭时多难乃能奋身自喜吏干天资精敏儒雅饰縁治丝之棼解绳之乱投以剧繁谈笑立办结交老苍衆口争荐中外筦榷所至增衍郡国韬钤足当一面五十余年宦游不倦晚而退休雍容闲宴为生有涯雅意作善结庐百间藏书万卷兰玉秀发簪笏辉炫外台荐书上合宾赞寓公寄客如公者鲜夀㡬八帙乡闾歆羡胡为沈疴奄如露电呜唿中原战氛陆沈赤县开元旧事于今㡬见承平王孙少日更练灵光一荒有识相喭等里社从游交情恋恋嵗月侵寻惊此物变曰樽曰醑曰俎曰馔矢哀以文有泪如溅祭刘宜人猗欤夫人婉嫕静专生自名族嫔于太原夫人之夫学行推贤乐善好施余庆绵绵夫人之子壮嵗腾骞高牙大纛名郡蕃宣相夫一心教子三迁綵衣斑斓孙曾满前慈祥恺悌举无间言五福兼备富贵俱全丹丘赤城版舆轻轩壶彛妇则谁其比肩自奉愈约执谦愈坚待人愈厚奉佛愈䖍一语不妄一言不偏坦夷真醇得全其天少疾考终忽如蜕蝉夀开九帙尚何憾焉等託在乡曲又忝姻连升堂进拜于兹有年慈容如生望之退然设奠矢哀涕泗潺湲祭史宜人惟灵八行之孙拾遗之妇孟母之贤共姜之守古称五福其一曰夀夫人尤盛年帙开九惟我魏公视姊如母躬率四弟备极孝友俱登高年世所未有六老成图夫人称首庆事方隆疾已在腠进粥燎须医禬趋走夜半讣闻悲哽心疚㳟惟此风俗可归厚女壻乘龙芝兰俱秀终始哀荣何憾何咎等出入相门于兹嵗久薄奠荐羞泪落巵酒祭族兄心上人惟我鼻祖四子俱贤仲生先生衣冠蝉聨曰伯叔季仍居奉川既富且庶后乃日朘人物彫零赖有达源天乎不淑朝露溘先寿虽已穹惜不少延达源之生俊气腾骞使其起家必收青毡少从释氏白业精専结交老颜直与比肩曰律曰教又参枯禅説祖正令室中机縁通贯一理如珠在穿旁及百家覃思钻研纂言记事细大不捐出其绪余翰墨诗篇流传江湖声价愈喧世晚寖薄空门亦然耕而卤莽乃芸人田耳剽涂説妄夸眞诠行有説空诳欺人天惟师髙蹈得味中邉或劝出世如坠诸渊先君爱重挽之使前陈义甚髙万牛莫旋我倅丹丘来游万年欲与同车往寻祇园曰无累我徒惊林猿踏遍胜境径归海壖孤云悠悠独鹤翩翩念之意消望之若仙诗晩益工节穷益坚一钵一衲遂以终焉我媿晩出最辱爱怜家有书种俾其力传名节器业俾其勉旃我恐不称服膺拳拳师弃尘世其犹蜕蝉有骨已灰无铭可镌敬书梗槩以赞遗编茗盌三酹泪下迸泉祭谢云台呜唿谢公人物之英爰自上蔡斯以道鸣继以大参又有列卿文献奕世不殒其名惟公岿然见谓老成文如绮错辩欲河倾诱掖后进纠合宗盟髙懐肮脏不以事婴漫仕委顺浮湛半生一丘一壑自喜独清永嘉名邦来为郡丞闗决之余名流合并风流醖借至今有称然诺不侵自主门庭有如不肖一见心倾忘年许交语必尽诚去秋末宦寄径赤城冲热远临握手通情黄山密迩诗筒屡赓自言多病懒入帝京慨然奉祠欲为此行冀幕府之裨助望前辈之典刑喜而不寐日聴先声茍孤纵之未汰当倒屣以逢迎讣音忽闻心折魂惊痛斯人之云亡伤耆老之彫零览翰墨以犹湿乃遽隔于幽冥亟驰菲奠以写中扃望东山以兴哀尚髣髴其来聴祭周通判呜唿直夫而谓止于斯乎始虽同登各天一隅余分郡符君方忧居间至偃室退公之余讲易谈元为之踌躇剧论世故发蒙砭愚再仕峤南备歴﨑岖代答一书曲尽锱铢倘不忘逺当有取诸前宰剧邑赫然有誉遇事不茍动有规橅忧患熏心笃志弗渝渇然自忧求方于余谓当良已乃终弗除抱负不凡有衔不袪曽是半刺仅得绯鱼近传短牍周姓言孤启缄恍然乃君遗书死生大矣何其舒徐挥翰寄别其言穆如数五十五尚明堪舆明月清风犹能自悟通乎昼夜晏然不殊呜唿直夫而又何憾乎下交私情惊怆欷歔对客三诵泪与之俱净光东麓遥望故庐矢哀以词奠之生刍祭陆提刑陆氏家声源流云间左丞儒宗振于陶山大漕徙鄞及见盛际双椿偕老八龙列侍公尤秀出三荐漕台漫登膴仕益展长才荆门拥麾课最上彻孝宗一见畀以华节敛散得宜流殍再生就陞宪车刑期无刑大狱株连平反甚勇烦言俄兴公不为动得请祠庭赋归翩然士师辨明卒如公言宏逺之业巻藏退处卜居斯成生计楚楚里社相从期公长年小病困之卒随逝川窀穸有时来致菲奠矢哀以词有泪如溅祭赵安国惟君孝于奉亲友于羣弟自信淳直澹乎世味心计有余能振其家乃筑新堂不陋不华优游卒歳足以自适忽焉已矣天乎莫测青山满门寒梅满坡公则云亡伤如之何丧此善人乡里嗟惜举觞一酹涕泪霑臆祭张梅州呜唿刺史为千里之尊人生以五马为贵茍仕宦之平进率以次而驯致今之士夫孰不为之何于君而独不以畀公之才足以办剧其严足以戢吏折狱则敏于片言理财则优于心计谨于奉法鋭于立事此真良二千石之选也而屡得屡失得又不久终不得以行其志自宰龙游政声甚美擢守武当时方壮嵗既而数竒三仕三已徃倅番禺荐牍交至就秉一麾谓自此升矣而遽以不起予之早而夺之屡引之深而寘之于烟瘴之地是果有司之者耶岂造物小儿之见戏也呜唿踰岭来归川陆迢递一家累然行道陨涕矧乡党之素交而同社之深契公之将行开樽尽醉曽嵗月之几何而举觞以为酹灵其来乎庶知此悲痛之意呜唿哀哉祭赵运使公生于荆南长于五岭与七闽居乎乐成卒于杭而葬于鄞余与公倾葢稽山寻忝姻家中虽屡见而莫从容于永嘉望公自此向用矣而送公之丧于启霞呜唿是岂偶然也哉惟公才具有称既敏而明受知孝皇擢寘列卿谓宜持槖仍尹神京流离数年起拥双旌飞刍江右转饷帝城文母上賔因山为陵公方力疾办护讫成跬步要津径登西清疾势寖革大命以倾天子震悼亲党叹惊夫孰知公此理素精悟死生几如旦昼知吾身之不可以久生也谢医郄药湛然中扃爵禄在前不复入于心恩爱至重不以闗吾情泊然长往无物可婴然则公之自处者如此吾党亦何为而哭失声耶钥投分素深齐年为兄爰设薄奠以写此诚盖一死一生而交情乃见余亦不知夫涕泪之纵横也祭舒签判通判猗欤舒氏何其多贤昆仲飞英俱自少年西美元英既已玉折于往嵗所赖以主门户者惟传正传道元质之鼎立而乃相随于九原耶惟吾传正负气敢言晩对大廷直声凛然止或尼之不至帝前尉于武昌恩威并宣日剖滞讼自以不冤五溪峒蛮动兴戈鋋匹马深入且谕且镌投戈解仇罗拜马前远迩惊叹咏歌四传通籍金闺将宦闽川一疾困之遂至沈绵祠禄甫颁朝露遽先惟吾元质良知自天蚤登上庠受知南轩一日千里师友渊源学道爱人中心拳拳新安客授范模陶甄横阳抚字吏畏民安私淑诸人春诵夏絃本思无邪贯三百篇处以治中伤哉士元呜唿二公之亡也固无所憾于其身我之弔也伤吾今不复见此二人兄之于事如烛照而数计季之于人如熙然之阳春主盟义风声至响臻事无剧易人无故新乡有曲直不于公堂而惟兄之愬人有叩请不之他人而惟季之亲今而忽焉连璧沈沦呜唿天之于舒氏何多予以才而不使究于用不予以利禄而强其名岂名者造物之所甚贵有非利禄之所能均耶我有疑虑从谁咨询里有后生繄谁是遵悲夫伤哉灵輀有行双旐相因薄奠写哀岂吾侪之私情上为清时惜此人物而下为吾乡痛二公之不得伸也祭从兄少微县丞惟我大父二十余孙列为五家同出一门嵗久凋零仅有十人兄为之长又殒其身兄号秀颕早登成均谓收世科致身青云留落久之始预搢绅数年之间为尉为丞介然自守不缁不磷归而后病卜筑湖濵奉祠香火女嫁男婚庶可佚老而疾已成抱疴视䕃伤哉沈沦诸父盛时游宦频仍礼智二院久矣比邻两家子弟情谊尤亲读书从师调琴相应方期晩嵗杖屦逢迎幽明遽隔孤嫠惸惸葬从其先远日数旬酌奠送行涕泪霑巾祭李府君东郭之外湖水清澈脩梁驾空霜筠茂樾居者何人如湖之清有隐君子陇西先生先生之家为儒絫世上舍之孙香弯之弟仰屋着书其书满家不偶于世乡闾之华鸾鹤精神方瞳华发望之俨然叩之斯发三絶韦编究极微言身则已矣此书当传谓君百年后进承楷一疾困之无不伤骇原始反终旦暮死生书种有继何恋何营惟今来者非亲则旧典刑之亡使我心疚窀穸有期来奠一巵哭者失声先生何之祭表兄冯耤田外门汪氏诸表森然惟我与兄始终周旋姻好絫世生又齐年嬉则同队学则差肩惟兄敏悟得之于天加以笃学经史贯穿长而属文思若涌泉俱从郑师尤工赋篇鸿庆孙公一代儒先见兄骈俪叹惊属聨得兄百韵报以长笺二文照映至今流传盍登青云操笔如椽命胡数竒场屋迍邅年及半百始沾赏延所至文鸣笔力翩翩词人所长多工一偏兄备衆体词妥意全间见层出左右逢原持之以谦似不能言晩尤清修一室罄悬久依相门賔主俱贤贵名日起益壮益坚擢居掌故进司耤田亨途伊始一疾弗痊荐绅嗟惜亲党涕涟兄我所畏猥先着鞭吾徒掌制媿在卢前极口赞扬未尝舍旃喜兄欲达而乃忽焉繐帷咫尺欲酹无缘亟遣儿曹往陈豆笾矢哀以词歴歴究宣言不尽意老泪如川攻媿集卷八十三攻媿集攻媿集卷第八十四攻媿集卷八十四宋楼钥撰祭文祭叔父彬州呜唿我父是生五子惟我与弟年差无几幼则同队长则共被矫矫三兄雍熙同轨岁星一周沦谢相继鴈序彫零门户亦替相与为命二人而已平生宦游动则千里晚食祠禄俱还桑梓筑室比隣为终焉计弟室先成如跂如矢我家未就犹费经理寓止外舎相去密迩有景共赏有酒同醉杖屦相过中有真味所期百年同此燕喜弟抱㣲疴时作时止我官于朝祖饯如礼执手郊原勉进药饵时得安书亹亹盈纸犹子来调得官辟水弟虽卧病颇亦自慰归侍十日遽已疲瘁医祷百端竟以不起呜唿哀哉才术之施十不一二两宰剧县一佐边垒精明絶人所至可纪莅官行法治家处已内外斩斩无小不治谓宜进用以继先世天乎不淑遽已亡矣吾之干禄聊复尔耳为饥所驱未免漫仕又谓小别不甚为意安知数旬便隔生死心摧肝裂哀泪如洗使吾之心知其至是虽有万钟讵肯舍尔他时赋归浮湛闾里只影翩然宁忍念此今也死不得抚其棺葬不得临其隧向风长号不知有生之为美㫖酒嘉殽遣子以祭情伤不文姑寓哀㫖呜唿九京其有知乎犹以少见吾手足之义祭安康郡俞夫人起于名门作配君子壸助之贤辉于彤史惟子惟孙斑衣盈门子列朝行孙秀而文嵗时上寿簮笏相映家庆成图一时之盛年登八十胡不百年日月云吉将祔九原等相与有连事契不薄哀以送之奠此清酌祭伯母冯恭人巨族之胄华宗是归婚好益缔室家具宜事夫如宾捧案齐眉抚族以和恩爱无亏秩秩子舍兟兟孙枝抚循鞠育夫人是依季父游宦十年秉麾夫人从行鱼轩生辉方期来归慰此离思亲戚团圞情话嬉嬉何意中途一疢寖危继以讣闻举宗伤悲灵轝西旋郊迎奔驰不觌温颜徒瞻灵旂涕洒百行何悲如斯矧此仲春窀穸有期嘉殽在俎㫖酒在巵情寓于文灵其聴之祭王枢密猗欤王公生宋八叶身歴四朝险夷一节贯穿百家艺苑耕猎其在江湖名已超躐出陈治安为天下甲道山峩巍金门岌嶪鳯掖优处螭蚴独摄大哉王言与典谟接坤维谋帅公论谁协帝曰汝谐往卽功业蜀道之难扪参仰胁尊为忠臣叱驭不慑朝无顾忧威动边堞奉祠以归高卧乡邑东山雅志鸥盟不歃边尘忽惊骑壒四匝羽檄星驰军书夜急尺一趣还承明再入首定国是终始坚执忠肝义胆越见眉睫臣主相遇神㑹气合樽爼折冲丑虏震詟智略纵横闗机开阖王师増气一月三㨗侵疆复归信使响答遂登西府以赞调燮人皆谓公行矣爰立大厦梁栋巨川舟楫辅成太平光明炜烨天何不憗变生唿吸人之云亡孰不呜唈天子震悼为辍朝集见之恨晩用之无及存殁哀荣赠赙杂沓钥列官于朝莫拜马鬛灵舆启途丹旐帖帖哀以送之千载一诀祭郑衡州呜唿衡州才大屈宋笔擅雕龙词高吐鳯妙年驰声出冠乡贡吾州多贤不利首送惟公开荒径挹晁董吏事精明万口归重亨途方辟八骏飞鞚䜛口含沙巧发竒中退坠诸渊公不为动天定胜人复为时用惟公之文盍仪禁从清庙作歌追配雅颂骥足方驰三刀形梦悠然漫仕无所修综闭合却扫胸次空洞至宝横弃称屈弥衆公乎云亡乡曲嗟痛来祖公丧为之一恸祭赵路钤惟公派出天潢生长昭代政宣隆平出入广内艰危奋忠脱身骑壒卒归行阙官以寖大来归四明踰四十载待人谦恭处身静退莲社从游今为前辈樽酒相过雍容贵介扬清歌以欢洽谈中都而感慨盖今日宗室之遗老犹使人识承平王孙之故态也年踰七十风度不改郊庙侍祠峩峩冠佩属近行尊富贵未艾一疾困之遽至危殆呜唿安闲一堂真率高㑹忽焉陈迹乐不可再相与设奠以致哀尚英灵之如在也祭徐少卿惟公骨相竒龎徳量汪汪和而知介圆而能方早继家声明习宪章旋自幕府径登朝行乃分左符乃奏明光留屯之策结知寿皇委寄日隆宠赉相望富贵逼人进用未央赋归十年林壑徜徉汉东天台尤称循良持节踰峤澄按南邦云胡不淑季子夭伤情钟弗堪公亦云亡归途千里两旐飞扬行道霣涕而况州乡等从游日望归艎兹登公门繐帷在堂遗像如生奠此一觞相向失声尚其来享祭赵恭人呜唿彤史不书女教不修闺门之间动多悔尤贤哉夫人独异辈流天予淑质婉嫕和柔不虐不妬不忮不求事姑以孝与物以周举无间言丰裕优游宜备五福益高春秋胡为累年心熏百忧使君既亡二子不留驯致末疾遂不可瘳等辱在亲党具聆芳猷设奠一哀非为膳羞尚尔后人壸彞是收祭袁通判呜唿惟袁氏四世五公盛于东都五世登科望于乡闾惟吾叔平尤为耆儒少鸣胶庠文高行孤中年漫仕日着令誉晩益倦游有宅一区安贫乐道随时巻舒古所谓笃信好学守死善道居处恭执事敬与人忠者惟公兼之而有余寿登八帙皤鬓霜须出则舎车而徒字则蝇头细书外和内刚不可得而亲疎劳谦终吉矢死弗渝进不闻吕父之卜猎退不见申公之安车禄不及子二孙蚤孤养不至于列鼎仕不过于题舆人或不堪其忧而公处之则晏如也沈疴来侵水已浮肤天不慭遗奄归泉途识与不识闻者叹吁惟余齐年往来舒徐凡我同社视公步趋有几有杖有琴有壶载平时问字之酒奠今日一束之刍欲写余悲言与泪俱呜唿尚复有全徳笃行博物洽闻之君子如吾叔平者乎祭魏丞相呜唿惟公盛徳不可涯涘虽欲屡数莫究一二窃窥绪余盖本实地故其设施不诬不伪少而笃学寝食不置壮而从政动施实恵其奉太夫人也既备于色养又及手足之爱以承其意其事明天子也既尽于辅赞又罄启沃之忠以顺于外敌再犯境淮甸鼎沸见大夫无可使者召从幕府张旜出使所谓飞矢在上行人在下而公神色不动讲解而归和议至今南北之人受公之赐者又不知其几也晚居碧溪不渝东山之志潭潭之居固已因其旧而山林日涉随其高下盖天作地藏以爲公宴居之计益览载籍出入释老触物而咏遇客则醉其雍容萧散野老争席风流醖借有晋宋之风度则又其余事也人皆望公再登端揆使其小却犹当出侯藩方使万物爲之吐气不然处之林下尚可以典刑于善类天不慭遗奄弃尘世诗不云乎人之云亡邦国殄瘁其公之谓乎等先祖诸父俱託夙契来官异县获拜簪履怜其孤㷀视犹子弟引而进之极力于嘘枯吹生之际头颅如许莫报洪施再拜公前俯伏流涕呜唿公乎尚歆此苹蘩之意祭王令人惟陈氏世家闽中我先少卿兄弟始徙鄞川叔父之外他无期功之亲族犹未大也迺嵗在丙戌余得庶子是时年方壮而处贫不得已鞠于赵氏迨今十有九年夫人无恙时屡以爲言谓赵氏有子可以归矣庚子之秋既哭子曅因念夫妇俱涉半百而子姓凋疎兹有意请于赵氏因仍至今夫人忽以疾亡而言犹在耳此子已不得逮事于生前岂应更缓于今日二子巩芾扶灵轝以东卒哭在迩且将卜塟以十二月戊午之吉命子归伏丧次使执丧如礼以成夫人之美意以广陈氏之嗣续又以全诸子手足之爱且俾无忘赵氏抚育之恩夫人有知尚临此言呜唿尚忍言之祭刘宜人呜唿夫人之徳柔恵淳直夫人之福康宁戬谷相夫而夫闻于乡教子而子显于朝年益尊而无一事之遗家愈肥而无一毫之骄自奉至约以施则饶言无枝叶闻者意消母仪妇则真可以表仪于闺阃盖八十四年处之如一朝晚嵗尤盛贤侯宴喜安舆徐行去乡密迩千骑奉迎金章拱侍含饴弄孙斑衣济济乃开庆筵大集珠履欢谣杂然洋溢千里云何不淑祸福伏倚内外䀌伤几为罢市夫人之身固无憾矣他人为壻犹曰半子我壻王氏维子是似抚爱之辱今踰三纪室人云亡神伤未巳夫人讣闻痛哭流涕效官词掖欲归无计丧不得摩其棺而一恸塟不得临其穴而尽礼敬状行事不敢溢美虽已大书特书而淑徳懿行终有不能尽言之媿也二甥东归致奠甚菲东望长号灵其歆止祭王参政惟公负卓荦不羣之才养刚大不屈之气富闳深自得之学奋经纶四海之志出其绪余十不一二盖文章直欲追两都之风而政事已足絶俗而惊世矣正色立朝官曰谏议明白贤佞公非公是振举纲纪使君子有所恃而小人有所畏督师淮堧长城千里雅歌投壶坐却敌骑进参政机人谓且相而翩然去之高蹈赤城视富贵如脱屣东坡先生称张文定公曰上不求合于人主故虽贵而不用用而不尽下不求合于士大夫故悦公者寡不悦者衆然至言天下伟人则以公为首者岂公之谓耶登公之门俯仰二纪假守海邦猥继英轨欲一拜公于床下而公已属疾欲见不遂巍巍巨公何恙不已人之所以期公者未艾也而泰山其頺千丈松崩闻者为之流涕呜唿吏民方相与泣于甘棠之下亟遣薄奠以寓千里去思之意尚当力追公于步趋之余庶乎不为九京之媿也祭刘衢州呜唿天之生贤其啬已甚钟山川之灵委造化之和不为不靳予之以贤授之以才而独短其命伯牛之疾颜渊之夭岂独其身之不幸人物器业有如公者儵焉夺之苍苍者又何其太忍耶呜唿我公受天异禀当今人才在第一品处之孔门未必不升堂而在寝居之庙堂上可使藜藿之不採下可使斯民之奠枕南宫一鸣万口皆噤风节日新利害益审激贪立懦论议鲠挺不事孙刘身不得一日安于朝廷之上小试两州皆足以追龚黄之遗轸三仕三已重以疾病正路坦坦孤踪凛凛四方属心谓公之未达者天将降以大任孰知夫堂堂王佐之才百不一骋而遂至于陨乎呜唿公之纯孝温凊定省鹤髪在堂公必不瞑公之友爱不见畦町十年相望俱负重名于时忽相从于九原此尤荐绅韦布之所悲哽也慕公髙风岁月良逺假守东嘉方视公以为绳准惟兹邦人崇仰最谨君子服道德之教小人怀抚字之政讣音一闻哀感万井诗不云乎人之云亡邦国殄瘁要当为天下惜尔何止于海隅之一郡耶祭王詹事惟公行出乎诚学根乎经髙见逺识特立独行射策论事仲舒贾生面折廷诤汲黯王陵功成羽翼政如神明人或一得公集其成公论之兴公爲主盟事失其平公爲权衡一有抑扬人爲辱荣一有去就国以重轻人亡一鑑梦奠两楹明主震悼善类失声天亦惜之爲之陨星昔拜公屣履以迎公去不回谁其典刑往哭不可郡绂是萦设祭道周酹公之灵精爽凛然尚其顾歆又呜唿之于公殆有夙契稽山定交岁踰一纪晩寮青宫益敬益畏道义相勉草木臭味哭公之丧义如同气兹焉假守实公梓里九京不作何所则视公虽云亡道在百世尝录遗事上太史氏盛德大节略具是矣呜唿我公诗不云乎髙山仰止景行行止奉以周旋未敢失坠视焉如生庶几无愧欲酹宿草相望一水驰奠告哀澘然出涕祭薛寺正惟公学博而知约行髙而不孤政严而无苛论正而不迂求之海内未见其比意者天生斯人其必将回狂澜于千载之絶学建功名于万里之亨途才小试而夺之苍苍者又何其忍乎公之守吴余在故庐我来剖符公归里居固尝服髙风于践履之旧聴宏论于謦欬之余方将日亲直谅多闻之益尽读箧中未见之书曾不见于几日惊死生之顿殊寓哀情于短章洒衰泪于生刍呜唿吾老矣不知余生尚复见人物如公者乎祭郑司法呜唿德升止于斯乎早名荐书而不得上太常之一第晚歴曹掾而不能脱七阶之选途欲试无所有衔不袪旁观者为之叹息而君处之则裕如也方其酾酒剧谈裁烛赋诗精神爽拔不见衰相谓当收功名于桑榆孰谓夫江风匽薄得疾肤腠一入膏肓而不可除方瞳了然强忽笑语凛如对面而葢棺事定青衫已上于画图矣呜唿倡酬之诗易而为哀挽之歌清饮之樽今而酹祖奠之刍德升尚能饮而聴之否泪尽词殚空相与望君于路隅君则已矣有子是似古人所谓非在其身在其子孙者其在斯人欤祭陈司户惟君之家世笃儒学君之皇考尤号渊博噤不得施晚而君生谓兴吾宗教之以经龆龀秀发书无不读中童子科老生嗟服游学十年暮盐朝虀乃登上第乃瞻龙飞得官户曹千里跬步云何不淑至此大故君之于家孝友天成收䘏孤露纠合宗盟君之于文亹亹不倦自公之余手不释卷君之于义勇于敢爲亲旧有急匍匐救之积是三者宜其逺到壮年长才废于中道峩峩闽山灵轝何归归旐翩然云胡不悲惟我同寮周旋最乆菲奠荐诚疚心疾首又呜唿武仲学甚富而命甚奇也气甚髙而位甚卑也天畀之以才而不与以时也又啬其夀使不及四十之期也一疾困之遽成九原人皆悼其不幸而同寮之心又何其悲也诗盟文㑹书名居以为永好非君主之而谁也青衫画图宛宛乎君之芝眉也炎天赫曦道阻且长丹旐翩然君将安归也官则有守欲送不可惟君家暑行之无恙犹可以慰我之思也祖奠于郊向风长号不可及已呜唿武仲知乎不知也祭汤宁海惟君之资如玉之粹惟君之辞如绮之丽来宰宁川政尚平易悃愊无华弹琴而治兹方及瓜束担归计奇疾困之一旦长逝囊无袭衣室有孤累吏民兴哀几于罢市矧同王事休戚所系不图善人忽焉隔世虽有菲奠不得自致君其归乎望望挥涕祭陈安人台之着姓朱陈是推既生自陈朱子诚归一门孝友累世不亏夫人赞之室家具宜之死靡他面割耳剺夫人视之妇道与稽夫人之姑年登期颐孝养既勤夀祉孔齐夫人之弟名德峩巍同气是似为家门楣月评升闻宠光陆离旌表髙门彤史有辉兹叨假守钦叹壸彞思播清风以励幽闺爰设菲奠来瞻繐帷节孝有闾过者式之祭刘天台名父之子徒劳州县悃愊无华夙宵不倦平易近民民罔怨咨生无赫赫死则痛之知君清贫赙赠加厚知君无归谋葬山阜更率同僚奠此一觞君而有知庶其来享祭周侍郎惟公惟识渊沖智略辐辏悃愊无华持心近厚趋事赴功力瘁心疚险夷屡更介然有守五溪深入四蜀奔奏给饷数年简在斯乆擢主大计亨途方骤云何末疾遽启足手位不称徳年不及夀急义首公可以不朽信息从班于公何有天其或者欲昌厥后等为僚属耳底藴未究忽拜繐帷孰不疾首乃陈斯殽乃酹斯酒矢哀以文公乎知不攻媿集卷八十四攻媿集攻媿集卷第八十五攻媿集卷八十五宋楼钥撰事略髙祖先生事略楼某字子文其先婺人不详徙居之始居奉化县世以财雄于乡祖以选为县录事有阴徳及人父某尤积善以古学为乡人所尊庆歴中州县立学掌教县庠者数年郡学寻又延请至十余年遂居城中为郡人登皇祐五年进士第调舒州庐江主簿禄不及亲不欲出官以继母无以养弟妹未成立具见辞墓祝文既归遂致仕授大理评事其孝行节操如此自后又主郡庠十余年为州县士子师前后凡三十余年号楼先生四明五先生某其次也成就一时人物甚衆丰尚书稷舒中丞亶俞待制充袁知府毂等皆其门人又罗提刑适自天台来学诸公学业既成舒公试乡里袁公试开封罗公试台州一举三处皆魁选其亡也舒公为墓铭丰公书丹袁公篆额罗公以仕北方不得预后为浙东提刑拜墓下用阙里故事手植数木今有存者祭文见赤城先生集中郡邑学中皆立祠碑志登载甚备莫教授冠卿一书尤详子常光孙弁异五世孙锷鈜钥镛六世孙汶皆踵世科异受知祐陵仕都司大卿前后知泗秀苏州再典乡郡居昼锦坊宣和初盗发青谿攻陷旁郡一路惶扰异调兵守备军声甚振羣盗望风而退郡境独全以功进徽猷阁直学士诸孙以门荫入仕者又数十人有文集藏于家行状亡妣安康郡太夫人行状亡妣姓汪氏讳慧通字正柔明之鄞人曾祖元吉不仕祖洙明州助教累赠正奉大夫父思温左朝议大夫仕为太府少卿直显谟阁累赠少师妣恭人王氏累赠越国夫人明今为庆元府亡妣生于大观四年岁在庚寅五月八日少师长女也先君讳璩曾以军器监丞兼权尚书工部郎官知处州终朝议大夫累赠银青光禄大夫先君之祖讳常朝议大夫累赠银青光禄大夫父讳异徽猷阁直学士朝议大夫累赠少师两家少师实为中表金紫无恙时始命缔婚年十九而归于我绍兴十六年封孺人二十三年封安人二十八年封宜人干道三年封恭人淳熙九年十二月先君捐馆十二年钥该郊祀恩封太令人十三年髙宗庆霈封太硕人绍熙五年夀圣皇太后庆夀恩封太淑人庆元五年光宗圣体清安天子行庆于下封信安郡太夫人六年明堂恩进封大宁郡嘉泰三年郊礼进封安康郡不及拜四年正月癸酉以疾薨于昼锦坊之第室享年九十有五子九人鐊右迪功郎徽州绩谿县尉钖承议郎权发遣严州军州事钥显谟阁直学士通议大夫提举江州太平兴国宫錧登仕郎锵奉议郎知福州永福县事锱文林郎监淮东总领所镇江府太平惠民局兼户部大军仓铝鍨迪功郎温州司理参军鉼女二人蚤夭孙三十一人沨澡迪功郎新泰州海陵县尉溆涤淳从政郎绍兴府上虞县丞蒙潚从政郎绍兴府嵊县丞淜涞涔濚溗洎潗涷治承务郎况濓淛㵄洔浔浯濋㶕淔濡溍渟渥溧孙女十二人曾孙男十六人栋机杓登仕郎椷枝樾槱格枚札桔櫑栎机柯柽曾孙女十人第二人许适戴闿之第四人许适陈篚余在室二兄及錧锵溆蒙栋第二第六第八孙女皆先卒先君葬于奉化县金钟之原将以十二月丙申奉亡妣之丧合焉亡妣幼而敏悟五歳从外祖教授雄州歴歴能道河朔所见及边上风物骑射之详日在亲侧凡笺书往来皆能记其人之名字亲庭或有遗忘问之如响将嫁外祖曰吾之绀珠往矣数歳已能作家书越国贤明口授诗语教以裁剪纫缝纂组之类不待习而工平正端整皆可为法外祖为王府赞读敌犯京师事定㩦家南京以归亡妣及笄籨具遭乱散失余又坏于漏舟不以为怼也先君自少清介亡妣实为合徳事李氏姑及伯父伯母如公姑之礼晓练世故谦抑逊顺被服寒素内外交称之先祖有幼女亡妣爱育如妹随事教饬箱篚直与共之为择良配遂归王公正己仕至太府卿与之偕老王公之父提举时方宰长兴而外祖知湖州挈往郡治相与为结缡之助罄所有以送之王氏初得贤妇致谢再三是时亡妣年才二十有七秖此一节过人逺矣自尔同先君宦游内助亷平言不出阃或有触怒必劝使从寛有所馈予必赞令从厚故庐既碎于兵火先君仕不加进生计日削多寓外家亡妣因得尽晨昏定省之敬二舅出仕参理家务上下欢服既遂终养执丧尽礼自以不逮事舅姑歳时祭祀蠲洁诚至必躬必亲晩虽分命子妇犹临视之先君乳母刘氏本中原人忠爱子孙亡妣待之甚厚卒老于家又以亡姑三人无后春秋皆预飨焉节序荐新未始少废竣事饮福必欲家人俱集龆龀不遗暮年髪不胜冠或劝裹以乌纱则曰非所以为礼也谨守家法至于终身澹于荣利素不蓄财有则缘手而尽不喜为时世妆沖靓雅正无珠玑之侈饮食有节靡务精凿毎言避宼时仅以涧水进脱粟饭有馈以豆豉者其甘如饴今日所享不翅足矣笃于教子至质贷以供束脩诸子粗有成立或问何以为训曰平生不曾对儿辈出一不义语故薰染至此耳一视九子无嫡庶之间方授室时视家之有无以为丰杀平心处之自无间言其遣嫁女孙亦然女孙有嫁及逺适者多诵北方安夫人之诗有曰女长终为妇亲边不是家睦婣存古训勤苦是生涯之句以勉之先君有再从弟妹幼孤无依取而育之亡妣为毕其婚嫁其他解衣为助者不能悉书也喜周人之急家藏夺命丹秘方歳营珍剂以为施治疾起死甚多先君在乌镇时友壻陈公膏已自御史贰外府亡妣毎闻有除目则为女弟赞喜遣贺惟恐后无分毫羡慕及欿然之意少卿忽下世轻舟入都以慰之其达识类此尝在亲戚家闻从子过省之报喜不自胜坐中以爲夫人之子也问得其详唶曰心地乃尔耶先君夀终固已难堪未半载而严州兄又以毁卒亡妣年已髙皆忧其不能处而旷度了达昼夜之哭哀至若不可解哭已则胸次豁然起居不改其度人尤以为难钥守永嘉迎侍为八十之庆暇时领妇孙周行郡圃不假扶掖撷黄甘以分啗略无衰相钥亦仰体慈训不敢以严苛临民在后省尝以封駮乆不决跪以告曰朝夕且得严谴恐一有斥逐徒惊尊抱莫若先归故里脱不可逃宁身当之亡妣曰我亦念归乆矣尽室为之东下嗣歳复来时仕者间自引去同列或谓钥曰子有亲老可明告于朝使子弟奉以归非他人比也钥亦以告亡妣曰吾两陷围城中还乡又脱宼厄以是知死生真有定分在此则犹知事宜外方传闻多过徒乱人意钥竦而承命不敢复请闻者无不叹服钥自吏部尚书谋补外亡妣闻之曰可去即去毋以禄位为累也既归见亲党道旧故甚自适也越国生二女一子仲舅尚书讳大猷引经告老而陈氏从母之子讳居仁为中书舎人终华文阁直学士里有一舅二甥三学士之语从母及舅母亦皆封赠至夫人外门切邻亡妣年九十尚书公亦八十里之族姻孟春为庆既报之又合楼氏年过七十者男女二十余人别为一席以侈其盛仲春为尚书庆酬酢稠叠迭为重客季春又夫人生朝也箫鼓之声几无虚日未几圣朝推老老之恩亡妣授郡封尚书公进直学士郡太守致上命羊酒粟帛之赐焜燿两家先君在时固已赢八十口逮今二十许年未问纳妇及壻惟孙曾子女增四十有五人童丱满前爱抚惟均欢笑杂沓不以为厌问安直颔之而已晚歳备福诚世所鲜俪也奉佛素谨甫三旬已阅大藏经取龙龛手鑑以正竒字越国尝再诵及半又与二舅补之近年犹作梵呗时举因果以示人晨餐以前无非佛事寒暑如一昼静多观大字未见之书不问多寡必自首至尾而后已书传过目如素所习诸史举大端兴亡之际贤否之着者类能道之稗官小说所见尤衆性复善记非出彊勉二族交婚如朱陈然亲连至多姓第之外姻娅宗派如烛照数计后生取质焉及见宣和盛时暨靖康间事言之皆有端绪如痛定泣血等书间能指其不然者后得梦华录覧之曰是吾见闻之旧且谓今之茶褐墨绿等服皆出塞外自开燕山始有至东都者深叹习俗之变也太师史文惠公丞相魏文节公见必加敬数年间遇举夀则大资赵公郡侯洎倅贰而下俱集或叹曰人间纵有此夀若斑衣珠履之盛则未之见也既倦于行或过诸院近则钥辈抱持稍逺则子若孙亲扶板舆每顾笑以为乐客或求升堂苟非有疾未尝不见问劳周悉旁及其近亲之安否谈旧事不少差咸仰神明之未衰也灯前则与诸妇为依经马之剧或至夜分不倦去年方觉顿弱虽齿豁体羸已乆而耳聪目明如旧钥比䝉恩与郡以九十者家不从政力辞亡妣以为然疾既革元日犹自力危坐以待贺者钥痛念严州兄禄不及后郊恩以奏从子澡歳首受命亡妣犹能以手加额六日忽命浴且理发自此叩之则应不复出语面西侧卧时若㣲哂三日不动以至属纩殆善业之报也仁慈薰然待妾媵有恩人人怀感不待鞭扑而自驯服去者必使得所归闾巷匹妇有来者一以恩意接之故弔者无不尽哀闻者无不伤叹已而大资率乡之士夫近百人制帅尚书黄公郡县官及乡校正录而下各来致祭多有哀辞以形容盛羙与哀荣终始之备且言上夀全福无可憾者呜唿人子之心岂有穷极况自父兄凋丧以来母子相倚为命年弥髙惧弥甚不敢一日轻去膝下而天祸我家遽降酷罚不孝罪逆以至于此尚何以生为哉方忍死以襄大事追惟吾母淑质懿范着闻逺迩若其容徳广大孝敬淳笃髙明谅直慈祥清粹曲尽人情而动依大义非惟闺阃之贤妇所不能及有烈丈夫名荐绅之所难能者不肖子钥自省事以来亲见实行闻格言旧矣是敢泣血具载以少伸哀痛孺慕之诚非不欲极意赞扬而屏伏苫块肝胆溃裂魂魄纷乱不能尽究始末以发濳徳窀穸有时未敢求铭于当世大贤辄援曾文昭公亡妣之称效后山陈公先夫人行状之体敬刋之石以对先君之碑铭以示子孙使毋忘哀哉余生无母可事长号擗踊冀相寻于九原之下耳呜唿痛哉呜唿痛哉孝子楼钥泣血谨状先兄严州行状曾祖常故任朝议大夫累赠金紫光禄大夫妣翁氏赠永嘉郡夫人祖异故任徽猷阁直学士朝议大夫累赠少师妣冯氏赠秦国夫人冯氏赠魏国夫人父璩故任朝议大夫主管亳州明道宫母汪氏封恭人先兄讳钖字予善一字申伯世家明之奉化今居于鄞盖自我髙祖正议先生始四明之楼实出于东阳不知所迁其可寻者自兄以上才八世先生以古学教授乡校凡三十二年擢第起家金紫少师皆以伯仲踵世科后来者又继之衣冠彬彬焉先公尝以军器监丞摄工部郎有忠厚亷平之称太保魏国史公为墓铭生九子兄其仲也兄天资颖悟精力絶人自幼从学迥出流辈年十三游郡庠三山陈公元裕典教事鉴裁甚精兄一试占髙等祖居遭建炎之燬依外家以居先公摄事平江母氏携伯氏继往兄已能理门内如老成人自尔举业之余干蛊尤笃楼汪二族吉凶㑹集人伙事丛他人智力所不给兄为主办则应酬中度谈笑自若遇事有胆略不怯不躁委蛇曲尽无剧易必举故虽未冠而中外亲识已极口称其能而期用于世矣先公乆欲问舎而无其赀兄承亲意竭力图之铢积寸累以立堂宇先公怀太守章归寓奉川兄慨然曰亲年益髙兹可缓耶入城谋度日以就绪落成奉二亲定居而后待行盖一力任事米盐靡密有无相通以全其家者几二纪隆兴二年以先公遇郊祀大礼奏补将仕郎干道改元中铨授右迪功郎秀州司户参军先公赴处州兄率诸弟分掌家务鸡初鸣时左右至受谒聴讼则俟于屏内公退候伺颜色承命惟谨书尺之繁委行李之往来一不以累先公之心故先公专意郡政无有内顾既赴户掾太守徐公蒇曾公逢一见如故交事多资决纠曹懵甚守方委兄恊济俄有㫖使录事专典狱漕使吕公正己行郡部民有诉狱寃者以诘纠曹呿不能答兄前曰兹事甚明是时新制未行钖预闻之因引姓名歳月与事之始末辩数明畅四座属耳吕公叹曰作吏不当尔耶顾吏一依兄所言纠曹得解而诉者伏辜㑹镇江有军校诉于朝且自言乆掌军用列校贷钱以万计知其欲诉将杀以灭口脱身而来后必有追者出此门则不得生矣丞相虞公骇其言具奏于上先令郡置狱尽系所诉者欲遣理官以往今丞相梁公方参大政虑摇军心请敕漕臣择州县清强官许以理寺推狱行时胡公昉新爲东漕与吕公合词荐兄吕言秀州事胡曰自淮南易节以来密访人物至秀称楼君者如出一口径取㫖以檄兄二公使来见面趣之行兄曰事闗军旅君相所属意钖试吏未半岁岂应预此二公不许曰隆暑不可乆系狱吏已候于郊外数日以待子之来也请械军校以自随途中时与之语钩得其情比至桁杨满庭所系有官横行者兄以所诉贷钱之目诘之皆曰诚有此而悉已偿矣各以左券来有须㑹问于军者颂系一二余即日纵遣复引诉者谓之曰尔之妄明甚察尔之情欲逃死耳上㒺朝廷下骇军伍死有余责即吐实尚全尔生其人顿首感服一箠不用仅三日而竣事大理吏跽请曰事体甚重今遽已后必有悔兄曰我不知观望惟尽其情而已汝第为我行文书他日有责我当任之既出尚书蔡公洸为守握兄臂曰何其神也始得制书府庭为之震动非君来某亦无所逃责然尚疑兄年少气鋭或有疎略因为备言之唶曰弗可及已归涂比文案该叙请密老狱吏所不能为二漕闻兄及门大惊既见道所以喜甚曰吾二人举士不谬矣亟唿吏草奏兄曰已具于此读之又大喜过望涉笔书名即携兄诣丞相府先入白相唯唯问安在自宾戺径以便服谒见色尚不怡曰折狱诚敏然诉者肯黙乎亦得所谓伏辩者乎二漕相目兄曰伏辩有二如使吏曹附口语代书辞容有诬服今其亲笔也袖出囚辞数百言视首辞笔迹不少异又无一字揩改注乙者相始大称赏且曰使者诚知人翌日与梁公奏闻上为之嘉叹因共荐兄谓如此等人不应使沈州县请以中都官处之适左帑吏有巨蠧既正典刑以兄监都门相谓兄曰是何足慁子特不欲使子舍禄而迟次也既就职润色成法随请于上积弊寖销在法讥诃出入得其过失者赏有差故虽名同事而侦伺甚严或成仇隙兄曰吾侪为国主藏任责匪轻各谨攸司钖亦不愿得此赏也由是相处甚欢而事益集南库阙官朝旨命兄兼摄兄视宝货品目至繁而位置纷糅躬督帑吏彚分之各得其所列屋有定数而总其凡于籍标识粲然未几上忽遣中使临视兄执籍取物如探诸囊使无以返命即取屋角敝缯将封以归奏官吏失色兄徐曰是非军衣所需盖裒以备赐花等用数实若干籍具在也神气湛然使无以诘尚书张公津曰某号典领初不得亲临胥辈又不任事㣲君吾其殆乎张公由此受赏兄不屑也任满主管都茶场㑹子库闗陞右从政郎上方留意楮币兄服勤其中纎悉明备凡事皆立成规吏不得摇手日造万纸无不精好一日谒丞相曾公有同僚力言省罢之便兄立其后具闻之僚顾见兄踧踖而退兄亦不之辩果罢已又进谒白相君曰国家赖楮币以资用度今罢已何敢复言然度必复于后吏曹失业散之四方他日恐难遽集况作伪者他皆可为惟贯百例不能乱真故多败此曹无聊若冒为之智者不察也愿择可用者分隶官司使得以自活丞相曰子不谋身而逺虑及此即白于上如兄言旋摄主管尚书刑工部架阁文字遂为真职最清简靖共自守垂满欲诣铨部时史魏公再相素以兄为可用力荐上前丞相赵公又举镇江狱事赞之且奏曰是时虞某即欲处以职事官今丞相虽知之尚避乡曲之嫌未敢遽言上曰朕犹记向时事信可用岂应顾小嫌耶遂除详定一司勑令所删定官以荐章及格改宣教郎时方修一司一路酬赏法取诸路专降旨挥五千余项立条一千三百继又编类海行法兄夙夜疚心笔削损益多出其手书成奏篇转通直郎轮对首诵主上孝俭之徳上曰朕之即位卿预观否对曰臣是时虽不及见今叨朝列冬至正旦亲见陛下拜太上皇夀真千古盛事也上顾而笑再奏请明诏有司议立科目凡是则是傚有一于此者令郡国察举以闻择其尤者尊显以风厉天下孝者举则忠臣可以求亷者进则贜吏不必治又论干道修法乆已奉行间有牴牾重加审核虽已出于睿㫁修定新书止缘颁降尚迟州县无所依㨿胥吏因得为姦反致淹延狱讼欲望颁行使得遵守续有陈请自编别敕仍下诸道且用旧法理㫁免致因循待报迁太府寺丞又以轮对论绍兴和买事谓㑹稽一郡赋额最重然经界之初物力及四万钱者始敷一绢今乃半之既无物力之增徒有科敷之倍止缘下户旧与免科圣朝优恤之恩反为豪户欺隠之地上焉者财力丰裕与吏为市莫可究寻尽以本户之田析以占籍五等分立砧基多至百本却致中产之家和买岁增偏重已甚乞以产钱均敷不复更问等第议者必曰始科不及下户盖恤之也今反加赋可乎是大不然今名为下户者实富室也眞是贫乏十无二三若仍旧贯不爲更张则必尽归五等之籍无复可敷之绢矣又言身丁钱者皆出于下户欲将所取之额总计为绢若干与和买绢数合爲岁额止以产钱均开上户虽就和买敷身丁而和买之敷则顿减下户虽就身丁敷和买而身丁之免则甚优上下各得其利而官赋所入无亏钞书仍以和买身丁爲名用防异时重叠倍敷之患若有丁无产之民则又可以全免而爲太平之氓矣上褒嘉再四且曰卿所陈利害甚明朕卽为差漕臣与郡守同共措置又论左帑权出之弊谓出入之吝具有科条物货权出势不能免此等既非正支止是私置文记遇出即注才入即销虽有据凭终难检柅万一乆假不归因有重出不无姦弊欲从外府印给二簿付都中两门专记权出之物门者以时拘收太府每季稽攷上曰其弊如此朕殊不知即命行下至今遵用之宣谕宰执天语甚宠兄前后再对所陈九事皆䝉睿奖今录其施行于时与其最着者迁大理寺丞狱人之司命廷尉又天下之平因所当谨兄尤恪意从事谓天狱追逮非他处比一夫所向闾里惊摇每见吏牍必详究其人择不可已者始禀卿长而行之既至则穷日之力亲加聴察茍无用拘留则亟去之或先有案卷者豫审事节一问即得故囚之宿于狱者甚寡拷掠尤稀阔视之如伤情实俱露而犹为廋隠者仅施十数囚徒至前未尝厉威以临之斥退吏卒使得尽其欲言遇有妇人孺子深以惊迫为戒适有大狱三数皆晻昧翻覆最为难事兄究见底藴处㫁公平不为势力顾忌亦不诡法以惠姦军民鬬讼例送寺中是非立决率皆厌服而去由是庙堂相知愈深士大夫则曰此真得人矣始至寺吏曰是为初官时能决诏狱者乆之熟见兄官业咸谓未之见也兄乆去亲庭力求外补九年四月差知严州时谒告归省拜命于家未几交代奉祠有旨趣行不俟临遣便道之官九月到任郡更旱潦之余财用空匮陋不成邦逋负动以千万督责交至以郡计访寮属具诉煎熬困急之状先是曹掾筦库之官分往诸邑公吏五百又旁午于道日不暇给兄曰郡尚可为也何亟如是悉使归之一迹不留也诸邑既已肃然然后使来受要束尽取财赋本末审缓急之序与夫当蠲而未蠲已发而更催者人皆得以自言首尾七八日朝暮相处如父兄之诏子弟凡可蠲者落笔扫尽其他或为之倚阁或为之分限其应输者皆指期至郡倅贰以下争以为不可兄不为变邑无官吏之扰又罢无名之敛期㑹寛而信欣然承命以行且各置二歴缄以紫囊公文之外守宰欲有所言亲题歴上不时往还吏不得预闻其间脉络贯通了无壅滞文移简寡上下安便及期无一金之负寮吏耸服郡始少苏矣木栰出于歙郡由城下以趋钱塘郡帑赖此以济比岁苛取商贾不通兄为之简节疎目按旧额而寡取之㑹计甫毕牙侩一为保识即纵之顺流而下贾人更相告语来者益衆以故三閲月而钱之入大农者踰十万缗曾不倍征也版曹漕司差官相踵至则与之道其所以然甚悉又随所索而应之相与叹其通敏且曰下车几何时洞彻乃至此耶归语诸长故兄之誉益彰民讼多据案亲决各适其平受责者亦无辞举手加额称诵神明者相属也外邑番诉间取其甚者自处之必穷其情状而抑彊扶弱不为己甚有诉丧衣囊于津亭者期以餔时必获已而果然学校頽圮所未暇及兄为之区处表里一新像设严整士类感叹人不知役或以疑事来谂从容响答动中要领而以爱民近厚为先务近城本埸苦于潦水筑墻则善隤挿篱则易坏或以请兄应声曰种木以环之则可乆矣闻者以为难及大率迎刃而解庭无留事驭吏接物厨传宾庑下至舟子军士之差次具有方略人情翕然愁叹之声化为讴吟傍郡之诉于监司者亦求直于兄其感化流闻有非人力之所及者十二月丁先公忧徒跣扶丧哀感行路郡人如失慈父设祭于道者相望巷哭以送之在官仅八十余日人谓良二千石终更以去者未必得此户部侍郎曾公逮当今吏师谓人曰试郡而办事者有之若楼严州为政平静百废具举虽老于治民者未易过也既归追慕摧割不可解于心力贫谋葬颜色深墨十年四月感疾去卒哭未逺也阅七日至五月丁卯竟不胜丧以殁呜唿痛哉享年五十官至承议郎娶冯氏封孺人子男三人澡濚滐女一人适承务郎新知绍兴府余姚县蒋纶将以十一年八月壬午葬兄于奉化县龙潭正议先生之墓左澡录兄行事以告于钥与之相抱持而哭语之曰吾尚忍言哉子之所不知者吾为汝书之呜唿兄之所以过人者天才之优也然人之有才者或量不足以容物或学不能以自将恃气而兀傲矜敏而怠惰察以为明严而近刻为已而嗜进计利以自丰者间有未免惟兄器度恢洪莫见涯涘受人之触傍观为之愤怒而辞色不少异朋友同寮所阅多矣无不得其欢心居家作吏几无暇日而学问不倦尤好说诗得风雅之深旨两荐漕台卒困于南宫笔力日进动翰如风对客作书真行俱精瞬息数函不见其劳尝见徐公兢作篆心顾好之下笔辄工好事者争求扁牓流传甚多晚更敛制稍寻斯冰之体近方攷证说文仍集张氏复古与钟鼎遗文从韵昈分欲为一书竟不就饯别庆贺间爲诗词皆清新切当压倒坐人此其见于外者至涵养餍饫增益徳性委运自适则又其所安也和气薰然无贵贱长少与之尽礼人有所求惟力是视告以急难必倾身以应之或就之谋事先䆒情实能道人胷中之欲言者爲之致曲不翅已事人亦感其诚而许之故率能如请者之意济则如身得之喜否则介介若有失焉盖其资性笃厚雅存济物之心而才又足以行其志此所以为不可学遇有不可亦必曲为言其所以不可者以晓之人亦不以为忤克勤小物略不茍简所居一日必葺船居旅次容膝之地亦务整洁创造器用巧思横出人取以为法终日矻矻有古人运甓之志每曰勤则不匮一有自惰则不足以立身矣人之情伪丝发不能逃而自晦其明含垢匿瑕如弗闻者动有规矱不以己长望人人有弗及率归于恕徊翔筦库知已满前不一登权贵人之门昔人所谓性至通而自然有节者兄为近之心计有余使之利析秋毫有不足道而疎财尚义不问家之所有贫无告者时推以济其须俸入不足以给用而食客无虚日间遇士子就试亲宾坌集兄豫为馆谷之计帷帐器用咸备手行觞豆弥月无倦色少闲又问劳其乏絶商㩁文义人人自以为亲已妇家寖窭辍衣食之资以助之外舅姑之丧及葬皆兄为之存殁无憾再从弟镛幼孤求师在所兄曰是吾叔父子爱子也饮食教诲积数年遂入上庠东阳有族子曰溥以穷来归兄育其数口又为谋资身之䇿温饱至今少游西安与张元晦汝明厚善乙未张赴省闱兄取其新作读之曰君文诚工而乆不售者正坐用意太深为取前三年程文数十通使熟观之曰是未必胜于子惟以笔端无滞碍耳张爽然悟场屋中一挥成篇既在选谓所亲曰吾霑一第益友之赐也其于故旧类此呜唿在私门为亢宗之子在公家为有用之才徳之感人者深惠之及物者广况复容貌颀伟素少疾病谓必将建立事功为时闻人而止于此是可痛也故敛之日亲戚交游下至闾里耋穉皆相向恸哭搏膺尽哀传闻讣音交相惊悼乆而后信之至今弔者尚未絶也兄亦自度抱负不凡抗志闳逺绍兴和买之请既行郡民闻之无不鼓舞且曰不知是何官来惠吾州耶帅奏催科方急未易遽改上尤注意令候省限满日取旨近臣复有请者遂遣漕臣以行仅能蠲减宫及寺观拨赐无名之额终未能尽如兄之言兄深惜上意之未究益访利害期申言之而无及矣兄之赍志于地下何止此哉呜唿兄之孝友笃矣伯氏丧于丹丘星驰䕶丧治葬抚孤甚有恩意第八弟鍨之生先公以多男子之故命兄育之抚爱如子以至成人澡之居丧鍨实同力以报焉方伯氏之亡而诸弟尚幼每与钥相语曰仰事俯育之类吾二人分任之钥自度才具智略去兄逺甚一聴命焉而悉意以佐其傍处家从宦更为勉励欲寡其过以毋贻亲忧官敕局丞外府适相后先连檐以居并辔以趋非敢以为荣父母俱存兄弟无故诚人间之一乐也先公七十同归拜夀壬寅属疾又同时省侍己而先公益安而兄得辅郡奉双亲西上乡曲艳其盛丞相史公魏公率里之士夫大合乐以送之兄曰当以一身服为郡之劳而使家人女子极奉亲之欢躬调旨甘又间以政事施设具言于庭闱以请益甚适也不幸天祸我家先公弃诸孤兄号慕深切大事未涯百口仰给忧苦郁结以殒其身天乎哀哉游宦许乆不足以餬其口生事日废幸能以器业自奋改秩才四年而得郡绂卒不及泽其子竟何为哉竟何为哉今日之事固有能言之者岂真有定数不可逃耶世言阴德隠行有益夀之理未问兄之平生以棘寺数月治狱平允之心严陵一时临民循良之效亦宜得祐于神明而大祸之余复不自免福善祸淫岂又有时差耶不可晓也垂白之母昼哭之泪未干而重以昼夜之哭门户责任之重以兄当之犹惧不能胜钥何以堪之呜唿不可活矣与澡等忍死以圗窀穸之事又雪涕以书此或曰子之志虽切词不亦太繁乎钥泣曰吾兄之亡㫁吾手足不足以喻其痛且重悲夫人品才气如此而不得显于用特书屡书犹未能形容大槩以写吾之悲也吾暇文乎哉乃长号授澡而使之求铭焉谨状攻媿集卷八十五攻媿集攻媿集卷第八十六攻媿集卷八十六宋楼钥撰行状皇伯祖太师崇宪靖王行状曾祖世将华州观察使赠太师福国公妣李氏封淑人赠商国夫人祖令譮武略大夫赠太师益国公妣刘氏封宜人赠齐国夫人父子偁左朝请郎秘阁修撰赠皇兄太师中书令追封秀王谥安僖妣张氏封秀王夫人本贯玉牒所讳伯圭字禹钖年七十有八状钥仰惟皇朝以忠厚仁泽涵养天下累圣家法相守一道本支繁衍日炽而昌亲睦九族恩礼隆备真足以度越千古恭攷国史开国以来属近行尊贵穷人爵富溢万钟不知几人然皆生长宫邸専奉朝请虽威望彰明有如周王亦未尝着民庸于外自熙宁间稍就外补才业寖显各以所长自见爲世豪英代不乏人曾未有位极人臣出处系海内重轻者若夫歴事四朝宠光赫奕以间平之贤躬曾闵之行出为龚黄之政入有旦奭之望兼是数者而又寿考康宁子孙盛大始终无憾二百四十余年间其惟崇宪靖王乎钥四掌玉牒尝攷福国公艺祖皇帝之元孙也建炎元年安僖为秀州嘉兴县丞孝宗寔生于官舍安僖生不及进用殁有追封赐谥之宠寻又筑祠堂于行在所建园庙于茔域如濮安懿王故事又升秀州为嘉兴府所以宠赉之极矣王其长子也安僖被服儒雅由舎选擢宣和元年贡士第交游皆一时名公王在髫龄有成人风安僖肃重客必命王侍植立拱聴长而弥谨安僖任子请以先外表张似之安僖大喜虽铨曹以法不许王之器识自少已不凡矣绍兴七年明堂恩奏补将仕郎十三年安僖薨王号恸哀毁见者陨涕有㫖令秀州应办王倾橐以襄事一毫不取于公家十八年授廸功郎秀州华亭县尉邑苦多盗王周行境内以五家爲甲一家警盗则四家应之一家容姦则四家同坐盗无所容焉有盐铁塘自金山海口属郡城二百里而近嵗久淤塞盐运不通王建议疏凿卒赖其利齐国之丧以承重解官二十五年调宣州司法参军既至㑹常平帑廪事发兴狱逮系甚衆守将案前政王请寛假守不聴王曰法固甚重然官劾吏窜则亡失者不可复得若少假嵗月庶可偿纳惩治未晩也代者得以保全寻为补足有囚当死王疑而争之守是狱掾观望者随靡王辩愈力后加详谳罪止流役戚方出戍道郡境津险而梁敝檄郡为桴筏期㑹迫甚郡以属王且行且谋凡官地有林木皆黙识之歴津梁则度广狭材既周用驰诣军中劳以牛酒且告戚云筏材已具役民恐不及事又非所习若调军士五百缮治之可立办也方既乐从王临视优犒士卒竞劝甫毕而师至民不知役守益叹服三十年孝宗自普安郡王爲皇子封建王是冬以举主循从政郎明年夏添差两浙西路提刑司干办公事未赴特改宣义郎寻添差通判明州三十二年六月孝宗受内禅八月除集英殿修撰知台州隆兴元年十二月以职事修举擢敷文阁待制二年秋潦暴涨加以潮溢亟遣舟济溺者水将入城囊士塞门补苴罅漏水殆及女垣不尔则民几爲鱼矣细民多以鬻盐抵罪王深念之谕巡尉使严讥逻获盐则归之官而纵其人狱讼为之衰息而嵗课自若也以治行改知明州充沿海制置使敌再犯边严海道之备传檄不絶惊譌讻讻王命邀邮筒于远郊宻受以入民始晏然干道元年嵗大歉饥民麕至分处寺观发廪振救多所全活真里富国大商死于城下囊赍巨万吏请没入王曰远人不幸至此忍因以为利乎为具棺敛属其徒䕶丧以归明年戎酋致谢曰吾国贵近亡没尚籍其家今见中国仁政不胜感慕遂除籍没之例矣来者且言死商之家尽捐所归之赀建三浮屠绘王像以祈寿岛夷传闻无不感悦至今其国人以琛贡至犹问王安否六月以获海寇功陞敷文阁直学士二年冬以邦人举留再任益思所以恵民者定海有沈窖湖豪右侵筑民失其利开浚复旧蓄泄以时规模宏固抵今赖之又有茅砧碶与慈谿接畛定海居上流旱则足以溉灌水则以慈谿为壑纷争久不定王以帅事行县亲视其宜俾浚旧沟沟成两邑皆利而争者息矣三年秀王夫人寝疾药必亲尝衣不解带既遭内艰擗踊攀号絶而复苏溢米不入于口丧行邦人拥道送之面色深墨哀动行路四方赙礼日至自以俸余足以终大事悉辞之五年服除八月再知明州下车谒先圣顾瞻学宫頽敝大出缗钱葺之自大成殿御书阁稽古明伦二堂以至斋舎门庑为之一新增置书籍月课诸生所习以酒醴劝之宗子不遵防检者俾入学舎闲以规矩与生员同后多修饰取科级者于是相与立生祠于东序制司水军旧屯于城外之江东时得㫖移定海军于平江之许浦王请于朝谓定海控扼之冲不可撤备移制司军以实之增葺旧营度容万灶又造铠甲器械甚备玺书襃焉归正拣汰军士来者无所归王为度地城隅为屋数十楹以处之顷嵗胶西大㨗之后海波不惊而降者言始谋本欲直犯吾境或譌传连结髙丽者上下疑之王益治战舰严閲习以张军声遣郡人徐徳荣觇之得要领以归遂寛东顾之忧六年陞学士海寇葛明张甚王以方略授将佐毎遇必胜王曰兵不可久也遣人谕以逆顺祸福遂降罗拜于庭股栗莫敢仰视王为却兵衞霁威严以问始末明感泣悔惧愿自效又进其党诘之其胁从者纵使复业寮属谓明之罪不可贷且恐其饱则飏去王曰既懐来之反其锋以为用余孽不足平也奏请授以官有以佚罚为言者王复奏曰诱之降而杀之后日何以使人遂补将校又有倪徳号倪郎尤为难制遣明禽捕人尤危之恐其合而为一也明感恩尽力徳技穷亦从招服明年王以此转一官愿以分及将士复请以徳为禆将自是贼之巢穴虚实动息皆知情见力屈姦党破散海道一清以王善抚二人而用之也八年陞显谟阁学士九年陞龙图阁学士皆以郡人借寇之请也嵗饥籴价翔踊王曰此富者闭籴以幸灾治之则益甚乃出二十万缗遣人籴于浙西闭籴者计穷争先出粜米舟寻亦踵至其价大平饥而不害官无一金之失而行者又得其利王之虑事周密类此在郡前后十年政尚中和寛勐相济平易近民千里安之礼遇寮寀人乐为用两造在庭必据案究其情实多劝谕使平之其抵于罪率从未减平反死囚至数十百人尝获铸铜者数辈谓曰汝欲希利而冒重禁耶人与钱二万使易业碎其器而书姓名于籍后犯决不贷也亦无敢再犯者每曰节用爱人不易之道与其苛取急征以资妄用孰若量入爲出以求裕乎不饰㕑传不事包苴邻郡交餽尽归公帑行之既久沛然有余百废具举敛不及民以郡之西湖爲放生池扁其堂曰广生列石于侧刻採捕之禁待遇宾客不爲豪侈而尊爼风流恩意周洽寓公寄客皆得其欢心而不敢干以私也自以久去松楸屡求闲退虽优诏狎至而归志不囘淳熙元年十一月始得请除端明殿学士提举江州太平兴国宫去郡之日贵贱耋稺攀辕挽留出境不絶三年积官至朝奉大夫二月换授安徳军节度使提举隆兴府玉隆万寿宫九月加开府仪同三司充万寿观使九年九月充明堂大礼桥道顿递使至是始见孝宗天颜感动清问款密王性素谨不敢以语人又朝于徳寿宫髙皇喜曰久欲见卿抚劳甚至礼成加少保封荥阳郡王髙皇曰吾欲自见笃睦之恩赐以玉带十二年充郊祀别庙亚献十四年髙宗登遐王奔赴见孝宗于素幄龙輴启涂事大体重诏充总䕶使十五年六月加少傅八月充明堂礼顿使十六年二月光宗龙飞以皇伯加少师绍兴元年三月诏入觐加太保嗣秀王仍赐甲第于安僖祠堂之侧屡欲奉孝宗幸祠第王力辞宪圣慈烈皇后赐水月园堂曰瀛燕亭曰玉林湖州私第中又有堂曰庆远圃曰小隐楼曰溪山胜㮣扁榜皆三朝宸翰也绍熙中宪圣洎孝宗光宗皆同中闱屡尝临幸光贲林壑诏益其地竝湖为复阁有司既度材矣王恐重费县官又固辞焉每侍情燕之闲两宫皆待以家人礼王执礼愈恭语不轻发一日孝宗宴私隆洽不觉前席密问潜龙时事王逊避良久徐奏臣老矣不复记省问至再三终不敢言孝宗笑曰何太谨也然以此益加爱重尝召王及诸子宴于北宫之静斋孝宗曰近者元夕箫鼓之声不絶斯民自得其乐不欲禁止然物戒太盛为之惕然是夕不饮酒仅啜一盃汤而已大抵人君不可不事节省若肆意所为将何所不至王对曰陛下兢业如此虽尧舜无以过自古人君诚能不溺于宴安则怠荒之念何从而起孝宗深然之二年六月判大宗正事宗司任法太过天族固赖以整肃而颇亏亲睦之意王处以平恕厉以亷耻鲜犯令者每言要当先教导而后齐之尝建议别立宗学月书季攷以教天下之宗子请出余禄以助赡给又以减宫庙员阙之多请复増数以优之事虽不行识者韪之三年六月拜太师五年辞大宗正事七月主上登极加皇伯祖免奉朝请九月充明堂亚献诏加两镇于是兼崇信军节度使十一月充永阜陵宫礼仪使庆元元年以复土拜中书令王以旷典五辞御笔答曰逊避莫囘勉从所请可别议襃崇之礼乃诏赞拜不名嘉泰改元赐第为火灾延燔乞还湖州故居守园庙二年春趣召赐肩舆至殿门令子孙扶掖命有司复营旧邸四月王丐归九月癸亥薨于正寝遗奏讣闻上震悼辍视朝三日赗赠加厚赐棺含以蝉冠朝服敛遣内侍押班左武大夫保康军承宣使呉思忠等五人䕶丧设祭之文甚宠曰艺祖造邦源深流长子孙绳绳百世其昌巖巖秀邸不显其光积久愈厚笃生贤王濯濯祥麟玉质金相允文孝宗则友其兄召繇外藩赐第于京迺分茅社于彼荥阳赤旂金节绚烂绥章文考念功曰笃不忘建祠秀园旧履是荒太师维垣衮衣煌煌爰暨沖人应龙初翔宣力百为调娯多方予嘉乃勲胪句不名紫㣲是令逊避勿遑贵极愈谦年耋益庄踰七望八炽昌寿臧子侍孙携蝉冕相望王比来朝精神方强谓当百年镇此宗盟不远伊迩降此弗祥维大父行生死哀荣王实无憾典刑云亡缄辞徃尊寄哀一觞又遣太常博士钱易直等軷祭于都门外文曰我伯祖父标的宗英奉釐列邸隐然维城天胡忍予殱此老成爰饬邦典命使以行遥致奠斚以贲泉扄爰以量币清酌齐牲粢盛庶品用荐哀诚十一月癸卯诸孤奉王之丧葬于乌程县永新乡成山之原王娶安徳帝姬之女信安郡主宋氏父保庆军承宣使驸马都尉邦光寔徽宗皇帝外孙也封衞国夫人先二十四年薨追赠齐魏国夫人夙有懿范嫓徳娠贤用肥王家子男十人长师䕫兴宁军节度使开府仪同三司充万寿观使以王之襄奉哀毁而薨赠少师追封新安郡王谥恭荥次师揆检校少保奉国军节度使提举佑神观兼秀安僖王园令次师垂定江军节度使提举佑神观次师稷蚤亡次师禼深州防御使提举佑神观先五年卒赠昭庆军节度使追封信国公次师禹庆远军承宣使提举佑神观次师臯保庆军承宣使提举佑神观次师嵒朝奉郎新权发遣通州军州事次师弥奉议郎添差通判嘉兴军府事次师贡宣教郎添差通判广徳军事师嵒师弥师贡俱得㫖除直秘阁未拜女三人长嘉兴县主适故朝议大夫直秘阁知蕲州军州事郑嗣宗蚤亡次永嘉郡主适故宣教郎添差两浙转运司主管文字张似续次新安郡主适朝奉郎直秘阁新权发遣髙邮军事史弥坚孙男二十四人希道朝散郎新权发遣严州军州事希明承议郎新权发遣黄州军州事希远通直郎添差通判庆元军府事希徳通直郎添差权通判衢州军州事希永武翼郎特添差两浙西路兵马钤辖湖州驻札希颜故儒林郎绍兴府上虞县主簿希行故将仕郎希古武翼郎特差行在㸃检赡军激赏酒库所干办公事希纯奉议郎添差通判衢州军州事希闵右千牛衞将军权主奉秀安僖王祠事希忼右千牛衞将军希䚱太子右监门率府率权充秀安僖王园令希憕忠翊郎特添差两浙西路兵马副都监嘉兴府驻札希栞承事郎新差监临安府粮料院希諟太子右监门率府率希吕忠翊郎希怟成忠郎希复忠翊郎希邛承事郎余五人未赐名补官孙女十人长永康县主适通直郎知江隂军江隂县事胡元卿次适承务郎特改添差监两浙转运司造船场范莘次适保义郎新差干办御前忠佐军头引见司呉璞次适从仕郎特添差婺州观察推官林燮次适承事郎特添差通判嘉兴军府事韩杞次适承节郎新差干办御前忠佐军头引见司呉珙余未行曾孙九人未赐名补官曾孙女十五人长适文林郎特改添差婺州观察推官沈煜余尚幼呜唿杜甫谓汝阳王爲眞天人钥谓崇王天人也其生也秀王夫人梦彩仗传唿导朱袍而冕者直至寝所奏钧天之乐既觉声犹在耳免乳之际香雾满室终日方散及为安僖卜宅兆衔哀走数百里惟乌程之菁山最佳卜之而食然念力不能致裴囘其处一叟忽前曰官岂姓赵而欲求葬地乎王矍然曰汝何以知之叟曰尝梦神告我矣指所卜之地以售今寝园是也方丞郡时居湖心僧舍梦有形状狞异而绣衣者乘小舟环绕数四诃问之则曰公他日当为地主故巡䕶尔既为守又尝梦其人言有召公者过小桥人之憔悴与支体不具者纷纷求拯援甚哀寻见所召者曰适所见得无动心乎此曹久不安居愿庇之唯而觉莫知何故后出郊过一桥恍如梦所见而道旁藁葬累累有暴露者王悟曰神岂以是望我耶悉为掩瘗之晩尝率乡人祷雨道士伏章王盛服端立左右见嵲屼久之瞑而不跌顷之语人曰适觉神游帝所以闵雨告帝既许我矣翌日膏雨如注阖境告足翰林学士洪公迈载于夷坚志尤详神异之事固为难言如王之交于神皆明白而又有验于后故属纩之日起处如平时夜尚观书甫二鼓始觉体中有异集子孙告之曰时至矣了无怛化殆仙去矣呜唿王真天人也王风姿秀挺襟度粹夷忠孝诚笃恭俭谦勤皆其天分加以好学善持论春秋二丁必具盛馔祭先圣于家塾率子孙拜之四十年未尝废每曰熟读论语一书平生受用不尽又喜诵孟子间举二书之疑与客反覆论辩又摭其㫖而为言曰食色虽重礼义以安之富贵可求非道则不处又旁取释老二家而为之説曰爱欲烦恼对治法门又曰愿有情皆得度无情保长生书之坐隅以自警尝有方外之士书广大慈悲方便忍辱八字以献其徒复为之辞几数百言王书其旁曰广大圣之事也慈悲仁之用也方便智之功也忍辱谦之徳也㫖要在此奚俟多言其人愕而退盖其所存者如此喜玩法书字画温秀如其为人赋咏赓酬愈出愈新多记诗词笔端富丽棊品甚髙皆其余事居闲则以此自娯也寛厚有余事秀王夫人尤谨迎养在官退食娯侍夫人必勉以恕服膺慈训不严而治未尝案一寮属作尉时有部使者责以躬督人舟王无难色使者见王徒步亦悔之后其子将丞属邑久之不敢进王趣之且曰何待我之浅也终为剡奏丞至感泣燕居自怡申申夭夭无疾言遽色侍侧胜冠者衆童丱纷如也皆假之色辞第戒以谨守儒素下至臧获未尝怒辱之不以贵盛自居尝见丞相魏文节公于山间先屏驺閧及门下车趋就宾庑呉兴太守旦日拜表仅毕而谒已入矣宾客至前少贱亦为之加礼总角朋游虽寒左皆能记忆至録其小字以示不忘乡人为真率之集以势位辽絶不敢有请王曰非所闻也竟与之周旋自奉至薄食不重味器不华饰衾襦用布浣濯纫补不弃也买屋而居稍加葺治詹事王公十朋为守叹曰某起书生筑屋尚穷事力意邸第必极轮奂之美今见之使人媿叹亲旧之贫者月有廪给嫁娶病故随髙下济之雨雪日久则令人走闾里赈施婴孩遗弃则募乳者收育之盖用之以义者则所不吝也钥父子兄弟出入王门晩预班缀时得进拜眷抚有加焉王在朝端山立玉色貂蝉宝带进止有度照映班列固已增重朝廷绍熙末年徃来两宫调虞密勿若不动声色而外廷属目倚王以为重造厀从容多有献替一语不露于人或有以传闻求质者但曰无之故莫得闻焉此钥所亲见者兼直禁林王之加恩两镇拜中令三制皆忝视草迨丐外而归隆暑中访别于官舍屏居海角不敢以姓名入脩门王赐之书且致酒殽之馈若施于敌已者铭于心不敢忘也王之讣闻识不识皆有殄瘁之痛惟明之人去思最深至流涕相弔葬既不及为执绋之役亟走五诗以寓哀挽之私王之诸子自少保而下远寄事实俾状王之行将以求墓隧之碑钥不佞窃惟王之抱负非浅陋者所能究识爰自建节之后富贵逼人名位日尊而所藴自是无由表见于外人但见其养威重保明哲而已盛徳全美细事本不必书王自少涉歴至多克勤小物持循有素故能善始以终为一代宗工重臣正以平时践履积而至此故亦不得而略也敢具列之告于太史氏以备採择谨状攻媿集巻八十六攻媿集攻媿集卷第八十七攻媿集巻八十七宋楼钥撰行状少师观文殿大学士鲁国公致仕赠太师王公行状曾祖本累赠太师鲁国公妣陈氏赠鲁国夫人祖登故任承议郎累赠太师魏国公妣陈氏赠魏国夫人父师徳故任宣义郎累赠太师楚国公妣时氏封魏国太夫人本贯婺州金华县大云乡安期里王公讳淮字季海年六十有四状王氏系出太原五季避地至婺居义乌之鳯林后徙金华遂古名数八世爲儒至鲁公守道自晦始辟家塾延名士以训子孙政和二年魏公以科第起家知潭州湘潭县是生四子次曰师心继踵世科仕爲吏部尚书终显谟阁学士其幼即楚公也倜傥有大志义风爲乡里所敬故翰林学士何公溥志其墓公生于靖康元年六月七日幼颖悟粹温凝远寡言正色顾瞻步趋率有彛度力学善属文绍兴十五年由漕荐擢进士科调左迪功郎台州临海县尉郡守萧公振一见即以公辅期之郡事多委公裁决捕盗应格不就二十三年秩满循左从政郎萧公帅蜀辟以自随已而召还诸公争欲罗致公曰受萧公深知故奉亲为万里行讵为利禄计耶既归授国子监书库官改主管吏部架阁文字二十七年为省试㸃检试卷官知举汤公鹏举荐除枢密院编修官冬兼检详诸房文字二十八年改左宣教郎八月为祕书省校书郎二十九年兼呉王益王府教授既入馆屏远人事益读未见书假休亦入抵暮始归一时名臣汪公应辰史公浩虞公允文陈公俊卿刘公珙雅相器重三十年再攷省试知举朱公倬尤知公诏举台察荐公及史虞刘四人四月擢监察御史六月迁右正言首论大臣矜势以养尊小臣持禄以遂私二三执政以括囊为智以引去为髙愿陛下正朝廷以正百官体貌大臣勿假以权刑赏黜陟之柄一聴于上使号令无纷更官吏无数易则其他将不革而自去上欣然嘉纳公自以不世之遇论事益切其大者论时宰初无素望偶中科目权臣引之要途致位公宰窃弄威权动循覆辙假封駮以行其意嫉风宪以沮其言既罢政又论其植党营私懐谖迷国竟镌其职又论大将刘宝之在镇江私殖货财隂交权倖方命掊克之罪而罢之此外遇事必言言之必尽时高宗更化之初兴滞补弊公所言无非经纶要务尝谓道揆正于上则法守明于下乃者用事之臣持己私以専国柄四方奏请有送部勘当看详措置之类当处以无心总要聴成以诏废置而已今乃均是事而有前批后批之殊同是法而有元降续降之别情法不相当则云更合取自朝廷指挥自知无法可行则云如朝廷特降指挥于本部成法即无所碍变旧章而惑观聴有司失其守而名实乱矣欲望明诏大臣令各以成法来上尽去宿弊或依违迁就则坐以违制御笔令三省六曹遵守此实公之相业也眷遇日隆且将大用三十一年正月转左奉议郎四月丁楚国忧上闻之恻然因谏议大夫何公溥入对就令传㫖慰问亟有金缯之赐隆兴元年服除孝宗励精政事妙选部使者是冬除直敷文阁福建路计度转运副使除科盐之宿弊洗滞讼之寃枉治最上闻干道改元召赴行在陈责难之説必欲致君于尧舜又奏监司郡守数易及内治外治之䇿尤详上皆赏叹且曰卿居言责有补治体四月除秘书少监又以公端厚诚悫五月兼皇子恭王府直讲六月兼国史院编修官未几皇孙降生申乞检照典故有沮之者与外任三年闰七月转左承议郎十二月起知江州四年奏事改建宁府仍旧职对祥曦殿陈择将备器简兵足食四事又言差役关征赋籍榷酤水旱义仓典狱御军之要既赴镇人熟公仁厚炷香以迎莅政尤以慈祥清简崇风教务节俭为先明年就迁转运副使寻有召命言者尼之公亦力辞而止始建谿用浮梁潦水则撤去行者告病公命以石为之既去而桥成榜曰平政生为立祠八月转左朝奉郎六年六月改两浙西路提㸃刑狱公事入奏闽中利病及建剑汀邵上供银悉施行之奏事毕上令一至东宫皇太子以师儒之重加以拜礼公于详谳之际尤切哀矜直欲使无一人之狱又切戒豫借折帛之扰冬转左朝散郎七年天申节上寿奏浙右水灾欲令许浦水军任疏凿之役又言州郡任情或以轻罪编置失太宗奉法除姦之戒赐田之家或取民间已佃之田所当禁止县之推吏当行重禄盗贩榷货配隷加详上曰议论切当朕所简注八年十一月除太常少卿十二月兼权中书舎人九年闰正月兼权吏部侍郎二月兼太子左庶子四月兼权直学士院七月除中书舎人仍兼直学士院论军兴以来上下相沿事干机速则先施行而后书押朝臣除授亦有先次供职者望申旧制正救于未行使天下不见其过九月兼侍讲十二月兼太子詹事转左朝请郎封东阳县开国男食邑三百户淳熙元年陈觉民非随龙而援例转两官龙大渊已致仕而越例求恩数执政罪罢而犹除资政殿皆封还之训词深厚得王言之体十二月除翰林学士知制诰兼侍读依旧太子詹事二年知礼部贡举上俾择文学行谊之士荐郑伯熊李焘程叔达三人皆被进擢张説罢枢密除太尉在京宫观力陈其不可竟奉外祠三月以东宫讲易彻章转朝奉大夫四月兼修国史兼实録院修撰公在禁林昼接夜对退不以语家人无得而传焉闰九月除端明殿学士签书枢密院事进爵开国伯公恳辞上谓卿存心至诚学有渊源及倚用之意且戒以推诚待遇将帅同济国事有曰人臣须是徇公不当邀权古人有愿公无权之説又尝曰枢密每事详审有未合法度处必将上理㑹其善朕亦从容多暇又称遇事无私详练谨密深赖协济四川制置使范公成大奏郭钧驭衆无术几致生变命龙雱体究上曰成大所陈则钧之罪大雱条奏亦有不然者公奏雱谓其留心军务但绳治弛堕甚严乃是称其所长然谓僻于自用克剥侵渔势不可复留因荐可代者六人又奏江西捕茶寇眞是有功行赏太滥却须核实此皆大节目也其他应酬边事如湖北之夷人占城之劫掠皆因事制宜随即帖息髙宗庆寿奉上尊号爲篆宝官进爵东阳郡开国侯三年申议使汤邦彦使囘上怒金人无礼公奏天下爲度惟当讲自治之䇿以待之四月国史日厯书成转朝散大夫八月授中大夫除同知枢密院事上又称公尽公无私禆益爲多签书枢宻院事赵公雄留身奏事上又语之曰王某难得卿宜同寅协恭傜人姚明敷已就禽而率逄原擅入多杀文州蕃部渐就安业而李昌祖诱杀降人公皆谓不足为武徒伤好生之徳上皆令体究责罚上言中宫躬俭诚信太子温恭俭薄本朝后妃多贤朕自以为幸所少者则是功业未成公奏功业虽中主可成齐家治国非上圣莫能及上曰然徳行为本功业次之尝宣谕十年来欲令宰执进呈退将得㫖文字再具熟状进入朕再行审閲批出然后施行既免専擅之嫌且无迁令之患参知政事李公彦颕奏曰此光武以吏事责三公之道也公奏唐制宰相奏事止是口奏曲折或赐茶而退即作圣㫖施行国初范质等系前代旧人懐不自安始日具事目进呈退就殿庐批㫖然后上马今若再经审閲然后付外则事无过举人无可议亦保全大臣之一端也翌日又命进拟仍注乡贯于臣寮姓名之下公谓除授当论贤否不事形迹诚贤耶不敢以乡曲故旧而废苟曰非才亦不当以己私而庇之上曰善郊祀充仪仗使礼成进爵开国公四年六月除参知政事时宰席久虚公与李公同行相事五年三月知枢宻院事十月拜大中大夫枢宻使公在右府忧边思职约束诸军擅差白身人任职事拣汰筋力未衰屯驻离军人改陞等为合入差遣禁黎州所部邀功生事抚存草羌山招到作过人措置归正添差员阙及冒名承代之弊安边鄙以懐远人动中机㑹江西赖文政郴寇陈峒李接之变淮隂刧寇等公应酬羽书号令赏罚明审平当上亦称其毫釐不差又尝顾签书枢宻院事钱公良臣曰王某临事至公遇事不曾放下卿宜恊赞又曰向来大臣不知兵所以用兵多无成功今卿等究心军务朕复何忧钱公亦语公曰近郭棣尝云䝉宣谕王枢使在西府数年不曾错了一事六年四月日厯书成转通议大夫八月㑹要书成转通奉大夫九月明堂充礼仪使或请主兵官置亲军者宰执谓主帅不可无此如韩世忠置背嵬卒能成功上欲令三衙建康主帅相度闻奏公独曰若令主帅相度孰不愿置此军恐内有肘腋之虞外有尾大不掉之患世忠等辈当艰难日握兵于外置背嵬等军以募死士今无事而置此他军必谓主帅自有私人不肯为用又请受赏给势须加厚怨望日生万一有警使之择勇敢出死力亦何不可上曰卿任腹心之寄长虑却顾如此真善谋者也尝论立贤无方而或言闽人不可用者公谓固有章子厚吕恵卿蔡京蔡卞然曾公亮苏颂蔡襄陈襄亦闽人也江浙固多名臣亦有王钦若丁谓辈顾人主所以用之如何尔上极以为然七年八月诏公今后垂拱殿及后殿奏事竝免宣名赐宴隐秀上曰朕比来临事未尝茍且近欲按军法诛成光延等王枢使言平常寇赏格比北寇战功减半议罚亦宜如此朕释然而悟称奨久之公复奏曰败军之将罪固当戮圣恩溥博遂从寛宥臣何力之有十二月四朝正史书成进正议大夫食邑实封满万户封信国公公执政累年谨守成宪执内降之难行者张説之子荐以水教溺士卒褫官封还叙复诏命至于再三乃止守边綂兵之官各当其才孝宗明见万里公区处军务率皆合宜眷意益厚公归美君上无一毫矜伐之色人望愈归之八年九月拜右丞相兼枢宻使授光禄大夫封福国公累月亢旱至是大雨霑足人心闿怿公奏事力辞上曰卿直道自将知无不言朕所信用卿而不宜尚谁宜者又曰卿等朕所倚信当尽言无惮公对曰有君如此茍为缄黙岂不辜任用之意右丞相赵公雄罢政朝中蜀士率有去意公曰若宰臣一出而引用之人相随以去是激之使为党也皆以次进迁于是始按堵矣大拜之初好进者蚁附踰月无所更易或问之公曰此正奔竞之秋若骤尔陞黜非惟有骇观瞻尤非平日所喜也旱势既广力赞荒政起李椿于休致以次对帅长沙知南康朱熹擢浙东提举以为郡国之倡两路出粟専济边郡归正之阙食者借贷二麦种子戒饬检视官司甚严孝宗遴选从臣皆出独㫁版曹阙贰俾公择才因荐曾逮周嗣武皆从之尤见责任之意公为闽漕时侍御史李处全尝论公召命至是公谓处全久闲若不録用将有私憾之嫌奏起知处州同列皆服公之仁朝士有论朋党始闻五鬼七殇之目者上以为问公曰此乃不得志者所为示之以静则无事矣金使魏正吉朝见执书未进公谕以礼而正吉䣛行欲退公即奏请皇帝还宫降㫖别日引令馆伴议之次日卒如仪而去枢密副都承㫖王抃窃弄威柄招权纳贿军机边事辄用白札子径作得㫖行下朝廷又不预知士论籍籍无敢斥言公忧之已久至此颇甚造膝极陈上始爲之动色既而欣然开纳曰非卿尽言朕不闻此当爲卿斥之后数日上又及之公奏近习弄权人主鲜不以此受谤一旦斥去中外无不服陛下之明㫁既而宣谕欲改用文臣公曰救弊之初当有以新天下之耳目力荐萧燧以待制爲之上尝谕丞相直谅无隐君臣之间正欲如此今后有合处分事只与丞相议之上曰朕欲奖用直言以起治道而好名之士至于以虚爲实毁誉乱真岂朕所望公曰诚有此病然不可因噎废食必欲兴天下之大利除天下之大害非奖用忠言不能济也㑹章颕轮对上以为言涉沽激全无根蔕自王蔺以言进用一传而为刘尧夫此后如周洎郑建徳辈妄肆臆説相师成风不少示以好恶则此风遂扇而章颕又有甚焉欲批与外任以卿前奏故留至今公奏顷以象纬失度陛下畏天求言搢绅当不讳之朝以言相髙耻不相若虽入于激讦而不自知士风如此良亦可贺或加阻抑则有讳言之谤莫若奖其切于治道者好名无实置而不问以示优容则自各安其分矣上称善久之丰储仓蠧弊上闻有司请穷治公奏将有不胜治者欠数虽多厯年亦深吏已随所犯流配官则更易已多难以令见任人独任其责上即蠲之知䕫州林栗奏谭汝翼之罪而汝翼亦伏阙诉陈有㫖索案而栗缴囘省札上怒其擅格君命镌秩罢之大理当汝翼死罪公以其与夷人杀伤略相当又诣阙声寃欲贷命编管内地处以不死潜消姦宄之心又奏栗亷介有才学此亦无他上曰少俟复职除二广监司恭涪忠万饥公奏去嵗荒政施行略备蜀远旱伤尤当赈卹乞就江陵及总所各拨万斛以济之职事官阙上令先及侍从荐举人公拔其尤如罗㸃陆九渊彭仲刚刘清之竝与职事官莫叔光赵巩除删定官武臣邹诩乞大减任子之数以清穴官上付外集议公奏去郊尚远姑令熟议若行之当自大臣始遂定宰相十人执政八人侍从六人卿监四人带职员郎以上三人致仕遗表裁减有差上曰张大经説近日差除颇协人望亦欲卿知上又曰黄洽称成都除留正甚当以得人为贺朕谕以近日进拟莫非公道二人皆台谏也公奏圣主在上贤不肖较然禀受圣训庶几寡过敢不竭诚以图报尝因进拟宣谕曰选得甚当丞相于人物不茍如此公奏臣于人物恐不能尽记自有手记有繙閲十余过而不得其人者何敢轻也九年七月为明堂大礼使九月拜特进左丞相进封冀国公监修国史日厯提举编修玉牒详定一司敕令制词有曰似不能言而智足以决天下之疑如不胜衣而勇足以任天下之重士林诵之是日梁公克家拜右丞相同心辅政上益倾任之公首以用人为己任以馆职及郎官多阙欲召试及选治郡髙第者为之于是荐召蔡戡谢师稷周颉尤袤林枅郑侨罗㸃郑锷等又以张枃傅淇徐诩王正已京镗等分为监司一时翕然称为得人户部申明赦文蠲阁税租之外其余赦所不载者欲起催则洊饥方苏恐致重困公奏尝令计之为缗钱三十七万有竒若朝廷补其经费方可蠲放上慨然从之明堂讫事上以任子减前郊几半公奏仁宗时韩琦等减任子犹不免纷纷陛下行之既尽人情后效不止此也十年以太夫人将八十久任机衡求退甚力上不许尝欲行推排事公谓同列曰非不知其利以臣寮所请而行犹或可缓若作直㫖则奉行过当利未及而害先之吾辈在此见民所苦当如疾痛之在身可不救乎天长水害七十余家或谓不必以闻公曰昔人谓人主不可一日不闻水旱盗贼礼曰四方有败必先知之可谓人之父母矣因拟周极安丰军公奏跅㢮之士缓急可用临难不顾其身小亷曲谨者未必能之平日爱惜人才正为此耳对境报金主归上京所差人使权止一年公既陈设备之详又谓接伴亦不须遣盖彼既止吾使之来亦难受彼之使上意恐启争端已而敌又报使人更不差发上曰卿言乃验于今岂非真庙谟哉十二年十一月为郊祀大礼使髙宗庆八十议典礼赏赉甚详既被命撰尊号册文又为礼仪使礼成转两官力辞恩许囘授十三年三月象纬告异求解机政章四上不允九月公丧长子求去愈力天语开勉又不敢去国史院进四朝国史列传秘书省㑹要为礼仪使玉牒又进书力辞官进封鲁国公十四年以旱又求去上一日以手札问枢宻非古制晩唐不足法欲罢之人吏併归三省公奏庙谟雄㫁非臣下所及未敢轻对乞少俟筹度已而昼度夜思基命之地军中禀承号令习熟见闻一旦更张非所谓振士气又批贞观开元兵强天下其视唐末密院岂系轻重哉公又奏祖宗规模既定难以轻改上令促拟指挥且曰此于兵将别无利害公奏唐之盛时兵柄在外藩镇权重不无疑贰故置监军事从中覆后患其难制又建本兵之地谓之内枢天子临朝亲加裁决实收天下兵柄以制外重于军中岂无利害与其行而中辍孰若小忍以待大业之定其事遂已髙宗不豫公请依唐贞观四年典礼权不视朝以见不遑安之意逮升遐扈从于徳寿宫门外一时典礼皆参画成之充撰谥号册文官及陵名庙号充上册宝礼仪使公撰册文号大手笔称天定谥衆説竞进髙庙之号公力主其议及定永思陵名因山之役事绪非一皇太子参决庶务于议事堂调䕶尤多兵部侍郎林栗乞增置遗补御笔欲除薛叔似许及之二人资序才望相当否密具奏来公复奏曰陛下方修废官遴选在廷难逃圣鑑虽非臣所敢预知然二人资序才望实与官职相当上乃出命盖孝宗无事不与公议如此者非一谨着其大者公又以亲年益髙上章丐外议政复不茍同十五年髙宗祔庙礼毕请益力五月除观文殿大学士判衢州内殿朝辞襃谕劳勉至于再三退辞东宫慰抚尤厚宰执百官郊饯奉版舆还乡极衮衣昼锦戏綵之盛又以便亲求闲秋提举临安府洞霄宫明堂大礼加恩积食邑一万五千户食实封五千七百户十六年嵗旦诣乡校讲释菜序拜之礼齿于韦布间二月光宗受内禅以诏书咨询初政略曰卿曩以经术羽翼朕躬以徳业股肱圣父周旋政地十有四年凡国家利害生民休戚与夫因革损益之宜可以禆朕者其悉以告朕将受而行之公奉诏感泣遂奏疏曰初诏求言中外之臣咸得条奏不遗旧臣复加特诏臣受国恩至深至厚此而不言臣则有罪天下之事莫难厥初厯陈尽孝懋徳奉天敬民用人立政六事又言髙宗寿皇如尧舜而以禹处陛下又力言禹之所以继舜者以对有㫖建节开府仪同三司㑹魏国薨候服阕日降制公执丧孺慕悲泣无时不肯少近滋味仲秋中使传宣抚问赐内帑银绢七百匹两为赙公亲具表谢才数日忽语诸子曰六十有四卦气已尽而哀苦衰病如此其能久乎主恩未报母葬未举为恨耳遂乞休致口授遗表戒子孙忠孝无一语及他前一月大星陨于第至是神色不少变夜漏下一刻黙然而薨寔八月十二日也拜少保致仕遗表上闻两宫震悼辍朝二日赠少师赐银绢一千匹两亲属一人添差本路干官以䕶葬官其子若孙七人䘏典甚备殄瘁之叹中外所同绍熙元年十二月甲申葬于婺城之北十里许隆寿之原绍熙二年赠太傅五年赠太师皆以诸子陞朝该大礼恩也娶何氏左奉议郎知温州瑞安县绅之女封冀国夫人后公十二年薨子八人长曰模通直郎监西京中岳庙次曰枢朝散大夫新知岳州军州事次曰机通直郎监西京中岳庙次曰朴迪功郎次曰栋朝散郎通判临安军府事次曰檝通直郎知绍兴府上虞县事次曰橚朝散大夫新知辰州军州事次曰栻修职郎新监台州支盐仓模机朴皆先卒女三人长适故宣教郎通判平江军府事姚颕余皆蚤卒孙男十三人俨承奉郎仪伦俱承务郎亿将仕郎俌承奉郎脩承务郎侑仍承奉郎佖偃俦信倓孙女十一人长适廸功郎新建康府府学教授程珌次适将仕郎姚元特次适姚元哲次适从事郎信州贵溪县主簿赵汝鍨次适将仕郎丁嗣延余未行公神宇秀整雅有丰度清虚粹夷望之自是风尘表物加以问学邃深词藻赡丽蚤步清要舆望已属中虽邅回晚乃际遇孝宗皇帝以不世出之资直欲鞭笞四夷以遂大有为之志一时进用多趋事赴功之人淳熙以来益务内治选任儒雅厚重经远好谋之士而公为之称首君臣相遇千载一时国家左右相之下则有参知政事右府则有使知枢密院同知签书凡七府公独遍厯以至端揆近所未有也孝宗聪明果㫁临照百官公以寛厚精深调娯万务守法度行故事大纲小纪持守无失取人才则先器识治民事则务优容理财则不为苛急论兵则尤极周密赏不遗劳而裁其滥刑必当罪而归于寛中外之官各当其职方内乂安君相儆戒上无骄盈之迹下无危溢之忧至今言治者必称淳熙之际焉天资谦谨辅赞弥缝而藏诸用者外人不得而见其所荐进能尽其才而避远名迹若不自已出盖有受恩而不自知者沖澹寡欲自奉至薄食不重味衣至十年不易素不喜酒外物一无所好屏絶声色之奉一意笃学聚书数万巻无所不观虽机务业委退坐静室饮食亦不释巻夜则使子弟读而聴之制诰尤有体要一时文学之士皆出衡鑑上选词臣必以密访之有诗文制草奏议四十卷藏于家聚族余百口上奉慈亲既极其诚敬友爱诸弟任子恩先以及之抚息遗孤居无惰容家人不见喜愠之色不治生产门无杂宾功缌之惨素服尽礼皆当于古人中求之钥不肖再㸃朝行负丞太府忽有容台博士之除上问班序反下若左迁者公奏议礼之地最当择人而近嵗乃以序迁臣所以为此者欲重其选也钥何足以当之有以见公知遇之深虽以私讳不及就职至今不敢忘公之薨一纪钥之投闲亦久矣枢等以行状为属将以上于太史氏仰惟公之备道全美宏才远业钥何足以知之谨叙次爵里履厯行实之大槩参以见闻而书之盖公之为善不可胜书徒恐辞费又不敢以溢美也呜唿髙宗擢之言路不及大用孝宗眷倚最久经纶未究而乞身以去光宗以旧学之重待以为政而公不胜丧矣此搢绅之所重叹然自古称君臣遇合之难而善始以终者尤为罕遇如公之受知累朝哀荣终始士之致身至此者有几亦可以无憾矣谨状攻媿集巻八十七攻媿集攻媿集卷第八十八攻媿集巻八十八宋楼钥撰行状敷文阁学士宣奉大夫致仕赠特进汪公行状曾祖元吉不仕妣何氏祖洙皇明州助教累赠正奉大夫妣陈氏累赠太硕人父思温皇左朝议大夫直显谟阁致仕累赠少师妣王氏封恭人累赠越国夫人本贯庆元府鄞县武康乡沿江里汪大猷字仲嘉年八十有一状惟汪氏派出黄帝得姓尚矣然自厯代以至本朝未尝有一显者宣城鄱阳上饶四明诸郡大率皆出于新安英济王庙食千载后裔繁衍宦路相遇多讲宗盟祐陵时大司成澥以耆儒名翰林学士藻以文章显尝谢司成荐举止用张衡思玄赋汪氏龙鱼及檀弓童汪踦事且曰遥遥谱牒之相传没没衣冠之不振虽更魏晋之远莫厠崔卢之间槩可知矣丞相伯彦首相髙宗遂为佐命之臣绍兴间签书枢密院事勃枢密使澈俱至大位子孙宦达相踵端明殿学士尚书应辰以重名崛起虽不至公辅而道谊风烈足为一世师表此其尤盛者也公以文昌旧臣厯仕四朝康宁耆艾独殿诸老抑其次焉今汪氏所在衆多几如王谢家岂族姓盛衰亦有待于时耶公之曾祖处约而有士君子之行受知范文正公王荆公正奉为乡先生文行淳备沾丐后学少师绍兴初为太府少卿两浙漕使风谊尤髙搢绅推重生四子公其仲也始越国方娠公之从伯父梦应真受生产于叔父吏部鄞县丞之官舎生而岐嶷骨相颕异四嵗诵孝经能对客问学中所讲论语孟子辄述口义以示同舎一日千里侪辈皆畏之绍兴七年以少师遇宗祀补将仕郎调右迪功郎衢州江山县尉公渐渍义方晓畅吏道若老于州县者所部百人黙识姓名及干力之优劣辄得其用分乡警捕境内肃然钩攷滞讼㫁之以理嵗在甲子洪水稽天发廪为粥以食避水者又取盐商大舟救之存活为多时方申兼经之制以尝试南宫公余肄业再荐漕台遂中十五年进士乙科秩满闗陞左从事郎为婺州金华县丞处事益明期限必信文引可以质钱至有以润其屋者豪民陆氏析产嚚讼案牍纷积公诘其要谓祖屋枕山长兄据其前而使诸弟由山蹊以出公曰此最其不平者按图更分已得要领又诉义逊及赡茔嫁姑之厚公曰尔父兄同力起家义逊有法奉先冢嫁诸姑岂得不厚一妇以衆钱买田託以嫁资公攷妇家户籍不满半顷复取均之且谂之曰若送所司一门无全人至亲不复可相见汝家破矣命讲长幼之礼叹服而退时户部侍郎李公椿年建议行经界选公为龙游县覆实官约束严峻已量之田隠藏亩步不以多寡率至黥配盛气临人无敢忤者公独曰愚民不识弓步不善度量若田少而所供反多须使之首复乃可竝行李公问当何如公曰凡有不实许其自陈俟验实与改正悉皆施行受赐者已不知其几既至躬行阡陌唱弓量之目则已黙计其广袤之实吏运筹久之无毫釐差观者以为神凡事俱有方略邑人鼓舞旁县皆取为法事毕躬纳图帐李公又欲以十保合为一图仍与邻都犬牙相入公曰一保之图用纸二百番已无地可展又从而十之不惟不能图画亦安所用之徒重劳费无益于经界也由是诸郡俱免催科办事谈笑而了不失忠厚二十年丁越国忧星奔哀毁悲动行路服除为严州建徳县丞二十四年饥民啸聚炽甚守御调度多出规画以讫无事分都赈给衆中指一夫诘曰是某都某人也盖居两都之间而冒请者械系于前余多引去事已徐释之又尝逊荐牍辞受输皆人所难能明年用举者改宣教郎知平江府崑山县旋遭外艰既造朝有达官使献生财之説将用以为荐公曰财不可生也生财者必害于民宁甘心寸进耳遂谢之差总领淮西江东军马钱粮所干办公事金亮犯边馈饟王师髙宗廵幸供亿百出公佐其长以办羣工扈从咸知公名三十二年赐绯鱼袋改干办行在诸司粮料院文书盈几目不给视公间摘一二无不切中老吏惊叹谓未有也或言榷货务左藏库有羡储朝㫖以诿公躬自检校得其实以对隆兴二年四月参政钱简肃公宣谕淮东辟为干办公事九月改充参议官内禆幕府外按边陲海泗唐邓之弃钱公执以为不可公亦赞之虽不得尽行终免仓猝之变者宣谕司之力也迁大宗正丞干道元年兼吏部郎官主管侍郎左选又兼户部右曹有蜀士理和籴酬赏吏必欲以小节取㑹公曰在法有旁照可验许比类而行即取其同类者併上之省吏沮抑尤急公力争之自是始为定例六月轮对钱公先荐于上乞与之言察其人物公奏总覈名实责任臣下因才而任毋违所长量能授官毋拘流品又乞表荐宗子随事録用止注目久之谓辅臣曰疏通详雅有议论今日有用之才也除礼部员外郎公自登第尝习宏辞科应用之文足以行意在州县时守将多委以笺奏南宫名表一出士林诵之此外无他职务同列言于庙堂谓公拨繁治剧有余而清简太甚丞相洪文恵公以此谕公七月遂兼吏部侍郎右选九月除吏部郎官主管尚书左选庄文太子初建东宫妙选僚寀是月以公兼太子左谕徳太子侍讲两日一讲孟子多寓规戒庄文深所钦重尝出龙大渊禁中所进侍燕乐章谕宫僚同赋既退公谓同列曰燕既不预无以措辞若出于御制或储禁爲之犹可赓和郑衞之音近习爲倡非讲读官所当预也白于太子而止二年爲省试参详官参政林公安宅以户簉同知贡举就除谏议大夫自言去场屋久以攷校事属公公为之恊心焉讫事日欲邀公议论辞不徃林既罢政独免于评议六月除秘书少监髙宗圣政书成进读于紫宸殿徳寿宫道山清髙领袖名士职当修神宗以来㑹要而旷嵗不举深惧典故散逸率属分纂上闻之为置局命宰臣提举书奏五朝之大典始备金国来贺四年正旦借吏部尚书为接送伴使上閲语録见公敏于酬对处事有体滋向之寻兼权刑部侍郎六月兼崇政殿説书八月兼权给事中孝宗厉精民事访问不倦宿直玉堂夜宣对选徳殿赐坐从容导公使言时欲遣察官决狱畿邑公奏使果有滞囚亦且先次决遣事体太重徒扰诸县必又甚于监司之临按不得不谨于始遂改命通判以行公首以一言移主意自尔每遇夜对上多访以时事尝曰卿为侍从天下之事无所不当论朕毎厌宦官女子之言思与卿等款语正欲知朝政阙失民情利病茍有所闻可极论之公悉进所欲陈者奏对明白曲尽情伪上多耸聴而行之其造厀启沃之际若讲义进故事论治道之要具有遗编亦或削藁而不传惟见于事功之实者谨书之以池饶信建水灾乞用澶州刘涣收买耕牛之法令州郡广收籴以备赈粜论役法则陈一乡通差物力均差均钱雇人官户例减限田之详又别白里正则専主烟火盗贼耆长壮丁则催科承引今取耆长雇直拨入经总制司竝縁法意里正承役之初抑使兼充役者受害为甚至死必争又乞改定役法未可轻变广求衆议而后可必须迟以嵗月若欲寛其困苦当先严禁诛求又论亭户不充役次以盐折税或有未尝亲熬波之劳居近场监贷钱取息射利为厚且三公尚有限田而此曹独无定数反受官户隐寄又均和买于编民欲将家产及二等以上依官户充役又论给赐勲旧近戚以田一得指挥豪夺占据桀黠者妄指官之籍没民之户絶者以为献借势陵轹州县至不能谁何宁忍恵及一家而使人重罹其苦自今惟当钖以金帛使自求之又论籍没财产止可行于强盗囊橐官吏犯贜之人然朝为富室暮为穷民流离冻馁已自可念至有仓库纲运负陷官钱而致破家者宜有以处此欲应以欠负拘产不在给赐出卖之数计其租入偿欠既足则以给还使复故业以至废乡村私立税铺罢官监酒坊及陈万户酒之䇿尝因轮对论铜器之害则曰产铜之地不发浸铜之水渐涸鼓铸重费楮劵弊深洩于边境而法不严壊为器用而官不问若立用铜之罪重于销铜之人居官而使人为器用者坐以赃私罪则法乃可行论捕酒之害则曰民户遭劫盗者犹有官司可告盗既不敢肆毒邻里亦得救应今捕酒者空人之家邻里至前则诬以拒捕官司不复明白则是捕酒之暴甚于劫盗也杀人者罪止一身而老幼自若今一遇捕酒举家拘絷非法受苦则是犯酒之罪重于杀人也大率公之论事皆深切着明攷究详备玉音嘉奖尝曰卿前后所言皆今日可行之事臣僚所未及一一付外虽议有不同不尽见诸施用亦有遂着之甲令者五年再为参详官四月除权刑部侍郎兼侍讲职于秋官二年余孝宗垂意刑章哀矜庶狱公乞重修法令谓中兴之初首立详定一司自建炎四年六月以前着为绍兴法今四十年多编集监学贡举常平茶盐等一司之法而一代条章因革损益迄无成书敕局官多吏繁俸优赏厚因减穴官遽行废罢举数十年之法一切不省建炎以后续降指挥二万余条若不删其繁重定其当否有司率用新制而弃旧法日移月改轻重舛牾无所遵承使舞文之吏时出而用之以售其姦及今不为久益难攷乞明诏尽行编纂命大臣典领而选廷臣讨论庶几笔削必当以杜吏姦以一民聴上极以为然即令条具仍差大理二卿本部三郎官寺丞司直各一员公遂兼重修敕令详定官此四年之冬也他官去留不一惟公疚心修定以为己任推举详明通练之士以自佐访求旧吏网罗故牍若一司一路専法不系海行者卽釐送之一时申严或虽系续降寻即冲改者卽删去之于见行法中增损元文五百七十四条带修创立者三百六十一全删旧文八十三存留照用者百二十有八墨书旧文朱书新条年余书成进书之奏公所草也谓将前后续降参以累朝法意酌以四方人情攷订编入各有看详案册明言去取之因而例不以颁降欲申敕有司凡州县于新书有所未晓许条具申所当以元修因依行下孝宗取进本列于选徳殿之左右朝夕观览尝宣问所疑随即奏对上又取条册指问与所奏俱合嘉赏再三曰文字繁拏不易尽记留意所职乃至于此对曰此法将与天下共之况屡承宣谕敢不尽心他日又问如初遂亟称于宰执有忌公者遽入谮言赖圣明不以为信尔后屡更修定今凡再易矣其规画大率循公之旧而精力不能逮也上又尝问本职事刑罚黜陟岂无过差公因奏温台大水郡不以闻使之具析以守臣王之望尝为执政陈巖肖为从官特免违慢之劾乃移罪二漕各降一官上云亦觉未是待作一名目改正公又奏知其未是当明以示衆若别作縁故则前失仍在不若径改之有㫖改正又奏知信州赵师严补籴前政所亏常平米方及半而坐擅用鑴两秩永不得任亲民提举李庚巳尝申明送饶州取勘亦以不行检察坐之且不得与监司虽欲示警而皆不当其罪案上皆得追改前命辩台民杨大任匿盗而能告捕不应坐以越诉即依条给赏仍免其罪论一案推结之法屡变㑹问无期狱讼淹延即令别行立法时尚书周公执羔韩公元吉枢密刘公珙以强盗率不处死无所惩艾侍郎林公栗爲右司谓今之强盗非亲下手已杀人者类皆不死请依太祖旧法赃满三贯者皆斩公恐遂行曰此吾职也遂具奏曰强盗岂可恕用旧法而痛惩之何爲不可惟是天圣景祐宣和以来益用中典太上与民更始非以刃杀人者一切贷死远近归心循袭既久寖失禁姦之意今已议爲法六项犯者依法处㫁非此而但得财惟再犯者死可谓寛严适中矣此辈虽愚岂无黠者爲谋知有可生之路志在得财而已所全尚多若不分首从虽不杀伤悉皆抵死则凡得财鲜不及三贯者此法既立未必能禁其为盗彼先以死自处则被盗者将无噍类为盗者无复全人究其极而计之死者益衆矣陈公良祐为谏议大夫请取案例公以见定一案闻奏用六项法则死者十七人用见行法则才四人若如旧法则百七人俱死遂从公议借吏部尚书为六年贺金国正旦国信使归至盱眙得印榜云今后犯强盗竝依祖宗旧法所有六项指挥更不施行到阙未及结局即以不得其职自列求去上闻其详即日复行六项之制至今遵用焉有请以大辟奏案如情理可悯即上朝廷若情法相当者止从刑部审覆行下公以为既经奏闻非有司所得自専当依旧例拟㫁降㫖处分尤见详审钦恤之仁监司按发官吏不得送置司州军根勘绍兴之良法也久而寖紊为弊亦多公申严之使见有违戾者竝行改送勘院翻异当究问其词具申监司有诏物价腾踊以绢定罪者毎匹增为三贯公乞以钱定罪者亦如之其明罚敕法助圣朝好生之徳者未易悉数也使金之役权要为辅行公在朝累年于人甚周而介然有守未尝与之通至是惟议使事相处亦不为异惟不能过为奉承事已又疎之衆服其裁正而其人自此不相乐矣时孝宗方欲经略中原使囘者或承顺㫖意过为大言公归首以为问因具陈经行所见闻者上曰如卿所言则未可为攻取计耶公顿首曰诚如圣训今日岂可轻动且须益务内治以俟机㑹耳玉色不悦公又曰臣不敢妄论迎合闻者以为名言七月除权吏部侍郎九月兼权尚书再置敕局兼详定一司敕令先少师尝为吏部郎仕者脱兵火亡失文书诉者日集躬为辨析吏不得蔽建请改官状五纸之外许令改举声绩卓然公少亲见之自爲郎尝厯三选以至长贰清通简要兼古人之长建明尤多率以先徳爲法或曰今日凡事从窄非曩时比盖有务爲沮抑号能任怨而至显用者公曰方且鄙之何忍效尤乎调官陈词者多孤寒之人于此不爲留意使不得其平尚谓之铨衡耶由是郁者得伸滞者得速求者得遂人人感悦亦未尝屈法以从人其有不可明以告之退无所恨辨宗室及阵亡人女夫不当在七色之数乞恩科权官选人愿致仕者请以厯过岳庙爲攷修正川广定差之弊命官被诉不经勘正者免闗刑寺注籍以妨差注县令臧否欲俟其任满奏闻案后收坐不当之人止就部检照免行下取㑹又条列部中留滞节目附赦施行皆欲去弊剔蠧使选法流通以爲公私之便中使尝夜传㫖学士院袖出资治通鑑一册指唐沈旣济论选举事曰今日有无此弊其説可与不可行来蚤面对退卽唿烛草奏既入先厯陈数项谓事与今异弊虽似之其言则难行上曰卿言甚明更试一言因奏正恐言不能尽曾笔于纸深夜书写不谨上卽令展读读毕不敢留中退至庑下又遣宣取且云更欲详观可遂留下宸眷日隆㑹当郊特差充卤簿使人知枋用有渐而忌者愈甚竣事力求外祠上亦知之七年正月除敷文阁待制提举江州太平兴国宫侍从馆阁诸公赋诗留题以饯行色今石刻存焉还乡四月起知泉州到郡遇事风生不劳而办郡实濒海中有沙洲数万亩号平湖忽为岛夷号毗舎邪者奄至尽刈所种他日又登海岸杀略禽四百余人殱其渠魁余分配诸郡初则毎遇南风遣戍为备更迭劳扰公即其地造屋二百间遣将分屯军民皆以为便不敢犯境后左翼军狃于盗赏忽又报侵犯径捕至庭自以为功公曰毗舎邪面目如漆黥湼不辨此其人服饰俱不类何耶察之乃真腊大商四舟俱行其二已到余二舟以疑似被诬公验其物货什器信然军人犹譊譊不已公谕其将曰使真是寇贼固不应纵舍既知其为商旅又岂得陷以深文始皆退聴即使尽入来远驿所贩黄蜡偿以官钱命牙僧旬日间遣行军屯城外有入盗库银者踰垣而出为逻者所侦反执而归诬以为盗而上之郡公已得其情仍械逻者使参对失银十二铤得十而遗其二主将辩数甚苦公不为动已而军士首伏即其所窖取之皆伏辜微公明察善处则俱失其情矣蕃商杂处民间而旧法与郡人争鬭非至折伤皆用其国俗以牛赎罪寖亦难制公号于衆曰安有中国而用夷俗者茍至吾前当依法治之始有所惮无敢鬭者三佛齐请就郡铸铜瓦三万片舶司得㫖令泉广二州守臣监造付之公上疏极论其不可既犯中国之禁又为外夷所役独不与南外宗正司廪给嵗广久以为病公撙节用度増价以籴民始免于苛取公再嵗两求奉祠九年以治行尤异除敷文阁直学士再任赐衣带淳熙元年申前请始有兴国宫之命归次延平除知隆兴府兼江南西路安抚使赴阙奏事甫入国门即令引对临遣甚宠江上有篙师谋害主人而据其女因有资财女闻公威名密告县令公为究治得主人夫妇二尸于神祠之傍寃始获伸吉民王氏雄于财怒武尉之不容冒佃官地诬诉于州尉不屈夜归过其门使人折其足事逹帅宪公同奏其事且谓父子皆以赀得官恐从末减无以惩姦乞先除其名孝宗閲奏震怒径下所勘建昌军皆黥配岭海併坐推吏之受赇者江右无不快之五月茶寇赖文政等起湖北自湖南向江西帅司即令境上防託江西所恃惟赣吉将兵亟遣未及而贼已入境与吉兵遇一使臣死之以湖南曾戕官军至此又小胜止为逃死之计遂据禾山洞公遣副总管贾和仲总数州之兵以讨之和仲老将意颇轻敌或已议其狠愎难任然兵官无踰此人者未及出门而得㫖果以委之主帅调发而簉牧领兵职也武人谓朝廷専委凡事寖不相闗一到贼垒暮夜驱迫将士入山反为所覆不可复用又遽遣约降至折箭为誓人知其为诈而不寤贼立旗帜为疑兵由鸟道窜去两日而后知之六月初有㫖湖南令帅臣王炎节制如已入江西即令贾和仲綂率四路人马讨捕是时犹未委公及和仲轻举妄发将兵已溃贼势日张则乞就委江州都綂制月末始得金字牌令公节制大暑中兼程而进洪至吉七百里势不相及贼亡命习险阻常隠丛薄间弓矢所不及官兵驱逐接战十余杀伤相当多猝遇于陿隘之处交锋者不过数人余已遁去不知踪迹使荷戈被甲之士与之追逐虽欲列阵併力有所不可既逐入广而又复囘初就招安列六百余人后止余百辈则知所丧已多势旣已穷而有许拔身自首指挥间有禽获者亦言本非兇逆若开其生路必来降矣遂以小榜具载指挥募人入贼贼云望此久矣茍得晓事文官来即当随往提刑辛弃疾同议遣士人借补以行而公已罢尽复逃去未几兴国尉黄倬请行正合前説遂降公初以和仲败事自劾降龙图阁待制㑹有爲和仲地者又降集英殿修撰后帅旣以儶功受赏公遂落职南康军居住至四年自便十二年始得外祠十三年髙宗庆霈复龙图阁待制十四年再奉祠十六年提举鳯翔府上清太平宫绍熙改元尽复旧职二年致仕两朝即位之初皆有诏求言上又赐诏书抚问赐银合茶药公退闲既久无复用世拳拳忧国终不弭忘疏论天下事各数千言庆元五年十一月朝家优老特除敷文阁学士赐衣带鞍马六年秋初感疾七月庚辰薨于正寝遗奏上赠四官官一子娶楼氏封硕人先二十七年卒于隆兴男三人端中奉议郎两浙西路提举常平司干办公事立中宣教郎知婺州武义县丞沿檄归省弗可久留方将丐祠就养而公亡矣中将以遗恩补官女四人三蚤夭一适奉议郎知福州永福县事楼锵孙男四人之翰承奉郎监嘉兴府华亭县市舶务之干之辅之范硕人以淳熙五年葬于慈谿县石台乡龙潭之原诸孤将以十二月丙申奉公之柩合焉礼也呜唿公之为人几于全矣少而孝弟称于乡党长而声誉振于场屋入仕则公勤亷恕施恵于民立朝则忠谅精白结知于君用虽不尽退而居乡髙谊特达四明素为义郡至公而忠厚之风益盛焉天性乐易于人无不容而风裁自髙截然有不可犯者其在朝行史文恵公有同年之好钱公知奖最深魏成公少小相处如兄弟蒋丞相同为宫僚王侍御伯庠寔为姻家前后同时公乐于平进既无附炎之迹又不涉于指议公精敏而寛和处事有体其在禁路尤为梁文靖公陈正献公及今少傅周益公所知惟虞雍公与史魏钱三公不咸雅不相乐徐而避之孝宗察见隐微幸保终始方龙曽鼎贵一时诸公不事孙刘者葢寡龙在合门闻谕徳之除亟称以为当有史官坐中问曰亦与之熟耶龙曰在此未尝徃来某少为三衢兵官只见人説江山汪县尉之贤如出一口闻者益以此服公之介曾向有简驩之嫌隆兴之屡贬南康之久谪既归而八年不得祠多其力也时硕人未塟岂不念归史公风公通书修好谓求进则不可不尔恐梗归计公叹曰若能为此前必不致相失竟达空函贻羞千载老矣一聴天命耳后得善脱史公深叹美此节每以语人谓不可及南康之行亲戚恐公未免撄懐或致摧沮公方挹送行者曰使某年近六十以恩科得官今赴星子一尉岂不为我贺其旷达类此既至乐庐山之胜杖履徜徉登临自适若将终身者借书郡庠益沈酣于史册上下数千载兴亡大槩下至稗官小説罔不该究涂中和渊明归去来辞平易精切视前辈无媿佳处或出其上遇觞客则使歌之王鲁公谓公不求复用公闻之曰求之庙堂而辞之君父非自欺乎既登七十即抗章引年求致其事朝论以为髙又予之祠再申力请其后诸公相继得谢遂为清时美事实自公发之尚书郑公丙贻书曰公少某二嵗先吾着鞭矣始少师以深仁厚义称于世尝曰事事上行方便物物上有利益此吾志也公又能推广之少师奉先茔素谨公之葬二亲皆力贫襄事规橅宏大纎悉周备乡人视以为式既毕窀穸假货经营久而冢舎方就庐居终丧拜埽之外讳日必亲荐羞于山间南城祖陇外家王氏奉川诸坟一一经理可为永久三妹尚幼竭力嫁遣俱得所归聚族寖衆辟先庐房宇百余楹皆身任之内外百口独当家务出私财以佐用者二十余年凡公所得尽为诸院公费又以及女弟之贫者二外孙既孤收养至今官赋输送皆亲为之不以累兄弟又得整办无一金之负少师既任诸子晩嵗一以及伯氏长子行中次当及公位以伯氏子衆推以与次子积中寻又奏其二子得中稽中又及季弟江州之子敏中既拘限员将复与叔弟之子阐中而不果然终念之厥后江州沿公之意命以一官甚惬初志而公之孙今尚有白丁焉两宫圣节非有疾未尝谒告子弟之已仕者必使之俱行曰汝曹世受国恩终嵗闲处独不能以顷刻之劳效后天之祝乎宗党有急以公为归产业素薄仅足自给纳禄之后用亦寖窘随力周施嫁人之孤女塟贫者之丧不知其几叙宗盟及累世外门姻党宗派条列号兴仁録以遗子孙使之不替亲好豫营美槚尝辍以予人至于再三无靳色家有一池邻里来汲每叹曰安得有财如水以济人之欲乎力既不及遂率乡之人为义庄首割二十余亩以爲倡衆皆竞劝至三百亩又得郡中益以絶产二顷凡贤士夫之清贫身后不给者量多寡周之买地立庄于城西门之阿亲爲约束防闲曲尽可谓无穷之利庠校自兵火草创嵗久寖圮劝率巨室且爲之文谓崇释老之居以徼福不如新夫子之宫以助风化首创仪门闻者不约而趋黉舎一新冠于东南冬至嵗旦序拜有规主盟斯事少长以礼推年长者为学宾遇释菜则为祭酒自编于布韦之间以为一乡矜式凡里中义事率自公倡之宾客造门必与钧礼不问远近必亲谢其门性不喜饮而好客觞豆不至过丰而情意周备嵗讲寿席自为歌词皆安分知足之语人多传诵㑹者不下百客手自劝酬连夕不厌貤及僮仆无不霑给间赴宴集必尽主人之欢危坐笑谈虽达旦不先退真率之约觞咏琴奕未尝以爵齿自居此皆终身行之后生之官多以巻轴求教公乐于训诱随所职一一以告能行公言者多着能称真一代之吏师也成就人固多矣而荐举非名士不预枢密大资政叶公翥方为掌故公一见识抜于稠人中尚书钱公象祖侍郎刘公孝韪史公弥大经略潘公畤屯田郑公锷签判沈公铢皆卓然者其他汲引光显于中外有知人之称晩更笃学如少年书生有适斋存藁二十册观书手抄曰适斋备忘十七册取唐宋名公诗集编为诗韵四十册又有漫録训鉴等书端中等方㑹稡俟他日锓木以传今藏于家钥曾祖金紫娶翁氏公祖母陈氏翁陈出也两家少师为表兄弟行又甚相好先君工部遂缔姻焉公之硕人又钥从伯父之女交婚至今如朱陈然先君依甥馆钥辈生长外家䝉外祖教育之赐事诸舅如诸父受知于公尤深且久公为礼部秘监时钥留侍侧䕶客使金皆许侍行晩而侥倖与表兄华文阁直学士陈公居仁继登从班居素切邻公既谢事而钥得奉祠六年之间有行必从有唱必和徒步徃来殆无虚时剧谈倾倒其乐无涯去嵗老母年九十公少十嵗乡闾合庆元夕之后箫鼓相闻暮春方止嵗晚公既为真学士老母亦进封信安郡太夫人郡奉诏㫖均致粟帛羊酒之赐皆为一时之盛平时慕白乐天之为人仕俱至尚书白以五十八归休犹一出为京尹公之归又先二年而寿过之以适名斋宜静名室画履道宅图于屏且书池上等篇于其颜后又易以无可奈何之歌诗造平淡能道人情曲折和达哉乐天行等篇置之集中殆莫能辨也钥尝与公同閲石林避暑録话论乐天事甚详公厯言出处大槩慨然而叹谓吾非敢追配古人而大略偶似之钥遂録于册益公见之赋诗甚工以公比乐天尤切公曰虽不敢当然足为不朽之荣矣遂砻石寘适斋中公既有疾时问安否一日奉版舆过公笑语竟日不见少异才隔再宿有报公之疾变者亟走牀下则已不可为矣药石禬禳皆所不及呜唿公岂厌尘世而径仙耶何去之速也内行修饰名节纯全寿考令终几无可憾惟仙风道骨必谓上寿祸起非意最为惊痛闻公之亡者无问贵贱大小骇怛赴弔相向而哭俱为尽哀乡之达尊郡太守而下至庠校之士相与设奠而寓哀于文皆盛徳之感也钥痛彻肺肝固已不堪若太夫人之悲恸罙不忍闻行道之人所共叹也诸孤以葬日迫近未遑求铭于当世儒宗俾钥叙次行事窃自维念爱我抚我莫如吾舅而知舅之详者亦莫如钥公之名位至此小官时事不必屡书痛惟侍坐之次公厯言入仕之初以至通显凡经区处者嵗月姓名一一不忘闻见所及既不可胜书谨择其可法者备载之不嫌于详也他日定谥法秉史笔者庶有取于斯焉谨状攻媿集巻八十八攻媿集攻媿集卷第八十九攻媿集卷八十九宋楼钥撰行状华文阁直学士奉政大夫致仕赠金紫光禄大夫陈公行状曽祖砥故不仕妣林氏祖嘉谟故赠右朝奉郎妣黄氏赠安人父膏故任左朝奉大夫太府少卿累赠特进妣蔡氏赠安康郡夫人汪氏封咸宁郡太夫人赠新平郡夫人本贯兴化军莆田县崇业乡孝义里陈公居仁字安行年六十有九状惟陈氏胄出姚虞为世着姓后汉文范先生以来世系蝉联皆可推攷七世祖司直避五代之乱自光州徙于泉之莆田国朝陞邑为军至今衣冠不絶特进宦游联姻四明遂着籍庆元之鄞始特进来依甥馆公以建炎己酉生于奉化未及月而寇攘蠭起亲党窜伏穷山公在襁褓不作一声同行相与言曰此贵子也少长颕悟性不好弄厚重如成人十嵗已学属文特进以文章气节望于朝始分教汾州佐延康张公克戬守城捍寇知恵州值曾衮之变径至贼垒譬晓之贼气夺而降为御史四明有僧法恩谋不轨而事觉或请屠城以示四方力论多杀非圣世事得㫖赦不在法恩之籍者又争之谓籍余万人其实不足稽据况皆胁从愿悉寛宥两州皆赖之其大节如此宜其有子也公幼时侍立闻汾州事能愤然激烈特进为泣下且曰此儿当大吾家特进尝语之曰似闻欲以我使敌固不惮行汝能任家事乎公曰大人恵州见贼时未尝反顾今尚何念某虽幼敢不勉特进益竒之甫十四嵗而孤执丧如礼新平夫人挈以依外氏誓终靡他公尤尽孝养相倚为命勉之学益自刻苦有一日千里之敏外祖少师外祖母王夫人抚爱如己子以特进遗泽补将仕郎调信州铅山尉连取漕荐绍兴二十一年登进士科特进旧与秦丞相投分至密时御史多由此大用尝风特进论一二大臣坚拒之而抗疏求外坐此左迁而弗能害也时秦公威柄方盛喜公取世科或劝一见可得美官公曰是有命焉终不自通铅山当孔道盗贼出没公设方略部分而厉使之盗不得发尝以公事忤泉使及行县以威胁公公请纳告辨白退束装以俟劾使者竟负媿去继之者翻以此知公授永丰令改监行在㸃检赡军激赏酒库所籴场隆兴元年孝宗修髙庙圣政妙选僚属时参政范公成大为和剂局与公皆自筦库中兼检讨官二年攷满当改秩既已进巻丞相寿春魏公使金公尝学事之辟公为书状官时和战未决敌兵在淮北人请恟惧公以身许魏公至境上议久不定突骑大至上下失据公欲上马犹从容举酒告魏公曰先生冒寒且釂此觞观者壮之既退京口寻复北向真所谓飞矢在上行人在下遣谕敌兵开道而入皆引满以待魏公察公无惧色唶曰仁者之勇也卒遂成礼减嵗币而还公之赞画为多改左宣教郎以奉使赏转两官差充诸王宫大小学教授时魏公日贵干道元二年间进秉国均公方忍贫需远次闭门读书未尝求进初虞雍公一见竒公欲引以为用公不欲就六年始赴又导公言兵谢不能退以书抵之谓有定力乃可立事若徒为大言终必无成幸成亦旋败雍公为之动色踰年始为军器监主簿明年宗寺阙官竞谋摄事以希宝牒之赏俄得堂帖权丞宰执谓公曰求者纷然择不求者授之轮对奏立国之要在规模先定陛下非无可致之资而规模未立孝宗初颇不怿曰朕未尝不立规模公奏陛下鋭意恢复继乃通和和战守三者迄今无定论不知何者为规模上曰此则随机而应公复奏发号施令使人必信可也今朝令夕改人得一阙临时更易尚不能保外间至有前降指挥更不施行已差下人别与差遣之类此不可以不戒以録本纳政府雍公曰适已见之规模即前日定力之论某今益知此言之当也迁将作监丞国子监丞秘书丞再对奏文武竝用长久之术陛下奖进武臣深得持平救偏之道正恐未必得智谋勇略之士或多便佞轻躁之徒又非兼用之本意上曰只爲文臣太胜要当扶而正之又奏圣虑甚至但又不可过恐复至于偏胜又奏边民盗马事宣谕直㫖行下少蓬去位公専省事台察奏太史局生所学浅陋请増三二书以试之公顾同舎曰国家禁此等书严甚不应用此増试无敢忤御史者公入奏上称善卽寝前议议者不乐公乞去相君坚却之且曰上方誉美未巳将上则御史不安是年郊恩赐绯荐摄礼部郎中尝奏论台阁宜多用明习典故之士上曰知名之士试举一二公奏如周必大洪迈久在禁林不待臣言李焘莫济岂应弃之侯国上欣纳甫数日首召李公寻再请差知徽州时朝行三数人以故去皆乞免对公不欲为异亦乞免谢辞上指曰陈某无他可令陛辞而行临遣甚宠且曰方欲用卿乃遽求去卿其清省狱讼尽心民事政成当召又谓大臣曰陈某论事明练貌类汪大猷曽丞相曰是其甥也淳熙四年赴郡郡自五季杨行密割据刺史陶雅宿重兵赋入倍旁郡祖宗削平每下寛令又以山多田少米则输八折十绢匹当重十二两徽独止十两左帑忽加退剥守遽使如令民益不堪控诉彻闻上慨然欲蠲之出自睿㫁谓申旧制恐悍吏或能重为民病乃命竝输十二两而举郡所输之数率十二匹而蠲其二以絶竝縁之姦公适当其时官吏奉行过当拣择太精公即谕告而痛革之时版曹威严无敢忤之者公贻书谓天子节经费以恵俭瘠不能推广圣徳吏则有罪自今茍及度程随至辄受敢豫以告已即自以名衔受输植二表于庭有中度而遭抑退者抱所输立表下老校抗声以告亲为分明之钞至随即批销人无留滞吏不得揺手实恵确乎及下秋苗益选良吏减加耗之甚者石可四五升民徃徃裹赢以归徽之政甚休而得民之深多此类又连嵗大稔米至不论钱民以为数十年所未有也郡有大溪嵗晏民未病涉忽鸠工造渡舟数十艘莫测所用梅霖暴涨遂得以济始知公先事远虑之效自是嵗一举行抵今赖之既新军资库造閲武亭复于郡庠创御书阁甚伟皆取于余财民不知役聴讼明敏剖析滞事情法曲尽或至千言邻境有诣台省愿得公定㫁者御史府索案去官吏创见为之股栗公略不排比径以授之御史亟称于朝曰古之良二千石也既受代吏民遮留真有截镫㫁桥者公由他道去父老或送别数十里外生为之祠去郡十余年遇生日郡人必来拜寿后赴武昌取道郡中犹聚綵掲旗填拥道路亡虑千万人非素有以感其心顾能尔耶还朝入对襃谕再三首曰新安之政甚好从臣台谏屡为朕言且举卿所㫁水利之讼为之赏叹不已奏札四篇皆依奏付出其一乞编类隆兴以来寛恤诏令有曰法久则易玩事久则易怠惟申加戒饬有以儆其观聴则千万年犹一日也上读此数句至再曰可谓名言其二论绢赋匹数既减吏胥市例大有朘削恐后日复有苛取重扰乞加告戒上曰变法之初赖卿尽力方成实恵正恐后人未能遵守寻即御批行下本路监司常切觉察如敢违戾具申尚书省取㫖重作施行初在郡因奏五事末章极言归正忠顺过于优渥而战士反轻虽曰猥多固自有十三处战功之别此辈皆出万死䇿勲之人今老矣添差已罢廪稍半给至丐于市军士叹恨有解体者乞明诏优恤以示终始念功之意坚后生图报之心上览之嘉叹㑹驾幸白石大閲即以是日出命再添差两任衣粮全给三军为之唿舞至是上又称向来五事中论战功事甚当此曹既曾为国尽死力岂应老不加䘏卿于职事之外能用心采访尤见为国公逊谢玉色甚悦且曰便当用卿自是受知益深矣翌日谕大臣曰陈某详练敏达为政极有声奏论又切当且留为郎以俟用遂除户部右曹郎官㑹要书成奏篇适在除郎指挥之后特㫖转行朝议大夫且语丞相曰治行方为天下第一一官不足道尝兼摄度支贰卿欲援嵗例从南帑借贷公曰用度方殷援例或不从则无䇿去嵗明堂借拨左帑金帛莫若径乞拨还上初以借贷不可为例知为还拨即许之贰卿曰公之先见乃尔耶再兼礼部㑹枢属阙员方以着庭名进拟上曰陈某今何官对曰今为郎上曰岂有人才如陈某而可久为郎乎即除枢宻院检详诸房文字二枢不受私谒差遣恩例悉令投牒送检详所公为之攷令甲酌故实可否立决右选翕然归心年除嵗迁徧厯左右司三年至中书门下省检正诸房公事天下事上于政省者无不闗都司公处事明审持心忠厚议论寛平咨白又为明畅执政晓然易从间有不可随事辨析终归于是乃已退亦不以语人诸公由是开心相予纲餫调拨展转失序谓如湘潭来赴昇润江西却上荆鄂之类道里回远费倖滋繁公尽搜故牍攷閲程限择其便且顺者更之计嵗省导行费等百余万缗赏典不预军屯得米既便且速尝因轮对及之上曰非卿忠于体国谁能及此又叹曰似此非一端本爲贪赏如此郑重人乐因循故不能改耳荒政方急事有便民者立爲禀行徽旱尤甚蠲放至八九万缗严婺亦且十万㑹有论徽饶二守捄荒无术又有言流移多二州之民上震怒皆至追停自是守令罢者相踵公奏长吏不能奉行黜免爲宜但送迎费重文书㫁絶职业且废今既罢去其太甚者余或有闻请姑从鑴秩以责来效上深纳之先是文书之下六曹指定勘当者三日之限或逾月不报公擿其尤者绳之长贰径白宰府请从阔略公曰六卿虽尊事在有司安可慢令吾位固卑所以纠六曹者安得以尊挠法卒治之朝纲为肃刑房狱案如山翻閲不倦一以平心应之谓有罪幸免则寃者何告以故平反虽多而无失刑士夫陈理恩赏改正过名有所拘阂者一至都司鲜有克济公曰吾岂卖恩者若一切沮之则吏愈弄权失职者何赖躬自疏白不以属吏有任满赏为部吏所格者公诘之乃曰指挥中有自今后之文公曰前乎此后乎此者皆得之矣指挥本欲从寛今乃为汝辈舞文之具耶径为放行且请删此三字以絶吏姦又捕盗赏有执续降为言者公曰格改之法不可用乎吏骇服大礼之后埋雪纷至公为之裁订择取七人皆当改正丞相难之辨论数四艴然曰检正自将上则可公曰丞相以为多耶某于二百人中精覈得此皆坐罣误而沈抑者愿推内沟之念而行之固争不可退各疏其冤状且欲引去丞相径以公手疏者将上上一閲之即曰陈某精审尚复何疑便与施行庙堂尝启拟某人能文上曰朕但闻陈某能文尔是嵗摄侍立者三尝因旱求言公应诏乞公卿务行寛大顷嵗监察御史京镗极论从窄之弊已䝉开纳此风未革殊无和平气象闻者韪之仲冬上谓宰执曰欲令陈某奉使闻其有亲能为朕一行否试谕之公囘奏有贱息可以奉老亲惟命之从遂借吏部尚书差淳熙十一年贺金国生辰国信使正初陛辞公尝兼领左藏三库上首曰每以繁剧相浼备见忠勤但非所以累贤者耳祖宗用人不拘清浊全才须详试乃见公奏毎恨驽蹇不足以共烦使襃谕非所敢当也使还除起居郎入谢上曰卿端静有文将处卿以清要久矣去嵗欲用为谏官今日立螭不必多谢论圩田多势家所据使水无所潴复无所泄圩田未作嵗多丰稔作圩以来水旱屡告利害甚明上称诵久之又曰卿今在迩班凡有所闻悉当忠告㑹西掖暂阙即令摄事曰朕亟欲观陈某词命兼同详定一司敕令上曰朝士中如陈某惟善是从所谓心平气定之人也明年春兼权中书舎人泛恩滥赏封缴无避有察官奏旅榇之殡寺院及十年无子孙祭省者许自与焚爇公即缴论谓如此则缁徒之无赖者得以借口而子孙之不肖者亦得以挟诈请増为二十年必经涉郡邑为之勘验得实方许埋葬仍标识以待其家寻访上大悦从公之议曰台谏给舎多成一律如此方见和而不同时金使不通人情多疑公因对上问卿比出使见其情状果何如对曰必不动自古敌国欲有为必匿其壮士健马今呈露无余又其上下习骄以兵为讳决不轻举顾在我不可不备臣以为外敌不足畏而内患不可忽也前郊祀四日除中书舎人人益知上眷之渥陞兼详定既谢上曰已将宿斋百穴中忽记得卿未为真岂应更过一郊耶公曾以足疾求去问劳尤笃且曰当自处一方赐卿须是就补中有去风药乃佳移时方得出奏札论上有恩恵而小民不预名为寛逋负足以恵顽民耳名为赦宥罪足以恵姦民耳愿因庆赦尽放天下五等户身丁四等户一半上笑曰正合朕意乃于赦中行之公在词掖最久论事不为苛细而诏令有不便事闗国体人所难言公輙论奏率䝉报可安定郡王乞封妾为夫人公以葵丘同盟事缴奏他日入对上迎谓曰所论子彤事极痛快且是有补风教朕为之击节不已奏事讫求去上曰今气宇大胜前时何为及此对曰进退之义所当讲明况近列乎上曰朕用卿之意殊未艾又尝论朝廷之事失于好详君人之道贵在执要今陛下亲细故而忽远猷事末节而紊大体愿深思汉明帝黄老养性之言俯循唐刘洎多记多言之谏举纲要以御臣下省知虑以颐精神上曰迩亦自觉丛脞远近大小之臣未曾及此尤见忠诚次日语辅臣陈某之言甚忠卿等相与持守簿书细故可省即省不必繁琐自今亦当少降指挥中书务清方是朝廷之体全在卿等留意熟复其言可也后数日王丞相以外郡财赋事奏上曰前此方言之如此则又非陈某奏札中意朕不欲自催几钱此当责之监司方説不可丛脞不应又尔丞相以下媿谢此事已编之圣政中阁老李公巘出疆以阙官奏上曰陈某一人足办不必更差他人内相洪公迈典贡举复命兼直学士院王言俱出公手应之不繁上临朝尝曰官欲择人信非虚语向来中书或用三人今内外制独陈某一人当之略不见其难时因逻者兴狱公奏长吏帅属有赃不劾至烦陛下自用耳目既非执要之道又恐人不自安乞诏内外长吏各公心攷察陛下端拱责成可也伺察之风诚不可长又论列圣徳泽至深自熙丰变更崇观侈靡利源日以浚广脂血日以朘竭今赋入数倍于昔而大农调度略不少寛日以益甚圣心焦劳固欲省赋以寛之而养兵所仰有不可阙然今日曰养兵明日曰养兵是终不可为岂不深可虑哉愿诏大臣博议絶浮费汰穴兵以其可省之数定为蠲除之目所以续民命而寿天下之脉岂止召和致丰而已哉上皆是之一日从容谓辅臣曰陈某老成凝重可大用葛邲亦其人也又曰使是人坐庙堂自然安靖和平天下本无事庸人扰之耳秋复丐外上固留且曰卿忠厚而疏通朕大用之意已决切勿旷也冬髙宗升遐医官王泾死有余罪止从鑴官编置公勃然必欲寘之极典率同僚俱入奏省吏谓无前比公曰台官既许全台省官独不许全省乎极论之得㫖贷命杖嵴于都市刺配筠州无不快之给舎久无连衔之举至是复振矣思陵之役台察漕臣相继以戒苛扰节穴费为言公独奏欑宫应办事重期迫不无繁扰议臣不得不以上闻陛下不得不加申饬臣剽闻沿路八顿只作二顿翻衮酌献神幄亦欲转移酒果微物三日一易过为裁抑四方何观愿存大体毋至削弱以全送徃之孝徳寿宫官属兵衞宜与寛假上瞿然曰人但以浮穴当节不思反失钦奉之意忽泣数行下曰向非卿言朕亦未悟尤见忠荩更降一诏明示朕意如何对曰不必降诏前日诏百费自内库支罢诸路州军贡献已自明白但乞持之以坚则圣孝有光矣上曰卿毎事尽忠而知体久欲置卿于经筵适无阙近諌大夫有阙深欲处卿亟閲班簿在职已二年不应下迁少须径为中司可也公力辞不敢当上曰祖宗时必用淳厚忠直者为之卿正其选又固辞上曰别思所以用卿数日兵部尚书宇文公价对方及欑宫事上遽曰若欲省费㫁然不可公与权礼部侍郎颜公师鲁俱久次宰臣奏各二年有半矣上曰颜某奉使囘即与为真陈某则更欲少俟近及三年以其代言论事皆得体又甚尽忠俾久留后省须殊迁以报之十五年五月新平已被疾求对力丐外祠以便医药上却之且曰卿毎毎要去可见易退即日当峻迁非平进也对曰臣岂敢以求去要进上曰尊亲寿几何何以致疾公对曰小人有母何敢当尊亲之称具以实对竟不许去公再拜复奏恳切上为之蹙额眷眷不已虽许留札子退及家则不允之命已颁上方之药踵至次日旬休十一日欲下除目宰执奏已遭内艰矣上嗟恻久之亟赙以金帛公哭过于哀公卿弔者不惟惜公之去国而尤虑公之几于毁也服阕除集英殿修撰知鄂州鄂号难治唐崔郾所谓土沃民剽杂以夷俗非用威莫能治者在今日最为重镇三司鼎立尤费调娯及公为之从容泛应三司如一家军民帖服郡计仰商征公总大纲加恵行旅而课入倍蓰人情翕然尽心力为之三四月而领略江山得坐啸之适政誉流闻以为前后所无有寛赋劝耕旷土加辟筑隄捍江水患遂除兴国沔鄂之间私铸聚衆至数千人巢穴深阻寖成盗敚公闻之曰势已滋炽缓之则害大急之则事生诸司欲调兵公曰计必出此然民兵习知地理可使大军持重以为声援不足平也密召总首谕告纤悉俾图之不踰旬枭其魁以徇余皆纵使归业始以奏闻仍乞分戍以镇其地郡有案乐寮以养穷民病夫嵗久渐隳公为増大之具器用给公田至者如归焉绍熙三年进焕章阁待制襃治行也秋大比计使以外郡士子附试公固持不可则径以势临攷官公度其必致纷争五夜躬至棘闱之前叱外郡士毋得入譁者始定屯兵数万军民有讼平心而处随轻重曲直牒军中治罪主帅既乐其不相侵亦不轻贷由是感悦而知惮去郡数年人皆祠之不忘此岂驱之使然哉秩满移建宁府俗尤劲悍动輙杀人公始治鬭殴尤严于为首者环视不劝止亦且连坐鬭者为之衰息闻浦城有谋弄兵者戕一家数人邻里扰动公召左翼戍兵五十人授以方略计日擒之崇安又有因告籴而杀伤者寻亦捕获今上覃霈公与二使者议此辈皆乱民茍赦之不惟死者含冤将复出爲恶矣遂诛之而待罪自列境内肃然郡苦多讼盖有専以把持诬诉爲业者家已致饶凿空造事吏因爲姦日不暇给公亲笔数百言疏其情状示以法禁且戒属邑无轻受妄诉受者先坐之举必行之令严反坐之法自此缿讼顿清矣寛宿逋十余万又代输下五等茧税民以生佛称之公在鄂渚政声行于江湖间建去行在所不远朝家益知公为详改知镇江府适当洊饥请粟于朝谓郡有余赀不应公再疏曰旧将所留缗钱十有四万不能籴三万斛以支兵食尚不足何以为振业计又不报直以书抵丞相曰丞相平昔以爱民称一旦得政岂应遽变所守畿甸之近尚委而不顾遐方远徼且将若何某愿乞身以归不忍千里之民徒为饿莩也始许称贷公分画详备讲究深切委遣僚属事无遗虑犹以为未尽乘扁舟屏驺衞时一到给散之所茍朝去而暮可还者皆不惮徃有弊即惩有劳即劝至诚恻怛无不感励吏胥亦习知公劳瘁之意至不忍欺人人如使君临其旁阖境均及全活数万计他郡流移者亦及之邦人以为自昔赈荒未有如今日者也始米价翔甚虽给粜以平之正恐不继又告籴于荆楚远商闻之曰是陈待制耶俱告于湘北计台愿以米就粜计使胡公瑑以书来曰公之恩信固有以孚于商贾此事殆古所未见米舟沓至价遂以平郡民不知饥之为害也前守造闸于丹徒镇欲取江潮以灌漕河而地势髙仰水终不登公为之撤去改造石䃮以泄霪潦父老因公按视罗拜谢曰固民所愿不谓使君虑及此也埭下巨艘连樯栉比江浒公问风涛猝起汝曹安得无患合词对曰沈溺时有之顾无䇿以避耳公访问旧有海鲜界港嵗久湮塞亟徃营度鸠工濬治民旅相贺谓自此可以无恐矣又造二巨舰以济扬子之险皆为永久之利尝有一僧投牒自言结庐濒江每为逻卒所侵扰愿行禁止公察其庸悍诘之曰距此几何曰在镇江江隂之间各数十百里公曰吾得之矣地僻而介于二境官府既远盗贼出没汝必为之囊橐僧惧甚立命尉曹掩捕果得盗数辈其中多为便房曲室即破壊之悉寘于理撤其屋以增养济院籍其田归焉吏民惊以为神咸曰此巨蠧也非迅雷不及掩耳未易鉏治自此奠枕矣饥民既苏帑庾赤立几不可支商旅久服公名愿出于涂课入增羡公不欲多积又代下户之输嚚讼未息公自以向者三郡令无不孚此邦独未尽服是吾之过也乃罚俸以自咎百姓咸悦宪使何公异闻之曰韩延寿之闭阁复见于今具列政绩及此事闻于上三山谋帅公为首选加宝文阁待制邦人挽留不可迓吏至或诋之曰尔辈乃夺吾慈父耶赴镇过建上父老欢迎如过徽时喜公容貌不衰无不以手加额福之属邑十有二有去城数百里者豫戒令佐毋得诣郡専以静镇之推所以治建者行之八州初入境领帅事狂民有啸聚者公念攻之必散入旁郡分遣迓兵数路要截如指诸掌裨校奉成算以行贼计穷酋豪度不能脱皆自经余数人定罪有差胁从者纵去姦盗为之屏迹治宗子之横暴申蛊毒之旧禁蠲买盐之宿逋优贡银之市估内侍干办启运宫忽折简相要公恶其桀傲劾去之庆元三年二月召赴行在长途冒雨得疾及闗遽剧既平待对萧寺又为岚湿所乘疾复作力请外祠至再始进华文阁直学士提举江州太平兴国宫六月庚戌抵家甲寅疾势遽变遂薨于正寝甫归即语诸子吾之病病矣仕至禁从五绾郡组事君临民不敢有媿于心今日无可憾者惟先茔之碑未立义庄规矩未备汝曹其图之其为我上章休致寻有㫖转一官致仕遗表闻赠金紫光禄大夫娶王氏赠朝议大夫居隠之女封令人先十三年卒赠硕人子男六人曰巩宣议郎曰革曰曅曰芾通直郎新知湖州武康县曰卓宣教郎新知绍兴府余姚县曰阜承奉郎巩先一年卒革曅未命女一人未嫁皆前卒孙男四人允恊承奉郎允迪允修允谐女五人长适绍兴府乡贡进士石榘次许嫁王埜余尚幼硕人葬于鄞县丰乐乡横溪西奥之原诸孤将以十二月甲申奉公之柩合焉公性资浑厚风度凝远胸次洞然而临事甚密与物无忤而见义必勇和气袭人望之而意消至诚待物不能以形遁忠孝笃实始终不渝耻言人过寸善必取不以己长望人而喜人之胜己自奉如寒素而周人之急则不计有无善与人交久而逾敬道广而能周虽有强戾鄙俗之人一与之处自然降心非意相干恬不之较彼自悔忸待之如初推贤扬善不遗余力无一毫媢嫉之心人以为不可及而公出于中心不自以为长也自为小官所立已不茍出入朝行奏论一于纳忠知无不言言无不聴推诚荐士有味其言一时推挽多名流有致身法从者林公栗䕫州之罢上怒未已公力救之杨公万里由秘书监漕江东上疏留行皆人所难献替甚多而不自表暴故天子信之而士夫推服在都司尝以论事忤王鲁公久乃信服曰吾之益友也知院胡公晋臣同省尝曰旧闻名而未识面今自以为得师也给事中王公信每语人曰陈公一片心地所谓海内少双少以文受知于魏丞相汪端明应辰进学不倦文亦愈工尚书韩公元吉称之曰文词温润有制诰体异时必以名世正献陈公尝荐于上曰前御史陈某在太上朝挺然为名臣今其子贤而有文金玉之徳絶似乃父文恵史公屡执手曰观公人物器业必当鼎贵在相位时恨不得相成尚书程公大昌曰陈同年文章今日之巨擘而政事则龚黄当反出其下待制杨公曰陈公海内名胜某平生之知己也周益公尤爱公之文时以佳句诵于百僚上又荐之孝宗尝曰某交游多矣耐嵗寒者惟公一人此相知之最深者也特进之徙于鄞田庐之在莆者悉与羣从鄞才有租四百斛仲氏蚤世尤爱其季毎以自随特进捐馆新平命公中分以与叔父后以特恩补官卒老于贫公时自窘于用而周䘏其家甚至试郡奉叔母与板舆俱行葬送婚嫁一力办集二子诸壻及甥又皆仰给久而弥笃二女弟适张氏王氏夫妇俱亡矣以张氏中女嫁曾严州集又嫁其季女王氏妹生一子曰澈新平尤爱抚之今上受内禅公在建命之奉表遂补文资莆中宗族生事死葬无不被赐从弟翟仕于南而殁其兄雃方教育其孤而雃又亡公取其季以来爱之犹子也遂联入太学兄子肇颇友爱而贫无以自存公以叩益公益公爲感动遂官之公又命诸子斥田二顷略用范文正公义庄规矩以给宗婣三山之行昼绣有光族党接踵至戏下待之如一捐俸以给之亲故有急无不周䘏待安康之族不异汪氏义襟特达人有难及徽州招三衙军立表于门有愿行者躬閲之有一人疑其气度不类卒伍问姓名曰雍彦恭详问之则泣下曰有先人之遗泽可以仕厄贫故自弃为此公恻然既饮食之命取文书来为召保任奏上且给其费命下又抚养之至数年在都司有稚子诉其父官广中嵗余不得俸竟死厯劵具在即堂白下左帑代支令本郡偿纳仍饬诸道小吏俸不以时给者劾长吏在建有妪自言前推官之家夫妇俱没二子乞食久矣求自便公访其实乃华亭柳氏即为辟官舎给常平之粟取布帛于私帑为之买田又教以学去又以属代者公之及物类如此者衆三事尤其着者公自宰掾以至禁从无嵗不上丐外之请或劝止之则曰叨在要涂不可待君相厌薄而后去晚临四郡在外八年后来者多已得政或为公称屈则笑曰前辈有言人生五马政不恶与人处处为春风故能不薄其官奉职日谨精力徳量皆不可及所至恵利及民水旱有祷率应如响若有相之者尤善因其俗以为政寛勐适宜锄姦无所顾忌抚恤善良若不可觧于心去徽之后尚为长虑论夏税和买着在甲令两数有差更法以后臣既去郡乃悉输十二两是欲轻而反重请竝从定制上从之徽人闻此感徳深矣僚吏各尽其情乐为之用贤者推毂恐后间有按劾皆甚不得已而后发一吏一卒不至属邑各置一厯守宰亲笔徃复吏不得窥情实具见如对面语不待钩距出竒而政成于户庭矣未尝以私喜怒施一箠亦不妄用一钱非有疾故不谒告惜官物如己物治公事如私事每曰要当一日必葺而便坐萧然自谓凝尘满室澹如也遂以澹名室公退则读故书尤熟于班左摘其精要为一编名曰撷芳故公之文温厚尔雅有二书之风有奏议制藁二十卷诗文杂着十巻藏于家诸孤将版行以传世厯任四朝出藩入从饬已甚严了无玷缺天下之言长者莫先焉钥亦汪出与公俱生长外家公见老母及舅氏尚书每兴如存之感待中外诸表俱厚钥既奉祠无时不过舅家闻公之归谓当春容里社乡人已有一舅二甥三学士之谣天乎何夺吾表兄之遽也始公荷孝宗隆眷埀上政涂而以忧归今春召还谓必枋用及门而病不能朝终不得究经纶之藴岂非命耶呜唿姑无问此以公之仁厚有余竒龎福艾意必享上寿而年不及七旬以卒尤为可痛也薨之日上而士夫下而儿童走卒识不识无不伤叹内外姻党哭之尽哀五郡吏民以次致奠且道其邦人闻讣涕泣㡬为罢市殆传记所罕见也诸子承公义方各以材器自奋巩尝魁国子监芾两以漕荐上礼部卓登绍熙元年进士科积善余庆其在兹乎将葬芾等泣拜求状公之行知公之详无如钥者又以旧所闻审于母氏舅氏谨书之将以告于太史氏而请谥于朝若处乡治家之法皆公之余事也不屡攻媿集攻媿集卷第九十攻媿集巻九十宋楼钥撰行状侍御史左朝请大夫直秘阁致仕王公行状曾祖寂故任永静军东光县令累赠少傅妣赵氏赠成国夫人丘氏赠济国夫人祖禔累赠少师妣张氏赠衞国夫人父次翁故任资政殿学士左大中大夫致仕累赠太师妣赵氏赠秦国夫人本贯济南府章丘县巨徳乡巨人里王公伯庠年六十有八状公字伯礼其先大名府人五世祖继文赠特进者以明经出身尝爲河中府虞乡县令四世祖异赠太保者以甲科爲尚书郎直史馆嘉岐王府翊善十余年请老而归避大河之患葬特进于济南因家焉少师古学精深兼通医卜工真行草篆尤䆳于春秋既免少傅丧不乐进取携二子屏居青崖山之两河太师因教授其间以供甘㫖名闻东州学者云集时号两河先生绍兴初执政凡四年力丐闲退已遂致其事居于四明西湖之阳今遂为鄞人公登绍兴二年进士科授左迪功郎吉州左司理参军试教官为第一改充明州州学教授十一年任满循左从事郎便亲自列主管潭州南岳庙时太师方在政府诏以诸将成却敌功皆二三大臣竒谋指纵之力可与一子职名改左宣教郎直秘阁显仁皇太后囘銮太师充礼仪使辟公书写机宜文字寻主管台州崇道观十四年授两浙东路安抚司参议官太师薨服除二十二年通判平江军府夺职罢归三十年主管台州崇道观三十一年赐五品服通判镇江军府三十二年以覃恩转左朝请郎隆兴元年改两浙西路安抚司参议官二年省罢知兴国军干道元年七月召赴行在除户部左曹郎官仍有㫖复旧职明日兼皇子庆王府赞读寻改直讲二年南省试进士为参详官就院擢殿中侍御史五月迁侍御史八月罢四年主管台州崇道观十二月知阆州五年八月复直秘阁改知䕫州兼本路安抚七年移知温州九年赴上才三月终于州治累官至朝请大夫公忠孝谦勤得之天资自幼刻意问学家素清贫太师教子甚力朝夕讲习至以楮衣御寒手种苜蓿以充饥及冠犹未知肉味父子易衣以出而抗志不凡慨然有立名当世之意手抄古书往往成诵太师守道州钦宗登位奉表者例当推恩公请以叔父次臯行既乃连中世科人益竒之分教四明人士仰慕适与名士相先后或以见在过去未来三佛名之初被延阁之命时宰欲擢丞列寺太师既不欲私其子公亦力辞焉平江当冠葢之冲毗赞郡政声称甚美㑹以谗间遭论自此不复造朝安贫乐道十有余年若将终其身一旦趋召际遇圣明首论养人才裕民力理财训兵以为不可胜之备又论攷察荐举鬻爵积粟等事奏对明白音吐洪畅上意开纳陛楯亦属耳倾聴为之咨叹即日除户部郎讲读王府究绎经㫖词义俱胜帝子敛袵受之逮执法殿中进迁南牀自以起远外被异知益展尽底藴谓强国在法制固国在人心然国势可振而易强人心难得而易失乘航之谕不可不知骇舆之言不可不鑑又奏方今之弊莫大于风俗茍且而茍且之弊生于士大夫议论之不公惟不以虚言先实用不以髙论葢真才茍且之风或可少革是时宿将类以罪废公奏奔北固为可罪而战多有不可掩者不应以一眚而废之宜及此无事之日以次召还使备环衞抚之以恩折之以威庶可收效于后上深以为然稍稍録用沙田芦塲议起租税民以为病无敢言者公乃极论之其略曰沙涨之地未尝耕耨施工布种乃是务本之民既未能如汉置立田科以劝农而可扰之乎芦苇之生本非种植各以其力樵刈必非游手之徒既未能如古捐山泽之利以予民而可困之乎豪强坐据虽曰非法然怨不及上今朝廷遣官增税怨始有归矣上感悟即令罢去以便贫民废省两浙舶司简阅宿卫之士皆自公发之由是眷意愈厚甞奏事良久上肃容谓公曰卿所言一一可用议论全似唐王珪公平日耻言人过未甞臧否人物恩仇一视坦无城府既居敢言之地遇事辄发抨弹所及动涉仇怨无少分顾忌意或为公危之公正色曰言责所在顾忠于君者如何尔一有爱身之念纪纲何赖焉笔力素髙作奏不能自休谏藁谨宻子弟不得预论事尚多非施行于外者莫传也谏长率公论政府乞置诏狱已乃下其事临安一日太守请间公语之曰始得之风闻不容自嘿今既事在有司岂复当预狱具失实即上章自劾以故俱获谴而公止从罢免上亦知其非出于公念之不忘或言去国之后事有涉公所尝论者上必取元奏亲加省览而施行之且尝曰此真台谏也奉祠未几以阆风起公遂易䕫帅䕫部旷远夷夏杂糅公首图诸郡地理合而为一分别险要兽蹊鸟道纎悉毕见区处指授尽出于此人莫得而欺也抚夷人以寛养百姓以恵驭官吏以严䕫以大治郡有巨刹既为嵩唿祝寿之地而祖宗讳辰荐修及三嵗合五州人士羣试皆在焉公以为厖且陋命葺废寺分行香之所又建贡闱二区以其一与漕司土木之工皆有条理不日而成士民诵而歌舞之巴俗多略子女以为货公特严其禁有绵竹狱掾者捆载而来为瞿唐闗所诘盖以此牟利者有年矣公立讯之皆遂宁潼川间人为给赀各还其家或请发其事公曰不可究也惟责而遣之城素无井笕水于山杜少陵所谓白帝城西万竹蟠接筒引水喉不干者郡失于葺或课民以钱詹事王公十朋尝纵民取水目曰义泉公修王公故事又增治焉市人欢唿相谓曰二公岂伯仲耶其他营缮非一先贤遗迹如子美髙斋之属皆以余力一新之施黔珍三州与南平军地接生夷而思州则田氏世袭抚御尤难有何思明任鬼师杨震穆㑹等皆豪族动辄疑阻牒诉累兴公化之深得其道宣布威徳譬晓祸福掲示要束至或亲致尺书思明投牒乞藏牓于家传示子孙杨震得书感泣饮血盟誓边境帖息公遇事敏明临机善㫁戢吏至严莫敢仰视聴讼之际反覆究问诚意具孚无不退聴者既而有伉俪之戚亟请祠禄遂移永嘉赴阙奏事上意欲留惜公已衰矣到郡笃志从事不少懈而疾已不起寔二月二十五日也娶同郡成氏封宜人柔淑孝谨克配夫子男三人曰星郎未名而卒曰有大通直郎福建路提举市舶司干办公事后公九年卒曰正大文林郎新处州军事推官女三人长适朝请郎中书门下省检正诸房公事周舜元次适承事郎汪大有一幼亡孙男十一人坦域埴堈垍埏垓圻余未名坦埴将仕郎女八人其一适进士孙瑜余在室曽孙女一人淳熙元年正月九日葬公于奉化县忠义乡之瑞云山太师墓侧公事亲至孝少时所得成夫人奁具悉以奉太师居丧哀毁尽礼有人所难及者记问絶人博览载籍当宣政间举子惟务金陵之学公独贯穿经史旁出入百氏至老未尝释卷宾客相对诸子侍立奥篇隠帙随意举似以探其学问之进否后生多亲附之舎人朱公翌尝问侍郎周公绾曰比见表中用一驴载都市事偶忘所出周公素简黙仅举一二公适参坐又以目公公厯诵臧质传中数十语二公叹赏不已又归以励其子焉作文雄竒操纸笔立就若不经意而语多警拔诸公铭志类出公手有厯山集云安集奏议告䝉资治编年宏词集要䕫路图经等藏于家其他不及属藁散落甚衆人虽以公不作文字官为恨然崇论宏议日月献纳亦有以少伸素志矣立朝典州威望凛然而待人接物卑牧已甚闲居客至应酬终日倒屣延纳惟恐其后朝章野服颠倒层叠人人与之倾写略无倦色士夫无不爱敬下至闾里闻风悦服疎财好义不计家之有无义所当为无所吝惜四明旧为义郡显谟汪公思温为之主盟汪公殁公实继之缓急叩门视所请曲为之经理故乡人尤归心焉亷节传家他无嗜好俸给之外一毫不以费公帑在䕫首禁科买狨麝之类仍以公移镂版徧满山谷有以书求市者则以墨本寄之永嘉军卒百工咸具公一切罢遣服用所需必面与之直至或倍偿人谓其过而行之不疑故治温未久病告几半而丧行之日百姓巷哭以过车非徳之感人者深乎僚属问疾卧内见公几案萧然镇纸以甓皆叹息而退初治入蜀之装于建康有以白金来售者曰以此西上当有倍蓗之获公曰不几于商乎止以缗钱行比归日轻舟而下以余钱自随人愈咨其清方家食时未尝忘国事凡所闻见必询究讲明务求可行之实葢其志尚如此及膺进用期不负所学以报主知去不以罪人犹望其再入也终不得究见徳业朝野共惜之病且革二子以药进手格之去静黙焚香宴坐自如上章休致处画家事若平时及属纩不怛不乱翌日入歛肢体和柔如生皆积善之报也钥汪出因外家以拜下风自蚤嵗辱知奖间置坐隅匪怒伊教殆非一日公将泝江钥以假吏之燕㑹别于金山客授永嘉公适来守尤得窥治行之详公之二子不鄙以行实见属自惟荒浅不足以称下笔复辍者屡矣壬寅之夏提干公一疾不起殊使人有愧于泉下今推官又以为言乃取所闻见叙次之以俟当世君子立言者採择云国子司业王公行状曾祖景章屯田员外郎赠金紫光禄大夫祖真臣朝议大夫致仕赠银青光禄大夫父俱左中大夫充敷文阁待制致仕赠光禄大夫公讳速字致君姓王氏上世居大名葢三槐晋公之别派㑹河决迁坟墓于洛髙祖赠吏部尚书轸徙于陈之宛丘建炎南渡待制再为户部侍郎终工部尚书寓居越之余姚今遂为余姚人公幼警悟絶人书一读輙不忘建炎二年金人破宛丘公年十一被掳能以婉言脱祸至幽燕久之㑹调发骚动脱身走河朔复归宛丘日为南河计尝黙写旧所记论孟六经尔雅教受汝颍间时作歌诗葢未尝一饭忘君亲也绍兴八年中原戍兵有自拔而南者公与之俱遂达行在所自是益耽玩书史一试入太学在诸生间已知名二十五年以尚书郊祀恩补登仕郎明年春中铨试第一循右修职郎特差两浙西路安抚司准备差遣未上丁尚书忧服除监行在杂货务杂卖场门枢密使汪公澈以御史中丞宣谕荆襄辟差充湖北京西宣谕使司准备差遣汪公素闻公名事必咨焉公亦不为茍合尝坐中得蔡捷賔僚相贺公独叹曰蔡人涂炭矣闻者甚之公道所以然者已而果然汪公既归宴僚属亟称公论事不茍举一巵属之讫事特改右承奉郎干办行在诸司审计司隆兴改元中进士第明年赴计院上问北方人材于尹侍御穑尹以公对忽有旨引见公奏对雍容上喜曰早晩当用卿退除御史台主簿越七日迁监察御史时金人再窥淮甸朝廷旰食公与同列奏疏曰昔娄敬劝汉祖都闗中张良亦劝之是日车驾西都长安赵充国上书请先诛先零六月戊申奏七月甲寅玺书报从史臣书髙祖事必曰是日书宣帝事必着日辰者皆表其从善之速也夫迁都大事也即日启行金城去长安远甚玺书往返仅七日应机如此事何由而不成今天下事急矣臣僚所言不可用则置之或有可采愿陛下逺法髙祖宣帝㫁以必行不俟终日庶乎不失事机又尝奏论西边上流形势详陈备御之䇿凡五条大略为将帅不和务使辑睦士卒寒苦宜加劳赐益武昌舟师以张黄州之势分兵戍郢州以防荆襄之冲且请多方疑误敌衆使不得专意襄阳又奏疏条上急务愿下哀痛之诏以收人心选宰相之贤以任国事出令必由三省则命令专一且絶姦人矫伪之萌诸将小衂不闻则必致误事宁开功过相辅之科因极论大江而上我军单弱乞诏沿江诸郡守臣从宜措画一面施行以一上下之力是时宿将如李显忠卲宏渊赵樽姚仲之徒犹有居闲者公一一条其才用有以贪残得罪者乞加抆拭以收其死力且言姚仲旧在川陜曾将燕北两河归正人号赤心军以保川蜀今江上归正人不无危疑宜令姚仲将之以听督府节制每一进说上皆嘉纳十一月擢右正言陛对之日首论择相之难且言专取亲旧排斥异议官义制之人于有初之地置循黙之士于必进之涂枢密院之权反夺于机速房尚书省之事不闗于左右司皆宰相之私也次论其衅未已科扰骚然羣盗根芽姦宄不禁宜诏守宰行寛政务实惠安固羣心以静邦本次论讲和有三可疑且请督师不专于持重诸将不专于分守悉遣锐卒以顺攻逆以主待客各为决战破敌之计此声一出虽未必交锋敌人闻之知吾有备和亦在其中矣次论陛下以愿治力行之心愤衆事之不理慨然更革令欲必行人情或有不安终至废格不若责当言者使之言择其当者明坐其人之奏请而举行之或有浮议责有所归若其可行利兴害除善听善用之功归于陛下矣是时晁公公武为侍御史一日与公同条具急务利害翌日得㫖晁某理财之说最长除户部侍郎公入奏言臣就晁公武家同草奏疏同衔奏入内殿又同奏陈公武既因此改除揆之义分臣不应独留言路愿繁剧自効上赐御笔曰卿方守谏职且朕亲擢不须引嫌辞避繁剧之任当俟异时勿复再有陈请上意隆渥且将进用㑹论馆职免召诏试非是忤执政遂除吏部郎官供职一日力求外补除直秘阁知鄂州寻以母老丐祠主管台州崇道观干道三年除知台州㑹永嘉阙守执政以海溢之后艰其选拟试郡有绩效者五人上曰近尝令王某守台州未行此良吏也遂除知温州既至一意摩抚寛勐适中除积歳无名之求罢厨传不急之费公未尝更州县而公庭无留讼属邑无吏迹虽老于吏事者不逮也水利多废得内帑钱二十万尽心力而爲之择县官之能者总其事召乡之士有才干者董其役如朱浃埭瑞安塘路石冈斗门功役浩繁皆不日而成民蒙其利灾伤流移之余岁事屡丰士民怡愉遂爲乐土郡人画像于州之普觉寺祠之至今乐清县令颜大松邑事整办豪右不得逞相率诬诉于部使者公审其无罪辩之事至台省朝廷为差理官就郡讯鞫公又执前说使者愤其异已併按公党蔽贜吏人皆为公危之狱成令果无事始服公之守正不挠四年改荆湖南路提举常平茶盐公事丁内艰服除提举福建路常平茶事公奏陈常平以陈易新之法甚备上令先行之一路公乗传至部敷谕圣意约以检校之期亲行按观弊蠧随革从行不过数辈所至静谧遇僚属之贤者一见即荐之求者弗与也裁节浮费公帑积二万缗以其半入建宁府库充常平本钱九年丐归主管台州崇道观淳熙改元除荆湖南路转运判官明年入对上迎问曰卿去国有十年否公对向蒙陛下擢从宂官俾任台谏分符察州十有二年恨无报効上曰毋往湖外且将用卿公奏天下之士口有至公之论而中有至私之情愿有以絶觊觎塞流竞举无遗贤劾无佚罸则人无所容其私矣遂留为吏部郎官三年迁军器监尝因轮对奏言管子曰人君修官上之道而不言其中人臣比官中之事而不言其外又曰无代马走使尽其力无代鸟飞使弊其羽翼此言深责成效于臣下也愿陛下使羣臣各居其位职任分于臣下之所趋诛赏操于人主之独㫁日省其事岁攷其成小大协心以张国势又奏绍兴以来军器先阅于本监官然后赴部旬终进呈近用御笔军器非进呈不得出所自此止是文移往来更不加攷察臣以为职与事合则功罪可稽事职相离则诛赏竝废欲乞略依故事仍令监丞旬月就本所察其美恶不为虚文丞贰专主亲临监部总其大纲有不精详无敢逃罪十月差充大金贺生辰使接送伴使旧例宰执具郎曹而上姓名以进上独遣公调䕶使客了无间言往回奏对益称上意四年秋国子监试进士上舎攷官以子弟预上舍试引嫌自列特㫖别开院以公持文柄鉴裁精甚士论称惬至九月遂除国子司业公在学校乆士子素所钦服人情翕然谨守规绳始终如一公尝得暍疾至是复作谒告未满求致其事遂以五年二月二十八日终于官舍享年六十有二累官至朝奉郎娶张氏故知漳州辚之女子男一人中行迪功郎前明州慈溪县主簿孙男一人大临将仕郎女一人公性孝友尚书治家严整子弟小有不谨正色视之公一兄二弟相继蚤世公事尚书无阙者居丧尽礼后虽寖显舆轿出入不敢就厅所避尚书之旧也迓吏到门一不改度母文安郡夫人黄氏生公旬浃而殁痛念终身语辄泣下遇外家特厚继母河南郡夫人宋氏抚公于龆龄中以至成人事之尤谨尚书捐馆之后率循家法加详悉事寡嫂孤姪内外斩斩无一毫之私遇父母讳日洁斋兼辰哀动左右奉茔域及四时之祭皆可法也少歴艰苦通练世故慨然有大志不为无用之学䆒极事变着明利病动数千言初登第时张魏公方锐意进取公上书辩论以为无规模而决大计以天幸而希成功魏公不以为忤曰正欲各出所见后省率如公言既居言责当国家多事知无不言居宪台百日谏垣三旬而前后论奏数十上皆切中事几有人所难言者以遗补旧人再入为郎稍迁监长士论为鬰而公处之恬然出公门入私门贵近未尝识面旦望一见政府不请间也天资素髙而力学至老不少衰黎明诵书数十过而后盥栉日常以六经羣书至文选韩栁李杜诗文大率成诵暇日正坐黙诵左氏传一字不遗尤通贯汉史尝辩班固牴牾为西汉决疑三巻补註杜诗三巻编集南北战争事实为南北龟鑑诗文至多少作皆弃不取存者尚十巻为监门时姚令威寛尝有所遗忘折简问公答三百余字皆史传全文姚问所遣介云就笔挥答不见有所閲也姚大惊服尹晁同居台中一日有言蓄鹅于陆者入水輙沈下公曰是必以豆饲之客曰然因引嵇康养生论豆令人重之语二公叹曰公记问可谓精博姚与二公皆号该洽自以为不及也自少才气不凡方赴铨选时张公纲为礼部侍郎吏持铨牓来张公遽曰魁非王某乎吏曰唯同列怪问之张公因盛称公才学之懿非第一不可其为前辈所期待如此为文务极本源谓近世学者多茍肤浅其教子弟尝曰欲为文必自先秦文章欲为诗必自三百篇以及骚选唐人欲作字必自钟王诸公故公之诗文皆髙古字画有水墨积习之功尤精小楷手抄书盈溢巾衍首尾遒整开巻粲然对宾客宴笑髙谈雄辩援据详明率倾其座人晚颇务简嘿叩则应明理益深闻者悚叹居家自奉甚约间以其余赈宗亲之不给者春夏间倾囷廪所有下其直以粜一邑米价赖之以平乙酉大饥爲粥以食饿者里人劝率全活甚衆攷公之平生以世家子沦陷异域脱身而归力学自奋两荐上庠不上第又以上书得罪权臣闲废十八年不预世赏年且四十才得一官暨登一科不两年居谏省未几去国更忧患浮湛久之一旦天子引以自近且贵矣曾不得一在言语侍从之列赍志而殁士大夫无不痛惜两学诸生哭之尽哀又相与祖祭于江干者数百人行道嗟呀以爲未有也中行既以五月二十八日葬公于县之双林属钥状公行事将以求铭于立言之君子钥不肖公以兄之子妻之又为癸未同年进士公既抚兄子如己出且不以子壻遇我其敢以固陋辞谨摭平日所亲见闻于公者具如左谨状直秘阁知扬州薛公行状公讳居寳字云华世为明之鄞人曽祖弁故不仕祖唐累赠右朝议大夫父朋龟故任右朝奉大夫知衡州累赠通议大夫通议公以儒学起家纯明简静乡党尊敬之公自幼敏悟风骨魁梧通议公期以远到受致仕恩补将仕郎初任福州长溪县东尉任满循从政郎寻以监赏改宣义郎知湖州武康县始至延父老问疾苦一以仁厚遇之追科不扰而集庭讼益稀民方喜公之政而遭母淑人王氏之忧以归服阕差主管临安府城南右厢公事南厢户口十四万最为剧繁公手决讼牒了无滞碍有武弁安俨者其母尝充掖庭怙势横恣公曰此而不惩是箭张禁酒赵放复生于今日也列其姦状于府府上其事有旨鑴秩免官徙之他郡有府胥持公移造庭下肆言慢侮公以为如此何以助弹压杖而遣之吏部尚书薛公良朋时帅临安喜公临事静厚而能不畏强御贰车有阙必使摄事事多咨访焉工部侍郎姜公説为漕副当干道初间都下大疫漕以上命遣府僚视民疾苦惟公倾毉家至议疾赋药毉不敢欺所活最多于是帅漕共以公绩上闻被旨候任满日陞擢初四明海多盗户部侍郎赵公子潚以龙学出守复制置司以乡兵分委士夫之里居者公曰是畦下也缓急何可用乃即远郊勒兵以法教之坐作进退之节是时舳舻云集而篙师辈无所用心日遨城市公独率所部与之期而肄习之一日赵公按视公所辖百艘沿泝奋迅余州为之辟易赵公亟称之及任都厢曰諌大夫尹公穯出使东浙措置海道雅知公谙练辟以自随焉授临安府通判未赴任间㑹曽丞相懐以户簉领榷酤始议併二十一库为七思得通敏静重之士为之属遂辟公为主管文字当併省之初羣失职者不乐浮议横出欲挽取之公洞究弊源随事更革不见其迹又能调娯上下以迄于成课入増倍至今行之公之力为多权发遣兴化军始至庭盗跖充斥吏或请分曹以治者公不聴亲閲而审诘之往往得其情穷教令之党严妄诉之罚处决精当讼者悦服郡以办治兴化士子盛多而学宫隘陋弗称教养公为之建杰阁以庋御书崇斋宇以安学者广书籍备器用奕奕一新有浮屠自谓遇金僊得咒术有疾者饮其水或愈愚民相扇所在城市财施日积旬月间累百万公闻之曰执左道以惑衆罪不容死弗忍究也逐浮屠境外悉以其资归之学多士韪之郡圃嵗入苎麻以为太守圭租公视地狭不足以出此则曰朘民以自厚非吾志也立罢之就除提举福建路常平茶事公以为监司自有体簿书期㑹固不可慢而非政之先颇以激扬为己任瓯宁尉执盗谋赏㑹公摄宪疑其附㑹摘狱辞之隐以折之狱吏词屈具得尉曹姦利之状移官审究则良民也駮正其事而散遣之朝廷兴修水利公驱驰川谷不惮勤劳所在必集故老与乡之秀者攷言遗迹一一疏濬吏受成规奉行惟谨循行诸郡约省骑从不以声势临人或不知为部使者也公除郡时少保陈公当国自喜为乡邑得贤二千石且道主上选择之意及少保帅闽公方持使节至三山籴价翔踊公还建宁发常平粟万斛顺流而下少保公难其神速寻除广南东路转运判官力丐奉祠王管建宁府武夷山沖佑观秩满赴都堂审察得㫖内引公力言常平虚数水旱无备请尽洗宿弊与之更始又言闽中部纲公取夫力之费所至輙起夫骚扰以为常请一切禁止上嘉奨留为仓部郎官既而陞郎中漕粟都至有折閲者所司括责逋负之人聨以脩垣百十为羣徒困笞箠而无所从出蓝缕枯瘠无复生意公悯其然为同长贰奏请令漕司下所属偿纳囚系一空鼓舞而去淮西漕阙有以公姓名荐者遂除淮南转运判官兼提刑提举即日独班对便殿临遣甚宠面谕两淮事宜委以城险要浚池隍又将立仓廥以丰塞下之粟且曰勉力办职朕不忘卿公感激受命即日引道至治所府库枵然公讶其已甚及㑹出入之凡则叹曰用之无节安得不匮吾知所以治之者矣于是汰宂吏罢不急补罅导源时取而约用之蠧弊之迹刬磢殆尽漕计始优一意屯田事修筑塘圩广募种艺又以其余赀修无为军庠校遂为淮右之冠兴利除害纎悉上闻主眷既渥随即罢行安丰军光州旧有忠勇军水寨不隷漕司上以公肃静有谋併以委公陛辞之日上亲语公漕司所造弓弩就令和州筑屋贮藏公检閲其目亏数尚多亟爲奏审御笔仍令増造公不以纎毫扰州县而如期办集枢府上其劳特转一官淮东谋帅上因公奏陈边事深嘉之即以公知扬州淮地被边狗鼠之盗云合鸟散无所踪迹边民多苦之公设醲赏置耳目取其尤者明正典刑穷治囊橐之党疏其姓名而掲之市羣盗屏迹外户爲之不闭淳熙庚子旱既太甚公以祷禬勤劳蔬素日久遂得下痢之疾郡民日到庭问公起居以安否为休戚閲两月竟终于郡之正寝十月四日也百姓为之悲恸士夫亦伤惜之累官至朝请大夫尝以职事修举除直秘阁娶朱氏封宜人男六人长扬祖迪功郎特充淮南东安抚司书写机宜文字次佑祖以国子入太学将受公遗泽次循祖懐祖延祖述祖女四人长适进士汪闳中次适承务郎新监两浙转运司明州造船场王克常次许嫁将仕郎刘安正次许嫁通仕郎徐睎䕫公禀资寛亮而能济以严遇事明察而不流于刻自奉甚约而未尝啬于人性不喜酒居官未尝夜宴视王事如家事惜官物厯官三十年了无玷缺以缓急叩请者割俸以周之维扬公帑负民钱积数颇多公到郡捐私财先为偿之遇事有可疑而难辨或以非意相干必退而深坐思有以处俟其心平气定徐起而应之故未尝失色于亲旧事亦无不得其平者平生多巨公奖予更为汲引驯致宦达晩结主知亲擢阃寄士夫不惟以公之才业应有以得此且谓公竒龎沈毅福禄未易量也而年止五十有八不得尽其才用呜唿天耶诸孤以九年六月七日葬公于奉化县志义乡双各㠗之原从新卜也钥母于公为中表钥视公为诸舅行平时相与素厚公之诸子以公之行事属钥编次因纪其大者如右谨状攻媿集巻九十攻媿集攻媿集卷第九十一攻媿集卷九十一宋楼钥撰行状文华阁待制杨公行状曾祖端故不仕妣蒋氏魏氏祖零故不仕妣邵氏父涣故宣义郎致仕赠中散大夫妣徐氏赠令人本贯庆元府象山县政实乡美政杨公讳王休字子美年六十六状杨氏世居郡城公之曾门始家象山遂为邑人累世以隐徳闻于乡公生而竒龎邵夫人中年抱孙极爱抚于髫龄中已有成人气象庄重寡言乐然后笑相者以为必贵中散延儒士教之家苦无书倾赀买经史于胄监肄业蓬莱山僧庵中穷日夜之力至雪积于阶而不自觉尤好词赋兼通春秋游郡庠名出诸生之右绍兴末年始名乡书再荐登干道二年进士第调左廸功郎台州黄巖县尉首兴邑庠公自课督又奖拔其尤俊秀者其后登科相踵皆以为出于公也邑有豪民武断一方蓄雄狡数十辈分而为三曰大神者为之谋事曰中神者为之行赀曰小神者则无赖善鬬之人也官吏莫敢谁何公具得其奸状白于郡黥隷他州闾里懽伏称公为铁靣少府遇略卖生口者痛惩而归其人请捕监立赏格计实而募于衆祷雨则神龙为之示现捕盗则鲸海为之肃清盖筮仕之初器业闻望过人已数等矣寻以赏典改左承务郎知卢州合肥县邵夫人年过九十方欲奉重亲之欢而邵夫人夀终公追慕含饴之爱不欲行中散同徐夫人执丧于家勉公前迈公携一仆自随昼至听事夜寝书室洛诵或至夜分尚书王公希吕爲帅叹曰据案决是非此犹可及官舍如僧居二年如一日实有所不能也又爱公笔端笺奏皆属之帅漕不相能久不觌靣僚吏无敢言者而皆敬公各致剡举公因得调娱其间二公爲之释然置酒交懽而待公益厚淮民多爲客户所侵地讼难决公亲行阡陌爲之平章讼日息而野日辟至今赖之赋役均平一毫不扰民乐就役欲及公任内爲之嵗饥发防边马料运米给贷漕司诘之公疏艰食之状且已责其秋偿矣至期皆不督而集万弩手赴帅司检閲多苦伤寒喉闭之疾公择方制药以给之病者多全活具不幸者官又敛之郡多草庐易致延燔公白于郡请易以瓦帅曰非君孰能办者公一力经画市木傍境教民陶瓦未几民居一新边方为之壮观淳熙四年磨勘转承事郎明年任满赏转宣教郎授南康军签判郡素号江东道院待制朱公熹时为守日课诸生讲书公亦相与发明事无巨细悉以委公自行经界以来境内苦于赋重民不聊生流移者衆公与朱公力请于朝利害甚白虽幸少寛犹惜其不尽如所陈也庐山东南胜境官宇有吏隐堂正与五老峰相直娱侍䨇亲于堂上太守尤敬中散扁一亭曰敬老公余则奉安舆游名刹以尽其欢六年转奉议郎初有诏台谏给舍举察官王公已在西掖以公及丞相京公镗应诏京公遂峩豸而公遭内艰以归矣扶护暑行悲感道路执丧甚苦九年又丁中散忧勉举大事家为之罄邑邻台州有盖苍山髙絶人迹罕至公处僧室閲佛经一藏以资冥福人以为难服除造朝言士风奔竞皆上之人有以来之仍言海舶不可径造都下贰相王公淮梁公克家是其言有意留公自以五年忧患之余力求镇江府分司粮料院以归人尤髙之十二年到官职务至简而少保吴公琚为总领一见公期以逺到幕府事既为尽力吴公亦开心听可一司赖公为多明年转承议郎吴公召还首荐公才徳之美孝宗命中书识之既满秩王丞相欲处以司农寺簿公又力请外郡除知洋州十五年转朝奉郎光宗时以皇太子参决庶务公辞于议事堂论淮甸撮课绍兴和买最为民害又论四川纲马利病光宗喜曰议论人物俱伟当为敷奏施行是冬赴镇洋本佳郡近嵗有健讼者公剖决精明人不能欺坐以无事治赋期㑹信必不严而办征商榷酤亦皆沛然郡有丹渊二苏鲜于子骏四贤绘像旦望必率子弟拜之丹渊有园池三十咏公尽复故迹退食多赋咏其下又崇教化课农桑百姓安之才一閲月俄改知金州兼管内安抚前守一武吏居兴元席卷以归又尽焚其籍公至则然且无所稽攷为之节用度惩吏姦不能给一二诏置狱前守坐编置没其家赀公又极力经理仅能成邦西津两渡公帑征利病民首罢之创浮梁于西津以惠行旅人为立祠过者必祝处分西城汉阴平利三邑纲马以损均敷之费施竹木柴场之利去受输倍征之害州有榷茶场其初止隷茶马总领三司抱纳息钱之外郡计亦借其助守或乗势权取至移用系省以増本钱从官多售既已科扰园戸深治私贩配隷者相属守亦或以自累公极白茶司欲卖引以便民朞年始有更引之命公力赞之俾官僚及谕乡之大夫士各陈其事酌取衆説罢茶场而鬻引一方无不快之帅守尚书宇文公价宪使朱公致知相与叹曰安康之政前所未有也条其政绩交荐以闻光宗登极转朝散郎郡之士风素陋乡举者二人其一又流寓也公为大兴学宫学者寖盛鼎新祭器春秋释奠如礼有雅歌投壶之风焉十六年为四川类试攷官境内一水逺通襄鄂行商不絶有鬼愁滩摧舟絶险公出钱募人平理之石坚不可破公临视之得古铁于沙中甚伙铸为鎚凿严醯炽炭以攻之石为之解以砲竿移去遂为安流郡宿重兵多以榷利启争公视如一家爱军士如爱吾民都统田公世卿固已交欢殿帅郭公棣奉祠里居相与从容无间尝猎近郊步骑俱从三公戎服竝驰公又素善射以一矢毙䨇兔二老将敬服之闲语同僚曰中兴之初余为均房镇抚使敌骑犯塞大将以金旧隷京师置不问止保洋州饶风闗遂致此郡失守又乗胜击破饶风直擣汉中赖王师力御之遂由斜谷而遁今郡为西蜀喉襟上津县即商于之旧邑自商之丰阳西至洋之重阳闗横亘一千三百里闗隘六十四边靣阔逺而权轻财匮何以备仓猝乎听者竦然公曰向以大将为守与三边军府角立厨传动有重费交贿通及四邻惟当痛絶旧习虽贾憎不暇恤也嵗余以所积置防边器具増保胜民兵衣甲亲给支犒无侵渔之患时比箭赏革游惰之习休日则较禁卒事艺号令精明赏罚有差将官有夜饮于城外者私留门钥以俟公曰吾与敌画地而守其可弛乎惩阍者而军中亦治其骑将内外始肃旧有抚养库例与公使用等公曰此正以防边也自军用外不支一钱去之日为缗钱十余万绍熙元年转朝请郎二年除利州路转运判官自郡赴台几千里道遇讼牒随即受理御吏甚严秋毫无扰攷察吏治置籍大书明别淑慝二条区别贤否列城爲之震悚利路属郡多在关外漕计入不支出适当洊饥西师除掌武门下増俸不赀重以归正之蠧方左枝右梧之不给而暑雨爲灾上烦宵旰又躬抚劳赈济之役金州大火几无孑遗守卒仅以舟免公兼仓使即发米以救之漕司力不足寝食爲废贰卿杨公辅方护饷四川与公同年气义相许公力请于杨公曰安康一爇甚矣军中有事力多使令犹可兴起公私赤立何以爲州若请僧牒于朝万里难应顷罢本州安抚司有备边库钱二万万桩留使所前守拘没赃钱有㫖输内帑二者皆本出于金州之民若以此建官府措居民于经费无所损而可以新此邦矣杨公慨然从之公既兼宪使闻闗外六七月方食麦盗贼横行吏惰讼淹徳意壅不宣冐暑虑囚厯阶成文凤四郡赒贫剖讼所至有恩行襃斜谷出武休闗道不通车间用篮舆徒步以度险于中暍以文州地荒民稀而力役最重为奏罢其不急者数条西帅吴公挺久镇贵重待宾客尤厚公既深入边闗吏曰当道武兴公曰此行正欲到轺传不到之地遂由文南以归吴公犹以例卷至司公力辞帅服其亷蜀人翕然称之有利州兵官告讦太守阴平知县以县庠爲酒肆公以爲犯名分败风教莫甚于此俱劾罢之嘉陵江暴涨漂壊栈道邮传隔絶公大爲经理以其费上闻总司助其役由益昌至大安军修创栈阁二千余间视旧加辟今成夷涂明设条约补役兵之阙画疆分掌椽柱绹茭乗暇採取风雨侵蚀以时缮治期以勿坏自祥符皇祐元丰三爲此役元丰尝纪用数今役不翅数倍而不以取于民有修桥阁记甚详蜀中皆歌咏之三年移成都路提刑兼常平事得㫖护试外省公自向为攷官固已具知蜀人多为廋语于程文中有容私而幸中者谓之牢笼公身率官僚力革旧弊寒俊获伸无不感服又详究试闱曲折参以南省规式闗防备尽既施行之又编为成式申制司以为后举照用绵州嵗市黄雀数十百万一切禁絶之药局嵗久剂料陈腐焚而易之巨室责租至使耕夫自戕公治其甚者绵汉告饥亲至二郡主行荒政故饥而不害西蜀借江水入堰灌溉旧率取竹木于民春犹未集水已大至积薪救急简陋重扰徒有倍费公豫于冬初收买嵗始修筑又眉州蟆颐山下一堰嵗苦冲决命伐石为之濬广沟畎谨视潴泄又捐俸为汉嘉西门石梁郡人名杨公桥皆为永久之利台有平允斋聚狱案于中夜则閲之有疑则亲笔究问缄以紫囊亦令所问官亲笔批执吏不得预之故多得其平三年转朝奉大夫四年冬除本路漕黎州蛮獠青羌搅边州所遣兵为羌所围公适摄帅以䇿御之遂遁尝闻道旁儿啼声得婴儿于枯木中因籍城内外得遗弃者百余人悉加抚养俱遂生全剖决两司词讼迎刃而解酒禁素严有捕郭二十五私醖至庭下公询之郭乃一邑令公察其非涤器之徒治告捕者而慰遣之郭少城大族拥笏致谢三十余人府庠养士至千人每月必再入攷閲程课旌其能文者庖馔丰赡士愈悦造吴蜀㑹子纸每界至六千万漕计始十七万缗偶㑹多事费倍平时或虑乏兴而公处之裕如遂积缗钱至四十余万两在漕台典外铨倖门尤衆一以公心行之量能授职多得实才人服鉴裁之明庆元元年覃恩转朝散大夫寻又以年劳转朝请大夫召赴行在七月除戸部郎官湖广总领仍令奏事对便朝奏罢边民守闗及非法役民者以军兵爲之此安边恤民之急务又奏禁盗贼之法彊盗已有六项指挥欲于杀人尸不经验而无证佐依大辟疑虑奏裁指挥下添入彊盗杀人者非六字使盗贼有所惮且明示无惠姦之意又论钱弊甚悉谓赀泉取其流通今自裂而三之东南则用行在㑹子两淮则用铁钱㑹子湖北㑹子则又异于二者是使商旅不通嗟怨相闻不若罢两淮湖北㑹子其在民间用行在官㑹收之俟收两处㑹子尽絶则官㑹通行实爲利便总司金谷浩穰公首去八弊而总计为之日充详閲军用而覈亏数之实亲临出入而究楮劵之姦分钱交子为三而不容互用判军粮桩积为二而不许移易拒河支廊支之请而米纲无陈腐之忧绳兑支截支之扰而茶引有通行之便以至广储蓄之地两郡为屋百楹旧以芦荻借米一易以板后遣使盘量惟湖广之数丰盈人益叹虑事之周也循行边屯㑹襄阳火灾之余亟议拨钱五干缗瓦砾之场尽兴栋宇公又亲抚存之军中升差赴司按试公勉以忠节亲校武艺仍书公移置几上中选者即书其姓名手以授之进退既公军士感悦三年春就除司农少卿九月令赴行在供职十一月除太府少卿十二月三日除中书门下省检正诸房公事六日始入国门先次供职明年奏事陈备边之䇿谓金方与鞑靼相攻未知胜负然皆足以为吾患不可不虑也又列择将审势修戎器招勇敢士四事因荐统制而下内可为环列外可为将帅十人御笔籍记时中书积狱案甚多月日或有揩改之迹四月转对即奏曰奏案动闗人命中书岂能悉察吏得以为姦利以小节迂囘而俟赦降或改移月日后先谓该恩宥乞以大理寺及四方案尽申御史台置籍月委察官一员稽攷勾销已结絶者而催督其余或有淹延太久日月差殊则奏劾之庶无冤滞之民又论省部吏引任缌麻亲之弊国家以天下之务隷于六曹而总于三省故爲吏者赏优而廪厚又爲保引之法许录其子孙若异姓而今日厖杂殊甚习学守阙不知几人气习趋向非复旧风轻儇苟求诡秘百出反甚于州县之吏乞加澄汰止许保引子孙者许引同宗大功亲一名其异姓之人一切停罢庻少清吏选闻者皆韪之六月假显谟阁学士兼侍读为金国贺生辰使过泗州北书表初参索使副出笏公令掌仪以礼折之曰都管而下便服来参乃欲使者以盛服相见岂无差等耶竟受参如仪至眞定谢酒果金之中使忽谓使副不当用皁背白领盖北方朝仪皆用紫也公曰本朝止用此服且泗州东京既用之仪正如此使以左袵至本朝岂为不恭即麾三节人退班终不能夺归而奏曰臣将命殊邻因得观民情之向背敌势之盛衰与夫士马之虚实财货之盈亏皆已可知此固已见天道好还今古不异然在我不可一日而不备又奏和籴所以惠民而备兵今平籴良法寖坏牙僧胥徒操其权而官受其敝乞置场收籴听民商从便免致科敷可以絶姦利而价自平矣四年以劳迁转朝议大夫又以年劳转中奉大夫十一月迁太府卿转对论奉使三节人从近嵗託请货取侥赏而已安有能觇人之国者欲乞除上节亲随等选辟如旧余悉取于三衙及江上诸军上自统领下至队兵轮转差拨已行者不许再差嵗两遣使约不下百余人彼城壁之坚瑕地理之要害必有能觇之者因使士卒经行洪河太山激昻壮志转相传闻一旦用之必有助焉又论郡县拘到铜器或惮于解发而收贮不严窃取求售所在有之乞令尽发赴钱监仍申严禁戢五年差省试参详官五月除秘书监公性嗜学久从吏道未尝废书自谓平日欲见袐府书而不可得遂终日坐省沈观未见之书尤不喜趋竞同省赠以诗有九衢达宦方驰毂羣玉诗仙独下帷之句有以为后时者公笑不答九月兼实録院检讨官十一月除礼部侍郎兼修玉牒官六年进故事论监司广朝廷之耳目攷州县之否臧以惠安斯民者也若罢软不择癈耄兼容徇苟且而略风节尚资厯而混贤否亦何取于外台之寄哉因厯陈髙宗孝宗圣训愿深诏大臣除授之际虽不可废资厯一当先择风力强济材具精敏之人使充此选则一路可以蒙福矣光宗玉牒书成公读于殿上以赏转中大夫四月兼工部侍郎夏旱上封事请下罪已之诏修应天之实布之天下使内外之臣图弭天变五月有诏罪已仍诏侍从而下疏陈阙失又奏备论二税征榷之扰和籴先备之计尤详时慈懿皇后上仙两部事繁公尝病暍往来冐暑感暴下之疾力请外祠三请除文华阁待制提举江州太平兴国宫以归归而病寖革启手足之际色庄不乱命具纸笔曰吾将逝矣书一颂甫毕遂终于正寝寔九月壬申也病中乞致其事转大中大夫遗奏闻赠四官泽其后二人娶同邑史氏子二人燡将仕郎燧先半年卒女四人长适吴兴乡贡进士周俨次适承事郎新知常州宜兴县丞洪俌丞相之孙也二女皆先卒次适文林郎新绍兴府县丞俞杭次许嫁未行后公一年卒孙男一人基登仕郎以嘉泰二年九月庚午葬公于鄞县通逺乡金谷里四明龙井山之原将葬燡请状公之行钥少与公同荐公自海上后至遇于途峩冠粹温即语同行者曰风度如许一第何足言且当以贤贵有闻于时遂定交焉今四十年矣中间离合不一公之贤誉日起人犹日长者耳其使蜀也闻公不畏强御几危其舟尝按郡守有为之地者反欲相倾人为公惧公抗辩于朝不少屈中执法为直之而后定于是益壮公之为而加敬焉京丞相尝谓钥曰祖宗不以蜀人帅成都又多以东南士夫参错于诸路麾节间有深㫖哉某帅蜀时固知蜀多名士求其晓畅吏事所至治办而不疎者无如杨嗣勲东南士夫入蜀者亦多可称求其最贤而有才者无如杨子羙故某与之尤厚绍熙初诏内外从官荐可为卿监者首荐之公欲归而未得㑹京公趋召公命燡浮家依京公东归独处于蜀者又三年盖其清修约已一意公家如此前朝用人往往厯偏逺而后归主大计以至柄用公之宏才逺业所莅不苟扬厯最衆见其归而持槖意必由此而升姑未问经济事使其婆娑从班吐胸中之竒以见于论思之间亦何止此厄而不得骋岂非命耶逮其赋归已先卜城居栋宇闳敞犹望为老朋友以相依然公归而病病遂不可为一见亦不及也哀哉公厚重周密与人不为翕然熟久而敬之士无贤不肖入朝见嫉自古志之矣惟公之来而朝无间言犹谓其晚去而共惜之是必有过人者素少病闻归班时气貌尤充悦人咸以为富贵未艾也归自北方始觉稍衰而又连年有儿女之戚人所难堪使堂堂雅望奄至九京此尤识者之所共叹也着述甚多宦游名山随处题咏散落之余入川时有游岷漫笔一编又有东斋集五卷诸史阙疑三卷藏于家笃于孝友中散每惮航海之险屡谋入郡而不果公既贵遂问舍于湖上将赴洋州故庐先业尽以与二弟漕成都时以捧表恩任弟之子燫又携以出疆循从事郎今为台州支盐仓遗令燡曰吾家素寒㣲羣从多困其有以助之燡泣曰敢不承此志公在蜀中乐贤之衆多所荐引如今吏部尚书费公士寅前兵部侍郎赵公介俱尝与公同朝此其最表表者也其他大有建立是时燡已奉母而归不能尽记公又以为王事所当爲不惟不夸于人亦鲜以归语其家恐尚有遗事未能备也谨摭其可记者爲之状将以求铭焉谨状直秘阁广东提刑徐公行状曾祖义赠中奉大夫妣胡氏赠令人祖佐赠宣奉大夫妣许氏赠硕人鞠氏赠硕人考立之故任朝议大夫赠特进妣李氏赠安定郡夫人本贯登州黄县公讳子寅字协恭世居文登特进以绍圣初元登进士甲科南渡先寓㑹稽建炎四年令人梁氏生公徙居四明今遂为庆元人特进家无儋石储而笃意教子公生而敏悟尤所钟爱先意承志务进于学授诗于郑先生刚中累冠乡校绍兴十年以明堂大礼恩补将仕郎十八年春铨中选授右迪功郎监浑州南岳庙时法官多山东人与特进厚善勉公习法明年公方弱冠一试中其科二十一年丁特进忧遗训有云吾以孤寒自奋为正郎者三十年中遭兵燬仅能立家汝曹异时莅官内勿欺心外勿虐民公泣血书绅终身诵之服除授建州司法参军任满闗陞右从政郎授潼川府路转运司主管帐司未赴以法科改福建路提刑司检法官审复囚牍累百凡駮正死罪七十九人吏部以闻减磨勘一年公曰法所当轻非敢纵囚以求赏也竟存而不用隆兴元年以举主改宣教郎授两浙西路提刑司检法官改除大理评事干道元年以鞫制狱除丞其词曰志业有立操修可观潜心于孔子孟轲之言兼邃于柱后惠文之事是于圣人之意其知之矣三年差充删修续降指挥所删类官四年轮对力以清刑为请上固已识之丐外补除知无为军十一月陛辞奏两淮议营田屯田久矣地有余而人不足每以为病比年归正之人甚衆分处州郡仰给大农徒有重费犹患不给臣尝因鞫勘归正人公事尝以诘问之皆以为饥寒所迫不得已而为此若得官备耕具使治淮上荒田以餬其口何苦犯法哉臣矜其言窃尝询究淮上治田之具盖每招一家必首给钱百二十缗以其二买牛一为室庐耒耜之资是知淮上不惟人稀牛亦艰得计道途之费固应倍于内地又縁经厯商税费亦寖重臣恭覩仁宗皇帝国史凡鬻牛者免算税绍兴敇令云若以牛贩卖其过税勿收即遇灾伤放税及五分过往税亦免欲望遵仁庙之法申甲令之文并免贩牛过税至两淮者住税亦免耕牛辐凑则旷土日辟矣臣恭闻陛下方发内帑委守臣备耕具招归正人营田若更免牛税则必欣然从事于畎亩农隙閲以武事边备之至计也上大悦且曰牛税可免卿能保归正人乐于耕乎对曰臣岂敢为尝试之説盖诘以汝辈未归此时在北方亦耕夫耳咸曰然臣使手书款状皆其真情因袖出旧辞以进上尤击赏玉音甚宠曰朕图此久矣未有利害较然如卿所陈者卿于讯囚之际乃能体国逺虑及此耶卿未可试郡朕将用卿既退御批陈献可採先次差往淮南楚州相视措置条具闻奏公在朝行恂恂似不能言一旦对奏卓然动上听感激自奋始尽力于淮甸而眷宠日深矣公躬履阡陌募乐耕之人与之通情详议不以使者自居上尝念公之劳又未见图上事宜因中使至盱眙戒以访徐某所在宣谕催促公性简易方在田间议事语既久出盃酒与之分酌中使适至传宣既毕匿笑而去以其太简也归即奏之上曰孰肯将使㫖而为朕究心如此者明年正月归奏上首襃谕此事公遂奏条目甚悉大略谓楚之淮阴乃沿淮极边之地监城沿海虽有间田未有以处归正人且于寳应山阳得空闲水陆田五百余顷劝谕到归正传昌等四百余名欲人给一顷五家为甲一为之长随处置庄仍给备耕牛农具屋宇等钱家与草屋二两牛并屋一种粮万钱并俟入庄日给付初年开荒免纳本钱次均五年还还足给其田为已业候满十年起纳税赋其劝谕等人奖劝有差诏可其奏淮东帅奏乞措置监城喻口两地守御上曰非徐某不可就俾措置公奏喻口当射阳湖入海之要监城筑垒不坚又无屯兵乞下楚州措置守御从之是月除大理正不候授告先次供职复往淮东御笔赐知扬州莫蒙览徐某所陈归正人给田利便甚有条理已令施行卿宜协力使一一就绪五月诏对奏诸庄水利有二古沟可洩水田夏潦循其旧而浚之因而赈给归正原耕之人实为两利又奏荒田及守令拊摩等事亦得㫖行下并依所乞施行七月诏以莫蒙措置淮东山水寨及民兵总首并庄寨使效已及半年未曾审实委公按视激犒仍支舟师器甲等寻兼权尚书驾部郎官又奏仍旧置万弩营六年正月有㫖徐某措置官田招集人民委有劳效除驾部告词有云司舆郎吏髙选非曾把麾持节不以授今特命汝上曰徐某清贫不受餽遗继命中使赉白金五百两四月差知髙邮军公奏措置官田节次劝谕到归正人及种田使效计一千四百余人共置五十庄屋宇牛具毕备縁诸庄散在扬楚髙邮盱眙四郡今差知髙邮切虑诸庄疑惑欲专委才吏措置两淮官田得㫖径委公兼领许令每年一往诸庄激犒俄改知泰州又一月召奏事因陈盐场利害及捍海堰事甚悉遂兼权淮东提举御札令俞召虎与徐某同措置营田郄令徐某同措置盐场各宜协济以副朕使令之意十一月以职事修举除直秘阁七年赐绯衣银鱼四月奏事选徳殿复条具盐事遂除提举淮东茶盐常平措置官田如故楚州申淮人陆梁恐开敌隙上令相度随即奏闻上喜御批卿无所避惮挺身任责足见恪勤乃职朕甚嘉之当官处事正宜如此然淮民既已肃静郄当抚之以恩不可专用刑威也恐卿等或未之思故兹奖谕复示朕懐宜加体悉十二月以盐课増羡特转一官丞相虞公允文贻书谓一司治办前所未有钦叹不已是年以和籴最多而先办仍自行津运委见尽心国事又转一官八年坐不觉察所部私渡降一官后乃得实改正屡请外祠以盐司积压盐本降二秩卒以总领所申额盐亏失罢九年七月主管台州崇道观淳熙元年正月召赴阙奏对称㫖除工部郎中仍旧措置官庄枢密院得㫖列具淮东官庄已成之数总五部七县及楚州忠勇使效爲五十四庄屋二千四百四十九间耕者一千二百有竒牛六百二十有五稼器六百二十五副老穉五千四百二十有七耕田九百一十四顷上见实效尤以为喜公蒙上异恩感激尽力尝叹曰古者专以屯田为养兵开边之计国无重费而可成功今讲和方坚无所展究将有见忘者矣已而果然淳熙二年官庄结局除将作监㸃校官庄三年四月除大理少卿六月罢十月主管建宁府武夷山沖佑观四年春除淮南运判不赴九月再命仍专一措置督修城垒五年兼权扬州于是瓜州城成六年五月除知扬州八月除运副时暂差知楚州九月修筑髙邮兴化寳应县石闼斗门函洞隄岸可以固䕶民田约三千七百余顷特授中奉大夫封黄县开国男食邑三百戸未几罢归两任提举武夷山沖佑观十三年转中大夫十四年除知随州十六年赐紫章服冬始赴郡绍熙二年任满尚书张公杓为帅荐于朝三年除知台州公至郡询访利病之实思欲不阙郡计而又裕民量入为出优有余地榷酤征税大率从寛阖郡熙然涂歌巷咏率有太平官府昔所未见之语明年版曹比较上供以台为优人谓既以利子民非天雨鬼输何以致此益以为不可及或问公则曰求弊当求其源台有二弊偶皆得之一曰秋苗为钞二曰军士虚籍有姦胥増改钞额照以仓籍伪增至八千余石至以十为百以百为十上下蒙蔽久矣公既发之而使输苗者每钞不过一石弊无所容至增万斛虚籍尤为重耗因立赏罚使之自陈置籍几案上亲为销注月余十去二三嵗减数千斛财赋条尽较计精详节不急之费罢馈赂之私杜刺军之请是以能不扰而办属县宁川邑庠久废公为买田五百亩以振之剖决滞讼情法俱当人既悦服一毫使民则为之蠲积逋至十余万谣颂腾播逺迩寮吏亦皆感叹倅贰贤者还朝语人曰郡太守职在便民政有不平则吾当正救之今徐使君专意抚摩如恐伤之吾无所用其力惟赞之而已宪使陈公杞行郡父老拥车请留太守者累数千牒陈公叹曰得民如许诸郡未见其比当以闻于上五年四月除广南东路提㸃刑狱公事郡人尤惜公不满秩而去立祠塑像以歌谣刻之石攀辕卧辙喧动千里几不容去公归此亦倦游矣力丐祠而促行之㫖益严既扺所部详刑决狱务在寛平恩威兼行列郡皆耸庆元元年春夏之交欲徧厯诸郡或谓瘴烟季春为甚姑缓之公谓职在澄按不能自已至五羊疾作而还第四子随侍自公得疾于道惊忧精祷愿以身代公既还而此子先以疾卒公罙不堪遂相继而逝寔五月八日相去才五日尔痛哉享年六十有六娶汪氏累赠令人再娶陆氏封令人七子长晞臯通直郎先三年卒次睎益承直郎知台州宁海县丞次睎稷严州观察支使次睎夔儒林郎新鄂州观察支使即死于曲江者次睎垂将授公遗泽次睎契睎夷习进士女五人长适朝奉郎主管台州崇道观唐漼次适进士王然次适从事郎监温州在城商税琴次适承奉郎监台州在城商税汪立中次适史宣之寔太师之孙将以遗恩补官孙男十一人师颜师孟师周师偃师雍师钖师㸃师召师伋师夏孙女四人未行诸孤将以二年九月丁酉葬公于鄞县翔鳯乡隐学之原从新卜且公志也公天性夷旷与人以诚实素嫺吏道晚益更练故台州之政尤为人所称孝宗知奖实千载之遇往来淮南数年详究精密论事上前如辨白黑动辄寤朝奏暮行间有飞奏亦皆响答故凡事皆见功绪人但见其宠渥使藩成大家亦其才业勤劳有以取之公为漕时有扬州教官倚势援迫诸司求摄傍郡守皆俯从之来求于公公曰此非所以相爱悔吝必在旦夕边郡章奏动彻上前万一以为问何辞以对力郄之其人遂阴挤公坐此罢公不以为恨后数年其人以贿失官举者皆坐公盖尝谏之彼自不用故独免于罚仁者之报也一闲十余年筑屋湖上日以觞奕杖履自适尤善居乡未尝忤物宅欲成而东南寻丈之地或执不售公曰我亦何用此左庑止为前荣而缺其后久之求售终以善价酬之晚虽丰余而自奉如小官时兄子数人抚之有恩意调给惟均无有间言公在淮南乡人有被盗疑公之仆为囊槖追捕治掠甚苦公闻亦不为动已而得释伺公归而诉之公曰我以家事付汝累嵗侵渔已多迨假手以治汝尚何诉其无竞类此闻者服之麾符所至前后荐士百二十余人其间有在从班者而公出入三朝受孝宗之知尤深官止列卿岂非命耶钥汪出早嵗及与公同舍姨母既归公情亲寖厚丞相留公当国最重然诺钥一日见之坐中有语及公者留公曰此人有才钥因问曰相公何以知之曰朝廷每下边郡措置禁铜钱过界惟随州一奏甚明而可行因曰其人纯茂向来口语非其实也其后丹丘广东之除皆出其手钥不惟服公之知人而又喜公之爲留公所知也诸孤请状公行并以所闻书之俾求铭焉谨状攻媿集卷九十一攻媿集攻媿集卷第九十二攻媿集卷九十二宋楼钥撰行状观文殿学士钱公行状曾祖暄故任中大夫寳文阁待制累赠太师镇国公妣陈氏赠国夫人祖景臻故任少师安武军节度使累赠太师康国公尚仁宗皇帝女秦曹国贤穆明懿大长公主父忱故任少师潼川军节度使累赠太师雍国公妣唐氏雍国夫人本贯开封府钱公讳端礼字处和年六十九状吴越忠懿王六世孙也髙祖惟演以文章受知章圣掌内外制十有余年擢枢密使以襄钺镇盟津移洛阳欧阳文忠公修尹公洙谢公绛皆在幕下一时士靡不歆艳谥文僖镇公在庆厯治平间号良二千石神宗朝王庄定公存领三司镇公为副使奕世光显至康公而愈大公雍公第三子以贤穆之孙政和初授宣义郎七年赐绯宣和三年赐金紫主管西京嵩山崇福宫靖康元年监登闻鼓院未几随侍重亲避地湖广累奉祠禄绍兴三年添差通判台州嵗饥方议赈给饥民千余人集谯门下守欲设兵卫公曰是促之为乱也亟开仓俾以次受粟无敢譁者识其闲有猾吏数辈白太守尸诸市一境安堵公时方年二十余由是声名籍甚四年通判严州又改湖州皆不赴主管华州云台观七年通判明州太守尚书莫公将知公明敏郡政多决于公除直秘阁后政以苛敏自任僚吏重足而立公独以理折之不为屈又加敬焉十五年除提举淮东茶盐引对改除两浙转运判官时方缮治行阙増葺宫城公与临安守分任其役率先告办除直徽猷阁进寳文阁漕司有积镪近万万或劝公献之公曰此朝廷外府也何以献为时宰不乐遂罢归十七年除淮东转运副使时金使方通官吏希赏趣办过丰一切取给于民怨嗟相闻公日力言于朝人皆危之公曰目覩公私之害忍不言乎秦丞相亦察其诚遂为减入至今赖之漕计率耗于无名之费嵗用多请于上公革去宿弊帑廪有余遂乞罢大农嵗给又储三年之赀为备用库明年进直龙图阁知婺州公入境闻嵗方苦旱即斋素黙祷首祈于星祠香火未收雨已大注邦人欢唿已而霖霪不已公度必有水患亟募客舟百余艘人或以为蚤计一夕水暴至城不没者才数版浮梁既漂去溪南市人求救者号唿震动公坐城上厚赏舟人竞载以济几数千人公分处僧舍计口给食悉遂全活去之日遮道挽留生立祠至今奉祠三年丁雍国忧服除知衢州过婺阖境送迎近世所无也三衢大火公以民居侵据通途不因是时一正之害未艾也乃访古沟遗迹尽复其旧自是无火灾民方大以为便尝治一豪氏之无良者偶与漕有连以属公公必欲竟其狱漕阴中公而罢人皆寃之二十八年除知抚州抵玉山以病匄归是冬召赴行在次年陛对除太府少卿七月除秘阁修撰两浙转运副使公尝领浙漕事至是十四年再至人以为淹囘而公曽不介意振举职事视昔有加居无何显仁皇太后上仙太上皇帝欲得典礼严备御笔委公专领办护公晨夕不少懈讫事进右文殿修撰三十年正月除知临安府府以应办积欠民戸缗钱几数万公曰天府为郡邑首即售物不偿其直何以示天下尽还之明年七月除权戸部侍郎先是御史中丞汪公澈论版曹阙官当遴选太上问谁可者对曰钱端礼可故有是命八月兼枢密都承㫖九月兼权知临安府公尝建明用楮爲弊至是专委公经画分为六格出纳皆有法几月已易见镪数百万三十一年八月丁雍公忧次年今上即位公取故谏议大夫忠肃陈公瓘所撰刍説中二十事事爲之説号曰正论进之时边境方扰公言战守爲尤详其畧曰当今国家利害莫大于夷狄侵侮然图大之计不若从是而务实张虚声蹈实隐非国之福也去年诸军所可恃者独一刘锜而首不能支託疾退师其余或避舍宵遁或全军陷没或逗挠不进间取小㨗以欺君上公肆大言然无成效幸而敌人自相残灭不然可为寒心今金主新立陛下嗣服之初所当讲聘睦邻修明政事训励士卒増理边要外与之和而不忘内修中原之民将见襁负而归王化矣上每为称善赐亲札曰卿世积忠孝姻聫戚畹虽居忧于外乃心罔不在国家载閲奏篇备详忠谠嗣有闻见无惮剡牍公又奏曰陛下训练甲兵申命将帅人人贾勇无如今日兵法曰倍兵不战盖衆寡强弱既已不同纵有骁勇之兵忠义之将适足以饵虎口耳今彼势虽屈而事力尚强未可与之较胜负今日将帅非无忠勇之士恐为匹夫之勇乗危侥倖贪小利而忘大计使得一城一邑而旋得旋失既不能保持其民人又不能坚守其要害更相屠戮以激强敌不惟终无所益久致㓂兵愿陛下审思利害而熟计之明诏诸将无妄出兵以蹈后患夫戎狄俗尚杀戮然两世俱遭篡弑矣报应之理各以类至是杀人岂有利哉艺祖不血刃而得天下尽除五代专杀之弊故四海之内归仁焉陛下若取法祖宗以仁政为先自可以鞭挞夷狄不在于战胜而后定也令彼杀我亦杀彼鬭我亦鬭诸将疲于奔命民困财竭而兵革不息意外之虞又有不可胜言者太上讲好息民二十余年今一旦欲以虗名招实祸献言之士徒以口打贼若将帅妄希功赏误国逺图后虽孥戮之亦无及矣臣窃谓当修睦邻好以懐柔为务则安靖休息不妨固守边障遵养时晦上以奉两宫之欢下以安百姓之生仁及草木则中原不难图也隆兴元年冬外除召对内殿自符离失利之后南北相持和战未决公奏曰窃观注措施为可谓勤且劳矣且夫大功必立而未闻其效者岂非议论偏胜机事失宜未得其当耶中原之当复人皆知为不可缓恐须时至则可为耳今士多持以为进身之资揣摩上意所以施为之事未尝有成徒捐货财虚费民力有用兵之名无用兵之实是欲増重兵威而反弱国势岂不为邻人所侮哉至于招纳叛亡交结邻援此皆贾怨生事无益于国者又以江东守备未具及所用将帅未尽得人又奏臣闻金人数有文移取索俘掳人衆是衅已开为兴师张本敌人犯边淮东必自清河淮西必自涡口两处当豫选枭将委之拒捍维扬六合和州当为声援须择有谋略三大将临之髙邮僻在一隅三靣阻水止可以处游兵水寨之属或可为间探不可专恃陆贽谓兵当居重以御轻盖谓以轻兵居前重兵居后为臂指之用淮上既固则大兵当屯于沿江如采石宣化镇江江池皆当严备又须选名将数人如前日有因事而罢者愿加收䘏谕以恩意稍复官爵责之后效孰不愿尽死力仍须以威望素着懐忠善谋者使各䕶一路敌知备御有方未必便敢轻犯若处之失宜反为所易故上兵伐谋不待战而定胜负也是日除戸部侍郎兼枢密都承㫖二年寓吏部侍郎上靣谕前日札子议论甚好朝臣皆不及时韩公仲通为尚书同对论及经费因奏所入有限兵食日増正恐此去或更有调发不易应办公奏曰臣顷在戸部已见支用不足尝总一嵗出入之数比较五年増损多寡为㑹计録上之后自度牒既行仅得八十万通约有四百余万内库取拨又不在此数而辛巳调兵为之一空今日匮乏实由于此今宿兵之久未见休息之期臣等所以夙夜惴恐未知救弊之道上云直须恢复中原了财赋须充足仲通奏曰恢复恐未可必且愿陛下经度目前所用公奏仲通之言甚是望陛下听纳上亦称善时左相汤公思退右相张公浚招戸部长贰同到都堂右相问两淮兴兵用度钱粮公云未知合用多少右相云军中大费且备千万韩公欲退而议公云此事体大须与两丞相执政靣议若非于经费内分拨必须飞泛措置经费既不自足飞泛必取于民民力困敝若无名横敛不惟不堪必致人言韩公云民间科敛甚难不知以何名取之惟有盐钞一事容试议之公曰盐事差可为然添起钞靣则民食贵盐未必及千万之数改法亦重事若一切行之恐致中辍须先有定论然后有司可以奉行后再论盐事右相云不若卖度牒数万道寻有㫖且给一万道然竟不施行时左相乞出公因对又奏今廷臣羣居窃议但以和战守三事为进身之资未尝权国之利害分朋植党牢不可破以惑上听万一事变奈何三説不必执一但度事力浅深知彼已当何如耳上极然之问今日当何如公即奏三代以至秦汉夷狄多得志于中国所谓王者不治夷狄非不治也以不治治之也因歴陈秦皇汉武用兵之祸髙帝和亲宣帝不用兵之利澶渊之盟爲中国之福燕山之役致靖康之变又言太上讲解以致乂安陛下欲成恢复之志此圣主之用心也然兵者凶器帝王之道以仁爲本太祖灼见故以不杀爲武应天顺人指顾而定中原破荡而四海独知有赵氏岂非仁恩之至乎非不知顺㫖迎合可以保爵禄世受国恩蒙陛下非常之遇臣而不言谁当言者愿以符离之溃为戒早决国是为社稷至计上改容欣纳云卿论事甚详因赐巵酒且云卿可见汤思退谕朕㫖令勿再请仍见张浚令早行退诣二相府宣谕右相遂行三月充淮东宣谕使王公之望使淮西公奏又详陈秦汉之事且言魏晋以下无术制夷狄以至于乱者多矣惟有唐制颉利得先后之序和吐蕃有终始之谋五代石晋之事尤不足言自完颜亮入宼于今四年天下不得休息杀伤不可胜纪疾疫者殆无虚日官爵不足以充赏钱糓不足以为用内外急迫上下煎熬而议者不深维大计惟空言以永虚誉抵巇而要利权国何赖焉臣故厯陈自古所以制夷狄者在徳保人民者在仁愿躬行此道以致太平今两淮名曰备守守未必备名曰治兵兵未必精欲増兵则饷馈无所从出欲増备则人力有所不胜虽使敌不犯边但见日以自困今所以未长驱而来者盖完颜亮覆车未逺虑挟弹者在后欲与臣下重兵恐有尾大不掉之患又河南困敝未易鸠集故委前日余兵付一元帅使自经理其意盖欲和耳故在今日和之为利南北均焉或以前日持用兵恢复之説者为勇为忠为刚以今日和议为懦为怯为弱此不明事机不计事实之甚也用兵而败岂不为懦连兵数战而无功岂不为怯与敌角逐而不能胜岂不为弱今断然行仁义之事修文徳以来逺人可不谓勇陈帝王之道以辅明主可不谓忠以柔克之可不谓刚又况古者兵交使在其间礼文之事安可遽絶前日敌帅力言四郡之地若使命得通庻几有可商榷未至遽行万一彼以重兵攻下四郡宼襄汉淮甸重相邀索和则退师不和则进兵不知其时议者何以处之昨小使之行自来无此体例为彼摧沮以自取辱盖縁事多轻发不思后图兹蒙选择俾宣徳意于淮东及令经度事宜不敢隐黙取误国之诛望察臣愚忠明诏大臣早定其议御笔付三省又奏向者经营山东得海州而终不能守中原之人非不懐祖宗之徳泽归陛下之仁圣然自出兵收复所至刦掠重扰其民既而又不能坚守为金人屠戮肝脑涂地生业荡散无余若此望箪食壶浆以迎王师难矣陈蔡顺昌夀春等处皆被此患如此招来适足以离人之心坚后日之敌也传闻道路或谓吴璘已失徳顺秦州不守还保川口果尔则可见用兵无效虚费钱粮枉杀军士初无益也不徒无益正恐衅端再起兵连祸结养成大患虽有智者不能为陛下谋矣方今将帅兵强马壮未有如璘者力尚不敌况余人乎建康镇江之兵经王权李横败衂之后率皆伤残之余又且数易主帅士气未振江池襄汉之兵尤为乌合殿司一军为成敏破坏死损大半而东南诸郡起发之兵懦弱不堪披带缓急必致误事臣故曰和戎国之福也闻金人大军见屯虹县积粟粮秋冬必为边患两淮城邑半为丘墟虽欲坚守战备不具又无兵力以拒之或欲清野则是先自弃之万一彼留戍淮上俯视长江以久相困岂非危道哉虽欲与之连和彼必偃蹇邀索何以应之靖康议割三镇百官廷议举朝皆谓寸土不可与人后敌骑长驱事穷势迫则或言割地或言固守一时不能坚决金人径抵京师三镇平下遂成大变前日议臣相与太息而已眞可为痛哭也臣所以堕肝胆吐情实愿陛下夷攷前事永以为鉴早定和议遣使通诚以保国安民为计既和之后养勇以待时蓄积以富国待兵力既壮机㑹可乗惟陛下所欲为耳又奏专言用兵者尝谓敌人已弱可以恢复今止得一宿州而遽弃之则恢复之计复如何有用兵不胜侥倖行险轻躁出师大丧师徒者则必胜之説果如何有自献其説欲折服人使用敌国之礼者及从而遣之则辱命无所不至使至今和好未决则未见其折服使人之效也有称长安谈笑可取凤翔之虏如何可逃者今西师取一德顺尚不能有则未见其谈笑取长安之效也凡此数事皆可攷验误国明甚不可掩愿听言则审其忠实立事则黜其浮议幸甚五月公至扬州颁诏劳赐诸军即申朝廷云虽未至楚泗淮上守备大畧已见扬州城补葺破敝全无楼橹何以容人借使有人须积粮爲一城之计可也设敌人自天长径入瓜洲旷野约可容二十万则扬州岿然在后讵能坚守瓜洲两小城不过容五七千人岂足当其锋两处守御止如此泗州邈在淮北如敌兵渡淮不必取泗州逺则光濠近则浮山一带皆可以济近日淮北贼过浮山寨却夺妇女驴马泗州恬然不知或敌人径渡及自清河口运粮而来泗州必先隔絶此不待图上灼然可见若自西路而入则海淮泗折北不支扬楚坐困前日刘锜之败是也今营屯备守皆严将士亦愿贾勇其如地势平旷分布难遍聚于一处则不能分守要害各守一方则临事难应大敌今刘寳一军分屯外在寨者不满二万自以为忧正以前出后空别无后继或谓轻兵在边重兵留屯江上则敌可直临大江小驻不去坐失两淮尤非䇿也至若军须调度粮馈犒赏金帛官爵计今日帑藏可充其用否今泗州姑少増兵以张声势移江阴一军亦可以安边民助军声尔若决欲守备如金汤之固前日盖尝大有所费矣皆徒劳而必不可恃若欲开拓以希大功万无一可故曰用兵难而守亦不易罢扬州牧马监塞楚州满浦闸増清河之戍兵积监本之赢赀皆公措置之大略也既至盱眙泗州宣诏犒师与守臣遍巡城上观览形势时准御笔云泗州可弃则弃今夏金人蓄鋭秋必犯边彼以重兵得泗州即去则于我无利害不必与之争锋若守而不去则㑹重兵絶粮道是不战而胜也若彼得泗州而平其城郭而去则我亦平其城郭如淮阳军之类是也朕调发卿以前军屯楚州扼清河轻兵守泗王琪以殿司兵二三万屯扬州郭振屯六合淮西自有王彦张守忠等敌兵虽衆何足忧止恐调发不及而来卿宜保江上朕便遣三衙兵至江上卿宜军往楚州别有所见即具奏来时审议官胡昉扬由义已囘两月金人声言聚兵于近边有意连和而朝廷尚未通书遣使知扬州周淙提举茶盐吴巘谓彼计如此必有所待欲作本路帅臣一书钩致彼帅之意然后审处其宜公为闻于朝谓两淮与金人各为屯守之计彼既清野稍逺其兵我亦宜休息少减屯戍其意各欲安静然彼此未絶闗防欲休不得休欲静不得静则饷馈不减于前日战守相去能几何縁国是未有定论前尝有书往来今遂南北阻絶周淙等恐因循及秋敌情难料若彼趣和之意欲速则兴师之举必急兵一交锋所伤必大若待其无礼侵踰而后与之盟曷若先事通情可以欵其意因具以淙等书上之囘至楚州又奏论前此屡通元帅书使命终不曾行议论久无果决所以致彼之疑必曰既不遣使又无礼币谓我通书止为款兵之计持空言以相误也布萨忠义在邉累年若成和解彼则无功今业已签军意欲一动力彊则自取待其不可然后连和固执前谋以激功利今虽与之书彼必持此説沮格其议不若便遣信使直造燕山一则可见金主之意一则可伐布萨之谋仍调发诸军分屯江淮以备不虞或不纳我使纳而过有邀求则曲在彼而不在我兵以曲直为胜负不系强弱衆寡前日完颜亮之事正类此也又得御笔云比得陈敏奏泗州兵少欲増戍兵朕俟近秋调发设若七月敌人伺我不备冲突泗州轻则敌衆则避纵使得泗州终何能为卿当按兵持重图之六月归奏事纳札子十二及六图一一指陈仍言守备踈略恐敌人入宼再对上问兵力险要具以实对改除吏部侍郎仍再令日近起发公又一再入奏乞早定和议及和议未决守备当严七月囘至镇江被省札住楚州以此体度应副北人登舟至江口得盱贻报北人未有来耗公具申朝廷谓来朝未可知若遽往而守待日久彼无来耗势必空囘徒致衆疑俟报而动庻合事机又遣属官杨由义赴阙奏乞遣使发兵云北人来期皆是不定之辞未可信凭今又无耗敌情狡诈窃虑别生姦计其遣使发兵二事皆不可缓若只发兵以待其报则海泗二郡必先受兵中其阴谋若只遣使以俟其和则可否未决不可不虞惟当遣使与发兵并行使以尽其礼兵以防其变若使至北廷则坚决之语誓书一定然后抽囘军马脱议论有变势必相侵则严兵固守与之力战是谓应兵臣虽不武实无所惧所以至于再三冐凟天听者恐一失机㑹后必噬脐望速赐睿㫖施行数日又申朝廷乞速遣使介以示信彼见使来必喜无有使行而兵来深入者兼使人见敌酋言必端的彼此可决使囘即迁西城所有不过信宿事耳与其先堕其城不若速遣使介彼料吾重于遣使若使命既往信非空言其间设有小不相从至再至三议当定矣书中务存大体简严其文不必用前日来书中辨曲直之语郄恐引起不逊之言后复难处当少迁就之以济大议须兵与使同遣一则使敌人闻我有备和议早定二则安海内之心亦知吾本谋得和则和必不得已则战以和为先事以战备不虞如此则间言异议无从而入不必待其书来而后遣使书中或有见胁之语则不若先遣以释其疑以破其谋于计爲得八月由义囘自行在云到日得㫖内引上云钱端礼所奏未是左相又面授札子三十五道令亲纳宣谕札子系奉圣㫖令将海泗二州戍兵先次撤囘便令奉行时丞相魏公杞爲本司参议官是日招刘寳及参议官以下与由义㑹议公大言曰某屡于内殿奏和战之议未决且当固守边圉观敌情以待其成举动皆未可轻必不得已而爲应兵曲不在我若与之和彼已求四郡之地前后虽已许之彼必候盟书约定而后退师今使命未遣虽敌帅通书本相未曾计割四郡若无故撤戍而囘是弃之也彼乗虚据之自言收复不以爲我之惠他时别有邀求或乗时侵轶孰任其责上不以某不肖付之一路事权一已去就至轻此事系天下休戚断之于心必不敢奉行须俟遣使或朝廷通书议定始可议之即具申奏力谕撤戍不便縁系北界囘书未到之日承降指挥今北界囘书已到本朝之书有续当遣使之文若所议之事北界书中悉已相从则目下撤戍便可交割或事有未定只撤戍占据之后余事难以商量纵欲备宣圣主示信之意他日亦难以口舌争也又虑未曾遣使交割撤戍之后敌帅据以要功自称收复又执卢仲贤之语必愈费力兼两州撤戍合行事多难以申明待报恐致误事乞暂赴行在靣奏曲折得㫖边事末定未须求对别有事宜速具奏来遂上奏并牒北界官司检缴申未挟日金字牌至奉御笔览卿奏札欲遣使事朕初遣卿为宣谕意在肃军政明守备二者皆无所陈卿当与诸将严战守主和议非卿事也虽金人重兵屯于淮北亦须待许我议事方当遣使若因而侵犯则将帅之任安在哉撤戍可早闗边无害不可迟疑即日便宜施行卿恐兵一动若彼不囘书而发兵则当何如卿欲奏事边上未可闗卿可频具奏来翌日又准金字牌魏杞令疾速赴行在奏事公亦乞罢遂请刘寳靣付撤戍省札仍与议定候朝廷北界书先行然后抽兵庻敌人先得书知是以海泗与之不是白弃两郡日后免于邀索是日发下宰相与布萨书登时入递盱眙申赍书已过北界九月癸未朔得㫖过淮上措置抚于军民以二州撤戍人民南奔也报差魏杞奉使康湑副之庚寅盱眙报撤戍人囘辛卯招抚司申胡明兵马已囘敌已薄海州而未入公申朝廷云自至淮上两具申禀又遣干官禀议乞发兵遣使二者兼之既而被㫖撤戍即具奏合候使行议定之后正防姦诈寻蒙玺书切责已即恭依近北界射过榜文已相见欺未知厥后之意方今两州未受奉使未过正是危疑之时虽饬诸将严备窃恐兵力不加累乞王琦一军望早赐调发引疾求罢非敢规避诚恐死无益于国耳寻报金人有入宼之意盖遽得二州反以我无信具以闻望日敌骑已入泗州民有不及南渡者或刖其足海州归正人亦多被害两州积粮尚二十余万半爲居民所焚余者皆爲敌用壬寅得御笔已令王琪起发刘寳军马有分在他处者可尽抽囘不可使兵分诏刘寳亦如之公奏敌人贪婪无厌既见撤戍遂启姦心虚张大言公肆迫胁陛下悯南北生灵俯从其议令大臣通书讲解撤戍以示大信彼宜应答如响而乃包藏异意自反其説此殆天亡之时也夫无事则深忧有事则不惧臣已谨戒边吏固守封疆不爲祸先不可轻敌若取接使介则信义不可轻变或妄为阴谋别有窥伺臣当传檄六师奋励诸将坚壁以老其师持重以乗其敝絶其粮道挫其鋭锋以逸待劳可以决胜甲辰王公之望除参知政事丁未报左相除都督戊申得省札除兵部尚书都督府参赞庚戌淮泗报金人侵庐州本州移治初顿遇守夀春金人系桥不敢御敌是夜南徙韩琎守庐谓敌已渡淮径入焦湖郡人奔迸致溺舟狼狈甚衆既而闻虚惊复还十月庚申公以督府既建宣谕司乞结局又申朝廷比得盱眙録到来书副本正縁先得四郡遂致猖獗如取俘掳等人决不可从事须斟酌不宜欲速若固守道理使知我不畏怯乃所以速之也癸亥差充大礼卤簿使十一月癸未探报敌骑已至濠梁盱眙守移治天长奉使楚州敌未渡淮而盱眙大火军民奔走一路震动因取所遗钱粮自燕馆郡治民间屋宇尽移泗州魏胜力拒于清河死之进据楚州初金人本不为渡淮计而一旦至此岂无自哉丙戌公赴阙既对上曰前后廷臣议论独卿不变兼戸部尚书乙未上问欲遣杨由义持敌帅书而辞行甚力谁可遣者公奏臣闻王抃者虽不识其人前副卢仲贤行知事之详又亦密细自愿一行更望召见察其人而用之上欣纳数日遂行丁酉下诏亲征戊戌上宣谕卿议论实忠于国欲用卿为执政公控辞甚力辛丑除端明殿学士签书枢密院事赐同进士出身甲辰兼权参知政事时边报日至都下官民多谋移徙或传徳夀宫亦有诸宫烧香之议人心愈摇太上宣问近事宜公奏金人必和但民间惊疑似闻陛下亦有所备所以日有妄传臣不敢少误陛下此岂小事愿陛下不可轻动太上开纳自是始定去者复还或议峻其法禁公曰朝廷镇静持重人当自宁岂可家至戸晓也闰十二月乙卯得㫖令执政等进呈文字以左丞相陈公康伯疾也公奏适见付出王之望奏金左副元帅见在滁州恐王抃径往都元帅处则于左副元帅情意不通乞将书本别写发往左副元帅处臣窃详之望尝建三䇿欲放彼处人至淮用兵掩击今既过淮之望又在江上若见得可击必已击之久矣而乞再通左副元帅书可见之望亲临所见必不敢妄言以背前説乃所以尽忠望从而行之乙亥王抃到阙先是上尝宣问敌情如何有需索否枢密虞允文对必有之公曰若然是不欲和若只如卢仲贤约定方可议耳抃至书未启封上复问允文奏定有需索恐难应副公独以爲今既驻兵不动又连来通书皆无不逊之言欲和本出彼意若必欲和定无意外或果有难应不足从也及见书止是欲世称姪国书用名后用再拜皆旧书元定项目内事余无他请上曰今既别无所需可如其式报之虞曰何必一如他説公曰而今正以未能制彼死命苟力可制又岂以一言半辞爲轻重但权其事机而已虞曰且如和尚原最系川蜀襟喉岂可复与上曰他要辛巳年以前旧界为定若于内不与和定不成公奏固知险要我若求之而得彼却以求何以应之况与向来之和不同虞曰有何不同公曰今既以皇帝兼称则名位已正虽曰称姪是敌国与向日殊不同又减十万嵗币此三事最大我执之已坚彼不能易此外若更力争是求衅也谋国当思逺图姑与之和则我得休息以修内治若为忿兵未见其可恐欲为治兵亲征之计臣乞先罢专任能者争辩至漏下数刻方定虞已承命明日又奏王抃行只理㑹乞令奏使朝陵寝一事上曰不若且休待事定了别议公又入奏第一次遣使莫若安静庻几他日有事却可与言抃遂行十二月辛卯除参知政事兼权知枢密院事先是已得差遣人限五日出门奏除其令论馆职不当限员又论人才当须自外召三五人靣论然后审择而用上皆从之奉使过界北军已囘甲午降诏和议已定丙午上问改元事隆兴故叛臣赵谂尝用虞公以为载籍所不载自不必改公曰改元大典也签书王刚中奏事留身上以爲问刚中奏此事具见曾布日録不当复用钱端礼欲改虞允文有不同之论臣以爲当改御笔欲用干统西北虏曾用别拟四号以进遂改干道元年正月辛亥朔上亲祀圜丘公爲礼仪使率百僚班贺于端诚殿庚申充徳夀宫使丁卯公乞出不许丁丑殿中侍御史唐尧封论公以帝姻不可任执政公即再乞出尧封除太常少卿戊寅又申前请上云朕已宣谕尧封朕以公选用才即非私意公奏曰既移台谏愈不自安上曰决难请去己卯降诏不允不得再有陈请二月庚辰朔祥曦殿奏事虞公奏云钱端礼辅佐陛下方成和议恐未可去上曰和议出于朕意参政端不可去王公亦奏大臣进退所系非轻公又奏乞从台谏之言间陈累数百言退复入文字辛巳御笔朕念即位以来股肱鲜克胜任倘得其人不以私义废虽议者或有不容而曾无眚愆见于论疏抗章屡上丐去甚力方悯风俗之极弊嫉浮言之易兴卿宜竭节推诚亟安厥位毋以小嫌咈朕意也次诣徳夀宫太上亦再三谕不当去位又云只如许大一件事非卿谁能了得丁酉寒食公奏欲上先世诸王冢上再三宣问因厯叙家世上曰卿以才徳选不縁私亲是日约族党具集表忠观焚黄两宫夀圣殿并赐酒果以为荣丞相陈公已病公为援典故以长子伟节为直秘阁次子安节赐同进士出身既薨于位以少师大观文致仕公奏逆亮内㓂康伯以重徳镇浮陛下践阼康伯以大忠翊戴宜优赠典遂赠太师已而王刚中薨公亦称其竭忠辅治引詹大方故事乞赠七官外更加赠一职以示优礼所以周旋二公之后备至公既行相事兼权提举玉牒监修国史八月乙酉诏立邓王为皇太子壬辰公入奏避亲嫌甲午除资政殿大学士在京宫观仍奉朝请踰月兼侍读公在经筵论事不少贬而勇退之志益坚七上章求外祠始改提举临安府洞霄宫辞日宣坐赐茶襃谕尤渥四年秋起知宁国府仍奏事而行公治尚简静幕府省文书蠲畸零税八万余缗一方为之鼓舞建炎初剧宼攻城故参政庄简李公光力却之奏为立庙境内有麻姑山地旷多藏姦盗公奏立砦仍置官徼巡百废具举不加鞭笞而租税如期郡以大治虽锄治姦猾终以恕行每曰治道去太甚者尔六年四月丐祠六月知绍兴府力辞而归九年申前命辞不获免适修荒政不惮勤劳民赖以安又劝种麦官与之种明年麦大熟收数倍决滞讼理经费吏民以为神明两郡皆为之修建贡闱且葺公宇废坏者率谈笑而办最闻除观文殿学士公在越凡有建明直达上前请无不从或以御笔批行忌者恐再用因以飞语中公既以祠归竟降资政殿学士以罢时淳熙二年四月也三年太上皇庆夀公以绍兴从臣特转通奉大夫六月再提举洞霄宫四年三月复资政殿大学士八月属疾请致其事复观文殿学士壬辰薨于正寝娶李氏中奉大夫直显谟阁庄之女赠文安郡夫人再娶髙氏封郓国夫人先公一年薨男当故奉议郎女一人爲庄文太子妃孙象祖承议郎知处州军州事女三人修职郎监行在车辂院吴修年迪功郎新福州侯官县主簿王铎承务郎知常徳府桃源县许轸其壻也曾孙二人曰云曰泽并登仕郎女一人尚幼公生而不羣居重庆下承颜干蛊曲尽孝道雍国尤所钟爱亲教以诗书雍国父之问质肃公介之幼子尝仕馆阁以元祐党废娶晁氏济北先生补之实为羣从公承平时生长京师富贵中了无膏梁之习唐氏晁氏诸老尚无恙公从容其间因得以讲论文诣商㩁古今又先世自文僖公以来文献相继故公曰自少多识前言往行熟于典章由熙宁以至政宣间事世所不及知者厯厯能言之谓李徳裕不应进士科以至宰相非力学乌能至是耽玩经史未尝一日去手少时尝手节十七史甚备晚又着史提要行于世尤通于左氏西汉率多成诵幼好为诗伯祖内相文肃公勰字穆父与苏文忠公游往来书尺唱和甚多公尤刻意慕效词翰得其遗风清癯如不胜衣而眸子了然如神仙中人尚气节功名虽在下位时闻国有大事必黙为经画揣成败多中尝称子房貌若妇人乃能仇秦而兴汉盖自况也为政饰以儒雅不专事文法望之俨然即之也温寮史禀自使尽其词一言剖决是非立判公家之利知无不为不顾一己之私意所不欲廹之终不能动靖康用兵公亲见和战不决而致大患故力陈和议终始不变公规画甚逺亦非苟于就和者但以内审国用外察兵力少休王师方可支吾以图大计崇深果决洞见敌情呜唿辛巳敌人之变无可奈何若甲申嵗公揣事势谓金人弑亮之日以无名兴师骚动百姓为辞今新造之国又负篡弑之名必不肯效尤以取祸但欲偃兵以靖其国徒张为虚声实主于和故勤勤恳恳欲乞遣使以通好出兵以示备缓弃海泗以为惠至于执诏书而未出以当之使尽行公言则敌兵不动不至淮楚再遭蹂躏之苦公之言亦不为不用而用之颇失其机西则庐濠先遁东则刘寳不援魏胜以致败死岂不痛哉是时士气愈索几不可支而敌人似进而退似攻而缓公益探其欲和而已之説为是故王抃之行谕之曰此行有三一曰正位号二曰定名分三曰减嵗币往往人不以为然谓如此何以郄敌至有靣诘公者公笑曰事成是非乃定姑少待之抃囘既皆如约金果退师人始服公能断大事自此南北晏然以至于今谁之力也公始至台吕忠穆公颐浩一见赏叹以公辅期之又为参政席公益所汲引中书舍人潘公良贵元枢贺公充中皆相友善尤有知人之鑑丞相史公浩魏公杞知院王公纶或交于布衣或取于宾僚推輓名士至辅弼禁从卿监台郎者甚衆一介之士苟所许可无不委曲荐达尝曰韩安国自谓所举皆天下士贤于已者诚窃慕之士之贤者恨未尽知耳好贤乐善如恐不及甞奏事徳夀太上赏雪赐坐以玉盃宣劝不以名唿隆眷如此因问及闲居自号乃大书松窻以赐上亦赐忠实二字两朝宸翰光动一时公虽家居而恩数视政府其孙裒所着诗文奏议若干卷号松窻集藏于家初康公贤穆葬天台之护国山公以某年某月甲子从葬遂为台人公初归寓瑞严僧舍年余始卜筑于城之东北隅有林泉之胜立精舍繙经其中暇日幅巾野服与方外之士徜徉笑傲觞咏琴奕甚自适也及遇圆悟禅师䆒心内典超然自得视轩冕如无故出处死生之际絶人逺甚得疾即屏去医药曰生则有死亦事之常大期将至待之而已疾革家人捧药泣告公曰汝曹岂觧此大丈夫何可倖觊万一浮屠氏或勉之亦笑不答第捐金分施以谢之前一日肩舆登所居山园瞻谒释道像如平时归即瞑目安坐至终神色自若岂苟然哉公薨之后象祖以书来曰先大父居官立朝之大节公知之最详愿为纪述将以告于太史氏钥窃惟参政徳望勲业在家有牒在国有史搢绅知之士民诵之岂衰朽骫骳之辞所能发扬观公自隆兴以来与人主论天下事见于奏对者多矣皆本于忠实合于人情是非有攷于前而所成败有验于后其先见如蓍龟之明其定力如金石之坚至如囘太上烧香之行抑都人迁避之扰皆所目击而心服者载念钥自幼识公于三衢首蒙赏爱来倅乡郡钥初窃第以归及尉江山公方主漕事即收置门下公之守婺钥适丞金华知遇益深护慈宁之丧辟以为属后入为六院正隶版曹烦使必以见属宣谕之行亦备数幕下进参大政力荐于上前以钥之不肖叨寘从列实基于此四十余年所以挈提成就之者至矣而钥既无所効尺寸于公者矧公之门名人才士凋谢无几何敢以固陋辞谨摭其大者书之不敢隐不敢谀卒状如右攻媿集卷九十二攻媿集攻媿集卷第九十三攻媿集卷九十三宋楼钥撰神道碑纯诚厚徳元老之碑髙宗皇帝以孝宗君徳日就将属以社稷妙选天下学行端粹之士以辅导之绍兴二十有九年太师㑹稽郡王史浩以国子博士奏事殿中髙宗一见契合属目送之谕大臣曰浩今日有用之才也除秘书省秘书郎粤五日兼普安郡王府教授受知髙宗被遇孝宗实昉于此明年孝宗封建王迁司封员外郎兼直讲又明年爲宗正少卿三十二年五月立皇太子擢起居郎兼左庻子六月孝宗受内禅迁中书舍人兼侍读十日爲翰林学士知制诰八月参知政事明年正月拜尚书右仆射同中书门下平章事兼枢密使未几罢政再典巨藩淳熙四年春召爲侍读五年三月复拜右丞相十一月罢仍侍经筵八年告归得请一再召见恩赉罙渥每以老先生唿之孝宗移御重华宫以宴处清闲思见旧学太上皇为攽诏谕赐御札明年遣干办御药院杨舜卿抚问趣行命守臣以礼津发既入觐孝宗顾公曰卿辅朕初潜亲遇朕建朱邸陞储宫登大寳两居相位三入经帏逮今三十余年君臣相得殆非他人比也五年四月五日公薨于里第之正寝讣闻孝宗上皇震悼赙赠有加有㫖以公身居极品又为夀皇潜藩旧学赠䘏之典宜从优异可特追封自余赙葬恩数并如陈康伯例今皇帝登极赐谥文惠亲洒宸翰书纯诚厚德元老之碑以赐焉且命臣钥为之文臣以末学待罪北门乃得对扬明命敷述盛美以诏不朽臣虽甚陋何敢辞窃伏思自古君臣以遇合为难而笃眷不替善始以终殆千载而不一遇也方孝宗以艺祖统系之逺承髙庙付託之重时公以所学纠正赞弼自其缉熙光明推而至于事亲以孝事天以诚兵不轻用刑不妄施人才盛多夷夏乂肃孝宗继志述事之功承颜顺色之爱刑于四海光于万世而又惠顾帝师日笃日亲胙我太师福庆流衍光大显休追嫓典谟孝宗奄弃慈极公先六旬以遗表闻呜唿岂偶然哉公讳浩字直翁世为庆元之鄞人曾祖简祖诏父师仲俱赠太师冀国公曾祖妣叶氏祖妣徐氏妣洪氏俱赠冀国夫人曾祖蚤卒母叶夫人有遗腹指天自誓愿得子以续史氏之祧是生公祖教之甚严以八行荐于朝积徳垂祐寖大其家仲子才绍兴二十三年为签书枢密院事公又继登揆路衣冠盛事莫尚焉公性颖异记诵絶人少孤自力于学贯穿经史理致超诣措词持论出人意表年四十始登进士科授左迪功郎绍兴府余姚县尉寻为温州州学教授郡守张九成有重名待以国士诸生推崇之以中书舍人吴秉信荐除太学正迁博士改宣教郎自此六年以至相位近世未有也公智虑深长临机辄断平居若不胜衣而剸裁勇决毅然不可囘推究经㫖多先儒所未发引经处事动中要领完颜亮南牧边廷用兵建王抗疏请为前驱誓不与贼俱生公方以疾移告闻之亟往问孰为大王计误矣国歩方艰父子岂可须臾离使唐肃宗能随明皇幸蜀安得有灵武事建王大悔立俾公草奏请扈跸以供子职辞意恳到髙宗闻议出于公叹曰眞王府官也庙堂方议以建王督师由是不果遂从视师之行而内禅之意决矣髙宗将过徳夀宫公议嗣皇当乗马扶辇髙宗谕公曰执鞚前导不足为法公对曰臣于肃宗何取父行而子随万世不易之道也孝宗竟用公议髙宗数遣使邀还出皇城门而止既参大政召宴禁中公奏臣顷在翰苑虽暮夜宣召可也今居政地非有中使不敢前若恃恩奔命非大臣体孝宗深然之尝问当今施设何先公曰莫如保边境收人才前言辛次膺张焘人望所属即日召还又荐周葵任古胡铨张戒王十朋等以次收用公平时咨问天下人物有所闻密疏其实且识言者録为一编皆于此乎取又得金安节王大寳周必大等三十五人各书所长以闻并为时用尝对徳夀宫髙宗曰皇帝诚孝卿辅导之效居多今又得卿佐之朕心亦安又曰卿为皇帝亲臣凡有规正不可囘忌赖卿悉力调䕶公既推谢次日又因奏事言之上封事者多乞减任子公请嵗一试且损其额试者必习所业以应诏既不伤恩足以激厉孝宗顾左相陈康伯议合公因奏凡有所陈皆先与丞相议而后言自是臣僚奏请更改政令必先以示公然后施行尝因諌击鞠事张焘共政退而曰相公爱君至矣焘又尝语人曰参政今之贤辅不可妄议向来柄臣得君多以威严脇人史则不然事多迎刃而解志于寛厚上前别白是非甚明宰相器也康伯乞罢政孝宗批问恩礼已尽当与何职意盖属公也公即奏康伯前朝老臣不可不留以为重若其请未已必得徳夀圣谕可安其意是日髙宗赐以御笔康伯乃安职寻密诏公曰朕粗勤庻政然军务民事未得其要若矿金璞玉方以卿为良工其毋怠焉公既相益思所以报上者首言前宰相赵鼎参政李光之无罪大将岳飞之久冤宜复其官爵録其子孙凡坐废者次第昭雪悉从之时外建都督府归正人及谍者日衆公虽忧之而深察其能否故拔皇甫倜于境外官胡昉于书生皆赖其用有滕忠信等八人还自山东自言已结集万五千人可为内应公诘问再三皆无其实语塞汗下而退初已借合门宣赞舍人遂令赴督府张浚亦以其无证仅补承信郎而已燕人刘藴古该通古今谈辩如流一日濠州奏募到北方游手仅万人欲以营田藴古力请以抗敌时欲许之公独谓此必姦人姑欲借以反其国耳因诘之曰樊哙欲以十万横行匈奴季布犹以为可斩君得万人何以成功藴古错愕不知所对曰此皆无家必不为朝廷留不如乗其未定而用之公曰其家不来宜无固志不知君家何在藴古曰老幼皆在幽燕自知失言战灼久之后因刺探事宜私遣仆归燕仆以告遂伏诛吴璘以兵取徳顺㨗至方议行赏公奏诸葛亮出师必攻陈仓及郿即今之凤翔得之则可窥长安髙祖出汉中正此道也姜维舍此而多出陇西狄道临洮得之无益今乃蹈维覆辙臣恐遂失蜀矣宜勉谕其归登命公即选徳殿庐作诏令彻戍班师专保蜀口以俟大举斯须而就词㫖明畅孝宗閲之曰他人必不能道朕意竒才也既而吴拱王彦奏敌已扼璘归路方募人往报璘亦势迫间道以归袁孚罢右正言公曰初政而遽去谏官何耶孝宗曰妄言徳夀宫有私酤公曰陛下事亲可谓曲尽然宫中左右皆阉官有何知识若非言路时以正论折其萌则将有甚此者上怒少霁又奏諌官无故而罢天下必以爲疑若暴其罪恐启两宫之间愿少须之使其引去寻除直秘阁知温州自是益无纤芥之隙张浚屡奏欲取山东公曰宿师于外守备先虚我能出兵山东以牵制川陜彼独不知警动两淮荆襄以解山东之急耶惟当固守要害为不可胜之计必俟两淮无致敌之虑然后可前若乃顺诸将之鋭气收无用之空城宼去则论赏于朝宼至则仅保山寨顾何益乎继而大将李显忠邵宏渊奏乞进兵公又奏二将辄乞战岂督府之命令不行耶浚继请入觐乞即日降诏幸建康孝宗以问公公陈三説谓若下诏亲征则无故招致敌兵㓂边何以应之若巡边犒师则徳夀去年一出州县供亿重费之外朝廷自用缗钱千四百万今何以继若曰移跸欲奉徳夀以行则未有行宫若陛下自行万一敌人有一骑冲突则都城骚动何以处之孝宗感悟曰都督先往临边俟有功绪朕亦不惮一行浚言陛下当以马上成功岂可懐安以失事机公执不可退又以诘公公曰帝王之兵当出万全岂可尝试而图侥倖主上承二百年基业之託汉髙祖起于亭长败亡之余乌可比也寻复论辩于殿上浚曰中原久陷今不取豪杰必起而收之公曰中原决无豪杰若有之何不起而亡金浚曰彼民间无寸铁不能自起待我兵至而为内应公曰胜广能以鉏耰棘矜亡秦彼必待我兵至非豪杰矣若有豪杰而不能起则是彼犹有法制维持之未可以遽取也今不审思将贻后悔又上疏力谏曰靖康之祸臣子孰不痛心疾首思欲蹀血北廷以雪大耻恭想宸衷寝膳不忘然迩安则可以服逺若大臣未附百姓不信而遽为此举安保其必胜浚老臣虑宜及此而溺于幕下新进之谋眩于北人诳惑之语是以有请耳徳夀岂无报敌之心时张韩刘岳各拥大兵皆西北勇士燕蓟良马犹不能进今欲以显忠之轻率宏渊之寡谋而取全胜可乎惟当练士卒备器械固边圉蓄财赋寛民力十年而后用之则进有辟国复讐之功退无劳师费财之患此臣区区素志实天下之至计也督府乏用欲取之民公曰未施徳于民遽重征之恐外贼未必至民贫将自为盗康伯与公相顾同奏曰必欲取于民臣等皆当丐退上为之给虚告五百道以庚费浚又奏归正人当优待之公以为不可浚康伯俱曰彼以善心至安可拒乎公又两入奏其一曰敌日为姦谋以挠我纵流民以困我而沿边方以招徕为功数年之后蚕食既多国用益乏彼将反有怨悔之心可不逺虑乎固不可絶其内向之意其有至者当谕之使安土以俟恢复彼且无所归怨而敌亦知国之有人岂应先为自蹙之计其二曰弃实而务名舍近而谋逺见利而忘害愿弃名取实以集大勲先近后逺以安边鄙见利思害以杜乱萌言甚切至又与浚言平时愿执鞭而不可得幸同事任而数日议论不同不惟为社稷生灵计亦为相公计相公养成名望一旦失利岂不有损威重浚曰公言良是但浚老矣公曰杜预辈有平吴之功而晋归功于羊祜以祜立规模而预竟其功相公若先立规模后使人借是有成亦相公之功也何必身自为之浚因内引奏曰史浩意不可囘恐失机㑹乞出英断既而省中忽得宏渊出兵知禀状始知不由三省径檄诸将公语康伯曰吾属俱兼右府而出兵不得预闻则焉用相哉由是求去不已孝宗曰何苦至是公对曰道徳元老无如陈康伯忠义慷慨无如张浚臣与之议论俱不合诸将出兵而臣不知近习积憾而臣不去尚何待乎因又言康伯欲纳归正人臣恐他日必为陛下子孙之忧浚鋭意用兵若一失之后恐陛下终不得复望中原臣即日去国遂逺清光然惓惓之忠不容缄黙言讫拜辞而退遂以观文殿大学士知绍兴府公力辞提举临安府洞霄宫以归未及月而宿州失利䘮士马甚衆军资器械不可计人心沮丧上降诏罪已而浚亦自劾去位矣初浚措置万弩营及他所建请公应之如响或问之公曰事力未备故止其进兵若边防捍御安可不从公既去其所奏请多不以时报浚亦悔之呜唿公本欲修政固圉裕民练兵虽不求近功而规模甚逺议者不察以爲独无意于事功惟知之者乃信其非苟爲异也公卜居东湖之麓徜徉山水胜絶之地以奉亲欢嵗时贺表外不以一字至行在所后除四川制置使知成都府以亲老辞月余改知绍兴府两浙东路安抚使孝宗见公首曰卿前所奏陈如龟兆数计无一不验从容赐坐访以治道公以求治太速听言太杂爲对至鎭为民兴利除害不可缕举越人至今徳之进检校少傅领保宁军节度使㑹洪夫人属疾思归力丐祠不允乃许谒告迎侍未几罹内艰公性至孝平日奉母甚周孝宗素知之在王府时得上方珍馔必以分遗登位之后间问动静以正旦赐酒肴使为夀特于洪夫人生朝拜公为相又尝以御笔径赐之曰丞相今日正谢赐酒果为太夫人之庆其归自帅阃旌旄行前公拥版舆于后人子之荣极矣至是悲毁骨立忍哀举葬纤悉周备世所难及前即吉数日除知福州兼福建路安抚使避魏王同镇改崇信军节度入对赐宴内庭劳问加优后三日除开府仪同三司公自言臣何功徳叨此眷宠孝宗指心而言曰于此甚有功朕学力坚固心术明正皆卿之力也初过越老穉迎拜拥道有垂泣者时方滋为帅谓公曰公去此时有缗钱十六万米斛四万漕司取充羡余遂为嵗例奈何公奏除之至闽甃山路七百余里葬旅榇以千万计辟官舍以益贡闱每事立规四方传以为式建劔四州多不举子臧获则取于福与漳泉间公置田为庄贫妇孕育月有所给既使生齿益繁又免诱畧之害淳熙元年秋丐祠提举洞霄宫后三年孝宗问执政久不见史浩无他否遂除少保观文殿大学士充醴泉观使兼侍读颇闻有尼之者至两降亲批三遣金字牌又取尚书省移文封以付公不得已而后起抵都城闻辅臣谪英州及见奏曰陛下未尝以大臣投岭南实国家忠厚之意此门恐不可开孝宗唯唯他日语近臣曰史浩厚徳人盖深知前日事也进读三朝寳训及眞宗正説事闗治体及当法祖宗者必委曲援引开广上心尝宴澄碧殿酒数行步至清激观机泉宣劝无算至二鼓孝宗携手登桥又赐三爵命宿玉堂夜参半引双莲烛以送且曰此游不可无纪是夕公进古诗三十韵孝宗和答之引陈襄故事荐石斗文等五人皆赴阙既再相孝宗曰自叶衡罢虚席以待丞相久矣与执政入谢徳夀宫髙宗曰卿再入相天下之幸也公以士夫留滞旅寓者凡八百人各随其分处之为之一清初相时蜀帅以缗钱献公谓宜以俭徳风天下请以赐蜀郡复二税是年绍兴所献复倍此孝宗曰郄之必有散失姑令封椿如何公对曰郡方困于和买丁钱愿以代输其半孝宗欣然从之是年金歴以八月晦为九月朔或言㑹庆节使人将先一日入境请治歴宫公曰天道难测未知孰是而遽治歴官是自彰其失也但当谕接伴使若使人渡江则当语以晦朔尚可议皇帝生辰则不可改先一日乃是艺祖忌后若欲行庆礼当如旧期孝宗以为当后皆如公之言车驾既幸太学公因请幸秘书省三衙皆与坐乃奏合门舍人方以比馆职亦当列于西庑崇儒矫弊皆有深意孝宗谓公视文武如一为得大体十月诸军以多阙额又有逃亡请得自招捕许之而并縁强取被掠者或至断指以求免都下汹汹公飞奏尽释所捕又禽为首者送棘寺宣宰辅及枢密都承㫖议罪欲取兵民各一人枭首以徇公谓未得其平兵士可斩百姓陆庆童当坐流罪上怒不以为然公曰陛下恐军人有语而百姓为可欺耶岂不闻等死死国可乎此岂是军人语上愈怒曰是比朕为秦二世也同列相顾失色公徐进曰如时日害䘮予及汝偕亡岂二世事闻者缩颈而公不为动议罪既如初遂日求去位除少傅保宁军节度使醴泉观使兼侍读后有言庆童之冤者孝宗曰史浩盖尝力争坐此求去至今悔之赐第城中出御制长春花诗酬和至再以示眷留之意又荐薛叔似而下十五人叔似召用余以次收擢佑圣观故建邸也孝宗尝自北宫临幸语曰去此十七年今得与卿为丰沛故人之饮可谓盛事甘盘无此乐也公屡求归时陈俊卿已奉祠八年二月除判建康府公奏俊卿年未及七十而去臣以七十有六而往岂不媿见吏民耶孝宗尝自拟馆职䇿极言取士用人之弊大要谓国朝过于忠厚以示公公读毕奏曰太祖不忍杀一不辜以得天下累朝仁徳至仁宗而大备夫忠厚岂有过耶乞改曰一于忠厚孝宗曰非卿不能为此言五月始许归除少师留至八月陛辞犹进八事十年请老除太保致仕公尝歴永卫鲁三国公于是进封于魏仍如曾公亮例入谢明年先降㫖候至国门百官郊迎见毕对御赐宴用文彦博故事道中具辞再三奉俞音乃絶江公晚治第西湖之左裒两朝所赐御书建阁以奉之因奏闻孝宗书明良庆㑹之阁以赐公谢不敢当孝宗曰古人愿为良臣卿辅朕之久日闻忠言深悟朕心尚何慊乎敕后苑造扁榜命中使驰赐之上尝以旧学二字即政事堂赐公同列咸曰自古际遇莫盛于此请鑱诸石爲省中荣观公又谢不敢既归以名其堂嵗遇诞日钖以金器者十四年年八十又加器寳两宫使命相望髙宗再举庆典诏公随班上夀进太傅赐玉带金鱼踰月乃东上皇御极进太师降诏求言首及故老公上封事数千言皆当世要务重华之召引辞甚切孝宗诰曰今与卿皆闲人当衣褐见何必求免耶诏乗肩舆入隔门仍命孙定之扶掖特改京官朝退次诣重华孝宗从容谓公曰与卿复得相见既无嫌疑足可爲度暑计毋亟言归因奏陛下躬行三年之丧复见尧舜三代之盛孝宗曰此皆卿平昔所以语朕者今日得以行之正如滕文公尽哀戚之情而弔者大悦实自然友反命之一言盖公平时专以忠孝二者发明圣学谓父子天伦虽自有至性亦宜先意承志曲尽诚心后又屡奏欲报莫大之恩惟应尊事不倦使慈孝两尽为万古父子之懿范垂之子孙永永无极故孝宗不忘此言再对奏陛下召臣非徒使霑被宠光亦恐有一得之愚少裨继明之治敢为四説以献曰立天下之大本平天下之隐难收天下之人望伸天下之直气谓教皇子备夷狄举人才受尽言也太上垂听慰奖再三既归之次年长子弥大以疾不起公起居寖衰后感疾危甚唿诸子及孙戒曰吾受国厚恩欲报无所汝等惟当世竭忠节以图尺寸命左右取手藁遗表曰吾且死其以是进遂瞑享年八十有九娶贝氏追封魏国夫人先三十九年卒子四人弥大故通奉大夫充敷文阁待制新知宁国军府事赠银青光禄大夫弥正朝奉大夫复直祕阁主管华州云台观弥逺朝奉郎主管建宁府武夷山沖佑观弥坚通直郎两浙路转运司主管文字弥大弥逺皆登进士第弥正弥坚亦累举春官人以是服公之教子也女五人长适朝请郎新权发遣永州军州事陆杞次适从事郎充江淮荆浙福建广南路都大提㸃坑冶铸钱司检踏官丰谦次适朝请郎前通判湖州军州事李友直次适迪功郎新荆湖北路提举茶盐司干办公事夏鼎次适承议郎签书宁海军节度判官㕔公事王橚孙十二人宗之通直郎改添差沿海制置司干办公事宜之宣教郎知临安府富阳县丞定之宣议郎新知婺州兰溪县守之承事郎前监平江府粮料院安之迪功郎温州瑞安县主簿实之修职郎监绍兴府和㫖酒库宣之宪之寯之寛之崈之宾之孙女十五人长适奉议郎新知建康府上元县方叔恭次适通直郎新知明州鄞县丞吴朴次适宣教郎前知湖州武康县丞秦鉅次适宣义郎新监临安府仁和县临平镇税胡纲次适修职郎新秀州华亭县支盐官王友元余未行曾孙八人唐卿虞卿文卿夏卿商卿周卿汉卿显卿曾孙女十人皆幼以其年十二月庚申葬公于鄞县翔凤乡吉祥安乐山合魏国之兆公盛徳絶人备福无比盖尝窃窥其大者性本至孝有不可解于心故为士时惟见其事亲事长笃朋友乡党之义及出而事君则尽其忠谋国则竭其虑接物则极其寛临事则务于恕匹夫孺子不失其懽心而义有不可不以死生祸福少变率自孝道发之君臣道合脗然无间盖近古人主躬行通䘮自孝宗始而公又以此事之其能不胶漆而固岂无所自哉孝宗尝谓公曰卿所荐用人其间有负卿者亦知之乎公顿首曰此臣所以报陛下也臣所荐未尝以语人亦不受其私谢故人人自以为得上意荐贤者臣之责用贤者君之恩也尝拟知湖州陈之茂进职知平江孝宗知之茂尝毁公曰卿岂以徳报怨耶对曰臣不知有怨若以为怨而以徳报之是有心也莫济作詹事王十朋行状诋毁尤甚公荐济掌内制孝宗曰济非议卿者乎公曰臣不敢以私害公遂除中书舍人兼直学士院待之如初盖公之寛厚类此人虽有不悦然无物可以忤意古人所谓澄之不清淆之不浊雷霆破柱而神色不动者犹未足道也公既极贵处乡曲一如布衣时每以事亲为未足又推本史氏积徳累行之原自为之文时节诵于家庙上以报祖考之施下以励子孙之习其用意笃矣事物之来不问剧易虽至难甚宂或连日夜废寝食而精神酬应益有余裕攷其克勤小物凡事精密园馆器用动出新意其在富贵中望之如神人而谦虚退然若无与者野服萧散皆不足以累其中此如万斛之舟容物有余不见其多而经济之业则用之犹未尽也而又居权之日少安佚之日长故举世无怨无恶惟以鉅公大度推之生荣死哀无可憾者公属文多立就虽老表章犹自爲之有文集五十卷外集二十卷论语口义尚书讲义周礼天官地官讲义传于世余皆公之细也不胜书铭曰于皇髙宗天开中兴巩宋基业思永继承艺祖七世有孙神武是用付託缵宋之绪髙宗曰嘻帝命不易我仪图之谨厥辅翼孝宗武文实惟承之雍雍太帅实维成之帝咨臣弼一本于学缉熙光明徳修罔觉两辅予政毋轻黩兵毋过取民毋滥用刑言如蓍龟靡有差忒旁招多士宁我王国天地清夷中外晏然继志述事二十八年两宫燕娱天夀平格三奉玉巵四登寳册召对徳夀嘉帝之孝又曰太师辅翼之效帝谓圣父教诲之功臣亦归美媚于髙宗天用昌之耆艾康宁帝用休之福禄宠荣孝宗乗云太师骑箕君臣始终虽恨莫追有赫景命汤孙是纂顾瞻遗烈于以追逺钖之篆碑孝宗有臣报我天子诏尔后人忠文耆徳之碑嘉泰四年十月庚寅朔故左丞相少傅观文殿大学士益国周公年七十有九薨于吉州之里第十二月丙申葬于庐陵县斗冈之原至嘉定元年公之子纶告于朝曰先臣备位首相既葬而隧碑未立敢泣以请天子曰嘻此四朝之宗臣也谥以文忠御书忠文耆徳之碑以赐且诏臣钥为之文臣钥不侫荷文忠公知奖之深屏居四明先已撰公隧道之碑矣圣恩起于告老之余待罪翰苑欲引前碑以辞纶又曰昔欧阳公修已铭程文简公琳之墓复以敕命为之碑故事甚切愿毋辞臣既共二史馆敢不敬承明㫖以答孝子之请以扬公之休光用诏后世公讳必大字子充一字洪道世家郑州之管城曾祖衎朝奉郎妣郭氏祖诜左朝散大夫妣潘氏李氏张氏父利建左宣教郎太学博士妣王氏公既贵三世俱累赠太师秦国公妣俱赠秦国夫人宣和中祖通判吉州因家焉公幼而孤十三又遭内艰天资髙亮记问絶人绍兴二十一年擢进士第授左迪功郎徽州司户参军改监行在和剂局门二十七年中博学宏词科建康府府学教授三十年除太学録召试馆职髙宗见奏篇曰他日可掌制除秘书省正字次年改左宣教郎兼权国史院编修官明年五月除监察御史六月孝宗即位八月除起居郎直前奏事上曰朕旧见卿文可进近作兼编类圣政所详定官暂权给事中兼权中书舍人尝论翟婉容位官吏转行碍止法事上曰初止谓卿能文不谓刚正如此此其被眷注之始也应诏条上十事皆切时病其一严铨试之法又奏羣臣六参除朔望过宫外勿改旧制至今行之事有未便者不惮极论上亟奖叹公亦曰陛下有纳諌之资故臣辈各思自竭龙大渊曾觌除知合门事公与给事中金公安节同奏大渊罢副都承㫖觌罢带御器械俱为知合若以攀附旧恩尚有可诿正以搢绅指目台諌有言外议方喧而除命遽加非舍己从人之义有㫖罢剧就闲己允公论尚兹回缴可特依奏既而再除公曰前已反汗今复申命岂复但已格除目不下越三日不获命以迁奉请祠两任主管台州崇道观干道四年权发遣南剑州未赴六年改福建路提㸃刑狱公事陛对留为秘书少监兼直学士院兼国史院编修官上改告词首尾公奏陛下取汉宣帝之意亲制赞书臣观汉社稷臣乃在周勃汲黯霍光之徒儒者公孙弘辈皆持禄保位故宣帝以为俗儒不达时宜使宣帝求眞儒用之何至杂霸哉上曰卿学术精深记问该博所藴可以自见当日夕与卿论文兼实録院检讨官加上徳夀尊号公谓太上万夀而绍兴末议文及近上表用嗣皇帝爲未安按建炎以后遥拜徽宗表及唐宪宗上顺宗尊号册文皆称皇帝议遂定七年奏四事重侍从以储将相増台諌以广耳目郎官专以旌外庸监司郡守皆当久任上称以爲要务兼权兵部侍郎上云学士院湫隘公奏宫城不容増广陛下欲卑宫室臣等居此亦过矣若遴选名儒而信任之不在栋宇之丽也除权礼部侍郎仍兼直学士院陞同修国史实録院修撰有㫖公与吏部侍郎王之竒太子詹事陈良翰对选徳殿出御札引唐太宗魏征问对以在位之久功未有成治效优劣苦不自知使各极陈其当否公退而条陈练兵以图恢复而用将之道未尽择人以守郡国而责实之方未至又指陈大将郡守数易之弊且言贞观政要四十篇既先之以魏征论为君之道又着不克终之戒于篇末盖是时惟征为善諌愿思太宗广谏诤之徳使嘉言日闻治道日兴上嘉纳又奏諌官虗位愿蚤择正人先朝参用古制卑其品而厚其礼责其尽言使姦邪望风畏戢销患未形如近嵗张松韩玉等使台諌无所顾忌蚤为力言岂至劳民费财始勤英断上曰朕自此知戒矣又奏曰人主无职事惟在察臣下邪正凡轻于任事速于求售者必至败事若疑儒者不足用而专用才臣今既累年其效可睹唐太宗之臣即隋之臣艺祖之臣即五代之臣非前愚而后智顾人主用之如何耳又论臣寮务为新説欲徼竒功王安石以尧舜之道告君实行管商之术指司马光苏轼辈为流俗尤当察之江湖亢旱上称龚茂良措置有理公请出缗钱二十万代民租乃不乏事非不知县官急阙然艰食则盗起盗起则调兵费可省乎上曰卿议论殊善使朕闻所未闻兼侍讲又奏近奉诏以仆射名官非古欲更其名周之太宰卿也小宰中大夫也中间所改非是上曰止欲为左右丞相如同中书门下平章事皆可削公遂奏前古沿革而退八年兼中书舍人固辞且言外制之设正欲谨于出令凡有未当欲其缴奏非专责以词翰也卒因缴奏而遂免兼张説再除签书枢密院公当草不允诏奏谓昨者举朝以为不可陛下欣然听纳曾未周嵗复有此除贵戚预政公私两失臣未敢具草时权给事中莫济亦封还御笔遂俱与外祠九年除知建宁府再辞不许中道引疾提举江州太平兴国宫天下愈髙之淳熙元年除右文殿修撰説罢召为敷文阁待制兼侍讲六月兼权兵部侍郎八月兼直学士院上尝称公持重不迎合无附丽除兵部侍郎兼侍讲进太上尊号诏草上曰此文难于言而温纯典雅无一字可议公奏初上光尧之号臣已预议庚寅之诏亦出臣手上愕然曰前诏亦卿所草耶兼太子詹事尝论用人惟上智与下愚不移中人惟上所御为官择人则引中人为君子为人择官则引中才为小人又奏闻陛下日御毬场固知不忘閲武然太祖二百余年之天下属在圣躬可不自爱上作色曰卿言甚忠正以雠耻未雪不欲自逸耳尝奏闻金星近前星武士击毬太子亦预臣甚危之上曰卿可语太子公曰太子人子也陛下命以驰驱臣安敢劝以违命陛下勿命之可也陞兼侍读郊祀禋礼执绥备顾问除吏部侍郎奏朝廷守至公之道有司持一定之法行以无私孰不心服四年除翰林学士奏自唐至本朝优待词臣以其无簿书之冗可以朝夕论思或有补于治道得人固多最可慕者陆贽欧阳修也五年为御试详定官得㫖撰选徳殿记及皇朝文鑑序上尤称之赐御书白居易七徳舞墨犹湿也除礼部尚书兼翰林学士尝论本朝专以仁立国而又以禁暴安人为本上曰兵势似弱公曰仁故似弱实非弱也社稷灵长职此之由上曰所以并无祸乱耳公曰本朝似周秦兵虽强兴衰竟如何六年诏礼官详议明堂典礼公定圜丘合宫互举之议再执绥草赦明着古礼以示来世礼成献诗又进动天之戒上曰动天诚当以徳惟知道乃可语此公曰皇天亲有徳飨有道此岂聪明作爲所能爲哉除吏部尚书兼翰林学士承㫖论六部长贰判依字改爲从上谓公视草劳甚公奏臣素无汗马之劳致此爵位宣力文字之间未爲劳也上曰翰墨之功岂小补哉若大述作固当烦卿七年五月除参知政事上曰卿遇事殊不依违宰执自当和而不同公曰韩琦欧阳修殿上日有所争退则欢然最爲可法大臣自应互相可否秦桧用事执政至不敢措一辞后遂以为当然陛下惟恐臣下不言人臣乃欲自是乎尝极陈民困之由上问其故公曰且以平江府论之二十年前归正添差等官嵗用五万缗今已数倍民安得不困此特其一耳上为之怅然进呈湖北月桩钱数公曰固出于不得已亦须平时有以存䘏去嵗荒旱若非先事赈救禁戢苛暴何以免流殍之苦舒州汪革始谋不善若如前代失军民之心则乘灾唱乱必致蠭起亦安肯束身自归于司败所贵得民正为是耳此非仓猝所能成也上深以为然有恃长乐之援求为郎者上俾谕给舍缴奏公谓不可谕意不从则失体从之则壊法命下臣等自当执奏上曰卿等肯任怨如此公曰当与而不与则有怨不当与而不与何怨之云上叹曰所谓任责非任怨也九月知枢密院事上曰三省本未可辍卿每见难处之事卿以数语决之可谓敏矣上尝叹养兵费邦赋之八公奏自古未有五十年屯兵不解古者讲和则罢兵今既有嵗币而兵不敢撤所以倍费上眷公益深尝奏事退御笔卿临事明敏而有决朕每嘉之又称公通练军政深副擢用之意公谢曰臣本以文墨受知岂晓武事误蒙任使不敢不勉十一年御笔欲移兴元义胜军于襄阳此军皆契丹渤海汉儿慕义来归者上以金商山险非用骑之地闻其营砦遗火因迁之公奏路经金洋当先计人马之数使郭杲于襄阳豫办更令彭杲具以此意深察衆情六月拜枢密使上曰卿在西府光前絶后若有边事宣抚使惟卿可为也先是金主避暑夀安过上京北牒以道逺权止贺正生辰使一年宣谕卿尝料未必遣使今果不来可谓庙谟矣十二年金州谋帅公欲合侍从管军荐举上曰军帅当自上除授公曰舜用九官皆咨四岳与其私荐不若明扬若能攷实孰敢妄举因论边报异同上奖谕云事无巨细卿皆究心昨密问一事条上数端深谋逺虑朕所不及也上谓王蔺论事颇偏公奏蔺虽稍过然汲黯在朝淮南寖谋尽言而不顾身帝之左右岂可无此等人况以献纳为职若上下相蒙非国之福也御笔尝谓大石契丹欲加兵于金又谕结约夏国又有唿噜窃据上京之报公奏但当严备随机应之未几上谕公所传皆妄眞有先见之明矣十四年二月乙亥面谕卿在枢筦事皆经心更旬日拜相后人难继也丁亥拜右丞相寻兼提举国史院㑹要所敕令所上谕以委任之意公奏自古鲜有无事时今赖陛下勤政内外晏然殆将二纪此正可惧之时当思经逺之计又奏舜禹君臣相戒唐太宗不存形迹臣等过失望随事戒勑免积罪戾臣有所见不敢废弼直之义日有论奏动系天下休戚比至给舍缴駮台諌论列已为后时不若致审于初又奏人才不失之虚夸则失之缄默凡宂宜求笃实为国者因旱求退甚力请依庆歴中例降秩皆不许遂奏实惠及民莫若寛减夏税施徳当自近始上方笃意救荒其所以赞寛仁之政不可胜纪封事多言宰执同异公奏要当各尽所见岂可尚同既是协心体国苟有未然虽面诘何害若人才邪正政事得失安危所系自应反覆论难止欲归于是耳陛下复祖宗密白之制使三省覆奏而后行正欲上下相维非止奉行文书也髙宗升遐始末稽攷制度奏置山陵五使赞成圣孝哀礼两备㑹贺生辰使至上在丧次议令馆伴使谕遣公奏贺礼固不可行但彼行人逺来而朝无一辞于理未安遂口占数语使归报焉正旦使将至或请易淡黄袍御殿受书然后素幄见使者公力陈不可止以缟素引见使者果心服手诏讨论皇太子参决典礼初欲开资善堂公奏天禧故实恐不宜于今不若取西晋宣猷堂为议事堂十五年正月戊戌公请上特御延和殿令宰执奏事毕始过议事堂思陵发引公奏永熙故典吕端一相犹摄太傅亲往而欲用显仁旧例非是遂再拜请行乃以公摄太傅上虑使人坚欲上夀公奏必无争执上欲先令侍从台諌集议公曰国之重事谋之帷幄有不必询衆者上尤称奖卿能如此国之幸也仲冬之初奏乞骸骨忽宣谕以病倦欲传位太子卿须少留公奏圣体康宁止是孝思稍过岂应倦勤上曰礼莫严于事宗庙而孟飨多以病而分诣孝莫重于执丧而不得日至徳夀欲不退休得乎朕以此委卿公泣而退十二月壬申密赐绍兴传位亲札辛卯留身议定二月壬戌之吉又命公草诏专以奉几筵侍东朝为意十六年正月己亥拜左丞相壬子因奏事始谕二府旬日当内禅又令公独呈诏兼提举玉牒及监修日歴二月辛酉朔降传位诏翼日上吉服御紫宸殿公奏陛下巽位与子古今盛典再见圣朝中外同庆臣等辅政无状自此无由日侍天颜无任依恋之至哽噎几不能言上亦泫然曰正赖卿等协赞新君光宗首问当世急务公奏用人求言二事寻即降诏公积阶至特进爵自管城县开国男至荥阳郡公歴封济许二国公三月拜少保益国公公以三孤之官不应以覃霈而得力辞不可又乞囘授至于四五不得已而始受之奏以朔望之次日朝重华宫五月求去方力而諌省有言请益切除观文殿大学士判潭州言者不已殿中助之遂以少保充醴泉观使而归孝宗赐金器劳问绍熙改元判隆兴府辞不赴二年除观文殿学士判潭州罢倍税牙契钱二十万缗郡事皆亲理之三年四月复元职七月坐所举官以贿败降荥阳郡公四年八月复旧封冬易镇隆兴力求奉祠主上登极求言于旧弼公奏圣孝敬天崇俭久任四事皆切于世用遣合门官赐少傅告控免至再始许貤恩庆元元年于是公年七十矣三表引年遂以少傅致仕嘉泰元年布衣上书及公姓名台评降一官明年乃复遗奏既闻上爲震悼辍朝二日赠太师赙银绢各千累食邑一万五千六百戸食实封五千八百戸娶王氏监察御史葆之女封益国夫人先一年薨一子即纶也朝请大夫新知筠州军州事孙颢宣义郎新监饶州浮梁县景徳镇兼烟火公事孙女五人长适承事郎监嘉兴府籴纳仓萧彖余尚幼呜唿天之生公固授之以间气公之出仕亦可谓千载之遇矣自决科以至考终五十有三年始以文字受知髙宗孝宗以至位极人臣晚辅光宗之初政退被主上之休宠孝宗在位二十有八年公实相为终始其中以十年出入翰苑时方承平极铺张扬厉之美以十年辅政秉钧尽辅赞弥缝之妙两以逆折姦锋深忤上意事定言验得眷愈隆致身元宰出处为时重轻几无纤瑕㣲颣之可指文章则追配作者论议则究极古今风度如张九龄谋谟如崔祐甫宋广平之守文杜如晦之善断公几兼之乃所愿则尤切切于陆宣公欧阳文忠此非臣之私言也平日着述为书十余种总为二百巻行于世校之前碑撮取其名节国事而略其余谨再拜特书以对扬休命铭曰巍巍孝宗天钖勇智二十八年是为盛际猗欤益公善始以终始进以文终察其忠再折姦萌逆鳞以批事定言验表表忠规献纳论思知无不为弥缝辅赞百工惟熙三圣相授同守一道公实佐之家有宸藻忧邉思职具存宏模临机輙断华夷谧如告老既休着书自若拳拳斯文以惠后学天不憗遗殄瘁兴悲既铭公墓又勒丰碑生荣死哀身美君显是为宗臣后庆其衍攻媿集卷九十三攻媿集攻媿集卷第九十四攻媿集卷九十四宋楼钥撰神道碑少傅观文殿大学士致仕益国公赠太师谥文忠周公神道碑孝宗皇帝在位二十八年厉精求治久而不倦圣徳日新光绍祖宗宰相凡十有五人明良㑹遇可谓盛矣求其相爲终始全徳备福亦未有如益国周文忠公者始公亲见龙飞御名之立已尝预议中间再以力排权倖沮其枋用忤㫖去国略不少贬士大夫之过计者谓公不复用矣圣明洞照愈加襃擢遂至元宰任天下之重周旋密勿终赞与子之决以孝宗之实睿实聪公之明敏肃给眞千载之遇而又事光宗于春宫夹辅初政功成身退既挂衣冠犹被主上宠光者十年呜唿其可谓圣朝之宗臣矣公薨之二年嗣子纶以书抵四明楼钥曰先公既葬而隧碑未立谓钥荷公之知晚而益深又尝待罪太史氏俾为之辞且示以今参知政事李公璧所作行状钥不佞谨摭其大槩洎平日见闻之实而书之公讳必大字子充一字洪道世为郑州管城县人曾祖衎朝奉郎祖诜左朝散大夫父利建以上舍魁登第终左宣教郎太学博士以公贵三世俱赠太师秦国公曾祖妣郭氏祖妣潘氏李氏张氏妣王氏俱赠秦国夫人宣和中祖为吉州通判因家焉外祖给事中靓知平江府靖康元年公生于郡治幼孤归信州外家从汳人陈持学太夫人躬督诵书率至夜分十三而太夫人卒公记诵絶人徒手入举场有问者应如响文又工致遂名荐书绍兴二十一年擢进士第授左迪功郎徽州司戸参军改监行在和剂局门以邻火罢二十七年中博学宏词科循左修职郎建康府府学教授三十年除太学録召试馆职髙宗称奏篇谓他日可掌制除秘书省正字循左文林郎三十一年改左宣教郎兼权国史院编修官三十二年五月除监察御史六月孝宗即位八月除起居郎直前奏事上曰朕旧见卿文有近作进来此眷注之始也侍立讲筵奏劝讲非爲分章析句正欲从容访问以禆圣聪究治体兼编类圣政所详定官暂权给事中兼权中书舎人尝论边事上以蜀爲忧对曰蜀民久困征求愿降诏抚谕许以事定寛其力又奏比嵗史官不备故记注多阙欲先自六月十一日修纂前未备者併修之论翟婉容位官吏转行碍止法事上曰初谓卿止能文不谓刚正如此公奏前宰执侍从依赦复职亦有不合人望当缴奏者上曰固然卿论事但令适中朕无不从也应诏条上十事皆切中时病其一严铨试之法又奏羣臣六参除朔望过宫外勿改旧制至今行之安穆皇后追册祔飨公奏神主谒诸室前殿则不以钦宗服而废祖宗之乐别庙奉安则乞备而不作金人来邀旧礼诏从臣指陈定论公率同列奏向者祐陵未卜慈宁未返以讲好之故宁亲宁神两遂所欲礼虽屈而志则伸今而遽许之必谓我怯将有难塞之请使者之行当再用邻国之礼彼或有辞则告以通好于用兵之后以何名而屈以何名而受耶事有当駮者皆极论其不可上亟加奖叹公亦言陛下有纳谏之资故臣辈各思自竭龙大渊曾觌除知合门事公同给事中金安节奏大渊罢副都承旨觌罢带御器械俱以合门处之实迁也若以攀附旧恩尚有可诿正以搢绅指目台諌有言外议方喧而除命遽加陛下于将相要官或罢或贬一付公论略无适莫独此二人乃为之迁就讳避殆非舎已从人之义也有旨罢剧就闲巳允公论尚兹囘缴可特依奏已而二相宣示御札谓给舎为人鼓惑议论羣起小事岂应如此公等奏言昧于事体専徇流俗轻渎天威居家俟罪再乞重赐窜责俱不允入谢上曰朕察卿务举职但朕欲破朋党振纪纲耳旬日二相又道上意已再除两知合且云后省想亦无他公曰前已反汗今复申命岂敢但已格除目不下右揆以闻越三日不获命以信州迁奉请祠两任主管台州崇道观干道四年权发遣南剑州未赴六年改福建路提㸃刑狱公事陛对论帅臣有名而无其实将副具官而非其人又论杂举中外文武之才以备选用益县令之俸而责其亷及捕盗官候六攷行赏执政奏拟秘书少监上可之仍令兼直学士院㑹草晁公武知扬州不允诏御笔改定公引故事乞罢不许兼国史院编修官初郑闻草公制上改首尾词公奏陛下取汉宣帝之言亲制赞书明示好恶敢因训词推广圣意臣观汉社稷臣乃在乎周勃之鄙朴汲黯之少文霍光之不学至于儒者持禄保位则公孙弘辈实爲之故宣帝嫉之以爲俗儒不达时宜盖有激而云尔使宣帝求真儒用之何至杂霸哉陛下以汉爲监则士风趋向归于正矣上曰卿学术精深记问该博又尝曰平昔所藴可以自见矣自此当日夕与卿论文兼实録院检讨官加上徳寿尊号公谓太上万寿而绍兴末议文及近上表例用嗣皇帝爲未安按建炎以后遥拜徽宗表及唐宪宗上顺宗尊号册文皆称皇帝议遂定赵丞相雄以中书舍人奉使贺金主生日宗室伯骕为介御札生辰使兼赍国书一封理㑹受书公立具草有云尊卑分定或校等威叔姪情亲岂嫌坐起后四日对秘殿上曰朕未尝谕国书之意而卿能道朕心中事可谓大才赐坐久之欲退而不记来路上指示之命内侍导而出七年奏四事重侍从以储将相增台谏以广耳目郎官専以旌外庸监司郡守皆当久任上称其为要务皇太子领临安尹公既草制因奏恐别无被受欲依诏书体式降付东宫兼权兵部侍郎上云学士院湫隘公奏宫城不容增广陛下欲卑宫室臣等居此亦过矣若遴选名儒而信任之不在栋宇之丽也除权礼部侍郎仍兼直学士院升同修国史实録院修撰有旨公与吏部侍郎王之竒太子詹事陈良翰对选徳殿袖出御札引唐太宗魏征问对以在位之久功未有成治效优劣苦不自知各极陈其当否公退而条陈练兵以图恢复而用将之道未尽择人以守郡国而责实之方未至又指陈大将郡守数易之弊且言贞观政要四十篇既先之以魏徴论为君之道又着不克终之戒于编末盖是时惟征为善諌愿思太宗广諌诤之徳使嘉言日闻治道日兴上嘉纳且曰方图力革二弊又奏谏官虚位愿早择正人先朝参用古制卑其品而厚其礼责其尽言使姦邪望风畏戢消患未形如近嵗张松韩玉等使台谏无所顾忌早为力言岂至劳民费财始勤英㫁虽天纵濬哲安能尽见上曰如人奕碁当局多误惟旁观乃见之朕自此知戒矣又奏人主无职事惟在察臣下邪正凡轻于任事而速于求售者他日必至败事不可不察若疑儒者不足用而専谓才臣能趣辨今既累年其效可睹唐太宗之臣即隋之臣艺祖之臣即五代之臣非前愚而后智顾人主用之如何耳又论臣寮务爲新説欲徼奇功王安石以尧舜之道告人主实行管商之术指司马光苏轼辈爲流俗尤当深察之上曰苏轼却是流俗可谓颠倒尝奏江湖大旱上称龚茂良措置有理公请出南库缗钱二十万代民租乃不乏事非不知大农急阙然艰食则盗起盗起则调兵费可省乎上曰卿议论殊善使朕闻所未闻谢曰臣惟以不欺事陛下兼侍讲上以雨雪愆亢欲加精祷公奏洪范肃时雨若此殆言路旷官之证台端一日不可阙今乃五旬不除上言未有人公奏百执事何至乏才兼御史台令殿中阙具察官姓名取旨差权苟未欲轻用人亦可举行此制上惊曰朕不知此遂宣谕宰相具上又奏近奉诏以仆射名官非古欲更其名周之太宰卿也小宰中大夫也中间所改亦未可用上曰太宰今吏部尚书尔止欲为左右丞相如同中书门下平章事皆可削公遂歴奏前古沿革而退八年权中书舎人公奏西浙为今日根本之地而赋税供亿反重于他路且户部既理财朝廷又理财争肆渔取致以隠漏为名増无实之税上曰此漕臣之缪公曰陛下既知何不改正因辞西掖且言外制之设正欲谨于出令凡有未当欲其缴奏非専责以词翰也上曰正有望于卿因奏闽漕陈岘议变盐法恐扰民难行又奏曹耜除府推事上曰知其人才欲与寺丞公曰臣即有文字上意不悦退而缴词头愿别择俊寮协赞元良耜知严州公亦免兼矣张説再除签书枢密院王之竒赐出身并命公当草不允诏奏谓昨者举朝以为不可陛下欣然聴纳尝云兹事诚误旋即改命曾未周嵗复有此除贵戚预政公私两失若谓西府间以武臣愿择大将有威望者畀之臣非欲専任文吏也且当是时之竒亦曾论奏今乃与説同升恐亦未当遽受也臣未敢具草时权给事中莫济再封还御笔遂俱与外祠又趣公出门匹马便面翩然径行九年除知建宁府再辞不允中道引疾提举江州太平兴国宫天下愈高之淳熙元年除右文殿修撰説罢召还除敷文阁待制兼侍讲六月兼权兵部侍郎尝论改官举削到部放散之制后虽润色然自公发之八月兼直学士院上称公持重不迎合无附丽除兵部侍郎仍兼侍讲进太上尊号诏草上曰此文难于言而温纯典雅无一字可议公奏向者初上光尧之号臣已预议庚寅之诏亦出臣手上愕然曰前诏亦卿所草耶兼太子詹事上论史事公奏李焘于史学如嗜饮食长编攷证异同罕见其比尝论用人惟上智与下愚不移中人惟上所御为官择人则引中人为君子若为人择官则引中才为小人今不及数月已望迁擢后将无官可迁愿力革此风爱惜名器又奏兵将官刻削等事上曰今不如此且言王友直极亷安有刻下公曰昨闻殿司进羡余二十万缗此何从而得上曰朕已不受公曰虽则不受当思其所自来上曰统制官不治财赋綂领却治之可相闗防不致妄费公则曰此尤非也主将而下须令各得懽心今因小利更相猜察情既不通缓急何由得其死力又奏闻陛下日御毬塲固知不忘閲武然太祖二百余年之天下属在圣躬可不自爱上作色曰卿言甚忠得非忧衔橜之虞乎正以雠耻未雪不欲自逸耳又奏闻金星近前星上曰止是略近公曰天道高远当论人事武士击毬太子亦预臣甚危之上曰卿可语太子公曰太子人子也陛下命以驱驰臣安敢劝以违命陛下勿命之可也陞兼侍读大礼执绥备顾问除吏部侍郎奏朝廷守至公之道有司持一定之法行以无私孰不心服近乃有任怨之説法行以公人自无怨上曰朕每谕大臣弥缝人情无有是处四年除翰林学士奏自唐至本朝优待词臣以其无簿书之宂可以朝夕论思或有补于治道得人固多最可慕者陆贽欧阳修而已若乃进则有隠退则不密挤人而利己扬己以取名安能逃日月之照哉上曰学士宴见无时至为亲近五年为御试详定官屡乞去上问文士可代者闻吕祖谦能文公谓翰苑须用有学问者祖谦涵养既久习知典故史院甚得其力不但文字之工也得㫖撰选徳殿记又命书之后内直宣对别令中使引至碑下传㫖记文词采赡蔚召卿观览既见上又有博美之称归至玉堂御书白居易七徳舞赐之墨犹湿也后进呈皇朝文鑑序上曰卿之文在廷莫及真匠手也除礼部尚书兼翰林学士尝论本朝専以仁立国兵非不用而以禁暴安人为本上曰兵势似弱公曰仁故似弱实非弱也社稷灵长职此之由上曰所以竝无祸乱公曰本朝似周彼秦兵虽彊兴衰竟如何六年诏礼官详议明堂典礼公奏祀帝祀天以祖宗配此前朝已行之制世俗止诵孝经之语未尝深攷其义致以今日为疑由是定圜丘合宫互举之议公再执绥草赦引周汉故事有曰俶经路寝有皇祐之彛仪徧秩羣神有绍兴之近制盖明着古礼以示来世也礼成献诗又进动天之诫上曰动天诚当以徳惟知道乃可语此公曰皇天亲有徳飨有道此岂聪明作为所能为哉除吏部尚书兼翰林学士承㫖论六部长贰判依字遂改为从尝奏祖宗涵养善类名卿才大夫相望自章蔡沮士气以壊风俗奖谗谄以植党与卒致播迁之祸中兴一洗前弊得人为多秦桧以患失之心济忌刻之资引庸人以充侍从对毕輙纳副封既出其门无所不有人才衰落贻患至今论思之职上规人主次及大臣下及四方安可纳副封耶愿博求文武之英布列中外上曰如曾开辈今岂易得又及舜之无为非皆无所为也特不为期㑹之屑屑耳又言自古上自人君下至士庶鲜有不为左右前后之人所牵制者上谓公视草劳甚公奏臣素无汗马之劳致此爵位正使宣力文字之间未为劳也上曰翰墨之功岂小补哉若大述作固当烦卿七年五月除参知政事上曰近见卿遇事殊不依违执政之于宰相事任非远自当和而不同公曰韩琦欧阳修殿上日有所争退则懽然无间最为可法后又尝曰前此宰相议事执政更无语今乃肯各述所见公奏大臣自应互相可否秦桧用事执政至不敢措一辞后遂以为当然臣尝以绍兴初圣语示同列勉其协济况陛下虚心无我惟恐臣下不言人臣乃欲自是乎惟小事不敢有隠则大事何縁蔽欺八月以久旱御笔付三省求直言初回奏虑所在因是皆有赈济之请公言上明目达聪而吾侪不能将顺独不愧于心乎万一上自行之或以此奏示外岂不获罪公议相亟从之又奏圣明在上星变旱灾殆繇臣等所致上曰若封事及大臣朕须留中公曰付出何害未闻有过而人不知也昌化有箭糓得米相以上再三及此议宣示外廷公曰天若爲瑞必无水旱干道间有以九华山竹米爲瑞而得罪者且宣和有此岂是休征遂已有乞改常平不以赦原之法公奏绍兴中因孔括申请遂与谋叛等同科乞令削去祇从海行法遇两赦或非次赦聴原公尝极陈民困之由上问其故公曰且以平江府论之二十年前归正添差等官嵗用五万缗今乃数倍支移折变之数日有所増齐民安得不困此特其一尔上为之怅然进呈湖北月桩钱数公曰固出于不得已亦须平时有以存卹去嵗旱荒若非陛下先事赈救禁戢苛暴何以免流殍之苦舒州汪革始谋不善若如前代失军民之心则乘灾唱乱必致蠭起彼亦安肯束身自归于司败所贵得民正为是耳此非仓猝所能成其来有渐矣上大以为然上尝谓枢密非古官公奏在唐止司传导五代始置崇政院分宰相之权神宗亦有意废併圣谕可谓尽善但二百年官制难以骤改不若且令二府互领更加熟虑有恃长乐之援求为郎者上俾谕给舎公奏台谏给舎与三省相维持岂可谕意不从则失体从之则坏法命下之日臣等自当执奏上曰卿等肯如此任怨公曰当与而不与则有怨不当与而不与何怨之云上叹曰此所谓任责非任怨也上尝言唐鑑一书兴衰治乱之理甚明公奏祖禹着书皆可备乙夜之览篇篇即是諌疏九月除知枢密院事上曰卿才堪其任三省本未可辍卿每见难处之事卿以数语决之可谓敏矣上谓公如统制官之类可时与之接以观其才公因奏雷世贤説淮南地形缓急欲守滁臣谓不然庐和则当其冲滁沮山林可自守而不可以御敌楚州旧屯军八千雷世方乞止差镇江军五千人公奏山阳控扼清河口韩世忠实屯重兵今无故减戍他时或增必致敌疑扬州武锋军有衆八千本屯山阳若嵗拨三千同戍诚为两便十年奏白气自西南亘天宜为兵备上曰日脚之气冬常有之公言此日官相寛之词然有备乃能无患上尝叹养兵费邦赋之八公奏自古未有五十年屯兵不解古者讲和则罢兵今既有嵗币而兵不敢彻所以倍费文州蕃部刧杀二汉人呉挺止申照㑹公请督其根治使知朝廷事必留意不敢忽略日有万几不察于微弊不胜救上曰自昔多因不防其微驯致祸败温州军士喧悖宪司欲先定汪义端刻削之罪仍正纪律公奏此风不可长恐兵愈骄郭杲请移江陵万二千人与其孥永屯襄阳公言止当以兵之半分戍杲谓襄阳为要地而江陵亦在江北为呉楚喉衿争辩甚力乃许万人且令骑兵尽行上眷公益深尝奏事退特命中使赐御笔卿临事明敏而有决朕每嘉之宣谕金主避暑寿安所徙器用倍多且分诸子出镇或谓欲至东都秋间议过上京公奏当豫为之备甚详上称公通练军政深副朕擢用之意公谢曰臣本以文墨受知岂能晓畅武事误蒙任使不敢不勉彼方恫疑虚喝正恐我或先动所当精择边将镇之以静上曰朕尝戒臣下以公心人自无説公曰所以私者欲收人情其来无穷得者寡不得者衆若不裁以公道恐誉者不若毁者之多以陛下圣明臣等智虑所不及则有之何敢有所欺也十一年奏广中盐法既更州县空乏事势可忧詹仪之胡庭直皆贤而才短故鋭于革弊而不能计其后已而果然公言赵汝愚在福州百废具举孜孜国事殆不多得王希吕缓急可当一面彼小亷曲谨虽无瑕可指却恐误事上曰如赵雄汝愚希吕皆帅才也义胜军皆契丹渤海汉儿慕义来归屯于兴元御笔以金商山险欲移襄阳用骑之地闻其营砦遭火因以迁之公奏路经金洋当先计人马之数使郭杲于襄阳豫办方可议迁更令彭杲具以此意深察衆情御批卿谋虑深远良用嘉赏六月拜枢密使上曰卿在西府光前絶后若有边事宣抚使惟卿可他人不能也呈诸军陞差籍公奏已及一季欲间召一二虽不専用此取人亦因以察其能否使主将不敢容私上令赴枢密院审察后池州李思孝自言正将二人不能开弓乞与罢军上曰此皆枢使措置之效北牒以上京道远权止贺正生辰使一年宣谕卿等料未必遣使今果不来可谓庙谟矣王希吕乞增兵戍庐州上以万弩手民兵已多止可分数千人公奏须与万人盖当以正军为主则帅司可立帅司既立则沿淮归正山水寨民兵皆为我用矣十二年留正申西兵巳免起二年今年取㫖上以三衙不可阙欲令发来公奏襄阳兵少阎世雄欲得此人敌不得志于四川又尝送死淮南深恐睥睨荆襄遂与一年金州谋帅公欲令侍从管军荐举上曰大帅当自上除授公曰舜用九官皆咨四岳与其私荐不若明扬若能攷实孰敢妄举因论边报异同上奖谕云事无大小卿皆究心公又曰天下安有不可措置之事上曰昨密问一事卿便条上数端深谋远虑朕所不及也上谓王蔺论事颇偏公奏蔺虽稍过然汲黯在朝淮南寝谋尽言而不顾身者陛下左右岂可无此等人况以献纳为职若上下相䝉非国家之福也先是御笔大石契丹欲加兵于金果有之在我岂得漠然固不可违誓或有衅端何以为词公奏彼一方小警何至移文宿泗若果有衅何患无词急在间探精审耳至是又谕结约夏国事公奏顷尝因任令公帛书通信金以示范成大夏国难保如此似未可也后又报唿噜大王据上京上问公公奏兹事体大当随机应之未几上谕公所传皆妄枢使眞有先见之明矣广东帅潘畤以擅斩逃兵自劾上批无罪公奏帅无便宜之文不经録问详覆而斩四人虽鋭于除恶然人命至重不可轻许洪迈守婺诛首乱六人止是放罪后不妨旌赏十四年二月乙亥宣谕卿在枢筦凡事无不经心更旬日拜相后人难继丁亥拜右丞相寻兼提举国史院㑹要所敕令所上谕以擢用人才及委任之意公奏东府事繁非西枢比自古鲜有无事时今赖陛下勤政内外晏然殆将二纪此正可惧之时当思经远之计又奏舜禹君臣相戒唐太宗不存形迹臣等过失望陛下随事戒勑免积罪戾臣有所见不敢废弼直之义日有论奏动系天下休戚比至给舎缴駮台谏论列已为后时不若致审于初又奏人才不失之虚夸则失之缄黙凡宂宜求笃实为国者大旱求退甚力上曰方赖卿等协赞若舍朕而去谁与共此又请依庆歴中例降秩一等亦不许徧祷羣望下诏求言遂奏实恵及民莫若寛减夏税施徳当自近始㑹稽和买诡避至多请权免一年徐议釐正秀州乞权减大军总制钱二万余缗吏拟勘当公曰此岂勘当时耶奏蠲之上方笃意捄荒其所以赞寛仁之政不可胜纪封事多言大臣同异公奏岂可尚同要当各尽所见臣每谓同心体国茍有未然虽面相诘责何害止欲归于是耳若人才邪正政事得失安危治忽所系自当反覆论难陛下复祖宗密白之制使三省官覆奏而后行正欲斟量可否上下相维非止奉行文书也高宗上仙始末稽攷制度奏置山陵五使赞成圣孝哀礼两备初欲用显仁例遣三使公固谓事体不同不当曲徇㑹贺生辰使至上在丧次议令馆伴使发遣公奏贺礼固不可行但彼远来朝无一辞于理未安遂口占数语使归报后正旦使将至或请权易淡黄袍御殿受书然后素幄见使者公力陈不可止以缟素引见使者果心服手诏讨论皇太子参决庶务典礼初欲开资善堂公奏天禧时仁庙尚幼始见辅臣恐不可用西晋有宣猷堂今作议事堂可也十五年正月戊戌公请上特御延和殿令宰执奏事毕然后过议事堂思陵发引公奏陛下既行三年之丧又用七月之制永熙故典吕端一相犹摄太傅亲往而有司欲用显仁旧例非是遂再拜请行乃以公摄太傅上虑使人坚欲上寿公奏引见受书即是成礼上寿时不过随班拜舞若奉觞致词皆无所预臣等保无争执上欲先令侍从台谏集议公曰国家大事谋之帷幄中有不必询衆者况事理晓然不必徒为纷纷上尤称奖卿能任责如此国之幸也仲冬之初留身奏臣归自陵下即欲求外縁京镗使囘圣虑来贺者求报复令臣少待人使已行愿乞骸骨上奖劳再三忽宣谕比年病倦欲传位太子卿须且留公奏圣体康宁止因孝思稍过岂应遽尔勌勤上曰礼莫大于事宗庙而孟飨多以病而分诣孝莫大于执丧而不得日至徳寿欲不退休得乎朕方以此委卿公泣而退十二月壬申密赐绍兴传位亲札辛卯留身议定二月壬戌之吉又命公草诏専以奉几筵侍东朝为意十六年正月己亥拜左丞相壬子始因奏事宣谕二府旬日当内禅又令公留身呈诏草兼提举玉牒及监修日歴二月辛酉朔降传位诏翌日上吉服御紫宸殿公奏陛下巽位与子古今盛典再见圣朝中外同庆臣等辅政无状自此无由日侍天颜无任依恋之至哽噎几不能言上亦泫然曰正赖卿等协赞新君光宗问当世急务公奏用人求言二事寻即降诏公积阶至特进爵自管城县开国男至荥阳郡公歴封济许二国三月拜少保益国公公以三孤之官不应以霈恩而得力辞不可又乞囘授至于四五不得已而后受焉奏以朔望之次日朝重华宫五月求去甚力既而谏省有言请益切除观文殿大学士判潭州言者不已副端助之遂以少保充醴泉观使而归孝宗赐金器劳问绍熙改元判隆兴府辞不赴二年除观文殿学士判潭州亲理郡政不以简贵自居罢倍税牙契钱二十万缗三年四月复元职七月坐所举官以贿败降荥阳郡公四年八月复旧封冬易镇隆兴五年力求奉祠主上践阼诏求言于旧弼公奏四事曰圣孝曰敬天曰崇俭曰久任皆訏谟也遣合门官赐少傅告一再辞免始许貤恩庆元元年公于是年七十矣三上表引年遂以少傅致仕嘉泰元年布衣上书及公姓名台评降一官明年乃复四年十月庚寅朔薨年七十有九累食邑一万五千六百户食实封五千八百户遗奏闻上为震悼辍朝两日赠太师赙银绢各千仍命弟之子缜添差江南西路转运司主管帐司以护襄奉寻赐谥文忠娶王氏监察御史葆之女封益国夫人先一年薨一子即纶也朝请大夫行大理司直孙颢宣义郎新监饶州浮梁县景徳镇兼烟火公事孙女五人长适承事郎监嘉兴府籴纳仓萧彖余尚幼初益国夫人葬庐陵县斗冈之原十二月丙申奉公之丧合焉公在高宗朝已擢台察事孝宗最久始皆以词章受知可以平挹美官而秉心不欺遇事輙发不复顾身屡跲复奋上久而深察其精忠北门之官有四公徧为之前后十年两宫极孝治之盛讲庆寿加尊号亲祠赦宥立后升储过宫出郊无非盛事大典公皆在属车间铺张扬厉实有以佐宋之光明若水旱灾异夷狄冦盗之辞咸无焉自参预枢筦以歴二揆又涉十年榻前论事出入经史练习典章动有援据不为空言故天子耸聴嘉奖而同列自以为不及以国事为己任进退人才一本公道养民择守忧边训兵仰赞睿谟虑周而敏被遇日隆数当大事典礼论议裁处曲当内禅尤为至重吉日徽称宫名母后孝宗独与公素定于数旬之前近将浃旬始谕宰执注意委任可谓不胶漆而固矣天资超颖非凡材可及而体夫子忠恕之道大易劳谦之义孝友淳笃事从兄如诸父自奉甚约絶声色之娯周䘏族姻具有恩意官同姓者六异姓者五少自号省斋居士中年曰青原野夫既贵而闲曰平园老叟孝宗生于丁未一时辅相多在丙午丁未间公及丞相王公淮参政钱公良臣同爲参枢人谓三府爲丙午坊公尝作诗用文潞公同生丙午之韵告老之后犹引故等夷之齐年者遇生朝同㑹用韵赋诗者数年方其端委庙堂一介之善收拾如恐不及退而均逸汲引无虚日士类莫不归心焉以文苑英华及六一居士集讹舛太甚率同志者朱黄手校如老书生锓板家塾以恵学者卜筑贡院故基公实预荐此地故以充赋名堂作唐虞二典阁藏两朝内禅诏书洎崇陵宸翰又爲玉和蜀锦二堂皆自爲之记晚嵗康强神明不衰天下犹望公之再起不谓天之不慭遗也呜唿殄瘁之痛四海所同有如钥之不肖素辱知遇假守东嘉屡有收用之意未满秩而公已归比忝代言公之除少傅暨加恩两预草制又四作不允诏书尝蒙摘句称赏投闲以来书函诗筒倍加奖予当世铭记多求于公间使钥书之公已书丹或径以贱姓名题葢此意甚厚皆非所敢当也尝窃谓公初入禁林自谓所慕者惟陆宣公欧阳文忠公公之始卒絶似二公者无事不言无言不尽而卒至大用上不负天子下不负所学既不媿于宣公而得时遇主无追仇尽言之患文忠晚居于颍望泷冈而不得归公乃优游平园使里人矜式是兼二公之美而又无遗恨者也若克勤小物诱掖后进皆公之细不胜书有省斋文藁别藁平园续藁掖垣丛藁玉堂类藁词科旧藁政府应制藁歴官表奏奏议奉诏録承明集玉堂杂记龙飞録亲征録及闲居纪録等书总二百巻藏于家其行于世者已多属文之士传诵以为模楷公之文不待赞扬微至题跋之语攷古证今嵗月先后通彻明白读者叹服末为三忠堂记谓欧阳文忠杨忠襄胡忠简皆郡人也精确简严几于絶笔呜唿一代风流于焉尽矣钥何足以铭公铭曰世非乏才何谓才难有君无臣自古所叹吝骄平凡动则为己不合是忧安得竒伟直道而行无患失心一有遇合奚翅断金于皇孝宗才选于衆诞谩畏缩慨不足用堂堂益公负王佐才始以文名芸省兰台高文大册追配古作独步禁林不负所学二十八年相为始终屡跲而奋致身上公尧既授舜舜亦命禹首赞大议龙飞再覩功成身退乐哉平园晚陈四事不已于言既挂衣冠无与世道胡不百年遗此一老星陨于堂人之云亡不亡者存文章光芒惟子是似观行取则后其有兴视此铭刻攻媿集卷九十四攻媿集攻媿集卷第九十五攻媿集卷九十五宋楼钥撰神道碑签书枢宻院事赠资政殿大学士谥节愍王公神道碑呜唿靖康之祸惨矣自古所未有也而一时伏节死义之士絶无而仅有之人皆以为祖宗涵养几二百年不应至是殊不思自熙宁时当国者惟务变更尚同忌前风俗大敝至章蔡用事日甚一日凡忠臣义士禁锢困苦不容立于世如是者有年矣一时攫取美官当事任者非谄佞姦宄则阘茸贪黩之人祸变忽起搏手无䇿首尾衡决庙谟颠倒甚则卖国抵巇以图身利安知所谓主辱臣死之义哉当是时而有奋身犯难国尔忘家者自非豪杰之士不待文王而后兴者安能及此建炎以来募有能使絶域蹈不测之渊者冠葢相望然亦多以高爵重禄所诱若夫捐躯尽瘁机智勇辩忠义出于天性而又有以济国事及其事出仓猝执节抗敌卒徇以身如节愍公者比之前后诸公又其卓然者其可无传乎公讳伦字正道世为大名府莘县人六世祖祜以文章起家事太祖太宗为名臣是手植三槐者也终兵部侍郎赠太师尚书令兼中书令追封晋国公生三子仲子文正公旦相真宗而王氏益显始居京师季子讳从九从日官兵部郎中赠太尉则公之五世祖也曾祖端通议大夫赠太子太保妣李氏赠秦国夫人继李氏赠魏国夫人祖元朝请大夫赠太子太傅妣赵氏赠福国夫人继晁氏赠定国夫人父毅朝散郎赠太子太师妣李氏赠庆国夫人太师在政和间尝上疏论蔡京罪恶乞正典刑因是得罪然则公之气节有自来矣公生于礼义之门而少有大志不护细行喜立奇节轻财好施贫而无悔读书见古人义概事必慨然慕之往来京洛浮沈俗间颇以侠自任闻士夫之贤者倾心事之宣和之季知天下将乱欲入庐山爲道士靖康寇犯京城公以太平日久官军骄惰不可用于是上书言民兵之利欲使贫富相资以弭内忧书奏召对翼日授迪功郎充都大提举守御使司干办公事敌先攻通津门拐子城公説綂制官郑建雄选健卒缒而出战敌失利小郄録立功姓名为之谒都大守御使孙傅傅欲置籍次第之公曰首战获㨗行赏岂可缓耶愿以便宜从事傅从之士气十倍是以一拐子城敌攻之两旬不能下十二月戊申敌自宣化门入公往丽景门见綂制官渠慥曰事亟矣请速分兵扈法驾上召见公宿禁中乞命慥将兵保东华门班直蒋宣等率衆声言奉皇帝夺万胜门以出实欲刦内帑公复乞以慥兵三百与左言俱入斩蒋宣等余皆股栗聴命或云始公欲入而未得日扫李丞相邦彦之门㑹有㫖前宰执赴殿廷议事公又恳曰此某效鸣之时也李擕以入忽于殿下嵩唿钦宗愕然使问之即大言曰臣真宗朝故相王旦之孙也有致君泽民之术无路自进比嵗尝上书言大辽不可灭女真不可盟果如臣言今无他䇿京师豪侠臣皆识其人平日能服役之当募死士数万奉陛下侍上皇挟诸王决围南幸钦宗忠之慰劳甚厚解所佩夏国宝劔以赐命整齐六军召募死士且以片纸批曰王伦事成可除尚书兵部侍郎既拜赐以出次日再对自言已得数万人悉愿效死幸陛下勿疑且请上御祥曦殿慰安中外时有劝上幸青城者宰相何㮚已主和议将用其説上以问公公曰此必误国非臣之所敢闻上悟曰伦之言是也㮚进曰万一误国臣当伏死公怒髪冲冠㮚叱曰若何人敢至此耶公亦叱曰尔何人乃至此耶又面斥其不材寡谋必误大计或至天子䝉尘虽诛相公数百辈何益㮚怒谓狂生言既不用恐为乱请上诛之且乞就令衞士执之上意未决公执御批立于从班中以免又次日㮚画㫖送御史府将置之死地赖上全䕶获免用事者乞换公左武大夫吉州防御使带御器械公皆不拜止循修职郎已得间出都矣二圣北狩公见张邦昌问国玺安在何不赍迎大元帅康王同韦拱侍渊得玺遂行㑹闻大元帅已次南京即与渊倍道奉玺劝进高宗移跸维扬公走行在上书自伸前志乞使沙漠问二圣起居时高宗正思择人即转朝奉郎借朝议大夫试尚书吏部侍郎河东大金军前通问使制词略云胄出公侯资兼智勇朕方俯同晋国命魏绛以和戎汝其远慕侯生御太公而归汉金帅尼雅满㓙焰炽甚公与之抗辩旁若无人金帅愤怒留之云中从行者多不堪公谈笑自若勉以节义然尚未知两宫安否日祷于天以朝通夕死为言有商人陈忠告使臣杨永亨曰二圣太后在黄龙府公以语副使朱公弁及洪公皓曰此天所赞也即遗之金使逹上意由是两宫始知本朝中兴而江南之信通焉一日尼雅满使乌陵思谋至驿尤为桀骜公藐视之语及契丹事公曰我道君皇帝与大金先大圣结盟海上约为兄弟大金与契丹相持师老粮尽使使告急即遣兵进援于委顿之时使成云中之功岂非有重恩于大金耶契丹已灭大金之臣屡请南下先大圣恐败盟约终身不从后忽称兵至使二圣北狩生灵涂炭但知贪目前之利天地神明安可欺也大金累年丧失人马不可胜计殆先大圣冥冥之中必有所不佑比渡江深入﨑岖败衂可见我朝徳泽深厚人未厌宋今主上法令一新贤才并用必图复讐盍为远谋归我二圣太母天眷复我土疆讲兄弟之好使南北赤子免肝脑涂地之苦幸为赞成大计思谋沈思曰侍郎言是也当达此意明年春尼雅满忽来盛陈兵衞延入问曰使人来者数辈于吾所问皆未知对今乃遽欲议和决非南朝实情直侍郎私意尔公曰主上临遣若非寻盟来复何爲人衆能胜天天定亦能胜人惟公裁之尼雅满不知答绍兴改元乃以公归议事二年秋入境有㫖趣觐具奏羁留曲折敌情底藴天语劳奖特转右朝议大夫充右文殿修撰主管万寿观赐银绢二千匹两官其二弟一从子公之将归曰洪皓母老请以所议付之尼雅满不从遂携皓弁书归奏各授其家时刘豫犯边和战未决三年韩肖胄使还金遣李永寿王诩踵至骄倨不可告语上闻之曰非王伦不办此召问之公曰彼性贪但邀赂耳上问几何时在御书院奏曰但得案上物足矣上聴取去凡笔格镇纸之属皆精金为之公袖之拜以出径入驿与道云中时事且曰主上喜公等远来故加劳赐宜拜以谢二人不自知䣛之屈也借左朝议大夫尚书吏部侍郎充送伴使庙堂拟除边帅公谓前在敌境知乌珠几为我禽山东河朔久望王师机不可失力陈进取大计词意剀切觊上亲征大臣难其请主管江州太平观居㑹稽七年春徽宗皇帝显肃皇后讣至除公徽猷阁待制借直学士左中大夫枢密都承㫖充迎请梓宫使至南京伪齐授馆于鸿庆宫移文取国书及使指公曰国书当纳金主使指无他报谢讣音迎护梓宫而已明日又来曰大金与齐一也国书当赴齐相府验实递至军前俟得报然后可进公曰有死无二愿勿复言再三迫取不遂顿鑴饩廪増兵围守莫不失色公曰无能爲也金遣接伴以九月渡河见金帅达兰于涿州问过淮已久何来之迟公备言刘齐邀索住睢阳者数月因言豫在本朝曾擢台谏外朴内姦营私掊刻民怨神怒方欲吞噬两朝能保他日不为大国之患乎恐妨远图敢布腹心问曰若将豫与南宋能制之否公曰皇帝圣孝神武卧薪尝胆志在恢复但以天下为度不忍轻以动兵豫之父子忘背国恩孰不愿食其肉倘欲驱除何难之有痛言利害泪满茵席达兰顾谓乌珠曰江南有忠臣如此何虑不能立国越夕使人导意云侍郎少休已驰奏矣是冬废豫使谓公曰归报皇帝强梗扫去自此和议无复间沮但有当议者须不倦以终之于是仗节来归上在建康嘉叹累日好赐特异径除所借职任明年又往见达兰于祁州出诸军招诱蜡弹旗榜八百余通诘公南朝欲和而沿边日获姦细文字语言无理奉使只是款兵相陷耳公曰奉命三至専以讲信修睦诸将徒见往返犹豫各欲乗时求尺寸之功若和议一定朝廷明降约束岂复敢尔二酋相视无语初公之族有留京师者季父存欲结太行义士径擣敌巢闻公拘云中密以书来公大喜报曰某自恨疲驽无以佐中兴辱示正惬素心幸竟斯事未及发而谋泄捕存党囚之地窖至是知为公之族押存付公存既还改合入官金遣张通古乌陵思谋报聘使者朝谒进止详华曲尽臣礼上因赐之酒思谋从容进曰陛下知刘齐之废否始因王某极言遂了此事真口伐也北朝将相重之如山斗真社稷臣也上欣然领略于公益加信任御札令公筹度别以金器龙脑茶具赐思谋公亦拜赐复借龙图阁学士为迎奉梓宫使兼请太母渊圣祖宗山陵上念东朝之归尤切丁宁告戒曲尽圣情公泣拜以辞期于必济既见达兰具宣上旨愿亲见郎主敬请达兰曰非不欲侍郎至阙下但九州之外荒寒殊甚恐不堪疲劳公请益力明日遂行既见金主谢其废刘豫且伸祈请金主喜公之来抚存加厚且曰山川太远不易跋涉公曰今日获遂所请少效使臣之职虽死之日犹生之年讵敢以登顿为劳嗟异良久宴犒连三日遂决大议归奏上大悦除龙图阁学士侍读金遣萧哲石庆元来及境而不肯进扬言曰此非他使之比岂可用平时礼数相待邀索百端迓客者无如何副使蓝公佐密奏乞命公一行借端明殿学士侍读充计议使哲等闻之即日渡淮相见有慙色曰何烦端明远来既就馆舎公索副书及议朝见哲愕然既不肯道所以欲损朝仪公曰如此则当再诣河北军前议之退取旨欲行以足疮未能陛辞哲问馆伴使两日不见王端明来议事何耶上闻之即俾公力疾入令子弟扶掖赐坐命以调䕶哲问连日何不一见公曰签宣不遵故事已被命再行当少须回日议定二人作番语久之徐谓公曰不决于此远去何爲公曰既不相聴何惮一行哲方肯启国书割地讲和许还两宫及梓宫既入见起居进书如仪上下喜怿九年春真除端明殿学士签书枢密院事赐进士出身充迎䕶梓宫奉还两宫交割地界使兼东京留守公既交河南寛恤疲民大发仓庾以赈穷乏乌珠留数百人取伪齐留赀名落后司公闻其纷扰尽逐之民始安堵乌珠一亲信人见公若欲有言公屏人问之遂言乌珠有害达兰之意公厚遣之即密奏乞令张俊守东京韩世忠守南京岳飞守西京呉玠守长安张浚建督府尽䕶诸将以备不虞上以示大臣持不行连促北去六月渡河北至㑹宁府闻向之主和者尽为乌珠所屠事皆变矣既见金主令耶律绍文作宣勘官传言问公还知元帅达兰等罪否答以不知又问交了许多疆界而略不及嵗币却欲一一如请只知有元帅不知有北朝耶公曰前日萧哲等赍书至本朝许割河南归梓宫太母渊圣天下皆以金国不忘海上之盟庶几与民休息行人则往来通两朝之好耳岂有他哉是日风雪寒苦诘难数十反公忠愤激烈辞气不少沮见者为之丧胆归馆又遣绍文就驿受辞公对如初度必不得归通夕密语副蓝公佐曰前过汴都已知事变亟奏上矣知合若归乞检前奏急命诸将分守所归侵疆无令轻失中原敌至今日已如强弩之末乌珠不达时变贪而无亲将自取毙往囘幽燕父老谈道本朝未始不泣下咸知君明臣良必大恢复忍死以待太平金之贵臣往往输诚相结衆叛亲离久矣他日若来请和当尽复土疆则可与议又去年尝禀宰执乞不发归正人切无苟且以失后图自是四旬无所闻十一月庚辰绍文至驿传言问公向拘云中本无还期曾不知恩反贰我君臣今遣副归留以待报将分驿与公佐酌别云区区悉已前白无一语及其私留河间六年金以公爲平蛮三路转运使公力拒之驱迫日甚公曰君命无贰臣之节也贰而苟官爵伦实耻之又胁以威且曰受命则生不受则死公乃振衣冠南望行阙再拜稽首厉声言曰先臣文正公旦勲业炳然臣爲国将命猥被拘留复以伪命见逼敢爱一死上孤国恩以辱君命于是大恸斥骂使者聴其绞死寔十四年七月戊午也是日秋宇澄霁忽隂云晦冥风雹雨雪咫尺不相覩城郭内外地皆震裂数日不已河间人惧甚亟立公祠家绘公像以奉之明年公之讣始闻天子震悼特辍视朝报其家赠左通议大夫赐银绢各千敕就平江府安葬仍令有司应办享年六十有一娶陈氏封安康郡夫人二子述朝请郎通判光州军州事赠奉直大夫逸朝请大夫主管华州云台观述之子五人朴承奉郎棣承直郎监三省枢密院激赏库杞修职郎监行在打套局枏中奉大夫守将作监兼知临安府主管两浙西路安抚司公事枢将仕郎曾孙五焕炎从事郎新监衢州都酒务炳郯剡女七逸之子四人梓通直郎机文林郎新临安府观察推官棠迪功郎新光州録事参军枃迪功郎新监常州薛堰犒赏酒库曾孙八焯从事郎隆兴府分宁县主簿焌焴燧爚熺煇灿女九公之亡也时相専和戎之功又忌公之死节令公家止称在金身亡故卹典有未尽孝宗淳熙初搜访知之始命杞枏机皆为将仕郎述自闻凶问擗踊号絶勺饮不入口者五日是冬冒万死与从兄遵同北方豪侠访得公之骨于河间归葬于长洲县阳山大石坞之原呜唿古之肤使止以専对为能若公前后五反乌珠尼雅满达兰等皆贪如狼暴如虎未易以口舌辩也性根忠义藐视凶酋随宜应对悉中事机以济大事投身鼎镬刀锯之间气不少詟智意横出他人莫及临死生之际又洞达勇决如此非烈丈夫能之乎述等摭公言动及使事始末惧祸久不敢出郎中钟离公松尝为使属知公尤详干道间始敢状公之行绍兴元年请谥于朝礼部尚书倪公思为太常博士议以节愍易名钥时在攷功为之覆谥又二十有二年当嘉定之四年公之诸孙求铭距公之亡盖六十八年矣比嵗权臣妄开衅端横挑强邻以为功在旬月兵连祸结始谋讲解无敢行者枏时为城南厢官帅臣言其有异才又自以大父之志未展被命辞母而行至再至三卒就和议可谓不忝其先矣擢帅淮西进尹京邑皆有声绩其进用未艾也于是列公之节请于朝特赠资政殿大学士庙号忠肃而公之名益显矣钥妻祖工部尚书俣实与晋公分派居宛丘公最后出疆之时语尚书曰此归当讲宗盟而竟不还两家寻此盟久矣闽舶淹公之从孙行也与钥缔婚又助之请钥生晚窃慕公之节义有年矣谨摭行状之大概参以槐庭济美集中兴小歴遗史雪溪王公铚所作御劔铭序与其子明清挥尘録及网罗旧闻以就此碑大惧骫骳之文不足以发潜徳之万一抑闻之韩信不顾郦生之烹李靖以唐俭为安足惜故使絶域者惟恐其用兵于后公毎先以郦生唐俭自处将行必请戒饬诸将练兵备器脱有可乗之机不必以臣为虑虽闲居于外时时贻书宰相请措置两淮山水寨以陜西弓弩手法行之沿边以俟大举间有召命家人相贺则泣曰大将富贵俱极谁肯进讨见上必倾尽愚直又将触怒大臣未知死所何贺之有然则公之志岂専以求和为功哉呜唿天未悔祸强寇尚存九京之英必有遗恨此忠臣志士所以痛愤而不能自已也一时假吏必取通儒与之俱其有才智可与同患难者虽屠沽所不废自以品秩虽微事君以人不敢不勉闻有欲以货取者輙矣曰是岂所以遗子孙耶及其被留士子十余人竞愿从公止许留七人有蜀士张大时者年最高且多病终不相舍其能得士心又如此乌珠之犯顺昌也逆风暴雨戎垒深泞大为刘公锜所破乌珠轻骑宵遯行一舎间知不雨始稽颡三叹曰小人不信王端明説南朝国富兵强徒亏和好咫尺不雨是天不容南牧而小人违天也乃折箭誓不复敢轻举三日驰至韩州刘公后亲以语公之长子且曰画淮之约何遽如许苟绎公之言徐与之议则版图归复何止河南而已刘公之言必不苟呜唿此尤非人力之所能为也公初自奋于稠人中骤膺钦宗之眷后又身任南北之议其事日伟及其死节则虽有异议者至是翕然叹服惟公之终始天下喜闻而乐道之而登载于书者各诵所闻不能齐一今特表公之大节以厉世之为臣子者其间小有异同尚可略云铭曰三槐之王族系繁昌衣冠鼎盛名徳相望公生其间不扶而直少慕竒伟人未之识干戈云扰忽逼神都主忧臣辱顚倒庙谟奋由布衣亲上方略钦宗忠之赐劔予槖徒手一唿得数万人欲奉两宫决围南巡谋不及用出狩于北奉玺劝进求使絶域高皇圣孝五以节行凶酋虓暴望者震惊惟公忠勇以死自誓视之无如而夺之气随机肆辩出古入今得其要领以副上心事成功高忌其大用晚遭囚拘疑有隂中欲啖以官死生立分痛哭怒骂卒殉以身天作风雹地爲震裂或者蔽之使不上彻有子死孝终归其骸卹典虽颁烈士所哀公之有行请益兵备机有可乗虽烹何畏分驿之际语不及私死轻鸿毛了无异辞公亦勤止万里往反全躯之臣尚糵其短迨其执节无不心降鬼必厉贼公乎不亡孙有祖风捐躯将命屡探虎穴和议以定帅淮尹京得请于朝隆名世祠宠数孔昭我作铭文㑹稡衆説万世臣子仰止忠烈宝谟阁待制赠通议大夫陈公神道碑嘉泰三年集英殿修撰陈公告老于朝天子叹曰此吾旧学且书命之臣也除宝谟阁待制遗奏闻赠四官録其后所以饰其终者如故典门弟子哭之失声里人聚而相弔四方士夫闻之无不䀌伤者盖非他人云亡之比也公讳傅良字君举其先自闽徙温州瑞安县帆游乡湗村里至公八世矣曾祖靖祖邦父彬皆不仕父以公贵累赠朝请大夫妣徐氏赠令人朝请邃于易教授乡里以笃行称公天分高胜其于学问心悟神解而苦志自勉精力亦絶人隆师亲友有不可解于心者兴化刘复之朔以南省第一人来为司户参军摄教官得公程文以为絶出公之年甚少也而名已高开门受徒于仙巖僧舎士子莫不归敬薛寺正士龙见公问所安公曰毋不敬士龙曰比参倚如何公释然増进归心薛氏后又相从于滆上读书一日千里其为薛氏祭文云我昔自喜壁立倚天见兄梅潭忽若坠渊梅潭即仙巖也伊洛之学东南之士自龟山杨公时建安游公酢之外惟永嘉许公景衡周公行已数公亲见伊川先生得其传以归中兴以来言理性之学者宗永嘉惟薛氏后出加以攷订千载自井田王制司马法八阵图之属该通委曲真可施之实用凡今名士得其説者小之则擅埸屋之名大可以行于临民治军之际公游从最久造诣最深以之研精经史贯穿百氏以斯文为己任综理当世之务攷覈旧闻于治道可以兴滞补敝复古至道条画本末粲如也本朝名公鉅卿不可缕数自韦布而名动宇内者不过数人公自为举子业其所论着如六经论等文所在流播几于家有其书蜀中文学最盛读之者无不动色文体为公一变至传入夷貊视前贤为尤盛干道六年始入太学士无贤不肖敛袵下风八年公之高弟蔡公幼学为省元公次之徐公谊又次之薛公叔似鲍君潚刘君春胡君时等皆乡郡人非公之友则其徒也尤为一时盛事既登甲科朝野想望风采授泰州教授以归参政龚公茂良帅江西以书币招之愿与定交公曰此古人羔雁之礼不行于世有年矣善辞之未赴㑹太学録阙求之者衆龚公实行宰相事奏孝宗曰待次不改阙初官不堂除陛下良法也太学録一阙而睥睨者衆臣欲择取名儒为士林所推者越拘挛而用之则人自服矣上问为谁以公对上曰是朕所素知者除命一下果无异辞就职几月车驾幸学改承奉郎龚公既罢政亦寖有相嫉者添差通判福州帅相梁公克家得公喜甚以政委之公悉心禆赞不事形迹卒以専擅论罢时淳熙七年也寻主管台州崇道观起知桂阳军闲居八年始赴郡提举荆湖南路常平茶盐事就迁转运判官改两浙西路提㸃刑狱公在桂阳蠲除宿负罢弛斜科仓司则补籴诸郡米至十万斛漕司亦蠲钱数万缗力讲荒政所及者广进登极银三千两属方救荒力不能办申请减额损三之二实恵遂及一方以服勤使事尝感寒疾至是以奏事再入脩门须鬓如雪丞相留公正一见叹曰几年陈君举尚可使外补耶奏留爲吏部员外郎初对上曰卿去国几何时朕欲见卿久矣知卿学问深醇有所着书进来时上临朝渊黙罕有圣语公敬谢而退以周礼説进擢秘书少监训词曰朕日御便朝延见郎吏有郎白首色夷而气温傧者赞其名则汝傅良也朝列传诵实黄公裳之词也兼实録院检讨官皇子嘉王府妙选官寮以公兼赞读未几除起居舎人兼权中书舎人期年始迁起居郎绍熙末年龙楼问寝不以时自大臣而下更进谠言从班多连名腾奏或同班叩请公自以受不世之遇必欲身任其责请对直前几无虚月剀切痛愤指陈利害无所不用其至盖尝赞嘉邸为中宫言之又尝奏疏谓臣等在王邸于古今父子君臣之际人之大伦天地之正义以开导贤王而㑹庆阙上觞之礼长至亏称贺之仪区区口耳之感必不能胜躬行之化纸上之习必不如家传之法今既上失三宫之欢则臣等讲读皆为空言矣其余骨鲠之言有敌已以下所不能堪者上终不加谴而言亦不用一日奏云陛下屡许臣以出又令传旨于庙堂而复不然臣贪恋厚恩未忍决去容臣遂思补过更图入奏若不垂聴则有致为臣而去耳又从而草奏曲尽事节犯颜极论度上意不回遂上挂冠之奏上虽不受玉音赐可公即申省乞致仕宰辅留之不可既行授秘阁修撰嘉王府赞读皇上御极以中书舎人召还兼侍讲兼直学士院实録院同修撰谓可行素藴矣而言者指其学术不正罢为提举江州太平兴国宫庆元二年复劾其在太上朝奏对狂率降三官罢祠嘉泰二年叙复元官再畀祠禄遂除泉州以病力辞除集英殿修撰病革谢事遂有次对之命十一月十有二日终于里第享年六十有七积官至朝议大夫爵永嘉县开国男食邑三百户娶张氏名幼昭字景恵主管礼兵部架阁文字孝恺之女以妇徳着闻先公九年卒子男二人师辙迪功郎安丰军寿春县主簿师朴承务郎女七人长适迪功郎监镇江府凌口酒库潘子顺次适从政郎新福州连江县丞薛师雍次适迪功郎处州州学教授林子燕次适迪功郎新福州连江县尉徐沖次适进士张绍次适进士张畴一尚幼令人葬于前山开禧元年三月庚申二子奉公之丧合焉呜唿以公之抱负伟杰学博而精观书别有高识作文自出机杼类非今人所可企及求之古人亦未易多得也受知三朝掌内外制经帷史馆不为不遇而名高多忌卒不得究其经世之学为可痛也公行谊着于乡曲述作擅于当世不待屡书敢摭其论奏之大者列之然后知其非谀墓之词也公之赴郡免奏事而去归觐光宗以旧欲奏之孝宗者陈之盖公忧国之心泽民之具其説不易谓艺祖创业垂綂无非可传之法而深仁厚泽裕我后人则専以爱惜民力为本攷之故牍自建隆至景徳四十五年间南征北伐未尝无事而金银钱帛粮草杂物七千一百四十八万计在州县不㑹古所谓富藏天下者也诸道上供随所输送初无定额留州钱物虽尽曰系省而不尽取大中祥符元年三司始奏立上供税额熙宁用事者始取艺祖之约束一切纷更之新法既行増上供之额一倍至崇宁遂增数倍此特上供耳其他杂物熙宁则有令项封椿元丰则有无额上供宣和之经制绍兴之总制月桩皆至今为额而折帛和买之类不预焉茶引尽归都茶塲盐钞尽归榷货务秋苗以十之八九为纲运是皆不在州县于是取之斛面取之折变取之科敷抑配赃罚而民之困极矣方今之患何但夷狄盖天命之永不永在民力之寛不寛岂不甚可畏哉上曰莫急于此但以处置为难公奏第三札子乃是处置之説既奏襃美再三其大略曰嗣位之初诏为寛民置局讲究而民穷如故盖以裁抑细微或蠲空张之数未有以称明诏慰民望也国家财力竭于养兵又莫甚于江上之军故毎欲省赋朝廷以为可则版曹不可版曹可则总领不可总领可则都綂司不可以谓之御前军马虽朝廷不得知谓之大军钱粮虽版曹不得预中外势分职掌不同事权不一施行不専虽欲寛民得乎使都綂司之兵与向者在制置司时无异总领所与向者在转运司时无异事出一体而后可议寛民力矣转对又论艺祖治大而不治细以上书人文字令知制诰看详升降以闻次对章奏下尚书省参详人主所自择不过台省长官岂不甚易行哉又尝论役法谓免役钱者本以恤民使出钱雇役而逸其力也自罢募户长壮丁而取其钱今隷总制之类于是役者白着而法不得不坏保正长催科是以保甲法乱役法而行之也熙宁自有役法五等簿是也自有保甲法鱼鳞簿是也五等则通县计之鱼鳞以比屋计之保甲但以稽察盗贼与免役初不相闗熙宁七年始以保丁充甲头催税而耆戸长壮丁之属以次罢募利其雇钱而封椿之法起矣元丰遂着为令以甲头同大保长催科元祐匆匆复旧随即纷更至绍圣二年催科悉用大保长役法转而为保甲嘉祐以前固无此法至此又非王安石之旧特章厚爲之今士夫耻言安石之爲人指章厚爲罪魁而方世守其变乱之余以爲成宪万古设法一安石能改之章厚能力行之此斯民最大之害乃若出于三代之旧而莫敢议有议之者则付之有司不过检坐见行条法申严行下此臣尤所未喻也诚能不以保甲法乱役法虽未足以尽寛民力亦可谓至恩矣进故事以眞宗诏两浙福建荆湖身丁钱并特除放其论尤详以爲减折帛不如身丁切于穷民此皆公平时攷古验今可举而行非若泛然美观之言卒不得见于用若其封还词头遇事辄发未易悉数如请还黄裳给事中则引唐吕元膺绍兴程瑀以为比论张子仁之建节则请先处分留正之去留吴挺之除代而其甚难者莫如陈源与率逢原二者源之贯盈幸不及诛忽除内侍省押班琐闼摄事者缴章五上人皆传诵大臣力请触雷霆之怒㡬不自全一为书行公议沸腾党与凶焰不可向迩而公独当之逢原麄暴恃有奥援所至兇横其在池阳㡬至军变为总领郑湜所发按其偏裨上命枢臣镌戒方待罪间自副统制陞都统公又论之源供职自如而词命不行终不得俸逢原先被宣札已自书衔而公于二者执奏再三终不奉诏以至乞身而去公去未㡬而内禅子仁讫不得节钺源亦罢去逢原以病废惟此三事无敢婴其锋者公神色不动来则缴奏旁观者为之寒心而外间罕知之者钥与公同生于丁巳少我九日自分教东嘉为布衣交义兼师友后虽一同朝蹟而情义日笃一旦同在西掖同摄北门相与如弟昆然至于同寅协恭尤非他人之比艺祖东向宗庙大典集议至再始正百年之礼而台谏有异论钥极论之丞相赵公宣㫖钥又执不可公从旁力賛其决而事遂定谢知合渊以太母之弟有旨请给等依禄格全支公已书行而钥駮之再命特与书行公上奏先具钥之駮章且曰楼钥委是允当始知臣失于㸃检不及论奏若更书行臣有三罪一则迎合圣意不敢执奏二则冲改旨挥使有司无所凭守三则耻过遂非无见善则迁之义欲望追寝御笔仍正臣卤莽之罪其事遂已呜唿孰有负重名于时致身至此而服义引慝同济公议如公者乎汲引人才如恐不及在湖南应诏荐宋文仲呉猎蒋砺杨炤在朝则荐朱熹叶适呉仁杰王明清修中苟知其贤不复以私嫌为忌其他成就延誉使就声名者不知其几也博极羣书而于春秋左氏尤究极圣人制作之本意左氏翼经之深旨着春秋后传左氏章㫖二书盖经止获麟孔子卒传止韩魏反而丧之之后殆未有此书也愿见不可得则曰此吾身后之书近既得之诵读不已不揣而为之序其门人遂以铭为请钥欲述公行事或恐有触忌之嫌自以投闲十有三年已挂衣冠视䕃几何知公为最详若畏避而没其实岂不负吾亡友㑹稡未集而病深恐溘先朝露不究此志小愈遂扶惫而毕之公风度高远动輙过人诗律之精深字画之遒媚登览高致吟讽低昻亲之则使人意消王谢韵度尚可想也方主上在宫邸时寮寀以诗为寿惟翊善黄公与公之诗皆有讽谏上为置酒各亲书所上诗谢之公后尝奏知以御札登诸石而跋其下以其藁示钥未及刻而公归访求此藁不可复得犹记其略云季札观乐歌颂而曰哀而不愁太史公读虞书至于君臣相勑维是几安未尝不流涕也成王作颂推己惩艾可不谓战战恐惧善守善终哉盖颂者不専于美盛徳之形容皆敕戒之义秦斯以来此义殆絶钥读之为之感咽呜唿此又先儒之所未发也铭曰温居瀛壖儒学之渊间气所钟挺生斯贤舒向金玉游夏渊源羣书博极本末贯穿退然布衣名震八埏晚登周行帝席为前典刑具存训词是専王邸螭陛史馆经筵独当雷霆刀欲回天经世泽民赍志终焉天之生才夫岂偶然储神毓秀其必有年宦匪不达受才则全道之不行赖有遗编后有百载复见儒先哀哉止斋见此铭镌攻媿集卷九十五攻媿集攻媿集卷第九十六攻媿集巻九十六宋楼钥撰神道碑宝谟阁待制致仕特赠龙图阁学士忠肃彭公神道碑皇上践阼之十有四年十有一月乙亥诏楼钥林大中赴行在大中先至首言故吏部侍郎彭龟年之忠乞赐襃赠嘉定改元钥求对又以为请且録其諌草以进皇帝为之怆悼诏赠宝谟阁直学士仍与一子陞擢既又御批彭龟年系朕潜藩旧学当权臣用事之始首能抗疏折其姦萌襃卹之典理宜优异虽已追赠未称朕懐可特加赠龙图阁学士其子钦与寺监簿差遣三年礼部尚书章颕侍御史刘榘起居郎黄中就讲筵同进公家所被赐御书御制正邪论且言公之尽忠知无不言首论侂胄之姦爲其沮抑抱恨以殁乞赐美谥上赐谥忠肃又云是肃敬之意恐有司行之迟缓当爲批出八月三人又因晚讲奏谢上云彭龟年忠鲠可嘉宜得此谥使人人如此必能寘人主于无过之地先是绍熙五年七月甲子上受内禅公时以右史兼嘉王府直讲上在重华宫一时旧寮惟公最承睿眷宣召几无虚日未几由西掖迁贰卿方赵公汝愚决大䇿之初曾遣韩侂胄奏宪圣慈烈皇后有一日之劳至是寖以出入两宫始有窃弄威权之渐公极论之且乞去公除职与郡侂胄罢知合门等职事转一官内祠时钥为给事中大中为中书舎人同状缴奏上批彭龟年除职与郡已为优异韩侂胄无罪辞剧就闲可与书行钥与大中再奏龟年以贰卿得此若以为优异侂胄无故转承宣使非优异乎若以侂胄为无罪龟年以尽忠陛下直言无隐何罪之有龟年一去必不复来侂胄内祠日在左右若併使出外则人言自息矣钥遂为吏部尚书大中竟由给事中为吏部侍郎寻皆补外郡钥得婺不赴而奉祠公在荆南亦以疾丐闲林公在庆元罢归三人者镌职罢祠至于一再惟公之谪尤重侂胄擅权之久罪恶贯盈妄开兵端举世震动主上奋发威断加以诛殛中外称快故翌日而二人趣还独公不幸已成千古不及见更化之盛士大夫莫不痛惜之公字子寿世为临江军清江县人曾祖广祖愈考文通俱不仕考以公贵赠朝奉大夫妣杨氏累赠硕人公七嵗而孤奉母尽孝如成人幼颖异读书能晓大义比长得程氏易读之至忘寝食年十八荐于乡三预计偕登干道五年进士第授左廸功郎袁州宜春县尉时丞相赵忠定公将漕公以书言月桩钱病民赵公因计为缗钱七十万而无名者强半皆出于苛敛赵公首取最甚者如宜春麴引之类先罢之乃以闻获盗八人自以为非亲捕不就赏公方初筮而利民自立已如此闗陞从政郎调吉州安福县丞县有寅陂灌田万三千余亩彊宗锢其利嵗以旱告按图疏治陂成而嵗稔郡委检察保甲而无其籍怃然曰是县之根本不务可乎乃以法聨合綂纪又户别其老病强弱之丁士农工贾之业租税有无多寡之数调夫既均后有赈贷按籍立办他日检旱赖此尤得其要蠲放不及二分而民间欢服以为前此未有得实如此者请藏此牍以为后法育婴儿救疫疾虽不禁巫觋之禬禳而各使勉病者以服药全活尤衆淳熙十二年用举主改宣教郎以母硕人年高丐祠便养主管建昌军仙都观自初第而归益笃于学以毋自欺名斋以书问南轩张公中庸语孟大义至是义理愈明开发后进抠衣北面者日衆复与刘子澄清之往复问辩时相与折衷于晦菴朱公而学愈成矣再请祠未满而丁内艰执丧尽礼诚信备极葬之日观者叹其可法以致敬致乐致忧致哀致严裒集格言类为一书名五致録晚又定祭仪行于家服除吏部尚书郑公侨兵部尚书张公枃同荐之得旨引见时光宗初即位内降颇多公首论正始之道愿以仁宗杜权要请属为法以崇宁御笔为戒公又言嘉王傅相少而侍御多请用司马光令伴读官提举左右之议使府寮之势重于侍御道义之训密于宴游光宗首肯久之且曰当世急务也又以开乐之初进逸豫之戒谓国家大雠未复而内外宴安犹袭宣和之旧淫侈成习光宗曰风俗骄侈太甚至此极矣朕日夜思所以革之因奏陛下为之不难风俗之变未有不自上始也二月除太学博士时殿中侍御史刘公光祖因论带御器械呉端改太府少卿公上疏乞复其位又贻书宰相云祖宗尝改易差除以伸台谏之气不闻改易台諌以伸倖臣之私有谏大夫同知贡举欲大变文格下太学选经义诗赋论策各二百篇为式长以督课学官公独不可曰使士明经术熟古文则文格自正校文已为下策又使之习时文此非所谓教也虽忤谏官意然遂不复选二年兼魏王府教授六月除国子监丞郊礼遇雨祠于望祭光宗意郁郁不豫至展恭谢之日公具嘉祐中文潞公因设醮宿殿中故事白庙堂又言重华命押医官下都堂亦欲大臣共此忧责次日乃闻内引宰执三年许国公始朝参公为言保富贵之道无过恭俭又集礼记论孟子史中朝见之礼为朝参须知且言虽与嘉王同行在礼世子不可与同名非惟名不可同色色不当相似至生日又以恭俭惟徳为韵作四诗寿之六月侍御史林公大中辟公充御史台主簿谓公操行坚正不为诡随遇事通明不事沽激八月以旧班对乞复经筵典故谓劝讲之臣当用明经之士人各有长经须素业不应不问所学例以序迁又谓宣召讲官多用昼接不如夜直之有益也光宗云亲儒生最有益十二月林公以论事除吏部侍郎公乞去张公叔椿代林再奏乞留卒不就四年正月除司农寺丞三月除秘书郎先是外传召姜特立公白丞相留公恐非虚传至是果然留公引李绛事乞退公率同馆论奏又勉枢廷争之遂寝五月兼嘉王府直讲论説经理精切明白禆益为多不胜书书其大者尝论梁焘辨邪正之奏公曰此正是元祐末年小人将进君子将退之时不可不详览王曰君子小人不可参用参用则小人胜公因具述元祐绍圣君子小人进退之大略王一日亲制邪正辨以赐公正指焘奏而发又尝赐所书瑶山诗乃光宗在东宫时作有雪诗云闾阎多冻馁广厦媿膏粱公言人主当如是用心尝因讲诗王曰下以风刺上已是人臣委曲要知为君者须使人臣直言其事方是公曰愿大王无忘此意而推广之则善言至矣读曾肇奏议因言用人须先识邪正王亲题其説于奏议上赞读沈公有开讲三风十愆谓十不可有一王曰要是病根全在比顽童一比顽童何事不有公称赞不已亦请王题讲义上闻王宴居书知人难三字于坐右公质之于王王曰然毕竟人如何知君子以小人为小人小人亦以君子为小人正恐错看尔公曰尧舜亦以为难也光宗久不诣重华宫公与同馆入疏又以㑹庆节未举进香之礼自上封事力请俱不报十二月除起居舎人明年正月直前奏事光宗曰久欲见卿説话此官待有学识人方除公谢且进内治圣鍳奏以祖宗家法集为此书光宗曰祖宗家法最善汉唐所不及待外戚尤严不可容易壊了公对曰圣论及此天下之福祖宗不委以权乃是爱亲戚之道此书宦官女子之防尤严恐不得进御光宗云不至是三月直前奏起居注乃系日之书言动无不记者今一月四次书免到宫陛下半年不出如此已书三十余次以贻后世实累圣徳四月驾幸玉津园公言于宰相谓近舍聚景而远幸玉津不奉三宫而独出宴游宰执以公言乞恭请公亦入奏㑹被命祷雨因言两宫不和则天下不和天下不和则天地不和盖天地和则雨未有不和而雨者自是屡许过宫或仗集而不出侍从奏陈不效皆居家待罪公又独奏误以臣充嘉王府讲读之官正欲臣等教以父子君臣之道臣闻身教者从言教者讼陛下以身教臣以言教者也言岂若身之切哉五月重华不豫已奏告公与侍从台谏请对不果八日戊辰公缴纳告敕乞窜逐待命江浒戊寅寿皇服药赦下始入城癸未公念屡乞对及求去至今日不可不极谏拜讫独不离班位伏地敂额久不已血渍甃甓搢笏取札子置龙墀上再拜欲辞出始传旨上殿光宗云知卿忠直理㑹何事公奏今日无大于不过宫事光宗云须用去公又极言陛下屡许羣臣一入则又不然内外不通祸乱不闻臣实痛心光宗为之惨然曰终当去六月戊戌寿皇升遐七月甲子主上受内禅是晚召公对于大堂圣容蹙额云前但闻建储之议亦自可息浮言岂知遽践大位泣辞不许至今怔忪公奏此乃宗庙社稷所系陛下亦不得而辞首乞奏知太上皇因拟札本上即写入又问初政及人物明日再见犹云朕一日不曾食因泣下又言昨太匆匆参决可尔公奏今只得尽人子事亲之诚心再拟起居札子乞日进一通又与翊善黄公裳同奏往朝南内因定过宫之礼乞先一日入奏率百官恭谢壬申擢中书舎人庚辰上朝泰安宫至则寝门闭矣拜表牋而退上尝问恐太上皇未肯过泰安如何公奏陛下本出于不得已必不以位爲乐况宫室乎寿皇梓宫在殡且居丧次于礼爲正旬日间三降㫖经营泰安纷纷不定太上微疾未瘳不若且居南内以休息圣躬陛下少留重华以居丧听政从之代言之初李孝纯孝友转右武大夫带行遥刺公封还词头谓固当推恩母党然上事三宫礼有隆杀恩有后先乞候三宫戚属次第推恩内侍符涤得罪于太上而差干办泰安宫刘庆祖已带遥郡承宣使而以太上随龙人落阶官公皆缴奏上于刘庆祖事批可与书行公又奏曰庆祖无官可转止有建节若念其忠劝不若任之以事不必优之以官臣非为庆祖惜此一官盖为朝廷惜此一门陛下自登大宝聴言如流忽于此事首降可与书行指挥夫可与书行乃近世敝令也使其可行臣即书矣何待再令使不可行岂敢因再令而书哉上尝言中宫未建圣节未立随龙人恩例之类直俟祔庙后施行公即极口称赞圣徳后随龙命下封还再四且言祖宗随龙人止转一官元符中方转两官如徐勣何执中除待制侍讲亦止转一官靖康以后方有四官之例诚是太优今于巳分正当过为裁损酌中推恩命遂寝因对上语公曰朕尚未见父母如何敢恩及下人孰重孰轻且称缴章为是然公亦以此等故不久而迁矣上问讲筵所奏谅闇罢讲旧例公奏多故以来两三月不与儒生讲矣不可不以为急务上袖出二纸一具太上讲筵书目一具潜邸讲堂书目谓讲筵讲书太少公奏今有机务不比讲堂専一读书上云朝退亦无事恐自怠惰况酬应万务非多读书不可又奏人君之学与书生不同惟能虚心受谏迁善改过乃圣学第一事不在多也他日又出二纸一御书经史十件春秋礼记诗书孟子通鑑唐书三朝宝训奏议长编节本一书臣寮十人黄裳陈傅良彭龟年黄由沈有开朱熹李巘京镗黄艾邓驲公请圣意上云朕欠读书太上读许多书养徳东宫垂二十年今欲添讲官至十员各専讲一件两日一次五人上讲早二件晚三件早依旧讲殿上晚只用小衫依讲堂例坐讲公曰讲学愈切此帝王之举也若少读而精庶几有益又曰十人充讲官否陛下若招徕一世之杰如朱熹辈方厌人望不可専以潜邸学官为之寻除侍讲而待制朱公中书舎人陈公俱以召至公引傅尧俞乞班苏颂之下以请继除侍读三辞而后受御笔举御史有不植党与之言公奏但当察君子小人不可问党与元祐党籍第一人是司马光小人陷君子变白为黑何所不有又言近差除多自中出此不足为威断适为小人所卖耳九月除吏部侍郎公知事势渐变乃陈四太之説其略曰用臣太骤处臣太高臣迹太危臣分太满因震雷暴雨言近日好出不测之号令故天应以不测之风雷因极陈今日小人窃弄权柄皆起于号令之不测借吏部尚书充金国弔祭接送伴使至平江奏汉元帝时日青无光恭显指为堪勐用事之咎及斥堪勐复有日变始切责言者小人机心古今一辙楚州应诏一疏尤极剀切谓信任君子之意未孚于人而暱比小人之迹已见于外君子告陛下之言小人或得预闻而小人误陛下之事君子或不能知送伴至楚闻朱公奉祠又奏君子小人消长甚详皆不得报及归屡乞对不许自知不能久矣明堂礼成封清江县开国男食邑三百户公见庙堂之权日轻侂胄之势愈重言官又多出其门于是歴数其姦大要云进退大臣更易言路皆初政最闗大体者大臣或不能知而侂胄知之假託声势窃弄威福陛下总揽之权恐为此人所盗矣时二月九日也上闻奏甚骇且曰只为亲戚故信之不谓如此奏事退已闻下之中书晚又闻复取以入知必不济再入一奏丞相以闻上云侂胄是亲戚龟年是旧学讲堂五人一死一忧去二人俱罢只有龟年在又性直肯言今当如何丞相陈两留之説已而侂胄虽罢职而予内祠公除职与郡给舎缴駮不能囘也除焕章阁待制知江陵府荆湖北路安抚使公既去丞相竟论罢矣公至荆罢和籴以平米价罢沙市官买之敝治牙侩以寛商旅撙浮费以除鱼湖之输复奏修长隄教民兵乞支还备边库钱俱不报公遂以疾丐祠一请而提举江州太平兴国宫庆元二年六月以论列落职罢祠五年言者以蔡琏诬告公与赵丞相言政和中嘉王事乞加贬窜于是追三官勒停嘉泰三年秋复元官再奉兴国祠开禧二年起知赣州以疾力辞除集英殿修撰提举建宁府武夷山沖佑观俄以疾甚致其事除宝谟阁待制三月二十三日终于家享年六十有五遗奏闻特赠中奉大夫娶敖氏先三十年卒赠硕人生二子钦承事郎守司农寺主簿鉅迪功郎新特差充荆湖北路提㸃刑狱司干办公事女四人长适进士陈复之次适乡贡进士胡梦得次适从政郎扬州江都县丞章瑢次适进士敖清之再娶燕王宫宣州位宗室潭州益阳县丞赠中大夫伯摅之女封硕人后二年卒生一子铉承务郎新监江州在城税务孙男二人滋沄孙女四人俱幼七月壬午诸孤奉公之柩窆于县之建安乡金家井之原从治命也公性资刚方学识正大而议论尤爲简严劲直善恶是非务尽道理义所当爲白刃可蹈正色立朝其爱君忧世之诚先见之识敢言之气皆人所难及故公议浩然归重晚既投闲専以养性读书爲事扁所居曰止堂悠然自得几微不见于颜面宾客非亲与贤不妄交郡县吏乗时罗织公之亲党文致之罪潜窥隂伺欲捃摭细微以媚权倖公视之如无彼亦不得毫毛之隙自伪学之説兴鲜不变者公于关洛之书益加涵咏着止堂训蒙一书盖终始不变者也闻苏师旦为节度使曰此韩氏之阳虎也其祸韩氏必矣及闻用兵曰祸其在此乎皆如公言着内治圣鉴二十卷训蒙经解奏议外制并表牋杂着合为若干卷藏于家塾钥幸同朝一见如故相与日厚公之三子求铭谓知公之深者莫如钥偶然未死尚何辞铭曰矫矫彭公天予刚介学问渊䆳言议正大自其筮仕忧国爱民登朝屡奏心乎爱君嘉邸简寮极天下选遇事献规务纳于善重华违豫问寝有愆朝夕思虑不已于言螭陛直前龙墀敂额言虽不用忠节愈白圣主龙飞风云是依无日不召擢居纶闱开口论事略无顾避志欲回天侧目多忌权姦櫱牙惟公先知抗疏逆折鸣鼓攻之上色为动公言益切闻者缩颈惊叹胆决一去一留消长遂分言者虽力无救丝棼声生势长附炎日盛太阿倒持窃弄威柄横挑强敌涂炭斯民赫然天诛公论复伸改弦之初与世更始曲突徙薪如公有几呜唿天乎不假之年身不及见徒为知言恩光优渥施及其子公凛如生谁颡有泚九京可作非公谁归金井之原过者式之宝谟阁待制献简孙公神道碑开禧三年嵗在丁卯余以衰疾引年幸而得谢因自念以凡才叨近列一时同朝多君子寮投闲以来相忘道术遂隔死生者多矣忽得故吏部侍郎孙公从之之子新瑞金西尉鐩之书寄示从之行述且曰先公不幸薨于庆元五年四月之丁丑葬未有铭因仍八九年重不幸二兄俱蚤世凛然门户之託惟先友有以碑于隧道以恵顾九京以少赎不孝之愆余执书以泣曰方公之薨余方遭严谴不得致生刍于前已而又自遭内艰忧苦无生意以至于今悲愧多矣老而学落本不足以铭公义激于中有不容已閲五年始克谨摭行实之大概序公平生而系以铭公讳逄吉从之其字也先世居南兰陵五季避地于吉之太和五世祖徳弼奉其父银青霸之命徙名数于龙泉今为邑人曾祖文妣李氏祖叔遇通经博古倜傥有奇节雅不喜王氏学弃科举不就尤为里人所推晚以经旨授诸孙卒昌其家公以按行阜陵恩特赠承务郎妣李氏考宜文行尤髙两上礼部而不及禄以公贵累赠奉直大夫妣罗氏赠令人奉直三子公居长次逄年终上犹令季逄辰终袁州守俱中儒科里人有三杰之称公生于绍兴五年时方俶扰学士解散公就学虽晚而资实俊迈课艺颕出父祖竒之自弱冠三荐于乡隆兴元年擢进士第调左迪功郎郴州司户参军干道四年校试长沙场屋喧动同列踰垣避之公谕以义理衆方帖息尚书沈公介为帅给事黄公钧领漕计相与爱敬沈公留寘幕府御吏刚严无敢迕其意者公自以受知之深知无不言未始一语诡随始若难合终必垂聴豪民匿罪越诉捕之不获吏执其子于岳麓书院沈公怒甚既得其父必欲併杖之公独不佥书且曰父有罪子不知情何可从坐争之数日而后得因力辞摄事而归沈既荐公闗陞既而又畀以京削或谓公未可用沈公曰但知举贤安知其他归欲力荐于朝而不果七年陞左从事郎黄公还朝荐于庙堂欲处以学官公以二弟游宦惧阙子职授常徳府教授㑹侍郎李公焘出守常徳以史局自随熟闻公之该洽先以书约见于公安倾葢之顷质以数疑公了辩如响恨得之晚且曰仪曹有京削留以待乡人今日不可失士亟以畀公枢宻刘公珙少司成郑公伯熊刘公焞皆有重名荐章交上初不识面淳熙五年改宣教郎太令人春秋高不忍去左右閲两嵗令人强之始授袁州萍乡县公以学道爱人爲心不爲赫赫名而惨怛恵利之政出于至诚值嵗大祲待哺者数万荒政皆有实恵不爲便文逃责事已而得雨又教民芟旱苗养禾孙是嵗饥而不害例有添给别贮之久而盈溢辍四十万市谷创社仓以济贫乏择贤士主之民赖其利催科不亟不徐行雨露于膏火中民亦乐输县计既裕稍蠲其余还以予民邑之西北土瘠民窭受役甚苦公与钱市田教之义役县苗税素重为裁酌而损其额又以余力代贫民之赋为钱四百余万马驿三在境内嵗有缮修刍藁之扰事又不集公既葺其陋又籴粟以给之遂有经久之计修学市书督课诸生身为之师士风大振公之政直可比古之循吏非有矫饰求名之心而邑当孔道謡诵蔼然起居舎人呉公燠出使湖隂过县贻书江西诸司曰部有贤令如此虽欲蔽贤可乎诸台竞列上治最有㫖籍记士民亦至今歌之代还丁内艰服阕家居又久之十三年干办行在诸军审计司十五年九月迁国子博士十六年光宗覃恩转朝奉郎赐绯衣银鱼六月隂司农寺丞兼实録院检讨官绍熙元年五月徙秘书郎八月兼皇子嘉王府直讲二年二月雷雪交作诏求直言公疏八事以献一曰去蔽䛕二曰亲讲读三曰伸论駮四曰崇气节五曰省用度六曰惜名器七曰抜材武八曰饬戎备明白剀切深中时弊轮对论今嵗初郊请遵用隆兴三年诏书节用恵民以当天心上谕公曰圜坛不尚华饰亦事天简素之意又曰中外支赐合从减省复劝上容纳狷直併论和买折帛之弊上喜悉可其奏㑹谏官邓驲请增諌员即擢公右正言首奏帝王经世之学根于一心大而隂阳寒暑之变化小而人民事物之綂纪皆系于此心之运此心融彻发之政事则天地可位万物可育举无难者其言甚备时营缮寖广一第之建撤民居数百咨怨者衆公力言其弊公自以受天子特达之知思欲补报切磨治道七旬中章二十上多人所难言者期于不负所学无复顾忌故亦不得久居其职临安守潘景珪交结谋进邓公疏其罪反以计倾之邓移大匠公曰名为优迁而罢其言职后不可为矣两疏不报再对复论言路壅塞谏臣结舌天下利害无由上闻愿留神于逆心逊志之戒则虽失之于前尚可收之于后也併论景珪胁持台谏蔑视纪纲连章劾奏竟逐之未几公亦有迁官之命大臣奏践阼以来屡易谏臣非所以示中外若以二监处之必不肯留遂除国子司业辞不拜上谕旨曰士论所推此师儒之选也不得已就职而求去愈力公之初除或议其弱丞相留公正曰是有仁者之勇上之亲擢得人矣及是丞相曰某有献替上岂能一一垂聴然不敢以是求去也公对曰宰相与谏官不同宰相平章国事不能无可否官以谏为名是専以言为职业也不得其言而不去人将狗彘我矣乌可与丞相比哉君相知其不可夺九月遂除荆湖南路提㸃刑狱公事两学之士数百人出祖闗外人谓中兴以来才一再见公褰帷入境风采凛然守法度识大体不専按刺傅经决狱多所贷宥案牍盈几披閲参攷决遣如流未数月文书为清民亦自以为不冤尤笃意人物太府卿项安世吏部呉镒方铨工部徐应龙皆所荐也五峯胡先生宏之子大时元城刘先生安世之曾孙孝昌俱隐衡岳公请官之以继贤人之世事虽不行闻者韪之两摄漕事通融有无深得计度之体衡之茶陵秋输特重公曰昔祠官使臣大军仰给于邑不免加赋今则咸无焉尚取赢可乎量出计入蠲十之三令下欢声如雷邑人相与作佛家道场三昼夜以报伐石刻词至今尸而祝之也爱惜公帑不以毫发自奉诸台月餽随以还之一无取焉参政陈公骙首疏六名士公在其中上亦念公久外尝曰孙逄吉好士人三年九月召为秘书少监训词有当今第一流人物之襃承上意也五年朝谒重华不以时公数具疏援引古谊深言之又率同馆列名以进七月主上受内禅登用旧学越三日擢公兼权尚书吏部侍郎初公入谏省翊善黄公裳曰孙直讲问学醇正劝讲多益今遂失助上曰言路得斯人尤可庆也又言所论有不乐者上曰既为言事官岂可不使之尽言盖上之在嘉邸知公已深至是首陈初政有曰陛下嗣膺大宝盖非得已愿起敬起孝数申温清抚接宗戚俾之开释太上推明陛下之本心乃若建立长秋推恩随龙人之属皆可缓也又请进学以养其明揆事以审其㫁凡立政造事皆明以先之㫁以辅之则守经事而得其宜遭变事而达其权天下可运于掌矣上欣然纳之覃恩转朝奉大夫九月除权尚书吏部侍郎赐金紫服明堂恩封庐陵县开国男食邑三百尝告丞相以和买折帛之价太重宜因初政稍议蠲减庶可固结民心丞相举行之然止限以三年非公之本意也十月擢兼侍讲公在嘉邸尝集羣经格言以献至是请讲论语盖公平日潜心此书有自得之趣欲以遂格君之志也差充孝宗宫按行使朝方议撤秘书省以为寿康宫而以东宫为馆阁公毅然力争谓于理非顺地狭屋敝不可以奉慈极事亦竟止待制朱公熹在经筵持论切直忽奉祠而去公于上前争论甚苦因讲权舆之诗反覆䌷绎以为讽上曰朱熹所言多不可用公曰熹论祧庙独与衆论不合他所説皆正理未见其不可施用愿留之以重经幄冬有震雷诏求阙失公言过失所当谨者二曰奉亲曰亲儒阙违所当讲者二曰谨爵禄曰节用度又论治体之要曰治化之原肇于宫壸而达于外廷宫壸严则内外之禁肃外廷正则上下之职修后妃之家多启私谒嫔御或养私身愿择老成宫嫔佐六宫之政内侍本备扫除自阁长而上愿遵旧制选年四十以上者知内省之事枢宰之职论道经邦愿万几之暇从容与之议政近习之臣职在禁密愿全其恩数勿使预事上深然之十二月假焕章阁学士提举万寿观兼侍读充馆伴金国贺正使金使需竹牛角之属期以必得公奏皆难得之物戎心无厌当遏之于初大珰王徳谦典司国信所密请匪颁公卒却之庆元元年正月兼实録院同修撰使事毕入对因奏臣比縁馆伴刺求北事窃闻自孝宗上賔寖有轻视中国之心比年公卿习安将帅习媮士卒习惰风俗习侈上恬下嬉无复有枕戈复雠之意愿陛下拔材贤旌循良核名实蓄财用选将帅简精鋭城要害备器械讲求孝宗内治外攘之䇿上尤嘉纳而公于是时已有不见容者矣待制朱公熹之去公力捄之侍郎彭公龟年补郡又论不应为近习而逐正人忤韩侂胄之意又尝扈跸有马上回揖之者公独不顾彼又以为简驩也一日㑹食部中或报王喜除合门祗候公曰此乃优伶尝于内廷效朱侍讲容止以儒为戏者岂可以污清选当抗疏力争否则于经筵论之有飞语上闻五月内批与郡而王喜之命亦寝或以为出于误报而公忧国爱君之心亦云至矣潜邸恩转朝散大夫七月除知太平州累章丐祠九月提举江州太平兴国宫三年转朝请大夫五年三月起知赣州言者始疏前事沮之公素有徳量未尝语人以去国之由杜门深居时事一不挂口书史自娯不以得丧介意至是以言者传播公之直节愈显而公已属疾上章纳禄矣终于里第寿六十有五五月除集英殿修撰致仕嘉定五年上以公旧学轸其遗忠特赠宝谟阁待制仍度越彞典赐谥献简娶李氏累封令人与公相继而卒子男三人銶承奉郎监鄂州在城盐税务錤迪功郎新临安府余杭县尉季即鐩也女五人进士李三聘李拓罗沂迪功郎前临江军司户罗晟通直郎前知南康军都昌县事胡杙其壻也孙男四人涣溱淳溥女一人尚幼六年十一月乙酉葬公于万安县龙泉乡緜津之原公资禀醇澹于外物一无所好惟刻意经史不可解于心自幼至老手不释卷务为有用之学尤精于国朝典章事物之源委宦族之谱系除拜之嵗月与夫前代疆理卒乘之法封国行河之利参贯融液无不通流修世教植治道诚有志焉发为文词以理为主以意为先体制具备闗键严宻简而有法不为绮丽之习晚嵗自号静閲居士有文集七十卷外集三十卷藏于家左规右矩言笑不妄恂恂似不能言遇人无贤愚贵贱少长咸接以礼平实诚悫表里如一修身践言乐于闻过逊贤达善心无媢忌喜怒不形于色而正大刚方之气有临大节不可夺之风以钥平昔之所见闻攷之胡君之行述不隠不诬足以传远而瑞金必欲以铭见属老复病瘁岂敢言文念公之三子而失其二余亦视䕃几何有不能已者与公为同年初未相知晚幸定交情义至笃为少司成则实为交承出入从班又为寮于讲读之官余与给事林公大中于晚讲之次论救吕祖俭之贬公从旁赞言尤力尝论日食事谓上即位未久多有隂翳一得明照必有背气等变三月朔去正阳之月一间先一日大雨谓必以隂云不见至朔日乃暸然使万目见其剥蚀天之示戒如此公又奏曰至次日则又雨此虽片言为助多矣当绍熙庆元之间上既隆寛下亦多尽言余幸周旋其间固有激于忠愤不容不言惟公天与谅直事君不以犯颜为难与同列不以忤意为惮刘徳秀为谏官以私意劾左史刘光祖公谓之曰人君寄心膂于宰相寄耳目于台谏皆当以天之心为心倘任私以害忠良如彼苍何愿自此三思而后行其尽言类此居之不疑惟义所在呜唿斯人而在谏争论思之列可谓天下选时非不遇位非不至而道卒不行任以史事尤为当才相与论修史之规模甚备汗青无日而身去矣呜唿殄瘁之悲识者所同孰知余心之悲有在于此乎铭曰帝王之兴四门以辟无人不言犹恐不力官以谏名惟言是职视古已狭言又不得忧世之士所共太息孰为敢言为纠邪慝矫矫孙公古之遗直学为有用博闻多识其处友朋直谅三益幕中之辩不为婉画一登谏垣身任言责有犯无隠撄鳞之逆天姿则然不动声色鲠论日闻不容煖席召还蓬山上方御极首擢从班宠光赫奕经帷史馆人望丞弼遑遑靡宁期补君徳飞语中人又成去国命非不通而道之塞不容何病爲天下惜铭以昭之后人斯式攻媿集卷九十六攻媿集攻媿集卷第九十七攻媿集卷九十七宋楼钥撰神道碑资政殿大学士致仕赠特进娄公神道碑国家中兴八十余年四朝以圣继圣相守一道夫岂不欲复大雠归侵疆而申缔邻好遵养时晦以俟天命盖其庙谟深矣比嵗权臣窃弄威柄富贵已极犹以为未足假恢复之名以逭危溢之祸其党又相与嗾之平章军国益无忌惮一旦妄发以债帅为方召以骄兵当犬羊人人知其必危竞进者方纵臾以苟爵位不在其位者固不容强聒仕于朝者虽面从而腹非无敢有诵言争之者时惟娄公机以直谅之资抗议无所回挠一为御史即上疏明辩之是时权臣虽倡此议犹未敢自任邓友龙初不知兵将漕淮右腾书投合妄荐大将既叨召还専主此议为侍御史为给事中公皆与为寮每语及此未始不奋然力诋以为必败国事友龙至不能堪曰不逐此人则异议者不已公亦自以不合丐归除职与郡竟求奉祠㑹泗州获㨗友龙上表称贺自以为势当如破竹羣讙竞和谏大夫遂以诋公褫职罢祠此开禧二年之五月也已而延敌致寇涂炭数郡姦党失措始媿公之言八月再畀祠禄明年二月复职十一月元恶既诛大明黜陟天子思公之忠十二月除吏部侍郎兼太子左庶子嘉定改元正月到阙兼太子詹事五月除给事中兼权工部尚书七月除礼部尚书兼给事中八月擢同知枢宻院事兼太子宾客十月参知政事盖公天资忠鲠不畏强御逆折兵锋言虽不用而后日皆验先见敢言人所畏服既坐庙堂不以词色假人相与维持和议密赞更化惜乎年高疾侵奉身而退居无何考终于家经济未究孰不兴殄瘁之悲诸孤以钥同宗同朝交情之厚既葬而求铭义不得以老退为解先书立朝之大节系以言行履歴之详而铭之惟楼氏自武王封夏禹之后东楼公于杞而始得姓后有食采于娄者别为娄氏其实则一宗也建信侯在汉为刘蝉聨数十世至䢿事呉越避武肃王嫌名始复为娄仕左千牛衞上将军占数嘉兴五传而至公之曾祖讳亿亿生干曜俱为将仕郎父寿朝奉郎以公贵三世累赠少保少傅少师曾祖妣杜氏祖妣邓氏顾氏妣郭氏为谯国崇国荣国成国夫人少师荘重有家法教子甚严公其第三子也字彦发幼而颕悟日诵数百言能自刻苦长益奋励该贯经史百家之书作文直欲以左氏班马韩柳为标的或谓其持论太高公曰他日以此致君泽民要当自立讵可苟徇时好盖其立志已不凡矣两上乡书干道二年赐进士出身授左迪功郎临安府盐官县尉丁成国忧服除主和之含山簿铜城有八十四圩遭夏潦大坏仅存其一郡以委公役工三千有竒设庐以处之优给庸直时犒酒炙器用材植一出于官民乐劝趋两旬告毕邑人欢服砻石以记七摄淮邑率以治办闻荐章交上寻丞于潜漕使檄公摄宰之阙潜川以蚕桑为命织纺贸易至于再税公首罢其一民甚徳之酒坊县计所仰久废弗葺公大修酒政嵗羡息钱近二十万日以寛裕先代输贫民之竒税寖以及四等户所被广矣版籍既亡有产去税存之害公一新之狱讼几絶庭空圄虚治行称最邑素无学大比无应选之士公首建夫子庙启庠序择师儒士有以养李廷光首预宾送擢贤科亲书桂枝坊以表具庐士益知劝政声上闻有旨都堂审察以少师得疾而归既遭外艰士民莫不借留匍匐奔慰缟素盈门公性至孝居丧尽礼手书华严法华等经以伸冥报免丧爲江东提举司干办公事尝易淮东已而复旧淳熙十二年以举主改宣教郎知衢州西安县十六年光宗覃恩赐银绯县当舟车之冲号难治公以学道爱人自任不可干以私有腾谤者不爲动巨室买地爲茔域发地遇石复索元价公曰设得金将谁归守督赋峻厉公不忍施一箠课亦不乏亲閲案籍豫定役次民服其公绍兴二年通判饶州五年皇上践阼转朝请郎庆元二年到官事多关决而无侵官之嫌滞讼随以清省一重囚狱具欲上察其诬白郡覆鞫之得不冤死又二人已经详覆以其可疑者同太守以闻俱得减等参政袁公説友帅蜀辟议幕不就摄州及南康诸台益称其能相率列荐内相洪公迈称道尤不容口谓公学有源委工词章身端行治既以叙公所辑汉隶字源又以监司科荐之丞相京公一见即除干办诸军审计司五年之七月也轮对奏祖宗盛时吏禄兵廪嵗不过缗钱十数万熙宁月支四万南渡无嵗不用兵月犹不及百万干道已支百六十万欲请裁损经费又论刑名疑虑之弊六年十一月迁宗正寺主簿嘉泰元年爲太常博士秘书郎请续编中兴馆阁书目又请寛䘏淮浙被旱州县时皇太子以恵国公始就外傅遴选学官以公兼资善堂小学教授国公鋭情学问公日陈正言正道又以累朝事亲修身治国爱民四事手书以献寘之坐右朝夕观省尝谓公曰今日甚热禁廷深邃尚尔闾阎细民岂能堪之公以奏之上问昨日与先生説何事国公具言之上喜曰唐文宗但云人皆苦炎热我爱夏日长更无一句及百姓此意过之远矣又尝语孝宗戒食蛤蜊事国公曰此无他只是广好生之意公随事开明多所禆益三年除太常丞仍兼资善旋兼右漕郎官五月为秘书省着作郎寻以民曹事烦改兼驾部以専训导都城大火命百官条具阙政公力言三弊谓朝臣务为奉承不能出已见以禆国论外臣不称其职至苛刻以困民财将帅偏禆务为交结而不知训閲以强军律时公年七十丐闲上以资善倚重不允周旋四载不懈益䖍同寮予告公每当之首尾如一日国公睠顾最亲字画少差必求是正公深于小学辨析如响又着广干禄字一编国公得之尤喜命讲官戴公溪为之跋四年六月擢监察御史讲未退而除命已颁国公恋恋几不忍舍公亦为之感涕入台省论近时士风薄恶闻者耸然又论京官必两任有举主年三十以上方许作县又论郡守轻滥太甚贻害千里时小史苏师旦怙势妄作蒙蔽自肆语及者必罪去而独惮公尝与合门纳谒公于寒暄外他无所及师旦俛首不敢吐一词而去兵端方开惟公极口沮之谓恢复之名非不美亦孰不愿今士卒骄逸遽驱于锋镝之下人才难得财力未裕万一兵连祸结久而不解奈何权臣闻之不悦所议愈宻外廷罔测公又上疏极论虽宻谋人莫得知而羽书一驰中外惶惑友龙方为台端主议甚力公日以苦语劝之且曰今日大将为谁计臣孰任正使以殿巖当之能保其可用乎开禧改元六月除右正言兼侍讲首论广蓄人才乞诏侍从台谏学士待制三衙管军各举将帅边郡一二人召问甄抜优养以备缓急八月除太常少卿兼权中书舎人闰月真除今丞相史公枢宻宇文公同省毎㑹坐亲见公力诋友龙用兵之説㑹有㫖令宰执侍从台谏集议公义形于色略不少变闻欲以公宣谕荆襄公昌言曰使往慰安人情则可必欲开边启衅有死而已不能从也春初卒以此去四月闻诸道进兵谓吾老矣无所施力惟晨香致祷愿天佑国家以安边境及闻泗㨗愈増忧危且曰若自此成功以摅高文之宿愤老臣虽死亦幸谪官尚何言但恐进鋭退速祸愈深耳未几还朝徳望益隆鸾鹤精神照映朝列人莫不想闻风采见上首论三事谓至公始可以服天下权臣以私意横生败国殄民今惟当行以至公若曰私恩未报首爲汲引私雠未复且爲沮抑一涉于私人心将无所观感矣次论两淮招集敢勇不难于招而难于处若非绳以纪律课其勤惰必爲后害仍请检柅权臣内侍等所籍家赀专爲养兵之助天颜悦穆玉音嘉奖曰太子尚小烦卿教导待卿久矣公谢以衰暮耄昏恐无以补储徳上曰昨已除詹事犹未知耶皇太子念公最笃尝亲书问安否以多事未果发闻公来归问信络绎仍致前书以示不忘之眷自是简注尤深而东宫愈加爱重矣公在选部守法革弊吏铨为清有里人故任天官丧未举而子赴调公谓彼既冒法禁而部胥不之问即挞数吏使之治葬而后来闻者韪之上望治甚切公奏古人为国之心顷刻不忘而望治之诚未尝以日月冀夫子无欲速之戒诚以维持成就非可亟图而骤致也又言贡举贵公乞下礼部具朝官亲族有赴廷对者并与免差御试诸位官以絶异议尝缴奏海巡八厢亲从都军头指挥使年劳转资恩㫖太滥乞收寝未应年格之人年已及者予之上顾宰臣曰所缴极当庶不为小人欺隠又称至再三上以皇太子春秋鼎盛欲使预闻庙论谙知民瘼命日侍昕朝宰执竝兼宫官仍时赴宫㑹议公为宫端益思所以禆助遂取旧所着歴代帝王总要一书加以润色上下三千年间君道之污隆治效之优劣纲举领挈灿然毕陈俾钥为之序以备参决之余可用攷订储扄尤以为要览时以飞蝗求言公奏和议甫成先务安静葺罅漏以成纪纲节财用以固邦本练士卒以壮国威又谓台諌论奏以为月课若政有阙失人有非贤或除授之不当患在不知知之则恐去之不亟当随事輙言无嫌于数所论皆切于时既登两地当干戈甫定信使往来之始疮痍方深弊蠧纷然公弥缝协恭禆赞为多重惜名器持循法度进退人物直言可否不市私恩不避嫌怨有举员及格当改秩作邑而必欲内除公曰如此则有劳者何以劝孤寒者何以伸若至上前自应执奏堂吏寄资未仕而例以陞朝官赏陈乞封赠公曰士夫辛勤一第非通籍不能及亲汝辈乃以白身得之㫁不可行嘉定二年八月临轩行皇太子册命公摄中书令读册于廷百辟倾聴九月明堂为礼仪使前导趋拜如少壮然储君与公俱生于癸丑虽相去一甲子而生日同在仲秋先后才五日赐生饩诏曰九秋风露之清裒时英气三呉山水之秀生我耆儒固已宠甚是年七十有七盛典缛仪适聚旬浃间都省后堂久不讲祝颂之礼公首当之贡闱方按鼓吹严更警场五使同坐堂上正用公之生朝钥退而庆以诗公与诸公皆属和尤为晚景一段美谈冬再纳禄不允三年五月以祷雨感疾复四上告老之章诏曰太公既老犹起海滨留侯虽病强辅太子公弗敢复言孟冬分诣原庙疾又大作求归尤切上犹未许方形诏旨云年虽耄矣初未闻知虑之昏志方浩然亦未见精神之惫公复叙四説以进恳请不已皇太子又遣宫寮勉留而去意坚决除资政殿学士知福州力辞提举临安府洞霄宫以归延见亲故上冢燔黄寖复康强寻上休致之请忽感微疾犹取表奏展閲检视命笔书偈顾诸子曰大期迫矣勿以药来是夕遂薨寔四年十一月辛酉也享年七十有九累官正议大夫除资政殿大学士致仕爵至嘉兴郡开国公食邑二千六百户食实封六百户国史实録敕令㑹要皆尝提举纂修遗奏闻上为之震悼辍视朝赠金紫光禄大夫旋以东宫彻章加赠特进赏延䘏典如制皇太子赙奠加厚可谓哀荣矣娶徐氏大晟府典乐申之曾孙封呉郡夫人先公四年卒子三人绍曾迪功郎绍彭从事郎绍耼承务郎以公参预俱监西京中岳庙女一人适故朝请大夫直焕章阁知庆元府程准孙二人续祖承务郎知于潜县丞同祖尚幼女三人长适进士史沾次适承务郎监两浙转运司庆元府造船场程端节次适进士鲁之绩曾孙一楚孙女一五年三月甲寅葬公于嘉兴县履仁乡东洲之原公天分素高加以笃学而家训尤严亲闻公言初第拜亲少师戒之曰得官诚爲可喜然爲官正自未易尔其谨之义方类如此又禾兴辅郡绍兴间寓公寄客多时英贤朱少卿自号巖壑最爲名胜次如董公弥大将方公景南云翼祝舜俞师龙鲍任道仔闻人务徳滋皆源流前辈词章政事学问论议各有所长公从之游闻见益广所着诸书悉有功于后学既以此发身又自初筮歴官所至可纪逢辰虽晚誉望已高擢用甚峻而士论迟之主眷日隆注意大用皇太子垂情宫寮虽在远外念之不忘惟公侍资善最久辅导最勤顾遇尤渥然方居急流而抗议以沮权姦翩然求闲不复顾忌一归若将终身焉忧国一心耿耿不少变再为圣主一出干霄直上建立愈伟老而益壮然用之太晚耄未及而疾困之性笃孝友少师嘱公以二弟模年貌相若爱之固深栋未冠而孤抚育训饬卒为善士近嵗先卒貤恩赠官诏特从之尝命诸子以遗泽任二弟之子居乡以诚接物不事縁饰是非枉直判于语下不爲后言人虽惮而服之周贫济急尤笃姻党生理素薄输送自同编民门无杂宾亦无敢干以私者故庐仅庇风雨既归辟丈室于左以东宫所书一轩榜以银题朝夕游处庭前殆不容旋马清裁若不可犯而乐善好贤称奨人才不遗寸长又访问贤能疏列姓名及其可用之实以备采取其所荐进亦不欲人之知也近时小学日微公素耽嗜字源干禄用意最深好之者始知其爲工作字遒美行草俱胜隶古小篆动皆有法尺牍人多藏弆扁榜亦所在宝之钥初未识公而同年李吏部圣俞嘉言同在宗寺出班马字类致公之意俾为序引则知公之相与有年矣既老复来公亦赐环而归㑹当集议倾葢于政事堂一见如平生欢同入两地协心无间议政余闲啇㩁古今论文説诗亦时出法书名画清谈从容温然如春事有不可刚毅不囘久而益敬真畏友也执别而归书问时徃来墨犹未干而讣闻云亡之痛固非稠人比既受铭文之託偶以多病心志凋耗笔砚尽废日过故府惕然于中乞身欲归仅能属稿既不能发明潜徳终有媿于公云铭曰娄之得姓实本东楼在汉为刘自建信侯后复厥初乃因避镠累叶嘉禾义丰徳修惟公国器河图天球文以发身仕学俱优立朝正色告后嘉猷寖登要津贵名日休权姦専国欲挑毡裘债帅总师妄人运筹衆莫敢言徒懐私忧公独抗论力遏狂谋六月出师石烁金流人厌绤絺士困櫜兜仅取边垒㨗书置邮自谓破竹期功于秋老师致寇气索语偷几如邓骘欲弃凉州谓公立异屏居林丘一偓不容衆楚竞咻初谓沮军末乃思娄元恶既诛旧徳是求四皓来汉二老归周间于两社克壮其犹同寅协恭厚徳镇浮饥馑寇攘疮痍未瘳弥缝调燮相与咨诹势方向平公去不留哀荣虽备急景已遒典刑已矣后孰与俦殄瘁悲深为铭诸幽尚尔后人先烈是侔集英殿修撰致仕赠光禄大夫曾公神道碑宋兴崇尚儒术振起一代之治直史馆赠太师密国公南丰曾公致尧以文鸣当世直道正言事太宗真宗为名臣是生博士赠太师鲁国公易占有文章政事材而仕不合为文十余万言又着时议十卷荆国王文公志其墓盖首称之六子皆登进士第达者三人曰巩为中书舎人以道徳文章名世学者宗之号南丰先生曰布位宰相谥文肃曰肇终翰林学士谥文昭当元祐盛际徽皇初政再为词臣气节论议尤挺特卓伟名儒如上蔡龟山俱谓端严有大臣之风其后亦最盛后六十余年曾孙刑部侍郎炎与从弟吏部尚书㬇相继取世科同为天子从臣故家文献表表一时而南丰之曾益重于天下矣侍郎字南仲祖纁明春秋擢第奉使数道歴知高邮军舒州甫强仕终承议郎赠左中奉大夫父协年十九以词赋魁胄监一上不第则攷古着书有云庄集行于世终朝奉大夫知永州赠正奉大夫自文昭三世皆娶强氏文宪公家永州始居湖之徳清公幼警悟能言即知读书正奉语公曰吾家由密鲁二公至而祖虽皆取科第然师友渊源非止利禄而已汝当志其远且大者因铭其书室曰求已以勉之公服膺义方益自刻励从名儒授毛郑诗绍兴三十年入太学端明汪公应辰为司业深器之隆兴元年赐进士出身授左迪功郎㤗州海陵县尉兼主簿时敌骑惊扰所在寇攘官吏多解散公曰巡徼职也吾其可去乎乃广为榜谕以安集之亲捕剧盗数十辈不以赏格介意而言于理官兵燬之后宜从矜贷类得末减台郡争论荐将罗致幕下竟守职不就秩满以闗陞及酬奖循左儒林郎调徽州教授笃意教养更新学宫课试精审有自旁郡执经席下者奉二亲就养与其季燮俱公立三乐斋以见志丞相周文忠公必大参政李忠文公彦颖继为礼部侍郎与当路交上京削垂满丁正奉忧服除再为温州教授如所以治徽学者凡经指授皆为时名人淳熙八年改通直郎知建康府江宁县事转奉议承议郎江宁军民杂处治讼多牵制公不以利害囘挠一意字民狱犴屡空催科无扰民感其恵皆先期乐输推排陞降悉得其实至役有不俟差而愿充者公先于暇时摭前辈贤令嘉言善行与法令之所当守者为邑政总类一书讲画既详故施于临民迎刃而解父老诣台府借留参政钱文恵公良臣帅江东偕监司上治最吏部侍郎沈公揆继将漕又请亟加奖拔以为天下治邑者劝任满命赴都堂审察十五年以明堂恩赐绯衣银鱼十一月干办行在诸司粮料院光宗覃恩暨年劳转朝奉朝散郎绍熙元年八月迁大理寺主簿以新制兼左评事究心详谳称为平允轮对请选剧县嵗命近臣举歴任二人以授之无拘资格随事旌赏治有殊绩则待以不次又请申饬榷酤征税之禁利害详明时论韪之二年八月除司农寺丞被㫖和籴米石五十万选属吏之才者授以成算戒以苛取不趣而办三年转朝请郎九月丁母硕人忧五年十二月擢知温州庆元元年三月陛辞复申剧邑荐举为令之议又请稽版籍联保伍汰巡尉之罢輭者永嘉号多士素服公化故教令所下不诫用劝辟良田以赡学养济院以医廪其废疾无告者民产子弃而弗字月以公钱给乳哺者费全活甚衆二年秋未获飓风淫雨海溢为菑乐清尤酷具舟筏畚梮以济捍之极意赈䘏奏蠲丁钱数千缗水退修筑瑞安石冈及平阳三斗门为东塘以杀其冲皆使可久至今人赖其利公正身帅下细大毕举戢吏拊民以循良称里社生为立祠且碑以纪其徳丞相葛文定公邲镇越及诸使者皆以最列二年转朝奉大夫三年召赴行在所四月入对劝上垂意经术恪守祖训嘉纳忠谏斥远私昵杜絶用例之弊申严赃墨之科遴选边将久任帅守停印造以重楮劵禁销泄以羡铜钱广和籴以厚邦储蠲逋负以寛民力皆当世急务除尚书户部郎中治左曹事躬理文案滞讼顿清九月充金国正旦国信使将行值宪圣慈烈之丧既越境谕使去乐接伴纳噶厚之以他辞解抵故京地前导奏胡伎公叱止之比押宴者至犹然公避席不拜引义诘责往复论难竟去口宣赐乐等语始就位授馆燕山凡命宴皆请去乐及罢燕射悉勉从使还未尝道其事惟以讲求内治谆谆为上言之始文昭尝使朔方増重国体及是有问公家世以南丰对称叹名家者再知典刑之所存也四年以竣事转朝散大夫六月复除户部郎中总领淮西江东军马钱粮诸郡赋不时入侵欺移用其目实繁纲运弊蠧特甚缗钱失期者三百万余他物称是师不宿饱公奏请下诸路期以两月起发且议赏罚上可之公复手疏属部约以不多为文书不遣吏卒要束既定输送以时凡部运当进秩者面以奏剡授之竞知趋劝军给以饶五年转朝请大夫七月除直敷文阁福建路计度转运副使首亷所部疾苦民有被讼久系而讼者反匿不出乃戒郡县必两造俱集始得予决自是良愿无扰姦无容欺奉诏上便民事公奏请委部使者以翻诉之多寡当否为县令殿最详列赋税于契劵之首以革产去税存之患二税不许高价折估狱案以时奏报定物力选狱官多见施行又奏倚阁上四州积负盐本併免州县所负正税及亏收钱合十有六万缗累嵗困于郡邑囚系者唿舞散去而漕计视始至増镪百万悉付来者以寛氓征嘉泰元年三月诏入奏计因论属县掊克之弊谓县有内外内县于州取给故苗税征商悉归于州若外县则俸给衣粮与凡支费不一而足今为郡者苗税或概输于州仓征商或使他官吏侵扰为县者反借以旁征巧取肆行无忌小民赴诉郡不敢诘宜戒其交相规夺上嘉纳之除枢密院检详诸房文字歴右司左司郎中兼删修勑令官二年三月迁中书门下省检正诸房公事嵗中徧居宰掾禆赞为多四月除起居舎人因直前奏事请捜举遗逸长吏礼遣诣阙以备咨访九月敕令所修进庆元条法事类转朝议大夫十一月除起居郎兼权刑部侍郎同详定敕令十二月转中奉大夫寻改兼国史院编修官实録院检讨官三年四月除权侍郎赐服金紫经筵读两朝宝训终篇转中大夫公持心忠恕临事明审每谓刑狱为生民之命必使姦豪畏法吏不舞文乃可言政广右鉅商虐死其弟流窜逃归輙从外台改正复有诉者下棘寺閲实权门诸用事者表里寺吏曲为道地缀补文书肆为诞嫚公察其姦执付京兆狱吏求解万端公持不少贷且併劾商人罪卒以是去六月提举江州太平兴国宫史院进孝宗光宗实録转大中大夫郊祀恩封曲阜县开国男食邑三百户开禧三年转通议大夫嘉定改元皇上更化尽起故老二月公被命守婺未几改姑孰暑行抵郡适师旅饥馑之后劳来流徙寛逋节费政声彻闻至秋感晕眩疾㑹合肥择帅诏以集英殿修撰移镇公曰臣子事君东西惟命今既属疾焉可冒为丐免之章数上有旨辍行治姑孰如故虽整军息民为国远虑而疾日以侵求去益坚二年二月竟遂祠请复提举隆兴府玉隆万寿宫宗祀礼成进封开国子加食邑二百户四年自为奏述出处大槩乞骸骨诏以通奉大夫仍本职致仕越数日薨矣寔正月二十日甲辰也享年七十有一遗奏闻以光禄大夫告第官其后如格八月丙午葬于临安府钱塘县钦贤乡西谿山先茔之次从所自卜也娶九江王氏封硕人克有令徳善相夫子先十年卒子抡承务郎前监嘉兴府都税务女适承事郎新知婺州东阳县陈贵诚孙仲良登仕郎公资禀纯明器识凝远事亲尽礼谨守家法妙年决科安于平进自海陵赴调有同姓为聘使者金人问其氏族自言蜀人又问南丰后孰在班列既归以告于是朝廷始加搜访时相意属公而公方欲从校官卒故业遂为新安之行不复以姓名通未受代三十六日遭外艰既免丧或以铨制方严欲为图赏典以补余日公亦不顾竟迟次六年而前举者皆无恙恬于势利乃如是先世资产推与其季又以正奉遗泽及公郊恩任二从子内外族姻以至乡党邻里婚葬急难必赈而助焉待人接物谦抑有加而律己持正不可回夺敭歴中外徊翔久之始登禁从既不得其职而去杜门却埽谿园数亩杖屦徜徉自号觉翁因以名菴晚年意象简黙所造益深由少至老好学不倦六经子史手自校定且以诸史传记攷释资治通鑑续于攷异后短章大篇凡所述作率皆温润典雅而楷法行草见谓精诣尺牍书判好事者藏弆爲荣有觉菴集与邑政总类藏于家公既葬抡以校书郎陈君贵谦之状来曰先君子于法当得谥将有请矣愿先爲铭诗表于隧道慨念在昔先太师岐公初掌奏邸正奉接武周行一时列院有子若弟多为新进士钥于公事契既深襟期莫逆摄事西垣公丞大农俱奉亲舆升堂展敬两仕永嘉载笔左螭皆有在前之媿及钥起于挂冠公方奏最藩部同年生落落如晨星日徯公归以慰迟暮而公薨矣钥长于公四嵗亦岂久于世者死生契阔抚事兴悲衰顇何足言文惟公不负文献之传故立本朝使邻壤挺挺有祖风烈诗云惟其有之是以似之非公之谓欤铭其可辞铭曰惟曾受氏曲列始封舞雩之传望于南丰有户部郎事我二宗博士继之显不在躬六子联芳弟上攷功徳望彰彻曰文昭公本厚源深寔生觉翁学以求己中积外充早挹世科奏最一同翺翔周行敭歴西东仗节殊邻气詟夷戎外庸既讫从上法宫进难退易先哲之风圣化更新起于闲中申畀鉅藩疾已内攻施弗尽才奄其令终西谿之原父祖是从后来方兴铭诏无穷攻媿集卷九十七攻媿集攻媿集卷第九十八攻媿集卷九十八宋楼钥撰神道碑签书枢密院事致仕赠资政殿学士正恵林公神道碑开禧三年十有一月四日有旨楼钥林大中召赴行在先是平章军国事韩侂胄専国弄权妄启兵端祸及南北生灵国势几殆主上赫然震怒俾诛殛之更化善治之始才一日而有此命公足以当此矣钥何以堪之公字和叔婺之永康人曾祖禄太子少保妣陈氏延宁郡夫人祖邦太子少傅妣姚氏高平郡夫人考茂臣太子少师妣李氏信安郡夫人皆以公贵追赠初少傅随母嫁卢氏再世承其姓公始复为林公少笃志问学文章自出机杼绍兴二十七年入太学文行俱高士论归重三十年登进士科调左迪功郎湖州乌程县主簿贫甚俸薄郡欲月有增餽卒谢之所立已如此干道六年丞贵池用荐者改左宣教郎淳熙三年知抚州金谿县郡督财计太急公坚请寛以数月不敢有负又贻书至四三不聴公取告敕纳之州求劾而去守媿谢许之邑民感公之深恐其受责竞输于郡已而视嵗额反加焉差役尽公多端寛䘏受役者无异词有先一年而豫定者丁少师忧役人泣曰反误我矣七年知湖州长兴县在浙右号难治公益究心官事民情孚洽若有相之者县境高于太湖嵗旱河涸米价翔贵已有攘夺之患民寡葢藏官无赢蓄公方忧虑而无䇿夜半涌水自荻浦灌河声震数里米舟辐凑阖境以为神和买比经界前增四之三公必欲寛之推见衆弊获免者五千余戸増输以实者帖然讼牒必竟曲直不许私和或谓恐益多事公曰此乃省事之法也以是缿讼曰稀期限寛而信可展而不可违去如始至所下文移无一纸遗于民间二邑遗爱迨今未泯也詹侍郎仪之力荐于朝十年干办行在诸司粮料院十二年冬求补外同拟者四人孝宗皇帝指公与计衡姓名曰此二人佳可除职事官遂除太常寺主簿十四年遭内艰十六年夏除诸王宫大小学教授时光宗皇帝初即位诏侍从举察官户部叶尚书翥等四人俱以公荐擢监察御史论事无所回挺绍熙改元三月御批赐公等曰台纲正则朝廷理委寄匪轻言事觉察各有旧制兹示朕意宜务遵承公谓台官不当踰越分守诚如圣训然居此当以抗直敢言爲称职遂与同列答奏又曰职有常守期各务于遵承言所当言庶不孤于委寄自是风采益振五月迁殿中侍御史二年八月除侍御史三年三月兼侍讲公之论事根于忠实上不求合于人主下亦不避嫌怨而爱君忧国务存大体毁誉皆有所试抨弹无不耸服在台首尾四年最爲称职知静江府陈贾将奏事之任知潭州赵善俊得㫖奏事皆极论而寝其命其论善俊也谓若欲收用宗室以强本朝当择其贤者善俊何人而可当特召上问孰贤公以知福州汝愚对退又申其説御批善俊与郡又两日遂召汝愚此諌行言聴之始也邓司谏驲以忤㫖移将作监公请曲加优容俾复旧职丞相留公正丐去公率同寮奏乞宣谕使安相位遂不果去身居言路而伸谏省之气诵宰相之贤他人不敢为也有荐公入台而论其多可而无特操不可为执政与公旧故而论其囘邪不靖不可典刑狱户簉督迫州郡太甚公上弹章上曰别易一部何如对曰昨为刑郡専为深刻易别部亦不可章至三上宣谕宰臣遣都司道上意公曰言事不行只有一去更无可商㩁者此语既闻竟与郡而去监文思院常良孙以贿遭重劾公奏此人死有余责然其曾祖安民为元祐名臣高宗念其以忠直斥死擢其子同为中司愿特免其真决宁加远窜公勇于逐方用之从臣而拳拳于一累囚如此排击固多此皆其着者至其论议尤为切直而当理首论君子小人大槩曰趋向果正虽小节可议不害为君子趋向不正虽小有可喜不失为小人正者当益厚其养无责其一节之过差以消沮其直大之气不正者深絶其渐无以一节之可喜而长其姦伪之萌则君子得以全其美而小人无所容其姦又论今日之事莫大于雠耻之未复此事未就则此念不可忘然事变不常我有备而后可为彼有衅而后可乗恢复固未容轻议惟此念存于心则陵寝如见于羮墙故都如见其禾黍于以来天下之才作天下之气倡天下之义根本既立纲纪日张而治功可得而成矣雷雪求言公以事多中出疏曰雷电之后大雪继作则隂胜阳之明验也当毋使小人得以间君子夷狄得以窥中国女谒得以行于外尝论边事谓今之言备边者皆其细务当遴选行实才略之人付以江淮荆襄经理之任使文武合为一道庆歴中分河北陜西各为四路悉用文臣为大帅武臣副之平时使之通情而共事则缓急可以协济而成功无事则同任抚养士卒之责有事则独当号令行营之寄久其任重其权则边防立而国势张矣又奏律有别籍异财之禁祖父母父母令别籍者减一等而令异财者无罪淳熙敕令所看详亦然今州县不明法意父祖令异财者亦罪之知美风教之虚名而不知壊风教之实祸欲申严律文疏议及淳熙指挥若止令其异财初不析开户籍自不应坐父祖之罪其非理破荡所异田宅者理为己分则不肖者不萌昏赖之心而其余子孙皆可自安实美化移风之大要也诏颁行之至今为便江浙四路以和买折帛重困公奏有产则有税于税绢而折帛犹有説也和买其初先支钱而后输绢中以钱与盐分数均给后遂白纳䌷绢今又使纳折帛反成倍输全失立法之本意欲求对补之䇿以寛民力而固邦本于是减其输者三嵗公初论版曹龃龉者几月仅能去之继论棘卿至四章不报遂明以姓名申尚书省而力求补外改除吏部侍郎丐外祠除直宝文阁与棘卿俱与郡后省同奏留公且言当与被论者有别公寻知宁国府改赣州而卿以祠去何正言异因对上谓曰林某好人朕甚念之已为易章贡见次矣赣为剧郡公一以平心处之文移期㑹动有成规裁断曲直不可动摇聴讼初有数百后惟十余纸猾胥豪民为之束手所奏便民五事一论州之穴官无职事而糜廪禄者可罢二请添置土军弓兵三请以钱分给诸邑而禁科罚四乞禁广东之民诱致盗掠郡人卖为奴婢五谓赣县两武尉乞差文臣一员皆郡之急务五年七月主上登极趣召公还赣石至险公欲行不雨而水高数尺怪石尽没俗谓之清涨殆出神助赵清献公以后惟此时得之九月除中书舎人十二月迁给事中寻兼侍讲公代言得制诰之体而缴词批敕风裁如台中时侂胄来见公接之无他语因使人通问愿内交又笑却之㑹彭侍郎龟年抗论侂胄甚切有㫖侂胄特转一官依所乞除在京宫观龟年除焕章阁待制与郡公尚在西掖钥在锁闼连名上疏谓次对不过在外之职序反下于贰卿亷车之升留务则宠之已至况一去一留恩意不侔去者不复得侍左右留者既曰内祠则召见无时终不能远请留龟年于经筵不然则命侂胄以外祠奉御笔龟年除职与郡已爲优异侂胄初无过尤罢职奉祠亦不爲过可并书行又同缴奏龟年以眞侍郎除职与郡若以爲优异则侂胄之转承宣使非优异乎若谓侂胄初无过尤则龟年论事乃出于爱陛下之诚心岂为过乎恐自此无敢为陛下出力论事者龟年既已决去侂胄难以独留望予外任或予外祠以慰公议初赵丞相登政府汪义端为监察御史力攻之不得遂罢去至是侂胄引为右史公又駮之改除公吏部侍郎盖两以言事得此官竟不拜除焕章阁待制知庆元府时庆元元年钥素闻赣上之最庆元乡郡也奉祠家居公之善政实亲见之公清心寡欲无一物可以动其念日坐黄堂非二膳不入克勤小物如为长兴宰时剖决民讼是非立辨人固不敢干以私亦无可干者始居郡斋有盗若鬼神之状人人皇惑公以为此黠贼也必欲捕治已而果然前政所失器物亦皆得之由是姦人屏息公亷明敏皆安而行之不可屡数精力有余足以行其志城南有河而江浦抵隄下者数处河涨潮登几混为一行者病之间遇潮退隄决河水尽倾钥自幼即熟闻此害不知自旧几年矣向之有才知者屡谋而未遂公闻之初不以语人在郡才数月撙节浮费得赢赀二万缗一日委官置局命富室才力兼备者七人分董其役悉以石为之吏不得预民不知扰指日而成砥平绳直自甬水桥以至北渡凡二十五里有欲记者公曰何用而利及永久民用歌之二年求祠至于再三始得请郡人曰守有三林后林尤冠谓侍郎栗郎中枅皆在前有声也得守如此未闻有所襃进又不留以福吾州乃聴其求闲耶未行银台駮论镌职罢祠而归耋穉攀留嗟惋如出一口公怡然而行五年四月提举武夷山沖佑观六年引经有请复元职致仕未几御史承风㫖论列摭四明异政一二为最谬再落职公道安在哉嘉泰三年十月再复职一闲一纪退然一布衣也去邑居三里所得龟潭之胜作庄园其上最得一县胜处时挟书以徃客至则撷𣏌菊取谿鱼以佐酒谈笑自适亭榭随意有独乐之风或谓公不以书入脩门纵不求福亦欲免祸公则曰祸福皆天也岂智力所能移乎边衅既启朝夕忧之叹曰恢复之名则不可议权臣之心则不可知今欲宗社再安非息兵不可欲息兵非去权臣不可既有召命令州军以礼津遣又促其行始到阙而吏部尚书之命已五日矣内引奏对玉音嘉奖公首论防微杜渐无求更化之名必务更化之实次歴陈朱熹彭龟年吕祖俭以论击侂胄皆以贬死其他类此者量轻重旌表之以伸其冤且以为直言之劝末谓侂胄之窃权陈自强之贪沓官有定价乞严赃吏之罪是月除端明殿学士签书枢密院事嘉定改元闰四月命宰执并兼东宫官公兼太子宾客公抱负所学中外俱有声绩及在西府当侂胄残毒之余未易经理事之当为推诚以佐其长但论事之是否不顾身之利害亦不暇顾忌而后发尝在榻前议讲解事上曰朕为生灵不惮屈已事定之后亦欲与卿等作家计侂胄十三年敝政岂可不革公与同列谢且贺曰陛下之言及此国之福也退为所亲言年将八十岂堪劳勚独念和议未成未能体承圣训尽革敝倖为经久之计略遂此心则乞身以归然和使未囘而公薨矣庐帅王柟初徃通好金人谓之曰近报韩侂胄已就戮矣又问公与钥同日被召二人如何王以实对归诵其语公以语钥且益相勉不可忘也公孝于亲友爱诸弟既终信安夫人之丧悉以先畴分与之又官其从子二人自奉甚薄清俸之余以给宗党庄敬好礼不恶而严一言之出终身可复读书至老不倦郡斋公退躬督诸孙课程吏卒或闻洛诵声而不识其面悼亡之后自言子虽蚤殁而三孙足以承家清修几二十年尤人所难家居不以事干州县守令能访利病则极口告之接人深有恩意或浼以外事虽至亲不答也所居殊陋既贵不改出以二仆肩舆仅免徒行而已素不求人知人自服其名节朱待制尝贻书朝士有曰林和叔初不识之但闻其入台无一事不中的去国一节风谊凛然当于古人中求之后同在从班相得愈深公文词淳实如其为人未尝无用而作有奏议十卷外制三卷文集二十卷藏于家冒暑得病犹自力以趋朝谒六月壬申薨于位上爲之震悼彻视朝三日赐水银龙脑及银绢各五百东宫亦致赙焉享年七十有八积官至朝议大夫爵东阳郡侯食邑一千一百户食实封一百户赠资政殿学士正奉大夫有司将设軷祭力辞之以二年十一月已未葬公于县之长安乡南塘山之原有司定谥曰正恵特添差从子籥爲婺之司户参军护其葬朝旨转运司应办可谓终始哀荣矣娶赵氏先十八年卒赠永嘉郡夫人至是合祔焉子简以公枢府恩例特赠登仕郎女七人长适从事郎新汀州州学教授陈黼次适进士胡一之王樾宣教郎新通判临安军府事应懋之国学生乔时敏里士赵逊孙栻孙三人楷枞竝迪功郎监西京中岳庙棫迪功郎新湖州归安县主簿楷实承重觧官曾孙四人子熙子㸃竝将仕郎余未名女五人尚幼公标矩自髙望之俨然若不可以挹酌臭味苟同欢如平生始在宫庠钥为攷功郎一见倾葢公久在御史府钥入后省当绍熙间各欲维持公议徃徃不谋而同交情由是益厚已又同司论駮相随出闗託芘桑梓别后俱堕百谪自谓此生不复再见矣赴阙之初握手笑且叹相语曰吾侪相逢此殆天也尝为龟潭赋大篇公见而喜寄乌丝栏使书之钥取友固多晚而出处略相似名位相上下未有如公者非所谓君子之交淡以成者耶天不憗遗丧此元老殄瘁之悲又非他人比楷等求铭义不容辞发挥幽光愧弗克称诗曰我心匪石不可转也我心匪席不可卷也范太史称司马温公曰其清如水而澄之不已其直如矢而端之不止呜唿林公其几于是乎铭曰儒者制行或流于偏猗欤林公行几于全喜怒未发公名斯得发而中节以表公徳学以致身政能及民秉心无竞掇皮皆真具区灌河赣石清涨心与天通动有隂相谨终如始视险若夷非通非介不磷不缁遇事敢言独立不惧两贰天官不合则去号三不欺蔼然吏师四明之政实亲见之风生柏台节着琐闼百谪横加清声四达归老龟潭若将终身更化之初首图旧人上喜见公俾贰宥府望尊朝廷名詟蕃部经纶未究胡不憗遗一鑑云亡殄瘁何悲子产遗爱叔向遗直孰其兼之视此铭刻中书舎人赠光禄大夫陈公神道碑公讳希㸃字子与处州青田人陈姓出于有妫其来远矣九世祖名师讷呉越王时为银青光禄大夫积勲上柱国曾祖圭赠宣奉大夫祖汝钖擢绍圣四年进士第仕至左朝请大夫秘阁修撰知绍兴府两浙东路安抚赠中奉大夫高宗驻跸㑹稽朝廷草创赖弹压办䕶之力为多威名甚耸直道自将不能与时高下一斥不复士论惜之父棣笃学有贤行奉议郎通判潭州赠中太夫妣叶氏冯氏俱封孺人赠硕人公叶出硕人石林先生从兄之女也公承家训少有场屋声入太学再预荐连丁内外艰淳熙八年以南省第六人登甲科授从事郎平江府观察推官枢密丘公崈为守屡以职事争辩丘公或凭怒折之公退立屏息俟其少霁执论如初至于再三竟不能夺自尔公所书拟望而许之枢密罗公㸃以浙西提举兼府事举两司事无大小悉以属公行荒政修水利决积讼皆公左右之除主管尚书吏部架阁文字再嵗迁国子正日进诸生问难经史而严私谒所拔多宿学有行谊之士时重华寝疾光宗亦不豫省觐阔疏或夙戒而中止物论纷然公谓上实被疾而间其心者得以肆其邪説因疑成畏遂至猜阻上疏备言之读者以为辩而不激直而有礼深体父子之至情又尝代从班两疏反覆至数千言皆剀切出于衷诚言及则悲伤感泣不能自已爱君忧国其深切类此寻迁太学博士上即位之初轮对首陈三事曰畏天命曰法祖宗曰结人心敷叙详明用故事不纳副封时宰以公尝出其门不以间见固己不乐至是以为轻我且曰是不尊庙堂也奏令赴吏部铨上独喜公所奏迁大理寺主簿人爲之愤公曰上知我矣欣然就职素不读律而原情引经法家自以爲不及丞将作监又几年丞司农大农除江浙十一州运米外余仰和籴中籴以助嵗计淳熙初州郡嵗额籴降本缗钱计一百六十八万是时年丰楮重未至迫蹙后又议寛减加以虚额及收马料等凡减去二十余万有竒中熟仅可支吾一或不登则廪廪有乏兴之惧公与同列究弊源权轻重爲之少裕时权倖方张公不少屈迟囘久之丐外知泰州陛辞陈农寺四弊三策且曰此其在有司者耳弊在朝家有大于此者干道二年一嵗除马军一司二十二万石之外实支一百三十八万余石马司既已移屯而绍熙以来不下支一百六十万此臣所未解也愿究昔之所以省今之所以多力图而痛革之然后採三策而去四弊庶几国计稍可为官吏亦得以任责上从公言方议施行而不乐者益衆言者有未作县不当守边为辞公上祠请改知衢州州当舟车之冲讼繁事伙将迎无虚日公谓财裕则可以行志首閲嵗入之籍痛节浮费力裁厨传用既不阙时有蠲减得以裕民寓公服其风裁军士犒给无阙而惮其严爱民如子惜官钱不啻己私或用至数十缗拊心叹息曰此皆民之膏血箠楚所取安可轻用耶秩满视帑藏元额余十四万缗吏请上闻公曰吾岂以羡余取世资者止以少过旧数申发留其赢以寛征取召赴行在首奏农寺和籴嵗歉价増富商大贾反操其权以邀原利不若乗此粒米狼戾之时广行收贮积及三百万则可以备凶年之急矣又言役法之弊欲以限田视品秩为等限以止法三品以上自依旧法四品至六品止于曾孙七品至正八品止于孙从八品止于子八品而未尝歴任与九品止于本身一依宣和旧法子孙自致通显者别计庶官户既有限节下户可以少寛诡寄之弊亦可渐革除户部右曹郎官嘉泰四年都市大火延燔省部家人进馔公辍七箸曰主上无失徳皆姦邪致此言毕流涕㑹求直言遂极论弊事大略谓西汉之末人主无甚过行徒以上下偷安风俗脂韦寖成衰弱併论赃吏债帅及士风日偷州郡数易皆阙政之大者又言晋之南渡未尝主和故不弛备而战亦不慴今上下恃和为安将骄卒怨敌势虽衰未易乗也迁右司郎官时权臣専制政柄贪相浊乱朝纲公与今知枢密院雷公弥缝其间一裁以法虽尽所职而念去已深迁军器监平章之初方观衆情向背公一见首求外补旁观者为公危之公曰去意已久非容心于矫也遂以直寳谟阁为福建路提㸃刑狱讼诉萃于宪司明恕而行处决不倦人以不冤时方用兵征求益繁建有饥民钞略逮系百数公谓皆迫于乏食不足深治取为首数人寘之轻典余悉纵遣之召还论边事皆深长之思切中时务复归旧着不数日元恶就诛遂除中书门下省检正诸房公事未几擢起居舎人兼太子侍讲进兼侍读兼左谕徳公讲读之际至人道大纲治乱大端祖宗立国之本意必反覆陈述太子为之起敬聴者耸然立螭之初首陈西蜀兵事谓重兵驻汉沔东南禁旅不能为之轻重成都者汉沔之根柢也今汉中三大军无虑十万而成都之兵不满百何以制末大之患逆曦之变至无敢抗者谓宜如扬庐帅司增置亲兵仍增募属县之卒庶足以镇一方缓急可以倚仗策无便于此嘉定初元当兵荒之余久旱飞蝗人情惶惑或谓成肃丧制未终主上不应亲出祷雨公直前奏谓出而于逸于畋于观则不可若循仁皇祷西太乙故事亲屈万乗为民一出则人人皆知陛下闵雨之切人心悦而天意解孚应必矣上为之感动越三日车驾祷于太乙宫甘雨随车都人欢唿嵗亦中熟进起居郎未踰月兼权中书舎人寻为真公既代言词尚体要随职戒谕不为虚美遇有缴奏身任其责奏或未下不惮继入事闗大体渐不可长者必痛抑一二以警其余末节细故亦不屑屑也诏求时政阙失公言太上知天其次畏天其下慢天知天者兴畏天者存慢天者亡请以周事明之文王知天故以之兴成王宣王以畏天而存厉王幽王以慢天而亡累圣继承祈天永命中更变乱而天命人心弥久弥固者在此也陛下即位十有六年恭俭之心敬畏之诚上通于天下信于民是陛下有其心矣夫有其心者必有其政有其政者必有其事苟徳意未宣政事多阙是殆未知推其所为而已公前后论奏于天命人心之际必反覆开説指切事情虽不尽见于施行而立论率可称述公素多疾至是以久次方拟进擢而公之病病矣二年十二月壬午卒于位享年六十有六积阶至通议大夫遗奏闻赠宣奉大夫以皇太子册宝恩赠光禄大夫爵青田县开国男食邑三百户先三日设榻正堂至是敛襟危坐而逝问以家事一无所答识与不识莫不伤正人之云亡上深惜之赙赠加礼赠官之制首引唐文皇之言曰收也若在当以中书令处之亦足以见眷遇之深矣皇太子尤爲恻然三年二月诸孤奉公之柩以归十二月甲申葬于鸣鹤乡慈明之原公娶同邑朱氏封硕人子仲堪迪功郎福州罗源县主簿仲埴承务郎仲垍国学生先公九年卒仲垓仲坊将以公致仕遗表恩补承务通仕郎女二人文林郎新汀州州学教授孔梦符迪功郎镇江府延陵镇税兼烟火公事盛立礼其壻也孙男女五人尚幼公性素刚交际简淡其不为阿附人以为难公盖优为之慕王陵汲长孺为人少作见刚録以寓意其哭知枢宻院胡公晋臣文曰朝有正臣其国乃重汉曰汲萧唐称魏宋谊形于色贲育其勇或招麾之亢立不动其抱负如此三登朝着二十余年终以落落不为当路所知自博士左迁远迹清要更化以来始遂向用以世道为己任尝曰世之不治非谓无法法乱之弊也救时之相固不易得苟得平心守法者其庶几乎盖自许也孝友勤俭得于家传硕人能承公意谨奉甘旨既毕葬送弟妹婚嫁谨奉先志事兄如事父春冬赐帛必先奉其兄而后入私室既又推所遗田宅悉以予兄弟自奉如未遇时所居才蔽风雨作诗虽多録其得意者文尤简古字画端方如其为人公静黙严重出于天资儿时已如成人及长左右规矩风标益峻起居饮食之处终始如一喜愠不见于辞色虽家人莫窥其际笑语有度使人意消读书观大略苟有㑹心处则涵泳充广必使心通意解达于践履执丧哀慕之余一意探讨免丧始登东莱吕太史之门一见契合相与质疑辨惑由是闻见益明而所守愈定矣有淡斋笔谈淇渌遣兴璧水杂着西掖类藁经筵讲解及奏议各藏于家此皆右史王公介状公行之词也仲堪等求铭于钥自念及识潭州已服其贤厚与公同朝相好非一日挂冠复来恩及三世一嵗间封赠至三四训词皆出公手知钥家世之详叙述委折使自爲之亦不过是也殄瘁之叹倍于他人故不敢以固陋辞铭曰诵诗读书孰非儒雅悠悠千载未见刚者我重彼轻恶圆喜方祸福度外乃全吾刚惟公不羣尚友陵黯持志养气明目张胆天分既高学力尤深閲世多变秉吾一心进退以义落落难合更化始用论思献纳西掖代言训词温淳东宫横经辅道谆谆折而不挠人望公辅一疾困之遂隔千古鹤溪之原父祖相从孰有如公一节始终龙图阁待制赵公神道碑孝宗皇帝在位之十三年吏部侍郎赵公粹中奏乞正太祖东向之位上攷三代六经之制旁引汉魏晋唐之规近取本朝冯公京司马公光范公镇孙公固中兴以来董公弅王公普朱公震以下及公之叔父涣奏议参订其説集而成编谓太祖当居太庙第一室永为不祧之祖太宗居第二室永为不祧之宗遇祫飨当奉太祖居中东向尊无与二昭穆旁列以侍所尊实允万世公议久而未正愿陛下一定庙制上当天心光昭祖烈上极向之㑹有沮其议者公又为辟异一书尤为着明人以比唐之陈京而攷论过之上既谦逊未遑公尝抚其书而叹曰兹事未明吾死不瞑后之君子谁能信之至上遗表犹曰推艺祖肇造之功早正东向之位念中原沈沦之久无忘北伐之图其志可哀也盖我宋之兴与商周不同契稷为始封之祖其下皆亲尽则毁汉魏祖庙凡曰太祖而上四亲之庙亦亲尽则毁礼之正也惟唐虽起于高祖而景皇帝始封唐公故以比契稷为唐太祖建隆初元立僖祖顺祖翼祖宣祖四庙如汉魏之祀太祖造邦之主所以列于昭穆者以上有四庙也仁宗祔庙七世已备至英宗既祔祧僖祖于西夹室礼也神宗熙宁五年王安石异议请祔僖祖以为太庙始祖居第一室祫祭居东向之位故冯公司马公等引经争之安石强辩固执至欲以僖祖配天孙公欲救其已甚请以僖祖权居东向之位哲宗祔则宣祖当祧蔡京在徽宗朝又建九庙之议遂不祧宣祖而复奉翼祖于庙高宗中兴公之叔父以将作监丞对首陈其説时方明宣仁之诬谤除元祐之党籍皆足以快天人之愤故一闻此议慨然从之擢爲御史俾廷臣共议议者十有七人皆合亦以横议而止光宗时太常少卿丘公崈有请尽用公之説得㫖集议又不果上嗣服将祔孝宗始议祧宣祖而少卿曾公三复又申此议吏部尚书郑公侨以下集于御史台无不以爲当然而鲜有知其详者钥不肖素荷公之知尝授以全书得以备究始末时待罪琐闼羣公俾爲之辞既又有㫖使定祧庙之制再议而益定自熙宁至是一百四年而艺祖始居第一室正东向之位实自公发之而公之亡已八年不及见矣又十年钥方投闲四明公之子来请曰先公之亡既辱状其行而墓隧之碑未立且先公立朝建明之大者无如庙议又蒙力信其説卒正国家之大典先公死且不朽今之知此者几人哉愿有以诗之泣拜不已钥亦为之流涕敢敬列斯事以冠碑首又序而铭之公字叔达密州诸城人家世多以文发身号东西赵西有丞相清宪公而公则东赵也曾祖伸不仕祖公绰累赠右正奉大夫父濬左朝散大夫累赠通奉大夫通奉因官东南久寓㑹稽卒葬明之鄞遂占名数明今为庆元府公天资絶人书一览不忘厉志高迈自幼笃学不烦师傅下笔成章词锋鋭甚通奉文高一时父子间自为知己谓此儿必大吾门绍兴二十四年与弟大猷同登进士科授左迪功郎南剑州顺昌县主簿乞免截盐充失收经制钱州与邵武虚认明谿寨兵请给乞正支官钱以寛民力盖初筮己不苟于其职如此三十一年闗陞左从政郎监行在杂买务杂卖场门虽在筦库论当世事皆天下大计人已属望以为国器矣干道元年用荐者改左宣教郎调吉州永丰县丞二年丁妣硕人高氏忧四年通奉公下世公抱负不凡声望已耸七年甫免丧除太常寺主簿公世明礼学用赞其长轮对奏乞辨雪岳少保飞之録功定谥优䘏其家以激厉将士又乞募人耕江淮荆襄荒田不税不役家出一兵如四川义士进恢复机密十论俾边帅招中原之人用竒以擣燕山又进制狄权鑑取书传制狄之説参攷歴代事迹总归条例为十六门四十卷又富强要䇿十卷専论屯田频年虽尝留意而未及前代者其説有三利害未尽爵赏未重委任未専三书既进送给舎看详咸云学问渊源议论详确八年冬迁太府寺丞再对极论文具之弊愿诏大臣崇尚实用明年春除秘书郎翼日兼权起居舎人闰月暂权给事中自后凡三摄此职论事无所囘挺建康将佐以获盗转官承旨司主之公谓军律不修部曲劫盗曾无责罚反以捕获推赏何以示警权臣馆客夺官已久直赴殿试除倅临安公谓其无一日攷第如此则其类进矣耶律适哩乞其子合职又二子爲额外綂领乞寝罢使远人知朝廷之尊不敢妄有侥觊刘光祖滥以边功求厚赏条其不应格者五以駮之又论绍兴府㑹稽和买太重欲除子户之弊莫若以田亩均科仍下两省集议亦不拘臣之説上曰如此则利害详尽又奏选将于行伍中有才武智略者许自相推择更加攷察上曰诚如卿言已试而显者多輭熟不足用对曰彼惟保守富贵不思报国自下拔擢人始奋励上以公诚实振职每加激奖不可屡书大将真俸从臣召命亦行缴奏上尤叹其正直且曰卿不沽激不求名封駮皆当正欲如此朕见卿有节概是以用卿公奏臣孤立惟陛下圣明是以容臣愚直后省维持纪纲封駮多则可见公朝臣屡摄琐闱无非务发明公道陛下总揽于上宰执图囘于中臣辈扶持于下如此一心皆能守法则侥倖路塞小人道消矣但以不避仇怨恐遭中伤上曰朕自照知无虑也五月迁起居郎冬兼太子左谕徳尝奏讲求渡江以来用度酌立定制以赋入之数七为经费储其三以备水旱非常又命江东漕臣及此稔嵗籴米分贮诸郡郊祀先雪后霁愿益加兢业以答上天之眷州郡或献羡余请更加覈实以代下户之输除权吏部侍郎暂权刑部侍郎淳熙元年金遣泛使梁肃富察守中来二月借朝请大夫试工部尚书充接送伴使待之以诚折之以理因论和好公曰炀王败盟送死为千古笑肃等唯唯且言其主遣使正欲再坚和好不肯举兵先举则曲有所归公曰皇帝守天下以仁尤以南北生灵为念岂肯容易言兵彼此从顺自然和好坚固肃等相顾云如此则济矣以尚书开懐见待略无疑忌是以尽布腹心不敢有隠事讫备奏上大悦曰卿可谓専对之才矣二年九月除吏部侍郎公久贰天官尽公革弊不遗余力乞将堂除架阁以下归部以开公道以清中书右选必候呈试方许参选免试恩例并不许用曾经堂除人及旧许压在部者请依次注拟以均寒素而待才能川广福建到任赏格轻重不等宜加裁抑以革穴滥选人有力者初任或併取京状有妨平进公请次任方许荐举改官条列铨试之禁甚密尝奏自入铨曹不敢苟简惟恐有负委任之意近惩数吏为之肃然上曰公生明卿既无私澄汰多矣公虽爱惜名器而持心近厚士夫受赐者衆有蜀士数人当改秩而吏以微文沮格累嵗公立为申改有恩科得官而复衰病来赴铨量公慰借周至或问之公曰一官姑以慰其蹉跎待次尚数年何忍沮之闻者感叹此皆本职大概若论思之际知无不言尝奏承平日久士风不振凡取人材当以气节爲先论军政则乞遴选大将郡守申严艺祖阶级之法使分守益明一日又论四事一博访谙悉水利之人开震泽百渎以除壅塞二归正添差猥多难以赡养宜分给田庐以爲两淮殿最三文武官欲换授者竝试文艺四罢大学混补令方州于解试内取贡敷奏详蔚上曰似卿人材难得前后更无一人説卿尝论王安石及雱父子姦邪当罢从祀画像又乞崇奖直言谓人主能来天下之言则下情通下情通则君子有所恃小人有所畏近日襃赠魏掞之奖谕郑鑑足以风动天下监司郡守治状显着宜候任满召还或令因任过失苟非已甚且令镌降以责后效庶免数易之患宰执侍从嵗举边帅一人堂察奏闻且与边方差遣以储将帅之才又论唐取武士以八科不试孙呉之书欲倣其制止以步射步弩步枪步刀四事招兵号武士科中者与免丁役如齐之内政唐之府兵农隙教閲以次犒赏择其出衆者为之长又请条具积欠钱物有名无实之数因行庆典咸赐蠲除寻遇高宗过南内宴赏坐出此奏两宫欢甚就宴降旨施行公前后四求外补上眷曲留求之愈力三年始得请十二月御批久典铨曹劳绩日着除敷文阁待制知池州时孝宗方以职名为重非有功不除公以简眷之深首得之四年三月赴镇临政勤敏寛勐相济布宣徳意询访利病以简静不扰为本而赏罚必行吏畏民爱姦盗为之屏迹理财节用久而充溢既补积逋又代贫民之税决讼如流吏不得预秋税受输多取于民公深疾之至是使输者自槩事既彻闻有㫖行之诸路増葺学校亲较诸生课程时加餽遗以勉之尝谓榷禁太严愚民抵冒者衆尝获私茶其数甚多但籍其物而薄其罪官醖价亷味醇私酤不禁而自戢有邑令侵渔官帑止令备偿其人慙甚引去公曰锢人圣世不忍为也大军分屯下车大閲以钱三百万犒之军士欢服营垒取水囘远为创大池以便汲者百废具举兵民安之五年冬诏郡政修举实恵及民陞龙图阁待制民为立生祠六年春移知湖州挽留者系道不絶在池阳与监司互乞囘避㑹有言者到任三日而罢凡四任提举江州太平兴国宫初递卒汪青私启递筒实以匿名书至彻宸聴狱成具奏公因言事闗边徼此而不惩恐有甚于此者上深以为然遂处极典八年台评以为疑公坐镌职十三年高宗八十之庆尽复旧职十四年属疾寖剧自言厄运方迫必不可为却药不进求致其事四月甲戌薨于寓舎公自持橐之后年劳赏格不用者二十余年故官止承议郎爵高密县开国伯食邑七百户遗奏闻特赠四官官其家二人娶钱氏朝议大夫亿年之女封硕人先公一年卒子四人长幼亡次端承事郎知平江府常熟县丞次䇕承奉郎后公十五年卒次竴修职郎新吉州永丰县主簿女三长适迪功郎前温州司法参军辛劝次适修职郎监嘉兴府澉浦镇税曾晏次适承事郎知滁州清流县魏岘孙男七槩棨棐梁杲棠女二尚幼硕人葬县之阳堂乡同奥之原通奉墓侧六月乙酉诸孤奉公之丧合焉公事亲尽孝居丧哀礼俱至先以通奉遗泽逊与长兄之子靖次兄以疾废又无后公经纪其家取从子竦为之嗣先以世赏及之崇笃外家养从母终身事乳母尤谨亲故有以缓急告者力周之孤忠亮直无所附离名公前辈多知己者不縁介绍自结主知器业蚤就年几五十始有朝绩干道末年一嵗几于九迁入从出藩睿简罙厚人谓枋用而遽退闲居鄞十年夷然不以得丧芥蔕与太师史公丞相魏公尚书汪公为真率之集侨居僧坊仅芘风雨自号曰梅堂号燕坐曰意足曰乐静聚书万卷手不停披持身玉洁表里无异望之俨然即之甚和无贵贱疏戚均为尽礼愈贵愈谦俭素不啻寒士杜门寂寂郡邑几于相忘凝尘满席处之淡如暇日幅巾萧散猝遇之不知其为甘泉旧徳也字有楷法水墨积习出入率更公权之间尺牍为人藏弆告身书名端重劲正见者敬之学有原本文有体要表章雅健追配前人尤喜论治道古今典章无不该贯论事剀切通畅能动人主之聴诗律酷似唐人杜诗韩笔深造精诣刘白之作诵习无遗不为艰深奇涩之言矫激崖异之行貌若介而有容交虽淡而能久位既通显専以荐士为己任片善必欲扬之使达所举至多皆知名之彦有至公辅者文集十卷奏议二卷梅堂杂志五卷史评五卷及庙议诸书藏于家晚犹取歴朝实録纂提纲目当世之志未衰也遗令诸子友悌守家法治葬以时亲戚之贫者廪给之或请祷曰吾素不欺无事于此呜唿公之所存可知也矣铭曰艺祖造邦功冠万世庙立四亲如汉如魏庙曰太祖尊无二上室居第一祫则东向昔在五朝四亲未祧开基之主列穆与昭犹虚东向以俟后世既祧而复熙宁横议羣公争论百有余年惟公会稡集其大全神尧兴唐封始于虎陈京抗论为唐太祖公之为力倍过于京惜议之行不见其成孝宗圣明惟贤是柬问公安在何见之晚干道末年几于九迁入从出藩声望烨然建明非一庙议为大自公发之礼正昭代惟兹大端足以不朽在天之灵其昌厥后我作斯铭不显幽光巖巖丰碑以贲其藏攻媿集卷九十八攻媿集攻媿集卷第九十九攻媿集卷九十九宋楼钥撰志铭端明殿学士致仕赠资政殿学士黄公墓志铭公讳裳字文叔其先岀江夏唐晚徙梓之安泰六世祖曰文友者寳元康定间发粟赈梓剑阆三州饥民所活万计朝廷特官之文友生阜阜生生楰是为公祖壻何氏始籍隆庆之普成考安中居县东郊顾公齿长恐无所见闻悉捐旧产居邑中不治他事笃于教子母郑氏绳之加严公未冠刻励激昻登干道五年进士第调阆州新井尉未赴罹外艰邑子从授业公语以经义又爲之讲解其后学益诣悉焚其稿服阕授巴州通江尉三年杜门潜究经传出入古今黙而精思或达旦不寐人与语若无闻然于是剖微析幽宏深四达文词明畅动中律度始时人传其诗不知其学已成非复前日文叔矣总领赵公公说闻其名俾诸子从之游赖其束脩葬父祖及其诸父两世九丧已而奉太夫人游青城无爲诸山率赋诗以寄意其纯孝幽尚有古风于世澹如也后总领李公蘩复招以往时边民苦和籴实不得一钱吏且督输旁午汉中尤以为病公作汉中行以讽与李公意合力奏罢之民大恱公又作罢籴行至今歌之公将之官经纪其昆弟亲族之家而后行攷满用举主闗陞为兴元府录事参军能以情求狱脱冤死伸无告甚衆终不讯一囚用举主当改秩制帅留公正荐五士公为之首召对论蜀兵民大计曰蜀中民贫兵困极矣臣思其故有二恨焉闗外四州边于敌境势便地饶兵火之余田莱多荒不用屯田积谷之䇿乃榷民以养兵嵗月既深兵民俱困此一恨也边民仰给外府米运率指沿江若稍分边屯使就食诸郡外计费省今千里漕粟商因为利几以三石而致一石名为养兵十万实养三十万人兵困民穷职此之由此二恨也今屯田积谷势已难行分兵就粮事犹可及孝宗下其说卒不果行次论常平赈济其略曰古人救荒良法不过常平义仓见今官司岂无桩积以一州言之则少以一路计之则多水旱之灾决不常有不幸而有决不同时苟甲乙相推逓相赈救则丰凶迭用可以无穷以此救荒似为良䇿又论闗外义士人材骁劲缓急可使往年师出秦州鼓譟先登官军坐视不救遂皆䧟没自今苟遇调发宜令主将自作一军专攻守之谋任成败之责明日除国子录未几太夫人不幸宰相以阙官进拟孝宗怪问黄裳何在因奏其故特赐钱七十万甫除丧而趣召既至太上已登极公谓守成之主要在恢张志度为先因论大利害凡数千言大略以为古人论创业守成中兴谓之三难今陛下虽当守成之时而实任中兴之责守成之道必有能为陛下言之者若夫中兴规模则与守成不同出攻入守当据利便之势不可不定行都富国强兵当求功利之实不可不课吏治捍内御外当有缓急之备不可不立重镇因论都建康有五利天下大势终在建康及言方今官虽具而职实不修一当立品式以课其功二当计资攷以久其任既建都邑课官吏根本固矣则又据要地立名城环大兵以守之分大臣以镇之今呉蜀绵亘万里虽号为重镇宿师之地受兵之处率三年一易仅同列郡所谓国之藩篱门户者固当若是耶陛下即位之始所与共济中兴者宰相也陛下主其谋宰相任其责用之则勿疑疑之则勿用苟轻用之于始必轻弃之于终别奏国方有大雠大耻大害大忧而为人臣子乃狃于无事忽然忘之此风之成已非一日其要在陛下笃于躬行以感愧之而已矣又上奏曰今日之最弊兵多而食少一也吏多而官少二也变而通之惟当省兵省吏臣以为守备不阙则战兵可省窃谓沿边郡守宜悉除用武臣付以民兵责以军政无事则耕有事则守如此则藩篱固而边备实省兵之説始可言矣以民兵守虽多而无养兵之费以官军战虽少而有可用之实官军之食可以少増吾民之赋可以渐减岂非至计乎若夫省官之说则当以理论之纵有怨咨宁无曲直夫实边备则可以省兵执事理则可以省吏使即日行之其效犹将在十年之后苟又不然兵日以衆吏日以多他时虽欲逃怨于目前嫁祸于后日不可得矣公在忧中益熟观天下大势至陛对其言条达明切太上异之于是始被简记除太学博士不敷月改秘书郎又旬日亲擢公为嘉王府翊善曰黄裳善论事必能开益皇子公感主知遂以辅导为己任前后凡五年规切讽諌之语无虚日前朝号为能直言如姚坦辈皆所不及后来诸贤讲贯切劘亦皆自公发之公讲春秋初及王正月曰周之王即今之帝也王不能号令诸侯则王不足以为王帝不能统御郡镇则帝不足以为帝今之郡镇即古之诸侯也周之王惟其不能号令诸侯故春秋必书王正月所以一诸侯之正朔也今天下境土比祖宗时不能十之四然犹连跨呉蜀荆广闽越二百州兵与民分任任吾民者二百州也任吾兵者九都统也中兴以来三圣相授苟惟不能统御则何以服之上曰何谓九都统公曰唐太宗年十八起义兵平祸乱今大王年既过之而国家九都统之设岂容不知然则是可不汲汲于学乎公性真率而语疏达上大感悟恨得公晚及讲郑伯克段于鄢公曰段骄而有过郑伯乃以兵取胜使大王如郑伯之有段宜如何处之上思良久公曰大王独不见孟子载舜之事乎象舜弟也舜封之有庳不及以政凡亲亲之道但当富贵之不可使之预政事此舜与郑伯之得失也上曰善公因事启发大率类此他日有东宫旧人除带御器械诣王府谒谢上接之重轻中节左右咸大惊退以告公公翌日讲左氏礼有等衰因问上曰昨日闻大王待某人正得等衰之说有之乎上曰有之人不可无学前日临事胸中即有区处如有人在心腹间商度也公大喜曰大王之学正当见之处事今日等衰之说即是意也公大抵即某事则以某书言举某书则以某事合虽所汎论亦必曰前日某书云云或上所未喻又曰某日某书云云上意益向因作八图以献曰太极曰三才正性曰天文曰地理曰王霸学术曰九流学术曰帝王绍运而终之以百官文武各述其大㫖陈之可谓该尽而宏逺矣公每曰为学之道要当体之于身本之于心大王宜以心为严师于王心有一毫不安者皆所不可为也凡上所行有一善必诱掖称赞俾日进不已否则尽言无所讳上谓人曰黄翊善言语亦难堪惟我则能受之每至丧败危亡之事无不为上精言之上必倾听上尝侍宴宫中从容诵酒诰语太上喜曰翊善之功也一日轮对劝太上曰陛下有五美三戒何谓五美曰仁曰诚曰明曰公曰㫁公各指事如此如此曰此陛下之五美也何谓三戒曰立规模崇俭徳受忠言时太上意主安静之说因循寖怠而用度赐予过多忠鲠之士相踵去国故以讽焉后命接伴金使因通两国名讳而高宗犹称帝名公曰高宗祔庙已久乃不称庙讳前实失之安可不改乎令典仪通意使者难之公曰前乎此在二十七朔之内故未遑及今已即吉当互传庙讳往返数四来使语塞然卒以前例不果从公还奏曰臣以理诘之其辞已顺事关国体后遣使人当力议改正太上纳其说绍熙二年二月雷雪交作公具封事其略曰谨按易帝出乎震震为雷君象也震本坤体阳自外来交之有动乎情慾之象是以圣人于六十四卦之中凡涉震体者取义尤严在复则曰雷在地中先王以至日闭闗欲其复之静也在随则曰泽中有雷君子以向晦入宴息欲其居之安也在颐则曰山下有雷君子以慎言语节饮食欲其养之正也复之静昼不可以郑声挠之居之安夜不可以慾心荡之养之正食不可以㫖酒乱之夫人主起居动息人虽不知而天则知之变异之来岂容掩覆震之象曰洊雷震君子以恐惧修省修省云者谓省己之私也岂时政之谓哉公疏特切深皆人所难言者时求言之诏及馆职郎省而不及公不果上四月擢起居舍人未几疮发于背告满百日甫出即直前奏事曰唐太宗最重魏征一旦至欲杀之凡人主私心非必如好色好货之类然后谓之私也事苟不出于公而执以己见皆私也私心既生则以諌者为病必求有以胜之胜心既生则以諌者为仇必求有以逐之因私心而生胜心因胜心而生忿心是三物者为之蔽虽以太宗之于征犹不免况其他乎陛下即位以来台諌之臣不得其职而去者几七八辈陛下亦知三蔽之所以然乎且如陛下之待某人本不甚厚徒以台諌攻之愈甚故陛下庇之愈力陛下之本心亦忽不自知其如此也望陛下静察吾心勿使有秋毫之私此心既公无所偏系则闻台諌之言必从何由以胜心临之待台谏之情必厚何由以忿心加之乎公久侍王邸一再迁官兼翊善如故见上为学日益因诞日作浑天仪舆地图以献皆以木为之因为歌诗勉上进学如天之运行而不息及念祖宗郡国大半陷为贼区乃王心所宜感愤者观公之志凡可以动悟王意者无不为也居数月除中书舍人制词坦明人多传诵公既擢禁从念国家日忘武备势寖削弱复劝太上以右武为事曰寿皇在位三十年待遇武臣拊循士卒恩意深厚三军之士至今言者无不感激恨天下无事不得效死以报君父愿陛下勿替此意又请权拨鄂渚兵一二万人分屯襄汉张形势以备敌公心之素所存者然也天下方恬于宴安公䇿无所施用都人比嵗日夜望车驾之出譁言纷纷公奏疏极论自今宜五日一朝以解中外之谤一疏之中凡六七致意焉寻除给事中同知贡举未几除侍讲公在琐闼甫一月封駮之章无虑数十上贵戚宦寺一限以法最后指侍臣进用不当缴论甚切翌日迁公兵部侍郎公不受命坚乞去久之王邸奏乞留公遂除显谟阁待制专为翊善公始就职未几疮复作转甚连丐去不许病稍差又上封事请车驾即日过两宫言极苦寻复除公侍讲引对便坐又为太上力言父子天性陛下于重华不应有他疑太上徐劳公曰近见嘉王学问殊进应对议论益非前日比皆卿力也公曰臣伎止此朱熹四十年学问陛下宜收召使备僚属且言王初就傅蜀士杨辅刘光祖相继在选可复充学官以广王之闻见太上悉嘉纳时太上久不过宫中外莫喻其故侍从同班抗论不已孝宗不豫中外忧危事势益急转臣交口谏不听公复抗声切谏至号泣随之宫门闭掩涕而出公自是疮复作连章请外又请归田里书再上不报即移疾闗外待命兼旬闻孝宗遗诏亟入临疮遂大作上即位公病不能朝再除给事中上语辅臣此黄裳旧官宜改拟他职明日以权礼部尚书进上曰独不可真尚书乎且令兼侍读上意即欲大用数问公疾如何公力疾入谢出一奏谆谆数千言备极忠爱大略谓书传所载前古人君如尧舜禹汤文武寿皆百余嵗在位之日多至五六十年而其所为之事自少至老只如一日至于后世之主享国之日率多不久其间如汉武帝梁武帝唐明皇此三君者得年稍高在位稍久而其平生所为是非美恶如出两人治乱安危亦全相反此非他故由其持心之一与不一也持心一则始终如一否则有始而无终陛下今日正如涉大川行万里固未知登岸税驾之期臣请略举已行之事谕之且陛下新即大位初临万几虚心忘我委任大臣政出中书万事坐理此正得人君好要之道使大臣得人常如今日则陛下虽终身守之可也臣恐数年之后陛下应酬日熟聪明日新亦欲出意作为躬亲听㫁左右迎合之徒窃窥圣意因而献説谓陛下委任大臣意非不善然事皆决于外庭权不归于人主日积月累恐成乱阶陛下闻之能不介然于心乎臣恐是时委任大臣不能如今日矣若不委任大臣必须借助左右小人得志何所不为隂窃主权潜移上意引用邪党残害忠良其为祸患何所不至乎臣之所忧者此也陛下深鉴近弊奖用台谏每有弹劾无不聴从善恶区分纲纪振立此正得祖宗设官之意使台谏得人常如今日则陛下虽终身守之可也然臣恐自今以往台谏之言日闗圣聴或斥小人之过使陛下欲用之而不能或暴近习之罪使陛下欲亲之而不可所言滋多不能无厌厌心既生不能无怒左右迎合之徒窃窥圣意因而献説谓陛下奖用台谏本以革弊然台谏得志遂使人主不能自由陛下闻之能不怫然于心乎臣恐是时奖用台諌亦不能如今日矣夫朝廷所恃以分别善恶使君子小人不相侵乱者专在台谏陛下苟厌其多言不复聴用则爲台諌者咋舌闭口无所论列君子日退小人日进而天下乱矣臣之所忧者此也此二事者朝政之大者也若自其切于陛下之身者言之又有大者焉因条举曰陛下笃于孝爱如是勤于学问如是薄于嗜好如是然臣亦恐陛下自不能保其常如今日也又曰天下之事不可胜言也人君之忧不可胜计也姑自臣所言数事思之其可忧者已如此其衆而臣安得不以为忧乎昔唐太宗老于世故在位日久魏征犹以十渐戒之一谓其渐不寡欲二谓其渐不爱民三谓其渐不利物四谓其渐疎君子五谓其渐贵异物六谓其渐疑大臣七谓其渐好畋猎八谓其渐轻臣下九谓其渐倦朝政十谓其渐忽水旱使征生于今时其所以为陛下忧者又当如何夫心者动物易纵难收人主之心又与常人不同溺于富贵放于安逸朝善暮恶固不可保陛下欲求所以持心之説臣请终言之自古及今有治则有乱有安则有危有存则有亡使人主之心常知乱知危知亡则又岂肯须臾自放于安逸之地书曰予临兆民凛乎若朽索之驭六马又曰慄慄危惧若将陨于深渊又曰心之忧危若蹈虎尾此圣人持心之法也世岂有驭六马临深渊蹈虎尾而安危存亡之念不闗于心者乎凡首末皆主此意公絶笔之作也明日上复召公移坐与语从容良久后数日有旨充明堂礼顿使公疾寖羸不复可出时时独语曰五年之功无使一日壊之度吾必不可为矣后之君子必有能任其责者盖忧之深也公连三嵗病疮至是以积忧故疮虽损而他疾乘之九月二十四日卒不起方疾亟命子弟秉笔口占遗表大抵不异前奏意曰陛下好为之上大惊诧伤悼即日批出除公端明殿学士致仕他恩礼悉依执政朝廷上下闻公死皆抚手相弔以为国之不幸也丞相为上言至泣下不能已遂赠公资政殿学士所以赙䘏之加厚公寛简乐易不为拘拘平时于利害是非若不经意至忠义所激奋然忘身每论事人主前其气平其辞切其事核其理尽人但见其发于造次若天机之自然不知其燕居深念索之精而见之切也为人喜思虑乐辛勤而对客辄懽然言笑终日饮酒无算其为学耻一物之不知苟一家言无不与之交而究其説推贤奖善悯孤恤贫盖出天性外内仅书一十攷积官至朝请郎公娶苏氏继王氏王氏既丧又连失二孙每语人曰富贵真博祸之具也既病客视公公嘻笑曰仆甚爱田间与耕夫为伍此时稻芋蓊然豆飰藜羮山中之乐真无央也倘得乞骸骨以归足矣呜唿公之立朝终始大节如此朝野望公即预大政而天遽夺之寿止四十有九惜哉皇考赠承议郎母妻皆赠硕人一子瑾承务郎女二人许适进士何镗前进士何伯巽钥与公同在后省年余相与甚厚抵掌谈世故言议多合各诵所闻终日不倦地相去万里而肝胆相照倾倒无不尽尝笑谓钥曰前后得制词数篇皆出君手思有以报未能也尚忍言之左史刘公光祖状公之行瑾以请铭于钥因尽得诵公遗文高处殆不可及平处亦自有一种风气至论事之书明白洞达夫人而能知之若其剀切精忠忧深而思远抚卷三叹使人流涕而不自已也惟左史之作文实事覈敬俾载于石而系之以铭铭曰井络之区为东西川钟秀在人名士出焉有卿有云有武有渊三苏诸范踵登英躔巖巖剑门山险地偏势连闗陇秀气弗宣涉厯千载扶舆蜿蟺万山之中乃生斯贤英特雄迈高视八埏辅以学力穷探本源移孝为忠立朝卓然大放厥辞亹亹百篇惟我慈皇识之最先俾侍嗣圣设职惟专官虽屡进职终不迁公能尽忠左右累年引经据古指事陈前义所当为执之弥坚死生祸福咸委于天神㑹气合奉以周旋夹日以飞入侍细旃将降大任忽焉登仙上心震悼恩贲九泉炳炳八图今寘经筵殄瘁之悲心折涕涟呜唿余尝评之先见如吕中丞勇决如范蜀公敢言如苏文忠盖司马公自以为不及者公或过之而皆得其全呜唿尚何言哉惟知公之深者然后以余为知言朝议大夫秘阁修撰致仕王公墓志铭绍兴七年有旨王勲召赴行在所三十二年有旨王正已不畏强御节槩可称三省详加访问其人如在可与甄録寻召赴行在二人盖父子也先是公之父知湖州长兴县有治声髙宗皇帝以广南舶政大弊命二府大臣择士人修洁者为之枢密沈公与求参政陈公与义俱以为荐既对擢提举市舶果以清裁着名嵗大疫夫妇继殁贾胡哀之率钱二百万为赙公时才冠固却之且曰吾父以廉直闻吾虽贫旅犹能负丧以归不媿廉叔度也闻者叹服以为有是父而有是子公在海陵当孝宗皇帝厉精之初既有访问之宠至淳熙元年诏求廉吏以励末俗丞相叶公衡方在政府以公辞赙事为称首又复召用呜唿人亦有言廉者士大夫之所当为古者在位皆节俭正直故不以廉称然攷之周礼天官小宰以聴官府之六计弊羣吏之治一曰廉善二曰亷能三曰廉敬四曰廉正五曰廉灋六曰廉辨説者曰弊断也既断以六事又以亷为本然则成周盛时亦以廉为难而况廉耻道丧之久惟王氏仍父子以廉显父不究于用而子卒为世名卿皆自此发之盛哉公旧名上字从小从真下字言以避孝宗嫌名改焉字伯仁父旧字正之至今以旧字行其先桐庐人六世祖仁镐仕呉越为明州衙推因家于鄞之桃源曾祖説以学行为乡里所宗师寔五先生之一也以季子宗正少卿珩赠银青光禄大夫祖玩赠朝奉郎父提举也终左朝散郎赠金紫光禄大夫母蔡氏元氏薛氏赠武陵永宁普宁郡夫人公蔡出也事后母尤谨幼警悟少长益嗜书史既免丧首以金紫遗泽奏长弟少卿尚无恙自欲任公又请与季弟必欲自取世科少卿谕勉再三始授将仕郎既而幡然曰仕行吾志不负所学足矣何必尔遂不复事举业而与信州王使君从相与通经攷古务为有用至今二王为桃源之望焉为洪州丰城县主簿漕檄部纲方诣台受要束使者却谒叱铃下卒迫遣公不胜愤遽乞休致遂遭重劾公处之如平时使者罢乃免帅以公易理官有寓公为时相姻党先与一富民有他憾会冢舍失瑞香花以疑似诬之逮系郡狱讽公文致其罪公证其无他又忤帅意竟称疾而去游宦之始所立已然归而攻苦食淡左图右书饘粥几不继泊如也又二年始授婺州司法参军诏举县令会稽郡王史公浩为司封郎以公姓名进知泰州海陵县张忠献公浚募万弩手官吏畏怖奔走恐后公独以邑民方脱兵火之酷募既难从聚亦无用陈利害以献旁观为之股栗公亦谒告以俟忠献以书逊谢慰勉安职人始服公有守而叹忠献之乐善也隆兴改元正月对垂拱殿上意向纳改宣教郎干办行在诸军粮料院干道二年诏荐监司郡守丞相魏公𣏌在琐闼荐对祥曦殿权司农寺主簿知江隂军在任得旨沿江郡籍民为兵防江守城为大军声援公抗疏列上徒扰良民无益备御者七条且言旧尝为山水寨骚动两淮竞进图册谓得胜兵数十万完颜亮深入乃无一人为用敌退起焚官寺声言欲烧弃山水寨案牍以絶后害此最深切着明者公以此罢而他郡亦徒扰如公言起知饶州改严州复改饶州以事忤宪司劾罢主管台州崇道观以叶丞相之荐除尚书吏部员外郎权右司郎官遂爲眞叶公去国公亦遭论再奉祠除严州改婺州内引奏事尤加襃纳至漏下数刻治婺数月改荆湖北路转运判官移知湖州未半年罢而版曹以一全年逋欠奏公镌两秩不辩也又为外祠除广南西路转运判官议臣请行客贩钞盐荐浙西帅属胡庭直至二广议可否公首贻书于胡又奏其事胡还朝尽变前説议臣亦駮公所陈金字牌踵至必欲施行公不为屈复辩析甚苦大略谓西路官卖诚非盐法之善然科折有弊尚可禁止若客钞有亏无法可救漕计立见空匮诸郡取办势必不胜弊而又变矣臣去替不远计任内决可支吾岂以利害不及身遂为诡随以欺陛下移公漕湖南而议臣帅桂林以庭直代公且领盐事行其説庭直身受其弊以忧死既而公私告乏民不聊生孝宗闻之震怒议臣坐严谴而法果变矣为江西提刑易节江东未到改运判又移淮南以职事修举直宝文阁江东运判俄除左司迁中书门下省检正诸房公事借礼部尚书接送伴金国贺正旦使正使者之非仪折傧者之踞肆无不耸服太上皇帝践阼赐金紫迁宗正少卿自以任子不当预玉牒史事力辞改太府卿丐外除秘阁修撰江东提刑俄改浙西以未疾求归主管建宁府武夷山沖祐观既再任绍熙五年八月乞致其事十月以今上覃恩转朝议大夫庆元二年三月二日属疾却药不进翌日终于正寝享年七十有八娶楼氏徽猷阁直学士赠少师之季女封宜人先七年卒赠㳟人子男五人汲洌涣皆蚤世泽文林郎监绍兴府都税务潜登仕郎洌出继少卿为曽孙女六人文林郎镇江府金坛县丞延平陈大应武节郎合门舎人开封朱龟年同郡楼錝将仕郎延平陈仲绂宣教郎新提领建康府户部赡军酒库所干办公事广汉张忠恕其壻也一幼亡今惟朱氏楼氏二女在孙男八颐之颙之额之显之頔之颉之颖之颢之先一年颙之卒孙女五长适同郡楼涤次适毘陵张篪余未行曾孙男四惟贤惟寅惟明惟清女三俱幼诸孙以五月丙申奉公之丧合于恭人之墓是为午岭之原公资不凡而自力于学多识前言往行晓畅事理立身立朝所守一定不可囘夺尤安义命置祸福于度外始则不畏上官之严久益自强虽压以大君之命亦固执而明辩之仕以此多龃龉上下既信服亦以此踣而复振云平生惟是之行视人所难揆以古道谓彼亦人也吾何为不可人骇其不易而自处恬然亦不以此干名于时广东一节有孙伟竒甫者知名士自号七泽老渔作蒋周翰传具载始末公尝刻于金紫碑隂以彰先徳而削去辞赙数十言则公岂干名者耶未尝求合于人而当世大贤相知甚衆孝宗擢公于下僚奖待尤渥漕淮南时或言镇江军帅张诏不法几中深文特命公竟其事公为辩明止坐薄责前此监司未有越所部而治事者眷倚之意可知然中外践敭终不得一登禁近非命耶身退之后闻朝论欲再起之笑曰少欲挂衣冠老乃强吾颜以进耶风力素高晚而益严絶不可干以私剖符数郡持节几半东南所至无聚敛之政省鞭扑之苛不徒以文法临賔属而有父兄教子弟之意荐举必公按刺至寡而端毅简黙望风畏之及其即之也温洞见肺腑一善可取口之不置臭味苟同忘年忘辈行与之倾倒风流韵度如晋宋名胜又使人意也消藏书至二万巻手抄为多号酌古居士又以名其堂诗文似其为人少嗜山谷诗造诣已深为紫微王公洋所击赏晚又以杜少陵苏长公为标准石湖参政范公成大见公近诗唶曰不惟把降幡殆将焚笔砚矣有文集若干卷藏于家始孤抚养弟妺妺得所归二弟教之有成正功今为蕲州正民倅天邑钥不肖晚出以威姑之故辱在亲党省事以来䝉诲予特异比㸃朝行闻公林泉甚适梦寐欲侍巾屦归而相得愈欢以为不负我所期也剧谈痛饮或连日不倦人之云亡有识共叹岂钥一夫之私哭之以诗曰藁梧谁共语空㫁伯牙絃呜唿尚忍铭公也哉铭曰士为民瞻莫先于廉惟公父子持身特严父不究用子以是显终始一节百行俱善皇皇孝宗知公最深视公之心如日斯临风裁日高誉望日伟三仕三已踣而复起毅焉而和介焉而通老成典刑今孰踰公人惜公归公自谓晚一丘一壑往而不返我铭斯阡匪哭其私繄尔后人尚其似之攻媿集卷九十九攻媿集攻媿集卷第一百攻媿集卷一百宋楼钥撰志铭朝请大夫致仕王君墓志铭吾乡五先生俱以文行师表士子惟桃源王先生暨我高祖之后皆大盖其启迪后学徳泽之及来裔者源深而流长矣先生之子宗正少卿珩孙广南提举市舶勲继登进士科提举疎财尚义以廉节着所积尤厚是生三子长太府卿讳正已次即君也朝请大夫讳正功季知安庆府讳正民三人以节谊政术能世其家尝一嵗同奏子兴固未艾也呜唿昔者钥既铭太府之墓才八年而君与季相继下世既葬矣君之诸子以国子正袁君燮之状求铭惟王氏楼氏自二先生以道义定交至太府壻吾门姻好稠叠感今懐昔乃摭其大概为之书而系以铭君旧名上字从忄从真下曰思字有之后以避孝宗嫌名改焉遂字承甫曾祖説先生也赠银青光禄大夫祖玩赠朝奉郎父赠金紫光禄大夫娶蔡氏元氏薛氏赠武陵永宁普宁郡夫人君薛出也家世之详已载于太府之志惟君生而不凡幼笃于学不待彊教已如成人以金紫遗泽补将仕郎绍兴二十四年由铨选授右迪功郎抚州宜黄县主簿寻易处州青田有诉夫死于殴者君按视则更曰自经君察其必以贿故即用初情讯之具服隆兴初调筠州司理参军筠号道院而狱事亦繁精意推鞫狴岸屡空干道二年循右从政郎四年爲荆湖南路转运司主管帐司给事黄公钧主漕计以严明称寮属仅取充位君果于立事滞讼见属剖析无留难黄公举以厉同列之持两端者尚书沈公介为帅尤简贵威重裁决无敢輙经外台者理或未安君改之不疑沈公更加敬异不以为忤也二公争荐之又为延誉不朞月举削应格七年改宣教郎知兴化军莆田县县素难治始至牒诉数百惩其非实而决其久滞者遂寖以清省宋氏子怙势突入殴吏林公枅守信其从父太学诸生也喧竞于庭皆捕治使服而徐释之且戒曰后复尔不汝贷也感谢而去林公由是知君后为监司尝表荐之邑岸大姓鬻盐因为寇钞捕获数十人其党篡取杀伤卒徒篡官亦被数创救至得免而郡怒其生事君曰拒捕至此而赏罚不伸何以厉其后即穷治之而赏官兵焉又修陈覇斗门以永灌溉之利淳熙六年赐绯衣银鱼七年通判潮州推诚佐郡守贰无间言郡人有为宪属者武断乡曲征利于近郊君裁以法不胜惭怨挤之不遗余力君用是罢将归会剧寇沈师逼城民走依官寺君开门纳之力赞郡将修战守具甚悉贼知有备而退衆唶曰是已罢官而为民深切乃如此耶至其行多涕泣者九年签书武安军节度判官厅公事十一年改淮南皆以伯氏将漕引嫌十四年主管湖北安抚司机宜文字绍熙元年差知澧州陛辞论沙毛钱及杂卖塲二事上亦深知其弊嘉叹再四三年到郡帑庾枵然廪禄累月不给君去其侵蠧之已甚者节浮费汰冗食补罅漏郡计无乏及朞而用颇裕乃从邦人之请即州治之前辟城通道建澧阳楼前俯大江巨丽轩豁遂为一方伟观尝属钥记之由是人心闿怿士气振厉比举多决科者药园寺僧以稔恶闻邑令发其端谓罪不可赦而以贿缓其狱君诘之治始急复赇于上司之吏移文使先纵遣而以牍来君曰欲以势力求免耶即日杖之五年奉最还朝奏事重华宫行内深称上意遂知蕲州自私钱之废淮民多窭鲜有葢藏遇霪雨至絶市无籴君以庆元四年视事急发廪而损其直且多邀米商许以蠲征舳舻辐凑又念嵗收才能自给而巨商率先以他货来售禾始登埸厚取其赢君以为遏籴固非古训而坐视民食之空咎将谁执力请于朝乞禁止商贩许之民相谓曰使君通变如此自尔有足食之望矣有言银矿发于山者君欲遏之而未得其説耆老诉云往嵗尝有此事官不熟计而遽行之非徒无益冶户以亏额坐深文鬻产以偿者数百家痛犹未定也君为奏罢之佛灯大师者自称戚里挟权要书走州县攫取无艺人病其扰莫敢诘君出郊有诉者立捕之寮佐劝止不听比至一黥隶尔致之法六年除广南西路提㸃刑狱公事嘉泰元年赐四品服广右之俗轻于冒禁而上官以不按吏为从厚君深病之劾其贪暴之尤者请託一无所聴始知悚惧而君亦寖危矣兴安令之子蹴小吏至死逮系郡狱令胁治狱者欲变之君怒曰台治所在可使死者抱冤乎劾令而移狱邻路令诬诉于言者公遭论而归自以无慊于中处之怡然二年冬主管建宁府武夷山沖佑观三年正初属疾癸未终于家享年七十有一娶同郡伍氏赠宜人先二十九年卒今宜人应氏子男六人深从事郎新无为军巢县尉泳永贡迪功郎新池州青阳县尉洙迪功郎太平州芜湖县主簿登绍熙四年进士科泌将以遗泽补官女八人长适从事郎监绍兴府㑹稽县户部赡军上臯酒库毘陵张符女后君半年卒次适进士伍遵第五第六女蚤亡余与第四第五男俱有废疾孙男三人仁之仪之信之信之先一年卒二女一夭一未行先是伍宜人葬于鄞县桃源乡排隩之原诸孤以四月己酉奉君之柩合焉君资禀忠信不发一妄语妻子不见喜愠之色开心见诚吐露情素孩孺有问亦告以实不敢戏侮之田夫野老市井小人过而挹之俯接惟谨或遇机穽险巇之人一对以诚彼自意消以是善与人交终始不变筮仕之初或言邑令有心术亦当有以牢笼之太府问客言何如君曰以诚待之尔何术之可用卒与令甚厚至执手不忍别人但以君为恂恂自谨之人而遇事敢为毅然不可干以私每曰食君之禄徇情挠法以取悦于人自爲计则得矣其如体国何廉洁守家法俸入非令所载者谢不受澧阳终更吏白有资送钱三百万悉拒之惟备舟浮家而归郡人叹服所至未尝饰治器用不市一物莆阳荔子最盛有以名品餽者坚辞之怡于仕进不求知于人而人自知之丞相赵魏公枢密使轩山王公每欲汲引丞相京公尤称其眞淳力荐于上晚厯麾节皆其力而君不自知也张侍讲栻风裁甚高在潭游从雅相爱重唿君爲齐年兄清贫自处质贷以给奉已至薄得禄不足以偿逋负如是者三十年然持损有余补不足之説有义事亦勉为之后既稍裕亲故有求随力以应隆冬细民乏食赈与无倦色幼孤鞠于兄嫂少长省事自念孝养无及以事亲之礼事之嫂即钥先祖少师之季女也伍宜人亦顺适君志躬执妇礼既亡祔于庙以时奉祀太府诸女之行竭力以助籨具良厚皆人所难者性嗜学多録未见之书唐诸帝实録略备今写本及版行者各万余卷少喜为诗周旋太府与王信州之间佳句与之相下上暮年益造平澹有荆澧集行于时余藏于家呜唿书曰吉人为善惟日不足卷阿之诗言求贤用吉士也汉文帝初立召田叔问曰公知天下长者乎周家用人以吉士为首文帝之化㡬三王实基于此王氏父子兄弟皆有以自见于世惟君制行醇笃立身处家施于有政风谊耸然而其本体盖所谓吉人吉士长者人也故乡评卒以是归之使其得位而行可使鄙夫寛顽夫廉而风俗庶㡬于古小试绪余感化已多一区之宅始成求田足以卒嵗天假之年亦可表率乡曲而遽已矣此钥平日敬叹毎以语人者今也四子俱列仕版家道肃穆天之敷佑如此为善者亦可以劝矣铭曰恂恂王君家世儒雅君尤笃恭视如朴野周云吉士汉言长者君其人欤力行不舍蓝田皆真元规非假施于有政不言而化义所当为勇于施舎麾节倦游求田问舎谓宜上寿式是乡社云何不淑棣华凋谢高其门闾尚容驷马诗以飏之用慰泉下叔祖居士并张夫人墓志铭居士姓楼氏讳弆字元应明之鄞人也先世居奉川后徙焉曾祖杲不仕祖郁以古学全徳为乡先生登第主庐江簿以禄不逮亲不复仕进终大理评事累赠正议大夫考肖正议之季子笃学晚不衰以特奏名补和州助教居士世其家者也读书敏而勤百氏之言无不该贯句读音训攷证是否有先儒之所未发朱黄雠校学者取法焉小学尤精鄙流俗简陋手以古字写春秋左氏传礼记庄子以课其子用志如此然澹于荣利少举进士一再不遇已甚厌之遂不复为场屋文而学问益高娶夫人张氏里人询之女勤俭静专克相夫子早嵗居贫甚夫人心计有余而济之以识知所取予未始与人为怨二人同心而家益饶兄弟五人居士处其仲性孝悌和州病沈绵累嵗下二弟二妺皆幼稚未立所以奉甘旨毕婚嫁者维力之尽夫人承其意无不周悉他日罄先世家产四分之独不取一金夫人亦无难色且赞其决正议好着书手泽盈箧兵火仓猝居士尤以为忧夫人捐金募人窖藏至今得为家宝居士中年益薄世故好浮屠氏之説名山古刹意有所寓假榻宴坐一钵一衲或累嵗忘返间过亲族所至如归为人乐易无少长与之无间豪饮剧谈衮衮竟夕道古今涉经史旁出入释老稗官之説如画一二坐客倾聴不暇倦游还家屏处一室干道癸巳嵗于是年七十有五矣正月十有六日感疾以卒夫人既率诸孤以是年十二月二十有一日葬于阳堂乡梅湖之原持门户愈谨奉佛愈严平生自奉至薄见华靡之服至瞑目不观曰吾以俭之故不妄取不妄用虽不能甚富亦未尝困乏此夫人治家之要也至赒人之急虽多不较病给以药死给以棺者日相踵寺观营缮随所求而应之晚益了悟叹曰吾焉能以垂尽之年尚较米盐耶聚族而谋尽以家所蓄分给子舍戒以自力毋轻费淳熙壬寅四月十有四日卒享年七十有八将以明年闰十有一月十一日启居士之墓而合葬焉子男五人曰由仁曰行仁先居士卒曰珹先夫人卒曰球曰琰俱业儒承居士之训书传如流女二人福州懐安县丞杜友直其壻也一早亡孙四人铻锾铉锦女六人长适翁烜次适丰有基余未行曾孙一人呜唿楼氏自先生起家皇祐中衣冠相传六七世矣岂惟祖考积善所至盖先生教授乡校三十余年诸生皆当世名士一门书种赖以不絶有如和州居士虽不得施用而力绍世业流传典刑使后生犹得沾丐其所以维持之力为多后来者可无念乎居士寔先祖少师之从弟葬之日夫人以墓铭见属钥自念生晚少见前辈毎侍居士则爱诲良渥尚厯厯能记余论又为字钥以大防也尝为诠次行事未及成而夫人又亡矣乃以二叔之命併序而铭之铭曰学焉甚博行也无阙穷通有命不系巧拙达人大观欣戚泯絶不亡者存厥有高节娈彼贤配千载同穴孰发其潜视此幽碣盛夫人墓志铭孺人姓盛氏世爲余杭人有曰蟠者仕呉越位通显钱氏纳土始居严之建徳又徙嘉禾因家焉曾大父偕徳兴令大父兑赠通直郎父师圣迪功郎充户部经界所措置官徳兴公且老犹提五子试场屋各明一经号六经家孺人年十有八归于洪氏夫曰懐祖今爲通直郎赐绯鱼袋寔吏部尚书文宪公之次子也元祐中孺人之伯祖侨以名儒爲国子司业文宪公从之游雅相器重遂爲忘年交既铭徳兴之墓又缔婚焉孺人资凝重喜怒不见于色平居敛袵危坐一语不妄发有所醻答唯而已笑才启齿若惧有所闻阃内雍如也孺人厚赀装嫔大家舅又鼎贵而自处沖靓食不兼味裘葛无副未尝有所表襮姑文安郡夫人尤爱之通直夙登仕版而宦情甚薄兄升朝籍弟亦补京秩通直公固不屑意孺人亦安之也文宪多孙孺人之长子藏年始髫龀文宪爱其颕悟欲先奏补孺人力辞至泣下文宪爲之嘉叹然卒先之遇下有恩意待子妇如賔客未尝见惰容妾媵有过告谕至再三不加鞭扑故有终身不忍去者淳熙乙未秋七月属疾藏官泉南孺人念之甚苦疾遂革以二十八日卒享年六十有三㑹通直引年休致明年以郊霈赠孺人子男八藏新处之松阳令䔌新建康府司法参军皆从政郎曰蘧先卒曰芹曰蔼曰荟曰艺曰薰女四长适姑苏翁浩次适丹丘钱起二人未行孙男八伯景仲杲昭孙叔旦会孙晧孙鲁孙㬇孙孙女六长适延平陈仲达余皆幼以其年十二月八日葬孺人于台州宁海县鳯潭西之原通直与诸子哭之甚哀松阳一日过予泣曰藏不孝素为吾母所钟爱宦学垂二十年辄不偶无以奉一日欢随牒远方又不得终养恨不得即死以从吾母于九京愿得子铭吾母之墓以塞无穷之悲予于洪氏有连又与松阳厚也不得辞铭曰予于善而寿不洪安于俭而报不丰夫与偕老而生不得被其封子既强仕而养不洎于千钟呜唿其命耶斯铭也尚以诏于无穷江元适墓志铭始余游柯山闻南塘徐诚叟先生之名其学本于伊川欲见而不得今二十余年乃闻其江徒君之贤于其乡之秀士且曰南塘之门显者固多而江君则得其传而不仕者也君讳泳字元适世居衢之开化大父以上潜徳弗耀考沔从常山起家主饶之安仁簿辟泉司属以卒君其季子也束髪知读书一以为已为本手抄中庸大系置座右口诵心维寒暑不废弱冠有声庠序漳守陈公杲得君诸生中以其子妻之子盖张出是为右史文潜外孙绍兴初党籍解诏没者官其子孙一人无后者许授异姓亲右史与龚公夬俱无后龚氏以官予外孙壻臧珙陈公欲以右史之泽与君君辞焉迺及其友壻戚竢既欲奏以他官又不就至是君之年益壮学益明再应乡大夫举不利絶不为举子语既遭外艰庐墓毁瘠除丧因弗去遂不复谋仕而行其志于家号所居为西庄堂室轩馆下至器用悉有铭记以便观省创楼西偏掲先圣像朝夕瞻仰如亲见而师之榜家塾曰明善命其子震升谦蒙革肄业其中所训先徳行后文艺絶口不以利达启其心亦不使预家务而治家自有法中阃有亭以限仆妾细大条理择谨厚者董其凡不劳而办不事生产家业无所增益伯氏仲氏赀息日倍人以百亩与之谢不取乐以所闻见告人愿学而力不逮者教且食之曰吾非养其口体养其才也常有小疾一日出就外寝焚香黙坐间一讽咏不异平时惟励诸子以毋忘畴昔之训语毕而逝寔干道八年八月二十九日享年四十有九以其年十二月二十六日庚申葬于禄墩之原遗文曰西庄题意曰朋游讲习曰天籁编曰因心録易中庸有解他论述尚多藏于家未传也葬之五年始得以铭诸墓呜唿人孰不欲仕如君才足以取事足以得而其学又可见于用乃翛然自适以终其身余惟孔门有用之学上可以为邦南面而其流亚皆可使从政观至人与㸃説漆雕之意则知乐道者之为高而以政学者皆自欺也余于道未有闻而仕仕而未能优也闻君之风有媿焉故为之铭铭曰仕以行志而或害义孰若不仕以全吾气允矣南塘源由二程有派其流君挹其清徳成行修不用于世淑诸人者抑君之细命维匪长后其炽昌铭以订之观者勿忘知嵊县季君墓志铭皇帝即位之六年五月壬戌有旨季光弼所献文字有补治道可与循两资制曰上书公车日以百计高则近迂卑则涉谄至于出入经史动含讽谏览尔奏篇朕甚嘉之进官一列不独尔私庶闻其风亦克用劝先是四月戊辰朔日有食之君摭光武十事备论以进目曰美芹文简而旨深意笃而言婉训词既颁士夫相与传诵圣天子导人使谏盛徳日新而君之名亦由此暴白于天下君居八年再上万言书敷绎前説又泛论当世之务不报一日闻西府除目愀然曰枢筦与中书并立系朝廷轻重其可忽诸遂攷唐之宰相起自武徳裴寂终于天祐杨涉作编年録论説二百五十有五去取抑扬皆有微意苟位之非据假以隆名虽元勋如郭子仪亦不得预读者爲之耸叹呜唿才不得究赍志而殁着书一二亦足以不朽矣君字观国其先家处之龙泉七世祖超爲呉越钱氏常侍始籍于温居平阳之桂源曾祖宗乔祖文莹俱不仕父敦习以君陞朝赠宣教郎妣林氏赠孺人宣教公早世君方在髫龀号慕如成人祖母犹无恙与林孺人自釐家务俾君一意问学君少颖悟痛自激昻于书无所不读诗礼左氏春秋及诸子古文皆手自编写寒暑不少变年十六授室益加刻苦视生产作业与闺房之私一不经意羣试庠校輙出其辈行而器识凝邃不见圭角阁学林公待聘待制萧公振里之先达少所许可咸器重之两荐于乡绍兴二十七年遂登进士第授左迪功郎调福州福清县主簿以祖母忧不赴服除授临安府盐官主簿秩满用荐者闗陞左从政郎特旨授左儒林郎充邵州教授丁太孺人忧授福州宁徳县丞改通直郎知绍兴府嵊县磨勘转奉议郎代者且至俄疾卒于县治享年五十有七时淳熙十年四月四日也呜唿君之抱负厚矣学行政术皆欲以古人自期而见于用者止于州县间所在皆着声绩而其甚可称者数端盐官邑庠久不振君召张横浦高弟干恕郎晔勉以身率士子课试皆临视之咸自奋励登巍科如张少良等数人邵阳僻远士无师承君遇诸生如朋侪程度甚悉邻郡县之士至者相属凡经指授多成美才如陈偕谢特起辈有声湖湘间此君之善教养者然也浙西漕河浅淤例调民运水以济往来嵗旱民劳水愈不至君相地形凿河引潮以灌之至今为便闽有僊湖为豪右所田君按黄谏议之旧疏濬以广灌溉此君之善兴民利者然也君之聴讼不为钩距一以至诚临之公而生明无不洞察罗源尉锻錬平民为盗以希赏连帅丞相陈申公命君鞫治悉从平反公欲腾奏又力辞之有母改适而子有后言讼其不孝君曰不为伋也妻者是不为白也母安得以不孝坐之申公称其引经之决剡民张僖之子为盗所戕疑怨家黄氏为之黄无以自明君察其非杀人者故缓其狱得子之衣于东阳遂禽真盗又有王生与僧有隙匿田家之子使其交讼之旁引曲証僧自诬服君独以为疑求之竟得于其家告者遂伏辜焉君之救荒不为文具皆出于恻怛之意所至疚心受赐者衆隆兴之初畿邑大歉尚书薛公良朋尹京以事属君君列急务六条献之随即施行给事程公叔达以六察行县喜曰使诸邑皆如君尚忧饥民哉丞相史魏公闻丞之才常下君所陈尽发常平裁价分粜民为之謡曰饥不忧与之庾儒林季公民之父寒不忧今有袴儒林季公民之母既为县又遭洊饥山谷穷民易致啸聚君加意拊摩豫令富室致呉中之米七千余斛丐于府得常平缗钱二万于邻邑始得按堵而嗣嵗尤甚禾未登场民已菜色秘丞朱公熹力举一道荒政尤详于越君求哀诸司得米四万斛县有二十七乡凡为赈粜场赈济场养济坊三十余所戴星出入以课督之数月之后须髪为变朱公每贻书劳勉曰省刑缓赋以囘天意非体国爱民之切不及此也君为丞贰则悉心以赞其长谋事甚详请于长而后行及为长则待寮友如兄弟莫不乐为尽力故所至皆有可纪而去辄见思卒之日剡中耋穉相持聚泣至巷哭以过车识与不识皆唶曰善人亡矣平日安于义命论説甚明儒林之命既下人谓君且通显君曰吾岂以此钓爵位耶竟客授湖外以去巨公知已甚衆亦有欲荐于朝亦或有尼之者君虽闻之不以介介至义所当为则奋然直前无所顾忌亲故以出位抗论得罪后当叙理无敢保任君方为簿领慨然许之有贵臣过县境冠葢相望或劝俱往君为诗曰不堪枉道依阳虎可是无心简子敖闻者韪之亦以是终不得爲时用可哀也已娶同里周氏清俭端恪克相夫子先君十年卒后以明堂恩赠孺人男五人复之泰之蒙之俱习世业次兼善举善早世女二人长适进士林仲明次适陈权皆周出也君天资笃厚孝谨过人少小孤立奉祖母及母甚至未始暂去厀下有疾必躬治汤药执丧以毁闻与弟兄光度友爱诵书作文自爲师友终身无间言无他嗜好惟以论着自娱奉养寡薄俸钱多以买书别有文集八卷藏于家爲文浑厚典雅言皆有用庶几乎一饭不忘君者雅爱东山林泉之胜筑室其下楼曰双清轩曰静宁欲为晚嵗归休之地竟不得一日之适顾非命耶诸子将以某年某月甲子葬君于邑之某乡某原以君之甥朱徳成之状来求铭钥顷官东嘉一见辱定交尽得君之书读之相与益厚今其可辞铭然君志不负所学而见于行事者仅如许既已屡书于前惟所着之书当表其大者以示后世铭曰惟君之生未为不遇位虽不丰朝有显誉章交公车君独进御美芹之书一言而寤唐三百年曰宰曰辅汎论其尤姚宋房杜君独究观一一论着忠邪昈分咸有旨趣位非其据勲如汾阳而不与事有责备徳如晋公而不恕上可以发潜徳而诛姦谀下可以垂世鉴而切时务细绎乎义命之説磊砢乎经济之具使用于世则必古人之与稽使之作史亦必大明于劝沮呜唿尚何言哉后之君子必有抚是书而太息者铭实昭之用以载君子名于不腐者也攻媿集卷一百攻媿集攻媿集卷第一百一攻媿集卷一百一宋楼钥撰志铭朝散郎李公墓志铭公讳宗质字文叔世家于濮六世祖文定公相真宗仁宗隠然为社稷臣子太子少师柬之谥懿靖又以名徳世其家徙洛中号西京房生中散大夫赠金紫光禄大夫孝孙则公之曾祖也金紫生朝奉大夫伟伟生晟承议郎知懐安军赠奉直大夫配曰刘氏赠恭人公八嵗而孤未㡬而所生母展氏去嫡母四子又散于靖康之乱从兄提举宗臣携公入蜀闻叔父直阁旼亦在蜀中间闗寻访至则已下世惟叔母刘氏在又公之从母也柔顺贤明抚之如已子竟以直阁延赏命公绍兴八年补将仕郎公有姊归司马文正公之诸孙与之俱诣行在所至江州水南始遇展氏于廛中物色良是司马氏姊见之而信抱持相哭人以为孝感别十余年而得奉色养者二十年赠安人赴调授右迪功郎监明州大嵩盐场九年到官惟李氏代有显人子孙目濡耳染为世吏师公年尚少筮仕筦库临事极不苟秩满之日例裒花带钱五十万公悉谢遣之因家于僧坊晚卜居名塘遂为明之鄞人矣十七年为洪州新建县丞二十年闗陞右从政郎就差处州遂昌县令饥寇作于傍郡或告豪民将率数百人侵昬犯邑者公亟捕首恶毙之杖下而后闻于州羣党帖息授湖州长兴丞遇主上登极恩循右文林郎隆兴元年改右宣教郎知绍兴府萧山县未赴给事吴公芾为帅以会稽剧邑非健吏不可为奏改命公既至剸裁有方政誉甚休赋租素重公思有以寛之先是以奉永祐宫免三乡支移折变公请依永安祖宗陵寝仪制举邑皆免仍豁除折帛止输本色吴公具以闻亦浃日而得上㫖父老欢唿拜诏至今纪之丁展氏忧服除权通判明州引寓居之嫌改隆兴府时江西大旱安抚龚公茂良垂意荒政多以事属公赈济尽力全活者衆倅厅有赢资颇丰致之公帑帅以助公之归不得已以其半分给吏卒义不受一钱龚公益嘉叹之提辖行在杂买务杂卖场改通判镇江府外台以清廉公勤列荐于朝差知台州陛辞上曰乆闻卿才宜以节用爱民为务公祗上命罙自奋励听讼必先抑告讦惩姦恶郡有静镇堂退公不入私室危坐堂上吏抱案牍至前随即决遣庭无留事暇则黙而观书治家尤严外人无识子弟面者内外斩斩人不能欺理财精察量入为出无一毫妄费帑庾为之充衍增田于学以养士者㡬百亩上下赡足凡事整办簿书器物位置粲然惟公之精力足以行之嵗时按阅及调戍兵遣海舟咸设方略羣立庭下厉威以临之号令简明凛有风采举衆耸听无敢譁者伍符尺籍一阅而识其人间有廋隠随即擿发人以爲神以故威名逺闻寇不得发发亦辄得治狱虽以寛纵爲戒而重囚苟有罣误之迹必求有以生之郡县吏重足承命而未尝轻用鞭挞每曰此曹但欲其不犯吾令然亦民也可鱼肉之耶有妇人讼前母之子不孝者亲子实使之公深得其情责以子不顺母弟不恭兄一等绳治母不忍视求爲母子如初谆复训谕使之改事而退闻者服其平允年余擢提举两浙东路常平茶盐公事始至库藏枵然八阅月而罢所蓄已四万缗盖公之俭勤过人食不兼味自奉至薄以其行于家者移于官真有古人竹头木屑之智所至不加赋而用以饶侵寻暮境倦游而归不复有当世意寻差主管建宁府武夷山沖佑观官五转至朝散郎淳熙十一年公于是年七十有三矣素少病俄致其事或劝止之不可拜命才数月遽感疾六月十五日卒于正寝若前知然娶夏氏朝奉大夫知徽州承之女能相其夫亡十九年矣赠安人以十二年十二月辛酉合葬于天童山南奥之原男四人长文铸通直郎通判临安府先公一年卒次文镇次文锜卒于隆兴次文鑑将受公遗泽文镇实逊之亦以成公之志也女二人长适姜处俊再适夏祖禹次适登仕郎王祐之孙男五人泽泾津潜源孙女三人尚幼公系出名门而遭时多故且以孤孽不得于亲挺身自立艰难险阻有人所不能堪者先世旧物不遗一簮致位部使者退而燕闲生理颇裕皆公刻苦以至此时出其余以济人遇嵗寒散廪以食贫者安分知足未病而挂衣冠可谓贤矣然惜其不究于用也先君工部久与公周旋钥赘倅丹丘以父执事公公相与殆忘辈行治郡之绩皆所亲见侍坐从容犹得窥中原故家典刑年来忧居公时时相劳苦庖馔有珍鲜必畀以奉甘㫖方为林下游从之约而公亡矣公抗直有祖风不轻以词色假人不知者或以为忤独于钥拳拳如许使人不能忘二子求铭公之墓义不得辞铭曰矫矫李公文定之孙奋身孤藐思大其门事无剧易遇之辄办低徊宦涂惜用之晚丹丘之政尚有可纪使其用大所立必伟未疾引年得终其天公乎不亡视此铭镌洪子忱墓志铭余故人洪子忱以名家子力官业而试邑之始横遭上官摧折心实念之事既白会余从兄编修作州摩抚扶持使得自见一旦闻子忱之讣乃道逺不得摩其棺一恸其子以书来求铭言甚悲请甚勤纪遗事甚备怆然其不能自巳也子忱讳蘩姓洪氏其先丹阳人曾大父固赠特进大父拟绍兴初为吏部尚书终徽猷阁直学士左通奉大夫丹阳郡侯累赠左金紫光禄大夫谥文宪父光祖右朝奉郎通判湖州以君郊祀恩赠朝请郎妣王氏赠安人尚书晚居台之宁川君以妇家在南丰因家焉绍兴二十四年通判遗泽补将仕郎二十九年授右迪功郎监兴国军在城酒税未赴间以纲赏循右修职郎改监行在户部赡军籴场君少孤有意自立一嵗金谷出入以千万计倖门至多挟势行贿变乱色价君一切裁之以公无敢犯者枢宻林公安宅时以户簉领籴事庖人以缄题补吏君察其伪白林公公治庖人甚峻奨君于稠人中时人两贤之秩满陞右从政郎又以赏循右文林郎授镇南军节度推官属邑奉新有苗米五百余斛名存而实亡公私交病宰以书抵君君为阅簿书得其始末告于帅而蠲之参政龚公召还尚书汪公为代问寮吏能否大参言君首公任怨临事不苟尚书与君有连素知君者由是益善君督捕茶寇引以自随无一日不同艰难功未及成而罢君复还官次分宁宰谢君磐忤后帅意有妄诉者降摄旁县酒官囚系满狱君深知其诬会以漕檄行县中父老皆诣君讼冤归白漕使赵公汝愚始解一日帅俾君讯问即唿讼者究诘之皆无实状官吏俱按堵如故府西门火延燔数十家兵官五人捄焚甚力彻旦方止帅欲委罪兵官劾章已具君厯道其焦灼勤劳之状始寝其奏五人者相率系谢君无徳色淳熙五年改宣教郎知江州徳安县始视事民以丞暴弱羣诉于漕台迹状昭晰丞竟罢去郡将芘之不可迁怒于君督责日峻君谋避之有以告守守益怒移徳安丞吹毛锻鍊遽按以闻君时到官方月余人皆知其无他寻置狱筠阳竟遂昭雪守去而君亦归矣邑素剧至是愈不可爲逋负不赀君力请于郡吏责少寛始得整頽纲而一新之春霖暴涨田家无所得食敛手待尽君载米家至损直以粜间有无赀者以私帑偿之夏亢阳躬祷名山率家人蔬食逾月彻葢行烈日中或至忘食发廪蠲征弛刑缓逋以次举行无不极其至已而甘泽霶霈谣诵相闻疫疠继作饬毉药谨䕶视赖以全活者衆崇饰县庠弦诵不辍有刲股以奉母者奨励有加邑人劝焉初癸夘嵗旱民负官租七千余斛至是犹未及半君曲为之图籴及三之二从漕司和籴米以足上供期以年嵗偿之可以寛箕敛之烦林公枅嘉其意俾郡给千斛未能尽行也君惓惓三请谓不及今为之他日必至重扰迨从其言而君不及见矣人尤哀之君自祷雨得疾犹勉亲细务寖不自堪顾孺人曰我父年五十三水浮肤而卒我年既及而疾又甚似殆不免矣遂以八月十七日卒于县治之正寝神色不乱三日而敛如生也娶曾氏封孺人吉州教授发之女男五人柟孙棣孙栝孙桂孙椿孙女二人长未行幼早卒孙男一人诸孤将以某年某月日葬于某乡某里君天资孝友推诚待物髙谊过人自痛禄不逮亲且以蚤鞠于外家因仍未能还乡嵗时祀享东望松楸追慕悽怆不能自胜幼妹未行举部纲所赢又益以曾孺人槖中物归李君司法顺之季兄芭为邵阳从事逢郡侯之怒捕击甚急君闻之垂涕径走湖外往来都下愿纳禄以赎其罪移狱江西又哀诉于当涂诸公卒脱吏议阅数嵗始得官广州道由君家别三日而偾于道衔哀星奔䕶其丧归葬南丰又挈其孥于邵併育伯兄之子甘苦同之勉以学问弟葆聚首二十年使之有室周给无倦隆兴寓客胡崃州括挂冠家居贫不能堪县不加礼至以逋租没入其田君请计嵗入以偿责还半俸以活其家南丰宰卢君孝孙与君定交尝以公事忤贰车既赖君解纷其死也又周之叶君大辩免官待命邑下君念其清贫饷馈无虚日且为求直于有司而君已病矣县主簿之妻以免乳暴卒君惊恻不已委曲调护其家遇人有急难惟力之视人或负之曾无怨言方窘辱时亦有下石者已而待之如初更覆护其所不及人以为难民有姓胡者险健好讼君治之鼠伏又善谕之絶迹不至公庭君之丧胡泣于前甚哀良民失所依至巷哭以过车君在官名为二年莅事之日才半其得人心乃如此洁廉自将禄粟圭租有升斗之赢必惩其人而归之然刚直自任胷中无留事一有不平空臆肆言不肯诡随以徇人虽以此故所在整办然亦以此寡合君殊不暇顾卹久而人亦亮之惜乎天不假之年见于事为者止此是可悲已铭曰惟文宪公策名中兴丹阳之洪蔼然簪缨君志自立家训克承试邑九江罪罟是婴人皆谓君否终则倾赍志以殁闻者叹惊急谊首公尚有令名勒铭山阿以诏昆仍蒋徳言墓志铭仕宦以作邑为难而又有甚难者姚江为越壮县户口繁庶士夫骈集令才而勤犹不暇给四明蒋君徳言以便亲为之宰貌不胜衣年又尚少平时简易和同或虑其不能办吏民亦望而易之去乡近当舟车之冲毫发不及悔吝必至此其甚难者府主丘公崈一世吏师威望赫然君一见白事已当其意退而视篆遇事风生曾未挟日声称流闻滞讼见则冰释两造至前或片言折之无不厌服得君书判者传播道路皆以为神明催科徭役纲目简明不妄施一箠而官赋夙办受役者俛首以聴令丘公及部使者大称之以为今日之最则又以其余力修学校葺传舍讲序拜以崇义风歌鹿鸣以劝多士应酬曲当下情益通进见者人人自以为亲已殆无一人议其后才半嵗而属微疾不阅月而不可为矣阖境相弔如丧所亲日相与聚哭于门丧舟之行耋稚长号江浒虽古之循良久于其职者未必得民之深如是是岂可以力致哉盖君家以诗书相传父子自为知己者累世君少俊迈近嵗尤刻意向学刳心好问进进未已故其敏于政如此以是知非作邑之难顾其人不易得尔呜唿斯民之不见徳乆矣如君能变愁叹为讴吟于旬月之间曾不得究见所藴天遽夺之其不仁哉丹阳金坛蒋氏自东汉有封义兴函亭侯者代为闻族君之曾祖猷事徽皇为中执法终徽猷阁直学士左宣奉大夫累赠少师忠言直道冠冕一时龙溪汪公志其墓曰至今论宣和贤者必曰蒋公尝守明州靖康来避寇难卒于海山葬隠学山子孙遂为鄞人祖谟右朝散大夫赠金紫光禄大夫父台卿奉直大夫皆笃厚君子也母恭人张氏君讳纶徳言其字也以干道三年郊恩父任爲将仕郎五年试铨闱六年授迪功郎饶州安仁县尉淳熙三年之官八年以强盗赏改承务郎知信州贵溪县丁奉直忧不赴十年授姚江十三年七月到任磨勘转承奉郎三月丙寅卒于县治六月癸酉葬于定海县太丘乡富都奥之原与父祖之藏相望也君之在安仁已能卓然有立当路名公知己甚衆尽力所职杀伤者验视必亲人以不冤盗贼不敢发发亦辄得改秩之后忧患相仍祖母安康郡太夫人俞氏既丧而父行三人俱以毁卒君性至孝执丧甚哀调娱上下内外婣族了无间言君之志得行于其家而不得仕者七年性不喜治生而好周人之急客至必置酒不问家有无以是益匮得禄曾未信眉而已矣君之才有余而夀甚啬又素多病见于用者止此岂造物者不能延其定数姑使之发名誉于是数月之顷乎使又不得此则君之所长益无以自见而入未必信其能过人也今邑人称颂之于前㡬不容口追痛于后乆而未忘是亦足以不朽矣君昆弟四人叔氏早丧君哭之不能自胜至于成疾与伯氏季氏友爱尤笃傍及羣从切磋学问觞咏相从甚适也去秋君以视篆之初不及秋赋伯氏季氏皆在选中又相继之官搢绅以为荣太恭人首过姚江方将往来诸郎之间一旦祸起不堪昼夜之哭行道所不忍闻而况于亲党乎始余仲兄严州止一女为欲得快女壻戊子嵗就试漕台归而喜曰吾得壻矣有蒋氏子从其兄入场屋动翰如流取而读之骎骎逼人父母少之未欲其觅举上书请行气宇爽甚阅三年成婚翁壻俱名荐书即徳言也徳言于余最厚既尝为之状奉直之行今忍铭君耶仲兄之亡相抱持而哭且曰外舅既不可见事公犹舅也今女姪既失终身之託君以兄子为后曰兴仁晚得一女曰余拊之辄心折因君昆仲请铭于辞亦不忍也哀哉铭曰君之往兮秋风蔼流声兮与江俱东手摩兮疮痍居无何兮民歌之忽不见兮何当归父老顿足兮咨嗟涕洟君归兮奈何风摇摇兮水扬波英爽兮如在託体兮山阿山可倾兮水可涸惟姚江之名兮不磨太府寺主簿周君墓志铭君讳元卿字景仁别字圣予旧讳冬卿字成甫世为处之遂昌人曾大父讳从諌不仕大父讳逷赠少傅父讳绾左大中大夫敷文阁待制致仕赠正奉大夫以君陞朝赠光禄大夫文学清裁有重名两娶李氏尚书讳南公之女孙赠永嘉郡缙云郡夫人君缙云所出也年十三以郊恩补将仕郎既冠授右廸功郎池州建徳县尉光禄由祭酒迁吏部侍郎更今名奏承务郎监潭州南岳庙充福建路安抚使准备差遣未赴丁缙云忧寻监左藏西库又丁光禄忧服除差充两浙西路安抚司干办公事监左藏西库提辖文思院提辖榷货务都茶场行太府寺主簿淳熙十三年闰七月十三日以疾卒年四十有七积官至承议郎赐五品服娶楼氏封孺人伯父淮东帅讳璹之次子讳镗之女子男二人长大受从政郎监泰州盐仓次未名而夭女三人长适叶相次适楼椅次蚤亡孙男三人文之前君半月卒迁之将受光禄遗泽次复之三女皆幼明年九月辛酉葬君于明之奉化县松林乡桃花西奥之原君性明悟过人光禄为当世儒宗教子甚笃㑹伯仲俱殁于壮嵗叔氏寖长晚乃得君爱之尤切常抚之曰吾不患汝不能学然亦不强汝之苦学受命之后见叶氏甥肄业慨然曰吾舅也反不若耶遂发愤进学不半载下笔成文衆皆惊叹自尔手卷不释博贯经史雅有父风尤精班左二书前贤诗文稗官杂说动辄成诵鼓琴善自度曲挽弓能左右射舞剑击刺围碁投壶无不精到释氏教律禅宗之说道家符箓錬养之法隂阳筮占推步之术一闻则心通类解记辄不忘发为文词笔不停缀饮酒余斗不乱席闻赋诗敏若风雨似不经意而语出惊人后或十数年问其故作歴举不遗一字商㩁古今抵掌剧谈通畅磊落四座倾叹间出雅谑应口如响又莫不絶倒也加以临事能断有志于当世之务张魏公当国上书论十事皆国家大计魏公耸然异之欲擢置朝行而未果除左帑以旌其言又尝集汉唐事迹切于今日者着要鑑三十篇献于朝士友相期功名不足为君道长养成就当为一世伟人平时少病精力兼数人而小疾困之挟日而逝可痛也已帅幕多不以事物自婴君曰食焉而怠其事可乎帅知其才试以滞讼剖决如流有㫖降神劲弓俾帅司制造以颁诸州君实董之且持檄徧阅于外工力精致至今爲用西帑最爲浩穰君处之裕如又以其余闲温习故业登名荐书间有纲运稽程调度偶阙上下搏手无䇿君临时制变动中事机一日郊赉甫毕而嵗币迫期当市银七万余两君威信素着老吏巨驵无不厌服出钱才数千缗以次分授约期偿直不日登足版曹赖以无恐尤器重之任满增秩盖朱出墨入二年无纎毫诖误乃始得此同僚皆借君以济文思杂用金玉寳贝绫锦之属尤难稽攷君始创簿物以号别之至今遵用北使之来凡钖赉器皿下至徒御衣衾等物皆以职守次第按视至勤御览君以为此特分赐行人不应过礼以伤事体起部以闻上深然之支用余羡嵗乆积腐君请于部编估而鬻之得钱数万万以给工费侍郎李公昌图赏叹不已力引于朝又以边郡荐之榷筦嵗额八十万缗类多亏数君始就职皆曰君来则嵗事无虑矣既视事宻询访得数十条皆名数期㑹所当先吏辈匿之以为奇货未始轻出间因白事君引类擿发旁通无余愕眙相顾莫知其所以然后虽有不在条中者亦不敢隠以是未尝汲汲趣办嵗未终而额已溢矣乙巳南郊摄符寳郎先郊三日命宿八寳于奉常君谓寳国重镇也今先两夕置于外非便日者祀明堂设寳于殿左宜即其所俟驾兴以从㑹宰执取旨不及遂已然识者咸谓君知体焉勾稽外府方向于用左右揆知君素深自为筦库时皆略去东合苛礼见不以时君亦自喜有朝蹟将因是以见天子一吐胸中之奇使见于用当愈出而愈髙孰谓其止是耶然上而受知于当世名公往往期以国士与人无髙下贤愚又悉与之欢有以急难告辄倾身赴之匍匐救丧尤为周尽见有陷于罪者苟可以营护之无不至故位虽未甚显而声名已籍甚才虽未尽用而恩之及人者多殁之日朝列皆为之痛惜亲党乡曲下至闾里无不咨嗟相弔盖其得人心者如此括苍达官最盛皆与君至厚亦欲引而致之华途未能也光禄晚益清苦君性至孝奉承左右常时诵书以娱恱之父子兄弟自为知己谈经论文侃侃如也执丧哀毁过礼叔兄已先丧一力任门户之责襄奉劳苦人所难能自郡至莲峯葬所凡三百里水陆险絶又适大雪君徒跣露拜以祷丧行日光粲然道中滩水激舟㡬至倾覆君号唿入水负舟以出人共哀之初光禄与钥伯父俱将漕湖南始议缔婚伯父由淮甸丐闲以归光禄入蜀道还使江东君乃就成于四明光禄自永嘉奉祠寓于鄞置田欲为终焉计后虽还乡治命俾叔氏之子守坟墓而俾君来依外舍然君未尝忘乡国也君与人甚周而待钥尤厚相从之日又乆两仕于朝复更为邻无一日不奉周旋顷钥遭外艰衔哀星奔委家不暇顾经纪其后君之力为多思欲一致泣谢未果而以讣闻矣间过君家有恸而不知所从也大受乞铭铭曰括苍之周文献有传光禄大之世推儒先君济其美有志当世天分最髙身兼数器中都十年始有朝蹟夷途发轫何夀之啬千载之英閟此一丘尚尔后人有发其幽鲍明叔墓志铭友人鲍氏明叔将葬其子万里万石万容踵门再拜求铭于余余为之悲始余数嵗时侍二兄从李先生若讷学明叔亦与其兄徳光受业于门既冠矣余兄弟皆以兄事之明叔二十六而入太学犹时时相过友谊日笃隆兴改元试南宫明叔与乡人张伯玉璧王彦方敦义同邸余与从舅汪公删定求分以处而舅甥偶在选中今又二十四年矣囘首旧游徳光与伯兄俱蚤世伯玉亦不禄彦方止于一尉淳熙十年春仲兄与余䕶先君之丧归自严陵明叔来弔甚哀未㡬闻明叔之讣为之失声又两月而仲兄不幸甲辰之冬删定亦亡矣忧苦之余亲朋凋丧俛仰感触尚忍言哉明叔之亡也余方在苫凷中不得摩其棺一恸今其可铭君讳俊徳字日新明叔其少时字也世居明之奉化曾大父遂良大父智俱不仕父璇以君故该庆典封迪功郎母江氏封孺人大父力穑起家迪功爱二子之敏入城就师友能相励勉洛诵声彻夜旦不休赋篇素工兼长于书多记经史子传之文喜为人讲说纚纚可聴以其余力为诗词发语清丽倡酬无虚时君性端重简出自奉随力不为异三兄继殁独任仰事俯育之寄经理生事米盐靡宻处之裕如与人交闗务适其平门户虽大若无事者孝谨和易率子弟以学延名儒训督之皆嶷嶷自立君尤笃亲故见单寒者亲解衣以遗之无徳色间有造门觞豆留连谈笑弥日不倦庠校二十年阅人甚衆交情终始无纎芥之间侪辈或致位通显曾不以毫末干请人尤敬爱之两上礼部竟以不售病且革戒其子毋为禬禳事遗言琅琅有序三月六日卒享年才五十有六呜唿可哀也已娶丘氏女一人孙男二人长曰初幼未名孙女一人诸孤卜地于嵩溪王奥祖茔之侧以十四年正月己酉襄事铭曰吁嗟明叔而止于斯少也笃学㡬忘寒饥足用皲瘃目侵脑脂励志愈确期用于时命之不淑十上空归孝友衆知月评则推有子克家尚其似之我作铭诗维后之诒攻媿集卷一百一攻媿集攻媿集卷第一百二攻媿集卷一百二宋楼钥撰志铭朝奉郎主管云台观赵公墓志铭公讳善誉字静之一字徳广系出太宗皇帝后曽大父仲暹䕫州观察使赠开府仪同三司少傅嘉国公大父士迨武翼郎考不晦忠翊郎四举进士以节行称赠通直郎公弱不好弄年十二三诵诗书属文如老成人未冠失怙恃固穷自立手不释卷足不越戸不知饥渇寒暑之变两试胄监干道五年试礼部俱为第一登进士第调明州昌国县主簿昌国邈在海屿公介然有守不鄙夷其人为辨曲直皆明达平允邑人相与爱服之或诉于郡多愿决于主簿今太师嗣秀王时为守俾摄邑事对易定海慈溪三年簿领而无抚字之寄踰二朞三邑父老犹能道其惠政海盗窃发捕得全党郡欲奏以上赏公言摄令捕盗不足为功诚不欲以人命希赏典嗣秀王为奏贷羣盗殊死力荐之朝公未始闻也授两浙转运司干官忽报改秩知抚州临川县县在江西最为繁剧公始视事即为文徧谕乡井出于爱利之诚心告教既孚乃具为条目日限量地之逺近以定期约里长月不过一再至讼事皆躬自予夺顷刻即释去牒诉日省县乆困于豫借吏以嵗例来白且谓不尔必不继公命取税籍阅之逋负实繁盖上下蒙蔽无有发此者按籍征催不扰而办有无额官地嵗入颇多以资妄用公白罢之复请倂罢诸邑类是者或议虚市比之私创税场请撤屋罢市公力沮之以从民便太守赵公烨葛公郯列治绩十数条奏之有㫖中书籍记去邑五年人相与立生祠于县治邑宰陆侃之记可攷也添差通判常州浙右饥馑躬行赈济一郡赖以全活仓使以荒政论荐太师丞相史公上章举士备言文学政事之美召审察差监都进奏院迁大理寺主簿秋旱下诏求言公草封事上之凡万余言其略曰陛下兼收衆善而言者志在投合搜抉隠微条目益广而姦伪益生甚者唱为任怨之说窃徇公不阿之名一切付之不恤下情安得不壅习俗安得不薄和气安得不亏乎天下之习日趋于褊狭机巧之域而无有优游舒泰气象士不畏义民不畏刑则是二十年来攘臂建议争以为功者果何补欤夀皇嘉纳为大理丞有以左帑宿蠧告者逮系天狱官吏重足以俟谴公察其无辜谓将自其作俑者罪之则不可胜诛若断以一二年来且有刑罚不均之叹上览奏开悟得末减平江民唐赟之狱皆以为凶恶无可矜之理公条可疑状十六谓赃证无实情款抵捂卒释之十一年充省试攷官六月除提举荆湖北路常平茶盐陛辞夀皇曰朕精择得卿公论士大夫为己之心重则爱民之诚必亏营私之念切则奉公之志必怠得失之虑深则伏节死义之风必泯上深然之先尝进南北攻守类攷上曰卿向所进书可谓有志至是又进易说谓圣人以斯道寓之书上又曰圣人以此寓之于书天何言哉易学要须兼通天人卿史学如此经学又如此及临遣又曰卿向来学优则仕今乃仕优则学朕得人矣数日有请荐擢宗室人才上复言公经学文章虽士林中亦罕有之湖北大旱鼎澧尤甚入境一日躬走村落抚慰饥羸得戸四万余口二十万通融诸郡常平之储尽以为用赈粜贷济三者并行动得其实疫者药饵兼之奏阁贫弱夏税是嵗粟麦倍收禾稼丰盈民至扶老携幼来谢初行赈贷或谓洊饥将无所取至是民争负以偿诸郡充足尝奏买扑税场十余河渡四十五嵗入甚微而豪民大为民害尽罢之十三年除潼川府路提㸃刑狱重囚谳议州县鬬讼稽攷平反细大不遗才三阅朔漕使阙上称公儒者可使治财就除转运判官公尝论国朝置转运使本以收藩镇之权絶妄用之蠧脱斯民于暴征苛敛之苦近时司漕计者特以赋敛为事号为材能者务趣办而事督迫州县之困弊民力之寛乏未始问也故其视州县如一体有无缓急皆得上达悉力以应之诸郡所贷缗钱至十余万俾守贰置籍约以朞年优裕乃偿自是蜀东诸郡举无忧熬窘缺之状十四年诏诸路监司条陈民瘼公言赋役不均狱讼不平征敛繁急酒税苛暴四事且曰陛下延见牧守固将以观人才也而计臣请以奏札之一陈上供之数郡守垂满者莫不督责旧逋宿负征商榷酤肆行苟虐以借手求进近议者有刑轻之疑帅臣治盗辄先斩以自劾而求弹压之名使其皆当不过能速杀之而已倘归之有司按鞫亦不免于死万一愚诚不能自明冤恨之气岂不上干阴阳之和乎兼遂宁郡事阖郡熙熙民有争竞且曰公未始扰我其忍负之公措置常平深察宿弊择官就仓和籴石増百金市有増损亦随低昻聴民随所有求售亦不限日籴之数实惠及民官储充积公私便之所至就郡庠立学以教宗子率知向学持节东蜀凡三年士民爱之如父母遂宁尤所归心寝疾二旬上章力丐归主管华州云台观百姓始则朝夕侦问相率祷祈及归耋稚奔送涕泣不肯去既达寓里屏絶家事独处一室圗史自娱一日忽谓家人将归正寝且欲自爲志翌日天将明燕坐榻上瞑然而逝十六年八月癸卯也娶钱氏仅再嵗而亡赠孺人再娶杜氏祁国正献公之后封孺人子男五人汝傅修职郎新监舒州山口镇次汝伋以公遗泽补将仕郎次汝俨次汝何国子进士次汝仲一女许适承奉郎杨㮤孙男一人崇揆孙女二人以是年十一月甲申葬于绍兴府余姚县绪山之原通直墓左公天资髙明识见超诣研精性命之说发爲议论及所着易说明白简易晦菴朱先生一见叹赏以为扩先儒之未明颐正郭先生尝序易书谓贯三才之理于其中一诸儒之说于其外二公师表一世于公特厚晦菴屡以书来相期甚至颐正出一编书公以奏之上孜孜好学公退不少懈率夜分乃寐尝即国史所载深求艺祖开创之微意为书十四卷曰皇朝开基要览又为皇朝圣政类编不幸寝疾仅成数十卷其他如南北攻守类攷晋载记年表皆行于时又有论语说铙歌鼓吹曲祝尧文等诗文六十卷号恕斋类藁藏于家公孝行根于天性自以禄养不及祭祀务极丰洁悲慕不少衰弱弟稚妹备殚鞠育教之有成仲弟善与同登科季善亦以取应得官女弟再适人皆竭力资遣遇母家桂氏特厚舅氏既卒访其遗腹子为之嗣且厚给之其他笃故旧抚姻族恩意称是廉靖自将一介不妄取行郡例册皆摈不使前按例馈遗者悉归公帑刺举尤所尽心苟贤矣不待其请举奏牍面授之其在他州则邮置以达人知其不可以有挟无敢以浼公者间有按劾不以强有力为惮所部肃然楚蜀之士夫类能称道之公抗志不羣砥节砺行不泥纸上之空言必欲施所学而见之行事尚友古人思与之齐人或疑其好异公不顾行愈力乆而益安人益信之攷求世故贯穿今古直欲立事业以传不腐少名斋以宗迂以励其操后名以恕其志将以及物也出而从宦苟有利于民圗之甚于饥渴救荒施舍之外又所在为经乆之计在昌国已能劝勉富室买田与山专为编氓嫁娶丧葬之资在湖外则率十四郡买田各畀郡文学司之毎三嵗则以给士之预计偕者在潼川则以漕计之余使州县置举子庄孕者产者俱给之米皆至于今赖之使天假之年处以大位益摅所藴膏泽必将下于民而官止于员郎夀止于四十七识者痛惜之呜唿岂以多记损心愤世疾邪而至是抑果有数不可逃耶钥与公相见之日可数而相与特厚汝傅妙年跻世科大似其父率诸弟力学以守素业汝伋入太学盖前所未有义方之训可知汝传㑹稡公行事来求铭採其可铭者书之余弗着铭曰熙陵诸孙嘉国好文流传至公遂爲儒门公起孤藐立志坚正尚友古人期与之并学贯经史仕更麾符学仕俱优形于帝俞平心济民一变齐鲁志勤道逺中道而阻赍志何言勒铭山阿有子继之尚其不磨太府卿王公墓志铭公讳卿月字清叔世居开封府祥符县曽祖壊左朝奉郎大理评事祖阜和安郎父思正翰林医痊累赠朝议大夫朝议辟地转徙寓居台州今为台人公生于贑上嫡母太恭人商氏梦月坠于前以裾承之仅得其半是夜陆宜人实生公故以名命焉公颕悟不凡未冠而失怙恃固穷自守必欲以学奋身隆兴改元试入右庠干道二年中其科授承节郎徳安府复州汉阳军都巡检非其志也益进于学五年遂登进士第调温州乐清尉到官值海寇充斥制司督捕甚急诸将皇遽公处之自若宻使人扼其境路所出相继就擒以授诸将不自以为功尔后获盗不一公谓此曹虽有兇暴实以失业至此多为寛其狱识者知其为伟器宪使程公大昌奇其才荐于朝干道七年十一月召对称㫖改承奉郎守宗政寺主簿九年三月迁太府丞六月为秘书郎兼吴王益王府教授淳熙元年七月除起居舍人十一月除起居郎阅日兼权中书舍人二年兼直学士院公起尉曹不四年擢用爲文字官制词温厚眞若素宦尝草胡公铨词云吾宁身蹈东海独仲连不欲帝秦至今名重泰山微相如何以强赵人多称之论事尤不避权贵是嵗爲殿试编排官宣召之日缴奏池州守臣忤时宰之意因以帅才荐之五月除直祕阁知庐州时方年三十八在庐仅七旬而陆宜人年髙婴疾请祠而归日侍毉药衣不解带五年春除荆湖南路计度转运副使八月丁内艰哀毁尽礼甫终丧起知静江府当李接陆梁之后专务摩抚八年秋阅先期有告效用将杀将官以叛公廷诘而叱之曰前帅平贼功赏有不明何预我事我待此曹如子弟汝乃诬之耶械以属吏且曰事毕当行军法监司遣僚佐来欲用他日公不为动阴部勒以制其变仍携家纵观以安衆心效用谋既泄而形格比讫事无敢譁者归即取告者谓当反坐汗喘不能言公曰妄人无知不足以膏吾斧钺叱遣之效用又率其衆诉曰前日诬枉已蒙辨明而市井讹言不已愿纳军器于库以释疑谤公善谕之罗拜而退为出钱五十万于市许告捕讹言者翕然而定其处事类此时臣僚有谓广西盐法不便于民欲罢官鬻而行钞法诏监司帅臣条具可否公力言钞法之害五千余言虽一时不能回卒如公所料十年七月移帅襄阳观览形势极论事宜致于元枢周公大要谓襄阳重地当屯三万人乞移荆南之屯併归襄阳仍以鄂兵万人隶荆南分荆鄂为二军以襄阳为都统荆南为副未㡬夀皇令条列边防利害公径以此书缴进才一年均州报金人侵地数里削木大书曰移封疆过此均人詾詾谓必开边衅公知其妄奋笔为檄告谕边民安业西府驰问所以公以家族保无他毎嵗敌骑多逼近境公与兵帅先期围猎于郊视旧加逺敌骑遂不至又尝虚传有警为之出游岘首抵暮而归终以无事赴镇之初遭嵗洊饥竭力赈济奏陈至于五六田里得免流徙十一年言者乃谓公恬不讲荒政十二月罢归十二年再主管建宁府武夷山沖佑观十五年冬除利州路提刑既奏事进直显谟阁改帅泸州叙人与石门蛮互市纷争蛮被杀伤者三公谓蜂虿有毒不可不备奏易守臣练兵习武时忘战日久士卒骄惰分习劲弓强弩躬自教督军声大振其后石门蛮王特错果贻书卭部川都蛮王墨崖欲借兵以侵边又集蛮衆二十部兵事势甚急公虽已素备不忍戕民于兵令蕃汉耆长王文通父子谕以祸福蛮人坚欲得前叙守而甘心焉相持数月公谍知蛮中有郭万肆者最号桀黠为之主谋致此边患以厚赏生致之或请诛以示衆公曰此易尔恐复因此生事奏请縻以重役迄今役于神泉监蛮既失心腹之人始以印状设誓待命下吏边徼以宁绍熙元年进龙圗阁再任明年召还三年正月始至行在所除宗正少卿寻兼中书门下检正诸房公事六月假吏部尚书爲金国生辰使未行除太府卿已而疡发于背或劝其辞行公曰君命不可辞也七月壬午行次扬州卒于舟中享年五十有五积官至朝请大夫娶赵氏先公十年卒赠宜人子三人好谦迪功郎绍兴府诸暨县尉好问好生并将仕郎女二人在室孙男昙将受遗泽孙女二人尚幼诸孤以十月己酉葬公于临海县之牛极山合赵氏之墓公性警敏记诵絶人先以武举进既精习兵书武事又登儒科词章赡蔚随事立就议论通畅洒洒可聴古事今事问无不知旁通释老之书百家之学游艺多能为士林第一医卜星厯动皆精诣琴奕雅郑入手辄工仪表瑰伟神情洒落唱第之日夀皇属目良久简记盖有自矣从游玉津一发中的亟被金带之赐在泸南教士卒衆列两旁百矢出帐中猬集帖上无不骇服至于攷辨鼎彞古物游戏翰墨丹青一一造妙其他世故叩之无穷而又贯穿文法练习吏事恩威兼举所在办治心计有余秋豪可察而持心忠恕事率从厚僚吏有请度其可用虽忤公意幡然从之故人乐自尽公亦不劳而事集疏财容物尤所难及厯官虽乆用度之余随以散施亲旧无所计惜月给嵗赋旁及邻里之鳏寡孤独者身后才有田六十余亩书画圗籍之外储蓄无㡬暂摄检正于谳议之际务从寛典亦有讥其过甚者公不卹也居乡恭谨无贵贱与之均礼闭门省事而不絶物不以一毫之私干州县乡人以此益加敬爱筑圃北山之麓取孔徳璋移文中语列为扁牓泊然若与世相忘者徜徉尽日望之者以为仙平日有志事功留意世务拥麾㡬遍东南所至观山川问风俗厯厯胸次独恨未识中原张旜有行欲周览洪河大山以賛国家规恢之略而赍志以殁荐绅痛惜之诸孤彚其遗藁仅得三十卷藏于家钥客授东嘉始以同寅相与特厚赘倅丹丘周旋二年见辄倾倒尝与之论兵公曰兵不易言也指授大略则又曰谨之戒之惟忍于杀人者可以言吾侪皆不忍也毎叹服之公自蜀归一见即自言此行他无所得尝从康节先生孙曾传易数甚详以兼官玉牒时时相过论人穷达夀天奇验甚衆许以传授久而弗得语其家人曰今年我当厄㑹万里之行其能免乎一日取其书细焚之而去未㡬遂下世岂偶然也哉好谦兄弟来求铭余亦痛公之不得行其志也遂爲之铭铭曰穆穆王公世家开封寓居赤城乃亢其宗始以武进旋以文显一尉讨贼赏谢彞典召对明光结知至尊不四三年西掖北门于庐于桂于襄于泸所至称最复归中都司宗司府拭圭北行望舒感梦卒止于卿人皆期公出入将相赍志以殁天乎不谅六尺之躯才兼百人死而可赎人百其身我志且铭辞无溢美以诏后人以慰孙子知婺州赵公墓志铭公讳师龙字舜臣太祖皇帝九世孙曽大父令蘧邕州管内观察使累赠少师追封昌国公谥孝良大父子翔修武郎累赠武节大夫父伯述武翼郎改赠朝散大夫前母钱氏赠宜人继郭氏封太恭人建炎南渡公以绍兴十三年生于长兴先大夫宦游迁徙寻定居于绍兴府之余姚公幼颖悟嶷如成人七嵗聴讲春秋能解其义太师史魏公初为邑尉二子与公同研席公日记千言下笔成章魏公奇之未习声律以古体着雪赋甚工三十年取应授承节郎监潭州南岳庙夀皇登极转保义郎隆兴二年以锁试登丙科改授左承务郎监建康府粮料院郡委受输庾吏以压案银来公正色叱去尽革宿弊俾自概量邦人已称之有民田在大江中流讼久不决官吏惮风涛之险无亲临者率不得其实公轻舟径至田所访之耆老曲直始明帅阅其辞称奖不已疑狱多以属公仍兼领狱掾帅漕交荐秩满调知武进县讼牒填委剖析如流落笔精当老胥耸服县为士夫渊薮豪民倚势纵横嵗输殿诸邑送使缗钱负数万公谕以理而严其期㑹翕然乐输不费鞭箠先期以足干道六年骑军徙屯旁郡属邑分造庐舍将校邀赂公不从徙之硗埆地倍费工力公躬自督工落成又先他邑爱民御吏寛勐适宜而若老于吏事者而公年始及壮人尤服之守知其才事无小大皆与公谋年少行卑而俾兼尊长司摄郡博士宗子儒流又皆惊叹誉益闻部使者列荐于朝权知邵武军陛辞所奏皆郡邑利民事进止详华占对明辩夀皇嘉纳且曰秀王之孙与卿同名孰为长公对曰臣为兄行遂命幼者更名皇族更名实自此始郡以运盐为嵗计积蠧殊甚用度益匮僚吏俸给至累月不支公刬磢百弊规画一新课入増衍去郡之日帑藏充溢至今赖之土俗慓悍至白昼以刃相残有手刃十余人者又多盗公重为之禁俗为衰止尝捕强盗至庭公一阅知其非纵释之邦人疑其太匆猝已而得真盗衆始骇叹以为神有富民兄子尚幼熏其目又寘毒食中幽囚以觊其死偶以他事到官须其兄子为証逾期不至俾搜其家得于僻舍瞽废骨立非复人形公为析其产命医用药复为全人真生死肉骨之恩也兴郡县二学増其廪给鼎新贡闱士气益奋遂有以经学冠南宫者造铠甲承命最后而办集最早试于御前彊弩不能彻而第赏乃次他郡上供溢额亦不自言郡人刻石以纪政绩监司入境耆艾遮道攀留不可数计宪使谢公师稷首以闻漕使柴公瑾钱公佃继之有㫖审察还朝欲使持节峤南公辞以亲老除知滁州未上丁先大夫忧服阕除真州奏事睿奖尤宠仪真酒政废阙税课日亏公为之削酒价以便民蠲征取以通商用度顿饶㑹南北泛使交驰供亿数倍处之从容又以公帑之余助漕计前此未有也饬武备修社坛百废具举诸司争言治状归奏民兵及两淮备御之策擢知温州温在东浙为剧郡人士尤繁公延见尽礼务以儒雅縁饰春秋释奠于学元日序拜皆宴以觞豆儒士归心焉阅牒诉数百纸不以属吏治豪猾雪冤诬或持短长嚚讼者得其情不欲已甚正色诮责之媿谢而去不敢复至庭下缿筩为清积逋残欠追逮日繁公悉蠲之四邑不下数万缗而公樽节有方不以乏告也吏有伪为符印以盗库金亦为印钞以欺乡民者公据法黥窜吏重足一迹无敢犯者㑹嵗疫甚公尽力调护全活者不知几人年余以謡诵转闻徙知婺州首蠲宿逋减折苗以寛民力罢酒务敷卖之扰人尤乐之才阅月而公病一日谓家人曰吾数将尽平生不泥佛老不谄鬼神不好禨祥不信阴阳卜筮方术之书毋为禳禬使我为畏死恋生者名医四集皆以礼遣之又曰吾死无憾惟八十之母不得终养为吾大恨吾妇吾子能孝能养有加于前则吾死亦瞑矣易箦之际不怛不乱以绍熙四年正月壬辰终于郡治之正寝享年五十一娶闻人氏封宜人子男四人希醇髙邮军髙邮县尉希一泰州如臯县尉希白湖州乌程县主簿皆迪功郎三人累荐胄监未上礼部希章尚幼受遗泽女四人长适文学应宗度及幼女皆先亡余未行孙男三人长与庆次俱未名女三人十二月庚申诸孤将葬公于县东石堰西㠗之原以秘书省正字颜君棫之状来求铭余与公同登进士科相与素厚假守东嘉去郡数月而公至如臯又娶舅氏汪韶州之女契好益厚正字尝在公幕下所载详实可攷为掇其大者而序之呜唿公简重而周于物谦退而敏于事务清勤谨然诺事父母尽孝居父丧哀毁㡬不胜钱宜人早丧殡于青田公自幼闻之每深霜露之感卒迁奉以归以公遗命葬于先大夫之近山弟妹嫁娶身任其责门内专守礼法长幼进退有度事无巨细动有䋲约内外肃然笃于教子虽吏道倥公退必使之环侍讲贯经史商榷人物或通夕不倦故皆有场屋之效家素窭忍贫如铁石食不重味衣无华采藏书外无他嗜好姚江一区之宅仅庇风雨观者若不堪而公以数十口处之泰然治移于官吏事心计有不习而能者故所至可纪廉介自厉而以恕待人方在郡时亲旧及寒士随力周卹各尽其意虽居闲亦以其余周人之急作文若不经意而援笔辄就尝採史传治乱成败之迹为博古摘华三十卷临江筑小室号翠霞有诗㡬千篇以名其藁他文称是呜唿惟我国家庆系繁衍贤才辈出进与寒畯并驱仕为朝廷重臣汉唐之盛不及也以公之才抗志尤髙而进学不倦使遂登用必有以大表见于世天不假之年其所施设着于四郡而止君子以其所已为足以知其欲为者可铭也已铭曰周强以宗宋祚尤隆本支日繁人材日丰公生明时不为不逢惠洽四州声流南东然而宏博之习以早达而事不就逺大之业以中夀而位不充家学有传余庆所钟诗以飏之尚诏无穷益阳县丞赵君墓志铭绍熙四年冬余待罪西掖临江彭子夀龟年以秘书郎擢右史一日相与论近世皇族人物之盛余曰自元祐初子湜始见于进士题名至绍兴十五年有伯摅者登甲科余时已省事人皆言南渡以来所创见此人必遂通显矣后闻其沈滞选调而贤誉益髙子夀曰子之论乃及此耶此吾之妇翁也其仲子兴化使君今夏遭母太宜人曹氏之丧以归将祔葬于吾乡清江县建安乡磐石之西宅原君之墓以君之行状来欲併求铭于朝士子其为我铭之君字徳藴艺祖皇帝七世孙也曽祖世统赠安化军节度使济阴侯祖令杳赠昭庆军节度使吴兴郡公父子晖武经郎君生于东都睦亲宅幼而颖悟不为儿嬉五嵗诵书数千言俨如成人吴兴爱而拊之曰是儿必以诗书光吾门靖康避地徽之婺源武经赴调君年才十四干蛊有条道方梗踰年不闻问君昼夜泣祷一夕然臂武经心为之动投袂径归人以为孝感武经官临安母孺人王氏属疾君侍奉甚谨药非尝不进衣不解带居丧哀毁悲号感动行路儿有歌唿过门者长老呵止之汝不闻赵孝子之泣乎里巷肃然从祖令畤以王爵司宗必欲官之君以愿学辞及随侍临江聚㑹数十人君尽力调娱羣从幼孤未立友爱备至躬率讲习其后聨名荐送有登科先于君者髙宗尝谕宰臣曰朕阅取应宗子伯摅程文多引诗书良不易得可令赴正奏名及临轩放进士刘章以下至第九人见君名顾廷臣曰是能力学取高第诚可嘉也召见称奖欲加进擢君不屈于当国者止依格授左迪功郎徽州司戸参军用特恩循修职郎太守初亦易君后知其廉勤而临事明敏叹曰平昔自谓善料人㡬失之赵掾殆未易量也经界法行君躬按阡陌抑强扶弱不容姦欺枢宻何公铸继为守见君文体典雅牋奏悉以属焉汪公勃归自西府闻乡人誉君甚曰吾顷为廷试诸位官尝爱其䇿恨未识之㑹君沿檄至黟一见如平生欢即荐于朝秩满循从政郎为鄱阳县丞洪公兴祖守饶亟称之曰弃膏粱之习躬寒素之行宗室之标的也参政程公克俊方闲居与君论诗文或至终日二公俱荐之调柳州州学教授武经勉使之官不得已留家侍傍单骑以往至宜春慨然曰深入瘴乡重贻亲忧仕进非所急也遂乞侍养以归初陈文恭公康伯知贡举擢君为举首及登参预闻君赴调喜甚延誉时宰欲振耀之㑹铨曹有南安教官阙君曰是可以便亲他何求焉陈公欲留之不可曰此非所以处贤者姑以成公美志尔将之官代者祈少缓君与之同年为迟迟㡬年而后进㑹陈公入相或劝申前日之语君谓方安于此苟求非吾愿也郡在庾岭下君训导有方士皆奋励弦诵寖广甫书攷遭武经忧哀礼有余治葬惟按之礼经略阴阳拘忌之说曰葬者藏也卜宅兆而安厝之礼也亲丧分当即死敢徼福乎服除转为益阳县丞张公孝祥方师湖南邑事多以付君讼乆不决君徐诘其情折以片言莫不恱服有求荐于提举范公成象者范曰非敢惜此章欲留以待一贤者君眎篆首以剡上盖与君尝寮知之尤深也干道四年夏君以勤职而又祷旱重爲暑气所乗疾如痢疟屏去医葯起居如平时七月四日晨起犹对问疾者已而不言但以手加额若诵佛然而逝家人环泣忽顾曰毋扰我良久复瞑目既晡卒于官舍之正寝享年五十有五兴化通籍朝列累赠君朝奉大夫太宜人少君五嵗开封人左宣教郎知海门县栋之女有贤行安其夫之贫故能保其家而又教子以有立君之葬以其年十一月壬申太宜人之卒以五月二十七日其祔也以九月庚午子四人师侗从义郎永州兵马监押师侠即兴化也官朝奉大夫师攸师翰俱为承信郎监潭州南岳庙女二人长适通直郎知文州军州事王沇次适子夀朝散郎试吏部侍郎兼侍读孙六人希谏蚤世希谟承节郞添差监永州在城税务希律希訦希询希许女七人长适王节之次许嫁王汝嘉次适承节郎胡晋余未行曽孙女一人抑闻君之为人诚以处已恕以接物寛以待下俭以居家尝教子弟曰人福力有分量当重惜之仕宦尽其在我不可苟求妄进与其有求于人不若无欲于已与其取贱于人不若以贱自安呜唿贤哉君以二弟少亡抚教诸孤不翅己出君之长女未笄武经久已许嫁文州君方遭外艰语所亲曰介弟诸女已长求配当先于吾女迨终丧则从子受室女出适又嫁一表妹然后毕王氏婣事亲族之长者以礼待其幼以慈有疾或丧竭力赴之寒暑风雨不顾也未尝谈人之短闻人有善若已有之为人谋必长虑郄顾为经久计而忠告之性酷嗜书经史百家无不该究手抄者至数百卷动以书自娱曰老矣岂以求进但欲赖此收放心免为外事挠耳奉佛尤谨旦必课经终身不替世味沖澹不蓄长物其容退然而所存甚逺使尽其才用于世必有大过人者厥后孝宗尤亲睦九族搜取人才中外进用不减周宗而君止于中夀墓木拱矣岂非命耶兴化能以才谞自见庶将大其家铭曰猗嗟益阳宗姓之望也少登巍科中兴之倡也受知思陵迨文恭之相也竟沈下僚何天之不谅也道行于家而贤誉之畅也使尽其用㡬今之刘向也我问其贤而铭于既葬也后人勉旃尚惟宗之亢也永宁郡夫人孙氏墓志铭夫人姓孙氏池之石埭人世为大家曽祖某祖某父某夫人幼而警敏事父母以孝长归故中书舍人直学士院王公镃公以一时名儒笃学洽闻典内外制光显于朝每语人曰我方穷约时刻意于学夫妇攻苦食淡久而愈相安及从仕以来尤能齐家治内賔祭省礼略不以累吾心所以得专意宦学者皆其助也以是人益知夫人之贤舍人书无不通尤精于易一日自卜卦顾家人曰吾殆将死矣遽捐馆舍年甫四十有三夫人不堪其忧时舅姑在堂幼孤满前舍人清贵无生业家道艰窘姑实继室性又严厉夫人身任一门之责娱侍阿姑率能当其意舍人有弟为庐州録事参军亦早世孤嫠又衆夫人经纪其家抚爱其子女不翅已私忧乐与之同婚嫁与之均人尤以为难孀居十余年二子长立从仕则尽付家事不复介意且曰我辛苦教子幸尔辈能任事吾何求哉安舆往来两间优游自适专精佛课讽呗无倦色暇则歌酒为娱含饴弄孙如此㡬二十年长子宰鄂之崇阳迎侍满秩夫人以微恙卒于郡中头陀寺之寓舍淳熙二年九月五日也享年七十有三二子长曰溉朝请大夫直祕阁知平江军府事次曰渥故朝请郎守大理少卿致仕女五人承议郎新通判施州汤允徳迪功郎临安府教授章纲进士李昌龄汪淼李熙载其壻也孙男七人长木蚤卒次克昌从事郎充四川都大茶马司干办公事次伯昌迪功郎次东文林郎江州彭泽县主簿次梦昌次汝昌次楠迪功郎严州夀昌县主簿克昌暨东俱尝上礼部而梦昌两预首选孙女二人长适承事郎监建宁府大挺场叶延年次适承事郎监无为军崑山镇虞方简夫人始葬于石埭之黄龙山少卿尝位于朝方以才奋而遽下世东其子也痛其父赍志而殁日者又盛言黄龙山之不利绍兴三年启夫人之穴谋改卜焉平江时方将漕西蜀既归遂以五年九月望相与迁葬于九华山下钥少尝诵舍人之文三入脩门不及识少卿及平江为戸部郎一见如旧识庆元改元自吴门贻书以夫人之铭相属且示以巴之通江陈宰淇所状遗行而钥巳得婺而归今日又以书来曰子既得闲其遂成吾志惟夫人淑范懿行皆可得铭因平江之请勤甚敢敬书之铭曰惟紫微公掌内外制谓将枋用而不永世二子克家以才致身熟知阃范自孙夫人夫人之贤用心均壹始任其劳终享其逸九华之麓千载是藏我飏以诗后其允臧攻媿集卷一百二攻媿集攻媿集卷第一百三攻媿集卷一百三宋楼钥撰志铭高端叔墓志铭余与端叔游旧矣宦游契阔而情好愈笃盖其清苦勤敏皆余所畏而与人薫然又不得而疎也投闲来归携变离骚一轴遗余曰试读之当相与论其当余退而读之击叹其精深而悲其志方将与之痛饮而极论之而端叔已病病久而不可为精爽犹前日也一日遣女奴来手札炳然以所藏欧阳公爲进士时白襕及其史藁诗章见遗且曰吾将亡以此爲永好辞之又至未几而亡矣寔庆元三年九月癸丑也往而哭之哀将葬其门人来告曰先生葬有日愿得铭其墓余爲之泣曰向固尝状其先君之行今又忍铭端叔耶卒叙而铭之君姓高氏讳元之端叔其字也韩国武烈王曾孙曰士擥朝议大夫是爲君之曾祖祖公仔右宣教郎燕山府路宣抚使司主管机宜文字考世埴修职郎致仕母洪氏封孺人高氏家蓟门五代之乱徙濠梁又徙亳是爲蒙城高氏后居京师建炎衣冠南渡修职始寓明州今曰庆元府着籍于鄞安贫而喜教子君性颖悟絶人勤笃亦絶人居近市独处赭山萧寺顾无书得易一编昼夜诵不辍遂晓大㫖邻士异焉稍借以书君下意质疑谨听强记执礼甚恭人亦乐告之饥寒寥落辛苦万状人或厌且怒至排摈不容濒死者屡矣而志愈厉夜依佛灯寒拥败楮或数月不盥栉由是博通经史诸子百家之书少未知名屯田郎三山郑公锷一见竒之俾训其子郑公为鄞士师表人以此加敬始寖得束修以奉亲旦力于学今漳州使君傅公伯成为教授折节定交不以诸生遇之由是门人益衆殆数百人少读襄陵许公翰书及从沙随程公迥故尤邃于春秋博采诸儒所长搜抉无遗闻人有书曾不惮远裹粮徒步而求之前后凡三百余家订其指归删其不合者㑹稡为一书间出己意号义宗盖十余年而后成晚多所更定专务明经自三传而下不尽以为可吾乡及旁郡之为春秋者多出君之门或其门人之弟子也尝病学者不务下学上达骤而求之太高故自天文地理稗官小説隂阳方技种艺之书靡不究极虽庸人一技可取亦尽礼问焉佛氏大藏经五千卷读之再过他可知也含英咀华以昌其文困阨多故其思苦愤悱极故其得深真有刿目鉥心穿天出月之工既乃日造平淡以几于古作诗数万存不能什一自谓乐府不媿前作尝谓离骚之学几亡矣为之九篇曰愍畸志曰臣薄才曰惜来日曰感囘波曰力敶曰危衷曰悲婵娟曰古诵曰绎思深得三闾大夫㫖意且曰变离骚者沿流于千载之后而探端于千载之前非变而求异于骚所以极其志之所归引而达于理义之衷以障隄于隤波之不反者也又日班固扬雄王逸刘勰颜之推扬之者或过其实抑之者多损其真宋玉贾谊东方朔严忌淮南小山王襃刘向之徒皆悲原意各有纂着大抵䌷续绪言相与詹咏而已原之微㫖不能有所建明噫君以为骚人之本意将亡君之意又将谁明之耶性嗜书家藏数千卷手自㸃勘宝之如珠玉遇所未见解衣辍餐不计其直又好周人之急有古人内沟之心田不满半顷或割十畮以遗亲党事父母尽孝浣濯炊爨必身亲之初入郡庠一羮胾必以奉甘㫖而食淡自如人设异馔不敢尝必归以遗亲平居无疾言遽色彊力而忍訽薄之以患难而不可夺教导生徒勤悫尽诚如训己子贫者致货财则却之而训愈力有念其孤苦衣食教诲卒名于乡君无德色也婺士柳义老于逆旅君哀其穷率乡人供给之死为之棺敛至殡于家皆人所难干道四年荐于乡淳熙改元又为第一凡五上春官卒不第仅得因庆霈以荣其亲去年当受特恩不就年才五十有六而卒疾既革不食者月余自分必死却葯屏医而处之怡然区处身后事纤悉无遗独以不得终养母氏为痛修职葬奉化之察亷冈力疾作书以母氏他日事属其门人屠君槐以其居近察亷也且为书以别亲旧君子曰终岂不信哉岂不哀哉娶朱氏里士友闻之女先三年卒子男三人子高子亯子文一女淑尚幼家贫无以葬门人相与经纪其家以十二月甲申葬君于桃源乡蒋山新盛隩之原始修职生名门实为殿撰睢阳刘公棐之甥君学问固有自来蚤受知于殿撰从子侍郎孝韪周公侍郎绾周公年八十有二为君记谦斋称君之刻苦虽聚萤积雪和胆刺股不能过也属文赡蔚咄咄逼人学益富文益进行益修此其志欲立于万人之上而以谦名斋可谓有志之士矣客游括苍吏部何公偁风裁最高爱君之才教以诗律其子参政公遇君尤厚至今不衰也礼部㑹稽陆公游文章少所许可以诗人称君君又好前辈遗墨故物对之则起敬如见其人得之则喜而不寐以遗余者一二也老校退卒与之语中原及兵家事抵掌忼慨有封狼居胥之志故论兵法尤精或得其一䇿以干时宰诸公为之惊叹使得少分自见且将着于事业而坎壈终身不得一官以死岂非命耶义宗百五十卷又有易论诗説论语传后汉厯志解各一卷扬子发挥三卷诗三千杂着五百号荼甘甲乙藁藏于家尝结庐察廉在大小万竹之间着万竹先生传自言为人达生任性不拘拘儒者之节好学而未至于道好文而不中绳墨好闲而刳心干古澹苦吟而不能自已乡评亦谓君有不可晓者三贫而疎财貎古气严而乐易已甚衣冠垢敝望之如木鸡而胸次洒落绰有晋韵知君者以为然铭曰君之生兮何为君之往兮何之学穷百氏兮五上而空归蓄书万卷兮竟死而何裨天不可问兮吾将谁诉君视如归兮吾又何悲志在乎鲁史之义宗文存乎楚人之骚词噫后有欲知万竹先生者其视诸斯工部郎中曹公墓志铭公讳耜字仲本姓曹氏世为开封府祥符县人曾祖之器宣义郎祖组由太学登宣和三年进士第晚因郊祀进祥光赋徽宗称赏召试中书省换授武阶兼合职仍给事殿中仕至道州刺史有箕颍集叅政谢公克家为之序父勋得世父官厯事四朝为昭信军节度使开府仪同三司累赠太师谥忠靖三代皆赠至太师宣义为嘉国公道州为魏国公忠靖之亡也高宗皇帝在德寿宫悼念平昔赐以宸翰具言其尝从徽庙北狩亲被密㫖持御札御衣以归俾予继统且达二后书信请梓宫太后之还盟乌珠而却其师使逆亮而得其情且曰终始一节夷险不渝厚其赙赠之礼因疏行事大概赐其后且见予不忘之懐搢绅读之无不感叹以为君臣之际古所未有也公为忠靖仲子幼而敏慧孝谨好学属文忠靖尤爱之绍兴十九年忠靖为保信军承宣使以郊恩奏补成忠郎二十六年添差干办翰林司二十九年忠靖北使适当危疑之时高宗念其忠勤无以示宠遇之意乃召公赴中书后省试䇿深喜其才特改授右承奉郎差充奉使大金国信所亲属十月充显仁皇后宫总䕶使司干办公事三十年干办行在诸司审计司三十二年除军器监主簿隆兴元年知大宗正丞二年迁宗正丞干道二年以便亲主管台州崇道观四年差通判绍兴府五年除太府寺丞俱不赴添差通判明州公未尝厯州县而晓畅吏事通练人情如素宦者时嗣秀王出镇多以郡事委之公亦尽心禆赞相得甚欢八年太上皇帝时以皇太子尹京妙选寮宷除公临安府推官尤被眷奖未几随府罢出知严州年未四十初试畿辅为治得寛严之中吏民安之尚书张公枃亦以妙年为别驾俱敏于政庭无留事至今相与如兄弟然钱塘江岸为风涛所壊大兴工役公进钱万缗石版五千片以佐其费朝廷嘉其不扰而事办特转一官以宠之淳熙元年秋丁忠靖忧执丧尽礼号慕毁瘠闻者称美始忠靖既奉梓宫太后以归功高眷渥见忌于权臣因丐外祠卜居天台至是奉丧归葬遂为台人四年起知徽州到官尤笃意民事剖决滞讼皆得其平山城民生甚艰下至薪炭㣲物必竭力而后得之公知其然因细民负重至城而不能售遂以官钱居之以俟严冬用元价以应民之须初非有规利之心故人皆感其惠因此乃反致繁言江东大饥公拊摩如不及荒政备举而百姓终以艰食未免流移孝宗皇帝深轸疲甿令言者以徽饶二州流民独多谓不峻其罚则无以励方国遂与饶守俱镌三秩停任于是列郡耸然民益受赐公退而安之不敢自辩寻主管建宁府武夷山沖佑观十三年差知衡州十六年冬陛辞奏事太上一见曰此吾尹京时贤寮也问劳甚宠留为尚书司封郎官以职兼司勲避父嫌名改工部郎中既出亲擢朝士不知所自或告之故且曰曹工部宦逹最久今日卿相在小官或布衣时已尝丞宗正矣公以故家子雍容省戸言议文采丰蔚可观人始翕然称之谓其宜有以得此也绍熙改元夏上章求外补差知常州未赴以论罢明年复任沖佑庆元元年差知蕲州待次里第三年闰六月乙未卒于正寝享年六十有一积官至中奉大夫祥符县开国男食邑三百户服四品娶洪氏吏部尚书拟之孙通判明州光祖之女封令人子男二人恕承奉郎志忠翊郎改奏授迪功郎处州松阳县主簿俱先卒孙一人复将以遗泽补官是岁八月丙申葬公于临海县靖安乡小石保之原忠靖奉佛老甚谨即小石建精舍以延往来公奉先志又加葺焉先一年自营夀藏于其侧从新卜也公生长富贵而以儒素自将幼少无骄矜之色忠靖出入禁中手擅笔墨而谨畏无比有万石君之风避远权势辞谢宠荣高宗知公为爱子又閲其诗文故擢之朝列后受知于太上进登郎省然三十年更厯内外才不见于施用迄止于此非命也耶忠靖乐桐柏山水筑庵于西偏高宗书沖啬二字榜之傍有云壑尤胜公闲居日久增饰其旧徜徉于中意度萧散不复婴拂世故独好以余财为乡曲义事为邑中建西桥甃通途谷贵则损其直以平市价雪寒则散所积以赈贫民死丧者助以棺敛逆旅者济其空乏野有暴骸为之焚瘗建佑圣殿于松隠山为一方祈福之地水旱为沴必斋戒躬祷多获嘉应自邑入郛有三渡之险为置大舟以济不通民户无扰邑人德之故死之日士夫相率致祭厯言其事乡闾无不嗟痛尝过越上见茶园路僻雨泞则不可行又天姥一岭尤巉巖难进皆捐金平治加之以石为利大矣官至六品赏延未及其子先以奏弟之子怤今为奉化县尉宗族亲党倚以自给者甚衆风谊出于天性非勉强为之者达于时变自以再世由文华际遇累朝亦欲以此自见既不得与寒畯争执每遇吏事必疚心图之观其所已见者如此使得尽其才设施必有过人者既感疾却葯弗进嘿无一语及家事恬然而化又可知其所存矣修谨洁亷仕途略无玷阙新安虽坐严谴无有为之明白者及得毘陵言者止谓引疾丐去不应治剧当别与闲地然其中却称在徽之政捄荒自有条理而人或咎其有膏粱之习夷攷其迹乃大不然罢非其罪人多冤之由是知人有善可称者公论自不能掩也噫公今亦可以无恨矣女弟为洪文宪公孙妇与公有连又素相好也公之将葬复在龆龀奉祖母洪氏之命求铭余既哀公之不究于用子皆蚤世不得详载行事姑掇其家所録参以平日见闻者为叙而铭之铭曰有周振铎始封于曹参起相汉至当涂高中更累代达者盖鲜惟我国初武惠最显猗欤太皇门多侯王公家晚着奋于颍昌曰文曰章名驰宣政忠靖继起阀閲益盛公实钟爱克世其家蚤登三丞荏苒岁华受知太上始在郎列卒不得施兰摧玉折二州遗爱一乡隂功孤孙秀颍其报必丰天台赤城父子仙去我惟铭之以诏不腐孺人俞氏墓志铭绍熙四年余为殿庐诸位官胪唱之日掌以甲乙科号名奏御时前五名婺人居其四君相以下皆动色以为一郡之盛乔君行简则第五人也余从父弟镛尝与乔君兄弟同研席又与行简为同年生同以表牋事人期集所时相与见过故与乔君尤稔庆元改元余既丐外得婺而归乔君有书介镛以来则知去载季冬之癸酉遭其母太孺人俞氏之艰矣未几又以教授李君诚之所爲太孺人行状至且曰行简不孝不得以一日之禄奉吾母菽水愿求铭以贲九京余哀其言又知李君非溢美者遂摭其实而书之太孺人世家东阳曾大父羲大父咨益父嗣囘年二十嫁同邑乔居士森时舅姑已殁恨不逮事事其神主于正寝如生问其平生所嗜如古人所谓昌歜羊枣者岁时祭祀必供焉见亲党之事舅姑者每加羡慕且曰宜善事之吾不及尽此礼矣治家严整内外肃然自奉甚薄时储酒肴以待居士之须宾至则奔走治具晤言燕语必以善道有犯者谕居士以不争居士深于黄帝岐伯之书乡有病者多即之颇厌其繁必勉之曰是可以济人不务规利何厌也由是所活滋多比邻以室庐求售成劵已久忽欲复取人皆难之则赞其夫曰法不可复取矣然彼恋故栖而我必取之则非所安也居士即还之其人感悦终身居士忧二妹之嫠而贫孺人慨然曰吾未有以报舅姑况君之同气忍坐观其失所耶併其子挈以归抚养皆有恩意有子不责以营生惟勉之学里巷旧无学者乔氏独辟家塾延师儒以为之倡逺来者馆谷之弦诵日相闻助成居士之羙皆此类也寡居之后身任家事一毫不以累诸子子尝手揣轻重曰是犹足存耶既不得求师四方则合乡之秀士相励以学业当论文时往往立屏间倾听记其要处退必询究之不㑹于中不已也故士亦乐与其子游升堂进拜礼如家人春秋寖高子屡举不得志念无以慰母心则谕之曰吾欲汝为善士岂求必于进取乎行简以上第归乡曲歆艳孺人视之淡然徐省其私持身益谨不以骄人始为之喜及属疾既革则又曰吾生于宣和之三年至此不为不寿汝曹第求自见于世以显其亲禄养不及吾无憾焉人以是知孺人之教子眞有义方非夫慕富贵以为悦者也子三人长德佐先三年卒次子骧业儒幼即行简也从事郎饶州州学教授女二人长适王元谕次适杜之琮孙男三人从龙次龙元龙女六人尚幼先是长子既丧孺人于妇孙慈爱有加至是冡妇郑氏以毁卒亦可以知妇姑之间矣十一月丙申将合葬孺人于居士之墓孺人尝该慈福庆寿恩故得封云铭曰柔而寡识闺门则均爱而失教妇人之仁猗欤夫人乃异于是以义相夫以学教子子登甲科喜犹未深察其所安始慰于心壸彞之懿莫此为盛我铭诸幽尚笃余庆赵明道墓志铭庆元二年赵共甫自丹丘来主鄞簿粹然佳士也已而其长兄见过晜仲俱贤意源流必有自一日共甫为余雪涕言曰先君之葬三十余年矣既不及铭愿有以表墓道庶几有传焉以赎不孝之罪且以行实来余悲其意矧共甫之言笃实必无溢美为次而书之昌陵皇子燕懿王德昭生彰化军节度使舒国公惟忠舒国生定州观察使博陵侯从实博陵生保康军节度使开府仪同三司房国公世彊是为公之曾祖房国生皇兄昭庆军节度使安康郡公令磾是为祖武德郎子祐公之父也武德南渡转徙久之始寓于台公讳伯直字明道建炎二年三月诏宗室羣试于有司特授承节郎累转至训武郎初监南剑州沙县盐税厯台州黄巖县酒税明州奉化县税婺州兵马监押以亲老不赴三任岳祠再调贑州兴化军兵马监押明州兵马都监又以外艰不赴遂主管台州崇道观干道三年八月辛丑以疾终于家享年六十有五十有一月丙寅葬于临海县大固乡蔡岭之原去武德墓西少南三十步娶程氏以绍兴二十一年五月庚子朔卒殡于白龙潭之精舍至是合焉四男子师纮今为忠训郎添差充潭州排岸次师泉亡矣次师绛保义郎添差监婺州都税务次师䢼修职郎共甫也各以科目进二女长适修武郎李蒙次适成忠郎张万孙男九人希鱼希珉希贺希渊希鲁希瑀希韺希韶希梴女十人公生承平时习见富贵而天资端静庄谨自将长好儒学善属文治尚书博观史传尤习知国朝宪章性至孝兵燬流离事亲就养无阙武德晚婴末疾葯必先尝而进十余年如一日居丧毁瘠兄弟和乐无间言介不絶物和不同流闻善则勇于必爲见恶则避之若将浼焉居无縁饰动有典刑虽退然若不胜衣言如不出诸口至是非利害剖决明辨人以爲不可及横逆或加未尝校也盖其质本夙成而厯世故蹈艰险困心衡虑多识前言往行故能躬行如此居官廉恪御下多得其心在章贡日羣卒忽拥门告曰军且变恐併害公尽徙公家出城而后去公始谕之不从乃㣲服间道以入迨羣集郡庭则公从中出衆愕相顾因开譬祸福罗拜听命事遂息公虽不自言而郡人甚德之自奉虽薄而丰于祭祀教子严笃观其义方之训可知仲弟早世公善抚其孤卒使有成有子师酇今为承节郎公恬于利禄北客之同寓居者如参政贺公钱公皆欲力挽其进公谢曰国家多难大父而上陪葬山陵悉沦异域痛心北望不如无生禄仕实非素志家贫亲老无以为养故未能自已而暇求荣耶二公皆怆其言不欲强也晚号老圃每爱欧阳公吾欲四时携酒去莫教一日不花开之句负郭卜居手种花卉时节互秀无日不徜徉其中带月荷锄临风曵杖㣲吟舒啸自适其适既不事生产禄又不足代耕因以别畦蓺蔬日鬻以助用安分自足与物无竞超然独乐以终此生呜唿贤哉使其得试于用其志决不在富贵而已惜其终不少见于世然胸次夷旷无毫发怨尤形于词色识者可以见其所存矣余以淳熙五年赘倅丹丘一介之善多与之接闻公之风已后之矣幸因其子之请得为公铭姑以致尊慕之意云铭曰王孙翩翩旧闻其贤笃学自立词采灿然孝以事亲钦以奉先半生漫仕乐以穷年教子义方科目相传定交令子获聆绪言老圃之适吾将学焉为发幽光见此铭镌奉议郎黄君墓志铭君讳仁俭字约之姓黄氏本出建宁浦城谿东之族庆厯皇祐间高祖银青仕于中原因家于陈之宛丘曾祖好谦朝散郎知颍州赠通议大夫祖宰承事郎特赠直秘阁累赠金紫光禄大夫父子游朝请大夫以君升朝赠奉直大夫母武氏赠恭人绍兴初奉直自度支郎出守台州遂居明之奉化县十三年之任补将仕郎次年监潭州南岳庙次调严州淳安县主簿秩满以奉直年高不敢去左右再奉祠未几遭外艰服除监台州支盐仓厯处州青田县绍兴府余姚县丞纲赏循从政郎孝宗覃恩循文林郎高宗庆典循儒林郎引年致仕授通直郎赐绯衣银鱼今上登极转奉议郎庆元二年四月丙子卒于黄巖长子官舍享年八十有三娶高氏建昌军通判公惕之女后族也先四十一年卒再娶陆氏处州通判康民之女实左丞诸孙先八年卒皆赠孺人子三人直行迪功郎监台州黄巖县盐监管押袋盐次直古早卒次直义女二人长未行而亡次适进士陈经孙男三人正蒙正需正师女四人长许适进士郑枢君先葬高氏于县之宝化山又自卜寿藏于禽孝乡车盘隩之原既葬陆氏今诸孤以十二月庚申奉君之丧合陆氏之墓君家世多名德性警悟长于记问史记两汉杜诗韩文黙诵连数百言无遗忘及见前辈逮事直阁公典刑具存多记承平旧事谈之纚纚不倦内明而行以至诚不事外饰居家孝友端愿絶口不言人过有德于人亦不道也确守官箴亷勤自将不爲矫激沽名事韬晦恬淡不与物竞人莫窥其际淳安俗犷悍竞渡多致杀伤尉惧而在告君摄事处之以术帖然不譁邑人谓未有也严岁取米数万斛于婺多不得全数君被漕檄受米于兰溪去取以公吏不能欺婺既如约严乃得实用焉在台摄郡幕给军衣有纰薄者羣卒掉臂忿怨坐上仓惶失措君徐唿其长谕以祸福罗拜曰黄佛子有言安敢不听汔事肃然邑隶纵榷货受赇不盈尺而法当流君摄法官曰法重情轻可从轻乎吏以为不可君曰法本忠恕非尔所知请于守詹公仪之卒如君议赴青田日道由缙云今枢密叶公自户簉居丧一见道旧久之且曰青田铁阬钱多以促办害民今得长者为丞民其少苏乎君期㑹寛而信课反盈于旧永嘉遣海舟诣军前既籍篙师为兵乞取家属枢密院下其事帅司檄君覈实小人凭势妄指怨家妻女以为其家人君悉究其实吏曰此军事恐有不可测者君曰如此何名覈实彼岂不能径取之不为动人多怀其德始奉直公间闗南渡聚族颇衆身任其责君又从旁经纪之宦既不达家道益困未尝问也先世与二苏公为同年且通婚姻书尺甚多兵火之后所存无几君力贫悉刻之石君书法甚精源流二王而遒劲似欧率更至老不衰在黄巖年余真草行书几满屋壁见者惊叹临终初无疾苦对客歌笑如平时少焉就寝则已逝矣岂非善人君子之报乎钥妻祖尚书王公旧居宛丘娶君之祖姑奉川又为同郡识君诸父及昆仲甚稔二子求铭铭曰中原故家存者无几典刑尚在言议可纪惟君寿考龎眉儿齿上接前辈终殿余子旧事厯厯及闻正始灵光独存今焉已矣吉德之报手足为启后其昌兮勒铭千祀周伯济墓志铭周氏为鄞闻族始庆厯中殿中丞造以进士起家是生三子曰处厚温厚师厚伯季俱蹑世科仲亦以特恩入官父子兄弟皆以儒奋家声卓然伯知建州永州季为荆湖两路转运判官终左朝散郎累赠银青光禄大夫娶范氏文正公之女二子皆有俊声锷登元丰二年第以宏才直节有志当世坐党籍仕至左中大夫知南雄州而止公论叹息铢登崇宁二年第仕为邑令小不合弃官而归乡里尤高之中大夫长子沖任右迪功郎监潭州南岳庙忧患之余又更建炎兵燬慕叔父之节不复仕进优游终身盖自崇宁至淳煕相去八十有七年岁在屠维作噩有烨荐于乡焯荐于漕台绍熙改元焯遂登第钥时待罪朝行问之乡人曰此周伯济之二子监岳之孙也淮周氏名士继出仕不甚达而多以退为高中大夫望最伟而不究于用伯济守家法有隠德不务进取乡人亦罕识其靣故其二子能振发如许钥晚出及拜监岳下风而随侍游宦在都下尝见其二子而闻伯济之贤独未之识既而奉祠里居庆元四年二月壬申闻伯济之亡因往弔之二子一日率诸季泣以请曰先君虽不及定交而託契已数世先君尝卜通逺乡金谷里银山之原去祖茔二里而近将以九月丙午襄大事愿有以铭君讳楫伯济其字也庄重刚简幼不喜嬉戏从济南刘寿夫学凛如成人扃户诵书率至夜分家人不得而入抄书用楷法既冠一举不售即弃举子业而耽翫书史以诗自娯好读杜工部韦苏州诗至忘寝食故下笔有二公之风对客清谈无一语及名利事监岳燕居好客日与贤士夫从容觞豆君无兼侍奉承惟谨朝廷搜访党籍之后欲加録用清敏丰公少尹夏公之家皆以此登仕版君为中大夫适长孙郡上于朝未报连遭内外艰遂不以介意又不事生产奉祀之余仅取自给田有逋租未尝讼于官公赋则先期而输间至质贷了无愠色寡言若讷不为谄谀克勤小物忧深虑逺举足如蹈规矩遇人无少长与之均礼真有不欺闇室之意教子甚笃每以门户之重训饬之且曰吾家以清白相传使汝辈能自奋励贫非所患也延礼师儒意不少懈躬自督课始终如一乡校月书季攷焯焯屡占前列君曰吾方以此卜汝之进否投卷必以实年两际庆霈㷆年不及或为惜之君更喜其不欺焯拜恩以归贺客满门君以为幸不失旧物继此有望矣亦不见其甚喜也焯之官请君御安舆以行曰吾方萧散物外宁能闭置车中自为局促耶晚益杜门简出入絶嗜好薄滋味康强少疾不近葯石先一年忽以脾疾不喜食他皆如平时岁除祀先不改其度正旦㣲觉困惫疾遽侵矣诸子日奉毉禬不效竟卒于家享年七十善人云亡识与不识相与嗟悼是宜铭矣娶林氏子男九人煇烨焯焕㷆炤煜炜燀长子及炤煜早卒焯迪功郎台州临海县尉女三人壻孙辀刘佃纪橒皆里士孙二人埙坦女四人在室铭曰周为名门中有人豪世以学为业而仕以退为高猗欤夫君閲世滔滔哦诗拥书隠居以自遨有子克家为时髦君则已矣后其有遭乎知江州汪公墓志铭外祖少师生于熙宁十年后自太府少卿爲两浙转运副使年六十一季舅始生年丁巳时庚申皆与少师同深异之母氏归宁亦以是年生钥又长于外家与季舅丱角嬉戏少长同研席年十三同冠而公已受世赏周旋二十余年相与不翅如同气中虽游宦南北见辄倾倒对酒剧谈几忘辈行不谓去岁一别遂成千古每拜繐帷哭之未尝不尽哀也将葬内弟求铭何忍铭吾季舅又何敢不铭公讳大定字季应世为鄞人曾祖元吉有隠德于乡祖洙为乡先生以特恩补官赠正奉大夫父思温左朝议大夫直显谟阁赠少师母王氏封恭人赠越国夫人所生母沈氏赠宜人公性开爽宏达了无城府十四岁遭越国忧伯仲二舅未及归弔客盈门公哀毁擗踊如成人受弔尽礼宗党称之少师抚爱尤笃甫冠又丁外艰服除授右迪功郎特监潭州南岳庙未几沈宜人下世隆兴二年差两浙西路安抚使干办公事未赴省罢监行在排岸司干道五年就充贺金国正旦国信所官属六年任满七年以奉使赏循文林郎监镇江府榷货务都茶场请两浙转运司文解九年到任务场岁课三百万公平时不屑㑹计至是躬亲简书乃以増羡受赏独厚淳熙元年循承直郎四年改通直郎知绍兴府上虞县以赏典用新制对实歴凡十年至朝请郎公在上虞政务平易吏民相安事日以理邑有寓公吏部丰公谊左司潘公畤皆清介之士相与如平生观魏王薨于四明将葬于越诏遣刑部尚书谢公廓然运副韩公彦质䕶丧使者旁午州县震动官吏股栗他邑不过供顿之劳惟上虞通明一堰最为高峻潮汐虽登仅过数舟则已涸矣公相视地形复兴旧闸増浚渣湖别于支港创小堰以通余舟募游手二百人别以旗色分列左右俟大舟入闸立栅既定引湖水灌之水溢堰平衆力掖丧舟以进略无欹侧舳舻相衔序进而不譁俄顷俱济二公惊叹称不容口至邑复见馆舍三十余区一一整办器用精明帟幕华焕祭馔顿食尤为珍腆上下翕然迨至府中贻书求假供张之具公又择新洁者七十袭以应之二公既归言于庙堂诸公以为一路之最故公之才益显赞府尝以县録事小忤其意不以闗白径杖之吏来谢且诉公曰本县丞何为不可挞汝辈尚敢诉耶更加惩治丞始媿服闻者以公为善处事也九年郊祀大礼恩赐绯衣银鱼通判扬州大乡赵公子蒙为帅政事严明公谨事之而从容忠告开心相与禆赞为多间遇其怒徐而解之终为之平僚属恃公以无恐久而相知益深移宪浙右握手惜别时人两贤之税契一司有所谓导行费者吏引例以啗公公正色却之曰我知勾攷簿书尽吾职而已他日代者以此得谴狱吏推寻根源公汔无一毫之累漕司交岁币于金遴选其人命公与干官权公安节俱行敌贪而愎龃龉万状至欲易白金四之一濡滞踰期虽已过淮北使者辞疾不出一日与权公誓曰今日不决断不可空囘于是幞被为留宿计始相感叹遣人逊谢不待有请而事毕漕使以闻权公以是进擢公不自言也知韶州郡计惟仰诸邑常赋而令多摄官去来不一几不可攷究旧者未足新者复积计逋缗钱三万公曰民贫可重困耶徒费文移且以饱吏贪尔尽蠲旧负惟新是图五邑欣然承命民亦乐输焉旧有漏泽园在光运寺之侧其废已久遗骸多贮以瓶罂垂之梁间累累无数公因劳农见之其间亦有游宦不能归者恻然兴念而未有以充费㑹曲江尉许君教老无妻子卒于官下公既为之经纪葬送箧中尚余数百千公悉举以办役掩骼埋胔各得其所曰以此为许君植福胜于他用逺矣邦人尤德之幕官陈光祖为之记甚详经畧赵公彦操漕使黄公抡仓使呉公昭夫各以所知荐漕又与宪车李公信甫仓使赵公不迂列于朝其畧言以寛得衆行简临民勤俭公亷慈祥恺悌庶几古循吏之风代还朝廷用诸司荐书而嘉其才遂除知江州江素号名郡讼简财裕可以卧治及公之至大异故时帑藏不盈万缗而负诸司之钱几二十万官兵俸给亦积至万五千公为之矍然日与同寮图之盖征赋既弗办而游士耗之又特甚公曰浚民膏血而使往来者挹取之以邀虚誉吾不忍为也㑹有㫖申游谒之禁公奉行尤严凡有挟而来者止以尊酒谢遣之或恐由此起谤公不为动剔蠧刬弊谨朱墨节浮费饰厨传称过使客之事一切畧去属邑旧逋蠲贷之如曲江不三数月而用粗足补解诸司十七万缗吏俸亦以次支行民不加赋益安公之政而不得志者萋斐寖成矣公竟以此罢归郡人冤之相与语曰不知谁为飞语厚诬吾贤侯耶有曹官坐侵用郡帑吏乘为姦既下有司公曲为保全姑与易地以息衆譁彼更以为怨鼓倡游言巧为隂中人尤为不平二倅张君泌陈君邕总干王君兴翁皆一时名士情交意浃驩然莫逆有頼叶济数月政成公退觞咏相乐前此未有惜公之归尤眷眷不忍别二郡皆有大兵屯驻待军帅一以诚意敬公亦有加焉士卒有犯结证明白送军中使自惩戒了无间言两造至庭究问详尽俟其首服多归于恕惟姦恶盗窃之徒治必尽法爲之屏迹则又仁者之勇也水旱有祷随辄响应旧祭社多委寮吏代行寖以弗䖍公曰社稷重事岂可惮劳乃躬修祠礼贰车有诗曰九江代拜嗟从昔五马亲祠始自今公自以由支郡升巨鎭荷朝家选委之重洗手奉职罙自奋厉又素着廉洁而横遭口语皆出风闻不能无怏怏去郡尚无他重罹风雪之苦将次池阳忽得㣲疾一昔殁于舟中寔庆元四年正月丙辰也呜唿痛哉享年六十有二官朝请大夫娶陆氏故发运使寘之女明慧勤约内助甚饬相夫教子俱有可称先二十六年卒赠宜人子男五人敏中从事郎抚州军事推官教中将受公遗泽余幼亡女八人其三亦先卒一适陆森宜人弟之子其次迪功郎监镇江府延陵镇赵希一从事郎台州临海县丞赵师侊里士黄沐皆壻也一尚幼孙男一人之纲迪功郎临安府富阳县主簿始宜人葬于慈溪县石台乡龙潭之原敏中等将以十二月壬申奉公之丧合焉公之处家居乡出而从宦表里如一明白空洞不问大小待之钧礼故所至与人无所怨恶检身谨密杜门省事又不治生产了无赢余婚嫁交迫俸入縁手而尽处故庐西偏欲少增辟竟莫之遂外家友恭之名闻于时仲舅尚书任兄弟之子犹子也叔舅运干蚤世泽不及子公奏阐中以官其笃于友爱有父兄之风焉讣音至乡亲故无不陨涕母氏洎仲舅皆以高年见公之亡伤悼尤甚公素少疾持心近厚孰谓其止于此耶公洊以临遣奏事上动两朝之听其一论韶州岑水场兵匠之弊甚悉谓诸路配隶之余选以应役或聚而为盗害及一方若从炉户之便添认铜额可省廪给之费其到场及四年者照旧格给据纵遣余人以次归元配州军实逺方经久之利敢书大概庶几后人或有取于斯铭曰猗欤汪氏积德数世先生淳笃文行兼备少师起家深仁厚义舅承其传慈祥恺悌载拥州麾仕非不遂胡啬其年殁而赍志公之为政慕古循吏害公客耶亦命之制龙潭之原往从伉俪有衔不袪庆在来裔攻媿集卷一百三攻媿集攻媿集卷第一百四攻媿集卷一百四宋楼钥撰志铭知梅州张君墓志铭龙游为浙东壮县号难治自绍兴间陶安世定有声之后厯数政不以善罢四明张和卿由袁州万载尉以捕盗赏改右承务郎年壮气鋭往为之宰亲党或劝止之既至谒庙以亷勤公平自誓上不负于君下不欺于民终始如一神其临之闻者竦然首定规画凡听讼追科出纳简稽公吏抱案进退皆有程度乡胥姦弊智者不能尽察君左右参验甲乙相紏簿籍更川薄楮以防削改字画分明欺伪畧尽有宗室子与强民为仇各聚衆至数百期操兵夜鬭于市尉趋告公曰安有是事命置酒尉股栗不敢饮吏又告将合矣君笑不答俄散去约明日复至迟明召二人者至庭谓曰汝自相仇彼衆何罪而使滥被杀伤乎不如挺身持刃决雌雄于前两人者相顾欲退公曰官府有法可容尔耶分囚庑下至累月始悔过求免邑衆为言愿相保任使自新即纵之俱媿惕感服君既归犹以时节致书问起居者数年设保伍之法绘爲鱼鳞图居处向背山川逺近如指诸掌又籍其家之长幼姓名年齿生业纤悉毕载其崛强无行邻里可以纠告或犯法未就捕而君已知其人私忿鬭殴邻不爲劝止者与同罪牒诉诬妄必坐其教令者法令易行井若画一欲以献之朝通行天下未果也豪右竝大溪爲舂硙以擅利久爲舟行之害间有废之仅能彻去浮屋君始併其基址去之初谒太守司谏施公元之迎谓曰邑大未易治盖以君尚少也君曰正恐上官以爲易今知其难则可爲矣守待寮属严一日令赋外别输四令奉命惟谨君独争曰使某左枝右梧月献缗钱千计未爲甚难如贻患后人何守盛怒君辞益坚且曰宁弃官以归已束装矣守曰试子尔乃能刚果如此更荐之后日书问如待子姓家事亦或咨谋焉白革湖鎭当水陆之冲戍兵经由不翅寇盗莫敢谁何君白帅府以军法齐之无敢譁者有一士笼禽于市爲恶少年侵侮君责其不学送县庠从师受业谨其程课居数日而后杖其所侮者人皆悦服视事才三月有诉君于部使者覈其言不根反以此受知又诉之朝洎付有司乃扳引前令事为言其人既伏辜君之治行益白久之謡诵杂然如十德诗能官赋十可喜歌颂锓木镂石几不胜数流闻四逺境内多立生祠惟灵耀成志二寺至以神事之或致祷焉帅宪具绩效奏闻有㫖候任满赴都堂审察淳熙初元既造朝干办行在诸军审计司俄改差权发遣均州制词有云风力敏彊有声剧邑是时孝宗皇帝垂意民事由治县而擢为郡者不过数人如丞相叶公衡自于潜守毘陵卒至大用均有管内安抚之权人谓君自此升矣四年陛辞奏事称上意且属以有机密事奏来而台评以资浅论罢五年差知兴国军前论者又以为言改通判筠州遭所生母安人方氏忧服除通判衡州既授代而报罢绍熙二年主管台州崇道观四年通判广州几年适梅州阙守诸司奏辟未几而属疾庆元三年十月丙子殁于郡之正寝享年六十有一官止朝散郎呜唿命矣夫娶伍氏封安人子男五人度廙庠序廉度将以君遗泽补官孙男六人竒之湘之衡之环之次俱未名先一年竒之卒孙女三人尚幼君之入广从行者多困于瘴疠第四子序卒于梅君念之切閲月而君亡安人来自富家善事其姑君既受命悉以祖产归诸兄而又不事生产安人攻苦食淡阃助爲多人无间言奉祭祀未尝不躬亲抚庶子不翅如已出初封孺人后得今封率诸孤扶君之丧逺归悲苦劳勚人所难堪归而治葬寻亦感疾五年三月乙巳不起始公卜寿藏于鄞县清道乡邵家桥祖茔之侧既以四年十一月丙申大葬又以五月壬寅祔安人于君之墓呜唿天之祸张氏何其酷耶先是君之诸子爲君求铭以君既葬而迟之弔安人之丧又哭踊以请余于君有连又以齐年相好尚何辞惟张氏自仲以孝友称衣冠代不乏人永嘉南渡始居于呉五季之乱避地东来有官于四明者因家焉君之曾大父纶累赠宣奉大夫大父寅赠朝散大夫父邦彦政和二年繇太学上舍擢进士第官左朝散郎赠朝议大夫自叔祖宏举经明行修为吏部郎遂为乡之望族君讳祖顺和卿其字也生七岁而孤当绍兴十四年以朝议致仕恩补将仕郎性资明悟执丧如成人长从乡先生佥判沈公铢游沈公爱之至育于家晓畅世务以气义自许庻几大其家者居官所至可纪万载有盗窃发躬勒部伍禽得之念其穷无所衣食而致此以为案问自首盗得不死衡阳岁饥道殣相望君遽发廪赈给而后报监司不罪其専而以才具优长荐之提刑姚公恪转运张公縯提举陈公傅良谓君敏彊精勤㢘平简素不诡随而失守不强梗以侵权尝稽其簿书条目虽多撮为一编上収下支日总其最简当精密无所容姦委之决狱酌情参法随手剖析人称平允相率列其状于上今谏议张公釡为广帅以岁有登歉欲广储蓄以备缓急为经畧司桩备仓创立未久専以委君为之条画纲纪办事既速了无遗䇿张公亟称之梅在万山间官舍民居率以茅竹为屋公虑火灾更以木瓦自驿舍库廪两狱先以公帑为之民亦乐从郡计匮竭为之经理而用稍足又能葺学校为养士计汀赣接境岁晚辄百十为羣名曰负贩实为剽掠松源石下为二州渊薮淳熙间有啸聚者自是几无宁岁君下车即用龙游鱼鳞比伍之法行之羣盗为之屏迹郡治之后茅苇弥望君令民筑室两傍者复其身遂为通途旧以土客户社丁供州家之役各有科调为罢去之皆起来暮之叹惜其见于用者止此也与人乐易持论平恕而勇于立事不顾彊御毅然不可囘夺居官㢘约为令时鬻产以继禄又好周人之急力竭而无倦色嫉吏姦如仇洞见肺肝人不能欺衡阳之劾良以此也平居念当世利害拟为奏草以待施用久遂成编名愚见録藏书教子尤所留意朝议有经解杂着数十卷大书编次宝藏甚饬对之辄泣下呜唿古人以方六七十如五六十犹可以行志为邑宰而得名于史传者衆如君龙游之政可以不朽故余表而出之家有治县捷径等书皆公见于已试者后来尚得以攷其规橅云铭曰张氏着姓孝友惟仲汉良晋华支派尤衆永嘉南渡始为呉人或官于明遂大于鄞君起孤藐以才自奋所至可纪芒刃不顿龙游之政絶后光前治声烨然彻于帝前谓自此升欲起辄仆晚试于梅遂罹变故抱负有余赍志而亡哀哀贤助又不胜丧邑人尸祝足以不朽铭以表之尚启厥后黄仲友墓志铭余从兄编修娶黄氏诸暨名族也嫂氏兄子定之又为编修壻定之佳子弟闻其父推官之贤恨未识也一日以书来诉推官亡于上饶之官舍归葬而求铭为摭所録行实而铭之君讳宗谅字仲友世居洪之双井与豫章先生俱本于婺州之黄五季有避乱而居剡者又迁诸暨遂为县人七世而上失其谱矣曾祖舜卿赠正议大夫祖彦朝议大夫赠大中大夫父克寛朝散大夫赠中大夫君幼而孤刻意问学手卷不释绍兴初建太学以弱冠上优选月书季攷屡占前列驰声二十余年秦申王当国之久士子习爲谀言汉唐非七制三宗不道时文中不复及兴亡治乱事至不识资治通鑑爲何书二十六年岁在丙子高宗更化之初公道大开申挟书之禁防闲甚密秋赋多趑趄其行君以素业贾勇而前登名荐书侪辈叹服时命不偶淳熙五年始以特恩补将仕郎明年中铨授处州遂昌尉年近六旬而劳苦不惮警捕之职甚举境接建安俗犷悍小歉则盗窃公行里正尝以啸聚闻君亟率所部操兵往遂之凶徒相顾骇曰黄佛出矣忍犯之耶相与遁去一境晏然十年任满调台州司法参军到官适岁大祲义仓出纳惟谨寻授信州军事推官庆元二年始入幕国正季君翔爲守布衣交也郡事多以委君几于画诺君老而益壮剖析滞讼案牍山积推究无遗据法予夺不容一毫之私二年间类爲四册近五百事四年之夏忽苦脾湿虽多在告竭力公务不见惰容痼疾复作遂求致其事转承事郎方将俶装东归放意林壑以乐余年未几疾革竟以十月戊寅卒于正寝享年七十有七娶赵氏融州观察使赠开府仪同三司润国公士筏之女联姻天族袒免亲法当补官君独不就识者高之子四人与之先六年卒次即定之登仕郎次一之尚之皆业儒女二人长蚤亡次许嫁姚铨参政令宪之诸孙也孙男三季雅季文季野孙女四诸孤将以五年季秋某日葬君于县之孝义乡鲁墓之原合赵氏之墓君资彊毅而与人谦和及见前辈源流有自他无嗜好惟教子甚力交游至多未尝失色遂昌邑庠草剏二丁祭器亦不能备君悉力整办为之一新课试士子翕然悦服尚书王公佐方尹京邑贻书相贺有辟黉舍以延生员为斯文宗主之语在丹丘时直阁田公渭以仓使按郡一见唶曰老先生尚尔淹恤乃令吾徒冒乘传之寄自顾歉然即以举削来词曰学高前辈政有典刑允谓老成尚堪繁剧人以为知言礼部尚书尤公袤时居西掖以诗寄君有云金马玉堂慙我辈青衫白发念君迟三数公皆上庠故人故知君尤深推此可见君之为人垂絶不乱命诸子无他言惟以进业保家勉之自号隠退老人有文集二十卷藏于家铭曰吁嗟黄君驰骋文囿少蜚隽声不为不售晚服官政感叹耆旧踰七望八不为不寿日月逝矣用不及究善积庆余尚启厥后赵深甫墓志铭长兄绩溪尉蚤世三子五女以次婚嫁丘嫂最爱季女闻小溪寓居赵氏家法媒妁之言曰武德夫妇偕老杜门约居教子甚严诸子联中科第多有贤称其第三子师信既以淳熙二年赐进士出身得尉台之临海矣请婚审于乡评曰然遂以兄之子妻之后以近制改师浔字深甫既壻于我与之游处被服儒雅畧无膏粱之习庆元二年君既悼亡谋葬于通逺乡白石里石营保之原而后之官甫四年而君亡矣哀哉母安人冯氏尚无恙一女二子哭声不忍闻石营去所居才里许将举深甫之丧合焉求铭于余忍铭君乎哉君实为艺祖皇帝系孙赠保康军节度使高密郡公令儇君之曾祖也赠武义大夫子葢祖也主管台州崇道观伯武德也武德生长承平南渡流落居四明之鄞县大抵居官㢘俭谨蓄俸余以为待次计与邻里不以财交故内外肃然深甫生而竒庞长服义方自力于学登第五年而后授室彊敏自喜始调官或贺之曰临海尉多以捕盗改秩者君以为非吾志也在官果两得强盗一获私盐甚伙皆应受赏照验明备终不自言又达于吏事以此受知于诸公邑民自经而有伤又以移尸兴讼令受私谒谕君毋生事君正色曰事干人命今日正欲得实耳长揖而起终直其事人皆称平令慙且不乐时以职事相窘君弗恤也有十将雄狡无赖前政莫敢谁何偶有犯当治辄肆言曰尉欲治我不望改官耶君寘之理穷诘宿过卒逐之余皆耸服寻为衢州西安丞工部尚书谢公源明时为守趋召转运使潘公景珪问曰郡中有贤丞乎谢公以二人对而以君为优备言㢘勤晓畅民事之详潘公曰得之矣俄列上谓才术优长可以作邑两易知严州桐庐县最号难治君为之谈笑而办才誉益显任满授绍兴府録事参军丁武德忧不赴服除㑹有㫖侍从台谏各举宗子二人余在西掖荐君之兄师津今知枢密院谢公深甫台人也极知君恨举员已足未有以及之方为御史中丞而吏部尚书刘公德秀为监察御史问人于宪长谢公亟称君之贤刘公慨然荐之其词曰奥学有源素履无玷虽厯官未久而声闻益彰併及辞盗赏事为逺到之识乞以备朝廷选擢初不识靣真公举也天族蕃衍人才衆多昆仲屏居山间忧患之余名彻天听照移狎至几于羔鴈成羣者乡人荣之本无意于干进仅以此俱得添差幕官君授建康府节度推官留守尚书张公枃多以滞讼属君处之当人情合法意衆议有未定者独招入郡斋议之或至夜分而后退大资赵公彦逾素知其才见其尽心赞画受输决事无不曲当首授京削参政又为之延誉诸司交荐仅二攷而归既调严州节度掌书记为部胥所卖再往都下久之得疾逆旅遂以五年四月戊寅卒哀哉若人之不淑也始既辞盗赏而不用蹉跎至此知己方当路可以伸矣而止于儒林郎素壮强饭年五十有二何疾遽困之耶子希偘希倕女未行君性质直忍贫自立职务之外进学不倦垂意经史同寮赓和往往倾其座人心计精密治公事如家事言不妄发持论甚正孝友勤谨自奉淡薄不务华饰思有以自见于世遂吞志而已矣方鼓盆时手记费用之目甚悉其子请曰何用尔君忽曰我且死汝辈从此为之兹闻讣音变起仓猝昆仲方议经纪之希偘等出旧所编按以从事适奢俭之中噫岂有知耶葬以六月某日铭曰父子之贤闻于乡闾兄弟之美彻于帝都君才甚优知已当涂谓进未艾而止斯乎兄子既殂又铭其夫尚惟诸孤承庆之余安光逺墓志铭淳熙十二年余方懐东嘉之绶于家颇闻安君光逺诗声一日褏长笺临门倒屣迎之貌甚伟文甚工与之语纚纚可听而忘倦也又六年过余于外府求跋其大父诗卷比余投闲里居故人罕不见者独光逺未能相过已而闻其病遂不起寔庆元四年七月丙辰也六年诸孤将以四月丁酉葬君于鄞县之通逺乡建隩南山其次子踵门以铭爲请手编先集列载行实粲然可观余既哀光逺之不遇爱其子之克家遂属笔焉惟安氏系出唐忠义传金藏五代后唐中书门下平章事金全之后国朝勲籍节度留后守忠即君之九世祖司徒忠果雄勇功臣习七世祖也曾祖希文崇信军节度使祖㝢武德大夫真定中山府路㢘访使者父时从义郎三世皆娶赵氏家开封祥符县建炎避地着籍于明今为庆元府居小溪镇四十年矣君讳昭祖娶轩氏亳社左承议郎中美之孙子男四胜非辟彊去华弃疾女二长归冯季参次未行孙男一女三君世为名将至㢘访始以文采受知祐陵与枢密宇文公虚中雍帅蔡公靖游尤与宝学刘公子羽厚善刘公状其行自谓急难之义天属莫加也从义仕不显而家学尤懿见于张公总得祁之帖正字王公衜之铭兄弟终鲜承父祖之传幼敏悟力学抗志高迈从义指物命题脱手成句见类书辄屏去曰此豫以不能待人者性端静衣或数岁一瀚繙书已熟若手未触者举动不苟絶无子弟过从义年踰四十得君笃爱之择师以教日益秀发父子短檠相对至十余载自为知己出入不能相舍既冠同客都下从义得疾委顿君忧惴愿以身代旋即东归竟至捐馆执丧哀毁悲感行路母素严重家政至是益肃君亦敬事尽其欢心及疾革医禬未效至刲股以进家人窃窥而后知之丧葬俱备哀礼自以世袭衣冠未有以文发身者扁其室曰观行朝暮激昻期绍先志蹉跎至五十始慨叹曰科举之不效命也遂一意于义理性命之学舍后筑圃中辟一径自号通村老子好为古文尤工于诗平澹敷腴不为艰深之词每曰工夫到处却无竒特有文集二十卷名通村遗藁丞相寿春魏公退处碧谿山中之客惟雪窻张武子与君从容觞咏如裴迪之在辋川也郑黄中王德新龚养正薛清卿汤孙将诸君皆相与为文㑹酬倡之友致仕应君良弼一乡推为长者老而益高君尤与之厚尝铭其墓人以君为应之亚匹云与物无竞不见喜愠之色每戒子弟勿与人辨是非待其自释又曰横逆之来如在荆棘中徐行缓解而已礼法自将不识公府以诚待人久而相孚内外无间言喜事爱客客至趣备酒肴撷蔬买鱼陶然径醉气同志合或馆致累日室无长物惟好古不衰先世遗书残编断简皆手自整比书尺往来有可观者亦谨藏之笔札素工称其文肮脏高简莫窥其际客去则取所闻见者剧谈示训诸子不待出门而家传充然有得也自卜葬地无复世间意参閲内典旁接诸禅趺坐至深夜不动年才五十有七而疾病垂絶犹大书偈语词意超诣亦足以知君所存矣铭曰穷亦乐困而亨奚其为政不言而行惟卒不施以昌其诗江山为助笔乃纵横优游田里以得此生彼其忧于心而毁于后虽曰得志未知与此孰重而孰轻安氏之积厚矣非此其身后其有兴者乎朝奉大夫李公墓志铭太师史文惠公两登相位其持论以求贤用吉士为先盖其天资寛宏务为忠厚家传孝谨以此教子以此择壻玉局李公删定其一也公讳友直字叔益世家绍兴府之余姚太师为尉与公之父游见公所为文竒之又喜其端粹遂缔姻焉公甫冠入上庠太师鼎贵公退然未尝自言同舍有不知其为丞相壻者共恬于势利自为诸生时已如此太师尤器重之既登科而太师再相孝宗垂意人物一日问太师子壻孰贤以公对即除详定一司勑令所删定官时淳熙五年二月也有以资浅为言者虽寝前命至七年再除始就职朝论翕然以为眞吉士可谓冰清玉润矣公曾祖尚邕州太平寨主簿祖竑从事郎累赠奉直大夫父梓承务郎累赠朝请大夫妣茅氏赠宜人公幼警悟蚤已能缀文父祖竒爱之稍长益自刻厉主簿学行爲里人所宗以贡入京师晚才得一官延师儒训子孙孙曾四人踵入太学公最以词赋得名屡占上游首名荐书后以恩免举将再上礼部俄遭外艰干道初试上舍中优等又丁茅夫人忧淳熙改元该免省者五人公独不就遂登二年进士第授迪功郎明州慈谿县主簿易太平之芜湖未上而有勑局之擢才半载以修进条法事类特改承奉郎轮对便殿进止详雅敷奏明白歴陈救荒漕运附试三事孝宗嘉纳悉以付中书或讽公谒庙堂施行之公曰吾知尽愚忠尔后议者立附试之额卒如公言同列序迁方拟以客台博士处公言者又以为骤得㫖外补丞相王鲁公谕使求倅谓杭则不失故步明则可以便乡公止匄祠鲁公深叹其逺识也九年主管台州崇道观十一年通判婺州既至郡参正李公彦颖中丞蒋公继周为守皆知公贤厚每事咨焉公外寛内明政务大体而畧苛细恂恂若不能言而从容裁决无不均当谦和乐易事上官以礼虽不为异亦不肯希意苟合惟是之从不可干以私僚属吏民敬而信之不忍欺也既归宦情愈薄去国且十年未尝以一字自媒于诸公居岁余复求郡丞遂倅湖州剧郡数易守公间行郡事辄称治吏引例卷以摄承当增俸叱去之一金不取也提刑陈公公亮提举黄公遹将列荐于朝公力辞之赵公不迹来守强敏明察官吏严惮且谓公必不合公不改其度守为之降色辞公亦以吏师事之始终宾敬不可得而亲疎时人两贤之后守至未煗席劾去外台怒未释侦逻日至符移旁午先是郡有旧胥为守家吏与之俱来已而颇肆籍其家得守与其壻数书戎官将发之公曰何忍发私书以隮人于险乎亟焚之止械其人以前使者闻之弗罪也后穷诘之守果无预事遂白微公几殆矣秋赋多鼓譟之患公为监试前期以访乡老具得其情为之区画无敢譁者攷官以去取求决于公辞不可以词赋定取四人时预计偕者十一人独此四人擢上第人深服鉴裁之精也尚书程文简公大昌旧为司业素知公尝曰公澄之不清挠之不浊眞渊乎似道者哉侍郎莫公叔光代公为删定郎尝贻书曰公如美玉固未尝掩瑕而纯粹之至无瑕可指此平昔之所敬慕未易及也其为名胜所重如此庆元改元制曾两任通判者方许拜州曾经擢用者方许除职事官交亲趣之起勉至修门谓公必留而一造相府即以小垒自诡丞相余公谓何取之廉耶许知临江军命未下已谒告归矣五年夏以疾求闲甚力今左丞相京公意谓惮逺委曲勉谕既不可囘又为之易广德且谕公曰地近事简可以卧治毋惜一行也时广德守已得祠需公之至公谓求闲居而得便郡辞逺次而就见禄君相之恩诚厚非本志也复申前请改成都府玉局观后两月疾益侵求致其事竟以其年八月乙亥卒于正寝享年六十有六积官至朝奉大夫赐绯衣银鱼史宜人有贤操先二年卒盖宜人朝祥而公以暮捐馆舍人尤哀之子四人曰赓曰康迪功郎婺州浦江县主簿曰庸曰庲以公遗泽补官赓庸皆蚤世四女长适迪功郎临安府新城县尉赵师固而卒次适修职郎监绍兴府和㫖酒库史实之实之亡矣余在室孙男三人该将仕郎谧诩女一人诸孤将以六年九月辛酉葬公于县之兰风乡新湖刘公隩之原合于宜人之兆呜唿公金玉人也简淡无嗜好经学䆳于二礼属文长于骈四俪六间为人草笺奏谈笑成篇初若未始经意词㫖明切号为得体他有碑志铭赞等出辄为人取去无留藁公既没仅裒二百余篇藏于家词气雄浑似其为人字画遒美乡有石刻必求焉凡公所长不以自衒也性至孝禄不及亲终身以为恨故于族党恩意有加训子若弟示以趣向使自知劝诱掖后进絶口不言人过杜门却扫或十余年不至城邑令佐歆其贤多就见之清修谦谨无贤不肖一接以礼犯者不校不见喜愠之色故哭公之丧者无不尽哀里闾耋穉亦咨嗟痛惜谓无复见若人矣康少而干蛊即委以家事俾毋闗我筑堂曰竹隠一丘一壑不啻自足多焚香黙坐得丧荣辱不以介怀疏财喻义不事生产而趋人之急成人之美恐力不及既无德色或莫之知也先卒一月忽告二子曰吾以进士起家仕至二千石将以善终无可憾者遽屏医药至属纩无一语乱肤色温润竟日无小异家人几不忍敛顾非寡欲积善之效耶钥父子出入太师之门识公甚久既又同朝妇王氏之姪归康与钥之次子实爲僚壻稔知公平日大槩故康来求铭康谨愿克孝濡染有自来尝荐漕台进学不已是能世其家者铭曰温良恭俭先圣规橅门人从事有无实虚猗欤李公浑金璞玉终始如一慊不自足施于有政如古循良进称于朝退淑于乡云胡不弔丧此吉士庆必有余昌尔来裔知复州张公墓志铭孝宗龙潜妙选寮寀端明张忠简公与太师史文惠公实为赞读直讲内禅之际二公翊赞为多文惠既相忠简为工部尚书告老而归上意恨用之不尽恩数优渥视签书枢密院君臣相遇可谓盛矣公讳仲梓字才卿忠简次子也世为温之永嘉人曾祖稹祖忱赠中奉大夫忠简讳阐母卢氏累赠魏国夫人公资彊敏少承义方力学博记年十四入上庠时中兴学校更新在选多名士已能与之相下上月书季攷率在前列又两预荐书绍兴三十一年以明堂恩补将仕郎非公志也明年授右迪功郎监潭州南岳庙隆兴二年丁忠简忧干道五年差监行在丰储仓九年史公以使相帅福州过阙力荐其才孝宗念旧学之子即日召对闰月改宣义郎三月除大理寺主簿淳熙元年迁太府寺丞四年乞外补知通州七月陛辞因论常平利病敷奏详明上为之嘉叹问阙在何时以实对即许改除且谕公曰他日莅职毋忘所陈遂改荆南路提举常平茶盐公事六年持节入境体临遣丁宁之意疚心区画利兴害除因劾寮吏之慢令者忤同事意㝷遭论罢公之仕进自此龃龉矣十年主管建宁府武夷山沖佑观后知江州再知通州俱不赴凡三授祠禄至庆元改元始为两浙西路安抚司参议官秩满知复州四年赴郡古号竟陵废置靡定旁枕襄沔地卑水汇间三四岁仅一熟富商岁首以鹾茗贷民秋取民米大艑捆载而去公至首访民瘼叹曰种未入土民已无所告籴可无以处此乎腾书帅漕借所储粟禁止商贩又广为収籴之计仓廪充实邦人赖之野旷多盗重为民害公分置乡兵部分严整犯者痛惩以法盗为引去期年公感末疾视事不少懈未几寖革遂以五年十月辛酉卒享年七十有一积官至朝请大夫娶周氏朝议大夫奉先之曾孙视永嘉先生行已为大父行少公一岁先一年二月甲午卒封宜人男三人爚通仕郎既冠而亡次烜燠俱以公任补将仕郎女三人孙一人埴当授公遗泽孙女二人公蚤厯艰苦忠简晚既贵家事赖公经理性介特不好华饰图史之外他无长物通经余暇诸子汉晋唐诸史钩竒撮要手自抄録所为诗文盈帙简古䆳深今藏于家既登仕版又再荐于外台四上礼部竟不偶中间困于烦言才不得试孝宗简记擢守九江亦不果出卜筑谢池陶然自乐终不见戚戚之色家传有自来矣宜人幼颖悟嫁时公家尚窭相与刻苦以奉忠简闺门无间言善相其夫者也二子将以六年十月甲申奉公及宜人之丧合葬于县之吹台乡西山法济院之右来求铭钥于公家为有连岁在癸未与公之弟尚书公春卿为同年进士获拜忠简下风迨官勑局公之季弟延卿为寮公方丞外府居又比邻客授公乡后又假守昆仲偶皆家居春卿同列从班公入议幕交情事契日益加厚公之在复春卿以华文阁学士守镇江延卿为濠州伯兄之子晦之为泰州一门四郡守诸孙秀发人皆叹忠简君子之泽夫何公与春卿继卒于郡逺不能致束刍而骇悼实深故不得辞而为之铭铭曰忠简深醇求之古人位啬台辅望压荐绅君承义方蚤入太学尝显于朝卒困流落复政未报而乃忽焉哀哀介弟相随九原君子之泽其流未已我惟铭之以诏孙子攻媿集卷一百四攻媿集攻媿集卷第一百五攻媿集卷一百五宋楼钥撰志铭朝请大夫史君墓志铭四明衣冠之族绍兴以来莫盛于史氏自八行先生以纯德奥学积善余庆是生枢密公吾乡之登政地者实自公始枢密兄之子是爲太师会稽郡王文惠公位极人臣而史氏益大故君之髙曾皆重叠追赠者四十年不惟赏延繁衍而决取世科者累举不乏人其兴又未艾也盛哉君枢密之子也讳浚字尧翁世为明州鄞人今为庆元府曽祖简祖诏俱赠太师冀国公曽祖妣叶氏祖妣徐氏皆冀国夫人枢密讳才尝任端明殿学士签书枢密院事官左朝奉郎致仕累赠金紫光禄大夫妣孙氏封齐安郡夫人累赠大宁郡夫人枢密以绍兴二十四年归休三十年致其事奏君将仕郎授右迪功郎监潭州南岳庙以便养三十二年丁枢密忧服除引孝宗登极恩循修职郎再奉祠干道六年调福州古田县尉九年文惠公帅闽以避亲不赴崇宪靖王知明州辟为定海制置使司准备差遣淳熙四年秩满闗陞从政郎用举主改宣教郎知绍兴府新昌县十三年差权通判婺州十六年光宗覃恩转朝散郎绍熙五年今上覃恩转朝散大夫余以年劳积官至朝请大夫嘉泰元年引年致仕三年九月旦卒于家享年七十有五呜唿君年三十而得官归自婺女才六十有三已无复宦情其见于施设者止新昌婺女两任而所至声绩可纪其奉亲立身处家居乡又皆以古人前軰自期是亦为政岂虚语哉枢密之归君已壮矣谓君曰吾之进退固自无歉第郊恩不能及汝耳公拱而对曰大人方欲全晚节岂当以某为念枢密喜曰吾姑试之而气貌泰然足以成吾志矣参政李庄简公守永嘉枢密为签幕待遇极厚君方就傅附学郡斋每旦必束书以俟户外寒暑如一李公奇爱之枢密赴余杭君侍大宁次长安埭时有数百艘相持旬余公犹总角为之登岸处分使往来之舟以叙而行己舟独殿不日遂通枢密被召将行吏有以白金遗仆夫者公侍侧奋然曰是将污我当发之枢密喜曰吾儿可谓清白吏子孙矣性笃孝大宁既下世枢密年益髙父子相与为命娱侍左右药非亲尝不进未食不敢食执䘮尽礼既葬结庐其旁舍城居而家焉致敬家庙旦旦集家人拜谒风雨不渝蔬菜之属未荐者弗敢尝祭祀备极诚洁涤濯烹饪必躬必亲将奉祀则衣深衣以寝讳日先期斋素哀慕涕洟如始䘮生朝不为宴乐在官吏民无知者同气惟一女兄适周氏事之甚笃见其卜居以金谿别墅遗之制幕例得僦直君曰吾有先人之故庐在仆从亦以乡曲不当用悉辞之魏王来镇君以职事迎谒境上典客谓当庭拜君曰此必非王旨揖而出王首以此见重遂被论荐将校捕海寇㡬百人吏欲逮治匿赃事君曰彼出死力得盗以赃为赏亦不为过若以属吏是为贼报仇也谁复用命王为寛之皆感激尽力海道亦清幕寮蔡君大成亷明有守或污蔑之将寘于法君力辩其非辜及出又厚为之礼东钱湖积葑胶轕王欲开治之有请于朝欲给钱谷及设醲赏且以属君君引嫌以不敏辞又白王曰今为民兴利所费非不多水军有舟楫畚臿之属傥优给军士当必乐趋第严为纪律毋令扰民足矣请列杙岸旁取葑积之日久自成隄矣若属之官吏必致烦扰民疲于奔命吏急于言功止得目下弥漫可观根蔓不除适滋后害尔已而皆如君言始至新昌待制朱公熹时为提学一见如旧即以滞讼委之天台有王乌头者中产之民以析戸交讼三纪矣案牍山积君尽召其党谕之曰至亲终讼未有不破家者我非不能处㫁一有胜负汝必将复诉词意愿款察其感动遂与酒肴使交相悔谢明日俱拜庭下曰今不复讼矣朱公深为器重自是亲戚有讼率以此处之或使之拜起揖逊于前而去得罪于父母者轻重亦惟父母之听曰吾尽法则伤恩矣由是无不感厉自新盖平时乡邻有失孝弟之义者必谕之以礼晓之以法不悛者或媿辱之感悟则与以酒食之资使其奉父兄之欢乃已其有暴戾恣睢狠于鬬昌于货者亦诲之谆谆俾归于善故见于政者专以风化为本也君于催科不扰而集尝曰寛之于粒米狼戾之时而迫之于半菽不给之际是罔民也乃为之晓谕谓及今不即输纳将来不免追催谅勤周悉无虑数百言读之者虽顽钝之夫亦知感悟租赋不待促而办部使者至以移示旁邑至今邑人犹传诵之邑在山间异时趣办役夫以称过使客近乡之民一月或至数四君令乡各置籍据籍㸃差出厯爲信自辇输官物之外一无所役三年间户不过再及之逺者或终不及也大谿自天台而下溉田甚广旧有隄以障狂潦而善壊㡬无宁歳君曰人力不至尔出官钱属耆老督民修筑民竞劝趋其他陂埭经君修缮者无不坚久乡吏销钞不以时遇有㸃追扰及已输之民者多矣君深慰劳其人问其道里期㑹之费官爲还之罚吏金以偿官吏困于输金其弊遂絶有士与民讼田君谓士直而牍未具士复来谒君曰兹事已决彼当无辞今见谕则成请求之私移丞佐决之后无敢有私请者僧讼一民负钱至数百缗君疑之问民妻安在曰近鬻于人矣即诘僧曰此人甚窭何屡贷之汝必私其妻妻鬻故讼尔僧诎又有诉僧寺杀其子而尸亡者君念笋蕨方盛此必为盗被擒而窜尔责僧令㝷访而寛其期㝷获之一讯而服豪民以称贷获利倍蓰偿者无所出则以钱百万献于官公问钱安在曰散于民间官取之易耳君曰以此饵我而欲自为计也即受其献而列名及数悉蠲之无不称快或杀人于野而未获尉两以他盗塞责君察其非是皆纵使去既而眞盗乃见犹微服至其处覈之与狱辞合县计初无百金之储而逋负以万计君攷歳入之目穷蠧耗之原曰吏姦耳吾能裕之先是歳用一吏司出纳号场典羣吏表里假贷为姦君使日一易之凡一日之入暮归诸帑久而寖饶曰此理官钱法也规模既立上下寖以相安再歳所用益衍重门頽圯衆以为请区画自出一物不取之民有与官为市及就役者加与之庸直有献木者君曰官自足用此汝先垄中物或与族党不平将假手于我耶却之先尝籍诸乡之盗日饲之而拘焉民间无复犬吠之警既数月相率而诉曰某等失业为此然朝暮惕恐未尝得饱食安卧如今日也各已知悔且望少寛许其日就佣役夜必归宿及是皆执役于官元夕落成栋宇华焕乡民不知有役咸聚观以为神县庠久敝欲新之而前迫于民业一径㡬不容车马君谋辟地或曰其家富饶未易得也君召与议即以为献厚偿其直于是面势轩豁新殿庑列棨㦸观者唶曰吾邑文风其昌乎其后名荐书取儒科者相踵元日为叙拜礼衣冠毕集为陈尊爼设介僎叙长少献酬雍臾无敢譁者且曰乡饮之礼昔固尝行之未有济济如此者耋穉皆相与观礼焉君资明而健决两词至前情伪立见书判数百千言反覆切当每曰久讼废业实官司不决之过惟详尽不可转移则安居矣故一经予决虽宿姦巨猾无复异辞及君将去念一任所决滞讼幸无翻诉吾去之后猾吏或为姦利则贫弱必受其害乃许请㫁由以备于是请者日至一一给之或感泣者曰令君为我长虑及此眞父母也咸请立生祠君力止之既去民知其不可留扶老携幼前期出境数十百里俟于水濵泣且拜曰不复有此知县矣婺遭大水溪南之民登屋缘木以避者数千计守倅乗陴君首募善舟者救之令曰活一人者给钱五千竭贰㕔之蓄继以私帑到者分处官舍既饮食之又列炬通夕以男女混处恐其淆杂也人尤伏其虑深盗入民舍觉而遁隐于桑间主人访求盗投以石㡬中主舂以矛盗坠而殒吏以盗徒手受矛当主人以杀人之罪君诘之曰石非仗乎虽非所持然中则主人死矣闇中偶伤于刃此为登时勿论可也守不能决交谳以上棘寺卒从君议有殴伤保辜限日未满而殂者吏坐殴者以重辟君已知伤者能遨于市饮啗自若偶以宿疾发而毙再讯如所闻吏民惊伏盖于狱事尤留意深思以得其情平反如此等者非一也妇人有欲弃其夫者诬舅以私舅不承而死于狱吏白无所攷证守将从妇君曰使其有之乱伦之罪固不为轻使其无之厚诬其舅亦当反坐舅由此以死妇可已乎闻之宪台遂坐妇罪里妇独处恶少谑之不从夜诈称夫归妇痛无以自明泣告其夫而缢君闻而为葬之表曰义妇家罪其为诈者君之莅政多此类尝祷雨于龙潭冒险亲至其处肃然若有所感云出湫中得神物以归隂云隐隐及郡而霈然作邑时凡祷皆应如此岂人力哉守既行而新刺史之兵百余人未知所归君使尽集于庭探筹分管随即帖定三易郡将备尽礼敬事有利害必力争事已和好如初君在州县一时监司帅守多名公相知甚深然不为苟求终无有以姓名荐达者恬于仕进改秩之初文惠公在经筵欲以请于孝宗而君辞焉曰未更吏事且欲字民以行志耳晚年闲居歳久祠禄亦不复就庙堂闻其亷退亟称之以厉躁竞者山居萧然棊酒自适不以一事至公庭乡之太守或欲见而不可得居官以亷节自厉俸给之外凡有例者皆不取用度一切取赡于家歳计仅给均爲十二每月一出之效东坡段作三十块之説不治产业凡货利之事未尝爲也好仁乐施闻亲戚之贫乏者以济之丧不能举女不能嫁多爲成就爲梁以济渉解衣以蔽寒涂潦者予以笠屦年凶则爲粥以饲饿者疾疫之家既遗以药至量其所食昬暮潜送其家不使知也亲见义役之便民及归见乡邻有以争役破家者君谓受役之害小争役之害大劝率为之为请于邑大夫力主其説今赖其利焉近山有虎樵牧失业者㡬月募猎者许以厚赏猎具入山虎亦遁去晚益严重端庄守礼语不轻发居不杂交亲朋有过靣折之有一善则奖借劝勉如自已出取司马公家范书仪约为冠婚䘮祭之礼行于家子弟有惰容必正色以临之童穉笑语亦不敢妄衣服器用不追逐时好家人俱不敢为华靡之饰或见之则叹息世态之薄也尝在衆中服布衣乡先生沈公铢笑其激君曰某不知其为陋也淡然一室无他嗜好惟取礼记檀弓学记中庸大学祭义祭统儒行表记等篇通鑑唐鑑朝夕从事尤笃于教子招延名士宗族子弟之愿学者皆预勉以修身之要不徒望其取青紫也长子中第又二子入太学未尝以为喜盖所期望者不止此夜课童幼语孟为之讲大义每曰雒诵之声贤于丝竹逺矣庄谈梵帙深究理趣病中区处家事秩秩有条医至嬉笑待之唿诸子曰我无所憾惟汝祖隐德实行太史纪载甚略我死则汝辈不复知矣口授数千言既革神观愈清自书一颂尤为旷逺又书二纸戒毋受赙赠大略言生无益于亲故殁可扰之乎仍戒毋用缁流既毕盥手炷香奄然而逝其视死生眞若旦昼耶君娶舒氏御史中丞亶之曽孙先君十四年卒赠宜人孝敬诚笃四德全备枢密方为国子监簿宜人未嫁而枢密超迁台谏大宁喜曰此妇其昌吾家乎未归登政地归享上寿康宁宴衎宜人未始一日不在侧也大宁性严事之至谨遂信爱之枢密久未有弄孙之乐宜人请君置妾君曰设心如此何患不昌既而得子今兹蕃衍盖不妒忌之效也新昌相传有白虎神为祟吏言请避正堂君弗顾宜人亦曰何物小鬼敢据公宇乎不为动而亦帖然族妹为邑士之室始至遣馈之及归则与之酌别中间不时求见则谢之果有私请也在官未尝问梱外事俸入亦不举知其目君之清德所助为多凡君所为极意奉承君待之如宾言必称名有出入宜人必摄衣揖之子妇侍侧雍雍如也待婢使未尝谴怒詈言不出诸口衣必澣濯不事珠翠绮绣之饰年才五十有七卒于婺之官舍葬于阳堂乡包家山之原子男五人弥逊迪功郎绍兴府萧山县主簿弥迥迪功郎新台州临海县主簿弥遵先卒弥进将仕郎弥逮太学生女二人早夭孙男十三人麟之中之介之举之希之翚之阜之常之准之异之之之彛之女九人在室诸孤将以十二月壬寅奉君之葬合于宜人之墓来求铭钥託契非一日君之清介实所难及诸孤録君行实甚详且其施于政者皆可为后法又自言其母之贤尤痛其早没惧无以显于世愿併书之故为具载而系以铭用慰孝子之思云铭曰史氏之贤德惟迈种衣冠之盛辅相我宋君生而秀弱不好弄父兄濡染以义折衷比宰百里始见于用亷白照人轻徭清讼人皆望君夷庚飞鞚仅乗贰车其退甚勇平生介然晚益严重闺门自养无所修综潭府不居归侍丘陇家庙时享极其钦奉动循礼度周旋勉中闺门化之无敢奢纵屏絶声乐喜聆雒诵谢去机事志甘抱瓮力行所知不牵于衆谁毁谁誉终不为动老成云亡乡党所痛君则了达如幻如梦我方卧痾向风一恸诗以飏之后人其讽太孺人蒋氏墓志铭衞世子共伯蚤死其妻守义父母欲夺而嫁之誓而弗许此栢舟之诗所为作也女不事二夫古之道也共姜独见于诗则知是时必有不能守者而况后世然共姜亦惟知守义不闻他美若从嫂太孺人蒋氏眞有共姜之节而妇道壸彛则又过之其可以无纪乎蒋氏世着籍于明之鄞今曰庆元府曽祖讳侃隐德不仕乡里称长者祖讳浚明赠金紫光禄大夫父讳珫朝请大夫赠宣奉大夫妣宜人周氏赠硕人方孺人儿时有善相者谓他日必领百口既归于我寔伯父扬州讳璹之仲子也讳镗字仲宏绍兴十五年伯父提举福建市舶从兄以疾卒于官舍兄资孝谨事亲主于敬接物谦和遇臧获亦未尝失色伯父宦未达产薄累重或至乏食上不以病二亲下不以语妻孥经营弥缝以尽其欢间辍口腹以与儿辈犹叹曰人多不能报上但知报下尔壮益进学属文旧作止存一二手抄书皆有楷法虽米盐细事亦然在泉南尝受诗于柯先生宋英先生亟称之伯父与恭人冯氏尤所钟爱哭之甚哀孺人年才二十有九一女六歳居长四子幼者生始半月时二兄一弟皆在仕途所生母杨氏太安人眞欲夺而嫁之舅姑亦不能必其留也其伯父中奉璇谕之曰守志固美行顾汝年尚少能自保乎泣谢曰相待如宾诚所不忍抑不如是诸孤何以自存卒不爲动扬州拥麾持节厯十余年所在随侍虽舅姑存抚备至儿女子羣居间有人所难处者一切安之而妇职愈谨归自维扬恭人得疾就医于京口一力奉药饵非亲尝不进卧起必俱既卒执丧尽礼歳在辛巳扬州以廪橐均付子舍用稍裕矣即戒诸子曰父葬未安而当迁汝曹俱壮而当娶异时长穉猥衆何以待之吾性俭约有素汝其毋徇侈习衣食之余铢积而寸累之后数年由奉化之长汀举从兄之柩改葬于松林乡报国山祖妣魏国夫人茔之右求姻家莲峯侍郎周公绾为之志诸子遂以次授室将析居黙祷于先曰未亡人愿守故庐也果得之㕔宇不改余皆一新视旧不敢加濒湖仍存风月阁之号谓家法子孙所当世守命钥大书勤俭二字扁于正堂扬州略用范文正公义庄规约以赡宗族之不给者孺人思有以増益之戒诸子及从子节他费遇稔歳则储其赢今有端绪焉延庆寺有十六观堂礼长忏僧未免乞食扬州欲卖田赡之始捐百斛孺人复用四十万钱以酬先志且为扬州立祠得龙眠李公伯时所绘五十三善知识于故家置广慧寺中有以乏告随力周卹葢义所当用者大率不吝至其自奉则衣杂布素不事华饰纤粟不轻用也诸子少小蒙训夜坐则谆谆然语昔者嫠孤艰棘与夫处已治家事上抚下之道一灯明灭泊如也每言今衣食登足不惟汝曹享其成我亦何力之有仅知守而勿失尔故凡牟利称贷等事未尝过而问惟计所入而啬其出磨以歳月而至此亦不复详记多寡坐总其凡诸子干母之蛊无敢欺者子若孙今已九房孙㑹诜诜时节上寿斑衣满前遂成大家和气浃洽终孺人之世百口无间言内外姻戚莫不叹仰以为古之烈女无以过或谓节约已甚者至是皆心服焉然终不以此自满时以手加额曰非舅姑之赐不及此故于讳日及家庙香火四时祭享必躬亲之孀居㡬六十年执礼益恭吾母大宁郡太夫人间一过之奉之如姑未始少失礼于上下前数年尝至奉川凡楼氏蒋氏松楸一一躬拜之曰吾老矣恐不能再至也病中不喜服药区处家事甚详且谓家人曰汝既不能留我吾亦不复恋汝勿爲哀毁能保家如今日足矣戒䘮葬母侈以髙侍郎夫人爲法嘉泰二年四月辛巳终于家享年八十有六男子长曰渊承议郎知婺州浦江县赐绯鱼袋仲曰源皆先亡叔曰洪季曰深国学生女归故承议郎太府寺主簿周元卿孙十三人椅国学生桐国子进士棣梓㯃枅栱槐植根棁栉栟俱业儒桐梓栱槐植先卒女九人两浙转运司进士赵巘夫从政郎新差监行在太平惠民和剂局赵师固宣教郎建康府溧水县丞赵善潼国学上舍生宣缯髙保孙吴槱之国子进士赵汝括皆壻也二未行曽孙六人仪伾僖储儒俨女六人俱在室明年将奉孺人之䘮以十二月丙午祔于从兄之墓渊既陞朝赠父至宣教郎孺人先以髙宗庆寿恩被封孺人寿考康宁安享备福如相者之言而子孙亦复多故渊最为可哀盖其资禀有父之谨承母之训而又充之以学问文辞蔚然乡评甚休厯五任所至以贤称职事无不办受知于名公而未尝一与同寮相忤行已无毫髪之玷此宗族之所痛而况母子乎然孺人之䘮洪深率妇孙哀礼俱至孺人为不亡矣铭曰女教不兴彤史无称猗欤孺人妇道备成执节守义固女子之髙致处事善㫁㡬烈丈夫之所不能盖孟光之洁顾妇之清轲亲之严笃陶母之贤明殆将兼而有之何止乎继柏舟之名耶从妹楼夫人墓志铭夫人姓楼氏名某字靓之曾祖常左朝议大夫累赠金紫光禄大夫祖异徽猷阁直学士左朝议大夫累赠少师父琚右朝散郎世为明之鄞人母安人陈氏朝散子女最衆及娶嫁者男五女六而家训素严绍兴二十三年知绍兴之新昌县夫人于是年十有八矣谨择所归石氏为邑中衣冠名族有娶吾乡金川冯氏者其子曰文朝散曰冯亦吾外家而又知文之贤遂以归之文字时亨生未晬而孤所生母太孺人某氏相与为命忍贫扶持备尝艰棘人视之蔑如也得夫人而家寖以立夫人性资晓慧容止端庄幼闲礼度动有仪矩尤勤妇功且精其能既归石氏仰奉其姑谨相夫子一以俭约职中馈事妇姑相安慈孝两尽若亲母子相处四十载怡愉如一日太孺人举家务付之年未侵而身得优逸遂以上寿被庆典之封加赐冠帔以华晚节时亨有志古学结交多名士客至则酒肴不待需而具或游他郡从师友一不以俗务婴拂之䇿名荐书贤誉日闻而夫人亦有内助之称焉时节烝尝必躬必亲严洁精专至晚不倦石氏族党最盛夫人承顺上下皆有礼而恩意加之遇有庆弔率先而往无不敬叹时亨尉罗源道逺单骑以行夫人与家人奉姑尤谨有疾则调药饵须臾不去左右既丧哀踊不胜棺椁衣衾既已豫备送终纤悉举出其手虽皆子妇之职亦云难矣时亨相待如宾夫人性刚气直习闻论议以及死生之说往往领解庆元六年年六十有四聪明如少壮髪无斑白又素少疾病一旦以下利奄然如蜕既敛面如生两手俱结释氏印信爲善之报寔六月乙未也亲党哭之皆尽哀生四男子穉徕侗颛长先十二年卒次爲太学生二女子长适里士黄日宣先八年卒次在室二孙顺孙兴孙将以嘉泰二年某月某日葬夫人于仙桂乡石谿之原祔祖茔金紫之兆次时亨不堪悼亡之戚来求铭钥诸父五院犹记少时惟伯父洎先工部多乡居两家往来最为亲密夫人与余齐年而后一月相与㡬如同气又念羣从兄弟及姊妹五十余人存者仅十数而夫人又亡矣时亨复雅与余以臬味相好两尝过其家登饱山阁举酒道旧故如昨日至是不胜怆悼而为之铭云时亨今为修职郎新严州桐庐县主簿铭曰夫出名门孤立无朋夫人相之家道以成事姑克终睦族以礼子且有称遽悲陟屺窆而求铭伉俪之情吾有感焉引笔涕零绩谿县尉楼君墓志铭先光禄有十丈夫子惟伯兄绩谿尉生于绍兴二年仲兄严州生于四年至七年而钥始生二兄爱钥厚期待尤逺砚席相从有师友之义伯兄年方三十有二而蚤世仲兄与钥不堪手足之痛祭之以文有云左琴右书一室环堵荧荧夜灯共㡬寒暑读者悲之葬送之余调䕶孤嫠不一而足仲兄不胜先公之䘮五十而终钥益孤露上奉慈母以及二嫂下领诸弟从子幸不失雍熙之轨犹可乐也不幸丘嫂又亡矣哀哉兄卒于隆兴元年十月丙子以十二月庚申葬于奉化县长汀先祖冢舍之侧嫂卒于庆元六年七月辛巳嘉泰改元得吉卜于禽孝乡白石里徐隩之原二年二月甲申诸孤迁兄之藏以三月丙午朔奉夫人之柩合焉先葬泣以请曰沨涤不天父之葬不及铭今䘮吾母忍死竭力以襄大事惟潜徳懿行叔父知之爲详请併登之石钥亦爲之泣念吾伯兄抱负不凡不见于用不惟他人莫知诸弟生晚亦不及知也欲无为铭得乎兄讳鐊字昭声世为明之鄞人为今庆元府曽祖常朝议大夫累赠金紫光禄大夫祖异徽猷阁直学士朝议大夫累赠少师父璩尝权工部郎出知处州终朝议大夫累赠光禄大夫母汪氏今为大宁郡太夫人兄生而英发少长风姿洒落从乡先生游自力于学举业之外哦诗结字遇其得意警拔清新无不称叹登览胜地好风佳月必倡率侪辈觞咏酣适未始虚度寓处室亦必随宜増葺拳石泓水昌阳兰蕙芬馥秀颖而燕居其中间作墨戏小山丛篠雅有思致及见杼山刘公慕用其人摹草书千文㡬于乱真又有干才先公筑室深入穷山取材董工身任其劳疎财好义笃于亲故恨力之不足宗族託以吉凶事未尝云难甚剧者亦谈笑而办人以逺业期之歳在戊寅光禄丞溧阳以郊祀恩补将仕郎次年中铨选授右迪功郎徽州绩谿县尉未赴今嗣秀王方守丹丘檄监大田酒库勤于所职检柅弊蠧不扰而事集能令一方之人惜其去诣郡乞畱未㡬以小疾不禄使假之年其自见于世者何止此而已耶嫂陈氏家番易祖宗道父兖登政和八年进士科止于发运司干官母太安人徐氏新城名族膳部公伟达之女也无子生三女嫂其季也光禄知乌戍镇事从姑之夫吏部孙公邦亦新城人与徐氏亲厚以膳部之壻为属遂缔姻焉素有母训归而家人宜之嫁十六年而兄亡嫂方盛年幼穉累累长女始及笄而吾家清贫又非今日比徐安人尚无恙欲嫁之自以幼更多难又尔寡居命也奈何矢死靡他一意俯育人已服其守义自尔斥去铅华专静勤约心计精密铢积寸累五女遣嫁三子纳妇虽次第成立而嫂氏亦为之早衰年逾从心犹执妇道姑嫜娣姒欢然终身晚耽内典一丝不挂养痾自佚得寿七十有五中子溆后七月而卒女长适蒋与求次适奉直大夫知南剑州军事朱軝次适迪功郎绍兴府新昌县尉兼主簿孙逢吉次适儒林郎添差建康军节度推官赵师浔伍赵二壻及赵氏女亦俱亡矣孙七人曰栋年十三而夭曰机曰椷曰枝曰樾曰枚曰格孙女七人皆在室铭曰呜唿伯氏自立千仞赍志壮年其用勿尽变彼贤配厥有髙节柏舟自誓以汔同穴俯仰畴昔首尾四纪称于宗姻光于彤史徐隩之藏舍旧从新我为诗之用启后人攻媿集卷一百五攻媿集攻媿集卷第一百六攻媿集卷一百六宋楼钥撰志铭戴伯度墓志铭绍兴三十二年钥叨荐于乡时二戴皆在前列曰机为词赋之冠曰樟以周礼选长字伯度次字伯臯戴氏世为鄞人居桃源乡曽大父侃以财雄大父冕以通经属文上礼部不及仕而卒父汝明能传家学见二子蚤歳竞爽尤笃意训教母夫人朱氏亦课督之一日俱擅场屋声父以二子故寻封至宣义郎赐五品服母封孺人而戴氏愈着伯臯擢干道五年进士科终诸暨丞伯度至绍熙之元始以特恩补官乡党固已叹其晚暮才歴金华簿待次鐡冶而一疾已矣寔嘉泰元年二月甲午也君之子燧以行状踵门泣且拜曰既已忍死治坟于乡之万隩将以十二日丁酉襄事敢求铭于先友余亦爲之泣曰盖尝铭子之祖矣忍铭吾伯度耶读其状则袁和叔之文也和叔不轻许可又爲伯度内弟知之尤深无一语溢美又念顷与昆仲定交晚与伯度益厚君之归余偶苦足疾竟不及一见遂备录所状益以见闻而系之以铭惟昆仲皆游郡庠朋侪敛袵畏之伯度尤长于赋俊逸而不肆妥帖而不局体物匠意有前辈风君初调迪功郎绍兴府萧山县尉未上丁宣义忧服除始为主簿官虽卑惟既厥心夜漏未尽而起旦即坐曹簿书钩校不遗纤微皁吏莫不苦其勤惮其严而心敬服焉事不诡随亦不苟异每以出位近名为戒歴事五太守或寛或严同列或未免少变君趣操自若曰吾知尽吾职尔田赋之入异时莅其事者有刻下奉上以溢数为能输者苦之累月而未毕漕以属君更前之为仅两月告具贫弱下户有积年未尽输者守俾督之君询究得实言于郡曰民畏法敢有不尽吏擅私隐欺尔郡计幸无乏奈何重困吾民守悚听亟命蠲减合七万余缗先是县吏轻侮士类被以恶名有赴愬者多沮挫不能自直而眞为姦者庇之君处心公平于吏无所听沮者伸而庇焉者屏迹邑人称诵之守与宪交荐其词甚美既终更今丞相谢公一见深念之以为提㸃江淮湖北铁冶铸钱司检踏官踰年会属疾以承务郎致仕终于家享年六十有七娶汪氏二子长即燧也次炳女适严仲游伍玠方复严辅之皆里士孙男埙埴一女君风规峻整志尚卓荦耻与碌碌者伍平居介然未尝谄辞令色蕲悦于人非道义之契不与深语区别善恶若已甚者而徳性温温胷懐四达不设防畛色养亲闱恪谨朝夕不敢少忤其意友爱诸弟于仲氏尤笃拊存孤嫠族党称述初师事乡先生髙公开而深为先生之兄侍郎公所器重自是为学愈力有胜己者必从之研穷讲切日进而不止根本诸经博采百氏喜史汉书叙事奋笔效之沛若泉涌英词丽藻出必惊俗愈出而愈新尤工偶俪之文如覩宝藏金珠象犀烂然溢目喜作七字诗多关风教有蛰斋集十卷盖庶㡬乎词人之秀一第易尔而困踬若是人为慨叹君处之怡然无陨获憔悴之色晚得一官稍见施设方为当路所知则又不幸而病病愈复作竟致大故呜唿如彼其才发摅素藴足以显于用顾若是而止乎然君之持身传后自有不可泯没者官金华也俸入至微而尉廪差厚守曰主簿尉官等尔而勤怠有间勤者薄而怠者厚可乎使均之固辞不许曰吾以惩劝官吏非为主簿也然卒不受其义利昭晰如此官事稍暇时从名胜相与讲贯有日新之益教诏二子朝夕谆谆无非切己曰吾平生所守不欺二字而已其子亦刻志自立亲炙师友将大其门君之培养根源顾不厚哉铭曰昔吾乡兮兵燬求故家兮无㡬访戴氏兮故庐自熙宁兮经始叹古风兮犹在信不陋兮不侈川流兮无穷乔木兮髙风忽不见兮伯度俨丹青兮徳容嗟二隽兮齐名抱器业兮长终百不试兮一二泣遗稿兮焉从幸素业兮有传庶不悼兮土中表斯铭兮宿草尚过者兮必恭骆观国墓志铭易道不明乆矣夫子之于易不可及已然读之至于韦编三絶是时十翼犹未作也近世通易者莫如康节先生亦写易一部贴屋壁间日诵数十遍今之学者未论明易能读者盖寡甞闻旁邑有骆君观国能凌晨暗诵全帙大寒暑如一日至老不废每叹以为难及而未之识近者叔父学賔与从子沐致郡博士杨君成己之意云有里士骆士宏与之有连求志其先人之墓既而沐又介以见泣拜且请就阅行实即观国也乃为序而系之铭骆氏统仕吴为偏将军封新阳侯姓苑曰东阳人又曰㑹稽乌伤人至唐有宾王以文章显贯义乌实乌伤也五季之末有友义延训者相继为台守自义乌徙宁海遂为邑人君讳季友观国其字也曾大父益大父全父恂世为着姓君于兄弟为季幼敏慧父竒爱之多买书而题其卷末曰留遗子孙君少长即感励力学未冠而父与长兄俱亡母项氏以悲忧感疾气㿂如石鍼药弗及君创屋一区寛明温凊娱侍无阙家人化之未期年而顿愈至九十以夀终乡党称孝事仲兄尤谨协刀克家尝读佛书有感脱略世故逍遥林壑者数年俨若凝思専以达性为事闻儒士释子有理学明彻者不问逺近必往叩请后果通悟幡然而归曰吾乃今知天地万物初无二致儒墨殊涂而同归求其体用具存者莫大乎吾圣人之事业精义入神所以致用由是求为有用之学家政益井井有条年近五十不复作出仕念读书必研究至极尝自叹曰若欲穷理尽性知时识势开物成务无出于易非圆机之士孰可与论是哉其子至前间取卦爻象辞以警之使之通贯而后已子虽钟爱十歳即就外傅有名士必使从之逺亦不惮归必使诵所闻士宏读孟子至引而不发跃如也君抚几三叹且令掩卷曰此正孟子警拔人处既不待发尚思其所跃如者何以得此此不可以口耳章句求之语至数四士宏耸然因名以跃而字以子发后始改焉淳熙间髙宗庆霈封迪功郎致仕非其志也鳏居二十余年不复再醮独处一室植竹绕榻而读书其中雍容闲雅作诗如其人暇则风咏以自适日渉家圃好吟归去来辞其于声利澹如也性耿介事有曲直必为之辩析里人惮之感疾既革神闲气定不异平时至亲环立忽语之曰生必有死世间止如此尔初非异事命笔俾书四句顷之气絶庆元五年十月七日也娶同里魏氏生一男士宏也二女长适进士王夏国子监丞知信州及之堂弟次适杨考叔成己之从兄也孙男五人朝宗光宗儒宗可宗皆业儒开宗尚幼以嘉泰元年九月十四日葬君于县北大中山之原合孺人之墓余将属稿会阆风刘允叔次臯过余问以乡评曰此真吾邑之善士也赞余铭铭曰君之于易日读一通百徧义见况终其躬学成不试得正而毙积庆之余尚启来裔朝请大夫曹君墓志铭绍兴李庄简公光以直道大节屹然为中兴元臣闻四明曹公粹中之贤妻以长女翁壻间自为知已学问大率以躬行实用为先真有冰玊之誉君其仲子也天资颖悟记诵絶人长而力学既有家传而又源流外门气节自许词章焕发落笔千言仕虽不显而见于政事有可纪者足为一世名士余里人也客授东嘉君时主平阳簿深叹其不可及交情日深三十年来君之文益工政益明操守益固方相期为世用而遽亡矣哀哉将葬君之子孝忠以行録泣求铭君讳盅字困明明之定海县人曾祖慎微赠宣教郎祖实赠奉议郎曽祖妣袁氏祖妣闵氏黄氏皆赠太孺人父朝㪚郎建宁府通判君既升朝累赠中奉大夫妣太宜人干道三年君以中奉致仕恩补将仕郎明年铨试上等授迪功郎为平阳主簿次调江陵令遭内艰淳熙九年循从政郎监行在赡军激赏酒库十五年以举者改宣教郎知秀州嘉兴县既书再攷引亲嫌改知福州长溪县庆元改元通判楚州六年授福建转运司主管文字积官至朝请大夫嘉泰二年九月朔以疾终于官舍享年六十有八娶陆氏封宜人子二人长孝忠也将仕郎次孝先当被遗泽一女尚幼十月还乡三年三月癸酉葬君于奉化县禽孝乡童隩先茔之侧宜人祔焉君兄弟竞爽而君尤俊迈不羣十二能作举子业未冠已博综经史百家之言天文地理与夫天下形势兵家之学靡不通贯诗章文赋命题立就动辄惊人少尝留题宁都金精山有曰手擎白日浴沧海气使列岳如羣儿中奉见之为失色且戒以力除此等气象见其留心诗文以为当究经术务为实学君自是日则干蛊夜则读书昏定率饮三盃君止求小盂置书灯上至四鼓酒温始一引而寝奉亲尽于敬爱不忍顷刻违膝下贫不足养恐贻亲忧至躬负米之劳中奉被疾衣不解带药必先尝既革许诵金刚经万卷诵之终身至于倍蓰自少攻苦食淡忍贫自克奉身至薄至用于义则不吝尤笃于友爱伯氏多女为嫁其二余又厚助之介弟寓江陵逺宦相值情好尤笃见其子与能书不翅身得之喜幼弟早亡抚其孤为次子即孝先也其在平阳能声已着上司委以事㡬无虚日讼者亦多自请求决士民归心去而挽留殆不容行侍郎曽公逮自温除漕深知其才而荐之大卿辛公弃疾帅江陵治盗素严有盗牛者配江州吏縁其意欲沈之江君慨然禀白公改容叹赏卒俾如令寸金隄去城二里实捍大江冲突之患歳役人夫数千具文而徒劳君调夫均平躬自督课増卑培厚以为永利又以农隙修筑沿江官隄使前日巨浸冲决之地复为膏腴流移归业耕垦日辟诸司公举具载实迹南轩张公栻尤知君引置签幕其举词有云直论敢言不肯诡随有足嘉者榷酤余杭京尹尚书张公枃韩公彦质更荐之遂以更选公余任刀笔之须谈笑挥翰无难色嘉兴剧邑且当孔道牒诉山积君以五鼓秉烛治事迟明而毕人叹其敏既至长溪辛公帅闽以鬻盐来委君谓县为出产之地开国以来未尝与民争利持不可帅怒易纠曹比至帅已释然不使就职相与觞咏弥旬会贰车阙即以处君其在山阳尤悉边事帅漕总饷合词乞不次擢用尝论五事一乞令楚州守臣仍旧节制出戍军马二乞开寿河以为山阳馈饷之备三乞申严淮禁四乞止用官会不必再印两淮铁钱交子五乞开淮东荒田以实边储习边事者皆以为当思欲一登玉陛方寸之地以吐胸臆而所向不偶性素刚铨部偶有漕幕见次授之以归㑹闽中歳旱白使长此不可谓细故缁黄祷祈亦置勿论辩析滞讼疏决岸狱加以振贷庶可感格贰卿曽公炎悉从其说随获甘澍君位不称徳其见于政事者止此中奉诗易皆有传先以诗传俾钥为序而刋之遗藁自甲至辛凡八帙尚可传逺也君之属文兼备衆体高宗七十之庆一时文赋表颂献于阙下者无虑千数君进赋篇无媿古作寻有旨付后省看详取文理优长者十人以闻给事王公希吕中书舍人郑公丙李公木以君为第六观者无不叹服其工开府吴公琚倅京邑监漕台试梦神人以黄牒书君之名者不能遽识明以语同事俱异之君时自平阳来试吴得君名而喜已而果在选中比为浙漕君引梦事为诗以见之吴公加礼焉君抱负不凡动以古人自期标致甚高不合于俗每谓与其取美以求合孰若行吾之志官虽不显而气不少慴所至放达不暇商计尝叹曰识真者少从古以然知我者希则我贵矣君御家严整居乡尚和父老童孺相为尔汝非意相干自能理遣晚卜筑奉川一区雅洁聚书万卷多手自雠校每言夜以一灯使妇奉姑别以一灯观书积学老不衰客至则讨论古今觞咏奕棊意殊不倦客去则凝坐一室多採释氏高胜之言可以警悟者书之坐右自号牧庵居士不喜杂交以傍人门为耻肮脏兀傲自适其适既不能少贬以求进使得寿考为乡里老成夫岂不可中更游宦处此室庐仅十稔而夫妇俱以丧归可哀也已宜人世居台之宁海曾祖熙祖扆父之机起于富室而温恭勤俭无媢妒之私事姑相夫妇道惟谨君有幼妹寡居君欲夺而嫁之妹自以姑嫂相处无间不愿再适同居二十年此尤可称者君之成家出处无玷缺内助为多年才五十有二先君一年卒七月二十有一日也孝忠痛怙恃之继亡併求着其母之贤亦君平时之所称者牵聨书之以慰孝子之思云铭曰矫矫囦明天与令姿学有自来而文益奇骈四俪六笃论工诗奏赋明光大放厥辞见于有政精敏光辉才髙位下知我者希胸中耿耿噤不得施吾徒掌制愧先于之伉俪同穴行道兴悲我铭其藏慰尔孝思参议方君墓志铭余为儿时先光禄知乌戍已知秀州使君方公之名既冠公守四明才三閲月而去民歌之至今干道七年由永嘉郡文学为秀之攷官公方奉祠居城中讫事始得一拜牀下侍徳容聆教言从同事者各询其乡里官所之详故家意象寛弘叹仰前辈风度以为不可及公既云亡始识其子夷吾纳交虽浅而意甚亲后贰司府夷吾之子叔恭为打套局喜其有父祖之遗风遂荐之幸遂识方氏三世嘉泰元年闻夷吾以九月八日终于家二年叔恭等既以二月甲申葬君于临安县灵鳯乡归长山之原祖祢茔次以书来求铭新浙西参议官王明清仲言实余所敬娶君之女弟既状其行又助之请仲言有史学书详备乃摭其实而系之铭君讳导夷吾其字也方氏自周之方叔以来逺有世谱后居严之鸬鹚原晚唐元英先生以诗鸣七世而楷以进士起家仕至驾部员外郎生蒙朝㪚郎尚书屯田员外郎赠银青光禄大夫君之曽祖也妣陈氏赠永嘉郡夫人祖元修朝请郎大名府主管机宜文字赠特进妣王氏赠余杭郡夫人父滋敷文阁学士通议大夫累赠少师妣李氏赠越国夫人少师未四十而专城拥麾㡬徧东南所至有惠爱晚登从班隠然为一代名臣及见正始源流深逺所交皆当世名士在二广八年自赵忠简公鼎张忠献公浚洪忠宣公皓李庄简公光诸巨公皆为秦氏所摈斥流散湖广或在海外秦方兴罗织之狱急进者睥睨迁客以为奇货少师独一一以时存省馈遗济其乏絶不幸殁于烟瘴者又为津致北归旁观者危之曾弗之卹竟亦不能害此其最为世所称君忠垕孝谨目濡耳染之久故济物之心切因得师承侍郎横浦张公九成又从御史樊公光逺三山宗丞林公之奇游讲究精微达识宏度是以似之局于名位虽不得展布而平生出处有可书者绍兴十九年以郊恩补将仕郎㝷两该恩例循右从事郎二十一年差充总领淮东军马钱粮所干办公事改辟福建路安抚司主管书写机宜文字少师罢四明寓姚江不忍去侧自监潭州岳庙凡两任孝宗登极循右文林郎干道初元少师出疆以亲属恩循右承直郎差充两浙西路提㸃刑狱司干办公事七年入幕冬遭内艰九年丁少师忧淳熙三年兼两浙运司造船场八年改通直郎知湖州武康县明年明堂大礼赐绯衣银鱼十二年差通判平江府十六年光宗覃恩授朝散郎绍熙二年到官五年差知沅州主上覃恩授朝散大夫请祠主管建宁府武夷山沖祐观三年差知黄州复请武夷之祠久之差淮南安抚司参议官而遂已矣享年六十有九积阶至朝请大夫娶常氏御史中丞同之女君之姑秦国太夫人所出封宜人相敬如宾动合法度闺阃视以为则子男三人长叔恭也朝奉郎新通判临安军府事次叔寛宣教郎淮南东路提举常平司干办公事皆赐绯鱼袋次叔敏继季弟后承事郎新监镇江府大军仓女四人长从释氏次适进士张淳厚次适计诜季尚幼孙男六人熙将仕郎㸃将以遗恩补官黙熊照然女五人长未行次适承奉郎知常州晋陵县丞张佺龄次许嫁四明史文卿次许嫁进士李景藩余尚幼初君在宪幕王丞相淮为使长雅知君贤君亦疚心协赞多所平反德清县鞫茹菜者数十人请论如律君究其实乃邻邑乡民因售薪致竞为怨家诬诉两造俱毙案中皆牵连者又婺有倡家子规富室之产既已伏辜而嚚讼不已君悉白使者平其狱鲁公大喜欲以论荐而君忧去矣船场在华亭造船本钱旧属五郡期㑹玩弛岁额侵亏君克勤细务额既登足异时阙廪贷物者俱偿之漕司于青龙镇剏许浦移屯寨屋三百余间久之未定君承檄定基既便于事请以所征商贩木植为用尅日而办仍为痛除重征之弊武康密迩行都易致越诉君律身既严剖决公平不科罚一钱寛勐得宜讼亦衰少县出丝纩赖以济税课郡利其羡使别储以俟命县无所从出商人患苦倍征旁出山蹊公私交病君请于郡复旧规蠲宿逋申法禁减则例以招之曾不踰时来者辐辏并邑亦为之改观米运至丰储仓退却至数百斛典吏鬻妻子不足以偿君为于他州贱籴取赢以补其数又以余赀代下五等畸税义役良法也行之或反以致害君更立规式劝谕诚笃民咸信之追科不事鞭扑间出郊野食用百须皆以自随无纤粟之扰于是争先就役他县至取以为法后有欲更张者老稚叩阍几二千人竟仍其旧尝久雨有怪民昌言水且大至人皆悚惧谋避亟捕至庭焚其书械系以俟期既不验杖而逐之有诉夫久出不还知其必死而迹不明者君为设方畧得姓徐者一问即承境内盗贼帖息雨旸致祷多验洊値丰岁上下熙然寓客任公绅諌议古之从兄也靖康失母长斋泣血以求之金人归我河南徒步走北方奉之以归孝行上闻擢敕令所删定官改秩主管官告院母终庐墓事之如生与世相忘久矣君访其家列其高节于朝控恳备至遂赐金紫闻者钦叹风化之美提刑刘公颍行郡谓太守曰自苏至此惟武康无一词至前盖君专务行所学视四境如一家不表暴以取赫赫名而民受实惠便坐有梧桐瑞香一曰甘露降其上晶荧润液浃日不晞邑人聚观士夫形于歌咏者数十人其去也遮道挽留越境追送者不以数计此岂可力致耶呉门最号剧郡君闗决闲暇贰卿沈公揆同里之旧相得甚欢外台多属公以事无不得其平两摄郡事尤为得体秩满久滞逆旅今丞相谢公深甫大资政赵公彦逾俱在起部亟称公始有沅州之命黄州陛辞乞铨择巡检以备不虞又论犯茶盐之禁多妄引仇怨与多藏之家乞不许淹延枝蔓敷奏详敏上甚悦皆见于施行逾年㑹言路申七十之制君官簿适及即为纳禄计再就祠禄又授议幕皆非其志也呉门苦旱尝躬祷于横山龙母祠有随车之应都城延燔之后人情未定秀亦连岁大旱公忧惴尤甚若任其责者率里人祷于道宫极其精诚至四昼夜雨为霈然既病犹以裕民之要闻于庙堂丞相击叹致谢少师在番禺罗致洪忠宣公长子适为属丞相文惠公也仍命君定交共处郡斋文惠入相然后引之退然惟循涂守辙而已入仕甚早重去亲侧居官之日可数若刲股以救越国之疾执亲之丧号慕几致灭性皆人所难诵列子如流达其㫖奥尤喜读通鑑策其治乱原委往往悬合尝论太湖高于运河当疏霅川浦溇之要者庶无饥岁后湖守得其説为之果有功焉少师敭歴最久非令甲当给者悉不取闲居又戒与民争利君守遗训惟谨岁歉或食不足未始以语人也取友必端志趣相投一见如平生欢苟非其人虽强附弗与年甫弱冠夜闻有溺于江者竭力拯之从叔希文以穷来归少师解衣推食君又为毕其丧葬婚嫁事隆兴二年金人犯淮少师守镇江警檄交驰君日视烽火安危之报多至夜䦨军士有失号者法当诛君黙念之㝷访而还其人少师喜为似我也明年凶荒之后饥盈路婴孩悲啼不忍闻君取道旁数十人育之皆遂全活既长男女各有所归或询访其家而还之好周人之急假贷亦随力而应之施药饵以济贫疾岁时酒炙以遗邻里先有小圃相羊其中客至称家有无欢宴终日不倦苏氏女兄既寡奉之尽礼晚年姊弟合处夫妇垂白子孙衆多簪绂满前雍睦之风乡闾称焉又以平日见闻为觉斋见闻録病中唿子弟戒以孝弟保家终制从约书四句偈以见志幼尝有得于佛书长从大慧宗杲游且死犹诵杲旧所遗法语而逝是皆可铭铭曰惟方叔之在周兮以壮犹而为勇子孙蝉聨兮见衣冠之光宠元英出晚唐兮擅诗名而最重六传七传兮为名臣于我宋仰少师之深仁厚义兮有盛德之迈种祷祠求子兮感精神于吉梦君之初度兮信释氏之抱送宇量是似兮惟慈颜之是奉孝弟根于心兮利欲不为之动推是心以往兮仁将不可胜用源流老苍兮学无不综䇿千古之治忽兮寤沖虚而成诵小试虽不得骋兮着声望之已耸片言可以折狱兮几空庭而无讼蹇挽须与扣阍兮何不约而有衆致甘露之下坠兮着碧梧而流湩怀忧世之心兮不敢谏而以讽吐其一二以自见兮言必有中悲长者之云亡兮非夫人之谁恸幸相从于九京兮依世上之丘陇诗以飏之兮顾何取于折衷尚后之人传业兮庶家风之接踵知钟离县姜君墓志铭嘉泰元年春姜君子谦赴钟离既饯之又为攷濠梁故迹为大篇以赠别所以期之者甚逺也明年冬初其兄钤辖子阳来见涕泣而言曰钟离弟将亡矣以书来相报亟往赴之袖出其书言甚悲而不乱谓得疾之不可为而复甦殆不可免妇弱子幼非兄来不可其末犹曰见攻媿尚书为致永决之意钥为之失声而泣然犹冀其无恙也未几而讣至比间关扶丧以归往哭之哀见其遗书一卷甚备又曰求攻媿数语以表吾墓其友袁木叔槱又得书云欲恳攻媿求铭而孤介能自植立不肯頽堕惟子深知我望与发挥之呜唿子谦死生之际不乱如此而何拳拳于我之铭将葬木叔为述其平昔大槩文核而事实子阳又以见属余不得而辞也君讳柄子谦其字也家世汴京曾祖侁故右侍禁合门祗候赠武德郎祖寛故成忠郎合门祗候赠吉州刺史以靖康避地始徙鄞今为庆元府人父浩故武显大夫累赠和州防御使君既升朝改赠宣奉大夫母朱氏仁怀皇后姪也封宜人累赠硕人君初以世赏补承节郎监潭州南岳庙秩满充枢密院准备差使淳熙十二年转保义郎监行在丰储仓丁宣奉公忧服除辟差监婺州兰谿酒库十六年覃恩转成忠郎绍熙四年转忠翊郎是年登进士科改授承务郎知临安府于潜县丞五年覃恩转授承事郎庆元三年转宣教郎知濠州钟离县五年转奉议郎以疾卒于县治十月四日也享年四十有九娶魏氏丞相文节公母弟知宁国府泾县梠之女封孺人男一煓女二长许嫁迪功郎新黄州黄冈县尉司马遂三年九月乙酉葬君于县之丰乐乡东山唐家隩之原从治命也初姜氏之富甲于京师而喜延名儒以立家塾宣奉记覧多闻教子弟尤力兵火流离赀财荡尽铢积寸累以立门户虽事力不及上世之一二而儒风寖昌矣宣奉之弟讳涛始登科于绍兴十二年终诸王宫大小学教授君与四兄皆朱出模四取漕荐棫蒙孝宗召对特除合职朴虽抱疾不仕其子有场屋声桐即子阳也与君同升礼部君最幼一再垂翅南宫必欲以科第发身感慨奋发蚤夜力学不知饥渴寒暑蚊䖟噆肤洛诵不辍谓事不成则无靣目见先人于地下卒遂其志又与子阳之子光同登后六年光之弟燧复蹑世科目尔兄弟之子荐漕台登胃监人太学者相继实自君兴之在密院时已名荐书不以官卑而辞劳近郡有禁卒犯阶级而主帅不以实闻君上书枢密使周益公谓军政不修缓急何以使人语苦切益公大竒之宣奉之丧或言可免解官者君曰吾忍为此哉倚庐三年哭不絶声不茹荤亦不入于家寺丞吕子约时仕于明见其居处容貌愀然动色遂相与讨论丧礼洗末俗之陋后数年贻书朋旧犹曰君执丧有礼足勉世俗士友所共钦也君资素警敏初止鋭意举业年二十六七翻然自以昨非为悔有志于古人为己之学折节虚心亲近师友里社先达及四方贤士大夫遇之必敛袵求益反覆叩请其在兰谿与婺女诸贤尤稔陶染既久惩忿矫薄见于践履临事规规典刑中其进殆未已也于潜巖邑士风久不振君之邑庠为选士之秀者补弟子员每旦升堂讲书校艺皆有尺度口授指画与士日亲期年而向学者彬彬然乡举占名者三而登第者二尹光庭者名在第五邑人荣之相语曰赞府作成之倡也昌化为邻旧许民酿酒而输赋于官有议欲榷酤者衆诉于府尹以属君或谓出于朝㫖且欲以裨郡计君曰此实民便安可渔夺卒免之老稚欢唿争绘像立祠君力止其议尹益重之檄入佥幕赞助为多君本以钟离事简而往而讼牒纷委不减内地君疚心剖析日力不足夜以继之内和外刚勇于为义人不能夺有狱吏罪恶贯盈而持吏短长不能去有盗牛马者就逮已得其情而辄翻异君曰必吏教之也一鞫而服白于郡窜之逺近无不快之或言在君左右者皆其党恐有为之报者君不为动吏民耸服声闻炜然外台多以滞讼相委随即剖决总领韩公亚卿以文章政事科荐于朝郡太守尤加敬异应用之文又以属君体素弱抚字已劳而种学绩文畧不少懈县事毕举而君病矣君生长膏梁而丰度高胜简澹清苦无声色之奉又不喜饮酒藏书数千卷凝尘满室萧然如物外人即所居超莲堂池西累石创亭名曰磻隖时从雅士徜徉其中坐无杂宾尤工小楷作诗清婉有思致文节公于诗少许可闲居惟雪牕张武子为山中客碧谿泉石胜絶君每至甥舘遇游赏必参坐论诗善与人交同寮相与如至亲疾既侵至相率寝食于县斋医禬尽力前数日即命妻子治后事已而屏人危坐既为子阳书又书以与亲故人人致诀别之意作偈以寄禅衲之厚善者大书数纸以戒其子弟区处细故纤悉明白意象正大思深而见逺皆平时薰染讲切见于躬行者如此可以信君之所存而推见其所未为者其亡也邑人为之聚哭丧归乡曲无不为之痛惜者哀哉铭曰呜唿子谦是好名耶躬行自立疾没世而无称耶以其学力致其身起其家施于政事末而见于死生之际足以不朽矣而何待于余之铭耶余方畸于人无用于世吾何足为九京之重轻耶顾言犹在耳遗墨未干余不得而黙然悼痛之深将何时而卒耶攻媿集卷一百六攻媿集攻媿集卷第一百七攻媿集卷一百七宋楼钥撰志铭林府君墓志铭四明有善士林君讳硕字兴祖开禧二年十一月七日卒年七十有四力学而不见于用言议亦无以表暴于外躬行于家里闾敬之其亡也弔者尽哀明年三月丙申葬于鄞县通逺乡金谷里之赤陇杨敬仲简既识其圹袁和叔燮又状其行楼钥纳交既乆君之子若孙请铭铭曰惟林之先着籍于青五季避地遂居四明曾祖曰简隠徳自髙祖暐漫仕韶司户曹财雄一乡积丰施厚植徳名堂用昌厥后父嵩儒科晚仕不显节度推官官止清逺母也冯氏贤如轲亲君少挺特笃于自信讲学至勤求友至切质疑请益甚于饥渇网罗百家博览彊记或问所在开卷指示俭不苟费倾赀买书手不停披万卷有余㝷得目眚谓当佚我使人诵之竦聴无惰君之读书根本经学乆而愈明自详趋约恭敬诚悫检柅此身剧暑甚病饭必冠巾心若无倦形体自摄圣学之要正在兢业人灵于物知反为累吾有知哉道斯可致执丧尽礼水浆不入祭祀必斋箴规汲汲捄人之失退无后言谋人必忠赴急必先清心窒慾不作无益闻过则喜改无难色嫠不恤纬惟时是忧贤否用舍如身戚休禹功万世予独何人究观圣心専在为民敬奉遗体不敢不惧涕唾不轻爪发藏去克勤小物动有彛则端劲小楷见之心画诵言行録自深愧怍咏康节诗如在伊洛躬行于家是亦为政恂恂二子处恭事敬伯曰惟忠叔曰惟孝字之以全义方之教叔既登科伯亦舍选人谓君家庆由积善伯也忽焉人疑于天宗一继进才阅三年夫人曰任克相夫子叔官从政司越之理孙主邑簿宣之旌徳次传省任不渝淳则壻曰周焯仅试一尉次曰杨忻孙女惟二祖葬丰林逺七十里愿依九京今从其志君疾病矣唿友执别神气泰定怡然不屑收视云久已无昼夜今忘生死安有怛化君则无憾士友衋伤尚其不亡视此铭章戴俊仲墓志铭干道七年余客授东嘉盖士夫之渊也职于学者多佳士而戴君俊仲为録以文行为乡先生着春秋经解数万言能为词章诗清婉有思致性质粹温不得而亲疎乆处庠校与之议事详审而寡失故尤与之密君是时已尝荐于乡五上礼部至淳熙八年始以特奏名试补贺州文学寻授迪功郎婺州金华县尉光尧庆夀恩循修职郎余去官十五年而复假守真欲下榻以礼孺子避堂以舍盖公而君已得末疾监潭州南岳庙不可出矣徒有室迩人逺之叹十六年既以光宗覃恩循从事郎余以八月去郡闻君以十有一月甲申终于家享年六十有八娶陶山张氏相敬待如賔家无间言后君十五年卒寔嘉泰三年七月十二日也年八十男二人诚之为郡直学淇为太学生女六人长适张涣次适诸葛诜次适包暹次适迪功郎庐州州学教授张泳次为尼名法夀住处州回向院幼适王廷硕孙男三人橚杕复孙女五人君之丧以绍熙元年三月辛酉殡于徳政乡湖屿之原夫人以开禧元年仲冬合葬焉君方领袖诸生时诚之已能屡试上游淇虽幼亦秀爽可喜与余诸子同砚席虽叹君之滞留庶二子之奋发今诚之亦困于场屋淇在上庠尚可望也公之初丧二子来求铭乆而因仍未就夫人既祔又以请余投闲多病又复许乆杜工部既葬四十年其孙过江陵谒铭于元微之一日而成余既许君之铭二十年而不就有媿多矣君性孝友幼失怙恃语一及则痛自悯悼至饮泣不已弟一飞夫妇蚤没力贫治葬抚爱其子女如已出开门授徒席下多名士郡延之学后进皆知所矜式至今犹推渊源所自而卒不偶兹非命欤经解三十卷文集号横荡类藁五十卷藏于家后人尚犹因此以见君之大概云俊仲讳厚又字长文世为乡之着姓曾大父天休大父临父端夫俱隠徳不曜后其有兴乎从兄之子溪闿之俱擢儒科溪有盛名今为兵部侍郎太子右庶子在君诸生中尤杰然者也铭曰嗟嗟俊仲乡之胜流学博文优衿佩从游坎壈半生不忮不求命也奈何何所怨尤我铭虽缓尚铭诸幽后有知者其惟春秋通判姚君墓志铭四明自国初以来端拱二年至干道末登进士科者㡬二百人矣淳熙五年姚君颖始以第一人及第实为吾乡之光又其才业足以称褎然之选意必逺到而竟以不显可哀也已君字洪卿世家吴兴后徙于明明今为庆元府曾大父阜迪功郎容州司户轻财好施创必庆堂于城南延师以教宗族之子弟于是姚氏后又有曰大任曰持曰孚者相踵擢第遂为闻族孚卽君之大父也尤号博洽三预计偕入太学宦情素薄再调和州録事参军遂致其事终左奉议郎父孝全封朝奉大夫致仕赐紫金鱼袋母宜人杨氏君在髫龀嶷然已有成人风五嵗读书过目不忘十嵗能属文试乡校占前列郡博士疑之别命题使试于前应手成章时号神童师事屯田郑先生锷累年能自刻苦洛诵多至彻旦㡬忘寒暑饥渴经史百氏传记注疏下至稗官小说多所贯穿大书论语置几案间又取二程上蔡龟山之书仁义礼乐道徳性命之说决择是非类聚成帙以便讲习文体简严自出机杼有以为后时者曰是有命焉由漕台试南宫参知政事范文穆公成大以宗伯知贡举得公文竒之及发策集英推明中庸大学之㫖㡬数千言末论敌国事宜尤备孝宗皇帝以其议论正大剀切亲擢首选而戒勿版行盖不欲传于外也闻喜宴御书旅獒篇以赐授承事郎签书宁国军节度判官㕔公事特命员外置力祈寝免上嘉叹而许之皇子魏惠宪王镇吾邦欲侈其盛命以驺哄鼓吹迓君而扁舟已归郊居矣祖妣史氏盖太师文惠王之姑时文惠再相侍立上前一闻胪传再拜谢恩丞相王鲁公方知枢密院问与公何物文惠道所以且盛称其贤鲁公钟爱一女託文惠以缔婚焉鲁公后因对及之孝宗曰策中用赵逢坠马事甚佳乃知简眷之深也七年之官龙图郑公伯熊为守相得欢甚继之者治尚严君能济之以寛乗间语之曰催科之急郡有十之一则邑十之五吏曹以为利惧民之不堪也守感其言为之霁威适大旱榷酤之课不登逮治苛峻君缓其期而蠲其无所从出者人心欢然甘澍随应邦人尤徳之八年被召有㫖引见以未经审察辞不敢当次日遂对便殿君首以数被异恩叙谢继论治体切于时者凡十有八条进读未终玉音琅然云道理当如是又论义仓等利病及守令乆任上皆嘉纳除秘书省校书郎供职之日胥吏例以雌黄涂数字请书其上以应故事君不欲循袭非手校真有譌舛不下笔也时言路多选于馆中颇有馈遗君不启书加以缄封而还之鲁公当国引嫌丐外周益公欲处以一郡君力辞添差通判平江府又辞釐务不果馆阁皆一时名胜惜君之去相与饯饮道山用风流半刺史清絶校书郎分韵赋诗以送之仲冬奉二亲以行㑹郊祀以曾任馆职恩封及亲吴门一都㑹地大事伙闗决无壅吴江民交讼乆不决部使者以属君邑以其人素不可追君曰张官置吏非以治贫弱正以制豪强耳穷竟党与卒究其狱一郡竦服君自念蚤以大魁丞辅藩敛藏渊靓若无所能为者间有所为亦不欲人之指目为能也不要名不混俗无所阿附名斋曰迂呜唿可谓深藏若虚者矣十年祷旱劳悴感疾以终年才三十有四官止宣教郎属纩之际语不及他惟以君恩未报亲养不终为恨寔十有一月十三日也二子元特四嵗元哲二嵗一女在二子之间君未第时欲卜筑于鄞之阳堂乡延夀山至是遂以其年十二月壬申归葬妻以丞相恩封孺人于时年二十有三泣告父母誓不背姚氏却铅华不御赋柏舟之诗抚教其子女大夫公夫妇至今夀且康嵗时供妇礼无敢慢呜唿贤哉鲁公家训清肃孺人处昆弟无间言后诸昆弟遵秦国夫人之命以遗奏恩予元特未㡬朝家用故事命元哲以官今俱为迪功郎调饶州安仁福州连江县主簿皆壻于外家女适承奉郎新监临安府粮料院王俨又鲁公之孙新吉州通判檝之子也孙男女今各二人君性孝谨少居大父母之丧已能悲慕尽礼大夫素严重先意承志未尝少忤遇有愠色至闭户自挝屏息不敢喘母病疽衣不解带药非亲尝不进祈以身代友爱弟妹惟力之尽平日动以古人自期文词之作尤为精敏他人汲汲不能发舒者下笔辄过之掩抑覆护不欲衒耀而自不可掩真如其为人也裒为家集十卷方在甥馆时谆谆言宰相之职惟进贤退不肖昔王文正在位佥壬岂能悉去不以为忧也惟多引诸贤使不为小人所胜耳因宻疏贤才三十余人虽不及尽用终多为知名士君之志岂小哉体瘠神清人以爲似文惠而与鲁公真有冰玉之誉出门轴折此识不识所共叹也开禧三年君之二子踵门泣曰先君之葬时兄弟穉幼未及铭墓念不可以无传又以通判贑州袁君燮所作行状爲请余尤哀其意爲之铭铭曰人之生子惟恐不敏敏而好学乃善之尽既敏而学又或恃才浮躁衒露爲身之灾猗欤洪卿实具才美蚤冠儒科一日千里抗志逺古力行在躬文惠是似清如鲁公天胡不仁兰摧玉折二亲俱存共姜守节有子竞爽志于家传不在其身天其舍旃王夫人墓志大名王氏至晋公魏公益显占籍京师号三槐家魏公之兄讳懿仕秘书丞赠兵部侍郎曾孙为夫人之曾祖震吏部尚书龙图阁直学士赠少师妣潘氏越国夫人祖仰尚书金部员外郎赠大中大夫妣阎氏硕人唐氏淑人父从知信州赠正议大夫母金氏陈氏俱赠硕人大中建炎避地来明后遂葬于鄞正议定居桃源乡夫人生于绍兴八年十一月年十九归于向氏文简公八世孙钦圣宪肃皇后五世姪名公援字伯劭太府卿兼权兵部侍郎士伟之子也终修职郎徽州司法参军夫人金出也幼失所恃唐淑人鞠育以至成长淑人为质肃公之孙有家法夫人习熟阃范动以为楷至疾革犹以祖母为言逮事侍郎之母游硕人者一纪曲尽诚敬寝疾歴嵗奉养无怠容侍郎季女适仇氏寳学悆之孙由尉贑之㑹昌夫妇俱丧一子伸孤立伯劭与夫人既经纪其家夫人又以幼妹归之以振仇氏之门侍郎之薨有女才七嵗夫人拊爱教以妇徳择曾文清公之孙樵以归之伯劭友爱素至介弟登仕郎公擢蚤世无嗣其妇髙氏嫠居二女俱幼夫人承夫之志命仲孙大年为之继以其长女归髙氏兄子锐赖其经理之助次归蒋兴邦亦名家子也伯劭晚有女甚爱之夫人笃于手足议以归仲弟涵之次子槩涵授乐清令而不禄资送加厚过于已出伯劭先娶括苍叶氏仅阅嵗而亡寄葬山寺夫人为继室略无讳忌土冢修祀如奉其先伯劭将葬谓二子曰叶无子而又别葬若不举以同穴则后日必寖致废礼遂合祔焉此尤人所难能也伯劭嗜书手不释卷或忘寝食夫人时其寒煖不以俗务累其心及其亡也治葬送抚诸孤益谨家政米盐靡宻井井有条平居凝重语笑不轻发阖门㡬百口内外肃然嵗时姻族㑹聚始假借颜色虽诸院子弟亦知敬惮苟有过惟恐夫人闻之性明淑晓文义旁通医卜之说又善摄养少病疾年七十忽得疾遂不可为寔开禧三年二月戊午也二子之邵之翰二女长适甥王苍舒次即槩也孙男四人大成大卞大方大应女二人长许嫁苍舒之子将仕郎简次尚幼将以五月甲申祔于双鴈乡莲峯之原司法之墓始余妻祖尚书公俣上世由大名徙宛丘自晋公分派故南渡以来与三槐通谱二王氏向氏皆居明越间夫人之弟柯山使君淹又与余缔婚焉于是使君哭女兄甚哀以书来曰自涵弟云亡与吾姊相倚为命幼而至老气同声应専以谨守学业不辱门户相勉罔敢怠忽今舍我而逝人皆谓其令终吾今独存何以善吾后冤乎痛哉吾姊夙佩慈训善学力行遇事处决有大丈夫所不及某实敬畏之与君姻连必亦稔闻为我志之以塞吾悲以慰诸甥之孝思可乎余姑之夫太府卿王公正已与信州为莫逆之友每称伯劭风度之佳记问之博一日见伯劭于鄞簿廨舍而不值夫人相见于碧梧轩纵谈家务世故及伯劭所职纚纚移晷卿退而语钥曰吾与信州通家如兄弟而又同姓知其女之慧亦不知其通晓如许虽嫺于辞令者所不逮也苍舒及简又尚书之孙曾余以故屡获升堂辱延遇益信卿公之言敢併叙之云承议郎孙君墓志铭淳熙五年余赘倅天台已而会稽孙君应时季和尉黄巖见其学行吏事词采翰墨动辄过人与之定交问其家世始知其父雪斋先生之贤甚悉方与四方士友期季和以逺到开禧二年二月二十三日将赴邵武贰车忽一疾不起遂以朝奉郎致仕识与不识莫不痛之三年十月二十五日其母太孺人张氏继卒于家季和之兄应符遣其子祖祐来见余曰祖父雪斋之亡季父尝持故国子録沈君焕所状行实乞铭于晦菴朱公公许以铭曰古所谓志士仁人今复见之恨不及展龎公之拜铭文见属其何敢辞既而公亡迄不果铭今不幸祖妣继季父以逝顾当今孰能继晦菴者敢泣以请余以衰病挂衣冠而迫于上㫖收置北扉震惧固辞不获命念季和之交谊又不可以固陋爲解读其所示事实见雪斋七十嵗时倣程公大中自志其墓有云雪斋野叟孙介字不朋越之余姚人也族绪寒㣲难援谱系但闻五代祖自睦州徙居此力田自业余曾祖讳亮生二子余祖爲长讳政孝慈驯善乡党称之生四子长从释氏爲昇师次爲十伯父次爲十三伯父次先考十七府君讳子全昇师持苦行而有髙识兼通儒书喜聴贤士大夫语归葬父母守冢三年则聚诸弟之子躬授语孟诗礼蕲变其家为儒已而余生于政和甲午八月辛未实十三伯父之子命以为先考嗣四嵗能离家入郡庠随兄夀朋读书日数百言七嵗学于乡先生胡定翁家闻本生伯母及先考之讣号噎奔丧哭临以时孝悌之端发于天性衆稍惊异其后兄常携寓乡馆侧聴讲说文义粗通然退侣燕朋弛怠不进十四五潜喜哦诗兄使诵杜集颇费日寡益十八九始学举子赋遽罹兄丧哀痛之情如失乳哺如割肺肠伥伥无相㡬不自立因从畏友厉徳辅肄业紫溪渐渍稍胜既冠迫于冻饥踵兄故步授书自给益发愤自课经史注疏且阅且抄不敢荒逸窃志古人务为实学时文非其所好而又无师屡试不利决意退藏尊拜先圣觊扶吾道晨诵孝经以致时思人多非笑不之恤也壮室张氏既得三子舍馆归训鬻田就竭人不堪其忧五十九嵗始幸小子应时试入太学阅三载遂叨中进士科其后长子亦厠乡选余于是家居寡出诸儿分寓归办菽水今既七十已随应时满尉黄巖还乡闭门养疴不交人事挟策自适凡余自少至老备尝艰阻不可具言初侍所后母陈氏遭义兄陵暴慨然景念孤臣孽子窃以舜曾闵为师承意调谐各终其世绍兴乙丑仲兄有重罪余未谙律令以身援之㡬併坐缧绁偶值星变原赦俱免其他困阨危难苦心衡虑改过迁善迄能自持厥躬不见薄于乡里吾家父行享年多止五十今幸同产次兄七十有七与余白发相保夫妻儿妇欢聚无缺扪心感旧粗足乐矣然余所以行已立心不忘恭敬近而冠屦微而纸笔未尝辄轻易服用尝谓不能动天地不足以言诚不能正室家不可以为道故其在畎亩未始一日忽忘君民对妻子惟恐食息偝违礼教一言一事必求合于人情可无怨悔者而后出之其受人子弟之託教之不啻己子随才指授専事讲释至老不倦与人交不敢失信废礼受侮不敢争忿蓄怨平居确意安贫守分不萌非义之求闻人有善心恨弗及见人之恶口不忍言自信不移量力而动平生谨畏求寡乎愧怍而已噫使余少年微有依怙不歴屯剥壮嵗窒于理性不明否泰未必能操心虑患固穷顺命亦何以至于今哉凡吾子孙勿坠家学推本源流念之敬之此吾之实録也余三复而叹曰呜唿其可谓躬行笃学乐道知命之君子矣凡君平生操履大槪已见于此而国録沈君所状尤为详备余复何所措其辞至于蓬藋之居陋甚玉川而门堦户庭咸有铭勒箪食菜羮终日不饱而洁斋整齐如对大宾子良妇教孙枝竞秀家法修明门雍户肃下逮僮仆举䜣䜣也其遗风余范至今蔼然亦足以想见其典刑矣初君以淳熙十一年太上皇后庆夀恩封承务郎致仕十三年上皇再庆进承奉郎十五年正月二十八日甲子卒于泰州海陵县丞官舍享年七十有五后应时陞朝累赠承议郎张氏同邑人也曾大父嚞大父俨父日休封太孺人享年八十有六三子长曰应求后君四年卒次曰应符次即应时也一女未嫁而夭孙男三人祖祐祖诒祖开孙女五人长适文正范公五世孙克家次适宣教郎知婺州义乌县丞胡衍次适里士胡伯韶次许嫁四明沈严曾一尚幼曾孙男二曰珍曰珤君初葬于烛溪湖潘山之坞穴颇不安季和之亡得吉卜于新奥竹山始遂迁葬今将以嘉定改元某月某日奉太孺人之柩祔焉太孺人质性荘重雪斋动以古人自律孺人事之如賔终始若一日季和宰平江之常熟县号难治吏民欢服既满横为郡将所捃摭困阨两朞至开人使诉卒无一词犹被镌降孺人曰但不得罪于公论足矣穷达非所计也闲废累年方权臣用事不肯附丽求进菽粟不继族党姻旧皆勉以禄仕孺人独未尝一语及之曰使吾儿失节以为养不如粗粝之为甘盖不如此不足以配君子不足以生贤子孙不足以成礼法之家也季和不幸出门轴折不得究所抱负以彰积庆诸孙皆孝友以承先训后其有兴乎铭曰徳在隂报必明活千人后必兴天人间响应声有笃行出志诚子必贤家必名伟孙君真不朋动以礼善服膺不愧怍无亏成庙之琏壶之冰行于家森典刑噤不施閟幽扄过者式视斯铭攻媿集卷一百七攻媿集攻媿集卷第一百八攻媿集卷一百八宋楼钥撰志铭赠金紫光禄大夫姜公墓志铭公讳浩建炎绍兴间来寓四明至十年嵗在庚申公之弟涛以流寓名荐书十二年遂登进士第人争曰是东都大家能以举子业致身于兵火流离之余耶惟姜氏当承平时富盛甲京师婚姻多后妃侯王之家声势翕赫而最重儒学藏书筑馆延太学名士以训子弟礼意隆洽宾至亦留设盛馔参政简斋陈公及一时胜游皆求阅未见书或登科以去又请举其友若昆弟题名家塾多有显人如参政谢公克家侍御江公跻待制髙公至临少卿汪公思温及其季吏部思齐皆在焉积而至此以起其家公尽室南来弟犹未冠公方急禄每以未能卒业为恨独任家事勉其弟力学抚育训导儒风益振二十九年其长子模中浙漕举至于三四讫不第又二十年曰桐曰柄曰煁曰焕曰光等相继累上礼部入太学而柄与光同以绍熙四年赐第㸂又继之皆公之子若孙也噫亦盛矣公字浩然曾祖徳安杭州助教赠忠翊郎祖侁右侍禁合门祗候累赠武经郎父寛成忠郎合门祗候累赠武功大夫吉州刺史娶朱氏封宜人累赠和政郡夫人少师孝荘之女视钦成皇后为祖姑又仁懐皇后之姪也宣和四年少师以郊祀恩奏补承信郎调监平江府都税务福州盐税务改明州市舶务行在草料场严州在城都税务临安府比较务㸃检户部赡军酒库所籴场行在左藏库再任京畿第二将荆湖北路安抚司准备将领改两浙东路兵马都监驻明州者四一改婺州㝷除兵马钤辖绍兴府驻札陞马步军副总管驻明州秩满改福州踰年丐祠主管台州崇道观又任建宁府武夷山沖佑观未满纳禄淳熙十二年十二月癸亥卒于家享年七十有七积官至武节大夫始夫人先公十年卒葬于庆元府鄞县丰乐乡东山之原明年二月庚申诸孤奉公之丧合焉男六人模故忠翊郎监建康府户部赡军酒库所籴场赠通直郎棫以召对职賔赞终武经大夫合门宣赞舍人两浙东路兵马钤辖朴以疾不仕桐武翼大夫新权发遣郴州军州事柄故奉议郎知濠州钟离县事林女六人长适故朝奉大夫知泰州司马俨次适武节郎新东南第四副将绍兴府驻札董璆次适奉议郎知嘉兴府海盐县事史弥谨次适国子进士楼溱次适建昌军新城县主簿王深一蚤亡孙男一十人炳煜武经郎新特差充殿前司书写机宜文字煁故承节郎合门看班祗候监饶州在城商税焕故从义郎监两浙转运司婺州兰谿酒库光奉议郎新通判婺州军州事㸂文林郎监泰州角斜盐场焯爚国子进士剡国学生炜煓熠国子进士㷆燔焴燐煟燫炎承信郎孙女九人修武郎新监湖州在城都酒务宋克明太学生汪祥进士陆枃迪功郎辰州司户参军司马遂奉议郎知江州彭泽县事赵希蓁迪功郎新临安府仁和县主簿黄梦与史挺之承信郎新监抚州户部赡军酒库王坚迪功郎新严州淳安县主簿赵希怤其壻也余在室曾孙二十人埏垓填垕埜塈垧奎坡塾增堂墅基墉壁至坚曾孙女十人适进士何沖朱中庸顾大声国子进士赵时古余在室公少警敏及见前辈笃志问学书传多成诵尤熟老荘之书人但知为佳子弟耳家在汴都外城一旦碎于兵燬至京口遇溃兵劫卤忽为窭人吉州旋即世聚食数十口皆仰给于公甫冠入仕厉志官业动有可称北兵将陷平江郡人惊奔而阍者阻之公叱使开闗去者不胜计公殿后㡬不免人皆徳之及掌榷酤请创籴场以供酒事贷本钱于贩曹要告身为质公以文书衔褏而进即命公为之定籴价三等比时估为髙初亦罔测未㡬米商辐凑价日以平嵗终会其息至百万缗衆始叹服至今遵用焉孝宗登极婺以犒军稍缓口语籍籍公禽治数辈无敢譁者所至总戎有律阅武有程慢令者毫发不贷行之以公人自畏詟所事帅守魏惠宪王崇宪靖王丞相梁仪公克家参政周公葵给事吴公芾敷文阁直学士俞公俟龙图阁学士赵公子潚皆深相器重枢宻胡公松年守姑苏择官寮十人日供故事右列中惟公得预选所陈又能切中时病仕于明最乆詹事周公操朝请莫公伯镕俱尝同寮相与素厚莫公诸子皆为清望官公至必使环立以侍中书舍人济来为长史以父执致敬周公为御史露章推荐太师史文惠王丞相王鲁公周益公皆称于朝廷诸子出仕犹赖前数公提挈之力观其所与则其所存可知矣前后以见辞五对清光奏陈多合上意有老成更练之襃遂赐横带入仕㡬一甲子吏攷十之七八终始无玷临机健决不问剧易遇事风生以智为乐谈论亹亹音吐洪畅聴者忘倦此皆出于天资惟是生长富贵既更世故遽能率家人刻苦亷介有寒素之所不及田里细务详练通晓尤为难能少有至性母恭人郭氏疾革刲股以进友爱宗党初以铢积寸累渐为温饱计会从弟迫于官逋举以济之季父客死江西又无嗣公取其遗骨葬于先茔之侧嵗时祭享族人之废祀必徧及之弟妹婚嫁身任其责一介不妄取予性实好施推其余以周人之急亦所不靳也宫教涛出继伯父既定居吾乡买地城北分东隅与之筑室比邻人羡其雍熙之轨焉旧学不忘时有清新之句自为上梁之文思旧隠于夷门不堪回首筑新居于鄞水粗可容身此特其一班耳専意教子不以家务婴其心夜或焚香危坐使之诵习率二鼓而罢模柄之预荐栻之赐对公皆及见之其在婺时东莱吕太史未第公知其贤遣二子从游模与之同中漕荐既即世子孙益守遗训虽事力不及盛时一二而文风彬彬遂为儒家始以次子封武显大夫累至和州防御使柄升朝改赠宣奉大夫今至金紫光禄大夫足以信公之志于泉下后裔方兴殆未可量也奉佛素谨楞严法华诸经夫妇繙阅以千万计入闽积俸置大藏经归寘家舍结字端重虽薄遽中家书无一笔行草手钞内典数十轴首尾如一从妹归丞相夀春魏文节公平昔相好为堂西偏藕花盈池丞相名以超莲书扁以遗之既属疾挂衣冠杜门自颐家庭孝谨调娱药饵乆而不倦多拱手黙坐间乘安舆致敬家庙佛像一丝不挂讫以夀终可以无憾矣钥汪出也外祖少卿兄弟仕京师同为王府赞读既皆尝授馆通家如至亲先妣吴国时犹未笄能备言公家风范相依下汴初寓浙右数困冦攘其卒来鄞盖以外祖为归也外祖尤顾旧好经理不遗余力既命伯舅娶公之女弟而宫教洎文节公与伯仲二舅同在家塾训饬如一四人联捷荐书自尔姻娅如朱陈然钥以外门之故得从公游又与诸郎共学仲舅尚书状公之行盖尝助之属藁今二十余年母氏舅氏俱即世而棫朴柄煁焕剡㷆亦皆亡矣郴阳泣谓钥曰先铭未立日夜痛心兄弟凋零汪氏中表亦无㡬舍君无有知先人之详者敢以请钥抚事感慨又尝铭其二兄及钟离之墓不得辞铭曰太岳之后着姓惟姜承平百年益大而昌延招名儒谈经左塾典刑具存燕及嗣续矫矫姜公克荷克承艰难百罹既踣而兴才有余刃仕一甲子黄金横带晚克知止积善余庆遗训有传踵登贤科儒风蔚然东山之原松柏斯兊铭以表之其兴未艾司法晁君墓志铭晁氏系出于西周王子朝汉有错为御史大夫元魏有清为乐陵太守唐有左补阙大夫杲或谓其家有刘元徳起兵时钱劵则其传世逺矣本朝文元公以清徳雅望冠一时文荘公继掌内外制赐第京师昭徳坊后益蕃衍散处汴郑澶济间南渡以来江浙蜀道所在寓居实皆出于昭徳无他晁也君讳某字某生于济之任城曾祖仲参赠金紫光禄大夫祖端义奉议郎签书髙邮军判官㕔公事考巽之超然不仕妣闾丘氏君资禀不凡少承家法笃于孝友尝刲股以起母及仲兄之危疾年踰强仕从叔侍郎济阳侯谦之以郊恩补君将仕郎授迪功郎监潭州南岳庙循从政郎调建昌军新城县主簿继为沅州司法参军君宦情素薄而临事殊不苟率有可称其在新城豪强犁人之墓冤䜣莫直君为得遗骸于田中遂伸存亡之枉广昌令以匿冦事攘富人之赀骨肉骇散冻馁于外狱乆不决君受责欲行令辄赂君拒之以实闻而还所籍其家优裕如初居沅才三月有冒官称者守意希赏抵以深文僚吏和之君独不可守数谕意不为动善善恶恶行其志类此俄感疾已而起居如平时忽趺坐而逝安静不怛不惟积善之报殆有自得而莫知也君宜达而沈下位宜夀而止六十一寔干道元年正月三日也娶姜氏蚤卒子五人子骞子与子思子游子冉文学才干俱有家法三女壻通直郎赵某沈忠恕杜隽皆世家也孙男八人百源百则百海百制百利百礼百扬百顺女六人曾孙二世黻世表七月朔归至寓居抚州金溪县十月二十六日葬君于临川县崇徳乡嵯峩山之西敷文阁直学士公武君之弟行尝状君之行事至开禧三年凡四十三年矣君之子惟子游在孙亦亡二人矣百海游鄞求铭于钥老矣学落何足以发幽光独念中原衣冠故家日就凋零文献相传如昭徳之晁则又鲜矣少时及识敷学风采服其该洽其诵君之贤如许以託名不朽为幸铭曰王谢故家风气一种晁之在汉实配于董至宋益大名胜继踵法藏耄智读者皆竦济北嵩山词采泉涌恂恂法曹典刑荘重以君之才卒于流冗我思前良託名为宠直秘阁徐公墓志铭庆元二年有㫖朝散大夫徐梦华除直秘阁盖异恩也始公生于靖康之初元嵗在丙午是冬金人再犯阙海内云扰建炎二年寇躏江右叛将大盗蜂起公之生才四年母氏襁负走陂头刘氏家仅免于难公既省事自念生长兵间欲得尽见事之始末宦游四方收罗野史及他文书多至二百余家为编年之体㑹稡成书传闻异辞者又从而订正之号三朝北盟集编自政和七年海上之盟迄逆亮之毙上下四十五载间具列事实制敕诏诰国书奏疏记序碑志之文有正史所不及载者搜掇无遗成二百五十卷又有纲目一册併藏于家至是史官方修髙宗皇帝实録修撰杨公辅率同寮十人奏乞取公所编之书仍下临江军给笔札抄録以进十一月史官又奏其书有补于史笔为多仍荐公之贤大略云亷静乐道好学不衰故有是命又奏所编书目内有百余家馆所未备复命録其全书诸公欲相挽一出与同笔削有谕公者答曰此书本不为进身计力辞之后又得未见之书再编集补三帙所居辟一堂取词命襃语篇曰儒荣以侈上赐枢宻刘公徳秀为之记待制杨公万里为之铭少傅周公必大端明洪公迈而下赋诗者数百篇逺迩流传而公之名愈显矣公字商老情江县人曾祖用和祖士穏俱不仕父世亨累赠通议大夫母杨氏赠硕人公俊敏笃学至忘饥渴寒暑读书过眼辄不忘通贯经史百家尤熟晋宋南北五代时事自熙丰元祐以来名公奏议及出处大致无不该综作文皆有根据用事精确绍兴二十四年登进士科授左迪功郎洪州新建县尉以外艰不赴调郁林州司户参军到官未㡬又以母忧而归后为江陵府司户任满闗陞左从政郎干道四年外移南安军教授以举主改宣教郎知潭州湘隂县次授广南西路转运司主管文字赐绯衣银鱼诸司辟知宾州到郡遭罢主管建宁府武夷山沖佑观华州云台观绍熙元年授荆湖北路安抚司参议官庆元初引亲嫌径归再奉沖佑祠引年致仕六年赐紫衣金鱼仕宦㡬五十年闲居之日为多南安官舍素在城外请迁入以附校官建云汉阁以奉御书立濓谿二程先生祠于左刘元城张横浦先生祠于右自为之记参政龚公茂良时帅江西读而善之以讲筵官荐湘隂竝湖少田多盗帅括盗耕湖田者悉输租号増耕税他邑或移别赋应命公恐重困吾民谓邑无新田税无从出帅盛怒移湘潭丞仍窘摭邑事无可疵瑕者卒免于行更加礼焉增葺学宫严设祠像祭器书籍以次而举选士主之湘隂于是始兴于学矣朝廷议更二广盐法遣浙西安抚司干官胡廷直衔命与二漕臣集议境上西漕王公正己以公审知利害邀至苍梧㑹所公谓二广事体不同使者徒见东路郡多濒江可通客贩固已非是若西路多山郡近江者少道阻运艰客贩不通价必腾踊郡计不给重为民害郡有兵吏可役民不告劳若止循官般旧法初无抑配等弊公私俱便可以经乆衆不能夺胡亦是之议定而去将入奏为主议者所訹畏罪希进尽变其说擢为东路提举旋升西漕侍郎詹公仪之出镇桂林共行客贩之策虑公或以宾州奏事必撼成说武宪熊飞素不快于公二人从而惎之熊上悔举之章公遂罢不三年二广之害果如公言民食贵盐富商至破产丧生胡忧惧至死詹亦得罪复行旧制至今便之周益公当轴谓公前谩未直公答以事乆自明不待辨也归而悼亡连丧子女宦情愈泊然矣杨诚斋挽使造朝荐进甚力庙堂将处内郡止求议幕荆帅枢使王公蔺移镇长沙以公可任帅事申省委公经时而侍郎袁公枢始来知公止请上幕俸给尽以三月帅俸归之又力辞尤叹其亷既而从母之子侍郎彭公龟年为帅公去替止半年法不用避公乞祠以去彭公饯以诗云法许公不许法不如公严年虽已髙手不释卷有读书记忘集医録集仙后録各三册㑹録四册皆以儒荣冠其目家有万书阁籖帙甚整能视细字如年少时事亲尽孝祭器封鐍惟谨有家记一编载时祀礼式又揭百不忧堂以志义方之效阁前乱石森立石间多红薇花若张锦然号紫薇洞天胜日深衣坐阁下二鹤翔舞于前殆神仙中人也弟妹四人弟得之亦休官而归时节聚会子孙甥壻罗拜为夀竟觞卜夜无倦色从母昆弟七人时置酒款集韦济川楫黄仲礼琮彭子夀而下俱效之开禧元年亲党为八十之庆宴笑数日乃罢中婴小疾精明如故犹能课诸孙诵习三年八月浴出瞑目危坐而化二十有一日也娶丰城鄢氏先公二十一年卒封赠至宜人五男子简从事郎新邵州新化县令范迪功郎新袁州司理参军簵业进士次子符幼子节皆蚤殁二女长适免解进士曾三异次适进士邹埘亦前卒孙男十人长峯亡矣次峣次金酉荐于乡崧峩訔崇嶷㠖一女适乡贡进士向公美曾孙二人郯郁二女尚幼诸孤以嘉定元年十一月庚申奉公之柩葬于县之修徳乡古牛冈之原始钥屏居四明得子夀书俾为儒荣堂赋诗时虽抱疴为作古风寄之已而子夀与公俱以书来谢比闻子夀之讣固已不堪云亡之痛而公亦下世矣公既葬之二年简以赴调来见谓前诗恨未见北盟全书尽録以见遗又出其季父致政所作行状求铭致政尝着左氏国纪中书舍人陈公傅良为之序盖深于经者书事尤覈敬掇其状而为之铭铭曰靖康兵祸古所未有凡曰臣子痛心疾首公生初元以及己酉犬羊长驱荐食江右幼而得全实赖襁负少长读书志已不苟宦游四方谘访㝷究网罗旧闻编不停手二百余家笔下辐凑系日系年别记谁某有制有书有疏有奏衆说杂然攷証是否名闻于朝六丁下取蓬莱汉阁宠数加厚儒荣名堂足以不朽才不尽用仕多不偶身退名尊二疏俱夀奄然仙去何憾何咎有子克孝庆流在后铭以发之尚照林薮朝请大夫吴公并硕人姚氏墓志铭仙居吴氏自龙图阁直学士给事中康肃公以儒术发身入从出藩为时名臣长子兴化使君首蹑世科兄弟簪笏蝉聮多至郡守族党中登贡籍擢科级者相望遂为巨族钥淳熙五年由敕令所删定官赘倅丹丘始拜康肃于湖山堂时居邑之石井既挂衣冠夫妇偕踰七十子孙诜诜坐享耆福谿山胜絶来者如游崑阆钥一见辱知奨良厚因得与诸子游今识其家四世矣兴化明锐竒龎谓必可接武夷路不幸婴末疾止于中夀次子鄞丞壻四明史氏钥以第三子娶其女遂为姻家今知吉州公比为大理寺主簿同朝见过泣而言曰先君抱负不凡先妣妇徳素着而葬之日兄弟尚未立未有铭文以传后介弟既亡繄谁之责援亲契以请余感念畴昔为之永慨乃掇括苍贰车郭君睎宗所为行状及兴化自为姚硕人行述大槪併为之铭君讳津字仲登世为台之仙居人曾祖允昭故赠武略大夫祖师钖故任右承议郎累赠光禄大夫考芾康肃公也官通奉大夫累赠少师妣郭氏赠鲁国夫人君幼嗜学强记博通羣书尤熟文选或覆诵终帙年十有五以词赋魁乡校尝从秘书郎王公衜颂台主簿胡公权殿中季公棠游三人皆名儒每器重之康肃为御史以郊恩任将仕郎为铨闱第二人授右迪功郎监潭州南岳庙侍旁益肆于学连荐漕台登干道五年进士乙科充两浙东路安抚司干办公事改宣教郎知处州丽水县监行在都进奏院为亲求补外添差通判绍兴府淳熙九年赐五品服十年继丁内外艰执丧哀甚倚庐增慕灵芝产于楣人嗟其孝感纪以诗文服除权发遣江隂军未上改主管建宁府武夷山沖佑观㝷知广徳军以足疾丐归改兴化军庆元二年属疾八月四日终于家享年六十有四累官至朝请大夫娶姚氏封安人先公六年卒葬之地曰西隩去先墓百步累赠硕人男四人机朝请郎知吉州军州事朴故通直郎知庆元府鄞县丞栻迪功郎福州福清县主簿标迪功郎衢州开化县尉兼王簿女一人适进士姚栋孙男四人烨煜炜灼孙女九人长适承奉郎监西京中岳庙楼治次适从事郎新赣州司户参军叶言次适将仕郎卢樵次适承信郎新差都大提㸃坑冶司监辖铜钱金银场顾士龙余在室曾孙男一人诸孤以十二月辛酉葬公于郭但山东隩之原迁硕人之柩祔焉公志趣髙迈不溺于膏粱之习种学绩文与寒畯争驰乆在亲侧宦学增益小试于外动有可称初入师幕丞相蒋公太师史公为帅属以文词以逺器期之丞相葛公枢使黄公为僚相好号一时幕府之盛丽水试邑恪守家范夙兴冠带视事决讼如流庭无留牍严于治盗民以奠居邑社稷坛壝圮壊学宫尤不葺公谓非所以安士训民也乃筑三坛于学之东偏又彻学而新之嵗祀月书如仪士民俱劝焉及官奏邸同知枢密院事谢公时在諌坡举公自代有曰治邑有声立朝无玷方向于用懐亲求归朝士叹其髙致赋诗宴饯归娱厀下乆之乃到官参政李忠文公多以郡事委之裁决嵗饥流殍盈路公请发圭租倡率劝分人遂乐从待制朱文公为提举官任以荒政躬走阡陌如懐隠忧有所措画俱从其言以文学渊源政事详练荐之广徳乆旱种不入土粟价翔踊公斋祷祠山随车沛然时米舟辐凑官兵得空劵累月悉以给之积讼不决而两狱隘陋卑湿公曰不葺不决疫将兴矣先唿囚徒稽貌察辞随处以法轻系以片言折之谕狱官邑令日决数事旬余囹圄为清减商算损酒价访水利民聴已孚而去矣遮道拥车至有泣者曰官何来之暮而去之速乎康肃轸惠邻里谷贵则损价以粜嵗寒则赋粟以济散药给棺一方赖之公谨不敢废湖山亭馆以时整葺追慕不足筑祠于堂之隩又以隠居诗篇刻石时节撷芳荐新事之如生耆旧有为父母所厚者尊礼之如故时正旦合乡之士夫于邑庠谒先圣先师及先贤之祠序齿讲拜升堂举酒略如乡饮之仪为文平淡援笔成诗蔚有父风合诗文十五卷藏于家荘重恬静中无机心与人交乆而弥亲不知者或以为简公不改其度寛裕容物无疾言遽色服用俭约而厚拊姻旧虽甚费不靳康肃尝以嵗侵为忧公适归自稽山白曰顷年得禄储谷可数千斛举以均济亲颜大喜殆有前辈麦舟之余意使其得究于用可以及物可以亢宗而见于世者止此可哀也已硕人家黄巖承信郎义之女甫笄丧母已能任家政既归于吴舅始丞郡而家尚寠寓族长之家光禄洎夫人俱存家法素严鲁国病足已乆矣夫子方从师友于外无娣姒之助以冢妇独任梱内之责人以为难光禄与夫人既丧用益窘小姑出适发奁具以佐之石井卜筑竭所储以庚费康肃素好宾客不问家有无先意治具以竣所需康肃以贤妇称之见于遗札其亡也夫子哭之甚哀吉州以作邑有声连嵗进擢以至大郡可以知兴化义方之训鄞丞既亡而吉州求嫡母之铭甚切又可以见硕人鸤鸠之徳是皆可铭也已铭曰括之阳兮仙所居伊石井兮公之庐隄万壑兮清流潴夹明镜兮澄冰壶伟康肃兮蚤垂车谢轩冕兮天为徒君冢嫡兮如伯鱼传衣钵兮邺侯书宦学富兮歴仕涂见诸用兮直绪余归不改兮先规模终相从兮山之隅夫人徳兮鸤鸠如义方壶彞兮蔼里闾我维铭兮子刻诸慰孝思兮贲幽墟直秘阁孟君墓志铭君讳嵩字峤之孟姓也昭慈圣献皇后兄子信安郡王之次子也后以圣徳母仪四朝信安勲在社稷宻赞中兴贤徳问学为戚闬之冠髙宗宠遇如唐肃宗之待李邺侯无与比者公之髙祖在安武军观察留后赠太师韩王祖彦衍中散大夫行开封府左司録赠太师豫章郡王信安讳忠厚少师保宁军节度使充万夀观使提举秘书省赠太师母秦鲁国夫人王氏世本汴人五世祖魏王徙居卫州共城后复居汴信安南渡家姑苏遂为长洲县人君十嵗以祖䕃补承事郎性至孝不忍舍亲出仕奉祠膝下者数年绍兴二十七年任军器监主簿未㡬信安薨恳免临奠特恩除直秘阁赐绯鱼服除授浙西安抚司主管机宜文字幕府笑谈一坐尽倾事无巨细勤于闗决使长多资决而后行未满除监尚书六部门时隆兴改元之季冬也干道初供职职事简寡而才地有余尚书郎或有假故长贰更委摄承㡬遍二十四曹遇事益练习而声誉日休轮对陈利害甚悉上嘉纳之六月始以制书摄仓部公自以骤进抗章请外二年通判楚州又力请祠再任主管台州崇道观满秩通判临安府七年瓜期将及㑹光宗以皇太子尹京易倅为府推八年始改浙西安抚司参议官淳熙三年八月到任盖家食者余十载淡然不复以仕进为意人皆期以逺到而明年八月丙戌以微疾卒享年四十有四累官至朝奉郎五年四月癸酉葬于常州无钖县富安乡许岘山之原去先茔数百步娶仲氏左朝请大夫淮南安抚司参议官并之女后公七年嵗在甲辰卒有贤行克相夫子子男五人夔右宣义郎监秀州华亭县市舶务次曰曾俱先卒次曰猷朝请大夫主管建宁府武夷山沖佑观次曰导朝奉大夫权知严州幼曰翔故迪功郎信州司户参军女一人适朝奉郎知真州李大理孙五人继勲修职郎监镇江府大军仓门继华修职郎监行在㸃检赡军激赏酒库所都钱库继显迪功郎新镇江府丹阳县尉继勤将仕郎继勇两浙转运司进士惟信安谦恭威重有大功而不居逊逺权势被服儒雅居第择穷僻处门宇卑陋以终其身至今不为势家所夺犹存其旧吴公棫字才老仲公参议字弥性皆名士以女弟嫁吴而与仲为姻家其好贤类此故子孙多贤公自幼承义方问学有原委论议正平性又强记一经见闻辄不忘诗句清新有冰翁之风一时名公多与之游自奉寒素而好济人之急笃于教子刮磨豪习二子三孙俱聮名荐书继显先登嘉定元年进士科蔼然为儒家矣钥少随侍都下尝识风度而不及相接亲见公在部门丞相魏文节公为天官舅氏尚书汪公为郎与公相厚称美不容口沖佑漕淮浙为太府卿兼权刑部侍郎严州尝为大理正兄弟有贤誉俱得奉周旋钥比知贡举首阅榜帖一见公之孙姓名为之忻然知孟氏之方兴而未艾也得书以公之葬未有铭逺以见属遂铭之以慰孝思云铭曰昭慈之圣信安之忠辅成中兴盛徳丰功公爲爱子余庆所钟问津郎曹受知诸公位不称徳夀弗及中积善旷达不于其躬子孙日兴益振家风我惟诗之表于幽宫攻媿集卷一百八攻媿集攻媿集卷第一百九攻媿集卷一百九宋楼钥撰志铭周伯范墓志铭周氏为四明望族不惟名宦相继而前辈源流其来也逺孰不欲仕惟周氏之仕者多以壮年退休有四休堂则家风可知明今为庆元府周氏世为鄞人居城中西湖十洲之西君之髙祖告赠正议大夫曾祖师厚登皇祐五年进士科娶范氏文正公之女忠宣公之姊也仕至朝散郎任荆湖南路转运判官赠银青光禄大夫次子曰锷元丰二年登科娶胡氏右丞宗愈之女两娶王氏翰林学士觌之女又娶陈氏正言伯强之女仕至中大夫才业尤髙尝以忠愤上书遂陷党籍又以外家妻族皆一时名公俱在姦党动辄拘碍以经世之才仅知南雄小郡贤士大夫多痛惜之仲子讳渊亦有家声仕止右儒林郎娶俞氏君即儒林之子也讳模字伯范性敏悟承家世之传幼笃志于学如成人从济南刘夀夫游又学书于睢阳徐济甫有楷法年才十七而儒林下世兄弟终鲜四姊一妹俱未行亲党为之危虑君雅有心计沈静善谋既讫葬送女兄弟俱归里之善士皆人所难免丧之后一举不遂即弃举子业一意世学繙经阅史㡬不释卷以为名第有命不可彊求不坠家声足矣建炎兵燬先庐荡然儒林所居湫隘以此事属之君君承先志大启堂宇甲于吾乡奉累世丘垄随力葺理嵗时修祀事物必亲临器必亲濯诸父既亡从兄伯济比邻君事之如同气榜所居曰怡怡堂以着其友爱之笃中大夫遗文甚多如承宣集等行于世文集仅二十卷君恐其久而坠失手加编校以千缗为锓版印造之费始得家有此书年登半百即以槥椟施贫人之丧所济甚衆官道倾圮加以甃甓行者赖焉经理家务井井有条时出其余以周人之急姊妹既行及宗族之疎逺者恩意有差居闲好客觞豆终日不倦晚又增葺后圃益以自适号得闲居士纵心之㑹乡里合庆以为君福夀未艾也明年是为嘉定元年三月二十九日以疾卒于家娶朱氏子男二人曰熺庆元四年为乡贡进士次曰烜先五年卒女三人长适汪之彦次适乡贡进士李梦龙幼在室孙男六壄垓圭垍堪埏女五人长适陈錤余未笄先是朱夫人葬于通逺乡银山熺将以十二月壬午奉君之柩合焉君素了达不以穷通死生累其心豫卜夀藏美槚之备已十余年吾邦旧有真率之集仲舅尚书汪公主盟斯事君实预焉余投闲一纪从容其间君少余一嵗棊品又相近在㑹中尤为亲宻后虽以忧患疾疢寖废去冬西上君送于郊握手道别尚期余生为老伴侣闻君之讣䀌伤殊甚熺来求铭义不得辞余有表妹之夫子建植于君为疎族死无所归君唿其子某使葬于其先茔之傍某游学又任其扫松之劳是尤可书也铭曰四明之周着名吾州家在十洲堂有四休君承其流抱才则优不忮不求无悔无尤家立身修晚益夷犹棊枰觥筹里闾沉浮积善未酧如穑有秋我铭诸幽后人其收承奉郎致仕李君墓志铭江口李氏钥及识其五世矣始秉义讳珂善富乐施乡称长者再娶王氏寔提举广东市舶勲之女兄太府卿正己之姑也卿为钥之姑之夫以是与李氏有连钥生长外门幼年外祖汪公少师外祖母越国王夫人过其家先妣吴国携侍行时李氏鼎盛夫妇偕老子孙满前宴乐连日侍御史王公伯庠铭秉义之墓谓其持心广大与造物者合三子长讳佾字子列尤善干蛊奉亲有称仕为修武郎建炎三年冦残四明游骑向奉川出财力募乡兵守御邑境以全钥尝记其事甚详是生九子第四子讳充庭则君也字伯振资孝谨最为大父母钟爱昆弟既衆家析而非旧矣君躬行善道刻意教子元白居长受学于舒贰车元彬归以淑诸弟既为太学上舍优选待年廷试弟及子俱有场屋声聮翩科级诜伯中嘉定元年进士第迪功郎监绍兴府三江盐场诒伯乡贡进士训伯国学免解以称内舍生又中上舍选以制中开禧元年进士第迪功郎新绍兴府余姚县尉词伯在兄弟间才气实相上下虽进取未效而士友固已期之从子森同以舍法待年从弟之子诲伯亦荐于乡于是文风大振遂为儒门乡里歆艳其兴未艾也君沖澹与物无竞善处宗党周旋弥缝无间言父母既没抚弟妹毕昏嫁经理不遗余力亲族子弟不问贤否一家诲诱里中间有彊犷之人遇君辄敛避教子以践履为先不専事举业诸子学成而不偶不以介意及其名第寖兴视之亦藐然人莫窥其际平居以书史自娱前言往行有契于心者必书之座右首曰有一言而可以终身行之者其恕乎如心之谓恕也又曰我必不忠不仁无礼皆自反之道也又曰一饭之徳必报况其有甚于一饭之徳者乎可以知君所存矣间作歌诗平淡如其人阅名臣言行録遇合意即作诗以记之至百余篇慈福宫庆典以二子在学封迪功郎嘉定二年郊祀恩转承奉郎就养三江以疾卒于官舍寔三年十月二十三日也娶张氏封孺人朝奉郎嗣良之女姑之子也六男子长即元白次诜伯诒伯词伯諴伯训伯惜诒伯諴伯先卒女四人黄直爱张复袁邦杰张绎其壻也孙九人以称以制以牧以豫以清以宁以生以似以翼孙女六人长适袁沂余在室曾孙女一人明年闰二月甲子诸孤葬君于鄞县塔岭之原书来求铭数年以来日见李氏昆仲奋发益叹积善余庆之盛闻君既亡家人始得遗言于箧中区处后事甚悉且戒丧葬俱循古制无徇世俗有曰家中遗产惟有一经教子而已又曰吾幸有子所欠惟一死不以讳也贤哉铭曰祖开庆门父全乡邑君继以善子孙玉立或升于学或庆于乡儒风大振名第相望衣冠方兴所贵持乆毋渝淳则用笃厥后承议郎谢君墓志铭余家世业儒五世祖正议始以乡先生决科起家五子俱传业而季子梦弼讳肖尤攻小学又传其五子其仲元应讳弆独殿诸老说文解字经典释文始末通贯㡬于成诵钥侍教累年故颇知字学客授东嘉与诸名士游独谢君季泽最为同好相与攷订文字毫发必计后十五年复叨假守时过郡斋晤语甚乐也别后时见其笔画愈工余既投闲闻其亡矣亡又十五年当嘉定四年得其子有开书以铭为请既列君之行实又以张忠甫所作乃祖志铭陈君举序君所着正字韵类五卷来抚其书为之伤叹此真季泽留意之书也因为掇其大槪而系以铭君讳雩季泽其字也温之永嘉人曾祖文渊祖君任有乡行父知柔尝居瑞安之乐善里里人称乐善先生君仕升朝赠承事郎母张氏赠孺人兄黔有声上庠君性颖悟承父兄之训博学强记自经子百家之书皆手自校定音训句读一一不苟以是文亦日进援笔立就不为艰深之辞绍兴三十年入太学干道五年登进士科授左迪功郎福州连江县主簿丁母忧服除再调台州司户参军闗陞从事部淳熙十二年为髙邮军军学教授改宣教郎知福州宁徳县主上覃恩转奉议郎赐绯衣银鱼庆元改元年劳转承议郎三年以疾卒于官享年六十有三娶万氏有妇道先君五年卒赠孺人十一月庚申合葬于西山广惠院先茔之后山二子有开有大孙四人师中师善师俞师心女三人君讲学务出于正早受知于舅氏端明忠简张公阐忠甫名淳君之内兄君举名传良又张氏壻龙图郑公伯熊毗陵薛使君季宣皆里之名公周旋其间不扶而直闻佛老巫觋之说必深排之既仕而知者益衆丹丘郡用不足取于民者多居甞受输为之撙额外之求宿蠧一空五邑称之朱公熹为庾使风裁甚髙一见君如故交留语或至终夕属以荒政及滞讼以办集称祭酒李公祥为淮南提举荐四人于朝籍记中书髙邮教官预焉钱公之望为帅旧与君同舍知其才访以民瘼君为论科买瓦甓薪苇洎差役工匠之害尤悉帅得书喜曰仁人之言其利溥哉下属郡尽蠲之及试邑日危坐聴事事至立决故无留狱出储粟以赈乏增学粮以养士闽有蛊毒法禁数严而姦民反以诬善良吏复鍜鍊或至诬服君察其诬白之部使者曰蓄蛊者固不可赦诬人者自应反坐卒平反之邻邑连江亦有是狱太师郑公侨复以委君又得其情无不感服故吏畏其明而民乐其寛焉死之日巷哭相闻有攀号輀车不忍去者士夫挽章盈帙祭文率数十百言且相与祠于老氏之宫平时勤谨礼法冠昏丧祭皆有典则律子弟尤严于拜跪举止之际衣冠服色斥去浮薄之饰君既亡其子行绞紟之制悉去世俗不经之文承君志也君性孝友二兄早世抚育诸孤为之毕婚嫁治室庐又勉之学勇于赴人之急惟力是视乐闻人善有过多面折之敏而善谋审度事宜往往中的惜乎不假之年其见于用者仅止此耳韵类一书援据精确不知者以为苟然惟好之者然后信其积学之工每谓使之在天禄校雠之职必有补于斯文然亦不及此余所以重叹也铭曰古之设教学有大小六艺之目殆不为少幼而贞淳习之既成壮而用世足了一生惟此字学是为一艺后世忽之谓学之细礼乐既壊射御罕知数亦失传惟书可为我家有原余亦素嗜间亦语人鲜有同志顷仕东嘉日亲友朋惟此谢君时称笔精以文发身又敏于政笃意斯文字为之正亡年五十始得其书着之于铭以贲幽墟赠银青光禄大夫宇文公墓志铭宇文氏本居河南唐末入蜀遂爲成都大家隆兴初元钥忝进士科与淮东总领子震兵部尚书价同登尚书尝幸同朝而总领以出入参差竟不及识三仕周行多见蜀士尤闻今贰卿及枢宻之名恨未遇也告老复来枢宻由京襄宣威召还文昌遂跻右府贰卿以棘寺奉使北归上从班皆一见如故交贰卿引嫌出守当涂钥既叨参预与枢宻情好日隆一日亲携贰卿书以二亲银青及夫人之铭为委谢不敏至再三终不得辞谨摭所示行述书而铭之银青讳师说字徳承曾祖宗象累赠太师魏国公祖邦彦故任朝奉大夫尚书屯田员外郎累赠太师齐国公父时中故任左中大夫直龙图阁累赠通议大夫公之二伯父以文学被固陵深知迭掌翰苑继为丞辖枢廷家声临一时公少在富贵中而天资沖淡惟专意于学自为程度风雨不渝由伯父任补承务郎锐情举业两占荐书高选父母既钟爱之公亦不忍离膝下既冠三请祠禄以便养龙图勉以仕始为潼川府路转运司主管文字使长喜兴狱一道骚然州邑为之屏息凌忽官寮虽有言不屑也公气平而语劲遇事坚执未尝少屈下期于用己之学长为敛容狱亦寖息俄丁母硕人房氏忧父既奉祠公亦不调龙图服除又任常平司干办公事甫到官而以疾卒年止四十寔绍兴二十六年五月二十八日也官止奉议郎平时乡党搢绅品论世家子弟之贤必以公为称首至是相与嗟惜又不能自已也两娶房氏赠通议文安郡夫人四子绍猷故奉直大夫知汉州绍谔故文林郎知叙州南谿县次绍彭由权户部侍郎右文殿修撰知太平州次绍节以龙图治命继伯祖枢宻太傅肃愍公后端明殿学士签书枢宻院事兼太子賔客一女适承议郎新知简州杨思成孙五人景韩景脩俱终于将仕郎景琦迪功郎监汉州商税景度儒林郎添差两浙西路提㸃刑狱司干办公事景厚迪功郎邛州安仁县尉孙女三人曾孙人二子以郊恩累赠公银青光禄大夫以某年某月某日葬于广都县龙华山之原后三十余年文安夫人祔焉公既蚤殁诸子尚幼公之学行俱不得显于世文安每举公之遗烈以教之大略以为公之读书为文皆有绳准经史百家之言悉以次第繙阅沈濳反覆随疏坐右旦为某书夜为某氏之文手抄成诵若布衣初学之勤者喜与士友谈易时诵家人正家之道以勉我相敬如賔公退则闭阁弦诵哦诗缉文一不以家事介意此皆公之所安而道行于妻子之实也欧阳公幼失所怙罔知其父崇公之详其见于泷冈阡表者皆郑夫人之言也敢引以为比公之隠徳所谓非此其身在其子孙贰卿方以名从臣出典藩方枢宻先膺大用宇文氏之兴真未艾也天之报施岂不昭昭乎铭曰宇文之先其积已厚枢筦丞辖赫然华胄公居其间卓称孝秀天爵为贵多文为富学优入仕不渝素守出门轴折才不及究非此其身宜昌厥后我惟铭之用诏不朽文安郡夫人房氏墓志铭夫人姓房氏讳妙光其先显于唐广明中扈䟆西狩因家于成都之华阳曾祖审能赠朝请郎妣安人宇文氏祖希参朝散郎赠通议大夫妣硕人张氏杜氏父永朝奉大夫通判嘉州妣宜人张氏夫人性明悟在羣儿中独若成人少长事亲知色难之义不但长于女工也宇文氏世有姻好嘉州先以次女归直龙图阁时中之子银青公师说又以第四女继室是为夫人夫人之姑姑也未㡬即世执丧哀慕扶护以归又谨视龙圗次舍食饮之宜已而治阃内奉烝尝一如姑无恙时以寛龙图悼亡之悲银青为潼川漕幕夫人年才过笄恪守家法食不重肉而丰宾客之奉夫子尽职不苟退则耽书一不以事物自婴内助之力也尝侍龙图疾奉药饵甚谨少间曰吾妇孝敬他日愿汝子妇如此银青事兄如父夫人待长姒如姑百口无间言银青卒于潼川仓司夫人三十有二诸子皆幼送终治葬无一不尽自后専意教子昼夜不怠又举银青学行以为法故诸子益自刻苦相继预荐季子绍节遂登淳熙十四年进士第银青之兄赴合州夫人领诸子留里舍教愈力用愈俭嵗入之余悉储以聴一毫不自私合州晚嵗闲适夫人与其姒分月主家务或客至纷沓供酒肴无倦色伯与姒皆敬叹之姒既寡居相好益笃事无大小未尝先可否至不敢専席而坐若非辈行然二十年如一日亲党皆以为不可及姒止中夀四女未行悲卹抚摩不啻已出俱使之得所归长子绍猷得官成都张宜人年髙喜于便亲即聴迎侍一二日必归母侧曲尽孝养宜人及见外孙以次授室相继出仕谓夫人曰汝父与舅皆称汝孝盛年守志不以悲哀乱所守固知其有今日矣送子之官戒饬尤备引隽不疑之母之语及谈上世官业以勉之且俾亷勤首公无躁进无诡随不以驰骛宠禄为急也肃愍公靖康奉使结约举义谋泄遭变尽室死之龙图命银青以绍节继伯祖为孙甫冠夫人即遣诣行在所以其事本末请于朝留十寒暑每以书戒其尽力毋念我事既昭明卹典优渥乃俾追丧略无嫌忌人尤以为难平生动中准绳髙见絶识有士大夫所不逮然语笑不妄发未尝以所长自为表襮赒人之急如恐弗及故奁衣襦乆而如新视世之纷华荣耀一无所累其中者淳熙九年六月十八日卒享年五十有九明年十一月甲子祔于银青之墓子女孙曾悉在银青志中呜唿夫人在家为贤女既嫁为孝妇妻道母道又皆兼尽可以为闺门之规范矣是宜铭铭曰彤管不作傅姆无教孰能闺门惟敬惟孝猗欤夫人谨于三从事姒如姑又笃其终义方尤严绳绳孙子庆必有余川至云委典刑如存是为壸彞凡此妇道百世仰之朝散郎致仕宋君墓志铭隆兴改元永嘉进士得人最盛尚书木藴之既在魁选一郡同登至二十七人余忝末科至干道七年客授此邦三年间多与同年往还甚乐也后又假守则在者已寡矣今四十载惟余叅议光逺宋贰车正卿在钥亦偶未死故三人时以音问往来而正卿又亡矣明年其弟习之持书求铭正卿之墓抆涕之余为序其平生而系之铭且请光逺篆其葢云君讳晋之正卿其字也旧名孝先字舜卿五季时处士靖自福之长谿徙温之乐清邑有张文君隠居筑室为邻而缑山僊人吹箫台峙其前真胜地也今八叶矣子孙繁衍为名族曾祖惟表祖世则俱晦徳不耀考允修行义过人有声舍选而终不偶笃意教子既口授以尚书大义又力贫为之择师君既升朝生封承务郎后又赠至奉直大夫妣万氏继母张氏皆赠恭人由是邑人益励子于学君幼颖悟日诵数百千言弱冠从梅溪先生王公十朋游学徒数百人独君首出王公器之曾以诗赠别襃借甚至未㡬入太学登乙科授左迪功郎汀州司户参军王公又以诗送行期待尤逺到官明锐任事不择剧易郡政待户曹乃决有霹雳手之名秋稼加耗病民君以郡命蠲之人皆讙服校文三山士踰二万杜君申有场屋声又尝名荐书文卷已遭摧剥君识于衆人中引义力争竟寘举首果以经魁南省人尤服鉴裁之明时丞相王公淮检正吴公龟年少卿郑公伯熊同为部使者皆欲出其门外移长谿丞县去福州数百里休戚㡬不相同丞相陈公俊卿为帅君言邑之利病多所开纳赞其长黄君藻和而不同相得尤深罢官祖饯挥涕而别海舟之隷于邑者数千艘君既被檄总籍其目分番以备调发舟人安之时造战舰期㑹趣迫君缓其期事亦随办伐木必亲相视而后取其免于斧斤者号宋公松丁奉直忧治丧诸费一金不仰于公家归营葬送仍自为夀藏于侧泣曰尚当供养于地下也除服调临海令以办治闻催科不扰囹圄屡空太守邀入签幕郡县视犹一体知无不为轺车行部士民遮道称徳政者动数百人枢宻丘公崈为宪使率诸台荐于朝及去官壶浆攀恋旗帜咽道相望不絶前此未有也再调光化令乡人王公自中为守每称为老先生被边事简作亭丰山之颠遥望卧龙旧隠暇日相与登髙弔古哦诗度曲不复以僚属相遇改奉议郎知奉化县君三更邑寄熟于纲目刓方为圜坐以无事民大爱之丞相谢公深甫临海人素知治行时在参预欲引之周行君赴部授信州通判以归佐郡期月即引年求谢事谢公又却其请且勉留之秩满竟以朝散郎致仕或谓理赏可及正郎君曰不翅足矣翩然还家闻者愧服天资孝友奉直素为乡曲所敬惮以儒术自信黜释老之说每曰亲亡而借缁黄以荐何待之薄也死欲速葬或溺于隂阳家之言以幸富贵至累年不入土者不孝为大其卓见类如此君之执丧一遵遗言追慕老而不衰嵗时祭祀焄蒿悽怆如将见之言及则必泫然弟习之少君四十嵗抚之如子捐祖产以畀之而不忍析爨弟亦恭谨好学事君犹父门内以礼法称护坟茔如䕶头目拜扫必躬必亲宗党贫者收卹经纪有孤女则为遣嫁之不惟子弟承教修饬厮仆亦能以生事相戒有古樟䕃蔽甚广自号樟坡居士晚又筑亭其上榜曰可髙赋诗赓酬者衆钥亦预焉嘉定四年八月属疾终于家享年八十有六娶孙氏继万氏皆赠安人二子长曰统迪功郎宁徳主簿衢州比校务调邵武军司法姿禀端重居家临政绰有父风不幸先二年亡矣次曰缨孙四人㑂侨俶皆业儒幼曰宅孙女四人佰适进士刘颐仲适国学进士张复道叔从浮屠名法定季适进士万逵女孙三人习之与缨将以五年十月丁酉葬君于县葢竹山寔附先茔君志也君敏而静贯穿百家不为艰深之文明白丰赡诗辞髙胜淡而实腴即席唱酬锋起泉涌人畏其捷而服其工所至留心风教勉厉后学长谿有隠君子林君维屏号榕台先生君屈致邑庠遇讲书与其长率邑之寓公聴焉学者益励丞相梁文靖公闻之遂招入郡中一时政化之盛君实启之忧居开义学来者辄受劝谕有文斋舍有铭深衣大带济济翼翼习俗益媺临海官事整暇太守熊公克遇视学则请君为说春秋光化既为一新军学至奉化则又亲见之锐意兴作里士监南岳庙汪君伋与其弟份斥家财为之倡衆亦竞劝轮奂鼎新照映山川举梁之文落成之记皆钥为之自尔累举得士为多家素贫孙安人初以田四顷自随伏腊粗给仕㡬四纪无一丘之益客至必留尽欢或假贷以续食人为不堪晏如也归老余年齿落复生发白更黑颀然为乡曲之望诗文甚多随有散佚今惟干坤二卦中庸大学禹贡洪范讲义春秋十二公论各一卷歴代中兴君臣论二卷拟进万言书一卷樟坡集三十卷藏焉铭曰阜陵取士隆兴之春惟温最盛二十七人我幸同升洊官海濵相与往来乆而益亲四十余年如星向晨惟宋与余夀踰八旬宋君忽焉而迹遽陈行义治政蔼然弗泯难弟贻书其请甚勤哀懐易感勒铭翠珉从兄楼府君墓志铭我大父太师齐国公五子二十五孙惟九伯父五子皆钥之兄也诸兄凋零殆尽惟兄长钥一嵗自幼少追逐晚益相亲钥投闲十三年时时步屧相过山肴野䔩聴琴观奕酒酣而归甚适也忧患之余既挂衣冠期与兄乐此晚暮严召还朝重惜此别初谓可以复㝷旧铭兄亦促使蚤归忽闻兄讣惊痛不自胜乞身未遂又闻将葬二子来求铭呜唿遂无兄可事矣雪涕书之兄讳镃字少及吾家世为明之奉化人入城而着籍于鄞者至吾兄弟五世矣推而上之仅得八世积徳有素至髙祖先生讳郁决科起家一仕遽休仍教授乡里官止大理评事累赠正议大夫曾祖讳常朝议大夫累赠太傅祖讳异徽猷阁直学士累赠太师齐国公父讳琚朝散郎母陈氏封安人朝散儿女俱衆与安人勤俭治家尤笃意教子叔子鋐有场屋盛名以丙科仕至临安教官季子鉅亦自太学晚为歙丞兄幼子也天姿谨恪读书之外竭力事亲于伯仲间急病让夷心计精宻既不及禄仕一意守家法安分知足自奉至薄量入为用数十年如一日朝散得齐公继绣堂故基为宅后既不足以容衆兄得田三亩力营筑室未㡬落成过者骇观入其家济济如禅房精舍地无一尘辟门临水得城南胜处内地才㡬弓花卉果蓏手植以供小摘之需真隠士之庐也朝而诵经昼则假寝暮止三酌陶然自适一唿烛则不复饮食故絶少疾病性谅直语辄见肺肝亲故有过忠告或面折之自谓爱人以徳人亦谅而服之奉丘垄及致祭谨甚一物一器必出亲临尤好宾客至则谈笑款洽小酌亦有恩义夫妇齐年俱至七十亲党合乐髙㑹扁其堂曰双庆冬至元旦乡校有序拜之礼兄必夙戒子弟率先而往风雨不渝每自言曰吾无才术以发身赖祖先宗族之庇处夏屋三纪何以堪之生计素薄不足以卒嵗斤斤自处人不见其际遂为乡里善人以终嘉定四年六月属疾初无他苦丙申卒于家享年七十有六娶宁海李氏克相夫子以齐其家二子浃洽一女适文林郎抚州崇仁县丞舒祐孙六人权柄校槢桧榗俱业儒柄出继为长兄主簿钰之孙孙女人长适方楷次许适舒枢外孙也余尚幼将以五年八月丙申葬兄于通逺乡金谷之原植徳菴后兄所自卜欲从父兄于地下也兄虽出世家辛苦自立竹头木屑未始轻弃物多可为两用若琐琐者先具美槚夀藏虽一日二日可为者亦皆豫办略无拘忌之嫌又可见兄之旷达矣二子事亲素谨兄亦以家务分委之继绣旧堂㡬不能保兄言之或至泣下浃力图而得之兄又喜甚将以故扁揭之未能也钥既不得归奉吾兄自念叨窃逾分上有忧责下困应酬每起伏波羡少游之叹今日东望尤为心折泪迸哀哉无及也已铭曰齐公守乡始立锦坊五家聚处昆令季强兄之与我亲如同气期尽此生日夕陪侍病不及问丧不得归尚铭诸幽以写我悲乡里善人又以考终咨尔后来尚振素风攻媿集卷一百九攻媿集攻媿集卷第一百十攻媿集卷一百十宋楼钥塔铭径山涂毒禅师塔铭径山为东南第一丛林非第一等人不足以居之淳熙十五年冬丈室虚席临安守臣奏请无钖华藏涂毒禅师夀皇素闻师名制曰可明年二月初吉方入寺遇今皇帝始登寳位诏就灵隠开堂中使斋御香以赐恩礼甚渥道俗辐凑惊叹未有且曰是为丛林一段盛事非师不足以当此也师名智䇿姓陈氏天台人自号涂毒巖生英敏颖异父母素竒之十嵗护国僧楚光见之曰此子风骨巉巉有出尘之姿又六年遂祝发光授以经律理诣昭彻迥出流辈性刚简居处语黙肃如也尤不喜泛交善则慕之有不善虽亲暱亦絶不与通年十九或告以定慧等学可以明见佛性即造护国请谒寂室光仅七日偶过门洒然有省寂室许之谓老于丛林者不能过也育王无示万夀大圎皆一时大名徳无不肯可大圎问师甚处来曰天台曰见智者大师么曰即今亦不少曰因甚在汝脚跟下曰当面蹉过圎曰上人不耘而秀不扶而直一日辞去圎送之门拊师背曰寳所在近此诚非寳师领之时豫章云巖游禅师号典牛声震江湖师往投之道由云居风雪塞路坐阅四十二日午初版声铿然豁尔大悟及造门典牛独指师曰甚处见神见鬼曰云居闻版声来曰是什么师曰打破虚空全无柄靶牛曰向上事未在师曰东家暗坐西家厮骂牛曰崭然超出佛祖他日起家一麟足矣贞净老人若在见子亦当下拜遂领师至僧堂前撞钟大言曰侍者大彻矣牛机辩峻峭莫有婴其锋者师与之平章今古泉涌风驶闻者为之错愕踰年告别牛送以偈曰咄咄临济宗行行正在尔遂结菴于淮西乌崖之下典牛凡见浙客必曰识策公否客曰识之则欣然曰不虚生于浙江其器重如此大圎移大沩请居第一座秉拂之初衆已惊服尝问讯圎圎俛眉不语师曰何其瞀闷圎曰期子济济多衆如雪峯存沩山祐之流而谈天者谓子无徒子意如何师曰参学惟恐无本苟有本对泥像说法亦髙出诸方圎曰吾子器识过人玄酒太羮非常流所能知味也东归又分座于国清此菴景元方住护国谓师曰公来归三峯景元即收卷波澜矣出世住黄巖普泽为典牛焚香是为黄龙四世孙歴天台太平吉之祥符越之等慈及大能仁所至道价兴行旋自护国华藏来住此山而师已老矣力行祖道衆至千余每谓其徒曰来日无多岂久于此者弟子请建塔于东冈之麓绍熙三年秋毕工师曰生平言出没死生如适园观此言㡬户知之时节因縁乃在于此十六日升堂诀别举衆曰请偈賛者如市随叩即信笔应之二十五日门人宗惠问疾嘱以后事仍曰子以文祭我师整襟危坐倾听乆之至酹茶尚飨为之旴衡一笑二十七日辰初汤沐已竟剃发更衣万衆云集说偈云四大既分飞烟云任意归秋天霜夜月万里转光晖俄顷泊然而逝八月二日举全身瘗于东塔夀七十有六腊六十夏得法弟子已出世者十二人度四十三人余非学佛者未尝参禅又与师无半面而惠公余乡人録师行实求铭既适越贻书不已惟师之始末劲挺洞达无一毫回护意气于余心似有契焉乃具载所録而系以铭其实无此可也铭曰临济正宗直下不絶杨岐积翠何有分别矫矫典牛付授亲切涂毒一声闻者脑裂云居版声风撼深雪径山一着霜夜秋月扫尽葛藤光明透彻我词賛扬慙媿饶舌天童大休禅师塔铭余家四明十禅刹错立名山中儿时未甚省事已闻人称老尊宿颇衆而大觉小珏之名尤着且乆大则宏智正觉小则师也师名宗珏和州乌江人姓孙氏生不茹荤世业儒而性乐空门年十六白父母愿出家止之不可遂依贞州定山贞如住持徳云十八进具长芦祖照道和声振东南师往叩谒照与语竒之留为侍者时真歇了公为座元师入室问云佛祖不到处是什么境界歇竖起一拳师拟议歇挥之师即领悟遂云将谓无人到歇云放过一着宣和中歇主长芦学徒益集至千七百衆师代居第一座为衆说法建炎初元之蒋山入慈受深公室语契渊微尤相器重寻避地浙东侍歇居补陀巖道价愈髙郡请住岳林布袋道场不就宠智时在天童视歇为兄邀归山间又命师挂牌领衆象山廷夀虚席使君延请再三始从之绍兴二年太守陆公长民仍迁师于岳林备礼开堂丞相范公宗尹自号退晦居士与师为方外交远来劝请参政孙公近时为部使者为范公草疏禅门以为美谈师即嗣真歇㡬三年退处翠山依宗禅师待制仇公悆迁之香山一住十八年衲子云趋寺为一新二十五年尚书王公俣请住雪窦二十九年真阁张公偁遂以天童招之师念太白名山实宠智之后一遵规式无所更改道俗益向之师容貌竒龎度量恢伟喜愠不见于色终日頽然无所修综亦未尝振厉风采而见地明白深造自得死生之际卓然过人人于是尤以为不可及也时城中湖心辩公宗师与师生之年月皆同三十二年八月上浣辩以遗书来师初无恙览书笑曰齐年既行吾亦逝矣翌日迎宾如平时晚欲小参侍僧以为暮矣即令集优婆塞衆人知其有异举寺咸㑹师从容普说多致垂别之意既归丈室濯足就座整容跏趺汨然而逝又八日学徒奉全身葬于南谷夀七十二腊五十四师等慈接物无贵贱之间侍制张公劭昆弟与师为中外亲舍人孝祥又视公为父行皆一时名胜师视之藐如也嗣法三十余人分领宗风而足菴智鑑为最显足菴住雪窦数年与余素厚绍熙三年余官后省忽得足菴垂絶之书专以先师大休塔铭为祝大休师自号也余幼钦师之名而不忍违足菴之祝为之铭曰是释者流视生若浮生兮若浮死兮若休生既曰休死又何求足菴之求为铭诸幽瑞巖石牕禅师塔铭师讳法恭明州奉化人俗姓林母杨氏号佛光道人日诵莲经甚専一夕梦胡僧来谒既寤而生师父早丧年十五乃白母出家以栖真禅院僧则韶落发为师宣和七年受具戒习南山律于湖心寺继受天台教天童宏智觉禅师法席方盛师又更从之兄事自得晖昼夜危坐一日坐殿庑间忽傍有僧曰本自不生性无和合师一入耳根豁然开悟流汗浃体即见宏智反覆问答机应如响智遂留侍傍乆之再歴江湖徧参石佛万年闲公室中尝一举似地擎山话经月不契他日再往闲日似地擎山作么生师掩耳而出草堂清不许暂到入室师直造前清举拂日识得这个参学事毕师曰拈却这箇唤作什么清拟再举师夺拂子掷地上曰老汉拂子也不识一衆骇叹黄龙忠置界方槌拂于香案上师谓其侍者曰和尚此一络索作何用少顷一一拈起问过一机不来莫言不道侍者白忠乃尽撤去三年复归天童主藏事即分座说法遂为第一座智所举宗要师不为苟合智爱而畏之绍兴二十三年越之光孝虚席帅移书于智求一本色人智以师参学行业始终明白荐之既往㑹应天塔壤或请舍去师曰非我尚谁为耶塔成始行未㡬复住能仁隆兴改元赵公侍郎出守四明命主报恩兵燹之余前人相继兴造凡所未备者如钟经一台等处皆师所建轩敞宏大遂为一城兰若之冠干道六年退居小溪之彰圣明年荥阳郡王又起住瑞巖居山㡬一周星辟舍宇以安衆开山田以足食又建圎通杰阁轮奂甚美皆师余事也大参范公请师于雪窦自得晖公归自净慈乃请以雪窦还之复居瑞巖淳熙八年八月十三日感微疾谓弟子曰毋以药石累我殆将行矣十九日以书招自得且促之越五日始至谈笑如平时付以后事作士大夫及道友书六缄已而诸山皆㑹以翌日迟明升座说偈而逝郡守谢公修撰得师遗书唶曰恨不识此老即以其座元如璧继之师夀八十腊五十九受度者四十三人嗣法者十人山之西偏夙号上方于是立塔以葬寔九月三日也师之从姑归余叔祖故自少时与师游璧求铭于余余非学佛者然窃谓桑门之法有三曰律曰教曰禅学者当先习律以检其身次听教以广其业然后参禅以求直指人心见性成佛一闻千悟世出世间法则为全人矣况是三者本无异途苟能贯通何所不可惟师天姿劲挺持律严甚而禅教并行直以古徳自期爱身如冰玉终老不衰絫主大刹起居寝食无一日不与衆共不务縁饰无他嗜好自号石窻叟峭直骨骾未尝借人以词色见有道者虽坐下版必力加提引成就名誉郡命公定师畧不容私或以赂得叱之不贷至白郡将汰遣之诸方异辞辄遭呵咄衲子慧而狂者至则摧折有僧自谓罢参指地曰人人唤作地我道不是汝唤作什么僧未及对卽斥去同行僧请代一转语遂举一拳师曰同坑无异土併逐之临安净慈人所愿得尝驰书请师乃航海以避命郡为申免皇子魏王作牧每加敬礼欲访师于山间辞曰路逺而险徒劳民耳其严冷类此公卿名士为方外交者甚衆丞相魏公晚嵗与师尤厚尝叹曰自得如深云中片石石窻则空门中御史也缁流以为名言师行解甚髙不为夸诩以惊衆壬辰夏旱郡请说法卽日甘澍次年又旱定海宰延之师曰前此偶尔非吾力也坚拒不受邑人固请卽又雨焉呜唿禅林五枝盖出一本惟曹洞宗至芙蓉而大振石林叶公左丞称其与之严者得之必精传之必乆河南邵公子文称其为特立之士二公皆名儒言必不苟一再传而至宏智尤光明俊伟而师得其正传卓立杰出确然自信末后一着照映今昔盛矣师机縁有三㑹録瑞巖后録壁立千仞不可挹酌丛林尤所尊敬读者当自知之瑞巖古道场璧以师故出世卽居之乆而衆无异辞不负所託矣铭曰此道本无二五派寖分别猗欤曹洞宗绵宻更亲切稽首芙蓉师壁立蹊径絶迩来一再传奇邹出丹穴石窻嗣宏智游方俱洞彻门庭晚益峻坐㫁衲僧舌如识滋味人啗土炭石铁醎酸甘苦辛开口了无说何以传不腐君其视兹碣表里无纎瑕瑠璃含寳月雪窦足菴禅师塔铭师讳智鑑滁之全椒人俗姓吴自儿时已喜佛书每以白纸为经跏趺端坐诵之琅琅然母尝与洗手疡因曰是什么手忽对曰我手是佛手遂视母大笑少长日记经文千余言连遭亲丧决意出家誓修苦行以报罔极之恩真歇禅师方住长芦径往依投一见异之师勤苦精进终嵗脇不至席大休小珏禅师领千七百衆为首座独指师为法器曰汝当振吾宗已而侍真歇来四明至补陀山遇羣盗蠭起避地之马秦骇浪翻空举舟惊惧师坐篷外独不沾湿真歇益异之㑹京城三藏道法师讲菩萨戒师受戒已背若负万金然道曰汝真得上乘戒之証也徐卽身轻真歇住雪峯服勤三载虽日亲示诲终未超彻复回四明遯于象山县之郑行山乃海岸孤絶之处相传山有怪妖不可入入亦多以惊异逃归师曰吾为法忘形何惧耶乃即山中盘石缚茅为菴地髙无泉脉师祷曰吾办道来此山神其惠吾泉因锄小坎移时而水溢食不继则啖松枝以疗饥时绍兴二年也一日有巨蟒入菴矫首怒视越数日复旋绕于牀师不顾而去夜闻菴后巖谷震响如霆击旦起视之有巨石飞坠越菴而立于门并菴大木皆为之摧拉变怪百出略可记者如此师不为动终不能害也明年正月十四夜于深定中豁然开悟师自念云威音王以前无师自証威音王以后无师自証者皆天魔外道遂下山见延夀然曰日来肚大无物可餐菴小无牀可卧若能与食展菴则住不然则去然与师反覆问答不能屈因叩师见地师云一坐四旬身心莹彻忽尔古镜现前非由天降不从地出自是本有垢净光通不劳心力自照也昔眞歇尝于室中举门一物上拄天下拄地常在动用中动用中收不得是什么物得恁么而今照破方知天葢不及地载不起唤作古镜亦是谤他遂有颂云箇镜光流遍刹尘鑑照无碍体难分羣灵巨徳皆称妙凡圣无非里许身然云不易到者田地师至陈山欲航海或指曰此郑行山中肉身菩萨也人皆环遶求偈时天大风不可渡师谓篙人曰吾为汝借风洎登舟俄顷而济扺岸则逆风如故径至岳林见大休云乆违尊颜卽不无如何是同风不间底人珏云井底虾蟇吞却月师云宾主不立报化平吞珏云向宾主不立处道师云不辞道恐涉唇吻珏云只今将什么抵对师云不借珏云佛祖不奈尔何师礼拜遂令受具闻翠山宗白头机锋峻峭往叩焉时师方为岳林行匄担二布囊随得卽受备歴艰勤人所不堪宗云为衆竭力不无其劳师云须知有不劳者宗云尊贵位中收不得时何如师云触处相逢不相识宗云犹是途中宾主作么生是主中主师云丙丁吹灭火宗以手掩师口师拂袖出宗迁雪窦挽师偕行荷负衆事㑹法堂新饰且命师为衆普说宗叹曰吾生有耳未尝闻也丛林愈加敬焉宗乃宏智髙弟师因造宏智室动辄深契二十四年遂举住栖眞隆兴二年移定水侍郎赵公子潚闻师名属侍御王公伯庠制疏备开堂礼嗣法大休寔曹洞十一世孙也干道五年退席遂之天台八年嗣秀王来镇请住广慧淳熙四年皇子魏惠宪王请住香山七年参政范公移主报恩十年遂归西山为终焉计十一年雪窦虚席衆皆以师为请师念明觉知觉道场勉为起废一住八载所在道俗归仰至是尤盛随力葺理内外一新绍熙二年谢事止于寺之东庵太守林公枅稔闻道价命师再住不从必欲识面既见问道终日致请益坚力辞而归三年七月乙未示疾己亥亲笔遗书晦日以道具抄録八月哉生魄夜分戒其徒曰吾行矣送终其务简约勿用素服哀恸言讫书偈趺坐而化时暴雨疾风震动山谷人尤嗟异四远闻者奔赴尽哀于是相与建塔于山之左戊午奉全身以葬夀八十八腊五十三嗣法及受度三十余人师素与余厚在雪窦作锦镜以蓄飞雪上流为一山竒观甞为之记师且死手书遗余告别以大休塔铭为属余既铭之师之徒又以此请不忍拒也余不习释氏学然闻古徳相与传授之际多借导师有以启发之惟师根器过絶人自誓不悟不为僧则识趣已不凡操心如铁石视身犹土芥又有人所不能及者初虽乆依真歇郑行之居略无怖畏非有师传而遂得道禅门少见其比是时自觉般若有灵真有饥则一与之食寒则一与衣之验夜行深雪自然得路若有隂相自以为大千世界无如我者一见大休诵言所歴休徐曰但尽凡心勿为异解师为之漼然意消而归心焉师天资朴厚见地真实业履孤峻苦行坚密至死不少变等慈接物法施不吝具大辩才浩博无碍为人说法或自晓至暮或自昏达旦至连日亦无倦色音吐洪畅晚亦不衰闻者耸服学徒每出衣资请师演说此尤禅林所未有也云深火冷尸居渊黙有召之者虽祁寒隆暑不拒一毫施利悉为公用丈室萧然故六主废刹积逋动数千缗不过期月百废具举若祷雨旸捄疾苦其应如响神祠烹宰物命辄为易以素馔有藏其须发而得舍利者此皆世俗所创见师不欲人言之以为非此道之极致使其有之亦皆师之余也师既亡太师史文惠公祭之以文有曰了悟圎通如观音大士随机化俗如善导和尚人不以为过也师生于淮南而化縁独在四明屡易法席名震江湖而终不越境自号足菴人以古佛称之惟师可以无媿云铭曰祖师西来乃始有禅灯灯相续皆有师传师之得道㡬于神曜心镜孤圎大千俱照曹洞正宗实艰其承十有一传至师中兴蛇虺之宅闻者怖恐惟师宴坐曾不为动振钖出山据大道场四衆归仰广为津梁生于淮壖縁在甬东名震江湖卒老吾邦法施不吝辩才无碍行实坚苦而大自在人称古佛师则无媿铭以表之用诏末世瑞巖谷菴禅师塔铭淳熙五年秋有㫖以明州智门僧景蒙住台州瑞巖寺先是参政钱公请为坟院公既薨其孙今江东转运判官象祖以大父治命辞于朝仍请敕差住持太傅史魏公再当国谓蒙可瑞巖台甲刹师一旦自海山膺敕命孤云野鹤虽无心于去来然空门之盛举也魏公分教永嘉时与心闻贲禅师为方外交罢相里居梦如平生傍有僧曰景蒙貌古神清谈笑久之觉而叩天童朴曰僧名颇异有斯人否朴曰是方为堂中第一座招之恍如梦所见与论出世法了辩如响问其师则心闻也大异之遂为延誉而得智门一住七年寺以寖兴甞葺古殿得瓦于嵴有字粲然盖建隆改元之秋䜟语六言中有师名若言超进之意抑又异矣在瑞巖前后十夏道俗倾向寺居两山间楼观层出有溪自东北横贯寺中一夕暴涨冲决隄防栋宇漂荡强半为瓦砾之场人以为不复可兴矣师曰吾当任此既而财力交施从容规画曾不踰时轮奂一新壮丽反过其旧师才智超迈不以毫末自见因事而显无不叹服韬养之深从可知矣师姓邵温之平阳人族姓甚衆多以儒自业母感异梦而娠英特开爽幼闻钟梵则喜年十三从惠安净觉大师惟梵着僧伽梨明习天台教观自以名相之学不足了大事去游国清又参育王山佛智裕公裕问以宗门节目师不知所对甞入室误问乡里师曰永嘉人还识永嘉大师么未及答批颊而出至于再兀然如痴寝食不安者累月行道次忽闻钟声而悟卽造室中又问永嘉大师卽今在什么处师曰卽日伏惟和尚尊体起居万福裕随问向上事如何师拟酬应又复逐去次日再入裕方发问师抗声曰老汉今日败阙也一拍而出裕曰隽哉念母而归龙翔心闻一见深器之问曰言无展事语不投机承言者丧滞句者迷试向言诠不及处通个消息师以在手画一圎相闻以拂子击左师卽画以右手击右师又画于中以两手托呈闻以拂子当中画两画师礼拜而立闻大笑云三十年拣辨苖裔今日得此乌喙耶由是依止室中通彻无滞遂令执侍左右旣归鹿园如在菴贤雪菴瑾咦菴鑑全菴存筠谷达还菴淳㑹下皆一时之名流惟师妙龄杰出闻以谷名师菴且为之铭蒙侍者之名曰髙矣又甞谒临安显宁志公志闻风壁立学者望崖而退独谓师曰先世遗风余烈若未坠者尚在汝躬吾且拭目观之名山法席聚衆千数师分座提唱诸方咸畏而仰之师孤髙絶俗若不胜衣而严冷峻峭不可挹酌旣坐道场槌拂所加龙象蹴踏长灵之道光焉十四年十月十有七日为施主说法似感微疾旣归趺坐良乆泊然而逝山林震动鸟兽鸣悲缁白奔凑如哀所亲越七日阇维舍利遗骨瘗干居禅师塔之右寔晦日也夀六十四腊五十一度小师四十嗣法者十余人钥赘倅丹丘草疏请师赴郡假道别未㡬时而师以讣闻亟遣茗奠其徒以魏公真翰来俾铭其塔且曰吾师生得公赞死又辱祭以文愿终惠之钥不敏敢不承相君之命铭曰鞔峯髙髙压干岭寳坊楼阁非人境大浸稽天夜溟涬世界变灭弹指顷金碧扫地谁复整谷菴若子一笑领发挥金粟旧光景手髙妙絶风斤郢稜稜鹤骨双眸炯古庙香炉无波井栗棘横施发深省一超透出毗卢顶眞隐神交锥脱颖声驾诸方增九鼎我游丹丘与三请再别㡬何俄奠茗石上主人唿不醒迷途多岐孰知警勿谓空言如缚影影与俱传乆逾炳延庆月堂讲师塔铭吾乡延庆教院为东南诸郡之冠祖师建立不置佛殿所以待后人者不浅累代多得人如所期焉余不及见绍兴以前事矣余嵗时见乡人尊重圎辨讲师道琛永嘉人初至说法是时宏智禅师诸大老拱手相顾曰此非阇黎也道价最髙大兴此山继以觉去予尝铭其塔月堂惠询之住持在干道五年之后然得圎辨之正传者也惠询字谋道月堂其自号也姓陈氏父安寔家昌国县蓬莱乡之昫山母马氏梦僧倚门乞食而娠生有奇相甫八岁父母携入寳印院谒了印大师善隆摩其顶曰能出家否欣然愿留不肯去父母见其幼静不类凡儿每窃竒之不夺其志始授莲经两月而成诵无不骇叹十四为僧卽造延庆依澄照子先法师学日勤讲业夜则坐禅迥与衆异或以飰食物玩游戏等试之一切谢絶独行独坐惟以参寻祖意为急衆目之曰询独立章菴道因法师髙视衆作时居第一座骤加称赏亲炙数嵗尽得其说欲徧见诸山问所先因曰天台能仁法照老人当今大善知识也且送之以序有曰吾子气貌温恭烈暑铄金而法服袜履望之俨然夜坐而不卧不与羣辈相狎戏又曰两山宿学皆吾故人盍行矣法照尤喜朝夕与处衆嫉之且曰吾曹久侍老师反不若新进耶夜堂讲习一唿而随者数人俱至师前遽曰教门多途丛杂非一欲从公以决之师正容徐曰吾学佛祖之大道夀量观法十境十乘三千三谛皆是也得之则见性成佛失之则殃坠无间有疑则问来若名相之学方困算沙非吾所知也一衆愕然不敢措辞而退或曰此学海义龙也安得以衆人待之独步于两山者三载圎辨方住延庆师曰百闻不如一见密入衆底窃听开演已自欣快偶闻提唱曰吾祖之道荆谿之后传者虽多不无小疵惟法智天资超悟不假传而自知用一性恶之旨大阐圎顿之谈论卽论具岂待烦恼之转除约佛约心宁外婆娑之别旨一理贯通诸法悉舍师于言下洞然明白感发旣深涕泪俱下遂造丈室自列辨曰子再来人也特吾之㸃示耳旣日挈包在弟子列自尔左右逢源锋不可触㝷入堂司有监寺以事忤衆衆欲卷堂负担于门矣师急止之吾当任责乃领衆白辨曰维那之言然卽书片纸付堂司起监寺不共住衆遂帖然微师片言岂不殆哉辨亡为广严第一座偶择主僧郡以十名寘瓶中一索而得师或以年少为言师曰吾何求哉力辞之㝷出世住海濒华云以省母之便欣然就之沙岸持钵忽遇羣盗刦尽所有将解师衣正色叱曰汝何为者我法戒贪嗔痴贪求何益于汝生有王法死有地狱眼光落地受极苦时悔将何及贫富有命强取之物岂为终身之乐幸自无事而作此业实可寒心盗曰我将杀汝师曰吾以寂灭为乐汝若杀我早归寂灭受大快乐有何不可盗相顾曰是善知识也安可害之尽还其物罗拜而退慈力摄持又能如此移住奉川之禅院又迁净居前田后江师曰此处可与鬼神说法夜必炷香暗坐讲法华经信宿间有飞萤一二遶于前后寻有百十乃至千万明于燃烛讲罢辄去甞夜出萤往来江上不入讲室夜分旣归萤忽来迎如繁星然师见而笑曰是待吾讲耶自尔每见之师不以语人然自以为差适人意也移住普和问于草菴草菴曰僻在一隅大江横前峭壁对耸佛影岩也前辈聚徒之地吾子其当之学子云集钟鼓一新朝参暮请昼诵夜禅礼讲以时䇿筵有节干道五年延庆虚席公定场中一举师名衆口翕然师气貌魁梧仪矩凝重未甞以词色假人精持律范动不踰矩法席谨严数百衆无敢犯者说法必穷蕴奥学者有不能解昏后坐起信堂一香一灯远在檐下僧徒毕集师乃挥尘纵辩夜静堂深言详理到境法俱胜随资发越直疑祖师之复生忘其乆立之疲也至今旧人过其处遐想髙风多至陨涕制帅秀王每曰延庆人中鳯也寺之西有蔬圃官欲以为贡院势甚急师怡然不顾方杜门终日禅定才信宿府主见招迎谓师曰贡院之扰得无动心乎今已得基址可以放懐矣师谢外护之庇盖有神现梦以为言也丞相魏文节公好内典法华中有是法住法位世间相常住稽疑以叩自得石窻终未有所契举以问师师曰此非大力量人不能致此问乃曰春生夏长秋凋冬落世间之相乎曰然非以其迁变而致疑乎曰然师曰四时迁变岁嵗同耶异耶曰无以异也师曰非止今年明年无以异穷过去极未来亦无所异旣无所异岂非世间之相常住哉以至君臣父子生息大小不动本位皆得究竟以至天地日月明暗色空海阔山髙鹤长凫短皆出自然莫不名体不转贞常圎极故曰是法住法位世间相常住了此法者不落阶梯随所见闻立地成佛文节有省叹曰经纶之妙还他教家魏惠宪王临镇来游独坐一榻俾师坐而问所传何道师曰天台教王曰恐不及禅家之直指师又曰禅教皆如在方便若就实知实见言之何为禅何为教妙悟之人一切扫除丝毫不挂然后龙菩提妙华徧庄严随所住处常安乐王大悦屡以金缯为斋施㝷尽出衣盂建雨华堂等又募縁一新两庑至于卧不解衣讲必更净非入浴走厠袈裟未始去体非赴斋啜粥莲经不曾离念厨库诸司不一囘顾工匠报作略不举目大纲整肃不事苛细然犯必不恕欺必照破中外井井无毫发之遗史文惠王曰能使教门增重今惟月堂一人而已师之传道直欲追配古人非徒塞责每曰以语之相似而证其言以资之善记而驾其说皆非所以说法也惟自悟心宗而宣演之庶得祖师之传吾求悟门切勿自画凡说教义不出私科惟着立宗解一卷以救时弊淳熙六年十月二十五日召门人曰吾觉背痛殆将不乆矣越二日辛丑集衆讽十六观经经终而逝十一月庚申奉全身葬于崇法祖塔之侧师夀六十一法腊四十五聚发一器舍相无所葬于蓬莱先茔遵遗言也分舍利之半同法智顶骨塔于太悲阁郎中省菴陆公沅赞之甚详所度小师嗣法者六十人今柏庭善月其上足也余皆散处诸方灵龛卽路之日缁素男女秉炉持花塡郛溢郭㡬于罢市观者赞叹以为前此未有此岂人力也哉后二十有五年其徒请铭其塔余非学佛者尤昧于教乘以其请之勤而察其实行实谛为可敬为之铭曰智者禅师祖天台教乃知禅教本无二道禅贵直指教若支离存乎其人统而一之圎辨之兴教门鼎盛粤惟询公传得其正如渊之淳如玉之洁入自悟门纵横演说辩才无碍脱落窠臼如老斲轮得心忘手月虽已堕孤老故躔柏庭之徒尚永其传育王山妙智禅师塔铭皇帝卽位之十五年有诏明州阿育王山广利禅寺释迦文佛舍利寳塔诣行在所住持僧从廓侍行旣至命入禁中观堂安奉上御素膳焚香瞻礼亲覩殊胜遂召廓对碧琳堂问舍利从何发见奏曰自陛下圣心发见上大恱亲洒宸翰大书妙胜之殿赐廓以妙智禅师号仍度僧五员颁钱万缗眷赉优渥前所未见由是寳塔之灵益显而廓之名愈彰矣廓姓林氏福之长溪人家世业儒踵登贤科生而颖悟不妄言笑羣儿强以聚嬉泊焉如不闻有以出世法语之则忻然解悟年十五依邑之建善寺祝发受具戒时闽中名刹多有道之士悉往从之佛心才分室中举四大各离今身妄身当在何处有所感发述投机颂佛心首背之而不自以为足也去之见懒菴需公为侍者复依大圎璞璞大慧果公之髙弟门庭甚髙始叩之若自失久之豁然有得服勤数载璞抚之以为类已然以未识大慧为恨不惮重趼见于衡之囘鴈峯下大慧深加器重留三年告归送之以偈又以书属璞曰廓乃佳衲子可为成就使异日为吾家种子自此丛林争下之绍兴丙子大慧被旨来育王复来依焉大慧移径山璞以继之衆踰千数以为第一座制帅丞相沈公以庐山请出世大慧方名冠天下无不愿出其门以借重开堂日乃以瓣香嗣大圎诸方以此益髙之已而育王虚席尚书韩公欲邀大慧而举以自代遂主此山禅衲云集以祖孙三人世继坐道场筑堂于丈室之东名以三秀遂为空门美谈才具素髙以其暇日兴土木之工皆极其壮丽增庾入数千斛施者委金帛创为长生局五所百需皆备月施金钱飰僧以万计又造金塔以奉舍利此特其余事尔日本国王阅师偈语自言有所发明至逊国以从释氏嵗修弟子礼辞币甚恭且以良材建舍利殿器用精妙庄严无比丞相史公帅七闽以鼓山趣其归荥阳郡王力挽无行魏王出镇一见其风仪目为僧中龙又闻其机辩峻发肃然加敬师晚以衣囊立菴于乌石山名以笑月为终焉计有偈云三峯敛却闲云大海冷涵秋月庚子季春拂衣归菴杜门不与世接俄示微疾八月四日唿左右付以后事澡浴趺坐书偈曰掣断黄金锁凿碎玉楼钟腾身大虚外半夜日轮红掷笔而逝夀六十二腊四十七月五日葬于菴之寝室惟临济杨岐之宗至大慧而益震又得如师者为嫡孙上承圣天子之休宠下为帝子公相之所尊礼近焉道俗之归向远焉外夷之师仰可谓盛矣筹室所度未易悉数有宜意者得法最的住平江开元方有声于时而遽卽世禅家惜之徒弟至百余人家法严甚尝以师语録萃为巨编师呵之曰汝辈随语生解去道益远矣固不许师旣没乃始得百之一二刊之余段老山林与世相忘师谓可以语道往来无虚月警所未至相期岁寒一旦弃我而先怆念不已其徒求铭于余为之铭曰杨岐千古栗棘蓬诸方谁敢婴其锋佛日老子云梦胸呵佛骂祖一洗空子孙三秀玉几峯妙智杰出传家风碧琳一语开渊衷帝子谓是僧中龙三韩万里沧海东酋杰稽首礼益恭一声击碎玉楼钟日轮夜半通天红亭亭寳塔上凌空乌石与之俱无穷延庆觉云讲师塔铭浮屠氏法盛于东南而明为最兰若相望名徳辈起予固不能尽知其人然採之公言其间虽一代宗仰者往往未免评议至问觉云师则同然无异辞余尤不能知也甞造焉修干古貌丹脣碧眼长松野鹤无一㸃世间气与之语愈叩而愈无穷名下士信不虚矣师既以隆兴癸未嵗十二月十有八日化叔祖居士语钥曰士之难其全乆矣赵魏老犹不可为滕薛大夫矧释氏事寂灭而不免于应世二者冰炭谁能一之能使学佛者宗其教交游者服其人周旋酬酢无一可议殆鲜有觉云如者我与之方外交既已叙其行事汝铭之遂谨书而系以铭师讳志连字文秀觉云其赐号也俗杜氏世家于明州鄞县之宠山孕有祥生又不凡故母山氏笃志竺干法令从礼寂公慧云为师肄业崇夀年十八受具戒明智目为僧中凤雏圎照授以天台教义后从智涌顿悟圎宗年登三十适延庆为第一座始开讲席辩才先放落落风生四衆耸服靖康以来更主五刹惟妙音不及煖席而迁余皆碎于兵火师一居之卒化瓦砾为寳所圎辩重建延庆于煨烬之余功未竟而死遗基废础尚多有之虚席旷岁实难其人天童宏智禅师以师为首衆议是之遂徙居焉经营十年无有不备施利山积一毫不自奉悉以资建立事云栋雪嵴杰然城隅望之如崑阆间物非大勤劳不易至此而师未尝足也或赞其新伽蓝者四当不媿智者师曰此有为功徳耳岂敢以此比迹前哲深恐不能洪宣祖道为法门罪人故虽所至兴建而讲学不少休承学之徒翕然向风诚于祈祷感应响捷或欲记之必痛以妄语为戒秘监姜公守四明为师作真赞门人固请立石师终不以为荣其不求名闻类如此一时名士多乐与游望之则毅不可犯卽之则和易温恭乆益敬之终不得而亲疎也有达官与之剧谈贯穿禅律纚纚不倦惊曰师禅教并通师曰冰泮雪消固一水耳又问华严般若似过于繁师曰支离所以为简易也于是肃然尤敬异之丞相沈公来镇以僧职处师师以老疾固辞丞相遗手札曰师当表正一方纪纲诸刹毋退避以自洁且迫于诸方劝请始受命谦退谨愿不见有异然主盟衆事惟是之从或有私请虽大势力富檀那不能囘也时度牒再颁受戒者僧吏邀取无艺师为立成规省十之九沙弥至于今徳之有不远数百里求附坛者所革宿弊徐而不暴呜唿此皆人所难及者然师之所存心大而不宻体卑而道尊恭而不伪博而不杂寂用之涯不可得也感疾旣革衆以葯进师曰十方无碍入一道出生死书偈毕抚掌大哂又以指弹屏风或问之曰我自幸至此不觉喜乐钟鸣当往矣已而信然师之所存果易识耶享年七十有六僧腊五十有八度弟子行丕等十有二人登门者甚衆传道者三十余人即以十二月二十有八日葬于城南祖塔之侧铭曰舟不涂车不川离乎器用必偏惟寂灭释所先惟应酬世所䖍工与拙必一焉伟觉云㡬于全峻而通周而専得其得悟独圎出绪余应世縁识不识无间言教不吝道以传建塔庙崇人天定生慧无碍禅融一理逢其原金而玉岳而渊尊尊师岂偶然道既成如蜕蝉嗟后人视铭镌攻媿集卷一百十攻媿集攻媿集卷第一百十一攻媿集卷一百十一宋楼钥撰北行日録上干道五年己丑十月九日辛卯邸报仲舅侍郎充贺正使曾总管副之十日壬辰蔡兴以仲舅书来辟充书状官二亲许一行是日游南园微雨十一日癸巳雨俶装十二日甲午隂十三日乙未雨十四日丙申雨李器之以凤栖梧饯行十五日丁酉雨周仁甫约同登途十六日戊戌晚晴仁甫酌别于少微阁醉中唱和十七日己亥晴十八日庚子晴饭后别二亲径出城张子质一见于驿亭仲兄器之元声弟相送至夀宁寺仁甫继至饮罢东行宿巖泉夏家店去城十五里十九日辛丑晴行二十里饭午顿驿行二十五里宿荆山上方二十日壬寅晴早登小楼眺望行十里饭蒋家店过缙云县少候仁甫卽行道经放生潭山水秀发策杖纵观闻有赵侯庙乡人敬之石有如杖如履如罋如舟者皆以侯名双头巖白巖乌巖皆奇伟白巖峭立临溪松竹秀润乌巖下有石室端植如门渡溪入仙都玉虚宫路回顾南岸石笋森列有亭翼然仆夫曰此初旸谷也中有石鼓扣之有声以旣济不复往路转山回已见独峯大松夹立清溪映带眇视林间有巨石屹据如雪且行且观遇道童问石之名云有洞名忘归既惩初旸之失遂回登焉洞中可容数十人四旁嵌空如出镌斲旁有小洞又一石横陈如台松风清㣲俯和湍濑是真使人忘归也下行里许益近独峯峯之上相传有鼎湖尝有巨莲叶因风而下石壁隐隐有车辙世言黄帝由此飞昇塘曰黄履言遗履之地地曰静乐言钧天至此而不闻峯后大山如屏奇石崷崒始望之髙列峯外自谓倘登其上必可俯瞰鼎湖下有锐石仅如一笋及即之后山靡迤而退听石笋亦不可跂及而此峯独上摩穹汉巍然削立无阶而升人有扪萝登后山之巅者犹觉未及强半是知此峯眞衆山之宗非凡目所可窥测也后山有石空洞跻攀而上一窦通明昔刘先生于窦之外横木爲床以居至今遗箦犹在号隐真洞髙不可登恨望乆之循峯而北又有仙水洞一名镜巖悬崖数十尺级石以上石罅有水仅如屋漏终古不竭下凿小泓贮之名公遗墨鑱满四壁迂叟介夫赵清献公皆在焉携酒对酌清坐移时亦记嵗月而还再至峯下大书姓字小憩宫前两亭顾瞻伟观兀不得去洞心骇目生所未见入据上方相与痛饮赋诗醉墨淋漓挥扫满壁秉烛朗诵旁若无人诗榜栉比盖自香山居士而下不知其㡬阅十之三四不能尽读也宫前有门书祈仙总真洞天是日行四十五里二十一日癸卯晴早复笔诗于版各置醉墨髙处谒黄帝祠宇李阳冰篆额今留县庠闻有上宫名妙庭相去三里而近他无胜槩有洞名金龙一窦通独峯下仅容小儿出入而其中甚寛宣和间甞以金龙镇之为睦寇盗去脚力既倦不得穷歴出门相羊峯下絶溪而西数里间山川犹竞秀未已有徐氏小亭横跨练溪小憩而行三十里饭黄碧村醪醇酽不殊家酿二十八里宿和尚店去李溪犹二里㑹倅厅一兵杨靖自绍兴囘因发家书第一封録所题仙都二诗寄仲兄二十二日甲辰夜微霰早隂晴行二十七里饭诸应行三十余里至龙窟行五里宿尚书塘二十三日乙巳晴行二十里饭杨溪仁甫由新塘路往四明分袂于此田间行乆之犹能相望将入山举手一揖而别四十里宿横塘暮岭间张家店途中惟售溪坊酒颇佳然比之黄碧味不及而价又三倍深夜微雨卽霁二十四日丙午晴行十余里入东阳县先见同年姚尉次见王宰为诸卒批旁小憩一店尉已先至再三留一饭力辞之行十里饭爱头孙家渡溪行五十里宿余店盖过苏谿八里矣夜微雨二十五日丁未微雨作而复止行二十二里饭罗岭下篆坑何店行三十五里宿义井夏店过牌头十里二十六日戊申晴风过平歴遇客将李濬等回发家书第二封行三十里饭髙拥杨家行三十五里宿灰灶头于店二十七日己酉晴行三十里饭溪口傅店行三十里宿渔浦镇上朱店东阳士人周忠厚同邸清话乆之夜分小雨作二十八日庚戌微雨辰巳间晴早作饭了同周君行数里三憩方到渡头装载旣毕潮落舟胶监渡厉君以小舟般剥已又加一舟荡兀波间乆之大舟既前复挈行李装载劳扰良甚又舣棹食顷挽繂徐行近庙山始用橹潮上方急篙橹努力欲进为山石所激进寸退尺舟人失色少纵复上乆方得过又挽行十余里雨霁风静一波不兴至六和塔下登岸已薄暮矣驱驰至嘉㑹门闭闗已乆宿俞家店是日又有松阳一士人姓叶同渡二十九日辛亥晴早起入城馆于仲舅家饭罢侍叔舅同去伪谒副使曾总管因登三茅山上步司教场观仲舅习射夜发家书第三封三十日壬子晴同去伪见刘察院待范郎中乆之竟不见客次遇蔡架阁去嵗书状官也又遇留丞饭季舅家发承局缪钦归以第三书行十一月一日癸丑晴讲礼何季膺叶先生闾丘监丞尤监簿访及仲舅赴副使㑹二日甲寅晴同去伪习仪都亭驿部中见梁监门范丈吕郎中赴景孟舅晚饭三日乙夘晴习仪驿中已不及习干参政府梁郎中访及四日丙辰天明㣲雨卽霁使副以下习仪驿中阅礼物授衣衫翟楫及承局翁叶行两发家书仲舅招副使饭五日丁巳晴习仪政府候黄御药甚乆周邵州王智叟沈尉叶主管访及六日戊午晴驿中大习仪使副以下备衣冠贾国信六知合偕来归写奏藁七日己未雨侍叔舅偕去伪赴何季膺陈叔强早饭于丰乐楼八月庚申阴发行李上船九日辛酉雨下递担笼十日壬戌晴饭了登舟髙伯定刘君任送出门张伯纯刘邦逵送过赤岸景孟舅姜子用沈泽远王智叟约送长河十一日癸亥晴饭时过长河九十里遣第六书发周徳归午过崇徳苏彭年来迓水缩舟胶牵挽寸进更初遇士颕弟于官窑十二日甲子晴饭时过永乐行二十七里至秀州仲舅入城回谒闸头登舟风作李同年相见十三日乙丑晴四更行六十里过平望姚漕相访仲舅破睡见之行四十五里过吴江又行四十五里至平江仲舅入城回谒船由城外至阊门叔舅别去一夕行九十里十四日丙寅晴早到无钖携刺谒孙饶州父子中途闻其入城遂谒喻郎中以谢去春先辱魏子师子智访及行九十里深夜去毘陵数里泊十五日丁夘晴生朝作汤饼遣人访李表兄长卿已同王直甫候于门苏彭年亦来皆延入船相见王江阴惠茶幷公醖苏李别于荆溪馆直甫同行十里待书而别徐协恭过船棊战三十六里过奔牛又十八里过吕城月明水深挽舟甚驶夜行五十四里过丹阳县约五更矣十六日戊辰晴行二十七里小泊新丰又二十七里过丹徒镇行三十六里午后到镇江以水涩良乆方抵丹阳馆沈抑强旣迓于门又携具馆下协恭同集使人通问于王侍御十七日己巳晴上馆盥栉仲舅欲同谒王侍御而侍御已在门侍季舅同沈抑强去伪别侍御闻泊舟金山因约同游穷览胜处主僧首座皆嘉州人侍御方赴夔州不谓得见于此以小诗道别又辱和篇入船别其家遂归仲舅招副使早饭抑强复携具来严墨卿同集二鼓方散十八日庚午晴四更起天微明卽从使副到江干先登舟以待沈严二君相送晴和无风俄顷至瓜洲登岸未㡬风作胡抚干俞尉先陆泰兴相迓俟行李上坐船卽行薄暮至扬州城中水涩更余方出城发第七书递达亲庭十九日辛未晴三鼓报送伴钟尚书等回仲舅起相见前处州汤路分为钟引接送狼头帽五指子各一副拂手香四贴为发亲庭第八书又以小舟来过仲舅方与胡漕对语因与汤畧见于舟外少选钟尚书徐知合船到仲舅见之约四更方得行辰时到召伯埭去扬州才四十五里以夜来留滞故尔张帆而行三十里过露筋三十里到髙邮仲舅入城囘谒两岸然草如昼三十里夜过塘头二十日壬申晴三十里过界首二十五里过范水三十五里至寳应夜风雨行三十里过黄蒲二十里过平柯桥二十一日癸酉晴辰时到楚州仲舅入城回谒登熙台应山阳晏判官一揖于舟次三十里过磨盘三十里夜过淮隂三十里过闻家峯二十二日甲戌晴三十里到洪泽前去欧家渡极浅欲为般剥计使副借潮于渎头神东北风作欲候酉潮而申初已应开闸张帆三十里过渎头使副上庙挂幡又过数里舟胶而止二十三日乙亥晴未明东北风大作潮亦先期而应谈笑过欧家渡去渎头十五里一行人欢唿而行且感神贶之如响也行十五里至龟山以风大不可出淮摆泊山下见监镇王曾同舍二十四日丙子晴早出淮三十里至盱眙泊燕馆下龚守携具宴使副约季舅去伪分冬发家书第九封附递二十五日丁丑晴冬至早起乘马陪使副天庆观朝拜归馆望拜两宫各展贺偕季舅去伪游第一山玻瓈泉冰不可酌遍观磨崖石刻见周司法谯提辖王干办龚守就馆请使副早食军衙晚食二十六日戊寅隂晴使副以下具衣冠习仪馆中依例就皇华馆犒三节人二十七日己卯晴盱眙客将李寳渡淮探问接伴使副已到泗州使副赴龚守晚㑹偕季舅去伪赴王干办之招二十八日庚辰晴掌仪引接等渡淮传衔少顷同北引接礼信司髙琚等传到接伴使副名衔正使昭武大将军行尚书吏部郎中上轻车都尉彭城郡开国伯食邑七百户唐括安徳副使朝奉大夫侍御史骑都尉广陵县开国男食邑三百户赐紫金鱼袋髙徳裕使副坐燕馆须其至犒以三杯而去移舟淮亭使副燕亭上偕季舅去伪赴谯提辖㑹发第九书遣吕葵张吉归二十九日辛巳天明雪作使副以下巳时渡淮至泗州草馆望拜如仪各就幕次三节人互参使副使副互展起居状茶酒三行上马入城天色开霁和气翕然至馆分位是日与季舅别十二月一日壬午晴车行六十里临淮县早顿县境有徐城本徐国嬴姓有徐君墓季札挂劒之所又八十里宿青阳镇驿临淮尉夺客牛以驾车为客所诉鞭条子八十金法士夫无免捶挞者太守至挞同知又闻宰相亦不免惟以紫褥借地少异庶僚耳二日癸未晴风车行八十里虹县早顿城门不容车乘马入驿市井多在城外驿之西有古寺大屋二层瓦以琉璃柱以石闻其上多米元章诸公遗刻三年前于寺中待使客饭后乘马行八十里宿灵壁行数里汴水断流人家独处者皆烧拆去闻北人新法路旁居民尽令移就邻保恐藏姦盗违者焚其居有一鹿起草间截马前西去两岸皆奇石近灵壁东岸尤多皆宣政花石纲所遗也虞姬墓在西岸荒草中横安二石板相去尺余隆兴间我得泗虹以此墓为界县外山上有丛祠汉髙帝庙也淮北荒凉特甚灵壁两岸人家皆瓦屋亦有小城始成县道有粉壁云准南京都转运帖理㑹买扑坊场递铺皆筑小坞四角插皁旗遇贺正人使先排两马南去金法金牌走八骑银牌三木牌二皆铺马也木牌最急日行七百里军期则用之三日甲申晴车行六十里静安镇早顿又六十里宿宿州自离泗州循汴而行至此河益堙塞㡬与岸平车马皆由其中亦有作屋其上州城新筑雉堞甚整闻是五月下旬上畔指挥重修限四旬毕工费一出于民城中人物颇繁庶麫每斤二百一十粟谷每斗百二十粟米倍之陌以六十大寺数所皆承平时物酒楼二所甚伟其一跨街榜曰清平䕶以苇蓆市肆列观无禁老者或以手加额而拜有倒卧脚引书铺般贩官局汤药蔡五经家饼子风药去州二里许二郎庙前有下马亭卽李显忠斩李福李保之地驿舍邻郡治显忠驻军于此破城之初毎兵止犒以三镮士卒愤惋及逃归创残之士不能自力悉碎于敌手为数坑埋之中庭有井自投者尤多负郭县曰符离项羽破汉军于灵壁东睢水为之不流卽此县界四日乙酉隂晴风作车行四十五里蕲泽镇早顿又四十五里宿栁子镇晚小雪卽止五日丙戌霜寒颇力行人须发皆冰六十里永城县早顿驿中犹有灯县本芒敬丘二县地有芒山与砀山相接汉髙帝隐于此汉更敬丘为太丘陈寔尝为长故城在今县西北又七十里宿㑹亭镇六日丁亥霜晴车行四十五里沙山冈换驴三十五里谷熟县早顿县卽商之南亳汤所都也县外有虹桥跨汴甚雄政和中造今两旁筑小土墙且敝损不可行絶河以入又二十二里至金果园果木甚多马行十八里入南京城市井益繁观者多闭户以窥夹道甲骑百余城外及驿前皆步兵大楼曰睢阳制作雄古倾圮已甚驿曰睢阳谷熟甲卒自言西人月请五百短钱闻本朝养兵之丰叹感不已南京城楼侧有亭名解愠承应人有自言姓赵者不欲穷问之云城中犹有徐太宰路枢宻郑宣徽等大宅多为官中所占亦有子孙居者按此地卽髙辛氏子阏伯所居商丘也武王封微子启是为宋国后唐以为归徳军节度本朝以王业所基景徳四年升应天府祥符七年升南京金改曰归徳府汉梁孝王所都兔园平台雁鹜池蓼堤皆在此春秋陨石五犹存七日戊子晴车行六十里宁陵县早顿古葛伯国汤所征也魏信陵君无忌封于此又六十里宿拱州本襄邑县属开封崇宁四年建名辅州以为东辅又改拱州治襄邑本宋承匡襄陵乡也襄公所葬故曰襄陵金曰濉州八日己丑晴车行六十里雍丘县早顿县故𣏌国武王封禹后东楼公故至今土人犹曰𣏌县祖逖镇此以御石勒圉城镇在东南本汉圉县属睢阳国王莽击翟义为京观于此汉外黄县故城在东又有葵丘齐桓公所㑹也承应人杜从自言邑手分邑有令簿尉酒税都监同监共五员二税输粟及米亦纳绢但薄而小此间只是旧时风范但改变衣装耳又行二十里过空桑伊尹所生之地也又里余过伊尹墓惟一大枯木在侧㫁碑卧其下曰汤相伊尹之墓又数里过三塜驾车人自言姓赵云向来不许人看南使近年方得纵观我乡里人善见南家有人被掳过来都为藏了有被军子搜得必致破家然所甘心也宿陈留县去雍丘六十里驿中有苍柏可爱县本郑邑为陈所并故名九日庚寅晴车行四十五里道傍多陂塘路颇迂回古冢相望发掘无遗至东御园小亭少憩使副以下具衣冠上马入东京城改曰南京新宋门旧曰朝阳今曰弘仁城楼雄伟楼橹壕堑壮且整夹壕植栁如引绳然先入瓮城上设敌楼次一瓮城有楼三间次方入大城下列三门冠以大楼由南门以入内城相去尚远城外人物极稀疎有粉壁曰信陵坊盖无忌之遗迹城里亦凋残街南有圣仓屋甚多望见婆台寺塔云城破之所街比望见景徳开寳寺二塔并七寳阁寺上清储祥宫頽毁已甚金榜犹在皮场庙甚饰虽在深处有望柱在路侧各挂一牌左曰皮场仪门右曰灵应之观又有栾将军庙頽垣满目皆大家遗址入旧宋门旧曰丽景今曰宾曜亦列三门由北门入尤壮丽华好门外有庙曰灵护两门里之左右皆有阙亭门之南卽汴河也故街南无巷街北即甜水巷过郑太宰宅西南角有小楼都人列观间有耆婆服饰甚异戴白之老多叹息掩泣或指副使曰此必宣和中官员也相国寺如故每月亦以三八日开寺两塔相对相轮上铜珠尖左暗右明横过大内前逆亮时大内以遗火殆尽新造一如旧制而基址并州桥稍移向东大约宣徳楼下有五门两傍朶楼尤奇御廊不知㡬间二楼特起其中浮屋买卖者甚衆过西御廊数十步过交钞所入都亭驿五代上元驿基本朝以待辽使犹是故屋但西偏已废为瓦子矣十日辛夘隂晴歇泊承应人有及见承平者多能言旧事后生者亦云见父母备说有言其父嘱之曰我已矣汝辈当见快活时岂知担阁三四十年犹未得见多是市中提瓶人言倡优尚有五百余亦有旦望接送礼数又言旧日衣冠之家陷于此者皆毁抹旧告为戎酋驱役号闲粮官不复有俸仰其子弟就末作以自给有旧亲事官自言月得粟二斗钱二贯短陌日供重役不堪其劳语及旧事泫然不能已留守来谒接伴使副使副连一榻南向坐㕔上留守设胡牀侍其左过盏劝酒翼而退接伴所得私觌物尽货于此物有定价责付行人尽取见钱分附衆车以北岁岁如此又金人浚民膏血以实巢穴府库多在上京诸处故河南之民贫甚钱亦益少涂中曾遇蒲篓数杠导之以旗殿以二骑或云其中皆交子也都管愠其主人贪墨以秽语诋之又有万福包待制之语承应人各与少香茶红果子或跪或喏跪者胡礼喏者犹是中原礼数语音亦有㣲带燕音者尤使人伤叹十一日壬辰晴赐宴既传衔使副率三节人具衣冠出接伴位前对揖而出就褥位与接伴天使对立三节人立使副后先引使副东北向开敕两拜天使乌古伦璋传口宣云卿等远持使节来㑹嵗元适冒寒威宜加宴劳今遣具位璋赐卿等宴仍差南京留守耶律成押宴并赐教坊乐使副舞蹈五拜又开敕两拜再传口宣云卿等来朝歳旦远抗使旌爰增原隰之华宜有甘芳之钖今差璋赐卿等酒果使副搢笏跪左厀义手受赐五拜舞蹈如仪还立褥位对展次揖接伴退就幕次与璋茶酒三行再立褥位引接石旦侧跪捧表正使拜跪受表却以授璋仍送土物与之璋退卽引押宴出与接伴拜舞谢恩押宴先升㕔侧立使副拜舞讫与接伴对行升㕔与押宴对展讫就座㸃汤端笏离位少立三节人东北向再拜唿噪升廰占位东向南上小立俟使副初盏罢三节方坐初盏燥子粉次肉油饼次腰子羮次茶食以大柈贮四十楪比平日又加工巧别下松子糖粥糕糜里蒸蜡黄批羊饼子之类不能悉计次大茶饭先下大枣豉二大饼肉山又下㸇鱼醎豉等五楪继卽数十品源源而来仍以供顿之物杂之两下饭与肚羮三下饼子五下鱼不晓其意盖其俗盛礼也次饼餤三次小杂椀次羊头次煿肉次刬子次羊头假鼈次双下灌浆馒头次粟米水饭大簇饤凡十三行乐次筝笙方响三次升厅余皆作乐以送亦有杂剧逐次皆有束帛银椀为犒使副以下皆离立以待谢恩或云所赐初不及皆文具耳第十二行依例劝上中节酒罢三节先就班使副进第十三行茶罢与押宴接伴谢宴拜表庭下如仪再送璋土物与璋成互展辞状卽与接伴对揖归位送押宴私觌往囘自此每赐宴礼数准此食味乐次大同小异十二日癸巳晴五更出驿穿御街循东御廊过宣徳楼侧东角楼下潘楼街头东过左掖门出马行街头北过东华门出旧封丘门金改曰玄武新封丘门旧曰安远金改曰顺常河中有乱石万嵗山所弃也北郊方坛在路西青城在路东面南中开三门左右开掖门西开一门以通坛皆荒墟也北门内外人烟比南门稍盛车行四十五里饭封丘又四十五里宿胙城县途中遇老父云女壻戍边十年不归苦于乆役今又送衣装与之或云新制大定十年为始凡物力五十贯者招一军不及五十贯者率数户共之下至一二千者亦不免毎一军费八十缗纳钱于官以供此费东京有千户二十一人各有三四百人共有八千兵耳有张千户者向来率其人战符离一败止存数十人至此除籍为民又言签军遇王师皆不甚尽力往往一战而散迫于严诛耳若一一与之尽力非南人所能敌符离之战东京无备先声已自摇动指日以望南兵之来何为遽去中原思汉之心虽甚切然河南之地极目荒芜荡然无可守之地得之亦难于坚凝也胙城之南有南湖去嵗五月河决所损甚多河水今与南湖通冲㫁古路用柴木横叠其上积草土以行车马按东京春秋卫陈郑三国之境战国属魏东魏立梁州后周改汴州兴元为宣武军节度使后梁以州建国升为东京开封府后唐复为汴州晋汉周本朝因梁旧汴河古莨荡渠首受黄河水隋炀帝开浚兼引汴水开封县有浚沟卽卫诗浚都也有沙海战国策颜率言大梁君臣欲得九鼎谋于沙海之上蓼堤自睢阳至此三百里吹台今曰繁台本师旷作孝王增筑祥符县有夷门山夷门大梁城之东门侯嬴抱闗于此蔡河古琵琶沟也寒泉坂诗所谓爰有寒泉在浚之下中牟县赵襄子时佛肸以叛有中牟台是为官渡城曹袁相持之所阳武县有博浪沙张良击始皇于此河决金堤亦此地长垣县卫之匡邑孔子畏于匡古之蒲邑子路为之宰鄢陵县克段之地也封丘县古封父国左传所谓周以封父之繁弱赐鲁县有黄池吴王夫差所㑹胙城属滑州故南燕国周公诸子所封左传富辰曰凡蒋邢茅胙祭周公之胤也十三日甲午晴五更车行四十五里到黄河因河决打损口岸去年人使迂行数十里方得上渡今嵗措置只就浅水冰上积柴草为路里余车马行其上策策有冰泮声遇深险处即有人跣立道旁指示使驱车疾行河心有沙墠甚阔盖河决时所淤积者一行人兵车马尽于此登舟渡舟底平无篷屋于船头品字用抄两旁又以大枋为桨併力喝号使副以下露坐其中分数舟以渡风静不寒上卞冰合仅二寸许惟通舟处见水面数丈此李固渡本非通途浮桥相去尚数里马行三里许饭武城镇一名沙店车行四十五里宿滑州途中有土山夹道尘埃最甚咫尺不可辨俗号小灰洞盖前路有甚于此者路西有白龙潭旁有大碑盖亦是昔年河决所潴也滑卽古豕韦氏之国春秋战国属卫负郭白马县本卫国曹邑狄灭卫立戴公以庐于曹袁绍遣颜良于白马闗羽斩良以报曹公郦生所谓守白马之津皆此也有滑台本郑之廪延十四日乙未晴五更车行二十五里至濬州城外乘马入城早顿东廊有大碑曰天成桥太师鲁国公蔡京奉圣旨书濬依山为州子城据山上故州在今郡城之北绍兴初河失故道荡为陂泽遗堞犹有存者旧河却为通途东有黎阳山因以名县闻上有大佛与馆相直桥之两岸也马行三十里过屯子河河出太行泝流而上可至燕山故金人又名清御河筑三桥以济行者望范公善化二山是日供黄河鳜鱼甚鲜而肥始作家馔道遇细车自北来先牌云蔡州都巡检使宅眷与接伴使有连各下车相见一妪一妇与正使皆胡跪拱手摇肘为礼然后立谈良乆而去复车行四十五里过伏道望扁鹊墓墓前多生艾功倍于他艾经伏道河伏道店入汤隂县县有重城自此州县有城壁市井繁盛大胜河南县属相州本二汉荡隂县羑里城在东南十五日丙申晴四更车行三十六里至相州城外安阳驿早顿马入城人烟尤盛二酒楼曰康乐楼曰月白风清又二大楼夹街西无名东起三层秦楼也望旁巷中又有琴楼亦雄伟观者如堵大街直北出朝京门牌曰通逺门皆瓮城相卽河亶甲所居魏文帝后赵石季龙前燕慕容隽北齐皆都焉东南二十五里朝歌城纣所都也中出莤草最多故相缬名天下俗传漂杵余血所化也门外过安阳河至更衣亭有嵴记大金正隆三年八月二十九日光禄大夫彰徳军节度使开国公郑建元移建虽规模甚草草然所创见也至此从便马行每十里置一马铺及所过丰乐镇居民颇多皆筑小坞以自卫各有城楼西望太行颇为风埃所蔽土地平旷膏沃桑枣相望至漳河水缩沙出中多石子俗传可以煖腹南向循河行三四里于陿处作柴桥以渡层冰峨峨中有水甚驶载冰凘以东闻水盛时至与髙岸平阔可数里土人号小黄河北行沙中又数里复渡一小桥即漳支流也囘望邺镇有塔古都皆在其地闻魏铜雀台故基犹在昔为县金以为镇矣经讲武城犹有壁垒气象雄壮有将台甚髙城外髙丘相望号七十二冢世传曹公之葬以此惑后人使不至发掘或云其家数世所葬有庙屋甚雄即曹公祠也冢间又有螭首碑闻是晋碑六十里过滏河上有观鱼亭颇新壮少西百余步入磁州城门与州治相近篆牌字甚稳大定五年所立过惠政门入礼宾坊又有东溪在驿之东闻其中是郡庠有士人十余人夜宿滏阳驿之东北望见崔府君庙灵星门并庙栋使副以下焚香遥谒是日相州承应人状貌甚伟衣冠亦楚楚唿问之云姓马有校尉名目以少二百千使用一坐二十年不调非钱不行也既无差遣多只监本州酒税务又言并无俸禄只以所收课额之余以自给虽至多不问若有亏欠至鬻妻子以偿亦不恤且叹曰若以宋朝法度未说别事且得俸禄养家又得寸进以自别吏民今此间与奴隶一等官虽甚髙未免箠楚成甚活路又本州以相缬百疋分献接伴十六日丁酉晴自南京来饮食日胜河北尤佳可以知其民物之盛否自是不必家馔矣车行七十里邯郸县早顿有城及楼甚壮皆旧物也未至三里许有旧城战国赵都漳水相去三十里许汉髙祖征陈豨至此曰豨不南据邯郸而阻漳水吾知无能为也赵王丛台在县之北上有亭榭马行四十里宿临洺镇洺河出其下隶洺州永年县馆舍极寛洁前有大厅旁列三节位次厅后主廊方分使副位厅有嵴记镇国大将军充洺州防御使护军开国侯食邑一千户食实封一百户吾古论三合重建吾古论意卽乌古伦因语讹耳三合曾以兵部侍郎来泗州理会俘掳人又闻彼中有三等官汉官契丹女直三者杂居省部文移官司牓示各用其字吏人及教学者亦以此为别道旁数处卖酒皆掘地深阔可三四尺累块上风以御寒一瓶贮酒苕菷为望石炭数块以备煖盪河朔之朴如此道中有一㬠尸棚其俗行有死者不埋立四木髙丈余为棚其上以荆棘覆其尸以防鸱枭狗䑕之害立一牌以记其名姓年月有人识认则从便塟埋否则任之十七日戊戌晴车行三十五里过沙河县属邢州县有重城换驴行二十五里至邢州今榜曰安国军瓮城三重入门直对州衙东入邢台驿早顿过七教坊椽木巷立节坊成义坊熙晖楼市肆牌额多写般作有大塔十三层寺宇亦雄壮北门外陂塘冰厚尺余脔叠岸上如柱础然青莹如菜石三里至柳溪唐柳公权遗迹亭榭数所引溪水载之髙岸流觞曲水为邢台游观之地东北有邢山出邢沙碾玉所用也过沙河数处春夏间皆不可徒涉四十五里宿内丘县沙河县汉襄国县地邢卽春秋邢国卫灭之战国属赵汉常山王张耳后赵石勒皆都焉勒陷冀州张宾曰襄国因山慿险形胜之地可都也内丘亦属邢有干言山诗所谓出宿于干饮饯于言者十八日己亥晴车行六十里柏乡县早顿旧日尧山卽柏人也汉髙祖心动不宿之地六十里宿赵州道中过汉光武庙有塑像坐而侍者四人云是宰相不着姓氏壁间画二十八将庙屋止一间廊庑故基甚广碑石露立者凡四一开元十九年本郡进士李云撰范阳卢规书一开元廿二年立皆对偶文也余皆本朝所立有二石人皆腰斩道旁俗云光武欲北渡滹沱有二人捧浆以进行数里恐追袭者得其踪复还斩之或云夜遇二人问途不应怒而斩之已乃石也行十里由王郎城纵广约数里去赵州五里使副以下观石桥桥有石栏髙二尺余上分三道下为洞桥两马头又各为二洞旁为小亭板阁以入石理坚致题刻甚衆多是昔时奉使者有云连鹏举使大金至絶域实居首选宣和六年八月亦有天㑹中回谢大齐使人留题不能尽读桥上片石有张果老驴迹四遇一夫自言举人问所业云通三史试词赋论䇿然褐衣与皁隶无别上马入城外驿负郭曰平棘县今改曰沃州春秋属晋战国属赵后魏曰殷北齐曰赵隋曰栾为庆源军节度使临城县有泜水韩信斩成安君于此是日闻接伴使之兄左丞安礼罢为沧州刺史初安礼娶金主之妹妹死欲妻以女辞以不当复娶妻姪强之不可金主怒以抗敕坐之道逢重车三载铁余载板木欲修河桥十九日庚子晴风车行三十里栾城县早顿晋大夫栾氏之邑又七十里宿真定府城外馆馆分东西道中见扫帚桑特起林中数尺枝条丛细宛如帚状稍指东南或谓此方有居民受其䕃者过滹沱河由土桥以行河侧有开凌村以光武渡河未毕数车而冰陷俗传河冰随车而拆故以名自河以北每五里许必有小舍或在古冢上每夜轮保甲十人宿其中以伺察行者真定在春秋时属鲜虞国为晋所灭战国属赵汉为恒山郡文帝改常山本中山国之东垣陈豨将赵利守此髙帝攻拔之改曰真定元和改镇州五代改曰真定府唐叛将李寳臣王武俊王廷凑等皆据此二十日辛丑晴歇泊住驿二十一日壬寅晴赐宴东馆口宣云来持使节远冒寒威宜颁在镐之恩以示礼宾之意又云远涉道途冲冒霜雪爰嘉劳勚宜钖芳甘礼悉如汴京但第三第四行及饭遍使乐人舞旋大茶饭中有沙糖熊白使副下食人趋进尤肃押宴下人李泉争执礼数语具语録泉挞条子六十其徒三人各三十每一下必令毒打十下易一人不惟三节人快之虽都管监门吏卒皆怒其生事无不称快俗虽好胜要可以礼屈也安徳为开州刺史以治行闻道中颇读庄子故临事间有可观然贪呇狠愎不知何以有政声益知北方守令难得循良者二十二日癸卯晴四更车行七十里饭新乐县尤繁庶古鲜虞国也又四十五里宿中山府靖康之祸真定中山皆固守不下中山城外犹有败城围之金所筑也此地尧所始封战国初为中山国魏文侯使乐羊伐取之以封太子击后燕慕容垂移都后魏为安州唐改定州城门曰昭化瓮城三里甚壮城濠有流水过信利鲜虞髙阳三坊坊各有小楼又有明月楼道旁多重车有先牌云辅国新授西京同知留守子城门亦雄伟曰中山门两旁亦有挟楼入门东行百余步入驿子城西门曰夕阳楼卽望长安词所作之地北去又有仁教化原二坊负郭安喜县令姓夹谷酒名曰九醖曰琼酥二十三日甲辰晴天气清寒方思近火四更车行五十里望都县早饭县有城楼又七十里宿保州城壕瓮城皆三里城约厚十余丈门曰鸡川负郭为保塞县驿曰金台燕昭王遗迹也驿西城上有亭曰富览御庄闻在西上四十里过鸿福院三门有楼崇积仓道西有小门榜曰教女直学州楼曰顺天军驿在州治西南驿分东西供张如法屋宇寛洁初至望都闻国主近打围曾至此自后人家粉壁多标写禁约不得採捕野物旧传为禁杀下令至此乃知燕京五百里内皆是御围场故不容民间採捕耳皇朝初置保塞军后升为州政和三年为清苑郡望都尧母庆都所居尧山在北庆都山在南登尧山见庆都山故名望都二十四日乙巳晴五更车行四十五里至安肃军南城外上马由城中又入北城驿早食军本遂城县属易州皇朝置静戎军后改焉二城甚固南城南门三重北门一重为安肃县治有雄威营二所北城两门各二重二城之间有濠堑水柜积冰甚多方取以入窖又有祥光塔福善寺食罢又乘马出北门过一大庙或云北岳行宫车行二十五里过白沟河又五里宿固城镇人物衣装又非河北比男子多露头妇人多耆婆把车人云只过白沟都是北人人便别也二十五日丙午晴五更车行三十里定兴县早食县本黄村近以为邑今歳九月方筑城四旬毕工雉堞甚整独门楼未起驿舍亦创造始待使客于此又六十里至涿州汉髙帝立涿郡魏文帝更名范阳新城县有督亢陂溉田号为膏腴即太子丹所献督亢地图也入宣清门过释迦普贤堂商税务范阳县楼入子城城无门上有清风楼两旁土累为髙台左曰迎月楼右曰栖霞楼州治在道西门庑陋甚馆驿尤湫隘天使髙徳亨传宣抚问虞友益赐银合汤药银合二十五两药十贴皆客路所资以红绫为贴有曰每服一榛子大如南方之比梧子也録其语如后敕某卿㑹朝嵗旦䝉犯寒威眷惟将命之恭有加劳勚宜钖卫生之物迎致沖和今差入内内侍御直郎虞友益赐卿汤药一银合往堂祗受故兹诏谕想宜知悉冬寒卿比平好否遣书指不多及二十五日敕某复名不书姓副使书姓名二十六日丁未晴五更车行六十里良乡县早食因宿道中以瑠璃河堤岸为水所壊又迂行二十里方抵县县有城门二重衙在道左驿在北门墙下有大防山二十七日戊申晴风大作抵暮不止四更初车行六十里过卢沟河至燕山城外去燕宾馆百余步使副上马三节具衣冠随入馆中亭子馆伴传衔正使起复正议大夫都水监上轻车都尉安定郡开国伯食邑七百户赐紫金鱼袋梁肃副使广威将军尚书工部郎中上骑都尉广平郡开国子食邑五百户图克坦子澄肃兼押宴白琮赐宴李显金赐酒果酒九行罢入城道旁无居民城濠外土岸髙厚夹道植栁甚整行约五里经端礼门外方至南门过城壕上大石桥入第一楼七间无名旁有二亭两旁青粉髙屏墙甚长相对开六门以通出入或言其中细军所屯也次入丰宜门门楼九间尤伟丽分三门由东门以入又过龙津桥二桥皆以石栏分为三道中道限以护穽国主所行也龙津雄壮特甚中道及扶栏四行华表柱皆以燕石为之其色正白而镌镂精巧如图画然桥下一水清深东流桥北二小亭东亭有桥名碑次入宣阳门楼九间分三门由西门入会同馆馆在内廊之西南向入馆门使副与馆伴立马下节人从互声两喏传示讫分位张铉抚问琮口宣云远持使节已次近郊宜示宴慈以彰眷遇显金云远乘轺传已次国门宜有宠颁以休劳勚铉云㑹朝嵗旦弭节宴亭爰念勤劳宜加省问二十八日己酉晴风止赐酒果口宣云已休侯馆将造明庭方修进止之仪宜有甘芳之钖合门副使左光庆到馆说朝见仪二十九日庚戌晴天明行司捧国书上马前行使副上马与馆伴并行入见馆之西有门门外皆民居宣阳门内街分三道中有朱栏二行跨大沟为限栏外植栁髙丽人西夏人二馆在东与㑹同馆相对立马门外俟使副一行既过方相继而行长廊东西曲尺各二百五十间廊头各有三层楼亭䕶以绿栏杆廊有三路贯其中南路两门外皆民居中路无门而路甚阔左为太庙右为三省北路左门外有屏墙夹道中有官府南向右门入六部盖在三省之后也正门十一间下列五门号应天门左右有行楼折而南朶楼曲尺各三层四垂朶楼城下有检鼓院又有左右掖门在东西城之中两角又朶楼曲尺三层初出馆横过驰道皆却葢三节人至东廊北头下马使副至左掖门皆步而入左掖门后为敷徳门其东廊之外楼观翚飞闻是东苑西廊有门卽大安殿门外左翔龙门之后敷徳后为集英门两门左右各又有门集英之右曰㑹通其东偏为东宫西有长廊中起髙楼卽大安殿前广祐楼也㑹通门内之西廊卽大安之东荣为丽夏茶酒幕次其后为承明门北向相对为昭庆门东为集禧门西即左嘉㑹门之后相对有右嘉㑹门其中即大安殿后宣明门之前待班幕次在其西敷徳之西门及㑹通承明左嘉㑹皆所由之路也入宣明门及仁政殿左门在隔门外当中立俟百官里见退即左入殿下大毡上上有一品至七品牌子盖是其朝着也毡中有大花鳯使立鳯花之中副在其右大殿九楹前有露台金主坐榻上仪卫整肃殆如塑像殿两旁廊二间髙门三间又廊二间通一行二十五间殿柱皆衣文绣两廊各三十间中有钟鼓楼垂红縁金漆帘檐头皆挂绣额亭下有撮椒井亭二宣明门三仁政殿侧门二皆列㦸殿门外卫士二百人分列两阶皆戴金花帽锦袍宣明门以外直至外廊下除丽夏幕次前皆甲士青绦甲居左执黄龙旗红绦甲居右执红龙旗外廊下皆银鎗自左掖门以入皆金鎗执鎗者具装门以执弓矢者一被七分甲人依一柱以立每数人必以一女真衣皁紧丝衫者部之凡门屋下皆素队挟弓矢大门四十人小门二十人惟仁政左门用甲士皆自未明分立讫见退无有移动者是日髙丽西夏使人同见髙丽使三纲衣冠如本朝一为贺正一谢遣使一谢赐羊酒上节幞头犀偏带中节折上巾犀束带下节献顶巾犀束带皆紫衫西夏使二纲一贺正一谢遣使皆以正子为正使戴金冠制作甚工朱袍蹀躞状貌甚伟副使衣冠如髙丽人三节皆不入见椎髻被发小巾尖帽皆夷服也西夏人进礼物十二牀马二十匹海东青七细狗五亦旅于庭马嘶狗吠颇乱朝仪隔门在殿门后檐下上以木雕为铜瓦小栱甚巧丽随门五间每间朱门四扇金钉粲然入见如仪受衣带而退就馆赐茶酒左宣徽使敬嗣晖押伴赐宴之礼押宴与正使对坐接伴使副坐押宴下副使对二者之中惟茶酒则小异本是殿上置酒多就馆安排必以两府为押伴押伴庙坐使副接伴对坐两旁立班及对揖位次必差向前嗣晖雍容庄重而善应接尝使于我尽记朝仪以归国中典章礼文多出其手旧为宣徽力谏亮南牧削籍为民新主立复用之三十日辛亥晴赐宴馆中完颜宗嗣赐宴乌古伦璋赐酒果完颜彦押宴宴罢馆伴送葡萄酒攻媿集卷一百十一攻媿集攻媿集卷第一百十二攻媿集卷一百十二宋楼钥撰北行日録下干道六年庚寅正月一日壬子晴使副率三节官从望拜两宫交贺礼毕上马与馆伴同入贺由应天东门步入东廊幕次中大安殿门九间两傍行廊三间为日华月华门各三间又行廊七间两厢各三十间中起左右翔龙门皆垂红縁帘庭中小井亭二幕次与髙丽使相邻西夏使相对客省茶酒罢已初锦衣卫士又益以青锦袍五十余人列立大安门庭下百官排班朝日太子为班首四拜约近三百余人既罢客省引使副由月华门随百官班入贺太子锦褥四镇以银猊出衆班中立次宰执亲王次有十余人皆金带紫袍使副立西偏肃与子澄亦在此列意是以馆伴之故不然郎官卿监不应如是之少也其后又有二百余人预宴者除亲王宰执四十余人余皆贺毕先退讫事凡五十七拜五次舞蹈二十五拜初入班并三次上御酒各再拜上夀罢喝与卿等同庆又四拜劝夀酒两次共四拜初登殿就坐致语宴罢各两拜酒七行第一行宣劝在坐两拜第二第四第六行独劝使副各两拜每宣劝必先离位而立搢笏受盏赴坐宴罢谢恩拜于殿上又拜舞于丹墀而退进御酒时却不起立余皆如本朝之仪卫士甲卒如入见时殿下砌䃈两道鎗子郎君紫衫幞头执柱斧佩弓矢刀剑面殿分立凡五十人闻柱斧中藏鎗刃皆军官子弟也大安殿十一间朶殿各五间行廊各四间东西廊各六十间中起二楼各五间左曰广祐后对东宫门右曰弘福后有数殿以黄琉璃瓦结葢号为金殿闻是中宫殿上铺大花毡中一间又加以佛狸毯主座并茶牀皆七寳爲之卓帏以珍珠结网或云皆本朝故物卓前设青玉花六朶看果用金垒子髙叠七层皆梨瓜之属其次皆低钉细果傍设玉壶以贮余酒未至时覆以真红绣衣既坐八人皆公裳舁以前分两翼却行以退榻前服玉带者八人太子许王对坐次二丞相余不知何人其后各金带者六人使副与左右丞相对在玉带之南稍后自金带以下皆用银器榻后照屏画龙如本朝顶爲大金龙盘其上余十间皆结罳顶小拱三层皆以金为小龙间置其中曲折皆钉以绣额壁柱衣绣帏中各有龙又有金香猊金龙山各二露台三层两傍各为曲水石级十四最上层中间又为涩道亦覆以毡上夀酒时太子独至涩道下捧盃以进者三山棚起十一峯号仁夀山山下栽松柏并装桃李各十余株大狮象各一背负七寳又以綵索系棚之前为小狮子二以蔽其杙弘福广祐之前又各为綵楼三间三节人宴东廊下髙丽使次之西夏使与对二国三节人虽预宴不拜于庭其余廊屋皆垂黄沿帘伏甲其下殿前都副㸃检完颜仲乌古伦元忠二人各执柱斧率其徒十人立御榻两傍东西向榻后近侍八人各执其物终席不见宦者每上国主酒系宣徽使敬嗣晖等互进以金托玳瑁椀贮食却只覆以金釦红木浅子令承应人率尔持进其礼文不伦如此乐人大率学本朝惟杖鼓色皆幞头红锦帕首鹅黄衣紫裳装束甚异乐声焦急歌曲㡬如哀挽应和者尤可怪笑宴罢归馆二日癸丑晴张铉赐分食图克坦通赐酒果分食二盘一盛大肉山以生葱枣栗饰之其中藏一羊头一盛茶食糖糯粥粟饭麦仁饭皆以枣栗布其上晚大风作三日甲寅晴风益甚赴花宴于大安殿大率如元日加酒二行五行后四䟆国主先起百官出就簮花剪綵为之惟栾枝甚异或四或二长二尺许花为杂色状如锦带翘起幞头四角后垂栁四枝是日风旣暴狂㡬不可行花叶飘坠者往往有之少顷六䟆国主复坐又四行而罢是早见黄土铺道中由左翔龙门出应天中门折而东向知国主以元日谒原庙云四日乙夘晴射弓宴张倬赐生饩髙蕙赐宴完颜髙赐酒果完颜仲雄押宴仲雄于进趋酬应一无所能手有雕青细字盖以射选借官而来射虽不能命中而善于发矢人多服之酒七行各分位换窄衫束带将出射宰执遣右司张汝弼传语问俘掳人事既退使副及馆伴射弩仲雄射弓射垜设庭下上画火珠夹以小飞鹤二下画一綵架以承射帖夹以大立鹤二緑竹数竿帖上初为银椀五毎头二矢少顷加四花二矢押宴馆伴国信使副知合五人以次执一矢起揖以射皆坐胡牀庭下分列锦衣金帽卫士五十人乐人立其左又卫士一人为押宴执弓矢二人为馆伴过弩一人端箭二人立垜侧喝箭射每中则面㕔伛立撒手报覆乐使喝打着卽乐作否则以擡捺后手见晓初中时先望阙拜赐衞士以元矢穿所中银楪引赐物过其前就坐共饮胜者酬酢必遍然后复射楪子重三两中角花者随所中而得中的者举九楪得之以其一与喝箭者初中亦如之使副拜赐之后但欲成礼卽已伴使志在于得抵暮不肯休屡谢止之方已两厅过弩者各以二楪酬其劳易衣就座又二行而罢倬口宣云逺将庆币来㑹春朝方休徒御之劳宜有饩牵之赐蕙云长途远届使事告成将观射御之容宜示宴私之宠髙云已成使事将向归途宜有珍颁以彰宠遇五日丙辰晴入辞仁政殿客省茶酒既罢引使副欲入而合副云合自下入辞遂复回幕次乃引三节人拜赐宣明门外次引髙丽西夏二使及使副至隔门外夏使已出丽使方辞少俟至丹墀下面西立俟通班面殿方拜喝有敕两拜又喝赐衣带鞌马疋段等义手左跪受赐以赐目纳懐中就一拜舞蹈五拜再喝赐酒食又五拜升露台少立舍人两行各三人齐揖以入栏子内副使躬身使少前拜跪受书却行与副使齐立躬身俟传示讫复退行三步左下丹墀再面殿立躬身听喝好去由右而出赐茶酒五行于馆韩钢押伴六日丁巳晴先发麄车行使副率三节人同馆伴出至燕宾馆赐宴完颜元赐酒果完颜宗安押宴仍差安徳徳裕送伴尽借回程私觌泛送从之车马欲行安徳方唿其家人以细车般所得还家如木绵之类复载至汴京滞留至晚方行燕山本召公所封秦灭燕以爲上谷郡武王封尧后于蓟即蓟县也二世时韩广自立爲燕王项氏封臧荼髙帝封卢绾皆都此太行燕山大防山绵亘千里隐然一都㑹金又以宫室侈大之古所未有也又改曰大兴府其守爲尹车行六十里更尽宿良乡县七日戊午晴五更车行八十里涿州早食又六十里宿定兴县八日己未晴五更车行六十里安肃军早食又四十里宿保州九日庚申晴隂风有雪意四更车行七十里望都县早食又行五十里道中看大龙桑小龙桑宿中山府十日辛酉晴四更车行五十里新乐县早食又行七十里宿真定府道傍老妪三四辈指曰此我大宋人也我辈只见得这一次在死也甘心因相与泣下十一日壬戌晴赐宴张汝说口宣云复将使指少憩中途宜示宴慈以光行色又云使命改辕价藩弭节宜颁宠赐增重皇华同知真定尹田钟吉押宴十二日癸亥晴三更车行六十里栾城易驴马三十里饭赵州城角树上有芦蓆裹一人云是强寇李住儿自炀王时作梗刧人妇女以要财物至是以弓弦㫁为弓手所捕挑嵴筋挂树上死矣直候支到赏给方取下埋殡又六十里宿柏乡县与去伪以马前行再读光武碑十三日甲子四更车行六十里饭内丘县天明雪作至晚方止又四十五里宿邢州北门曰拱徳十四日乙丑霿子下天明开霁四更车行二十五里至沙河县易驴马又三十五里饭临洺镇食后与去伪马行四十里宿邯郸县雪后尘清尽见太行山色邑中沿街作灯洞颇可观十五日丙寅晴车行七十里磁州早食灯火尤盛出门麄车有折轴者随使副乘马过漳河登车六十里至相州使副复上马入城灯洞不如磁州之多而工巧过之秦楼街尤繁华自北门至南门约七八里所士女多靓糚拥观有食店挂一灯上为胡羊中横一瓠下为经一卷盖河朔人语音以羮为经也宿城外安阳驿把车人言去年十二月方差使一番为年时被䝉子国炒旧时南畔用兵尽般军器在南京今却般向北边去三月中般用牛三千头般未尽间被黄河水涨后且休问驴马价云驴上等有直四十千者马更髙贵旧时家家有马炀王南征尽刷去不知㡬万万匹后来都是行归而今又殃我等贵价买问绢帛价云好绢每疋二贯五百文丝每两百五十文又有云越王不平其弟为储国主曾以女小底十人赐之逊谢不受云他日生出孩儿来亦无用处䝉古国作梗太子自去边头议和半年不决又且归今又遣莫都统提兵去军子云我辈三四日种少麻豆足了得喫旧时见说厮杀都欢喜而今只怕签起去彼此休厮杀也好又有云我见父母说生计人口都被他壊了我辈只唤他做贼应河南北钱物都般向里去更存活不得十六日丁夘晴四更车行三十六里饭汤隂县又七十五里宿濬州安徳暮夜叩门送私觌十七日戊辰晴风三更车行二十五里三角路上换驴马一路可入滑州又四十五里武城镇早饭马行至黄河去程所行李固渡口以冰泮水深柴路不可行又稍上三四里先横过中潬上入水牵挽数里抛过南岸待车船至方行循河至浮桥边扫岸又行荒草陂泽中四十五里宿胙城县十八日己巳晴三更行四十五里饭封丘短墙为城人烟牢落便远不及河北日未午又行四十五里抵东京北郊青城侧亭子换马具衣冠所过柔远馆但有㫁垣败屋入顺常元武二门二门之间过五丈河菜市桥夷门山巷口百王宫乃炀王毬场亲从第一指挥旧日御龙直也由竹竿巷口斜街入第二门土市马行街皇建院巷徳胜桥转太庙巷口东行相国寺出御街歴廊屋三十间过榷货务又廊屋七十间中有小门是国子监前后御廊尚多不知其数投西穿门由旧路入驿十九日庚午晴收银绢十疋两赴宴完颜元赐宴酒果南京路都运梁銶押宴宴罢行四十五里宿陈留县二十日辛未晴车行六十里至雍丘县早饭临川驿又六十里渐行汴河中宿拱州襄陵驿城外客旅往来人家颇多入城旧有桥河流既㫁筑隄以行子城内旧是州衙今以屯军有三箇千户约有千二百人二十一日壬申晴四更车行六十里饭宁陵县永宁驿又六十里宿南京甲士数十甲马百夹道而陈城门去驿稍远马如来时之数而行甚疎意屯军亦不甚多也是日日有四背气又白虹贯日日在壬癸荆生言其应在北二十二日癸酉晴四更车行四十里饭谷熟县又三十五里沙冈换驴又四十里宿下邑县㑹亭镇二十三日甲戌晴四更车行七十里饭亳州永城县又六十里宿栁子镇闻有天使往山东签兵人不肯从执天使杀之二十四日乙亥晴车行四十五里饭宿州临涣县蕲泽镇早顿又四十五里宿宿州汴河底多种麦二十五日丙子隂晴车行六十里饭蕲县静安镇又六十里宿灵壁夜㣲雨作即止二十六日丁丑隂晴三更车行八十里饭虹县又八十里宿青阳镇驿二十七日戊寅晴四更车行八十里饭临淮县过县即见龟山塔及淮山一行已不胜喜跃矣又六十里宿泗州自临淮即依淮西行二十八日己夘晴先发递担麄车即上马出城使副入草馆同去伪先乘马至河岸舟至首见季舅洪子度唐季润及吕葵张吉来收家问喜极涕下顷之俟行李装船了却具衣冠入草馆俟使副茶酒毕辞送伴即行是日大风拍岸良乆方到盱眙谒胡漕龚守不值见王御干取所买物谯提辖司马尚书姜叔永司马季闻张伯淳皆往来交谒后纲官属也宿淮岸二十九日庚辰微雪早离盱眙过龟山以新制行淮大风不可进宿淮岸约去龟山数里三十日辛巳微雪天明欲舟行风又大作力行而前过渎头数里风正北驾浪益急又止宿二月一日壬午午后风力稍平衆舟齐行迫暮仅能入洪泽舟人交口相贺昔蒋鲁公开运河六十里以避长淮之险所活不知㡬人中间欧家渡最浅使人往还非借潮于神不可行官司惮开河剥载之扰创议行淮使舟才四往返无不惊虞此行至三宿淮上波涛春撞有鱼腹之忧鲁公今丞相曾祖为发运使将入奏计自洪泽至龟山率一二里辄凿一井以测地之土石既得请遂开运河前辈用心至矣可轻改乎二日癸未晴过淮隂夜过楚州三日甲申晴过寳应四日乙酉晴过髙邮五日丙戌雨以沿路水涩寸进甚艰夜宿木铺坝里季润过仪真俞县尉相见甚款六日丁亥雨晚晴昨晚以礼物船与前船舳舻相触毙一篙人至召伯埭使副捐金使瘗之晚过扬州是夜礼物船为暗桩所败漏发而人不觉同行杨刘罗三人蒙被登岸舟已沈矣抵瓜洲宿七日戊子晴渡扬子宿丹阳馆下侍季舅同去伪见陈待制及魏子智其内子展参贺执礼甚恭金山印老相见渡船中八日己丑晴城中水涩良乆力出门夜过丹阳县及吕城闸九日庚寅晴天明过奔牛闸午后过毘陵十日辛卯晴天明抵无钖使副谒蒋丞相罢即行喻郎中访及任富来知诸舅来迓夜宿枫桥十一日壬辰晴过平江城外午后过吴江乆苦浅涩至是大风驾太湖水入港张帆而行陈表兄张子家丁表兄胡子渊相见十二日癸巳晴天未明到秀州同去伪㝷见王江隂值送女陈宅未归见直甫于卧内谒郑景元判官同年不遇已闻仲兄见次到廨宇一观出门李同年主簿相见于邮亭王表弟泽同行数里而归读江隂奏状无不击节称叹夜过崇徳抵长河闸十三日甲午晴天明起见诸亲午后过临平赤岸晚泊闸头使副入仁和馆受传宣赐银合茶药因出所撰还醮青词宿税务下发家书附递十四日乙未晴使副上马赴朝参船入北闗以小舟般载归舅家一见至亲喜气自倍而归兴益勇矣是夜与诸亲剧饮醉甚仲舅有词走笔次韵二阕十五日丙申晴侍季舅同去伪谢曾知合不遇又谒范丈甚款十六日丁酉晴士颕弟摄萧山尉别去胡春自婺女来收景山兄书饭后出谒吴太博胡给事陆寺丞陈大諌薛国正苪司业张少卿林编修尤宗丞始闻铜坑之议十七日戊戌晴谒闾丘监丞欲问坑冶之详不值同去伪智叟侍叔舅陈表兄以小舟见陆子山留饭而归赴景孟舅晚饭被酒先归十八日己亥晴饭罢赴梁参政唿召客次遇蜀士郭倅冯太丞十九日庚子晴吴太博卢监簿连日招饭皆力辞之治叠行李雨作买船二十日辛丑小雨卽晴诸亲作醵泛湖五十余分以水浅不可傍岸盘旋湖中抵暮醉归二十一日壬寅雨赴范丈晚饭二十二日癸卯雨侍仲舅往延祥观醮筵同上中节两焚香致敬斋罢各散与去伪小舟自涌金门归先遣承局吴盖行发家书二十三日甲辰雨先发行李下船两返方毕使吕葵张吉宿舟中期以来早启行以舅家挽留又展一日二十四日乙巳晴去伪生朝仲舅与诸亲同作庆偷闲谒李恩州授般运法是夜大醉中拜辞诸亲二十五日丙午晴早作幞被辞舅家轿行七十里出暗门由赤山出六和塔下至庙山登舟宿富阳雨作二十六日丁未晴雨作复止风逆寸进至三江口东风微动方理帆忽西风再起甚劲力挽至桐庐凡行九十里过青溪二十七日戊申晴东风张帆过鸬鹚原钓台下伴伯原风止过乌石大浪滩十五郎滩大浪最可畏虽以水涨不见滩碛而岐头水怒良乆方上居民以小舟来助刺船什伍为羣以舟轻止用一人方当湍流忽随篙坠水观者胆落而少年善泅如履平地复登舟助力犒以百钱而去宿东馆凡行九十里去严州二里二十八日己酉雨大作午间加以西风水又盛长舟人疲于牵挽屡止复行晚雨止风静行至乌岐滩下宿小港中才行三十余里二十九日庚戌晴风亦止但以水涨寸进遇一岐辄移时方能冒险以进悬崖飞瀑所在见之虽快览胜处至凌犯怒涛亦可骇也所过白雁二岐尤暴怒又过横流数处夜同衆舟宿桑林间隔岸望乡头终日惊险劳动止行三十余里夜水益长至五更方少退三十日辛亥晴舟子早起候望前路黄泥岐不可上复囘数里寻路避之泝流行乱林间半日方出大溪晚至兰溪先以札子与李尉恳雇五夫李以庚辰登科其子遂夫又癸未同年便访逆旅继往见之宿客舍三月一日壬子风雨早起束装饭后李尉来访即行又饭竹马馆晚到婺州首见赵金华不值径入郡学直舍省景山兄周教授雍无钖相访周与景山兄同官雍同舍也借周直舍安泊少选侍景山兄过周之五柳堂堂本萧侍御所建诗牌尚多尽得双溪之胜王察推亦来访同饮剧谈至二鼓方归二日癸丑雨侍景山兄见李使君留来日一饭客次遇解节推是日景山兄周赵雍王醵就五栁相招早饭又坐养原堂无尽藏台人陈文学周之故人也同坐解推又约晚饭六人径自五栁赴之李知録张义乌同集于酉退轩琴棋投壶坐客皆醉李纠又约来日早饭三日甲寅雨侍景山兄同周教授谢李使君客次遇唐正字遂复还无尽藏同出梅花门过浮桥数里迓苏仓归见唐正字归学发五担付张吉先归侍景山兄赴李纠饭坐清远楼景物尤胜同㑹七人解张雍王酒三行李守速客即往赴之刘判院陈子厚同集小候自公堂坐半政堂劝酒移忠堂酒罢刘先归余四人复过五柳手谈清饮夜分乃散四日乙卯隂晴微雨间作早别景山兄即行三十五里饭摩诃样又行数里遇丽水林丞过婺鞫狱相见逆旅宿杨公桥永康界首行八十里五日丙辰晴过永康数里饭至李溪遇承局持家书来接晚过黄壁六日丁巳雨过缙云邑官相迓皆谢之独见李同年又送过大溪而别县得四夫又荆山寺四夫轮番舁轿冒雨登冯公岭至天宁寺已昏黑仲兄器之仁甫不愚元声淳张子质相接先行还家拜二亲灯下上下无恙欢声相闻喜可知也攻媿集卷一百十二