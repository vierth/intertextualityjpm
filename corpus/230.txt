毛诗注疏御制咏诗六义御制咏诗六义兴举物用引辞美刺适所託音响中宫商性情惬淡泊赋敷事贵直陈斯乃言志本嗟㦲相如流尚藻失之逺比取彼以比此体物堪谐性蔽之思无邪要曰止扵正风必有闗雎意方可行周官二南冠风首化源扵是观雅体虽别小大义各具正变忠厚恻怛心同归殊途见颂和平涵二雅广大盖国风所以吴季札三叹盛徳同御制读邶风匏有苦叶第二章诗𫝊䟽及朱註皆云飞曰雌雄走曰牝牡毛孔固失之而朱子亦未详考也夫见于诗书者雄狐绥绥兽也何尝不谓之雄牝鸡无晨禽也何尝不谓之牝善乎欧阳修本义云古语通用无常雉鸣求其牡者兴夫人不顾礼义而从宣公又宋逸斋补𫝊谓雄当求匹雌不当求牡斯皆足以喻夫人之犯礼必穿凿而释之谓雌雉当求其雉之雄今乃求其兽之牡以为非礼则禽与兽合有是理乎鸟䑕同穴之山虽鸟䑕同穴而各为匹配无乱羣之事也借曰禽兽所无而人为之斯禽兽之不如因设乌有之事以刺滛佚则怪乱夫子所不语何删诗而尚存此章乎且宣姜夷姜论者纷如聚讼而伋朔之事张照已辨之详兹不复缀余谓读书当识大意具正见若注疏家片言只字之讹正不必为之勉强凑泊而反晦正义也提要钦定四库全书经部三毛诗正义诗𩔖提要等谨按毛诗正义四十巻汉毛亨𫝊郑元笺唐孔颖达疏汉书艺文志毛诗二十九卷毛诗古训𫝊三十卷然但称毛公不着其名后汉书儒林𫝊始云赵人毛长𫝊诗是为毛诗其长字不从艹隋书经籍志载毛诗二十卷汉河间太守毛苌𫝊郑氏笺于是诗传始称毛苌然郑元诗谱曰鲁人大毛公为训诂传于其家河间献王得而献之以小毛公为博士陆玑毛诗草木虫鱼疏亦云孔子删诗授卜商商为之序以授鲁人曽申申授魏人李克克授鲁人孟仲子仲子授根牟子根牟子授赵人荀卿荀卿授鲁国毛亨毛亨作训诂𫝊以授赵国毛苌时人谓亨为大毛公苌为小毛公据是二书则作𫝊者乃毛亨非毛苌故孔氏正义亦云大毛公为其𫝊由小毛公而题毛也隋志所云殊为舛误而流俗沿袭莫之能更朱彛尊经义考乃以毛诗二十九卷题毛亨撰註曰佚毛诗训故传三十卷题毛苌撰註曰存意主调停尤为于古无据今㕘稽衆説定作𫝊者为毛亨以郑氏后汉人陆氏三国吴人并𫝊授毛诗渊源有自所言必不诬也郑氏发明毛义自命曰笺博物志曰毛公尝为北海郡守康成是此郡人故以为敬推张华所言葢以为公府用记郡将用笺之意然康成生于汉末乃修敬于四百年前之太守殊无所取案说文曰笺表识书也郑氏六艺论曰註诗宗毛为主毛义若隠畧则更表明如有不同即下已意使可识别然则康成特因毛𫝊而表识其傍如今人之签记积而成帙故谓之笺无庸别曲説也自郑笺既行齐鲁韩三家遂废然笺与𫝊义亦时有异同魏王肃作毛诗註毛诗义驳毛诗奏事毛诗问难诸书以申毛难郑欧阳修引其释卫风击鼓五章谓郑不如王王基又作毛诗驳以申郑难王玉麟引其驳芣苢一条谓王不及郑晋孙毓作毛诗异同评复申王説郑统作难孙氏毛诗评又明郑义袒分左右垂教百年至唐贞观十六年命孔颖达等因郑笺为正义乃论归一定无复岐途毛𫝊二十九卷隋志附以郑笺作二十卷疑为康成所併颕达等以疏文繁重又析为四十卷其书以刘焯毛诗义疏刘炫毛诗述义为稾本故能融贯羣言包罗古义终唐之世人无异词惟王谠唐语林记刘禹钖聴施士丐讲毛诗所説维鹈在梁陟彼岵兮勿翦勿拜维北有斗四义称毛未注然未尝有所诋排也至宋郑樵恃其才辩无故而发难端南渡诸儒始以掊击毛郑为能事元延祐科举条制诗虽兼用古註疏其时门户已成讲学者迄不遵用沿及明代胡广等窃刘瑾之书作诗经大全着为令典于是専宗朱传汉学遂亡然朱子从郑樵之说不过攻小序耳至于诗中训诂用毛郑者居多后儒不考古书不知小序自小序𫝊笺自𫝊笺閧然佐鬬遂併毛郑而弃之是非惟不知毛郑为何语殆併朱子之𫝊亦不辩为何语矣我国家经学昌明一洗前明之固陋干隆八年皇上特命校刋十三经註疏颁布学宫鼓箧之儒皆骎骎乎研求古学今特录其书与小序同冠诗类之首以昭六义渊源其来有自孔门师授端绪炳然终不能以他说掩也干隆三十九年二月恭校上总纂官纪昀陆钖熊孙士毅总校官陆费墀序毛诗正义序唐孔颖达撰夫诗者论功颂徳之歌止僻防邪之训虽无为而自发乃有益于生灵六情静于中百物盪于外情縁物动物感情迁若政遇醇和则欢娱被于朝野时当惨黩亦怨刺形于咏歌作之者所以畅懐舒愤闻之者足以塞违从正发诸情性谐于律吕故曰感天地动鬼神莫近于诗此乃诗之为用其利大矣若夫哀乐之起冥于自然喜怒之端非由人事故燕雀表啁噍之感鸾凤有歌舞之容然则诗理之先同夫开辟诗迹所用随运而移上皇道质故讽谕之情寡中古政繁亦讴謌之理切唐虞乃见其初牺轩莫测其始于后时经五代篇有三千成康没而颂声寝陈灵兴而变风息先君宣父釐正遗文缉其精华褫其烦重上从周始下暨鲁僖四百年间六诗备矣卜商阐其业雅颂与金石同和秦正燎其书简牍与烟尘共尽汉氏之初诗分为四申公腾芳于鄢郢毛氏光价于河闲贯长卿传之于前郑康成笺之于后晋宋二萧之世其道大行齐魏两河之闲兹风不坠其近代为义疏者有全缓何𦙍舒瑗刘轨思刘丑刘焯刘炫等然悼炫并聪颕特逹文而又儒擢秀干于一时骋絶辔于千里固诸儒之所揖让日下之无双于其所作疏内特为殊絶今奉勅删定故据以为本然焯炫等负恃才气轻鄙先逹同其所异异其所同或应畧而反详或宜详而更畧准其绳墨差忒未免勘其㑹同时有顚踬今则削其所烦增其所简唯意存于曲直非有心于爱憎谨与朝散大夫行太学博士臣王徳韶征事郎守四门博士臣齐威等对共讨论辩详得失至十六年又奉勅与前修疏人及给事郎守太学助教云骑尉臣赵干叶登仕郎守四门助教云骑尉臣贾普曜等对勅使赵𢎞智覆更详正凡为四十卷庶以对扬圣范垂训幼蒙故序其所见载之于卷首云尔毛诗正义序诗谱序钦定四库全书诗谱序汉郑氏撰唐孔颖逹疏诗之兴也谅不于上皇之世疏大庭轩辕逮于高辛其时有亡载籍亦蔑云焉疏虞书曰诗言志歌永言声依永律和声然则诗之道放于此乎疏有夏承之篇章泯弃靡有孑遗疏迩及商王不风不雅疏何者论功颂徳所以将顺其羙刺过讥失所以匡救其恶各于其党则为法者彰显为戒者者明疏周自后稷播种百谷黎民阻饥兹时乃粒自传于此名也疏陶唐之末中叶公刘亦世修其业以明民共财疏至于太王王季克堪顾天疏文武之徳光熙前绪以集大命于厥身遂为天下父母使民有政有居疏其时诗风有周南召南雅有鹿鸣文王之属疏及成王周公致太平制礼作乐而有颂声兴焉盛之至也疏本之由此风雅而来故皆録之谓之诗之正经疏后王稍更陵迟懿王始受谮亨齐哀公夷身失礼之后邶不尊贤疏自是而下厉也幽也政教尤衰周室大壊十月之交民劳板荡勃尔俱作衆国纷然刺怨相寻疏五覇之末上无天子下无方伯善者谁赏恶者谁罚纪纲絶矣疏故孔子録懿王夷王时诗讫于陈灵公淫乱之事谓之变风变雅疏以为勤民恤功昭事上帝则受颂声𢎞福如彼若违而弗用则被劫杀大祸如此吉凶之所由忧娱之萌渐昭昭在斯足作后王之鉴于是止矣疏夷厉已上嵗数不明大史年表自共和始歴宣幽平王而得春秋次第以立斯谱疏欲知源流清浊之所处则循其上下而省之欲知风化芳臭气泽之所及则傍行而观之此诗之大纲也举一纲而万目张解一卷而衆篇明于力则鲜于思则寡其诸君子亦有乐于是与疏诗谱序诗谱序考证诗谱序考证使民有政有居疏泰誓説武王伐纣衆咸曰孜孜无怠天将有立父母民之有政有居按此出伪泰誓今本尚书泰誓无此文五覇之末疏服䖍云五伯谓夏伯昆吾商伯大彭豕韦周伯齐桓晋文也按赵岐孟子注五覇为齐桓晋文秦缪宋襄楚荘是也又荀卿以五覇为齐桓晋文楚荘呉阖闾越勾践颜师古汉书同姓侯王表注五伯者齐桓宋襄晋文秦缪呉夫差此五覇当是指周之五覇言诗谱序考证毛诗谱毛诗谱汉郑氏撰唐孔颖达疏周南召南谱周召者禹贡雍州岐山之阳地名疏今属右扶风羙阳县地形险阻而原田肥羙疏周之先公曰大王者避狄难自豳始迁焉而脩徳建王业商王帝乙之初命其子王季为西伯至纣又命文王典治南国江汉汝旁之诸侯疏于时三分天下有其二以服事殷故雍梁荆豫徐扬之人咸被其徳而从之疏文王受命作邑于丰乃分岐邦周召之地为周公旦召公奭之采地施先公之教于已所职之国疏武王伐纣定天下廵守述职陈诵诸国之诗以观民风俗六州者得二公之徳教尤纯故独録之属之大师分而国之疏其得圣人之化者谓之周南得贤人之化者谓之召南言二公之徳教自岐而行于南国也疏乃弃其余谓此为风之正经疏初古公亶父聿来胥宇爰及姜女其后大任思媚周姜大姒嗣徽音歴世有贤妃之助以致其治疏文王刑于寡妻至于兄弟以御于家邦疏是故二国之诗以后妃夫人之徳为首终以麟趾驺虞言后妃夫人有斯徳兴助其君子皆可以成功至于𫉬嘉瑞疏风之始所以风化天下而正夫妇焉故周公作乐用之乡人焉用之邦国焉或谓之房中之乐者后妃夫人侍御于其君子女史歌之以节义序故耳疏射礼天子以驺虞诸侯以貍首大夫以采苹士以采蘩为节疏今无貍首周衰诸侯竝僭而去之孔子録诗不得也为礼乐之记者从后存之遂不得其次序疏周公封鲁死谥曰文公召公封燕死谥曰康公元子世之疏其次子亦世守采地在王官春秋时周公召公是也疏问者曰周南召南之诗为风之正经则然矣自此之后南国诸侯政之兴衰何以无变风答曰陈诸国之诗者将以知其缺失省方设教为黜陟时徐及呉楚僭号称王不承天子之风今弃其诗夷狄之也疏其余江黄六蓼之属既驱陷于彼俗又亦小国犹邾滕纪莒之等夷其诗蔑而不得列于此疏邶鄘卫谱邶鄘卫者商纣变风方千里之地疏其封域在禹贡冀州大行之东疏北踰衡漳疏东及兖州桑土之野疏周武王伐纣以其京师封纣子武庚为殷后疏庶殷顽民被纣化日乆未可以建诸侯乃三分其地置二监使管叔蔡叔霍叔尹而教之疏自纣城而北谓之邶南谓之鄘东谓之卫疏武王既丧管叔及其羣弟见周公将摄政乃流言于国曰公将不利于孺子疏周公避之居东都二年秋大熟未获有雷电疾风之异乃后成王悦而迎之反而遂居摄疏三监导武庚叛疏成王既黜殷命杀武庚复伐三监疏更于此三国建诸侯以殷余民封康叔于卫使为之长疏后世子孙稍并彼二国混而名之疏七世至顷侯当周夷王时卫国政衰变风始作疏故作者各有所伤从其国本而异之为邶鄘卫之诗焉疏王城谱王城者周东都王城畿内方六百里之地疏其封域在禹贡豫州太华外方之间疏北得河阳渐冀州之南疏始武王作邑于镐京谓之宗周是为西都疏周公摄政五年成王在丰欲宅洛邑使召公先相宅既成谓之王城是为东都今河南是也疏召公既相宅周公往营成周今洛阳是也疏成王居洛邑迁殷顽民于成周复还归处西都疏至于夷厉政教尤衰十一世幽王嬖襃姒生伯服废申后太子宜咎奔申疏申侯与犬戎攻宗周杀幽王于戏疏晋文侯郑武功迎宜咎于申而立之是为平王以乱故徙居东都王城疏于是王室之尊与诸侯无异其诗不能复雅故贬之谓之王国之变风疏郑谱初宣王封母弟友于宗周畿内咸林之地是为郑桓公今京兆郑县是其都也疏又云为幽王大司徒甚得周衆与东土之人问于史伯曰王室多故余惧及焉其何所可以逃死疏史伯曰其济洛河颕之间乎是其子男之国虢郐为大虢叔恃势郐仲恃险皆有骄侈怠慢之心加之以贪冐君若以周难之故寄帑与贿不敢不许是骄而贪必将背君君以成周之衆奉辞罚罪无不克矣疏若克二邑鄢蔽补丹依㽥歴莘君之土也脩典刑以守之惟是可以少固疏桓公从之言然之后三年幽王为犬戎所杀桓公死之其子武公与晋文侯定平王于东都王城疏卒取史伯所云十邑之地右洛左济前华后河食溱洧焉今河南新郑是也疏武公又作卿士国人宜之郑之变风又作疏齐谱齐者古少皥之世爽鸠氏之墟疏周武王伐纣封太师吕望于齐是谓齐太公地方百里都营丘疏周公致大平敷定九畿复夏禹之旧制疏成王用周公之灋制广大邦国之境而齐受上公之地更方五百里其封域东至于海西至于河南至于穆陵北至于无棣疏在禹贡青州岱山之隂潍淄之野疏其子丁公嗣位于王官疏后五世哀公政衰荒淫怠慢纪侯谮之于周懿王使烹焉齐人变风始作疏魏谱魏者虞舜夏禹所都之地疏在禹贡冀州雷首之北析城之西疏周以封同姓焉疏其封域南枕河曲北渉汾水疏昔舜耕于歴山陶于河滨疏禹菲饮食而致孝乎鬼神恶衣服而致羙乎黻冕卑宫室而尽力乎沟洫此一帝一王俭约之化于时犹存及今魏君啬且𥚹急不务广脩徳于民敎以义方疏其与秦晋邻国日见侵削国人忧之疏当周平桓之世魏之变风始作疏至春秋鲁闵公元年晋献公竟灭之以其地赐大夫毕万自尔而后晋有魏氏疏唐谱唐者帝尧旧都之地今曰太原晋阳是尧始居此后乃迁河东平阳疏成王封母弟叔虞于尧之故墟曰唐侯南有晋水至子燮改为晋侯疏其封域在禹贡冀州太行恒山之西太原太岳之野疏至曾孙成侯南徙居曲沃近平阳焉疏昔尧之末洪水九年下民其咨万国不粒于时杀礼以救艰厄其流乃被于今疏当周公召公共和之时成侯曾孙僖侯甚啬爱物俭不中礼国人闵之唐之变风始作疏其孙穆侯又徙于绛云疏秦谱秦者陇西谷名于禹贡近雍州鸟䑕之山疏尧时有伯翳者实臯陶之子佐禹治水水土既平舜命作虞官掌上下草木鸟兽赐姓曰嬴疏歴夏商兴衰亦世有人焉疏周孝王使其末孙非子养马于汧渭之间孝王为伯翳能知禽兽之言子孙不絶故封非子为附庸邑之于秦谷疏至曾孙秦仲宣王又命作大夫始有车马礼乐侍御之好国人羙之秦之变风始作疏秦仲之孙襄公平王之初兴兵讨西戎以救周平王东迁王城乃以岐丰之地赐之始列为诸侯疏遂横有周西都宗周畿内八百里之地疏其封域东至迆山在荆岐终南惇物之野疏至𤣥孙徳公又徙于雍云疏陈谱陈者太皥虙戏氏之墟疏帝舜之胄有虞阏父者为周武王陶正武王頼其利噐用与其神明之后封其子妫满于陈都于宛丘之侧是曰陈胡公以备三恪妻以元女大姬疏其封域在禹贡豫州之东其地广平无名山大泽西望外方东不及明猪疏大姬无子好巫觋祷祈鬼神歌舞之乐民俗化而为之疏五世至幽公当厉王时政衰大夫淫荒所为无度国人伤而刺之陈之变风作矣疏桧谱桧者古高辛氏火正祝融之墟疏桧国在禹贡豫州外方之北荥波之南居溱洧之间疏祝融氏名黎其后八姓唯妘姓桧者处其地焉疏周夷王厉王之时桧公不务政事而好絜衣服大夫去之于是桧之变风始作疏其国北邻于虢疏曹谱曹者禹贡兖州陶丘之北地名疏周武王既定天下封弟叔振铎于曹今日济隂定陶是也疏其封域在雷夏菏泽之野疏昔尧尝游成阳死而葬焉舜渔于雷泽民俗始化其遗风重厚多君子务稼穑薄衣食以致畜积疏夹于鲁卫之间又寡于患难末时富而无敎乃更骄侈疏曹之后世虽为宋所灭宋亦不数伐曹故得寡于患难十一世当周恵王时政衰昭公好奢而任小人曹之变风始作疏豳谱公刘者后稷之曽孙也豳者自邰而出所徙戎狄之地名今属右扶风栒邑疏公刘以夏后大康时失其官守窜于此地犹修后稷之业勤恤爱民民咸归之而国成焉疏其封域在禹贡雍州岐山之北原隰之野疏至商之末世太王又避戎狄之难而入处于岐阳民又归之疏公刘之出太王之入虽有其异由有事难之故皆能守后稷之敎不失其徳疏成王之时周公避流言之难出居东都二年疏思公刘太王居豳之职忧念民事至苦之功以比序己志疏后成王迎而反之摄政致太平其出入也一徳不囘纯似于公刘太王之所为太师大述其志主意于豳公之事故别其诗以为豳国变风焉疏小大雅谱小雅大雅者周室居西都丰镐之时诗也疏始祖后稷由神气而生有播种之功于民公刘至于太王王季歴及千载越异代而别世载其功业为天下所归疏文王受命武王遂定天下盛徳之隆大雅之初起自文王至于文王有声据盛隆而推原天命上述祖考之羙疏小雅自鹿鸣至于鱼丽先其文所以治内后其武所以治外疏此二雅逆顺之次要于极贤圣之情着天道之助如此而已矣疏又大雅生民及卷阿小雅南有嘉鱼下及菁菁者莪周公成王之时诗也疏传曰文王基之武王凿之周公内之谓其道同终始相成比而合之故大雅十八篇小雅十六篇为正经疏其用于乐国君以小雅天子以大雅然而飨賔或上取燕或下就疏何者天子飨元侯歌肆夏合文王诸侯歌文王合鹿鸣诸侯于邻国之君与天子于诸侯同疏天子诸侯燕羣臣及聘问之宾皆歌鹿鸣合乡乐疏此其着略大校见在书籍礼乐崩壊不可得详疏大雅民劳小雅六月之后皆谓之变雅羙恶各以其时亦显善惩过正之次也疏问者曰常棣闵管蔡之失道何故列于文王之诗曰闵之闵之者闵其失兄弟相承顺之道至于被诛若在成王周公之诗则是彰其罪非闵之故为隠推而上之因文王有亲兄弟之义疏又问曰小雅之臣何以独无刺厉王曰有焉十月之交雨无正小旻小宛之诗是也汉兴之初师移其第耳疏乱甚焉既移文改其目义顺上下刺幽王亦过矣疏鹿鸣之什疏周颂谱周颂者周室成功致太平徳洽之诗其作在周公摄政成王即位之初疏颂之言容天子之徳光被四表格于上下无不覆焘无不持载此之谓容于是和乐兴焉颂声乃作疏礼运曰政也者君之所以藏身也疏是故夫政必夲于天殽以降命疏命降于社之谓殽地疏降于祖庙之谓仁义疏降于山川之谓兴作疏降于五祀之谓制度疏又曰祭帝于郊所以定天位祀社于国所以列地利祖庙所以本仁山川所以傧鬼神五祀所以本事疏又曰礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉疏故自郊社祖庙山川五祀义之修礼之藏也疏功大如此可不羙报乎故人君必洁其牛羊馨其黍稷齐明而荐之歌之舞之所以显神明昭至徳也疏鲁颂谱鲁者少昊挚之墟也国中有大庭氏之库则大庭氏亦居兹乎疏在周公归政成王封其元子伯禽于鲁疏其封域在禹贡徐州大野蒙羽之野疏自后政衰国事多废十九世至僖公当周恵王襄王时而遵伯禽之法飬四种之马牧于垧野疏尊贤禄士修泮宫守礼敎疏僖十六年冬㑹诸侯于淮上谋东略公遂伐淮夷疏僖二十年新作南门又修姜嫄之庙至于复鲁旧制未徧而薨疏国人美其功季孙行殳请命于周而作其颂疏文公十三年太室屋壊疏初成王以周公有太平制典法之勲命鲁郊祭天三望如天子之礼故孔子録其诗之颂同于王者之后疏问者曰列国作诗未有请于周者行父请之何也曰周尊鲁廵守述职不陈其诗至于臣颂君功乐周室之闻是以行父请焉疏周之不陈其诗者为优耳其有大罪侯伯监之行人书之亦云觉焉疏商颂谱商者契所封之地有娀氏之女名简狄者吞鳦卵而生契尧之末年舜举为司徒有五敎之功乃赐姓而封之疏世有官守十四世至汤则受命伐夏桀定天下疏后世有中宗者严恭寅畏天命自度治民祗惧不敢荒宁后有高宗者旧劳于外爰洎小人作其即位乃或谅闇三年不言言乃雍不敢荒宁嘉静殷邦至于大小无时或怨疏此三王有受命中兴之功时有作诗颂之者疏商徳之壊武王伐纣乃以陶唐氏火正阏伯之墟封纣兄微子启为宋公代武庚为商后疏其封域在禹贡徐州泗滨西及豫州盟猪之野疏自从政衰散亡商之礼乐七世至戴公时当宣王大夫正考父者校商之名颂十二篇于周太师以那为首归以祀其先王疏孔子録诗之时则得五篇而已乃列之以备三颂着为后王之义监三代之成功法莫大于是矣疏问者曰列国政衰则变风作宋何独无乎曰有焉乃不録之王者之后时王所客也廵守述职不陈其诗亦示无贬黜客之义也疏又问曰周太师何由得商颂曰周用六代之乐故有之疏毛诗谱毛诗谱考证毛诗谱考证周南召南谱文王受命疏以泰誓之篇伐纣时事已言周公曰尚书泰誓文无周公曰三字其得圣人之化者谓之周南得贤人之化者谓之召南按杨龟山谓仪礼大合乐歌周南召南仪礼之作正在周公之世则分二南在周公之时周公岂以圣人自居而贤人待召公乎此论甚当弼鄘卫谱以殷余民封康叔于卫疏书序曰成王既伐管叔蔡叔以殷余民封康叔按五峰胡氏正书序之误以为武王封康叔朱子从之康诰曰朕弟寡兄明是武王之言也七世至顷侯疏子孝伯立史记作考伯又疏子建伯立史记作康伯音㨗又世本作挚伯又疏子贞伯立世本作箕伯从其国本而异之为弼鄘卫之诗焉按朱子以弼鄘卫为音之异后以为不可晓葢阙疑之意顾炎武曰弼鄘卫总名也不当分某篇为弼某篇为鄘某篇为卫分为三者汉儒之误非夫子之旧也考左氏季札观乐为之歌弼鄘卫曰是其卫风乎北宫文子引卫诗曰威仪棣棣不可选也此诗今为弼之首篇不曰弼而曰卫是知累言之则曰弼鄘卫専言之则曰卫犹之言殷商言荆楚云尔其论甚当王城谱其诗不能复雅故贬之李光地曰平王初年周太师犹举旧职欲存风雅二体节南山以下作自卿大夫者曰雅黍离以下畿内民俗曰风其称风而与西周别者以此至晚嵗乃并此而亡之先儒惑于诗亡之义乃以雅为西以风为东而有黍离降为国风之説夫王号犹在谁则降之耶郑谱鄢蔽补丹依畴歴华畴郑语作㽥华郑语作莘武公又作卿士疏郑人立公子仪史记作公子婴齐谱爽鸠氏之墟按汉书地理志曰周成王时薄姑氏与四国作乱成王灭之以封师尚父颜师古注武王封太公于齐初未得爽鸠之地成王以益之也后五世哀公政衰疏子成公説立史记作脱又疏子荘公购立世本作赎魏谱在禹贡冀州雷首之北按通典云雷首凡有八名歴山首阳山薄山㐮山甘枣山中条山渠潴山独头山寰宇记云中条山在芮城县北十五里水经注云魏国故城西南并距河二十余里北距首山十余里是魏国在雷首之南郑以为在雷首之北恐悞晋献公竟灭之按苏辙疑魏入晋已久诗皆为晋而作故列于唐风之前犹弼鄘之于卫朱子亦云篇中公行公路公族皆晋官疑实晋诗然观诗序所言皆非晋事故朱子又云恐魏亦有此官未敢定为晋诗也唐谱其孙穆侯疏僖侯生献侯籍籍生穆侯费王是也籍世本作苏费王史记作㵒王一本作弗生又疏子鄂侯郄立郄史记作郄又疏羽不为小子侯诗者以昭公肇为乱阶范处义曰羽系之昭公非也据诗序言昭公之后大乱五世自昭公至小子侯始及五世当作小子侯诗秦谱尧时有伯翳者史记作栢翳汉书作栢益歴夏商兴衰疏实鸟谷氏谷史记作俗周孝王使其末孙非子疏恶来有子曰女妨妨史记作防又疏大几生大雒雒史记作骆至元孙徳公疏文公生靖公靖史记作竫疏其诗则车邻美秦仲为秦仲诗也刘瑾曰秦仲但为宣王大夫未必得备寺人之官此诗宜作于平王命㐮公为侯之后许谦亦云秦仲固尝为附庸之君以西戎灭大骆之族宣王命为大夫日与戎战六年而死非可乐时诗语不类然则车邻实襄公诗尔又疏晨风渭阳权舆序皆云康公是康公诗也许谦曰康公为太子时正穆世也当系于穆公陈谱封其子妫满于陈按大戴礼禹受命乃邑姚姓于陈是胡公乃继封也疏封黄帝之后于蓟封帝尧之后于祝按史记作封黄帝之后于祝封帝尧之后于蓟与乐记文异五世至幽公疏弟平公彘立彘史记作爕又疏月出亦从上明之亦为宣公诗也范处义曰月出刺在位説美色正指孔宁仪行父之事宜系之灵公桧谱桧国在禹贡豫州外方之地按外方先儒皆以为嵩山在今河南府登封县北十里徐广曰桧在宻县不得在外方北也疏荥泽荥波一泽名也许谦曰荥波孔氏以为一水周礼职方豫州其州荥雒其浸波溠则二水也禹贡济入河而南出溢为荥今郑州荥泽是其处尔雅水出自洛为波而山海经曰娄涿之山波水出其隂北流注于谷二説未知孰是按荥波为二水当从周礼职方为是波水当以洛南之波为是蔡氏书传亦从尔雅説若山海经之波水今本作陂郭璞云世谓之百答水非此波水也祝融氏名黎疏已姓昆吾苏顾温莒也莒周语作董曹谱曹之后世疏子桓公终生立终生史记注一作终湦又疏子荘公射姑立射姑史记作夕姑豳谱以比序己志金履祥曰七月非周公所作乃豳之旧诗故豳七月附于十五国风之后犹商那附于三颂之末也周公食邑豳岐之间故凡周公之所作与为周公而作者皆附之按郑氏谓七月乃周公述公刘太王之事亦是其谓周公以比序己志恐未必然也朱子辨序谓七月是未居东时作谅哉后成王迎之反之迎之疑当作迎而观下疏作而字可见小大雅谱自文王至于文王有声朱子云郑谱以此为文武时诗文王首句即云文王在上则非文王时诗矣又曰无念尔祖则非武王时诗矣大明有声并言文武者非一安得为文武之时所作乎按吕氏春秋云周公旦乃作诗曰文王在上于昭于天诸诗明是成王之时周公所作故文武皆称谥也疏则称王之后作也按文王未尝生称王安得云称王后作耶吕祖谦曰汉儒谓文王受命称王灵台为天子之制悖理甚矣小雅自鹿鸣至于鱼丽疏故以鹿鸣燕羣臣嘉宾之事为首也按鹿鸣之序甚当而汉儒多有异説如司马迁云仁义陵迟鹿鸣刺焉蔡邕云鹿鸣周大臣之所作王道衰大臣知贤者幽隠故弹絃讽谏此亦如康王晚朝闗雎讽谏之説鹿鸣冠小雅之首安得以为刺诗疏故次伐木燕朋友故旧也按蔡邕正交论云周徳始衰颂声既寝伐木有鸟鸣之刺亦以为刺诗何者天子飨元侯疏于次国于小国此六字不可觧别本于次国下又有次国二字亦不可觧似是衍文周颂谱疏又作武范处义曰其诗云于皇武王岂武王之自言乎又疏其三曰敷时绎思我徂惟求定其六曰绥万邦屡丰年按此三六之数杜预以为楚乐歌之次第刘炫以为楚子引诗之次第或云此三六者犹云肆夏之三也武赉桓明是三篇安得合之为一当时未经夫子删定而荆楚文献不足犹为错乱不足信也又疏明时迈与般武王时也范处义曰二诗当系之成王按韩诗薛君章句云叠应也羙成王能奋舒文武之道而行之则天下无不动而应其政教是韩诗以时迈为成王之诗范氏之説是也鲁颂谱自后政衰疏子考公酋立酋世本作就又疏子幽公宰立宰世本作圉又疏是为魏公魏公世本作微公又疏子厉公擢立擢世本作翟又疏子真公立世本作挚又疏子弗湼立弗湼史记作弗湟世本作弗皇商颂谱世有官守疏子曹圉立曹圉世本作粮圉又疏子振立振世本作核毛诗谱考证原目毛诗注疏原目毛诗国风音义疏郑氏笺音义疏周南闗雎诂训传第一音义疏召南鹊巢诂训传第二音义邶柏舟诂训传第三音义鄘柏舟诂训传第四音义卫淇奥诂训传第五音义王黍离诂训传第六音义郑缁衣诂训传第七音义齐鸡鸣诂训传第八音义魏葛屦诂训传第九音义唐蟋蟀诂训传第十音义秦车邻诂训传第十一音义陈宛丘诂训传第十二音义桧羔裘诂训传第十三音义曹蜉蝣诂训传第十四音义豳七月诂训传第十五音义小雅音义鹿鸣之什诂训传第十六音义南有嘉鱼之什诂训传第十七音义鸿鴈之什诂训传第十八节南山之什诂训传第十九音义谷风之什诂训传第二十甫田之什诂训传第二十一鱼藻之什诂训传第二十二大雅音义文王之什诂训传第二十三生民之什诂训传第二十四音义荡之什诂训传第二十五周颂音义清庙之什诂训传第二十六臣工之什诂训传第二十七闵予小子之什诂训传第二十八鲁颂音义駉之什诂训传第二十九音义商颂音义那之什诂训传第三十毛诗注疏原目原目考证毛诗注疏原目考证周南闗雎诂训传音义旧本多作故颜师古汉书注云故者通其指义也今流俗故训传改为诂字失真耳召南鹊巢诂训传音义扶风雍县有召亭按召亭在今陜西凤翔府岐山县南十里文王时召公食采邑也又山西绛州垣曲县亦有召亭春秋时召公食采邑也魏葛屦诂训传音义按魏世家及左氏传云姬姓国也按史记魏世家乃晋献公所封毕万之魏毕亦姬姓然非此魏也孔氏正义云魏世家絶而陆氏乃云案魏世家误矣唐蟋蟀诂训传音义叔虞之子爕父按史记汉书郑谱孔正义皆作爕此作爕父殆二名止举其一犹晋重耳称晋重曹叔振铎称叔振之类欤节南山之什诂训传音义从此至何草不黄凡四十四篇前儒申毛皆以为幽王之变小雅按申公之诗亡于西晋其説固不可考然观汉书谷永传阎妻骄扇颜师古注云鲁诗言厉王无道内宠炽盛是以十月之交为厉王变小雅正申公之説未尝以为皆幽王诗也毛诗注疏原目考证传述人毛诗注觧传述人唐国子博士兼太子中允赠齐州刺史呉县开国男陆徳明録诗者所以言志吟咏性情以讽其上者也古有采诗之官王者廵守则陈诗以观民风知得失自考正也动天地感鬼神厚人伦羙敎化移风俗莫近乎诗是以孔子最先删録既取周诗上兼商颂凡三百一十一篇以授子夏子夏遂作序焉口以相传未有章句战国之世専任武力雅颂之声为郑卫所乱其废絶亦可知矣遭秦焚书而得全者以其人所讽诵不专在竹帛故也汉兴传者有四家鲁人申公受诗于浮丘伯以诗经为训故以敎无传疑者则阙不传号曰鲁诗弟子为博士者十余人郎中令王臧御史大夫赵绾临淮太守孔安国胶西内史周霸城阳内史夏寛东海太守鲁赐长沙内史缪生胶西中尉徐偃胶东内史阙门庆忌皆申公弟子也申公本以诗春秋授瑕丘江公尽能传之徒衆最盛鲁许生免中徐公皆守学敎授丞相韦贤受诗于江公及许生传子𤣥成𤣥成字少翁父子并为丞相封扶阳侯又治礼论语𤣥成兄子赏以诗授哀帝大司马车又王式受师于免中徐公及许生以授张生长安及唐长宾禇少孙张生兄子游卿以诗授元帝传王扶扶授许晏又薛广徳受诗于王式授龚舍齐人辕固生作诗传号齐诗传夏侯始昌始昌授后苍苍授翼奉及萧望之匡衡衡授师丹及伏理满昌昌授张邯及皮容皆至大官徒衆尤盛后汉陈元方亦传齐诗燕人韩婴推诗之意作内外传数万言号曰韩诗淮南贲生受之武帝时婴与董仲舒论于上前仲舒不能难其孙商为博士孝宣时涿韩生其后也河内赵子事燕韩生授同郡蔡谊谊授同郡食子公及琅邪王吉子公授太山栗丰吉授淄川长孙顺丰授山阳张就顺授东海发福竝至大官艺文志云齐韩诗或取春秋采杂説咸非其本义鲁最为近之毛诗者出自毛公河间献王好之徐整云子夏授高行子高行子授薛仓子薛仓子授帛妙子帛妙子授河间人大毛公毛公为诗故训传于家以授赵人小毛公小毛公为河间献王博士以不在汉朝故不列于学一云子夏传曾申申传魏人李克克传鲁人孟仲子孟仲子传根牟子根牟子传赵人孙卿子孙卿子传鲁人大毛公汉书儒林传云毛公赵人治诗为河间献王博士授同国贯长卿长卿授觧延年延年授虢徐敖敖授九江陈侠或云陈侠传谢曼卿元始五年公车征説诗后汉郑衆贾逵传毛诗马融作毛诗注郑𤣥作毛诗笺申明毛义难三家于是三家遂废矣魏太常王肃更述毛非郑荆州刺史王基駮王肃申郑义晋豫州刺史孙毓为诗评评毛郑王肃三家同异朋于王徐州从事陈统难孙申郑宋征士鴈门周续之豫章雷次宗齐沛国刘瓛竝为诗序义前汉鲁齐韩三家诗列于学官平帝世毛诗始立齐诗久亡鲁诗不过江东韩诗虽在人无传者唯毛诗郑笺独立国学今所遵用毛诗故训传二十卷马融注十卷王肃注二十卷谢沈注二十卷江熙注二十卷郑𤣥诗谱二卷孙毓诗同异评十卷陆玑毛诗草木鸟兽虫鱼疏二卷为诗音者九人郑𤣥徐邈蔡氏孔氏阮侃王肃江惇干寳李轨梁有桂州刺史清河崔灵恩集衆觧为毛诗集注二十四卷俗间又有徐爰诗音近呉兴沈重亦撰诗音义毛诗注觧传述人毛诗注疏卷一钦定四库全书卷毛诗注疏卷一汉郑氏笺唐陆徳明音义孔颖达疏国风周南序关雎后妃之徳也音义疏风之始也所以风天下而正夫妇也故用之乡人焉用之邦国焉音义疏风风也教也风以动之教以化之音义疏诗者志之所之也在心为志发言为诗疏情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也音义疏情发于声声成文谓之音笺发犹见也声谓官商角徴羽也声成文者宫商上下相应音义疏治世之音安以乐其政和乱世之音怨以怒其政乖亡国之音哀以思其民困音义疏故正得失动天地感鬼神莫近于诗音义疏先王以是经夫妇成孝敬厚人伦美教化移风俗音义疏故诗有六义焉一曰风二曰赋三曰比四曰兴五曰雅六曰颂音义疏上以风化下下以风刺上主文而谲谏言之者无罪闻之者足以戒故曰风笺风化风刺皆谓譬喻不斥言也主文主与乐之宫商相应也谲谏咏歌依违不直谏音义疏至于王道衰礼义废政教失国异政家殊俗而变风变雅作矣疏国史明乎得失之迹伤人伦之废哀刑政之苛吟咏情性以风其上音义疏达于事变而懐其旧俗者也故变风发乎情止乎礼义发乎情民之性也止乎礼义先王之泽也疏是以一国之事系一人之本谓之风言天下之事形四方之风谓之雅疏雅者正也言王政之所由废兴也政有小大故有小雅焉有大雅焉疏颂者美盛徳之形容以其成功告于神明者也音义疏是谓四始诗之至也笺始者王道兴衰之所由疏然则关雎麟趾之化王者之风故系之周公南言化自北而南也鹊巢驺虞之徳诸侯之风也先王之所以教故系之召公笺自从也从北而南谓其化从岐周被江汉之域也先王斥大王王季音义疏周南召南正始之道王化之基疏是以关雎乐得淑女以配君子忧在进贤不滛其色哀窈窕思贤才而无伤善之心焉是关雎之义也笺哀盖字之误也当为衷衷谓中心恕之无伤善之心谓好逑也音义疏关关雎鸠在河之洲𫝊兴也关关和声也雎鸠王雎也鸟挚而有别水中可居者曰洲后妃説乐君子之徳无不和谐又不淫其色慎固幽深若雎鸠之有别焉然后可以风化天下夫妇有别则父子亲父子亲则君臣敬君臣敬则朝廷正朝廷正则王化成笺云挚之言至也谓王雎之鸟雌雄情意至然而有别窈窕淑女君子好逑𫝊窈窕幽闲也淑善逑匹也言后妃有关雎之徳是幽闲贞専之善女宜为君子之好匹笺云怨耦曰仇言后妃之徳和谐则幽闲处深宫贞専之善女能为君子和好衆妾之怨者言皆化后妃之徳不嫉妬谓三夫人以下音义疏参差荇菜左右流之𫝊荇接余也流求也后妃有关雎之徳乃能共荇菜备庶物以事宗庙也笺云左右助也言后妃将共荇菜之葅必有助而求之者言三夫人九嫔以下皆乐后妃之事窈窕淑女寤寐求之𫝊寤觉寐寝也笺云言后妃觉寐则常求此贤女欲与之共已职也音义疏求之不得寤寐思服𫝊服思之也笺云服事也求贤女而不得觉寐则思已职事当谁与共之乎悠哉悠哉辗转反侧𫝊悠思也笺云思之哉思之哉言已诚思之卧而不周曰辗音义疏参差荇菜左右采之笺云言后妃既得荇菜必有助而采之者窈窕淑女琴瑟友之𫝊宜以琴瑟友乐之笺云同志为友言贤女之助后妃共荇菜其情意乃与琴瑟之志同共荇菜之时乐必作疏参差荇菜左右芼之𫝊芼择也笺云后妃既得荇菜必有助而择之者窈窕淑女钟鼓乐之𫝊徳盛者宜有钟鼓之乐笺云琴瑟在堂钟鼓在庭言共荇菜之时上下之乐皆作盛其礼也音义疏关雎五章章四句故言三章一章章四句二章章八句音义疏序葛覃后妃之本也后妃在父母家则志在于女功之事躬俭节用服澣濯之衣尊敬师傅则可以归安父母化天下以妇道也笺躬俭节用由于师傅之教而后言尊敬师傅者欲见其性亦自然可以归安父母言嫁而得意犹不忘孝音义疏葛之覃兮施于中谷维叶萋萋𫝊兴也覃延也葛所以为絺绤女功之事烦辱者施移也中谷谷中也萋萋茂盛貌笺云葛者妇人之所有事也此因葛之性以兴焉兴者葛延蔓于谷中喻女在父母之家形体浸浸日长大也叶萋萋然喻其容色美盛黄鸟于飞集于灌木其鸣喈喈𫝊黄鸟抟黍也灌木丛木也喈喈和声之逺闻也笺云葛延蔓之时则抟黍飞鸣亦因以兴焉飞集丛木兴女有嫁于君子之道和声之逺闻兴女有才美之称逹于逺方音义疏葛之覃兮施于中谷维叶莫莫𫝊莫莫成就之貌笺云成就者其可采用之时是刈是濩为絺为绤服之无斁𫝊濩煑之也精曰絺麤曰绤斁厌也古者王后织𤣥紞公侯夫人纮綖卿之内子大带大夫命妇成祭服士妻朝服庻士以下各衣其夫笺云服整也女在父母之家未知将所适故习之以絺绤烦辱之事乃能整治之无厌倦是其性贞专音义疏言告师氏言告言归𫝊言我也师女师也古者女师教以妇徳妇言妇容妇功祖庙未毁教于公宫三月祖庙既毁教于宗室妇人谓嫁曰归笺云我告师氏者我见教告于女师也教告我以适人之道重言我者尊重师教也公宫宗室于族人皆为贵薄污我私薄澣我衣𫝊污烦也私燕服也妇人有副袆盛饰以朝事舅姑接见于宗庙进见于君子其余则私也笺云烦烦撋之用功深澣谓濯之耳衣谓袆衣以下至褖衣害澣害否归宁父母𫝊害何也私服宜澣公服宜否宁安也父母在则有时归宁耳笺云我之衣服今者何所当澣乎何所当否乎言常自洁清以事君子音义疏葛覃三章章六句序卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也笺谒请也音义疏采采卷耳不盈顷筐𫝊忧者之兴也采采事采之也卷耳苓耳也顷筐畚属易盈之器也笺云器之易盈而不盈者志在辅佐君子忧思深也嗟我怀人寘彼周行𫝊怀思寘置行列也思君子官贤人置周之列位笺云周之列位谓朝廷臣也音义疏陟彼崔嵬我马虺隤𫝊陟升也崔嵬土山之戴石者虺隤病也笺云我我使臣也臣以兵役之事行出离其列位身勤劳于山险而马又病君子宜知其然我姑酌彼金罍维以不永怀𫝊姑且也人君黄金罍永长也笺云我我君也臣出使功成而反君且当设飨燕之礼与之饮酒以劳之我则以是不复长忧思也言且者君赏功臣或多于此音义疏陟彼高冈我马𤣥黄我姑酌彼兕觥维以不永伤𫝊山嵴曰冈𤣥马病则黄兕觥角爵也伤思也笺云此章为意不尽申殷勤也觥罚爵也飨燕所以有之者饮酒礼自立司正之后旅醻必有醉而失礼者罚之亦所以为乐音义疏陟彼砠矣我马瘏矣我仆痡矣云何吁矣𫝊石山戴土曰砠瘏病也痡亦病也吁忧也笺云此章言臣既勤劳于外仆马皆病而今云何乎其亦忧矣深闵之辞音义疏卷耳四章章四句序樛木后妃逮下也言能逮下而无嫉妬之心焉笺后妃能和谐衆妾不嫉妬其容貌恒以善言逮下而安之音义疏南有樛木葛藟累之𫝊兴也南南土也木下曲曰樛南土之葛藟茂盛笺云木枝以下垂之故故葛也藟也得累而蔓之而上下俱盛兴者喻后妃能以恩意下逮衆妾使得其次序则衆妾上附事之而礼义亦俱盛南土谓荆扬之域乐只君子福履绥之𫝊履禄绥安也笺云妃妾以礼义相与和合又能以礼乐乐其君子使为福禄所安音义疏南有樛木葛藟荒之乐只君子福履将之𫝊荒奄将大也笺云此章申殷勤之意将犹扶助也南有樛木葛藟萦之乐只君子福履成之𫝊萦旋也成就也音义樛木三章章四句序螽斯后妃子孙衆多也言若螽斯不妬忌则子孙衆多也笺忌有所讳恶于人音义疏螽斯羽诜诜兮𫝊螽斯蚣蝑也诜诜衆多也笺云凡物有隂阳情慾者无不妬忌维蚣蝑不耳各得受气而生子故能诜诜然衆多后妃之徳能如是则亦宜然宜尔子孙振振兮𫝊振振仁厚也笺云后妃之徳寛容不嫉妬则宜女之子孙使其无不仁厚音义疏螽斯羽薨薨兮宜尔子孙绳绳兮𫝊薨薨衆多也绳绳戒慎也音义螽斯羽揖揖兮宜尔子孙蛰蛰兮𫝊揖揖㑹聚也蛰蛰和集也音义螽斯三章章四句序桃夭后妃之所致也不妬忌则男女以正㛰姻以时国无鳏民也笺老而无妻曰鳏音义疏桃之夭夭灼灼其华𫝊兴也桃有华之盛者夭夭其少壮也灼灼华之盛也笺云兴者喻时妇人皆得以年盛时行也之子于归宜其室家𫝊之子嫁子也于徃也宜以有室家无踰时者笺云宜者谓男女年时俱当音义疏桃之夭夭有蕡其实𫝊蕡实貌非但有华色又有妇徳之子于归宜其家室𫝊家室犹室家也音义桃之夭夭其叶蓁蓁𫝊蓁蓁至盛貌有色有徳形体至盛也之子于归宜其家人𫝊一家之人尽以为宜笺云家人犹室家也音义疏桃夭三章章四句序兔罝后妃之化也关雎之化行则莫不好徳贤人衆多也音义疏肃肃兔罝㭬之丁丁𫝊肃肃敬也兔罝兔罟也丁丁㭬杙声也笺云罝兔之人鄙贱之事犹能恭敬则是贤者衆多也赳赳武夫公侯干城𫝊赳赳武貌干扞也笺云干也城也皆以御难也此罝兔之人贤者也有武力可任为将帅之徳诸侯可任以国守扞城其民折冲御难于未然音义疏肃肃兔罝施于中逵𫝊逵九达之道赳赳武夫公侯好仇笺云怨耦曰仇此罝兔之人敌国有来侵伐者可使和好之亦言贤也音义疏肃肃兔罝施于中林𫝊中林林中赳赳武夫公侯腹心𫝊可以制断公侯之腹心笺云此罝兔之人于行攻伐可用为策谋之臣使之虑无亦言贤也音义疏兔罝三章章四句序芣苢后妃之美也和平则妇人乐有子矣笺天下和政教平也音义疏采采芣苢薄言采之𫝊采采非一辞也芣苢马舄马舄车前也宜怀妊焉薄辞也采取也笺云薄言我薄也采采芣苢薄言有之𫝊有藏之也疏采采芣苢薄言掇之𫝊掇拾也采采芣苢薄言捋之𫝊捋取也音义采采芣苢薄言袺之𫝊袺执衽也采采芣苢薄言襭之𫝊扱衽曰襭音义疏芣苢三章章四句序汉广徳广所及也文王之道被于南国美化行乎江汉之域无思犯礼求而不可得也笺纣时淫风徧于天下维江汉之域先受文王之教化音义疏南有乔木不可休息汉有游女不可求思𫝊兴也南方之木美乔上竦也思辞也汉上游女无求思者笺云不可者本有可道也木以高其枝叶之故故人不得就而止息也兴者喻贤女虽出游流水之上人无欲求犯礼者亦由贞洁使之然汉之广矣不可泳思江之永矣不可方思𫝊潜行为泳永长方泭也笺云汉也江也其欲渡之者必有潜行乘泭之道今以广长之故故不可也又喻女之贞洁犯礼而徃将不至也音义疏翘翘错薪言刈其楚𫝊翘翘薪貌错杂也笺云楚杂薪之中尤翘翘者我欲刈取之以喻衆女皆贞洁我又欲取其尤高洁者之子于归言秣其马𫝊秣养也六尺以上曰马笺云之子是子也谦不敢斥其适已于是子之嫁我愿秣其马致礼饩示有意焉汉之广矣不可泳思江之永矣不可方思音义疏翘翘错薪言刈其蒌𫝊蒌草中之翘翘然之子于归言秣其驹𫝊五尺以上曰驹汉之广矣不可泳思江之永矣不可方思音义疏汉广三章章八句序汝坟道化行也文王之化行乎汝坟之国妇人能闵其君子犹勉之以正也笺言此妇人被文王之化厚事其君子音义疏遵彼汝坟伐其条枚𫝊遵循也汝水名也坟大防也枝曰条干曰枚笺云伐薪于汝水之侧非妇人之事以言已之君子贤者而处勤劳之职亦非其事未见君子惄如调饥𫝊惄饥意也调朝也笺云惄思也未见君子之时如朝饥之思食音义疏遵彼汝坟伐其条肄𫝊肄余也斩而复生曰肄既见君子不我遐弃𫝊既已遐逺也笺云已见君子君子反也于已反得见之知其不远弃我而死亡于思则愈故下章勉之音义疏鲂鱼赪尾王室如燬𫝊赪赤也鱼劳则尾赤燬火也笺云君子仕于乱世其颜色瘦病如鱼劳则尾赤所以然者畏王室之酷烈是时纣存虽则如燬父母孔迩𫝊孔甚迩近也笺云辟此勤劳之处或时得罪父母甚近当念之以免于害不能为疏远者计也音义疏汝坟三章章四句序麟之趾关雎之应也关雎之化行则天下无犯非礼虽衰世之公子皆信厚如麟趾之时也笺关雎之时以麟为应后世虽衰犹存关雎之化者君之宗族犹尚振振然有似麟应之时无以过也音义疏麟之趾振振公子𫝊兴也趾足也麟信而应礼以足至者也振振信厚也笺云兴者喻今公子亦信厚与礼相应有似于麟于嗟麟兮𫝊于嗟叹辞音义疏麟之定振振公姓𫝊定题也公姓公同姓于嗟麟兮音义疏麟之角振振公族𫝊麟角所以表其徳也公族公同祖也笺云麟角之末有肉示有武而不用于嗟麟兮音义疏麟之趾三章章三句周南之国十一篇三十六章百五十九句毛诗注疏卷一卷一考证毛诗注疏卷一考证周南序先王之所以教笺先王斥大王王季蜀本石经王季下有文王二字关雎章关关雎鸠𫝊然后可以风化天下蜀本石经此句下多而正夫妇四字左右芼之𫝊芼择也按内则酏酒醴芼羮又云雉兔皆有芼昬礼芼之以苹藻又仪礼馈食皆有铏芼七发肥狗之和芼以椒苏皆以菜杂肉为羹也其以芼为择者唯此处毛𫝊耳笺后妃既得荇菜蜀本石经作女欲得后妃既共荇菜关雎章句疏一字则言蹇而不会按顾炎武曰缁衣之诗敝字一句还字一句若曰敝予还予则言之不顺矣是诗亦有一字句也葛覃序笺而后言尊敬师傅者欲见其性亦自然蜀本石经后字作又字性字下有情字自然下有也字薄污我私𫝊污烦也蜀本石经作烦辱也笺烦烦撋之蜀本石经作烦撋之事也卷耳章我姑酌彼金罍𫝊人君黄金罍蜀本石经罍字上有为字笺君赏功臣君字各本俱误作若字从蜀本石经改正我姑酌彼兕觥笺饮酒礼自立司正之后礼字上各本俱脱饮酒二字按立司正见乡饮酒礼今从蜀本石经増之陟彼砠矣砠説文作岨云何吁矣尔雅注作云何盱矣樛木序笺后妃能和谐衆妾蜀木石经后妃上多以色曰妬以行曰忌八字南有樛木笺木枝以下垂之故蜀本石经无故字又笺喻后妃能以恩意下逮衆妾意字上各本俱脱一恩字今从蜀本石经增福履绥之笺妃妾以礼义相与和合和字下监本脱合字今从蜀本石经增螽斯序言若螽斯不妬忌则子孙衆多也欧阳修曰序文颠倒宜作言不妬忌则子孙衆多若螽斯也许谦曰但以言若螽斯句断属上文以不妬忌归之后妃而属之下文意亦可通按欧阳氏许氏之説皆比旧説谓螽斯不妬忌者胜而许氏説尤长螽斯之果否不妬忌固非人之所知而以不妬忌作推原其本之辞更为明显也螽斯羽𫝊螽斯蚣蝑也按尔雅云蛗螽蠜蜇螽蚣蝑诗缉云螽斯即蛗螽蝗子也非蜇螽也毛误以为蚣蝑孔氏因之遂合蛗螽螽斯为一物桃夭序笺疏宗子虽七十无无主妇各本俱脱一无字今据礼记曽子问增正兔罝章肃肃兔罝笺鄙贱之事蜀本石经鄙贱上有行字公侯干城笺有武力可任为将帅之徳蜀本石经无力字芣苢序和平则妇人乐有君子矣蜀本石经作天下和平薄言采之笺薄言我薄也蜀本石经薄言下多一言字汉广章不可休息𫝊疏疑经休息之字作休思也按韩诗外𫝊即作休思朱子亦从之葢休求为韵通首皆以思为语辞也不可求思笺人无欲求犯礼者蜀本石经无礼字江之永矣韩诗永作漾薛注曰漾长也説文作羕义并同不可方思笺必有潜行乘泭之道蜀本石经必有作本有又笺故不可也蜀本石经作故不可渡也翘翘错薪𫝊翘翘薪貌蜀本石经作薪长大之貌也言刈其椘笺椘杂薪之中尤翘翘者蜀本石经椘字下有在字翘翘上有高字麟趾序笺有似麟应之时无以过也蜀本石经作虽有麟应之时而无以过也振振公姓𫝊公姓公同姓按玉藻云子姓之冠也丧大记云子姓立于西方子姓子孙也葢子不可以父之字为姓孙则以王父之字为姓姓之所别自孙始故子姓即子孙朱𫝊以为公孙得之毛诗注疏卷一考证毛诗注疏卷二钦定四库全书卷毛诗注疏卷二汉郑氏笺唐陆德明音义孔颕逹疏国风召南序鹊巢夫人之德也国君积行累功以致爵位夫人起家而居有之德如鸤鸠乃可以配焉笺起家而居有之谓嫁于诸侯也夫人有均壹之德如鸤鸠然而后可配国君音义疏维鹊有巢维鸠居之传兴也鸠鸤鸠秸鞠也鸤鸠不自为巢居鹊之成巢笺云鹊之作巢冬至架之至春乃成犹国君积行累功故以兴焉兴者鸤鸠因鹊成巢而居有之而有均壹之徳犹国君夫人来嫁居君子之室其德亦然也室燕寝也之子于归百两御之传百两百乗也诸侯之子嫁于诸侯送御皆百乗笺云之子是子也御迎也是如鸤鸠之子其徃嫁也家人送之良人迎之车皆百乗象有百官之盛音义疏维鹊有巢维鸠方之传方有之也之子于归百两将之传将送也音义维鹊有巢维鸠盈之传盈满也笺云满者言衆媵姪娣之多之子于归百两成之传能成百两之礼也笺云是子有鸤鸠之徳宜配国君故以百两之礼送迎成之音义疏鹊巢三章章四句序采蘩夫人不失职也夫人可以奉祭祀则不失职矣笺奉祭祀者采蘩之事也不失职者夙夜在公也音义于以采蘩于沼于沚传蘩皤蒿也于于沼池沚渚也公侯夫人执蘩菜以助祭神飨徳与信不求备焉沼沚谿涧之草犹可以荐王后则荇菜也笺云于以犹言徃以也执蘩菜者以豆荐蘩葅于以用之公侯之事传之事祭事也笺云言夫人于君祭祀而荐此豆也音义疏于以采蘩于涧之中传山夹水曰涧于以用之公侯之宫传宫庙也音义被之僮僮夙夜在公传被首饰也僮僮竦敬也夙早也笺云公事也早夜在事谓视濯溉饎爨之事礼记主妇髲髢被之祁祁薄言还归传祁祁舒迟也去事有仪也笺云言我也祭事毕夫人释祭服而去髲髢其威仪祁祁然而安舒无罢倦之失我还归者自庙反其燕寝音义疏采蘩三章章四句序草虫大夫妻能以礼自防也音义疏喓喓草虫趯趯阜螽传兴也喓喓声也草虫常羊也趯趯跃也阜螽蠜也卿大夫之妻待礼而行随从君子笺云草虫鸣阜螽跃而从之异种同类犹男女嘉时以礼相求唿未见君子忧心忡忡传忡忡犹冲冲也妇人虽适人有归宗之义笺云未见君子者谓在涂时也在涂而忧忧不当君子无以宁父母故心冲冲然是其不自絶于其族之情亦既见止亦既觏止我心则降传止辞也觏遇降下也笺云既见谓已同牢而食也既觏谓已昏也始者忧于不当今君子待已以礼庶自此可以宁父母故心下也易曰男女觏精万物化生音义疏陟彼南山言采其蕨传南山周南山也蕨鼈也笺云言我也我釆者在涂而见采鼈菜者得其所欲得犹已今之行者欲得礼以自喻也未见君子忧心惙惙传惙惙忧也亦既见止亦既觏止我心则说传说服也音义疏陟彼南山言采其薇传薇菜也未见君子我心伤悲传嫁女之家不息火三日思相离也笺云维父母思已故已亦伤悲亦既见止亦既觏止我心则夷传夷平也音义疏草虫三章章七句序采苹大夫妻能循法度也能循法度则可以承先祖共祭祀矣笺女子十年不出姆教婉娩听从执麻枲治丝茧织纴组训学女事以共衣服观于祭祀纳酒浆笾豆葅醢礼相助奠十有五而笄二十而嫁此言能循法度者今既嫁为大夫妻能循其为女之时所学所观之事以爲法度音义疏于以采苹南涧之濵于以采藻于彼行潦传苹大蓱也濵厓也藻聚藻也行潦流潦也笺云古者妇人先嫁三月祖庙未毁教于公宫祖庙既毁教于宗室教以妇徳妇言妇容妇功教成之祭牲用鱼芼之以苹藻所以成妇顺也此祭女所出祖也法度莫大于四教是又祭以成之故举以言焉苹之言賔也藻之言澡也妇人之行尚柔顺自洁清故取名以为戒音义于以盛之维筐及筥于以湘之维锜及釜传方曰筐圆曰筥湘亨也锜釜属有足曰锜无足曰釜笺云亨苹藻者于鱼湆之中是铏羹之芼音义于以奠之宗室牖下传奠置也宗室大宗之庙也大夫士祭于宗庙奠于牖下笺云牖下戸牖间之前祭不于室中者凡昏事于女礼设几筵于戸外此其义也与宗子主此祭维君使有司为之谁其尸之有齐季女传尸主齐敬季少也苹藻薄物也涧潦至质也筐筥锜釜陋器也少女微主也古之将嫁女者必先礼之于宗室牲用鱼芼之以苹藻笺云主设羮者季女则非礼女也女将行父礼之而俟迎者盖母荐之无祭事也祭礼主妇设羮教成之祭更使季女者成其妇礼也季女不主鱼鱼爼实男子设之其粢盛盖以黍稷音义疏采苹三章章四句序甘棠美召伯也召伯之教明于南国笺召伯姬姓名奭食采于召作上公为二伯后封于燕此美其为伯之功故言伯云音义疏蔽芾甘棠勿翦勿伐召伯所茇传蔽芾小貌甘棠杜也翦去伐击也茇草舍也笺云召伯听男女之讼不重烦劳百姓止舍小棠之下而听断焉国人被其徳说其化思其人敬其树音义疏蔽芾甘棠勿翦勿败召伯所憩传憩息也音义蔽芾甘棠勿翦勿拜召伯所说传说舍也笺云拜之言拔也音义甘棠三章章三句序行露召伯听讼也衰乱之俗微贞信之教兴彊暴之男不能侵陵贞女也笺衰乱之俗微贞信之教兴者此殷之末世周之盛德当文王与纣之时疏厌浥行露岂不夙夜谓行多露传兴也厌浥溼意也行道也岂不言有是也笺云夙早也厌浥然溼道中始有露谓二月中嫁取时也言我岂不知当早夜成昏礼与谓道中之露大多故不行耳今彊曓之男以此多露之时礼不足而强来不度时之可否故云然周礼仲春之月令会男女之无夫家者行事必以昏昕音义疏谁谓雀无角何以穿我屋谁谓女无家何以速我狱传不思物变而推其类雀之穿屋似有角者速召狱埆也笺云女女彊暴之男变异也人皆谓雀之穿屋似有角彊暴之男召我而狱似有室家之道于我也物有似而不同雀之穿屋不以角乃以咮今彊暴之男召我而狱不以室家之道于我乃以侵陵物与事有似而非者士师所当审也虽速我狱室家不足传昏礼䊷帛不过五两笺云币可备也室家不足谓媒妁之言不和六礼之来强委之音义疏谁谓鼠无牙何以穿我墉谁谓女无家何以速我讼传墉墙也视墙之穿推其类可谓鼠有牙虽速我讼亦不女从传不从终不弃礼而随此彊暴之男音义疏行露三章一章三句二章章六句序羔羊鹊巢之功致也召南之国化文王之政在位皆节俭正直徳如羔羊也笺鹊巢之君积行累功以致此羔羊之化在位卿大夫竞相切化皆如此羔羊之人音义疏羔羊之皮素丝五紽传小曰羔大曰羊素白也紽数也古者素丝以英裘不失其制大夫羔裘以居退食自公委蛇委蛇传公公门也委蛇行可从迹也笺云退食谓减膳也自从也从于公谓正直顺于事也委蛇委曲自得之貌节俭而顺心志定故可自得也音义疏羔羊之革素丝五緎传革犹皮也緎缝也委蛇委蛇自公退食笺云自公退食犹退食自公音义疏羔羊之缝素丝五总传缝言缝杀之大小得其制总数也委蛇委蛇退食自公音义羔羊三章章四句序殷其靁劝以义也召南之大夫逺行从政不遑宁处其室家能闵其勤劳劝以义也笺召南大夫召伯之属逺行谓使出邦畿音义疏殷其靁在南山之阳传殷靁声也山南曰阳靁出地奋震惊百里山出云雨以润天下笺云靁以喻号令于南山之阳又喻其在外也召南大夫以王命施号令于四方犹靁殷殷然发声于山之阳何斯违斯莫敢或遑传何此君子也斯此违去遑暇也笺云何乎此君子适居此复去此转行逺从事于王所命之方无敢或闲暇时闵其勤劳振振君子归哉归哉传振振信厚也笺云大夫信厚之君子为君使功未成归哉归哉劝以为臣之义未得归也音义疏殷其靁在南山之侧传亦在其隂与左右也何斯违斯莫敢遑息传息止也振振君子归哉归哉疏殷其靁在南山之下传或在其下笺云下谓山足何斯违斯莫或遑处传处居也振振君子归哉归哉音义殷其靁三章章六句序摽有梅男女及时也召南之国被文王之化男女得以及时也音义疏摽有梅其实七兮传兴也摽落也盛极则隋落者梅也尚在树者七笺云兴者梅实尚余七未落喻始衰也谓女二十春盛而不嫁至夏则哀求我庶士迨其吉兮传吉善也笺云我我当嫁者庶衆迨及也求女之当嫁者之衆士宜及其善时善时谓年二十虽夏未大衰音义疏摽有梅其实三兮传在者三也笺云此夏鄊晚梅之隋落差多在者余三耳求我庶士迨其今兮传今急辞也音义摽有梅顷筐塈之传塈取也笺云顷筐取之谓夏已晚顷筐取之于地求我庶士迨其谓之传不待备礼也三十之男二十之女礼未备则不待礼会而行之者所以蕃育人民也笺云谓勤也女年二十而无嫁端则有勤望之忧不待礼会而行之者谓明年仲春不待以礼会之也时礼虽不备相奔不禁音义疏摽有梅三章章四句序小星恵及下也夫人无妬忌之行恵及贱妾进御于君知其命有贵贱能尽其心矣笺以色曰妬以行曰忌命谓礼命贵贱音义疏嘒彼小星三五在东传嘒微貌小星衆无名者三心五噣四时更见笺云衆无名之星随心噣在天犹诸妾随夫人以次序进御于君也心在东方三月时也噣在东方正月时也如是终歳列宿更见肃肃宵征夙夜在公寔命不同传肃肃疾貌宵夜征行寔是也命不得同于列位也笺云夙早也谓诸妾肃肃然夜行或早或夜在于君所以次序进御者是其礼命之数不同也凡妾御于君不敢当夕音义疏嘒彼小星维参与昴传参伐也昴畱也笺云此言衆无名之星亦随伐畱在天肃肃宵征抱衾与裯寔命不犹传衾被也裯襌被也犹若也笺云裯牀帐也诸妾夜行抱衾与牀帐待进御之次序不若亦言尊卑异也音义疏小星二章章五句序江有汜美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也笺勤者以已宜媵而不得心望之音义疏江有汜传兴也决复入为汜笺云兴者喻江水大汜水小然得并流似嫡媵宜俱行之子归不我以不我以其后也悔传嫡能自悔也笺云之子是子也是子谓嫡也妇人谓嫁曰归以犹与也音义疏江有渚传渚小洲也水枝成渚笺云江水流而渚畱是嫡与已异心使已独畱不行之子归不我与不我与其后也处传处止也笺云嫡悔过自止音义江有沱传沱江之别者笺云岷山道江东别为沱之子归不我过不我过其啸也歌笺云啸蹙口而出声嫡有所思而为之既觉自悔而歌歌者言其悔过以自觧说也音义江有汜三章章五句序野有死麕恶无礼也天下大乱彊暴相陵遂成淫风被文王之化虽当乱世犹恶无礼也笺无礼者为不由媒妁鴈币不至劫胁以成昏谓纣之世音义疏野有死麕白茅包之传郊外曰野包裹也凶荒则杀礼犹有以将之野有死麕羣田之获而分其肉白茅取洁清也笺云乱世之民贫而彊暴之男多行无礼故贞女之情欲令人以白茅裹束野中田者所分麕肉为礼而来有女怀春吉士诱之传懐思也春不暇待秋也诱道也笺云有贞女思仲春以礼与男会吉士使媒人道成之疾时无礼而言然音义疏林有朴樕野有死鹿白茅纯束传朴樕小木也野有死鹿广物也纯束犹包之也笺云朴樕之中及野有死鹿皆可以白茅裹束以为礼广可用之物非独麕也纯读如屯有女如玉传德如玉也笺云如玉者取其坚而洁白音义疏舒而脱脱兮传舒徐也脱脱舒迟也笺云贞女欲吉士以礼来脱脱然舒也又疾时无礼彊暴之男相劫胁无感我帨兮传感动也帨佩巾也笺云奔走失节动其佩饰无使尨也吠传尨狗也非礼相陵则狗吠音义疏野有死麕三章二章章四句一章章三句序何彼襛矣美王姬也虽则王姬亦下嫁于诸侯车服不系其夫下王后一等犹执妇道以成肃雝之徳也笺下王后一等谓车乗厌翟勒面缋总服则褕翟音义疏何彼襛矣唐棣之华传兴也襛犹戎戎也唐棣栘也笺云何彼乎戎戎者乃栘之华兴者喻王姬颜色之美盛曷不肃雝王姬之车传肃敬雝和笺云曷何之徃也何不敬和乎王姬徃乗车也言其嫁时始乗车则已敬和音义疏何彼襛矣华如桃李平王之孙齐侯之子传平正也武王女文王孙适齐侯之子笺云华如桃李者兴王姬与齐侯之子颜色俱盛平王者徳能正天下之王疏其钓维何维丝伊缗齐侯之子平王之孙传伊维缗纶也笺云钓者以此有求于彼何以为之乎以丝之为纶则是善钓也以言王姬与齐侯之子以善道相求音义疏何彼襛矣三章章四句序驺虞鹊巢之应也鹊巢之化行人伦既正朝廷既治天下纯被文王之化则庶类蕃殖蒐田以时仁如驺虞则王道成也笺应者应徳自逺而至音义疏彼茁者葭传茁出也葭芦也笺云记芦始出者着春田之早晚壹发五豝传豕牝曰豝虞人翼五豝以待公之发笺云君射一发而翼五豝者战禽兽之命必战之者仁心之至于嗟乎驺虞传驺虞义兽也白虎黒文不食生物有至信之徳则应之笺云于嗟者美之也音义疏彼茁者蓬传蓬草名也壹𤼵五豵传一歳曰豵笺云豕生三曰豵于嗟乎驺虞音义疏驺虞二章章三句召南之国十四篇四十章百七十七句毛诗注疏卷二卷二考证毛诗注疏卷二考证召南鹊巢序笺夫人有均壹之德蜀本石经作彼国君夫人而有均一之徳维鸠居之笺犹国君积行累功蜀本石经此句下多以致爵位四字又笺居君子之室其徳亦然也监本徳字上脱其字然字下脱也字今㩀蜀本石经増草虫章趯趯阜螽按尔雅作蛗螽此虫属当从虫若欧阳氏谓生于陵阜者曰阜螽生于草间者曰草虫则近于凿矣采苹章于以采藻传藻聚藻也蜀本石经此句下多沉曰苹浮曰藻六字笺芼之以苹藻监本作芼用苹藻按昏义文本作芼之以苹藻今从石经改正有齐季女传必先礼之于宗室蜀本石经礼作醴行露章岂不夙夜笺夙早也蜀本石经作夙夜早莫也羔羊序徳如羔羊也苏辙曰君子爱其人则乐道其车服是以诗言羔羊之皮而已非比其德也委蛇委蛇笺故可自得也蜀本石经作故可自得公食也殷其靁章何斯违斯传何此君子也石经作何何此君子也摽梅序疏然则男自二十以至二十九监本脱二十以至四字今据汲古合本増入迨其谓之传则不待礼会而行之者按此与郑笺引周礼奔者不禁之言俱理宋儒女子惧嫁不及时之说似亦未畅不若申培诗说云女父择婿之诗为当诗说虽或后人伪书而此说则甚正较古注朱传之义为长有足取也小星章三五在东传三心五噣四时更见按毛以五为栁似未当甘氏星经云栁八星栁宿万人所共见明为八星其状垂似栁安得谓之五星耶且诗言三五在东特举一时所见而言安得谓四时更见耶故朱注谓三五言其稀也寔命不同笺凡妾御于君不敢当夕监本脱敢字今从石经増正维参与昴笺亦随伐留在天蜀本石经此句下多犹妾虽贱亦与夫人同御于君也十三字疏伐属白虎宿与参连体而六星按参中三星横列故谓之参外四星两肩两足共为七星伐三星斜列参中故宋志以为参十星兼伐三星而言也又疏元命苞云昴六星按昴亦七星其一星黑色小而难见元命苞谓栁五星又谓昴六星皆误也毛诗注疏卷二考证毛诗注疏卷三钦定四库全书卷毛诗注疏卷三汉郑氏笺唐陆徳明音义孔颕达疏国风邶序柏舟言仁而不遇也衞顷公之时仁人不遇小人在侧笺不遇者君不受己之志也君近小人则贤者见侵害音义疏汎彼柏舟亦汎其流传兴也汎汎流貌柏木所以宜为舟也亦汎汎其流不以济渡也笺云舟载渡物者今不用而与衆物汎汎然俱流水中兴者喻仁人之不见用而与羣小人并列亦犹是也耿耿不寐如有隠忧传耿耿犹儆儆也隠痛也笺云仁人既不遇忧在见侵害微我无酒以敖以游传非我无酒可以敖游忘忧也音义疏我心匪鉴不可以茹传鉴所以察形也茹度也笺云鉴之察形但知方圆白黑不能度其真伪我心非如是鉴我于衆人之善恶外内心度知之亦有兄弟不可以据传据依也笺云兄弟至亲当相据依言亦有不相据依以为是者希耳责之以兄弟之道谓同姓臣也薄言往愬逢彼之怒传彼彼兄弟音义疏我心匪石不可转也我心匪席不可卷也传石虽坚尚可转席虽平尚可卷笺云言己心志坚平过于石席威仪棣棣不可选也传君子望之俨然可畏礼容俯仰各有威仪耳棣棣富而闲习也物有其容不可数也笺云称己威仪如此者言己德备而不遇所以愠也音义疏忧心悄悄愠于羣小传愠怒也悄悄忧貌笺云羣小衆小人在君侧者觏闵既多受侮不少传闵病也静言思之寤辟有摽传静安也辟拊心也摽拊心貌笺云言我也音义疏日居月诸胡迭而微笺云日君象也月臣象也微谓亏伤也君道当常明如日而月有亏盈今君失道而任小人大臣専恣则日如月然心之忧矣如匪澣衣传如衣之不澣矣笺云衣之不澣则愦辱无照察静言思之不能奋飞传不能如鸟奋翼而飞去笺云臣不遇于君犹不忍去厚之至也音义疏柏舟五章章六句序绿衣卫庄姜伤己也妾上僣夫人失位而作是诗也笺绿当为褖今转作緑字之误也庄姜庄公夫人齐女姓姜氏妾上僣者谓公子州吁之母母嬖而州吁骄音义疏绿兮衣兮绿衣黄里传兴也绿间色黄正色笺云绿兮衣兮者言褖衣自有礼制也诸侯夫人祭服之下鞠衣为上展衣次之褖衣次之次之者衆妾亦以贵贱之等服之鞠衣黄展衣白褖衣黑皆以素纱为里今褖衣反以黄为里非其礼制也故以喻妾上僣心之忧矣曷维其已传忧虽欲自止何时能止也音义疏绿兮衣兮绿衣黄裳传上曰衣下曰裳笺云妇人之服不殊衣裳上下同色今衣黑而裳黄喻乱嫡妾之礼心之忧矣曷维其亡笺云亡之言忘也音义疏绿兮丝兮女所治兮传绿末也丝本也笺云女女妾上僣者先染丝后制衣皆女之所治为也而女反乱之亦喻乱嫡妾之礼责以本末之行礼大夫以上衣织故本于丝也我思古人俾无訧兮传俾使訧过也笺云古人谓制礼者我思此人定尊卑使人无过差之行心善之也音义疏絺兮绤兮凄其以风传凄寒风也笺云絺绤所以当暑今以待寒喻其失所也我思古人实获我心传古之君子实得我之心也笺云古之圣人制礼者使夫妇有道妻妾贵贱各有次序音义疏绿衣四章章四句序燕燕衞庄姜送归妾也笺庄姜无子陈女戴妫生子名完庄姜以为己子庄公薨完立而州吁杀之戴妫于是大归庄姜远送之于野作诗见己志音义疏燕燕于飞差池其羽传燕燕鳦也燕之于飞必差池其羽笺云差池其羽谓张舒其尾翼兴戴妫将归顾视其衣服之子于归远送于野传之子去者也归归宗也远送过礼于于也郊外曰野笺云妇人之礼送迎不出门今我送是子乃至于野者舒己愤尽己情瞻望弗及泣涕如雨传瞻视也音义疏燕燕于飞颉之颃之传飞而上曰颉飞而下曰颃笺云颉颃兴戴妫将归出入前却之子于归远于将之传将行也笺云将亦送也瞻望弗及伫立以泣传伫立乆立也音义疏燕燕于飞下上其音传飞而上曰上音飞而下曰下音笺云下上其音兴戴妫将归言语感激声有大小之子于归逺送于南传陈在衞南瞻望弗及实劳我心传实是也音义仲氏任只其心塞渊传仲戴妫字也任大塞瘗渊深也笺云任者以恩相亲信也周礼六行孝友睦姻任恤终温且惠淑慎其身传惠顺也笺云温谓颜色和也淑善也先君之思以勗寡人传勗勉也笺云戴妫思先君庄公之故故将归犹劝勉寡人以礼义寡人庄姜自谓也音义疏燕燕四章章六句序日月衞庄姜伤己也遭州吁之难伤己不见答于先君以至困穷之诗也音义疏日居月诸照临下土传日乎月乎照临之也笺云日月喻国君与夫人也当同徳齐意以治国者常道也乃如之人兮逝不古处传逝逮古故也笺云之人是人也谓庄公也其所以接及我者不以故处甚违其初时胡能有定宁不我顾传胡何定止也笺云宁犹曾也君之行如是何能有所定乎曾不顾念我之言是其所以不能定完也音义疏日居月诸下土是冐传冐覆也笺云覆犹照临也乃如之人兮逝不相好传不及我以相好笺云其所以接及我者不以相好之恩情甚于已薄也胡能有定宁不我报传尽妇道而不得报音义日居月诸出自东方传日始月盛皆出东方笺云自从也言夫人当盛之时与君同位乃如之人兮徳音无良传音声良善也笺云无善恩意之声语于我也胡能有定俾也可忘笺云俾使也君之行如此何能有所定使是无良可忘也音义疏日居月诸东方自出父兮母兮畜我不卒笺云畜养卒终也父兮母兮者言己尊之如父又亲之如母乃反养遇我不终也胡能有定报我不述传述循也笺云不循不循礼也音义日月四章章六句序终风衞庄姜伤己也遭州吁之暴见侮慢不能正也笺正犹止也疏终风且暴顾我则笑传兴也终日风为终风暴疾也笑侮之也笺云既竟日风矣而又暴疾兴者喻州吁之为不善如终风之无休止而其间又有甚恶其在庄姜之旁视庄姜则反笑之是无敬心之甚谑浪笑敖传言戏谑不敬中心是悼笺云悼者伤其如是然而已不能得而止之音义疏终风且霾传霾雨土也惠然肯来传言时有顺心也笺云惠顺也肯可也有顺心然后可以来至我旁不欲见其戏谑莫往莫来悠悠我思传人无子道以来事己巳亦不得以母道往加之笺云我思其如是心悠悠然音义疏终风且曀不日有曀传阴而风曰曀笺云有又也既竟日风且复曀不见日矣而又曀者喻州吁闇乱甚也寤言不寐愿言则嚏传嚏跲也笺云言我愿思也嚏读当为不敢嚏咳之嚏我其忧悼而不能寐女思我心如是我则嚏也今俗人嚏云人道我此古之遗语也音义疏曀曀其阴传如常阴曀曀然虺虺其靁传暴若震靁之声虺虺然寤言不寐愿言则怀传怀伤也笺云怀安也女思我心如是我则安也音义疏终风四章章四句序击鼓怨州吁也衞州吁用兵暴乱使公孙文仲将而平陈与宋国人怨其勇而无礼也笺将者将兵以伐郑也平成也将伐郑先告陈与宋以成其伐事春秋传曰宋殇公之即位也公子冯出奔郑郑人欲纳之及卫州吁立将修先君之怨于郑而求宠于诸侯以和其民使告于宋曰君若伐郑以除君害君为主敝邑以赋与陈蔡从则衞国之愿也宋人许之于是陈蔡方睦于衞故宋公陈侯蔡人卫人伐郑是也伐郑在鲁隠四年音义疏击鼓其镗踊跃用兵传镗然击鼓声也使衆皆踊跃用兵也笺云此用兵谓治兵时土国城漕我独南行传漕衞邑也笺云此言衆民皆劳苦也或役土功于国或修理漕城而我独见使从军南行伐郑是尤劳苦之甚音义疏从孙子仲平陈与宋传孙子仲谓公孙文仲也平陈与宋笺云子仲字也平陈与宋谓使告宋曰君为主敝邑以赋与陈蔡从不我以归忧心有忡传忧心忡忡然笺云以犹与也与我南行不与我归期兵凶事惧不得归豫忧之音义疏爰居爰处爰䘮其马传有不还者有亡其马者笺云爰于也不还谓死也伤也病也今于何居乎于何处乎于何䘮其马乎于以求之于林之下传山木曰林笺云于于也求不还者及亡其马者当于山林之下军行必依山林求其故处近得之音义疏死生契阔与子成説传契阔勤苦也説数也笺云从军之士与其伍约死也生也相与处勤苦之中我与子成相説爱之恩志在相存救也执子之手与子偕老传偕俱也笺云执其手与之约誓示信也言俱老者庶㡬俱免于难音义疏于嗟阔兮不我活兮传不与我生活也笺云州吁阻兵安忍阻兵无衆安忍无亲衆叛亲离军士弃其约离散相远故吁嗟叹之阔兮女不与我相救活伤之于嗟洵兮不我信兮传洵远信极也笺云叹其弃约不与我相亲信亦伤之音义疏击鼓五章章四句序凯风美孝子也衞之淫风流行虽有七子之母犹不能安其室故美七子能尽其孝道以慰其母心而成其志尔传不安其室欲去嫁也成其志者成言孝子自责之意音义疏凯风自南吹彼棘心传兴也南风谓之凯风乐夏之长养棘难长养者笺云兴者以凯风喻寛仁之母棘犹七子也棘心夭夭母氏劬劳传夭夭盛貎劬劳病苦也笺云夭夭以喻七子少长母养之病苦也音义疏凯风自南吹彼棘薪传棘薪其成就者母氏圣善我无令人传圣叡也笺云叡作圣令善也母乃有叡知之善徳我七子无善人能报之者故母不安我室欲去嫁也音义疏爰有寒泉在浚之下传浚衞邑也在浚之下言有益于浚笺云爰曰也曰有寒泉者在浚之下浸润之使浚之民逸乐以兴七子不能如也有子七人母氏劳苦音义疏睍睆黄鸟载好其音传睍睆好貎笺云睍睆以兴颜色説也好其音者兴其辞令顺也以言七子不能如也有子七人莫慰母心传慰安也音义疏凯风四章章四句序雄雉刺衞宣公也淫乱不恤国事军旅数起大夫乆役男女怨旷国人患之而作是诗笺淫乱者荒放于妻妾烝于夷姜之等国人乆处军役之事故男多旷女多怨也男旷而苦其事女怨而望其君子音义疏雄雉于飞泄泄其羽传兴也雄雉见雌雉飞而鼓其翼泄泄然笺云兴者喻宣公整其衣服而起奋讯其形貌志在妇人而已不恤国之政事我之怀矣自诒伊阻传诒遗伊维阻难也笺云懐安也伊当作繄繄犹是也君之行如是我安其朝而不去今从军旅乆役不得归此自遗以是患难音义疏雄雉于飞下上其音笺云下上其音兴宣公小大其声怡悦妇人展矣君子实劳我心传展诚也笺云诚矣君子愬于君子也君之行如是实使我心劳矣君若不然则我无军役之事音义疏瞻彼日月悠悠我思传瞻视也笺云日月之行迭往迭来今君子独乆行役而不来使我心悠悠然思之女怨之辞道之云远曷云能来笺云曷何也何时能来望之也音义疏百尔君子不知徳行笺云尔女也女衆君子我不知人之徳行何如者可谓为徳行而君或有所留或有所遣女怨之故问此焉不忮不求何用不臧传忮害臧善也笺云我君子之行不疾害不求备于一人其行何用为不善而君独远使之在外不得来归亦女怨之辞音义疏雄雉四章章四句序匏有苦叶刺衞宣公也公与夫人并为淫乱笺夫人谓夷姜音义疏匏有苦叶济有深涉传兴也匏谓之瓠瓠叶苦不可食也济渡也由膝以上为渉笺云瓠叶苦而渡处深谓八月之时阴阳交会始可以为昏礼纳采问名深则厉浅则揭传以衣渉水为厉谓由带以上也掲褰衣也遭时制宜如遇水深则厉浅则掲矣男女之际安可以无礼义将无以自济也笺云既以深渉记时因以水深浅喻男女之才性贤与不肖及长幼也各顺其人之宜为之求妃耦音义疏有弥济盈有鷕雉鸣传弥深水也盈满也深水人之所难也鷕䳄雉声也衞夫人有淫泆之志授人以色假人以辞不顾礼义之难至使宣公有淫昏之行笺云有弥济盈谓过于厉喻犯礼深也济盈不濡轨雉鸣求其牡传濡渍也由辀以上为轨违礼义不由其道犹雉鸣而求其牡矣飞曰雌雄走曰牝牡笺云渡深水者必濡其轨言不濡者喻夫人犯礼而不自知雉鸣反求其牡喻夫人所求非所求音义疏雝雝鸣鴈旭日始旦传雝雝鴈声和也纳采用鴈旭日始出谓大昕之时笺云鴈者随阳而处似妇人从夫故昏礼用焉自纳采至请期用昕亲迎用昏士如归妻迨氷未泮传迨及泮散也笺云归妻使之来归于己谓请期也氷未散正月中以前也二月可以昏矣音义疏招招舟子人渉卬否传招招号召之貌舟子舟人主济渡者卬我也笺云舟人之子号召当渡者犹媒人之㑹男女无夫家者使之为妃匹人皆从之而渡我独否人渉卬否卬须我友传人皆渉我友未至我独待之而不渉以言室家之道非得所适贞女不行非得礼义昏姻不成音义疏匏有苦叶四章章四句序谷风刺夫妇失道也卫人化其上淫于新昏而弃其旧室夫妇离絶国俗伤败焉笺新昏者新所与为昏礼音义疏习习谷风以阴以雨传兴也习习和舒貌东风谓之谷风阴阳和而谷风至夫妇和则室家成室家成而继嗣生黾勉同心不宜有怒传言黾勉者思与君子同心也笺云所以黾勉者以为见谴怒者非夫妇之宜采葑采菲无以下体传葑须也菲芴也下体根茎也笺云此二菜者蔓菁与葍之类也皆上下可食然而其根有美时有恶时采之者不可以根恶时并弃其叶喻夫妇以礼义合颜色相亲亦不可以颜色衰弃其相与之礼徳音莫违及尔同死笺云莫无及与也夫妇之言无相违者则可与女长相与处至死颜色斯须之有音义疏行道迟迟中心有违𫝊迟迟舒行貌违离也笺云违徘徊也行于道路之人至将离别尚舒行其心徘徊然喻君子于己不能如也不远伊迩薄送我畿传畿门内也笺云迩近也言君子与已诀别不能远维近耳送我裁于门内无恩之甚谁谓荼苦其甘如荠传荼苦菜也笺云荼诚苦矣而君子于己之苦毒又甚于荼比方之荼则甘如荠宴尔新昏如兄如弟传宴安也音义疏泾以渭浊湜湜其沚传泾渭相入而清浊异笺云小渚曰沚泾水以有渭故见渭浊湜湜持正貌喻君子得新昏故谓己恶也已之持正守初如沚然不动摇此絶去所经见因取以自喻焉宴尔新昏不我屑以传屑絜也笺云以用也言君子不复絜用我当室家母逝我梁母发我笱传逝之也梁鱼梁笱所以捕鱼也笺云母者谕禁新昏也女母之我家取我为室家之道我躬不閲遑恤我后传閲容也笺云躬身遑暇恤忧也我身尚不能自容何暇忧我后所生子孙也音义疏就其深矣方之舟之就其浅矣泳之游之传舟舩也笺云方泭也潜行为泳言深浅者喻君子之家事无难易吾皆为之何有何亡黾勉求之传有谓富也亡谓贫也笺云君子何所有乎何所亡乎吾其黾勉勤力为求之有求多亡求有凡民有䘮匍匐救之笺云匍匐言尽力也凡于民有凶祸之事邻里尚尽力徃救之况我于君子家之事难易乎固当黾勉以疏喻亲也音义疏不我能慉反以我为雠传慉养也笺云慉骄也君子不能以恩骄乐我反憎恶我既阻我徳贾用不售传阻难也笺云既难郄我隠蔽我之善我脩妇道而事之觊其察已犹见疏外如卖物之不售昔育恐育鞫及尔颠覆传育长鞫穷也笺云昔育育稚也及与也昔幼稚之时恐至长老穷匮故与女颠覆尽力于衆事难易无所辟既生既育比予于毒笺云生谓财业也育谓长老也于于也既有财业矣又既长老矣其视我如毒螫言恶已甚也音义疏我有㫖蓄亦以御冬传㫖美御御也笺云蓄聚美菜者以御冬月乏无时也宴尔新昏以我御穷笺云君子亦但以我御穷苦之时至于富贵则弃我如㫖蓄有洸有溃既诒我肄传洸洸武也溃溃怒也肄劳也笺云诒遗也君子洸洸然溃溃然无温润之色而尽遗我以劳苦之事欲困穷我不念昔者伊余来塈传塈息也笺云君子忘旧不念徃昔年稚我始来之时安息我音义疏谷风六章章八句序式微黎侯寓于卫其臣劝以归也笺寓寄也黎侯为狄人所逐弃其国而寄于卫卫处之以二邑因安之可以归而不归故其臣劝之音义疏式微式微胡不归传式用也笺云式微式微者微乎微者也君何不归乎禁君留止于此之辞式发声也微君之故胡为乎中露传微无也中露卫邑也笺云我若无君何为处此乎臣又极谏之辞疏式微式微胡不归微君之躬胡为乎泥中传泥中卫邑也式微二章章四句序旄丘责卫伯也狄人迫逐黎侯黎侯寓于卫卫不能脩方伯连率之职黎之臣子以责于卫也笺卫康叔之封爵称侯今曰伯者时为州伯也周之制使伯佐牧春秋𫝊曰五侯九伯侯为牧也音义疏旄丘之葛兮何诞之节兮传兴也前髙后下曰旄丘诸侯以国相连属忧患相及如葛之蔓延相连及也诞阔也笺云土气缓则葛生濶节兴者喻此时卫伯不恤其职故其臣于君事亦疏废也叔兮伯兮何多日也传曰月以逝而不我忧笺云叔伯字也唿卫之诸臣叔与伯与女期迎我君而复之可来而不来女日数何其多也先叔后伯臣之命不以齿音义疏何其处也必有与也传言与仁义也笺云我君何以处于此乎必以卫有仁义之道故也责卫今不行仁义何其乆也必有以也传必以有功德笺云我君何以乆留于此乎必以卫有功徳故也又责卫今不务功徳也疏狐裘蒙戎匪车不东传大夫狐苍裘蒙戎以言乱也不东言不来东也笺云刺卫诸臣形貌蒙戎然但为昏乱之行女非有戎车乎何不来东迎我君而复之黎国在卫西今所寓在卫东叔兮伯兮靡所与同传无救患恤同也笺云卫之诸臣行如是不与诸伯之臣同言其非之特甚音义疏琐兮尾兮流离之子传琐尾少好之貎流离鸟也少好长丑始而愉乐终以微弱笺云卫之诸臣初有小善终无成功似流离也叔兮伯兮褎如充耳传褎盛服也充耳盛饰也大夫褎然有尊盛之服而不能称也笺云充耳塞耳也言卫之诸臣颜色褎然如见塞耳无闻知也人之耳聋恒多笑而已音义疏旄丘四章章四句序简兮刺不用贤也卫之贤者仕于伶官皆可以承事王者也笺伶官乐官也伶氏世掌乐官而善焉故后世多号乐官为伶官音义疏简兮简兮方将万舞传简大也方四方也将行也以干羽为万舞用之宗庙山川故言于四方笺云简择将且也择兮择兮者为且祭祀当万舞也万舞干舞也日之方中在前上处传教国子弟以日中为期笺云在前上处者在前列上头也周礼大胥掌学士之版以待致诸子春入学舍采合舞硕人俣俣公庭万舞传硕人大徳也俣俣容貌大也万舞非但在四方亲在宗庙公庭音义疏有力如虎执辔如组传组织组也武力比于虎可以御乱御衆有文章言能治衆动于近成于逺也笺云硕人有御乱御衆之徳可任为王臣左手执籥右手秉翟传籥六孔翟翟羽也笺云硕人多才多艺又能籥舞言文武道备赫如渥赭公言钖爵传赫赤貌渥厚渍也祭有畀煇胞翟阍寺者恵下之道见恵不过一散笺云硕人容色赫然如厚傅丹君徒赐其一爵而已不知其贤而进用之散受五升音义疏山有榛隰有苓传榛木名下溼曰隰苓大苦笺云榛也苓也生各得其所以言硕人处非其位云谁之思西方美人笺云我谁思乎思周室之贤者以其宜荐硕人与在王位彼美人兮西方之人兮传乃宜在王室笺云彼美人谓硕人也音义疏简兮三章章六句序泉水卫女思归也嫁于诸侯父母终思归宁而不得故作是诗以自见也笺以自见者见己志也国君夫人父母在则归宁没则使大夫宁于兄弟卫女之思归虽非礼思之至也音义疏毖彼泉水亦流于淇传兴也泉水始出毖然流也淇水名也笺云泉水流而入淇犹妇人出嫁于异国有怀于卫靡日不思笺云懐至靡无也以言我有所至念于卫我无日不思也所至念者谓诸姬诸姑伯姊娈彼诸姬聊与之谋传娈好貌诸姬同姓之女聊愿也笺云聊且略之辞诸姬者未嫁之女我且欲略与之谋妇人之礼观其志意亲亲之恩也音义疏出宿于泲饮饥于襧传泲地名祖而舎軷饮酒于其侧曰饯重始有事于道也襧地名笺云泲襧者所嫁国适卫之道所经故思宿饯女子有行远父母兄弟笺云行道也妇人有出嫁之道远于亲亲故礼缘人情使得归宁问我诸姑遂及伯姊传父之姊妹称姑先生曰姊笺云宁则又问姑及姊亲其类也先姑后姊尊姑也音义疏出宿于干饮饥于言传干言所适国郊也笺云干言犹泲襧未闻逺近同异载脂载牵还车言迈传脂牵其车以还我行也笺云言还车者嫁时乘来今思乘以归遄臻于卫不瑕有害传遄疾臻至瑕远也笺云瑕犹过也害何也我还车疾至于卫而返于行无过差有何不可而止我音义疏我思肥泉兹之永叹传所出同所归异为肥泉笺云兹此也自卫而来所渡水故思此而长叹思须与漕我心悠悠传须漕卫邑也笺云自卫而来所经邑故又思之驾言出游以写我忧传写除也笺云既不得归宁且欲乘车出游以除我忧音义疏泉水四章章六句序北门刺仕不得志也言衞之忠臣不得其志尔笺不得其志者君不知己志而遇困苦疏出自北门忧心殷殷传兴也北门背明乡阴笺云自从也兴者喻已仕于闇君犹行而出北门心为之忧殷殷然终窭且贫莫知我艰传窭者无礼也贫者困于财笺云艰难也君于己禄薄终不足以为礼又近困于财无知己以此为难者言君既然矣诸臣亦如之已焉哉天实爲之谓之何哉笺云谓勤也诗人事君无二志故自决归之于天我勤身以事君何哉忠之至音义疏王事适我政事一埤益我传适之埤厚也笺云国有王命役使之事则不以之彼必来之我有赋税之事则减彼一而以益我言君政偏已兼其苦我入自外室人交徧讁我传讁责也笺云我从外而入在室之人更迭徧来责我使己去也言室人亦不知己志已焉哉天实为之谓之何哉音义疏王事敦我政事一埤遗我传敦厚遗加也笺云敦犹投掷也我入自外室人交徧摧我传摧沮也笺云摧者刺讥之言已焉哉天实为之谓之何哉音义疏北门三章章七句序北风刺虐也卫国并为威虐百姓不亲莫不相携持而去焉音义疏北风其凉雨雪其雱传兴也北风寒凉之风雱盛貌笺云寒凉之风病害万物兴者喻君政教酷暴使民散乱恵而好我携手同行传恵爱行道也笺云性仁爱而又好我者与我相携持同道而去疾时政也其虚其邪旣亟只且传虚虚也亟急也笺云邪读如徐言今在位之人其故威仪虚徐寛仁者今皆以为急刻之行矣所以当去以此也音义疏北风其喈雨雪其霏传喈疾貌霏甚貌恵而好我携手同归传归有徳也其虚其邪既亟只且音义莫赤匪狐莫黑匪乌传狐赤乌黑莫能别也笺云赤则狐也黑则乌也犹今君臣相承为恶如一惠而好我携手同车传携手就车其虚其邪既亟只且音义疏北风三章章六句序静女刺时也卫君无道夫人无徳笺以君及夫人无道徳故陈静女遗我以彤管之灋徳如是可以易之为人君之配音义疏静女其姝俟我于城隅传静贞静也女徳贞静而有灋度乃可说也姝美色也俟待也城隅以言髙而不可踰笺云女徳贞静然后可畜美色然后可安又能服从待礼而动自防如城隅故可爱也爱而不见搔首踟蹰传言志徃而行止笺云志往谓踟蹰行止谓爱之而不徃见音义疏静女其娈贻我彤管传既有静徳又有美色又能遗我以古人之灋可以配人君也古者后夫人必有女史彤管之灋史不记过其罪杀之后妃羣妾以礼御于君所女史书其日月授之以环以进退之生子月辰则以金环退之当御者以银环进之着于左手既御着于右手事无大小记以成灋笺云彤管笔赤管也彤管有炜説怿女美传炜赤貌彤管以赤心正人也笺云説怿当作説释赤管炜炜然女史以之说释妃妾之徳美之音义疏自牧归荑洵美且异传牧田官也荑茅之始生也本之于荑取其有始有终笺云洵信也茅絜白之物也自牧田归荑其信羙而异者可以供祭祀犹贞女在窈窕之处媒氏达之可以配人君匪女之为美美人之贻传非为其徒说美色而已美其人能遗我灋则笺云遗我者遗我以贤妃也音义疏静女三章章四句序新台刺衞宣公也纳伋之妻作新台于河上而要之国人恶之而作是诗也笺伋宣公之世子音义疏新台有泚河水弥弥传泚鲜明貌弥弥盛貌水所以洁污秽反于河上而为淫昏之行燕婉之求籧篨不鲜传燕安婉顺也籧篨不能俯者笺云鲜善也伋之妻齐女来嫁于卫其心本求燕婉之人谓伋也反得籧篨不善谓宣公也籧篨口柔常观人颜色而为之辞故不能俯者也音义疏新台有洒河水浼浼传洒高峻也浼浼平地也燕婉之求籧篨不殄传殄絶也笺云殄当作腆腆善也音义疏鱼网之设鸿则离之传言所得非所求也笺云设鱼网者宐得鱼鸿乃鸟也反离焉犹齐女以礼来求世子而得宣公燕婉之求得此戚施传戚施不能仰者笺云戚施面柔下人以色故不能仰也音义新台三章章四句序二子乘舟思伋寿也衞宣公之二子争相为死国人伤而思之作是诗也音义疏二子乘舟汎汎其景传二子伋寿也宣公为伋娶于齐女而美公夺之生寿及朔朔与其母愬伋于公公令伋之齐使贼先待于隘而杀之寿知之以告伋使去之伋曰君命也不可以逃寿窃其节而先徃贼杀之伋至曰君命杀我夀有何罪贼又杀之国人伤其渉危遂徃如乘舟而无所薄汎汎然迅疾而不碍也愿言思之中心养养传愿每也养养然忧不知所定笺云愿念也念我思此二子心为之忧养养然音义疏二子乘舟汎汎其逝传逝往也愿言思之不瑕有害传言二子之不远害笺云瑕犹过也我思念此二子之事于行无过差有何不可而不去也音义疏二子乘舟二章章四句邶国十九篇七十一章三百六十三句毛诗注疏卷三卷三考证毛诗注疏卷三考证邶风柏舟章不可以茹𫝊茹度也蘓辙曰入也欧阳修曰纳也李光地亦曰纳也言其善恶分明不能如鉴之妍并纳也于义较长威仪棣棣不可选也礼记孔子闲居作威仪逮逮不可选也朱穆𫝊作威仪棣棣不可算也绿衣序笺疏此绿衣与内司服绿衣字同按内司服作缘衣未尝误作绿或唐时本作绿亦不可攷然彼连鞠衣展衣而言自当作缘此对黄而言自当作绿日月章父兮母兮笺言己尊之如父亲之如母按此説未安刘瑾曰上唿日月而诉之此唿父母而诉之犹舜号泣于旻天于父母之意也吕祖谦曰不欲咎庄公徒自伤父母养我不终而已二説较笺语为妥报我不述述韩诗作术薛君章句云术法也义与毛𫝊别终风章恵然肯来笺恵顺也监本脱此三字今依蜀本石经增正凯风章在浚之下𫝊言有益于浚蜀本石经浚字下多人也二字睍睆黄鸟睍睆太平御覧韩诗作简简按睍睆言其色好音言其声喻孝子之有怡色又有柔声毛𫝊义甚精不知朱子何以不从雄雉章百尔君子笺可谓为徳行而君或有所留或有所遣女怨之故问焉监本脱或有所遣四字今依石经增正匏有苦叶章浅则揭𫝊掲褰衣也蜀本石经此句上多由膝以下为揭六字谷风章昔育恐育鞠蜀本石经作昔育恐鞠少一育字旄邱章旄邱之葛兮笺土气缓则葛生濶节缓蜀本石经作暖北门章政事一埤益我笺则减彼一而以益我蜀本石经作则减彼而一以益我静女章搔首踟蹰𫝊言志往而行正正字蜀本石经作止笺亦作止毛诗注疏卷三考证毛诗注疏卷四钦定四库全书毛诗注疏卷四汉郑氏笺唐陆徳明音义孔颖逹疏国风鄘序柏舟共姜自誓也衞世子共伯蚤死其妻守义父母欲夺而嫁之誓而弗许故作是诗以絶之笺共伯僖侯之世子音义疏汎彼柏舟在彼中河传兴也中河河中笺云舟在河中犹妇人之在夫家是其常处髧彼两髦实维我仪传髧两髦之貎髦者髪至眉子事父母之饰仪匹也笺云两髦之人谓共伯也实是我之匹故我不嫁也礼世子昧爽而朝亦栉纚笄总拂髦冠緌缨之死矢靡它传矢誓靡无之至也至已之死信无它心母也天只不谅人只传谅信也母也天也尚不信我天谓父也音义疏汎彼柏舟在彼河侧髧彼两髦实维我特传特匹也之死矢靡慝传慝邪也母也天只不谅人只音义柏舟二章章七句序墙有茨衞人刺其上也公子顽通乎君母国人疾之而不可道也笺宣公卒惠公幼其庶兄顽烝于惠公之母生子五人齐子戴公文公宋桓夫人许穆夫人音义疏墙有茨不可埽也传兴也墙所以防非常茨蒺藜也欲埽去之反伤墙也笺云国君以礼防制一国今其宫内有淫昏之行者犹墙之生蒺藜中冓之言不可道也传中冓内冓也笺云内冓之言谓宫中所冓成顽与夫人淫昏之语所可道也言之丑也传于君丑也音义疏墙有茨不可襄也传襄除也中冓之言不可详也传详审也所可详也言之长也传长恶长也音义墙有茨不可束也传束而去之中冓之言不可读也传读抽也笺云抽犹出也所可读也言之辱也传辱辱君也疏墙有茨三章章六句序君子偕老刺衞夫人也夫人淫乱失事君子之道故陈人君之德服饰之盛宜与君子偕老也笺夫人宣公夫人惠公之母也人君小君也或者小字误作人耳音义疏君子偕老副笄六珈传能与君子俱老乃宜居尊位服盛服也副者后夫人之首饰编髪为之笄衡笄也珈笄饰之最盛者所以别尊卑笺云珈之言加也副既笄而加饰如今歩摇上饰古之制所有未闻委委佗佗如山如河传委委者行可委曲踪迹也佗佗者徳平易也山无不容河无不润象服是宜传象服尊者所以为饰笺云象服者谓褕翟阙翟也人君之象服则舜所云予欲观古人之象日月星辰之属子之不淑云如之何传有子若是可谓不善乎笺云子乃服饰如是而为不善之行于礼当如之何深疾之音义疏玼兮玭兮其之翟也传玼鲜盛貌褕翟阙翟羽饰衣也笺云侯伯夫人之服自褕翟而下如王后焉鬒发如云不屑髢也传鬒黒发也如云言美长也屑洁也笺云髢髲也不洁者不用髲为善玉之瑱也象之揥也传瑱塞耳也揥所以摘发也扬且之晳也传扬眉上广晳白晳胡然而天也胡然而帝也传尊之如天审谛如帝笺云胡何也帝五帝也何由然女见尊敬如天帝乎非由衣服之盛颜色之庄与反为淫昏之行音义疏瑳兮瑳兮其之展也蒙彼绉絺是绁袢也传礼有展衣者以丹縠为衣䝉覆也絺之靡者为绉是当暑袢延之服也笺云后妃六服之次展衣宜白绉絺絺之蹙蹙者展衣夏则里衣绉絺此以礼见于君及賔客之盛服也展衣字误礼记作䄠衣子之清扬扬且之颜也传清视清明也扬广扬而颜角豊满展如之人兮邦之媛也传展诚也美女为媛笺云媛者邦人所依倚以为援助也疾宣姜有此盛服而以淫昏乱国故云然音义疏君子偕老三章一章七句一章九句一章八句序桑中刺奔也衞之公室淫乱男女相奔至于世族在位相窃妻妾期于幽远政散民流而不可止笺衞之公室淫乱谓宣惠之世男女相奔不待媒氏以礼㑹之也世族在位取姜氏弋氏庸氏者也窃盗也幽远谓桑中之野音义疏爰采唐矣沬之乡矣传爰于也唐蒙菜名沬衞邑笺云于何采唐必沬之乡犹言欲为淫乱者必之衞之都恶衞为淫乱之主云谁之思美孟姜矣传姜姓也言世族在位有是恶行笺云淫乱之人谁思乎乃思美孟姜孟姜列国之长女而思与淫乱疾世族在位有是恶行也期我乎桑中要我乎上宫送我乎淇之上矣传桑中上宫所期之地淇水名也笺云此思孟姜之爱厚已也与我期于桑中而要见我于上宫其送我则于淇水之上音义疏爰采麦矣沬之北矣云谁之思美孟弋矣传弋姓也期我乎桑中要我乎上宫送我乎淇之上矣爰采葑矣沬之东矣笺云葑蔓菁云谁之思美孟庸矣传庸姓也期我乎桑中要我乎上宫送我乎淇之上矣音义桑中三章章七句序鹑之奔奔刺衞宣姜也衞人以为宣姜鹑鹊之不若也笺刺宣姜者刺其与公子顽为淫乱行不如禽鸟音义疏鹑之奔奔鹊之彊彊传鹑则奔奔鹊则彊彊然笺云奔奔彊彊言其居有常匹飞则相随之貌刺宣姜与顽非匹耦人之无良我以为兄传良善也兄谓君之兄笺云人之行无一善者我君反以为兄君谓惠公音义疏鹊之彊彊鹑之奔奔人之无良我以为君传君国小君笺云小君谓宣姜疏鹑之奔奔二章章四句序定之方中美衞文公也衞为狄所灭东徙渡河野处漕邑齐桓公攘戎狄而封之文公徙居楚丘始建城市而营宫室得其时制百姓说之国家殷富焉笺春秋闵公二年冬狄人入衞衞懿公及狄人战于荥泽而败宋桓公迎衞之遗民渡河立戴公以庐于漕戴公立一年而卒鲁僖公二年齐桓公城楚丘而封衞于是文公立而建国焉音义疏定之方中作于楚宫传定营室也方中昏正四方楚宫楚丘之宫也仲梁子曰初立楚宫也笺云楚宫谓宗庙也定星昏中而正于是可以营制宫室故谓之营室定昏中而正谓小雪时其体与东壁连正四方揆之以日作于楚室传揆度也度日出日入以知东西南视定北凖极以正南北室犹宫也笺云楚室居室也君子将营宫室宗庙为先廏库为次居室为后树之榛栗椅桐梓漆爰伐琴瑟传椅梓属笺云爰曰也树此六木于宫者曰其长大可伐以为琴瑟言预备也音义疏升彼虚矣以望楚矣望楚与堂景山与京传虚漕虚也楚丘有堂邑者景山大山京髙丘也笺云自河以东夹于济水文公将徙登漕之虚以望楚丘观其旁邑及其丘山审其髙下所依倚乃彼建国焉慎之至也降观于桑传地势宜蚕可以居民卜云其吉终焉允臧传龟曰卜允信臧善也建国必卜之故建邦能命龟田能施命作器能铭使能造命升髙能赋师旅能誓山川能说丧纪能诔祭祀能语君子能此九者可谓没徳音可以为大夫音义疏灵雨既零命彼倌人星言夙驾说于桑田传零落也倌人主驾者笺云灵善也星雨止星见夙早也文公于雨下命主驾者雨止为我晨早驾欲往为辞说于桑田敎民稼穑务农急也匪直也人传非徒庸君秉心塞渊传秉操也笺云塞充实也渊深也騋牝三千传马七尺以上曰騋騋马与牝马也笺云国马之制天子十有二闲马六种三千四百五十六匹邦国六闲马四种千二百九十六匹衞之先君兼邶鄘而有之而马数过礼制今文公灭而复兴徙而能富马有三千虽非礼制国人美之音义疏定之方中三章章七句序蝃蝀止奔也衞文公能以道化其民淫奔之耻国人不齿也笺不齿者不与相长稚音义疏蝃蝀在东莫之敢指传蝃蝀虹也夫妇过礼则虹气盛君子见戒而惧讳之莫之敢指笺云虹天气之戒尚无敢指者况淫奔之女谁敢视之女子有行远父母兄弟笺云行道也妇人生而有适人之道何忧于不嫁而为淫奔之过乎恶之甚音义疏朝隮于西崇朝其雨传隮升崇终也从旦至食时为终朝笺云朝有升气于西方终其朝则雨气应自然以言妇人生而有适人之道亦性自然女子有行远兄弟父母音义疏乃如之人也怀婚姻也传乃如是淫奔之人也笺云怀思也乃如是之人思婚姻之事乎言其淫奔之过恶之大大无信也不知命也传不待命也笺云淫奔之女大无贞洁之信又不知婚姻当待父母之命恶之也音义蝃蝀三章章四句序相䑕刺无礼也衞文公能正其羣臣而刺在位承先君之化无礼仪也音义疏相䑕有皮人而无仪传相视也无礼仪者虽居尊位犹为闇昧之行笺云仪威仪也视䑕有皮虽处髙显之处偷食茍得不知廉耻亦与人无威仪者同人而无仪不死何为笺云人以有威仪为贵今反无之伤化败俗不如其死无所害也音义疏相䑕有齿人而无止传止所止息也笺云止容止孝经曰容止可观无止则虽居尊无礼节也人而无止不死何俟传俟待也音义相䑕有体传体支体也人而无礼人而无礼胡不遄死传遄速也音义疏相䑕三章章四句序干旄美好善也衞文公臣子多好善贤者乐告以善道也笺贤者时处士也音义疏孑孑干旄在浚之郊传孑孑干旄之貌注旄于干首大夫之旃也浚衞邑古者臣有大功世其官邑郊外曰野笺云周礼孤卿建旃大夫建物首皆注旄焉时有建此旄来至浚之郊卿大夫好善也素丝纰之良马四之传纰所以织组也总纰于此成文于彼愿以素丝纰组之法御四马也笺云素丝者以为缕以缝纰旌旗之旒縿或以维持之浚郊之贤者既识卿大夫建旄而来又识其乘善马四之者见之数也彼姝者子何以畀之传姝顺貌畀予也笺云时贤者既说此卿大夫有忠顺之德又欲以善道与之心诚爱厚之至音义疏孑孑干旟在浚之都传鸟隼曰旟下邑曰都笺云周礼州里建旟谓州长之属素丝组之良马五之传总以素丝而成组也骖马五辔笺云以素丝缕缝组于旌旗以为之餙五之者亦谓五见之也彼姝者子何以予之音义疏孑孑干旌在浚之城传析羽为旌城都城也素丝祝之良马六之传祝织也四马六辔笺云祝当作属属着也六之者亦谓六见之也彼姝者子何以告之音义干旄三章章六句序载驰许穆夫人作也闵其宗国顚覆自伤不能救也衞懿公为狄人所灭国人分散露于漕邑许穆夫人闵衞之亡伤许之小力不能救思归唁其兄又义不得故赋是诗也笺灭者懿公死也君死于位曰灭露于漕邑者谓戴公也懿公死国人分散宋桓公迎衞之遗民渡河处之于漕邑而立戴公焉戴公与许穆夫人俱公子顽烝于宣姜所生也男子先生曰凡音义疏载驰载驱归唁卫侯传载辞也弔先国曰唁笺云载之言则也衞侯戴公也驱马悠悠言至于漕传悠悠逺貌漕衞东邑笺云夫人愿御者驱马悠悠乎我欲至于漕大夫跋涉我心则忧传草行曰跋水行曰涉笺云跋涉者衞大夫来告难于许时音义疏既不我嘉不能旋反传不能旋反我思也笺云既尽嘉善也言许人不善我欲归唁凡视尔不臧我思不逺传不能逺衞也笺云尔女女许人也臧善也视女不施善道救衞音义疏既不我嘉不能旋济传济止也视尔不臧我思不閟傅閟闭也音义陟彼阿丘言采其蝱传偏髙曰阿丘蝱贝母也升至偏髙之丘采其蝱者将以疗疾笺云升丘采贝母犹妇人之适异国欲得力助安宗国也女子善懐亦各有行传行道也笺云善犹多也怀思也女子之多思者有道犹升丘采其蝱也许人尤之衆穉且狂传尤过也是乃衆幼穉且狂进取一槩之义笺云许人许大夫也过之者过夫人之欲归唁其兄音义疏我行其野芃芃其麦传愿行衞之野麦芃芃然方盛长笺云麦芃芃者言未收刈民将困也控于大邦谁因谁极传控引极至也笺云今衞侯之欲求援引之力助于大国之诸侯亦谁因乎由谁至乎闵之故欲归问之大夫君子无我有尤笺云君子国中贤者无我有尤无过我也百尔所思不如我所之传不如我所思之笃厚也笺云尔女女衆大夫君子也音义疏载驰五章一章六句二章章四句一章六句一章八句鄘国十篇三十章百七十六句毛诗注疏卷四卷四考证毛诗注疏卷四考证鄘风柏舟章髧彼两髦疏仍云两髦者追本父母在之饰也按武公立于宣王十六年卒于平王十三年在位五十五年其立之年已四十余岁矣共伯为武公兄既云蚤死则其死之年僖侯犹在故犹着两髦非既葬去髦后追本而言也孔疏信史记之言其说非是君子偕老章副笄六珈笺如今歩摇上饰诗补传曰郑不言歩摇之制葢副上有垂珠步则摇未知步摇之身亦编发为之否也按后汉舆服志步摇以黄金为山题贯白珠为桂枝相缪一爵九华熊虎赤罴天鹿辟邪南山丰大特六兽诗所谓副笄六珈者也鬒发如云不屑髢也鬒字说文作㐱髢字周礼注作鬄是绁袢也绁石经作绁说文作䙝毛奇龄曰袢之从半谓衣之半也如后之所称半袖半臂者桑中章美孟弋矣传弋姓也按春秋襄公四年夫人姒氏薨公羊传作弋氏薨定公十五年姒氏卒谷梁传作弋氏卒姓苑弋姓出河东今蒲州有弋氏朱子曰夏后氏之后也似弋姒同姓美孟庸矣传庸姓也庸先儒皆云未详按庸即鄘也汉志鄘皆作庸周末秦有庸芮汉有庸光又有受古文尚书者为胶东庸谭鹑之奔奔章鹑之奔奔鹊之彊彊礼记作鹑之贲贲鹊之彊彊定之方中章景山与京传景山大山按寰宇记景山在澶州衞南县东三里衞南隋时属滑州唐武徳四年置澶州衞南属之观南颂云陟彼景山衞地即商故都则景山固是山名曰大山非也毛诗注疏卷四考证毛诗注疏卷五钦定四库全书毛诗注疏卷五汉郑氏笺唐陆徳明音义孔颕逹疏国风卫序淇奥美武公之徳也有文章又能聼其规諌以礼自防故能入相于周美而作是诗也音义疏瞻彼淇奥绿竹猗猗𫝊兴也奥隈也绿王刍也竹篇竹也猗猗美盛貌武公质美徳盛有康叔之余烈有匪君子如切如磋如琢如磨𫝊匪文章貌治骨曰切象曰磋玉曰琢石曰磨道其学而成也聼其规諌以自修如玉石之见琢磨也瑟兮僴兮赫兮咺兮𫝊瑟矜荘貌僴寛大也赫有明徳赫赫然咺威仪容止宣着也有匪君子终不可谖兮𫝊谖忘也音义疏瞻彼淇奥绿竹青青𫝊青青茂盛貌有匪君子充耳琇莹㑹弁如星𫝊充耳谓之瑱琇莹美石也天子王瑱诸侯以石弁皮弁所以㑹髪笺云㑹谓弁之缝中饰之以玉皪皪而处状似星也天子之朝服皮弁以日视朝瑟兮僴兮赫兮咺兮有匪君子终不可谖兮音义疏瞻彼淇奥绿竹如箦𫝊箦积也有匪君子如金如钖如圭如璧𫝊金钖錬而精圭璧性有质笺云圭璧亦琢磨四者亦道其学而成也寛兮绰兮猗重较兮𫝊寛能容衆绰缓也重较卿士之车笺云绰兮谓仁于施舍善戏谑兮不为虐兮𫝊寛缓𢎞大虽则戏谑不为虐矣笺云君子之徳有张有弛故不常矜荘而时戏谑音义疏淇奥三章章九句序考槃刺荘公也不能继先公之业使贤者退而穷处笺穷犹终也音义疏考槃在涧硕人之寛𫝊考成槃乐也山夹水曰涧笺云硕大也有穷处成乐在于此涧者形貌大人而寛然有虚乏之色独寐寤言永矢弗谖笺云寤觉永长矢誓谖忘也在涧独寐觉而独言长自誓以不忘君之志志在穷处故云然音义疏考槃在阿硕人之迈𫝊曲陵曰阿薖寛大貌笺云薖饥意独寐寤歌永矢弗过笺云弗过者不复入君之朝也音义考槃在陆硕人之轴𫝊轴进也笺云轴病也独寐寤宿永矢弗告𫝊无所告语也笺云不复告君以善道音义疏考槃三章章四句序硕人闵庄姜也荘公惑于嬖妾使骄上僭荘姜贤而不答终以无子国人闵而忧之音义疏硕人其颀衣锦褧衣𫝊颀长貌锦文衣也夫人徳盛而尊嫁则锦衣加褧䄡笺云硕大也言荘姜仪表长丽佼好颀颀然褧禅也国君夫人翟衣而嫁今衣锦者在涂之所服也尚之以禅衣为其文之大着齐侯之子卫侯之妻东宫之妹邢侯之姨谭公维私𫝊东公齐大子也女子后生曰妹妻之姊妹曰姨姊妹之夫曰私笺云陈此者言荘姜容貌既美兄弟皆正大音义疏手如柔荑传如荑之新生肤如凝脂𫝊如脂之凝领如蝤蛴𫝊领颈也蝤蛴蝎虫也齿如瓠犀𫝊瓠犀瓠瓣螓首蛾眉𫝊螓首颡广而方笺云螓谓蜻蜻也巧笑倩兮𫝊倩好口辅美目盼兮𫝊盼白黒分笺云此章説荘姜容貌之美所宜亲幸音义疏硕人敖敖説于农郊𫝊敖敖长貌农郊近郊笺云敖敖犹颀颀也説当作遂礼春秋之遂读皆宜同衣服曰遂今俗语然此言庄姜始来更正衣服于卫近郊四牡有骄朱幩镳镳翟弗以朝𫝊骄壮貌幩饰也人君以朱纒镳扇汗且以为饰镳镳盛貌翟翟车也夫人以翟羽饰车茀蔽也笺云此又言荘姜自近郊既正衣服乗是车马以入君之朝皆用嫡夫人之正礼今而不答大夫夙退无使君劳𫝊大夫未退君聼朝于路寝夫人聼内事于正寝大夫退然后罢笺云荘姜始来时卫诸大夫朝夕者皆早退无使君之劳倦者以君夫人新为妃耦宜亲亲之故也音义疏河水洋洋北流活活施罛濊濊鳣鲔发发葭菼掲掲庶姜孽孽庶士有朅𫝊洋洋盛大也活活流也罛鱼罟濊濊施之水中鳣鲤也鲔鮥也发发盛貌葭芦菼薍也掲掲长也孽孽盛饰庶士齐大夫送女者朅武壮貌笺云庶姜谓姪娣此章言齐地广饶士女佼好礼仪之备而君何为不答夫人音义疏硕人四章章七句序氓刺时也宣公之时礼义消亡滛风大行男女无别遂相奔诱华落色衰复相弃背或乃困而自悔䘮其妃耦故序其事以风焉美反正刺淫泆也音义疏氓之蚩蚩抱布贸丝𫝊氓民也蚩蚩者敦厚之貌布币也笺云币者所以贸买物也季春始蚕孟夏卖丝匪来贸丝来即我谋笺云匪非即就也此民非来买丝但来就我欲与我谋为室家也送子渉淇至于顿丘𫝊丘一成为顿丘笺云子者男子之通称言民诱己巳乃送之渉淇水至此顿丘定室家之谋且为㑹期匪我愆期子无良媒𫝊愆过也笺云良善也非我以欲过子之期子无善媒来告期时将子无怒秋以为期𫝊将愿也笺云将请也民欲为近期故语之曰请子无怒秋以与子为期音义疏乗彼垝垣以望复闗传垝毁也复闗君子所近也笺云前既与民以秋为期期至故登毁垣乡其所近而望之犹有亷耻之心故因复闗以託号民云此时始秋也不见复闗泣涕涟涟𫝊言其有一心乎君子故能自悔笺云用心专者怨必深既见复闗载笑载言笺云则笑则言喜之甚尔卜尔筮体无咎言𫝊龟曰卜蓍曰筮体兆卦之体笺云尔女也复闗既见此妇人告之曰我卜女筮女宜为室家矣兆卦之繇无凶咎之辞言其皆吉又诱定之以尔车来以我贿迁𫝊贿财迁徙也笺云女女复闗也信其卜筮皆吉故答之曰径以女车来迎我我以所有财迁徙就女也音义疏桑之未落其叶沃若于嗟鸠兮无食桑葚于嗟女兮无与士耽𫝊桑女功之所起沃若犹沃沃然鸠鹘鸠也食桑葚过则醉而伤其性耽乐也士与女耽则伤礼义笺云桑之未落谓其时仲秋也于是时国之贤者刺此妇人见诱故于嗟而戒之鸠以非时食葚犹女子嫁不以礼耽非礼之乐士之耽兮犹可説也女之耽兮不可説也笺云説觧也士有百行可以功过相除至于妇人无外事维以贞信为节音义疏桑之落矣其黄而陨自我徂尔三嵗食贫淇水汤汤渐车帷裳𫝊陨隋也汤汤水盛貌帷裳妇人之车也笺云桑之落矣谓其时季秋也复闗以此时车来迎已徂往也我自是往之女家女家乏谷食已三嵗贫矣言此者明已之悔不以女今贫故也帏裳童容也我乃渡深水至渐车童容犹冒此难而往又明已专心于女女也不爽士贰其行传爽差也笺云我心于女故无差贰而复闗之行有二意士也㒺极二三其徳𫝊极中也音义疏三嵗为妇靡室劳矣笺云靡无也无居室之劳言不以妇事见困苦有舅姑曰妇夙兴夜寐靡有朝矣笺云无有朝者常早起夜卧非一朝然言已亦不觧惰言既遂矣至于暴矣笺云言我也遂犹乆也我既乆矣谓三嵗之后见遇浸薄乃至见酷暴兄弟不知咥其笑矣𫝊咥咥然笑笺云兄弟在家不知我之见酷暴若其知之则咥咥然笑我静言思之躬自悼矣𫝊悼伤也笺云静安躬身也我安思君子之遇已无终则身自哀伤音义疏及尔偕老老使我怨笺云及与也我欲与女俱至于老老乎汝反薄我使我怨也淇则有岸隰则有泮𫝊泮坡也笺云泮读为畔畔涯也言淇与隰皆有厓岸以自拱持今君子放恣心意曽无所拘制总角之宴言笑晏晏信誓旦旦传总角结髪也晏晏和柔也信誓旦旦然笺云我为童女未笄结髪晏然之时汝与我言笑晏晏然而和柔我其以信相誓旦旦耳言其恳恻欵诚不思其反笺云反复也今老而使我怨曽不念复其前言反是不思亦已焉哉笺云已焉哉谓此不可奈何死生自决之辞音义疏氓六章章十句序竹竿卫女思归也适异国而不见答思而能以礼者也籊籊竹竿以钓于淇𫝊兴也籊籊长而杀也钓以得鱼如妇人待礼以成为室家岂不尔思逺莫致之笺云我岂不思与君子为室家乎君子疏逺己巳无由致此道音义疏泉源在左淇水在右传泉源小水之源淇水大水也笺云小水有流入大水之道犹妇人有嫁于君子之礼今水相与为左右而已亦以喻已不见答女子有行逺兄弟父母笺云行道也女子有道当嫁耳不以不答而违妇礼音义疏淇水在右泉源在左巧笑之瑳佩玉之傩传瑳巧笑貌傩行有节度笺云已虽不见答犹不恶君子美其容貌与礼仪也音义淇水滺滺桧楫松舟𫝊滺滺流貌桧柏叶松身楫所以櫂舟也舟楫相配得水而行男女相配得礼而备笺云此伤已今不得夫妇之礼驾言出游以写我忧𫝊出游思乡卫之道笺云适异国而不见答其除此忧维有归耳音义疏竹竿四章章四句序芄兰刺惠公也骄而无礼大夫刺之笺惠公以㓜童即位自谓有才能而骄慢于大臣但习威仪不知为政以礼音义疏芄兰之支传兴也芄兰草也君子之徳当柔润温良笺云芄兰柔弱恒蔓延于地有所依縁则起兴者喻幼穉之君任用大臣乃能成其政童子佩觿𫝊觿所以觧结成人之佩也人君治成人之事虽童子犹佩觿早成其徳虽则佩觿能不我知传不自谓无知以骄慢人也笺云此幼穉之君虽佩觿与其才能实不如我衆臣之所知为也惠公自谓有才能而骄慢所以见刺容兮遂兮垂帯悸兮传容仪可观佩玉遂遂然垂其绅带悸悸然有节度笺云容容刀也遂瑞也言恵公佩容刀与瑞及垂绅带三尺则悸悸然行止有节度然其徳不称服音义疏芄兰之叶笺云叶犹支也童子佩韘𫝊韘玦也能射御则带韘笺云韘之言沓所以彄沓手指虽则佩韘能不我甲𫝊甲狎也笺云此君虽佩韘与其才能实不如我衆臣之所狎习容兮遂兮垂带悸兮音义疏芄兰二章章六句序河广宋襄公母归于卫思而不止故作是诗也笺宋桓公夫人卫文公之妹生㐮公而出㐮公即位夫人思宋义不可往故作诗以自止疏谁谓河广一苇杭之𫝊杭渡也笺云谁谓河水广与一苇加之则可以渡之喻狭也今我之不渡直自不往耳非为其广谁谓宋逺跂予望之笺云予我也谁谓宋国逺与我跂足则可以望见之亦喻近也今我之不往直以义不往耳非为其逺音义疏谁谓河广曽不容刀笺云不容刀亦喻狭小舩曰刀谁谓宋逺曽不崇朝笺云崇终也行不崇朝亦喻近音义疏河广二章章四句序伯兮刺时也言君子行役为王前驱过时而不反焉笺卫宣公之时蔡人卫人陈人从王伐郑伯也为王前驱乆故家人思之音义疏伯兮朅兮邦之桀兮𫝊伯州伯也朅武貌桀特立也笺云伯君子字也桀英杰言贤也伯也执殳为王前驱𫝊殳长丈二而无刃笺云兵车六等轸也戈也人也殳也车㦸也酋矛也皆以四尺为差音义疏自伯之东首如飞蓬𫝊妇人夫不在无容饰岂无膏沐谁适为容𫝊适主也音义疏其雨其雨杲杲出日𫝊杲杲然日复出矣笺云人言其雨其雨而杲杲然日复出犹我言伯且来伯且来则复不来愿言思伯甘心首疾𫝊甘厌也笺云愿念也我念思伯心不能已如人心嗜欲所贪口味不能絶也我忧思以生首疾音义疏焉得谖草言树之背𫝊谖草令人忘忧背北堂也笺云忧以生疾恐将危身欲忘之愿言思伯使我心痗𫝊痗病也音义疏伯兮四章章四句序有狐刺时也卫之男女失时丧其妃耦焉古者国有凶荒则杀礼而多昏㑹男女之无夫家者所以育人民也笺育生长也音义疏有狐绥绥在彼淇梁𫝊兴也绥绥匹行貌石絶水曰梁心之忧矣之子无裳𫝊之子无室家者在下曰裳所以配衣也笺云之子是子也时妇人丧其妃耦寡而忧是子无裳无为作裳者欲与为室家音义疏有狐绥绥在彼淇厉𫝊厉深可厉之旁心之忧矣之子无帯传带所以申束衣音义有狐绥绥在彼淇侧心之忧矣之子无服𫝊言无室家若人无衣服有狐三章章四句序木𤓰美齐桓公也卫国有狄人之败出处于漕齐桓公救而封之遗之车马器服焉卫人思之欲厚报之而作是诗也音义疏投我以木𤓰报之以琼琚传木𤓰楙木也可食之木琼玉之美者琚佩玉名匪报也永以为好也笺云匪非也我非敢以琼琚为报木𤓰之恵欲今齐长以为玩好结已国之恩也音义疏投我以木桃报之以琼瑶𫝊琼瑶美石匪报也永以为好也音义投我以木李报之以琼玖传琼玖玉名匪报也永以为好也𫝊孔子曰吾于木𤓰见苞苴之礼行笺云以果实相遗者必苞苴之尚书曰厥苞橘柚音义疏木𤓰三章章四句卫国十篇三十四章二百三句毛诗注疏卷五卷五考证毛诗注疏卷五考证卫风淇奥章绿竹传绿王刍也竹篇竹也按緑齐鲁韩三家及説文皆作菉竹韩诗作菉字从艹是二物皆草也若緑竹则不宜以为草𫝊曰淇奥箘簵淮南子曰淇卫之箭史记汉武下淇奥之竹以为楗汉书㓂恂伐淇奥之竹以为矢緑竹之为竹箭明矣且诗以竹为兴者取其内虚外刚清劲不染若以为菉又何所取耶硕人章谭公维私按罗泌路史谭嬴姓国今齐之歴城武徳中曰谭州东南十里有故城一作又白虎通作覃氓章于嗟女兮无与士耽于韩诗外传作吁耽尔雅作妉河广序笺㐮公即位夫人思宋按春秋传宋㐮公即位在鲁僖公九年卫戴公东渡河在鲁闵公二年是宋㐮公之立卫渡河已十年矣诗言河广是卫犹在河北也伯兮章焉得谖草传疏谖训为忘非草名按谖萱草也一名鹿葱一名宜男一名忘忧草萱谖字音同观释文本作萱説文作藼又作蘐则为草名无疑稽康养生论曰合欢蠲忿萱草忘忧孔疏以为非草名恐未然毛诗注疏卷五考证毛诗注疏卷六钦定四库全书毛诗注疏卷六汉郑氏笺唐陆徳明音义孔颖达疏国风王序黍离闵宗周也周大夫行役至于宗周过故宗庙宫室尽为禾黍闵周室之颠覆彷徨不忍去而作是诗也笺宗周镐京也谓之西周周王城也谓之东周幽王之乱而宗周灭平王东迁政遂微弱下列于诸侯其诗不能复雅而同于国风焉音义疏彼黍离离彼稷之苖传彼彼宗庙宫室笺云宗庙宫室毁坏而其地尽为禾黍我以黍离离时至稷则尚苖行迈靡靡中心摇摇𫝊迈行也靡靡犹迟迟也摇摇忧无所愬笺云行道也道行犹行道也知我者谓我心忧笺云知我者知我之情不知我者谓我何求笺云谓我何求怪我久畱不去悠悠苍天此何人哉𫝊悠悠远意苍天以体言之尊而君之则称皇天元气广大则称昊天仁覆闵下则称旻天自上降鉴则称上天据远视之苍苍然则称苍天笺云远乎苍天仰愬欲其察已言也此亡国之君何等人哉疾之甚音义疏彼黍离离彼稷之穗𫝊穗秀也诗人自黍离离见稷之穗故歴道其所更见行迈靡靡中心如醉𫝊醉于忧也知我者谓我心忧不知我者谓我何求悠悠苍天此何人哉音义彼黍离离彼稷之实传自黍离离见稷之实行迈靡靡中心如噎传噎忧不能息也知我者谓我心忧不知我者谓我何求悠悠苍天此何人哉音义疏黍离三章章十句序君子于役刺平王也君子行役无期度大夫思其危难以风焉音义疏君子于役不知其期曷至哉笺云曷何也君子于往行役我不知其反期何时当来至哉思之甚鸡栖于埘日之夕矣羊牛下来传凿墙而栖曰埘笺云鸡之将栖日则夕矣羊牛从下牧地而来言畜产出入尚使有期节至于行役者乃反不也君子于役如之何勿思笺云行役多危难我诚思之音义疏君子于役不日不月曷其有佸传佸㑹也笺云行役反无日月何时而有来㑹期鸡栖于桀日之夕矣羊牛下括𫝊鸡栖于杙为桀括至也君子于役茍无饥渴笺云茍且也且得无饥渴忧其饥渴也音义君子于役二章章八句序君子阳阳闵周也君子遭乱相招为禄仕全身远害而已笺禄仕者苟得禄而已不求道行音义疏君子阳阳左执簧右招我由房传阳阳无所用其心也簧笙也由用也国君有房中之乐笺云由从也君子禄仕在乐官左手持笙右手招我欲使我从之于房中俱在乐官也我者君子之友自谓也时在位有官职也其乐只且笺云君子遭乱道不行其自乐此而已音义疏君子陶陶左执翿右招我由敖传陶陶和乐貎翿纛也翳也笺云陶陶犹阳阳也翳舞者所持谓羽舞也君子左手持羽右手招我欲使我从之于燕舞之位亦俱在乐官也其乐只且音义疏君子阳阳二章章四句序扬之水刺平王也不抚其民而远屯戍于母家周人怨思焉笺怨平王恩泽不行于民而久令屯戍不得归思其乡里之处者言周人者时诸侯亦有使人戍焉平王母家申国在陈郑之南迫近彊楚王室微弱而数见侵伐王是以戍之音义疏扬之水不流束薪𫝊兴也扬激扬也笺云激扬之水至湍迅而不能流移束薪兴者喻平王政敎烦急而恩泽之令不行于下民彼其之子不与我戍申𫝊戍守也申姜姓之国平王之舅笺云之子是子也彼其是子独处乡里不与我来守申是思之言也其或作记或作已读声相似怀哉怀哉曷月予还归哉笺云怀安也思乡里处者故曰今亦安不哉安不哉何月我得归还见之哉思之其音义疏扬之水不流束楚𫝊楚木也彼其之子不与我戍甫𫝊甫诸姜也怀哉怀哉曷月予还归哉疏扬之水不流束蒲𫝊蒲草也笺云蒲蒲栁彼其之子不与我戍许𫝊许诸姜也怀哉怀哉曷月子还归哉音义疏扬之水三章章六句序中谷有蓷闵周也夫妇日以衰薄凶年饥馑室家相弃尔音义疏中谷有蓷暵其干矣𫝊兴也蓷鵻也暵菸貌陆草生于谷中伤于水笺云兴者喻人居平安之世犹鵻之生于陆自然也遇衰乱凶年犹鵻之生谷中得水则病将死有女仳离嘅其叹矣传仳别也笺云有女遇凶年而见弃与其君子别离嘅然而叹伤已见弃其恩薄嘅其叹矣遇人之艰难矣𫝊艰亦难也笺云所以嘅然而叹者自伤遇君子之穷厄音义疏中谷有蓷暵其脩矣𫝊脩且干也有女仳离条其歗矣传条条然歗也条其歗矣遇人之不淑矣笺云淑善也君子于己不善也音义中谷有蓷暵其湿矣𫝊鵻遇水则溼笺云鵻之伤于水始则湿中而脩久而干有似君子于己之恩徒用凶年深浅为厚薄有女仳离啜其泣矣𫝊啜泣貎啜其泣矣何嗟及矣笺云及与也泣者伤其君子弃已嗟乎将复何与为室家乎此其有余厚于君子也音义疏中谷有蓷三章章六句序兔爰闵周也桓王失信诸侯背叛构怨连祸王师伤败君子不乐其生焉笺不乐其生者寐不欲觉之谓也音义疏有兔爰爰雉离于罗𫝊兴也爰爰缓意鸟绸为罗言为政有缓有急用心之不均笺云有缓者有所听纵也有㥯者有所躁蹙也我生之初尚无为传尚无成人为也笺云尚庶几也言我幼稚之时庶几于无所为谓军役之事也我生之后逢此百罹尚寐无吪𫝊罹忧吪动也笺云我长大之后乃遇此军役之多忧今但庶几于寐不欲见动无所乐生之甚音义疏有兔爰爰雉离于罦𫝊罦覆车也我生之初尚无造𫝊造伪也我生之后逢此百忧尚寐无觉音义疏有兔爰爰雉离于罿𫝊罿罬也我生之初尚无庸𫝊庸用也笺云庸劳也我生之后逢此百凶尚寐无聪𫝊聪闻也笺云百凶者王构怨连祸之凶音义兔爰三章章七句序葛藟王族刺平王也周室道衰弃其九族焉笺九族者据已上至高祖下及𤣥孙之亲音义疏緜緜葛藟在河之浒𫝊兴也緜緜长不絶之貌水厓曰浒笺云葛也藟也生于河之厓得其润泽以长大而不絶兴者喻王之同姓得王之恩施以生长其子孙终远兄弟谓他人父𫝊兄弟之道已相远矣笺云兄弟犹言族亲也王寡于恩施今已远叶族亲矣是我谓他人为己父族人尚亲亲之辞谓他人父亦莫我顾笺云谓他人为己父无恩于我亦无顾眷我之意音义疏緜緜葛藟在河之涘𫝊涘厓也终远兄弟谓他人母笺王又无母恩谓他人母亦莫我有笺云有识有也音义疏緜緜葛藟在河之漘𫝊漘水隒也终远兄弟谓他人昆𫝊昆兄也谓他人昆亦莫我闻笺云不与我相闻命也音义疏葛藟三章章六句序采葛惧谗也笺桓王之时政事不明臣无大小使出者则为谗人所毁故惧之音义疏彼采葛兮一日不见如三月兮𫝊兴也葛所以为絺绤也事虽小一日不见于君忧惧于谗矣笺云兴者以采葛喻臣以小事使出疏彼采萧兮一日不见如三秋兮𫝊萧所以共祭祀笺云彼采萧者喻臣以大事使出音义疏彼采艾兮一日不见如三岁兮𫝊艾所以疗疾笺云彼采艾者喻臣以急事使出音义采葛三章章三句序大车刺周大夫也礼义陵迟男女淫奔故陈古以刺今大夫不能听男女之讼焉疏大车槛槛毳衣如菼𫝊大车大夫之车槛槛车行声也毳衣大夫之服菼鵻也芦之初生者也天子大夫四命其出封五命如子男之服乗其大车槛槛然服毳冕以决讼笺云菼薍也古者天子大夫服毳冕以巡行邦国而决男女之讼则是子男入为大夫者毳衣之属衣缋而裳绣皆有五色焉其青者如鵻岂不尔思畏子不敢𫝊畏子大夫之政终不敢笺云此二句者古之欲淫奔者之辞我岂不思与女以为无礼与畏子大夫来听讼将罪我故不敢也子者称所尊敬之辞音义疏大车啍啍毳衣如璊𫝊啍啍重迟之貌璊赪也岂不尔思畏子不奔音义疏谷则异室死则同穴谓予不信有如皦日𫝊谷生皦白也生在于室则外内异死则神合同为一也笺云穴谓塜圹中也此章言古之大夫听讼之政非但不敢淫奔乃使夫妇之礼有别今之大夫不能然反谓我言不信我言之信如白日也刺其闇于古礼音义疏大车三章章四句序丘中有麻思贤也庄王不明贤人放逐国人思之而作是诗也笺思之者思其来已得见之疏丘中有麻彼畱子嗟𫝊畱大夫氏子嗟字也丘中墝埆之处尽有麻麦草木乃彼子嗟之所治笺云子嗟放逐于朝去治卑贱之职而有功所在则治理所以为贤彼畱子嗟将其来施施𫝊施施难进之意笺云施施舒行伺闲独来见已之貌音义疏丘中有麦彼畱子国𫝊子国子嗟父笺云言子国使丘中有麦着其世贤彼畱子国将其来食传子国复来我乃得食笺云言其将来食庶其亲己巳得厚待之音义疏丘中有李彼畱之子笺云丘中而有李又畱氏之子所治彼畱之子贻我佩玖𫝊玖石次玉者言能遗我美寳笺云畱氏之子于思者则朋友之子庶其敬已而遗已也音义疏丘中有麻三章章四句王国十篇二十八章百六十二句毛诗注疏卷六卷六考证毛诗注疏卷六考证君子阳阳序君子遭乱相招为禄仕按此诗与简兮同意曰执簧曰执翿曰由房曰由敖明是隠于伶官应以序説为正解扬之水章不与我戌申𫝊申姜姓之国按郑语云当成周者南有申吕周语云齐许申吕由太姜同四岳伯夷之后也不流束楚𫝊楚木也按张揖云楚荆也牡荆蔓荆也陆佃云楚者楚地所出一名荆故春秋楚称荆而荆州亦以此木得名也不与我戍甫按罗泌路史云新蔡为古吕国后来之吕近申在周亦曰甫一作郙上蔡有郙亭吕氏春秋云吕在宛西徐广亦云吕在宛县括地志云故申城在邓州南阳县北三十里故吕城在邓州南阳县西四十里是申吕同一地也不与我戌许许与申吕接境故并戍之也中谷章啜其泣矣啜韩诗外𫝊作惙兔爰章雉离于罦罦説文作䍖采葛章彼采萧兮疏释草云萧荻按荻字宜作萩音秋説文云萩萧也襄公十八年左𫝊秦周伐雍门之萩是也尔雅释草文字误作荻故疏仍其讹荻菼也非萧也大车章大车啍啍啍啍广韵作噋噋音义并同毛诗注疏卷六考证毛诗注疏卷七钦定四库全书毛诗注疏卷七汉郑氏笺唐陆德明音义孔颕达疏国风郑序缁衣羙武公也父子并为周司徒善于其职国人宜之故羙其德以明有国善善之功焉笺父谓武公父桓公也司徒之职掌十二敎善善者治之有功也郑国之人皆谓桓公武公居司徒之官正得其宜音义疏缁衣之宜兮敝予又改为兮传缁黑色卿士听朝之正服也改更也有德君子宜世居卿士之位焉笺云缁衣者居私朝之服也天子之朝服皮弁服也适子之馆兮还予授子之粲兮𫝊适之馆舎粲餐也诸侯入为天子卿士受采禄笺云卿士所之之馆在天子之宫如今之诸庐也自馆还在采地之都我则设餐以授之爱之欲饮食之音义疏缁衣之好兮敝予又改造兮传好犹宜也笺云造为也适子之馆兮还予授子之粲兮疏缁衣之蓆兮敝予又改作兮𫝊蓆大也笺云作为也适子之馆兮还予授子之粲兮音义疏缁衣三章章四句序将仲子刺庄公也不胜其母以害其弟弟叔失道而公弗制祭仲谏而公弗听小不忍以致大乱焉笺庄公之母谓武姜生庄公及弟叔段段好勇而无礼公不早为之所而使骄慢音义疏将仲子兮无踰我里无折我树杞𫝊将请也仲子祭仲也踰越里居也二十五家为里杞木名也折言伤害也笺云祭仲骤諌庄公不能用其言故言请固距之无踰我里喻言无干我亲戚也无折我树杞喻言无伤害我兄弟也仲初谏曰君将与之臣请事之君若不与臣请除之岂敢爱之畏我父母笺云段将为害我岂敢爱之而不诛与以父母之故故不为也仲可怀也父母之言亦可畏也笺云怀私曰怀言仲子之言可私怀也我廹于父母有言不得从也音义疏将仲子兮无踰我墙无折我树桑𫝊墙垣也桑木之衆也岂敢爱之畏我诸兄传诸兄公族仲可怀也诸兄之言亦可畏也音义将仲子兮无踰我园无折我树檀𫝊园所以树木也檀彊韧之木岂敢爱之畏人之多言仲可怀也人之多言亦可畏也音义疏将仲子三章章八句序叔于田刺庄公也叔处于京缮甲治兵以出于田国人説而归之笺缮之言善也甲铠也音义疏叔于田巷无居人传叔大叔段也田取禽也巷里涂也笺云叔徃田国人注心于叔似如无人处岂无居人不如叔也洵羙且仁笺云洵信也言叔信羙好而又仁音义疏叔于狩巷无饮酒𫝊冬猎曰狩笺云饮酒谓燕饮也岂无饮酒不如叔也洵羙且好音义疏叔适野巷无服马笺云适之也郊外曰野服马犹乘马也岂无服马不如叔也洵羙且武笺云武有武节疏叔于田三章章五句序大叔于田刺庄公也叔多才而好勇不义而得衆也疏大叔于田乘乘马𫝊叔之从公田也执辔如组两骖如舞𫝊骖之与服和谐中节笺云如组者如织组之为也在旁曰骖叔在薮火烈具举𫝊薮泽禽之府也烈列具俱也笺云列人持火俱举言衆同心襢裼暴虎献于公所𫝊襢裼肉袒也暴虎空手以搏之笺云献于公所进于君也将叔无狃戒其伤女𫝊狃习也笺云狃复也请叔无复者爱也音义疏叔于田乘乘黄传四马皆黄两服上襄两骖鴈行笺云两服中央夹辕者襄驾也上驾者言为衆马之最良也鴈行者言与中服相次序叔在薮火烈具扬𫝊扬扬光也叔善射忌又良御忌𫝊忌辞也笺云良亦善也忌读如彼己之子之已抑磬控忌抑纵送忌𫝊骋马曰磬止马曰控发矢曰纵从禽曰送音义疏叔于田乘乘鸨𫝊骊白杂毛曰鸨两服齐首传马首齐也两骖如手传进止如御者之手笺云如人左右手之相佐助也叔在薮火烈具阜传阜盛也叔马慢忌叔𤼵罕忌𫝊慢迟罕希也笺云田事且毕则其马行迟发矢希抑释掤忌抑鬯弓忌𫝊掤所以覆矢鬯弓弢弓笺云射者盖矢弢弓言田事毕音义疏大叔于田三章章十句序清人刺文公也髙克好利而不顾其君文公恶而欲逺之不能使髙克将兵而御狄于竟陈其师旅翺翔河上久而不召衆散而归髙克奔陈公子素恶髙克进之不以礼文公退之不以道危国亡师之本故作是诗也笺好利不顾其君注心于利也御狄于竟时狄侵衞音义疏清人在彭驷介旁旁𫝊清邑也彭衞之河上郑之郊也介甲也笺云清者髙克所帅衆之邑也驷四马也二矛重英河上乎翺翔𫝊重英矛有英饰也笺云二矛酋矛夷矛也各有画饰音义疏清人在消驷介麃麃𫝊消河上地也麃麃武貌二矛重乔河上乎逍遥𫝊重乔累荷也笺云乔矛矜近上及室题所以县毛羽音义疏清人在轴驷介陶陶𫝊轴河上地也陶陶驱驰之貌左旋右抽中军作好𫝊左旋讲兵右抽抽矢以射居军中为容好笺云左左人谓御者右车右也中军为将也髙克之为将久不得归日使其御者习旋车车右抽刃自居中央为军之容好而已兵车之法将居鼔下故御者在左音义疏清人三章章四句序羔裘刺朝也言古之君子以风其朝焉笺言犹道也郑自庄公而贤者陵迟朝无忠正之臣故刺之音义疏羔裘如濡洵直且侯𫝊如濡润泽也洵均侯君也笺云缁衣羔裘诸侯之朝服也言古朝廷之臣皆忠直且君也君者言正其衣冠尊其瞻视俨然人望而畏之彼其之子舎命不渝𫝊渝变也笺云舎犹处也之子是子也是子处命不变谓守死善道见危授命之等音义疏羔裘豹饰孔武有力𫝊豹饰缘以豹皮也孔甚也彼其之子邦之司直𫝊司主也音义疏羔裘晏兮三英粲兮𫝊晏鲜盛貌三英三德也笺云三德刚克柔克正直也粲衆意彼其之子邦之彦兮𫝊彦士之羙称音义疏羔裘三章章四句序遵大路思君子也庄公失道君子去之国人思望焉遵大路兮掺执子之袪兮𫝊遵循路道掺擥袪袂也笺云思望君子于道中见之则欲擥持其袂而留之无我恶兮不寁故也𫝊寁速也笺云子无恶我擥持子之袂我乃以庄公不速于先君之道使我然音义疏遵大路兮掺执子之手兮笺云言执手者思望之甚无我魗兮不寁好也𫝊魗弃也笺云魗亦恶也好犹善也子无恶我我乃以庄公不速于善道使我然音义疏遵大路二章章四句序女曰鸡鸣刺不説德也陈古义以刺今不説德而好色也笺德谓士大夫宾客有德者音义疏女曰鸡鸣士曰昩旦笺云此夫妇相警觉以夙兴言不留色也子兴视夜明星有烂𫝊言小星已不见也笺云明星尚烂烂然早于别色时将翺将翔弋凫与鴈𫝊间于政事则翺翔习射笺云弋缴射也言无事则徃弋射凫鴈以待宾客为燕具音义疏弋言加之与子宜之𫝊宜肴也笺云言我也子谓宾客也所弋之凫鴈我以为加豆之实与君子共肴也宜言饮酒与子偕老笺云宜乎我燕乐宾客而饮酒与之俱至老亲爱之言也琴瑟在御莫不静好𫝊君子无故不彻琴瑟宾主和乐无不安好音义疏知子之来之杂佩以赠之𫝊杂佩者珩璜琚瑀冲牙之类笺云赠送也我若知子之必来我则豫储杂佩去则以送子也与异国宾客燕时虽无此物犹言之以致其厚意其若有之固将行之士大夫以君命出使主国之臣必以燕礼乐之助君之欢知子之顺之杂佩以问之𫝊问遗也笺云顺谓与己和顺知子之好之杂佩以报之笺云好谓与己同好音义疏女曰鸡鸣三章章六句序有女同车刺忽也郑人刺忽之不昏于齐大子忽尝有功于齐齐侯请妻之齐女贤而不取卒以无大国之助至于见逐故国人刺之笺忽郑庄公世子祭仲逐之而立突音义疏有女同车颜如舜华𫝊亲迎同车也舜木槿也笺云郑人刺忽不娶齐女亲迎与之同车故称同车之礼齐女之羙将翺将翔佩玉琼琚传佩有琚瑀所以纳间彼羙孟姜洵羙且都𫝊孟姜齐之长女都闲也笺云洵信也言孟姜信羙好且闲习妇礼音义疏有女同行颜如舜英𫝊行行道也英犹华也笺云女始乘车壻御轮三周御者代壻将翺将翔佩玉将将𫝊将将鸣玉而后行彼羙孟姜德音不忘笺云不忘者后世𫝊其道德音义疏有女同车二章章六句序山有扶苏刺忽也所羙非羙然笺言忽所羙之人实非羙人音义疏山有扶苏隰有荷华𫝊兴也扶苏扶胥小木也荷华扶渠也其华䓿萏言髙下大小各得其宜也笺云兴者扶胥之木生于山喻忽置不正之人于上位也荷华生于隰喻忽置有羙德者于下位此言其用臣颠倒失其所也不见子都乃见狂且传子都世之羙好者也狂狂人也且辞也笺云人之好羙色不往覩子都乃反往覩狂丑之人以兴忽好善不任用贤者反任用小人其意同音义疏山有桥松隰有游龙传松木也龙红草也笺云游龙犹放纵也桥松在山上喻忽无恩泽于大臣也红草放纵枝叶于隰中喻忽听恣小臣此又言养臣颠倒失其所也不见子充乃见狡童𫝊子充良人也狡童昭公也笺云人之好忠良之人不徃覩子充乃反往覩狡童狡童有貌而无实音义疏山有扶苏二章章四句序萚兮刺忽也君弱臣强不倡而和也笺不倡而和君臣各失其礼不相倡和音义萚兮萚兮风其吹女𫝊兴也萚藁也人臣待君倡而后和笺云藁谓木叶也木叶藁待风乃落兴者风喻号令也喻君有政教臣乃行之言此者刺今不然叔兮伯兮倡予和女𫝊叔伯言羣臣长幼也君倡臣和也笺云叔伯羣臣相谓也羣臣无其君而行自以强弱相服女倡矣我则将和之言此者刺其自専也叔伯兄弟之称音义疏萚兮萚兮风其漂女传漂犹吹也叔兮伯兮倡予要女𫝊要成也音义萚兮二章章四句序狡童刺忽也不能与贤人图事权臣擅命也笺权臣擅命祭仲専也音义疏彼狡童兮不与我言兮𫝊昭公有壮狡之志笺云不与我言者贤者欲与忽图国之政事而忽不能受之故云然维子之故使我不能餐兮𫝊忧惧不遑餐也音义疏彼狡童兮不与我食兮传不与贤人共食禄维子之故使我不能息兮𫝊忧不能息也狡童二章章四句序褰裳思见正也狂童恣行国人思大国之正己也笺狂童恣行谓突与忽争国更出更入而无大国正之音义疏子恵思我褰裳渉溱𫝊恵爱也溱水名也笺云子者斥大国之正卿子若爱而思我我国有突簒国之事而可征而正之我则掲衣渡溱水往告难也子不我思岂无他人笺云言他人者先乡齐晋宋卫后之荆楚狂童之狂也且传狂行童昏所化也笺云狂童之人日为狂行故使我言此也音义疏子恵思我褰裳渉洧𫝊洧水名也子不我思岂无他士𫝊士事也笺云他士犹他人也大国之卿当天子之上士狂童之狂也且音义疏褰裳二章章五句序丰刺乱也昏姻之道缺阳倡而隂不和男行而女不随笺昏姻之道谓嫁娶之礼音义疏子之丰兮俟我乎巷兮𫝊丰丰满也巷门外也笺云子谓亲迎者我我将嫁者有亲迎我者面貌丰丰然丰满善人也出门而待我于巷中悔予不送兮𫝊时有违而不至者笺云悔乎我不送是子而去也时不送则为异人之色后不得耦而思之音义疏子之昌兮俟我乎堂兮𫝊昌盛壮貌笺云堂当为枨枨门梱上木近边者悔予不将兮𫝊将行也笺云将亦送也音义疏衣锦褧衣裳锦褧裳传衣锦褧裳嫁者之服笺云褧襌也盖以襌縠为之中衣裳用锦而上加襌縠焉为其文之大着也庶人之妻嫁服也士妻䊷衣纁袡叔兮伯兮驾予与行传叔伯迎己者笺云言此者以前之悔今则叔也伯也来迎己者从之志又易也音义疏裳锦褧裳衣锦褧衣叔兮伯兮驾子与归丰四章二章章三句二章章四句序东门之墠刺乱也男女有不待礼而相奔者也音义疏东门之墠茹藘在坂𫝊东门城东门也墠除地町町者茹藘茅蒐也男女之际近而易则如东门之墠逺而难则茹藘在坂笺云城东门之外有墠墠边有坂茅蒐生焉茅蒐之为难浅矣易越而出此女欲奔男之辞其室则迩其人甚逺𫝊迩近也得礼则近不得礼则逺笺云其室则近谓所欲奔男之家望其来迎己而不来则为逺音义疏东门之栗有践家室传栗行上栗也践浅也笺云栗而在浅家室之内言易窃取栗人所啗食而甘耆故女以自喻也岂不尔思子不我即𫝊即就也笺云我岂不思望女乎女不就迎我而俱去耳音义疏东门之墠二章章四句序风雨思君子也乱世则思君子不改其度焉风雨凄凄鸡鸣喈喈𫝊兴也风且雨凄凄然鸡犹守时而鸣喈喈然笺云兴者喻君子虽居乱世不变改其节度既见君子云胡不夷传胡何夷説也笺云思而见之云何而心不説音义疏风雨潇潇鸡鸣胶胶𫝊潇潇暴疾也胶胶犹喈喈也既见君子云胡不瘳𫝊廖愈也音义风雨如晦鸡鸣不已𫝊晦昏也笺云已止也鸡不为如晦而止不鸣既见君子云胡不喜音义风雨三章章四句序子衿刺学校废也乱世则学校不修焉笺郑国谓学为校言可以校正道艺音义疏青青子衿悠悠我心𫝊青衿青领也学子之所服笺云学子而俱在学校之中已畱彼去故随而思之耳礼父母在衣纯以青纵我不往子宁不嗣音𫝊嗣习也古者敎以诗乐诵之歌之絃之舞之笺云嗣续也女曽不𫝊声问我以恩责其忘己音义疏青青子佩悠悠我思𫝊佩佩玉也士佩瓀珉而青组绶纵我不往子宁不来𫝊不来者言不一来也音义疏挑兮逹兮在城阙兮𫝊挑逹往来相见貌乘城而见阙笺云国乱人废学业但好登高见于城阙以候望为乐一日不见如三月兮𫝊言礼乐不可一日而废笺云君子之学以文㑹友以友辅仁独学而无友则孤陋而寡闻故思之甚音义疏子衿三章章四句序扬之水闵无臣也君子闵忽之无忠臣良士终以死亡而作是诗也疏扬之水不流束楚𫝊扬激扬也激扬之水可谓不能流漂束楚乎笺云激扬之水喻忽政敎乱促不流束楚言其政不行于臣下终鲜兄弟维予与女笺云鲜寡也忽兄弟争国亲戚相疑后竞寡于兄弟之㤙独我与女有耳作此诗者同姓臣也无信人之言人实迋女𫝊迋诳也音义疏扬之水不流束薪终鲜兄弟维予二人𫝊二人同心也笺云二人者我身与女忽无信人之言人实不信扬之水二章章六句序出其东门闵乱也公子五争兵革不息男女相弃民人思保其室家焉笺公子五争者谓突再也忽子亹子仪各一也音义疏出其东门有女如云𫝊如云衆多也笺云有女谓诸见弃者也如云者如其从风东西南北心无有定虽则如云匪我思存𫝊思不存乎相救急笺云匪非也此如云者皆非我思所存也缟衣綦巾聊乐我员𫝊缟衣白色男服也綦巾苍艾色女服也愿室家得相乐也笺云缟衣綦巾所为作者之妻服也时亦弃之廹兵革之难不能相畜心不忍絶故言且留乐我员此思保其室家穷困不得有其妻而以衣巾言之思不忍斥之綦綦文也音义疏出其闉阇有女如荼𫝊闉曲城也阇城台也荼英荼也言皆䘮服也笺云阇读当如彼都人士之都谓国外曲城之中市里也荼茅秀物之轻者飞行无常虽则如荼匪我思且笺云匪我思且犹非我思存也缟衣茹藘聊可与娱𫝊茹藘茅蒐之染女服也娱乐也笺云茅蒐染巾也聊可与娱且可留与我为乐心欲留之言也音义疏出其东门二章章六句序野有蔓草思遇时也君之泽不下流民穷于兵革男女失时思不期而㑹焉笺不期而㑹谓不相与期而自俱㑹音义疏野有蔓草零露漙兮𫝊兴也野四郊之外蔓延也漙漙然盛多也笺云零落也蔓草而有露谓仲春之时草始生霜为露也周礼仲春之月令㑹男女之无夫家者有羙一人清扬婉兮邂逅相遇适我愿兮𫝊清扬睂目之间婉然羙也邂逅不期而㑹适其时愿音义疏野有蔓草零露瀼瀼𫝊瀼瀼盛貌有羙一人婉如清扬邂逅相遇与子偕臧𫝊臧善也音义野有蔓草二章章六句序溱洧刺乱也兵革不息男女相弃淫风大行莫之能救焉笺救犹止也乱者士与女合㑹溱洧之上音义溱与洧方涣涣兮传溱洧郑两水名涣涣盛也笺云仲春之时冰以释水则涣涣然士与女方秉蕳兮𫝊蕳兰也笺云男女相弃各无匹偶感春气并出託采芬香之草而为淫佚之行女曰观乎士曰既且笺云女曰观乎欲与士观于寛闲之处既已也士曰己观矣未从之也且往观乎洧之外洵訏且乐𫝊訏大也笺云洵信也女情急故劝男使往观于洧之外言其土地信寛大又乐也于是男则往也维士与女伊其相谑赠之以勺药𫝊勺药香草笺云伊因也士与女往观因相与戏谑行夫妇之事其别则送女以勺药结㤙情也音义疏溱与洧浏其清矣𫝊浏深貌士与女殷其盈矣𫝊殷衆也女曰观乎士曰既且且往观乎洧之外洵訏且乐维士与女伊其将谑赠之以勺药笺云将大也音义溱洧二章章十二句郑国二十一篇五十三章二百八十三句毛诗注疏卷七卷七考证毛诗注疏卷七考证郑风大叔于田章乘乘鸨按鸨尔雅释畜文作鸨从马其从鸟者乃肃肃鸨羽之鸨也羔裘章三英粲兮传三英三德也欧阳修曰三英为三德本无所据盖旁取书之三德曲为附丽尔三英粲兮当是述羔裘之羙女曰鸡鸣章与子偕老笺宜乎我燕乐宾客而饮酒与之俱至老欧阳修曰徧考诗诸风言偕老者多矣皆为夫妇之言宾客一时相接岂有偕老之理东门之墠章有践家室践韩诗作靖注靖善也言东门之外栗树之下有善人可与成为家室也风雨序乱世则思君子不改其度焉按朱子辨序谓其词轻佻非思贤之意然考左传郑六卿饯宣子子游赋风雨辨命论风雨如晦鸡鸣不已善人为善焉有息哉吕光遗杨轨书何图松栢凋于微霜而鸡鸣已于风雨梁简文自序立身行己终始如一风雨如晦鸡鸣不已是皆可为序説之证子衿序刺学校废也按朱子白鹿洞赋云广青衿之疑问是朱子亦用序説也又考北魏献文帝诏髙允曰子衿之叹复见于今北史徴虞喜为博士诏曰每览子衿之诗未尝不慨然二诏皆叹学业之废儒轨之衰亦可取以证此序也扬之水序闵无臣也严粲曰扬之水三篇王风言平王不能令诸侯唐风言晋昭不能制曲沃此诗言郑忽不能制权臣三诗之意皆同野有蔓草章清扬婉兮婉韩诗外传作宛玉篇集韵皆作䩊音义并同毛诗注疏卷七考证毛诗注疏卷八钦定四库全书毛诗注疏卷八汉郑氏笺唐陆德明音义孔颖达疏国风齐序鸡鸣思贤妃也哀公荒淫怠慢故陈贤妃贞女夙夜警戒相成之道焉音义疏鸡旣鸣矣朝既盈矣传鸡鸣而夫人作朝盈而君作笺云鸡鸣朝盈夫人也君也可以起之常礼匪鸡则鸣苍蝇之声传苍蝇之声有似远鸡之鸣笺云夫人以蝇声爲鸡鸣则起早于常礼敬也音义疏东方明矣朝既昌矣传东方明则夫人纚筓而朝朝已昌盛则君听朝笺云东方明朝既昌亦夫人也君也可以朝之常礼君日出而视朝匪东方则明月出之光传见月出之光以爲东方明笺云夫人以月光爲东方明则朝亦敬也音义疏虫飞薨薨甘与子同梦传古之夫人配其君子亦不忘其敬笺云虫飞薨薨东方早明之时我犹乐与子卧而同梦言亲爱之无已㑹且归矣无庶予子憎传㑹㑹于朝也卿大夫朝㑹于君朝听政夕归治其家事无庶予子憎无见恶于夫人笺云衆庶也虫飞薨薨所以当起者卿大夫朝者且罢归故也无使衆臣以我故憎恶于子戒之也音义疏鸡鸣三章章四句序还刺荒也哀公好田猎从禽兽而无厌国人化之遂成风俗习于田猎谓之贤闲于驰逐谓之好焉笺荒谓政事废乱音义疏子之还兮遭我乎峱之间兮传还便捷之貌峱山名笺云子也我也皆士大夫也俱出田猎而相遭也竝驱从两肩兮揖我谓我儇兮传从逐也兽三嵗曰肩儇利也笺云竝倂也子也我也倂驱而逐禽兽子则揖耦我谓我儇誉之也誉之者以报前言还也音义疏子之茂兮遭我乎峱之道兮传茂美也竝驱从两牡兮揖我谓我好兮笺云誉之言好者以报前言茂也音义子之昌兮遭我乎峱之阳兮传昌盛也笺云昌佼好貌竝驱从两狼兮揖我谓我臧兮传狼兽名臧善也音义疏还三章章四句序着刺时也时不亲迎也笺时不亲迎故陈亲迎之礼以刺之音义疏俟我于着乎而充耳以素乎而传俟待也门屏之间曰着素象瑱笺云我嫁者自谓也待我于着谓从君子而出至于着君子揖之时也我视君子则以素爲充耳谓所以悬瑱者或名爲紞织之人君五色臣则三色而已此言素者目所先见而云尚之以琼华乎而传琼华美石士之服也笺云尚犹饰也饰之以琼华者谓悬紞之末所谓瑱也人君以玉爲琼华石色似琼也音义疏俟我于庭乎而充耳以青乎而传靑青玉笺云待我于庭谓揖我于庭时青紞之靑尚之以琼莹乎而传琼莹石似玉卿大夫之服也笺云石色似琼似莹也音义疏俟我于堂乎而充耳以黄乎而传黄黄玉笺云黄紞之黄尚之以琼英乎而传琼英美石似玉者人君之服也笺云琼英犹琼华也疏着三章章三句序东方之日刺衰也君臣失道男女淫奔不能以礼化也音义疏东方之日兮彼姝者子在我室兮传兴也日出东方人君明盛无不照察也姝者初昏之貌笺云言东方之日者愬之乎耳有姝然美好之子来在我室欲与我爲室家我无如之何也日在东方其明未融兴者喩君不明在我室兮履我即兮传履礼也笺云即就也在我室者以礼来我则就之与之去也言今者之子不以礼来也音义疏东方之月兮彼姝者子在我闼兮𫝊月盛于东方君明于上若日也臣察于下若月也闼门内也笺云月以兴臣月在东方亦言不明在我闼兮履我发兮传发行也笺云以礼来则我行而与之去音义疏东方之日二章章五句序东方未明刺无节也朝廷兴居无节号令不时挈壶氏不能掌其职焉笺号令犹召唿也挈壶氏掌漏刻者音义疏东方未明顚倒衣裳传上曰衣下曰裳笺云挈壶氏失漏刻之节东方未明而以爲明故羣臣促遽顚倒衣裳羣臣之朝别色始入顚之倒之自公召之笺云自从也羣臣顚倒衣裳而朝人又从君所来而召之漏刻失节君又早兴音义疏东方未晞顚倒裳衣传晞明之始升倒之顚之自公令之传令告也音义疏折栁樊圃狂夫瞿瞿传栁柔脆之木樊藩也圃菜园也折柳以爲藩园无益于禁矣瞿瞿无守之貌古者有挈壶氏以水火分日夜以告时于朝笺云柳木之不可以爲藩犹是狂夫不任挈壶氏之事不能辰夜不夙则莫传辰时夙早莫晚也笺云此言不任其事者恆失节数也音义疏东方未明三章章四句序南山刺襄公也鸟兽之行淫乎其妹大夫遇是恶作诗而去之笺襄公之妹鲁桓公夫人文姜也襄公素与淫通及嫁公谪之公与夫人如齐夫人愬之襄公襄公使公子彭生乘公而搤杀之夫人久畱于齐庄公即位后乃来犹复㑹齐侯于禚于祝邱又如齐师齐大夫见襄公行恶如是作诗以刺之又非鲁桓公不能禁制夫人而去之音义疏南山崔崔雄狐绥绥传兴也南山齐南山也崔崔髙大也国君尊严如南山崔崔然雄狐相随绥绥然无别失隂阳之匹笺云雄狐行求匹耦于南山之上形貌绥绥然兴者喩襄公居人君之尊而爲淫泆之行其威仪可耻恶如狐鲁道有荡齐子由归传荡平易也齐子文姜也笺云妇人谓嫁曰归言文姜既以礼从此道嫁于鲁侯也既曰归止曷又怀止传怀思也笺云怀来也言文姜既曰嫁于鲁侯矣何复来爲乎非其来也音义疏葛屦五两冠緌双止传葛屦服之贱者冠緌服之尊者笺云葛屦五两喻文姜与姪娣及傅姆同处冠緌喻襄公也五人爲奇而襄公往从而双之冠屦不宜同处犹襄公文姜不宜爲夫妇之道鲁道有荡齐子庸止传庸用也既曰庸止曷又从止笺云此言文姜既用此道嫁于鲁侯襄公何复送而从之爲淫泆之行音义疏蓺麻如之何衡从其亩传蓺树也衡猎之从猎之种之然后得麻笺云树麻者必先耕治其田然后树之以言人君取妻必先议于父母取妻如之何必告父母传必告父母庙笺云取妻之礼议于生者卜于死者此之谓告既曰告止曷又鞠止传鞠穷也笺云鞠盈也鲁侯女既告父母而取何复盈从令至于齐乎又非鲁桓音义疏析薪如之何匪斧不克传克能也笺云此言析薪必待斧乃能也取妻如之何匪媒不得笺云此言取妻必待媒乃得也既曰得止曷又极止传极至也笺云女既以媒得之矣何不禁制而恣极其邪意令至齐乎又非鲁桓音义疏南山四章章六句序甫田大夫刺襄公也无礼义而求大功不修德而求诸侯志大心劳所以求者非其道也疏无田甫田维莠骄骄传兴也甫大也大田过度而无人功终不能获笺云兴者喩人君欲立功致治必勤身脩德积小以成髙大无思远人劳心忉忉传忉忉忧劳也言无德而求诸侯徒劳其心忉忉耳音义疏无田甫田维莠桀桀传桀桀犹骄骄也无思远人劳心怛怛传怛怛犹忉忉也音义婉兮娈兮总角丱兮未几见兮突而弁兮传婉娈少好貌总角聚两髦也丱幼稺也弁冠也笺云人君内善其身外脩其德居无几何可以立功犹是婉娈之童子少自脩饰丱然而稚见之无几何突耳加冠爲成人也音义疏甫田三章章四句序卢令刺荒也襄公好田猎毕弋而不脩民事百姓苦之故陈古以风焉笺毕噣也弋缴射也音义疏卢令令其人羙且仁传卢田犬令令缨环声言人君能有美徳尽其仁爱百姓欣而奉之爱而乐之顺时游田与百姓共其乐同其获故百姓闻而説之其声令令然音义疏卢重环传重环子母环也其人美且鬈传鬈好貌笺云鬈读当爲权权勇壮也音义疏卢重鋂传鋂一环贯二也其人美且偲传偲才也笺云才多才也音义疏卢令三章章二句序敝笱刺文姜也齐人恶鲁桓公微弱不能防闲文姜使至淫乱爲二国患焉音义疏敝笱在梁其鱼鲂鳏传兴也鳏大鱼笺云鳏鱼子也鲂也鳏也鱼之易制者然而敝败之笱不能制兴者喩鲁桓微弱不能防闲文姜终其初时之婉顺齐子归止其从如云传如云言盛也笺云其从姪娣之属言文姜初嫁于鲁桓之时其从者之心意如云然云之行顺风耳后知鲁桓微弱文姜遂淫恣从者亦随之爲恶音义疏敝笱在梁其鱼鲂鱮传鲂鱮大鱼笺云鱮似鲂而弱鳞齐子归止其从如雨传如雨言多也笺云如雨言无常天下之则下天不下则止以言姪娣之善恶亦文姜所使止音义疏敝笱在梁其鱼唯唯传唯唯出入不制笺云唯唯行相随顺之貌齐子归止其从如水传水喩衆也笺云水之性可停可行亦言姪娣之善恶在文姜也音义疏敝笱三章章四句序载驱齐人刺襄公也无礼义故盛其车服疾驱于通道大都与文姜淫播其恶于万民焉笺故犹端也音义疏载驱薄薄簟茀朱鞹传薄薄疾驱声也簟方文蓆也车之蔽曰茀诸侯之路车有朱革之质而羽饰笺云此车襄公乃乘焉而来与文姜㑹鲁道有荡齐子发夕传发夕自夕发至旦笺云襄公既无礼义乃疾驱其乘车以入鲁境鲁之道路平易文姜发夕由之往㑹焉曾无慙耻之色音义疏四骊济济垂辔沵沵传四骊言物色盛也济济美貌垂辔辔之垂者沵沵衆也笺云此又刺襄公乘是四骊而来徒为淫乱之行鲁道有荡齐子岂弟传言文姜于是乐易然笺云此岂弟犹言发夕也岂读当爲闿弟古文尚书以弟爲圛圛明也音义疏汶水汤汤行人彭彭传汤汤大貌彭彭多貌笺云汶水之上盖有都焉襄公与文姜时所㑹鲁道有荡齐子翺翔传翺翔犹彷徉也音义疏汶水滔滔行人儦儦传滔滔流貌儦儦衆貌鲁道有荡齐子游敖音义载驱四章章四句序猗嗟刺鲁庄公也齐人伤鲁庄公有威仪技艺然而不能以礼防闲其母失子之道人以爲齐侯之子焉音义疏猗嗟昌兮颀而长兮传猗嗟叹辞昌盛也颀长貌笺云昌佼好貌抑若扬兮传抑美色扬广扬美目扬兮传好目扬眉巧趋跄兮射则臧兮传跄巧趋貌笺云臧善也音义疏猗嗟名兮美目清兮传目上爲名目下爲清仪既成兮终日射侯不出正兮展我甥兮传二尺曰正外孙曰甥笺云成犹备也正所以射于侯中者天子五正诸侯三正大夫二正士一正外皆居其侯中参分之一焉展诚也姊妹之子曰甥容貌技艺如此诚我齐之甥言诚者拒时人言齐侯之子音义疏猗嗟娈兮传娈壮好貌清扬婉兮传婉好眉目也舞则选兮射则贯兮传选齐贯中也笺云选者谓于伦等最上贯习也四矢反兮以御乱兮传四矢乘矢笺云反复也礼射三而止毎射四矢皆得其故处此之谓复射必四矢者象其能御四方之乱也音义疏猗嗟三章章六句齐国十一篇三十四章百四十三句毛诗注疏卷八卷八考证毛诗注疏卷八考证齐风鸡鸣章匪鸡则鸣苍蝇之声传苍蝇之声有似远鸡之鸣李光地曰以物理騐之未有鸡未鸣而蝇先鸣者故一说非特鸡也且有苍蝇之声矣言侵晓也月出之光印古诗话曰月字乃日字之误还章子之还兮按还韩诗作嫙注嫙好貌也齐诗作营汉书地理志临甾名营邱故齐诗曰子之营兮颜师古注曰之往也遭我乎峱之间兮峱齐诗作嶩汉书地理志注嶩山名字或作峱亦作巙南山章析薪如之何析薪礼记作伐柯敝笱序齐人恶鲁桓公微弱朱子曰桓当作庄按桓十八年左传桓公不听申繻之谏遂及文姜如齐则㑹齐侯乃桓公意也其后文姜㑹齐襄者五于禚于祝邱如齐师于防于谷皆庄公即位后事夫死从子而庄公不能制之朱子以爲刺庄公是也毛诗注疏卷八考证毛诗注疏卷九钦定四库全书毛诗注疏卷九汉郑氏笺唐陆徳明音义孔颖达疏国风魏序葛屦刺褊也魏地陿隘其民机巧趋利其君俭啬褊急而无徳以将之笺俭啬而无徳是其所以见侵削音义疏紏紏葛屦可以履霜𫝊紏紏犹缭缭也夏葛屦冬皮屦葛屦非所以履霜笺云葛屦贱皮屦贵魏俗至冬犹谓葛履可以履霜利其贱也掺掺女手可以缝裳𫝊掺掺犹纎纎也妇人三月庙见然后执妇功笺云言女手者未三月未成为妇裳男子之下服贱又未可使缝魏俗使未三月妇缝裳者利其事也要之襋之好人服之𫝊要䙅也襋领也好人好女手之人笺云服整也䙅也领也在上好人尚可使整治之谓属着之音义疏好人提提宛然左辟佩其象揥𫝊提提安谛也宛辟貌妇至门夫揖而入不敢当尊宛然而左辟象揥所以为饰笺云妇新至愼于威仪如是使之非礼维是褊心是以为刺笺云魏俗所以然者是君心褊急无徳教使之耳我是以刺之音义疏葛屦二章一章六句一章五句序汾沮洳刺俭也其君俭以能勤刺不得礼也音义疏彼汾沮洳言采其莫𫝊汾水也沮洳其渐洳者莫菜也笺云言我也于彼汾水渐洳之中我采其莫以为采是俭以能勤彼其之子美无度笺云之子是子也是子之徳羙无有度言不可尺寸羙无度殊异乎公路𫝊路车也笺云是子之徳羙信无度矣虽然其采莫之事则非公路之礼也公路主君之軞车庶子为之晋赵盾为軞车之族是也音义疏彼汾一方言采其桑笺云采桑亲蚕事也彼其之子美如英𫝊万人为英美如英殊异乎公行𫝊公行从公之行也笺云从公之行者主君兵车之行列音义疏彼汾一曲言采其藚𫝊藚水舄也彼其之子美如玉美如玉殊异乎公族𫝊公族公属笺云公族主君同姓昭穆也音义疏汾沮洳三章章六句序园有桃刺时也大夫忧其君国小而迫而俭以啬不能用其民而无徳教日以侵削故作是诗也疏园有桃其实之殽𫝊兴也园有桃其实之殽国有民得其力笺云魏君薄公税省国用不取于民食园桃而已不施徳教民无以战其侵削之由由是也心之忧矣我歌且谣𫝊曲合乐曰歌徒歌曰谣笺云我心忧君之行如此故歌谣以写我忧矣不知我者谓我士也骄笺云士事也不知我所为歌谣之意者反谓我于君事骄逸故彼人是哉子曰何其𫝊夫人谓我欲何为乎笺云彼人谓君也曰于也不知我所为忧者既非责我又曰君俭而啬所行是其道哉子于此忧之何乎心之忧矣其谁知之笺云知是则衆臣无知我忧所为也其谁知之盖亦勿思笺云无知我忧所为者则宜无复思念之以自止也衆不信我或时谓我谤君使我得罪也音义疏园有棘其实之食𫝊棘枣也心之忧矣聊以行国笺云聊且略之辞也聊出行于国中观民事以写忧不知我者谓我士也罔极传极中也笺云见我聊出行于国中谓我于君事无中正彼人是哉子曰何其心之忧矣其谁知之其谁知之盖亦勿思音义园有桃二章章十二句序陟岵孝子行役思念父母也国迫而数侵削役乎大国父母兄弟离散而作是诗也笺役乎大国者为大国所徴𤼵音义疏陟彼岵兮瞻望父兮𫝊山无草木曰岵笺云孝子行役思其父之戒乃登彼岵山以遥瞻望其父所在之处父曰嗟予子行役夙夜无已笺云予我夙早夜莫也无已无解倦上愼旃哉犹来无止传旃之犹可也父尚义笺云上者谓在军事作部列时音义疏陟彼屺兮瞻望母兮𫝊山有草木曰屺笺云此又思母之戒而登屺山而望之也母曰嗟予季行役夙夜无寐𫝊季少子也无寐无耆寐也上愼旃哉犹来无弃𫝊母尚恩也音义陟彼冈兮瞻望兄兮兄曰嗟予弟行役夙夜必偕𫝊偕俱也上愼旃哉犹来无死𫝊兄尚亲也陟岵三章章六句序十亩之间刺时也言其国削小民无所居焉音义疏十亩之间兮桑者闲闲兮𫝊闲闲然男女无别徃来之貌笺云古者一夫百亩今十亩之间徃来者闲闲然削小之甚行与子还兮𫝊或行来者或来还者音义疏十亩之外兮桑者泄泄兮𫝊泄泄多人之貌行与子逝兮笺云逝逮也音义十亩之间二章章三句序伐檀刺贪也在位贪鄙无功而受禄君子不得进仕尔音义疏坎坎伐檀兮寘之河之干兮河水清且涟猗𫝊坎坎伐檀声寘置也干厓也风行水成文曰涟伐檀以俟世用若俟河水清且涟笺云是谓君子之人不得进仕也不稼不穑胡取禾三百廛兮不守不猎胡瞻尔庭有县貆兮𫝊种之曰稼敛之曰穑一夫之居曰廛貆兽名笺云是谓在位贪鄙无功而受禄也冬猎曰狩宵田曰猎胡何也貉子曰貆彼君子兮不素餐兮𫝊素空也笺云彼君子者斥伐檀之人仕有功乃肯受禄音义疏坎坎伐辐兮寘之河之侧兮河水清且直猗𫝊辐檀辐也侧犹厓也直直波也不稼不穑胡取禾三百亿兮不狩不猎胡瞻尔庭有县特兮𫝊万万曰亿兽三岁曰特笺云十万曰亿三百亿禾秉之数彼君子兮不素食兮音义疏坎坎伐轮兮寘之河之漘兮河水清且沦猗𫝊檀可以为轮溽厓也小风水成文转如轮也不稼不穑胡取禾三百囷兮不狩不猎胡瞻尔庭有县鹑兮𫝊圆者为囷鹑鸟也彼君子兮不素飱兮𫝊熟食曰飱笺云飱读如鱼飱之飱音义疏伐檀三章章九旬序硕鼠刺重敛也国人刺其君重敛蚕食于民不修其政贪而畏人若大鼠也音义疏硕鼠硕䑕无食我黍三歳贯女莫我肯顾𫝊贯事也笺云硕大也大䑕大䑕者斥其君也女无复食我黍疾其税敛之多也我事女三嵗矣曾无教令恩德来顾眷我又疾其不修政也古者三年大比民或于是徒逝将去女适彼乐土笺云逝徃也徃矣将去女与之诀别之辞乐土有德之国乐土乐土爰得我所笺云爰曰也音义疏硕䑕硕䑕无食我麦三岁贯女莫我肯德笺云不肯施德于我逝将去女适彼乐国乐国乐国爰得我直𫝊直得其直道笺云直犹正也硕䑕硕䑕无食我苗𫝊苗嘉谷也三歳贯女莫我肯劳笺云不肯劳来我逝将去女适彼乐郊笺云郭外曰郊乐郊乐郊谁之永号传号唿也笺云之徃也永歌也乐郊之地谁独当徃而歌号者言皆喜说无忧苦音义疏硕䑕三章章八句魏国七篇十八章百二十八句毛诗注疏卷九卷九考证毛诗注疏卷九考证魏风园有桃章园有桃笺食园桃而已李樗曰园桃非终岁常食之物郑说不足取当从毛𫝊以园桃起兴为安不知我者唐石经作不我知者陟岵章夙夜无已上愼旃哉无鲁诗作毋上鲁诗作尚伐檀章河水清且涟猗猗鲁诗作兮硕䑕章三岁贯女贯鲁诗作宦毛诗注疏卷九考证毛诗注疏卷十钦定四库全书毛诗注疏卷十汉郑氏笺唐陆德眀音义孔颖达疏国风唐序蟋蟀刺晋僖公也俭不中礼故作是诗以闵之欲其及时以礼自虞乐也此晋也而谓之唐本其风俗忧深思逺俭而用礼乃有尧之遗风焉笺忧深思逺谓宛其死矣百歳之后之类也音义疏蟋蟀在堂歳聿其莫今我不乐日月其除传蟋蟀蛬也九月在堂聿遂除去也笺云我我僖公也蛬在堂岁时之候是时农功毕君可以自乐矣今不自乐日月且过去不复暇为之谓十二月当复命农计耦耕事无已大康职思其居传已甚康乐职主也笺云君虽当自乐亦无甚大乐欲其用礼为节也又当主思于所居之事谓国中政令好乐无荒良士瞿瞿传荒大也瞿瞿然顾礼义也笺云荒废乱也良善也君之好乐不当至于废乱政事当如善士瞿瞿然顾礼义也音义疏蟋蟀在堂岁聿其逝今我不乐日月其迈传迈行也无已大康职思其外传外礼乐之外笺云外谓国外至四境好乐无荒良士蹶蹶传蹶蹶动而敏于事音义疏蟋蟀在堂役车其休笺云庶人乘役车役车休农功毕无事也今我不乐日月其慆传慆过也无已大康职思其忧传忧可忧也笺云忧者谓邻国侵伐之忧好乐无荒良士休休传休休乐道之心音义疏蟋蟀三章章八句序山有枢刺晋昭公也不能脩道以正其国有财不能用有钟鼓不能以自乐有朝廷不能洒埽政荒民㪚将以危亡四邻谋取其国家而不知国人作诗以刺之也音义疏山有枢隰有榆传兴也枢荎也国君有财货而不能用如山隰不能自用其财子有衣裳弗曳弗娄子有车马弗驰弗驱传娄亦曳也宛其死矣他人是愉传宛死貎愉乐也笺云愉读曰偷偷取也音义疏山有栲隰有杻传栲山樗杻檍也子有廷内弗洒弗扫子有钟鼔弗鼓弗考传洒洒也考击也宛其死矣他人是保传保安也笺云保居也音义疏山有漆隰有栗子有酒食何不日鼓瑟传君子无故琴瑟不离于侧且以喜乐且以永日传永引也宛其死矣他人入室音义疏山有枢三章章八句序扬之水刺晋昭公也昭公分国以封沃沃盛强昭公微弱国人将叛而归沃焉笺封沃者封叔父桓叔于沃也沃曲沃晋之邑也音义疏扬之水白石凿凿传兴也凿凿鲜明貎笺云激扬之水激流湍疾洗去垢浊使白石凿凿然兴者喻桓叔盛强除民所恶民得以有礼义也素衣朱襮从子于沃传襮领也诸侯绣黼丹朱中衣沃曲沃也笺云绣当为绡绡黼丹朱中衣中衣以绡黼为领丹朱为纯也国人欲进此服去从桓叔既见君子云何不乐笺云君子谓桓叔音义疏扬之水白石皓皓传皓皓洁白也素衣朱绣从子于鹄传绣黼也鹄曲沃邑也既见君子云何其忧传言无忧也音义疏扬之水白石粼粼传粼粼清彻也我闻有命不敢以告人传闻曲沃有善政命不敢以告人笺云不敢以告人而去者畏昭公谓已动民心音义扬之水三章二章章六句一章四句序椒聊刺晋昭公也君子见沃之盛疆能脩其政知其蕃衍盛大子孙将有晋国焉音义疏椒聊之实蕃衍盈升传兴也椒聊椒也笺云椒之性芬香而少实今一捄之实蕃衍满升非其常也兴者喻桓叔晋君之支别耳今其子孙衆多将日以盛也彼其之子硕大无朋传朋比也笺云之子是子也谓桓叔也硕谓壮貎佼好也大谓德美广博也无朋平均不朋党椒聊且逺条且传条长也笺云椒之气日益逺长似桓叔之德弥广博音义疏椒聊之实蕃衍盈匊传两手曰匊彼其之子实大且笃传笃厚也椒聊且逺条且传言声之逺闻也音义疏椒聊二章章六句序绸缪刺晋乱也国乱则婚姻不得其时焉笺不得其时谓不及仲春之月音义疏绸缪束薪三星在天传兴也绸缪犹纒绵也三星参也在天谓始见东方也男女待礼而成若薪刍待人事而后束也三星在天可以嫁娶矣笺云三星谓心星也心有尊卑夫妇父子之象又为二月之合宿故嫁娶者以为候焉昏而火星不见嫁娶之时也今我束薪于野乃见其在天则三月之末四月之中见于东方矣故云不得其时今夕何夕见此良人传良人羙室也笺云今夕何夕者言此夕何月之夕乎而女以见良人言非其时子兮子兮如此良人何传子兮者嗟兹也笺云子兮子兮者斥嫁取者子取后隂阳交㑹之月当如此良人何音义疏绸缪束刍三星在隅传隅东南隅也笺云心星在隅谓四月之末五月之中今夕何夕见此邂逅传邂逅解説之貎子兮子兮如此邂逅何音义绸缪束楚三星在户传参星正月中直户也笺云心星在户谓之五月之末六月之中今夕何夕见此粲者传三女为粲大夫一妻二妾子兮子兮如此粲者何音义疏绸缪三章章六句序杕杜刺时也君不能亲其宗族骨肉离㪚独居而无兄弟将为沃所并尔音义疏有杕之杜其叶湑湑传兴也杕特貎杜赤棠也湑湑枝叶不相比也独行踽踽岂无他人不如我同父传踽踽无所亲也笺云他人谓异姓也言昭公逺其宗族独行于国中踽踽然此岂无异姓之臣乎顾恩不如同姓亲亲也嗟行之人胡不比焉笺云君所与行之人谓异姓卿大夫也比辅也此人女何不辅君为政令人无兄弟胡不佽焉传佽助也笺云异姓卿大夫女见君无兄弟之亲亲者何不相推佽而助之音义疏有杕之杜其叶菁菁传菁菁叶盛也笺云菁菁稀少之貎独行睘睘岂无他人不如我同姓传睘睘无所依也同姓同祖也嗟行之人胡不比焉人无兄弟胡不佽焉音义疏杕杜二章章九句序羔裘刺时也晋人刺其在位不恤其民也笺恤忧也音义疏羔裘豹袪自我人居居传袪袂也本末不同在位与民异心自用也居居怀恶不相亲比之貎笺云羔裘豹袪在位卿大夫之服也其役使我之民人其意居居然有悖恶之心不恤我之困苦岂无他人维子之故笺云此民卿大夫采邑之民也故云岂无他人可归往者乎我不去者乃念子故旧之人音义疏羔裘豹褎自我人究究传褎犹袪也究究犹居居也岂无他人维子之好笺云我不去而归往他人者乃念子而爱好之也民之厚如此亦唐之遗风音义疏羔裘二章章四句序鸨羽刺时也昭公之后大乱五世君子下从征役不得飬其父母而作是诗也笺大乱五世者昭公孝侯鄂侯哀侯小子侯音义疏肃肃鸨羽集于苞栩传兴也肃肃鸨羽声也集止苞稹栩杼也鸨之性不树止笺云兴者喻君子当居安平之处今下从征役其为危苦如鸨之树止然稹者根相迫迮梱致也王事靡盬不能蓺稷黍父母何怙传盬不攻致也怙恃也笺云蓺树也我迫王事无不攻致故尽力焉既则罢倦不能播种五谷今我父母将何怙乎悠悠苍天曷其有所笺云曷何也何时我得其所哉音义疏肃肃鸨翼集于苞棘王事靡盬不能蓺黍稷父母何食悠悠苍天曷其有极笺云极已也肃肃鸨行集于苞桑传行翮也王事靡盬不能蓺稻梁父母何尝悠悠苍天曷其有常音义疏鸨羽三章章七句序无衣美晋武公也武公始并晋国其大夫为之请命乎天子之使而作是诗也笺天子之使是时使来者音义疏岂曰无衣七兮传侯伯之礼七命冕服七章笺云我岂无是七章之衣乎晋旧有之非新命之服不如子之衣安且吉兮传诸侯不命于天子则不成为君笺云武公初并晋国心未自安故以得命服为安疏岂曰无衣六兮传天子之卿六命车旗衣服以六为节笺云变七言六者谦也不敢必当侯伯得受六命之服列于天子之卿犹愈乎不不如子之衣安且燠兮传燠煖也音义疏无衣二章章三句序有杕之杜刺晋武公也武公寡特兼其宗族而不求贤以自辅焉音义疏有杕之杜生于道左传兴也道左之阳人所宜休息也笺云道左道东也日之热恒在日中之后道东之杜人所宜休息也今人不休息者以其特生隂寡也兴者喻武公初兼其宗族不求贤者与之在位君子不归似乎特生之杜然彼君子兮噬肯适我传噬逮也笺云肯可适之也彼君子之人至于此国皆可求之我君所君子之人义之与比其不来者君不求之中心好之曷饮食之笺云曷何也言中心诚好之何但饮食之当尽礼极欢以待之音义疏有杕之杜生于道周传周曲也彼君子兮噬肯来游传游观也中心好之曷饮食之音义疏有杕之杜二章章六句序葛生刺晋献公也好攻战则国人多丧矣笺丧弃亡也夫从征役弃亡不反则其妻居家而怨思音义疏葛生蒙楚蔹蔓于野传兴也葛生延而蒙楚蔹生蔓于野喻妇人外成于他家予美亡此谁与独处笺云予我亡无也言我所美之人无于此谓其君子也吾谁与居乎独处家耳从军未还未知死生其今无于此音义疏葛生蒙棘蔹蔓于域传域茔域也予美亡此谁与独息传息止也角枕粲兮锦衾烂兮传齐则角枕锦衾礼夫不在敛枕箧衾席韣而藏之笺云夫虽不在不失其祭也摄主主妇犹自齐而行事予美亡此谁与独旦笺云旦明也我君子无于此吾谁与齐乎独自洁明音义疏夏之日冬之夜传言长也笺云思者于昼夜之长时尤甚故极言之以尽情百歳之后归于其居笺云居坟墓也言此者妇人专一义之至情之尽音义冬之夜夏之日百歳之后归于其室传室犹居也笺云室犹塜圹音义葛生五章章四句序采苓刺晋献公也献公好聴䜛焉音义疏采苓采苓首阳之巅传兴也苓大苦也首阳山名也采苓细事也首阳幽辟也细事喻小行也幽辟喻无征也笺云采苓采苓者言采苓之人衆多非一也皆云采此苓于首阳山之上首阳山之上信有苓矣然而今之采者未必于此山然而人必信之兴者喻事有似而非人之为言茍亦无信舎旃舍旃茍亦无然传茍诚也笺云茍且也为言谓为人为善言以称荐之欲使见进用也旃之言焉也舍之焉舍之焉谓谤讪人欲使见贬退也此二者且无信受之且无答然人之为言胡得焉笺云人以此言来不信受之不答然之从后察之或时见罪何所得音义疏采苦采苦首阳之下传苦苦菜也人之为言茍亦无与舍旃舍旃茍亦无然传无与勿用也人之为言胡得焉疏采葑采葑首阳之东传葑菜名也人之为言茍亦无从舍旃舍旃茍亦无然人之为言胡得焉音义采苓三章章八句唐国十二篇三十三章二百三句毛诗注疏卷十卷十考证毛诗注疏卷十考证唐风蟋蟀章役车其休笺庶人乘役车役车休农功毕张溥注疏合纂作庶人乘役车也休农功毕山有枢章枢鲁诗作蓲尔雅作藲弗曵弗娄娄韩诗外传作屡娄屡古通用扬之水章我闻有命不敢以告人笺畏昭公谓已动民心严粲云我闻有命反辞以见意故泄其谋欲昭公知之若真欲从曲沃必不作此以漏泄其事椒聊章笺疏桓叔别封于沃自是邻国相陵安得责其不臣按此説甚害理昭公既立封叔父桓叔于曲沃桓叔固昭公臣也安得谓邻国耶孔氏于衞风柏舟淇奥误信史记言衞武公弑兄不失为盛德此又言桓叔非不臣何其悖也绸缪章三星在天传三星参也笺三星谓心星也刘瑾曰凡三星者非止心一宿知此为心宿者葢辰月末日在毕昏时日沦于地之酉位而心宿见于地之东方此诗男女过仲春而得成昏故适见心宿也按此当从郑説毛以秋冬为昏期故指三星为参然参七星与伐连而十星不止三星矣杕杜章胡不佽焉佽崔灵恩集注作次羔裘章自我人居居传居居怀恶不相亲此之貌按居居究究训恶虽据尔雅然义殊难晓故朱子亦以为未详李光地曰居居慢也究究苛也葢本张横渠居居为晏安究究为察察作威之説于义较明毛诗注疏卷十考证毛诗注疏卷十一钦定四库全书毛诗注疏卷十一汉郑氏笺唐陆德明音义孔颖逹疏国风秦序车邻美秦仲也秦仲始大有车马礼乐侍御之好焉音义疏有车邻邻有马白颠传邻邻衆车声也白颠的颡也未见君子寺人之令传寺人内小臣也笺云欲见国君者必先令寺人使传告之时秦仲又始有此臣音义疏坂有漆隰有栗传兴也陂者曰坂下溼曰隰笺云兴者喻秦仲之君臣所有各得其宜既见君子并坐鼓瑟传又见其礼乐焉笺云既见既见秦仲也并坐鼓瑟君臣以闲暇燕饮相安乐也今者不乐逝者其耊传耊老也八十曰耊笺云今者不于此君之朝自药谓仕焉而去仕他国其徒自使老言将后宠禄也音义疏坂有桑隰有杨既见君子并坐鼓簧传簧笙也今者不乐逝者其亡传亡丧弃也音义车邻三章一章四句二章章六句序驷驖羙襄公也始命有田狩之事园囿之乐焉笺始命命为诸侯也秦始附庸也音义疏驷驖孔阜六辔在手传驖骊阜大也笺云四马六辔六辔在手言马之良也公之媚子从公于狩传能以道媚于上下者冬猎曰狩笺云媚于上下谓使君臣和合也此人从公往狩言襄公亲贤也音义疏奉时辰牡辰牡孔硕传时是辰时也冬献狼夏献麋春秋献鹿豕羣兽笺云奉是时牡者谓虞人也时牡甚肥大言禽兽得其所公曰左之舍拔则获传抜矢末也笺云左之者从禽之左射之也拔括也舍拔则获言公善射音义疏游于北园四马既闲传闲习也笺云公所以田则克获者乃游于北园之时时则已习其四种之马輶车鸾镳载猃歇骄传輶轻也猃歇骄田犬也长喙曰猃短喙曰歇骄笺云轻车驱逆之车也置鸾于镳异于乘车也载始也始田犬者谓逹其搏噬始成之也此皆游于北园时所为也音义疏驷驖三章章四句序小戎美襄公也备其兵甲以讨西戎西戎方彊而征伐不休国人则矜其车甲妇人能闵其君子焉笺矜夸大也国人夸大其车甲之盛有乐之意也妇人闵其君子恩义之至也作者叙内外之志所以美君政敎之功音义疏小戎俴收五楘梁辀传小戎兵车也俴浅收轸也五五束也楘歴录也梁辀辀上句衡也一辀五束束有歴录笺云此羣臣之兵车故曰小戎游环胁驱隂靷鋈续𫝊游环靷环也游在背上所以御出也胁驱慎驾具所以止入也隂揜軓也靷所以引也鋈白金也续续靷也笺云游环在背上无常处贯骖之外辔以禁其出胁驱者着服马之外胁以止骖之入揜軓在轼前垂辀上鋈续白金饰续靷之环文茵畅毂驾我骐馵传文茵虎皮也畅毂长毂也骐骐文也左足白曰馵笺云此上六句者国人所矜言念君子温其如玉笺云言我也念君子之性温然如玉玉有五德在其板屋乱我心曲传西戎板屋笺云心曲心之委曲也忧则心乱也此上四句者妇人所用闵其君子音义疏四牡孔阜六辔在手骐駵是中騧骊是骖传黄马黒喙曰騧笺云赤身黒鬛曰駵中中服也骖两騑也龙盾之合鋈以觼軜传龙盾画龙其盾也合合而载之軜骖内辔也笺云鋈以觼軜軜之觼以白金为饰也軜系于轼前言念君子温其在邑传在敌邑也方何为期胡然我念之笺云方今以何时为还期乎何以了然不来言望之也音义疏俴驷孔羣厹矛鋈錞䝉伐有苑传俴驷四介马也孔甚也厹三隅矛也錞鐏也䝉讨羽也伐中干也苑文貌笺云俴浅也谓以薄金为介之札介甲也甚羣者言和调也䝉庬也讨杂也画杂羽之文于伐故曰庬伐虎韔镂膺交韔二弓竹闭绲縢传虎虎皮也韔弓室也膺马带也交韔交二弓于韔中也闭绁绲绳縢约也笺云缕膺有刻金饰也言念君子载寝载兴厌厌良人秩秩德音传厌厌安静也秩秩有知也笺云此既闵其君子寝起之劳又思其性与德音义疏小戎三章章十句序蒹葭刺襄公也未能用周礼将无以固其国焉笺秦取周之旧土其人被周之德教日乆矣今襄公新为诸侯未习周之礼法故国人未服焉音义疏蒹葭苍苍白露为霜传兴也蒹薕葭芦也苍苍盛也白露凝戾为霜然后嵗事成兴国家待礼然后兴笺云蒹葭在衆草之中苍苍然彊盛至白露凝戾为霜则成而黄兴者喻衆民之不从襄公政令者得周礼以敎之则服所谓伊人在水一方传伊维也一方难至矣笺云伊当作繄繄犹是也所谓是知周礼之贤人乃在大水之一边假喻以言逺遡洄从之道阻且长传逆流而上曰遡洄逆礼则莫能以至也笺云此言不以敬顺往求之则不能得见遡游从之宛在水中央传顺流而渉曰遡游顺礼求济道来迎之笺云宛坐见貌以敬顺求之则近耳易得见也音义疏蒹葮萋萋白露未晞传萋萋犹苍苍也晞干也笺云未晞未为霜所谓伊人在水之湄传湄水隒也遡洄从之道阻且跻传跻升也笺云升者言其难至如升坂遡游从之宛在水中坻传坻小渚也音义疏蒹葭采采白露未巳传采采犹萋萋也未巳犹未止也所谓伊人在水之涘传涘厓也遡洄从之道阻且右传右出其右也笺云右者言其迂廻也遡游从之宛在水中沚传小渚曰沚音义疏蒹葭三章章八句序终南戒襄公也能取周地始为诸侯受显服大夫美之故作是诗以戒劝之疏终南何有有条有梅传兴也终南周之名山中南也条槄梅枏也宜以戒不宜也笺云问何有者意以为名山高大宜有茂木也兴者喻人君有盛德乃宜有显服犹山之木有大小也此之谓戒劝君子至止锦衣狐裘传锦衣采色也狐裘朝廷之服笺云至止者受命服于天子而来也诸侯狐裘锦衣以禓之颜如渥丹其君也哉笺云渥厚渍也颜色如厚渍之丹言赤而泽也其君也哉仪貌尊严也音义疏终南何有有纪有堂传纪基也堂毕道平如堂也笺云毕也堂也亦高大之山所宜有也毕终南山之道名边如堂之墙然君子至止黻衣绣裳𫝊黒与青谓之黻五色备谓之绣佩玉将将夀考不忘音义疏终南二章章六句序黄鸟哀三良也国人刺穆公以人从死而作是诗也笺三良三善臣也谓奄息仲行鍼虎也从死自杀以从死音义疏交交黄鸟止于棘𫝊兴也交交小貌黄鸟以时往来得所人以夀命终亦得其所笺云黄鸟止于棘以求安己也此棘若不安则移兴者喻臣之事君亦然今穆公使臣从死刺其不得黄鸟止于棘之本意谁从穆公子车奄息𫝊子车氏奄息名笺云言谁从穆公者伤之维此奄息百夫之特传乃特百夫之德笺云百夫之中最雄俊也临其穴惴惴其慄𫝊惴惴惧也笺云穴谓塜圹中也秦人哀伤此奄息之死临视其圹皆为之悼慄彼苍者天歼我良人传歼尽良善也笺云言彼苍者天愬之如可赎兮人百其身笺云如此奄息之死可以他人赎之者人皆百其身谓一身百死犹为之惜善人之甚音义疏交交黄鸟止于桑谁从穆公子车仲行笺云仲行字也维此仲行百夫之防传防此也笺云防犹当也言此一人当百夫临其穴惴惴其慄彼苍者天歼我良人如可赎兮人百其身音义交交黄鸟止于楚谁从穆公子车鍼虎维此鍼虎百夫之御传御当也临其穴惴惴其慄彼苍者天歼我良人如可赎兮人百其身音义黄鸟三章章十二句序晨风刺康公也忘穆公之业始弃其贤臣焉鴥彼晨风鬰彼北林传兴也鴥疾飞貌晨风鹯也鬰积也北林林名也先君招贤人贤人往之驶疾如晨风之飞入北林笺云先君谓穆公未见君子忧心钦钦传思望之心中钦钦然笺云言穆公始未见贤者之时思望而忧之如何如何忘我实多传今则忘之矣笺云此以穆公之意责康公如何如何乎女忘我之事实多音义疏山有苞栎隰有六駮传栎木也駮如马倨牙食虎豹笺云山之栎隰之駮皆其所宜有也以言贤者亦国家所宜有之未见君子忧心靡乐如何如何忘我实多音义疏山有苞棣隰有树檖传棣唐棣也檖赤罗也未见君子忧心如醉如何如何忘我实多音义疏晨风三章章六句序无衣刺用兵也秦人刺其君好攻战亟用兵而不与民同欲焉音义疏岂曰无衣与子同袍传兴也袍襺也上与百姓同欲则百姓乐致其死笺云此责康公之言也君岂尝曰女无衣我与女共袍乎言不与民同欲王于兴师修我戈矛与子同仇传戈长六尺六寸矛长二丈天下有道则礼乐征伐自天子出仇匹也笺云于于也怨耦曰仇君不与我同欲而于王兴师则云修我戈矛与子同仇往伐之刺其好攻战音义疏岂曰无衣与子同泽传泽润泽也笺云襗䙝衣近污垢王于兴师修我矛㦸与子偕作传作起也笺云㦸车㦸常也音义疏岂曰无衣与子同裳王于兴师脩我甲兵与子偕行传行往也无衣三章章五句序渭阳康公念母也康公之母晋献公之女文公遭丽姬之难未反而秦姬卒穆公纳文公康公时为大子赠送文公于渭之阳念母之不见也我见舅氏如母存焉及其即位思而作是诗也音义疏我送舅氏曰至渭阳传母之昆弟曰舅笺云渭水名也秦是时都雍至渭阳者盖东行送舅氏于咸阳之地何以赠之路车乗黄传赠送也乗黄四马也音义疏我送舅氏悠悠我思何以赠之琼瑰玉佩传琼瑰石而次玉音义疏渭阳二章章四句序权舆刺康公也忘先君之旧臣与贤者有始而无终也音义疏于我乎夏屋渠渠传夏大也笺云屋具也渠渠犹勤勤也言君始于我厚设礼食大具以食我其意勤勤然令也毎食无余笺云此言君今遇我薄其食我才足耳于嗟乎不承权舆传承继也权舆始也音义疏于我乎每食四簋传四簋黍稷稻梁今也每食不饱于嗟乎不承权舆音义疏权舆二章章五句秦国十篇二十七章百八十一句毛诗注疏卷十一卷十一考证毛诗注疏卷十一考证秦风晨风章隰有树檖檖説文作檖渭阳序及其即位而作是诗也李光地曰康公为世子时送晋重耳返国之诗存之者何婚姻之国能存亡继絶者穆公之善也序以为康公即位后追作特臆説耳权舆章不承权舆尔雅注作胡不承权舆毛诗注疏卷十一考证毛诗注疏卷十二钦定四库全书毛诗注疏卷十二汉郑氏笺唐陆德明音义孔颖达疏国风陈序宛丘刺幽公也淫荒昏乱游荡无度焉音义疏子之汤兮宛丘之上兮𫝊子大夫也汤荡也四方髙中央下曰宛丘笺云子者斥幽公也游荡无所不为洵有情兮而无望兮𫝊洵信也笺云此君信有淫荒之情其威仪无可观望而则傚音义疏坎其击鼓宛丘之下𫝊坎坎击鼔声无冬无夏値其鹭羽𫝊值持也鹭鸟之羽可以为翳笺云翳舞者所持以指麾音义疏坎其击缶宛丘之道𫝊盎谓之缶无冬无夏値其鹭翿𫝊翿翳也音义疏宛丘三章章四句序东门之枌疾乱也幽公淫荒风化之所行男女弃其旧业亟㑹于道路歌舞于市井尔音义疏东门之枌宛丘之栩𫝊枌白榆也栩杼也国之交㑹男女之所聚子仲之子婆娑其下𫝊子仲陈大夫氏婆娑舞也笺云之子男子也音义疏谷旦于差南方之原𫝊谷善也原大夫氏笺云旦明于曰差择也朝日善明曰相择矣以南方原氏之女可以为上处不绩其麻市也婆娑笺云绩麻者妇人之事也疾其今不为音义疏谷旦于逝越以鬷迈𫝊逝往鬷数迈行也笺云越于鬷总也朝日善眀曰往矣谓之所㑹处也于是以总行欲男女合行视尔如荍贻我握椒𫝊荍芘芣也椒芬香也笺云男女交㑹而相説曰我视女之颜色羙如芘芣之华然女乃遗我一握之椒交情好也此本淫乱之所由音义疏东门之枌三章章四句序衡门诱僖公也愿而无立志故作是诗以诱掖其君也笺诱进也掖扶持也音义疏衡门之下可以栖迟𫝊衡门横木为门言浅陋也栖迟游息也笺云贤者不以衡门之浅陋则不游息于其下以喻人君不可以国小则不兴治致政化泌之洋洋可以乐饥𫝊泌泉水也洋洋广大也乐饥可以乐道忘饥笺云饥者不足于食也泌水之流洋洋然饥者见之可饮以饥以喻人君悫愿任用贤臣则政教成亦犹是也音义疏岂其食鱼必河之鲂岂其取妻必齐之姜笺云此言何必河之鲂然后可食取其羙口而已何必大国之女然后可妻亦取贞顺而已以喻君任臣何必至人亦取忠孝而已齐姜姓音义岂其食鱼必河之鲤岂其取妻必宋之子笺云宋子姓疏衡门三章章四句序东门之池刺时也疾其君之淫昏而思贤女以配君子也音义疏东门之池可以沤麻传兴也池城池也沤柔也笺云于池中柔麻使可缉绩作衣服兴者喻贤女能柔顺君子成其德教彼羙淑姬可与晤歌𫝊晤遇也笺云晤犹对也言淑姬贤女君子宜与对歌相切化也音义疏东门之池可以沤纻彼羙淑姬可与晤语音义疏东门之池可以沤菅彼羙淑姬可与晤言𫝊言道也音义疏东门之池三章章四句序东门之杨刺时也昏姻失时男女多违亲迎女犹有不至者也音义疏东门之杨其叶牂牂传兴也牂牂然盛貌言男女失时不逮秋冬笺云杨叶牂牂三月中也兴者喻时晚也失仲春之月昬以为期明星煌煌𫝊期而不至也笺云亲迎之礼以昬时女留他色不肻时行乃至大星煌煌然音义疏东门之杨其叶肺肺𫝊肺肺犹牂牂也昬以为期明星晢晢𫝊晢晢犹煌煌也音义东门之杨二章章四句序墓门刺陈佗也陈佗无良师傅以至于不义恶加于万民焉笺不义者谓弑君而自立音义疏墓门有棘斧以斯之𫝊兴也墓门墓道之门斯析也幽间希行用生此棘薪维斧可以开析之笺云兴者喻陈佗由不覩贤师良傅之训道至䧟于诛絶之罪夫也不良国人知之传夫傅相也笺云良善也陈佗之师傅不善羣臣皆知之言其罪恶着也知而不已谁昔然矣𫝊昔久也笺云已犹去也谁昔昔也国人皆知其有罪恶而不诛退终致祸难自古昔之时常然音义疏墓门有梅有鸮萃止传梅枏也鸮恶声之鸟也萃集也笺云梅之树善恶自有徒以鸮集其上而鸣人则恶之树因恶矣以喻陈佗之性本未必恶师傅恶而陈佗从之而恶夫也不良歌以讯之𫝊讯告也笺云歌谓作此诗也既作又使工歌之是谓之告讯予不顾颠倒思予笺云予我也歌以告之汝不顾念我言至于破灭颠倒之急乃思我之言言其晚也音义疏墓门二章章六句序防有鹊巢忧䜛贼也宣公多信䜛君子忧惧焉疏防有鹊巢卭有旨苕𫝊兴也防邑也卭丘也苕草也笺云防之有鹊巢卭之有羙苕处势自然兴者喻宣公信多言之人故致此䜛人谁侜予美心焉忉忉𫝊侜张诬也笺云谁谁䜛人也女衆䜛人谁侜张诳欺我所美之人乎使我心忉忉然所美谓宣公也音义疏中唐有甓卭有旨鹝𫝊中中庭也唐堂涂也甓瓴甋也鹝绶草也谁侜予羙心焉惕惕𫝊惕惕犹忉忉也音义疏防有鹊巢二章章四句序月出刺好色也在位不好德而说美色焉音义疏月出皎兮传兴也皎月光也笺云兴者喻妇人有羙色之白晳佼人僚兮舒窈纠兮传僚好貌舒迟也窈纠舒之姿也劳心悄兮传悄忧也笺云思而不见则忧音义疏月出皓兮佼人懰兮舒懮受兮劳心慅兮音义月出照兮佼人燎兮舒夭绍兮劳心惨兮音义月出三章章四句序株林刺灵公也淫乎夏姬驱驰而往朝夕不休息焉笺夏姬陈大夫妻夏徴舒之母郑女也徴舒字子南夫字御叔音义疏胡为乎株林从夏南𫝊株林夏氏邑也夏南夏征舒也笺云陈人责灵公君何为之株林从夏氏子南之母为淫泆之行匪适株林从夏南笺云匪非也言我非之株林从夏氏子南之母为淫佚之行自之他耳觝拒之辞音义疏驾我乗马说于株野乗我乗驹朝食于株𫝊大夫乗驹笺云我国人我君也君亲乗君乗马乗君乗驹变易车乗以至株林或説舎焉或朝食焉又责之也马六尺以下曰驹音义疏株林二章章四句序泽陂刺时也言灵公君臣淫于其国男女相说忧思感伤焉笺君臣淫于国谓与孔宁仪行父也感伤谓涕泗滂沱音义疏彼泽之陂有蒲与荷𫝊兴也陂泽障也荷芙蕖也笺云蒲柔滑之物芙蕖之茎曰荷生而佼大兴者蒲以喻所说男之性荷以喻所说女之容体也正以陂中二物兴者喻淫风由同姓生有美一人伤如之何𫝊伤无礼也笺云伤思也我思此美人当如之何而得见之寤寐无为涕泗滂沱𫝊自目日涕自鼻曰泗笺云寤觉也音义疏彼泽之陂有蒲与蕑传蕑兰也笺云蕑当作莲莲芙蕖实也莲以喻女之言信有美一人硕大且卷𫝊卷好貌寤寐无为中心悁悁𫝊悁悁犹悒悒也音义疏彼泽之陂有蒲䓿蓞𫝊䓿蓞荷华也笺云华以喻女之颜色有美一人硕大且俨𫝊俨矜庄貌寤寐无为辗转伏枕音义泽陂三章章六句陈国十篇二十六章百十四句毛诗注疏卷十二卷十二考证毛诗注疏卷十二考证陈风东门之枌章南方之原𫝊原大夫氏李樗曰毛郑以原为氏不甚眀白欧阳修以为南方原野其説为简眀言择其吉日相期于南方之原野也衡门章可以栖迟栖迟汉书作徲徲音啼音彛可以乐饥音义郑本作唐石经亦作韩诗外𫝊又作疗东门之池章𫝊疏以池繋门言之则此池近在门外水经注陈城故陈国也东门内有池水至清洁不竭不生鱼草水中有故台处诗所谓东门之池也月出章劳心惨兮惨五经文字作燥泽陂章硕大且俨俨説文作㜝毛诗注疏卷十二考证毛诗注疏卷十三钦定四库全书毛诗注疏卷十三汉郑氏笺唐陆徳明音义孔颕逹疏国风桧序羔裘大夫以道去其君也国小而迫君不用道好絜其衣服逍遥游燕而不能自强于政治故作是诗也笺以道去其君者三谏不从待放于郊得玦乃去音义疏羔裘逍遥狐裘以朝𫝊羔裘以游燕狐裘以适朝笺云诸侯之朝服缁衣羔裘大蜡而息民则有黄衣狐裘今以朝服燕祭服朝是其好絜衣服也先言燕后言朝见君之志不能自强于政治岂不尔思劳心忉忉𫝊国无政令使我心劳笺云尔女也三谏不从待放而去思君如是心忉忉然音义疏羔裘翺翔狐裘在堂传堂公堂也笺云翺翔犹逍遥也岂不尔思我心忧伤疏羔裘如膏日出有曜𫝊日出照曜然后见其如膏岂不尔思中心是悼𫝊悼动也笺云悼犹哀伤也音义疏羔裘三章章四句序素冠刺不能三年也笺丧礼子为父父卒为母皆三年时人恩薄礼废不能行也音义疏庶见素冠兮棘人栾栾兮𫝊庶幸也素冠练冠也棘急也栾栾瘠貎笺云丧礼既祥祭而缟冠素纰时人皆解缓无三年之恩于其父母而废其丧礼故觊幸一见素冠急于哀戚之人形貎栾栾然膄瘠也劳心慱慱兮𫝊慱慱忧劳也笺云劳心者忧不得见音义疏庶见素衣兮𫝊素冠故素衣也笺云除成丧者其祭也朝服缟冠朝服缁衣素裳然则此言素衣者谓素裳也我心伤悲兮聊与子同归兮传愿见有礼之人与之同归笺云聊犹且也且与子同归欲之其家观其居处疏庶见素韠兮笺云祥祭朝服素韠者韠从裳色我心藴结兮聊与子如一兮𫝊子夏三年之丧毕见于夫子援琴而絃衎衎而乐作而曰先王制礼不敢不及夫子曰君子也闵子骞三年之丧毕见于夫子援琴而絃切切而哀作而日先王制礼不敢过也夫子曰君子也子路曰敢问何谓也夫子曰子夏哀己尽能引而致之于礼故曰君子也闵子骞哀未尽能自割以礼故曰君子也夫三年之丧贤者之所轻不肖者之所勉笺云聊与子如一且欲与之居处观其行也音义疏素冠三章章三句序隰有苌楚疾恣也国人疾其君之淫恣而思无情慾者也笺恣谓狡㹟淫戏不以礼也音义疏隰有苌楚猗傩其枝𫝊兴也苌楚铫弋也猗傩柔顺也笺云铫弋之性始生正直及其长大则其枝猗傩而柔顺不妄寻蔓草木兴者喻人少而端悫则长大无情慾夭之沃沃乐子之无知𫝊天少也沃沃壮佼也笺云知匹也疾君之恣故于人年少沃沃之时乐其无妃匹之意音义疏隰有苌楚猗傩其华夭之沃沃乐子之无家笺云无家谓无夫妇室家之道疏隰有苌椘猗傩其实夭之沃沃乐子之无室隰有苌楚三章章四句序匪风思周道也国小政乱忧及祸难而思周道焉音义疏匪风发兮匪车偈兮𫝊发发飘风非有道之风偈偈疾驱非有道之车顾瞻周道中心怛兮𫝊怛伤也下国之乱周道灭也笺云周道周之政令也廻首曰顾音义疏匪风飘兮匪车嘌兮𫝊廻风为飘嘌嘌无节度也顾瞻周道中心弔兮𫝊弔伤也音义疏谁能亨鱼溉之釡鬵𫝊溉涤也鬵釡属亨鱼烦则碎治民烦则散知亨鱼则知治民矣笺云谁能者言人偶能割亨者谁将西归懐之好音传周道在乎西懐归也笺云谁将者亦言人偶能辅周道治民者也桧在周之东故言西归有能西仕于周者我则懐之以好音谓周之旧政令音义疏匪风三章章四句桧国四篇十二章四十五句毛诗注疏卷十三卷十三考证毛诗注疏卷十三考证桧风素冠章棘人栾栾兮棘崔灵恩集注作悈栾説文作脔隰有苌楚章苌尔雅作长匪风发兮章匪风发兮匪车偈兮𫝊发发飘风非有道之风偈偈疾驱非有道之车按汉书王吉上昌邑王疏引此诗説曰是非古之风也发发者是非古之车也偈偈者王吉学韩诗此乃韩诗之説其义亦与毛传同顾曕周道笺周道周之政令也朱子辩序云周道谓适周之道如四牡所谓周道倭迟耳欧阳修曰顾瞻向周之道欲徃告以所忧濮一之曰周道与大东周道如砥同诸説皆以道为道路然䌷绎诗词有思文武之道意当以古説为是中心怛兮怛王吉𫝊作颜师古注云古怛字也毛诗注疏卷十三考证毛诗注疏卷十四钦定四库全书卷毛诗注疏卷十四汉郑氏笺唐陆徳明音义孔颕逹疏国风曹序蜉蝣刺奢也昭公国小而廹无法以自守好奢而任小人将无所依焉音义疏蜉蝣之羽衣裳楚楚𫝊兴也蜉蝣渠略也朝生夕死犹有羽翼以自脩饰楚椘鲜明貌笺云兴者喻昭公之朝其羣臣皆小人也徒整饰其衣裳不知国之将廹胁君臣死亡无日如渠略然心之忧矣扵我归䖏笺云归依归君当扵何依归乎言有危亡之难将无所就往音义疏蜉蝣之翼采采衣服𫝊采采衆多也心之忧矣扵我归息𫝊息止也疏蜉蝣掘閲麻衣如雪𫝊掘閲容閲也如雪言鲜絜笺云掘閲掘地解阅谓其始生时也以解閲喻君臣朝夕变昜衣服也麻衣深衣诸侯之朝朝服朝夕则深衣也心之忧矣扵我归説笺云説犹舍息也音义疏蜉蝣三章章四句序候人刺近小人也共公逺君子而好近小人焉音义疏彼候人兮何戈与祋𫝊候人道路送迎宾客者何掲祋殳也言贤者之官不过候人笺云是谓逺君子也彼其之子三百赤芾𫝊彼彼曹朝也芾韠也一命緼芾黝珩再命赤芾黝珩三命赤芾葱珩大夫以上赤芾乗轩笺云之子是子也佩赤芾者三百人音义疏维鹈在梁不濡其翼𫝊鹈洿泽鸟也梁水中之梁鹈在梁可谓不濡其翼乎笺云鹈在梁当濡其翼而不濡者非其常也以喻小人在朝亦非其常彼其之子不称其服笺云不称者言徳薄而服尊音义疏维鹈在梁不濡其咮𫝊咮喙也彼其之子不遂其媾𫝊媾厚也笺云遂犹久也不乆其厚言终将薄扵君也音义疏荟兮蔚兮南山朝隮𫝊荟蔚云兴貌南山曹南山也隮升云也笺云荟蔚之小云朝升扵南山不䏻为大雨以喻小人虽见任扵君终不䏻成其徳教婉兮娈兮季女斯饥𫝊婉少貌娈好貌季人之少子也女民之弱者笺云天无大雨则嵗不熟而幼弱者饥犹国之无政令则下民困病矣音义疏候人四章章四句序鸤鸠刺不壹也在位无君子用心之不壹也音义疏鸤鸠在桑其子七兮𫝊兴也鸤鸠秸鞠也鸤鸠之飬其子朝従上下莫従下上平均如一笺云兴者喻人君之徳当均一扵下也以刺今在位之人不如鸤鸠淑人君子其仪一兮笺云淑善仪义也善人君子其执义当如一也其仪一兮心如结兮传言执义一则用心固音义疏鸤鸠在桑其子在梅𫝊飞在梅也淑人君子其带伊丝其带伊丝其弁伊骐𫝊骐骐文也弁皮弁也笺云其带伊丝谓大带也大带用素丝有杂色饰焉骐当作以玉为之言此带弁者刺不称其服音义疏鸤鸠在桑其子在棘淑人君子其仪不忒𫝊忒疑也其仪不忒正是四国𫝊正长也笺云执义不疑则可为四国之长言任为侯伯音义疏鸤鸠在桑其子在榛淑人君子正是国人正是国人胡不万年笺云正长也能长人则人欲其夀考音义鸤鸠四章章六句序下泉思治也曹人疾共公侵刻下民不得其所忧而思明王贤伯也音义疏洌彼下泉浸彼苞稂传兴也洌寒也下泉泉下流也苞本也稂童梁非溉草得水而病也笺云兴者喻共公之施政教徒困病其民稂当作凉凉草萧蓍之属忾我寤叹念彼周京笺云忾叹息之意寤觉也念周京者思其先王之明者音义疏洌彼下泉浸彼苞萧传萧蒿也忾我寤叹念彼亰周音义洌彼下泉浸彼苞蓍传蓍草也忾我寤叹念彼亰师芃芃黍苖隂雨膏之𫝊芃芃美貌四国有王郇伯劳之𫝊郇伯郇侯也诸侯有事二伯述职笺云有王谓朝聘扵天子也郇侯文王之子为州伯有治诸侯之功音义疏下泉四章章四句曹国四篇十五章六十八句毛诗注疏卷十四卷十四考证毛诗注疏卷十四考证曹风蜉蝣章采采衣服传采采衆也李樗曰毛以采采为衆多不如程氏以为华饰见其好奢也蜉蝣掘閲笺掘地觧閲谓其始生时也李光地曰掘閲者掘然而飞仅閲朝暮言其突现也候人章何戈与祋祋礼记注作缀毛诗注疏卷十四考证毛诗注疏卷十五钦定四库全书毛诗注疏卷十五汉郑氏笺唐陆徳明音义孔颕达疏国风豳序七月陈王业也周公遭变故陈后稷先公风化之所由致王业之艰难也笺周公遭变者管蔡流言辟居东都音义疏七月流火九月授衣传火大火也流下也九月霜始降妇功成可以授冬衣矣笺云大火者寒暑之候也火星中而寒暑退故将言寒先着火所在一之日觱发二之日栗烈无衣无褐何以卒嵗传一之日十之余也一之日周正月也觱发风寒也二之日殷正月也栗烈寒气也笺云褐毛布也卒终也此二正之月人之贵者无衣贱者无褐将何以终岁乎是故八月则当绩也三之日于耜四之日举趾同我妇子馌彼南畆田畯至喜传三之日夏正月也豳土晚寒于耜始修耒耜也四之日周四月也民无不举足而耕矣馌馈也田畯田大夫也笺云同犹俱也喜读为饎饎酒食也耕者之妇子俱以饟来至于南畆之中其见田大夫又为设酒食焉言勤其事又爱其吏也此章陈人以衣食为急余章广而成之音义疏七月流火九月授衣笺云将言女功之始故又本于此春日载阳有鸣仓庚女执懿筐遵彼微行爰求柔桑传仓庚离黄也懿筐深筐也微行墙下径也五亩之宅树之以桑笺云载之言则也阳温也温而仓庚又鸣可蚕之候也柔桑穉桑也蚕始生宜稺桑春日迟迟采蘩祁祁女心伤悲殆及公子同归传迟迟舒缓也蘩白蒿也所以生蚕祁祁衆多也伤悲感事苦也春女悲秋士悲感其物化也殆始及与也豳公子躬率其民同时出同时归也笺云春女感阳气而思男秋士感隂气而思女是其物化所以悲也悲则始有与公子同归之志欲嫁焉女感事苦而生此志是谓豳风音义疏七月流火八月萑苇传薍为萑葭为苇豫畜萑苇可以为曲也笺云将言女功自始至成故亦又本于此蚕月条桑取彼斧斨以伐逺扬猗彼女桑传斨方銎也逺枝逺也掦条掦也角而束之曰猗女桑荑桑也笺云条桑枝落之采其叶也女桑少枝长条不枝落者束而采之七月鸣鵙八月载绩载𤣥载黄我朱孔阳为公子裳传鵙伯劳也载绩丝事毕而麻事起矣𤣥黒而有赤也朱深纁也阳明也祭服𤣥衣纁裳笺云伯劳鸣将寒之候也五月则鸣豳地晚寒鸟物之候从其气焉凡染者春暴练夏纁𤣥秋染夏为公子裳厚于其所贵者説也音义疏四月秀葽五月鸣蜩八月其获十月陨萚传不荣而实日秀葽葽草也蜩螗也获禾可获也陨坠萚落也笺云夏小正四月王萯秀葽其是乎秀葽也鸣蜩也获禾也陨萚也四者皆物成而将寒之候物成自秀葽始一之日于貉取彼狐貍为公子裘传于貉谓取狐貍皮也狐貉之厚以居孟冬天子始裘笺云于貉徃搏貉以自为裘也狐狸以共尊者言此者时寒宜助女功二之日其同载缵武功言私其豵献豜于公传缵继功事也豕一嵗日豵三嵗日豜大兽公之小兽私之笺云其同者君臣及民因习兵俱出田也不用仲冬亦豳地晚寒也豕生三日豵音义疏五月斯螽动股六月莎鸡振羽七月在野八月在宇九月在户十月蟋蟀入我牀下传斯螽蚣蝑也莎鸡羽成而振讯之笺云自七月在野至十月入我牀下皆谓蟋蟀也言此三物之如此着将寒有渐非卒来也穹窒熏䑕塞向墐户传穹穷窒塞也向北出牖也墐涂也庶人筚户笺云为此四者以备寒嗟我妇子曰为改嵗入此室处笺云曰为改嵗者嵗终而一之日觱发二之日栗烈当避寒气而入所穹窒墐户之室而居之至此而女功止音义疏六月食郁及薁七月亨葵及菽八月剥枣十月获稲为此春酒以介眉寿傅郁棣属薁蘡薁也剥击也春酒冻醪也眉夀豪眉也笺云介助也既以郁薁及枣助男功又获稲而酿酒以助其飬老之具是谓豳雅七月食瓜八月断壶九月叔苴采荼薪樗食我农夫传壶瓠也叔拾也苴麻子也樗恶木也笺云瓜瓠之畜麻实之糁干荼之菜恶木之薪亦所以助男飬农夫之具音义疏九月筑场圃传春夏为圃秋冬为场笺云场圃同地自物生之时耕治之以种菜茹至物尽成熟筑坚以为埸十月纳禾稼黍稷重穋禾麻菽麦传后熟曰重先熟曰穋笺云纳内也治于埸而内之囷仓也嗟我农夫我稼旣同上入执宫功传入为上出为下笺云既同言已聚也可以上入都邑之宅治宫中之事矣于是时男之野功毕昼尔于茅宵尔索绹传宵夜绹绞也笺云尔女也女当昼日徃取茅归夜作绞索以待时用亟其乗屋其始播百谷传乗升也笺云亟急乘治也十月定星将中急当治野庐之屋其始播百谷谓祈来年百谷于公社音义疏二之日凿冰冲冲三之日纳于凌隂四之日其蚤献羔祭韭传冰盛水腹则命取冰于山林冲冲凿冰之意凌隂冰室也笺云古者日在北陆而藏冰西陆朝觌而出之祭司寒而藏之献羔而启之其出之也朝之禄位宾食䘮祭于是乎用之月令仲春天子乃献羔开冰先荐寝庙周礼凌人之职夏颁冰掌事秋刷上章备寒故此章备暑后稷先公礼敎备也九月肃霜十月涤场朋酒斯飨曰杀羔羊传肃缩也霜降而收缩万物涤埸功毕入也雨樽曰朋飨者乡人以狗大夫加以羔羊笺云十月民事男女俱毕无饥寒之忧国君闲于政事而飨羣臣跻彼公堂称彼兕觥万寿无疆传公堂学校也觥所以誓衆也疆竟也笺云于飨而正齿位故因时而誓焉饮酒既乐欲大寿无竟是谓豳颂音义疏七月八章章十一句序鸱鸮周公救乱也成王未知周公之志公乃为诗以遗王名之曰鸱鸮焉笺未知周公之志者未知其欲摄政之意音义疏鸱鸮鸱鸮旣取我子无毁我室传兴也鸱鸮鸋鴂也无能毁我室者攻坚之故也宁亡二子不可以毁我周室笺云重言鸱鸮者将述其意之所欲言丁宁之也室犹巢也鸱鸮言已取我子者幸无毁我巢我巢积日累功作之甚苦故爱惜之也时周公竟武王之丧欲摄政成周道致太平之功管叔蔡叔等流言云公将不利于孺子成王不知其意而多罪其属党兴者喻此诸臣乃世臣之子孙其父祖以勤劳有此官位土地今若诛杀之无絶其官位夺其土地王意欲诮公此之由然恩斯勤斯鬻子之闵斯传恩爱鬻稚闵病也稚子成王也笺云鸱鸮之意殷勤于此稚子当哀闵之此取鸱鸮子者言稚子也以喻诸臣之先臣亦殷勤于此成王亦宜哀闵之音义本又作孺如疏迨天之未隂雨彻彼桑土绸缪牖户传迨及彻剥也桑土桑根也笺云绸缪犹纒绵也此鸱鸮自説作巢至苦如是以喻诸臣之先臣亦及文武未定天下积日累功以固定此官位与土地今女下民或敢侮予笺云我至苦矣今女我巢下之民宁有敢侮慢欲毁之者乎意欲恚怒之以喻诸臣之先臣固定此官位土地亦不欲见其絶夺音义疏予手拮据予所捋荼予所蓄租予口卒瘏传拮据橶梮也荼萑苕也租为瘏病也手病口病故能免乎大鸟之难笺云此言作之至苦故能攻坚人不得取其子曰予未有室家传谓我未有室家笺云我作之至苦如是者曰我未有室家之故音义疏予羽谯谯予尾翛翛传谯谯杀也翛翛敝也笺云手口旣病羽尾又杀敝言己劳苦甚予室翘翘风雨所漂摇予维音哓哓传翘翘危也哓哓惧也笺云巢之翘翘而危以其所託枝条弱也以喻今我子孙不肖故使我家道危也风两喻成王也音哓哓然恐惧告愬之意音义疏鸱鸮四章章五句序东山周公东征也周公东征三年而归劳归士大夫美之故作是诗也一章言其完也二章言其思也三章言其室家之望女也四章乐男女之得及时也君子之于人序其情而闵其劳所以説也説以使民民忘其死其唯东山乎笺成王既得金縢之书亲迎周公周公归摄政三监及淮夷叛周公乃东伐之三年而后归耳分别章意者周公于是志伸美而详之音义疏我徂东山慆慆不归我来自东零雨其蒙传慆慆言乆也蒙雨貌笺云此四句者序归士之情也我徃之东山既乆劳矣归又道遇雨蒙蒙然是尤苦也我东曰归我心西悲传公族有辟公亲素服不举乐为之变如其伦之丧笺云我在东山常曰归也我心则念西而悲制彼裳衣勿士行枚传士事枚微也笺云勿犹无也女制彼裳衣而来谓兵服也亦初无行陈衔枚之事言前定也春秋传曰善用兵者不陈蜎蜎者蠋烝在桑野传蜎蜎蠋貌桑虫也烝窴也笺云蠋蜎蜎然特行乆处桑野有似劳苦者古者声窴塡尘同也敦彼独宿亦在车下笺云敦敦然独宿于车下此诚有劳苦之心音义疏我徂东山慆慆不归我来自东零雨其蒙果羸之实亦施于宇伊威在室蟏蛸在户町畽鹿场熠燿宵行传果羸栝楼也伊威委黍也蟏蛸长踦也町畽鹿迹也熠燿燐也燐萤火也笺云此五物者家无人恻然令人感思不可畏也伊可懐也笺云伊当作繄繄犹是也懐思也室中久无人故有此五物是不足可畏乃可为忧思音义疏我徂东山慆慆不归我来自东零雨其蒙鹳鸣于垤妇叹于室洒埽穹窒我征聿至传垤嵦塜也将隂雨则穴处先知之矣鹳好水长鸣而喜也笺云鹳水鸟也将隂雨则鸣行者于隂雨尤苦妇念之则叹于室也穹穷窒塞洒洒埽拚也穹窒鼠穴也而我君子行役述其日月今且至矣言妇望也有敦瓜苦烝在栗薪传敦犹专专也烝衆也言我心苦事又苦也笺云此又言妇人思其君子之居处专专如瓜之系缀焉瓜之瓣有苦者以喻其心苦也烝尘栗析也言君子又乆见使析薪于事尤苦也古者声栗裂同也自我不见于今三年音义疏我徂东山慆慆不归我来自东零雨其蒙笺云凡先着此四句者皆为序归士之情仓庚于飞熠燿其羽笺云仓庚仲春而鸣嫁取之候也熠燿其羽羽鲜明也归士始行之时新合昏礼今还故极序其情以乐之之子于归皇驳其马传黄白曰皇駵白曰驳笺云之子于归谓始嫁时也皇驳其马车服盛也亲结其缡九十其仪传缡妇人之袆也母戒女施衿结帨九十其仪言多仪也笺云女嫁父母既戒之庶母又申之九十其仪喻丁宁之多其新孔嘉其旧如之何传言乆长之道也笺云嘉善也其新来时甚善至今则乆矣不知其如何也又极序其情乐而戏之音义疏东山四章章十二句序破斧美周公也周大夫以恶四国焉笺恶四国者恶其流言毁周公也音义疏既破我斧又缺我斨传隋銎曰斧斧斨民之用也礼义国家之用也笺云四国流言既破毁我周公又损伤我成王以此二者为大罪周公东征四国是皇传四国管蔡商奄也皇匡也笺云周公既反摄政东伐此四国诛其君罪正其民人而已哀我人斯亦孔之将传将大也笺云此言周公之哀我民人其徳亦甚大也音义疏既破我斧又缺我锜传凿属曰锜周公东征四国是吪传吪化也哀我人斯亦孔之嘉笺云嘉善也音义疏既破我斧又缺我銶传木属曰銶周公东征四国是遒传遒固也笺云遒敛也哀我人斯亦孔之休传休美也音义疏破斧三章章六句序伐柯美周公也周大夫刺朝廷之不知也笺成王既得雷雨大风之变欲迎周公而朝廷羣臣犹惑于管蔡之言不知周公之圣徳疑于王迎之礼是以刺之音义疏伐柯如何匪斧不克传柯斧柄也礼义者亦治国之柄笺云克能也伐柯之道唯斧乃能之此以类求其类也以喻成王欲迎周公当使贤者先徃娶妻如何匪媒不得传媒所以用礼也治国不能用礼则不安笺云媒者能通二姓之言定人室家之道以喻王欲迎周公当先使晓王与周公之意者又先徃音义疏伐柯伐柯其则不逺传以其所愿乎上交乎下以其所愿乎下事乎上不逺求也笺云则法也伐柯者必用柯其大小长短近取法于柯所谓不逺求也王欲迎周公使还其道亦不逺人心足以知之我觏之子笾豆有践传践行列貌笺云觏见也之子是子也斥周公也王欲迎周公当以飨燕之馔行至则欢乐以説之音义疏伐柯二章章四句序九罭美周公也周大夫刺朝廷之不知也音义疏九罭之鱼鳟鲂传兴也九罭緵罟小鱼之网也鳟鲂大鱼也笺云设九罭之罟乃后得鳟鲂之鱼言取物各有器也兴者喻王欲迎周公之来当有其礼我觏之子衮衣绣裳传所以见周公也衮衣卷龙也笺云王迎周公当以上公之服徃见之音义疏鸿飞遵渚传鸿不宜循渚也笺云鸿大鸟也不宜与凫鹥之属飞而循渚以喻周公今与凡人处东都之邑失其所也公归无所于女信处传周公未得礼也再宿曰信笺云信诚也时东都之人欲周公畱不去故晓之云公西归而无所居则可就女诚处是东都也今公当归复其位不得畱也音义疏鸿飞遵陆传陆非鸿所宜止公归不复于女信宿传宿犹处也疏是以有衮衣兮无以我公归兮传无与公归之道也笺云是是东都也东都之人欲周公留之为君故云是以有衮衣谓成王所赍来衮衣愿其封周公于此以衮衣命留之无以公西归无使我心悲兮笺云周公西归而东都之人心悲恩徳之爱至深也音义疏九罭四章一章四句三章章三句序狼䟦美周公也周公摄政逺则四国流言近则王不知周大夫美其不失其圣也笺不失其圣者闻流言不惑王不知不怨终立其志成周之王功致大平复成王之位又为之大师终始无愆圣徳着焉音义疏狼䟦其胡载疐其尾传兴也䟦躐疐跲也老狼有胡进则躐其胡退则跲其尾进退有难然而不失其勐笺云兴者喻周公进则躐其胡犹始欲摄政四国流言辟之而居东都也退则跲其尾谓后复成王之位而老成王又畱之其如是圣徳无玷缺公孙硕肤赤舄几几传公孙成王也豳公之孙也硕大肤美也赤舄人君之盛屦也几几絇貌笺云公周公也孙读当如公孙于齐之孙孙之言孙遁也周公摄政七年致太平复成王之位孙遁辟之成功之大美欲老成王又畱之以为太师履赤舄几几然音义疏狼疐其尾载䟦其胡公孙硕肤徳音不瑕传瑕过也笺云不瑕言不可疪瑕也音义疏狼跋二章章四句豳风七篇二十七章二百三句毛诗注疏卷十五卷十五考证毛诗注疏卷十五考证豳风七月章一之日觱发觱发説文作滭冹二之日栗烈烈董氏本作冽笺疏呉志孙皓问呉志当作郑志王应麟云康成答问葢郑志所载孙皓乃康成弟子后人因孙皓名氏遂改郑志为吴志康成不与孙皓同时呉志亦无此语献豜于公豜周礼注作肩曰为改嵗笺疏是过十月则改嵗臣宗万按上二之日云卒嵗葢冬者终也以四时之终为嵗终也始则以十二辰之始为始十一月建子子天正也没作始之义故以为嵗始而曰改嵗也禾麻菽麦许谦曰麦非纳于十月也此葢总言农事毕尔其始播百谷笺谓祈来年百谷于公社李樗曰此但是播百谷非祈百谷也笺疏宾客食丧有祭祭祀此句疑有衍字鸱鸮章予维音哓哓説文作唯予音之哓哓东山章熠燿宵行传熠燿萤火也按尔雅埤雅古今注皆以熠燿为萤名与毛传合宵行即曹桢所谓夜飞者也先儒乃以宵行为萤名葢因下章有熠燿其羽之文故耳然熠燿其羽亦言其羽之鲜明若萤之光如桑扈所谓有莺其羽是也皇驳其马皇尔雅注作騜破斧章四国是皇皇齐诗作匡伐柯章伐柯伐柯孔丛子作操斧伐柯九罭序周大夫刺朝廷之不知也按朱子语录曰寛厚温柔诗教也如今人説九罭诗乃责其君之辞无复寛厚温柔之意故易为束人愿周公留之诗然古説谓西人愿公速归朱注谓东人愿公少留民之爱公固无东人西人之异説虽不同其为美周公则一也狼跋章赤舄几几几几説文作掔掔按掔固也説文当别有所据毛诗注疏卷十五孝证毛诗注疏卷十六钦定四库全书毛诗注疏卷十六汉郑氏笺唐陆徳明音义孔颖达疏小雅序鹿鸣燕羣臣嘉宾也既饮食之又实币帛筐篚以将其厚意然后忠臣嘉宾得尽其心矣笺饮之而有币酬币也食之而有币侑币也音义疏呦呦鹿鸣食野之苹𫝊兴也苹蓱也鹿得蓱呦呦然鸣而相唿恳诚𤼵乎中以兴嘉乐宾客当有恳诚相招唿以成礼也笺云苹藾萧也我有嘉宾鼓瑟吹笙吹笙鼓簧承筐是将𫝊簧笙也吹笙而鼓簧矣筐篚属所以行币帛也笺云承犹奉也书曰篚厥𤣥黄人之好我示我周行𫝊周至行道也笺云示当作窴窴置也周行周之列位也好犹善也人有以徳善我者我则置之于周之列位言己维贤是用音义疏呦呦鹿鸣食野之蒿𫝊蒿菣也我有嘉宾徳音孔昭视民不恌君子是则是傚传恌愉也是则是傚言可法傚也笺云徳音先王道徳之教也孔甚昭明也视古示字也饮酒之礼于旅也语嘉宾之语先王徳教甚明可以示天下之民使之不愉于礼义是乃君子所法傚言其贤也我有旨酒嘉宾式燕以敖𫝊敖游也音义疏呦呦鹿鸣食野之芩𫝊芩草也我有嘉宾鼓瑟鼓琴鼓瑟鼓琴和乐且湛𫝊湛乐之久我有旨酒以燕乐嘉宾之心𫝊燕安也夫不能致其乐则不能得其志不能得其志则嘉宾不能竭其力音义疏鹿鸣三章章八句序四牡劳使臣之来也有功而见知则说矣笺文王为西伯之时三分天下有其二以服事殷使臣以王事徃来于其职于其来也陈其功苦以歌乐之音义疏四牡騑騑周道倭迟𫝊騑騑行不止之貌周道岐周之道也倭迟歴逺之貌文王率诸侯抚叛国而朝聘乎纣故周公作乐以歌文王之道为后世法岂不怀归王事靡盬我心伤悲𫝊盬不坚固也思归者私恩也靡盬者公义也伤悲者情思也笺云无私恩非孝子也无公义非忠臣也君子不以私害公不以家事辞王事音义疏四牡騑騑啴啴骆马传啴啴喘息之貌马劳则喘息白马黒鬛曰骆岂不怀归王事靡盬不遑启处𫝊遑暇启跪处居也臣受命舍币于祢乃行音义疏翩翩者鵻载飞载下集于苞栩𫝊鵻夫不也笺云夫不鸟之悫谨者人皆爱之可以不劳犹则飞则下止于栩木喻人虽无事其可获安乎感厉之王事靡盬不遑将父𫝊将养也音义疏翩翩者鵻载飞载止集于苞杞传杞枸檵也王事靡盬不遑将母音义驾彼四骆载骤骎骎𫝊骎骎骤貌岂不怀归是用作歌将母来谂𫝊谂念也父兼尊亲之道母至亲而尊不至笺云谂告也君劳使臣述叙其情女曰我岂不思归乎诚思归也故作此诗之歌以养父母之志来告于君也人之思恒思亲者再言将母亦有情也音义疏四牡五章章五句序皇皇者华君遣使臣也送之以礼乐言逺而有光华也笺言臣出使能扬君之美延其誉于四方则为不辱命也音义疏皇皇者华于彼原隰𫝊皇皇犹煌煌也髙平曰原下溼曰隰忠臣奉使能光君命无逺无近如华不以髙下易其色笺云无逺无近维所之则然駪駪征夫每怀靡及𫝊駪駪衆多之貌征夫行人也每虽懐和也笺云春秋外𫝊曰懐私为每懐也和当为私衆行夫既受君命当速行每人懐其私相稽畱则于事将无所及音义疏我马维驹六辔如濡笺云如濡言鲜泽也载驰载驱周爰咨诹𫝊忠信为周访问于善为咨咨事为诹笺云爰于也大夫出使驰驱而行见忠信之贤人则于是访问求善道也音义疏我马维骐六辔如丝𫝊言调忍也载驰载驱周爰咨谋𫝊咨事之难易为谋音义我马维骆六辔沃若载驰载驱周爰咨度𫝊咨礼义所宜为度音义我马维骃六辔既均𫝊隂白杂毛曰骃均调也载驰载驱周爰咨询𫝊亲戚之谋为询兼此五者虽有中和当自谓无所及成于六徳也笺云中和谓忠信也五者咨也诹也谋也度也询也虽得此于忠信之贤人犹当云已将无所及于事则成六徳言愼其事音义疏皇皇者华五章章四句序常棣燕兄弟也闵管蔡之失道故作常棣焉笺周公弔二叔之不咸而使兄弟之恩疏召公为作此诗而歌之以亲之音义疏常棣之华鄂不韡韡𫝊兴也常棣棣也鄂犹鄂鄂然言外𤼵也韡韡光明也笺云承华者曰鄂不当作拊拊鄂足也鄂足得华之光明则韡韡然盛兴者喻弟以敬事兄兄以荣覆弟恩义之显亦韡韡然古声不拊同凡今之人莫如兄弟𫝊闻常棣之言为今也笺云闻常棣之言始闻常棣华鄂之说也如此则人之恩亲无如兄弟之最厚音义疏死丧之威兄弟孔怀𫝊威畏懐思也笺云死丧可畏怖之事维兄弟之亲甚相思念原隰裒矣兄弟求矣𫝊裒聚也求矣言求兄弟也笺云原也隰也以相与聚居之故故能定髙下之名犹兄弟相求故能立荣显之名音义疏嵴令在原兄弟急难𫝊嵴令雝渠也飞则鸣行则摇不能自舍耳急难言兄弟之相救于急难笺云雝渠水鸟而今在原失其常处则飞则鸣求其类天性也犹兄弟之于急难每有良朋况也永叹𫝊况兹永长也笺云每有虽也良善也当急难之时虽有善同门来兹对之长叹而已音义疏兄弟阋于墙外御其务𫝊阋很也笺云御禁务侮也兄弟虽内阋而外御侮也每有良朋烝也无戎𫝊烝塡戎相也笺云当急难之时虽有善同门来久也犹无相助已者古声塡窴尘同音义疏丧乱既平既安且宁虽有兄弟不如友生𫝊兄弟尚恩怡怡然朋友以义切切然笺云平犹正也安宁之时以礼义相琢磨则友生急音义疏傧尔笾豆饮酒之饫𫝊傧陈饫私也不脱屦升堂谓之饫笺云私者图非常之事若议大疑于堂则有饫礼焉听朝为公兄弟既具和乐且孺𫝊九族㑹曰和孺属也王与亲戚燕则尚毛笺云九族从己上至髙祖下及𤣥孙之亲也属者以昭穆相次序音义如具反疏妻子好合如鼓瑟琴笺云好合志意合也合者如鼓瑟琴之声相应和也王与族人燕则宗妇内宗之属亦从后于房中兄弟既翕和乐且湛𫝊翕合音义疏宜尔室家乐尔妻帑𫝊帑子也笺云族人和则得保乐其家中之大小是究是图亶其然乎𫝊究深图谋亶信也笺云女深谋之信其如是音义疏常棣八章章四句序伐木燕朋友故旧也自天子至于庶人未有不须友以成者亲亲以睦友贤不弃不遗故旧则民徳归厚矣疏伐木丁丁鸟鸣嘤嘤𫝊兴也丁丁伐木声也嘤嘤惊惧也笺云丁丁嘤嘤相切直也言昔日未居位在农之时与友生于山巖伐木为勤苦之事犹以道徳相切正也嘤嘤两鸟声也其鸣之志似于有友道然故连言之出自幽谷迁于乔木𫝊幽深乔髙也笺云迁徙也谓乡时之鸟出从深谷今移处髙木嘤其鸣矣求其友声𫝊君子虽迁于髙位不可以忘其朋友笺云嘤其鸣矣迁处髙木者求其友声求其尚在深谷者其相得则复鸣嘤嘤然相彼鸟矣犹求友声矧伊人矣不求友生𫝊矧况也笺云相视也鸟尚知居髙木唿其友况是人乎可不求之神之聼之终和且平笺云以可否相増减曰和平齐等也此言心诚求之神若聼之使得如志则友终相与和而齐功也音义疏伐木许许酾酒有藇𫝊许许柹貌以筐曰酾以薮曰湑藇美貌笺云此言前者伐木许许之人今则有酒而酾之本其故也既有肥羜以速诸父𫝊羜未成羊也天子谓同姓诸侯诸侯谓同姓大夫皆曰父异姓则称舅国君友其贤臣大夫士友其宗族之仁者笺云速召也有酒有羜今以召族人饮酒宁适不来微我弗顾𫝊微无也笺云宁召之适自不来无使言我不顾念也于粲洒埽陈馈八簋𫝊粲鲜明貌圆曰簋天子八簋笺云粲然已洒矣陈其黍稷矣谓为食礼既有肥牡以速诸舅宁适不来微我有咎传咎过也音义疏伐木于坂酾酒有衍𫝊衍美貌笺云此言伐木于坂亦本之也笾豆有践兄弟无逺笺云践陈列貌兄弟父之党母之党民之失徳干糇以愆𫝊糇食也笺云失徳谓见谤讪也民尚以干糇之食获愆过于人况天子之馔反可以恨兄弟乎故不当逺之有酒湑我无酒酤我𫝊湑莤之也酤一宿酒也笺云酤买也此族人陈王之恩也王有酒则泲莤之王无酒酤买之要欲厚于族人坎坎鼓我蹲蹲舞我𫝊蹲蹲舞貌笺云为我击鼓坎坎然为我兴舞蹲蹲然谓以乐乐已迨我暇矣饮此湑矣笺云迨及也此又述王意也王曰及我今之闲暇共饮此湑酒欲其无不醉之意音义疏伐木六章章六句序天保下报上也君能下下以成其政臣能归美以报其上焉笺下下谓鹿鸣至伐木皆君所以下臣也臣亦宜归羙于王以崇君之尊而福禄之以答其歌音义疏天保定尔亦孔之固𫝊固坚也笺云保安尔女也女王也天之安定女亦甚坚固俾尔单厚何福不除注俾使单信也或曰单厚也除开也笺云单尽也天使女尽厚天下之民何福而不开皆开出以子之俾尔多益以莫不庶𫝊庶衆也笺云莫无也使汝每物益多以是故无不衆也音义疏天保定尔俾尔戬谷罄无不宜受天百禄𫝊戬福谷禄罄尽也笺云天使女所福禄之人谓羣臣也其举事尽得其宜受天之多禄降尔遐福维日不足𫝊云遐逺也天又下子女以广逺之福使天下溥䝉之汲汲然如日且不足也音义疏天保定尔以莫不兴𫝊云兴盛也无不盛者使万物皆盛草木畅茂禽兽硕大如山如阜如冈如陵𫝊言广厚也髙平曰陆大陆曰阜大阜曰陵笺云此言其福禄委积髙大也如川之方至以莫不增𫝊云川之方至谓其水纵长之时也万物之收皆增多也音义疏吉蠲为饎是用孝享𫝊吉善蠲絜也饎酒食也享献也笺云谓将祭祀也禴祠烝尝于公先王𫝊春曰祠夏曰禴秋曰尝冬曰烝公事也笺云公先公谓后稷至诸盩君曰卜尔万寿无疆𫝊君先君也尸所以象神卜予也笺云君曰卜尔者尸嘏主人𫝊神辞也音义疏神之弔矣诒尔多福𫝊弔至诒遗也笺云神至者宗庙致敬鬼神着矣此之谓也民之质矣日用饮食𫝊质成也笺云成平也民事平以礼饮食相燕乐而已羣黎百姓徧为尔徳𫝊百姓百官族姓也笺云黎衆也羣衆百姓徧为女之徳言则而象之音义疏如月之恒如日之升𫝊恒弦升出也言俱进也笺云月上弦而就盈日始出而就明如南山之夀不骞不崩𫝊骞亏也如松栢之茂无不尔或承笺云或之言有也如松栢之枝叶常茂盛青青相承无衰落也音义疏天保六章章六句序采薇遣戍役也文王之时西有昆夷之患北有玁狁之难以天子之命命将率遣戍役以守卫中国故歌采薇以遣之出车以劳还杕杜以勤归也笺文王为西伯服事殷之时也昆夷西戎也天子殷王也戍守也西伯以殷王之命命其属为将率将戍役御西戎及北狄之难歌采薇以遣之杕杜勤归者以其勤劳之故于其归歌杕杜以休息之音义疏采薇采薇薇亦作止𫝊薇菜作生也笺云西伯将遣戍役先与之期以采薇之时今薇生矣先辈可以行也重言采薇者丁宁行期也曰归曰归嵗亦莫止笺云莫晚也曰女何时归乎何时归乎亦嵗晚之时乃得归也又丁宁归期定其心也靡室靡家玁狁之故不遑启居玁狁之故𫝊玁狁北狄也笺云北狄今匈奴也靡无遑暇启跪也古者师出不踰时今薇生而行嵗晚乃得归使女无室家夫妇之道不暇跪居者有玁狁之难故晓之也音义疏采薇采薇薇亦柔止𫝊柔始生也笺云柔谓脃脕之时曰归曰归心亦忧止笺云忧止者忧其归期将晚忧心烈烈载饥载渴笺云烈烈忧貌则饥则渴言其苦也我戍未定靡使归聘𫝊聘问也笺云定止也我方守于北狄未得止息无所使归问言所以忧音义疏采薇采薇薇亦刚止𫝊少而刚也笺云刚谓少坚忍时曰归曰归嵗亦阳止𫝊阳歴阳月也笺云十月为阳时坤用事嫌于无阳故以名此月为阳王事靡盬不遑启处笺云盬不坚固也处犹居也忧心孔疚我行不来𫝊疚病来至也笺云我戍役自我也来犹反也据家曰来音义疏彼尔维何维常之华𫝊尔华盛貌常常棣也笺云此言彼尔者乃常棣之华以兴将率车马服饰之盛彼路斯何君子之车笺云斯此也君子谓将率戎车既驾四牡业业笺业业然壮也岂敢定居一月三捷𫝊捷胜也笺云定止也将率之志徃至所征之地不敢止而居处自安也徃则庶乎一月之中三有胜功谓侵也伐也战也音义疏驾彼四牡四牡骙骙君子所依小人所腓𫝊骙骙彊也腓辟也笺云腓当作芘此言戎车者将率之所依乘戍役之所芘倚四牡翼翼象弭鱼服𫝊翼翼闲也象弭弓反末也所以解紒也鱼服鱼皮也笺云弭弓反末别者以象骨为之以助御者解辔紒宜滑也服矢服也岂不曰戒玁狁孔棘笺云戒警勑军事也孔甚棘急也言君子小人岂不日相警戒乎诚日相警戒也玁狁之难甚急豫述其苦以劝之音义疏昔我徃矣杨柳依依今我来思雨雪霏霏传杨柳蒲柳也霏霏甚也笺云我来戍止而谓始反时也上三章言戍役次二章言将率之行故此章重序其徃反之时极言其苦以说之行道迟迟载渴载饥𫝊迟迟长逺也笺云行反在于道路犹饥犹渴言至苦也我心伤悲莫知我哀𫝊君子能尽人之情故人忘其死音义疏采薇六章章八句序出车劳还率也笺遣将率及戍役同歌同时欲其同心也反而劳之异歌异日殊尊卑也礼记曰赐君子小人不同日此其义也音义疏我出我车于彼牧矣𫝊出车就马于牧地笺云上我我殷王也下我将率自谓也西伯以天子之命出我戎车于所牧之地将使我出征伐自天子所谓我来矣笺云自从也有人从王所来谓我来矣谓以王命召己将使为将率也先出戎车乃召将率将率尊也召彼仆夫谓之载矣王事多难维其棘矣𫝊仆夫御夫也笺云棘急也王命召己已即召御夫使装载物而徃王之事多难其召我必急欲疾趋之此序其忠敬也音义疏我出我车于彼郊矣设此旐矣建彼旄矣𫝊龟蛇曰旐旄干旄笺云设旐者属之于干旄而建之戎车将帅既受命行乃乘焉牧地在逺郊彼旟旐斯胡不斾斾𫝊鸟隼曰旟斾斾旒垂貌忧心悄悄仆夫况瘁笺云况兹也将率既受命行而忧临事而惧也御夫则兹益憔悴忧其马之不正音义疏王命南仲徃城于方出车彭彭旂旐央央𫝊王殷王也南仲文王之属方朔方近玁狁之国也彭彭四马貌交龙为旂央央鲜明也笺云王使南仲为将率徃筑城于朔方为军垒以御北狄之难天子命我城彼朔方赫赫南仲玁狁于襄𫝊朔方北方也赫赫盛貌襄除也笺云此我我戍役也戍役筑垒而羙其将率自此出征也音义疏昔我徃矣黍稷方华今我来思雨雪载涂王事多难不遑启居传涂冻释也笺云黍稷方华朔方之地六月时也以此时始出垒征伐玁狁因伐西戎至春冻始释而来反其间非有休息岂不懐归畏此简书𫝊简书戒命也邻国有急以简书相告则奔命救之音义疏喓喓草虫趯趯阜螽笺云草虫鸣阜螽跃而从之天性也喻近西戎之诸侯闻南仲既征玁狁将伐西戎之命则跳跃而乡望之如阜螽之闻草虫鸣焉草虫鸣晚秋之时也此以其时所见而兴之未见君子忧心忡忡既见君子我心则降笺云君子斥南仲也降下也赫赫南仲薄伐西戎音义疏春日迟迟卉木萋萋仓庚喈喈采蘩祁祁执讯获丑薄言还归传卉草也讯辞也笺云讯言丑衆也伐西戎以冻释时反朔方之垒息戍役至此时而归京师称羙时物以及其事喜而详之也执其可言问所获之衆以归者当献之也赫赫南仲玁狁于夷传夷平也笺云平者平之于王也此时亦伐西戎独言平玁狁者玁狁大故以为始以为终音义疏出车六章章八句序杕杜劳还役也笺役戍役也有杕之杜有睆其实𫝊兴也睆实貌枤杜犹得其时蕃滋役夫劳苦不得尽其天性王事靡盬继嗣我日笺云嗣续也王事无不坚固我行役续嗣其日言常劳苦无休息日月阳止女心伤止征夫遑止笺云十月为阳遑暇也妇人思望其君子阳月之时已忧伤矣征夫如今已闲暇且归也而尚不得归故序其男女之情以说之阳月而思望之者以初时云嵗亦莫止音义疏有杕之杜其叶萋萋王事靡盬我心伤悲笺云伤悲者念其君子于今劳苦卉木萋止女心悲止征夫归止𫝊室家踰时则思音义疏陟彼北山言采其杞王事靡盬忧我父母笺云杞非常菜也而升北山采之託有事以望君子檀车幝幝四牡痯痯征夫不逺𫝊檀车役车也幝幝敝貌痯痯罢貌笺云不逺者言其来喻路近音义疏匪载匪来忧心孔疚笺云匪非疚病也君子至期不装载意不为来我念之忧心甚病期逝不至而多为恤𫝊逝徃恤忧也逺行不必如期室家之情以期望之卜筮偕止㑹言近止征夫迩止𫝊卜之筮之㑹人占之迩近也笺云偕俱㑹合也或卜之或筮之俱占之合言于繇为近征夫如今近耳音义疏杕杜四章章七句序鱼丽美万物盛多能备礼也文武以天保以上治内采薇以下治外始于忧勤终于逸乐故羙万物盛多可以告于神明矣笺内谓诸夏也外谓夷狄也告于神明者于祭祀而歌之音义疏鱼丽于羀鲿鲨𫝊丽歴也羀曲梁也寡妇之笱也鲿杨也鲨鮀也太平而后微物衆多取之有时用之有道则物莫不多矣古者不风不暴不行火草木不折不芟斧斤不入山林豺祭兽然后杀獭祭鱼然后渔鹰隼击然后罻罗设是以天子不合围诸侯不掩羣大夫不麛不卵士不隠塞庶人不数罟罟必四寸然后入泽梁故山不童泽不竭鸟兽鱼鼈皆得其所然君子有酒㫖且多笺云酒羙而此鱼又多也音义疏鱼丽于羀鲂鳢𫝊鳢鲖也君子有酒多且㫖笺云酒多而此鱼又羙也音义疏鱼丽于羀鰋鲤𫝊鰋鲇也君子有酒㫖且有笺云酒羙而此鱼又有音义疏物其多矣维其嘉矣笺云鱼既多又善物其㫖矣维其偕矣笺云鱼既羙又齐等物其有矣维其时矣笺云鱼既有又得其时鱼丽六章三章章四句三章章二句鹿鸣之什十篇五十五章三百一十五句序南陔孝子相戒以养也白华孝子之絜白也华黍时和嵗丰宜黍稷也有其义而亡其辞笺此三篇者乡饮酒燕礼用焉曰笙入立于县中奏南陔白华华黍是也孔子论诗雅颂各得其所时俱在耳篇第当在于此遭战国及秦之世而亡之其义则与衆篇之义合编故存至毛公为诂训𫝊乃分衆篇之义各置于其篇端云又阙其亡者以见在为数故推改什首遂通耳而下非孔子之旧音义疏毛诗注疏卷十六卷十六考证毛诗注疏卷十六考证小雅鹿鸣序燕羣臣嘉宾也陆圻诗经吴学曰鹿鸣之诗周公有忧患之心而作盖周初建千八百国尾大枝繁虑无以弭卒然之变故特假笙簧酒醴以招来之此燕乐之中直寓奖劝之术有深谋而非细故也如苐以为君臣燕飨之文恐于鹿鸣本㫖未能𤼵其全耳四牡章啴啴骆马啴啴说文作痑痑汉书注作驒驒皇皇者华章駪駪征夫駪駪楚辞章作侁侁说文作莘莘天保定尔章吉蠲为饎吉蠲周礼疏及大戴礼注作絜蠲说文饎或从熙或从米出车章王命南仲𫝊王殷王也按苏辙曰纣得命文王而不得命南仲故王乃为文王不得为纣李樗曰从毛氏之说以王为殷王则与序不相合若从苏氏之説以王为文王夫文王未甞生时称王不应文王之时作此诗也朱子阙其时世而以所谓天子所谓王命皆为周王当已又𫝊南仲文王之属按班固人物表文王之臣无南仲宣王之臣有南中中仲古字通用意班固以为南中也又按汉书𫝊以采薇为懿王时诗出车与六月俱为宣王时诗毛诗注疏卷十六考证毛诗注疏卷十七钦定四库全书毛诗注疏卷十七汉郑氏笺唐陆德明音义孔颖达疏小雅序南有嘉鱼乐与贤也大平之君子至诚乐与贤者共之也笺乐得贤者与共立于朝相燕乐也音义疏南有嘉鱼烝然罩罩传江汉之间鱼所产也罩罩篧也笺云烝尘也尘然犹言久如也言南方水中有善鱼人将久如而俱罩之迟之也喻天下有贤者在位之人将久如而并求致之于朝亦迟之也迟之者谓至诚也君子有酒嘉賔式燕以乐笺云君子斥时在位者也式用也用酒与贤者燕饮而乐也音义疏南有嘉鱼烝然汕汕传汕汕樔也笺云樔者今之撩罟也君子有酒嘉賔式燕以衎传衎乐也音义疏南有樛木甘瓠累之传兴也累蔓也笺云君子下其臣故贤者归往也君子有酒嘉賔式燕绥之笺云绥安也与嘉賔燕饮而安之乡饮酒日賔以我安音义疏翩翩者鵻烝然来思传鵻壹宿之鸟笺云壹宿者壹意于其所宿之木也喻贤者有专壹之意于我我将久如而来迟之也君子有酒嘉賔式燕又思笺云又复也以其壹意欲复与燕加厚之音义疏南有嘉鱼四章章四句序南山有台乐得贤也得贤则能爲邦家立太平之基矣笺人君得贤则其德广大坚固如南山之有基址音义南山有台北山有莱传兴也台夫须也莱草也笺云兴者山之有草木以自覆盖成其高大喻人君有贤臣以自尊显乐只君子邦家之基乐只君子万寿无期传基本也笺云只之言是也人君既得贤者置之于位又尊敬以礼乐乐之则能爲国家之本得寿考之福音义疏南山有桑北山有杨乐只君子邦家之光乐只君子万寿无疆笺云光明也政敎明有荣曜音义南山有杞北山有李乐只君子民之父母乐只君子德音不已笺云已止也不止者言长见称颂也音义南山有栲北山有杻传栲山樗杻檍也乐只君子遐不睂寿乐只君子德音是茂传睂寿秀睂也笺云遐远也远不睂寿者言其近睂寿也茂盛也音义南山有枸北山有楰传枸枳枸楰䑕梓乐只君子遐不黄耇乐只君子保艾尔后传黄黄髪也耇老艾养保安也音义疏南山有台五章章六句序由庚万物得由其道也崇丘万物得极其高大也由仪万物之生各得其宜也有其义而亡其辞笺云此三篇者乡饮酒燕礼亦用焉曰乃间歌鱼丽笙由庚歌南有嘉鱼笙崇丘歌南山有台笙由仪亦遭世乱而亡之燕礼又有升歌鹿鸣下管新宫新宫亦诗篇名也辞义皆亡无以知其篇第之处音义疏序蓼萧泽及四海也笺九夷八狄七戎六蛮谓之四海国在九州之外虽有大者爵不过子虞书曰州十有二师外薄四海咸建五长音义疏蓼彼萧斯零露湑兮传兴也蓼长大貌萧蒿也湑湑然萧上露貌笺云兴者萧香物之微者喻四海之诸侯亦国君之贱者露者天所以润万物喻王者恩泽不爲远国则不及也旣见君子我心写兮传输写其心也笺云旣见君子者远国之君朝见于天子也我心写者输其情意无留恨也燕笑语兮是以有誉处兮笺云天子与之燕而笑语则远国之君各得其所是以称杨德美使声誉常处天子音义疏蓼彼萧斯零露瀼瀼传瀼瀼露蕃貌旣见君子爲龙爲光传龙宠也笺云爲宠爲光言天子恩泽光耀被及己也其德不爽寿考不忘传爽差也音义疏蓼彼萧斯零露泥泥传泥泥霑濡也既见君子孔燕岂弟传岂乐弟易也笺云孔甚燕安也宜兄宜弟令德寿岂传爲兄亦宜爲弟亦宜音义疏蓼彼萧斯零露浓浓传浓浓厚貌既见君子鞗革沖沖和鸾雝雝万福攸同传鞗辔也革辔首也沖沖垂饰貌在轼日和在镳曰鸾笺云此说天子之车饰者诸侯燕见天子天子必乘车迎于门是以云然攸所也音义疏蓼萧四章章六句序湛露天子燕诸侯也笺燕谓与之燕饮酒也诸侯朝觐会同天子与之燕所以示慈惠音义疏湛湛露斯匪阳不晞传兴也湛湛露茂盛貌阳日也晞干也露虽湛湛然见阳则干笺云兴者露之在物湛湛然使物柯叶低重喻诸侯受燕爵其仪有似醉之貌诸侯旅酬之则犹然唯天子赐爵则貌变肃敬承命有似露见日而晞也厌厌夜饮不醉无归传厌厌安也夜饮私燕也宗子将有事则族人皆侍不醉而出是不亲也醉而不出是渫宗也笺云天子燕诸侯之礼亡此假宗子与族人燕爲説尔族人犹羣臣也其醉不出不醉出犹诸侯之仪也饮酒至夜犹云不醉无归此天子于诸侯之仪燕饮之礼宵则两阶及庭门皆设大烛焉音义疏湛湛露斯在彼丰草厌厌夜饮在宗载考传丰茂也夜饮必于宗室笺云丰草喻同姓诸侯也载之言则也考成也夜饮之礼在宗室同姓诸侯则成之于庶姓其让之则止昔者陈敬仲饮桓公酒而乐桓公命以火继之敬仲曰臣卜其昼未卜其夜于是乃止此之谓不成也音义疏湛湛露斯在彼杞棘显允君子莫不令德笺云杞也棘也异类喻庶姓诸侯也令善也无不善其徳言饮酒不至于醉疏其桐其椅其实离离岂弟君子莫不令仪传离离垂也笺云桐也椅也同类而异名喻二王之后也其实离离喻其荐俎礼物多于诸侯也饮酒不至于醉徒善其威仪而已谓陔节也音义疏湛露四章章四句序彤弓天子钖有功诸侯也笺诸侯敌王所忾而献其功王飨礼之于是赐彤弓一彤矢百玈弓矢千凡诸侯赐弓矢然后专征伐音义疏彤弓弨兮受言藏之传彤弓朱弓也以讲徳习射弨弛貌言我也笺云言者谓王策命也王赐朱弓必䇿其功以命之受出藏之乃反入也我有嘉賔中心贶之传贶赐也笺云贶者欲加恩惠也王意殷勤于賔故歌序之钟鼓既设一朝飨之笺云大饮賔曰飨一朝犹早朝音义疏彤弓弨兮受言载之传载以归也笺云出载之车也我有嘉賔中心喜之传喜乐也钟鼓既设一朝右之传右劝也笺云右之者主人献之賔受爵奠于荐右既祭俎乃席末坐卒爵之谓也音义疏彤弓弨兮受言櫜之传櫜韬也我有嘉賔中心好之传好说也钟鼓既设一朝醻之传醻报也笺云饮酒之礼主人献賔賔酢主人主人又饮而酌賔谓之醻醻犹厚也劝也音义疏彤弓三章章六句序菁菁者莪乐育材也君子能长育人材则天下喜乐之矣笺乐育材者歌乐人君敎学国人秀士选士俊士造士进士养之以渐至于官之音义疏菁菁者莪在彼中阿传兴也菁菁盛貌莪萝蒿也中阿阿中也大陵曰阿君子能长育人材如阿之长莪菁菁然笺云长育之者既敎学之又不征役也既见君子乐且有仪笺云既见君子者官爵之而得见也见则心既喜乐又以礼仪见接疏菁菁者莪在彼中沚传中沚沚中也既见君子我心则喜传喜乐也音义菁菁者莪在彼中陵传中陵陵中也既见君子钖我百朋笺云古者货贝五贝为朋赐我百朋得禄多言得意也疏汎汎杨舟载沉载浮传杨木爲舟载沉亦浮载浮亦浮笺云舟者沉物亦载浮物亦载喻人君用人文亦用武亦用于人之才无所废既见君子我心则休笺云休者休休然音义疏菁菁者莪四章章四句序六月宣王北伐也鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣杕杜废则师衆缺矣鱼丽废则法度缺矣南陔废则孝友缺矣白华废则廉耻缺矣华黍废则蓄积缺矣由庚废则隂阳失其道理矣南有嘉鱼废则贤者不安下不得其所矣崇丘废则万物不遂矣南山有台废则为国之基队矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣小雅尽废则四夷交侵中国微矣笺六月言周室微而复兴美宣王之北伐也音义疏六月栖栖戎车既饬四牡骙骙载是常服传栖栖简閲貌饬正也日月为常服戎服也笺云记六月者盛夏出兵明其急也戎车革辂之等也其等有五戎车之常服韦弁服也玁狁孔炽我是用急传炽盛也笺云此序吉甫之意也北狄来侵甚炽故王以是急遣我王于出征以匡王国笺云于曰匡正也王曰今女出征玁狁以正王国之封畿音义疏比物四骊闲之维则传物毛物也则法也言先敎战然后用师维此六月既成我服我服既成于三十里传师行三十里笺云王既成我戎服将遣之戒之曰日行三十里可以舍息王于出征以佐天子传出征以佐其为天子也笺云王曰令女出征伐以佐助我天子之事御北狄也音义疏四牡脩广其大有颙传脩长广大也颙大貌薄伐玁狁以奏肤公传奏为肤大公功也有严有翼共武之服传严威严也翼敬也笺云服事也言今师之羣帅有威严者有恭敬者而共典是兵事言文武之人备共武之服以定王国笺云定安也音义疏玁狁匪茹整居焦获侵镐及方至于泾阳传焦获周地接于玁狁者笺云匪非茹度也镐也方也皆北方地名言玁狁之来侵非其所当度为也乃自整齐而处周之焦获来侵至泾水之北言其大恣也织文鸟章白斾央央传鸟章错革鸟为章也白斾继旐者也央央鲜明貌笺云织徽织也鸟章鸟隼之文章将帅以下衣皆着焉元戎十乘以先启行传元大也夏后氏曰钩车先正也殷曰寅车先疾也周曰元戎先良也笺云钩钩鞶行曲直有正也寅进也二者及元戎皆可以先前启突敌陈之前行其制之同异未闻音义疏戎车既安如轾如轩四牡既佶既佶且闲传轾摰佶正也笺云戎车之安从后视之如摰从前视之如轩然后适调也佶壮健之貌薄伐玁狁至于大原传言逐出之而已文武吉甫万邦为宪传吉甫尹吉甫也有文有武宪法也笺云吉甫此时大将也音义疏吉甫燕喜既多受祉传祉福也笺云吉甫既伐玁狁而归天子以燕礼乐之则欢喜矣又多受赏赐也来归自镐我行永久饮御诸友炰鼈脍鲤传御进也笺云御侍也王以吉甫远从镐地来又日月长久今饮之酒使其诸友恩旧者侍之又加其珍美之馔所以极劝之也侯谁在矣张仲孝友传侯维也张仲贤臣也善父母为孝善兄弟为友使文武之臣征伐与孝友之臣处内笺云张仲吉甫之友其性孝友音义疏六月六章章八句序采芑宣王南征也音义疏薄言采芑于彼新田于此菑亩传兴也芑菜也田一岁曰菑二歳曰新田三歳日畬宣王能新美天子之士然后用之笺云兴者新美之喻和治其家养育其身也士军士也方叔涖止其车三千师干之试传方叔卿士也受命而为将也涖临师衆干扞试用也笺云方叔临视此戎车三千乘其士卒皆有佐师扞敌之用尔司马法兵车一乘甲士三人步卒七十二人宣王承乱羡卒尽起方叔率止乘其四骐四骐翼翼笺云率者率此戎车士卒而行也翼翼壮健貌路车有奭簟茀鱼服钩膺鞗革传奭赤貌钩膺樊缨也笺云茀之言蔽也车之蔽饰象席文也鱼服矢服也鞗革辔首垂也音义疏薄言采芑于彼新田于此中乡传乡所也笺云中乡美地名方叔涖止其车三千旂旐央央笺云交龙为旂龟蛇爲旐此言军衆将帅之车皆备方叔率止约軧错衡八鸾玱玱传軧长毂之軧也朱而约之错衡文衡也玱玱声也服其命服朱芾斯皇有玱葱珩传朱芾黄朱芾也皇犹煌煌也玱珩声也葱苍也三命葱珩言周室之强车服之美也言其强美斯劣矣笺云命服者命为将受王命之服也天子之服韦弁服朱衣裳也音义疏鴥彼飞隼其飞戾天亦集爰止传戾至也笺云隼急疾之鸟也飞乃至天喻士卒劲勇能深攻入敌也爰于也亦集于其所止喻士卒须命乃行也方叔涖止其车三千师干之试笺云三称此者重师也方叔率止钲人伐鼓陈师鞠旅传伐击也钲以静之鼓以动之鞠告也笺云钲也鼓也各有人焉言钲人伐鼓互言尔二千五百人为师五百人为旅此言将战之日陈列其师旅誓告之也陈师吿旅亦互言之显允方叔伐鼓渊渊振旅阗阗传渊渊鼓声也入曰振旅复长幼也笺云伐鼓渊渊谓战时进士衆也至战止将归又振旅伐鼓阗阗然振犹止也旅衆也春秋传日出曰治兵入曰振旅其礼一也音义疏蠢尔蛮荆大邦为雠传蠢动也蛮荆荆州之蛮也笺云大邦列国之大也方叔元老克壮其犹传元大也五官之长出于诸侯日天子之老壮大犹道也笺云犹谋也谋兵谋也方叔率止执讯获丑笺云方叔率其士衆执其可言问所获敌人之衆以还归也戎车啴啴啴啴焞焞如霆如雷传啴啴衆也焞焞盛也笺云言戎车既衆盛其威又如雷霆言虽久在外无罢劳也显允方叔征伐玁狁蛮荆来威笺云方叔先与吉甫征伐玁狁今特往伐蛮荆皆使来服于宣王之威美其功之多也音义疏采芑四章章十二句序车攻宣王复古也宣王能内脩政事外攘夷狄复文武之竟土脩车马备器械复会诸侯于东都因田猎而选车徒焉笺东都王城也音义疏我车既攻我马既同传攻坚同齐也宗庙齐豪尚纯也戎事齐力尚强也田猎齐足尚疾也四牡庞庞驾言徂东传庞庞充实也东洛邑也音义疏田车既好四牡孔阜东有甫草驾言行狩传甫大也田者大芟草以为防或舍其中褐纒旃以为门裘纒质以为槸间容握驱而入轚则不得入左者之左右者之右然后焚而射焉天子发然后诸侯发诸侯发然后大夫士发天子发抗大绥诸侯发抗小绥献禽于其下故战不出顷田不出防不逐奔走古之道也笺云甫草者甫田之草也郑有圃田音义疏之子于苗选徒嚻嚻传之子有司也夏猎曰苗嚻嚻声也维数车徒者为有声也笺云于曰也建旐设旄搏兽于敖传敖地名笺云兽田猎搏兽也敖郑地今近荥阳音义疏驾彼四牡四牡奕奕传言诸侯来会也赤芾金舄会同有绎传诸侯赤芾金舄舄达屦也时见曰㑹殷见曰同绎陈也笺云金舄黄朱色也音义疏决拾既佽弓矢既调传决钩弦也拾遂也佽利也笺云佽谓手指相次比也调谓弓强弱与矢轻重相得射夫既同助我举柴传柴积也笺云既同己射同复将射之位也虽不中必助中者举积禽也音义疏四黄既驾两骖不猗传言御者之良也不失其驰舍矢如破传言习于射御法也笺云御者之良得舒疾之中射者之工矢发则中如椎破物也音义疏萧萧马鸣悠悠斾旌传言不讙譁也徒御不惊大庖不盈传徒輂也御御马也不惊惊也不盈盈也一曰干豆二曰賔客三曰充君之庖故自左膘而射之达于右腢为上杀射右耳本次之射左髀达于右为下杀靣伤不献践毛不献不成禽不献禽虽多择取三十焉其余以与大夫士以习射于泽宫田虽得禽射不中不得取禽田虽不得禽射中则得取禽古者以辞让取不以勇力取笺云不惊惊也不盈盈也反其言美之也射右耳本射当为达三十者每禽三十也音义疏之子于征有闻无声传有善闻而无諠譁之声笺云晋人伐郑陈成子救之舍于桞舒之上去谷七里谷人不知可谓有闻无声允矣君子展也大成笺云允信展诚也大成谓致太平也音义疏车攻八章章四句序吉日美宣王田也能滇微接下无不自尽以奉其上焉疏吉日维戊既伯既祷传维戊顺类乘牡也伯马祖也重物愼微将用马力必先为之祷其祖祷祷获也笺云戊刚日也故乘牡为顺类也田车既好四牡孔阜升彼大阜从其羣丑笺云丑衆也田而升大阜从禽兽之羣衆也音义疏吉日庚午既差我马传外事以刚日差择也兽之所同麀鹿麌麌传鹿牝曰麀麌麌衆多也笺云同犹聚也麕牡曰麌麌复麌言多也漆沮之从天子之所传漆沮之水麀鹿所生也从漆沮驱禽而至天子之所音义疏瞻彼中原其祁孔有传祁大也笺云祁当作麎麎麋牝也中原之野甚有之儦儦俟俟或羣或友传趋则儦儦行则俟俟兽三曰羣二曰友悉率左右以燕天子传驱禽之左右以安待天子笺云率循也悉驱禽顺其左右之宜以安待王之射也音义疏既张我弓既挟我矢发彼小豝殪此大兕传殪壹发而死言能中微而制大也笺云豕牝曰豝以御賔客且以酌醴传飨醴天子之饮酒也笺云御賔客者给賔客之御也賔客谓诸侯也酌醴酌而醴羣臣以为俎实也音义疏吉日四章章六句南有嘉鱼之什十篇四十六章二百七十二句毛诗注疏卷十七卷十七考证毛诗注疏卷十七考证六月章我是用急盐铁论作我是用戒采芑章朱芾斯皇芾白虎通作绋与车攻作赤绋同啴啴焞焞焞焞汉书作推推车攻章东有甫草甫草文选注作圃草后汉马融传注作囿草吉日章儦儦俟俟儦儦説文作伾伾汉书作駓駓毛诗注疏卷十七考证毛诗注疏卷十八钦定四库全书毛诗注疏卷十八汉郑氏笺唐陆德明音义孔颖达疏小雅序鸿鴈美宣王也万民离散不安其居而能劳来还定安集之至于矜寡无不得其所焉笺宣王承厉王衰乱之敝而起兴复先王之道以安集衆民为始也书曰天将有立父母民之有政有居宣王之为是务音义疏鸿鴈于飞肃肃其羽传兴也大曰鸿小曰鴈肃肃羽声也笺云鸿鴈知辟阴阳寒暑兴者喻民知去无道就有道之子于征劬劳于野传之子侯伯卿士也劬劳病苦也笺云侯伯卿士谓诸侯之伯与天子卿士也是时民既离散邦国有壊灭者侯伯久不述职王使废于存省诸侯于是始复之故美焉爰及矜人哀此鳏寡传矜怜也老无妻曰鳏偏䘮曰寡笺云爰曰也王之意不徒使此为诸侯之事与安集万民而已王曰当及此可怜之人谓贫穷者欲令赒饩之鳏寡则哀之其孤独者收敛之使有所依附音义疏鸿鴈于飞集于中泽传中泽泽中也笺云鸿鴈之性安居泽中今飞又集于泽中犹民去其居而离散今见还定安集之子于垣百堵皆作传一丈为板五板为堵笺云侯伯卿士又于壊灭之国征民起屋舍筑墙壁百堵同时而起言趋事也春秋传曰五板为堵五堵为雉雉长三丈则板六尺虽则劬劳其究安宅传究穷也笺云此劝万民之辞女今虽病劳终有安居音义疏鸿鴈于飞哀鸣嗸嗸传未得所安集则嗸嗸然笺云此之子所未至者维此哲人谓我劬劳笺云此哲人谓知王之意及之子之事者我之子自我也维彼愚人谓我宣骄传宣示也笺云谓我役作衆民为骄奢音义鸿鴈三章章六句序庭燎美宣王也因以箴之笺诸侯将朝宣王以夜未央之时问夜早晚美者美其能自勤以政事因以箴者王有鸡人之官凡国事为期则告之以时王不正其官而问夜早晚音义疏夜如何其笺云此宣王以诸侯将朝夜起曰夜如何其问早晚之辞夜未央庭燎之光君子至止鸾声将将传央旦也庭燎大烛君子谓诸侯也将将鸾镳声笺云夜未央犹言夜未渠央也而于庭设大烛使诸侯早来朝闻鸾声将将然音义疏夜如何其夜未艾庭燎晣晣君子至止鸾声哕哕传艾久也晣晣明也哕哕徐行有节也笺云芟末曰艾以言夜先鸡鸣时音义疏夜如何其夜乡晨庭燎有煇君子至止言观其旂传煇光也笺云晨明也上二章闻鸾声尔今夜乡明我见其旂是朝之时也朝礼别色始入音义庭燎三章章五句序沔水规宣王也笺规者正圆之器也规王仁恩也以恩亲正君曰规春秋传曰近臣尽规音义疏沔彼流水朝宗于海传兴也沔水流满也水犹有所朝宗笺云兴者水流而入海小就大也喻诸侯朝天子亦犹是也诸侯春见天子曰朝夏见曰宗鴥彼飞隼载飞载止笺云载之言则也言隼欲飞则飞欲止则止喻诸侯之自骄恣欲朝不朝自由无所惧心也嗟我兄弟邦人诸友莫肻念乱谁无父母传邦人诸友谓诸侯也兄弟同姓臣也京师者诸侯之父母也笺云我我王也莫无也我同姓异姓之诸侯女自恣聴不朝无肻念此于礼法为乱者女谁无父母乎言皆生于父母也臣之道资于事父以事君音义疏沔彼流水其流汤汤传言放纵无所入也笺云汤汤波流盛貌喻诸侯奢僭既不朝天子复不事侯伯鴥彼飞隼载飞载扬传言无所定止也笺云则飞则扬喻诸侯出兵妄相侵伐念彼不蹟载起载行心之忧矣不可弭忘传不蹟不循道也弭止也笺云彼彼诸侯也诸侯不循法度妄兴师出兵我念之忧不能忘也音义疏鴥彼飞隼率彼中陵笺云率循也隼之性待鸟雀而食飞循陵阜者是其常也喻诸侯之守职顺法度者亦是其常也民之讹言宁莫之惩传惩止也笺云讹伪也言时不令小人好诈伪为交易之言使见怨咎安然无禁止我友敬矣谗言其兴传疾王不能察谗也笺云我我天子也友谓诸侯也言诸侯有敬其职顺法度者谗人犹兴其言以毁恶之王与侯伯不当察之音义疏沔水三章二章章八句一章六句序鹤鸣诲宣王也笺诲教也教宣王求贤人之未仕者音义疏鹤鸣于九臯声闻于野传兴也臯泽也言身隐而名着也笺云臯泽中水溢出所为次自外数至九喻深逺也鹤在中鸣焉而野闻其鸣声兴者喻贤者虽隐居人咸知之鱼潜在渊或在于渚传良鱼在渊小鱼在渚笺云此言鱼之性寒则逃于渊温则见于渚喻贤者世乱则隐治平则出在时君也乐彼之园爰有树檀其下维萚传何乐于彼园之观乎萚落也尚有树檀而下其萚笺云之往爰曰也言所以之彼园而观者人曰有树檀檀下有萚此犹朝廷之尚贤者而下小人是以往也他山之石可以为错传错石也可以琢玉举贤用滞则可以治国笺云他山喻异国音义疏鹤鸣于九臯声闻于天笺云天高逺也鱼在于渚或潜在渊笺云时寒则鱼去渚逃于渊乐彼之园爰有树檀其下维谷传谷恶木也他山之石可以攻玉传攻错也音义疏鹤鸣二章章九句序祈父刺宣王也笺刺其用祈父不得其人也官非其人则职废祈父之职掌六军之事有九伐之法祈圻畿同音义疏祈父传祈父司马也职掌封圻之兵甲笺云此司马也时人以其职号之故曰祈父书曰若畴圻父谓司马也司马掌禄士故司士属焉又有司右主勇力之士予王之爪牙胡转予于恤靡所止居传恤忧也宣王之末司马职废羌戎为败笺云予我转移也此勇力之士责司马之辞也我乃王之爪牙爪牙之士当为王闲守之衞女何移我于忧使我无所止居乎谓见使从军与羌戎战于千亩而败之时也六军之士出自六乡法不取于王之爪牙之士音义疏祈父予王之爪士传士事也胡转予于恤靡所底止传底至也音义祈父亶不聪传亶诚也胡转予于恤有母之尸饔传尸陈也熟食曰饔笺云已从军而母为父陈馔饮食之具自伤不得供养也音义疏祈父三章章四句序白驹大夫刺宣王也笺刺其不能留贤也音义皎皎白驹食我场苖絷之维之以永今朝传宣王之末不能用贤贤者有乗白驹而去者絷绊维系也笺云永久也愿此去者乗其白驹而来使食我场中之苗我则绊之系之以永今朝爱之欲留之所谓伊人于焉逍遥笺云伊当作繄繄犹是也所谓是乗白驹而去之贤人今于何游息乎思之甚也音义疏皎皎白驹食我场藿絷之维之以永今夕传藿犹苗也夕犹朝也所谓伊人于焉嘉客音义皎皎白驹贲然来思传贲饰也笺云愿其来而得见之易卦曰山下有火贲贲黄白色也尔公尔侯逸豫无期传尔公尔侯邪何为逸乐无期以反也慎尔优游勉尔遁思传慎诚也笺云诚女优游使待时也勉女遁思度已终不得见自诀之辞音义疏皎皎白驹在彼空谷传空大也生刍一束其人如玉笺云此戒之也女行所舍主人之饩虽薄要就贤人其德如玉然毋金玉尔音而有遐心笺云毋爱女声音而有逺我之心以恩责之也音义疏白驹四章章六句序黄鸟刺宣王也笺刺其以阴礼教亲而不至聮兄弟之不固音义疏黄鸟黄鸟无集于谷无啄我粟传兴也黄鸟宜集木啄粟者喻天下室家不以其道而相去是失其性此邦之人不我肻谷传谷善也笺云不肻以善道与我言旋言归复我邦族传宣王之末天下室家离散妃匹相去有不以礼者笺云言我复反也音义疏黄鸟黄鸟无集于桑无啄我粱此邦之人不可与明传不可与明夫妇之道笺云明当为盟盟信也言旋言归复我诸兄传妇人有归宗之义笺云宗谓宗子也疏黄鸟黄鸟无集于栩无啄我黍此邦之人不可与处传处居也言旋言归复我诸父传诸父犹诸兄也音义黄鸟三章章七句序我行其野刺宣王也笺刺其不正嫁娶之数而有荒政多淫昏之俗疏我行其野蔽芾其樗昏姻之故言就尔居传樗恶木也笺云樗之蔽芾始生谓仲春之时嫁娶之月妇之父壻之父相谓昏姻言我也我乃以此二父之命故我就女居我岂其无礼来乎责之也尔不我畜复我邦家传畜养也笺云宣王之未男女失道以求外昏弃其旧姻而相怨音义疏我行其野言采其蓫昏姻之故言就尔宿传蓫恶菜也笺云遂牛蘈也亦仲春时生可采也尔不我畜言归斯复传复反也音义疏我行其野言采其葍不思旧姻求尔新特𫝊葍恶菜也新特外昏也笺云葍䔰也亦仲春时生可采也壻之父曰姻我采葍之时以礼来嫁女女不思女老父之命而弃我而求女新外昏特来之女责之也不以礼嫁必无肻媵之成不以富亦祗以异传祗适也笺云女不以礼为室家成事不足以得富也亦适以此自异于人道言可恶也音义疏我行其野三章章六句序斯干宣王考室也笺考成也徳行国富人民殷衆而皆佼好骨肉和亲宣王于是筑宫庙羣寝既成而衅之歌斯干之诗以落之此之谓成室宗庙成则又祭祀先祖音义疏秩秩斯干幽幽南山传兴也秩秩流行也干涧也幽幽深逺也笺云兴者喻宣王之徳如涧水之源秩秩流出无极已也国以饶富民取足焉如于深山如竹苞矣如松茂矣传苞本也笺云言时民殷衆如竹之本生矣其佼好又如松柏之畅茂矣兄及弟矣式相好矣无相犹矣传犹道也笺云犹当作瘉瘉病也言时人骨肉用是相爱好无相诟病也音义疏似续妣祖传似嗣也笺云似读如已午之已己续妣祖者谓已成其宫庙也妣先妣姜嫄也祖先祖也筑室百堵西南其戸传西乡戸南乡戸也笺云此筑室者谓筑燕寝也百堵百堵一时起也天子之寝有左右房西其戸者异于一房者之室戸也又云南其戸者宗庙及路寝制如明堂每室四戸是室一南戸尔爰居爰处爰笑爰语笺云爰于也于是居于是处于是笑于是语言诸寝之中皆可安乐音义疏约之阁阁椓之橐橐传约束也阁阁犹歴歴也橐橐用力也笺云约谓缩板也椓谓㨨土也风雨攸除鸟鼠攸去君子攸芋传芋大也笺云芋当作幠幠覆也寝庙既成其墙屋𢎞杀则风雨之所除也其坚致则鸟鼠之所去也其堂室相称则君子之所覆盖音义疏如跋斯翼𫝊如人之跂竦翼尔如矢斯棘如鸟斯革传棘稜㢘也革翼也笺云棘㦸也如人挟弓矢㦸其肘如鸟夏暑希革张其翼时如翚斯飞君子攸跻传跻升也笺云伊洛而南素质五色皆备成章曰翚此章四如者皆谓㢘隅之正形貌之显也翚者鸟之竒异者也故以成之焉此章主于宗庙君子所升祭祀之时音义疏殖殖其庭有觉其楹传殖殖言平正也有觉言髙大也笺云觉直也哙哙其正哕哕其冥传正长也冥幼也笺云哙哙犹快快也正昼也哕哕犹煟煟也冥夜也言居之昼日则快快然夜则煟煟然皆寛明之貌君子攸宁笺云此章主于寝君子所安燕息之时音义疏下莞上簟乃安斯寝笺云莞小蒲之席也竹苇曰簟寝既成乃铺席与羣臣安燕为欢以落之乃寝乃兴乃占我梦传言善之应人也笺云兴夙兴也有善梦则占之吉梦维何维熊维罴维虺维蛇笺云熊罴之兽虺蛇之虫此四者梦之吉祥也音义疏大人占之维熊维罴男子之祥维虺维蛇女子之祥笺云大人占之谓以圣人占夣之法占之也熊罴在山阳之祥也故为生男虺蛇穴处隂之祥也故为生女音义疏乃生男子载寝之牀载衣之裳载弄之璋传半珪曰璋裳下之饰也璋臣之职也笺云男子生而卧于牀尊之也裳昼日衣也衣以裳者明当主于外事也玩以璋者欲其比徳焉正以璋者明成之有渐其泣喤喤朱芾斯皇室家君王笺云皇犹煌煌也芾者天子纯朱诸侯黄朱室家一家之内宣王所生之子或且为诸侯或且为天子皆将佩朱芾煌煌然音义疏乃生女子载寝之地载衣之裼载弄之瓦传裼褓也瓦纺塼也笺云卧于地卑之也褓夜衣也明当主于内事纺塼习其所有事也无非无仪唯酒食是议无父母诒罹传妇人质无威仪也罹忧也笺云仪善也妇人无所专于家事有非非妇人也有善亦非妇人也妇人之事惟议酒食尔无遗父母之忧音义疏斯干九章四章章七句五章章五句序无羊宣王考牧也笺厉王之时牧人之职废宣王始兴而复之至此而成谓复先王牛羊之数疏谁谓尔无羊三百维羣谁谓尔无牛九十其犉传黄牛黒脣曰犉笺云尔女也女宣王也宣王复古之牧法汲汲于其数故歌此诗以觧之也谁谓女无羊今乃三百头为一羣谁谓女无牛今乃犉者九十头言其多矣足如古也尔羊来思其角濈濈传聚其角而息濈濈然笺云言此者美畜产得其所尔牛来思其耳湿湿传呞而动其耳湿湿然音义疏或降于阿或饮于池或寝或讹传讹动也笺云言此者美其无所惊畏也尔牧来思何蓑何笠或负其糇传何揭也蓑所以备雨笠所以御暑笺云言此者美牧人寒暑饮食有备三十维物尔牲则具传黑毛色者三十也笺云牛羊之色异者三十则女之祭祀索则有之音义疏尔牧来思以薪以蒸以雌以雄笺云此言牧人有余力则取薪蒸搏禽兽以来归也麤曰薪细曰蒸尔羊来思矜矜兢兢不骞不崩传矜矜兢兢以言坚彊也骞亏也崩羣疾也麾之以肱毕来既升传肱臂也升升入牢也笺云此言扰驯从人意也音义疏牧人乃梦衆维鱼矣旐维旟矣笺云牧人乃夣见人衆相与捕鱼又夣见旐与旟占夣之官得而献之于宣王将以占国事也大人占之衆维鱼矣实维丰年传隂阳和则鱼衆多矣笺云鱼者庶人之所以养也今人衆相与捕鱼则是嵗熟相供养之祥也易中孚卦曰豚鱼吉旐维旟矣室家溱溱传溱溱衆也旐旟所以聚衆也笺云溱溱子孙衆多也音义疏无羊四章章八句鸿鴈之什十篇三十七章二百三十三句毛诗注疏卷十八卷十八考证毛诗注疏卷十八考证庭燎章鸾声哕哕哕哕説文作钺钺白驹章食我场藿説文云藿尗之少也公食礼云铏芼牛藿注云藿豆叶也靃与藿同我行其野章不思旧姻白虎通作不惟旧因斯干章西南其戸李光地曰卑者之居东房西室房戸在东室戸偏东是西南无戸也尊贵者有东西两房则西南有戸特表出之以明为尊贵者之居较旧説似更简明约之阁阁阁阁周礼注作格格载衣之裼裼説文作毛诗注疏卷十八考证毛诗注疏卷十九钦定四库全书毛诗注疏卷十九汉郑氏笺唐陆徳眀音义孔颖逹疏小雅序节南山家父刺幽王也笺家父字周大夫也音义疏节彼南山维石巖巖𫝊兴也节髙峻貌巖巖积石貌笺云兴者喻三公之位人所尊严赫赫师尹民具尔瞻忧心如惔不敢戱谈𫝊赫赫显盛貌师大师周之三公也尹尹氏为大师具俱瞻视惔燔也笺云此言尹氏女居三公之位天下之民俱视女之所为皆忧心如火灼烂之矣又畏女之威不敢相戯而言语疾其贪暴胁下以刑辟也国既卒斩何用不监𫝊卒尽斩断监视也笺云天下之诸侯日相侵伐其国已尽絶灭女何用为职不监察之音义疏节彼南山有实其猗𫝊实满猗长也笺云猗倚也言南山既能髙峻又以草木平满其旁倚之畎谷使之齐均也赫赫师尹不平谓何笺云责三公之不均平不如山之为也谓何犹云何也天方荐瘥䘮乱𢎞多𫝊荐重瘥病𢎞大也笺云天气方今又重以疫病长幼相乱而死䘮甚大多也民言无嘉憯莫惩嗟𫝊憯曽也笺云惩止也天下之民皆以灾害相弔唁无一嘉庆之言曾无以恩徳止之者嗟乎奈何音义疏尹氏大师维周之氐秉国之均四方是维天子是毗俾民不迷𫝊氐夲均平毗厚也笺云氐当作桎鎋之桎毗辅也言尹氏作大师之官为周之桎鎋持国政之平维制四方上辅天子下教化天下使民无迷惑之忧言任至重不弔昊天不宜空我师𫝊弔至空穷也笺云至犹善也不善乎昊天愬之也不宜使此人居尊官困穷我之衆民也音义疏弗躬弗亲庶民弗信弗问弗仕勿㒺君子𫝊庶民之言不可信勿罔上而行也笺云仕察也勿当作末此言王之政木躬而亲之则恩泽不信扵衆民矣不问而察之则下民末罔其上矣式夷式已无小人殆𫝊式用夷平也用平则已无以小人之言至扵危殆也笺云殆近也为政当用平正之人用䏻纪理其事也无小人近琐琐姻亚则无膴仕𫝊琐琐小貌两壻相谓曰亚膴厚也笺云壻之父曰姻琐琐昏姻妻党之小人无厚任用之置之大位重其禄也音义疏昊天不佣降此鞠讻昊天不恵降此大戾𫝊佣均鞠盈讻讼也笺云盈犹多也戾乖也昊天乎师氏为政不均乃下此多讼之俗又为不和顺之行乃下此乖争之化疾时民傚为之愬之扵天君子如届俾民心阕君子如夷恶怒是违𫝊届极阕息夷易违去也笺云届至也君子斥在位者如行至诚之道则民鞠讻之心息如行平易之政则民乖争之情去言民之失由扵上可反复也音义疏不弔昊天乱靡有定式月斯生俾民不宁忧心如酲谁秉国成𫝊病酒曰酲成平也笺云弔至也至犹善也定止式用也不善乎昊天天下之乱无有止之者用月此生言月月益甚也使民不得安我今忧之如病酒之酲矣观此君臣谁能持国之平乎言无有也不自为政卒劳百姓笺云卒终也昊天不自出政教则终穷苦百姓欲使昊天出圗书有所授命民乃得安音义疏驾彼四牡四牡项领𫝊项大也笺云四牡者人君所乘驾今但养大其领不肯为用喻大臣自恣王不能使也我瞻四方蹙蹙靡所骋𫝊骋极也笺云蹙蹙缩小之貌我视四方土地日见侵削扵夷狄蹙蹙然虽欲驰骋无所之也音义疏方茂尔恶相尔矛矣𫝊茂勉也笺云相视也方争讼自勉扵恶之时则视女矛矣言欲战鬬相杀伤矣既夷既怿如相醻矣𫝊怿服也笺云夷説也言大臣之乖争本无大讐其已相和顺而説怿则如宾主饮酒相醻酢也音义疏昊天不平我王不宁不惩其心覆怨其正𫝊正长也笺云昊天乎师尹为政不平使我王不得安宁女不惩止女之邪心而反怨憎其正也音义疏家父作诵以究王讻𫝊家父大夫也笺云究穷也大夫家父作此诗而为王诵之以穷极王之政所以致多讼之本意式讹尔心以畜万邦笺云讹化畜养也音义疏节南山十章六章章八句四章章四句序正月大夫刺幽王也音义正月繁霜我心忧伤𫝊正月夏之四月繁多也笺云夏之四月建已之月纯阳用事而霜多急恒寒若之异伤害万物故心为之忧伤民之讹言亦孔之将𫝊将大也笺云讹伪也人以伪言相䧟入使王行酷暴之刑致此灾异故言亦甚大也念我独兮忧心京京哀我小心癙忧以痒𫝊京京忧不去也癙痒皆病也笺云念我独兮者言我独忧此政也音义疏父母生我胡俾我瘉不自我先不自我后𫝊父母谓文武也我我天下瘉病也笺云自従也天使父母生我何故不长遂我而使我遭此暴虐之政而病此何不出我之前居我之后穷苦之情苟欲免身好言自口莠言自口𫝊莠丑也笺云自従也此疾讹言之人善言従女口出恶言亦从女口出女口一尔善也恶也同出其中谓其可贱忧心愈愈是以有侮𫝊愈愈忧惧也笺云我心忧政如是是与讹言者殊涂故用是见侵侮也音义疏忧心惸惸念我无禄𫝊惸惸忧意也笺云无禄者言不得天禄自伤值今生也民之无辜并其臣仆𫝊古者有罪不入扵刑则役之圜土以为臣仆笺云辜罪也人之尊卑有十等仆第九台第十言王既刑杀无罪并及其家之贱者不止扵所罪而已书曰越兹丽刑并制哀我人斯于何从禄笺云斯此于于也哀乎今我民人见遇如此当扵何従得天禄免扵是难瞻乌爰止于谁之屋𫝊富人之屋乌所集也笺云视乌集扵富人之屋以言今民亦当求明君而归之音义疏瞻彼中林侯薪侯蒸𫝊中林林中也薪蒸言似而非笺云侯维也林中大木之处而维有薪蒸尔喻朝廷宜有贤者而但聚小人民今方殆视天梦梦𫝊王者为乱梦梦然笺云方且也民今且危亡视王者所为反梦梦然而乱无统理安人之意既克有定靡人弗胜𫝊胜乘也笺云王既䏻有所定尚复事之小者尔无人而不胜言凡人所定皆胜王也有皇上帝伊谁云憎𫝊皇君也笺云伊读当为繄繄犹是也有君上帝者以情告天也使王暴虐如是是憎恶谁乎欲天指害其所憎而已音义疏谓山盖卑为冈为陵𫝊在位非君子乃小人也笺云此喻为君子贤者之道人尚谓之卑况为凡庸小人之行民之讹言宁莫之惩笺云小人在位曾无欲止衆民之为伪言相䧟害也召彼故老讯之占梦𫝊故老元老讯问也笺云君臣在朝侮慢元老召之不问政事但问占梦不尚道徳而信徴祥之甚具曰予圣谁知乌之雌雄𫝊君臣俱自谓圣也笺云时君臣贤愚适同如乌雌雄相似谁䏻别异之乎音义疏谓天盖髙不敢不局谓地盖厚不敢不蹐维号斯言有伦有嵴𫝊局曲也蹐累足也伦道嵴理也笺云局蹐者天髙而有雷霆地厚而有䧟沦也此民疾苦王政上下皆可畏怖之言也维民号唿而发此言皆有道理所以至然者非徒苟妄为诬辞哀今之人胡为虺蜴𫝊蜴螈也笺云虺蜴之性见人则走哀哉今之人何为如是伤时政也音义疏瞻彼坂田有菀其特𫝊言朝廷曾无杰臣笺云坂田崎岖墝埆之䖏而有菀然茂特之苖喻贤者在间辟隠居之时天之扤我如不我克𫝊扤动也笺云我我特苖也天以风雨动摇我如将不胜我谓其迅疾也彼求我则如不我得笺云彼彼王也王之始徴求我如恐不得我言其礼命之繁多执我仇仇亦不我力传仇仇犹謷謷也笺云王既得我执畱我其礼待我謷謷然亦不问我在位之功力言其有贪贤之名无用贤之实音义疏心之忧矣如或结之今兹之正胡然厉矣𫝊厉恶也笺云兹此正长也心忧如有结之者忧今此之君臣何一然为恶如是燎之方扬宁或灭之𫝊灭之以水也笺云火田为燎燎之方盛之时炎炽熛怒宁有䏻灭息之者言无有也以无有喻有之者为甚也赫赫宗周襃姒烕之𫝊宗周镐京也襃国也姒姓也烕灭也有襃国之女幽王惑焉而以为后诗人知其必灭周也音义疏终其永懐又窘隂雨𫝊窘困也笺云窘仍也终王之所行其长可忧伤矣又将仍忧扵隂雨隂雨喻君有泥䧟之难其车既载乃弃尔辅𫝊大车重载又弃其辅笺云以车之载物喻王之任国事也弃辅喻逺贤也载输尔载将伯助予𫝊将请伯长也笺云输堕也弃女车辅则堕女之载乃请长者见助以言国危而求贤者已晚矣音义疏无弃尔辅员于尔辐𫝊员益也屡顾尔仆不输尔载笺云屡数也仆将车者也頋犹视也念也终踰絶险曾是不意笺云女不弃车之辅数頋女仆终是用踰度䧟絶之险女不曾以是为意乎以商事喻治国也音义疏鱼在于沼亦匪克乐潜虽伏矣亦孔之炤𫝊沼池也笺云池鱼之所乐而非䏻乐其潜伏扵渊又不足以逃甚炤炤易见以喻时贤者在朝廷道不行无所乐退而穷䖏又无所止也忧心惨惨念国之为虐𫝊惨惨犹戚戚也音义疏彼有㫖酒又有嘉殽𫝊言礼物备也笺云彼彼尹氏大师也洽比其邻昏姻孔云𫝊洽合邻近云旋也是言王者不䏻亲亲以及逺笺云云犹友也言尹氏富独与兄弟相亲友为朋党也念我独兮忧心慇慇𫝊慇慇然痛也笺云此贤者孤特自伤也音义疏佌佌彼有屋蔌蔌方有谷𫝊佌佌小也蔌蔌陋也笺云谷禄也此言小人富而窭陋将贵也民今之无禄天夭是椓𫝊君夭之在位椓之笺云民扵今而无禄者天以荐瘥夭杀之是王者之政又复椓破之言遇害甚也哿矣富人哀此惸独𫝊哿可独单也笺云此言王政如是富人犹可惸独将困也音义疏正月十三章八章章八句五章章六句序十月之交大夫刺幽王也笺当为刺厉王作诂训𫝊时移其篇第因改之耳节彼刺师尹不平乱靡有定此篇讥皇父擅恣日月告凶正月恶襃姒灭周此篇疾艳妻煽方䖏又幽王时司徒乃郑桓公友非此篇之所云番也是以知然音义疏十月之交朔日辛夘日有食之亦孔之丑𫝊之交日月之交㑹丑恶也笺云周之十月夏之八月也八月朔日日月交㑹而日食阴侵阳臣侵君之象日辰之义日为君辰为臣辛金也夘木也又以夘侵辛故甚恶也彼月而微此日而微𫝊月臣道日君道笺云微谓不明也彼月则有微今此日反微非其常为异尤大也今此下民亦孔之哀笺云君臣失道灾将起故下民亦甚可哀音义疏日月告凶不用其行四国无政不用其良笺云告凶告天下以凶亡之徴也行道度也不用之者谓相干犯也四方之国无政治者由天子不用善人也彼月而食则维其常此日而食于何不臧笺云臧善也音义疏震电不宁不令𫝊震电貌震雷也笺云雷电过常天下不安政教不善之徴百川沸腾山冢崒崩𫝊沸出腾乘也山顶曰冢笺云崒者崔嵬百川沸出相乘陵者由贵小人也山顶崔嵬者崩君道坏也髙岸为谷深谷为陵𫝊言易位也笺云易位者君子居下小人䖏上之谓也哀今之人胡莫惩笺云曾惩止也变异如此祸乱方至哀㦲今在位之人何曾无以道徳止之音义疏皇父卿士番维司徒家伯维宰仲允膳夫棸子内史蹶维趣马楀维师氏艳妻煽方䖏𫝊艳妻襃姒美色曰艳煽炽也笺云皇父家伯仲允皆字番棸蹶楀皆氏厉王淫于色七子皆用后嬖宠方炽之时竝处位言妻党盛女谒行之甚也敌夫曰妻司徒之职掌天下土地之圗人民之数冢宰掌建邦之六典皆卿也膳夫上士也掌王之饮食膳羞内史中大夫也掌爵禄废置杀生予夺之法趣马中士也掌王马之政师氏亦中大夫也掌司朝得失之事六人之中虽官有尊卑权宠相连朋党扵朝是以疾焉皇父则为之端首兼擅羣职故但目以卿士云音义疏抑此皇父岂曰不时胡为我作不即我谋彻我墙屋田卒污莱𫝊时是也下则污髙则莱笺云抑之言噫噫是皇父疾而唿之女岂曰我所为不是乎言其不自知恶也女何为役作我不先就与我谋使我得迁徙乃反彻毁我墙屋令我不得趋农田卒为污莱乎此皇父所筑邑人之怨辞曰予不戕礼则然矣笺云戕残也言皇父既不自知不是反云我不残败女田业礼下供上役其道当然言文过也音义疏皇父孔圣作都于向择三有事亶侯多藏𫝊皇父甚自谓圣向邑也择三有事有司国之三卿信维贪淫多藏之人也笺云専权足已自比圣人作都立三卿皆取聚敛之臣言不知厌也礼畿内诸侯二卿不慭遗一老俾守我王笺云慭者心不欲自彊之辞也言尽将旧在位之人与之皆去无畱卫王择有车马以居徂向笺云又择民之富有车马者以往居于向也音义疏黾勉从事不敢告劳笺云诗人贤者见时如是自勉以従王事虽劳不敢自谓劳畏刑罚也无罪无辜谗口嚣嚣笺云嚣嚣衆多貌时人非有辜罪其被谗口见椓譛嚣嚣然下民之孽匪降自天噂㳫背憎职竞由人𫝊噂犹噂噂㳫犹沓㳫职主也笺云孽妖孽谓相为灾害也亦民有此言非从天堕也噂噂沓沓相对谈语背则相憎逐为此者主由人也音义疏悠悠我里亦孔之痗𫝊悠悠忧也里居也痗病也笺云里居也悠悠乎我居今之世亦甚困病四方有羡我独居忧𫝊羡余也笺云四方之人尽有饶余我独居此而忧民莫不逸我独不敢休笺云逸逸豫也天命不彻我不敢傚我友自逸𫝊彻道也亲属之臣心不能已笺云不道者言王不循天之政教音义疏十月八章章八句序雨无正大夫刺幽王也雨自上下者也衆多如雨而非所以为政也笺亦当为刺厉王王之所下教令甚多而无正也音义疏浩浩昊天不骏其徳降丧饥馑斩伐四国𫝊骏长也谷不熟曰饥蔬不熟曰馑笺云此言王不能继长昊天之徳至使昊天下此死丧饥馑之灾而天下诸侯扵是更相侵伐昊天疾威弗虑弗圗笺云虑圗皆谋也王既不骏昊天之徳今昊天又疾其政以刑罚威恐天下而不虑不圗舍彼有罪既伏其辜若此无罪沦胥以铺𫝊舍除沦率也笺云胥相铺徧也言王使此无罪者见牵率相引而徧得罪也音义疏周宗既灭靡所止戾𫝊戾定也笺云周宗镐京也是时诸侯不朝王民不堪命王流于彘无所安定也正大夫离居莫知我勚𫝊勚劳也笺云正长也长官之大夫扵王流于彘而皆散䖏无复知我民之见罢劳也三事大夫莫肯夙夜邦君诸侯莫肯朝夕笺云王流在外三公及诸侯随王而行者皆无君臣之礼不肯晨夜朝暮省王也庶曰式臧覆出为恶𫝊覆反也笺云人见王之失所庶㡬其自改悔而用善人反出教令复为恶也音义疏如何昊天辟言不信如彼行迈则靡所臻𫝊辟法也笺云如何乎昊天痛而愬之也为陈法度之言不信之也我之言不见信如行而无所至也凡百君子各敬尔身胡不相畏不畏于天笺云凡百君子谓衆在位者各敬慎女之身正君臣之礼何为上下不相畏乎上下不相畏是不畏于天疏戎成不逻饥成不遂曾我御日瘁𫝊戎兵遂安也御侍御也瘁病也笺云兵成而不退谓王见流于彘无御止之者饥成而不安谓王在彘乏于饮食之蓄无输粟归饩者此二者曾但侍御左右小臣忧之大臣无念之者凡百君子莫肻用讯听言则答譛言则退𫝊以言进退人也笺云讯告也衆在位者无肯用此相告语言不忧王之事也答犹距也有可聼用之言则共以辞距而违之有譛毁之言则共为排退之羣臣竝为不忠恶直丑正咅义疏哀哉不能言匪舌是出维躬是瘁𫝊哀贤人不得言不得出是舌也笺云瘁病也不䏻言言之拙也言非可出于舌其身旋见困病哿矣能言巧言如流俾躬处休𫝊哿可也可矣世所谓䏻言也巧言従俗如水转流笺云巧犹善也谓以事类风切剀微之言如水之流忽然而过故不悖遻使身居安休休然乱世之言顺説为上音义疏维曰于仕孔棘且殆云不可使得罪于天子亦云可使怨及朋友𫝊于往也笺云棘急也不可使者不正不従也可使者虽不正从也居今衰乱之世云往仕乎甚急迮且危急迮且危以此二者也音义疏谓尔迁于王都曰予未有室家𫝊贤者不肯迁于王都也笺云王流于彘正大夫离居同従之臣従王思其友而唿之谓曰女今可迁居王都谓彘也其友辞之云我未有室家扵王都可居也鼠思泣血无言不疾𫝊无声曰泣血无所言而不见疾也笺云鼠忧也既辞之以无室家为其意恨又患不能距止之故云我忧思泣血欲迁王都见女今我无一言而不道疾者言已方困扵病故未能也昔尔出居谁从作尔室𫝊遭乱世义不得去思其友而不肯反者也笺云往始离居之时谁随为女作室女犹自作之尔今反以无室家距我恨之辞音义疏雨无正七章二章章十句二章章八句三章章六句序小旻大夫刺幽王也𫝊所刺列于十月之交雨无正为小故曰小旻亦当为刺厉王音义疏旻天疾威敷于下土𫝊敷布也笺云旻天之徳疾王者以刑罚威恐万民其政教乃布扵下土言天下徧知谋犹回遹何日斯沮𫝊回邪遹辟沮壊也笺云犹道沮止也今王谋为政之道囬辟不循旻天之徳已甚矣心犹不悛何日此恶将止谋臧不从不臧覆用我视谋犹亦孔之卭传卭病也笺云臧善也谋之善者不从其不善者反用之我视王谋为政之道亦甚病天下音义疏潝潝訿訿亦孔之哀𫝊潝潝然患其上訿訿然思不称其上笺云臣不事君乱之阶也甚可哀也谋之其臧则具是违谋之不臧则具是依我视谋犹伊于胡底笺云于往底至也谋之善者俱背违之其不善者依就之我视今君臣之谋道往行之将何所至乎言必至扵乱音义疏我龟既厌不我告犹𫝊犹道也笺云犹圗也卜筮数而凟龟龟灵厌之不复告其所圗之吉凶言虽得兆占繇不中谋夫孔多是用不集𫝊集就也笺云谋事者衆而非贤者是非相夺莫适可従故所为不成发言盈庭谁敢执其咎𫝊谋人之国国危则死之古之道也笺云谋事者衆讻讻满庭而无敢决当是非事若不成谁云已当其咎责者言小人争知而让过如匪行迈谋是用不得于道笺云匪非也君臣之谋事如此与不行而坐圗逺近是扵道路无进于跬歩何以异乎音义疏哀哉为犹匪先民是程匪大犹是经维迩言是听维迩言是争𫝊古曰在昔昔曰先民程法经常犹道迩近也争为近言笺云哀哉今之君臣谋事不用古人之法不循大道之常而徒聼顺近言之同者争言之异者言见动轫则泥䧟不至扵逺也如彼筑室于道谋是用不溃于成𫝊溃遂也笺云如当路筑室得人而与之谋所为路人之意不同故不得遂成也音义疏国虽靡止或圣或否民虽靡膴或哲或谋或肃或艾𫝊靡止言小也人有通圣者有不能者亦有眀哲者有聪谋者艾治也有恭肃者有治理者笺云靡无止礼膴法也言天下诸侯今虽无礼其心性犹有通圣者有贤者民虽无法其心性犹有知者有谋者有肃者有艾者王何不择焉置之扵位而任之为治乎言曰睿作圣明作哲聡作谋恭作肃従作乂诗人之意欲王敬用五事以眀天道故云然如彼泉流无沦胥以败笺云沦率也王之为政者如原泉之流行则清无相牵率为恶以自浊败音义疏不敢暴虎不敢冯河人知其一莫知其他𫝊冯陵也徒渉曰冯河徒博曰暴虎一非也他不敬小人之危殆也笺云人皆知暴虎冯河立至之害而无知当畏慎小人能危亡也战战兢兢𫝊战战恐也兢兢戒也如临深渊𫝊恐坠也如履薄氷传恐陷也音义疏小旻六章三章章八句三章章七句序小宛大夫刺幽王也笺亦当为刺厉王音义疏宛彼鸣鸠翰飞戾天𫝊兴也宛小貌鸣鸠鹘鵰翰髙戾至也行小人之道责髙眀之功终不可得我心忧伤念昔先人𫝊先人文武也眀发不寐有懐二人𫝊眀发发夕至眀音义疏人之齐圣饮酒温克𫝊齐正克胜也笺云中正通知之人饮酒虽醉犹能温借自持以胜彼昬不知壹醉日富𫝊醉而日富矣笺云童昬无知之人饮酒一醉自谓日益富夸淫自恣以财骄人各敬尔仪天命不又𫝊又复也笺云今女君臣各敬慎威仪天命所去不复来也音义疏中原有菽庶民采之𫝊中原原中也菲藿也力采者则得之笺云藿生原中非有主也以喻王位无常家也勤扵徳者则得之螟蛉有子蜾蠃负之传螟蛉桑虫也蜾蠃蒲卢也负持也笺云蒲卢取桑虫之子负持而去煦妪养之以成其子喻有万民不能治则能治者将得之教诲尔子式谷似之笺云式用谷善也今有教诲女之万民用善道者亦似蒲卢言将得而子也音义疏题彼嵴令载飞载鸣𫝊题视也嵴令不能自舍君子有取节尔笺云题之为言视睇也载之言则也则飞则鸣翼也口也不有止息我日斯迈而月斯征笺云我我王也迈征皆行也王日此行谓日视朝也而月此行谓月视朝也先王制此礼使君与羣臣议政事日有所决月有所行亦无时止息夙兴夜寐毋忝尔所生传忝辱也音义疏交交桑扈率场啄粟𫝊交交小貌桑扈窃脂也言上为乱政而求下之治终不可得也笺云窃脂肉食今无肉而循场啄粟失其天性不能以自活哀我填寡宜岸宜狱握粟出卜自何能谷𫝊填尽岸讼也笺云仍得曰宜自従谷生也可哀哉我穷尽寡财之人仍有狱讼之事无可以自救但持粟行卜求其胜负从何能得生音义疏温温恭人𫝊温温和柔貌如集于木𫝊恐队也惴惴小心如临于谷𫝊恐陨也战战兢兢如履薄冰笺云衰乱之世贤人君子虽无罪犹恐惧音义小宛六章章六句序小弁刺幽王也大子之傅作焉音义疏弁彼鸒斯归飞提提𫝊兴也弁乐也鸒卑居卑居雅乌也提提羣貌笺云乐乎彼雅乌出食在野甚饱羣飞而归提提然兴者喻凡人之父子兄弟出入宫庭相与饮食亦提提然乐伤今太子独不民莫不谷我独于罹𫝊幽王取申女生太子宜咎又説褒姒生子伯服立以为后而放宜咎将杀之笺云谷养于曰罹忧也天下之人无不父子相养者我太子独不然日以忧也何辜于天我罪伊何𫝊舜之怨慕日号泣于旻天于父母心之忧矣云如之何音义疏踧踧周道鞠为茂草𫝊踧踧平易也周道周室之通道鞠穷也笺云此喻幽王信褒姒之谗乱其徳政使不通于四方我心忧伤惄焉如𢷬假寐永叹维忧用老心之忧矣疢如疾首𫝊惄恩也𢷬心疾也笺云不脱冠衣而寐曰假寐疢犹病也音义疏维桑与梓必恭敬止𫝊父之所树已尚不敢不恭敬靡瞻匪父靡依匪母不属于毛不罹于里𫝊毛在外阳以言父里在内隂以言母笺云此言人无不瞻仰其父取法则者无不依恃其母以长大者今我独不得父皮肤之气乎独不处母之胞胎乎何曾无恩于我天之生我我辰安在𫝊辰时也笺云此言我生所值之辰安所在乎谓六物之吉凶音义疏菀彼栁斯鸣蜩嘒嘒有漼者渊萑苇淠淠𫝊蜩蝉也嘒嘒声也漼深貌淠淠衆也笺云栁木茂盛则多蝉渊深而旁生萑苇言大者之旁无所不容譬彼舟流不知所届笺云届至也言今太子不为王及后所容而见放逐状如舟之流行无制之者不知终所至也心之忧矣不遑假寐笺云遑暇也音义疏鹿斯之奔维足伎伎雉之朝雊尚求其雌传伎伎舒貌谓鹿之奔走其足伎伎然舒也笺云雊雉鸣也尚犹也鹿之奔走其势宜疾而足伎伎然舒畱其羣也雉之鸣犹知求其雌今太子之放弃其妃匹不得与之去又鸟兽之不如譬彼坏木疾用无枝𫝊坏瘣也谓伤病也笺云太子放逐而不得生子犹内伤病之木内有疾故无枝也心之忧矣宁莫之知音义疏相彼投兔尚或先之行有死人尚或墐之𫝊瑾路冢也笺云相视投掩行道也视彼人将掩兎尚有先敺走之者道中有死人尚有覆掩之成其瑾者言此所不知其心不忍君子秉心维其忍之笺云君子斥幽王也秉执也言王之执心不如彼二人心之忧矣涕既陨之𫝊陨队也音义疏君子信谗如或醻之笺云醻旅醻也如醻之者谓受而行之君子不恵不舒究之笺云恵爱究谋也王不爱太子故闻谗言则放之不舒谋也伐木掎矣析薪扦矣𫝊伐木者掎其巅析薪者随其理笺云掎其巅者不欲妄踣之扦谓观其理也必随其理者不欲妄挫折之以言今王之遇太子不如伐木析薪也舍彼有罪予之佗矣𫝊佗加也笺云予我也舍褒姒谗言之罪而妄加我太子音义疏莫髙匪山莫浚匪泉𫝊浚深也笺云山高矣人登其巅泉深矣人入其渊以言人无所不至虽逃避之犹有黙存者焉君子无易由言耳属于垣笺云由用也王无轻用䜛人之言人将有属耳于壁而聼之者知王有所受之知王心不正也无逝我梁无发我笱笺云逝之也之人梁发人笱此必有盗鱼之罪以言褒姒淫色来嬖于王盗我太子母子之宠我躬不閲遑恤我后𫝊念父孝也高子曰小弁小人之诗也孟子曰何以言之曰怨乎孟子曰固哉夫高叟之为诗也有越人于此闗弓而射之我则谈笑而道之无他疎之也兄弟闗弓而射我我则垂涕泣而道之无他戚之也然则小弁之怨亲亲也亲亲仁也固㢤夫髙叟之为诗曰凯风何以不怨曰凯风亲之过小者也小弁亲之过大者也亲之过大而不怨是愈疎也亲之过小而怨是不可矶也愈疎不孝也不可矶亦不孝也孔子曰舜其至孝矣五十而慕笺云念父孝也太子念王将受谗言不止我死之后惧复有被谗者亦无如之何故自决云我身尚不能自容何暇乃忧我死之后也音义疏小弁八章章八句序巧言刺幽王也大夫伤于谗故作是诗也悠悠昊天曰父母且无罪无辜乱如此怃𫝊怃大也笺云悠悠思也怃敖也我忧思乎昊天愬王也始者言其且为民之父母今乃刑杀无罪无辜之人为乱如此甚敖慢无法度也昊天已威予慎无罪昊天大怃子慎无辜𫝊威畏慎诚也笺云已㤗皆言甚也昊天乎王甚可畏王甚敖慢我诚无罪而罪我音义疏乱之初生僣始既涵𫝊僣数涌容也笺云僣不信也既尽涵同也王之初生乱萌羣臣之言不信与信尽同之不别也乱之又生君子信谗笺云君子斥在位者也在位者信谗人之言是复乱之所生君子如怒乱庶遄沮𫝊遄疾沮止也笺云君子见谗人如怒责之则此乱庶㡬可疾止也君子如祉乱庶遄已传祉福也笺云福者福贤者谓爵禄之也如此则乱亦庶㡬可疾止也音义疏君子屡盟乱是用长𫝊凡国有疑㑹同则用盟而相要也笺云屡数也盟之所以数者由世衰乱多相背违时见曰㑹殷见曰同非此时而盟谓之数君子信盗乱是用暴𫝊盗逃也笺云盗谓小人也春秋𫝊曰贱者穷诸盗盗言孔甘乱是用餤𫝊餤进也匪其止共维王之卭笺云卭病也小人好为谗佞既不共其职事又为王作病音义疏奕奕寝庙君子作之秩秩大猷圣人莫之他人有心予忖度之跃跃毚兔遇犬获之𫝊奕奕大貌秩秩进知也莫谋也毚兔狡兔也笺云此四事者言各有所䏻也因己能忖度谗人之心故列道之尔猷道也大道治国之礼法遇犬犬之驯者谓田犬也音义疏荏染柔木君子树之往来行言心焉数之𫝊荏染柔意也柔木椅桐梓漆也笺云此言君子树善木如人心思数善言而出之善言者往亦可行来亦可行扵彼亦可于已亦可是之谓行也蛇蛇硕言出自口矣𫝊蛇蛇浅意也笺云硕大也大言者言不頋其行徒从口出非由心也巧言如簧颜之厚矣笺云颜之厚者出言虚伪而不知惭于人音义疏彼何人斯居河之麋𫝊水草交谓之麋笺云何人者斥谗人也贱而恶之故曰何人无拳无勇职为乱阶𫝊拳力也笺云言力勇者谓易诛除也职主也此人主为乱作阶言乱由之来也既微且尰尔勇伊何𫝊骭疡为微肿足为尰笺云此人居下溼之地故生微肿之疾人憎恶之故言女勇伊何何所能也为犹将多尔居徒㡬何笺云犹谋将大也女作谗佞之谋大多女所与居之衆㡬何人素能然乎音义疏巧言六章章八句序何人斯苏公刺暴公也暴公为卿士而譛苏公焉故苏公作是诗以絶之𫝊暴也苏也皆畿内国名疏彼何人斯其心孔艰胡逝我梁不入我门笺云孔甚艰难逝之也梁鱼梁也在苏国之门外彼何人乎谓与暴公俱兄于王者也其持心甚难知言其性坚固似不妄也暴公譛已之时女与之乎今过我国何故近之我梁而不入见我乎疑其与之而未察斥其姓名为大切故言何人伊谁云从维暴之云𫝊云言也笺云譛我者是言从谁生乎乃暴公之所言也由己情而本之以解何人意音义疏二人从行谁为此祸胡逝我梁不入唁我笺云二人者谓暴公与其侣也女相随而行见王谁作我是祸乎时苏公以得谴譲也女即不为何故近之我梁而不入弔唁我乎始者不如今云不我可笺云女始者于我甚厚不如今日也今日云我所行有何不可者乎何更扵已薄也音义疏彼何人斯胡逝我陈我闻其声不见其身𫝊陈堂涂也笺云堂涂者公馆之堂涂也女即不为何故近之我馆庭使我得闻汝之音声不得睹女之身乎不媿于人不畏于天笺云女今不入唁我何所媿畏乎皆疑之未察之辞音义疏彼何人斯其为飘风胡不自北胡不自南胡逝我梁祗搅我心𫝊飘风暴起之风搅乱也笺云祗适也何人乎女行来而去疾如飘风不欲入见我何不乃従我国之南不则乃従我国之北何近之我梁适乱我之心使我疑女音义疏尔之安行亦不遑舍尔之亟行遑脂尔车壹者之来云何其盱笺云遑暇亟疾盱病也女可安行乎则何不暇舍息乎女当疾行乎则又何暇脂女车乎极其情求其意终不得一者之来见我于女亦何病乎音义疏尔还而入我心易也还而不入否难知也壹者之来俾我祗也𫝊易説祗病也笺云还行反也否不通也祗安也女行反入见我我则解説也反又不入见我则我与汝情不通女与于譛我与否复难知也一者之来见我我则知之是使我心安也音义伯氏吹壎仲氏吹篪𫝊土曰壎竹曰篪笺云伯仲喻兄弟也我与女恩如兄弟其相应和如壎篪以言俱为王臣宜相亲爱及尔如贯谅不我知出此三物以诅尔斯𫝊三物豕犬鸡也民不相信则盟诅之君以豕臣以犬民以鸡笺云及与谅信也我与女俱为王臣其相比次如物之在绳索之贯也今女心诚信而我不知且共出此三物以诅女之此事为其情之难知已又不欲长怨故设之以此言音义疏为鬼为蜮则不可得有腼面目视人罔极𫝊蜮短狐也腼姡也笺云使女为鬼为蜮也则女诚不可得见也姡然有面目女乃人也人相视无有极时终必与女相见作此好歌㠯极反侧𫝊反侧不正直也笺云好犹善也反侧辗转也作八章之歌求女之情女之情反侧极于是也音义疏何人斯八章章六句序巷伯刺幽王也寺人伤于谗故作是诗也笺巷伯奄官寺人内小臣也奄官上士四人掌王后之命于宫中为近故谓之巷伯与寺人之官相近谗人譛寺人寺人又伤其将及巷伯故以名篇音义疏萋兮斐兮成是贝锦𫝊兴也萋斐文章相错也贝锦锦文也笺云锦文者文如余泉余蚳之贝文也兴者喻谗人集作已过以成扵罪犹女工之集采色以成锦文彼譛人者亦已大甚笺云大甚者谓使已得重罪也音义疏哆兮侈兮成是南箕𫝊哆大貌南箕箕星也侈之言是必有因也斯人自谓辟嫌之不审也昔者颜叔子独䖏于室邻之釐妇又独䖏于室夜暴风雨至而室坏妇人趋而至颜叔子纳之而使执烛放乎旦而蒸尽缩屋而继之自以为辟嫌之不审矣若其审者宜若鲁人然鲁人有男子独䖏于室邻之釐妇又独䖏于室夜暴风雨至而室壊妇人趋而託之男子闭户而不纳妇人自牖与之言曰子何为不纳我乎男子曰吾闻之也男子不六十不间居今子㓜吾亦幼不可以纳子妇人曰子何不若栁下恵然妪不逮门之女国人不称其乱男子曰栁下恵固可吾固不可吾将以吾不可学栁下恵之可孔子曰欲学栁下恵者未有似于是也笺云箕星哆然踵狭而舌广今谗人之因寺人之近嫌而成言其罪犹因箕星之哆而侈大之彼譛人者谁适与谋笺云适往也谁往就女谋乎怪其言多且巧音义疏缉缉翩翩谋欲譛人𫝊缉缉口舌声翩翩往来貌慎尔言也谓尔不信笺云慎诚也女诚心而后言王将谓女不信而不受欲其诚者恶其不诚也音义疏㨗㨗幡幡谋欲譛言𫝊㨗㨗犹缉缉也幡幡犹翩翩也岂不尔受既其女迁𫝊迁去也笺云迁之言讪也王仓卒岂将不受女言乎已则亦将复讪诽女音义疏骄人好好劳人草草𫝊好好喜也草草劳心也笺云好好者喜谗言之人也草草者忧将妄得罪也苍天苍天视彼骄人矜此劳人疏彼譛人者谁适与谋取彼譛人投畀豺虎𫝊投弃也豺虎不食投畀有北𫝊北方寒凉而不毛有北不受投畀有昊𫝊昊昊天也笺云付与昊天制其罪也音义疏杨园之道猗于亩丘𫝊杨园园名猗加也亩邱邱名笺云欲之杨园之道当先厯亩邱以言此谗人欲譛大臣故従近小者始寺人孟子作为此诗凡百君子敬而听之𫝊寺人而曰孟子者罪已定矣而将践刑作此诗也笺云寺人王之正内五人作起也孟子起而为此诗欲使衆在位者慎而知之既言寺人复自着孟子者自伤将去此官也音义疏巷伯七章四章章四句一章五句一章八句一章六句节南山之什十篇七十九章五百五十二句毛诗注疏卷十九卷十九考证毛诗注疏卷十九考证节南山章按此诗古止名节左𫝊韩宣子来聘季武子赋节之卒章是也维周之氐𫝊氐本按尔雅氐天根也谓角亢下系于氐如木之有根故曰天根国语夲见而草木节解本谓氐是氐本同义毛义为长郑改作桎非是天子是毗俾民不迷荀子作天子是庳卑民不迷正月章燎之方阳宁或灭之阳汉书作扬宁汉书作能蔌蔌方有谷后汉蔡邕𫝊注作速速方谷十月之交章黾勉従事黾勉汉书作宻勿雨无正章沦胥以铺汉书注颜师古曰韩诗沦字作薰薰者谓相薰蒸后汉书注薰胥以痡痡病也小旻章潝潝訿訿荀子作噏噏呰呰巧言章他人有心予忖度之史记二句在遇犬获之句下何人斯序𫝊暴畿内国名疏徧检书𫝊未闻畿外有暴国今暴公为卿士眀畿内故曰畿内国名按春秋文公八年公子遂㑹雒戎盟于暴杜预注郑地路史云暴辛公采郑地也一曰隧巷伯章取彼譛人譛礼记注后汉书作谗毛诗注疏卷十九考证毛诗注疏卷二十钦定四库全书毛诗注疏卷二十汉郑氏笺唐陆德明音义孔颕达䟽小雅序谷风刺幽王也天下俗薄朋友道絶焉疏习习谷风维风及雨传兴也风雨相感朋友相须笺云习习和调之貌东风谓之谷风兴者风而有雨则润泽行喻朋友同志则恩爱成将恐将惧维予与女笺云将且也恐惧喻遭厄难勤苦之事也当此之时独我与女尔谓同其忧务将安将乐女转弃予传言朋友趋利穷达相弃笺云朋友无大故则不相遗弃今女以志达而安乐弃恩忘旧薄之甚音义疏习习谷风维风及頽传頽风之焚轮者也风薄相扶而上喻朋友相须而成将恐将惧寘予于懐笺云寘置也置我于懐言至亲已也将安将乐弃予如遗笺云如遗者如人行道遗忘物忽然不省存也音义疏习习谷风维山崔嵬无草不死无木不萎传崔嵬山巅也虽盛夏万物茂壮草木无有不死叶萎枝者笺云此言东风生长之风也山巅之上草木犹及之然而盛夏飬万物之时草木枝叶犹有萎藁者以喻朋友虽以恩相飬亦安能不时有小讼乎忘我大德思我小怨笺云大德切磋以道相成之谓也音义疏谷风三章章六句序蓼莪刺幽王也民人劳苦孝子不得终养尔笺不得终飬者二亲病亡之时时在役所不得见也音义疏蓼蓼者莪匪莪伊蒿传兴也蓼蓼长大貌笺云莪已蓼蓼长大我视之以为非莪反谓之蒿兴者喻忧思虽在役中心不精识其事哀哀父母生我劬劳笺云哀哀者恨不得终飬父母报其生长已之苦音义疏蓼蓼者莪匪莪伊蔚传蔚牡菣也哀哀父母生我劳瘁笺云瘁病也音义疏缾之罄矣维罍之耻传缾小而罍大罄尽也笺云缾小而尽罍大而盈言为罍耻者刺王不使富分贫衆恤寡鲜民之生不如死之久矣传鲜寡也笺云此言供飬日寡矣而我尚不得终飬恨之言也无父何怙无母何恃出则衔恤入则靡至笺云恤忧靡无也孝子之心怙恃父母依依然以为不可斯须无也出门则思之而忧旋入门又不见如入无所至音义疏父兮生我母兮鞠我拊我畜我长我育我顾我复我出入腹我𫝊鞠飬腹厚也笺云父兮生我者本其气也畜起也育覆育也顾旋视也复反覆也腹懐抱也欲报之德昊天罔极笺云之犹是也我欲报父母是德昊天乎我心无极音义疏南山烈烈飘风发发𫝊烈烈然至难也发发疾貌笺云民人自苦见役视南山则烈烈然飘风发发然寒且疾也民莫不谷我独何害笺云谷飬也言民皆得飬其父母我独何故覩此寒苦之害音义疏南山律律飘风弗弗𫝊律律犹烈烈也弗弗犹发发也民莫不谷我独不卒笺云卒终也我独不得终飬父母重自哀伤也音义蓼莪六章四章章四句二章章八句序大东刺乱也东国困于役而伤于财谭大夫作是诗以告病焉笺谭国在东故其大夫尤苦征役之事也鲁庄公十年齐师灭谭音义疏有饛簋飧有捄棘匕𫝊兴也饛满簋貌飧熟食谓黍稷也捄长貌匕所以载鼎实棘赤心也笺云飧者客始至主人所致之礼也凡飧饔饩以其爵等为之牢礼之数陈兴者喻古者天子施予之恩于天下厚周道如砥其直如矢𫝊如砥贡赋平均也如矢赏罚不偏也君子所履小人所视笺云此言古者天子之恩厚也君子皆法效而履行之其如砥矢之平小人又皆视之共之无怨睠言顾之潸焉出涕𫝊睠反顾也潸涕下貌笺云言我也此二事者在乎前世过而去矣我从今顾视之为之出涕伤今不如古音义疏小东大东杼柚其空𫝊空尽也笺云小也大也谓赋歛之多少也小亦于东大亦于东言其政偏失砥矢之道也谭无他货维丝麻尔今尽杼柚不作也纠纠葛屦可以履霜佻佻公子行彼周行𫝊佻佻独行貌公子谭公子也笺云葛屦夏屦也周行周之列位也言时财货尽虽公子衣屦不能顺时乃夏之葛屦今以履霜送转餫因见使行周之列位者而发币焉言虽困乏犹不得止旣徃旣来使我心疚笺云旣尽疚病也言谭人自虚竭餫送而徃周人则空尽受之曾无反币复礼之恵是使我心伤病也音义疏有冽氿泉无浸获薪契契寤叹哀我惮人𫝊冽寒意也侧出曰氿泉获艾也契契忧苦也惮劳也笺云获落木名也既伐而折之以为薪不欲使氿泉浸之浸之则将溼腐不中用也今谭大夫契契忧苦而寤叹哀其民人之劳苦者亦不欲使周之赋歛小东大东极尽之极尽之则将因病亦犹是也薪是获薪尚可载也哀我惮人亦可息也𫝊载载乎意也笺云薪是获薪者析是获薪也尚庶几也庶几析是获薪可载而归蓄之以为家用哀我劳人亦可休息养之以待国事音义疏东人之子职劳不来西人之子粲粲衣服𫝊东人谭人也来勤也西人京师人也粲粲鲜盛貌笺云职主也东人劳苦而不见谓勤京师人衣服鲜洁而逸豫言王政偏甚也自此章以下言周道衰其不言政偏则言衆官废职如是而已舟人之子熊罴是裘𫝊舟人舟檝之人熊罴是裘言富也笺云舟当作周裘当作求声相近故也周人之子谓周世臣之子孙退在贱官使搏熊罴在冥氏宂氏之职私人之子百僚是试𫝊私人私家人也是试用于百官也笺云此言周衰羣小得志音义疏或以其酒不以其浆𫝊或醉于酒或不得浆鞙鞙佩璲不以其长𫝊鞙鞙玉貌璲瑞也笺云佩璲者以瑞玉为佩佩之鞙鞙然居其官职非其才之所长也徒羙其佩而无其徳刺其素飧维天有汉监亦有光𫝊汉天河也有光而无所明笺云监视也喻王闿置官司而无督察之实跂彼织女终曰七襄𫝊跂隅貌襄反也笺云襄驾也驾谓更其肆也从旦至莫七辰一移因谓之七襄音义疏虽则七襄不成报章𫝊不能反报成章也笺云织女有织名尔驾则有西无东不如人织相反报成文章睆彼牵牛不以服箱𫝊睆明星貌何鼔谓之牵牛服牝服也箱大车之箱也笺云以用也牵牛不可用于牝服之箱东有启明西有长庚𫝊日旦出谓明星为启明日既入谓明星为长庚庚续也笺云启明长庚皆有助日之名而无实光也有捄天毕载施之行𫝊捄毕貌毕所以掩兔也何尝见其可用乎笺云祭噐有毕者所以助载鼎实今天毕则施于行列而已音义疏维南有箕不可以簸扬维北有斗不可以挹酒浆𫝊挹㪺也维南有箕载翕其舌维北有斗西柄之揭𫝊翕合也笺云翕犹引也引舌者谓上星相近音义疏大东七章章八句序四月大夫刺幽王也在位贪残下国构祸怨乱并兴焉疏四月维夏六月徂暑𫝊徂徃也六月火星中暑盛而徃矣笺云徂犹始也四月立夏矣至六月乃始盛暑兴人为恶亦有渐非一朝一夕先祖匪人胡宁忍予笺云匪非也宁犹曽也我先祖非人乎人则当知患难何为曽使我当此难世乎音义疏秋日凄凄百卉具腓𫝊凄凄凉风也卉草也腓病也笺云具犹皆也凉风用事而衆草皆病兴贪残之政行而万民困病乱离瘼矣爰其适归𫝊离忧瘼病适之也笺云爰曰也今政乱国将有忧病者矣曰此祸其所之归乎言忧病之祸必自之归为乱音义疏冬日烈烈飘风发发笺云烈烈犹栗烈也发发疾貌言王为酷虐惨毒之政如冬日之烈烈矣其亟急行于天下如飘风之疾也民莫不谷我独何害笺云谷飬也民莫不得飬其父母者我独何故覩此寒苦之害音义疏山有嘉卉侯栗侯梅笺云嘉善侯维也山有羙善之草生于梅栗之下人取其实蹂践而害之令不得蕃茂喻上多赋歛富人财尽而弱民与受困穷废为残贼莫知其尤𫝊废也笺云尤过也言在位者贪残为民之害无自知其行之过者言于悪音义疏相彼泉水载清载浊笺云相视也我视彼泉水之流一则清一则浊刺诸侯并为悪曽无一善我日构祸曷云能谷𫝊构成曷逮也笺云构犹合集也曷之言何也谷善也言诸侯日作祸乱之行何者可谓能善音义疏滔滔江汉南国之纪𫝊滔滔大水貌其神足以纲纪一方笺云江也汉也南国之大水纪理衆川使不壅滞喻吴楚之君能长理旁侧小国使得其所尽瘁以仕宁莫我有笺云瘁病仕事也今王尽病其封畿之内以兵役之事使羣臣有土地曽无自保有者皆惧于危亡也吴楚旧名贪残今周之政乃反不如音义疏匪鹑匪鸢翰飞戾天匪鳣匪鲔逃于渊𫝊鹑鵰也鵰鸢贪残之鸟也大鱼能逃䖏渊笺云翰髙戾至鳣鲤也言鵰鸢之髙飞鲤鲔之䖏渊性自然也非鵰鸢能髙飞非鲤鲔能䖏渊皆惊骇辟害尔喻民性安土重迁今而逃走亦畏乱政故音义疏山有蕨薇隰有杞桋𫝊杞枸檵也桋赤梀也笺云此言草木尚各得其所人反不得其所伤之也君子作歌维以告哀笺云告哀言劳病而愬之音义疏四月八章章四句序北山大夫刺幽王也役使不均已劳于从事而不得养其父母焉音义疏陟彼北山言采其杞笺云言我也登山而采杞非可食之物喻已行役不得其事偕偕士子朝夕从事𫝊偕偕强壮貌士子有王事者也笺云朝夕従事言不得休止王事靡盬忧我父母笺云靡无也盬不坚固也王事无不坚固故我当尽力勤劳于役乆不得归父母思已而忧音义疏溥天之下莫非王土率土之濵莫非王臣𫝊溥大率循濵涯也笺云此言王之土地广矣王之臣又衆矣何求而不得何使而不行大夫不均我从事独贤𫝊贤劳也笺云王不均大夫之使而専以我有贤才之故独使我従事于役自苦之辞音义疏四牡彭彭王事傍傍𫝊彭彭然不得息傍傍然不得已嘉我未老鲜我方将𫝊将壮也笺云嘉鲜皆善也王善我年未老乎善我方壮乎何独乆使我也旅力方刚经营四方𫝊旅衆也笺云王谓此事衆之气力方盛乎何乃劳苦使之经营四方音义或燕燕居息𫝊燕燕安息貌或尽瘁事国𫝊尽力劳病以从国事或息偃在牀或不已于行笺云不已犹不止也或不知呌号或惨惨劬劳𫝊呌唿号召也或栖迟偃仰或王事鞅掌𫝊鞅掌失容也笺云鞅犹何也掌谓捧之也负何捧持以趋走言促遽也音义或湛乐饮酒或惨惨畏咎笺云咎犹罪过也或出入风议或靡事不为笺云风犹放也音义疏北山六章三章章六句三章章四句序无将大车大夫悔将小人也笺周大夫悔将小人幽王之时小人衆多贤者与之从事反见谮害自悔与小人并疏无将大车祗自尘兮𫝊大车小人之所将也笺云将犹扶进也祗适也鄙事者贱者之所为也君子为之不堪其劳以喻大夫而进举小人适自作忧累故悔之无思百忧祗自疷兮𫝊疷病也笺云百忧者衆小事之忧也进举小人使得居位不任其职愆负及已故以衆小事为忧适自病也音义疏无将大车维尘冥冥笺云冥冥者蔽人目明令无所见也犹进举小人蔽伤已之功徳也无思百忧不出子颎𫝊颎光也笺云思衆小事以为忧使人蔽闇不得出于光明之道音义无将大车维尘雍兮笺云雍犹蔽也无思百忧祗自重兮笺云重犹累也音义无将大车三章章四句序小明大夫悔仕于乱世也笺名篇曰小明者言幽王日小其明损其政事以至于乱疏明明上天照临下土笺云明明上天喻王者当光明如日之中也照临下土喻王者当察理天下之事也据时幽王不能然故举以刺之我征徂西至于艽野二月初吉载离寒暑𫝊艽野逺荒之地初吉朔日也笺云征行徂徃也我行往之西方至于荒逺之地乃以二月朔日始行至今则更夏暑冬寒矣尚未得归诗人牧伯之大夫使述其方之事遭乱世劳苦而悔仕心之忧矣其毒大苦笺云忧之甚心中如有药毒也念彼共人涕零如雨笺云共人靖共尔位以待贤者之君岂不懐归畏此罪罟𫝊罟网也笺云懐思也我诚思归畏此刑罪罗网我故不敢归尔音义疏昔我往矣日月方除曷云其还嵗聿云莫𫝊除除陈生新也笺云四月为除昔我往至于艽野以四月自谓其时将即归何言其还乃至嵗晚尚不得归念我独兮我事孔庶心之忧矣惮我不暇𫝊惮劳也笺云孔甚庶衆也我事独甚衆劳我不暇皆言王政不均臣事不同也念彼共人睠睠懐顾笺云睠睠有往仕之志也岂不懐归畏此谴怒音义疏昔我往矣日月方奥𫝊燠煖也曷云其还政事愈蹙嵗聿云莫采萧获菽𫝊蹙促也笺云愈犹益也何言其还乃至于政事更益促急嵗晚乃至采萧获菽尚不得归心之忧矣自诒伊戚𫝊戚忧也笺云诒遗也我冐乱世而仕自遗此忧悔仕之辞念彼共人兴言出宿笺云兴起也夜卧起宿于外忧不能宿于内也岂不懐归畏此反覆笺云反覆谓不以正罪见罪音义嗟尔君子无恒安处笺云恒常也嗟女君子谓其友未仕者也人之居无常安之䖏谓当安安而能迁孔子曰鸟则择木靖共尔位正直是与神之听之式谷以女𫝊靖谋也正直为正能正人之曲曰直笺云共具式用谷善也有明君谋具女之爵位其志在于与正直之人为治神明若祐而聴之其用善人则必用女是使聴天任命不汲汲求仕之辞言女位者位无常主贤人则是音义疏嗟尔君子无恒安息𫝊息犹䖏也靖共尔位好是正直神之听之介尔景福𫝊介景皆大也笺云好犹与也介助也神明聴之则将助女以大福谓遭是明君道施行也音义小明五章三章章十二句二章章六句序鼓钟刺幽王也疏鼓钟将将淮水汤汤忧心且伤𫝊幽王用乐不与徳比㑹诸侯于淮上鼔其淫乐以示诸侯贤者为之忧伤笺云为之忧伤者嘉乐不野合牺象不出门今乃于淮水之上作先王之乐失礼尤甚淑人君子懐乆不忘笺云淑善懐至也古者善人君子其用礼乐各得其宜至信不可忘音义疏鼓钟喈喈淮水湝湝忧心且悲𫝊喈喈犹将将湝湝犹汤汤悲犹伤也淑人君子其德不回𫝊回邪也音义鼓钟伐鼛淮有三洲忧心且妯𫝊鼛大鼔也三洲淮上地妯动也笺云妯之言悼也淑人君子其徳不犹𫝊犹苦也笺云犹当作瘉瘉病也音义疏鼓钟钦钦鼓瑟鼔琴笙磬同音𫝊钦钦言使人乐进也笙磬东方之乐也同音四县皆同也笺云同音者谓堂上堂下八音克谐以雅以南以籥不僭𫝊为雅为南也舞四夷之乐大徳广所及也东夷之乐曰韎南夷之乐曰任西夷之乐曰株离北夷之乐曰禁以为籥舞若是为和而不僣矣笺云雅万舞也万也南也籥也三舞不僣言进退之旅也周乐尚武故谓万舞为雅雅正也籥舞文乐也音义疏鼔钟四章章五句序楚茨刺幽王也政烦赋重田莱多荒饥馑降丧民卒流亡祭祀不飨故君子思古焉笺田菜多荒茨棘不除也饥馑仓庾不盈也降丧神不与福助也音义疏楚楚者茨言抽其棘自昔何为我艺黍稷𫝊楚楚茨棘貌抽除也笺云茨蒺蔾也伐除蒺蔾与棘自古之人何乃勤苦为此事乎我将树黍稷焉言古者先王之政以农为夲茨言楚楚棘言抽互辞也我黍与与我稷翼翼我仓既盈我庾维亿𫝊露积日庾万万日亿笺云黍与与稷翼翼蕃庑貌隂阳和风雨时则万物成万物成则仓庾充满矣仓言盈庾言亿亦互辞喻多也十万曰亿以为酒食以享以祀以妥以侑以介景福𫝊妥安坐也侑劝也笺云享献介助景大也以黍稷为酒食献之以祀先祖既又迎尸使䖏神坐而食之为其嫌不饱祝以主人之辞劝之所以助孝子受大福也音义疏济济跄跄絜尔牛羊以徃烝尝或剥或亨或肆或将𫝊济济跄跄言有容也亨饪之也肆陈将齐也或陈于互或齐其肉笺云有容言威仪敬慎也冬祭曰烝秋祭曰尝祭祀之礼各有其事有觧剥其皮者有煑熟之者有肆其骨体于爼者或奉持而进之者祝祭于祊祀事孔明𫝊祊门内也笺云孔甚也明犹偹也絜也孝子不知神之所在故使祝博求之平生门内之旁待賔客之䖏祀礼于是甚明先祖是皇神保是飨𫝊皇大保安也笺云皇暀也先祖以孝子祀礼甚明之故精气归暀之其鬼神又安而享其祭祀孝孙有庆报以介福万夀无疆笺云庆赐也疆竟界也音义疏执爨踖踖为爼孔硕或燔或炙𫝊爨饔爨廪爨也踖踖言爨灶有容也燔取膟膋炙炙肉也笺云燔燔肉也炙肝炙也皆从献之爼也其为之于爨必取肉也肝也肥硕羙者君妇莫莫为豆孔庶为賔为客𫝊莫莫言清静而敬至也豆谓内羞庶羞也绎而賔尸及賔客笺云君妇谓后也凡适妻称君妇事舅姑之称也庶䏧也祭祀之礼后夫人主共笾豆必取肉物肥䏧羙者也献醻交错礼仪卒度笑语卒获𫝊东西为交邪行为错度法度也获得时也笺云始主人酌賔为献賔既酌主人主人又自饮酌賔曰醻至旅而爵交错以徧卒尽也古者于旅也语神保是格报以介福万寿攸酢𫝊格来酢报也音义疏我孔熯矣式礼莫愆工祝致告徂赉孝孙𫝊熯敬也善其事曰工赉予也笺云我我孝孙也式法莫无愆过徂往也孝孙甚敬矣于礼法无过者祝以此故致神意告主人使受嘏既而以嘏之物徃予主人苾芬孝祀神嗜饮食卜尔百福如几如式𫝊几期式法也笺云卜予也苾苾芬芬有馨香矣女之以孝敬享祀也神乃歆嗜女之饮食今予女之百福其来如有期矣多少如有法矣此皆嘏辞之意既齐既稷既匡既勑永钖尔极时万时亿𫝊稷疾𠡠固也笺云齐减取也稷之言即也永长极中也嘏之礼祝徧取黍稷牢肉鱼擩于醢以授尸孝孙前就尸受之天子使宰夫受之以筐祝则释嘏辞以𠡠之又曰长赐女以中和之福是万是亿言多无数音义疏礼仪既备钟鼔既戒孝孙徂位工祝致告𫝊致告告利成也笺云钟鼔既戒戒诸在庙中者以祭礼毕孝孙往位堂下西面位也祝于是致孝孙之意告尸以利成神具醉止皇尸载起鼓钟送尸神保聿归𫝊皇大也笺云具皆也皇君也载之言则也尸节神者也神醉而尸谡送尸而神归尸出入奏肆夏尸称君尊之也神安归者归于天也诸宰君妇废彻不迟笺云废去也尸出而可彻诸宰彻去诸馔君妇笾豆而已不迟以疾为敬也诸父兄弟备言燕私𫝊燕而尽其私恩笺云祭祀毕归賔客豆爼同姓则留与之燕所以尊賔客亲骨肉也音义疏乐具入奏以绥后禄尔殽既将莫怨具庆𫝊绥安也安然后受福禄也将行也笺云燕而祭时之乐复皆入奏以安后日之福禄骨肉欢而君之福禄安女之殽羞已行同姓之臣无有怨者而皆庆君是其欢也既醉既饱小大稽首神嗜饮食使君夀考笺云小大犹长㓜也同姓之臣燕已醉饱皆再拜稽首曰神乃歆嗜君之饮食使君夀且考此其庆辞孔惠孔时维其尽之子子孙孙勿替引之𫝊替废引长也笺云恵顺也甚顺于礼甚得其时维君徳能尽之愿子孙勿废而长行之音义疏楚茨六章章十二句序信南山刺幽王也不能脩成王之业疆理天下以奉禹功故君子思古焉疏信彼南山维禹甸之畇畇原隰曾孙田之𫝊甸治也畇畇垦辟貌曽孙成王也笺云信乎彼南山之野禹治而丘甸之今原隰垦辟则又成王之所佃言成王乃逺脩禹之功今王反不脩其业乎六十四井为甸甸方八里居一成之中成方十里出兵车一乗以为赋法我疆我理𫝊疆画经界也理分地理也南东其亩𫝊或南或东音义疏上天同云雨雪雰雰𫝊雰雰雪貌丰年之冬必有积雪益之以霡霂既优既渥𫝊小雨曰霡霂笺云成王之时隂阳和风雨时冬有积雪春而益之以小雨润泽则饶洽既霑既足生我百谷音义疏疆埸翼翼黍稷彧彧𫝊埸畔也翼翼让畔也彧彧茂盛貌㑹孙之穑以为酒食畀我尸賔夀考万年笺云歛税曰穑畀子也成王以黍稷之税为酒食至祭祀齐戒则以赐尸与賔尊尸与賔所以敬神也敬神则得夀考万年音义疏中田有庐疆埸有瓜是剥是菹𫝊剥瓜为菹也笺云中田田中也农人作庐焉以便其田事于畔上种瓜瓜成又入其税天子剥削淹渍以为菹贵四时之异物献之皇祖曽孙夀考受天之祜笺云皇君祜福也献瓜菹于先祖者顺孝子之心也孝子则获福音义疏祭以清酒从以骍牡享于祖考𫝊周尚赤也笺云清谓𤣥酒也酒郁鬯五齐三酒也祭之礼先以郁鬯降神然后迎牲享于祖考纳亨时执其鸾刀以启其毛取其血膋𫝊鸾刀刀有鸾者言割中节也笺云毛以告纯也膋脂膏也血以告杀膋以升臭合之黍稷实之于萧合馨香也音义疏是烝是享苾苾芬芬祀事孔明𫝊烝进也笺云既有牲物而进献之苾苾芬芬然香祀礼于是则甚明也先祖是皇报以介福万夀无疆笺云皇之言暀也先祖之灵归暀是孝孙而报之以福音义疏信南山六章章六句谷风之什十篇五十四章三百五十六句毛诗注疏卷二十卷二十考证毛诗注疏卷二十考证蓼莪章蓼蓼者莪𨽻释汉碑作蓼蓼者仪司𨽻鲁㞶碑又作蓼䕏大东章佻佻公子行彼周行楚辞章句作苕苕公子行彼周道西有长庚疏长庚不知是何星按史记索隠引韩诗云太白晨出东方为启明昏见西方为长庚广雅云太白谓之长庚然则启明长庚太白一星也独郑樵乃谓启明金星长庚水星与旧说不同四月章爰其适归爰朱子依家语作奚无将大车章祗自疷兮李光地曰疷当作唐人避太宗讳致误鼓钟序刺幽王也欧阳修曰旁考诗书史记皆无幽王东廵之事书曰淮夷徐戎并兴盖自成王时徐及淮夷已皆不为周臣宣王时尝遣将征之亦不自征初无幽王东至淮徐之事诗缉谓古事亦有不见于史而因经以见者诗即史也二说不同故朱𫝊以为未详楚茨章茨礼记注作荠楚辞章句作薋为爼孔硕或燔或炙笺皆从献之爼也诗记云为爼孔硕谓荐熟也或燔或炙谓从献也郑氏合而言之误矣笑语卒获李光地曰笑语者祖考之笑语记云祭之日思其居䖏思其笑语笑语得则神之来可知矣信南山章维禹甸之甸韩诗作敶按笺训邱甸之甸音乗周礼稍人注云四邱为甸甸读与维禹敶之敶同疏云敶是军阵故训为乗笺训邱甸之甸者从韩义也畇畇原隰畇畇周礼疏作㽦㽦取其血膋膋说文作膫毛诗注疏卷二十考证毛诗注疏卷二十一钦定四库全书毛诗注疏卷二十一汉郑氏笺唐陆徳明音义孔颕达疏小雅序甫田刺幽王也君子伤今而思古焉笺刺者刺其仓廪空虚政烦赋重农人失职疏倬彼甫田歳取十千𫝊倬明貎甫田谓天下田也十千言多也笺云甫之言丈夫也明乎彼太古之时以丈夫税田也歳取十千于井田之法则一成之数也九夫为井井税一夫其田百畆井十为通通税十夫其田千畆通十为成成方十里成税百夫其田万畆欲见其数从井通起故言十千上地谷亩一钟我取其陈食我农人自古有年𫝊尊者食新农夫食陈笺云仓廪有余民得賖贳取食之所以纾官之蓄滞亦使民爱存新谷自古者丰年之法如此今适南亩或耘或耔黍稷薿薿𫝊耘除草也耔雝本也笺云今者今成王之法也使农人之南亩治其禾稼功至力尽则薿薿然而茂盛于古言税法今言治田互辞攸介攸止烝我髦士𫝊烝进髦俊也治田得谷俊士以进笺云介舍也礼使民锄作耘耔间暇则于庐舎及所止息之处以道艺相讲肄以进其为俊士之行音义疏以我齐明与我牺羊以社以方𫝊器实曰齐在器曰盛社后土也方迎四方气于郊也笺云以絜齐丰盛与我纯色之羊秋祭社与四方为五谷成熟报其功也我田既臧农夫之庆笺云臧善也我田事已善则庆赐农夫谓大蜡之时劳农以休息之也年不顺成则八踖不通琴瑟击鼓以御田祖以祈甘雨以介我稷黍以谷我士女𫝊田祖先啬也谷善也笺云御迎介助谷养也设乐以迎祭先啬谓郊后始耕也以求甘雨佑助我禾稼我当以养士女也周礼曰凡国祈年于田祖吹豳雅击土鼓以乐田畯音义疏曾孙来止以其妇子馌彼南亩田畯至喜攘其左右尝其旨否笺云曾孙谓成王也攘读当为饟馌让馈也田畯司啬今之啬夫也喜读为饎饎酒食也成王来止谓出观农事也亲与后世子行使知稼穑之艰难也为农人之在南亩者设馈以劝之司啬至则又加之以酒食攘其左右从行者成王亲为尝其馈之羙否示亲之也禾易长亩终善且有𫝊易治也长亩竟亩也曾孙不怒农夫克敏𫝊敏疾也笺云禾治而竟亩成王则无所恚怒谓此农夫能且敏也音义疏曾孙之稼如茨如梁曾孙之庾如坻如京𫝊茨积也梁车梁也京高丘也笺云稼禾也谓有藁者也茨屋盖也上古之税法近者纳总逺者纳粟米庾露积谷也坁水中之高地也乃求千斯仓乃求万斯箱笺云成王见禾谷之税委积之多于是求千仓以处之万车以载之是言年丰收入踰前也黍稷稻梁农夫之庆报以介福万寿无疆笺云庆赐也年丰则劳赐农夫益厚既有黍稷加以稻粱报者为之求福助于八蜡之神万夀无疆竟也音义疏甫田四章章十句序大田刺幽王也言矜寡不能自存焉笺幽王之时政烦赋重而不务农事虫灾害谷风雨不时万民饥馑矜寡无所取活故时臣思古以刺之音义疏大田多稼既种既戒既备乃事笺云大田谓地肥羙可垦耕多为稼可以授民者也将稼者必先相地之宜而择其种季冬命民出五种计耦耕事脩耒耜具田器此之谓戒是既备矣至孟春土长冒橛陈根可拔而事之以我覃耜俶载南亩𫝊覃利也笺云俶读为炽载读为菑栗之菑时至民以其利耜炽菑发所受之地趋农急也田一歳曰菑播厥百谷既庭且硕曾孙是若𫝊庭直也笺云硕大若顺也民既炽菑则种其衆谷衆谷生尽条直茂大成王于是则止力役以顺民事不夺其时音义疏既方既皁既坚既好不稂不莠𫝊实未坚者曰皁稂童粱也莠似苖也笺云方房也谓孚甲始生而未合时也尽生房矣尽成实矣尽坚熟矣尽齐好矣而无稂莠择种之善民力之専时气之和所致之去其螟螣及其蟊贼无害我田稺𫝊食心曰螟食叶曰螣食根曰蟊食节曰贼笺云此四虫者恆害我田中之稺禾故明君以正已而去之田祖有神秉畀炎火𫝊炎火盛阳也笺云螟螣之属盛阳气嬴则生之今明君为政田祖之神不受此害持之付与炎火使自消亡音义疏有渰萋萋兴雨祈祈雨我公田遂及我私𫝊渰云兴貎萋萋云行貎祈祈徐也笺云古者隂阳和风雨时其来祈祈然而不暴疾其民之心先公后私今天主雨于公田因及私田尔此言民怙君徳䝉其余恵彼有不获稺此有不敛穧彼有遗秉此有滞穂伊寡妇之利𫝊秉把也笺云成王之时百谷既多种同齐熟収刈促遽力皆不足而有不获不敛遗秉滞穂故听矜寡取之以为利音义疏曾孙来止以其妇子馌彼南亩田畯至喜笺云喜读为饎饎酒食也成王出观农事馈食耕者以劝之也司啬至则又加之以酒食劳倦之尔来方禋祀以其骍黑与其黍稷以享以祀以介景福𫝊骍牛也黑羊豕也笺云成王之来则又禋祀四方之神祈报焉阳祀用骍牲隂祀用黝牲音义疏大田四章二章章八句二章章九句序瞻彼洛矣刺幽王也思古明王能爵命诸侯赏善罚恶焉音义疏瞻彼洛矣维水泱泱𫝊兴也洛宗周溉浸水也泱泱深广貎笺云瞻视也我视彼洛水灌溉以时其泽浸润以成嘉谷兴者喻古明王㤙泽加于天下爵命赏赐以成贤者君子至止福禄如茨笺云君子至止者谓来受爵命者也爵命为福赏赐为禄茨屋盖也如屋盖喻多也韎韐有奭以作六师𫝊韎韐者茅蒐染草也一曰韎韐所以代韠也天子六军笺云此诸侯世子也除三年之丧服士服而来未遇爵命之时时有征伐之事天子以其贤任为军将使代卿士将六军而出韎韐者茅蒐染也茅蒐韎韐声也韎韐祭服之韠合韦为之其服爵弁服䊷衣纁裳也音义疏疏瞻彼洛矣维水泱泱君子至止鞞琫有珌𫝊鞞容刀鞞也琫上饰珌下饰珌下饰者天子玉琫而珧珌诸侯璗琫而璆珌大夫镣琫而镠珌士珕琫而珕珌笺云此人世子之贤者也既受爵命赏赐而加赐容刀有饰显其能制断君子万年保其家室笺云徳如是则能长安其家室亲家室亲安之尤难安则无簒弑之祸也音义疏瞻彼洛矣维水泱泱君子至止福禄既同笺云此人世子之能继世位者也其爵命赏赐尽与其先君受命者同而已无所加也君子万年保其家邦瞻彼洛矣三章章六句序裳裳者华刺幽王也古之仕者世禄小人在位则谗诏竝进弃贤者之类絶功臣之世焉笺古者古昔明王时也小人斥今幽王也音义疏裳裳者华其叶湑兮𫝊兴也裳裳犹堂堂也湑盛貎笺云兴者华堂堂于上喻君也叶湑然于下喻臣也明王贤臣以得相承而治道兴则谗谄逺矣我觏之子我心写兮我心写兮是以有誉处兮笺云觏见也之子是子也谓古之明王也言我得见古之明王则我心所忧写而去矣我心所忧既写是则君臣相与声誉常处也忧者忧谗谄竝进音义疏裳裳者华芸其黄矣𫝊芸黄盛也笺云华芸然而黄兴明王徳之盛也不言叶㣲见无贤臣也我觏之子维其有章矣维其有章矣是以有庆矣笺云章礼文也言伐得见古之明王虽无贤臣犹能使其政有礼文法度政有礼文法度是则我有庆赐之荣也音义疏裳裳者华或黄或白𫝊云华或有黄者或有白者兴明裳裳者华芸其黄矣𫝊芸黄盛也笺云华芸然而黄兴明王徳之盛也不言叶㣲见无贤臣也我觏之子维其有章矣维其有章矣是以有庆矣笺云章礼文也言伐得见古之明王虽无贤臣犹能使其政有礼文法度政有礼文法度是则我有庆赐之荣也音义疏裳裳者华或黄或白𫝊云华或有黄者或有白者兴明王之徳时有驳而不纯我觏之子乘其四骆乘其四骆六辔沃若传言世禄也笺云我得见明王徳之驳者虽无庆誉犹能免于谗谄之害守我先人之禄位乘其四骆之马六辔沃若然音义疏左之左之君子宜之右之右之君子有之传左阳道朝祀之事右隂道丧戎之事笺云君子斥其先人也多才多艺有礼于朝有功于国维其有之是以似之传似嗣也笺云维我先人有是二徳故先王使之世禄子孙嗣之今遇谗谄竝进而见絶也音义疏裳裳者华四章章六句序桑扈刺幽王也君臣上下动无礼文焉笺动无礼文举事而不用先王礼法威仪也音义疏交交桑扈有莺其羽传兴也莺然有文章笺云交交犹佼佼飞往来貎桑扈窃脂也兴者窃脂飞而往来有文章人观视而爱之喻君臣以礼法威仪升降于朝廷则天下亦观视而仰乐之君子乐胥受天之祜传胥皆也笺云胥有才知之名也祜福也王者乐臣下有才知文章则贤人在位庶官不旷政和而民安天予之以福禄音义疏交交桑扈有莺其领𫝊领颈也君子乐胥万邦之屏𫝊屏蔽也笺云王者之徳乐贤知在位则能为天下蔽捍四表患难矣蔽捍之者谓蛮夷率服不侵畔音义疏之屏之翰百辟为宪𫝊翰干宪法也笺云辟君也王者之徳外能捍蔽四表之患难内能立功立事为之桢干则百辟卿士莫不修职而法象之不戢不难受福不那𫝊戢聚也不戢戢也不难难也那多也不多多也笺云王者位至尊天所子也然而不自敛以先王之法不自难以亡国之戒则其受福禄亦不多也音义疏兕觥其觩㫖酒思柔笺云兕觥罚爵也古之王者与羣臣燕饮上下无失礼者其罚爵徒觩然陈设而已其饮羙酒思得柔顺中和与共其乐言不怃敖自淫恣也彼交匪敖万福来求笺云彼彼贤者也贤者居处恭执事敬与人交必以礼则万福之禄就而求之谓登用爵命加以庆赐音义疏桑扈四章章四句序鸳鸯刺幽王也思古明王交于万物有道自奉养有节焉笺交于万物有道谓顺其性取之以时不暴夭也音义疏鸳鸯于飞毕之罗之传兴也鸳鸯匹鸟太平之时交于万物有道取之以时于其飞乃毕掩而罗之笺云匹鸟言其止则相耦飞则为双性驯耦也此交万物之实也而言兴者广其义也獭祭鱼而后渔豺祭兽而后田此亦皆其将纵散时也君子万年福禄宜之笺云君子谓明王也交于万物其徳如是则宜夀考受福禄也疏鸳鸯在梁戢其左翼𫝊言休息也笺云梁石絶水之梁戢敛也鸳鸯休息于梁明王之时人不惊骇敛其左翼以右翼掩之自若无恐惧君子万年宜其遐福笺云遐逺也逺犹久也音义疏乘马在厩摧之秣之𫝊摧莝也秣粟也笺云摧今莝字也古者明王所乘之马系于厩无事则委之以莝有事乃予之谷言爱国用也以兴于其身亦犹然齐而后三举设盛馔恒日则减焉此之谓有节也君子万年福禄艾之𫝊艾养也笺云明王爱国用自奉养之节如此故宜久为福禄所养也音义疏乘马在廏秣之摧之君子万年福禄绥之笺云绥安也音义鸳鸯四章章四句序頍弁诸公刺幽王也暴戾无亲不能燕乐同姓亲睦九族孤危将亡故作是诗也笺戾虐也暴虐谓其政教如雨雪也音义疏有頍者弁实维伊何𫝊兴也頍弁貎弁皮弁也笺云实犹是也言幽王服是皮弁之冠是维何为乎言其宜以宴而弗为也礼天子诸侯朝服以宴天子之朝皮弁以日视朝尔酒既㫖尔殽既嘉笺云㫖嘉皆羙也女酒已羙矣女殽已羙矣何以不用与族人宴也言其知具其礼而弗为也岂伊异人兄弟匪他笺云此言王当所与宴者岂有异人疏逺者乎皆凡弟与王无他言至亲又刺其弗为也茑与女萝施于松柏𫝊茑寄生也女萝菟丝松萝也喻诸公非自有尊託王之尊笺云託王之尊者王明则荣王衰则微刺王不亲九族孤特自恃不知已之将危亡也未见君子忧心奕奕既见君子庶几说怿传奕奕然无所薄也笺云君子斥幽王也幽王久不与诸公宴诸公未得见幽王之时惧其将危亡己无所依怗故忧而心奕奕然故言我若已得见幽王諌正之则庶几其变改意觧怿也音义疏有頍者弁实维何期笺云何期犹伊何也期辞也尔酒既㫖尔殽既时𫝊时善也岂伊异人兄弟具来笺云具犹来也茑与女萝施于松上未见君子忧心怲怲既见君子庶几有臧𫝊怲怲忧盛满也臧善也音义有頍者弁实维在首尔酒既㫖尔殽既阜岂伊异人兄弟甥舅笺云阜犹多也谓吾舅者吾谓之甥如彼雨雪先集维霰𫝊霰暴雪也笺云将大雨雪始必㣲温雪自上下遇温气而抟谓之霰久而寒胜则大雪矣喻幽王之不亲九族亦有渐自㣲至甚如先霰后大雪死丧无日无几相见乐酒今夕君子维宴笺云王政既衰我无所依怗死亡无有日数能复几何与王相见也且今夕喜乐此酒此乃王之宴礼也刺幽王将䘮亡哀之也音义疏頍弁三章章十二句序车牵大夫刺幽王也襃姒嫉妬无道竝进谗巧败国徳泽不加于民周人思得贤女以配君子故作是诗也音义疏间关车之舝兮思娈季女逝兮𫝊兴也间关设牵也娈羙貎季女谓有齐季女也笺云逝往也大夫嫉襃姒之为恶故严车设其舝思得娈然羙好之少女有齐庄之徳者往迎之配幽王代襃姒也既幼而羙文齐庄庶其当王意匪饥匪渴徳音来括𫝊括㑹也笺云时谗巧败国下民离散故大夫汲汲欲迎季女行道虽饥不饥虽渴不渴觊得之而来使我王更修徳教合㑹离散之人虽无好友式燕且喜笺云式用也我得徳音而来虽无同好之贤友我犹用是燕饮相庆且喜音义疏依彼平林有集维鷮辰彼硕女令徳来敎𫝊依茂木貎平林林木之在平地者也鷮雉也辰时也笺云平林之木茂则耿介之鸟往集焉喻王若有茂羙之徳则其时贤女来配之与相训告改修徳敎式燕且誉好尔无射笺云尔女女王也射厌也我于硕女来教则用是燕饮酒且称王之声誉我爱好王无有厌也音义疏虽无㫖酒式饮庶几虽无嘉殽式食庶几虽无徳与女式歌且舞笺云诸大夫觊得贤女以配王于是酒虽不羙犹用之此燕饮殽虽不羙犹食之必皆庶几于王之变改得辅佐之虽无其徳我与女用是歌舞相乐喜之至也音义疏陟彼高冈析其柞薪析其柞薪其叶湑兮笺云陟登也登高冈者必析其木以为薪析其木以为薪者为其叶茂盛蔽冈之高也此喻贤女得在王后之位则必辟除嫉妬之女亦为其蔽君之明鲜我觏尔我心冩兮笺云鲜善觏见也善乎我得见女如是则我心中之忧除去也音义疏高山仰止景行行止四牡騑騑六辔如琴𫝊景大也笺云景明也诸大夫以为贤女既进则王亦庶几古人有高徳者则慕仰之有明行者则而行之其御羣臣使之有礼如御四马騑騑然持其敎令使人调均亦如六辔缓急有和也觏尔新昬以慰我心𫝊慰安也笺云我得见女之新昏如是则以慰除我心之忧也新昬谓季女也音义疏车牵五章章六句序靑蝇大夫刺幽王也音义营营青蝇止于樊传兴也营营徃来貎樊藩也笺云兴者蝇之为虫污白使黒污黑使白喻佞人变乱善恶也言止于藩欲外之令逺物也岂弟君子无信谗言笺云岂弟乐易也音义疏营营靑蝇止于棘谗人罔极交乱四国笺云极犹已也营营靑蝇止于榛传榛所以为藩也谗人罔极构我二人笺云构合也合犹交乱也音义疏靑蝇三章章四句序宾之初筵卫武公刺时也幽王荒废媟近小人饮酒无度天下化之君臣上下沈湎淫液武公既入而作是诗也笺淫液者饮酒时情态也武公入者入为王卿士音义疏宾之初筵左右秩秩𫝊秩秩然肃敬也笺云筵席也左右谓折旋揖让也秩秩知也先王将祭必射以择士大射之礼宾初入门登堂即席其趋翔威仪甚审知言不失礼也射礼有三有大射有宾射有燕射笾豆有楚殽核维旅𫝊楚列貎殽豆实也核加笾也旅陈也笺云豆实菹醢也笾实有桃梅之属凡非谷而食之曰殽酒既和旨饮酒孔偕笺云和旨酒调羙也孔甚也王之酒已调羙衆宾之饮酒人威仪齐一言主人敬其事而衆宾肃愼钟鼓既设举醻逸逸𫝊逸逸往来次序也笺云钟鼓于是言既设者将射改县也大侯既抗弓矢斯张𫝊大侯君侯也抗举也没燕射之礼笺云举者举鹄而栖之于侯也周礼梓人张皮侯而栖鹄天子诸侯之射皆张三侯故君侯谓之大侯大侯张而弓矢亦张节也将祭而射谓之大射下章言烝衎列祖其非祭与射夫既同献尔发功笺云射夫衆射者也献犹奏也既比衆耦乃诱射射者乃登射各奏其发矢中的之功发彼有的以祈尔爵𫝊的质也祈求也笺云发发矢也射者与其耦拾发发矢之时各心竞云我以此求爵女爵射爵也射之礼胜者饮不胜所以养病也故论语曰下而饮其争也君子音义疏籥舞笙鼓乐既和奏烝衎烈祖以洽百礼传秉籥而舞与笙鼓相应笺云籥管也殷人先求诸阳故祭祀先奏乐涤荡其声也烝进衎乐烈羙洽合也奏乐和必进乐其先祖于是又合见天下诸侯所献之礼百礼既至有壬有林𫝊壬大林君也笺云壬任也谓卿大夫也诸侯所献之礼既陈于庭有卿大夫又有国君言天下徧至得万国之欢心钖尔纯嘏子孙其湛𫝊嘏大也笺云纯大也嘏谓尸与主人以福也湛乐也王受神之福于尸则王之子孙皆喜乐也其湛曰乐各奏尔能宾载手仇室人入又𫝊手取也室人主人也主人请射于宾宾许诺自取其匹而射主人亦入于次又射以耦宾也笺云子孙各奏尔能者谓既湛之后各酌献尸尸酢而卒爵也士之祭礼上嗣举奠因而酌尸天子则有子孙献尸之礼文王世子曰其登馂献受爵则以上嗣是也仇读曰㪺室人有室中之事者谓佐食也又复也賔手挹酒室人复酌为加爵酌彼康爵以奏尔时𫝊酒所以安体也时中者也笺云康虚也时谓心所尊者也加爵之间宾与兄弟交错相醻卒爵者酌之以其所尊亦交错而已又无次也音义疏宾之初筵温温其恭笺云此复言初筵者既祭王与族人燕之筵也王与族人燕以异姓为宾温温柔和也其未醉止威仪反反曰既醉止威仪幡幡舎其坐迁屡舞僊僊传反反言重慎也幡幡失威仪也迁徙屡数也僊僊然笺云此言宾初即筵之时能自敕戒以礼至于旅酬而小人之态出言王既不得君子以为賔又不得有恆之人所以败乱天下率如此也其未醉止威仪抑抑曰既醉止威仪怭怭是曰既醉不知其秩传抑抑慎密也怭怭媟嫚也秩常也音义疏宾既醉止载号载呶乱我笾豆屡舞僛僛是曰既醉不知其邮侧弁之俄屡舞傞傞传号呶号唿讙呶也僛僛舞不能自正也傞傞不止也笺云邮过侧倾也俄倾貌此更言賔既醉而异章者着为无算爵以后也既醉而出竝受其福醉而不出是谓伐徳饮酒孔嘉维其令仪笺云出犹去也孔甚令善也宾醉则出与主人俱有羙誉醉至若此是诛伐其徳也饮酒而诚得嘉宾则于礼有善威仪武公见王之失礼故以此言箴之音义疏凡此饮酒或醉或否既立之监或佐之史彼醉不臧不醉反耻传立酒之监佐酒之史笺云凡此者凡此时天下之人也饮酒于有醉者有不醉者则立监使视之又助以史使督酒欲令皆醉也彼醉则已不善人所非恶反复取未醉者耻罚之言此者疾之也式勿从谓无俾大怠匪言勿言匪由勿语笺云式读曰慝勿犹无也俾使由从也武公见时人多説醉者之状或以取怨致雠故为设禁醉者有过恶女无就而谓之也当防䕶之无使顚仆至于怠慢也其所陈说非所当说无为人説之也亦无从而行之也亦无以语人也皆为其闻之将恚怒也由醉之言俾出童羖传羖羊不童也笺云女从行醉者之言使女出无角之羖羊胁以无然之物使戒深也羖羊之性牝牡有角三爵不识矧敢多又笺云矧况又复也当言我于此醉者饮三爵之不知况能知其多复饮乎三爵者献也酬也酢也音义疏宾之初筵五章章十四句甫田之什十篇三十九章二百九十六句毛诗注疏卷二十一卷二十一考证毛诗注疏卷二十一考证倬彼甫田章传倬明貎按説文倬明也大也韩诗倬作箌尔雅箌大也此宜训大传训明似未尽其义大田章以我覃耜覃尔雅注作剡及其蟊贼传食根曰蟊食节曰贼疏或说云蟊蝼蛄也按蝼蛅亦为苗患毛诗义疏曰蟊长而细自是蝗类非蝼蛄也有渰萋萋兴雨祈祈吕氏春秋作有晻凄凄兴云祁祁瞻彼洛矣章鞞琫有珌按鞞琫珌尔雅无文故此传云鞞容刀鞞也琫上饰珌下饰而公刘传则云下曰鞞上曰琫释名因之至杜预左传注则以鞞为上饰鞛为下饰桑扈章彼交匪敖汉书作匪徼匪傲左传作匪交匪敖车牵章辰彼硕女列女传引诗作展彼硕女高山仰止仰説文作卬按韵则卬字为是毛诗注疏卷二十一考证毛诗注疏卷二十二钦定四库全书毛诗注疏卷二十二汉郑氏笺唐陆徳明音义孔颕达疏小雅序鱼藻刺幽王也言万物失其性王居镐京将不能以自乐故君子思古之武王焉笺万物失其性者王政教衰阴阳不和羣生不得其所也将不能以自乐言必自是有危亡之祸音义疏鱼在在藻有颁其首传颁大首貌鱼以依蒲藻为得其性笺云藻水草也鱼之依水草犹人之依明王也明王之时鱼何所处乎处于藻既得其性则肥充其首颁然此时人物皆得其所止言鱼者以潜逃之类信其着见王在在镐岂乐饮酒笺云岂亦乐也天下平安万物得其性武王何所处乎处于镐京乐八音之乐与羣臣饮酒而已今幽王惑于褒姒万物失其性方有危亡之祸而亦岂乐饮酒于镐京而无悛心故以此刺焉音义疏鱼在在藻有莘其尾传莘长貎王在在镐饮酒乐岂音义鱼在在藻依于其蒲王在在镐有那其居笺云那安貎天下平安王无西方之虞故其居处那然安也音义疏鱼藻三章章四句序采菽刺幽王也侮慢诸侯诸侯来朝不能钖命以礼数徴会之而无信义君子见微而思古焉笺幽王征㑹诸侯为合义兵征讨有罪既往而无之是于义事不信也君子见其如此知其后必见攻伐将无救也音义疏采菽采菽筐之筥之传兴也菽所以芼太牢而待君子也羊则苦豕则薇笺云菽大豆也采之者采其叶以为藿三牲牛羊豕芼以藿王飨宾客有牛爼乃用铏羹故使采之君子来朝何钖予之虽无予之路车乘马传君子谓诸侯也笺云赐诸侯以车马言虽无予之尚以为薄又何予之𤣥衮及黼传𤣥衮卷龙也白与黑谓之黼笺云及与也𤣥衮𤣥衣而画以卷龙也黼黼黻谓絺衣也诸公之服自衮冕而下侯伯自鷩冕而下子男自毳冕而下王之赐维用有文章者音义疏觱沸槛泉言采其芹传觱沸泉出貎槛泉正出也笺云言我也芹菜也可以为菹亦所用待君子也我使采其水中芹者尚絜清也周礼芹菹鴈醢君子来朝言观其旂其旂淠淠鸾声嘒嘒载骖载驷君子所届传淠淠动也嘒嘒中节也笺云届极也诸侯来朝王使人迎之因观其衣服车乘之威仪所以为敬且省祸福也诸侯将朝于王则骖乘乘四马而往此之服餙君子法制之极也言其尊而王今不尊也音义疏赤芾在股邪幅在下彼交匪纾天子所予传诸侯赤芾邪幅幅偪也所以自偪束也纾缓也笺云芾大古蔽膝之象也冕服谓之芾其他服谓之韠以韦为之其制上广一尺下广二尺长三尺其颈五寸肩革带博二寸胫本曰股邪幅如今行縢也偪束其胫自足至膝故曰在下彼与人交接自偪束如此则非没觧怠纾缓之心天子以是故赐予之乐只君子天子命之乐只君子福禄申之传申重也笺云只之言是也古者天子赐诸侯也以礼乐乐之乃后命予之也天子赐之神则以福禄申重之所谓人谋鬼谋也刺今王不然音义疏维柞之枝其叶蓬蓬传蓬蓬盛貎笺云此兴也柞之干犹先祖也枝犹子孙也其叶蓬蓬喻贤才也正以柞为兴者柞之叶新将生故乃落于地以喻继世以徳相承者明也乐只君子殿天子之邦乐只君子万福攸同传殿镇也平平左右亦是率从传平平辩治也笺云率循也诸侯之有贤才之徳能辩治其连属之国使得其所则连属之国亦循顺之音义疏汎汎杨舟绋纚维之传绋繂也纚緌也明王能维持诸侯也笺云杨木之舟浮于水上汎汎然东西无所定舟人以绋系其緌以制行之犹诸侯之治民御之以礼法乐只君子天子葵之乐只君子福禄膍之传葵揆也膍厚也优哉游哉亦是戾矣传戾至也笺云戾止也诸侯有盛徳者亦优游自安止于是言思不出其位音义疏采菽五章章八句序角弓父兄刺幽王也不亲九族而好谗佞骨肉相怨故作是诗也音义疏骍骍角弓翩其反矣传兴也骍骍调和也不善绁檠巧用则翩然而反笺云兴者喻王与九族不以恩礼御待之则使之多怨也兄弟昏姻无胥逺矣笺云胥相也骨肉之亲当相亲信无相疏逺相疏远则以亲亲之望易以成怨音义疏尔之远矣民胥然矣尔之敎矣民胥傚矣笺云尔女女幽王也胥皆也言王女不亲骨肉则天下之人皆知之见女之敎令无善无恶所尚者天下之人皆学之言上之化下不可不慎音义疏此令兄弟绰绰有裕不令兄弟交相爲瘉传绰绰寛也裕饶瘉病也笺云令善也音义疏民之无良相怨一方笺云良善也民之意不获当反责之于身思彼所以然者而恕之无善心之人则徒居一处怨恚之受爵不让至于已斯亡传爵禄不以相让故怨祸及之比周而党愈少鄙争而名愈辱求安而身愈危笺云斯此也音义疏老马反爲驹不顾其后传已老矣而孩童慢之笺云此喻幽王见老人反侮慢之遇之如幼稚不自顾念后至年老人之遇已亦将然如食宜饇如酌孔取传饇饱也笺云王如食老者则宜令之饱如饮老者则当孔取孔取谓度其所胜多少凡器之孔其量大小不同老者气力弱故取义焉王有族食族燕之礼音义疏毋敎猱升木如涂涂附传猱猨属涂泥附着也笺云毋禁辞猱之性善登木若教使其为之必也附木桴也涂之性善着若以涂附其着亦必也以喻人之心皆有仁义敎之则进君子有徽猷小人与属传徽羙也笺云猷道也君子有美道以得声誉则小人亦乐与之而自连属焉今无良之人相怨王不敎之音义疏雨雪瀌瀌见晛曰消传晛日气也笺云雨雪之盛瀌瀌然至日将出其气始见人则皆称曰雪今消释矣喻小人虽多王若欲兴善政则天下闻之莫不曰小人今诛灭矣其所以然者人心皆乐善王不启敎之莫肯下遗式居娄骄笺云莫无也遗读曰随式用也娄敛也今王不以善政启小人之心则无贵谦虚以礼相卑下先人而后已用此自居处敛其骄慢之过者音义疏雨雪浮浮见睍曰流传浮浮犹瀌瀌也流流而去也如蛮如髦我是用忧传蛮南蛮也髦夷髦也笺云今小人之行如夷狄而王不能变化之我用是为大忧也髦西夷别名武王伐纣其等有八国从焉音义疏角弓八章章四句序菀柳刺幽王也暴虐无亲而刑罚不中诸侯皆不欲朝言王者之不可朝事也音义疏有菀者柳不尚息焉传兴也菀茂木也笺云尚庻几也有菀然枝叶茂盛之桞行路之人岂有不庶几欲就之止息乎兴者喻王有盛徳则天下皆庶几愿往朝焉忧今不然上帝甚蹈无自暱焉传蹈动暱近也笺云蹈读曰悼上帝乎者愬之也今幽王暴虐不可以朝事甚使我心中悼病是以不从而近之释已所以不朝之意俾予靖之后予极焉传靖治极至也笺云靖谋俾使极诛也假使我朝王王畱我使我谋政事王信谗不察功考绩后反诛放我是言王刑罚不中不可朝事也音义疏有菀者柳不尚愒焉传愒息也上帝甚蹈无自瘵焉传瘵病也笺云瘵接也俾予静之后予迈焉笺云迈行也行亦放也春秋传曰子将行之音义疏有鸟高飞亦傅于天彼人之心于何其臻笺云傅臻皆至也彼人斥幽王也鸟之高飞极至于天耳幽王之心于何所至乎言其转侧无常人不知其所届曷予靖之居以凶矜传曷害矜危也笺云王何为使我谋之随而罪我居我以凶危之地谓四裔也音义疏菀柳三章章六句序都人士周人刺衣服无常也古者长民衣服不贰从容有常以齐其民则民徳归壹伤今不复见古人也笺服谓冠弁衣裳也古者明王时也长民谓凡在民上倡率者也变易无常谓之贰从容谓休燕也休燕犹有常则朝夕明矣壹者専也同也音义疏彼都人士狐裘黄黄其容不改出言有章传彼彼明王也笺云城郭之域曰都古明王时都人之有士行者冬则衣狐裘黄黄然取温裕而已其动作容貎既有常吐口言语又有法度文章疾今奢淫不自责以过差行归于周万民所望传周忠信也笺云于于也都人之士所行要归于忠信其余万民寡识者咸瞻望而法傚之又疾今不然音义疏彼都人士台笠缁撮传台所以御暑笠所以御雨也缁撮缁布冠也笺云台夫须也都人之士以台皮为笠缁布为冠古明王之时俭且节也彼君子女绸直如发传密直如发也笺云彼君子女者谓都人之家女也其情性密致操行正直如发之本末无隆杀也我不见兮我心不说笺云疾时皆奢淫我不复见今士女之然者心思之而忧也音义疏彼都人士充耳琇实传琇美石也笺云言以美石为瑱瑱塞耳彼君子女谓之尹吉传尹正也笺云吉读为姞尹氏姞氏周室昏姻之旧姓也人见都人之家女咸谓之尹氏姞氏之女言有礼法我不见兮我心苑结笺云苑犹屈也积也音义疏彼都人士垂带而厉彼君子女卷髪如虿传厉带之垂者笺云而亦如也而厉如鞶厉也鞶必垂厉以为饰厉字当作裂虿螫虫也尾末揵然似妇人髪末曲上卷然我不见兮言从之迈笺云言亦我也迈行也我今不见士女此饰心思之欲从之行言已忧闷欲自杀求从古人音义疏匪伊垂之带则有余匪伊卷之髪则有旟传旟掦也笺云伊辞也此言士非故垂此带也带于礼自当有余也女非故卷此髪也髪于礼自当有旟也旟枝旟掦起也我不见兮云何旴矣笺云旴病也思之甚云何乎我今已病也音义疏都人士五章章六句序采緑刺怨旷也幽王之时多怨旷者也笺怨旷者君子行役过时之所由也而刺之者讥其不但忧思而已欲从君子于外非礼也音义疏终朝采绿不盈一匊传兴也自旦及食时为终朝两手曰匊笺云緑王刍也易得之菜也终朝采之而不满手怨旷之深忧思不専于事予髪曲局薄言归沐传局卷也妇人夫不在则不容饰笺云言我也礼妇人在夫家笄象笄今曲卷其髪忧思之甚也有云君子将归者我则沐以待之音义疏终朝采蓝下盈一䄡传衣蔽前谓之襜笺云蓝染草也五日为期六日不詹传詹至也妇人五日一御笺云妇人过于时乃怨旷五日六日者五月之日六月之日也期至五月而归今六月犹不至是以忧思音义疏之子于狩言韔其弓之子于钓言纶之绳笺云之子是子也谓其君子也于往也纶钓缴也君子往狩与我当从之为之韔弓其往钓与我当从之为之绳缴今怨旷自恨初行时不然音义疏其钓维何维鲂及鱮维鲂及鱮薄言观者笺云观多也此美其君子之有技艺也钓必得鲂鱮鲂鱮是云其多者耳其衆杂鱼乃衆多矣音义疏采绿四章章四句序黍苗刺幽王也不能膏润天下卿士不能行召伯之职焉笺陈宣王之徳召伯之功以刺幽王及其羣臣废此恩泽事业也音义疏芃芃黍苗阴雨膏之传兴也芃芃长大貎笺云兴者喻天下之民如黍苗然宣王能以㤙泽育养之亦如天之有阴雨之润悠悠南行召伯劳之传悠悠行貎笺云宣王之时使召伯营谢邑以定申伯之国将徒役南行衆多悠悠然召伯则能劳来劝说以先之音义疏我任我辇我车我牛我行既集盖云归哉传任者辇者车者牛者笺云集犹成也盖犹皆也营谢转餫之役有负任者有輓辇者有将车者有牵傍牛者其所为南行之事既成召伯则皆告之云可归哉刺今王使民行役曾无休止时音义疏我徒我御我师我旅我行既集盖云归处传徒行者御车者师者旅者笺云歩行曰徒召伯营谢邑以兵衆行其士卒有歩行者有御兵车者五百人为旅五旅为师春秋传曰诸侯之制君行师从卿行旅从音义疏肃肃谢功召伯营之烈烈征师召伯成之传谢邑也笺云肃肃严正之貎营治也烈烈威武貎征行也美召伯治谢邑则使之严正将师旅行则有威武也原隰既平泉流既清召伯有成王心则宁传土治曰平水治曰清笺云召伯营谢邑相其原隰之宜通其水泉之利此功既成宣王之心则安也又刺今王臣无成功而亦心安音义疏黍苗五章章四句序隰桑刺幽王也小人在位君子在野思见君子尽心以事之疏隰桑有阿其叶有难传兴也阿然美貎难然盛貎有以利人也笺云隰中之桑枝条阿阿然长羙其叶又茂盛可以庇廕人兴者喻时贤人君子不用而野处有覆养之徳也正以隰桑兴者反求此义则原上之桑枝叶不能然以刺时小人在位无徳于民既见君子其乐如何笺云思在野之君子而得见其在位喜乐无度音义疏隰桑有阿其叶有沃传沃柔也旣见君子云何不乐音义隰桑有阿其叶有幽传幽黑色也既见君子徳音孔胶传胶固也笺云君子在位民附仰之其敎令之行甚坚固也音义心乎爱矣遐不谓矣中心藏之何日忘之笺云遐逺谓勤藏善也我心爱此君子君子虽逺在野岂能不勤思之乎宜思之也我心善此君子又诚不能忘也孔子曰爱之能勿劳乎忠焉能勿诲乎音义疏隰桑四章章四句序白华周人刺幽后也幽王取申女以为后又得襃姒而黜申后故下国化之以妾为妻以孽代宗而王弗能治周人为之作是诗也笺申姜姓之国也襃姒襃人所入之女姒其字也是谓幽后孽支庶也宗适子也王不能治已不正故也音义疏白华菅兮白茅束兮传兴也白华野菅也已沤为菅笺云白华于野已沤名之为菅菅柔忍中用矣而更取白茅收束之茅比于白华为脆兴者喻王取于申申后礼仪偹任妃后之事而更纳襃姒襃姒为孽将至灭国之子之逺俾我独兮笺云之子斤幽王也俾使也王之逺外我不复答耦我意欲使我独也老而无子曰独后襃姒譛申后之子宜咎宜咎奔申音义疏英英白云露彼菅茅传英英白云貎露亦有云言天地之气无㣲不着无不覆养笺云白云下露养彼可以为菅之茅使与白华之菅相乱易犹天下妖气生襃姒使申后见黜天歩艰难之子不犹传歩行犹可也笺云犹圗也天行此艰难之妖久矣王不圗其变之所由尔昔夏之衰有二龙之妖卜蔵其漦周厉王发而观之化为𤣥鼋童女遇之当宣王时而生女惧而弃之后襃人有狱而入之幽王幽王嬖之是谓襃姒音义疏滮池北流浸彼稻田传滮流貎笺云池水之泽浸润稻田使之生殖喻王无㤙意于申后滮池之不如也丰镐之间水北流啸歌伤懐念彼硕人笺云硕大也妖大之人谓襃姒也申后见黜襃姒之所为故忧伤而念之音义疏樵彼桑薪卬烘于煁传卬我烘燎也煁烓灶也桑薪宜以飬人者也笺云人之樵取彼桑薪宜以炊饔饎之爨以飬食人桑薪薪之善者也我反以燎于烓灶用炤事物而已喻王始以礼取申后礼仪备今反黜之使为卑贱之事亦犹是维彼硕人实劳我心音义疏鼓钟于宫声闻于外传有诸宫中必形见于外笺云王失礼于内而下国闻知而化之王弗能治如鸣鼓钟于宫中而欲外人不闻亦不可止念子懆懆视我迈迈传迈迈不説也笺云此言申后之忠于王也念之譟譟然欲谏正之王反不说于其所言音义疏有鹙在梁有鹤在林传鹙秃鹙也笺云鹙也鹤也皆以鱼为美食者也鹙之性贪恶而今在梁鹤絜白而反在林兴王飬襃姒而馁申后近恶而逺善维彼硕人实劳我心音义疏鸳鸯在梁戢其左翼笺云戢敛也歛左翼者谓右掩左也鸟之䳄雄不可别者以翼右掩左雄左掩右雌阴阳相下之义也夫妇之道亦以礼义相下以成家道之子无良二三其徳笺云良善也王无答耦已之善意而变移其心志令我怨旷音义疏有扁斯石履之卑兮传扁扁乘石貎王乘车履石笺云王后出入之礼与王同其行登车亦履石申后始时亦然今也黜而卑贱之子之逺俾我疷兮传疷病也笺云王之逺外我欲使我困病音义疏白华八章章四句序緜蛮微臣刺乱也大臣不用仁心遗忘微贱不肯饮食敎载之故作是诗也笺微臣谓士也古者卿大夫出行士为末介士之禄薄或困之于资财则当赒赡之幽王之时国乱礼废恩薄大不念小尊不恤贱故本其乱而刺之音义疏緜蛮黄鸟止于丘阿传兴也緜蛮小鸟貎丘阿曲阿也鸟止于阿人止于仁笺云止谓飞行所止託也兴者小鸟知止于丘之曲阿静安之处而託息焉喻小臣择卿大夫有仁厚之徳者而依属焉道之云逺我劳如何饮之食之敎之诲之命彼后车谓之载之笺云在国依属于卿大夫之仁者至于为末介从而行道路逺矣我罢劳则卿大夫之恩宜如何乎渴则予之饮饥则予之食事未至则豫敎之临事则诲之车败则命后车载之后车倅车也音义疏緜蛮黄鸟止于丘隅笺云丘隅丘角也岂敢惮行畏不能趋笺云惮难也我罢劳车又败岂敢难徒行乎畏不能及时疾至也饮之食之教之诲之命彼后车谓之载之音义緜蛮黄鸟止于丘侧笺云丘侧丘旁也岂敢惮行畏不能极笺云极至也饮之食之敎之诲之命彼后车谓之载之音义緜蛮三章章八句序瓠叶大夫刺幽王也上弃礼而不能行虽有牲牢饩不肯用也故思古之人不以微薄废礼焉笺牛羊豕为牲系养者曰牢熟曰腥曰饩生曰牵不肯用者自养厚而薄于宾客音义疏幡幡瓠叶采之亨之君子有酒酌言尝之传幡幡瓠叶貎庶人之菜也笺云亨熟也熟瓠叶者以为饮酒之葅也此君子谓庶人之有贤行者也其农功毕乃为酒浆以合朋友习礼讲道艺也酒既成先与父兄室人亨瓠叶而饮之所以急和亲亲也饮酒而曰尝者以其为之主于宾客宾客则加之以羞易兑象曰君子以朋友讲习音义疏有兔斯首炮之燔之君子有酒酌言献之传毛曰炮加火曰燔献奏也笺云斯白也今俗语斯白之字作鲜齐鲁之间声近斯有兔白首者兔之小者也炮之燔之者将以为饮酒之羞也饮酒之礼既奏酒于宾乃荐羞毎酌言言者礼不下庶人庶人依士礼立宾主为酌名音义疏有兔斯首燔之炙之君子有酒酌言酢之传炕火曰炙酢报也笺云报者宾既卒爵洗而酌主人也凡治兔之宜鲜者毛炮之柔者炙之干者燔之音义疏有兔斯首燔之炮之君子有酒酌言醻之传醻道饮也笺云主人既卒酢爵又酌自饮卒爵复酌进賔犹今俗之劝酒音义疏瓠叶四章章四句序渐渐之石下国刺幽王也戎狄叛之荆舒不至乃命将率东征役久病在外故作是诗也笺荆谓楚也舒舒鸠舒鄝舒庸之属役谓士卒也音义疏渐渐之石维其高矣山川悠逺维其劳矣传渐渐山石高峻笺云山石渐渐然髙峻不可登而上喻戎狄衆疆而无礼义不可得而伐也山川者荆舒之国所处也其道里长逺邦域又劳劳广阔言不可卒服武人东征不皇朝矣笺云武人谓将率也皇王也将率受王命东行而征伐役人罢病必不能正荆舒使之朝于王音义疏渐渐之石维其卒矣山川悠逺曷其没矣传卒竟没尽也笺云卒者崔嵬也谓山巅之末也曷何也广阔之处何时其可尽服武人东征不皇出矣笺云不能正之令出使聘问于王音义疏有豕白蹢烝涉波矣传豕猪也蹢蹄也将乆雨则豕进渉水波笺云烝衆也豕之性能水又唐突难禁制四蹄皆白曰骇则白蹄其尤躁疾者今离其缯牧之处与衆豕涉入水之波涟矣喻荆舒之人勇悍㨗敏其君犹白蹄之豕也乃率民去礼义之安而居乱亡之危贱之故比方于豕月离于毕俾滂沱矣传毕躅也月离隂星则雨笺云将有大雨徴气先见于天以言荆舒之叛萌渐亦由王出也豕既渉波今又雨使之滂沱疾王甚也武人东征不皇他矣笺云不能正之令其守职不干王命音义疏渐渐之石三章章六句序苕之华大夫闵时也幽王之时西戎东夷交侵中国师旅并起因之以饥馑君子闵周室之将亡伤已逢之故作是诗也笺师旅并起者诸侯或出师或出旅以助王距戎与夷也大夫将师出见戎夷之侵周而闵之今当其难自伤近危亡音义疏苕之华芸其黄矣传兴也苕陵苕也将落则黄笺云陵苕之华紫赤而繁兴者陵苕之干喻如京师也其华犹诸夏也故或谓诸夏为诸华华衰则黄犹诸夏之师旅罢病将败则京师孤弱心之忧矣维其伤矣笺云伤者谓国日见侵削音义疏苕之华其叶靑靑传华落叶靑靑然笺云京师以诸夏为障蔽今陵苕之华衰而叶见靑靑然喻诸侯㣲弱而王之臣当出见也知我如此不如无生笺云我我王也知王之为政如此则已之生不如不生也自伤逢今世之难忧闷之甚音义疏牂羊坟首三星在罶传牂羊牝羊也坟大也罶曲梁也寡妇之笱也牂羊坟首言无是道也三星在罶言不可久也笺云无是道者喻周已衰求其复兴不可得也不可乆者喻周将亡如心星之光耀见于鱼笱之中其去湏臾也人可以食鲜可以饱传治日少而乱日多笺云今者士卒人人于晏早皆可以食矣时饥馑军兴乏少无可以饱之者音义疏苕之华三章章四句序何草不黄下国刺幽王也四夷交侵中国背叛用兵不息视民如禽兽君子忧之故作是诗也音义疏何草不黄何日不行笺云用兵不息军旅自歳始草生而出至歳晚矣何草而不黄乎言草皆黄也于是之间将率何日不行乎言常行劳苦之甚何人不将经营四方传言万民无不从役疏何草不𤣥何人不矜笺云𤣥赤黑色始春之时草牙蘖者将生必𤣥于此时也兵犹复行无妻曰矜从役者皆过时不得归故谓之矜哀我征夫独为匪民笺云征夫从役者也古者师出不踰时所以厚民之性也今则草𤣥至于黄黄至于𤣥此岂非民乎音义疏匪兕匪虎率彼旷野传兕虎野兽也旷空也笺云兕虎比战士也哀我征夫朝夕不暇音义疏有芃者狐率彼幽草有栈之车行彼周道传芃小兽貎栈车役车也笺云狐草行草止故以比栈车辇者音义疏何草不黄四章章四句鱼藻之什十四篇六十二章三百二句毛诗注疏卷二十二卷二十二考证毛诗注疏卷二十二考证采菽章觱沸槛泉槛说文作滥平平左右平平左传作便蕃骍骍角弓章传骍骍调和也按诗补传骍马赤黄色古人角弓多以朱漆饰之故彤弓亦言其赤也毛训调和未知所本雨雪瀌瀌见睍曰消瀌瀌汉书作麃麃曰汉书作聿莫肯下遗式居娄骄荀子遗作隧娄作屡菀桞章上帝甚蹈李光地曰蹈古注作悼朱子据荀卿作神然蹈义自通葢践踏其下之意都人士章狐裘黄黄贾谊新书云狐裘黄裳万民之望与经文不同黍苗序刺幽王也按此诗不见有刺意国语注谓道召伯述职劳来诸侯与毛序不同白华序周人刺幽后也笺褒姒是谓幽后按序明云幽王取申女以为后又得襃姒而黜申后今乃指襃姒为幽后是自乱其例也程子云王字误作后字朱子辨说汉书注引此序幽字下有王废申三字虽非诗意似可补序文之缺何草不黄章有栈之车传栈车役车也按说文竹木之车曰栈义亦通于役车诗缉云疏说不分晓不如径以为士之栈车更直㨗毛诗注疏卷二十二考证毛诗注疏卷二十三钦定四库全书毛诗注疏卷二十三汉郑氏笺唐陆德明音义孔颖达疏大雅序文王文王受命作周也笺受命受天命而王天下制立周邦音义疏文王在上于昭于天传在上在民上也于叹辞昭见也笺云文王初为西伯有功于民其德着见于天故天命之以为王使君天下也崩谥曰文周虽旧邦其命维新传乃新在文王也笺云大王聿来胥宇而国于周王迹起矣而未有天命至文王而受命言新者美之也有周不显帝命不时传有周周也不显显也显光也不时时也时是也笺云周之德不光明乎光明矣天命之不是乎又是矣文王陟降在帝左右传言文王升接天下接人也笺云在察也文王能观知天意顺其所为从而行之音义疏亹亹文王令闻不已陈钖哉周侯文王孙子文王孙子本支百世传亹亹勉也哉载侯维也本本宗也支支子也笺云令善哉始侯君也勉勉乎不倦文王之勤用明德也其善声闻日见称歌无止时也乃由能敷恩惠之施以受命造始周国故天下君之其子孙适为天子庶为诸侯皆百世凡周之士不显亦世传不世显德乎士者世禄也笺云凡周之士谓其臣有光明之德者亦得世世在位重其功也音义疏世之不显厥犹翼翼思皇多士生此王国王国克生维周之桢传翼翼恭敬思辞也皇天桢干也笺云犹谋思愿也周之臣既世世光明其为君之谋事忠敬翼翼然又愿天多生贤人于此邦此邦能生之则是我周家干事之臣济济多士文王以宁传济济多威仪也音义疏穆穆文王于缉熙敬止假哉天命有商孙子传穆穆美也缉熙光明也假固也笺云穆穆乎文王有天子之容于美乎又能敬其光明之德坚固哉天为此命之使臣有殷之子孙商之孙子其丽不亿上帝既命侯于周服传丽数也盛德不可为衆也笺云于于也商之孙子其数不徒亿多言之也至天已命文王之后乃为君于周之九服之中言衆之不如德也音义疏侯服于周天命靡常传则见天命之无常也笺云无常者善则就之恶则去之殷士肤敏祼将于京厥作祼将常服黼冔传殷士殷侯也肤美敏疾也祼灌鬯也周人尚臭将行京大也黼白与黑也冔殷冠也夏后氏曰收周曰冕笺云殷之臣壮美而敏来助周祭其助祭自服殷之服明文王以德不以彊王之荩臣无念尔祖传荩进也无念念也笺云今王之进用臣当念女祖为之法王斥成王音义疏无念尔祖聿脩厥德永言配命自求多福传聿述永长言我也我长配天命而行尔庶国亦当自求多福笺云长犹常也王既述脩祖德常言当配天命而行则福禄自来殷之未丧师克配上帝传帝乙巳上也笺云师衆也殷自纣父之前未丧天下之时皆能配天而行故不忘也宜鉴于殷骏命不易传骏大也笺云宜以殷王贤愚为镜天之大命不可改易音义疏命之不易无遏尔躬宣昭义问有虞殷自天传遏止义善虞度也笺云宣徧有又也天之大命已不可改易矣当使子孙长行之无终女身则止徧明以礼义问老成人又度殷所以顺天之事而施行之上天之载无声无臭仪刑文王万邦作孚传载事刑法孚信也笺云天之道难知也耳不闻声音鼻不闻香臭仪法文王之事则天下咸信而顺之音义疏文王七章章八句序大明文王有明德故天复命武王也笺二圣相承其明德日以广大故曰大明音义疏明明在下赫赫在上传明明察也文王之德明明于下故赫赫然着见于天笺云明明者文王武王施明德于天下其征应炤晢见于天谓三辰效验天难忱斯不易维王天位殷适使不挟四方传忱信也纣居天位而殷之正适也挟达也笺云天之意难信矣不可改易者天子也今纣居天位而又殷之正适以其为恶乃弃絶之使敎令不行于四方四方共叛之是天命无常维德是予耳言此者厚美周也音义疏挚仲氏任自彼殷商来嫁于周曰嫔于京乃及王季维德之行传挚国任姓之中女也嫔妇京大也王季大王之子文王之父也笺云京周国之地小别名也及与也挚国中女曰大任从殷商之畿内嫁为妇于周之京配王季而与之共行仁义之德同志意也音义疏大任有身生此文王传大任仲任也身重也笺云重谓懐孕也维此文王小心翼翼昭事上帝聿懐多福厥德不回以受方国传囘违也笺云小心翼翼恭慎貌昭明聿述懐思也方国四方来附者此言文王之有德亦由父母也音义疏天监在下有命既集文王初载天作之合在洽之阳在渭之涘传集就载识合妃也洽水也渭水也涘厓也笺云天监视善恶于下其命将有所依就则豫福助之于文王生适有所识则为之生配于气势之处使必有贤才谓生大姒音义疏文王嘉止大邦有子传嘉美也笺云文王闻大姒之贤则美之曰大邦有子女可以为妃乃求昬大邦有子俔天之妹传俔磬也笺云既使问名还则卜之又知大姒之贤尊之如天之有女弟文定厥祥传言大姒之有文德也祥善也笺云问名之后卜而得吉则文王以礼定其吉祥谓纳币也亲迎于渭传言贤圣之配也笺云贤女配圣人得其宜故备礼也造舟为梁不显其光传言受命之宜王基乃始于是也天子造舟诸侯维舟大夫方舟士特舟造舟然后可以显其光辉笺云迎大姒而更为梁者欲其昭着示后世敬昬礼也不明乎其礼之有光辉美之也天子造舟周制也殷时未有等制音义疏有命自天命此文王于周于京缵女维莘长子维行传缵继也莘大姒国也长子长女也维行大任之德焉笺云天为将命文王君天下于周京之地故亦为作合使继大任之女事于莘国莘国之长女大姒则配文王维德之行笃生武王保右命尔燮伐大商传笃厚右助燮和也笺云天降气于大姒厚生圣子武王安而助之又遂命之尔使协和伐殷之事协和伐殷之事谓合位三五也音义疏殷商之旅其㑹如林矢于牧野维予侯兴传旅衆也如林言衆而不为用也矢陈兴起也言天下之望周也笺云殷盛合其兵衆陈于商郊之牧野而天乃予诸侯有德者当起为天子言天去纣周师胜也上帝临女无贰尔心传言无敢懐贰心也笺云临视也女女武王也天护视女伐纣必克无有疑心音义疏牧野洋洋檀车煌煌驷騵彭彭传洋洋广也煌煌明也駵马白腹曰騵言上周下殷也笺云言其战地寛广明不用权诈也兵车鲜明马又强则暇且整维师尚父时维鹰扬凉彼武王传师大师也尚父可尚可父鹰扬如鹰之飞扬也凉佐也笺云尚父吕望也尊称焉鹰鸷鸟也佐武王者为之上将肆伐大商㑹朝清明传肆疾也㑹甲也不崇朝而天下清明笺云肆故今也㑹合也以天期已至兵甲之强师率之武故今伐殷合兵以清明书牧誓曰时甲子昧爽武王朝至于商郊牧野乃誓音义疏大明八章四章章六句四章章八句序緜文王之兴本由大王也音义疏緜緜瓜瓞民之初生自土沮漆传兴也緜緜不絶貌瓜绍也瓞瓝也民周民也自用土居也沮水漆水也笺云𤓰之本实继先嵗之𤓰必小状似瓝故谓之瓞緜緜然若将无长大时兴者喻后稷乃帝喾之胄封于邰其后公刘失职迁于豳居沮漆之地歴世亦緜緜然至大王而德益盛得其民心而生王业故本周之兴云于沮漆也古公亶父陶复陶穴未有家室传古公豳公也古言久也亶父字或殷以名言质也古公处豳狄人侵之事之以皮币不得免焉事之以犬马不得免焉事之以珠玉不得免焉乃属其耆老而告之曰狄人之所欲吾土地吾闻之君子不以其所养人而害人二三子何患无君去之踰梁山邑乎岐山之下豳人曰仁人之君不可失也从之如归市陶其土而复之陶其壤而穴之室内曰家未有寝庙亦未敢有家室笺云古公㩀文王本其祖也诸侯之臣称君曰公复者复于土上凿地曰穴皆如陶然本其在豳时也传自古公处豳而下为二章发音义疏古公亶父来朝走马率西水浒至于岐下爰及姜女聿来胥宇传率循也浒水厓也姜女大姜也胥相宇居也笺云来朝走马言其辟恶早且疾也循西水厓沮漆水侧也爰于及与聿自也于是与其妃大姜自来相可居者着大姜之贤知也音义疏周原膴膴堇荼如饴爰始爰谋爰契我龟传周原沮漆之间也膴膴美也堇菜也荼苦菜也契开也笺云广平曰原周之原地在岐山之南膴膴然肥美其所生菜虽有性苦者甘如饴也此地将可居故于是始与豳人之从己者谋谋从又于是契灼其龟而卜之卜之则乂从矣曰止曰时筑室于兹笺云时是兹此也卜从则曰可止居于是可作室家于此定民心也音义疏廼慰廼止廼左廼右廼疆廼理廼宣廼亩自西徂东周爰执事传慰安爰于也笺云时耕曰宣徂往也民心定乃安隐其居乃左右而处之乃疆理其经界乃时耕其田亩于是从西方而往东之人皆于周执事竞出力也豳与周原不能为西东据至时从水浒言也音义疏乃召司空乃召司徒俾立室家笺云俾使也司空司徒卿官也司空掌营国邑司徒掌徒役之事故召之使立室家之位处其绳则直缩版以载作庙翼翼传言不失绳直也乗谓之缩君子将营宫室宗庙为先廐库为次居室为后笺云绳者营其广轮方制之正也既正则以索缩其筑版上下相承而起庙成则严显翼翼然乗声之误当为绳也音义疏捄之陾陾度之薨薨筑之登登削屡冯冯传捄虆也陾陾衆也度居也言百姓之劝勉也登登用力也削墙鍜屡之声冯冯然笺云捄捊也度犹投也筑墙者捊聚壤土盛之以虆而投诸版中百堵皆兴鼛鼓弗胜传皆俱也鼛大鼓也长一丈二尺或鼛或鼓言劝事乐功也笺云五版为堵兴起也百堵同时起鼛鼓不能止之使休息也凡大鼓之侧有小鼓谓之应鼙朔鼙周礼曰以鼛鼓鼓役事音义疏迺立臯门臯门有伉迺立应门应门将将传王之郭门曰臯门伉髙貌王之正门曰应门将将严正也美大王作郭门以致臯门作正门以致应门焉笺云诸侯之宫外门曰臯门朝门曰应门内有路门天子之宫加以库雉迺立冢土戎丑攸行传冢大戎大丑衆也冢土大社也起大事动大衆必先有事乎社而后出谓之宜美大王之社遂为大社也笺云大社者出大衆将所告而行也春秋传曰蜃宜社之肉音义疏肆不殄厥愠亦不殒厥问柞棫拔矣行道兑矣传肆故今也愠恚殒坠也兊成蹊也笺云小聘曰问柞栎也棫白桵也文王见大王立冡土有用大衆之义故不絶去其恚恶恶人之心亦不废其聘问邻国之礼今以柞棫生柯叶之时使大夫将师旅出聘问其行道士衆兑然不有征伐之意混夷駾矣维其喙矣传駾突喙困也笺云混夷夷狄国也见文王之使者将士衆过已国则惶怖惊走奔突入此柞棫之中而逃甚困剧也是之谓一年伐混夷大王辟狄文王伐混夷成道兴国其志一也音义疏虞芮质厥成文王蹶厥生传质成也成平也蹶动也虞芮之君相与争田久而不平乃相谓曰西伯仁人也盍往质焉乃相与朝周入其竟则耕者让畔行者让路入其邑男女异路班白不提挈入其朝士让为大夫大夫让为卿二国之君感而相谓曰我等小人不可以履君子之庭乃相让以其所争田为间田而退天下闻之而归者四十余国笺云虞芮之质平而文王动其緜緜民初生之道谓广其德而王业大予曰有疏附予曰有先后予曰有奔奏予曰有御侮傅率下亲上曰疏附相道前后曰先后喻德宣誉曰奔奏武臣折冲曰御侮笺云予我也诗人自我也文王之德所以至然者我念之曰此亦由有疏附先后奔奏御侮之臣力也疏附使疏者亲也奔奏使人归趋之音义疏緜九章章六句序棫朴文王能官人也音义芃芃棫朴薪之槱之传兴也芃芃木盛貌棫白桵也朴枹木也槱积也山木茂盛万民得而薪之贤人衆多国家得用蕃兴笺云白桵相朴属而生者枝条芃芃然豫斫以为薪至祭皇天上帝及三辰则聚积以燎之济济辟王左右趣之传趣趍也笺云辟君也君王谓文王也文王临祭祀其容济济然敬左右之诸臣皆促疾于事谓相助积薪音义疏济济辟王左右奉璋传半圭曰璋笺云璋璋瓒也祭祀之礼王祼以圭瓒诸臣助之亚祼以璋瓒奉璋峩峩髦士攸宜传峩峩盛壮也髦俊也笺云士卿士也奉璋之仪峩峩然故今俊士之所宜音义疏淠彼泾舟烝徒楫之传淠舟行貌楫櫂也笺云烝衆也淠淠然泾水中之舟顺流而行者乃衆徒舩人以楫櫂之故也兴衆臣之贤者行君政令周王于迈六师及之传天子六军笺云于往迈行及与也周王往行谓出兵征伐也二千五百人为师今王兴师行者殷末之制未有师礼五师为军军万二千五百人音义疏倬彼云汉为章于天传倬大也云汉天河也笺云云汉之在天其为文章譬犹天子为法度于天下周王寿考遐不作人传遐逺也逺不作人也笺云周王文王也文王是时九十余矣故云寿考逺不作人者其政变化纣之恶俗近如新作人也音义疏追琢其章金玉其相传追彫也金曰彫玉曰琢相质也笺云周礼追师掌追衡笄则追亦治玉也相视也犹观视也追琢玉使成文章喻文王为政先以心研精合于礼义然后施之万民视而观之其好而乐之如覩金玉然言其政可乐也勉勉我王纲纪四方笺云我王谓文王也以网罟喻为政张之为纲理之为纪音义疏棫朴五章章四句序旱麓受祖也周之先祖世脩后稷公刘之业大王王季申以百福干禄焉音义疏瞻彼旱麓榛楛济济传旱山名也麓山足也济济衆多也笺云旱山之足林木茂盛者得山云雨之润泽也喻周邦之民独丰乐者被其君德敎岂弟君子干禄岂弟传干求也言隂阳和山薮殖故君子得以干禄乐易笺云君子谓大王王季以有乐易之德施于民故其求禄亦得乐易音义疏瑟彼玉瓒黄流在中传玉瓒圭瓒也黄金所以饰流鬯也九命然后钖以秬鬯圭瓒笺云瑟洁鲜貌黄流秬鬯也圭瓒之状以圭为柄黄金为勺青金为外朱中央矣殷王帝乙之时王季为西伯以功德受此赐岂弟君子福禄攸降笺云攸所降下也音义疏鸢飞戾天鱼跃于渊传言上下察也笺云鸢鸱之类鸟之贪恶者也飞而至天喻恶人逺去不为民害也鱼跳跃于渊中喻民喜得所岂弟君子遐不作人笺云遐逺也言大王王季之德近于变化使如新作人音义疏清酒既载骍牡既备传言年丰畜硕也笺云既载谓已在尊中也祭祀之事先为清酒其次择牲故举二者以享以祀以介景福传言祀所以得福也笺云介助景大也音义疏瑟彼柞棫民所燎矣传瑟衆貌笺云柞棫之所以茂盛者乃人熂燎除其旁草飬治之使无害也岂弟君子神所劳矣笺云劳劳来犹言佑助音义疏莫莫葛藟施于条枚传莫莫施貌笺云葛也藟也延蔓于木之枚木而茂盛喻子孙依縁先人之功而起岂弟君子求福不回笺云不回者不违先祖之道音义疏旱麓六章章四句序思齐文王所以圣也笺言非但天性德有所由成音义疏思齐大任文王之母思媚周姜京室之妇传齐荘媚爱也周姜大姜也京室王室也笺云京周地名也常思荘敬者大任也乃为文王之母又常思爱大姜之配大王之礼故能为京室之妇言其德行纯备故生圣子也大姜言周大任言京见其谦恭自卑小也大姒嗣徽音则百斯男传大姒文王之妃也大姒十子衆妾则宜百子也笺云徽美也嗣大任之美音谓续行其善敎令音义疏惠于宗公神㒺时怨神罔时恫传宗公宗神也恫痛也笺云惠顺也宗公大臣也文王为政咨于大臣顺而行之故能当于神明神明并无怨恚其所行者无是痛伤其所为者其将无有祸刑于寡妻至于兄弟以御于家邦传刑法也寡妻适妻也御迎也笺云寡妻寡有之妻言贤也御治也文王以礼法接待其妻至于宗族以此又能为政治于家邦也书曰乃寡兄朂又曰越乃御事音义疏雝雝在宫肃肃在庙传雝雝和也肃肃敬也笺云宫谓辟廱宫也羣臣助文王飬老则尚和助祭于庙则尚敬言得礼之宜不显亦临无射亦保传以显临之保安无厌也笺云临视也保犹居也文王之在辟廱也有贤才之质而不明者亦得观于礼于六艺无射才者亦得居于位言飬善使之积小致髙大肆戎疾不殄烈假不瑕传肆故今也戎大也故今大疾害人者不絶之而自絶也烈业假大也笺云厉假皆病也瑕已也文王于辟廱德如此故大疾害人者不絶之而自絶为厉假之行者不已之而自已言化之深也音义疏不闻亦式不谏亦入传言性与天合也笺云式用也文王之祀于宗庙有仁义之行而不闻达者亦用之助祭有孝悌之行而不能谏争者亦得入言其使人器之不求备也肆成人有德小子有造传造为也笺云成人谓大夫士也小子其弟子也文王在于宗庙德如此故大夫士皆有德子弟皆有所造成古之人无斁誉髦斯士传古之人无厌于有名誉之俊士笺云古之人谓圣王明君也口无择言身无择行以身化其臣下故令此士皆有名誉于天下成其俊乂之羙也音义疏思齐四章章六句故言二章章六句三章章四句序皇矣美周也天监代殷莫若周周世世脩徳莫若文王笺监视也天视四方可以代殷王天下者维有周尔世世脩行道德维有文王盛尔音义疏皇矣上帝临下有赫监观四方求民之莫传皇大莫定也笺云临视也大矣天之视天下赫然甚明殷纣之暴乱乃监察天下之衆国求民之定谓所归就也维此二国其政不获维彼四国爰究爰度传二国殷夏也彼彼有道也四国四方也究谋度居也笺云二国谓今殷纣及崇侯也正长获得也四国谓宻也阮也徂也共也度亦谋也殷崇之君其行暴乱不得于天心宻阮徂共之君于是又助之谋言同于恶也上帝耆之憎其式廓乃眷西顾此维与宅传耆老也廓大也憎其用大位行大政顾顾西土也宅居也笺云耆老也天须假此二国飬之至老犹不变改憎其所用为恶者浸大也乃眷然运视西顾见文王之德而与之居言天意常在文王所音义疏作之屏之其菑其翳修之平之其灌其栵启之辟之其柽其椐攘之剔之其檿其柘传木立死曰菑自毙为翳灌丛生也栵栭也柽河栁也椐樻也檿山桑也笺云天既顾文王四方之民则大归往之岐周之地险隘多树木乃竞刋除而自居处言乐就有德之甚帝迁明德串夷载路传徙就文王之德也串习夷常路大也笺云串夷即混夷西戎国名也路应也天意去殷之恶就周之德文王则侵伐混夷以应之天立厥配受命既固传配嫓也笺云天既顾文王又为之生贤妃谓大姒也其受命之道已坚固也音义疏帝省其山柞棫斯㧞松栢斯兑传兑易直也笺云省善也天旣顾文王乃和其国之风雨使其山树木茂盛言非徒养其民人而已帝作邦作对自大伯王季传对配也从大伯之见王季也笺云作为也天为邦谓兴周国也作配谓为生明君也是乃自大伯王季时则然矣大伯让于王季而文王起维此王季因心则友则友其兄则笃其庆载钖之光传因亲也善兄弟曰友庆善光大也笺云笃厚载始也王季之心亲亲而又善于宗族又尤善于兄大伯乃厚明其功美始使之显着也大伯以让为功美王季乃能厚明之使传世称之亦其德也受禄无丧奄有四方传丧亾奄大也笺云王季以有因心则友之德故世世受福禄至于覆有天下音义疏维此王季帝度其心貊其德音其德克明克明克类克长克君传心能制义曰度貊静也笺云德正应和曰貊照临四方曰明类善也勤施无私曰类敎诲不倦曰长赏庆刑威曰君王此大邦克顺克比传慈和徧服曰顺择善而从曰比笺云王君也王季称王追王也比于文王其德靡悔传经纬天地曰文笺云靡无也王季之德比于文王无有所悔也必比于文王盛徳以圣人为匹既受帝祉施于孙子笺云帝天也祉福也施犹易也延也音义疏帝谓文王无然畔援无然歆羡诞先登于岸传无是畔道无是援取无是贪羡岸髙位也笺云畔援犹䟦扈也诞大登成岸讼也天语文王曰女无如是䟦扈者妄出兵也无如是贪羡者侵人土地也欲广大德美者当先平狱讼正曲直也密人不恭敢距大邦侵阮徂共传国有密须氏侵阮遂往侵共笺云阮也徂也共也三国犯周而文王伐之密湏之人乃敢距其义兵违正道是不直也王赫斯怒爰整其旅以按徂旅以笃于周祜以对于天下传旅师按止也旅地名也对遂也笺云赫怒意斯尽也五百人为旅对答也文王赫然与其羣臣尽怒曰整其军旅而出以却止徂国之兵衆以厚周当王之福以答天下乡周之望音义疏依其在京侵自阮疆陟我髙冈无矢我陵我陵我阿无饮我泉我泉我池传京大阜也矢陈也笺云京周地名陟登也矢犹当也大陵曰阿文王但发其依居京地之衆以往侵阮国之疆登其山嵴而望阮之兵兵无敢当其陵及阿者又无敢饮食于其泉及池水者小出兵而令惊怖如此此以德攻不以衆也陵泉重言者美之也每言我者据后得而有之而言度其鲜原居岐之阳在渭之将万邦之方下民之王传小山别大山曰鲜将侧也方则也笺云度谋鲜善也方犹乡也文王见侵阮而兵不见敌知己德盛而威行可以迁居定天下之心乃始谋居善原广平之地亦在岐山之南居渭水之侧为万国之所向作下民之君后竟徙都于丰音义疏帝谓文王予懐明德不大声以色不长夏以革不识不知顺帝之则传懐归也不大声见于色革更也不以长大有所更笺云夏诸夏也天之言云我谓人君有光明之德而不虚广言语以外作容貌不长诸夏以变更王法者其为人不识古不知今顺天之法而行之者此言天之道尚诚实贵性自然帝谓文王询尔仇方同尔兄弟以尔钩援与尔临冲以伐崇墉传仇匹也钩钩梯也所以钩引上城者临临车也冲冲车也墉城也笺云询谋也怨耦曰仇仇方谓旁国诸侯为暴乱大恶者女当谋征讨之以和协女兄弟之国率与之往亲亲则万志齐心一也当此之时崇侯虎倡纣为无道罪尤大也音义疏临冲闲闲崇墉言言执讯连连攸馘安安是类是禡是致是附四方以无侮传闲闲动摇也言言髙大也连连徐也攸所也馘获也不服者杀而献其左耳曰馘于内曰类于野曰禡致致其社禝羣神附附其先祖为之立后尊其尊而亲其亲笺云言言犹孽孽将壊貌讯言也执所生得者而言问之及献所馘皆徐徐以礼为之不尚促速也类也禡也师祭也无侮者文王伐崇而无复敢侮慢周者临冲茀茀崇墉仡仡是伐是肆是絶是忽四方以无拂传茀茀彊盛也仡仡犹言言也肆疾也忽灭也笺云伐谓击刺之肆犯突也春秋传曰使勇而无刚者肆之拂犹佹也言无复佹戾文王者音义疏皇矣八章章十二句序灵台民始附也文王受命而民乐其有灵德以及鸟兽昆虫焉笺云民者冥也其见仁道迟故于是乃附也天子有灵台者所以观祲象察气之妖祥也文王受命而作邑于丰立灵台春秋传曰公既视朔遂登观台以望而书云物为备故也音义疏经始灵台经之营之庶民攻之不日成之传神之精明者称灵四方而髙曰台经度之也攻作也不日有成也笺云文王应天命度始灵台之基趾营表其位衆民则筑作不设期日而成之言说文王之德劝其事忘已劳也观台而曰灵者文王化行似神之精明故以名焉音义疏经始勿亟庶民子来笺云亟急也度始灵台之基趾非有急成之意衆民各以子成父事而来攻之王在灵囿麀鹿攸伏传囿所以域飬禽兽也天子百里诸侯四十里灵囿言灵道行于囿也麀牝也笺云攸所也文王亲至灵囿视牝鹿所游伏之处言爱物也音义疏麀鹿濯濯白鸟翯翯传濯濯娱游也翯翯肥泽也笺云鸟兽肥盛喜乐言得其所王在灵沼于牣鱼跃传沼池也灵沼言灵道行于沼也牣满也笺云灵沼之水鱼盈满其中皆跳跃亦言得其所音义疏虡业维枞贲鼓维镛于论鼓钟于乐辟廱传植者曰虡横者曰栒业大版也枞崇牙也贲大鼓也镛大钟也论思也水旋丘如璧曰辟廱以节观者笺云论之言伦也虡也栒也所以悬钟鼓也设大版于上刻画以为饰文王立灵台而知民之归附作灵囿灵沼而知鸟兽之得其所以为音声之道与政通故合乐以详之于得其伦理乎鼓与钟也于喜乐乎诸在辟廱中者言感于中和之至音义疏于论鼓钟于乐辟廱鼍鼓逢逢蒙瞍奏公传鼍鱼属逢逢和也有眸子而无见曰蒙无眸子曰瞍公事也笺云凡声使瞽蒙为之音义疏灵台五章章四句序下武继文也武王有圣徳复受天命能昭先人之功焉笺继文者继文王之王业而成之昭明也音义疏下武维周世有哲王传武继也笺云下犹后也哲知也后人能继先祖者维有周家最大世世益有明知之王谓太王王季文王稍就盛也三后在天王配于京传三后太王王季文王也王武王也笺云此三后既没登假精气在天矣武王又能配行其道于京谓镐京也音义疏王配于京世德作求笺云作为求终也武王配行三后之道于镐京者以其世世积德庶为终成其大功永言配命成王之孚笺云永长言我也命犹敎令也孚信也此为武王言也今长我之配行三后之敎令者欲成我周家王道之信也王徳之道成于信论语曰民无信不立音义疏成王之孚下土之式𫝊式法也笺云王道尚信则天下以为法勤行之永言孝思孝思维则𫝊则其先人也笺云长我孝心之所思所思者其维则三后之所行子孙以顺祖考为孝媚兹一人应侯顺德传一人天子也应当侯维也笺云媚爱兹此也可爱乎武王能当此顺德谓能成其祖考之功也易曰君子以顺德积小以髙大永言孝思昭哉嗣服笺云服事也明哉武王之嗣行祖考之事谓伐纣定天下疏昭兹来许绳其祖武传许进绳戒武迹也笺云兹此来勤也武王能明此勤行进于善道戒慎其祖考所履践之迹美其终成之于万斯年受天之祜笺云祜福也天下乐仰武王之德欲其寿考之言也音义疏受天之祜四方来贺于万斯年不遐有佐传逺夷来佐也笺云武王受此万年之寿不逺有佐言其辅佐之臣亦宜蒙其余福也书曰公其以予万亿年亦君臣同福禄也疏下武六章章四句序文王有声继伐也武王能广文王之声卒其伐功也笺继伐者文王伐崇而武王伐纣疏文王有声遹骏有声遹求厥宁遹观厥成笺云遹述骏大求终观多也文王有令闻之声者乃述行有令闻之声之道所致也所述者谓太王王季也又述行终其安民之道又述行多其成民之德言周德之世益盛文王烝哉传烝君也笺云君哉者言其诚得人君之道音义疏文王受命有此武功既伐于崇作邑于丰笺云武功谓伐四国及崇之功也作邑者徙都于丰以应天命文王烝哉音义疏筑城伊淢作丰伊匹匪棘其欲遹追来孝传淢成沟也匹配也笺云方十里曰成淢其沟也广深各八尺棘急来勤也文王受命而犹不自足筑丰邑之城大小适与城偶大于诸侯小于天子之制此非以急成从己之欲欲广都邑乃述追王季勤孝之行进其业也王后烝哉传后君也笺云变谥言王后者非其盛事不以义谥音义疏王公伊濯维丰之垣四方攸同王后维翰传濯大翰干也笺云公事也文王述行大王王季之王业其事益大作邑于丰城之既成又垣之立宫室乃为天下所同心而归之王后为之干者正其政敎定其法度王后烝哉音义疏丰水东注维禹之绩四方攸同皇王维辟传绩业皇大也笺云绩功辟君也昔尧时洪水而丰水亦汜滥为害禹治之使入渭东注于河禹之功也文王武王今得作邑于其旁地为天下所同心而归大王为之君乃由禹之功故引美之丰邑在丰水之西镐京在丰水之东皇王烝哉笺云变王后言大王者武王之事又益大音义疏镐京辟廱自西自东自南自北无思不服传武王作邑于镐京笺云自由也武王于镐京行辟廱之礼自四方来观者皆感化其德心无不归服者皇王烝哉疏考卜维王宅是镐京维龟正之武王成之传云考犹稽也宅居也稽疑之法必契灼龟而卜之武王卜居是镐京之地龟则正之谓得吉兆武王遂居之脩三后之德以伐纣定天下成龟兆之占功莫大于此武王烝哉音义疏丰水有芑武王岂不仕诒厥孙谋以燕翼子传芑草也仕事燕及翼敬也笺云诒犹传也孙顺也丰水犹以其润泽生草武王岂不以其功业为事乎以之为事故传其所以顺天下之谋以安其敬事之子孙谓使行之也书日厥考翼其肯曰我有后弗弃基武王烝哉笺上言皇王而变言武王者皇大也始大其业至武王伐纣成之故言武王也音义疏文王有声八章章五句文王之什十篇六十六章四百一十四句毛诗注疏卷二十三卷二十三考证毛诗注疏卷二十三考证大雅文王章陈钖哉周笺疏宣十五年左传亦引此诗乃云文王所以造周不是过也按左传羊舌职此语是释所引康诰文非以造周二字释下所引诗词也疏引以证郑氏训哉为始之义似属牵合思皇多士传皇天汉书王褒传颜师古注曰思语辞皇美也聿修厥德聿汉书作述大明章在洽之阳洽说文作郃笃生武王笺疏则我皇妣太姜之姪妣监本误作姒今依国语改正其㑹如林疏其㑹聚之时如林木之盛也㑹说文引诗作旝云建大木置石其上发以机以追敌也緜章周原膴膴膴膴文选注作腜腜旱麓章瑟彼玉瓒瑟说文作璱周礼注作䘏皇矣章此维与宅论衡作此惟予度克顺克比比礼记作俾不长夏以革传革更也不以长大有所更笺不长诸夏以变更王法者李光地曰文王身任方伯为诸夏之长专尚文德不以兵车按诗以起下伐崇之事则以革为兵革之革于义为更恊也下武章应侯顺德顺家语淮南子俱作慎又易君子以顺德王肃本顺亦作慎朱子曰古字通用也文王有声章筑城伊淢淢韩诗作洫按说文洫成间沟也淢疾流也二字不同毛传以为成沟则改淢作洫匪棘其欲疏礼记引此诗作匪革其欲按欲字今礼记作犹毛诗注疏卷二十三考证毛诗注疏卷二十四钦定四库全书毛诗注疏卷二十四汉郑氏笺唐陆德明音义孔颕达疏大雅序生民尊祖也后稷生于姜嫄文武之功起于后稷故推以配天焉音义疏厥初生民时维姜嫄传生民本后稷也姜姓也后稷之母配高辛氏帝焉笺云厥其初始时是也言周之始祖其生之者是姜嫄也姜姓者炎帝之后有女名嫄当尧之时为高辛氏之世妃本后稷之初生故谓之生民生民如何克禋克祀以弗无子传禋敬弗去也去无子求有子古者必立郊禖焉𤣥鸟至之日以大牢祠于郊禖天子亲往后妃率九嫔御乃礼天子所御带以弓韣授以弓矢于郊禖之前笺云克能也弗之言祓也姜嫄之生后稷如何乎乃禋祀上帝于郊禖以祓除其无子之疾而得其福也能者言齐肃当神明意也二王之后得用天子之礼履帝武敏歆攸介攸止载震载夙载生载育时维后稷传履践也帝高辛氏之帝也武迹敏疾也从于帝而见于天将事齐敏也歆飨介大攸止福禄所止也震动夙早育长也后稷播百谷以利民笺云帝上帝也敏拇也介左右也夙之言肃也祀郊禖之时时则有大神之迹姜嫄履之足不能满履其拇指之处心体歆歆然其左右所止住如有人道感己者也于是遂有身而肃戒不复御后则生子而养长名之曰弃舜臣尧而举之是为后稷音义疏诞弥厥月先生如达传诞大弥终达生也姜嫄之子先生者也笺云达羊子也大矣后稷之在其母终人道十月而生生如达之生言易也不坼不副无菑无害传言易也凡人在母母则病生则坼副菑害其母横逆人道以赫厥灵上帝不宁不康禋祀居然生子传赫显也不宁宁也不康康也笺云康宁皆安也姜嫄以赫然显着之徴其有神灵审矣此乃天帝之气也心犹不安之又不安徒以禋祀而无人道居黙然自生子惧时人不信也音义疏诞寘之隘巷牛羊腓字之传诞大寘置腓辟字爱也天生后稷异之于人欲以显其灵也帝不顺天是不明也故承天意而异之于天下笺云天异之故姜嫄置后稷于牛羊之径亦所以异之诞寘之平林㑹伐平林传牛羊而辟人者理也置之平林又为人所收取之诞寘之寒冰鸟覆翼之传大鸟来一翼覆之一翼借之人而收取之又其理也故置之于寒冰鸟乃去矣后稷哌矣传于是知有天异往取之矣后稷哌哌然而泣音义疏实覃实訏厥声载路诞实匍匐克岐克嶷以就口食传覃长訏大路大也岐知意也嶷识也笺云实之言适也覃谓始能坐也訏谓张口鸣唿也是时声音则已大矣能匍匐则岐岐然意有所知也其貌嶷嶷然有所识别也以此至于能就衆人口自食谓六七岁时蓺之荏菽荏菽斾斾禾役穟穟麻麦幪幪𤓰瓞唪唪传荏菽戎菽也斾斾然长也役列也穟穟苗好美也幪幪然盛茂也唪唪然多实也笺云蓺树也戎菽大豆也就口食之时则有种殖之志言天性也音义疏诞后稷之穑有相之道传相助也笺云大矣后稷之掌稼穑有见助之道谓若神助之力也茀厥丰草种之黄茂实方实苞实种实褎实发实秀实坚实好实颖实栗即有邰家室传茀治也黄嘉谷也茂美也方极亩也苞本也种杂种也褎长也发荩发也不荣而实曰秀颖垂颖也栗其实栗栗然邰姜嫄之国也尧见天因邰而生后稷故国后稷于邰命使事天以显神顺天命耳笺云丰苞亦茂也方齐等也种生不杂也褎枝叶长也发发管时也栗成就也后稷教民除治茂草使种黍稷黍稷生则茂好熟则大成以此成功尧改封于邰就其成国之家室无变更也音义疏诞降嘉种维秬维秠维穈维芑传天降嘉种秬黑黍也秠一稃二米也穈赤苗也芑白苗也笺云天应尧之显后稷故为之下嘉种恒之秬秠是获是亩恒之穈芑是任是负以归肇祀传恒徧肇始也始归郊祀也笺云任犹抱也肇郊之神位也后稷以天为已下此四谷之故则徧种之成熟则获而亩计之抱负以归于郊祀天得祀天者二王之后也音义疏诞我祀如何或舂或揄或簸或蹂释之叟叟烝之浮浮传揄抒臼也或簸穅者或蹂黍者释淅米也叟叟声也浮浮气也笺云蹂之言润也大矣我后稷之祀天如何乎美而将说其事也舂而抒出之簸之又润溼之将复舂之趣于凿也释之烝之以为酒及簠簋之实载谋载惟取萧祭脂取羝以軷载燔载烈传尝之日涖卜来嵗之芟狝之日涖卜来岁之戒社之日涖卜来嵗之稼所以兴来而继往也谷熟而谋陈祭而卜矣取萧合黍稷臭达墙屋先奠而后爇萧合馨香也羝羊牡羊也軷道祭也傅火曰燔贯之加于火曰烈笺云惟思也烈之言烂也后稷既为郊祀之酒及其米则诹谋其日思念其礼至其时取萧草与祭牲之脂爇之于行神之位馨香既闻取羝羊之体以祭神又燔烈其肉为尸羞焉自此而往郊以兴嗣岁传兴来嵗继往岁也笺云嗣嵗今新岁也以先嵗之物齐敬祀軷而祀天者将求新嵗之丰年也孟春之月令曰乃择元日祈谷于上帝音义疏卬盛于豆于豆于豋其香始升上帝居歆胡臭亶时传卬我也木曰豆瓦曰登豆荐葅醢也豋大羹也笺云胡之言何也亶诚也我后稷盛葅醢之属当于豆者于豋者其馨香始上行上帝则安而歆飨之何芳臭之诚得其时乎美之也祀天用瓦豆陶器质也后稷肇祀庶无罪悔以迄于今传迄至也笺云庶衆也后稷肇祀上帝于郊而天下衆民咸得其所无有罪过也子孙蒙其福以至于今故推以配天焉音义疏生民八章四章章十句四章章八句序行苇忠厚也周家忠厚仁及草木故能内睦九族外尊事黄耇养老乞言以成其福禄焉笺九族目已上至高祖下至𤣥孙之亲也黄黄髪也耇冻梨也乞言从求善言可以为政者敦史受之音义疏敦彼行苇牛羊勿践履方苞方体维叶泥泥传敦聚貌行道也叶初生泥泥笺云苞茂也体成形也敦敦然道傍之苇牧牛羊者母使躐履折伤之草物方茂盛以其将终为人用故周之先王为此爱之况于人乎音义疏戚戚兄弟莫逺具尔或肆之筵或授之几传戚戚内相亲也肆陈也或陈筵者或授几者笺云莫无也具犹俱也尔谓进之也王与族人燕兄弟之亲无逺无近俱揖而进之年稚者为设筵而已老者加之以几音义疏肆筵设席授几有缉御传设席重席也缉御踧踖之容也笺云缉犹续也御侍也兄弟之老者既为设重席授几又有相续代而侍者谓敦史也或献或酢洗爵奠斝传斝爵也夏曰醆殷曰斝周曰爵笺云进酒于客曰献客答之曰酢主人又洗爵醻客客受而奠之不举也用殷爵者尊兄弟也音义疏醓醢以荐或燔或炙嘉殽脾臄或歌或咢传以肉曰醓醢臄函也歌者比于琴瑟也徒击鼔曰咢笺云荐之礼韭菹则醓醢也燔用肉炙用肝以脾函为加故谓之嘉音义疏敦弓既坚四鍭既钧舎矢既均传敦弓画弓也天子敦弓鍭矢参亭已均中蓺笺云舎之言释也蓺质也周之先王将养老先与羣臣行射礼以择其可与者以为宾序宾以贤传言宾客次第皆贤孔子射于矍相之圃观者如堵墙射至于司马使子路执弓矢出延射曰奔军之将亡国之大夫与为人后者不入其余皆入盖去者半入者半又使公罔之裘序点扬觯而语曰幼壮孝弟耆耋好礼不从流俗修身以俟死者不在此位盖去者半处者半序点又扬觯而语曰好学不倦好礼不变耄勤称道不乱者不在此位也盖仅有存焉笺云序宾以贤谓以射中多少为次第音义疏敦弓既句既挟四鍭传天子之弓合九而成规笺云射礼搢三挟一个言已挟四鍭则已徧释之四鍭如树传言皆中也序宾以不侮传言其皆有贤才也笺云不侮者敬也其人敬于礼则射多中音义疏曾孙维主酒醴维醹酌以大斗以祈黄耉传曾孙成王也醹厚也大斗长三尺也祈报也笺云祈告也今我成王承先王之法度为主人亦既序宾矣有醇厚之酒醴以大斗酌而尝之而美故以告黄耉之人征而养之也饮酒之礼曰告于先生君子可也音义疏黄耉台背以引以翼传台背大老也引长翼敬也笺云台之言鲐也大老则背有鲐文既告老人及其来也以礼引之以礼翼之在前曰引在旁曰翼寿考维祺以介景福传祺吉也笺云介助也养老人而得吉所以助大福也音义疏行苇八章章四句故言七章二章章六句五章章四句序既醉大平也醉酒饱徳人有士君子之行焉笺成王祭宗庙旅醻下徧羣臣至于无算爵故云醉焉乃见十伦之义志意云满是谓之饱徳音义疏既醉以酒既饱以徳传既者尽其礼终其事笺云礼谓旅酬之属事谓施惠先后及归俎之类君子万年介尔景福笺云君子斥成王也介助景大也成王女有万年之寿天又助女以大福谓五福也音义疏既醉以酒尔殽既将传将行也笺云尔女也殽谓牲体也成王之为羣臣俎实以尊卑差次行之君子万年介尔昭明笺云昭光也疏昭明有融高朗令终传融长朗明也始于飨燕终于享祀笺云有又令善也天既与女以光明之道又使之长有高明之誉而以善名终是其长也令终有俶公尸嘉告传俶始也公尸天子以卿言诸侯也笺云俶犹厚也既始有善令终又厚之公尸以善言告之谓嘏辞也诸侯有功徳者入为天子卿大夫故云公尸公君也音义疏其告维何笾豆静嘉传恒豆之菹水草之和也其醢陆产之物也加豆陆产也其醢水物也笾豆之荐水土之品也不敢用常䙝味而贵多品所以交于神明者言道之徧至也笺云公尸所以善言告之是何故乎乃用笾豆之物洁清而美政平气和所致故也朋友攸摄摄以威仪传言相摄佐者以威仪也笺云朋友谓羣臣同志好者也言成王之臣皆有仁孝士君子之行其所以相摄佐威仪之事音义疏威仪孔时君子有孝子笺云孔甚也言成王之臣威仪甚得其宜皆君子之人有孝子之行孝子不匮永钖尔类传匮竭类善也笺永长也孝子之行非有竭极之时长以与女之族类谓广之以教道天下也春秋传曰颕考叔纯孝也施及庄公音义疏其类维何室家之壸传壸广也笺云壸之言捆也其与女之族类云何乎室家先以相捆致已乃及于天下君子万年永钖祚𦙍传𦙍习也笺云永长也成王女有万年之寿天又长予女福祚至于子孙音义疏其𦙍维何天被尔禄传禄福也笺云天予女福祚至于子孙云何乎天覆被女以禄位使禄福天下君子万年景命有仆传仆附也笺云成王女既有万年之寿天之大命又附着于女谓使为政教也音义疏其仆维何釐尔女士传釐予也笺云天之大命附着于女云何乎予女以女而有士行者谓生淑媛使为之妃釐尔女士从以孙子笺云从随也天既予女以女而有士行者又使生贤知之子孙以随之谓传世也音义疏既醉八章章四句序凫鹥守成也太平之君子能持盈守成神祗祖考安乐之也笺君子斥成王也言君子者太平之时则皆然非独成王也音义疏凫鹥在泾公尸来燕来宁传凫水鸟也鹥凫属太平则万物衆多笺云泾水名也水鸟而居水中犹人为公尸之在宗庙也故以喻焉祭祀既毕明日又设礼而与尸燕成王之时尸来燕也其心安不以已实臣之故自嫌言此者美成王事尸之礼备尔酒既清尔殽既馨公尸燕饮福禄来成传馨香之逺闻也笺云尔者女成王也女酒殽清美以与公尸燕乐饮酒之故祖考以福禄来成女音义疏凫鹥在沙公尸来燕来宜传沙水旁也宜宜其事也笺云水鸟以居水中为常今出在水旁喻祭四方万物之尸也其来燕也心自以为宜亦不以已实臣自嫌也尔酒既多尔殽既嘉传言酒品齐多而殽备矣公尸燕饮福禄来为传厚为孝子也笺云为犹助也助成王也音义疏凫鹥在渚公尸来燕来处传渚沚也处止也笺云水中之有渚犹平地之有丘也喻祭天地之尸也以配至尊之故其来燕似若止得其处尔酒既湑尔殽伊脯公尸燕饮福禄来下笺云湑酒之泲者也天地之尸尊事尊不以䙝味泲酒脯而已音义疏凫鹥在潨公尸来燕来宗传潨水会也宗尊也笺云潨水外之髙者也有瘗埋之象喻祭社稷山川之尸其来燕也有尊主人之意既燕于宗福禄攸降公尸燕饮福禄来崇传崇重也笺云既尽也宗社宗也羣臣下及民尽有祭社之礼而燕饮焉为福禄所下也今王祭社又以尸燕福禄之来乃重厚也天子以下其社神同故云然音义疏凫鹥在亹公尸来止熏熏传亹山絶水也熏熏和说也笺云亹之言门也燕七祀之尸于门戸之外故以喻其来也不敢当王之燕礼故变言来止熏熏坐不安之意旨酒欣欣燔炙芬芬公尸燕饮无有后艰传欣欣然乐也芬芬香也无有后艰言不敢多祈也笺云艰难也小神之尸卑用美酒有燔炙可用䙝味也又不能致福禄但令王自安无有后艰而已音义疏凫鹥五章章六句序假乐嘉成王也音义疏假乐君子显显令徳宜民宜人受禄于天传假嘉也宜民宜人宜安民宜官人也笺云显光也天嘉乐成王有光光之善徳安民官人皆得其宜以受福禄于天保右命之自天申之传申重也笺云成王之官人也羣臣保右而举之乃后命用之又用天意申勑之如舜之勑伯禹伯夷之属音义疏干禄百福子孙千亿穆穆皇皇宜君宜王传宜君王天下也笺云干求也十万曰亿天子穆穆诸侯皇皇成王行显显之令徳求禄得百福其子孙亦勤行而求之得禄千亿故或为诸侯或为天子言皆相勗以道不愆不忘率由旧章笺云愆过率循也成王之令徳不过误不遗失循用旧典之文章谓周公之礼法音义疏威仪抑抑德音秩秩无怨无恶率由羣匹传抑抑美也秩秩有常也笺云抑抑密也秩秩清也成王立朝之威仪致密无所失教令又清明天下皆乐仰之无有怨恶循用羣臣之贤者其行能匹耦己之心受福无疆四方之纲音义疏之纲之纪燕及朋友传朋友羣臣也笺云成王能为天下之纲纪谓立法度以理治之也其燕饮常与羣臣非徒乐族人而已百辟卿士媚于天子不解于位民之攸塈传塈息也笺云百辟畿内诸侯也卿士卿之有事也媚爱也成王以恩意及羣臣羣臣故皆爱之不解于其职位民之所以休息由此也音义疏假乐四章章六句序公刘召康公戒成王也成王将涖政戒以民事美公刘之厚于民而献是诗也笺云公刘者后稷之曾孙也夏之始衰见迫逐迁于豳而有居民之道成王始幼少周公居摄政反归之成王将涖政召公与周公相成王为左右召公惧成王尚幼稚不留意于治民之事故作诗美公刘以深戒之也音义疏笃公刘匪居匪康迺埸迺疆迺积迺仓迺裹糇粮于橐于囊思辑用光传笃厚也公刘居于邰而遭夏人乱迫逐公刘公刘乃辟中国之难遂平西戎而迁其民邑于豳焉迺埸迺疆言脩其疆埸也迺积迺仓言民事时和国有积仓也小曰橐大曰囊思辑用光言民相与和睦以显于时也笺云厚乎公刘之为君也不以所居为居不以所安为安邰国乃有疆埸也乃有积委及仓也安安而能迁积而能散为夏人迫逐己之故不忍鬭其民乃裹粮食于囊橐之中弃其余而去思在和其民人用光大其道为今子孙之基弓矢斯张干戈戚扬爰方启行传戚斧也扬钺也张其弓矢秉其干戈威扬以方开道路去之豳盖诸侯之从者十有八国焉笺云干盾也戈句矛㦸也爰日也公刘之去邰整其师旅设其兵器告其士卒日为女方开道而行明已之迁非为迫逐之故乃欲全民也音义疏笃公刘于胥斯原既庶既繁既顺迺宣而无永叹传胥相宣徧也民无长叹犹文王之无悔也笺云于于也广平曰原厚乎公刘之于相此原地以居民民既衆矣既多矣既顺其事矣又乃使之时耕民皆安今之居而无长叹思其旧时也陟则在巘复降在原何以舟之维玉及瑶鞞琫容刀传巘小山别于大山也舟带也瑶言有美徳也下曰鞞上曰琫言徳有度数也容刀言有武事也笺云陟升降下也公刘之相此原地也由原而升巘复下在原言反复之重居民也民亦爱公刘之如是故进玉瑶容刀之佩音义疏笃公刘逝彼百泉瞻彼溥原迺陟南冈乃觏于京传溥大觏见也笺云逝往瞻视溥广也山嵴曰冈絶髙为之京厚乎公刘之相此原地也往之彼百泉之间视其广原可居之处乃升其南山之嵴乃见其可居者于京谓可营立都邑之处京师之野于时处处于时庐旅于时言言于时语语传是京乃大衆所宜居之野庐寄也直言曰言论难曰语笺云于于时是也京地乃衆民所宜居之野也于是处其所当处者庐舎其宾旅言其所当言语其所当语谓安民馆客施教令也音义疏笃公刘于京斯依跄跄济济俾筵俾几笺云跄跄济济士大夫之威仪也俾使也厚乎公刘之居于此京依而筑宫室其既成也与羣臣士大夫饮酒以落之羣臣则相使为公刘设几筵使之升坐既登乃依乃造其曹执豕于牢酌之用匏传宾已登席坐矣乃依几矣曹羣也执豕于牢新国则杀礼也酌之用匏俭以质也笺云公刘既登堂负扆而立羣臣适其牧羣搏豕于牢中以为饮酒之殽酌酒以匏为爵言忠敬也食之饮之君之宗之传为之君为之大宗也笺云宗尊也公刘虽去邰国来迁羣臣从而君之尊之犹在邰也音义疏笃公刘既溥既长既景迺冈相其阴阳观其流泉传既景迺冈考于日景参之髙冈笺云厚乎公刘之居豳也既广其地之东西又长其南北既以日景定其经界于山之嵴观相其阴阳寒煖所宜流泉浸润所及皆为利民富国其军三单度其隰原彻田为粮传三单相袭也彻治也笺云邰后稷上公之封大国之制三军以其余卒为羡今公刘迁于豳民始从之丁夫适满三军之数单者无羡卒也度其隰与原田之多少彻之使出税以为国用什一而税谓之彻鲁哀公曰二吾犹不足如之何其彻也度其夕阳豳居允荒传山西曰夕阳荒大也笺云允信也夕阳者豳之所处也度其广轮豳之所处信寛大也音义疏笃公刘于豳斯馆涉渭为乱取厉取鍜传馆舎也正絶流曰乱鍜石也笺云鍜石所以为鍜质也厚乎公刘于豳地作此宫室乃使人渡渭水为舟絶流而南取鍜厉斧斤之石可以利器用伐取材木给筑事也止基迺理爰衆爰有夹其皇涧遡其过涧传皇涧名也遡郷也过涧名也笺云爰日也止基作宫室之功止而后疆理其田野校其夫家人数日益多矣器物有足矣皆布居涧水之旁止旅乃密芮鞫之即传密安也芮水厓也鞫究也笺云芮之言内也水之内曰隩水之外曰鞫公刘居豳既安军旅之役止士卒乃安亦就涧水之内外而居脩田事也音义疏公刘六章章十句序泂酌召康公戒成王也言皇天亲有徳飨有道也音义疏泂酌彼行潦挹彼注兹可以餴饎传泂逺也行潦流潦也餴馏也饎酒食也笺云流潦水之薄者也逺酌取之投大器之中又挹之注之于此小器而可以沃酒食之餴者以有忠信之徳齐洁之诚以荐之故也春秋传曰人不易物唯徳繄物岂弟君子民之父母传乐以强教之易以说安之民皆有父之尊有母之亲音义疏泂酌彼行潦挹彼注兹可以濯罍传濯涤也罍祭器岂弟君子民之攸归音义疏泂酌彼行潦挹彼注兹可以濯溉传溉清也岂弟君子民之攸塈笺云塈息也音义泂酌三章章五句序卷阿召康公戒成王也言求贤用吉士也笺吉犹善也音义疏有卷者阿飘风自南传兴也卷曲也飘风㢠风也恶人被徳化而消犹飘风之入曲阿也笺云大陵曰阿有大陵卷然而曲㢠风从长养之方来入之兴者喻王当屈体以待贤者贤者则猥来就之如飘风之入曲阿然其来也为长养民岂弟君子来游来歌以矢其音传矢陈也笺云王能待贤者如是则乐易之君子来就王游而歌以陈出其声音言其将以乐王也感王之善心也音义疏伴奂尔游矣优游尔休矣传伴奂广大有文章也笺云伴奂自纵弛之意也贤者既来王以才官秩之各任其职女则得伴奂而优㳺自休息也孔子曰无为而治者其舜也与恭已正南面而立言任贤故逸也岂弟君子俾尔弥尔性似先公酋矣传弥终也似嗣也酋终也笺云俾使也乐易之君子来在位乃使女终女之性命无因病之忧嗣先君之功而终成之音义疏尔土字昄章亦孔之厚矣传昄大也笺云土宇谓居民以土地屋宅也孔甚也女得贤者与之为治使居宅民大得其法则王恩惠亦甚厚矣劝之使然岂弟君子俾尔弥尔性百神尔主矣笺云使女为百神主谓羣神受飨而佐之音义疏尔受命长矣茀禄尔康矣传茀小也笺云茀福康安也女得贤者与之承顺天地则受久长之命福禄又安女岂弟君子俾尔弥尔性纯嘏尔常矣传嘏大也笺云纯大也予福曰嘏使女大受神之福以为常音义疏有冯有翼有孝有徳以引以翼传有冯有翼道可冯依以为辅翼也引长翼敬也笺云冯冯几也翼助也有孝斥成王也有徳谓羣臣也王之祭祀择贤者以为尸尊之豫撰几择佐食庙中有孝子有羣臣尸之入也使祝赞道之扶翼之尸至设几佐食入助之尸者神象故事之如祖考岂弟君子四方为则笺云则法也王之臣有是乐易之君子则天下莫不放傚以为法音义疏颙颙卬卬如圭如璋令闻令望传颙颙温貌卬卬盛貌笺云令善也王有贤臣与之以礼义相切磋体貌则颙颙然敬顺志气则卬卬然髙朗如玉之圭璋也人闻之则有善声誉人望之则有善威仪徳行相副岂弟君子四方为纲笺云纲者能张衆目音义疏凤凰于飞翙翙其羽亦集爰止传凤凰灵鸟仁瑞也雄曰凤雌曰凰翙翙衆多也笺云翙翙羽声也亦与衆鸟也爰于也凤凰往飞翙翙然亦与衆鸟集于所止衆鸟慕凤凰而来喻贤者所在羣士皆慕而往仕也因时凤凰至因以喻焉蔼蔼王多吉士维君子使媚于天子传蔼蔼犹济济也笺云媚爱也主之朝多善士蔼蔼然君子在上位者率化之使之亲爱天子奉职尽力音义疏凤凰于飞翙翙其羽亦傅于天笺云傅犹戾也蔼蔼王多吉人维君子命媚于庶人笺云命犹使也善士亲爱庶人谓无扰之令不失职音义疏凤凰鸣矣于彼髙冈梧桐生矣于彼朝阳传梧桐柔木也山东曰朝阳梧桐不生山冈太平而后生朝阳笺云凤凰鸣于山嵴之上者居髙视下观可集止喻贤者待礼乃行翔而后集梧桐生者犹明君出也生于朝阳者被温仁之气亦君徳也凤凰之性非梧桐不栖非竹实不食菶菶萋萋雝雝喈喈传梧桐盛也凤凤鸣也臣竭其力则地极其化天下和洽则凤凰乐徳笺云菶菶萋萋喻君徳盛也雝雝喈喈喻民臣和协音义疏君子之车既庶且多君子之马既闲且驰传上能钖以车马行中节驰中法也笺云庶衆闲习也今贤者在位王钖其车衆多矣其马又闲习于威仪能驰矣大夫有乘马有贰车矢诗不多维以遂歌传不多多也明王使公卿献诗以陈其志遂为工师之歌焉笺云矢陈也我陈作此诗不复多也欲今遂为乐歌王日听之则不损今之成功也音义疏卷阿十章六章章五句四章章六句序民劳召穆公刺厉王也笺云厉王成王七世孙也时赋敛重数繇役烦多人民劳苦轻为姦宄彊凌弱衆暴寡作宼害故穆公以刺之音义疏民亦劳止汔可小康惠此中国以绥四方传汔危也中国京师也四方诸夏也笺云汔几也康绥皆安也惠爱也今周民罢劳矣王几可以小安之乎爱京师之人以安天下京师者诸夏之根本无纵诡随以谨无良式遏宼虐憯不畏明传诡随诡人之善随人之恶者以谨无良愼小以惩大也憯曾也笺云谨犹慎也良善式用遏止也王为政无听于诡人之善不肯行而随人之恶者以此勑慎无善之人又用此止为宼虐曾不畏敬明白之刑罪者疾时有之柔逺能迩以定我王传柔安也笺云能犹侞也迩近也安逺方之国顺侞其近者当以此定我国家为王之功言我者同姓亲也音义疏民亦劳止汔可小休惠此中国以为民逑传休定也逑合也笺云休止息也合聚也无纵诡随以谨惽怓式遏宼虐无俾民忧传惽怓大乱也笺云惽怓讙譁也谓好争者也俾使也无弃尔劳以为王休传休美也笺云劳犹功也无废女始时勤政事之功以为女王之美述其始时者诱掖之也音义疏民亦劳止汔可小息惠此京师以绥四国传息止也无纵诡随以谨罔极式遏宼虐无俾作慝传慝恶也笺云罔无极中也无中所行不得中正敬愼威仪以近有徳传求近徳也音义民亦劳止汔可小愒惠此中国俾民忧泄传愒息泄去也笺云泄犹出也发也无纵诡随以谨丑厉式遏宼虐无俾正败传丑衆厉危也笺云厉恶也春秋传曰其父为厉败壊也无使先王之正道壊戎虽小子而式𢎞大传戎大也笺云戎犹女也式用也𢎞犹广也今王女虽小子自遇而女用事于天下甚广大也易曰君子出其言善则千里之外应之况其迩者乎出其言不善则千里之外违之况其迩者乎是以此戒之音义疏民亦劳止汔可小安惠此中国国无有残传贼义曰残笺云王爱此京师之人则天下邦国之君不为残酷无纵诡随以谨缱绻式遏宼虐无俾正反传缱绻反覆也王欲玉女是用大谏笺云玉者君子比徳焉王乎我欲令女如玉然故作是诗用大谏正女此穆公至忠之言音义疏民劳五章章十句序板凡伯刺厉王也笺云凡伯周同姓周公之𦙍也入为王卿士音义疏上帝板板下民卒瘅出话不然为犹不逺传板板反也上帝以称王者也瘅病也话善言也犹道也笺云犹谋也王为政反先王与天之道天下之民尽病其出善言而不行之也然为谋不能逺图不知祸之将至靡圣管管不实于亶传管管无所依系亶诚也笺云王无圣人之法度管管然以心自恣不能用实于诚信之言言行相违也犹之未逺是用大谏传犹图也笺云王之谋不能图逺用是故我大谏王也音义疏天之方难无然宪宪天之方蹶无然泄泄传宪宪犹欣欣也蹶动也泄泄犹沓沓也笺云天斥王也王方欲艰难天下之民又方变更先王之道臣乎女无宪宪然无沓沓然为之制法度达其意以成其恶辞之辑矣民之洽矣辞之怿矣民之莫矣传辑和洽合怿説莫定也笺云辞辞气谓政教也王者政教和説顺于民则民心合定此戒语时之大臣音义疏我虽异事及尔同僚我即尔谋听我嚣嚣传僚官也嚣嚣犹謷謷也笺云及与即就也我虽与尔职事异者乃与女同官俱为卿士我就女而谋及忠告以善道女反听我言謷謷然不肯受我言维服勿以为笑先民有言询于刍荛传刍荛薪采者笺云服事也我所言乃今之急事女无笑之古之贤者有言有疑事当与薪采者谋之匹夫匹妇或知及之况于我乎音义疏天之方虐无然谑谑老夫灌灌小子硚硚传谑谑然喜乐灌灌犹欵欵也硚硚骄貌笺云今王方为酷虐之政女无谑谑然以谗慝助之老夫谏女欵欵然自谓也女反硚硚然如小子不听我言匪我言耄尔用忧谑多将熇熇不可救药传八十曰耄熇熇然炽盛也笺云将行也今我言非老耄有失误乃告女用可忧之事而女反如戏谑多行熇熇惨毒之恶谁能止其祸音义疏天之方懠无为夸毗威仪卒迷善人载尸传懠怒也夸毗体柔人也笺云王方行酷虐之威怒女无夸毗以形体顺从之君臣之威仪尽迷乱贤人君子则如尸矣不复言语时厉王虐而弭谤民之方殿屎则莫我敢葵丧乱蔑资曾莫恵我师传殿屎呻吟也蔑无资财也笺云葵揆也民方愁苦而呻吟则忽然有揆度知其然者其遭丧祸又素以赋敛空虚无财货以共其事穷困如此又曾不肯惠施以赒赡衆民言无恩也音义疏天之牖民如壎如箎如璋如圭如取如携传牖道也如壎如箎言相和也如璋如圭言相合也如取如携言必从也笺云王之道民以礼义则民和合而从之如此携无曰益牖民孔易民之多辟无自立辟传辟法也笺云易易也女携掣民东与西与民皆从女所为无曰是何益为道民在已甚易也民之行多为邪僻者乃汝君臣之过无自谓所建为法也音义疏价人维藩大师维垣大邦维屏大宗维翰传价善也藩屏也垣墻也王者天下之大宗翰干也笺云价甲也被甲之人谓卿士掌军事者大师三公也大邦成国诸侯也大宗王之同姓世适子也王当用公卿诸侯及宗室之贵者为藩屏垣干为辅弼无疏逺之懐徳维宁宗子维城无俾城壊无独斯畏传怀和也笺云斯离也和女徳无行酷虐之政以安女国以是为宗子之城使免于难遂行酷虐则祸及宗子是谓城壊城壊则乖离而女独居而畏矣宗子谓王之适子音义疏敬天之怒无敢戏豫敬天之渝无敢驰驱传戏豫逸豫也驰驱自恣也笺云渝变也昊天曰明及尔出王昊天曰旦及尔游衍传王往旦明游行衍溢也笺云及与也昊天在上人仰之皆谓之明常与汝出入往来游溢相从视女所行善恶可不愼乎音义疏板八章章八句生民之什十篇六十五章四百三十三句毛诗注疏卷二十四卷二十四考证毛诗注疏卷二十四考证生民章禾役穟穟传役列也李樗曰役禾之末也説文亦云禾末也较毛说为胜𤓰瓞唪唪唪説文作菶集韵作维秬维秠按尔雅翼云郑氏释鬯人以秠之状杂于秬郭氏觧释草以秬之色杂于秠郭又引汉任城生黑黍诗歌后稷播种乃民事之常如必待任城所生而后降之则没世不可得矣此条所驳甚是但谓秠即来麰而以説文一来二缝为即一稃二米恐未然本草图经云秬黍之中一稃二米者今上党或値丰岁往往得之此为得其实也或舂或揄揄韩诗作抌行苇章敦弓既坚笺将养老先与羣臣行射礼按诗记曰孔颕达难王肃燕射之説谓燕射旅酬之后乃为之不当设文于曾孙维主之上岂先为燕射而后酌酒也遂从郑氏以为大射抑不知此篇乃成周燕宗族兄弟之诗非大射择士时也按仪礼燕射如乡射之礼射虽毕而饮未终举觯无算爵献酌尚多言酌大斗祈黄耉于既射之后亦岂不可乎此章当从诗记作燕射传疏公羊传何休注云天子彫弓诸侯彤弓大夫婴弓士虑弓事不经见荀子天子彫弓诸侯彤弓大夫黒弓笺䟽某党贤于某若干纯礼记原文无党字卷阿章茀禄尔康矣尔雅注作袚福康矣民劳序笺厉王成王七世孙疏左传服䖍註云穆公召康公十六世孙按史记燕世家自召公以下九世至惠侯惠侯当周厉王奔彘共和之时是惠侯与穆公共世也纵子有早晚命有长短不应一召公之后北燕之封与畿内之封世数悬絶若此史记周自成王以下至孝王共九王七世与燕自召公以下至惠侯九世相去不逺服注穆公为康公十六世孙其言未可据也憯不畏明憯説文作朁训曾也板章是用大谏谏左传作简毛诗注疏卷二十四考证毛诗注疏卷二十五钦定四库全书毛诗注疏卷二十五汉郑氏笺唐陆徳明音义孔颖逹疏大雅序荡召穆公伤周至大壊也厉王无道天下荡荡无纲纪文章故作是诗也音义疏荡荡上帝下民之辟传上帝以託君王也辟君也笺云荡荡法度废壊之貌厉王乃以此居人上为天下之君言其无可则象之甚疾威上帝其命多辟传疾病人矣威罪人矣笺云疾病人者重赋敛也威罪人者峻刑法也其政教又多邪僻不由旧章天生烝民其命匪谌靡不有初鲜克有终传谌诚也笺云烝衆鲜寡克能也天之生此衆民其教道之非当以诚信使之忠厚乎今则不然民始皆庶几于善道后更化于恶俗音义疏文王曰咨咨汝殷商曾是彊御曾是掊克曾是在位曾是在服传咨嗟也彊御彊梁御善也掊克自伐而好胜人也服服政事也笺云厉王弭谤穆公朝廷之臣不敢斥言王之恶故上陈文王咨嗟殷纣以切刺之女曾任用是恶人使之处位执职事也天降滔徳女兴是力传天君滔慢也笺云厉王施倨慢之化女羣臣又相与而力为之言竞于恶音义疏文王曰咨咨女殷商而秉义类彊御多怼流言以对宼攘式内传对遂也笺云义之言宜也类善式用也女执事之臣宜用善人反任彊御衆怼为恶者皆流言谤毁贤者王若问之则又以对宼盗攘窃为姦宄者而王信之使用事于内侯作侯祝靡届靡究传作祝诅也届极究穷也笺云侯维也王与羣臣乖争而相疑日祝诅求其凶咎无极己音义疏文王曰咨咨女殷商女炰烋于中国敛怨以为徳传炰烋犹彭亨也笺云炰烋自矜气健之貎敛聚羣不逞作怨之人谓之有徳而任用之不明尔徳时无背无侧传背无臣侧无人也笺云无臣无人谓贤者不用尔徳不明以无陪无卿传无陪贰也无卿士也音义疏文王曰咨咨女殷商天不湎尔以酒不义从式传义宜也笺云式法也天不同女颜色以酒有沈湎于酒者是乃过也不宜从而法行之既愆尔止靡明靡晦式号式唿俾昼作夜传使昼为夜也笺云愆过也女既过沈湎矣又不为明晦无有止息也醉则号唿相傚用昼日作夜不视政事音义疏文王曰咨咨女殷商如蜩如螗如沸如羮传蜩蝉也螗蝘也笺云饮酒号唿之声如蜩螗之鸣其笑语沓沓又如汤之沸羹之方熟小大近丧人尚乎由行笺言居人上欲用行是道也笺云殷纣之时君臣失道如此且丧亡矣时人化之甚尚欲从而行之不知其非内奰于中国覃及鬼方传奰怒也不醉而怒曰奰鬼方逺方也笺云此言时人于恶虽不有醉犹好怒也音义疏文王曰咨咨女殷商匪上帝不时殷不用旧笺云此言纣之乱非其生不得其时乃不用先王之故法之所致虽无老成人尚有典刑笺云老成人谓若伊尹伊陟臣扈之属虽无此臣犹有常事故法可案用也曾是莫听大命以倾笺云莫无也朝廷君臣皆任喜怒曾无用典刑治事者以至诛灭音义疏文王曰咨咨女殷商人亦有言顚沛之揭枝叶未有害本实先拨传颠仆沛按也揭见根貌笺云揭蹶貌拨犹絶也言大本揭然将蹶枝叶未有折伤其根本实先絶乃相随俱颠拔喻纣之官职虽俱存纣诛亦皆死殷鉴不远在夏后之世笺云此言殷之明镜不逺也近在夏后之世谓汤诛桀也后武王诛纣今之王者何以不用为戒音义疏荡八章章八句序抑衞武公刺厉王亦以自警也笺云自警者如彼泉流无沦胥以亡音义疏抑抑威仪维徳之隅人亦有言靡哲不愚传抑抑密也隅㢘也靡哲不愚国有道则知国无道则愚笺云人密审于威仪抑抑然是其徳必严正也古之贤者道行心平可外占而知内如宫室之制内有绳直则外有㢘隅今王政暴虐贤者皆佯愚不为容貌如不肖然庶人之愚亦职维疾哲人之愚亦维斯戾传职主戾罪也笺云庶衆也衆人性无知以愚为主言是其常也贤者而为愚畏惧于罪也音义疏无竞维人四方其训之有觉徳行四国顺之传无竞竞也训教觉直也笺云竞彊也人君为政无彊于得贤人得贤人则天下教化于其俗有大徳行则天下顺从其政言在上所以倡道訏谟定命远犹辰告传訏大谟谋犹道辰时也笺云犹图也大谋定命谓正月始和布政于邦国都鄙也为天下远图庶事而以嵗时告施之敬愼威仪维民之则笺云则法也音义疏其在于今兴迷乱于政顚覆厥徳荒湛于酒笺云于今谓今厉王也兴犹尊尚也王尊尚小人迷乱于政事者以倾败其功徳荒废其政事又湛乐于酒言爱小人之甚女虽湛乐从弗念厥绍罔敷求先王克共明刑传绍继共执刑法也笺云罔无也女君臣虽好乐嗜酒而相从不当念继女之后人将傚女所为无广索先王之道与能执法度之人乎切责之也音义疏肆皇天弗尚如彼泉流无沦胥以亡传沦率也笺云肆故今也胥皆也王为政如是故今皇天不髙尚之所谓仍下灾异也王自絶于天如泉水之流稍就虚竭无自率引为恶皆与之以亡戒羣臣不中行者将并诛之夙兴夜寐洒埽庭内维民之章传洒洒章表也笺云章文章法度也厉王之时不恤政事故戒羣臣掌事者以此也修尔车马弓矢戎兵用戒戎作用逷蛮方传逷逺也笺云逷当作剔剔治也蛮方蛮畿之外也此时中国微弱故复戒将帅之臣以治军实女当用此备兵事之起用此治九州之外不服者音义疏质尔人民谨尔侯度用戒不虞傅质成也不虞非度也笺云侯君也此时万民失职亦不肯趍公事故又戒乡邑之大夫及邦国之君平汝万民之事愼汝为君之法度用备不亿度而至之事愼尔出话敬尔威仪无不柔嘉传话善言也笺云言谓教令也柔安嘉善也白圭之玷尚可磨也斯言之玷不可为也传玷缺也笺云斯此也玉之缺尚可磨鑢而平人君政教一失谁能反覆之音义疏无易由言无曰苟矣莫扪朕舌言不可逝矣传莫无扪持也笺云由于逝往也女无轻易于教令无曰苟且如是今人无持我舌者而自聼恣也教令一徃行于下其过误可得而已之乎无言不雠无徳不报惠于朋友庶民小子传雠用也笺云惠顺也教令之出如卖物物善则其售贾贵物恶则其售贾贱徳加于民民则以义报之王又当施顺道于诸侯下及庶民之子弟子孙绳绳万民靡不承笺云绳绳戒也王之子孙敬戒行王之教令天下之民不承顺之乎言承顺也音义疏视尔友君子辑柔尔颜不遐有愆传辑和也笺云柔安遐逺也今视女诸侯及卿大夫皆脇肩谄笑以和安女颜色是于正道不逺有罪过乎言其近也相在尔室尚不愧于屋漏无曰不显莫予云觏传西北隅谓之屋漏觏见也笺云相助显明也诸侯卿大夫助祭在女宗庙之室尚无肃敬之心不慙愧于屋漏有神见人之爲也女无谓是幽昧不明无见我者神见女矣屋小帐也漏隠也礼祭于奥既毕改设馔于西北隅而䨾隠之处此祭之末也神之格思不可度思矧可射思传格至也笺云矧况射厌也神之来至去止不可度知况可于祭末而有厌倦乎音义疏辟尔为徳俾臧俾嘉淑愼尔止不愆于仪不僭不贼鲜不为则传女为善则民为善矣止至也为人君止于仁为人臣止于敬为人子止于孝为人父止于慈与国人交止于信僭差也笺云辟法也止容止也当审法度女之施徳使之为民臣所善所美又当善慎女之容止不可过差于威仪女所行不僭不残贼者少矣其不为人所法投我以桃报之以李笺云此言善往则善来人无行而不得其报也投犹掷也彼童而角实虹小子传童羊之无角者也而角自用也虹溃也笺云童羊譬王后也而角者喻与政事有所害也此人实溃乱小子之政礼天子未除䘮称小子音义疏荏染柔木言缗之丝温温恭人维徳之基传缗被也温温寛柔也笺云柔忍之木荏染然人则被之弦以为弓寛柔之人温温然则能为徳之基止言内有其性乃可以有为徳也其维哲人告之话言顺徳之行其维愚人覆谓我僭民各有心传话言古之善言也笺云覆犹反也僭不信也语贤智之人以善言则顺行之告愚人反谓我不信民各有心二者竟不同音义疏于乎小子未知臧否匪手携之言示之事匪面命之言提其耳笺云臧善也于乎伤王不知善否我非但以手携掣之亲示以其事之是非我非但对面语之亲提撕其耳此言以教道之熟不可启觉借曰未知亦既抱子传借假也笺云假令人云王尚幼少未有所知亦已抱子长大矣不幼小也民之靡盈谁夙知而莫成传莫晚也笺云万民之意皆持不满于王谁早有所知而反晚成与言王之无成本无知故也音义疏昊天孔昭我生靡乐视尔梦梦我心惨惨传梦梦乱也惨惨忧不乐也笺云孔甚昭明也昊天乎乃甚明察我生无可乐也视王之意梦梦然我心之忧闷惨惨然愬其自恣不用忠臣诲尔谆谆听我藐藐匪用为教覆用为虐传藐藐然不入也笺云我教告王口语谆谆然王聼聆之藐藐然忽略不用我所言为政令反谓之有妨害于事不受忠言借曰未知亦聿既耄传耄老也音义疏于乎小子告尔旧止听用我谋庶无大悔笺云旧久也止辞也庶幸悔慢也天方艰难曰丧厥国笺云天以王为恶如是故出艰难之事谓下灾异生兵宼将以灭王取譬不逺昊天不忒囘遹其徳俾民大棘笺云今我为王取譬喻不及逺也维近耳王当如昊天之徳有常不差忒也王反为无常维邪其行为贪暴使民之财匮尽而大困急音义疏抑十二章三章章八句九章章十句序桑柔芮伯刺厉王也笺云芮伯畿内诸侯王卿士也字良夫音义疏菀彼桑柔其下侯旬捋采其刘瘼此下民传兴也菀茂貌旬言阴均也刘爆烁而希也瘼病也笺云桑之柔濡其叶菀然茂盛谓蚕始生时也人庇阴其下者均得其所及已捋采之则叶爆烁而疏人息其下则病于爆烁兴者喻民当被王之恩惠羣臣恣放损王之徳不殄心忧仓兄塡兮传仓丧也兄滋也塡久也笺云殄絶也民心之忧无絶已丧亡之道滋久长倬彼昊天宁不我矜传昊天斥王者也笺云倬明大貌昊天乃倬然明大而不矜哀下民怨愬之言音义疏四牡骙骙旟旐有翩乱生不夷靡国不泯传骙骙不息也鸟隼曰旟龟蛇曰旐翩翩在路不息也夷平泯灭也笺云军旅久出征伐而乱日生不平无国而不见残灭也言王之用兵不得其所适长寇虐民靡有黎具祸以烬传黎齐也笺云黎不齐也具犹俱也灾余曰烬言时民无有不齐被兵寇之害者俱遇此祸以为烬者言害所及广于乎有哀国步斯频传步行频急也笺云频犹比也哀哉国家之政行此祸害比比然音义疏国步蔑资天不我将靡所止疑云徂何往传疑定也笺云蔑犹轻也将犹养也徂行也国家为政行此轻蔑民之资用是天不养我也我从兵役无有止息时今复云行当何之往也君子实维秉心无竞谁生厉阶至今为梗传竞彊厉恶梗病也笺云君子谓诸侯及卿大夫也其执心不彊于善而好以力争谁始生此祸者乃至今日相梗不止音义疏忧心慇慇念我土宇我生不辰逄天僤怒自西徂东靡所定处传宇居僤厚也笺云辰时也此士卒从军久劳苦自伤之言多我觏痻孔棘我圉传圉垂也笺云痻病也圉当作御多矣我之遇困病甚急矣我之御寇之事音义疏为谋为毖乱况斯削传毖愼也笺云女为军旅之谋为重慎兵事也而乱滋甚于此日见侵削言其所任非贤告尔忧恤诲尔序爵谁能执热逝不以濯传濯所以救热也礼亦所以救乱也笺云恤亦忧也逝犹去也我语女以忧天下之忧教女以次序贤能之爵其为之当如手持热物之用濯谓治国之道当用贤者其何能淑载胥及溺笺云淑善胥相及与也女若云此于政事何能善乎则女君臣皆相与陷溺于祸难音义疏如彼遡风亦孔之僾民有肃心荓云不逮好是稼穯力民代食笺遡乡僾唈荓使也力民代食代无功者食天禄也笺云肃进逮及也今王之为政见之使人唈然如郷疾风不能息也王为政民有进于善道之心当任用之反却退之使不及门但好任用是居家吝鄙于聚敛作力之人令代贤者处位食禄明王之法能治人者食于人不能治人者食人礼记曰与其有聚敛之臣宁有盗臣聚敛之臣害民盗臣害财稼穯维宝代食维好笺云此言王不尚贤但贵吝啬之人与爱代食者而已音义疏天降丧乱灭我立王降此蟊贼稼穑卒痒笺云灭尽也虫食苖根曰蟊食节曰贼耕种曰稼收敛曰穑卒尽痒病也天下丧乱国家之灾以穷尽我王所恃而立者谓虫孽为害五谷尽病哀恫中国具赘卒荒靡有旅力以念穹苍传赘属荒虚也穹苍苍天笺云恫痛也哀痛乎中国之人皆见系属于兵役家家空虚朝廷曾无有同力谏诤念天所为下此灾音义疏维此惠君民人所瞻秉心宣犹考愼其相传相质也笺云惠顺宣徧犹谋慎诚相助也维至徳顺民之君为百姓所瞻仰者乃执正心举事徧谋于衆又考诚其辅相之行然后用之言择贤之审维彼不顺自独俾臧自有肺肠俾民卒狂笺云臧善也彼不施顺道之君自多足独谓贤言其所任之臣皆善人也不复考慎自有肺肠行其心中之所欲乃使民尽迷惑如狂是又不宣犹音义疏瞻彼中林甡甡其鹿朋友已谮不胥以谷传甡甡衆多也笺云谮不信也胥相也以犹与也谷善也视彼林中其鹿相辈耦行甡甡然衆多今朝廷羣臣皆相欺背不相与以善道言其鹿之不如人亦有言进退维谷传谷穷也笺云前无明君却迫罪役故穷也音义疏维此圣人瞻言百里维彼愚人覆狂以喜传瞻言百里逺虑也笺云圣人所视而言者百里言见事逺而王不用有愚闇之人为王言其事浅且近耳王反迷惑信用之而喜匪言不能胡畏斯忌笺云胡之言何也贤者见此事之是非非不能分别皁白言之于正也然不言之何也此畏惧犯颜得罪罚音义疏维此良人弗求弗迪维彼忍心是顾是复传迪进也笺云良善也国有善人王不求索不进用之有忍为恶之心者王反顾念而重复之言其忽贤者而爱小人民之贪乱宁为荼毒笺云贪犹欲也天下之民苦王之政欲其乱亡故安为苦毒之行相侵暴愠恚使之然音义疏大风有隧有空大谷传隧道也笺云西风谓之大风大风之行有所从而来必从大空谷之中喻贤愚之所行各由其性维此良人作为式谷维彼不顺征以中垢传中垢言闇㝠也笺云作起式用征行也贤者在朝则用其善道不顺之人则行闇㝠受性于天不可变也音义疏大风有隧贪人败类听言则对诵言如醉传类善也笺云类等夷也对答也贪恶之人见道听之言则应答之见诵诗书之言则㝠卧如醉居上位而行此人或效之匪用其良覆俾我悖传覆反也笺云居上位而不用善反使我为悖逆之行是形其败类之验音义疏嗟尔朋友予岂不知而作如彼飞虫时亦弋获笺云嗟尔朋友者亲而切磋之也而犹女也我岂不知女所行者恶与直知之女所行如是犹鸟飞行自恣东西南北时亦为弋射者所得言放纵久无所拘制则将遇伺女之间者得诛女也既之阴女反予来赫传赫炙也笺云之往也口距人谓之赫我恐女见弋获既往覆阴女谓启告之以患难也女反赫我出言悖怒不受忠告音义疏民之罔极职凉善背传凉薄也笺云职主谅信也民之行失其中者主由为政者信用小人互相欺违为民不利如云不克笺云克胜也为政者害民如恐不得其胜言至酷也民之囘遹职竞用力笺云竞逐也言民之行维邪者主由为政者逐用彊力相尚故也言民愁困用生多端音义疏民之未戾职盗为宼传戾定也笺云为政者主作盗贼为寇害令民心动摇不安定也凉曰不可覆背善詈笺云善犹大也我谏止之以信言女所行者不可反背我而大詈言拒己谏之甚虽曰匪予既作尔歌笺云予我也女虽觝距己言此政非我所为我已作女所行之歌女当受之而改悔音义疏桑柔十六章八章章八句八章章六句序云汉仍叔美宣王也宣王承厉王之烈内有拨乱之志遇灾而惧侧身修行欲销去之天下喜于王化复行百姓见忧故作是诗也笺云仍叔周大夫也春秋鲁桓公五年夏天王使仍叔之子来聘烈余也云汉天河也自此至常武六篇宣王之变大雅音义疏倬彼云汉昭囘于天传囘转也笺云云汉谓天河也昭光也倬然天河水气也精光转运于天时旱渴雨故宣王夜仰视天河望其候焉王曰于乎何辜今之人天降丧乱饥馑荐臻传荐重臻至也笺云辜罪也王忧旱而嗟叹云何罪与今时天下之人天仍下旱灾亡乱之道饥馑之害复重至也靡神不举靡爱斯牲圭璧既卒宁莫我听笺云靡莫皆无也言王为旱之故求于羣神无不祭也无所爱于三牲礼神之圭璧又已尽矣曾无聼聆我之精诚而兴云雨音义疏旱既大甚蕴隆虫虫传蕴蕴而暑隆隆而雷虫虫而热笺云隆隆而雷非雨雷也雷声尚殷殷然不殄禋祀自郊徂宫上下奠瘗靡神不宗传上祭天下祭地奠其礼瘗其物宗尊也国有凶荒则索鬼神而祭之笺云宫宗庙也为旱故洁祀不絶从郊而至宗庙奠瘗天地之神无不齐肃而尊敬之言徧至也后稷不克上帝不临耗斁下土宁丁我躬传丁当也笺云克当作刻刻识也斁败也奠瘗羣神而不得雨是我先祖后稷不识知我之所困与天不视我之精诚与犹以旱耗败天下为害曾使当我之身有此乎先后稷后上帝亦从宫之郊音义疏旱既太甚则不可推兢兢业业如霆如雷周余黎民靡有孑遗传推去也兢兢恐也业业危也孑然遗失也笺云黎衆也旱既不可移去天下困于饥馑其心动意惧兢兢然业业然状如有雷霆近发于上周之衆民多有死亡者矣幸其余无有孑遗者言又饿病也昊天上帝则不我遗胡不相畏先祖于摧传摧至也笺云摧当作嗺嗺嗟也天将遂旱饿杀我与先祖何不助我恐惧使天雨也先祖之神于嗟乎告困之辞音义疏旱既太甚则不可沮赫赫炎炎云我无所大命近止靡瞻靡顾传沮止也赫赫旱气也炎炎热气也大命近止民近死亡也笺云旱既不可却止热气大盛人皆不堪言我无所庇阴处衆民之命近将死亡矣曾无所视无所顾于此国中而哀闵之羣公先正则不我助父母先祖胡宁忍予传先正百辟卿士也先祖文武为民父母也笺云百辟卿士雩祀所及者今曾无肯助我忧旱先祖文武又何为施忍于我不使天雨音义疏旱既太甚涤涤山川旱魃为虐如惔如焚我心惮暑忧心如熏传涤涤旱气也山无木川无水魃旱神也惔燎之也惮劳熏灼也笺云惮犹畏也旱既害于山川矣其气生魃而害益甚草木燋枯如见焚燎然王心又畏难此热气如灼烂于火言热气至极羣公先正则不我闻昊天上帝宁俾我遯笺云不我闻者忽然不听我之所言也天曾将使我心逊遯慙愧于天下以无徳也音义疏旱既太甚黾勉畏去胡宁瘨我以旱憯不知其故笺云瘨病也黾勉急祷请也欲使所尤畏者去所尤畏者魃也天何曾病我以旱曾不知为政所失而致此害祈年孔夙方社不莫昊天上帝则不我虞敬恭明神宜无悔怒传悔恨也笺云虞度也我祈丰年甚早祭四方与社又不晚天曾不度知我心肃事明神如是明神宜不恨怒于我我何由常遭此旱也音义疏旱既太甚散无友纪鞫哉庶正疚哉冢宰趣马师氏膳夫左右传岁凶年谷不登则趣马不秣师氏弛其兵驰道不除祭事不县膳夫彻膳左右布而不修大夫不食粱士饮酒不乐笺云人君以羣臣为友散无其纪者凶年禄饩不足人无赏赐也鞫穷也庶正衆官之长也疚病也穷哉病哉者念此诸臣勤于事而困于食以此言劳倦也靡人不周无不能止传周救也无不能止言无止不能也笺云周当作赒王以诸臣困于食人人赒给之权救其急后日乏无不能豫止瞻卬昊天云如何里笺云里忧也王愁闷于不雨但仰天曰当如我之忧何音义疏瞻卬昊天有嘒其星大夫君子昭假无赢大命近止无弃尔成传嘒衆星貌假至也笺云假升也王仰天见衆星顺天而行嘒嘒然意感故谓其卿大夫曰天之光耀升行不休无自赢缓之时今衆民之命近将死亡勉之助我无弃汝之成功者若其在职复无几何以劝之也何求为我以戾庶正传戾定也笺云使女无弃成功者何但求为我身乎乃欲以安定衆官之长忧其职事瞻卬昊天曷惠其宁笺云曷何也王仰天曰当何时顺我之求令我心安乎渴雨之时也得雨则心安音义疏云汉八章章十句序崧高尹吉甫美宣王也天下复平能建国亲诸侯褒赏申伯焉笺尹吉甫申伯皆周之卿士也尹官氏申国名音义疏崧高维岳骏极于天维岳降神生甫及申传崧高貌山大而高曰崧岳四岳也东岳岱南岳衡西岳华北岳恒尧之时姜氏为四伯掌四岳之祀述诸侯之职于周则有甫有申有齐有许也骏大极至也岳降神灵和气以生申甫之大功笺云降下也四岳卿士之官掌四时者也因主方岳廵守之事在尧时姜姓为之徳当岳神之意而福兴其子孙歴虞夏商世有国土周之甫也申也齐也许也皆其苖胄维申及甫维周之翰四国于蕃四方于宣传翰干也笺云申申伯也甫甫侯也皆以贤知入为周之桢干之臣四国有难则往扞御之为之蕃屏四方恩泽不至则往宣畅之甫侯相穆王训夏赎刑美此俱出四岳故连言之音义疏亹亹申伯王缵之事于邑于谢南国是式传谢周之南国也笺云亹亹勉也缵继于往于于式法也亹亹然勉于徳不倦之臣有申伯以贤入为周之卿士佐王有功王又欲使继其故诸侯之事往作邑于谢南方之国皆统理施其法度时改大其邑使为侯伯故云然王命召伯定申伯之宅登是南邦世执其功传召伯召公也登成也功事也笺云之往也申伯忠臣不欲离王室故王使召公定其宅令往居谢成法度于南邦世世持其政事传子孙也音义疏王命申伯式是南邦因是谢人以作尔庸传庸城也笺云庸功也召伯既定申伯之居王乃亲命之使为法度于南邦今因是故谢邑之人而为国以起女之功劳言尤章显也王命召伯彻申伯土田传彻治也笺云治者正其井牧定其赋税王命𫝊御迁其私人传御治事之官也私人家臣也笺云傅御者贰王治事谓冢宰也音义疏申伯之功召伯是营有俶其城寝庙既成传俶作也笺云申伯居谢之事召公营其位而作城郭及寝庙定其人神所处既成藐藐王钖申伯四牡硚硚钩膺濯濯传藐藐美貌硚硚壮貌钩膺樊缨也濯濯光明也笺云召公营位筑之已成以形貌告于王王乃赐申伯为将遣之音义疏王遣申伯路车乗马我图尔居莫如南土传乗马四马也笺云王以正礼遣申伯之国故复有车马之赐因告之曰我谋女之所处无如南土之最善钖尔介圭以作尔宝传寳瑞也笺云圭长尺二寸谓之介非诸侯之圭故以为宝诸侯之瑞圭自九寸而下往近王舅南土是保传近已也申伯宣王之舅也笺云近辞也声如彼记之子之记保守也安也音义疏申伯信迈王饯于郿传郿地名笺云迈行也申伯之意不欲离王室王告语之复重于是意解而信行饯送行饮酒也时王盖省岐周故于郿云申伯还南谢于诚归笺云还南者北就王命于岐周而还反也谢于诚归诚归于谢王命召伯彻申伯土疆以峙其粻式遄其行笺云粻粮式用遄速也王使召公治申伯土界之所至峙其粮者令庐市有止宿之委积用是速申伯之行音义疏申伯番番既入于谢徒御啴啴传番番勇武貌诸侯有大功则赐虎贲徒御啴啴徒行者御车者啴啴喜乐也笺云申伯之貌有威武番番然其入谢国车徒之行啴啴安舒言得礼也礼入国不驰周邦咸喜戎有良翰笺云周徧也戎犹女也翰干也申伯入谢徧邦内皆喜曰女乎有善君也相庆之言不显申伯王之元舅文武是宪传不显申伯显矣申伯也文武是宪言有文有武也笺云宪表也言为文武之表式音义疏申伯之徳柔惠且直揉此万邦闻于四国笺云揉顺也四国犹言四方也吉甫作诵其诗孔硕其风肆好以赠申伯传吉甫尹吉甫也作是工师之诵也肆长也赠增也笺云硕大也吉甫为此诵也言其诗之意甚美大风切申伯又使之长行善道以此赠申伯者送之令以为乐音义疏崧高八章章八句序烝民尹吉甫美宣王也任贤使能周室中兴焉音义疏天生烝民有物有则民之秉彝好是懿德传烝衆物事则法彝常懿美也笺云秉执也天之生衆民其性有物象谓五行仁义礼智信也其情有所法谓喜怒哀乐好恶也然而民所执持有常道莫不好有美徳之人天监有周昭假于下保兹天子生仲山甫传仲山甫樊侯也笺云监视假至也天视周王之政教其光明乃至于下谓及衆民也天安爱此天子宣王故生樊侯仲山甫使佐之言天亦好是懿徳也书曰天聪明自我民聪明音义疏仲山甫之徳柔嘉维则令仪令色小心翼翼笺云嘉美令善也善威仪善颜色容貌翼翼然恭敬古训是式威仪是力天子是若明命使赋传古故训道若顺赋布也笺云故训先王之遗典也式法也力犹勤也勤威仪者恪居官次不解于位也是顺从行其所为也显明王之政教使羣臣施布之音义疏王命仲山甫式是百辟缵戎祖考王躬是保传戎大也笺云戎犹女也躬身也王曰女施行法度于是百君继女先祖先父始见命者之功徳王身是安使尽心力于王室出纳王命王之喉舌赋政于外四方爰发传喉舌冡宰也笺云出王命者王口所自言承而施之也纳王命者时之所宜复于王也其行之也皆奉顺其意如王口喉古亲所言也以布政于畿外天下诸侯于是莫不发应音义疏肃肃王命仲山甫将之邦国若否仲山甫明之传将行也笺云肃肃敬也言王之政教甚严敬也仲山甫则能奉行之若顺也顺否犹臧否谓善恶也既明且哲以保其身夙夜匪解以事一人笺云夙早夜莫匪非也一人斥天子音义疏人亦有言柔则茹之刚则吐之笺云柔犹濡毳也刚坚彊也刚柔之在口或茹之或吐之喻人之于敌彊弱维仲山甫柔亦不茹刚亦不吐不侮矜寡不畏彊御音义疏人亦有言徳輶如毛民鲜克举之我仪图之传仪宜也笺云輶轻仪匹也人之言云徳甚轻然而衆人寡能独举之以行者言政事易耳而人不能行者无其志也我与伦匹图之而未能为也我吉甫自我也维仲山甫举之爱莫助之传爱隐也笺云爱惜也仲山甫能独举此徳而行之惜乎莫能助之者多仲山甫之徳归功言耳衮职有阙维仲山甫补之传有衮冕者君之上服也仲山甫补之善补过也笺云衮职者不敢斥王之言也王之职有阙辄能补之者仲山甫也音义疏仲山甫出祖四牡业业征夫捷捷每懐靡及传言述职也业业言高大也捷捷言乐事也笺云祖者将行犯軷之祭也懐私为每懐仲山甫犯軷而将行车马业业然动衆征夫捷捷然至仲山甫则戒之曰既受君命当速行每人懐其私而相稽留将无所及于事四牡彭彭八鸾锵锵王命仲山甫城彼东方传东方齐也古者诸侯之居逼隘则王者迁其邑而定其居盖去薄姑而迁于临菑也笺云彭彭行貌锵锵鸣声以此车马命仲山甫使行言其盛也音义疏四牡骙骙八鸾喈喈仲山甫徂齐式遄其归传骙骙犹彭彭也喈喈犹锵锵也遄疾也言周之望仲山甫也笺云望之故欲其用是疾归吉甫作诵穆如清风仲山甫永懐以慰其心传清微之风化养万物者也笺云穆和也吉甫作此工歌之诵其调和人之性如清风长养万物然仲山甫述职多所思而劳故述其美以慰安其心音义疏烝民八章章八句序韩奕尹吉甫美宣王也能钖命诸侯笺云梁山于韩国之山最高大为国之鎭所望祀焉故美大其貌奕奕然谓之韩奕也梁山今左冯翊夏阳西北韩姬姓之国也后为晋所灭故大夫韩氏以为邑名焉幽王九年王室始骚郑桓公问于史伯曰周衰其孰兴乎对曰武实昭文之功文之祚尽武其嗣乎武王之子应韩不在其晋乎音义疏奕奕梁山维禹甸之有倬其道韩侯受命传奕奕大也甸治也禹治梁山除水灾宣王平大乱命诸侯有倬其道有倬然之道者也受命受命为侯伯也笺云梁山之野尧时俱遭洪水禹甸之者决除其灾使成平田定贡赋于天子周有厉王之乱天下失职今有倬然着明复禹之功者韩侯受王命为侯伯王亲命之缵戎祖考无废朕命夙夜匪解䖍共尔位传戎大䖍固共执也笺云戎犹女也朕我也古之恭字或作共朕命不易干不庭方以佐戎辟传庭直也笺云我之所命者勿改易不行当为不直违失法度之方作桢干而正之以佐助女君女君王自谓也音义疏四牡奕奕孔修且张韩侯入觐以其介圭入觐于王传修长张大觐见也笺云诸侯秋见天子曰觐韩侯乗长大之四牡奕奕然以时觐于宣王觐于宣王而奉享礼贡国所出之寳善其尊宣王以当职来也书曰黑水西河其贡璆琳琅玕此觐乃受命先言受命者显其美也王钖韩侯淑旂绥章簟茀错衡𤣥衮赤舄钩膺镂钖鞹鞃浅幭鞗革金厄传淑善也交龙为旂绥大绥也错衡文衡也镂钖有金镂其钖也鞹革也鞃轼中也浅虎皮浅毛也幭覆式也厄乌蠋也笺云王为韩侯以常职来朝享之故故多钖以厚之善旂旂之善色者也绥所引以登车有采章也簟茀漆簟以为车蔽今之藩也钩膺樊缨也眉上曰钖刻金饰之今当卢也鞗革谓辔也以金为小环往往纒搤之音义疏韩侯出祖出宿于屠显父饯之清酒百壶传屠地名也显父有显徳者也笺云祖将去而祀軷也既觐而反国必祖者尊其所往去则如始行焉祖于国外毕及出宿示行不留于是也显父周之公卿也饯送之故有酒其殽维何炰鼈鲜鱼其蓛维何维笋及蒲其赠维何乗马路车传蓛菜殽也笋竹也蒲蒲蒻也笺云炰鼈以火熟之也鲜鱼中脍者也笋竹萌也蒲深蒲也赠送也王既使显父饯之又使送以车马所以赠厚意也人君之车曰路车所驾之马曰乗马笾豆有且侯氏燕胥笺云且多貌胥皆也诸侯在京师未去者于显父饯之时皆来相与燕其笾豆且然荣其多也音义疏韩侯取妻汾王之甥蹶父之子传汾大也蹶父卿士也笺云汾王厉王也厉王流于彘彘在汾水之上故时人因以号之犹言莒郊公黎比公也姊妹之子为甥王之甥卿士之子言尊贵也韩侯迎止于蹶之里百两彭彭八鸾锵锵不显其光传里邑也笺云于蹶之里蹶父之里百两百乗不显显也光犹荣也气有荣光也诸娣从之祁祁如云韩侯顾之烂其盈门传祁祁徐靓也如云言衆多也诸侯一取九女二国媵之诸娣衆妾也顾之曲顾道义也笺云媵者必娣姪从之独言娣者举其贵者烂烂粲然鲜明且衆多之貌音义疏蹶父孔武靡国不到为韩姞相攸莫如韩乐传姞蹶父姓也笺云相视攸所也蹶父甚武健为王使于天下国国皆至为其女韩侯夫人姞氏视其所居韩国最乐孔乐韩土川泽訏訏鲂鱮甫甫麀鹿噳噳有熊有罴有猫有虎传訏訏大也甫甫然大也噳噳然衆也猫似虎浅毛者也笺云甚乐矣韩之国土也川泽寛大衆鱼禽兽备有言饶富也庆既令居韩姞燕誉笺云庆善也蹶父既善韩之国土使韩姞嫁焉而居之韩姞则安之尽其妇道有显誉音义疏溥彼韩城燕师所完传师衆也笺云溥大燕安也大矣彼韩国之城乃古平安时衆民之所筑完以先祖受命因时百蛮王钖韩侯其追其貊奄受北国因以其伯传韩侯之先祖武王之子也因时百蛮长是蛮服之百国也追貊戎狄国也奄抚也笺云韩侯先祖有功徳者受先王之命封为韩侯居韩城为侯伯其州界外接蛮服因见使时节百蛮贡献之往来后君微弱用失其业今王以韩侯先祖之事如是而韩侯贤故于入觐使复其先祖之旧职赐之蛮服追貊之戎狄令抚柔其所受王畿北面之国因以其先祖侯伯之事尽予之皆美其为人子孙能兴复先祖之功其后追也貊也为玁狁所逼稍稍东迁实墉实壑实亩实籍传实墉实壑言高其城深其壑也笺云实当作寔赵魏之东实寔同声寔是也籍税也韩侯之先祖微弱所受之国多灭絶今复旧职兴灭国继絶世故筑治是城濬修是壑井牧是田亩收敛是赋税使如故常献其貔皮赤豹黄罴传貔勐兽也追貊之国来贡而侯伯总领之音义疏韩奕六章章十二句序江汉尹吉甫美宣王也能兴衰拨乱命召公平淮夷笺云召公召穆公也名虎音义疏江汉浮浮武夫滔滔匪安匪游淮夷来求传浮浮衆彊貌滔滔广大貌淮夷东国在淮浦而夷行也笺云匪非也江汉之水合而东流浮浮然宣王于是水上命将率遣士衆使循流而下滔滔然其顺王命而行非敢斯须自安也非敢斯须游止也主为来求淮夷所处据至其境故言来既出我车既设我旟匪安匪舒淮夷来铺传铺病也笺云车戎车也鸟隼曰旟兵至竟而期战地其日出戎车建旟又不自安不舒行者主为来伐讨淮夷也据至战地故又言来音义疏江汉汤汤武夫洸洸经营四方告成于王传洸洸武貌笺云召公既受命伐淮夷服之复经营四方之叛国从而伐之克胜则使传遽告功于王四方既平王国庶定时靡有争王心载宁笺云庶幸时是也载之言则也召公忠臣顺于王命此述其志也音义疏江汉之浒王命召虎式辟四方彻我疆土匪疚匪棘王国来极传召虎召穆公也笺云浒水涯也式法疚病棘急极中也王于江汉之水上命召公使以王法征伐开辟四方治我疆界于天下非可以兵病害之也非可以兵急躁切之也使来于王国受政教之中正而已齐桓公经陈郑之间及伐北戎则违此言者于疆于理至于南海笺云于往也于于也召公于有叛戾之国则往正其境界修其分理周行四方至于南海而功大成事终也音义疏王命召虎来旬来宣文武受命召公维翰传旬徧也召公召康公也笺云来勤也旬当作营宣徧也召康公名奭召虎之始祖也王命召虎女勤劳于经营四方勤劳于徧疆理衆国昔文王武王受命召康公为之桢榦之臣以正天下为虎之勤劳故述其祖之功以劝之无曰予小子召公是似肇敏戎公用钖尔祉传似嗣肇谋敏疾戎大公事也笺云戎犹女也女无自减损曰我小子耳女之所为乃嗣女先祖召康公之功今谋女之事乃有敏徳我用是故将赐女福庆也王为虎之志大谦故进之云尔音义疏釐尔圭瓒秬鬯一卣告于文人传釐赐也秬黑黍也鬯香草也筑煑合而郁之曰鬯卣器也九命钖圭瓒秬鬯文人文徳之人也笺云秬鬯黑黍酒也谓之鬯者芬香条鬯也王赐召虎以鬯酒一罇使以祭其宗庙告其先祖诸有徳美见记者钖山土田于周受命自召祖命传诸侯有大功徳赐之名山土田附庸笺云周岐周也自用也宣王欲尊显召虎故如岐周使虎受山川土田之赐命用其祖召康公受封之礼岐周周之所起为其先祖之灵故就之虎拜稽首天子万年笺云拜稽首者受王命䇿书也臣受恩无可以报谢者称言使君寿考而已音义疏虎拜稽首对扬王休作召公考天子万寿明明天子令闻不已矢其文徳洽此四国传对遂考成矢施也笺云对答休美作为也虎既拜而答王䇿命之时称扬王之徳美君王之言宜相成也王命召虎用召祖命故虎对王亦为召康公受王命之时对成王命之辞谓如其所言也如其所言者天子万寿以下是也音义疏江汉六章章八句序常武召穆公美宣王也有常徳以立武事因以为戒然笺云戒者王舒保作匪绍匪游徐方绎骚音义疏赫赫明明王命卿士南仲大祖大师皇父整我六师以修我戎传赫赫然盛也明明然察也王命南仲于大祖皇甫为大师笺云南仲文王时武臣也显着乎昭察乎宣王之命卿士为大将也乃用其以南仲为大祖者今大师皇父是也使之整齐六军之衆治其兵甲之事命将必本其祖者因有世功于是尤显大师者公兼官也既敬既戒惠此南国笺云敬之言警也警戒六军之衆以惠淮浦之旁国谓勑以无暴掠为之害也每军各有将中军之将尊也音义疏王谓尹氏命程伯休父左右陈行戒我师旅率彼淮浦省此徐土传尹氏掌命卿士程伯休父始命为大司马浦涯也笺云尹氏天子世大夫也率循也王使大夫尹氏䇿命程伯休父于军将行治兵之时使其士衆左右陈列而勑戒之使循彼淮浦之旁省视徐国之土地叛逆者军礼司马掌其誓戒不留不处三事就绪传诛其君弔其民为之立三有事之臣笺云绪业也王又使军将豫告淮浦徐土之民云不久处于是也女三农之事皆就其业为其惊怖先以言安之音义疏赫赫业业有严天子王舒保作匪绍匪游徐方绎骚传赫赫然盛也业业然动也严然而威舒徐也保安也匪绍匪游不敢继以敖游也绎陈骚动也笺云作行也绍缓也绎当作驿王之军行其貌赫赫业业然有尊严于天子之威谓闻见者莫不惮之王舒安谓军行三十里亦非解缓也亦非敖游也徐国传遽之驿见之知王兵必克驰走以相恐动震惊徐方如雷如霆徐方震惊笺云震动也驿驰走相恐惧以震动徐国如雷霆之恐怖人然徐国则惊动而将服罪音义疏王奋厥武如震如怒进厥虎臣阚如虓虎铺敦淮濆仍执丑虏传虎之自怒虓然濆涯仍就虏服也笺云进前也敦当作屯丑衆也王奋扬其威武而震雷其声而勃怒其色前其虎臣之将阚然如虎之怒陈屯其兵于淮水大防之上以临敌就执其衆之降服者也截彼淮浦王师之所传截治也笺云治淮之旁国有罪者就王师而断之音义疏王旅啴啴如飞如翰如江如汉如山之苞如川之流传啴啴然盛也疾如飞挚如翰苞本也笺云啴啴闲暇有余力之貌其行疾自发举如鸟之飞也翰其中豪俊也江汉以喻盛大也山本以喻不可惊动也川流以喻不可御也緜緜翼翼不测不克濯征徐国传緜緜靓也翼翼敬也濯大也笺云王兵安靓且皆敬其势不可测度不可攻胜既服淮浦矣今又以大征徐国言必胜也音义疏王犹允塞徐方既来传犹谋也笺云犹尚允信也王重兵兵虽临之尚守信自实满兵未陈而徐国已来告服所谓善战者不陈徐方既同天子之功四方既平徐方来庭传来王庭也徐方不囘王曰还归笺云囘犹违也还归振旅也音义疏常武六章章八句序瞻卬凡伯刺幽王大壊也笺云凡伯天子大夫也春秋鲁隠公七年冬天王使凡伯来聘音义疏瞻卬昊天则不我惠孔塡不宁降此大厉传昊天斥王也塡久厉恶也笺云惠爱也仰视幽王为政则不爱我下民甚久矣天下不安王乃下此大恶以败乱之邦靡有定士民其瘵蟊贼蟊疾靡有夷届罪罟不收靡有夷瘳传瘵病夷常也罪罟设罪以为罟瘳愈也笺云届极也天下骚扰邦国无有安定者士卒与民皆劳病其为残酷痛病于民如蟊贼之害禾稼然为之无常亦无止息时施刑罪以罗网天下而不收敛为之亦无常无止息时此目王所下大恶音义疏人有土田女反有之人有民人女覆夺之笺云此言王削黜诸侯及卿大夫无罪者覆犹反也此宜无罪女反收之彼宜有罪女覆说之传收拘收也说赦也哲夫成城哲妇倾城传哲知也笺云哲谓多谋虑也城犹国也丈夫阳也阳动故多谋虑则成国妇人阴也阴静故多谋虑乃乱国音义疏懿厥哲妇为枭为鸱笺云懿有所痛伤之声也厥其也其幽王也枭鸱恶声之鸟喻褒姒之言无善妇有长舌维厉之阶乱匪降自天生自妇人匪敎匪诲时维妇寺传寺近也笺云长舌喻多言语是王降大厉之阶阶所由上下也今王之有此乱政非从天而下但从妇人出耳又非有人敎王为乱语王为恶者是惟近爱妇人用其言故也音义疏鞫人忮忒谮始竟背岂曰不极伊胡为慝传忮害忒变也笺云鞫穷也谮不信也竟犹终也胡何慝恶也妇人之长舌者多谋虑好穷屈人之语忮害转化其言无常始于不信终于背违人岂谓其是不得中乎反云维我言何用为恶不信也如贾三倍君子是识妇无公事休其蚕织传休息也妇人无与外政虽王后犹以蚕织为事古者天子为借千亩冕而朱纮躬秉耒诸侯为借百亩冕而青纮躬秉耒以事天地山川社稷先古敬之至也天子诸侯必有公桑蚕室近川而为之筑宫仞有三尺棘墙而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之岁既单矣世妇卒蚕奉茧以示于君遂献茧于夫人夫人曰此所以为君服与遂副袆而受之少牢以礼之及良日后夫人缫三盆手遂布于三宫夫人世妇之吉者使缫遂朱緑之𤣥黄之以为黼黻文章服既成矣君服之以祀先王先公敬之至也笺云识知也贾物而有三倍之利者小人所宜知也君子反知之非其宜也今妇人休其蚕桑织絍之职而与朝廷之事其为非宜亦犹是也孔子曰君子喻于义小人喻于利音义疏天何以刺何神不富舍尔介狄维予胥忌传刺责富福狄远忌怨也笺云介甲也王之为政既无过恶天何以责王见变异乎神何以不福王而有灾害也王不念此而改修徳乃舍女被甲夷狄来侵犯中国者反与我相怨谓其疾怨羣臣叛违也不弔不祥威仪不类人之云亡邦国殄瘁传类善殄尽瘁病也笺云弔至也王之为政徳不至于天矣不能致徴祥于神矣威仪又不善于朝廷矣贤人皆言奔亡则天下邦国将尽困穷音义疏天之降罔维其优矣人之云亡心之忧矣传优渥也笺云优寛也天下罗罔以取有罪亦甚寛谓但以灾异谴告之不指加罚于其身疾王为恶之甚贤者奔亡则人心无不忧天之降罔维其几矣人之云亡心之悲矣传几危也笺云几近也言灾异谴告离人身近愚者不能觉音义疏觱沸槛泉维其深矣心之忧矣宁自今矣不自我先不自我后笺云槛泉正出涌出也觱沸出貌涌泉之源所由者深喻己爱所从来久也恶政不先己不后己怪何故正当之藐藐昊天无不克巩传藐藐大貌巩固也笺云藐藐美也王者有美徳藐藐然无不能自坚固于其位者微箴之也无忝皇祖式救尔后笺云式用也后谓子孙也音义疏瞻卬七章三章章十句四章章八句序召旻凡伯刺幽王大坏也旻闵也闵天下无如召公之臣也笺云闵病也音义疏旻天疾威天笃降丧瘨我饥馑民卒流亡笺云天斥王也疾犹急也瘨病也病乎幽王之为政也急行暴虐之法厚下䘮乱之敎谓重赋税也病国中以饥馑令民尽流移我居圉卒荒传圉垂也笺云荒虚也国中至边境以此故尽空虚音义疏天降罪罟蟊贼内讧传讧溃也笺云讧争讼相䧟人之言也王施刑罪以罗网天下衆为残酷之人虽外以害人又自内争相䜛恶昬椓靡共溃溃囘遹实靖夷我邦传椓夭椓也溃溃乱也靖谋夷平也笺云昬椓皆奄人也昬其官名也椓椓毁阴者也王远贤者而近任刑奄之人无肯共其职事者皆溃溃然维邪是行者皆谋夷灭王之国音义疏臯臯訿訿曾不知其玷传臯臯顽不知道也訿訿窳不供事也笺云玷缺也王政已大壊小人在位曾不知大道之缺兢兢业业孔塡不宁我位孔贬传贬队也笺云兢兢戒也业业危也天下之人戒惧危怖甚久矣其不安也我王之位又甚队矣言见侵侮政敎不行后犬戎伐之而周与诸侯无异音义疏如彼岁旱草不溃茂如彼栖苴传溃遂也苴水中浮草也笺云溃茂之溃当作彚彚茂貌王无恩惠于天下天下之人如旱岁之草皆枯藁无润泽如树上之栖苴我相此邦无不溃止笺云溃乱也无不乱者言皆乱也春秋传曰国乱曰溃邑乱曰叛音义疏维昔之富不如时传往者富仁贤今也富䜛佞笺云富福也时今时也维今之疚不如兹传今则病贤也笺云兹此也此者此古昔明王彼疏斯粺胡不自替职兄斯引传彼宜食疏今反食精粺替废兄兹也引长也笺云疏麤也谓粝米也职主也彼贤者禄薄食麤而此昏椓之党反食精粺女小人耳何不自废退使贤者得进乃兹复主长此为乱之事乎责之也米之率粝十粺九凿八侍御七音义疏池之竭矣不云自频传频厓也笺云频当作滨厓犹外也自由也池水之溢由外灌焉今池竭人不言由外无益者与言由之也喻王犹池也政之乱由外无贤臣益之泉之竭矣不云自中传泉水从中以益者也笺云泉者中水生则益深水不生则竭喻王犹泉也政之乱又由内无贤妃益之溥斯害矣职兄斯𢎞不烖我躬笺云溥犹徧也今时徧有此内外之害矣乃兹复主大此为乱之事是不烖王之身乎责王也烖谓见诛伐音义疏昔先王受命有如召公日辟国百里今也日蹙国百里传辟开蹙促也笺云先王受命谓文王武王时也召公召康公也言有如者时贤臣多非独召公也今今幽王臣于乎哀哉维今之人不尚有旧笺云哀哉哀其不高尚贤者尊任有旧徳之臣将以䘮亡其国音义疏召旻七章四章章五句三章章七句荡之什十一篇九十二章七百六十九句毛诗注疏卷二十五卷二十五考证毛诗注疏卷二十五考证荡章覃及鬼方疏鬼方远方未知何方也按西羌传武丁征西羌鬼方竹书纪年周王季伐西落鬼戎世本注曰鬼方于汉则先零羌也抑序疏武公者僖公之子共伯之弟以宣王三十六年即位严粲曰今考年表武公以宣王十六年即位诗记谓其齿四十余是也疏以为三十六年恐误按史记衞世家釐侯二十八年周宣王立四十二年釐侯卒武公即位五十五年卒据楚语武公年九十五犹箴儆于国是即位时年当四十余也周宣王以釐侯二十八年立而釐侯在位四十二年是武公即位当以宣王十六年也有觉徳行觉礼记缁衣作梏质尔人民盐铁论作诰尔民人桑柔章国步斯频频说文作矉训云恨张目也云汉章涤涤山川涤涤说文作训草旱尽也崧高章维申及甫笺申申伯也甫甫侯也困学纪闻云甫即吕也史伯曰当成周者南有申吕汉地理志南阳宛县申伯国诗书及左氏注不言吕国所在史记正义引括地志云故吕城在邓州南阳县西徐广云吕在宛县水经注亦谓宛西吕城四岳受封然则申吕汉之宛县也常武章铺敦淮濆说文作敦彼淮濆瞻卬序凡伯刺幽王大壊也曹氏曰凡伯作板诗在厉王末至幽王大壊之时七十余年矣决非一人犹家父也毛诗注疏卷二十五考证毛诗注疏卷二十六钦定四库全书毛诗注疏卷二十六汉郑氏笺唐陆德明音义孔颕达疏周颂序清庙祀文王也周公既成洛邑朝诸侯率以祀文王焉笺云清庙者祭有清明之德者之宫也谓祭文王也天德清明文王象焉故祭之而歌此诗也庙之言貌也死者精神不可得而见但以生时之居立宫室象貌为之耳成洛邑居摄五年时音义疏于穆清庙肃雝显相传于叹辞也穆美肃敬雝和相助也笺云显光也见也于乎美哉周公之祭清庙也其礼仪敬且和又诸侯有光明着见之德者来助祭济济多士秉文之德对越在天传执文德之人也笺云对配越于也济济之衆士皆执行文王之德文王精神已在天矣犹配顺其素如其生存骏奔走在庙不显不承无射于人斯传骏长也显于天矣见承于人矣不见厌于人矣笺云骏大也诸侯与衆士于周公祭文王俱奔走而来在庙中助祭是不光明文王之德与言其光明之也是不承顺文王志意与言其承顺之也此文王之德人无厌之音义疏清庙一章八句序维天之命大平告文王也笺云告大平者居摄五年之末也文王受命不卒而崩今天下大平故承其意而告之明六年制礼作乐音义疏维天之命于穆不已传孟仲子曰大哉天命之无极而美周之礼也笺云命犹道也天之道于乎美哉动而不止行而不已于乎不显文王之德之纯假以溢我我其收之骏惠我文王传纯大假嘉溢慎收聚也笺云纯亦不已也溢盈溢之言也于乎不光明与文王之施德教之无倦已美其与天同功也以嘉美之道饶衍与我我其聚敛之以制法度以大顺我文王之意谓为周礼六官之职也书曰考朕昭子刑乃单文祖德曾孙笃之传成王能厚行之也笺云曾犹重也自孙之子而下事先祖皆称曾孙是言曾孙欲使后王皆厚行之非维今也音义疏维天之命一章八句序维清奏象舞也笺云象舞象用兵时刺伐之舞武王制焉音义疏维清缉熙文王之典传典法也笺云缉熙光明也天下之所以无败乱之政而清明者乃文王有征伐之法故也文王受命七年五伐也肇禋传肇始禋祀也笺云文王受命始祭天而枝伐也周礼以禋祀祀昊天上帝迄用有成维周之祯传迄至祯祥也笺云文王造此征伐之法至今用之而有成功谓伐纣克胜也征伐之法乃周家得天下之吉祥音义疏维清一章五句序烈文成王即政诸侯助祭也笺云新王即政必以朝享之礼祭于祖考告嗣位也音义疏烈文辟公钖兹祉福惠我无疆子孙保之传烈光也文王钖之笺云惠爱也光文百辟卿士及天下诸侯者天钖之以此祉福也又长爱之无有期竟子孙得传世安而居之谓文王武王以纯德受命定天位无封靡于尔邦维王其崇之念兹戎功继序其皇之传封大也靡累也崇立也戎大皇美也笺云崇厚也皇君也无大累于汝国谓侯治国无罪恶也王其厚之增其爵土也念此大功勤事不废谓卿大夫能守其职得继世在位以其次序其君之者谓有大功王则出而封之无竞维人四方其训之不显维德百辟其刑之于乎前王不忘传竞彊训道也前王武王也笺云无彊乎维得贤人也得贤人则国家彊矣故天下诸侯顺其所为也不勤明其德乎勤明之也故卿大夫法其所为也于乎先王文王武王勤行此道人称颂之不忘音义疏烈文一章十三句序天作祀先王先公也笺云先王谓大王已下先公诸盩至不窋音义疏天作髙山大王荒之传作生荒大也天生万物于髙山大王行道能安天之所作也笺云髙山谓岐山也书曰道岍及岐至于荆山天生此髙山使兴云雨以利万物大王自豳迁焉则能尊大之广其德泽居之一年成邑二年成都三年五倍其初彼作矣文王康之彼徂矣岐有夷之行传夷易也笺云彼彼万民也徂往行道也彼万民居岐邦者皆筑作宫室以为常居文王则能安之后之往者又以岐邦之君有佼易之道故也易曰干以易知坤以简能易则易知简则易从易知则有亲易从则有功有亲则可久有功则可大可久则贤人之德可大则贤人之业以此订大王文王之道卓尔与天地合其德子孙保之音义疏天作一章七句序昊天有成命郊祀天地也疏昊天有成命二后受之成王不敢康夙夜基命宥密传二后文武也基始命信宥寛密宁也笺云昊天天大号也有成命者言周自后稷之生而已有王命也文王武王受其业施行道德成此王功不敢自安逸早夜始顺天命不敢解倦行寛仁安静之政以定天下寛仁所以止苛刻也安静所以息暴乱也于缉熙单厥心肆其靖之传缉明熙广单厚肆固靖和也笺云广当为光固当为故字之误也于美乎此成王之德也既光明矣又能厚其心矣为之不解倦故于其功终能和安之谓夙夜自勤至于天下太平音义疏昊天有成命一章七句序我将祀文王于明堂也疏我将我享维羊维牛维天其右之传将大享献也笺云将犹奉也我奉养我享祭之羊牛皆充盛肥腯有天气之力助言神飨其德而右助之仪式刑文王之典日靖四方伊嘏文王既右飨之传仪善刑法典常靖谋也笺云靖治也受福曰嘏我仪则式象法行文王之常道以日施政于天下维受福于文王文王既右而飨之言受而福之我其夙夜畏天之威于时保之笺云于于时是也早夜敬天于是得安文王之道音义疏我将一章十句序时迈巡守告祭柴望也笺巡守告祭者天子巡行邦国至于方岳之下而封禅也书曰岁二月东巡守至于岱宗柴望秩于山川徧于羣神逺行也音义疏时迈其邦昊天其子之实右序有周薄言震之莫不震叠懐柔百神及河乔岳允王维后传迈行震动叠惧懐来柔安乔髙也髙岳岱宗也笺云薄犹甫也甫始也允信也武王既定天下时出行其邦国谓巡守也天其子爱之右助次序其事谓多生贤知使为之臣也其兵所征伐甫动之以威则莫不动惧而服者言其威武又见畏也王行巡守其至方岳之下来安羣神望于山川皆以尊卑祭之信哉武王之宜为君美之也明昭有周式序在位传明矣知未然也昭然不疑也笺云昭见也王巡守而明见天之子有周家也以其有俊乂用次第处位言此者着天其子爱之右序之效也载戢干戈载櫜弓矢传戢聚櫜韬也笺云载之言则也王巡守而天下咸服兵不复用此又着震叠之效也我求懿德肆于时夏传夏大也笺云懿美肆陈也我武王求有美德之士而任用之故陈其功于是夏而歌之乐歌大者称夏允王保之笺云允信也信哉武王之德能长保此时夏之美音义疏时迈一章十五句序执竞祀文王也音义疏执竞武王无竞维烈不显成康上帝是皇传无竞竞也烈业也不显乎其成大功而安之也显光也皇美也笺云竞彊也能恃彊道者维有武王耳不彊乎其克商之功业言其彊也不显乎其成安祖考之道言其又显也天以是故美之予之福禄自彼成康奄有四方斤斤其明传自彼成康用彼成安之道也奄同也斤斤明察也笺云四方谓天下也武王用成安祖考之道故受命伐纣定天下为周明察之君斤斤如也钟鼓喤喤磬筦将将降福穰穰降福简简威仪反反既醉既饱福禄来反传喤喤和也将将集也穰穰衆也简简大也反反难也反复也笺云反反顺习之貌武王既定天下祭祖考之庙奏乐而八音克谐神与之福又衆大谓如嘏辞也君臣醉饱礼无违者以重得福禄也音义疏执竞一章十四句序思文后稷配天也疏思文后稷克配彼天立我烝民莫匪尔极传极中也笺云克能也立当作粒烝衆也周公思先祖有文德者后稷之功能配天昔尧遭洪水黎民阻饥后稷播殖百谷烝民乃粒万邦作乂天下之人无不于女时得其中者言反其性贻我来牟帝命率育无此疆尔界陈常于时夏传牟麦率用也笺云贻遗率循育养也武王渡孟津白鱼跃入于舟出涘以燎后五日火流为乌五至以谷俱来此谓遗我来牟天命以是循存后稷养天下之功而广大其子孙之国无此封竟于女今之经界乃大有天下也用是故陈其久常之功于是夏而歌之夏之属有九书说乌以谷俱来云谷纪后稷之德音义疏思文一章八句清庙之什十篇十章九十五句毛诗注疏卷二十六卷二十六考证毛诗注疏卷二十六考证周颂清庙序笺成洛邑居摄五年时李樗曰周公成洛邑在于七年非在于五年按书康诰召诰孔氏传谓成洛邑在周公摄政之七年此据洛诰诞保文武受命惟七年之说也九峰蔡氏辨之谓周公留后洛邑七年而薨者极是而于康诰传又谓摄政之七年是未免矛盾也笺云五年者据书传及明堂位之文明堂位诚不足信而伏生书传犹为可据仍从笺说为长维天之命章假以溢我假说文作誐与假意同左传作何以恤我烈文章四方其训之训左传作顺执竞章竞周礼注吕叔玉作傹思文章贻我来牟笺武王渡孟津白鱼跃入于舟此文出河内女子伪泰誓篇毛诗注疏卷二十六考证毛诗注疏卷二十七钦定四库全书毛诗注疏卷二十七汉郑氏笺唐陆德明音义孔颕达疏周颂序臣工诸侯助祭遣于庙也疏嗟嗟臣工敬尔在公王釐尔成来咨来茹传嗟嗟勑之也工官也公君也笺云臣谓诸侯也釐理咨谋茹度也诸侯来朝天子有不纯臣之义于其将归故于庙中正君臣之礼勑其诸官卿大夫云敬女在君之事王乃平理女之成功女有事当来谋之来度之于王之朝无自专嗟嗟保介维莫之春亦又何求如何新畬传田二嵗曰新三嵗曰畬笺云保介车右也月令孟春天子亲载耒耜措之于参保介之御间莫晚也周之季春于夏为孟春诸侯朝周之春故晚春遣之勑其车右以时事女归当何求于民将如新田畬田何急其教农趋时也介甲也车右勇力之士被甲执兵也于皇来牟将受厥明明昭上帝迄用康年传康乐也笺云将大迄至也于美乎赤乌以牟麦俱来故我周家大受其光明谓为珍瑞天下所休庆也此瑞乃明见于天至今用之有乐嵗五谷丰熟命我衆人庤乃钱镈奄观铚艾传庤具钱铫镈鎒铚获也笺云奄久观多也敎我庶民具女田器终久必多铚艾劝之也音义疏臣工一章十五句序噫嘻春夏祈谷于上帝也笺云祈犹祷也求也月令孟春祈谷于上帝夏则龙见而雩是与音义疏噫嘻成王旣昭假尔率时农夫播厥百谷传噫叹也嘻和也成王成是王事也笺云噫嘻有所多大之声也假至也播犹种也噫嘻乎能成周公之功其德已着至矣谓光被四表格于上下也又能率是主田之吏农夫使民耕田而种百谷也骏发尔私终三十里亦服尔耕十千维耦传私民田也言上欲富其民而让于下欲民之大发其私田耳终三十里言各极其望也笺云骏疾也发伐也亦大服事也使民疾耕发其私田竟三十里者一部一吏主之于是民大事耕其私田万耦同时举也周礼曰凡治野田夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路计此万夫之地方三十三里少半里也耜广五寸二耜为耦一川之间万夫故有万耦耕言三十里者举其成数音义疏噫嘻一章八句序振鹭二王之后来助祭也笺云二王夏殷也其后杞也宋也音义疏振鹭于飞于彼西雝我客戾止亦有斯容传兴也振振羣飞貌鹭白鸟也雝泽也客二王之后笺云白鸟集于西雝之泽言所集得其处也兴者喩杞宋之君有洁白之德来助祭于周之庙得礼之宜也其至止亦有此容言威仪之善如鹭然在彼无恶在此无斁庶几夙夜以永终誉笺云在彼谓居其国无怨恶之者在此谓其来朝人皆爱敬之无厌之者永长也誉声美也音义疏振鹭一章八句序丰年秋冬报也笺云报者谓尝也烝也音义疏丰年多黍多稌亦有高廪万亿及秭传丰大稌稻也廪所以藏齍盛之穗也数万至万曰亿数亿至亿曰秭笺云丰年大有年也亦大也万亿及秭以言谷数多为酒为醴烝畀祖妣以洽百礼降福孔皆传皆徧也笺云烝进畀予也音义疏丰年一章七句序有瞽始作乐而合乎祖也笺云王者治定制礼功成作乐合者大合诸乐而奏之音义疏有瞽有瞽在周之庭设业设虡崇牙树羽应田县鼔鞉磬祝圉传瞽乐官也业大板也所以饰栒为县也捷业如锯齿或曰画之植者为虡衡者为栒崇牙上饰卷然可以县也树羽置羽也应小鞞也田大鼓也县鼔周鼔也鞉小鼔也柷木椌也圉楬也笺云瞽朦也以为乐官者目无所见于音声审也周礼上瞽四十人中瞽百人下瞽百六十人有视了者相之又设县鼔田当作小鼔在大鼔旁应鞞之属也声转字误变而作田既备乃奏箫管备举喤喤厥声肃雝和鸣先祖是听笺云既备者悬也也皆毕已也乃奏谓乐作也箫编小竹管如今卖饧者所吹也管如篴併而吹之我客戾止永观厥成笺云我客二王之后也长多其成功谓深感于和乐遂入善道终无愆过音义疏有瞽一章十三句序濳季冬荐鱼春献鲔也笺云冬鱼之性定春鲔新来荐献之者谓于宗庙也音义疏猗与漆沮濳有多鱼有鳣有鲔鲦鲿鰋鲤传漆沮岐周之二水也濳糁也笺云猗与叹美之言也鳣大鲤也鲔鮥也鲦白鲦也鰋鲇也以享以祀以介景福笺云介助景大也音义疏濳一章六句序雝禘大祖也笺云禘大祭也大于四时而小于祫大祖谓文王音义疏有来雝雝至止肃肃相维辟公天子穆穆于荐广牡相予肆祀传相助广大也笺云雝雝和也肃肃敬也有是来时雝雝然旣至止而肃肃然者乃助王禘祭百辟与诸侯也天子是时则穆穆然于进大牡之牲百辟与诸侯又助我陈祭祀之馔言得天下之欢心假哉皇考绥予孝子宣哲维人文武维后传假嘉也笺云宣徧也嘉哉皇考斥文王也文王之德乃安我孝子谓受命定其基业也又徧使天下之人有才知以文德武功为之君故燕及皇天克昌厥后绥我眉寿介以繁祉传燕安也笺云繁多也文王之德安及皇天谓降瑞应无变异也又能昌大其子孙安助之以考寿多与福禄既右烈考亦右文母传烈考武王也文母大姒也笺云烈光也子孙所以得考寿与多福者乃以见右助于光明之考与文德之母归美焉音义疏雝一章十六句序载见诸侯始见乎武王庙也音义疏载见辟王曰求厥章龙旂阳阳和铃央央鞗革有鸧休有烈光传载始也龙旂阳阳言有文章也和在轼前铃在旂上鞗革有鸧言有法度也笺云诸侯始见君王谓见成王也曰求其章考求车服礼仪之文章制度也交龙为旂鞗革辔首也鸧金饰貌休者休然盛壮率见昭考以孝以享以介眉寿永言保之思皇多祜传昭考武王也享献也笺云言我皇君也诸侯旣以朝礼见于成王至祭时伯又率之见于武王庙使助祭也以致孝子之事以献祭祀之礼以助寿考之福长我安行此道思成王之多福烈文辟公绥以多福俾缉熙于纯嘏笺云俾使纯大也祭有十伦之义成王乃光文百辟与诸侯安之以多福使光明于大嘏之意天子受福曰大嘏辞有福祚之言音义疏载见一章十四句序有客微子来见祖庙也笺云成王旣黜殷命杀武庚命微子代殷后既受命来朝而见也音义疏有客有客亦白其马有萋有且敦琢其旅传殷尚白也亦亦周也萋且敬愼貌笺云有客有客重言之者异之也亦亦武庚也武庚为二王后乘殷之马乃叛而诛不肖之甚也今微子代之亦乘殷之马独贤而见尊异故言亦駮而美之其来威仪萋萋且且尽心力于其事又选择衆臣卿大夫之贤者与之朝王言敦琢者以贤美之故玉言之有客宿宿有客信信言授之絷以絷其马传一宿曰宿再宿曰信欲絷其马而畱之笺云絷绊也周之君臣皆爱微子其所馆宿可以去矣而言绊其马意各殷勤薄言追之左右绥之笺云追送也于微子去王始言饯送之左右之臣又欲从而安乐之厚之无已旣有淫威降福孔夷传淫大威则夷易也笺云旣有大则谓用殷正朔行其礼乐如天子也神与之福又甚易也言动作而有度音义疏有客一章十二句序武奏大武也笺云大武周公作乐所为舞也音义疏于皇武王无竞维烈允文文王克开厥后传烈业也笺云皇君也于乎君哉武王也无彊乎其克商之功业言其彊也信有文德哉文王也能开其子孙之基绪嗣武受之胜殷遏刘耆定尔功传武迹刘杀耆致也笺云遏止耆老也嗣子武王受文王之业举兵伐殷而胜之以止天下之暴虐而杀人者年老乃定女之此功言不汲汲于诛纣须暇五年音义疏武一章七句臣工之什十篇十章一百六句毛诗注疏卷二十七卷二十七考证毛诗注疏卷二十七考证臣工章嗟嗟保介笺保介车右也按朱子云郑氏据月令以为车右吕氏春秋亦有此文高诱注云保介副也其说不同皆为籍田而言葢农官之副也庤乃钱镈奄观铚艾传钱铫镈耨铚获钱天钖曰钱以起土用于耕镈以去草用于耘铚以获禾用于获振鹭章在此无斁斁韩诗作射中庸引此亦作射载见章鞗革有鸧鸧说文作玱毛诗注疏卷二十七考证毛诗注疏卷二十八钦定四库全书毛诗注疏卷二十八汉郑氏笺唐陆德明音义孔颖达疏周颂序闵予小子嗣王朝于庙也笺云嗣王者谓成王也除武王之丧将始即政朝于庙也音义疏闵予小子遭家不造嬛嬛在疚传闵病造为疚病也笺云闵悼伤之言也造犹成也可悼伤乎我小子耳遭武王崩家道未成嬛嬛然孤特在忧病之中于乎皇考永世克孝念兹皇祖陟降庭止传庭直也笺云兹此也陟降上下也于乎我君考武王长世能孝谓能以孝行为子孙法度使长见行也念此君祖文王上以直道事天下以直道治民信无私枉维予小子夙夜敬止于乎皇王继序思不忘传序绪也笺云夙早敬慎也我小子早夜慎行祖考之道言不敢懈倦也于乎君王叹文王武王也我继其绪思其所行不忘也音义疏闵予小子一章十一句序访落嗣王谋于庙也笺云谋者谋政事也疏访予落止率时昭考于乎悠哉朕未有艾将予就之继犹判涣传访谋落始时是率循悠逺犹道判分涣散也笺云昭明艾数犹图也成王始即政自以承圣父之业惧不能遵其道徳故于庙中与羣臣谋我始即政之事羣臣曰当循是明徳之考所施行故答之以谦曰于乎逺哉我于是未有数言逺不可及也若扶将我就其曲法而行之继续其业图我所失分散者收敛之维予小子未堪家多难笺云多衆也我小子耳未任统理国家衆难成之事必有任贤待年长大之志难成之事谓诸政有业未平者绍庭上下陟降厥家休矣皇考以保明其身笺云绍继也厥家谓羣臣也继文王陟降庭止之道上下羣臣之职以次序者美矣我君考武王能以此道尊安其身谓定天下居天子之位音义疏访落一章十二句序敬之羣臣进戒嗣王也音义疏敬之敬之天维显思命不易哉无曰高高在上陟降厥士日监在兹传显见士事也笺云显光监视也羣臣见王谋即政之事故因时戒之曰敬之哉敬之哉天乃光明去恶与善其命吉凶不变易也无谓天高又高在上逺人而不畏也天上下其事谓转运日月施其所行日月瞻视近在此也维予小子不聪敬止日就月将学有缉熙于光明佛时仔肩示我显德行传小子嗣王也将行也光广也佛大也仔肩克也笺云缉熙光明也佛辅也时是也仔肩任也羣臣戒成王以敬之敬之故承之以谦云我小子耳不聪达于敬之之意日就月行言当习之以积渐也且欲学于有光明之光明者谓贤中之贤也辅佛是任示道我以显明之徳行是时自知未能成文武之功周公始有居摄之志音义疏敬之一章十二句序小毖嗣王求助也笺云毖慎也天下之事当慎其小小时而不慎后为祸大故成王求忠臣早辅助已为政以救患难音义疏予其惩而毖后患莫予荓蜂自求辛螫传毖愼也荓蜂曵也笺云惩艾也始者管叔及其羣弟流言于国成王信之而疑周公至后三监叛而作乱周公以王命举兵诛之歴年乃已故今周公归政成王受之而求贤臣以自辅助也曰我其创艾于往时矣畏愼后复有祸难羣臣小人无敢我曵谓为谲诈诳欺不可信也汝如是徒自求辛苦毒螫之害耳谓将有刑诛肇允彼桃虫拚飞维鸟传桃虫鹪也鸟之始小终大者笺云肇始允信也始者信以彼管蔡之属虽有流言之罪如鹪鸟之小不登诛之后反叛而作乱犹鹪之翻飞为大鸟也鹪之所为鸟题肩也或曰鸮皆恶声之鸟未堪家多难予又集于蓼传堪任予我也我又集于蓼言辛苦也笺云集㑹也未任统理我国家衆难成之事谓使周公居摄时也我又㑹于辛苦遇三监及淮夷之难也音义疏小毖一章八句序载芟春籍田而祈社稷也笺云籍田甸师氏所掌王载耒耜所耕之田天子千亩诸侯百亩籍之言借也借民力治之故谓之籍田音义疏载芟载柞其耕泽泽千耦其耘徂隰徂畛侯主侯伯侯亚侯旅侯彊侯以传除草曰芟除木曰柞畛场也主家长也伯长子也亚仲叔也旅子弟也强强力也以用也笺云载始也隰谓新发田也畛谓旧田有径路者强有余力者周礼曰以强予任民以谓闲民今时佣赁也春秋之义能东西之曰以成王之时万民乐治田业将耕先始芟柞其草木土气烝达而和耕之则泽泽然解散于是耘除其根株辈作者千耦言趋时也或往之隰或往之畛父子余夫俱行强有余力者相助又取佣赁务疾毕已当种也有嗿其馌思媚其妇有依其士传嗿衆貌士子弟也笺云馌馈饟也依之言爱也妇子来馈饟其农人于田野乃逆而媚爱之言劝其事劳不自苦有略其耜俶载南亩播厥百谷实函斯活传略利也笺云俶载当作炽菑播犹种也实种子也函含也活生也农夫既耘除草木根株乃更以利耜炽菑之而后种其种皆成好含生气驿驿其达有厌其杰厌厌其苗緜緜其麃传达射也有厌其杰言杰苗厌然特美也麃耘也笺云达出地也杰先长者厌厌其苗衆齐等也载获济济有实其积万亿及秭传济济难也笺云难者穗衆难进也有实实成也其积之乃万亿及秭言得多也为酒为醴烝畀祖妣以洽百礼笺云烝进畀予洽合也进于祖妣谓祭先祖先妣也以洽百礼谓飨燕之属有飶其香邦家之光传飶芬香也笺云芬香之酒醴飨燕宾客则多得其欢心于国家有荣誉有椒其馨胡考之宁传椒犹飶也胡寿也考成也笺云宁安也以芬香之酒醴祭于祖妣则多得其福右匪且有且匪今斯今振古如兹传且此也振自也笺云匪非也振亦古也飨燕祭祀心非云且而有且谓将有嘉庆祯祥先来见也心非云今而有此今谓嘉庆之事不闻而至也言修徳行礼莫不获报乃古古而如此所由来者久非适今时音义疏载芟一章三十一句序良耜秋报社稷也音义疏畟畟良耜俶载南亩播厥百谷实函斯活传畟畟犹测测也笺云良善也农人测测以利善之耜炽菑是南亩也种此百谷其种皆成好含生气言得其时或来瞻女载筐及筥其饟伊黍其笠伊纠其镈斯赵以薅荼蓼传笠所以御暑雨也赵刺也蓼水草也笺云瞻视也有来视女谓妇子来馌者也筐筥所以盛黍也丰年之时虽贱者犹食黍馌者见载纠然之笠以田器刺地薅去荼蓼之事言闵其勤苦荼蓼朽止黍稷茂止获之挃挃积之栗栗其崇如墉其比如栉以开百室传挃挃获声也栗栗衆多也墉城也笺云百室一族也草秽既除而禾稼茂禾稼茂而谷成熟谷成熟而积聚多如墉也如栉也以言积之高大且相比廹也其已治之则百家开户纳之千耦其耘辈作尚衆也一族同时纳谷亲亲也百室者出必共洫间而耕入必共族中而居又有祭酺合醵之欢百室盈止妇子宁止杀时犉牡有捄其角以似以续续古之人传黄牛黑脣曰犉社稷之牛角尺以似以续嗣前岁续往事也笺云捄角貌五谷毕入妇子则安无行馌之事于是杀牲报祭社稷嗣前岁者复求有丰年也续往事者复以养人也续古之人求有良司穑也音义疏良耜一章二十三句序丝衣绎宾尸也高子曰灵星之尸也笺云绎又祭也天子诸侯也绎以祭之明日卿大夫曰宾尸与祭同日周曰绎商谓之肜音义疏丝衣其紑载弁俅俅自堂徂基自羊徂牛鼐鼎及鼒传丝衣祭服也紑絜鲜貌俅俅恭顺貌基门塾之基自羊徂牛言先小后大也大鼎谓之鼐小鼎谓之鼒笺云载犹戴也弁爵弁也爵弁而祭于王士服也绎礼轻使士升门堂视壶濯及笾豆之属䧏往于基告濯具又视牲从羊之牛反告充已乃举鼎幂告絜礼之次也鼎圜弇上谓之鼒兕觥其觩旨酒思柔不吴不敖胡考之休传吴譁也考成也笺云柔安也绎之旅士用兕觥变于祭也饮美酒者皆思自安不讙譁不敖慢也此得寿考之休征音义疏丝衣一章九句序酌告成大武也言能酌先祖之道以养天下也笺周公居摄六年制礼作乐归政成王乃后祭于庙而奏之其始成告之而已音义疏于铄王师遵养时晦时纯熙矣是用大介传铄美遵率养取晦昧也笺云纯大熙兴介助也于美乎文王之用师率殷之叛国以事纣养是闇昧之君以老其恶是周道大兴而天下归往矣故有致死之士助之我龙受之硚硚王之造载用有嗣传龙和也硚硚武貌造为也笺云龙宠也来助我者我宠而受用之硚硚之士皆争来造王王则用之有嗣传相致实维尔公允师传公事也笺云允信也王之事所以举兵克胜者实维女之事信得用师之道音义疏酌一章九句序桓讲武类禡也桓武志也笺云类也禡也皆师祭也音义疏绥万邦屡丰年笺云绥安也屡亟也诛无道安天下则亟有丰熟之年阴阳和也天命匪解桓桓武王保有厥士于以四方克定厥家传士事也笺云天命为善不解倦者以为天子我桓桓有威武之武王则能安有天下之事此言其当天意也于是用武事于四方能定其家先王之业遂有天下于昭于天皇以间之传间代也笺云于曰也皇君也于明乎曰天也纣为天下之君但由为恶天以武王代之音义疏桓一章九句序赉大封于庙也赉予也言所以钖予善人也笺云大封武王伐纣时封诸臣有功者音义疏文王既勤止我应受之敷时绎思我徂维求定传勤劳应当绎陈也笺云敷犹徧也文王既劳心于政事以有天下之业我当而受之敷是文王之劳心能陈绎而行之今我往以此求定谓安天下也时周之命于绎思笺云劳心者是周之所以受天命而王之所由也于女诸臣受封者陈绎而思行之以文王之功业勑劝之音义疏赉一章六句序般巡守而祀四岳河海也笺云般乐也音义疏于皇时周陟其高山嶞山乔岳允犹翕河传高山四岳也堕山山之嶞堕小者也翕合也笺云皇君乔髙犹图也于乎美哉君是周邦而巡守其所至则登其髙山而祭之望秩于山川小山及髙岳皆信案山川之图而次序祭之河言合者河自大陆之北数为九祭者合为一敷天之下裒时之对时周之命传裒聚也笺云裒衆对配也徧天之下衆山川之神皆如是配而祭之是周之所以受天命而王也音义疏般一章七句闵予小子之什十一篇十一章百三十七句毛诗注疏卷二十八卷二十八考证毛诗注疏卷二十八考证闵予小子章陟降在庭庭汉书作廷良耜章其镈斯赵赵周礼注集韵俱作㨄丝衣章说文作素衣载弁俅俅说文作弁服俅俅自羊徂牛韩诗外传作自羊来牛赉章敷时绎思敷左传作铺般章允犹翕河笺河自大陆之比数为九按苑洛语录云九河故道今永平府抚宁县碣石山与诸家所载碣石之状合则九河在沧平间海之湾山东通志马颊在商河覆鬴在海丰钩盘在徳平鬲津在乐陵徒骇在齐河皆济南府所属今真定去济南东西六百余里古河自洚水直趋而北至大陆皆真定地又北播为九河固永平河间地也不应河至大陆北而东反廻流而南以至济南之境考明一统志亦谓在济南不足据从韩说为近笺疏齐桓公塞为一者不知所出何书按春秋保干图云移河为界在齐吕填阏八流以自广当是本此毛诗注疏卷二十八考证毛诗注疏卷二十九钦定四库全书毛诗注疏卷二十九汉郑氏笺唐陆徳明音义孔颕达疏鲁颂序駉颂僖公也僖公能遵伯禽之法俭以足用寛以爱民务农重谷牧于垧野鲁人尊之于是季孙行父请命于周而史克作是颂笺云季孙行父季文子也史克鲁史也音义疏駉駉牡马在垧之野传駉駉良马腹干肥张也垧逺野也邑外曰郊郊外曰野野外曰林林外曰垧笺云必牧于垧野者避民居与良田也周礼曰以官田牛田赏田牧田任逺郊之地薄言駉者有驈有皇有骊有黄以车彭彭传牧之垧野则駉駉然骊马白跨曰驈黄白曰皇纯黒曰骊黄骍曰黄诸侯六闲马四种有良马有戎马有田马有驽马彭彭有力有容也笺云垧之牧地水草既羙牧人又良饮食得其时则自肥健耳思无疆思马斯臧笺云臧善也僖公之思遵伯禽之法反覆思之无有竟已乃至于思马斯善多其所及广博音义疏駉駉牡马在垧之野薄言駉者有骓有駓有骍有骐以车伾伾传苍白杂毛曰骓黄白杂毛曰駓赤黄曰骍苍祺曰骐伾伾有力也思无期思马斯才传才多材也音义疏駉駉牡马在垧之野薄言駉者有驒有骆有駵有雒以车绎绎传青骊驎曰驒白马黑鬣曰骆赤身黑鬣曰駵黑身白鬣曰雒绎绎善走也思无斁思马斯作传作始也笺云斁厌也思遵伯禽之法无厌倦也作谓牧之使可乗驾也音义疏駉駉牡马在垧之野薄言駉者有骃有騢有驔有鱼以车祛祛传隂白杂毛曰骃彤白杂毛曰騢豪骭曰驔二目白曰鱼祛祛彊健也思无邪思马斯徂笺云徂犹行也思遵伯禽之法专心无复邪意也牧马使可走行音义疏駉四章章八句序有駜颂僖公君臣之有道也笺云有道者以礼义相与之谓也音义疏有駜有駜駜彼乗黄传駜马肥彊貎马肥彊则能升高进逺臣彊力则能安国笺云此喻僖公之用臣必先致其禄食禄食足而臣莫不尽其忠夙夜在公在公明明笺云夙早也言时臣忧念君事早起夜寐在于公之所在于公之所但明义明徳也礼记曰大学之道在明明徳振振鹭鹭于下鼓咽咽醉言舞于胥乐兮传振振羣飞貎鹭白鸟也以兴洁白之士咽咽鼓节也笺云于于胥皆也僖公之时君臣无事则相与明义明徳而已洁白之士羣集于君之朝君以礼乐与之饮酒以鼓节之咽咽然至于无算爵则又舞燕乐以尽其欢君臣于是则皆喜乐也音义疏有駜有駜駜彼乗牡夙夜在公在公饮酒传言臣有余敬而君有余惠振振鹭鹭于飞鼓咽咽醉言归于胥乐兮笺云飞喻羣臣饮酒醉欲退疏有駜有駜駜彼乗駽传青骊曰駽夙夜在公在公载燕笺云载言则也自今以始岁其有君子有谷诒孙子于胥乐兮传岁其有丰年也笺云谷善诒遗也君臣安乐则隂阳和而有丰年其善道则可以遗子孙也音义疏有駜三章章九句序泮水颂僖公能修泮宫也音义疏思乐泮水薄采其芹传泮水泮宫之水也天子辟廱诸侯泮宫言水则采取其芹宫则采取其化笺云芹水菜也言已思乐僖公之修泮宫之水复伯禽之法而往观之采其芹也辟廱者筑土雝水之外圆如璧四方来观者均也泮之言半也半水者盖东西门以南通水北无也天子诸侯宫异制因形然鲁侯戾止言观其旂其旂茷茷鸾声哕哕无小无大从公于迈传戾来止至也言观其旂言法则其文章也茷茷言有法度也哕哕言其声也笺云于徃迈行也我采水之芹见僖公来至于泮宫我则观其旂茷茷然鸾和之声哕哕然臣无尊卑皆从君行而来称言此者僖公贤君人乐见之音义疏思乐泮水薄采其藻鲁侯戾止其马硚硚其马硚硚其音昭昭传其马硚硚言彊盛也笺云其音昭昭僖公之徳音载色载笑匪怒伊敎传色温润也笺云僖公之至泮宫和颜色而笑语非有所怒于是有所教化也音义疏思乐泮水薄采其茆传茆凫葵也鲁侯戾止在泮饮酒既饮㫖酒永钖难老笺云在泮饮酒者徴先生君子与之行饮酒之礼而因以谋事也已饮羙酒而长赐其难使老难使老者最夀考也长赐之者如王制所云八十月告存九十日有秩者与顺彼长道屈此羣丑传屈收丑衆也笺云顺从长逺屈治丑恶也是时淮夷叛逆既谋之于泮宫则从彼逺道往伐之治此羣为恶之人音义疏穆穆鲁侯敬明其徳敬慎威仪维民之则允文允武昭假烈祖传假至也笺云则法也僖公之行民之所法傚也僖公信文矣为修泮宫也信武矣为伐淮夷也其聪明乃至于羙祖之徳谓遵伯禽之法靡有不孝自求伊祜笺云祜福也国人无不法傚之者皆庶㡬力行自求福禄音义疏明明鲁侯克明其徳既作泮宫淮夷攸服笺云克能攸所也言僖公能明其徳修泮宫而徳化行于是伐淮夷所以能服也矫矫虎臣在泮献馘淑问如臯陶在泮献囚传囚拘也笺云矫矫武貎馘所格者之左耳淑善也囚所虏获者僖公既伐淮夷而反在泮宫使武臣献馘又使善聼狱之吏如臯陶者献囚言伐有功所任得其人音义疏济济多士克广徳心桓桓于征狄彼东南传桓桓威武貌笺云多士谓虎臣及如臯陶之属征征伐也狄当作剔剔治也东南斥淮夷烝烝皇皇不呉不扬不告于讻在泮献功传烝烝厚也皇皇羙也扬伤也笺云烝烝犹进进也皇皇当作暀暀暀暀犹往往也吴譁也讻讼也言多士之于伐淮夷皆劝之有进进往往之心不讙譁不大声僖公还在泮宫又无以争讼之事告于治讼之官者皆自献其功音义疏角弓其觩束矢其搜戎车孔博徒御无斁既克淮夷孔淑不逆传觩弛貎五十矢为束搜衆意也笺云角弓觩然言持弦急也束矢搜然言劲疾也博当作傅甚傅致者言安利也徒行者御车者皆敬其事又无厌倦也僖公以此兵衆伐淮夷而胜之其士卒甚顺军法而善无有为逆者谓堙井刋木之类式固尔犹淮夷卒获笺云式用犹谋也用坚固女军谋之故故淮夷尽可获服也谋为度己之徳虑彼之罪以出兵也音义疏翩彼飞鸮集于泮林食我桑黮懐我好音传翩飞貎鸮恶声之鸟也黮桑实也笺云懐归也言鸮恆恶鸣今来止于泮水之木上食其桑黮为此之故故改其鸣归就我以善音喻人感于恩则化也憬彼淮夷来献其琛元龟象齿大赂南金传憬逺行貎琛寳也元龟尺二寸赂遗也南谓荆扬也笺云大犹广也广赂者赂君及卿大夫也荆扬之州贡金三品音义疏泮水八章章八句序閟宫颂僖公能复周公之宇也笺云宇居也音义疏閟宫有侐实实枚枚传閟闭也先妣姜嫄之庙在周常闭而无事孟仲子曰是禖宫也侐清净也实实广大也枚枚砻宻也笺云閟神也姜嫄神所依故庙曰神宫赫赫姜嫄其徳不回上帝是依无灾无害弥月不迟传上帝是依依其子孙也笺云依依其身也弥终也赫赫乎显着姜嫄也其徳贞正不回邪天用是冯依而降精气其任之又无灾害不圻不副终人道十月而生子不迟晚是生后稷降之百福黍稷重穋稙稺菽麦奄有下国俾民稼穑传先种曰稙后种曰稺笺云奄犹覆也姜嫄用是而生子后稷天神多与之福以五谷终覆盖天下使民知稼穑之道言其不空生也后稷生而名弃长大尧登用之使居稷官民赖其功后虽作司马天下犹以后稷称焉有稷有黍有稻有秬奄有下土纉禹之绪传绪业也笺云秬黑黍也绪事也尧时洪水为灾民不粒食天神多予后稷以五谷禹平水土乃敎民播种之于是天下大有故云继禹之事也羙之故申说以明之音义疏后稷之孙实维大王居岐之阳实始翦商传翦齐也笺云翦断也大王自豳徒居岐阳四方之民咸归往之于时而有王迹故云是始断商至于文武纉大王之绪致天之届于牧之野无贰无虞上帝临女传虞误也笺云届殛虞度也文王武王继大王之事至受命致大平天所以罚殛纣于商郊牧野其时之民皆乐武王之如是故戒之云无有二心也无复计度也天视䕶女至则克胜敦商之旅克咸厥功笺云敦治旅衆咸同也武王克殷而治商之臣民使得其所能同其功于先祖也后稷大王文王亦周公之祖考也伐纣周公又与焉故述之以羙大鲁音义疏王曰叔父建尔元子俾侯于鲁大启尔宇为周室辅传王成王也元首宇居也笺云叔父谓周公也成王告周公曰叔父我立女首子使为君于鲁谓欲封伯禽也封鲁公以为周公后故云大开女居以为我周家之辅谓封以方七百里欲其强于衆国乃命鲁公俾侯于东钖之山川土田附庸笺云东东藩鲁国也既告周公以封伯禽之意乃策命伯禽使为君于东加赐之以山川土田及附庸令专统之王制曰名山大川不以封诸侯附庸则不得专臣也周公之孙荘公之子龙旂承祀六辔耳耳春秋匪解享祀不忒传周公之孙荘公之子谓僖公也耳耳然至盛也笺云交龙为旂承祀谓视祭祀也四马故六辔春秋犹言四时也忒变也皇皇后帝皇祖后稷享以骍牺是飨是宜降福既多传骍赤牺纯也笺云皇皇后帝谓天也成王以周公功大命鲁郊祭天亦配之以君祖后稷其牲用赤牛纯色与天子同也天亦飨之宜之多予之福周公皇祖亦其福女秋而载尝夏而楅衡白牡骍刚牺尊将将毛炰胾羮笾豆大房万舞洋洋孝孙有庆传诸侯夏禘则不礿秋祫则不尝唯天子兼之福衡设牛角以楅之也白牲周公牲也骍刚鲁公牲也牺尊有沙饰也毛炰豚也胾肉也羮大羮铏羮也大房半体之爼也洋洋衆多也笺云此皇祖谓伯禽也载始也秋将尝祭于夏则养牲楅衡其牛角为其触觝人也秋尝而言始者秋物新成尚之也大房玉饰爼也其制足间有横下有跗似乎堂后有房然万舞千舞也俾尔炽而昌俾尔夀而臧保彼东方鲁邦是常不亏不崩不震不腾三夀作朋如冈如陵传震动也腾乗也夀考也笺云此皆庆孝孙之辞也俾使臧善保安常守也亏崩皆谓毁壊也震腾皆谓僭踰相侵犯也三夀三卿也冈陵取坚固也音义疏公车千乗朱英绿縢二矛重弓传大国之赋千乗朱英矛饰也縢绳也重弓重于鬯中也笺云二矛重弓备折壊也兵车之法左人持弓右人持矛中人御公徒三万贝胄朱綅烝徒增增传贝胄贝饰也朱綅以朱綅缀之增增衆也笺云万二千五百人为军大国三军合三万七千五百人言三万者举成数也烝进也徒进行增增然戎狄是膺荆舒是惩则莫我敢承传膺当承止也笺云惩艾也僖公与齐桓举义兵北当戎与狄南艾荆及羣舒天下无敢御也俾尔昌而炽俾尔夀而富黄发台背夀胥与试笺云此庆僖公勇于用兵讨有罪也黄发台背皆夀征也胥相也夀而相与试谓讲气力不衰倦俾尔昌而大俾尔耆而艾万有千岁眉夀无有害笺云此又庆僖公勇于用兵讨有罪也中时鲁微弱为邻国所侵削今乃复其故故喜而重庆之俾尔犹使女也眉夀秀眉亦夀征音义疏泰山巖巖鲁邦所詹奄有龟蒙遂荒大东至于海邦淮夷来同莫不率从鲁侯之功传詹至也龟山也蒙山也荒有也笺云奄覆荒奄也大东极东海邦近海之国也来同为同盟也率从相率从于中国也鲁侯谓僖公音义疏保有凫绎遂荒徐宅至于海邦淮夷蛮貊及彼南夷莫不率从莫敢不诺鲁侯是若传凫山也绎山也宅居也淮夷蛮貊而夷行也南夷荆楚也若顺也笺云诺应辞也是若者是僖公所谓顺也音义疏天钖公纯嘏眉夀保鲁居常与许复周公之宇传常许鲁南鄙西鄙笺云纯大也受福曰嘏许许田也鲁朝宿之邑也常或作尝在薛之旁春秋鲁庄公三十一年筑台于薛是与周公有常邑许许田未闻也六国时齐有孟尝君食邑于薛鲁侯燕喜令妻夀母宜大夫庶士邦国是有既多受祉黄发儿齿笺云燕燕饮也令善也僖公燕饮于内寝则善其妻寿其母谓为之祝庆也与羣臣燕则欲与之相宜亦祝庆也是有犹常有也儿齿亦夀征音义疏徂来之松新甫之栢是断是度是寻是尺传徂徕山也新甫山也八尺曰寻松桷有舄路寝孔硕新庙奕奕奚斯所作传桷榱也舄大貎路寝正寝也新庙闵公庙也有大夫公子奚斯者作是庙也笺云孔甚硕大也奕奕姣羙也修旧曰新新者姜嫄庙也僖公承衰乱之政修周公伯禽之教故治正寝上新姜嫄之庙姜嫄之庙庙之先也奚斯作者教䕶属功课章程也至文公之时大室屋壊孔曼且硕万民是若传曼长也笺云曼修也广也且然也国人谓之顺也音义疏閟宫八章二章章十七句一章十二句一章三十八句二章章八句二章章十句駉四篇二十三章二百四十三句毛诗注疏卷二十九卷二十九考证毛诗注疏卷二十九考证鲁颂駉章有驈有皇皇说文作騜泮水章薄采其芹芹白虎通作荇閟宫章遂荒大东尔雅注作遂幠大东新庙奕奕新蔡邕独断作寝奕奕周礼注作绎绎毛诗注疏卷二十九考证毛诗注疏卷三十钦定四库全书毛诗注疏卷三十汉郑氏笺唐陆徳明音义孔颖达疏商颂序那祀成汤也微子至于戴公其间礼乐废坏有正考甫者得商颂十二篇于周之大师以那为首笺云礼乐废坏者君怠慢于为政不修祭祀朝聘养贤待宾之事有司忘其礼之仪制乐师失其声之曲折由是散亡也自正考甫至孔子之时又无七篇矣正考甫孔子之先也其祖弗甫何以有宋而授厉公音义疏猗与那与置我鞉鼔传猗叹辞那多也鞉鼔乐之所成也夏后氏足鼓殷人置鼔周人县鼔笺云置读曰植植鞉鼓者为楹贯而树之美汤受命伐桀定天下而作濩乐故叹之多其改夏之制乃始植我殷家之乐鞉与鼓也鞉虽不植贯而摇之亦植之类奏鼓简简衎我烈祖汤孙奏假绥我思成传衎乐也烈祖汤有功烈之祖也假大也笺云奏鼔奏堂下之乐也烈祖汤也汤孙太甲也假升绥安也以金奏堂下诸县其声和大简简然以乐我功烈之祖成汤汤孙太甲又奏升堂之乐弦歌之乃安我心所思而成之谓神明来格也礼记曰齐之日思其居处思其笑语思其志意思其所乐思其所嗜齐三日乃见其所为齐者祭之日入室僾然必有见于其位周旋出户肃然必有闻乎其容声出户而听忾然必有闻乎其叹息之声此之谓思成鞉鼓渊渊嘒嘒管声既和且平依我磬声传嘒嘒然和也平正平也依倚也磬声之清者也以象万物之成周尚臭殷尚声笺云磬玉磬也堂下诸县与诸管声皆和平不相夺伦又与玉磬之声相依亦谓和平也玉磬尊故异言之于赫汤孙穆穆厥声庸鼓有斁万舞有奕传于赫汤孙盛矣汤为人子孙也大钟曰庸斁斁然盛也奕奕然闭也笺云穆穆美也于盛矣汤孙唿太甲也此乐之美其声钟鼔则斁斁然有次序其干舞又闲习我有嘉客亦不夷怿自古在昔先民有作温恭朝夕执事有恪传夷説也先王称之曰在古古曰在昔昔曰先民有作有所作也恪敬也笺云嘉客谓二王后及诸侯来助祭者我客之来助祭者亦不説怿乎言说怿也乃大古而有此助祭之礼非专于今也其礼仪温温然恭敬执事荐馔则又敬也顾予烝尝汤孙之将笺云顾犹念也将犹扶助也嘉客念我殷家有时祭之事而来者乃太甲之扶助也序助者之来意也音义疏那一章二十二句序烈祖祀中宗也笺云中宗殷王太戊汤之𤣥孙也有桑谷之异惧而修徳殷道复兴故表显之号为中宗音义疏嗟嗟烈祖有秩斯祜申钖无疆及尔斯所既载清酤赉我思成传秩常申重酤酒赉钖也笺云祜福也赉读如往来之来嗟嗟乎我功烈之祖成汤既有此王天下之常福天又重赐之以无竟界之期其福乃及女之此所女女中宗也言承汤之业能兴之也既载清酒于尊酌以祼献而神灵来至我致齐之所思则用成重言嗟嗟美叹之深亦有和羮既戒既平鬷假无言时靡有争绥我睂寿黄耇无疆传戒至鬷总假大也总大无言无争也笺云和羮者五味调腥熟得节食之于人性安和喻诸侯有和顺之徳也我既祼献神灵来至亦复由有和顺之诸侯来助祭也其在庙中既恭肃敬戒矣既齐立平列矣至于设荐进爼又总升堂而齐一皆服其职劝其事寂然无言语者无争讼者此由其心平性和神灵用之故安我以寿考之福归美焉约軧错衡八鸾鸧鸧以假以享我受命溥将自天降康丰年穰穰传八鸾鸧鸧言文徳之有声也假大也笺云约軧毂餙也鸾在镳四马则八鸾假升也享献也将犹助也诸侯来助祭者乘篆毂金饰错衡之车驾四马其鸾鸧鸧然声和言车服之得其正也以此来朝升堂献其国之所有于我受政教至祭祀又溥助我言得万国之懽心也天于是下平安之福使年丰来假来享降福无疆笺云享谓献酒使神享之也诸侯助祭者来升堂来献酒神灵又下与我久长之福也顾予烝尝汤孙之将笺云此祭中宗诸侯来助之所言汤孙之将者中宗之享此祭由汤之功故本言之音义疏烈祖一章二十二句序𤣥鸟祀高宗也笺云祀当为祫祫合也高宗殷王武丁中宗𤣥孙之孙也有雊雉之异又惧而修徳殷道复兴故亦表显之号为高宗云崩而始合祭于契之庙歌是诗焉古者君丧三年既毕禘于其庙而后祫祭于太祖明年春禘于羣庙自此之后五年而载殷祭一禘一祫春秋谓之大事音义疏天命𤣥鸟降而生商宅殷土芒芒传𤣥鸟鳦也春分𤣥鸟降汤之先祖有娀氏女简狄配高辛氏帝帝率与之祈于郊禖而生契故本其为天所命以𤣥鸟至而生焉芒芒大貌笺云降下也天使鳦下而生商者谓鳦遗卵娀氏之女简狄吞之而生契为尧司徒有功封商尧知其后将兴又钖其姓焉自契至汤八迁始居亳之殷地而受命国日以广大芒芒然汤之受命由契之功故本其天意古帝命武汤正域彼四方方命厥后奄有九有传正长域有也九有九州也笺云古帝天也天帝命有威武之徳者成汤使之长有邦域为政于天下方命其君谓徧告诸侯也汤有是徳故覆有九州为之王也商之先后受命不殆在武丁孙子传武丁高宗也笺云后君也商之先君受天命而行之不解殆者在高宗之孙子言高宗兴汤之功法度明也武丁孙子武王靡不胜龙旂十乘大糦是承传胜任也笺云交龙为旂糦黍稷也高宗之孙子有武功有王徳于天下者无所不胜服乃有诸侯建龙旂者十乘奉承黍稷而进之者亦言得诸侯之欢心十乘者三王后八州之大国邦畿千里维民所止肇域彼四海传畿疆也笺云止犹居也肇当作兆王畿千里之内其民居安乃后兆域正天下之经界言其为政自内及外四海来假来假祁祁景员维河殷受命咸宜百禄是何传景大员均何任也笺云假至也祁祁衆多也员古文作云河之言何也天下既蒙王之政令皆得其所而来朝觐贡献其至也祁祁然衆多其所贡于殷大至所云维言何乎言殷王之受命皆其宜也百禄是何谓当担负天之多福音义疏𤣥鸟一章二十二句序长发大禘也笺云大禘郊祭天也礼记曰王者禘其祖之所自出以其祖配之是谓也音义疏濬哲维商长发其祥洪水芒芒禹敷下土方外大国是疆幅陨既长传濬深洪大也诸夏为外幅广也陨均也笺云长犹久也陨当作圆圆谓周也深知乎维商家之德也久发见其祯祥矣乃用洪水禹敷下土正四方定诸夏广大其竟界之时始有王天下之萌兆歴虞夏之世故为久也有娀方将帝立子生商传有娀契母也将大也契生商也笺云帝黒帝也禹敷下土之时有娀氏之国亦始广大有女简狄吞鳦卵而生契尧封之于商后汤王因以为天下号故云帝立子生商音义疏𤣥王桓拨受小国是达受大国是达率履不越遂视既发传𤣥王契也桓大拨治履礼也笺云承黒帝而立子故谓契为𤣥王遂犹徧也发行也𤣥王广大其政治始尧封之商为小国舜之末年乃益其土地为大国皆能逹其敎令使其民循礼不得踰越乃徧省视之敎令则尽行也相土烈烈海外有截传相土契孙也烈烈威也笺云截整齐也相土居夏后之世承契之业入为王官之伯出长诸侯其威武之盛烈烈然四海之外率服截尔整齐音义疏帝命不违至于汤齐传至汤与天心齐笺云帝命不违者天之所以命契之事世世行之其徳浸大至于汤而当天心汤降不迟圣敬日跻昭假迟迟上帝是祗帝命式于九围传不迟言疾也跻升也九围九州也笺云降下假暇祗敬式用也汤之下士尊贤甚疾其圣敬之徳日进然而以其徳聪明寛暇天下之人迟迟然言急于已而缓于人天用是故爱敬之也天于是又命之使用事于天下言王之也音义疏受小球大球为下国缀旈何天之休传球玉缀表旈章也笺云缀犹结也旈旌旗之垂者也休美也汤既为天所命则受小玉谓尺二寸圭也受太玉谓珽也长三尺执圭搢珽以与诸侯㑹同结定其心如旌旗之旒縿着焉担负天之美誉为衆所归乡不竞不絿不刚不柔敷政优优百禄是遒传絿急也优优和也遒聚也笺云竞逐也不逐不与人争前后音义疏受小共大共为下国骏厖何天之龙传共法骏大厖厚龙和也笺云共执也小共大共犹所执搢小球大球也骏之言俊也龙当作宠宠荣名之谓敷奏其勇不震不动不戁不竦百禄是总传戁恐竦惧也笺云不震不动不可惊惮也音义疏武王载斾有䖍秉越如火烈烈则莫我敢曷传武王汤也斾旗也䖍固曷害也笺云有之言又也上既美其刚柔得中勇敢不惧于是有武功有王徳及建斾兴师出伐又固持其钺志在诛有罪也其威势如勐火之炎炽谁敢御害我苞有三蘖莫遂莫达九有有截传苞本蘖余也笺云苞丰也天丰大先三正之后世谓君以大国行天子之礼乐然而无有能以徳自遂建于天者故天下归乡汤九州齐一截然韦顾既伐昆吾夏桀传有韦国者有顾国者有昆吾国者笺云韦豕韦彭姓也顾昆吾皆己姓也三国党于桀恶汤先伐韦顾克之昆吾夏桀则同时诛也音义疏昔在中叶有震且业允也天子降予卿士传叶世也业危也笺云中世谓相土也震犹威也相土始有征伐之威以为子孙讨恶之业汤遵而兴之信也天命而子之下予之卿士谓生贤佐也春秋传曰畏君之震师徒桡败实维阿衡实左右商王传阿衡伊尹也左右助也笺云阿倚衡平也伊尹汤所依倚而取平故以为官名商王汤也音义疏长发七章一章八句四章章七句一章九句一章六句序殷武祀高宗也疏挞彼殷武奋伐荆楚罙入其阻裒荆之旅传挞疾意也殷武殷王武丁也荆楚荆州之楚国也冞深裒聚也笺云有钟鼓曰伐冞冒也殷道衰而楚人叛高宗挞然奋扬威武出兵伐之冒入其险阻谓踰方城之隘克其军率而俘虏其士衆有截其所汤孙之绪笺云绪业也所犹处也高宗所伐之处国邑皆服其罪更自勑整截然齐壹是乃汤孙太甲之等功业音义疏维女荆楚居国南乡昔有成汤自彼氐羌莫敢不来享莫敢不来王曰商是常传乡所也笺云氐羌夷狄国在西方者也享献也世见曰王维女楚国近在荆州之域居中国之南方而背叛乎成汤之时乃氐羌远夷之国来献来见曰啇王是吾常君也此所用责楚之义女乃远夷之不如音义疏天命多辟设都于禹之绩嵗事来辟勿予祸适稼穑匪解传辟君适过也笺云多衆也来辟犹来王也天命乃令天下衆君诸侯立都于禹所治之功以嵗时来朝觐于我殷王者勿罪过与之祸适徒勑以劝民稼穑非可懈倦时楚不修诸侯之职此所用告晓楚之义也禹平水土弼成五服而诸侯之国定是以云然音义疏天命降监下民有严不僭不滥不敢怠遑命于下国封建厥福传严敬也不僭不滥赏不僭刑不滥也封大也笺云降下遑暇也天命乃下视下民有严明之君能明徳慎罚不敢怠隋自暇于政事者则命之于下国以为天子大立其福谓命汤使由七十里王天下也时楚僭号王位此又所用告晓楚之义音义疏商邑翼翼四方之极赫赫厥声濯濯厥灵寿考且宁以保我后生传商邑京师也笺云极中也商邑之礼俗翼翼然可则傚乃四方之中正也赫赫乎其出政教也濯濯乎其见尊敬也王乃寿考且安以此全守我子孙此又用商徳重告晓楚之义音义疏陟彼景山松栢丸丸是断是迁方斲是䖍松桷有梴旅楹有闲寝成孔安传丸丸易直也迁徙䖍敬也梴长貌旅陈也寝路寝也笺云椹谓之䖍升景山抡材木取松栢易直者断而迁之正斲于椹上以为桷与衆楹路寝既成王居之甚安谓施政敎得其所也高宗之前王有废政敎不脩寝庙者高宗复成汤之道故新路寝焉音义疏殷武六章三章章六句二章章七句一章五句那五篇十六章百五十四句毛诗注疏卷三十卷三十考证毛诗注䟽卷三十考证商颂烈祖章亦有和羮和説文通释作盉羮説文作鬻长发章海外有截汉书作海水有为下国缀旒缀旒礼记作畷邮正义曰引齐鲁韩诗也为下国骏厖传骏大厖厚辅广曰骏厖作大厚无意味当从董氏説作骏駹谓马也李光地曰缀旒以旗喻言其为四国系属也骏厖以马喻言其为四国雄长也武王载斾斾説文作坺韩诗外传荀子作发则莫我敢曷曷汉书作遏殷武章不敢怠遑命于下国封建厥福左传作不敢怠皇命以多福毛诗注䟽卷三十考证毛诗注疏考证跋语原任刑部侍郎励宗万谨言昔孔子删诗以授子夏而小序传焉汉世诗有四家齐鲁韩先立学官平帝时毛诗始立郑氏笺之厥后齐诗久亡鲁诗不过江东韩诗虽存无有传者厯晋至隋毛郑大行唐孔颕逹奉诏作疏据全缓何允舒瑗刘轨思刘丑刘焯刘炫等本删繁増简而成书赵干寿贾普曜等覆正之学者尊奉无敢异议迄于有宋刘敞欧阳修王安石苏辙始用已意有所发明然大程子吕祖谦犹主序说独朱子手定集註一书于是李樗张栻戴溪严粲诸人虽各自名家咸宗朱氏迨何基受业黄干亲得其传王柏金履祥许谦授受相承四传无间而毛传郑笺其传习之者罕有其人矣夫毛郑二学极其广博其不合于经者自不能免然去古未逺定有师承故郑樵谓其与尚书左传国语仪礼孟子合者确乎可据而马端临亦云雅颂之序可废十五国风之序不可废也等奉勅校刋谨採诸经史先儒论说中有可疏通证明者用以参订其同异而各附卷末云谨识