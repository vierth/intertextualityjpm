康有为孔子改制考叙孔子卒后二千三百七十六年康有为读其遗言渊渊然思凄凄然悲曰嗟夫使我不得见太平之治被大同之乐者何哉使我中国二千年方万里之地四万万神明之裔不得见太平之治被大同之乐者何哉使大地不早见太平之治逢大同之乐者何哉天既哀大地生人之多艰黑帝乃降精而救民患为神明为圣王为万世作师为万民作保为大地教主生于乱世乃据乱世而立三世之法而垂精太平乃因其所生之国而立三世之义而注意于大地远近大小若一之大一统乃立元以统天以天为仁以神气流形而教庶物以不忍心而为仁政合鬼神山川公侯庶人昆虫草木一统于其教而先爱其圆颅方趾之同类改除乱世勇乱战争角力之法而立春秋新王行仁之制其道本神明配天地育万物泽万世明本数系末度小大精粗六通四辟无乎不在此制乎不过于元中立诸天于一天中立地于一地中立世于一世中随时立法务在行仁忧民忧以除民患而已易之言曰书不尽言言不尽意诗书礼乐易春秋为其书口传七十子后学为其言此制乎不过其夏葛冬裘随时救民之言而已若夫圣人之意窈矣深矣博矣大矣世运既变治道斯移则始于粗粝终于精微教化大行家给人足无怨望忿怒之患强弱之难无残贼妒疾之人民修德而美好被发衔哺而游毒蛇不螫勐兽不搏扺虫不触朱草生醴泉出凤凰麒麟游于郊陬囹圄空虚画衣裳而民不犯则斯制也利用发蒙声色之以化民末也夫两汉君臣儒生尊从春秋拨乱之制而杂以霸术犹未尽行也圣制萌芽新歆遽出伪左盛行古文纂乱于是削移孔子之经而为周公降孔子之圣王而为先师公羊之学废改制之义湮三世之说微太平之治大同之乐暗而不明郁而不发我华我夏杂以魏晋隋唐佛老词章之学乱以氐羌突厥契丹蒙古之风非惟不识太平并求汉人拨乱之义亦乖剌而不可得而中国之民遂二千年被暴主夷狄之酷政耗矣哀哉朱子生于大统绝学之后揭鼓扬旗而发明之多言义而寡言仁知省身救过而少救民患蔽于据乱之说而不知太平大同之义杂以佛老其道觳苦所以为治教者亦仅如东周刘蜀萧察之偏安而已大昏也博夜也冥冥汶汶雺雾雰重重锢昏皎日坠渊万百亿千缝掖俊民跂跂脉脉而望篝灯而求明囊萤而自珍然卒不闻孔子天地之全太平之治大同之乐悲夫天哀生民默牖其明白日流光焕炳莹晶予小子梦执礼器而西行乃睹此广乐钧天复见宗庙百官之美富门户既得乃扫荆榛而开涂径拨云雾而览日月非复人间世矣不敢隐匿大道乃与门人数辈朝夕钩掸八年于兹删除繁芜就成简要为改制考三十卷同邑陈千秋礼吉曹泰箸伟雅才好博好学深思编检尤劳墓草已宿然使大地大同太平之治可见其亦不负二三子铅椠之劳也夫嗟夫见大同太平之治也犹孔子之生也孔子改制考成书去孔子之生二千四百四十九年也光绪二十四年正月元日南海康有为广厦记孔子改制考卷上古茫昧无稽考子曰夏礼吾能言之杞不足征也殷礼吾能言之宋不足征也文献不足故也足则吾能征之矣子曰吾说夏礼杞不足征也吾学殷礼有宋存焉吾学周礼今用之吾从周子曰我欲观夏道是故之杞而不足征也吾得夏时焉我欲观殷道是故之宋而不足征也吾得坤干焉北宫问曰周室班爵禄也如之何孟子曰其详不可得闻也诸侯恶其害己也而皆去其籍诗云雨我公田遂及我私惟助为有公田由此观之虽周亦助也杨子曰太古之事灭矣孰志之哉三皇之事若存若亡五帝之事若觉若梦三王之事或隐或显亿不识一当身之事或闻或见万不识一目前之事或存或废千不识一太古至于今日年数固不可胜纪伏羲已来三十余万岁贤愚好丑成败是非无不消灭五帝之外无传人非无贤人也久故也五帝之中无传政非无善政也久故也圣王有百吾孰法焉故曰文久而息节族久而绝孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎殷周七百余岁虞夏二千余岁而不能定儒墨之真今乃欲审尧舜之道于三千岁之前意者其不可必矣无参验而必之者愚也弗能必而据之诬也故明据先王必定尧舜者非愚则诬也管仲曰古者封泰山禅梁父者七十二家而夷吾所记者十有二焉自伏羲以来汉永和元年凡四十万九千三百八十九岁伏羲以上未有闻焉五帝三代之记尚矣自殷以前诸侯不可得而谱周以来乃颇可着百家言黄帝其文不雅驯荐绅先生难言之余尝西至空峒北过涿鹿东渐于海南浮江淮矣至长老皆各往往称黄帝尧舜之处风教固殊焉书缺有间矣其轶乃时时见于他说太史公曰农工商交易之路通而龟贝金钱刀布之币兴焉所从来久远自高辛氏之前尚矣靡得而记云盖闻昔者黄帝合而不死名察度验定清浊起五部建气物分数然盖尚矣书缺乐弛朕甚闵焉朕唯未能循明也秦以前尚略矣其详靡得而记焉先王之道乍存乍亡公责卜者言必信不亦惑乎寿王及待诏李信治黄帝调历课皆疏阔又言黄帝至元凤三年六千余岁丞相属宝长安单安国安陵桮育治终始言黄帝以来三千六百二十九岁不与寿王合寿王又移帝王录舜禹年岁不合人年寿王言化益为天子代禹骊山女亦为天子在殷周间皆不合经术百王太平升封太山太山之上封可见者七十有二纷纶湮灭者不可胜数纷纶湮灭盖太古简削艰难流传已失故无可考五经之前至于天地始开帝王初立者主名为谁儒生又不知也儒生犹曰上古久远其事暗昧故经不载而师不说也我闻古有天皇地皇人皇以为或及此谓亦不敢明凡斯数者于五经皆无正文盖天地剖分万物萌毓非有典艺之文坚基可据推当今以览太古自昭昭而本冥冥乃欲审其事而建其论董其是非而综其详矣言也实为难哉孔子改制考卷周末诸子并起创教考假今之世饰邪说文奸言以枭乱天下欺惑愚众矞宇嵬琐使天下混然不知是非治乱之所存者有人矣纵情性安恣睢禽兽之行不足以合文通治然而其持之有故其言之成理足以欺惑愚众是它嚣魏牟也忍情性綦溪利跂苟以分异人为高不足以合大众明大分然而其持之有故其言之成理足以欺惑愚众是陈仲史軿也不知壹天下建国家之权称上功用大俭约而僈差等曾不足以容辨异悬君臣然而其持之有故其言之成理足以欺惑愚众是墨翟宋掞也尚法而无法下修而好作上则取听于上下则取从于俗终日言成文典及抃察之则倜然无所归宿不可以经国定分然而其持之有故其言之成理足以欺惑愚众是慎到田骈也不法先王不是礼义而好治怪说玩琦辞甚察而不惠辩而无用多事而寡功不可以为治纲纪然而其持之有故其言之成理足以欺惑愚众是惠施邓析也略法先王而不知其统犹然而材剧志大闻见杂博案往旧造说谓之五行甚僻违而无类幽隐而无说闭约而无解案饰其辞而祗敬之曰此真先君子之言也子思唱之孟轲和之世俗之沟犹瞀儒嚾嚾然不知其所非也遂受而传之以为仲尼子游为兹厚于后世是则子思孟轲之罪也若夫总方略齐言行壹统类而群天下之英杰而告之以太古教之以至顺奥窔之间簟席之上敛然圣王之文章具焉佛然平世之俗起焉则六说者不能入也十二子者不能亲也无置锥之地而王公不能与之争名在一大夫之位则一君不能独畜一国不能独容成名况乎诸侯莫不愿以为臣是圣人之不得势者也仲尼子弓是也一天下财万物养长生民兼利天下通达之属莫不服从六说者立息十二子者迁化则圣人之得势者舜禹是也今夫仁人将何务哉上则法舜禹之制下则法仲尼子弓之义以务息十二子之说如是则天下之害除仁人之事毕圣王之迹着矣信信信也疑疑亦信也贵贤仁也贱不肖亦仁也言而当知也默而当亦知也故知默犹知言也故多言而类圣人也少言而法君子也多少无法而流湎然虽辩小人也故劳力而不当民务谓之奸事劳知而不律先王谓之奸心辩说譬谕齐给便利而不顺礼义谓之奸说此三奸者圣王之所禁也知而险贼而神为诈而巧言无用而辩辩不惠而察治之大殃也行辟而坚饰非而好玩奸而泽言辩而逆古之大禁也知而无法勇而无惮察辩而操僻淫大而用之好奸而与众利足而迷负石而坠是天下之所弃也兼服天下之心高上尊贵不以骄人聪明圣智不以穷人齐给速通不争先人刚毅勇敢不以伤人不知则问不能则学虽能必让然后为德遇君则修臣下之义遇乡则修长幼之义遇长则修子弟之义遇友则修礼节辞让之义遇贱而少者则修告导宽容之义故无不爱也无不敬也无与人争也恢然如天地之苞万物如是则贤者贵之不肖者亲之如是而不服者则可谓怪狡猾之人矣虽则子弟之中刑及之而宜诗云匪上帝不时殷不用旧虽无老成人尚有典刑曾是莫听大命以倾此之谓也古之所谓士仕者厚敦者也合群者也乐富贵者也乐分施者也远罪过者也务事理者也羞独富者也今之所谓士仕者污漫者也贼乱者也恣睢者也贪利者也触抵者也无礼义而唯权势之嗜者也古之所谓处士者德盛者也能静者也修正者也知命者也着是者也今之所谓处士者无能而云能者也无知而云知者也利心无足而佯无欲者也行伪险秽而强高言谨悫者也以不俗为俗离纵而跂訾者也士君子之所不能为君子能为可贵不能使人必贵己能为可信不能使人必信己能为可用不能使人必用己故君子耻不修不耻见污耻不信不耻不见信耻不能不耻不见用是以不诱于誉不恐于诽率道而行端然正己不为物倾侧夫是之谓诚君子诗云温温恭人维德之基此之谓也士君子之容其冠进其衣逢其容良俨然壮然祺然蕼然恢恢然广广然昭昭然荡荡然是父兄之容也其冠进其衣逢其容悫俭然恀然辅然端然訾然洞然缀缀然瞀瞀然是子弟之容也吾语汝学者之嵬容其冠絻其缨禁缓其容简连填填然狄狄然莫莫然鹔鹔然瞿瞿然尽尽然盱盱然酒食声色之中则瞒瞒然瞑瞑然礼节之中则疾疾然訾訾然劳苦事业之中则鹴鹴然离离然偷儒而罔无廉耻而忍謑诟是学者之嵬也第佗其冠衶衤覃其辞禹行而舜趋是子张氏之贱儒也正其衣冠齐其颜色嗛然而终日不言是子夏氏之贱儒也偷儒惮事无廉耻而耆饮食必曰君子固不用力是子游氏之贱儒也彼君子则不然佚而不惰劳而不慢宗原应变曲得其宜如是然后圣人也天下之治方术者多矣皆以其有为不可加矣古之所谓道术者果恶乎在曰无乎不在曰神何由降明何由出圣有所生王有所成皆原于一不离于宗谓之天人不离于精谓之神人不离于真谓之至人以天为宗以德为本以道为门兆于变化谓之圣人以仁为恩以义为理以礼为行以乐为和熏然慈仁谓之君子以法为分以名为表以参为验以稽为决其数一二三四是也百官以此相齿以事为常以衣食为主蕃息畜藏老弱孤寡为意皆有以养民之理也古之人其备乎配神明醇天地育万物和天下泽及百姓明于本数系于末度六通四辟大小精粗其运无乎不在其明而在数度者旧法世传之史尚多有之其在于诗书礼乐者邹鲁之士搢绅先生多能明之诗以道志书以道事礼以道行乐以道和易以道阴阳春秋以道名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家众技也皆有所长时有所用虽然不该不遍一曲之士也判天地之美析万物之理察古人之全寡能备于天地之美称神明之容是故内圣外王之道暗而不明郁而不发天下之人各为其所欲焉以自为方悲夫百家往而不反必不合矣后世之学者不幸不见天地之纯古人之大体道术将为天下裂不侈于后世不靡于万物不晖于数度以绳墨自矫而备世之急古之道术有在于是者墨翟禽滑厘闻其风而说之为之大过已之大顺作为非乐命之曰节用生不歌死无服墨子泛爱兼利而非斗其道不怒又好学而博不异不与先王同毁古之礼乐黄帝有咸池尧有大章舜有大韶禹有大夏汤有大文王有辟雍之乐武王周公作武古之丧礼贵贱有仪上下有等天子棺瑽七重诸侯五重大夫三重士再重今墨子独生不歌死不服桐棺三寸而无瑽以为法式以此教人恐不爱人以此自行固不爱己未败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行难为也恐其不可以为圣人之道反天下之心天下不堪墨子虽独能任奈天下何离于天下其去王也远矣墨子称道曰昔者禹之湮洪水决江河而通四夷九州岛也名川三百支川三千小者无数禹亲自操橐耜而九杂天下之川腓无胈胫无毛沐甚风栉疾雨置万国禹大圣也而形劳天下也如此使后世之墨者多以裘褐为衣以跂为服日夜不休以自苦为极曰不能如此非禹之道也不足为墨相里勤之弟子五侯之徒南方之墨者苦获已齿邓陵子之属俱诵墨经而倍谲不同相谓别墨以坚白同异之辩相訾以奇偶不仵之辞相应以巨子为圣人皆愿为之尸冀得为其后世至今不决墨翟禽滑厘之意则是其行则非也将使后世之墨者必自苦以腓无胈胫无毛相进而已矣乱之上也治之下也虽然墨子真天下之好也将求之不得也虽枯藁不舍也才士也夫不累于俗不饰于物不苟于人不忮于众愿天下之安宁以活民命人我之养毕足而止以此白心古之道术有在于是者宋掞尹文闻其风而悦之作为华山之冠以自表接万物以别宥为始语心之容命之曰心之行以聏合欢以调海内请欲置之以为主见侮不辱救民之斗禁攻寝兵救世之战以此周行天下上说下教虽天下不取强聒而不舍者也故曰上下见厌而强见也虽然其为人太多其自为太少曰请欲固置五升之饭足矣先生恐不得饱弟子虽饥不忘天下日夜不休曰我必得活哉图傲乎救世之士哉曰君子不为苛察不以身假物以为无益于天下者明之不如已也以禁攻寝兵为外以情欲寡浅为内其小大精粗其行适至是而止公而不当易而无私决然无主趣物而不两不顾于虑不谋于知于物无择与之俱往古之道术有在于是者彭蒙田骈慎到闻其风而悦之齐万物以为首曰天能覆之而不能载之地能载之而不能覆之大道能包之而不能辩之知万物皆有所可有所不可故曰选则不遍教则不至道则无遗者矣是故慎到弃知去己而缘不得已泠汰于物以为道理曰知不知将薄知而后邻伤之者也摐髁无任而笑天下之尚贤也纵脱无行而非天下之大圣椎拍甗断与物宛转舍是与非苟可以免不师知虑不知前后魏然而已矣推而后行曳而后往若飘风之还若羽之旋若磨石之隧全而无非动静无过未尝有罪是何故夫无知之物无建己之患无用知之累动静不离于理是以终身无誉故曰至于若无知之物而已无用贤圣夫块不失道豪杰相与笑之曰慎到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而已矣其风窢然恶可而言常反人不见观而不免于魭断其所谓道非道而所言之韪不免于非彭蒙田骈慎到不知道虽然概乎皆尝有闻者也以本为精以物为粗以有积为不足澹然独与神明居古之道术有在于是者关尹老聃闻其风而悦之建之以常无有主之以太一以濡弱谦下为表以空虚不毁万物为实关尹曰在己无居形物自着其动若水其静若镜其应若响芴乎若亡寂乎若清同焉者和得焉者失未尝先人而常随人老聃曰知其雄守其雌为天下溪知其白守其辱为天下谷人皆取先己独取后曰受天下之垢人皆取实己独取虚无藏也故有余岿然而有余其行身也徐而不费无为也而笑巧人皆求福己独曲全曰苟免于咎以深为根以约为纪曰坚则毁矣锐则挫矣常宽容于物不削于人可谓至极关尹老聃乎古之博大真人哉芴漠无形变化无常死与生与天地并与神明往与芒乎何之忽乎何适万物毕罗莫足以归古之道术有在于是者庄周闻其风而悦之以谬悠之说荒唐之言无端崖之辞时恣纵而不傥不以奇见之也以天下为沈浊不可与庄语以卮言为曼衍以重言为真以寓言为广独与天地精神往来而不傲倪于万物不谴是非以与世俗处其书虽瑰玮而连犿无伤也其辞虽参差而珝诡可观彼其充实不可以已上与造物者游而下与外死生无终始者为友其于本也弘大而辟深闳而肆其于宗也可谓稠适而上遂矣虽然其应于化而解于物也其理不竭其来不蜕芒乎昧乎未之尽者惠施多方其书五车其道舛驳其言也不中历物之意曰至大无外谓之大一至小无内谓之小一无厚不可积也其大千里天与地卑山与泽平日方中方睨物方生方死大同而与小同异此之谓小同异万物毕同毕异此之谓大同异南方无穷而有穷今日适越而昔来连环可解也我知天下之中央燕之北越之南是也泛爱万物天地一体也惠施以此为大观于天下而晓辩者天下之辩者相与乐之卵有毛鸡三足郢有天下犬可以为羊马有卵丁子有尾火不热山出口轮不蹍地目不见指不至至不绝龟长于蛇矩不方规不可以为圆凿不围枘飞鸟之景未尝动也镞矢之疾而有不行不止之时狗非犬黄马骊牛三白狗黑孤驹未尝有母一尺之棰日取其半万世不竭辩者以此与惠施相应终身无穷桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者为怪此其柢也然惠施之口谈自以为最贤曰天地其壮乎施存雄而无术南方有倚人焉曰黄缭问天地所以不坠不陷风雨雷霆之故惠施不辞而应不虑而对遍为万物说说而不休多而无已犹以为寡益之以怪以反人为实而欲以胜人为名是以与众不适也弱于德强于物其涂隩矣由天地之道观惠施之能其犹一蚊一虻之劳者也其于物也何庸夫充一尚可曰愈贵道几矣惠施不能以此自宁散于万物而不厌卒以善辩为名惜乎惠施之才骀荡而不得逐万物而不反是穷响以声形与影竞走也悲夫乃论六家之要指曰易大传天下一致而百虑同归而殊涂夫阴阳儒墨名法道德此务为治者也直所从言之异路有省不省耳尝窃观阴阳之术大祥而众忌讳使人拘而多所畏然其序四时之大顺不可失也儒者博而寡要劳而少功是以其事难尽从然其序君臣父子之礼列夫妇长幼之别不可易也墨者俭而难遵是以其事不可遍循然其强本节用不可废也法家严而少恩然其正君臣上下之分不可改矣名家使人俭而善失真然其正名实不可不察也道家使人精神专一动合无形赡足万物其为术也因阴阳之大顺采儒墨之善撮名法之要与时迁移应物变化立俗施事无所不宜指约而易操事少而功多儒者则不然以为人主天下之仪表也主倡而臣和主先而臣随如此则主劳而臣逸至于大道之要去健羡绌聪明释此而任术夫神大用则竭形大劳则敝形神骚动欲与天地长久非所闻也夫阴阳四时八位十二度二十四节各有教令顺之者昌逆之者不死则亡未必然也故曰使人拘而多畏夫春生夏长秋收冬藏此天道之大经也弗顺则无以为天下纲纪故曰四时之大顺不可失也夫儒者以六艺为法六艺经传以千万数累世不能通其学当年不能究其礼故曰博而寡要劳而少功若夫列君臣父子之礼序夫妇长幼之别虽百家弗能易也墨者亦尚尧舜道言其德行曰堂高三尺土阶三等茅茨不剪采椽不刮食土簋啜土刑粝粱之食藜藿之羹夏日葛衣冬日鹿裘其送死桐棺三寸举音不尽其哀教丧礼必以此为万民之率使天下法若此则尊卑无别也夫世异时移事业不必同故曰俭而难遵要曰强本节用则人给家足之道也此墨子之所长虽百家弗能废也法家不别亲疏不殊贵贱一断于法则亲亲尊尊之恩绝矣可以行一时之计而不可长用也故曰严而少恩若尊主卑臣明分职不得相逾越虽百家弗能改也名家苛察缴绕使人不得反其意专决于名而失人情故曰使人俭而善失真若夫控名责实参伍不失此不可不察也道家无为又曰无不为其实易行其辞难知其术以虚无为本以因循为用无成势无常形故能究万物之情不为物先不为物后故能为万物生有法无法因时为业有度无度因物与合故曰圣人不朽时变是守虚者道之常也因者君之纲也群臣并至使各自明也其实中其声者谓之端实不中其声者谓之窾窾言不听奸乃不生贤不肖自分白黑乃形在所欲用耳何事不成乃合大道混混冥冥光耀天下复反无名凡人所生者神也所托者形也神大用则竭形大劳则敝形神离则死死者不可复生离者不可复反故圣人重之由是观之神者生之本也形者生之具也不先定其神而曰我有以治天下何由哉老子学商容见舌而知守柔矣列子学壶子观景柱而知持后矣故圣人不为物先而常制之或曰庄周有取乎曰少欲邹衍有取乎曰自持至周罔君臣之义衍无知于天地之间虽邻不觌也客曰将为太子奏方术之士有资略者若庄周魏牟杨朱墨翟便蜎詹何之伦使之论天下之精微理万物之是非孔老览观孟子持筹而算之万不失一此亦天下之要言妙道也百家异说各有所出若夫墨杨申商之于治道犹盖之无一橑而轮之无一辐有之可以备数无之未有害于用也己自以为独擅之不通之于天地之情也杨朱墨翟之言盈天下天下之言不归杨则归墨故圣人听于无声视于无形詹何田子方老聃是也枝于仁者擢德塞性以收名声使天下簧鼓以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是已周衰之末战国纵横用兵争强以相侵夺当世取士务先权谋以为上贤先王大道陵迟隳废异端并起若杨朱墨翟放荡之言以干时惑众者非一故吴子以法治楚魏申商以法强秦韩也昔杨朱墨翟申不害韩非田骈公孙龙汩乱乎先王之道张乎战国之世墨子蔽于用而不知文宋子蔽于欲而不知得慎子蔽于法而不知贤申子蔽于势而不知知惠子蔽于辞而不知实庄子蔽于天而不知人故由用谓之道尽利矣由欲谓之道尽嗛矣由法谓之道尽数矣由势谓之道尽便矣由辞谓之道尽论矣由天谓之道尽因矣而此数具者皆道之一隅也百川异源而皆归于海百家殊业而皆务于治右诸子并起创教总义仲弓问子桑伯子子曰可也简孔子见子桑伯子伯子不衣冠而处弟子曰夫子何为见此人乎曰其质美而无文吾欲说而文之孔子去子桑伯子门人不说曰何为见孔子乎曰其质美而文繁吾欲说而去其文故曰文质修者谓之君子有质而无文谓之易野子桑伯子易野欲同人道于牛马故仲弓曰太简孔子问子桑虖曰吾再逐于鲁伐树于宋削迹于卫穷于商周围于陈蔡之间吾犯此数患亲交益疏徒友益散何与子桑虖曰子独不闻假人之亡与林回弃千金之璧负赤子而趋或曰为其布与赤子之布寡矣为其累与赤子之累多矣弃千金之璧负赤子而趋何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相收之与相弃亦远矣且君子之交淡若水小人之交甘若醴君子淡以亲小人甘以绝彼无故以合者则无故以离孔子曰敬闻命矣徐行翔佯而归绝学捐书弟子无挹于前其爱益加进异日桑虖又曰舜之将死真冷禹曰汝戒之哉形莫若缘情莫若率缘则不离率则不劳不离不劳则不求文以待形不求文以待形固不待物右子桑伯子创教孔子之故人曰原壤其母死夫子助之沐椁原壤登木曰久矣予之不托于音也歌曰狸首之斑然执女手之卷然夫子为弗闻也者而过之右原壤创教棘子成曰君子质而已矣何以文为棘子成欲弥文子贡讥之谓文不足奇者子成之徒也右棘子成创教齐桓公之时天子卑弱诸侯力征南夷北狄交伐中国中国之不绝如线齐国之地东负海而北彰河地狭田少而民多智巧桓公忧中国之患苦夷狄之乱欲以存亡继绝崇天子之位广文武之业故管子之书生焉管子曰四维一曰礼二曰义三曰廉四曰耻四维不张国乃灭亡管子曰仓廪实而知礼节衣食足而知荣辱右管子创教晏平仲祀其先人豚肩不掩豆贤大夫也而难为下也君子上不僭上下不逼下晏平仲祀其先人豚肩不掩豆浣衣濯冠以朝君子以为隘矣右晏子创教门人进问曰夫少正卯鲁之闻人也夫子为政而先诛得无失乎孔子曰居吾语汝其故人有恶者五而窃盗奸私不与焉一曰心达而险二曰行僻而坚三曰言伪而辩四曰强记而博五曰顺非而泽此五者有一于人则不免君子之诛而少正卯兼有之故居处足以聚徒成群言谈足以饰邪荧众强记足以反是独立此小人雄桀也少正卯在鲁与孔子并孔子之门三盈三虚右少正卯创教有为神农之言者许行自楚之滕踵门而告文公曰远方之人闻君行仁政愿受一廛而为氓文公与之处其徒数十人皆衣褐捆屦织席以为食陈良之徒陈相与其弟辛负耒耜而自宋之滕曰闻君行圣人之政是亦圣人也愿为圣人氓陈相见许行而大悦尽弃其学而学焉陈相见孟子道许行之言曰滕君则诚贤君也虽然未闻道也贤者与民并耕而食饔飧而治今也滕有仓廪府库则是厉民而以自养也恶得贤右许行创教子莫执中执中为近之执中无权犹执一也所恶执一者为其贼道也举一而废百也右子莫创教白圭周人也当魏文侯时李克务尽地力而白圭乐观时变故人弃我取人取我与能薄饮食忍嗜欲节衣服与用事僮仆同苦乐趋时若勐兽挚鸟之发故曰吾治生产犹伊尹吕尚之谋孙吴用兵商鞅行法是也白圭曰吾欲二十而取一何如孟子曰子之道貉道也右白圭创教陈仲子岂不诚廉士哉居于陵三日不食耳无闻目无见也井上有李螬食实者过半矣匍匐往将食之三咽然后耳有闻目有见孟子曰于齐国之士吾必以仲子为巨擘焉虽然仲子恶能廉充仲子之操则蚓而后可者也孟子曰仲子不义与之齐国而弗受人皆信之右陈仲子创教墨家者流盖出于清庙之守茅屋采椽是以贵俭养三老五更是以兼爱选士大射是以上贤宗祀严父是以右鬼顺四时而行是以非命以孝视天下是以上同此其所长也及蔽者为之见俭之利因以非礼推兼爱之意而不知别亲疏墨子学儒者之业受孔子之术以为其礼烦扰而不悦厚葬靡财而贫民复伤生而害事故背周道而用夏政禹之时天下大水禹身执蔂垂以为民先剔河而道九歧凿江而通九路辟五湖而定东海当此之时烧不暇濡不给扢死陵者葬陵死泽者葬泽故节财薄葬闲服生焉兼爱尚贤右鬼非命墨子之所立也右墨家创教道家者流盖出于史官历记成败存亡祸福古今之道然后知秉要执本清虚以自守卑弱以自持此君人南面之术也合于尧之克攘易之嗛嗛一谦而四益此其所长也及放者为之则欲绝去礼学兼弃仁义曰独任清虚可以为治老子者楚苦县厉乡曲仁里人也姓李氏名耳字伯阳谥曰聃周守藏室之史也孔子适周将问礼于老子老子曰子所言者其人与骨皆已朽矣独其言在耳且君子得其时则驾不得其时则蓬累而行吾闻之良贾深藏若虚君子盛德容貌若愚去子之骄气与多欲态色与淫志是皆无益于子之身吾所以告子若是而已孔子去谓弟子曰鸟吾知其能飞鱼吾知其能游兽吾知其能走走者可以为罔游者可以为纶飞者可以为矰至于龙吾不知其能乘风云而上天吾今日见老子其犹龙邪老子修道德其学以自隐无名为务居周久之见周之衰乃遂去至关关令尹喜曰子将隐矣强为我着书于是老子乃着书上下篇言道德之意五千余言而去莫知其所终或曰老莱子亦楚人也着书十五篇言道家之用与孔子同时云盖老子百有六十余岁或言二百余岁以其修道而养寿也自孔子死之后百二十九年而史记周太史儋见秦献公曰始秦与周合而离离五百岁而复合合七十岁而霸王者出焉或曰儋即老子或曰非也世莫知其然否老子隐君子也老子之子名宗宗为魏将封于段干宗子注注子宫宫玄孙假假仕于汉孝文帝而假之子解为胶西王卬太傅因家于齐焉世之学老子者则绌儒学儒学亦绌老子道不同不相为谋岂谓是邪李耳无为自化清静自正南荣趎曰里人有病里人问之病者能言其病然其病病者犹未病也若趎之闻大道譬犹饮药以加病也趎愿闻卫生之经而已矣老子曰卫生之经能抱一乎能勿失乎能无卜筮而知吉凶乎能止乎能已乎能舍诸人而求诸己乎能翛然乎能侗然乎能儿子乎儿子终日嗥而嗌不嗄和之至也终日握而手不掜共其德也终日视而目不瞬偏不在外也行不知所之居不知所为与物委蛇而同其波是卫生之经已常皞张其口而示老子曰吾舌存乎老子曰然吾齿存乎老子曰亡常皞曰子知之乎老子曰夫舌之存也岂非以其柔耶齿之亡也岂非以其刚耶常皞曰嘻是已天下之事已尽矣无以复语子哉孔子见温伯雪子不言而出子贡曰夫子之欲见温伯雪子好矣今也见之而不言其故何也孔子曰若夫人者目击而道存矣不可以容声矣故未见其人而知其志见其人而心与志皆见天符同也圣人之相知岂待言哉全性保真不以物累形杨子之所立也杨朱曰伯成子高不以一毫利物舍国而隐耕大禹不以一身自利一体偏枯古之人损一毫利天下不与也悉天下奉一身不取也人人不损一毫人人不利天下天下治矣庄子者蒙人也名周周尝为蒙漆园吏与梁惠王齐宣王同时其学无所不窥然其要本归于老子之言故其着书十余万言大抵率寓言也作渔父盗跖胠箧以诋訾孔子之徒以明老子之术畏累虚亢桑子之属皆空语无事实然善属书离辞指事类情用剽剥儒墨虽当世宿学不能自解免也其言洸洋自恣以适己故自王公大人不能器之楚威王闻庄周贤使使厚币迎之许以为相庄周笑谓楚使者曰千金重利卿相尊位也子独不见郊祭之牺牛乎养食之数岁衣以文绣以入太庙当是之时虽欲为孤豚岂可得乎子亟去无污我我宁游戏污渎之中自快无为有国者所羁终身不仕以快吾志焉郑之神巫相壶子林见其征告列子列子行泣报壶子壶子持以天壤名实不入机发于踵壶子之视死生亦齐矣子求行年五十有四而病伛偻嵴管高于顶曷下迫颐两脾在上烛营指天匍匐自窥于井曰伟哉造化者其以我为此拘拘邪此其视变化亦同矣故睹尧之道乃知天下之轻也观禹之志乃知天下之细也原壶子之论乃知生死之齐也见子求之行乃知变化之同也夫列子御风而行泠然善也旬有五日而后反彼于致福者未数数然也此虽免乎行犹有所待者也列御寇为伯无人射引之盈贯措杯水其肘上发之适矢复沓方矢复寓当是时犹象人也伯无人曰是射之射非不射之射也尝与汝登高山履危石临百仞之渊若能射乎于是无人遂登高山履危石临百仞之渊背逡巡足二分垂在外揖御寇而进之御寇伏地汗流至踵伯无人曰夫至人者上窥青天下潜黄泉挥斥八极神气不变今女憷然有恂目之志尔于中也殆矣夫子列子问关尹曰至人潜行不窒蹈火不热行乎万物之上而不栗请问何以至于此关尹曰是绝气之守也非知巧果敢之列先物行先理动之谓前识前识者无缘而忘意度也何以论之詹何坐弟子侍有牛鸣于门外弟子曰是黑牛也而白题詹何曰然是黑牛也而白在其角使人视之果黑牛而以布裹其角以詹子之术婴众人之心华焉殆矣故曰道之华也尝试释詹子之察而使五尺之愚童子视之亦知其黑牛而以布裹其角也故以詹子之察苦心伤神而后与五尺之愚童子同功是以曰愚之首也故曰前识者道之华也而愚之首也单豹好术离俗弃尘不食谷实不衣芮温身处山林岩堀以全其生不尽其年而虎食之或曰以德报怨何如子曰何以报德以直报怨以德报德右道家创教法家者流盖出于理官信赏必罚以辅礼制易曰先王以明罚饬法此其所长也及刻者为之则无教化去仁爱专任刑法而欲以致治至于残害至亲伤恩薄厚秦国之俗贪狼强力寡义而趋利可威以刑而不可化以善可劝以赏而不可厉以名被险而带河四塞以为固地利形便畜积殷富孝公欲以虎狼之势而吞诸侯故商鞅之法生焉昔商君相秦也内立法度严刑罚饰政教奸伪无所容外设百倍之利收山泽之税国富民强器械完饰蓄积有余是以征敌伐国攘地斥境不赋百姓而师以赡故用不竭而民不知今申不害言术而公孙鞅为法术者因任而授官循名而责实操杀生之柄课群臣之能者也此人主之所执也申不害者京人也故郑之贱臣学术以干韩昭侯昭侯用为相内修政教外应诸侯十五年终申子之身国治兵强无侵韩者申子之学本于黄老而主刑名着书二篇号曰申子申子者韩昭厘之佐韩晋别国也地民险而介于大国之间晋国之故礼未灭韩国之新法重出先君之令未收后君之令又下新故相反前后相缪百官背乱不知所用故刑名之书生焉韩非者韩之诸公子也喜刑名法术之学而其归本于黄老非为人口吃不能道说而善着书与李斯俱事荀卿斯自以为不如非非见韩之削弱数以书谏韩王韩王不能用于是韩非疾治国不务修明其法制执势以御其臣下富国强兵而以求人任贤反举浮淫之蠹而加之于功实之上以为儒者用文乱法而侠者以武犯禁宽则宠名誉之人急则用介胄之士今者所养非所用所用非所养悲廉直不容于邪枉之臣观往者得失之变故作孤愤五蠹内外储说林说难十余万言邓析操两可之说设无穷之辞当子产执政作竹刑郑国用之数难子产之治子产屈之子产治郑邓析务难之与民之有狱者约大狱一衣小狱襦鳷民之献衣襦鳷而学讼者不可胜数以非为是以是为非是非无度而可与不可日变所欲胜因胜所欲罪因罪右法家创教名家者流盖出于礼官古者名位不同礼亦异数孔子曰必也正名乎名不正则言不顺言不顺则事不成此其所长也及譥者为之则苟钩鋋析乱而已公孙龙六国时辩士也疾名实之散乱因资材之所长为守白之论假物取譬以守白辩或问公孙龙诡辞数万以为法法欤宋子曰圣人与圣法何以异彭蒙曰子之乱名甚矣圣人者自己出也圣法者自理出也理出于己己非理也己能出理理非己也故圣人之治独治者也圣法之治则无不治矣此万世之利唯圣人能该之宋子犹惑质于田子田子曰蒙之言然惠子曰不益生何以有其身庄子曰道与之貌天与之形无以好恶内伤其身今子外乎子之神劳乎子之精倚树而吟据高梧而瞑天选子之形子以坚白鸣右名家创教阴阳者流盖出于羲和之官敬顺昊天历象日月星辰敬授民时此其所长也及拘者为之则牵于禁忌泥于小数舍人事而任鬼神阴阳者顺时而发推刑德随斗击因五胜假鬼神而为助者也天文者序二十八宿步五星日月以纪吉凶之象圣王所以参政也易曰观乎天文以察时变然星事凶悍非湛密者弗能由也夫观景以谴形非明王亦不能服听也以不能由之臣谏不能听之主此所以两有患也历谱者序四时之位正分至之节会日月五星之辰以考寒暑杀生之实故圣王必正历数以定三统服色之制又以探知五星日月之会凶阨之患吉隆之喜其术皆出焉此圣人知命之术也非天下之至材其孰与焉道之乱也患出于小人而强欲知天道者坏大以为小削远以为近是以道术破碎而难知也邹衍大言天事谓之谈天郑有神巫曰季咸知人之死生存亡祸福寿夭期以岁月旬日若神郑人见之皆弃而走列子见之而心醉归以告壶子曰始吾以夫子之道为至矣则又有至焉者矣右阴阳家创教从横家者流盖出于行人之官孔子曰诵诗三百使于四方不能颛对虽多亦奚以为又曰使乎使乎言其当权事制宜受命而不受辞此其所长也及邪人为之则上诈谖而弃其信晚世之时六国诸侯溪异谷别水绝山隔各自治其境内守其分地握其权柄擅其政令下无方伯上无天子力征争权胜者为右恃连与国约重致剖信符结远援以守其国家持其社稷故纵横修短生焉仪秦学乎鬼谷术而习乎纵横言安中国者各十余年文学曰苏秦以从显于赵张仪以衡任于秦景春曰公孙衍张仪岂不诚大丈夫哉一怒而诸侯惧安居而天下熄右纵横家创教兵家者盖出古司马之职王官之武备也洪范八政八曰师孔子曰为国者足食足兵以不教民战是谓弃之明兵之重也易曰古者弦木为弧剡木为矢弧矢之利以威天下其用上矣后世耀金为刃割革为甲器械甚备下及汤武受命以师克乱而济百姓动之以仁义行之以礼让司马法是其遗事也自春秋至于战国出奇设伏变诈之兵并作汉兴张良韩信序次兵法凡百八十二家删取要用定着三十五家诸吕用事而盗取之武帝时军政杨仆捃摭遗逸纪奏兵录犹未能备至于孝成命任宏论次兵书为四种齐之田单楚之庄硚秦之卫鞅燕之缪虮是皆世俗之所谓善用兵者也吴起长兵攻取楚人骚动相与泣悼王右兵家创教诸子十家其可观者九家而已皆起于王道既微诸侯力政时君世主好恶殊方是以九家之术蜂出并作各引一端崇其所善以此驰说取合诸侯其言虽殊辟犹水火相灭亦相生也仁之与义敬之与和相反而皆相成也易曰天下同归而殊涂一致而百虑今异家者各推所长穷知究虑以明其指虽有蔽短合其要归亦六经之支与流裔使其人遭明王圣主得其所折中皆股肱之材已仲尼有言礼失而求诸野方今去圣久远道术缺废无所更索彼九家者不犹愈于野乎若能修六艺之术而观此九家之言舍短取长则可以通万方之略矣右附录诸家创教绪论孔子改制考卷诸子创教改制考子墨子制为葬埋之法曰棺三寸足以朽骨衣三领足以朽肉掘地之深下无菹漏气无发泄于上垄足以期其所则止矣哭往哭来反从事乎衣食之财佴乎祭祀以致孝于亲故曰子墨子之法不失死生之利者此也故古圣王制为葬埋之法曰棺三寸足以朽体衣衾三领足以覆恶以及其葬也下无及泉上无通臭陇若参耕之亩则止矣死者既以葬矣生者必无久哭而疾而从事人为其所能以交相利也子墨子游魏越曰既得见四方之君子则将先语子墨子曰凡入国必择务而从事焉国家昏乱则语之尚贤尚同国家贫则语之节用节葬国家喜音湛湎则语之非乐非命国家淫僻无礼则语之尊天事鬼国家务夺侵凌则语之兼爱非攻故曰择务而从事焉公孟子谓子墨子曰子以三年之丧为非子之三日之丧亦非也子墨子曰子以三年之丧非三日之丧是犹果谓撅者不恭也上稽之尧舜禹汤文武之道而政逆之下稽之桀纣幽厉之事犹合节也若以此观则厚葬久丧其非圣王之道也今执厚葬久丧者言曰厚葬久丧果非圣王之道夫胡说中国之君子为而不已操而不择哉子墨子曰此所谓便其习而义其俗者也昔者越之东有嵒沭之国者其长子生则解而食之谓之宜弟其大父死负其大母而弃之曰鬼妻不可与居处此上以为政下以为俗为而不已操而不择则此岂实仁义之道哉此所谓便其习而义其俗者也楚之南有炎人国者其亲戚死朽其肉而弃之然后埋其骨乃成为孝子秦之西有仪渠之国者其亲戚死聚柴薪而焚之熏上谓之登遐然后成为孝子此上以为政下以为俗为而不已操而不择则此岂实仁义之道哉此所谓便其习而义其俗者也若以此若三国者观之则亦犹薄矣若中国之君子观之则亦犹厚矣如彼则大厚如此则大薄然则葬埋之有节矣故衣食者人之生利也然且犹尚有节葬埋者人之死利也夫何独无节于此乎堂高三尺土阶三等茅茨不剪采椽不刮食土簋啜土刑粝粱之食藜藿之羹夏日葛衣冬日鹿裘其送死桐棺三寸举音不尽其哀兼爱尚贤右鬼非命墨子之所立也昔者圣王为法曰丈夫年二十毋敢不处家女子年十五无敢不事人此圣王之法也圣王既没于民次也其欲蚤处家者有所二十年处家其欲晚处家者有所四十年处家以其蚤与其晚相践后圣王之法十年若纯三年而字子生可以二三年矣此不惟使民蚤处家而可以倍与子墨子曰为乐非也何以知其然也曰先王之书汤之官刑有之曰其恒舞于宫是谓巫风其刑君子出丝二卫小人否似二伯黄径乃言曰呜唿舞佯佯黄言孔章上帝弗常九有以亡上帝不顺降之百殃其家必坏丧察九有之所以亡者徒从饰乐也于武观曰启乃淫溢康乐野于饮食将将铭苋磬以力湛浊于酒渝食于野万舞翼翼章闻于天天用弗式故上者天鬼弗戒下者万民弗利且惟昔者虞夏商周三代之圣王其始建国营都日必择国之正坛置以为宗庙必择木之修茂者立以为菆位必择国之父兄慈孝贞良者以为祝宗必择六畜之胜腯肥倅毛以为牺牲圭璧琮璜称财为度必择五谷之芳黄以为酒醴粢盛故酒醴粢盛与岁上下也故古圣王治天下也故必先鬼神而后人者此也故曰官府选效必先祭器祭服毕藏于府祝宗有司毕立于朝牺牲不与昔聚群故古者圣王之为政若此不侈于后世不靡于万物不晖于数度以绳墨自矫而备世之急古之道术有在于是者墨翟禽滑厘闻其风而悦之为之大过已之大顺作为非乐命之曰节用生不歌死无服墨子泛爱兼利而非斗其道不怒又好学而博不异不与先王同毁古之礼乐黄帝有咸池尧有大章舜有大韶禹有大夏汤有大文王有辟雍之乐武王周公作武古之丧礼贵贱有仪上下有等天子棺椁七重诸侯五重大夫三重士再重今墨子独生不歌死不服桐棺三寸而无椁以为法式以此教人恐不爱人以此自行固不爱己未败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行难为也恐其不可以为圣人之道反天下之心天下不堪墨子虽独能任奈天下何离于天下其去王也远矣墨子称道曰昔者禹之湮洪水决江河而通四夷九州岛也名山三百支川三千小者无数禹亲自操橐耜而九杂天下之川腓无胫无毛沐甚风栉疾雨置万国禹大圣也而形劳天下也如此使后世之墨者多以裘褐为衣以跂硚为服日夜不休以自苦为极曰不能如此非禹之道也不足谓墨相里勤之弟子五侯之徒南方之墨者苦获已齿邓陵子之属俱诵墨经而倍谲不同相谓别墨以坚白同异之辨相訾以觭偶不仵之辞相应以巨子为圣人皆愿为之尸冀得为其后世至今不决墨翟禽滑厘之意则是其行则非也将使后世之墨者必自苦以腓无胈胫无毛相进而已矣乱之上也治之下也虽然墨子真天下之好也将求之不得也虽枯藁不舍也才士也夫墨者之法曰杀人者死伤人者刑此所以禁杀伤人也夫禁杀伤人者天下之大义也墨者亦尚尧舜道言其德行曰堂高三尺土阶三等茅茨不剪采椽不刮食土簋啜土刑粝粱之食藜藿之羹夏日葛衣冬日鹿裘其送死桐椁三寸举音不尽其哀教丧礼必以此为万民之率右墨子改制管仲镂簋朱纮山节藻棁君子以为滥矣孔子曰管仲镂簋而朱纮旅树而反坫山节而藻棁贤大夫也而难为上也管仲会国用三分二在宾客其一在国公曰民办君事矣则可乎对曰不可甲兵未足也请薄刑罚以厚甲兵于是死罪不杀刑罪不罚使以甲兵赎死罪以犀甲一戟刑罚以胁盾一戟过罚以金军无所计而讼者成以束矢桓公曰参国奈何管子对曰制国以为二十一乡商工之乡六士农之乡十五公帅十一乡高子帅五乡国子帅五乡参国故为三军公立三官之臣市立三乡工立三族泽立三虞山立三衡制五家为轨轨有长十轨为里里有司四里为连连有长十连为乡乡有良人三乡一帅桓公曰五鄙奈何管子对曰制五家为轨轨有长六轨为邑邑有司十邑为率率有长十率为乡乡有良人三乡为属属有帅五属一大夫武政听属文政听乡各保而听毋有淫佚者管子对曰修旧法择其善者举而严用之管子对曰作内政而寓军令焉为高子之里为国子之里为公里三分齐国以为三军择其贤民使为里君乡有行伍卒长则其制令且以田猎因以赏罚则百姓通于军事矣桓公曰善于是乎管子乃制五家以为轨轨为之长十轨为里里有司四里为连连为之长十连有乡乡有良人以为军令是故五家为轨五人为伍轨长率之十轨为里故五十人为小戎里有司率之四里为连故二百人为卒连长率之十连为乡故二千人为旅乡良人率之五乡一师故万人一军五乡之师率之三军故有中军之鼓有高子之鼓有国子之鼓春以田曰搜振旅秋以田曰狝治兵是故卒伍政定于里军旅政定于郊内教既成令不得迁徙管子对曰制重罪入以兵甲犀胁二戟轻罪入兰盾鞈革二戟小罪入以金钧分宥薄罪入以半钧无坐抑而讼狱者正三禁之而不直则入束矢以罚之美金以铸戈剑矛戟试诸狗马恶金以铸斤斧锄夷锯试诸木土其后齐中衰管子修之设轻重九府管仲父出朱盖青衣置鼓而归庭有陈鼎家有三归右管子改制曾子曰晏子可谓知礼也已恭敬之有焉有若曰晏子一狐裘三十年遣车一乘及墓而反国君七个遣车七乘大夫五个遣车五乘晏子焉知礼曾子曰国无道君子耻盈礼焉国奢则示之以俭国俭则示之以礼晏平仲祀其先人豚肩不掩豆浣衣濯冠以朝君子以为隘矣晏平仲祀其先人豚肩不掩豆贤大夫也而难为下也右晏子改制棘子成曰君子质而已矣何以文为原壤夷俟孔子之故人曰原壤其母死夫子助之沐椁原壤登木曰久矣予之不托于音也歌曰狸首之班然执女手之卷然夫子为弗闻也者而过之从者曰子未可以已乎夫子曰丘闻之亲者毋失其为亲也故者毋失其为故也或曰以德报怨何如子曰何以报德以直报怨以德报德右棘子成原壤老子改制杨朱曰古语有之生相怜死相捐此语至矣相怜之道非唯情也勤能使逸饿能使饱寒之能使温穷能使达也相捐之道非不相哀也不含珠玉不服文锦不陈牺牲不设明器也季梁之死杨朱望其门而歌随梧之死杨朱抚其尸而哭右杨子改制不累于俗不饰于物不苟于人不忮于众愿天下之安宁以活民命人我之养毕足而止以此白心古之道术有在于是者宋掞尹文闻其风而悦之作为华山之冠以自表接万物以别宥为始语心之容命之曰心之行以胹合欢以调海内请欲置之以为主见侮不辱救民之斗禁攻寝兵救世之战以此周行天下上说下教虽天下不取强聒而不舍者也名有三科法有四呈一曰命物之名方员白黑是也二曰毁誉之名善恶贵贱是也三曰况谓之名贤愚爱憎是也一曰不变之法君臣上下是也二曰齐俗之法能鄙同异是也三曰治众之法庆赏刑罚是也四曰平准之法律度权衡是也士不兼官则职寡寡则易守故士位可世故古之为国者无使民自贫富贫富皆由于君则君专所制民知所归矣明君动事分官由慧定赏分财由法行德制中由礼故欲不得于时爱不得犯法贵不得逾亲禄不得逾位士不得兼官工不得兼事以能受事以事受利若是者上无羡赏下无羡财右宋掞尹文慎到改制惠子为魏惠王为法为法已成以示诸民人民人皆善之献之惠王惠王善之以示翟翦翟翦曰善也惠王曰可行耶翟翦曰不可惠王曰善而不可行何故翟翦对曰今举大木者前唿舆騑后亦应之此其于举大木者善矣岂无郑卫之音哉然不若此其宜也夫国亦木之大者也右惠子改制有为神农之言者许行自楚之滕踵门而告文公曰远方之人闻君行仁政愿受一廛而为氓文公与之处其徒数十人皆衣褐捆屦织席以为食陈良之徒陈相与其弟辛负耒耜而自宋至滕曰闻君行圣人之政是亦圣人也愿为圣人氓陈相见许行而大悦尽弃其学而学焉陈相见孟子道许行之言曰滕君则诚贤君也虽然未闻道也贤者与民并耕而食饔飧而治今也滕有仓廪府库则是厉民而以自养也恶得贤从许子之道则市贾不贰国中无伪虽使五尺之童适市莫之或欺布帛长短同则贾相若麻缕丝絮轻重同则贾相若五谷多寡同则贾相若屦大小同则贾相若右许子改制白圭曰吾欲二十而取一何如孟子曰子之道貉道也万室之国一人陶则可乎曰不可器不足用也曰夫貉五谷不生惟黍生之无城郭宫室宗庙祭祀之礼无诸侯币帛饔飧无百官有司故二十取一而足也今居中国去人伦无君子如之何其可也陶以寡且不可以为国况无君子乎欲轻之于尧舜之道者大貉小貉也欲重之于尧舜之道者大桀小桀也右白圭改制驺衍睹有国者益淫侈不能尚德若大雅整之于身施及黎庶矣乃深观阴阳消息而作怪迂之变终始大圣之篇十余万言其语闳大不经必先验小物推而大之至于无垠先序今以上至黄帝学者所共术大并世盛衰因载其禨祥度制推而远之至天地未生穴幻冥不可考而原也先列中国名山大川通谷禽兽水土所殖物类所珍因而推之及海外人之所不能睹称引天地剖判以来五德转移治各有宜而符应若兹以为儒者所谓中国者于天下乃八十一分居其一分耳中国名曰赤县神州赤县神州内自有九州岛禹之序九州岛是也不得为州数中国外如赤县神州者九乃所谓九州岛也于是有裨海环之人民禽兽莫能相通者如一区中者乃为一州如此者九乃有大瀛海环其外天地之际焉其术皆此类也右驺子改制或问公孙龙诡辞数万以为法法欤曰断木为棋梡革为鞠亦皆有法焉不合乎先王之法者君子不法也右公孙龙改制世俗之为说者曰治古无肉刑而有象刑墨黥慅婴共艾毕菲鉴屦杀赭衣而不纯治古如是右邓析改制林既衣韦衣而朝齐景公齐景公曰此君子之服也小人之服也林既逡巡而作色曰夫服事何足以端士行乎右林既改制孝公既用卫鞅鞅欲变法恐天下议己卫鞅曰疑行无名疑事无功且夫有高人之行者固见非于世有独知之虑者必见敖于民愚者暗于成事知者见于未萌民不可与虑始而可与乐成论至德者不和于俗成大功者不谋于众是以圣人苟可以强国不法其故苟可以利民不循其礼常人安于故俗学者溺于所闻以此两者居官守法可也非所与论于法之外也三代不同礼而王五伯不同法而霸智者作法愚者制焉贤者更礼不肖者拘焉卫鞅曰治世不一道便国不法古故汤武不循古而王夏殷不易礼而亡反古者不可非而循礼者不足多鞅去卫适秦能明其术强霸孝公后世遵其法公孙鞅之法也重轻罪重罪者人之所难犯也而小过者人之所易去也今申不害言术而公孙鞅为法术者因任而授官循名而责实操杀生之柄课群臣之能者也此人主之所执也法者宪令着于官府刑罚必于民心赏存乎慎法而罚加乎奸令者也此臣之所师也君无术则弊于上臣无法则乱于下此不可一无皆帝王之具也申子之学本于黄老而主刑名殷之法刑弃灰于街者子贡以为重问之仲尼仲尼曰知治之道也夫弃灰于街必掩人掩人人必怒怒则斗斗必三族相残也此残三族之道也虽刑之可也且夫重罚者人之所恶也而无弃灰人之所易也使人行之所易而无离所恶此治之道一曰殷之法弃灰于公道者断其手子贡曰弃灰之罪轻断手之罚重古人何太毅也曰无弃灰所易也断手所恶也行所易不关所恶古人以为易故行之故明主之国无书简之文以法为教无先王之语以吏为师无私剑之捍以斩首为勇是境内之民其言谈者必轨于法动作者归之于功为勇者尽之于军是故无事则国富有事则兵强此之谓王资既畜王资而承敌国之超五帝侔三王者必此法也故明主之行制也天其用人也鬼天则不非鬼则不因势行教严逆而不违毁誉一行而不议是故明君之蓄其臣也尽之以法质之以备故不赦死不宥刑赦死宥刑是谓威淫社稷将危国家偏威是故大臣之禄虽大不得借威城市党与虽众不得臣士卒故人臣处国无私朝居军无私交其府库不得私贷于家此明君之所以禁其邪是故不得四从不载奇兵非传非遽载奇兵革罪死不赦此明君之所以备不虞者也七术一曰众端参观二曰必罚明威三曰信赏尽能四曰一听责下五曰疑诏诡使六曰挟知而问七曰倒言反事右商君申子韩非子改制孔子改制考卷诸子改制托古考世俗之人多尊古而贱今故为道者必托之于神农黄帝而后能入说寓言十九重言十七卮言日出和以天倪寓言十九借外论之亲父不为其子媒亲父誉之不若非其父者也非吾罪也人之罪也与己同则应不与己同则反同于己为是之异于己为非之重言十七所以已言也是为耆艾年先矣而无经纬本末以期年耆者是非先也人而无以先人无人道也人而无人道是之谓陈人卮言日出和以天倪因以曼衍所以穷年今逮至昔者三代圣王既没天下失义后世之君子或以厚葬久丧以为仁也义也孝子之事也或以厚葬久丧以为非仁义非孝子之事也曰二子者言则相非行即相反皆曰吾上祖述尧舜禹汤文武之道者也而言即相非行即相反于此乎后世之君子皆疑惑乎二子者言也孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎今儒墨者称三代文武而弗行是言其所不行也有为神农之言者许行且夫世之愚学皆不知治乱之情讘讠夹多诵先古之书以乱当世之治夫称上古之传颂辩而不悫道先王仁义而不能正国者此亦可以戏而不可以为治也太史公曰学者多称五帝尚矣然尚书独载尧以来而百家言黄帝其文不雅驯荐绅先生难言之孔子所传宰予问五帝德及帝系姓儒者或不传余尝西至空桐北过涿鹿东渐于海南浮江淮矣至长老皆各往往称黄帝尧舜之处风教固殊焉总之不离古文者近是予观春秋国语其发明五帝德帝系姓章矣顾弟弗深考其所表见皆不虚书缺有间矣其轶乃时时见于他说非好学深思心知其意固难为浅见寡闻者道也余并论次择其言尤雅者故着为本纪书首公见乎谈士辩人乎虑事定计必是人也然不能以一言说人主意故言必称先王语必道上古虑事定计饰先王之成功语其败害以恐喜人主之志以求其欲多言夸严莫大于此矣右托古要旨子墨子言曰古者明王圣人所以王天下正诸侯者彼其爱民谨忠利民谨厚忠信相连又示之以利是以终身不餍殁世而不倦古者明王圣人其所以王天下正诸侯者此也是故古者圣王制为节用之法曰凡天下群百工轮车翙匏陶冶梓匠使各从事其所事能曰凡足以奉给民用则止诸加费不加于民利者圣王弗为古者圣王制为饮食之法曰足以充虚继气强股肱使耳目聪明则止不极五味之调芬香之和不致远国珍恢异物何以知其然古者尧治天下南抚交址北降幽都东西至日所出入莫不宾服逮至其厚爱黍稷不二羹胾不重饮于土塯啜于土形斗以酌俯仰周旋威仪之礼圣王弗为古者圣王制为衣服之法曰冬服绀泬之衣轻且暖夏服绤之衣轻且清则止诸加费不加于民利者圣王弗为古者圣人为勐禽狡兽暴人害民于是教民以兵行日带剑为刺则入击则断旁击而不折此剑之利也甲为衣则轻且利动则兵且从此甲之利也车为服重致远乘之则安引之则利安以不伤人利以速至此车之利也古者圣王为大川广谷之不可济于是利为舟楫足以将之则止虽上者三公诸侯至舟楫不易津人不饰此舟之利也古者圣王制为节葬之法曰衣三领足以朽肉棺三寸足以朽骸堀穴深不通于泉流不发泄则止死者既葬生者毋久丧用哀古者人之始生未有宫室之时因陵丘堀穴而处焉圣王虑之以为堀穴曰冬可以辟风寒逮夏下润湿上熏烝恐伤民之气于是作为宫室而利然则为宫室之法将奈何哉子墨子言曰其旁可以圉风寒上可以圉雪霜雨露其中蠲洁可以祭祀宫墙足以为男女之别则止诸加费不加民利者圣王弗为昔之圣王禹汤文武兼爱天下之百姓率以尊天事鬼其利人多故天福之使立为天子故夏书曰禹七年水殷书曰汤五年旱此其离凶饿甚矣然而民不冻饿者何也其生财密其用之节也子墨子曰古之民未知为宫室时就陵阜而居穴而处下润湿伤民故圣王作为宫室为宫室之法曰高足以辟润湿边足以圉风寒上足以待雪霜雨露宫墙之高足以别男女之礼谨此则止古之民未知为衣服时衣皮带茭冬则不轻而温夏则不轻而清圣王以为不中人之情故作诲妇人治丝麻捆布绢以为民衣为衣服之法冬则练帛之中以为轻且暖夏则絺绤之中足以为轻且清谨此则止凡回于天地之间包于四海之内天壤之情阴阳之和莫不有也虽至圣不能更也何以知其然圣人有传天地也则曰上下四时也则曰阴阳人情也则曰男女禽兽也则曰牡牝雄雌也真天壤之情虽有先王不能更也虽上世至圣必蓄私不以伤行故民无怨宫无拘女故天下无寡夫内无拘女外无寡夫故天下之民众程繁问于子墨子曰夫子曰圣王不为乐昔诸侯倦于听治息于钟鼓之乐士大夫倦于听治息于竽瑟之乐农夫春耕夏耘秋敛冬藏息于聆缶之乐今夫子曰圣王不为乐此譬之犹马驾而不税弓张而不弛无乃非有血气者之所不能至邪子墨子曰昔者尧舜有茅茨者且以为礼且以为乐汤放桀于大水环天下自立以为王事成功立无大后患因先王之乐又自作乐命曰頀又修九招武王胜殷杀纣环天下自立以为王事成功立无大后患因先王之乐又自作乐命曰象周成王因先王之乐命曰驺虞周成王之治天下也不若武王武王之治天下也不若成汤成汤之治天下也不若尧舜故其乐逾繁者其治逾寡自此观之乐非所以治天下也程繁曰子曰圣王无乐此亦乐已若之何其谓圣王无乐也子墨子曰圣王之命也多寡之食之利也以知饥而食之者智也固为无智矣今圣王有乐而少此亦无也故古者圣王之为政列德而尚贤虽在农与工肆之人有能则举之高予之爵重予之禄任之以事断予之令故古者尧举舜于服泽之阳授之政天下平禹举益于阴方之中授之政九州岛成汤举伊尹于庖厨之中授之政其谋得文王举闳夭泰颠罝罔之中授之政西土服是故子墨子言曰得意贤士不可不举不得意贤士不可不举尚欲祖述尧舜禹汤之道将不可以不尚贤夫尚贤者政之本也且以尚贤为政之本者亦岂独子墨子之言哉此圣人之道先王之书距年之言也传曰求圣君哲人以裨辅而身汤誓曰聿求元圣与之戮力同心以治天下则此言圣之不失以尚贤使能为政也故古者圣王唯能审以尚贤使能为政无异物杂焉天下皆得其利古者舜耕历山陶河濒渔雷泽尧得之服泽之阳举以为天子与接天下之政治天下之民伊挚有莘氏女之私臣亲为庖人汤得之举以为己相与接天下之政治天下之民傅说被褐带索庸筑乎傅岩武丁得之举以为三公与接天下之政治天下之民然昔吾所以贵尧舜禹汤文武之道者何故以哉以其唯毋临众发政而治民使天下之为善者可而劝也为暴者可而沮也然则此尚贤者也与尧舜禹汤文武之道同矣故古圣王以审以尚贤使能为政而取法于天虽天亦不辩贫富贵贱远迩亲疏贤者举而尚之不肖者抑而废之然则富贵为贤以得其赏者谁也曰若昔者三代圣王尧舜禹汤文武者是也是故昔者尧之举舜也汤之举伊尹也武丁之举傅说也岂以为骨肉之亲无故富贵面目美好者哉惟法其言用其谋行其道上可而利天中可而利鬼下可而利人故推而上之是故子墨子言曰古者圣王为五刑诚以治其民譬若丝缕之有纪罔罟之有纲所以连收天下之百姓不尚同其上者也子墨子曰方今之时复古之民始生未有正长之时盖其语曰天下之人异义是以一人一义十人十义百人百义其人数兹众其所谓义者亦兹众是以人是其义而非人之义故相交非也内之父子兄弟作怨仇皆有离散之心不能相和合至乎舍余力不以相劳隐匿良道不以相教腐朽余财不以相分天下之乱也至如禽兽然无君臣上下长幼之节父子兄弟之礼是以天下乱焉故古者圣王明天鬼之所欲而避天鬼之所憎以求兴天下之利除天下之害是以率天下之万民齐戒沐浴洁为酒醴粢盛以祭祀天鬼其事鬼神也酒醴粢盛不敢不蠲洁牺牲不敢不腯肥圭璧币帛不敢不中度量春秋祭祀不敢失时几听狱不敢不中分财不敢不均居处不敢怠慢曰其为正长若此是故出诛胜者何故之以也曰唯以尚同为政者也故古者圣王之为政若此故古者圣人之所以济事成功垂名于后世者无他故异物焉曰唯能以尚同为政者也是以先王之书周颂之道之曰载来见辟王聿求厥章则此语古者国君诸侯之以春秋来朝聘天子之廷受天子之严教退而治国政之所加莫敢不宾当此之时本无有敢纷天子之教者诗曰我马维骆六辔沃若载驰载驱周爰咨度又曰我马维骐六辔若丝载驰载驱周爰咨谋即此语也古者国君诸侯之闻见善与不善也皆驰驱以告天子是以赏当贤罚当暴不杀不辜不失有罪则此尚同之功也故曰治天下之国若治一家使天下之民若使一夫意独子墨子有此而先王无有此邪则亦然也圣王皆以尚同为政故天下治何以知其然也于先王之书也大誓之言然曰小人见奸巧乃闻不言也发罪钧此言见淫辟不以告者其罪亦犹淫辟者也故古之圣王治天下也其所差论以自左右羽翼者皆良外为之人助之视听者众故与人谋事先人得之与人举事先人成之光誉令闻先人发之唯信身而从事故利若此古者有语焉曰一目之视也不若二目之视也一耳之听也不若二耳之听也一手之操也不若二手之强也夫唯能信身而从事故利若此是故古之圣王之治天下也千里之外有贤人焉其乡里之人皆未之均闻见也圣人得而赏之千里之内有暴人焉其乡里未之均闻见也圣王得而罚之古者禹治天下西为西河渔窦以泄渠孙皇之水北为防原泒注后之邸嘑池之窦洒为底柱凿为龙门以利燕代胡貉与西河之民东为漏大陆防孟诸之泽洒为九浍以楗东土之水以利冀州之民南为江汉淮汝东流之注五湖之处以利荆楚于越南夷之民此言禹之事吾今行兼矣昔者文王之治西土若日若月乍光于四方于西土不为大国侮小国不为众庶侮鳏寡不为暴势夺穑人黍稷狗彘天屑临文王慈是以老而无子者有所得终其寿矜独无兄弟者有所杂于生人之间少失其父母者有所放依而长此文王之事则吾今行兼矣昔者武王将事泰山隧传曰泰山有道曾孙周王有事大事既获仁人尚作以祗商夏蛮夷丑貉虽有周亲不若仁人万方有罪惟予一人此言武王之事吾今行兼矣今若夫兼相爱交相利此自先圣六王者亲行之何知先圣六王之亲行之也子墨子曰吾非与之并世同时亲闻其声见其色也以其所书于竹帛镂于金石琢于盘盂传遗后世子孙者知之泰誓曰文王若日若月乍照光于四方于西土即此言文王之兼爱天下之博大也譬之日月兼照天下之无有私也即此文王兼也虽子墨子之所谓兼者于文王取法焉且不惟泰誓为然虽禹誓即亦犹是也禹曰济济有众咸听朕言非惟小子敢行称乱蠢兹有苗用天之罚若予既率尔群对诸群以征有苗禹之征有苗也非以求以重富贵干福禄乐耳目也以求兴天下之利除天下之害即此禹兼也虽子墨子之所谓兼者于禹求焉且不惟禹誓为然虽汤说即亦犹是也汤曰惟予小子履敢用玄牡告于上天后曰今天大旱即当朕身履未知得罪于上下有善不敢蔽有罪不敢赦简在帝心万方有罪即当朕身朕身有罪无及万方即此言汤贵为天子富有天下然且不惮以身为牺牲以祠说于上帝鬼神即此汤兼也虽子墨子之所谓兼者于汤取法焉且不惟誓命与汤说为然周诗即亦犹是也周诗曰王道荡荡不偏不党王道平平不党不偏其直若矢其易若底君子之所履小人之所视若吾言非语道之谓也古者文武为正均分赏贤罚暴勿有亲戚弟兄之所阿即此文武兼也虽子墨子之所谓兼者于文武取法焉昔者有三苗大乱天命殛之日妖宵出雨血三朝龙生庙犬哭乎市夏冰地坼及泉五谷变化民乃大振高阳乃命玄宫禹亲把天之瑞令以征有苗四电诱祗有神人面鸟身若瑾以侍扼矢有苗之祥苗师大乱后乃遂几禹既已克有三苗焉磨为山川别物上下卿制大极而神民不违天下乃静则此禹之所以征有苗也还至乎夏王桀天有告命日月不时寒暑杂至五谷焦死鬼唿国鹤鸣十夕余天乃命汤于镳宫用受夏之大命夏德大乱予既卒其命于天矣往而诛之必使汝堪之汤焉敢奉率其众是以乡有夏之境帝乃使阴暴毁有夏之城少少有神来告曰夏德大乱往攻之予必使汝大堪之予既受命于天天命融隆火于夏之城间西北之隅汤奉桀众以克有属诸侯于薄荐章天命通于四方而天下诸侯莫敢不宾服则此汤之所以诛桀也还至乎商王纣天不序其德祀用失时兼夜中十日雨土于薄九鼎迁止妇妖宵出有鬼宵吟有女为男天雨肉棘生乎国道王兄自纵也赤乌衔圭降周之岐社曰天命周文王伐殷有国泰颠来宾河出绿图地出乘黄武王践功梦见三神曰予既沈渍殷纣于酒德矣往攻之予必使汝大堪之武王乃攻狂夫反商之周天赐武王黄鸟之旗王既已克殷成帝之来分主诸神祀纣先王通维四夷而天下莫不宾焉袭汤之绪此即武王之所以诛纣也昔者圣王为法曰丈夫年二十毋敢不处家女子年十五毋敢不事人此圣王之法也圣王既没于民次也其欲蚤处家者有所二十年处家其欲晚处家者有所四十年处家以其蚤与其晚相践后圣王之法十年若纯三年而字子生可以二三年矣此不惟使民蚤处家而可以倍与故古圣王制为葬埋之法曰棺三寸足以朽体衣衾三领足以覆恶以及其葬也下毋及泉上毋通臭垄若参耕之亩则止矣死者既以葬矣生者必无久哭而疾而从事人为其所能以交相利也此圣王之法也今执厚葬久丧者之言曰厚葬久丧虽使不可以富贫众寡定危治乱然此圣王之道也子墨子曰不然昔者尧北教乎八狄道死葬蛩山之阴衣衾三领谷木之棺葛以缄之既氵犯而后哭满坎无封已葬而牛马乘之舜西教乎七戎道死葬南己之市衣衾三领谷木之棺葛以缄之已葬而市人乘之禹东教乎九夷道死葬会稽之山衣衾三领桐棺三寸葛以缄之绞之不合通之不坎掘地之深下毋及泉上无通臭既葬收余壤其上垄若参耕之亩则止矣若以此若三圣王者观之则厚葬久丧果非圣王之道故三王者皆贵为天子富有天下岂忧财用之不足哉以为如此葬埋之法故昔三代圣王禹汤文武欲以天之为政于天子明说天下之百姓故莫不牛羊豢犬彘洁为粢盛酒醴以祭祀上帝鬼神而求祈福于天我未尝闻天下之所求祈福于天子者也我所以知天之为政于天子者也故天子者天下之穷贵也天下之穷富也故于富且贵者当天意而不可不顺顺天意者兼相爱交相利必得赏反天意者别相恶交相贼必得罚然则是谁顺天意而得赏者谁反天意而得罚者子墨子言曰昔三代圣王禹汤文武此顺天意而得赏也昔三代之暴王桀纣幽厉此反天意而得罚者也然则禹汤文武其得赏何以也子墨子言曰其事上尊天中事鬼神下爱人然则桀纣幽厉得其罚何以也子墨子曰其事上诟天中诟鬼下贱人夫爱人利人顺天之意得天之赏者谁也曰若昔三代圣王尧舜禹汤文武者是也尧舜禹汤文武焉所从事曰从事兼不从事别何以知天之爱百姓也吾以贤者之必赏善罚暴也何以知贤者之必赏善罚暴也吾以昔者三代之圣王知之故昔也三代之圣王尧舜禹汤文武之兼爱之天下也从而利之移其百姓之意焉率以敬上帝山川鬼神昔者武王之攻殷诛纣也使诸侯分其祭曰使亲者受内祀疏者受外祀故武王必以鬼神为有是故攻殷伐纣使诸侯分其祭若鬼神无有则武王何祭分哉非惟武王之事为然也故圣王其赏也必于祖其僇也必于社赏于祖者何也告分之均也僇于社者何也告听之中也非惟若书之说为然也且惟昔者虞夏商周三代之圣王其始建国营都日必择国之正坛置以为宗庙必择木之修茂者立以为僇位必择国之父兄慈孝贞良者以为祝宗必择六畜之胜腯肥倅毛以为牺牲圭璧琮璜称财为度必择五谷之芳黄以为酒醴粢盛故酒醴粢盛与岁上下也故古圣王治天下也故必先鬼神而后人者此也故曰官府选效必先祭器祭服毕藏于府祝宗有司毕立于朝牺牲不与昔聚群故古者圣王之为政若此古者圣王必以鬼神为其务鬼神厚矣又恐后世子孙不能知也故书之竹帛传遗后世之子孙咸恐其腐蠹绝灭后世之子孙不得而记故琢之盘盂镂之金石以重之有恐后世子孙不能敬莙以取羊故先王之书圣人一尺之帛一篇之书语数鬼神之有也重有重之此其故何则圣王务之今执无鬼者曰鬼神者固无有则此反圣王之务反圣王之务则非所以为君子之道也今执无鬼者之言曰先王之书慎无一尺之帛一篇之书语数鬼神之有重有重之亦何书之有哉子墨子曰周书大雅有之大雅曰文王在上于昭于天周虽旧邦其命维新有周不显帝命不时文王陟降在帝左右穆穆文王令闻不已若鬼神无有则文王既死彼岂能在帝之左右哉此吾所以知周书之鬼也且周书独鬼而商书不鬼则未足以为法也然则姑尝上观乎商书曰呜唿古者有夏方未有祸之时百兽贞虫允及飞鸟莫不比方矧佳人面胡敢异心山川鬼神亦莫敢不宁若能共允佳天下之合下土之葆察山川鬼神之所以莫敢不宁者以佐谋禹也此吾所以知商书之鬼也且商书独鬼而夏书不鬼则未足以为法也然则姑尝上观乎夏书禹誓曰大战于甘王乃命左右六人下听誓于中军曰有扈氏威侮五行怠弃三正天用剿绝其命有曰日中今予与有扈氏争一日之命且尔卿大夫庶人予非尔田野葆士之欲也予共行天之罚也左不共于左右不共于右若不共命御非尔马之政若不共命是以赏于祖而僇于社赏于祖者何也言分命之均也僇于社者何也言听狱之事也故古圣王必以鬼神为赏贤而罚暴是故赏必于祖而僇必于社此吾所以知夏书之鬼也故尚者夏书其次商周之书语数鬼神之有也重有重之此其故何也则圣王务之以若书之说观之则鬼神之有岂可疑哉于古曰吉日丁卯周代祝社方岁于社者考以延年寿若无鬼神彼岂有所延年寿哉巫马子谓子墨子曰鬼神孰与圣人明智子墨子曰鬼神之明智于圣人犹聪耳明目之与聋瞽也昔者夏后开使蜚廉采金于山川而陶铸之于昆吾是使翁难乙卜于目若之龟龟曰鼎成三足而方不炊而自烹不举而自臧不迁而自行以祭于昆吾之墟上乡乙又言兆之由曰飨矣逢逢白云一南一北一西一东九鼎既成迁于三国夏后氏失之殷人受之殷人失之周人受之夏后殷周之相受也数百岁矣使圣人聚其良臣与其桀相而谏岂能智数百岁之后哉而鬼神智之是故曰鬼神之明智于圣人也犹聪耳明目之与聋瞽也是故子墨子曰为乐非也何以知其然也曰先王之书汤之官刑有之曰其恒舞于宫是谓巫风其刑君子出丝二卫小人否似二伯黄径乃言曰呜唿舞佯佯黄言孔章上帝弗常九有以亡上帝不顺降之百鸑其家必坏丧察九有之所以亡者徒从饰乐也于武观曰启乃淫溢康乐野于饮食将将铭苋磬以力湛浊于酒渝食于野万舞翼翼章闻于天天用弗式故上者天鬼弗戒下者万民弗利尝尚观于先王之书先王之书所以出国家布施百姓者宪也先王之宪亦尝有曰福不可请祸不可讳敬无益暴无伤者乎所以听狱制罪者刑也先王之刑亦尝有曰福不可请祸不可讳敬无益暴无伤者乎所以整设师旅进退师徒者誓也先王之誓亦尝有曰福不可请祸不可讳敬无益暴无伤者乎故子墨子言曰吾当未盐数天下之良书不可尽计数大方论数而五者是也于仲虺之告曰我闻于夏人矫天命布命于下帝伐之恶龚丧厥师此言汤之所以非桀之执有命也于太誓曰纣夷处不肯事上帝鬼神祸厥先神禔不祀乃曰吾民有命无廖排漏天亦纵之弃而弗葆此言武王所以非纣执有命也今夫有命者言曰我非作之后世也自昔三代有若言以传流矣今故先生对之曰夫有命者不志昔也三代之圣善人与意亡昔三代之暴不肖人也何以知之圣王之患此也故书之竹帛琢之金石于先王之书仲虺之告曰我闻有夏人矫天命布命于下帝式是恶用阙师此语夏王桀之执有命也汤与仲虺共非之先王之书太誓之言然曰纣夷之居而不肯事上帝弃阙其先神而不祀也曰我民有命毋戮其务天亦不弃纵而不葆此言纣之执有命也武王以太誓非之有于三代不国有之曰女毋崇天之有命也命三不国亦言命之无也于召公之执令于然且敬哉无天命惟予二人而无造言不自降天之哉得之在于商夏之诗书曰命者暴王作之禹之总德有之曰允不着惟天民不而葆既防凶心天加之咎不慎厥德天命焉葆仲虺之告曰我闻有夏人矫天命于下帝式是增用爽厥师彼用无为有故谓矫若有而谓有夫岂为矫哉昔者桀执有命而行汤为仲虺之告以非之太誓之言也于去发曰恶乎君子天有显德其行甚章为鉴不远在彼殷王谓人有命谓敬不可行谓祭无益谓暴无伤上帝不常九有以亡上帝不顺祝降其丧惟我有周受之大帝昔纣执有命而行武王为太誓去发以非之曰子胡不尚考之乎商周虞夏之记从十简之篇以尚皆无之将何若者也公孟子曰君子必古言服然后仁子墨子曰昔者商王纣卿士费仲为天下之暴人箕子微子为天下之圣人此同言而或仁不仁也周公旦为天下之圣人关叔为天下之暴人此同服或仁或不仁然则不在古服与古言矣且子法周而未法夏也子之古非古也禽滑厘问于墨子曰锦绣絺纮将安用之墨子曰恶是非吾用务也古有无文者得之矣夏禹是也卑小宫室损薄饮食土阶三等衣裳细布当此之时黻无所用而务在于完坚殷之盘庚大其先王之室而改迁于殷茅茨不剪采椽不斫以变天下之视当此之时文采之帛将安所施夫品庶非有心也以人主为心苟上不为下恶用之二王者以化身先于天下故化隆于其时成名于今世也且夫锦绣絺纮乱君之所造也其本皆兴于齐景公喜奢而忘俭幸有晏子以俭镌之然犹几不能胜夫奢安可穷哉纣为鹿台糟丘酒池肉林宫墙文画雕琢刻镂锦绣被堂金玉珍玮妇女优倡钟鼓管弦流漫不禁而天下愈竭故卒身死国亡为天下戮非惟锦绣絺纮之用邪今当凶年有欲予子隋侯之珠者不得卖也珍宝而以为饰又欲予子一钟粟者得珠者不得粟得粟者不得珠子将何择禽滑厘曰吾取粟耳可以救穷墨子曰诚然则恶在事夫奢也长无用好末淫非圣人之所急也故食必常饱然后求美衣必常暖然后求丽居必常安然后求乐为可长行可久先质而后文此圣人之务禽滑厘曰善尧葬于谷林通树之舜葬于纪市不变其肆禹葬于会稽不变人徒是故先王以俭节葬死也墨者亦尚尧舜道言其德行曰堂高三尺土阶三等茅茨不剪采椽不刮食土簋啜土刑粝粱之食藜藿之羹夏日葛衣冬日鹿裘其送死桐棺三寸举音不尽其哀教丧礼必以此为万民之率使天下法右墨子托古老聃曰小子少进余语女三王五帝之治天下黄帝之治天下使民心一民有其亲死不哭而民不非也尧之治天下使民心亲民有为其亲杀其杀而民不非也舜之治天下使民心竞民孕妇十月生子子生五月而能言不至乎孩而始谁则人始有夭矣禹之治天下使民心变人有心而兵有顺杀盗非杀人自为种而天下耳是以天下大骇儒墨皆起其作始有伦而今乎妇女何言哉余语女三皇五帝之治天下名曰治之而乱莫甚焉古之善为士者微妙玄通深不可识古之善为道者非以明民将以愚之俈尧之时混吾之美在下其道非独出人也山不童而用赡泽不弊而养足耕以自养以其余应良天子故平牛马之牧不相及人民之俗不相知不出百里而来足故卿而不理静也其狱一飐腓一飐屦而当死今周公断指满稽断首满稽断足满稽而死民不服非人性也敝也黄帝言曰声禁重色禁重衣禁重香禁重味禁重室禁重尧有子十人不与其子而授舜舜有子九人不与其子而授禹至公也黄帝曰帝无常处也有处者乃无处也以言不刑蹇圜道也人之窍九一有所居则八虚八虚甚久则身毙故唯而听唯止听而视听止以言说一一不欲留留运为败圜道也一也齐至贵莫知其原莫知其端莫知其始莫知其终而万物以为宗黄帝曰芒芒昧昧从天之道与元同气为天下及国莫如以德莫如行义以德以义不赏而民劝不罚而邪止此神农黄帝之政也右老子托古杨朱曰太古之人知生之暂来知死之暂往故从心而动不违自然所好当身之娱非所去也故不为名所劝从性而游不逆万物所好死后之名非所取也故不为刑所及名誉先后年命多少非所量也杨朱曰古语有之生相怜死相捐此语至矣相怜之道非唯情也勤能使逸饥能使饱寒能使温穷能使达也相捐之道非不相哀也不含珠玉不服文绵不陈牺牲不设明器也杨朱曰伯成子高不以一毫利物舍国而隐耕大禹不以一身自利一体偏枯古之人损一毫利天下不与也悉天下奉一身不取也人人不损一毫人人不利天下天下治矣杨朱曰丰屋美服厚味姣色有此四者何求于外有此而求外者无厌之性无厌之性阴阳之蠹也忠不足以安君适足以危身义不足以利物适足以害生安上不由于忠而忠名灭焉利物不由于义而义名绝焉君臣皆安物我兼利古之道也右杨子托古南伯子葵曰子独恶乎闻之曰闻诸副墨之子副墨之子闻诸洛诵之孙洛诵之孙闻之瞻明瞻明闻之聂许聂许闻之需役需役闻之于讴于讴闻之玄冥玄冥闻之参寥参寥闻之疑始若夫乘道德而浮游则不然无誉无訾一龙一蛇与时俱化而无肯专为一上一下以和为量浮游乎万物之祖物物而不物于物则胡可得而累邪此神农黄帝之法则也颜渊东之齐孔子有忧色子贡下席而问曰小子敢问回东之齐夫子有忧色何邪孔子曰善哉女问昔者管子有言丘甚善之曰褚小者不可以怀大绠短者不可以汲深夫若是者以为命有所成而形有所适也夫不可损益吾恐回与齐侯言尧舜黄帝之道而重以燧人神农之言彼将内求于己而不得不得则惑人惑则死犬希韦氏得之以絜天地伏戏得之以袭气母维斗得之终古不忒日月得之终古不息堪坏得之以袭昆仑冯夷得之以游大川肩吾得之以处太山黄帝得之以登云天颛顼得之以处玄宫禺强得之立乎北极西王母得之坐乎少广莫知其始莫知其终彭祖得之上及有虞下及五霸傅说得之以相武丁奄有天下乘东维骑箕尾而比于列星北门成问于黄帝曰帝张咸池之乐于洞庭之野吾始闻之惧复闻之怠卒闻之而惑荡荡默默乃不自得啮缺问于王倪四问而四不知缺因跃而大喜行以告蒲衣子蒲衣子曰而今乃知之乎有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉于于一以己为马一以己为牛其知情信其德甚真而未始入于非人阳子居见老聃曰有人于此向疾强梁物彻疏明学道不倦如是者可比明王乎老聃曰是于圣人也胥易技爇劳形憷心者也且也虎豹之文来田猿狙之便执之狗来借如是者可比明王乎阳子居蹴然曰敢问明王之治老聃曰明王之治功盖天下而似不自已化贷万物而民弗恃有莫举名使物自喜立乎不测而游于无有者也尧让天下于许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹尸之吾自视缺然请致天下许由曰子治天下天下既已治也而我犹代子吾将为名乎名者实之宾也吾将为宾乎鹪璟巢于深林不过一枝偃鼠饮河不过满腹归休乎君予无所用天下为庖人虽不治庖尸祝不越樽俎而代之矣故昔者尧问于舜曰我欲伐宗脍胥敖南面而不释然其故何也舜曰夫三子者犹存乎蓬艾之间若不释然何哉昔者十日并出万物皆照而况德之进乎日者乎昔者尧攻丛枝胥敖禹攻有扈国为虚厉身为刑戮其用兵不止其求实无已是皆求名实者也而独不闻之乎黄帝立为天子十九年令行天下闻广成子在于空同之上故往见之曰我闻吾子达于至道敢问至道之精吾欲取天地之精以佐五谷以养民人吾又欲官阴阳以遂群生为之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落日月之光益以荒矣而佞人之心剪剪者又奚足以语至道黄帝退捐天下筑特室席白茅间居三月复往邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长久广成子蹶然而起曰善哉问乎来吾语女至道至道之精窈窈冥冥至道之极昏昏默默无视无听抱神以静形将自正必静必清无劳女形无摇女精乃可以长生目无所见耳无所闻心无所知女神将守形形乃长生慎女内闭女外多知为败我为女遂于大明之上矣至彼至阳之原也为女入于窈冥之门矣至彼至阴之原也天地有官阴阳有藏慎守女身物将自壮我守其一以处其和故我修身千二百岁矣吾形未尝衰黄帝再拜稽首曰广成子之谓天矣夫赫胥氏之时民居不知所为行不知所之含哺而熙鼓腹而游民能已此矣及至圣人屈折礼乐以匡天下之形县跂仁义以慰天下之心而民乃始踶好知争归于利不可止也此亦圣人之过也门无鬼与赤张满稽观于武王之师赤张满稽曰不及有虞氏乎故离此患也门无鬼曰天下均治而有虞氏治之邪其乱而后治之与赤张满稽曰天下均治之为愿而何计以有虞氏为有虞氏之药疡也秃而施髢病而求医孝子操药以修慈父其色燋然圣人羞之昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若昼夜之有经云行而雨施矣尧曰胶胶扰扰乎子天之合也我人之合也夫天地者古之所大也而黄帝尧舜之所共美也故古之王天下者奚为哉天地而已矣文王观于臧见一丈人钓而其钓莫钓非持其钓有钓者也常钓也文王欲举而授之政而恐大臣父兄之弗安也欲终而释之而不忍百性之无天也于是旦而属之大夫曰昔者寡人梦见良人黑色而髯乘驳马而偏朱蹄号曰寓而政于臧丈人庶几乎民有瘳乎诸大夫蹴然曰先君王也文王曰然则卜之诸大夫曰先君之命王其无它又何卜焉遂迎臧丈人而授之政典法无更偏令无出三年文王观于国则列士坏植散群长官者不成德斞斛不敢入于四竟列士坏植散群则尚同也长官者不成德则同务也斞斛不敢入于四竟则诸侯无二心也文王于是焉以为太师北面而问曰政可以及天下乎臧丈人昧然而不应泛然而辞朝令而夜遁终身无闻颜渊问于仲尼曰文王其犹未邪又何以梦为乎仲尼曰默女无言夫文王尽之也而又何论刺焉彼直以循斯须也知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其孰是邪黄帝曰彼无为谓真是也狂屈似之我与汝终不近也夫知者不言言者不知故圣人行不言之教道不可致德不可至仁可为也义可亏也礼相伪也故曰失道而后德失德而后仁失仁而后义失义而后礼礼者道之华而乱之首也黄帝将见大隗乎具茨之山方明为御昌寓骖乘张若绩朋前马昆阍滑稽后车至于襄城之野七圣皆迷无所问涂适遇牧马童子问涂焉曰若知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存请问为天下小童曰夫为天下者亦若此而已矣又奚事焉予少而自游于六合之内予适有瞀病有长者教予曰若乘日之车而游于襄城之野今予病少痊予又且复游于六合之外夫为天下亦若此而已予又奚事焉黄帝曰夫为天下者则诚非吾子之事虽然请问为天下小童辞黄帝又问小童曰夫为天下者亦奚以异乎牧马者哉亦去其害马者而已矣黄帝再拜稽首称天师而退啮缺遇许由曰子将奚之曰将逃尧曰奚谓邪曰夫尧畜畜然仁吾恐其为天下笑后世其人与人相食与夫民不难聚也爱之则亲利之则至誉之则劝致其所恶则散爱利出乎仁义捐仁义者寡利仁义者众夫仁义之行唯且无诚且假夫禽贪者器是以一人之断制利天下譬之犹一覕也夫尧知贤人之利天下也而不知其贼天下也夫唯外乎贤者知之矣有暖姝者有濡需者有卷娄者所谓暖姝者学一先生之言则暖暖姝姝而私自说也自以为足矣而未知未始有物也是以谓暖姝者也濡需者豕虱是也择疏鬛自以为广宫大囿奎蹄曲隈乳间股脚自以为安室利处不知屠者之一旦鼓臂布草操烟火而已与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉膻也舜有膻行百姓悦之故三徙成都至邓之虚而十有万家尧闻舜之贤举之童土之地曰冀得其来之泽舜举乎童土之地年齿长矣聪明衰矣而不得休归所谓卷娄者也舜以天下让其友北人无择北人无择曰异哉后之为人也居于畎亩之中而游尧之门不若是而已又欲以其辱行漫我吾羞见之因自投清冷之渊汤将伐桀因卞随而谋卞随曰非吾事也汤曰孰可曰吾不知也汤又因瞀光而谋瞀光曰非吾事也汤曰孰可曰吾不知也汤曰伊尹何如曰强力忍垢吾不知其它也汤遂与伊尹谋伐桀克之以让卞随卞随辞曰后之伐桀也谋乎我必以我为贼也胜桀而让我必以我为贪也吾生乎乱世而无道之人再来漫我以其辱行吾不忍数闻也乃自投椆水而死汤又让瞀光曰智者谋之武者遂之仁者居之古之道也吾子胡不立乎瞀光辞曰废上非义也杀民非仁也人犯其难我享其利非廉也吾闻之曰非其义者不受其禄无道之世不践其土况尊我乎吾不忍久见也乃负石而自沈于庐水昔周之兴有士二人处于孤竹曰伯夷叔齐二人相谓曰吾闻西方有人似有道者试往观焉至于岐阳武王闻之使叔旦往见之与之盟曰加富二等就官一列血牲而埋之二人相视而笑曰嘻异哉此非吾所谓道也昔者神农之有天下也时祀尽敬而不祈喜其于人也忠信尽治而无求焉乐与政为政乐与治为治不以人之坏自成也不以人之卑自高也不以遭时自利也今周见殷之乱而遽为政上谋而下行货阻兵而保威割牲而盟以为信扬行以说众杀伐以要利是推乱以易暴也右庄子托古黄帝书曰形动不生形而生影声动不生声而生响无动不生无而生有形必终者也天地终乎与我偕终终进乎不知也道终乎本无始进乎本不久有生则复于不生有形则复于无形不生者非本不生者也无形者非本无形者也生者理之必终者也终者不得不终亦如生者之不得不生而欲恒其生画其终惑于数也粥熊曰运转亡已天地密移畴觉之哉故物损于彼者盈于此成于此者亏于彼损盈成亏随世随死往来相接间不可省畴觉之哉凡一气不顿进一形不顿亏亦不觉其成不觉其亏亦如人自世至老貌色智态亡日不异皮肤爪发随世随落非婴孩时有停而不易也间不可觉俟至后知杞国有人忧天地崩坠身亡所寄废寝食者又有忧彼之所忧者因往晓之曰天积气耳亡处亡气若屈伸唿吸终日在天中行止奈何忧崩坠乎其人曰天果积气日月星宿不当坠邪晓之者曰日月星宿亦积气中之有光耀者只使坠亦不能有所中伤其人曰奈地坏何晓者曰地积块耳充塞四虚亡处亡块若躇步跐蹈终日在地上行止奈何忧其坏其人舍然大喜晓之者亦舍然大喜长庐子闻而笑之曰虹也云雾也风雨也四时也此积气之成乎天者也山岳也河海也金石也火木也此积形之成乎地者也知积气也知积块也奚谓不坏夫天地空中之一细物有中之最巨者难终难穷此固然矣难测难识此固然矣忧其坏者诚为大远言其不坏者亦为未是天地不得不坏则会归于坏遇其坏时奚为不忧哉子列子闻而笑曰言天地坏者亦谬言天地不坏者亦谬坏与不坏吾所不能知也虽然彼一也此一也故生不知死死不知生来不知去去不知来坏与不坏吾何容心哉舜问乎烝曰道可得而有乎曰汝身非汝有也汝何得有夫道舜曰吾身非吾有孰有之哉曰是天地之委形也生非汝有是天地之委和也性命非汝有是天地之委顺也孙子非汝有是天地之委蜕也故行不知所往处不知所持食不知所以天地强阳气也又胡可得而有邪状不必童而智童智不必童而状童圣人取童智而遗童状众人近童状而疏童智状与我童者近而爱之状与我异者疏而畏之有七尺之骸手足之异戴发含齿倚而趣者谓之人而人未必无兽心虽有兽心以状而见亲矣傅翼戴角分牙布爪仰飞伏走谓之禽兽而禽兽未必无人心虽有人心以状而见疏矣庖牺氏女娲氏神农氏夏后氏蛇身人面牛首虎鼻此有非人之状而有大圣之德夏桀殷纣鲁桓楚穆状貌七窍皆同于人而有禽兽之心而众人守一状以求至智未可几也黄帝与炎帝战于坂泉之野帅熊罴狼豹纻虎为前驱雕鹖鹰鸢为旗帜此以力使禽兽者也尧使夔典乐击石拊石百兽率舞箫韶九成凤凰来仪此以声致禽兽者也然则禽兽之心奚为异人形音与人异而不知接之之道焉圣人无所不知无所不通故得引而使之焉禽兽之智有自然与人童者其齐欲摄生亦不假智于人也牝牡相偶母子相亲避平依险违寒就温居则有群行则有列少者居内壮者居外饮则相携食则鸣群太古之时则与人同处与人并行帝王之时始惊骇散乱矣逮于末世隐伏逃窜以避患害今东方介氏之国其国人数数解六畜之语者盖偏知之所得太古神圣之人备知万物情态悉解异类音声会而聚之训而受之同于人民故先会鬼神魑魅次达八方人民末聚禽兽虫蛾言血气之类心智不殊远也神圣知其如此故其所教训者无所遗逸焉殷汤问于夏革曰古初有物乎夏革曰古初无物今恶得物后之人将谓今之无物可乎殷汤曰然则物无先后乎夏革曰物之终始初无极已始或为终终或为始恶知其纪然自物之外自事之先朕所不知也殷汤曰然则上下八方有极尽乎革曰不知也汤固问革曰无则无极有则有尽朕何以知之然无极之外复无无极无尽之中复无无尽无极复无无极无尽复无无尽朕以是知其无极无尽也而不知其有极有尽也汤又问曰四海之外奚有革曰犹齐州也汤曰汝奚以实之革曰朕东行至营人民犹是也问营之东复犹营也西行至豳人民犹是也问豳之西复犹豳也朕以是知四海四荒四极之不异是也故大小相含无穷极也含万物者亦如含天地含万物也故不穷含天地也故无极朕亦焉知天地之表不有大天地者乎亦吾所不知也然则天地亦物也物有不足故昔者女娲氏练五色石以补其阙断鳌之足以立四极其后共工氏与颛顼争为帝怒而触不周之山折天柱绝地维故天倾西北日月星辰就焉地不满东南故百川水潦归焉汤又问物有巨细乎有修短乎有同异乎革曰勃海之东不知几亿万里有大壑焉实惟无底之谷其下无底名曰归墟八纮九野之水天汉之流莫不注之而无增无减焉其中有五山焉一曰岱舆二曰员峤三曰方壶四曰瀛洲五曰蓬莱其山高下周旋三万里其顶平处九千里山之中间相去七万里以为邻居焉其上台观皆金玉其上禽兽皆纯缟珠玕之树皆丛生华实皆有滋味食之皆不老不死所居之人皆仙圣之种一日一夕飞相往来者不可数焉而五山之根无所连着常随潮波上下往还不得蹔峙焉仙圣毒之诉之于帝帝恐流于西极失群圣之居乃命禺强使巨鳌十五举首而戴之迭为三番六万岁一交焉五山始峙而龙伯之国有大人举足不盈数步而暨五山之所一钓而连六鳌合负而趣归其国灼其骨以数焉于是岱舆员峤二山流于北极沉于大海仙圣之播迁者巨亿计帝凭怒侵减龙伯之国使厄侵小龙伯之民使短至伏羲神农时其国人犹数十丈从中州以东四十万里得僬侥国人长一尺五寸东北极有人名曰诤人长九尺荆之南有冥灵者以五百岁为春五百岁为秋上古有大椿者以八千岁为春八千岁为秋朽壤之上有菌芝者生于朝死于晦春夏之月有蠓蚋者因雨而生见阳而死终发北之北有溟海者天池也有鱼焉其广数千里其长称焉其名为鲲有鸟焉其名为鹏翼若垂天之云其体称焉世岂知有此物哉大禹行而见之伯益知而名之夷坚闻而志之江浦之间生么虫其名曰焦螟群飞而集于蚊睫弗相触也栖宿去来蚊弗觉也离朱子羽方昼拭眦扬眉而望之弗见其形干俞师旷方夜眦耳俯首而听之弗闻其声唯黄帝与容成子居空峒之上同斋三月心死形废徐以神视块然见之若嵩山之阿徐以气听砰然闻之若雷霆之声吴楚之国有大木焉其名为柚碧树而冬生实丹而味酸食其皮汁已愤厥之疾齐州珍之渡淮而北而化为枳焉鹦鹆不逾济貉逾汶则死矣地气然也虽然形气异也性钧已无相易已生皆全已分皆足已吾何以识其巨细何以识其修短何以识其同异哉是故圣人见出以知入观往以知来此其所以先知之理也度在身稽在人人爱我我必爱之人恶我我必恶之汤武爱天下故王桀纣恶天下故亡此所稽也稽度皆明而不道也譬之出不由门行不从径也以是求利不亦难乎尝观之神农有炎之德稽之虞夏商周之书度诸法士贤人之言所以存亡废兴而非由此道者未之有也右列子托古驺衍睹有国者益淫侈不能尚德若大雅整之于身施及黎庶矣乃深观阴阳消息而作怪迂之变终始大圣之篇十余万言其语闳大不经必先验小物推而大之至于无垠先序今以上至黄帝右驺子托古尧养无告禹爱罪人汤武及禽兽此先王之所以安危而怀远也尧瘦舜墨禹胫不生毛文王日昃不暇饮食故富有天下贵为天子矣人之言君天下者瑶台九累而尧白屋黼衣九种而尧大布宫中三市而尧鹑居珍羞百种而尧粝饭菜粥骐蠙青龙而尧素车元驹禹治水为丧法曰毁必杖哀必三年是则水不救也故使死于陵者葬于陵死于泽者葬于泽桐棺三寸制丧三月神农氏夫负妻戴以治天下尧曰朕之比神农犹旦与昏也有虞氏身有南亩妻有桑田神农并耕而王古者明王之求贤也不避远近不论贵贱卑爵以下贤轻身以先士故尧从舜于畎亩之中北面而见之不争礼貌此先王之所以能正天地利万物之故也尧问于舜曰何事舜曰事天问何任曰任地问何务曰务人尧南抚交址北怀幽都东西至日月之所出入有余日而不足以治者恕也务成昭之教舜曰避天下之逆从天下之顺天下不足取也避天下之顺从天下之逆天下不足失也舜云从道必吉反道必凶如影如响右尸子托古伏牺神农教而不诛黄帝尧舜诛而不怒及至文武各当时而立法因事而制礼昔者昊英之世以伐木杀兽人民少而木兽多黄帝之世不麛不卵官无供备之民死不得用椁事不同皆王者时异也神农之世民耕而食妇织而衣刑政不用而治甲兵不起而王神农既没以强胜弱以众暴寡故黄帝作为君臣上下之仪父子兄弟之礼夫妇妃匹之合内行刀锯外用甲兵故时变也地方百里者山陵处什一薮泽处什一溪谷流水处什一都邑蹊道处什一恶田处什二良田处什四以此食作夫五万其山陵溪谷薮泽可以给其材都邑溪道足以处其民先王制土分民之律也右商君托古昔者舜使吏决洪水先令有功而舜杀之禹朝诸侯之君会稽之上防风之君后至而禹斩之以此观之先令者杀后令者斩则古者先贵如令矣古人亟于德中世逐于智当今争于力古者寡事而备简朴陋而不尽故有珧铫而推车者古者人寡而相亲物多而轻利易让故有揖让而传天下者黄帝有言曰上下一日百战下匿其私用试其上上操度量以割其下尧以天下让许由许由逃之舍于家人家人藏其皮冠夫弃天下而家人藏其皮冠是不知许由者也尧之王天下也茅茨不剪采椽不斫粝粢之食藜藿之羹冬日麑裘夏日葛衣虽监门之服养不亏于此矣禹之王天下也身执耒臿以为民先股无胈胫不生毛虽臣虏之劳不苦于此矣以是言之夫古之让天子者是去监门之养而离臣虏之劳也昔者黄帝合鬼神于泰山之上驾象车而六蛟龙毕方并辖蚩尤居前风伯进扫雨师洒道虎狼在前鬼神在后腾蛇伏地凤皇覆上大合鬼神作为清角臣闻昔者尧有天下饭于土簋饮于土其地南至交址北至幽都东西至日月之所出入者莫不宾服尧禅天下虞舜受之作为食器斩山木而财之削锯修之迹流漆墨其上输之于宫以为食器诸侯以为益侈国之不服者十三舜禅天下而传之于禹禹作为祭器墨染其外而朱画其内缦帛为茵蒋席颇缘觞酌有采而樽俎有饰此弥侈矣而国之不服者三十三夏后氏没殷人受之作为大路而建九旒食器雕琢觞酌刻镂四璧垩墀茵席雕文此弥侈矣而国之不服者五十三君子皆知文章矣而欲服者弥少臣故曰俭其道也二世责问李斯曰吾有私议而有所闻于韩子也曰尧之有天下也堂高三尺采椽不斫茅茨不剪虽逆旅之宿不勤于此矣冬日鹿裘夏日葛衣粢粝之食藜藿之羹饭土匦啜土虽监门之养不觳于此矣禹凿龙门通大夏疏九河曲九防决渟水致之海而股无胈胫无毛手足胼胝面目黎黑遂以死于外葬于会稽臣虏之劳不烈于此矣尧欲传天下于舜鲧谏曰不祥哉孰以天下而传之于匹夫乎尧不听举兵而诛杀鲧于羽山之郊共工又谏曰孰以天下而传之于匹夫乎尧不听又举兵而诛共工于幽州之都于是天下莫敢言无传天下于舜仲尼闻之曰尧之知舜之贤非其难者也夫至乎诛谏者必传之舜乃其难也一曰不以其所疑败其所察则难也方吾子曰吾闻之古礼行不与同服者同车不与同族者共家右韩非托古汤七年旱禹五年水民之无卖子者汤以庄山之金铸币而赎民之无卖子者禹以历山之金铸币而赎民之无卖子者故天权失人地之权皆失也昔者桀霸有天下而用不足汤有七十里之薄而用有余天非独为汤雨菽粟而地非独为汤出财物也伊尹善通移轻重开阖决塞通于高下徐疾之策坐起之费时也黄帝问于伯高曰吾欲陶天下而以之为一家为之有道乎伯高对曰请刈其莞而树之吾谨逃其蚤牙则天下可陶而为一家黄帝曰此若言可得闻乎伯高对曰上有丹沙者下有黄金上有慈石者下有铜金上有陵石者下有铅锡赤铜上有赭者下有铁此山之见荣者也燧人以来未有不以轻重为天下也共工之王水处什之七陆处什之三乘天势以隘制天下至于黄帝之王谨逃其爪牙不利其器烧山林破增薮焚沛泽逐禽兽实以益人然后天下可得而牧也至于尧舜之王所以化海内者北用禺氏之玉南贵江汉之珠其胜禽兽之仇以大夫随之桓公曰何谓也管子对曰令诸侯之子将委质者皆以双虎之皮卿大夫豹饰列大夫豹幨大夫散其邑粟与其财物以市虎豹之皮故山林之人刺其勐兽若从亲戚之仇此君冕服于朝而勐兽胜于外大夫已散其财物万人得受其流此尧舜之数也管子对曰夫昔者武王有巨桥之粟贵籴之数桓公曰为之奈何管子对曰武王立重泉之戍令曰民自有百鼓之粟者不行民举所最粟以避重泉之戍而国谷二什倍巨桥之粟亦二什倍武王以巨桥之粟二什倍而市缯帛军五岁毋籍衣于民以巨桥之粟二什倍而衡黄金百万终身无借于民准衡之数也昔者桀之时女乐三万人端噪晨乐闻于三衢是无不服文绣衣裳者伊尹以薄之游女工文绣纂组一纯得粟百钟于桀之国夫桀之国者天子之国也桀无天下忧饰妇女钟鼓之乐故伊尹得其粟而夺之流此之谓来天下之财管子曰女华者桀之所爱也汤事之以千金曲逆者桀之所善也汤事之以千金内则有女华之阴外则有曲逆之阳阴阳之议合而得成其天子此汤之阴谋也桓公问于管子曰轻重安施管子对曰自理国虙戏以来未有不以轻重而能成其王者也公曰何谓管子对曰虙戏作造六峜以迎阴阳作九九之数以合天道而天下化之昔者尧之治天下也犹埴之在埏也唯陶之所以为犹金之在罅恣冶之所以铸其民引之而来推之而往使之而成禁之而止故尧之治也善明法禁之令而已矣黄帝之治天下也其民不引而来不推而往不使而成不禁而止故黄帝之治也置法而不变使民安其法者也所谓仁义礼乐者皆出于法此先圣之所以一民者也尧舜古之明主也天下推之而不倦誉之而不厌久远而不忘者有使民不忘之道也古者武王地方不过百里战卒之众不过万人然能战胜攻取立为天子而世谓之圣王者知为之之术也昔者黄帝得蚩尤而明于天道得大常而察于地利得奢龙而辩于东方得祝融而辩于南方得大封而辩于西方得后土而辩于北方黄帝得六相而天地治神明至蚩尤明乎天道故使为当时大常察乎地利故使为廪者奢龙辩乎东方故使为土师祝融辨乎南方故使为司徒大封辨于西方故使为司马后土辨乎北方故使为李是故春者土师也夏者司徒也秋者司马也冬者李也昔黄帝以其缓急作五声以政五钟令其五钟一曰青钟大音二曰赤钟重心三曰黄钟洒光四曰景钟昧其明五曰黑钟隐其常黄帝立明台之议者上观于贤也尧有衢室之问者下听于人也舜有告善之旌而主不蔽也禹立谏鼓于朝而备讯唉汤有总街之庭以观人诽也武王有灵台之复而贤者进也此古圣帝明王所以有而勿失得而勿忘者也桓公曰吾欲效而为之其名云何对曰名曰啧室之议凡万物阴阳两生而参视先王因其参而慎所入所出以卑为卑卑不可得以尊为尊尊不可得桀舜是也先王之所以最重也得之必生失之必死者何也唯无得之尧舜禹汤文武者己斯待以成天下必待以生故先王重之一日不食比岁歉三日不食比岁饥五日不食比岁荒七日不食无国土十日不食无畴类尽死矣先王贵诚信诚信者天下之结也昔者圣王之治其民也不然废上之法制者必负以耻财厚博惠以私亲于民正经而自正矣乱国之道易国之常赐赏恣于己者圣王之禁也昔者圣王之治人也不贵其人博学也欲其人之和同以听令也昔者三代之相授也安得二天下而杀之贫民伤财莫大于兵危国忧主莫速于兵此四患者明矣古今莫之能废也兵当废而不废则古今惑也此二者不废而欲废之则亦惑也此二者伤国一也黄帝唐虞帝之隆也资有天下制在一人当此之时也兵不废今德不及三帝天下不顺而求废兵不亦难乎右管子托古舜自为诗曰普天之下莫非王土率土之滨莫非王臣所以见尽有之也五帝先道而后德故德莫盛焉三王先教而后杀故事莫功焉五伯先事而后兵故兵莫强焉当今之世巧谋并行诈术递用攻战不休亡国辱主愈众所事者末也夏后相与有扈战于甘泽而不胜六卿请复之夏后相曰不可吾地不浅吾民不寡战而不胜是吾德薄而教不善也于是乎处不重席食不贰味琴瑟不张钟鼓不修子女不饬亲亲长长尊贤使能期年而有扈氏服昔者神农氏之有天下也时祀尽敬而不祈福也其于人也忠信尽治而无求焉乐正与为正乐治与为治不以人之坏自成也不以人之庳自高也故子华子曰厚而不博敬守一事正性是喜群众不周而务成一能尽能既成四夷乃平唯彼天符不周而周此神农之所以长而尧舜之所以章也尧治天下伯成子高立为诸侯尧授舜舜授禹伯成子高辞诸侯而耕禹往见之则耕在野禹趋就下风而问曰尧理天下吾子立为诸侯今至于我而辞之故何也伯成子高曰当尧之时未赏而民劝未罚而民畏民不知怨不知说愉愉其如赤子今赏罚甚数而民争利且不服德自此衰利自此作后世之乱自此始夫子盍行乎无虑吾农事协而耰遂不顾尧战于丹水之浦以服南蛮舜却苗民更易其俗禹攻曹魏屈骜有扈以行其教三王以上固皆用兵也神农师悉诸黄帝师大挠帝颛顼师伯夷父帝喾师伯招帝尧师子州父帝舜师许由禹师大成贽汤师小臣文王武王师吕望周公旦尧葬于谷林通树之舜葬于纪市不变其肆禹葬于会稽不变人徒是故先王以俭节葬死也非爱其费也非恶其劳也以为死者虑也先王之所恶惟死者之辱也发则必辱俭则不发故先王之葬必俭必合必同何谓合何谓同葬于山林则合乎山林葬于坂隰则同乎坂隰此之谓爱人维秦八年岁在涒滩秋甲子朔朔之日良人请问十二纪文信侯曰尝得学黄帝之所以诲颛顼矣爰有大圜在上大矩在下汝能法之为民父母凡帝王者之将兴也天必先见祥乎下民黄帝之时天先见大螾大蝼黄帝曰土气胜土气胜故其色尚黄其事则土及禹之时天先见草木秋冬不杀禹曰木气胜木气胜故其色尚青其事则木及汤之时天先见金刃生于水汤曰金气胜金气胜故其色尚白其事则金及文王之时天先见火赤鸟衔丹书集于周社文王曰火气胜火气胜故其色尚赤其事则火神农之教曰士有当年而不耕者则天下或受其饥矣女有当年而不绩者则天下或受其寒矣故身亲耕妻亲绩所以见致民利也右吕氏托古昔在黄帝生而神灵弱而能言幼而徇齐长而敦敏成而登天乃问于天师曰余闻上古之人春秋皆度百岁而动作不衰今时之人年半百而动作皆衰者时世异邪人将失之耶岐伯对曰上古之人其知道者法于阴阳和于术数饮食有节起居有常不妄作劳故能形与神俱而尽终其天年度百岁乃去今时之人不然也以酒为浆以妄为常醉以入房以欲竭其精以耗散其真不知持满不时御神务快其心逆于生乐起居无节故半百而衰也夫上古圣人之教下也皆谓之虚邪贼风避之有时恬淡虚无真气从之精神内守病安从来是以志闲而少欲心安而不惧形劳而不倦气从以顺各从其欲皆得所愿故美其食任其服乐其俗高下不相慕其民故日朴是以嗜欲不能劳其目淫邪不能惑其心愚智贤不肖不惧于物故合于道所以能年皆度百岁而动作不衰者以其德全不危也黄帝曰余闻上古有真人者提挈天地把握阴阳唿吸精气独立守神肌肉若一故能寿敝天地无有终时此其道生中古之时有至人者淳德全道和于阴阳调于四时去世离俗积精全神游行天地之间视听八达之外此盖益其寿命而强者也亦归于真人其次有圣人者处天地之和从八风之理适嗜欲于世俗之间无恚嗔之心行不欲离于世被服章举不欲观于俗外不劳形于事内无思想之患以恬愉为务以自得为功形体不敝精神不散亦可以百数其次有贤人者法则天地象似日月辩列星辰逆从阴阳分别四时将从上古合同于道亦可使益寿而有极时黄帝问曰余闻古之治病惟其移精变气可祝由而已今世治病毒药治其内针石治其外或愈或不愈何也岐伯对曰往古人居禽兽之间动作以避寒阴居以避暑内无眷慕之累外无伸宦之形此恬憺之世邪不能深入也故毒药不能治其内针石不能治其外故可移精祝由而已帝曰上古圣人作汤液醪醴为而不用何也岐伯曰自古圣人之作汤液醪醴者以为备耳夫上古作汤液故为而弗服也中古之世道德稍衰邪气时至服之万全帝曰善其法星辰者余闻之矣愿闻法往古者岐伯曰法往古者先知针经也黄帝坐明堂召雷公而问之曰子知医之道乎雷公对曰诵而颇能解解而未能别别而未能明明而未能彰足以治群僚不足治侯王愿得受树天之度四时阴阳合之别星辰与日月光以彰经术后世益明上通神农着至教疑于二皇帝曰善无失之右内经托古泰上成鸠之道一族用之万八千岁成鸠氏之道未有离天曲日术者天曲者明而易循也日术者要而易行也庞子曰愿闻天曲日术鹖冠子曰其制邑理都使雚习者五家为伍伍为之长十伍为里里置有司四里为扁扁为之长十扁为乡乡置师五乡为县县有啬夫治焉十县为郡有大夫守焉命曰官属郡大夫退修其属县啬夫退修其乡乡师退修其扁扁长退修其里里有司退修其伍伍长退修其家事相斥正居处相察出入相司里五日报扁扁十日报乡乡十五日报县县三十日报郡郡四十五日报柱国柱国六十日以闻天子天子七十二日遣使勉有功罚不如此所以与天地总下情六十日一上闻上惠七十二日一下究此天曲日术也泰一者执大同之制调泰鸿之气正神明之位者也故九皇受傅以索其然之所生傅谓之得天之解傅谓之得天地之所始傅谓之道得道之常傅谓之圣人之道与神明相得故曰道德郄始穷初得齐之所出九皇殊制而政莫不效焉故曰泰一泰皇问泰一曰天地人事三者孰急泰一曰爱精养神内端者所以希天天也者神明之所根也醇化四时陶埏无形刻镂未萌离文将然者也地者承天之演备载以宁者也吾将告汝神明之极天地人事三者复一也五帝在前三王在后上德已衰矣兵知俱起黄帝百战蚩尤七十二尧代有唐禹服有苗天不变其常地不易其则阴阳不乱其气生死不俯其位三光不改其用神明不徙其法得失不两张成败不两立所谓贤不者古今一也右鹖冠子托古昔者神农之治天下也神不驰于胸中智不出于四域怀其仁诚之心甘雨时降五谷蕃植春生夏长秋收冬藏月省时考岁终献功以时尝谷祀于明堂明堂之制有盖而无四方风雨不能袭寒暑不能伤迁延而入之养民以公其民朴重端悫不忿争而财足不劳形而功成因天地之资而与之和同是故威厉而不杀刑错而不用法省而不烦故其化如神其地南至交趾北至幽都东至旸谷西至三危莫不听从当此之时法宽刑缓囹圄空虚而天下一俗莫怀奸心昔者黄帝治天下而力牧太山稽辅之以治日月之行律治阴阳之气节四时之度正律历之数别男女异雌雄明上下等贵贱使强不俺弱众不暴寡人民保命而不夭岁时熟而不凶百官正而无私上下调而无尤法令明而不暗辅佐公而不阿田者不侵畔渔者不争隈道不拾遗市不豫贾城郭不关邑无盗贼鄙旅之人相让以财狗彘吐菽粟于路而无忿争之心于是日月精明星辰不失其行风雨时节五谷登孰虎狼不妄噬鸷鸟不妄搏凤皇翔于庭麒麟游于郊青龙进驾飞黄皂伏诸北儋耳之国莫不献其贡职然犹未及虙戏氏之道也五帝三王轻天下细万物齐死生同变化抱大圣之心以镜万物之情上与神明为友下与造化为人今欲学其道不得其清明玄圣而守其法籍宪令不能为治亦明矣故神农之法曰丈夫丁壮而不耕天下有受其饥者妇人当年而不织天下有受其寒者故身自耕妻亲织以为天下先其导民也不贵难得之货不器无用之物是故其耕不强者无以养生其织不强者无以揜形有余不足各归其身衣食饶溢奸邪不生安乐无事而天下均平故孔丘曾参无所施其善孟贲成荆无所行其威是故古者明堂之制下之润湿弗能及上之雾露弗能入四方之风弗能袭土事不文木工不斫金器不镂衣无隅差之削冠无觚蠃之理堂大足以周旋理文静洁足以享上帝礼鬼神以示民知俭节夫钳且大丙不施辔衔而以善御闻于天下伏戏女娲不设法度而以至德遗于后世何则至虚无纯一而不珣喋苛事也禹之趋时也履遗而弗取冠挂而弗顾非争其先也而争其得时也是故禹之决渎也因水以为师神农之播谷也因苗以为教及世之衰也至伏羲氏其道昧昧芒芒然吟德怀和被施颇烈而知乃始昧昧釭釭皆欲离其童蒙之心而觉视于天地之间是故其德烦而不能一乃至神农黄帝剖判太宗窍领天地袭九窾重九袴提挈阴阳专捖刚柔枝解叶贯万物百族使各有经纪条贯于此万民睢睢盱盱然莫不悚身而载听视是故治而不能和下故皋陶瘖而为大理天下无虐刑有贵于言者也师旷瞽而为太宰晋无乱政有贵于见者也故不言之令不视之见此伏牺神农之所以为师也昔者夏鲧作三仞之城诸侯背之海外有狡心禹知天下之叛也乃坏城平池散财物焚甲兵施之以德海外宾伏四夷纳职合诸侯于涂山执玉帛者万国故机械之心藏于胸中则纯白不粹神德不全昔东户季子之世道路不拾遗耒耜余粮宿诸亩首使君子小人各得其宜也五帝三王殊事而同指异路而同归晚世学者不知道之所一体德之所总要取成之迹相与危坐而说之鼓歌而舞之故博学多闻而不免于惑尧之有天下也非贪万民之富而安人主之位也以为百姓力征强凌弱众暴寡于是尧乃身服节俭之行而明相爱之仁以和辑之是故茅茨不剪采椽不斫大路不画越席不缘太羹不和粢食不毁巡狩行教勤劳天下周流五岳岂其奉养不足乐哉举天下而以为社稷非有利焉年衰志悯举天下而传之舜犹却行而脱也故葬埋足以收敛盖藏而已昔舜葬苍梧市不变其肆禹葬会稽之山农不易其亩明乎生死之分通乎侈俭之适者也故伊尹之兴土功也修胫者使之跖筜强嵴者使之负土眇者使之准伛者使之涂各有所宜而人性齐矣禹之时以五音听治悬钟鼓磬铎置鼗以待四方之士为号曰教寡人以道者击鼓谕寡人以义者击钟告寡人以事者振铎语寡人以忧者击磬有狱讼者摇鼗当此之时一馈而十起一沐而三捉发以劳天下之民此而不能达善效忠者则才不足也自古及今五帝三王未有能全其行者也故易曰小过亨利贞言人莫不有过而不欲其大也昔者五帝三王之莅政施教必用参五何谓参五仰取象于天俯取度于地中取法于人右淮南子托古少君言于上曰祠灶则致物致物而丹砂可化为黄金黄金成以为饮食器则益寿益寿而海中蓬莱仙者可见见之以封禅则不死黄帝是也亳人薄诱忌奏祠泰一方曰天神贵者泰一泰一佐曰五帝古者天子以春秋祭泰一东南郊用太牢具七日为坛开八通之鬼道于是天子令太祝立其祠长安东南郊常奉祠如忌方其后人有上书言古者天子三年一用太牢具祠神三一天一地一泰一天子许之令太祝领祠之忌泰一坛上如其方后人复有上书言古者天子常以春秋解祠祠黄帝用一枭破镜冥羊用羊祠马行用一青牡马泰一皋山山君地长用牛武夷君用干鱼阴阳使者以一牛令祠官领之如其方而祠于忌泰一坛旁天子既闻公孙卿及方士之言黄帝以上封禅皆致怪物与神通欲放黄帝以尝接神仙人蓬莱士高世比德于九皇而颇采儒术以文之齐人公孙卿曰今年得宝鼎其冬辛巳朔旦冬至与黄帝时等卿有札书曰黄帝得宝鼎宛侯问于鬼臾区区对曰黄帝得宝鼎神策是岁己酉朔旦冬至得天之纪终而复始于是黄帝迎日推策后率二十岁得朔旦冬至凡二十推三百八十年黄帝仙登于天卿因所忠欲奏之所忠视其书不经疑其妄书谢曰宝鼎事已决矣尚何以为卿因嬖人奏之上大说召问卿对曰受此书申功申功已死上曰申功何人也卿曰申功齐人也与安期生通受黄帝言无书独有此鼎书曰汉兴复当黄帝之时汉之圣者在高祖之孙且曾孙也宝鼎出而与神通封禅封禅七十二王唯黄帝得上泰山封申功曰汉主亦当上封上封则能仙登天矣黄帝时万诸侯而神灵之封居七千天下名山八而三在蛮夷五在中国中国华山首山太室泰山东莱此五山黄帝之所常游与神会黄帝且战且学仙患百姓非其道乃断斩非鬼神者百余岁然后得与神通黄帝郊雍上帝宿三月鬼臾区号大鸿死葬雍故鸿冢是也其后黄帝接万灵明廷明廷者甘泉也所谓寒门者谷口也黄帝采首山铜铸鼎于荆山下鼎既成有龙垂胡髯下迎黄帝黄帝上骑群臣后宫从上龙七十余人龙乃上去余小臣不得上乃悉持龙髯龙髯拔堕黄帝之弓百姓仰望黄帝既上天乃抱其弓与龙胡髯号故后世因名其处曰鼎湖其弓曰乌号济南人公玉带上黄帝时明堂图公玉带曰黄帝时虽封泰山然风后封鉅岐伯令黄帝封东泰山禅凡山合符然后不死焉公卿曰古者祠天地皆有乐而神祗可得而礼或曰泰帝使素女鼓五十弦瑟悲帝禁不止故破其瑟为二十五弦右方士托古孔子改制考卷诸子争教互攻考夫弦歌鼓舞以为乐盘旋揖让以修礼厚葬久丧以送死孔子之所立也而墨子非之兼爱尚贤右鬼非命墨子之所立也而杨子非之全性保真不以物累形杨子之所立也而孟子非之墨子贵兼孔子贵公皇子贵衷田子贵均列子贵虚料子贵别囿其学之相非也数世矣而己皆弇于私也天帝后皇辟公弘廓宏溥介纯夏怃蒙至反皆大也十有余名而实一也若使兼公虚均衷平易别囿一实则无相非也巫马子谓子墨子曰子兼爱天下未云利也我不爱天下未云贼也功皆未至子何独自是而非我哉子墨子曰今有燎者于此一人奉水将灌之一人掺火将益之功皆未至子何贵于二人巫马子曰我是彼奉水者之义而非夫掺火者之意子墨子曰吾亦是吾意而非子之意也今诸侯异政百家异说则必或是或非或理或乱故惠子从车百乘以过孟诸庄子见之弃其余鱼鹈胡饮水数斗而不足祇鲔入口若露而死智伯有三晋而欲不赡林类荣启期衣若县衰而意不慊由此观之则趣行各异何以相非也古者杨墨塞路孟子辞而辟之廓如也后之塞路者有矣窃自比于孟子或曰人各是其所是而非其所非将谁使正之右诸子互攻总义今天下之士君子之书不可胜载言语不可尽计上说诸侯下说列士其于仁义则大相远也何以知之曰我得天下之明法以度之右墨攻诸子禽子问杨朱曰去子体之一毛以济一世汝为之乎杨子曰世固非一毛之所济禽子曰假济为之乎杨子弗应禽子出语孟孙阳孟孙阳曰子不达夫子之心吾请言之有使若肌肤获万金者若为之乎曰为之孟孙阳曰有断若一节得一国子为之乎禽子默然有间孟孙阳曰一毛微于肌肤肌肤微于一节省矣然则积一毛以成肌肤积肌肤以成一节一毛固一体万分中之一物奈何轻之乎禽子曰吾不能所以答子然则以子之言问老聃关尹则子之言当矣以吾言问大禹墨翟则吾言当矣孟孙阳顾与其徒说他事右墨攻杨朱鲁之南鄙人有吴虑者冬陶夏耕自比于舜子墨子闻而见之吴虑谓子墨子义耳义耳焉用言之哉子墨子曰子之所谓义者亦有力以劳人有财以分人乎吴虑曰有子墨子曰翟尝计之矣翟虑耕天下而食之人矣盛然后当一农之耕分诸天下不能人得一升粟籍而以为得一升粟其不能饱天下之饥者既可睹矣翟虑织而衣天下之人矣盛然后当一妇人之织分诸天下不能人得尺布籍而为得尺布其不能暖天下之寒者既可睹矣翟虑被坚执锐救诸侯之患盛然后当一夫之战一夫之战其不御三军既可睹矣翟以为不若诵先王之道而求其说通圣人之言而察其辞上说王公大人次匹夫徒步之士王公大人用吾言国必治匹夫徒步之士用吾言行必修故翟以为虽不耕而食饥不织而衣寒功贤于耕而食之织而衣之者也故翟以为虽不耕织乎而功贤于耕织也吴虑谓子墨子曰义耳义耳焉用言之哉子墨子曰籍设而天下不知耕教人耕与不教人耕而独耕者其功孰多吴虑曰教人耕者其功多子墨子曰籍设而攻不义之国鼓而使众进战与不鼓而使众进战而独进战者其功孰多吴虑曰鼓而进众者其功多子墨子曰天下匹夫徒步之士少知义而教天下以义者功亦多何故弗言也若得鼓而进于义则吾义岂不益进哉右墨攻吴虑故孔墨之后儒分为八墨离为三取舍相反不同而皆自谓真孔墨孔墨不可复生将谁使定后世之学乎孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎殷周七百余岁虞夏二千余岁而不能定儒墨之真今乃欲审尧舜之道于三千余岁之前意者其不可必乎无参验而必之者愚也弗能必而据之者诬也故明据先王必定尧舜者非愚则诬也愚诬之学杂反之行明主弗受也墨者之葬也冬日冬服夏日夏服桐棺三寸服丧三月世以为俭而礼之儒者破家而葬服丧三年大毁扶杖世主以为孝而礼之夫是墨子之俭将非孔子之侈也是孔子之孝将非墨子之戾也今孝戾侈俭俱在儒墨而上兼礼之儒以文乱法侠以武犯禁而人主兼礼之此所以乱也夫离法者罪而诸先王以文学取犯禁者诛而群侠以私剑养国平养儒侠难至用介士所利非所用所用非所利是故服事者简其业而游学者日众是世之所以乱也以为儒者用文乱法而侠者以武犯禁孔墨之弟子皆以仁义之术教导于世然而不免于儡身犹不能行也又况所教乎是何则其道外也夫三年之丧是强人所不及也而以伪辅情也三月之服是绝哀而迫切之性也夫儒墨不原人情之终始而务以行相反之制五缞之服今世殊死者相枕也桁杨者相推也刑戮者相望也而儒墨乃始离跂攘臂乎桎梏之间意甚矣哉其无愧而不知耻也道之所一者德不能同也知之所不能知者辩不能举也名若儒墨而凶矣故海不辞东流大之至也圣人并包天地泽及天下而不知其谁氏故有儒墨之是非以是其所非而非其所是右老攻儒墨二世责问李斯曰吾有私议而有所闻于韩子也曰尧之有天下也堂高三尺采椽不斫茅茨不剪虽逆旅之宿不勤于此矣冬日鹿裘夏日葛衣粢粝之食藜藿之羹饭土匦啜土铏虽监门之养不觳于此矣禹凿龙门道大夏疏九河曲九防决渟水致之海而股无胈胫无毛手足胼胝面目黎黑遂以死于外葬于会稽臣虏之劳不烈于此矣然则夫所贵于有天下者岂欲苦形劳神身处逆旅之宿口食监门之养手持臣虏之作哉此不肖人之所勉也非贤者之所务也彼贤人之有天下也专用天下适己而已矣此所以贵于有天下也右老攻墨学惠子为惠王为国法已成而示诸先生先生皆善之奏之惠王惠王甚说之以示翟煎曰善惠王曰善可行乎翟煎曰不可惠王曰善而不可行何也翟煎对曰今夫举大木者前唿邪许后亦应之此举重劝力之歌也岂无郑卫激楚之音哉然而不用者不若此其宜也治国有礼不在文辩故老子曰法令滋彰盗贼多有此之谓也右老攻名家问者曰徒术而无法徒法而无术其不可何哉对曰申不害韩昭侯之佐也韩者晋之别国也晋之故法未息而韩之新法又生先君之令未收而后君之令又下申不害不擅其法不一其宪令则奸多故利在故法前令则道之利在新法后令则道之利在故新相反前后相悖则申不害虽十使昭侯用术而奸臣犹有所谲其辞矣故托万乘之劲韩七十年而不至于霸王者虽用术于上法不勤饰于官之患也公孙鞅之治秦也设告相坐而责其实连什伍而同其罪赏厚而信刑重而必是以其民用力劳而不休逐敌危而不却故其国富而兵强然而无术以知奸则以其富强也资人臣而已矣及孝公商君死惠王即位秦法未败也而张仪以秦殉韩魏惠王死武王即位甘茂以秦殉周武王死昭襄王即位穰侯越韩魏而东攻齐五年而秦不益尺土之地乃城其陶邑之封应侯攻韩八年城其汝南之封自是以来诸用秦者皆应穰之类也故战胜则大臣尊益地则私封立主无术以知奸也商君虽十饰其法人臣反用其资故乘强秦之资数十年而不至于帝王者法不勤饰于官主无术于上之患也问者曰主用申子之术而官行商君之法可乎对曰申子未尽于法也申子言治不逾官虽知弗言治不逾官谓之守职可也知而弗言是谓过也人主以一国目视故视莫明焉以一国耳听故听莫聪焉今知而弗言则人主尚安假借矣商君之法曰斩一首者爵一级欲为官者为五十石之官斩二首者爵二级欲为官者为百石之官官爵之迁与斩首之功相称也今有法曰斩首者令为医匠则屋不成而病不已夫匠者手巧也而医者齐药也而以斩首之功为之则不当其能今治官者智能也今斩首者勇力之所加也以勇力之所加而治智能之官是以斩首之功为医匠也故曰二子之于法术皆未尽善也故商鞅立法而支解吴起刻削而车裂治国辟若张琴大弦绽则小弦绝矣右老攻法术家公孙龙粲于辞而贸名邓析巧辩而乱法苏秦善说而亡国由其道则善无章修其理则巧无名吴起张仪智不若孔墨而争万乘之君此其所以车裂支解也今商鞅之启塞申子之三符韩非之孤愤张仪苏秦之从横皆掇取之权一切之术也非治之大本事之恒常可博闻而世传者也右老攻刑名法术纵横家且夫世之愚学皆不知治乱之情絺谈多诵先古之书以乱当世之治智虑不足以避阱井之陷又妄非有术之士听其言者危用其计者乱此亦愚之至大而患之至甚者也俱与有术之士有谈说之名而实相去千万也此夫名同而实有异者也夫世愚学之人比有术之士也犹蚁垤之比大陵也其相去远矣先物行先理动之谓前识前识者无缘而忘意度也何以论之詹何坐弟子侍有牛鸣于门外弟子曰是黑牛也而白题詹何曰然是黑牛也而白在其角使人视之果黑牛而以布裹其角以詹子之术婴众人之心华焉殆矣故曰道之华也尝试释詹子之察而使五尺之愚童子视之亦知其黑牛而以布裹其角也故以詹子之察苦心伤神而后与五尺之愚童子同功是以曰愚之首也枝于仁者擢德塞性以收名声使天下簧鼓以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是已削曾史之行钳杨墨之口攘弃仁义而天下之德始玄同矣故苌弘师旷先知祸福言无遗策而不可与众同职也公孙龙折辩抗辞别同异离坚白不可与众同道也北人无择非舜而自投清泠之渊不可以为世仪鲁般墨子以木为鸢而飞之三日不集而不可使为工也故高不可及者不可以为人量行不可逮者不可以为国俗右老攻诸子周书曰掩雉不得更顺其风今若夫申韩商鞅之为治也挬拔其根芜弃其本而不穷究其所由生何以至此也凿五刑为刻削乃背道德之本而争于锥刀之末斩艾百姓殚尽大半而忻忻然常自以为治是犹抱薪而救火凿窦而出水右儒道攻法术家百家异说名有所出若夫墨杨申商之于治道犹盖之无一橑而轮之无一幅有之可以备数无之未有害于用也己自以为独擅之不通之于天地之情也右儒道攻诸子白圭谓魏王曰市邱之鼎以烹鸡多洎之则淡而不可食少洎之则焦而不熟然而视之蝺焉美无所可用惠子之言有似于此惠子闻之曰不然使三军饥而居鼎旁适为之甑则莫宜之此鼎矣白圭闻之曰无所可用者意者徒加其甑邪白圭之论自悖其少魏王大甚以惠子之言蝺焉美无所可用是魏王以言无所可用者为仲父也是以言无所用者为美也解在乎白圭之非惠子也公孙龙之说燕昭王以偃兵及应空洛之遇也孔穿之议公孙龙翟煎之难惠子之法此四士者之议皆多故矣不可不独论魏惠王谓惠子曰上世之有国必贤者也今寡人实不若先生愿得传国惠子辞王又固请曰寡人莫有之国于此者也而传之贤者民之贪争之心止矣欲先生之以此听寡人也惠子曰若王之言则施不可而听矣王固万乘之主也以国与人犹尚可今施布衣也可以有万乘之国而辞之此其止贪争之心愈甚也惠王谓惠子曰古之有国者必贤者也夫受而贤者舜也是欲惠子之为舜也夫辞而贤者许由也是惠子欲为许由也传而贤者尧也是惠王欲为尧也尧舜许由之作非独传舜而由辞也他行称此今无其它而欲为尧舜许由故惠王布冠而拘于鄄齐威王几弗受惠子易衣变冠乘舆而走几不出乎魏境凡自行不可以幸为必诚匡章谓惠子于魏王之前曰蝗螟农夫得而杀之奚故为其害稼也今公行多者数百乘步者数百人少者数十乘步者数十人此无耕而食者其害稼亦甚矣惠王曰惠子施也难以辞与公相应虽然请言其志惠子曰今之城者或者操大筑乎城上或负畚而赴乎城下或操表掇以善晞望若施者其操表掇者也使工女化而为丝不能治丝使大匠化而为木不能治木使圣人化而为农夫不能治农夫施而治农夫者也公何事比施于螣螟乎惠子之治魏为本其治不治当惠王之时五十战而二十败所杀者不可胜数大将爱子有禽者也大术之愚为天下笑得举其讳乃请令周太史更着其名围邯郸三年而弗能取士民罢潞国家空虚天下之兵四至众庶诽谤诸侯不誉谢于翟翦而更听其谋社稷乃存名宝散出土地四削魏国从此衰矣仲父大名也让国大实也说以不听不信听而若此不可谓工矣不工而治贼天下莫大焉幸而独听于魏也以贼天下为实以治之为名匡章之非不亦可乎白圭新与惠子相见也惠子说之以强白圭无以应惠子出白圭告人曰人有新取妇者妇至宜安矜烟视媚行竖子操蕉火而巨新妇曰蕉火大巨入于门门中有敛陷新妇曰塞之将伤人之足此非不便之家氏也然而有大甚者今惠子之遇我尚新其说我有大甚者惠子闻之曰不然诗曰恺悌君子民之父母恺者大也悌者长也君子之德长且大者则为民父母父母之教子也岂待久哉何事比我于新妇乎诗岂曰恺悌新妇哉诽污因污诽辟因辟是诽者与所非同也白圭曰惠子之遇我尚新其说我有大甚者惠子闻而诽之因自以为为之父母其非有甚于白圭亦有大甚者右名法家交攻赵惠王谓公孙龙曰寡人事偃兵十余年矣而不成兵不可偃乎公孙龙对曰偃兵之意兼爱天下之心也兼爱天下不可以虚名为也必有其实今蔺离石入秦而王缟素布总东攻齐得城而王加膳置酒秦得地而王布总齐亡地而王加膳所非兼爱之心也此偃兵之所以不成也今有人于此无礼慢易而求敬阿党不公而求令烦号数变而求静暴戾贪得而求定虽黄帝犹若困墨子弟子后学孔子弟子七十养徒三千人皆入孝出悌言为文章行为仪表教之所成也墨子服役者百八十人皆可使赴火蹈刃死不还踵化之所致也孔丘墨翟修先圣之术通六艺之论口道其言身行其志慕义从风而为之服役者不过数十人使居天子之位则天下遍为儒墨矣孔墨之后学显荣于天下者众矣不可胜数诸侯放恣处士横议杨朱墨翟之言盈天下天下之言不归杨则归墨书传之微者惟圣人能论之今取新圣人书名之孔墨则弟子句指而受者必众矣禽滑厘禽滑厘学于墨子许犯学于禽滑厘田系学于许犯子墨子曰公输子之意不过欲杀臣杀臣宋莫能守可攻也然臣之弟子禽滑厘等三百人已持臣守圉之器在宋城上而待楚寇矣禽滑厘之事子墨子三年手足胼胝面目黧黑役身给使不敢问欲索卢参东方之巨狡也学于禽滑黎孟胜墨者巨子孟胜善荆之阳城君阳城君令守于国毁璜以为符约曰符合听之荆王薨群臣攻吴起兵于丧所阳城君与焉荆罪之阳城君走荆收其国孟胜曰受人之国与之有符今不见符而力不能禁不能死不可其弟子徐弱谏孟胜曰死而有益阳城君死之可矣无益也而绝墨者于世不可孟胜曰不然吾于阳城君也非师则友也非友则臣也不死自今以来求严师必不于墨者矣求贤友必不于墨者矣求良臣必不于墨者矣死之所以行墨者之义而继其业者也我将属巨子于宋之田襄子田襄子贤者也何患墨者之绝世也徐弱曰若夫子之言弱请先死以除路还殁头前于孟胜因使二人传巨子于田襄子孟胜死弟子死之者百八十三人以致令于田襄子欲反死孟胜于荆田襄子止之曰孟子已传巨子于我矣不听遂反死之墨者以为不听巨子不察严罚厚赏不足以致此今世之言治多以严罚厚赏此上世之若客也相里勤五侯苦获已齿邓陵子相夫氏相里勤之弟子五侯之徒南方之墨者苦获已齿邓陵子之属俱诵墨经而倍谲不同相谓别墨以坚白同异之辩相訾以奇偶不仵之辞相应以巨子为圣人皆愿为之尸冀得为其后世至今不决墨翟禽滑厘之意则是其行则非也自墨子之死也有相里氏之墨有相夫氏之墨有邓陵氏之墨故孔墨之后儒分为八墨离为三公孙龙桓团惠施黄缭桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者为怪此其柢也然惠施之口谈自以为最贤曰天地其壮乎施存雄而无术南方有倚人焉曰黄缭问天地所以不坠不陷风雨雷霆之故惠施不辞而应不虑而对遍为万物说孔穿公孙龙相与论于平原君所深而辩至于藏三牙公孙龙言藏之三牙甚辩孔穿不应少选辞而出明日孔穿朝平原君谓孔穿曰昔者公孙龙之言甚辩孔穿曰然几能令藏三牙矣虽然难愿得有问于君谓藏三牙甚难而实非也谓藏两牙甚易而实是也不知君将从易而是者乎将从难而非者乎平原君不应明日谓公孙龙曰公无与孔穿辩赵惠王谓公孙龙曰寡人事偃兵十余年矣而不成兵不可偃乎公孙龙对曰偃兵之意兼爱天下之心也兼爱天下不可以虚名为也必有其实今蔺离石入秦而王缟素布总东攻齐得城而王加膳置酒秦得地而王布总齐亡地而王加膳所非兼爱之心也此偃兵之所以不成也今有人于此无礼慢易而求敬阿党不公而求令烦号数变而求静暴戾贪得而求定虽黄帝犹若困程繁程繁问于子墨子曰圣王不为乐昔诸侯倦于听治息于钟鼓之乐士大夫倦于听治息于竽瑟之乐农夫春耕夏耘秋敛冬藏息于聆缶之乐今夫子曰圣王不为乐此譬之犹马驾而不税弓张而不弛乃非有血气者之所不能至邪程繁曰子曰圣王无乐此亦乐已若之何其谓圣王无乐也荆耕柱子墨子游荆耕柱子于楚二三子过之食之三升客之不厚二三子复于子墨子曰耕柱子处楚无益矣二三子过之食之三升客之不厚子墨子曰未可智也毋几何而遗十金于子墨子曰后生不敢死有十金于此愿夫子之用也管黔氵放高石子子墨子使管黔氵放游高石子于卫卫君致禄甚厚设之于卿高石子三朝必尽言而言无行者去而之齐见子墨子曰君以夫子之故致禄甚厚设我于卿石三朝必尽言而言无行是以去之也卫君无乃以石为狂乎子墨子曰去之苟道受狂何伤古者周公旦非关叔辞三公东处于商盖人皆谓之狂后世称其德扬其名至今不息且翟闻之为义非避毁就誉去之苟道受狂何伤高石子曰石去之焉敢不道也昔者夫子有言曰天下无道仁士不处厚焉今卫君无道而贪其禄爵则是我为苟陷人长也子墨子说而召子禽子曰姑听此乎高何县子石高何县子石齐国之暴者也指于乡曲学于子墨子县子硕问于子墨子曰为义孰为大务子墨子曰譬若筑墙然能筑者筑能实壤者实壤能欣者欣然后墙成也骆滑牦子墨子谓骆滑牦曰我闻子好勇骆滑牦曰然我闻其乡有勇士焉吾必从而杀之子墨子曰天下莫不欲与其所好度其所恶今子闻其乡有勇士焉必从而杀之是非好勇也是恶勇也弦唐子子墨子南游使卫关中载书甚多弦唐子见而怪之曰吾夫子教公尚过曰揣曲直而已今夫子载书甚多何有也跌鼻子墨子有疾跌鼻进而问曰先生以鬼神为明能为祸福善者赏之为不善者罚之今先生圣人也何故有疾意者先生之言有不善乎鬼神不明知乎公尚过子墨子游公尚过于越公尚过说越王越王大说谓公尚过曰先生苟能使子墨子于越而教寡人请裂故吴之地方五百里以封子墨子公尚过许诺遂为公尚过束车五十乘以迎子墨子于鲁曰吾以夫子之道说越王越王大说谓过曰苟能使子墨子至于越而教寡人请裂故吴之地方五百里以封子曹公子曹公子而于宋三年而反睹子墨子曰始吾游于子之门短褐之衣藿羹朝得之则夕弗得祭祀鬼神而以夫子之政家厚于始也有家厚谨祭祀鬼神然而人徒多死六畜不蕃身湛于病吾未知夫子之道之可用也彭轻生子彭轻生子曰往者可知来者不可知子墨子曰借设而亲在百里之外则遇难焉胜绰高孙子子墨子使胜绰事项子牛项子牛三侵鲁地而胜绰三从子墨子闻之使高孙子请而退之魏越子墨子游魏越曰既得见四方之君子则将先语宋尹文不累于俗不饰于物不苟于人不忮于众愿天下之安宁以活民命人我之养毕足而止以此白心古之道术有在于是者宋掞尹文闻其风而悦之作为华山之冠以自表接万物以别宥为始语心之容命之曰心之行以聏合欢以调海内请欲置以为主见侮不辱救民之斗禁攻寝兵救世之战以此周行天下上说下教虽天下不取强聒而不舍者也夷之墨者夷之因徐辟而求见孟子腹抃墨者有巨子腹綍居秦其子杀人秦惠王曰先生之年长矣非有他子也寡人已令吏弗诛矣先生之以此听寡人矣腹綍对曰墨者之法曰杀人者死伤人者刑此所以禁杀伤人也夫禁杀伤人者天下之大义也王虽为之赐而令吏弗诛腹綍不可不行墨子之法不许惠王而遂杀之子人之所私也忍所私以行大义巨子可谓公矣谢子唐姑果东方之墨者谢子将西见秦惠王惠王问秦之墨者唐姑果唐姑果恐王之亲谢子贤于己也对曰谢子东方之辩士也其为人甚险将奋于说以取少主也王因藏怒以待之谢子至说王王弗听谢子不说遂辞而行田鸠墨者有田鸠墨者师司马喜难墨者师于中山王前以非攻曰先生之所术非攻夫墨者师曰然曰今王兴兵而攻燕先生将非王乎墨者师对曰然则相国是攻之乎司马喜曰然墨者师曰今赵兴兵而攻中山相国将是之乎司马喜无以应聂政荆轲田光高渐离聂政者轵深井里人也杀人避仇濮阳严仲子与韩相侠累有郄恐诛求人可以报侠累者至齐齐人或言聂政严仲子至门请数反聂政曰老母在政身未敢以许人也久之聂政母死乃西至濮阳见严仲子曰前日所以不许仲子者徒以亲在今不幸母以天年终仲子所欲报仇者为谁请得从事焉严仲子具告曰臣之仇韩相侠累侠累又韩君之季父也聂政乃辞独行仗剑至韩韩相侠累方坐府上持兵戟而卫侍者甚众聂政直入上阶刺杀侠累荆卿好读书击剑爱燕之狗屠及善击筑者高渐离燕之处士田光先生知其非庸人也偻行见荆轲曰光与子相善燕人莫不知今太子闻光壮盛之时不知吾形已不逮也幸而教之曰燕秦不两立愿先生留意也光窃不自外言足下于太子也愿足下过太子于宫荆轲曰谨奉教田光曰吾闻之长者为行不使人疑之今太子告光曰所言者国之大事也愿先生勿泄是太子疑光也夫为行而使人疑之非节侠也因自杀以激荆卿荆卿遂见太子至秦秦王发图图穷而匕首见因左手把秦王之袖而右手持匕首揕之未至身秦王起于是左右前杀轲其明年秦并天下逐太子丹荆轲之客皆亡高渐离变名姓为人庸保匿作于宋子宋子传客之闻于秦始皇秦始皇召见人有识者乃曰高渐离也秦皇帝惜其善筑重赦之使击筑稍益近之高渐离乃以铅置筑中举筑扑秦始皇不中于是遂诛高渐离太史公曰吾尝过薛其俗闾里率多暴桀子弟与邹鲁殊问其故曰孟尝君招致天下任侠奸人入薛中盖六万余家矣右战国墨子后学朱家鲁朱家者与高祖同时鲁人皆以儒教而朱家用侠闻所藏豪士以百数楚田仲以侠闻喜剑父事朱家自以为行弗及田仲已死而雒阳有剧孟周人以商贾为资而剧孟以任侠显诸侯季布季布者楚人也为气任侠有名于楚季布弟季心气盖关中遇人恭谨为任侠方数千里士皆争为之死剧孟王孟闲氏陈氏周庸白氏韩无辟薛况韩况韩孺郭解盎曰剧孟虽博徒然母死客送葬车千余乘此亦有过人者且缓急人所有夫一旦有急叩门不以亲为解不以存亡为辞天下所望者独季心剧孟耳符离人王孟亦以侠称江淮之间是时济南氏陈氏陈周庸亦以豪闻景帝闻之使尽诛此属其后代诸白梁韩无辟阳翟薛况侠韩孺纷纷复出焉郭解轵人也字翁伯善相人者许负外孙也解父以任侠孝文时诛死及解年长折节为俭以德报怨厚施而薄望然其自喜为侠益甚临晋籍少公素不知解解冒因求出关籍少公已出解解转入太原所过辄告主人家吏逐之迹至籍少公少公自杀口绝自是之后为侠者极众敖而无足数者然关中长安樊仲子槐里赵王孙长陵高公子西河郭公仲太原卤公孺临淮儿长卿东阳田君孺虽为侠而逡逡有退让君子之风至若北道姚氏西道诸杜南道仇景东道赵他羽公子南阳赵调之徒此盗跖居民间者耳曷足道哉此乃乡者朱家之羞也灌夫夫不善文学好任侠已然诺郑当时汲黯孝文时当时以任侠自喜脱张羽于厄声闻梁楚间孝景时为太子舍人每五日洗沐常置驿马长安诸郊请谢宾客夜以继日至明旦常恐不遍当时好黄老言其慕长者如恐不称黯为人性倨少礼面折不能容人之过合己者善待之不合己者不能忍见士亦以此不附焉然好学游侠任气节内行修絜好直谏数犯主之颜色常慕傅柏袁盎之为人也宛侠野王侠种代侠宛亦一都会也俗杂好事业多贾其任侠交通颍川故至今谓之夏人野王好气任侠卫之风也种代石北也地边胡数被寇人民矜懻忮好气任侠原涉原涉字巨先祖父武帝时以豪桀徙茂陵季父为茂陵秦氏所杀涉居谷口半岁所自劾去官欲报仇谷口豪桀为杀秦氏亡命岁余逢赦出郡国诸豪及长安五陵诸为气节者皆归慕之自哀平间郡国处处有豪桀然莫足数其名闻州郡者霸陵杜君敖池阳韩幼孺马领绣君宾西河漕中叔皆有谦退之风中叔子少游复以侠闻于世云右西汉墨子后学刘林时赵缪王子林好奇数任侠于赵魏间多通豪猾隗崔季父崔素豪侠能得众闻王遵遵少豪侠有才辩窦融连结闾里豪杰以任侠为名马严马敦初兄子严敦并喜讥议而通轻侠客杜保杜季良豪侠好义忧人之忧乐人之乐清浊无所失父丧致客数郡毕至杜硕杜笃子硕豪侠以货殖闻王涣涣少好侠尚气力郑飒董腾中常侍郑飒中黄门董腾并任侠右东汉墨子后学老子弟子后学以本为精以物为粗以有积为不足澹然独与神明居古之道术有在于是者关尹老聃闻其风而悦之建之以常无有主之以大一以濡弱谦下为表以空虚不毁万物为实关尹曰在己无居形物自着其动若水其静若镜其虚若响芴乎若亡寂乎若清同焉者和得焉者失未尝先人而常随人老聃曰知其雄守其雌为天下溪知其白守其辱为天下谷人皆取先己独取后曰受天下之垢人皆取实己独取虚无藏也故有余岿然而有余其行身也徐而不费无为也而笑巧人皆求福己独曲全曰苟免于咎以深为根以约为起曰坚则毁矣锐则挫矣常宽容于物不削于人可谓至极关尹老聃乎古之博大真人哉关尹老子修道德其学以自隐无名为务居周久之见周之衰乃遂去至关关令尹喜曰子将隐矣强为我着书于是老子乃着书上下篇言道德之意五千余言而去莫知其所终杨朱阳子居南之沛老聃西游于秦邀于郊至于梁而遇老子老子中道仰天而叹曰始以汝为可教今不可也阳子居不答至舍进盥漱巾栉脱履户外膝行而前曰向者弟子欲请夫子夫子行不闲是以不敢今闲矣请问其故老子曰而睢睢盱盱而谁与居大白若辱盛德若不足阳子居蹴然变容曰敬闻命矣其往也舍者迎将其家公执席妻执巾栉舍者避席炀者避灶其反也舍者与之争席矣禽子问杨朱曰去子体之一毛以济一世汝为之乎杨子曰世固非一毛之所济禽子曰假济为之乎杨子弗应禽子出语孟孙阳孟孙阳曰子不达夫子之心吾请言之有侵若肌肤获万金者若为之乎曰为之孟孙阳曰有断若一节得一国子为之乎禽子默然有间孟孙阳曰一毛微于肌肤肌肤微于一节省矣然则积一毛以成肌肤积肌肤以成一节一毛固一体万分中之一物奈何轻之乎禽子曰吾不能所以答子然则以子之言问老聃关尹则子之言当矣以吾言问大禹墨翟则吾言当矣孟孙阳顾与其徒说他事杨子之邻人亡羊既率其党又请杨子之竖追之杨子曰嘻亡一羊何追者之众邻人曰多岐路既反问获羊乎曰亡之矣曰奚亡之曰歧路之中又有歧焉吾不知所之所以反也杨子戚然变容不言者移时不笑者竟日门人怪之请曰羊贱畜又非夫子之有而损言笑者何哉杨子不答门人不获所命弟子孟孙阳出以告心都子心都子他日与孟孙阳偕入而问曰昔有昆弟三人游齐鲁之间同师而学进仁义之道而归其父曰仁义之道若何伯曰仁义使我爱身而后名仲曰仁义使我杀身以成名叔曰仁义使我身名并全彼三术相反而同出于儒孰是孰非邪杨子曰人有滨河而居者习于水勇于泅操舟鬻渡利供百口裹粮就学者成徒而溺死者几半本学泅不学溺而利害如此若以为孰是孰非心都子默然而出孟孙阳让之曰何吾子问之迂夫子答之僻吾惑愈甚心都子曰大道以多歧亡羊学者以多方丧生学非本不同非本不一而末异若是唯归同反一为亡得丧子长先生之门习先生之道而不达先生之况也哀哉庚桑楚老聃之役有庚桑楚者偏得老聃之道以北居畏垒之山南荣趎赢粮七日七夜至老子之所昔者南荣畴耻圣道之独亡于己身淬霜露敕夭趹跋涉山川冒蒙荆棘百舍重跰不敢休息南见老聃受教一言精神晓冷钝闻条达欣然七日不食如飨太牢是以明照四海名施后世达略天地察分秋毫称誉叶语至今不休此所谓名可强立者庄子作南荣趎盖趎畴亦音转也庄周庄子者蒙人也名周周尝为蒙漆园吏与梁惠王齐宣王同时其学无所不窥然其要本归于老子之言故其着书十余万言大抵率寓言也列御寇子列子穷容貌有饥色客有言之于郑子阳曰子列御寇盖有道之士也居君之国而穷君无乃为不好士乎郑子阳令官遗之粟数十秉子列子出见使者再拜而辞使者去子列子入其妻望而拊心曰闻为有道者妻子皆得逸乐今妻子有饥色矣君过而遗先生食先生又弗受也岂非命也哉子列子笑而谓之曰君非自知我也以人之言而遗我粟也至已而罪我也有罪且以人言此吾所以不受也子列子适卫食于道见百岁髑髅攓蓬而指顾谓其弟子百丰曰惟予与彼知而未尝生未尝死也彭蒙田骈慎到接子环渊颜斶公而不当易而无私决然无主趣物而不两不顾于虑不谋于知于物无择与之俱往古之道术有在于是者彭蒙田骈慎到闻其风而悦之齐万物以为首曰天能覆之而不能载之地能载之而不能覆之大道能包之而不能辩之知万物皆有所可有所不可故曰选则不遍教则不至道则无遗者矣是故慎到弃知去己而缘不得已冷汰于物以为道理曰知不知将薄知而后邻伤之者也摐髁无任而笑天下之尚贤也纵脱无行而非天下之大圣椎拍甗断与物宛转舍是与非苟可以免不师知虑不知前后魏然而已矣推而后行曳而后往若飘风之还若羽之旋若磨石之隧全而无非动静无过未尝有罪是何故夫无知之物无建己之患无用知之累动静不离于理是以终身无誉故曰至于若无知之物而已无用贤圣夫块不失道豪杰相与笑之曰慎到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而已矣其风窢然恶可而言常反人不见观而不免于鋔断其所谓道非道而所言之韪不免于非彭蒙田骈慎到不知道虽然概乎皆尝有闻者也慎到赵人田骈接子齐人环渊楚人皆学黄老道德之术因发明序其指意故慎到着十二论环渊着上下篇而田骈接子皆有所论焉君子曰斶知足矣归真反璞则终身不辱鬼谷苏秦苏代苏厉州侯张仪陈轸史举甘茂甘罗虞卿范雎蔡泽尉缭齐之苏秦楚之州侯秦之张仪可谓态臣者也苏秦者东周雒阳人也东事师于齐而习之于鬼谷先生苏秦之弟曰代代弟苏厉见兄遂亦皆学张仪者魏人也始尝与苏秦俱事鬼谷先生学术陈轸者游说之士与张仪俱事秦惠王皆贵重争宠甘茂者蔡人也事下蔡史举先生学百家之说甘茂有孙曰甘罗虞卿者游说之士也蹑夭担簦说赵孝成王一见赐黄金百镒白璧一双再见为赵上卿故号虞卿范雎者魏人也字叔游说诸侯欲事魏王家贫无以自资乃先事魏中大夫须贾蔡泽者燕人也游学于诸侯大梁人尉缭来说秦王曰以秦之强诸侯譬如郡县之君臣但恐诸侯合从翕而出不意此乃智伯夫差愍王之所以亡也愿大王毋爱财物赂其豪臣以乱其谋不过亡三十万金则诸侯可尽申不害韩非申子之学本于黄老而主刑名着书二篇号曰申子韩非者韩之诸公子也喜刑名法术之学而其归本于黄老右战国老子后学河上丈人安期生毛翕公乐瑕公乐臣公盖公蒯通田叔乐巨公学黄帝老子其本师号曰河上丈人不知其所出河上丈人教安期生安期生教毛翕公毛翕公教乐瑕公乐瑕公教乐臣公乐臣公教盖公盖公教于齐高密胶西为曹相师乐臣公善修黄帝老子之言显闻于齐称贤师蒯通者善为长短说论战国之权变为八十一首通善齐人安期生安期生尝干项羽项羽不能用其策已而项羽欲封此两人两人终不肯受亡去田叔者赵陉城人也其先齐田氏苗裔也叔喜剑学黄老术于乐臣公所叔为人刻廉自喜喜游诸公右秦汉间老子后学黄石张良去后五日复蚤来五日良夜半往有顷父亦来喜曰当如是出一编书曰读是即为王者师后十年兴十三年孺子见我济北谷城山下黄石即我已遂去不见旦日视其书乃太公兵法良因异之常习诵居下邳为任侠诏报曰黄石公记曰柔能制刚弱能制强孔子改制考卷儒教为孔子所创考礼义由孔氏出儒家之宗孔子也墨家之祖墨翟也且案儒道传而墨法废者儒之道义可为而墨之法议难从也世之显学儒墨也儒之所至孔丘也墨之所至墨翟也孔子修成康之道述周公之训以教七十子使服其衣冠修其篇籍故儒者之学生焉又谓儒墨俱道尧舜而取舍不同夫称先王而不同非托而何通乎此儒为孔子所创益明矣鲁国服儒者之礼行孔子之术右孔子创儒显证鲁哀公问于孔子曰夫子之服其儒服欤孔子对曰丘少居鲁衣逢掖之衣长居宋冠章甫之冠丘闻之也君子之学也博其服也乡丘不知儒服哀公曰敢问儒行孔子对曰遽数之不能终其物悉数之乃留更仆未可终也哀公命席孔子侍曰儒有席上之珍以待聘夙夜强学以待问怀忠信以待举力行以待取其自立有如此者儒有衣冠中动作慎其大让如慢小让如伪大则如威小则如愧其难进而易退也粥粥若无能也其容貌有如此者儒有居处齐难其坐起恭敬言必先信行必中正道涂不争险易之利冬夏不争阴阳之和爱其死以有待也养其身以有为也其备豫有如此者儒有不宝金玉而忠信以为宝不祈土地立义以为土地不祈多积多文以为富难得而易禄也易禄而难畜也非时不见不亦难得乎非义不合不亦难畜乎先劳而后禄不亦易禄乎其近人有如此者儒有委之以货财淹之以乐好见利不亏其义劫之以众沮之以兵见死不更其守鸷虫攫搏不程勇者引重鼎不程其力往者不悔来者不豫过言不再流言不极不断其威不习其谋其特立有如此者儒有可亲而不可劫也可近而不可迫也可杀而不可辱也其居处不淫其饮食不溽其过失可微辨而不可面数也其刚毅有如此者儒有忠信以为甲胄礼义以为干橹戴仁而行抱义而处虽有暴政不更其所其自立有如此者儒有一亩之宫环堵之室筚门圭窬蓬户瓮牖易衣而出并日而食上答之不敢以疑上不答不敢以谄其仕有如此者儒有今人与居古人与稽今世行之后世以为楷适弗逢世上弗援下弗推谗谄之民有比党而危之者身可危也而志不可夺也虽危起居竟信其志犹将不忘百姓之病也其忧思有如此者儒有博学而不穷笃行而不倦幽居而不淫上通而不困礼之以和为贵忠信之美优游之法慕贤而容众毁方而瓦合其宽裕有如此者儒有内称不辟亲外举不辟怨程功积事推贤而进达之不望其报君得其志苟利国家不求富贵其举贤援能有如此者儒有闻善以相告也见善以相示也爵位相先也患难相死也久相待也远相致也其任举有如此者儒有澡身而浴德陈言而伏静而正之上弗知也粗而翘之又不急为也不临深而为高不加少而为多世治不轻世乱不沮同弗与异弗非也其特立独行有如此者儒有上不臣天子下不事诸侯慎静而尚宽强毅以与人博学以知服近文章砥厉廉隅虽分国如锱铢不臣不仕其规为有如此者儒有合志同方营道同术并立则乐相下不厌久不相见闻流言不信其行本方立义同而进不同而退其交友有如此者温良者仁之本也敬慎者仁之地也宽裕者仁之作也孙接者仁之能也礼节者仁之貌也言谈者仁之文也歌乐者仁之和也分散者仁之施也儒皆兼此而有之犹且不敢言仁也其尊让有如此者儒有不陨获于贫贱不充诎于富贵不鸢君王不累长上不闵有司故曰儒今众人之命儒也妄常以儒相诟病孔子至舍哀公馆之闻此言也言加信行加义终没吾世不敢以儒为戏子谓子夏曰女为君子儒无为小人儒右孔子自明创儒大义孟子曰逃墨必归于杨逃杨必归于儒归斯受之而已矣秦昭王问孙卿子曰儒无益于人之国孙卿子曰儒者法先王隆礼义谨乎臣子而致贵其上者也人主用之则势在本朝而宜不用则退编百姓而悫必为顺下矣虽穷困冻馁必不以邪道为贪无置锥之地而明于持社稷之大义呜唿而莫之能应然而通乎财万物养百姓之经纪势在人上则王公之材也在人下则社稷之臣国君之宝也虽隐于穷闾漏屋人莫不贵之道诚存也仲尼将为司寇沈犹氏不敢朝饮其羊公慎氏出其妻慎溃氏逾境而徙鲁之粥牛马者不豫贾必蚤正以待之也居于阙党阙党之子弟罔不必分有亲者取多孝弟以化之也儒者在本朝则美政在下位则美俗儒之为人下如是矣大儒者善调一天下者也无百里之地则无所见其功舆固马选矣而不能以至远一日而千里则非造父也弓调矢直矣而不能以射远中微则非羿也用百里之地而不能以调一天下制强暴则非大儒也彼大儒者虽隐于穷闾漏屋无置锥之地而王公不能与之争名在一大夫之位则一君不能独畜一国不能独容成名况乎诸侯莫不愿得以为臣用百里之地而千里之国莫能与之争胜笞棰暴国齐一天下而莫能倾也是大儒之征也其言有类其行有礼其举事无悔其持险应变曲当与时迁徙与世偃仰千举万变其道一也是大儒之稽也其穷也俗儒笑之其通也英杰化之嵬琐逃之邪说畏之众人鬼之通则一天下穷则独立贵名天不能死地不能埋桀跖之世不能污非大儒莫之能立仲尼子弓是也故有俗人者有俗儒者有雅儒者有大儒者不学问无正义以富利为隆是俗人者也逢衣浅带解果其冠略法先王而足乱世术缪学杂举不知法后王而一制度不知隆礼义而杀诗书其衣冠行伪已同于世俗矣然而不知恶者其言议谈说已无以异于墨子矣然而明不能别唿先王以欺愚者而求衣食焉得委积足以揜其口则扬扬如也随其长子事其便辟举其上客亻患然若终身之虏而不敢有他志是俗儒者也法后王一制度隆礼义而杀诗书其言行已有大法矣然而明不能齐法教之所不及闻见之所未至则知不能类也知之曰知之不知曰不知内不自以诬外不自以欺以是尊贤畏法而不敢怠傲是雅儒者也法先王统礼乐一制度以浅持博以古持今以一持万苟仁义之类也虽在鸟兽之中若别白黑倚物怪变所未尝闻也所未尝见也卒然起一方则举统类而应之无所儗怍张法而度之则晻然若合符节是大儒者也论德使能而官施之者圣王之道也儒之所谨守也伤国者何也曰以小人尚民而威以非所取于民而巧是伤国之大灾也大国之主也而好见小利是伤国其于声色台谢园囿也愈厌而好新是伤国不好循正其所以有啖啖常欲人之有是伤国三邪者在匈中而又好以权谋倾覆之人断事其外若是则权轻名辱社稷必危是伤国者也大国之主也不隆本行不敬旧法而好诈故若是则夫朝廷群臣亦从而成俗不隆礼义而好倾覆也朝廷群臣之俗若是则夫众庶百姓亦从而成俗于不隆礼义而好贪利矣君臣上下之俗莫不若是则地虽广权必轻人虽众兵必弱刑罚虽繁令不下通夫是之谓危国是伤国者也儒者为之不然必将曲辨朝廷必将隆礼义而审贵贱若是则士大夫莫不敬节死制者矣百官则将齐其制度重其官秩若是则百吏莫不畏法而遵绳矣关市几而不征质律禁止而不偏如是则商贾莫不敦悫而无诈矣百工将时斩伐佻其期日而利其巧任如是则百工莫不忠信而不楛矣县鄙将轻田野之税省刀布之敛罕举力役无夺农时如是则农夫莫不朴力而寡能矣士大夫务节死制然而兵劲百吏畏法循绳然后国常不乱商贾敦悫无诈则商旅安货通财而国求给矣百工忠信而不楛则器用巧便而财不匮矣农夫朴力而寡能则上不失天时下不失地利中得人和而百事不废是之谓政令行风俗美以守则固以征则强居则有名动则有功此儒之所谓曲辨也佚而治约而详不烦而功治之至也秦类之矣虽然则有其矣兼是数具者而尽有之然而悬之以王者之功名则倜倜然其不及远矣是何也则其殆无儒耶儒者儒也儒之为言无也不易之术也千举万变其道不穷六经是也若夫君臣之义父子之亲夫妇之别朋友之序此儒者之所谨守日切磋而不舍也齐宣王问匡倩曰儒者博乎曰不也王曰何也匡倩对曰博贵枭胜者必杀枭杀枭者是杀所贵也儒者以为害义故不博也又问曰儒者弋乎曰不也弋者从下畏于上者也是从下伤君也儒者以为害义故不弋又问儒者鼓瑟乎曰不也夫瑟以小弦为大声以大弦为小声是大小易序贵贱易位儒者以为害义故不鼓也宣王曰善春秋大一统者天地之常经古今之通谊也今师异道人异论百家殊方指意不同是以上亡以持一统法制数变下不知所守臣愚以为诸不在六艺之科孔子之术者皆绝其道勿使并进邪辟之说灭息然后统纪可一而法度可明民知所从矣平原君曰儒之为名何取尔子高曰取包众美兼六艺动静不失中道所以贵儒术者贵其处谦推让以道尽人孟子伤杨墨之议大夺儒家之论右孔子弟子后学发明创儒大义儒者曰亲亲有术尊贤有等言亲疏尊卑之异也其礼曰丧父母三年其妻后子三年伯父叔父弟兄庶子其戚族人五月若以亲疏为岁月数则亲者多而疏者少矣是妻后子与父同也若以尊卑为岁月数则是尊其妻子与父母同而亲伯父宗兄而卑子也逆孰大焉其亲死列尸弗登屋窥井挑鼠穴探涤器而求其人焉以为实在则戆愚甚矣如其亡也必求焉伪亦大矣取妻身迎祗濆为仆秉辔授绥如仰严亲昏礼威仪如承祭祀颠覆上下悖逆父母下则妻子妻子上侵事亲若此可谓孝乎儒者迎妻妻之奉祭祀子将守宗庙故重之应之曰此诬言也其宗兄守其先宗庙数十年死丧之期兄弟之妻奉其先之祭祀弗散则丧妻子三年必非以守奉祭祀也夫忧妻子以大负累有曰所以重亲也为欲厚所至私轻所至重岂非大奸也哉有强执有命以说议曰寿夭贫富安危治乱固有天命不可损益穷达赏罚幸否有极人之知力不能为焉群吏信之则怠于分职庶人信之则怠于从事不治则乱农事缓则贫贫且乱政之本而儒者以为道教是贱天下之人者也且夫繁饰礼以淫人久丧伪哀以谩亲立命缓贫而高浩居倍本弃事而安怠傲贪于饮酒惰于作务陷于饥寒危于冻馁无以违之是若人气鼠并鼠藏而羝羊视贲彘起君子笑之怒曰散人焉知良儒夫夏乞麦禾五谷既收大丧是随子姓皆从得厌饮食毕治数丧足以至矣因人之家翠以为恃人之野以为尊富人有丧乃大说喜曰此衣食之端也儒者曰君子必服古言然后仁应之曰所谓古之者皆尝新矣而古人服之则君子也然则必法非君子之服言非君子之言而后仁乎又曰君子循而不作应之曰古者羿作弓伃作甲奚仲作车巧垂作舟然则今之鲍函车匠皆君子也而羿伃奚仲巧垂皆小人邪且其所循人必或作之然则其所循皆小人道也又曰君子胜不逐奔揜函弗射施则助之胥车应之曰皆仁人也则无说而相与仁人以其取舍是非之理相告无故从有故也弗知从有知也无辞必服见善必迁何故相若两暴相争其胜者欲不逐奔揜函弗射施则助之胥车虽尽能犹且不得为君子也意暴残之国也圣将为世除害兴师诛罚胜将因用传术令士卒曰毋逐奔揜函勿射施则助之胥车暴乱之人也得活天下害不除是为群残父母而深贱世也不义莫大焉又曰君子若钟击之则鸣弗击不鸣应之曰夫仁人事上竭忠事亲得孝务善则美有过则谏此为人臣之道也今击之则鸣弗击不鸣隐知豫力恬漠待问而后对虽有君亲之大利弗问不言若将有大寇乱盗贼将作若机辟将发也他人不知己独知之虽其君亲皆在不问不言是夫大乱之贼也以是为人臣不忠为子不孝事兄不弟交遇人不贞良夫执后不言之朝物见利使己虽恐后言君若言而未有利焉则高拱下视会噎为深曰惟其未之学也用谁急遗行远矣夫一道术学业仁义也昔大以治人小以任官远施用遍近以循身不义不处非理不行务兴天下之利曲折周旋利则止此君子之道也以所闻孔某之行则本与此相反谬也齐景公问晏子曰孔子为人何如晏子不对公又复问不对景公曰以孔某语寡人者众矣俱以贤人也今寡人问之而子不对何也晏子对曰婴不肖不足以知贤人虽然婴闻所谓贤人者入人之国必务合其君臣之亲而弭其上下之怨孔某之荆知白公之谋而奉之以石乞君身几灭而白公僇婴闻贤人得上不虚得下不危言听于君必利人教行下必于上是以言明而易知也行易而从也行义可谋乎民谋虑可通乎君臣今孔某深虑同谋以奉贼劳思尽知以行邪劝下乱上教臣杀君非贤人之行也入人之国而与人之贼非义之类也知人不忠趣之为乱非仁义之也逃人而后谋避人而后言行义不可明于民谋虑不可通于君臣婴不知孔某之有异于白公也是以不对景公曰呜乎贶寡人者众矣非夫子则吾终身不知孔某之与白公同也孔某之齐见景公景公说欲封之以尼溪以告晏子晏子曰不可夫儒浩居而自顺者也不可以教下好乐而淫人不可使亲治立命而怠事不可使守职崇丧循哀不可使慈民机服勉容不可使导众孔某盛容修饰以蛊世弦歌鼓舞以聚徒繁登降之礼以示仪务趋翔之节以劝众儒学不可使议世劳思不可以补民絫寿不能尽其学当年不能行其礼积财不能赡其乐繁饰邪术以营世君盛为声乐以淫遇民其道不可以期世其学不可以导众今君封之以利齐俗非所以导国先众公曰善于是厚其礼留其封敬见而不问其道孔乃恚怒于景公与晏子乃树鸱夷子皮于田常之门告南郭惠子以所欲为归于鲁有顷间齐将伐鲁告子贡曰赐乎举大事于今之时矣乃遣子贡之齐因南郭惠子以见田常劝之伐吴以教高国鲍晏使毋得害田常之乱劝越伐吴三年之内齐吴破国之难伏尸以言术数孔某之诛也孔某为鲁司寇舍公家而奉季孙季孙相鲁君而走季孙与邑人争门关决植孔某穷于蔡陈之间藜羹不糁十日子路为享豚孔某不问肉之所由来而食号人衣以酤酒孔某不问酒之所由来而饮哀公迎孔某席不端弗坐割不正弗食子路进请曰何其与陈蔡反也孔某曰来吾与女曩与女为苟生今与女为苟义夫饥约则不辞妄取以活身羸饱伪行以自饰污邪诈伪孰大于此孔某与其门弟子闲坐曰夫舜见瞽叟就然此时天下圾乎周公旦非其人也邪何为亦舍家室而托寓也孔某所行心术所至也其徒属弟子皆效孔某子贡季路辅孔悝乱乎卫阳货乱乎齐佛以中牟叛漆雕刑残莫大焉夫为弟子后生其师必修其言法其行力不足知弗及而后已今孔某之行如此儒士则可以疑矣子墨子与程子辩称于孔子程子曰非儒何故称于孔子也夷子曰儒者之道古之人若保赤子此言何谓也之则以为爱无差等施由亲始右异教非儒专攻孔子知儒为孔子所特创鲁哀公问于孔子曰夫子之服其儒服与孔子对曰丘少居鲁衣缝掖之衣长居宋冠章甫之冠丘闻之也君子之学也博其服也乡丘不知儒服孔子对曰生乎今之世志古之道居今之俗服古之服舍此而为非者不亦鲜乎哀公曰然则今夫章甫句屦绅带而搢笏者此皆贤乎鲁哀公问于孔子曰绅委章甫有益于仁乎孔子蹴然曰君号然也资衰苴杖者不听乐非耳不能闻也服使然也黼衣黻裳者不茹荤非口不能味也服使然也且丘闻之好肆不守折长者不为市窃其有益与其无益君其知之矣子路性鄙好勇力志伉直冠雄鸡佩豭豚陵暴孔子孔子设礼稍诱子路子路后儒服委质因门人请为弟子孔子外变二三子之服公孟子戴章甫搢笏儒服而以见子墨子曰君子服然后行乎其行然后服乎庄子见鲁哀公哀公曰鲁多儒士少为先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时履句屦者知地形缓佩玦者事至而断君子有其道者未必为其服也为其服者未必知其道也公固以为不然何不号于国中曰无此道而为此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎田赞衣儒衣而见荆王荆王曰先生之衣何其恶也今夫子必儒服而见王事必大逆子高衣长裾振褒袖方屐粗翣见平原君君曰吾子亦儒服乎子高曰此布衣之服非儒服也儒服非一也平原君曰请吾子言之答曰夫儒者居位行道则有衮冕之服统御师旅则有介胄之服从容徒步则有若穿之服故曰非一也平原君曰儒之为名何取尔子高曰取包众美兼六艺动而不失中道叔孙通儒服汉王憎之乃变其服服短衣楚制初沛公引兵过陈留郦生踵军门上谒曰高阳贱民郦食其窃闻沛公暴露将兵助楚讨不义敬劳从者愿得望见口画天下便事使者入通沛公方洗问使者曰何如人也使者对曰状貌类大儒衣儒衣冠侧注沛公曰为我谢之言我方以天下为事未暇见儒人也郦生被儒衣往说汉王乃非也骑士曰沛公不好儒诸侯冠儒冠来者沛公辄解其冠溲溺其中与人言常大骂未可以儒生说也夫儒服先王之服也劾寿王吏八百石古之大夫服儒衣文学褒衣博带窃周公之服鞠躬谷踖窃仲尼之容衣儒衣冠儒冠而不能行其道非真儒也衣冠有以殊于乡曲进贤冠古缁布冠也文儒者之服也假儒衣书服而读之三月不归孰曰非儒也右孔子创儒后其服谓之儒服公及齐侯邾子盟于顾齐人责稽首因歌之曰鲁人之皋数年不觉使我高蹈唯其儒书以为二国忧御览八百九十七引论衡儒书称孔子与颜渊俱登鲁东山哀公二十一年孔子方没儒书大行如此所谓鲁以儒教也凡教主皆生前其道大行佛回亦然惟远方外国乃迟之又久耳白香山诗鸡林贾人购之东坡诗高丽使臣购之李杜诗文生前而冠绝当时朱子集注身后而行于金文人大师其力犹能自行如此况圣人乎夫儒以六艺为法诗春秋学之美者也皆衰世之造也儒者循之以教导于世春秋之为孔子作人皆知之诗亦为孔子作人不知也儒者多以二学为教盖诗与春秋尤为表里也孔子所传宰予问五帝德及帝系姓儒者或不传夫五经亦汉家之所立儒生善政大义皆出其中传言黄帝龙颜颛顼戴午帝喾骈齿尧眉八采舜目重瞳禹耳三漏汤臂再肘文王四乳武王望阳周公背偻皋陶马口孔子反宇斯十二圣者皆在帝王之位或辅主忧世世所共闻儒所共说在经传者校着可信若夫短书俗记竹帛胤文非儒者所见众多非一儒书所载权变非一儒书称尧舜之德至优至大儒书又言溟涬蒙澒气未分之类也及其分离清者为天浊者为地如说易之家儒书之言天地始分形体尚少相去近也夫如是儒书之文难以实事案附从以知凤皇未得实也儒书言舜葬于苍梧禹葬于会稽者儒书称楚养由基善射儒书言卫有忠臣弘演儒书言楚熊渠子出见寝石以为伏虎儒书称鲁般墨子之巧刻木为鸢飞之三日而不集儒书言禽息荐百里奚缪公未听禽息出当门仆头碎首而死儒书言荆轲为燕太子刺秦王儒书言董仲舒读春秋专精一思志不在他三年不窥园菜儒书言夏之方盛也远方图物贡金九牧铸鼎象物而为之备儒书言齐王疾痟使人之宋迎文挚右孔子创儒后其书谓之儒书儒者学学儒矣传先师之业习口说以教传者传学不妄一言先师古语到今具存儒者说曰太平之时人民侗长百岁左右气和之所生也儒者论曰天地故生人儒者曰天气也儒者说孔子周流应聘不济闵道不行儒者曰日朝见出阴中儒者曰冬日短夏日长儒者或曰日月有九道儒者论曰天左旋日月之行不系于天儒者说曰日行一度儒者谓日月之体皆至圆儒者说日及工伎之家皆以日为一儒者之说又言人君失政天为异文王得赤雀武王得白鱼赤乌儒者论之以为雀则文王受命鱼乌则武王受命儒者说凤皇麒麟为圣王来以为凤皇麒麟仁圣禽也儒者咸称凤皇之德欲以表明王之治春秋曰西狩获死蠙人以示孔子孔子曰孰为来哉孰为来哉反袂拭面泣涕沾襟儒者说之以为天以蠙命孔子孔子不王之圣也儒者之论自说见凤皇麒麟而知之儒者论太平瑞应皆言气物卓异朱草醴泉翔凤甘露景星嘉禾萐脯蓂荚屈轶之属儒者又言太平之时屈轶生于庭之末若草之状主指佞人儒者之议以为人死有命儒者说夫妇之道取法于天地如儒者之言五代皆一受命儒者论曰王者推行道德受命于天儒者论圣人以为前知千岁后知万世儒者或见其义说不空生京房易传曰上不俭下不节盛火数起燔宫室儒说火以明为德而主礼五年二月陇西地震儒说民安土者也将大动行大震九月匈奴单于于除难叛遣使发边郡兵讨之七年九月癸卯京都地震儒说奄官无阳施犹妇人也是时和帝与中常侍郑众谋夺窦氏权德之因任用之及幸常侍蔡伦二人始并用权又先儒言瑞兴非时则为妖孽而民讹言生龙语皆龙孽也儒说诸侯专权则其应多在日所宿之国中元元年十一月甲子晦日有蚀之在斗二十度斗为庙主爵禄儒说十一月甲子时王日也又为星纪主爵禄其占重十六年五月戊午晦日有蚀之在柳十五度儒说五月戊午犹十一月甲子也又宿在京都其占重后二岁宫车晏驾永元七年四月辛亥朔日有蚀之在觜觿为葆旅主收敛儒说葆旅宫中之象收敛贪妒之象诸儒或曰今五星失晷天时谬错辰星久而不效太白出入过度荧惑进退见态镇星绕带天街岁星不舍氐房以为诸如此占归之国家右孔子创儒后诸弟子传其口说谓之儒说孟子孙卿儒术之士始皇并有天下燔烧诗书坑杀儒士于是征从齐鲁之儒生博士七十人至乎泰山下沛公不好儒诸客冠儒冠来者沛公辄解其冠溲溺其中与人言常大骂未可以儒生说也诸弟子儒生随臣久矣轵有儒生自孔子卒京师莫崇庠序唯建元元狩之间文辞粲如也作儒林传天之道不在仲尼乎仲尼驾说者也不在兹儒乎如将复驾其所说则莫若使诸儒金口而木舌通天地人曰儒通天地而不通人曰伎乡部亲民之吏皆用儒生雄又奏征海内名儒为博士世儒学者好信师而是古使无孔子则七十子之徒今之儒生也是故儒者称论皆言孔子之后当封以泗水却流为证五经以道为务事不如道道行事立无道不成然则儒生所学者道也儒生治本儒生擿经穷竟圣意五经之儒抱经隐匿唐虞夏殷同载在二尺四寸儒者推读朝夕讲习案仲舒之书不违儒家不及孔子儒家之徒董无心着作者为文儒说经者为世儒世儒说圣人之经解贤者之传义理广博无不实见故在官常位位最尊者为博士门徒聚众招会千里身虽死亡学传于后今贤儒怀古今之学负荷礼义之重夫儒生礼义也耕战饮食也贵耕战而贱儒生是弃礼义求饮食也儒者之在世礼义之旧防也今儒者之操重礼爱义官不可废道不可弃儒生道官之吏也以为无益而弃之是弃道也儒生学大义以道事文儒怀先王之道含百家之言能博学问谓之上儒而儒生以学问为力儒生力多者博达疏通故博达疏通儒生之力也犹博士之官儒生所由兴也或兴论立说结连篇章者文人鸿儒也故夫能说一经者为儒生博览古今者为通人采掇传书以上书奏记者为文人能精思着文连结篇章者为鸿儒故儒生过俗人通人胜儒生文人逾通人鸿儒超文人故夫鸿儒所谓超而又超者也以超之奇退与儒生相料文轩之比于敝车锦绣之方于缊袍也其相过远矣孔子改制考卷孔子为制法之王考丘为制法之主黑绿不代苍黄圣人不空生必有所制以显天心丘为木铎制天下法孔胸文曰制作定世符运孟子曰王者之迹熄而诗亡诗亡然后春秋作春秋天子之事是故孔子曰知我者其惟春秋乎罪我者其惟春秋乎周室既衰诸侯恣行仲尼悼礼废乐崩追修经术以达王道匡乱世反之于正见其文辞为天下制仪法垂六艺之统纪于后世孔子之时上无明君下不得任用故作春秋垂空文以断礼义当一王之法是以孔子明王道干七十余君莫能用故西观周室论史记旧闻兴于鲁而次春秋上记隐下至哀之获麟约其文辞去其烦重以制义法王道备人事浃七十子之徒口受其传指为有所刺讥褒讳挹损之文辞不可以书见也有非力之所能致而自致者西狩获麟受命之符是也然后托乎春秋正不正之间而明改制之义一统乎天子而加忧于天下之忧也务除天下所患而欲以上通五帝下极三王以通百王之道右孔子为制法之王显证成周宣谢灾何以书记灾也外灾不书此何以书新周也何注孔子以春秋当新王上黜杞下新周而故宋因天灾中兴之乐器示周不复兴故系宣谢于成周使若国文黜而新之从为王者后记灾也故孔子立新王之道明其贵志以反和见其好诚以灭伪其有继周之弊故若此也春秋作新王之事变周之制当正黑统而殷周为王者之后绌夏改号禹谓之帝录其后以小国故曰绌夏存周以春秋当新王故春秋应天作新王之事时正黑统王鲁尚黑绌夏亲周故宋乐宜亲韶舞故以虞录亲乐制宜商合伯子男为一等春秋曰杞伯来朝王者之后称公杞何以称伯春秋上黜夏下存周以春秋当新王春秋当新王者奈何曰王者之法必正号绌王谓之帝封其后以小国使奉祀之下存二王之后以大国使服其服行其礼乐称客而朝惟王者然后改元立号春秋托新王受命于鲁故因以录即位明王者当继天奉元养成万物今所谓新王必改制者非改其道非变其理受命于天易姓更王非继前王而王也若一因前制修故业而无有所改是与继前王而王者无以别受命之君天之所大显也事父者承意事君者仪志事天亦然今天大显己物袭所代而率与同则不显不明非天志故必徙居处更称号改正朔易服色者无他焉不敢不顺天志以明自显也若夫大纲人伦道理政治教化习俗文义尽如故亦何改哉故王者有改制之名无易道之实孔子曰无为而治者其舜乎言其主尧之道而已此非不易之效与问者曰物改而天授显矣其必更作乐何也曰乐异乎是制为应天改之乐为应人作之彼之所受命者必民之所同乐也是故大改制于初所以明天命也更作乐于终所以见天功也右孔子为新王孔子作春秋先正王而系万事见素王之文焉孔子既西狩获麟自号素王为后世受命之君制明王之法麟出周亡故立春秋制素王授当兴也子夏曰仲尼为素王颜渊为司徒仲尼为匹夫而称素王制春秋之义着素王之法子夏六十四人共撰仲尼微言以事素王曾子撰斯问曰孝文乎驳不同何子曰吾作孝经以素王无爵禄之赏斧钺之诛故称明王之道曾子辟席复坐子曰居吾语女顺逊以避灾祸与先王以托权恬澹元圣素王之道孔子之通智过于苌弘勇服于孟贲足蹑郊搜力招城关能亦多矣然而勇力不闻伎巧不知专行孝道以成素王事亦鲜矣是以孔子历七十二君冀道之一行而得施其德使民生于全育烝庶安土万物熙熙各乐其终卒不遇故睹麟而泣哀道不行德泽不洽于是退作春秋明素王之道以示后人思施其惠未尝辍忘是以百王尊之志士法焉诵其文章传今不绝孔子作春秋以示王意然则孔子之春秋素王之业也诸子之传书素相之事也观春秋以见王意读诸子以睹相指孔子不王素王之业在于春秋孔子自因鲁史记而修春秋制素王之道右孔子为素王王者孰谓谓文王也注文王周始受命之王天之所命故上系天端方陈受命制正月故假以为王法不言谥者法其生不法其死与后王共之人道之始也子畏于匡曰文王既没文不在兹乎天之将丧斯文也后死者不得与于斯文也天之未丧斯文也匡人其如予何孔子曰文王既没文不在兹乎文王之文传在孔子孔子为汉制文传在汉也春秋曰王正月传曰王者孰谓谓文王也曷为先言王而后言正月王正月也何以谓之王正月曰王者必受命而后王王者必改正朔易服色制礼乐一统于天下所以明易姓非继仁通以己受之于天也王者受命而王制此月以应变故作科以奉天地故谓之王正月也文王见礼坏乐崩道孤无主故设礼经三百威仪三千孔子惧作春秋春秋天子之事也是故孔子曰知我者其惟春秋乎罪我者其惟春秋乎圣王不作诸侯放恣处士横议杨朱墨翟之言盈天下故凡言议期命是非以圣王为师而圣王之分荣辱是也今圣王没名守慢奇辞起名实乱是非之形不明则虽守法之吏诵数之儒亦皆乱也论德使能而官施之者圣王之道儒之所谨守也世子曰功及子孙光辉百世圣王之道莫美于恕故子先言春秋详己而略人因其国而容天下右孔子为圣王孔子仁知且不蔽故学乱术足以为先王者也一家得周道举而用之不蔽于成积也春秋经世先王之志夫儒服先王之服也礼起于何也曰人生而有欲欲而不得则不能无求求而无度量分界则不能不争争则乱乱则穷先王恶其乱也故制礼义以分之以养人之欲给人之求使欲必不穷乎物物必不屈于欲两者相持而长是礼之所起也故先王圣人安为之立中制节一使足以成文理则舍之矣然则何以分之曰至亲以期断是何也曰天地则已易矣四时则已遍矣其在宇中者莫不更始矣故先王案以此象之也然则三年何也曰加隆焉案使倍之故再期也由九月以下何也曰案使不及也故三年以为隆缌小功以为杀期九月以为间上取象于天下取象于地中取则于人人所以群居和一之理尽矣故三年之丧人道之至文者也夫是之谓至隆是百王之所同古今之所一也先王有不忍人之心斯有不忍人之政矣守先王之道以待后之学者今有仁心仁闻而民不被其泽不可法于后世者不行先王之道也诗云不愆不忘率由旧章遵先王之法而过者未之有也事君无义进退无礼言则非先王之道者犹沓沓也春秋之于世事也善复古讥易常欲其法先王也然而介以一言曰王者必改制先王制乐所以节百事王制是孔子之后大贤所记先王之事右孔子为先王后王之成名刑名从商爵名从周文名从礼散名之加于万物者则从诸夏之成俗曲期天地始者今日是也百王之道后王是也君子审后王之道而论于百王之前若端拜而议故曰欲观圣王之迹则于其粲然者矣后王是也彼后王者天下之君也舍后王而道上古譬之是犹舍己之君而事人之君也缪学杂举不知法后王而一制度不知隆礼义而杀诗书其衣冠行伪已同于世俗矣法后王一制度隆礼义而杀诗书其言行已有大法矣言志意之求不下于士言道德之求不二后王道过三代谓之荡法二后王谓之不雅百家之说不及后王则不听也王者之制道不过三代法不贰后王是散名之在人者也是后王之成名也状变而实无别而为异者谓之化有化而无别谓之一实此事之所以稽实定数也此制名之枢要也后王之成名不可不察也右孔子为后王夫王者始受命改制布政施教于天下自公侯至于庶人自山川至于草木昆虫莫不一一系于正月故云正教之始王者必改制故王者有改制之名无易道之实王者必受命而后王王者受命而王春秋传曰合伯子男以为一爵或曰合从子贵中也以春秋名郑忽忽者郑伯也此未逾年之君当称子嫌为改赴故名之也地有三等不变至爵独变何地比爵为质故不变王者有改道之文无改道之实故王者受命改正朔不顺数而往必迎来而受之者授受之义也右孔子为王者今春秋缘鲁以言王义杀隐桓以为远祖宗定哀以为考妣至尊且高至显且明其基壤之所加润泽之所被条条无疆前是常数十年邻之幽人近其墓而高明大国齐宋离不言会微国之君卒葬之礼录而辞繁远夷之君内而不外当此之时鲁无鄙疆诸侯之伐哀者皆言我邾娄庶其鼻我邾娄大夫其于我无以亲以近之故乃得显明隐桓亲春秋之先人也益师卒而不日于稷之会言成宋乱以远外也黄池之会以两伯之辞言不以为外以近内也诸侯来朝者得褒邾娄仪父称字滕薛称侯荆得人介葛卢得名内出言如诸侯来曰朝大夫来曰聘王道之意也故春秋应天作新王之事时正黑统王鲁尚黑绌夏亲周故宋春秋王鲁托隐公以为始受命王因仪父先与隐公盟可假以见褒赏之法故云尔曹无大夫公子手何以书忧内也注春秋托王于鲁因假以见王法明诸侯有能从王者征伐不义克胜有功当褒之故与大夫大夫敌君不贬者随从王者大夫得敌诸侯也滕侯卒传何以不名微国也微国则其称侯何不嫌也注所传闻之世未可卒所以称侯而卒者春秋王鲁托隐公以为始受命王滕子先朝隐公春秋褒之以礼嗣子得以其礼祭故称侯见其义滕侯薛侯来朝传其兼言之何微国也注春秋托隐公以为始受命王滕薛先朝隐公故褒之无骇帅师入极传展无骇也不氏疾始灭也春秋之始也注春秋托王者始起所当诛也春秋王鲁以鲁为天下化首明亲来被王化渐渍礼义者在可备责之域故从内小恶举也春秋王鲁明当先自持正躬自厚而薄责于人故略外也王者不治夷狄录戎者来者勿拒去者勿追八月宋公和卒注春秋王鲁死当有王文圣人之为文辞孙顺不可言崩故贬外言卒所以褒内也宋称公者殷后也王者封二王后地方百里爵称公客待之而不臣也辛亥宿男卒注宿本小国不当卒所以卒而日之者春秋王鲁以隐公为始受命王宿男先与隐公交接故卒褒之也公子友如齐莅盟注春秋王鲁故言莅以见王义使若王者遣使临诸侯盟饬以法度言来盟亦因鲁都以见王义使若来之京师盟白事于王不加莅者来就鲁鲁已尊矣齐侯来献戎捷注言献捷系戎者春秋王鲁因见王义古者方伯征伐不道诸侯交格而战者诛绝其国献捷于王者春秋王鲁因其始来聘明夷狄能慕王化修聘礼受正朔者当进之故使称人也王者起所以必改质文者为承衰乱救人之失也天道本下亲亲而质省地道敬上尊尊而文烦故王者始起先本天道以治天下质而亲亲及其衰敝其失也亲亲而不尊故后王起法地道以治天下文而尊尊及其衰敝其失也尊尊而不亲故复反之于质也质家爵三等者法天之有三光也文家爵五等者法地之有五行也合三从子者制由中也春秋定哀之间文致太平欲见王者治定无所复为讥唯有二名故讥之此春秋之制也右孔子托王于鲁其或继周者虽百世可知也夫殷变夏周变殷春秋变周三代之礼不同何古之从孔子曰夏道不亡商德不作商德不亡周德不作周德不亡春秋不作春秋作而后君子知周道亡也纪子伯者何无闻焉尔注春秋有改周受命之制孔子畏时远害又知秦将燔诗书其说口授相传至汉公羊氏及弟子胡毋生等乃始记于竹帛故有所失也孔子曰吾因行事加吾王心焉假其位号以正人伦孔子曰诗人疾之不能默丘疾之不能伏是以东西南北七十说而不用然后退而修王道作春秋垂之万世之后天下折中焉周道衰废孔子为鲁司寇诸侯害之大夫壅之孔子知言之不用道之不行也是非二百四十二年之中以为天下仪表贬天子退诸侯讨大夫以达王事而已矣子曰我欲载之空言不如见之于行事之深切着明也夫春秋上明三王之道下辨人事之纪别嫌疑明是非定犹豫善善恶恶贤贤贱不肖存亡国继绝世补败起废王道之大者也夫子行说七十诸侯无定处意欲使天下之民各得其所而道不行退而修春秋采毫毛之善贬纤介之恶人事浃王道备精和圣制上通于天而麟至此天之知夫子也孔子曰丘于春秋始于元终于麟王道成也孔子改制考卷孔子创儒教改制考有非力之所能致而自致者西狩获麟受命之符是也然后托乎春秋正不正之间而明改制之义夫殷变夏周变殷春秋变周三代之礼不同何古之从周室既衰诸侯恣行仲尼悼礼废乐崩追修经术以达王道匡乱世反之于正见其文辞为天下制义法垂六艺之统纪于后世礼义由孔氏出春秋曰王正月传曰王者孰谓谓文王也曷为先言王而后言正月王正月也何以谓之王正月曰王者必受命而后王王者必改正朔易服色制礼乐一统于天下所以明易姓非继仁通以己受之于天也王者受命而王制此月以应变故作科以奉天地故谓之王正月也王者改制作科奈何曰当十二色历各法而正色逆数三而复绌三之前曰五帝迭首一色顺数五而相复礼乐各以其法象其宜顺数四而相复咸作国号迁宫邑易官名制礼作乐故汤受命而王应天变夏作殷号时正白统亲夏故虞绌唐谓之帝尧以神农为赤帝作宫邑于下洛之阳名相官曰尹爵谓之帝舜以轩辕为黄帝推神农以为九皇作宫邑于丰名相官曰宰作武乐制文礼以奉天武王受命作宫邑于狖制爵五等作象乐继文以奉天周公辅成王受命作宫邑于洛阳成文武之制作汋乐以奉天殷汤之后称邑示天之变反命故天子命无常唯命是德庆故春秋应天作新王之事时正黑统王鲁尚黑绌夏亲周故宋乐宜亲招武故以虞录亲乐制宜商合伯子男为一等然则其略说奈何曰三正以黑统初正日月朔于营室斗建寅天统气始通化物物见萌达其色黑故朝正服黑首服藻黑正路舆质黑马黑大节授帻尚黑旗黑大宝玉黑郊牲黑牺牲角卵冠于阼昏礼逆于庭丧礼殡于东阶之上祭牲黑牡荐尚肝乐器黑质法不刑有怀任新产者是月不杀听朔废刑发德具存二王之后也亲赤统故日分平明平明朝正正白统奈何曰正白统者历正日月朔于虚斗建丑天统气始蜕化物物始芽其色白故朝正服白首服藻白正路舆质白马白大节绶帻尚白旗白大宝玉白郊牲白牺牲角茧冠于堂昏礼逆于堂丧事殡于楹柱之间祭牲白牡荐尚肺乐器白质法不刑有身怀任是月不杀听朔废刑发德具存二王之后也亲黑统故日分鸣晨鸣晨朝正正赤统奈何曰正赤统者大节绶帻尚赤旗赤大宝玉赤郊牲霡牺牲角栗冠于房昏礼逆于户丧礼殡于西阶之上祭牲霡牡荐尚心乐器赤质法不刑有身重怀藏以养微是月不杀听朔废刑发德具存二王之后也亲白统故日分夜半夜半朝正改正之义奉元而起古之王者受命而王改制称号正月服色定然后郊告天地及群神远追祖祢然后布天下诸侯庙受以告社稷宗庙山川然后感应一其司三统之变近夷遐方无有生煞者独中国然而三代改正必以三统天下曰三统五端化四方之本也天始废始施地必待中是故三代必居中国法天奉本执端要以统天下朝诸侯也是以朝正之义天子纯统色衣诸侯统衣缠缘纽大夫士以冠参近夷以绥遐方各衣其服而朝所以明乎天统之义也其谓统三正者曰正者正也统致其气万物皆应而正统正其余皆正凡岁之要在正月也法正之道正本而末应正内而外应动作举错靡不变化随从可谓法正也故君子曰武王其似正月矣春秋曰杞伯来朝王者之后称公杞何以称伯春秋上黜夏下存周以春秋当新王春秋当新王者奈何曰王者之法必正号绌王谓之帝封其后以小国使奉祀之下存二王之后以大国使服其服行其礼乐称客而朝故同时称帝者五称王者三所以昭五端通三统也是故周人之王尚推神农为九皇而改号轩辕谓之黄帝因存帝颛顼帝喾帝尧之帝号绌虞而号舜曰帝舜录五帝以小国下存禹之后于杞存汤之后于宋以方百里爵称公皆使服其服行其礼乐称先王客而朝春秋作新王之事变周之制当正黑统而殷周为王者之后绌夏改号禹谓之帝录其后以小国故曰绌夏存周以春秋当新王不以杞侯弗同王者之后也称子又称伯何见殊之小国也黄帝之先谥四帝之后谥何也曰帝号必存五帝代首天之色号至五而反周人之王轩辕直首天黄号故曰黄帝云帝号尊而谥卑故四帝后谥也帝尊号也录以小何曰远者号尊而地小近者号卑而地大亲疏之义也故王者有不易者有再而复者有三而复者有四而复者有五而复者有九而复者明此通天地阴阳四时日月星辰山川人伦德侔天地者称皇帝天佑而子之号称天子故圣王生则称天子崩迁则存为三王绌灭则为五帝下至附庸绌为九皇下极其为民有一谓之三代故虽绝地庙位祝牲犹列于郊号宗于代宗故曰声名魂魄施于虚极寿无疆何谓再而复四而复春秋郑忽何以名春秋曰伯子男一也辞无所贬何以为一曰周爵五等春秋三等春秋何三等曰王者以制一商一夏一质一文商质者主天夏文者主地春秋者主人故三等也主天法商而王其道佚阳亲亲而多仁朴故立嗣予子笃母弟妾以子贵冠昏之礼字子以父别眇夫妇对坐而食丧礼别葬祭礼先臊夫妻昭穆别位制爵三等禄士二品制郊宫明堂员其屋高严侈员惟祭器员玉厚九分白藻五丝衣制大上首服严员鸾舆尊盖法天列象垂四鸾乐载鼓用锡舞舞溢员先血毛而后用声正刑多隐亲戚多讳封禅于尚位主地法夏而王其道进阴尊尊而多义节故立嗣与孙笃世子妾不以子称贵号昏冠之礼字子以母别眇夫妇同坐而食丧礼合葬祭礼先亨妇从夫为昭穆制爵五等禄士三品制郊宫明堂方其屋卑污方祭器方玉厚八分白藻四丝衣制大下首服卑退鸾舆卑法地周象载垂二鸾乐设鼓用纤施舞舞溢方先烹而后用声正刑天法封坛于下位主天法质而王其道佚阳亲亲而多质爱故立嗣予子笃母弟妾以子贵昏冠之礼字子以父别眇夫妇对坐而食丧礼别葬祭礼先嘉疏夫妇昭穆别位制爵三等禄士二品制郊宫明堂内员外椭其屋如倚靡员椭祭器椭玉厚七分白藻三丝衣长前衽首服员转鸾舆尊盖备天列象垂四鸾乐程鼓用羽钥舞舞溢椭先用玉声而后烹正刑多隐亲戚多赦封坛于左位主地法文而王其道进阴尊尊而多礼文故立嗣予孙笃世子妾不以子称贵号昏冠之礼字子以母别眇夫妻同坐而食丧礼合葬祭礼先妇从夫为昭穆制爵五等禄士三品制郊宫明堂内方外衡其屋习而衡祭器衡同作秩机玉厚六分白藻三丝衣长后衽服首习而垂流鸾舆卑备地周象载垂二鸾乐县鼓用万舞舞溢衡先烹而后用乐正刑天法封坛于左位四法修于所故祖于先帝故四法如四时然终而复始穷则反本四法之天施符授圣人王法则性命形乎先祖大昭乎王君故天将授舜主天法商而王祖锡姓为姚氏至舜形体太上而员首而明有二童子性长于天文纯于孝慈天将授禹主地法夏而王祖锡姓为姒氏至禹生发于背形体长长足肵疾行先左随以右劳左佚右也性长于行习地明水天将授汤主天法质而王祖锡姓为子氏谓契母吞玄鸟卵生契契先发于胸性长于人伦至汤体长专小足左扁而右便劳右佚左也性长于天光质易纯仁天将授文王主地法文而王祖锡姓姬氏谓后稷母姜原履天之迹而生后稷后稷长于邰土播田五谷至文王形体博长有四乳而大足性长于地文势故帝使禹皋论性知殷之德阳德也故以子为姓知周之德阴德也故以姬为姓故殷王改文以男书子周王以女书姬故天道各以其类动非圣人孰能明之春秋之于世事也善复古讥易常欲其法先王也然而介以一言曰王者必改制今所谓新王必改制者非改其道非变其理受命于天易姓更王非继前王而王也若一因前制修故业而无有所改是与继前王而王者无以别受命之君天之所大显也事父者承意事君者仪志事天亦然今天大显己物袭所代而卒与同则不显不明非天志故必徙居处更称号改正朔易服色者无他焉不敢不顺天志而明自显也若夫大纲人伦道理政治教化习俗文义尽如故亦何改哉故王者有改制之名无易道之实孔子曰无为而治者其舜乎言其主尧之道而已此非不易之效欤问者曰物改而天授显矣其必更作乐何也曰乐异乎是制为应天改之乐为应人作之彼之所受命者必民之所同乐也是故大改制于初所以明天命也更作乐于终所以见天功也故孔子立新王之道明其贵志以反和见其好诚以灭伪其有继周之弊故若此也故王者受命改正朔不顺数而往必迎来而受之者授受之义也孔子之时上无明君下不得任用故作春秋垂空文以断礼义当一王之法是以孔子明王道干七十余君莫能用故西观周室论史记旧闻兴于鲁而次春秋上记隐下至哀之获麟约其文辞去其烦重以制义法王道备人事浃七十子之徒口受其传指为有所刺讥褒讳挹损之文辞不可以书见也夫子行说七十诸侯无定处意欲使天下之民各得其所而道不行退而修春秋采毫毛之善贬纤介之恶人事浃王道备精和圣制上通于天而麟至此天之知夫子也五帝殊时不相沿乐三王异世不相袭礼乐极则忧礼粗则偏矣及夫敦乐而无忧礼备而不偏者其唯大圣乎立权度量考文章改正朔易服色殊徽号异器械别衣服此其所得与民变革者也故圣人事穷而更为法弊而改制非乐变古易常也将以救弊扶衰黜淫济非以调天地之气顺万物之宜也右明孔子改制总义颜渊问为邦子曰行夏之时乘殷之辂服周之冕乐则韶舞子张问十世可知也子曰殷因于夏礼所损益可知也周因于殷礼所损益可知也其或继周者虽百世可知也子路曰卫君待子而为政子将奚先子曰必也正名乎子路曰有是哉子之迂也奚其正子曰野哉由也君子于其所不知盖阙如也名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足故君子名之必可言也言之必可行也君子于其言无所苟而已矣曾子撰斯问曰孝文乎驳不同何子曰吾作孝经以素王无爵禄之赏斧钺之诛故称明王之道曾子辟席复坐子曰居吾语女顺逊以避灾祸与先王以托权右孔子与弟子商定改制大义宰我曰以予观于夫子贤于尧舜远矣子贡曰见其礼而知其政闻其乐而知其德由百世之后等百世之王莫之能违也自生民以来未有夫子也伤国者何也曰以小人尚民而威以非所取于民而巧是伤国之大灾也大国之主也而好见小利是伤国其于声色台谢园囿也愈厌而好新是伤国不好循正其所以有啖啖常欲人之有是伤国三邪者在匈中而又好以权谋倾覆之人断事其外若是则权轻名辱社稷必危是伤国者也大国之主也不隆本行不敬旧法而好诈故若是则夫朝廷群臣亦从而成俗于不隆礼义而好倾覆也朝廷群臣之俗若是则夫众庶百姓亦从而成俗于不隆礼义而好贪利矣君臣上下之俗莫不若是则地虽广权必轻人虽众兵必弱刑罚虽繁令不下通夫是之谓危国是伤国者也儒者为之不然必将曲辨朝廷必将隆礼义而审贵贱若是则士大夫莫不贵节死制者矣百官则将齐其制度重其官秩若是则百吏莫不畏法而遵绳矣关市讥而不征质律禁止而不偏如是则商贾莫不敦悫而无诈矣百工将时斩伐佻其期日而利其巧任如是则百工莫不忠信而不楛矣县鄙将轻田野之税省刀布之敛罕举力役无夺农时如是则农夫莫不朴力而寡能矣士大夫务节死制然后兵劲百吏畏法修绳然后国常不乱商贾敦悫无诈则商旅安货通财而国求给矣百工忠信而不楛则器用巧便而财不匮矣农夫朴力而寡能则上不失天时下不失地利中得人和而百事不废是之谓政令行风俗美以守则固以征则强居则有名动则有功此儒之所谓曲辨也礼起于何也曰人生而有欲欲而不得则不能无求求而无度量分界则不能不争争则乱乱则穷先王恶其乱也故制礼义以分之以养人之欲给人之求使欲必不穷乎物物必不屈于欲两者相持而长是礼之所起也故礼者养也刍豢稻粱五味调香所以养口也椒兰芬所以养鼻也雕琢刻镂黼黻文章所以养目也钟鼓管磬琴瑟竽笙所以养耳也疏房檖貌越席床笫几筵所以养体也故礼者养也君子既得其养又好其别曷谓别曰贵贱有等长幼有差贫富轻重皆有称者也故天子大路越席所以养体也侧载芷所以养鼻也前有错衡所以养目也和鸾之声步中武象趋中韶所以养耳也龙旗九斿所以养信也寝兕持虎蛟显丝末弥龙所以养威也故大路之马必倍至教顺然后乘之所以养安也孰知夫出死要节之所以养生也孰知夫出费用之所以养财也孰知夫恭敬辞让之所以养安也孰知夫礼义文理之所以养情也故人苟生之为见若者必死苟利之为见若者必害苟怠惰偷懦之为安若者必危苟情说之为乐若者必灭故人一之于礼义则两得之矣一之于情性则两丧之矣故儒者将使人两得之者也墨者将使人两丧之者也是儒墨之分也百王之道后王是也君子审后王之道而论于百王之前若端拜而议故曰欲观圣王之迹则于其粲然者矣后王是也今夫辟地殖谷以养生送死锐金石杂草药以攻疾苦各知构室屋以避暑雨累台榭以避润湿入知亲其亲出知尊其君内有男女之别外有朋友之际此圣人之德教儒者受之传之以教诲于后世今夫晚世之恶人反非儒者曰何以儒为如此人者是非本也右孔子弟子后学发明改制大义且夫繁饰礼以淫人久丧伪哀以谩亲立命缓贫而高浩居夫儒浩居而自顺者也不可以教下好乐而淫人不可使亲治立命而怠事不可使守职宗丧循哀不可使慈民机服勉容不可使导众孔某盛容修饰以蛊世弦歌鼓舞以聚徒繁登降之礼以示仪务趋翔之节以劝众公孟子曰国乱则治之治则为礼乐国治则从事国富则为礼乐子墨子曰国之治治之废则国之治亦废国之富也从事故富也从是废则国之富亦废故虽治国劝之无餍然后可也今子曰国治则为礼乐乱则治之是譬犹噎而穿井也死而求医也古者三代暴王桀纣幽厉薾为声乐不顾其民是以身为刑僇国为戾虚者皆从此道也公孟子曰无鬼神又曰君子必学祭祀子墨子曰执无鬼而学祭礼是犹无客而学客礼也是犹无鱼而为鱼罟也公孟子谓子墨子曰子以三年之丧为非子之三日之丧亦非也子墨子曰子以三年之丧非三日之丧是犹果谓撅者不恭也公孟子谓子墨子曰知有贤于人则可谓知乎子墨子曰愚之知有以贤于人而愚岂可谓知矣哉公孟子曰三年之丧学吾之慕父母子墨子曰夫婴儿子之知独慕父母而已父母不可得也然号而不止此其故何也即愚之至也然则儒者之知岂有以贤于婴儿子哉子墨子曰问于儒者何故为乐曰乐以为乐也子墨子曰子未我应也今我问曰何故为室曰冬避寒焉夏避暑焉室以为男女之别也则子告我为室之故矣今我问曰何故为乐曰乐以为乐也是犹曰何故为室曰室以为室也子墨子谓程子曰儒之道足以丧天下者四政焉儒以天为不明以鬼为不神天鬼不说此足以丧天下又厚葬久丧重为棺椁多为衣衾送死若徙三年哭泣扶后起杖后行耳无闻目无见此足以丧天下又弦歌鼓舞习为声乐此足以丧天下又以命为有贫富寿夭治乱安危有极矣不可损益也为上者行之不必听治矣为下者行之不必从事矣此足以丧天下程子曰甚矣先生之毁儒也子墨子曰儒固无此各四政者而我言之则是毁也今儒固有此四政者而我言之则非毁也告闻也犹果为撅者不恭以同非先王之制并是创造若是三代旧教大周定礼墨子岂敢肆口诋诃且又举与自己所制之三月丧同比哉盖当时考据通博之人彼此皆知非三代之制矣墨子以儒丧三年愚若婴儿忘本逐识此孟子所以谓二本也乐以为乐乃欢乐之乐孔子因人之情而文之乃制度至精处墨子听闻未审乃谓犹室以为室以此垂之箸书非惟诞肆亦太粗心若夫尊天明鬼孔学中固有之义墨子不过窃而提倡何得据而全有之为圃者曰子奚为者邪曰孔丘之徒也为圃者曰子非夫博学以拟圣于于以盖众独弦哀歌以卖名声于天下者乎汝方将忘汝神气堕汝形骸而庶几乎而身之不能治何暇治天下乎古者非不知繁升降盘还之礼也蹀采齐肆夏之容也以为旷日烦民而无所用故制礼足以佐实喻意而已矣古者非不能陈钟鼓盛管箫扬干戚奋羽旄以为费财乱政制乐足以合欢宣意而已喜不羡于音非不能竭国縻民虚府殚财舍珠鳞施纶组节束追送死也以为穷民绝业而无益于藁骨腐肉也夫弦歌鼓舞以为乐盘旋揖让以修礼厚葬久丧以送死孔子之所立也而墨子非之右据异教攻儒专攻制度知制为孔子所改子路性鄙好勇力志伉直冠雄鸡佩豭豚陵暴孔子孔子设礼稍诱子路子路后儒服委质因门人请为弟子孔子外变二三子之服鲁哀公问于孔子曰夫子之服其儒服与孔子对曰丘少居鲁衣缝掖之衣长居宋冠章甫之冠丘闻之也君子之学也博其服也乡丘不知儒服鲁哀公问于孔子曰绅委章甫有益于仁乎孔子蹴然曰君号然也资衰苴杖者不听乐非耳不能闻也服使然也黼衣黻裳者不茹荤非口不能味也服使然也且丘闻之好肆不守折长者不为市窃其有益与其无益君其知之矣庄子见鲁哀公哀公曰鲁多儒士少为先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圆冠者知天时履句屦者知地形缓佩玦者事至而断君子有其道者未必为其服也为其服者未必知其道也公固以为不然何不号于国中曰无此道而为此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎进贤冠古缁布冠也文儒者之服也右明儒服为孔子创制九月纪履襜来逆女传曰外逆女不书此何以书讥何讥尔讥始不亲迎也始不亲迎昉于此乎前此矣前此则曷为始乎此托始焉尔曷为托始焉尔春秋之始也夫人姜氏至自齐其不言翚之以来何也公亲受之于齐侯也子贡曰冕而亲迎不已重乎孔子曰合二姓之好以继万世之后何谓已重乎公曰寡人愿有言然冕而亲迎不已重乎孔子愀然作色而对曰合二姓之好以继先圣之后以为天地宗庙社稷之主君何谓已重乎孔子曰易本阴阳以譬于物也掇序帝乙箕子高宗着德易者所以昭天道定王业也上术先圣考诸近世采美善以见王事言帝乙箕子高宗明有法也美帝乙之嫁妹顺天地之道以立嫁娶之义义立则妃匹正妃匹正则王化全取妻身迎祇褍为仆秉辔授绥如仰严亲昏礼威仪如承祭祀儒者迎妻妻之奉祭祀子将守宗庙故重之古者夫妇之好一男一女而成家室之道及后士一妾大夫二诸侯有侄姊九女而已右明孔子亲迎之制公仪仲子之丧檀弓免焉仲子舍其孙而立其子檀弓曰何居我未之前闻也趋而就子服伯子于门右曰仲子舍其孙而立其子何也伯子曰仲子亦犹行古之道也昔者文王舍伯邑考而立武王微子舍其孙腯而立衍也夫仲子亦犹行古之道也子游问诸孔子孔子曰否立孙主天法商而王其道佚阳亲亲而多仁朴故立嗣予子笃母弟妾以子贵右明孔子立嗣之制宰我问三年之丧期已久矣君子三年不为礼礼必坏三年不为乐乐必崩旧谷既没新谷既升钻燧改火期可已矣子曰食夫稻衣夫锦于女安乎曰安女安则为之夫君子之居丧食旨不甘闻乐不乐居处不安故不为也今女安则为之宰我出子曰予之不仁也子生三年然后免于父母之怀夫三年之丧天下之通丧也予也有三年之爱于其父母乎儒者曰亲亲有术尊贤有等言亲疏尊卑之异也其礼曰丧父母三年其妻后子三年伯父叔父弟兄庶子期戚族人五月子墨子谓公孟子曰丧礼君与父母妻后子死三年丧服伯父叔父兄弟期族人五月姑姊舅甥皆有数月之丧或以不丧之间诵诗三百弦诗三百歌诗三百舞诗三百若用子之言则君子何日以听治庶人何日以从事景公祭路寝闻哭声问梁邱据对曰鲁孔子之徒也其母死服丧三年哭泣甚哀公曰岂不可哉晏子曰古圣人非不能也而不为者知其无补于死者而深害生事故也齐宣王欲短丧公孙丑曰为期之丧犹愈于已乎孟子曰是犹或紾其兄之臂子谓之姑徐徐云尔亦教之孝弟而已矣王子有其母死者其傅为之请数月之丧公孙丑曰若此者何如也曰是欲终之而不可得也虽加一日愈于已谓夫莫之禁而弗为者也晏子对曰西郭徒居布衣之士盆成括也父之孝子兄之顺弟也又尝为孔子门人今其母不幸而死祔柩未葬家贫身老子孺恐力不能合祔是以悲也景公上路寝闻哭声曰吾若闻哭声何为者也梁邱据对曰鲁孔丘之徒鞠语者也明于礼乐审于服丧其母死葬埋甚厚服丧三年哭泣甚疾刻死而附生谓之墨刻生而附死谓之惑杀生而送死谓之贼大象其生以送其死使死生终始莫不称宜而好善是礼义之法式也儒者是矣薄葬厚葬殉葬皆旧制也墨子修薄葬之义立短丧之制生不歌死不服桐棺三寸而无椁以为法式是之谓刻死而附生桓魋石椁三年不成孔子讥之是之谓刻生而附死秦穆之薨三良殉葬诗人哀之是之谓杀生而送死皆非儒者礼义之法式也以此证丧礼之制为孔子所改定无疑矣故先王圣人安为之立中制节一使足以成文理则舍之矣然则何以分之曰至亲以期断是何也曰天地则已易矣四时则已遍矣其在宇中者莫不更始矣故先王案以此象之也然则三年何也曰加隆焉案使倍之故再期也由九月以下何也曰案使不及也故三年以为隆缌小功以为杀期九月以为间上取象于天下取象于地中取则于人人所以群居和一之理尽矣故三年之丧人道之至文者也夫是之谓至隆是百王之所同古今之所一也儒者破家而葬服丧三年大毁扶杖世主以为孝而礼之季武子成寝杜氏之葬在西阶之下请合葬焉许之入宫而不敢哭武子曰合葬非古也自周公以来未之有改也孔子既得合葬于防曰吾闻之古也墓而不坟今丘也东西南北之人也不可以弗识也于是封之崇四尺遣车视牢具疏布飖四面有章置于四隅载寔有子曰非礼也丧奠脯醢而已夫三年之丧非强而致之听乐不乐食旨不甘思慕之心未能绝也晚世风流俗败嗜欲多礼义废君臣相欺父子相疑怨尤充胸思心尽亡被衰戴绖戏笑其中虽致之三年失丧之本也子生三年然后免于父母之怀故制丧三年所以报父母之恩也期年之丧通乎诸侯三年之丧通乎天子礼之经也子夏三年之丧毕见于孔子孔子与之琴使之弦援琴而弦衎衎而乐作而曰先王制礼不敢不及也子曰君子也闵子骞三年之丧毕见于孔子孔子与之琴使之弦援琴而弦切切而悲作而曰先王制礼不敢过也孔子曰君子也子贡问曰闵子哀不尽子曰君子也子夏哀已尽子曰君子也赐也惑敢问何谓孔子曰闵子哀未尽能断之以礼故曰君子也子夏哀已尽能引而致之故曰君子也夫三年之丧固优者之所屈劣者之所勉齐宣王谓田过曰吾闻儒者丧亲三年丧君三年君与父孰重田过对曰殆不如父重王忿然怒曰然则何为去亲而事君田过对曰非君之土地无以处吾亲非君之禄无以养吾亲非君之爵位无以尊显吾亲受之君致之亲凡事君所以为亲也宣王邑邑而无以应右明丧葬之制为孔子改定者何言乎王正月大一统也何注夫王者始受命改制布政施教于天下自公侯至于庶人自山川至于草木昆虫莫不一一系于正月故云政教之始周有千八国诸侯尽京师之地不足以容不合事理李斯议曰周文武所封子弟同姓甚众然后属疏远相攻击如仇雠诸侯相诛伐周天子弗能禁止今海内赖陛下神灵一统皆为郡县诸子弟功臣以公赋税重赏赐之甚足易制天下无异意则安宁之术也置诸侯不便右孔子定削封建大一统之制河阳冬言狩获麟春言狩者盖据鲁变周之春以为冬去周之正而行夏之时孔子承周之弊行夏之时知继十一月正者当用十三月也天道左旋改正者右行何也改正者非改天道也但改日月耳日月右行故改正亦右行也右明授时乃孔子之制圣人制井田之法而口分之一夫一妇受田百亩以养父母妻子五口为一家公田十亩即所谓什一而税也庐舍二亩半凡为田一顷十二亩半八家而九顷共为一井故曰井田庐舍在内贵人也公田次之重公也私田在外贱私也季康子欲以田赋使冉有访诸仲尼仲尼不对私于冉有曰求来汝不闻乎先王制土籍田以力而砥其远迩赋里以入而量其有无任力以夫而议其老幼于是乎有鳏寡孤疾有军旅之出则征之无则已其岁收田一井出稯禾秉刍缶米不是过也先王以为足若子季孙欲其法也则有周公之籍矣若欲犯法则苟而赋又何访焉右明孔子制土籍田之制当春秋时废选举之务置不肖于位辄退绝之以生过失至于君臣忿争出奔国家之所以昏乱社稷之所以危亡故皆录之录所奔者为受义者明当受贤者不当受恶人也夏四月辛卯尹氏卒传曰其称尹氏何贬曷为贬讥世卿世卿非礼也右明选举为孔子之制杀人者死伤人者刑是百王之所同未有知其所由来者也右明孔子定刑罚之制孔子曰丘吹律定姓一言得土曰宫三言得火曰征五言得水曰羽七言得金曰商九言得木曰角孔子吹律自知殷后孔子生不知其父若母匿之吹律自知殷宋大夫子氏之世也不按图书不闻人言吹律精思自知其世圣人前知千岁之验也右明孔子定姓之义子曰吾自卫反鲁然后乐正雅颂各得其所子曰先进于礼乐野人也后进于礼乐君子也如用之则吾从先进孔子曰丘援律而吹命阴得羽之宫孔子谓子夏曰礼以修外乐以制内丘已矣夫右明孔子定礼乐之义六经所以明君父之尊天地之开辟皆有教也孔子论经有鸟化为书孔子奉以告天赤雀集书上化为黄玉刻曰孔提命作应法为赤制五经之兴可谓作矣孔子作法五经运之天地稽之图像质于三王施于四海孝经者篇题就号也所以表恉括意序中书名出义见道日箸孔子在庶德无所施功无所就志在春秋行在孝经孔子制作孝经使七十二弟子向北辰而磬折使曾子抱河洛事北向孔子簪缥笔衣绛单衣向北辰而拜孔子曰欲观我褒贬诸侯之志在春秋崇人伦之行在孝经徐子以告夷子夷子曰儒者之道古之人若保赤子此言何谓也恤由之丧哀公使孺悲之孔子学士丧礼士丧礼于是乎书王道缺而诗作周室废礼义坏而春秋作诗春秋学之美者也皆衰世之造也儒者循之以教导于世岂若三代之盛哉王制是孔子之后大贤所记先王之事孔子所以定五经者何以为孔子居周之末世王道凌迟礼乐废坏强陵弱众暴寡天子不敢诛方伯不敢伐闵道德之不行故周流应聘冀行其道德自卫反鲁自知不用故追定五经以行其道故孔子曰书曰孝乎惟孝友于兄弟施于有政是亦为政也孔子未定五经如何周衰道失纲散纪乱五教废坏故五常之经咸失其所象易失理则阴阳万物失其性而乖设法谤之言并作书三千篇作诗三百篇而歌谣怨诽也仲尼不遇故论六经以俟来辟孔子不得富贵矣周流应聘行说诸侯智穷策困还定诗书六经之文圣人之语动言天者欲化无道惧愚者之言非独吾心亦天意也孔子之门讲习五经五经皆习庶几之才也右明孔子作经以改制孔子改制考卷六经皆孔子改制所作考子墨子谓公孟子曰丧礼君与父母妻后子死三年丧服伯父叔父兄弟期族人五月姑姊舅甥皆有数月之丧或以不丧之间诵诗三百弦诗三百歌诗三百舞诗三百若用子之言则君子何日以听治庶人何日以从事篇则此礼及诗非孔子所作而何三百之数亦符弦诵歌舞与礼记王制世子学礼学诗可兴可立乃孔门雅言而墨子攻之以为君子无暇听治庶人无暇从事反而观之则诗三百为孔子所作至明据矣诗春秋学之美者也皆衰世之造也儒者循之以教导于世岂若三代之盛哉以诗春秋为古之道而贵之又有未作诗春秋之时右诗为孔子所作问说书者钦明文思以下谁所言也曰篇家也篇家谁也孔子也然则孔子鸿笔之人也自卫反鲁然后乐正雅颂各得其所也鸿笔之奋盖斯时也夷子曰儒者之道古之人若保赤子此言何谓也右书为孔子所作礼旧名三代列国旧制见予所着旧制考今十七篇孔子作高堂生传本是也即今仪礼今文十七篇皆完好为孔子完文汉前皆名为礼无名仪礼亦无名士礼者自刘歆伪作周官自以为经礼而抑孔子十七篇为仪礼又伪天子巡狩等礼三十九篇今目为逸礼而抑仪礼为士礼辨详伪经考文王见礼坏乐崩道孤无主故设礼经三百威仪三千恤由之丧哀公使孺悲之孔子学士丧礼士丧礼于是乎书宰我问三年之丧期已久矣君子三年不为礼礼必坏三年不为乐乐必崩旧谷既没新谷既升钻燧改火期可已矣子曰食夫稻衣夫锦于女安乎曰安女安则为之夫君子之居丧食旨不甘闻乐不乐居处不安故不为也今女安则为之宰我出子曰予之不仁也子生三年然后免于父母之怀夫三年之丧天下之通丧也予也有三年之爱于其父母子张问曰书云高宗谅闇三年不言何谓也子曰何必高宗古之人皆然儒者曰亲亲有术尊贤有等言亲疏尊卑之异也其礼曰丧父母三年其妻后子三年伯父叔父弟兄庶子其戚族人五月若以亲疏为岁月之数则亲者多而疏者少矣是妻后子与父同也若以尊卑为岁月数则是尊其妻子与父母同而亲伯父宗兄而卑子也逆孰大焉其亲死列尸弗登屋窥井挑鼠穴探涤器而求其人焉以为实在则戆愚甚矣如其亡也必求焉伪亦大矣取妻身迎祗篸为仆秉辔授绥如仰严亲昏礼威仪如承祭祀颠覆上下悖逆父母下则妻子妻子上侵事亲若此可谓孝乎儒者迎妻妻之奉祭祀子将守宗庙故重之应之曰此诬言也其宗兄守其先宗庙数十年死丧之其兄弟之妻奉其先之祭祀弗散则丧妻子三年必非以守奉祭祀也夫忧妻子以大负累有曰所以重亲也为欲厚所至私轻所至重岂非大奸也哉公孟子谓子墨子曰子以三年之丧为非子之三月之丧亦非也子墨子曰子以三年之丧非三月之丧是犹果谓撅者不恭也公孟子谓子墨子曰知有贤于人则可谓知乎子墨子曰愚之知有以贤于人而愚岂可谓知矣哉公孟子曰三年之丧学吾之慕父母子墨子曰夫婴儿子之知独慕父母而已父母不可得也然号而不止此其故何也即愚之至也然则儒者之知岂有以贤于婴儿子哉滕定公薨世子谓然友曰昔者孟子尝与我言于宋于心终不忘今也不幸至于大故吾欲使子问于孟子然后行事然友之邹问于孟子孟子曰不亦善乎亲丧固所自尽也曾子曰生事之以礼死葬之以礼祭之以礼可谓孝矣诸侯之礼吾未之学也虽然吾尝闻之矣三年之丧齐疏之服粥之食自天子达于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所受之也处丧之法将奈何哉曰哭泣不秩声翁缞绖垂涕处倚庐寝苫枕块又相率强不食而为饥薄衣而为寒使面目陷巉颜色黧黑耳目不聪明手足不劲强不可用也又曰上士之操丧也必扶而能起杖而能行以此共三年若法若言行若道使王公大人行此则必不能蚤朝五官六府辟草木实仓廪使农夫行此则必不能蚤出夜入耕稼树艺使百工行此则必不能修舟车为器皿矣使妇人行此则必不能夙兴夜寐纺绩织巘细计厚葬为多埋赋之财者也计久丧为久禁从事者也财以成者扶而埋之后得生者而久禁之以此求富此譬犹禁耕而求获也富之说无可得焉是故求以富家而既已不可矣欲以众人民意者可邪其说又不可矣今惟毋以厚葬久丧者为政君死丧之三年父母死丧之三年妻与后子死者五皆丧之三年然后伯父叔父兄弟孽子其族人五月姑姊甥舅皆有月数则毁瘠必有制矣使面目陷巉颜色黧黑耳目不聪明手足不劲强不可用也又曰上士操丧也必扶而能起杖而能行以此共三年若法若言行若道苟其饥约又若此矣是故百姓冬不仞寒夏不仞暑作疾病死者不可胜计也景公上路寝闻哭声曰吾若闻哭声何为者也梁邱据对曰鲁孔丘之徒鞠语者也明于礼乐审于服丧其母死葬埋甚厚丧三年哭泣甚疾公曰岂不可哉而色说之晏子曰古者圣人非不知能繁登降之礼制规矩之节行表缀之数以教民以为烦人留日故制礼不羡于便事非不知能扬干戚钟鼓竽瑟以劝众也以为费财留工故制乐不羡于和民非不知能累世殚国以奉死哭泣处哀以持久也而不为者知其无补死者而深害生者故不以导民右礼为子所作乐旧名郑卫之声倡优侏儒犹杂子女是今六代之乐黄帝咸池尧大章舜大韶禹大夏汤大翙文王象武王武皆孔子作制氏所传是也孔子新作雅乐故放郑声郑声之名为郑如今昆曲弋阳腔之以地得名也盖当时所风行天下者非徒一国之乐子墨子曰问于儒者何故为乐曰乐以为乐也子墨子曰子未我应也今我问曰何故为室曰冬避寒焉夏避暑焉室以为男女之别也则子告我为室之故矣今我问曰何故为乐曰乐以为乐也是犹曰何故为室曰室以为室也是故子墨子曰为乐非也何以知其然也曰先王之书汤之官刑有之曰其恒舞于宫是谓巫风其刑君子出丝二卫小人否似二伯黄径乃言曰呜唿舞佯佯黄言孔章上帝弗常九有以亡上帝不顺降之百搜其家必坏丧察九有之所以亡者徒从饰乐也于武观曰启乃淫溢康乐野于饮食将将铭苋磬以力湛浊于酒渝食于野万舞翼翼章闻于天天用弗式故上者天鬼弗戒下者万民弗利是故子墨子曰今天下士君子诚将欲求兴天下之利除天下之害当在乐之为物将不可不禁而止也王者治定制礼功成作乐未制作之时取先王之礼乐宜于今者用之尧曰大章舜曰箫韶夏曰大夏殷曰大沄周曰大武各取其时民所乐者名之黄帝之乐曰咸池颛顼之乐曰五茎帝喾之乐曰六英尧乐曰大章舜乐曰箫韶禹乐曰大夏殷乐曰大沄周曰酌孔子曰箫韶者舜之遗音也乐则韶舞故春秋应天作新王之事时正黑统王鲁尚黑绌夏亲周故宋乐宜亲招武故以虞录亲乐子墨子谓公孟子曰丧礼君与父母妻后子死三年丧服伯父叔父兄弟期族人五月姑姊舅甥皆有数月之丧或以不丧之间诵诗三百弦诗三百歌诗三百舞诗三百若用子之言则君子何日以听治庶人何日以从事公孟子曰国乱则治之治则为礼乐国治则从事国富则为礼乐子墨子曰国之治治之废则国之治亦废国之富也从事故富也从是废则国之富亦废故虽治国劝之无餍然后可也今子曰国治则为礼乐乱则治之是譬犹噎而穿井也死而求医也古者三代暴王桀纣幽厉为声乐不顾其民是以身为刑僇国为戾虚者皆从此道也子墨子谓程子曰儒之道足以丧天下者四政焉儒以天为不明以鬼为不神天鬼不说此足以丧天下又厚葬久丧重为棺椁多为衣衾送死若徙三年哭泣扶后起杖后行耳无闻目无见此足以丧天下又弦歌鼓舞习为声乐此足以丧天下仲尼之齐见景公景公说之欲封之以尔稽以告晏子晏子对曰不可彼浩裾自顺不可以教下好乐缓于民不可使亲治立命而建事不可守职厚葬破民贫国久丧道哀费日不可使子民行之难者在内而传者无其外故异于服勉于容不可以道众而驯百姓自大贤之灭周室之卑也威仪加多而民行滋薄声乐繁充而世德滋衰今孔丘盛声乐以侈世饰弦歌鼓舞以聚徒繁登降之礼趋翔之节以观众博学不可以仪世劳思不可以补民兼寿不能殚其教当年不能究其礼积财不能赡其乐繁饰邪术以营世君盛为声乐以淫愚其民晏子曰夫儒浩居而自顺者也不可以教下好乐而淫人不可使亲治立命而怠事不可使守职宗丧循哀不可使慈民机服勉容不可使导众孔某盛容修饰以蛊世弦歌鼓舞以聚徒繁登降之礼以示仪务趋翔之节以劝众儒学不可使议世劳思不可以补民絫寿不能尽其学当年不能行其礼积财不能赡其乐繁饰邪术以营世君盛为声乐以淫遇民右乐为孔子所作易旧名孔子卜得阳豫又得坤干是今上下二篇孔子作杨何施孟梁丘京所传本是也卦彖爻象之辞皆散附本卦伪古本分之抑为十翼乱孔子篇数之次第者也系辞太史公自序称为大传则传而非经说卦出宣帝河内老屋与序卦杂卦皆伪书非孔子作西伯盖即位五十年其囚羑里盖益易之八卦为六十四卦自伏羲作八卦周文王演三百八十四爻而天下治易始八卦而文王六十四其益可知也是以宓牺氏之作易也绵络天地经以八卦文王附六爻孔子错其象而彖其辞易曰宓戏氏仰观象于天俯观法于地观鸟兽之文与地之宜近取诸身远取诸物于是始作八卦以通神明之德以类万物之情至于殷周之际纣在上位逆而暴物文王以诸侯顺命而行道天人之占可得而效于是重易六爻易言伏羲作八卦前是未有八卦伏羲造之故曰作也文王图八自演为六十四故曰衍伏羲作八卦非作之文王得成六十四非演也伏羲作八卦文王演为六十四孔子作彖象系辞三圣重业易乃具足亦无有及周公者唯左传昭二年韩宣子来聘见易象与鲁春秋曰吾乃今知周公之德涉及周公此盖刘歆窜乱之条与今学家不同歆周官尔雅月令无事不托于周公易爻辞之托于周公亦此类唯马融学出于歆故以为爻辞周公所作或以爻辞并是文王作周易正义论卦辞爻辞谁作云以为验爻辞多是文王后事案升卦六四王用享于岐山武王克殷之后始追号文王为王若爻辞是文王所制不应云王用享于岐山又明夷六五箕子之明夷武王观兵之后箕子始被囚奴文王不宜豫言箕子之明夷又既济九五东邻杀牛不如西邻之礿祭说者皆云西邻谓文王东邻谓纣文王之时纣尚南面岂容自言己德受福胜殷又欲抗君之国遂言东西相邻而已如正义言爻辞又不得为文王作则艺文志谓文王重易六爻作上下篇者谬矣三圣无周公然则舍孔子谁作之哉故易之卦爻始画于牺文易之辞全出于孔子十翼之名史迁父受易于杨何未之闻殆出于刘歆之说按史记孔子世家有文言说卦而无序卦杂卦汉艺文志亦无杂卦论衡正说孝宣皇帝之时河内女子发老屋得逸易礼尚书各一篇奏之宣帝下示博士然后易礼尚书各益一篇此说易益一篇盖说卦也隋志及秦焚书周易独以卜筮得存唯失说卦三篇后河内女子得之易既以卜筮得存自商瞿传至杨何以至史迁未尝云亡失又未尝有序卦杂卦论衡以说卦出于宣帝时则史迁所未睹其为后出之伪书孔子世家为伪窜可知王充云益易一篇隋志云失三篇因河内得之事而附序卦杂卦是序卦杂卦为刘歆伪作可见三篇非孔子作明矣系辞欧阳永叔叶水心以为非孔子作考其辞频称子曰盖孔子弟子所推补者故史迁以为大传也彖象与卦辞爻辞相属分为上下二篇乃孔子所作原本歆以上下二篇属之演爻之文王既不可通因以己所伪作之序卦杂卦附之河内女子所得之事而以为孔子作十篇为十翼夺孔子所作而与之文王周公以己所作而冒之孔子诪张为幻可笑可骇然孔子作传而非经易有十翼而非止上下二篇则二千年相沿无有能少窥其作伪之迹者矣今援引汉以前说发露大旨定易上下二篇为孔子所作伏牺作八卦丘合而演其文渎而出其神作春秋以改乱制右易为孔子所作孔子惧作春秋春秋天子之事也孔子曰知我者其惟春秋乎罪我者其惟春秋乎孔子成春秋而乱臣贼子惧王者之迹熄而诗亡诗亡然后春秋作孔子作春秋先正王而系万事见素王之文焉仲尼之作春秋也上探正天端孔子受端门之命制春秋之义使子贡等十四人求周史记得百二十国宝书九月经立孔子作春秋陈天人之际记异考符哀十四年春西狩获麟作春秋九月书成孔子曰丘于春秋始于元终于麟王道成也孔子曰丘作春秋天授演孔图孔子曰诗人疾之不能默丘疾之不能伏是以东西南北七十说而不用然后退而修王道作春秋垂之万世之后天下折中焉孔子因史记作春秋上至隐公下讫哀公十四年十二公据鲁亲周故殷运之三代约其文而指博周德不亡春秋不作春秋作而后君子知周道亡也于是退作春秋明素王之道以为孔子作春秋为赤制而断十二公孔子得史记以作春秋及其立义创意褒贬赏诛不复因史记者眇思自出于胸中也孔子作春秋以示王意然则孔子之春秋素王之业也故孔子不王作春秋以明意问周道不弊孔子不作春秋春秋之作起周道弊也如周道不弊孔子不作者未必无孔子之才无所起也夫如是孔子之作春秋未可以观圣有若孔子之业者未可知贤也曰周道弊孔子起而作之使孔子得王春秋不作至周之时人民久薄故孔子作春秋玄之闻也孔子时周道衰亡己有圣德无所施用作春秋以见志其言少从以为天下法孔子作春秋周何王时也自卫反鲁然后乐正春秋作矣自卫反鲁哀公时也自卫何君也俟孔子以何礼而孔子反鲁作春秋乎孔子录史记以作春秋史记本名春秋乎制作以为经乃归春秋也孔子周世多力之人也作春秋秘书微文无所不定右春秋为孔子所作仲尼作经本一而已诗书礼春秋或因或作而成于仲尼乎其益可知也孔子定六经以行其道六经之作皆有据孔子修成康之道述周公之训以教七十子使服其衣冠修其篇籍故儒者之学生焉治世有孔子之经孔子作法五经运之天地稽之图像质于三王施于四海孔子曰文王既没文不在兹乎文王之文传在孔子孔子为汉制文传在汉也受天之文文人宜遵五经六艺为文孔子之胸有文曰制作定世符运孔子谓老聃曰某治诗书礼乐易春秋六经古之人其备乎配神明醇天地育万物知天下泽及百姓明于本数系于末度六通四辟小大精粗其运无乎不在其明而在数度者旧法世传之史尚多有之其在于诗书礼乐者邹鲁之士缙绅先生多能明之诗以道志书以道事礼以道行乐以道和易以道阴阳春秋以道名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家众技也皆有所长时有所用虽然不该不遍一曲之士也判天地之美析万物之理察古人之全寡能备于天地之美称神明之容是故内圣外王之道暗而不明郁而不发天下之人各为其所欲焉以自为方悲夫百家往而不反必不合矣后世之学者不幸不见天地之纯古人之大体道术将为天下裂五经之兴可谓作矣丘生苍际触期稽度为赤制故作春秋以明文命缀纪撰书定礼乐圣人之制经以遗教后贤也譬犹巧倕之为规矩准绳以遗后工也据周史立新经圣人不空生必有所制以显天心丘为木铎制天下法丘为制法之主黑绿不代苍黄右总论六经为孔子所作孔子改制考卷孔子改制托古考子曰吾作孝经以素王无爵禄之赏斧钺之诛故称明王之道曾子避席复坐子曰居吾语女顺孙以避灾祸与先王以托权文王周始受命之王天之所命故上系天端方陈受命制正月故假以为王法仲尼之作春秋也上探正天端王公之位万民之所欲下明得失起贤才以得后圣故引史记理往事正是非见王公史记十二公之间皆衰世之事故门人惑孔子曰吾因其行事而加乎王心焉以为见之空言不如行事博深切明孔子明得失见成败疾时世之不仁失王道之体故缘人情赦小过传又明之曰君子辞也孔子曰吾因行事加吾王心焉假其位号以正人伦因其成败以明顺逆有非力之所能致而自至者西狩获麟受命之符是也然后托乎春秋正不正之间而明改制之义一统乎天子而加忧于天下之忧也务除天下所患而欲上通五帝下极三王以通百王之道托记高祖以来事可及问闻知者犹曰我但记先人所闻辟制作之害春秋假行事以见王法圣人为文辞孙顺善善恶恶不可正言其罪太史公曰余闻董生曰周道衰废孔子为鲁司寇诸侯害之大夫壅之孔子知言之不用道之不行也是非二百四十二年之中以为天下仪表贬天子退诸侯讨大夫以达王事而已矣子曰我欲载之空言不如见之于行事之深切着明也明春秋之道亦通于三王非主假周以为汉制而已昔者三代圣王既没天下失义后世之君子或以厚葬久丧以为仁也义也孝子之事也或以厚葬久丧以为非仁义非孝子之事也曰二子者言则相非行即相反皆曰吾上祖述尧舜禹汤文武之道者也而言即相非行即相反于此乎后世之君子皆疑惑乎二子者言也孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎且夫世之愚学皆不知治乱之情讘讠夹多诵先古之书以乱当世之治夫称上古之传颂辩而不悫道先王仁义而不能正国者此亦可以戏而不可以为治也春秋之于世事也善复古讥易常欲其法先王也然而介以一言曰王者必改制自僻者得此以为辞曰古苟可循先王之道何莫相因世迷是闻以疑正道而信邪言甚可患也古者天下散乱莫之能一是以诸侯并作语皆道古以害今饰虚言以乱实人善其所私学以非上之所建立孔子曰我欲观夏道是故之杞而不足征也吾得夏时焉我欲观殷道是故之宋而不足征也吾得坤干焉坤干之义夏时之等吾以是观之春秋王鲁托隐公以为始受命王因仪父先与隐公盟可假以见褒赏之法定哀多微辞主人习其读而问其传则未知己之有罪焉尔孟子道性善言必称尧舜予观春秋国语其发明五帝德帝系姓章矣顾弟弗深考其所表见皆不虚书缺有间矣其轶乃时时见于他说非好学深思心知其意固难为浅见寡闻道也太史公曰学者多称五帝尚矣然尚书独载尧以来而百家言黄帝其文不雅驯荐绅先生难言之孔子所传宰予问五帝德及帝系姓儒者或不传古者棺椁无度中古棺七寸椁称之自天子达于庶人非直为观美也然后尽于人心不得不可以为悦无财不可以为悦得之为有财古之人皆用之吾何为独不然诸侯之礼吾未之学也虽然吾尝闻之矣三年之丧齐疏之服粥之食自天子达于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也子张曰书云高宗谅阴三年不言何谓也子曰何必高宗古之人皆然君薨百官总己以听于冢宰三年子张问曰书云高宗三年不言言乃讙有诸仲尼曰胡为其不然也古者天子崩王世子听于冢宰三年王曰寡人有疾寡人好货对曰昔者公刘好货诗云乃积乃仓乃裹糇粮于橐于囊思戢用光弓矢斯张干戈戚扬爰方启行故居者有积仓行者有裹囊也然后可以爰方启行王如好货与百姓同之于王何有王曰寡人有疾寡人好色对曰昔者太王好色爱厥妃诗云古公亶父来朝走马率西水浒至于岐下爰及姜女聿来胥宇当是时也内无怨女外无旷夫王如好色与百姓同之于王何有古者冠缩缝今也衡缝故丧冠之反吉非古也幼名冠字五十以伯仲死谥周道也绖也者实也掘中熘而浴毁灶以缀足及葬毁宗躐行出于大门殷道也学者行之县子曰绤衰裳非古也质家亲亲先立娣文家尊尊先立侄嫡子有孙而死质家亲亲先立弟文家尊尊先立孙其双生也质家据见立先生文家据本意立后生讥始不亲迎也何注礼所以必亲迎者所以示男先女也于庙者告本也夏后氏逆于庭殷人逆于堂周人逆于户墨子亦称三代先王而讥儒者亲迎祇褍若仆盖孔子创制托古耳二月三月皆有王者二月殷之正月也三月夏之正月也王者存二王之后使统其正朔服其服色行其礼乐所以尊先圣通三统师法之义恭让之礼于是可得而观之黄帝之乐曰咸池颛顼之乐曰五茎帝喾之乐曰六英尧乐曰大章舜乐曰箫韶禹乐曰大夏殷曰大沄周曰酌孔子曰箫韶者舜之遗者也王者治定制礼功成作乐未制作之时取先王之礼乐宜于今者用之尧曰大章舜曰箫韶夏曰大夏殷曰大沄周曰大武各取其时民所乐者名之乐所由来者尚也必不可废有节有侈有正有淫矣贤者以昌不肖者以亡昔古朱襄氏之治天下也多风而阳气畜积万物散解果实不成故士达作为五弦瑟以来阴气以定群生昔葛天氏之乐三人操牛尾投足以歌八阕一曰载民二曰玄鸟三曰遂草木四曰奋五谷五曰敬天常六曰建帝功七曰依地德八曰总禽兽之极昔陶唐氏之始阴多滞伏而湛积水道壅塞不行其原民气郁阏而滞着筋骨瑟缩不达故作为舞以倡导之昔黄帝令伶伦作为律伶伦自大夏之西乃之阮隃之阴取竹于嶰溪之谷以生空窍厚钧者断两节间其长三寸九分而吹之以为黄钟之宫吹曰舍少次制十二筒以之阮隃之下听凤凰之鸣以别十二律其雄鸣为六雌鸣亦六以比黄钟之宫适合黄钟之宫皆可以生之故曰黄钟之宫律吕之本黄帝又命伶伦与荣将铸十二钟以和五音以施英韶以仲春之月乙卯之日日在奎始奏之命之曰咸池帝颛顼生自若水实处空桑乃登为帝惟天之合正风乃行其音若熙熙凄凄锵锵帝颛顼好其音乃令飞龙作效八风之音命之曰承云以祭上帝乃令先为乐倡乃偃寝以其尾鼓其腹其音英英帝喾命咸黑作为声歌九招六列六英有倕作为鼙鼓钟磬吹苓管埙篪鼗椎钟帝喾乃令人扌卞或鼓鼙击钟磬吹苓展管篪因令凤鸟天翟舞之帝喾大喜乃以康帝德帝尧立乃命质为乐质乃效山林溪谷之音以歌乃以麋躭置缶而鼓之乃拊石击石以象上帝玉磬之音以致舞百兽瞽叟乃拌五弦之瑟作以为十五弦之瑟命之曰大章以祭上帝舜立命延乃拌瞽叟之所为瑟益之八弦以为二十三弦之瑟帝舜乃命质修九招六列六英以明帝德禹立勤劳天下日夜不懈通大川决壅塞凿龙门降通漻水以导河疏三江五湖注之东海以利黔首于是命皋陶作为夏钥九成以昭其功殷汤即位夏为无道暴虐万民侵削诸侯不用轨度天下患之汤于是率六州以讨桀罪功名大成黔首安宁汤乃命伊尹作为大沄歌晨露修九招六列以见其善周文王处岐诸侯去殷三淫而翼文王散宜生曰殷可伐也文王弗许周公旦乃作诗曰文王在上于昭于天周虽旧邦其命维新以绳文王之德武王即位以六师伐殷六师未至以锐兵克之于牧野归乃荐俘馘于京太室乃命周公为作大武成王立殷民反王命周公践伐之商人服象为虐于东夷周公遂以师逐之至于江南乃为三象以嘉其德故乐之所由来者尚矣非独为一世之所造也禹之法犹存而夏不世王古者百王之一天下臣诸侯也未有过封内千里者也古者汤以亳武王以滈皆以百里之地也汤居亳武王居狖皆百里之地也凡礼事生饰欢也送死饰哀也祭祀饰敬也师旅饰威也是百王之所同古今之所一也未有知其由来者也故三年之丧人道之至文者也夫是之谓至隆是百王之所同古今之所一也古者什一而借古者曷为什一而借什一者天下之中正也多乎什一大桀小桀寡乎什一大貉小貉什一者天下之中正也什一行而颂声作矣作三军传曰古者上卿下卿上士下士子曰大哉尧之为君也巍巍乎惟天为大唯尧则之荡荡乎民无能名焉夫学者载籍极博犹考信于六艺诗书虽缺然虞夏之文可知也孔子曰殷路车为善而色尚白子谓韶尽美矣又尽善也谓武尽美矣未尽善也儒者称法古而言訾当世贱所见而贵所闻子路问于孔子曰请释古之学而行由之意可乎孔子曰不今世儒者之说人主不善今之所以为治而语已治之功不审官法之事不察奸邪之情而皆道上古之传誉先王之成功据古人以应当世犹辰参之错胶柱而调瑟固而难合矣孔子所以不用于世而孟轲见贱于诸侯也文学守死渣滓之语而终不移夫往古之事昔有之语已可睹矣今以近世观之自以目有所见耳有所闻世殊而事异孔子修成康之道述周公之训以教七十子使服其衣冠修其篇籍故儒者之学生焉孔子先反门人后雨甚至孔子问焉曰尔来何迟也曰防墓崩孔子不应三孔子泫然流涕曰吾闻之古者不修墓易墓非古也孔子曰五帝出受图箓帝喾以上朴略难传唐虞以来焕炳可法自三皇以下天命未去飨善使一姓不再命河图曰仓帝之治八百二十岁立戊午蔀黄帝冠黄文白帝冠白文黑帝冠黑文黄帝德冠帝位黄帝请问太一长生之道太一曰齐戒六丁道乃可成黄帝布迹必稽功务法黄帝游玄扈洛水上与大司马容光左右辅周昌等百二十人临观凤凰衔图置黄帝前帝再拜受图伏羲龙身牛首渠肩达腋山准日角奯目珠衡长九尺有一寸望之广视之专尧时气充盛上感皇天景星出黄帝坐于扈阁凤凰衔书至帝前其中得五始之文然则三皇五帝之事列子所谓若存若亡若觉若梦安有上世之遗书黄白之帝冠黄帝观凤凰衔图伏羲之龙身牛首瑰矞诡琐如此之实迹耶其为称托何疑孔子对曰生乎今之世志古之道居今之俗服古之服舍此而为非者不亦鲜乎哀公曰然则今夫章甫句屦绅带而搢笏者此皆贤乎文学褒衣博带窃周公之服古者税什一丰年补败不外求而上下皆足也古者十一借而不税初税亩非正也古者三百步为里名曰井田井田者九百亩公田居一私田稼不善则非吏公田稼不善则非民初税亩者非公之去公田而履亩十取一也以公之与民为已悉矣古者公田为居井灶葱韭尽取焉古者立国家百官具农工皆有职以事上古者有四民有士民有商民有农民有工民夫甲非人人之所能为也丘作甲非正也非先王之法服不敢服非先王之法言不敢道非先王之德行不敢行子曰夫召我者而岂徒哉如有用我者吾其为东周乎孔子改制考卷孔子改制法尧舜文王考仲尼祖述尧舜宪章文武昔者三代圣王既没天下失义后世之君子或以厚葬久丧为仁也义也孝子之事也或以厚葬久丧以为非仁义非孝子之事也曰二子者言则相非行则相反皆曰吾上祖述尧舜禹汤文武之道者也右孔子法尧舜文王总义君子曷为为春秋拨乱世反诸正莫近诸春秋则未知其为是与其诸君子乐道尧舜之道与末不亦乐乎尧舜之知君子也尧舜当古历象日月星辰百兽率舞凤凰来仪春秋亦以王次春上法天文四时具然后为年以敬授民时崇德致麟乃得称太平道同者相称德合者相友故曰乐道尧舜之道孔子曰行夏之时乘殷之辂服周之冕乐则韶舞放郑声远佞人道而行之于世虽非尧舜之君则亦尧舜也孔子生于乱世思尧舜之道东西南北灼头濡足庶几世主之悟曰若稽古帝尧曰放勋钦明文思安安允恭克让光被四表格于上下克明俊德以亲九族九族既睦平章百姓百姓昭明协和万邦黎民于变时雍乃命羲和钦若昊天历象日月星辰敬授人时分命羲仲宅暐夷曰旸谷寅宾出日平秩东作日中星鸟以殷仲春厥民析鸟兽孳尾申命羲叔宅南交平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毨申命和叔宅朔方曰幽都平在朔易日短星昂以正仲冬厥民隩鸟兽氄毛帝曰咨汝羲暨和期三百有六旬有六日以闰月定四时成岁允厘百工庶绩咸熙帝曰畴咨若时登庸放齐曰胤子朱启明帝曰吁嚚讼可乎帝曰畴咨若予采兜曰都共工方鸠僝功帝曰吁静言庸违象恭滔天帝曰咨四岳汤汤洪水方割荡荡怀山襄陵浩浩滔天下民其咨有能俾乂佥曰于鲧哉帝曰吁咈哉方命圯族岳曰异哉试可乃已帝曰往钦哉九载绩用弗成帝曰咨四岳朕在位七十载汝能庸命巽朕位岳曰否德忝帝位曰明明扬侧陋师锡帝曰有鳏在下曰虞舜帝曰俞予闻如何岳曰瞽子父顽母嚚象傲克谐以孝烝烝乂不格奸帝曰我其试哉女于时观厥刑于二女厘降二女于妫汭嫔于虞帝曰钦哉慎徽五典五典克从纳于百揆百揆时叙宾于四门四门穆穆纳于大麓烈风雷雨弗迷帝曰格汝舜询事考言乃言底可绩三载汝陟帝位舜让于德弗嗣正月上日受终于文祖在璇玑玉衡以齐七政肆类于上帝禋于六宗望于山川遍于群神辑五瑞既月乃日觐四岳群牧班瑞于群后岁二月东巡守至于岱宗柴望秩于山川肆觐东后协时月正日同律度量衡修五礼五玉三帛二生一死贽如五器卒乃复五月南巡守至于南岳如岱礼八月西巡守至于西岳如初十有一月朔巡守至于北岳如西礼归格于艺祖用特五载一巡守群后四朝敷奏以言明试以功车服以庸肇十有二州封十有二山浚川象以典刑流宥五刑鞭作宫刑扑作教刑金作赎刑眚灾肆赦怙终贼刑钦哉钦哉惟刑之恤哉流共工于幽州放兜于崇山窜三苗于三危殛鲧于羽山四罪而天下咸服二十有八载帝乃殂落百姓如丧考妣三载四海遏密八音月正元日舜格于文祖询于四岳辟四门明四目达四聪咨十有二牧曰食哉惟时柔远能迩惇德允元而难任人蛮夷率服舜曰咨四岳有能奋庸熙帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉禹拜稽首让于稷契暨皋陶帝曰俞汝往哉帝曰弃黎民阻饥汝后稷播时百谷帝曰契百姓不亲五品不逊汝作司徒敬敷五教在宽帝曰皋陶蛮夷猾夏寇贼奸宄汝作士五刑有服五服三就五流有宅五宅三居惟明克允帝曰畴若予工佥曰垂哉帝曰俞咨垂汝共工垂拜稽首让于殳昚暨伯与帝曰俞往哉汝谐帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰俞往哉汝谐帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于夔龙帝曰俞往钦哉帝曰夔命汝典乐教胄子直而温宽而栗刚而无虐简而无傲诗言志歌永言声依永律和声八音克谐无相夺伦神人以和夔曰于予击石拊石百兽率舞帝曰龙朕堲谗说殄行震惊朕师命汝作纳言夙夜出纳朕命惟允帝曰咨汝二十有二人钦哉惟时亮天功三载考绩三考黜陟幽明庶绩咸熙分北三苗舜生三十征庸三十在位五十载陟方乃死尧舜氏作通其变使民不倦神而化之使民宜之孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎殷周七百余岁虞夏二千余岁而不能定儒墨之真今乃欲审尧舜之道于三千岁之前意者其不可必乎无参验而必之者愚也弗能必而据之者诬也故明据先王必定尧舜者非愚则诬也子曰大哉尧之为君也惟天为大惟尧则之荡荡乎民无能名焉子曰无为而治者其舜也与夫何为哉恭己正南面而已矣子曰舜其大知也与舜好问而好察迩言隐恶而扬善执其两端用其中于民其斯以为舜乎子曰舜其大孝也与德为圣人尊为天子富有四海之内宗庙飨之子孙保之故大德必得其位必得其禄必得其名必得其寿孔子曰舜其至孝矣五十而慕故孔子曰孝弟之至通于神明光于四海舜之谓也孔子曰箫韶者舜之遗音也温润以和似南风之至其为音如寒暑风雨之动物如物之动人雷动兽禽风雨动鱼龙仁义动君子财色动小人是以圣人务其本乐则韶舞子谓韶尽美矣又尽善也以虞录亲乐河图命纪也图天地帝王终始存亡之期录代之矩使帝王受命用吾道述尧理代平制礼放唐之文化洽作乐名斯在若稽古帝曰重华钦翼皇象建寅授正朔右孔子法尧舜子畏于匡曰文王既没文不在兹乎天之将丧斯文也后死者不得与于斯文也天之未丧斯文也匡人其如予何元年春王正月王者孰谓谓文王也春秋曰王正月传曰王者孰谓谓文王也文王周始受命之王天之所命故上系天端方陈受命制正月故假以为王法不言谥者法其生不法其死与后王共之人道之始也文王见礼坏乐崩道孤无主故礼经三百威仪三千正经三百五动仪三千四王者孰谓谓文王也疑三代谓疑文王引文王者文王始受命制法度王者无求曰是子也继文王之体守文王之法度文王之法无求而求故讥之也孔子曰文王既没文不在兹乎文王之文在孔子孔子之文在仲舒孔子曰文王既没文不在兹乎文王之文传在孔子孔子为汉制文传在汉也古者诗三千余篇及至孔子去其重取可施于礼义上采契后稷中述殷周之盛至幽厉之缺始于衽席故曰关雎之乱以为风始鹿鸣为小雅始文王为大雅始清庙为颂始三百五篇孔子皆弦歌之以求合韶武雅颂之音礼乐自此可得而述以备王道成六艺子夏问曰关雎何以为国风始也孔子曰关雎至矣乎夫关雎之人仰则天俯则地幽幽冥冥德之所藏纷纷沸沸道之所行如神龙变化斐斐文章大哉关雎之道也万物之所系群生之所悬命也河洛出书图麟凤翔乎郊不由关雎之道则关雎之事将奚由至矣哉夫六经之策皆归论汲汲盖取之乎关雎关雎之事大矣哉冯冯翊翊自东自西自南自北无思不服子其勉强之思服之天地之间生民之属王道之原不外此矣子夏喟然叹曰大哉关雎乃天地之基也诗曰钟鼓乐之三分天下有其二以服事殷周之德可谓至德也已矣内文明而外柔顺以蒙大难文王以之命之不易无遏尔躬宣昭义问有虞殷自天上天之载无声无臭仪刑文王万邦作孚故君子大其不鼓不成列临大事而不忘大礼有君而无臣以为虽文王之战亦不过此也文王之祭事死如事生孝子之至也穆穆文王于缉熙敬止为人君止于仁为人臣止于敬为人子止于孝为人父止于慈与国人交止于信孔子曰文王似元年武王似春王周公似正月文王以王季为父以太任为母以太姒为妃以武王周公为子以泰颠闳夭为臣其本美矣王者受命必先祭天乃行王事诗曰济济辟王左右奉璋此文王之郊也盖闻孔丘墨翟昼日讽诵习业夜亲见文王周公旦而问焉孔子曰文王得四臣丘亦得四友焉自吾得回也门人加亲是非胥附与自吾得赐也远方之士日至是非奔辏与自吾得师也前有辉后有光是非先后与自吾得由也恶言不入于门是非御侮与有间曰邈然远望洋洋乎翼翼乎必作此乐也黯然黑几然而怅以王天下以朝诸侯者其惟文王乎师襄子避席再拜曰善师以为文王之操也故孔子持文王之声知文王之为人昔乎仲尼潜心于文王矣达之文武之道未坠于地在人贤者识其大者不贤者识其小者莫不有文武之道焉夫子焉不学而亦何常师之有子曰文武之政布在方策其人存则其政举右孔子法文王孟子道性善言必称尧舜颜渊曰舜何人也予何人也有为者亦若是尧舜与人同耳尧舜之知而不遍物急先务也尧舜之仁不遍爱人急亲贤也尧舜之道孝弟而已矣子服尧之服诵尧之言行尧之行是尧而已矣欲为君尽君道欲为臣尽臣道二者皆法尧舜而已矣不以舜之所以事尧事君不敬其君者也不以尧之所以治民治民贼其民者也自以为是不可与入尧舜之道夫曰尧舜擅让是虚言也是浅者之传陋者之说也不知顺逆之理小大至不至之变者也未可与及天下之大理者也世俗之为说者曰尧舜不能教化是何也曰朱象不化是不然也尧舜至天下之善教化者也南面而听天下生民之属莫不振动从服以化顺之然而朱象独不化是非尧舜之过朱象之罪也尧舜者天下之英也朱象者天下之嵬一时之琐也今世俗之为说者不怪朱象而非尧舜岂不过甚矣哉夫尧舜者一天下者也不能加毫末于是矣请成相道圣王尧舜尚贤身辞让许由善卷重义轻利行显明尧让贤以为民泛利兼爱德施均辨治上下贵贱有等明君臣尧授能舜遇时尚贤推德天下治虽有贤圣适不遇世孰知之尧不德舜不辞妻以二女任以事大人哉舜南面而立万物备舜授禹以天下尚得推贤不失序外不避仇内不阿亲贤者予禹劳心力尧有德干戈不用三苗服举舜川亩任之天下身休息古者帝尧之治天下也盖杀一人刑二人而天下治子夏读书毕见夫子夫子问焉子何为于书对曰书之论事也昭昭若日月之明离离若参辰之错行上有尧舜之道下有三王之义商所受于夫子者志弗敢忘也虽退而穷居河济之间深山之中壤室编蓬为户于中弹琴咏先王之道则可谓发愤慷慨矣子张曰尧舜之王一人不刑而天下治何则教诚而爱深也今一夫而被此五刑子龙子曰未可谓能为书孔子曰不然也五刑有此教尧者高也饶也言其隆兴焕炳最高明也舜者推也循也言其推行道德循尧绪也尧典可以观美诗之于事也昭昭乎若日月之光明燎燎乎如星辰之错行上有尧舜之道下有三王之义然则观物之动而先觉其萌绝乱塞害于将然而未行之时春秋之志也其明至矣非尧舜之智知礼之本孰能当此苟能述春秋之法致行其道岂徒除祸哉乃尧舜之德也化大行故法不犯法不犯故刑不用刑不用则尧舜之功德此大治之道也尧舜之盛尚书载之儒书称尧舜之德至优至大天下太平五帝三王颜渊独慕舜者知己步驺有同也圣王莫过尧舜尧舜之治最为平矣今文学言治则称尧舜孟子曰尧舜之道非远人也而人不思之耳万章问曰舜往于田号泣于旻天何为其号泣也孟子曰怨慕也万章曰父母爱之喜而不忘父母恶之劳而不怨然则舜怨乎曰长息问于公明高曰舜往于田则吾既得闻命矣号泣于旻天于父母则吾不知也公明高曰是非尔所知也夫公明高以孝子之心为不若是恝我竭力耕田共为子职而已矣父母之不我爱于我何哉帝使其子九男二女百官牛羊仓廪备以事舜于畎亩之中天下之士多就之者帝将胥天下而迁之焉为不顺于父母如穷人无所归天下之士悦之人之所欲也而不足以解忧好色人之所欲妻帝之二女而不足以解忧富人之所欲富有天下而不足以解忧贵人之所欲贵为天子而不足以解忧人悦之好色富贵无足以解忧者惟顺于父母可以解忧人少则慕父母知好色则慕少艾有妻子则慕妻子仕则慕君不得于君则热中大孝终身慕父母五十而慕者予于大舜见之矣孟子曰天下大悦而将归己视天下悦而归己犹草芥也惟舜为然不得乎亲不可以为人不顺乎亲不可以为子舜尽事亲之道而瞽瞍厎豫瞽瞍厎豫而天下化瞽瞍厎豫而天下之为父子者定此之谓大孝舜为法于天下可传于后世我犹未免为乡人也是则可忧也忧之如何如舜而已矣大舜有大焉善与人同舍己从人乐取于人以为善自耕稼陶渔以至为帝无非取于人者取于人以为善是与人为善者也故君子莫大乎与人为善如是则舜禹还至王业还起功壹天下名配舜禹物由有可乐如是其美焉者乎昔者舜之治天下也不以事诏而万物成好义者众矣而舜独传者壹也法禹舜而能揜迹者邪昔舜巧于使民而造父巧于使马舜不穷其民造父不穷其马是舜无失民造父无失马舜不登而高不行而远拱揖于天下而天下称仁昔者舜欲以乐传教于天下右孔子改制后弟子后学皆称尧舜于乎不显文王之德之纯盖曰文王之所以为文也纯亦不已公明仪曰文王我师也如耻之莫若师文王师文王大国五年小国七年必为政于天下矣诸侯有行文王之政者七年之内必为政于天下矣待文王而后兴者凡民也若夫豪杰之士虽无文王犹兴昔者文王之治岐也耕者九一仕者世禄关市讥而不征泽梁无禁罪人不孥老而无妻曰鳏老而无夫曰寡老而无子曰独幼而无父曰孤此四者天下之穷民而无告者文王发政施仁必先斯四者诗云哿矣富人哀此茕独所谓西伯善养老者制其田里教之树畜导其妻子使养其老五十非帛不暖七十非肉不饱不暖不饱谓之冻馁文王之民无冻馁之老者此之谓也伯夷辟纣居北海之滨闻文王作兴曰盍归乎来吾闻西伯善养老者太公辟纣居东海之滨闻文王作兴曰盍归来乎吾闻西伯善养老者天下有善养老则仁人以为己归矣文王以民力为台为沼而民欢乐之谓其台曰灵台谓其沼曰灵沼乐其有麋鹿鱼鳖古之人与民偕乐故能乐也文王之囿方七十里刍荛者往焉雉兔者往焉与民同之民以为小不亦宜乎宣王问于春子曰寡人欲行孝弟之义为之有道乎春子曰昔者卫闻之乐正子曰文王之治岐也五十者杖于家六十者杖于乡七十者杖于朝见君揖杖八十者杖于朝见君揖杖君曰趣见客毋俟朝以朝乘车端轮御为仆送至于家而孝弟之义达于诸侯九十杖而朝见君建杖君曰趣见毋俟朝以朝车送之舍天子重乡养卜筮巫医御于前祝咽祝哽以食乘车端轮胥与就膳彻送至于家君如有欲问明日就其室以珍从而孝弟之义达于四海此文王之治岐也君如欲行孝弟之大义盍反文王之治岐诗云忧心悄悄愠于群小孔子也肆不殄厥愠亦不陨厥问文王也由汤至于文王五百有余岁若伊尹莱朱则见而知之若文王则闻而知之由文王至于孔子五百有余岁若太公望散宜生则见而知之若孔子则闻而知之文王亦可谓大儒已矣文王卒受天命作物配天制法任地行三明亲亲尚贤民明教通于四海天之命文王非涘涘然有声音也文王在位而天下大服施政而物皆听命则行禁则止摇动而不逆天之道故曰天乃大命文王文王受命若此而不为意者羞法文王也右孔子改制后弟子后学皆称文王孔子改制考卷孔子改制弟子时人据旧制问难考孔子以布衣改周之制本天论因人情顺时变裁自圣心虽游夏不能赞一辞然人情多安旧习难与图始骤予更革鲜不惊疑虽以帝王之力变法之初固莫不衔撅惊蹙者况以一士之力依托古先创立新法者哉后世尊用孔子之制视为固然吾考其时虽高弟子犹彷徨有惑言况时人耶今略考当时事实以着改制之难焉宰我问三年之丧期已久矣君子三年不为礼礼必坏三年不为乐乐必崩旧谷既没新谷既升钻燧改火期可已矣子曰食夫稻衣夫锦于女安乎曰安女安则为之夫君子之居丧食旨不甘闻乐不乐居处不安故不为也今女安则为之宰我出子曰予之不仁也子生三年然后免于父母之怀夫三年之丧天下之通丧也予也有三年之爱于其父母乎子张问曰书云高宗三年不言言乃讙有诸仲尼曰胡为其不然也古者天子崩王世子听于冢宰三年子张曰书云高宗谅阴三年不言何谓也子曰何必高宗古之人皆然君薨百官总己以听于冢宰三年子张曰女子必渐乎二十而后嫁何也孔子曰十五许嫁而后从夫是阳动而阴应男唱而女随之义也以为缋组抃织衽者女子之所有事也黼黻文章之义妇人之所有大功也必十五以往渐乎二十然后可以通乎此事通乎此事然后乃能上以孝于舅姑下以事夫养子也子见南子子路不说夫子矢之曰予所否者天厌之天厌之子路曰卫君待子而为政子将奚先子曰必也正名乎子路曰有是哉子之迂也奚其正子曰野哉由也君子于其所不知盖阙如也名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足故君子名之必可言也言之必可行也君子于其言无所苟而已矣子路曰桓公杀公子纠召忽死之管仲不死曰未仁乎子曰桓公九合诸侯不以兵车管仲之力也如其仁如其仁子贡曰管仲非仁者与桓公杀公子纠不能死又相之子曰管仲相桓公霸诸侯一匡天下民到于今受其赐微管仲吾其被发左衽矣公仪仲子之丧檀弓免焉仲子舍其孙而立其子檀弓曰何居我未之前闻也趋而就子服伯子于门右曰仲子舍其孙而立其子何也伯子曰仲子亦犹行古之道也子游问诸孔子孔子曰否立孙子贡曰冕而亲迎不已重乎孔子曰合二姓之好以继万世之后何谓已重乎曾子撰斯问曰孝文乎驳不同何子曰吾作孝经以素王无爵禄之赏斧钺之诛故称明王之道曾子辟席复坐子曰居吾语汝顺逊以避祸灾与先王以托权右孔子改制弟子据旧制问难公曰寡人愿有言然冕而亲迎不已重乎孔子愀然作色而对曰合二姓之好以继先圣之后以为天地社稷宗庙之主君何谓已重乎鲁哀公问于孔子曰夫子之服其儒服与孔子对曰丘少居鲁衣逢掖之衣长居宋冠章甫之冠丘闻之也君子之学也博其服也乡丘不知儒服如僧之着僧伽犁然故谓之儒冠儒服也右孔子改制时人据旧制问难子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之右弟子仍旧制孔子以所改之制定之哀公问于有若曰年饥用不足如之何有若对曰盍彻乎曰二吾犹不足如之何其彻也右时人仍旧制弟子以孔子所改之制告之曾子谓子思曰伋吾执亲之丧也水浆不入于口者七日子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起子思之母死于卫赴于子思哭于庙门人至曰庶氏之母死何为哭于孔氏之庙乎子思曰吾过矣吾过矣遂哭于他室子上之母死而不丧门人问诸子思曰昔者子之先君子丧出母乎曰然子之不使白也丧之何也子思曰昔者吾先君子无所失道道隆则从而隆道污则从而污伋则安能为伋也妻者是为白也母不为伋也妻者是不为白也母故孔氏之不丧出母自子思始也右孔子改制后弟子从之而舍旧制鲁人有朝祥而莫歌者子路笑之夫子曰由尔责于人终无已夫三年之丧亦已久矣夫子路出夫子曰又多乎哉逾月则其善也右孔子改制后时人从之而舍旧制滕定公薨世子谓然友曰昔者孟子尝与我言于宋于心终不忘今也不幸至于大故吾欲使子问于孟子然后行事然友之邹问于孟子孟子曰不亦善乎亲丧固所自尽也曾子曰生事之以礼死葬之以礼祭之以礼可谓孝矣诸侯之礼吾未之学也虽然吾尝闻之矣三年之丧齐疏之服粥之食自天子达于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所受之也谓然友曰吾他日未尝学问好驰马试剑今也父兄百官不我足也恐其不能尽于大事子为我问孟子然友复之邹问孟子孟子曰然不可以他求者也齐宣王欲短丧公孙丑曰为期之丧犹愈于已乎孟子曰是犹或紾其兄之臂子谓之姑徐徐云尔亦教之孝弟而已矣王子有其母死者其傅为之请数月之丧公孙丑曰若此者何如也曰是欲终之而不可得也虽加一日愈于已谓夫莫之禁而弗为者也齐宣王谓田过曰吾闻儒者亲丧三年君与父孰重田过对曰殆不如父重王忿然曰曷为士去亲而事君对曰非君之土地无以处吾亲非君之禄无以养吾亲非君之爵无以尊显吾亲受之于君致之于亲凡事君以为亲也宣王悒然戴盈之曰什一去关市之征今兹未能请轻之以待来年然后已何如孟子曰今有人日攘其邻之鸡者或告之曰是非君子之道曰请损之月攘一鸡以待来年然后已如知其非义斯速已矣何待来年万章问曰诗云娶妻如之何必告父母信斯言也宜莫如舜舜之不告而娶何也孟子曰告则不得娶男女居室人之大伦也如告则废人之大伦以怼父母是以不告也万章曰舜之不告而娶则吾既得闻命矣帝之妻舜而不告何也曰帝亦知告焉则不得娶也任人有问屋庐子曰礼与食孰重曰礼重色与礼孰重曰礼重曰以礼食则饥而死不以礼食则得食必以礼乎亲迎则不得妻不亲迎则得妻必亲迎乎屋庐子不能对明日之邹以告孟子孟子曰于答是也何有不揣其本而齐其末方寸之木可使高于岑楼金重于羽者岂谓一钩金与一舆羽之谓哉取食之重者与礼之轻者而比之奚翅食重取色之重者与礼之轻者而比之奚翅色重往应之曰紾兄之臂而夺之食则得食不紾则不得食则将紾之乎逾东家墙而搂其处子则得妻不搂则不得妻则将搂之乎齐宣王问曰文王之囿方七十里有诸孟子对曰于传有之曰若是其大乎曰民犹以为小也曰寡人之囿方四十里民犹以为大何也曰文王之囿方七十里刍荛者往焉雉兔者往焉与民同之民以为小不亦宜乎臣始至于境问国之大禁然后敢入臣闻郊关之内有囿方四十里杀其麋鹿者如杀人之罪则是方四十里为阱于国中民以为大不亦宜乎齐宣王问曰汤放桀武王伐纣有诸孟子对曰于传有之曰臣弑其君可乎曰贼仁者谓之贼贼义者谓之残残贼之人谓之一夫闻诛一夫纣矣未闻弑君也右时人惑旧制后学以孔子所改之制辟之白圭曰吾欲二十而取一何如孟子曰子之道貉道也万室之国一人陶则可乎曰不可器不足用也曰夫貉五谷不生惟黍生之无城郭宫室宗庙祭祀之礼无诸侯币帛饔飧无百官有司故二十取一而足也今居中国去人伦无君子如之何其可也陶以寡且不可以为国况无君子乎欲轻之于尧舜之道者大貉小貉也欲重之于尧舜之道者大桀小桀也孔子改制考卷诸子攻儒考子入太庙每事问或曰孰谓鄹人之子知礼乎入太庙每事问子闻之曰是礼也叔孙武叔毁仲尼子贡曰无以为也仲尼不可毁也他人之贤者丘陵也犹可逾也仲尼日月也无得而逾焉人虽欲自绝其何伤于日月乎多见其不知量也微生亩谓孔子曰丘何为是栖栖者与无乃为佞乎孔子曰非敢为佞也疾固也子击磬于卫有荷篑而过孔氏之门者曰有心哉击磬乎既而曰鄙哉硁硁乎莫己知也斯己而已矣深则厉浅则揭楚狂接舆歌而过孔子曰凤兮凤兮何德之衰往者不可谏来者犹可追已而已而今之从政者殆而长沮桀溺耦而耕孔子过之使子路问津焉长沮曰夫执舆者为谁子路曰为孔丘曰是鲁孔丘与曰是也曰是知津矣问于桀溺桀溺曰子为谁曰为仲由曰是鲁孔丘之徒与对曰然曰滔滔者天下皆是也而谁以易之且而与其从辟人之士也岂若从辟世之士哉耰而不辍子路从而后遇丈人以杖荷子路问曰子见夫子乎丈人曰四体不勤五谷不分孰为夫子植其杖而芸公伯寮子路于季孙子服景伯以告曰夫子固有惑志于公伯寮吾力犹能肆诸市朝景公上路寝闻哭声曰吾若闻哭声何为者也梁邱据对曰鲁孔丘之徒鞠语者也明于礼乐审于服丧其母死葬埋甚厚服丧三年哭泣甚疾公曰岂不可哉而色悦之晏子曰古者圣人非不知能繁登降之礼制规矩之节行表缀之数以教民以为烦人留日故制礼不羡于便事非不知能扬干戚钟鼓竽瑟以劝众也以为费财留工故制乐不羡于和民非不知能累世殚国以奉死哭泣处哀以持久也而不为者知其无补死者而深害生者故不以导民今品人饰礼烦事羡乐淫民崇死以害生三者圣王之所禁也贤人不用德毁俗流故三邪得行于世是非贤不肖杂上妄说邪故好恶不足以导众此三者路世之政单事之教也公曷为不察声受而色悦之始吾望儒而贵之今吾望儒而疑之晏子对曰是乃孔子之所以不逮舜孔子行一节者也仲尼之齐见景公景公说之欲封之以尔稽以告晏子晏子对曰不可彼浩裾自顺不可以教下好乐缓于民不可使亲治立命而建事不可守职厚葬破民贫国久丧道哀费日不可使子民行之难者在内而传者无其外故异于服勉于容不可以道众而驯百姓自大贤之灭周室之卑也威仪加多而民行滋薄声乐繁充而世德滋衰今孔丘盛声乐以侈世饰弦歌鼓舞以聚徒繁登降之礼趋翔之节以观众博学不可以仪世劳思不可以补民兼寿不能殚其教当年不能究其礼积财不能赡其乐繁饰邪术以营世君盛为声乐以淫愚其民其道也不可以示世其教也不可以导民今欲封之以移齐国之俗非所以导众存民也公曰善于是厚其礼而留其封敬见不问其道仲尼乃行晏子对曰君其勿忧彼鲁君弱主也孔子圣相也君不如阴重孔子设以相齐孔子强谏而不听必骄鲁而有齐君勿纳也夫绝于鲁无主于齐孔子困矣居期年孔子去鲁之齐景公不纳故困于陈蔡之间景公说将欲以尼溪田封孔子晏婴进曰夫儒者滑稽而不可轨法倨傲自顺不可以为下崇丧遂哀破产厚葬不可以为俗游说乞贷不可以为国自大贤之息周室既衰礼乐缺有间今孔子盛容饰繁登降之礼趋详之节累世不能殚其学当年不能究其礼君欲用之以易齐俗非所以先细民也昭王将以书社地七百里封孔子楚令尹子西曰王之使使诸侯有如子贡者乎曰无有王之辅相有如颜回者乎曰无有王之将率有如子路者乎曰无有王之官尹有如宰予者乎曰无有且楚之祖封于周号为子男五十里今孔丘述三王之法明周召之业王若用之则楚安得世世堂堂方数千里者乎夫文王在丰武王在镐百里之君卒王天下今孔丘得据土壤贤弟子为佐非楚之福也孔子见子桑伯子子桑伯子不衣冠而处弟子曰夫子何为见此人乎曰其质美而无文吾欲说而文之孔子去子桑伯子门人不说曰何为见孔子乎曰其质美而文繁吾欲说而去其文少正卯在鲁与孔子并孔子之门三盈三虚右春秋时诸子攻儒孔某之齐见景公景公说欲封之以尼溪以告晏子晏子曰不可夫儒浩居而自顺者也不可以教下好乐而淫人不可使亲治立命而怠事不可使守职宗丧循哀不可使慈民机服勉容不可使导众孔丘盛容修饰以蛊世弦歌鼓舞以聚徒繁登降之礼以示仪务趋翔之节以劝众儒学不可使讥世劳思不可以补民累寿不能尽其学当年不能行其礼积财不能赡其乐繁饰邪术以营世君盛为声乐以淫愚民其道不可以期世其学不可以导众今君封之以利齐俗非所以导国先众且夫繁饰礼以淫人久丧伪哀以谩亲立命缓贫而高浩居倍本弃事而安怠傲贪于饮酒惰于作务陷于饥寒危于冻馁无以违之是若人气鼸鼠藏而羝羊视贲彘起君子笑之怒曰散人焉知良儒夫夏乞麦禾五谷既收大丧是随子姓皆从得厌饮食毕治数丧足以至矣因人之家翠以为恃人之野以为尊富人有丧乃大说喜曰此衣食之端也其徒属弟子皆效孔丘子贡季路辅孔悝乱乎卫阳虎乱乎齐佛以中牟叛黍雕刑残莫大焉夫为弟子后生其师必修其言法其行力不足知弗及而后已今孔丘之行如此儒士则可以疑矣孔子见景公曰先生素不见晏子乎对曰晏子事三君而得顺焉是有三心所以不见也公告晏子晏子曰三君皆欲其国安是以婴得顺也闻君子独立不惭于影今孔子伐树削迹不自以为辱身穷陈蔡不自以为约始吾望儒贵之今则疑之景公祭路寝闻哭声问梁邱据对曰鲁孔子之徒也其母死服丧三年哭泣甚哀公曰岂不可哉晏子曰古者圣人非不能也而不为者知其无补于死者而深害生事故也夫弦歌鼓舞以为乐盘旋揖让以修礼厚葬久丧以送死孔子之所立也而墨子非之鲁平公将出嬖人臧仓者请曰他日君出则必命有司所之今乘舆已驾矣有司未知所之敢请公曰将见孟子曰何哉君所为轻身以先于匹夫者以为贤乎礼义由贤者出而孟子之后丧逾前丧君无见焉公曰诺乐正子入见曰君奚为不见孟轲也曰或告寡人曰孟子之后丧逾前丧是以不往见也曰何哉君所谓逾者前以士后以大夫前以三鼎而后以五鼎与曰否谓棺椁衣衾之美也曰非所谓逾也贫富不同也乐正子见孟子曰克告于君君为来见也嬖人有臧仓者沮君君是以不果来也曰行或使之止或尼之行止非人所能也吾之不遇鲁侯天也臧氏之子焉能使予不遇哉然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所受之也谓然友曰吾他日未尝学问好驰马试剑今也父兄百官不我足也恐其不能尽于大事子为我问孟子有为神农之言者许行自楚之滕踵门而告文公曰远方之人闻君行仁政愿受一廛而为氓文公与之处其徒数十人皆衣褐捆屦织席以为食陈良之徒陈相与其弟辛负耒耜而自宋之滕曰闻君行圣人之政是亦圣人也愿为圣人氓陈相见许行而大悦尽弃其学而学焉陈相见孟子道许行之言曰滕君则诚贤君也虽然未闻道也贤者与民并耕而食饔飧而治今也滕有仓廪府库则是厉民而以自养也恶得贤万章问曰或谓孔子于卫主痈疽于齐主侍人瘠环有诸乎孟子曰否不然也好事者为之也淳于髡曰先名实者为人也后名实者自为也夫子在三卿之中名实未加于上下而去之仁者固如此乎曰鲁缪公之时公仪子为政子柳子思为臣鲁之削也滋甚若是乎贤者之无益于国也曰昔者王豹处于淇而河西善讴绵驹处于高唐而齐右善歌华周杞梁之妻善哭其夫而变国俗有诸内必形诸外为其事而无其功者髡未尝睹之也是故无贤者也有则髡必识之无趾语老聃曰孔丘之于至人其未邪彼何宾宾以学子为彼且蕲以诡幻怪之名闻不知至人之以是为己桎梏邪名公器也不可多取仁义先王之蘧庐也止可以一宿而不可以久处意而子见许由许由曰尧何以资汝意而子曰尧谓我汝必躬服仁义而明言是非许由曰而奚来为轵夫尧既已黥汝以仁义而劓汝以是非矣汝将何以游夫遥荡恣睢转徙之涂乎意而子曰虽然吾愿游于其藩许由曰不然夫盲者无以与乎眉目颜色之好瞽者无以与乎青黄黼黻之观意而子曰夫无庄之失其美据梁之失其力黄帝之亡其知皆在炉捶之间耳枝于仁者擢德塞性以收名声使天下簧鼓以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是也自虞氏招仁义以挠天下也天下莫不奔命于仁义是非以仁义易其性与故尝试论之自三代以下者天下莫不以物易其性矣小人则以身殉利士则以身殉名大夫则以身殉家圣人则以身殉天下及至圣人蹩躠为仁踶跂为义而天下始疑矣澶漫为乐摘僻为礼而天下始分矣故纯朴不残孰为牺樽白玉不毁孰为圭璋道德不废安取仁义性情不离安用礼乐五色不乱孰为文采五声不乱孰应六律夫残朴以为器工匠之罪也毁道德以为仁义圣人之过也故跖之徒问于跖曰盗亦有道乎跖曰何适而无有道邪夫妄意室中之藏圣也入先勇也出后义也知可否知也分均仁也五者不备而能成大盗者天下未之有也由是观之善人不得圣人之道不立跖不得圣人之道不行天下之善人少而不善人多则圣人之利天下也少而害天下也多故曰唇竭则齿寒鲁酒薄而邯郸围圣人生而大盗起掊击圣人纵舍盗贼而天下始治矣夫川竭而谷虚丘夷而渊实圣人已死则大盗不起天下平而无故矣圣人不死大盗不止虽重圣人而治天下则是重利盗跖也为之斗斛以量之则并与斗斛而窃之为之权衡以称之则并与权衡而窃之为之符玺以信之则并与符玺而窃之为之仁义以矫之则并与仁义而窃之何以知其然邪彼窃钩者诛窃国者为诸侯诸侯之门而仁义存焉则是非窃仁义圣知邪故逐于大盗揭诸侯窃仁义并斗斛权衡符玺之利者虽有轩冕之赏弗能劝斧钺之威弗能禁此重利盗跖而使不可禁者是乃圣人之过也故曰鱼不可脱于渊国之利器不可以示人彼圣人者天下之利器也非所以明天下也故绝圣弃知大盗乃止擿玉毁珠小盗不起焚符破玺而民朴鄙掊斗折衡而民不争殚残天下之圣法而民始可与论议擢乱六律铄绝竽瑟塞瞽旷之耳而天下始人含其聪矣灭文章散五采胶离朱之目而天下始人含其明矣毁绝钩绳而弃规矩工倕之指而天下始人有其巧矣故曰大巧若拙削曾史之行钳杨墨之口攘弃仁义而天下之德始玄同矣彼人含其明则天下不铄矣人含其聪则天下不累矣人含其知则天下不惑矣人含其德则天下不僻矣彼曾史杨墨师旷工倕离朱者皆外立其德而以爚乱天下者也法之所无用也而且说明邪是淫于色也说聪邪是淫于声也说仁邪是乱于德也说义邪是悖于理也说礼邪是相于技也说乐邪是相于淫也说圣邪是相于艺也说知邪是相于疵也天下将安其性命之情之八者存可也亡可也天下将不安其性命之情之八者乃始脔卷獊囊而乱天下也而天下乃始尊之惜之甚矣天下之惑也岂直过也而去之邪乃齐戒以言之跪坐以进之鼓歌以舞之吾若是何哉为圃者曰子奚为者邪曰孔丘之徒也为圃者曰子非夫博学以拟圣于于以盖众独弦哀歌以卖名声于天下者乎汝方将忘汝神气堕汝形骸而庶几乎而身之不能治而何暇治天下乎子往矣无乏吾事孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善往见老聃而老聃不许于是十二经以说老聃中其说曰大谩愿闻其要孔子曰要在仁义老聃曰请问仁义人之性邪孔子曰然君子不仁则不成不义则不生仁义真人之性也又将奚为矣老聃曰请问何谓仁义孔子曰中心物恺兼爱无私此仁义之情也老聃曰意几乎后言夫兼爱不亦迂乎无私焉乃私也夫子若欲使天下无失其牧乎则天地固有常矣日月固有明矣星辰固有列矣禽兽固有群矣树木固有立矣夫子亦放德而行循道而趋已至矣又何偈偈乎揭仁义若击鼓而求亡子焉意夫子乱人之性也商大宰荡问仁于庄子庄子曰虎狼仁也曰何谓也庄子曰父子相亲何为不仁曰请问至仁庄子曰至仁无亲大宰曰荡闻之无亲则不爱不爱则不孝谓至仁不孝可乎庄子曰不然夫至仁尚矣孝固不足以言之此非过孝之言也不及孝之言也夫南行者至于郢北面而不见冥山是何也则去之远也故曰以敬孝易以爱孝难以爱孝易以忘亲难忘亲易使亲忘我难使亲忘我易兼忘天下难兼忘天下易使天下兼忘我难夫德遗尧舜而不为也利泽施于万世天下莫知也岂直太息而言仁孝乎哉夫孝悌仁义忠信贞廉此皆自勉以役其德者也不足多也故曰至贵国爵并焉至富国财并焉至愿名誉并焉是以道不渝孔子围于陈蔡之间七日不火食大公任往吊之曰子几乎曰然子恶死乎曰然任曰予尝言不死之道东海有鸟焉名曰意怠其为鸟也翂翂翐々而似无能引援而飞迫胁而栖进不敢为前退不敢为后食不敢先尝必取其绪是故其行列不斥而外人卒不得害是以免于患直木先伐甘井先竭子其意者饰知以惊愚修身以明污昭昭乎如揭日月而行故不免也老莱子之弟子出薪遇仲尼反以告曰有人于彼修上而砂下末偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯为君子矣仲尼揖而退蹙然改容而问曰业可得进乎老莱子曰夫不忍一世之伤而骜万世之患抑固窭邪亡其略弗及邪惠以欢为骜终身之丑中民之行进焉耳相引以名相结以隐与其誉尧而非桀不如两忘而闭其所誉反无非伤也动无非邪也圣人踌躇以兴事以每成功奈何哉其载焉终矜尔儒以诗礼发冢大儒胪传曰东方作矣事之若何小儒曰未解裙襦口中有珠诗固有之曰青青之麦生于陵陂生不布施死何含珠为接其鬓压其顪儒以金椎控其颐徐别其颊无伤口中珠孔子西游于卫颜渊问师金曰以夫子之行为奚如师金曰惜乎而夫子其穷哉颜渊曰何也师金曰夫刍狗之未陈也盛以箧衍巾以文绣尸祝齐戒以将之及其已陈也行者践其首嵴苏者取而爨之而已将复取而盛以箧衍巾以文绣游居寝卧其下彼不得梦必且数眯焉今而夫子亦取先王已陈刍狗聚弟子游居寝卧其下故伐树于宋削迹于卫穷于商周是非其梦邪围于陈蔡之间七日不火食死生相与邻是非其眯邪夫水行莫如用舟而陆行莫如用车以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁是犹推舟于陆也劳而无功身必有殃彼未知夫无方之传应物而不穷者也且子独不见夫桔槔者乎引之则俯舍之则仰彼人之所引非引人也故俯仰而不得罪于人故夫三皇五帝之礼义法度不矜于同而矜于治故譬三皇五帝之礼义法度其犹柤梨橘柚邪其味相反而皆可于口故礼义法度者应时而变者也今取猿狙而衣以周公之服彼必龁啮挽裂尽去而后慊观古今之异犹猿狙之异乎周公也故西施病心而颦其里其里之丑人见而美之归亦捧心而宾其里其里之富人见之坚闭门而不出贫人见之挈妻子而去之走彼知宾美而不知宾之所以美惜乎而夫子其穷哉庄子曰周闻之儒者冠圜冠者知天时履句屦者知地形缓佩玦者事至而断君子有其道者未必为其服也为其服者未必知其道也孔子游乎缁帷之林休坐乎杏坛之上弟子读书孔子弦歌鼓琴奏曲未半有渔父者下船而来须眉交白被发揄袂行原以上距陆而止左手据膝右手持颐以听曲终而招子贡子路二人俱对客指孔子曰彼何为者也子路对曰鲁之君子也客问其族子路对曰族孔氏客曰孔氏者何治也子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也又问曰有土之君与子贡曰非也侯王之佐与子贡曰非也客乃笑而还行言曰仁则仁矣恐不免其身苦心劳形以危其真呜唿远哉其分于道也子贡还报孔子孔子推琴而起曰其圣人与乃下求之至于泽畔方将杖挐而引其船顾见孔子还乡而立孔子反走再拜而进客曰子将何求孔子曰曩者先生有绪言而去丘不肖未知所谓窃待下风幸闻咳唾之音以卒相丘也客曰嘻甚矣子之好学也孔子再拜而起曰丘少而修学以至于今六十九岁矣无所得闻至教敢不虚心客曰同类相从同声相应固天之理也吾请释吾之所有而经子之所以子之所以者人事也天子诸侯大夫庶人此四者自正治之美也四者离位而乱莫大焉官治其职人忧其事乃无所陵故田荒室露衣食不足征赋不属妻妾不和长少无序庶人之忧也能不胜任官事不治行不清白群下荒怠功美不有爵禄不持大夫之忧也廷无忠臣国家昏乱工技不巧贡职不美春秋后伦不顺天子诸侯之忧也阴阳不和寒暑不时以伤庶物诸侯暴乱擅相攘伐以残民人礼乐不节财用穷匮人伦不饬百姓淫乱天子有司之忧也今子既上无君侯有司之势而下无大臣职事之官而擅饰礼乐选人伦以化齐民不泰多事乎鲁哀公问于颜阖曰吾以仲尼为贞干国其有瘳乎曰殆哉圾乎仲尼方且饰羽而画从事华辞以支为旨忍性以视民而不知不信受乎心宰乎神夫何足以上民彼宜汝与予颐与误而可矣今使民离实学伪非所以视民也为后世虑不若休之难治也施于人而不忘非天布也语曰流丸止于瓯臾流言止于智者此家言邪学之所以恶儒者也仲尼闲居子贡入侍而有忧色子贡不敢问出告颜回颜回援琴而歌孔子闻之果召回入问曰若奚独乐回曰夫子奚独忧孔子曰先言尔志曰吾昔闻之夫子曰乐天知命故不忧回所以乐也孔子愀然有间曰有是言哉汝之意失矣此吾昔日之言尔请以今言为正也汝徒知乐天知命之无忧未知乐天知命有忧之大也今告若其实修一身任穷达知去来之非我亡变乱于心虑尔之所谓乐天知命之无忧也曩吾修诗书正礼乐将以治天下遗来世非但修一身治鲁国而已而鲁之君臣日失其序仁义益衰性情益薄此道不行一国与当年其如天下与来世矣吾始知诗书礼乐无救于治乱而未知所以革之之方此乐天知命者之所忧虽然吾得之矣夫乐而知者非古人之所谓乐知也无乐无知是真乐真知故无所不乐无所不知无所不忧无所不为诗书礼乐何弃之有革之何为孔子明帝王之道应时君之聘伐树于宋削迹于卫穷于商周围于陈葵受屈于季氏见辱于阳虎戚戚然以至于死此天民之遑遽者也杨朱曰原宪窭于鲁子贡殖于卫原宪之窭损生子贡之殖累身然则窭亦不可殖亦不可其可者焉在曰可在乐生可在逸身故善乐生者不窭善逸身者不殖杨子之邻人亡羊既率其党又请杨子之竖追之杨子曰嘻亡一羊何追者之众邻人曰多歧路既反问获羊乎曰亡之矣曰奚亡之曰歧路之中又有歧焉吾不知所之所以反也杨子戚然变容不言者移时不笑者竟日门人怪之请曰羊贱畜又非夫子之有而损言笑者何哉杨子不答门人不获所命弟子孟孙阳出以告心都子心都子他日与孟孙阳偕入而问曰昔有昆弟三人游齐鲁之间同师而学进仁义之道而归其父曰仁义之道若何伯曰仁义使我爱身而后名仲曰仁义使我杀身以成名叔曰仁义使我身名并全彼三术相反而同出于儒孰是孰非邪杨子曰人有滨河而居者习于水勇于泅操舟鬻渡利供百口裹粮就学者成徒而溺死者几半本学泅不学溺而利害如此若以为孰是孰非心都子嘿然而出孟孙阳让之曰何吾子问之迂夫子答之僻吾惑愈甚心都子曰大道以多歧亡羊学者以多方丧生学非本不同非本不一而末异若是唯归同反一为亡得丧子长先生之门习先生之道而不达先生之况也哀哉故曰农战之民千人而有诗书辩慧者一人焉千人者皆怠于农战矣诗书礼乐善修仁廉辩慧国有十者上无使守战国以十者治敌至必削不至必贫虽有诗书乡一束家一员独无益于治也非所以反之术也国有礼有乐有诗有书有善有修有孝有悌有廉有辩国有十者上无使战必削至亡国无十者上有使战必兴至王国用诗书礼乐孝悌善修治者敌至必削国不至必贫仁者能仁于人而不能使人仁义者能爱于人而不能使人相爱是以知仁义之不足以治天下也辩慧乱之赞也礼乐淫佚之征也慈仁过之母也任誉奸之鼠也故事诗书谈说之士则民游而轻其君六虱曰礼乐曰诗书曰修善曰孝悌曰诚信曰贞廉曰仁义曰非兵曰羞战国有十二者上无使农战必贫至削十二者成群此谓君之治不胜其臣官之治不胜其民此谓六虱胜其政也十二者成朴必削禹贡亦着山川高下原隰而不知大道之遥邹子疾晚世之儒墨不知天地之弘昭旷之道将一曲而欲道九折守一隅而欲知万方犹无准平而欲知高下无规矩而欲知方圆也田子读书曰尧时太平宋子曰圣人之治以致此乎彭蒙在侧越次答曰圣法之治以至此非圣人之治也宋子曰圣人与圣法何以异彭蒙曰子之乱名甚矣老子曰道者万物之奥善人之宝不善人之所宝是道治者谓之善人借名法儒墨者谓之不善人右战国时诸子攻儒客有见田骈者被服中法进退中度趋翔闲雅辞令逊敏田骈听之毕而辞之客出田骈送之以目弟子谓田骈曰客士欤田骈曰殆乎非士也今者客所弇敛士所术施也士所弇敛客所术施也客殆乎非士也故火烛一隅则室偏无光骨节蚤成空窍哭历身必不长众无谋方乞谨视见多故不良志必不公不能立功好得恶予国虽大不为王祸灾日至故君子之容纯乎其若钟山之玉桔乎其若陵上之木淳淳乎慎谨畏化而不肯自足干干乎取舍不悦而心甚素朴孔穿公孙龙相与论于平原君所深而辩至于藏三牙公孙龙言藏之三牙甚辩孔穿不应少选辞而出明日孔穿朝平原君谓孔穿曰昔者公孙龙之言甚辩孔穿曰然几能令藏三牙矣虽然难愿得有问于君谓藏三牙甚难而实非也谓藏两牙甚易而实是也不知君将从易而是也者乎将从难而非者乎平原君不应明日谓公孙龙曰公无与孔穿辩孔墨之弟子徒属充满天下皆以仁义之术教导于天下然而无所行教者术犹不能行又况乎所教是何也仁义之术外也人有恶孔子于卫君者曰尼欲作乱卫君欲执孔子孔子走弟子皆逃卫将军文子见曾子曾子不起而延于坐席正身于奥文子谓其御曰曾子愚人也哉以我为君子也君子安可毋敬也以我为暴人也暴人安可侮也曾子不僇命也夫婴儿相与戏也以尘为饭以涂为羹以木为胾然至日晚必归饷者尘饭涂羹可以戏而不可食也夫称上古之传颂辩而不悫道先王仁义而不能正国者此亦可以戏而不可以为治也夫慕仁义而弱乱者三晋也不慕而治强者秦也然而未帝者治未毕也或曰仲尼以文王为智也不亦过乎夫智者知祸难之地而辟之者也是以身不及于患也使文王所以见恶于纣者以其不得人心耶则虽索人心以解恶可也纣以其大得人心而恶之己又轻地以收人心是重见疑也固其所以桎梏囚于羡里也郑长者有言体道无为无见也此最宜于文王矣不使人疑之也仲尼以文王为智未及此论也是故乱国之俗其学者则称先王之道以籍仁义盛容服而饰辩说以疑当世之法而贰人主之心其言古者为设诈称借于外力以成其私而遗社稷之利今世儒者之说人主不善今之所以为治而语已治之功不审官法之事不察奸邪之情而皆道上古之传誉先王之成功儒者饰辞曰听吾言则可以霸王故孔墨之后儒分为八墨离为三取舍相反不同而皆自谓真孔墨孔墨不可复生将谁使定后世之学乎孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎殷周七百余岁虞夏二千余岁而不能定儒墨之真今乃欲审尧舜之道于三千岁之前意者其不可必乎无参验而必之者愚也弗能必而据之者诬也故明据先王必定尧舜者非愚则诬也愚诬之学杂反之行明主弗受也墨者之葬也冬日冬服夏日夏服桐棺三寸服丧三月世以为俭而礼之儒者破家而葬服丧三年大毁扶杖世主以为孝而礼之夫是墨子之俭将非孔子之侈也是孔子之孝将非墨子之戾也今孝戾侈俭俱在儒墨而上兼礼之天下皆以孝悌忠顺之道为是也而莫知察孝悌忠顺之道而审行之是以天下乱皆以尧舜之道为是而法之是以有乱君有曲父尧舜汤武或反君臣之义乱后世之教者也尧为人君而君其臣舜为人臣而臣其君汤武人臣而弑其主刑其尸而天下誉之此天下所以至今不治者也夫所谓明君者能畜其臣者也所谓贤臣者能明法辟治官职以戴其君者也今尧自以为明而不能以畜舜舜自以为贤而不能以戴尧汤武自以为义而弑其君长此明君且常与而贤臣且常取也故至今为人子者有取其父之家为人臣者有取其君之国矣父而让子君而让臣此非所以定位一教之道也故明主之国无书简之文以法为教无先王之语以吏为师今学者之言也不务本作而好末事道虚惠以说民此劝饭之说劝饭之说明主不受也或曰仲尼不知善赏矣夫善赏罚者百官不敢侵职群臣不敢失礼上设其法而下无奸诈之心如此则可谓善赏罚矣或曰仲尼之对亡国之言也恐民有倍心而说之悦近而来远则是教民怀惠惠之为政无功者受赏而有罪者免此法之所以败也法败而政乱以乱政治败民未见其可也且民有倍心者君上之明有所不及也不绍叶公之明而使之悦近而来远是舍吾势之所能禁而使与天下行惠以争民非能持势者也夫尧之贤六王之冠也舜一从而咸包而尧无天下矣有人无术以禁下恃为舜而不失其民不亦无术乎主上有令而民以文学非之官府有法民以私行矫之人主顾渐其法令而尊学者之智行此世之所以多文学也夫言行者以功用为之的彀者也夫砥砺杀矢而以妄发其端未尝不中秋毫也然而不可谓善射者无常仪的也设五寸之的引十步之远非羿逄蒙不能必中者有常也故有常则羿逄蒙以五寸的为功无常则以妄发之中秋毫为拙今听言观行不以公用为之的彀言虽至察行虽至坚则妄发之说也是以乱世之听言也以难知为察以博文为辩其观行也以离群为贤以犯上为抗人主者说辩察之言尊贤抗之行故夫作法术之人立取舍之行别辞争之论而莫为之正是以儒服带剑者众而耕战之士寡坚白无厚之词章而宪令之法息故曰上不明则辩生焉夫上之所贵与其所以为治相反也夫立名号所以为尊也今有贱名轻实者世谓之高设爵位所以为贱贵基也而简上不求见者世谓之贤威利所以行令也而无利轻威者世谓之重法令所以为治也而不从法令为私善者世谓之忠官爵所以劝民也而好名义不进仕者世谓之烈士刑罚所以擅威也而轻法不避刑戮死亡之罪者世谓之勇夫民之急名也甚其求利也如此则士之饥饿乏绝者焉得无岩居苦身以争名于天下哉故世之所以不治者非下之罪上失其道也常贵其所以乱而贱其所以治是故下之所欲常与上之所以为治相诡也今下而听其上上之所急也而惇悫纯信用心怯言时谓之窭守法固听令审则谓之愚敬上畏罪则谓之怯言时节行中适则谓之不肖无二心私学听吏从教者则谓之陋难致谓之正难予谓之廉难禁谓之齐有令不听从谓之勇无利于上谓之愿少欲宽惠行德谓之仁重厚自尊谓之长者私学成群谓之师徒闲静安居谓之有思损仁逐利谓之疾险躁佻反复谓之智先为人而后自为类名号言泛爱天下谓之圣言大本称而不可用行而乖于世者谓之大人贱爵禄不挠上者谓之杰下渐行如此入则乱民出则不便也上宜禁其欲灭其迹而不止也又从而尊之是教下乱上以为治也圣智成群造言作辞以非法令于上上不禁塞又从而尊之是教下不听上不从法也学道立方离法之民也而世尊之曰文学之士博习辩智如孔墨孔墨不耕耨则国何得焉修孝寡欲如曾史曾史不战攻则国何利焉匹夫有私便人主有公利不作而养足不仕而名显此私便也息文学而明法度塞私便而一功劳此公利也错法以道民也而又贵文学则民之所师法也疑赏功以劝民也而又尊行修则民之产利也惰夫贵文学以疑法尊行修以贰功索国之富强不可得也故举先王言仁义者盈廷而政不免于乱行身者竞于为高而不合于功故智士退处岩穴归禄不受而兵不免于弱政不免于乱此其故何也民之所誉上之所礼乱国之术也国平养儒侠难至用介士所利非所用所用非所利是故服事者简其业而于游学者日众是世之所以乱也儒以文乱法侠以武犯禁而人主兼礼之此所以乱也夫离法者罪而诸先王以文学犯禁者诛而群侠以私剑养故法之所非君之所取吏之所诛上之所养也法趣上下四相反也而无所定虽有十黄帝不能治也故行仁义者非所誉誉之则害功文学者非所用用之则乱法今修文学习言谈则无耕之劳而有富之实无战之危而有贵之尊则人孰不为也国平则养儒侠难至则用介士所养者非所用所用者非所养此所以乱也且夫人主于听学也若是其言宜布之官而用其身若非其言宜去其身而息其端今以为是也而弗布于官以为非也而不息其端是而不用非而不息乱亡之道也澹台子羽君子之容也仲尼几而取之与处久而行不称其貌宰予之辞雅而文也仲尼几而取之与处而智不充其辩故孔子曰以容取人乎失之子羽以言取人乎失之宰予故以仲尼之智而有失实之声今之新辩滥乎宰予而世主之听眩乎仲尼为悦其言因任其身则焉得无失乎儒侠毋军劳显而荣者则民不使与象人同事也夫祸知盘石象人而不知祸商官儒侠为不垦之地不使之民不知事类者也故其论儒也谓之不耕而食比之于一蠹论有益与无益也比之于鹿马马之似鹿者千金天下有千金之马无千金之鹿鹿无益马有用也儒者犹鹿有用之吏犹马也鲁缪公问于子思曰吾闻庞是子不孝不孝其行奚如子思对曰君子尊贤以崇德举善以劝民若夫过行是细人之所识也臣不知也子思出子服厉伯见君问庞是子子服厉伯对以其过皆君子所未曾闻自是之后君贵子思而贱子服厉伯韩子闻之以非缪公以为明君求奸而诛之子思不以奸闻而厉伯以奸对厉伯宜贵子思宜贱韩子非儒谓之无益有损盖谓俗儒无行操举措不重礼以儒名而俗行以实学而伪说贪官尊荣故不足贵由余其先晋人也亡入戎能晋言闻缪公贤故使由余观秦秦缪公示以宫室积聚由余曰使鬼为之则劳神矣使人为之亦苦民矣缪公怪之问曰中国以诗书礼乐法度为政然尚时乱今戎夷无此何以为治不亦难乎由余笑曰此乃中国所以乱也夫自上圣黄帝作为礼乐法度身以先之仅以小治及其后世日以骄淫阻法度之威以责督于下下罢极则以仁义怨望于上上下交争怨而相篡弑至于灭宗皆以此类也夫戎夷不然上含淳德以遇其下下怀忠信以事其上一国之政犹一身之治不知所以治此真圣人之治也今陛下创大业建万世之功固非愚儒所知右秦时诸子攻儒于是博学以疑圣华诬以胁众弦歌鼓舞缘饰诗书以买名誉于天下繁登降之礼饰绂冕之服聚众不足以极其变积财不足以赡其费于是万民乃始鹩觟离跂各欲行其知伪以求凿枘于世而错择名利是故百姓曼衍于淫荒之陂而失其大宗之本夫世之所以丧性命有衰渐以然所由来者久矣故鲁国服儒者之礼行孔子之术地削名卑不能亲近来远越王勾践矰发文身无皮弁搢笏之服拘罢拒折之容然而胜夫差于五湖南面而霸天下泗上十二诸侯皆率九夷以朝胡貉匈奴之国纵体拖发箕倨反言而国不亡者未必无礼也楚庄王裾衣博袍令行乎天下遂霸诸侯晋文君大布之衣牂羊之裘韦以带剑威立于海内岂必邹鲁之礼之谓礼乎古者非不知繁升降盘还之礼也蹀采齐肆夏之容也以为旷日烦民而无所用故制礼足以佐实喻意而已矣古者非不能陈钟鼓盛管箫扬干戚奋羽旄以为费财乱政制乐足以合欢宣意而已喜不羡于音非不能竭国麋民虚府殚财含珠鳞施纶组节束追送死也以为穷民绝业而无益于藁骨腐肉也故葬薶足以收敛盖藏而已乱国则不然言与行相悖情与貌相反礼饰以烦乐优以淫崇死以害生久丧以招行是以风俗浊于世而诽誉萌于朝饰礼淫乐崇死久丧其攻与墨子同是老学亦大不以为然者老学为法净自然不为饰外也夫三年之丧是强人所不及也而以伪辅情也武王伐纣载尸而行海内未定故不为三年之丧始禹遭洪水之患陂塘之事故朝死而暮葬此皆圣人之所以应时耦变见形而施宜者也今之修干戚而笑插知三年非一日是从牛非马以征笑羽也跖之徒问跖曰盗亦有道乎跖曰奚适其无道也夫意而中藏者圣也入先者勇也出后者义也分均者仁也知可否者智也五者不备而能成大盗者天下无之由此观之盗贼之心必托圣人之道而后可行故老子曰绝圣弃智民利百倍诗春秋学之美者也皆衰世之造也儒者循之以教导于世岂若三代之盛哉今夫儒者不本其所以欲而禁其所欲不原其所以乐而闭其所乐是犹决江河之源而障之以手者也孔氏不丧出母此礼之失者哀公好儒而削富国何必用本农足民何必井田也山泽无征则君臣同利刀币无禁则奸贞并行夫臣富相侈下专利则相倾也故未遑扣扃之义而录拘儒之论自千乘儿宽以治尚书位冠九卿及所闻睹选举之士擢升赞宪甚显然未见绝伦比而为县官兴滞立功也公孙丞相以春秋说先帝遽即三公而无益于治博士褚泰徐偃等承明诏建节驰传巡省郡国举孝廉劝元元而流俗不改孟轲守旧术不知世务故困于梁宋孔子能方不能圆故饥于黎邱今晚世之儒勤德时有乏匮言以为非因此不行自周室以来千有余岁独有文武成康如言必参一焉取所不能及而称之犹躄者能言远不能行也御史曰论语云亲于其身为不善者君子不入也有是言而行不足从也季氏为无道逐其君夺其政而冉求仲由臣焉礼男女不授受不交爵孔子适卫因嬖臣弥子瑕以见卫夫人子路不悦子瑕佞臣也夫子因之非正也男女不交孔子见南子非礼也礼义由孔氏出且贬道以求容恶在其释事而退也原宪孔伋当世被饥寒之患颜回窭空于穷巷当此之时迫于窟穴拘于缊袍虽欲假财信奸佞亦不能也儒墨内贪外矜往来游说栖栖然亦未为得也戍卒陈胜释挽辂首为叛逆自立张楚素非有回由处士之行宰相列臣之位也奋于大泽不过旬月而齐鲁儒墨荐绅之徒肆其长衣长衣官之也负孔氏之礼器诗书委质为臣孔甲为涉博士卒俱死陈为天下大笑赵绾王臧之等以儒术擢为上卿而有奸利残忍之心主父偃以口舌取大官窃权重欺绐宗室受诸侯之赂卒皆诛死今儒者释耒耜而学不验之语旷日弥久而无益于理往来浮游不耕而食不蚕而衣巧为良民以夺农妨政此亦当世之所患也昔鲁缪公之时公仪为相子思子原为之卿然北削于齐以泗为境南畏楚人西宾秦国孟轲居梁兵折于齐上将军死而太子虏西败于秦地夺壤削亡河内河外夫仲尼之门七十子之徒去父母捐室家负荷而随孔子不耕而学乱乃愈滋故玉屑满箧不为有宝诗书负笈不为有道要在安国家利人民不苟文繁众辞而已据古人以应当世犹辰参之错胶柱而调瑟固而难合矣孔子所以不用于世而孟轲见贱于诸侯也今文学言治则称尧舜道行则称孔墨授之政则不达怀古道而不能行言直而行之枉道是而情非衣冠有以殊于乡曲而实无以异于凡人七十子躬受圣人之术有名列于孔子之门皆诸侯卿相之才可南面者数人可政事者冉有季路言语宰我子贡宰我秉事有宠于齐田常作难道不行身死庭中简公杀于檀台子路仕卫孔悝作乱不能救君出亡身菹于卫子贡子皋遁逃不能死其难食人之重禄不能更处人尊官不能存何其厚于己而薄于君哉同门共业自以为知古今之义明君臣之礼或死或亡二三子殊路何道之悖也孔子外变二三子之服而不能革其心故子路解长剑去危冠屈节于夫子之门然摄齐师友行行尔鄙心犹存宰予昼寝欲损三年之丧孔子曰粪土之墙不可杇也若由不得其死然故内无其质而外学其文虽有贤师良友若画脂镂冰费日损功仲由冉求无檀柘之材隋和之璞而强文之季由以强梁死宰我以柔弱杀使二子不学未必不得其死何者矜己而伐能小知而巨收晏子有言儒者华于言而寡于实繁于乐而舒于民久丧以害生厚葬以伤业礼烦而难行道近而难遵称往古而言訾当世贱所见而贵所闻比人本狂以己为拭此颜异所以诛黜而狄山死于匈奴也往者陈余背汉斩于泜水伍被邪逆而夷三族近世主父偃行不轨而诛灭吕步舒弄口而见戮行身不谨诛及无罪之亲由此观之虚礼无益于己也文学褒衣博带窃周公之服鞠躬惸踖窃仲尼之容议论称诵窃商赐之辞刺讥言治过管晏之才心卑卿相志小万乘及授之政昏乱不治诸生抵茸无行多言而不用情貌不相副若穿逾之盗自古而患之是孔丘斥逐于鲁君曾不用于世也何者以其首摄多端迂时而不要也故秦王燔去其术而不行坑之渭中而不用乃安得鼓口舌申颜眉预前论议是非国家之事也巫祝不可与并祀诸生不可与逐语信往疑今非人自是夫道古者稽之今言远者合之近日月在天其征在人菑异之变夭寿之期阴阳之化四时之叙水火金木妖祥之应鬼神之灵祭祀之福日月之行星辰之纪曲言之故何所本始不知则默无苟乱耳文学所称圣知者孔子也治鲁不遂见逐于齐不用于卫遇围于匡困于陈蔡夫知时不用犹说强也知困而不能已贪也不知见欺而往愚也困辱不能死耻也若此四者庸民之所不为也何况君子乎至于汉世犹攻孔诋儒若此以其匹夫创说未尝行之也儒者口能言治乱无能以行之故使言而近则儒者何患于治乱世人有言鄙儒不如都士儒皆贫羸衣冠不完安知国家之政县官之事乎何什辟造阳也惑于愚儒之文词以疑贤士之谋徐偃王行义而灭好儒而削儒者不知治世而善訾议文学祖述仲尼称诵其德以为自古及今未之有也然孔子修道齐鲁之间教化洙泗之上弟子不为变当世不为治鲁国之削滋甚齐宣王褒儒尊学孟轲淳于髡之徒受上大夫之禄不任职而论国事盖齐稷下先生千有余人当此之时非独一公孙弘也弱燕攻齐长驱至临淄愍王遁逃死于莒而不能救王建禽于秦与之俱虏而不能存若此儒者之安国尊君未始有效也会窦太后治黄老言不好儒术使人微伺得赵绾等奸利事召案绾臧绾臧自杀而黯常毁儒面触弘等徒怀诈饰智以阿人主取容世俗共短儒生儒生之徒亦自相少何则并好仕学宦用吏为绳表也儒生有阙俗共短之是故世俗常高文吏贱下儒生论者多谓儒生不及彼文吏见文吏利便而儒生陆落则诋訾儒生以为浅短其高志妙操之人耻降意损崇以称媚取进深疾才能之儒洎入文吏之科坚守高志不肯下学亦时或精闇不及意疏不密临事不识对向谬误拜起不便进退失度奏记言事蒙士解过援引古义割切将欲直言一指触讳犯忌封蒙约缚简绳检署事不如法文辞卓诡辟刺离实曲不应义故世俗轻之文吏薄之将相贱之儒者说五经多失其实前儒不见本末空生虚说后儒信前师之言随旧述故滑习辞语苟名一师之学趋为师教授及时蚤仕汲汲竞进不暇留精用心考实根核故虚说传而不绝实事没而不见五经并失其实五经之后秦汉之事无不能知者短也夫知古不知今谓之陆沉然则儒生所谓陆沉者也五经之前至于天地始开帝王初立者主名为谁儒生又不知也夫知今不知古谓之盲瞽五经比于上古犹为今也徒能说经不晓上古然则儒生所谓盲瞽者也然则儒生不能知汉事世之愚蔽人也夫总问儒生以古今之义儒生不能知别名以其经事问之又不能晓斯则坐守何言师法不颇博览之咎也孔子改制考卷墨老攻儒尤盛考儒者曰亲亲有术尊贤有等言亲疏尊卑之异也其礼曰丧父母三年其妻后子三年伯父叔父弟兄庶子其戚族人五月若以亲疏为岁月之数则亲者多而疏者少矣是妻后子与父同也若以尊卑为岁月数则是尊其妻子与父母同而亲伯父宗兄而卑子也逆孰大焉其亲死列尸弗登屋窥井挑鼠穴探涤器而求其人焉以为实在则戆愚甚矣如其亡也必求焉伪亦大矣取妻身迎祗篸为仆秉辔授绥如仰严亲昏礼威仪如承祭祀颠覆上下悖逆父母下则妻子妻子上侵事亲若此可谓孝乎儒者迎妻妻之奉祭祀子将守宗庙故重之应之曰此诬言也其宗兄守其先宗庙数十年死丧之其兄弟之妻奉其先之祭祀弗散则丧妻子三年必非以守奉祭祀也夫忧妻子以大负累有曰所以重亲也为欲厚所至私轻所至重岂非大奸也哉有强执有命以说议曰寿夭贫富安危治乱固有天命不可损益穷达赏罚幸否有极人之知力不能为焉群吏信之则怠于分职庶人信之则怠于从事不治则乱农事缓则贫贫且乱政之本而儒者以为道教是贱天下之人者也且夫繁饰礼以淫人久丧伪哀以谩亲立命缓贫而高浩居倍本弃事而安怠傲贪于饮酒惰于作务陷于饥寒危于冻馁无以违之是若人气鼸鼠藏而羝羊视贲彘起君子笑之怒曰散人焉知良儒夫夏乞麦禾五谷既收大丧是随子姓皆从得厌饮食毕治数丧足以至矣因人之家翠以为恃人之野以为尊富人有丧乃大说喜曰此衣食之端也儒者曰君子必服古言然后仁应之曰所谓古之者皆尝新矣而古人服之则君子也然则必法非君子之服言非君子之言而后仁乎又曰君子循而不作应之曰古者羿作弓伃作甲奚仲作车巧垂作舟然则今之鲍函车匠皆君子也而羿伃奚仲巧垂皆小人邪且其所循人必或作之然则其所循皆小人道也又曰君子胜不逐奔揜函弗射施则助之胥车应之曰若皆仁人也则无说而相与仁人以其取舍是非之理相告无故从有故也弗知从有知也无辞必服见善必迁何故相若两暴交争其胜者欲不逐奔揜函弗射施则助之胥车虽尽能犹且不得为君子也意暴残之国也圣将为世除害兴师诛罚胜将因用传术令士卒曰毋逐奔揜函勿射施则助之胥车暴乱之人也得活天下害不除是为群残父母而深贱世也不义莫大焉又曰君子若钟击之则鸣弗击不鸣应之曰夫仁人事上谒忠事亲得孝务善则美有过则谏此为人臣之道也今击之则鸣弗击不鸣隐知豫力恬漠待问而后对虽君亲之大利弗问不言若将有大寇乱盗贼将作若机辟将发也他人不知己独知之虽其君亲皆在不问不言是夫大乱之贼也以是为人臣不忠为子不孝事兄不弟交遇人不贞良夫执后不言之朝物见利使已虽恐后言君若言而未有利焉则高拱下视会噎为深曰惟其未之学也用谁急遗行远矣夫一道术学业仁义也昔大以治人小以任官远施用遍近以循身不义不处非理不行务兴天下之利曲直周旋利则止此君子之道也以所闻孔某之行则本与此相反谬也齐景公问晏子曰孔子为人何如晏子不对公又复问不对景公曰以孔某语寡人众矣俱以贤人也今寡人问之而子不对何也晏子对曰婴不肖不足以知贤人虽然婴闻所谓贤人者入人之国必务合其君臣之亲而弭其上下之怨孔某之荆知白公之谋而奉之以石乞君身几灭而白公僇婴闻贤人得上不虚得下不危言听于君必利人教行下必于上是以言明而易知也行易而从也行义可明乎民谋虑可通乎君臣今孔某深虑同谋以奉贼劳思尽知以行邪劝下乱上教臣杀君非贤人之行也入人之国而与人之贼非义之类也知人不忠趣之为乱非仁义之也逃人而后谋避人而后言行义不可明于民谋虑不可通于君臣婴不知孔某之有异于白公也是以不对景公曰呜唿贶寡人者众矣非夫子则吾终身不知孔某之与白公同也孔某之齐见景公景公说欲封以尼溪以告晏子晏子曰不可夫儒浩居而自顺者也不可以教下好乐而淫人不可使亲治立命而怠事不可使守职宗丧循哀不可使慈民机服勉容不可使导众孔某盛容修饰以蛊世弦歌鼓舞以聚徒繁登降之礼以示仪务趋翔之节以劝众儒学不可使议世劳思不可以补民累寿不能尽其学当年不能行其礼积财不能赡其乐繁饰邪术以营世君盛为声乐以淫遇民其道不可以期世其学不可以导众今君封之以利齐俗非所以导国先众公曰善于是厚其礼留其封敬见而不问其道孔乃恚怒于景公与晏子乃树鸱夷子皮于田常之门告南郭惠子以所欲为归于鲁有顷间齐将伐鲁告子贡曰赐乎举大事于今之时矣乃遣子贡之齐因南郭惠子以见田常劝之伐吴以教高国鲍晏使毋得害田常之乱劝越伐吴三年之内齐吴破国之难伏尸以言术数孔某之诛也孔某为鲁司寇舍公家而奉季孙季孙相鲁君而走季孙与邑人争门关决植孔某穷于蔡陈之间藜羹不裛十日子路为享豚孔某不问肉之所由来而食褫人衣以酤酒孔某不问酒之所由来而饮哀公迎孔某席不端弗坐割不正弗食子路进请曰何其与陈蔡反也孔某曰来吾与女曩与女为苟生今与汝为苟义夫饥约则不辞忘妄取以活身羸饱伪行以自饰污邪诈伪孰大于此孔某与其门弟子闲坐曰夫舜见瞽瞍就然此时天下圾乎周公旦非其人也邪何为亦舍家室而托寓也孔某所行心术所至也其徒属弟子皆效孔某子贡季路辅孔悝乱乎卫阳虎乱乎齐佛以中牟叛厀雕刑残莫大焉夫为弟子后生其师必修其言法其行力不足知弗及而后已今孔某之行如此儒士则可以疑矣叶公子高问政于仲尼曰为善政者若之何仲尼对曰善为政者远者近之而旧者新之子墨子闻之曰叶公子高未得其问也仲尼亦未得其所以对也叶公子高岂不知善为政者之远者近也而旧者新是哉问所以为之若之何也不以人之所不智告人以所智告之故叶公子高未得其问也仲尼亦未得其所以对也公孟子曰善吾闻之曰宿善者不祥请舍忽易章甫复见夫子可乎子墨子曰请因以相见也子墨子曰夫知者必尊天事鬼爱人节用合焉为知矣今子曰孔子博于诗书察于礼乐详于万物而曰可以为天子是数人之齿而以为富墨子轻诗书礼乐如此则诗书礼乐为孔子之文可知矣子墨子谓公孟子曰丧礼君与父母妻后子死三年丧服伯父叔父兄弟期族人五月姑姊舅甥皆有数月之丧或以不丧之间诵诗三百弦诗三百歌诗三百舞诗三百若用子之言则君子何日以听治庶人何日以从事公孟子曰国乱则治之治则为礼乐国治则从事国富则为礼乐子墨子曰国之治治之废则国之治亦废国之富也从事故富也从是废则国之富亦废故虽治国劝之无餍然后可也今子曰国治则为礼乐乱则治之是譬犹噎而穿井也死而求医也古者三代暴王桀纣幽厉薾为声乐不顾其民是以身为刑僇国为戾虚者皆从此道也公孟子曰无鬼神又曰君子必学祭祀子墨子曰执无鬼而学祭祀是犹无客而学客礼也是犹无鱼而为鱼罟也公孟子谓子墨子曰子以三年之丧为非子之三月之丧亦非也子墨子曰子以三年之丧非三月之丧是犹果谓撅者不恭也公孟子谓子墨子曰知有贤于人则可谓知乎子墨子曰愚之知有以贤于人而愚岂可谓知矣哉公孟子曰三年之丧学吾之慕父母子墨子曰夫婴儿子之知独慕父母而已父母不可得也然号而不止此其故何也即愚之至也然则儒者之知岂有以贤于婴儿子哉子墨子曰问于儒者何故为乐曰乐以为乐也子墨子曰子未我应也今我问曰何故为室曰冬避寒焉夏避暑焉室以为男女之别也则子告我为室之故矣今我问曰何故为乐曰乐以为乐也是犹曰何故为室曰室以为室也子墨子谓程子曰儒之道足以丧天下者四政焉儒以天为不明以鬼为不神天鬼不说此足以丧天下又厚葬久丧重为棺椁多为衣衾送死若徙三年哭泣扶后起杖后行耳无闻目无见此足以丧天下又弦歌鼓舞习为声乐此足以丧天下又以命为有贫富寿夭治乱安危有极矣不可损益也为上者行之不必听治矣为下者行之必不从事矣此足以丧天下程子曰甚矣先生之毁儒也子墨子曰儒固无此各四政者而我言之则是毁也今儒固有此四政者而我言之则非毁也告闻也夫弦歌鼓舞以为乐盘旋揖让以修礼厚葬久丧以送死孔子之所立也而墨子非之然而今天下之士君子或以命为有益盖尝尚观于先王之书先王之书所以出国家布施百姓者宪也先王之宪亦尝有曰福不可请而祸不可讳敬无益暴无伤者乎所以听狱制罪者刑也先王之刑亦尝有曰福不可请祸不可讳敬无益暴无伤者乎所以整设师旅进退师徒者誓也先王之誓亦尝有曰福不可请祸不可讳敬无益暴无伤者乎是故子墨子言曰吾当未盐数天下之良书不可尽计数大方论数而五者是也今虽毋求执有命者之言不必得不亦可错乎今用执有命者之言是覆天下之义覆天下之义者是立命者也今夫有命者言曰我非作之后世也自昔三代有若言以传流矣今故先王对之曰夫有命者不志昔也三代之圣善人与意亡昔三代之暴不肖人也何以知之今惟毋以厚葬久丧者为政君死丧之三年父母死丧之三年妻与后子死者五皆丧之三年然后伯父叔父兄弟孽子其族人五月姑姊甥舅皆有月数则毁瘠必有制矣使面目陷巉颜色黧黑耳目不聪明手足不劲强不可用也又曰上士操丧也必扶而能起杖而能行以此共三年若法若言行若道苟其饥约又若此矣是故百姓冬不仞寒夏不仞暑作疾病死者不可胜计也此其为败男女之交多矣以此求众譬犹使人负剑而求其寿也众之说无可得焉程繁问于子墨子曰圣王不为乐昔诸侯倦于听治息于钟鼓之乐士大夫倦于听治息于竽琴之乐农夫春耕夏耘秋敛冬藏息于聆缶之乐今夫子曰圣王不为乐此譬之犹马驾而不税弓张而不弛无乃非有血气者之所不能至邪子墨子曰昔者尧舜有茅茨者且以为礼且以为乐汤放桀于大水环天下自立以为王事成功立无大后患因先王之乐又自作乐命曰又修九招武王胜殷杀纣环天下自立以为王事成功立无大后患因先王之乐又自作乐命曰象周成王因先王之乐命曰驺虞周成王之治天下也不若武王武王之治天下也不若成汤成汤之治天下也不若尧舜故其乐逾繁者其治逾寡自此观之乐非所以治天下也程繁曰子曰圣王无乐此亦乐已若之何其谓圣王无乐也子墨子曰圣王之命也多寡之食之利也以知饥而食之者智也因为无智矣今圣王有乐而少此亦无也子墨子言曰仁之事者必务求兴天下之利除天下之害将以为法乎天下利人乎即为不利人乎即止且夫仁者之为天下度也非为其目之所美耳之所乐口之所甘身体之所安以此亏夺民衣食之财仁者弗为也是故子墨子之所以非乐者非以大钟鸣鼓琴瑟竽笙之声以为不乐也非以刻镂文章之色以为不美也非以刍豢煎炙之味以为不甘也非以高台厚榭邃野之居以为不安也虽身知其安也口知其甘也目知其美也耳知其乐也然上考之不中圣王之事下度之不中万民之利是故子墨子曰为乐非也今王公大人虽无造为乐器以为事乎国家非直掊潦水拆壤垣而为之也将必厚措敛乎万民以为大钟鸣鼓琴瑟笙竽之声譬之若圣王之为舟车也即我弗敢非也古者圣王亦尝厚措敛乎万民以为舟车既以成矣曰吾将恶许用之曰舟用之水车用之陆君子息其足焉小人休其肩背焉故万民出财赍而予之不敢以为戚恨者何也以其反中民之利也然则乐器反中民之利亦若此即我弗敢非也然则当用乐器民有三患饥者不得食寒者不得衣劳者不得息三者民之巨患也然即当为之撞巨钟击鸣鼓弹琴瑟吹竽笙而扬干戚民衣食之财将安得乎即我以为未必然也意舍此今有大国即攻小国有大家即伐小家强劫弱众暴寡诈欺愚贵傲贱寇乱盗贼并兴不可禁止也然即当为之撞巨钟击鸣鼓弹琴瑟吹竽笙而扬干戚天下之乱也将安可得而治与即我未必然也是故子墨子曰姑尝厚措敛乎万民以为大钟鸣鼓琴瑟竽笙之声以求兴天下之利除天下之害而无补也是故子墨子曰为乐非也今王公大人惟毋处高台厚榭之上而视之钟犹是延鼎也弗撞击将何乐得焉哉其说将必撞击之惟勿撞击将必不使老与迟者老与迟者耳目不聪明股肱不毕强声不和调明不转朴将必使当年因其耳目之聪明股肱之毕强声之和调眉之转朴使丈夫为之废丈夫耕稼树艺之时使妇人为之废妇人纺绩织之事今王公大人惟毋为乐亏夺民衣食之时以拊乐如此多也是故子墨子曰为乐非也今大钟鸣鼓琴瑟竽笙之声既已具矣大人锈然奏而独听之将何乐得焉哉其说将必与贱人不与君子与君子听之废君子听治与贱人听之废贱人之从事今王公大人惟毋为乐亏夺民之衣食之财以拊乐如此多也是故子墨子曰为乐非也昔者齐康公兴乐万万人不可衣短褐不可食糠糟曰食饮不美面目颜色不足视也衣服不美身体从容丑羸不足观也是以食必粱肉衣必文绣此掌不从事乎衣食之财而掌食乎人者也是故子墨子曰今王公大人惟毋为亏夺民衣食之财以拊乐如此多也是故子墨子曰为乐非也今人固与禽兽麋鹿蜚鸟贞虫异者也今之禽兽麋鹿蜚鸟贞虫因其羽毛以为衣裘因其蹄蚤以为裤屦因其水草以为饮食故唯使雄不耕稼树艺雌亦不纺绩织衣食之财固已具矣今人与此异者也赖其力者生不赖其力者不生君子不强听治即刑政乱贱人不强从事即财用不足今天下之士君子以吾言不然然即姑尝数天下分事而观乐之害王公大人蚤朝晏退听狱治政此其分事也士君子竭股肱之力亶其思虑之智内治官府外收敛关市山林泽梁之利以实仓廪府库此其分事也农夫蚤出暮入耕稼树艺多聚升粟此其分事也妇人夙兴夜寐纺绩织多治麻丝葛绪捆布縿此其分事也今惟毋在乎王公大人说乐而听之即必不能蚤朝暮退听狱治政是故国家乱而社稷危矣今惟毋在乎士君子说乐而听之即必不能竭股肱之力亶其思虑之智内治官府外敛关市山林泽梁之利以实仓廪府库是故仓廪府库不实今惟毋在乎农夫说乐而听之即必不能蚤出暮入耕稼树艺多聚升粟不足今惟毋在乎妇人说乐而听之即不必能夙兴夜寐纺绩织多治麻丝葛绪捆布縿是故布縿不兴曰孰为大人之听治而废国家之从事曰乐也是故子墨子曰为乐非也何以知其然也曰先王之书汤之官刑有之曰其恒舞于宫是谓巫风其刑君子出丝二卫小人否似二伯黄径乃言曰呜乎舞佯佯嘉言孔章上帝弗常九有以亡上帝不顺降之百搜其家必坏丧察九有之所以亡者徒从饰乐也于武观曰启乃淫溢康乐野于饮食将将铭苋磬以力湛浊于酒渝食于野万舞翼翼章闻于天天用弗式故上者天鬼弗戒下者万民弗利是故子墨子曰今天下士君子诚将欲求兴天下之利除天下之害当在乐之为物将不可不禁而止也乐者圣王之所非也而儒者为之过也右墨学攻儒老子曰子所言者其人与骨皆已朽矣独其言在耳且君子得其时则驾不得其时则蓬累而行吾闻之良贾深藏若虚君子盛德容貌若愚去子之骄气与多欲态色与淫志是皆无益于子之身吾所以告子若是而已道隐于小成言隐于荣华故有儒墨之是非以是其所非而非其所是孔子适楚楚狂接舆游其门曰凤兮凤兮何如德之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行却曲无伤吾足山木自寇也膏火自煎也桂可食故伐之漆可用故割之人皆知有用之用而莫知无用之用也无趾语老聃曰孔丘之于至人其未邪彼何宾宾以学子为彼且蕲以诡幻怪之名闻不知至人之以是为己桎梏邪老聃曰胡不直使彼以死生为一条以可不可为一贯者解其桎梏其可乎无趾曰天刑之安可解枝于仁者擢德塞性以收名声使天下簧鼓以奉不及之法非乎而曾史是已下有桀跖上有曾史而儒墨毕起于是乎喜怒相疑愚知相欺善否相非诞信相讥而天下衰矣夫子问于老聃曰有人治道若相放可不可然不然辩者有言曰离坚白若县寓若是则可谓圣人乎老聃曰是胥易技系劳形憷心者也执狸之狗成思猿狙之便自山林来丘予告若而所不能闻与而所不能言子贡南游于楚反于晋过汉阴见一丈人方将为圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦用力甚寡而见功多夫子不欲乎为圃者卬而视之曰奈何曰凿木为机后重前轻挈水若抽数如泆汤其名为槔为圃者忿然作色而笑曰吾闻之吾师有机械者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不为也子贡瞒然惭俯而不对有间为圃者曰子奚为者邪曰孔丘之徒也为圃者曰子非夫博学以拟圣于于以盖众独弦哀歌以卖名声于天下者乎汝方将忘汝神气堕汝形骸而庶几乎而身之不能治而何暇治天下乎孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善往见老聃而老聃不许于是十二经以说老聃中其说曰大谩愿闻其要孔子曰要在仁义老聃曰请问仁义人之性邪孔子曰然君子不仁则不成不义则不生仁义真人之性也又将奚为矣老聃曰请问何谓仁义孔子曰中心物恺兼爱无私此仁义之情也老聃曰意几乎后言夫兼爱不亦迂乎无私焉乃私也夫子若欲使天下无失其牧乎则天地固有常矣日月固有明矣星辰固有列矣禽兽固有群矣树木固有立矣夫子亦放德而行循道而趋已至矣又何偈偈乎揭仁义若击鼓而求亡子焉意夫子乱人之性也孔子西游于卫颜渊问师金曰以夫子之行为奚如师金曰惜乎而夫子其穷哉颜渊曰何也师金曰夫刍狗之未陈也盛以箧衍巾以文绣尸祝齐戒以将之及其已陈也行者践其首嵴苏者取而衅之而已将复取而盛以箧衍巾以文绣游居寝卧其下彼不得梦必且数眯焉今而夫子亦取先王已陈刍狗聚弟子游居寝卧其下故伐树于宋削迹于卫穷于商周是非其梦邪围于陈蔡之间七日不火食死生相与邻是非其眯邪孔子行年五十有一而不闻道乃南之沛见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉曰吾求之于度数五年而未得也老子曰子又恶乎求之哉曰吾求之于阴阳十有二年而未得老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可与人则人莫不与其子孙然而不可者无他也中无主而不止外无正而不行由中出者不受于外圣人不出由外入者无主于中圣人不隐名公器也不可多取仁义先王之蘧庐也止可以一宿而不可以久处觏而多责孔子见老聃而语仁义老聃曰夫播糠眯目则天地四方易位矣蚊虻曌肤则通昔不寐矣夫仁义憯然乃愤吾心乱莫大焉吾子使天下无失其朴吾子亦放风而动总德而立矣又奚杰然若负建鼓而求亡子者邪孔子谓老聃曰丘治诗书礼乐易春秋六经自以为久矣孰知其故矣以奸者七十二君论先王之道而明周召之迹一君无所钩用甚矣夫人之难说也道之难明邪老子曰幸矣子之不遇治世之君也夫六经先王之陈迹也岂其所以迹哉今子之所言犹迹也夫迹履之所出而迹岂履哉孔子围于陈蔡之间七日不火食太公任往吊之曰子几死乎曰然子恶死乎曰然任曰予尝言不死之道东海有鸟焉名曰意怠其为鸟也翂翂翐々瑀瑀而似无能引援而飞迫胁而栖进不敢为前退不敢为后食不敢先尝必取其绪是故其行列不斥而外人卒不得害是以免于患直木先伐甘井先竭子其意者饰知以惊愚修身以明污昭昭乎如揭日月而行故不免也庄子见鲁哀公哀公曰鲁多儒士少为先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时履句屦者知地形缓佩玦者事至而断君子有其道者未必为其服也为其服者未必知其道也公固以为不然何不号于国中曰无此道而为此服者其罪死于是哀公号之五日而鲁国无敢儒服者君子之人若儒墨者师故以是非相也而况今之人乎道之所一者德不能同也知之所不能知者辩不能举也名若儒墨而凶矣儒以诗礼发冢大儒胪传曰东方作矣事之何若小儒曰未解裙襦口中有珠诗固有之曰青青之麦生于陵陂生不布施死何含珠为接其鬓压其儒以金椎控其颐徐别其颊无伤口中珠老莱子之弟子出薪遇仲尼反以告曰有人于彼修上而趋下末偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯为君子矣鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非邪为我告之尔作言造语妄称文武冠枝木之冠带死牛之胁多辞缪说不耕而食不织而衣摇唇鼓舌擅生是非以迷天下之主使天下学士不反其本妄作孝弟而徼幸于封侯富贵者也昔者桓公小白杀兄入嫂而管仲为臣田成子常杀君窃国而孔子受币论则贱之行则下之则是儒者伪辞鲁哀公问于颜阖曰吾以仲尼为贞干国其有瘳乎曰殆哉圾乎仲尼方且饰羽而画从事华辞以支为旨忍性以视民而不知不信受乎心宰乎神夫何足以上民彼宜女与予颐与误而可矣今使民离实学伪非所以视民也为后世虑不若休之难治也施于人而不忘非天布也商贾不齿宋阳里华子中年病忘朝取而夕忘夕与而朝忘在涂则忘行在室则忘坐今不识先后不识今阖室毒之谒史而卜之弗占谒巫而祷之弗禁谒医而攻之弗已鲁有儒生自媒能治之华子之妻子以居产之半请其方儒生曰此固非封兆之所占非祈请之所祷非药石之所攻吾试化其心变其虑庶几其瘳乎于是试露之而求衣饥之而求食幽之而求明儒生欣然告其子曰疾可已也然吾之方密传世不以告人试屏左右独与居室七日从之莫知其所施为也而积年之疾一朝都除华子既悟乃大怒黜妻罚子操戈逐儒生宋人执而问其以华子曰囊吾忘也荡荡然不觉天地之有无今顿识既往数十年来存亡得失哀乐好恶扰扰万绪起矣吾恐将来之存亡得失哀乐好恶之乱吾心如此也须臾之忘可复得乎秦人逢氏有子少而惠及壮而有迷罔之疾闻歌以为哭视白以为黑飨香以为朽尝甘以为苦行非以为是意之所之天地四方水火寒暑无不倒错者焉杨氏告其父曰鲁之君子多术艺将能已乎汝奚不访焉其父之鲁过陈遇老聃因告其子之证老聃曰汝庸知汝子之迷乎今天下之人皆惑于是非昏于利害同疾者多固莫有觉者且一身之迷不足倾一家一家之迷不足倾一乡一乡之迷不足倾一国一国之迷不足倾天下天下尽迷孰倾之哉向使天下之人其心尽知汝子汝则反迷矣哀乐声色臭味是非孰能正之且吾之言未必非迷而况鲁之君子迷之邮者焉能解人之迷哉曩吾修诗书正礼乐将以治天下遗来世非但修一身治鲁国而已而鲁之君臣日失其序仁义益衰性情益薄此道不行一国与当年其如天下与来世矣吾始知诗书礼乐无救于治乱而未知所以革之之方昔有昆弟三人游齐鲁之间同师而学进仁义之道而归其父曰仁义之道若何伯曰仁义使我爱身而后名仲曰仁义使我杀身以成名叔曰仁义使我身名并全彼三术相反而同出于儒孰是孰非邪杨朱曰原宪窭于鲁子贡殖于卫原宪之窭损生子贡之殖累身然则窭亦不可殖亦不可其可焉在曰可在乐生可在逸身故善乐生者不窭善逸身者不殖孔子明帝王之道应时君之聘伐树于宋削迹于卫穷于商周围于陈蔡受屈于季氏见辱于阳虎戚戚然以至于死此天民之遑遽者也凡彼四圣者生无一日之欢死有万世之名名者固非实之所取也虽称之弗知虽赏之弗知与株块无以异矣世之学术者说人主不曰乘威严之势以困奸邪之臣而皆曰仁义惠爱而已矣世主美仁义之名而不察其实是以大者国亡身死小者地削主卑或问儒者曰方此时也尧安在其人曰尧为天子然则仲尼之圣尧奈何圣人明察在上位将使天下无奸也今耕渔不争陶器不窳舜又何德而化舜之救败也则是尧有失也贤舜则去尧之明察圣尧则去舜之德化不可两得也襄子围于晋阳中出围赏有功者五人高赫为赏首张孟谈曰晋阳之事赫无大功今为赏首何也襄子曰晋阳之事寡人国危社稷殆矣吾群臣无有不骄侮之意者惟赫子不失君臣之礼是以先之仲尼闻之曰善赏哉襄子赏一人而天下为人臣者莫敢失礼矣或曰仲尼不知善赏矣夫善赏罚者百官不敢侵职群臣不敢失礼上设其法而下无奸诈之心如此则可谓善赏罚矣使襄子于晋阳也令不行禁不止是襄子无国晋阳无君也尚谁与守哉今襄子于晋阳也知氏灌之曰灶生蛙而民无反心是君臣亲也襄子有君臣亲之泽操令行禁止之法而犹有骄侮之臣是襄子失罚也为人臣者乘事而有功则赏今赫仅不骄侮而襄子赏之是失赏也明主赏不加于无功罚不加于无罪今襄子不诛骄侮之臣而赏无功之赫安在襄子之善赏也故曰仲尼不知善赏人主者说辩察之言尊贤抗之行故夫作法术之人立取舍之行别辞争之论而莫为之正是以儒服带剑者众而耕战之士寡今学者皆道书策之颂语不察当世之实事曰上不爱民赋敛常重则用不足而下恐上故天下大乱此以为足其财用以加爱焉虽轻刑罚可以治也此言不然矣儒以文乱法侠以武犯禁而人主兼礼之此所以乱也是故乱国之俗其学者则称先王之道以借仁义盛容服而饰辩说以疑当世之法而贰人主之心其言古者为设诈称借于外力以成其私而遗社稷之利今世儒者之说人主不善今之所以为治而语已治之功不审官法之事不察奸邪之情而皆道上古之传誉先王之成功儒者饰辞曰听吾言则可以霸王此说者之巫祝有度之主不受也臣曰孔子本未知孝悌忠顺之道也韩非者韩之诸公子喜刑名法术之学而其归本于黄老非为人口吃不能道说而善着书与李斯俱事荀卿斯自以为不如非非见韩之削弱数以书谏韩王韩王不能用于是韩非疾治国不务修明其法制执势以御其臣下富国强兵而以求人任贤反举浮淫之蠹而加之于功实之上以为儒者用文乱法而侠者以武犯禁宽则宠名誉之人急则用介胄之士今者所养非所用所用非所养道家使人精神专一动合无形赡足万物其为术也因阴阳之大顺采儒墨之善撮名法之要与时迁移应物变化立俗施事无所不宜指约而易操事少而功多儒者则不然以为人主天下之仪表也主倡而臣和主先而臣随如此则主劳而臣逸至于大道之要去健羡绌聪明释此而任术夫神大用则竭形大劳则敝形神骚动欲与天地长久非所闻也夫儒者以六艺为法六艺经传以千万数累世不能通其学当年不能究其礼故曰博而寡要劳而少功黯常毁儒面触弘等徒怀诈饰智以阿人主取容世之学老子者则黜儒学儒学亦黜老子道不同不相为谋岂为是邪孔子改制考卷儒墨争教交攻考公孟子谓子墨子曰子以三年之丧为非子之三日之丧亦非也子墨子曰子以三年之丧非三日之丧是犹果谓撅者不恭也二三子复于子墨子曰告子曰言义而行甚恶请弃之子墨子曰不可称我言以毁我行愈于亡有人于此翟甚不仁尊天事鬼爱人甚不仁犹愈于亡也今告子言谈甚辩言仁义而不吾毁告子毁犹愈亡也二三子复于子墨子曰告子胜为仁子墨子曰未必然也告子为仁譬犹谕以为长隐以为广不可久也告子谓子墨子曰我治国为政子墨子曰政者口言之身必行之今子口言之而身不行是子之身乱也子不能治子之身恶能治国政子姑亡子之身乱之矣公孟子曰无鬼神又曰君子必学祭祀子墨子曰执无鬼而学祭礼是犹无客而学客礼也是犹无鱼而为鱼罟也公孟子曰贫富寿夭齰然在天不可损益又曰君子必学子墨子曰教人学而执有命是犹命人葆而去丌冠也故有儒墨之是非以是其所非而非其所是郑人缓也呻吟裘氏之地只三年而缓为儒河润九里泽及三族使其弟墨儒墨相与辩其父助翟十年而缓自杀其父梦之曰使而子为墨者予也阖胡尝视其良既为秋柏之实矣夫施及三王而天下大骇矣下有桀跖上有曾史而儒墨毕起于是乎喜怒相疑愚知相欺善否相非诞信相讥而天下衰矣君子之人若儒墨者师故以是非相絜也而况今之人乎墨家之论以为人死无命儒家之议以为人死有命儒家之徒董无心墨家之役缠子相见讲道缠子称墨家佑鬼神儒家之宗孔子也墨家之祖墨翟也且案儒道传而墨法废者儒之道义可为而墨之法议难从也何以验之墨家薄葬右鬼道乖相反违其实宜以难从也乖违如何使鬼非死人之精也右之未可知今墨家谓鬼审人之精也厚其精而薄其尸此于其神厚而于其体薄也薄厚不相胜华实不相副则怒而降祸虽有其鬼终以死恨人情欲厚恶薄神心犹然用墨子之法事鬼求福福罕至而祸常来也以一况百而墨家为法皆若此类也圣贤之业皆以薄葬省用为务然而世尚厚葬有奢泰之失者儒家论不明墨家议之非故也墨家之议右鬼以为人死辄为神鬼而有知能形而害人故引杜伯之类以为效验儒家不从以为死人无知不能为鬼然而赙祭备物者示不负死以观生也陆贾依儒家而说故其立语不肯明处刘子政举薄葬之奏务欲省用不能极论是以世俗内持狐疑之议外闻杜伯之类又见病且终者墓中死人来与相见故遂信是谓死如生闵死独葬魂孤无副丘墓闭藏谷物乏匮故作偶人以侍尸柩多藏食物以歆精魂积浸流至或破家尽业以充死棺杀人以殉葬以快生意非知其内无益而奢侈之心外相慕也以为死人有知与生人无以异孔子非之而亦无以定实然而陆贾之论两无所处刘子政奏亦不能明儒家无知之验墨家有知之故事莫明于有效论莫定于有证空言虚语虽得道心人犹不信是以世俗轻愚信祸福者畏死不惧义重死不顾生竭财以事神空家以送终辩士文人有效验若墨家之以杜伯为据则死无知之实可明薄葬省财之教可立也今墨家非儒儒家非墨各有所持故乖不合业难齐同故二家争论右儒墨互攻墨者夷之因徐辟而求见孟子孟子曰吾固愿见今吾尚病病愈我且往见夷子不来他日又求见孟子孟子曰吾今则可以见矣不直则道不见我且直之吾闻夷子墨者墨之治丧也以薄为其道也夷子思以易天下岂以为非是而不贵也然而夷子葬其亲厚则是以所贱事亲也徐子以告夷子夷子曰儒者之道古之人若保赤子此言何谓也之则以为爱无差等施由亲始徐子以告孟子孟子曰夫夷子信以为人之亲其兄之子为若亲其邻之赤子乎彼有取尔也赤子匐匍将入井非赤子之罪也且天之生物也使之一本而夷子二本故也盖上世尝有不葬其亲者其亲死则举而委之于壑他日过之狐狸食之蝇蚋姑嘬之其颡有泚睨而不视夫泚也非为人泚中心达于面目盖归反蔂梩而掩之掩之诚是也则孝子仁人之掩其亲亦必有道矣徐子以告夷子夷子怃然为间曰命之矣墨子兼爱摩顶放踵利天下为之杨墨之道不息孔子之道不着是邪说诬民充塞仁义也仁义充塞则率兽食人人将相食吾为此惧闲先圣之道距杨墨放淫辞邪说者不得作故儒术诚行则天下大而富使有功撞钟击鼓而和诗曰钟鼓喤喤管磬玱玱降福穰穰降福简简威仪反反既醉既饱福禄来反此之谓也故墨术诚行则天下尚俭而弥贫非斗而日争劳苦顿萃而愈无功愀然忧戚非乐而日不和故儒者将使人两得之者也墨者将使人两丧之者也是儒墨之分也刑余罪人之丧不得合族党独属妻子棺椁三寸衣衾三领不得饰棺不得昼行以昏堇凡缘而往埋之反无哭泣之节无衰麻之服无亲疏月数之等名反其平各复其始已葬埋若无丧者而止夫是之谓至辱刻死而附生谓之墨刻生而附死谓之惑杀生而送死谓之贼大象其生以送其死使死生终始莫不称宜而好善是礼义之法式也儒者是矣我以墨子之非乐也则使天下乱墨子之节用也则使天下贫人主者以官人为能者也匹夫者以自能为能者也人主得使人为之匹夫则无所移之百亩一守事业穷无所移之也今以一人兼听天下日有余而治不足者使人为之也大有天下小有一国必自为之然后可则劳苦耗悴莫甚焉如是则虽臧获不肯与天子易势业以是县天下一四海何故必自为之为之者役夫之道也墨子之说也论德使能而官施之者圣王之道也儒者之所谨守也兼足天下之道在明分掩地表亩刺殖谷多粪肥田是农夫众庶之事也守时力民进事长功和齐百姓使人不偷是将率之事也高者不旱下者不水寒暑和节而五谷以时熟是天下之事也若夫兼而覆之兼而爱之兼而制之岁虽凶败水旱使百姓无冻馁之患则是圣君贤相之事也墨子之言昭昭然为天下忧不足夫不足非天下之公患也特墨子之私忧过计也故儒者将使人两得之者也墨者将使人两失之者也是儒墨之分治辨之极也墨者俭而难遵是以其事不可遍循轵有儒生侍使者坐客誉郭解生曰郭解专以奸犯公法何谓贤解客闻杀此生断其舌吏以此责解解实不知杀者杀者亦竟绝莫知为谁吏奏解无罪御史大夫公孙弘议曰解布衣为任侠行权以睚眦杀人解虽弗知此罪甚于解杀之当大逆无道遂族郭解翁伯墨者亦尚尧舜道言其德行曰堂高三尺土阶三等茅茨不翦采椽不刮食土簋啜土刑粝粱之食藜藿之羹夏日葛衣冬日鹿裘其送死桐棺三寸举音不尽其哀教丧礼必以此为万民之率使天下法若此则尊卑无别也夫世异时移事业不必同故曰俭而难遵杨墨之学不乱传义则孟子之传不造王者之堂墨子称尧舜高三尺儒家以为卑下墨议不以心而原物苟信闻见则虽效验章明犹为失实失实之议难以教虽得愚民之欲不合知者之心丧物索用无益于世此盖墨术所以不传也墨家之议自违其术其薄葬而又右鬼右鬼引效以杜伯为验杜伯死人如谓杜伯为鬼则夫死者审有知如有知而薄葬之是怒死人也情欲厚而恶薄以薄受死者之责虽右鬼其何益哉如以鬼非死人则其信杜伯非也如以鬼是死人则其薄葬非也术用乖错首尾相违故以为非非与是不明皆不可行昔杨墨塞群儒之路车不得前人不得步孟轲辟之乃知所从墨子称景公问晏子以孔子而不对又问三皆不对公曰以孔子语寡人者众矣俱以为贤人今问子而不对何也晏子曰婴闻孔子之荆知白公谋而奉之以石乞劝下乱上教臣弑君非圣贤之行也诘之曰楚昭王之世夫子应聘如荆不用而反周旋乎陈宋齐卫楚昭王卒惠王立十年令尹子西乃召王孙胜以为白公是时鲁哀公十五年也夫子自卫反鲁居五年矣白公立一年然后乃谋作乱乱在哀公十六年秋也夫子已卒十旬矣墨子虽欲谤毁圣人虚造妄言奈此年世不相值何墨子曰孔子至齐见景公公悦之封之以尼溪晏子曰不可夫儒倨法而自顺立命而怠事崇丧遂哀盛用繁礼其道不可以治国其学不可以导家公曰善诘之曰即如此言晏子为非儒恶礼不欲崇丧遂哀也察传记晏子之所行未有以异于儒焉又景公问所以为政晏子答以礼云景公曰礼其可以治乎晏子曰礼于政与天地并此则未有以恶于礼也晏桓子卒晏婴斩衰枕草苴绖带柱菅菲食粥居于倚庐遂哀三年此又未以异于儒也若能以口非之而躬行之晏子所弗为墨子曰孔子怒景公之不封己乃树鸱夷子皮于田常之门诘之曰夫树人为信己也记曰孔子适齐恶陈常而终不见常病之亦恶孔子交相恶而又任事其然矣记又曰陈常弑其君孔子斋戒沐浴而朝请讨之观其终不树子皮审矣墨子曰孔子为鲁司寇舍公家而奉季孙诘之曰若以季孙为相司寇统焉奉之自法也若附意季孙季孙既受女乐则孔子去之季孙欲杀囚则孔子赦之非苟顺之谓也墨子曰孔子厄于陈蔡之间子路烹豚孔子不问肉之所由来而食之剥人之衣以沽酒孔子不问酒之所由来而饮之诘之曰所谓厄者沽买无处藜羹不粒乏食七日若烹豚饮酒则何言乎厄斯不然矣且子路为人勇于见义纵有豚酒不以义不取之可知也又何问焉墨子曰孔子诸弟子子贡季路辅孔悝以乱卫阳虎乱鲁佛以中牟畔漆雕开形残诘之曰如此言卫之乱子贡季路为之耶斯不待言而了矣阳虎欲见孔子孔子不见何弟子之有佛以中牟叛召孔子则有之矣为孔子弟子未之闻也且漆雕开形残非行己之致何伤于德哉墨子曰孔子相鲁齐景公患之谓晏子曰邻国有圣人国之忧也今孔子相鲁为之若何晏子对曰君其勿忧彼鲁君弱主也孔子圣相也不如阴重孔子欲以相齐则必强谏鲁君鲁君不听将适齐君勿受则孔子困矣诘之曰按如此辞则景公晏子畏孔子之圣也上乃云非圣贤之行上下相反若晏子悖可也不然则不然矣墨子曰孔子见景公公曰先生素不见晏子乎对曰晏子事三君而得顺焉是有三心所以不见也公告晏子晏子曰三君皆欲其国安是以婴得顺也闻君子独立不惭于影今孔子伐树削迹不自以为辱身穷陈蔡不自以为约始吾望儒贵之今则疑之诘之曰若是乎孔子晏子交相毁也小人有之君子则否孔子曰灵公污而晏子事之以洁庄公怯而晏子事之以勇景公侈而晏子事之以俭晏子君子也梁丘据问晏子曰事三君而不同心而俱顺焉仁人固多心乎晏子曰一心可以事百君百心不可以事一君故三君之心非一也而婴之心非三也孔子闻之曰小子记之晏子以一心事三君君子也如此则孔子誉晏子非所谓毁而不见也景公问晏子曰若人之众则有孔子贤乎对曰孔子者君子行有节者也晏子又曰盈成匡父之孝子兄之悌弟也其父尚为孔子门人门人且以为贵则其师亦不贱矣是则晏子亦誉孔子可知也夫德之不修己之罪也不幸而屈于人己之命也伐树削迹绝粮七日何约乎哉若晏子以此而疑儒则晏子亦不足贤矣墨子曰景公祭路寝闻哭声问梁丘据对曰鲁孔子之徒也其母死服丧三年哭泣甚哀公曰岂不可哉晏子曰古者圣人非不能也而不为者知其无补于死者而深害生事故也诘之曰墨子欲以亲死不服三日哭而己于意安者卒自行之空用晏子为引而同于己适证其非耳且晏子服父礼则无缘非行礼者也右儒攻墨夫弦歌鼓舞以为乐盘旋揖让以修礼厚葬久丧以送死孔子之所立也而墨子非之夫一道术学业仁义也昔大以治人小以任官远施用遍近以循身不义不处非理不行务兴天下之利曲直周旋利则止此君子之道也以所闻孔某之行则本与此相反谬也儒者曰亲亲有术尊贤有等言亲疏尊卑之异也其礼曰丧父母三年其妻后子三年伯父叔父弟兄庶子其戚族人五月若以亲疏岁月数则是尊其妻子与父母同而亲伯父宗兄而卑子也逆孰大焉其亲死列尸弗登屋窥井挑鼠穴探涤器而求其人焉以为实在则戆愚甚矣如其亡也必求焉伪亦大矣取妻身迎祗篸为仆秉辔授绥如仰严亲昏礼威仪如承祭祀颠覆上下悖逆父母下则妻子妻子上侵事亲若此可谓孝乎儒者迎妻妻之奉祭祀子将守宗庙故重之应之曰此诬言也其宗兄守其先宗庙数十年死丧之其兄弟之妻奉其先之祭祀弗散则丧妻子三年必非以守奉祭祀也夫忧妻子以大负累有曰所以重亲也为欲厚所至私轻所至重岂非大奸也哉昔者桀执有命而行汤为仲虺之告以非之太誓之言也于去发曰恶乎君子天有显德其行甚章为鉴不远在彼殷王谓人有命谓敬不可行谓祭无益谓暴无伤上帝不常九有以亡上帝不顺祝降其丧惟我有周受之大帝昔纣执有命而行武王为太誓去发以非之曰子胡不尚考之乎商周虞夏之记从十简之篇以尚皆无之将何若者也是故子墨子曰今天下之君子之为文学出言谈也非将勤劳其喉舌而利其唇呡也中实将欲其国家邑里万民刑政者也今也王公大人之所以早朝晏退听狱治政终朝均分而不敢息怠倦者何也曰彼以为强必治不强必乱强必宁不强必危故不敢怠倦今也卿大夫之所以竭股肱之力殚其思虑之知内治官府外敛关市山林泽梁之利以实官府而不敢怠倦者何也曰彼以为强必贵不强必贱强必荣不强必辱故不敢怠倦今也农夫之所以蚤出暮入强乎耕稼树艺多聚升粟而不敢怠倦者何也曰彼以为强必富不强必贫强必饱不强必饥故不敢怠倦今也妇人之所以夙兴夜寐强乎纺绩织多治麻籞葛绪捆布縿而不敢怠倦者何也曰彼以为强必富不强必贫强必暖不强必寒故不敢怠倦今虽毋在乎王公大人蒉若信有命而致行之则必怠乎听狱治政矣卿大夫必怠乎治官府矣农夫必怠乎耕稼树艺矣妇人必怠乎纺绩织矣王公大人怠乎听狱治政卿大夫怠乎治官府则我以为天下必乱矣农夫怠乎耕稼树艺妇人怠乎纺绩织则我以为天下衣食之财将必不足矣若以为政乎天下上以事天鬼天鬼不使下以待养百姓百姓不利必离散不可得用也是以入守则不固出诛则不胜故虽昔者三代暴王桀纣幽厉之所以共抎其国家倾覆其社稷此也是故子墨子言曰今天下之士君子中实将欲求兴天下之利除天下之害当若有命者言也曰命者暴王所作穷人所术非人者之言也今之为仁义者将不可不察而强非者此也今虽毋法执厚葬久丧者言以为事乎国家此存乎王公大人有丧者曰棺椁必重葬埋必厚衣衾必多文绣必繁邱陇必巨存乎正夫贱人死者殆竭家室乎诸侯死者虚车府然后金玉珠玑北乎身纶组节约车马藏乎圹又必多为屋幕鼎鼓几梴壶滥戈剑羽旄齿革寝而埋之满意若送从曰天子杀殉众者数百寡者数十将军大夫杀殉众者数十寡者数人处丧之法将奈何哉曰哭泣不秩声翁缞绖垂涕处倚庐寝苫枕块又相率强不食而为饥薄衣而为寒使面目陷巉颜色黧黑耳目不聪明手足不劲强不可用也又曰上士之操丧也必扶而能起杖而能行以此共三年子夏之徒问于子墨子曰君子有斗乎子墨子曰君子无斗子夏之徒曰狗豨犹有斗恶有士而无斗矣子墨子曰伤矣哉言则称于汤文行则譬于狗豨伤矣哉子墨子谓公孟子曰丧礼君与父母妻后子死三年丧服伯父叔父兄弟期族人五月姑姊舅甥皆有数月之丧或以不丧之闲诵诗三百弦诗三百歌诗三百舞诗三百若用子之言则君子何日以听治庶人何日以从事公孟子曰三年之丧学吾之慕父母子墨子曰夫婴儿子之知独慕父母而已父母不可得也然号而不止此丌故何也即愚之至也然则儒者之知岂有以贤于婴儿子哉子墨子与程子辩称于孔子程子曰非儒何故称于孔子也子墨子曰是亦当而不可易者也今鸟闻热旱之忧则高鱼闻热旱之忧则下当此虽禹汤为之谋必不能易矣鸟鱼可谓愚矣禹汤犹云因焉今翟曾无称于孔子乎公孟子谓子墨子曰昔者圣王之列也上圣立为天子其次立为卿大夫今孔子博于诗书察于礼乐详于万物若使孔子当圣王则岂不以孔子为天子哉子墨子曰夫知者必尊天事鬼爱人节用合焉为知矣今子曰孔子博于诗书察于礼乐详于万物而曰可以为天子是数人之齿而以为富子墨子谓程子曰儒之道足以丧天下者四政焉儒以天为不明以鬼为不神天鬼不说此足以丧天下又厚葬久丧重为棺椁多为衣衾送死若徙三年哭泣扶后起杖后行耳无闻目无见此足以丧天下又弦歌鼓舞习为声乐此足以丧天下又以命为有贫富寿夭治乱安危有极矣不可损益也为上者行之不必听治矣为下者行之必不从事矣此足以丧天下程子曰甚矣先生之毁儒也子墨子曰儒固无此各四政者而我言之则是毁也今儒固有此四政者而我言之则非毁也告闻也有强执有命以说议曰寿夭贫富安危治乱固有天命不可损益穷达赏罚幸否有极人之知力不能为焉群吏信之则怠于分职庶人信之则怠于从事不治则乱农事缓则贫贫且乱政之本而儒者以为道教是贱天下之人者也孔某穷于蔡陈之间藜羹不裛十日子路为享豚孔某不问肉之所由来而食褫人衣以酤酒孔某不问酒之所由来而饮哀公迎孔某席不端弗坐割不正弗食子路进请曰何其与陈蔡反也孔某曰来吾与女曩与女为苟生今与女为苟义夫饥约则不辞忘妄取以活身羸饱伪行以自饰污邪诈伪孰大于此齐景公问晏子曰孔子为人何如晏子不对公又复问不对景公曰以孔某语寡人者众矣俱以为贤人也今寡人问之而子不对何也晏子对曰婴不肖不足以知贤人虽然婴闻所谓贤人者入人之国必务合其君臣之亲而弭其上下之怨孔某之荆知白公之谋而奉之以石乞君身几灭而白公僇婴闻贤人得上不虚得下不危言听于君必利人教行下必于上是以言明而易知也行易而从也行义可明乎民谋虑可通乎君臣今孔某深虑同谋以奉贼劳思尽知以行邪劝下乱上教臣杀君非贤人之行也入人之国而与人之贼非义之类也知人不忠趣之为乱非仁义之也逃人而后谋避人而后言行义不可明于民谋虑不可通于君臣婴不知孔某之有异于白公也孔某之齐见景公景公说欲封之以尼溪以告晏子晏子曰不可夫儒浩居而自顺者也不可以教下好乐而淫人不可使亲治立命而怠事不可使守职宗丧循哀不可使慈民机服免容不可使导众孔某盛容修饰以蛊世弦歌鼓舞以聚徒繁登降之礼以示仪务趋翔之节以劝众儒学不可使议世劳思不可以补民累寿不能尽其学当年不能行其礼积财不能赡其乐繁饰邪术以营世君盛为声乐以淫遇民其道不可以期世其学不可以导众今君封之以利齐俗非所以导国先众公曰善于是厚其礼留其封敬见而不问其道孔乃恚怒于景公与晏子乃树鸱夷子皮于田常之门告南郭惠子以所欲为归于鲁儒者曰君子必服古言然后仁应之曰所谓古之者皆尝新矣而古人服之则君子也然则必法非君子之服言非君子之言而后仁乎又曰君子循而不作应之曰古者羿作弓伃作甲奚仲作车巧垂作舟然则今之鲍函车匠皆君子也而羿伃奚仲巧垂皆小人邪且其所循人必或作之然则其所循皆小人道也又曰君子胜不逐奔揜函弗射施则助之胥车应之曰若皆仁人也则无说而相与仁人以其取舍是非之理相告无故从有故也弗知从有知也无辞必服见善必迁何故相若两暴交争其胜者欲不逐奔揜函弗射施则助之胥车虽尽能犹且不得为君子也意暴残之国也圣将为世除害兴师诛罚胜将因用传术令士卒曰毋逐奔揜函勿射施则助之胥车暴乱之人也得活天下害不除是为群残父母而深贱世也不义莫大焉又曰君子若钟击之则鸣弗击不鸣应之曰夫仁人事上竭忠事亲得孝务善则美有过则谏此为人臣之道也今击之则鸣弗击不鸣隐知豫力恬漠待问而后对虽有君亲之大利弗问不言若将有大寇乱盗贼将作若机辟将发也他人不知己独知之虽其君亲皆在不问不言是夫大乱之贼也以是为人臣不忠为子不孝事兄不弟交遇人不贞良夫执后不言之朝物见利使己虽恐后言君若言而未有利焉则高拱下视会噎为深曰惟其未之学也用谁急遗行远矣右墨攻儒孔子改制考卷儒攻诸子考假今之世饰邪说文奸言以枭乱天下欺惑愚众矞宇嵬琐使天下混然不知是非治乱之所存者有人矣纵情性安恣睢禽兽之行不足以合文通治然而其持之有故其言之成理足以欺惑愚众是它嚣魏牟也忍情性綦溪利跂苟以分异人为高不足以合大众明大分然而其持之有故其言之成理足以欺惑愚众是陈仲史軿也不知一天下建国家之权称上功用大俭约而僈差等曾不足以容辨异悬君臣然而其持之有故其言之成理足以欺惑愚众是墨翟宋掞也尚法而无法下修而好作上则取听于上下则取从于俗终日言成文典及抃察之则倜然无所归宿不可以经国定分然而其持之有故其言之成理足以欺惑愚众是慎到田骈也不法先王不是礼义而好治怪说玩琦辞甚察而不惠辩而无用多事而寡功不可以为治纲纪然而其持之有故其言之成理足以欺惑愚众是惠施邓析也夫当世之愚饰邪说文奸言以乱天下欺惑愚众使混然不知是非治乱之所存者即是范雎魏牟田文庄周慎到田骈墨翟宋铏邓析惠施之徒也此十子者皆顺非而泽闻见杂博然而不师上古不法先王按往旧造说务而自功道无所遇二人相从故曰十子者之工说说皆不足合大道美风俗治纪纲然其持之各有故言之皆有理足以欺惑众愚交乱扑鄙则是十子之罪也万物为道一一物为万物一愚者为一物一而自以为知道无知也慎子有见于后无见于先老子有见于诎无见于信墨子有见于齐无见于畸宋子有见于少无见于多有后而无先则群众无门有诎而无信则贵贱不分有齐而无畸则政令不施有少而无多则群众不化礼之理诚深矣坚白同异之察入焉而溺其理诚大矣擅作典制僻陋之说入焉而丧其理诚高矣暴慢恣睢轻俗之属入焉而队周秦之际诸子并作皆论他事不颂主上无益于国无补于化百家异说各有所出若夫墨杨申商之于治道犹盖之无一橑而轮之无一辐有之可以备数无之未有害于用也己自以为独擅之不通之于天地之情也苏秦吴起以权势自杀商鞅李斯以尊重自灭皆贪禄慕荣以没其身从车百乘曾不足以载其祸也小人知浅而谋大羸弱而任重故中道而废苏秦商鞅是也陶着书数十万言又作七曜论匡老子反韩非复孟轲右儒攻诸子总义子曰管仲之器小哉或曰管仲俭乎曰管氏有三归官事不摄焉得俭然则管仲知礼乎曰邦君树塞门管氏亦树塞门邦君为两君之好有反坫管氏亦有反坫管氏而知礼孰不知礼管仲相齐曰臣贵矣然而臣贫桓公曰使子有三归之家曰臣富矣然而臣卑桓公使立于高国之上曰臣尊矣然而臣疏乃立为仲父孔子闻而非之曰泰侈逼上一曰管仲父出朱盖青衣置鼓而归庭有陈鼎家有三归孔子曰良大夫也其侈逼上子路曰桓公杀公子纠召忽死之管仲不死曰未仁乎子贡曰管仲非仁者与桓公杀公子纠不能死又相之仲尼游齐见景公景公曰先生奚不见寡人宰乎仲尼对曰臣闻晏子事三君而得顺焉是有三心所以不见也相三君而善不通下晏子细人也孟子曰子诚齐人也知管仲晏子而已矣或问乎曾西曰吾子与子路孰贤曾西蹴然曰吾先子之所畏也曰然则吾子与管仲孰贤曾西艴然不悦曰尔何曾比予于管仲管仲得君如彼其专也行乎国政如彼其久也功烈如彼其卑也尔何曾比予于是曰管仲曾西之所不为也而子为我愿之乎右儒攻管子晏子仲弓问子桑伯子子曰可也简仲弓曰居敬而行简以临其民不亦可乎居简而行简无乃太简乎子曰雍之言然说苑谓子桑户不衣冠而处盖开杨学之先声者故仲弓不以为然孔子曰可也简简者易野也易野者无礼文也孔子见子桑伯子子桑伯子不衣冠而处弟子曰夫子何为见此人乎曰其质美而无文吾欲说而文之孔子去子桑伯子门人不说曰何为见孔子乎曰其质美而文繁吾欲说而去其文故曰文质修者谓之君子有质而无文谓之易野子桑伯子易野欲同人道于牛马故仲弓曰太简右儒攻子桑伯子原壤夷俟子曰幼而不孙弟长而无述焉老而不死是为贼以杖叩其胫右儒攻原壤棘子成曰君子质而已矣何以文为子贡曰惜乎夫子之说君子也驷不及舌文犹质也质犹文也虎豹之鞟犹犬羊之鞟棘子成欲弥文子贡讥之谓文不足奇者子成之徒也右儒攻棘子成孔子为鲁司寇七日而诛少正卯于两观之下门人闻之趋而进至者不言其意皆一也子贡后至趋而进曰夫少正卯者鲁国之闻人矣夫子始为政何以先诛之孔子曰赐也非尔所及也夫王者之诛有五而盗窃不与焉一曰心逆而险二曰言伪而辨三曰行辟而坚四曰志愚而博五曰顺非而泽此五者皆有辨知聪达之名而非其真也苟行以伪则其智足以移众强足以独立此奸人之雄也不可不诛夫有五者之一则不免于诛今少正卯兼之是以先诛之也右儒攻少正卯窦太后好老子书召辕固生问老子书固曰此是家人言耳恬澹无欲志不在于仕苟欲全身养性为贤乎是则老聃之徒也道人与贤殊科者忧世济民于难是以孔子栖栖墨子遑遑不进与孔墨合务而远与黄老同操非贤也儒学亦黜老子道不同不相为谋岂谓是耶老聃死秦失吊之三号而出弟子曰非夫子之友邪曰然然则吊焉若此可乎曰然始也吾以为其人也而今非也向吾入而吊焉有老者哭之如哭其子少者哭之如哭其母彼其所以会之必有不蕲言而言不蕲哭而哭者是遁天倍情忘其所受古者谓之遁天之刑右儒攻老子圣王不作诸侯放恣处士横议杨朱墨翟之言盈天下天下之言不归杨则归墨杨氏为我是无君也墨氏兼爱是无父也无父无君是禽兽也公明仪曰庖有肥肉厩有肥马民有饥色野有饿莩此率兽而食人也杨墨之道不息孔子之道不着是邪说诬民充塞仁义也仁义充塞则率兽食人人将相食吾为此惧闲先圣之道距杨墨放淫辞邪说者不得作作于其心害于其事作于其事害于其政圣人复起不易吾言矣昔者禹抑洪水而天下平周公兼夷狄驱勐兽而百姓宁孔子成春秋而乱臣贼子惧诗云戎狄是膺荆舒是惩则莫我敢承无父无君是周公所膺也我亦欲正人心息邪说讵厘行放淫辞以承三圣者岂好辩哉予不得已也能言距杨墨者圣人之徒也孟子伤杨墨之议大夺儒家之论引平直之说褒是抑非世人以为好辩孟子曰予岂好辩哉予不得已杨墨之学不乱传义则孟子之传不造孟子曰杨子取为我拔一毛而利天下不为也墨子兼爱摩顶放踵利天下为之全性保真不以物累形杨子之所立也而孟子非之墨者夷之因徐辟而求见孟子孟子曰吾固愿见今吾尚病病愈我且往见夷子不来他日又求见孟子孟子曰吾今则可以见矣不直则道不见我且直之吾闻夷子墨者墨之治丧也以薄为其道也夷子思以易天下岂以为非是而不贵也然而夷子葬其亲厚则是以所贱事其亲也徐子以告夷子夷子曰儒者之道古之人若保赤子此言何谓也之则以为爱无差等施由亲始徐子以告孟子孟子曰夫夷子信以为人之亲其兄之子为若亲其邻之赤子乎彼有取尔也赤子匍匐将入井非赤子之罪也且天之生物也使之一本而夷子二本故也墨子之言昭昭然为天下忧不足夫不足非天下之公患也特墨子之私忧过计也夫有余不足非天下之公患也特墨子之私忧过计也天下之公患乱伤之也胡不尝试相与求乱之者谁也我以墨子之非乐也则使天下乱墨子之节用也则使天下贫非将隳之也说不免焉墨子大有天下小有一国将蹙然衣粗食恶忧戚而非乐若是则瘠瘠则不足欲不足欲则赏不行墨子大有天下小有一国将少人徒省官职上功劳苦与百姓均事业齐功劳若是则不威不威则赏罚不行赏不行则贤者不可得而进也罚不行则不肖者不得而退也贤者不可得而进也不肖者不可得而退也则能不能不可得而官也若是则万物失宜事变失应上失天时下失地利中失人和天下敖然若烧若焦墨子虽为之衣褐带索啜菽饮水恶能足之乎既以伐其本竭其原而焦天下矣故墨术诚行则天下尚俭而弥贫非斗而日争劳苦顿萃而愈无功愀然忧戚非乐而日不和大有天下小有一国必自为之然后可则劳苦耗悴莫甚焉如是则虽臧获不肯与天子易势业以是县天下一四海何故必自为之为之者役夫之道也墨子之说也世俗之为说者曰太古薄葬棺厚三寸衣衾三领葬田不妨田故不掘也乱今厚葬饰棺故抇也故人一之于礼义则两得之矣一之于情性则两丧之矣故儒者将使人两得之者也墨者将使人两丧之者也是儒墨之分也夫厚其生而薄其死是敬其有知而慢其无知也是奸人之道而倍叛之心也刑余罪人之丧不得合族党独属妻子棺椁三寸衣衾三领不得饰棺不得昼行以昏堇凡缘而往埋之反无哭泣之节无衰麻之服无亲疏月数之等各反其平各复其始已葬埋若无丧者而止夫是之谓至辱一朝而丧其严亲而所以送葬之者不哀不敬则嫌于禽兽矣君子耻之故情貌之变足以别吉凶明贵贱亲疏之节斯止矣外是奸也虽难君子贱之君者国之隆也公者家之隆也隆一而治二而乱自古及今未有二隆争重而能长久者右儒攻杨墨法家严而少恩法家不别亲疏不殊贵贱一断于法则亲亲尊尊之恩绝矣可以行一时之计而不可长用也故曰严而少恩商君违礼义弃伦理并心于进取行之三岁秦俗日败今商鞅吴起反圣人之道商鞅吴起以秦楚之法为轻而累之上危其主下没其身今秦怨毒商鞅之法甚于私仇故孝公卒之日举国而攻之东西南北莫可奔走仰天而叹曰嗟乎为政之弊至于斯极也卒车裂族夷为天下笑斯人自杀之也商鞅法行而亡今商鞅弃道而用权废德而任力峭法盛刑以虐戾为俗欺旧友以为功刑公族以立威无恩于百姓无信于诸侯人与之为怨家与之为仇虽以获功见封犹食毒肉愉饱而罹其咎也商鞅以重刑峭法为秦国基故二世而夺刑既严峻矣又作为相坐之法造诽谤增肉刑百姓斋栗不知所措手足也赋敛既烦数矣又外禁山泽之原内设百倍之利民无所开说容言崇利而简义高力而尚功非不广壤进地也然犹人之病水益水而疾深知其为秦开帝业不知其为秦致亡道也昔者商鞅相秦后礼让先贪鄙尚首功务进取无德序于民而严刑罚于国俗日坏而民滋怨故惠王烹菹其身以谢天下商鞅以权数危秦太史公曰商君其天资刻薄人也迹其欲干孝公以帝王术挟持浮说非其质矣且所因由嬖臣及得用刑公子虔欺魏将卬不师赵良之言亦足发明商君之少恩矣余尝读商君开塞耕战书与其人行事相类卒受恶名于秦有以也夫韩非非先王而不遵舍正令而不从右儒攻法家名家使人俭而善失真名家苛察缴绕使人不得反其意专决于名而失人情故曰使人俭而善失真子舆曰公孙龙之为人也行无师学无友佞给而不中漫衍而无家好怪而妄言欲惑人之心屈人之口与韩檀等肄之言非而博巧而不理此固无所不答也夫坚白同异有厚无厚之察非不察也然而君子不辨止之也孔穿公孙龙相与论于平原君所深而辩至于藏三牙公孙龙言藏之三牙甚辩孔穿不应少选辞而出明日孔穿朝平原君谓孔穿曰昔者公孙龙之言甚辩孔穿曰然几能令藏三牙矣虽然难愿得有问于君谓藏三牙甚难而实非也谓藏两牙甚易而实是也不知君将从易而是也者乎将从难而非者乎平原君不应明日谓公孙龙曰公无与孔穿辩或问公孙龙诡辞数万以为法法欤曰断木为棋梡革为鞠亦皆有法焉不合乎先王之法者君子不法也右儒攻名家文学曰苏秦以从显于赵张仪以衡任于秦方此之时非不尊贵也然知士随而忧之知夫不以道进必不以道退不以义得者必不以义亡苏秦合从连衡统理六国业非不大也桀纣与尧舜并称至今不亡名非不长也然非者不足贵故事不苟多名不苟传也景春曰公孙衍张仪岂不诚大丈夫哉一怒而诸侯惧安居而天下息孟子曰是焉得为大丈夫乎子未学礼乎丈夫之冠也父命之女子之嫁也母命之往送之门戒之曰往之女家必敬必戒无违夫子以顺为正者妾妇之道也太史公曰三晋多权变之士夫言从衡强秦者大抵皆三晋之人也夫张仪之行事甚于苏秦然世恶苏秦者以其先死而仪振暴其短以扶其说成其衡道要之此两人真倾危之士哉右儒攻纵横家我能为君约与国战必克今之所谓良臣古之所谓民贼也君不乡道不志于仁而求为之强战是辅桀也孟子曰有人曰我善为陈我善为战大罪也鲁欲使慎子为将军孟子曰不教民而用之谓之殃民殃民者不容于尧舜之世故齐之田单楚之庄硚秦之卫鞅燕之缪虮是皆世俗之所谓善用兵者也是皆巧拙强弱则未有以相君也若其道一也未及和齐也持契司诈权谋倾覆未免盗兵也右儒攻兵家宋巠将之楚孟子遇于石丘曰先生将何之曰吾闻秦楚构兵我将见楚王说而罢之楚王不悦我将见秦王说而罢之二王我将有所遇焉曰轲也请无问其详愿闻其指说之将何如曰我将言其不利也曰先生之志则大矣先生之号则不可先生以利说秦楚之王秦楚之王悦于利以罢三军之师是三军之士乐罢而悦于利也为人臣者怀利以事其君为人子者怀利以事其父为人弟者怀利以事其兄是君臣父子兄弟终去仁义怀利以相接然而不亡者未之有也先生以仁义说秦楚之王秦楚之王悦于仁义而罢三军之师是三军之士乐罢而悦于仁义也为人臣者怀仁义以事其君为人子者怀仁义以事其父为人弟者怀仁义以事其兄是君臣父子兄弟去利怀仁义以相接也然而不王者未之有也何必曰利子宋子曰明见侮之不辱使人不斗人皆以见侮为辱故斗也知见侮之为不辱则不斗矣应之曰然则亦以人之情为不恶侮乎曰恶而不辱也曰若是则必不得所求焉凡人之斗也必以其恶之为说非以其辱之为故也今俳优侏儒狎徒詈侮而不斗者是岂巨知见侮之为不辱哉然而不斗者不恶故也今人或入其央渎窃其猪彘则援剑戟而逐之不避死伤是岂以丧猪为辱也哉然而不惮斗者恶之故也虽以见侮为辱也不恶则不斗虽知见侮为不辱恶之则必斗然则斗与不斗邪亡于辱之与不辱也乃在于恶之与不恶也夫今子宋子不能解人之恶侮而务说人以勿辱也岂不过甚矣哉金舌弊口犹将无益也不知其无益则不知知其无益也直以欺人则不仁不仁不知辱莫大焉将以为有益于人邪则与无益于人也则得大辱而退耳说莫病是矣子宋子曰见侮不辱应之曰凡议必将立隆正然后可也无隆正则是非不分而辩讼不决故所闻曰天下之大隆是非之封界分职名象之所起王制是也故凡言议期命是非以圣王为师而圣王之分荣辱是也有义荣者有势荣者有义辱者有势辱者志意修德行厚知虑明是荣之由中出者也夫是之谓义荣爵列尊贡禄厚形势胜上为天子诸侯下为卿相士大夫是荣之从外至者也夫是之谓势荣流淫污漫犯分乱理骄暴贪利是辱之由中出者也夫是之谓义辱詈侮捽搏捶笞膑脚斩断枯磔借靡舌是辱之由外至者也夫是之谓势辱是荣辱之两端也故君子可以有势辱而不可以有义辱小人可以有势荣而不可以有义荣有势辱无害为尧有势荣无害为桀义荣势荣唯君子然后兼有之义辱势辱唯小人然后兼有之是荣辱之分也圣王以为法士大夫以为道官人以为守百姓以为成俗万世不能易也今子宋子案不然独诎容为己虑一朝而改之说必不行矣譬之是犹以砖涂而塞江海也以焦侥而戴太山也蹎跌碎折不待顷矣二三子之善于子宋子者殆不若止之将恐得伤其体也子宋子曰人之情欲寡而皆以己之情欲为多是过也故率其群徒辩其谈说明其譬称将使人知情欲之寡也应之曰然则亦以人之情为欲目不欲綦色耳不欲綦声口不欲綦味鼻不欲綦臭形不欲綦佚此五綦者亦以人情为不欲乎曰人之情欲是矣曰若是则说必不行矣以人之情为欲此五綦者而不欲多譬之是犹以人之情为欲富贵而不欲货也好美而恶西施也古之人为之不然以人之情为欲多而不欲寡故赏以富厚而罚以杀损也是百王之所同也故上贤禄天下次贤禄一国下贤禄田邑愿悫之民完衣食今子宋子以是之情为欲寡而不欲多也然则先王以人之所不欲者赏而以人之所欲者罚邪乱莫大焉今子宋子严然而好说聚人徒立师学成文曲然而说不免于以至治为至乱也岂不过甚矣哉右儒攻宋蒨有为神农之言者许行自楚之滕踵门而告文公曰远方之人闻君行仁政愿受一廛而为氓文公与之处其徒数十人皆衣褐捆屦织席以为食陈良之徒陈相与其弟辛负耒耜而自宋之滕曰闻君行圣人之政是亦圣人也愿为圣人氓陈相见许行而大悦尽弃其学而学焉陈相见孟子道许行之言曰滕君则诚贤君也虽然未闻道也贤者与民并耕而食饔飧而治今也滕有仓廪府库则是厉民而以自养也恶得贤孟子曰许子必种粟而后食乎曰然许子必织布然后衣乎曰否许子衣褐许子冠乎曰冠曰奚冠曰冠素曰自织之与曰否以粟易之曰许子奚为不自织曰害于耕曰许子以釜甑爨以铁耕乎曰然自为之与曰否以粟易之以粟易械器者不为厉陶冶陶冶亦以其械器易粟者岂为厉农夫哉且许子何不为陶冶舍皆取诸其宫中而用之何为纷纷然与百工交易何许子之不惮烦曰百工之事固不可耕且为也然则治天下独可耕且为与有大人之事有小人之事且一人之身而百工之所为备如必自为而后用之是率天下而路也故曰或劳心或劳力劳心者治人劳力者治于人治于人者食人治人者食于人天下之通义也当尧之时天下犹未平洪水横流泛滥于天下草木畅茂禽兽繁殖五谷不登禽兽逼人兽蹄鸟迹之道交于中国尧独忧之举舜而敷治焉舜使益掌火益烈山泽而焚之禽兽逃匿禹疏九河瀹济漯而注诸海决汝汉排淮泗而注之江然后中国可得而食也当是时也禹八年于外三过其门而不入虽欲耕得乎后稷教民稼穑树艺五谷五谷熟而民人育人之有道也饱食暖衣逸居而无教则近于禽兽圣人有忧之使契为司徒教以人伦父子有亲君臣有义夫妇有别长幼有序朋友有信放勋曰劳之来之匡之直之辅之翼之使自得之又从而振德之圣人之忧民如此而暇耕乎尧以不得舜为己忧舜以不得禹皋陶为己忧夫以百亩之不易为己忧者农夫也分人以财谓之惠教人以善谓之忠为天下得人者谓之仁是故以天下与人易为天下得人难孔子曰大哉尧之为君惟天为大惟尧则之荡荡乎民无能名焉君哉舜也巍巍乎有天下而不与焉尧舜之治天下岂无所用其心哉亦不用于耕耳吾闻用夏变夷者未闻变于夷者也陈良楚产也悦周公仲尼之道北学于中国北方之学者未能或之先也彼所谓豪杰之士也子之兄弟事之数十年师死而遂倍之昔者孔子没三年之外门人治任将归入揖于子贡相向而哭皆失声然后归子贡反筑室于场独居三年然后归他日子夏子张子游以有若似圣人欲以所事孔子者事之强曾子曾子曰不可江汉以濯之秋阳以暴之皓皓乎不可尚已今也南蛮鴂舌之人非先王之道子倍子之师而学之亦异于曾子矣吾闻出于幽谷迁于乔木者未闻下乔木而入于幽谷者鲁颂曰戎狄是膺荆舒是惩周公方且膺之子是之学亦为不善变矣从许子之道则市贾不贰国中无伪虽使五尺之童适市莫之或欺布帛长短同则贾相若麻缕丝絮轻重同则贾相若五谷多寡同则贾相若屦大小同则贾相若曰夫物之不齐物之情也或相倍蓗或相什伯或相千万子比而同之是乱天下也巨屦小屦同贾人岂为之哉从许子之道相率而为伪者也恶能治国家右儒攻许子匡章曰陈仲子岂不诚廉士哉居于陵三日不食耳无闻目无见也井上有李螬食实者过半矣匍匐往将食之三咽然后耳有闻目有见孟子曰于齐国之士吾必以仲子为巨擘焉虽然仲子恶能廉充仲子之操则蚓而后可者也夫蚓上食藁壤下饮黄泉仲子所居之室伯夷之所筑与抑亦盗跖之所筑与所食之粟伯夷之所树与抑亦盗跖之所树与是未可知也曰是何伤哉彼身织屦妻辟纑以易之也曰仲子齐之世家也兄戴盖禄万钟以兄之禄为不义之禄而不食也以兄之室为不义之室而不居也辟兄离母处于于陵他日归则有馈其兄生鹅者己频顣曰恶用是鶂鶂者为哉他日其母杀是鹅也与之食之其兄自外至曰是鶂鶂之肉也出而哇之以母则不食以妻则食之以兄之室则弗居以于陵则居之是尚为能充其类也乎若仲子者蚓而后充其操者也忍情性綦溪利跂苟以分异人为高不足以合大众明大分然而其持之有故其言之成理足以欺惑愚众是陈仲史軿也孟子曰仲子不义与之齐国而弗受人皆信之是舍箪食豆羹之义也人莫大焉亡亲戚君臣上下以其小者信其大者奚可哉右儒攻陈仲子驺衍睹有国者益淫侈不能尚德若大雅整之于身施及黎庶矣乃深观阴阳消息而作怪迂之变终始大圣之篇十余万言其语闳大不经必先验小物推而大之至于无垠先序今以上至黄帝学者所共术大并世盛衰因载其禨祥度制推而远之至天地未生窈冥不可考而原也先列中国名山大川通谷禽兽水土所殖物类所珍因而推之及海外人之所不能睹称引天地剖判以来五德转移治各有宜而符应若兹以为儒者所谓中国者于天下乃八十一分居其一分耳中国名曰赤县神州赤县神州内自有九州岛禹之序九州岛是也不得为州数中国外如赤县神州者九乃所谓九州岛也于是有裨海环之人民禽兽莫能相通者如一区中者乃为一州如此者九乃有大瀛海环其外天地之际焉其术皆此类也然要其归必止乎仁义节俭君臣上下六亲之施始也滥耳邹衍非圣人作怪误惑六国之君以纳其说此春秋所谓匹夫荧惑诸侯者也右儒攻驺子淳于郚曰男女授受不亲礼与孟子曰礼也曰嫂溺则援之以手乎曰嫂溺不援是豺狼也男女授受不亲礼也嫂溺援之以手者权也曰今天下溺矣夫子之不援何也曰天下溺援之以道嫂溺援之以手子欲手援天下乎右儒攻淳于髡子莫执中执中为近之执中无权犹执一也所恶执一者为其贼道也举一而废百也右儒攻子莫白圭曰丹之治水也愈于禹孟子曰子过矣禹之治水水之道也是故禹以四海为壑今吾子以邻国为壑水逆行谓之洚水洚水者洪水也仁人之所恶也吾子过矣白圭曰吾欲二十而取一如何孟子曰子之道貉道也万室之国一人陶则可乎曰不可器不足用也曰夫貉五谷不生惟黍生之无城郭宫室宗庙祭祀之礼无诸侯币帛饔飧无百官有司故二十取一而足也今居中国去人伦无君子如之何其可也陶以寡且不可以为国况无君子乎欲轻之于尧舜之道者大貉小貉也欲重之于尧舜之道者大桀小桀也右儒攻白圭世俗之为说者曰桀纣有天下汤武篡而夺之是不然今世俗之为说者以桀纣为君而以汤武为弑然则是诛民之父母而师民之怨贼也不祥莫大焉以天下之合为君则天下未尝合于桀纣也然则以汤武为弑则天下未尝有说也直隳之耳夫曰尧舜擅让是虚言也是浅者之传陋者之说也不知逆顺之理小大至不至之变也未可与及天下之大理也今世俗之为说者不怪朱象而非尧舜岂不过甚矣哉夫是之谓嵬说世俗之为说者曰治古无肉刑而有象刑墨黥慅婴共艾毕菲鉴屦杀赭衣而不纯治古如是是不然右皆不知名杂教荀子攻之与孟子同孔子改制考卷儒墨最盛并称考孔墨之弟子徒属充满天下皆以仁义之术教导于天下世之显学儒墨也儒之所至孔丘也墨之所至墨翟也自孔子之死也有子张之儒有子思之儒有颜氏之儒有孟氏之儒有漆雕氏之儒有仲良氏之儒有孙氏之儒有乐正氏之儒自墨子之死也有相里氏之墨有相夫氏之墨有邓陵氏之墨故孔墨之后儒分为八墨离为三取舍相反不同而皆自谓真孔墨孔墨不可复生将谁使定后世之学乎孔子墨子俱道尧舜而取舍不同皆自谓真尧舜尧舜不复生将谁使定儒墨之诚乎殷周七百余岁虞夏二千余岁而不能定儒墨之真今乃欲审尧舜之道于三千岁之前意者其不可必乎无参验而必之者愚也弗能必而据之者诬也故明据先王必定尧舜者非愚则诬也愚诬之学杂反之行明主弗受也墨者之葬也冬日冬服夏日夏服桐棺三寸服丧三月世主以为俭而礼之儒者破家而葬服丧三年大毁扶杖世主以为孝而礼之夫是墨子之俭将非孔子之侈也是孔子之孝将非墨子之戾也今孝戾侈俭俱在儒墨而上兼礼之儒以文乱法侠以武犯禁而人主兼礼之儒侠毋军劳显而荣者则民不使与象人同事也夫祸知盘石象人而不知祸商官儒侠为不垦之地不使之民不知事类者也孔墨布衣之士也万乘之主千乘之君不能与之争士也自此观之尊贵富大不足以来士矣孔子学于老聃孟苏夔靖叔鲁惠公使宰让请郊庙之礼于天子桓王使史角往惠公止之其后在于鲁墨子学焉此二士者无爵位以显人无赏禄以利人举天下之显荣者必称此二士也皆死久矣从属弥众弟子弥丰充满天下王公大人从而显之有爱子弟者随而学焉无时乏绝子贡子夏曾子学于孔子田子方学于子贡段干木学于子夏吴起学于曾子禽滑膋学于墨子许犯学于禽滑膋田系学于许犯孔墨之后学显荣于天下者众矣不可胜数皆所染者得当也惠盎见宋康王康王蹀足謦咳疾言曰寡人之所说者勇有力也不说为仁义者也客将何以教寡人惠盎对曰臣有道于此使人虽勇刺之不入虽有力击之弗中大王独无意耶宋王曰善此寡人之所欲闻也惠盎曰夫刺之不入击之不中此犹辱也臣有道于此使人虽有勇弗敢刺虽有力弗敢击夫弗敢非无其志也臣有道于此使人本无其志也夫无其志者未有爱利之心也臣有道于此使天下丈夫女子莫不欢然皆欲爱利之此其贤于勇有力也四累之上也大王独无意邪宋王曰此寡人之所欲得也惠盎对曰孔墨是已孔丘墨翟无地而为君无官而为长天下丈夫女子莫不延颈举踵而愿安利之今大王万乘之主也诚有其志则四境之内皆得其利矣其贤于孔墨也远矣惠盎见宋康成公而谓足声速疾言曰寡人之所说者勇有力而无为仁义者客将何以教寡人惠盎对曰臣有道于此使人虽勇刺之不入虽有力击之弗中大王独无意耶王曰善此寡人所欲闻也惠盎曰夫刺之不入击之不中此犹辱也臣有道于此使人虽有勇弗敢刺虽有力不敢击大王独无意耶王曰善此寡人之所欲知也惠盎曰夫不敢刺不敢击非无其志也臣有道于此使人本无其志也大王独无意耶王曰善此寡人之所愿也惠盎曰夫无其志也未有爱利之心也臣有道于此使天下丈夫女子莫不欢然皆欲爱利之此其贤于勇有力也居四累之上大王独无意耶王曰此寡人之所欲得惠盎对曰孔墨是也孔丘墨翟无地为君无官为长天下丈夫女子莫不延颈举踵而愿安利之今大王万乘之主也诚有其志则四境之内皆得其利其贤于孔墨也远矣宋王无以应惠盎趋而出宋王谓左右曰辨矣客之以说服寡人也惠盎对曰孔墨是已孔丘墨翟无地而为君无官而为长天下丈夫女子莫不延颈举踵而愿安利之者今大王万乘之主也诚有其志则四境之内皆得其利矣此贤于孔墨也远矣故儒者将使人两得之者也墨者将使人两丧之者也是儒墨之分也荀子为孔门后学传经大儒其书攻墨子之教直过于孟子而犹以儒墨对举则当时墨学与儒分道扬镳可知矣孔墨宁越皆布衣之士也虑于天下以为无若先王之术者故日夜学之有便于学者无不为也有不便于学者无肯为也盖闻孔丘墨翟昼日讽诵习业夜亲见文王周公旦而问焉今儒墨皆称先王兼爱天下则视民如父母子张曰昔者桀纣贵为天子富有天下今谓臧聚曰汝行如桀纣则有怍色有不服之心者小人所贱也仲尼墨翟穷为匹夫今为宰相曰子行如仲尼墨翟则变容易色称不足者士诚贵也故势为天子未必贵也穷为匹夫未必贱也贵贱之分在行之美恶是以天下大骇儒墨皆起其作始有伦而今乎妇女何言哉昔有舜欲服海外而不成既足以成帝矣禹欲帝而不成既足以王海内矣汤武欲继禹而不成既足以王通达矣五伯欲继汤武而不能成既足以为诸侯长矣孔墨欲行大道于世而不成既足以成显荣矣夫大义之不成既有成已故务事大禹之裸国裸入衣出因也墨子见荆王锦衣吹笙因也孔子道弥子瑕见厘夫人因也汤武遭乱世临苦民扬其义成其功因也孔丘墨翟修先圣之术通六艺之论口道其言身行其志慕义从风而为之服役者不过数十人使居天子之位则天下遍为儒墨矣孔子弟子七十养徒三千人皆入孝出悌言为文章行为仪表教之所成也墨子服役者百八十人皆可使赴火蹈刃死不还踵化之所致也孔墨之弟子皆以仁义之术教导于世周室衰而王道废儒墨乃始列道而议分徒而讼右儒墨最盛下有桀跖上有曾史而儒墨毕起君子之人若儒墨者师故以是非相幰也而况今之人乎庄子曰然则儒墨杨秉四与夫子为五果孰是邪故有儒墨之是非以是其所非而非其所是而儒墨乃始离跂攘臂乎桎梏之间意甚矣哉其无愧而不知耻也儒者伪辞墨者兼爱五纪六位将有别乎墨子贵兼孔子贵公夫祸之始也犹熛火蘖足也易止也及其措于大事虽孔子墨翟之贤弗能救也孔子贵仁墨子贵兼博习辩智如孔墨孔墨不耕耨则国何得焉非有仲尼墨翟之贤为儒而踞里闾为墨而朝吹竽喜武非侠也喜文非儒也今取新圣人书名之孔墨则弟子句指而受者必众矣故美人者非必西施之种通士者不必孔墨之类晓然意有所通于物故作书以喻意以为知者也当此之时丰衣博带而道儒墨者以为不肖逮至暴乱已胜海内大定继文之业立武之功履天子之图籍造刘氏之貌冠总邹鲁之儒墨通先圣之遗教今儒墨者称三代文武而弗行是言其所不行也孔墨博通而不能与山居者入榛薄险阻也吴起张仪智不若孔墨而争万乘之君此其所以车裂支解也夫三年之丧是强人所不及也而以伪辅情也三月之服是绝哀而迫切之性也夫儒墨不原人情之终始而务以行相反之制大夫曰邹子疾晚世之儒墨不知天地之弘昭旷之道儒墨内贪外矜往来游说栖栖然亦未为得也山东儒墨咸聚于江淮之间讲议集论陈王赫然奋爪牙为天下首事道虽凶而儒墨或干之者以为无王久矣道拥遏不得行自孔子以至于兹而秦复重禁之故发愤于陈王也昔鲁听季孙之说逐孔子宋信子冉之计逐墨翟夫以孔墨之辩而不能自免儒家之宗孔子也墨家之祖墨翟也使当今说道深于孔墨名不得与之同立上自孔墨之党下至孟荀之徒教训必作垂文何也孔墨之籍季孟不肯读夫未进也身被三累已用也身蒙三害虽孔子墨翟不能自免颜回曾参不能全身也今墨家非儒儒家非墨是以孔子栖栖墨子遑遑不进与孔墨合务而还与黄老同操亦贤也墨家之论以为人死无命儒家之议以为人死有命故盗泉朝歌孔墨不由恶其名也顺其心也右儒墨并称孔子改制考卷鲁国全从儒教考鲁人皆以儒教鲁国服儒者之礼行孔子之术右鲁人从儒通论达巷党人曰大哉孔子博学而无所成名大宰问于子贡曰夫子圣者与何其多能也子贡曰固天纵之将圣又多能也陈大夫聘鲁私见叔孙氏叔孙曰吾国有圣人曰非孔丘邪曰是也右孔子负圣人之誉吴太宰鲁叔孙陈大夫所言中外皆称之如此仲尼将为司寇沈犹氏不敢朝饮其羊公慎氏出其妻慎溃氏逾境而徙鲁之粥牛马者不豫贾必蚤正以待之者也居于阙党阙党之子弟罔不分有亲者取多孝弟以化之也孔子始用于鲁鲁人诵之曰麛裘而韦毕投之无戾韦毕而麛裘投之无邮用三年男子行乎涂右女子行乎涂左财物之遗者民莫之举孔子为鲁司寇道不拾遗市贾不豫贾田渔皆让长而斑白不负戴非法之所能致也郈叔孙氏所食邑费季氏所食邑二大夫宰吏数叛患之以问孔子孔子曰陪臣执国命采长数叛者坐邑有城池之固家有甲兵之藏故也季氏说其言而堕之鲁有沈犹氏者旦饮羊饱之以欺市人公慎氏有妻而淫慎溃氏奢侈骄佚鲁氏之鬻牛马者善豫贾孔子将为鲁司寇沈犹氏不敢朝饮其羊公慎氏出其妻慎溃氏逾境而徙鲁之鬻马牛不豫贾布正以待之者也既为司寇季孟堕郈费之城齐人归所侵鲁之地由积正之所致也右孔子为吏自行其道秋八月公及齐侯邾子盟于顾齐人责稽首因歌之曰鲁人之皋数年不觉使我高蹈唯其儒书以为二国忧鲁人有朝祥而莫歌者子路笑之夫子曰由尔责于人终无已夫三年之丧亦已久矣夫景公祭路寝闻哭声问梁邱据对曰孔子其母死服丧三年哭泣甚哀宓子贱治亶父恐鲁君之听谗人而令己不得行其术也将辞而行请近吏二人于鲁君与之俱至于亶父邑吏皆朝宓子贱令吏二人书吏方将书宓子贱从旁时掣摇其肘吏书之不善则宓子贱为之怒吏甚患之辞而请归宓子贱曰子之书甚不善子勉归矣二吏归报于君曰宓子不得为书君曰何故吏对曰宓子使臣书而时掣摇臣之肘书恶而有甚怒吏皆笑宓子此臣所以辞而去也鲁君太息而叹曰宓子以此谏寡人之不肖也寡人之乱子而令宓子不得行其术必数有之矣微二人寡人几过遂发所爱而令之亶父告宓子曰自今以来亶父非寡人之有也子之有也有便于亶父者子决为之矣五岁而言其要宓子敬诺乃得行其术于亶父三年巫马旗短褐衣弊裘而往观化于亶父见夜渔者得则舍之巫马期问焉曰渔为得也今子得而舍之何也对曰宓子不欲人之取小鱼也所舍者小鱼也巫马旗归告孔子曰宓子之德至矣使民暗行若有严刑于旁敢问宓子何以至于此孔子曰丘尝与之言曰诚乎此者刑乎彼宓子必行此术于亶父也鲁国之法鲁人为人妾于诸侯有能赎之者取金于府孔子葬鲁城北泗上弟子皆服三年三年心丧毕相诀而去则哭各复尽哀或复留唯子贡庐于冢上凡六年然后去弟子及鲁人往从冢而家者百有余室因命曰孔里鲁世世相传以岁时奉祠孔子冢而诸儒亦讲礼乡饮大射于孔子冢孔子冢大一顷故所居堂弟子内后世因庙藏孔子衣冠琴车书至于汉二百余年不绝庄子见鲁哀公哀公曰鲁多儒士少为先生方者庄子曰鲁少儒哀公曰举鲁国而儒服何谓少乎适鲁观仲尼庙堂车服礼器诸生以时习礼其家右鲁人尽服孔子之教事效至先盖道必行于乡教必起于近佛教先行于迦维释族摩西先行于迦南犹太摩诃末先行于麦加皆自然之理也昔者鲁缪公无人乎子思之侧则不能安子思缪公之于子思也亟问亟馈鼎肉缪公亟见于子思曰古千乘之国以友士何如子思不悦曰古之人有言曰事之云乎岂曰友之云乎鲁缪公之时公仪子为政子柳子思为臣公仪休者鲁博士也以高弟为鲁相南宫敬子问颜涿聚曰季孙养孔子之徒所朝服与坐者以十数鲁欲使乐正子为政右鲁能尊敬孔子之子孙弟子后学加崇异礼宋阳里华子中年病忘朝取而夕忘夕与而朝忘在涂则忘行在室则忘坐今不识先后不识今阖室毒之谒史而卜之弗占谒巫而祷之弗禁谒医而攻之弗已鲁有儒生自媒能治之华子之妻子以居产之半请其方儒生曰此固非卦兆之所占非祈请之所祷非药石之所攻吾试化其心变其虑庶几其瘳乎于是试露之而求衣饥之而求食幽之而求明儒生欣然告其子曰疾可已也然吾之方密传世不以告人试屏左右独与居室七日从之莫知其所施为也而积年之疾一朝都除华子既悟乃大怒黜妻罚子操戈逐儒生宋人执而问其以华子曰曩吾忘也荡荡然不觉天地之有无今顿识既往数十年来存亡得失哀乐好恶扰扰万绪起矣吾恐将来之存亡得失哀乐好恶之乱吾心如此也须臾之忘可复得乎昔有昆弟三人游齐鲁之间同师而学进仁义之道而归如田子方段干木吴起禽滑厘之属皆受业于子夏之伦为王者师是时独魏文侯好学后陵迟以至于始皇天下并争于战国儒术既绌焉然齐鲁之间学者独不废也于威宣之际孟子荀卿之列咸遵夫子之业而润色之以学显于当世陈涉之王也而鲁诸儒持孔子之礼器往归陈王于是孔甲为陈涉博士及高皇帝诛项籍举兵围鲁鲁中诸儒尚讲诵习礼乐弦歌之音不绝岂非圣人之遗化好礼乐之国哉夫齐鲁之间于文学自古以来其天性也故汉兴而后诸儒始得修其经艺讲习大射乡饮之礼叔孙通作汉礼仪因为太常诸生弟子共定者咸为选首讲业齐鲁之都观孔子之遗风乡射邹峄而邹鲁滨洙泗犹有周公遗风俗好儒备于礼汉五年已并天下诸侯共尊汉王为皇帝于定陶叔孙通就其仪号高帝悉去秦苛仪法为简易群臣饮酒争功醉或妄唿拔剑击柱高帝患之叔孙通知上益厌之也说上曰夫儒者难与进取可与守成臣愿征鲁诸生与臣弟子共起朝仪高帝曰得无难乎叔孙通曰五帝异乐三王不同礼礼者因时世人情为之节文者也故夏殷周之礼所因损益可知者谓不相复也臣愿颇采古礼与秦仪杂就之上曰可试为之令易知度吾所能行为之于是叔孙通使征鲁诸生三十余人鲁有两生不肯行曰公所事者且十主皆面谀以得亲贵今天下初定死者未葬伤者未起又欲起礼乐礼乐所由起积德百年而后可兴也吾不忍为公所为不合古吾不行公往矣无污我叔孙通笑曰若真鄙儒也不知时变遂与所征三十人西及上左右为学者与其弟子百余人为绵蕞野外习之月余叔孙通曰上可试观上即观使行礼曰吾能为此乃令群臣习肄万石君家以孝谨闻乎郡国虽齐鲁诸儒质行皆自以为不及也贤良茂陵唐生文学鲁万生之伦六十余人咸聚阙廷舒六艺之讽论太平之原知者赞其虑仁者明其施勇者见其断辩者陈其词右鲁之儒生战国秦汉时尤盛孔子改制考卷儒教遍传天下战国秦汉时尤盛考孔墨之弟子徒属充满天下皆以仁义之术教导于天下孔墨之弟子皆以仁义之术教导于世自孔子卒后七十子之徒散游诸侯大者为师傅卿相小者友教士大夫或隐而不见故子路居卫子张居陈澹台子羽居楚子夏居西河子贡终于齐如田子方段干木吴起禽滑厘之属皆受业于子夏之伦为王者师是时独魏文侯好学后陵迟以至于始皇天下并争于战国儒术既绌焉然齐鲁之门学者独不废也于威宣之际孟子荀卿之列咸遵夫子之业而润色之以学显于当世澹台灭明武城人字子羽少孔子三十九岁状貌甚恶欲事孔子孔子以为材薄既已受业退而修行行不由径非公事不见卿大夫南游至江从弟子三百人设取予去就名施乎诸侯世之显学儒墨也自孔子之死也有子张之儒有子思之儒有颜氏之儒有孟氏之儒有漆雕氏之儒有仲良氏之儒有孙氏之儒有乐正氏之儒儒分为八右孔子弟子后学遍传儒教于天下孔子学于老聃孟苏夔靖叔鲁惠公使宰让请郊庙之礼于天子桓王使史角往惠公止之其后在于鲁墨子学焉此二士者无爵位以显人无赏禄以利人举天下之显荣者必称此二人也皆死久矣从属弥众弟子弥丰充满天下王公大人从而显之有爱子弟者随而学焉无时乏绝孔墨之后学显荣于天下者众矣不可胜数子张鲁之鄙家也颜涿聚梁父之大盗也学于孔子段干木晋国之大驵也学于子夏高何县子石齐国之暴者也指于乡曲学于子墨子索卢参东方之巨狡也学于禽滑黎此六人者刑戮死辱之人也今非徒免于刑戮死辱也由此为天下名士显人以终其寿王公大人从而礼之孔丘墨翟无地为君无官为长天下丈夫女子莫不延颈举踵而愿安利之孔丘墨翟无地而为君无官而为长天下丈夫女子莫不延颈举踵而愿安利之孔丘墨翟无地而为君无官而为长天下丈夫女子莫不延颈举踵而愿安利之仲尼无置锥之地诚义乎志意加义乎身行箸之言语济之日不隐乎天下名垂乎后世孔丘墨翟修先圣之术通六艺之论口道其言身行其志慕义从风而为之服役者不过数十人使居天子之位则天下遍为儒墨矣子思之母死于卫柳若谓子思曰子圣人之后也四方于子乎观礼子盖慎诸右天子皆尊慕孔子服从儒教王登为中牟令上言于襄主曰中牟有士曰中章胥已者其身甚修其学甚博君何不举之主曰子见之我将为中大夫相室谏曰中大夫晋重列也今无功而受非晋臣之意君其耳而未之目耶襄主曰我取登既耳而目之矣登之所取又耳而目之是耳目人绝无已也王登一日而见二中大夫予之田宅中牟之人弃其田耘卖宅圃而随文学者邑之半子夏居西河教授为魏文侯师孟尝君请学于闵子使车往迎闵子闵子曰礼有来学无往教致师而学不能礼往教则不化君也君所谓不能学者也臣所谓不能化者也于是孟尝君曰敬闻命矣明日袪衣请受业诗曰日就月将鲁缪公之时公仪为相子思子原为之卿公仪休者鲁博士也以高弟为鲁相公季成谓魏文侯曰田子方虽贤人然而非有土之君也君常与之齐礼假有贤于子方者君又何以加之文侯曰如子方者非成所得议也子方仁人也仁人也者国之宝也智士也者国之器也博通士也者国之尊也故国有仁人则君臣不争国有智士则无四邻诸侯之患国有博通之士则人主尊固非成之所议也公季成自退于郊三日请罪孟尝君问于白圭曰魏文侯名过于桓公而功不及五伯何也白圭对曰魏文侯师子夏友田子方敬段干木此名之所以过于桓公也卜相则曰成与黄孰可此功之所以不及五伯也以私爱妨公举在职者不堪其事故功废然而名号显荣者三士翊之也如相三士则王功成岂特霸哉魏文侯过段干木之闾而轼其仆曰君何为轼曰此非段干木之闾乎段干木盖贤者也吾安敢不轼且吾闻段干木未尝以己易寡人也吾安敢高之段干木光乎德寡人光乎地段干木富乎义寡人富乎财地不如德财不如义寡人当事之者也遂致禄百万而时往问之国人皆喜相与诵之曰吾君好正段干木之敬吾君好忠段干木之隆居无几何秦兴兵欲攻魏司马唐且谏秦君曰段干木贤者也而魏礼之天下莫不闻无乃不可加兵乎秦君以为然乃案兵而辍不攻臣进李克而魏国大治文侯于是乃发粟百钟送之庄周之室庄周为田子方弟子则亦儒者也子夏田子方吴子皆为文侯所师友乃于庄周复发粟百钟送之其尊儒亦至矣孟子曰君子之泽五世而斩小人之泽五世而斩予未得为孔子徒也予私淑诸人也而孟轲乃述唐虞三代之德是以所如者不合退而与万章之徒序诗书述仲尼之意作孟子七篇滕定公薨世子谓然友曰昔者孟子尝与我言于宋于心终不忘今也不幸至于大故吾欲使子问于孟子然后行事然友之邹问于孟子孟子曰不亦善乎亲丧固所自尽也曾子曰生事之以礼死葬之以礼祭之以礼可谓孝矣诸侯之礼吾未之学也虽然吾尝闻之矣三年之丧齐疏之服粥之食自天子达于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所受之也谓然友曰吾他日未尝学问好驰马试剑今也父兄百官不我足也恐其不能尽于大事子为我问孟子然友复之邹问孟子孟子曰然不可以他求者也孔子曰君薨听于冢宰饘粥面深墨即位而哭百官有司莫敢不哀先之也上有好者下必有甚焉者矣君子之德风也小人之德草也草上之风必偃是在世子然友反命世子曰然是诚在我五月居庐未有命戒百官族人可谓曰知及至葬四方来观之颜色之戚哭泣之哀吊者大悦滕文公问为国孟子曰民事不可缓也诗云昼尔于茅宵尔索亟其乘屋其始播百谷民之为道也有恒产者有恒心无恒产者无恒心苟无恒心放辟邪侈无不为矣及陷乎罪然后从而刑之是罔民也焉有仁人在位罔民而可为也是故贤君必恭俭礼下取于民有制阳虎曰为富不仁矣为仁不富矣夏后氏五十而贡殷人七十而助周人百亩而彻其实皆什一也彻者彻也助者借也龙子曰治地莫善于助莫不善于贡贡者校数岁之中以为常乐岁粒米狼戾多取之而不为虐则寡取之凶年粪其田而不足则必取盈焉为民父母使民盻盻然将终岁勤动不得以养其父母又称贷而益之使老稚转乎沟壑恶在其为民父母也夫世禄滕固行之矣诗云雨我公田遂及我私惟助为有公田由此观之虽周亦助也设为庠序学校以教之庠者养也校者教也序者射也夏曰校殷曰序周曰庠学则三代共之皆所以明人伦也人伦明于上小民亲于下有王者起必来取法是为王者师也诗云周虽旧邦其命维新文王之谓也子力行之亦以新子之国使毕战问井地孟子曰子之君将行仁政选择而使子子必勉之夫仁政必自经界始经界不正井地不均谷禄不平是故暴君污吏必慢其经界经界既正分田制禄可坐而定也夫滕壤地褊小将为君子焉将为野人焉无君子莫治野人无野人莫养君子请野九一而助国中什一使自赋卿以下必有圭田圭田五十亩余夫二十五亩死徙无出乡乡田同井出入相友守望相助疾病相扶持则百姓亲睦方里而井井九百亩其中为公田八家皆私百亩同养公田公事毕然后敢治私事所以别野人也若夫润泽之则在君与子矣陈良楚产也悦周公仲尼之道北学于中国北方之学者未能或之先也孟子曰逃墨必归于杨逃杨必归于儒归斯受之而已矣齐宣王褒儒尊学孟轲淳于郚之徒受上大夫之禄不任职而论国事盖齐稷下先生千有余人孟子荀卿儒术之士牛缺居上地大儒也下之邯郸遇盗于耦沙之中盗求其橐中之载则与之求其车马则与之求其衣被则与之牛缺出而去盗相谓曰此天下之显人也今辱之如此此必我于万乘之主万乘之主必以国诛我我必不生不若相与追而杀之以灭其迹牛缺为上地大儒下之邯郸则赵人从儒教而有盛名者且当时惟荀卿得称大儒然则牛缺之成就可想否亦陈良之俦也齐宣王问匡倩曰儒者博乎曰不也王曰何也匡倩对曰博贵枭胜者必杀枭杀枭者是杀所贵也儒者以为害义故不博也又问儒者弋乎曰不也弋者从下害于上者也是从下伤君也儒者以为害义故不弋又问儒者鼓瑟乎曰不也夫瑟以小弦为大声以大弦为小声是大小易序贵贱易位儒者以为害义故不鼓也宣王曰善仲尼曰与其使民谄下也宁使民谄上吴起事悼王使私不害公谗不蔽忠言不取苟合行不取苟容行义不顾毁誉燕将攻下聊城人或谗之燕将惧诛遂保守聊城不敢归田单攻之岁余士卒多死而聊城不下鲁连乃书约之矢以射城中遗燕将燕将曰敬闻命矣因罢兵到读而去故解齐国之围救百姓之死仲连之说也鲁仲连谓孟尝君曰君好士未也十三年诸侯举兵以伐齐齐王闻之惕然而恐召其群臣大夫告曰有智为寡人用之于是博士淳于郚仰天大笑而不应故商君以王道说孝公不用即以强国之道卒以就功邹子以儒术干世主不用即以变化始终之论卒以显名魏惠王死葬有日矣天大雨雪至于牛目群臣多谏于太子者曰雪甚如此而行葬民必甚疾之官费又恐不给请弛期更日太子曰为人子者以民劳与官费用之故而不行先王之葬不义也子勿复言魏有老儒而不善济阳君客有与老儒私怨者因攻老儒杀之以德于济阳君曰臣为其不善君也故为君杀之济阳君因不察而赏之一曰济阳君有少庶子有不见知欲入爱于君者齐使老儒掘药于马梨之山济阳少庶子欲以为功入见于君曰齐使老儒掘药于马梨之山名掘药也实间君之国君杀之是将以济阳君抵罪于齐矣臣请刺之君曰可于是明日得之城阴而刺之济阳君还益亲之子鱼生于战国之世长于兵戍之间然独乐先王之道讲习不倦贾山祖父袪故魏王时博士弟子也是时诸侯多辩士如荀卿之徒着书布天下齐襄王时而荀卿最为老师齐尚修列大夫之缺而荀卿三为祭酒焉齐人或谗荀卿乃适楚而春申君以为兰陵令春申君死而荀卿废因家兰陵李斯尝为弟子已而相秦客说春申君曰汤以亳武王以狖皆不过百里以有天下今孙子天下贤人也君籍之以百里之势臣窃以为不便于君何如春申君曰善于是使人谢孙子孙子去之赵赵以为上卿客又说春申君曰昔伊尹去夏入殷殷王而夏亡管仲去鲁入齐鲁弱而齐强夫贤者之所在其君未尝不尊国未尝不荣也今孙子天下贤人也君何辞之春申君又曰善于是使人请孙子于赵孙子为书谢元王惕然而悟乃召博士卫平而问之右儒教盛行于战国藏书策习谈论聚徒役服文学而议说世主必从而礼之曰敬贤士先王之道也儒服带剑者众而耕战之士寡李斯与包丘子俱事荀卿斯知六艺之归秦始皇帝既吞天下乃召群臣而议曰古者五帝禅贤三王世继孰是将为之博士七十人未对臣等谨与博士议曰古有天皇有地皇有泰皇泰皇最贵臣等昧死上尊号王为泰皇命为制令为诏天子自称曰朕始皇三十四年置酒咸阳宫博士仆射周青臣等颂称始皇威德博士齐人淳于越进曰臣闻殷周之王千余岁封子弟功臣自为枝辅今陛下有海内而子弟为匹夫卒有田常六卿之臣无辅拂何以相救哉事不师古而能长久者非所闻也二十八年始皇东行郡县上邹峄山立石与鲁诸儒议刻石颂秦德议封禅望祭山川之事诸儒疾秦焚诗书诛僇文学于是征从齐鲁之儒生博士七十人至乎泰山下诸儒生或议曰古者封禅为蒲车恶伤山之土石草木扫地而祭席用苴秸言其易遵也始皇闻此议各乖异难施用由此黜儒生诸儒既黜不得与封禅之礼闻始皇遇风雨即讥之博士曰水神不可见以大鱼蛟龙为候今上祷祠备谨而有此恶神当除去而善神可致使博士为仙真人诗非博士官所职天下敢有藏诗书百家语者悉诣守尉杂烧之始皇闻亡乃大怒曰吾前收天下书不中用者尽去之悉召文学方术士甚众欲以兴太平诸生在咸阳者吾使人廉问或为妖言以乱黔首于是使御史悉案问诸生诸生传相告引乃自除犯禁者四百六十余人皆坑之咸阳始皇长子扶苏谏曰天下初定远方黔首未集诸生皆诵法孔子今上皆重法绳之臣恐天下不安唯上察之叔孙通者薛人也秦时以文学征待诏博士二世召博士诸儒生问曰楚戍卒蕲入陈于公如何博士诸生三十余人前曰人臣无将将即反罪死无赦乃赐叔孙通帛二十匹衣一袭拜为博士张苍阳武人也好书律历秦时为御史主柱下方书子鱼居卫与张耳陈余相善耳余魏之名士也秦灭魏求耳鱼惧走会陈胜吴广起兵于陈欲以诛秦余谓陈王曰今必欲定天下取王侯者其道莫若师贤而友智孔子之孙今在魏居乱世能正其行修其祖业不为时变其父相魏以圣道辅战国见利不易操名称诸侯世有家法其人通材足以干天下博知足以虑未形必宗此人天下无敌矣陈王大悦遣使者赍千金加束帛以车三乘聘焉耳又使谓子鱼曰天下之事已可见矣今陈王兴义兵讨不义子宜速来以集其事王又闻子贤欲咨良谋虚意相望也子鱼遂往陈王郊迎而执其手议世务子鱼以霸王之业劝之王悦其言遂尊以博士为太师咨度焉良尝学礼淮阳陈余大梁人好儒术伏生济南人也故为秦博士右儒教盛于秦高皇帝过鲁以太牢祠焉陆生时时前说称诗书高帝骂之曰乃公居马上而得之安事诗书陆生曰居马上得之宁可以马上治之乎且汤武逆取而以顺守之文武并用长久之术也昔者吴王夫差智伯极武而亡秦任刑法不变卒灭赵氏乡使秦已并天下行仁义法先圣陛下安得而有之高帝不怿而有惭色乃谓陆生曰试为我着秦所以失天下吾所以得之者何及古成败之国陆生乃粗述存亡之征凡着十二篇每奏一篇高帝未尝不称善左右唿万岁号其书曰新语上折随何之功谓何为腐儒为天下安用腐儒随何跪曰夫陛下引兵攻彭城楚王未去齐也陛下发步卒五万人骑五千能以取淮南乎上曰不能随何曰陛下使何与二十人使淮南至如陛下之意是何之功贤于步卒五万人骑五千也然而陛下谓何腐儒为天下安用腐儒何也骑士曰沛公不好儒诸客冠儒冠来者沛公辄解其冠泄溺其中与人言常大骂未可以儒上说也郦生曰弟言之骑士从容言如郦生所诫者沛公至高阳传舍使人召郦生郦生至入谒沛公方倨床使两女洗足而见郦生郦生入则长揖不拜曰足下欲助秦攻诸侯乎且欲率诸侯破秦也沛公骂曰竖儒夫天下同苦秦久矣故诸侯相率而攻秦何谓助秦攻诸侯乎沛公方洗问使者曰何如人也使者对曰状貌类大儒衣儒衣冠侧注沛公曰为我谢之言我方以天下为事未暇见儒人也郦生瞋目案剑叱使者曰走复入言沛公吾高阳酒徒也非儒人也使者惧而失谒跪拾谒还走复入报曰客天下壮士也叱臣臣恐至失谒曰走复入言而公高阳酒徒也沛公据雪足杖矛曰延客入郦生入揖沛公曰足下甚苦暴衣露冠将兵助楚讨不义足下何不自喜也臣愿以事见而曰吾方以天下为事未暇见儒人也叔孙通儒服汉王憎之乃变其服服短衣楚制汉王喜叔孙通之降汉从儒生弟子百余人然通无所言进专言诸故群盗壮士进之汉王拜叔孙通为博士号稷嗣君汉五年已并天下诸侯共尊汉王为皇帝于定陶叔孙通就其仪号高皇帝悉去秦苛仪法为简易群臣饮酒争功醉或妄唿拔剑击柱高帝患之叔孙通知上益厌之也说上曰夫儒者难与进取可与守成臣愿征鲁诸生与臣弟子共起朝仪乃拜叔孙通为太常赐金五百斤叔孙通因进曰诸弟子儒生随臣久矣与臣共为仪愿陛下官之高帝悉以为郎高祖以征伐定天下而缙绅之徒骋其知辩师古曰缙绅儒者之服也并成大业高帝崩孝惠即位乃谓叔孙生曰先帝园陵寝庙群臣莫能习徙为太常定宗庙仪法及稍定汉诸仪法皆叔孙生为太常所论箸也楚元王交字游高祖同父少弟也好书多材艺少时尝与鲁穆生白生申公俱受诗于浮丘伯伯者孙卿门人也元王既至楚以穆生白生申公为中大夫高后时浮丘伯在长安元王遣子郢客与申公俱卒业文帝时闻申公为诗最精以为博士元王好诗诸子皆读诗申公始为诗传号鲁诗元王亦次之诗传号曰元王诗初元王敬礼申公等穆不耆酒元王每置酒常为穆生设醴及王戊即位常设后忘设焉穆生退曰可以逝矣醴酒不设王之意怠不去楚人将钳我于市称疾卧申公白生强起之曰独不念先王之德与今王一旦失小礼何足至此穆生曰易称知几其神乎几者动之微吉凶之先见者也君子见几而作不俟终日先王之所以礼吾三人者为道之存故也今而忽之是忘道也忘道之人胡可与久处岂为区区之礼哉遂谢病去梁怀王揖文帝少子也好诗书而苍乃自秦时为柱下御史明习天下图书计籍又善用算律历故令苍以列侯居相府领主郡国上计者悼惠王富于春秋参尽召长老诸先生问所以安集百姓而齐故诸儒以百数言人人殊参未知所定贾生名谊洛阳人也年十八以能诵诗属书闻于郡中吴廷尉为河南守闻其秀才召至门下甚幸爱孝文皇帝初立闻河南守吴公治平为天下第一故与李斯同邑而常学事焉乃征为廷尉廷尉乃言贾生年少颇通诸子百家之书文帝召以为博士贾生以为汉兴至孝文二十余年天下和洽而固当改正朔易服色法制度定官名兴礼乐乃悉草具其事仪法色尚黄数用五为官名悉更秦之法孝文帝初即位谦让未遑也诸律令所更定及列侯悉就国其说皆自贾生发之孝武皇帝立举贾生之孙二人至郡守而贾嘉最好学世其家与余通书至孝昭时列为九卿宋忠为中大夫贾谊为博士同日俱出洗沐相从论议诵易先王圣人之道术究遍人情相视而叹鲁人公孙臣上书陈终始传五德事言方今土德时土德应黄龙见当改正朔服色制度天子下其事与丞相议丞相推以为今水德始明正十月上黑事以为其言非是请罢之十五年黄龙见成纪天子乃复召鲁公孙臣以为博士申明土德事光又属意于殷曰意好数公必谨遇之其人圣儒贾山颍川人也祖父袪故魏时博士弟子也山受学袪所言涉猎书记不能为醇儒太史公学天官于唐都受易于杨何孝文帝时天下无治尚书者独闻济南伏生故秦博士治尚书年九十余老不可征乃诏太常使人往受之太常遣错受尚书伏生所河间献王德以孝景帝前二年用皇子为河间王好儒学被服造次必于儒者山东诸儒多从之游梁孝王令与诸生同舍相如得与诸生游士居数岁婴蚡俱好儒术儒有邪辟者而先王之道不废何也其行之者多也右儒教盛行于汉初卷二十一孔子改制考卷汉武帝后儒教一统考春秋大一统者天地之常经古今之通谊也今师异道人异论百家殊方指意不同是以上亡以持一统法制数变下不知所守臣愚以为诸不在六艺之科孔子之术者皆绝其道勿使并进邪辟之说灭息然后统纪可一而法度可明民知所从矣自武帝初立魏其武安侯为相而隆儒矣及仲舒对册推明孔氏罢黜百家立学校之官州郡举茂材孝廉皆自仲舒发之孝武初立卓然罢黜百家表章六经遂畴咨海内举其俊茂与之立功兴太学修郊祀改正朔定历数协音律作诗乐建封撝礼百神绍周后号令文章焕焉可述后嗣得遵洪业而有三代之风汉武帝材质高妙有崇先广统之规故即位而开发大志考合古今模范前圣故事建正朔定制度招选俊杰奋扬威怒义四加所征者服兴起六艺广进儒术自开辟以来惟汉家为最盛焉故显为世宗可谓卓尔绝世之主矣孝惠吕后时公卿皆武力有功之臣孝文时颇征用然孝文帝本好刑名之言及至孝景不任儒者而窦太后又好黄老之术故诸博士具官待问未有进者及今上即位赵绾王臧之属明儒学而上亦乡之于是招方正贤良文学之士自是之后言诗于鲁则申培公于齐则辕固生于燕则韩太傅言尚书自济南伏生言礼自鲁高堂生言易自菑川田生言春秋于齐鲁自胡母生于赵自董仲舒及窦太后崩武安侯田蚡为丞相绌黄老刑名百家之言延文学儒者数百人而公孙弘以春秋白衣为天子三公封以平津侯天下之学士靡然乡风矣自武帝以后崇尚儒学自武帝立五经博士开弟子员设科射策劝以官禄讫于元始百有余年传业者浸盛支叶蕃滋一经说至百余万言大师众至千余人右汉武帝罢黜百家专崇儒教建武五年冬十月还幸鲁使大司空祠孔子建武十四年四月辛巳封孔子后志为褒成侯永平十五年幸孔子宅祠仲尼及七十二弟子亲御讲堂命皇太子诸王说经元和二年春帝东巡狩还过鲁幸阙里以太牢祠孔子及七十二弟子作六代之乐大会孔氏男子二十以上者六十三人命儒者讲论延光三年戊辰祀孔子及七十二弟子于阙里自鲁相令丞尉及孔氏亲属妇女诸生悉会赐褒成侯以下帛各有差光和元年遂置鸿都门学画孔子及七十二弟子像备博士广太学而祀孔子焉礼也右汉武后特尊孔子加崇异礼绥和五年又上宝磬十六刘向以为美化所降用立辟雍而士多仁孝女性贞莽奏起明堂辟雍灵台为学者筑舍万区作市常满仓制度甚盛立乐经益博士员经各五人征天下通一艺教授十一人以上昭帝时举贤良文学增博士弟子员满百人宣帝末增倍之元帝好儒能通一经者皆复数年以用度不足更为设员千人郡国置五经百石卒史成帝末或言孔子布衣养徒三千人今天子太学弟子少于是增弟子员三千人岁余复如故平帝时王莽秉政增元士之子得受业如弟子勿以为员岁课甲科四十人为郎中乙科二十人为太子舍人丙科四十人补文学掌故云夏安汉公奏车服制度吏民养生送终嫁娶奴婢田宅器械之品立官稷及学官郡国曰学县道邑侯国曰校校学置经师一人乡曰庠聚曰序庠序置孝经师一人及王莽为宰衡欲耀众庶遂兴辟雍因以篡位海内畔之世祖受命中兴拨乱反正改定京师于士中即位三十年四夷宾服百姓家给政教清明乃营立明堂辟痈显宗即位躬行其礼宗祀光武皇帝于明堂养三老五更于辟痈建武五年初起太学车驾还宫幸太学赐博士弟子各有差建武五年乃修起太学稽式古典笾豆干戚之容备之于列帝临辟痈于行礼中拜恭为司空儒者以为荣论曰自光武中年以后干戈稍戢专事经学自是其风世笃焉其服儒衣称先王游庠序聚横塾者盖布之于邦域矣若乃经生所处不远万里之路精庐暂建赢粮动有千百其耆名高义开门受徒者编牒不下万人皆专相传祖莫或讹杂中元元年初建三雍明帝即位亲行其礼天子始冠通天衣日月备法物之驾盛清道之仪坐明堂而朝群后登灵台以望云物袒割辟雍之上尊养三老五更飨射礼毕帝正坐自讲诸儒执经问难于前冠带缙绅之人圜桥门而观听者盖亿万计其后复为功臣子孙四姓末属别立校舍搜选高能以受其业自期门羽林之士悉令通孝经章句匈奴亦遣子入学济济乎洋洋乎盛于永平矣孝明皇帝垂情古典游意经艺每飨射礼毕正坐自讲诸儒并听四方欣欣虽阙里之化矍相之事诚不足言又多征名儒以充礼官永平九年为四姓小侯开立学校置五经师车驾幸太学会诸博士论难于前荣被服儒衣温恭有蕴借辩明经义每以礼让相厌不以辞长胜人儒者莫之及特加赏赐又诏诸生雅吹击磬尽日乃罢后荣入会庭中诏赐奇果受者皆怀之荣独举手捧之以拜帝笑指之曰此真儒生也建初三年十一月壬戌诏曰盖三代导人教学为本汉承暴秦褒显儒术建立五经为置博士其后学者精进虽曰承师亦别名家孝宣皇帝以为去圣久远学不厌博故遂立大小夏侯尚书后又立京氏易至建武中复置颜氏严氏春秋大小戴礼博士此皆所以扶进微学尊广道艺也中元元年诏书五经章句烦多议欲减省至永平元年长水校尉儵奏言先帝大业当以时施行使诸儒共正经义颇令学者得以自助孔子曰学之不讲是吾忧也又曰博学而笃志切问而近思仁在其中矣于戏其勉之哉于是下太常将大夫博士议郎郎官及诸生诸儒会白虎观讲议五经同异使五官中郎将魏应承制问侍中淳于恭奏帝亲称制临决如孝宣甘露石渠故事作白虎议奏元和二年赐博士员弟子见在太学者布人三匹令郡国上明经者口十万以上五人不满十万三人初酺之为大匠上言孝文皇帝始置一经博士武帝大合天下之书而孝宣论六经于石渠学者滋盛弟子万数光武初兴愍其荒废起太学博士舍内外讲堂诸生横卷为海内所集明帝时辟雍始成欲毁太学太尉赵熹以为太学辟雍皆宜兼存故并传至今时郡学久废德乃修起横舍备俎豆黻冕行礼奏乐又尊飨国老宴会诸儒百姓观者莫不劝服永元十二年壬子赐博士员弟子在太学者布人三匹永元十四年三月戊辰临辟雍飨射大赦天下延光三年壬戌车驾还京师幸太学永建六年秋九月辛巳缮起太学阳嘉元年庚寅帝临辟雍飨射大赦天下阳嘉元年太学新成诏试明经者补弟子增甲乙之科员各十人除京师及郡国耆儒年六十以上为郎舍人诸王国郎者百三十八人顺帝感翟酺之言乃更修黉宇凡所造构二百四十房千八百五十室熹平四年灵帝乃诏诸儒正定五经刊于石碑为古文篆隶三体书法以相参检树之学门使天下咸取则焉邕以经籍去圣久远文字多谬俗儒穿凿疑误后学熹平四年乃与五官中郎将堂溪典光禄大夫杨赐谏议大夫马日磾议郎张驯韩说太史令单扬等奏求正定六经文字灵帝许之邕乃自书册于碑使工镌刻立于太学门外于是后儒晚学咸取正焉光和五年十二月还幸太学夫五经亦汉家之所立儒生善政大义皆出其中董仲舒表春秋之义稽合于律无乖异者然则春秋汉之经孔子制作垂遗于汉右汉武后崇尚儒术盛行孔子学校之制公孙弘为学官悼道之郁滞乃请曰丞相御史言制曰盖闻导民以礼风之以乐婚姻者居室之大伦也今礼废乐崩朕甚愍焉故详延天下方正博闻之士咸登诸朝其令礼官劝学讲议洽闻兴礼以为天下先太常议与博士弟子崇乡里之化以广贤材焉谨与太常臧博士平等议曰闻三代之道乡里有教夏曰校殷曰序周曰庠其劝善也显之朝廷其惩恶也加之刑罚故教化之行也建首善自京师始由内及外今陛下昭至德开大明配天地本人伦劝学修礼崇化厉贤以风四方太平之原也古者政教未洽不备其礼请因旧官而兴焉为博士官置弟子五十人复其身太常择民年十八已上仪状端正者补博士弟子郡国县道邑有好文学敬长上肃政教顺乡里出入不悖所闻者令相长丞上属所二千石二千石谨察可者当与计偕诣太常得受业如弟子一岁皆辄试能通一艺以上补文学掌故缺其高弟可以为郎中者太常籍奏即有秀才异等辄以名闻其不事学若下材及不能通一艺辄罢之而请诸不称者罚臣谨案诏书律令下者明天人分际通古今之义文章尔雅训辞深厚恩施甚美小吏浅闻不能究宣无以明布谕下治礼次治掌故以文学礼义为官迁留滞请选择其秩比二百石以下及吏百石通一艺以上补左右内史大行卒史比百石以下补郡太守卒史皆各二人边郡一人先用诵多者若不足乃择掌故补中二千石属文学掌故补郡属备员请着功令佗如律令制曰可自此以来则公卿大夫士吏斌斌多文学之士矣建元元年天子初即位招贤良文学之士是时弘年六十征以贤良为博士太常令所征儒士各对策百余人上方乡文学招俊乂以广儒墨武帝时征北海太守诣行在所有文学卒史王先生者自请与太守俱上召视诸儒胶西王闻仲舒大儒善待之公孙弘年四十余乃学春秋杂说武帝初即位招贤良文学士是时弘年六十以贤良征为博士喜举孝廉为郎曲台署长病免为丞相掾博士缺建元元年议立明堂遣使者安车蒲轮束帛加璧征鲁申公五年置五经博士元光元年冬十一月初令郡国举孝廉各一人夏六月诏曰盖闻导民以礼风之以乐今礼坏乐崩朕甚闵焉故详延天下方闻之士咸荐诸朝其令礼官劝学讲议洽闻举遗兴礼以为天下先太常其议予博士弟子崇乡党之化以厉贤材焉丞相弘请为博士置弟子员学者益广始元五年诏曰朕以眇身获保宗庙战战栗栗夙兴夜寐修古帝王之事通保傅传孝经论语尚书未云有明其令三辅太常举贤良各二人郡国文学高第各一人孝宣承统纂修洪业亦讲论六艺招选茂异而萧望之梁丘贺夏侯胜韦玄成严彭祖尹更始以儒术进刘向王褒以文章显夏四月庚午地震诏内郡国举文学高第各一人丞相御史其与列侯中二千石博问经学之士有以应变辅朕之不逮毋有所讳令三辅太常内郡国举贤良方正各一人元康元年秋八月诏曰朕不明六艺郁于大道是以阴阳风雨未时其博举吏民厥身修正通文学明于先王之术宣究其意者各二人中二千石各一人是时宣帝循武故事招选名儒俊材置左右丞相御史中二千石举茂材异等直言极谏之士朕将亲览焉永光元年二月诏丞相御史举质朴敦厚逊让有行者其令内郡国举茂材异等贤良直言之士各一人建昭四年遣谏大夫博士赏等二十一人循行天下存问耆老鳏寡孤独乏困失职之人举茂材特立之士相将九卿其帅意无怠使朕获观教化之流焉元帝少而好儒及即位征用儒生委之以政贡薛韦匡迭为宰相建始二年二月诏三辅内郡举贤良方正各一人丞相御史与将军列侯中二千石及内郡国举贤良方正能直言极谏之士诣公交车朕将览焉阳朔二年诏曰古之立太学将以传先王之业流化于天下也儒林之官四海渊源宜皆明于古今温故知新通达国体故谓之博士否则学者无述焉为下所轻非所以尊道德工欲善其事必先利其器丞相御史其与中二千石二千石杂举可充博士位者使卓然可观帝王之道日以陵夷意乃招贤选士之路郁滞而不通与将举者未得其人也其举敦厚有行义能直言者冀闻切言嘉谋匡朕之不逮元延元年诏曰乃者日蚀星陨谪见于天大异重仍在位默然罕有忠言今孛星见于东井朕甚惧焉公卿大夫博士议郎其各悉心惟思变意明以经对无有所讳与内郡国举方正能直言极谏者各一人贡禹字少翁琅邪人也以明经絜行着闻征为博士彭宣字子佩淮阳阳夏人也治易事张禹举为博士王吉字子阳琅邪皋虞人也少时学明经以郡吏举孝廉为郎贤为人质朴少欲质志于学兼通礼尚书以诗教授号称邹鲁大儒征为博士玄成字少翁以父任为郎常侍骑少好学修父业尤谦逊下士出遇知识步行辄下从者与载送之以为常其接人贫贱者益加敬繇是名誉日广以明经擢为谏大夫疏广字仲翁东海兰陵人也少好学明春秋家居教授学者自远方至征为博士太中大夫愿与大臣延及儒生述旧礼明王制驱一世之民济之仁寿之域宣帝时闻京房为易明求其门人得贺宣帝时汝南桓宽次公治公羊春秋举为郎方进读经博士受春秋积十余年经学明习徒众日广诸儒称之以射策甲科为郎二三岁举明经迁议郎永少为长安小史后博学经书建昭中御史大夫繁延寿闻其有茂材除补属举为太常丞师丹治诗事匡衡举孝廉为郎元帝末为博士袁安祖父良习孟氏易平帝时举明经为太子舍人儿宽千乘人也治尚书事欧阳生以郡国选诣博士魏相徙平陵少学易为郡卒史举贤良以对策高第为茂陵令眭弘少时好侠斗鸡走马长乃变节从嬴公受春秋以明经为议郎胜少孤好学从始昌受尚书及洪范五行传说灾异后事简卿又从欧阳氏问为学精孰所问非一师也善说礼服征为博士京房字君明东郡顿丘人也治易事梁人焦延寿延寿字赣赣贫贱以好学得幸梁王望之好学治齐诗事同县后仓且十年以令诣太常受业复事同学博士白奇又从夏侯胜问论语礼服京师诸儒称述焉是时大将军霍光秉政长史丙吉荐儒生王仲翁与望之等数人皆召见衡好学家贫庸作以供资用尤精力过绝人诸儒为之语曰无说诗匡鼎来匡说诗解人颐衡射策甲科以不应令除为太常掌故调补平原文学学者多上书荐衡经明当世少双子咸亦明经历位九卿家世多为博士者马宫字游卿东海戚人也治春秋严氏以射策甲科为郎禹壮至长安学从沛郡施雠受易琅邪王阳胶东庸生问论语既皆明习有徒众举为郡文学臣请选郎通经术有行义者与王起居坐则诵诗书立则习礼容宜有益王许之遂乃选郎中张安等十人自孝武兴学公孙弘以儒相其后蔡义韦贤玄成匡衡张禹翟方进孔光平当马宫及当子晏咸以儒宗居宰相位服儒衣冠传先王语建武六年敕公卿举贤良方正各一人建武七年夏四月壬午诏曰比阴阳错谬日月薄食百姓有过在予一人大赦天下公卿司隶州牧举贤良方正各一人遣诣公交车朕将览试焉光武即位知湛名儒旧臣欲令干任内职征拜尚书使典定旧制后以儒术举为侍郎给事黄门蔡茂字子礼河内怀人也哀平间以儒显征试博士永平十年召校官弟子作雅乐奏鹿鸣帝自御埙篪和之以娱嘉宾还幸南顿劳飨三老官属杨终年十三为郡小吏太守奇其才遣诣京师受业习春秋显宗时征诣兰台拜校书郎荀爽郑玄申屠蟠俱以儒行为处士累征建初五年公卿已下其举直言极谏能指朕过失者各一人遣诣公交车将亲览问焉其以岩穴为先勿取浮华令太傅三公中二千石二千石郡国守相举贤良方正能直言极谏之士各一人夏五月辛卯初举孝廉郎中宽博有谋任典城者以补长相秋七月辛亥诏以上林池御田赋与贫人永元六年其令三公中二千石二千石内郡守相举贤良方正能直言极谏之士各一人昭岩穴披幽隐遣诣公交车朕将悉听焉帝乃亲临策问选补郎吏永元十三年正月丁丑帝幸东观览书林阅篇籍博选术艺之士以充其官永元十三年丙辰诏曰幽并凉州户口率少边役众剧束修良吏进仕路狭抚接夷狄以人为本其令缘边郡口十万以上岁举孝廉一人不满十万二岁举一人五万以下三岁举一人永初元年三月癸酉日有食之诏公卿内外众官郡国守相举贤良方正有道术之士明政术达古今能直言极谏者各一人永初二年诏公卿举儒术笃学者大将军邓骘举丕永初五年其令三公特进侯中二千石二千石郡守诸侯相举贤良方正有道术达于政化能直言极谏之士各一人及至孝与众卓异者并遣公交车朕将亲览焉永初六年壬子诏三府选掾属高第能惠利牧养者各五人光禄勋与中郎将选孝廉郎宽博有谋清白行高者五十人出补令长丞尉先是博士选举多不以实震举荐明经名士陈留杨伦等显传学业诸儒称之建光元年己巳令公卿特进侯中二千石二千石郡国守相举有道之士各一人赐鳏寡孤独贫不能自存者谷人三斛延光二年八月庚午初令三署郎通达经术任牧民者视事三岁以上皆得察举辛卯初令郡国举孝廉限年四十以上诸生通章句文吏能笺奏乃得应选其有茂才异行若颜渊子奇不拘年齿闰月丁亥令诸以诏除为郎年四十以上课试如孝廉科者得参廉选岁举一人太学新成诏试明经者补弟子增甲乙之科员各十人除京师及郡国耆儒年六十以上为郡舍人诸王国郎者百三十八人雄又奏征海内名儒为博士使公卿子弟为诸生有志操者加其俸禄及汝南谢廉河南赵建年始十二各能通经雄并奏拜童子郎于是负书来学云集京师二年辛酉除京师耆儒年六十以上四十八人补郎舍人及诸王国郎辛亥诏公卿郡守国相举贤良方正能直言极谏之士各一人宋登少传欧阳尚书教授数千人顺帝以登明识礼乐使持节临太学奏定典律蔡玄学通五经门徒常千人其着录者万六千人顺帝特诏征拜议郎讲论五经异同二月丙辰诏大将军公卿举贤良方正能探赜索隐者各一人选遣八使徇行风俗皆耆儒知名多历显位庚戌诏三公特进侯卿校尉举贤良方正幽逸修道之士各一人本初元年夏四月庚辰令郡国举明经年五十以上七十以下诣太学自大将军至六百石皆遣子受业岁满课试以高第五人补郎中次五人太子舍人又千石六百石四府掾属三署郎四姓小侯先能通经者各令随家法其高第者上名牒当以次赏进建和元年诏大将军公卿校尉举贤良方正能直言极谏者各一人建和元年又诏大将军公卿郡国举至孝笃行之士各一人建和三年六月庚子诏大将军三公特进侯其与卿校尉举贤良方正能直言极谏之士各一人永兴二年癸卯京师地震诏公卿校尉举贤良方正能直言极谏者各一人延熹八年诏公卿校尉举贤良方正典少笃行隐约博学经书弟子自远方至建和初四府表荐征拜议郎侍讲禁内长好经学博通书传以尚书教授举孝廉建宁元年五月丁未朔日有食之诏公卿以下各上封事及郡国守相举有道之士各一人又故刺史二千石清高有遗惠为众所归者皆诣公交车灵帝初代周景为太尉矩再为上公所辟召皆名儒宿德不与州郡交通熹平五年试太学生年六十以上百余人除郎中太子舍人至王家郎郡国文学吏初平四年九月甲午试儒生四十余人上第赐位郎中次太子舍人下第者罢之诏曰孔子叹学之不讲不讲则所识日忘今耆儒年逾六十去离本土营求粮资不得专业结童入学白首空归长委农野永绝荣望朕甚愍焉其依科罢者听为太子舍人右汉武后崇尚儒术盛行孔子选举之制初上年二十九乃得太子甚喜为立礻某使东方朔枚皋作礻某祝少壮诏受公羊春秋又从瑕丘江公受谷梁孝武皇帝曾孙病已有诏掖廷养视至今年十八师受诗论语孝经操行节俭慈仁爱人孝昭皇帝八岁即位大臣辅政亦选名儒韦贤蔡义夏侯胜等入授于前平成圣德宪王壮大好经书法律聪达有材帝甚爱之太子宽仁喜儒术上数嗟叹宪王曰真我子也宣帝即位八岁立为太子壮大柔仁好儒元帝即位帝为太子壮好经书光武数引公卿郎将讲论经理夜分乃寐睦少好学博通书传睦性谦恭好士千里交结自名儒宿德莫不造门顺阳怀侯嘉与伯升俱学长安习尚书春秋辅矜严有法度好经书善说京氏易孝经论语传苍少好经书雅有智思明帝十岁能通春秋明帝师事桓荣学通尚书章帝好儒术长安侯佑能通诗论笃学乐古右汉世帝者及诸侯王皆受经通儒术马皇后能诵易好读春秋邓皇后十二通诗论语诸兄每读经传辄下意难问志在典籍不问居家之事太后自入宫掖从曹大家受经书兼天文算数昼省王政夜则诵读而患其谬误惧乖典章乃博选诸儒刘珍等及博士议郎四府掾史五十余人诣东观记雠校传记梁皇后九岁能诵论语治韩诗右两汉帝者及诸侯王皆受经通儒术诏诸儒讲五经同异太子太傅萧望之等平奏其议上亲称制临决焉乃立梁丘易大小夏侯尚书谷梁春秋博士秋八月乙卯晦日有蚀之光禄大夫刘向校中秘书谒者陈农使使求遗书于天下是时少府五鹿充宗贵幸为梁丘易自宣帝时善梁丘氏说元帝好之欲考其异同令充宗与诸易家论充宗乘贵辩口诸儒莫能与抗玄成受诏与太子太傅萧望之及五经诸儒杂论同异于石渠阁征更生受谷梁讲论五经于石渠建初中大会诸儒于白虎观考详同异连月乃罢肃宗亲临称制如石渠故事终又言宣帝博征群儒论定五经于石渠阁方今天下少事学者得成其业而章句之徒破坏大体宜如石渠故事永为后世则于是诏诸儒于白虎观论考同异焉肃宗集诸儒于白虎观恭特以经明得召与其议羡博涉经书有威严与诸儒讲论白虎殿李育少习公羊春秋诏与诸儒论五经于白虎观育以公羊义难贾逵往返皆有理证最为通儒于是下太常将大夫博士议郎郎官及诸生诸儒会白虎观讲议五经同异使五官中郎将魏应承制问侍中淳于恭奏帝亲称制临决如孝宣甘露石渠故事作白虎议奏永初四年诏谒者刘珍及五经博士校定东观五经诸子传记百家艺术整齐脱误是正文字右两汉帝者屡诏诸儒评定五经以一学术四月还至奉高上念诸儒及方士言封禅人殊不经难施行天子至梁父礼祠地主至乙卯令侍中儒者皮弁搢绅射牛行事封泰山下东方如郊祠泰一之礼有司与太史公祠官宽等议天地牲角茧栗建章宫后邠重栎中有物出焉其状似麋以闻武帝往临视之问左右群臣习事通经术者匈奴来请和亲群臣议上前博士狄山曰和亲便昭帝即位六年诏郡国举贤良文学之士问以民所疾苦教化之要皆对愿罢盐铁酒榷均输官毋与天下争利视以俭节然后教化可兴贤良文学臻者六十余人怀六艺之术贤良茂陵唐生文学鲁万生之伦六十余人咸聚阙廷舒六艺之讽论太平之原知者赞其虑仁者明其施勇者见其断辩者陈其辞中山刘子雍言王道矫当世复诸正务在乎反本直而不徼切而不索斌斌然斯可谓弘博之君子矣九江祝生奋由路之勇推史鱼之节发愤懑刺讥公卿介然直而不挠可谓不畏强御矣在位议论多言盐铁官及北假田官常平仓可罢会八月饮酎行祠孝昭庙先驱旄头剑挺堕坠首垂泥中刃乡乘舆车马惊于是召贺筮之有兵谋不吉上还使有司侍祠是时霍氏外孙代郡太守任宣坐谋反诛宣子章为公交车丞亡在渭城界中夜玄服入庙居郎间执戟立庙门待上至欲为逆发觉伏诛故事上常夜入庙其后待明而入自此始也贺以筮有应繇是近幸为太中大夫给事中至少府为人小心周密上信重之年老终官传子临亦入说为黄门郎甘露中奉使问诸儒于石渠临学精孰专行京房法琅邪王吉通五经闻临说善之时宣帝选高材郎十人从临讲吉乃使其子郎中骏上疏从临受易临代五鹿充宗君孟为少府儁不疑定北阙之前夏侯胜辩常阴之验然后朝士益重儒术江博士复死乃征周庆丁姓待诏保宫使卒授十人自元康中始讲至甘露元年积十余岁皆明习乃召五经名儒太子太傅萧望之等大议殿中平公羊谷梁同异各以经处是非戴凭习京氏易年十六郡举明经征试博士拜郎中时诏公卿大会群臣皆就席凭独立光武问其意凭对曰博士说经皆不如臣而坐居臣上是以不得就席帝即召上殿令与诸儒难说凭多所解释帝善之故京师为之语曰解经不穷戴侍中时侍中贾逵荐丕道艺深明宜见任用和帝因朝会召见诸儒丕与侍中贾逵尚书令黄香等相难数事帝善丕说右两汉廷议多召儒生孔子布衣传十余世学者宗之自天子王侯中国言六艺者折中于夫子申公者鲁人也高祖过鲁申公以弟子从师入见高祖于鲁南宫吕太后时申公游学长安与刘郢同师已而郢为楚王令申公傅其太子戊戊不好学疾申公及王郢卒戊立为楚王胥靡申公申公耻之归鲁退居家教终身不出门复谢绝宾客独王命召之乃往弟子自远方至受业者百余人申公独以诗经为训以教无传疑疑者则阙不传兰陵王臧既受诗以事孝景帝为太子少傅免去今上初即位臧乃上书宿卫上累迁一岁中为郎中令及代赵绾亦尝受诗申公绾为御史大夫绾臧请天子欲立明堂以朝诸侯不能就其事乃言师申公于是天子使使束帛加璧安车驷马迎申公弟子二人乘轺传从至见天子天子问治乱之事申公时已八十余老对曰为治者不在多言顾力行何如耳是时天子方好文词见申公对默然然已招致则以为太中大夫舍鲁邸议明堂事太皇窦太后好老子言不说儒术得赵绾王臧之过以让上上因废明堂事尽下赵绾王臧吏后皆自杀申公亦疾免以归数年卒弟子为博士者十余人孔安国至临淮太守周霸至胶西内史夏宽至城阳内史砀鲁赐至东海太守兰陵缪生至长沙内史徐偃为胶西中尉邹人阙门庆忌为胶东内史其治官民皆有廉节称其好学学官弟子行虽不备而至于大夫郎中掌故以百数言诗虽殊多本申公清河王太傅辕固生者齐人也以治诗孝景时为博士窦太后好老子书召辕固生问老子书固曰此是家人言耳太后怒曰安得司空城旦书乎乃使固入圈刺豕景帝知太后怒而固直言无罪乃假固利兵下圈刺豕正中其心一刺豕应手而倒太后默然无以复罪罢之居顷之景帝以固为廉直拜为清河王太傅久之病免今上初即位复以贤良方正征固诸谀儒多疾毁固曰固老罢归之时固已九十余矣固之征也薛人公孙弘亦征侧目而视固固曰公孙子务正学以言无曲学以阿世自是之后齐言诗皆本辕固生也诸齐人以诗显贵皆固之弟子也韩生者燕人也孝文帝时为博士景帝时为常山王太傅韩生推诗之意而为内外传数万言其语颇与齐鲁间殊然其归一也淮南贲生受之自是之后而燕赵间言诗者由韩生韩生孙商为今上博士伏生者济南人也故为秦博士孝文帝时欲求能治尚书者天下无有乃闻伏生能治欲召之是时伏生年九十余老不能行于是乃诏太常使掌故朝错往受之伏生教济南张生及欧阳生欧阳生教千乘儿宽儿宽既通尚书以文学应郡举诣博士受业受业孔安国儿宽贫无资用常为弟子都养及时时间行佣赁以给衣食行常带经止息则诵习之以试第次补廷尉史是时张汤方乡学以为奏谳掾以古法议决疑大狱而爱幸宽宽为人温良有廉智自持而善着书书奏敏于文口不能发明也汤以为长者数称誉之及汤为御史大夫以儿宽为掾荐之天子天子见问说之张汤死后六年儿宽位至御史大夫九年而以官卒张生亦为博士诸学者多言礼而鲁高堂生最本礼鲁徐生善为容孝文帝时徐生以容为礼官大夫传子至孙徐延徐襄襄其天姿善为容不能通礼经延颇能未善也襄以容为汉礼官大夫至广陵内史延及徐氏弟子公户满意桓生单次皆常为汉礼官大夫而瑕丘萧奋以礼为淮阳太守是后能言礼为容者由徐氏焉自鲁商瞿受易孔子孔子卒商瞿传易六世至齐人田何字子庄而汉兴田何传东武人王同子仲子仲传菑川人杨何何以易元光元年征官至中大夫齐人即墨成以易至城阳相广川人孟但以易为太子门大夫鲁人周霸莒人衡胡临菑人主父偃皆以易至二千石然要言易者本于杨何之家董仲舒广川人也以治春秋孝景时为博士下帷讲诵弟子传以久次相受业或莫见其面盖三年董仲舒不观于舍园其精如此进退容止非礼不行学士皆师尊之居家至卒终不治产业以修学着书为事故汉兴至于五世之间唯董仲舒名为明于春秋其传公羊氏也建元元年丞相绾奏所举贤良或治申商韩非苏秦张仪之言乱国政请皆罢奏可仲舒下帷发愤潜心大业令后学者有所统壹为群儒首胡母生齐人也孝景时为博士以老归教授齐之言春秋者多受胡母生公孙弘亦颇受焉瑕丘江生为谷梁春秋自公孙弘得用尝集比其义卒用董仲舒仲舒弟子遂者兰陵褚大广川殷忠温吕步舒褚大至梁相步舒至长史持节使决淮南狱于诸侯擅专断不报以春秋之义正之天子皆以为是弟子通者至于命大夫为郎谒者掌故者以百数而董仲舒子及孙皆以学至大官是时上方乡文学汤决大狱欲傅古义乃请博士弟子治尚书春秋补廷尉史主父偃者齐临菑人也学长短纵横之术晚乃学易春秋百家言游齐诸生间莫能厚遇也齐诸儒生相与排摈不容于齐朱买臣会稽人也读春秋武帝时齐人有东方生名朔以好古传书爱经术迁生龙门耕牧河山之阳年十岁则诵古文二十而南游江淮上会稽探禹穴窥九疑浮于沅湘北涉汶泗讲业齐鲁之都观孔子之遗风乡射邹峄自孔子卒京师莫崇庠序唯建元元狩之间文辞粲如也作儒林传丁宽字子襄梁人也初梁项生从田何受易时宽为项生从者读易精敏材过项生遂事何学成何谢宽宽东归何谓门人曰易以东矣宽授同郡砀田王孙王孙授施雠孟喜梁邱贺繇是易有施孟梁邱之学孟卿以礼经多春秋烦杂乃使喜从田王孙受易喜好自称誉得易家候阴阳灾变书喜授同郡白光少子沛翟牧子兄皆为博士繇是有翟孟白之学梁邱贺从大中大夫京房受易贺荐雠结发事师数十年贺不能及诏拜雠为博士甘露中与五经诸儒杂论同异于石渠阁雠授张禹琅邪鲁伯伯为会稽太守禹至丞相禹授淮彭宣沛戴崇子平崇为九卿宣大司空禹宣皆有传鲁伯授太山毛莫如少路琅邪邴丹曼容着清名莫如至常山太守此其知名者也繇是施家有张彭之学充宗授平陵士孙张仲方沛邓彭祖子夏齐衡咸长宾张为博士至扬州牧光禄大夫给事中家世传业彭祖真定太傅咸王莽讲学大夫繇是梁丘有士孙邓衡之学京房受易梁人焦延寿延寿云尝从孟喜问易房授东海殷嘉河东姚平河南乘弘皆为郎博士繇是易有京氏之学欧阳生事伏生授倪宽宽又授业孔安国至御史大夫自有传宽有俊材初见武帝语经学上曰吾始以尚书为朴学弗好及闻宽说可观乃从宽问一篇欧阳大小夏侯氏学皆出于宽宽授欧阳生子世世相传至曾孙高子阳为博士高孙地余长宾以太子中庶子授太子后为博士论石渠元帝即位地余侍中贵幸至少府戒其子曰我死官属即送汝财物慎毋受汝九卿儒者子孙以廉洁着可以自成及地余死少府官属共送数百万其子不受天子闻而嘉之赐钱百万地余少子政为王莽讲学大夫由是尚书世有欧阳氏学林尊事欧阳高为博士论石渠后至少府太子太傅授平陵平当梁陈翁生翁生信都太傅家世传业由是欧阳有平陈之学翁生授琅邪殷崇楚国龚胜崇为博士胜右扶风自有传而平当授九江朱普公文上党鲍宣普为博士宣司隶校尉自有传徒众尤盛知名者也夏侯胜其先夏侯都尉从济南张生受尚书以传族子始昌始昌传胜胜又事同郡简卿简卿者儿宽门人胜传从兄子建建又事欧阳高胜至长信少府建太子太傅自有传由是尚书有大小夏侯之学周堪与孔霸俱事大夏侯胜霸为博士堪译官令论于石渠经为最高堪授牟卿及长安许商长伯牟卿为博士霸以帝师赐爵号褒成君传子光亦事牟卿至丞相自有传由是大夏侯有孔许之学商善为算着五行论历四至九卿号其门人沛唐林子高为德行平陵吴章伟君为言语重泉王吉少音为政事齐炔钦幼卿为文学王莽时林吉为九卿自表上师冢大夫博士郎吏为许氏学者各从门人会车数百两儒者荣之钦章皆为博士徒众尤盛张山罝事小夏侯建为博士论石渠至少府授同县李寻郑宽中少君山阳张无故子儒信都秦恭延君陈留假仓子骄无故善修章句为广陵太傅守小夏侯说文恭增师法至百万言为城阳内史仓以谒者论石渠至胶东相寻善说灾异为骑都尉自有传宽中有俊材以博士授太子申公卒以诗春秋授而瑕丘江公尽能传之徒众最盛及鲁许生免中徐公皆守学教授韦贤治诗事博士大江公及许生又治礼至丞相传子玄成以淮阳中尉论石渠后亦至丞相玄成及兄子赏以诗授哀帝至大司马车骑将军自有传由是鲁诗有韦氏学王式事免中徐公及许生式为昌邑王师昭帝崩昌邑王嗣立以行淫乱废昌邑群臣皆下狱诛唯中尉王吉郎中令龚遂以数谏减死论式系狱当死治事使者责问曰师何以亡谏书式对曰臣以诗三百五篇朝夕授王至于忠臣孝子之篇未尝不为王反复诵之也至于危亡失道之君未尝不流涕为王深陈之也臣以诗三百五篇谏是以亡谏书山阳张长安幼君先事式后东平唐长宾沛褚少孙亦来事式问经数篇式谢曰闻之于师具是矣自润色之不肯复授唐生褚生应博士弟子选诣博士抠衣登堂颂礼甚严试诵说有法疑者丘盖不言诸博士惊问何师对曰事式张生唐生褚生皆为博士张生论石渠至淮阳中尉唐生楚太傅由是鲁诗有张唐褚氏之学张生兄子游卿为谏大夫以诗授元帝其门人琅邪王扶为泗水中尉陈留许晏为博士由是张家有许氏学初薛广德亦事王式以博士论石渠授龚舍后苍事夏侯始昌始昌通五经苍亦通诗礼为博士至少府授翼奉萧望之匡衡奉为谏大夫望之前将军衡丞相衡授琅邪师丹伏理斿君颍川满昌君都君都为詹事理高密太傅家世传业由是齐诗有翼匡师伏之学满昌授九江张邯琅邪皮容皆至大官徒众尤盛赵子事燕韩生授同郡蔡谊谊授同郡食子公与王吉食生为博士授泰山栗丰吉授淄川长孙顺顺为博士丰部刺史由是韩诗有王食长孙之学丰授山阳张就顺授东海发福皆至大官徒众尤盛孟卿事萧奋以授后仓鲁闾丘卿仓说礼数万言号曰后氏曲台记授沛闻人通汉子方梁戴德延君戴圣次君沛庆普孝公孝公为东平太傅德号大戴为信都太傅圣号小戴以博士论石渠至九江太守由是礼有大戴小戴庆氏之学通汉以太子舍人论石渠至中山中尉普授鲁夏侯敬又传族子咸为豫章太守大戴授琅邪徐良斿卿为博士州牧郡守家世传业小戴授梁人桥仁季卿杨荣子孙仁为大鸿胪家世传业荣琅邪太守由是大戴有徐氏小戴有桥杨氏之学严彭祖与颜安乐俱事眭孟孟弟子百余人唯彭祖安乐为明质问疑谊各持所见孟曰春秋之意在二子矣孟死彭祖安乐各颛门教授由是公羊春秋有颜严之学彭祖为宣帝博士廉直不事权贵或说曰天时不胜人事君以不修小礼曲意亡贵人左右之助经谊虽高不至宰相愿少自勉强彭祖曰凡通经术固当修行先王之道何可委曲从俗苟求富贵乎彭祖竟以太傅官终授琅邪王中为元帝少府家世传业中授同郡公孙文东门云云为荆州刺史文东平太傅徒众尤盛颜安乐家贫为学精力授淮阳冷丰次君淄川任公公为少府丰淄川太守由是颜家有冷任之学始贡禹事嬴公成于眭孟至御史大夫疏广事孟卿至太子太傅广授琅邪管路路为御史中丞禹授颍川堂溪惠惠授泰山冥都都为丞相史都与路又事颜安乐故颜氏复有管冥之学路授孙宝为大司农丰授马宫琅邪左咸咸为郡守九卿徒众尤盛武帝时诏太子受公羊春秋由是公羊大兴太子既通复私问谷梁而善之其后浸微唯鲁荣广王孙皓星公二人受焉广尽能传其诗春秋高材捷敏与公羊大师眭孟等论数困之故好学者颇复受谷梁沛蔡千秋少君梁周庆幼君丁姓子孙皆从广受千秋又事皓星公为学最笃宣帝即位闻卫太子好谷梁春秋以问丞相韦贤长信少府夏侯胜及侍中乐陵侯史高皆鲁人也言谷梁子本鲁学公羊氏乃齐学也宜兴谷梁蔡千秋死征江公孙为博士刘向以故谏大夫通达待诏受谷梁欲令助之江博士复死乃征周庆丁姓待诏保宫使卒授十人自元康中始讲至甘露元年积十余岁皆明习乃召五经名儒太子太傅萧望之等大议殿中平公羊谷梁同异各以经处是非时公羊博士严彭祖侍郎申免伊推宋显谷梁议郎尹更始待诏刘向周庆丁姓并论公羊家多不见从愿请内侍郎许广使者亦并内谷梁家中郎王亥各五人议三十余事望之等十一人各以经谊对多从谷梁由是谷梁之学大盛庆姓皆为博士姓至中山太傅授楚申章昌曼君为博士至长沙太傅徒众尤盛钦字子夏少好经书朱买臣字翁子吴人家贫好读书梅福字子真九江寿春人也少学长安明尚书谷梁春秋为郡文学补南昌尉吾丘寿王字子赣赵人也年少以善格五召待诏诏使从中大夫董仲舒受春秋云敞字幼孺平陵人也师事同县吴章章治尚书经为博士初章为当世名儒教授尤盛弟子千余人陈汤字子公山阳瑕丘人也少好书博达善属文隽不疑字曼倩勃海人也治春秋为郡文学进退必以礼名闻州郡两龚皆楚人也胜字君宾舍字君倩二人相友并着名节故世谓之楚两龚少皆好学明经薛广德字长卿沛郡相人也以鲁诗教授楚国龚胜舍师事焉鲍宣字子都渤海高城人也好学明经为县乡啬夫守束州丞上以宣名儒优容之宣坐距闭使者亡人臣礼大不敬不道下廷尉狱博士弟子济南王咸举幡太学下曰欲救鲍司隶者会此下诸生会者千余人自成帝至王莽时清名之士琅邪又有纪逡王思齐则薛方子容大原则郇越臣仲郇相稚宾沛郡则唐林子高唐尊伯高皆以明经饬行显名于世王莽居摄郭钦蒋诩皆以病免官归乡里卧不出户卒于家齐栗融客卿北海禽庆子夏苏章游卿山阳曹子期皆儒生去官不仕于莽是以揽仲舒别向歆传载眭孟夏侯胜京房谷永李寻之徒所陈行事讫于王莽举十二世以传春秋着于篇景武之世董仲舒治公羊春秋始推阴阳为儒者宗宣元之后刘向治谷梁春秋数其祸福传以洪范与仲舒错至向子歆治左氏传其春秋意亦已乖矣韦丞相贤者鲁人也以读书术为吏至大鸿胪邴丞相吉者鲁国人也以读书好法令至御史大夫韦丞相玄成者即前韦丞相子也代父后失列侯其人少好读书明于诗论语黄丞相霸者淮阳人也以读书为吏至颍川太守治颍川以礼义丞相匡衡者东海人也好读书从博士受诗野王字君卿受业博士通诗翼奉字少君东海下邳人也治齐诗与萧望之匡衡同师三人经术皆明李寻字子长平陵人也治尚书韩延寿字长公燕人也徙杜陵少为郡文学敞本治春秋以经术自辅其政颇杂儒雅盖宽饶字次公魏郡人也明经为郡文学以孝廉为郎又好言事刺讥奸犯上意上以其儒者优容之夏侯始昌鲁人也通五经以齐诗尚书教授族子胜亦以儒显名胜复为长信少府迁太子太傅受诏撰尚书论语说赐黄金百斤年九十卒官赐冢茔葬平陵太后赐钱二百万为胜素服五日报师傅之恩儒者以为荣胜从父子建字长卿自师事胜及欧阳高左右采获又从五经诸儒问与尚书相出入者牵引以次章句具文饰说胜非之曰建所谓章句小儒破碎大道建亦非胜为学疏略难以应敌建卒自颛门名经为议郎博士司马相如字长卿蜀郡成都人也少时好读书息夫躬字子微河内河阳人也少为博士弟子受春秋通览记书诸葛丰字少季琅琊人也以明经为郡文学孙宝字子严颍川鄢陵人也以明经为郡吏门下掾赣遂耆老大儒教授数百人龚遂字少卿山阳南平阳人也以明经为官召信臣字翁卿九江寿春人也以明经甲科为郎褚先生曰臣以通经术受业博士治春秋以高第为郎武诣博士受业治易以射策甲科为郎王嘉字公仲平陵人也以明经射策甲科为郎汉兴文学既缺时亦草创承秦之制后稍改定参稽六经近于雅正孔子曰其或继周者行夏之正乘殷之辂服周之冕乐则韶舞故撰舆服着之于篇以观古今损益之义云睦性谦恭好士千里交结自名儒宿德莫不造门邓禹年十三能诵诗受业长安邓弘少治欧阳尚书授帝禁中诸儒多归附之贾复少好学习尚书复知帝欲偃干戈修文德不欲功臣拥众京师乃与高密侯邓禹并剽甲兵敦儒学贾宗兼通儒术祭遵少好经书祭彤从帝东巡狩过鲁坐孔子讲堂顾指子路室谓左右曰此太仆之室吾之御侮也祜为人质直尚儒学祜奏古者人臣受封不加王爵可改诸王为公帝即施行又奏宜令三公并去大名以法经典朱勃字叔阳年十二能诵诗书茂元帝时学于长安事博士江生习诗礼及历算究极师法称为通儒鲁恭十五与母及丕俱居太学习鲁诗闭户讲诵绝人间事兄弟俱为诸儒所称学士争归之丕字叔陵性沈深好学孳孳不倦遂杜绝交游不答候问之礼士友常以此短之而丕欣然自得遂兼通五经以鲁诗尚书教授为当世名儒湛父理为当世名儒以诗授成帝为高密太傅别自名学杜诗上疏荐湛曰臣前为侍御史上封事言湛公廉爱下好恶分明累世儒学素持名信经明行修通达国政尤宜近侍纳言左右霸笃志好学师事九江太守房元治谷梁春秋为元都讲彪孝行纯至父母卒哀毁三年不出庐寝服竟羸瘠骨立异形医疗数年乃起好学洽闻雅称儒宗建武末举孝廉除郎中以病免复归教授安贫乐道恬于进趣三辅诸儒莫不慕仰之良少好学习小夏侯尚书王莽时寝病不仕教授诸生千余人永少有志操习欧阳尚书竟以明易为博士讲书祭酒善图纬能通百家之言郎帟字雅光北海安丘人也父宗字仲绥学京氏易善风角星算六日七分能望气占候吉凶常卖卜自奉安帝征之对策为诸儒表林从张竦受学博洽多闻时称通儒北海周泽琅邪承宫并海内大儒初儵删定公羊严氏春秋章句世号樊侯学教授门徒前后三千余人准少励志行修儒术徐子盛者以春秋经授诸生数百人衍子豹长好儒学以诗春秋教丽山下统子松博通经书明习故事与诸儒修明堂辟雍郊祀封禅礼仪常与论议宠幸莫比松弟竦字叔敬少习孟氏易弱冠能教授曹褒字叔通鲁国薛人也父充持庆氏礼建武中为博士玄自游学十余年乃归乡里家贫客耕东莱学徒相随已数百千人范升字辩卿代郡人也少孤依外家居九岁通论语孝经及长习梁丘易老子教授后生郑贾之学行乎数百年中遂为诸儒宗霸子楷字公超通严氏春秋古文尚书门徒常百人宾客慕之自父党夙儒偕造门焉伏氏自东西京相袭为名儒鸿以才高论难最明诸儒称之冯绲少学春秋班彪以通儒上才倾侧危乱之间固字孟坚年九岁能属文诵诗书及长遂博贯载籍九流百家之言无不穷究所学无常师不为章句举大义而已性宽和容众不以才能高人诸儒以此慕之晖卒业于太学性矜严进止必以礼诸儒称其高宋意字伯志父京以大夏侯尚书教授爰延字季平清苦好学能通经教授充少孤乡里称孝后到京师受业太学师事扶风班彪好博览而不守章句家贫无书常游洛阳市肆阅所卖书一见辄能诵忆遂博通众流百家之言后归乡里屏居教授肱博通五经兼明星纬士之远来就学者三千余人震少好学受欧阳尚书于太常桓郁明经博览无不穷究诸儒为之语曰关西孔子杨伯起震前后所上转有切至帝既不平之而樊丰等皆侧目愤怒俱以其名儒未敢加害尚书令周景与尚书边韶议奏秉儒学侍讲常在谦虚球少涉儒学诩为朝歌长始到谒太守马棱棱勉之曰君儒者当谋谟庙堂反在朝歌耶衡少善属文游于三辅因入京师观太学遂通五经贯六艺初京兆挚恂以儒术教授融才高博洽为世通儒教养诸生常有千数涿郡卢植北海郑玄皆其徒也善鼓琴好吹笛达生任性不拘儒者之节周举姿貌短陋而博学洽闻为儒者所宗荀淑少有高行博学而不好章句多为俗儒所非爽字慈明一名幼而好学年十二能通春秋论语爽以着述为事遂称为硕儒笃论解经传多所驳正后儒服虔等以为折中卢植名着海内学为儒宗时济北戴宏父为县丞宏年十六从在丞舍佑每行园常闻讽诵之音奇而厚之亦与为友卒成儒宗李恂少习韩诗教授诸生常数百人实宜增修谦节辅以儒术后归乡里衣冠诸儒送至河上车数千两刘宠父丕博学号为通儒王涣少好侠尚气力数通剽轻少年晚而改节敦儒学习尚书任延字长孙南阳宛人也年十二为诸生学于长安明诗易春秋显名太学学中号为任圣刘淑少学明五经遂隐居立精舍讲授诸生常数百人魏郎从博士郄仲信学春秋图纬又诣太学受五经李章习严氏春秋经明教授黄昌本出孤微居近学宫数见诸生修庠序之礼因好之遂就经学李合父颉以儒学称刘昆少习容礼平帝时受施氏易于沛人戴宾能弹雅琴知清角之操王莽世教授弟子恒五百余人每春秋飨射常备列典仪以素木瓠叶为俎豆桑弧蒿矢以射菟首每有行礼县宰辄率吏属而观之二十二年征代杜林为光禄勋乃令入授皇太子及诸王小侯五十余人中元二年卒子轶字君文传昆业门徒亦盛洼丹字子玉世传孟氏易王莽时常避世教授专志不仕徒众数百人建武初为博士十一年为大鸿胪作易通论七篇易家宗之称为大儒时中山觟阳鸿亦以孟氏易教授有名称任安字定祖少游太学受孟氏易兼通数经又从同郡杨厚学图谶究极其术时人称曰欲知仲桓问任安又曰居今行古任定祖学终还家教授诸生自远而至建安七年卒于家杨政字子行少好学从代郡范升受梁丘易善说经书京师为之语曰说经铿铿杨子行教授数百人张兴习梁丘易以教授建武中举孝廉为郎谢病去复归聚徒后辟司徒冯勤府十年拜太子少傅显宗数访问经术既而声称着闻弟子自远至者着录且万人孙期习京氏易事母至孝牧豕于大泽中以奉养焉远人从其学者皆执经垄畔以追之里落化其仁让黄巾贼起过期里陌相约不犯孙先生舍自欧阳生传伏生尚书至歙八世皆为博士曹曾字伯山从歙受尚书门徒三千人牟长少习欧阳尚书不仕王莽世祖建武二年特辟拜博士诸生讲学者常有千余人着录前后万人子纡隐居教授门生千人宋登少传欧阳尚书教授数千人尹敏建武二年上疏陈洪范消灾之术周防师事徐州刺史盖豫孔僖与崔篆孙沴相友善同游太学习春秋校书东观子季彦守其家业门徒数百人杨伦讲授于大泽中弟子至千余人高诩曾祖父嘉以鲁诗授元帝诩以父任为郎世传鲁诗光武即位征为博士包咸少为诸生受业长安师事博士右师细君习鲁诗论语魏应经明行修弟子自远方至着录数千人任末少习齐诗游京师教授十余年景鸾少随师学经涉七州之地能理齐诗施氏易兼受河洛图纬薛汉世习韩诗教授常数百人当世言诗者推汉为长杜抚受业于薛汉定韩诗章句后归乡教授弟子千余人召驯少习韩诗博通书传以志义闻乡里号之曰德行恂恂召伯春杨仁建武中诣师学习韩诗拜什邡令宽惠为政劝课掾史弟子悉令就学其有通明经术者显之右署或贡之朝由是义学大兴垦田千余顷赵晔诣杜抚受韩诗究竟其术时山阳张匡亦习韩诗作章句董钧习庆氏礼事大鸿胪王临永平中为博士时草创五郊祭祀及宗庙礼乐威仪章服辄令钧参议多见从用当世称为通儒常教授门生百余人丁恭习公羊严氏春秋恭学义精明教授常数百人州郡请召不应建武初为谏议大夫博士封关内侯十一年迁少府诸生自远方至者着录数千人当世称为大儒周泽少习公羊严氏春秋隐居教授门徒常数百人孙堪明经学有志操钟兴从丁恭受严氏春秋光武召见问以经义应对甚明帝善之拜郎中稍迁左中郎将诏令定春秋章句去其复重以授皇太子又使宗室诸侯从兴受章句甄宇习严氏春秋教授常数百人传业子普普传子承承尤笃学讲授常数百人楼望少习严氏春秋教授不倦世称儒宗诸生着录九千余人程曾受业长安习严氏春秋积十余年还家讲授会稽顾奉等数百人常居门下着书百余篇皆五经通难张玄少习颜氏春秋兼通数家法诸儒皆伏其多通着录千余人时右扶风琅邪徐业亦大儒也何休为人质朴讷口而雅有心思精研六经世儒无及者作春秋公羊解诂覃思不窥门十有七年右两汉学人皆从儒教唯江都相董仲舒内史公孙弘儿宽居官可纪三人皆儒者通于世务明习文法以经术润饰吏事文翁庐江舒人也少好学通春秋以郡县吏察举景帝末为蜀郡守仁爱好教化见蜀地辟陋有蛮夷风文翁欲诱进之乃选郡县小吏开敏有材者张叔等十余人亲自饬厉遣诣京师受业博士又修起学官于成都市中招下县子弟以为学官弟子为除更繇高者以补郡县吏次为孝弟力田常选学官僮子使在便坐受事每出行县益从学官诸生明经饬行者与俱使传教令出入闺阁县邑吏民见而荣之数年争欲为学官弟子富人至出钱以求之繇是大化蜀地学于京师者比齐鲁焉至武帝时乃令天下郡国皆立学校官自文翁为之始云文翁终于蜀吏民为立祠堂岁时祭祀不绝至今巴蜀好文雅文翁之化也孝文帝末年以庐江文翁为蜀守穿湔江口溉灌繁田千七百顷是时世平道治民物阜康承秦之后学校陵夷俗好文刻翁乃立学选吏子弟就学遣隽士张叔等十八人东诣博士受七经还以教授学徒鳞萃蜀学比于齐鲁巴汉亦立文学孝景帝嘉之令天下郡国皆立文学因翁倡其教蜀为之始也德为南阳太守时岁多荒灾唯南阳丰穰吏人爱悦号为神父时郡学久废德乃修起横舍备俎豆黻冕行礼奏乐又尊飨国老宴会诸儒百姓观者莫不劝服均以父任为郎时年十五好经书每休沐日辄受业博士通诗礼善论难至二十余调补辰阳长其俗少学者而信巫鬼均为立学校禁绝淫祀人皆安之伏湛弟黯字稚文以明齐诗改定章句作解说九篇无子以恭为后少传黯学以任为郎建武四年除剧令视事十三年以惠政公廉闻青州举为尤异太常试经第一拜博士迁常山太守敦修学校教授不辍由是北州多为伏氏学遵为将军取土皆用儒术对酒设乐必雅歌投壶又建为孔子立后奏置五经大夫虽在军旅不忘俎豆忠以丹阳越俗不好学嫁娶礼义衰于中国乃为起学校习礼容春秋乡饮选用明经郡中向慕之四迁桂阳太守以郡处南垂不闲典训为吏人定婚姻丧纪之礼兴立学校以奖进之迁桂阳太守郡与交州接境颇染其俗不知礼则飒下车修庠序之教设婚姻之礼期年间邦俗从化又骆越之民无嫁娶礼法各因淫好无适对匹不识父子之性夫妇之道延乃移书属县各使男年二十至五十女年十五至四十皆以年齿相配其贫无礼聘令长吏以下各省奉禄以赈助之同时相娶者二千余人又造立校官自掾吏子孙皆令诣学受业复其徭役章句既通悉显拔荣进之郡遂有儒雅之士光武中兴锡光为交址任延守九真于是教其耕稼制为冠履初设媒聘始知姻娶建立学校导之礼义乡部亲民之吏皆用儒生刘宽迁南阳太守典历三郡温仁多恕虽在仓卒未尝疾言遽色常以为齐之以刑民免而无耻吏人有过但用蒲鞭罚之示辱而已终不加苦事有功善推之自下灾异或见引躬克责每行县止息亭传耳学宫祭酒及处士诸生执经对讲见父老慰以农里之言少年勉以孝悌之训人感德兴行日有所化建初元年迁山阳太守以礼训人不任刑罚崇好儒雅敦明庠序每春秋飨射辄修升降揖让之仪乃为人设四诫以定六亲长幼之礼有遵奉教化者擢为乡三老常以八月致酒肉以劝勉之和帝时稍迁桂阳太守郡滨南州风俗脆薄不识学义荆为设丧纪婚姻制度使知礼禁乃更大作讲舍延聚生徒数百人朝夕自往劝诫身执经卷试策殿最儒化大行此邑至后犹称其教焉自建武以后群儒修业开按图纬汉之宰相当出坤乡于是司徒李公屡登七政太傅子坚奕世论道其珪璋瑚琏之器则陈伯台李季子陈申伯之徒文秀玮炜其州牧郡守冠盖相继如西州为盛盖济济焉成都县郡治有十二乡五部尉汉户七万晋三万七千名难治时广汉冯颢为令而太守京兆刘宣不奉法颢奏免之立文学学徒八百人实户口万八千章帝时蜀郡王阜为益州太守治化尤异神马四匹出滇池河中甘露降白乌见始兴文学渐迁其俗明章之世毋敛人尹珍字道真以生遐裔未渐庠序乃远从汝南许叔重受五经又事应世叔学图纬通三才还以教授于是南域始有学焉珍以经术选用历尚书丞郎荆州刺史而世叔为司隶校尉师主并显平夷张霸字伯饶谥曰文父成都人也年数岁以知礼义诸生孙林刘固段着等宗之移家其宇下启母求就师学母怜其稚曰饶能故字伯饶也为会稽太守拨乱兴治立文学学徒以千数风教大行道路但闻诵声百姓歌咏之致达名士顾奉公孙松毕海胡母官万虞先王演李根皆至大位在郡十年以有道征